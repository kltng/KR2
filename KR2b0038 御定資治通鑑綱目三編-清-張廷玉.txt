#+TITLE: 御定資治通鑑綱目三編-清-張廷玉
#+DATE: 2016-06-11 12:21:05
#+SOURCE: github.com/kanripo/KR2b0038 master bd229a59                
　　乾隆四十年五月十五日内閣奉
上諭前曽命倣朱子通鑑綱目軆例纂為明紀綱目刋
　行已久兹披閲葉向髙集見其論福藩田土疏所叙
　向日㫖意云養贍地土原給四萬頃卿等屢奏地土
　難以凑處王亦見辭今减去二萬頃云云則福王當
　日所得之田僅二萬頃今綱目載福王常洵之國條
　云賜莊田四萬頃中州腴土不足取山東湖廣田益
　之與向髙有不合又所載青海朶顔等人名對音沿
　用鄙字與今所定同文韵統音字及改正遼金元國
　語解未為畫一是張廷玉等原辦綱目惟務書法謹嚴
　而未暇考核精當尚不足以昭傳信著交軍機大臣
　即于方畧舘將原書改纂以次進呈候朕親閲鑒定其
　原書著查繳欽此
　　乾隆四十年五月十八日内閣奉
上諭昨因明紀綱目考核未為精當命軍機大臣將原
　書另行改輯候朕鑒定因思綱目三編雖亦曽經披
　覽但從前所進呈之書朕鑒閲尚不及近時之詳審
　若通鑑輯覽一書其中軆例書法皆朕親加折衷一
　本大公至正為可法則此次改編綱目自當倣照辦
　理又明史内於元時人地名對音訛舛譯字鄙俚尚
　沿舊時陋習如啚作為兔之類既於字義無當而垂
　之史冊殊不雅馴今遼金元史已命軍機大臣改正
　另刋明史乃本朝撰定之書豈轉可聼其訛謬現在
　改辦明紀綱目著將明史一併查改以昭傳信朕非
　于此等音譯字面有所偏袒盖各國語音不同本難
　意存牽合即如滿洲蒙古文譯為漢文此音彼字兩
　不相涉乃見小無識之徒欲以音義之優劣强為分
　别軒輊實不值一噱朕毎見法司爰書有以犯名書
　作惡劣字者輒令改寫而前此書回部者每加犬作
　􁋄亦令將犬旁削去誠以此等無闗褒貶而適形鄙
　俚實無足取况當海㝢同文之世又豈可不務為公
　溥乎將此通諭知之所有原頒明史及綱目三編俟
　改正時並著查繳欽此
御定通鑑綱目三編原序
編年之書奚啻數十百家而必以朱子通鑑綱目為凖
通鑑綱目葢祖述春秋之義雖取裁於司馬氏之書而
明天統正人心昭監戒者㡬微得春秋大居正之意雖
司馬氏有不能窺其藩籬者其他葢不必指數矣嘗謂
讀書立言之士論世為難非如朱子具格致誠正之功
明治亂興衰之故其於筆削鮮有不任予奪之私失褒
貶之公者自綱目成而義指正大條理精密後儒有所
依據踵而續之由宋迄元釐然方策至明代君臣事蹟
編輯之難更倍于諸書葢明史已成於百年之後而世
變風漓記載失實若復遲待將何以繼續編而示來許
爰亟命儒臣法朱子通鑑綱目義例増損編摩大書以
提要分注以備言每一卷成呈覽朕於㡬暇亦時御丹
鉛為之叅定雖於天人一貫之精微未之能盡而惟是
謹嚴之義守而弗失簡正之㫖志而必勉書既成羣臣
舉唐太宗之事為言勉從其請而為之序云
乾隆十一年夏四月朔御製
御製明史綱目書成有述(并序/)
　　明史綱目之書不可不亟成之而又不敢率就之
　　盖明史已出於百年以後綱目若復遲待咎将誰
　　諉而取裁義例校閲諸臣一一請示既以身任其
　　事則不得徒博欽定名目已也將天下後世之公
　　論於是乎在書成既親序以冠簡端復為此詩以
　　見意并識有明三百年興亡之概焉
直道惟憑信史留斯民三代理無偷學探司馬治平要
書慕文公體例優亦曰此心無予奪敢云我志在春秋
編摩端識權衡在魚魯何妨付校讐
蛇分星聚瑞符覃崛起原從皇覺菴燕國帝車遥指北
金陵王氣遂昌南一時開創經猷集奕世風聲莭義談
若論
興王自東土比湯慙徳更無慙(昔人謂三代以下開創/之主要當以漢髙祖元)
(世祖明太祖為正然漢明雖起布衣究其宇内之臣也/元雖非宋臣猶嫌取自其手惟我朝平李自成之亂而)
(有天下於明為有恩/比元尤為盡善云)
金川門外血波横大義奚稱旦輔成難諱齊黄疎計畧
尚憐氣節在公卿緇衣不辨真兮偽斗粟從来弟與兄
獨笑吉安胡侍講一豬不忍太癡情
慢言此輩弱而愚甫節魚童何代無不少英明偏授柄
端因威福遂専樞善窺更自依房闥妙術惟應𨗳宴娯
屋社當年縁底事厲階屢肇自宫徒
持盈保㤗信惟囏往復平陂理轉環拜疏省僚羣自去
垂衣宫禁尚躭閒蜩螗三案紛轇轕門户東林激變患
獨有思陵殉宗社故宜矜惜動
龍顔(明之亡實亡於萬厯之惰於為政及天啟之闇不/盡崇禎之罪也故我    世祖以禮葬於思陵加)
(謚建碑較/古獨厚云)
賞罰當時猶貴信况於萬世信無刋(二語本方孝/孺史論意)從来
舊史傳三述亦越新編切五難義利纎毫無或爽勸懲
一字必期安試觀三百年間事已意曽無愛惡干(從来/為史)
(者於本朝多諱詞於勝國必過語此春秋以後所以少/信史也朕每引為深戒故於明史綱目亦唯善者善之)
(惡者惡之因物付物不敢以己意好惡為/褒貶後之觀是書者其必有以諒吾矣)
欽定四庫全書　　　　　史部二
御定資治通鑑綱目三編　　編年類
　　提要
　　　　(臣/)等謹案
　　御定資治通鑑綱目三編四十卷乾隆四十年奉
　　勅撰初大學士張廷玉等奉
　　勅採明一代事迹撰通鑑綱目三編以續朱子商
　　　　輅之書然廷玉等惟以筆削褒貶求書法之
　　　　謹嚴於事迹多所挂漏又邊外諸部於人名
　　　　地名多沿襲舊聞無所考正尤不免於舛訛
　　　　夫朱子剏例之初原以綱仿春秋目仿左傳
　　　　春秋大義數十炳若日星然不詳核左傳之
　　　　事迹於聖人予奪之㫖尚終不可明况史籍
　　　　編年僅標梗概於大書而不具始末於細注
　　　　其是非得失又何自而知即
　　聖諭所指福藩田土一條其他條之疎漏可以例
　　　　推至譯語惟取對音原無意義而宋人妄生
　　　　穿鑿乖謬不經如趙元昊自稱兀卒即烏珠
　　　　之轉音而宋人訛為吾祖遂以為元昊見侮
　　　　又如蕭鷓巴亦非漢名而宋人以對曽純甫
　　　　借鶉脯之音以為惡謔沿及明代此習未除
　　　　如
　　聖諭所指朶顔青海諸人名書圗為兎之類亦往
　　　　往而有鄙倍荒唐尤不可不亟為釐正是編
　　　　仰稟
　　睿裁於大書體例皆遵
　　御批通鑑輯覽而細注則詳核史傳補遺糾謬使
　　　　端委秩然復各附發明以闡衮鉞之義各増
　　　　質實以資考證之功而譯語之誕妄者亦皆
　　　　遵
　　欽定遼金元國語觧一一改正以傳信訂訛較張
　　　　廷玉等初編之本實倍為精宻
　　聖人制事以至善為期義有未安不以已成之局
　　　　而憚於改作此亦可仰窺萬一矣乾隆五十
　　　　年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官　(臣/)　陸費墀
　　凡例
　一綱目三編現在遵
㫖照
御批通覽輯覽改纂凡紀年系統諸大端及一切書法
　　均應仰遵
筆削定例永示凖繩至三編原本毎年所列綱目不過
　　數條而輯覽内條數較多于一代治忽所闗更為
　　明偹自應將輯覽所増一併敬謹添輯
　一查朱子綱目原有尹起莘發明劉友益書法及質
　　實正誤附入各條綱目之下明代所修續綱目内
　　亦有發明廣義諸條皆所以推闡大義考證故實
　　足為本書羽翼而綱目三編内從前未經辦及現
　　在
御批通鑑輯覧俱仰稟
睿裁大㫖㣲言昭掲星日(臣/)等遵照改輯自應于
特筆所在各倣照前例恭加發明詳悉闡繹庶
衮鉞謹嚴大公至正之意更足昭示萬世至其間姓名
　　爵里及輿地官制等類本文内未能該盡者並擬
　　各加質實俾讀者開卷了然似于軆例尤為周宻
　一原書内如載福王之國撥給莊田四萬頃一條葉
　　向髙集内實作二萬頃仰蒙
聖明指示(臣/)等因檢明史福王傳内詔賜莊田四萬頃
　　句下有所司力争常洵亦奏辭得減半之文因原
　　書採摘未全紀載遂致失實又福王傳于此條下
　　尚有奏乞張居正沒産沿江洲税四川茶銀淮揚
　　鹽引河南北齊楚間所至騷動等事必須連類並
　　載足以見神宗寵溺失徳之實而原書概行刋除
　　亦不免過于簡畧今擬各條紀事俱將明史紀傳
　　逐一參訂考核異同如有舛漏即行詳確改正其
　　或有情事未能詳盡者亦各酌量添修務令首尾
　　該具核實無訛庶足永稱傳信
　一綱目三編内所有蒙古等人地官名之對音訛舛
　　譯字鄙俚者均應倣照現辦遼金元國語解之例
　　譯改
　一此次改編綱目折衷論定均仰荷
聖訓詳明應請㳟録前後
諭㫖冠于簡編次列
御製原序庶俾辦理原委次第秩然
欽定四庫全書
御定資治通鑑綱目三編卷一
　(起戊申元順帝至正二十八年明太祖/洪武元年盡壬子明太祖洪武五年)凡五年
(戊元順帝至正二十八年髙是嵗閏七月元/申帝出奔以後為明太祖  皇帝洪武元年)春正月吳
相國李善長等奉吳王朱元璋為皇帝國號明
　(元璋字國瑞先世家沛徙句容再徙泗洲父世珍始/徙濠之鍾離生四子元璋其季也母陳氏元天厯元)
　(年元璋生室中數有光比長姿貌雄傑志意廓然至/正四年大饑疫時年十七父母兄繼殁無所依乃入)
　(皇覺寺為僧㳺食諸州復還寺是時元政不綱盜四/起方國珍起海上劉福通奉韓山童起潁州徐壽輝)
　(起蘄水衆各數萬他盜擁兵據地㓂掠甚衆十二年/定逺人郭子興等起兵濠州元璋謁之子興竒其貌)
　(留為親兵戰輒勝妻以所撫馬氏女明年收里中兵/得七百人子興署為鎮撫既而與所部將徐達湯和)
　(費聚等南畧定逺降驢牌寨民兵三千襲張知院于/模澗山收其卒二萬道遇李善長與語大悦留掌書)
　(記遂東攻滁洲下之其年張士誠起髙郵十五年子/興遣張天祐等攻拔和州命元璋統諸將守其地未)
　(子興卒福通立山童子林兒于亳檄子興子天叙為/都元帥元璋及天祐為左右副元帥元璋不受然以)
　(其勢方盛可倚藉乃用龍鳯年號以令軍中常遇春/來歸遂渡江拔牛渚下太平十六年取集慶路改為)
　(應天府㑹池州已為夀輝將所據士誠自淮東陷平/江諸路轉掠浙西元璋慮壽輝士誠強江左浙右諸)
　(郡遂為所併於是命將取鎮江廣徳尋自稱吳國公/次第畧定江左浙右士誠兵不得四出勢漸蹙而夀)
　(輝將陳友諒日强二十年友諒弑壽輝僭偽號盡有/江西湖廣地欲東取應天元璋患友諒與士誠合設)
　(計令其故人康茂才紿友諒速來敗之于龍灣明年/自將舟師征友諒敗之於江州克其城友諒奔武昌)
　(分徇南康建昌蘄黄廣濟皆下旋克撫州二十二年/友諒偽丞相胡廷瑞以隆興降改為洪都府元帝遣)
　(使授元璋江西行省平章政事不授時林兒屢為元/師所敗勢大窘二十三年士誠將吕珍圍林兒于安)
　(豐破之殺福通元璋馳救擊走珍以林兒歸居之滁/州友諒大舉兵圍洪都元璋自將救之友諒撤圍逆)
　(戰于鄱陽湖屢敗中流矢死其將張定邊以友諒子/理奔武昌二十四年元璋自立為吳王建百官復自)
　(將征理降之封為歸徳侯又二年林兒卒遂以明年/為吳元年建廟社宫室祭告山川盖至正二十六年)
　(也二十七年九月徐達克平江執士誠十月命逹為/大將軍常遇春副之率師二十五萬北定中原十一)
　(月湯和克慶元方國珍遁入海十二月國珍降李善/長率百官勸進乃以是年春正月乙亥祀天地于南)
　(郊即皇帝位定國/號曰明建元洪武)質實(天厯元文宗年號㤗定帝致/和元年九月文宗即位改為)
　(天厯元年至正元順帝年號龍鳯偽宗韓林兒年號/沛縣秦置元屬濟州明屬徐州今屬徐州府句容漢)
　(縣元屬集慶路明屬應天府今屬江寧府泗州唐置/元屬淮安路明屬鳯陽府今直𨽻州濠州隋置元改)
　(臨濠府尋復曰濠州明太祖吳元年復曰臨濠府洪/武二年升為中都六年改中立府七年改鳯陽府今)
　(因之鍾離漢縣元濠州治明改臨淮縣屬鳯陽府今/省皇覺寺在鳯陽府城北明曰龍興寺穎州後魏置)
　(元屬汝寧府明屬鳯陽府今升府蘄水唐縣元屬黄/州路明屬黄州府定逺梁縣元屬濠州明屬鳯陽府)
　(今並因之横澗山在定逺縣西北七十里滁州隋置/元屬揚州路明直𨽻州髙郵漢縣宋軍元路尋改府)
　(明為州屬掦州府和州北齊置元屬廬州路明直𨽻/州今皆因之亳州後周置元屬歸徳府明屬鳯陽府)
　(今屬穎州府牛渚山北曰采石相去里許在當塗縣/西北二十里太平宋州元路明改府今因之應天府)
　(元建康路文宗改集慶明初建都今江寧府池州唐/置元路明改府平江隋蘇州宋平江軍尋升府元路)
　(明蘇州府鎮江宋府元路明初曰江淮府尋復曰鎮/江府廣徳晉縣宋置軍元路明初改府尋降直𨽻州)
　(今皆因之龍灣在上元縣西北十五里江州隋九江/郡唐為江州明改九江府武昌三國吳郡元路明改)
　(府南康宋軍元路明改府建昌宋軍元路明初改肇/昌府尋改建昌府蘄州後周置元路明初改府尋降)
　(州屬黄州府黄州隋置元路明初改府今皆因之廣/濟唐縣明屬蘄州今屬黄州府撫州唐置元路明改)
　(府隆興漢豫章郡治南昌縣唐為洪州都督府南唐/為南昌府宋改隆興府元路明改洪都府尋復為南)
　(昌府安豐隋夀州宋夀春府乾道四年改安豐軍元/路明復為壽春府尋降夀州屬鳯陽府今皆因之鄱)
　(陽湖即彭蠡湖在南昌縣東北百五十里慶元唐明/州宋升慶元府元路明初為明州府尋改寧波府今)
　(因之南郊在上元縣東北南山之陽方國珍黄巖人/劉福通穎州人韓山童欒城人徐夀輝羅田人郭子)
　(興其先曹州人父郭公以日者術遊定逺遂家馬馬/氏是為明孝慈髙皇后宿州人徐達字天徳湯和字)
　(鼎臣皆濠人費聚字子英五河人李善長字百室定/逺人張士誠泰州人張天祐郭子興婦弟常遇春字)
　(伯仁懐逺人陳友諒沔陽人胡廷瑞沔陽人後/易名美康茂才字夀卿蘄州人陳理友諒次子)
　　發明(是年閏七月元順帝出居北漢明始一統故/通鑑輯覽用朱子綱目厯朝嬗代一嵗兩繫)
　　(例于是年分為二卷以昭正統之公今作明紀綱/目專叙明一代事蹟故于嵗首即書洪武紀年仍)
　　(列元至正於前雙行分注至洪武二年始大書/標紀兩書體例雖有不同而史法之正則一也)
追尊祖考為皇帝
　(髙祖考曰元皇帝廟號徳祖曾祖考曰恒皇帝廟號/懿祖祖考曰裕皇帝廟號熙祖考曰淳皇帝廟號仁)
　(祖妣皆皇后詔製太/廟祭器如事生之儀)質實(髙祖伯六曽祖四九祖初/一祖妣王氏太廟祭器如)
　(事生之儀按明史禮志宗廟祭器用銀以金塗之尋/盡易以金酒壺盂􁐳毎事皆八朱漆盤盌二百四十)
　(揮椸枕簟篋笥/幃幔浴室皆具)
立妃馬氏為皇后世子標為皇太子
　(后仁慈有智鑒好書史當吳漢接境戰争無虚日后/手緝甲士衣履佐軍嘗言治天下以不殺人為本帝)
　(善之既即位欲官后族謝曰爵禄私外家非法力辭/而止乃追封后父馬公徐王修墓置廟標后長子也)
　質實(馬公逸其名后母/鄭媪追封王夫人)
以李善長為左丞相徐達為右丞相
　(善長冇智計習法家言䇿事多中帝嘗問曰四方戰/鬬何時定乎對曰漢髙起布衣豁違大度知人善任)
　(不嗜殺人五載成帝業今元綱既紊天下土崩瓦觧/公濠産距沛不逺山川王氣公當受之法其所為天)
　(下不足定也帝稱善諸將来歸善長察其材言之帝/復為帝布欵誠使皆得自安帝深倚之自將征討皆)
　(命居守轉調兵餉無乏嘗請定鹽茶法斟酌元制去/其弊用益饒而民不困帝稱吳王時拜右相國吳元)
　(年封宣國公十月命百官禮儀俱尚左改左相國而/徐達為右至是詔以左丞相兼太子少師達年二十)
　(二從帝與常遇春俱為軍鋒冠及為大將拔鎮江克/常川寧國盡䕶諸將帝稱吳王為左相國克廬州平)
　(湖湘及淮南北拜大將軍征吳達與遇春約曰師入/我營其左公營其右令將士曰掠民財毀民居離營)
　(二十里者死既破平江執士誠吳人安堵如故封信/國公長于謀畧所至不擾帝諭諸將御軍持重有紀)
　(律戰勝攻取得為將之體者莫如大將軍達北/定中原齊地悉平至是為右丞相兼太子少傅)質實
　(鹽茶法按明史夲紀至正二十一年春二月甲申立/鹽茶課食貨志初立鹽法置局設官二十取一引茶)
　(百觔輸錢二百常州隋置州寧國唐置軍/廬州隋置州元皆為路明改府今皆因之)
庚寅彗星見
　(彗星見/於昴畢)質實(元史順帝本紀明史天文志同志又云/三月辛夘彗星出昴北大陵天船間長)
　(八尺餘指文昌近五車四月己酉没/於五車北按彗見除舊布新之象)
征南將軍湯和克福建元平章陳友定死之
　(先是至正二十六年秋八月元以友定為福建平章/盡有八閩之地帝命和由明州海道取福州胡美由)
　(江西趨杉闗而别遣使至延平招友定友定置酒㑹/諸將殺使者􁏏血酒中與衆酌飲之誓以死守已聞)
　(杉闗破急分軍為二以一軍守福而自帥一軍守延/平和舟師扺福之五虎門蟻附登城守將遁參政尹)
　(克仁宣政使多爾瑪不屈死僉院拜特穆爾殺妻妾/二女縱火自焚死時胡美已克建寧和遂進攻延平)
　(友定欲以持乆困之諸將請出戰不許數請不已友/定疑之殺蕭院判軍士多出降者㑹軍器局灾成中)
　(礟聲震地明師知有變急攻之友定呼其屬與訣退/入省堂仰藥死達嚕噶齊巴哈瑪勒副樞陳英輔皆)
　(自經死所部開門納明師舁友諒出水東門未絶也/天大雷雨友定復甦械送京師帝詰之友定厲聲曰)
　(國破家亡死爾尚何言遂併其子海殺之延平既下/興化彰州皆望風附獨漳州路達嚕噶齊徳爾密實)
　(自殺時稱閩有三忠謂友/定拜特穆爾徳爾密實也)質實(明州海道自府屬定/海縣沿海而南即取)
　(福州之逕道福州唐置元路明府今因之杉關在邵/武府光澤縣西北九十里西至江西建昌府百二十)
　(里延平元路明府今因之五虎門在福州府閩縣東/百里海中五虎山下建寧宋府興化宋軍泉州漳州)
　(皆唐州元皆為路明改府今因之陳友定字安國福/清人徙清流  多爾瑪舊作朶耳麻拜特穆爾舊作)
　(栢帖木耳達嚕噶齊官名首領也舊作達魯花赤巴/哈瑪勒舊作白哈麻徳爾密室舊作迭里彌實今並)
　(改/)
　　發明(按明史友定頗任威福有跂扈心漳州守將/良責之怒竟以兵誅良而陳瑞孫孔楷詹翰)
　　(皆被殺威震八閩然事元未嘗失臣節嵗輸粟數/十萬石海道遼逺至者嘗十三四順帝嘉之卒能)
　　(父子死義其功罪尚不相掩若庫庫特穆爾忿其/削爵見討遂據太原殺官吏致敵人得以乗釁長)
　　(驅其貽悮宗邦實甚雖元亡後未嘗不以興復為/志﨑嶇塞外百戰不屈明祖亦歎為天下竒男子)
　　(不可得而臣然其始之叛跡非晚節/所能盖固未可與友定相提而諭矣)
元削庫庫特穆爾爵邑命圖嚕李思齊討之
　(元至正二十五年庫庫特穆爾受詔平江淮檄闗中/邠國公李思齊等㑹師思齊故與庫庫特穆爾之父)
　(察罕特穆爾同起義兵齒位相埒得檄大怒曰吾與/若父交若髪未燥敢檄我耶令一騎毋出闗庫庫特)
　(穆爾遂入闗攻思齊等相持經年數百戰未能决元/帝詔令罷兵専事江淮庫庫特穆爾不奉詔遣其驍)
　(將摩該趨河中欲出不意𢷬鳯翔覆思齊巢穴行至/衛輝軍變摩該遂不聼庫庫特穆爾節制疏列其罪)
　(状上之朝初元年章博羅之亂太子阿裕實哩達喇/出奔大原欲用唐肅宗靈武故事自立庫庫特穆爾)
　(不可及博囉伏誅奉太子還京師元后諭今以重兵/衛入城脅元帝禪位又不從由是太子深銜之而元)
　(帝亦心忌其跋扈㑹摩該奏至元帝乃削庫庫特穆/爾太傅中書左丞相今以河南王就食邑分所部兵)
　(𨽻諸將太子開大撫軍院于京師總制天下軍馬専/備庫庫特穆爾庫庫特穆爾受詔退軍駐澤州其部)
　(將闗保亦自抜歸于朝元帝知其勢孤詔思齊等東/出闗與摩該合攻之而今闗保以兵戊太原庫庫特)
　(穆爾憤甚引兵據太原盡殺朝廷所置官吏於/是元帝下詔悉奪其爵邑令圖嚕等四面進討)質實
　(河中後周蒲州唐改河中府元屬晉寧路明復曰蒲/州屬平陽府  本朝雍正三年升直𨽻州六年升府)
　(鳯翔唐郡尋改府金為鳯翔路冶置總管府元至/元九年更為散府明及今因之衛輝周衛國地唐)
　(為衛州元置衛輝路明改府太原秦郡元冀寜路/明改太原府今並因之澤州隋置元屬晉寜路明)
　(為直隸州保本朝雍正六年升府庫庫特穆爾本/王姓小字  保平章察罕特穆爾之甥養為子圖)
　(嚕陜西行省左丞相李思齊羅山人察罕特穆爾/沈邱人  庫庫特穆爾舊作擴廓帖木兒圖嚕舊)
　(作秃魯察罕特穆爾舊作察罕帖木兒摩該舊作/貊髙博羅舊作孛羅阿裕實哩達剌舊作愛猷識)
　(里達臘/今並改)
三月修女誡
　(帝謂翰林學士朱升等曰治天下修身為本正家為/先正家之道始於謹夫婦后雖母儀天下然不可使)
　(預政事嬪嬙之屬不過備職事侍巾櫛恩竉或過則/驕恣犯分厯代政由内出鮮不為禍惟智者能察于)
　(未然其纂述女誡及古賢后妃/事可為法者使子孫知所持守)質實(朱升字允/升休寧人)
夏四月蘄州進竹簟却之
　(命四方無/妄有獻)
征南將軍廖永忠取廣東
　(永忠自福州以書元行省左丞何真真迎降永忠至/廣州降盧左丞擒海㓂邵宗愚斬之遣使揮使陸仲)
　(亨畧定清逺英徳連州肇慶徳慶馳諭海北/海南諸道皆降安南聞風納欵廣東悉平)質實(廣/州)
　(三國吳置元路明府清逺縣梁置元明屬廣州府英/徳宋府元路尋復為州明屬廣州府今直𨽻州肇慶)
　(宋府元路明府徳慶宋府元路明改州屬肇慶府今/並因之元海北海南道宣慰司治雷州明史六月海)
　(南海北諸道降安南古交趾地明史十二月國王陳/日煃遣使朝貢廖永忠巢人何真東莞人陸仲亨濠)
　(人/)
將軍徐達常遇春大破元兵於洛水北元梁王阿掄以
河南降
　(徐逹下山東㑹遇春於濟寧引舟師沂河趨汴梁守/將李克彛走左君弼珠占等降遂自虎牢闗入元守)
　(將托音特穆爾以兵五萬陳洛水北遇春單騎突陣/元兵二十餘騎攅槊刺之遇春一矢殪其前鋒大呼)
　(馳入元軍大潰追奔五十餘里梁王阿掄降嵩陕陳/汝諸州次第畧定帝如汴梁改為開封府召徐達至)
　(命率師北伐諭之曰中原之民乆為羣雄所苦故命/將北伐拯民水火元祖宗功徳在人其子孫罔恤民)
　(隠天厭棄之君實有罪民則何辜前代革命之際肆/行屠戮朕實不忍諸將毋肆焚掠妄殺人元之宗戚)
　(咸俾安全庶㡬上荅天心下慰/民望達頓首受命帝尋還應天)質實(洛水在洛陽縣/南十五里濟寧)
　(元路明初改府洪武十八年改州屬兖州府今直𨽻/州汴梁元改金汴京為汴梁路今仍開封府虎牢闗)
　(在汜水縣西二里嵩州金置元屬南陽府明改縣屬/河南府今因之陕州後魏置元明屬河南府今直𨽻)
　(州陳州周陳國後周置陳州元明屬開封府今升府/汝州隋置元屬南陽府明改直𨽻州今因之阿掄察)
　(罕特穆爾之父爾阿掄舊作阿魯温珠占舊作/竹貞托音特穆  舊作脱因帖木兒今並改)
都督同知馮勝克潼闗
　(師取河南元李思齊及參政張思道合兵駐潼闗火/焚思道營思齊移軍葫蘆灘勝攻潼闗守將迎戰破)
　(之遂奪闗取華州思齊奔鳯翔思道奔/鄜城尋共推思齊為總兵㑹于鳯翔)質實(潼闗在/華陰北)
　(東四十里葫蘆灘在華陰縣渭水南華州後魏置元/屬奉元路明屬西安府今屬同州府鄜城隋郡元鄜)
　(州屬延安路明屬西安府今直𨽻州馮勝定逺人初/名國勝又名宗異最後名勝張思道元史作張良弼)
六月平章楊璟克廣西
　(璟攻永州守將鄧祖勝斂兵固守璟分營築壘造浮/橋西江急攻之祖勝力盡邱藥死遂克永州以次定)
　(寶慶全州道州藍山諸州縣進攻静江不下璟謂諸/將曰彼所恃西濠水耳決其堤岸破之必矣乃遣將)
　(殺守堤兵盡决濠水築土堤五道傳城攻兩月㑹廖/永忠及參政朱亮租自廣東取梧州元吏部尚書布)
　(延特穆爾戰死張翺赴水死定濤貴鬱林亮祖以兵/来㑹其總制張榮約降璟與之白㡌為識夜半從寳)
　(賢門入執元平章額爾吉納其都事趙元龍陳瑜劉/永錫亷訪司僉事特穆爾布哈元帥約尼圖們萬户)
　(董綽哈府判趙世傑皆自殺移師彬州降兩江土官/黄英衍岑伯顔等永忠亦定南臨象州廣西悉平)
　質實(永州隋置寳慶宋府元路為路明改府全州晉/置元路明改州屬桂林府道州唐置元路明改)
　(州屬永州府藍山縣唐置元屬桂陽路明屬桂陽州/靜江宋府元路明改桂林府梧州唐置元路明府潯)
　(州唐置元路明府貴州唐置元州明屬梧州府今府/今並因之鬱林漢郡元州明屬梧州府今直𨽻州彬)
　(州隋置元路明直𨽻南寧元路明府象州隋置元州/明屬栁州府今皆因之楊璟合肥人朱亮祖六安人)
　(額爾吉納唐古特人趙元隆字祖森興安人陳瑜雷/州人劉永錫湘潭人黄英衍左江太平府土官岑伯)
　(顔右江田州府土官兒布延特穆爾舊作普顔帖木/兒額爾吉納舊作也  吉尼特穆爾布哈舊作帖木)
　(兒不花約尼圖門舊作元秃蠻/董綽哈舊作董丑漢今並改)
秋閏七月元復庫庫特穆爾官爵命帥師㑹諸將復河
洛
　(闗保摩該攻晉寧庫庫特穆爾與戰擒之以閒順帝/詔可依軍法處治遂皆殺之乃下詔歸罪于太子罷)
　(大撫軍院誅知院事巴延特穆爾等命庫庫特穆爾/仍前河南王左丞相統軍馬直抵彰徳衛輝右丞相)
　(伊蘇由東道同圖嚕李思齊四道進兵克復汴洛/詔下而明兵已逼庫庫特穆爾自晉寧退守太原)質
　實(晉寧元路明改平陽府彰徳五代晉置軍元路今/並因之  巴延特穆爾舊作帖木兒伊蘇舊作也)
　(速今/並改)
　　發明(庫庫特穆爾不從太子靈武之謀與竒后内/禪之計反以致讒順帝不悮遂疑忌之削奪)
　　(環攻若拒太敵及其據太原殺官吏叛罪著矣乃/受詔討罪者旋被執戮帝即報可何其孱也是時)
　　(山東河南盡為明有詔書亟下而事已不可為/矣刑賞予奪太阿倒持國之將亡又誰咎哉)
徐達克通州元帝奔上都八月師入大都元監國淮王
特穆爾布哈死之元亡
　(徐達帥師發開封遣禆將分道狗河北地連下衛輝/彰徳廣平次臨清使參政傅友徳開陸道通步騎都)
　(督副顔時浚河通舟師㑹常遇春已克徳州合兵敗/長蘆拒直沽作浮橋濟師水陸並進大敗元軍于河)
　(西務進克通州知樞密院事布延特穆爾力戰被執/死之元帝詔淮王特穆爾布哈監國以慶通為左丞)
　(相同守京師遂御清寧殿集三宫后妃皇太子議避/兵北行左丞相實勒們知樞密院事赫色宦者趙巴)
　(延布哈以為不可帝不聼巴延布哈慟哭曰天下者/世祖之天下陛下當以死守奈何棄之臣等願率諸)
　(軍民及諸集賽岱等出城拒戰願陛下固守京城卒/不聼丙寅夜半開徤徳門北去八月庚午達陳兵齊)
　(化門將士填濠登城入淮王及左丞相慶通平章徳/爾畢實保賽音布哈右丞張康伯中丞中丞穆辰等)
　(不降殺之餘不戮一人封府庫及圖籍寶物今指揮/張勝以兵千人守宫殿門使宦者䕶視宫人妃主禁)
　(士卒毋侵暴吏民安堵㨗聞詔示天下以大都路為/北平府置六衛留都督副使孫興祖守之右丞薛顯)
　(及傳友徳等巡古北諸隘口元亡元翰林侍制黄􁅏/仕投井死左丞丁敬可總督郭允中皆死之翰林承)
　(㫖承㫖危素趨報恩寺將入井寺僧大梓挽之曰公/死是死國也素遂止兵廹史庫素往告鎮撫吳勉輦)
　(實録而/出之)質實(通州金置元屬大都路明屬順天府今/因之上都金桓州地元中統初建開平)
　(府五年號為上都明初置開平衛在獨石口東北二/百二十五里今多倫諾爾大都金燕京元至元九年)
　(建為大都明建北京改順天府廣平漢國元路明府/今皆因之臨清後魏置元縣屬濮州明屬東昌府後)
　(改州今升直𨽻州徳州隋置元治安徳縣明移治陵/縣以舊州地為陵縣屬濟南府今並因之長蘆北周)
　(縣宋改鎮元遷滄州治此明置鹽運司在滄州西北/今移駐天津直沽小直沽在今天津縣北大直沽在)
　(縣東南十里河西務在今武清縣東北三十里健徳/門齊化元至元四年于今都東北至京城方六十里)
　(分十一門北之西曰健徳東之右曰齊化六衛改飛/熊衛為大興縣衛淮安衛為大與右衛樂安衛為燕)
　(山左衛濟寧衛為燕山右衛青州衛為永清左衛徐/州五所為永清右衛古北口在密雲縣東北百二十)
　(里傳友徳碭山人顧時字時舉濠人孫興祖濠人薛/顯蕭人危素字太樸金谿人入明授韓林侍講學士)
　(年已七十餘一日帝御東閣側室素行簾外履聲槖/槖然帝問誰也對曰老臣危素帝哂曰朕謂天文祥)
　(耳御史王著論素亡國之臣不宜列侍從詔謫居和/州守余闕廟嵗餘卒  特穆爾布哈舊作帖木耳不)
　(花布延特穆爾舊作卜顔帖木耳慶通舊作慶童實/勒們舊作失列門赫色舊作黒厮巴延布哈舊作伯)
　(顔不花集賽岱舊作怯薛歹徳爾畢實舊作迭兒必/失保賽音布哈舊作札賽因不花穆辰舊作滿川今)
　(並/改)
　　發明(順帝出塞北去未嘗失帝號也太子嗣位改/元子孫猶繼世稱汗不絶盖與明代相終始)
　　(考諸明史及他書所載洪武三年元祖殂于順昌/太子阿裕實哩達喇嗣依王保保于和林改元宣)
　　(光洪武十一年夏卒國人諡曰昭宗明太祖自為/文遣使弔祭次子特古斯特穆爾繼立改元天元)
　　(洪武二十一年藍玉破其軍于捕魚兒海特古斯/特穆爾以其太子添保努遁去將之和林行抵圖)
　　(拉河為其下伊蘇岱爾縊弑之是後國内亂五傳/至昆特穆爾皆被弑永樂初果勒齊簒立稱汗去)
　　(國號遂稱鞬靼爾而其屬阿嚕台以果勒齊非元/種殺之迎元之後布尼雅實哩于巴實伯里立為)
　　(汗永樂八年成祖親征至鄂諾河布尼雅實哩戰/敗僅以七騎絶河遁去越二年布尼雅實哩為衛)
　　(拉特瑪哈穆特所殺瑪哈穆特死于托歡嗣欲自/立為汗衆不可乃求元後托克托布哈為主托歡)
　　(子額森嗣稱太師托克托布哈擁虚名而已正統/間托克托布哈嵗朝貢于明天子厚禮之稱曰達)
　　(勒達汗正統十四年額森謀入㓂托克托布哈止/之勒森不聼曰汗不為吾當自為于是有土木之)
　　(役及上皇歸額森疑托克托布哈與中國通遂弑/之盡收其妻子殺元裔無算而自立為汗時景㤗)
　　(二年也未㡬知院阿拉攻殺額森保喇復攻破阿/拉求托克托布哈子穆爾格爾立之號小王子天)
　　(順六年穆爾格爾卒共立其兄圖斯稱䝉古克哷/濟蘇小王子成化初圖斯入貢出沒河套既而保)
　　(喇弑䝉古克哷濟蘇瑪拉噶殺保汗更立他汗復/弑之其後穆都哩入河套稱汗穆都哩死成化末)
　　(犯邊者復稱小王子𢎞治元年小王子奉書求貢/自稱大元大可汗小王子卒弟巴延䝉克代為小)
　　(王子正徳十三年巴延蒙克卒有三子長阿囉囉/次阿珠鄂囉囉前死阿珠稱小王子未㡬卒阿珠)
　　　(之長子伯竒立初保喇瑪拉噶相仇殺其餘衆立/故小王子之支子為達顔汗仍服屬于小王子達)
　　　(顔傳其次子賽音納蘭有子七人長濟農駐牧河/套即鄂爾多斯次諳達駐豐州灘即西土黙特嘉)
　　　(靖濟農諳達于小王子皆從父行雄桀為邊患而/小王子伯竒富強稍厭兵漸徙而東駐收察哈爾)
　　　(之地因以名部後徙帳于遼東邊外四傳至林丹/汗亦稱胡土克圖侵暴諸部我)
(太宗天聰六年丹汗聞之渡黄河西奔圖伯特八年復征/親征察哈爾林)
　　　(之䝉古諸屬部先後悉歸于我林丹汗病痘卒于/西喇衛古爾部落打草灘九年其子額爾克崆鄂)
　　　(爾額哲全部來降編旗駐義州時明崇禎八年也/至是元始滅今于洪武元年秋依史例大書元亡)
　　　(而其支系流傳則詳為附列以資讀史者考證馬/  特古斯特穆爾舊作帖古斯帖木兒添保努舊)
　　　(作天保奴圖拉河舊作土剌河伊蘇岱爾舊作也/速迭兒昆特穆爾舊作坤迭木兒果勒齊舊作鬼)
　　　(力赤阿嚕台舊作阿魯台布尼雅實哩舊作本雅/失哩巴實伯里舊作别失八里鄂諾河舊作斡難)
　　　(河衛拉特舊作瓦剌瑪哈穆特舊作馬哈木托歡/舊作托懽托克托布哈舊作脱脱不花額森舊作)
　　　(也先達勒達汗舊作達達可汗阿拉舊作阿剌保/剌舊作孛來穆爾格爾舊作麻兒可兒圖斯舊作)
　　　(脱思蒙古克特濟蘇舊作馬古可兒吉思瑪拉噶/舊作毛里孫穆都里舊作滿都魯巴延蒙克舊作)
　　　(伯顔猛可鄂羅羅舊作阿爾倫阿珠舊作阿著伯/竒舊作卜赤達顔汗舊作歹顔可汗賽音納蘭舊)
　　　(作賽音那蘭濟農舊作吉囊諳達舊作俺答察哈/爾舊作持漢圖伯特舊作圖白忒西喇衛古爾舊)
　　　(作實拉衛古兒額爾克崆鄂爾額哲/哲舊作額爾克孔果爾額哲並改)
以應天為南京開封為北京
　(先是帝幸汴梁將營都而未果既克元都遂下詔曰/朕觀中原土壤四方朝貢道里適均然立國之規模)
　(固重而興王之根本不輕其以金陵為南京大梁為/北京朕於春秋往來巡狩尋又命徙北平軍民于北)
　(京/)
建六部
　(先是中書省設四部掌錢穀禮儀刑名營造之務至/是置吏户禮兵刑工六部部設尚書侍郎郎中員外)
　(郎主事等官/仍屬中書省)
大赦
　(詔赦殊死以下恤從征將士家逋卒許首免輸賦道/逺者官為轉運今嵗水旱災具以實開蠲其租賦鎮)
　(江旱甚悉免今年秋租及明年夏税避亂民復業者/給以荒田復三年闕里常遣官致祭有司以禮聘致)
　(賢士中書省量材授任興學校議刑從中典毋非時/决重囚除書籍田器税免逋徴䝉古色目人有才能)
　(者一體擢用鰥寡孤獨廢疾者存恤之民年七十/以上復一子他利富當興革詔所不載者其以聞)質
　實(闕里在曲阜縣城中背洙面泗牆南北一百二十/步東西六十步四門各有石闕北門去洙水百餘)
　(步/)
御史中丞劉基致仕
　(初帝北巡命李善長與基留守基剛嚴凡中書僚吏/宦者宿衛有過必懲中書都事李彬奸事覺彬素附)
　(善長善長請緩其獄基不聼馳奏報可時方祈雨善/長曰禱兩可殺人乎基曰殺李彬天必雨遂斬之故)
　(善長銜基及帝還與怨基者訴基専恣/僇人壇壝下不敬㑹基有妻喪賜告歸)質實(劉基字/伯温青)
　(田/人)
徴元故官至京師
　(既至帝御奉天門召問元政得失馬翌對曰元有天/下以寛得之亦以寛失之帝曰以寛得之則聞之矣)
　(以寛失之未之聞也元季君臣躭于逸樂馴至淪亡/其失在縦弛實非寛也聖王之道寛而有制不以廢)
　(事為寛簡而有節不以慢易/為簡施之失中則無弊矣)
帝如北京
放元宫人
　(遣内官往諭之曰宫人皆良家子幽閉深/宫誠有可憫至即放遣適人勿使失所)
九月江西行省參政陶安卒
　(安傳涉經史初帝取太平安迎謁陳王道命知黄州/移饒州民懷其徳吳元年初置翰林院首召安為學)
　(士徴諸儒議禮以為總裁官諸禮律多所裁定至/是年四月授江西行省參政及卒追封姑孰郡公)質
　實(饒州隋置元路明府今因/之陶安字主敬當塗人)
冬十月帝還南京
十一月庚子冬至祀天于圜丘
　(先是中書省臣李善長等撰進郊祀議請遵古制分/祭天地于南北郊冬至則祀昊天上帝于圜丘以大)
　(明夜明□辰太嵗從祀夏至則祀皇地祇于方丘以/五嶽五鎮四賣從祀帝如其議行建圜丘于鍾山之)
　(陽方丘于鍾山之陰有司議配祀帝謙譲不許是月/庚子冬至前期帝親為文告太廟及南郊竣事詣太)
　(廟告禮成還御奉天殿受/賀翌日宴羣臣于奉天殿)質實(此明初分祭兩郊之/始也郊祀議略言王)
　(者事天明事地察故冬至報天夏至報地所以順隂/陽之義也祭天于南郊之圜丘祭地于北郊之方澤)
　(所以順陰陽之位也周禮大司樂冬日至禮天神夏/日至禮地祇此三代之正禮自秦立四畤以祀白青)
　(黄赤四帝漢髙祖復増北畤祀黒帝至武帝有雍五/畤及渭陽五帝甘泉太乙之祠而昊天上帝之祭則)
　(未嘗舉行魏晉以後宗鄭元者以為天有六名嵗凡/九祭宗王肅者以為天體惟一安得有六一嵗二祭)
　(安得有九雖因革不同大抵多參二家之說自漢武/用祠官寛舒議立后土祠于汾陰脽上禮如祀天而)
　(後世因于北郊外外仍祠后土又鄭元惑于緯書謂/夏至于方丘之上祭昆崙之祇七月于㤗折之壇祭)
　(神州之祗析而為二後世又因之一嵗二祭元始間/王莽奏罷甘泉泰畤復長安南北郊以正月上辛若)
　(丁天子親合祀天地于南郊由漢厯唐千餘年間皆/因之其親祀北郊者惟魏文帝周武帝隋髙祖唐元)
　(宗四帝而已宋元豐中議罷合祭紹聖政和間或分/或合髙宗以後惟用合祭之禮元成宗始合祭天地)
　(五方帝已而立南郊専祀天㤗定中又合祭文宗至/順以後惟祀昊天上帝今當遵古制分祭天地于南)
　(北郊按唐書睿宗太極元年夏五月祭北郊是月改/元延和八月元宗即位改元先天是親祭北郊者睿)
　(宗非元宗也此議偶誤耳鍾山/一名蔣山在江寧府城東北)
遣使訪求賢才
　(遣文原吉詹同魏觀吳輔道/趙夀等分行天下訪求賢才)質實(文原吉官侍御史/詹同字同文婺源)
　(人魏觀字杞山蒲圻人/皆官起居注餘未詳)
以孔子五十六世孫希學襲封衍聖公希大世襲曲阜
縣知縣
　(先是元仁宗封孔思晦秩四品至順二年改三品帝/謂禮部曰孔子萬世師後世秩止三品弗稱其授希)
　(學秩二品錫銀印置衍聖公官屬曰掌書典籍司樂/知印奏差書冩各一人立孔顔孟三氏學教授學録)
　(學司各一人尼山洙泗二書院各山長一人復孔氏/子孫及顔孟大宗子孫徭役其官屬皆衍聖公選舉)
　質實(曲阜少昊都周魯國漢魯縣隋改曲阜縣明屬/兗州府今因之孔希學字士行思晦孫按通鑑)
　(後紀至正八年夏四月乙亥帝幸國子學賜衍聖/公銀印升秩從二品豈一時特恩而非常制與)
召劉基還
　(帝手詔叙基勲伐及彭蠡同舟之難曰今天下一家/爾當疾至輔成治功庶不負昔者多難之相與既至)
　(賜賚/甚厚)質實(彭蠡同舟之難至正二十三年秋七月太/祖與陳友諒大戰鄱陽湖日數十接基侍)
　(側忽躍起大呼趨更舟倉卒徙别/舸未定飛礟擊舊所御舟立碎)
建大本堂
　(延儒臣教授太子諸王上時臨幸評論古今嘗御文/樓太子侍問近與儒臣講何史對曰漢七國事問曲)
　(直安在對曰曲在七國上曰此講官一偏之説景帝/為太子時以博局殺吳世子及為帝又輕聼鼂錯黜)
　(削諸侯七國之變實由于此若為諸子講此則當言/藩王當上尊天子毋撓王室公法如此則為太子者)
　(知牧睦九族隆親親之恩為諸子/者知夹輔王室盡君臣之義矣)
十二月徐達克太原元庫庫特穆爾走甘肅山西平
　(達既定元都進取山西常遇春先下保定中山真定/真定達嚕噶齊濟農實克章聞元都破朝服登城西)
　(崖墜死馮勝湯和下懐慶度太行取澤潞庫庫特穆/爾遣將來禦戰于韓店楊璟大敗㑹元帝自開平命)
　(庫庫特穆爾復大都庫庫特穆爾乃引兵出鴈門由/居庸以攻北平達聞之謂諸將曰庫庫特穆爾逺出)
　(太原必虚北平有孫都督足以禦之今乗敵不備直/𢷬太原所謂批亢𢷬虚者也彼若還救進退失據必)
　(成擒矣諸將皆曰善乃率師趨太原庫庫特穆爾至/保安聞之果還救太原遇春謀于達曰我騎兵雖集)
　(步卒未至驟與戰必多殺傷若夜襲之可得志達然/之㑹庫庫特穆爾將呼必瑪勒來約降請為内應達)
　(夜選精騎襲其營庫庫特穆爾方燃燭治軍書倉卒/不知所出跣一足乗驏馬從十八騎遁呼必瑪降降)
　(得甲士四萬遂克太原乗勢收大同分遣馮勝等徇/猗氏平陽絳擒其守將榆次平遥介休以次下山西)
　(悉/平)質實(甘肅元路明衛今省治臯蘭保定元路明府/今因之中山周國元府明定州今直𨽻州真)
　(定漢國元路明府懐慶元路明府今俱因之惟真定/作正定太行山綿亘數千里在河南懐慶府城北二)
　(十里山西澤州府南三十里羊腸險道明師所度也/潞州後周置元屬平陽路明初為直𨽻州嘉靖八年)
　(升潞安府今因之韓店在潞安府長治縣南鴈門闗/在代州西北二十五里居庸闗在昌平州北二十四)
　(保保安元州明廢後復置今屬宣化府大同五代唐/置軍元路明府今因之猗氏漢縣元屬河中府明屬)
　(蒲州今因之州府絳周置國後周置州元屬晉寧路/明屬平陽府今直𨽻州榆次漢縣元屬太原路明屬)
　(太原府平遥縣後魏置介休縣秦置元俱屬汾州明/屬汾州府今皆因之  濟農實克章舊作錫彰呼必)
　(瑪勒舊作舊作/豁鼻馬今並改)
(己/酉)明太祖髙皇帝洪武二年春正月立功臣廟
　(帝親定功臣位次以徐達為首次常遇春李文忠鄧/愈湯和沐英胡大海馮國用趙徳勝耿再成華髙丁)
　(徳興俞通海張徳勝吳良吳禎曹良臣康茂才吳復/茅成孫興祖凡二十一人立廟鷄鳴山下死者像祀)
　(生者虚其位又以廖永安俞通海張徳勝桑/世傑耿再成胡大海趙徳勝七人配享太廟)質實(鷄/鳴)
　(山一名鷄籠山在江寧府西北七里李文忠字思本/旴𣅿人明太祖姊子初賜姓朱氏及官浙江行省平)
　(章政事乃復姓鄧愈初名友徳虹人沐英字文英定/逺人胡大海字通甫虹人馮國用勝之兄趙徳勝濠)
　(人耿再成字徳甫五河人華髙和州人丁徳興定逺/人俞通海字碧泉濠人徏巢張徳勝字仁輔合肥人)
　(吳良定逺人初名國興字名艮吳禎良之弟初名國/寶賜名禎曹良臣安豐人吳復字伯起合肥人茅成)
　(定逺人廖永安字彦敬永/忠之兄桑世傑無為人)
免山東北平山西河南及畿内諸郡田租
　(詔以海内戡定民尚未甦免山東北平燕南河東山/西今年夏秋嵗糧其北京河南除徐宿等州已免外)
　(西抵潼闗北界大河南至唐鄧光息一體蠲免又/詔免應天鎮江太平宣城廣徳及無為州田租)質
　實(徐州晉置明初屬鳯陽府尋改直𨽻州今升府宿/州周宿國唐置州明屬鳯陽府唐縣唐唐州明降)
　(縣鄧州周鄧國隋置州明俱屬南陽府今皆因之光/置梁置明屬汝寧府今改直𨽻州息縣同息國後周)
　(置州明降縣屬光州宣城晉郡惰改縣明為寧國/府治無為宋置軍元改州明屬廬州府今皆因之)
倭冦山東
　(方國珍張士誠相繼誅服誅毫亡命海島糾倭入冦/山東瀕海州縣帝遣行人楊載招諭其國日本王良)
　(懐不/奉命)質實(倭古倭奴國唐咸亨初改日本地環海東/北限大山有五畿七道三島小國數十皆)
　(服屬焉國主世以王為姓宋以前皆通/中國元代屢招不至至是始入冦山東)
二月詔修元史
　(大都既克得元十三朝實録乃詔修元史以左丞相/李善長監修前起居注宋濓漳州府通判王煒為總)
　(栽徴山林隠逸之士汪克寛胡翰宋禧陶凱陳基趙/壎曽魯髙起趙汾張文海徐尊生黄箎傳恕王錡傅)
　(著謝徽十六人為纂修開局天界寺取元經史大典/諸書資參考帝諭之曰元初君臣樸厚政事簡畧與)
　(民休息時號小康季世嗣君荒淫權臣跋扈兵戈四/起民命顚危間有賢哲之臣言不見用用不見信遂)
　(至土崩其間君臣行事有賢有否賢人君子或隠或/顯其言行亦多可稱者爾等務直述其事毋溢美毋)
　(隠惡以垂鑒戒閱六月書成而元統以後之史未備/乃分遣使者歐陽佑等十二人往北平山東採遺事)
　(明年續修仍以濓禕總其事復徵趙壎及朱右貝瓊/朱亷王彝張孟兼髙遜志李懋李汶張宣張簡杜寅)
　(殷弼俞寅十/四人為纂修)質實(經世大典元文宗命奎章閣侍書/學士虞集倣六典修經世大典元)
　(統順帝即位年號天界寺在江寧縣城南二里宋濓/字景濓金華潛溪人遷浦江王煒字子充義烏人汪)
　(克寛字徳一祁門人胡翰字仲申金華人宋禧字無/逸餘姚人陶凱字中立臨海人陳基字敬初臨海人)
　(趙壎字伯友新喻人曾魯字徳之新淦人髙啟字季/廸長洲人趙汸字子常休寧人張文海鄞人徐尊生)
　(字大年淳安人傅恕字如心鄞人傅著字則明長洲/人謝徽字元懿長洲人朱右字伯賢臨海人貝瓊字)
　(廷琚一名闕字廷臣崇徳人朱濓字伯清義烏人王/彛字常宗蜀人遷嘉定張孟兼浦江人名丁以字行)
　(髙遜志蕭縣人李汶字宗茂當塗人張宣字藻重江/陰人張簡字仲簡吳縣人杜寅字彦正吳縣人餘未)
　(詳/)
元丞相伊蘇侵通州平章曹良臣擊走之
　(大軍徇山西北平守備單弱曹良臣守通州兵不滿/十人伊蘇将萬騎營白河良臣曰吾兵少不可與戰)
　(當以計走之乃密遣指揮件勇等于瀕河舟中多立/赤熾亘三十餘里鉦鼓聲相聞伊蘇驚遁良臣出精)
　(騎逐北百餘里元兵/自是不敢窺北平)質實(白河源出宣化府龍門縣/東滴水崖東流入密雲縣)
　(北境之石塘嶺過/縣西入通州界)
帝耕耤田
　(先是元年冬帝諭廷臣以来春舉行耤田禮禮官言/漢鄭元謂王社在耤田之中先農即神農也唐祝欽)
　(明云先農即社宋陳祥道謂社自社先農自先農耤/田所祭乃先農非社也享先農與躬耕同日國語云)
　(農正陳耤禮韋昭注云祭其神為農祈也漢以耤田/之日祀先農由晉至唐宋相沿不廢政和間命有司)
　(享先農止行親耕之禮南渡後復親祀元雖耕耤皇/竟不親行其祀先農命有司攝事今議耕耤之日)
　(帝躬祀先農禮畢躬耕耤田以中春擇日行事從之/建先農壇于南郊在耤田北是月壬午帝親祭先農)
　(以后稷配器物祀儀與社稷同祀畢行耕耤禮御耒/耜二具韜以青絹御耕牛四被以青衣禮畢還大次)
　(應天府尹及上元江寧兩縣令率庶/人終畝是日宴勞百官耆老于壇所)質實(上元縣唐/置在今江)
　(寧府治東北江寧縣惰/置在府治西南俱附郭)
三月徐達克奉天常遇春克鳯翔
　(元將李思齊據鳳翔張思道孔興圖魯卜等駐鹿臺/以衛奉元徐達兵入闗思道遁去郭子興將輕騎直)
　(搗奉元守將棄城走御史桑噶實哩與妻子俱投崖/死郎中恩克仰藥死檢校阿實克布哈自經死三原)
　(尹朱春謂其妻曰吾當以死報國妻曰君能盡忠妾/豈不能殉節俱投繯死之遂改奉元路為西安府時)
　(關中饑詔户賑米三石民大悦/遇春兵至鳯翔思齊奔臨洮)質實(奉元元初曰安/西路皇慶初改)
　(奉元路今改西安府鹿臺即鹿苑原在西安府髙陵/縣西南三十里寰宇記上有鹿臺祠禱兩輒應臨洮)
　(西魏郡金改府元明因之今改狄道州郭子興一名/興濠人官都督僉事與滁陽王同姓名  圖魯卜舊)
　(作脱列伯桑噶實哩舊作桑哥失里恩克舊/作王可阿實克布哈舊作阿失不花今並改)
夏四月命博士孔克仁授諸子經
　(功臣子弟/並令入學)質實(孔克仁/句容人)
馮勝徇臨洮李思齊降
　(時張思道弟良臣守慶陽徐達㑹諸將議所向皆曰/張思道之才不如李思齊而慶陽易于臨洮請先慶)
　(陽達曰不然慶陽城險兵精猝未易抜臨洮西控羗/戎北界河湟得之其人足備戰鬬物産足佐軍儲蹙)
　(以大軍思齊不西走則東手就降矣臨洮既克于旁/郡何有遂度隴克秦州下伏羗寧逺入鞏昌遣溤勝)
　(逼臨洮思齊果束手不初思齊在鳯翔帝以書諭之/且言誠能審去就當以漢待竇融之禮相報思齊得)
　(書欲降其養子趙琦本狄道人紿思齊奔吐番思齊/信之遂奔臨洮琦私竊實貨婦女逃匿山谷問思齊)
　(窮威遂降琦尋亦來歸思齊至京帝深慰之授江西/行省左丞不之官乆之遣往招諭庫庫特穆爾至則)
　(待以禮尋使騎士送之還至塞下辭曰主帥有命請/留一物為别思齊曰吾逺來無所齊騎士曰願得公)
　(一臂思齊知不能免/遂斷與之還未㡬卒)質實(慶陽古義渠國宋府元明/及今因之隴坂在隴州西)
　(北六十里秦州魏州明直𨽻州今因之伏羗唐縣寧/逺宋砦改縣金廢元復明及今縣皆屬鞏昌府鞏昌)
　(秦隴西郡元府改路明改府今因之狄遒漢縣元明/縣為臨洮府治今改州屬蘭州府吐番夲西羗屬漢)
　(發羗南掠秃髪烏孤之後姓勃窣野都邏些城唐貞/觀八年始通中國元置吐畨宣慰司于河州又于四)
　(川徼外置烏斯藏明置西畨烏斯藏朶甘衛指揮揮/使司今西藏地趙琦世為元土官時呼為趙脱兒)
五月甲午朔日有食之
癸夘夏至祀地于方丘
　(羣臣固請配祀帝曰俟慶陽平議之八月慶陽平十/一月冬至羣臣復固請乃奉皇考仁祖淳皇帝配天)
　(于圜丘明年祀/方丘亦如之)
御史中丞章溢卒
　(溢初應聘與劉基葉琛宋濓同至應天帝勞之曰我/為天下屈四先生今天下紛紛何時定矣溢對曰天)
　(道無常惟徳是輔惟不嗜殺人者能一之耳浙東設/按察使以溢為僉事督饋餉平諸冦數有功帝即位)
　(與劉基並拜御史中丞時廷臣伺帝意多尚嚴苛溢/獨存大體不以摶擊為能李文忠之征閩也溢子存)
　(道以所部鄉兵萬五千人從閩平詔以所部從海道/北征溢奏曰兵已入閩者俾還鄉里昔嘗叛逆之民)
　(藉為軍使北上一舉而思威著矣帝喜曰非先生一/行無能辦者溢行至處州遭母喪乞守制不許鄉兵)
　(既集再乞終制許之哀毀/卒帝痛惜親文文祭之)質實(處州隋州明府今因/之章溢字三益龍泉)
　(人葉琛字景/洲麗水人)
六月常遇春克開平元帝奔和林
　(遇春下鳯翔詔還備北平以李文忠副之帥步騎九/萬敗元將江文清于錦州敗伊蘇于全寧進攻大興)
　(州分千騎為八伏守將夜遁盡擒之遂抜開平元帝/北走追奔數百里獲其宗王齊克慎平章鼎住等斬)
　(之凡得將士萬人車萬輛馬/三千匹牛五萬頭薊北悉平)質實(和林在今喀爾喀/西部杭愛山東元)
　(太祖初都此後置和寧路綿州遼州元屬大寧路明/置廣寧中屯左屯二衛今錦州府治錦縣全寧元置)
　(全寜路明廢故城在今喀爾沁故大寜城西北大興/州即興州金末嘗寄治利民鎮俗呼為小興州故名)
　(此為大興州距古北口可三日程在/今熱河界内齊克慎舊作慶生今改)
封陳日煃為安南國王
　(日煃遣使貢方物因請封爵詔翰林侍讀學士張以/寧等使其國封日煃為安南國王賜以駝紐塗金銀)
　(印心寧等以十月至安南界而日煃先以五月卒其/姪日熞嗣立迎請詔印以寧不與諭日熞請命于朝)
　(以寧駐安/南俟命)質實(宋大宗祥符三年交趾郡王黎至忠/為其臣閩人李公藴所篡八傳嗣絶)
　(傳其壻陳日煚日煃日煚之元/孫也張以寧字志道古田人)
秋七月副將軍鄂國公常遇春卒于軍詔李文忠領其
衆
　(遇春師還次栁河川暴疾卒年四十遇春沉鷙果敢/善撫士卒每戰出則當先退則殿後未嘗敗北采石)
　(之役舟距磯三丈餘遇春奮戈直前敵接其戈乗勢/登遂拔之鏖戰康郎山殪陳友諒克姑蘇縳張士誠)
　(功最著自言能將十萬衆横行天下軍中呼常十萬/長于大將軍達二崴其從征伐聼約束惟謹及其自)
　(將善以少為衆一時名將稱徐常喪歸帝用宋太/宗喪趙普故事臨于龍江追封開平王諡忠武)質
　實(栁河川在宣化府龍門縣西康郎山在饒州府餘/干縣西北八十里翻陽湖之南崖也龍江闗名在)
　(今江寧縣/西門外)
八月元兵攻大同李文忠擊敗之
　(文忠受詔㑹徐達攻慶陽行次太原聞大同圍急謂/左丞趙庸曰閫外之事苟利于國専之可也遂出鴈)
　(門敗元㳺兵于馬邑擒其平章劉特穆爾進至白楊/門天雨雪已駐營文忠引數騎入山察視疑有伏遽)
　(今移前五里阻水自固元兵果乗夜來刼營忠令堅/璧不動質明敵大至以二營委之殊死戰度敵疲分)
　(分軍為左右翼身當前鋒畬擊大破之擒其將國魯/卜俘戮萬餘人窮追至東勝州孟克倉而還先是元)
　(帝北走屯哈里泊今圖魯卜孔興以重兵攻大同欲/圖恢復至是圖魯卜既被擒孔興走綏徳其部將斬)
　(之來降元帝知事/無濟不復南向矣)質實(馬邑秦縣元明屬朔州今屬/朔平府白楊門在馬邑縣北)
　(東勝州遼置金元因之明初改東勝左右二衛後廢/故城在今歸化城西南一百四十五里湖灘河朔渡)
　(口土名托克托城孟克倉在大同府邊外綏徳金州/元因之明屬延安府今直𨽻州趙庸廬州人  劉特)
　(穆爾舊作劉帖木孟克倉舊作莽/哥倉哈里泊舊作蓋里泊今並改)
定内侍官制
　(諭吏部曰内臣但備使令無多人顧謂侍臣曰此曺/善者千百中不一二以為耳目即耳目蔽以為心腹)
　(即腹心病馭之之道當使畏法勿令/有功畏法則檢束有功則驕恣矣)質實(明太祖實/録定置内)
　(使監奉御六十人尚寳一人尚冠七人尚衣十人尚/佩九人尚履八人尚藥七人紀事二人執膳四人司)
　(脯二人司香四人太廟司香四人涓潔二人置尚酒/尚醋尚麪尚染四局局正一人副二人置御馬御用)
　(二司司正一人副二人内府庫大使一人副使二人/内倉監令一人丞二人置東宫典璽典膳典翰典服)
　(典藥典乗兵六局局郎一人丞一人置門官午門東/華門西華門元武門奉天門左右順門左右紅門皇)
　(宫門坤寧門宫左門宫右門及東宫門官東和門/東宫後門宫左門宫右門各設門正一人副一人)
封王顓為髙麗國王
　(顓遣使朝貢且請封爵命符璽/郎偰斯賫詔及金印往封之)質實(髙麗漢以前曰/朝鮮漢末扶餘)
　(人髙氏據其地改號髙麗又曰髙句驪居平壤即樂/浪也後唐時王建代髙氏徙居松岳曰東京偰斯溧)
　(陽/人)
徐達克慶陽擒張良臣斬之陕西平
　(達自臨洮下蘭州襲走元豫王盡收其部落輜重還/出蕭闗克平涼張思道懼使其弟良臣守慶陽而自)
　(奔寧夏與其驍將金牌張俱為庫庫特穆爾所執良/臣以慶陽降達遣莭顯受之良臣先出迎尋叛襲傷)
　(顯良臣之降也㨗聞帝戒曰曰張思道兄弟多譎勿/墮其計中良臣果叛達督兵圍之良臣求援于庫庫)
　(特穆爾庫庫特穆爾遣將攻原州陷涇陽為慶陽聲/援達遣馮勝扼驛馬闗敗其將哈扎爾等良臣撓勇)
　(軍中呼小平章養子七人皆敗戰軍中語曰不怕金/惟怕七條槍良臣自以慶陽城髙險上有井泉可據)
　(守又倚思道庫庫特穆爾為聲援賀宗哲哈哲爾為/羽翼姚暉格斡為爪牙故降而復叛及被圍猶日開)
　(門出汲馳聘城下達進營逼其四門良臣數出戰不/利求援寧夏者又悉被穫糧乏絶至煮人汁丸泥嚥)
　(之將士相繼開門降達勒兵自北門入良臣父子俱/投井引出斬之時元賀宗哲攻鳯翔指揮使金興旺)
　(與知府周煥嬰城守敵編荆為大箕形如半舫五人/負之攻城矢石不能入投藁焚之輒颺起乃置鉤槀)
　(中擲著其隙火遂熾敵棄箕走復為地道薄城攻不/已㑹百户王輅收臨洮降卒還入城共守敵抜營去)
　(衆欲追之輅曰未敗而還誘我也偵之至五果坡伏/果發還師復圍城衆欲走興旺叱曰天子以城畀我)
　(豈可去耶以輅所將皆新附乃括城中貲令曰敵退/當大犒新兵新兵喜協力固守持十五日宗哲聞慶)
　(陽下引去尋掠蘭州達遣馮勝率/騎往擊宗哲渡河遁勝乃引還)質實(蘭州隋州宋/復置金元明)
　(因之今升府蕭闗在平凉府華亭縣西北百四十里/平凉金府元明及今因之寧夏元路明改府尋改衛)
　(今仍府原州後魏州元復置尋改開成府並置開成/縣後又改府為州明洪武中省州入開成縣孝宗十)
　(五年改固原縣屬平涼府今因之涇陽漢縣故城在/平凉府西南非西安府屬之涇陽也驛馬闗在慶陽)
　(府安化縣西南九十里五里坡在鳯翔縣西/哈扎爾舊作韓扎兒格斡舊作葛八今並改)
修禮書
　(詔舉素志髙潔博通古今綀達時宜之士年四十以/上者禮送至京于是儒士徐一夔梁寅等與曾魯同)
　(纂修明年書成/名大明集禮)質實(徐一夔字大章天台人/梁寅字孟敬新喻人)
九月置中都
　(以臨濠為中都營城郭如京師京師制帝召諸老臣/問以建都之地或言闗中險固或言洛陽天下中汴)
　(梁為宋舊京或又言北平故元宫室就之可省民力/帝曰所言皆善惟時有不同耳長安洛陽汴梁實周)
　(秦漢魏唐宋故都但平定之初民未甦息若建都于/彼供給力役悉資江南重勞其民若就北平宫室亦)
　(不無更作建業長江天塹龍蟠虎踞足以建國臨濠/前江後淮有水可特有水可漕朕欲建為中都何如)
　(羣臣皆稱/善遂營之)質實(長安漢縣元屬奉元路明屬西安府/洛陽周下都漢置洛陽縣元屬河南)
　(路明屬河南府今皆因之建業孫/吳都改秣陵曰建業今江寧府)
　　發明(帝王之興以徳而地形亦與焉明祖起于濠/泗則臨濠其豐沛南陽也建都應天以江淮)
　　(為根本而守江必先守淮鍾離據淮之中定為中/都亦一時因地制宜之意然天下形勢居北極而)
　　(拱四方據髙屋而建領水冀北為上闗中次之是/以成祖遷都燕京累世蒙業彼江左偏安之地汴)
　　(洛四達之衝曷/足以較優劣哉)
冬十月詔天下府州縣皆立學
　(府學設教授一員訓導四員生員四十人州學設學/正一員訓導三員生員三十人縣學設教諭一員訓)
　(導二員生/員二十人)
十二月封阿答阿者為占城國王
　(阿答阿者奉表貢象虎方物時安南與占城搆兵帝/既遣使諭觧又命中書省管勾甘桓等賫印詔往封)
　(之/)質實(占城周越裳地秦林邑漢象林縣後漢末區/連始稱林邑王唐時或稱占不勞或稱占婆)
　(王所居曰占城至徳後改國/號曰環迄周宋遂號占城)
元庫庫特穆爾侵蘭州指揮于光死之
　(庫庫特穆爾偵知徐達軍還率兵掩至蘭州指揮張/温固守敵圍城數重鷹揚指揮于光守鞏昌將兵來)
　(援至馬蘭灘猝與敵遇力戰敗被執使呼城内出降/光大呼曰我不幸被執公等堅守大軍旦夕至矣敵)
　(怒批其頬遂遇害城中聞光/言守益固庫庫特特爾引去)質實(馬蘭灘在蘭州東/大河南岸于光字)
　(大用都昌人死時年四/十三命配享功臣廟)
(庚/戌)三年春正月命徐達李文忠分道北伐
　(時元帝尚在近塞帝再致書不報而庫庫特穆爾為/西北邊患帝以達為大將軍文忠及馮勝鄧愈湯和)
　(副之分二道出兵達自潼闗出西道𢷬定西取庫庫/特穆爾文忠自居庸出東道絶大漢追元帝二月文)
　(忠至興和降其守將進兵察罕諾爾擒元平章珠占/五月次駱駝山走平章沙布鼎次開平降平章沙哈)
　(等/)質實(定西元州明改安定縣屬鞏昌府今因之興/和遼金撫州元為興和路明廢故城在今張)
　(家口外鑲黄旗牧厰西南察罕諾爾即白海子在大/青山之北駱駝山在張家口外鑲黄旗察哈爾東南)
　(作察罕諾爾舊作察罕腦兒沙布鼎舊/  沙不丁沙達哈舊作上都罕今並改)
吏部請謫有罪于儋崖不許
　(帝曰前代謂儋崖為化外以處罪人今天下一家/若有風俗未淳宜更釋良吏治之豈宜居罪人耶)質
　實(儋耳漢郡唐置儋州宋元曰南寧軍明仍為儋州/珠崖漢郡隨置崖州宋元曰吉陽軍明仍為崖州)
　(今皆因之/屬瓊州府)
振西安鳯翔饑
　(先是張李搆兵西安諸府旱粟麥不登民多飢死二/年冬詔有司正月二月户給米一石至是耆民宋昇)
　(等來言户部奏請運粟濟之帝曰民旦暮待餔若待/運粟死者多矣即命户部主事李亨馳驛往西安鳯)
　(翔振之户/加粟一石)
二月追封郭子興為滁陽王
　(立廟滁州祀之妻張氏為/王夫人以其三子從祀)質實(三子從祀按明史郭/子興傳子興長子前)
　(戰死次天叙天爵俱仕偽宋被殺子興後遂絶有一/女小張夫人出者事太祖為恵妃生蜀谷代三王按)
　(通鑑後編考異辨證曰滁陽夫人張氏次夫人亦張/氏據張來儀廟碑初勸滁陽舘髙帝于貳室者次夫)
　(人/也)
免應天等府州及河南山東北平田租
　(詔曰成武功者必資民力各郡邑供給有先後豐歉/有不同凋弊之餘未能蘇息其蠲應天鎮江徽州寧)
　(國池州太平廬州廣信饒州金華嚴州衢州處州廣/徳滁和十六府州及河南山東北平今年田租又免)
　(徐邳二州夏税五月又免蘇/州逋糧三十萬五千八百石)質實(徽州宋置元路明/改府廣信元信州)
　(路明改廣信府金華元婺州路明改金華府嚴州元/建徳路明改嚴州府衢州唐置元路明改府今皆因)
　(之邳州後周置元屬歸徳府/明屬淮安府今屬徐州府)
夏四月封子九人為王
　(俠為秦王棡為晉王棣為燕王橚為吳王楨為楚王/榑為齊王梓為潭王杞為趙王檀為魯王從孫守謙)
　(為靖江王帝懲宋元孤立失古封建意于是擇名臣/大都豫王諸子待其壯而遣就籓服外衛邊郵内資)
　(夾輔其制禄親王嵗萬石置相傳官屬䕶衛甲士少/者三千人多者至萬九千人籍𨽻兵部冕服車旗邸)
　(第下天子一等公侯大臣伏而拜謁禮無與鈞惟列/爵而不臨民分籓而不錫土與周漢封國稍異焉)
　質實(樉帝第二子封西安棡第三子封太原棣第四/子即成祖封北平橚第五子有司請置䕶衛于)
　(杭州帝以財賦地不可洪武十一年改周王封開封/四王俱皇后生楨第六子胡充妃生封武昌榑第七)
　(子封青州梓第八子封長沙二王俱達定妃生杞第/九子明年殤檀第十子郭寧妃生封兖州守謙帝長)
　(兄子文正之/子封桂林)
徐達大破元庫庫特穆爾于沈兒峪
　(達至安定庫庫特穆爾退屯沈兒峪達逹軍薄之隔/深溝而壘日數交戰庫庫特穆爾遣精兵千餘人由)
　(間道從東山下刼東南壘左丞胡徳濟倉卒失措軍/驚擾達親擊却之徳濟大海養子也達械送京師而)
　(斬其下趙指揮等數人以徇明日整兵奪溝死戰大/破庫庫特穆爾兵擒郯王濟王及國公平章以下文)
　(武僚屬千八百餘人士卒八萬庫庫特穆爾僅挟妻/子毅人從古城北遁去至黄河流流木以渡遂奔和)
　(林違自徽州南出一百八渡至略陽克沔州入連雲/棧攻興元取之鄧愈亦自臨洮進克河州徳濟至京)
　(師帝釋之而以書諭達曰將軍效衛青不斬蘇建耳/獨不見穣苴之待莊賈乎且將軍在軍中誅之則已)
　(今下廷議吾且念其信州諸暨功不忍加誅繼自今/將軍毋事姑息是役也都督孫興祖燕山右衛指揮)
　(平定大興右衛指揮龎禋等兵次拉音布拉克川遇/敵兵力戰皆沒于五郎口音甚悼惜追封興祖燕山)
　(侯謚忠愍配享/通州開平王廟)質實(沈兒谷在鞏昌府安府縣北之/車道峴南徽州元置明因之今)
　(改縣屬秦州一百八渡在略陽縣城東源出徽縣下/流入嘉陵江渡凡一百八處故名略陽縣元置屬沔)
　(州明改屬漢中府今因之沔州元置明改縣今屬漢/中府連雲棧漢中府志褒斜谷中元時有板閣二千)
　(八百九十二間統名之曰連雲棧興元唐府元路明/改漢中府今因之河州前秦置元河州路明改州屬)
　(臨洮府今屬蘭州府信州今廣信府見上諸暨秦縣/元州明初改諸全尋復為縣屬紹興府今因之賽音)
　(布拉克川在蘭州府靖逺縣北其西為五郎口胡大/海克信州太祖命徳濟守之漢將李明道冦信州徳)
　(濟力戰擒明道㑹大海為蔣英所害張士誠遣其將/吕珍冦諸全徳濟救之入城守夜半斫珍營珍遁去)
　(此其功也胡徳濟字世美今賽音/布拉克川舊作三不拉川  改)
封陳日熞為安南國王
　(安南使臣杜舜欽以其王日煃卒來告哀帝御西華/門素服見之遣使往奠又命吏部主事林唐臣賚詔)
　(封日熞/為王)質實(林唐臣名/弼漳州人)
元帝殂于應昌
　(詔諡之曰順帝其國人諡曰惠宗子阿裕實哩/達喇嗣改元昌光立八年而殂國人謐曰昭宗)質實
　(按元史明實録元帝殂在是年四月二十八日丙戌/夀五十有一應昌城距故開平衛東北三百里元置)
　(應昌路領應昌縣在今克什克騰旗西北捕魚兒海/旁朱彛尊書髙麗史後曰庚申君遁走沙漠髙麗間)
　(猶通使稱為北平北元主奔應昌以洪武三年庚戍/四月殂落國人追謚曰惠字其子嗣立以餘兵走和)
　(林十年丁巳遣使至髙麗行宣光年號國人不允後/二年又遣僉院富芬告紀年天元辛遇遣永寧君王)
　(彬往賀相傳立十一年而殂北元諡為昭宗者也按/昭宗殂于洪武十一年戊午非立十一年也洪武十)
　(年行宣光年號後二年告紀年天元則其子特古斯/特穆爾之元年也彛尊考誤  富芬舊作甫非今改)
五月始設科取士
　(詔自今年八月為始明年春以天下初定令京府及/各行省連舉三年自後三年一舉鄉試以八月㑹試)
　(以二月/著為令)
李文忠克應昌獲元密廸哩巴拉送京師
　(文忠聞元帝殂督兵兼程進圍應昌克之元嗣君阿/裕實哩達喇北走獲其子密迪哩巴拉及后妃諸王)
　(官屬數百人並䕶宋元玉璽金寳玉冊鎮圭大圭玉/斧等駝馬牛羊無算窮追至北慶州而還道與州)
　(國公江文清等降三萬七千人至紅螺山又降楊思/祖之衆萬六千餘人海寧衛指揮副使孫虎至落馬)
　(河與元太尉瑪魯戰/死之追封康安郡伯)質實(北慶州遼置故城在今巴/林西北遼史地理志慶州)
　(元寧軍有赤山黒河即此北邊紀事舊慶州在大寧/北六百餘里地皆大松號曰千里松林紅螺山亦作)
　(紅羅山一統志今獨石口文御馬厰西有烏蘭哈郎/噶山即紅羅山也明初李  忠敗元兵于此落馬河)
　(一統志落馬河在喀喇沁右翼東蒙古名伯爾克源/出大斧山北流入敖漢界入老金史大定府松山三)
　(韓二縣有落馬河又翁牛特右翼北有落馬河出汙/達該山西北東南流入老河又方輿紀要落馬河在)
　(應昌東北相近固都遜地即偏將孫虎戰死處達密/迪哩巴拉舊作買地里八喇瑪魯舊作買驢汗  該)
　(舊作海他漢固都遜/舊作苦脱孫今並改)
是月旱六月朔帝親禱于山川壇越五日雨
　(帝齋于西廡皇后躬執㸑為農家食太子諸王饋于/齊所帝素服革屨徒步至壇席藁曝日中夜卧于地)
　(凡三日詔省嶽囚命有司訪求通/經術深明至道者越五日大雨)質實(按明實録六/月戊午朔壬)
　(戌/雨)
頒平定朔漠詔于天下封密迪哩巴拉為崇禮侯
　(李文忠㨗至羣臣臣稱賀帝謂治書侍御史劉炳曰/爾本元臣今日之㨗爾不當賀因命禮部榜示凡北)
　(方㨗至勿與賀者勿與賀翌日中書省草詔進帝見/有侈大之詞責省臣曰元主中國將百年朕與卿等)
　(父母皆頼其生養元之興亡自是氣運于朕何與而/以此張之四方有識之士口雖不言心未必以為是)
　(也可更草以進密迪哩巴拉至京師羣臣請獻俘帝/曰武王伐殷用之乎楊憲對唐太宗嘗行之帝曰是)
　(待王世充耳若遇惰之子孫恐不爾也令以本服朝/見賜冠帶封崇禮侯諭省臣曰故國之妃朝于君者)
　(元有此禮不必效之令母妃皆朝中宫賜第龍光山/又曰前代革命之際獲其后妃往往不以禮遇欺孤)
　(虐寡非盛徳所為朕甚不取今元托郭斯后在此飲/食居第務適其宜乃頒詔天下有天命靡常殷鑒可)
　(畏/語)質實(龍光山即龍舟山一統志覆舟山一名龍舟/山在江寧府東北太平門内楊憲字希武陽)
　(曲人怱托郭斯舊/作脱  思今改)
葬宋理宗頂骨于故陵
　(先是元至元間西僧薩古密桂欲毀宋㑹稽諸陵夏/人嘉木楊喇勒智為江南總攝奏請如二僧言遂發)
　(諸陵取其金寳以諸帝后遺骨瘞于杭之故宫築浮/圖其上名曰鎮南以厭之以截理宗頂骨為飲器嘉)
　(木揚喇勒智敗籍入宣政院以賜所謂帝師者帝與/侍講學士危素論宋元興替素備言始末帝歎息久)
　(之即命北平守將吳勉訪索頂骨所在得之西僧汝/克鼐廬中既送至命有司厝于京城之南髙座寺西)
　(北至是紹興府以永穆陵/圖來獻遂敕葬于故陵)質實(按西僧毀宋陵事見/周密癸辛雜識至元)
　(二十二年乙酉事有陵使羅銑買棺置衣收斂又陶/宗儀輟耕録所載羅有開義士唐鈺瘞宋諸陵骨傳)
　(及鄭元祐書義士林徳陽收髙孝兩朝骨事跡傳聞/異辭而宋濓髙啟楊維禎王逄原彭瑋諸家所紀乃)
　(甲申僧格為相與嘉木揚喇勒表裏使僧薩古密桂/上言明年僧格矯制報可嘉木揚喇勒智敗飲器歸)
　(于宫以賜帝師㑹稽陳縣明為紹興府治今因之作/薩古舊作嗣古密桂舊作妙髙嘉木楊喇勒智舊)
　(楊輦真珈汝克糴舊作汝/納僧格舊作桑哥今並改)
立開中鹽法
　(山西行省言大同糧儲自陵縣運至太和嶺路逺費/煩請令商人于大同倉入米一石太原倉入米一石)
　(三斗給淮鹽一小引商人鬻畢即以原引赴所在繳/之帝從其請召商輸糧而與之鹽謂之開中其俊各)
　(行省邊境帝召商中鹽以備邊儲/儲計道里逺近自五石至一石差)質實(陵縣原州明/初改縣永樂)
　(中于縣置徳州而移縣治于舊徳州屬濟南府今因/之太和嶺即勾注山在雁門闗西馬邑縣東南六十)
　(里/)
徙蘇松嘉湖杭民無業者田臨濠
　(以五郡地狭民衆無田以耕臨濠田多未闢令就墾/為業給牛種車糧資遣之三年不征税徙者凡四千)
　(餘户其後復徙北平山後民散處諸府州縣徙沙漠/遺民屯田北平又徙江南民十四萬于鳯陽又徙山)
　(西民于河北又屢徙浙西及山西民于滁/和北平山東河南終洪武之世徙民最多)質實(松江/元府)
　(明因之嘉興宋府元路明改府湖州隋置元路明改/府杭州隋置元路明府府今皆因之山後石晉所割)
　(新偽儒武雲應朔武八州也新今保安州媯今懐來/縣儒今延慶州武今宣化府雲今大同府應今應州)
　(州朔今朔州/蔚今蔚州)
秋七月中書左丞楊憲有罪誅
　(憲有才辨裁决明敏然意刻深有不足于己者輒中/傷之為司農卿時浙西初平憲欲增賦畝為二因)
　(倍征之民不堪其苦在中書欲盡易省中故事几舊/吏皆罷去更用已所親信者汪廣洋為右丞以憲專)
　(决依違不與較猶不能得憲意憲竟嗾侍御史劉炳/刻罷之且請徙廣南帝不從且復有所論刻帝覺其)
　(誣下炳獄炳吐/實遂并誅之)質實(汪廣洋字朝/宗髙郵人)
冬十一月大封功臣
　(徐達李文忠師還至龍江帝出勞于江上甲午告武/成于郊廟越二日大都督府兵部上諸將功績帝自)
　(定其次第遂班爵行賞封公者六人宣國公李善長/進韓國公信國公徐達進魏國公常遇春子茂卿鄭)
　(國公文忠曹國公溤勝宋國公鄧愈衛國公侯者二/十八人湯和中山侯唐勝宗延安侯陸仲亨吉安侯)
　(周徳興江夏侯華雲龍淮安侯顧時濟寧侯耿炳文/長興侯陳徳臨江侯郭子興鞏昌侯王志六安侯鄭)
　(遇春榮陽侯費聚平凉侯吳良江陰侯吳禎静海侯/趙榮南雄侯廖永忠徳慶侯俞通源南安侯華髙廣)
　(徳侯楊璟營陽侯蘄國公康茂才子鐸蘄春侯朱亮/祖永嘉侯傅友徳潁川侯胡美豫章侯韓政東平侯)
　(黄彬宜春侯曹良臣宣寧侯梅思祖汝南侯陸聚河/南侯越二日大宴翌日諸臣入謝帝賜座華盖殿從)
　(容諭取天下之略曰朕起鄉里本國自全及渡江以/來視羣雄所為徒為民害張士誠陳友諒尤為巨蠧)
　(士誠恃富友諒恃強朕獨無所恃惟不嗜殺人布信/義行節儉與卿等同心共濟初與二冦相恃士誠尤)
　(逼近或謂宜先擊之朕以友諒志驕士誠器小志驕/則好生事器小則無逺圖故先攻友諒鄱陽之役士)
　(誠卒不能出姑蘇一歨以為之援向使先攻士誠姑/蘇堅守友諒必空國而來吾腹背受敵矣及北定中)
　(原先山東次河洛止潼闗之兵不遽取秦隴者以庫/庫特穆爾李思齊張思道皆百戰之餘未肯遽下急)
　(之則併力一隅猝未易定故出其不意反斾而北燕/都既舉然後西征張李望絶勢窮不戰而克然庫庫)
　(特穆爾猶力抗不屈向令未下燕都驟與角力勝負/未可知也已又封汪廣洋忠勤伯劉基誠意伯又封)
　(薛顯永城侯數其專/殺之罪俾居南海)質實(隴州西魏置明屬鳯翔府/今因之唐徳宗濠人周徳)
　(興濠人華雲龍定逺人耿炳文濠人陳徳字至善濠/人王志臨淮人鄭遇春濠人韓政睢人陳徳江夏人)
　(梅思祖夏邑人陸聚史/未詳其鄉里餘見前)
十二(月/)遣官祭厯代帝王陵寢
　(先是遣使訪先代陵寢仍命各行省其圖以進凡七/十有九禮官考其功徳昭著者曰伏羲神農黄帝少)
　(昊顓頊唐堯虞舜夏禹商湯中宗髙宗周文王武王/成王康王漢髙祖文帝景帝武帝宣帝光武明帝章)
　(帝後魏文帝隋髙祖唐髙祖太宗憲宗宣宗周世宗/宋太祖太宗真宗仁宗孝宗理宗凡三十有六遣秘)
　(書監丞陶誼等往修祀禮令有司禁樵採嵗時祭祀/牲用太牢明年禮臣定議合祀帝王三十五在河南)
　(者十陳祀伏羲商髙宗孟津祀漢光武洛陽祀漢明/帝章帝鄭祀周世宗鞏祀宋太祖太宗真宗仁宗在)
　(山西者一榮河祀商湯在山東者二東平祀唐堯曲/阜祀少昊在北平者三内黄祀商中宗滑祀顓項髙)
　(辛在湖廣者二酃祀神農寧逺祀虞舜在浙江者二/㑹稽祀夏禹宋孝宗在陕西者十五中部祀黄帝咸)
　(陽祀周文王武王成王康王宣王漢髙帝景帝咸寧/祀漢文帝興平祀漢武帝長安祀漢宣帝三原祀唐)
　(髙祖體泉祀唐太宗蒲城祀唐憲宗涇陽祀唐宣宗/嵗祭用仲春仲秋朔設陵户二人守視已而去周宣)
　(王漢明帝章帝増祀媧皇于趙城後魏文帝于宣平/宋理宗于㑹稽元世祖于順天凡三十有六後又増)
　(祀隋髙祖于扶風/而理宗仍罷祀)質實(孟津縣金置明屬河南府鄭/州隋置明屬開封府鞏縣漢)
　(縣明屬河南府今皆因之榮河縣宋置元屬平陽府/蒲州今屬蒲州府東平漢國明初府尋降州屬濟寧)
　(府後屬兖州府今屬泰安府内黄縣漢置明屬北平/大名府今屬河南彰徳府滑縣晉滑壹隋置州改改)
　(縣屬大名府今屬河南衛輝府酃縣宋置明屬衡州/府今因之寧逺縣宋置明屬永州府道州今屬永州)
　(府中部縣姚秦晉明屬延安府鄜州今屬鄜州咸陽/縣秦置明屬西安府興平縣唐置明屬西安府三原)
　(縣秦置三原䕶軍以在清豐原孟侯原白鹿原問故/名西魏置縣明屬西安府醴泉縣隋置明屬乾州嘉)
　(靖中改屬西安府今皆因之蒲城縣西魏置明屬華/州今屬同州府涇陽縣秦邑明屬西安府今因之趙)
　(城縣隋置明屬平陽府今屬霍州富平縣漢置明屬/耀州萬厯中改屬西安府扶風縣唐置明屬鳯翔府)
　(今皆/因之)
自正月至是月日中屢有黒子詔求直言
　(起居注萬鑑言日者陽精而有黒子陰奸乎陽也徳/為陽刑為陰君子為陽小人為陰宜慎刑黜奸吏部)
　(尚書郎本中言日者君象君徳修則天變消河南中/原民未安堵天下才俊學行之上隠于山林天之仁)
　(愛人君無所不在則人君體天心而/施于政者亦當無所不用其情也)
(辛/亥)四年春正月李善長罷以汪廣洋為右丞相胡惟庸
為左丞相
　(善長貌寛和而性忮刻比進封大國意稍驕帝頗厭/之以疾致仕初帝嘗以吏事責善長劉基言善長勲)
　(舊能調和諸將帝曰是數害君君乃為之地耶吾行/相君矣基頓首曰是如易柱必得大木若束小木為)
　(之且立仆帝又嘗欲相楊憲憲索善基基力言不可/曰憲有相才無相器夫宰相者心如持水以禮義為)
　(權衡而已不與焉者也帝曰汪廣洋何如曰褊殘殆/甚于憲又問胡惟庸曰譬之駕懼其僨轅也帝曰然)
　(無逾先生對曰基疾惡太甚又不耐繁劇為之且孤/立思天下何患無才惟明主悉心求之目前諸人誠)
　(未見其可及憲廣洋/惟庸皆敗如基言)質實(胡惟庸定逺人洪武三年/為中書省㕘知政事至是)
　(代汪廣洋/為左丞)
以湯和為征西將軍傅友徳為征虜前將軍帥師伐蜀
　(先是帝遣楊璟招諭明昇命奉國入覲昇牽于羣議/不能决已而帝遣使假道征雲南不奉詔其將吳友)
　(仁又數冦興元乃命將討之和帥副將軍同徳興廖/永忠等以京衛荆湘舟師由瞿塘趨重慶友徳帥副)
　(將軍顧時等以河南陕西步騎由秦/隴趨成都鄧愈往襄陽督餉給軍)質實(明史明玉/珍隨州人)
　(初為徐夀輝元帥襲陷成都陳友諒弑夀輝玉珍以/兵塞瞿瑭自立為隴蜀王至正二十二年僭位于重)
　(慶國號夏立五年卒子昇嗣改元開熙母彭氏同聼/政昇甫十嵗諸大臣用事太祖遣楊璟諭使入朝不)
　(聼徐達克興元以興旺守之吳友仁以兵三萬來攻/决濠填塹達遣傅友徳救之友仁乃引去友仁初為)
　(玉珍司徒昇立自保寧移檄誅玉珠養子明昭入國/國政及昇降見執帝以其冦漢中首造兵端今明氏)
　(失國僇于市瞿瑭闗在今夔州府治奉節縣城東八/里重慶府南宋置元為路明復府成都秦城晉國元)
　(路明改府襄陽三國魏置/郡元路明改府今皆因之)
免浙江山西被灾田租
　(浙之紹興府諸暨縣被水山西豐州東/勝州太原府興縣被旱詔免其田租)質實(豐州唐/置後唐)
　(改天徳郡元復為州明因之後為諳達地萬厯三年/賜名歸化城今設歸化城同知興縣金興州明初降)
　(縣屬太原/府今因之)
二月免太平鎮江寧國田租
帝如中都至自中都
　(先是建圜丘方丘日月社稷山川壇于太廟于臨濠/帝諭中書省臣曰臨濠為朕興王之地今置中都宜)
　(以傍近州縣通漕運者𨽻之/甲戌幸中都壬午還京師)質實(明太祖實録議以/夀邳徐宿潁息光)
　(六安信陽九州五河懷逺定逺中立蒙城霍邱英山/宿遷睢寧碭山靈璧潁上太河固始光山豐沛蕭十)
　(八縣悉/𨽻中都)
元平章劉益以遼東降
　(益為元遼陽行省平章籍所部來降詔置遼東衛指/揮使司以益為指揮同知未幾元平章洪保保馬彦)
　(翬等殺益右丞張良佐執彦翬殺之保保走依納克/楚良佐權衛事以状聞帝授良佐盖州衛指揮僉事)
　(納克楚者元穆呼哩裔孫為太平萬户府帝抜太平/獲之待之甚厚納克楚常鬱鬱不樂帝召語之曰人)
　(臣各為其主况爾有父母妻子乎乃縦之北還據金/山屢為邊患帝數以書諭之皆不答帝以遼陽懸絶)
　(納克楚未靖八年乃設遼東都指揮/使司統轄諸衛命葉旺馬雲往鎮之)質實(遼東秦郡/元初置東)
　(京總管府後改遼陽路明洪武四年置定遼都衛八/年改遼東都指揮使司今遼陽州屬奉天府蓋州唐)
　(置後改辰州金復元及明初因之洪武九年改衛今/蓋平縣金山明史地里志遼東三萬衛西北有金山)
　(方輿紀要山東南距衛三百五十里考明三萬衛今/為奉天府開原縣地金山葢在縣邊門外葉旺六安)
　(人鎮遼陽以功與焉雲俱進都督僉事在邊十七年/修城隍撫輯軍民懇田萬餘頃為永利馬雲合肥人)
　(嘉靖初以二人有功于遼命立祠祀之納克楚/舊作納哈出穆呼里舊作木華黎今並改)
三月䇿試天下貢士賜吳伯宗等進士及第出身有差
　(乙酉朔䇿貢士于奏天殿登第者百二十人賜吳伯/宗等三名進士及第二甲十七人賜進士出身三甲)
　(百人賜同進士出身伯宗授禮部貟/外郎髙麗入試者三人惟金濤登第)質實(此廷試始/吳伯宗名)
　(名祐以字/行金谿人)
誠意伯劉基致仕
　(帝嘗手書問天象基條答甚悉而焚其草大要言霜/雪之後必有陽春今國威已立宜濟以寛大至是賜)
　(歸老/于鄉)
夏五月免江西浙江秋糧
六月湯和至重慶明昇降
　(帝之遣傅友徳也密諭之曰蜀人聞我師西伐必悉/精鋭東守瞿塘北阻金牛若出不意直𢷬階文門户)
　(既隳腹心必潰兵貴神速患不勇耳友徳疾馳至陕/西集諸軍聲言出金牛而潛引兵趨陳倉攀援岩石)
　(晝夜行抵階州敗其将丁世珍克其城蜀人斷白龍/江橋友徳修橋以渡破五里闗世珍復集兵據險都)
　(督同知汪興祖中飛矢石友徳攻抜文州龍州進破/綿州龍鑲衛指揮史鑑戰死將渡漢江㑹水漲伐木)
　(造戰艦欲以軍聲通瞿瑭乃削木為牌數千書克階/文龍綿日月投漢水順流下蜀守者見之皆觧體初)
　(夏人聞大軍伐蜀丞相戴夀等果率衆守瞿瑭及聞/友徳破階文𢷬江油始分兵援漢州以保成都未至)
　(友徳已破其守將向大亨于漢州城下授師至友徳/迎擊大敗之遂拔漢州帝聞湯和駐兵大溪口欲俟)
　(水平進師詔趨之廖永忠聞命先發兵至瞿瑭阻鐵/鎖橋不得進永忠宻遣人百人持糗糧水筒舁小舟)
　(踰山度闗出其上流蜀山多草木令將士皆衣青蓑/衣魚貫入崖石間度已至率精鋭出墨葉渡夜五鼓)
　(分兩軍攻其水陸寨水軍皆以鐵裹船頭置火器而/前黎明蜀人始覺盡鋭來拒永忠已破其陸寨將士)
　(舁舟出江者一時並發鼓譟而下下流之師亦擁舟/急擊上下夹攻大破之遂入夔州明日和始至乃分)
　(道進永忠帥舟師直𢷬重慶昇大懼羣下勸奔成都/昇母彭泣曰成都可到亦僅旦夕耳不如早降昇乃)
　(請降永忠以湯和未至不受越五日和至昇乃面縳/銜璧輿櫬率官屬降于軍門和等承制撫慰之時丁)
　(世珍復陷文州指揮僉事朱顯忠千户/王均諒死之友徳調兵來援世珍遁)質實(金牛峡/在漢中)
　(府寧羗州北三十里又自沔縣西南至四川劍州之/大劍闗口皆曰金牛道漢中入蜀要路也階州唐置)
　(宋明因之明屬鞏昌府今甘肅直𨽻州文州北周置/即漢陰平道也元復置州明改縣屬階州今因之陳)
　(倉縣秦置唐改寶鷄縣元明及今因之屬鳯陽府白/龍江橋在階州南亦曰南橋造舟為梁跨白龍江上)
　(白龍江源出鞏昌府岷州經階州文縣與白水江合/五里闗在文縣北龍州西魏置元屬廣元路明初仍)
　(為龍江嘉靖中升龍安府今因之綿州隋置元初屬/成都路後屬潼川路明屬成都府今因之漢江即雒)
　(水在漢州城南亦曰中水克龍文龍綿日月按明實/録四月丙戌克階州己丑克文州辛丑克龍州明復)
　(克綿州江油蜀漢戍西魏置縣元併入龍州明復置/江油縣屬劍江後屬龍安府今因之漢州唐置元屬)
　(成都路明屬成都府今因之大溪口在夔州府鐵鎖/橋明史明昇遣莫仁夀以鐵索横斷瞿瑭峡口又遣)
　(戴夀吳友仁等助之北倚羊角山南倚砦城砦鑿兩/崖石璧引鐵索為飛橋用板置礟以拒守夔州唐置)
　(元路明改府今因之丁世珍蜀平章事後率餘黨犯/秦州不克走宿梓橦廟中為帳下小校所殺汪興祖)
　(巢縣人張徳勝養子追封東勝侯戴夀與向大亨走/保成都舁降亦降至夔峡皆鑿舟自沉死朱顯忠如)
　(臯人裏創力戰為亂兵所殺王均諒先受夏主命攝/禮店元帥府同知來朝授文州副千户被執不屈磔)
　(死事聞鑑與顯忠/均諒贈恤有差)
秋七月傅友徳下成都四川平
　(友徳進圍成都戴夀等以象戰友徳令強弩火器衝/之身中流矢不退將士殊死戰突其象陣象反走躪)
　(藉死者甚衆遂降成都分兵徇州/邑克保寧執吳友仁蜀地悉定)質實(保寧唐閬州/後唐置保寧)
　(軍元為保寧府/明及今因之)
　　發明(太祖製平西蜀文盛稱友徳功第一永忠次/之師還授上賞而湯和以逼遛不進屢被責)
　　(諭則平蜀之功主將不得專/之也故和與友徳並書于綱)
以方克勤知濟寧府
　(克勤以治以徳化不喜近名曰近名必立威立威必/殃民吾不忍也時詔民墾荒閲三嵗乃税吏不俟期)
　(徵民輒棄田去克勤嵗如期區田為九等以等徴發/吏不得為奸立杜學數百區葺孔子廟堂延名士為)
　(師弟子繫籍者三千人盛夏郡將督民築城克勤曰/民方耕奈何畚鍤重困之為請中書省得罷役㑹天)
　(㑹遂大澍濟寧人歌曰孰罷我役使君之力/孰活我黍使君之兩使君勿去我民父母)質實(方/克)
　(勤字去矜寕海人/見明史循吏傳)
封明昇為歸義侯
　(昇至京羣臣請降御殿受俘如孟昶降宋故事帝曰/昇㓜弱事由臣下與昶異免其伏地待罪之儀授爵)
　(歸義侯/賜居第)
八月免中都淮陽及泰滁無為田租
　質實(淮安宋州元路明改府揚州隋置元路明改府/秦州南唐置元屬揚州路明属揚州府今皆因)
　(之/)
振陕西饑
九月庚戌朔日有食之
設糧長
　(帝以郡縣吏每額外徵收命有司料民田以田多者/為糧長督其鄉賦税粮萬石長副各一人輸以時至)
　(得召見語合輒蒙擢用其後官軍兑運法行糧長不/復至京師在州里頗滋民害其孱弱者乃為勢豪所)
　(凌躭延逋角率鬻産以償遂至/隕身喪家景泰中革未㡬又復)質實(官軍兑運法詳/見後宣徳四年)
冬十一月免陕西河南被災田租
　(西安鳯朔慶陽三府開封府屬祥符/等五縣及睢州以早聞詔免其田税)質實(祥符縣宋/置明及今)
　(因之為開封府治睢州金/置明及今因之屬歸徳府)
十二月逮漢中知府費震尋釋之
　(震以賢良徵為吉水知州寛恵得民擢知漢中府時/陕西旱饑漢中尤甚鄉民聚為盜震發倉粟十餘萬)
　(石貸民盜聞皆來歸鄰境民亦争赴震令占宅自為/保伍籍之得數千家秋大熟悉還前貸至是以他事)
　(被逮帝曰良吏也釋之以為/牧民者戒授寶鈔局提舉)質實(吉水元州明改縣/屬吉安府今因之)
　(費震鄱陽人洪武十一年以提舉超拜户/部侍郎尋進尚書出為湖廣布政使致仕)
(壬/子)五年春正月置親王䕶衛指揮使司
　(每王府設三䕶衛衛設左右前後/中五所所千户二人百户十人)質實(明史職官志/王府䕶衛指)
　(揮使司設官如京衛掌防禦非常/䕶衛王邸有征調則聼命于朝)
遣翰林院待制王褘使雲南被執不屈死
　(元梁王巴咱爾斡爾密鎮雲南大都不守順帝北去/王嵗遣使自塞外達元帝行在執臣節如故蜀既平)
　(天下大定帝以雲南僻難進兵而王所遣漠北使者/蘇成適為北平守將所獲乃命褘齎詔偕成往招諭)
　(王待褘以禮㑹元主遣托克托徴餉雲南知褘在王/所疑王有他意脅以危語王不得已出褘見之托克)
　(托欲屈褘褘叱曰天既訖汝元命爝火餘燼敢與日/月爭光耶我奉使逺來豈為汝屈遂自刎梁王具衣)
　(冠歛/之)質實(明史職官志翰林院待制五品品雲南漢/西南夷滇地唐開元二十六年冊南詔蒙)
　(歸義為雲南王天寶九載遂有雲南之地僭號大䝉/及元滅大理至正十三年立雲南行中書省洪武十)
　(三年置雲南承宣布政使司今因之王褘死事在洪/武六年十二月建文中贈翰林學士諡文節正統中)
　(改諡忠文巴咱爾斡爾密元世祖第五子雲南王和/克齊之裔  巴咱爾斡爾密舊作把匝剌瓦爾密托)
　(克托舊作脱脱和克齊/舊作忽哥赤今並改)
徙陳理明昇于髙麗
　(或告陳理明昇有怨言帝曰童儒輩言語小過不足/問也但為小人蠱惑將不能保始終宜處之逺方則)
　(隙無自生/乃徙髙麗)
遣徐達李文忠馮勝等分道征庫庫特穆爾達軍敗績
文忠勝敗元兵而還
　(帝與諸將籌邊事徐逹曰王保保出沒邊境願勦絶/之帝曰徐逺處絶漠以死自衛不如姑置之㑹諸將)
　(皆以達言為然帝乃命達為大将軍出雁門趨和林/文忠為左副將軍出居庸趨應昌勝為征西將軍出)
　(金蘭趨甘肅三月達先遣都督藍玉敗庫庫特穆爾/于圖拉河五月庫庫特穆爾與賀宗哲拒達于)
　(嶺北達軍敗死者數萬人七月湯和至斷頭山遇敵/指揮同知章存道力戰死勝至蘭州遣副將軍傅友)
　(徳前驅敗元兵于必里克圖山取西凉至永昌下甘/州又敗元兵于和囉噶口勝復敗之索琳山拔蕭州)
　(下額齊納路次賓都山元岐王多爾濟巴勒遁去獲/其平章昌嘉弩等二十七人友徳復追至𤓰沙州斬)
　(獲甚衆文忠至臚朐河留輜重疾馳至鄂爾坤河馬/中流矢指揮李榮以所乗馬授文忠而自奪敵馬乗)
　(之文忠殊死戰遂破敵追奔至青海推牛饗士而還/是役也宣寧侯曹良臣指揮使周顯張耀指揮同知)
　(常榮俱戰死獨勝全師而還/以私匿駝馬故賞皆不行)質實(金州金置元以龕/谷縣省入明改縣)
　(今因之屬蘭州府圖拉河源出喀爾喀鄂諾河西北/圖埒爾吉嶺之西及嶺北小克特山斷頭山在明陽)
　(和衛邊外今陽城縣西北十里必里克圖山在涼州/北塞外西涼宋置府元改州明改涼州衛今涼州府)
　(永昌元路明改府今永昌縣屬涼州府甘州西魏置/元路州路明甘肅衛今甘州府和囉噶口在甘州西)
　(北索琳山在肅州北肅州唐置元路明洪武中改衛/今直𨽻州額齊訥路漢居延故城元立總督府在甘)
　(州北一千五百里賓都山在肅州西塞外𤓰州古允/姓戎地唐置𤓰州治晉昌元徙𤓰州民于肅州明為)
　(沙州衛地今安西州沙州前涼置元沙州路明改衛/今安西州燉煌縣元史地里志沙州去肅州千五百)
　(里臚朐河或曰即西平河也今名充魯倫河源出克/特山南直河套北二千里許鄂爾坤河源出喀爾喀)
　(杭愛山南流數百里與圖拉河合青海方輿紀要云/在和林境元為屯田所臚朐河西為圖拉河又西為)
　(鄂爾坤河又西北為青海藍玉定逺人存道章溢子/平陽左衛指揮同知曹良臣追封安國公諡忠壯周)
　(顯合肥人驍騎左衛指揮使張泰泰州人神䇿衛指/揮使常榮定逺人遇春再從弟振武衛指揮同知賜)
　(賜祭葬罕必里克圖山舊作别力篤山和囉噶口舊/作虎剌  口索琳山舊作掃林山額濟訥路舊作亦)
　(集乃路賓都山舊作别篤山多爾濟巴勒舊作朶兒/只班昌嘉努舊作長加奴鄂爾坤河舊作阿魯渾河)
　(青海舊作稱/海今並改)
以鄧愈為征南將軍討湖南廣西蠻
　(先是三年四月慈利土司覃垕連搆諸洞蠻為冦楊/璟討之垕遁入溪峝師還尋復出冦十月周徳興討)
　(之抜温陽闗垕復遁至是帝以辰澧諸蠻常便化乃/命愈往討以徳興及吳良副之愈出澧州討散毛諸)
　(洞蠻徳興出南寧討婪鳯安田諸州蠻良山/出靖州討㑹同五□潭溪古州蠻悉平之)質實(慈/利)
　(縣置元升州明初復縣屬澧州今因之縣西有覃今/垕塞温陽闗在慈利縣西辰州隋置元路改改府)
　(因之澧州隋置元路明初為府尋降州屬岳州府今/直𨽻州散毛洞元置散毛誓崖等處軍民宣慰司明)
　(置宣撫司屬施州衛今施南府來鳯縣婪鳯宋覊縻/州元廢地在今田州東安州元来安路明廢地在今)
　(田州西田州唐置元路明為土府嘉靖七年降州今/州屬思恩府靖州宋置元路明改府洪武九年降直)
　(𨽻州今因之㑹同縣宋置元明及今因之屬靖州五/開元上黎平長官司屬思州明洪武十八年置五開)
　(衛屬湖廣永樂十一年改置黎平府屬貴州𢎞治十/年徙府治衛南今為黎平府開泰縣地潭溪宋置長)
　(官司元明因之今司屬黎平府古州元古州八萬洞/長官司明古州變夷長官司屬黎平府今有同知駐)
　(之按五開潭溪古州是時皆/屬湖廣永樂後乃屬貴州)
二月安南陳叔明弑其主日熞自立遣使入貢却之
　(叔明逼死日熞而自立懼討遣阮汝霖入貢以覘朝/廷意主客部受表主事曾魯取副封白尚書詰使)
　(者曰前王日熞今何驟更名汝霖不敢隠具言其實/帝曰島夷乃狡獪如是却其貢叔明復遣使謝罪乃)
　(命以前王/印視事)質實(陳叔明日熞伯父按明史傳日熞以/洪武四年冬被弑主客部禮部屬洪)
　(武初設六部部各四屬亦皆稱部至二/九年各部増設所屬始俱定稱清吏司)
置茶馬司
　(初令賣茶之地宣課司三十取一户部言陕西四川/茶宜十取其一以易番馬從之于是諸産茶地設茶)
　(課司定税額設茶馬司于秦洮河雅諸州自碉門黎/雅抵朶甘烏斯藏行茶之地五千餘里西方諸部落)
　(無不以/馬售者)質實(茶馬司明史職官志云茶馬司大使一/人正九品副使一人從九品掌市馬之)
　(職宣課司職官志云税課司大使一人從九品典税/事明初改在京官店為宣課司府州縣官店為通課)
　(司後改通課司為税課司府曰司縣曰局陕西四川/茶明太祖實録四年十二月户部言陕西漢中金州)
　(石泉漢隂平利西鄉諸處茶園四十五頃茶八十六/萬餘株宜十取其一民所收茶官給直買之無户茶)
　(園令漢中府軍士薅採官八軍二毎百斤為一引五/年二月又言四川産巴茶凡四百七十七處茶户凡)
　(三百十五茶二百三十八萬餘株官十徴其一無户/茶園令人薅種十取其八皆貯以易番馬明史食貨)
　(志云番人嗜乳酪不得茶則病故唐宋來行以茶易/馬法明制尤密有官茶冇啇茶皆貯邊易馬茶課司)
　(見食貨志茶法中洮州後周制元屬鞏昌路明改洮/州衛今為㕔屬鞏昌府雅州隋置元屬鞏昌路番等)
　(處宣慰司明四川直𨽻州今升府黎州漢沈黎郡後/周置黎州元屬土番等處宣慰司明改黎州長官司)
　(萬厯時降千户所今溪縣縣屬雅州府碉門黎雅五/代置碉門黎雅安撫司元置碉門魚通黎雅長河西)
　(寧逺等處宣撫司及天全招討司明初合為天全六/畨招討司碉門砒在雅州府榮經縣西北百五十里)
　(黎即黎州雅即雅州朶甘在四川徼外烏斯藏在雲/南西徼外今西藏西畨諸部落明史西域傳云西番)
　(族種最多自陕西四川雲南西/徼外皆是散處河湟洮岷間)
三月免京役民
　(應天府言運輸官物悉役京民帝曰京民自聞國以/來勞費倍于外郡今兵革漸息正當休養命免其役)
　(未㡬又賜京/民絹户一匹)
以禮部主事魏觀知蘇州府
　(前守陳寧苛刻人呼陳烙鐵觀盡改所為明教化正/風俗郡中翕然課績為天下最明年擢四川行省叅)
　(政以部民乞留命還任初張士誠以蘇州舊治為宫/遷府治于都水行司觀以其地湫溢還治舊基又濬)
　(錦帆涇興水利或譖觀既滅之基帝怒命御史亷其/事遂被誅帝尋悔命歸𦵏觀與長洲髙啟善為移其)
　(家郡中帝見啟所作/上梁文怒腰斬于市)質實(錦帆涇在蘇州府盤門故/内相傳吳王錦帆以遊)
　(陳寧初名亮賜/名寜茶陵人)
髙麗國王請遣子弟入國子學
　(髙麗國王王顓遣密直同知洪師範鄭夢周等奉表/賀平夏貢方物且請遣子弟入太學帝以涉海逺来)
　(離其父母令中書省諭其/國王與羣下熟議母勉強)
夏四月振濟南萊州饑
　(山東行省言濟南萊州連年旱澇傷禾麥/民食草實樹皮帝即命于淮安運粟振之)質實(濟南/漢國)
　(宋置府元改路明復府萊州隋置元/仍為州明洪武九年升府今因之)
詔天下行鄉飲酒禮
　(應天府及直𨽻各行省府州縣每嵗孟春孟冬有司/與學官率士大夫老者行之于學校民間里社以百)
　(家為一㑹糧長或里長主之年最長者為正賓餘以/齒序毎季行之讀律今則以刑部所編申明戒諭書)
　(兼讀之武職于毎月朔日以大都/督府所編戒諭書率僚佐讀之)
六月定宫官女職
　(帝以漢唐宫官過多宜防女寵法將來命禮部/議定設六局一司凡官七十五人女史十八人)質實
　(六局尚宫尚儀尚服尚食尚/寢尚功一司宫正俱正六品)
作鐵榜戒功臣
　(帝以功臣不能檢下作鐵/榜臚目凡九以申誡之)質實(一内外各指揮千户/等不得私受公侯金)
　(帛衣物二公侯不得私役官軍三不得強占官民埸/泊園冶四内外官軍不得于公侯門首侍立聼侯五)
　(管莊人等不得倚勢欺歐人民六屯佃奴僕及其親/屬人等不得倚勢侵奪田産財物七不得私託門下)
　(影蔽差徭八公侯之私欺壓良善侵奪人者/四犯與庶人同罪九不得受諸人投獻物業)
振山東饑免被灾郡縣田租
　(山東髙唐濮二州聊城堂邑朝城等縣饑敕吏部尚/書趙莩堅往振之又命以米六萬六千餘石振萊州)
　(東昌饑蠲登萊二州逋租及今年夏麥是月又命振/慶陽府安化合水環三縣饑自五月至秋七月鳯翔)
　(平涼雨雹二麥傷豆麥詔免其税蘇州府崇明縣水/詔以所報報未盡令盡報免之八月免通州海門縣)
　(被水/田租)質實(髙唐州元置明及今因之屬東昌府濮州/隋置明屬東昌府今屬曹州府聊城秦縣)
　(明為東昌府治堂邑縣隋置明屬東昌府今皆因之/朝城縣唐置明屬濮州今屬曺州府東昌元路明改)
　(府今因之安化縣唐置明為慶陽府治合水縣唐分/隋合水縣置環縣元環州明改縣俱屬慶陽府今皆)
　(因之崇明縣元州明降縣𢎞治中改屬太倉州今因/之通州後周置明屬揚州府今直𨽻州海門縣後周)
(本置元明屢徙年省入通州今改設海門㕔/  朝康熙十一)
秋八月倭冦福寜明州衛指揮僉事張億討之中流矢
卒
　(倭入冦前後殺掠居民三百五十餘人焚燒廬舍千/餘家刼官糧二百五十石張億率兵討之中流矢卒)
　(事聞遣使致/祭䘏其家)質實(福寧元升長溪縣為福寧州明/初降縣後升直𨽻州今升府)
元兵侵雲内州同知黄里死之
　質實(雲内州遼置金元因之明廢為衛拉特所據/今烏喇特旗西北在歸化城西三百六十里)
冬十月免應天太平鎮江寧國廣徳田租
十一月納克楚侵遼東
十二月詔百官奏事啟皇太子
　
　
　
　
　
　
　
　
　
　
　
　
　
御定資治通鑑綱目三編卷一
欽定四庫全書
御定資治通鑑綱目三編卷二
　(起癸丑明太祖洪武六年盡/丙寅明太祖洪武十九年)凡十四年
(癸/丑)六年春正月覲天下府州縣官
　(先是元年春府州縣吏來朝諭曰天下新定百姓財/力俱困如鳥初飛木初植勿拔其羽勿撼其根惟亷)
　(者能約已而愛人貪者必朘人以肥已爾等戒之至/是覲府州縣官賜酒食明日陛辭論之曰慈祥愷悌)
(身之徳也越簿殘酷徳之賊也若偽為慈祥必之/無仁夔之實偽為愷悌又無樂易之誠爾等勉)質實
　(明㑹典洪武初外宫毎年一朝二十九/年始定以辰戍丑未年為朝覲之期)
選朝天宫道士供事郊壇
　(天地社稷山川/香幣皆令司之)質實(朝天宫在上元縣西即吳治/城宋天慶觀也明初改名)
免遼東金復二州税
　(遼東金復二州去年/旱税糧不供詔免之)質實(金州本髙麗南蘇城唐置/金州金改蘇州後改金州)
　(明改衛今寜海縣復州遼置金因/之元廢明改衛今復州屬奉天府)
汪廣洋罷為廣東行省參政
　(時左丞胡惟庸專省中事/廣洋無所建白故黜之)
二月停科舉命有司察舉賢才
　(帝初以官多闕員舉人俱免㑹試赴京聴選正月以/舉人蔣學閻鈍為起居注傅宗巖崔莘為給事中趙)
　(震殷哲為翰林應奉又擇其年少俊異者張唯王輝/李端張翀為翰林編修蕭韶為秘書監直長繼又以)
　(王璉張鳯任敬馬亮陳敏俱為編修入禁中文華堂/肄業命贊善大夫宋濓等為之師帝政暇親品隲其)
　(文曰給光祿酒饌毎食皇太子親王迭為之主嵗時/賜賚甚厚二月以冇司所取多属少年有文無實遂)
　(暫罷科舉更令有司察舉賢才以徳行為本文藝次/之其目曰聰明正直曰賢良方正曰孝弟力田曰儒)
　(士曰孝亷曰秀才曰人才日耆民皆禮送京師不次/擢用而各省貢生亦由太學以進於是罷科舉者十)
　(年帝又嘗令國子生習騎射諭之曰古之學者其文/足以經邦武足以戡亂故能出入將相定安社稷今)
　(天下承平爾等雖務文/學亦豈可忘武備耶)
命御史及按察使考察有司
　(命御史臺令監察御史及各道按察司察舉天下有/司有無過犯奏報黜陟帝諭臺臣曰君子有犯或出)
　(於過誤可以情恕小人不去則貽民患故朕于亷能/之官雖或有過常加宥免若貪虐之徒雖小罪不赦)
　(也/)質實(此者察之始明史選舉志考察通天下内外/官計之其目有八曰貪曰酷曰浮躁曰不及)
　(曰老曰病曰罷曰不謹京官六年以己亥嵗四品以/上自陳取上裁五品以下分别致仕降調間住為民)
　(具冊奏請謂之京察自𢎞治時定以外官辰戌丑未/年朝覲之期随舉行察典謂之外察州縣以月計上)
　(之府府上下其考以嵗計上之布政司至三嵗撫按/通核其屬事狀造冊具報麗以八分而處分察例有)
　(四與京官同迄明相沿行之不/廢謂之大計計處者不復叙用)
三月癸卯朔日有食之
設六科給事中
　(明初統設給事中掌侍從規諌補闕拾遺至是分為/吏户禮兵刑工六科各設給事中二人凡十二人後)
　(増至八十一人稱元士二十二年改為源士二十/四年毎科増都給事中一人左右給事中各一人)質
　實(給事中正五品洪武四年改正七品後増給事中/共四十人都給事中正八品左右給事中從八品)
　(給事中正九品建文中改都給事中正七品給事中/從七品不置左右給事中永樂中仍置左右給事中)
　(亦從/七品)
頒昭鑒錄戒諸王
　(先是命陶凱張籌等采摭漢唐以來藩王善惡堪為/勸戒者㑹凱出參行省編輯未成於是召文原吉王)
　(僎等續修之書成二卷/賜名昭鑒錄頒賜諸王)質實(張籌字惟中無鍚人/王僎字幼度祥符人)
　　發明(太祖謂秦王傅文原吉等曰朕於諸子常切/諭之此書必時時進説使知所警戒趙伯魯)
　　(之失簡漢淮南之招客過猶不及非所望也是帝/之於諸子慮之非不深教之非不切然而樉多過)
　　(失栅有異謀至於惠成之間釁深尋斧盖以裂/地而封勢成寵偪又豈空言之所能禁制哉)
命徐達等帥師鎮山西北平
　(先是帝命徐達李文忠練兵山西北平尋召還至是/以元兵窺塞乃命達文忠及馮勝鄧愈湯和等帥師)
　(往鎮以備之初元宗室四大王逃匿岢嵐山中結寨/自固尋出攻武州指揮程桂等擊敗之已而國公魯)
　(爾等侵遷安殺知縣永平衛指揮楊某與戰死之指/揮樊某率兵來援敵引去追至董家口敵返兵接戰)
　(樊亦死之達駐臨清遣文忠及顧時傅友徳等統騎/兵勝和及俞通源來亮視等統步兵分駐山西北平)
　(相機備禦元兵復侵武朔等州達俱遣將擊走之河/州土門峽邊警千户王才戰死保徳河曲為元將普)
　(賢努等所陷太原右衛千户馮銘追擊之復其地指/揮使常守道王約等追元遺兵斬其左丞相瑚圖克)
　(擒平章鼎鼎達人自大同遣將掩/捕武平章等於懐柔縣之三角村)質實(岢嵐山在岢/嵐州北百里)
　(岢嵐州宋岢嵐軍金升州元為嵐州地明置縣屬太/原府尋开州今因之武州唐置元順寜府明洪武四)
　(年廢府永樂中為宣府鎮宣徳五年置萬全都司今/興化府遷安縣金置元屬永平路明屬永平府今因)
　(之氷平衛在永平府南董家口闗在撫寜縣東北七/十里朔州後魏置元屬大同路明屬大同府今屬朔)
　(平府土門閭在河州西九十里保徳州宋軍金置州/元因之明屬太原府今直𨽻州河曲縣金置元省入)
　(保徳州明初復置屬太原府今屬保徳州懐柔縣唐/置元廢明復置屬順天府今因之三角村在縣東北)
　(圖魯爾舊作驢兒普賢努舊作普賢奴湖/  克舊作忽都鼎鼎舊作定定今並改)
夏四月定開國勲臣諡號
　(楚國公廖永安諡武閔豫國公俞通海諡忠烈蔡國/公張徳勝諡忠毅髙陽郡公耿再成諡武壯越國公)
　(胡大海諡武莊梁國公趙徳勝諡武桓以永義侯桑/世保與漢光武封冦恂為承義侯景丹為奉義侯同)
　(不重諡初帝定金陵以元御史大夫福壽死節為之/立廟至是復議贈其官禮部言元已贈福壽浙江行)
　(省左丞相上柱國追封衛國公諡忠肅宜仍其舊帝/是之令春秋遣官致祭諭侍臣曰疾風知勁草板蕩)
　(識忠臣共福/壽之謂乎)質實(福夀唐古人今唐/古舊作唐兀  改)
六月京師城成
　(城周九十六里門十有三後復建/外郭周一百八十里門十有六)質實(内為宫城外/為京城門十)
　(三南曰正陽南之西曰通濟又西曰聚寳西南曰三/山曰石城北曰太平北之西曰神䇿曰金川曰鍾阜)
　(東曰朝陽西曰清涼西之北曰定淮曰儀鳯其外郭髙/洪武二十三年建門十六東曰姚坊仙鶴麒麟滄波)
　(橋雙橋南曰上方夾岡鳯臺大馴象大安/徳小安徳西曰江東北曰佛寜上元觀音)
元庫庫特穆爾侵雁門
　(守闗指揮吳均率衆拒之自卯至午大呼曰援兵/至矣衆皆踴躍欲戰元兵聞之解去均追擊敗之)
免河間開封延安汾州被災田租
　(北平河間河南開封陜西延安/諸府蝗山西汾州旱詔免共租)質實(河間漢國元路/明改府今因之)
　(延安隋郡元路明改府今因之汾州後魏置/元屬冀寜路明萬厯二十三年升府今因之)
秋七月命户部稽各省水旱災分數優恤之
以胡惟庸為右丞相陳寜為御史大夫
　(自汪廣洋罷帝以惟庸為才寵任之所為多稱㫖遂/至大用寜性殘刻以惟庸薦擢居憲臺益務威嚴帝)
　(屢責之寜/不能改)
八月建歴代帝王廟
　(帝以御史答祿與權等言詔祀三皇乃命禮官考定/五帝三王及漢唐宋創業之君俱於京師立廟致祭)
　(其餘守成賢君令有司立/陵廟皆毎嵗春秋祭之)質實(建歴代帝王廟於欽天/山之陽同堂異室祀三)
　(皇五帝夏禹商湯周文王武王漢髙祖光武唐髙祖/太宗宋太祖元世祖已而寢祀周文王唐髙祖増祀)
　(隋髙祖尋罷與權字道夫其先蠻部/人有别號答祿者子孫因以為氏)
九月定有司季報嵗報
　(初府州縣户口錢糧學校獄訟毎月具書於冊縣達/州州達府府達行省類咨中書吏賾煩碎公私多糜)
　(費又有司決獄笞五十者縣決之杖八十者州決之/一百者府決之徒以上具獄送行省移駁繁而賄賂)
　(行帝命中書省御史臺詳議革月報為季報以季報/之數類為嵗報凡府州縣獄囚依律斷決毋俟轉發)
　(其有違枉御史按察使糾劾至二十六年定制布政/司及府州縣笞杖就決徒流軍雜犯死罪解部審錄)
　(具死囚所坐罪名上部詳議如律者大理寺擬覆平/允監收侯決不如律者駁回改正再問駁至三改擬)
　(不當將官吏奏聞謂之照駁囚有翻異改調别衙門/間擬二次不服則具奏㑹九卿鞫之謂之圓審三四)
　(訊不服而後/請㫖決焉)
冬十一月潞州貢人參却之
　(帝曰人參得之甚難毋重勞民往者金華進香米太/原進葡萄酒俱止之國家以養民為務奈何以口腹)
　(累/人)
振真定饑
　(真定府晉州冀州趙州饒陽新河武邑諸縣饑詔兵/部尚書劉仁等振之初饒陽知縣郭摜見邑中大饑)
　(民食草實木皮遂以上聞帝覽其奏復咨訪得晉/冀等州皆饑乃命仁等往各州縣振之蠲其租賦)質
　實(晉州元置屬真定路明屬真定府今因之冀州後/魏置明屬真定府今直𨽻州趙州北齊置明屬真)
　(定府今直𨽻州饒陽漢縣明屬晉州今屬深州新河/五代時為鎮宋置縣武邑漢縣明並屬冀州今因之)
　(劉仁武/昌人)
閏月録故功臣子孫
　(功臣早世恩未及嗣者錄凡二百九人後又錄/丁忠等五百十一人授指揮千百户等官有差)
定大明律
　(先是嘗頒律令恐民不能周知命大理卿周楨等為/之直解又令儒臣同刑官講唐律日進二十餘條至)
　(是重命刑部尚書劉惟謙詳定大明律每奏一篇揭/兩廡親加裁酌明年二月書成篇目一凖於唐採用)
　(舊律二百八十八條續律百二十八條舊令改律三/十六條因事制律三十一條掇唐律以補遺百二十)
　(三條合六百有六條分為三十卷至/三十年作大明律誥成頒行天下)質實(周楨字文/典江寜人)
　(劉惟謙明史附周楨傳不詳何許人大明律篇目曰/衛禁曰職制曰户婚曰廐庫曰擅興曰賊盜曰鬬訟)
　(曰詐偽曰雜律曰捕亡/曰斷獄曰名例凡十二)
　　發明(明太祖初懲元季廢弛刑用重典後屢詔釐/正至三十年申畫一之制令子孫世守羣臣)
　　(有稍議更改即坐以變亂祖制之罪又詔内外風/憲官以講讀律令考校有司欲使人知律意日乆)
　　(視為具文於是奸吏骩法任意輕重因律起例因/例生例例愈紛而弊無窮至律有取自上裁臨時)
　　(處治者因罪在八議與一切疑獄及律無明文者/設非謂任情生殺之巴英憲以後欽恤微而偵伺)
　　(熾巨憝罪如山積而中㫖縱之不問或無妄無辜/而片紙付詔獄為禍尤烈盖錦衣之獄太祖末年)
　　(禁不復用而成祖違之東厰之設始於永樂作/法不臧末流滋甚權移厰衛而律意不可問矣)
(甲/寅)七年春正月遣將屯田河南山東北平
　(帝初立民兵萬户府寓兵於農又遣諸將屯兵龍江/諸處惟康茂才績最詔褒之四年詔河南山東北平)
　(陜西山西及直隷淮安諸府屯田且勿微三年後畝/收租一斗六年太僕丞梁額森特穆爾言寜夏四川)
　(土膏沃宜招集流亡屯田從之至是以河南山東北/平建置兵衛而餉勞民供乃命都督僉事王簡往彰)
　(徳王誠往濟寜平章李伯昇往真定涇理屯務明年/又命鄧愈等諸將分屯陜西河南北平官吏犯罪謫)
　(鳯陽屯種民犯流罪者鳯陽輸作一年然後屯種命/李善長朱亮祖俞通源撫諭諸屯勸課農事又因海)
　(運餉遼有溺死者遂益講屯田政天下衛所州縣軍/民皆事墾闢其制移民就寛鄉或罪徙者為民屯)
　(領之有司而軍屯則領之衛所邊地三分守城七給/分耕作内地二分守城八分屯種人授田五十畝)
　(牛種教樹植復租賦民以不困而軍餉益饒/  梁額森特穆爾舊作良埜僊帖木爾今改)
遣總兵官吳禎巡海備倭
　(先是帝遣使倭國告以即位且詰入冦之故其王良/懷不受命已又遣趙秩齎詔往諭良懷見之曰往者)
　(䝉古欺我小邦令其臣趙姓者來訹我今新天子即/位使者亦姓趙豈䝉古裔耶目左右將刃之秩不為)
　(動嚴詞折之良懷氣沮下堂延秩禮遇甚隆遣其僧/祖來奉表稱臣貢方物帝以其俗佞佛可以西方教)
　(誘也遣僧祖闡等送使者還賜良懷大統厯及羅緞/等物祖闡等至為其國演教國人頗敬信而良懐故)
　(無禮拘之二年始放還倭冦掠如故乃以楨統總兵/官都督於顯副之總江隂四衛軍出海至琉球大洋)
　(獲其兵船獻俘京師其後屢遣僧奉貢但齎書上中/書省而無表帝却勿受命禮部移牒責之並諭以欲)
　(征之意良懐上表詞多倨慢乃専務海防帝著祖訓/列不征之國十五日本與焉自是朝貢不至而海上)
　(之警亦/漸息)質實(琉球在福建泉州府東海島中接漳泉/興福四州界其國王初姓歡斯氏名渴)
　(剌兜至元末國分為三有三王曰中山曰山南曰山/北皆以尚為姓趙秩官萊州府同知不詳何許人趙)
　(姓趙良弼事見元史/日本傳於顯黄梅人)
二月丁酉朔日有食之
免濟南平陽太原汾州等州縣被災田租
　(先是正月振松江府水災八千餘户户賜錢五千是/月以濟南府歴城等縣蝗平陽太原府汾州及衛輝)
　(府汲縣旱皆免租蘇州府屬縣/民缺食遣官發米麥振貸之)質實(歴城漢縣明為/濟南府治汲漢)
　(縣明為衛輝府/治今皆因之)
修曲阜孔子廟
　(立孔顔孟三氏子孫/為教授俾諷其族人)
三月方國珍卒
　(國珍以至正二十七年來降幕下士詹鼎為表乞哀/甚至帝心憐而赦之趨入朝授廣西行省左丞食祿)
　(不之官至是/卒於京師)質實(詹鼎寜/海人)
夏四月都督藍玉拔興和
　(時元將托音特穆爾守興和玉大敗其衆於白酒泉/擒國公特爾黙齊及官屬五十九人托音特穆爾棄)
　(城/走)質實(白酒泉在故興和城西南舊托音特穆爾舊/作脱因帖木兒恃爾黙齊  作帖里密赤今)
　(並/改)
五月日厯成
　(學士承㫖詹同請編日厯命同與宋濓為總裁官吳/伯宗等為纂修官自起兵臨濠至六年冬征代禮樂)
　(政刑及羣臣功過四夷朝貢皆載焉既成共一百卷/名曰大明日厯藏之金匱於是濓等復請倣唐太宗)
　(貞觀政要分類更輯凡四十類釐為五名皇明/寳訓嗣後凡有政績史官日紀錄之檢類増入)
免真定等四十二府州縣旱災田租
減蘇松嘉湖極重田税之半
　(帝既振蘇州饑民三十萬户以蘇松嘉湖四府租税/太重命户部計其數如畝税七斗五升者除其半)
六月汰北方府州縣官
　(帝以北方郡縣民稀事簡命吏部量減/河南北平山東府州縣官凡三百八人)
陜西雨雹山西北平河南山東蝗詔蠲其租
秋七月李文忠拔髙州
　(三月文忠奉命同徐達以所統將士分布山西北平/屯駐因遣兵出塞獲元平章鄧博羅特特穆爾尋遣)
　(禆將至賽音布拉克擒陳安禮至順寜斬其將珠辰/魯至朔州擒太尉巴延布哈至是文忠復自率兵攻)
　(髙州大石崖拔之斬宗王托克托實勒擒承㫖伯嘉/努追奔至氊㡌山擊斬魯王獲其妃及司徒達哈勒)
　(濟等九月燕山都衛指揮使朱杲通州衛指揮僉事/鄭治汝寜衛指揮僉事馮俊密雲衛指揮僉事張斌)
　(等率師出古北口防秋卒遇冦皆/力戰死帝命厚恤其家製文祭之)質實(髙州遼置明/廢故城在今)
　(喀喇沁故大寜城西北氊㡌山在故大寜城北通州/衛在通州治南汝寜衛明初建於汝陽尋廢為千户)
　(所密雲衛中衛在密雲縣治東右衛在古北口作鄧/博羅特特穆爾舊作鄧孛羅帖木兒珠展魯舊  真)
　(珠驢托克托實勒舊作朶朶失理伯嘉努舊/作百家奴達哈勒濟舊作答海俊今並改)
倭冦膠州
　(官軍擊敗之㓂大任海/口百户許彰追之戰死)質實(膠州元置明初屬青州/府尋屬萊州府今因之)
　(大任海口/在即墨縣)
八月申定兵衛之制
　(帝以前代兵多虚數監其失置内外衛所凡一衛統/十千户一千户統十百户百户領總旗二總旗領小)
　(旗五小旗領軍十皆有實數至是重定其制大率以/五千六百人為一衛而千户以下所領之數則同遇)
　(有事征調則分統于諸將無事則散還各衛管軍官/員不許擅自調用揀練橅綏務在得宜違者俱論如)
　(律/)
振河間廣平順徳真定饑
　質實(順徳元路明/改府今因之)
九月遣崇禮侯密迪哩巴拉北歸
　(遣老成宦官二人䕶/行并遺元嗣君書)
冬十一月定服制
　(先是貴妃孫氏薨勅禮官定服制禮部尚書牛諒等/奏儀禮父在為母服期庶母則無服帝曰父母之恩)
　(一也低昻若是不情甚矣命儒臣考定宋濓等考古/人論服母喪者四十二人願服三年者二十八人服)
　(期年者十四人帝曰三年之喪天下通喪人情所安即/天理所在乃定制子為父母庶子為其母皆斬衰三)
　(年適子衆子為庶母皆齊衰杖期五服喪制皆有升/降書成帝親為序命之曰孝慈錄頒天下時貴妃無)
　(子命吳王橚行慈母服斬衰三年主喪事皇太子及/諸王皆齊哀杖期大子曰在禮惟士為庶母服緦大)
　(夫以上則無服今陛下貴為天子臣忝居嫡長而為/庶母服期非所以敬宗廟重繼體也不敢奉詔帝大)
　(怒羣臣震讋不知所出正字桂彦良言于太子曰殿/下當縁君父之情不可執小禮以虧大孝因持衰服)
　(之太子乃服以/拜謝帝怒始解)質實(貴妃孫氏陳州人牛諒字士良/東平人桂彦良名徳偁以字行)
　(慈谿/人)
髙麗李仁任弑共王顓
　(顓無子以寵臣辛肫之子禑為嗣仁任弑顓立禑又/殺朝廷使者而遣使告喪陽言朝使實盜所殺今已)
　(誅之帝疑其詐拘其使而遣使弔祭巳仁任又為故/主請諡帝曰是欲假朝命以鎮撫國人且掩其弑逆)
　(事不許釋前使還/自是朝貢皆不納)
(乙/邜)八年春正月命有司察窮民
　(令天下郡縣訪窮民無告者月給衣食無依者給厔/舍諭中書省曰昔吾在民間目擊鰥寡狐獨饑寒困)
　(踣之徒常自厭生恨不即死心常惻然今代天理物/已十餘年若天下之民有流離失所者非惟昧朕之)
　(初志於代天之工亦不能盡爾等為輔相/當體朕懷不可使天下有一夫不獲也)
詔天下立社學
　(帝以京師郡縣皆有學而鄉社之民未沾教/化命有司更立社學延師儒教民間子弟)
河決開封
　(壞大黄寺堤百餘丈詔河南參/政安然集民夫三萬餘人塞之)質實(開封黄河自河/南府鞏縣流入)
　(境經汜水縣北與懷慶府温縣分界又東經鄭州北/與懷慶府原武縣分界又東南流經中牟縣北陽武)
　(縣南又東經祥符縣北又東經封邱縣南又東經陳/留縣北又東經蘭陽儀封二縣北入歸徳府考城縣)
　(界大黄寺堤即埽頭堤在開封/封府東北四十里安然祥符人)
二月帝耕耤田
三月立鈔法
　(時中外各置局鑄錢有司責民出銅毁器物輸官頗/以為苦而商賈沿元之舊習用鈔多不便用錢乃詔)
　(中書省造大明寶鈔其等六曰一貫曰五百文四百/文三百文二百文一百文毎貫凖錢一千銀一兩四)
　(貰凖黄金一兩禁民間不得以金銀貨物交易違者/罪之税課錢鈔兼収錢什三鈔什七百文以下止用)
　(錢遂罷寳源寳泉局越二/年復設寶泉局鑄小錢)質實(洪武七年設寶鈔提/舉司是年詔中書省)
　(造大明寶鈔以桑穰為料其制方髙一尺廣六寸質/青色外為横文欄横題其額曰大明通行寶鈔其内)
　(上兩旁復為篆文八字曰大明寶鈔天下通行中圖/錢貫十串為一貫其下云中書省奏凖印造大明寶)
　(鈔與鋼錢通行若五百文則畫之/錢文為五串餘如其制而遞減)
　　發明(鈔法始於唐之飛錢宋之交㑹金之交鈔元/世始終用鈔錢㡬廢矣然錢法尚有私鑄私)
　　(銷之弊至鈔多則賤乆則敝倒鈔有工墨之需偽/造較冶範為易非良法也是以明初錢鈔並行嚴)
　　(禁金銀物貨交易而兩浙江西閩廣民間重錢輕/鈔有以錢百六十文折鈔一貫者物價翔貴而鈔)
　　(法益瓌至宣徳初米一石用鈔五十貫後乃益嚴/其禁交易用銀一錢者罰鈔千貫賊吏受銀一兩)
　　(者追鈔萬貫更追免罪鈔如之及成化時鈔一貫/不能直錢一文至𢎞正間鈔法遂廢盖權宜之法)
　　(不可以為經/乆之制也)
免河間府州縣旱災田租
　(户部言洪武四年北平河間府獻州交河縣旱災饑/民流移者一千七百三十户荒田三百三十餘頃至)
　(今租税無/徵詔免之)質實(獻州金置明洪武八年四月改縣交/河縣宋置明俱屬河間府今皆因之)
賜徳慶侯廖永忠死
　(初韓林兒在滁州帝為吳王遣永忠迎歸應天至𤓰/步覆其舟死帝以咎永忠及大封功臣帝曰永忠戰)
　(鄱陽忘軀拒敵可謂竒男子然使所善儒生窺朕意/邀封爵故止封侯而不公後與楊憲相比憲誅永忠)
　(以功大得免至是坐僭用龍鳯諸不法事賜死永忠/勇而善謀平兩廣善撫綏民為立祠克重慶禁侵掠)
　(卒取民七笳立斬之蜀人感/其威惠遂降既死子權嗣侯)質實(𤓰步在六合縣/東二十五里)
　　發明(永忠之死明實錄諱之曰甲申徳慶侯廖永/忠卒上賻遺之甚厚而寜憲王通鑑博論記)
　　(丙午年事云是嵗廖永忠沈韓林兒於𤓰步大明/惡永忠之不義後賜死博論於洪武二十九年奉)
　　(勅編定既成表上之則其言非無稽也是以劉辰/國初事蹟王世貞史乗考誤俱以為永忠被誅夫)
　　(林兒僭號十二年明祖固用其年號矣崛起之勢/不無憑藉猶漢髙之於楚心光武之於更始也如)
　　(永忠者其亦黥/布謝祿之流乎)
免驛夫田租
　(帝念天下驛傳馬夫供役倍於他役詔免其田租以/地有閒劇役有繁簡定自京㑹同館至宿州驛十三)
　(南至京師西出秦晉北抵燕薊勞最甚租全免自百/善道至鄭州當秦晉二道勞次之免三之二自滎陽)
　(至陜西山西北平驛百二/十一又次之免三之一)質實(百善道驛在宿州西/七十里寰宇記云古)
　(百戰道也滎陽漢縣明/屬鄭州今屬開封府)
夏四月帝如中都祀天地於圜丘謁陵至自中都
　質實(明祖陵在鳯陽府西/南十二里太平鄉)
免彰徳大名臨洮平涼河州被災田租
　質實(大名五代漢置府元改/路明仍為府今因之)
罷營中都
　(帝初欲如周漢制建兩/京至是以勞費罷其役)
誠意伯劉基卒
　(基佐帝定天下工謀畫料事若神暇則敷陳王道帝/以比張子房常呼先生而不名然性剛疾惡胡惟庸)
　(深忌之初甌栝間有隙地曰談洋為鹽盜藪基奏立/巡檢司守之奸民弗便也㑹逃軍為亂吏匿不以聞)
　(基令長子璉奏其事不先白中書省惟庸方掌省事/怒使吏訐奏談洋地有王氣基圖為墓迫逐居民以)
　(致亂基坐奪俸帝初欲相惟庸基不可既而惟庸相/基曰使吾言不騐蒼生福也憂憤疾作惟庸秧醫往)
　(視飲其藥如有物積腹中遂篤帝遣使䕶歸居月餘/卒基在元時得天文書於燕市一夕成誦已為髙安)
　(丞進賢鄧祥甫精象緯學盡以其術授之愈洞其要/及將卒以天文書授子璉曰亟上之母令後人習也)
　(世傳基事多神竒然帝嘗言基數以孔子之/言導予是知隂陽風角之術基所重不在此)質實(甌/括)
　(謂溫州處州二府温州于漢為東甌國治唐置温州/元路明府今因之處州亦漢東甌地隋初置處州治)
　(括蒼縣開皇十二年改括州詳見二年談洋隘在處/州府青田縣南二百七十里接温州府瑞安縣界髙)
　(安唐縣明瑞州府治進賢唐鎮宋縣/明屬南昌府今皆因之劉璉字孟藻)
五月遣中官趙成使河州
　(自鈔法行西番馬至者少帝遣成齎羅綺及巴茶往/河州市之馬稍積率厚其值償之中官奉使自此始)
　(成尋為多爾/濟巴勒所殺)質實(多爾濟巴勒舊作/朶兒只班今改)
秋七月己未朔日有食之
詔百官奔喪毋俟覈報
　(北平按察司僉事吕本言近制士大夫出仕在外聞/父母喪必待移文原籍審覈俟其還報然後奔喪近)
　(者彌月逺者半年請自今官吏若遇親喪其家屬陳/於官移文任所即令奔赴然後覈實帝深然之故有)
　(是/命)質實(吕本壽/州人)
京師地震
　(十二月/復震)
免應天太平寜國鎮江及蘄黄諸府旱災田租
　(先是六月景州滄/州河間旱俱免租)質實(景州唐置明屬河間府今因/之滄州後魏置明屬河間府)
　(今屬天津府河間縣髙齊/置明河間府治今因之)
八月元庫庫特穆爾卒
　(自元時帝遣使通好於庫庫特穆爾庫庫特穆爾留/使者不遣前後七致書皆不答既出塞復遣人招之)
　(亦不應帝心益敬之嘗大㑹諸將問曰天下竒男子/誰也皆對曰常遇春帝曰遇春雖人傑吾得而臣之)
　(吾不能臣王保保乃竒男子耳竟冊其妹為秦王妃/保保庫庫特穆爾小字也劉基亦嘗言於帝以庫庫)
　(時穆爾未可輕及徐達敗後大兵稀出塞庫庫特穆/爾從其主徙金山至是卒於喀喇諾海之衙庭其妻)
　(毛氏自/經死)質實(哈喇諾海在和林北並哈喇/諾海舊作哈剌海今  改)
九月遣湖廣參政吳雲使雲南為所殺
　(帝以雲南未下再遣使招諭㑹梁王使其臣鐖知院/等使漢北為官軍所獲帝釋之命與雲偕行知院等)
　(以已奉使被執且得罪乃誘雲改制書詐/為元使者紿梁王雲以死拒知院等殺之)質實(吳雲/宜興)
　(人/)
冬十月改都衛為都司
　(帝初置各都衛指揮使司節制方面至是詔改為都/指揮使司凡都司十有三北平陜西山西浙江江西)
　(山東四川福建湖廣廣東廣西遼東河南行都司三/西安大同建寜十五年增置貴州雲南二都司二十)
　(年置大寜都司二十七年置四川行都司於建昌宣/徳中置萬全都司成化中置湖廣行督司於鄖陽)
　質實(明史職官志都司正二品貴州元置八番順元置/等處軍民宣慰使司𨽻四川行省明洪武四年)
　(貴州宣撫司永樂十一年設貴州等處承宣布政使/司今因之太寜遼中京大定府元大寜路明大寜衛)
　(今喀喇沁右翼南有故大寜城址明洪武二十年置/大寜都司明年改北平行都司永樂元年仍為大寜)
　(都司徙保定以大寜地畀朶顔三衛萬全元宣徳府/宣平縣地明洪武二十六年置徳勝堡永樂二年移)
　(萬全右衛治此今改萬全縣屬宣化府萬全都司見/六年武州注建昌南詔置府元路明改衛今寜逺府)
　(鄖陽晉鄖鄉縣元鄖縣屬均州明初因之成/化中置府今因之行都司成化十二年置)
十二月陜州人獻天書誅之
　(州民有妄言得天/書惑衆者命斬之)
賑蘇州湖州嘉興松江常州太寜國杭州水災
　(先是六月髙郵州水免租六萬三百餘石仍賑之十/月以開封府祥符杞陳留封邱蘭陽商水西華及睢)
　(州淮安府鹽城/水詔皆免其租)質實(杞縣周杞國隋杞州五代晉改/縣陳留秦縣封邱漢縣蘭陽金)
　(縣明俱屬開封府今皆因之商水宋縣西華漢縣明/俱屬開封府陳州今屬陳州府鹽城宋縣明屬淮安)
　(府今/因之)
納克楚侵遼東都指揮使馬雲葉旺擊敗之
　(帝以納克楚必至勅雲等預為備未㡬果至見備禦/嚴不敢攻越盖州徑趨至金州指揮韋富王勝等伏)
　(弩城下擒其驍將鼐喇呼敵大沮沿祚河遁旺先引/兵扼河緣河壘冰為牆沃以水經宿凝冱如堅城旁)
　(設坑穽敵至伏四起納克楚急趨連雲島遇冰城旁/走悉陷穽中衆大潰雲自城中出合兵追擊至將軍)
　(山必嚕河旺等乗勝逐至猪兒/峪斬獲無算納克楚僅以身免)質實(柞河亦曰梓河/在今奉天府盖)
　(平縣南西流入海連雲島在盖平縣西十五里明設/闗于此將軍山方輿紀要與畢嚕河相近畢嚕河在)
　(盖平縣東南九十里明一統志源出盖平縣東南山/谷間流經復州衛入海通志源有三一出布霧山一)
　(出猫兒嶺南流至金州界内歸服堡東入海唐書伐/髙麗劉仁愿出畢列道金史苾里海皆即此也猪兒)
　(峪邊防考在盖州衛必鼐喇呼舊作/乃喇吾畢嚕河舊作  栗河今並改)
(丙/辰)九年春正月命湯和等帥師鎮延安
　(元將巴延特穆爾為邊患帝以和為征西將軍防延/安巴延特穆爾乞降帝召諸將悉還獨留傅友徳備)
　(之秋七月巴延特穆爾來侵友徳破擒之降/其衆  巴延特穆爾舊作伯顔帖木兒今改)
二月太白晝見
　(自乙巳至於己酉凡/五日三月壬申復見)
三月免近畿及山西陜西河南福建江西浙江北平湖
廣田租
　(詔以比年西征北伐及秦晉二府宫殿之役畿輔既/極煩勞外郡疲於轉運其淮掦安徽地五府及山西)
　(等八省今年/租悉免之)質實(安慶宋軍慶元元年升府元路明/初改寜江府洪武六年復曰安慶)
　(府今/因之)
以和尼齊為翰林䝉古編修
　(更其姓名/曰霍莊)質實(和尼齊舊作/火你赤今改)
夏四月庚戌雨
　(京師自去年八月/不雨至是日始雨)
五月癸酉霽
　(自庚戍雨至是/二十四日始霽)
六月改行中書省為承宣布使司
　(浙江江西福建北平廣西四川山東廣東河南陜西/湖廣山西諸行省俱改為承宣布政使司罷行省平)
　(章政事左右丞等官設布政使一員置左右㕘政各/一員後設左右布政使各一員復増置左右㕘議)
　質實(職官志初改布政使秩正二品左右㕘政從二/品十三年改布政使正三品參政從三品十四)
　(年増置左右參政正四品尋増設左右布政使十五/年置雲南布政使司二十二年定秩從二品㕘政從)
　(三品參議從四品永樂十一年置貴州布政使司兩/京不設布按於旁近布按分司帶管按察使明初置)
　(正三品副使正四品僉事正五品十三年罷十四年/復置并置各道按察分司二十九年改置分司為四)
　(十一/道)
秋七月癸丑朔日有食之
免蘇松嘉湖水災田租
　(凡二十九萬九千四百餘石是月免永平旱災田租杭/仍賑之十二月以蘇松嘉湖及常州太平寜國浙江)
　(州湖廣荆州黄州諸府水/遣户部主事趙乾等賑之)質實(永平隋平州北平郡/金為灤州元為永平)
　(路明改府荆州漢置唐為江陵府元/為中興路明改荆州府今並因之)
閏九月詔求直言
　(以五星紊度日月/相刑故有是詔)質實(按洪武實録是年二月嵗星/逆行入天微三月熒惑犯井)
　(四月犯鬼五月太白犯畢井有客星大如彈丸白色/止天倉越數日益有光入紫微垣埽文昌尋入於張)
　(自六月戊子至七月乙/亥凡四十八日乃滅)
冬十一月平遙訓導葉伯巨應詔言事下獄死
　(伯巨上書言三事畧曰臣觀當今之事太過者三曰/分封太侈也用刑太繁也求治太速也先王之制大)
　(都不過三國之一今秦晉燕齊梁楚呉蜀諸國無不/連城數十異時尾大不掉然後削其地而奪之權則)
　(必生觖望甚者縁間而起防之無及矣願及諸王末/之國之先節其都邑減其兵衛限其疆理以待封諸)
　(王子孫割一時之恩制萬世之利莫先於此臣又觀/歴代開國之君未有不以任徳結民心以任刑失民)
　(心者今用刑多裁自聖衷治獄之吏趨承意㫖深刻/者多功平反者獲罪雖刪定舊律減宥有差然有寛)
　(宥之名未見寛宥之實所謂實者誠在上不在下也/古之為士者以登進為榮今之為士者以溷跡無聞)
　(為福以受玷不録為幸以屯田工役為必獲之罪以/鞭笞捶楚為尋常之辱其始也取天下之士網羅捃)
　(摭務無餘逸有司敦迫上道如捕重囚比至除官多/以貌選所學非所用所用非所學居官一有差跌苟)
　(免誅戮則必在屯田工役之科率是為常不少顧惜/此豈陛下所樂為哉誠欲人懼而不敢犯也竊見數)
　(年來誅殺亦不少矣而犯者相踵自今宜存大體赦/小過昔者周自文武至于成康教化大行漢自髙帝)
　(至於文景始稱富庶致治文道固不可驟今陛下切/切於民俗澆漓人不知懼乃至令下而尋改已赦而)
　(復收天下臣民莫知適從甚不稱陛下求治之心也/臣愚謂求治之道莫先於正風俗正風俗之道莫先)
　(於守令知所務風憲知所重今之守令不過具文案/備照刷而已風紀之司不過聴訟讞獄而已非所以)
　(使民遷善逺罪為治之大者也古者教士於學俊造/遞升論定後官任官後爵故成周得人為盛今天下)
　(諸生升太學者未數月遽選入官臣恐其人未諳時/務上乖國政而下困黎民也開國以來選舉秀才不)
　(為不多所任名位不為不重自今數之在者有㡬此/皆求治太速之過書上帝大怒曰小子間吾骨肉逮)
　(下獄瘐死初伯巨將上書語其友曰今天下惟三事/可患其二事易見而患遅其一事難見而患速縱無)
　(明詔吾猶將言之況求言乎其意盖為分封也是年/春帝以諸王將之國告於郊廟有許修武事以備外)
　(侮云云至十一年後始相繼就藩故伯巨以為其患/難見迨帝末年燕王奉命屢出塞勢始强後因削奪)
　(稱兵遂有天下人乃以伯巨為先見云時上書者又/有海州學政曾秉政刑部主事茹太素皆累萬言帝)
　(嘉秉政而杖太素尋又採太素疏中數事行之因命/中書定奏對式凡臣下上書言得失者文辭毋得過)
　(繁是年考較錢縠䇿書空印事起主印吏及署字有/名者皆逮繫獄凡數百人帝以為欺罔守令署印者)
　(欲置之死佐貳以下為軍遠方丞相御史皆知空印/者無他莫敢諫有諸生鄭士利者嘆曰上不知以為)
　(空印大罪誠得人言之聖明寜有不悟適星變求言/士利曰可矣乃為書數千言以為深罪空印者恐奸)
　(吏得挟印紙為文移以虐民耳文移必完印乃可今/考較䇿書合兩縫印非一印一紙縱得之不足用況)
　(不可得乎錢縠之數府必合省省必合部省府逺者/去户部六七千里待䇿書既成而後用印則往來非)
　(期年不至故先用印而後書此權宜之務從來乆矣/且國家諸法必明示之而後罪犯者以其知而故犯)
　(之也自立國至今未嘗有空印之律一旦捕而誅之/何以使受誅者甘心乎書成而泣曰殺我生數百人)
　(何所恨遂入奏帝怒究使者士利笑曰吾業為國家/言事自分必死誰為我謀獄具輸作江浦而空印者)
　(竟多/不免)質實(海州東魏置明屬准安府今直𨽻州江浦/本六合縣地洪武九年分六合及滁和二)
　(州地置浦江縣屬江寜府今因之葉伯巨字居升寜/海人曾秉政南昌人茹太素澤州人鄭士利字好義)
　(寜海/人)
　　發明(伯巨所陳三事切中當時之弊而分封太侈/尤為先見其言有曰昔賈誼勸文帝盡分諸)
　　(國之地空置之以待諸王子孫向使文帝早從誼/言則必無七國之禍云若明祖深思伯巨之言亦)
　　(豈有燕藩不靖骨肉相殘之釁哉乃怒其離間至/欲取而親射之何其溺親愛而忘逺害也不獨一)
　　(傳之後事勢洞如觀火至於髙煦宸濠相踵效尤/福王之國㡬竭府庫皆明祖作法於涼實階之厲)
　　(奈何博求諫之虚名/而棄扁倉之藥石哉)
十二月遣元臣蔡子英歸和林
　(子英元至正中進士察罕特穆爾辟為參軍累遷行省/參政元亡從庫庫特穆爾走定西庫庫特穆爾軍敗)
　(子英單騎走闗中入南山帝遣人繪形求得之傳詣/京師至江濱亡去乆之復被獲械過洛陽見湯和長)
　(揖不拜抑之跪不肯爇火焚其鬚不為動其妻適在/洛子英避弗見至京授以官不受退而上書畧曰陛)
　(下以萬乗之尊全匹夫之節不降天誅反療其病易/冠裳賜酒饌授以名爵陛下之量包乎天地臣感恩)
　(無極非不欲自竭犬馬但名義所存不敢輙渝初志/自惟身本韋布知識淺陋過䝉主將知薦躍馬食肉)
　(十有五年愧無尺寸功以報國士之遇及國家破亡/又復失節何面目見天下士哉臣被獲以來日夜思)
　(惟咎往昔之不死至於今日分宜自裁陛下待臣以/恩禮臣固不敢賣死立名亦不敢偷生苟祿苟察臣)
　(之愚全臣之志禁錮南海畢其餘命則雖死之日猶/生之年帝覽書益重之館之儀曹忽一夜大哭不止)
　(人問故曰思舊主耳帝知終不可林/奪命有司送出塞從其故主於和)質實(南山即終南/山在西安府)
　(城南五十里西自鳯翔府郿縣入境連亘盩厔鄠又/及長安咸寜四縣又東抵藍田縣界蔡子英永寜人)
(丁/巳)十年春正月翰林學士承㫖宋濓致仕
　(濓年老艱於步趨帝命選良馬以賜為作良馬歌命/臣咸賦之毎燕見必命茶賜坐濓不能飲一日侍飲)
　(醉帝歡甚命侍臣咸賦醉學士歌曰使後世知吾君/臣同樂如此也至是年六十八賜告歸及歸後毎嵗)
　(一朝至則/恩禮加厚)
益秦晉燕三府䕶衛
　(秦府西安䕶衛益以羽林衛軍晉府太原䕶衛益以/興武等衛軍燕府燕山䕶衛益以金吾左等衛軍所)
　(益各二千/二百餘人)質實(西安䕶衛𨽻陕西都司羽林衛掌守/衛巡警名為親軍太原䕶衛𨽻山西)
　(都司後革興武衛明初亦為親軍後𨽻後軍都督府/燕山䕶衛吏北平都司後陞為親軍金吾衛明初為)
　(金吾侍衛親軍都䕶府後改/衛與羽林等號上十二衛)
　　發明(初秦晉燕三府䕶衛各一千數百人葉伯巨/已謂優以甲兵衛士之盛恐數世之後尾大)
　　(不掉宜及其未之國之先減其兵衛云云矣太祖/既不用其言又從而加益之盖以是三府者皆臨)
　　(邊扼塞欲厚其勢以捍外侮耳於是晉燕二王尤/被重寄數命統兵出塞大將皆受節制而怙寵憑)
　　(强燕藩卒挾以搆逆不可謂燕詒之善也後乃漸/懲其弊往往獻還䕶衛宗藩不過食租税而已積)
　　(重必返亦/其勢與)
振蘇松嘉湖水災
夏四月遣鄧愈帥師擊吐蕃平之
　(初鄧愈克臨洮帝遣陜西行省員外郎許允徳招諭/吐蕃諸族而以指揮使韋正守臨洮㑹吐蕃來冦正)
　(擊降之既而允徳還元吐蕃宣慰司何索諾木衮布/詣鄧愈軍門降鎮西武靖王伯訥哷亦以諸部來降)
　(遂移正使守河州時河州城邑空虚人骨山積衆欲/委棄之正不可日夜撫巡勞徠不數年遂為樂土於)
　(是烏斯藏攝帝師納木札勒巴勒藏布及國公納木/喀薩丹巴嘉木燦等皆入朝置朶甘烏斯藏二衛其)
　(後數遣使朝貢往往被吐蕃侵掠帝命愈為征西將/軍偕都督同知沐英討之分兵三道窮追至崑崙山)
　(俘斬萬計留兵/戍諸要害而還)質實(崑崙山元史志朶甘思東北有/大雪山番名伊拉瑪博囉即崑)
　(崙也按伊拉瑪博囉今名阿木尼瑪勒占木遜山明/師窮追至崑崙即此乃大積石元明誤以為崑崙也)
　(韋正字正卿壽州人本姓甯為韋徳成養子冒姓韋/徳成初從帝渡江戰死  何索諾木衮布舊作何瑣)
　(南普伯訥哷舊作卜納剌納木札勒巴勒藏布舊作/喃加巴藏卜納木喀薩丹巴嘉木燦舊作南哥思丹)
　(八亦監藏伊拉瑪博囉舊/作亦耳麻不美剌今並改)
五月詔韓國公李善長曹國公李文忠議軍國重事
　(中書省都督府御史臺事/悉總之議當然後奏行)
振湖廣水災
　(黄州常徳武昌三府及岳州沔陽二州水户給鈔一/錠户部主事趙乾振荆蘄遅緩斬之九月免浙西被)
　(水田租振紹興/金華衢州水災)質實(常徳宋府元路明改府岳州隋/置元路明初改府洪武九年降)
　(州十四年復為府今皆因之沔陽梁郡元府明改直/𨽻州後屬承天府今屬漢陽府紹興宋置元路明改)
　(府今皆因之鈔一錠猶一貫也按食/貨志云錢一錠五千文則與鈔異)
六月詔臣民言事實封達御前
命政事啓皇太子裁決奏聞
秋七月置通政使司
　(掌出納諸司文書/章奏封駁之事)質實(職官志通政使一人正三品左/右通政各一人正四品左右)
　(參議各一/人正五品)
　　發明(前月甫詔臣民言事實封達御前矣至是遂/置通政司考職官志通政司凡在外之題本)
　　(奏木在京之奏本並受之於早朝彚而進之有徑/自封進者則參駁午朝引奏臣民之言事者有機)
　　(密則不時入奏然其後奸嵩弄權以私人趙文華/為通政劾疏至皆預為計則其壅蔽甚矣夫日理)
　　(萬㡬出納之司固不可廢然惟宜收逓以時戒其/沈滯而尤在人主之明察勤於訪覽若明之中葉)
　　(左右大臣召覲且希羣臣雖嘵嘵廷訟褎如塞/纊引奏之典既虚喉舌之權積重安能無弊哉)
始遣御史巡按州縣
　(俾詢民間疾苦亷察風俗申明教化所按藩服大臣/府州縣官諸考察舉劾尤専大事奏裁小事立斷按)
　(臨所至必先審錄罪囚弔刷/文卷有故出入者理辯之)
八月改建大祀殿於南郊
　(帝感齊居隂雨覽京房災異之説謂分祭天地情冇/永安欲舉合祀之典命即圜丘舊址為壇以屋覆之)
　(曰大/祀殿)
九月以胡惟庸為左丞相汪廣洋為右丞相
　(帝以惟庸才可倚寵遇日盛獨相數年生殺黜陟或/不奏徑行内外諸司上封事必先闗白四方蹂進之)
　(徒及功臣武夫失職者爭走其門饋遺金帛/名馬玩好不可勝數廣洋浮沈守位而已)
冬十一月衛國公鄧愈卒
　(愈征吐蕃還卒於壽春年四十一追封寜河王諡武/順愈事母孝撫弟之幼孤有恩敬禮儒士簡重慎密)
　(有士君子/之行云)
丁亥冬至合祀天地於奉先殿
　(以大祀殿/工未成也)
免河南陜西廣東湖廣田租
十二月乙巳朔日有食之
(戊/午)十一年春正月封子五人為王
　(椿為蜀王栢湘王桂豫王模漢王植衛/王其後桂改封代楧改封肅植改封遼)質實(椿帝第/十一子)
　(郭惠妃生封成都栢第十二子胡順妃生封荆州桂/第十三子郭惠妃生封大同楧第十四子母郜無名)
　(號封甘肅植第十五/子韓妃生封廣寜)
徵天下布政使及知府來朝
　(命吏部課其殿最稱職無過者為上賜坐宴有過稱/職者為中宴而不坐有過而不稱職者為下不預宴)
　(序立於門宴畢然後/退朝覲考覈自此始)
三月詔秦王樉晉王棡之國燕王棣周王橚楚王楨齊
王榑駐鳳陽
詔奏事毋先白中書省
夏四月元阿裕實哩達喇卒
　(子特古斯特爾穆嗣帝兩遣使往吊自為文祭之通/十月歸故元平章旺札勒布哈於丞相魯爾諭以)
　(好十一月大同白羊鎮巡檢張文煥遇敵兵於焦山/戰歿其妻開之同日死一子貧寒十指俱墮帝命取)
　(至京師月給米/一石以終其身)質實(白羊口在大同東北天鎮縣北/少西三十里焦山砦在廣靈縣)
　(東北完旺札勒布哈/舊作  者不花今改)
存問蘇松嘉湖被水災民
　(濟饑民六萬二千八百餘户户賜米一石蠲逋租六/十五萬二千有竒十二月以蘇松嘉湖杭屢被水災)
　(罷五府河泊所/以其利與民)
六月五開蠻叛殺靖州指揮僉事過興以辰州指揮楊
仲名為總兵官討平之
　(五開洞蠻吳面兒等作亂靖州衛指揮僉事過興以/兵三百捕之興父子為賦所執俱被害詔以辰州指)
　(揮使楊仲名為總兵官討之十月遣内官吳誠往諭/仲名且觀兵十一月仲名破諸蠻面兒逺遁帝復遣)
　(尚履奉御吕玉詣軍閲勝是役帝兩使内官至軍云/  帝嘗讀唐書至魚朝思為觀軍容使謂侍臣曰漢)
　(末宦官雖驕縱尚無兵權唐以兵柄授之馴至刦脅/天子廢興在其掌握朕深鑒前轍左右服從之外重)
　(者傳命四/方而已)質實(靖州衛在/州城内)
秋七月蘇松揚台海溢遣使振之
　質實(台州唐置元路/明改府今因之)
八月免應天太平鎮江寜國廣徳諸府州秋糧
冬十月河決蘭陽
　(詔免/其租)
十二月遣僧宗泐等使西域
　(帝以佛經遺佚遣宗泐偕其徒往求之十四年冬還/額埒蘇軍民元帥府拜哲萬户府俱遣使随宗泐朝)
　(貢/)質實(宗泐字季潭臨海人巴額埒蘇舊/作俄力思拜哲舊作  者今並改)
(己/未)十二年春正月始合祀天地於南郊
　(帝親作大祀/文並歌九章)
遣征西將軍沐英擊洮州番大破之
　(洮州十八族番酋三副使汪舒朶兒癭嗉子烏都兒/等叛據納麟七站地帝命英討之復命李文忠往籌)
　(軍事英至洮州舊城冦遁去追擊大破之擒三副使/等築城東籠山南川置洮州衛文忠言官軍守洮州)
　(餉艱民勞帝曰洮州西控番戎東蔽湟隴漢唐以來/備邊要地今番冦既斥棄之不守數年後將復為患)
　(慮小費而忘大虞豈/良䇿哉卒置衛守之)質實(納麟七站在今洮州㕔西/洮州舊城在洮州西南七)
　(十里即古洮陽城也後漢書西羌傳諸羌退聚洮陽/即此東籠山在洮州東番人耕種於此洮州衛明屬)
　(臨洮府今為/㕔屬鞏昌府)
平羌將軍丁玉擊松州番平之
　(先是四川威茂土司董貼里叛以玉為平羌將軍討/之玉至威州貼里降指揮胡淵童勝擊降汶州叛酋)
　(楊者七等詔置茂州衛仍命淵等從玉軍征松州及/是松州平玉遣指揮髙顯城之遂併藩州於松州置)
　(松藩衛時眉縣彭普貴作亂知縣顧師勝捕之為所/害賊等焚掠十四州縣玉回師討平之明年帝以松)
　(州逺在山谷屯種不給命罷之未㡬指揮耿忠經畧/其地言松州為番蜀要害地軍衛不可罷乃命復置)
　質實(松州唐置元屬吐蕃宣慰司明洪武十一年置/松州潘州二衛尋并為松潘衛今松潘㕔屬龍)
　(安府威州唐維州宋改威州元明因之今裁歸保/縣屬茂州茂州唐置明屬成都府今直𨽻州汶川)
　(縣晉置明屬茂州今因之舊潘州在松潘衞北七/百五十里本吐蕃潘羅支地宋崇寜中生番納土)
　(分潘州為上中下三州今漳臘營即故下潘州地眉/縣西魏眉州元屬嘉定路明洪武九年降縣十三年)
　(復為直𨽻州今因之丁玉河/中人初名國珍後賜名玉)
二月給天下貧民鈔
　(又命審京民孤幼者户給/鹽十五斤孤寡者户十斤)
夏四月給致仕官誥勅復其家
　(秩三品以上仍舊四品以下各加一級給誥勅八月/又命致仕者復其家終身無所與其居鄉與宗族親)
　(黨相見序尊卑如家人禮異姓無官/者相見不答禮庶民則以官禮謁見)
蠲北平田租
六月遣都督僉事馬雲征大寜平之
秋七月以李文忠領大都督府事
冬十二月賜汪廣洋死
　(廣洋與胡惟庸同相惟庸所為不法廣洋知而不言/占城貢方物使者至省部不以時奏帝以為壅蔽切)
　(責宰相廣洋懼御史中丞涂節言劉基遇毒死廣洋/宜知狀帝問之對曰無有帝怒責廣洋欺罔貶海南)
　(舟次大平遣使勅/責廣洋自縊死)質實(涂節進/賢人)
徵元吏部侍郎巴延資中不至飲鴆卒
　(巴延資中初為元建昌教授江西盜起授分省都事/使守贛州而陳友諒兵已破贛巴延資中間道走閩)
　(陳友定素知之辟為行省員外郎巴延資中出竒計/收復建昌浮海如元都獻捷累遷至吏部侍郎持節)
　(發廣東何真兵救閩至則真已降於廖永忠已延資/中堕馬求死不得折其一足永忠釋之乃變姓名浪)
　(迹江湖間帝求之不得簿錄其妻子巴延資中竟不/出常齎鴆自随誓不復仕至是江西布政使沈立本)
　(言於朝以幣聘巴延資中慨然曰死晚/矣為歌七章哭其祖父師友飲鴆死)質實(巴延資/中西域)
　(人祖父仕江西因家焉建昌宋置軍元路明改府贛/州宋置元路明改府今皆因之  巴延資中舊作伯)
　(顔子中/今改)
(庚/申)十三年春正月胡惟庸謀反及其黨陳寜涂節等皆
伏誅
　(惟庸貪賄弄權無所畏忌劉基徐達吳伯宗韓宜可/皆嘗言之其定逺舊宅井中忽生石笋出水髙數尺)
　(諛者爭言瑞應又言其祖父塜上夜有光惟庸益喜/自負有異謀吉安侯陸仲亨自陜西歸擅乗傳平涼)
　(侯費聚奉命招降䝉古無功帝皆切責之二人懼惟/庸因以權利脅誘之令在外收輯軍馬又與陳寜坐)
　(省中閲天下軍馬籍令都督毛驤取衛士劉遇賢亡/命魏文進等為心膂太僕寺丞李存義者太師善長)
　(弟惟庸兄女婿李佑父也惟庸令隂説善長善長驚/悸曰爾言何為者若爾九族皆滅後十餘日惟庸又)
　(令存義告善長善長不能制惟庸乃遣指揮林賢下/海招倭與期㑹又遣元故臣封績致書稱臣於元請)
　(兵為外應事皆未發㑹惟庸子馳馬於市墜死車下/惟庸殺輓車者帝怒命償其死惟庸請以金帛給其)
　(家不許惟庸懼乃與御史大夫陳寜中丞涂節等謀/起事寜性嚴酷其子孟麟數諫寜怒杖之死帝惡其)
　(不情曰寜忍於其子奚有君父耶寜懼遂與惟庸通/謀方汪廣洋之賜死也廣洋妾陳氏從死帝詢之乃)
　(入官陳知縣女怒曰浸官婦女給功臣家文臣何以/得給勅法司取勘惟庸及六部咸當坐罪至是涂節)
　(遂上變告時中丞商髙謫為中書省吏亦以惟庸隂/事告帝大怒命羣臣更訊詞達寜節廷臣言節本預)
　(謀見事不成始上變告不可不誅乃誅惟庸寜并及/節善長仲亨等置不問惟庸既死其反狀猶未盡露)
　(至十八年李存義為人首告十九年林賢獄成二十/三年善長仲亨家奴皆首發詞所連及坐誅者三萬)
　(餘人迄數/年未靖云)質實(明紀事本末正月戊戌惟庸詭言第/中井出醴泉邀帝臨幸帝許之駕出)
　(西華門内使雲竒衝蹕道勒馬銜言壯氣方勃舌鴃/不能達意帝怒左右撾捶亂下雲竒右臂將折垂斃)
　(猶指賊臣第勿為痛縮上悟登城望其第藏兵複壁/間刀槊林立即發羽林掩捕考掠具狀磔於市與明)
　(史及實錄不同按實錄正月癸巳朔甲午御史中丞/涂節告左丞相胡惟庸等謀反戊戌賜惟庸等死若)
　(然則正月二日惟庸已被告發不應戊戌尚有邀帝/幸第之事盖傳聞異詞云韓宜可字伯時山隂人官)
　(監察御史封績何南人故元臣來歸/命之官不受遣還鄉不去謫戍於邊)
罷中書省更定六部官秩改大都府為五軍都督府
　(帝懲惟庸亂政罷丞相以政歸六部部設尚書一人/秩正二品分大都督為中左右前後五府征調則𨽻)
　(兵部二十八年勅諭羣臣國家罷丞相設府部院寺/分理庶政事權歸於朝廷立法至為詳善以後嗣君)
　(毋得議置丞相臣下/敢以請者寘重典)質實(初設尚書正三品侍郎正/四品仍𨽻中書省十三年)
　(陞尚書正二品侍郎正三/品五軍都督府正一品)
始南北更調用人
　(北平山東山西陜西河南四川人於浙江江西湖廣/直隷用之浙江江西湖廣直𨽻人於北平山東山西)
　(陜西河南四川廣東廣西福建用之廣東廣西福建/人亦於山東山西陜西河南四川用之考覈不稱職)
　(及以事降謫者不分南北悉於廣東廣西福/建汀漳江西龍南安逺湖廣栁州之地選用)質實(直/隷)
　(明都江南後以北平為直隷此為南直隷汀州唐置/元路明府今因之龍南縣南唐置安逺縣蕭齊置明)
　(俱屬贛州府/今皆因之)
　　發明(考覈不稱職以事降謫者悉選用兩廣閩楚/等處猶是唐宋遷謫之意耳然三年吏部請)
　　(謫有罪於儋崖帝不許曰天下一家若風俗未淳/宜更擇良吏治之何此制之不符也不稱職而令)
　　(治荒逺豈/良法哉)
三月減蘇松嘉湖糧額
　(初帝平呉怒蘇松嘉湖為張士誠守乃籍諸豪族及/富民田以為官田按私租簿為税額楊憲為司農卿)
　(又以地膏腴増其賦畝加二倍視他方倍蓰畝税有/二三石者蘇最重嘉湖次之杭又次之已而詔減四)
　(府極重田租之半然重者猶徵至七斗以上至是復/命户部裁其額畝科七斗五升至四斗四升者減十)
　(之二四斗三升至三斗六升者槩徵三斗五升其以/下仍舊時蘇州一府秋糧二百七十四萬六千餘石)
　(額與浙江通省/埒其重猶如此)
燕王棣之國
　(給賜燕山中左二䕶衛侍從將士五千七/百七十人鈔二萬七千七百七十一錠)
沐英襲元將托和齊等於額齊訥路擒之
　(元國公托和齊知院按珠屯和林帝命英率陜西兵/擊之英至靈州偵知托和齊等在額齊訥路遂度黄)
　(河經寜夏歴賀蘭山涉流沙七日夜至其境去敵營/五十里分軍為四乗夜銜枚而進合圍擒之托和齊)
　(額蘇盡獲其部曲以歸都督濮英又襲元栁城王虜/之至白城獲平章瑚圖克特穆爾至赤斤站獲豳王)
　(額琳沁及其部/曲千四百人)質實(額齊納路見五年靈州漢靈洲/縣後魏置靈州唐靈武郡元復)
　(為州明改靈州所今州屬寜夏府賀蘭山在寜夏府/西六十里流沙方輿紀要在沙州衛西今燉煌縣西)
　(又𤓰州北有白城子今安西州北赤斤站元𤓰州地/明永樂中建赤斤䝉古衛今玉門縣屬安西州濮荚)
　(廬州人爾托和齊舊作脱大赤阿蘇舊作愛足瑚圖/克特穆  舊作怱都帖木兒額琳沁舊作亦憐真今)
　(並/改)
夏四月命羣臣各舉所知
　(應舉至京者八百六/十餘人授職各有差)
五月雷震謹身殿大赦
　(詔洪武十三年五月初三日以前罪無大小咸除之/山西民為軍者二萬四千餘户悉還為民釋在京及)
　(臨濠屯田/輸作者)
詔免天下今年田租
　(凡官員以罪黜罷情非實犯者還其職從征士/卒老疾者許以子代寡獨者有司資遣還鄉)
六月雷震奉天門
　(帝避正殿省愆罷王府工役榜示天下凡軍民嫁娶/喪祭之物舟車絲布之類皆無税罷天下抽分竹木)
　(場/)
置諫院官
　(左右司諫各一人秩正七品/左右正言各二人從七品)
秋八月詔天下學校師生日給廩膳
　(米人日一升魚肉鹽/醘之類皆官給之)
九月置四輔官
　(帝以密勿論思不可無人乃建四輔官以四時為號/詔天下舉賢才户部尚書范敏薦耆儒王本等召至)
　(告於太廟以本及杜佑龔斆為春官杜斆趙民望吳/源為夏官秋冬官缺以本等攝之俱兼太子賔客一)
　(月内分司上中下三旬位列公侯都督之次勅以協/贊政事均調四時既而斆等相繼罷本坐事誅復召)
　(安然李幹何顯周等代之然尋卒/幹出為知府顯周亦罷此職遂廢)質實(范敏閭鄉人/王本不詳里)
　(籍杜佑安邑人龔斆沿山人杜斆字致道壺闗人趙/民望藁城人吳源莆田人李幹絳州人何顯周内黄)
　(人/)
　發明(明祖置四輔官責以變理隂陽之事曰是年/自春徂秋天災叠見秋暮天氣尚暄諭本等)
　　(沐浴致齊精勤國務以均調四時本等奉命盡誠/邊立冬朔風釀寒以成冬令感應之機如響云云)
　　(所謂務虚名而非實政也所舉諸人不過飾老更/引年之典何足以膺凝丞輔弼之任旋各誅罷亦)
　　(自知其/無益矣)
冬十月安置翰林學士承㫖宋濓於茂州道卒
　(濓傅太子十餘年一言動必以禮法諷諭使歸於道/至有關政教及前世興亡事必拱手曰當如是不當)
　(如彼太子每斂容嘉紉其孫慎坐胡惟庸黨被刑籍/其家械濓至京帝怒欲誅之皇后以濓親教授太子)
　(諸王乞赦其死帝意解發茂州安置明年五月行至/夔州以疾卒濓於學無所不通一代禮樂制作多所)
　(裁定四方求文者非其人不與日本使嘗奉勅請文/以百金為獻却不受帝問之對曰天朝侍從而受小)
　(夷金非所以崇國體也海外諸國朝貢/至者必問濓安否其卒也朝野惜之)
(辛/酉)十四年春正月元兵侵邊命徐違禦之
　(先是十三年冬十一月元平章旺札勒布哈鼐爾布/哈入桃林口犯永平指揮劉廣戰歿千户王輅裹創)
　(擊敗之擒旺札勒布哈至是命達率湯和等討鼐爾/布哈達率諸將出塞傅友徳夜襲灰山克之沐英等)
　(獲全寧四部以歸達仍鎮北平自/是每嵗春出冬暮召還以為常)質實(桃林山在永/平府北六十)
　(里有桃林闗灰山方輿紀要在故大寜城東北/劉廣羅田人  鼐爾布哈舊作乃兒不花今改)
定賦役籍
　(詔天下編賦役黄冊以一百十户為一里推丁糧多/者十户為長餘百户為十甲嵗役里長一人甲首十)
　(人董一里一甲之事城中曰坊近城曰廂鄉都曰里/凡十年一周先後以丁糧多寡為序里編一冊冊首)
　(為圖鰥寡孤獨不任役者附十里後為畸零冊有四/一進户部其三布政司府縣各留一焉每十年有司)
　(更定其冊以丁糧増減而升降之二十年復命國子/生分行州縣随糧定區區設糧長四人量度田畝方)
　(圓次以字號編類為魚鱗冊黄冊以户為凖魚鱗冊/以土田為凖魚鱗冊為經土田之訟質焉黄冊為緯)
　(賦役之/法定焉)
二月以鄭湜為福建布政司左㕘議
　(鄭氏素以孝義聞累世同居幾三百年有訴其家交/通胡惟庸者湜兄弟六人爭欲行湜曰弟在其忍累)
　(諸兄乎自詣吏仲兄濓先以賦長在京師湜至迎謂/曰吾家長當任其罪湜曰兄年老吾自辨之萬一不)
　(直當服辜二人爭入獄帝聞之召見勞勉之曰有人/如此肯從人為非乎擢湜為參議十九年濓坐事當)
　(逮從弟洧曰吾家稱義門吾可不/代兄死乎詣吏自誣服斬於市)質實(鄭湜字仲持/濓字仲徳洧)
　(字仲宗金華浦江人宋鄭綺八世孫綺載宋史/孝義傳六傳至文嗣旌為義門載元史孝友傳)
三月大赦
　(詔曰朕撫育黔黎十有四年獄訟未清良由/委任非人致陷刑辟今大赦天下與民更始)
秋八月遣趙庸討閩廣盜平之
　(先是廣東右衛百户翁顯討山冦房文廣力戰死之/倭屢冦海上郡縣帝命南雄侯趙庸往鎮之至是平)
　(陽春盜奏捷詔以俘囚數多命戮其魁散遣餘衆庸/又平南靖海陽程鄉諸盜海冦攻掠東莞南海及肇)
　(翁原諸府縣庸率步騎舟師八道擊破之擒賊二萬/餘賊屬八千有竒斬馘五千餘獲兵器萬九千船一)
　(千二百招降番禺等縣民三千三/百餘户奏籍蜑户萬人為水軍)質實(陽春縣梁置/明屬肇慶府)
　(府靖元南勝縣後改南靖明屬漳州府海陽縣晉置/明為潮州府治今皆因之程鄉縣蕭齊置明屬潮州)
　(府今改嘉應直隷州東莞縣唐置明屬廣州府南海/秦郡隋縣明廣州府治西翁源縣梁置明屬韶州府)
　(番禺秦縣明廣州府東治今皆因之翁顯/建昌新城人詔贈昭勇將軍都指揮僉事)
河決原武
　(并決祥符中牟有司請興築帝以為天災令䕶舊堤/而已勿重困民明年春復決陜西朝邑其秋又決滎)
　(澤禺/武)質實(原武漢縣明屬開封府今屬懐慶府中牟/漢縣明屬開封府今因之朝邑縣西魏置)
　(明屬同州今屬同州府滎澤縣隋置屬屬鄭州/今屬開封府陽武漢縣明屬開封府今因之)
　　發明(禦災捍患經國之要務也苟恤民力則内發/帑金以工代食何傷焉諉之天災而不亟籌)
　　(補救以為勿重困民㡬於因噎廢食矣其後連年/被水患至二十四年河決原武之黑陽山逼開封)
　　(城僅五里而舊道遂淤豈/非因循不塞之貽害哉)
九月遣傳友徳等征雲南
　(帝以雲南自恃險遠遣使招諭輙為所害乃以友徳/為征南將軍藍玉為左副將軍沐英為右副將軍率)
　(步騎三十萬往征之諭曰朕覽輿圖識雲南阨塞當/先遣騎將率一軍自永寜向烏撒而大軍自辰沅入)
　(普定分據要害然復進師曲靖曲靖雲南咽喉彼必/并力於此以抗我師既下曲靖一將軍向烏撒以應)
　(永寜之師大軍直捣雲南破之必矣/雲南破分兵徑趨大理可毋頓刃也)質實(永寜元州/尋廢明復)
　(置今屬貴州安順府烏撒宋鳥撒部元路明軍民府/今改威寜州屬貴州大定府沅州唐置元路明改州)
　(屬辰州府今改沅州府普定元路明府尋改衛今為/安順府治曲靖本唐曲州靖州地元并為路明改府)
　(今因之大理段氏有南詔地稱大/理國元收附置路明改府今因之)
冬十月壬子朔日有食之
制法司錄囚㑹翰林春坊官給事中集議以聞
　(㑹議平允然/後復奏論決)
免應天等五府秋糧
　(應天太平廣徳鎮江寜國五府秋糧官田半徵民/田全免又免開封祥符等八縣及陳州被水田租)
十二月命翰林春坊官考驗諸司章奏
　(令編修檢討典籍同左春坊左司直郎正字贊讀考/駁諸司奏啟平允則署其銜曰翰林院兼平駁諸司)
　(文章事某官/某列名書之)質實(此翰林平駁之始至成祖初以解/縉黄淮等七人直文淵閣預機務)
　(則翰林入閣之始司直郎從六品正字從九/品贊讀不常設餘詳十八年更定官制條)
傅友徳下曲靖元梁王巴咱爾斡爾密走晉寜自殺藍
玉沐英遂克雲南
　(友徳至湖廣遣都督郭英湖海等由永寜趨烏撒英/等擊破蠻兵于赤水河平涼侯費聚安陸侯呉復趨)
　(普定友徳玉英率大軍由辰沅趨貴州克普定普安/梁王遣司徒平章達爾瑪將兵十餘萬屯曲靖以備)
　(沐英謂友徳曰彼不意我師深入若倍道疾趨出其/不意破之必矣友徳是之遂進師未至曲靖數里忽)
　(大霧四塞衝霧行阻水而止則已臨白石江矣頃之/霧霽達爾瑪大江友徳欲渡英曰我兵疲恐為所阨)
　(乃率諸軍嚴陳若將渡者而竒兵從下流濟出其陳/後張疑幟山谷間人吹一銅角元兵驚擾英急揮軍)
　(渡江縱鐵騎擣之生擒達爾瑪俘穫萬計友徳悉撫/而縱之使各歸業蠻人皆喜慰友徳自率衆擊烏撒)
　(分遣藍玉沐英趨雲南先是梁王以女妻大理酋段/得功嘗倚其兵力後以疑殺之失大理援至是聞敗)
　(度不能支乃走晉寜州之忽納砦焚其龍衣驅妻子/赴滇池死與其左丞托迪右丞魯爾夜入革舍俱自)
　(經死玉英師至板橋右丞觀音保以城降玉等整軍/入城戒輯軍士撫定其民友徳擊破烏撒蠻遂城之)
　(又克七星闗以通畢節進至可渡河于是/東川烏䝉芒部水西諸蠻皆望風降附)質實(晉寜/州晉)
　(置郡元置州明因之今屬雲南府明史譌作普寜赤/水河在永寜州東南百四十里普安元路明州今屬)
　(貴州南籠府白石江在曲靖府南寜縣東北八里源/自馬龍州界流經此下流入南盤江忽納砦在晉寜)
　(州西滇池在雲南府城南一名昆明池延袤三百餘/里晉寜州西三里有海寶山相傳下有竅滇池之水)
　(由此㵼入澂江府之龍泉漢板橋驛名在雲南府毘/明縣東三十里七星闗在貴州大定府畢節縣西七)
　(星山上下臨七星河有城當雲貴川三省之交為喉/吭地畢節明衛今為縣屬大寜府可渡河在今威寜)
　(州南九十五里河南霑益境河北烏撒境東川元路/明軍民府屬四川今府屬雲南烏䝉元路明軍民府)
　(屬四川今改昭通府屬雲南芒部宋時蠻名元路明/改鎮雄軍民府今為州屬昭進府水西蠻地名黔記)
　(蜀漢時蠻火濟從諸葛武侯南征有功封羅甸王凡/數十世保有水西之地明時土司安氏即其後也)
　(木朝康熙間安氏叛討平之置黔西府後改州屬貴/州大定府郭英濠人郭子興弟胡海字海洋定逺人)
　(觀音保後為金齒指揮使賜姓名李觀兒達爾瑪舊/作達里麻托迪舊作達的魯爾舊作驢  今並改)
　　發明(梁王分藩南徼撫治有方力抗蜀夏之師危/而復安及庚申北去中土已非元有而王守)
　　(雲南自若嵗遣使自塞外達和林行在執臣節如/故者十餘年明師南下一木不支耻為銜璧之謀)
　　(甘同蹈海之節雖田/横之不辱何以加焉)
(壬/戌)十五年春正月命編類䝉古譯語
　(帝以前元素無文字但借髙昌之書製為䝉古字而/譯語未有成書難以通曉乃命翰林院侍講和約爾)
　(濟勒編修瑪實伊克等以華言譯其語凡天文地理/人事物類服食器用具載復取元秘史㕘考紐切其)
　(字以諧其聲音既成詔刋行之自/是使臣往復朔漠皆能通達其情)質實(和約爾濟勒/舊作火原潔)
　(瑪實伊克舊作馬/沙亦黒今並改)
命朝覲官各舉所知一人
　(帝諭之曰古之薦舉者以實不以名後世徇名而遺/實故治不如古今爾等來朝其各舉所知有一善可)
　(稱一才可錄者皆具之/實以聞朕將随才用)
二月遣駙馬都尉李祺振河南水災
　質實(李祺善長長子/尚臨安公主)
閏二月藍玉沐英克大理擒土酋段世屬郡悉下雲南
平
　(先是景川侯曹震定逺侯王弼分兵下臨安威楚諸/路及是玉英帥師至大理大理城倚㸃蒼山西臨洱)
　(河以上下二闗為固土酋段氏聞大兵且至聚衆扼/下闗英攻之不克乃命王弼等由洱水東趨上闗自)
　(以兵縱下關為犄角勢别遣胡海夜從石門間道渡/河繞出㸃蒼山後縁崖而上立旗幟昧爽軍在下闗)
　(者望見之皆讙譟蠻衆驚亂英身先士卒䇿馬渡河/水沒馬腹將士随之胡海之師亦自山而下遂斬闗)
　(入㧞其城世就擒分兵取鶴慶畧麗江破石門闗下/金齒于是諸蠻部皆下雲南平置都指揮司布政使)
　(司置貴州/都指揮司)質實(臨安古句町國元臨安路明改府今/因之威楚元路明改楚雄府今因之)
　(㸃蒼山在大理府太和縣西山髙千餘仞有峰十九/懸瀑注十八川蒼翠如玉䝉氏嘗封為中岳洱河在)
　(大理府城東即葉榆水源出浪穹縣罷谷山上下二/闗上闗曰龍首闗在太和縣北七十里當洱河之首)
　(下闗曰龍尾闗在太和縣南三十里當洱河之尾皆/南詔皮羅閤所築石門間道方輿紀要云大理府西)
　(南三十五里一曰石馬橋亦曰天橋自河尾順流而/下有石門巨石横亘是下闗亦兼石門之稱鶴慶元)
　(路明改府麗江元宣撫司明改府今皆因之石門闗/在麗江府舊通安州西大理府北八十里當㸃蒼山)
　(之背唐時石門南道也金齒百蠻之俗以金襄兩齒/者曰金齒蠻元初置金齒宣撫司于銀生崖甸後以)
　(遠不可守移於近地今雲南永昌府治是也曹震濠/人王弼定逺人後徙臨淮段世初元憲宗取雲南至)
　(大理段智興降乃封智興為摩訶羅嵯管領八方由/是段氏仍世守大理至段寶已十傳世寶之子也)
夏四月殺大理寺卿李仕魯
　(帝頗好釋氏教詔徵東南戒律僧數建法㑹于蔣山/應對稱㫖者輒召入禁中賜坐講論時寄以耳目諸)
　(僧怙寵請為釋氏創立職官于是設左右善世闡教/等皆髙其品秩道教亦然仕魯疏言陛下方創業意)
　(指所向即示子孫萬世法程奈何舍聖學而崇異端/章數上不聴仕魯性剛介以聞佛自任及言不見用)
　(遂乞骸骨置笏帝前帝大怒/命武士捽搏之立死階下)質實(李仕魯字宗/孔濮州人)
免畿内浙江江西河南山東田租
置錦衣衛
　(初置拱衛司管領校尉三年改為親軍都尉府而設/儀鑾司隷之至是罷儀鑾司改置錦衣衛掌侍衛緝)
　(捕刑獄之事鎮撫司隷焉帝時有所誅戮輒下鎮撫/司雜治不由三法司其從校五百人祿秩名號無異)
　(京衛軍士而獨不隷/大都督府稱為親軍)質實(供衛司秩正七品儀鑾司/正五品錦衣衛秩從三品)
　(十七年改/正三品)
旌表遼東髙希鳯家
　(元臣名祖自定遼來歸帝問遼東風俗名祖言俗尚/禮教往年石城有髙希鳯者本光州固始人戊戍秋)
　(在遼東老鴉寨為亂兵所掠斷腕死其妻劉氏披虜/罵不絶口死之希鳯仲弟藥師努亦死于亂妻李氏)
　(攜其子文殊及孤侄僧保往髙麗避難中途度不兩/全以其子差長棄之挈姪以行及明興遼民復業李)
　(氏訪得其子同歸守夫墓希鳯季弟布延布哈為納/克楚所殺妻郭氏髙麗人居渾灘自縊于馬櫪希鳯)
　(從子達實鼎為仇誣陷死妻金氏與姑邢氏縊於魚/塢又言定遼南河寨幹羅村有卒裴皮鐵者死其妻)
　(李氏女直人年二十三後二年葬其夫自經于桑鄰/人合𦵏焉帝即日詔旌表希鳯家為五節婦之門裴)
　(皮鐵家為/貞節之門)質實(石城縣金置尋省在今遼陽州東北/五十七里石城山之下固始漢縣明)
　(屬光州今因之花藥師努舊作藥師奴布延布/哈舊作伯顔不  達實鼎舊作塔失丁今並改)
五月帝詣國子監釋奠於先師
　(初以應天府學為國子學至是太學成改學為監帝/親行釋莱禮命祭酒吳顒等進講遂親説尚書大禹)
　(臯陶謨洪範大㫖賜宴還監分六堂以館諸生/厚給廩饑嵗時賜布帛文綺諸令節俱賜節錢)質實
　(吳顒河南人/以儒士舉)
流廣平府吏王允道于嶺南
　(允道請開磁州鐡冶帝曰朕聞治世無遺賢不聞無/遺利今軍器不乏若復設此必重擾民杖之流海外)
　質實(磁州唐置元升滏源軍明州屬/河南彰徳府金屬直隷廣平府)
秋八月復行科舉
　(三年一行為定制時雖復行科舉而監生輿薦舉人/才參用者居多嘗擢監生劉政等六十四人為布政)
　(按察使及參政副使等官㦯用為御史給事中而薦/舉之途尤廣賢良郭有道秀才范敏曽泰税户人才)
　(鄭沂儒士趙槩皆起家為尚書其/他由布衣登大僚者不可勝數)質實(曽泰江夏人/鄭沂浦江人)
　(鄭濓弟二十六年擢國子生劉/政等為福建左布政使等官)
皇后馬氏崩
　(后勤于内治暇則講求古訓以宋多賢后命女史錄其家/法朝夕省覽或言宋過仁厚后曰過仁厚不愈于刻薄乎)
　(前殿決事或震怒后伺帝還宫輒随事微諫帝為緩/刑戮帝幸太學還后問生徒㡬何帝曰數千后曰人)
　(才衆矣諸生有縻食妻子何所仰給帝遂立紅板倉/積糧賜其家諸將克元都俘寶玉至后曰元有是而)
　(不能守意者帝王自有寶歟帝曰后意謂得賢為寶/耳后拜謝曰誠如陛下言及寢疾羣臣請禱祀求良)
　(醫后謂帝曰死生命也禱祀何益且醫何能活人使/藥不效陛下能不以妾故而殺諸醫乎疾革帝問所)
　(欲言曰願陛下求賢納諫慎終如始子孫皆賢臣民/得所而已丙戌崩年五十一帝慟哭服喪十五日遂)
　(不復立后命内外臣民服三日喪音樂祭祀停百日/其嫁娶文官停百日軍民停一月諡曰孝慈皇后)
九月𦵏孝慈皇后
　(𦵏于/孝陵)質實(孝陵在今江寜府上元縣東北朝陽門外/當鍾山之陽明太祖陵也今設陵户守衛)
　(禁樵/牧)
選僧侍諸王
　(髙后崩諸王奔喪將還帝命各以一僧與之令誦經/修佛事吳僧道衍先以宗泐薦名在燕府籍中見燕)
　(王棣即深相納數以/竒謀進棣甚信任之)質實(道衍即姚廣/孝長洲人)
冬十月更定都察院官制
　(初呉元年置御史臺設御史大夫中丞侍御史等官/十三年罷臺至是更置都察院設監察都御史八人)
　(分監察御史為十二道明年設左右都御史左/右副都御史各一人左右僉都御史各二人)質實
　(明史職官志御史大夫從一品中丞正二品侍御史/從三品十五年設監察都御史正七品浙江河南山)
　(東北平山西陜西湖廣福建江西廣東廣西四川十/二道御史正九品十六年陞都察院左右都御史正)
　(三品副都御史正四品僉都御史正五品十七年陞/都御史正二品副都御史正三品僉都御史正四品)
　(十二道監察御史正七品永樂十九年罷北京道増/設貴州雲南交趾三道宣徳十年罷交趾道始定為)
　(十三/道)
十一月置殿閣大學士
　(以禮部尚書邵質為華益殿大學士翰林學士宋訥/為文淵閣大學士檢討吳伯宗為武英殿大學士典)
　(籍吳沈為東閣大學士又置文華殿大學士徽耆儒/鮑恂余詮張長年為之以輔導太子秩俱正五品當)
　(是時以翰林春坊詳看諸司奏啟兼司/平駁大學士特侍左右備顧問而已)質實(宋納字/敏仲滑)
　(縣人吳沈字濬仲蘭溪人鮑恂字仲孚崇/徳人余詮字士平豐城人張長年髙郵人)
(癸/亥)十六年春二月令天下學校嵗貢士于京師
　(時諫官闗賢言國朝崇儒期為用也奈所司非人師/道不立及至選貢賢愚混淆甚至布政按察司將俊)
　(秀生員選充承差有乖育才之意宜令府州縣學嵗/貢生員各一人中式則賞及所司教官否則論如律)
　(生員罰為吏從之命天下學校自明年始嵗貢生員/各一人正月至京翰林院試經義四書義各一道判)
　(語一條中式者入國/子監不中者罰之)
三月詔傅友徳班師命沐英留鎮雲南
　(明年春師還論功封友徳潁國公藍玉等爵/及子孫仍封賞有差其後沐氏遂世鎮雲南)質實(沐/氏)
　(世鎮雲南英子春晟昻及晟子斌昻孫璘璘弟瓚斌/子璨瓚孫崑崑子紹融紹勛子朝輔朝弼朝弼子昌)
　(祚昌祚子叡叡子啟元啟元子天/波皆相繼鎮雲南與明代終始)
復鳯陽臨淮二縣民世世無所與
　(諭户部曰鳯陽朕故鄉皇陵在馬昔漢髙帝生于豐/起于沛豐沛之民終漢世受惠朕今永免鳯陽臨淮)
　(二縣税糧徭/役其榜諭之)
夏五月免畿内各府田租
　(先是賑大同饑免寜國逋租至是説免應天太平鎮/江寜國廣徳五府田租又免畿内十二州縣養馬户)
　(田租一年滁/州克二年)
秋八月壬申朔日有食之
冬十月安陸侯吳復卒於普定
　(復征普定攻破諸路山寨由闗索嶺開箐道取廣西/泗城州蠻塞前後殺𫉬甚衆至是卒于普定追封黔)
　(國公諡威毅妾楊氏年十七視殮畢/沐浴更衣自經死事聞贈貞烈淑人)質實(闗索嶺在/普定南五)
　(十里明置守禦千户所泗城州/宋置明初移治古磡洞今改府)
(甲/子)十七年春三月頒科舉條式
　(子午夘酉年鄉試辰戍丑未年㑹試試各三場第一場/試四書義三道經義四道四書義主朱子集註易主)
　(程朱傳義書主蔡沈傳及古註疏詩主朱子集傳春/秋主左氏公羊穀梁胡安國張洽傳禮記主古註疏)
　(第二場試論一判語五詔誥章表内科各一第三場/試經史䇿五其應鄉試者國子學生及府州縣學生)
　(之學成者儒士之未仕者官之未入流者皆由有司/申舉其罷閒官吏及倡優之家與居父母喪者皆不)
　(許入試鄉試中式者各布政使司/送禮部㑹試㑹試中式者赴殿試)
曹國公李文忠卒
　(文忠器量沈宏常師事金華范祖幹胡翰通曉經義/其釋兵家居恂恂若儒者常勸帝少誅戮諫帝征日)
　(本又言寵宦者過甚非天子不近刑人之義及疾帝/親臨視使淮安侯華中䕶醫藥至是卒年四十六御)
　(製文祭之追封岐陽王諡武靖帝疑中毒之/貶中爵故其家屬于建昌諸醫並妻子皆斬)質實(文/忠)
　(帝姊子初賜姓朱氏范祖幹字景先/胡翰見二年華中定逺人葦雲龍子)
大赦
秋七月禁内官預外事勅諸司毋通内官監文移
　(諭侍臣曰宦寺輿外臣交通覘視動静夤緣為奸假/竊威權以亂國家為害非細故也朕為此禁所以戒)
　(未然/耳)
盱眙人獻天書誅之
　(縣民有偽造天/書獻者命斬之)質實(盱眙秦縣明屬/泗州今因之)
八月河決開封杞縣
　(決開封東月堤自陳橋至于陳留横流數十/里又決杞縣入巴河遣官塞之蠲被災租税)質實(陳/橋)
　(驛在開封府城東北二十里巴河在陳留縣/東北三十五里一名泌水黄河之支流也)
九月免西安府旱災田租
　(凡十三萬三/千九百餘石)
冬十月冊李氏為淑妃攝六宫事
　(妃夀州廣武衛指/揮僉事李傑女)
河南北平水遣使振之
閏十月詔天下刑獄刑部都察院詳議大理寺覆讞奏
決
　(諭刑官曰王良善御豈在于䇿周公善治豈在于刑/刑者輔治之具用之不可不詳故毎令三審五覆無)
　(非求其/生而已)
十二月弛中表相婚禁
　(翰林待詔朱善言民間以姑舅兩姨之子女法不當/為婚讐家訐訟或已聘見絶或既婚復離或兒女成)
　(行有司逼奪按古重世婚其顯然可證者如温嶠之/玉鏡臺以舅之子娶姑之女也吕榮公夫人張氏待)
　(制張昷之女而待制夫人即榮公母申國夫人之姊/非以小姨之子娶大姨之女乎朱子小學有取焉今)
　(江西兩浙此弊尤甚獄訟繁興賄/賂公行願下羣臣議弛其禁報可)質實(朱善字備/蒿豐城人)
(乙/丑)十八年春二月雷電雨雪詔臣民極言得失
　(國子監祭酒宋訥獻守邊屯田䇿毎將以東西五百/里為率國子監博士髙允憲言察郡縣明勸戒學正)
　(陳潛夫言奬直臣簡師/儒勵亷耻審用人四事)
太傅魏國公徐達卒
　(達言簡慮精屢為大將善拊循輿下同甘苦士無不/感恩效死尤嚴戢步伍所平大都一省㑹三郡邑百)
　(數閭井宴然歸朝之日單車就舍延禮儒生談議終/日在帝前恭謹若不能言帝常稱之曰受命而出成)
　(功而旋不矜不伐婦女無所爱財帛無所取中正無/疵昭明乎日月大將軍一人而已先是太陰犯上將)
　(帝心惡之時達在北平召還有疾帝為禱于神至是/卒帝震悼輟朝追封中山王諡武寜賜楚鍾山之隂)
　(御製神道碑文紀/其功子輝祖嗣爵)質質(徐輝祖初名/允恭達長子)
三月始選進士入翰林及為庶吉士
　(帝廷試進士擢一甲丁顯練子寜黄子澄俱賜及第/為翰林院修撰二甲賜進士出身馬京等為編修吳)
　(文為檢討李震為承勅郎陳廣為中書舍人三甲賜/同進士出身蹇瑢等為中書舍人命進士觀政於諸)
　(司其在翰林院承勅監中書六科者曰庶吉士在六/部都察院諸司者仍稱進士引奏下第舉人俱為教)
　(官/)質實(進士入翰林及庶吉士觀政進士之名俱自/此始永樂二年乃定制以庶吉士専屬翰林)
　(丁顯建陽人練子寜名安以字行新淦人黄子澄名/湜以字行分宜人㑹試第一馬京武功人蹇瑢已縣)
　(人賜名義/字宜之)
免應天太平寜國鎮江廣徳滁和七府州田租
命天下郡縣掩骼埋胔
定翰林院官制
　(先是翰林無常員亦無定秩至是更定品員學士一/人正五品侍讀侍講學士各二人從五品侍讀侍講)
　(各二人正六品始以侍讀先侍講史官修撰從六品/編修正七品檢討從七品俱無定員其侍書待詔則)
　(不常/設)質實(明史職官志吳元年置翰林學士正三品/侍講學士正四品直學士正五品修撰典)
　(簿正七品編修正八品洪武二年置學士承㫖正三/品改學士從三品修撰正六品増侍讀學士從四品)
　(待制從五品應奉正七品典籍從八品十三年増檢/閲從九品十四年定學士正五品罷承㫖直學士待)
　(制應奉檢閲典簿而設孔目/五經博士侍書待詔檢討)
夏四月思州蠻叛命楚王楨率湯和等討平之
　(思州諸洞蠻叛命和為征虜將軍周徳興為副將軍/帥師從楚王楨討之和等分屯諸洞立柵與蠻人雜)
　(耕作以計擒其魁餘黨悉平先是吳面兒既遁帝諭/楊仲名不必窮追九月面兒冦古州復命楨率和討)
　(之和至古州擊平諸洞擒面兒送京師誅/之俘獲四萬楨還藩親王統兵自此始)質實(思州/唐思)
　(州地元安撫司明初設宣慰/司永樂十一年改府今因之)
秋七月遣使封髙麗國王禑
　(先是髙麗貢使數至帝皆不納諭政府令遣官往視/嗣王如何政令安在若政令如前嗣王不被拘囚則)
　(當依前王言嵗貢馬千匹明年貢金百斤銀萬兩馬/百細布萬仍悉送還所拘遼東民方見王位真而政)
　(令行否則弑君之賊必討無赦以後屢勅邊吏絶之/十七年六月禑遣使貢馬二千匹言金非地所産願)
　(以焉代輸餘皆如約許之是年正月貢使至帝諭禮/臣曰髙麗請約束不已故索嵗貢以試其誠偽非以)
　(此為富也今既聴命宜損其貢數令三年一朝貢馬/五十匹至是禑上表請襲爵并乞故王諡乃遣使封)
　(之賜故王/顓諡恭愍)
八月振河南水
九月太白經天
　(戊寅經天輿熒惑同/度丁亥晝見犯熒惑)
冬十月頒大誥於天下
　(帝患民狃元習徇私滅公乃輯官民過犯條為大誥/其目有十頒學宫以課士里置塾師教之囚有能讀)
　(大誥者罪減等其後復命刑官撮大誥條日要畧附/載於律謂之律誥而大誥所載諸峻令未嘗輕用云)
十一月免河南山東北平湖廣田租
十二月平緬宣慰使思倫發叛
　(先是大兵下金齒平緬瓖地相接思倫發懼請降詔/以為宣慰使尋又命兼統麓川之地至是思倫發反)
　(率衆十餘萬冦景東都統馮誠禦之/㑹天大霧官軍失利千户王昇戰死)質實(平緬古百/蠻地元置)
　(麓川平緬二路明初并為麓川平緬宣慰思後改隴/川宣撫司今雲南永昌府騰越州東北距布政司六)
　(十六程景東南詔銀生府元置/開南州明為景東府今改㕔)
(丙/寅)十九年春二月振河南饑
　(復遣御史蔡新等檢核振濟不及者三千一百户補/給之典賣男女者官為收贖六月青州鄭州蝗皆遣)
　(官振/之)質實(青州劉宋置元益都/路明青州府今因之)
夏五月妖僧彭玉琳等作亂誅之
　(玉琳福建將樂縣陽門菴僧初名全無用行脚至新/淦自號彌勒佛祖師作白蓮㑹縣民楊文曽尚敬等)
　(惑之同謀作亂玉琳稱晉王建元天定偽置官屬/知縣率民兵掩捕之械玉琳并其黨送京師伏誅)質
　實(將樂縣三國吳置明屬延平府新淦秦縣/元升州明復為縣屬臨江府今皆因之)
六月詔有司存問髙年
　(貧民年八十以上月給米五斗肉五斤九十以上嵗/加帛一疋絮十斤有田産者罷給米應天鳯陽富民)
　(年八十以上賜爵社士九十以上鄉士天下富民年/八十以上里士九十以上社士皆與縣官均禮復其)
　(家鰥寡孤獨者/嵗給米六石)
秋七月詔舉經明行修練達時務之士
　(年六十以上者置翰林備顧問六/十以下於六部布按二司用之)
冬十二月癸未朔日有食之
　
　
　
　
　
　
　
　
　
　
　
　
　
　
　
御定資治通鑑綱目三編卷二
欽定四庫全書
御定資治通鑑綱目三編卷三
　(起丁夘明太祖洪武二十年盡/戊寅明太祖洪武三十一年)凡十二年
(丁/夘)二十年春正月以馮勝為征虜大將軍率師征納克
楚
　(元太尉納克楚擁衆數十萬屯金山數侵遼東帝以/勝為大將軍傅友徳藍玉為副帥師二十萬征之諭)
　(曰彼情詭詐爾等且駐師通州遣人覘其出沒元兵/若在慶州宜以輕騎掩其不備若克慶州全師竟搗)
　(金山納克楚不意吾師之至必成擒矣復遣前所獲/元將鼐喇固北還以書諭納克楚等軍次通州聞元)
　(兵有屯慶州者藍玉乗大雪帥輕輢襲破之斬平章/郭勒禽其子布喇竒勝出松亭闗分築大寧寛和㑹)
　(州冨峪四城/駐兵大寧)質實(金山在今開原縣西北慶州在今/巴林西北東西相距約二千里方)
　(輿紀要自喜峯口而北一百二十里有故松亭闗遼/金時戍守處也其相近者曰寛河城自是而東北曰)
　(㑹州城由㑹州城東曰富峪城又東北為大寧新城/俱洪武時築  鼐喇固舊作乃剌吾郭勒舊作果來)
　(布喇竒舊作不/蘭奚今並改)
焚錦衣衛刑具
　(時天下重罪逮至京者多収繫錦衣衛斷治適有富/民繫衛獄用事者非法凌虐帝聞之怒曰訊鞫法司)
　(事也或令錦衣衛審之欲先得其情耳豈令其鍛鍊/耶執用事者治之悉焚其刑具以囚送刑部二十六)
　(年復申明其禁詔内外獄毋得/上錦衣衛大小咸經三法司)
夏六月馮勝至金山納克楚降
　(勝自大寕帥師趨金山遣使送鼐喇固還至松花河/納克楚見之大驚相勞問鼐喇固述帝恩徳納克楚)
　(心動遣其左丞劉特黙齊等來獻馬勝受之而引兵/徑踰金山降金國公和通進壓納克楚營而軍初納)
　(克楚分兵為三營一曰榆林深處一曰養鵞莊一曰/龍安伊圖河畜牧蕃盛及是為大軍所逼又已先入)
　(鼐喇固言意猶豫不决因遣使陽為請降以覘兵勢/勝遣藍玉往受之納克楚所遣使亦還報極言大將)
　(軍兵盛納克楚乃仰天歎曰天弗使吾有此衆矣遂/率數百騎詣玉玉大喜飲以酒納克楚酌酒酧玉玉)
　(解衣衣之納克楚不肯服王亦不飲争讓乆之納克/楚取酒澆地顧其下咄咄語鄭國公常茂在坐其麾)
　(下趙指揮解䝉古語宻告茂納克楚將遁矣茂直前/縳之納克楚驚起欲就焉茂㧞刀斫傷其臂不得騎)
　(都督耿忠擁以見勝勝重禮之使忠與同寢食納克/楚將士妻子十餘萬衆在松花河北聞納克楚傷驚)
　(潰有欲來追者勝遣和通諭降之先後凡二十餘萬/王九國公郡王四太尉國公五行省丞相一司徒平)
　(章十三右丞左丞三十一凡官屬將校三千三百餘/人所獲輜璽馬蓄亘百餘里還次金山伊瑪河復収)
　(其殘卒三萬初帝聞捷即馳諭勝留兵五萬於大寕/防後患散處降衆瀋陽崖頭間與遼東兵參住耕牧)
　(而勝以常茂驚潰敝衆懼不測乃盡俘其衆内徙大/寕兵亦悉㧞歸都督濮英以三千兵殿後時納充楚)
　(潰卒散匿者尚數萬聞之設伏于途謀竄取大軍過/不敢發英役至猝為所乘馬踣被執英絶食不言乗)
　(間引佩刀刺腹死三千人殱焉勝之趨金山也臨江/侯陳鏞失道戰殁事聞詔追封英金山侯謚忠襄以)
　(米帛給鏞家納克楚至京帝召見慰勞/甚至封海西侯鼐喇固授千户賜金帛)質實(松花河/即松花)
　(江一名混同江在吉林烏拉城東南源出長白山北/流㑹嫩江黑龍等江入海即古粟末水也龍安即金)
　(隆安府元開元路明三萬衛今開原縣伊圖河在龍/安城東下流入松花江瀋陽遼金庸州元瀋陽路明)
　(瀋陽衛今赤盛京陳鏞濠人陳徳子舊劉特黙齊舊/作劉探馬  和通舊作觀童伊圖河  作一秃河伊)
　(瑪河舊作亦/迷河今並改)
秋七月太白三辰晝見
八月召馮勝還以副將軍藍玉領其軍
　(勝奏常茂激變狀械至闕茂勝之壻也勝每於衆中/卑折之茂不遜勝怒及納克楚衆潰勝歸罪於茂㑹)
　(有言勝多匿良馬使閽者行酒於納克楚妻求大珠/異寳王子死二日强娶其女失降附心而茂亦許勝)
　(遇帝怒収勝大將軍印召還以藍玉攝之尋/命勝就第鳯陽奉朝請而安置茂於龍州)質實(龍/州)
　(宋置元為萬户府明仍為州土官趙氏世/襲今改下龍上龍二司属廣西太平府)
九月置大寜都指揮使司
　(司治大寜乂至大寜中左右及㑹州/等衛皆𨽻焉明年改為北平行都司)質實(㑹州城在/大寜衛西)
　(南二百/四十里)
詔商稅毋定額
　(户部言天下税課視舊有虧宜以洪武十八年所収/為定額帝曰商税多寡歳有不同限以定額豈不病)
　(民不/從)
以藍玉為大將軍帥師北伐
　(帝以故元特古斯特穆爾尚在終為邊患乃即軍中/拜玉為大將軍延安侯唐勝宗武定侯郭英副之都)
　(督耿忠孫恪為左右㕘將率師十五/萬往征之是冬元將托克托降於玉)質實(孫恪興祖/之子叅將)
　(明初設無品級無定員多以勲戚充之其後秩在/副總兵下遊擊次之  托克托舊作脱脱今改)
冬十一月命湯和築瀕海城備倭
　(先是帝以倭患命和廵視浙江福建沿海諸城又命/江夏侯周徳興於福建濱海福漳泉興化四郡築城)
　(練兵以備之徳興相視形勢築城十有六民户三丁/取一以充戍卒是時和已請老㑹倭冦上海帝召和)
　(謂曰卿雖老强為朕一行和請與方鳴謙俱鳴謙國/珍從子也習海事帝訪以禦倭策鳴謙曰倭海上來)
　(則海上禦之耳請量地逺近置衛所陸聚步兵水具/戰艦砦壘錯置其間則倭不得入入亦不得傅岸其)
　(兵則藉近海民四丁取一以充無煩客兵也帝以為/然命和芾具事和乃度地浙東西置衛所並海築城)
　(五十有九選丁壮三萬五千人盡發州縣錢及籍罪/人貲給役役夫往往過望而民不能無擾浙人頗苦)
　(之或謂和曰民讟矣奈何和曰成逮筭者不恤近怨/任大事者不顧細謹國無備及干戈鋋井里将壚餘)
　(何有焉復有讟者齒吾劒踰年而城成選丁壮五萬/八千餘人戍之海防大飭其後嘉靖間東南苦倭患)
　(和所築城堅緻乆而不圮民賴以/相保咸歌思之請于朝立廟祀焉)質實(上海宋鎮/元縣明屬)
　(松江府/今因之)
十二月振濟南東昌東平登萊饑
　(振濟南三府饑民凡六萬三千八百餘户又/遣刑部尚書唐鐸運鈔百餘萬錠振登萊饑)質實(登/州)
　(唐置明初屬萊州府/九年陞府今因之)
(戊/辰)二十一年春正月詔治有司匿災者罪
　(青州饑有司匿不以聞詔逮治之且著為令于是遣/人馳驛往振户凡二十一萬四千六百鈔五百三十)
　(六萬錠/有奇)
三月沐英討思倫發破走之
　(先是思倫發誘羣蠻冦馬龍他郎甸之摩沙勒寨沐/英遣都督同知寗正擊破之至是思倫發悉舉其衆)
　(冦定邊號三十萬英選騎三萬馳救以輕騎三百挑/之百夷以萬人驅三十餘象酋長跨巨象直前指揮)
　(張因率騎卒五十餘人為前鋒注矢中象左滕及脅/象仆射殺酋長大呼突陣衆逆却英曰賊無能為也)
　(乃置火礟勁弩為三行蠻驅百象被甲翼以標槍鋭/甚英分軍為三都督馮誠居前同知寗正友湯昭右)
　(英與将士約有功者實退切者斬因乘風縱火礟弩/並發象皆反走賊有昔刺者殊死鬬左軍少却英登)
　(髙望之取佩刀命左右斬帥首來左帥見一人握刀/馳下恐奮呼突陣大軍乘之無不一當百蠻大敗斬)
　(馘四萬餘生𫉬象三十七賊帥各被百餘矢伏象/背死思倫發遁去明年遣使入貢麓川平緬遂平)質
　實(馬龍他郎甸今雲南元江州新平縣西北有故新/化州嶲為馬龍他郎二甸地明陞為州今裁摩沙)
　(勒寨在故新化州東南其地羣山夾江險隘如峽/定邊明縣屬楚雄府今併入䝉化㕔置廵司於此)
夏四月藍玉襲破元特古斯特穆爾于捕魚兒海獲其
子廸保努
　(玉以大軍出大寜至慶州聞特古斯特穆爾在捕魚/兒海間道馳進次紐琿南道無水軍士渴甚路傍小)
　(山忽湧四泉士馬得不困乏至百眼井去捕魚兒海/四十餘里不見敵玉欲還定逺侯王弼曰吾等提十)
　(萬衆深入至此無所得何以後命玉曰然令軍士穴/地而爨毋見烟火乘夜馳至捕魚兒海黎明東北去)
　(敵營八十餘里時大風揚沙晝晦軍行無知者敵不/設備弼為前鋒大破之斬太尉曼濟等降其衆特古)
　(斯特穆爾以其太子添保努等數十騎遁獲其次子/廸保努及妃主以下百餘人追獲吴王代王等官屬)
　(三千男女七萬七千餘人並寳璽符勅金牌金銀印/等物馬駝牛羊十五萬車三千奏㨗京師帝大悦遣)
　(使齎勅勞玉比之衛青李靖玉又破哈喇章營獲人/馬六萬師還進凉國公廸保努及妃主進京帝命有)
　(司給第宅廩餼既有言玉私元主妃事帝怒玉無禮/切責玉妃聞而自縊廸保努由是有怨言帝聞之曰)
　(朕嘗與儒臣議欲封之以盡待亡國之禮廸保努乃/若是豈可使復居内地于是遣使送往琉球仍厚貲)
　(遣之時元四大王乆匿山中其下逃散畧盡四大王/窮蹙詣晋王府降帝命徙之雲南是年納克楚亦卒)
　(以其子察罕為潘陽/侯後坐藍玉黨夗)質實(捕魚兒海在慶州西北今/克什克騰西北周數十里)
　(紐琿南道及小山泉方輿紀要云在慶州西境濟廸/保努舊作地保奴紐琿南道舊作游魂南道曼  舊)
　(作蠻子/今並改)
髙麗李成桂囚其王禑而立禑之子昌
　(禑欲冦遼東使其軍都相往瑩李成桂繕兵成桂遣/千户陳景屯艾州以糧不繼而退禑怒殺成桂之子)
　(成極還兵攻之逼禑遜位于其子昌陳景來降成桂/又以禑本幸肫子禑之子亦不可為王氏後明年乃)
　(廢昌别求王氏疎属/定昌國院君瑶立之)質實(艾州一統志作憂州𨽻黄/海道在朝鮮國城西南)
五月甲戌朔日有食之
六月信國公湯和歸鳯陽
　(帝春秋寢髙不欲諸將乆典兵未有以發也和以間/從容乞骸骨帝大悦賜鈔治第鳯陽並為諸公侯治)
　(第至是第成和築城海上還率/妻子陛辭帝褒諭之賜賚甚厚)
秋七月以解縉為監察御史
　(縉舉是年進士授中書庶吉士甚見愛重一日帝在/大庖西室諭縉曰朕與爾義則君臣恩猶父子當知)
　(無不言縉即日上封事萬言畧曰臣聞令數改則民/疑刑太繁則民玩國初至今将三十載無幾時不變)
　(之法無一日無過之人臣聞陛下鋤根剪蔓誅其奸/逆矣未聞褒一大善賞延于世始終勿替者也或朝)
　(賞而暮戮或忽罪而怱赦陛下每多自悔之時輒有/無及之歎此由存養之功少加宻耳若夫祀天冝復)
　(掃地之規尊祖冝復七廟之制奉天不冝為筵宴之/所文淵猶未備舘閣之隆太常非俗樂可肄官妓非)
　(人道所為禁絶倡優易置寺閹執㦸墀陛皆用俊良/勿興土木之工勿貪四裔之地减紐縣省冗官痛懲)
　(法外威刑永革京城工役婦女非帷簿不修毋令逮/繫大臣有過惡當誅不冝加辱近歳臺綱不肅以刑)
　(名輕重為能事以問囚多寡為勲勞御史糾弹皆承/密㫖每聞上有赦宥則必過以執持意謂如此則上)
　(思愈重此皆小人趨媚効勞之細術陛下何不肝膽/而鏡照之哉陛下進人不擇賢否授職不量輕重椎)
　(理嚚悍之夫閻茸下愚之革朝捐刀鑷暮擁冠裳左/棄筐篋右綰組符雖曰立賢無方亦盍忱詢有徳古)
　(者善惡鄉鄰必記今互知之法雖嚴而訓誥之方未/備臣欲求古人治家睦鄰之法若古藍田吕氏鄉約)
　(今義門鄭氏家範布之天下世臣大族率先以勸將/見作新於變至于比屋可封不難矣臣聞地有盛衰)
　(物有盈虚而商税之徵率皆定額既税於所産之地/又税於所過之津何奪民之利如此宻也且多貧下)
　(之家逃亡轉徙無前日之生植有前日之税糧或膏/腴而税反輕瘠鹵而税反重此胥里之弊也欲拯困)
　(而革弊莫若行投田均田之法兼常平義倉之舉積/之以漸至於九年之食無難者夫連坐起於秦法孥)
　(戮本於偽書今為善者妻子未必䝉榮有過者里胥/已陷其罪况律以人倫為重而有給配婦女之條聽)
　(之于不義則又何取夫節義哉同寅協恭相倡以禮/今内外百司捶楚屬官甚於奴𨽻是使柔儒之徒蕩)
　(無廉恥甚非所以勵風節也臣但知罄竭愚衷急於/陳獻所奏畧興次序惟陛下垂鑒書奏帝稱其才縉)
　(甞入兵部堂索皂𨽻語嫚尚書沈溍以聞帝曰縉以/冗散自恣耶遂命為御史既而縉復代郎中王國用)
　(草疏為李善長申雪又甞為同官夏長文草疏劾都/御史袁泰於是大臣皆惡之㑹有詔近臣父皆得入)
　(覲縉父聞至帝召謂曰大器晚成若以而子/歸益令進學後十年來用未晚也遂罷歸)質實(解/縉)
　(字大紳吉水人沈/溍字尚賢錢塘人)
　　發明(縉年二十成進士負才頴敏受特達之春縱/言無諱自以為賈鼂不過也數上封事言分)
　　(封勢重萬一不幸必有厲長吴濞之虞深中時弊/然敷陳繁傳或不盡切於事理即如授田均田之)
　　(疾實泥古而不可行且疎放自恣露才揚已其後/不能殉建文之難卒被髙煦之讒僵死紀綱之手)
　　(惜/哉)
九月勑天下衛所屯田
　(更定屯田法凡衛係衝要都㑹及王府䕶衛以十/之五屯田係衛所以五之四歳得糧五百餘萬石)
越州蠻叛命沐英傅友徳討之
　(越州土酋阿資故知州龍海子也沐英南征時駐兵/其地諭降龍海奏以為知州未幾即叛英以計禽之)
　(徙遼東阿資襲父職益桀鷔至是反帝命英友徳㑹/兵討之友徳道過平彛以其山險峻留兵千人守之)
　(進擊阿資於普安大破之蠻衆攀岸縁壁墜死者不/可勝數阿資遁還越州阿資之叛也掦言曰我地有)
　(萬山之險豈能盡滅英乃請置越州馬龍三衛扼其/險要又分兵勦捕阿資窮蹙遂請降僉都御史黄政)
　(從征雲南還次普安遇/冦與其子琬力戰死之)質實(越州本苦麻蠻部元時/内屬置越州明改衛今)
　(裁故城在曲靖府南寜縣平彛明衛今改縣屬曲靖/府馬龍元州明屬曲靖府今因之按苦麻元史地理)
　(志作普麽今作明史曲/靖土司傳黄政碭山人)
以卓敬為户科給事中
　(敬鯁直無所避時制度未備諸王服乘擬太子敬乘/間言京師天下視效陛下於諸王不早辨等威而使)
　(服飾與太子埒嫡庶相亂尊卑無度何以令天下帝/笑曰爾言是朕未慮及此益器重之他日敬與同官)
　(進見適八十一人帝命改官為元士尋以六/科為政事本原又改曰源士已復稱給事中)質實(卓/敬)
　(字惟㳟/端平人)
冬十月元伊遜岱爾弑其主特古斯特穆爾
　(特古斯特穆爾既遁將依丞相耀珠于和林行至圖/拉河為其下伊遜岱爾所襲衆遂散獨與知院訥克)
　(林等十六騎俱耀珠來迎欲共往依庫庫特穆爾㑹/大雪不得發伊遜岱爾兵猝至以弓弦縊殺之並殺)
　(其太子添保努訥克林等遂來降自是五傳至坤特/穆爾皆被弑不復紀年有郭勒齊者簒立稱汗去國)
　(號遂稱/韃靼云)質實(耀珠舊作咬住訥克林舊作揑怯來庫/庫特穆爾舊作濶闊帖木兒别一人非)
　(王保保也/今並改)
十二月安南黎季犛廢其王煒尋殺之
　(陳叔明立三歳傳其弟煓煓死弟煒代立其相/黎季犛竊柄廢煒弑之立叔明子日焜立國事)
(己/巳)二十二年春正月改大宗正院為宗人府
　(府設令一人左右宗正宗人各一人以秦王樉為宗/人令晋王棡為左宗正燕王棣為右宗正周王橚為)
　(左宗人楚王楨為右宗人其後/以勲戚大臣攝府事不備官)質實(大宗正院/洪武初設)
二月禁武臣預民事
　(時廣西都指揮耿良造譙樓發民丁青州等衛造軍/器科民財於是詔申明其禁凡有造作逹五軍都督)
　(府奏准/方行)
湖廣千户夏得忠作亂靖寜侯葉昇討之得忠伏誅
　(安福千户夏得忠誘九溪洞蠻為冦昇同胡海等討/之駐兵賊境昇獨潛兵出賊後掩撃禽得忠送京師)
　(斬之置九溪永定二衛/改大庸衛為千户所)質實(安福千户所在澧州慈/利縣西北今改安福縣)
　(屬澧州九溪即九渡溪慈利縣西三十里有九渡山/上冇仙樓下有九溪水水經注九渡水南出九渡山)
　(山下有溪又以九渡為名九溪故衛在今安福縣北/永定衛在慈利縣西南今改永定縣屬澧州大庸所)
　(在永定西南/葉昇合肥人)
夏四月賜江西山東湖廣貧民鈔
　(帝諭户部九江黄州漢陽武昌岳州諸郡多貧民其/遣人運鈔往振之又賜山東流民居京師者鈔振萊)
　(州兖州饑又振常徳長沙辰州靖州衡州永州寳慶/彬州徳安沔陽安陸襄陽貧民凡鈔二百六十四萬)
　(餘錠户部請造小鈔自一十文至五十文以便民用/從之遣御史按山東官匿災者御史許珪巡按河南)
　(言自開封永城至彰徳旱請減夏税左都御史詹徽/以其希㫖要譽請罪之帝曰御史能䘏民隱逹下情)
　(何罪耶即命/振貸蠲其税)質實(漢陽元郡元明府兖州隋置明府/長沙秦郡明府衡州梁置明府徳)
　(安劉宋郡宋元明府今皆因之安陸元府明降州嘉/靖中升承天府今仍安陸府永城縣隋置明屬歸徳)
　(府今因之詹徽/字資善同之子)
五月置泰寜朶顔福餘三衛
　(三衛地本烏梁海所居在黑龍江南元大寜路北地/元遼王阿爾察錫喇及惠寜王朶顔元帥内附帝即)
　(其地置三衛曰泰寜以阿爾察錫喇為指揮使塔本/特穆爾為指揮同知曰朶顔以托羅海徹爾為指揮)
　(同知曰福餘以哈克三納逹齊為指揮同知各領所/部以安畜牧獨朶顔地險而强初三衛分地延袤共)
　(千餘里在潢水北及後斬徙潢南自全寜抵喜峯口/近宣府皆屬朶顔自錦義厯廣寜至遼河皆屬泰寜)
　(自黄泥窪東逾潘陽鐵嶺至開/原皆屬福餘東西亘三千里)質實(三衡按今土黙/特阿嚕科爾沁)
　(等部為泰寜衛故地喀爾沁敖漢奈曼翁牛特巴林/等部及熱河五㕔為朶顔衛故地科爾沁郭爾羅斯)
　(杜爾伯特札贊特等部為福餘衛故地黑龍江上源/曰諤諾河自西北流六千餘里經薩哈連烏拉城東)
　(南與混同江合方輿紀要云僥樂水或謂之烏龍江/大寜在烏龍江南漁陽塞北即饒樂水矣潢水在臨)
　(潢城南一曰黄巖水即西喇穆楞河也源出古北口/北五百餘里䝉古克什克騰界内之伯爾克和爾特)
　(克東流經口外諸䝉古駐牧地又東南至開原縣西/北㑹赫爾蘇河入邊為遼河喜峯口在遵化州東北)
　(七十里義州金置明義州衛今義州屬錦州府廣寜/金府元路明廣寜衛今廣寜縣屬錦州府遼河在奉)
　(天府西一百里廣寜縣東北二百三十里有東西二/源自邊外合流而南經開原鐵嶺二縣西又南經承)
　(徳遼陽海城之西又南入海黄泥窪方輿紀要云廣/寜衛東南七十里為三坌兒堡近堡有黄泥窪鐵嶺)
　(衛故城在今鐵嶺縣東南五百里洪武二十六年徙/置今縣地開原元開元路明改開原置三萬衛今開)
　(原縣塔烏梁海舊作兀良哈阿爾察錫喇舊作阿札/失里  本特穆爾舊作塔賓帖木兒托羅海徹爾舊)
　(作脱魯忽察兒哈克三納逹/齊舊作海撒男答奚今並改)
秋九月丙寅朔日有食之
十一月擢海州同知陳龔福為太僕寺少卿
　(陳龔福故元御史大夫福夀之子也坐/事當戍邊帝念其父死節特宥而擢之)
冬十二月遷周王橚於雲南尋止之
　(橚擅棄其國來居鳯陽帝怒命遷之雲南/尋止勿徙使居京師二十五年復勅歸籓)
(庚/午)二十三年春正月命晋王棡燕王棣帥師北伐
　(命傳友徳等以北平兵從燕王王弼等/以山西兵從晋王征耀珠及鼐爾布哈)
二月河決歸徳
　(決歸徳東南鳯池口徑夏邑永城諸縣發興武等十/衛士卒輿歸徳屬縣民併力築之一月成及秋又決)
　(開封西華諸縣災遣使/振萬五千七百餘户)質實(歸徳黄河自開封府儀/封縣流入境東經睢州)
　(考城商邱虞城夏邑縣北又東入江南碭山縣界歸/徳唐軍金府明降州嘉靖中復為府夏邑縣本下邑)
　(明改夏邑屬歸/徳府今皆因之)
三月燕王棣至伊都元太尉鼐爾布哈等降
　(棣出古北口偵知鼐爾布哈營伊都胃大雪馳進去/敵一磧先遣指揮和通往和通故善鼐爾布哈至則)
　(相持泣頃之大軍壓其營鼐爾布哈等驚欲遁和通/止之引見棣賜酒食慰諭遣還鼐爾布哈喜過望遂)
　(偕耀珠等來降二十五年命元降軍/赴北平聽燕王調用棣兵自此益强)質實(伊都方輿/紀要云明)
　(初王師擒鼐爾布哈於興和西北則伊都/當在興和城西北  伊都舊作迤都今改)
夏四月潭王梓自焚死
　(梓聰明好學嘗㑹府僚設醴賦詩品其髙下而賚予/之妃於氏都督顯女也顯與子琥坐胡惟庸黨誅梓)
　(不自安帝遣使召之大懼/與其妃自焚死無子國除)
閏四月詔百官期服毋奔喪
　(初百官聞祖父母伯叔兄弟喪俱奔赴吏部言一人/或連遭五六期服或道路數千則居官日少更易繁)
　(數曠官廢事請自今期/年服不許奔喪從之)
五月以楊靖為刑部尚書
　(時詔在京官三年皆遷調着為令靖以户部尚書改/刑部帝諭曰愚民犯法如啗飲食嗜之不知止設法)
　(防之犯益衆惟推恕行仁或能感化靖承㫖治嶽明/察而不事深文在部多所平反甞鞫一武弁門卒檢)
　(其身得大珠僚屬驚異靖徐曰偽也安有珠大如此/者立碎之帝聞歎曰靖此舉有四善焉不獻朕以求)
　(容悦一也不究其所投獻息大獄二也不奨門卒杜/小人僥倖三也千金之珠猝然至前斥以為偽而辟)
　(之有過人之智/應變之才四也)質實(楊靖山/陽人)
賜韓國公李善長死
　(先是善長弟存義免死安置崇明善長不謝帝銜之/至是善長年七十七耄不檢下甞欲營第從信國公)
　(湯和假衛卒三百人和以聞四月京民坐罪應徙邊/者善長數請免其私親丁斌等帝怒按斌斌故給事)
　(胡惟庸家因言存義等往時交通惟庸狀命逮存義/父子鞫之詞連善長或告善長云将軍藍玉至捕魚)
　(兒海獲惟庸通沙漠使者封績善長匿不以聞於是/御史交章劾善長而善長奴盧仲謙等復告善長與)
　(惟庸通賂遺交私語吉安侯陛仲亨家奴彭特穆爾/等亦告仲亨及延安平凉南雄侯等皆與惟庸結黨)
　(獄具坐以大逆㑹星變言者謂其占當移大臣遂賜/善長死并殺其家属七十餘人子祺尚臨安公主免)
　(死徙江浦祺子芳茂以公主恩得不坐吉安侯陸仲/亨延安侯唐勝宗平凉侯費聚南雄侯趙庸河南侯)
　(陸聚宜春侯黄彬豫章侯胡羙榮陽侯鄭遇春等皆/同時坐惟庸黨死帝條列其罪作姦黨録布告天下)
　(明年虞部郎中王國用上言善長與陛下同心出萬/死以取天下勲臣第一生封公死封王男尚公主親)
　(戚拜官人臣之分極矣藉令欲自圖不軌尚未可知/而今謂其欲位胡惟庸使善長佐惟庸事成不過勲)
　(臣第一而已寜復有加於今日且善長豈不知天下/之不可倖取當元之季欲為此者何限莫不身為齏)
　(粉覆宗絶祀善長胡乃以衰倦之年身蹈之也凡為/此者必有深讎急變人不得已或至相挾以求脱禍)
　(今善長子祺托陛下骨肉親無纖芥嫌何苦而忽為/此若謂天象告變大臣當災殺之以應天象則尤不)
　(可臣恐天下聞之謂功臣如善長且如此四方因之/解體也臣亦知善長已死言之無益願陛下作戒將)
　(來耳帝覧之亦不罪也改彭/特穆爾舊作封帖木今)
秋七月崇明海門海溢
　(詔遣官振之發民/二十五萬築堤)
八月詔毋以隷卒充選舉
　(詔凡選舉毋/録𨽻卒之徒)質實(按明洪武實録明史本紀俱作吏/卒考選舉志進士為一途舉貢等)
　(為一途又有吏員氶差知印諸雜流為一途所謂三/途並進也不得云凡選舉毋録吏矣按朱國楨大政)
　(記作𨽻卒合之選舉志所云倡優之家不許入試/者正相比附𨽻為人役訛作吏今從大政記作𨽻)
振河南山東北平水災
　(給鈔七十萬錠又振湖廣/災凡鈔二十二萬餘錠)
九月庚寅朔日有食之
冬十二月罷天下歳織文綺
　(詔工部罷天下歳織叚匹凡賞賚皆給絹帛如或匱/乏就京織造工部尚書秦逵言造弓箭亦擾民帝命)
　(俱於京師後/湖置局造之)質實(後湖一名元武湖在上元/縣北秦逵字文用宣城人)
(辛/未)二十四年春正月免山東登萊青兖濟南水灾田租
　(二月振髙宻棲霞莒州被/水民萬五千九百餘户)質實(髙宻秦縣明屬膠州/今屬萊州府棲霞縣)
　(金天㑹中劉豫析蓬萊縣置明屬登州府今/因之莒州隋置明屬青州府今屬沂州府)
三月戊子朔日有食之
夏四月河決原武
　(河水暴溢決原武黑洋山東經開封城北又東南由/陳州項城太和潁州潁上東至夀州正陽鎮全入于)
　(淮而賈魯河故道遂於又由曹州鄆城漫東/平之安山元㑹通河故道亦淤遣官振之)質實(黑/洋)
　(山在原武縣北二十里與陽武縣接界項城隋縣明/屬陳州今屬陳州府太和宋置泰和縣明改㤗為太)
　(屬潁州今屬潁州府潁上隋縣明屬潁州今屬潁州/府正陽鎮亦名東正陽在夀州西六十里與潁上縣)
　(之西正陽鎮夾准相對賈魯河故道元順帝至正十/一年以賈魯為總治河防使自儀封縣東北之黄陵)
　(岡南逹曹縣之白茅村攽于單縣之黄固歸徳之哈/只等口又自黄陵西至曹縣楊青村凡疏鑿二百八)
　(十里有竒河復故道曹州周曹國後周置州明屬兖/州府今升府鄆城隋縣明屬濟寜州今屬曹州府安)
　(山東平州西南三十五里有安山一曰安民山志云/漕河西岸有安民山山下為安山湖湖瀠泂百餘里)
　(流入小洞庭湖仍合汶水亦名積水湖元㑹通河故/道元世祖至元二十六年間㑹通河起安山西南山)
　(壽張西北至東昌又西北至臨清引汶水以逹御河/長二百五十餘里建挿三十一以時蓄洩即今山東)
　(運河也賈魯字友/恒河東髙平人)
封子十人為王
　(㮵為慶王權寜王楩岷王橞谷王松韓王/模藩王楹安王桱唐王棟郢王□伊王)質實(㮵帝/第十)
　(六子尒妃生封寜夏權第十七子楊妃生封大寜楩/第十八子周妃生封岷州尋徙雲南橞第十九子郭)
　(惠妃生封宣府松第二十子周妃生封開原模第二/十一子趙妃生封潞州楹第二十二子母未詳封平)
　(凉桱第二十三子李賢妃生封南陽棟第二十四子/劉惠妃生封安陛□第二十五子葛麗妃生封洛陽)
秋八月命皇太子廵撫陜西
　(帝念天下形勢在西北欲徙都闗中先遣大子相宅/故冇是命秦王樉聞帝欲徙都有怨言帝怒召至京)
　(錮之及太子還為/之解明年令歸籓)
九月倭冦雷州
　(倭冦雷州遂溪縣雷州衛百户李/玉鎮撫陶鼎戰死事開皆官其子)質實(雷州唐置明/府遂溪縣唐)
　(置明屬雷州/府今皆因之)
冬十月以馮堅為僉都御史
　(堅南豐縣典史上書言九事一曰養聖躬清心省事/以為民社之福二曰擇老成輔導諸王使正心直言)
　(以圖匡救三曰務農講武屯戍邊圉以備不虞四曰/精選有司旌别屬吏使人勇於自治五曰褒祀典俾)
　(末俗有所興勸六曰省䆠寺以防内權七曰調易邊/将以防外患八曰採亷能以懲貪墨九曰㑹闗防以)
　(革奸弊書奏帝嘉之稱其知時務逹事變又謂侍臣/曰堅言調易邊将則未然邊将數易則兵力勇怯敵)
　(情出沒山川形勢無以備知倘得趙充國斑超者又/何以數易為哉乃櫂堅僉都御史堅在院頗持大體)
　(尋卒/于官)質實(南豐三國吴置明/屬建昌府今因之)
十一月皇太子還京師
　(太子還上陕西地圖遂病/病中猶上言經略建都事)
(壬/申)二十五年春正月河決陽武
　(旁浸陳州中牟原武封邱祥符蘭陽陳留通許太康/扶溝杞十一州縣詔免其租振貧民七萬四千餘口)
　(發民丁及安吉等十七衛軍/士修築㑹冬大寒役遂罷)質實(通許宋鎮金縣太/康隋縣扶溝漢縣)
　(明俱屬開封府今因之安吉衛/屬河南都司後為通州衛親軍)
　　發明(上年河決原武全入于淮而賈魯河及㑹通/河故道皆淤至是再决漫州縣十餘為患大)
　　(矣未聞講求濬復之䇿冬寒罷役而明春不復修/舉非禦災勤民之道也至永樂九年㑹通河開而)
　　(故道/乃復)
前軍都督僉事何福討都匀畢節諸蠻平之
　(先是二十二年福平都匀蠻俘斬萬計収降寨洞一/百五十二處二十四年拜平羌將軍討越州叛蠻阿)
　(資破降之至是平都匀所部九名九姓及畢節諸蠻/畢節復叛大掠屯堡百户宋禮曲通皆戰死福檄後)
　(軍都督僉事茅鼎等擣其巢禽叛/酋戮之分兵捕諸蠻建堡設戍)質實(都匀本都雲/蠻元置都雲)
　(軍民府明改都匀衛𢎞治二年置府今因之九名九/姓苖種元獨山州長官司明改九名九姓獨山州長)
　(官司𢎞治八年升為州屬都/匀府今因之何福鳯陽人)
宥死囚輸粟北邊
　(見繫死囚貸之令還郷里備貲輸粟北邊/贖罪於是重囚得宥死者四百四十八人)
夏四月皇太子標卒
　(帝御束角門召對羣臣慟哭曰太子不幸至此古云/國有長君社稷之福朕意欲立燕王何如學士劉三)
　(吾進曰皇孫世嫡承統禮也即立燕王置㤗晋二王/於何地帝立孫之意遂决八月祔𦵏孝陵東諡懿文)
　(太子初師事宋濂通經史大義帝命裁决庶務寛仁/平敏于刑獄多所減省天性友爱秦周諸王數有過)
　(輙調䕶之使歸國或告晋王有異謀帝大怒太子廵/陜西還偕之至京為涕泣以請帝意解王亦更以㳟)
　(慎/聞)質實(劉三吾名如孫/以字行茶陵人)
建昌衛指揮使伊嚕特穆爾叛命藍玉討誅之
　(伊嚕特穆爾合徳昌㑹川迷易栢興卭部諸畨攻建/昌轉攻蘇州玉遣指揮瞿能討之至雙狼寨擒其将)
　(賊衆大潰伊嚕特穆爾遁能督兵追捕進至打冲河/又敗之伊嚕特穆爾走栢興州玉遣百户毛海誘縳)
　(其父子送京師誅之盡降其衆㑹川土官知府王/春作亂千户劉成戰死指揮僉事俞輔擊降之)質
　實(徳昌元路明千户所在建昌衛南一百四十里今/置巡檢𨽻西昌縣㑹川元路明改衛今為㑹理州)
　(屬寜逺府迷易明千户所屬建昌衛後屬㑹川衛在/衛西北八十里今置廵檢𨽻㑹理州栢興元栢興府)
　(明初因之尋改為州後改鹽井衛今鹽源縣屬寜逺/府卭部後周置郡南詔為卭部州元州𨽻建昌路明)
　(改越嶲衛今越嶲㕔屬寜逺府蘇州本漢蘇示縣地/元置蘇州明改衛今為冕寜縣屬寜逺府雙狼寨一)
　(作雙浪寨在西昌縣水砦闗西北打冲河在寜逺府/西源出吐蕃蠻名黒惠江又名納夷江下流至㑹理)
　(州合金沙江瞿能合肥人今伊嚕/特穆爾舊作月魯帖木兒  改)
六月西平侯沐英卒
　(英沉毅寡言笑好賢禮士撫卒伍有恩未甞妄殺在/滇百務具舉簡守令課農桑墾屯田百餘萬畆滇池)
　(溢浚而廣之通鹽井之利以來商旅疏節濶目民以/便安帝甞曰使我髙枕無南顧憂者英之功也及是)
　(卒年四十八逺夷皆為流/涕追封黔寜王諡昭靖)
秋七月髙麗李成桂逐其君瑶而自立
　(成桂在國威權日盛瑶雖為所立慮禍必将及已與/近臣圖之事泄成桂遂逐瑶而自立瑶出居原州王)
　(氏自五代後唐時得國傳四百數十年至是絶成桂/尋以國人表請命帝以髙麗僻在海隅非中國所治)
　(詔聽之既又請更國號/帝命仍古號曰朝鮮)質實(原州𨽻江原道在/朝鮮國城東面)
改詹事院為府
　(先是東宫官多以大臣兼領十五年更定左右春坊/官各置庶子諭徳中允贊善司直郎又各設大學士)
　(尋定司經局官設先馬校書正字二十二年以官聨/無統始置詹事院至是改院為府設詹事及少詹事)
　(等/官)質實(詹事一員正三品少詹事二員正四品左右/春坊大學士庶子俱正五品諭徳洗馬從五)
　(品中允正六品贊善從六品校書正九品/二十九年増設清紀郎司諫通事舍人)
竄岢嵐州學正吴從權山隂縣教諭張恒于逺方
　(從權恒給由至京帝召問氏間疾苦從權恒皆言職/在課士民事無所知帝曰宋胡瑗教授蘇湖設經義)
　(治事二齋兵農水利無不兼之當時得人稱盛爾二/人既不通世務罔識民情則平口所敎何事生徒中)
　(縱有人材亦為爾軰所壊矣命竄之/逺方且榜示天下學校以為鑒戒)質實(山隂縣金/置明屬應)
　(州今屬大同府給由明史職官志凡内外官給由吏/部考功司掌之三年初考六年再考並引請九年通)
　(考奏請綜其稱職平/常不稱職而陟黜之)
　八月給公侯歳禄
　(初帝賜勲臣公侯丞相以下莊田多者百頃乂賜諸/武臣公田以其租入充禄勲臣荘佃多倚威干集帝)
　(每召諸臣戒諭之至是/給歳禄歸賜田于官)
九月立孫允炆為皇太孫
　(允炆太子第二子也既立為太孫帝命裁决庶務寛/厚如太子緣其意而有加焉中外頌徳帝甞大怒有)
　(所誅譴退朝太孫進曰如得其情哀矜勿喜是或一/道也帝意解邏者獲盜七太孫目之言于帝曰六人)
　(者盗其一非是訊之果然帝問何以知之對曰周禮/聽獄色聽為先此人眸子瞭然顧視端詳必非盜也)
　(帝喜曰治獄/貴通經信然)
詔求精曉厯數之士
　(其數往知來試無不驗者爵封侯山東國子生周敬/心上言臣聞國祚修短在徳厚簿不在厯數陛下但)
　(當修徳皇祚自傳萬世何必問諸小技之人又言陛/下連年北征臣民皆以為欲得傳國寳臣聞傳國寳)
　(出自楚平王秦始皇名之曰璽石敬瑭亂潞王携以/自焚則秦璽固已燬矣敬瑭更以玉製昔王入遼遼)
　(亡遺於桑乾河元世祖時扎拉爾者漁而得之今元/人所挾石氏璽耳易曰聖人之大寳曰位何以守位)
　(曰仁是仁乃人君之寳玉璽非寳也昔者三代聖王/不知有璽天下治安享國長乆秦始制璽不旋踵而)
　(亡陛下奈何怱大璽而求小璽耶又言方今户口雖/多而勞民者衆倉廩雖實而民窮者多教化傳而民)
　(不悦法度嚴而民不從昔汲黯言於漢武帝曰陛下/内多欲而外施仁義奈何欲效唐虞之治乎今國則)
　(願冨兵則願强土地刖願廣人民則願衆于是多取/軍卒廣積税糧征伐不休營造無極如之何其可治)
　(也又言洪武十二年欽録天下官吏十三年連坐胡/黨十九年逮官吏積年為民害者二十三年大戮京)
　(民妄立罪名不分臧否豈無善良偶入詿誤之中者/昔漢時誤殺一孝婦東海枯旱三年方今四海水旱)
　(未臻大稔未必不由殺戮無辜/感傷和氣之所致也疏入報聞)質實(札拉爾元穆呼/里氏也穆呼里)
　(曽孫碩廸已死而貧其妻出玉璽一鬻之或以告御/史中丞崔或或召秘書監丞楊桓辨其文曰受命于)
　(天既夀永昌傳國璽也獻之故太子妃鴻吉哩氏時/世祖方晏駕妃手以授于成宗桑乾河源出山西馬)
　(邑縣北山下東流經山陰縣應州大同府陽髙縣天/鎮縣界又東經直𨽻西寜縣南蔚州北又東經宣化)
　(縣南界又東經保安州南與洋河㑹又東南入宛平/縣界為永定河即古濕河也  札拉爾舊作札剌爾)
　(碩廸舊作碩徳鴻吉里/舊作𢎞吉烈今並改)
　　發明(天難諶命靡常豈術數之學所能窺測哉眭/孟京房於漢何補唐太宗得秘讖書言唐中)
　　(弱有女武代王遂以武衛將軍李君茨小字五娘/疑而殺之不知才人武氏早已入宫故李淳風以)
　　(為多殺無辜不能違也明祖/過舉聞敬心謙言可以悟矣)
以方孝孺為漢中教授
　(孝孺少好學恒以明王道致太平為己任十五年以/吴沈薦召見帝喜其舉止端整謂太子曰此莊士當)
　(老其才禮遣還至是又以薦召至帝曰今非用方孝/孺時除漢中教授蜀王椿聞其賢聘為世子師名其)
　(讀書之廬/曰正學)質實(方孝孺字希直一字希/古寜海人克勤之子)
冬十二月徴安陸知州余彦誠下吏尋釋之
　(彦誠以徴税愆期逮州民楊么等伏闕乞留帝賜晏/遣還么等亦賜宴時帝操重典繩羣下守令坐小過)
　(輙逮繫其部民走闕下乞留旋/遣還且加賞賚有因以超擢者)質實(余彦誠/徳興人)
(癸/酉)二十六年春二月涼國公藍玉以罪誅
　(玉有勇略敷總大軍多立功帝遇之厚寖驕蹇自恣/多蓄荘奴假子乗勢漁獵嘗占東昌民田御史按問)
　(玉捶逐御史北征還夜叩喜峯闗閟吏不即納玉縦/兵燬闗入帝聞之不樂又有言其私元主妃者鐫其)
　(過于券玉猶不悛及西征歸以玉兼太子太傅而馮/勝傳友徳俱兼太子太師玉攘袂大言曰我固不當)
　(為太師耶比奏事多不聽益怏怏語所親曰上疑我/矣至是錦衣衛指揮蒋瓛告玉謀反廷鞫之獄詞云)
　(玉與鶴慶侯張翼普定侯陳桓景川侯曹震舳艫侯/朱夀東莞伯何榮及吏部尚書詹徽户部侍郎傳友)
　(文等謀為變将伺帝出籍田舉事獄具族誅之列侯/以下坐黨夷滅者萬五千人於是元功宿將相繼盡)
　(矣初玉常遇春妻弟懿文太子元妃常氏遇春女也/玉  征納充楚還言於太子曰臣觀燕王在國隂有)
　(不臣心又聞望氣者言燕有天子氣殿下冝審之燕/王聞而銜之及太子卒燕王來朝帝問曰民問近謂)
　(朕若何對曰諸公侯縦恣無度不誅将有尾大不/掉憂帝由此愈疑忌功臣王歸不數月而玉禍作)質
　實(張翼臨淮人陳桓濠人何滎真之子詹徽資險刻/李善長死有力焉從懿文太子録囚太子多所舍)
　(徽必入之以語上上怒太子坐病悸曰死我者詹徽/及從太孫録玉玉不服徽叱曰速吐實毋徒株連人)
　(玉大呼徽即臣黨捽徽下/斷手足戮之見臣林記)
　　發明(燕王請誅功臣以逞私志適當帝猜忌之時/故其言易入藍玉之罪雖由自取而蔓延之)
　　(誅未免太甚其後燕師起而元功/宿将盡矣李九江軰何能為役哉)
三月命晋王棡燕王棣節制山西北平軍事
　(詔二王軍中事大者方以聞宋國/公馬勝潁國公傳友徳並受節制)
夏四月詔有司振饑毋俟報
　(諭户部曰戚荒民饑必候奏請道途往返逺者/動經數月民之饑死者多矣凡遇歳饑慰以奏)
旱詔羣臣言事理獄囚
　(帝以雨澤愆期命禮部令/天下郡縣以雨澤之數聞)
秋七月甲辰朔日有食之
九月以鄭齊為左庶子王懃為右庶子
　(初東宫官属缺命廷臣舉孝義篤行之士工部尚書/嚴震直以浦江鄭氏對帝曰朕素知鄭更聞其里王)
　(氏力行鄭氏家法可用以勵天下乃徴兩家子弟年/三十以上者詣闕令自推舉鄭氏舉濟王氏舉懃遂)
　(並拜/官)質實(浦江唐析義烏蘭溪冨陽三縣地置浦陽/縣吴越改浦江明屬金華府今因之鄭濟)
　(濓之弟王澄浦江人慕義門鄭氏風将終集子孫誨/之曰汝曹能合食同居如鄭氏吾月瞑矣子孫拜受)
　(教澄之子子覺子麟子偉承父志子覺生應為鄭濟/所舉授㕘議子偉生懃義門王氏之名遂埒鄭氏嚴)
　(震直字子/敏烏程人)
冬十二月户部奏是歳天下户口之數
　(户一千六百五萬二千八百六十/口六千五十四萬五千八百十二)
(甲/戌)二十七年春正月發天下預備倉穀貸貧民
　(先是命户部遣耆民於各郡縣糴榖置倉儲之民間/委冨民守視以備荒歉議省以粟藏乆致腐冝貸於)
　(民而収其新者於/是遣使給貸之)
三月命工部藏兵甲
　(帝以四方底定命工部収/兵甲裹而藏之示勿復用)
秋八月遣使修天下水利
　(帝諭工部湖堰坡塘可蓄洩以備旱澇者皆因地勢/修治之乃分遣國子生遍詣天下督修水利凡開塘)
　(堰四萬九百/八十七處)
九月命禮部定旌表例
　(日照縣民江伯兒母病割脇肉以療不愈禱岱嶽祠/誓殺子祀神已而母病愈竟殺其三嵗子山東守臣)
　(以聞帝怒曰父子天性小民無知滅倫害理亟冝治/罪遂逮伯兒杖之百遣戍海南因下禮官定旌表孝)
　(行例尚書任亨泰議曰卧氷割股事非恒經割股不/已至于割肝割肝不已至于殺子違道傷生莫此為)
　(甚墮宗絶祀不孝之大冝嚴行戒諭倘愚民遇父母/有疾醫治弗愈無所控訴不得已而割股卧氷亦聽)
　(其所為不在旌/表之例詔曰可)質實(日照縣金置明屬青州府今/屬沂州府任亨㤗襄陽人)
修寰宇通衢書成
　(帝命儒臣以天下道里之數編類為書其方隅之目/有八東距遼東都司東北至三萬衛西極四川松潘)
　(衛西南距雲南金齒南踰廣東崖州東南至福建漳/州府北暨太平大寜衛西北至陜西甘肅縦一萬九)
　(百里横一萬一千七百五/十里四裔之驛不與焉)
冬十一月賜潁國公傅友徳死
　(友徳身冐百死自偏禆至大將每戰必先士卒以故/所至立功二十五年友徳請懐逺田千畆帝不悦曰)
　(禄賜不薄矣復侵民利何居爾不聞公儀休事乎及/是竟賜死乆徳與藍玉先後同統兵有功王誅友徳)
　(内懼定逺侯王弼謂曰上春秋髙旦夕/且盡我軰奈何帝聞之未幾弼亦賜死)質實(懐逺宋/置軍元)
　(改縣明縣屬鳯/陽府今因之)
(乙/亥)二十八年春正月西平侯沐春討越州蠻平之
　(越州蠻阿資恃險屢叛春與都督何福率師營越州/城北伏精兵道左以羸卒諉賊賊悉衆出伏起大敗)
　(之阿資亡山谷中春詗知所在樹壘斷其糧道已/出不意擣其巢遂禽阿資斬之得具黨越州平)
二月賜宋國公馮勝死
　(勝自金山歸不復将大兵二十五年命與傅友徳練/軍山西帝春秋髙多猜忌勝功最多數以細故失帝)
　(意藍玉誅之月與友徳自山西召還勝甞築稻塲瘞/甔其下以碌碡碾之取其鞺鞳聲走馬其旁以為樂)
　(有樊父者勝兄國用妻家也有所干索於勝勝不予/樊父遂告勝家居不法塲下悉瘞兵器帝召勝賜之)
　(酒是夕暴卒諸/子皆不得嗣)質實(甔小/甖也)
秋八月命都督楊文等討龍州奉議諸蠻
　(龍州土司也洪武初其酋趙帖堅歸附詔以為知州/許世襲二十一年帖堅死無子從子宗夀當嗣㑹常)
　(茂以罪戍州帖堅妻黄以愛女予茂為小妻擅州事/茂病死黄與宗夀相告訐帝以逺人釋不問宗夀卒)
　(得嗣已而或搆蜚語言茂匿龍州實不死宗夀知狀/帝怒命宗夀捕茂并諭都督府檄宗夀詣闕宗夀懼)
　(遷延不敢出廣西守臣奏宗夀抗命且言奉議諸蠻/皆梗化乃以文為征南将軍指揮使韓觀都督僉事)
　(宋晟為副發江西湖廣諸衛兵討之復命致仕尚書/唐鐸往諭宗夀文等師未至鐸還奏茂實死宗夀亦)
　(伏罪請朝乃罷征龍州令文/等移師討奉議諸蠻平之)質實(奉議州宋置明改/衛今仍為州屬廣)
　(西鎮安府韓觀字彦賔虹縣人宋/晟字景陽定逺人唐鐸鳯陽人)
信國公湯和卒
　(和前有酒過守常州時請事不得醉出怨言曰吾鎮/此城如據屋脊坐左顧則左右顧則右帝聞而銜之)
　(鐫其過於鐵劵晩年益為恭慎入聞國諭一語不敢/外泄當時公侯諸宿將先後麗法稀得免者和獨享)
　(夀考以功名終卒年七/十追封東甌王諡襄武)
九月免山東秋糧
　(以供給遼東山西北平軍需詔/蠲其租又免應天等五府秋糧)
頒皇明祖訓
　(初帝命儒臣編祖訓録其目十有三曰箴戒持守嚴/祭祀謹出入慎國政禮儀法律内令内官職制兵衛)
　(營繕供用六年書成帝自為之序命大書揭於右順/門内西南鄉下諦覧損益至是更定名曰皇明祖訓)
　(頒示内外諸司諭曰後世有/敢言更制者以姦臣論毋赦)
(丙/子)二十九年春二月命燕王棣帥師廵邊
　(寜王權言近者騎兵廵塞見有脱輻遺於道上恐有/邊警帝乃命燕王棣選精騎廵大寜全寜沿河南北)
　(蹤跡所在/掩擊之)
三月敗元兵於察察爾山又追敗之於烏梁海圖城而
還
　(棣至察察爾山遇元兵大敗之禽其将布琳特穆爾/等數十人追至烏梁海圖城遇哈拉固乂戰敗之遂)
　(旋/師)質實(察察爾山方輿紀要云在大寜衛北作察察/爾山舊作徹徹兒山布琳特穆爾舊  李林)
　(帖木兒圖城舊作禿城哈/拉固舊作哈剌兀今並改)
定孔子廟從祀
　(帝以行人司副楊砥/言去楊雄進董仲舒)質實(楊砥字大/用澤州人)
秋八月免應天五府田租
　(詔免應天太平寜國廣徳/鎮冮五府租以酬民勞)
殺監察御史王朴
　(朴性鯾直數與帝辯是非帝怒命戮之及市召還諭/曰汝其改乎對曰陛下不以臣為不肖擢官御史奈)
　(何摧辱至此使臣無罪安得戮之有罪又安用生之/臣今日願速死耳帝大怒趣命行刑過史舘大呼曰)
　(學士劉三吾志之某年月日皇/帝殺無罪御史朴也竟戮死)質實(王朴同州人本/名權帝為改焉)
九月大賚致仕武臣
　(凡二千五百人悉召入/朝大賚之各晋秩一級)
(丁/丑)三十年春二月白虹亘天貫日
三月熒惑入太微八十日
刑部請加反逆法不許
　(刑部署尚書夏恕都察院署左僉都御史司中等奏/請加反逆法以漢法反者夷三族宜改大明律依漢)
　(法不分異姓同居三族皆坐帝曰古者父子兄弟罪/不相及漢用秦法故謀反逆者皆夷三族其法太重)
　(明刑定律務在公平加之於人雖死不怨傳之後/世必不能有所變更恕等固請帝不允但令如律)質
　實(夏恕洛/陽人)
夏五月壬子朔日有食之
命楚王楨湘王栢帥師討古州叛蠻
　(先是古州蠻林寛作亂攻陷龍里守将千户吴得鎮/撫井孚殺賊數十人戰死事聞詔贈得指揮僉事孚)
　(正千户以湖廣都指揮使齊譲為平𦍑将軍討之既/而寛犯新化攻平茶千户紀逹突陣手殺數人流矢)
　(中臂㧞之復戰賊大驚曰是平茶紀䝉耶蠻呼官為/䝉乃遁帝命楚王楨帥師湘王栢副之由黔陽辰溪)
　(進勦二王不臨軍而請餉三十萬帝屢詰責之以譲/逗遛不進命都督楊文充總兵官往代文未至讓俘)
　(寛以獻帝卒誅讓命文討寛餘黨悉平之時貴州水/西土酋居宗必登等亦叛帝命顧成㑹何福等討之)
　(成擊斬數千人以計禽其黨卜刺賛射/殺阿火者居宗必登覆絶逺遁水西平)質實(龍里元/寨明置)
　(蠻夷長官司今司屬貴州黎平府新化明初置長官/司永樂中設府宣徳中府廢仍為長官司今司屬黎)
　(平府平黎明守禦所今廢故城在黎平府東黔陽宋/縣明屬沅州今屬沅州府辰溪隋縣明屬辰州府今)
　(因之吴得全椒/人幷孚盱眙人)
六月䇿試禮部下第舉人
　(初制禮闈取士不分南北是春考官學士劉三吾紀/善白信蹈榜發宋琮等五十二人皆南士廷試櫂陳)
　(䢿第一諸生上言考官南人私其鄉帝怒命侍讀張/信等覆閲下第卷得六十一人以進不稱㫖或又言)
　(三吾信䧟嘱信等故以陋卷呈帝益怒自閲卷取任/伯安等六十一人皆北士廷試擢武城人韓克忠第)
　(一信蹈及信等論死三吾以老戍/邊時謂之南比榜又曰春夏榜云)質實(武城本漢縣/隋改清河縣)
　(别置武城於古夏城宋大觀中河决移今治西至清/河縣六十里明属髙唐州今属東昌府宋琮泰和人)
　(善易學授檢討語人曰翰苑有厄吾其竄乎既而考/官禍作琮亦遣戍復起刑部檢校鄉人楊士竒軰貴)
　(顯琮無所攀援宣徳中猶以檢討掌助教事卒官陳/䢿閩縣人張信定海人任伯安題名録作伏伯安歸)
　(徳/人)
秋八月河決開封
　(城三面受水詔改作倉庫於滎陽髙阜以備不虞冬/蔡河徙陳州先是河决由開封北東行至是下流淤)
　(又決而/之南)質實(蔡河一曰沙河在開封城東南自汴河/分流至鹿邑縣合潁水其在陳州東曰)
　(百尺溝是年大河南決擁蔡/水入陳州而蔡河之流漸絶)
沔縣吏髙福興作亂命征西將軍耿炳文討誅之
　(先是正月福興及縣民田九成僧李普治謀為亂教/諭王朴知之言於漢中衛衛發兵捕普治𫉬之次陽)
　(平闗之土門賊大集逆戰官軍敗賊遂入畧陽殺知/縣吕昌焚徽州殺學正顔叙彬陜蜀畨民皆響應炳)
　(文時練兵陕西帝命移兵討之㶧文駐文縣遣将分/道追勦至是福興就禽並獲其黨悉誅之宥脅從者)
　(為軍凡四/千餘人)質實(陽平闔在寕𦍑/州東北九十里)
九月平緬蠻刀斡孟遂其宣慰使思倫發詔沐春討之
　(平緬俗不好佛㑹有僧自雲南至思倫發尊信之又/有金齒戍卒逃入其境思倫發喜其技能俾繫金帶)
　(與僧俱位部長上部長刀幹孟怒遂叛攻騰衝思倫/發走雲南沐春送至京師帝憫之命春與何福等討)
　(幹孟遣思倫發還諭春先以兵送之金齒檄幹孟來/迎不應明年遣何福等將兵五千踰髙良公山直𢷬)
　(南甸大破之斬其酋刀名孟囬軍擊景罕寨賊憑髙/堅守官兵糧且盡福告急春帥五百騎救之乘夜渡)
　(潞江破之乘勝擊破崆/峒寨幹孟乞降帝不許)質實(騰衝唐白蠻所居號騰/衝府元改騰越府明洪)
　(武末改騰衝守禦千户所嘉靖二年改騰越州屬永/昌府今因之髙良公山亦曰髙黎共山一名崑崙岡)
　(在騰越州東北一百二十里䝉氏僣封西嶽南甸元/路明改府又改州正綂時為宣撫司今屬永昌府景)
　(罕寨在永昌府潞江安撫司西南路江在潞江安撫/司東北五十里亦曰怒江以波濤洶湧故名源出吐)
　(蕃南流又東經永昌府界下流至緬甸入南海䝉氏/僣封四瀆之一崆峒寨方輿紀要云在潞江安撫司)
　(境/)
(戊/寅)三十一年春二月倭冦山東浙江
　(倭冦山東寜海州百户何福戰死殺鎮撫盧智寜海/衛指揮陶鐸擊敗之浙江都指揮言倭賊二千餘入)
　(冦海澳寨楚門千户王斌鎮撫袁/潤等皆戰死詔發兵出海追捕)質實(寜海州金天/㑹中劉豫置)
　(寜海軍大定中升州明屬登州府今因之寜海衛在/州西海嶴鎮在寜海縣南一百里舊作鐵塲於此楚)
　(門台州府太平縣西南有靈山與玉環山相接其峽/如門名楚門港海舶由此出入楚門千户所明置在)
　(太平縣西南六十里何/福與前軍都督同姓名)
夏五月帝不豫
　(臨朝決事/如平時)
命都督楊文從燕王棣武定侯郭英從遼王植備邊開
平俱聽燕王節制
　(勅楊文總北平都司行都司并燕谷寜三府䕶衛隨/燕王郭英總遼東都司并遼府䕶衛隨遼王駐開平)
　(防邊俱聽/燕王節制)
　　發明(考明太祖實録是年四月乙酉勅燕王防秋/五月甲寅帝不豫戊午勅楊文郭英乙亥再)
　　(勅燕王節制諸軍又云遣中使持符召燕王還京/至淮安用事者矯詔却還成祖實録云太祖不豫)
　　(遣中官召上已至淮安太孫與齊泰等謀詐令人/齎勅符令上歸國云云所謂勅符即此勅也按太)
　　(祖實録重修於永樂中凡所云帝欲立燕王者已/不可盡信而成祖實録則於建水之間更多誣辭)
　　(不足為信史也洪武二十八年秦王樉卒是年三/月晋王棡卒燕雖勢居寵偪然節制之命豈足以)
　　(為易儲/之據哉)
閏五月帝崩
　(乙酉帝崩於西宫年七十有一遺詔皇太孫允炆仁/明孝友天下歸心冝登大位諸王臨國中毋至京師)
　(天下臣民臨三日/皆釋服無妨嫁娶)質實(按明太祖實録閏五月/丙子朔乙酉十日也)
太孫允炆即位
　(以明年為/建文元年)
詔行三年喪
　(羣臣請以日易月帝曰朕非效古人亮隂不言也朝/則麻冕裳退則齊衰杖經食則饘粥郊社宗廟如常)
　(禮遂命定/儀以進)
𦵏孝陵
　(辛夘𦵏孝陵距崩七日遵遺詔也諡曰開天行道肇/祀立極大聖至神仁文義武俊徳成功髙皇帝廟號)
　(太祖時諸王尚未聞喪/遂投遺詔止毋㑹𦵏)
　　(明史贊曰太祖以聰明神武之資抱濟世安民之/志乘時應運豪傑景從戡亂摧强十五載而成帝)
　　(業崛起布衣奄莫海宇西漢以後所木有也懲元/政廢弛治尚嚴峻而能禮致者儒考禮定樂昭揭)
　　(經義尊崇正學加恩勝國澄清吏治修人紀崇風/教正後宫名義内冶肅清禁宦豎不得干政五府)
　　(六部官職相維置衛屯田兵食俱足武定禍亂文/致太平太祖實身兼之至於雅尚志節聽蔡子英)
　　(北歸晚歳憂民益切甞以一歳間攴河暨塘堰數/萬以利農桑備旱潦用此子孫承業二百餘年士)
　　(重名義閭閻充實至今苖裔䝉澤/尚如東樓白馬世承先祀有以哉)
詔文臣五品以上及州縣正官各舉所知
　(非其人/者坐之)
六月省并州縣汰冗員
　質實(建文初所汰冗員見於革除編年者有革都察/院司獄四員革天下隂陽醫學革建昌府盱江)
　(遞運所南城縣藍田廵檢司又革鳯陽開封懐慶平/陽等肝屬遞運所凡數十處省左右布政司一員革)
　(五軍都督府斷事官革夔州府大昌縣省衛輝府胙/城縣訓導二員省永州府江華縣縣丞主薄各一員)
　(革各府照磨所檢校司獄省廣州府連山縣以其地/入連州等甚詳憲章録載有革略陽縣革南丹衛附)
　(慶逺省興濟縣入青縣省翁源縣入英徳省保昌縣/省忻城縣入東蘭省沔縣入褒城省兩當縣入徽州)
　(省㳟/城縣)
户部侍郎卓敬請徙封燕王棣於南昌不聼
　(敬密疏言燕王智慮絶人酷類先帝北平形勝地士/馬精强金元所由興也冝徙封南昌萬一有變亦易)
　(控制奏入翌日帝召謂敬曰燕王朕骨月至親卿何/得及此敬叩頭曰臣所言天下大計願陛下察之帝)
　(曰卿休矣/事竟寖)質實(南昌唐南昌軍南唐升府明初/曰洪都府尋復南昌府今因之)
召方孝孺為翰林院侍講
　(帝在東宫時素聞孝孺賢及即位自漢中馳騾召至/日侍左右備顧問帝好讀書有疑即使講解臨朝奏)
　(事臣僚面議可否或命/孝孺就扆前批荅之)
以齊泰為兵部尚書黄子澄為太常寺卿參預國事
　(泰為兵部侍郎習邊事太祖甞問邊将姓名泰厯數/無遺又問諸圖籍出䄂中手冊以進簡要周宻大竒)
　(之子澄先以修撰充東宫伴讀帝為太孫時嘗坐東/角門謂曰諸王尊屬擁重兵多不法奈何對曰諸王)
　(䕶衛兵僅足自守倘有變臨以六師其誰能支漢七/國非不强卒底㓕亡順逆之禮異也至是遂命子澄)
　(兼翰林學士與秦同參國政時燕周齊湘代岷諸王/相煽動流言聞於朝帝謂子澄曰先生憶昔東角門)
　(之言乎對/曰不敢忘)質實(齊秦初名徳賜/名泰溧水人)
秋七月長星西隕
　(有聲如雷詔行寛/政赦有罪蠲逋税)
周王橚有罪廢為庶人
　(橚子有㷲告橚謀不軌辭連燕齊湘三王齊泰與黄/子澄謀泰欲先圖燕子澄曰不然周齊湘岷諸王在)
　(先帝時多不法今告變者已在周矣莫若先取之周/燕之母弟消周是剪燕手足也謀定入白帝遂命曹)
　(國公李景隆以備邊為名猝至開封圍王宫執之以/歸帝欲釋之泰子澄不可未决出相語曰上婦人之)
　(仁耳事勢如此安可不斷明日復言之乃廢橚/為庶人竄䝉化諸子皆别徙已復召還京錮之)質實
　(䝉化元置府尋升路降州明初因之屬大理府正綂/間升府今改雲南直𨽻㕔李景隆文忠子小字九冮)
八月詔天下衛所軍單丁者放為民
西平侯沐春卒于軍
　(春在鎮七年大修屯政闢田三十餘萬畆鑿鐵池河/灌冝良涸田數萬畆民復案者五千餘户至是卒年)
　(三十六無子弟晟/嗣詔何福領其衆)質實(鐵池河一名大池江一名盤/江在冝良縣東八十里源自)
　(曲靖府陸良州流入境至鐵池舖入山峡數十里入/澂江府界謂之鐵池河冝良縣元置明屬雲南府今)
　(因/之)
冬十月熒惑守心
　(詔求直言舉山林巖穴懐才抱徳之士夀州學訓導/劉亨言六卿秩卑於五府當並為一品國子祭酒師)
　(表天下士位不當在太僕下諸将子弟冝設武學教/以事上使下之道帝嘉納之擢武進縣丞於是蘇州)
　(府知府姚善薦錢芹授户部司務/又鄭恕樓璉鄭楷皆以薦擢用)質實(武進縣孫吴/改丹徒曰武)
　(進明為常州府附郭縣今因之劉亨字嘉㑹廬陵人/燕王立罷歸屢薦不出姚善字克一安陸人錢芹字)
　(繼忠吴縣人善迎芹上座質經義芹曰非今所急也/授以一冊皆守禦䇿鄭恕仙居人樓璉金華人成祖)
　(既殺方孝孺以草詔属侍讀樓璉璉不敢辭歸語妻/子曰我甘死恐累汝軰耳其夕自經死或曰草詔乃)
　(栝蒼王景又曰無鍚/王逹鄭楷浦江人)
前都督府㫁事髙巍上書言時政
　(巍在洪武時侍母蕭氏疾以孝行旌由太學生試前/軍都督府左斷事尋謫戍貴州及帝即位赦還遼州)
　(知州王欽辟巍應詔時用事者方議削諸蕃巍獨上/書請加恩畧曰髙皇帝分封諸王比之古制既皆過)
　(當諸王又率多驕逸不法違犯朝制不削則紀綱不/立削之則傷親親之恩賈誼曰欲天下治安莫如衆)
　(建諸侯而少其力今盍師其意勿行鼂錯削奪之謀/而效主父偃推恩之䇿在北諸王子弟分封於南在)
　(南子弟分封於北如此則藩王之權不削而自削矣/臣又願益隆親親之禮嵗時伏臘使人餽問賢者下)
　(詔褒賞之驕逸不法者初犯容之再犯赦之三犯不/改則告太廟廢䖏之豈有不順服者哉帝頗嘉之不)
　(能用及燕兵起命從李景隆出師㕘贊軍務巍復上/書請使燕令休兵歸籓代朝廷十萬師帝壯其言許)
　(之巍至燕自稱國朝處士上書燕王極陳禍福具言/大喪未終毒興師旅其輿夷齊泰伯讓國求仁之義)
　(不大徑庭乎雖大王有肅清朝廷之心天下不無簒/奪嫡統之議即幸而不敗謂大王何如人哉書屢上)
　(不報已而景隆兵/敗遂自㧞南歸)質實(斷事職官志洪武十七年五/軍都統府各設左右斷事秩)
　(從五品尋升正丘品建文中革遼州隋置/明直𨽻山西布政司今因之髙巍遼州人)
頒示御史尹昌隆諫疏於天下
　(帝有疾晏朝昌隆疏諫畧曰昔髙皇帝雞鳴而起昩/爽而朝百官成懼不敢稍怠陛下嗣膺大業冝追繩)
　(祖武未明求衣日旰忘食今乃即於晏安日上數刻/猶未臨朝恐自此上下懈弛曠職廢業非社稷福也)
　(左右請以疾諭之帝曰直諫難得何可/沮也其以疏宣示天下使咸知朕過)質實(尹昌隆/字彦謙)
　(泰和/人)
　　發明(有疾而晏朝御史諫而宣其疏可謂勉於勸/言矣然明年昌隆即以抗疏謫福寜知縣則)
　　(帝亦好名而非有改過遷善之實也厥後燕王入/捕昌隆等為奸黨同驅就戮昌隆當陛大呼曰臣)
　　(曾上章勸以位讓陛下奏牘尚在可覆按也将貸/死改官昌隆以剛直自負卒被吕震之譛竟夷其)
　　(族惜乎其死/之不早耳)
十二月賜天下明年田租之半
都督何福禽刀幹孟斬之
　(沐英既卒賊復懐貳福率兵討之/禽斬刀幹孟思倫發始歸平緬)
以張昺為北平布政使謝貴張信為北平都指揮使
　(自帝為太孫中外屬望獨燕王棣心不平常懐窺覬/及即位削籓議起僧道衍勸棣為逆棣曰民心向彼)
　(奈何道衍曰臣知天道安問人心乃進相士袁珙及/卜者金忠自是棣隂事一切與道衍謀棣居元故宫)
　(稱疾不出道衍練兵後苑穴地作重厔周繚厚垣宻/甃瓴甋瓦缶日夜鑄軍器畜鵝鴨亂其聲久之事益)
　(露上變者日甚帝問齊泰黄子澄子澄曰先發者制/人請討之泰曰今方有邊報但當以防邊為名發軍)
　(戍開平䕶衛精鋭悉調出寨羽翼既除雖欲為變不/能矣帝然之乃更置守臣以工部侍郎張昺為北平)
　(布改使謝貴張信為北平都指揮使並受宻命伺察/燕事尋命都督宋忠悉兵屯開平以燕䕶衛卒𨽻之)
　(又調北平二衛/於彰徳諸處)質實(張昺澤州人謝貴木詳所自洪/武時官錦衣衛指揮僉事降河)
　(南衛指揮僉事張信臨淮人袁珙鄞縣人善相術棣/召見諦視曰太平天子也年四十鬚過臍即登大寳)
　(矣已見藩邸諸校卒皆許以公侯将帥棣益自喜逆/謀遂決金忠鄞縣人宋忠未詳何許人洪武時官錦)
　(衣衛指/揮使)
　
　
　
　
　
　
　
　
　
　
　
　
御定資治通鑑綱目三編卷三
欽定四庫全書
御定資治通鑑綱目三編卷四
　(起己卯明惠帝建文元年/盡壬午明惠帝建文四年)凡四年
(己/卯)恭閔惠皇帝建文元年春正月修太祖實錄
　(帝受朝不舉樂詔修太祖實錄以禮部左侍郎兼翰/林院學士董倫右侍郎兼翰林院學士王景彰為總)
　(裁官太常寺少卿廖昇侍講學士髙遜志侍講方孝/孺副之修撰李貫國子監博士王紳漢中府教授胡)
　(子昭教授楊士竒訓導羅恢/吏目程本立等死編纂官)質實(董倫字安常恩縣/人王景彰名景以)
　(字行松陽人廖昇襄陽人李貫吉水人王紳字仲縉/金華人禕之子胡子昭字仲常嘉定州榮縣人楊士)
　(竒名寓以字行泰和人州薦徵授教授當行修撰王/叔英復以史才薦遂召入翰林充編纂官羅恢崇仁)
　(學訓導程本立字原道崇徳人周府長史坐累謫/雲南馬龍他郎甸長官司吏目遷右僉都御史)
二月追尊皇考曰孝康皇帝
　(廟號興宗妣常/氏為孝康皇后)
尊母吕氏為皇太后
　質實(皇太子妃吕氏夀州/人太常卿本之女)
立妃馬氏為皇后子文奎為皇太子
　質實(皇后馬氏光禄少卿全之女文奎/皇后生七嵗燕師入莫知所終)
封弟三人為王
　(允熥為吳王允熞衡王/允熙徐王俱不之藩)
詔諸王毋得節制文武吏士
　(太祖遺詔王國所在文武吏/士聴朝廷節制故申是命)
更定官制
　(用方孝孺等議内外品官階勲悉仿周禮更定又/撰禮制頒行天下然無濟實事徒為燕王棣藉口)質
　實(成祖實録洪武三十五年吏部言建文改舊官制/如六部尚書舊正二品陞正一品又増設侍中二)
　(員正二品所屬諸司舊有清吏二字皆除去户刑二/部屬舊皆十二司改為四司工部増設照磨所兵部)
　(舊設典牧所户部設贓罰庫皆革罷都察院改為御/史府舊設十二道改為左右兩院御史止設二十八)
　(員改通政使司為通政寺舊設通政使左右通政左/右㕘議改為卿少卿丞翰林院官舊設學士及侍讀)
　(學士侍講學士其侍讀侍講五經博士典籍侍書待/詔為屬官修撰編修檢討為史官孔目為首領官中)
　(書舍人舊在内府别有印信于翰林非統屬建文于/翰林増設正官學士承㫖一員在學士之上又改侍)
　(讀學士侍講學士俱為文學博士設文翰文史二館/文翰館以居侍讀侍講侍書五經博士典籍待詔其)
　(侍書五七品文史館以居修撰編修檢討改孔目為/典簿創典簿㕔條記而革中書舍人改為侍書以𨽻)
　(翰林又增設文淵閣待詔及拾遺補闕革罷五軍㫁/事五軍制禄倉革罷大理寺左右寺寺正寺副増置)
　(本寺首領官典簿及太常寺贊理郎二員太祝一員/光禄寺少卿舊五品陞四品寺丞舊六品陞五品又)
　(増設監事及司圃所改司牲司為孳牲司陞其品級/太僕寺寺丞舊六品陞五品又改其首領官職名而)
　(陞其品級及増設録事及典廏典牧二署驌騻等十/八羣滁陽等八牧監龍光等九十二羣官鴻臚寺少)
　(卿舊從五品陞正五品寺丞舊從六品陞正六品又/改其首領官職名亦陞品級革罷司儀司賔二署而)
　(陞其鳴贊序班品級行人司舊别有衙門印信于鴻/臚寺非統屬革罷行人司而以行人𨽻鴻臚寺陞國)
　(子監丞為堂上官革罷學正學録增設欽天監五官/監候增設選士院及應天府知候所改五城兵馬司)
　(指揮副指揮為兵馬副兵馬陞各衛經歴品級又増/設知事増設旗手等四十四衛武學及置錦衣衛帶)
　(管優給武學所教授増置各王府賓輔伴講伴書各/布政使司布政使舊從二品陞正二品參政舊從三)
　(品陞正三品參議舊從四品陞正四品改各處提刑/按察司為肅政按察司並請復舊制又兵部言建文)
　(中改瀋陽左衛為衡山䕶衛右衛為臨安䕶衛遂命/凡天下軍衛建文所改革者悉復其舊按所載建文)
　(朝更改官制最/核故詳録之)
三月命刑部尚書暴昭户部侍郎夏原吉等充採訪使
分巡天下
　(使凡二十四人敕奬㢘平黜貪墨便宜行事昭/至北平得燕王棣諸不法狀密奏之請預為備)質實
　(暴昭潞州人夏原吉字維/喆其先徳興人徙湘隂)
京師地震
　(詔求直言御史尹昌隆言奸臣専政隂盛陽㣲/謫見於天是以地震謫福寧知縣尋召還官)
夏四月湘王柏自焚死齊王榑代王桂有罪廢為庶人
　(柏膂力過人握刀槊弓矢馳馬若飛至是有告其反/者帝遣使即訊柏懼焚其宫室彎弓躍馬投火中死)
　(榑數歴塞上以武功自喜時與燕通為府中人所告/㑹代邸亦上變乃廢二王為庶人錮榑京師幽桂大)
　(同户部侍郎郭任以朝廷不先圖燕而徒削奪諸藩/乃上言天下事先本後末則易成今日儲財粟備軍)
　(實果何為者乃北討周南討湘舍其本而末是圖非/䇿也且兵貴神速苟曠日持久鋭氣既竭姑息隨之)
　(所謂强弩之末勢不能穿魯/縞徒坐自困耳帝不能從)質實(郭任丹徒人或曰/定逺人金川門陷)
　(任不屈死之子經亦論死少子戍廣西/  本朝乾隆四十一年追諡郭任忠愍)
遣燕世子髙熾及其弟髙煦髙燧還北平
　(太祖崩時燕王棣遣三子入臨京師髙煦勇悍無頼/其舅徐輝祖切戒之不聽至是棣稱病乞三子歸齊)
　(泰欲遂收之黄子澄曰不若遣歸使彼不疑因遣還/棣喜曰吾父子復得相聚天贊我也髙煦瀕行入輝)
　(祖廏盜善馬徑去輝祖追之已渡江矣途中輒殺吏/民至涿州又殺驛丞于是朝臣舉以責燕燕謀益急)
　質實(燕世子髙熾是為仁宗與髙煦髙燧俱燕王妃/徐氏出涿州漢涿縣唐改為范陽于縣置涿州)
　(明省縣入州屬/順大府今因之)
　　發明(燕王三子在京齊奉請收之子澄不可遂遣/歸事載成祖實録夫㤗欲收之固屬無名然)
　　(使羈留於京師未嘗不可為制燕之一法子澄本/無勝算而徒曰遣歸使不疑則疎甚矣時輝祖密)
　　(奏髙煦勇悍不忠他日必為大患及燕師起髙煦/勠力為多帝始悔不用輝祖之言又按遜國紀憲)
　　(章録臣林外紀明史槩明紀事本末諸書載建文/元年二月燕王來朝行皇道入登陛不拜御史曽)
　　(鳯韶劾王不敬帝曰至親勿問三月燕王還國明/史皆不取考成祖實録無入覲之事此無可諱而)
　　(不載則知諸書皆出於傳聞之辭也且以時勢考/之燕王未必肯輕身而來朝既來朝矣齊黄諸人)
　　(方日夜發憤謀燕豈御史昌言之而當國者反置/之不議乎又遜國臣紀載建文初藩王入覲馳皇)
　　(道入且不拜鳯韶侍班言殿上宜展君臣之禮宫/中乃叙叔姪之倫詔勿問則或者他藩之事而傳)
　　(者譌以/為燕也)
安置北平按察使陳瑛于廣西
　(僉事湯宗告瑛受燕王/金錢通密謀逮謫廣西)質實(陳瑛滁人湯宗字/正傳浙江平陽人)
六月岷王楩有罪廢為庶人
　(西平侯沐晟奏楩不/法廢為庶人徙漳州)
秋七月燕王棣舉兵反
　(棣以僧道衍為謀主䕶衛張玉朱能為爪牙選將校/勾軍卒部署已定問道衍師期對曰未也棣始稱病)
　(或佯狂赴市奪酒食或卧土壤中彌日不甦盛暑圍/火爐猶揺頭顫曰寒甚宫中亦杖而行㑹燕山衛百)
　(户倪諒告變帝下詔讓棣遣中官逮王府僚屬北平/都指揮使謝貴布政使張昺部署軍士列九門防守)
　(以都指揮張信為棣舊所信任密敕之使執棣信叛/附於棣以情輸之昺庫吏李友直亦以昺謀告棣棣)
　(乃用道衍計令張玉朱能潛納勇士八百人入府守/衛及朝使至棣偽縳官校置庭中紿貴昺入至端禮)
　(門為伏兵所執皆不屈死張玉等率勇士攻九門克/其八獨西直門不下都指揮彭二躍馬呼市中曰燕)
　(王反從我殺賊者賞集兵千餘人將攻燕府㑹燕健/士從府中格殺二中䕶衛指揮唐雲諭之兵遂散盡)
　(奪九門燕府長史葛誠䕶衛指揮盧振初皆與貴昺/謀誅棣至是並遇害夷其族伴讀余逄辰泣諫殺之)
　(參政郭資副使墨麟僉事吕震並降棣棣乃上書於/朝指齊㤗黄子澄為奸臣併援祖訓朝無正臣内有)
　(奸惡則親王訓兵待命天子密詔諸王統領鎮兵討/平之書既發遂舉兵反自署官屬稱其兵曰靖難奪)
　(居庸闗破懷來都督宋忠戰敗與指揮余瑱彭聚孫/泰俱死之尋陷薊州指揮馬宣鎮撫曾濬不屈死于)
　(是通州遵化永平密雲諸/守將皆以城叛衆至數萬)質實(信叛附于棣按明史/張信傳信受密詔令)
　(與張昺謝貴謀燕王棣信憂懼不知所為母怪問之/信以告母大驚曰不可汝無妄舉滅家族棣稱病信)
　(三造燕邸辭不見信固請入拜牀下密以情輸棣棣/戄然起立召諸將定計徳信甚呼為恩張棣偽縛官)
　(校置庭中紿貴昺入按明紀事本末燕王稱疾愈御/東殿先伏壯士左右及端禮門内遣人召貴昺不至)
　(復遣官屬内官以所就逮名往乃至衛士甚衆門者/呵止之貴昺入王曳杖坐賜宴行酒出爪數器曰與)
　(卿等嘗之王自進片爪忽怒詈曰齊民足弟宗族尚/相恤身為天子親屬旦夕莫必其命縣官待我如此)
　(天下何事不可為乎擲𤓰于地䕶衛軍皆怒前擒貴/昺下殿王投杖起曰我何病迫于若奸臣耳遂曳貴)
　(昺等斬之又按明實録貴昺入至端禮門壯士出禽/之無擲𤓰之事九門元京城門十一曰麗正順承文)
　(明安貞健徳崇仁齊化光熙和義肅清平則明洪武/九年徐達經理元都縮其城之北五里廢光熙肅清)
　(二門其九門俱仍舊端禮門明初燕王建府于元之/皇城舊址即今之西苑門四東曰體仁西曰尊義南)
　(曰端禮北曰廣智懷來唐媯州明初置懷來所永樂/中改衛今改縣屬宣化府薊州唐置明屬順天府今)
　(因之遵化後唐置縣明屬薊州今升直𨽻州密雲後/魏置縣明屬昌平州今屬順天府張玉字世美祥符)
　(人朱能字士𢎞懷逺人倪諒燕山左䕶衛百户一作/千户棣即位收諒殺之初張昺被殺喪得還燕王稱)
　(帝出昺屍焚之族其家法司以其近戚程亨等五人/見怒曰張昺之親與鐵同頑直湏罏冶耳引出生燒)
　(之彭二逸其名為燕健卒龎來興丁勝所殺葛誠不/知所由進與盧振約為内應余逄辰字彦章宣城人)
　(聞異謀力諫遺書戒其子誓必死兵起泣諫死之又/有北平人杜竒極諫棣立斬之郭資武安人墨麟髙)
　(陵人吕震字克聲臨潼人誠本朝乾隆四十一年追/諡謝貴張昺忠烈彭二葛  盧振宋忠余瑱彭聚孫)
　(泰馬宣曽濬烈愍余/逄辰節愍杜竒入祠)
谷王橞自宣府奔京師
　(宣府地近北平燕兵既破懷來/宣府震恐橞棄其國走還京師)
詔削棣屬籍命長興侯耿炳文帥兵討之
　(棣反書聞帝告太廟削棣屬籍廢為庶人詔示天下/曰邦家不造骨肉周親屢謀僣逆去年周庶人橚僣)
　(為不軌辭連燕齊湘三王朕以親親故止正橚罪今/年齊王榑謀逆又與隸柏同謀柏伏罪自焚榑已廢)
　(為庶人朕以棣于親最近未忍窮治其事今乃稱兵/搆亂圖危社稷獲罪天地祖宗義不容赦用是簡發)
　(大兵往致厥罰以炳文太祖時宿將拜征虜大將軍/駙馬都尉李堅都尉甯忠副之帥師討燕尋命安陸)
　(侯吳傑江隂侯吳髙都尉耿瓛都指揮盛庸潘忠楊/松顧成徐凱李友陳暉平安分道並進設平燕布政)
　(使司于真定以暴昭掌之時齊泰黄子澄益慷慨任/事請聲其罪或難之泰曰名其為賊敵乃可克名正)
　(言順又何疑焉一切命/將興師皆二人主之)質實(耿炳文時年六十五李/堅武陟人尚大名公主)
　(吳傑復之子吳髙良之子耿瓛炳文次子顧成字/景韶其先湘潭人後徙江都平安滁人小字保兒)
八月耿炳文及棣戰於滹沱河北敗績
　(炳文次真定令徐覬屯河間潘忠楊松屯鄚州使先/鋒九千人駐雄縣值中秋方宴㑹不設備燕將張玉)
　(夜半疾驅襲陷之尋陷鄚州忠松被執炳文部將張/保叛降于棣時大兵號三十萬先至者十三萬分營)
　(滹沱河南北棣欲與北軍戰懼南軍乗之乃縱保歸/楊言燕王率兵且至誘炳文移軍盡北渡河棣率張)
　(玉譚淵等循河蹴擊炳文軍不得成列大敗喪師三/萬副將李堅甯忠都督顧成皆被執炳文退保真定)
　(棣圍之三日以炳文/老將未可克乃引去)質實(滹沱河山海經泰戲之山/滹沱之水出焉在山西繁)
　(峙縣東北百二十里流經直𨽻正定保定河間諸府/至天津之静海縣名子牙河注直沽入海其别河至)
　(青縣㑹于漳雄縣五代周雄州明改縣屬保定府今/因之鄚州漢鄚縣髙齊分置任邱縣唐于鄚縣置鄚)
　(州開元十三年改鄚為莫宋省莫縣入任邱移州治/之金州縣俱廢改置莫亭縣元于莫亭置莫州併置)
　(任邱縣屬之明洪武七年省州入任邱縣屬河間府/今因之莫州故城在任邱縣北三十五里譚淵清流)
　(人李堅械送北平/道卒甯忠亦死)
召耿炳文還以李景隆代之
　(炳文敗帝商代者黄子澄薦曹國公李景隆景隆讀/書通典故與方孝孺友善齊泰極言不可帝不聴賜)
　(景隆通天犀帶親為推轂餞之江滸景隆至徳州收/集炳文將卒并調諸路兵五十萬進營河間當是時)
　(帝傾國兵以畀景隆謂燕可旦夕破棣聞之顧大喜/曰昔漢髙止能將十萬景隆何才乃以五十萬付之)
　(是自坑其衆也吾破之必矣㑹吳髙耿瓛及都指揮/楊文方圍永平棣語諸將曰景隆知我在此必不敢)
　(至不若往援永平以致其師吳髙怯不敢戰聞我至/必走是我一舉解永平圍而破景隆也遂帥師援永)
　(平吳髙等盡棄輜重走退保山海闗景隆知燕兵出/果引兵趣北平直薄城下築壘九門燕世子髙熾堅)
　(守不戰夜遣勇士縋城出斫營營中驚擾驟退都督/瞿能與其子帥精騎千餘攻張掖門垂克景隆忌能)
　(功令止之燕人夜汲水沃城明日氷凝不得上時御/史韓郁上言諸王親則太祖遺體貴則孝康皇帝手)
　(足尊則陛下叔父乃䜿儒偏見病藩封太重疑慮太/深于是周王廢湘王焚齊代相繼被摧為計者必曰)
　(兵不加則禍必稔今燕舉兵兩月矣前後調兵不下/五十萬而一矢無獲將不效謀士不效力徒使中原)
　(赤子困于轉輸九重之憂方深也諺曰親者割之不/㫁疏者續之不堅陛下幸垂洞鑒興滅繼絶釋代王)
　(之囚封湘王之墓還周王于京師迎楚蜀為周公俾/各命世子持書勸燕罷兵守藩慰宗廟之靈明詔天)
　(下篤厚親親宗/社幸甚不聴)質實(山海闗漢榆闗唐曰臨渝一名/臨閭明曰山海闗在永平府撫)
　(寜縣東百里張掖門金燕城門十三西曰彰義明北/京九門方輿紀要西之北曰西直舊名彰義嘉靖中)
　(増築外城門七西曰廣寧今亦呼彰義是西直廣寧/俱䝉彰義舊稱也是時外城未建瞿能所攻葢西直)
　(門也張掖則彰義聲之轉耳韓郁字康/郁鉛山人燕師入郁棄官遁不知所終)
冬十月棣誘執寧王權奪其衆及朶顔三衛歸北平
　(權國大寧在喜峯口外東連遼左西接宣府為巨鎮/所屬朶顔三衛騎兵皆驍勇善戰燕兵起朝廷慮權)
　(與燕合召權及遼王植歸京師植泛海還權不至坐/削䕶衛棣聞之喜為書貽權至是以單騎入大寧詭)
　(言窮蹙求救執權手大慟求代草表謝罪而隂令吏/士結三衛部長及諸戍卒乃辭去權祖之郊外伏兵)
　(起擁權行三衛彍騎及諸戍卒一呼畢集守將朱鑑/不能禦力戰死寧府長史石撰每以臣節諷寧王城)
　(陷憤詈不屈支解死都指揮卜萬無都督劉真陳亨/帥兵扼松亭關亨欲降畏萬不敢發燕行反間貽萬)
　(書盛稱萬詆亨亨執萬下獄死籍其家亨降真由海/道遁還京師王府妃妾世子皆隨入松亭闗歸北平)
　(棣以其衆分𨽻各/軍大寜城為空)質實(朱鑑卜萬見明史馬宣傳未/詳里系石撰平定人劉真合)
　(肥人陳亨夀州人愍本朝乾隆四十/一年追諡朱鑑烈  石撰卜萬節愍)
十一月李景隆及棣戰于鄭村壩敗績奔徳州
　(諸軍方圍北平燕兵乗勝抵城下城中兵鼓譟出内/外夾攻李景隆不能支宵遁翌日九壘猶固守燕兵)
　(次第破四壘諸軍聞景隆走皆潰景隆還徳州亡士/卒十餘萬明年春棣兵陷蔚州攻大同使景隆疲于)
　(奔命景隆自紫荆闗赴援燕兵已旋/居庸官軍多凍餒死者不見敵而還)質實(鄭村壩在/順天府大)
　(興縣東二十里蔚州漢代郡地唐置安邊縣屬蔚州/天寳初自靈邱移州來治五代晉初改縣曰靈仙明)
　(洪武四年省縣入州屬山西大同府西本朝雍正六/年改屬直𨽻宣化府紫荆闗在易州  八十里即太)
　(行蒲隂陘也地記太行第七陘為蒲隂/宋時謂之金陂闗金以後始名紫荆)
罷兵部尚書齊㤗太常寺卿黄子澄
　(棣以前所上書不報再上書請去奉子澄帝/為罷二人以謝燕隂留之京師仍參密議)
　　發明(此仍誅鼂錯之説也黜陟王者大柄豈冦逆/所能倒持此時以泰子澄為非則伐燕亦非)
　　(以伐燕為中罪致討所不得已則奉子澄亦不可/罷二臣縦謀之不臧然帝既用其言即不宜諉以)
　　(謝過况燕勢已猖獗雖去齊黄又烏能止兵而消/逆適示怯耳乃陽罷之又隂留之進退失措徒為)
　　(見讐者笑/不亦孱乎)
(庚/辰)二年春正月均江浙田賦
　(初太祖時屢蠲蘇松嘉湖極重田賦至是帝復下詔/曰國家有維正之供江浙賦獨重而蘇松官田悉凖)
　(私租起税用懲一時豈可為定則今悉與減免畝不/得過一斗有司違者罪之後永樂中盡革帝政浙西)
　(賦復/重)
　　發明(惠帝即位庶務紛更虚文多而實政少惟此/為愛民之事成祖苟欲盡反其所為不問是)
　　(非并此而改/之則盭矣)
夏四月李景隆敗棣于白溝河再戰敗績景隆奔徳州
　(景隆大誓師于徳州合武定侯郭英安陸侯吳傑等/軍六十萬進次白溝河列陣數十里棣先營蘇家橋)
　(已由西北循河而進都督僉事平安預伏萬騎河側/棣至伏發棣曰平安豎子耳往嵗從出塞識我用兵)
　(今當先破之安挺矛直前瞿能父子亦奮擊所向披/靡戰至暝棣以三騎遁迷失道下馬伏地視河流辨)
　(東西始知營壘所在是日也棣幾殆安失馬百餘匹/而已明日再戰能及安𢷬燕將房寛陣敗之景隆揮)
　(騎繞出棣後大戰良久景隆軍飛矢如雨棣三易馬/矢盡揮劒劒折阻于堤幾為瞿能所獲力走登堤佯)
　(引鞭招後繼者景隆疑有伏不敢前㑹髙煦救至棣/乃得免比日晡能復引衆搏戰大呼殺賊指揮俞通)
　(淵滕聚俱以兵赴之㑹旋風起折景隆大將旗陣動/棣以勁騎繞其後乗風縦火烟焰漲天能父子及通)
　(淵聚皆死有王指揮者被重創脱胄付其僕曰以此/報家人立馬植戈而死安與朱能戰亦敗官軍大亂)
　(奔聲如雷郭英潰而西景隆潰而/南盡棄其所賜璽書斧鉞走徳州)質實(白溝河在雄/縣北三十里)
　(方輿紀要云燕王與李景隆大戰于白溝河即此處/也源出廣昌縣涞山曰涞水一名巨馬河至容城縣)
　(東白溝店以下為白溝河以宋遼分界于此亦曰界/河蘇家橋在霸州東二十里文安縣北四十里當往)
　(來孔道自蘇家橋以下諸水俱謂之淀泊房寛陳州/人俞通淵巢縣人俞通海弟王指揮臨淮人常乗小)
　(馬軍中呼小馬王淵本朝乾隆四十一年追/諡瞿能忠烈俞通  滕聚小馬王俱烈愍)
五月棣陷徳州進攻濟南
　(燕兵乘勝進攻徳州未至景隆先奔燕兵入城得糧/儲百餘萬石勢益張先是白溝河之潰㕘景隆軍事)
　(髙巍南走至臨邑遇㕘政鐵鉉相持痛哭共趨濟南/直五日釃酒同盟偕入城與都督成庸等誓以死守)
　(景隆往依之燕兵遂自徳州攻濟南時景隆兵在城/下者尚十餘萬棣乗其未陣馳擊景隆大敗南走帝)
　(用齊㤗黄子澄計遣尚寳司丞李得成如棣軍諭罷/兵以緩之棣不聴得成附于棣棣射書城中諭降不)
　(下棣堰水灌城城中人大懼鉉曰無恐計且破之乃/佯令守陴者皆哭盡輟守具出居民城外伏地請降)
　(預懸鐵板城門上伏壯士闉堵中候棣入下板擊之/别設伏斷城外橋乃遣人請棣入撫諭棣在軍逾年)
　(往來戰守僅得永平保定及北平三府諸州縣旋破/旋守不肯降濟南為中原要㑹得濟南㫁南北則江)
　(淮可圖也閒濟南降大喜遂下令受降棣乗馬張葢/鼓吹徐行渡橋至城下軍上失約棣未入門板驟下)
　(傷棣馬首急易從馬奔及橋伏兵起橋倉猝/不可㫁遂得逸棣憤甚築長聞晝夜攻之)質實(鐵/板)
　(詐降之事載明史鐵鉉傳本出李賢古穰雜録及遜/國紀諸書獨國史考異以為文皇善用兵不應信輕)
　(率若此明舊史例義深然之按考異之辨為成祖諱/耳賢在天順朝去革除未逺見聞必非無據今仍據)
　(明史并採遜國紀諸書録輯臨邑漢縣屬濟南府今/因之鐵鉉鄧州人洪武中由國子生授禮科給事中)
　(調都督府㫁事嘗讞疑獄立白太/祖喜字之曰鼎石李得成淶水人)
秋八月承天門災
　(詔求直言從方孝孺議改謹身殿為正心殿午門/為端門端門為應門承天門為臯門前門為路門)
都督盛庸參政鐵鉉擊敗棣兵于濟南復徳州
　(時平安營單家橋謀出御河奪燕餉舟又選水卒五/千人渡河攻徳州棣懼將解濟南圍北歸鉉與庸乗)
　(夜出兵掩擊燕衆大敗鉉等乗勝復徳州帝閒擢鉉/山東布政使參贊軍務尋進兵部尚書封盛庸歴城)
　(侯拜平燕將軍于是庸進駐徳州吳傑平/安守定州徐凱屯滄州相犄角以困北平)質實(單家/橋在)
　(河間府獻縣南為南北通途滹沱河之分流黒龍港/河徑其下御河一名衛河本隋之永濟渠自山東東)
　(昌府恩縣流逕直𨽻故城南又東北流經山東徳州/西南新窑口又東北流經徳州之桑園鎮入直𨽻吳)
　(橋縣界即/古清河也)
九月詔錄洪武功臣罪廢者後
　(洪武中武臣以過誤廢及/得罪者皆徴其子孫錄之)
冬十月詔李景隆還赦不誅
　(御史大夫練子寧宗人府經歴宋徴御史葉希賢並/言景隆失律喪師懐二心宜誅黄子澄亦請正其罪)
　(以謝天下皆不聴子澄拊膺曰大事去矣薦景隆誤/國萬死不足贖罪錦衣衛鎮撫楊本從景隆討燕有)
　(功景隆忌之不以聞約日出戰又不為援本劾景/隆辱國遂以孤軍出被禽繫北平獄髙燧殺之)質
　實(宋徴里系未詳葉希賢松陽人楊本中牟人或曰/處州人通禽遁術  本朝乾隆四十一年追諡楊)
　(本烈/愍)
十二月盛庸大敗棣于東昌斬其將張玉棣遁還
　(先是徐凱方屯滄州棣佯出兵攻遼東至通州循河/而南渡直沽晝夜兼行襲執凱斬萬餘級降三千人)
　(譚淵一夜盡殺之復縦兵掠四境獻縣知縣向朴集/民兵與淵戰被執懐印死棣遂自長蘆渡河過徳州)
　(遣人至城下招盛庸庸堅壁不出隂令輕騎躡棣後/棣擊敗之乃轉掠臨清大名越汶上至濟寜庸與鐵)
　(鉉屯兵東昌以邀之棣率兵薄營庸開陣縱棣入圍/之數重斬其驍將張玉已而朱能率畨騎來救殊死)
　(鬬翼棣潰圍出以百騎走館陶庸既勝軍勢大振自/燕人犯順轉鬬兩年鋒鋭甚至是失大將燕軍奪氣)
　(棣乃引/還北平)質實(汶上魯中都邑金置汶上縣明屬兖州/府今屬濟寜州館陶漢置縣明屬東昌)
　(府今因之向朴字遵博慈谿人愍本/朝乾隆四十一年追諡向朴節)
(辛/巳)三年春正月復齊㤗黄子澄官
　(以東昌㨗告太廟命/泰子澄任職如故)
三月盛庸敗棣于夾河斬其將譚淵復戰敗績
　(棣恥東昌之敗意怠欲稍休道衍力趣之曰臣前言/師行必克但費兩日耳兩日者昌字也自此全勝矣)
　(棣遂復率衆南出保定盛庸營夾河棣將輕騎來覘/掠陣過庸遣千騎追之都指揮莊得力戰斬其將譚)
　(淵燕軍大挫而朱能張武等殊死鬬棣自以鐵騎貫/陣與能合官軍稍却莊得皂旗張陷陣死驍將楚智)
　(被執不屈死之日暮各斂兵棣以十餘騎逼庸營野/宿及明起視已在圍中乃從容引馬鳴角穿營而去)
　(庸諸將皆以帝有詔毋使朕負殺叔父名倉卒相顧/愕眙不敢發一矢明日復戰棣軍東北庸軍西南自)
　(辰至未勝負畧相當大風東北起飛埃蔽天庸軍面/迎砂礫咫尺不辨物棣縱左右翼横擊斬首數萬庸)
　(大敗走徳州時吳傑平安自真定引軍来㑹閒庸敗/引還棣以計揚言散軍取糧誘之出戰傑安列陣滹)
　(沱河南棣率騎循河繞出陣後安縳木為樓髙數丈/戰酣輒登樓望發强弩射燕軍矢集棣旗如蝟毛死)
　(者甚衆怱大風拔樹聲如/雷安遂敗仍走入真定)質實(夾河在冀州武邑縣/南漳水分流也又東)
　(入滹沱莊得一作徳故𨽻宋忠懐来之戰一軍獨全/張武瀏陽人皂旗張逸其名或曰張能官都指揮力)
　(挽千斤每戰麾皂旗先軍中呼皂旗張戰死猶執旗/不仆楚智官都指揮馬陷被執死莊得等三人皆未)
　(詳何處人烈本朝乾隆四十一年追/諡張能忠  莊得烈愍楚智節愍)
貶齊泰黄子澄諭棣罷兵棣不奉詔
　(帝聞庸軍敗大懼詔竄泰子澄于外密令為募兵計/棣聞二人已竄上書請罷盛庸吳傑平安兵帝以問)
　(方孝孺孝孺曰燕兵久頓大名天暑雨當不戰自疲/急令遼東諸將入山海闗攻永平真定諸將渡盧溝)
　(搗北平彼必歸救我以大兵躡其後可成擒也今其/奏事適至宜且與報書往返踰月使彼將士心懈我)
　(謀定勢合進而蹴之不難矣帝以為然命孝孺草詔/遣大理寺少卿薛嵓馳報赦燕罪令罷兵歸藩棣不)
　(奉詔燕諸将請殺嵓棣不許送之出境未幾盛庸吳/傑平安分兵㫁燕餉道棣患之復遣其指揮使武勝)
　(上書申前請帝将許之孝孺曰兵罷不可復聚彼長/驅犯闕何以禦之願母為所惑帝乃下勝獄以絶燕)
　質實(盧溝即桑乾河一曰濕水源出山西馬邑縣入/直𨽻境至順天府西南曰盧溝河薛嵓閿鄉人)
夏六月棣將李逺冦沛縣焚糧艘
　(官軍駐徳州資糧皆道徐沛棣遣李逺以輕兵六千/詐為官軍袍鎧皆挿栁枝為讞由濟寜至沛焚糧艘)
　(數萬河水盡熱魚鼈皆浮死盛庸遣都/督袁宇帥三萬騎追之為逺伏兵所敗)質實(李逺懐/逺人)
秋七月都督僉事平安攻北平不克
　(燕兵掠彰徳陷林縣安在真定度北平空虚帥萬騎/攻之棣方軍大名遣將馳救安戰不利引還時燕髙)
　(煦髙燧謀傾世子髙熾世子與髙燧守北平髙煦從/棣軍有竉方孝孺門人林嘉猷者嘗以事至燕邸知)
　(其狀孝孺言于帝曰兵家貴間燕父子兄弟可間也/帝命孝孺草書遣錦衣衛千户張安如燕貽世子令)
　(歸朝廷許以王燕世子得書不啓封並安等送之軍/中官黄儼方曲事髙燧使人馳報棣曰世子且反棣)
　(疑之問髙煦髙煦曰世子固善太孫語未竟世子所/遣使以書及張安至棣啓視遽曰嗟乎幾殺吾子乃)
　(囚安等盛庸檄大同守將房昭引兵入紫荆闗畧保/定據易州西水砦以窺北平吳傑遣都指揮韋諒以)
　(兵萬餘轉餉昭軍棣曰昭得糧守險未易拔也引兵/圍之都指揮花英等往援與棣戰于齊眉山大敗昭)
　(諒走棣勒/兵還北平)質實(林縣漢隆慮縣東漢改隆為林金林/州明改縣屬彰徳府今因之易州隋)
　(置明屬保定府今升直𨽻州西水砦在州西南八十/里郎山上四面險絶齊眉山在易州西南百里亦曰)
　(峨眉山林嘉猷名/昇以字行寧海人)
九月倭冦浙東
　(倭登岸剽掠象山縣錢倉所千户易紹宗密令㳺兵/間道焚賊舟賊驚救紹宗格戰追至海岸陷淖中手)
　(刃數十賊遂被害先是紹宗書壁誓死命妻子/具牲酒生奠之訣而出妻攜孤奏于朝旌之)質實
　(象山縣唐置明屬寧波府/今因之易紹宗攸縣人)
冬十二月詔駙馬都尉梅殷鎮淮安
　(殷尚寧國公主有謀畧太祖十六女諸駙馬中尤愛/殷太祖春秋髙諸王强盛嘗受密詔輔皇太孫至是)
　(命充總兵/官鎮淮安)質實(殷字伯殷夏邑人汝南侯思祖/從子寧國公主孝慈皇后生)
棣大舉南犯
　(棣稱兵三年親戰陣冐矢石屢瀕于危所陷城邑兵/去旋復為朝廷守故不敢決意南下無何有以中官)
　(奉使侵暴為言者詔所在有司繫治于是中官密遣/人赴燕具言京師空虚可取狀約為内應棣慨然曰)
　(頻年用兵何時已乎要當臨江一/決不復返顧矣遂大舉兵而南)
　　發明(中官之禍肇于永樂終明之世深受其毒建/文稍稍戢制則又泄機事召外兵致燕決意)
　　(南犯議不返顧此輩實為禍媒甚哉小人之難養/也春秋寺人貂始漏師於多魚古志之矣其垂戒)
　　(深/哉)
(壬/午)四年春正月命魏國公徐輝祖帥師禦棣兵于山東
　(棣兵由館陶渡河連陷東阿東平諸州縣東平吏目/鄭華濟陽教諭王省死之山東大震于是命輝祖帥)
　(師往援而棣兵已突至沛縣知縣顔伯瑋不能禦遣/縣丞胡先間行至徐州告急援不至指揮王顯開門)
　(降伯瑋衣冠南向再拜自經死主簿唐子清典史黄/謙被執諭子清降曰願從顔公地下遂死之遣謙往)
　(徐州招降不從亦死燕别將王聰破蕭/縣知縣鄭恕亦不屈死棣兵遂薄徐州)質實(東阿漢/縣後漢)
　(分置穀城北齊廢入東阿明移治于故穀城屬東平/州今屬泰安府東平漢國治無鹽晉徙治須昌劉宋)
　(為東平郡宋改府元改路明洪武初為府八年降州/屬濟寧府十八年改屬兖州府今屬㤗安府蕭縣秦)
　(置明屬徐州今屬徐州府鄭華字思孝臨海人由行/人司貶吏目燕兵至州長貳盡棄城走華率吏民憑)
　(城固守城破與其妻蕭氏俱死王省字子職吉水人/為燕㳺兵所執從容引譬詞義慷慨衆舍之歸坐明)
　(倫堂伐鼔聚諸生大哭以頭觸柱死按憲章録以省/之死節繫于建文二年五月與明史恭愍帝紀異顔)
　(伯瑋名瓌以字行廬陵人子有為亦自刎死鄭恕字/本忠仙居人二女俱從死  本朝乾隆四十一年追)
　(諡顔伯瑋忠節鄭華節愍王省/唐子清黄謙顔有為並入祠)
夏四月官軍連敗棣兵于淮北尋召輝祖還
　(先是左都督何福及平安陳暉軍次濟寧閒棣兵自/徐趨宿遂引兵南追及于淝河燕將白義王真各率)
　(百騎誘安軍縛草置囊中為束帛狀安帥兵馳擊義/等佯棄囊走安軍士競取之伏發兩軍鏖戰真被重)
　(創自刎死棣乃身自迎戰安部將和爾和挺鎗大呼/直刺棣馬怱蹶反被擒安軍遂敗宿州陷至是棣兵)
　(抵小河為橋以濟福安等往争橋張左右翼並進斬/其將陳文安轉戰至北阪幾獲棣番騎王騏躍入陣)
　(掖棣走于是官軍駐橋南棣軍駐橋北相持數日棣/潛移軍三十里夜半渡河而南繞出官軍後比旦官)
　(軍始覺適輝祖来㑹戰于齊睂山斬其將李斌時王/師再㨗燕人大懼㑹淮土盛暑濕蒸燕諸將請旋師)
　(觀釁棣不從下令曰欲渡河者左諸將皆左棣怒曰/任汝曹所之乃不敢復言而帝閒訛言謂燕兵已北)
　(召輝祖還福軍遂孤福欲持久老燕師移營靈壁深/塹髙壘自固而糧運為燕所阻安分兵往迎棣率精)
　(鋭横擊㫁安軍為二福開壁来援與安合擊殺燕兵/數千髙煦伏兵自林間突出福等俱敗走諸將請移)
　(駐淮河就糧夜令軍中聞三礟即發翼日燕兵猝薄/壘亦發礟三福軍以為已礟也争趨門出燕兵乗之)
　(遂大亂人馬墜濠塹俱滿指揮宋瑄力戰死福單騎/走安暉及侍郎陳性善等三十七人皆被執性善死)
　(之/)質實(淝河北淝水也在宿州南九十里州南有龍/山湖淝水出馬東南流入懷逺縣界注於淮)
　(小河在靈壁縣北六十里即古睢水舊自河南永城/縣流逕宿州靈壁至宿遷入泗後宿州以上已成平)
　(陸其在睢寜宿遷者謂之小河齊眉山在靈壁縣西/南三十里靈壁本虹縣靈壁鎮宋升縣明屬宿州今)
　(屬鳳陽府王真咸寧人宋瑄定逺人宋晟長子陳性/善名復初浙江山隂人既被執尋釋歸令說朝臣性)
　(善朝服躍馬入河以死餘姚黄墀陳子方與性善友/亦同死按明史性善傳性善及大理寺丞彭與明欽)
　(天監監副劉伯完同被執縱還與明變姓名與伯完/俱亡去不知所終明紀事本末則云與明死之與史)
　(傳異黄本朝乾隆四十一年追諡宋瑄烈愍陳性善/節愍  墀陳子方並入祠和爾扣舊作火耳灰今改)
五月遼東兵潰於直沽
　(先是帝命楊文帥遼東兵十萬赴濟南與鐵鉉合/以㫁棣後及是至直沽軍潰無一人至濟南者)
棣兵渡淮陷揚州
　(棣兵陷泗州盛庸方軍淮上以兵數萬戰艦數千列/淮南岸棣兵不得渡遣使至淮安假道於駙馬都尉)
　(梅殷殷劓其使曰留汝口還為而王言君臣大義棣/氣沮鳳陽知府徐安亦拆浮橋絶舟楫以遏燕棣乃)
　(令邱福朱能等帥騎勇數百人潛自上流以漁舟濟/猝薄庸軍鳴礟庸軍驚突擊之庸敗走盡獲其戰艦)
　(遂渡淮陷盱眙守淮兵部主事樊士信死之乗勝出/天長進攻揚州指揮王禮等開門降巡按御史王彬)
　(指揮崇/剛死之)質實(天長唐縣明屬泗州今因之徐安寧波/人邱福鳳陽人樊士信應城人王彬字)
　(文質東平人崇剛逸其里籍遜國臣傳云崇剛姓鄧/  本朝乾隆四十一年追諡樊士信烈愍王彬崇剛)
　(節/愍)
徵天下兵勤王
　(帝遣御史練子寧右侍中黄觀修撰王叔英等分道/徵兵蘇州知府姚善首以兵入衛請召還齊泰黄子)
　(澄帝從之時寧波知府王璡徽州知府陳彦回樂/平知縣張彦方前永清典史周縉各帥兵入援)質
　實(樂平縣唐置明屬饒州府永清縣唐置明屬順天/府今皆因之黄觀字伯瀾一字尚賔貴池人王叔)
　(英字原采黄巖人王璡字器之日照人陳彦回字士/淵莆田人張彦方江西龍泉人由給事中以便養改)
　(樂平知縣周縉/字伯紳武昌人)
下罪已詔遣慶成郡主詣燕軍
　(時棣兵往來江上江南北郡縣俱密輸欵詔下京師/内外臣民慟哭而已方孝孺進曰事急矣可遣人許)
　(以割地稽延數日俟募兵漸集然後決戰江上乃遣/慶成郡主往燕軍議割地罷兵郡主棣從祖女兄也)
　(見棣述太后及帝意棣曰吾此來欲得奸臣不在上/地郡主黙然遂辭歸帝命諸將集舟師江上為禦守)
　(計兵部右侍郎陳植監戰植慷慨誓師部/將殺之以降棣誅部將具棺殮植瘞之)質實(慶成/郡主)
　(蒙城王女嫁黄琛初封慶陽郡主建文時改封慶成/郡主䝉城王為熙祖之孫郡主則太祖從父兄弟之)
　(女也陳植廬江人𦵏白石山烈本/朝乾隆四十一年追諡陳植  愍)
六月棣兵渡江犯京師谷王橞及李景隆迎降京師陷
帝不知所終
　(盛庸徐輝祖等敗棣兵於浦子口㑹髙煦引畨騎來/援殊死鬬庸軍退駐髙資港都督僉事陳瑄以舟師)
　(叛附于棣棣率兵自𤓰洲渡江庸敗走鎮江守將童/俊率衆降棣進軍龍潭帝命諸王分守都城遣景隆)
　(及兵部尚書茹瑺都督王佐詣燕師講和棣曰吾無/罪而削為庶人今救死何以地為景隆等不能發一)
　(語遽還帝復令谷王橞安王楹往棣卒不奉詔左右/或勸帝他幸以圖興復方孝孺請堅守京城以待四)
　(方援師即事不濟當死社稷乙丑棣進兵屯金川門/左都督徐増夀謀内應帝手劍斬之橞景隆及指揮)
　(僉事劉清守金川門登城望見棣麾葢開門迎降御/史連楹叩馬欲刺棣被殺都城陷宫中火起帝不知)
　(所終棣遣中使出后屍于火詭云帝屍越八日用學/士王景言備禮𦵏之然𦵏地所在後無聞焉或曰帝)
　(由地道出亡其後滇黔巴蜀間皆傳有帝為僧時徃/來跡世遂以帝為遜國云正徳萬厯崇禎間諸臣請)
(大續封帝後及加廟諡皆下部議不果行/  清乾隆元年追諡曰恭閔惠皇帝)質實(遜國之/説畧云)
　(金川門失守帝欲自殺編修程濟曰不如出亡即為/帝祝髪從鬼門出由吳楚而滇浙黔蜀粤東西至正)
　(統五年有同寓僧詭稱建文帝思恩知府岑瑛以聞/按問乃鈞州人楊應祥下獄死時並繫帝因自言其)
　(實老閹吳亮識之入西内以夀終云明舊史例議力/辨其妄朱彛尊亦深斥其不足信但據王鏊陸樹聲)
　(薛應旂朱國禎等所載諸書其官階年月事蹟固多/舛訛牴牾然未必盡出無因且據明史胡濙傳稱恵)
　(帝之崩於火或言遯去諸舊臣多從者帝疑之五年/遣濙頒御製諸書並訪仙人張邋遢徧行天下隠察)
　(建文帝所在二十一年還朝馳謁帝于宣府帝已就/寢聞濙至急起召入濙悉以所聞對漏下四鼓乃出)
　(先濙未至傳言建文帝蹈海去帝分遣内臣鄭和數/輩浮海下西洋至是疑始釋後神宗時嘗命閣臣録)
　(建文帝在滇詩以進則遜國之説在明代君臣迄無/定論傳聞各異姑從闕疑附著其畧於此浦子口在)
　(江寧府江浦縣東二十里為南北要津有城今設守/備駐此髙資港在鎮江府丹徒縣西五十里北通大)
　(江接儀徵𤓰洲在揚州府江都縣南四十里龍潭鎮/在句容縣北八十里陳瑄字彦純合肥人茹瑺衡山)
　(人徐増夀中山王達第四子成祖實録是年九月陞/宣府中䕶衛指揮僉事劉清為都指揮同知旌其開)
　(金川門奉迎功也連楹襄垣人被殺屍植立/不仆  本朝乾隆四十一年追諡連楹忠烈)
棣自立為皇帝
　(茹瑺先羣臣叩頭勸進文臣迎附知名者吏部右侍/郎蹇義户部右侍郎夏原吉侍中劉儁兵部右侍郎)
　(古朴刑部侍郎劉季箎大理寺少卿薛嵓翰林學士/董倫侍講王景修撰胡靖李貫編修吳溥楊榮楊溥)
　(侍書黄淮芮善待詔解縉户科給事中金幼孜兵科/給事中胡濙兵部郎中方賓刑部員外郎宋禮國子)
　(助教王達鄒緝吳府審理副楊士竒桐城知縣胡儼/等棣入京楊榮迎謁馬首曰陛下先謁陵乎先即位)
　(乎棣遽趨謁陵畢己巳羣臣備法駕迎詣奉天殿即/皇帝位茹瑺入賀迎謂曰瑺吾今日得罪天地祖宗)
　(奈何瑺曰陛下應天順人何謂得罪乃大悦大索黄/子澄齊泰等榜其姓名曰奸臣時揭榜者二十九人)
　(子澄泰及陳迪方孝孺練子寧黄觀胡閏鄒瑾王鈍/郭任盧迥侯㤗暴昭鄭賜黄福張紞毛奉亨陳繼之)
　(董鏞曽鳳韶王度髙翔魏冕謝昇尹昌隆宋徵卓敬/王叔英巨敬既而鄭賜王鈍黄福尹昌隆皆迎附又)
　(以茹瑺言並宥張紞皆復其官其後復掲榜朝堂増/徐輝祖葛誠周是修鐵鉉姚善甘霖鄭公智葉惠仲)
　(王璡黄希范陳彦回劉璟程通戴徳彞王艮盧原質/茅大芳胡子昭韓永葉希賢林嘉猷蔡運盧振牛景)
　(先周璿等凡/五十餘人)質實(劉儁字子士江陵人古朴字文質/陳州人劉季箎名韶以字行餘姚)
　(人胡靖本名廣字光大吉水人建文二年廷試對䇿/有親藩陸梁人心揺動語帝親擢廣第一賜名靖迎)
　(附後復名廣吳溥崇仁人楊榮字勉仁建安人楊溥/字𢎞濟石首人黄淮字宗豫永嘉人芮善南城人金)
　(幼孜名善以字行新淦人胡濙字源潔武進人方賓/錢塘人宋禮字大本河南永寧人王達無錫人鄒緝)
　(字仲熙吉水人胡儼字思若南昌人陳迪字景道宣/城人官禮部尚書胡閏字松友鄱陽人官大理寺少)
　(卿鄒瑾永豐人官大理寺丞王鈍字士魯太康人官/户部尚書盧迥仙居人與郭任卓敬俱官户部侍郎)
　(侯泰字順懷南和人官刑部尚書鄭賜字彦嘉建寧/人官工部尚書黄福字如錫昌邑人官工部右侍郎)
　(張紞字昭季富平人官吏部尚書既降附未幾成祖/臨朝而嘆咎建文時之改官制者令紞及王鈍解職)
　(務紞懼自經於吏部後堂妻子相率投池中死毛泰/亨為吏部侍郎紞死泰亨亦死陳繼之莆田人官給)
　(事中董鏞不知何許人曽鳳韶廬陵人王度字子中/歸善人髙翔朝邑人魏冕江西永豐人謝昇諸城人)
　(鏞鳳韶度翔冕昇與尹昌隆俱官監察御史昌隆將/就刑大呼曰臣嘗上疏讓位陛下奏牘可覆帝取閲)
　(之嘆曰火燒頭早從所言朕亦無此勞苦也免昌隆/死使往北京輔太子巨敬平凉人官户部主事充史)
　(官周是修名徳以字行奉和人官衡府紀善甘霖懷/寧人官御史鄭公智字叔貞寧海人官御史葉惠仲)
　(臨海人官南昌府知府黄希范官徽州府知府劉璟/字仲璟基次子官谷王府長史程通績溪人官遼府)
　(左長史戴徳彞奉化人官左拾遺王艮字敬止吉水/人官修撰盧原質字希魯寧海人孝孺姑子官太常)
　(少卿茅大芳名誧以字行泰興人官副都御史胡子/昭時官刑部侍郎韓永西安人或曰浮山官給事中)
　(蔡運南康人歴官四川㕘政罷歸起知賔州牛景先/沅州人官御史或云所鎮撫周璿官左僉都御史)
削魏國公徐輝祖爵
　(輝祖當燕師渡江猶引兵力戰京師陷諸武臣咸迎/附勸進輝祖獨守父祠于是下吏命引罪不屈削爵)
　(幽私第追封徐増夀為武陽侯諡忠愍明年進爵定/國公永樂五年輝祖卒乃命輝祖長子欽嗣封魏國)
　(公自是中山王之後有魏定二公居南北京忠神宗/時録建文忠臣以徐輝祖為首追贈太師諡  貞)
殺兵部尚書齊泰太常卿黄子澄文學博士方孝孺皆
夷其族坐黨死者數百人
　(初帝發北平道衍以孝孺為囑曰城下之日彼必不/降幸勿殺之殺孝孺天下讀書種子絶矣帝頷之及)
　(陷京師鎮撫伍雲縛孝孺至帝顧左右收之曰勿令/遽死將即位召令草登極詔孝孺斬衰入悲慟聲徹)
　(殿陛帝降榻勞曰先生無自苦予欲法周公輔成王/耳孝孺曰成王安在帝曰彼自焚死曰何不立成王)
　(之子帝曰國頼長君曰何不立成王之弟帝曰此朕/家事顧左右授筆札曰詔天下非先生不可孝孺投)
　(筆于地哭且罵曰死即死耳詔不可草復强之乃大/書燕賊簒位四字帝大怒令以刀抉其口兩旁至兩)
　(耳復繫獄泰子澄先被召還之命未至遽聞變泰走/外郡乞兵有識其馬者曰此齊尚書馬也執之子澄)
　(就嘉興楊任謀舉事為人告見收至是並械至京帝/親詰之抗辯不屈遂命與孝孺同磔於市孝孺慷慨)
　(就戮賦絶命詞而死時年四十六其門人廖鏞廖銘/檢遺骸瘞聚寳門外山上尋被逮與胡子昭盧原質)
　(原朴鄭公智林嘉猷鄭居貞俱坐死孝孺弟孝友亦/死妻鄭氏及二子中憲中愈先自經二女投秦淮河)
　(宗族親友及門下士坐誅者八百七十三人泰從兄/弟敬宗等俱坐死叔時永陽彦等謫戍子甫六嵗宥)
　(死給配子澄族人無少長皆斬一子變姓名為田經/僅得走免楊任亦磔死二子禮益俱斬大理寺丞楊)
　(端刑部郎中王髙坐縱孝孺息樹隂同棄官去劓鼻/死孝孺主應天郷試所得士有劉政方法政聞孝孺)
　(死嘔血卒法官四川都司㫁事諸司表賀/登極法不肯署名投筆出被逮自沈於江)質實(遜國/臣傳)
　(云孝孺投筆哭罵上怒叱曰汝焉能遽死朕當滅汝/十族後繫獄據其宗支及母族林彦法等妻族鄭原)
　(吉等示且脅之執不從上怒甚乃使朋友門生廖鏞/等為十族誅之然後詔磔於市坐死者八百七十三)
　(人外親之外親族盡數抄沒發充軍坐死者復千餘/人臣林外紀云成祖曰吾固能族人孝孺曰族至三)
　(赤矣成祖曰吾能四乃大收其朋友門生凡刑七日/紀事本末云文皇大聲曰汝獨不顧九族乎孝孺曰)
　(便十族奈我何舊史例議以廖鏞等逮論在孝孺死/後朱彞尊以孔安國及馬鄭解九族上至髙祖下至)
　(元孫不及異姓則反輕于秦法之三族謂十族之説/非實按夏侯歐陽解九族者父族四母族三妻族二)
　(皆據異姓有服成祖並非經生一時激怒不同議禮/何暇辨九族之當從何家言乎又按彞尊明詩綜詩)
　(話長陵靖難受禍者莫慘于正學先生坐方黨死者/相傳八百七十三人其次黄太常坐累死者族子六)
　(十五人外戚三百八十人若胡大理之死郡志稱其/族棄市者二百十七人坐累死者數千人茅大芳妻)
　(斃于獄有與狗喫之㫖載袁褧奉天刑賞録云云然/則當日或加三為四或加九為十傳閒異詞不足辨)
　(而一時門生朋友濫及無辜則亦不能為之諱也秦/淮河源自溧水縣北西北流經上元縣東南入通濟)
　(門横貫府城中西出江寧縣三山水門乂西北入大/江廖鏞永忠之孫銘鏞之弟孝孺墓在江寧縣聚寳)
　(山舊志孝孺死門人王稌輩收遺骸殯之于此與明/史異案稌字叔豐金華王禕之孫革除編年云稌與)
　(孝孺表姪鄭珣至聚寳門外求其遺骸歸𦵏不可得/卒逮繫文皇念其祖禕死國功特宥死據此則稌葢)
　(嘗謀歸𦵏而不得非瘞孝孺于聚寳山者也遜國臣/記收遺骸者都督廖鏞與明史同孝孺絶無後惟孝)
　(孺父克勤之弟克家有子曰孝復洪武間上書請減/寧海賦謫戍慶逺衛以軍籍獲免或曰録孝孺家時)
　(魏典史澤藏其幼子嘉靖時松江人俞斌自稱孝孺/後方氏訟其偽云澤字彦恩溧水人盧原朴原質之)
　(弟鄭居貞名桓歙人或曰閩人官河南左㕘政楊任/嘉興人官袁州知府致仕劉端王髙俱南昌人成祖)
　(實録永樂十一年正月大理寺左寺丞劉端右寺丞/王髙以縱奸惡外親棄市盖與坐縱孝孺之説不同)
　(劉政字仲理長洲人方法字伯通桐城人法次望江/瞻拜鄉里曰得望我先人廬舍足矣遂自沉  本朝)
　(乾隆四十一年追諡齊秦忠敬黄子澄忠慤方孝孺/忠文楊任烈愍廖鏞胡子昭盧原質鄭公智林嘉猷)
　(鄭居貞節愍盧原朴方孝友方中憲方/中愈齊敬宗楊益楊禮方法並入祠)
殺御史大夫練子寧户部侍郎卓敬皆夷其族
　(縛子寜至語不遜磔死夷其族姻戚俱戍邊子寧從/子大亨官嘉定知縣聞變同妻沉劉家河死敬嘗建)
　(議徙燕帝責以離間骨肉敬厲聲曰惜先帝不用敬/言耳帝怒猶憐其才命繫獄使人諷以管仲魏徴事)
　(敬曰人臣委質有死無二先皇帝曽無過舉一旦横/行簒奪恨不即死見故君地下乃更欲臣我耶姚廣)
　(孝故與敬有隙進曰敬言誠見用上寧有今日乃斬/之夷三族時殉難者太常少卿廖昇聞燕師渡江慟)
　(哭與家人訣遂自縊最先死衛鎮撫徐讓衛健皆戰/死城陷前一日修撰王艮與胡廣解縉吳溥比居俱)
　(集溥舍縉陳説大義廣亦奮激慷慨艮獨流涕不言/三人去溥子與弼尚幼嘆曰胡叔能死大佳溥曰不)
　(然獨王叔死耳語未畢隔牆聞廣呼家人謹視豚溥/顧謂弼曰一豚尚不能舍肯舍生乎須臾艮舍哭飲)
　(鴆死矣于是都給事中龔泰投城下死葉福守門死/衡府紀善周是修江西副使程本立自經死大理寺)
　(丞鄒瑾御史魏冕同自殺秦府長史鄒樸不食死兵/部郎中譚翼自焚死妻鄒子謹皆自經及帝即位禮)
　(部尚書陳迪不屈與子鳯山丹山等六人磔于市妻/管縊死户部主事巨敬與迪同死夷其族禮部右侍)
　(中黄觀嘗草制極詆斥燕至是索國寳不得或言已/付觀出収兵矣命收其妻翁氏及二女給象奴翁攜)
　(二女及家屬十人投淮清橋下死觀募兵至安慶聞/京師陷或告曰宮已焚帝失所在新天子即位三日)
　(矣觀命舟至羅刹磯朝服東向拜投急湍死刑部尚/書暴昭侯奉及其弟敬祖子玘户部侍郎郭任盧迥)
　(及任子經禮部侍郎黄魁副都御史茅大芳及其子/順童道童僉都御史周璿司中皆被殺召大理少卿)
　(胡閏御史髙翔至皆衰絰哭殺閏及其妻王氏子傳/道四嵗女郡奴入功臣家稍長日以灰汚面髪至寸)
　(剪之終身不嫁族誅翔發其先冡親黨悉戍邊諸給/髙氏産者皆加税曰令世世罵翔也又有工部侍郎)
　(張安國修撰王叔英編修陳忠左拾遺戴徳彞給事/陳繼之韓永御史林英謝昇甘霖丁志方董鏞姚瑄)
　(宗人府經厯宋徴刑部主事徐子權晉府長史龍鐔/前都督府㫁事髙巍浙江按察使王良蘇州知府姚)
　(善徽州知府陳彦回樂平知縣張彦方漳州教授陳/思賢及諸生伍性原陳應宗林珏鄒君黙曽廷瑞吕)
　(賢先後各以死殉而松江同知死尤烈逸其姓名或/曰周繼瑜也既而給事中黄鉞赴水死御史曽鳳韶)
　(自剄死王度以方黨謫戍坐語不遜族谷府長史劉/璟曰殿下百世後逃不得一簒字下獄自經死武臣)
　(之死者指揮使張倫都督同知陳質所鎮撫周拱元/又若御史葉希賢賔州知州蔡運以奸黨被戮御史)
　(牛景先走死蕭寺或又以三人為從亡云初燕師起/北平所屬州縣官朱寧等棄職去者二百九十人及)
　(破金川門朝臣棄位去者四十餘人世傳有程濟及/河西傭補鍋匠馮翁之屬濟名尤著或曰惠帝為僧)
　(出亡濟左右之莫知所終又有㑹稽雲門寺僧若耶/溪樵及金華玉山樵者雪菴和尚皆為建文遺臣又)
　(有梁田玉梁良玉梁良用梁中節何申宋和郭節何/洲郭良等九人他若樂清臨海二樵夫投水死儲福)
　(為燕山衛卒北平兵起逃去後勾入藉中不/食死龔翊為金川門軍門開慟哭遂隠而死)質實(嘉/定)
　(宋嘉定十年析崑山之疁城鄉置嘉定縣元升州明/復縣屬蘇州府今屬太倉州劉家河即婁江在嘉定)
　(縣北二十四里淮清橋在上元縣東秦淮與青溪相/接處或曰翁夫人死于賽工橋橋在江寧縣南馴象)
　(門外羅刹磯在池州府東流縣西濱江方輿紀要巖/石森立舟帆艱險賓州唐置明屬栁州府今屬思恩)
　(府雲門山在府南三十里若耶山在府東南四十四/里山下有溪玉山在東陽縣東百五十里樂清晉置)
　(樂成縣五代吳越改樂清明屬溫州府臨海縣吳置/唐為台州治明台州府治今皆因之徐讓衛健不知)
　(何許人讓山西布政司理問健山西孝義縣丞同應/募使燕議和不答是年五月還授鎮撫赴軍前差遣)
　(戰殁吳與弼字子傳龔泰義烏人葉福侯官人周是/修具衣冠為贊繫衣帶間入應天府學拜先師畢自)
　(經于尊經閣程本立由僉都御史貶江西副使未行/鄒樸永豐人或曰樸即大理寺丞鄒瑾子黄觀死弟)
　(覯匿其幼子于他處或云覯妻畢氏孀居母家遺腹/生子故黄氏有後于貴池觀妻投水時嘔血石上成)
　(小影隂雨則見名翁夫人血影石觀同時金侍郎逸/其名徵兵江西有朱進者常州人隨行俱被執戮茅)
　(大芳之子一作順童道夀文生二孫添生歸生斃于/獄胡傳道一作傳慶張安國與其妻棄舟入太湖鑿)
　(舟自沈王叔英募兵至廣徳聞變書絶命詞自經元/妙觀銀杏樹下妻金氏亦自經二女赴井死陳忠字)
　(思中鄞縣人林英古田人募兵廣徳閒京城陷與妻/宋氏俱自經死丁志方聊城人姚瑄嘉興人以姦黨)
　(誅籍徐子權新淦人聞練子寧死痛哭賦詩自經死/龍鐔字徳剛萬載人髙巍自經驛舍又冇髙不危亦)
　(死義或曰不危即巍字也王良字天性祥符人集諸/司印九積薪自焚妻先投水死仍徙其家于邊陳思)
　(賢茂名人帥六生為位哭建文帝于明倫堂皆被戮/六生皆龍溪人黄鉞字叔楊常熟人建文三年丁父)
　(憂孝孺弔問之鉞云童俊狡不可任姚善忠義大勢/當守上游國變杜門不出以户科召自投于水曽鳳)
　(韶刺血書絶命詞于衣襟自殺妻李氏守節死劉璟/嘗至燕與王奕王曰不稍讓我耶對曰不可讓者不)
　(敢讓也王黙然燕兵起隨谷王歸京師獻十六䇿不/聴命㕘李景隆軍事軍敗歸青田帝即位召之以疾)
　(辭逮入京猶稱殿下遂及于難張倫不知何許人屢/戰有功帝招倫降倫笑曰張倫將自賣為丁公乎死)
　(之時武臣多降附從容就義者倫一人而已陳質守/大同代王欲應燕質持之不得發蔚州廣昌附于燕)
　(質復取之被執不屈死周拱元沅州人牛景先改姓/名徐行死杭州僧寺後籍其家妻子發教坊傳五世)
　(至濵皆不肯辱身萬厯中除名復姓程濟朝邑人或/曰績溪有道術官岳池教諭上書言某月日北兵起)
　(逮下獄釋之改官編修從亡數十年後不知所終河/西傭行乞金城傭于莊浪魯氏買羊裘覆以故葛衣)
　(數年不易以死或曰趙天泰也天泰官編修三原人/補鍋匠往來夔州重慶間一日遇馮翁于夔州市相)
　(持哭不知所終或曰王之臣翁葢馮㴶也之臣官欽/天監正襄陽人㴶官刑部司務黄巖人雲門寺冇老)
　(僧泛舟賦詩歸則焚之若耶溪樵夫畫詩于沙或從/後抱持窺之則孤臣去國之詞也金華之東山有樵)
　(者麻衣戴笠為王姓者題詩曰宗人故疑其王姓雪/菴和尚名暨隠于重慶白龍山好讀離騷讀一篇則)
　(投于水投已輒哭至成化初將死其徒曰師何許人/張目曰松陽故疑其為松陽葉希賢或曰郭節也梁)
　(田玉官郎中為僧良玉中書舍人鬻書海南市良用/為舟師死于水中節為道士皆定海人何申中書舍)
　(人奉使四川聞變嘔血發疽死宋和郭節皆中書舍/人何州海州人俱走異域賣卜郭良為道士九人者)
　(松陽王詔逰治平寺于轉輪藏上得書一卷載建文/亡臣二十餘人可辨者九人樂清樵夫聞殺方博士)
　(號哭投港橋下死臨海東湖樵夫聞新詔痛哭投湖/死儲福無錫人妻范年二十有貴官聞其色欲委禽)
　(焉執刀自防養姑以卒龔翊字大章崑山人宣徳中/巡撫兩薦之辭曰翊仕無害于義恐負往日城門一)
　(慟耳陳本朝乾隆四十一年追諡練子寧忠肅卓敬/忠毅  迪巨敬暴昭王良姚善陳彦回忠烈廖昇王)
　(艮龔泰周是修黄觀茅大芳胡閏王叔英髙巍黄鉞/曽鳳韶劉璟忠節侯泰郭任髙翔張彦方周繼瑜陳)
　(質烈愍練大亨葉福程本立鄒瑾魏冕鄒朴盧逈黄/魁周璿戴徳彞陳繼之韓永林英謝申甘霖丁志方)
　(董鏞宋徴徐子權陳思賢王度張倫蔡運節愍陳鳳/山陳丹山侯敬祖侯玘郭經茅順童茅道夀胡傳道)
　(伍性原陳應宗林珏鄒君黙曽廷瑞吕賢葉希賢牛/景先程濟河西傭補鍋匠馮翁雲門僧若耶溪樵玉)
　(山樵者梁田玉梁良玉梁良用梁中節何申宋和郭/節何洲郭良樂清臨海二樵夫儲福龔翊並入祠)
　　發明(惠帝以柔牽之資丁强藩之逼智力兼困以/至于亡然其天性仁厚親賢好學除軍衛單)
　　(丁減蘇松重賦澤施未久善政在民是以天命雖/移人心猶結而成祖本由逆取復果于殘殺一時)
　　(忠義如林蹈九死而不悔何其酷也至若遯山逃/海諸人流離䀜昧身之既隠焉用文為而聞風感)
　　(興若將親炙然疑交作所由来矣夫據左氏傳則/程嬰杵臼皆為烏有然馬遷逸事人人樂道故明)
　　(史以為與其過而去之寧過而存之忠貞之氣屈/極而伸至今四百年後易名列祀折一衷而定論)
　　(見他説以闕疑所以揭幽潛于/日月懼亂賊于春秋豈不韙歟)
遷孝康皇帝主于陵園
　(仍舊諡稱懿文太子遣安王楹祭告遷其主于陵園/太后吕氏仍稱太子妃改封呉王允燧廣澤王衡王)
　(允熞懷恩王徐王允熈敖惠王隨母妃吕氏居陵園/尋廢允燧允熞為庶人錮鳳陽改封允熈為甌寧王)
　(奉太/子祀)
秋七月革建文年號
　(詔以今年為洪武三十五年明年為永樂元年建文/中更改諸法一復舊制山東北平河南被兵州縣復)
　(徭役三年未被兵者與鳳陽淮安徐滁揚三/州蠲租一年餘天下州縣蠲今年田租之半)質實(案/成)
　(祖不欲用惠帝年號又不欲于季夏改元故于即位/之初仍以洪武三十五年為紀説者遂謂止改是年)
　(不知據成祖實録是年六月己巳即位庚午命五府/六部一應建文中所改易洪武政令條格悉復舊制)
　(遂仍以洪武紀年今年稱洪武三十五年秋七月壬/午朔下詔改明年為永樂元年又按實録洪武三十)
　(五年十月定北平守城功賞以嵗月久近為第洪武/三十二年至三十五年為上洪武三十三年至三十)
　(五年次之洪武三十四年至三十五年又次之則是/革除之明證矣其後史官修實録于洪武三十五年)
　(六月以前但書元二三四年而無號葢曲為遷就/以掩其非所謂名不正則言不順亦不足置辨矣)
召陳瑛為左副都御史
　(瑛前以受燕邸金通密謀謫廣西至是召為副都御/史署院事瑛天資殘忍受寵任益務刻深言廷臣效)
　(死建文者如黄觀廖昇王叔英周是修王良顔伯瑋/等其心與叛逆等請追戮之帝不聴後瑛閲方孝孺)
　(等獄詞遂簿録觀叔英等家疎族外親莫不連染胡/閏之獄所籍數百家號寃聲徹天兩列御史皆掩泣)
　(瑛謂人曰不以叛逆處此輩則吾/等為無名于是諸忠臣無遺種矣)
復官制
　(吏部言建文中凡中外大小衙門有創革陞降官員/額數有増減者及所更改文武散官並宜遵復舊制)
　(帝曰前人創制皆有深意行之既久無/弊輒改此其所以敗亡也俱速改復舊)
以房吉田慶張本為揚州知府
　(滁州知州房吉首詣軍門朝見泰州知州田慶協謀/効順江都縣知縣張本率全城歸附皆擢揚州知府)
　(吏部言今揚州已有知府/譚友徳帝命同理府事)質實(江都縣漢置明為揚/州府治今因之張本)
　(字致中/東阿人)
　　發明(成祖但知賞迎附之功而不以任賢安民為/務一郡而太守四焉幾于治絲而棼之矣一)
　　(時刑賞不/亦濫乎)
八月以侍讀解縉編修黄淮入直文淵閣侍讀胡廣修
撰楊榮編修楊士竒檢討金幼孜胡儼同入直預機務
　(初縉入臨太祖為有司所劾謫河州衛吏建文中以/董倫薦官翰林待詔帝即位擢侍讀與淮常立御榻)
　(左備顧問或至夜分帝就寢猶賜坐榻前語機密至/是命七人同入直預機務謂之内閣内閣之名及㕘)
　(預機務皆自此始犯帝于宫中得建文時羣臣所上/封事千餘通有干  者命縉等徧閲有闗軍馬錢糧)
　(數日者留餘悉焚之從容問曰爾等亦有之乎衆稽/首未對修撰李貫進曰臣實無之帝曰爾以獨無為)
　(賢耶食其禄者任其事爾等前日事/彼則忠于彼今日事朕當忠于朕耳)
執兵部尚書鐵鉉至不屈殺之
　(初燕兵渡江鉉屯淮上兵亦潰至是執鉉至反背坐/廷中嫚罵令其回顧終不可遂磔于市年三十七子)
　(福安戍河池父仲名年八/十三母薛並安置海南)質實(河池宋置縣明永樂/六年升州屬慶逺府)
　(今因之紀事本末鉉被執不屈割其耳鼻不肯顧爇/其肉納口中問曰甘否鉉厲聲曰忠臣孝子肉有何)
　(不甘遂寸磔之罵不絶舁大鑊油熬之屍不可轉令/内侍以鐵棒十餘夾持之使北面笑曰爾今亦朝我)
　(耶油沸蹙濺起丈餘仍反背如故乃大驚詫命葬之/幼子康安充匠死或曰先死二女發教坊終不辱)
　(本朝乾隆四十一/年追諡鐵鉉忠定)
殺御史大夫景清夷其族
　(清倜儻尚大節燕師入諸臣死者甚衆清獨委蛇班/行人怪之一日早朝衣緋懷刄入先是欽天監奏異)
　(星赤色犯帝座甚急帝故疑清及朝清獨著緋搜得/所藏刄詰責之清奮起曰欲為故主報讐耳遂磔于)
　(市族之籍其鄉轉相攀染/謂之𤓰蔓抄村里為墟)質實(王鏊守溪筆記文皇/至金川門百官迎拜)
　(江次清獨直立罵不已乃命左右抉其齒且抉且罵/含血直噀上衣乃命醢之罪及九族久之上畫寢夢)
　(清入殿追之上曰清猶能為厲耶乃籍其鄉轉相攀/染謂之瓜蔓抄其説與明史異紀事本末有青州教)
　(授劉固者依清居清遇害連及固與弟國母袁氏同/受刑于聚寳門外固子超年十五有膂力臨刑仰天)
　(大呼網索俱斷奪刀連殺十餘人詔磔之/  本朝乾隆四十一年追諡景清忠壯)
九月論邱福等三十人功封爵有差
　(邱福淇國公朱能成國公張武等侯者十三人徐祥/等伯者十一人又以欵附功封王寧為侯茹瑺陳瑄)
　(王佐皆/為伯)質實(張武封成陽侯陳珪泰州人封泰寧侯/鄭亨合肥人封武安侯孟善海豐人封)
　(保定侯霍親䝉古人封同安侯顧成封鎮逺侯王忠/孝感人封靖安侯王聰蘄水人封武城侯徐忠合肥)
　(人封永康侯張信封隆平侯李逺封安平侯鄭亮合/肥人封成安侯房寛陳州人封思恩侯徐祥大冶人)
　(封興安伯徐理西平人封武康伯李濬和州人封襄/城伯張輔字文弼玉長子封信安伯唐雲封新昌伯)
　(譚忠淵子封新寧伯孫巖鳳陽人封應城伯房勝景/陵人封富昌伯趙彞虹人封忻城伯陳旭全椒人封)
　(雲陽伯劉才字子才霍邱人封廣恩伯王寧封永春/侯茹瑺封忠誠伯陳瑄封平江伯王佐封順昌伯又)
　(追封張玉榮國公譚淵崇安侯陳亨涇國/公王真金鄉侯  霍親舊作火真今改)
冬十月重修太祖實錄
　(以建文中所修為失實乃重修之命李景隆茹瑺監/修前纂修官南昌知府葉惠仲以直書燕起兵事族)
　(誅/)質實(年本朝乾隆四十一/  追諡葉惠仲節愍)
十一月立妃徐氏為皇后
　(后中山王/徐達之女)
　
御定資治通鑑綱目三編卷四
欽定四庫全書
御定資治通鑑綱目三編卷五
　(起癸未明成祖永樂元年/盡己丑明成祖永樂七年)凡七年
(癸/未)成祖文皇帝永樂元年春正月復周齊代岷四王國
　(帝即位復四王爵遼王植改封荆州至是四年皆子/舊封各令之國谷王橞以開門功賞賜優渥尋徙封)
　(長沙遼府長史程通建文朝上封事陳禦備策有言/其多指斥者下獄死并捕其友人徽州知府黄希范)
　(論死籍/其家)質實(按明史諸王表以遼王植之改封荆州/系之永樂二年而遼簡王傳云建文中)
　(燕兵起植渡海歸朝改封荆州是又謂植之改封在/建文時攷明成祖實録洪武三十五年九月敕遼王)
　(植曰弟以遼地荒逺經涉海洋固請改國荆州且以/廣寜重鎮就留三䕶衛于彼以益邊防欲于荆州别)
　(給一衛備使令言之再三却而復至勉從所請建國/荆州而仍舊封號則植之改封荆州實于成祖即位)
　(之九月明史表傳皆誤希本朝乾隆/四十一年追諡程通黄  范節愍)
以北平為北京
　(設北京留守行後軍都督府行部國/子監行太僕寺改北平為順天府)質實(行都督府/置左右都)
　(督同知僉事等官行部置尚書二員/侍郎四員所屬六曹各設郎中等官)
二月遣御史分巡天下
　(命監察御史分詣各布政司巡視民瘼自是/為定制至洪熙元年定出巡史期以八月)
徙寧王權于南昌
　(初權之被誘入闗也帝許以事成中分天下及即位/留之京師時大寧殘廢已無可歸乃乞改南土請蘇)
　(州及錢塘皆不許封之南昌詔即布政司為邸瓴甋/規制無所更已而有告權巫蠱誹謗者宻探無騐得)
　(已權自是日韜晦搆精廬一區讀/書鼓琴其間終帝之世得無患)質實(姜清秘史王/屏從兵與老)
　(中官數人偕往南昌稱病卧城樓乞即封南昌帝不/得已封之考明史寧王以善謀稱既被成祖誘執復)
　(不許封内地當必圖免禍自全豈有不俟命而徑往/南昌之理成祖實録云遣王之國賜鈔一萬錠親製)
　(詩送之野史不足據也錢塘秦錢塘/縣改唐為塘明為杭州府治今因之)
遣中官侯顯等使外域
　(帝聞烏斯藏僧哈里馬勒善幻化欲致一見因通迤/西諸番命顯齎書幣往迓選壯士健馬䕶行未㡬又)
　(遣馬彬使瓜哇蘇門答剌諸國李興使暹羅尹慶使/滿剌加柯枝諸國于是中官銜命異域者紛紛四出)
　(矣/)質實(瓜哇在占城西南宣徳七年入貢表書一千/三百七十六年葢漢宣帝元康元年乃其建)
　(國之始蘇門答剌在占城西南海中或言即漢條支/唐波斯大食二國地西洋要㑹也暹羅即隋唐赤土)
　(國後分為暹與羅斛二國元時羅斛并有暹地遂稱/暹羅斛洪武十年来朝賜暹羅國王之印自是始稱)
　(暹羅滿剌加在占城南海中或言即古頓遜唐哥羅/富沙柯枝在西海中或言即古盤盤國  哈里瑪勒)
　(舊作哈立/麻今改)
三月徙大寧都司于保定始以大寧地畀烏梁海
　(初北平兵起厚賂三衛説之来既誘執寧王權乃選/烏梁海三千人為竒兵從戰至是改北平行都司為)
　(大寧都司徙保定遂割大寧地畀烏梁海以償前勞/自是洪梁中所築諸城盡廢北邊失一重鎮天順末)
　(末遼為東西及三岔河北故地悉為/烏梁海所有遼東宣府聲援隔絶矣)質實(遼河在奉/天府西一)
　(百里有東西二源自邊外合流而南經開原鐵嶺二/縣西又南經承徳遼陽海城之西又南入海三岔河)
　(一作三汊河遼河流經鐵嶺縣北清河自東来㑹入/雙峽口西南分為二曰内遼河外遼河遠縣之西南)
　(合為一至開城為巨流河又分流復南滙經海城縣/之西與太子河㑹謂之三汊河左右即遼東遼西所)
　(由/分)
命平江伯陳瑄等督海運餉北京遼東
　(洪武中靖海侯吳禎等先後督江浙邊海衛軍嵗轉/遼餉至三十年以遼餉贏羡罷海運及是北方軍儲)
　(不足乃命瑄與都督僉事宣信帥舟師由海道/運糧四十九萬石餉北京遼東自後嵗以為常)
振直𨽻北京山東河南饑
夏四月命户部尚書夏原吉浚吳淞江
　(時蘇松嘉湖數郡頻年水災命原吉治之原吉上言/浙西諸郡蘇松最居下流嘉湖常頗髙環以太湖綿)
　(亘五百里納杭湖宣歙溪澗之水散注澱山諸湖以/入三泖頃為浦港湮塞漲溢害稼拯治之法在濬呉)
　(淞諸浦按呉淞江袤二百餘里廣百五十餘丈西接/太湖東通海前代常疏之然當潮汐之衡旋疏旋塞)
　(自吳江長橋抵下界浦百二十餘里水流雖通實多/窄淺從浦扺上海南蹌浦口百三十餘里潮汐淤塞)
　(已成平陸灧沙游泥難以施工嘉定劉家港即古婁/江徑入海常熟白苑港徑入江皆廣川急流宜疏吳)
　(淞南北兩岸安亭等浦引太湖諸水入劉家白苑二港/使其勢分松江大黄浦乃通吳淞要道今下流遏塞)
　(難濬旁有范家浜至南蹌浦口徑達海宜濬令深濶/上接大黄浦達泖湖之水庶㡬復禹貢三江入海之)
　(舊水道既通乃相地勢各置石閘以時啟閉毎嵗水/涸時預修圩岸以防暴流則水患可息帝命發民丁)
　(開濬原吉晝夜經畫布衣徒步以身/先之明年原吉復行九月功遂成)質實(呉淞江即/古松江自)
　(太湖分流經吳江縣東南下流至嘉定縣入海太湖/在蘇州府西南常州府東南湖州府北周五百里亦)
　(曰五湖震澤具區笠澤皆是也歙縣秦置明為徽州/府治今因之澱山湖在崑山縣東南八十里松江府)
　(西北七十二里澱山舊在湖中嵗久沙淤山去湖十/餘里三泖即泖湖在婁縣西三十五里有上中下三)
　(名北為上泖亦曰圓泖中為大泖南為下泖亦曰長作/泖長橋在吳江縣東二里長一百三十丈下界浦一)
　(夏駕浦在崑山縣東南二十里南蹌浦舊志在上海/縣東北三十六里今堙劉家浜即劉河口在嘉定縣)
　(北二十四里太倉州東南七十里婁江入海之口也/常熟縣梁置唐移置于故海虞城明屬蘇州府今因)
　(之白泖港在常熟縣東七十里今曰白苑浦在太倉/州東北宋嘗置砦于此安亭在崑山縣東南四十五)
　(里今有鎮大黄浦在松江府東南十八里首受三泖/諸水東流經華亭諸縣至上海縣東北合吳淞江入)
　(海相傳楚春申君所鑿亦名春申浦范家浜在松江/府東二十五里三江史記正義蘇州東南三十里名)
　(三江口一江西南上七十里至太湖曰松江一江東/北下三百餘里入海曰下江亦曰婁江一江東南上)
　(七十里至白蜆湖曰上江亦曰東江方輿記要云按/原吉治水時多艷稱之議者謂原吉浚白茅欲以洩)
　(湖水不知白茅勢髙于湖終不足以洩震澤之水又/鑿下駕浦掣吳淞江水北達婁江不知婁江雖通僅)
　(自復故道而新洋下駕二浦横衝松江之腹是反為/之害也又浚上海范家浜掣吳淞江南達黄浦入海)
　(不知松江為東西横流大水勢順流駛黄浦為南北/縱流小水勢逆流緩𨗳南北之縱浦奪東西之巨流)
　(是通其小而塞其大計一時之近功㤀百世之/逺圖也其後三呉多水患實原吉創垂未善云)
秋八月徙富民實北京
　(時發流罪以下墾北京田又徙直𨽻/蘇州等十郡浙江等九省富民實之)
削歴城侯盛庸爵尋自殺
　(帝初命庸鎮淮安旋移山東庸常不自安/陳英誣以心懐異謀遂削其爵庸自殺)
冬十一月頒大統厯于朝鮮諸國
北京地震
閏十一月封胡􁞗為安南國王
　(建文初黎季犛弑國王陳日焜立其子顒又弑之立/其弟􁁉復弑􁁉而簒其位更姓名曰胡一元名其子)
　(蒼曰胡􁞗謂出帝舜裔胡公後僭國號大虞年號元/聖尋自稱太上皇傳位于􁞗朝廷不知也帝初踐祚)
　(􁞗遺使奉表朝貢詭言安南王陳氏嗣絶臣陳氏甥/為衆所推乞賜封爵帝遣使齎敕諭其陪臣耆老詢)
　(以陳氏繼嗣有無及推立誠偽􁞗隨遣使還奏遂詔/封􁞗未㡬安南舊臣裴伯耆詣闕告難言臣祖父皆)
　(執政大夫死國事賊臣黎季犛乃故經畧使黎國髦/之子弑主篡位屠戮忠良滅族者以百十數臣兄弟)
　(妻孥亦遭害臣禦冦東海遁逃詣闕明年老撾送前/國王日煃弟陳天平来奔請兵復讐􁞗方使賀正旦)
　(帝出天平示之皆錯愕下拜有泣者伯耆責使者以/大義帝始悔封􁞗之悞遣使詰責令具簒弑之状以)
　(聞􁞗復遣使謝罪請迎天平歸國帝信之三年冬遣/都督僉事黄中吕毅以兵納天平於安南四年春將)
　(至芹站山徑險悪􁞗伏兵邀殺天平輔行薛嵓自經/死中等整兵欲戰橋斷不得前引還帝大怒决意興)
　(師徵中毅至貸其/死隨軍立功自贖)質實(成祖實録陳天平奏云臣天/平前安南王烜之孫天明之)
　(子日煃弟也日煃卒弟曔立子晛繼之晛子顒顒子/􁁉皆為黎季犛所弑與史傳小異老撾古不通中國)
　(成祖即位土官刀線歹貢方物始置老撾軍民宣慰/使司其地南至交趾西北六十八程至雲南布政司)
　(今為南掌國芹站在二安南國舊諒山府雞陵闗南吕/毅項城人􁞗有低邸  音又七修類稿安南黎季□及)
　(子奆□疑即䎰字音昨/奆權上聲玉篇甚大也)
始命内臣出鎮
　(初恵帝御内臣嚴燕兵逼江北多逃入軍中漏朝廷/虚實帝深以為忠於已及即位封賞既行諸宦官言)
　(功不已帝患之㑹鎮逺侯顧成都督韓觀劉真何福/等出鎮貴州廣西遼東寧夏諸邊乃命宦官有謀者)
　(與之偕行賜公侯服位諸将上未㡬雲南大同甘肅/宣府永平寧波亦各相繼遣使已又設京營提督大)
　(權悉以委寄遂/為一代厲階)質實(王世貞史料以中官出鎮自永/樂八年遣馬靖始明史本革除)
　(備遺録始于是年特書/于本紀今據之書于此)
(甲/申)二年春三月始選進士為翰林院庶吉士
　(先是庶吉士不專屬翰林及是春廷試進士賜曾棨/等及第出身有差復命於第二甲擇文學優等楊相)
　(等五十人及善書者湯流等十人俱為翰林院庶吉/士于是庶吉士遂為翰林官尋又命學士解縉等選)
　(才資英敏者就學文淵閣縉等選修撰棨庶吉士相/等二十八人以應二十八宿之數庶吉士周忱自陳)
　(年少願學帝喜而俞之時人謂之/挨宿以其在二十八宿之外也)質實(選進士為翰/林院庶吉士)
　(謂之館選其後或閒科一選或連科屢選或數科不/選所選多寡無定額比三年試之其留者二甲授編)
　(修三甲授檢討不得留者為給事中御史主事或外/為州縣官謂之散館宣徳五年始命學士教習萬厯)
　(以後掌教習者以吏禮二部侍郎為之曾棨字子啟/永豐人楊相泰和人湯流泰和人周忱字恂如吉水)
　(人按實録縉等選修撰曾棨編修周述周孟簡庶吉/士楊相劉子欽彭汝噐王英王直余鼎章敞王訓柴)
　(廣敬王道熊直陳敬宗沈升洪順章朴余學夔羅汝/敬盧翰湯流李時勉段明倪維哲袁添禄吾紳楊勉)
　(二十八人就學文淵閣命司禮監月給筆墨紙光禄/給朝暮膳禮部月給膏燭鈔人三錠工部擇近第宅)
　(居之周述字崇述吉水人孟簡述從弟劉子欽吉水/人彭汝器安福人王英字時彦金谿人王直泰和人)
　(余鼎星子人章敝字尚文㑹稽人王訓廬陵人柴廣/敬餘姚人王道永嘉人熊直豐城人陳敬宗字光世)
　(慈谿人沈升海寧人洪順懐安人章朴寧海人余學/夔泰和人羅汝敬吉水人盧翰星子人李時勉名懋)
　(以字行安福人段明守時舉武進人倪維哲一作惟/善晉江人袁添禄衡山人吾紳字叔縉開化人楊勉)
　(江寧/人)
夏四月立子髙熾為皇太子封髙煦為漢王髙燧為趙
王
　(帝初起兵髙煦常從戰有功帝以為類已髙煦亦以/此自負謀奪嫡及議建儲邱福等言髙煦有功宜立)
　(獨金忠力争以為不可帝召解縉問之縉稱皇太子/仁孝天下歸心帝不應縉又頓首曰好聖孫為皇孫)
　(瞻基也復問黄淮尹昌/隆對與縉同帝意乃决)質實(髙煦初封雲南後改樂/安髙燧封彰徳皇孫瞻)
　(基仁宗孝誠張皇/后生是為宣宗)
以僧道衍為太子少師
　(道衍從帝藩邸定䇿起兵戰守機事皆决焉帝即位/授道衍僧録司左善世及是論功為第一拜資善大)
　(夫太子少師復姚姓賜名廣孝帝與語呼為少師而/不名命蓄髪不肯賜第及兩宫人皆不受常居僧寺)
　(退朝仍緇衣帝往来兩都出塞北征留輔太/子於南京皇長孫出閣就學又侍説書)
六月汰冗官
　(帝以吏部所録中外官數比舊額增數倍命汰之尚/書蹇義等言在京各官額外添設者送部别用在外)
　(令所𨽻上官嚴行考覈今年所取二甲三甲進士量/留七十員分𨽻諸司觀政各王府教授伴讀缺於第)
　(三甲内選用餘悉/遣歸進學從之)
封哈宻恩克特穆爾為忠順王
　(哈宻漢伊吾盧地元末以威武王納固爾鎮之改封/肅王卒弟恩克特穆爾嗣帝即位遣使招諭遂入貢)
　(詔封忠順王明年迤北汗郭勒齊毒死/之以病卒聞命其兄子托克托襲封)質實(伊吾盧/後漢置)
　(宜禾都尉於此唐置伊州明設哈宻衛其後為土爾/番所據今編旗視各䝉古有通判駐之在嘉峪闗西)
　(北一千六百里納固爾元族子恩克特穆爾舊作安/克帖木兒納固爾舊作納忽里托克托舊作脱脱今)
　(並/改)
秋九月周王橚來朝獻騶虞
　(百官請賀帝曰祥瑞之來易令人驕是以明主遇祥/自警未嘗因祥自怠警怠者國之安危繫焉騶虞若)
　(果為祥在朕/更當修省)
以胡儼為國子祭酒
　(儼在閣承顧問嘗不欲先人然/少戇帝以為祭酒遂不預機務)
冬十月河决開封
　(命河南都司布政司城/池有衝決者即修之)
黄河清
　(蒲城河津黄河清十二/月同州韓城黄河亦清)質實(河津宋宣和初改龍門/縣曰河津明屬蒲州今)
　(屬絳州同州西魏置明屬西安府今升府韓城/隋改夏陽縣曰韓城明屬同州今屬同州府)
籍長興侯耿炳文家炳文自殺
　(刑部尚書鄭賜都御史陳英劾炳文衣服器皿有龍/鳯飾玉帶用紅鞓僭妄不道詔籍其家炳文遂自殺)
　(子璿前軍都督僉事尚懿文太子長女江都公主建/文初進駙馬都尉炳文北伐璿勸直捣北平不聴帝)
　(即位璿稱病不出坐罪死弟瓛後軍都督僉事與弟/尚寳司卿瑄皆坐罪死炳文雖太祖功臣然以惠帝)
　(肺腑戚故賜等/希㫖劾之遂及)
十一月京師地震
　(濟南開/封亦震)
蠲蘇松嘉湖杭水災田租
十二月李景隆有罪削爵
　(初景隆以迎降功加太子太保授左柱國朝廷有大/事景隆以班首主議諸臣皆不平周王首發其建文)
　(時至邸受賕事廷臣復劾其與弟增枝謀逆有状詔/削勲號絶朝請至是李至剛復言其居家不道事遂)
　(奪爵固私/第籍其家)質實(李至剛名綱以/字行華亭人)
(乙/酉)三年春正月韃靼索和爾内屬
　(初北平兵起㑹果勒齊弑坤特穆爾稱汗遣使賀之/遂與通和其國公趙圖嚕根等率衆助戰並厚加犒)
　(賜及帝即位屢使致書果勒齊賜之銀幣并及其知/院阿嚕台等至是阿嚕台别部索和爾及察罕達嚕)
　(噶等先/後来歸)質實(索和爾舊作埽湖兒趙圖嚕根舊作/脱列干達嚕噶舊作達魯花今並改)
免順天永平保定田租二年
　(以數年用兵供給/特勞故休息之)
二月命趙王髙燧居守北京
夏四月除直𨽻浙江湖廣四川廣東江西福建河南户
絶田租
　(計田三萬五千一百八十餘頃是春免湖廣被水田/租六月振蘇松嘉湖饑免天下農民户口食鹽鈔秋)
　(九月蠲蘇松嘉湖水災田/租凡三百三十八萬石)
六月遣中官鄭和使西洋
　(帝疑建文帝亡海外命和及王景𢎞等蹤跡之多齎/金幣率兵二萬七千餘人造大船六十有二由嘉定)
　(劉家港泛海至福建達占城以次遍厯西洋頒天子/詔宣示威徳因給賜其君長不服則以兵懾之五年)
　(和等還諸國使者隨和朝見帝大喜未㡬復命和往/遍賚諸國由是来朝者日衆和先後凡七奉使三擒)
　(畨長諸番利中國貨物益互市通商往来不絶故當時有/三保太監下西洋之説而後之奉命海表者莫不盛稱)
　(和以誇外番然中國前後耗費亦不貲其隨行軍士/或以舟敗漂沒異國有十餘年始得還者什不存一)
　(二/云)質實(鄭和雲南人初使擒舊港酋陳祖義舊港故/三佛齊國也再使擒錫蘭國王伊埒古鼐爾)
　(及其妻子最後蘇門答剌王錫斡拉謀弑其主并欲/殺和和率兵討擒之和是年奉使五年九月還六年)
　(九月再使九年六月還十年十一月往十三年七月/還十四年冬往十七年七月還十九年春往二十年)
　(八月還二十二年正月往比還成祖已晏駕洪熙元/年二月仁宗命和以下番諸軍守備南京南京設守)
　(備自和始宣徳五年六月和景𢎞復奉命厯忽魯謨/斯等十七國而還和事三朝所厯占城瓜哇真臘舊)
　(港暹羅古里滿剌加渤泥蘇門答剌阿魯柯大葛蘭/小葛蘭西洋瑣理瑣里加異勒阿撥把丹南巫里甘)
　(把里錫蘭山南渤利彭亨急蘭丹忽魯謨斯比剌溜/山孫剌木骨都東麻林剌撒祖法兒沙里灣泥竹步)
　(榜葛剌天方黎伐那孤兒凡三十餘國剌伊埒古鼐/爾舊作亞烈苦奈兒錫斡拉舊作蘇斡  今改正)
遣中官山夀帥師出雲州
　(時命武城侯王聰覘邊兵别遣山夀帥騎兵出雲州/北行㑹之人齎一月糧每三十里置五騎以待馳報)
　(宦者典兵/自此始)質實(雲州驛在今赤城縣北三十里即元/故雲州也明洪武初廢州置驛宣徳)
　(五年置城戍為雲州堡景㤗五年/増設千户所  本朝改設守備)
冬十月殺駙馬都尉梅殷
　(初殷守淮安悉力防禦及帝即位殷尚擁兵淮安帝/迫公主齧血為書招之殷得書慟哭乃還京既入見)
　(帝曰駙馬勞苦對曰勞而無功徒自愧耳帝黙然二/年陳英奏殷祝詛畜養亡帝命執殷家人送遼東至)
　(是殷入朝都督僉事譚深指揮趙曦擠殷死橋下以主/殷自投水聞公主牽帝衣大哭問駙馬安在帝曰為)
　(跡賊無自苦尋都督同知許成發其事帝命法司治/深曦罪深曦大呼曰上命也奈何罪臣帝大怒立斬)
　(之籍其家封成永新伯官殷二子順昌為中府都督/同知景福為旗手衛指揮使  鄂爾和者降人也事)
　(殷久請於帝斷深曦手足剖其賜祭殷遂自經死又/國子博士黄彦清坐在殷軍中私諡建文帝誅死)
　質實(黄彦清歙縣人爾本朝乾隆四十一年追諡/彦清節愍  鄂  和舊作瓦刺灰今改正)
十二月沐晟討八百大甸降之
　(初洪武二十一年八百入貢設宣慰司自是及永樂/初頻入貢賜予如例二年以土官刀招你為八百者)
　(乃宣慰使其弟刀招散為八百大甸宣慰使已而遣/内官齎敕諭孟定孟養等部道經八百大甸為招散)
　(所阻及是晟帥車里諸宣慰兵至八百境破其猛利/石崖及者答二塞又至整線寨木邦兵破其江下等)
　(十餘寨八百恐詣/軍門降勅班師)質實(八百世傳部長有妻八百各/領一寨因名八百媳婦元元)
　(統初招附置八百等處宣慰司其地東至車里南至/波勒西至大古喇與緬鄰北至孟艮好佛惡殺寺塔)
　(以萬計俗名慈悲國嘉靖間為緬所并其酋避居景/線為小八百孟定本古蠻地名景麻甸元至元中置)
　(孟定路軍總管府明洪武十五年改孟定府後廢成/祖即位復置今因之𨽻永昌府孟南漢永昌西徼地)
　(蠻名迤水元至元中置雲逺軍民總管府明洪武十/五年改雲逺府十七年改孟養府後廢成祖即位復)
　(置永樂二年改宣慰使司今為孟艮土司地車里古/産里元置撒里路軍民總管府洪武十五年改置車)
　(里軍民府天啟中亾于緬木邦一名孟邦元立木邦/木邦路軍民總管府洪武十五年改木邦府後廢成)
　(祖即位復置永樂二年改宣/慰使司在今永昌府徼外)
(丙/戌)四年春正月初御午朝
　(諭六部及近臣曰早朝四方奏事多君臣之間不得/盡所言午後事簡卿等有所欲言可從容陳論毋以)
　(将晡朕倦於聴納朕有所欲言/者亦欲及此時與卿等商𣙜也)
三月帝詣國子監行釋奠禮
　(帝服皮弁行四拜禮御彛倫堂授經設几榻賜講官/及大臣翰林坐祭酒司業博士助教序進坐講諸生)
　(圜立以聴祭酒胡儼講堯典/同業張智講㤗卦賜百官茶)質實(張智順/昌人)
置開元廣寧馬市
　(設馬市三一在開原南闗以待海西一在開原城東/一在廣寧以待朶顔三衛既而城東廣寧市皆廢惟)
　(南闗市/獨存)
夏四月詔求遺書
　(帝視朝暇輙御便殿閲書史召翰林儒臣講論嘗問/文淵閣經史子集皆備否學士解縉對曰經史粗備)
　(子集尚多闕乃命禮部/遣使四出購求遺書)
振常州廬州安慶饑
　(是秋九月振蘇州常杭嘉湖/流民復業者十二萬餘户)
六月己未朔日有食之
　(是日隂雲不見禮部尚書鄭賜請賀帝曰天下至大/他處見者多矣且隂陽家言日食而隂雲不見者水)
　(將為災可/賀乎不許)
秋七月以成國公朱能為征夷將軍帥師討安南
　(帝大發兵討安南命能為征夷將軍沐晟張輔副之/帥十八將軍分道進能出廣西晟出雲南詔之曰安)
　(南皆朕赤子惟黎季犛父子首惡必誅他脇從者勿/治罪人既得擇陳氏子孫賢者立之母養亂母玩冦)
　(毋毁廬墓毋害禾稼毋攘財貨掠子/女毋殺降有一於此雖功不宥焉)
閏七月營北京宫殿
　(廷臣請建北京宫殿以備巡幸乃分遣大臣詣川湖/各省採木命㤗寧侯陳珪等董治瓴甓徵天下工匠)
　(選在京諸衛及河南山東等處軍民/赴北京供役期以明年五月興工)
八月齊王榑有罪廢為庶人
　(榑性凶暴復國後益驕縱帝賜書戒之不悛五月榑/入朝廷臣劾榑罪榑厲聲曰奸臣喋喋又欲效建文)
　(時耶㑹盡斮此輩帝聞之怒留之京邸削/官屬䕶衛及是召其子至並廢為庶人)
冬十月朱能卒於軍詔以張輔代之
　(能至龍州病卒追/封東平王諡武烈)
十一月髙文雅上書言事詔授以官
　(先是通政使受四方章奏非重務不以聞帝知之降/㫖切責至是户部人材髙文雅上書言時政首舉建)
　(文事次及救荒䘏民陳瑛劾其狂妄請罪之帝曰草/野之人不知忌諱言苟可採勿以直而廢之諭鄭賜)
　(曰不罪直言則忠言進諛言退瑛刻薄/非助朕為善者命吏部量授文雅官)
十二月赦
　(先是五月諭法司曰決獄貴明而無滯前見刑部引/奏遼東衛官縱軍士往髙麗者一指揮專理屯田未)
　(嘗與知而一概逮繫久不䟽決至於病危設死是枉/殺之也今天氣已熱徒流以下令所在發遣十一月)
　(法司進月繫囚數几數百人大辟十之一帝曰寒沍/淹禁必有死不當罪者凡雜犯死罪以下約二日悉)
　(發遣至是/大赦天下)
張輔大破安南兵
　(輔軍出慿祥度坡壘闗檄季犛二十罪進破隘留雞/陵二闗道芹站抵新福沐晟亦由䝉自蓮花灘出宣)
　(光江徑野蒲斬木通道奪諸闗隘營白鶴安南有東/西二都依宣洮沱富良四江為固賊縁江南岸樹柵)
　(築城於多邦隘城柵橋艦連亘九百餘里兵七百萬/欲據險以老輔師輔軍次富良江遣都督朱榮破賊)
　(於嘉林江遂與沐晟合軍進攻多邦城夜四鼓令都/督黄中等将死士人持炬火銅角越重濠雲梯傅其)
　(城都指揮蔡福先登士蟻附而上角鳴萬炬齊舉遂/入城賊驅象迎戰輔以畫獅䝉馬衝之翼以神機火)
　(器衆皆反走賊大潰追至繖圓山盡焚縁江木柵進/充東都輯吏民撫降附遣别将李彬陳旭取西都分)
　(軍破其援兵三江州縣皆望風降季犛焚宫室倉庫/遁入海明年春定東潮諒江諸府大破季犛舟師於)
　(木丸斬首/三萬餘級)質實(慿祥宋慿祥峒明置縣後升州屬思/明府今為土州屬太平府坡壘闗在)
　(慿祥州西南界首闗南三十里隘留闗在安南舊諒/山府北隘留南為雞陵闗又南為芹站永樂五年改)
　(雞陵闗為鎮夷闗新福安南縣屬北江府在芹站西/䝉自縣元置明屬臨安府今因之蓮花灘在䝉自縣)
　(南為入安南大道即梨花江所經也宣光江在安南/舊宣化府曠縣北源自雲南臨安府教化長官司入)
　(境流七百餘里達宣化野蒲隘在宣化府西北白鶴/江在安南舊興化府北東西二都交人以交州府為)
　(東都即古龍編城以清化府為西都即古九真城洮/江即雲南瀾滄江下流經安南臨洮府謂之洮江其)
　(北曰宣江亦曰宣化江其南曰沱江合流處曰三口/至交州界為富良江多邦隘在安南舊廣威州西嘉)
　(林江在安南舊北江府西南富良江支流也以經嘉/林州故名繖圓山在安南舊嘉興州東三江府領洮)
　(江宣江沱江三州東潮州屬舊新安府諒江府在安/南舊交州府東北木凡江在交州成祖實録輔得諜)
　(報賊舟往来富良江距交州下流二十里又言季犛/等聚舟於黄江等處遂領軍次木丸江水陸並進朱)
　(榮字仲/華泝人)
甌寧王允熙卒
　(邸中火王暴卒/年十六諡哀簡)
(丁/亥)五年春二月謫解縉為廣西㕘議
　(縉建議立太子語稍稍傳外庭髙煦/深怨之譖縉洩禁中語帝怒遽出縉)
三月封西僧哈里瑪勒為大寳法王
　(前年冬侯顯偕哈里瑪勒至帝令建齊於靈谷寺為/髙帝髙后薦福或言卿雲甘露青鳥白象之屬連日)
　(畢見帝大喜侍臣多獻賦頌乃封哈里瑪勒萬行具/足十方最勝圖覺妙智慧善普應祐國演教如来大)
　(寳法王西天大善自在佛領天下釋教/賜印誥其徒三人亦封灌頂大國師)質實(靈谷寺/在上元)
　(縣東北鍾/山之陽)
夏四月皇長孫瞻基出閣就學
　(時生十/年矣)
五月張輔禽黎季犛及其子蒼送京師
　(官軍追賊至膠州縣悶海口還至鹹子闗賊以海艘/入富良江輔與沐晟夾岸迎戰都督桞升等以舟師)
　(横擊大破之季犛父子以小舟遁至海門涇鵲淺時/久晴水涸賊棄舟走官軍至驟雨水漲數尺舟畢渡)
　(抵茶籠循舉厥江至日南州竒羅海口永定衛卒王/柴胡等生擒黎季犛於海口山中土人武如卿等獲)
　(其子蒼於永盎海口髙望山及其偽太/子諸王將相大臣等檻送京師安南平)質實(膠水縣/在安南)
　(舊奉化府西南悶海口其地下濕不可駐鹹子闗在/舊建昌府快州西北自東南海道入者此為要㑹之)
　(處荼籠城在安南舊乂安府北竒羅縣在乂安府東/南方輿紀要禽黎蒼於天琴山山在竒羅縣東是秋)
　(八月前軍都督僉事髙士文捕七源州餘冦至廣源/州遇冦力戰死輔遣將討平之髙士文咸陽人贈建)
　(平伯栁升/懐逺人)
河南饑逮治匿災有司
　(諭都察院曰河南郡縣薦罹旱澇有司匿不以聞有/言雨賜時若禾稼茂實者及遣人視之民所收十不)
　(及四五或十不及一至掇草實為食聞之惻然亟發/粟振之已有飢死者此朕任用匪人之過已悉寘於)
　(法其榜諭天下有司凡災/傷不以聞者罪之不宥)
六月置交阯布政司以行部尚書黄福領之
　(求陳氏後不得乃以安南為交阯設交州北江諒江/三江建平新安建昌奉化清化鎮蠻諒山新平演州)
　(乂安順化十五府分轄三十六州一百八十一縣又/設太原宣化嘉興歸化廣威五州直𨽻布政司分轄)
　(二十九州縣其他要害咸設衛所控之置三司以前/工部侍郎張顯宗福建布政司左㕘政王平為左右)
　(布政司前河南按察使阮友彰為按察使命尚書/黄福兼掌布政二司事吕毅掌都司黄中副之)質實
　(成祖實録改交阯龍興府為鎮蠻府建興府為建平府/天長府為奉化府新興府為新安府國威州為威蠻)
　(州宣光州為宣化州上福州為福安州安邦州為靖/安州日南州為南靖州布政州為政平州明靈州為)
　(南靈州龍眼縣為清逺縣安世縣為清安縣應天縣/為應平縣山明縣為山定縣上福縣為保福縣龍潭)
　(縣為清潭縣丹鳯縣為丹山縣龍㧞縣為隴拔縣天/施縣為施化縣古戰縣為古平縣統兵縣為統寧縣)
　(佛誓縣為善誓縣天本縣為安本縣獨立縣為平立費/縣黎家縣為黎平縣御天縣為新化縣費家縣為古)
　(縣安邦縣為同安縣安興縣為安和縣茶龍縣為茶清/縣杜家縣為古杜縣上路縣為路平縣上福縣為福)
　(康縣布政縣為政和縣鄧家縣為古鄧縣左布縣為/左平縣世榮縣為士榮縣餘仍其舊定交阯所隸州)
　(縣交州北江諒江三江建平新安建昌奉化清化鎮/蠻諒山新平演州乂安順化總十五府以威蠻福安)
　(三帶慈亷利仁五州隸交州府本府親領東闗慈亷/二縣威蠻州領清定清威應平大堂四縣福安州領)
　(保福扶留清潭三縣三帶州領扶隆安朗扶寜安樂/立石元郎六縣慈亷州領丹山石室二縣利仁州領)
　(清亷平陸古榜古者古禮利仁六縣以嘉林武寧北/江三州隸北江府本府親領超類嘉林二縣嘉林州)
　(領安定細江善才三縣武寧州領仙遊武寧東岸慈山/安豐五縣北江州領新福善誓安越三縣以諒江南)
　(䇿上洪三州隸諒江府本府親領清逺古勇鳳山那/岸陸那五縣諒江州領清安安寧古隴保禄四縣南)
　(䇿州領青林至靈平河三縣上洪州領唐濠唐安多/錦三縣以洮江宣江沱江三州隷三江府洮江州領)
　(山圍麻溪清波夏華四縣宣江州領東欄虎巖西欄/三縣沱江州領隴拔古農二縣以長安州隸建平府)
　(本府親領懿安安本平立大灣望瀛五縣長安州領/威逺安謨安寧黎平四縣以東潮靖安下洪三州隸)
　(新安府本府親領峽山太平多翼阿瑰西闗五縣東/潮州領東潮古費安老水棠四縣靖安州領同安支)
　(封安立安和新安大瀆萬寧雲屯八縣下洪州領長/津四岐同利清沔四縣以快州隸建昌府本府親領)
　(俸田建昌布真利四縣快州領仙吕施化東結芙蓉/永涸五縣以美禄膠水西真順為四縣隸奉化府以)
　(清化愛九真三州隸清化府本府親領古滕古𢎞東/山古雷永寧安定梁江七縣清化州領俄樂細江安)
　(樂磊江四縣愛州領河中統寧宋江支俄四縣九真/州領古平結悦縁覺農四縣以新化廷河古蘭神溪)
　(四縣鎮蠻府七源上文下文萬崖廣源上思朗下思/朗七州隸諒山府本府親領新安如敖丹巴邱温)
　(鎮夷淵董七縣七源州領水浪琴脱容披平縣六縣/上文州領杯蘭慶逺庫三縣以政平南靈二州隸新)
　(平府本府親領福康衙儀知見三縣政平州領政和/古鄧從質三縣南靈州領丹裔左平夜度三縣以演)
　(州隸演州府演州領千冬芙蓉芙蒥瓊林四縣以南/靖驩二州隸乂安府本府親領衙儀丕禄古杜支羅)
　(真福土油偈江土黄八縣南靖州領河黄磐石河華/竒羅四縣驩州領石塘東岸路平沙南四縣以順化)
　(二州隸順化府順州領巴閬利調安仁三縣化州領/利蓬士榮乍令茶偈思容蒲苔蒲浪七縣改太原等)
　(五鎮為太原宣化嘉興歸化廣威五州直隸布政司/太原州領富良司農武禮洞喜永通宣化弄石大慈)
　(安定感化太原十一縣宣化州領曠當道文安平原/底江收物大蠻楊一九縣嘉興州領籠䝉四忙三縣)
　(歸化州領安文盤文振水尾四縣廣威州領麻籠美/良二縣又設庫倉儒學醫學僧綱司税庫司局河泊)
　(所巡檢司遞運所鹽課司等官交阯城中立交州左/中右三衛富良江北立交州前衛昌江邱温各立衛)
　(市橋隘留闗各立守禦千户所設三江清化乂安新/平順化五衛及演州南靖二守禦千户所又設交州)
　(後衛鎮夷諒山二衛及十五千户所明年設交阯按/察司之山南山北海東海西四道分司升太原州宣)
　(化州為府按此所載交阯疆域最詳足資考証故/備列之張顯宗字明逺寧化人王平息縣人)
以丁鈺為刑科給事中
　(山陽民里社賽神鈺誣訐其聚衆謀不軌坐死者數/十人法司因稱鈺才可用立命為給事中伺察百僚)
　(小過輒上聞舉朝側目輒鈺居官十年貪黷不顧亷/恥母喪未朝起復視事  隨衆大祀齋宫復與慶成)
　(宴為言官所/劾謫戍邊)質實(丁鈺山/陽人)
　　發明(告訐小人姦黠之事也給事耳目清切之官/也帝於是可謂教民偷而濫天爵矣一時陳)
　　(瑛紀綱馬麟秦政學趙緯李芳等肆其毒螫朝野/側目殃及無辜意㫖所在其流滋甚是年刑部尚)
　　(書則吕震也都御史則陳瑛也瑛不足道史稱震/為人佞諛傾險首先降附即迎㫖舉鈺一節鄙夫)
　　(情状不亦/可恥乎)
秋七月皇后徐氏崩
　(后好讀書常為帝言當世賢才皆髙皇帝所遺陛下/不宜以新間舊又言帝堯施仁自親九族始帝輒嘉)
　(納初后弟増夀為惠帝所誅帝欲贈爵后力言不可/不聴竟封之使其子景昌襲以告后后曰非妾志也)
　(終弗謝及是崩年四十有六帝悲慟為薦大齊於靈/谷天禧二寺聴羣臣致祭光禄為具物諡曰仁孝皇)
　(后/)
冬十一月彗星見
　(諭趙王髙燧曰彗星見燕分爾宜/謹慎出入伺察邊境母或怠忽)
修永樂大典書成
　(先是元年秋七月帝諭翰林侍讀學士解縉等曰天/下古今事物散載諸書篇帙浩穰不易檢閲朕欲悉)
　(采各書所載事物類聚之而統之以韻嘗觀韻府回/溪二書事雖有統而紀載大畧爾等其如朕意凡書)
　(契以來經史子集百家至於天文地志隂陽醫卜僧/道技藝之言備輯為一書毋厭浩繁二年十一月翰)
　(林院學士兼右春坊大學士解縉等進所簒録韻書/賜名文獻大成既而上覽所進書尚多未備遂命重)
　(修敕太子少師姚廣孝刑部侍郎劉季篪及縉總之/命翰林院學士王景侍讀士王達國子祭酒胡儼司)
　(經局洗馬楊溥儒士陳濟為總裁翰林院侍讀鄒輯/修撰王褒梁潛吳溥李貫楊覯曾棨編修朱紘檢討)
　(王洪蔣驥潘畿王偁蘇伯厚張伯頴典籍梁用行庶/吉士楊相左春坊左中允尹昌隆宗人府經厯髙得)
　(晹吏部郎中葉砥山東按察僉事晏璧為副總裁命/禮部簡中外官及四方宿學老儒有文學者充纂修)
　(簡國子監及在外郡縣學能書生員繕寫開館於文/淵閣命光禄寺給朝暮膳至是書成凡二萬二千九)
　(百三十七卷一萬一千九十五冊賜名永樂大典帝/親製序冠之賜廣孝等二千一百六十九人鈔有差)
　質實(韻府羣玉元隂時夫隂中夫撰回溪史韻宋錢/諷撰陳濟字伯載武進人以布衣召書成授右)
　(贊善梁潛字用之泰和人王洪字希範/錢塘人王偁字孟揚閩人葉砥上虞人)
(戊/子)六年春正月岷王楩有罪削其官屬
　(楩在藩與沐晟交惡帝以書諭楩而詔戒晟楩沈湎/廢禮殺戮吏民帝怒奪寳冊尋念楩建文中久囚繫)
　(復子之楩不悛削其官屬䕶衛洪熙/初徙武岡寄居州治久之始建王邸)質實(武岡州宋/武岡軍明)
　(初府尋降州屬/寳慶府今因之)
二月除北京逋賊
　(詔除北京永樂五年以前逋賦免諸色課程三/年三月除河南山東山西永樂五年以前逋賦)
夏四月始命雲南鄉試
　(雲南巡按御史陳敏言雲南自洪武中已/設學校請如各布政司三年一試從之)
五月亰師地震
六月張輔沐晟班師還京
　(自唐之亾交阯淪于蠻服四百餘年至是復入版圖/輔等振旅還京上交阯地圖東西相距千七百六十)
　(里南北相距二千八百里户三百十二萬帝為賦平/安南歌論功輔封英國公晟封黔國公王友清逺侯)
　(桞升安逺伯/餘爵賞有差)質實(王友荆/州人)
秋八月交趾復亂
　(大軍之討黎氏也陳氏故官簡定先降將遣詣京師/復逸去説化州偽官鄧悉阮師等下之定僭號稱大)
　(越改元興慶出沒乂安化州山中大軍還即出攻盤/灘鹹子闗扼三江府往來孔道諸州縣皆響應事聞)
　(帝命沐晟以兵四萬討之至冬成與簡定戰於生厥/江敗績叅贊尚書劉儁被圍自經死吕毅及㕘政劉)
　(昱皆死明年春復命張輔王友帥師與晟協勦簡定/自稱上皇立陳季擴為帝改元重光季擴本蠻人詭)
　(言陳氏後交人不忍陳氏之/亾相率歸季擴賊勢益張)質實(生厥江在交州府/西劉昱武城人)
九月詔里獄囚
　(科臣劾刑部都察院淹禁罪囚瘐死者衆帝召尚/書吕震等切責期三日内悉疏雜犯死罪以下囚)
冬十二月命安逺伯栁升平江伯陳瑄率舟師沿海捕
倭
　(明年春升遇倭於靈山敗之瑄追至白山島/百户唐錠等追至朝鮮義州界捷奏敕還師)質實(靈/山)
　(在萊州府膠州東南海中白/山島在登州府蓬萊縣海中)
阿嚕台殺果勒齊立布尼雅實哩為汗
　(韃靼知院阿嚕台以果勒齊非元裔殺之迎/元之後布尼雅實哩于巴什伯里立為汗)
(己/丑)七年春正月申茶禁
　(洪武中以茶易馬上馬給茶八十觔中下以次減之/帝初年招来逺人逓增其數至是碉門茶馬司至用)
　(茶八萬餘觔僅易馬七十匹且多瘦損乃申/嚴茶禁增設茶馬司後又特遣御史巡督)
二月帝北巡命皇太子監國
　(詔惟文武除拜邊軍調發上請行在自餘常務悉啟/太子處分命吏部尚書蹇義兵部尚書金忠右春坊)
　(大學士黄淮左諭徳楊士竒輔太子監國時御史袁/綱覃珩黨附陳瑛䧟兵部主事李貞太子察其寃立)
　(白之以帝方寵瑛故特宥英而下珩於獄又御史方/恢匿父喪太子令械送行在于是人皆服用法之當)
　質實(袁綱覃珩陷兵部主事李貞明史瑛言兵部主/事李貞受皂隸葉轉等四人金請下貞獄貞妻)
　(擊登聞鼔訴寃皇太子命大臣廷鞠之自辰至午貞/等不至惟葉轉至訊之云貞不承不勝拷掠死三皂)
　(隸皆笞死三日矣貞實未嘗受金先是袁綱覃珩/至兵部索皂隸貞猝無以應綱珩銜之興化獄)
茹瑺下獄死
　(瑺以首勸進封忠誠伯坐不送趙王遣歸里既復逮/至京得釋還過長沙不謁谷王王以為言時方重藩)
　(王禮谷王又開金川門有功帝意嚮之陳瑛遂劾瑺/違祖制逺下錦衣衛獄瑺知不免命子銓市毒藥服)
　(之死法司劾銓毒其父請以謀殺父母論後以銓實/承父命减死與兄弟家屬二十七人謫戍廣西河池)
　(仁宗立/釋還)
　　發明(瑺洪武時起家監生至尚書太子少保建文/朝暴昭發其賊罪出掌河南布政司尋復召)
　　(為兵部尚書任亦重矣乃金川門之啟不能致命/反首先勸進遂封爵子鑑尚秦府郡主以為可長)
　　(保富貴也豈知仰藥囹圄䧟其子於大惡人孰無/死如瑺真悔其不早耳史稱瑺居官謹慎謙和有)
　　(容其死也人頗惜之瑺葢庸鄙者流迫於瑛綱之/毒手雖殺不以罪而不書其官所以勵臣節也)
三月都督僉事平安自殺
　(初惠帝時安以列将驍勇善戰屢挫燕軍已而兵敗/被執送北平帝即位累進後軍都督僉事及是帝覽)
　(章奏見安名曰平安/尚在耶安聞遂自殺)
夏閏四月詔重罪皆五覆奏
　(發遣以上皆五/覆奏以示欽恤)
五月封威喇特瑪哈穆特為順寧王太平為賢義王巴
圖愽囉為安樂王
　(威喇特䝉古部落在韃靼西元亡其強臣孟克特穆/爾據之帝自起兵北平即與之通和已而孟克特穆)
　(爾死衆分為三其渠曰瑪哈穆特曰太平曰巴圖愽/囉帝即位屢遣使諭賜至是使諾觀達什等來貢馬)
　(仍請封遂封三人皆特進金紫光/禄大夫加王號自是嵗一朝貢)質實(威喇特駐鐵/柱谷在歸化)
　(城西三百六十里帖巴圖博囉舊作把秃孛羅孟克/特穆爾舊作猛可  穆兒諾觀達什舊作煖答失今)
　(並改餘/見前)
遣給事中那驥使韃靼為所殺
　(帝以書諭布尼雅實哩不聴命至/是復遣驥往布尼雅實哩殺之)
詔御史勿復用吏
　(召御史張循理等二十八人至問其出身皆由進士/及監生惟洪秉等四人由吏帝曰用人雖不專一途)
　(然御史為朝廷耳目之寄宜用有學識達治體者黜/秉等為序班詔自今勿復用吏明年冬申諭吏部著)
　(為/令)
秋七月以邱福為征虜大将軍帥師征韃靼敗績
　(帝以福為大將軍王聰霍親副之王忠李逺為左右/㕘將将精騎十萬北討時布尼雅實哩已為威喇特)
　(所襲破與阿嚕台徙居臚胊河福帥千騎先馳遇㳺/兵擊敗之遂渡河獲其尚書一人言布尼雅實哩聞)
　(大兵至惶恐北走去此可三十里福大喜曰當疾馳/擒之諸将請俟諸軍集偵虛實然後進福不從率衆)
　(直薄敵營戰二日毎戰敵輒佯敗引去福鋭意乗之/初帝慮福敢戰輕敵陛辭日戒之曰兵事宜慎重勿)
　(易敵為所紿及是李逺諌曰敵誘我深入進必不利/始天子與將軍言何如而遂亡之耶王忠亦力言不)
　(可福皆不聴敵衆奄至圍之數重聰戰死逺馬蹶被/執罵不絶口死福及霍親王忠皆被殺全軍盡没事)
　(聞帝震怒奪福封爵徙其家海南追贈逺莒國公諡/忠壯聰漳國公諡威毅念諸将無可任遂决意親征)
九月庚午朔日有食之
冬十一月張輔討交阯破之獲簡定
　(輔以賊負江海不利陸師乃駐北江仙㳺就叱覽山/伐木造舟招諒江諸府避宼者復業遂進至慈亷州)
　(破喝門江克廣威州孔目柵遣徐政戍盤灘賊黨鄧/景異來攻飛鎗洞政脇猶力戰腹潰死輔進師鹹子)
　(闗賊以舟蔽江為營時八月西北風急官軍衝擊乗/風縱火俘斬無算追至太平海口鄧景異迎戰短兵)
　(接擊斬三千級餘衆皆潰于是季擴遣使自言陳氏/後請紹封輔曰向者徧索陳氏後不應今詐也吾奉)
　(命討賊不知其他叱斬之遂遣朱榮等以步騎先輔/舟師繼之自黄江至神投海㑹師清化獲簡定於美)
　(良山中及其黨送京師皆伏誅惟陳/秀擴遁去帝留沐晟討之召輔還)質實(喝門江在/交州府西)
　(南太平海口在鹹子闗南黄江在舊清化府東元和/志謂之小黄江下流入海神投海亦曰神符海口在)
　(舊建平府南美良交阯舊縣在故廣威州東南徐政/儀真人建文時為揚州衛副千户全城歸陞都指揮)
　(同/知)
始令中官刺事
　(守京城内使言城門郎縱酒擅離所守城門郎亦言/以母病白内使暫歸即來嘗以事忤内使故搆臣皇)
　(太子曰城門郎無罪内使上網朝廷下誣無罪者下/錦衣衛治之令榜示今後内官内使言事不實及誣)
　(私枉人者/寘重典)
　
　
　
　
　
　
　
　
　
　
御定資治通鑑綱目三編卷五
欽定四庫全書
御定資治通鑑綱目三編卷六
　(起庚寅明成祖永樂八年盡/己亥明成祖永樂十七年)凡十年
(庚/寅)八年春正月免揚州淮安鳯陽陳州水災田租
　(掦州淮安鳯陽陳州去年被水至是免其/所逋田租軍民有典賣子女者官為贖還)
二月帝自將征韃靼
　(以北征詔天下命户部尚書夏原吉總行在九卿事/輔皇長孫瞻塞留守北京命學士胡廣庻子楊榮諭)
　(徳金㓜孜從以生友督中軍栁升副之何福鄭亨督/左右哨陳懋劉才督左右掖劉江督前哨衆五十萬)
　(出/塞)質實(陳懋為陳亨子夀州人封寧陽侯劉江即劉/榮宿遷人初冒父名江後永樂十七年以破)
　(倭功封廣寜/伯始更名榮)
夏五月大敗韃靼于鄂諾河布尼雅實哩遁遂征阿嚕
台
　(帝至臚朐河布尼雅實哩聞大軍至懼欲與阿嚕台哩/俱西阿嚕台不從衆潰散君臣始各為部布尼雅實)
　(西奔阿嚕台東奔帝追及于鄂諾河布尼雅實哩拒/戰帝麾兵奮擊大敗之布尼雅實哩棄輜重牲畜以)
　(七騎遁遂詔移/師征阿嚕台)質實(鄂諾河即黑龍江上流發源自/魯克倫河西北二百里許肯特)
　(山之忒勒爾几嶺此河之北喀爾喀與俄羅斯接壤/河源之南東為魯克倫河源西為土喇河源即元太)
　(祖始興之地也今鄂諾/河舊作斡難河  改)
六月擊阿嚕台敗之
　(帝次青楊戍度飛雲壑阿嚕台乞降帝察其詐命諸/將嚴陣以待已而果悉衆來犯阿嚕台率千騎當中)
　(堅帝自將精騎衝擊矢下如注阿嚕台墮馬遂大敗/追奔百餘里斬其名王以下百數十人至廣漠戍班)
　(師擒躡後/者殱之)質實(一統志明永樂中北征其度漠驛站/自庫楞海子回至開平有青楊戍蒼)
　(松峽飛雲壑静鹵鎮廣漠戍諸處方輿紀要庫楞海/子在飲馬河東飛雲壑在鄂諾河東北廣漠戍在磧)
　(北濶庫楞海子舊/作  濼海子今改)
秋七月次開平宴勞軍士
　(帝在軍念士卒艱苦毎蔬/食是日宴賚始復常膳)
振安慶徽州鳯陽鎮江饑
帝還北京
　(御奉天殿受朝/賀論功行賞)質實(奉天殿蕪史皇極門内居中向/南者曰皇極殿即奉天殿左向)
　(西者曰文昭閣即文樓右/向東者曰武成閣即武樓)
八月寜逺侯何福自殺
　(福為太祖時宿將惠帝時與盛庸平安禦燕師于淮/北戰敗奔還帝即位推誠用福聘其甥女為趙王妃)
　(命鎮寜夏移甘肅委寄甚重及從征數違節度羣臣/有言其罪者福益怏怏師還都御史陳瑛劾其怨望)
　(福懼自縊死爵/除趙王妃尋廢)
河溢開封
　(河決開封壊城二百餘丈民被患者萬四千餘户没/田七千五百餘頃帝以國家藩屏重地特遣工部侍)
　(郎張信/徃視)質實(張信祥符人時有两張/信一臨淮人注見前)
冬十一月帝還京師
十二月阿嚕台貢馬
　(阿嚕台使來貢馬帝/納之自是數入貢)
陳季擴乞降以為交阯右布政使不受命
　(先是沐晟追陳季擴于靈長海口大敗之斬首三千/餘級獲偽將軍黎弄季擴蹙奉表乞降帝心知其詐)
　(姑許之詔授交阯布政使其黨阮帥胡具鄧景異鄧/鎔並都指揮陳原撙右參政潘季祜按察副使詔下)
　(賊無悛心/尋復反)質實(靈長海口在安南/國舊乂安府東)
始命内官監軍
　(敕王安等監都督譚青軍馬靖廵視/甘肅馬騏鎮交阯此監軍巡視之始)質實(譚青清流/人崇安侯)
　(淵/子)
　　發明(洪武十一年六月討五開蠻之役太祖嘗遣/内侍吳誠觀兵呂玉閲勝雖云傳命四方而)
　　(實開監軍之漸兹成祖八年遂有中官王安馬靖/馬騏等監廵鎮守之敕未幾而馬騏即以采辦激)
　　(變致騷動炎方交人屢叛而後嗣不悟踵其覆轍/終明之世監軍之禍史不勝書履霜堅氷有以哉)
(辛/夘)九年春正月復命張輔帥師討交阯
　(季擴既不受命放兵劫掠勢又滋蔓官軍不能制帝/以張輔為交人所憚乃命輔為征討副將軍㑹晟討)
　(之輔至申軍令都督黄中違節度詰之/不遜斬以㣘將士愓息無敢不用命者)
　　發明(交人好亂苦中國拘束又數為吏卒擾徃徃/叛服不常張輔自代朱能征交阯軍命嚴明)
　　(將士用命都督黄中之斬無不悚慴故三擒偽王/鎮懾南域威足以定之也後惟黄福善治交然馬)
　　(騏激變莫之禁倒馬坡之役桞升敗没/福奔還至為守關所執其不及輔逺矣)
二月都御史陳瑛以罪誅
　(帝初即位御下多用重典瑛承風㫖專以搏擊為能/帝竉任之瑛益務深刻傾陷不可勝計帝北廵皇太)
　(子監國刑科給事中耿通等劾瑛擅殺無辜中允劉/子春等劾瑛方命自恣太子皆宥之心惡瑛至是帝)
　(始聞其不法状乃/下獄死天下快之)
　　發明(瑛為北平僉事時受燕府金錢通宻謀成祖/稱帝召擢憲職一涖事即請追戮效死諸臣)
　　(獄辭連染百家號泣殆無遺種成祖以其能發奸/竉任之排陷無算一時如紀綱馬麟丁珏秦政學)
　　(趙緯李芳之徒皆以傾險為能事瑛固首希風㫖/實由成祖逆取天下欲以嚴酷立威瑛得中其隠)
　　(耳迨誅瑛而殘賊已/多其能獨罪瑛乎)
詔赦交阯
　(自永樂九年二月二十四日以前交阯但有嘯聚山/林者咸赦其罪軍復原伍民復原業其官員軍民有)
　(犯已發覺者/咸赦除之)
倭陷昌化千户所
　(倭掠廣東昌化千户所殺守/將敕副總兵李珪戴罪自贖)質實(昌化千户所按千/户所洪武二十五)
　(年建在昌化縣治北一十/里今昌化縣屬瓊州府)
命工部尚書宋禮浚㑹通河
　(河為元轉漕故道岸狹沙淺元末已廢不用洪武中/復因河决遂淤及帝建北京河海兼運海運險逺多)
　(失亡而河運則由江淮逹陽武陸輓百七十里入衛/河民苦其勞濟寜州同知潘叔正請復㑹通河帝命)
　(禮與侍郎金純治之禮以㑹通之源必資汶水乃用/汶上老人白英䇿築壩東平之戴村遏汶流使南無)
　(入洸北無歸海滙諸泉之水盡出南旺中分為二道/以四分南流接徐沛六分北流逹臨清南旺地勢髙)
　(決其水南北皆注所謂水脊也因相地勢置閘三十/有八以時蓄洩禮又請疏東平沙河合馬常泊之流)
　(以益汶運/道乃成)質實(衛河源出河南輝縣蘇門山百門泉/經新鄉汲縣而東至濬縣境淇水入)
　(焉宋元名曰御河由内黄東出至山東館陶西漳水/合焉東北至臨清與㑹通河合北歴德滄諸州至青)
　(縣南合滹沱北逹天津㑹白水入海所謂衛漕也汶/水㤗安府萊蕪縣東北水經汶水與淄水俱出原山)
　(西南入泲戴村在東平州東洸水水經不載汶水支/流也元初遏汶入洸以益泗而洸河之名始著自寧)
　(陽北三十里西南流循縣西三里許又南流三十里/至髙吳橋㑹寧陽諸泉又六十里經濟寧東與沂泗)
　(合入天井閘至宋禮分水南旺汶遂不通洸諸泉水/汶河泉泒凡百四十有五南旺湖名在兖州府汶上)
　(縣西南有東西二湖漕渠貫其中其南為蜀山湖北/為馬踏湖東平沙河汶水交流逸而西出經東平州)
　(境謂之沙河馬常泊即馬塲湖在濟寧西北與蜀山/湖接禮言㑹通河以汶泗為源夏秋霖潦則馬常泊)
　(之流亦入焉汶泗合流互濟寧分為二河一入徐州/一入臨清河流深淺舟楫通塞繫乎泊水之消長泊)
　(水夏秋有餘冬春不足非經理河源及引别水以益/之必有淺澁之患今汶河上流上自寧陽縣已築壩)
　(堰使其水盡入新河東平州之東境有沙河一道本/汶河支流至十里口通馬常泊比年流沙淤塞河口)
　(宜及時開濬況沙河至十里口故道具存不必施工/河口當濬者三里河身宜築堰者計百八十丈從之)
　(禮既得請又于汶上東平濟寧沛縣諸處立水櫃陡/門水櫃有四曰南旺曰安山曰馬塲曰昭陽以蓄水)
　(陡門建于各閘左右平時則常閉水盛則盡啓以洩/漲宋禮字大本河南永寧人金純字徳修泗州人汶)
　(上老人郷官名洪武中命有司擇民年高而公正可/任者聽其郷辭訟謂之老人事重者始白于官餘皆)
　(老人/理之)
三月浚祥符縣黄河故道
　(張信既奉命詣開封相視黄河上言祥符縣魚王口/至中濼下二十餘里有舊黄河岸與今河面平宜濬)
　(而通之使循故道則水勢可殺繪圖以進時尚書宋/禮侍郎金純方開㑹通河帝乃發民夫十萬命興安)
　(伯徐亨侍郎蔣廷瓚等偕純相治并令禮總其役乃/引河自封邱金龍口下魚臺塌塲㑹汶水徐呂二洪)
　(南入于淮是時㑹通河已開黄河與/之合漕道大通而河南水患亦稍息)質實(魚王口在/祥符縣北)
　(中灤鎮在封邱縣南大河北岸元人運道以此為中/頓金龍口一作荆隆口在封邱縣東魚臺魯棠邑漢)
　(方與唐改魚臺明屬兖州府今屬濟寧州塌塲在魚/臺縣南洪武初徐達開此通餉永樂後為運道所經)
　(至嘉靖中河決遂堙廢徐吕二洪徐州洪即百步洪/在府東南二里泗水所經也吕梁洪在府東南六十)
　(里有上下二洪徐亨大冶/人祥之孫蔣瓚滑縣人)
夏六月下交阯右㕘議解縉于獄
　(縉初謫廣西李至剛言縉怨望改交阯督銄化州入/奏事㑹帝北征謁太子而還髙煦言縉伺上出私覲)
　(太子徑歸無人臣禮帝震怒時檢討王偁亦以罪謫/交阯縉偕偁道廣東覽山川上疏請鑿贑江通南北)
　(奏至逮下獄拷掠備至辭連大理丞湯宗宗人府經/歴髙得晹中允李貫賛善王汝玉編修朱紘檢討蔣)
　(驥潘畿蕭引髙并及至剛俱係獄得晹貫汝玉紘引/髙俱痩死縉在獄四年錦衣衛帥紀綱上囚籍帝見)
　(縉姓名曰縉猶在耶綱遂使獄卒醉以酒埋積雪中/斃之仍籍其家妻子徙遼左  後仁宗即位詔歸縉)
　(妻子英宗正統元年八月詔還所籍家/産憲宗成化元年復縉官贈朝議大夫)質實(贑江江/西贑州)
　(府城東有貢水一名東江自福建長汀縣流入界城/西有章水一名西江自湖廣宜章縣流入界二水環)
　(城而北合流為贑江紀綱臨邑人燕王起兵時授忠/義衛千户及即位擢錦衣衛指揮使進都指揮僉事)
秋七月張輔大破交阯賊於月常江
　(賊據月常江樹樁四十餘丈兩崖置柵二三里列船/三百餘艘設伏山右輔遣將連檻㧞樁以進而自率)
　(歩隊勦其伏兵水陸夾攻賊/大敗是冬又敗之于生厥江)質實(月常江在安南/國舊清化府東)
冬十月封哈宻推勒特穆爾為忠義王
　(初哈宻忠順王托克托自幼俘入中國帝拔之俾列/宿衛後得歸襲封帝春特厚而托克托顧凌侮朝使)
　(且沉湎不恤國事帝賜勅戒諭未至而托克托暴卒/乃復封其從事推勒特穆爾為忠義王賜印誥世守)
　(哈宻自是/修貢維謹)質實(推勒特穆爾舊作/兔力帖木兒今改)
復修太祖實録
　(帝以前監修官李景隆心術不正又期/限迫促木能精詳乃命姚廣孝等重修)
十一月蠲陜西逋賦
立長孫瞻基為皇太孫
　(冠于華葢殿冕服如/皇太子玉圭如親王)
命韓觀鎮交阯
　(拜觀征夷副將軍仍佩征/南将軍印總兵鎮交阯)質實(韓觀字彦賓虹人/髙陽忠壯侯成子)
築海門捍潮隄
　(海溢舊隄圮自海門至鹽城凡百三十里詔陳瑄以四/十萬卒築治之為捍潮隄萬八千餘丈已而瑄又言嘉)
　(定瀕海地江流衝㑹海舟停泊無髙山大陵可依請于/青浦築土山方百丈髙三十餘丈立堠表識既成賜名)
　(寳山帝親/為文記之)質實(舊隄始自唐名捍海堰宋范仲淹復修/之名范公隄後屢築屢圮鹽城漢鹽瀆)
　(縣晉改鹽城明屬淮安府青浦元為華亭上海二縣地/明析置青浦縣屬松江府今皆因之寶山在太倉州寳)
　(山縣南吳淞江口今縣以此名山周四百丈髙五十餘/丈海洋空濶遥見千里有明成祖御製碑記刻石亭上)
浙江湖廣河南順天揚州水河南陜西疫遣使振之
(壬/辰)十年春正月詔入覲官言事
　(時入覲官千五百餘人命各陳民/瘼不言者罪之言有不當勿問)
振平陽饑
　(蒲州等處耆老言嵗歉民飢採蒺藜掘蒲根以食帝惻/然遣官馳驛振之逮治布政使及郡縣官不奏聞者)
二月蠲山西河南逋賦
　(免八年以/前逋租)
削遼王植䕶衛
　(植之改封荆州也請止給一衛以備使令而留其三衛/于廣陵防邊然帝終嫌其起兵時貳于已至是并一衛)
　(削之留軍校厨投/三百人備使令)
秋八月張輔大破交阯賊于神投海
　(輔駐舟師安謨海口遥見賊舟入神投海遂帥都指揮/方政擊之賊舟四百餘艘亦出神投海外分列為三時)
　(北風作輔督衆衝其中堅賊氣鋭甚官軍奮勇直前與/賊連舟刀槊競進火器迅發賊不能支開船走官軍追)
　(躡之賊大敗生擒其偽將及餘賊千餘/人溺死者無算賊黨阮帥等望風奔潰)
勅邊將治濠垣
　(自長安嶺迤西至洗馬林皆/築石垣深濠塹以固防禦)質實(長安嶺在今宣化府/龍門縣東南九十里)
　(洗馬林在今宣化府/萬全縣西北七十里)
九月以藺芳為工部侍郎
　(芳為都水主事河決陽武中鹽隄漫中牟祥符尉氏遣芳/按視芳言隄當急流之衝夏秋泛漲勢不可驟殺宜捲土)
　(樹樁以資捍禦無令重為民患又言中灤導河分流使由/故道北入海誠萬世利但縁河隄埽止用蒲繩泥草不能)
　(持乆宜編木成大囷貫樁其中實以瓦石復以木横貫樁/表牽築隄上為殺水固隄之長策詔悉從之後皆遵用其)
　(法以宋禮/薦擢侍郎)質實(尉氏春秋鄭大夫尉氏邑秦置縣宋屬/開封府明仍舊今因之藺芳夏縣人)
冬十一月命庶子楊榮經略甘肅
　(凉州部婁達衮叛守將擊敗之婁達衮走赤斤蒙古衛帝/欲發兵討之乃遣榮至陕西㑹豐城侯李彬議方畧榮還)
　(言隆冬非出兵時彬亦言道逺餉難宜緩圖之乃賜/勅結責赤斤䝉古明年赤斤䝉古遂縳婁達衮来獻)質實
　(赤斤䝉古衛明一統志古西戎地秦末漢初屬匈奴武/帝時為酒泉燉煌二郡  婁達衮舊作老的罕今改正)
十二月殺浙江按察使周新
　(時錦衣衛指揮紀綱用事使千户緝事浙中作威受賕新/捕治之千户脱走訴于綱綱誣奏新罪帝遽命逮新旗校)
　(皆錦衣私人在道搒掠無完膚既至伏陛前抗聲曰陛臣/下詔按察司行事與都察院同臣奉詔擒奸惡奈何罪)
　(帝怒命戮之臨刑大呼曰生為直臣死當作直鬼竟殺之/新初為大理評事善决獄改御史敢言不避權貴人目為)
　(冷面寒鐵及按浙江屢雪寃獄周亷/使名聞天下至是以讒死人咸寃之)質實(周新南海人初/名志新字曰新)
　(成祖常獨呼新遂為名因以志斬字洪武中授大理寺評/事成祖即位改監察御史繼擢雲南按察使未赴政浙江)
(癸/巳)十一年春正月辛巳朔日有食之罷朝賀
　(先是鴻臚寺奏習元旦賀儀上召禮部翰林官問曰正/旦日食百官賀禮可行乎尚書吕震對曰日食與朝賀)
　(之時先後不相妨侍郎儀智曰終是同日免賀為當楊/士竒曰日食天變之大者前代元旦日食多不受賀宋)
　(仁宗時元旦日食富弼請罷宴徹樂吕夷簡不從弼曰/萬一契丹行之為中國羞後有自契丹回者言是日罷)
　(宴仁宗深悔今免賀誠當帝從之勅曰朕乖治理上累/三光衆陽之宗薄食元旦羣臣尚勉輔朕消弭災變朝)
　(賀宴㑹其/悉罷免)
二月置貴州布政使司
　(貴州古羅施鬼國漢西南夷牂牁武陵諸傍郡地元/置八畨順元諸軍民宣慰使司以羈縻之太祖克陳)
　(友諒兵威逺振思南宣慰田仁智思州宣撫田仁厚/率先歸附即以故官授之命世守其地時元至正二)
　(十五年也及洪武五年貴州宣慰靄翠同知宋欽及/普定府女總管適爾等先後來歸皆予以原官世襲)
　(朝廷為立貴州長官司即其地設衛命顧成為指揮/使是時雲南未定仁智等恪修朝貢賦税聴其白納)
　(未嘗郡縣其地迨帝即位後思南宣慰田宗鼎兇暴/與其副使黄禧搆怨奏訐累年朝廷以田氏世守其)
　(土又先歸誠曲宥之改禧為辰州知府未㡬思州宣/慰田琛與宗鼎爭沙坑地有怨禧遂與琛結合攻思)
　(南宗鼎挈家走琛殺其弟發其祖墳并戮其母屍所/過無不殘害宗鼎訴於朝屢勅琛禧赴闕自辨拒命)
　(不至并有逆謀乃命鎮逺侯顧成帥兵五萬擒之琛/禧相繼械送京師詔分其地為八府設貴州布政使)
　(司而以長官司七十五分𨽻/焉貴州為省屬内地自此始)質實(八畨五季時馬殷/遣八帥討溪洞諸)
　(蠻各分據之為八畨今定畨州諸長官司即其地順/元漢牂牁郡宋置總管府元改順元路明貴州省治)
　(今因之思南秦屬黔中郡漢為武陵郡唐置務州治/務川縣貞觀間改為思州宋為羈縻州後置思州元)
　(置思州安撫司泰定中改宣撫司明洪武初改思南/宣慰司𨽻湖廣布政司永樂後改為府領長官司四)
　(縣二屬貴州布政司今因之八府以思南地設思南/鎮逺銅仁烏羅四府以思州地設思州新化黎平石)
　(阡四府貴州布政司治貴州宣慰司後成化中分置/程番府至隆慶末始改程番曰貴陽府為布政司治)
　(而宣慰司如故府所治在城北宣慰所治在城南貴/州為省屬内地洪武中設貴州都指揮使司至是領)
　(十八衛而以長官司七𨽻焉後二年復設按察使司/于是貴州二司官與各省同而鄉貢尚附于雲南按)
　(明制布政司而以長官司七十五分𨽻者屬户部都/指揮使領十八衛而以長官司七分𨽻者屬兵部府)
　(以下多用土官土官分屬吏禮兵各部田仁智田仁/厚宋田祐恭之裔祐恭思州人生有明識為畨部長)
　(願為王民政和間召入覲徽宗厚賜之建炎初劇賊/王闢等破歸州蜀帥調田氏兵敗賊衆璽書加勞後)
　(田氏得世為思州守靄翠蜀漢火濟之裔濟從諸葛/亮南征有功封羅甸國王後為宋普貴傳至元阿畫)
　(世有土于水西靄翠其裔後為安氏宋欽宋宋景陽/傳至元為阿重之孫為宋欽舊名䝉固岱在前元時)
　(以平宼功授將軍八畨順元等處宣慰使加鎮國上/將軍兼四川等處行中書省㕘知政事洪武初欽同)
　(靄翠歸附賜名欽襲原職始領水東田宗鼎仁智/之孫田琛仁厚之孫  䝉固岱舊作䝉古歹今改)
　　發明(貴州古西南夷地蜀漢有火濟者從諸葛亮/擒孟獲冇功世冇爵土自漢以來未冇郡縣)
　　(之者然滇南之境非貴不達無貴州是無雲南漢/不能有貴必自巴蜀道卭笮達牂牁踰歴險逺不)
　　(能使黔滇被聲教唐亦于南詔不得志誠有由也/太祖撫有雲南貴州至成祖竟郡縣其地不特貢)
　　(賦與諸服同而道路畢達矣太祖平滇詔書言靄/翠輩不盡服雖有雲南不能守也成祖廢二田勦)
　　(臺羅斬苗賊奄有貴州而/郡縣之其亦成前志哉)
令民牧馬
　(洪武初令應天太平鎮江廬州鳯陽揚州六府滁和/二州民皆牧馬既而復令飛熊廣武英武三衛軍五)
　(人共養一馬嵗課一駒解京尋又以牧監羣馬悉歸/有司専令民牧江南十一户江北五户各養馬一匹)
　(免其身役課駒如三衛軍至是行之北畿計丁養馬/十五丁以下養馬駒如三丁以上養馬二其以事編)
　　(發者七户養一馬除其罪為良民自後馬日蕃輒責/民牧民年十五即養馬後散之山東河南民漸苦之)質實
　(以牧監羣馬悉歸有司明史職官志洪武二十八年/乃悉罷羣牧監以其馬𨽻有司牧養養馬山東河南)
　(按明㑹典宣徳四年令山東兖州濟南東昌三府領/養孳生馬每五丁養騍馬一三丁養兒馬一正統十)
　(一年令河南彰徳衛輝開封三府照例領養孳生馬/匹飛熊廣武英武三衛軍按明㑹典飛熊衛屬前軍)
　(都督府廣武衛屬左軍都督/府英武衛屬右軍都督府)
帝如北京皇太孫從命皇太子監國
　(以尚書蹇義學士黄淮諭徳楊/士竒洗馬楊溥輔太子監國)
塟仁孝皇后
　(先是帝營夀陵于昌平車駕臨視封其山/曰天夀至是始成名曰長陵以后塟焉)質實(昌平/漢置)
　(昌平軍都二縣後魏初省昌平入軍都天平中於軍/都城置東燕州及昌平縣後周州廢明正徳元年升)
　(縣為昌平州屬順天府今因/之天夀山在順天府北百里)
夏四月帝至北京
　(帝于奉天殿丹陛設壇告天地遣官祭北/京山川城隍諸神遂御奉天殿受朝賀)
五月定死罪納贖例
　(命法司定議死罪情重者殺之情輕者得納贖斬八/千貫絞六千貫流徒以下納鈔有差無力者發天夀)
　(山種/樹)
秋七月封阿嚕台為和寧王
　(先是帝自將擊破布尼雅實哩及阿嚕台兵衛拉特/瑪哈穆特上言請得早為㓕㓂計繼又累請封賞留)
　(勅使不遣帝遣中官賫勅責之未㡬瑪哈穆時弑其/主布尼雅實哩立塔爾巴為汗阿嚕台遣使來告願)
　(輸誠内附為故主復仇請發兵討賊/自率所部為先鋒帝義之故有是命)質實(衛拉特舊/作瓦剌瑪)
　(哈穆特舊作馬哈木塔爾/巴舊作答里巴今並改)
八月北京地震
十一月瑪哈穆特犯邊命將士嚴守備
　(瑪哈穆特兵渡飲馬河將入犯揚言襲/阿嚕台開平守將以聞因命邉将嚴備)
十二月張輔沐晟大敗交阯賊于愛子江
　(時輔偕晟合軍至順州賊黨阮帥等設伏愛子江據/山列象陣迎敵輔戒士卒一矢落象奴二矢射象鼻)
　(象奔還自躁其衆乗勢進擊矢落如雨賊大敗生擒/偽將軍潘徑阮徐等五十六人遂追奔盡降其衆)
　質實(愛子江在/順州東北)
(甲/午)十二年春二月詔親征衛拉特
　(阿嚕台使至言瑪哈穆特率騎卒至興和偵朝廷動/静帝下詔親征以栁升領火營鄭亨領中軍陳懋李)
　(彬領左右哨王通譚青領左右掖劉江/朱榮為前鋒先遣榮等率師駐興和)質實(李彬字/質文鳯)
　(陽人封豐城侯王通咸寧人/金鄉侯真之子封成山侯)
振鳳翔隴州饑
　(鳳翔隴州饑振之/按長吏不言者罪)
三月張輔追獲陳季擴于老撾
　(輔進軍政和賊帥胡同降言偽将軍鄧景異率黨黎/蟾等七百人逃䢰蠻昆蒲柵輔進師羅䝉江道險捨)
　(騎行比至賊遁追至叱蒲捺柵賊又遁昏夜行二十/餘里輔率將校銜枚疾趨黎明抵叱蒲幹柵江北賊)
　(寨南岸官軍渡江圍之矢中鄧景異脅擒之追捕鄧/鎔鄧鈗等又遣别將追斬偽将軍阮帥於南靈州初)
　(季擴逃乂安山中輔遣都指揮師祐襲之走老撾輔/令祐深入破其三關賊黨盡奔遂縳季擴及其孥送)
　(京師/斬之)質實(羅䝉江在交阯廢田和縣界三闗方輿/紀要在老撾之東南與交阯接界處)
帝發北京皇太孫從
　(帝謂侍臣曰朕長孫聰明英鋭智勇過人宜歴行陣/俾知兵法且可悉將士勞苦知征伐不易又命學士)
　(胡廣庶子楊榮諭徳金幼孜等毎/日軍中閒暇即為太孫講論經史)
夏六月至和拉和錫衮大破衛拉特兵追至圖拉河瑪
哈穆特遁
　(前鋒都督劉江等遇敵于剛哈拉海擒斬數十人帝/命諸軍兼程進至和拉和錫衮瑪哈穆特等三部率)
　(衆逆戰見陣整頓兵山嶺帝升髙阜見㓂衆分三隊/遂令鐡騎挑之㓂奮而下帝命栁升等攻其中陳懋)
　(王通攻其右李彬譚青馬聚攻其左神機銃砲齊發/帝親率鐵騎馳擊大破之斬其王子十餘人部衆數)
　(千級追奔度兩髙山㓂勒餘衆復戰又敗之追至圖/拉河瑪哈穆特遁帝欲窮追皇太孫請及時班師從)
　(之宣㨗于阿嚕台還至三峰山阿嚕/台遣使來朝遂以平衛拉特詔天下)質實(和拉和錫/衮方輿紀)
　(要在漠北故和林東剛哈拉海亦漠北地去和拉和/錫衮舊作忽蘭忽失温剛哈拉海舊作康哈里孩今)
　(並/改)
秋八月帝還北京
　(御奉天殿受朝賀/宴羣臣論功行賞)
　　發明(成祖親征漠北至輙平定威之所加逺矣攷/其時北庭亦實有可乗之間焉瑪哈穆特負)
　　(篡逆罪阿嚕台又從而傾之故得槯其强及阿嚕/台敗于衛拉特而額森等又從而叛之故得蹙其)
　　(勢㓂自仇殺反覆不常中國乃得/弭釁而奏功豈徒師武臣力哉)
蠲北京州縣田租二年
九月下右春坊大學士黄淮等于獄
　(帝親征還太子遣使進迎鑾表帝以其緩且奏書失/辭時入髙煦諸悉徴東宫官屬問罪黄淮先至遂下)
　(獄越日楊士竒及司經局正字金問至命法司鞫治/宥士竒召問東宫事士竒叩頭言殿下孝敬誠至凡)
　(所稽遲皆臣等罪上悦而罷諸臣奏士竒不宜獨宥/乃下錦衣衛繫之未㡬特宥復職金問辭連楊溥等)
　(遂並徵/下獄)質實(金問字公/素吳人)
冬十一月廢晉王濟熺為庶人進封平陽王濟熿為晉
王
　(齊熿少狠戾失愛于父及長太祖召秦晉燕周四世/子及庶子之長者教于京師濟熿與燕王子髙煦周)
　(王子有㷲邪詭相比兄濟熺嗣位帝封濟熿平陽王/濟熿追憾其父并憾濟熺嗾其弟慶成王濟炫等日)
　(訴濟熺過于朝又誘府中官校文致其罪帝信之奪/濟熺爵及世子羙圭並為庶人俾守恭王園而立濟)
　(熿為晉王濟熿立益横暴進毒弑嫡母謝氏逼烝恭/王侍兒吉祥幽濟熺父子蔬食不給父兄故侍從宫)
　(人多為所/害莫敢言)質實(濟熺濟熿並晉/恭王棡之子)
命翰林學士胡廣等修五經四書及宋儒性理諸書
　(諭胡廣等曰五經四書傳註之外諸儒有發明者其/採附于下周程張朱所著如太極通書西銘正䝉亦)
　(類聚成編命舉朝臣及四方文學之士同纂全/修開館東華門外廣等總其事書成名曰大)
蠲蘇松杭嘉湖水災田租
　(蘇松杭嘉湖水災蠲田/租四十七萬九千餘石)
(乙/未)十三年春正月瑪哈穆特遣使來朝
　(瑪哈穆特遣使謝罪貢馬詞極卑順帝曰/衛拉特故不足與較受其獻館其使者)
二月張輔等師還
　(張輔既定交阯至是班/師還論功賞賚有差)
釋工作囚徒
　(先是命出繫囚輸作贖罪既而多亡者有司請捕之/帝曰此皆衣食空乏出于不得已遂命見役者俱還)
　(家共釋四千/九百餘人)
三月帝策士于北京
　(賜陳循等三百五十一人及第出身/有差建進士題名碑于北京國子監)質實(陳循字徳/遵泰和人)
罷海運
　(㑹通河既濬漕運/大通遂罷海運)
夏四月命英國公張輔出鎮交阯
　(輔班師甫還㑹韓觀卒復命佩征夷將軍/印出鎮輔至交阯討餘㓂陳月湖等平之)
兵部尚書兼詹事金忠卒
　(忠少讀書善易卜兄戍通州亡忠補戍既至編卒伍/賣卜北平市多中市人傳以為神僧道衍稱于帝將)
　(起兵召忠卜得鑄印乗軒之卦曰此象貴不可言自/是出入燕府常以所占勸舉大事帝深信之遂賛戎)
　(務為謀臣及帝即位論佐命功擢工部右侍郎進兵/部尚書帝起兵時髙煦從戰有功許以為太子邱福)
　(等勸立之獨忠以為不可歴數古適孽事帝不能奪/于是立世子為王太子而忠為東宫輔導以尚書兼)
　(詹事帝北征輔太子監國帝入髙煦譛悉徴東宫官/屬下獄以忠勲舊不問而宻令審察太子事忠言無)
　(有帝怒忠免冠蝢首願連坐以保之以故太子/得無廢而宫僚黄淮楊溥等亦獲全至是卒)
五月丁酉朔日有食之
開清江浦
　(初漕粟至淮安陸運以達清河勞費甚鉅平江伯陳/瑄總漕運采故老言請自淮安城西管家湖鑿渠二)
　(十里為清江浦導湖水入淮置四閘以宣洩又/緣湖十里築隄引漕舟直達于河漕運稱便)質實
　(清江浦在淮安府山陽縣西北運河由此出清口為/水陸孔途舊名沙河宋轉運使喬維岳所開其後淤)
　(塞瑄因其舊渠開河置牐易名曰清江浦清河泗河/亦名清河在清河縣治西自山東泗水縣由徐邳經)
　(桃源縣至清河縣西北分為大小清河大清河由縣/東北小清河由縣東南俱入于淮管家湖在淮安城)
　(西望雲門外舊有南北二湖自湖至淮河鴨陳口僅/二十里與清河口相直四閘曰移風曰清江曰福興)
　(曰新莊以時啓閉嚴其禁時浚儀真𤓰州通潮鑿石/梁百步二洪平水勢開泰州白塔河通大江築髙郵)
　(湖隄隄内鑿渠亘/四十里以疏湖流)
　　發明(天下之賦半出東南東南之水不治漕運何/由北達永樂九年既復㑹通河至是復因喬)
　　(維岳故道開清江浦湖水入淮始通漕舟視舊之/輸輓艱而人力費者其利溥矣此齊魯之間宋禮)
　　(功多江淮之間/陳瑄功多也夫)
六月振北京河南山東水災
秋八月振山東河南北京順天州縣饑
九月北京地震
冬十月命死罪皆五覆奏
　(時法司奏冐支官糧者帝怒命戮之及覆奏帝曰/朕過矣其論如律自今死罪者皆五覆奏著為令)
十二月蠲順天蘇州鳳陽浙江湖廣河南山東州縣水
旱田租
(丙/申)十四年春正月振北京河南山東饑
　(免永樂十二年逋租發粟一/百三十七萬石有竒振之)
三月阿嚕台敗衛拉特來獻㨗
　(瑪哈穆特與阿嚕台戰阿嚕/台敗之執俘獻捷賜賚有差)
夏四月禮部尚書吕震請封禪不許
　(禮部郎中周訥請封禪震力讃之言聖徳神功昭格/上下宜如訥請帝謂震曰今天下雖無事然水旱疾)
　(疫亦間有之朕每聞郡縣上奏未嘗不惕然于心豈/敢自謂太平之世且聖經未嘗言封禪唐太宗亦不)
　(為封禪魏徴毎以堯舜之事望太宗爾欲處朕/於太宗之下亦異乎徴之所以愛君者矣不許)
　　發明(封禪非古也其事始于秦震禮官藉其説以/希主謬矣曺縣獻騶虞榜葛剌國獻麒麟震)
　　(皆賀至大巖山三呼萬嵗震以為山川效靈帝斥/為非君子事君之道乃終不改夀星見則賀五色)
　　(雲見則賀金水河太掖池冰凝亦賀宗伯之職不/務寅清之道止言祥瑞夫古者巡狩方岳告祭柴)
　　(望所以尊天而懐百神非封禪之謂震請封禪且/逢事輒賀豈徒不學無術哉葢亦謟諛實甚矣)
秋七月河决開封
　(决開封州縣/十四入于淮)
掌錦衣衛事紀綱伏誅
　(綱便辟詭黠善鈎人意帝愛幸之令典詔獄都御史/陳瑛滅建文朝忠臣數十族親屬被戮者數萬人綱)
　(希帝㫖廣布校尉日摘臣民隂事帝悉下綱治深文/誣詆帝以為忠擢都指揮僉事掌錦衣衛事綱益恣)
　(横且謀不軌内侍讐綱者發其罪命給事御史廷劾/下都察院按治具有状即日磔于布家屬無少長皆)
　(戍邊天/下快之)
九月京師地震
始命御史巡鹽
冬十月帝還京師
十一月議營建北京
　(先是車駕至自北京將分建兩都工部奏請擇日興/工帝以營建事重命文武羣臣議之上疏曰北京乃)
　(聖上龍興之地北枕居庸西峙太行東連山海南俯/中原沃壤千里山川形勝足以控四夷制天下誠帝)
　(王萬世之都也比年聖駕巡狩萬國來同民物阜成/嘉祥恊應天意人心昭然可見然重干勞民延緩至)
　(今惟宗社大計正當為之時况今漕運已通儲蓄充/溢營建之辰天實啓之乞早賜聖㫁勅所司興工以)
　(成國家悠久/之業從之)
召張輔還
　(輔凡四至交阯前後建郡邑及增設驛傳/遞運規畫甚備交人所畏惟輔至是召還)
(丁/酉)十五年春二月谷王橞有罪廢為庶人
　(橞自徙封長沙恃前開門功日益驕恣奪民田侵公/税殺無罪人招匿亡命習兵法戰陣謀不軌其䕶衛)
　(張興懼禍及因奏事北京白之帝未信興過南京復/啓太子且曰乞他日無連坐橞致書蜀王椿為隠語)
　(欲結椿為援椿貽書切責不聴㑹椿子崇寧王悦燇/得罪逃橞所橞因詭衆曰我開金川門出建文君今)
　(在邸中我將為中大義椿聞之上變告帝嘆曰朕待/橞厚張興常為朕言不忍信今果然乃召橞入朝示)
　(以蜀王章橞伏地請罪羣臣請誅之又下諸王議皆/以為當死帝曰諸王羣臣奉大義國法固爾吾寧生)
　(橞乃廢橞及其二子並為庶人/誅諸通謀者興以先發不坐)
命豐城侯李彬鎮交阯
　(命彬佩將軍印充總兵官往鎮交阯且諭曰交阯本/中國地其人皆朝廷赤子朕懐撫綏勤于夙夜爾久)
　(事藩邸付兹重寄宜日親賢人君子效古良/將之所為審度事機區畫有法庶副朕委任)
命泰寧侯陳珪繕北京工栁升王通副之
　(鑄印給之制視都督/府文曰繕工之印)
三月漢王髙煦有罪徙封樂安州
　(髙煦初封雲南煦曰我何罪斥萬里不肯行帝北巡/力請歸南京不得已聴之又請得天策衛為䕶衛曰)
　(唐太宗天策上將吾得之豈偶然又乘間請益兩䕶/衛所為益恣毎從北征在帝左右媒孽東宫事譖解)
　(縉至死黄淮等繫獄已而改封青州又托故不欲往/帝始疑之髙煦私選各衛健士為腹心又募兵三千)
　(人不𨽻籍兵部縱使刼掠兵馬指揮徐野驢擒治之/髙煦手鐵𤓰撾殺野驢衆莫敢言遂僣用乘輿器物)
　(帝聞之怒還京師盡得其不法數十事召至切責之/禠冠服縶西華門將廢為庶人皇太子涕泣力救乃)
　(削兩䕶衛誅其左右數人/徙封樂安州趣即日行)質實(樂安州唐棣州明為/樂安州後改名武定)
　(今升為府領州一縣九屬山東省天策衞𨽻南京前/軍都督府西華門紫禁城其門凡八曰承天門曰端)
　(門曰午門東曰左掖門西曰右掖門再東/曰東華門再西曰西華門向北曰元武門)
帝北巡命皇太子監國
　(帝巡北京命皇太子監/國胡廣楊榮金㓜孜從)
秋八月甌寧人進金丹斥之
　(行在通政司言甌寧縣人進金丹及方書帝曰此妖/人也秦皇漢武一生為方士所欺求長生不死之藥)
　(此又欲欺朕朕無所用金丹令自食/之方書亦與毁之毋令别欺人也)質實(甌寧縣宋/置明與建)
　(安縣同為建寧/府治今因之)
九月曲阜孔子廟成
　(修曲阜孔子廟訖/工帝親製文勒石)
冬十一月命趙羾巡督塞北屯戍
　(以羾為兵部尚書巡督塞外凡軍/民利病及邉務不便者具以聞)質實(趙羾字雲/翰夏縣人)
(戊/戌)十六年春正月交阯復亂
　(交人故好亂中官馬騏以采辦至大索境内珍寶人/情騷動桀黠者鼔煽之大軍甫還即並起為㓂順州)
　(土官叚公丁陳思齊力戰死李彬遣將討㓕之而反/者猶不止至是俄樂巡檢黎利及乂安知府潘僚南)
　(靈州千户陳順慶乂安衛百户陳直誠復乘機作亂/其他奸宄四起自署官爵皆殺將吏焚廬舍彬東西)
　(征勦日不暇給利初事陳氏為金吾將軍歸命後授/巡檢以是常怏怏及大軍還遂僣稱平定王以弟石)
　(為相國與其黨放兵肆掠交阯左右參政侯保馮貴/死焉帝以賊久未平命榮昌伯陳智為左參將助彬)
　(討之其後羣㓂悉破滅惟利竄匿老/撾彬檄其長發所部兵捕之不獲)質實(叚公丁陳/思齊交阯)
　(南策州人侯保贊皇人交阯右參政黎利為㓂保率/民兵築堡于要害禦之賊來攻保戰死馬貴武陵人)
　(交阯左參政撫輯流民歸附者衆有土兵二萬餘人/皆勁勇習戰每出陣有功中官馬騏疾之盡奪其上)
　(兵及黎利反衆强貴勦捕止以卒數/百遇賊兵貴力戰而死陳智夀州人)
三月姚廣孝死
　(帝用兵有天下廣孝之力為多既拜太子少師歸長/洲候同産姊姊不納訪其友王賔賓亦不見但遥語)
　(曰和尚誤矣和尚誤矣復往見姊姊/詈之廣孝惘然至是死追封榮國公)質實(王賔號光/菴長洲人)
　(王賓不見廣孝舊史例議謂廣孝出振蘓湖至長洲/曽徒步訪賓賓讙若平生為作振灾記鋪陳其功徳)
　(考震澤記聞賓稱吳中髙士豈肯漫作諛語頌要人/功徳且其記亦不傳舊説不足信今明史廣孝本傳)
　(采建遺文跡/語當可據)
夏五月重修太祖實録成
　(夏原吉等重修太祖實録成上之共二百五十七卷/為二百五十册乂寶訓十五卷為十五册御殿以受)
　(令别録藏古今通/集庫頒賞有差)
胡廣卒
　(廣以醇謹見幸帝北征與楊榮金幼孜從數召對策/殿或至夜分過山川阨塞立馬議論行或稍後輙遣)
　(騎四出求索帝再北征皇長孫從命廣與榮幼孜軍/中講經史帝徵烏斯藏僧作法㑹為髙帝髙后荐福)
　(言見諸祥異廣乃獻聖孝瑞應頌禮部郎中周訥請/封禪廣言其不可上却封禪頌帝益親爱之廣性縝)
　(宻帝前所言及所治職務出未嘗告人故始終保思/寵時人以方漢胡廣及是卒  廣初與解縉同侍宴)
　(帝曰爾二人生同里仕又同官縉有子廣女可妻之/廣頓首曰臣妻方娠未卜男女帝笑曰定生女已而)
　(果生女遂約婚縉子禎亮及縉家戍遼東廣欲離婚/女截耳誓曰薄命之婚上主之父面承之有死無二)
　(越數年解家獲赦還女/卒歸禎亮事姑極孝)
　　發明(廣秉性敦厚居官縝宻故始終恩寵弗衰然/一以委蛇求合主意在建文朝則對策斥親)
　　(藩在永樂朝則以首先迎附見幸雍容揄揚曲學/阿世雖沒世固寵亦有愧其女矣廣既不能死而)
　　(又少骨鯁風為/世所譏宜哉)
秋七月下贊善梁潛司諫周冕于獄殺之
　(時太子監國宦寺黄儼等黨趙王髙燧隂謀奪嫡百/端讒搆㑹有陳千户擅取民財太子令謫交阯立功)
　(後念其舊有軍功且宥之或言陳千户不當宥太子/擅赦罪人帝怒以潛冕預聞之而不諫止輔導有闕)
　(俱下/獄死)質實(周冕繁/昌人)
冬十二月申嚴官吏犯贓禁
　(帝諭法司曰唐太宗惡官吏貪濁犯贓必寘法吏尚/清謹民免掊克貞觀所以為盛朕屢勅中外諸司不)
　(許妄役一夫擅歛一財而官吏恣肆/自若百姓苦之繼今犯贓必論如法)
命成山侯王通振陜西饑
　(陜西旱命王通偕戸部官馳傳往振諭之曰民饑朝/不保夕譬之赴救水火當速往毋緩于是振饑民九)
　(萬八千餘戸給米十/萬四千三百餘石)
(己/亥)十七年夏六月免順天水灾田租
倭寇遼東總兵官劉江擊破之
　(倭數寇海上南訖浙閩北扺遼陽凡瀕海郡邑多被/害江縂兵領之相度形勢至金州衛金線島西北望)
　(海埚上其地特髙廣可駐兵防禦凡寇至必先經此/實濱海咽喉地上疏請于此築城堡設烽堠嚴兵以)
　(待寇帝從之時瞭者言東南海島中舉火江急引兵/赴堝上倭至王家山島乗海􁀙直逼堝上登岸魚貫)
　(行一賊貌甚惡揮兵率衆勢大鋭江畧不為意依山/設伏别遣將潛燒賊船斷其歸路以步卒迎戰佯却)
　(賊入伏中礟舉伏起賊大敗走入空堡中江開西壁/縱之復分兩路夾擊盡覆之斬首千餘級生擒百餘)
　(人無一逸者自是倭/大創不敢復入遼東)質實(金線島在金州衛東又有/蓮花島杏園島共七十二)
　(島環列海濱望海埚在金線島北今屬奉天府寕海/縣堝地特髙可屯兵瞭望為瀕海要地王家山島在)
　(寕海縣東南海中空/堡為櫻桃園舊堡)
冬十二月命在外死囚送京師審録
　(帝諭法司曰刑者聖人所慎匹夫匹婦不得其死足/傷天地之和召水旱之灾甚非朕寛恤之意自今在)
　(外諸司死罪咸送京師審/録必三覆奏然後行刑)
　
　
御定資治通鑑綱目三編卷六
欽定四庫全書
御定資治通鑑綱目三編卷七
　(起庚子明成祖永樂十八年/盡乙巳明仁宗洪熙元年)凡六年
(庚/子)十八年春二月蒲臺妖婦唐賽兒作亂討平之
　(賽兒蒲臺縣民林三妻自稱佛母以幻術聚衆據益/都卸石栅寨為亂指揮髙鳳領兵捕之敗殁勢遂熾)
　(其黨董彦昇等攻下莒即墨圍安邱詔安逺侯栁升/與都指揮劉忠将京軍徃勦升至圍賊寨賊遣人詭)
　(乞降云寨中食盡且無水東門舊有汲道議趨此宵/遁升自以大将意輕賊信之即徃據汲道賊夜襲官)
　(軍軍亂忠力戰中流矢死賽兒遁去比明升始覺追/不及别賊賔鴻等攻安邱益急知縣張旟縣烝馬撝)
　(集民夫八百餘人以死拒戰賊復合莒即墨衆併力/攻之聲言屠城都指揮僉事衛青備倭海上聞圍急)
　(帥千騎晝夜馳抵城下奮擊敗之賊収餘衆再戰又/大敗之斬馘六千餘人時城中旦夕不能支使青救)
　(稍遲城必陷比三日升始至青迎謁升怒其不待已/捽出之鰲山指揮王真亦殱賊諸城賊遂平而賽兒)
　(卒不獲帝賜書勞青切責升刑部尚書吳中劾奏升/征勦妖賊失機冒功賊徒慿髙無水且乏資糧當坐)
　(困之升全不留心及臨賊境又不設備致賊夜斫營/殺傷軍士劉忠身先士卒升不救援衛青解安邱圍)
　(反忌青功而摧辱之請治其罪遂下升獄擢青山東/都指揮使真都指揮同知旟撝左右參議已乃釋升)
　(帝以賽兒乆不獲慮削髪為尼或混處女道士中遂/命法司凡北京山東境内尼及女道士悉逮至京詰)
　(之所在多擾既擢刑部郎中段民為山/東左參政民至力為矜宥人情始安)質實(蒲臺漢/濕沃縣)
　(地隋置蒲臺縣宋省入渤海縣金復置屬濵州元屬/般陽路明仍屬賔州今屬山東武定府益都漢侯國)
　(三國魏置益都縣金益都府元益都路明仍置縣屬/青州府今因之卸石柵在益都縣西南即墨齊邑漢)
　(縣為膠東國治北齊廢隋復于不其故城東北置即/墨縣元屬膠州明屬萊州府今因之安邱春秋莒渠)
　(邱父封邑漢置安邱縣屬北海郡與琅邪之安邱異/隋復置安邱縣宋金元仍舊明屬青州府今因之鰲)
　(山衛名在即墨縣東四十里洪武二十一年建今裁/諸城漢諸縣北齊省入東武縣隋改諸城唐置密州)
　(治此明改縣屬青州府今因之髙鳳張旟馬撝里系/未詳衛青字明徳松江華亭人王真里系未詳吳中)
　(字思正武城人段/民字時舉武進人)
夏六月北京地震
秋八月丁酉朔日有食之
九月召皇太子
　(北京宫殿將成欽天監言明年正月朔日上吉宜御/新殿遂遣夏原吉齎勅召皇太子尋又勅皇孫從行)
　(期十二月/終至北京)
詔自明年改京師為南京北京為京師
　(命行在禮部明年正月朔以北京為京師去行在稱/取南京各印信給京師諸衙門南京衙門别鑄加南)
　(京二/字)
冬十一月以遷都詔天下
　(詔曰朕皇考髙皇帝建都江左肇造邦基肆朕纉承惟/懷永圖眷茲北京實為都㑹天意所屬卜筮攸同乃)
　(仿古制徇輿情立兩京置郊社宗廟創建宫室上以/紹先志下以詒子孫營建以來天下軍民樂于趨事)
　(天人協贊景貺駢臻今工告成/以明年正朔御奉天殿朝百官)
振青萊饑
　(凡十五萬三千七百餘户皇太子過鄒縣見民草食/下馬入民舍皆衣不掩體歎曰民隠不上聞若此乎)
　(山東布政使石執中來迎詰之對已奏請停今年秋/稅太子曰民餓且死尚及徴稅耶速督郡縣勘饑民)
　(口數近地約三日逺五日悉發官粟振之執中請人/給三斗曰與六斗汝毋懼吾自奏上也及至京以聞)
　(帝是之曰昔范仲淹子猶能舉麥周/濟其父之故舊况百姓吾赤子乎)質實(鄒縣漢置/騶縣晉改)
　(鄒明屬兖州/府今因之)
十二月北京郊廟宫殿成
　(初營建北京凡廟社郊祀壇塲宫殿門闕規制悉如/南京而髙厰壮麗過之復于皇城東南建皇太孫宫)
　(東安門外建十王邸通為屋八千三百五/十楹自永樂十五年六月興工至是乃成)質實(東安/門皇)
　(城周十八里有/竒東曰東安門)
置東厰
　(帝七年已令中官刺事及北京初建尤鋭意防奸令/錦衣官校專司輯訪復慮外官瞻徇乃立東厰于東)
　(安門北以内監掌之由是中官/之勢口重訖于明亡不可復制)
　　發明(明太祖初制内侍不許讀書惟置監局而不/兼文武銜不侵外廷政備掖廷供灑掃而已)
　　(建文御内侍嚴多逃入燕軍洩朝廷事成祖徳之/即位後頗加委任監軍出使将兵分鎮徃徃用之)
　　(乃至立東厰刺外事寄以心腹勢敵錦衣後憲宗/信用汪直更有西厰之設羅織益横倍于東厰泊)
　　(末季乘時竊柄日擅威福元氣削而天下用/是危矣此東厰為濫觴而成祖實階之厲也)
(辛/丑)十九年春正月遷都北京赦
　(正月甲子朔上躬詣太廟奉安五廟神主命皇太子/詣天地壇奉安昊天上帝后土皇地祗神主皇太孫)
　(詣社稷壇奉安太社太稷神主黔國公沐晟詣山川/壇奉安山川諸神主御奉天殿受朝賀甲戌大祀天)
　(地于南郊戊/寅大赦天下)質實(太廟五廟明㑹典國初于闕左建/四廟徳祖廟居中懿祖居東第一)
　(廟熈祖居西第一廟仁祖居東第二廟廟與主皆南/向三祖合食于徳祖廟徳祖南向三祖以次東西向)
　(洪武九年改建太廟其制為正殿前後為寝殿俱翼/以兩廡寢殿九間以一間為一室中一室奉安徳祖)
　(神主懿祖居東第一室熈祖居西第一室仁祖居東/第二室主皆南向及時享于正殿徳祖居中南向懿)
　(祖列于左西向熙祖列于右東向仁祖列于懿祖之/次西向洪武三十一年以後奉安髙廟神主于寝殿)
　(西第二室居熙祖之次此南京太廟之制及遷都北/京建廟與南京同天壇在正陽門外南郊地壇在安)
　(定門外北郊社稷壇明㑹典國初太社太稷異壇同/壝祭太社以后土勾龍氏配祭太稷以后稷氏配洪)
　(武十年改建社稷壇于午門外之右同壇同壝臨祭/時太社居東太稷居西俱北向奉仁祖配西向至是)
　(始罷勾龍后稷洪武三十一年後更奉太祖配永樂/中北京社稷壇成與南京舊制同山川壇明㑹典國)
　(初建山川壇于天地壇之西正殿七間祭太嵗風雲/雷雨五嶽五鎮四海四賣鍾山之神東西廡各十五)
　(間分祭京畿山川壇西有先農壇壇東有旗纛廟壇/南有藉田一所京師山川壇俱與南京舊制同惟正)
　(殿鍾山之右添/祭天夀山之神)
夏四月奉天謹身華蓋三殿災詔羣臣直言闕失
　(詔曰朕仿古建二京乃三殿同災朕心惶懼意者敬/天事神禮有怠歟祖法戾政務乖歟小人在位賢士)
　(隱遯歟刑獄寃濫歟讒慝交作歟掊克及田里歟蠧/財妄費用無度歟祖稅太重徭役不均歟軍旅未息)
　(征調無方饋餉乏歟工作過度民力敝歟奸人附勢/羣吏弄法有司闒茸不治歟爾文武羣臣條陳無隱)
　(于是詔罷不便于民及不急諸務蠲十/七年以前逋賦及十八年被災田租)質實(華蓋殿/在奉天)
　(殿北再北/曰謹身殿)
命蹇義等分巡天下安撫軍民
　(以三殿災勅廷臣二十六人分巡天下/問軍民疾苦文武長吏擾民者奏黜之)
殺主事蕭儀
　(左庶子兼侍講鄒緝應詔上言畧曰陛下肇建北京/工鉅費繁調度甚廣農民終嵗供役猶且伐桑棗以)
　(供薪剥桑皮以為楮加之官吏横征日甚一日非其/土産動科千百小民轉購他所其值倍蓰及至進納)
　(多不中程徃復輾轉重為民累又自營建以來工匠/假托威勢驅民移徙號令一出屋宇立摧奥突粗完)
　(又復重徙有三四遷而不能定居者此陛下所不知/而民人疾怨者也貪官汚吏徧布内外朝廷毎遣一)
　(人虐取苛求初無限量有司承奉唯恐不及剝下媚/上有同交易小民所積㡬何而誅求若此今山東河)
　(南山西陕西水旱相仍民至剥樹皮掘草根為食而/京師聚僧道萬餘人日耗廩米此奪民食以養無用)
　(也朝廷歳賫錢幣市馬外蕃所出數十萬而所取不/能一二散馬民間馬死輒令賠補不知人民耗矣多)
　(馬奚裨漠北降人皆懷窺覘非真逺慕王化乃使羣/居輦轂盛供帳厚賞賚以優之此豈足明廣大耶夫)
　(奉天殿陛下正朝也災首及焉自非省躬責已改革/政化疏滌天下窮困之人不能上囘天怒願陛下還)
　(都南京保養聖躬散遣工匠停止征派毋聽小人重/勞天下將災沴不作太平可致矣疏入不省時帝方)
　(以定都詔天下忽罹火災頗懼而言事者僉云遷都/不便帝不懌義言尤峻切帝于是發怒殺儀而緝竟)
　(得無/罪)質實(蕭儀樂/安人)
五月出給事柯暹御史鄭維桓等為知州
　(柯暹鄭維桓等言事/訐直俱謫知文阯)質實(柯暹字啓暉池州建/徳人鄭維桓慈谿人)
秋八月辛夘朔日有食之
冬十一月遣使覈天下庫藏
　(分遣内官監察御史查勘两京/及天下庫藏逓年出納之數)
下户部尚書夏原吉等于獄兵部尚書方賓自殺
　(帝將大舉北征詔原吉賓及刑部尚書吳中等議皆/以為兵不當出帝召賓賓力言軍興費絀帝不懌召)
　(原吉問邊儲多寡對曰比年師出無功軍儲十䘮八/九災眚迭作内外俱疲乞遣将徃征勿勞車駕立命)
　(原吉出視開平糧儲而吳中入對如賓言帝益怒下/原吉及中子獄賓懼自經死遂命侍郎張本等分徃)
　(山東山西河南及應天順天諸府督造糧/車發丁夫輓運期以明年二月集宣府)
下侍讀李時勉于獄
　(先是時勉應求言詔條上時務十五事極言北京營/建之非及逺國入貢人不宜使羣居輦下忤帝意已)
　(觀其他説多中時病抵之地復取視者再率多/施行㑹大臣希㫖詆言者謗訕至是遂下獄)
(壬/寅)二十年春正月己未朔日有食之
　(罷朝㑹詔/羣臣修省)
三月詔有司遇災先振後聞
　(户部奏直𨽻開州等州縣民饑帝歎曰有司必至饑/民嗷嗷始達于朝又必待命下乃振之餒死者已不)
　(逮矣其令自後遇饑即/騐實發倉振之而後聞)質實(開州金置明屬/大名府今因之)
帝自將征阿嚕台命皇太子監國
　(阿嚕台初為衛拉特所敗窮蹙南竄帝納而封之數/年生聚繁富浸桀驁拘留朝使其貢使歸多行刦掠)
　(又時出没塞下為冦至是大入興和/殺都指揮王煥帝于是決䇿親征)
夏六月雨水傷稼
　(南北畿山東數十/州縣霪雨傷稼)
秋七月帝至沙琿原阿嚕台遁遂征烏梁海
　(大軍至開平諜報阿嚕台攻萬全諸將請分兵還擊/帝曰詐也彼慮吾搗巢欲以此牽制我知大軍北行)
　(必已䘮膽况敢攻城哉疾驅之攻萬全者果遁去大/軍次沙琿原阿嚕台大懼母妻皆詈之于是與其家)
　(屬直北走盡棄輜重於庫楞海側乃命發兵焚之收/其牲畜而還帝謂諸将曰阿嚕台敢悖逆恃烏梁海)
　(為羽翼也當移師剪之遂簡歩騎二萬五道並進諭/曰軍至㓂且西走邀之必獲至竒拉爾河其衆數萬)
　(果驅牛馬車輛西走遇大軍倉卒迎戰帝麾騎夾擊/自率前鋒衝之斬首數百級餘走散其地背河面左)
　(皆山大軍依山而軍帝乘髙望之見其衆稍聚乃麾/兵繞出其右分兵渡河㫁其後衆突至盡獲之又麾)
　(兵繞出其左先伏神機弩於深林中又命嚴陣山下/以待已而其衆盡棄輜重走左帝麾騎與山下兵馳)
　(追之及林間伏發遂大潰追奔三十里斬部長數十/人别以兵狥河西斬獲甚衆烏梁海餘黨老弱皆詣)
　(軍門/降)質實(沙琿原在興和北竒拉爾河方輿紀要在/朶顔境内  竒拉爾河舊作屈裂兒今改)
免南北畿山東河南州縣糧芻七十萬
　(南北畿山東河南各州縣水災糧三十三萬/八千有竒芻三十八萬有竒皇太子皆免之)
八月詔班師
　(諸將分道捕擊者亦以/次獻㨗乃下詔班師)
九月帝還京師
　(壬戌帝乘法駕入京城躬告天地/宗廟社稷御奉天門朝百官受賀)
下左春坊大學士楊士竒吏部尚書兼詹事蹇義于獄
尋釋之
　(太子屢遭讒搆帝以士竒輔導有闕下錦衣獄禮部/尚書吕震壻張鶴朝參失儀太子宥之帝怒義不匡)
　(正命與震並下/獄尋皆釋之)質實(張鶴時官/户部主事)
冬十月遣使覈天下倉儲
　(分遣中官及朝臣八十人/覈天下倉糧出納之數)
閏十二月乾清宫灾
　(戊寅夜乾/清宫灾)質實(乾清宫在/乾清門内)
(癸/夘)二十一年春三月御史王愈等决囚誤殺無罪四人
坐棄市
　(監察御史王愈及刑部錦衣衛官四人㑹决重囚誤/殺無罪四人事聞帝命法司執愈等償死即日皆棄)
　(市/)質實(王愈修/武人)
夏五月免開封南陽衛輝鳳陽等府水灾田租
　(去年夏秋霪雨黄河汎溢傷田/稼帝命遣人按視蠲其租税)質實(南陽秦郡元明/為府今因之)
趙䕶衛指揮孟賢等謀逆伏誅
　(先是髙燧與髙煦謀奪嫡時時譖太子凡太子宮僚/多得罪既而帝聞其不法事大怒誅其長史顧晟褫)
　(髙燧冠服以太子力解得免至是帝有疾䕶衛指揮/孟賢等結欽天監官王射成及内侍楊慶養子造偽)
　(詔謀進毒于帝俟晏駕詔從中下廢太子立趙王時/縂旂王瑜姻家髙以正者為賢等畫謀謀定告瑜瑜)
　(上變帝曰豈應有此立捕賢等得所為偽詔帝顧髙/燧曰爾為之耶髙燧大懼不能言太子又力為之解)
　(曰此下人所為髙燧必不/與知乃得免賢等悉伏誅)質實(總旂明史兵志凡千/百户所各設總旂二)
　(小旂十王瑜字廷墨山陽/人仕至右軍督都府僉事)
六月庚戌朔日有食之
秋七月釋李時勉于獄復其官
帝復自將征阿嚕台命皇太子監國
　(邊將言阿嚕台将率衆南犯帝曰去秋㓂犯興和朕/率師搗其巢穴復勦其黨烏梁海其窮甚矣今以朕)
　(既得志必不復出朕當率兵先駐塞外以待之彼不/虞吾兵已出而輕肆妄動我因其勞而擊之破之必)
　(矣于是部分諸軍以寕陽/侯陳懋為前鋒馳攻之)
八月免两京山東郡縣水灾田租
　(皇太子諭户部曰今年南北直𨽻并山東郡縣水旱/之處糧芻皆無出而有司徴索不已甚為朝廷歛怨)
　(其悉/蠲之)
冬十月帝至上荘堡蒙古額森托噶來降詔班師
　(大軍至西陽河聞阿嚕台為衛拉特所敗部落潰散/遂駐師前鋒陳懋追㓂至宿嵬山不見敵遇王子額)
　(森托噶率妻子部屬來歸遣人馳奏命偕來入見帝/大喜封為忠勇王賜姓名曰金忠賞賚甚厚遂班師)
　質實(上荘堡在萬全右衛北其地有上荘堡膳房堡/新開口堡新河口堡俱永樂以後置今宣化府)
　(萬全縣北境西陽河即西洋河在宣化府懐安縣西/北自山西天鎮縣流入經西陽河堡下流與東洋河)
　(合宿嵬山方輿紀要在興和北亦曰宿嵬口度漠處/也額森托噶元太保布哈六世孫  額森托噶舊作)
　(也先土干布哈舊/作不花今並改)
十一月帝還京師
　(駕至京師陳鹵簿帝乗御輦入告天地宗廟社稷御/奉天門朝羣臣時諸番貢使咸集闕下羣臣上表稱)
　(賀/)
(甲/辰)二十二年春正月復詔北征
　(金忠數請擊阿嚕台願為前鋒自効帝初不許㑹開/平守將言阿嚕台犯邊羣臣勸帝如忠言帝意遂决)
　(敕邊將整兵俟命徴山西山東河南陜西遼東五都/司及西寕鞏昌洮岷各衛兵期三月㑹北京及宣府)
　質實(西寧秦為西羗所居湟中地漢置破羗縣隋改/湟水縣為鄯州治唐吐番據之曰青唐城宋復)
　(置鄯州又改西寧州明為衛今升府岷/州西魏置明為衛今復為州屬鞏昌府)
夏四月帝發京師命皇太子監國
　(大學士楊榮金幼孜從楊士竒等留京師輔太子大/軍至開平獲諜者知阿嚕台遁帝意亦厭兵乃下詔)
　(暴阿嚕台罪而宥其來降者諭諸將曰武有七徳禁/暴除亂是其首也又謂止戈為武今罪人阿嚕台耳)
　(脅從之衆有歸降者宜悉意撫綏非持兵器向我師/縱勿殺時比年用兵白骨被野帝命瘞諸道旁親製)
　(文祭之至應昌宴羣臣命中官歌太祖御製詞五章/曰此先帝所戒後嗣也雖軍旅不敢忘帝亦自製詞)
　(五章述奉天法祖勤政/恤民意亦命中官歌之)
六月至達蘭納穆爾河詔班師
　(前鋒至達蘭納穆爾河不見敵命張輔等窮搜山谷/三百餘里無一馬跡帝進駐河上命陳懋等前覘懋)
　(至白邙山無所/遇以糧盡引還)質實(達蘭納穆爾河方輿紀要在和/林東北或謂即庫庫諾爾元太)
　(祖初㑹集部落之地白邙山方輿紀要在漠外濶達/蘭納穆爾舊作答蘭納木兒庫庫諾爾舊作濶  納)
　(浯兒今/並改)
南京地震
秋七月帝有疾至榆木川崩
　(帝還至清水源命楊榮金幼孜刻崖石為銘遣呂震/以旋師諭皇太子詔告天下帝已不豫次倉崖戍疾)
　(甚顧左右歎曰夏原吉愛我至榆木川疾大漸遺詔/傳位皇太子喪禮一如髙皇帝遺制遂崩年六十有)
　(五楊榮金幼孜等議以六師在外祕不發喪鎔鍚為/椑以歛載以龍轝所至朝夕上膳如常儀榮及御馬)
　(少監海夀馳赴太子太子遣太孫奉迎鵰鶚谷太孫/至于軍中始發喪将及郊迎入仁智殿加殮納梓宮)
　質實(榆木川在故開平城西北清水源在漠北永樂/八年春帝北征過此甘泉溢出名之曰神應鵰)
　(鶚谷在宣府城東北二百七十里元雲州鵰窠站洪/武四年于此置浩嶺驛宣徳六年改置堡今屬宣化)
　(府龍門縣東境仁/智殿在武英殿後)
　　發明(成祖雄才逺畧世稱英主然以藩封簒立慙/徳實多革除之際慘行屠戮季年屢北征雖)
　　(威震沙漠而躬涖戎行亦云疲矣榆木川之變當/時傳聞異辭如明輯畧明書等編謂成祖夜感異)
　　(夢召問近臣且軍多訛言衆心惶惑及秘不發喪/召匠鎔鍚製椑以歛且殺匠滅口軍人莫測于是)
　　(傅㑹者遂有不得善終之説稗官野史固未可據/為傳信或由成祖前此之多行不義殘刻濫誅怨)
　　(讟之于人/所致耶)
八月太子髙熾即位
　(大赦天下以明/年為洪熙元年)
釋夏原吉黄淮等于獄復其官
　(時原吉及吳中楊勉黄淮楊溥金問皆久繫獄中遺/詔至京師太子即釋之咨原吉以時事原吉對以振)
　(饑省賦役罷西洋取寳及雲南交阯/採辦悉從之既即位復原吉等官)
復置三公三孤官
　(洪武初置三公官以李善長等為之三孤無兼領者/建文永樂間罷公孤官至是復設以公侯伯尚書兼)
　(之/)
加楊榮金幼孜楊士竒黄淮等官領内閣事如故
　(初解縉等入文淵閣皆編檢講讀之官不得專制諸/司諸司奏事亦不得相關白帝即位以榮士竒等皆)
　(東宫舊臣乃進榮為太常卿幼孜為户部右侍郎兼/文淵閣大學如故士竒為禮部左侍郎兼華蓋殿大)
　(學士黄淮為通政使兼武英殿大學士俱掌内制已/復置謹身殿大學士改榮為之未㡬榮士竒皆遷尚)
　(書閣職/漸崇)
汰冗官
　(帝以古者官不必備今設官太冗亷汙無别則亷者/之心或怠賢否並處則小人之勢常勝其令中外亷)
　(察不稱/者罷之)
九月召黄福于交阯以兵部尚書陳洽代之
　(福在交阯十九年編氓籍定賦税興學校置官師數/召父老宣諭徳意戒屬吏無苛擾一切鎮之以静上)
　(下帖然帝以福久勞于外召還命兼詹事輔太子以/兵部尚書陳洽代掌布按二司事福還之日交人扶)
　(携走送號泣不忍别福既/還交阯賊遂劇訖不能靖)質實(陳洽字叔/逺武進人)
河溢開封
　(免今年田租命右都/御史王彰徃撫恤之)質實(王彰字文/明鄭州人)
詔自今官用物悉于所産地市之
　(詔工部曰古者任土作貢不强所無比年如丹漆石/青之類所司不究物産之地槩徴郡縣科派病民自)
　(今官所用物必于所産地/計直市之違者罪不宥)
羣臣請公除不許
　(易月制滿禮部尚書吕震請即吉侍郎楊士竒不可/尚書蹇義兼取二説進帝曰梓宫在殯易服豈臣子)
　(忍言士竒執是也帝乃素冠麻衣絰而視朝時羣臣/皆已吉服惟士竒及英國公張輔服如常帝歎曰輔)
　(武臣也而知禮過六/卿由是益見親重)
増諸王嵗祿
　(先是召漢王高煦赴京比至與趙王高燧並厚賜之/復賜諸王金幣有差帝曰諸叔在者無㡬諸兄弟唯)
　(趙王居京師他皆守藩于外朕旦/夕念焉户部其各益祿米差次之)
始置南京守備
　(以襄城伯李隆為之兼領中/軍都督府事為南京要職)質實(此置南京守備之/始李隆字彦平和)
　(州人濬/之子)
鎮守交阯中官山夀請授黎利清化知府從之
　(初利未叛時與夀相善及利逃老撾益深匿李彬奏/言利竄老撾老撾請官軍毋入當盡發所部兵捕利)
　(今乆不遣其情叵測朝廷疑老撾匿賊令彬送其使/臣至京詰問老撾乃逐利已而率衆求撫仍匿俄樂)
　(不出帝踐阼後尋㓂茶籠敗鎮守叅将方政兵殺指/揮伍雲㑹夀入朝力言利與已相信今徃諭之必來)
　(歸帝曰此賊狡詐若為所紿則其勢益熾不昜制也/夀叩頭言如臣徃諭而利不來臣當萬死帝頷之遣)
　(夀齋敕授利清化知府慰諭甚至敕甫降利己犯清/化殺指揮陳忠利得敕無降意佯言俟秋凉赴官而)
　(㓂掠/不已)質實(茶籠交阯舊州屬乂安府方政全/椒人伍雲定逺人陳忠臨淮人)
散畿内民所養官馬于諸衛所
　(諭兵部曰今太僕馬増數倍而畿民一夫或畜三匹/四匹畢力于此耕桑盡廢其散馬給諸衛所及臨邊)
　(戍卒養/習之)質實(明㑹典在京在外衛所俱有孳牧馬匹/以給官軍騎操之用在京及南北直𨽻)
　(衛所屬两京太僕寺在外屬各該行太僕寺苑馬寺/及都司皆委官提督毎衛委指揮一員所千百户一)
　(員專管孳牧其搭配科駒起/解比較等項悉照民間事例)
賜少傅兼吏部尚書蹇義等銀章
　(義進少傅楊士竒進少保楊榮進太子少傅金幼孜/進太子少保賜銀章各一曰繩愆糾繆諭以協心贊)
　(務或政事有闕或羣臣言而未從者用此章宻疏以/聞既而進户部尚書夏原吉少保賜原吉銀章諭勉)
　(如義士/竒等)
冬十月復魏國公徐欽爵
　(初輝祖以忤成祖奪爵及卒復封其子欽十九/年來朝不辭徑去成祖怒罷為民至是復故爵)
詔有司奏雨澤者即以聞
　(通政司請彚四方雨澤章奏送給事中収貯帝曰祖/宗令天下奏雨澤欲前知水旱以施恤民之政積之)
　(通政司已失之矣今又令収貯是欲/上之人終不知也自今奏至即以聞)
立皇后張氏
　(后始為帝妃操婦道至謹稚得成祖及仁孝皇后懽/帝數為漢趙二王所間體肥碩不能騎射成祖恚至)
　(减太子宫膳瀕昜者屢矣卒以/后故得不廢及帝立册為皇后)質實(皇后張氏永城/人兵馬副指揮)
　(張騏之女騏追封彭城伯后于洪武十六/年封燕世子妃永樂二年封皇太子妃)
立子瞻基為皇太子封子八人為王
　(封子瞻埈為鄭王瞻墉越王瞻墡襄王瞻堈荆/王瞻墺淮王瞻塏滕王瞻垍梁王瞻埏衛王)質實
　(鄭靖王瞻埈帝第二子就藩鳳翔後遷懷慶越靖王/瞻墉帝第三子封衢州未之藩卒襄獻王瞻墡帝第)
　(五子就藩長沙後遷襄陽荆憲王瞻堈帝第六子就/藩建昌後遷靳州淮靖王瞻墺帝第七子就藩韶州)
　(後遷饒州滕懐王瞻塏帝第八子封雲南未之藩卒/梁荘王瞻垍帝第九子就藩安陸衛恭王瞻埏帝第)
　(十子封懷慶未之藩卒其第四子為蘄獻王瞻垠/初封静樂王永樂十九年卒帝即位追封無後)
詔舉賢才
　(令在京七品在外五品以上官及知縣于五品以下/官及軍民中訪薦徳行惇篤才能出衆文學優長者)
　(量才擢用舉後犯/贓則連坐舉者)
命大學士㑹法司錄囚
　(帝性仁恕諭楊士竒楊榮金幼孜曰比年法司之濫/朕所深知所擬大逆不道徃徃出於文致自今審决)
　(重囚卿三人必徃同讞有/寃抑者雖細故必以聞)
十一月宥建文諸臣家屬
　(詔禮部建文諸臣家屬在教坊司錦衣衛浣衣局及/習匠功臣家為奴者悉宥為民還其田土言事謫戍)
　(者亦/如之)
　　發明(成祖革除之際為忠義所不容于是肆其毒/虐倒行而逆施建文諸臣備遭惨酷而并取)
　　(其家屬悉發教坊錦衣浣衣及與功臣為奴又并/及其外戚全家戍邊怨毒之流古所未有仁宗心)
　　(識其寃即位之初首宥諸臣家屬旋復放還外戚/之戍邊者可謂寛大之政易稱幹父之蠱仁宗有)
　　(焉/)
阿嚕台來貢馬
　(阿嚕台遣使貢馬賜賚有差/降敕宥其前過許令通好)
詔羣臣極言得失
　(帝曰朕承大統君臨億兆亦惟頼文武賢臣共圖康/濟矧屬亮隂之際尤切倚毗之心嗣位初首詔直言)
　(而渉月累旬言者無㡬夫京師首善地民困於下而/不得聞弊膠于習而不知革卿等無慮後譴相與至)
　(誠必有嘉謨嘉/猷輔朕不逮)
赦烏梁海罪
　(帝遣使敕諭烏梁海官民曰朕承大統凡四方萬國/罪無大小悉已赦宥若烏梁海官民敬順天道許令)
　(改過自新仍前朝貢聼徃來生理諭侍臣曰彼有過/而不宥之既無所容将來必為邊患吾不吝屈己以)
　(安百/姓也)
遣御史巡察邊衛
　(遣御史巡覈縁邊諸/衛稽部曲申號令)
遣御史分巡天下考察官吏
　(帝曰國以民為本民安則國安比年牧守官不體朝/廷恤民之意侵削擾害民不聊生今分行考察然才)
　(器不同當明白具實以聞無惑于小人無屈于勢要/無私于親故詢之于衆斷之以公可也又御史朕之)
　(耳目勉副朕心必先自治乃可治八/若棄亷耻違禮法朕亦不貸徃勉之)
禁所司擅役屯田軍士
　(帝曰古者寓兵于農而不奪其時民無轉輸之勞而/兵食足後世莫善于漢之屯田先帝立屯種法用心)
　(甚至所司數以征徭擾之既失其時遂無其效其/令天下衛所凡屯田軍士不許擅差違者處重法)
命都督方政同榮昌伯陳智鎮交阯
　(命政與智協同鎮守智暗懦素無將畧憚戰因借撫/以愚中朝且與政忤遂頓兵不進而山夀一意主撫)
　(專進止以故賊益/猖獗官軍不能制)
十二月宥建文諸臣外戚全家戍邊者留一人餘悉放
還
　(建文中齊黄諸臣外戚全家謫邊/者令家存一丁于戌所餘放為民)
書天下三司官姓名于奉天門西序
　(帝曰庶官賢否軍民休戚所係唐太宗書刺史名于/屏朝夕省覽聞有善政則各疏于下故當時皆思奮)
　(勵致治效斗米三錢外户不閉皇考亦嘗書中外官/姓名于武英殿南廊今五府六部朝夕接見得詢察)
　(賢否若三司官朕既不識又不悉姓名雖或聞其賢/否邪正既久不能不忘有善上忘誰肯自勵有不善)
　(上忘亦誰肯自戒如此何以望治具書三司官姓/名揭諸西序朕得觀之以考察行事而黜陟焉)
𦵏長陵
　(謚曰體天宏道髙明廣運聖武神功純仁至孝文/皇帝廟號太宗𦵏長陵嘉靖中更廟號曰成祖)質
　實(長陵在昌平州天/夀山中峯之下)
　　(明史贊曰成祖少長習兵據幽燕形勝之地乘建/文孱弱長驅内向即位以後躬行節儉水旱朝告)
　　(夕賑無有壅蔽知人善任表裏洞達雄武之畧同/符髙祖六師屢出漠北塵清季年威徳遐被四方)
　　(賓服受命入貢者殆三十國幅􁆟之廣逺邁漢唐/成功駿烈卓乎盛矣然革除之際倒行逆施慙徳)
　　(又曷可/掩哉)
(乙/巳)仁宗昭皇帝洪熙元年春正月壬寅朔御奉天門受
朝不舉樂
　(帝御奉天門朝羣臣命禮部鴻臚寺不作樂羣臣止/行五拜三叩禮先是禮部尚書呂震請受賀作樂如)
　(大朝儀帝不從震固/請乃止受朝不舉樂)
勅内外臣修舉職業
　(諭曰朕祗紹洪圖仰惟祖宗創業守成之難夙夜惓/惓體天為治嗣位初蠲逋負赦有罪不急之務一切)
　(停罷選任賢良共圖維新之治期天下安於太平今/天下庶事未盡理生民未盡安斯朕之責亦爾文武)
　(羣臣之責/尚思勉之)
建𢎞文閣
　(建𢎞文閣于思善門詔選諸臣有學行者入直楊士/竒薦侍講王進儒士陳繼蹇義薦學錄楊敬訓導何)
　(澄詔以繼為博士敬為編修澄為給事中日直閣中/命學士揚溥掌閣事進佐之帝親授溥閣印曰朕用)
　(卿左右非止助益學問亦欲廣知民/事為治道輔有所建白封識以進)質實(𢎞文閣殿/閣詞林記)
　(仁宗即位建𢎞文舘扵思善門外駕常臨幸講論經/史但作舘不稱閣又考明典故紀聞仁宗作𢎞文閣)
　(於思善門外作印章命翰林學士楊溥掌閣事据此/應是閣思善門蕪史思善門外橋西為武英殿陳繼)
　(字嗣初吳人幼孤母吳氏躬織以資誦讀比長貫穿/經學人呼為陳五經奉母至孝府州交薦以母老不)
　(就母卒哀毀過人仁宗幸𢎞文閣問今山林亦有名/士乎楊士竒以繼對召為國子博士尋改翰林五經)
　(博士宣宗初遷/檢討引疾歸卒)
二月命太監鄭和守備南京
　(命鄭和領下番官軍守南京於内則與内官王景宏/等協同管事遇外有事則與襄城伯李隆等商議施)
　(行/)
帝耕耤田
　(帝躬祭先/農耕耤田)
南京地震
　(凡十有六震四月/又三震五月復震)
三月以權謹為文華殿大學士
　(謹奉母至孝初為光祿署丞以省侍歸母年九十終/廬墓三年致泉湧兔馴之異有司以聞帝命馳驛赴)
　(闕出其事状令侍臣廷誦之即拜文華殿大/學士謹辭帝曰朕擢卿以風天下為子者)質實(權/謹)
　(字仲常徐州人永樂四年薦授樂安知縣遷光祿署/丞至是拜大學士尋扈從皇太子監國南京宣宗嗣)
　(位以疾乞歸改通政司右/參議賜白金文綺致仕)
詔求直言
　(初大理寺少卿弋謙言事過激帝不懌尚書吕震吴/中等劾謙誣㒺帝召士竒等言之士竒對曰謙不諳)
　(大體然心感超擢恩欲圖報耳主聖則臣直惟陛下/優容之帝乃不罪謙然毎見謙詞色甚厲士竒從容)
　(言陛下詔求直言謙言不當觸怒外廷悚愓以言為/戒今四方朝覲者集闕下見謙如此將謂陛下不能)
　(容直言帝曰此固朕不能容亦吕震軰迎合以益朕/過今當置之免謙朝參令專視司事未㡬言者益少)
　(復召士竒就榻前書敕引過曰朕即位以來臣民上/章以數百計未嘗不欣然聼納間者弋謙所言多非)
　(實事羣臣交章奏其賣直請置諸法朕但免謙朝參/自是言者益少去冬無雪春亦少雨隂陽愆伏必有)
　(其咎豈無可言而為臣者懐自全計退而黙黙何以/為忠朕于謙一時不能含容未嘗不自愧咎爾羣臣)
　(勿以前事戒扵國家利弊政令未當者直/言勿諱謙朝參如故尋擢為右副都御史)質實(弋謙/代州)
　(人/)
　　發明(弋謙以言事過激呂震吳中等輙劾其誣㒺/迨士竒進言仁宗已知震等之迎合且為下)
　　(敕引過而扵震中軰不聞冇所踈斥史稱呂震佞/諛傾險吳中為時論所鄙皆一時宵小之流仁宗)
　　(為明辟既察其奸而優容如/故豈所謂英㫁不足者歟)
振隆平饑
　(隆平縣饑時栢鄉縣多貯官麥有司/請以貸之帝曰饑即振之何貸為)質實(隆平漢廣/阿唐招慶)
　(宋改隆平明因之今縣屬趙州柏鄉漢鄗縣隋柏/鄉宋省為鎮後復置縣明因之今縣屬之趙州)
詔法司慎刑
　(詔曰刑者所以禁暴止邪導民于善非務誅殺也吏/或深文傅㑹以致寃濫朕深憫之自今其悉依律擬)
　(罪若朕過于嫉惡法外用刑法司奏執五奏不允同/三公大臣執奏必允乃已諸司不得鞭囚背及加人)
　(宫刑有自宮者以不孝論人之為非父子不相謀是/以舜罰不嗣文罪不孥自今非謀反勿連坐親屬古)
　(之盛時采聴民言用資戒儆今奸人徃徃摭拾誣為/誹謗法吏刻深鍛鍊成獄刑之不中民則無措其除)
　(誹謗禁有告/者一切勿治)
以陽武侯薛祿為鎮朔大將軍率師巡開平大同
　(敕命陽武侯薛祿佩鎮朔大將軍印充總兵官率/官軍自開平至大同縁邊巡哨遇㓂相機勦捕)質
　實(薛祿膠人行六軍中呼/曰薛六後貴更名祿)
命安平伯李安與榮昌伯陳智同鎮交阯
　(帝改元後鑄将軍印分頒邊將智得征夷/副将軍印至是命安平伯李安徃佐之)質實(李安/懐逺)
　(人莒國公/逺之子)
詔北京諸司復稱行在
　(將遷都南京詔北京諸司悉稱行/在復北京行部及行後軍都督府)
　　發明(成祖建都北京為久逺計仁宗欲復都南京/乃復建北京行部及行後軍都督府其時南)
　　(北两京官吏互為徴調且諭内監王景宏等修治/南京宫殿意甚决矣仁宗即位初鋭意求治多善)
　　(政獨此欲遷都一事深違成祖定制時南北困于/供億咸以都南京為便不知成祖排羣議而都北)
　　(京實據天下全勢而籌立國大計豈可輕/議遷移者乃士竒軰無一言諫及何哉)
夏四月免山東淮徐今年租税之半
　(帝聞山東及淮徐民乏食有司徴夏税方急乃御西/角門召士竒草詔免今年夏税及秋糧之半士竒言)
　(上恩至矣但湏户工二部預聞帝曰有司慮國用不/足必持不决救民之困當如救災拯溺不可遲也趨)
　(命中官具楮筆令士竒就門樓書詔帝覽畢/即用璽付外行之顧士竒曰今可語部臣矣)
命皇太子居守南京
　(命皇太子謁/孝陵徃居守)
振河南及大名饑
　(河南監察御史行在户部俱/奏請發所在倉粟振濟從之)
五月左遷李時勉羅汝敬為監察御史尋下獄
　(侍讀李時勉抗疏言事帝怒召至便殿對不屈命武/士撲以金山脇折者三曵出㡬死明日改交阯道御)
　(史命日慮一囚言一事章三上乃下錦衣衛/獄時侍講羅汝敬亦言事改御史俱下獄)質實(羅/汝)
　(敬名簡以行/字吉水人)
帝不豫遣使召皇太子
　(召蹇義楊士竒黄淮楊榮至思善門命士/竒書敕遣中官海夀馳召皇太子于南京)
帝崩
　(年四十有八遺/詔皇太子即位)
六月太子瞻基至自南京即位
　(太子方謁孝陵海夀至太子即日就道時南京頗傳/凶聞又傳漢王髙煦謀伏兵于道邀太子羣臣請整)
　(兵衛或請從間道行太子不可曰君父在上誰敢干/之驛道馳還至良鄉内監楊瑛尚書夏原吉呂震捧)
　(遺詔至宣訖太子哭盡哀入宫發喪越/十日即位大赦以明年為宣徳元年)質實(良鄉燕/中都地)
　(漢良鄉縣明屬/順天府今因之)
尊皇后為皇太后立皇后胡氏
　(后于永樂十五年選為皇太孫妃/已為皇太子妃及是立為皇后)質實(后名善祥濟/寧人光祿寺)
　(卿胡榮/之女)
秋閏七月以翰林學士楊溥入内閣
　(罷𢎞文閣召溥入内閣與楊士竒等共典㡬務王進/等以原職𨽻翰林院帝謂溥曰古君臣更相戒飭用)
　(致太平卿将何以輔朕對曰臣受國厚恩安敢㤀報/帝曰直箴朕過報朕多矣溥曰直言非難能受直言)
　(為難陛下既以命臣/臣敢不盡忠以告)
八月始置廵撫官
　(以大理寺卿胡概參政葉春廵撫南畿浙江設廵撫/始此自是遇災荒盗賊輙遣大臣徃廵撫事已召還)
　(成化以後遂成定員/而三司之任漸輕)質實(胡概字元節豐城人本姓/熊隨母適胡氏因胡姓葉)
　(春海/鹽人)
九月塟獻陵
　(謚曰敬天體道純誠至徳𢎞文欽/武章聖達孝昭皇帝廟號仁宗)質實(獻陵在昌平/州天夀山西)
　(峯/下)
　　(明史贊曰當燕兵起仁宗以世子居守全城濟師/其後成祖乘輿嵗出北征東宫監國朝無廢事然)
　　(中遘媒孽瀕于危疑者屢矣而終以誠敬獲全善/乎其告人曰吾知盡子職而已不知有讒人也是)
　　(可為萬世子臣之法矣在位一載用人行政善不/勝書使天假之年涵濡休養徳化之盛豈不與文)
　　(景比/隆哉)
更定科舉法
　(初制鄉試取士雖有定額自洪武十七年詔從實充/貢毋以額限嗣後遂多寡不一仁宗時楊士竒請定)
　(其額並言禮闌士試當分地而取仁宗以為然乃議/鄉試取士南京國子監及南𨽻共八十人北京國子)
　(監及北直𨽻共五十人江西如之其次浙江福建又/次湖廣廣東又次河南四川又次陜西山西山東皆)
　(自五而殺廣西二十人雲南交阯各十人貴州有應/舉者就試湖廣㑹試取士不過百人南人十六北人)
　(十四議既定未及行/帝即位遂詔行之)質實(明初鄉試定額按明史選/舉志洪武三年詔京師行)
　(省各舉鄉試直𨽻貢額百人河南山東山西陜西北/平福建江西浙江湖廣皆四十人廣東廣西皆二十)
　(五/人)
　
　
　
　
　
　
　
　
御定資治通鑑綱目三編卷七
欽定四庫全書
御定資治通鑑綱目三編卷八
　(起丙午明宣宗宣徳元年/盡卒亥明宣宗宣徳六年)凡六年
(丙/午)宣宗章皇帝宣徳元年春正月赦死罪以下運糧宣
府自贖
　(勅輸刑部都察院大理寺曰嵗事肇新春生伊始見/問罪囚宜從寛典除情重者不宥外餘皆宥罪俾運)
　(糧赴宣府其雜犯死罪自備糧十五石運納文職官/吏除用武職調衛徙流遷徙罪運官糧十石武官復)
　(職文職官吏調用枤罪運官糧五石各還/職役軍民人等應運納者皆復役寧家)
命吏部侍郎黄宗載等清理天下軍伍
　(時軍伍頗缺衛所勾軍州縣多不以實無丁之家誅/求不已有丁之戸行賄得免興州軍士范濟詣闕言)
　(乃命宗載等十五人分往直省清理之其後定/清軍例二十四條遣京卿給事中御史以為常)質實
　(黄宗載一名垕字厚夫/豐城人官至吏部尚書)
二月悉除開荒田逋稅
　(巡按山西監察御史張政言民人先有逃徙荒廢田/土逋負稅糧近詔赦宥令其復業所有積逋悉為蠲)
　(免歡騰逺邇莫不來歸臣見山西民人多復愁沮蓋/初逃時有司懼罪未申戸部負租不淮開豁縁其舊)
　(棄久棄今歸生計尚無若復追徴恐又逃徙帝謂夏/原吉曰大赦之後何逋不除豈可謂初未申聞便要)
　(徵納其即下有/司悉與蠲免)質實(張政廣/徳人)
耕耤田
南京地震
　(正月甲辰震至/是戊寅又震)
三月榮昌伯陳智都督方政討黎利敗績
　(先是黎利攻圍茶籠乂安知府琴彭署州事拒守閲/七月糧盡卒疲無援者巡按御史以聞奏至而仁宗)
　(崩帝初即位敕責智及三司官智等不為意洪熙元/年冬茶籠陷琴彭死之尚書陳洽以聞帝敕智等責)
　(以來春平賊召楊士竒楊榮於文華殿帝曰昨諭榮/昌伯等敕已行矣朕有一言獨與卿二人知之昔在)
　(南京皇考曽與朕言太祖定天下安南最先歸化黎/氏簒陳所必當討求陳氏之後不得故郡縣其地若)
　(陳氏尚有後立之猶是太祖之心而一方亦得安静/此語藏在朕心未嘗㤀士竒榮對曰永樂三年初征)
　(黎賊凡誥敕皆臣等親承面命聖志惓惓在于興滅/繼絶帝曰其時朕雖髫年尚記一二聖語亦如卿等)
　(所言卿二人但識朕意三二年内朕必行之至是智/與政敗績于茶籠州智懦而多忌政勇而寡謀不相)
　(能而山夀擁兵乂/安不救是以屢敗)質實(琴彭交阯人贈/交阯左布政使)
以禮部左侍郎張瑛兼華蓋殿大學士直文淵閣
　(初帝為皇太孫瑛以給事中與陳山俱侍講讀至是/以舊恩遂有是命瑛善承風㫖雖参機務委蛇受成)
　(而已帝亦/弗重也)質實(張瑛邢臺人/陳山沙縣人)
夏四月遣成山侯王通征黎利
　(時渠魁未平小㓂蜂起宣化賊周臧太原賊黄菴芙/蒥賊潘可利雲南寧逺州紅衣賊長擎俱叛附利帝)
　(降㫖切責智政以通為征夷大將軍充總兵官馬瑛/為𠫭將帥師討利尚書陳洽参贊軍務智政俱削爵)
　(充為事官聴通節制通既出師一日帝御文華殿蹇/義夏原吉楊士竒楊榮侍帝曰交阯自建郡縣以來)
　(用兵無寧嵗昨遣將出師朕反覆思之欲如洪武中/使自為一國嵗奉常貢以全一方民命卿等以為何)
　(如義原吉對曰太宗皇帝平定此方勞費多矣二十/年之功棄于一旦臣等以為非是帝顧士竒榮曰卿)
　(两人云何對曰交阯唐虞三代俱在荒服之外漢唐/以來雖為郡縣叛服不常漢元帝時以賈捐之議罷)
　(珠崖郡前史稱之元帝中主猶能布行仁義况陛下/父母天下與此豺豕較得失耶帝頷之五月下詔大)
　(赦交阯罪人黎利潘僚降亦授職停採/辦金銀香貨欲以弭賊而賊無悛心)質實(寧逺州/元至治)
　(三年置直隷雲南行省明洪武十五年屬臨安府宣/徳元年與安南按明宣宗實錄交阯太原宣化二府)
　(屬縣隣近雲南寧逺州其人皆紅衣黒胸故號紅/衣賊土官知州刀吉罕縱令劫掠命沐晟討之)
頒外戚事鑑及厯代臣鑑
　(御製外戚事鑑及厯代臣鑑成頒賜外戚及羣臣帝/曰治天下之道必自親親始文武之臣欲同歸于善)
　(前事之不忘後事之師也故于暇日采輯前代近戚/及羣臣善惡吉凶之跡類為此書用示法戒其擇善)
　(而從以保福祿二/書皆帝手序之)
五月錄囚
　(諭三法司曰古者孟夏斷薄刑出輕繫仲夏拔重囚/益其食所以順時令重人命也祖宗時遇隆寒盛暑)
　(必命法司錄囚今天氣嚮炎不分輕重悉繫之非欽/恤之道卿等當體此心即量輕重區别之務存平恕)
　(母致/深刻)
詔毁身療親疾者不得旌表
　(初洪武中禮部定議凡人子卧氷刲股者不在旌表/例至是總旗衛整女母病篤刲肝煮液母飲之而愈)
　(禮部特為請旌帝曰孝親有道剖腹刲肝豈可為孝/若因此傷生其罪益大女子無知不必加罪所請不)
　(允/)
六月免南京囚解行在
　(行在刑部都察院奏南京輕重罪囚俱解赴行在道/中亡故者多其囚已經大理寺審允又赴行在則複)
　(矣宜令南京刑部都察院除軍民職官命婦犯輕重/罪及旗軍校尉力士餘丁犯徒流死罪皆監候奏請)
　(其餘皆就彼依/律决遣從之)
秋七月京師地震
始立内書堂
　(洪武中設内官監典簿掌文籍以通書算小内史為/之又設尚寳監掌御寳圖書皆僅識字不明其義及)
　(永樂時始令聴選教官入内教習至是開書堂于内/府改刑部主事劉翀為翰林修撰専授小内使書其)
　(後大學士陳山修撰朱祚俱専是職選内使年十嵗/上下者二三百人讀書其中後增至四五百人翰林)
　(官四人教習以為常于是内官始通文墨/掌章奏照閣票批硃與外庭交結往來矣)質實(洪武/十七)
　(年更定内官諸監庫局品職内官監設令一人正六/品丞二人從六品典籍一人正九品尚寳監凡用御)
　(寳則奏請然後付尚寳司官用之畢則捧入設令一/人正七品丞一人從七品明史宦官傳太祖鍳前代)
　(失宦者不過百人末年須祖訓乃定為十有二監及/各司局稱備員十有二監曰神宫曰尚寳曰孝陵神)
　(宫曰尚膳曰尚衣曰司設曰内官曰司禮曰/御馬曰印綬曰直殿曰都知劉翀濟寧洲人)
均薊州軍戸畜馬
　(初以薊州之東地廣草肥宜畜牧令永平衛軍人牧/牝馬一免他役後軍士調發既多畜者皆老幼殘疾)
　(之人一人有畜至二三十匹者两載責納一駒人愈/窮困馬亦耗巡按御史李驥奏請變通帝命兵部視)
　(薊州諸衛馬少/者分給均養)
京師地生毛
　(長尺/餘)
免山東夏稅
　(山東旱無麥詔/免今年夏稅)
詔中官傳㫖必覆奏始行
　(時中官傳㫖輒令徑行帝聞之即下法司治屢申諭/部科覆奏而内官内使之擅傳㫖者終不能禁部科)
　(亦不能/違也)
罷湖廣採木
　(時湖廣發民運糧調軍征討遇旱災人皆艱食工部/勘合採杉松大材七萬株巡按御史劉鼎貫奏請罷)
　(役從之尚書吳中請/罷其半帝命悉罷之)
河南霖雨河溢
　(六月至七月雨黄汝二/河溢開封南陽河南)質實(汝水源出河南汝州天/息山東流過郊縣又東)
　(南與􁎘水合沙河入之過襄城縣又東南過郾城縣/北又東南入汝寧府境逕汝陽上蔡又東南逕新蔡)
　(東流入于淮河南漢郡唐府元/路明洪武初復為府今因之)
八月漢王高煦反帝親征
　(高煦身長七尺餘輕趫善騎射自負其雄武潛蓄異/志永樂中成祖嘗命同仁宗謁孝陵仁宗體肥重且)
　(足疾兩中使掖之行恒失足髙煦從後言曰前人蹉/跌後人知警時帝為皇太孫在後應聲曰更有後人)
　(知警也高煦回顧失色既徙封樂安益怨望仁宗崩/帝自南京奔喪高煦謀伏兵邀于路倉卒不果帝即)
　(位賜高煦及趙王視他府特厚益自肆與其黨日夜/造軍器籍丁壯為兵破獄出死囚厚養之集旁近無)
　(賴子弟及逋逃賜銀幣編隊甲奪府州縣官民畜馬/立五軍四哨部署已定偽授指揮王斌知州朱恒長)
　(史錢巽千戸盛堅典仗侯海教授錢常等為太師尚/書都督侍郎等官其餘各以差授職遣人約山東都)
　(指揮靳榮為助期先取濟南然後犯闕御史樂安李/濬家居變姓名詣京白其事山東文武軍民真定等)
　(衛所告變者亦踵至高煦遣親信枚青入京約英國/公張輔為内應輔立縶以聞帝遣中官侯泰賜高煦)
　(書泰至高煦盛兵見泰曰靖難時非我出死力不得/至是太宗輕聴讒言削我䕶衛徙我樂安仁宗徒以)
　(金帛餌我今上舉口談祖制吾安能鬱鬱久居此乎/因命泰觀其軍馬兵器曰以此横行天下可也爾歸)
　(報爾主速執送奸臣然後議我所欲耳泰懼不敢言/歸亦不以實對帝曰泰二心錦衣官從泰往者具陳)
　(其事帝怒已而高煦所遣百戸陳剛賫奏至多所指/斥索誅奸臣以夏原吉為罪首帝遣陽武侯薛禄往)
　(討之夜召諸大臣入議原吉免冠謝死罪帝曰卿何/為是言彼借卿為兵端耳休戚與卿共之命諸大臣)
　(坐屏左右宻語楊榮首勸帝親征帝難之張輔曰願/假臣兵二萬擒獻闕下不足煩至尊榮曰彼謂陛下)
　(新立必不自行故敢爾以天威臨之事無不濟臣請/先驅原吉曰獨不見李景隆已事耶臣昨見所遣將)
　(命下即色變退語臣等泣臨事可知且兵貴神速卷/甲趨之所謂先人有奪人之心也榮言是議遂决命)
　(鄭王瞻埈襄王瞻墡居守薛祿等率兵二萬為先鋒/車駕發京師過楊村馬上顧從臣曰度髙煦計安出)
　(或對曰必先取濟南為巢穴或曰彼曩不肯離南京/今必引兵南下帝曰不然濟南雖近未易攻聞大軍)
　(至亦不暇攻䕶衛軍家樂安肯棄之南走乎高煦外/強中怯敢反者輕朕年少新立衆心未附不能親征)
　(耳他將來以甘言厚利誘之僥倖成事/今朕來已膽落敢出戰乎至即擒矣)質實(五軍指/揮王斌)
　(將前軍韋達左軍千戸盛堅右軍知州朱恒後軍諸/子各監一軍高煦自將中軍四哨指揮韋宏韋興千)
　(戸王玉李智領之真定衛在真定府治東南明洪武/三年建今裁楊村在武清縣東南五十里朱恒應天)
　(人李濬由太學生官監察御史時/丁父憂家居至是擢左僉都御史)
帝至樂安高煦降遂班師
　(高煦初約靳榮取濟南山東布按二司覺之防榮不/得發既聞薛祿將喜曰易與耳及聞帝親征始懼朱)
　(恒力言宜引精兵取南京大事成矣衆不從曰爾願/赴家柰我輩何其黨有自㧞來歸者帝厚賞之令還)
　(諭其衆復遺高煦書曰張敖失國本之貫高淮南受/誅成于伍被今六師壓境王即出倡謀者朕與王除)
　(過恩禮如初不然一戰成擒或縛王來獻朕雖欲保/全不可得矣前鋒至樂安高煦約詰朝出戰帝聞令)
　(大軍蓐食兼行駐蹕樂安城北諸將壁其四門王斌/等乗城舉礮大軍發神機銃撃之聲如雷震諸將請)
　(即攻城帝不許復再敕諭高煦又以勅矢射城中諭/遂黨禍福城中多欲執高煦獻者高煦大懼宻遣人)
　(請降願假今夕訣妻子明日出歸罪帝許之其夜高/煦焚兵器及通逆文書火通夕不息昧爽帝移蹕城)
　(南髙煦將出城王斌固止之曰寧一戰死無為人所/擒髙煦紿斌等復入宫潜從間道出為官軍所執羣)
　(臣請正典刑帝不允以劾章示之高煦頓首言臣罪/萬萬死惟陛下命帝令高煦為書召諸子同歸京師)
　(餘黨悉就擒赦城中罪脇從者不問命薛祿及/兵部尚書張本鎮撫樂安改曰武定州遂班師)
九月帝還京師遣使諭趙王高燧
　(師還次單橋陳山迎謁請乗勝襲彰徳執趙王楊榮/以帝意令楊士竒草勅士竒曰太宗皇帝惟三子今)
　(上惟两叔父有罪者不可赦無罪者宜厚待之疑則/嚴防之使無虞而已何遽加兵傷皇祖在天意乎時)
　(惟楊溥與士竒合請皆入以死諍二人入閽者不納/帝召蹇義義以士竒言白帝移兵事遂罷至京師高)
　(煦亦言嘗遣人與趙通謀帝語士竒曰議者喋喋多/言趙王事柰何士竒曰趙王與陛下㝡親陛下當保)
　(全之無惑羣言帝曰吾亦思之今欲封羣臣章示王/令王自處何如士竒曰得一璽書更善帝從之明年)
　(遣駙馬都尉廣平侯袁容等奉書及羣臣所上章至/趙趙王大喜已泣曰吾生矣即上表謝且獻常山中)
　(䕶衛及羣牧所儀衛/司官校言者頓息)質實(單橋即單家橋在河間府/獻縣南袁容壽州人尚成)
　(祖女永/安公主)
廢高煦為庶人
　(築室西安門内謂之逍遥城并其諸子錮之王斌朱/恒等皆伏誅長史李黙以嘗諫免死謫口北為民天)
　(津山東諸都督指揮以預謀誅死者六百四十餘人/戍邉者千五百餘人帝親製東征記備書其事後數)
　(年寧王權上書請赦高煦不從一日帝往視之高煦/伸足勾帝仆于地帝命舁銅缸覆之缸重三百觔高)
　(煦頂負之輒動乃命積炭于其上燃/之逾時火熾銅鎔高煦死諸子亦死)質實(春明夢餘/錄西安門)
　(明制皇城外門凡六曰大明門曰長安左門曰長安元/右門曰東安門曰西安門曰北安門俗呼厚載門仍)
　(舊也天津宋金為清滄二州地元因之明永樂初置隸/天津左右二衛為河間府地  本朝雍正三年改直)
　(州九年/升府)
冬十月釋李時勉于獄復以為翰林侍讀
　(初仁宗大漸謂夏原吉曰時勉廷辱我言已勃然怒/原吉慰解之其夕帝崩時勉既下獄至是或言其得)
　(罪先帝狀帝震怒命校尉縛以來親鞠必殺之已又/令王指揮即斬西市毋入見指揮出端西旁門而前)
　(校尉已縛時勉從端東旁門入不相值帝遥見罵曰/爾小臣敢觸先帝疏何語趣言之時勉叩頭曰臣言)
　(諒闇中不宜近妃嬪皇太子不宜逺左右帝聞言色/稍霽徐數至六事止帝令盡陳之對曰臣惶懼不能)
　(悉記帝意益解曰是苐難言耳草安在對曰焚之矣/帝乃太息稱時勉忠立赦之復其官比指揮詣獄還)
　(則時勉已襲冠/帶立階前矣)質實(端東西旁門蕪史入端門内為/六科東曰闕左門西曰闕右門)
　(按闕左右門即/端東西旁門也)
大雷電雨
　(是月己/卯夜也)
十一月王通兵至交阯遇賊于應平敗績参贊尚書陳
洽死之
　(先是陳智遣都指揮袁亮擊黎利弟善於廣威州亮/遣指揮陶森錢輔等渡河中伏並死亮被執善遂分)
　(兵三道攻交州府一攻下關都督陳濬擊却之攻邉/江小門者為李安所敗善夜走㕘將馬瑛破賊清威)
　(至石室㑹通兵至遂與之合進次應平之寧橋諸將/言地險惡恐有伏宜且駐師覘賊通不聴麾兵徑渡)
　(人馬行泥淖中不能成列伏四起軍大潰死者二三/萬人通中脇走尚書陳洽躍馬入賊陣創甚墜馬左)
　(右欲扶還洽張目叱曰吾為國大臣食祿四十年報/國在今日揮刀殺賊數人自剄死黎利在清化州聞)
　(之自將精卒鼓行至清潭進圍東關通本無將畧以/父真死事封朝廷不知其庸劣誤用之一戰而敗心)
　(膽皆喪隂遣人許為利乞封不奉朝命擅割清化以/南地畀賊令官吏軍民盡還東關檄至清化知州羅)
　(通不從與指揮打忠攖城拒守利移兵攻之不下賊/萬餘人攻隘留關百戸黄彪等遇害百戸萬琮登城)
　(大呼出南門撃走之明年春利犯交州通出兵撃之/賊大敗斬其偽官以下萬餘級利惶懼欲走諸將請)
　(乗勝急撃通猶豫數日賊得樹栅掘濠塹四出攻掠/遂分兵陷昌江都指揮李任前後三十戰力竭自剄)
　(死復攻邱温都指揮孫聚力拒之邱温去廣西慿祥/止二宿總兵官顧興祖擁兵不救城遂陷指揮使徐)
　(麒千戸蔡/顒死之)質實(寧橋臨沙河昌江城在故諒山府北/慿祥宋為慿祥峒明為鎮後為縣今)
　(州屬廣西大平府羅通字學古吉水人官御史以言/事出為清化州知州通許利請封檄清化以南歸黎)
　(氏羅通曰非君命而欲賣城義不可連戰敗走之初/都督蔡福守乂安被圍福不戰率都指揮朱廣薛聚)
　(于瓆指揮魯貴千戸李忠降賊至是福馳馬清化城/下大呼守城者宜見㡬全首領羅通大罵乃去李任)
　(金華永康人利以賊八萬餘攻昌江城任與指揮顧/福等竭力拒賊皆自到死中官馮智大哭誓不從賊)
　(與指揮劉順諒江知府劉子輔及其一子一妾俱死/城中軍校及男女同死者數千人賊縱火焚燒刼掠)
　(一空子輔廬陵人徐麒桂林中衛指揮使蔡顒南寧/千戸邱温被圍麒顒率疲卒固守城陷皆死無一降)
　(者/)
諭御史勿窮治髙煦餘黨
　(左都御史劉觀等言高煦之黨同謀者皆伏法其䕶/衛軍丁居他州者尚多當罪之帝曰凡先調衛及商)
　(販在外者皆不預逆/謀其釋之不必窮治)質實(劉觀雄/縣人)
十二月免六師所過秋糧
錄囚
　(命行在刑部都察院錦衣衛三日内悉上所鞫獄囚/罪狀帝親覽決真犯死罪依律連坐以下免死謫戌)
　(追贓流徒以下運甎贖罪及罰/鈔釋免有差凡宥免三千餘人)
遣安逺侯桞升征黎利黔國公沐晟自雲南引兵㑹之
　(帝聞王通敗大駭乃命升充總兵官保定伯梁銘副/之都督崔聚為右参將尚書李慶参贊軍務帥師由)
　(廣西赴討又命沭晟及興安伯徐亨新寧伯譚忠從/雲南進兵敕通固守以俟又以黄福仍兼交阯布按)
　(二司事與/升等同行)質實(梁銘汝陽人崔聚懐逺人李慶字/德孚順義人徐亨興安伯祥之孫)
(丁/未)二年春正月申明屯田法
　(帝命戸部申明屯田之法謂侍臣曰海内無事軍士/量留守備餘悉屯種所收足以給衣食則國家可省)
　(養兵之費然朕以為立法固善尤在任用得人其令/兵部移文所司選老成軍官提督屯田仍命風憲官)
　(以時/巡察)
南京地震
　(是年凡卜/有一震)
二月以戸部左侍郎陳山為尚書兼謹身殿大學士直
文淵閣
　(先是山與張瑛俱侍帝講讀/瑛既為大學士山亦有是命)
夏四月晉王濟熿有罪廢為庶人
　(初濟熿既搆陷濟熺幽其父子空室中蔬食不給恭/王宫中老媪走訴成祖乃即獄中召晉府故承奉左)
　(微問之盡得濟熿搆濟熺狀立命微馳召濟熺父子/濟熺幽已十年左微者故因濟熺牽連繋獄或傳微)
　(死已久及至一府大驚微入空室釋濟熺父子相持/大慟時成祖北征謁行在所帝見濟熺病惻然封美)
　(圭平陽王使奉父居平陽畀以恭王故田㑹帝崩濟/熿靳不與仁宗連以書諭卒不聴又聞朝廷賜濟熺)
　(王者冠服及他賚予益怨望成祖仁宗之崩不為服/使寺人代臨幕中廣致妖巫為詛咒不輟帝即位齊)
　(熿宻遣人結高煦謀不軌寧化王濟焕告變比擒高/煦又得濟熿交通書帝未之問而濟熿所遣使高煦)
　(人懼罪走京師自首内使劉信等告濟熿擅取屯糧/欲應高煦并發宫中詛咒事濟焕亦始知謫母被弑)
　(馳奏帝遣人察之皆實乃免為庶人/幽之鳯陽同謀官屬及諸巫皆論死)質實(恭王故田/在連伯灘)
　(成祖與美圭濟熿久不與仁宗諭之不從羙圭言連/伯灘地𨽻平陽不𨽻太原仁宗遣人視灘果𨽻平陽)
　(又書諭濟/熿卒不與)
王通許黎利和介其使上表
　(利圍交州久通閉城不敢出利益易之致書請和上/表謝罪通欲許之集衆議按察使楊時習曰奉命討)
　(賊與之和而擅退師何以逃罪通怒厲聲叱之/衆莫敢言遂遣人偕利使至京進表及方物)
五月薛禄督餉開平
　(命陽武侯薛禄佩鎮朔大將軍印充總兵官率師防/䕶糧餉赴開平時開平備禦都指揮唐銘等屢奏冦)
　(出沒邉境故也銘等又云孤城荒逺薪芻並難猝遇/冦至别無應援請添官軍神銃守備下其事於英國)
　(公張輔及羣臣議皆以為添官軍愈難餽給宜准陽/武侯薛祿初奏於獨石築城立開平衛以開平備禦)
　(官軍家屬移于新城且耕且守而以開平及所調他/衛官軍選其精壯分作二班每班一千餘人更代于)
　(開平舊城備哨新城守禦官軍不足者暫于宣府及/附近衛分酌量添撥候發罪囚充軍代還仍敕薛禄)
　(于防䕶糧餉之餘相宜區晝築城安/恤畢事而歸帝命俟秋成後為之)質實(獨石在赤/城縣東北)
　(一百里在宣化府東北三百十里其南為獨石城明/宣徳五年自故開平城移置開平衛于此景㤗三年)
　(設上北路㕘將防本朝康熙三十二年併衛入赤城/縣仍設𠫭將駐  曰獨石路雍正十三年設副將十)
　(二年増/設同知)
秋七月松潘番叛遣都督同知陳懷等討之
　(松潘衛當發軍戍交阯將士憚行千戸錢宏與衆謀/詭言番叛冀免調都司果罷其役而發軍討番宏潛)
　(至番寨脅以大軍將致討逼取牛馬財物番本不反/忽聞大軍且至衆遂驚走約生番為亂殺指揮陳傑)
　(衆至五萬人合攻松潘城焚上下四關及諸屯堡又/圍威茂疉溪諸衛所官軍屢戰皆敗帝以懷充總兵)
　(官與指揮蔣貴合兵討之而梟宏于松潘以徇明年/正月官軍連敗賊復疉溪招撫諸番三十餘寨松潘)
　(平命懷/鎮其地)質實(疉溪在松潘衛南二百三十里唐翼州/宋元皆為羗據洪武時平西羗以古翼)
　(州置疉溪千戸所今疉溪營屬松潘/鎮陳懐合肥人蒋貴字大富江都人)
　　發明(時松潘番固未反也錢宏冀免征調乃詭言/畨叛且勒索激變致生番果反撓敗官軍于)
　　(是令陳懐等合討而梟宏以徇宏之滋事一方誅/戮固由自取而其時都司誤聴宏言發軍致討尤)
　　(不得為無罪夫以千戸狡黠自私之詞為將備者/果察其情偽不肯遽爾興兵雖有宏之逼脅番衆)
　　(尚不至挺而為亂然則斯役也都司實為/禍階而懐貴等竟置不問豈非漏綱哉)
薛禄敗敵于開平
　(時鞬靼數為邉患祿至開平㓂先已逼城下/而退禄遂率精兵往襲之晝伏夜行踰三夕)　(所得/見敵)
　(營縱輕騎徑薄之殺數十人生擒鎮撫百戸等十二/人獲其男婦六十四人馬八百餘匹牛羊四千餘頭)
　(既還衆躡其後祿縱兵/奮擊又大敗之遂逺遁)
令官吏軍民入米贖罪
　(自死罪至笞四十分十等納米百石至二石有差納/者贓罪得不死徒流以下皆復用不能納者雖笞杖)
　(久繫不釋往往至死御史張/純言貧人罪輕者始免追繫)質實(張純江/陵人)
命都督僉事山雲鎮廣西
　(桞慶蠻韋萬黄等糾合猺獞為亂鎮逺侯顧興祖以/不救交阯被逮公侯大臣舉雲㢘勇有智畧命雲佩)
　(征蠻將軍印充總兵官率官軍討之時賊方刼掠臨/桂諸縣聚衆保山巔山峻險挂木于藤壘石其上官)
　(軍至輒㫁藤下木石無敢近者雲夜半束火牛羊角/以金鼔驅向賊賊謂官軍至亟㫁藤比明木石且盡)
　(衆譟而登斬首萬餘級賊降雲乃築四城九堡傳舎/九十餘區以鎮要害初土官饋獻帥率受之然卒為)
　(所持雲閒府吏鄭牢剛直召問曰饋可受乎牢曰潔/衣被體一汚不可復湔將軍新潔衣也寧可汚乎雲)
　(曰彼且疑柰何牢曰黷貨法當死將軍不畏天子法/乃畏土夷耶雲曰善盡却之由是土官畏服調發無)
　(敢後者雲所至撫善良/察誣枉土人皆愛之)質實(栁慶栁州百粤地唐置/栁州元路明為栁州府)
　(慶逺百粤地宋置慶逺府元路明為為府臨桂縣唐/置明為桂林府治今皆因之山雲徐州人鄭牢帥府)
　(老吏嘗逮事韓觀觀醉輒殺人牢輒留之/醒乃以白性剛直為士大夫所重以吏終)
　　發明(山雲鎮廣西凡柳潯平樂桂林宜山思恩諸/蠻先後討平猺獞屏跡其功亦卓卓矣方其)
　　(議代興祖時衆薦為㢘勇有智畧則土官饋獻之/陋習豈有不立斥其非者乃猶待取決于府吏而)
　　(始却而不受哉或當時嫉雲者欲汚其潔白之操/故曲為傳聞之說以形其所守未堅見利而心動)
　　(耳乃史家轉稱道之/其亦未之加察矣)
八月黄淮罷
　(帝親征樂安命淮居守至是/以疾乞休許之賜錢萬貫)
免两京山西河南州縣被災稅糧
九月柳升進軍倒馬坡遇伏死諸軍盡殁
　(升奉命久俟諸軍集至是始抵隘留關黎利與王通/已有成言乃詭稱陳氏有後率大小頭目具書詣升)
　(軍乞罷兵立陳氏裔升不啓封遣使奏聞趣進兵連/破關隘數十直抵鎮夷關升以賊屢敗易之郎中史)
　(安主事陳鏞恐賊示弱以誘官軍亟言于李慶曰柳/將軍辭色皆驕驕者兵家所忌防賊設伏宜力言之)
　(時慶及梁銘皆病甚強起告升都事潘禋亦勸升持/重廣偵探引寧橋事為戒升不為意進薄倒馬坡與)
　(百餘騎先馳度橋橋遽壊後隊不得進升䧟泥淖中/伏發升中鏢死從者皆殁其夕銘病卒明日慶亦卒)
　(崔聚整軍至昌江遇賊殊死鬪賊驅象大至陣亂聚/為賊所獲誘之降不屈遂被殺官軍或走或死無一)
　(人降者安鏞禋及主事李宗昉皆死時黄福再撫交/阯比至升已敗奔還至鎮夷關為守者所執欲自殺)
　(守關者力阻之曰公我父母也公不歸我曹豈敢至/此黎利聞饋白金餱糧以負與送出境福至龍州盡)
　(以賊所遺/歸之官)質實(黎利等書畧曰太宗皇帝興師弔伐/詔求陳氏子孫以繼陳祀是時陳族)
　(罹季犛之毒奔竄逺徒無從訪求今陳氏遺嗣冇暠/者竄身老撾二十年本國人民不忘陳氏先王之澤)
　(已求暠于覊次欲得暠繼宗祀倘䝉天恩循太宗皇/帝繼絶明詔使陳氏滅而復續實一國之人戴天恩)
　(於無窮也倒馬坡在鷄陵關南鎮夷關即鷄陵關史/安字志静豐城人陳鏞字叔振錢塘人潘禋鄞人官)
　(後軍都事李宗/昉里系無考)
冬十月王通棄交阯與黎利盟而還
　(通聞柳升敗殁益懼更㗖利和教利立陳暠為陳氏/後詭言實先陳王暊三世孫今訪得之交人欲奉以)
　(為後輒立壇集軍民官吏與利盟誓退師因宴利遺/利錦綺利以重寳賂通為馳上表即引兵還沭晟領)
　(軍至水尾聞已議和遂/引退賊乗之晟大敗)
十一月詔赦黎利罷交阯兵悉召文武吏士北還
　(鴻臚寺進黎利與柳升書王通使以利所奉陳暠表/亦至詞畧相同帝覽之心知其詐然欲藉此息兵乃)
　(以表示廷臣命集議張輔曰此詐也請益發兵討之/臣期一年以擒賊蹇義夏原吉亦以為不可許而楊)
　(士竒楊榮知帝厭兵且前有欲棄交阯語因力言許/利便帝意遂决廷臣不敢復争于是遣禮部左侍郎)
　(李琦工部右侍郎羅汝敬等齎詔諭交阯赦除其罪/并諭利興滅繼絶意令具陳氏後人之實以聞勅召)
　(王通馬瑛及三司衛所府州縣官吏盡撤軍民北還/詔未至王通已由陸路還廣西陳智及中官馬騏山)
　(壽由水路還欽州官吏軍民得還者八萬/六千餘人為賊所獲及拘留者不可勝計)質實(利所/奉陳)
　(暠表畧曰安南國先臣陳日烓三世嫡孫臣陳暠煌/恐頓首上言曩被賊臣黎季犛父子簒國殺戮臣族)
　(殆盡臣暠奔竄老撾以延殘息今二十年國人聞臣/尚存逼臣還國欲臣陳情請命臣仰恃天地生成大)
　(恩謹奉表上請欽州隋置明初為欽州府/後改州屬㢘州府今因之李琦元氏人)
皇子生赦
　(帝年三十胡皇后未有子又善病而孫貴妃有寵乃/隂取宫人子為已子帝以長子生大喜寵貴妃有加)
　(詔大赦天下免明/年稅糧三分之一)質實(孫貴妃鄒平人幼育宫中有/羙色永城縣主簿孫忠之女)
　(帝即位立為貴妃故事皇后金寳金册貴妃以下有/册無寳宣徳元年五月帝請于太后製金寳賜焉貴)
　(妃有寳/自此始)
十二月振陕西饑
　(帝語戸部尚書夏原吉曰非聞關中旱饑已命有司/發廩又命卿出京庫布帛往振之此皆朝政闕失所)
　(致因作詩志愧卿/亦當與朕同憂也)
(戊/申)三年春二月立子祁鎮為皇太子
　(皇子生八日羣臣即上表請立為太子皇后亦屢表/請早定國本貴妃佯驚曰后病痊自有子吾子敢先)
　(后子耶帝不允/貴妃子遂立)
作帝訓成
　(御製帝訓凡二十五篇曰君徳奉天法祖正宗睦親/仁民經國勤政恭儉微戒用賢知人去邪防微求言)
　(祭祀重農興學賞罸黜陟恤刑文治武備馭夷藥餌/以教子孫修身齊家治國平天下之道大要備具帝)
　(自為之序復題/其後以致意焉)
三月廢皇后胡氏立貴妃孫氏為皇后
　(太子既立帝以春秋母以子貴將廢后而立貴妃召/諸大臣言之楊士竒以為不可帝乃獨召士竒至武)
　(英殿宻諭之士竒曰皇后今有疾惟以疾辭位遜居/别宫則進退有禮帝諭之乃令后上表辭位退居長)
　(安宫賜號静慈仙師而册貴妃為皇后胡后既廢張/太后常召居清寜宫内廷朝宴命居孫后上孫后常)
　(怏怏至正七年十月太后崩后痛哭不已踰年亦崩/用嬪御禮葬金山天順七年七月追謚恭讓皇后修)
　(陵寢不/祔廟)質實(金山在順天府宛平縣西/北二十里其南曰甕山)
阿嚕台入貢
　(遣使臣四百六十人/來朝貢馬及方物)
宴大臣于西苑
　(帝命蹇義夏原吉楊士竒楊榮等十有八人從逰萬/嵗山復賜登御舟泛太液池帝指御舟曰治天下猶)
　(此舟矣利涉大川卿等之力也是時帝方勵精求治/諸大臣亦同心輔政海内漸臻治平帝乃倣古君臣)
　(豫逰事每嵗首百官旬休選勝宴樂帝亦時逰西苑/諸學士皆從問民間疾苦賦詩賡唱朝野稱盛事云)
　(云/)質實(明彭時賜遊西苑記西苑在宫垣西中有太/液池周十餘里池中駕虹梁以通往來橋東)
　(為圓臺臺上為圓殿殿前有古松其北即萬嵗山上/有殿亭六七所最高處廣寒殿也池西南又有一山)
　(最高處為鏡殿乃金元時所作其西南曰南臺則宣/帝常幸處也按西苑在今西華門之西入苑門即太)
　(液池南北亘四里東西二百餘步其上源自玉泉山/合西北諸水至北安門水門流入滙為太池元時亦)
　(名西華潭夾岸多槐柳池中蒲藻紛敷禽魚翔泳望/如仙洲勝境池上跨長橋坊楔對峙東玉蝀西金鼇)
　(橋北稱北海橋南稱中海灜臺以南稱南海其中海/之東岸有蕉園舊址稍南為萬善殿殿西有亭為太)
　(液秋風即燕京八景之一又按萬嵗山金名瓊華島/元中統三年修之至元八年名萬嵗山其山皆叠玲)
　(瓏石為之明宣宗廣寒殿記萬嵗山石即宋之艮嶽/也金徙于此今為白塔山又按明廣寒殿鏡殿今皆)
　(無其南臺即今瀛臺舊一名趯臺在太液池中由西/苑門入度板橋有門曰徳昌中建殿五楹殿之南石)
　(堤數十步過堤厯級而登為翔鸞閣涵元殿香扆殿/迎薰亭而統名之曰瀛臺臺二面臨水竒石森列花)
　(樹芬欝天然/林壑之致)
夏四月詔自今官民建言尚書都御史給事中㑹議以
聞
　(帝曰致治之道莫先于廣言路天下之大吏治得失/民生休戚人不言朝廷何由悉知古人謂明主視天)
　(下猶一堂滿堂飲酒一人對隅而泣則一座不樂若/令天下有匹夫匹婦不得其所實為君徳之累凡有)
　(建言民瘼者/卿等勿諱)
閏月免山西旱災租遣使撫輯流民
　(山西布政司言平陽府屬八州三十三縣旱詔免其/租仍振恤之工部郎中李新自河南還言山西饑民)
　(流徒南陽諸郡不下十餘萬官司遣人捕逐民/愈窮困死亡日多帝即命遣官撫輯發廪振之)
王通陳智等及布政使弋謙内官馬騏山壽俱以棄交
阯罪下獄論死
　(通等至京文武諸臣廷鞫俱論死下獄籍其家時議/以通棄地擅和騏恣虐激變罪尤重然帝皆不誅長)
　(繫待决而已顧興租先被逮亦下獄廷臣劾沭晟徐/亨譚忠等逗遛不進違命喪師罪帝不問初交阯右)
　(布政戚遜以貪滛黜命謙往代/通棄交阯謙非其罪亦論死)
　　發明(王通等與賊議和擅棄交阯山壽庇䕶叛㓂/馬騏激變一方皆罪之尤者當時惟長繫不)
　　(誅沐晟及徐亨譚志等總兵助勦其始不救柳升/䧟又不進援引兵退回致賊勢猖獗亦復置之不)
　　(問盖宣宗早定棄珠崖之見故遂不行子玉之誅/耳而史獨謂弋謙論死非罪謙官布政守土是其)
　　(専責乃竟聴其議和棄地無一言救正視彼通/智騏壽輩或可量從末减然又烏得云無罪哉)
五月復遣羅汝敬等諭黎利立陳氏後
　(李琦還自交阯利遣使奉表謝恩詭言暠于正月物/故陳氏子孫絶國人推利守其國謹俟朝命帝亦知)
　(其詐不欲遽封復遣汝敬等諭利及其下/令訪陳氏後并盡還官吏人民及其眷屬)
贈恤交阯死事諸臣
　(先是交阯布政使弋謙以都指揮同知李任等死節/事聞帝惻然曰大丈夫為國固當殺身成仁舎生取)
　(義任等可謂無愧矣至是贈李任為都督同知燕山/前衛指揮使顧福昌江衛指揮使劉順廣西桂林中)
　(衛指揮使徐騏俱為都指揮同知交阯前衛指揮僉/事周安為指揮同知南寧衛正千戸蔡顒為指揮僉)
　(事燕山左衛副千戸桂勝為正千戸諒江府知府劉/子輔諒山府知府易先俱為左布政司㕘政政平州)
　(知州何忠為府同知内官馮智為内官監太監召任/等子孫承襲惟指揮陳麟嘗與朱廣開門納賊死不)
　(掩過思/不及)質實(何忠字廷臣江陵人與桂勝俱被拘罵/不屈並忠子皆受害易先湘隂人自縊)
　(死周安守又安陷賊與陳麟奪賊刀殺/數人皆自刎死所部九千餘人悉被殺)
免北京被災夏稅
　(真定順徳廣平所屬州縣奏自去年十月/至今年夏不雨麥無收帝命免徴夏稅)
免汝南王有㷲新安王有熺為庶人
　(初汝南王有㷲新安王有熺祥符王有爝皆周王有/燉弟有㷲數許有燉帝既書諭之有㷲又與有熺詐)
　(為有爝與趙王高燧書内外皆有祥符王印識繫箭/上置彰徳城外詞甚悖都指揮王友得書以聞帝逮)
　(友訊無迹召有爝至曰必有㷲所為訊之具服有㷲/少與高煦善建文中嘗誣定王反成祖即位後定王)
　(請誅之成祖不忍徙之大理定王老始歸有熺喜食/人肝腦薄暮伺人于門掠而殺之其邸前日未晡行)
　(跡為斷至是/并免為庶人)質實(有燉有㷲有熺有/爝皆周定王橚子)
蔡福等六人伏誅
　(福為都督與都指揮朱廣薛聚于瓚指揮魯貴千戸/李忠守乂安為賊所圍福不與戰而率廣等降賊且)
　(教賊造攻具以攻東關時有官軍九千餘人欲焚賊/營福告賊賊盡殺九千餘人遂攻昌江等城福厯說)
　(各城人出降至昌江清化為李任羅通罵而去黎/利送福等歸京師鞫之伏罪命皆棄市籍其家)
六月免陕西被災夏稅
　(自正月至五月不雨命勘/實除稅是月又振山西饑)
秋七月以顧佐為右都御史
　(帝召楊士竒楊榮諭曰祖宗時朝臣謹飭年來貪濁/成風何也士竒曰永樂末已有之今為甚耳榮曰永)
　(樂末無踰方賓帝問今日誰最甚者榮對曰劉觀問/誰可代者士竒榮薦通政使顧佐右都御史為京尹)
　(政清弊革帝乃出觀巡視河道擢佐右都御史賜敕/奬勉命察諸御史不稱職者黜之佐視事即奏御史)
　(不法及老疾者三十二人朝綱肅然于是御史交章/劾觀並其子輻諸贓汚不法事遂逮觀父子下獄將)
　(置重典特貸其死乃謫輻戌遼東而命觀偕往佐性/嚴毅毎旦趋朝小憇外廬立雙籐戸側百僚過者皆)
　(旋折避之入内直廬獨處小夾室非議政不與諸司/羣坐人稱為顧獨坐云都察院吏訐佐受𨽻金私遣)
　(隷歸帝宻示士竒曰爾不嘗舉佐廉乎對曰有之朝/官俸薄僕馬薪芻資之隷不得不遣半歸使出資免)
　(役官得資費隷得歸耕永樂以來朝臣皆然即臣亦/然帝歎曰朝臣貪乃如此因怒訴者曰朕方用佐小)
　(人輙敢誣之必下法司治士竒對曰細事不足干上/怒帝乃以吏狀付佐曰汝自冶之佐召吏吏恐甚佐)
　(曰上命我治汝汝改行吾當/貸汝帝聞謂佐得大體益喜)質實(顧佐字禮/卿太康人)
八月皇子祁鈺生
　(宣宗次子賢/妃吴氏生)
罷北京行後軍都督府及行部
　(初仁宗將還都南京設行後軍都督府及行部凡五/府六部文移申達必經行府行部多重複稽誤至是)
　(帝命公候伯尚書都御史翰林學士議于是張輔蹇/義等言北京既有府部行府行部宜罷從之其諸司)
　(行在字至正/統六年始去)
帝自將巡邉敗烏梁海濟勒黙特之衆于寛河
　(帝次石門驛聞烏梁海濟勒黙特萬餘人已入塞乃/留大軍於遵化而自率精騎三千人人二騎持十日)
　(糧出喜峰口遇敵於寛河帝親射其前峰殪三人分/鐡騎為两翼夾擊之飛矢如雨神機礟並發烏梁海)
　(人馬死者過半帝親率百餘騎追奔其衆望見黄龍/旂悉下馬羅拜請降遂生縛之斬其驍渠命諸將搜)
　(山谷獲軍器馬/駝不可勝計)質實(寛河在今喀爾沁左翼南源出/寛山東流㑹額類河入  盛京)
　(寧逺州東石門驛/在遵化州西有鎮)
九月帝還京師
　(帝親製詩歌勞將士/至京師謁告於廟)
冬十月命中官郭敬鎮守大同
　(武安侯鄭亨久鎮大同治軍嚴肅撫士卒有恩常云/大同我國家後門我死後來者何人幸勿壞我家事)
　(也當時凡中官鎮邉者總兵官往往畏之敬/至大同亨與議事無所撓亨卒敬始縱恣)
　　發明(明代以宦官監軍分鎮實自永樂始王安涖/譚青營馬靖鎮卄肅馬騏鎮交阯至則擅用)
　　(威福生事激變冇濫觴之勢矣宣宗於閹豎尤加/親信巡邉之使四出邉將皆為所脅制鄭亨鎮大)
　　(同最久治軍嚴肅即敬至亦無所撓然則中官之/滋擾邉庭者固由朝庭之偏任奸璫之弄權亦由)
　　(為將者不能秉正持公整軍飭武致若軰無所忌/惮得乗間而撓敗之此監軍誠為弊政而總兵又)
　　(何可無/畧哉)
十一月錦衣指揮鍾法保請採珠廣東下獄
　(帝曰此小人欲生事擾民/以圖已利也即收繫於獄)質實(按明實錄錦衣指揮/鍾法保言廣州有珠)
　(池産大珠請同内官往采時宣宗斥之下獄以其請/采珠恐擾民也大政記作采硃砂誤今以明實錄為)
　(正鍾法保廣/州東莞縣人)
十二月廣西總兵官山雲討擒忻城蠻
　(忻城蠻譚團作亂雲討擒之斬首千五/百餘級歸所掠軍民三百八十五人)質實(忻城縣/唐置明)
　(屬慶逺府/今因之)
(己/酉)四年春正月兩京地震
　(北京是年震者三/南京震者七)
夏四月山雲討平柳潯蠻
　(雲討平柳潯諸蠻冬雒容/蠻出掠遣指揮王綸破之)質實(雒容縣唐置屬柳州/明屬柳州府今因之)
命工部尚書黄福平江伯陳瑄經畧漕運
　(帝即位後命瑄守淮安督漕運至是瑄言濟寧以北/水道淤塞計用十二萬人䟽濬半月可成帝念瑄久)
　(勞命尚書黄福同經/理大臣督漕自此始)
五月勅授交阯人不從賊者職
　(工部右侍郎羅汝敬奏交阯廣源州人閔顔岑斗烈/譚忠謹初以龍州地歸附授顔本貫知州斗烈判官)
　(忠謹吏目黎利叛三人義不從利咸歸龍州烈臨終/屬其子元成曰受天朝官不可貳心從賊今顔已死)
　(乞憫其忠量與元成等職事而處之善地帝命元成/仍為知州判官吏目職如舊俱於廣西布政司支俸)
　(有司常/加撫恤)
六月詔贓吏不得贖罪
　(御史王翺言官吏害民蠹政贓犯為甚今官吏罪無/輕重運轉復職是貪黷者幸免㢘潔者鮮勸非為治)
　(之道也請自今贓吏坐死但許贖罪不許復官從之/未㡬文職有贓罪納米者吏部請降一級用帝曰納)
　(米乃一時之權宜懲貪為立國之大/法自今文吏官吏犯贓者悉依律治)質實(王翺字九/皋鹽山人)
初設鈔關
　(洪武定制有商稅而無船稅至是戸部尚書郭資言/鈔法不行由商居貨不稅請行納鈔例御史羅亨信)
　(李竒耿定相繼言之乃沿両京水道設關收鈔於是/置漷縣濟寧徐州淮安楊州上新河滸墅九江金沙)
　(洲臨清北新諸鈔關量舟大小修廣而差其額謂之/船料不稅其貨惟臨清北新則兼收貨稅各差御史)
　(及戸部主事監收/鈔關之設自此始)質實(漷縣在通州南四十五里遼/漷隂縣元漷州明漷縣屬通)
　(州今併入通州上新河在今江寧縣江東門外稍南/五里滸墅在長洲縣西北本名虎疁唐諱虎錢氏諱)
　(疁改為滸墅金沙洲在江夏縣西南大江中北新在/仁和縣北武林門外十里羅亨信字用實東莞人)
秋七月幸文淵閣
　(駕幸文淵閣與少傅楊士竒太子少傅楊榮論經史/咨政務悉召諸學士及史官諭之曰國史貴詳實卿)
　(等宜盡心賜鈔有差以後數臨/幸置庖設饌并製詩賜士竒等)質實(帝製詩在是年/十月再幸同侍)
　(者士竒榮外有金幼孜楊溥曽棨/王直王英李時勉錢習禮陳循等)
九月放免南北監生
　(南北京國子監生年五十以上學無成效/及老疾者二百五十三人令還鄉為民)
令天下學校生員兼習書算
　(北京國子監助教王仙言學校教養人材固當講習/經史至於書數之學亦當用心近年生員止記誦文)
　(字以備科貢其於字學算法畧不曉習乞令天下學/校生員兼習書算從提調正官按察司巡按御史考)
　(試庶㡬生徒才/可致用從之)
　　發明(明大祖洪武三年京師及行省開鄉試三塲/中式後書算曽與騎射律並試然亦祗塲後)
　　(及之非取士之正則也二十五年又曽令儒學生/員兼習書算然不久即罷良以通經致用為重習)
　　(書習算祗為㳺藝小道耳宣宗聴王仙言令天下/下生員兼習書算而又重以考校令之所在趨如)
　　(流水徳成藝成漸致無分本/末豈造就人才之良法哉)
冬十月帝製猗蘭操賜大臣
　(帝作猗蘭操示大臣曰孔子自衛反魯而操猗蘭傷/不遇也朕慮谷中之賢有不仕者輒擬斯篇夫以人)
　(事君大臣之道也/卿等宜勉副朕懷)質實(猗蘭操詞蘭生幽谷兮曄曄/其芳賢人在野兮其道則光)
　(嗟蘭之茂兮與衆草為伍/於乎賢人兮汝其予輔)
張瑛陳山罷
　(瑛與山先後俱為大學士直文淵閣帝以舊恩除之/而瑛與山雖参機務無所建白帝浸厭薄之是月朔)
　(帝御門遥見山趨朝問楊士竒曰陳山何如人對曰/山寡學昧大體帝曰然往者趙王事㡬為誤遂命山)
　(輟機務専授小内使書瑛/亦出為南京禮部尚書)
閱武近郊
　(召豐城侯李賢等命之曰朕以農務既畢閱武近/郊命卿等居守遇機宻重務計議即行仍馳奏)質
　實(李賢豐城侯彬/之子彬卒嗣侯)
十一月陽武侯薛祿帥師巡邉
　(祿充總兵官㳟順侯吳克忠副之都/督譚廣武安侯鄭亨各選士馬聴調)質實(吳克忠䝉/古人恭順)
　(伯允誠之子允誠舊名巴圖特穆爾永樂三年來歸/因賜姓名克忠初名達蘭允誠卒成祖更其名曰克)
　(忠世襲父爵洪熙元年進侯譚廣字仲宏丹徒人俱/巴圖特穆爾舊作把都帖木兒達蘭舊作答蘭今)
　(改/)
(庚/戌)五年春正月少保兼太子少傅戸部尚書夏原吉卒
　(原吉與蹇義皆起家太祖時義秉銓政原吉筦度支/皆二十七年時稱蹇夏名位先於三楊仁宣之世外)
　(兼臺省内参館閣與三楊同心輔政義善謀榮善斷/而原吉與士竒尤持大體有古大臣風烈及是原吉)
　(卒贈太師謚忠靖小原吉有雅量嘗言處有事當如/無事處大事當如  事若先自張皇則此中無主何)
　(能應事同列有善即采納之有小過必掩覆之吕震/嘗傾原吉震為子乞官原吉以震有守城功為之請)
　(陳瑄初亦惡原吉顧時時稱瑄才或問原吉量可學/乎曰吾幼時有犯未嘗不怒始忍於色中忍于心久)
　(則無可忍矣嘗與同列飲他所夜歸值嘗過禁門有/欲不下者原吉曰君子不以㝠㝠堕行其敬慎如此)
二月罷工部採木
　(帝諭侍臣曰為國之道農事最急今國家無大營繕/當東作時而工部採運木植未已豈不妨農事凡已)
　(採之木随處堆積/軍夫悉罷遣歸農)
下詔寛䘏
　(帝以春和將下詔寛䘏先諭楊士竒欲蠲免灾糧寛/民間追償畜馬士竒對曰聖念及此真民生之幸但)
　(今當寛䘏者尚不止此因請免積欠薪芻量减官田/租額部符采買當按土宜法司理刑務敦平恕工匠)
　(在京者宜分戸丁之半還家帝/悉嘉納命士竒即草敕行之)
帝奉皇太后謁長陵獻陵
　(帝親櫜鞬騎導太后輦至清河橋下馬扶輦畿民夾/道拜觀陵旁老穉皆山呼迎拜太后顧曰百姓戴君)
　(以能安之耳皇帝宜重念帝奉太后過農家召老婦/問所業賜鈔幣有進蔬食酒漿者太后取嘗之以與)
　(帝曰此田家味也皇帝宜知之扈從臣張輔蹇義楊/士竒楊榮金幼孜楊溥見太后于行殿太后慰勞之)
　(帝還見道中耕者取其耒三推顧侍臣曰朕三推已/不勝勞况常事此乎賜之鈔凡所過農家皆賜之)
　質實(清河在宛平縣西北二十/里上有廣濟橋永樂中建)
夏四月薛禄帥師築赤城等處城堡
　(命禄帥師築赤城鵰鶚雲州獨石團山城堡敕大同/宣府總兵官及府州各發兵夫赴役仍令以精騎防)
　(䕶皆聽祿節制并賜之詩有出車命南仲城齊維山/甫句禄稽首受賜退問楊士竒南仲山甫何如士竒)
　(具以告曰上以古賢人待爾也禄拊心曰/禄武夫敢望前賢然上所命不敢不勉)質實(赤城/堡以)
　(元赤城站置水經注沽水逕赤城東即此本朝康熈/三十二年改置赤城縣屬宣化府團山堡在明故永)
　(寜縣西北十五/里今延慶州東)
五月以郎中況鍾等九人為知府賜勅遣之
　(帝以知府多循資格不稱職㑹雄劇地九郡缺守命/大臣舉京官亷能者用之乃擢鍾及郎中趙豫莫愚)
　(羅以禮員外郎陳本深邵旻馬儀御史何文淵陳鼎/等皆賜勅俾馳騎之任其冬復用薛廣等二十九人)
　(亦如之諸人俱有治績有居官至一二十年者吏稱/其職民安其業一時烝烝稱盛而其間尤著聲者况)
　(鍾趙豫鍾在蘇州務鋤豪強植良弱興利除􁀤不遺/餘力奏免重賦七十餘萬石民有況太守民父母之)
　(歌豫在松江一意拊循與民休息在職十五年尤以/愷悌稱及去老穉攀轅留一履以誌遺愛時論謂鍾)
　(為能吏而豫/為循吏云)質實(况鍾字伯律靖安人初以吏而尚/書吕震竒其才薦授儀制司主事)
　(遷郎中趙豫字定素安肅人以兵部郎中知松江莫/愚臨桂人知常州請減宜興進茶數禁公差官凌虐)
　(有司嚴核上官薦劾之實羅以禮桂陽人初知西安/尋移紹興建昌所至多恵愛凡二十七年乃致仕陳)
　(本深字有源酆人知吉安除豪強破賊盜為政舉大/綱不苛細邵旻知武昌性忠直為政公平治三載事)
　(舉弊除馬儀知杭州有恵政民戴之邵旻馬儀史失/傳里系何文淵字巨川江西廣昌人知溫州減陸田)
　(稅革軍倉弊利興害絶政聲大振陳鼎新興人知建/昌懲桀驁民畏法更布教條施徳意一時官校歛袵)
　(四境/晏然)
六月遷開平衛于獨石
　(洪武初李文忠克元上都設關平衛守之置八驛東/接大寜古北口西接獨石永樂間大寜既棄開平勢)
　(孤至是遂徙開平衛于獨石棄地三/百里盡失龍岡灤河之險邉備益虚)質實(八驛東曰/凉亭泥河)
　(賽峰黄崖四驛接大寜古北口西曰桓州盛鹵明安/隰寧四驛接獨石龍岡在故開平衛北一名卧龍山)
　(形勢雄險元上都北枕龍岡即此山也灤河源自口/北開平東南流經遷安縣界至盧龍縣合灤河又南)
　(至樂亭縣/入于海)
　　發明(明初設衛開平與大寧古北口獨石相接為/北邉之要鎮成祖初藉三衛以脅寧王迨事)
　　(成即以大寧地全畀三衛以償前勞不思大寜既/棄開平之勢遂孤宣宗君臣又無深謀逺慮無端)
　　(移鎮獨石以為聊固吾圍竟至蹙國三百餘里夫/祖宗之成業縱不能使闢地有加而式廓之版圖)
　　(忽然而自我侵削繼序其皇之謂何宣宗猶為明/代令辟何計不及此而為此弗克負荷之舉耶)
遣使捕畿内蝗
　(永平河間蝗諭户部曰往年捕蝗之使害/民不減于蝗宜知此弊因作捕蝗詩示之)
秋八月己巳朔日有食之
　(隂雨不見禮部/請表賀不許)
命工部尚書黄福總理畿南山東河南淮北屯田尋罷
　(福上言永樂間雖營建北京南討交阯北征沙漠資/用未嘗乏比國無大費而嵗用僅給即不幸有水旱)
　(征調將何以濟請役操備營繕軍士十萬人於濟寧/以北衛輝真定以東縁河屯種初年自食次年人收)
　(五石三年收倍之既省京食口糧六十萬石又省本/衛月糧百二十萬石嵗可得二百八十萬石帝善之)
　(下行在戸兵二部議郭資張本言縁河屯田實便請/先以五萬頃為率發附近居民五萬人墾之但山東)
　(近年旱饑流徙初復衛率多力役宜先遣官行視田/以俟開墾帝從之命吏部郎中趙新等經理屯田福)
　(總其事既而有言軍民各有常業若復/分營田役益勞擾本等以聞事遂不行)
九月更定在外罪囚贖罪例
　(除真犯外文職官吏犯贓者送京師如律處治軍職/犯死罪者令納米贖罪畢日送京師調衛非贓罪則)
　(不分輕重俱令納/米畢日送職役)
以周忱為工部侍郎巡撫南畿
　(帝以天下財賦多不理而江南為甚思得才力重臣/往釐之乃用大學士楊榮薦擢忱工部右侍郎巡撫)
　(江南諸府兼督稅糧許便宜行事忱至召父老問逋/稅故皆言豪戸不肯加耗並徵之細民民貧逃亡而)
　(稅額益缺忱乃創為平米法令出耗必均又請敕工/部頒鐵斛下諸縣凖式革糧長之大入小出者舊例)
　(糧長正副三人皆科歛充之忱止設正副各一人民/大便又於收糧設轄收總收法於運糧設撥運法運)
　(法以次就理時蘇州逋賦最多一郡積至八百萬石/而賦額亦較他府獨重官民田租共二百七十七萬)
　(石而官田之租乃至二百六十二萬石民不能堪帝/屢詔減之忱乃與知府况鍾曲算累月減至七十二)
　(萬餘石他府以次减民因獲甦先是大理卿胡概為/巡撫用法嚴忱一切治以簡易凡告訐者輙不省或)
　(靣訐忱公不及胡公忱笑曰胡卿勅旨在袪除民害/朝廷命我但云安撫軍民委寄正不同耳忱與吏民)
　(相習若家人父子毎行村落屏去騶從從農夫餉婦/相對從容問疾苦為之商畧處置其馭下雖卑官冗)
　(吏悉開心訪納遇長吏有能者則推誠咨畫務盡其/長故事無不舉嘗相視水利督濬崑山嘉定諸浦時)
　(以匹馬往來江上見者不知為巡撫也是時與忱同/命者北畿山東曹宏湖廣吳政由員外郎江西趙新)
　(浙江趙倫由郎中河南山西于謙由御史皆擢/陞侍郎為巡撫而忱與謙任最久政績亦最著)質實
　(轄收總收忱本傳忱見諸縣收糧無團局糧長即家/貯之曰此致逋之由也遂令諸縣於水次置囤囤設)
　(糧頭囤戸各一人名轄收至六七萬石以上始立糧/長一人總之名總收民持帖赴囤官為監納糧長但)
　(奉期㑹而已撥運綱運忱置二薄撥運記支撥起運/之數預計所運京師通州諸倉耗以次定支綱運聴)
　(其填註剥淺諸費歸以償之又支撥義餘存貯在倉/曰餘米次年餘多則加六徴又次年加五徴曲算漠)
　(徐岳數術記遺了筭之法一位為一了字其了有三/曲其下股之末内主一外主九下次第一曲内主二)
　(外主八當第二曲内主三外主七其第三曲内主四/外主六當了字之首則主五故首惟秉五腹背两兼)
　(濬嘉定崑山諸浦忱詣松江相視水利見嘉定上海/間沿江生茂草多淤塞乃濬其上流使崑山顧浦諸)
　(積水迅流駛下壅遂盡滌崑山縣梁置元升州明洪/武二年降縣屬蘇州府今因之曹宏益陽人吳政麗)
　(水人趙新字日新富陽人趙倫邠州人于謙字廷益/錢塘人宣徳初授御史繼超遷兵部右侍郎巡撫河)
　(南山/西)
帝巡近郊
　(乙卯巡近郊命李賢張本顧/佐等居守己未駕還京師)
帝巡邉至洗馬林閱武而還
　(丙子帝發京師丙戌至洗馬林遍閱/城堡兵備召見諸將咸加賜勞乃還)
十二月両京地震
　(北京震者一/南京震者四)
(辛/亥)六年春正月罷湖廣採木
　(先是工部奏往湖廣採辦材木并發民運舊所採木/赴南京至是帝聞湖廣旱災軍民艱苦遂罷其役)
大雨雷電
　(是月十有五/日庚辰也)
二月工部侍郎羅汝敬督陕西屯田
　(寧夏甘肅膏腴地時為鎮守官及各衛豪横官旗所/占俱不報官輸租其卑下瘠地則分與屯軍致屯糧)
　(虧欠兵士饑困陕西㕘政陳琰言乞/遣官行視帝命汝敬往同三司經理)
三月命考察外官自布政按察二司始
　(時巡撫江西侍郎趙新奏今方靣官雖出身不同皆/由資格陞擢有臨政畧無施設者有貪虐為非者名)
　(與實異行與言違近吏部勘合令其考察郡縣官吏/已不能正焉能正人是以好惡不公去取多謬乞令)
　(吏部先察布政司按察司賢否賢者留否者黜然後/可以責令考察帝是其言命自今考察外官必自二)
　(司/始)
夏四月兵部侍郎柴車經理山西屯田
　(巡按御史張朂言大同地雖寒平原矌野種粟麥有/收其地多為軍官占據民無地可種日以貧困請遣)
　(官徃視占多者分與軍/民便帝命車往視之)質實(柴車字叔/輿錢塘人)
六月命黎利權署安南國事
　(四年春羅汝敬等還利復言陳氏無遺種請别命因/貢方物及代身金人又言臣九嵗女遭亂離散後知)
　(馬騏擕歸充宫婢臣不勝兒女私冒昧以請帝心知/陳氏即有後利必不言然以封利無名復命李琦汝)
　(敬齎勅諭再訪且以利女病死告之五年春琦等還/利遣使貢金銀器方物復飾詞具奏并具頭目耆老)
　(奏請令利攝國政帝復以訪陳氏裔還中國遺民二/事諭之詞不甚堅至是利遣使謝罪以二事飾辭對)
　(復進頭目耆老奏仍為利乞封帝乃許之命禮部侍/郎章敞右通政徐琦齎勅印命利權署安南國事利)
　(雖受敕命居國僭稱帝紀元順天建東西二都東都/在交州府西都在清華府分十三道曰山南京北山)
　(西海陽安拜諒山太原明光諒化清華乂安順化廣/南各設承政司憲察司總兵使司置百官設學校以)
　(經義詩賦二科取士/其制度多擬中國云)質實(徐琦字良玉錢/塘人寧夏衛籍)
秋七月朶顔三衛市易
　(遣錦衣衛指揮齎勅諭三衛聴其來朝及往來/市易但嚴飭部屬恪遵法度母輒侵犯邉境)
帝微行
　(漏下十二刻帝從四騎幸楊士竒宅士竒倉皇出迎/頓首曰陛下柰何以宗廟社稷之身自輕帝曰朕思)
　(卿一言故來耳越數日帝遣内官問士竒微行有何/不可對曰陛下尊居九重幽隠豈能遍洽萬一寃夫)
　(怨卒窺間竊發誠不可不慮後旬餘獲二盜如/士竒言帝語士竒曰今而後知卿之愛朕也)質實
　(獲二盜盜嘗殺人官捕之急遂私結約侯車駕之玉/泉山挾弓矢伏道旁林莾中作亂時有捕盜校尉亦)
　(變服如盜入盗羣中真盜不/疑以其謀告之遂為所獲)
冬十一月令官軍兊運民糧
　(北京初建水陸轉漕惟海運用官軍其餘皆用民運/自開㑹通河後平江伯陳瑄改用官軍支運造淺船)
　(三千餘艘時淮徐臨清徳州各有倉江西湖廣浙江/民運至淮安倉分遣官軍就近輓運自淮安至徐以)
　(浙直軍自徐至徳以京衛軍自徳至通以山東河南/軍以次遞運嵗凡四次可三百萬餘石名曰支運既)
　(而官軍多所調遣仍用民運道逺𢾗愆期宣徳四年/瑄及尚書黄福董理漕事建議復支運法乃令江西)
　(湖廣浙江民運百五十萬石於淮安倉蘇松寧池廬/安廣徳民運二百七十四萬石於徐州倉應天常鎮)
　(淮楊鳯太滁和徐民運二百二十萬石於臨清倉令/官車接運至京至是瑄上言民運糧諸倉往返經年)
　(失悞農業若令民兊與附近衛所官車運載至路給/與路費耗米則軍民兩便是為兊運帝命羣臣㑹議)
　(吏部蹇義等上言官軍兊運民糧加耗則例以地逺/近為差每石湖廣八斗江西浙江七斗江以南六斗)
　(江以北五斗民有運至淮安兊與軍運者止以四斗/如有兊運不盡仍令民自運赴倉其不願兊者聴其)
　(自便兊運與支運参行軍既加耗又給輕齎銀為洪/閘盤撥之費且得附載他物皆樂從而民亦多以逺)
　(運為艱由是兊運者/多而支運者少矣)質實(洪閘謂徐吕二洪/及㑹通河諸閘)
十二月中官袁琦有罪伏誅
　(琦自幼侍帝恃恩縱肆擅遣内官内侍假採辦名虐/取官民財物事覺下錦衣衛獄籍其家金寳千萬計)
　(服用僭侈非法遂磔琦并戮其黨十/餘人仍命都察院榜琦罪示天下)質實(按明實録/六年十一)
　(月内官袁琦事覺下獄上以其所遣在外者尚多於/是遣太監劉寧御史張駿李灝等往籍其贓及執其)
　(從人寧駿灝往直隷蘇松諸郡御史蔣彦廣往福建/胡智往湖廣施信往江西高超往廣東劉禎往廣西)
　(胡敬往河南于奎往南京郭原往河間唐慎往直沽/梁軫往四川雲南内裴可烈在蘇松諸郡貪暴尤甚)
　(特命械繫至京時内使馬俊公差還京至良鄉聞袁/琦事自經有司以聞上曰此正與袁琦同惡害民者)
　(命戮其屍梟首于市又中官唐受以公差南京縱恣/貪酷事聞捕至具服械赴南京磔梟于市十二月命)
　(磔琦而斬阮巨隊阮誥武莾武路阮可陳友趙維王/貴楊四保陳海等十人裴可烈亦下錦衣衛獄死)
　　發明(袁琦一使令之宦者耳恃恩欺妄遂假采辦/為名内官内使紛然四出虐取金銀動累萬)
　　(計天下含寃無愬怨及朝廷其時風憲之官受其/脅制無可如何流毒㡬遍天下至是宣宗覺之遣)
　　(御史分捕伏罪然官吏軍民受害已非一日誅之/晚矣始不慎其㡬而後復不絶其本宦䜿之祸遂)
　　(與明代相終始其為厲/階者豈一朝夕之故哉)
太子少保武英殿大學士金幼孜卒
　(幼孜簡易静黙寛裕有容眷遇雖隆而自處益謙疾/革家人屬請身後恩幼孜曰此君子所耻也及卒贈)
　(少保諡/忠靖)
　
　
　
　
　
御定資治通鑑綱目三編卷八
欽定四庫全書
御定資治通鑑綱目三編卷九
　(起壬子明宣宗宣徳七年/盡癸亥明英宗正統八年)凡十二年
(壬/子)七年春正月辛酉朔日有食之
　(勅羣臣謹天/戒免朝賀)
賜中官金英范洪免死詔
　(賜英及洪免死/詔辭極褒美)
三月復下詔寛䘏
　(帝召楊士奇諭曰䘏民詔下已乆今更有可䘏者乎/士奇固請撫流民减税課察貪吏薦賢能京官三品)
　(以上及布按二司各舉所知備方靣郡守選軍民中/有文學勇略者羣臣察舉以聞極刑家子孫皆得化)
　(進帝從之謝部臣曰朕以官田賦重十减其三乃開/異時蠲租詔下户部皆不行甚者約有司不得已詔)
　(書為辭是廢格詔令使澤不下究也自今/令在必行毋有所過乃出减租詩示之)
夏四月免山西逋賦
　(山西旱免逋賦二/百四十萬石有奇)
六月修天下府州縣倉
　(巡撫湖廣御史朱鑑言洪武年間府州縣四鄉皆置/倉指穀多者萬餘石少者四五千石倉設老人監之)
　(富民守之遇水旱以貸貧民今皆/廢毀宜遵舊制俾旱潦有資從之)質實(朱鑑字用/明青江人)
作官箴戒百官
　(帝諭曰朕撫兆民實頼中外文武羣臣同心同力興/起治功逺臣既不得數見而人諭之近臣雖朝夕相)
　(接亦不得數以言諭因取古人箴儆之義凡中外諸/司各著一篇使揭諸㕔事朝夕覽觀庶幾有儆然古)
　(之君臣有交儆之道凡在位君子有以嘉/謨告朕者尤朕所樂聞也箴凡三十五篇)質實(官箴/三十)
　(五篇都督府史部户部禮部兵部刑部工部都察院/太常寺大理寺通政司詹事府翰林院左右春坊司)
　(經局六科光禄寺鴻牋寺太僕寺國子監欽天監京/府行人司錦衣衛中都留守司各都指揮司内外諸)
　(衛布政司按察司各府各州/各縣王府鹽運司各儒學)
秋七月揭豳風圖于殿壁
　(帝閲内庫書畫得元趙孟頫所繪豳風圖賦詩一章/命侍臣書于圖右而揭諸便殿之壁嘗夏日午朝退)
　(詠聶夷中鋤禾日當午句謂侍臣曰吾毎誦此未嘗/不念農人帝又嘗以所賦織婦詞示侍臣以見蠶事)
　(之勞/苦)
八月宥誹謗者罪
　(有男子大呼西華門外語涉訕誹守門者執至帝前/呼仍不已羣臣請下法司帝曰聖人之世設誹謗木)
　(以耒諫者此人寧/可罪耶其釋之)
諭京官三品以上舉賢才吏部都察院黜方靣冇司不
職者
　(帝曰近惟少傅士奇薦舉交趾南靈州知州黎恬等/諸臣曠旬積月無一人焉巖藪窟穴豈皆産哉吏部)
　(即㑹三品以上官推擇才行文學之士方/靣有司昬懦貪暴者共與都察院奏黜之)質實(黎恬/清江)
　(人以進士擢御史與同列上章力詆大臣因薦知南/靈州黎利反恬北歸至是以薦入翰林官至右春坊)
　(右諭徳正統初卒士奇嘗稱恬在/内為良御史在外為良郡守云)
置蘓州府濟農倉
　(故時公侯祿未軍官月俸皆支于南户部蘓松民轉/輸南京者石加費六斗周忱奏請就給蘓松止與船)
　(償米一斗所餘五斗通計米四十萬石有奇并官鈔/平糴米共得七十五萬石有奇置倉貯之又毎嵗民)
　(糧起運羡餘存貯在倉者曰餘米皆書諸册而官掌/之貧民借貸及綱運風漂盗奪者皆資給焉秋成抵)
　(數還官其修圩築岸間河清湘所支口糧不責償耕/者借貸必驗中下事力及田多寡給之秋與糧並賦)
　(凶嵗再振其奸頑不償者後不復給忱與况鍾定為/條約以聞帝悉允行名其倉為濟農乆之嵗有餘羡)
　(貧民不能償者多不追取忱在任二十年百姓不/知凶荒兩税木嘗逋負後之巡撫江西者莫及焉)質
　實(官鈔平糴宣徳七年江南大稔詔/今諸府縣以官鈔平糴備振貸)
免兩畿及嘉興湖州水災税糧
(癸/丑)八年春二月録囚
　(帝親閲三法司所上繫囚罪/狀命從寛典宥免五千餘人)
三月賜進士宴于禮部
　(寧晋曹鼐初由卿舉授訓導願就别職改太和縣典/史七年督工匠至京師䟽乞入試復中順天鄉試及)
　(是舉進士一甲第一賜宴/禮部進士宴禮部自鼐始)質實(曹鼐字萬/鐘寜晋人)
論内外官優䘏軍士
　(違者風憲官/察奏罪之)
兩京河南山東山西旱遣使振䘏
　(各守臣皆奏民因災傷缺/食乞發官倉糧振濟從之)
夏四月下詔寛䘏
　(以旱災詔蠲京省被災逋租雜課免今年夏税賜復/一年軍民乏食者所在官司驗口給糧如無官糧勸)
　(有糧大户借貸待豐熟時抵十償之勅直𨽻巡撫御/史在外按察使理寃獄减殊死以下赦軍匠在逃者)
　(罪有司各舉賢良方正一人巡按御/史按察使糾貪酷史及使臣生事者)
五月總兵官蕭授討平貴州烏羅蠻
　(永樂中授以右軍都督僉事充總兵官鎮貴州至是/烏羅蠻呉不爾等叛討平之械送賊首等至京師命)
　(繫錦衣衛獄授在鎮二十/餘年威信大行諸蠻慴服)質實(烏羅在銅仁府西二/百里元置烏羅等處)
　(長官司永樂十一年改置烏羅府後廢府/仍置長官司屬銅仁今因之蕭授華容人)
山雲討平宜山蠻
　(廣西自韓觀卒後諸蠻漸横雲先後討平之/及是禽殺宜山蠻㓂蘓公夏等餘賊悉解散)質實(宜/山)
　(唐龍水縣宋改宜山縣以縣有/宜山故名明屬慶逺府今因之)
六月帝作閔旱詩示羣臣
　(禱雨不應/作閔旱詩)
詔中外疏決罪囚
復振兩京河南山東山西湖廣饑免税糧
秋七月免江西水災税糧
　(江西自六月初旬以後天而不止凡瀕江諸府大水/漂流居民淹没田稻帝特命户部察視有災處詔悉)
　(蠲其/租)
八月汰冗官
　(載行在户兵工三部大理光禄鴻臚/行太傼寺及順天府官七十七員)
閠月西域貢麒麟禮官請表賀不許
　(西域來貢麒麟諸物帝受之行在禮部尚書胡濙以/麒麟瑞物率羣臣稱賀帝曰逺方之物朕非有愛但)
　(念其盡誠逺來故/受之不足賀也)質實(胡濙字源/深武進人)
景星見
　(禮官請/賀不許)
　　發明(國家以時和嵗稔為上瑞麒麟貢自異域不/足言祥景星之見人事邇而天道逺兩皆請)
　　(賀不許宣宗可謂知本務矣胡濙以累朝舊臣不/忠崇實政以襄郅治而乃侈言祥瑞屢表稱賀皆)
　　(首署名當時謂其/性善承迎不虗也)
九月遣使鞫天下重囚
　(帝曰朕體好生風夜念刑三法司所決重囚憑案牘/耳安得察顔色其遣亷明者分臨覿囚審復不厭其)
　(心者奏讞之母/輕率枉死人)
(甲/寅)九年春二月振鳯陽淮安揚徐饑
三月山雲討平思恩蠻
　(廣西思恩蠻覃公砦等累年作亂至是討平之/斬賊首一千五百餘級仍督官軍搜捕餘黨)質實
　(思恩古百粤地唐置羈縻思/恩州明為思恩府今因之)
夏四月黎利死子麟來告喪命麟權署安南國事
　(利受枚命居國稱帝僭位六年私諡太祖子麟繼麟/一名龍匄是其君皆有二名以一名奏天朝麟遣使)
　(告訃命麟/權署國事)
秋八月振湖廣饑
敕兩京湖廣江西河南三司官行視災傷蠲秋糧十之
四罷工部採辦
衛拉特托歡襲殺韃靼阿嚕台于穆納山
　(阿嚕台為托克托布哈所襲妻子死孽畜畧盡獨與/其子碩尼堪等徙居穆納山未㡬衛拉特托歡襲殺)
　(阿嚕台及碩尼堪托歡遣使来告且獻玉璽帝賜敕/曰王殺阿嚕台見王克復世仇甚善顧王言玉璽傳)
　(世乆逺殊不在此王得之王用之可也賜遣之阿嚕/台子諤博爾濟延及其孫妻蘓黙徳斯等喪敗無依)
　(來乞内附帝/憐而撫之)質實(穆納山在今烏烏特旗西作穆納/山舊作母納山烏拉特舊  呉喇)
　(忒托克托布哈舊作脱脱不花碩尼堪舊作失控干/諤傳爾濟延舊作阿卜只俺蘓黙徳斯舊作蘓木答)
　(思今/俱改)
九月帝巡邊至洗馬林還
　(諸將言衛拉持獵所去洗馬林不逺襲之可大克也/帝曰朕此來飭邊備耳非來捕冦夜召問楊榮榮對)
　(曰陛下屢遣人招諭命其近邊獵牧故感恩而來若/擊之是前敕誘之矣且彼聞上至必先遁雖擊何益)
　(徒失戒心耳乃决/意止將士勿擊)
冬十月松潘畨叛都督僉事方政討平之
　(六年松潘諸族及空郎龍溪諸案叛總兵官陳懷討/平之八年御史及按察使奏懷僭侈踰分且日荒于)
　(酒不飭邊備帝怒召懐還命方政代擢參將蔣貴以/副之至是諸畨復叛政諭以禍福多聼命惟任昌等)
　(寨梗化政等分道進勦以次平三十餘寨㨗聞進政/都督同知明年政移鎮大同而以貴代政為總兵官)
　(鎮守/松潘)質實(松潘諸族明史土司傳十三族長官司曰/勒都曰阿昔洞曰北定曰牟力給曰蛒匝)
　(曰祈命曰山洞曰麥匝曰者多曰占藏先結口包藏/先結曰班班曰白馬路其後復𨽻松畨者長官司四)
　(曰阿思曰思囊兒曰阿用曰潘幹賽安撫司四曰八/郎曰阿角寨曰麻兒匝曰芒兒者後又以思囊日安)
　(撫司附焉空郎龍其諸寨方輿紀要松/潘衛南歸化闗左右冇龍溪諸番寨)
振兩畿浙江湖廣江西饑
冬十一月免四川被災税糧
　(四川奏早潦不一所種無收/帝命户部復視之蠲其租)
十二月帝不豫
　(帝不豫衛王瞻珽攝李太廟免明年正/旦賀禮命百官朝皇太子于文華殿)
(乙/卯)十年春正月帝崩太子祁鎮即位
　(帝崩于乾清宫年三十有八遺詔國家重事白皇太/后行時太子方九齡外廷傳言太后取金符入内欲)
　(召立襄王楊士奇楊榮率百官入臨請見太子太后/即至乾清宫携太子泣曰此新天子也士奇等伏謁)
　(呼萬嵗浮/議乃息)質實(乾清宫皇極殿後曰雲臺門東曰後/左門西曰後右門又東則景運門西)
　(則隆宗門中則乾/清門上則乾清宫)
罷金銀硃砂銅鐵坑冶免其課
减税鈔
　(悉如洪/武舊額)
少師兼吏部尚書蹇義卒
　(義歴事六朝凡五十年帝即位齊宿得疾遣醫往視/問所欲言對曰陛下初嗣大寳望敬守祖宗成憲始)
　(終不渝耳卒年七十/三贈太師謚忠定)
罷十三布政司鎮守中官
　(其守備南京鎮守諸邊收糧/徐州臨淸巡鹽淮浙者如故)
加户部尚書黄福少保參贊南京機務
　(留都文臣參機務自福始時襄城伯李隆守備南京/福以參贊嘗生隆側然隆待福禮甚恭公退即推福)
　(上坐福亦不辭福遇事先籌定付隆隆敬信悉從之/及視事皆隆處分福不出一語或以為言曰體當如)
　(是且守備何嘗一事錯由/是政肅民安逺近悦服)
二月尊皇太后為太皇太后
　(左右有請垂簾聼政者太后曰毋瓌我祖宗法第罷/不急務斥宫中玩好之物時時朂帝嚮學而已朝廷)
　(大政羣臣白太后太后令悉送内開俟楊士奇等議/决然後行太后兄彭城伯㫤都督昇惟令朝朔望毋)
　(得與聞國政昇素賢士奇/等請加委任太后終不許)質實(彭城伯杲都督昇皆/彭城伯張驥之子昭)
　(皇后之兄也㫤從成祖起兵取大寧戰鄭村壩俱有/功授義勇中衛指揮同知永樂初累官錦衣衛指揮)
　(使仁宗立擢左都督封彭城伯予世襲昇字叔暉成/祖起兵以舍人守北平有功授千户歴官府軍衛指)
　(揮僉事仁宗即位拜都督同知宣徳初/進左都督正統五年封忠安伯予世襲)
　　發明(英宗方九齡太皇太后悉以朝廷大政委之/楊士奇等可謂得人為大臣者正宜以道為)
　　(閉預防其漸始為不負寄託士奇等乃以太后闗/預朝政遂有委任張昇之請未免意存迎合幸而)
　　(太后不許昇固素賢事亦遂寢然三楊實秉國鈞/而委蛇瞻顧乃心王室者宜若是乎律以春秋責)
　　(備之義當亦/無可置喙云)
尊皇后為皇太后
封弟祁鈺為郕王
封平陽王美圭為晉王
　(晋自濟熿廢後不立王者/已八年至是以美圭紹封)
三月放教坊司樂工
　(几三千八/百餘人)
江西盗作亂僉事彭森等討平之
　(先是江西連年水旱人民艱窘有司不能振䘏大盤/山賊曽子良等為亂衆至三萬屢撫不服森與吉安)
　(知府陳本深率官軍民壯討之/本深以計擒斬子良餘衆潰散)質實(大盤山在撫州/府樂安縣西北)
　(山延袤數十里誇新淦永豐二縣界吉/安唐吉州元置吉安路明改府今因之)
詔死罪必三覆奏
　(諭三法司死罪臨决三覆奏然後加刑其後太/監王振擅權忤㫖者輒加誅戮不俟覆奏矣)
　　發明(古者用刑明辟必以三刺唐臣徐堅上書云/令有三覆請如令覆奏要以人命至重慮其)
　　(失倩故於勘問得實之後仍不惮再三審慎此即/求其生而不得之心也仁宗五奏未免過滋煩冗)
　　(英宗始有死罪必三覆奏之詔可謂慎讞良法惜/行之未乆而即為閹䜿擅作威福竟不待覆奏而)
　　(已加誅則兹欽恤/之詔亦屬空文耳)
夏四月以元儒呉澄從祀孔子廟庭
　(從慈利教諭/蔣明之請也)質實(慈利隋縣元升州明復/為縣屬澧州今因之)
五月詔自今初任者不得除風憲官
六月塟景陵
　(諡曰憲天崇道英明神聖欽文昭/武寛仁純孝章皇帝廟號宣宗)質實(景陵在昌平/州天壽山東)
　(峯下距長陵東/少北一里許)
　　(明史贊曰仁宗為太子失愛于成祖其危而復安/太孫葢有力焉即位以後吏稱其職政得其平紀)
　　(綱修明倉庾充羡閣閻樂業嵗不能災蓋明興至/是歴年六十民氣漸舒蒸然有治平之象矣若乃)
　　(強藩猝起旋即削平掃蕩邊塵狡冦振/懾帝之英姿睿畧庻幾克繩祖武者歟)
秋七月太白經天
八月减光禄寺膳夫
　(凡四千七/百餘人)
九月詔四方毋進祥瑞
　(龍州宣撫司以瑞麥獻有一莖六穗七穗者詔曰今/旱蝗相望獨一方稱瑞如天下饑民何自今有若此)
　(類者/母獻)
釋御史陳祁主事郭循于獄復其官
　(宣徳間祁請講大學衍義帝怒曰祁以朕為未讀大/學耶薄朕至此不可不誅命籍其家逮其親屬同下)
　(錦衣獄婦女發浣衣局時拓西内皇誠修離宫别館/循為刑部主事極諫帝怒命裹以氊至大内親詰之)
　(循對不屈帝益怒手射之亦/下錦衣獄至是皆赦復職)質實(陳祁字永鍚呉人/郭循字循初廬陵)
　(人/)
以王振掌司禮監
　(振少選入内書堂侍帝于東宫為局郎及帝立年少/振狡黠得帝歡遂越金英等數人掌司禮監導帝用)
　(重與御下防大臣歟弊于是大臣下獄者不絶而振/得因以市權然是時太皇太后賢方委政内閣閣臣)
　(楊士奇楊榮楊溥皆累朝元老振心憚之未敢逞太/后嘗遣振至問問事士奇擬議未下振輒施可否士)
　(奇愠三日不出太后問故榮以實對太后怒鞭振仍/令至士奇所謝罪且曰再爾必殺無赦自是問數日)
　(太后必遣使至閣問連日曽有何/事來議如何施行令具帖以聞)質實(王振蔚/州人)
冬十月詔天下衛所皆立學
十一月戊辰朔日有食之
命楊士奇楊榮楊溥議臣民章奏
　(太皇太后委任三人三人同心輔政士奇有學行通/逹國體榮謀而能斷溥有雅操淳謹小心毎議事士)
　(奇引古義榮出一言决之諸大臣争可否或有/違言溥舍已從人畧無繫吝時論賢之號三楊)質實
　(三楊以居第日士奇曰西楊榮曰東楊/溥嘗自書郡望曰南郡因目為南楊)
阿爾台冦甘肅總兵官陳懋擊敗之
　(阿嚕台既死其故所立阿爾台王子及所部多爾齊/巴勒等復為托克托布哈所窘竄居額齊訥路外為)
　(納欵而數入冦甘凉至是陳懋/連擊敗之追至蘓武山而還)質實(蘓武山在凉州/府鎮番州東南)
　(三十里相傳漢蘓武牧羝處山右有蘓武廟因名爾/阿爾台王子舊作阿台王子多爾濟巴勒舊作朶)
　(只伯今/俱改)
(丙/辰)英宗睿皇帝正統元年春正月發京軍屯田畿輔
　(楊士奇言國家嵗用糧儲皆自東南轉運軍民勞苦/今京軍操練外餘卒尚多宜令于北京八府屯田可)
　(省南方轉運之費帝命户部兵部議行之于是撥京/軍三萬就近地下屯又言先因巡邊調選大寧都司)
　(及南北直𨽻衛所官軍更番赴京操備今天下已靖/請不必赴京俱令下屯既省轉輸之勞又養精鋭之)
　(氣帝善其䇿/俟從容行之)質實(北京八府謂順天保定河間/真定順徳廣平大名永平也)
三月始御經筵
　(楊士奇楊榮楊溥請開經筵并擇老成重厚識逹大/體者數人以供侍講之職太皇太后然之命士奇榮)
　(溥及侍讀學士王直等為經筵官每十日㑹講文華/殿餘日仍令講讀官四人入講經史  宣徳以前儒)
　(臣進講無定日亦無定所至是定於文華殿/以月之初二十二二十二共三日為定期)
夏五月始置提督學校官
　(南京户部尚書黄福言比來生員學藝疎淺宜令布/政按察二司遍歴考試庻得真才于是雨畿及十三)
　(布政司各置提督學校官一員兩畿以御/史十三布政司以按察司僉事著為令)
秋七月復聖賢後裔
　(令有司訪求南宋衍聖公孔端友及宋儒周敦頤程/顥程頤司馬光朱熹後裔蠲其徭役祠墓傾圮者修)
　(之/)
兩畿山東河南陜西湖廣廣東大水
八月以右都督蔣貴充總兵官都督同知趙安副之帥
師討阿爾台多爾濟巴勒
　(貴自松潘召還為右都督㑹阿爾台多爾濟巴勒數/犯甘凉邊將告急乃命貴及安往討未出師敵又犯)
　(莊浪都指揮江源戰死亡士卒百四十八鎮守甘肅/侍郎徐晞上章劾貴廷議以貴方選軍甘州勢不相)
　(及而荘浪正晞所統責晞委罪置貴不問明年春諜/報敵駐賀蘭山後詔貴等出塞遂之貴至魚兒海子)
　(都指揮安敬言前途/無水革遂引軍還)質實(莊浪元路尋降州明改縣/屬静寧州今屬平凉府魚)
　(兒海子在今凉州府鎮番縣東北即白亭/海古林屠澤也趙安狄道人徐晞江隂人)
始徵金花銀入内承運庫
　(初州縣嵗賦有折銀者俱送南京供武臣俸禄及北/京既建各衛官支俸南京道逺費多所餘無幾副都)
　(御史周鈺請於直省不通舟楫之州縣折收白金布/絹赴京充俸巡撫江西侍郎趙新尚書黄福亦為言)
　(帝問尚書胡濙濙言太祖時嘗行於陜西浙江民以/為便乃仿洪武制米一石折銀二錢五分麥亦如之)
　(南畿及浙江江西湖廣福建廣東廣西共折銀百萬/餘兩不送南京盡解内承運庫謂之金花銀除給放)
　(武臣俸餘專供内用其後概行於天下自起運兑運/外糧四石折銀一兩解京以為永例由是諸方賦入)
　(折銀者幾半而倉/廩之積漸少矣)質實(嵗賦折銀明史食貨志洪武/九年天下税糧許民以銀鈔)
　(代輸于是謂米麥為本色諸折鈔者謂之/折色内承運庫在東下馬門周銓懷逺人)
九月遣侍郎何文淵王佐副都御史朱與言督兩淮長
蘆浙江鹽課
　(勅曰命爾等與内臣提督務俾鹽丁得所商販無滯/國課不虧奸弊殄絶有不便于民者具實以聞其阻)
　(撓鹽法倩犯重者械送/京師欽差廵鹽自此始)質實(王佐海豐人朱與/言字一鶚萬安人)
　　發明(明太祖初起即立鹽法以官領之洪武時諸/産鹽地次第説都轉鹽運使各省皆有鹽課)
　　(而兩淮兩浙長蘆為首重英宗既遣侍郎副都御/史巡鹽已足釐整奸弊而又令其與内臣提督其)
　　(信用閹䜿如此迨憲宗以後諸璫竊勢甚至奏討/淮浙鹽無筭且買充正課之外復奏聞殘鹽夾帯)
　　(影射諸患百出鹽臣希承風㫖更列零鹽所鹽之/目于是鹽法日益壊矣明季信任宦官諸事皆然)
　　(豈獨一/鹽政哉)
封黎利子麟為安南國王
　(初利死以其子麟權知國事麟遣使入貢謝恩至是/年四月以宣宗赴遣使進香又以帝即位及尊上太)
　(皇太后皇太后位號各遣使表賀貢方物閏六月復/貢帝以陳氏宗支既絶麟事朝廷甚㳟欲使麟正位)
　(下廷議咸以為宜乃遣兵部/侍郎李郁等齎勅印往封之)質實(李郁洛/陽人)
冬十一月詔廷臣舉堪任御史知縣者各一人
　(詔京官三品以上舉堪任御史者四品/及侍從言官舉堪任知縣者各一人)
十二月下兵部尚書王驥于獄尋釋之
　(王振初用事欲令朝臣畏已㑹驥議邊事五日未奏/振教帝召驥而貴之曰卿等欺朕年㓜耶遂執驥及)
　(右侍郎鄺埜下獄尋釋之未幾右都御史陳智劾張/輔囘奏稽廷并劾科道不舉奏帝釋輔不問杖御史)
　(給事中各二十自是言官承振風㫖屢摭大臣過自/公侯駙馬伯及尚書都御史以下無不被劾或下獄)
　(或荷校至譴/謫殆無虚嵗)質實(王驥字尚徳束虎人鄺埜字孟/質宜章人陳智湖廣咸寕人)
(丁/巳)二年春正月太皇太后召見大臣于便殿
　(太皇太后御便殿帝西面立后傍召張輔楊士奇楊/榮楊溥胡濙入見五人東面稍下立太皇太后諭曰)
　(卿等老臣嗣君㓜幸同心共安社稷又召溥前曰先/帝念卿忠屢形愁歎不意今復得見卿溥泣太皇太)
　(后亦泣左右皆悲愴始仁宗為太子居守時以讒故/官僚多下獄溥及黄准一繫十年瀕死者數矣仁宗)
　(每于宫中言及東宫時事慘然不樂以故太皇太后/言之太皇太后又顧帝曰此五臣先帝簡任俾輔後)
　(人皇帝萬畿宜與五臣共計有頃宣王振至太皇太/后頓怒曰汝侍皇帝起居多不律今當賜汝死時女)
　(官雜佩刀劍侍遂以刄加振頸帝跪為振誚五臣皆/跪太皇太后曰皇帝年㓜豈知此輩自古誤人家國)
　(我聽帝暨諸大臣留振此後不得令干國事也振故/心憚太皇太后自此稍斂戢已而太皇太后病遂跋)
　(扈不可/制矣)
夏五月免河南被災田糧
五月遣王驥經理甘肅邊務
　(蔣貴趙安帥師出塞既無功而侍郎柴車徐晞都御/史曹翼相繼整飭邊備皆不能禦敵帝命驥往許便)
　(宜行事驥疾馳至軍大㑹諸將問將校往時追敵魚/兒海先退者誰僉曰安敬驥先承宻㫖戮敬遂縛斬)
　(軍門并責貴曰汝大將亦當死姑貸汝立功自贖諸/將皆股慄莫敢仰視于是校閲將士分兵畫地使各)
　(自防禦邊境肅然尋還報命㑹阿爾台復入冦帝命/驥帥都督仕禮及貴安繋之驥遣貴為前鋒而自與)
　(禮統大軍繼進戒貴曰不㨗無相見也貴繋敵石城/走之驥及禮復敗之胡桐林安等又及之多喇窮追)
　(至黒泉而還是役官軍出漠千餘里諸將左右夾繋/殱敵幾盡先後獲其部長百五十人阿爾台多爾濟)
　(巴勒皆逺遁尋為/托克托布哈所殺)質實(石城在今甘州府邊外故居/延城北胡桐林多喇黒泉俱)
　(在額齊訥路按胡桐木名漢書西域傳注胡桐似桐/蟲食其葉而沫出下流者俗名胡桐淚可以汙金銀)
　(即此舊誤作梧桐林非是曹翼蘄州人任/禮字尚義臨漳人  多喇舊作刁力今改)
免陜西平凉六府旱災夏税
　(命户部遣官/勘實蠲之)
詔旌出榖振荒者為義民復其家
　(時義民十人各出稻千石有奇佐/官振濟詔暢璽書旌勞復其家)質實(十人胡冇初/謝子寛吉安)
　(府人范孔孫浮梁縣人于敏榆次縣人鞏得海邳州/人張雷石州人梁璧李成俞勝徐成俱淮安府人)
六月以宋儒胡安國蔡沈真德秀從祀孔子廟庭
　(肇慶知府王瑩等以安國作春秋傳沈作書傳徳秀/作大學衍義有功于聖門請從祀孔廟下禮部議奏)
　(稱瑩等言是/故有是命)質實(王瑩/鄞人)
振江北河南饑
　(南直𨽻之鳯陽淮安揚州諸府徐和滁諸州河南之/開封諸府奏四月至五月雨河淮泛溢民居漂没將)
　(流徙乃命副都御史賈諒工/部右侍郎鄭辰往振之)質實(賈諒字子信嶧縣人/鄭辰字文樞浙冮西)
　(安/人)
秋九月以指揮僉事楊洪守備獨石
　(洪初副李謙守備寺城獨石謙老而怯與洪不相能/洪嘗勵將士殺敵謙笑曰徒殺吾人耳敵可盡乎御)
　(史張鵬劾罷謙遂以洪代洪紀律嚴明烽堠修/飭與烏梁海戰斬其渠威名聞嶺北稱楊王)質實
　(楊洪字宗/道六合人)
(戊/午)三年春三月京師地震
　(己亥夜四更地震五鼔復震庚/子夜又震甲辰畫震至暮又震)
振陜西饑
夏四月設大同馬市
　(刑部尚書魏源等以衛拉特貢馬援遼東開原例以/六事開曰置馬市選貢馬輸貢具嚴禁約擇通市設)
　(牙行帝以馬市勞軍民不必置待逺人宜後馬不必/選供具取給公帑勿擾民餘如議巡撫大同僉都御)
　(史盧睿復言大同/宜立馬市復從之)質實(魏源字文淵建昌縣人/盧睿字仲愚東陽人)
秋七月下禮部尚書胡濙等户部尚書劉中敷等于獄
尋俱釋之
　(禮部失印命逮濙等下錦衣衘獄獄具而盗得先是/軍官俸糧于通州支給中敷等令于京舍支給中官)
　(諷給事中御史劾奏/故有是命尋皆釋之)質實(劉中敷/大興人)
八月振陜西饑
　(令雜犯死罪以下輸銀/贖罪送邊吏易米振之)
九月蠲兩畿逋賦
　(凡免糧六十四萬石以正院/元年二年連被災傷故也)
冬十一月逮天下逋逃工匠四千餘人
　(宣徳間儆天下軍民工匠多所興造帝即位悉罷之/未幾建宫殿修九門改五府六部諸司公署又建京)
　(城内外諸佛寺工役繁興匠多逃者二年二月以後/已逮六千餘人至是又逮四千二百餘人後又逮萬)
　(人逮至者皆桎梏赴工六/年夏以盛署始脱桎梏)
　　發明(國家大工大役原有當舉但役之有道董之/有方何至役而逃逃而被逮至千萬餘人并)
　　(令桎梏赴工豈復成政體乎英宗即位初既懲宣/徳興土木罷徵軍民工匠曽未㡬時乃繁興而加)
　　(之厲其於初政何/不克有終若是乎)
十二月下刑部尚書魏源等于獄
　(先是巡撫湖廣侍郎呉政等奏遼王貴給諸不法事/而匿其黷倫罪詔逮政等命三法司鞫之源等論政)
　(罪不當遂逮源等及都寨院右都御史陳智等下獄/命張輔等㑹同遼獄論呉政等規避不奏當斬明年)
　(間二月釋源智等復其官并宥棄交/阯王通馬騏罪及弋謙俱罷為民)質實(貴烚簡/王植子)
(己/未)四年眷二月總兵官蕭授平貴州叛苖
　(貴州計沙賊苗金蟲苗總牌等糾洪江生苖作亂偽/立統千侯統萬俟號授督兵分攻大破之都督同知)
　(呉亮追斬苖總牌等生苗盡降授諭遣/之而命千户尹勝誘苖金蟲斬以狥)質實(計沙苗/多以苗)
　(為姓其所居曰苖沙洞在黎平府城南三郎司西洪/江即洪州工在黎平府城東洪州司北呉亮來安人)
三月大赦
　(以春和下寛䘏詔殊死以下/罪無大小咸赦除之蠲通税)
遼王貴烚有罪廢為庶人
　(初府僚乞加王禄不許及貴烚杖殺長史笞荆州知/府為撫按官所劾帝以聞其内亂召訊具服廢為庻)
　(人俾守簡王園已封/其弟貴煖為遼王)
夏五月京師大雨水溢
　(壊官廨民居三千三百餘區貧民露宿長安街皆滿/以京㡬水災祭告天地諭羣臣修省下詔寛䘏求直)
　(言/)
六月彗星見
　(長丈餘五十/四日乃滅)
京師地震
　(八月/又震)
秋七月免兩畿山東江西河南被災税糧
　(凡免秋糧二十/一萬三千餘石)
冬十二月都督同知李安僉都御史王翺討松潘祈命
族叛番
　(松潘指揮趙得奏祈命族番冦桑巴作亂官軍捕禽/之其弟小桑巴復聚浦江新塘等闗據險刼掠帝命)
　(李安充徳兵官王翶叅贊軍務調官軍土兵二萬討/之已翶知指揮趙諒誘執國師桑巴掠其財與同官)
　(趙得誣以叛至則出桑巴于獄遣人招其弟撫/定餘黨而誅諒戍得復桑巴國師松潘遂平)質實
　(浦江闗在松潘衛南一百二十里今名鎮江闗新塘/闗在松潘衛南七十里亦名新鎮闗  桑巴舊作啇)
　(巴今/改)
(庚/中)五年春正月少保南京户部尚書黄福卒
　(福歴事六朝多所建白公正睿恕素孚于人當官無/赫赫名事㣲細無不謹憂國忘家老而彌篤安南貢)
　(使入朝或指福問曰識此大人否對曰南交草木亦/知公名安得不識其卒也賜諡不及士論惜之至成)
　(化初始贈太/保諡忠宣)
二月以翰林院侍講學士馬愉侍講曹鼐入内閣預機
務
　(王振至内間語楊士奇楊榮曰朝廷事乆勞公等公/等皆髙年倦矣當若何士奇曰老臣盡瘁報國死而)
　(後已榮曰不然吾軰衰殘無以効力當釋後生可任/者報聖恩耳振喜而退士奇咎榮榮曰彼厭吾輩矣)
　(一旦内中出片紙令某人入閣且奈何及此時進一/二賢者同心輔政尚可為也士奇以為然翌口列愉)
　(鼐及侍講學士苗衷侍講髙/穀名以進倫務遂先彼擢用)質實(馬愉字性和臨胊/人苗表字秉彝定)
　(逺人髙榖字世用揚州興化人同曹鼐/共四人皆帝初御經筵士奇等所薦)
三月建北京宫殿
　(永樂中宫闕未備奉天華益謹身三殿成而復災以/奉天門為正朝至是重建三殿並修繕乾清坤寜二)
　(宫役工匠官/軍七萬人)質實(坤寧宫乾清宮中則/交㤗殿上則坤寧宫)
夏四月免山西旱災逋税
六月兩畿山東河南浙江江西大水江河皆溢
陜西大雨雹
　(深尺/餘)
度僧道二萬餘人
　(王振喜釋道毎嵗必一度之是年五月以前已度二冠/萬一千人至是又度前後共二萬二千三百餘人黄)
　(緇衣布滿街市僧/道之多莫逾於此)
　　發明(王振擅權以後窮極奢侈既建第皇城束又/建智化寺繁興土木滋害軍民乃又嵗度釋)
　　(道前後至二萬餘人之多緇黄滿街濫費無度徒以/謟佛奉道卒至蠧國擾民敗壞天下其害可勝)
　　(言/哉)
秋七月遣刑部侍郎何文淵等分行天下修荒政
　(從楊士奇請也時太皇太后專以養民為務每四方/水旱振濟動億萬計蠲免灾糧或數百萬石閭閭安)
　(樂雖灾不為害迨王振用事悉反/初政惟蠲租振荒尚仍之不改云)
少師謹身殿大學士楊榮卒
　(先是正統三年榮與士奇俱進少師至是春乞師省/墓比還至杭州卒年七十贈太師諡文敏授世襲都)
　(指揮使入榮歴官五朝謀而能㫁成祖初與解縉等/七人同  閣榮年少最警敏一日寧夏報被圍成祖)
　(示以奏榮曰寧夏城堅人皆習戰奏上已十餘日圍/解矣夜半奏至圍果解成祖與諸大臣議事未决或)
　(至發怒榮至輒霽威事亦隨决李時勉夏原吉皆以/榮言得無死嘗語人曰事君有體進諫有方以悻直)
　(取禍吾不為也故其恩遇亦始終無間性喜賓客雖/貴盛無稍崖岸士多歸心或謂榮處國家大事隨機)
　(應變不媿唐姚崇而不/不拘小節亦頗類之)
冬十一月河南僧楊行祥詐稱建文帝下錦衣衛獄尋
死
　(有僧年九十餘由雲南至廣西自稱建文帝命其徒/清進詣思恩府土官知府岑瑛執送總兵官栁溥械)
　(至京㑹官鞫之僧乃言其姓名為楊行祥河南鈞州/白沙里人洪武十七年度為僧歴遊兩京雲南貴州)
　(至廣西帝令錦衣衛錮禁之四/踰月死從者十二人皆戊邊)質實(明史牛景先傳/有金川門啟帝)
　(亦為僧出亡莫知所終之語然旁采見聞未嘗据以/為實而楊行祥一事見明正統實録當時紀載家毎)
　(多附㑹傳訛有以楊行祥作楊應能而建文托其姓/名以逃之見憲章録謂思恩州岑瑛遇一老僧于道)
　(從者呵之不避請其度牒檢之乃楊應能遂自言曰/此非吾姓名乃托此而逃也自金川失守大内起火)
　(吾遂由地道出自湖湘入蜀至雲南最後入廣西至/横州南門壽佛寺居焉居十五年歸者口衆吾復往)
　(南寧陳步江一寺而歸者如之乃去南寧雲逰四方/以度嵗月迤邐至此老朽待盡願送骸骨歸瑛大駭)
　(聞于巡按御史奏之驛送赴京號老佛及至京朝廷/未審何人以尚膳太監呉亮建文時内使使審視老)
　(佛見亮曰汝非呉亮耶亮曰不是曰我昔御便殿棄/片肉于地汝伏地餂食之何為不是遂取老佛入西)
　(内居之有以建文居寺一日自稱建文帝為僧白官/府者見遜國記謂建文出自滇南呼寺僧曰我建文)
　(皇帝也僧大懼白官府迎至藩堂南而跌足坐地白/稱朱允炆曰胡濙訪張儠傝實為我衆悚然聞于朝)
　(乗傳至京有司皆以王禮見入居大内以夀終塟西/山不封不樹有以楊行祥作應祥為建文同寓僧迨)
　(繫僧而并及帝者見明史紀事本末謂建文喜為詩/廣西同寓僧竊帝詩自請建文帝詣思恩知州岑瑛)
　(瑛聞之藩司因繫僧及帝蜚章以聞至京御史鞫之/便稱年九十餘且死思塟祖父陵旁耳御史言建文)
　(君生洪武十年距正統五年當六十四嵗何得九十/嵗亷其狀僧實楊應祥僧論死帝適有歸思白其實)
　(御史宻以聞于是迎入西内宫中呼為老佛以夀終/塟西山傳聞異詞往往失實皆不可信也鈞州金置)
　(明神宗時避諱改禹州屬開封府今因之白沙里即/白沙鎮在禹州城西北六十里栁□懷寧人升之子)
(辛/酉)六年春正月己亥朔欽天監言日食不應
　(禮官請表/賀不許)
以蔣貴為平蠻將軍王驥總督軍務討麓川蠻
　(洪武中麓川平緬宣慰司思倫發為其頭目刁幹孟/所逐赴京陳訴太祖仍命為宣慰囘居麓川成祖時)
　(分其地設府三曰孟養木邦孟定長官司四曰潞江/千崖大候灣甸尋又陞孟養木邦為宣慰司乆之孟)
　(養木邦與緬甸相仇殺時思倫發已前死子行發任/發相繼襲職任發性桀黠喜兵遂欲乗機侵奪盡復)
　(其故地稱兵援南甸突千崖進陷騰衝屢詔撫諭不/受命黔國公沐晟請發兵進勦帝命都督方政㑹晟)
　(及其弟昂共討之任發佯言遣使修貢冀緩師晟遽/信其降無渡江意任發乃遣衆萬餘奪潞江沿江造)
　(船三百餘欲取雲龍帝以賊勢日盛賁晟等玩冦養/患㑹政亦至軍欲出戰晟不可造舟欲濟師晟又不)
　(許政不勝憤乃獨率麾下擊賊破其大寨又追敗之/高黎共山下斬首三千餘級乗勝突入逼任發于上)
　(江上江賊重地政逺攻疲甚求援于晟晟怒不遣既/以少兵往至夾象石又不進政不得已渡江賊知其)
　(孤軍無援也遂出象陣衝擊全軍皆没事聞朝廷切/責晟晟懼罪暴卒勅昂代統其軍乆亦無功思任發)
　(由是愈横既乃遣其頭目以象馬金銀來修貢且請/罪帝用楊士奇言降敕許赦其罪侍郎何文淵亦請)
　(罷兵遣官詔諭命下廷臣議皆如文淵言而王振方/用事欲示威四夷先已召還甘肅總兵官蔣貴等使)
　(待命尚書王驥揣知振意力主用兵振大悦遂出廷/議以貴為平蠻將軍都督用知李安僉事劉聚為副)
　(驥總督軍務大發東南諸道兵十五萬/人往討麓川侍講劉球上疏誎不聽)質實(按沐晟/之死記)
　(載家謂飲欒死明史作晟懼罪暴卒大事記獨謂上/江賊重地不可易視前軍輕銳中軍當自持重勢不)
　(相及以自敗没未可以是尤晟得疾而卒非由懼罪/然考明史土司傳晟初無渡江意遂致思任發奪潞)
　(江取雲龍勢益曰甚英宗責晟等玩冦養患時政欲/出戰晟屢不許及擊敗賊又不肯援是縱賊于前坐)
　(視于後僨轅之咎實無可逃其為懼罪暴卒明史當/可據潞江長官司蠻名怒江甸元置柔逺路明㓋武)
　(十五年改府後廢屬麓川平緬司永樂元年析置路/江長官司十六年升安撫司今司屬永昌府干崖長)
　(官司蠻名干頼晱又麓渠瀾晱元置鎮西路明洪武/十五年改府後廢屬  川平緬司永樂元年析置干)
　(崖長官司正統九年升宣撫司今司𨽻勝越州大候/長官司蠻名孟祐元屬麓川路洪武二十四年置大)
　(候長官司後廢屬麓川平緬司永樂元年復置宣徳/三年升州萬歴二十五年更名雲州屬順寧府今因)
　(之灣甸長官司蠻名細晱元屬鎮康路明洪武十七/年置灣甸州後廢屬麓川平緬司永樂元年拆置灣)
　(甸長官司尋復改為州今仍為土州𨽻永昌府緬甸/古朱波地在永昌府西南雲龍唐初為匡州西境䝉)
　(昏雲龍甸叚氏因之元置雲龍甸軍民府明洪武十/七年改州屬大理府今因之上江即龍川江源出騰)
　(越州徼外流經麓川為麓川江下流入大盈江蠻人/以江在麓川者為上江近騰越者為下冮夾象石在)
　(騰越州東龍川江東岸渡江而西即高黎共山麓/也劉聚大監劉永誠從子劉球字廷振安福人)
三月下巡撫侍郎王謙于獄既而釋之
　(謙巡撫山西河南十二年威惠大行毎入京師無私/謁王振銜之謙以在外乆乞召入薦叅政王來孫原)
　(貞自代右通政李鍚阿振指劾謙以乆任不遷怨望/擅舉人自代㑹謙來朝遂下法司論死繫獄三月得)
　(釋左遷大理寺少卿山西河南吏民伏闕上書請留/謙者以千數乃命復原官時山東陜西流民就食河)
　(南者二十餘萬謙請以河南懷慶二府積粟振之/今布政司撫集其衆授田給牛耕種流民以安)質
　實(王來字原之慈谿人孫原/貞名瑀以字行德興人)
夏五月太白經天
遣使録囚
　(先是以災異遣使省天下疑獄至是復遣刑部侍郎/何文淵等録在京刑獄巡撫侍郎周忱等録南京刑)
　(獄/)
秋七月振浙江湖廣饑
九月奉天華蓋謹身三殿乾清坤寧二宫成
　(宫殿成宴百官故事中官不奭外廷宴是日帝遣使/問王先生何為王先生謂王振也帝在宫中呼振先)
　(生而不名使至振方大怒曰周公輔成王我獨不可/一坐耶使復命帝蹙然命開東華中門召振至百官)
　(候拜于門/外振始恱)
　　發明(振以宦侍耳始以狡黠得幸繼以䟦扈弄權/英宗乃領心聽之褒之以賜敕且稱之以先)
　　(生與漢靈帝張父趙母之稱先後一轍無怪當日/公侯勛戚羣呼翁父尚書侍郎下且有稱兒屈膝)
　　(者朝廷上下恬不知恥振罪/固大英宗亦何迷謬若是哉)
冬十月下戸部尚書劉中敷等于獄
　(中敷與侍郎吳璽陳瑺以京城草束不足請供御牛/馬分牧民間言官劾其變亂成法並下獄論斬詔荷)
　(校長安門外凡十六日而釋闰十一月衛拉特入貢/詔問馬駝芻菽數中敷等不能對王振言于帝復下)
　(獄論斬踰年釋中/敷為民璽瑺戍邊)質實(呉璽邵武人/陳瑺孝感人)
免畿内被災税糧
進蘓州知府况鍾吉安知府陳本深秩正三品
　(鍾起刀筆然重學校禮文儒剛正亷潔孜孜愛民前/後守蘓者莫能及鍾先丁母愛當去郡民詣闕乞留)
　(詔起復任及秩滿請再任者至二萬餘人走訴巡按/御史詔進正三品仍視府事及卒于官吏民聚哭為)
　(立祠本深為政大猾殱除府中無事問有訟者呼至/槢前析曲直遣之乆之民恥争訟秩滿當遷郡人乞)
　(留一如况之在蘓詔亦進正三品視府事前後守吉/安十八年政化大行一日升堂聞鼓樂聲問知廨前)
　(民嫁女本深笑曰我來時乳下兇也今且嫁/我尚留此耶遂請老既去郡人肖像祀之)
十一月大赦
　(以宫殿成大赦定都北/京文武諸司不稱行在)
免河南山東及鳯陽等府被災税糧
　(凡免四十四萬/三千三百餘石)
十二月王驥等克麓川思任發走孟養
　(驥瀕行賜驥與蔣貴金兠牟細鎧蟒繡緋衣朱弓矢/驥請得以便宜從事馳傳至雲南將抵金齒賊酋守)
　(鎮康者遣人乞降驥受之宻部署諸將分三路進取/右叅將冉保由東路攻昔刺寨趨孟定驥與貴由中)
　(路趨上江副總兵劉聚右叅將宫聚自下江夾象石/合攻賊立寨堅守銃弩飛石交下如雨攻五日不下)
　(㑹大風官軍縱火焚栅斬首五萬餘級遂㧞其寨由/夾相石渡下江通高黎共山道至騰衝由羅卜思莊)
　(長驅抵杉木籠山賊乗髙據險築七壘相救驥遣將/分左右翼縁嶺而上自將中軍奮擊賊大潰連破之)
　(乗勝至馬鞍山進搗賊巢山陡絶深塹環之東南面/江壁立不可上賊更從問道潛師出大軍從驥戒軍)
　(中無動而令都指揮方瑛以六千人突入賊寨瑛直/前左右擊斬數百人躪死者無算又誘敗其象陣㑹)
　(冉保亦由束路破諸蠻寨以兵來集驥令截守西峩/渡防賊軼乃分督諸將四面環攻西風大作復縱火)
　(焚死者不可勝計溺江死者又數萬人思任發攜其/二子走孟飬犁其穴獲其虎符金牌及印章三十有)
　(奇驥留兵守之而還捷聞進貴爵定西侯驥封寧逺/伯餘遷賞有差惟副總兵李安以攻餘賊敗績下獄)
　(論/死)質實(鎮康蠻名石睒元立鎮康路明改府尋改州/今為土州屬永昌府昔刺寨在鎮康州南羅)
　(卜思莊在南旬司南七十里杉木籠山在南甸司南一/百馬鞍山在隴川司北石罅中流温泉成河熱如)
　(沸西峩渡在芒市司南路通木邦方瑛政之子/初襲指揮使已論政死事功遷都指揮同知)
(壬/戌)七年春二月帝如天夀山
　(二月庚申如天壽山謁長陵/獻陵景陵三月甲子還宫)
夏四月兩畿山東山西河南陜西旱蝗
　(先命吏部左侍郎魏驥等分往南北畿及各郡捕/蝗至是振陜西饑免山東山西河南被灾税糧)質
　實(魏驥字仲房蕭山人由/訓導召修永樂大典)
五月立皇后錢氏
　(后族單微帝欲封后父貴為/侯后輒遜謝故后家獨無封)質實(皇后錢氏/海州人)
六月遣户部侍郎焦宏備倭
　(倭屢入冦至是陷大嵩所殺官牢百人掠三百人糧/四千四百餘石軍器無算乃命宏整飭浙江備倭事)
　(兼理蘓/松福建)質實(大嵩守衛千户所洪武二十年建在/寧波府定海縣東南二百三十里)
冬十月太皇太后張氏崩
　(大皇太后大漸命中官問楊士奇楊溥國家尚有何/大事未舉士奇舉三事其一言建文君雖亡曾臨御)
　(四年當修實録仍用建文年號其二言太宗詔冇收/方孝孺諸臣遺書者死宜弛其禁其三未及上而太)
　(皇太后已崩遺詔勉大臣佐帝惇行仁政語甚諄篤/諡曰誠孝昭皇后王振自太后有疾數年間已縱恣)
　(及太皇太后崩/遂益無忌憚矣)
十一月衛拉特遣使入貢
　(先是四年托歡死子額森嗣稱太師淮王于是北部/皆服屬托克托布哈具空名不復相制嵗入貢主臣)
　(並使朝廷亦兩敕答之稱托克托布哈曰達達可汗/額森曰太師賜賚甚厚並及其妻子部長故事衛拉)
　(特使止三十餘人其後利朝廷賞賚所遣動以千計/大同供應費至三十餘萬巡撫盧睿俱以供饋有缺)
　(至下獄是年春帝亦以貢使太多限三百人入間其/秋至大同者復二千餘人旬日又百餘人帝悉納之)
　(使人以馬易弓藏于衣筐不可勝計巡撫羅亨信請/于居庸闗詰撿之帝不許鎮守太監郭敬嵗造箭簇)
　(數十覽遺其/使帝亦不問)
十二月塟誠孝皇后
　(合塟獻陵/祔太廟)
(癸/亥)八年春正月以王直為吏部尚書
　(先是以災異罷大臣不職者郭璡等自陳帝切責而/宥之及璡致仕遂以王直為吏部尚書直子為南京)
　(國子監博士考滿至京選司欲改北學以侍直直色/曰亂法自我始矣固止之直遇王振未當少降辭)
　(振毎坐直前居其右曰太監四品吾尚/書二品也振無如之何更加禮貌焉)質實(郭璡字/時用新)
　(安人初名進/仁宗更名璡)
夏五月復命王驥蔣貴帥師討麓川蠻
　(思任發二走孟養也詔能擒穫者即以麓川地與之/既而思任發自木邦竄緬甸緬人執之挾以求地而)
　(其子思機發復帥餘衆據者藍奏乞入朝謝罪廷議/欲因而撫之王振不可七年八月復命驥總督雲南)
　(軍務未至而思機發遣弟招寨入貢不納且敕驥圖/緬甸驥因請濟師至是復命蔣貴為平蠻將軍與驥)
　(合兵再討麓川發卒轉餉凡五十萬人驥至金齒檄/緬人獻思任發緬人佯諾不遣及大軍逼境緬人以)
　(樓船來覘官軍而潛以他舟載思任發遁驥分軍為/五進薄之緬人堅執前詔必與地始出思任發驥知)
　(緬人資木邦水利為唇齒且慮思機發將以獻其父/故仇之故終不肯獻思任發驟乃趨者藍捣思機發)
　(巢破之思機發遁去俘其妻子部衆立隴川宣撫司/而還後二年緬人始出思任發獻雲南思任發垂死)
　(千户王政斬之/函首歸京師)質實(者藍麓川别寨地通孟養隴川/宣慰司地舊名隴把司在隴川)
　(城北距省布政/司六十六䄇)
雷震奉天殿
　(震殿鴟吻帝輟朝祭/告敕修省求直言)
大赦
六月太監王振殺翰林院侍講劉球
　(球應詔言事畧曰自古帝王政自己出則權不下移/太祖太宗曰視三朝進大臣于便殿裁決庻政故權)
　(總于上陛下臨御今已九年願守二聖之成規復親/决之故事使政本歸一古之擇大臣者必詢諸左右)
　(大夫國人及其有犯雖至大辟亦不加刑第賜之死/今用大臣未嘗皆出公論及有小失輒桎梏箠楚之)
　(未幾又復其職甚非所以敬大臣也今之太常即古/之秩宗今卿貳皆缺宜選習禮儒臣使領其職京師)
　(營作已五六年曰不煩民而役軍軍獨非國家亦子/乎今營築多完宜罷工以蘓人力麓川用兵死者十)
　(七八軍資爵賞不可勝計今又遣將逺征緬甸責獻/思任發假使得冦以歸不遏獻諸廷梟諸市而已然)
　(彼挾以為功必求與木邦分地不與則致怨與之則/兩蠻並大是滅一麓川生二麓川也設有蹉跌兵事)
　(無已死者必多衛拉特貢使日増包藏禍心誠所難/測宜分遣給事御史督視官軍及時訓練毋使借工)
　(各厰服役私家仍公武舉之選以求良將定招募之/法以求武勇庾屯田公鹽法以厚蓄儲庻武備無缺)
　(而外患有防疏入下廷議惟擇太常官宜從令吏部/推舉修撰董璘遂乞改官太常奉享祀事初球言麓)
　(川事振固已銜之欽天監正彭徳清球鄉人也倚振/為奸公卿多趨謁球絶不與通徳淸恨甚遂摘疏中)
　(攬權語謂振曰此指公耳振益大怒㑹璘疏上振遂/指球同謀並下錦衣衛獄囑指揮馬順殺球順遂夜)
　(攜一小校持刀至球所球方卧起立大呼太祖太宗/校前斷其首血流被體猶植立支解之瘞户户下至)
　(景㤗初贈球翰/林學士諡忠愍)質實(董璘字徳文高郵人有孝行明/史劉球傳馬順殺球璘從旁竊)
　(血裙遺球家後球子鉞求得一臂裹裙以殮順有子/病乆忽起捽順髪拳且蹴之曰老賊令爾他日禍逾)
　(我我劉球也順驚悸俄而子死/小校亦死璘獄解遂歸不復出)
下大理少卿蒒瑄于獄既而釋之
　(瑄有學行人稱為薛夫子初為山東提學僉事王振/問楊士奇吾郷有可為京卿者乎士奇以瑄對召為)
　(大理少卿瑄至士奇使謁振瑄曰拜爵公朝謝恩私/室吾不為也一旦㑹議束閣公卿見振皆趨拜瑄獨)
　(屹立振知為瑄也先揖之自是銜瑄㑹指揮某死振/從子山欲強娶其妾誣指揮妻毒殺夫處極刑瑄辨)
　(其寃三却之都御史王文承振指劾瑄故出人罪振/復諷言官誣奏瑄受賄下獄論死將行刑振蒼頭忽)
　(泣于㸑下問故曰聞薛夫子特刑也振/感動㑹兵部郎中王偉亦申救乃免)質實(薛瑄字/徳温可)
　(津人王文字千之初名強宣徳時賜/今名束鹿人王偉字士英攸縣人)
秋七月祭酒李時勉荷校于國子監門三日釋之
　(時勉與南京祭酒陳敬宗並以師道著聞時稱南陳/北李時勉請改建國子監帝命王振往視時勉待振)
　(無加禮振銜之亷其短無所得時勉嘗芟彛倫堂樹/旁枝振遂言時勉擅代官樹坐枷署門㫖下時時勉)
　(方坐束堂閲課士卷徐呼諸生品第髙下顧僚屬定/甲乙揭榜乃行方盛署枷三日不解監生李責等三)
　(千餘人詣闕乞貸有石大用者上章願以身代諸生/圜集蚏門呼聲徹殿廷振聞諸生不平恐教變及通)
　(政司奏大用章振内慙適㑹昌侯孫忠生日公卿皆/為壽忠太后父也助教李繼因公卿請于忠太后使)
　(至忠家忠言今嵗生辰殊不樂以公卿皆集獨李先/生荷校不至耳使復奏太后言于帝帝始知振所為)
　(即釋/之)質實(陳敬宗字光世慈谿人李貴鳯陽人石大/用豈潤人樸魯初不為六舘所知及是名)
　(動京師李繼史不詳其里系時勉傳云繼不拘檢柙/時勉嘗規切之繼不能盡用然心感時勉言至是竟)
　(得其/助)
冬十二月免山東復業民税糧二年
　
　
　
　
　
　
　
　
　
　
　
　
　
御定資治通鑑綱目三編巻九
欽定四庫全書
御定資治通鑑綱目三編卷十
　(起甲子明英宗正統九年盡/己巳明英宗正統十四年)凡六年
(甲/子)九年春正月遣成國公朱勇等擊烏梁海
　(王振言于帝曰三衛雖鍚為朝貢而數冦邊宜討之/乃命朱勇出喜峯口著督馬亮出劉家口興安伯徐)
　(□出界嶺口都督陳懐出古北口各同太監錢僧保/曹吉祥劉永誠□□等率精兵四萬人分勦之已而)
　(諸將皆捷勇奏敗敵于富峪川亨奏敗敵于土河懐/奏敗敵于虎頭山亮奏敗敵于黑山然俱無大功捕)
　(其擾邊者□曰所掠人畜而已兵部尚書徐晞劾勇/等不㑹訪軍深入遽旋師宜治罪命宥之尋論功加)
　(勇太保進亨興安侯封亮招逺伯懐平鄉伯諸將士/並陞賞有差其後廵邊者多以斬擊邀功由是三衛)
　(積怨遂導衛/喇特入㓂)質實(劉家口在永平府遷安縣東北有/闗舊為出大寜要路界嶺口在永)
　(平府撫寜縣北舊有闕城土河在今喀喇沁右翼東/南一百八十里虎頭山在故大寜城北黑山方輿紀)
　(要在朶顔東境朱勇能之子馬亮淇縣人徐亨祥之/孫曹吉祥灤州人劉永誠永樂時以内官為偏將累)
　(從北征後監/鎮甘凉軍)
三月帝詣國子監行釋奠禮
　(以新作國子監成也祭酒李時勉當進講㑹久病及/升堂講尚書辭旨凊朗帝悦賜予有加  時勉為祭)
　(酒六年列格致誠正四號訓勵甚切崇亷恥抑奔競/别賢否示勸懲諸生督令讀書燈大達旦吟聲不絶)
　(人才盛于昔時英國公張輔暨諸侯伯奏願偕詣國/子監聴講帝命以三月三日往時勉升師席諸生以)
　(次立講五經各一章畢事設酒饌諸侯伯讓曰受教/之地當就諸生列坐惟輔與抗禮諸生歌鹿鳴之詩)
　(賓主雍雍盡暮散去/人稱為太平盛事)
少師華蓋殿大學士楊士奇卒
　(士奇公正持大體雅善知人好推轂寒士所薦逹有/初未識面者于謙周忱况鍾之屬皆用士竒薦居官)
　(至一二十年亷能冠天下為世名臣帝初即位凡所/建白無不行及王振用事擅作威福士竒與楊溥依)
　(違其問無所救正士竒既耄子稷傲很嘗侵暴殺人/或告士竒稷乃訐告者私事誑士竒士竒輒信稷稷)
　(惡日甚士竒不得聞於是言官交章劾稷朝議不即/加法封其狀示士竒復有人發稷樸虐事遂下之理)
　(士竒已老疾在告帝恐傷其意降詔慰勉士竒感泣/憂不能起至是遂卒年八十贈太師謚文貞後數月)
　(稷瘐死獄中次子􁀙以廕補尚寳丞附初士竒言衛/喇特漸强將為邊患邊軍缺焉請于  近太僕寺關)
　(領西畨質馬悉給之士竒殁未/㡬有土木之難識者思其言)質實(土木驛堡在今/宣化府懷來縣)
　(西二十五里西至保安州四十里為往來孔道本名/統漢鎮唐初高開道據懐戎時所置後訛為土木明)
　(永樂初/置堡)
夏四月以翰林學士陳循入内閣預機務
　(初延議天下吏民建言章奏皆三楊主之至是榮士/竒已卒循及曹鼐馬愉在内閣禮部援故事請帝以)
　(楊漙老宜優間令循等預議/于是循與鼐愉遂皆參决)質實(陳循字徳/遵泰和人)
秋七月下駙馬都尉石璟于獄
　(璟詈其家奄王振惡/賤已同類下璟獄)質實(石璟昌黎人尚宣/宗女順徳公主)
免河南被災稅糧
　(免開封衛輝南陽河南懐慶彰徳等府/所屬去年被災糧三十萬三千餘石)
閏七月復開福建浙江銀塲
　(浙福之交山谿深奐故多銀塲洪武末年定嵗課永/樂及宣徳間增之地力竭民不堪帝初即位詔封坑)
　(冶福建參政宋彰浙江參政俞士悦以盗礦日熾言/開銀塲則利歸于上而盗無所容下三司議浙江按)
　(寨使軒輗奏曰復開銀塲雖一時利然凡百器用皆/出民問恐有司横加科人心揺動其患尤深為今之)
　(計莫若揮官典守嚴加禁捕盗白衰息朝廷是輓言/得止至是礦盗葉宗留及陳鐖胡等聚衆至數千盗)
　(福安礦肆行劫掠參議竺淵往捕之被殺死于是刑/科給事中陳傅復請開礦中官及言利諸臣爭和之)
　(乃命户部侍郎王質往經理定歳課福建銀二萬一/千餘兩浙江銀四萬一千餘兩雖比宣徳時減半已)
　(十倍洪武時官屬供億資較課/銀尚過之日是民困而盗益衆)質實(明實録洪武中/福建蔵課二千)
　(六百七十餘兩浙江二千八百七十餘兩永樂中福/建增課三萬二千八百餘兩浙江八萬二千七十餘)
　(兩宣徳中福建增課四萬二百七十餘兩浙江九萬/四千四十餘兩福安宋析長溪置福安縣明屬福寜)
　(州今屬届寜府宋彰交阯人彰與中官多故舊侵漁/萬計案明史丁瑄傳作宋新與明實録異俞士忱長)
　(洲人軒輗字惟行鹿邑人竺淵奉化人陳傅閩縣/人王質大和人葉宗留青田人陳鑑胡麗水人)
　　發明(聚烏合亡命之侣為徒手攘利之舉此即奸/民之尤者及其未熾而剪滅之惟恐不速迨)
　　(盜勢日張乃欲開銀塲而使盗無所容此猶抱薪/救火也幸而從軒輗奏停止而所云嚴加禁捕者)
　　(有司又不實力奉行徒為文具致葉宗留肆行劫/掠尋至戕害參議尚不痛加勦捕以靖亂階而轉)
　　(踵前轍議仍開礦以弭其變政治之顛倒紕繆莫/此為甚厥後屢興大師合數省兵力聲討無功延)
　　(至景泰初年始得平戢涓涓/不息流為江河可不慎歟)
雷震奉先殿
　(震殿/䲭吻)
八月免陜西被災税糧
　(免糧四十八萬/六千石有竒)
敕諸將嚴邊備
　(額森充狡桀驁北部皆服屬惟烏梁海未附額森屢/擊破之又結婚沙州赤斤諸衛脅制哈密廵視陜西)
　(都部史陳鎰以聞帝勅諸將嚴為備/九月命王驥陳鎰經理西北邊防)質實(陳鎰字有/戒吳縣人)
冬十月丙午朔日有食之
戍御史李儼于鐵嶺衛
　(儼在光禄寺監收祭物王振過之怒其應對不跪下/錦衣衛獄謫戍之時振以義子馬順掌鎮撫司官無)
　(大小悉送順考訊戕害甚衆順/大通賄賂車馬冠蓋其門如市)
(乙/丑)十年春正月磔錦衣衛卒王永
　(王振專恣日甚朝臣無敢言者永心不平乃數振罪/惡為書揭之通衢又揭于振姪王山家為緝事者所)
　(獲刑部坐以妖言當斬/詔即磔之不必覆奏)
二月京師地震
免陜西逋賦
帝如天夀山
　(壬申車駕發京師三月甲戌朔謁陵/丙子還宮自是嵗三月謁祭以為常)
夏四月甲辰朔日有食之
六月振陜西饑免田租三之一
秋七月下霸州知州張需于獄戍之
　(需見民游食者衆毎里置簿列男女大小口數計具/耕桑樹畜為設方畧服則躬自廵視有不如教者罸)
　(之民皆勤力州以饒富有中官牧馬擾民者需笞其/校卒中官詣于王振執下錦衣衛獄箠楚㡬死詔戍)
　(邊並坐需舉主順天/府丞王鐸罷為民)質實(霸州後周置明屬順天/府今因之王鐸池州人)
　　發明(振之為毒甚矣天下恐不得良有司如張需/者禁游民設方畧俾百姓勤力閭里富饒此)
　　(真以實心牧民者乃以禁責擾民校卒傾陷戍邊/且牽連妄坐不問是非逞閹黨而肆福威擾生民)
　　(而賊善政天下/事尚可問哉)
八月免湖廣旱災秋糧免蘇松嘉湖十四府州水災秋
糧
冬十月以兵部侍郎苖衷工部侍郎高穀入内閣預機務
　(衷穀與焉愉曹鼐皆楊士竒所薦及是四人/並在内閣而鼐尤通達政體閣務多取决焉)
(丙/寅)十一年春正月予太監王振等錦衣衛世職
　(振若林世製指揮僉事錢僧保姪亮高讓姪/玉當吉祥弟整蔡忠姪軍俱世襲副千户)
　　發明(明季之寵任宦宦濫竊名器無所不至而書/予世襲者始于王振後極于魏忠賢夫賞延)
　　(於世為國家酬庸褒徳莫大之與尋常勲舊且不/得輕與璫豎何物而竟邀此殊錫乎既施於振之)
　　(從子而因及其同類私人㡬似錦衣一職為若軰/所得世據之官卒至厚毐族誅小人之自為身家)
　　(計者□以/稔其禍哉)
二月異氣見奉天華蓋二殿
　(異氣見于華蓋殿金頂及奉天殿䲭/吻之上帝遣官祭告天地詔䘏刑獄)
三月下户部尚書王佐刑部尚書金濓右都御史陳鎰
等于獄尋釋之
　(安鄉伯張安與弟爭禄詔逮治法司與户部相諉/言官劾佐及濓鎰等俱下錦衣衛獄數日釋之)質
　實(金濓字宗瀚山陽人張安/壽州人安鄉伯興之子)
遣御史桞華討礦盗
　(福建銀塲既開盗礦者益衆葉宗留為賊首自稱大/王帝遣户部郎中楊諶招撫浙江叅議吳昇言福建)
　(礦盗出沒浙江江西廣東諸境東捕則西逃南搜則/北竄若合而為一其患不小宜特遣朝臣專董勒捕)
　(乃命栁華督福建浙江江西軍討之華至福建遣兵/分捕羣盗令村聚皆置隘門望樓編民為甲擇其豪)
　(為長使自置兵器督轄廵夫/盗稍戢而宗留刼掠如故)質實(栁華吳縣人/吳昇懐寜人)
夏六月京師地震
　(丙辰夜/震有聲)
秋七月增市稅
　(先是以于謙言天下税課司局課鈔不及三萬貫者/悉罷之領其稅于有司上下稱便至是户部尚書王)
　(佐諸增税課置彰義門官房收商税課鈔天下税/課司一萬五千貫以上者俱諸復設征榷漸繁)質
　實(税課司局明史食貨志京城諸門及各府州縣市/集凡四百餘所其後以次裁併正統初于謙奏革)
　(直省税課司局領其稅于有司罷濟寕徐州及南京/上新河船料鈔移漷縣鈔關于河西務船料當輸六)
　(十貫者减為二/十貫商民稱便)
少保武英殿大學士楊溥卒
　(溥入内閣後楊士竒楊榮二十餘年及卒亦最在後/溥質直亷靜無城府性㳟謹每入朝循壔而走諸大)
　(臣論事爭可否或至違言溥平心處之諸大臣皆歎/服時謂士竒有學行榮有才識溥有雅操皆人所不)
　(及云比榮士竒相繼卒在閣者皆後進望輕溥孤立/王振益恣横溥卒年七十五贈太師謚文定官其孫)
　(夀尚寳司丞三楊俱卒後/中外大權一歸王振矣)
八月謫大理寺丞羅綺戍邉
　(先是綺參贊寜夏軍務嘗以爭劾指揮任信陳斌二/人皆王振黨至是信斌訐綺不法事下總兵官黄真)
　(覆覈真謂綺嘗詈宦官為老奴以激怒振召還京法/司擬贖振令改錦衣衛再霸指揮馬順鍜鍊成獄謫)
　(戍遼/東)質實(羅綺磁/州人)
下吏部尚書王直等于獄尋釋之
　(光禄寺卿奈亨諂事王振擢户部侍郎亨嘗以事干/請吏部不行怨郎中趙敏搆之詞連尚書王直侍郎)
　(曹義趙新並下獄三法司六科廷鞫論亨斬直義新/俱徒帝宥直義奪新亨俸視職如故時行人尚禠言)
　(右者刑不上大夫今文武大臣偶因微眚遽陷囹圍/事或渉虚旋即復職是今日衣冠之大臣即昨日受)
　(辱之囚繫面僚友而統屬官寜能無愧請自今有犯/者召至午門大臣㑹問事實則疏其輕重請上裁决)
　(不實即奏還其職帝頗然之而惑于王振不能改也/褫尋授南京御史  時工部郎中王祐亦以諂振擢)
　(本部侍郎祐無鬚一日振問之對曰/爺無鬚兒安敢有聞者莫不鄙之)質實(奈亨香河/人曹義字)
　(子宜句容人尚褫字景福羅山/人王佑字廷佐浙江山隂人)
冬十二月大雨雷電
　(是日壬寅/翼日乃止)
(丁/邜)十二年春三月始命天下學校考取附學生
　(洪武初設學校生員未㡬即命増廣不拘額數宣徳/中定増廣之額京府學六十人在外府學四十人州)
　(縣以次減十及是鳯陽府知府楊瓚言民間子弟可/造者多請増廣生員毋限額禮部議如瓚請于是諸)
　(生日衆初設食廩者謂之廩膳生員增廣者謂之增/廣生員仍依洪武宣徳時定額以歳科兩試高等者)
　(補充之而提學言考校取額外俊秀准令入學者/謂之附學生員天下學校之有附學生自是始)質
　實(楊瓚蠡/縣人)
免杭嘉湖被災秋糧
　(凡免糧五十一/萬五千餘石)
徙沙州衞之衆于山東
　(永樂初沙州酋長昆濟楞邁珠率衆來歸帝置沙州/衛授二人指揮使尋擢邁珠都指揮同知昆濟楞都)
　(指揮僉事久之邁珠卒昆濟楞掌衙事進秩都督僉/事及帝即位昆濟楞屢為哈密所侵且懼衛喇特見)
　(逼率其屬二百餘人走塞下陳饑窘狀詔邊臣發粟/濟之令議所處置邊臣請移之苦峪從之自是不復)
　(還沙州但遥領其部而已元年又進秩都督同知四/年其部衆百三十餘家亡入哈宻赤斤亦納其叛人)
　(而罕東久駐牧沙州不去昆濟楞屢訴于朝朝廷數/敕責諸部多不奉命九年昆濟楞卒長子訥格率其)
　(弟恭羅凌戩來朝授訥格都督僉事其弟都指揮使/賜勅戒諭既還兄弟乖爭部衆携貳甘肅總兵官任)
　(禮欲乘其饑窘遷之内地會訥格亦來言請入居肅/州禮遂遣使偕訥格先赴沙州撫諭其衆而親率兵)
　(隨其後比至訥格意中變陰持兩端其部下多欲奔/衛喇特禮進兵迫之收其全部入塞居之甘州凡二)
　(百餘户一千二百三十餘人帝命徙之山專居其頭/目于東昌平山二衛分其部落為三屯居清平博平)
　(二縣于是沙州遂為罕東所據初太祖成祖以次置/哈密沙州罕東赤斤四衛于嘉峪關外屏蔽西陲及)
　(是沙州先廢而諸衛亦漸/不能自立肅州遂多事)質實(苦峪城在今安西州/東南罕東衛在嘉峪)
　(關西南明洪武三十年置後廢地在今安西州煌煌/縣東南東昌衛明宣德五年建在東昌府城南平山)
　(衛明洪武五年建在東昌府治東今東昌設東昌衛/及濮州所清平縣隋置元屬徳州傳平縣漢置宋徙)
　(寃河鎮明並屬東昌府今皆因之嘉峪關在肅州西/嘉峪山西麓明洪武初置有城關外即沙漠地  昆)
　(濟楞舊作困即來邁珠舊作買住訥格舊作/喃哥㳟羅凌戩舊作克俄羅領占今俱改)
國子監祭酒李時勉致仕
　(時勉以王振擅柝不能諂事屢疏乞休至是始得命/朝臣及國子生出餞都門外者㡬三千人鼓樂前導)
　(觀者塞途商賈為罷市或逺送/登舟俟舟發乃還無不淚下)
夏四月免蘇松常鎮被災秋糧
　(凡免糧八十八/萬四千餘石)
六月奪英國公張輔田
　(大監喜寜侵輔田宅輔不從寜弟勝帥閻奴毆輔家/人妻墮孕死輔訴之帝宥寜勝而戍關奴于邊已而)
　(爭嗾青縣知縣奏輔占民田二十頃帝命以田還民/而置輔不問輔實未嘗占也時王振視勲戚如奴𨽻)
　(諸勲戚亦望塵頓首呼曰翁父惟輔獨與抗禮振亦/致敬于輔至是輔既衰老又數為喜寜所侮亦少屈)
　(以避/禍矣)質實(青縣宋靑州明改青縣今縣屬天津府/喜寜本降番後土木之難又降于額森)
秋八月庚申朔日有食之
九月禮部侍郎兼學士馬愉卒
　(愉端重簡㸃門無私謁論事務寛厚嘗奏天下獄乆/者多瘐死宜簡使者分道决遣帝納馬邊警方命將)
　(而别部使至衆議執之愉言賞善罰惡為治之本波/及于善非法乗人之來執之不武帝然之及是卒贈)
　(尚書兼學士贈/官兼職自愉始)
冬十一月皇長子生
　(貴妃周氏生是/為憲宗皇帝)質實(貴妃周氏/昌平人)
以大理寺少卿于謙為兵部右侍郎
　(先是謙廵撫山西河南以父憂歸至是/起復適革山西河南巡撫官乃有是命)
以宋彰為福建左布政使
　(彰為福建叅政與都指揮僉事鄧安進表至京以萬/金饋王振又囑安其疏薦之為吏科所劾帝特允安)
　(請遂遷布政使彰扺任後計所費命縣/官騐户歛錢民不堪命由是盗賊四起)
以楊洪為總兵官鎮宣府
　(洪威望素著衛喇特使至托克托布哈及額森皆致/書于洪并遺之馬洪開于朝敕令受之而報以禮)
(戊/辰)十三年春三月復遣王驥征麓州蠻
　(思機發竄匿孟養屢遣使入責謝罪朝廷亦屢敕招/諭許以不死然心疑畏終不敢出詔總兵官沐斌討)
　(之未㡬以糧盡瘴作引還王振以斌師出無功必欲/生致思機發犁其巢穴意乃嫌于是復命驥總督軍)
　(務都督同知宫聚為平蠻將軍侍/郎焦宏督餉統兵十五萬討之)質實(沐斌字文輝/晟之子晟卒)
　(斌尚㓜嗣爵居京師而以晟弟昻代鎮/昻卒斌始之鎮云與宏字克明葉縣人)
夏四月兩畿山東河南湖廣旱蝗陕西江西水
五月禁用銅錢
　(洪武中鈔一貫折錢千文至是止折錢三文帝從御/史蔡愈濟言詔交易用錢者以阻鈔論追一萬貫全)
　(家戍邊後至天/順中乃弛其禁)
秋七月河決
　(一自新鄉漫曹濮抵東昌衝張秋潰壽張沙灣瓌運/道東入海一自榮澤漫原武經祥符南又由陳留厯)
　(睢亳入渦口至懐逺界入淮淹地二千餘里壞城垣/廬舍溺死男婦不可勝計命工部侍郎王永和往理)
　(其事永和至山東後以沙灣未成冬寒停役且言河/决自衛輝宜敕河南守臣修塞帝切責之明年三月)
　(永和濬黒洋山西灣引其水出太黄寺以資運河修/築沙灣堤大半而不敢盡塞置分水閘設三空放水)
　(自大清河入海且設分水閘二空于沙灣西岸以泄/上流是時河勢分横溢自沙灣分流而東不専向徐)
　(吕于是二洪遂膠淺而臨/清以南運道亦益艱阻)質實(新鄉古鄘國地隋縣/明屬衛輝府今因之)
　(張秋鎮在東阿縣西南六十里運河所經與夀張陽/穀二縣分界明𢎞治七年賜名安平鎮壽張東漢縣)
　(金大定中移治竹口鎮十九年復還舊治明洪武初/廢尋復置移治王陵店屬兖州府今因之沙灣在夀)
　(張縣東南三十里永樂初分黄河支流由此至臨清/入衛河渦口在鳯陽府懐逺縣北一里渦水自潁州)
　(府䝉城縣流入又東入淮謂之渦口唐李吉甫云濠/有渦口之險即此太黄寺隄在開封府境大清河即)
　(古清水自泰安府東平州東南戴村壩分洩汶河之/水西北流經州城西北至盧家村與七里河㑹古濟)
　(汶合流處也又北流經東阿縣西東北流經平陰肥/城二縣西北又東北流入濟南長清縣界俗亦呼為)
　(壐河王永和字/用鄯崑山人)
　　發明(河自宋至和閭始决大名熙寜問始次澶州/河遵而趨遂至梁山濼分為二派一合南清)
　　(河入于淮一合北清河入于海此黄河入淮之始/也明洪武二十四年决原武經聞封南至潁州壽)
　　(州則全入于淮而黄河故道遂淤永樂九年復疏/入故道至是决自滎澤終合并于淮夫隋唐以前)
　　(河與淮分各自入海宋中葉以後河始合淮明至/正統間横溢至二千餘里子是河盡入淮遂成古)
　　(今河徒之/一大局矣)
京師蝗
　(是日乙酉朔/飛蝗蔽天)
罷保舉
　(宣徳朝及正統初保舉得人最盛後漸奔競徇私者/有之教論傅璿給事中余忭御史凃諫屢以為言遂)
　(罷/之)質實(傳璿上虞人余忭奉/化人凃謙豐城人)
　　發明(保舉之行也似亦月人之一法然行之既久/則奔競開而私謁盛滋弊實繁詔罷之良是)
　　(也乃説者謂既罷之後進退人材大權一歸王振/殊不知振之竊弄威擅柄操予奪即保舉仍著為)
　　(令安保振之無意喻色授百司之不希風承旨乎/是罷與不罷一也本實先撥尋其枝葉何補耶)
八月福建賊鄧茂七作亂遣御史丁瑄討之
　(茂七江西人與弟茂八殺人避仇走關之寜化縣依/縣豪民陳政景假信義集無頼為衆所推先是福建)
　(多礦盗部史桞華往按令編民甲茂七茂八皆為甲/長益役屬郷民其俗佃人輸粟田主例饋少物茂七)
　(倡其黨令佃者毋饋而田主自徃受粟田主訟于縣/縣逺茂七不赴下廵檢追攝茂七拒捕者殺官兵數)
　(人上宫聞遣軍三百勦之被殺㡬盡廵檢知縣皆遇/害茂七遂刑白馬歃血誓衆舉兵反大肆劉掠攻沙)
　(縣尤溪進圍延平時政景亦率黨攻汀州推官王得/仁擊之先敗被擒送京師斬之獨茂七勢不可制有)
　(尤漢壚主蔣福成者亦乗亂集衆與茂七為聲援茂/七益猖獗其進圍延平也刷巻御史張海登城諭賊)
　(賊曰吾等皆良民苦富民魚肉有司不我直耳乞貰/死免三年徭役即解散海以聞帝遣御史丁瑄勦撫)
　(而命都督劉聚僉都御史張楷以大軍繼後當是時/福建兵衛久弛及茂七倡亂村氓聞風畏死又皆苦)
　(布政使宋彰虐政于是相率從茂七為盗衆至數萬都/茂七據陳山寨自稱剗平王設官屬攻陷二十餘縣)
　(指揮范真指揮彭璽等先後被殺東南震動帝以聚/等兵少復命寜陽候陳懋為平夷將軍保定伯梁珤)
　(平江伯陳豫副之尚書金濓參/賛軍務率京營浙江兵㑹討)質實(寜化縣本沙縣/地唐置黄連縣)
　(後敗寜化明屬汀州府沙縣尤溪俱唐置明屬延平/府今皆因之陳山察在沙縣西南二十里陳山之麓)
　(王得仁名仁以字行新建人丁瑄史傳不詳里系張/楷字式之慈谿人梁珤汝陽人銘之子陳豫字立卿)
　(合肥人/瑄之孫)
冬十月幸大興隆寺
　(寺王振重修役軍民萬餘人麋帑數十萬既成壯麗/甲京師延崇國寺僧主之帝親傳法稱弟子公侯以)
　(下趨走如/行童馬)質實(大興隆寺在西長安衛本名慶壽寺/金章宗時建元初建二塔一九級一)
　(七級正統十三年二月修大興隆寺改賜新額樹牌/樓曰第一叢林十月完工嘉靖十四年四月大興隆)
　(寺史十五年五/月改為講武堂)
(己/巳)十四年春正月太白晝見
二月御史丁瑄擊斬鄧茂七于延平
　(瑄始至先令人賫敕往撫茂七不肯降瑄馳赴沙縣/圖之賊首林宗政等萬餘人攻後坪欲立砦瑄令通)
　(判倪冕等率衆先據要害而身與都指揮雍埜等邀/其歸路斬賊二百餘級□其渠陳阿巖送京師㐲誅)
　(及是瑄用沙縣民羅汝先誘賊復攻延平瑄督兵分/道衝擊賊大敗遁走指揮劉福遣之遂斬茂七餘賊)
　(在陳山寨者聞茂七死復擁其兄子伯孫聚後洋攻/刼州縣瑄擒斬其渠林子得鄭永祖等㑹陳懋軍至)
　(諸將欲盡殱賊衆恐不可下令招之其黨多降尋進/攻賊寨破之伯孫走餘衆潰散懋遣兵勦捕獲伯孫)
　(送京師誅之先是張楷等監大軍討賊至建寜頓不/進日飲酒賊詩為樂及聞瑄破賊則疾馳至延平攘)
　(其功瑄被脅依違具奏劉福心不平訢陳懋奏之詔/責瑄具状楷等皆獲罪瑄有功不問然功亦竞不録)
　(當是特浙閩盜所在剽掠為民患皆以誅王振為名/諸將帥率玩冦而文吏勵民兵拒賊往往多斬獲閩)
　(則建寜知府張瑛汀州推官王得仁之屬浙江則金/華知府石瑁擒賊蘇才于蘭谿處州知府張佑擊敗)
　(劇賊擒斬千餘人于是帝降敕數詰讓諸將諸將無/以自解指揮僉事鄧安等因歸咎于前御史栁華擅)
　(編夫甲時王振方欲殺朝士威衆因坐華奉詔捕盜聞/措置失當致賊益熾遂逮華華時已出為山東副使)
　(命仰藥死並籍其家男戍邉婦女没入浣衣局而宋/彰輩以貪虐激變反得長繫尋遇赦謫驛丞天順初)
　(猶復官天下咸惡振之横擅/威福而咎朝廷之失刑云)質實(後洋在延平府沙/縣陳山之後通汀)
　(州府寜化縣蘭谿唐縣今屬金華府張瑛字彦華浙/江建徳人擢參政後以逐賊被執死之石瑁應州人)
　(張佑舍/山人)
王驥擊思機發再破之思機發遁遂班師
　(驥自騰衝㑹師直扺金沙江賊栅西岸官軍造浮梁/濟師抜其栅大破之賊又柵鬼哭山巔驥連破其十)
　(餘柵墜溺死者萬計而思機發竟脱去時官軍已踰/孟養至孟那海其地在金沙江西去麓川千餘里諸)
　(蠻皆震讋曰自古漢人無渡金沙江者今王師至此發/豈天威耶驥慮大軍逺渉餽餉不繼謀引還時思機)
　(雖遁匿而思任發少子思陸復擁衆據孟飬驥度賊/終不可滅乃與思陸約立石金沙江為界表誓曰石)
　(爛江枯爾乃得渡思陸亦懼而聽命遂班師四川㑹/川衛訓導詹英抗疏劾驥大畧謂驥多役民夫舁彩)
　(繒散諸土司以邀厚利擅用腐刑詭言進御實充私/役師行無紀十五萬人一日起行互相蹂踐每軍負)
　(米六斗跋涉山谷自縊者多扺金沙江徬皇不敢渡/既渡不敢攻攻而失都指揮路宣翟亨等又多捕魚)
　(户為俘以地分木邦𬗟甸掩敗為功奏下法司王振/左右之得不問而命英從驥軍自効英知往且獲罪)
　(匿不/去)質實(金沙江在孟密司南與唐勒江俱環司治/西流入緬甸此江達南海與麗江府之金)
　(沙江名固而流異鬼哭山本名鬼窟山在孟養司東/極其險峻蠻人據為硬寨俗訛為鬼哭山思陸蠻稱)
　(其長曰發時思機發尚在故思陸不稱發思機發脱/去後至景泰五年為緬人所執送京師誅之詹英貴)
　(州/人)
　　發明(王驥屢討麓川以師老而還議者咎之㑹詹/英抗䟽劾驥所陳罪狀多切中處而以王振)
　　(左右其間遂不問夫事關軍務下之法司而可以/中寢紀綱之謂何且尤可異者英劾驥罪而即令)
　　(英從驥軍自劾是欲塞人言驥之口而與之英以/聽其挫折振之險巇肆毒㡬至莫敢誰何而詹英)
　　(者若隱然知中旨不出于朝廷亦竟匿而不去卒/亦未聞以此罪英上下朦朧各行其私意可勝咎)
　　(哉/)
夏四月礦盜葉宗留為其黨陳鑑胡所殺廵撫浙江大
理寺少卿張驥招鑑胡降之
　(鄧茂七之亂宗留鎰胡往附之散掠浙江江西福建/諸境參議耿定僉事王晟敗殁于麗水都指揮吳綱)
　(禦之建陽都督陳榮與戰玉山皆死監軍僉都御史/張楷機永豐知縣鄧顒擊之顒伏兵截殺賊衆大至)
　(顒力戰不敵遂被執不屈罵賊死賊勢日熾逺近皆/震及茂七誅宗留鑑胡擁衆如故至是以酒色相角)
　(鑑胡遂殺宗留自稱大王國號太平建元泰定偽署/帥將進圍處州然是時官軍漸集鑑胡亦頗懼驥遣)
　(麗水丞丁寜率老人王世昌等齎榜入其寨招之鍜/胡遂偕其黨出降惟陶得二不就撫入山為亂如故)
　(于鑑胡至京法司以首惡不赦請論如法命宥死繫/  獄後遇赦釋充留守衛軍額森入犯鎰胡乘問亡)
　(被獲/伏誅)質實(麗水隋析松陽地置栝蒼縣唐改麗水縣/明為處州府治建陽晉析建安縣地置宋)
　(改嘉未元復為建陽明屬建寜府玉山唐析常山須/紅弋陽三縣地置以懐玉山而名明屬廣信府今皆)
　(因之永豐唐析上饒縣北置尋省宋復置明屬廣信/府今改廣豐縣仍屬廣信府張驥字仲徳安化人耿)
　(定和州人王晟鄆城人鄧顒樂昌人死事後贈光禄/寺少卿謚忠毅丁寜以招降鑑胡陞處州同知王世)
　(昌等授/廵檢)
五月命太監金英同法司録囚
　(築壇大理寺英張黄蓋中坐尚書以下左/右列坐九卿抑于内官之下遂為永制)
以翰林侍讀學士張益入内閣預機務
　(益博學强記三楊雅重/之及是入直文淵閣)質實(張益字士/謙江寜人)
福建廵按御史汪澄坐失機棄市并以前御史柴文顯
匿賊不奏磔之
　(澄初按福建以茂七亂檄浙江江西會討尋以賊方/議降止兵勿進既知賊無降意復趣進兵而賊已不)
　(可制浙江廵按御史黄英恐得罪具白澄止兵狀兵/部因劾澄失機福建三司亦言賊初起接臣柴文顯)
　(匿不奏釀成大患遂俱下/獄澄棄市磔文顯籍其家)質實(汪澄仁和人柴文/顯浙江建徳人)
六月旱
熒惑入南斗
　(時侍講徐理頗知天文私語其友劉/溥曰福不逺矣亟命其妻子南還)質實(徐珵字元/玉後改名)
　(有貞/吳人)
南京謹身等殿災
　(是夜雷電大震風雨驟作明日殿/基生荆棘高二尺詔修省大赦)
前少保大學士黄淮卒
　(淮性明果達于治體宣徳二年以病乞休父性卒賜/葬祭淮詣闕謝值燈時賜遊西苑詔乘肩輿登萬歳)
　(山命主會試此歸餞之太液池帝為歌送之/英宗立再入朝至是卒年八十三諡文簡)
秋七月衛喇時分道入宼
　(自正統初以來衛喇特遣使入貢王振以藻飾太平/為名賞賚金帛無算凡所請乞亦無不予已而額森)
　(以二千人貢馬號三千振怒其詐令禮部計口給餼/虚報者皆不與而所請又僅得立之一額森恚怒遂)
　(誘挾諸部分道大舉入宼初額森欲舉兵内犯托克/托布哈止之額森弗聽曰汗不為吾當自為其部衆)
　(有來歸者言之帝亦不報及是額森遂借覈減貢使/為兵端托克托布哈以烏梁海宼遼東阿喇知院寇)
　(宣府圍赤城别將寇甘肅額森自擁衆從大同入至/貓兒庄參將吳浩迎戰敗死西寧侯宋瑛武道伯朱)
　(冕都督同知石亨與額森戰于陽和口為監軍太監/郭敬所撓瑛冕戰殁亨單騎奔還敬㐲革中得免諸)
　(邊守將俱逃匿是時廣寜右衛指揮僉事趙忠守鎮城/静堡敵圍堡甚急忠乘城力戰歸語其妻左氏曰若)
　(破吾不苟活汝母子當自為計敵攻益急訛言城陷/妻與三女皆縊死攻圍凡兩晝夜以堡堅解去守臣)
　(上忠全城功擢都督同知贈/左氏淑人旌其門曰貞烈)質實(貓兒庄在大同府/陽高縣北一百里)
　(有堡明永樂初築陽和口在今陽高縣西北十五里/亦名前口其東北二十里有將軍口又東二十里名)
　(後口按宋瑛朱冕與額森戰處則後口也廣寜右衛/在今錦州府廣寜縣城内西北隅明洪武二十七年)
　(置初治大凌河永樂元年徙治于此今發鎮靜堡在/今廣寜縣北宋瑛定逺人晟之子尚成寧公主死贈)
　(鄆國公諡忠順朱冕沂州人榮之子與瑛俱練兵大/同死諡忠慤石亨渭南人  阿喇舊作阿剌今改)
　　發明(按元自順帝北去國號尚存元主殂順昌後/阿裕實哩達喇稱宣光特古斯特穆爾稱天)
　　(元皆子孫承緒繼世稱汗凡南北交兵猶以興復/為詞自藍玉深入破其軍特古斯特穆爾偕子天)
　　(保努欲遁往和林為其臣伊遜岱爾所襲殺部落/遂潰五傳至坤特穆爾簒弑相尋不復知有國號)
　　(矣建文永樂之交郭勒齊簒立稱汗非元種布尼/雅實哩繼之亦元逺族且改號稱韃靼其後西部)
　　(衛拉特有三曰瑪哈穆特曰太平曰巴圖博囉而/瑪哈穆特尤强君臣間自相攻殺元後如托克托)
　　(布哈穆爾格爾䝉古勒克哷青吉斯等皆隨弑隨/立置如奕棋跋扈者欲自汗不可不得已而奉之)
　　(而其主亦皆士元逺支與順帝嫡裔有别今于額/森大舉則特書入宼以見國號既改部落并吞正)
　　(如匃奴在漢頡利在唐凡與中國交兵例/宜書寇謹以春秋大一統之義為斷也)
帝親征命郕王祁鈺居守
　(邊報日數十至王振勸帝親征兵部南書鄺埜侍郎/于諫力言六師不宜輕出不聽吏部尚書王直率百)
　(官力諫曰陛下宜固封疆申號令堅壁清野蓄鋭以/待之可圖必勝不必親御六師逺臨塞下况杖暑未)
　(退旱氣未回青革不豐水泉猶塞士馬之用未充兵/凶戰危臣等以為不可亦不納遂下詔令郕王居守)
　(車駕即發京師振及英國公張輔諸公侯伯尚書侍/郎以下官軍私屬五十餘萬人從行倉卒就道軍中)
　(常夜驚過居庸關羣臣請駐蹕不允至宣府風雨大/至邊報益急羣臣交章請留振虓怒成國公朱勇等)
　(白事皆滕行聽命尚書王佐鄺埜忤振意跪革中至/暮不得請欽天監正彭徳清振私人也告振曰象緯)
　(示儆再前恐危乘輿振曰倘有此亦命也學士曹鼐/曰臣子不足惜主上繫宗社安危豈可輕進振終不)
　(從至陽和見伏屍/滿野衆益危懼)
八月師還潰于土木額森以帝北去
　(是月戊申朔帝至大同王振尚欲北行郭敬宻止之/始班師振初議從紫荆關道由蔚州邀帝幸其家既)
　(恐蹂其鄉禾復改道宣府鄽埜再上章請疾驅入關/嚴兵為殿不報又詣行殿申請振怒曰腐儒安知兵)
　(事再妄言必死埜曰我為社稷生靈何得以死懼我/振愈怒叱左右掖出之及發宣府額森兵襲軍後㳟)
　(順侯呉克忠及其弟都督克勤禦之力戰死後軍潰鷂/散畧盡成國公朱勇永順伯薛綬帥師四萬徃援次)
　(兒嶺遇㐲全軍俱覆辛酉次土木日未晡去懐來僅/二十里衆欲入保城中振輜重未至留待之即駐營)
　(土木地無水革敵已合圍掘井深二丈餘不得水其/南十五里有河已為敵所據人馬饑渴束手不得動)
　(敵分道自土木傍麻路口入都指揮郭懋拒戰終夜/敵益增明日圍御營不得發額森遣使議和帝詔曹)
　(鼐革勃許之敵佯退振據令移營回族問行列已亂/敵以勁騎四面蹂躪入大呼解甲投刄者不殺衆裸)
　(袒蹈藉死屍蔽塞川野諸宦監宿衛士矢被體如蝟/帝與親軍突圍不得出下馬據地坐敵擁之去中官)
　(喜寧從振等皆死官軍死傷者數十萬英國公張輔/泰寧侯陳瀛駙馬都蔚井源平郷伯陳懷襄城伯李)
　(珍遂安伯陳塤修武伯沈榮都督梁成王貴户部尚/書王佐兵部尚書鄺埜吏部左侍郎直内閣學士曹)
　(鼐刑部右侍郎丁鉉工部右侍郎王永和右副都御黄/史鄧棨侍讀學士張益左通政龔全安太常寺少卿)
　(養正載慶祖王一居大僕寺少卿劉容尚寶司少卿/凌壽給事中包良佐姚銑鮑輝中書舍人俞拱潘澄)
　(錢昺監察御史張洪黄裳魏貞夏誠申祐尹竑童存/徳孫慶林祥鳯郎中齊汪馮學明員外郎王健程思)
　(温程式逯端主事俞鑑張瑭鄭瑄大理左寺副馬預/行人司正尹昌行人羅汝墉欽天監夏官正剽信序)
　(班李恭石玉等五十餘人皆死帝既入敵營敵以枝/尉袁彬來侍額森擁帝至宣府傳諭楊洪羅亨信開)
　(門出迎城上人對曰所守者陛下城池日暮不敢奉/詔乃復擁帝至大月索金幣廣寜伯劉安都督僉事)
　(郭登侍郎沈固給事中孫祥知府霍瑄等出謁伏地/慟哭以金二萬餘及宋瑛朱冕内臣郭敬家資進帝)
　(以賜額森等是時敵營城西登譐遣壯/士刧營迎駕不果額森遂擁帝北行)質實(按明實/録八月)
　(戊申朔駕至大同自戊申至辛酉凡十有四日其明/日帝北去蓋十有五日壬戍也鷂兒嶺在今宣化府)
　(宣化縣東二十里麻峪口在今宣化府保安州之南/當龍門南口有堡明洪武二十五年築吳克忠贈邠)
　(國公諡壯勇克勤贈遵化伯諡僖敏朱勇進封平陰/王諡武愍薛綬本䝉古人其祖薛台洪武中降賜姓)
　(遂家于昌平追封永順侯諡武毅張輔追封定典王/諡忠烈陳瀛奉州人珪之曽孫死贈寧國公諡㳟愍)
　(井源邢臺人尚仁宗女嘉興公主追封鉅鹿侯諡榮/愍陳懐追封平鄉侯諡忠毅李珍和州人贈襄城侯)
　(諡悼僖陳塤巴縣人追封遂安侯諡榮懐沈榮滁州/人贈修武侯諡僖愍梁成贈任邱伯諡壯勇王貴追)
　(封阜城伯諡武僖王佐贈少保諡忠簡鄜埜贈少保/諡忠肅曹鼐贈少傅尚書兼文淵閣大學士諡文襄)
　(後加太傅改諡文忠丁鉉字用濟豐城人贈尚書諡/襄愍王永和贈尚書諡襄敏鄧榮字孟擴南城人贈)
　(右都御史謚襄敏張益贈翰林學士諡文僖龔全安/蘭溪人贈通政使黄養正名䝉以字行瑞安人贈木)
　(寺卿戴慶祖溧陽人贈本寺卿王一居上元人贈本/寺卿包良佐字克忠慈谿人姚銑候官人鮑輝字淑)
　(大浙江平陽人張洪安福人黄裳字元吉曲江人魏/貞懐逺人申祐字天錫貴州婺川人尹竑字太和巴)
　(人童存徳字居敬蘭谿人孫慶安州人林祥鳯字鳴/臯莆田人齊汪字源澄天台人程思温婺源人程式)
　(常熟人逯端仁和人俞鑑字元吉桐盧人張瑭字廷/玉慈谿人鄭瑄濟寜人尹昌吉水人羅如墉字本崇)
　(廬陵人劉容梁成王貴凌壽俞拱潘澄錢昺夏誠馮/擎明王健馬預劉信李恭石玉等里屋悉無考袁彬)
　(字文質江西新昌人劉安宿遷人榮之子郭登字元登/濠人英之孫沈固丹陽人孫祥大同人霍瑄鳯翔人)
　(賽堪舊作賽刋達通/舊作大同今俱改)
皇太后命郕王監國
　(帝入敵營之明日命袁彬作書遣千户梁貴齎以示/懐來守臣言被留狀且索金帛守臣送至京師以是)
　(夜三鼓從西長安門入太后遣使賫金寳文綺載以/八騎皇后括宫中物佐之詣額森營請還車駕羣臣)
　(聞之聚哭于朝議戰守時京師疲卒羸馬不滿十萬/人情􁁦􁁦侍講徐珵大言曰騐之星象稽之天數天)
　(命已去惟南遷可以紓難尚書胡濙不可曰文皇定/陵寢于此示子孫不抜之計也侍郎于謙厲聲曰言)
　(南遷者可斬也京師天下根本一動則大事去矣獨/不見宋南渡乎請速召勤王兵誓以死守學士陳循)
　(是謙言力贊之太監興安亦厲聲曰若去陵寢將誰/與守金英因叱珵出之太后以問太監李永昌對曰)
　(陵寢官闕在兹倉虞府庫百官萬姓在兹辭甚切太/后怡議遂定中外始有固志越三日太后遣額森使)
　(不得報命郕王總百官/大小事俱啓王始行)
運通州糧入京
　(時議欲焚通州倉以絶寇資㑹厯天廵撫周忱在京/言倉米數百萬可充京軍一嵗餉令自往取則立盡)
　(何至遂付灰燼于諫以為然王乃令京官及軍有能/運通州糧至京者官以脚值給之都御史陳鎰總其)
　(事/)
徴兩京河南山東江北軍入衛
　(檢取兩京河南備操軍山東及南京沿海俻/倭軍江北及北京諸府運糧軍亟赴京師)
令羣臣直言時事舉人才
　(令諭文武羣臣曰國家為政莫急于聽言用人人臣/為國莫先于輔忠薦士爾等國之股肱耳目凡冇治)
　(國安民除邪輔正禦災捍患/備賊方畧並許直言無隱)
皇太后立皇子見深為皇太子
　(皇太子時年二嵗仍命郕王/為輔代總國政撫安天下)
以于謙為兵部尚書
　(謙上言寇得志要留大駕勢必輕中國長驅而南詣/飭諸邊守臣協力防遏京營兵械且盡宜亟分道募)
　(民兵令工部繕器甲修戰具分兵九門列營郭外附/郭居民皆徙入内文臣如軒輗者宜用為廵撫武臣)
　(如石亨楊洪栁漙者宜用為將帥至軍旅之/事臣身當之不效則治臣之罪王深納也)
籍王振家夷其族
　(郕王攝朝御午門左門右都御史陳鎰等慟哭請族/誅王振振黨馬順叱羣臣退給事中王竑捽順髪嚙)
　(其肉罵曰汝倚振作威今尚敢爾耶與衆共擊之立/斃朝班大亂衛卒聲􁁦􁁦王懼欲起于謙直前掖王)
　(止請王宣諭百官曰順等罪當死勿論衆乃定謙袍/袖為之盡裂尋執王山至令縛赴市磔之振族無)
　(少長皆斬籍其家得金銀六十餘庫玉盤百珊瑚髙/六七尺者二十株他珍玩無算已而郭敬自大同逃)
　(歸亦籍其家下獄錮之方于謙之止王諭衆也既定/退出左掖門吏部尚書王直最篤老執謙手曰國家)
　(正頼公耳今日雖百王直何能為于是朝廷/益倚重謙謙亦毅然以社稷安危為己任)質實(下/門)
　(左掖門春明夢餘録紫禁城門凡八曰承天門曰端/門曰午門東曰左掖門西曰右掖門再東曰東華門)
　(再西曰西華門匈北曰元武門王竑字/公度其先江夏人祖戍河州遂著籍)
封楊洪為昌平伯仍鎮宣府
　(額森以帝命誘洪開門者三洪皆不聼又令帝為書/遣洪洪封上之王遣使報洪曰此書偽也自今有書)
　(悉拒毋受于是/洪一意堅守)
以羅通為兵部員外郎提督守備居庸關
　(初通自交趾還改户部員外郎出理宣府軍餉繼遷/兵部郎中從尚書王驥整飭甘肅邊務以事謫廣西)
　(容山閘官已調廣東東莞河泊所官及是于謙薦之/遂復以員外郎守備居庸通上言開敵送駕回京恐)
　(因之入寇大小關口宜各增兵口凡三十有六可通/人馬者七宜各增人千可通人不可通馬者二十九)
　(宜各增人百仍命大將一人統兵三萬分駐十/營于關外從之通尋進郎中又擢副都御史)質實
　(容山在梧州府容縣西北二十五里東莞番昺/地晉置寳安縣唐改東莞明屬廣州府今因之)
月晝明
　(是月辛未月晝見與日並明壬/申癸酉夜天嗚有聲如㵼水)
召前大理寺少卿薛瑄
　(用給事中程信薦/乃召為大理寺丞)質實(程信字彦/實休寜人)
以翰林院修撰商輅彭時入内閣預機務
　(以陳循高毅薦也彭時/以繼母喪乞終制不許)質實(商輅字宏載淳安人舉/郷試第一正統十年進)
　(士會試殿試皆第一終明之世三試第一/者輅一人而已彭時字統道安福人)
九月廣寧伯劉安以罪下獄
　(安以額森欲與帝結婣啟王王切責之尋自大同馳/至京師言帝已進已為侯廷臣劾安擅離守地自加)
　(僕爵宜正與刑王令禁錮之時雲南鹽課提舉司吏/目胡仲論坐事入都奏言今日之事不可屈者有七)
　(萬乘之主婿于宼敵此不可屈者一也敵假議和使/我無備二也和親之後驕尊自大三也索我金帛使)
　(我坐困四也以送駕為名乘機入犯五也逼上手詔/誘取邊城六也欲求山後之地七也七者稍從其一)
　(則大事去矣今宜亟命大同宣府守將固守城池整/肅軍伍使敵不敢輕進果其送駕還京密勅楬洪邀)
　(其歸路石亨據其險既俊駕至闗堅聞勿出則戰無/不勝而聖駕得還矣若不戰而和非計之得也事下)
　(禮部議/行之)
皇太后命郕王即位
　(廷臣合辭請太后曰車駕北狩皇太子㓜冲古云國/有長君社稷之福請定大計以安宗社太后允之羣)
　(臣以太后旨告王王驚讓再三遜歸郕邸羣臣復固/請于謙曰臣等誠憂國家非為私計㑹都指揮岳謙)
　(使衛喇特還口傳帝旨以王長臣賢令繼統以奉/祭祀王始受命癸未即位以明年為景泰元年)
遥尊帝為太上皇帝
　(尊帝為太上皇帝頒/詔大赦書諭諸王)
廵撫山西副都御史朱鑑請罷内官監軍不從
　(敬上言竊見王振亂天下江南宼發俱以誅振為名/夫事歸朝廷則治歸宦官則亂况今額森詭詐百端)
　(往來覘伺宜專將帥事權悉罷監軍中貴重懸賞格/鼓勸義旅庶大駕可還敵兵自退帝雖嘉納不能從)
　(也已而山東布政使裴綸言山東既有廵撫又設内/官鎮守有司供應以一科十實為擾民請下廷議凡)
　(内地已有廵撫者鎮守内官悉召還京疏入責綸陳/狀綸服罪乃巳時臨洮府同知田晹聴選知縣單宇)
　(陜西舉人叚堅工部辦事吏徐鎮俱上言詣召還監/軍鎮守中官詔以為祖宗舊制不可更皆不納其後)
　(南京軍匠餘丁華敏上書言宦官十害畧曰内官家/積金銀珠玉動以萬計從何而至非内盜府藏即下)
　(朘民膏害一也怙勢矜寵占公侯邸含興作工役勞/擾軍民害二也家人外親皆市井無頼縱横豪悍任)
　(意為奸納粟補官貴賤淆雜害三也建造佛寺耗費/不貲營一己之私破萬家之産害四也廣置田莊不)
　(入糧税寄户府縣不受征徭阡陌聨亘而民無立錐/害五也家人中鹽虚占引數轉售他人倍支鉅萬壊)
　(國家之法奪商人之利害六也奏求塌房邀接商旅/恃强賖買經歳不還行賈坐敵莫敢誰何害匕也賣)
　(放軍匠俾辦月錢致内府乏人工役煩重捶楚不堪/害八也買置物料以一科十虧官損民害九也監工)
　(所至非法酷刑軍匠塗炭/害十也事下禮部寢不行)質實(裴綸監/利人)
　　發明(議罷置監軍于土木既潰之後已為亡羊補/牢景帝目撃閹寺之敗裂至此义當王振籍)
　　(家夷族之後乘機因勢改弦而更張之易如反掌/乃始則嘉納而不能從繼則以祖制而不敢易至)
　　(十害之陳言皆痛切亦止下部議而卒不行豈真/積重難返歟前車不鑒是後車又當覆也可慨也)
　　(夫/)
減浙江福建銀塲課
　(帝以浙閩銀塲嵗課重為民/困乃詔減其額尋命封閉之)
以郭登為總兵官鎮大同
　(先是登以都督僉事充參將佐劉安鎮守大同時大/同軍士多戰死壁壘蕭條城門畫閉人心􁁦􁁦登慷)
　(慨奮勵修城堞繕器械拊循士卒弔死問傷親為裹/創傅藥曰吾誓與此城存亡不令諸君獨死也帝監)
　(固進都督同知充副總兵及是代劉安為總兵官登萬五/初莅鎮士卒堪戰者纔數百馬百餘匹不數年馬至)
　(千精卒數萬大同/兵遂為天下最)
以楊信民為僉都御史討廣東賊黄蕭養
　(蕭養以行刼被獲繫都司獄獄甲重囚皆山海巨盗蕭/養宻與結乘問殺出威喜諾行賄獄吏飲酒携物出)
　(入自如禁益疏縱一日潛使人納斧飯中以入伏其/黨于外至夜與囚百七十人皆破械出刼軍器局收)
　(兵仗嘯聚海濱旬日間衆至萬餘人進圍廣州總兵/官張安敗死指揮僉事王清被殺圍三月不解將士)
　(戰輙敗禁民出入樵采以絶卿民避賊來者拒不納/多為賊所害民益愁苦于是從賊者益衆時信民方)
　(以于謙薦守備白羊口廣東人官京師者上章乞信/民乃以信民為僉都御史廵撫其地信民先為廣東)
　(叅議有惠政士民聞其來皆喜信民至開城門發倉/廩刻木鍥給民得出入賊見木鍥曰此楊公所給也)
　(不敢傷避賊者悉收保民若更生信民益厲甲兵多/方招撫降者日至乃使使持檄入賊營諭以恩信蕭)
　(養曰得楊公一言死無憾尅日請見信民單車詣之/濠與語賊黨望見讙曰果楊公也爭羅拜泣下蕭養)
　(且降而朝廷以都督同知董興為左副總兵侍郎孟/鑑贊理軍務徵江西兩廣兵㑹勦明年二月興至廣)
　(州賊忽中變逾月信民暴卒軍士聚哭城中皆綺素/賊聞之亦泣曰楊公死吾屬無歸路矣益復大掠聚)
　(舟千餘艘勢甚熾諸將以徵兵未集請濟師有天文/生馬軾者從興在軍中謂興曰廣民延頸久矣所徴)
　(狼兵驍悍徃擊猶拉朽耳興從之進兵奮擊殺溺死/者甚衆餘多就撫蕭養中流矢死函首以獻賊黨皆)
　(伏/誅)質實(楊信民名誠以字行浙江新昌人董興長/垣人孟鑑字克明博野人貴蕭養南海人)
冬十月額森奉上皇至大同遂入紫荆關
　(先是都指揮僉事季鐸奉皇太后命詣上皇所告帝/即位及立皇太子鐸還帝復命鐸奉書上皇並致書)
　(額森言即位之故額森以帝立㑹衆議欲大舉入宼/帝必南遷大都可有也叛閹喜寜初從上皇北狩遂)
　(附額森為問謀盡以中國虚實告之教額森奉上皇/至邊脅諸將開關召總兵鎮守官出見則留之可以)
　(得志額森以為然乃詭言奉上皇還京至大同總兵/官郭登不納遂由陽和進陷白羊口守將遁守備通)
　(政司謝澤督兵扼山口大風揚沙不辨人馬或請移/他關避賊澤不可賊至兵潰澤厲聲叱賊遂被殺賊)
　(扺紫判關喜寜與額森弟逹通王夾攻關城守備都/御史孫祥都指揮韓青戰死敵遂入關長驅而東)
　質實(謝澤上/虞人)
詔諸王遣兵入衛
　(時監生練綱條八事一曰謹天變二曰急先務三曰/軍法四曰布思澤五日廣言路六日屏奸邪七曰公)
　(薦舉八曰察羣吏大要謂中興之業轉敗/為成因請京軍堅守親王大舉入援納之)質實(練綱/字從)
　(道長洲人/尋授御史)
以于謙提督各營軍馬
　(詔諸將皆受謙節制都指揮而下/不用命者先斬以徇然後奏閱)
京師戒嚴
　(廷議禦敵之䇿石亨請毋出師苐堅壁以老之于謙/曰敵張甚矣如此則示弱令敵益輕我乃即分遣諸)
　(將帥師二十二萬列陣九門外謙自與亨帥副總兵/范廣等陳徳勝門當額森悉閉諸城門絶士卒返顧)
　(下令臨陣將不顧軍先退者斬其將軍不顧將先/退者後隊斬前隊于是將士知必死皆肯用命)質
　實(分遣諸將列陣九門明實録總兵官武清伯石亨/陳于徳勝門都督陶瑾陳于安定門廣寜伯劉安)
　(陳于東直門武進伯子朱瑛陳于朝陽門都督劉聚/陳于西直門副總兵顧興祖陳于阜成門都督指揮)
　(李端陳于正陽門都督劉得新陳于崇文門都指揮/楊節陳于宣武門皆受石亨節制京城九門南曰正)
　(陽南之左曰崇文南之右曰宣武北之東曰安定北/之西曰德勝東之北曰東直東之南曰朝陽西之北)
　(曰西直西之南曰/阜成范廣遼東人)
詔宣府遼東總兵官山東山西河南陜西巡撫皆入援
　(大臣有奏留邊將守京師者兵科給事中葉盛言今/日之事邊闗為急獨石馬營不棄師何以陷土木紫)
　(荆白羊不破冦何以薄都城即此而觀邊闗不固則/京城雖守不遇保九門而已宜急固守宣府居庸為)
　(便時總兵官等皆率兵入衛邊境人心惶懼/帝從盛言入援者旋遣其留者以别將代之)質實(馬/營)
　(堡在赤城縣西北六十里元為靈州之大同猫/兒峪明宣徳七年築堡葉盛字興中崑山人)
額森犯京師于謙督諸將擊却之
　(額森自紫荆開奉上皇遇易州至良鄉父老進茶果/羊酒進次盧溝橋園官進果上皇作書三一奉皇太)
　(后一致帝一諭文武羣臣額森列陣至西直門上皇/止徳勝門外是日都督高禮毛福夀敗敵彰義門北)
　(殺數百人奪還所掠千餘口明日額森擁上皇登土/城喜寜嗾額森邀大臣迎駕帝以通政司叅議王復)
　(為右通政中書舍人趙榮為太常少卿出城朝見喜/寧又嗾額森以二人官小邀于謙石亨胡濙王直出)
　(見索金帛萬萬計復榮不得見上皇而還廷臣欲議/和遣人至軍中問謙謙曰今日止知有軍旅他非所)
　(敢聞已而額森遣騎窺徳勝門謙亨設伏空舍令數/騎誘敵敵遂以萬騎來薄伏兵出范廣發火器擊之)
　(額森弟博囉平章茂諾海中礟死敵轉至西直門都/督孫鏜斬其前鋒數人逐之敵益兵圍鏜鏜力戰不)
　(解會石亨分兵至敵引退欲還土城居民皆升屋呼/號爭投磚石擊敵囂聲動地王􁨐毛福夀亦來援敵)
　(遥見旗幟不敢復前額森初輕中國既至相持五日/邀請既不應戰又輒不利其别部攻居庸者五萬㑹)
　(天大寒羅通汲水灌城氷堅不得近七日敵遁走通/追擊之三戰三㨗斬獲無筭額森氣大沮䘮又聞勤)
　(王師且至乃夜㧞營由良郷而西大掠所過州縣仍/擁上皇北去帝以謙亨功大進封亨武清侯加謙少)
　(保謙固辭不允敵之退也焚毀長獻景三陵寢殿而/餘寇之未出關者分屯畿内四出剽掠諸降人亦乘)
　(開並起帝以昌平伯楊洪充總兵官帥/孫鏜范廣討捕之遣官復修三陵寢)質實(盧溝橋/在宛平)
　(縣西南三十里盧溝河上金大定二十九年以盧溝/河流湍急命建石橋明昌三年成名曰廣利明正統)
　(九年修城本朝康熈元年重修土城在徳勝門西北/亦名土  關即古薊門遣址亦謂之薊邱毛福壽祥)
　(符人王復字初陽固安人趙榮字孟仁其先西域人/後家閩縣孫鏜字振逺東勝州人  博囉舊作孛羅)
　(茂諾海舊作/卯那孩今改)
詔止勤王兵
　(冦既退出紫荆關因詔/止各藩府各鎮勤王兵)
衛喇特托克托布哈遣使入貢
　(時衛喇特君臣鼎立額森專國兵最多托克托布哈/雖為汗兵較少阿喇知院兵又少三人外親内疎其)
　(合衆南犯利多歸額森而害則圴受至是托克托布/哈遣使入貢帝從胡濙王貢等議厚賞賜以間之)
十一月修沿邊關隘
　(時顧興祖劉安劉聚等坐罪落職兵部以缺官廵關/乃復起用以興祖為左軍都督同知安為右軍都督)
　(同知聚為中軍都督/僉事修塞沿邊關隘)
上皇至衛喇特
　(額森以上皇至老營惟袁彬哈銘從初上皇入敵營/之夕額森有異志㑹雷震死其所乘馬而上皇寢幄)
　(復有異彩乃止及是上皇所居毳帳每夜有赤光奕/奕統其上若龍蟠額森見之大驚異尋欲以妹進上)
　(皇上皇却之愈敬服自是五七日必進宴置酒為壽/稽首行君臣禮上皇在迤北所居止毳悵敵幃旁列)
　(一車一馬以備轉徙而已袁彬周旋患難未當/違忤夜則與上皇同寢天寒甚恒以脅温足)質實
　(哈銘䝉古人㓜從其父為過事至是亦侍上上/宣諭額森嘗使銘額森輩有陳請亦銘為轉達)
以左都督朱謙鎮宣府僉都御史王竑鎮居庸關
　(先是楊洪奉詔入援宣府人心危懼欲棄城走都御/史羅亨信仗劍軍門諭止之衆始定至是學士陳循)
　(以洪善戰請帥所部留京羅通曉暢兵事請亦召還/叅洪軍務帝從之于謙言宣府京師之藩籬居庸京)
　(師之門户今洪既留京通復召還宜更選重臣鎮守/宣府乃以朱謙鎮守紀廣楊俊副之王竑及夏忠魯)
　(瑄守居/庸關)質實(朱謙夏邑人/楊俊洪之子)
十二月尊皇太后為上聖皇太后
　(宣宗后孫氏英宗立尊為皇太后至是/太后命郕王即位尊為上聖皇太后)
以王驥充總兵官討貴州叛苖
　(初驥自麓川還㑹湖廣貴州諸苗所在蜂起圍平越/清平諸衛貴州東路閉驥至民遮道訴驥曰吾定命)
　(征麓川不受命討苗也去之軍無紀律苗前後截擊/死亡數萬比至武昌詔還軍討苖㑹土木難作羣臣)
　(劾王振兼及驥朝議以驥方在軍且倚之平苖置弗/問至是苗益熾命驥佩平蠻將軍印充總兵官討之)
　質實(平越元為平月長官司明洪武十四年改平越/衛萬厯二十七年分播州地置府于衛城内清)
　(平明初置清平衛後分衛地置/清平縣屬都匀府今並因之)
尊生母賢妃吳氏為皇太后立妃汪氏為皇后
　(吳太后帝生母也宣徳三年封賢妃至是尊為皇/太后汪后正統十年册為郕王妃至是册為皇后)質
　寳(皇太后吳氏丹徒人/皇后汪氏順天人)
上皇后錢氏徙居仁壽宫
　(帝北狩后傾中宫貲佐迎駕夜哀泣籲天倦即/卧地損一股以哭泣復損一目至是徙居别宫)質實
　(仁壽宫在奉先殿束北/履順蹈和二門之内)
彗星見
　(丙辰彗星見至乙/亥凡二十日始滅)
額森犯寧夏
　(喜寧勒額森西犯寧夏掠苑馬直趨江表居上皇南/京袁彬謂上皇曰天寒道逺陛下又不能騎徒取凍)
　(饑且至彼而諸將不納奈何額森聞之怒欲殺彬上/皇力解乃止額森遂自冦寕夏掠人畜期月始退仍)
　(留數千人于河套/時入寜夏為冦)質實(河套明史地理志大河自寜/夏衛東北流過榆林衛北至)
　(廢勝州東北乃折而南所謂河/套也一統志今為鄂爾多斯地)
　
　
　
　
　
　
　
御定資治通鑑綱目三編卷十
欽定四庫全書
御定資治通鑑綱目三編卷十一
　(起庚午明景帝景泰元年/盡丙子明景帝景泰七年)凡七年
(庚/午)景皇帝景泰元年春正月朔罷朝賀
　(以上皇在/衛喇特也)
築城天夀山南
　(名曰永安以居陵衛官軍/三年移昌平縣治于内)質實(永安城即今順天府/昌平州治州在府北)
　(少西七十里舊治白浮/圖城在今州西八里)
始令輸納者給冠帶
　(户部議令軍民輸納者給冠帶官吏罪廢者輸草于/邊得復職帝用給事中翟敬議止給冠帶  時輸納)
　(之例或米或粟或豆或草或鞍馬或牛驢或銀始于/宣府大同其後兩畿及諸布政司遼東皆行之而米)
　(之輸尤多已而監生郭佑言非以國用耗乏謀國大/臣欲行一時之急令民納粟者賜冦帶今軍旅稍寧)
　(而行之如初是以空乏啟/戎心也章下廷議格不行)質實(翟敬大/興人)
詔㑹試取士無拘額
　(初洪熙時既定禮闈取士之額分南北取士及宣徳/時復分為南北中卷以百人為率南取五十五人北)
　(取三十五人中取十人正統中増額至百五十人而/分地如故至是從大理寺丞李奎之請乃有是詔明)
　(年禮部奉行而給事中李侃爭之言部臣欲専以文/詞多取南人刑部侍郎羅綺亦助侃言事下禮部覆)
　(奏臣等奉詔書非私請也取士若不以文詞考官將/何所據北方中土人才所生古大聖賢皆非南人即)
　(以今言如靖逺伯王驥都御史王朔王文皆永樂中/不分南北所取進士豈可預謂北無其人奏入帝命)
　(遵詔書行不從侃議未幾給事中徐廷璋復詣依正/統間例禮部奏請裁定於是復從廷璋言分南北中)
　(卷/)質實(南北中卷明史選舉志南卷應天及蘓松諸/府浙江江西福建湖廣廣東北巻順天山東)
　(山西河南陜西中卷四川廣西雲南貴州及鳯陽盧/州二府滁徐和三州也李奎汲縣人李侃東安人徐)
　(廷璋羅/山人)
閏正月郭登敗衛喇特于栲栳山
　(冦入大同至沙窝登召諸將問計或言賊衆我寡莫/若全軍而還登曰我軍去城百里一思退避人馬疲)
　(倦賊以鐵騎來逼即欲自全得乎按劍起曰敢言退/者斬徑薄賊營奮勇擊之諸將繼進呼聲震山谷遂)
　(大破其衆追奔四十餘里又敗之栲栳山斬賊首甚/衆奪所掠男女一百十六人馬九十八匹牛騾驢六)
　(百二十一頭器械四百有竒自土木敗後邊將無敢/與冦戰是役登以八百騎破冦數千軍氣益振㨗聞)
　(封定襄伯後冦數/至登屢擊却之)質實(栲栳山在朔平府平魯縣西/北沙窝在朔平府東北即沙)
　(楞河/口)
二月帝耕耤田
懸賞格招陷敵軍民
　(副都御史羅通奏請聖㫖榜文于沿邊諭衆凡被陷/人口有能自還者軍免差役三年民免徭役終身官)
　(支全俸各賞銀一兩布二疋有能殺賊一級者軍民/人等俱與冠帶賞銀五兩官陞一級一體給賞若能)
　(殺額森賞銀五萬兩金一萬兩封國公太師殺巴延/特穆爾喜寧者賞銀二萬兩金一千兩封侯詔即行)
　(之/)
遣武清侯石亨都指揮同知楊能巡邊
　(帝用于謙議遣石亨率京軍三萬廵大同楊能統京/軍一萬五千巡宣府時有敵三人至大同欲朝廷通)
　(好叅將許貴以聞事下兵部于謙言前邊指揮季鐸/岳謙往敵兩敵隨入冦通政王復少卿趙榮不見上)
　(皇而還和不足恃明矣且我與敵不共戴天理固不/可和萬一和而彼肆無獻之求從之則坐团不從則)
　(速變勢亦不得和貴居邊疆重地恇怯如此何/以敵愾移檄切責之自是邊將無敢言和者)質實
　(楊能字文敬洪從子/許貴字用和江都人)
叛閹喜寧伏誅
　(先是寧數導誘額森擾邊上皇患之言于額森使寧/及總旗髙􁨔等還京索禮物而命袁彬以宻書付􁨔)
　(俾報宣府設計擒寧寧抵獨石宣府守將設伏野狐/嶺令􁨔紿寧至其地伏盡起􁨔直前抱持之遂擒寧)
　(送京師羣臣雜治磔于市上皇聞寧誅喜曰自此邊/境稍寧吾南歸有日矣時設伏擒寧者乃都指揮江)
　(福而叅將楊俊飾奏于朝謂已定謀遣福等擒之帝/嘉俊功加右都督賜金幣言官及兵部請如所懸賞)
　(格封俊侯爵賚福等以黄金千兩白金二萬兩帝不/允復賜俊等金幣有差擢福都督僉事既而俊冒功)
　(事露兵部請下俊獄奪所加官罪/帝别賞福等而宥俊使立功贖)質實(按明史于謙傳/稱謙令鎮將擒)
　(寧考之明實録謙實未嘗與謀惟載楊俊奏有總兵/官朱謙委臣相機行事語傳者或以同名致訛耳野)
　(狐嶺在今宣化府萬/全縣東北三十里)
　　發明(額森屢挾上皇入冦皆出喜寧之䇿是寧一/日不誅上皇一日不歸也自江福擒寧額森)
　　(失其嚮道尋即有宣府之挫遂決意遣使議和上/皇南歸雖曰天幸豈非人事乎寧日侍左右而英)
　　(宗能察其賣已潛以計誅之不可謂非一隙之明/也生于憂患者固若是乎乃復辟而首崇王振之)
　　(祀抑獨/何也)
三月衛喇特復分道入冦
　(陽和大同偏頭闗野狐嶺萬全衛皆被冦時邊將/禦敵互有殺傷惟寧夏慶陽朔州被敵殺掠甚衆)質
　實(陽和衛金白登縣元屬大同路明洪武初廢二十/六年置衛宣德元年徙髙山衛來同治  本朝順)
　(治七年改陽髙衛雍正三年改衛為縣屬大同府偏/頭闗五季北漢砦元改為闗明置偏闕所今為縣屬)
　(寧武府按闗為古武州地西逼黄河與/套僅隔一水其地東仰西伏故名偏頭)
録土木死事諸臣後
　(以死事諸臣忠子/難各官其子有差)質實(按明英宗實録附載景泰元/年三月辛亥以户部尚書王)
　(佐子道陽兵部尚書鄺埜子儀俱為主事吏部侍郎/曹鼐子恩刑部侍郎丁鉉子琥副都御史鄧棨子瑺)
　(俱為評事左通政司龔全安子廷暉太常少卿劉容/子鑑俱為部照磨欽天監正廖羲仲子景明為司歴)
　(大醫院使欽謙子智為本院吏目翰林侍讀學士張/益子翊尚寳少卿凌夀子暉俱為序班佐等俱從征)
　(陣亡故録其子而正統十四年八月壬戌備載土木/死事諸臣無廖羲仲欽謙二人葢明實録之疎漏也)
夏四月旱
　(自去冬至春灾異迭見黒氣四/塞烈風㧞木至是雨乆缺大旱)
五月總督侍郎侯璡及副總兵田禮破貴州苗
　(時羣苗西至龍里東至沅州北至武岡南至播州不/下二十萬平越被圍已九月城中食盡掘草根煮弩)
　(革食之而王驥頓兵辰沅不進巡按御史黄鎬置疏/竹筒中募土人乞援于朝乃更命保定伯梁珤都督)
　(方瑛㑹湖廣總督侯璡帥師徃討時副總兵田禮已/解平越圍璡遣兵攻敗水西諸賊貴州道始通又調)
　(雲南兵由烏撒㑹師開畢節諸路檄普安土兵援安南/衛而自率兵改破紫塘等數十餘寨㑹賊復圍平)
　(越回師擊退之遂分哨七盤坡羊腸河等處東至重/安江與王驥兵㑹鎮逺道亦通已而璡復檄方瑛攻)
　(賞改諸寨擒偽王王阿同及清平賊阿趙等而驥亦/俘獲剗平王苗富蟲皆送京師伏誅是秋梁珤亦破)
　(湖廣苗㑹璡卒以王來代之明年春來與方瑛分兵/連破三百餘寨苗衆縳其酋韋同烈并賊將五十八)
　(人以/降)質實(播州漢牂牁地唐置郎州改播州宋置播/州安撫司明初為宣厯司後改遵義府𨽻)
　(四川今𨽻貴州安南衛元為普安路地蠻名尾灑明/洪武十七年置尾灑驛後改置安南衛𨽻貴州都司)
　(今為縣屬南籠府紫塘蠻寨名在平越府境七盤坡/在平越府城東南五里盤廻七里坡下有溪羊腸河)
　(在平越府城東二十里西南流合馬腸江入麻哈江/重安江在平越府黄平州南三十里源出苗境經湖)
　(南靖州界為黔楚要津鎮逺元初置鎮逺沿邊溪洞/招討使後改府明初改州永樂中仍置鎮逺府今因)
　(之賞改苗寨名侯璡字廷玊/澤州人黄鎬字叔髙侯官人)
朱謙敗衛拉特兵于宣府
　(衛拉特二千騎屯賈家營謙與叅將紀廣等力戰却/之封謙撫寧伯是時冦氣甚驕屢擾宣府大同意二)
　(城且旦夕下而謙守宣府郭登守大同/數以羸師挫其勁騎額森由是氣益沮)
衛拉特遣使請和
　(喜寧既誅額森失間謀所部兵亦多死傷而托克托/布哈王阿拉知院又皆欲和于是額森決意息兵又)
　(恥自屈乃先令阿拉知院遣叅政旺扎勒托歡等至/懐來議和邊將以聞帝用陳循言賚使令還而以勅)
　(諭阿拉未行額森忽擁上皇至大同遣使賫文書以/講和為言而自率衆至城下郭登仍欲謀奪上皇敵)
　(覺遂擁上皇去登以使及書奏帝厚賚使令與旺扎/勒托歡皆還王直率羣臣上言曰太上皇惑細人言)
　(輕身一出至於䝉塵陛下宵衣肝食徴天下兵與羣/臣兆姓同心戮力期㓕此朝食以雪不共戴天之恥)
　(迺者天誘其衷額森有悔心之萌而來求成于我請/還乘輿此轉禍為福之機也望陛下俯從其請遣使)
　(往報因察其誠偽而撫納之奉太上皇以歸少慰祖/宗之心帝曰卿等言良然但前後使者五輩往終不)
　(得要領今復遣使設彼假送駕為名來犯京師豈不/為蒼生患賊詐難信其更議之已而阿拉使復至胡)
　(濙等復以為言於是帝御文華門召廷臣諭以宜絶/狀直又對曰必遣使無貽後悔帝不悦曰朕非貪此)
　(位而卿等强樹焉今復作紛紜何衆不知所對于謙/從容曰天位已定寧復有他顧理當奉迎萬一彼果)
　(懐詐我冇辭矣帝意釋羣臣既退太監興安出呼曰/公等欲報使孰為富弼文天祥者詞色交厲直面折)
　(之曰廷臣惟天子使既食禄敢辭難乎安始語塞乃/以給事中李實為禮部侍郎大理寺丞羅綺為少卿)
　(及指揮馬顯等令齎璽書與/阿拉使偕往諭衛拉特君臣)質實(敕諭阿拉文畧曰/我朝與爾衛拉特)
　(和好額森違天犯順朕兄太上皇帝興師問罪額森/又輒遮留毒我生靈殘我邊徼朕嗣承大統宗室臣)
　(民咸請興兵討罪復讐朕念額森屢請送大駕回京/以故遣人賜書授賞乃額森詭詐反覆今阿拉又使)
　(至朕欲從爾但聞額森尚聚衆塞上意在脅挾義不/可從即阿拉必欲和好待衛拉特諸部落北歸議和)
　(未晚不然朕不惜戰也李實字孟誠合州/人  旺扎勒托歡舊作完者脱歡今改)
　　發明(景帝當國家煩危之後能任賢用將一意戰/守使敵不敢猖獗可謂轉危為安有功社稷)
　　(矣然其不欲奉迎上皇雖羣臣屢請而遣使答書/止言息兵講和不肯一語及迎復意委君親于草)
　　(莾實出貪戀天位之私説者謂宋之徽欽迎請愈/勤愈不可得卒委骸骨為萬世羞當日不急于迎)
　　(復正使敵不能以竒貨可居挾留為質然上皇之/歸實出天幸設以拒敵者棄君而君或竟不得歸)
　　(其將何以對/天下後世耶)
秋七月遣右都御史楊善等使衛拉特
　(李實等既行托克托布哈及額森所遣使丕勒瑪尼/哈瑪爾等復至賜之宴丕勒瑪尼哈瑪爾言于館伴)
　(曰昨知院使來朝廷遣人偕往今吾等乃汗及太師/所命若不報使事必不濟胡濙等奏其語廷議請簡)
　(四人往帝命俟實還議之及是使者將返王直等固/請報使乃命善及工部侍郎趙榮為正使以都指揮)
　(同知王息錦衣衛千户湯允勣副之賫金銀書幣以/往濙等言上皇在衛拉特乆御用服食宜付善等隨)
　(行不報未幾實還述額森語云迎使夕來大駕朝發/廷議請更遣大臣帝曰楊善既去不必更遣但以奉)
　(迎意敕諭/額森足矣)質實(楊善字思敬大興人湯允勣字公讓/東甌王和之曽孫  丕勒瑪尼哈瑪)
　(爾舊作皮/兒馬黒)
八月上皇發衛拉特
　(楊善奉使時賫賜額森金幣外餘無他賜善乃捐已/貲揣彼中所需者多市以往既至館伴田氏亦中國)
　(人留飲帳中善與語相得因以所齎遺之館伴喜明/日善謁額森亦大有所遺額森亦喜善因詰之曰太)
　(上皇帝朝太師遣貢使必三千人嵗必再賚金幣載/途背盟見攻何也額森曰奈何削我馬價予帛多剪)
　(裂前後使人往多不歸又減嵗賜善曰馬價非削也/太師馬嵗増而不忍拒故㣲省之太師自度價比前)
　(孰多帛剪裂者通事為之即太師貢馬有劣弱貂或/敝豈大師意耶貢使多至三四千人有為盜或犯他)
　(法故自亡去中國留之何用賞賜惟據現在數浮于/人則不與非減也額森屢稱善善見額森辭色和因)
　(曰太師再攻我屠戮數十萬太師部曲寧無損今還/上皇和好如故中國金帛日至不亦美乎額森曰上)
　(皇歸何以處之善曰天位已定難以再移知院巴延/特穆爾勸額森留善而遣使要復上皇位額森懼失)
　(信不可乃引善見上皇設燕奉餞額森自彈琵琶妻/妾奉酒令善生善辭上皇曰太師命坐則坐善叩頭)
　(少坐即起周旋其間額森顧左右曰有禮巴延等亦/各設宴畢額森築土臺坐上皇臺上率妻妾部長羅)
　(拜臺下上皇行額森送數十里遣知院/帥兵衛送而自下馬伏地慟哭良乆去)
詔議迎上皇禮
　(初廷臣聞上皇將還欲奏請奉迎都御史王文厲聲/曰公等謂上皇來耶額森不索土地金帛而遽送還)
　(耶衆素畏文皆愕然不決而罷及是果得還乃詔禮/部議迎上皇禮尚書胡濙具議以上傳㫖以一輿二)
　(馬迎于居庸闗至安定門易法駕給事中劉福言禮/太薄帝曰昨得上皇書具言迎駕禮宜從減省朕豈)
　(得違之羣臣乃不敢言㑹千户龔遂榮為書投髙穀/而匿其名言奉迎宜厚主上當避位懇辭而後受命)
　(如唐肅宗迎上皇故事穀袖之入朝與王直朝濙等/共觀之直曰此禮失而求諸野也濙欲以聞王文不)
　(可而給事中葉盛已奏之有詔索書濙等因以書追/且言肅宗迎上皇禮正可倣行帝不悦曰苐從朕命)
　(無事紛更乃遣太常少卿許彬至宣府翰林侍讀商/輅至居庸迎上皇時帝索遂榮書所從得甚急遂榮)
　(自縳詣闕言之下詔/獄坐遣乆之得釋)質實(劉福建安人龔遂榮淮安/人業盛字與中崑山人許)
　(彬字道中/寧陽人)
上皇至京師入居南宫赦
　(上皇至自東安門入帝迎拜上皇答拜相持泣各述/授受意推遜良乆帝遂送上皇至南宫百官隨入行)
　(朝見禮赦天下詔詞有曰禮惟有隆而無替義則以/卑而奉尊雖未酬復怨之私姑稍遂厚倫之願先是)
　(李實使上皇言于上皇曰南歸後當引咎自責上皇/滋不悦及至宣府僅命許彬草勅諭羣臣而已復辟)
　(後實竟/斥為民)質實(南宫在禁垣之巽隅亦有首門二門以/及兩掖門即所稱小南城者是也二門)
　(内亦有前後兩殿旁有兩廡其他離宫以/及圓殿皆天順間所増飾者非初制也)
以刑部侍郎江淵兼翰林學士入内閣預幾務
　(時苗𠂻罷以淵代之初淵與徐珵同官侍講珵倡議/南遷為太監金英叱出踉蹌至左掖門淵適至迎問)
　(之珵曰以吾議南遷不合也于是淵入具陳固/守之䇿遂見知超擢刑部侍郎及是參與機務)質實
　(江淵字世/用江津人)
御經筵
　(御史許士逹言經筵舊典毎月不過初六十六二十/六三日如遇寒暑又援例停止一暴十寒聖學何以)
　(有成正統間上下䝉蔽無敢言者釀成大患陛下知/之矣願陛下于經筵之外日召儒臣講論經史驗之)
　(于古㑹之于心以應無/方之變帝優詔褒答)質實(許士逹/歙縣人)
九月南京吏部尚書魏驥南京國子監祭酒陳敬宗致
仕
　(初驥為吏部侍郎端慎勁直王振方凌虐公卿獨嚴/重驥稱先生尋調南京進尚書至是以請老至京大)
　(學士陳循驥門生也請問曰公雖位冢宰未嘗立朝/願少待事在循輩而已驥正色曰若為輔臣當為天)
　(下進賢才不得私一座主退語人曰渠以朝廷事如/一已事祇為私謀安得善終竟致仕去敬宗在官方)
　(嚴率下立教條革陋習六館士千餘人毎升堂聴講/設饌㑹食整肅如朝廷先是以秩滿入都王振欲致)
　(之不可得㑹應天巡撫周忱亦在京振知其與敬宗/善今通意敬宗曰吾為諸生師表而私謁中官何以)
　(對諸生忱退謂振曰陳公倔强未可以勢力致顧善/書法公試以禮幣求書彼來謝或可致耳振遂貽文)
　(錦羊酒求書程子四箴敬宗書訖署名而已返其幣/終不往見以故在南太學十七年不調及是與驥同)
　(引年致仕家居不輕出有被其容接者莫不興起驥/在籍二十餘年衣布糲食不殖生産事兄教諭驥雖)
　(耄益恭教子孫孝弟力田講明理學以朂後進所行/動應理法蕭山故多水患有宋時縣令楊時湖隄遺)
　(蹟驥増脩螺山石巖諸塘堰/捍江湖興湖利鄉人賴之)質實(蕭山唐置明屬紹興/府今因之螺山在)
　(蕭山縣東南二十里石巖/在蕭山縣西南十二里)
冬十一月禮部尚書胡濙請令百官賀上皇生日不許
　(上皇生日禮部請令羣臣詣/延安門行朝賀禮帝命免行)
十二月濙又請明年正旦百官朝上皇于延安門亦不
許
　(自是嵗為始詔皆免行給事中林聰欲上疏言之葉/盛謂曰今上孝弟上皇盛徳兩宫帖然安静若益以)
　(言則涉衆易疑恐無中生有反為非便聰乃止御史/盛㫤目盛曰已不為而乂阻人為之耶盛曰此大事)
　(當熟慮惟安與/静久長之道也)質實(林聰字季聰寧徳/人盛㫤吳江人)
　　發明(監國而即改元奉迎而不譲位景帝之攘為/己有乆假不歸之意形迹已自顯然即使儀)
　　(文禮節曲意尊崇且恐無以共白于天下乃生日/既不稱賀元辰復不許朝徒以逼已生嫌竟至百)
　　(寮禮絶何忍而為此耶葉盛軰恐疏爭開釁/固為彌縫苟且之圖然亦有以深窺其隠矣)
(辛/未)二年春正月令軍民輸納者世襲武職
　(都給事中金逹疏諫不聴其後給事中曹凱言近輸/豆四千石以上得授指揮彼受禄十餘年費已償矣)
　(復令世襲是以生民膏血養無功子孫而彼所息長/無窮也乞自今惟令帶俸不得任事帝然之今已授)
　(者如故未就/者悉如凱言)質實(曹凱字宗/元益都人)
度天下僧道
　(先是僧道三年一度帝特詔停之至是太監興安以/皇后㫖度僧道五萬餘人于謙上言今四方多流徙)
　(之民三邊缺戰守之士度僧/道太多恐乖本末帝不省)
二月帝詣國子監行釋奠禮
　(禮既成帝升御座祭酒蕭鎡講尚/書天聰明章辭㫖敷暢帝甚嘉之)質實(蕭鎡字孟/勤泰和人)
吏部郎中李賢上中興正本䇿
　(其日有十曰勤聖學顧箴警戒嗜慾絶玩好慎舉措/崇節儉畏天變勉貴近振士風結民心帝深嘉納命)
　(翰林寫置左/右備省覽)質實(李賢字原/徳鄧州人)
以星變修省
　(欽天監奏土星逆行太㣲垣此上天垂象伏望日新/聖徳仍飭文武羣臣各加修省帝曰上天仁爱垂象)
　(示警朕當省悔五府六部都察院/翰林院其計議寛䘏條例以聞)
夏四月遣都督僉事孫安守備獨石
　(初額森入犯獨石等八城俱殘毀議者欲棄之于謙/曰棄之則不但宣府懐來雖守京師不免動揺乃薦)
　(安授以方畧率兵守之安招士卒修城堡/飭戰具弔死問傷流亡復業八城遂完)質實(八城/獨石)
　(馬營雲州鵰鶚赤城龍門/李家莊長安嶺凡八城)
　　發明(明代邉患一失于割廣寧以畀三衛再失于/棄開平而守獨石若更棄八城則藩籬盡失)
　　(根本為之動揺矣議者可謂無識幸于謙力排衆/論特以孫安鎮守之兼授以方畧據龍門之闗募)
　　(屯田之士且戰且守而八城復完不/然委牖户子敵庭其能一日安枕耶)
五月遺衛拉特托克托布哈書
　(上皇歸後托克托布哈及額森屢使致貢上皇所亦/别有獻帝意欲絶衛拉特不復使使額森以為請尚)
　(書王直金濓胡濙等皆言絶之恐啟釁帝曰遣使有/前事適以滋釁爾曩入冦時豈無使耶因敕額森曰)
　(前者使往小人言語短長遂致失好朕今不復遣而/太師請之甚無益也太師使朕皆優禮厚給之顧亦)
　(須少人賞賚乃得從厚至是托克托布哈使又至送/還帥掠招撫使髙能等請通好直等復相繼言之帝)
　(曰使臣不遣朕志素定/巧享其使而以書報之)
復以楊洪鎮守宣府
　(時宣府總兵官朱謙卒于鎮乃命洪復鎮宣府從子/能信充左右叅將洪奏言臣既佩印充總兵官而兄)
　(子能都督同知信都督僉事俱充叅將子俊右都督/管三千營一門父子同握重兵盛滿難居乞賜臣休)
　(致或調能等他鎮不許居數月以疾召還京卒洪/乆居宣府御軍嚴肅士馬精强為一時邊將冠)
六月戊辰朔日當食不見
　(欽天監言是月邜初/刻日當食至期不見)
秋七月京師地震
　(癸丑夜京師地震自北而/南八月壬申南京地亦震)
八月復午朝
　(自永樂初舉午朝後漸罷不行給/事中葉盛疏請復之帝即報可)
冬十月免山西被災税糧
　(凡一百八萬/二千餘石)
十二月廣通王徽煠陽宗王徽焟謀逆廢為庶人
　(徽煠惑家人段友洪致仕都事干利賔等言謂徽煠/有異相當王天下作偽敕分遣友洪及䝉能陳添仔)
　(等以銀印金幣誘諸苗為亂封苗酋楊文伯等為侯/令發兵來攻武岡陽宗王徽焟亦與通謀友洪歸為)
　(鎮南王徽煣所執有司以聞帝廢徽煠徽焟為庶人/幽徽煠京師而錮徽焟于鳯陽䝉能率苗兵二千至)
　(武岡聞事敗叛入廣西/稱䝉王糾生苗為亂)質實(徽煠岷王楩第三子徽/焟楩第五子徽煣楩第)
　(二/子)
立團營
　(明初京營兵隸五軍都督府永樂中復置京軍三大/營于是五都督府雖仍舊制其掌府者治常行文書)
　(而已非特命不預營事及是于謙以營政乆弛京軍/分隸三營各為教令臨期徴發挑選凑撥兵將不相)
　(習請遼三營軍十萬分五營團操名曰五團營具法/五十人為隊隊有長百人兩隊有領隊官千人有把)
　(總五千人有都指揮體統相維兵將相識量敵多寡/以為調法明年十二月謙又請益兵五萬并前五營)
　(為十團營每營置都督一人都指揮三人把總十五/人指揮三十人每隊置管隊官二人仍各統以武臣)
　(内臣而謙及石亨内臣劉永誠曹吉祥往來提督其/餘軍不在團營者歸本營訓練以衛京師名曰老營)
　(由是京軍之制一變已而謙繪陣圖上進依古法而/變通之其為論甚悉帝然之命依法訓練謙號令明)
　(審目視指屈口奏悉合機/宜石亨雖大將受成而已)質實(京軍三大營一曰五/軍一曰三千一曰神)
　(機初洪武時建京衛四十有八成祖増至七十二永/樂八年征布尼雅錫哩分歩騎軍為五曰中軍左掖)
　(右掖左哨右哨既旋師仍之謂之五軍營嵗調中都/山東河南大寧兵更畨上京師隸之是外又有十二)
　(營圍子手營及㓜官舍人營之屬悉附五軍營中此/五營之部也已得邉外降丁三千立營分五司一掌)
　(執大駕龍旗實纛勇字旗負御寳及兵仗局什物上/直官軍一掌執左右二十隊勇字旗大駕旗纛金鼔)
　(上直官軍一掌傳令營旗牌御用監盔甲尚冠尚衣/尚履什物上直官軍一掌執大駕勇字旗五軍紅盔)
　(貼直軍上直官軍一掌殺虎手馬轎及前哨馬營上/直明甲官軍隨侍營隨侍東宫官舍遼東備禦曰還)
　(官軍此三千營之部也已征交阯得火器法立營肄/習謂之神機營營有中軍左石掖如五軍又因得都)
　(督譚廣馬五千匹置營名五千掌操演火器及隨駕/䕶衛馬隊官軍此神機營之部也三營各提督以内)
　(臣武臣居常五軍肄營陣三千肄巡哨神機肄火器/大駕征行則大營居中五軍分駐步内騎外騎外為)
　(神機神機外為長圍周二十里而樵採其中三大營/之制如此按明兵志謙請于諸營選勝兵十萬分十)
　(營團練于謙傳云擇精鋭十五萬人分十營團練其/説互殊考明實銀景泰三年十二月癸巳謙與石亨)
　(議選五軍神機三千等營精鋭官軍十五/萬分為十營則謙傳為得實而兵志誤也)
以禮部侍郎王一寧祭酒蕭鎡並兼翰林學士入内閣
預機務
　(鎡先代李時勉為祭酒元年以老疾辭國子生三千/人叩闕請留帝允之至是與一寧並以本官兼學士)
　(入内閣一寧軟熟希世鐥學問該博而性猜/忌遇事多退避二人在位皆無所樹立云)質實(王/一)
　(寧仙/居人)
額森弑其主托克托布哈
　(托克托布哈娶額森姊生子額森欲立之托克托布/哈不從額森亦疑其與中國通將害己遂治兵相政)
　(托克托布哈敗走額森追殺之収其妻子遣使獻㨗/且貢馬于謙上言額森雖悔過攄誠遣使入貢而罪)
　(大惡極終不可容今其君臣自相仇殺是天授我復/仇之機臣請統團操軍馬分往宣府大同討賊帝不)
　(從/)
(壬/申)三年春二月户部尚書金濓有罪下獻尋釋之
　(舊制秋糧輸米有折収銀布者夏税輸麥有折收絲/絹者帝即位詔免景泰二年税糧三之一濓檄有司)
　(但減米麥其銀布絲絹㣲如舊學士江淵以告帝詰/貴户部濓言未嘗追徵給事中李侃等請追問有司)
　(奉何明文濓恐事敗乃言絲絹銀布詔書未載今國/家多用若概免國計何資于是給事中御史劾濓失)
　(信于民為國歛怨且訐其隂事帝欲宥之言官力爭/遂下都察院獄三日釋之削太子太保改工部吏部)
　(尚書何文淵言理財非濓不可遂復還/户部濓上疏自理乞骸骨帝慰留之)質實(給事中/御史訐)
　(濓隂事按明實録濓奏臣被御史給事中劾臣充生/員時為盜出妻葢永樂七年臣因妻兄董英盜臣財)
　(物告官將英枷決妻亦休出又言臣往福建時母死/不臨及還又不發喪盖臣以軍務至重不敢以私廢)
　(命後䝉取回奏/乞奔喪不允)
三月詔錦衣衛官訪事
　(初王振亂政以指揮馬順理衛事流毒天下帝既即/位廷臣極言官校緝事之弊帝切責其長令所緝送)
　(法司有誣罔者重罪之于時官校為之歛戢及是帝/欲隂察外事乃命指揮同知畢旺董司偵訪而錦衣)
　(衛官漸/用事矣)
夏五月廢皇太子見深為沂王立子見濟為皇太子
　(帝即位後乆欲以見濟代太子而難于發言遲回乆/之太監王誠舒良為帝謀先賜陳循髙榖白金各百)
　(兩江淵王一寧蕭鎡商輅半之用以緘其口然猶未/發也㑹廣西土目黄􁨐以私怨戕其弟思明土知府)
　(􁨑并减其家巡撫李棠以聞下有司治其事􁨐􁨐父/子入獄􁨐急使其黨千户袁洪至京師行賂有教其)
　(迎合帝意者乃上疏請易太子其疏曰太祖百戰以/取天下期傳之萬世往年上皇輕身禦冦駕䧟北庭)
　(冦至都門幾喪社稷不有皇上臣民何歸今且踰二/年皇儲未廷臣惟人心易摇多言難定爭奪一萌禍)
　(亂不息皇上即循遜譲之美欲全天叙之倫恐事機/叵測反覆靡常萬一羽翼長養權勢轉移委爱子于)
　(他人寄空名于大寳階除之下變為冦讐肘腋之間/自相殘蹙此時悔之晚矣乞與親信文武大臣宻定)
　(大計以一中外之心絶覬覦之望疏入帝曰萬里之/外乃有此忠臣即下廷臣議且令釋􁨐罪于是禮部)
　(尚書胡濙集羣臣㑹議衆相顧莫敢發言惟都給事/中李侃林聰御史朱英以為不可尚書王直亦有難)
　(色太監興安厲聲曰此事不容已即以為不可者勿/署名毋得首䑕持兩端羣臣皆唯唯署議于是濙等)
　(上言陛下膺天明命中興邦家統緒之傳宜歸聖子/黄􁨐奏是制曰可禮部具儀擇日以聞遂簡置東宫)
　(官及是更封太子為沂王立見濟為太子詔曰天佑/下民作之君實遺安于四海父有天下傳之子斯固)
　(本于萬年大赦天下命百官朔望朝太子賞諸親王/公主及邉鎮文武内外羣臣有差乂加賜循等諸閣)
　(臣黄金各五十兩東宫公孤官皆兼/支二俸而􁨐罪竟得釋且赦其子云)質實(黄􁨐以私/怨殘其弟)
　(􁨑按明實録廣西思明府土官知府黄􁨑致仕子鈞/已代為知府􁨑庶兄都指揮使􁨐欲殺釣代以已子)
　(􁨐守偹潯州托言徵兵思明府令其子糾衆結寨于/府三十里外夜馳至府襲殺􁨑一家支解􁨑及釣甕)
　(瘞後圃仍歸原寨明日乃入城詐發哀遣人報􁨐捕/賊以掩其迹方殺􁨑時􁨑僕福童得免走訴憲司乃)
　(以事聞􁨐疏出衆皆驚愕謂必有教之者或疑侍郎/江淵後粤人邱濬入翰林曰此易辨也廣西紙與京)
　(師紙異索􁨐奏視之果廣西紙其疑乃白思明唐羈/縻州元為思明路明為思明土府屬廣西布政司)
　(本朝改屬大平府雍正九年改為思州土州/李棠字宗楷縉雲人朱英字時傑桂陽人)
廢皇后汪氏立妃杭氏為皇后
　(帝初欲易太子獨汪后不可曰如監國之/稱何帝不從后以太子杭妃所生遂讓焉)質實(皇后/杭氏)
　(錦衣衛指/揮使昱女)
封上皇子二人為王
　(封見清為榮王/見淳為許王)質實(見清上皇第二子萬宸妃生封/榮王天順復辟後改封徳王居)
　(徳州復改濟南見淳上皇第四/子王惠妃生封許王明年卒)
官顔孟二氏子孫各一人
　(命禮部取顔孟子孫長而賢者各一人至京官之遂/以顔希惠孟希文並為翰林院五經博士子孫世襲)
　(未幾以希惠非嫡子/乃改官其兄子議)質實(顔希惠復聖五十九代孫/孟希文字士煥亞聖五十)
　(六代孫顔/議字定伯)
六月建大隆福寺
　(時太監興安用事佞佛甚于王振請帝建大隆福寺/費數十萬明年三月工成帝剋期臨幸禮部郎中章)
　(綸諌河東鹽運判楊浩除官/未行亦上章言之帝乃止)質實(大隆福寺在大興/縣東大市街之西)
　(北章綸字大經樂/清人楊浩濟南人)
河決沙灣
　(河自正統十三年經由沙灣決口入海運道口益淺/澀帝勅山東河南巡撫都御史洪英王邏協力合治)
　(積數月無功時議者謂沙彎以南地髙水不南入運/河請别引水以灌運甚或言沙灣水湍急投以石鐵)
　(冲浮若羽非人力可為宜設齊醮符咒以禳之帝心/甚憂命工部尚書石璞往治而加河神封號璞至濬)
　(渠自黒洋山至徐州以通漕而沙灣決口如故遣中/官黎賢阮洛御史彭誼助之乃于沙灣築石隄以禦)
　(決河開月河二引水以益運河且殺其決勢隄既成/璞還朝至是大雨浹旬河復決沙灣北岸四十餘丈)
　(旁近地皆渰没詔英督有司修築及冬工甫竣明年/正月河又決新塞口之南至四月決口甫塞五月大)
　(雷雨又決沙灣北岸掣運河水入鹽河漕舟盡阻帝/復命璞往乃鑿一河長三里上下通運河而于決口)
　(築壩截之令新河運/河俱可行舟以濟漕)質實(石璞字仲玉臨漳入洪英/福建懐安人王暹字景陽)
　(浙江山隂人彭誼/字景宜東莞人)
秋七月殺内使王瑤
　(御用監阮浪侍上皇于南宫上皇賜浪鍍金繡袋及/鍍金刀各一浪以與瑶錦衣指揮盧忠見之醉瑶酒)
　(而竊之上變言浪傳上皇命以袋刀結瑶圖復位帝/震怒下浪瑶詔獄窮治之忠筮于術者仝寅寅以大)
　(義折之且曰此大凶兆死不足贖忠懼佯狂以冀免/商輅及中官王誠言于帝曰忠病風無足信不宜聴)
　(妄言傷大倫帝意少解乃并下忠獄坐以/他罪謫廣西立功錮浪于獄而瑶竟磔死)
八月王一寧卒
　(一寧之入閣也以中官王誠輩嘗受業私相/援引遂致顯逹非士論所與也及是卒于官)
九月江淵以母喪起復
　(初侍讀學士倪謙遭喪淵薦謙為講官謙遂奪哀至/是御史周文言淵引謙正為今日地帝以事既處分)
　(不問詔自今羣/臣遭喪毋濫保)質實(倪謙字克/讓上元人)
閏九月開處州銀塲
　(時浙民乞復開/銀塲鎮守浙江)
冬十月以左都御史王文入内閣預機務
　(時王一寧既卒閣中尚有五人陳循髙穀江淵蕭鎡/商輅也循最寵任穀與循不相能以文彊悍欲引文)
　(自助乃請増閣員循舉其鄉人蕭維禎榖舉文文方/巡視江淮以得中官王誠助遂召入閣二品大臣入)
　(閣自文始文既居政府反與循比/而不附穀人謂穀自生一敵云)質實(明史職官志/都察院左右)
　(都御史正二品王文時為左都御史始以二品入閣/考明直閣諸臣表翰林入内閣自解縉始加少保入)
　(内閣自楊士竒始都御史入内閣自王文始明朝重/冢宰雖内閣歴二三十年不領吏部尚書内閣之領)
　(吏部尚書亦自文始内閣兼太子太保左都御史吏/部尚書翰林學士者亦自文始于時陳循則户部尚)
　(書翰林學士少保太子太傅華葢殿大學士文淵閣/大學士髙穀則工部尚書翰林學士少保太子太傅)
　(謹身殿大學士東閣大學士且兼五官矣以故體統/尊于三公而内閣之望益隆蕭維禎名兆以字行廬)
　(陵/人)
十一月己未朔日有食之
于謙辭總督軍務不許
　(帝知謙深凡所陳奏無不從而謙亦每事抒忠直陳/無隠由是人多忌之方敵初退都御史羅通劾謙上)
　(功不實且言韓信起自行伍禳苴㧞于寒㣲宜博搜/將士中如信苴者與議軍事若今腰玉珥貂皆苟全)
　(性命保爵禄之人未足與議也意葢詆謙與石亨輩/謙疏辨且乞罷請通指薦韓信禳苴其人者廷臣共)
　(留謙又謂通志在滅賊無他帝兩解之及論徳勝之/功石亨功不如謙而得世侯内媿疏薦謙子冕詔召)
　(赴京師謙辭不允冕至謙言國家多事臣子義不得/顧私恩且亨位大將不聞舉一幽隠拔一行伍微賤)
　(以禆軍國獨薦臣子于公議得乎臣于軍功力杜僥/倖決不敢以子監功亨大恚既立團營亨與謙共事)
　(亨縦恣謙毎裁抑之亨恨甚疏辭總兵不許謙上言/祖宗朝本無總督邇因邊事孔棘命臣兼領此一時)
　(之宜非經乆之法即今敵情不定將任冝専臣見石/亨累奏辭職以臣為之軒輕也豈可以臣之駑鈍使)
　(亨不得行其志乞解臣總督軍務俾亨專任其事帝/亦不允通與亨皆謙所薦舉顧前後齮齕之而言者)
　(復捃摭不已諸御史屢以深文彈劾賴帝力持之謙/畧得盡其所施設然謙故性剛負才氣遇事冇不如)
　(意輒拊膺嘆曰此一腔熱血竟灑何地視諸選耎大/僚勲臣貴戚意頗輕之故憤怨者益衆  謙嘗留宿)
　(直廬不還私第素病痰疾作景帝遣興安舒良更畨/往視聞其服用遇薄詔令上方製腸至醯菜畢備又)
　(親幸萬嵗山伐竹取瀝以賜或言寵謙太過興安等/曰彼日夜分國憂不問家産彼去令朝廷何處更)
　(得此/人)
遣使撫輯畿内山東山西流民
　(先是五月河南流民復業者計口給食五/年至是畿内山東山西迯民復賦役五年)
十二月額森使來廷臣請遣使報之不許
　(額森自弑托克托布哈後屢使貢馬至是復遣使賀/來年正旦尚書王直等請遣使答之詔兵部議于謙)
　(言臣職司馬知戰而已行人事非所聞帝從謙言遣/使議乃罷既而洗馬劉定之言北庭遣使宜敕羣臣)
　(公議不當但委兵部葢和戰皆所以待敵而兵部必/不以和為請猶巫醫皆所以治病而巫者必不以樂)
　(為言各䕶其所短而欲見其所長也詔下羣臣更議/給事中路璧以遣使有五不可帝以璧議為是使卒)
　(不/遣)質實(劉定之字主静永/新人路璧安福人)
(癸/酉)四年春二月以土酋黄􁨐為前軍都督府同知
　(勅􁨐馳驛至京召見便殿以􁨐有機謀勇畧命治前/府事賜第居京師後天順復辟􁨐間自殺發棺戮其)
　(屍捕其子震誅之或云/懐獻太子卒􁨐仰藥死)
三月鳯陽淮徐饑巡撫僉都御史王竑振之
　(鳯陽淮安徐州大水道殣相望竑不待報輒開倉振/之山東河南饑民亦相率就食竑以徐州廣運倉有)
　(餘積欲發以振典守中官不可竑曰民旦夕且為盜/若不吾從脱有變吾先斬若然後自請死耳中官憚)
　(竑名不得已從之竑乃自劾專擅罪因言廣運所儲/僅支三月請令死罪以下得入粟贖帝從其議復命)
　(禮部侍郎鄒幹齎帑金馳赴聴竑便宜竑乃躬自巡/行散振不足則令沿淮上下商舟量其大小出米作)
　(粥以食饑民又勸富民出米麥穀粟而以銀錢絹布/參之分給被灾之家全活二百一十餘萬賦牛種及)
　(招撫復業者七萬九千餘户他境流移安輯者萬六/百餘家病者給藥死者具槥鬻子女者贖而歸之還)
　(籍者子道里費民忘其饑頌聲大作歌曰生我者父/母活我者巡撫初竑奏淮揚饑帝憂甚及得竑自劾)
　(疏喜曰好都御史不然饑死我百姓矣于是尚書金/濓大學士陳循等頌竑功就進左副都御史時濟寧)
　(亦饑帝命南京户部尚書沈翼賫帑三萬往振散給/僅五千金餘歸之京庫竑劾翼奉使無狀請以銀易)
　(米備振/從之)質實(鄒幹字宗盛餘杭人/沈翼字克敬山陽人)
開建寧銀塲
　(時浙江銀塲既開户部奏福建建寧銀塲與之相連/亦請併開故從之命少監戴細保提督後孫原貞又)
　(奏臣覆視各銀塲親臨各坑見坑路深逺礦脈細微/亦有堅石深泉之處實難開煎伏望仍前封閉俟嵗)
　(豐民富時徐/議其事乃罷)
夏四月始令生員納粟為國子生
　(命各布政司及直𨽻府州縣學生員輸粟八百石于/臨清東昌徐州振濟者入監讀書循資出身尋減三)
　(百石以胡濙言遂罷初洪武中監生與薦舉人材參/用故其時太學生最盛迨薦舉既廢進士日重而監)
　(生漸輕至是納粟例開不乆即止然其後或遇嵗荒/或因邊警或大興功作率據前例行之而軍民子弟)
　(亦得援生員之例以入監謂之民生亦謂/之俊秀或竟謂之例監而監生日益輕矣)
六月吏部尚書何文淵下獄尋釋之
　(文淵自吏部侍郎進尚書協王直理部事銓選多私/御史練綱等言直素行本端為文淵及侍郎項文曜)
　(等所㒺宜按問其罪帝雖宥文淵等然頗以綱為直/及是給事中林聰等劾文淵憸邪左庶子周旋疏言)
　(具枉聰等攻益力并劾旋御史曹凱復廷爭之遂與/旋俱下獄文淵素善太監興安聰疏中有囑托内臣)
　(語安請帝詰主名時安方用事聰終不敢斥言乃釋/文淵命致仕文淵前議易儲嘗言父有天下傳之子)
　(閣臣草詔即用其語後天順復/辟或傳朝廷逮捕遂自經死)質實(項文擢字應昌/淳安人周旋永)
　(嘉/人)
秋八月額森自立為汗
　(額森廹脅諸部東踰烏梁海西及赤斤哈宻遂自立/為汗以其次子為太師遣使致書稱大元特克紳逹)
　(罕未曰添元元年詔廷臣議報書所稱給事中林聰/以為但勅諭来使不必報書安逺侯柳溥以為宜仍)
　(稱太師郎中章綸以為可稱衛拉特王而府部大臣/則僉言宜從北俗稱為汗帝從大臣議書稱衛拉特)
　(汗賜/之)
冬十月以徐有貞為左僉都御史治沙灣決河
　(有貢即徐珵以倡議南遷為太監興安金英所叱乆/不得遷因諂事陳循以玉帶遺之且用星術言公帶)
　(將玉矣無何循果加少保大喜會太子立因引為右/諭徳時少保于謙方為帝所倚任凡用人多宻訪之)
　(謙珵屬謙門下士遊説求國子祭酒謙為言于帝帝/曰此議南遷者耶為人傾危將壊諸生心術珵不知)
　(謙之薦之也以為沮已深怨謙循揣帝惡珵告珵曰/若第更名無為内家習知庶可希進用遂改名有貞)
　(及是河決沙灣已六年矣隨築隨決前後遣王永和/石璞等治河皆無功璞所鑿新河雖成帝恐不能乆)
　(令璞且留處置而命廷臣舉一人以專治/沙灣衆共推有貞乃擢僉都御史以往)
十一月皇太子見濟卒
　(諡懐/獻)
(甲/戌)五年春正月命江淵等撫輯山東河南兩淮軍民
　(時山東河南雨淮大寒人畜多凍死巡撫都御史王/竑上言比年饑饉洊臻人民重困頃冬春之交雪深)
　(數尺淮河抵海冰凍四十餘里人畜僵死萬餘弱者/鬻妻子强者肆刼敚衣食路絶流離載塗陛下端居)
　(九重大臣安處廊廟無由得見使目擊其狀未有不/為之流涕者也陛下嗣位以來非不敬天愛民而天)
　(變民窮特甚者臣竊恐聖徳雖修而未至大倫雖正/而未篤賢才雖用而未収其效邪佞雖屏而未盡其)
　(類仁愛施而實惠未漙財用省而上供未節刑罸寛/而寃獄未伸工役停而匠力未息法制頒而奉行或)
　(有更張賦税免而有司或仍牽制有一於此皆足以/干和召變伏望陛下修厥徳以新厥治欽天命去祖)
　(宗正倫理篤㤙義戒逸樂絶異端斯修徳有其誠矣/進忠良逺邪佞公賞罰寛賦税節財用戒聚歛却貢)
　(獻罷工役斯圖治有其實矣如是而灾變不息未之/有也帝褒納之命閣臣江淵偕平江侯陳豫撫輯山)
　(東河南兩淮軍民并敕内外/臣工同加修省陳弭灾之道)
三月減國子生額
　(監生二千餘人俱仰給官廪以户部侍/郎孟鑑言留年深者千餘人餘放歸)質實(孟鑑字/克明傅)
　(野/人)
命學士王文撫恤揚州及蘇常諸府
　(尚書儀銘以江南北積雪沍寒死亡載道奏請振恤/帝得奏即馳勅江淵王竑振淮北而命閣臣文振揚)
　(州及蘇常諸府先是正統以來蘓松常鍞四府糧自/兑運外毎四石折白金一兩民以為便後户部仍徵)
　(米輸淮徐凡一百餘萬石率三石而致一石民多/破家文以便冝停之發米振饑民三百六十餘萬)質
　實(折白金按州縣嵗賦自起運兌運外糧四石折銀/一兩解内承運庫謂之金花銀事詳英宗正統元)
　(年儀銘字子新/髙宻人智之子)
夏四月壬午朔日有食之
五月下禮部郎中章綸御史鍾同於錦衣衛獄
　(先是懐獻太子既卒綸與同偕朝語及沂王皆泣下/因與約疏請復儲㑹定州獲北諜言額森使偵京師)
　(將以秋初大舉深入同聞之上疏抗論時政遂及復/儲事其畧曰近得賊諜言額森使偵京師及臨清虚)
　(實期秋初大舉深入直下河南臣聞之不勝寒心而/廟堂大臣皆恬不介意臣草茅時聞寺人搆惡戕戮)
　(直臣劉球遂致廷臣箝口假使當時犯顔有人必能/諌止上皇之行何至有䝉塵之禍陛下赫然中興鋤)
　(奸黨旌忠直命六師禦敵于郊不戰而三軍之氣自/倍臣謂陛下方且鞭撻四裔坐致太平奈何邊氛甫)
　(忠瘡痍未復遂生侈心失天下望伏願取鑒前車厚/自奮厲又言父有天下固當傳之于子乃者太子薨)
　(逝足知天命有在臣竊以為上皇之子即陛下之子/沂王天資厚重足令宗社冇托伏望擴天地之量敦)
　(友于之仁蠲吉具儀建復儲位實祖宗無彊之休又/言昔嘗命將帥各陳方畧經旬踰時互相委責及石)
　(亨栁溥有言又不過庸人孺子之計平時尚爾一旦/有急將何策制之夫禦敵之方莫先用賢陛下求賢)
　(若渇而大臣顧排抑之所舉者率多親舊富厚之家/即長材屈抑孰肯為言朝臣欺謾若此此臣所以撫)
　(膺流涕為今日妨賢病國者醜也疏入帝不懌下所/司議寕陽侯陳懋吏部尚書王直等請帝納其言因)
　(引罪求罷帝慰留之越數日章綸亦疏言復儲并陳/修徳弭灾事其大者謂内官不可干外政佞臣不可)
　(假事權後宫不可盛聲色又言孝弟者百行之本願/陛下退朝後朝謁兩宫皇太后修問安視膳之儀上)
　(皇君臨天下十有四年是天下之父也陛下親授册/封是卫皇之臣也上皇傳位陛下是以天下讓也陛)
　(下奉為太上皇是天下之至尊也陛下與上皇雖殊/形體實同一人伏讀奉迎還宫之詔曰禮惟加而無)
　(替義以卑而奉尊望陛下允蹈斯言或朔望或節旦/一幸南宫率羣臣朝見以展友于之情極尊崇之道)
　(更請復汪后於中宫正天下之母儀還沂王於儲位/定天下之大本帝得疏遂大恕時日已暝宫門閉傳)
　(㫖自門隙中出立執綸及同下詔獄榜掠慘酷逼引/主使及交通南宫狀頻死無一語會大風揚沙天地)
　(晝晦獄得稍緩令錮之而方同下獄禮部郎孟圯者/亦疏言復儲事帝不罪  進士楊集上書于謙曰奸)
　(人黄􁨐獻議易儲不過為逃死計公等遽成之今同/等又下獄脱諸人死杖下而公等坐享崇髙如清議)
　(何謙以書示王文文曰書生不知忌諱/要為有膽當一官處之乃以集知安州)質實(安州金/置元屬)
　(保定路明屬保定府今因之鍾同字世/京吉安永豐人孟圯閩人楊集常熟人)
　　發明(方黄􁨐疏請易儲之時景帝遂議立見濟其/時如林聰朱英輩夙以亮直表節亦竟不能)
　　(爭及見濟既卒儲位未定綸與同二人豈不知奏/不濟必死然激於忠義遂慷慨不能自已其志洵)
　　(可與劉球爭烈矣彼分金受餌諸臣當國/家大事畏首畏尾曽無所補救殊多愧耳)
烏梁海三衛乞居大寧城不許
　(額森虐使三衛逼徙其部落於黄河穆納地三衛不/能堪其酌竒里瑪格根特穆爾等亡歸請得近邊屯)
　(駐因乞居大寧廢城/于謙以為不可乃止)質實(竒里瑪舊作乞兒蠻格根/特穆爾舊作革干帖木兒)
　(今並/改)
秋八月減兩京課鈔
　(時以鈔法不行今兩京市肆園埸税悉納鈔户部按/月征之商民以為病或閉户不敢市易拔圖蔬伐果)
　(木以避之給事中陳嘉猷言兩京根本重地軍民尤/宜加恤豈可當嵗歉之時興擾民之政從使鈔法通)
　(而民已不聊生矣詔/蔬果等暫免納鈔)質實(陳嘉猷/餘姚人)
九月免蘇松常揚杭嘉湖漕糧
　(共免二百/餘萬石)
冬十月額森為阿拉所殺
　(額森既弑托克托布哈自立為汗恃其强日益驕恣/荒於酒色阿拉為額森知院求為太師曰主人衣新)
　(衣幸以故衣賜臣不許阿拉怒額森忌阿拉欲討之/恐不勝乃自遣其子守西畨召阿拉二子從先鴆殺)
　(其次子阿拉懼詐言烏梁海盜馬請召還其長子合/擊之額森先使賽堪逹通二王與俱臨行觴焉中途)
　(阿拉長子亦中鴆死阿拉益怨紿賽堪逹通前渡川/自後率部落三萬攻額森數其三罪曰漢兒血在汝)
　(身托克托布哈王血在汝身烏梁海血亦在汝身天/道好還血在我矣額森無以應約明日與戰退而與)
　(巴延特穆爾等議帳中有阿拉故部曲三人事額森/乆額森不之疑因共趨帳中拔所佩劔刺額森殺之)
　(并殺巴延時穆爾等賽堪王聞變領七千人躡之既/知額森死棄衆去為其下所殺而逹通王領其人馬)
　(西奔未幾韃靼部保喇者復殺阿拉奪額森母妻并/其玉爾求托克托布哈子穆爾格爾立之號小王子)
　(自是衛喇特遽衰額森諸子窮依哈宻部衆分散而/保喇與其屬瑪拉噶等皆雄視部中韃靼勢復熾)
　質實(按額森既亡數傳至博汗其世次不可考博汗/生子曰烏琳台巴丹太師遂統部落是為準噶)
　(爾之始舊保喇舊作孛來穆爾格爾舊作麻兒可兒/瑪拉噶  作毛里孩又傅汗舊作孛汗烏琳台巴丹)
　(舊作烏林台/巴靼今俱改)
十二月貶都給事中林聰為國子監學正
　(聰遇事敢言為執政大臣所嫉王文尤惡之㑹聰甥/陳和為教官欲得近地便養文嗾御史黄溥等劾聰)
　(下廷訊至專擅選法當斬胡濙不肯署稱疾不朝者/數日帝遣興安問疾濙曰老臣本無疾前日議事驚)
　(悸至今不寧耳安問何為曰諌官有小罪而欲殺之/所以悸也安入告髙穀亦力言之聰乃得釋貶國子)
　(監學/正)質實(黄溥弋/陽人)
(乙/亥)六年春正月以江淵為工部尚書
　(淵在内閣好議論每為同官所抑意忽忽不樂㑹于/謙以病在告詔推一尚書協理部務衆佯推淵淵欣)
　(然不辭屬商輅草奏陳循王文宻示以石兵江工四/字淵在旁方知也比詔下改工部尚書石璞于兵部)
　(而以淵代璞/淵大失望)
雨木冰
　(癸酉曉刻四方濃霧既而成霜/附木自是日至丁丑凡五日)
二月命太監王誠同法司録囚
　(時中外繫囚有至十餘年者帝以灾變命/誡㑹法司審録之由是得減免者甚衆)
夏四月丙子朔日有食之
韃靼遣使入貢
　(穆爾格爾遣使貢馬駝禮部言迤北未有/君長請量減賞賜詔從舊給之以慰其心)
五月帝禱雨南郊
　(以兩畿及各/省旱蝗也)
予太監王誠等錦衣衛世職
　(命太監王誠姪敏舒良弟玉張永兄琮郝義/姪安王勤姪賢俱為錦衣衛帶俸世襲百户)
六月以宋儒朱子九世孫挺為翰林院五經博士世襲
　(尋復以宋儒程頥十七代孫克仁周敦/頤十二代孫冕俱為世襲博士奉祀事)質實(朱挺字/益齡朱)
　(子九世孫世居福建建安縣之紫霞洲程克仁程子/十七代孫世居嵩縣之六渾周冕周子十二代孫其)
　(先道州人熈寧中周子𦵏母江州子孫因家廬山蓮/花峯下按克仁冕之授博士事在景泰七年五月時)
　(又以福建僉事吕昌奏増祀黄幹/蔡沈劉爚真徳秀于朱文公祠)
閏六月兩畿湖廣水
　(遣官省/視振䘏)
徐有貞治沙灣決口成
　(有貞至張秋上治河三䇿一置水門一開支河一濬/運河議既定督漕都御史王竑以漕渠淤淺滯運請)
　(急塞決口帝勑有貞如竑言有貞守便宜言臨清河/淺舊矣非因決口未塞也漕臣但知塞決口為急不)
　(知秋冬雖塞來春必復決徒勞無益臣不敢邀近功/詔從其言有貞乃踰濟汶沿衛沁循大河道濮范相)
　(度地形水勢上言河自雍而豫出險固而之夷斥水/勢既肆由豫而兗土益疎水益䮇而沙灣之東所謂)
　(大洪口者適當其衝於是決焉而奪濟汶入海之路/以去諸水從之而洩隄以潰渠以淤澇則溢旱則涸)
　(漕道由此阻然驟而堰之則潰者益潰淤者益淤今/請先疏其水木勢平乃治其決決止乃濬具淤於是)
　(設渠以疏之起張秋金堤之首引而西南百里踰范/暨濮又上而西北經澶淵以接河沁内倚古金堤以)
　(為固外恃梁山泊以為泄又置上下二閘以節宣之/凡河流之旁出不順者築九堰以障之堰各長萬文)
　(崇三十有六尺厚什之柵木絡竹實之石而鍵以鐵/凡五百五十餘日而工成賜其渠名廣濟由是河水)
　(不東衝沙灣而北出濟漕乃濬漕渠北至臨清南抵/濟寜建閘於東昌者八水道以平先是有貞始興工)
　(有謂河決宜塞不宜疏者帝遣中使即問有貞出二/壺而穿其一為五竅注水其中五竅者先涸中使還)
　(報乃決用其䇿及工將竣江淵請遣中官偕文武大/臣督京軍五萬人往助役有貞言京軍一出日費不)
　(貲今泄口已合決堤已堅但用沿河民夫自足集事/乃止自沙灣之決垂十年至有貞治之決口始塞阿)
　(鄄曹濮間旧出沮洳者百數十萬頃山東河患少息/然亦㑹黄河南趨徐吕東流漸殺故有貞得奏厥功)
　(云有貞之初築决口也下木石則皆若無者有貞思/数日忽悟曰此下殆有龍窟耶吾有以制之矣乃鎔)
　(鐵下之不移時而決口塞有貞事竣還帝厚勞之尋/復命巡視漕河明年秋山東大水河隄多壊惟有貞)
　(所築如故有貞乃修舊隄決口自臨清至濟寕水/患悉平還朝帝召見奬勞有加進左副都御史)質
　實(按有貞疏上三䇿一置水門畧曰臣聞水之性可/使通流不可使堙塞禹鑿龍門闢伊闕為疏導計)
　(也故漢武堙瓠子終弗成功漢明疏汴河踰年著績/今談治水者甚衆獨樂浪王景所述制水門之法可)
　(取蓋沙灣地土皆沙易致坍决故作壩作閘皆非善/計請依景法損益其間置閘門於水而實其底令髙)
　(常水五尺小則拘之以濟運大則疏之使趨海則有/通流之利無堙塞之患矣一開支河畧曰几水勢大)
　(者宜分小者宜合分以去其害合以取其利今黄河/勢大故恒衝決運河勢小故恒乾淺必分黄水合運)
　(河則有利無害請度黄河可分之地開廣濟河一道/使水大不至泛溢為害小亦不至乾淺以阻漕運其)
　(一則濬運河請復陳瑄舊制置撈淺夫挑深河道以/利漕運沁河源出沁州沁源縣東北羊頭山西南流)
　(合水峪河又西南流合湱河又南流逕縣東又南流/合青龍河又西南流合西川河又南流合大南川又)
　(南流入平陽府岳陽縣界范縣春秋晉范武子采邑/漢置范縣明屬濮州  本朝雍正十三年改屬曹州)
　(府金隄在今東阿縣平鎮南連夀張縣界參差隆起/延亘鄆濮俗稱始皇隄漢文帝時河決酸棗東潰金)
　(隄即此澶淵在今大名府開州西梁山泊在今夀張/縣東南七十里梁山下乆湮廣濟渠西起張秋金隄)
　(通壽張之沙河至于范濮以逹河沁渠口即通濟閘/也八閘在今東昌府龍灣及魏家灣迤南阿鄄曹濮)
　(謂東阿甄城曹州濮州也東阿漢縣後漢分置榖城/縣北齊廢入東阿明洪武八年移東阿縣治于故穀)
　(城屬東平州初本朝雍正十三年改屬泰安府鄄城/隋縣明洪武  省縣入濮州故城在州東二十里)
　　發明(沙灣之決在正統十三年維時陳留大水漲/夏決金村黒洋秋决新鄉入柳樹口漫曹濮)
　　(抵東昌衝張秋潰壽張沙灣由是壊運道東入海/而徐吕二決遂淺澁理其事者先後如王永和洪)
　　(英王暹石璞彭誼趙榮輩竭力修治而沙土易壊/隨築隨決迄無成功有貞獨建三策用疏而不用)
　　(塞㑹是時黄河亦南趨徐吕下流日有漸殺之勢/可謂因利集事顧有貞以河決改名詭進始得仔)
　　(肩其事詐以取/功何足齒哉)
太白晝見
　(帝即位後大白常畫見至是御史倪敬盛㫤杜宥黄/讓羅俊汪清以灾異頻仍請罷齊僧輟游宴止興作)
　(寛直臣之囚疏入帝不懌未幾都御史蕭維/禎考察其屬諭令去之遂黜敬等為典史)質實(倪/敬)
　(字汝敬無鍚人社宥江隂人黄讓/無湖人羅俊安福人汪清固始人)
八月杖南京大理少卿廖莊於闕下謫為驛丞復下禮
部郎中章綸御史鍾同於獄同死綸仍錮獄
　(先一年莊在南京疏言臣曩見上皇遣使冊封陛下/毎遇慶節必令羣臣朝謁東廡今上皇在南宫願陛)
　(下時時朝見或講論家法或商㩁治道嵗時令節命/羣臣朝見以慰上皇之心又言太子者天下之本上)
　(皇諸子陛下之猶子也宜令親儒臣督書䇿以待皇/嗣之生使天下臣民曉然知陛下有公天下之意疏)
　(入不報及是莊以事至京詣東角門朝見帝憶前疏/大恕命杖八十謫定羌驛丞左右言事皆由鍾同倡)
　(實罪魁帝乃封巨梃就獄中杖同及綸各百同竟死/綸死而復甦繫如故是年刑科給事中徐正請間言)
　(事亟召入乃言上皇臨御嵗乆沂王嘗位儲副天下/臣民仰戴不宜居于南宫宜遷置所封之地以絶人)
　(望别選親王子育之宫中帝驚愕大怒立叱出之命/謫逺仕已復得其滛穢事遂謫戍鐵嶺衛又御史髙)
　(平亦言南城多樹事巨測遂盡伐之時盛暑上皇嘗/倚樹憇息及樹伐得其故大懼至天順復辟後正平)
　(皆伏誅贈同大理寺左丞釋綸于獄命内侍檢綸前/疏不得内侍從旁誦數語帝嗟嘆再三擢禮部侍郎)
　質實(定羌城在河州南九十里廖莊字安止吉水人/按明實録莊上疏在五年七月鍾同之上疏也)
　(策馬出馬伏地不肯起同叱曰吾不畏死爾奚為者/馬猶盤辟再四乃行同死馬長號數聲亦死徐正吴)
　(江人髙平/里籍未詳)
濬京師城河
　(備兩/潦也)
冬十一月以方瑛為平蠻將軍討湖廣叛苗
　(初庶人巖煠既廢其家人䝉能竄入苗中為亂詐作/妖書糾生苗三萬餘攻龍里新化銅鼔諸城官軍屢)
　(勦不能克至是帝命瑛為平蠻將軍尚書石璞總督/軍務率京軍討之時諸苗酋多與能相應合衆攻平)
　(溪衛都指揮鄭泰以火鎗擊能能被鎗賊舁還寨而/死餘賊流刼武同分䧟藕塘諸寨勢尚熾已而瑛進)
　(駐沅州分三道一自清浪一自平溪一自鎮逺㑹于/賊境破鬼板等一百六十餘寒䝉能餘黨以次平)
　質實(新化明守禦所今為長官司屬黎平府銅鼓明/衛今為錦屏縣屬黎平府平溪明衛今為玉屏)
　(縣屬思州府清浪明衛/今為清溪縣屬思州府)
(丙/子)七年春二月皇后杭氏崩
　(諡肅/孝)
三月天鼔鳴
　(辛巳夜無雲西/南方有聲如雷)
夏四月彗星見
　(彗東北見於胃其光芒或長數丈或長丈餘自是/月至于六月凡兩月餘及十二月又復見於畢宿)
五月勅内外羣臣修省
　(以星變/故也)
六月𦵏肅孝皇后
河決開封
　(時河南大雨決開封河南/彰徳三府田廬渰沒無算)
秋七月兩畿山東河南大水
　(自夏至秋大雨不止/諸水並溢髙地大餘)
以工匠蒯祥陸祥為工部侍郎
　(蒯祥以木工陸祥以石工俱累擢太僕/寺少卿至侍郎仍督工匠時稱匠官)
八月浙江江西湖廣旱
裁冗官
　(帝以官多擾民勅吏部等議裁革于是省參政三/參議二副使五僉事二同知以下一百五十餘員)
九月賜大學士王文陳循子俱明年㑹試
　(自設科以來輔臣子弟少登第者是秋文子倫循子/瑛應順天鄉試被黜文循搆考官劉儼黄諌欲殺之)
　(臺省譁然髙穀言于帝曰大臣子與寒士競進已不/可況又不安于命欲殺考官可乎帝命翰林院禮部)
　(覆閟貢士巻有優于倫瑛者有相等者有不及者勉/徇二人意命其子一體㑹試而心薄之于是六科給)
　(事中言宋范質為相其從子求遷秩質作詩戒之韓/億之子維舉進士以父執政不就廷試方之陳循王)
　(文賢不肖何如也況應試者十八百有竒而中式者/百三十五人倘一概援例求進是壊科目之制矣循)
　(等所行乖悖乞正/其罪詔姑貸之)質實(劉儼字宣化吉水人/黄諌字廷臣蘭州人)
追諡宋丞相文天祥侍郎謝枋得
　(從巡撫江西僉都御史韓雍之/請諡天祥曰忠烈枋得曰文節)
冬十月振江西饑
十二月振畿内山東河南水災
免被災税糧並蠲逋賦
　(是年凡免天下税糧計米麥二/百四十五萬四千二百餘石)
帝有疾
　(癸亥帝不豫罷/明年元旦朝賀)
　
　
　
　
　
　
　
　
　
　
　
　
　
　
御定資治通鑑綱目三編卷十一
欽定四庫全書
御定資治通鑑綱目三編卷十一
　(起丁丑明英宗天順元年/盡甲申明英宗天順八年)凡八年
(丁/丑)八年(英宗睿皇帝/天順元年)春正月羣臣請立太子不許
　(帝不豫儲位未定中外憂擢百官問安左順門太監/興安出謂曰公等皆朝廷股肱耳目不能為社稷計)
　(日日徒問安何益衆嘿然都御史蕭維禎副都御史/徐有貞退語諸御史曰若皆知安意否僉曰安謂早)
　(請建儲耳維禎有貞曰然乃謀請復沂王為太子議/于朝大學士王文曰今只請立東宫安知上意誰屬)
　(學士蕭鎡曰沂王既退不可再也于是共請建元良/為太子維禎舉筆曰我欲更一字乃更建為擇笑曰)
　(吾帶亦欲更也疏進詔曰朕偶有寒疾十七日當早/朝所請不允時羣臣見疏中有早擇元良語遂喧傳)
　(文與中官王誠等/謀召取襄世子云)質實(景㤗八年為英宗睿皇帝天/順元年按是年正月壬午英)
　(宗復辟丙戌改元天順今依朱子綱日書唐中宗及/分注睿宗例大書景㤗八年而以天順元年分注其)
　(下左順門蕪史明制午門居中向南者曰皇極門即/奉天門也左曰宏政門即東角門也右曰宣治門即)
　(西角門也向西曰歸極門即右順門也向東曰/㑹極門即左順門也襄世子襄王瞻墡子祈鏞)
武清侯石亨右副都御史徐有貞等以兵迎上皇于南
宫遂復位以有貞入内閣預機務下少保兵部尚書于
謙及大學士王文于獄
　(先是帝輿疾宿南郊齋宫召石亨至榻前命攝行祀/事亨見帝疾甚退與都督張軓左都御史楊善及太)
　(監曹吉祥謀立太子不如復上皇可邀功賞軓吉祥/等然之以告太常卿許彬彬曰此不世功也彬老矣)
　(無能為徐元玉善竒策盍與圖之元玉徐有貞字也/亨軓遂夜至有貞家有貞大喜曰須令南城知此意)
　(軓曰已隂達之矣冇貞曰必得審報乃可亨軓去十/六日夜亨軓與吉祥矯太后制復㑹有貞所輒曰報)
　(得矣計將安出有貞乃升屋歩乾象亟下曰時在今/夕不可失相密語人不聞計定倉皇出有貞焚香祝)
　(天與家人訣曰事成社稷利不成門族祸歸人不歸/鬼矣㑹明日帝將視朝門早啟有貞以三鼓即至朝)
　(房亨軓等率羣從子弟家兵混同守禦官軍入天色/晦㝠軓等惶或有貞趣行軓顧曰事濟否有貞大言)
　(曰必濟進薄南宫城毁垣壊門而入見上皇于燭下/上皇問故衆俯伏合聲請豋位乃揮兵士進輦皆驚)
　(戰莫能舉有貞率諸人助挽以行忽天色明霽星月/開朗上皇顧問有貞等為誰各具職官姓名對至東)
　(華門門者拒弗納上皇曰我太上皇也遂入至奉天/門升座時百官咸待漏闕下忽聞南城呼譟震地咸)
　(失色須臾鳴鐘鼓有貞出號于衆曰太上皇帝復位/矣趣入賀百官震駭入謁上皇曰卿等以景㤗皇帝)
　(有疾迎朕復位其各官任事如故羣臣呼萬嵗方景/帝聞鐘鼓聲大驚問左右曰于謙耶既知為上皇連)
　(聲曰好好上皇御文華殿命有貞以右都御史兼學/士入内閣預機務召陳循等與有貞草詔諭羣臣日)
　(中御奉天殿即位于謙甫聼宣諭畢即班執之與/大學士王文太監王誠舒良張永王勤同下獄)質實
　(南郊齋宫在正陽門外圜丘之西前正殿後寢殿傍/有浴室四闈墻垣以深池環繞之東西懸太和鐘每)
　(郊祀候駕起則鐘作登壇即止禮畢升駕又聲之張/軓祥符人河間王玉之子定興王輔之弟陳汝言潼)
　(闗衛/人)
以太常寺卿許彬大理寺卿薛瑄為禮部侍郎兼翰林
學士入内閣預機務
　(帝自衛喇特還彬至宣府奉迎帝命草諭羣臣勅遣/祭土木陣亡官軍以此受知于帝及是遂與瑄同入)
　(閣帝聞瑄學行數召對于便/殿所陳皆闗君徳帝甚重之)
改元大赦
　(告即位于宗廟陵寢詔天下曰朕昔恭膺天命嗣承/大統十有四年民物康阜衛喇特之變朕念宗社生)
　(靈親率六師以庶弟郕王監國不意兵律失御乗輿/被遮豈期監國之人遽攘當宁之位皇天悔禍冦賊)
　(革心奉朕南還既無復辟之誠反為幽閉之計族廢/皇儲爰立已子惟天不佑未久而亡杜絶諌諍愈益)
　(執迷矧失徳之良多致沉疾之難療朝政不臨人心/共憤今月十七日朕為公侯駙馬伯及文武羣臣六)
　(軍萬姓之所擁戴請命于聖母皇太后祗告天地社/稷宗廟復即皇帝位其改景㤗八年為天順元年大)
　(赦天下咸與維新詔/辭徐有貞所撰也)
録奪門功
　(封石亨忠國公張軓太平侯輗攵安伯楊善興濟伯/進徐有貞兵部尚書予太監曹吉祥等錦衣衛世職)
　(有貞意未慊數請于亨曰願得冠例注從兄後亨入/言之尋封武功伯太監興安見有貞等俱邀封賞言)
　(于帝曰當日若附和南遷不知置陛下于何地又安/有奪門耶帝不應後給事御史皆劾安與王誠舒良)
　(等為黨逆宜同罪帝宥之但罷其司禮/監職時中官坐誅者衆安僅獲免云)質實(側注武/弁也張)
　(輗河間王玉次/子軓之兄也)
殺于謙王文籍其家
　(先是徐有貞石亨等既定議迎復有貞恐亨等中變/乃詭辭以激亨曰于謙王文己遣人迎襄世子矣又)
　(曰帝已知君謀將于十七日早朝執君亨大懼謀遂/決及是謙文已下獄有貞與亨等嗾言官劾謙文謀)
　(迎外藩入繼大統命鞫于廷文抗辨曰召親王須用/金牌信符遣人必有馬牌内府兵部可騐也辭氣俱)
　(壯謙笑曰亨等意耳辨何益都御史蕭維禎曰事出/朝廷不丞亦難免遂文致其詞以意欲二字傅㑹成)
　(坐謀逆律當寘極刑奏上帝猶豫未忍曰于謙實有/功有貞曰不殺謙此舉為無名帝意遂决薛瑄力言)
　(于帝乃減一等改斬棄謙等于市籍其家家屬戍邊/有教諭吾豫言謙罪當族所舉文武大臣並懬誅部)
　(議持之而止千户白琦又請榜謙等罪示天下一時/希㫖取寵者率以謙為口實云謙性忠孝才畧開敏)
　(自遭寇變忘身憂國敵先後入犯卒不能逞保全社/稷皆謙功也為有貞及亨輩所嫉遂及于難死之日)
　(陰霾翳天朝野寃之指揮多喇者本𨽻曹吉祥部下/以酒酹謙死所痛哭吉祥怒抶之明日復酹慟如故)
　(都督同知陳逵感謙忠義收遺骸殯之踰年始歸葬/杭州逵故舉將材出李時勉門下者也謙之籍也家)
　(無餘貲惟正室鐍鑰甚固啟視則皆上所賜蟒衣劍/器諸物也皇太后初不知謙死比聞嗟悼累日帝既)
　(而悔/之也)質實(吾豫開化人多喇䝉古降人陳逵/六合人  多喇舊作朶兒今改)
戍陳循江淵于鐵嶺衛斥蕭鎡商輅為民
　(徐有貞既入閣欲盡攬事權遂佐石亨輩撼去諸閣/臣循雖素有徳于有貞亦弗恤也先是王文等請建)
　(東宫景帝不允王直胡濙將繼奏請復立沂王為太/子推輅草疏以曰暮未及上而亨已迎帝復辟疏章)
　(留禮部侍郎姚夔所帝即位復召輅與髙穀入便殿/温㫖諭之命草復位詔亨密語輅赦文不須别具條)
　(欵輅曰舊制也不敢易亨不悦亨與有貞嗾言官劾/循等朋奸遂并及輅下之獄輅上書自愬言復儲疏)
　(在禮部可覆騐不省及是與鎡/並斥為民而戍循淵于鐵嶺衛)質實(姚夔字大/章桐廬人)
罷巡撫提督軍務
　(石亨惡文臣節制武臣言于帝罷之時王竑巡撫江/北改浙江參政石亨張軓輩追論竑擊殺馬順事除)
　(名編管江夏居半嵗帝于宫中得竑疏見正倫理篤/思義語感悟顧左右曰竑所奏多為朕也命還河州)
　(勅有司/善視之)質實(江夏隋縣明為武/昌府治今因之)
尚書王直胡濙致仕
　(直年七十有八濙年八十有一皆以老乞休並賜金/幣給傳歸  直性嚴重不苟言笑及與人交恂恂如)
　(也在翰林二十餘年稽古代言編纂紀注之事多出/其手洊為侍郎以次當入閣楊士竒不欲也長吏部)
　(凡十四年既告歸時從諸佃僕耕蒔擊鼓唱歌諸子/孫更迭奉觴上夀直嘆曰曩西楊抑我令不得供事)
　(我不能無望然使我在□今上復辟當不免遼陽之/行安得與汝曹為樂哉後六年卒年八十有四濙節)
　(儉寛厚喜怒不形于色能以身下人在禮部久表賀/祥瑞以官當首署名人因謂其善承迎厯事六帝立)
　(朝垂六十年及歸有三弟年皆七十餘鬚眉皓白燕/樂一室遂明其堂曰夀愷又七年卒年八十有九)
殺昌平侯楊俊
　(俊初守永寧懷來聞額森欲奉上皇還密戒將士毋/輕納及駕還又言是將為禍本至是張軓輿俊不協)
　(言于朝遂徴/下獄坐誅)質實(永寧城在今延慶州東四十里明/永樂中置永寜縣尋于縣置衛今)
　(並/廢)
二月廢景㤗帝仍為郕王遷之西内
　(以太后制廢之遂歸西内皇太后吴氏復號宣廟賢/妃削肅孝皇后杭氏位號改稱懷獻太子為懷獻世)
　(子欽天監掌監事湯序請革除景㤗年號帝不從歌/初正統二年京師旱街巷小兒為土龍禱雨拜而)
　(曰雨帝雨帝城隍土帝雨若再來還我土地説者謂/雨帝者與帝也帝弟同音城隍者郕王再來還土地)
　(者當復辟也/至是果騐)
罷團營
　(初范廣副石亨提督團營軍馬亨所為不法其部曲/多貪縱廣數以為言亨銜之譖罷廣止領毅勇一營)
髙穀罷
　(王文陳循等皆誅竄穀謝病帝以穀長者語廷臣曰/髙穀在内閣議迎駕及南内事嘗左右朕其賜金幣)
　(給驛舟以歸機穀為人清直持議正王文由穀薦擠/穀穀屢請解  務不許及榖既去位杜門絶賓客有)
　(問景㤗天順間事輒不應居四年卒年七/十穀位至台司敝廬瘠田僅足衣食而已)
以吏部侍郎李賢蕪翰林學士入内閣預機務
　(賢入閣位許彬薛瑄上與徐有貞/其事帝深眷之未幾進吏部尚書)
殺都督范廣
　(景㤗初張軓自貴州征苖還于謙劾其失機不可用/景㤗宥之乃銜謙既奪門復辟與石亨首謀殺謙謙)
　(素信任范廣軏與廣不相能于是誣廣黨附謙為逆/謀立外藩并論殺之籍其家  廣既被軏譛死明年)
　(春軓早朝還途中為拱揖狀左右怪問之曰/范廣也遂驚悸得暴疾及歸家月餘而卒)
郕王薨
　(謚曰戾毁所營夀陵葬金山與殀殤諸王公主墳相/屬帝欲以汪妃殉李賢曰汪妃雖嘗為后即幽别宫)
　(況妃無子所生兩女皆㓜尤可憫帝乃已以妃唐氏/等殉葬  尋沂王復儲位雅知汪妃前諌易儲事請)
　(于帝遷居舊王府得盡攜宫中所有而出與周太后/相得甚歡嵗時入宫叙家人禮性剛執一日英宗問)
　(太監劉桓曰記有玉玲瓏擊腰今安在桓言當在汪/妃所英宗命索之妃投諸井對使者曰無之已而告)
　(人曰七年天子不堪消受此數片玉耶後有/言妃出所擕鉅萬計英宗命撿取之立盡)質實(周/太)
　(后英宗妃憲宗/生母也昌平人)
　　(明史賛曰景帝當倥偬之時奉命居攝旋正大位/以繫人心事之權而得其正者也篤任賢能勵精)
　　(政治强冦深入而宗社以安再造之績良云偉矣/而乃汲汲易儲南内深錮朝謁不許恩誼恝然終)
　　(于輿疾齋宫小人乘間竊發事/起倉卒不克以令名終惜夫)
三月以袁彬為錦衣衛指揮同知
　(初帝在迤北彬周旋左右一年之内帝視彬同骨月/也南還後景㤗帝授彬錦衣試百戸至是進指揮同)
　(知賜予優渥時召入曲宴/叙患難時事歡洽如故)
復立沂王見深為皇太子
　(太子廢立葢六年矣/至是復立為皇太子)
封子四人為王
　(見潾徳王見澍秀王/見澤崇王見浚吉王)質實(見潾初名見清景㤗三年/封榮王至是改封初國徳)
　(州後改濟南成化三年就籓見澍英宗苐五子母髙/淑妃生于南宫成化六年就藩汝寜越二年卒無子)
　(封除見澤英宗第六子憲宗同母弟成化十年就藩/汝寜舊秀邸也見浚英宗第七子徳王同母弟生于)
　(南宫成化十二/年就藩長沙)
下大同巡撫年富于獄既而釋之
　(時革巡撫官富亦罷歸頃之石彪以私憾劾富逮下/詔獄帝問李賢賢稱富能祛弊帝曰此必彪為富抑)
　(不得逞其私耳賢曰誠如聖諭宜早雪之/諭問官從公鞫事果無騐乃釋之令致仕)質實(年富/字大)
　(有懐逺人本姓嚴訛為年景㤗二年春以右副都御/史巡撫大同提督軍務富一意拊循蘓困祛弊石亨)
　(等令家人領官庫銀帛糶米入邊多所乾没富首請/按治詔宥亨等抵家人罪亨所遣卒越闗抵大同富)
　(復劾亨專擅亨輸罪又劾石彪等罪/以是彪銜之明年以廷臣薦復起用)
韃靼保喇冦邊
　(帝復位即遣都督馬政等使迤北賜故巴延特穆爾/妻金幣以帝在北時巴延特穆爾敬䕶尤至也保喇)
　(遮政等執之而使使入賀且請獻玉璽帝敕之曰璽/已非真即真亦秦不祥物獻否惟爾苐毋留我使以)
　(速爾禍保喇不受命遂冦延綏都督李懋等敗殁犯/寧夏參將种興戰死又遣千騎屯大同邊外窺偏頭)
　(闗帝命石亨為將軍討之亨至邊無功而還已而冦/勢益熾邊警迭聞帝憂形于色恭順侯吴瑾侍進曰)
　(使于謙在當不令敵至此帝黙然復命安/逺侯栁溥禦之溥戰輒敗時飾小捷以聞)質實(吴瑾/䝉古)
　(人允誠孫克勤子土木之變/瑾為後拒被冦執逃歸嗣侯)
夏四月帝露禱于上帝
　(以災異數見也復命廷/臣列軍民利病以聞)
襄王瞻墡來朝
　(初帝之北狩也諸王中曕墡最長且賢衆望頗屬太/后命取襄國金符入宫不果召而瞻墡上書太后請)
　(立太子命郕王監國急募勇敢之士務圖迎復仍乞/訓諭郕王盡心輔政比書至景㤗帝已立數日矣及)
　(帝還京師居南内瞻墡復上書景㤗帝宜朝夕省問/率羣臣朝朔望毋忘恭順帝既復辟石亨等誣戮于)
　(謙王文以迎立外藩帝頗疑瞻墡尋于宫中得瞻墡/所上二書而金符固在太后閣中乃賜書召瞻墡比)
　(二書于金縢比至宴便殿特命百官朝王于館尋請/還帝親送至午門外瞻墡伏地不起帝問叔父欲何)
　(言頓首曰萬方望治如饑渴望省刑薄歛帝拱謝曰/謹受教諸王自谷府變後來朝久不許矣至是乃特)
　(行之四年復入朝六年又召以老/辭嵗時存問禮遇為諸藩所未有)
　　發明(于謙王文之死有貞軰誣以謀立外藩英宗/遂疑其屬意瞻墡及得襄王書比之金縢嫌)
　　(疑頓釋來朝禮遇特隆始終無間亦當悟獄詞迎/立之誣而謙文之寃死矣奈何甘受奸邪之誣罔)
　　(而始終不為/之辨雪哉)
釋河南按察使王概于獄
　(概初亦以被誣下獄㑹襄王入朝言于帝曰臣過汴/汴父老遮道言按察使王概賢以誣逮詔獄願皇上)
　(加察帝立出概/命為大理寺卿)質實(王概字同/節廬陵人)
振北畿山東饑
　(侍郎周瑄振北畿命都御史林聰振山東帝恐瑄聰/巡厯不能周遍復遣侍郎黄仕儁繼往聰屢請發帑)
　(帝詔徐有貞李賢議冇貞曰發帑振濟徒為里書乾/没耳賢曰慮乾没而不貸坐視民用是因噎廢食也)
　(帝卒從/賢議)質實(周瑄字廷玉陽曲人/黄仕儁四川富順人)
五月柳州千户盧忠太監高平伏誅
　(初忠為錦衣指揮誣告南宫太監阮浪傳帝命結内/使王瑤圖復位微商輅解帝幾危及是遣人收忠及)
　(平磔之市平實/與忠合謀者也)
彗星見
　(是月見于危芒長五寸指西南/至八月餘芒尚存十月復見)
下御史張鵬楊瑄等于獄并逮繫都御史耿九疇羅綺
　(初景帝不豫廷臣請立東宫不許瑄與同官約疏爭/㑹奪門事起乃已及是印馬畿内至河間民遮訢曹)
　(吉祥石亨奪其田瑄以聞並列二人怙寵専權狀帝/語閣臣李賢徐有貞曰真御史也遂遣官按覈而令)
　(吏部識瑄名將擢用吉祥聞而大懼訴于帝請罪之/不許未幾石亨自延綏還㑹彗星見掌道御史張鵬)
　(周斌等將劾亨吉祥諸違法事給事中王鉉聞之洩/于亨亨乃先與吉祥泣訴于帝誣鵬為己誅内監張)
　(永從子結黨排陷欲為報讐明日疏入帝大怒遂收/鵬及瑄御文華殿悉召諸御史擲彈章俾自讀斌且)
　(讀且對神色自若至冒功濫職帝詰之曰彼率將士/迎駕朝廷論功行賞何云冒濫斌曰此輩皆貪天功)
　(當時迎駕止數百人光禄賜酒饌名數具在今超遷/至數千人非冐濫而何帝黙然竟下瑄鵬及諸御史)
　(于獄榜掠備至且詰主使者瑄等無所引乃坐九疇/綺主謀并逮繫之論瑄鵬死餘遣戍亨等復譖諸言)
　(官帝諭吏部給事御史年踰三十/者留之餘悉調外凡三十六人)質實(給事御史調/外三十六人)
　(按明史楊瑄傳給事中何玘等十三人為州判官御/史吴禎等二十三人為知縣尋以災變得不調皆復)
　(原官張鵬字騰霄淶水入楊瑄字廷獻豐城人耿九/疇字禹範盧氏人周斌字國用昌黎人王鉉臨安人)
　　發明(英宗復辟以後舉措皆出于已私若盧忠髙/平之收磔于市猶曰以誣王瑤之罪罪之固)
　　(忠平所自取耳至楊瑄之劾曹石且嘆其為真御/史張鵬等之疏糾冐濫亦未嘗不悟其非誣而卒)
　　(下瑄鵬諸御史于獄且逮坐九疇等論死遣戍幾/若出于不得不然者周由曹石之簧鼓噂㳫而實)
　　(木英宗冇已之一念成之是磔忠平者為其禍已/也逮鵬瑄者為曹石之有徳于已也刑賞以公天)
　　(下而悉以私意行乎其間/宜紀綱之顛倒若是哉)
六月下徐有貞李賢于獄
　(有貞為曹石所引用既得志則思自異窺帝意亦微/厭二人乃稍稍裁抑之且微言其貪横狀帝亦為之)
　(動楊瑄奏劾曹石侵佔民田帝問有貞及李賢皆對/如瑄奏有詔奬瑄亨吉祥大怨恨日夜謀搆有貞時)
　(帝方眷有貞嘗屏人密語亨吉祥令小監竊聼故洩/之于帝帝驚問曰安所受此語輒對曰受之有貞且)
　(曰某日語某事外間無弗聞帝由是始疏有貞㑹張/鵬獄起亨吉祥疑諸御史論劾皆有貞主之並疑賢)
　(二人遂同至帝前具陳迎駕奪門功因曰今内閣專/權欲先除臣等不然諸御史安敢爾相與悲哭不已)
　(帝心動乃諭言官劾有貞賢圖/擅威權排斥勲舊遂並下獄)質實(曹石石亨曹吉/祥攬權恣肆當)
　(時謂之/曹石)
大風雷雨雹
　(大風震雷發屋拔木雨雹大如雞卵擊毁奉天/殿東吻正陽門下馬牌飛擲郊外都人震恐)
以災變釋徐有貞李賢及耿九疇等降謫有差
　(風雹之變曹石二家尤甚大木盡拔雹深尺餘欽天/監正湯序本亨黨亦言上天示警宜恤刑獄帝感悟)
　(乃出有貞廣東參政賢福建參政綺廣西參政九疇/江西布政司御史周斌等十二人為知縣楊瑄張鵬)
　(戍遼東賢未行以尚書王翺薦為吏部侍郎瑄鵬就/道尋遇赦還或謂二人當詣曹石謝二人不可乃復)
　(戍南/丹)質實(按御史十二人為周斌盛顒費廣張寛王/鑑趙文博彭烈張奎李人儀邵銅鄭冕陶)
　(復俱為知縣其餘當調者給事中何玘等十三人為/州判御史吴禎等二十三人為知縣南丹衛名𨽻廣)
　(西慶逺府今置南/丹州屬慶逺府)
以通政司參議兼侍講吕原入閣預機務
　(原内端外和石亨曹吉祥皆敬之每大議/事有不可據理爭未嘗諛言媚色狥人)質實(吕原/字逢)
　(源秀/水人)
禮部侍郎兼學士薛瑄致仕
　(瑄在内閣數月見石亨等用事歎曰/君子見㡬而作寧俟終日遂致仕去)
以翰林院修撰岳正入内閣預機務
　(薛瑄既去帝謀代者尚書王翺以正薦帝亦素知其/名召對文華殿正長身美鬚髯帝遙見色喜既登陛)
　(問年幾何家安在何年進士正具以對帝連稱善曰/爾年正强仕畿縣人又吾所取士今用爾内閣其盡)
　(力輔朕正頓首受命趨出㑹石亨張軓進見遇之愕/然曰何自至此比入帝曰朕今日自擇一閣臣問為)
　(誰帝曰岳正兩人陽賀帝曰但官小耳當為吏部左/侍郎兼學士兩人曰陛下既得人俟稱職加秩未晩)
　(帝黙然遂命/以原官入閣)質實(岳正字季方漷縣人正統十三年/㑹試第一賜進士及第授編修進)
　(左贊善天順初改/修撰教小内侍書)
秋七月承天門災
　(下詔罪已敕/羣臣修省)
許彬罷
　(彬牲坦率門不多浮蕩士及參政後欲謝客客競騰/謗且為石亨所忌竟不安其位出為南京禮部侍郎)
　(甫行貶陜西參/政旋乞休去)
進李賢吏部尚書兼翰林學士復入内閣預機務
　(石亨知帝嚮賢雖恨賢無如何乃佯與交驩賢亦深/自匿非宣召不入而帝益親賢顧問無虚日時帝亦)
　(厭亨吉祥驕横屏人語賢曰此輩干政四方奏事者/先造其門朕今一㫁以至公趨附者當自息賢曰願)
　(陛下制之以漸時亨吉祥猶用事賢顧忌不/敢盡言毎從容論對所以裁抑之者甚至)
謫岳正為欽州同知尋下獄杖戍肅州
　(正負氣敢言既為帝親拔益感激思自効或為匿名/書列曹吉祥罪狀吉祥怒請出榜購之帝令撰榜格)
　(正與吕原入見曰為政有體盗賊責兵部奸究責法/司豈有天子自出榜購募者且事緩之則自露急之)
　(則愈匿帝是其言遂不究石彪鎮大同遣使獻捷下/内閣問狀使者言捕斬無算不能悉致皆梟林木間)
　(正按地圖詰之曰此地皆沙漠汝梟何所其人語塞/時亨吉祥恣甚正言于帝二人權太重恐久不可制)
　(請以計間之帝許馬正出見吉祥曰忠國公常令杜/清來此何為者吉祥曰辱石公愛致誠欵耳正曰不)
　(然彼使伺公所為耳宜謝遣之因勸吉祥辭兵柄復/詣亨諭令自戢且曰上使我告公如此二人揣知正)
　(意因詣帝前免冠泣請死帝内愧慰諭之召正責漏/言正對曰臣觀二家必以謀叛滅臣欲全上恩故令)
　(早自為計耳二人聞之益怒會承天門災帝命正草/罪己詔因厯數弊政無所避亨吉祥遂搆蜚語謂正)
　(賣直訕上帝怒謫正欽州同知入閣僅二十八日耳/既行道漷以母老留家月餘復為尚書陳汝言所劾)
　(遂逮繫詔獄杖百戍肅州行至涿夜宿傳舍手拲急/氣奔且死涿人楊四辭卒酒脱正拲刳其中且厚賂)
　(卒乃得/至戍所)質實(岳正復為尚書陳汝言所劾按明史岳/正傳正嘗極言陳汝言小人今既為尚)
　(書可用盧彬為侍郎二人者俱譎悍若同事必相齮/齕乗其隙可並去之帝雖不納汝言怨之及正謫留)
　(家月餘汝言令巡校言狀并劾正嘗奪公主田遂逮/繫詔獄杖戍邊或讓正以未信而諌正曰上顧我厚)
　(懼無以報稱子奈何以諌官處我後在戍所帝念之/曰岳正倒好只是大膽正聞自為像贊述帝前語曰)
　(岳正倒好只是大膽惟帝念哉必當有感如或赦汝/再敢不敢臣嘗聞古人之言葢將之死而靡憾也其)
　(自信不囘如此然意廣才踈欲以縱横之術離間權/倖反為所噬人皆迂而惜之杜清時為都督出石亨)
　(門下後造妖言有土木掌兵權/語葢言杜也亨誅清亦流金齒)
大赦
　(以承天/門灾也)
放徐有貞于金齒
　(有貞既出石亨等憾未已必欲殺之令人投匿名書/指斥乘輿因奏云此有貞怨望使其客馬士權者為)
　(之遂追執有貞于徳州并士權下詔獄時錦衣衛都/指揮門達承亨等意痛加搒治瀕死者數四士權終)
　(無所言㑹承天門灾肆赦亨等猶慮有貞見釋乃言/于帝曰有貞自撰武功伯劵辭云纉禹成功又自擇)
　(封邑武功禹受禪為帝武功曹操始封也有貞志圖/非望帝出以示法司法司鞫于庭士權大呼曰豈有)
　(自撰誥劵露其逆謀之理耶及獄具謂有貞不能感/恩報徳乃敢玩法欺公詐為制文竊弄國柄罪當棄)
　(市為人臣欺罔戒帝以犯/在赦前免死發金齒為民)質實(馬士權秦州人博學/有氣節與有貞厚故)
　(亨輩連逮之有貞初出獄時拊士權背曰子義士也/他日一女相托有貞自齒歸士權時往候之絶不及)
　(婚事士權辭去終身不言人是以/薄有貞而重士權門逹豐城人)
九月以太常寺少卿彭時兼翰林學士入内閣預機務
　(初景帝監國時以修撰入閣尋丁母憂力辭不允明/年兵事稍息得請終制及除服景帝命供事翰林院)
　(不復與閣事至是帝特召見仍命入閣閣臣為帝親/擢者時與岳正二人而已然帝方嚮用李賢數召賢)
　(獨對而賢雅推重時退必咨之時引義爭可否或/至失色賢初小忤久之心折曰彭公真君子也)
冬十月詔為故太監王振立祠
　(初土木之難言官劾振擅權誤國或有言其在衛喇/特為敵用者振坐族誅帝復位振黨言之帝大怒謂)
　(振為敵所殺朕乃親見追責言者過實皆貶竄帝猶/念振不置復其官刻香木為振形招魂以葬建祠祀)
　(之賜額/曰旌忠)
釋建庶人文奎
　(文奎建文帝少子永樂初幽中都號為建庶人帝憐/其無罪久繫欲釋之問李賢賢頓首曰此堯舜用心)
　(也天地祖宗實式慿之帝意遂決即鳯陽賜室宇奴/婢月給薪米聽嫁娶出入文奎繫時方二嵗至是已)
　(五十七出見牛馬/亦不能識未幾卒)
十二月封太監曹吉祥養子欽為昭武伯
　(帝復辟後吉祥以司禮監總督大營養子欽/從子鉉鐸􁀙皆官都督至是欽進封昭武伯)
(戊/寅)二年春正月兵部尚書陳汝言有罪下獄
　(汝言附曹石由郎中驟進尚書陰險貪墨邊將皆出/其門得賄無筭始善徐有貞尋與曹石共儕之既而)
　(又欲去曹石以自固亟于帝前陳二人過惡二人聞/之大怒嗾言官劾之遂下獄籍其家贓數十百萬帝)
　(召大臣入視曰于謙終始景㤗朝被遇若一身死無/餘貲汝言官未久何多耶因連稱好于謙者三亨等)
　(俛首流汗/不能對)質實(言官劾汝言按明實録時六科十三/道劾汝言受總兵官楊能石彪等賄)
　(賂不貲專擅選調其弟琰理殊無功次冒升鎮撫與/都指揮盧旺結為心腹僭居駙馬第宅私役工匠千)
　(餘人造舎違式及諸不法事請正邦刑廷議汝言及/旺當斬琰理罷職能等當究治上命固禁汝言及琰)
　(理旺充軍能/等姑宥之)
上皇太后尊號
　(初岷王徽煣請上皇太后尊號禮部以非本朝故事/乃止已而尚寶司少卿錢溥謂陳汝言曰復辟之初)
　(非奉太后詔誰敢提兵入禁令論功行賞無虚日而/母后徽號未加寧非闕典汝言以聞帝大悦㑹汝言)
　(敗未及行至是問李賢曰此莫大之孝也遂上尊/號曰聖烈慈夀皇太后明代宫關徽號自此始)質
　實(錢溥字原博/松江華亭人)
二月開雲南福建浙江銀塲中官市雲南珍寶
　(司禮監太監福安奏雲南福建浙江舊有銀礦悉令/採辦煎銷上納京庫近年或採或止國用不足請如)
　(舊制遣官開場煎辦又請内官于雲南/等處出庫收買黄金珍珠寶石從之)
夏四月太子始講學于文華殿
　(自後日在殿之東廂即所謂左春坊也帝/退朝御文華殿閲章奏故令太子居此)質實(明史/職官)
　(志左春坊大學士左庶子左諭徳各一人左中允左/賛善左司直郎各二人左清紀郎一人左司諌二人)
　(右春坊坊亦如之司經局洗馬一人校書正字各二/人詹事掌統府坊局之政事以輔𨗳太子少詹事佐)
　(之凡入侍太子與坊局翰林官番直進講尚書春秋/資治通鑑大學衍義貞觀政要諸書前期纂輯成章)
　(進御然後赴文華殿講讀講讀畢率其僚屬以朝廷/所處分軍國重務及撫諭諸蕃恩義陳説于太子)
復設巡撫官
　(時廷議復設廵撫官乃命戸部侍郎年富巡撫山/東僉都御史程信葉盛李秉巡撫遼東兩廣大同)質
　實(程信字彦實其先休寧人家河間李秉字執中曹/縣人秉持法公正總兵官不樂言其專擅帝尋召)
　(還以譖下/獄斥為民)
五月徴江西處士吴與弼至授左諭徳不拜
　(石亨知衆諭不容欲引賢者為已重謀于李賢賢或/稱與弼學行亨即屬賢草疏薦之帝遣行人曹隆齎)
　(璽書加束帛徵與弼赴闕比至帝問賢與弼宜何官/賢對曰宜以宫僚侍太子講學遂授左春坊左諭徳)
　(召見文華殿顧語曰聞處士義髙特行徴聘對曰臣/草茅賤士本無髙行陛下垂聼虚聲又不幸有犬馬)
　(疾束帛造門臣慙被異數匍匐京師今年且六十八/矣實不堪供職帝曰宫僚優閒不必辭賜文綺酒牢)
　(遣中官送館次謂賢曰此老非迂濶者務令就職時/帝眷良厚而與弼再三辭疏稱學術荒陋苟冒昧狥)
　(禄且必曠官詔不許乃請以白衣就邸舎假讀秘閣/書帝曰欲觀秘書且勉授職令賢諭意與弼留京師)
　(二月遂以疾篤請賢終叩其所以不就之故謂勅書/崇重聘以伊傅禮意當大用而以宫僚無事慮不得)
　(即行其志故不受賢為言于帝請曲從放還始終恩/禮以光矌舉帝然之賜勅慰勞賚銀幣復遣行人送)
　(還令有司月給米二石與弼歸/上表謝陳崇聖志廣聖學等事)質實(吴與弼字子傳/崇仁人年十九)
　(見伊洛淵源録慨然向慕遂罷舉子業讀四子五經/洛閩諸録不下樓者數年正統景㤗間屢薦不起歎)
　(曰宦官釋氏不除而欲天下治平難矣至是徴至闕/與弼初至李賢以賓師禮事之推之上座編修尹直)
　(至令坐于側直大愠出即謗與弼作瑣綴録以譏之/言與弼為石亨跋族譜自稱門下士又布衣陳真晟)
　(于天順二年詣闕上程朱正學纂要不報歸聞與弼/方講學欲就之過南昌張元禎止之宿與語大推服)
　(曰斯道自程朱以來惟先生得其真如與弼者不可/見亦不必見也石亨譜世固未有見之者後顧允成)
　(論之曰此好事者為之與弼歸知府張璝謁見不得/大恚募人代其弟投諜訟與弼立遣吏攝之大加侮)
　(慢始遣還與弼知非弟意友愛如初元禎不知始末/遣書誚讓有上告素王正名討罪語與弼應聘之招)
　(議猶宋儒楊時也成化五年與弼卒年七十九學者/稱康齋先生伊直字正言太和人陳真晟字䀲徳漳)
　(州鎮海衛人自號漳南布衣張元禎字廷祥/南昌人張璝番禹人顧允成字季時無鍚人)
嚴自宫之禁
　(初石亨等收留自宫之人至是乃自首其大名等府/金吾等衛軍民人等凡自宫者亦各自投首帝俱宥)
　(其罪發南/海子藝蔬)質實(南海子即飛放泊在大興縣南永定/門外二十里元史兵志冬春之交親)
　(幸近郊縱鷹隼摶撃以為遊豫之度謂之飛放方輿/勝覽下馬飛放泊在大興正南廣四十頃又北城店)
　(黄埃店俱有飛放泊廣三十頃明/一統志南海子舊為下馬飛放泊)
秋八月詔修一統志
　(帝諭李賢彭時吕原曰朕欲覽天下輿圖之廣我文/祖太宗嘗命儒臣未究厥緒景㤗間雖有成書繁簡)
　(失當卿等尚折衷精要繼成初志于/是命賢等為總裁官書成凡九十卷)
冬十月李賢請罷錦衣官校刺事不許
　(帝慮廷臣黨比欲知外事倚錦衣官校為耳目由是/指揮使門遼僉事逯杲俱得幸而杲更强鷙帝尤委)
　(任之杲遣校尉偵事四方所至官吏震恐多進聲伎/貨賄以求免雖親藩亦然無賄者輒被逮每逮一人)
　(必破數大家四方奸民詐稱校尉乗傳縱横/無所忌賢請撤還帝不許于是其勢益張)質實(逯/杲)
　(安平/人)
十一月免山東秋糧
　(免濟南東昌兖州青州四府所屬被/灾秋糧共五十一萬一千三百餘石)
(己/邜)三年春正月保喇犯安邊營總兵官石彪楊信擊敗之
　(先是彪備敵大同擊斬巴圖王搴其旗封定逺伯既/而充總兵官禦冦寧夏至是保喇以二萬騎入犯安)
　(邊營彪與延綏總兵官彰武伯楊信擊之連戰皆捷/斬其平章郭勒齊追出塞轉戰六十餘里復大敗之)
　(生擒四十餘人斬首五百餘級獲馬駝牛羊二萬餘/為西北戰功第一都督僉事周賢都指揮李鑑俱殁)
　(于陣捷聞進彪為侯彪既屢立戰功與亨/並封公侯勢盛而驕多行不義馴至于敗)質實(安邊/營在)
　(榆林府定邊縣東北有新舊二營相去六十里令以/新營并入舊營設都司駐守周賢滁州人中流矢死)
　(贈都督同知令巴圖王/舊作把秃王  改正)
二月採珠廣東
　(遣御史吕洪同内官往廣東雷/州亷州採州從太監福安奏也)質實(亷州唐置元路/明府今因之吕)
　(洪平陽/縣人)
幸太監曹吉祥宅
　(吉祥以奪門功得帝寵遂幸其宅時有百户李成者/善謔稱沙狐狸随迤北有功擅入内府求陞職帝怒)
　(命錦衣衛鞫之指揮僉事哈銘與額森特穆爾謀欲/脱成罪伺帝幸吉祥宅乃報額森特穆爾先期往候)
　(比至奏言成有功監禁乞宥帝問知事由哈銘命錦/衣衛監之後録奏罪囚乃降銘副千户調發貴州衛)
　(差/操)質實(貴州衛在貴陽府治西隅明洪武中置今/廢  額森特穆爾舊作也先帖木兒今改)
　　發明(人君幸臣工第史策每艷稱之以為榮遇然/亦不僅見也閣寺之徒豈能邀帝臨之盛典)
　　(吉祥與養子欽統領兵權家多蔵甲不一二年後/即有逆謀英宗懵然罔覺尚欲幸其私宅觀哈銘)
　　(等預期伺謀則知臨幸其家者非一日矣土木之/役亦以王振志在邀駕榮其鄉里致罹竒變困心)
　　(衡慮之餘猶/尚出此耶)
夏四月南和侯方瑛大破東苖
　(東苖千把豬等僭號稱王攻都勻諸衛命瑛與賛理/軍務都御史白圭合川湖雲貴軍四道擊之瑛圭兵)
　(進青崖總兵李貴進牛皮箐參將劉玉進穀種參將/李震進鬼山所向皆捷合攻石門山賊退據六美山)
　(翁受河復㑹兵大進生擒千把豬送京師磔之瑛前/後討川湖貴州諸苖克寨二千俘斬四萬餘平苖之)
　(功前此莫與比者瑛曉古兵法嘗/上練兵法及陣圖老將多稱之)質實(東苖即白苖/在貴陽府貴)
　(筑龍里諸縣界青崖一曰青巖在貴筑縣南五十里/牛皮箐形勢狹長横亘于台拱八寨古州丹江都江)
　(青江六㕔之間東西綿長一百四十餘里南北寛三/四十里周圍統計三百六十餘里今有屯田𨽻貴州)
　(丹江通判穀種寨在湖廣綏寧縣西境鬼山六美山/皆生苖之地與貴州接境石門山在貴筑縣東六十)
　(里翁受河一曰甕首河在貴定縣南大平伐司東南/二十里白圭字宗玉南宫人劉玉字仲璽磁州人李)
　(震南/陽人)
六月復命巡撫官以八月集京師議事
　(命戸部移文各巡撫以/地逺近分年赴京議事)
秋八月石彪有罪下獄
　(彪自陜西召還謀鎮大同與亨表裏握兵柄令千户/楊斌等奏保帝覺其詐收斌等拷訊得實大怒下彪)
　(詔獄令門逹鞫之得其繡蟒龍衣及違式寢牀諸不/法事罪當死遂籍彪家并逮其黨治之彪事既發言)
　(官將于朝班劾之有泄于彪者帝聞之大怒乃勅文/武大臣無故不得相往來給事中御史及錦衣官不)
　(得與文武大臣交通違/者依太祖鐡榜例治罪)質實(鐡榜明史宦官傳太祖/嘗鐫鐵牌置宫門曰内)
　(官不得干預/政事預者斬)
冬十月石亨以罪罷
　(先是亨以彪下獄大懼請罪帝慰諭之亨請盡削弟/姪官放歸田里不許法司再鞫彪言初為大同遊擊)
　(以代王増禄為已功王至跪謝自是數欵彪出歌妓/行酒彪凌侮親王罪亦當死因交章劾亨招權納賄)
　(肆行無忌私與術士講論天文妄談休咎宜/置重典帝命錮彪于獄罷亨閒住絶朝參)質實(代/王)
　(代隠王仕壥也仕壥簡王桂之孫正統十一年/桂卒其世子遜煓先卒十三年以仕壥嗣封)
詔自今章奏勿用奪門字諸冒功者黜之
　(石亨既得罪帝以奪門字問李賢賢曰迎駕則可奪/門豈可示後天位乃陛下固有奪即非順彼時亦幸)
　(成功耳萬一事機先露亨等不足惜不審置陛下何/地帝悟曰然賢曰若景㤗果不起羣臣表請復位此)
　(輩雖欲陞賞以何為功老臣耆舊依然在職何至有/殺戮降黜事致干天象招權納賄何自而起國家太)
　(平氣象豈不益盛今為此輩損削過半矣帝深然之/乃詔自今章奏勿用奪門字諸冒功得官者自首更)
　(正黜四千餘/人朝署為清)
詔霜降後録囚著為令
　(每嵗霜降後三法司㑹同廷臣/審録重囚謂之朝審遂為定制)
(庚/辰)四年春正月石亨以罪下獄二月亨瘐死石彪伏誅
　(逯杲奏亨怨望逾甚與從孫後等日造妖言且蓄養/無賴專伺朝廷動靜不軌迹已著廷臣皆言不可輕)
　(宥乃下亨詔獄坐謀叛律應斬没其家貲未幾亨瘐/死彪及後並僇于市帝初縁亨復位徳之亨無日不)
　(入見即不召必假事以進一日亨引二人侍于文華/殿帝問曰此何人亨曰此千户盧旺彦敬臣有機密)
　(事必與謀如迎請復位其功實多乃擢二人為指揮/使自是干請無虚日弟姪家人冒功錦衣者五十餘)
　(人部曲親故竄名奪門籍得官者四千餘人亨每見/出必張大其言在亨門下者得亨語即揚于衆以為)
　(聲勢朝臣奔走恐後以貨之多寡為授職美惡入之/先後為得官遅早時有朱三千龍八百之謠謂郎中)
　(朱銓龍文輩俱以賄被擢也既以宿怨殘害忠良大/獄數興廷臣側目大權悉歸于亨亨預政事所請或)
　(不從艴然見于辭色久之帝不能堪以語李賢賢曰/惟獨㫁乃可因勅左順門非宣召毋納總兵官亨燕)
　(見遂稀所請亦漸有不從者亨猶不悟恣横如故初/帝命所司為亨營第既成壯麗踰制帝登翔鳯樓見)
　(之問誰所居吴瑾侍側謬對曰此必王府帝曰非也/瑾曰誰僭踰若此帝頷之逯杲本亨所擢密受帝㫖)
　(往往伺亨所為以報而亨竟不知從子彪本以戰功/起家不籍父兄蔭然一門二公侯所蓄材官猛士不)
　(下數萬中外將帥半出其門又謀鎮大同為天下/精兵處權傾人主羣疑其有異志故遂及于禍)質
　實(按明紀事本末瞽人童先者出妖書曰惟有石人/不動勸亨舉事亨謂其黨曰大同士馬甲天下吾)
　(撫之素厚今石彪在彼可恃也異日以彪佩鎮朔將/軍印專制大同北塞紫荆闗東據臨清决高郵堤以)
　(絶餉道京師可不戰而困及保喇冦延綏帝命亨往/禦之童先又力勸亨亨曰為此不難但天下都司除)
　(代未周待周為之未晚也先曰時者難得而易失亨/不聼㑹彪敗罷亨而亨謀漸急事益露其家人上告)
　(變逮治之據此則亨不軌之謀乃其家人所發而明/史亨傳以為杲奏存考翔鳯樓在南内龍文㤗和人)
夏四月大雨雪
　(月餘/乃止)
秋七月乙亥朔日有食之
徴天下逋逃工匠
　(凡三萬八千四百餘名命吏/部銓官二十員分往督捕之)
淮水決没軍民田廬遣使振䘏
　(鳯陽府自五月連雨抵七月淮水溢決壩埂没田/廬甚多事聞命加意振䘏所決城壩以漸築之)
下工部侍郎翁世資于獄貶知衡州府
　(蘓抗等府織染局嵗造有定數帝遣内使増造綵縀/七千尺世資請減之帝怒下錦衣衛獄尋貶衡州府)
　(知/府)質實(翁世資字資/甫莆田人)
八月韃靼分道入冦
　(保喇與瑪拉噶等分三道自大同威逺西擁衆南行/總兵官李文不敢出保喇直抵雁門至代朔忻諸州)
　(肆掠帝遣都督顔彪率師至紫荆/闗馮宗至倒馬闗禦之冦稍引去)質實(威逺衛名在/大同府城一)
　(百八十里代州秦為雁門郡隋置代州明初改代縣/後仍為州屬太原府今升𨽻州忻州秦屬太原郡隨)
　(置忻州明屬太原府今升直𨽻州倒馬闗在易州廣/昌縣南七十里東南至定州二百五十里李文西番)
　(人毛瑪拉噶舊/作  里孩今改)
冬十二月釋徐有貞歸
　(有貞在金齒三年石亨敗帝謂李賢曰有貞何大罪/為石亨輩所陷耳其釋歸田里有貞既歸猶冀復召)
　(時時仰觀天象謂將星在吴益自負常以鐵鞭自隨/數起舞及聞韓雍平兩廣有功乃投鞭太息曰孺子)
　(亦應天象耶遂放浪/山水間十餘年而死)質實(韓雍字永/熙長洲人)
(辛/巳)五年春二月巡撫廣東都御史葉盛請罷採珠池從之
　(菜盛奏廣東珠池經二次採取今珠螺稀嫩須暫停/緩方得長大況雷亷等府州縣夫蜑累被廣西流賊)
　(刼殺必須大兵寧靖人力寛甦/之日方可採撈帝命戸部議行)
免山東被災税糧
　(免山東糧二/十四萬餘石)
三月免蘓松常鎮被災税糧
　(免蘓松常鎮四府/糧五十三萬餘石)
湖廣貴州總兵官李震㑹廣西軍勦猺獞悉破之
　(震從方瑛平貴東苖千把豬瑛卒即以震充總兵官/鎮湖廣貴州初李添保以逋賦逃八苖中偽稱唐太)
　(宗後擁衆萬餘僭王號建元武烈剽掠逺近震進擊/大破之添保遁入貴州鬼池諸苖中復誘苖作亂震)
　(擒送京師伏誅至是進勦猺獞皆破之長驅至/廣西㑹總兵官大克諸猺前後俘斬數千人)質實
　(李天保/麻城人)
夏五月免河南被災秋糧
　(免河南糧二/十六萬餘石)
殺弋陽王奠壏
　(初逯杲聼詗事者言誣奠壏烝母帝令奠壏兄靖王/奠培具實以聞遣官與杲按問奠培奏無其事杲按)
　(亦無實帝怒責問杲杲懼乃執如初帝竟賜奠壏母/子死焚其尸方舁尸出大雷平地水深數尺人咸以)
　(為/寃)質實(弋陽王奠壏寧/獻王權之孫)
下南雄知府劉實于獄尋死
　(實居官三十餘年亷介愛民中官過郡多邀索弗與/中官折辱之郡民大呼擁實去中官慚忿誣以罪逮)
　(下詔獄瘐死郡/民哀而祠之)質實(南雄宋州元路明府今因/之劉實字嘉秀安福人)
六月遣尚書馬昂懷寧伯孫鏜擊保喇
　(保喇衆萬餘屯莊浪攻凉州諸衛副總兵仇亷禦之/敗績敵渡河剽掠官軍莫敢攖其鋒闗中震恐帝以)
　(昂總督軍務鏜充總兵官率作/軍擊之未行而曹吉祥之亂)質實(莊浪衛本唐凉州/地明洪武中置衛)
　(尋改守禦所永樂中復置衛今設莊浪/營參將𨽻凉州鎮馬昂字景髙滄州人)
彗星見
　(戊戊夜見東方光芒長三尺餘尾指西/南庚子丙午夜復見至丙寅夜始滅)
秋七月太監曹吉祥及其養子欽反懷寧伯孫鏜討之
欽敗死吉祥伏誅
　(正統間吉祥屢出監軍輒選達官善騎射者𨽻帳下/師還蓄于家故家多蔵甲石亨敗吉祥不自安漸蓄)
　(異謀日犒諸達官金錢穀帛恣所取達官亦恐吉祥/敗而已隨退黜也皆願盡力結為死黨千户馮益景)
　(㤗間請從上皇于沂州復辟後以吉祥請得不誅因/客欽所欽問曰古有宦官子弟為天子者乎益曰君)
　(家魏武其人也欽大喜欽有家人百户曹福來者得/罪逃去奏行捕治欽乃别遣家人尋獲至家私掠死)
　(為言官所劾帝令指揮逯杲按之且降勅徧諭羣臣/毋自專干憲典欽驚曰前降勅遂捕石將軍今復爾)
　(殆矣反謀遂决使其黨掌欽天監太常寺少卿湯序/擇是月庚子昧爽欽擁兵入廢帝而已以禁兵應之)
　(謀定欽召諸逹官夜飲時懐寧伯孫鏜奉詔西征將/陛辭是夜與恭順侯吴瑾俱宿朝房達官馬亮恐事)
　(敗逸出走告瑾趨告鏜從長安右門隙投疏入曰急/變即達御前遲則用軍法斬鏜與瑾俱拙于書惟曰)
　(曹欽反曹欽反帝得奏急縶吉祥于内而勅皇城四/門京城九門閉勿啟欽以亮逸知事泄中夜馳往逯)
　(杲家殺杲斫傷李賢于東朝房以杲頭示賢曰杲激/我也逼草奏釋已罪亡何又執尚書王翺賢乃就翺)
　(所索紙佯草疏乃獲免欽又殺都御史冦深于西朝/房遂率衆攻東西長安門不得入縱火守衛者折河)
　(壖甎石塞諸門賊往來呌呼門外鏜遣二子急召西/征軍大呼曰有獄賊反獲者得重賞西征軍奔集至)
　(二千人鏜曰不見長安門火耶曹欽反能殺賊者必/賞遂擊欽欽走攻東安門瑾將五六騎覘賊猝與遇)
　(力戰死欽復縱火門燬門内聚薪益之火大熾賊不/得入天漸曙欽黨稍稍散鏜勒兵逐欽鏜子砍欽中)
　(膞欽走突安定諸門門盡閉奔歸家拒戰㑹大雨如/注鏜督諸軍奮呼入欽投井死其家無大小盡誅之)
　(帝出吉祥與欽尸同磔于市湯序馮益及姻黨皆伏/誅馬亮以告反授都督進孫鏜為侯李賢王翺進太)
　(子少保封吴瑾凉國公謚武莊贈冦深少保赦/謚莊愍將士陛賞有差以擒賊詔示天下大)質實(沂/州)
　(後魏置北徐州周改曰沂州明屬兖州府淵本朝雍/正二年升直𨽻州十二年升府冦深字文  唐縣人)
　(永樂間為庠生其鄉人有謀不軌馳京師告發得為/國子生正統中以右僉都御史鎮守四川松潘以功)
　(陞左副都御史景㤗二年召還復命提督遼東軍務/英宗復辟陞左都御史初亦阿事曹欽父子已而疏)
　(之故及/于禍)
免南畿被災税糧
　(免應天等府糧五十九/萬七千七百石有竒)
求直言
　(詔曰凡朝廷得失生民利病百僚貪暴奸邪近侍風/憲職皆當言近多嘿嘿畏避權勢今後無諱不當者)
　(亦不/罪焉)
河決開封
　(城中水深丈餘官舎民居漂没者過半周王及諸/守土官乘舟筏避于城外軍民死者不可數計)質
　實(周王周定王橚之孫懿王/子埅也天順元年襲封)
罷孫鏜西征遣都督馮宗充總兵官代之
　(孫鏜既不行邊報益急因命宗充總兵官禦之起副/都御史王竑于家與兵部侍郎白圭參賛軍務八月)
　(保喇三上書乞和帝遣指揮使唐昇齎勅諭之自是/毎嵗入貢而冦掠如故明年白圭王竑巡邊遇敵皆)
　(敗之時穆爾格爾與保喇相仇殺未幾穆爾格爾死/衆共立其兄䝉古勒克埒青吉思亦號小王子自是)
　(韃靼部長/益各専擅)
九月京師地震有聲
　(壬戌已時地震有聲起/自西南方至東南方止)
冬十一月丁酉朔日有食之
(壬/午)六年夏四月免河南被災税糧
　(免河南開封等五府所屬四十州縣/去年被災秋糧二十八萬四千餘石)
五月都督僉事顔彪擊廣西猺破之
　(自元年春大藤峽猺為亂兩廣苖猺獞蠭起廣西殘/燬殆偏前年帝命彪為總兵官討之彪㑹兩廣兵攻)
　(破七百餘寨駐軍大藤峽進擊龍山直抵梧潯所向/皆捷而彪多濫殺冐功勦捕不能盡賊故不久即發)
　(明年賊夜薄捂州城時總兵官陳涇駐兵城中㑹議/調兵賊三更駕梯入涇不覺賊遂入府治刼官庫放)
　(罪囚殺死無筭大掠城中執副使周璹為質殺死訓/𨗳任璩有致仕布政使宋欽挺身出以大義諭賊為)
　(賊害賊聲言官軍莫動動則殺周副使涇擁兵自衛/不敢發一矢縱賊出城而與講和賊亦尋遣璹還時)
　(官軍數千賊僅七百騎/事聞帝䧏㫖切責而已)質實(大藤峽在廣西潯州府/桂平縣西北潯州之境)
　(萬山盤矗中有水曰潯冮發源抑慶東繞至潯帶象/州永安修人荔浦平樂諸郡縣夾江諸山􁨕砑嶻嶪)
　(其最險惡地為大藤峽宏石磯之下弩灘之上通羅/渌三洞紫荆羅運等三十六巢峽岸有大藤横生過)
　(江日沉水底夜浮水靣連亘峽澗勢如徒杠賊渡而/南以通龍山别寨南截潯水為府江自藤峽至府江)
　(約三百餘里地惟藤峽最髙登藤峽嶺數百里皆見/軍旅之聚散往來可顧盻盡也諸蠻以此為與區桂)
　(平大宣鄉崇姜里為前庭象州東鄉武宣北鄉為後/户藤縣五屯障其左貴縣龍山據其右而峽北巖洞)
　(更以百計如仙人闗諸處其極險阨者峽以南則有/牛腸古岵諸村皆縁江立寨藤峽府江之間為力山)
　(力山之險不下藤峽又南為府江週遭六百里峽中/冥巖奥谷懸磴絶壁入者手挽足移十歩九折若一)
　(失足隕身萬仞中産猺人藍胡侯盤四姓為渠魁力/山又産獞人善傅毒藥弩矢中人立死雖四姓猺亦)
　(憚之景㤗中猺渠侯大狗等倡亂嘯聚萬人羣起應/之攻墮郡縣出没山谷守臣不能制輒招撫縻之天)
　(順中益縱恣詔能捕大狗者予千金爵一級竟不可/得乆之蔓延兩廣所至殘燬為楚粤大害矣龍山在)
　(潯州貴縣北五十里以為藤峽左臂陳涇/泰州人泰寜侯陳珪之後宋欽蒼梧人)
秋七月淮安海溢
　(溺死鹽丁一千三百餘人/命免兩淮鹽課三十萬引)
九月皇太后孫氏崩
　(謚孝恭/皇后)
廣錦衣衛獄
　(初逯杲給事門達左右達倚為腹心及杲得志達反/為之用至是杲已死達欲踵其所為益布旗校于四)
　(方告訐者日盛尋以囚多獄舎不能容請/城西武庫隙地増置之及達敗始毁去)
冬十一月葬孝恭皇后
　(合葬景陵/祔太廟)
翰林院學士吕原卒
　(初石亨曹吉祥用事貴倨獨敬原原朝㑹衣青袍亨/笑曰行為先生易之原不答尋與岳正列亨吉祥罪)
　(狀疏留中二人怒摘勅諭中語謂閣臣謗訕帝大怒/坐便殿召對厲聲曰正大膽敢爾原素恭謹阿正何)
　(也正罷去原得留至是遭母喪乃歸葬寢苫哀毁體/素豐遂羸瘠甫襄事而卒  原佐李賢秉政賢通達)
　(遇事立㫁原守正濟以持重㑹彭時亦入三人同心/輔政庶務稱理原卒年止四十五贈禮部左侍郎謚)
　(文/懿)
(癸/未)七年春二月以陳文為禮部侍郎兼翰林學士入内
閣預機務
　(文自廣東左布政使丁母憂特召為詹事侍東宫講/讀吕原卒帝問李賢誰可代者對曰柯潜可出告王)
　(翶曰陳文年資皆深舉潜置文何地明日賢入見固/請用文帝乃許之文既入閣每事與賢爭曰吾非若)
　(所舉/也)質實(陳文字安簡廬陵人/柯潜字孟時莆田人)
夏四月殺巡按御史李蕃
　(蕃巡按宣大錦衣衛偵事者言其擅撻軍職逮治之/又遼東巡按御史楊璡山西巡撫御史韓祺並以中)
　(官誣奏相次被逮/蕃與祺並荷校死)質實(李蕃雲南河陽人楊璡/祈縣人韓祺蕭山人)
　　發明(巡按許其便宜行事有明一代之紕政立法/固未為善然既奉詔巡行則諮詢疾苦整勵)
　　(風教亦其職分所宜即偶有過舉亦當亷察其是/否倚勢作威而後治之乃以一錦衣偵事者之言)
　　(竟成定讞繡衣特設之謂何不若罷之之為愈也/況官校刺事自李賢請撤後其勢益張至是而中)
　　(外耳目悉寄于若輩/矣豈獨寃一李蕃哉)
五月己丑朔日有食之
秋七月免陜西被災税糧
　(免陜西糧九/十一萬石)
閏七月追上宣宗后胡氏尊謚
　(孫太后崩錢皇后為帝言胡后賢而遜位其歿也人/畏孫太后殮葬不如禮因勸復其位號帝問李賢賢)
　(對曰陛下此心天地鬼神實臨之臣以陵寢享殿神/主俱宜如奉先殿式帝從之奉冊寶上尊謚曰恭讓)
　(誠順康穆靜/慈章皇后)
冬十月振陜西饑
　(振陜西西安諸府饑/糧一百八十萬餘石)
十一月下錦衣衛指揮同知袁彬于獄尋釋之
　(彬與門達同掌錦衣衛事彬恃帝舊思不為達下達/深銜之乃誣彬罪且言其嘗受曹石賄奏下彬于獄)
　(有軍匠楊塤者憤然不平為彬訟寃上疏言昔者駕/在北庭獨彬以一校尉保䕶聖躬備嘗艱苦今卒然)
　(付獄乞御前録審則死無憾并條陳達諸不法事擊/登聞鼓以進詔並下達治時大學士李賢方被寵任)
　(數陳達罪達憾入骨欲并去之乃榜塤究主使塤知/達意即謬曰此李學士𨗳我也達大喜即奉聞請法)
　(司㑹鞫于門外帝遣中官裴當監視達欲執賢為質/當曰大臣不可辱乃止及訊塤仰曰吾小人何由見)
　(李學士門錦衣實教我言之達色沮不能言彬亦厯/數達納賄狀法司畏達不敢聞坐彬絞輸贖塤斬帝)
　(命彬贖罪畢調南/京錦衣而禁錮塤)質實(楊塤或作楊瑄/為彩漆軍匠)
　　發明(民有訟其有司者必易他吏治之此猶閭閻/細故也況大獄乎楊塤為袁彬訟寃并及門)
　　(達諸不法事時達方權傾朝野即下諸司訊鞫猶恐/有所顧畏未能盡得其情何乃竟付達治耶迨門)
　　(達之納賄已確鑿可數李賢之主使又毫無可慿/而法司猶論彬塤以死可知是非顛倒實由英宗)
　　(不能自操阿柄使然觀袁彬傳載當達誣奏彬時/英宗語之曰任汝往治但以活袁彬還我此豈君)
　　(人者之/言耶)
(甲/申)八年春正月帝不豫命太子視事文華殿
　(有間大子于帝者帝卧文華殿密召李賢告之賢頓/首伏地曰此國本也願陛下三思帝曰然則必傳位)
　(太子乎賢又頓首曰宗社幸甚帝起立召太子至/賢扶太子令謝太子抱帝足泣帝亦泣讒竟不行)
帝崩遺詔罷宫妃殉葬
　(初太祖崩宮人多從死者厯成祖仁宣二宗皆用殉/多者至數十人景㤗帝以郕王薨猶用其制至是帝)
　(遣詔/罷之)
太子見深即位
　(以明年為/成化元年)
大赦
免明年田租三之一
釋參政羅綺于獄
　(綺前以張鵬楊瑄獄䧏廣東參政過磁州㑹州同知/龍約自京還與綺言帝為王振建祠事綺嘆曰朝政)
　(如此吾輩自應降黜怨家聞而告之帝捕綺/下獄籍其家至是帝立赦為民還其資産)
侍讀學士錢溥以罪貶官
　(溥嘗授内使書東宫内侍王綸從受學英宗疾篤綸/私詣溥計事陳文與溥比舎居密覘之已而英宗崩)
　(李賢當草詔文起奪其筆曰無庸己有草者因言溥/綸定計欲以溥代賢而以兵部侍郎韓雍代尚書馬)
　(昂賢怒發其事㑹大斂時綸衰服襲貂帝怒之因數/綸罪執下獄詞所連者十餘人謫溥順徳縣知縣降)
　(雍為浙/江參政)質實(順徳縣景㤗中析南海縣地置屬/廣州府今因之王綸典璽局局丞)
二月指揮僉事門達下獄戍邊
　(達先以王綸必柄用預為結納及綸敗調貴州都匀/衛甫行言官交章劾之左都御史李賓疏言達恃恩)
　(藐法玩弄威權文綱苛細大獄屢興假托上㫖恣逞/貪殘官校驛騷子弟奸比罪浮于謫遣當正國法于)
　(是逮繫坐斬籍其家後/貸死戍廣西南丹衛)質實(李賓字廷用順義人賓/剛簡鎮黙以伉直著名)
　(門達廷訊時負固强辨至/賓前曰公直訊我遂引服)
袁彬復掌錦衣衛事
　(門達敗召還/袁彬代之)
始以内批授官
　(帝命中官傳㫖用工人為文思院副使自後相繼不/絶一傳㫖姓名至百十人謂之傳奉官文武僧道濫)
　(恩者以/千數)質實(明史職官志工部文思院大使/一人正九品副使二人從九品)
　　發明(授官必由閣部亦古者爵人于朝與衆共之/之義所以遴選才能慎重名器即至微曹散)
　　(秩亦悉由銓次之常若除授徑出于内批則是斜/封墨敕之濫觴矣況傳奉至于千百濫予及于工)
　　(人僧道尤前代所罕有厥後方外繼曉李孜省輩/皆以内侍薦授致位尊顯而諸雜流加侍郎通政)
　　(等銜者不可悉數作福擅威朝野側目其弊至于/不可救藥憲宗早位儲宫中更多故宜其慮患之)
　　(深而初政已如是/其又謂之何哉)
三月尊皇后為慈懿皇太后貴妃周氏為皇太后
　(帝命議上兩宫尊號中官夏時欲獨尊貴妃為太后/李賢彭時持不可頃之中官傳貴妃㫖曰子為皇帝)
　(母當為皇太后豈有無子而稱太后者宣徳間有故初不/事彭時曰今日事與宣徳異胡后上表讓位故正統)
　(加尊今名分固在安得為此中官曰如是何不草讓/表時曰先帝時未嘗行今誰敢草中官復厲聲怵之)
　(時拱手靣天曰太祖太宗神靈在上誰敢二心且錢/后無子何所規利而為之爭不忍黙者欲全主上聖)
　(徳爾若推大孝之心則兩宫並尊為宜賢亦極言之議/遂定將上冊寶彭時曰兩宫同稱則無别錢皇后請)
　(二字以便稱謂從之越數日中官覃包至内閣曰上/意固如是但迫于太后不敢自主非二公力爭幾誤)
　(大事陳文初黙無/一語聞包言大愧)
放宮人
　(時日黯無光李賢偕同官上言日者君象君徳明則/日光盛惟陛下敬以修身正以御下剛以㫁事明以)
　(察微持之不怠則天變自弭又言天時未和由陰氣/太盛自宣徳至天順間選取宫人太多浣衣局没官)
　(婦女愁怨尤甚宜皆放/還帝從之中外大悦)
召岳正還
　(詔正以原官直經筵正自謂當大用而李賢欲用為/南京祭酒正不悦㑹有忌者偽為正劾賢疏草賢嗛)
　(之未幾出為興化知府欲正至官築堤溉田數千頃/節縮浮費經理預備倉  有所興革鄉士大夫不利)
　(其所為騰謗言正亦厭吏職後以入覲遂致仕尋卒/年五十五無子正博學能文章高自期許氣屹屹不)
　(能下人在内閣才二十八日勇事敢言/便殿論奏至唾濺帝衣英宗亦悉其忠)
復立團營
　(帝用㑹昌侯孫繼宗等言于五軍神機三千營選壯/勇官軍一十二萬分立十二營各命侯伯都督等官)
　(坐營團練命繼宗同太監劉永誠總管提督毎遇操/時仍遣給事中御史各一員巡察明年正月復罷去)
　(又明年/復立)質實(十二營曰奮武曰耀武曰練武曰顯武/曰敢勇曰果勇曰鼓勇曰効勇曰立威)
　(曰申威曰揚威曰振威孫繼/宗字光輔孝恭章皇后之兄)
夏四月癸未朔日食不見
　(下天文生賈信于獄帝以信所言失實/非惟術數不精且事渉輕率故逮治之)
五月大風雨雹
　(大雨雹大風飄瓦拔郊壇樹李賢上言天威可畏陛/下當凜然加省無狎左右近幸崇信老成共圖國是)
　(帝嘉/納之)
葬裕陵
　(謚曰法天立道仁明誠敬昭文憲/武至徳廣孝睿皇帝廟號莢宗)質實(裕陵在石門/山距顯陵西)
　(三里自顯陵碑亭前/前分西為裕陵神路)
　　(明史贊曰英宗承仁宣之業朝野清宴大臣輔政/綱紀未弛獨以王振擅權開釁遂至乗輿播遷乃)
　　(復辟而猶追念不已抑何惑也然而釋建庶人之/幽繫罷宫妃之殉葬則盛徳之事可法後世者矣)
秋七月立皇后吴氏八月廢之冬十月立妃王氏為皇
后
　(時有司以遺詔請大㛰南京吏部侍郎章綸言山陵/尚新元朔未改陛下踐祚之初當以孝治天下乞俟)
　(來春徐議大禮疏至京而冊立已行矣后立甫逾月/以萬貴妃已擅寵摘其過杖之帝怒廢居别宫乃冊)
　(王氏為后貴妃寵冠後宫王/后處之澹如也以是得安)質實(廢后吴氏順天人/皇后王氏上元人)
　(萬貴妃諸城人時年三/十有五帝寵之顓房)
前禮部侍郎兼學士薛瑄卒
　(瑄告歸凡七年及得疾危坐正寢而逝年七十有二/贈禮部尚書謚文清瑄學一本程朱其修已教人以)
　(復性為主充養邃密言動可法嘗言自考亭而後斯/道大明無煩著作直須躬行耳有讀書録二十卷平)
　(易簡切皆自言其/所得學者宗之)
始置皇莊
　(以没入曹吉祥地為宫中莊田皇莊之名自此始給/事中齊莊言天子以四海為家何必與民爭利弗聼)
　(自是戚畹及中貴家/多奪民地為莊田矣)質實(抄没曹吉祥地在順/義縣安樂里板橋村)
立武舉法
　(初吴元年始定武科洪武二十年用武舉令武臣子/弟于各直省應試尋廢不行至是復命直省舉諸武)
　(藝人兵部同總兵官考校策畧弓馬分别/甲乙以備録用指揮以下子弟悉令入學)質實(考校/䇿畧)
　(弓馬按明史選舉志帥府試策畧教場試弓馬答策/二道騎中四矢歩中二矢以上者為中式騎歩所中)
　(半者次之成化十四年太監汪直請設武科鄉㑹試/悉視文科例𢎞治六年定武舉六嵗一行先策畧後)
　(弓矢策不中者不許騎射十七年改定三年一試出/榜賜宴正徳十四年定初場試馬箭二埸試歩箭三)
　(場試策嘉靖初定制各省應試舉者巡按御史于十/月考試兩京武學于兵部選取俱送兵部次年四月)
　(㑹試翰林二員為考試官給事中部曹四員為同考/官鄉㑹場期俱于月之初九十二十五起送考驗監)
　(試張榜大率倣/文闈而減殺之)
十二月免京官雜犯罪
　(敕兩京文武除犯贓外/雜罪記録者悉免之)
　
　
　
　
　
　
　
　
　
　
御定資治通鑑綱目三編卷十二
欽定四庫全書
御定資治通鑑綱目三編卷十三
　(起乙酉明憲宗成化元年/盡庚寅明憲宗成化六年)凡六年
(乙/酉)憲宗純皇帝成化元年春正月遣都督趙輔僉都御
史韓雍討廣西猺
　(守臣奏廣西猺獞流剽廣東又越湖廣江右日益蔓/延乞選將征討兵部尚書王竑亦言賊非大創不止)
　(薦雍才氣無䨇平賊非雍莫可乃命輔為征夷将軍/以太監盧永陳瑄監其軍召雍為左僉都御史賛理)
　(軍/務)質實(趙輔字良/佐鳳陽人)
開納粟例
　(以備兩/廣軍餉)
二月詔雪于謙獄
　(御史趙敔言于謙等為石亨軰誣陷榜示天下其後/亨軰不一二年亦皆敗露陳循等已邀恩宥無俟臣)
　(言獨思正統十四年㓂犯京城謙一人保守其功甚/鉅伏乞収囘前榜死者䘏贈生者録用帝曰朕在東)
　(宫時即聞謙寃謙有社稷之功而受無辜之惨所司/其急如敔言施行釋子冕還家冕先授副千户明年)
　(八月復冕官遣行人徃祭謙墓制辭有云當國家之/多難保社稷以無虞惟公道之獨持為權奸所並嫉)
　(在先帝已知其枉而朕心/實憐其忠天下傳誦之)質實(陳循已邀恩宥按明/史循傳石亨敗循自)
　(眨所上書自訟言天位陛下所固有當天與人歸之/時羣臣備法駕恭詣南内奉請臨朝非特宫禁不驚)
　(抑亦可示天下萬世而亨等僥倖一時計不出此卒/皆自取禍敗臣服事累葉曽著㣲勞實為所擠惟陛)
　(下憐察詔釋為/民趙敔武進人)
帝耕耤田
彗星見
三月帝詣國子監行釋奠禮
　(帝視太學釋奠先師始加/牲用樂停祭酒官以下宴)
荆襄盗起
　(荆襄上㳺為鄖陽古麋庸二國地元至正間流賊聚/此作亂終元世不能制洪武初鄧愈以兵勦除空其)
　(地禁流民不得入然地界秦豫楚之間又多曠土山/谷院塞林箐䝉宻中有草木可採掘以食正統二年)
　(嵗饑民徙入不可禁聚既多㒺稟約東其中巧黠者/稍稍相雄長漢中守臣以聞請誅之英宗曰小民為)
　(饑寒迫耳奈何即用兵命御史撫輯謫戍數人餘陽/聽撫而大奸潛伏不出尋復縱勢益滋蔓有錦衣千)
　(户楊英者奉使河南䇿其必反上疏言流逋之衆宜/選良吏撫恤漸圖所以散遣詞甚諄切不報三省長)
　(吏又多諉非已境因循不治至是有劉通者糾其黨/石龍劉長子及苖龍苖虎等聚衆數萬為亂偽稱漢)
　(王建元徳勝偽署将軍元帥㓂襄鄧境指揮陳昇等/二十四人死焉時王恕方以副都御史出撫懸榜曉)
　(諭而未受征討之命賊狃為故常横掠如故恕聞于/朝曰民可撫而奸民好亂者非兵不懾于是命撫寧)
　(伯朱永為總兵官尚書白圭提督軍務發軍㑹王恕/李震進討之至南漳破賊永適疾留鎮偵知賊巢在)
　(豆沙河萬山之中列為七屯明年夏圭督諸軍分道/進連擊之賊乃據險抗官軍下木石如雨官軍四靣)
　(仰政蟻附而登賊不能支遂大敗破其巢生擒通等/二千八百七十餘人斬二千五百六十餘級獲賊屬)
　(子女一萬一千六百餘人牛馬驢騾一萬有竒石龍/劉長子逸去㑹永病愈帥師搜餘賊龍等又轉掠四)
　(川燬巫山大昌圭分兵蹙之賊被圍食盡劉/長子縳龍以降并獲通妻連氏遂班師賊息)質實(南/漳)
　(漢臨沮中廬二縣地隋置南漳縣明舊屬襄陽府今/因之豆沙河在鄖陽府保康縣西北下流入筑水巫)
　(山楚巫郡秦巫縣隋改巫山縣明屬䕫州府今因之/大昌晉泰昌縣後周改大昌宋屬火寕監元併入大)
　(寕州明洪武四年復置後又併入大寕縣永樂初復/置屬䕫州府  本朝康熙九年省入巫山縣劉通河)
　(南西華人少負膂力縣治門有石獅重千斤通手舉/之因號劉千斤石龍號石和尚劉長子號劉子龍王)
　(恕字宗貫三原人朱永字景昌夏邑人謙之子紀事/本末白圭遣指揮張英誘降劉長子諸將忌英功譖)
　(于朱永以/事捶殺英)
夏五月大雨雹
　(避正殿減膳/敕羣臣修省)
四川盗趙鐸作亂官軍擊斬之
　(宣徳時四川郫彭諸縣盗賊蠭起奪財殺人事聞上/命副都御史賈諒等徃㑹四川三司調軍捕之仍敕)
　(諒巡視軍民利病諒等捕獲盗首王洪隂海等正法/未㡬土豪王永乂䧟城堡肆掠官軍討失利懸千金)
　(購而誅之而趙鐸復繼起作亂鐸初與綿竹人徐貴/有隙貴告鐸家匿羣盗縣官捕之急遂反與賊徒楊)
　(瓚僧悟昇陳煥章黄鷂子等流刼延至襄鄧諸郡瓚/等相繼敗死鐸再聽招撫復業輒復為亂紏合番蠻)
　(四散剽掠偽號趙王至是廵撫僉都御史汪浩檄官/軍合擊之鐸走彰明縣千户田儀等設伏間道分兵)
　(直搗其巢賊大敗鐸與餘黨奔儀偵知之追及/儀以手刃刺鐸鐸墮馬斬之傳首成都賦平)質實
　(郫縣古郫邑秦置郫縣明屬成都府彭縣古彭國唐/置彭州明改州為縣屬成都府今皆因之綿竹縣漢)
　(置明屬漢州今屬綿州彰明縣漢涪縣地唐昌明後/唐改為彰明屬綿州今屬龍安府趙鐸徳陽人汪浩)
　(石首/人)
六月奪張瑾楊宗襲爵
　(瑾父太平侯軏宗父興濟伯善俱以奪門功封時以/迎復襲爵者皆革奪惟瑾宗尚襲封指揮同知董源)
　(等援例乞復遂並革瑾宗以瑾/為錦衣指揮使宗為指揮同知)
秋七月免天下軍衛屯糧十之三
八月兩畿湖廣浙江河南饑
　(給事中袁芳等上言比來救荒無術老弱轉死丁壮/流移南陽荆襄十餘萬流民兩京浙豫或水或旱禾)
　(麥絶収乞敕官司振濟于是命王恕及浙豫摭按各/振其屬旋遣工部侍郎沈義徃保定僉都御史吳琛)
　(徃淮揚内外諸臣請緩徴鹽鈔逋賦等皆從之義琛/無他策惟條上納粟事例既而皆以不恤民瘼斥罷)
　質實(袁芳豐城人沈義江/都人呉琛繁昌人)
冬十月鞬靼瑪拉噶㓂延綏
　(敵衆甚盛詔大同總兵楊信寜夏總兵李杲陜西巡/撫項忠等率所部兵禦之官軍力戰乃引去初韃靼)
　(入㓂或在遼東宣府大同或在寕夏荘浪甘肅去來/無常為患不乆景泰初始犯延綏然部落少不敢深)
　(入天順間有阿勒楚爾者率屬潛居河套遂逼近西/邊出沒為患河套古朔方地唐張仁愿築三受降城)
　(處也地在黄河南自寧夏至偏頭關延袤至二千里/饒水草外為東勝衛東勝而外土地平衍敵來不能)
　(隱明初守之後以曠絶内徙至是保喇與小王子並/瑪拉噶等先後繼至擄中國人為嚮道抄掠延綏無)
　(虗時/矣)質實(三受降城唐景隆二年築東受降城在今/歸化城西黄河東岸中受降城在今衛特)
　(喇旗西黄河北岸西受降城在今衛喇特旗西北黄/河北岸項忠字藎臣嘉興人阿勒楚爾舊作阿羅出)
　(勒今/改)
　　發明(東勝衛既廢日以曠絶内徙漸屏藩籬以可/牧可屯二千里肥饒之野置之甌脱之區是)
　　(棄以資敵也小王子馬拉噶等先後入居河套得/坐待以乘其隙遂至大同寜夏歳無寧日此與割)
　　(廣寧棄開平同一失䇿其釀/兆邊患亦與明代相終始云)
韓雍破猺于大藤峽
　(初國子監生封登奏潯州夾江諸山險峻中有大藤/如斗延亘兩崖勢如徒杠蠻衆蟻度號大藤峽中産)
　(猺人又有獞人自景泰以來嘯聚為亂隳城殺吏所/至邱墟乞調兵勦滅報聞及朝議用兵編修邱濬上)
　(書李賢言賊在廣東者宜驅在廣西者宜困賢善之/獻于朝詔錄示諸將諸將多主其説欲分兵兩廣韓)
　(雍曰不然賊已蔓延數千里而所至與戰是自敗也/大藤峽賊之巢穴我以全師搗之控制四面勢如常)
　(山之蛇動無不應心腹既潰餘迎刃觧耳趙輔知雍/才足辦賊軍謀一聽于雍雍乃率官軍倍道至全州)
　(破陽峒西延叛苖斬指揮失律者四人軍中震悚無/不聽命遂抵桂林雍與諸將議曰修仁荔浦藤峽之)
　(羽翼也不剪則藤峽不孤乃以土兵十六萬先破修/仁荔浦尋長驅至峽口衆議峽天險不可攻宜屯兵)
　(圍之且戰且守雍曰不然峽山六百餘里安可圍也/且屯兵日久懈将士心今我軍勇氣百倍賊已喪魄)
　(因而乘之可立破也遂長驅至峽口儒生里老數十/人伏道左欲為嚮導雍見即罵曰賊敢紿我叱左右)
　(縛斬之左右皆愕既縛而袂中利刃出推問果賊也/悉支解刳腸胃分挂林箐間纍纍相屬賊大驚曰韓)
　(公天神也雍督諸軍水陸並進猺賊悉力出捍峽南/排柵堅宻滚木礧石鏢鎗毒矢雨下如注官軍登山)
　(仰攻雍督死戰呼聲撼峽若崩賊氣大潰遂連破山/南石門林峒古營諸巢焚其石室積聚追躡至九層)
　(崖等山先後破賊三百二十四寨生擒賊渠侯大狗/及其黨七百八十餘人斬首三千二百級餘墜溺死)
　(者不可勝紀先是峽中大藤畫沉夜見賊以為神及/是雍用斧斷之改名斷藤峽勒石紀功而還㨗聞帝)
　(賜勅嘉勞召輔還封武靖伯雍進右副都御史提督/兩廣軍務明年餘賊鄭昻等攻䧟洛容北流諸縣流)
　(刼至廣東境雍發兵撲滅之雍又議置武靖州/于碧海灘以上隆州土知州岑鐸掌州事從之)質實
　(陽峒在全州境内西延鎮名在全州西百里荔浦漢/舊縣唐置荔州尋廢仍為茘浦縣明初並屬桂林府)
　(孝宗四年俱改屬平樂府今因之九層崖在大藤峽/北洛容唐置洛容縣宋省象縣入焉元仍舊明屬柳)
　(州府今因之北流隋置北流縣唐屬容州宋元仍舊/明改屬欝林州今因之碧灘在潯州府西北八十里)
　(雍議峽江百里有上中下三灘上曰勒馬下曰獻俘/中曰碧灘請置武靖州及移思隆廵司于此武靖州)
　(成化三年置屬靖州府神宗末州廢為鎮在今挂平/縣東北三十里上隆州宋置元屬田州路明初屬田)
　(州府自岑鐸移治武靖而州遂廢故州在/今田州北八十里邱濬字仲深瓊山人)
(丙/戌)二年春三月遣右都督李震討靖州苖破之
　(湖廣靖州銅鼓五開武崗等苗為患巡撫王儉不能/討乃以命震震督諸軍由銅鼓天柱諸境分道入破)
　(八百餘寨又大破猺獞于桂陽威/名著西南苖獠畏懾呼為金牌李)質實(銅鼓在靖州/南境州南百)
　(八十里曰黄團驛相接者曰銅鼓驛天柱明守禦所/後改縣屬靖州今縣屬貴州鎮逺府桂陽宋軍元路)
　(明洪武初為府尋降州屬衡州/府今升直𨽻州王儉銅梁人)
南畿大饑
　(發淮徐倉米四/十萬石振之)
夏五月李賢以父喪起復修撰羅倫疏諌貶福建市舶
司副提舉
　(賢丁父憂令馳驛歸𦵏即還視事賢再疏乞終制不/許及還京修撰羅倫詣賢沮之不聽倫遂上疏諌畧)
　(曰臣聞朝廷援楊溥故事起復李賢竊謂賢大臣起/復大事綱常風化繫焉昔子夏問三年之喪金革無)
　(避禮與子曰魯公伯禽有為為之也今陛下于賢以/金革之事起復之與則未之有也以大臣起復之與)
　(則禮所未見也且陛下必欲賢身任天下之事則賢/身不可留而口實可言或降温㫖使賢于天下事知)
　(必言言必盡陛下于賢之言聞必行行必力賢雖不/起復猶起復也苟知之而不能盡言言之而不能力)
　(行賢雖起復無益也又何必逆先王之禮經損大臣/之名節哉疏入黜為福建市舶副提舉王翺以文彦)
　(博敕唐介事諷賢賢曰潞公市恩/歸怨朝廷吾何可救之竟不從)質實(羅倫字彛正/吉安永豐人)
　(居父母喪踰大/祥始食鹽酪)
秋七月封弟見治為忻王見沛為徽王
　質實(見治英宗第八子未就藩八年薨無後見沛英/宗第九子十七年就藩鈞州正徳元年薨子簡)
　(王祐/檯嗣)
八月瑪拉噶㓂寧夏
　(七月瑪拉噶犯固原八月/犯寕夏都指揮焦政戰死)
冬十二月少保華葢殿大學士李賢卒
　(閣臣得君自三楊以後無如賢者而賢亦自以受知/人主所言無不盡及是卒年五十九帝震悼贈太師)
　(諡文達賢嘗言内帑餘財不以恤荒濟軍則人主必/生侈心而移之于土木禱祠聲色以故頻請發帑振)
　(貸恤邊前後不可勝計故事方面官三品大臣保舉/行之既久營競成風賢令吏部毎缺舉二人請帝簡)
　(用並推之例始此當時翕然稱為賢相然自郎署受/知景泰帝超擢侍郎而所著書詆帝荒滛多過其實)
　(其抑葉盛擠岳正不救/羅倫尤為世所惜云)
以太常少卿兼侍讀學士劉定之入内閣預機務
　(李賢既卒故有是命定之謙恭質直以文學名一時/嘗有中㫖命製元宵詩内史却立以俟據案伸紙立)
　(成七言絶句百首又嘗一日草九制筆不停書有質/宋人名字者就列其世次若譜系然人服其敏博)
鎮守開原太監韋朗有罪赦不問
　(時内侍梁芳韋興諂事萬貴妃日進美珠珍寳錢能/韋眷王敬鄭忠等争假採辦名先後出監大鎮皆縱)
　(恣帝以妃故不問也朗鎮開原坐失律當逮治其同/官鎮守太監李良上言昔武侯失律街亭韓琦喪師)
　(西夏兵家之常未嘗以一𤯝遂棄朗請戴罪立功兵/部覆奏謂武侯漢之名臣韓琦宋之賢相街亭好水)
　(川之敗以馬謖任福違節制非武侯韓琦之過也朗/私役軍人胎悞大事豈得援以為比宜勿許内批仍)
　(允/之)質實(街亭即街泉亭本漢縣後漢省在今甘肅秦/安縣東北好水川今名甜水河在平凉府隆)
　(徳縣/東)
　　發明(宦寺夤縁出鎮假采辦之名肆騷擾之實盖/明恃宫闈之寵故敗逞其所為憲宗果置之)
　　(不問惑已甚矣至韋朗失律罪當逮治而李良曲/為奏解同黨相援公然徇庇雖以兵部之覆劾而)
　　(仍由内批允行徇璫豎而自/隳軍紀此威柄所以下移也)
(丁/亥)三年春二月丁酉朔日有食之
瑪拉噶三上書求貢許之
　(時韃靼諸部内爭保喇弑䝉古勒克呼青吉思瑪拉/噶又殺保喇更立他汗阿勒楚爾復與瑪拉噶相仇)
　(殺瑪拉噶遂殺其所立汗逐阿勒楚爾而使使入貢/尋渡河掠大同帝命撫寧侯朱永等征之㑹瑪拉噶)
　(再乞通貢而别部長頗羅鼐亦遣人入貢帝許之詔/永等駐軍塞上時給事中程萬里上言瑪拉噶窺伺)
　(邊疆其情叵測然臣度其有可敗者三近我邊地止/二三日程彼客我主一也兼并諸部馳驅不息既驕)
　(且疲二也比來散逐水草部落四分兵力不一三也/宜選精兵二萬統以驍將使探瑪拉噶所在潛師擣)
　(之破可必也帝壮/其言而不能用)質實(程萬里華容人頗羅/鼐舊作孛魯乃今改)
御經筵
　(故事經筵講畢辭退帝必口宣賜酒饌閣臣講官承/㫖叩謝出及是劉定之請以例賜毋煩玉音自是君)
　(臣之間無一辭相接時/咸以定之巽順為過云)
三月召商輅復入内閣
　(輅既罷歸英宗毎念輅謂朕所取士嘗與姚夔侍東/宫不忍棄之然以忌者竟不復用至是帝驛召至京)
　(命以原宮入閣輅疏辭帝曰/先帝已知卿枉卿其勿辭)
開浙江福建四川雲南銀場
　(以内臣/領之)
夏四月四川地震
　(四川自去年六月至于是月地凡三百七/十五震敕所在官吏修省遣使祭其山川)
六月雷震南京午門詔羣臣修省
　(言官劾罷户部尚書張睿南京禮部侍郎俞綱等于/是陳文彭時商輅劉定之姚䕫並乞免帝皆慰留之)
　質實(張睿鄢陵人/俞綱嘉善人)
遣襄城伯李瑾尚書程信等討四川山都掌蠻
　(四川三靣皆蠻蠻依山居徃徃出肆剽掠而都掌蠻/尤甚都掌古屬犍為郡在叙州府西偏地介川貴間)
　(既僻且饒與芒部烏撒接諸峯盤互大壩為門户又/進為九絲所在結寨無慮千百明初詣大軍降隨地)
　(安揷入籍輸賦分山都六鄉水都四鄉皆𨽻戎縣水/鄉平衍其黠逆者猶難逃遁山鄉深阻莫可窮詰更)
　(嘯聚為患宣徳初討平之正統中兵備稍弛蠻始縱/恣景泰天順間屢討屢撫賊林箐出没愈猖獗成化)
　(元年翰林侍讀周洪謨上方畧言蠻各有主請擇素/有名望衆所畏服者一人立為長官司統各寨蠻民)
　(即𨽻本府戎縣統屬既定邊境自寧周故叙人習知/利害詔軍帥行之㑹是時總兵官先已進勦屢破賊)
　(寨移兵珙縣進至戎縣貴州兵亦至抵金鵞池遂合/攻大壩斬獲甚多以捷聞然蠻性叛服不常軍還則)
　(又出㓂至是陷合江等九縣所過屠城赤地千里朝/議大發兵討之以瑾佩将軍印充總兵官信進尚書)
　(提督軍務信言山勢險惡必得土兵嚮導請敕諸土/司集兵聽調仍守境勿縱賊逃從之而賊已攻燒上)
　(下羅計等寨師乃由永寧尅期分道進合勢奮擊所/向克㨗賊遁入深箐乘風縱火窮追力攻賊大敗先)
　(後焚賊寨二千斬首三千有竒生擒一千餘人獲鎧/仗孳畜無筭又討九姓苖之不奉化者改大壩為太)
　(平川長官司山都水都分地以治設官控制之蠻于/是愓息不敢動師還進瑾為侯信亦兼大理卿支二)
　(俸與白圭/同蒞兵部)質實(山都掌今四川叙州府興文縣本西/南蠻地名大壩都掌唐始置晏州元)
　(改戎州屬馬湖路明初降為戎縣神宗後改縣曰興文/即今縣是也叙州漢犍為郡唐為戎州地宋置叙州)
　(元為路明改府今因之大壩元大壩軍民府洪武中/廢成化時置太平長官司今為大壩營在叙永㕔西)
　(北九絲城在今叙州府建武城東南珙縣唐鞏州元/為上下羅計長官司尋改為珙州明降為縣屬叙州)
　(府今因之金鵞池在今叙永㕔西北九姓司西南五/十里合江漢符縣地東漢改曰符節北周為合江縣)
　(隋屬瀘州宋元明仍舊今因之永寧元永寧路明初/為長官司後升宣撫司今改縣叙永㕔治九姓元九)
　(姓羅氏黨蠻夷長官千户明洪武初置九姓長官司/地在今叙永㕔西北李瑾和州人濬之孫隆之子周)
　(洪謨字堯/弼長寧人)
秋八月増江西督賦官
　(巡按御史趙敔言江西賦繁官少催征不力逋負者/多請増設司府佐貳官俾專督理乃増布政使參政)
　(一南昌吉安撫袁臨江/饒瑞七府同知各一)質實(臨江宋軍元路明府瑞/州宋置元路明府今並)
　(因/之)
冬十一月前少保吏部尚書王翶卒
　(先是翺疾甚致仕未出都尋卒年八十有四贈太保/諡忠肅翺清心寡慾方嚴質直循守禮法不競文藝)
　(其在邊方一惟鎮静及典銓衡門無私謁有所論薦/不使人知嘗曰吏部豈快恩怨地耶自奉儉素歴仕)
　(五十三年第宅服食不改于舊與李賢同得帝眷焉/然性頗執嘗有詔舉賢良方正經明行修及山林隱)
　(逸士至者率下部試翺黜落百不取一二翺性不喜/南士英宗嘗言北人文雅不及南人顧質直䧺偉緩)
　(急當得力翺由是益多/引北人此不無少損云)
十二月杖謫翰林院編修章懋黄仲昭檢討莊㫤
　(以明年上元張燈命詞臣撰詩詞進奉懋仲昭㫤同/疏進諫畧曰今川東未靖遼左多虞三楚豫章赤地)
　(千里正陛下宵旰焦勞之日不宜更耽宴樂至翰林/以論思為職宣宗皇帝御製翰林箴曰啓沃之言惟)
　(義與仁堯舜之道鄒魯以陳張燈豈堯舜之道詩詞/豈仁義之言帝王慎小謹徴必矜細行者正以欲不)
　(不可縱漸不可長也乞停止烟火移此視聽明目達/聰省此資財賑饑恤困則災祲可消太平可致矣帝)
　(以元夕張燈祖宗故事責懋等妄言杖之謫懋仲昭/知縣㫤通判時以懋等與羅倫同稱為翰林四諫)
　質實(章懋字徳懋蘭谿人黄仲昭名潛以字行莆田/人莊㫤字孔賜江浦人懋等既謫在道以給事)
　(中毛宏等論救懋仲昭改南京/大理評事㫤改南京行人司副)
(戊/子)四年春三月免湖廣被災秋糧
　(免荆州等處一十四府七十五州縣并武昌等二/十三衛所糧一百七萬三千餘石以去年旱故也)
禁勲戚請民田夏四月慶雲伯周壽求涿州田許之
　(先是番僧扎實巴勒乞静海地為常住田嘉善公主/求文安地數百頓徳王請夀張地四千餘頃皆予之)
　(户科給事中邱宏等上言國初北直𨽻山東地方土/曠人稀太祖太宗屢頒明詔許民耕種允不科税乃)
　(權豪怙勢專利病民率指為閒田乞奏至數十百頃/夫地踰百頃古者百家恒産也豈可徇一人之私而)
　(奪百家恒産哉乞収前命還給下民仍勅該部痛革/徃弊帝然之詔自今乞請皆不許扎實巴勒等所乞)
　(還之于民未㡬周夀以太后弟冐禁求涿州田六十/餘頃帝不得已許之自是翊聖夫人劉氏求通州武)
　(清縣地三百餘頃壽弟長寧伯彧求武强武邑/地六百餘頃皆予之給事中李森疏諫不復省)質實
　(静海金以清州窩子口也置静海縣明洪武初改静/海屬河間府今屬天津府文安漢縣五代周屬覇州)
　(宋至明因之今屬順天府武清縣唐置明屬通州今/屬順天府武强縣漢武隧晉置武强明屬晉州今屬)
　(深州周夀昌平人錦衣衛千户周能之子能女為英/宗妃生憲宗是為孝肅皇太后能卒壽嗣太后弟也)
　(憲宗擢左府都督同知尋封慶雲伯壽弟彧封長寧/伯嘉善公主英宗女成化二年下嫁王増兵部尚書)
　(王驥之子邱宏字寛叔上杭人李森字時/茂歴城人  扎實巴勒舊作劄實巴今改)
　　發明(勲戚乞請閒田病民專利因言官之奏而禁/之是矣乃其禁甫申尋又允周夀等所請雖)
　　(臺垣力諌置之不省後且屢乞不已轉以彭韶季/琮覆勘不奉命下之詔獄抑何前後異轍歟周夀)
　　(軰冐禁行私固為藐法而憲宗徇情寡斷忘小民/之恒業恣貴戚之貪婪選愞遷就而使法不能行)
　　(國是尚/可問哉)
加番僧封號
　(西僧扎巴置勒燦以秘宻教得幸封萬行荘嚴功徳/最勝智慧圓明能仁感應顯國光教宏妙大悟法王)
　(西天至善金剛普濟大智慧佛扎實巴勒為清修正/覺妙慈普濟䕶國衍教灌頂宏善西天佛子大國師)
　(索諾木置勒燦為静修宏善國師其徒加封鍚誥命/者不可勝計服食器用僭擬王者出入乘椶輿衛卒)
　(執金吾仗前導其他羽流加號真人髙/士者亦充盈都下而佞倖由兹更進矣)質實(扎巴置/勒燦舊)
　(作劄已堅參索諾木置勒/燦舊作鎻南堅參今俱改)
陳文卒
　(文素以才自許在外頗著勞績士大夫多兾其進用/及居宫端行事鄙猥既參大政無所建白子弟家人)
　(大通賄賂文毎退朝則引賓客故人置酒曲宴專務/請屬性又卞急遇睚眦怨必報羅倫論李賢奪情文)
　(以已為詹事時方丁母憂益内媿隂助賢逐倫更為/時論所鄙李賢卒後文恣意而行名節大喪及是卒)
六月免江西被災秋糧
　(以旱災免二百八十/八萬六千三百餘石)
慈懿皇太后錢氏崩
　(初英宗之北狩也錢后傾宫中貲佐迎駕夜哀泣籲/天倦即卧地損一股復損一目及在南宫英宗不自)
　(得后曲慰解故英宗大漸時遺命曰錢皇后千秋萬/嵗後與我同𦵏大學士李賢退而書之冊及營裕陵)
　(賢請營三壙中㫖不可事遂寝至是周太后不欲后/合𦵏帝召大臣議彭時曰合𦵏裕陵主祔廟定禮也)
　(翼日又問時對如前帝曰朕豈不知慮他日妨母后/耳時與商輅劉定之合詞言曰皇上大孝當以先帝)
　(心為心今若安厝于左而虗右以待將來則兩全其/美矣帝頷之是夕時等復疏言漢文帝尊所生母李)
　(宸妃而吕后仍𦵏長陵宋仁宗追尊生母李宸妃而/章獻劉后仍祔太廟今若陵寝之制稍有未合則有)
　(乖前美貽譏來葉下禮官及羣臣聚議皆請如時言/帝曰乖禮非孝違親亦非孝其議别卜明日廷臣百)
　(四十七人並上疏諫又明日禮部尚書姚䕫合諸大/臣疏言天下者祖宗之天下皇上當守祖宗成法豈)
　(可阿順母后顯違前典帝猶豫未决給事中毛宏倡/言此大事吾軰當以死爭合羣臣伏哭文華門外帝)
　(命退衆叩頭曰不得㫖不敢退自已至申帝/與太后皆感動乃許之羣臣齊呼萬嵗出)質實(文/華)
　(門在端本宫之右/毛宏字士廣鄞人)
秋八月京師地震
九月𦵏孝荘睿皇后于裕陵
　(上尊諡曰孝莊皇后/允羣臣議合𦵏裕陵)
振陜西饑
彗星見
　(是月癸亥有客星蒼白色芒長三文尾指西南變為/彗星掃三台越五十八日乃滅時彭時等上疏言外)
　(廷大政固所當先宫中根本尤為至急諺云子出多/母今嬪嬙衆多維熊無兆必陛下愛有所專而專寵)
　(者已過生育之期故也望均恩愛為宗社大計六科/給事中魏元等亦言畧曰今春以來災異叠見近日)
　(彗星又見東方光拂台垣人心洶懼皆隂盛陽徽之/驗也臣傳聞宮中盛寵匹耦中宫陛下富有春秋而)
　(震位尚虗豈可以宗廟社稷之大計一付于愛專情/一之人而不求所以固國本安民心哉伏願思祖宗)
　(傳體之重使隂陽各歸厥分萬年之基將在乎此十/三道御史康永韶等亦以為言帝曰宫中之事朕自)
　(有處/不聽)質實(魏元字景善朝城人康/永韶字用和祁門人)
冬十一月都督劉玉副都御史項忠討開城叛㓂滿俊
平之
　(俊自稱招賢王擁衆嘯聚不數月衆至數萬關中震/動乃以玉為副将軍忠總督軍務討之八月巡撫陳)
　(价總兵官任壽吳琮及滿俊戰敗績都指揮蔣泰申/澄被殺玉等抵石城前軍已屢敗賊乘勝逐之伏羗)
　(伯毛忠奪其西北山幾破忽中流矢死玉被圍諸軍/欲退項忠斬一千户以狥衆力戰忠親冐矢石不少)
　(避玉得出復連戰數十賊大衂㑹天寒甚忠慮賊乘/凍度河與套㓂合乃督兵直薄城下列圍困之賊窘)
　(欲降忠偕玉單騎赴之賊遥望羅拜忠直前挾俊侄/璹以歸俊疑懼不出有賊將楊虎貍夜出汲被獲忠)
　(貰其死諭以購賊賞格且賜之金帯鈎縱歸使誘俊/出戰伏兵擒焉賊盡殱于是毁石城送俊京師伏誅)
　(永先是朝廷聞价等之敗撫寧侯朱永將京軍赴援/  多所邀請彭時惡其張大且度軍可無行苐令整)
　(旅以待適忠以圍石城馳疏至帝遣中官偕白圭程/信至閣議時曰賊四出攻掠鋒誠不可當今入石城)
　(自保我軍圍甚固此困獸易擒耳信曰安知忠不退/師時曰彼部分已定何故退且今出師何時到信曰)
　(來春時曰如此益緩不及事事成敗冬月决矣信忿/出危言曰忠若敗必斬一二人然後出師衆危之問)
　(時何所見曰觀忠疏曲折知其能若聞别遣禁軍則/退避不敢任賊不可知矣時惟商輅然其言至是賊)
　(果平人/乃大服)質實(滿俊亦名滿四其祖巴丹洪武初即率/所部歸附世以千户畜牧為䧺長仍其)
　(故俗無科徭地在開城縣固原里俊素獷悍藏匿奸/盗㑹有獄連俊有司跡捕至其家多要索遂激衆為)
　(亂守臣遣俊侄指揮璹徃捕俊殺其從者遂刧璹據/石城以叛石城今在固原州西即唐吐蕃石堡城最)
　(險固城在山嶺四靣削壁中鑿五石井以貯水惟一/徑可縁而上陳价銅梁人任夀臨漳人寧逺侯禮之)
　(子吳琮䝉古人遵化伯克勒之子毛忠凉州人其曽/祖于洪武初歸附從軍征役祖又以征哈宻戰没父)
　(寳永樂中以出塞功授百户忠嗣立功甘凉陞都督/成化三年以討番功封伏羗伯鎮甘肅固原里地)
(己/丑)五年夏五月以禮部侍郎萬安兼翰林學士入内閣
預機務
　(安由編修累遷禮部左侍郎外寛而深中同年生詹/事李泰中官永昌養子也齒少于安安兄事之得其)
　(歡泰毎當遷必推安出已上至是議簡閣臣復推安/曰子先之我不患不至故安得入閣而泰忽暴病死)
　(安無學術既柄用惟日事請托結諸閹為内援時萬/貴妃寵冠後宫安因内使致殷勤自稱子侄行妃嘗)
　(自愧無門閥聞則大喜妃弟錦衣指揮通遂以族屬/數過安家兩家婦日相徃來通妻著籍禁中恣出入)
　(安得備知宫中/動静益自固)質實(萬安字循吉眉州/人李泰香河人)
六月癸丑朔日有食之
秋八月禮部侍郎兼學士劉定之卒
　(定之謙恭質直厯官以來多所建/白至是卒贈禮部尚書諡文安)
御經筵
　(先是劉定之請御經筵兼講太祖御製諸書斥異端/邪教勿令害政耗財帝留其疏至是乃復御經筵視)
　(午/朝)
下刑部郎中彭韶監察御史季琮于獄
　(太后弟周彧已奏乞武强武邑地六百餘頃至是又/欲于其外籍民田帝遣官按視皆民所墾闢輸賦者)
　(因據籍步之毎畆百歩餘没入為閒田得七十餘頃/彧不滿復言于帝改命韶琮覆視韶琮徃不復歩田)
　(周視徑歸上疏自劾曰真定田自祖宗時許民墾種/即為恒産除租賦以勸力農功臣戚里家與國咸休)
　(豈當與民爭尺寸地臣誠不忍奪小民衣食附益貴/戚請伏奉使無状罪疏入詔以田歸民而責韶等邀)
　(名方命下詔獄言/官爭論救乃釋)質實(彭韶字鳳儀莆田/人季琮仁和人)
冬十一月起復韓雍總督兩廣
　(先是雍以兩廣地大事殷請于東西各設巡撫帝可/之而命雍總理軍事未㡬雍以憂歸賊復熾僉事陶)
　(魯言兩廣地勢錯互當如指臂相使不可離析近賊/入廣西臣與廣東三司議調兵匝月未决以是賊得)
　(大肄刦掠乞仍命大臣一人總之庶事權/一而責有所歸乃起雍為總督閒府梧州)質實(陶魯/字自)
　(强欎/林人)
(庚/寅)六年春二月遣使廵州郡
　(兵部尚書白圭等言陜西屢遭㓂掠川廣盗攘未息/疫癘行于閩越災異見于淮南兩畿齊豫雨雪愆期)
　(二麥槁死荆襄流民動數十萬姦盗由之乞簡大臣/循行天下便宜興革于是遣大理寺少卿宋旻侍郎)
　(曽翬原傑黄琛副都御史滕昭巡視畿内大名諸府/暨浙江河南四川福建訪軍民疾苦考察官吏奏斥)
　(貪殘吏甚衆其南北直𨽻陜西山西山東湖廣荆襄/兩廣貴州有廵按者江西有撫民按察使者及雲南)
　(多土官者皆不遣使責/所在官司恤民察吏)質實(宋雯浙江淳安人曾翬子/字時叔泰和人原傑字)
　(英陽城人滕昭/字自明汝州人)
三月免湖廣山東被災税糧
　(湖廣免二十八萬餘石/山東免三十九萬餘石)
免蘇松常鎮四府被災税糧
　(免蘇松常鎮四府及蘇太鎮三衛所去年秋/糧二十四萬八千餘石屯糧七千一百餘石)質實(蘇/州)
　(衛太倉衛鎮江衛/並𨽻中軍都督府)
命撫寧侯朱永都御史王越等禦敵延綏
　(先是瑪拉噶雖求貢而屢犯延綏尋後紏三衛入㓂/榆林大擾大同巡撫王越遣許寧及楊信等連敗之)
　(至是博勒訥與阿勒楚爾合别部伽嘉色凌博勒呼/亦入據河套伽嘉色凌舊居土爾番天順間嘗遣使)
　(朝貢朝廷使徃撫諭之已乃稍引而東與諸部相雄/長遂竊入套中為久居計延綏告急帝命永為将軍)
　(以越參贊軍務徃禦之永至數以㨗聞越等皆論功/陞賞而敵據套自如既而越辭大同巡撫詔聽之加)
　(總督軍務專辦西事然是時敵衆數萬而官軍堪戰/者僅萬人又分散防守勢不相敵因上戰守二䇿廷)
　(議以糧匱馬乏難于進勦且命邊将慎守禦以圖/萬全乃勅吏部侍郎葉盛徃巡邊與越等議戰守)質
　實(榆林隋縣為榆林郡治唐為勝州治宋入于西夏/明正統中築榆林城成化中置衛今改府土爾番)
　(明史西域傳土爾番在火州西百里去哈宻千餘里/今在阿斯塔克西北五十八里東距闢展城三百二)
　(十三里北倚金嶺嶺麓有泉南流周繞國城囘民資/其耕種唐高昌縣有安樂城即其遺址也王越字世)
　(昌濬州人許寕字志道江都人貴之子勒土爾番舊/作土魯番伽嘉色凌舊作癿加恩蘭博  呼舊作孛)
　(羅忽今/俱改)
夏四月旱
　(北畿山東河南大旱陜西四川/山西兩廣雲南並饑先後振之)
六月戊申朔日有食之
大水
　(順天河間永平諸府大水時旱澇相仍民食/草木㡬盡從吏部尚書姚夔請遣使振䘏)
秋七月皇子生于西内
　(皇子即孝宗母紀氏賀縣人本土官女征蠻俘入掖/庭授女史警敏通文字命守内藏時萬貴妃專寵而)
　(妬後宫有娠者皆墮之帝偶行内藏妃應對稱㫖悦/幸之遂有身萬貴妃知而恚甚命婢釣治之婢謬報)
　(曰病痞乃謫居安樂堂久之皇子生使門監張敏溺/焉敏驚曰上未有子奈何棄之稍哺粉餌飴宻藏之)
　(他室貴妃日伺無所得時吳后居西内近安/樂堂宻知其事徃來哺養帝與妃不知也)質實(安/樂)
　(堂蕪史由金海橋玉熙宮迤西曰櫺星門迤北曰羊/房夾道牲口房虎城在焉内安樂堂在焉成化間萬)
　(貴妃專寵孝穆紀皇后有娠託/疾居此誕生孝宗張敏同安人)
免南畿四川被災税糧
八月下詔寛䘏
　(以水旱相/仍故也)
冬十月免畿内河南山東被災税糧
　(以水災免保定等衛子粒二萬三百石有竒以旱災/免河南民田夏税三十七萬七千七百石有竒軍屯)
　(子粒八萬六百石有竒以旱災免濟南兖州等處秋/糧二十八萬九千七百石有竒濟南昌平清州徳州)
　(諸衛所子粒七/千三百石有竒)質實(保定衛屬大寧都司濟南衛青/州衛並屬山東都司徳州衛𨽻)
　(後軍都/督府)
十一月荆襄流民作亂命項忠總督軍務討之
　(初白圭討平劉通荆襄流民屯結如故通黨李鬍子/者始與石和尚等嘯聚為逆通等就擒李與其黨王)
　(彪小王洪等掠南漳諸縣流民附賊者至百萬偽稱/太平王署其黨為總兵先鋒等又立一條蛇坐山虎)
　(等號官軍屢勦不利荆襄諸郡騷然詔忠與李震討/之忠至襄陽請調永順保靖土兵而先分軍列要害)
　(多設旗幟鉦鼓遣人入山招諭流民來歸者四十餘/萬㑹彪引騎覘軍且阻歸者出不意擒之時白圭為)
　(兵部欲止土兵毋調忠疏言賊在萬山中據險為亂/復有流民從之患且不測今以詔㫖諭其生路民扶)
　(老携幼出山不絶若中止土兵怨民聞之仍懐二心/彪雖授首而元惡未殄鳥伏鼠竄設復再聚重調為)
　(難乃聽調土兵如故合二十五萬分八道逼之流民/歸者又數萬賊潛伏山砦伺間出刼忠命将擊之遇)
　(于竹山縣乘溪漲半渡截擊遂/擒李鬍子小王洪等賊多溺死)質實(永順宋覊縻州/明永順宣慰司)
　(𨽻湖廣都司今改永順府保靖宋覊縻州明保靖宣/慰司今改保靖縣屬永順府竹山縣古庸國地秦置)
　(上庸縣梁析置安城縣西魏改曰竹山明初縣屬襄/陽府成化十二年改屬鄖陽府今因之李鬍子名原)
　(新鄭/人)
　　發明(白圭之平劉通至此纔五年耳使當賊渠就/縛之後即能殱除支黨撫定流民或因地置)
　　(官或増兵設戌俾山谿榛莽之中無復少留餘孽/亦何遽煩項忠之申討耶乃倉猝班師初不籌善)
　　(後之策如黨魁李原者尚聽之潛匿山林遂至不/數年間嘯聚如故圭已無所辭咎及忠請調土兵)
　　(欲為勦絶之計而圭又請止無調若欲掣忠之肘/者既眙患于後復忮他人之功績而隂撓之圭尚)
　　(為時論所推惜乎其不講/于公忠體國之道者也)
　
　
　
　
　
　
　
　
　
御定資治通鑑綱目三編卷十三
欽定四庫全書
御定資治通鑑綱目三編卷十四
　(起辛夘明憲宗成化七年盡/戊戌明憲宗成化十四年)凡八年
(辛/夘)七年春正月詔舉堪任州縣者
　(英宗正統初嘗詔廷臣舉御史知縣至是從都御史/李賔言復命京官五品以上及科道官各舉堪任州)
　(縣者/一人)
以余子俊巡撫延綏
　(時寇數入邊兵部尚書白圭請罷延綏巡撫王鋭推/浙江左布政使余子俊代之以子俊嘗厯官陜西習)
　(邊事也先是延綏鎮治綏徳州屬縣木脂吳堡孙懸/鎮外寇以輕騎入掠鎮兵覺而追之輒不及往往得)
　(利去子俊既至徙鎮榆林増益兵衛攻守器畢/異榆林遂為重鎮寇杪漸稀軍民得安耕牧)質實
　(米脂宋以米脂川地置砦金升縣民屬餒徳州今因/也吳堡宋收西夏地置砦金升縣明屬葭州今改屬)
　(綏徳州余于俊字士英青神人初由西安府知府厯/陜西布政六年轉左調浙江甫半載有是命王鋭遷)
　(安/人)
二月復設九江蘇州杭州鈔闗
　(宣徳間始設鈔闗九江及蘇之滸墅杭之北新闗皆/同時建置成化四年罷之至是戸部以京庫嵗用鈔)
　(不足遂議復設是年三月又從工部尚書王復請分/遣司屬往蕪湖荆州杭州抽分竹木易銀解京以資)
　(營/繕)質實(蕪湖漢縣明屬太平府今因之荆州抽分厰/設于府治東南之沙市其設于杭州者謂之)
　(南新闗在仁和/縣侯潮門外)
夏五月瘞京師暴骸
　(嵗大疫民多道死乃置漏澤園六所于都城外以瘞/之後二年四月因主簿邵文梧言復命巡街巡河御)
　(史瘞骸胔/之暴露者)
秋八月振山東浙江水災
　(戸科給事中李森等言山東七府及浙江嘉湖杭紹/四府旬夏霪兩傷稼漂損廬舍人畜無算望遣亷幹)
　(名望大臣勘/災蠲振從之)
九月浙江潮溢
　(是月二日辛未潮溢衝决錢塘江岸千餘丈漂没居/民田宅守臣以聞閏九月命工部侍郎李顒往祭海)
　(神修築/隄岸)質實(錢塘江即浙江亦名曲江在杭州/府城東南李顒字思城博羅人)
始立漕粟長運法
　(宣徳間平江伯陳瑄請立兑運法與支運参行至是/戸部因應天巡撫滕昭議又變𤓰淮兑運為長運令)
　(運軍徑赴江南水次交兑加耗外復給米為渡江費/後数年命淮徐臨徳四倉支運七十萬石之米悉改)
　(水次交兑而官軍/長運遂為定制)質實(按江米之法寅徳時已與𤓰/淮兑運並行明史周忱傳云)
　(忱與陳瑄議民運至𤓰淮水次交兑漕運軍運至通/州其附近軍未過江者即倉交兑加過江米二斗所)
　(謂附近軍者攷諸瑄傳盖謂湖廣江西浙江及蘇松/安慶軍士而浙江兑運粮嵗六十萬蘇松安慶九十)
　(一萬八千附近軍領兑不盡仍多赴𤓰淮交兑昭建/此議則并令江北軍過江就兑浙江等處石加過江)
　(米一斗南直𨽻等處一斗三升户部㑹議定石加脚/米六升乃悉罷𤓰淮兑運是為長運法之始自宣徳)
　(兑運法行支運米日少天順時嵗運粮四百三十五/萬石内支運者止七十一萬一千八百石及是從昭)
　(議改兑運為長運而四倉支運未改其改兑則九年/九月也後孝宗從戸部言山東改兑粮復聴民自運)
　(臨徳二倉于是山/東獨支運如故)
　　發明(明季轉漕之法由民運而文運由文運而兑/運至是始定為長運官任轉輸之責民免飛)
　　(輓之勞其法可謂善矣顧交兑之際弊竇易生即/責成于地方有司尚不能保無吏胥耗蠧乃聴民)
　　(自兑于運軍則額外之需求必且日滋增益况既/經改為長運則凡有漕糈皆當量為酌劑俾達之)
　　(輦下以供官府廩食之需乃考食貨志稱淮徐臨/徳四倉由支改兑者止限以七十萬石之額其餘)
　　(交兑不盡者仍令民運赴四倉民力既未能紓而/其後乆無支銷遂致有紅朽陳腐者又其時蘇松)
　　(常嘉湖五府之白粮船俱仍令民運如故此皆立/法未為周祥奉行不能盡善所致非長運之不可)
　　(行也厥後漕臣邵寶徒見流弊之滋轉謂長運之/之未善而欲復行支運是何異因噎而廢食哉)
冬十月命王恕為刑部左侍郎總理河道
　(時運河淤塞廷臣言平江伯陳瑄治河通運六七十/年近嵗以未規制廢弛灘沙壅澀不加挑濬泉源漫)
　(伏不加搜滌遂至漕舟阻淺急宜命官修治復瑄之/舊然自通州至儀真𤓰州二三十里勢非一人所能)
　(獨任當分沛縣以南徳州以北及山東為三道各委/曹郎暨監司専理且請簡風力大臣總理其事期以)
　(三年底績于是/始以恕為總河)質實(儀真唐析江都縣地置揚子縣/宋為真州治明洪武初以州治)
　(揚子縣省入尋降州為儀真縣屬/揚州府今改曰儀微仍屬揚州府)
十一月立子祐極為皇太子
　(祐極以五年四月/生至是立為太子)質實(祐極憲宗次/子栢賢妃生)
十二月彗星犯紫㣲
　(光長竟天正晝猶見帝避正殿撤樂敕羣/臣修省條時政得失彗至明年正月乃滅)
見閣臣于文華殿
　(彗星乆見羣臣多言君臣否隔宜召大臣議政大學/士彭時商輅力請中官約以御殿日召對且曰初見)
　(時情未洽勿多言姑俟他日将入復約如初比見時/言天變可畏帝曰已知卿等宜盡心時又言昨御史)
　(有疏請減京官俸薪武臣不免觖望乞如舊便帝可/之萬安遂頓首呼萬嵗欲出時輅不得已皆叩頭退)
　(中官戯朝臣曰若輩常言不召見及見止知呼萬嵗/耳一時傳笑謂之萬嵗閣老帝自是不復召見大臣)
　(其後尹直入閣欲請見計事安止之曰君不聞彭公/耶詩召對一語不合輒叩頭呼萬嵗今吾輩每事盡)
　(言太監擇而聞之上無不允者勝而對多矣/安之容悦不識大體且善歸過于人如此)質實(明/實)
　(録御史張斆因星又陳八事其一為兩京官俸/禄宜暫减半時所謂昨御史有疏者葢謂斆也)
(壬/辰)八年春正月皇太子祐極卒
　(傳者謂萬貴妃害/之也諡曰悼恭)
四川盜起
　(時四川榮縣盜起殺人攻城據府庫緞獄囚已又焚/劫犍為恣行剽掠官軍捕之輒為所敗鎮守中官梅)
　(忠等以聞事下兵部尚書白圭言往者蜀寇趙鐸等/聚衆流劫所司不能以時撲滅勢乃益熾至一再用)
　(兵然後充之今瘡痰甫定盜復竊發宜勅忠偕巡按/御史嚴督三司刻期擒𫉬兵力不支可徵威茂永寕)
　(分守官軍協𠞰毋如前日養寇帝納之尋擢江西布/政使夏塤為副都御史巡撫四川任以平盗塤至官)
　(立互知㑹捕法/盜為之少戢)質實(榮縣唐析大牢縣地置旭川縣/為榮州治宋改縣曰榮徳元省)
　(入榮州明洪武九年降州為縣犍為縣隋置明與榮/縣並屬嘉定州今並屬嘉定府夏塤字宗成天台人)
二月預徴山西河南明年賦
　(以謀搜套也先是正月延綏㕘將錢亮禦瑪拉噶于/安邊營敗績都指揮栢隆陳英戰死伽家色凌犯固)
　(原平凉邊警疊告兵部尚書白圭復建預徴之議檄/下山西河南諸府縣於是内地騷然兵科給事中梁)
　(璟言山西預徵草豆每夫科銀二十兩嵗旱民飢逃/亡載路太原一縣五日内已亡三百八十餘家人心)
　(駭懼乞發帑補買以甦民困事下戸部議格不行時/侍講倪岳亦言山西河南之民飛芻挽栗徒步千里)
　(夫運而妻供父輓而子荷乃轉輸不足又有預徴水/卑不可先知豐歉未能逆卜徴如何其可預也論者)
　(皆韙/其言)質實(太原秦晉陽縣北齊分置龍山縣隋改龍/山曰晉陽改舊晉陽曰太原宋廢二縣改)
　(置平晉元屬冀寕路明洪武八年復曰太原縣屬太/原府今因之梁璟字廷美崞縣人倪岳字舜咨上元)
　　(人/)
　　發明(預徵非制唐莊宗衰世苟且之法也然同光/四年所謂預徵者亦祇于三月微秋夏之税)
　　(如唐代宗之税青苖而已非懸豐歉不可知之明/年而先責其賊也明至憲宗之時國用不節傾内)
　　(帑以恣中官梁芳軰之侵弁府藏既虗而欲大舉/搜套遂至以預徵為籌餉之計謬矣且豫晉為師)
　　(行經過之區其民方任轉輸尢當减賦緩征以紓/其力而乃行此苟且之法以重困之民勞不大可)
　　(念乎况是時所發京兵素號冗怯前後令遣朱永/趙輔劉聚三大將又皆畏葸不任戰者徴匱竭之)
　　(餉以飽媮惰之兵一矢未發而/内地且騷然矣雖欲復套得乎)
夏四月旱
　(京畿速月不雨運河水涸遣使禱/于天地社稷山川淮瀆東海之神)
遣使録天下囚
　(初南京戸部侍郎陳翌因災異陳事請如正統例遣/使録囚部又寢之至是帝憶其言乃分遣郎中劉秩)
　(等十四人㑹巡按御史及三司官審録後從商輅請/復遣郎中張文昭等録天下囚遂定為五年一遣之)
　(例/)質實(陳翌字冲霄虹縣人劉秩/安福人張文昭平山衛人)
五月占城遣使告難
　(占城自洪武二年遣使奉表入貢代著恭順正統七/年安南闗王黎麟卒子濬繼濬侵占城奪新州港擄)
　(其王摩訶賁該以歸帝為立新王摩訶貴来敕諭濬/歸其故王濬不奉詔侵掠占城人口至三萬三千餘)
　(天順三年濬庶兄諒山王琮弑濬而自立越九月為/圖人所誅以濬弟灝繼成化四年灝侵據廣西憑祥)
　(帝命守臣謹偹之七年又攻破占城虜其王槃羅茶/全王弟槃羅茶悦逃山中至是使臣樂沙㺯来告難)
　(兵部言安南并吞與國若不為處分非惟失占城歸/附之心抑恐啟安南跋扈之志宜遣使齊敕寅諭還)
　(其國王與家屬帝慮安南逆命欲賜其貢使至賜敕/責之逾月以槃羅茶悦請封命給事中陳峻等持節)
　(往而占城已為黎灝所據改為交南州不克入灝既/滅占城遂優擾邊境廣東之瓊雷廣西之龍州鎮安)
　(雲南之臨安廣南皆數告警中朝務為姑息惟屢降/敕諭灝益玩侮無畏忌言占城王槃羅茶全侵化州)
　(道為其弟槃羅茶遂所弑遂自立將受封而槃羅茶/悦子茶質苔來又弑之其國自亂非臣灝罪帝雖知)
　(其詐不/能詰)質實(瓊州唐分崖州地置元路又改乾寕軍/民安撫司明改府今因之鎮安宋右江)
　(鎮安軍民宣撫司元路明改府廣南宋時蠻名特磨/道元置廣南西道宣撫司明洪武中改廣南府今皆)
　(因之陳峻/順天人)
命武靖侯趙輔為將軍偕王越帥師搜河套次于榆林
　(業盛既奉命至延綏與王越等議軍事以邉偹乆虚/搜套未可輕議請守固而後戰越因乞偕盛還朝而)
　(廷議以套寇不滅三邊終無寕嵗遂拜輔將軍以搜/套任之敕陜西延綏寜夏三鎮兵皆受節至越仍總)
　(督軍務比至榆林寇已深入大掠輔越不能制乃奏/言搜套非十五萬兵不可今餽餉煩勞公私困竭宜)
　(姑事退守㑹陜西巡撫馬文升復報寇警兵部論輔/越擁兵坐視命給事中郭鏜往勘還言寇于六月入)
　(平凉鞏昌臨洮殺掠人畜三十六萬四千有竒七月/縱横慶陽境輔越至榆林不進致部將遇敵輒以不)
　(得號今為辭當治其弛兵玩寇罪而輔越方以寇不/戰自屈奏請班師兵部劾兩人欺謾帝終不之責也)
　質實(馬文升字負圖鈞/州人郭鏜恩縣人)
秋七月南畿浙江大水
　(南畿大風雨壊天地郊壇孝陵廟宇蘇松揚三郡亦/以水旱告浙江海溢杭紹嘉湖寜五府地各被水災)
　(凡八郡渰没田禾漂毀官民廬舍畜産/無算溺死者二萬八千四百七十餘人)
冬十一月趙輔有疾命寧晉伯劉聚往代之
　(輔稱疾屢疏乞還郭鏜亦言其以病廢事乃有是命/聚既代輔為將軍明年寇入花馬池率禆將擊却之)
　(其冬博勒呼們都埒伽嘉色凌連兵深入直抵秦州/安定㑹寜諸州縣縱横數千里聚擁兵不能救寇既)
　(飽掠去㑹王越搗巢自紅鹽池還遂以大㨗聞紀功/兵部員外郎張謹劾其虚冐所報首功皆邊民被掠)
　(者詔遣給事中韓文往勘還奏如謹言帝以寇既遁/置之輔還猶督京營兵郡言輔既稱疾宜解營務帝)
　(亦置/不問)質實(花馬池在慶陽府城北周迴四十餘里安/定宋安定堡元改縣明屬延安府㑹寜金)
　(西寕縣元移㑹州治此尋省西寜縣入㑹州明洪武/初改㑹寜縣屬鞏昌府今皆因之紅鹽也在榆林府)
　(西北與寜夏府接界張謹定/逺人韓文字貫道洪洞人)
(癸/巳)九年春正月真人張元吉有罪釋之
　(元吉襲封真人恣行不法僣用乘輿器服擅易制書/奪良家女子逼取人財物家置獄前後殺四十餘人)
　(有一家三人者事聞帝恕械元吉至京㑹百官廷訊/論死刑部尚書陸瑜等請停襲去真人號不許命仍)
　(舊制時成化五年四月也元吉坐繫二年竟以夤縁/免死杖百發肅州軍言官争之不納至是其子元慶)
　(復為父陳情斬免帝允之給事中虞瑶等言律殺一/家三人者磔元吉以睚眦殺四十餘人罪豈容誅貸)
　(死發戊巳為枉縱今又有釋歸田里臣實未諭若以/元吉母老子幼情或可矜則元吉所殺四十餘人豈)
　(無可衿如元吉者祖法朝綱不可不/慎奏入命俟終養遣戍尋竟釋為民)質實(陸瑜字廷/王鄞人虞)
　(瑶縉/雲人)
土爾番據哈密
　(初哈密忠順王布拉噶卒無子王母寜温達錫里主/國事伽嘉色凌窺哈密無主襲破其城王母率親屬)
　(部落走苦峪遣使告難朝廷不能援成化二年韃靼/兵已退乃資遣還故土其頭目哀請以都督同知巴)
　(圖穆爾襲封巴圖穆爾者故忠義王托歡特穆爾外/孫也帝因擢為右都督攝國王事又卒其子哈商請)
　(嗣職帝許之而不命其主國事政令無所出是時土/爾畨酋阿爾自稱蘇勒坦乗机入哈密虜王母劫金)
　(印去留其妹婿伊蘭據守之兵部言哈密實西城咽/喉棄而不救恐赤斤䝉古等衛亦為所脅則我之藩)
　(難盡撤而甘肅之患方殷使套寇不退闗中供億愈/難于是命都督同知李文右通政劉文赴甘肅經畧)
　(抵肅州遣錦衣千戸馬俊往諭阿爾抗不遜覊俊月/餘文等乃檄哈商及赤斤罕東黙克埒諸部集兵進)
　(討/)質實(黙克埒畨部名在哈密北托歡特穆爾布拉/噶之族祖父也布拉噶之祖曰忠順王托克)
　(托永樂八年卒封其從弟推勒特穆爾為忠義王卒/宣徳元年復以托克托子布達錫哩嗣忠順王是為)
　(布拉噶之父尋因忠順王年幼命推勒特穆爾弟嗣/忠義王同理國事即托歡特穆爾也劉文四川榮縣)
　(人里布拉噶舊作卜列革寕温達錫里舊作弩温達/失  巴圖穆爾舊作把塔木兒托歡特穆爾舊作脱)
　(歡帖木兒哈商舊作罕慎蘇勒坦舊作速檀伊蘭舊/作牙蘭阿爾舊作阿力黙克埒舊作也克力托克托)
　(舊作脱脱推勒特穆爾舊作兔力帖木/兒特達錫哩舊作卜答失里今並改)
三月山東大饑民相食振之
　(是年畿内陜西山西皆饑湖廣南畿亦被災而山東/飢尤甚餒死者枕籍骼無餘胔乃命免今年租巡撫)
　(牟俸前後請發濟南倉儲減價以糶令臨清闗税收米/麥助振又以民多轉徒請敕鄰境撫院官随所在安)
　(輯秋成貲遣復業且乞開中淮浙鹽百萬引盡蠲州/縣道課詔具如所請更命移臨清倉粟十萬石以振)
　(俸尋乞截留漕粮并貸飢民布棉免柴夫折價銀移/河南輸邊粟濟山東而别給銀為邊餉山東輸京租)
　(二十萬石給本地用帝皆嘉納于時俸不俟命檄發/東昌濟寕倉粟十萬餘石為軍士月糧而以徳州臨)
　(清寄庫銀易米振濟請伏專擅畢帝特宥之月之甲/午及四月丁夘境内忽黑暗如夜八月旱蝗旋大水)
　(明年又飢復諸發倉儲出貸俸撫山東五/年治尚煩苛然頗盡心荒政所全活甚衆)質實(明史/食貨)
　(志柴夫折價銀自宣徳五年置易州山厰僉北直𨽻/山東山西民夫轉運後令輸直僱役所謂折價銀也)
　(牟俸巴/縣人)
夏四月辛酉朔日有食之
閲武臣騎射
　(帝以武偹廢弛乃御西苑命武臣騎射黜指揮李勝/等四十六人十一月重閲西苑罷定襄伯郭嵩等四)
　(人英國公張懋三發/皆中帝大喜厚賚之)質實(郭嵩定襄伯之姪張/懋英國公輔之子)
秋九月鎮守浙江太監李義殺指揮馬璋不問
　(義至寜波指揮馬璋饋白金二十兩意不慊遂杖殺/之璋母訟于朝帝命義自陳言因公事杖璋璋病死)
　(非斃杖也帝命宥之既而鎮守雲南太監錢能杖守/礦千戸一人死巡按御史甄希賢劾之帝亦未嘗罪)
　(能/也)質實(甄希賢/麟遊人)
們都爾博勒呼嘉伽色凌並入寇王越襲破其孥于紅
鹽池
　(三酋大舉深入直扺秦州安定諸州縣王越策寇盡/鋭西出必不備東偏乃率縂兵官許寕遊擊將軍周)
　　(玊各將兵四千六百為左右哨從榆林紅兒山出知/境盡夜兼行八十里涉白鹽灘北又百五十里偵)
　　(寇老弱俱在紅鹽池乃分兵千餘伏他所而身寕寧/玊張兩翼直薄其營伏兵又從後夾擊大破之焚其)
　　(廬帳而還及寇飽掠歸則妻子畜産已蕩盡相顧痛/哭自是稍徙北去不復居河套間盗邊不敢大入亦)
　　(數遣使通貢於是延/綏得息肩者數年)質實(紅兒山在榆林府北白鹽/灘即白鹽池在定邊縣西)
　　(北周玊字廷壁滁州人們都爾舊作/門都埒博勒呼舊作孛羅忽今俱改)
(甲/午)十年春正月命王越總制三邉
　　(前年冬刑部主事張鼎言延綏甘肅寧夏三邉鎮撫/不相統一宜推文武重臣一人總制章下所司乃議)
　　(設制府于開成控制三邉總兵巡撫而下並聴節制/詔即以越任之時因紅鹽池之㨗論功加越太子少)
　(保增俸一級而越自謂功/大賞薄遂怏怏稱疾還朝)質實(此三邊設總制之始/越還朝即罷不設至)
　(𢎞治十年又起越為之十五年以命秦紘正徳元年/繼以楊一清遂為定員嘉靖十九年改稱縂督張鼎)
　(字大宇陜/西咸寜人)
三月罷總督兩廣右都御史韓雍
　(雍在粤於鎮守中官黄沁不為禮沁憾之㑹栁潯諸/蠻復叛㕘將楊廣等俘斬九百人方更進而賊䧟懐)
　(集兵部劾雍奏報不實沁亦訐雍坐視且言其土賞/費財帝遣給事中張謙等往勘而廣西布政何宜副)
　(使張斆衝雍素輕已共醖釀其罪謙還奏事虚實交/半乃命致仕去雍冇雄畧善斷臨戰躬親矢石不目)
　(瞬既承制專决自奉尊嚴軍門設銅鼔數十儀節詳/密三司皆長跪白事禆將以下繩押無所假又坦中)
　(不為崖岸揮斥財帛不少惜故雖令行禁止而/謗議亦易起雍既去兩廣人念其功為立廟祀)質實
　(懐集劉宋析四㑹縣置元局賀州明改屬/梧州府今因之何宜福清人張謙清苑人)
夏六月武靖侯趙輔請世襲伯爵許之
　(輔辭侯乞世伯帝許其世/伯侯如故言官力爭不聴)質實(明史功臣侯表輔子/承慶嗣伯傳爵至明)
　(亡乃/紀)
　　發明(國家所以馭下者賞有功刑有罪而巳趙輔/受命西征坐視敵騎之蹂躪封殪而不加一)
　　(矢弛兵玩寇罪孰甚焉憲宗即念輔大藤峽之舊/勞貰之不正刑誅亦已幸矣顧曲徇其世伯之請)
　　(辱酬庸大典以加有罪之人則是奨邉臣之媮/惰而勸其效尤也此明之邊事所由日壞哉)
閏六月築邉牆
　(初余子俊上言三邉惟延慶地平易寇屢入犯獲邊/人為導徑入河套自是寇顧居内我反屯外急宜于)
　(沿邉築牆置堡其舊界石所在多髙山陡厓依山形/随地勢以成邊牆于計為便尚書白圭以邉民方团)
　(奏緩其役八年秋子俊復言征套士馬屯延綏者八/萬芻茭煩内地若今冬寇不北去又須偹來年軍資)
　(約八百二十五萬公私煩擾至此安得不變計臣前/請築邊牆詔事寜舉行請於明年春夏寇馬疲乏時)
　(役陜西運粮民夫五萬給食興工帝從之會王越襲/寇紅鹽池患少息子俊得一意興築東起清水營紫)
　(城砦西扺花馬池延袤千七百七十里鑿厓築牆掘/塹其下連比不絶每二三里置敵臺崖砦脩巡警又)
　(于崖砦空處築短牆斜一斜二如箕狀以瞭敵避射/凡築城堡十二邉墩十五小墩七十八崖砦八百十)
　(九時謂之槖駝城既告竣牆内/地恚分屯墾嵗得粮六萬餘石)質實(按邉牆之築明/史兵志謂在成)
　(化七年地理志謂在九年攷明憲宋實録八年三月/葉盛疏云七年六月内用總兵巡撫議依界石山勢)
　(剷削如城然未借役民夫而成堡守偹兵不足供役/乞量起山西陜西民修築詔今官軍以次整理不必)
　(借役于民則子俊初建邉牆之議已令官軍興築第/格于部議未嘗役及民夫兵志以為七年築者葢據)
　(官軍興築之始也九年十二月張謹劾趙輔等昌功/之罪有云余子俊方修治邊牆難于槩治則子俊告)
　(竣之疏所謂不三月功成八九者特約畧言之以見/其成之速而其實輔等禦寇韋州之際即已糾衆興)
　(工地理志以為九年築者蓋據民夫興築之始也業/盛疏又云正統間創築榆林城堡二十有三于其南)
　(二三十里之内植軍民種田界石是時即子俊疏所謂/舊界石也明史楊一清傳云邊牆在延綏者余子俊)
　(修之甚固後邊備日踈牆塹漸夷又明世宗實録二/十五年曾銑奏云余子俊修築邉牆東起黄甫川西)
　(至定邊營千五百餘里嵗乆傾頺不異平地則子俊/所築邊牆至正徳時漸夷逮嘉靖中圮矣銑時餘址)
　(間存故所言東西起止頗與子俊告竣之疏互殊也/延慶謂延安慶陽非宣化府之延慶州清水營紫城)
　(砦並在府/谷縣東北)
秋八月以趙勝爲將軍禦伽嘉色凌命太監劉恒覃平
監之
　(伽嘉色凌㓂宣府乃命勝率京軍萬人以恒平監軍/往禦之冦退尋召還是年冬復自馬營赤城入冦逰)
　(擊将軍周玉敗之明年春冦大同叅將李鎬等敗之/自冦徙出套延綏之患寖稀而宣府大同諸邉頗被)
　(其擾/矣)質實(趙勝字克功遷安人/李鎬大同右衛人)
　　發明(自永樂八年都督譚青營有中官王安與名/奏事為明世閹宦監軍之始馴至正統四年)
　　(曹吉祥興兵既乆藏甲于家遂有天順五年七月/之變憲宗亦既目擊之矣乃改元之歲即命唐慎)
　　(監米永軍尋又命裴當監楊信軍傳恭顧恒監永/軍至是復命恒平視師宣府厥後汪直繼之睨然)
　　(挾兩鉞以横恣于邉疆其不為吉祥之續者一間/耳語曰前車之覆後車之鑒若憲宗者可謂甘蹈)
　　(覆轍/者歟)
賜廣東按察司副使孔鏞僉事陶魯林錦誥命
　(鏞初以連山令從都御史葉盛征廣西有功薦擢髙/州知府府四境屯徭賊十餘部其魁馮曉鄧公長勢)
　　(尤熾鏞單騎諭降公長選壯士二百人乗夜搗曉巢/縳其妻子歸曉亦以五百人降已又與僉事陶魯敗)
　　(賊廖婆堡餘賊乃悉散去患以戢尋陟副使陶魯故/嘗為新㑹丞㑹廣西猺流刼髙亷惠肇諸府破城殺)
　　(吏無虚月魯召父老語曰賊氣吞吾城不早備且陷/乃築堡砦繕甲兵練技勇以孤城捍賊衝建郭掘濠)
　　(布鐵蒺藜刺竹于外城守大固賊來犯輒擊破之亦/以盛薦就遷知縣韓雍征大藤峽魯與有功進僉事)
　　(既與鏞破廖婆堡之明年復連破黄公漢于思恩潯/州又明年亷州知府林錦亦以能禦冦陟僉事盖成)
　　(化四年事也錦自合浦訓導條上禦盗方畧中機宜/即為盛所異厯知靈山亷州皆值嵗饑諸猺四起剽)
　　(掠錦綏輯流移討其梗化者境内悉平是時粤東西/猺冦作亂卅郡無頼子應之所在盗賊充斥葉盛韓)
　　(雍先後奉命督軍務材鏞等三人屢薦擢至監司以/高雷軍事任鏞欽亷任錦而令魯治新㑹陽江陽春)
　(新興諸縣兵分道勦撫猺冦以漸衰息至是巡撫呉/琛具三人治績聞于朝並賜誥命錦終按察副使魯)
　(後擢湖廣布政使仍留治廣東兵備領廣西事時稱/魯為三廣公廣大倚之如長城鏞後累官至貴州廵)
　(撫有苖賊阿溪者桀驁多智横行諸部中守臣皆納/溪賂縱其流刼鏞詢得溪所昵者二人以計擒溪磔)
　(之羣蠻/皆震懾)質實(連山隋縣明屬連州惠州北宋置元路/明府合滴漢縣明為亷卅府治今皆因)
　(之靈山唐縣明屬欽州今屬亷州府陽江縣蕭銑時/置新興縣晋置明並屬肇慶府今因之孔鏞字韶文)
　(長洲人林錦字/彦章連江人)
九月癸丑朔日有食之
詔侯伯及駙馬年少者入國子監
　(司業耿裕以勲戚子弟當先束身禮法乃采輯古諸/侯貴戚言行可師者人授一編帝聞而稱善明年祭)
　(酒周洪謨以士風澆漓請復洪武中學規帝納其言/命禮部榜諭于國子監崇信伯費淮怠不就學洪謨)
　(劾之奪冠帯以儒中赴監/停嵗禄之半學政肅然)質實(耿祫字好問盧氏人/刑部尚書九疇之子)
　(費淮南直𨽻定遠人崇信侯瓛之/孫瓛于宣徳元年封伯子世襲)
冬十月都督同知李文等進兵討土爾番不克引還
　(文等引兵至布隆吉爾川謀報阿爾集衆抗拒更結州/别部謀掠罕東赤斤二衛文等不敢進遂請旋軍肅)
　(州散遣二衛兵固守本土令哈商及黙克埒輝和爾/之衆退居苦峪駐牧章下兵部具如所請且以哈密)
　(人民無統教哈商權生國事因其請給米布賜以榖/種文等無功而還土爾菜知中國不足憚乆㨿哈爾)
　(十三年冬乃命邉臣築苦/峪城移哈密衛于其地)質實(布隆吉爾川在今安/西州西北流逕敦煌)
　(縣入于哈喇諾爾輝和爾哈密種落之一明史哈密/傳言其種落雜居一曰回回一曰輝和爾一曰哈勒)
　(琿拉布隆吉爾川舊作卜隆吉兒川哈喇諾爾舊作/哈  腦兒輝和爾舊作畏兀兒哈勒輝舊作哈剌灰)
　(今並/改)
十二月罷採金
　(時内費日侈帑金不足用命湖廣寶慶等郡開採嵗/役五十五萬人死者無算僅得金三十餘兩撫臣劉)
　(敷奏請已之户部檄所司開遼東/黒山金塲亦以巡撫彭誼言而罷)質實(黑山在今奉/天寧海縣東)
　(劉敷字叔榮永新人/彭誼字景宜東莞人)
(乙/未)十一年春三月少保文淵閣大學士彭時卒
　(時與萬安同在閣帝怠于政大臣希得見安結中官/戚畹上下壅隔時顧懐憂每上言或留中或下所司)
　(多不見用常悒悒不得志屢請疾在告力懇放還不/許至是疾革衣冠端坐徐言曰死生常理不足驚但)
　(冐居大位上不能報國下不能飬老父耳卒年六十/贈太師謚文憲時立朝三十年持正存大體有所論)
　(薦不使人知燕居無惰容/非義不取有古大臣風)
夏四月以吏部左侍郎劉珝禮部左侍郎劉吉入内閣
預機務
　(珝先以舊宫僚晉官直經筵日講反覆開導詞氣祝/侃劉定之稱為講官第一帝亦愛重之入閣後嘗呼)
　(東劉先生珝性疎直/吉則多智與萬安比)質實(劉珝字叔温夀光人劉/吉字祐之博野人時内)
　(閣三人安貪狡吉隂刻珝稍優顧喜談論人目之/為狂躁皆充位無所匡正諺謂之紙棚三閣老云)
乾清宫門災
　(是月十四日壬辰夜也越四日乙/未以災告于奉先殿譴躬自責)
五月始召見皇子於西内
　(帝自悼恭太子薨常鬱鬱不樂一日召太監張敏櫛/髪照鏡嘆曰老将至而無子敏伏地曰萬嵗已有子)
　(也帝愕然問安在對曰奴言即死萬嵗當為皇子主/于時太監懐恩侍即叩首曰敏言是皇子潛養西内)
　(今已六嵗矣匿不敢聞帝大喜即日幸西内遣使至/安樂堂迎皇子使至妃抱兒子泣曰兒去吾不得生)
　(兒見黄袍有鬚者者即兒父也衣以小緋袍乘小輿/擁至階下時猶未剪胎髪髪披地走投帝懐帝置之)
　(膝撫視久之悲喜泣下曰我子也類我使懐恩赴内/閣具道其事閣臣皆大喜懐恩並道帝意欲宣示外)
　(廷商輅曰當降敕禮部以定名為辭于是廷臣相率/入賀帝即命皇子出見廷臣越數日帝復召閣臣問)
　(曰皇子既出将何以處之輅頓首曰陛下踐阼十年/儲副未立天下引領望乆矣當即立為皇太子安中)
　(外心帝頷之遂定/名祐樘頒詔中外)質實(懐恩髙/遠人)
六月皇子母紀氏卒
　(先是帝召見皇子留宫中而紀妃仍居西内大學士/商輅恐有他患而難以顯言偕同官上疏曰皇子聰)
　(明岐嶷國本攸繫重以貴妃保䕶恩踰已出但外議/謂皇子母因病别居乆不得見宜移就近所俾母子)
　(朝夕相接而皇子仍藉撫育于貴妃宗社幸甚紀妃/遂移居永夀宫數召見逾月妃病篤輅言如有不諱)
　(禮宜從厚且請命司禮監奉皇子過妃宫問祖/帝皆從之及乙巳卒追封淑妃諡恭恪莊僖)質實
　(明史后妃列傳妃居永夀宫萬貴妃目夜怨泣曰羣/小紿我其年六月妃暴薨或曰貴妃致之死或曰自)
　(縊也張敏亦吞金死事與商輅傳所載互硃蓋傳閒/之異永夀宫春明夢餘録月華門往北曰順徳右門)
　(再北向東與鳯彩門相對者曰咸和右門南/者曰毓徳宫原名安樂宫後又改永夀宫)
秋八月浚通惠河
　(先是漕運總兵楊茂言自張家灣舍舟車輓至都下/僱值不貲通州至京舊有通惠河水道石牐尚存修)
　(牐瀦水用小舟剝運便帝遣尚書楊鼎侍郎喬毅相/度上言舊牐二十四通水行舟但元時水在宫牆外)
　(舟得入城今水由皇城金水河出故道不可復行請/濬玉泉龍泉及月兒栁沙諸泉水使入西湖閉分水)
　(青龍牐引諸泉水從高梁河分其半由金水河出餘/從都城外濠流轉㑹正陽門併流大通橋牐河隨旱)
　(澇啟閉則糧艘可近倉甚便帝善其議以災異工未/及舉至是命平江伯陳鋭等督漕卒七千人疏浚明)
　(年六月訖工濬泉三增牐四漕舟稍通然元時所引/昌平白浮諸泉俱遏不行獨引一西湖又僅分其半)
　(河窄易盈涸不/二載淺塞如故)質實(明史河渠志通惠河即大通河/在大興縣東南元郭守敬所鑿)
　(由大通橋東下抵通州高麗莊與白河合至直沽㑹/衛河入海長百六十里有竒十里一牐蓄水濟運又)
　(以白河榆河渾河合流亦名潞河洪武時漸廢永樂/中濬河故道置牐以瀦之未幾俱湮此所浚者自大)
　(通橋至張家灣渾河六十里也方輿紀要張家灣在/通州南十五里元萬户張瑄督海運至此而名元史)
　(地理志金水河源出玉泉山流入皇城故名金水戴/司成集玉泉在京城西三十里西山之麓有石洞泉)
　(自中而出其上有芙蓉閣金章宗避暑處明實録龍/泉月兒桞沙諸泉其源皆出于西北一帶山麓水經)
　(注西湖東西二里南北三里蓋燕之舊池也渌水澄/澹川亭望遠為游矚之勝所水部備考青龍牐在都)
　(城西北三十里元史河渠志高梁河在順天府城西/自昌平州沙澗流經髙梁店又東南流入都城積水)
　(潭白浮泉在昌平縣界西折而南經甕山泊自西水/門入都城焉楊鼎字宗噐陜西咸寧人喬毅字志𢎞)
　(山西樂平人陳鋭合肥/人平江伯瑄之曽孫)
們都爾伽嘉色凌遣使入貢
　(遣使通阿等來朝貢馬燕賚甚厚仍以綵段酬其馬/直通阿等九十二人皆授官有差予冠帯初伽嘉色)
　(凌以女妻們都爾故立為汗屢挾以入冦及是通貢/患少息已而伽嘉色凌専恣日甚托羅該與伊斯瑪)
　(音謀殺之未幾們都爾亦死諸/强酋相繼略盡邉人稍得息肩)質實(托羅該們都爾/部下大頭目伊)
　(期瑪音乃穆哩罕之子其謀殺加嘉色凌事在成化/十五年  通阿舊作桶哈托羅該舊作脱羅干伊斯)
　(瑪音舊作亦思/馬因今並改)
九月丁未朔日有食之
冬十一月立子祐樘爲皇太子
　(時皇太后居仁夀宫語帝曰以兒付我太子遂居仁/夀宫一日貴妃召太子食太后謂曰兒去無食也太)
　(子至貴妃治食曰已飯進羮曰疑有毒貴妃曰/是兒數嵗即如是他日魚肉我矣因恚成疾)
　(仁夀宫在奉先殿東北/履順蹈和二門之内)
以朱英總督兩廣軍務
　(自韓雍大征諸蠻以來将帥喜邀功利俘掠名為鵰/勦英至鎮以寧靜約飭將士毋得張賊聲勢妄請用)
　(師招撫猺獞效順者定為編戸給復三年于是馬平/陽朔蒼梧諸縣蠻悉望風附而茘浦立山鄉賊李公)
　(主有衆數萬乆負固亦遣子納欵為置永安州處之/俾其于孫世吏目自是歸附日衆凡為戸四萬三千)
　(有竒口十五萬有竒帝甚嘉之初雍在兩廣雖有平/冦功恢廓自奉贈遺過侈有司困供億公私耗竭既)
　(而呉琛代雍務為亷謹至英益持/清節其威望不及雍而惠澤過之)質實(馬平梁縣明/屬桂林府陽)
　(朔隋縣明屬桂林府蒼梧漢郡治廣信縣隋改縣名/蒼梧明屬梧州府今皆因之立山鄉在永安州治東)
　(永安州本唐立山縣明洪武中省入/平樂縣至是置縣屬平樂府今因之)
十二月改諡郕戾王爲景皇帝
　(初制門州訓導髙瑶上言正統己巳之變先帝北狩/宗社危如一髪使非郕王繼統國有長君則禍亂何)
　(日平鑾輿何由返六七年間海宇寧謐厥功不小迨/先帝復辟貪天功者遂加厚誣使不得正其終節惠)
　(躋祀未稱典禮望敕禮官追加廟號以盡親親之恩/章下廷議乆不决而左庻子黎淳力爭謂不當復且)
　(言昌邑既廢不聞復為漢某帝更始既廢不聞復為/漢某王瑶此言有死罪二一誣先帝為不明一䧟陛)
　(下于不孝此必有小人主之者不然彼草茅疎遠安/敢妄言帝曰景泰往事朕未嘗介意淳乃欲獻媚希)
　(恩邪切責之議遂寢其後御史楊守隨復請改諡事/亦未行然帝終感瑶言至是乃命閣臣議復郕王位)
　(號商輅力贊成之遂下詔曰朕叔郕王踐阼戡亂保/邦奸臣讒搆請削帝號先帝旋知其枉深懐悔恨以)
　(次抵諸姦于法不幸上賓未及舉正朕敦念親親用/成先志郕王可仍舊里帝號尋上尊諡曰恭仁康定)
　(景皇帝令所/司修餙陵寢)質實(荆門宋軍元州明洪武初屬荆州/府嘉靖十年改屬承天府今府復)
　(名安陸州仍屬焉髙瑶字庭堅/閩縣人楊守隨字維貞鄞縣人)
(丙/申)十二年春正月南京隂霾地震
　(敕羣臣修省于是南京科道官上言弭災之策乞進/君子以正朝廷擇将帥以備邉鄙設法制以弭盗賊)
　(並乞飭天下鎮廵官及三司郡縣省刑薄歛拯饑/緝盗毋妄興土木毋因公科擾詔下所司行之)
二月乙亥朔日有食之
夏五月命左副都御史原傑撫治荆襄流民
　(初項忠既平荆襄盜先後招撫流民九十三萬有竒/移軍竹山捕遺孽復招出流民五十萬俘𫉬賊黨家)
　(屬二萬八千七百餘人家選一丁偕其孥屯戍湖廣/邉衛其流民已附籍者給復三年未附籍者逐歸其)
　(鄉而著籍雖乆或占山數十里招集無頼千人爭鬬/刼殺者亦令遣逐于是有司一切驅迫不前即殺之)
　(賊黨發戍者舟行多疫死廷臣遂一此咎忠忠陳善/後十事亦祗増設營堡廵司多方偵守以厲入山之)
　(禁不數年禁漸弛流民復聚朝廷以為憂祭酒周洪/謨著流民説畧言東晉時廬松之民流至荆州乃僑)
　(置松滋縣于荆南陜西雍州之民流聚襄陽乃僑置/南雍州于襄西其後松滋遂𨽻荆州南雍州遂治襄)
　(陽今當增置郡縣聽附籍為編氓可實襄鄧戸口都/御史李賓善其説聞于帝帝然之遂命傑出撫傑徧)
　(厯山溪宣朝廷徳意諸流民欣然附籍乃大㑹湖廣/河南陜西撫按官籍之得户十一萬三千有竒口四)
　(十三萬八千有竒用輕則定田賦民大悅傑相度地/勢以襄陽所割鄖縣居竹房上津商洛諸縣中道路)
　(四達且去府治遠山林深阻将吏鮮至猝有盜賊難/遥制乃拓其城置鄖陽府以縣附之且置湖廣行都)
　(司増兵設戍而析竹山置竹谿析鄖置鄖西析漢中/之洵陽置白河與竹山上津房咸隸新府又于西安)
　(増山陽南陽增南召桐柏汝州增伊陽各𨽻其舊府/制既定将還以地界湖廣河南陜西事無統紀因薦)
　(御史吳道宏自代詔即命道宏綏輯人民十五年就/擢大理寺卿撫治鄖陽襄陽荆州南陽西安漢中六)
　(府鄭陽之有撫治自此始也傑事方竣進南/京兵部尚書未任卒于南陽鄖襄民為立祠)質實(忠/陳)
　(善後十事一流民已復葉者給復三年復流入者全/家戍邉衛一禁入山竊礦一増設營堡十二廵司八)
　(一竹山縣設立千户所一漢中西安流民責令陜西/副使等官䕫州流民責令四川廵守官禦其越界一)
　(所留戍卒衛卒委指揮分領操練以助新堡聲威一/撤回分守贊畫守備等官裁革新増撫民官及興山)
　(縣知縣一荆襄徳安令湖廣鎮巡官督屬防守南陽/令巡按河南御史督屬防守一専任撫民之叅政等)
　(官宜時巡厯竹山諸縣及新建諸堡以遏竊礦流民/一流民所棄山外田地分授主户承佃山谷新墾田)
　(税俱與間豁松兹漢縣屬廬江郡晋咸康中縣民避/亂于荆南因僑置松滋縣明屬荆川府今因之漢之)
　(松滋今為潁州府霍邱縣地南雍州晉太元中僑置/今為襄陽府地鄖縣漢錫縣晋改鄖鄉元改鄖縣明)
　(為鄖陽治治房縣後漢房陵隋為房陵郡治唐為房/州治明改縣屬襄陽是年改屬鄖陽今並因之上津)
　(隋置元省明復置襄陽是年改屬鄖陽今省上津縣/故城在鄖西縣北一百四十里商洛謂商縣與洛南)
　(也後周始置商州洪武七年降縣是年升州𨽻西安/府今為直𨽻州洛南縣隋置金廢為鎮元復置屬商)
　(州明洪武初改屬華州是年復屬商州天啟初改洛/為維今因之商東東九十里别有商洛廢縣則後周)
　(所置金貞元二年廢竹溪以尹店社置鄖西以南門/堡置洵陽漢旬陽後漢省晉復置曰洵陽元省明復)
　(置屬金州以𨽻于漢中府萬厯十一年改金州曰興/安州二十三年升直𨽻州更以白河屬焉白河以白)
　(石河置山陽晋豐陽縣金廢為鎮至是復是以在北/山之南豐河之北故名山陽南召以南陽縣之南召)
　(堡置桐柏隋縣元廢為鎮至是復置伊陽/以隋伊闕縣置今並因之呉道宏宜賓人)
秋七月黑𤯝見
　(有物金睛修尾狀如犬貍負黒氣夜入民家至則人/昏述徧城驚擾帝常朝奉天門侍衛見之而譁頃之)
　(始定帝于禁中祭告天地以四事自責大學士商輅/疏弭災八事曰畨僧國師法王母濫賜印章四方常)
　(貢外勿受玩好許諸臣直言分遣部使録囚省寃獄/停不急營造實三邉軍儲守沿邉闗隘設雲南廵撫)
　(帝優詔/褒納)質實(四事自責用度不節一工役勞/民二忠言不聞三仁政不施四)
八月以王恕巡撫雲南
　(大學士商輅以雲南遠在萬里西控諸夷南接交阯/而鎮守中官錢能縱恣不法議遣大臣有威望者為)
　(廵撫鎮壓之乃改王恕為左副都御史以行先是能/遣指揮郭景奏事京師詭言安南捕盗兵入境帝即)
　(命景齎敕戒約之舊制使安南必由廣西而景徑自/雲南往能因遺安南王黎灝玉帯寳縧蟒衣珍竒諸)
　(物灝遣将率兵送景還欲遂通雲南道景懼後禍紿/先行白守闗者掦言安南冦至闗吏戒嚴黔國公沐)
　(琮遣人諭其帥始返而諸守臣畏能匿不奏能又遣/景及指揮盧安蘇本等交通干崖孟密諸土官納其)
　(金竇恕至皆亷得之遣騎執景景懼自殺因劾能私/通外國罪當死帝詔刑部郎中潘蕃往按之恕再疏)
　(發能貪暴狀且言昔交阯以鎮守非人致一方陷没/今日之事殆又甚焉陛下何惜一能以安邉徼能大)
　(懼急屬貴近請召恕還恕遂改掌南京都察院能事/立解蕃勘上得實詔宥能而論其黨九人罪能更為)
　(祈免亦多宥之恕撫雲南僅九月威行徽外黔/國以下咸惕息奉命疏凡二十上直聲動天下)質實
　(孟密本木邦屬部景泰中蠻婦曩罕㺯叛木邦子思/柄自稱宣慰使後大學萬安入其賂乃請析置孟密)
　(安撫司事詳成化十九年神宗十三年改宣撫司地/距今雲南省三十三程沐琮黔國公成孫也藩蕃字)
　(廷芳崇徳人初/冐鍾姓後始復)
　　發明(人臣無越境之交况能以閹寺鎮守邉隅謬/膺重任敢與安南黎灝潛通餽問此豈尋常)
　　(縱恣所可曲宥者乎且史稱灝素欲窺伺雲南故/發兵隨景假道使非沐琮遣人諭止其勢正未可)
　　(測則能之罪更有不可勝誅者乃憲宗既得王恕/之奏不特不明正能罪而轉改恕南京不惟能自)
　　(邀曲貸抑且庇及黨儕國憲王章顛􁐕/至於如此又何怪乎能輩之日横也)
九月令太監汪直刺事
　(妖人李子龍者本侯姓名得權易州人少為僧行脚/河南遇道士授以符術遂蓄髪變姓名先是陜西民)
　(李氏産子子龍有異徴得權因冐之往來真定間迤/邐至京師主軍匠楊道仙家夤縁中官鮑石潛入大)
　(内石黨韋寒等敬信子龍皆北靣禮為上師尋錦衣/校偵其謀不軌白中官黄賜上變寒自殺子龍及石)
　(等伏誅帝心惡之鋭欲知外事御馬監太監汪直故/大藤峽猺種初給事萬貴妃宫為人便黠因命易服)
　(服將校一二人密密/出伺察人莫之知也)
冬十月京師地震
　(是月十一日辛巳也後六十/日壬午陜西之蘭州亦地震)
十一月南京大雷雨
　(是月二十三日癸亥也明年二月甲戌安慶大雪雷/電應天廵撫牟俸言雷者陽氣之發雪者隂氣之凝)
　(十一月一陽初復而震雷早發已乖二氣之常二月/四陽既盛而恒雪不已雷電復作隂陽雜糅尤天變)
　(之大者乞修人事以/弭之帝乃詔求直言)
(丁/酉)十三年春正月增孔子廟籩豆樂舞之數
　(初洪武四年定祀孔子禮籩豆以十舞以八佾前年/秋祭酒周洪謨請備天子之制章下禮部尚書鄒幹)
　(駮止之洪謨再疏爭言孔子像以冕旒十二既用天/子之禮而佾舞乃用諸侯之樂以禮論樂則樂不備)
　(以樂論禮則禮為僭乞如前所請増籩豆為十二舞/為八佾庻禮樂相稱益足章尊崇之典帝從其議乃)
　(命大學士商輅以增定禮制告/孔子廟學士王獻告于闕里)質實(王獻字惟/臣仁和人)
置西厰以太監汪直領之
　(永樂中始置東厰令宦官訪緝逆謀大姦與錦衣衛/均權勢至是又别設西厰刺事以汪直督之所領緹)
　(騎倍東厰勢遠出衛上會建寧衛指揮同知楊勰與/父泰為仇家所訐既命刑部主事王應奎錦衣百戸)
　(高崇往勘而勰亡入京師因其姊婿禮部主事董序/求計于韋瑛韋瑛者素無頼子鬻于宦官韋其蒙其)
　(姓冐延綏功授百戸方欲從直刺事無繇也乃諾勰/為營解傾助其貲而潛報直謂勰父子殺人懼罪輦)
　(金鉅萬匿序所将賄諸用事者以緩其獄直信之即/遣人捕勰序顧勰貲已盡于瑛大索序家無所得因)
　(考訊勰琶之三琶者錦衣酷刑也以加人骨節皆寸/解勰不勝琶妄言寄金于其叔父兵部主事仕偉所)
　(瑛遂夜率邏卒突入仕偉家縳仕偉考掠及其妻子/翰林侍備陳音與仕偉比屋居聞其聲甚楚乗墉大)
　(呼曰爾擅辱朝臣不畏國法耶邏卒應曰爾何人不/畏西厰音厲聲曰我翰林陳音也瑛乃縶仕偉去而)
　(應奎崇勘獄猶未報直奏其受泰賂與泰並械至京/獄具勰崇已庾死泰坐棄市籍其家應奎遣戍仕偉)
　(序並謫官直既發勰事頗誣左右大臣多得勰賄帝/雖含隠不發然愈謂直可倚任直由此亦遂倚任瑛)
　(屢搆誣獄刑部郎中武清禮部郎中樂章行人張廷/綱太醫院院判蔣宗武浙江左布政使劉福左通政)
　(方賢皆繫西厰獄被收案凡西厰逮捕朝臣初不俟/奏請氣燄薫灼自諸王府邊鎮及南北河道所在校)
　(尉羅列民間鬬詈雞狗𤨏/事輒寘重法人情大擾)質實(西厰在靈濟宫前武/清自廣被收繫按明)
　(實録武清自廣西勘事還至通州西厰官校言其有/所齎載執繫之獄鞫無實釋之竟不以聞方賢時以)
　(左通政掌太醫院事韋瑛索藥不得遣人恣撿其家/得片腦沈香以為盜之官庫且藏有御墨及龍鳯甆)
　(器俱以違法論尋謫戍遼東樂章張廷綱同使安南/還厰校執之鞫其受餽遺有跡奏聞命冠𢃄閒住劉)
　(福先已擢副都御史以母憂去尋坐為浙江布政時/督造嵗幣不如法當鐫一級服除命以三品官外補)
　(搆之于直者遂執繫西厰亦以鞫無實釋之旋授陜/西按察使蔣宗武無故被囚五月革西厰竟衣囚服)
(本返其家家人猶未之覺也建寧衛屬福建行都司少/  朝順治十八年裁楊勰楊仕偉董序皆建安人勰)
　(師榮之孫陳音字師召莆田人王應奎慈谿人武清/大同人樂章横州人張廷綱江寧人劉福益都人)
三月命慎妖言之獄
　(時西厰旗校以捕妖言圖官賞多為膺書誘愚民而/後捕之寃死相屬廷臣莫敢言有通判曹鼎知縣薛)
　(方者寧晉人也㑹罷閒家居厰枝誣其邑人王鳯與/瞽者康文秀受妖書株連及之發卒圍其家榜掠誣)
　(伏既論死鼎方兩家人數聲寃下法司覆驗獄果妄/而分守懐來中官廖禮復興妖人趙大獄所收繫甚)
　(衆廵撫殷謙等具奏如禮言獄成命官按之亦妄帝/始悟向所罪妖言多被誣者乃下詔責禮等而諭諸)
　(法司慎鞫妖言之罪/毋或瞻徇以虐非辜)質實(寧晋唐縣人屬趙州/今因之殷謙字文撝)
　(涿州/人)
夏五月大學士商輅兵部尚書項忠等請罷西厰
　(輅以西厰官校勢日横因率同官劾直罪且言陛下/委聼斷於直直又寄耳目于羣小擅作威福賊虐善)
　(良陛下若謂摘姦禁亂為有益則前此數年何以帖/然無事近自直用事以來人心疑畏卿大夫不安于)
　(位商賈不安于途庻民不安于業若不亟去直天下/安危未可知也帝得疏愠曰用一内䜿何遽危天下)
　(誰主此奏者命太監懐恩覃吉至閣詰責輅正色曰/朝臣無大小有罪皆請㫖逮問直擅抄没三品以上)
　(京官大同宣府邉城要害守備俄頃不可缺直一日/械數人南京祖宗根本地直擅收捕留守大臣諸近)
　(侍在帝左右直輒易置直不去天下安得無危輅等/同心一意為朝廷除害無有先後恩等以實覆奏傳)
　(㫖慰勞翌日兵部尚書項忠亦倡九卿劾之帝不得/已令直歸御馬監調韋瑛邉衛散諸旗校還錦衣衛)
　(中外/大悦)
六月斥兵部尚書項忠爲民
　(忠之倡九卿劾直也既具疏草令郎中姚璧持詣諸/尚書署名先詣吏部尹旻旻素交驩直却曰奏出項)
　(尚書兵部宜為首璧對曰公六卿之長也旻怒曰今/日乃知六卿長耶既署名即馳報直直銜忠甚謀于)
　(錦衣千戸呉綬綬嘗從征荆襄以罪為忠所劾亦深/憾忠遂相與伺之急忠不自安乞歸治病未行而直)
　(綬嗾東厰校誣忠以劉江事劉江者金吾左衛都指/揮也注選為江西都司巡按御史以其未諸軍政檄)
　(使領操而更令僉事掌都司印江不勝忿疏其事以/請事下兵部言江妄奏當罪帝方以都指揮例得掌)
　(印江未為妄切責兵部阿御史言而東厰校忽騰飛/語謂江選都司非例乃夤縁中官黄賜屬兵部得之)
　(賜故與陳祖生為司禮監直忮其位已上不相能啇/輅之劾直直疑出賜祖生意賜祖生皆閩人直既譛)
　(其為鄉人楊給事中郭鏜等遂上章劾忠詞搆江事/誣忠且以傾賜給事中郭鏜等遂上章劾忠詞連興)
　(武伯李震等交通忠狀震初與忠洪平荆襄賊亦吳/綬所惡也詔並下法司會錦衣衛廷鞫忠抗辯不少)
　(屈衆雖知忠枉事皆無左驗然重違直意而綬又方/為錦衣理刑官遂周内其獄黜忠為民江遣戍姚璧)
　(亦被牽引與/震等謫有差)質實(姚璧桐廬人少保夔之子尹旻/字同仁厯城人吳綬江夏人)
御史戴縉上書頌太監汪直功乃復開西厰大學士商
輅引疾歸
　(時西厰方革人心稍安顧帝眷直不衰令蜜出外刺/事如故御史戴縉者性險躁千進以九年秩滿不得)
　(擢用探知帝意乃假災異上疏言近嵗以來災變屢/臻敕諭廷臣修省未聞大臣進何賢退何不肖亦未)
　(闈羣臣袪何裨政效何嘉猷獨有太監汪直緝捕楊/勰等之奸惡懲治髙崇王應奎之賦貪凡所摘發允)
　(協公論足以警懲服人特其部下官校韋瑛軰行事/或渉張皇為大臣所奏罷伏望陛下推誠任人務俾)
　(宿弊盡革然後天意可回也縉初為此奏属所善錦/衣千戸吴綬以稿示直直得之大喜為言于帝疏入)
　(遂復開西厰商輅引疾請歸帝先入直譛謂輅受楊/勰金徒以大臣故置不問至是遂聼輅去而縉所上)
　(疏並乞令両京大臣自陳以傾直所不悦者于時大/臣以次陳免者数十人士大夫皆俛首事直直勢愈)
　(恣矣然直雖倚勢多作奸亦時或發奸以取信于帝/明年南京鎮守中官覃力朋進貢還以百艘載私塩)
　(武城典史誥之力朋擊折其齒射殺一人直亷得以/聞逮治論斬力朋後得倖免而帝以此謂直不私益)
　(幸/直)質實(武地古夏城地隋改舊武城為清河縣别置/武城于此明屬髙唐州今屬臨清州戴縉字)
　(子容南/海人)
　　發明(明自宦官王振亂政御史李鐸以遇振不跪/謫戍鐵嶺衛于是言官之氣始懾于宦官然)
　　(未嘗顯與宦官比也前七年雲南鎮守中官錢能/以疾將召還廵按御史郭陽譽能剛果有為乞留)
　　(鎮守為士論所鄙然猶不至傾朝士以悦宦官也/戴縉險躁于進􁋻􁋻訿訿頌西厰之功而掦其燄)
　　(且以傾直所不恱者嗣後宦官用事遂多與言官/相表裏馴至末流崔呈秀倪文煥之徒皆甘心効)
　　　(逆閹鷹犬毒痡海内以速明祚之亡/而作俑實自縉始縉罪可勝誅哉)
秋八月振南畿山東州縣災
　(帝以應天諸府及山東兖州水潦傷稼民大饑乃分/遣曹郎往發倉振之並賜之敕所在有司貪酷者許)
　(逮治/以聞)質實(分遣曹郎按明實録振兖州者刑部郎中/張文淮安則兵部郎中張謹揚州則户部)
　(郎中谷琰徐州則吏部員外郎/國泰鳯陽則户部郎中李炯然)
錦衣衛執工部尚書張文質下獄
　(東厰官校發雲南百戸左昇私事詞連掌通政使兵/部尚書張文質錦衣衛遂執下獄帝不知也在通政)
　(何琮等以掌印請帝乃知而釋青/之錦衣衛官以擅繫大臣停俸)質實(張文質昌黎人/何琮字文璧仁)
　(和/人)
九月京師地震
　(月之十日甲戍/夜地震者三次)
(戊/戍)十四年春二月皇太子出閣就學
　(命太常少卿王獻等入侍學士彭華等充講讀官敕/閣臣萬安劉珝劉吉董督之時有老閹覃吉者朝夕)
　(侍太子口授四書章句及古今政典帝賜太子莊田/勸勿受曰天下皆太子有也太子偶從内侍讀佛經)
　(吉入太子曰老伴來矣急手孝經是/年太子方九嵗端本正始吉有力焉)質實(彭華字彦/實安福人)
　(大學士時/之族弟也)
三月復開遼東馬市
　(永樂間設馬市于廣寧及開原城東以待泰寧朶顔/福餘三衛正統間以其部衆懐貳罷不設會們都埒)
　(暴强侵掠三衛三衛部長皆走避塞下頗饑困屢請/復開馬市兵部持不可至是遼東廵撫陳鉞復為之)
　(請乃許之而通事劉海姚安肆侵牟朶顔諸部挾怨/遂擾廣寧不復來市後鉞長兵部懼罪及已因詣治)
　(海安二人罪令參将布政司官一人/監市毋有所侵剋于是互市如故)質實(陳鉞字廷/威獻縣人)
上杭盗起以髙明巡撫福建督兵討平之
　(上杭地接江西廣東山谿險阻為閩之盗藪天順中/李宗政作亂廵按伍驥率兵搗其巢俘斬八百餘人)
　(亂乃定至宗曽宗鄧嵩等復屯結出掠勅鎮守中官/盧勝廵按戴用督捕之而勢益熾時髙明方服闋特)
　(起為福建廵撫任以討賊明至汀即督兵入山不數/月盗皆以次禽縳誅首惡三十六人餘減死遣戍析)
　(其地置永定縣由/是上杭無盗患)質實(上杭宋縣明屬汀州府永定/縣明屬汀州府今皆因之髙)
　(明字上達貴溪人自㓜事母以孝聞初為南京右僉/都御史會揚州私販鹽者嘯聚為冦守兵失利詔明)
　(討之造巨艦曰籌亭往來江上督戰沿江置邏堡侯/望賊蹤踪無所匿遂平之明亷約清峽所至事輙辦)
　(既平上杭盗旋移疾歸伍驥字徳良一字體純安福/人驥與都指揮丁泉同討賊泉力戰為賊所害驥平)
　(賊後亦旋卒閩人並祠祀之知縣蕭定聞于/朝賜祠額曰褒忠戴用萬安人丁泉汶上人)
夏五月以戴縉爲右僉都御史
　(縉既頌直功復開西厰即擢尚寳司少卿然縉意未/慊也直力薦之于帝旋有是命明年復自中㫖擢副)
　(都御史甫踰年進都御史代王越掌院事於時御史/王億等競效縉所為相率媚直謂西厰摘伏發姦不)
　(惟可行之今日實足為萬世法傳聞四方無賢愚皆/唾駡之指縉為罪首而縉驟躋顯秩益甘心黨直依)
　(阿淟涊臺中紀綱掃地後直寵日衰縉知不為/廷臣所容謀出為南京工部尚書直敗黜為民)質實
　(王億銅/梁人)
六月太白嵗星同晝見
四川巡撫張瓚討平松潘疊溪苖
　(先是松潘諸番冦邊僉事林璧言松茂惟設二參将/以副使居中調度事重權輕臨敵禀令上官千里請)
　(戰謀洩機緩故常失利宜别置重臣彈壓或即命廵/撫兼領専其責成乃詔瓉兼督松茂安綿建昌軍務)
　(瓚至軍審度形勢令副總兵克彧軍松潘參将孫暠/軍威疊為夾攻計而自率兵攻白草壩數大砦斬獲)
　(無算移師狗茂州疊溪所過降附賊魁皆殱先後破/滅五十二砦其他一百五砦悉獻馬納欵諸番盡平)
　(留兵戍要/害乃班師)質實(安縣唐曰龍安元安州明降縣屬成/都府今改屬綿州白草壩畨砦名在)
　(今龍安府屬之平武縣南張瓚/字宗噐孝感人林璧武岡州人)
太監汪直行遼東邊
　(前年冬遼東廵撫陳越以掩殺冐功激變直欲自往/定之而帝命馬文升往安撫直不悦文升馳至鎮宣)
　(璽書撫慰無不聼撫者事垂定直思攘其功固請于/帝挾其私人錦衣百戸王英日馳數百里箠撻守令)
　(遠近驛騷鉞聞之懼先遣人賂直左右令所過居民/跪迎道左比至鉞出迓于郊望塵蒲伏盛供張以娱)
　(直左右既得賂復爭稱鉞賢直大喜至開原再下令/招撫文升乃推功於直内慚文升又與抗禮奴視其)
　(左右直益不悅而鉞與文升素不合/日夜譖之直直于是必欲傾文升矣)
　　發明(明代宦官採辦刺事分鎮監軍出使皆肇自/永樂而特遣廵邊則自憲宗之命汪直始夫)
　　(直之擅作威福其時中外已莫不震讋原不待巡/行邊徼而始張其聲燄也即今考其傳載率飛騎)
　　(日馳數百里所過箠撻官吏各邉都御史皆服櫜/鞬迎謁供張甚盛左右從者悉大通賄賂遠近爲)
　　(之驛騷則于邉事又何益哉直年少喜兵欲以邉/功自固乃有此行而為憲宗者亦何至曲徇其請)
　　(而㒺顧邉釁/之日啟也耶)
秋七月京畿山東大水
　(分遣郎中林孟喬劉道員外郎袁江王臣往勘災振/之尋詔廷臣條䘏民事宜而命南京刑部侍郎金紳)
　(巡視冮西災時冮西亦大水也于是科道官應詔言/近嵗以來工匠以斧斤勞勞濫膺禄秋旗校捕獲妖)
　(言輒得遷官前雖勅法司慎鞫斯獄而緝捕者希求/陞職恐其中不免枉誣刑賞過中災祲亦或繇此疏)
　(入帝下所司議之是年四月襄陽江溢壞城郭詔/免被災秋糧五月陜西商州大水民多渰死者)質
　實(林孟喬福清人劉道懐仁人袁江祥符/人王臣蒲城人金紳字縉卿上元人)
八月下蘇松巡撫牟俸於錦衣衛獄
　(俸廵撫山東時陳鉞為布政使兩人負氣不相遂遂/相惡也鉞既為汪直所喜欲逞前憾于俸從容言俸)
　(短直信之會俸議事至京直請執下錦衣獄先是俸/所親學士江朝宗除服還朝道俸所部俸出迓之與)
　(聫舟並下所至有司供張頗盛直方求俸罪聞之疑/朝宗必有所闗説并下獄榜掠朝宗不能堪誣引僉)
　(事呉㻞等十餘人俱被逮繫獄半載戍俸湖/廣邉衛謫朝宗等官有差踰年俸竟卒戍所)質實(江/朝)
　(宗巴縣人呉/編山陽縣人)
九月擢嘉興府楊繼宗爲浙江按察使
　(繼宗為嘉興知府以一僕自随署齋蕭然性剛亷孤/峭人莫敢犯時集父老問疾苦為祛除之大興社學)
　(遇學官以賔禮師儒競勸文教大興御史孔儒來清/軍里老多撻死繼宗榜曰御史杖人至死者詣府報)
　(名儒怒繼宗入見曰為治有體公但釐剔姦弊勸懲/官吏若比戸稽核則有司事也儒不能難心銜之瀕)
　(行突入府署發篋視之敝衣數襲而已儒慙而去中/官過者索錢于繼宗即發牒令取庫金曰金具在與)
　(我印劵中官咋舌不敢受入覲直欲見之之不可帝/問直朝覲官孰亷直對曰天下不愛錢者惟楊繼宗)
　(一人耳至是秩滿超遷按察使數與中官張慶忤慶/兄敏在司禮毎于帝前毁繼宗帝曰得非不私一錢)
　(之楊繼宗乎敏惶恐遺書慶/曰善遇之上已知其人矣)質實(楊繼宗字承芳陽/城人孔儒句容人)
河決開封
　(壊䕶城隄五十丈河南撫撫李衍上言河南累有河/患皆下壅壅塞所致宜疏開封西南之新城下扺梁)
　(家淺舊河口以洩杏花營上流而自八角河口扺南/頓則當分導之以散其勢庻可免祥符鄢陵睢陳歸)
　(徳之災帝勅衍酌行之明年正月遷滎澤/縣治于河北然衍所疏浚者不乆亦塞)質實(明史/河渠)
　(志祥符䕶城大隄天順元年所修築也方輿紀要杏/花營在開封府城西二十里一統志八角河口今曰)
　(八角店在祥符縣西南三十里南頓南頓子國春秋/時又迫于陳而南徙因名南頓今陳州府商水縣北)
　(有故頓城鄢陵漢縣明屬開封府今因之李衍字文/盛其先厯城人永樂初有李義者謫戍南丹後改編)
　(隆慶州民籍/遂為隆慶人)
　
　
　
　
　
御定資治通鑑綱目三編卷十四
欽定四庫全書
御定資治通鑑綱目三編卷十五
　(起己亥明憲宗成化十五年盡/丁未明憲宗成化二十三年)几九年
(己/亥)十五年春二月脩開國功臣墓
　(南京禮部言勲臣李文忠等十三人墳墓俱在南京/城外文忠曾孫李萼等以嵗久頺壞為言請命工修)
　(治帝可其奏且令無/後者置守塚一人)質實(按明實録勲臣十三人為/常遇春李文忠鄧愈湯和)
　(馮國用吳復俞通海康荗才趙徳勝丁徳興張德勝/吴禎吳良明年復命南京工部修耿再成墓從其曾)
　(孫俊之/請也)
夏四月以方士李孜省為太常寺丞
　(孜省初為江西布政司吏骩法受贓既厯京考得冠/帶而贓事發當禠為民匿不歸時帝好方術孜省乃)
　(學五雷法厚結中官梁芳錢義以符籙得幸中㫖授/太常寺丞御史楊守隨言祖宗官人之制必考素行)
　(是以奸利衰止流品不清李孜省故犯贓之吏其資/格則刀筆也其情罪則胥靡也太常職司祭祀厥選)
　(尤重奈何用此贓穢罪人以瀆事天地宗廟給事中/李俊亦以為言帝不得巳為改上林苑監副然寵幸)
　(曰甚賜以印章二曰忠貞和直曰妙悟通微許/密封奏請孜省因與梁芳表裏為奸干亂政事)質實
　(李俊字子英岐山/人李孜省南昌人)
五月下兵部右侍郎馬文升于錦衣衛獄謫戍
　(文升既撫定遼東還賚以牢醴理部事如故而陳鉞/終欲徼功餙罪復激變失事為言官所劾遣汪直偕)
　(定西侯蔣琬尚書林聰往勘之㑹兵部亦以激變劾/鉞鉞疑出文升意傾之益急直故惡文升而庇鉞欲)
　(缷其罪因奏文升行事乖方禁互市農器故致邉患/然文升實禁市軍器非農器也琬聰畏直勢不敢異)
　(奏皆如直言遂逮文升下錦衣衛獄謫戍重慶衛并/詰責言官容隠不劾奏廷杖李俊等五十六人鉞既)
　(傾文升遂諷直請于帝大發兵樹邉功是年冬以撫/寧侯朱永充總兵官直監軍鉞贊軍務帥師出遼東)
　(塞遇貢使六十人掩殺之更發墓斵髑髏以張級數/㨗聞封永保國公增直嵗禄陞賞者二千六百餘人)
　(鉞亦論功晉右都御史/尋代楊鼎為户部尚書)質實(重慶衛在重慶府西洪/武六年置𨽻四川都司)
　(蔣琬江都人定/西侯貴之孫)
秋七月太監汪直行大同宣府邉
　(宣大鎮廵官屢報冦將擾邉兵部患們都埓伽嘉色/淩盡鋭南侵請敕重臣往視邉備然是時伽嘉色淩)
　(已為其族弟伊斯瑪音所謀殺部下方内亂實無意/南侵鎮廵官言邉警冀虗張守禦功以覬賞也而兵)
　(部未知伽嘉色淩死遽信邉臣言乃有是請帝竟命/直往所至飾厨傳供張百里外都御史服櫜鞬偕其)
　(屬伏道左泥首迎謁須過乃敢起至舘易服請見膝/行起居叱之出乃唯唯退左右索賂不貲各傾帑以)
　(給之邉儲/為之空)
九月播州諸蠻作亂
　(先是播州宣慰使楊輝欲立庶長子友為嗣長官張/淵阿順之安撫宋韜等諫乃止輝致仕帝命輝適子)
　(受嗣輝以友不得襲職謀割地予之問計于淵淵勸/輝取生苖所據天壩干灣溪等砦授友長官韓瑄以)
　(苖不為亂諫母征取輝怒與淵計執瑄杖殺之而以/苗亂聞于朝乞令湖廣貴州㑹兵進討廷議以輝難)
　(獨任宜敕四川廵撫張瓚督其軍瓚至播州與輝攻/敗諸苗請于灣溪設安寧宣撫司即以友為之時成)
　(化十二年也夭壩干等砦雖舊𨽻播州以僻阻棄不/問生苗耕其地居之與鄰壊諸蠻安韓日久既立宣)
　(撫爛土蠻惡其逼遂煽諸蠻作亂攻圍安寧愛友力/弗支求援于川貴二鎮兵部乃奏起輝統兵以勦敕)
　(川貴兵助之已而夭壩干賊首齎果復糾合九姓豐/寧及荔波賊萬人攻剽愈亟帝責諸守臣玩冦命鎮)
　(守太監張成總兵吳經/相機勦撫迄莫能靖也)質實(灣溪蠻砦名地在今平/越府黄平州廢重安司)
　(境天壩干亦蠻砦名地在今遵義府廢播州司境爛/土長官司明洪武十六年置地今在獨山州東一百)
　(十里豐寜長官司明洪武二十年置地在今獨山州/南一百十里荔波宋羈縻州元屬南丹安撫司明洪)
　(武元年併入思恩縣十七年析置荔波縣𨽻廣西慶/逺府正統十二年改屬南丹州孝宗十七年改屬河)
　(池州𨽻本朝雍正十/年改  貴州都匀府)
(庚/子)十六年春二月逮河間府知府滕佐等罪之
　(中官陳喜以事出河間㑹嵗饑知府滕佐偕其屬分/振所部失迎謁郵傳倉卒治供張又不當喜意喜怒)
　(歸白于帝乃命逮佐/等至京罪謫有差)質實(滕佐字輔/臣臨洮人)
王越襲韃靼于威寧海子破之
　(初越紅鹽池之㨗自謂當得封爵尚書白圭持之叙/不踰常格心憾甚既而汪直用事越于西征識其黨)
　(韋瑛遂破名檢因瑛以交直屢嗾直立邉功固寵直/之搆釁遼東越私于朱永諷其薦已督師為陳鉞所)
　(阻鉞驟竉心益艷之㑹延綏守臣有言敵騎将渡河/犯邉者越喜甚乃説直請出師詔以永為將軍直監)
　(軍越提督軍務越偵知敵無犯延綏意河氷泮方移/帳威寧而惡遼東之役永不援已與偕也乃以計給)
　(直奏令永帥師由南路已與直將輕騎循塞垣而西/俱㑹榆林越至大同告直以敵帳所在盡選宣大兩)
　(鎮兵二萬出孤店分數道進值大風雨雪晦冥潛行/至威寧海子時伊斯瑪音等不為邉患不虞師之猝)
　(至相顧驚愕壯者倉卒秉馬避因殺其老弱報首功/四百三十餘級獲馬駝牛羊六千師不至榆林而還)
　(永至榆林不見敵無功由是增直嵗禄越/封威寧伯提督團營領都察院事如故)質實(一統/志威)
　(寧海子在今正黄旗察哈爾南其西南舊有威/寧城金時故縣也孤店闗名在大同縣東北)
三月詔減光禄寺供奉
　(時京畿山東洊饑諭禮部曰比嵗以來順天北直𨽻/山東府縣旱潦相仍朕甚憂之書曰民惟邦夲夲固)
　(邦寧朕重賴吾民供奉玉食于上而吾民有不飽半/菽者日當典膳進御興念及此為之輟食其令被災)
　(府縣應徵入光禄寺供用量為減/省自今有可恤吾民者具悉以聞)
夏六月巡按遼東御史強珍劾陳鉞罪不問
　(初御史王崇之廵按遼東劾巡撫陳鉞啓釁召敵鉞/大恐謀之汪直以崇之受都指揮庭叅不為禮坐違)
　(制下錦衣衛獄輸贖調延安推官及直鉞用兵方論/功而敵大入鉞與鎮守中官韋朗等匿不以聞鉞既)
　(召入為户部尚書朗始入告珍往廵按得其狀請正/鉞等欺罔罪事下兵部尚書余子俊覆奏如珍言帝)
　(乃命停鉞等嵗禄都給事中吳原御史許進言鉞罰/不蔽罪恐自此邉將效尤疆事日壤語甚剴切帝是)
　(之而卒置/鉞等不問)質實(強珍字廷貴滄州人王崇之臨海人/吳原字道本漳浦人許進字季升靈)
　(寶/人)
秋八月申存恤孤老之令
　(户部言大興宛平嵗廩孤老七千四百九十餘人凡/贍糧二萬六千九百餘石布如人数近有司疎于稽)
　(察董其事者日肆侵牟無告之民不濡實徳宜敕府/尹月再廵視俾惠澤下流毋負朝廷恫癏至意帝俞)
　(其請且詔天下有司殫心存恤所/在廵按御史亷其怠者奏聞治罪)質實(大興金以折/津縣改置宛)
　(平遼以幽都縣改置明/並為順天府治今因之)
太監汪直逮治御史強珍于御馬監以中㫖謫戍之
　(直方自矜遼東功聞珍指為啓釁劾鉞罪怒之㑹直/閲邉還鉞郊迎五十里訴珍誣已直益怒奏珍所劾)
　(皆妄遣錦衣千户蕭聚往勘械赴京比至直繫治珍/于御馬監榜掠備至然後奏聞命法司廷鞫皆不敢)
　(忤直意坐以奏事不實當輸贖直心未慊降中㫖罪/珍欺罔謫戍遼東而免鉞等所停嵗禄責兵部言官)
　(先嘗劾鉞者/各停禄三月)
　　發明(御馬監非鞫獄之地也借使珍有罪豈無朝/廷三尺法在直顧擅執而私榜掠之其弁髦)
　　(紀綱甚矣陳鉞啓釁邉陲敢于隠飾停禄之懲已/為軼罰而直甫還朝遽寢前命反移邉臣欺罔之)
　　(罪以罪言官詔令發施若操/其手太阿之柄果安在哉)
冬十二月韃靼犯大同
　(伊斯瑪音自威逺衛入犯報威寧海子之役也大同/鎭守官告警復命朱永汪直王越率京軍禦之明年)
　(三月㨗還加直嵗禄三百石永世襲爵進越太子太/傳明制文臣不得封公侯越從勲臣例改掌前軍都)
　(督府自是眞為/武人且望侯矣)
(辛/丑)十七年春正月以方士顧玒為太常寺少卿
　(玒以扶鸞術得幸屢繇傳奉為太常丞至是晉少卿/逾月䘮母乞祭誥故事四品官未三載無給誥賜祭)
　(者帝特予之未幾進本寺卿時李孜省用事玒與趙/玉芝浚中倚以為奸玉芝亦善方術因中官高諒進)
　(中善書給事文華殿三人者皆累擢至太常卿權勢/稍亞于孜省而廷臣艷其寵頗謟附之玒之為母乞)
　(祭誥也尚書尹旻欲獻媚于玒因請並給誥贈其父/其二子經綸尋亦以中㫖授官帝方崇信左道故玒)
　(等致榮/顯如此)質實(顧玒大興人大徳顕靈宫廟祝/也趙玉芝番禺人凌中史未詳)
二月南京地震
　(是月十日甲寅也鳯陽淮安揚州和州及山東河南/州縣同日皆震禮部言考之傳記春動者饑二月動)
　(者水今地動踰千里況鳯陽南京宗廟社稷所在闗/擊尤重乞敕有司恤寃矜寡施徳澤以弭災異廣儲)
　(蓄以備嵗凶修渠/堰以防水患從之)
夏四月旱風霾
　(敕羣臣/修省)
命司禮監同法司録囚
　(時遣太監懷恩同三法司録囚自是丙辛之嵗内臣/審録以為常謂之大審南京則命内守備太監行之)
　(初成祖定熱審例决遣輕罪仁宗命閣臣㑹審重囚/英宗又命三法司同公侯伯㑹審謂之朝審至帝罷)
　(閣臣預審之制而内臣大審/所矜疑放遣常倍于熱審)質實(按明史刑法志成化/時㑹有弟助兄鬬)
　(因毆殺人者太監黄賜欲從末減尚書陸瑜持不可/賜曰同室鬬者尚被髪纓冠救之况其兄乎瑜不能)
　(難卒為屈法考瑜于成化八年致仕賜于十三年以/汪直譖被斥則憲宗之遣内官㑹審不自是年始矣)
　(特是年始定為/大審之例耳)
五月韃靼犯宣府
　(命汪直監督軍務王越為將軍充總兵官禦之比至/敵亦退因留屯其地詔所在鎭巡官聼直越節制至)
　(冬請班師而其時直已為尚銘所間寵漸衰請之再/不許尚銘者東厰中官也始因直進附于直直之還)
　(自威寧㑹有盗西内物者帝命厰校索之急而東厰/捕得盗銘以聞帝大喜賚銘甚厚直惡其自以為功)
　(也曰銘敢負我銘聞之慮將傾已謀發直事以先之/直初與王越甚昵時或洩禁中語于越後直主陳鉞)
　(議用兵遼東言官多以啓釁劾鉞鉞方領都察院事/不能制也而鉞譖于直謂皆越所嗾者直怒而窘辱)
　(越越挟前所洩語以抵之直乃沮尋兩人意釋交如/初顧所洩語頗聞于人銘亷得之乗直監軍于外白)
　(諸帝帝于是始疑直不欲直還而陳鉞未之知也時/鉞以余子俊憂去方代長兵部遂復為直請班師帝)
　(切責鉞直/越乃大懼)
六月雨雪
　(是月十九/日癸亥也)
秋七月雷震郊壇
　(是月二十五日己亥也前十三日丙戌南京大風雨/社稷及太廟殿宇皆摧十一月丁酉南京復大雷雨)
　(雪/)
八月以方士李孜省為右通政
　(命寄俸于通政司仍掌上林苑事同官王㫤惡其奸/邪亂政過之無加禮孜省銜㫤譖于帝左遷太僕少)
　(卿故事寄俸官不預郊壇分獻帝特以命孜/省大臣懲㫤事無執奏者居二年進左通政)質實(王/㫤)
　(靈璧/人)
　　發明(甚矣憲宗之遂過也前二年命孜省為太常/卿以楊守隨之諌而改官上林是憲宗既知)
　　(孜省為贓穢罪人不可以典祭祀矣而竟復用為/右通政俾預郊壇分獻則明知其不可而故蹈之)
　　(也夫孜省之得幸于憲宗以善方術耳左道亂政/法所必誅乃憲宗且崇之信之羣邪蔓引相倚為)
　　(奸二十一年星變求言始勉從廷臣之議復貶孜/省上林丞而旋貶旋擢甫及再期遽貳秩宗甚至)
　　(劉敷李裕援之而進馬文升楊守隨擠之而退威/福恣行朝野側目亂政之極一至是哉厥後嘉靖)
　　(時邵元節陶仲文之徒弊如出一/轍者傳曰作法于凉憲宗之謂已)
冬十月以道士鄧常恩為太常寺卿
　(常恩因中官陳喜進日𨗳帝祀滛詞帝曲聴之是時/嶽鎭海凟諸祠並置石函周以符篆中藏金書道經)
　(一卷雜貯金銀錢寶石及五榖為厭勝皆常思所/為也後孝宗即位從都御史馬文升言乃毀之)質
　實(鄧常恩/臨江人)
(壬/寅)十八年春二月太監郭文殺沛縣民詔逮知縣馬時
中于獄謫之
　(文自南京還過沛怒時中治供張不時榜椋時中子/不勝楚溺于河時中赴救之起呼寃之益怒禠時中)
　(衣縶以行縣民憤甚繞船大呼厲叱之不退文使家/人待兵擊之殺二人時中訟于朝而帝先入文愬命)
　(錦衣衛械時中至京謫降廣西慶逺府經厯未幾有/尚饍監中官齎薦新莭物道出南旺湖辟行舟或避)
　(之綏縳其人懸于檣笞之死管河右通政楊恭以聞/命刑部郎朱守孚往勘守孚古中官請治恭等廵河)
　(不能禁約之/罪帝皆不問)質實(楊恭岐山人朱/守孚桂陽人)
三月振南直𨽻山西饑
　(先是淮陽巡撫張瓚以鳯陽淮安饑入告發兩淮鹽/直五萬振之至是南京給事中劉璣復告南直𨽻諸)
　(府州災命以淮安常盈倉糧三萬石振鳯陽以蘇松/常鎭四府嵗儲餘米徐州廣運倉糧一萬石各振其)
　(地之民以南京常平倉糧三萬石賑應天滁州以掦/州鈔闗及税課司夏季應征之鈔凖貫納米賑淮安)
　(掦州敕瓚與蘇松廵撫王恕董其事時山西大同亦/饑户部主事汪洪奉命往㣲邉儲知其狀疏請緩㣲)
　(并乞命山西廵撫何喬新大同廵撫郭鏜檄所/屬賑恤從之既而畿内山東饑復遣使分賑)質實
　(何喬新字廷秀冮西廣昌人/劉璣臨清人汪洪大興人)
罷西厰
　(先是有小中官阿丑者工俳優一日于帝前為醉者/嫚罵狀人言駕至嫚如故言汪太監至則避走曰今)
　(日但如汪太監也又為直狀操兩鉞趨帝前曰吾將/兵仗此兩鉞耳問何鉞曰王鉞陳鉞也帝听然而笑)
　(稍稍悟然廷臣猶未敢攻直也自尚銘既發直越交/通狀命留鎭宣大不許其班師旋又召還京營將士)
　(改直越專鎭大同寵日替言者始交章請罷西厰未/報可閣臣萬安知銘日譖直於帝帝雖未俞言官請)
　(意固欲罷之乃上章極言東厰法制之善人易遵循/西厰事出權宜當革從之安以西厰既罷直與已不)
　(兩立而王越多智數恐其𨗳直謀復入/尋請調越延綏以離之於是直勢益衰)
陳鉞有罪免
　(右軍都督馬儀言鉞撫遼東時侵牟帑金交結近侍/以希擢用私役軍官入京詗事擅殺貢使乾沒其方)
　(物與汪直誣䧟侍郎馬文升御史强珍謫戍其子澍/胃功授錦衣千户亦倚勢為奸利事下都察院請遣)
　(官按之時帝已知鉞為直黨儀所劾鉞罪皆實然馬/文升諸人之謫雖由鉞等所搆實帝命也頗惡儀言)
　(及之不欲究其事乃令鉞致仕去調/澍于永平衛右所而儀亦南京閒住)質實(明史兵志/永平衛𨽻)
　(後軍都/督府)
夏四月哈商復哈密城
　(哈商寄居苦峪十年至是幸所部兵八千六百人糾/罕東赤斤二衛衣襲哈密城破之伊蘭遁乗勢連復)
　(八城遂居故土總兵官王璽巡撫王朝逺奏其事帝/喜賜勅嘉奬朝逺因請封哈商為王廷議不從乃進)
　(左都/督)質實(王朝逺名漢以/字行進賢人)
以鉛山縣知縣張昺為監察御史
　(昺性亷明善治獄所雪寃獄至多政聲逹于朝故有/是命時與昺相先後以治行稱者有陳鋼丁積皆能)
　(興民利而除所疾若所在民/懷之然二人竟終郡縣史)質實(鉛山唐置塲南唐/升縣元升州明洪)
　(武初復為縣屬廣信府今因之張昺字仲明其先慈/谿人後徙於鄞其令鉛山時邑有嫁女者及壻門而)
　(失女訟于前令不能决昺至行縣界見大樹妨稼欲/伐之民言樹有神巢其顚不聴率衆往伐有衣冠三)
　(人拜道在昺叱之忽不見比伐樹血流出樹間衆懼/欲止昺手斧之卒仆其樹則二婦人墮焉一即前所)
　(失女也有巫以隠形術宣淫邑中昺執巫痛杖之無/所苦已並巫失去昺馳縳歸印巫背鞭之立死乃盡)
　(毁諸淫祠嫠婦子為虎所噬其母訴于昺昺齊戒□/城隍神期五日必驅虎至縣庭聴訟及期二虎伏庭)
　(下昺叱曰孰傷吾民法當死無罪者去一虎起歛尾/去一虎伏不動昺射殺之以㫒嫠婦曰虎抵而子死)
　(矣陳鋼字堅逺應天人黔陽知縣縣城當沅湘合流/數决壊廬舍鋼募人採石甃隄千餘文水不為害南)
　(山厓官道數里徑仄甚行者多隨厓死鋼積薪燒山/沃以醘拓徑文許行者便之鋼病民爭籲神願滅已)
　(算益鋼壽遷長沙通判及卒黔陽長沙並祠祀之丁/積字彦誠寧都人新㑹知縣宦者梁芳邑人也時方)
　(用事其弟長横于鄉官吏莫敢誰何積捕之繫獄由/是權豪屏迹令甲民出錢輸官供役曰均平錢其後)
　(吏貪復使甲首出錢供用曰當月錢貧者至鬻子女/積一切杜絶嵗大旱築壇以禱昕夕伏壇下者八日)
　(雨大澍而積遂得疾以卒士民聚哭于途一嫗哭/極哀或問之曰來嵗當甲長丁公死無以聊生矣)
六月韃靼㓂延綏擊敗之
　(伊斯瑪音冦延綏都指揮劉寧敗之于塔爾山廵撫/何喬新指揮同知支玊敗之于天窊梁中嘴千户白)
　(道山敗之于木𤓰園總兵官許寧敗之于三里塔㕘/將周璽㳺擊董升等敗之于黑石崕時㓂扼于邉墻)
　(不得出/遂大衂)質實(一統志塔爾山在葭州西北上有小塔/因名天窊梁中觜在山西保徳州河曲)
　(縣北木𤓰園在葭州府谷縣北三里塔在榆林縣北/黑石崕在保徳州西南下臨黄河劉寧字世安山陽)
　(人支玊聞喜人周/璽字廷玉遷安人)
秋八月大水
　(衛漳滹沱並溢河南霪雨自六月至于是月漂損廬/舍三十一萬四千二百餘間渰死居民一萬一千八)
　(百餘/人)質實(明史河渠志漳水出山西長子曰濁漳樂/平曰清漳俱東經河南臨漳由直𨽻眞定)
　(河間趨天津入海其分/流至舘陶與衛河合)
閏八月逮中都留守指揮郭玊下吏
　(王上言守備中官狥奴𨽻之言掣諸司之肘决獄惟/貨多不以情請罷勿設便帝以臨濠乃祖宗根本地)
　(特命中官往鎭寄以守備之權循祖制也玊/何敢議罷革下巡按御史逮問妄奏之罪)
詔天下刑官母滯訟
　(山西廵撫何喬新劾按察僉事尚敬劉源視獄多淹/滯乃下詔曰刑獄重事也周書曰要囚服念五六日)
　(至于旬時葢言愼也今有司乃或瘝厥職推鞫不以/時凡罪囚應省釋者亦梏拲而久囹圄之若一旦瘐)
　(死則是有司殺之矣喬新言是其即治敬源贖官罪/自後有司滯訟半年以上者所在巡按御史奏聞逮)
　(治令天下刑官勤/決讞以副朕意)質實(尚敬臨潁人/劉源宛平人)
冬十二月文華殿大訓成
　(以教太子也書凡二十八卷列綱四曰進學曰養徳/曰厚倫曰明治帝親製文弁其首命詹事彭華中允)
　(周經等進講于太子太子每起立拱聴萬安以為/勞謂講官宜跪請坐聴華與經不從竟得如禮)質
　實(周經字伯常陽曲人按明憲宗實録書既成帝親/序之復題其後曰朕臨馭以來兢業圖治十有九)
　(年于兹葢嘗因早郊禱惕于星變肆赦海内葺郊壇/以奉大祀增籩豆樂舞以禮先師廣進士之額重老)
　(臣之歸加養濟窮民之廩開武學儒生之貢減糶出/賑以濟民饑恤刑審録以清訟獄修文究武飭内攘)
　(外朕宵旰靡遑慮功業之未荗也夫為治之道舉綱/必挈其要張目必該其凡是編所述庶幾盡之爾尚)
　(究心副朕豫教/之意念之哉)
(癸/卯)十九年春二月録故大理寺丞鍾同子為通政司知
事
　(同景㤗中御史以疏請復儲杖斃錦衣衛獄英宗復/辟追贈大理寺丞録其長子起為國子生至是帝念)
　(同死于忠義雖已䕃一子未足酬之詔賜越一命給/同妻羅氏月廩越同次子也尋賜同諡恭愍從祀吉)
　(安忠節祠同少時嘗過祠下見所祠毆陽修楊邦/乂諸人歎曰死不入此非丈夫也竟如其初志云)
三月禁太監中鹽牟利
　(自成化二年太監李棠始聞中遼東鹽萬引既而梁/芳有寵假市珍玩名侵盗庫金以數十萬計不足則)
　(給以鹽前後賜芳兩淮餘鹽存積鹽不下數十萬引/怙帝寵所請乞無不允諸内臣相率效之尋戚畹家)
　(人亦有希恩妄乞者帝皆曲從其請計臣不能執爭/凡所乞中鹽至無算啇引壅不行邉儲日匱至是中)
　(官王鈿復請支河東鹽二萬四千引帝始厭其擾曰/祖制内臣無私産矧敢牟利中鹽乃命户部榜諭禁)
　(之/)質實(明史食貨志洪武定額兩淮嵗辦大引鹽三/十五萬二千餘引𢎞治時改辦小引鹽倍之)
　(所輸邉甘肅延綏寜夏宣府大同遼東固原山西神/池諸堡嵗入太倉餘鹽銀六十萬兩浙崴辦大引鹽)
　(二十二萬四百餘引𢎞治時改辦小引倍之所輸邉/甘肅延綏宣府大同薊州崴入太倉餘鹽銀十四萬)
　(長蘆崴辦大引鹽六萬三千一百餘引𢎞治時改辦/小引十八萬八百有竒所輸邉宣府大同薊州嵗入)
　(太倉餘鹽餘十二萬河東嵗辦小引鹽三十萬四千/引𢎞冶時増八萬引崴輸寧夏延綏固原餉銀三萬)
　(六千餘兩凡大引四百斤小引二百斤餘鹽者竈戸/正課外所餘鹽也存積鹽者正統時從廵撫周忱議)
　(以淮浙長蘆鹽十分為率八分給守支啇曰常股/二分収貯于官遇邉警始召啇中納謂之存積)
夏五月詔罷京軍雜役
　(時汪直報大同冦警請調京軍赴援兵部尚書張鵬/以邉兵四萬已足守禦奏止勿遣因言京軍所以控)
　(敵近年工役頻繁未遑訓練猝有徴發恐不足用乞/罷遣歸營以蓄鋭氣時盧溝隄㟁及京倉通州倉諸)
　(役一時並興是年春又命襄城侯李瑾督軍萬人修/大慈恩寺凡團營見軍九萬三千四百有竒更畨赴)
　(工者至五萬二千人故鵬言及之㑹保固公朱永復/以為言帝乃詔罷京倉之役餘令趣工速竣即休舍)
　(之然于時團營弊日滋營帥中官習以軍士供私役/謂之應役市井㳺販之徒以賂竄名軍籍憚營操征)
　(調率賄將弁祈免謂之買開而提督守營諸官又詭/以空名支餉缺伍輙以萬計尋定西侯蔣琬奏其狀)
　(帝命懐恩偕戸部尚書余子/俊閲實之弊迄莫能革也)質實(明一繞志大慈恩/寺在順天府西海)
　(子上舊名/海印寺)
秋七月韃靼㓂大同官軍敗績
　(延綏總兵官許寧既與王越易鎮至大同以爭坐不/恊于汪直廵撫郭鏜以聞調直御馬監别暹中官蔡)
　(新代鎭守時諜者屢告邉警鏜問戰守計于寜寜皆/不應小王子驟率兵三萬大入連營五十里寜既未)
　(有備禦猝見敵至勢方盛不敢攖其鋒乃欲示以持/重伺其情邀擊之因歛兵城守而令别將劉寜董升)
　(軍西山周璽屯懷仁相犄角敵偵知寧無能為遂縱/兵大掠焚代王别墅王趣戰使衆哭于轅門寧猶不)
　(聴適有人自京師至者服佩頗異守門卒報云行事/校尉來矣寧不得已與□新等將中軍營城外冦以)
　(十餘人為誘新部騎馳擊寧將士爭赴之遇伏大敗/死者千餘人劉寧董升聞中軍失利督衆自守敵圍)
　(之數重幾陷發礟撃敵圍乃解璽自懷仁還兵援之/道遇敵乗勝前鋭甚璽厲將士曰今日有進無退大)
　(呼䧟陣敵少却久之短兵接臂中流矢援鏃戰益急/與子鵬及麾下將士擊殺數十人㑹劉寧兵至中軍)
　(潰卒亦稍集敵乃退而寧竟掩敗以㨗聞敵既得利/長驅入順聖川宣府巡撫秦紘總兵周玉力戰却之)
　(已而巡按御史程春震發寧敗狀寧與鏜新俱下住/獄鏜降六官新以初任降三官寧降指揮同知閉)質
　實(西山亦名雷公山方輿紀要云在大同府西北十/五里後唐清㤗末雲州軍亂節度使沙彦珣走西)
　(山㩀雷公口即此懷仁遼縣明屬大同府今因之順/聖川在今宣化府西寧縣東代王代簡王桂曽孫惠)
　(王成鍊也成化二年襲封秦絃/字世纓單縣人程春震雲夢人)
八月太監汪直以罪貶王越免
　(言官劾直八罪一負恩欺罔二冐功濫叙三虧盗帑/金四誣善奨奸五擅作威福六招納無籍七朋邪亂)
　(正八妄開邉釁詔從末減貶直南京奉御王越以黨/直奪誥劵編管安陸州二子以功䕃得官者皆削籍)
　(戴縉吳綬並斥為民韋瑛前已調萬全衛陳越亦先/致仕皆不問明年瑛欲邀功希復用誣報衛人劉徳)
　(興謀不軌覆驗之妄惡其/稔惡誅之直後竟得良死)
九月妖人王臣伏誅
　(中官王敬抉千户王臣等採藥江南臣以妖術為敬/所信倚敬勢矯㫖括民間珍玩因奪室女縱淫所至)
　(騒然長吏多被辱至蘇州召諸生冩妖書辭不赴即/令有司捕繫至驛中亂箠之諸生大譁敬奏其抗命)
　(下廵按御史逮問巡撫王恕亟疏論敬等罪敬亦誣/奏恕并及常州知府孫仁遂械仁至京恕抗章申救)
　(三疏劾敬㑹中官尚銘訴敬諸不法狀乃下敬等獄/戍其黨十九人棄臣市傳首江南仁得釋歸諸生從)
　(輕擬/輸贖)質實(孫仁新/塗人)
　　發明(汪直王敬之横恣甚矣憲宗一旦譴斥時共/快之然商輅發直之奸甫踰月而直復用王)
　　(恕論敬之罪至三疏而敬自如時以尚銘一言譖/訴乃始貶直而下敬于獄則憲宗之譴斥宦官者)
　　(仍以信任宦官直敬貶而尚銘用事銘固直敬之/類也厥後梁芳之廢以蔣琮劉瑾之誅以張永亦)
　　(皆其類之自相傾軋而非在上者果能察其亂政/務決去之此明世宦官之禍所以蔓延而不可圖)
　　(也/)
召陳獻章為翰林院檢討尋乞歸
　(獻章舉正統中御試再上禮部不第從吳與弼講學/居半載讀書窮日夜不輟築陽春臺静坐其中數年)
　(無户外跡久之復游太學祭酒邢讓重之颺言于朝/以為楊龜山復出由是名藉甚京師尋復歸四方來)
　(學者日進廣東布政使彭韶總督朱英交章薦召至/京令就試屢亂疾不赴疏乞放歸田里就醫奉母乃)
　(授檢/討歸)質實(邢讓字遜之襄陵人按王世貞弇山堂别/集云尹直𤨏綴錄謂邱濬修憲宗實録以)
　(陳獻章作十絶句媚梁芳自是為世所鄙而薛應旂/憲章録因之謂出張元禎筆攷實録謂獻章貌謹厚)
　(詩文亦有可取者然于理學未究也一時好事妄加/推尊形諸薦奏雖其鄉里前輩以徳行文章自負者)
　(亦疑之及授官歸沿途擁騶從列仗槊揚揚得志而/去其詆獻章亦甚矣第不載十絶句媚梁芳事而所)
　(謂鄉里前輩者蓋謂濬也若出濬筆不當隐然以前/輩自謂元禎庶幾為近又云張元禎貽書誚與弼有)
　(豈容先生久竊虗名語事亦與其纂修實錄甚詆獻/章相類𤨏綴録固誣妄不足信而元禎以譽望自負)
　(于獻章之躬行心得者不可同日語忮心誣/詆所謂蚍蜉之撼大樹多見其不知量也)
旌表僧繼曉母朱氏
　(繼曉以秘術因梁芳進封國師其母朱氏本娼/家女也繼曉日陳乞旌詔不必勘覈遽旌其門)質實
　(繼曉江/夏人)
冬十二月都給事中王瑞御史張稷等請罷傳奉官
　(帝即位之二月始命内臣傳㫖授官左右近習如梁/芳輩遂立門戸引進私人至是傳奉益溢瑞因倡同)
　(官上言爵賞天下公器自非公徳才能雍以弋獲近/年倖竇如逵騖榮若市恩綸内降始忝竊于藝術之)
　(人今則更及無庸胥吏矣武階廕叙始冐濫于内使/之家今則更及外方白丁矣下至厮養賤夫市井童)
　(稚並得夤緣除授玷列朝班名器之䙝于兹已甚乞/悉行革絶稷等亦言傳奉各官至有逃軍逋囚贓官)
　(貪吏易姓名匿罪狀而冐進者帝覽奏頗悟命自今/凟請希恩者罪不宥于是降李孜省二秩他貶黜者)
　(又十二人朝野稱快明年八月罷閒贓吏周璡以善/星命干梁芳得召遂傳奉如故而孜省亦復遷左通)
　(政/矣)質實(王瑞字良璧望江人張/稷實應人周璡廬陵人)
　　發明(明之有傳奉官蓋即漢所謂西邸之爵唐所/謂斜封之官宋所謂内批之降也憲宗時宦)
　　(官方士相倚為奸匪人因之而進然猶曰為羣小/所䝉耳今一旦因瑞稷之言大為感悟自無復再)
　　(誤之虞禁令方中尋即召用即知之而/復蹈之則洵乎痿痺之疾不可藥也)
(甲/辰)二十年春正月京師地震
　(是月二日庚寅也永平諸府及宣府大同遼東皆同/日地震敕諭羣臣曰朕仰惟祖宗丕緒夙夜惕兢圖)
　(惟政理然治效未著地震京師天戒至矣齋心滌慮/省愆修徳爾文武羣臣與朕共天職者得無有竊位)
　(苟禄以召致災咎者乎自今宜痛自懲艾以毗朕志/于時御史徐鏞向珖請暫免慶成宴以法古者減膳)
　(徹懸之意帝以其妄議變制下/錦衣衛獄訊之已並謫知縣)質實(徐鏞興國州人/何珖順徳縣人)
太監尚銘有罪
　(銘既傾汪直益擅權勢鬻爵市官恣為奸利聞京師/有富室輒以事羅織得重賄乃已帝尋覺之謫充南)
　(京净軍籍其家輦送内府數日不盡初銘以附直得/領東厰後其黨李榮蕭敬援之入司禮監銘既貶而)
　(榮敬猶用事于是都給事中王瑞上言李榮蕭敬昔/黨汪直壞事于前繼黨尚銘壞事于後祖宗大業豈)
　(容小人屢壞之京師之人皆曰直開西厰兆以黒眚/之變銘入司禮監應以地震之災若非宸衷内斷早)
　(見而勇去之後日壊事或不止此然銘等雖以罪譴/而榮敬尚在竊恐汪直尚銘之患未己也乞并加貶)
　(斥以絶其根株則宗社生民幸甚疏入帝置榮敬不/問而以太監陳凖代銘督東厰凖為人謹愿既莅事)
　(誡諸校尉曰有大逆告我非此則有/司之事若勿預也由是都人安之)質實(陳凖順/徳縣人)
三月以盛顒巡撫山東
　(山東自牟俸後不設巡撫者十年至是嵗旱饑盗起/廷議復遣大臣往撫之顒逐自南京刑部侍郎拜是)
　(命既下車雨禱大澍槁木復蘇條荒政數十事下所/司修舉之根粟以充逮畢振餘粟尚百餘石顒益黙)
　(暴除苛推行九則法/于諸府盗不禁而戢)質實(盛顒字時望無錫人九則/法者顒令束鹿時所創法)
　(也天順中顒以御史偕同官劾石亨曹吉祥得罪貶/束鹿知縣縣故多豪家徭役苦不均顒為立九則法)
　(以均之豪家皆歛手奉法曰是嘗劾石將軍者不可/犯也毋憂去服除民相率詣闕乞還顒再任益不用)
　(鞭朴訟者諭之輒叩首不復辯治行上聞擢知邵武/府復以任治劇調延平累遷陜西布政使所至皆有)
　(聲而其令束鹿時隣邑訟不决者亦赴顒愬狀片言/折之各心服去郊外有隙地争來築室争居之遂成)
　(市號清/官店云)
處士胡居仁卒
　(居仁性行淳篤聞吳與弼講學崇仁往從之㳺其學/以主忠信為先求放心為要操而勿失莫大乎敬遂)
　(以敬名其齊端莊凝重對妻子如嚴賔手置一冊詳/書得失用自程考鶉衣簞食宴如也築室山中四方)
　(來學者甚衆皆告之曰學以為已勿求人知曰吾道/相似莫如禪學後之學者誤認存心多流于禪或欲)
　(屏絶思慮以求静不知聖賢惟戒愼恐懼自無邪思/不求静未嘗不静也騖于空虚與溺于功利者均失)
　(其患有二一在所見不眞一在工夫間斷承學之士/皆佩之為篤論居仁闇修自守布衣終其身人以為)
　(薛瑄之後粹然一出于正居仁一人而/已卒年五十一神宗十三年追諡丈敬)質實(崇仁隋/置明屬)
　(撫州府今因之胡居/仁字叔心餘干人)
夏六月以思柄為孟密安撫使
　(孟宻雲南土司木邦所轄部也其部長曰思外法娶/木邦宣慰使罕揲法之女曰曩罕弄已而罕揲法死)
　(傳襲至其孫罕落法時曩罕弄方以夫死代領所部/自分尊屬不樂受節制遂叛木邦嗾罕氏族人與落)
　(法搆難逐出之孟都蓋景㤗四年也其後孟宻兵力/日強益攻罕落法侵掠隣境隴川孟養曩罕弄自稱)
　(天娘子其子思柄自稱宣慰使黔國公沐琮奏委三/司官往撫曩罕㺯驕蹇不服且欲外結交趾兵逼脅)
　(木邦八百諸部琮等復以聞兵部尚書張鵬主用兵/詔延臣集議皆以孟密與木邦仇殺未犯邉境宜撫)
　(乃遣副都御史程宗馳傳與譯者序班蘇詮往於時/為成化十八年初曩罕弄貳于木邦畏隣境不平潛)
　(使人從間道至京獻寶石黄金且重賂閣臣萬安請/别立孟密安撫司開設治所直𨽻布政司下内閣議)
　(安欲許之劉珝劉吉曰孟密故屬木邦今叛而請命/于朝若許之是周天子命三晉大夫為諸侯也土官)
　(誰不解體安曰不從則當代之往日麓川之敗不可/不戒珝對曰何以伐為但命守臣嚴邉備而敕隣境)
　(土官合兵蹙之彼奚能為事遂寢及宗率詮往撫諭/詮受思柄金𨗳宗迎安風㫖示意曩罕弄復遣人入)
　(貢如前請㑹雲南巡撫吳誠卒官即令宗代下其事/于宗議可否宗遂言曩罕弄與木邦仇殺已久勢難)
　(再合别立安撫司使因命思柄為安撫使蓋孟密地/有實井曩罕弄擅其利恣行賄遺而木邦為孟密所)
　(侵兵力積弱不能報雖屢奏訴竟不得直思柄恃有/朝命益肆意侵奪先後占據木邦地凡二十七所自)
　(是諸部擾欀中國/用兵且數十年)質實(明史土司傳孟都蠻地近隴/川方輿紀要寳井在孟密西)
　(南由隴川十日至孟密又二日至寳/井程宗字源伊常熟人吳誠錢塘人)
大旱
　(京畿山東湖廣陜西河南山西俱大旱山西陜尤劇/赤地千里道殣相望尋從巡撫葉淇請發帑金三萬)
　(振山西未幾預度天下僧道六/萬人令輸粟給牒濟山陜饑)質實(葉淇字本/清山陽人)
秋八月太白嵗星同晝見
九月乙酉朔日有食之
冬十月下刑部員外郎林俊及都督府經厯張黻于錦
衣衛獄尋釋之並謫官
　(時嵗大饑僧繼曉方以秘術擅寵先後賜美妹十餘/人金寶不可勝紀又請建大永昌寺于西市逼徙居)
　(民數百家縻國帑數十萬于是俊上言今年以來災/異迭臻京師地震陵寢動揺日月繼蝕監戒之昭莫)
　(此為甚陜西山西河南頻年饑饉人民流離道殣相/望振濟無從可為流涕而僧繼曉以妖言熒聴竭有)
　(用之財供無益之費工役不息人怨日興臣謂當斬/繼曉以謝天下然縱繼曉之惡者梁芳也芳傾覆隂)
　(狠引用邪侫棑斥忠良數年之間假名乾沒祖宗百/年餘之府藏殆盡家貲山積尚銘不足多所在風擾)
　(汪直莫能過今内而朝臣外而市井之徒皆痛心饑/民之死莫不欲食芳繼曉之肉而卒不敢以此言進)
　(者所惜者官所畏者死耳臣何忍畏罪不言以悞陛/下疏入帝大怒下俊錦衣衛獄拷訊後府經厯張黻)
　(救之並下獄帝欲誅二人司禮監懷恩力爭帝怒投/以硯曰若助俊訕我恩免冠伏地號哭帝叱出恩遣)
　(人告鎭撫司曰汝曺謟芳傾俊俊死汝曹何以生遂/稱疾不起帝怒亦漸解各杖三十謫俊雲南姚州判)
　(官黻師宗知州時言路久塞兩人直聲震都下為之/語曰御史在刑曹黄門出後府明年以星變復二人)
　(官改/南京)質實(大永昌寺按明憲宗實録寺先建于西市/已有成緒繼曉以星變譴隨廢梁芳請更)
　(擇地建之得故廣平侯袁瑄宅又市其旁民居數十/家大興工役視舊加廣蓋二十二年冬十二月也武)
　(宗實録正徳五年大永昌寺改建為倉賜名曰太平/六年以太平倉賜永夀伯朱徳為私第八年改為鎭)
　(國府又按兩京求舊録鎮國府嘉靖初仍改太平倉/都人至今呼西帥府衚□也姚州唐置後入于南詔)
　(元時蠻部内附復置州明屬姚安軍民府今屬楚雄/府師宗州元因蠻部名置州明屬澂江府今改縣屬)
　(廣西州林俊字待用/莆田人張黻吉水人)
(乙/巳)二十一年春正月甲申朔星隕有聲詔羣臣言闕失
　(是日申刻有光自中天墜化白氣曲折上騰踰時復/有赤星如椀自中天西行轟然如雷震帝頗懼詔羣)
　(臣陳闕失于是吏部尚書尹旻等論傳奉官過多吏/科給事中李俊率科臣上疏曰今之弊政最大且急)
　(曰近倖干紀也大臣不職也爵賞太濫也工役過煩/也進獻無厭也流亡未復也天變之來率由于此夫)
　(内侍之設國初皆有定制今或一監而叢十餘人一/事而參六七輩分布藩郡總領邉疆援引憸邪投獻)
　(竒巧司錢榖則法外取財貢方物則多方責賄兵民/坐困官吏䝉殃殺人者見原僨事者逃罪如梁芳韋)
　(興陳喜輩不可枚舉惟陛下大施剛斷無令干紀奉/使于外者悉為召還用事于内者嚴加省汰則近幸)
　(戢而天意可回矣今之大臣非夤縁内臣則不得進/非依倚内臣則不得安此以財貿官彼以官鬻財無)
　(怪其賂受四方而計營三窟也如尚書殷謙張鵬侍/郎艾福杜銘南京尚書李本侍郎劉俊皆老而懦尚)
　(書張鎣大理卿田景暘南京尚書張瑄侍郎尹直皆/清論不惬惟陛下大加黜罰勿為姑息則大臣知警)
　(而天意可回矣爵以待有徳賞以待有功今或無故/而爵一庸流或無功而賞一貴倖方士獻煉服之書)
　(伶人奏曼延之戯掾吏胥徒皆叨官禄俳優僧道亦/玷班資一嵗而傳奉或至千人數嵗而數千人矣數)
　(千人之禄嵗以數十萬計是皆國之租税民之脂膏/不以養賢才乃以飽奸蠧誠可惜也如李孜省鄧常)
　(恩輩尤為誕妄此招天變之甚者乞盡罷傳奉官母/令汚玷朝列則爵賞不濫而天意可回矣都城佛刹)
　(迄無寧工京營將士不復遺力如國師繼曉假術濟/私糜耗特甚中外切齒願陛下内惜資財外惜民力)
　(不急之役姑賜停罷則工役不順而天意可回矣近/規利之徒率假進奉為名或録一方書市一玩器購)
　(畫圖製簮珥所費不多獲利十倍願陛下留府庫之/財為軍國之備則進獻息而天意可回矣陜西河南)
　(山西赤地千里屍骸枕籍流亡日多萑苻可慮願陛/下體天心之仁愛憫生民之困窮追録貴倖鹽課暫)
　(假造寺貲財移振飢民俾苟存活則流亡復而天意/可回矣疏入帝優詔答之降左通政李孜省上林丞)
　(太常卿鄧常恩本寺丞繼曉革國師為民斥罷傳奉/官五百餘人中外大悦時兩京諸臣争應詔陳言給)
　(事中盧瑀秦昇童柷御史汪奎員外郎崔陞彭綱主/事張吉蘇章周軫李旦等言尤剴直帝以方修省不)
　(罪然心忌之密諭尹旻出瑀等且書六十人姓名于/屏俟奏遷則貶逺惡地于是瑀等相繼貶斥俊亦尋)
　(調外陞章應遷而部臣故遲之不奏僅得免奎以糾/失儀稍緩杖之于廷居數月復出為䕫州通判而孜)
　(省常思等仍復/官有寵愈甚)質實(艾福字天錫襄陽人杜銘字敬/修金堂人李本字立之富順人)
　(劉後新鄉人張鎣字廷器華亭人田景晹高陽人張/瑄字廷璽江浦人盧瑀鄞人秦昇南昌人童柷蘭谿)
　(人汪奎字文燦婺源人崔陞字廷進其先樂安人後/為彰徳人彭綱字性仁清冮人張吉蘇章皆餘千人)
　(周軫莆田人李旦/字啟東獻縣人)
大赦
　(詔曰往者災沴迭興天時亢旱嵗竟不登河南山東/畿内率多饑饉陜西山西尤劇至有棄恒産家室不)
　(顧者元元何辜罹此危阨博採羣議發内帑倉儲敕/所司多方振濟期此矜人咸歸樂土不意嵗首星變)
　(有聲朕愈兢惕載敕廷臣備陳時改得失采納而行下/方春時和祗承資始之仁誕敷寛恤之典其大數天)
振陜西山西河南饑
　(遣侍郎李衍何喬新賈俊以帑金二十五萬往振未/幾又轉漕四十萬石振陜西是年両京皆饑並發粟)
　(分/振)質實(賈俊束/鹿人)
三月㤗山震
　(太監梁芳韋興糜帑藏為竒技淫巧結萬貴妃歡累/朝金七害俱盡帝一日視内藏誥芳及興芳曰建顯)
　(靈官及諸祠廟為陛下祈萬年福耳帝曰吾不汝瑕/疵後之人將罪汝矣芳大懼逐説貴妃勸帝廢太子)
　(而立興王司禮大監懷思固争帝不懌斥居鳯陽/㑹㤗山連震占者謂應在東宫帝心懼寢其事)質
　實(顯靈宫春明夢餘錄在皇城西永樂時建成化中/更拓其制又建彌羅閣嘉靖中復建昊極通明殿)
　(東輔薩君殿曰昭徳西弼玉帥殿曰保眞興王名祐/杬憲宗第四子邵太后生即世宗父興獻帝也二十)
　(三年七月受封時未封稱/興王者史家追叙之辭)
夏四月以康永韶為禮部右侍郎
　(永韶故為御史有直聲謫知縣繼有薦其知天文者/中㫖召還進太常少卿掌欽天監時陕西大饑永韶)
　(言今春星變當有大咎賴秦民饑死足當之誠國家/無疆福帝悦擢禮部右侍郎明年坐厯多訛字落職)
　(歸/)
五月京師地震
　(是月十三日壬戌夜/也十一月丙寅復震)
六月罷汰冒濫軍職
　(廷臣條時政闕失多以官爵太濫為辭詔下兩京部/臣察實澄汰至是南京兵部覈武職之胃濫者具名)
　(以聞中率多内臣厮養/乃寢前詔令任事如故)
秋八月己邜朔日有食之
以萬通家人徐逹為指揮僉事予世襲
　(萬通貴妃弟也少業貲既驟貴益貪黷無厭日命其/家人牟利四方徐逹以善居竒為通所喜因得官百)
　(戸通殁帝春通不已庶子方二嵗養子方四嵗俱授/官而逹亦得擢至指揮僉事秩正四品許傳襲不替)
　(逹嘗奏請兩淮塩引三萬時帝己漸惡乞鹽之擾猶/命立予之其荷思寵如此初通父貴姓醇謹見子姓)
　(皆得官毎憂形于色曰吾家徳不勝福何以堪也諸/子或屑越賜物輒或曰縣官所賜皆著籍他日復宣)
　(索汝曹將重得罪諸子竊笑以為迂自貴卒後通與/其兄喜弟逹等逐日驕横其家慿倚恩春聲勢烜赫)
　(矣/)質實(萬通諸城人錦/衣指揮貴之子)
九月劉珝罷
　(萬安與南人相黨附珝及尹旻王越又與北人為黨/顧珝性疎直自以宫僚舊臣遇事無所曰䕶刑部員)
　(外郎林俊以劾梁芳繼曉下獄珝于帝前解之李孜/省輩左道亂政欲動揺東宮珝密疏諫帝皆不悦珝)
　(又素薄安嘗斥安負國無恥安忿日夜思中珝汪直/寵衰安偵知西厰可罷邀珝同奏珝懲商輅前事且)
　(見言官方交章請罷皆不允以為直寵固無恙也因/辭不與安逐獨奏之隂使人訐珝與直有連帝疑未)
　(發安又使人為劉公子曲増飾穢語雜教坊院本奏/之劉公子謂珝子鎡也帝怒遣中官持手封書一凾)
　(詣閣乃人訐珝書安與劉吉佯驚敕言當令乞休去/以全始終翌日珝具䟽乞休詔允之其實排珝使去)
　(者安吉兩/人謀也)
冬十一月召馬文升為兵部尚書
　(汪直敗之嵗文升復官致仕其明年起為左副都御/史巡撫遼東文升凡三至遼軍民聞其來皆鼓舞益)
　(禁益中官總兵使不得朘削衆益大喜逾年進右都/御史總督漕運㑹淮安及徐和二州饑移江南糧十)
　(萬石鹽價銀五萬兩振之尋即有是命時李孜省方/怙寵文升既入朝頗惡其為人有所言孜省亦深嫉)
　(文升/矣)
十二月以彭華為吏部左侍郎兼翰林學士入内閣預
機務
　(華深刻多計數善伺人短與萬安李孜省相結得入/閣素嫉尹旻與安等伺得旻子侍講龍諸隂事下龍)
　(詔獄執訊午門多所株連旻致仕去龍除/名由是人皆畏華而惡之踰年以風疾罷)質實(按尹/龍之)
　(獄事載憲宗實錄旻鄉人有武選郎鄒襲者以司吏/樊忠韓錫盗敕事發坐防範不謹調外襲素與旻子)
　(龍及侍讀焦芳交善因謀為指揮張旺等一百二十/三人保留襲疏上之既下吏部議旻復奏曰此公論)
　(也乞復襲官帝已疑旻私襲曰爾何繇知為公論然/尚勉從旻議不深責旻也未幾東厰緝事者發襲等)
　(交通狀旻自服罪帝責其徇情妄奏落旻太子太傳/為太子少保時二十二年四月也甫踰月而厰校又)
　(發龍納賄事給事中張雄劉清劉昇御史陳孜等交/章劾龍并及旻帝宥旻而下龍錦衣衛獄令法司㑹)
　(鞫于午門通判王範經厯張璲並以賂龍得官逮訊/詞連郎中劉紳員外郎董寧同知朱紳副使謝顯王)
　(錦馮蘭六人獄上命旻以尚書致仕龍削籍範等謫/有差侍郎耿裕黎淳以阿黙停禄三月而焦芳坐為)
　(襲莗保留疏謫同知于是御史吕璋等復劾侍郎侣/鍾秦紘大理寺丞劉瓛寺副蘇㤗大僕寺卿張海順)
　(天府丞黄傑洗馬羅景給事中馬龍御史劉璧于壁/高輔張鼐編修王敕員外郎楊棨袁弼皆以山東人)
　(坐旻黨調降龍/獻之本末如此)
(丙/午)二十二年秋七月前少保謹身殿大學士商輅卒
　(輅再入閣前後預機務二十一年家居十年卒年七/十三贈太傅諡文毅輅平粹簡重寛厚有容臨大事)
　(决大議毅然莫能奪既謝政劉吉過訪邸第見其子/孫林立歎曰吉與公同事厯年未嘗見公筆下妄殺)
　(一人宜天之報公厚輅曰正/不敢使朝廷妄殺一人耳)
八月謫江西巡撫閔珪為廣西按察使陜西巡撫鄭時
為貴州左參政
　(江西南贑諸郡多盗率獻貲強宗投為僕事發輒相/倚庇拒有司不就捕珪請連坐其主以清盗藪法司)
　(議從之而㤗和尹直新建謝一䕫皆怒珪竟謫官廣/西命下一䕫喜謂人曰珪之謬也非吾孜省密啓于)
　(帝吾鄉縉紳尚得高枕乎人乃知珪之左降李孜省/力也鄭時自十九年撫陜西頻嵗大餞人相食請于)
　(朝發帑金十萬轉漕四十石躬督屬吏給振銖粒皆/有籍無敢漁者所全活甚衆㑹孜省以災異貶頃之)
　(復用事與梁芳亂政如故時聞之歎曰如此則災未/有已也吾安可以外吏循黙遂條上五事曰盡誠敬)
　(以回天意明義理以杜妖妄減供奉以蘇民困重名/器以待有功罷傳奉以抑僥倖盖為芳孜省發也疏)
　(入尋有貴州參政之貶陜民哭送之至遮道不得行/帝聞頗悔為斥傳奉官十人繫六人獻詔自今中㫖)
　(授官者俱覆奏然不罪芳孜省也時有御史姜昂者/亦憤孜省等亂政倡同官疏劾其罪帝怒昂妄言杖)
　(午門/外)質實(㤗和隋改西昌縣置太和元升州明改太/和縣屬吉安府新建宋析南昌縣地置明)
　(屬南昌府今並因之閔珪字朝瑛烏程人鄭時字宗/良舒城人姜昂字恒頫太倉州人謝一䕫字大韶新)
　(建人初冐/姓王後改)
九月罷南京兵部尚書王恕出馬文升代之
　(前二年恕自應天巡撫改南京兵部尚書林俊以劾/梁芳繼曉下獄恕疏争俊不當罪帝不懌恕侃侃論)
　(列無所避先後應詔陳言者二十一建白者三十九/皆力阻權倖天下傾心慕之過朝事有不可必曰王)
　(公胡不言也或又曰公疏且至矣已恕疏果至時為/謡曰兩京十二部獨有一王恕于是貴近皆側目帝)
　(亦頗厭苦之是年起用傳奉官恕諌尤切帝愈不恱/㑹南京兵部侍郎馬顯乞罷怱附批曰王恕老劣矣)
　(亦令致仕而文升為李孜省所譖遂出以代怒一舉/而閒廢兩名臣朝野大駭工部主事王純疏請留恕)
　(命杖之貶/二秩外調)質實(馬顯字文明廣平/人王純仙居人)
逮廣東布政使陳選道卒
　(選于天順中巡按江西盡斥貪殘吏成化初督學河/南汪直出巡都御史以下皆拜謁選獨長揖久之進)
　(按察使决遣輕繫數百人重囚多所平反囹圄為空/治尚簡易獨于贓吏無所假厯廣東左右布政時詔)
　(減省貢獻而市舶中官韋眷肆横奏乞均徭户六十/人添辦方物選持詔書争帝命與其半春由是怒選)
　(畨人馬力麻詭稱蘇門答剌使臣欲入貢私市易眷/利其厚賂將許之選聞立逐之畨禺令高瑶發眷通)
　(畨事没其貲巨萬入官都御史宋旻不敢結選移檄/奬之且聞于朝春恨選益甚逐誣選瑶朋比為貪墨)
　(遣刑部郎中李行及廵按御史徐同愛勘之眷賄選/所黜吏張褧令誣証褧堅不從拷掠無異辭行等畏)
　(眷竟以誣獄上與瑶俱被逮士民數萬號泣遮留使/者辟除乃得出至南昌疾作行阻其醫藥竟卒張褧)
　(聞選死哀悼乃上書曰竊見故罪人選孑處羣邪之/中獨立衆憎之地太監韋眷通畨敗露知縣瑶按法)
　(持之選移文奬勸以激貪懦固賢監司事也都御史/宋旻及同愛怯勢養奸致眷横行胸臆穢衊清流勘)
　(官李行頤指煆煉竟無左証臣本小吏詿誤觸法被/選黜罷實臣自取眷謂臣憾選厚賂噉臣臣雖胥役)
　(敢昧素心行等逮臣致理拷掠百端臣忍死籲天終/無異口行等乃文致其罪選故剛直不堪屈辱憤懣)
　(旬日身嬰重疾行等幸其殞身阻其醫療訖命之日/密走報眷小人侫毒一至于此臣擯黜罪人秉耒田)
　(野百無所圖誠痛忠良銜/屈而為聖朝累也不報)質實(陳選字士賢臨海人/後家于鄞案明史選)
　(傳𢎞治初主事林沂疏雪選寃詔復官禮𦵏正徳中/追贈光禄卿諡忠愍宋旻字宏澤淳安人李行新喻)
　(人徐同愛/常山人)
遣刑部左侍郎何喬新勘播州土司訟
　(初巡撫張瓚之奏設安寧宣撫也受播州致仕宣慰/掦輝屬因請任輝庶長子友為使而友忮其弟愛嗣)
　(輝職雖授宣撫使意未慊輝没友與長官張淵謀刺/愛不果遂誣奏愛居處器用僭擬朝廷又通唐府宻)
　(書往來私習兵法天文謀不軌事乃遣喬新住勘將/行請曰楊氏主播州五百餘年諸蠻服從久矣厯代)
　(寛以文法蓋治之以不治也今但宜二人面質眞偽/無令驚疑帝是之喬新至盡得其始末白愛誣奪友)
　(官遷保寧覊管斬/張淵播州遂安)質實(唐府謂定王桱孫莊王芝/址也成化十二年襲封)
以尹直為戸部左侍郎兼翰林學士入内閣預機務
　(直明敏博學練習朝章而躁于進取性矜忌不自檢/飭前為侍讀學士覬擢禮部侍郎而尚書尹旻不欲)
　(薦直直竟以中㫖得之翼日遇旻于朝舉笏謝旻曰/公所謂簡在帝心者由是兩人交惡直尋以憂去服)
　(除起南京吏部侍郎就改禮部凡在南部八年鬱鬱/不得志屬其黨萬安謀内召旻輒持不可諸朝臣亦)
　(皆畏直幸其在南卒倚安及李孜省力召為兵部侍/郎益比孜省與彭華共傾旻以洩怨至是復由中㫖)
　(入閣物/論鄙之)
(丁/未)二十三年春正月皇貴妃萬氏卒
　(妃服用器物窮極僭擬中官侫倖錢能覃勤汪直梁/芳韋興輩皆假貢獻苛斂民財傾竭府庫以結妃歡)
　(四方進奉異物皆歸之父兄弟姪皆授都督指揮千/百戸等官性嫉妬掖庭御幸有身飲藥傷墜者無數)
　(至是卒帝震悼輟朝七日諡/曰恭肅端愼榮靖皇貴妃)
命南京右都御史屠滽諭䕶占城王古來歸國
　(初安南黎灝據占城復發兵執王弟盤羅茶悦王孫/齋亞麻弗菴與弟古來走佛靈山避難中朝屢諭灝)
　(返侵地灝率詭辭對其後乃訪齋亞麻弗菴立之畀/以國南邉地而占城故壤凡二十七所四府一州二)
　(十二縣里計三千五百有竒割畀纔十之二餘為灝/據如故王孫既新立遣使請封給事中馮義行人張)
　(瑾齎印冊在行而聞王孫死慮空還失利亟抵其國/封提婆苔為王獲厚賂而返提婆苔者灝偽敕所封)
　(占城畔人也義返至海洋病死瑾自廣東上其事詭/言王孫為弟古來所弑不得已封其國所欲立者而)
　(古來貢使已前至方告齋亞麻弗菴之䘮請嗣封且/乞宣諭安南悉還故壤猶不知提婆苔之據其國也)
　(于是禮官劾瑾妄下錦衣獄訊之伏罪論斬尋勅古/來撫諭提婆苔令上國王印提婆苔不受命乃遣給)
　(事中李孟暘行人葉應冊封古來為國王孟暘以提/婆苔方竊據憚行請傳諭古來詣廣東受封古來乃)
　(自老撾挈家赴崖州封事竣欲躬詣闕廷奏安南之/罪總督宋旻以聞廷議遣大臣經理其事因以命滽)
　(至廣東即傳檄安南宣示禍福募健卒二千人駕海/舟二十艘䕶古來還國安南以滽大臣奉特遣不敢)
　(抗古來/乃得人)質實(屠滽字朝宗鄞縣人馮義韓城人張瑾/吳縣人李孟暘睢州人葉應歸善人)
二月以李孜省為禮部右侍郎
　(孜省既貶復用益作威福假扶鸞術言江西人赤心兵/報國于是致仕副都御史劉敷禮部郎中黄景南京)
　(部侍郎尹直工部尚書李裕禮部侍郎謝一䕫皆因/之以進執政大臣萬安劉吉從而附麗之所喜者則)
　(援之通顯所怒者則搆之貶斥憾應天府丞楊守隨/嘗劾已譖于帝謫南寧知府去他所排擠甚衆朝野)
　(側目前年冬擢通政使至是進禮部侍郎掌通/政司如故一時侫倖竊權寵者無與侔比矣)質實
　(黄景上高人李裕字咨徳豐城人由南京都御史召/為工部尚書尋改吏部與閣臣彭華並以賄孜省得)
　(擢時人為之謡曰八百憲臺陞李裕三千館/閣薦彭華孝宗實錄于華之卒載其語云)
　　發明(明季門户之習為一代深錮之患然當成化/以前末有顯然援結芘其鄉里連及闔省者)
　　(也自李孜省擅寵薦引鄉人彭華入閣復假邪術/言江西人赤心報國而同省大臣皆因之以進厥)
　　(後孜省既敗焦芳用事銜孜省輩之黜已遂減江/西觧額且榜禁之使不得選朝官譽北故南相尋)
　　(報復黨禍之結自此始矣夫人臣植黨樹援未有/不害于而國者然多以學術意氣私相矜許乆之)
　　(乃成角立之𫝑若孜省者一佞倖小人習五雷道/法迎合憲宗意㫖與奸僧繼曉竊取尊顯偶假扶)
　　(鸞仙鬼之伎遂開朋黨比附之/門使朝局為之一變可不愼歟)
秋七月封子五人為王
　(祐杬興王祐棆岐王祐檳/益王祐楎衡王祐橒雍王)質實(明史諸王傳岐王憲/宗第五子後之藩徳)
　(安益王第六子後之藩建昌衡王第七子後之藩青/州雍王第八子後之藩衡州岐王永王皆邵太后生)
　(益王衡王皆/張徳妃生)
八月帝崩
　(是月庚辰帝不豫甲申命皇太子/視朝于文華殿戊子大漸己丑崩)
九月太子祐樘即位赦
　(是為孝宗以明/年為𢎞治元年)
太監梁芳方士李孜省等及外戚萬喜以罪謫戍有差
　(言官劾孜省及其黨鄧常恩趙玉芝交結太監芳外/戚喜等諸不法事論死上以宅憂謫芳南京少監喜)
　(指揮使孜省常恩玊芝等戍陜西邉芳等既謫戍遇/赦當還印綬監太監蔣琮言芳等罪大不當赦復逮)
　(下獄孜省不勝搒掠死常恩玊/芝尋復遇赦仍徙邉方廢死)
冬十月罷傳奉官奪僧道封號
　(帝用科道言降黜傳奉官通政任傑侍郎蒯鋼指揮/僉事王榮等二千餘人罷遣禪師眞人等二百四十)
　(餘人法王佛子國師等七百八十/餘人並追誥敕印仗遣歸本土)質實(任傑王榮皆/不知何許人)
尊皇太后為太皇太后皇后為皇太后立皇后張氏
　(先是孝穆太后薨外廷藉藉指萬貴妃帝即位魚臺/丞徐頊疏請上母妃尊諡遷葬並追究薨故廷臣議)
　(建萬氏戚屬下錦衣鞫治萬安懼不知所出曰我久/與萬家不往來劉吉亦有運自危與尹直共擬㫖寢)
　(之帝仁厚恐傷先帝/意不問安吉得無事)質實(皇后張氏/興濟人)
萬安罷
　(安草登極詔書禁言官風聞言事中外譁然安尋亦/悔之及上兩宫尊號遂詔陳天下利弊御史湯鼐詣)
　(閣安從容曰此非裏面意吾輩維持君等耳鼐即以/其語聞謂安歸過于君無人臣禮于是庶吉士鄒智)
　(御史文貴姜洪等交章列其罪狀先是歙人倪進賢/者粗涉書史無行謟事安日與講房中術安暱之因)
　(令就試得進士授為庶吉士除御史帝一日于宫中/得疏一小篋皆論房中術者末署曰臣安進帝令懷)
　(恩特至閣曰此大臣所為邪安愧汗伏地不能出聲/及諸臣彈章入復令思就安讀之安數跪起求哀無)
　(去志思直前摘其牙牌曰可去矣始惶懼歸第乞休安/去時年七十餘在道猶望三台星冀復用居一年卒)
　(在政府二十年每遇試必其門生為考官子孫甥壻/多登第者子翼南京禮部侍郎孫𢎞璧翰林緺修安)
　(死無幾翼𢎞璧/相繼死安遂絶)質實(湯鼐字用之夀州人鄒智字汝/愚合州人文貴湘鄉人姜洪字)
　(希範廣/徳人)
追諡母紀氏為孝穆皇太后
　(帝悲念太后遣人求太后家先是太后在宫中嘗自/言家賀縣姓紀㓜不能知親族也于是有妄冒太后)
　(戚畹以希寵貴者十數輩後事露皆謫戍而太后家/終不可得其後禮臣上言可倣太祖封徐王故事定)
　(擬太后父母封號立祠桂林致祭帝詔曰孝穆太后/早棄朕躬毎一思念惄焉如割初謂宗親尚可旁求)
　(寧受百欺冀獲一是卿等謂嵗久無從物色請加封/立廟以慰聖母之心皇祖既有故事朕心雖不忍又)
　(奚敢違逐封后父慶元伯后母伯夫人立廟桂林府/有司嵗時祀焉大學士尹直撰冊文有云覩漢家堯)
　(母之門増宋室仁宗之慟帝/燕聞念誦輒欷歔泣下也)質實(賀縣漢臨賀縣唐/為賀州治明洪武)
　(初以臨賀省入賀州尋降/州為縣屬桂林府今因之)
以吏部左侍郎徐溥兼翰林學士入内閣預機務
　(尋進禮部尚書兼文淵閣大學士已劉吉罷去遂為/首輔漙承吉恣睢之後鎭以安静務守成法嘗曰祖)
　(宗法度所以惠元元者至矣患/不能守耳時人比之漢丙吉云)質實(徐漙字時/用宜興人)
十一月召王恕為吏部尚書以馬文升為左都御史
　(時恕致仕家居言官論安者輒薦恕司禮監懷恩亦/素重之力勸帝故即家起用之而文升亦以時望得)
　(内/召)
尹直罷以劉健為禮部右侍郎兼翰林學士入内閣預
機務
　(給事中宋琮御史許斌言直自為侍郎以至入閣夤/緣攀附皆取中㫖帝于是薄其為人令致仕健學問)
　(深粹以身任天下之重先為少詹事充東宫講官受/知于帝帝立乃有是命于時羣邪漸黜衆正並升海)
　(内欣然/望治矣)質實(劉健字希賢洛陽人宋/琮隴西人許斌陽曲人)
禮部左侍郎邱濬進大學衍義補
　(濬以眞徳秀大學衍義止述修身齊家事而治國平/天下闕焉乃博採羣書以補之至是表上于朝帝稱)
　(善進濬尚書賚金幣詔刋行其書既而濬以書中所/載皆可見之行事請摘其要者下内閣議行之帝報)
　(可/)質實(大學衍義補六十一卷誠意正心之要曰審㡬微/治國平天下之要曰正朝廷曰正百官曰固邦)
　(本曰制國用曰明禮樂曰秩祭祀曰崇教化曰備/規制曰愼刑憲曰嚴武備曰固封圉曰成功化)
十二月葬荗陵
　(諡曰繼天凝道誠明仁敬崇文肅/武宏徳聖孝純皇帝廟號憲宗)質實(荗陵在昌平/州聚寶山東)
　(少/南)
　　(明史贊曰憲宗早正儲位中更多故而踐阼之後/上景帝尊號䘏于謙之寃抑黎淳而召商輅恢恢)
　　(有人君之度矣時際休明朝多耆彦帝能篤于任/人謹于天戒蠲賦省刑閭里日益充足仁宣之治)
　　(于斯復見顧以任用汪直西厰横恣盗竊威柄稔/惡弄兵夫明斷如帝而為所蔽惑久而後覺婦寺)
　　(之禍固/可畏哉)
　
　
　
　
　
　
　
　
　
　
　
　
　御定資治通鑑綱目三編卷十五
欽定四庫全書
御定資治通鑑綱目三編卷十六
　(起戊申明孝宗𢎞治元年/盡丙辰明孝宗𢎞治九年)凡九年
(戊/申)孝宗敬皇帝元年春正月以何喬新為刑部尚書
　(喬新初為刑部侍郎以剛正為萬安劉吉所忌帝嗣/位安等擬㫖出喬新為南京刑部尚書僣升秩以逺)
　(之中官懷恩不平詣閣正色曰新君立當用正人胡/為出何公安等黙然既而刑部尚書杜銘罷羣望属)
　(喬新而吉代安為首輔終忌之闕/乆不補帝以王恕薦乃有是命)
二月帝耕耤田
　(禮畢宴羣臣教坊以雜伎進馬文升厲色曰新天子/當知稼穡艱難豈宜以此凟亂宸聰邪即斥去之自)
　(是嵗子仲春行/耤禮定為制)質實(按明史禮儀志洪武二年太祖/始躬行耕耤禮永樂以後惟登)
　(極初一行之至是乃定有常儀前期百官致齋順天/府官以為耜及穜稑種進呈内官仍捧出授之由午)
　(門右出置綵輿鼔樂送至耤田所至期帝翼善冠黄/袍詣壇所具服殿服兖冕祭先農畢還更翼善冠黄)
　(袍太常卿導引至耕耤位南向立三公以下各就位/户部尚書北向跪進言耜順天府官北向跪進鞭帝)
　(秉耒三推三反訖户部尚書跪受耒耜順天府官跪/受鞭太常卿奏請復位府尹挾青箱以種子播而覆)
　(之帝御外門南向坐觀三公五推尚書九卿九推太/常卿奏耕畢帝還具服殿陞坐府尹率兩縣令者老)
　(行禮畢引上中下農夫各十執農器朝見令其終畆/百官行慶賀禮賜酒饌三品以上丹陛上東西坐四)
　(品以下臺下坐並宴勞耆老于壇旁宴畢/駕還宫大樂鼓吹振作農夫人賜布一疋)
封哈密衛左都督哈啇為忠順王
　(前二年衛喇特掦汗擁衆數萬謀犯邉哈商知之來/告邉將嚴設備掦汗不得利去憾哈密兵還掠其拉)
　(木城甘肅巡撫唐瑜因請假哈商以名使益固臣節/至是其國人復訴衛喇特之逼欲得中國封以威隣)
　(部乃命哈商襲忠順王給金印時衛拉特已與起/哈密和且約婚不復擾而土爾番兵端遂自此)質
　實(拉木城方輿紀要在哈密城西自土爾番入哈密/其往來未有不經拉木者又有哈喇城在其西按)
　(西城圖志哈密舊有十堡今四境凡五堡得五城自/哈密城西六十里曰蘇木哈喇垓亦名頭堡又西二)
　(十里曰阿斯塔納亦名二堡又西北四十里曰托郭/棲亦名三堡又西南二十里曰拉布楚喀亦名五堡)
　(其四堡在拉布楚哈西二十里曰哈喇都伯此皆哈/密西境之城為入土爾番孔道則舊稱哈喇者乃今)
　(哈喇都伯舊稱拉木者乃今拉布楚喀音訊為拉木/耳唐瑜字廷美上海人  揚汗舊作養罕拉木城舊)
　(作剌木城/今並改)
罷選淑女
　(中官郭鏞請豫選妃嬪以廣儲嗣庶子謝遷上言山/陵之工末畢諒開之痛猶新此必宦豎巧為諛詞以)
　(動陛下非本心也陛下富于春秋俟祥/禫之後徐議未晚願亟寢前命從之)質實(謝遷字/于喬餘)
　(姚/人)
三月掲文武大臣等姓名于文華殿壁
　(兩京文武大臣外官知府守備以上吏兵二部並/號其姓名掲于殿壁如有遷罷即以新除者易之)
帝詣國子監行釋奠禮
　(帝親釋奠于光師加幣用太牢改分獻曰分奠坐彛/倫堂命祭酒費閭等進講誾舉啇書説命篇敷陳時)
　(憲欽若之義詞㫖了暢帝聳聽良乆徐諭曰六經/載聖人之道匪知難惟行之艱朕與爾師生勉之)質
　實(費誾字廷/言丹徒人)
御經筵命儒臣日講視午朝
　(先是吏部侍郎楊守陳請遵祖制開大小經筵日再/御朝畧言大經筵及早朝但如舊儀若小經筵當擇)
　(端介博雅之臣以次進講必于聖賢經㫖帝王大道/以及人臣賢否政事得失民情休戚講之明而無疑)
　(乃行之篤而無弊凡前朝典籍祖宗謨訓百官章奏/皆當貯文華後殿退朝披覽日令内閣一人講官二)
　(人居前殿右廂有疑輒問一日閒居文華殿之時多/處乾清宫之時少則欲寡心清臨政不惑得于内者)
　(深而出治之本立矣午朝則御文華門大臣臺諫更/番侍直事已具疏者用掲帖舉崖畧口奏陛下詳問)
　(而裁决之在外文武官來觀俾條列地方事面陳大/要付諸司評議其陛辭赴任者隨所職任而戒諭之)
　(有大政則御文華殿使大臣各盡其謀勿相推避不/當則許言官駁正其他具疏進者召閣臣議可否以)
　(行而於奏事辭朝諸臣必降詞色詳詢博訪務竭下情/使賢才常接于目前視聽不徧于左右合天下之耳)
　(目以為聴明則資于外者博而致治之綱舉矣如或/經筵常朝祗循故事百官章奏皆付内臣調㫖批荅)
　(臣恐積弊未革後患滋深疏入帝深嘉納遂于月之/丙子開經筵翼日丁丑命儒臣日講越六日壬午視)
　(午朝皆自守陳發之時謝遷為講官務積/誠開帝意毎進講敷詞詳切帝數稱善)質實(楊守/陳字)
　(維新/鄞人)
起用言事謫降諸臣
　(時擢林俊强珍為按察副使命科道官闗者悉増補/南京吏部主事儲巏因言先朝直諫諸臣既䝉軫念)
　(起改官資而前主事張吉王純中書舍人丁璣進士/敖毓元尚棄嶺海蠻瘴之間臣甚惜焉又前進士李)
　(文祥當陛下御極之初倡衆敢言冀益新政大臣厭/其少年陽示培植而隂挫抑之天下皆知非陛下意)
　(方今増補諫官乞召此五人寘之風紀論思之地言/論手采必有可觀帝命部臣起用之純初以抗章留)
　(王恕稱恕社稷臣忤㫖貶璣毓元應星變記與張吉/各陳時政疏言過切直留中謫璣普安州判官毓元)
　(後謁選得横州知州中㫖降雲南縣丞文詳者萬安/孫𢎞壁同榜進士安重其才欵之家嘗以詩規安安)
　(怒帝即位内閣擬登極詔書誡諫官母言事文祥上/對事極論其非比之李吉甫王安石安與劉吉皆怒)
　(票㫖授繫劇縣丞厯練遂為陜西咸寜丞以去至是/帝雖俞巏言及吏部擬擢官多為吉所紏駁頗不盡)
　(起用明年文祥復以王/恕薦召為兵部主事)質實(横州唐置明屬南寜府/咸寜唐置明倚西安府)
　(治東今皆因之儲巏字静夫㤗州人丁璣字玉夫/丹徒人敖毓元新喻人李文祥字天瑞麻城人)
　　發明(自孝宗更新庶政軫念言事謫降諸臣一時/如林俊强珍軰皆得起改官資布列清要于)
　　(是儲巏以丁璣等五人列諸薦剡既從其請而召/用之何又任劉吉之隂為阻撓俾丁璣卒滯逺州)
　　(而李文祥者復待王恕上章再薦始召為兵部主/事及蒞任未踰一月遂假吉人之獄闌入其名竟)
　　(至獲罪而去雖曰吉實為之然果孝/宗英察有餘吉亦安能施其隂狡哉)
夏四月釐正祀典
　(禮科給事中張九功請正祀典章下禮部尚書周洪謨/等條議以釋迦牟尼文佛上清太上老君不宜修建齋)
　(醮遣官祭告古禮幽禜祭星今北極紫㣲大帝像之為/人稱之為帝非典風雲雷雨南郊合祀山川壇復隆秋)
　(報今徇道家言又有雷聲普化天尊之祀是凟也嵗以/正月十五日為真君張道陵生辰遣天祭告非制大小)
　(青龍神禱雨無應不足祀梓潼帝君者傳云神姓張名/亞子蜀人仕晉戰殁人為立廟唐宋屢封至英顯王元)
　(加號為帝君景泰中因京師舊廟新之嵗以二月三日/生辰遣祭神廟食于蜀宜也與文昌六星無涉其祠在)
　(天下學校者當毁永樂中以道士周思得傳王靈官法/有騐乃建天將廟祀靈官謂宋徽宗時有西蜀薩堅授)
　(法于林靈素者其師也因于廟立祖師殿宣徳中改大/徳觀封靈官曰崇恩尊君祖師曰隆恩真君成化初改)
　(顯靈宫嵗易袍服其費不貲當革靈濟宫祀金闕上帝/玉闕上帝蓋五代時徐温子知證知諤也神世系事蹟)
　(非甚異其僭號亦當革於是祀典為之一正時洪謨建/議并謂元武七宿不當信道家武當山修鍊之説城隍)
　(非人鬼不當有五月十一日誕辰之祭東嶽泰山既專/祭封内且合祭郊壇則朝陽門外東嶽廟之祭實為煩)
　(凟帝以崇祀既/乆不盡從也)質實(大小青龍神明史禮儀志云有僧/名盧寓西山有二童子来侍時乆)
　(畢童子入潭化二青龍遂得雨後腸盧號曰感應禪/師建寺設像别設龍祠于潭上宣徳中建大圓通寺)
　(加二龍封號春秋祭之文昌六星史記天官書斗魁/戴匡六星曰文昌宫一上將二次將三貴相四司命)
　(五司中六司祿漢書天文志謂五司禄六司災晉志/則謂四司禄五司命六司寇周禮大宗伯以槱燎祀)
　(司中司命盖即文昌之祀也靈濟宫在西長安門稍/北明永樂十五年建元武七宿石氏星經云北方黒)
　(帝其精元武七宿斗牛女虚危室壁有龜蛇蟠結之/像武當山在均州南一百里一曰太和山亦曰篸上)
　(山又曰仙室明永樂中改名太岳太/和山張九功陜州人周思得杭州人)
五月嘉興盜起命刑部侍郎彭韶討平之
　(嘉興百户陳輔以盜販鹽為邏者所發革官遂招集/無頼作兵器四出剽掠郡縣吏置不問輔益恣與其)
　(父端子文壻鄧夔等率衆攻府治知府徐霖踰牆走/因據府庫縦獄囚刼軍器千戸所執千戸白鑑大掠)
　(城中奪舟趨太湖官軍不能遏鎮守中官張慶以聞/帝以浙江財賦甲天下有銀鑛鹽塲之利昜以生盜)
　(而官吏怠玩武備廢弛嘉興城守輳集之地尚冦賊/縱横則山谿僻縣姦宄僭伏乘機竊發者更不可詰)
　(乃命韶馳往巡視偕鎮巡官督諸司討捕之韶至浙/官兵大集敗輔衆于吳江端等就擒餘黨多殺傷或)
　(赴水輔還走秀水合兵蹙之輔自殺賊遂平/是年十一月癸未也于是郡縣吏皆被劾去)質實(吳/江)
　(縣五代梁開平三年吳越以吳之松林鎮置元升州/明仍降縣屬蘇州府秀水縣明宣徳四年析嘉興縣)
　(地置為嘉興府治西北偏/今皆因之徐霖襄城人)
六月癸亥朔日有食之
韃靼求貢
　(小王子率部落僭住大同近邉營亘三十里遣百人/欵求通貢巡撫許進以便宜納之聞于朝所上書自)
　(稱大元汗朝廷方務優容許遣五百人詣京師至八/月與其别部巴延䝉克王使人俱入朝自是屢入貢)
　(然冦抄諸邉如故/且漸往來套中矣)質實(巴延䝉克舊作/伯顔猛可令改)
命户部左侍郎李嗣刑部右侍郎彭韶清理鹽法
　(淮浙鹽自憲宗以來為勢家乞中者所擾雖嘗申諭/禁迄莫能屏絶運司不敢與忤毎事姑息以是鹽法)
　(日壞商病而課不充邉儲匱乏户部尚書李敏請簡/風憲大臣整理帝以韶方在浙因即命韶理浙鹽而)
　(别遣嗣于兩淮皆兼命都御史嗣至淮乃建置補餘/鹽之議初洪武創制啇支鹽有定場無許越塲買補)
　(竈户勤者正課外有餘鹽送場司二百斤為一引給/米一石其鹽召啇開中不拘資次給與成化後令啇)
　(收買而勸借米麥以振貧竈至是嗣請令啇人買餘/鹽補官引而免其勸借且停各邉開中俟逋課完日)
　(官為賣鹽三分價直二充邉儲而留其一以補啇人/未交鹽價由是以餘鹽補充正課而鹽法小變詔以)
　(浙商苦抑配為定折價額蠲宿負憫竈户煎辨/徴賠折閲之困繪圖以獻條其利病奏行之)質實
　(李嗣字克誠南海人/李敏字公勉襄城人)
冬十一月妖僧繼曉伏誅
　(初繼曉以林俊劾已獲譴知為廷臣所惡虞禍及托/稱養母乞空名度牒五百道以歸及星變華國師為)
　(民至是給事中林廷玉請逮治之乃令有司執送京/師法司論其罪以犯在赦前免死給事中陳璚言繼)
　(曉罪大不當/宥命棄市)質實(林廷王侯官人陳/璚字玉汝長洲人)
土爾畨殺忠順王哈商復據哈密
　(土爾畨阿爾死其子阿哈瑪特嗣為蘇勒坦聞哈商/封忠順王怒曰哈商非忠順族安得封乃偽與結婚)
　(誘引殺之盡奪哈密地留六十人佐伊蘭據衛城而/遣使入貢稱與哈商締姻乞賜蟒服及九龍渾金膝)
　(襴諸物使至甘州哈商都指揮阿穆呼朗告變朝廷/亦不罪畨使但令還諭其主返侵地阿哈瑪特傲不)
　(奉命明年阿穆呼朗覘知伊蘭勢單弱請授于邉臣/調赤斤罕東兵夜襲破其城伊蘭遁去因命哈商弟)
　(恩克保喇襲都督同知給新印而阿穆呼朗等以/力薄不能守尋引還哈密城為土爾番據如故)質
　實(明史西域傳阿哈瑪特嗣為蘇勒坦在成化十四/年  阿哈瑪特舊作阿黑麻阿穆呼朗舊作阿木)
　(朗今/並改)
(己/酉)二年春二月振四川飢
　(命發湖廣嵗漕米二十萬先後遣户部郎中江漢王/宏往振之嗣發帑金二萬為飢民耕種之具及秋復)
　(命鎮巡官勘狀免被災税糧暨流民復業者雜役三/年先是流民逐食四出巡撫謝士元檄所部置廣室)
　(十餘區作糜食之且令所在給符遣歸道經郡縣騐/而廩之粟乃浙復業時朝廷雖命轉湖廣漕乆不至)
　(賴士元區盡民得以濟㑹湖廣嵗赤歉轉漕竟止不/發四川故多盜有野王剛者嘯聚且五年矣劫掠䕫)
　(州新寧徃來大寜大昌諸縣前守臣畏罪匿不以聞/乘嵗飢土畨大小娃復煽亂士元托行邉馳詣其地)
　(大小娃懼泥首迓道左立諭散之剛更入轉湖廣竹/山竹谿據陜西漢中金州平利西鄉諸郡縣副都御)
　(史戴珊方撫治鄖陽請集四川湖廣陜西兵討之于/是士元亦遣兵㑹討賊間風潰珊督湖廣兵搗其巢)
　(盜悉平是年七月畿内亦飢給貧民麥種遣官振河/間永平免其税糧户給米一石十一月順天飢發倉)
　(粟減直/糶于民)質實(新寜西魏縣明屬夔州府今属達州大/寧宋監元州明洪武九年降縣屬夔州)
　(府今因之金州西魏置隋改西城郡唐復置明屬漢/中府神宗十一年改興安州二十三年升直𨽻州平)
　(利唐縣明屬興安州西鄉晉縣明屬漢中府今皆因/之江漢旌徳人王宏文登人謝士元字仲仁閩縣人)
　(戴珊字廷/珍浮梁人)
下監察御史湯鼐于獄戍之
　(初鼐與庶吉士鄒智中書舍人吉人進士李文祥交/善並負意氣裁量人物帝即位文祥上書言新政既)
　(謫戍寧丞去智復疏劾萬安劉吉尹直薦王恕王竑/彭韶極言宦官權重之宮未幾安直相繼罷斥恕果)
　(召更新庶政言路大開智喜謂志且得行而鼐以吉/罪與安直均獨得留抗章請申黜陟語甚剴摯然鼐)
　(抨擊自豪間及海内人望王恕以盛暑請輟經筵鼐/三疏争語侵恕恕惟自引咎而周洪謨倪岳張悦馬)
　(文升亦嘗為所吹索以故大臣多畏之吉尤恨鼐次/骨使人㗖御史魏璋曰君能去鼐行僉院事矣璋欣)
　(然日夜伺鼐短于是吉人之獄起時帝方命官振四/川饑吉人上言冝遣四使分道振且擇才能御史為)
　(巡按庶荒政有禆因薦給事中宋琮陳璚韓鼎御史/曹璘郎中王沂洪鐘員外郎東思誠評事王寅理刑)
　(知縣韓福及夀州知州劉槩可使而巡按則鼐足任/之璋遂草疏偽署同官陳景隆等名言吉人抵抗成)
　(命私立朋黨帝恕下人錦衣獄令自引其黨人以鼐/璘思誠槩福對璋又嗾同官陳璧等言璘福思誠非)
　(其黨其黨則鼐及李文祥鄒智知州董傑逮是也槩/嘗餽送鼐白金貽之書謂夜夢一人騎牛幾墮鼐手)
　(挽之得不仆又見鼐手五色石引牛就道因解之曰/人騎牛國姓意者國傾將頼鼐扶之引君當道也鼐)
　(槩等自相標榜詆毁時政請并文祥智傑逮治疏上/吉從中主之悉下錦衣獄坐槩妖言律斬鼐受賄戍)
　(肅州人欺罔削職智文祥傑皆謫官王恕以槩書詞/雖妄與妖言冇間上疏申救帝意動命姑繫獄既而)
　(熱審何喬新等言槩本不應妖言律且槩五嵗而孤/無兄弟母孫氏守節被旌槩死母必不全務恤乃臧)
　(槩死戍海州方鼐之論暑月輟講也董傑謁選至京/亦疏抗争之由是知名為吉所忌故璋指以為吉人)
　(黨文祥自咸寜召為兵部主事未逾月而復/坐累謫吉以洩舊憤也璋遂擢大理寺丞)質實(海/州)
　(遼海州南海軍尋置臨海縣為州治金改澄州元省/明洪武中置海州衛屬遼東都司  本朝順治十年)
　(改海城縣屬遼陽府十四年改屬奉天府吉人長安/人張悦字時敏松江華亭人魏璋鄢陵人尋坐事下)
　(獄黜為九江同知悒悒死韓鼎合水人曹璘字廷睴/襄陽人王沂武進人洪鍾字宣之錢塘人東思誠華)
　(州人王寅容城人韓福陜西西安人劉槩濟寜人陳/景隆福建長樂人陳璧高郵人董傑字萬英涇縣人)
以馬文升為兵部尚書兼提督團營
　(前年夏文升以都御史督團營至是代余子俊為尚/書兼督如故時兵政廢弛西北部落不時窺塞下文)
　(升嚴覈諸將黜貪懦三十餘人奸人大怨夜持弓矢/伺其門作謗書射入東長安門内帝聞詔錦衣衛緝)
　(捕給騎士十二人衛出入文升乞休慰諭之文升以/營軍乆苦工役力陳其弊又請于毎營選馬歩鋭卒)
　(二千遇警徵調且遵洪永故事五日一/操以二日走陣下營三日演武皆報可)
夏五月河決開封入沁河
　(河決自原武由開封黄沙岡六所又決埽頭五所東/北入河沁溢流為二一決南岸自于家店經蘭陽縣)
　(南東至歸徳由徐邳入淮一決北岸自封邱縣之荆/隆口漫祥符潰儀封縣之黄陵岡東經曹濮入張秋)
　(運河郡邑多被害汴梁尤甚議者請遷開封城于許/州以避患布政司使徐恪持不可乃止命所司役夫)
　(五萬人治之已而命戸部侍郎白昂總理河道昻舉/郎中婁性協治役夫二十五萬築陽武長隄以防張)
　(秋引中牟決河出榮澤濬宿州古汴河又濬歸徳睢/河使河流入汴汴入睢睢入泗泗入淮以達海南北)
　(分治水/患稍寜)質實(一統志埽頭堤在開封府城東北四十/里于家店在陽武縣東接封邱縣界儀)
　(封縣元因衛邑名置縣明屬開封府今因之黄陵岡/在儀封縣東北五十里接山東曹縣界許州春秋時)
　(許國泰漢為滸縣後周為許州明屬開封府今升直/𨽻州古汴河在宿州城北自河南永城入界又東南)
　(流入虹縣界隋時自汴開河經州境至泗長千三百/里兩岸築隄今州城東南尚有故跡名曰隋隄歸徳)
　(睢河在府城南自陳留縣東南經睢州寕陵之南流/入境又東至夏邑永城之南而入徐州汴水即禹貢)
　(之灉水謂河出為灉也春秋時謂之邲水秦漢間曰/鴻溝漢志謂之狼蕩渠泗水源出山東泗水縣東五)
　(十里陪尾山至濟寧分流北流謂之北淸河南流謂/之南淸河南清河南流至江南宿遷縣睢水入焉又)
　(南至清河縣分西北三㲼河口達淮徐/恪字公甫常熟人白昻字廷儀武進人)
秋七月詔求直言
　(詔曰近者京師霪雨南京有大風雨之異朕當檢身/飭行祗謹天戒爾文武羣臣其勉加修省政事有闕)
　(失當更正者以聞于是給事中韓重等應詔陳四事/一存敬畏以契天心一慎用人以奉天命一祛弊政)
　(以消天變一謹號令以肅天威帝深嘉納然御史歐/陽旦上言七事極詆閣臣劉吉不職乞罷歸田里帝)
　(以其妄言/切責之)質實(韓重降州人歐/陽旦安福人)
冬十二月甲申朔日有食之
賜故少保于謙謚
　(從應天府尹于冕謫也帝曰謙能安社稷以遏寇畧/其定國捍患之績著矣中罹權姦之害雖先帝已嘗)
　(昭雪優加褒䘏而不使之廟食于後猶未足為効忠/者勸乃加贈光禄大夫上柱國謚忠愍立祠墓所賜)
　(額曰/旌功)質實(西湖志旌功祠在三台山案明史本/傳作肅愍與明實録作忠愍者異)
(庚/戌)三年春正月下南京御史姜綰等十人于獄尋貶官
宥太監蔣琮罪不問
　(南京沿江薦塲故𨽻三厰給中官採用成化初江浦/縣田多沉于江而瀕江生沙洲六民請耕之以補沉)
　(江田額洲與蘆塲近太監黄賜為守備時受奸民獻/指為蘆塲收其利民失業嵗額租課仍責償之民帝)
　(立詔勢家悉返投獻地縣民乃相率愬于朝下綰/等覆按守備太監蔣琮脅綰右已綰怒偕同官劾)
　(琮奪民利因及其侵漁諸不法事刑部尚書何属新/請移南京法司勘其罪琮條辨綰疏謂已嘗奏下李)
　(孜省獄綰喬新其鄉人共傾已圖報復事未白而太/監蔣鏞請再勘後湖田之獄後湖者洪武時置黄冊)
　(庫其中令主事給事中各一人守之百司不得至且/禁湖壖勿田嵗乆湖漸淤壖日廓太監陳祖生遂墾)
　(為田御史余濬劾其違制下南京主事盧錦勘報時/錦與給事中方向監後湖黄冊祖生慮錦勘實遂訐)
　(錦向嘗伐湖灘華實侵官利復下其事于應天府尹/尋白矣㑹郭鏞奉使兩廣道南京駕方舟泛湖御史)
　(孫紘以擅遊禁地劾鏞鏞怒歸愬于帝言府尹楊守/隨勘錦向失出御史不劾奏獨繩内臣帝乃遣太監)
　(何穆大理寺少卿楊謐再勘後湖田及綰琮互訐事/比報謂守隨失出如鏞言綰琮互訐皆私忿琮不當)
　(受獻地屬勘官誣指綰喬新為孜省黨綰等不當逞/忿凟奏乃禠錦職謫守隨向有差綰與同官孫綋劉)
　(遜金章紀傑曹玉譚肅徐禮余濬給事中繆樗皆逮/治給事中陳璚等言不宜以一内臣而置御史十人)
　(於獄不聽至是遂宥琮而貶綰等為州判官祖生雖/違制墾田亦不問是時大學士劉吉方牢籠言路建)
　(議超遷科道官處以不次之擢顧兩京言官攻吉不/已吉恨甚既嗾魏璋興吉人獄以斥己所惡者而綰)
　(琮互訐事復起琮素恃才辯為同類所疾獨吉比之/因太監鏞亦惡言官遂交譖于帝故帝特右琮而抑)
　(綰等尚書李敏等屢言琮綰同罪異罰失平帝先/入吉譖不納也由是中外益惡吉所為為之側目)質
　實(姜綰字壬卿弋陽人余濬慈谿人盧錦長壽人方/向字與義桐城人孫綋字文冕鄞人楊謐字文寧)
　(儀封人劉遜安福人金章崑山人紀傑磁州人曹玉/江寧人譚肅夀張人徐禮餘姚人繆樗字全之溧陽)
　(人/)
二月免河南南畿湖廣税糧
　(時以河南當河決後民困未甦特詔蠲其秋糧越三/日户部以鳯陽淮掦鄖陽南陽諸郡水旱請免徵芻)
　(糧及麥絲之税帝曰凶嵗當損上益下必欲取盈如/民病何部臣言甚稱朕㫖亟如所請行已而潞沁二)
　(衛所屯田被灾明制屯田災及三分乃免糧部臣格/于例不敢請蠲帝聞之曰嵗饑方將振之安可復徴)
　(特免/之)質實(潞州衛沁州千户/所並𨽻山西都司)
三月限天下預備倉積粟之數
　(洪武中始設豫備倉選耆民掌之後漸廢弛于謙撫/河南山西修其政周忱撫南畿别立濟農倉他人不)
　(能也正統時重侵盜之罪至僉妻發戍且定納榖千/五百石者敕奬為義民免本户雜役凡振饑米一石)
　(俟有年納稻穀二石五斗還官至是限州縣十里以/下積榖五千石二十里積二萬石其上以是為差至)
　(八百里以下限積十九萬石衛千户所積五千石百/户所三百石考滿之日稽其多寡以為殿最不及三)
　(分者奪俸六/分以上謫官)
秋閏九月禁宗室勲戚奏請田土及受人投獻
　(帝登極後詔勢家所受獻地悉歸之民尋有南京蘆/塲之訟其弊未革刑科給事中胡金復以為言乃申)
　(是命已而奉御趙瑄獻雄縣地為東宫莊户部尚書/周經劾其違制下瑄詔獄敕諸王輔導官導王奏請)
　(者罪之然帝性寛厚雖屢申禁不能盡執法其後奏/獻不絶乞請亦愈繁徽興峻衡四王田多至七千餘)
　(頃㑹昌建昌慶雲三侯爭/田帝輒賜予卒莫之禁也)質實(按外戚恩澤表㑹昌/侯孫繼宗子銘成化)
　(十六年襲慶雲侯周夀成化十七年/封建昌侯則張延齡也胡金漢陽人)
　　發明(明宗室勲戚之有莊田自太祖始其有乞請/則自仁宣時始厥後投獻之風起侵奪之弊)
　　(生而莊田厲民滋甚孝宗燭知其害一旦申禁而/約飭之庶乎除民所疾苦矣乃未幾而奏獻如故)
　　(陳乞愈繁四王三侯競取膏腴以撓法制不知孝/宗何所瞻狥而竟不能使令行于貴近哉方成化)
　　(四年憲宗禁勲戚請民田尋又曲從慶雲伯之請/其取譏于選愞固宜獨孝宗求治方殷顧亦出此)
　　(屢申禁而中多更變施善政而弗克有/終優柔姑息之害於政事一致此耶)
冬十一月有星孛于天津詔羣臣言闕失
　(大學士劉吉等言妖星見天津厯杵臼近營室考之/載籍其占為兵為饑為水旱今兩畿河南山西陜西)
　(旱蝗四川湖廣嵗不登倘明年復然恐盗賊竊發禍/亂將作願陛下節用度罷宴遊屏讒言斥異教留懐)
　(經史講求治道沙河修橋江西造瓷器南海子繕垣/牆皆非急務宜悉停止帝嘉納之初吉在成化時無)
　(所規正及帝即位見帝仁明同列徐溥劉健皆正人/而吉于閣臣居首兩人有論建吉毎署名于前托正)
　(論以自/葢焉)質實(晉書天文志天津九星横河中主四瀆/津梁杵臼輯覽注引晉天文志杵三星)
　(在箕南按史記天官書杵臼星危南注杵三星在文/人星旁主軍糧占正下直臼吉與臼不相當軍糧絶)
　(也臼星在南主春其占覆則嵗大饑仰則大熟也又/史記營室為清廟注元命苞云營室二星埏陶精類)
　(始立綱紀包物為室爾雅云營室謂之定郭璞注定/正也天下作宫室皆以營室中為正也一統志南沙)
　(河在昌平州南即古昜荆水也源出神頭嶺山/東流遷鞏華城南又東逕竇家莊入北沙河)
十二月京師地震
　(是月十二日己/未也日凡再震)
(辛/亥)四年春二月敕法司慎刑
　(敕法司曰曩因天道示譴敕天下諸司審録重囚矜/嶷放遣者數十百人朕以為寛之于終孰若慎之于)
　(始嗣後兩京三法司及天下問刑官務存心仁恕持/法公平詳審其情罪所當毋姑息毋苛刻毋傳致于)
　(一時冀不/坐于他日)
三月逮兩廣總督秦紘尋免歸
　(初紘涖鎮劾總兵官安逺侯栁景貪暴不法逮下獄/景亦訐紘勘無左證法司當景死景連婣周太后家)
　(有奥援訐紘不已命并逮紘連鞫卒無罪詔宥景死/奪爵閒住而紘亦罷歸王恕請留紘不納紘自成化)
　(末被誣為尹旻黨謫官帝即位以恕薦督漕運尋督/兩廣軍務在制府二年多所飭治時中官武臣鎮兩)
　(廣者率縱私人擾商賈髙居私家擅理公事賊殺不/辜交通土官為奸利前督臣宋旻屠滽噤不敢言紘)
　(至疏聞于朝且言天下鎮守官皆得擅執軍職受民/訟非制請嚴禁絶總鎮府故有賞功所嵗儲金錢數)
　(萬費出無經宜従都御史勾稽廣潮南韶多盗當設/社學編保甲以絶盜源帝悉從其請恩城知州岑欽)
　(攻逐田州知州岑漙與泗城知州岑應分據其地紘/督兵入田州逐走欽還漙于府留官軍戍之亂遂定)
　(復遣將討平黎賊于陵水猺賊于徳慶方議勦後山/賊而逮治命下紘部署軍事畢從容就道儀衛騶從)
　(不貶損既踰嶺囚服就繫謂官校曰兩廣蠻夷雜處/總制體尊遽就拘執恐損國威既踰嶺真囚矣人服)
　(其知/體)質實(潮州隋州元路明府韶州隋置无路明府/今皆因之恩城在田州北二百五十里唐)
　(覊縻州明設土知州𨽻廣西布政司岑欽既為紘逐/走岑應所乞兵縷鎮官即檄應捕欽欽遂殺應已而)
　(應弟接佯以兵送欽就道上殺之欽孫桂佩黨亂被/誅州遂廢陵水隋置明屬萬州以𨽻于瓇州府後山)
　(在廣州境按雷禮列卿記紘令按察使孔魯討後山/賊魯檄廣州知府林泮繪其地圖遣都指揮馬羲李)
　(敬何清統官軍土兵分四哨以進攻破黄竹長坪等/山砦十餘所斬獲一千八百有竒紘被逮時所議勦)
　(者葢此後也栁景/安逺侯漙之孫)
夏六月京師地震
　(月之六日辛亥也日凡三震八月/乙夘南京及淮掦二府同日震)
秋八月封弟五人為王
　(祐楮壽王祐椁汝王祐橓/涇王祐樞榮王祐楷申王)質實(明史諸王傳壽主憲/宗第九子姚安妃生)
　(十一年之藩保寜正徳元年以岐王世絶改就岐邸/于徳安汝王憲宗第十一子張徳妃生十四年之藩)
　(衛輝涇王憲宗第十二子與申王祐楷皆楊恭妃生/十五年之藩沂州榮王憲宗第十三子潘端妃生正)
　(徳三年之藩常徳申王憲宗第十四子未之藩卒按/明孝宗實錄稱汝王為十弟涇王為十一弟榮王為)
　(十二弟申王為十三弟葢憲宗第十子未名/殤不入諸子之序故所稱行次與明史異)
罷刑部尚書何喬新
　(時劉吉竊威福屢興大獄喬新率據法直之吉憾甚/前二年夏京城大水喬新請恤被災者家又慮刑獄)
　(失平條上律文當更議者數事吉悉格不行大理丞/闕御史鄒魯覬遷而喬新薦郎中魏紳㑹喬新外家)
　(與鄉人訟魯即誣喬新受賕曲庇吉取中㫖下其外/家錦衣衛獄喬新乃拜疏乞歸頃之窮治無騐魯坐)
　(停俸喬新亦許致仕喬新自為刑部郎時都指揮袁/彬有所屬執不從彬怒使人捃摭無所得即著剛直)
　(聲性尤亷介既居家播州宣慰楊愛感喬新勘訟白/其誣遣使厚致贈堅却之喬新後竟不復起居十二)
　(年/卒)質實(鄒魯當塗人/魏紳曲臯人)
九月以彭韶為刑部尚書
　(前二年秋韶還自浙江尋改吏部與王恕甄人材覈/功實仕路為清何喬新既致仕以韶代之時安逺候)
　(栁景為秦紘所劾罷當没入贓數干徴僅十一以其/母訴免韶執奏曰昔唐宣宗元舅鄭光官租不入京)
　(兆尹韋澳械其莊吏宣宗欲寛之澳不奉詔景無元/舅之親贓非負租之比獨蒙宥除是臣等守法愧於)
　(澳也/不從)
冬十月河溢
　(開府懐慶及宣武睢陽諸/衛皆被災命有司振其家)質實(明史兵志宣武衛睢/陽衛並𨽻河南都司)
以禮部尚書邱濬兼文淵閣大學士預機務
　(尚書入閣自濬始初内閣委寄雖重然大學士秩五/品非加三孤及宫傅者仍班尚書下濬前以禮部尚)
　(書掌詹事與恕皆晉太子太保恕吏部長六卿位濬/上及濬入閣自以閣臣任隆當尊異而怒循舊制弗)
　(讓也濬不悦既而内宴濬徑居恕上其後矣/由侍郎詹事入閣者班皆列六部尚書上)質實(按王/瓊雙)
　(溪雜記尚書入内閣自焦芳始王世貞史乘考誤/謂以大臣入閣者芳以前有王文邱濬何云芳始)
十二月土爾番獻還哈密城
　(先是阿哈瑪特既據哈密十一城朝廷不加詰責但/令貢使還諭其主歸侵地番人知中國昜與不奉命)
　(復遣使來貢從廷臣議拘留其使臣乃稍懼既而偕/賽瑪爾堪貢獅子願獻還城印帝喜召使臣入大内)
　(縱觀獅子戲賚以尚食及使還命内官張芾䕶行閣/臣因言阿哈瑪特殺我所立或不即討亦當封闗絶)
　(貢今優寵其使臣又邉中使伴送於恩則已過矣况/聞彼方集兵秣馬謀犯肅州名雖奉貢意實叵測使)
　(彼恃思無憚或更狡焉以逞則損中國之威不小帝/乃止芾行却其後使時耿裕長禮部馬文升長兵部)
　(咸知國體於貢使多所裁抑閣臣劉吉方自矯飾亦/頗能持却貢議于是阿哈瑪特知中國有人欵闗頋)
　(還十一城及前阿爾所掠金印邊臣聞諸朝許之至/是果以城印来歸乃厚賜其使先所拘者盡釋還之)
　質實(賽瑪爾堪即漢罽賓地元太祖蕩平西域盡以/諸王附馬為之君長始有賽瑪爾堪之名距嘉)
　(峪闗九千六百里罕賽瑪/爾堪舊作撤馬兒  今改)
鳯陽陵火
　(時有遺火山場者遂延爇九十構里/巡按官劾留守王正等罪贖杖還職)
召秦紘為南京户部尚書
　(言官論紘無羅詔起之父初紘巡撫山西劾鎮國將/軍竒澗横恣不法竒澗  慶成王鍾鎰為奏辨且誣)
　(劾紘憲宗重違王意逮紘下法司治事皆無騐内官/尚亨籍紘家以所得敝衣數事奏憲宗嘆曰紘貧一)
　(至此耶賜鈔萬貫旌之於是奪竒澗爵王亦削禄三之/一而改紘撫河南時成化十六年也紘自為大臣先後)
　(以劾宗戚幾重得罪頼亷直受主知又所在/皆著勞績為廷臣所推故得再仆再起也)質實(明史/諸王)
　(表慶成王濟炫晉恭王棡第四子永樂元年封别城/汾州鍾鎰其孫也正統十二年襲封竒澗鍾鎰庶子)
(壬/子)五年春二月減陜西織造絨毼之半
　(巡按御史張文言陜西嵗歉之俊民病未甦司禮監/近下帖子降圖式織造絨毼數百事並宜停止以其)
　(價振業貧民命減所織之半是年八月復以/水災停南畿浙江額外織造召督造官還)質實(明/史)
　(食貨志永樂中始令陜西織造駝毼又云明制蘇杭/等府各有織染局嵗造有定數天順四年遣中官徃)
　(蘇松杭嘉湖五府於常額外增造綵縀/七千疋增造望𣲖於此始張文泰州人)
三月立子厚照為皇太子大赦
　(帝長子前年秋九月丁/酉生張皇后所出也)
夏五月求遺書
　(大學士邱濬言髙皇帝當至正丙午之嵗始肇帝業/首求遺書既平元都得其館閣秘藏又廣購於民間)
　(一時貯積不减前代太宗當多事之時猶集儒臣纂/永樂大典以備攷究今承平百年中外無事烏可使)
　(經籍廢墜夫民庶之家遷徙不常好尚不一既不能/廣有儲藏即儲藏亦不能乆逺所頼石渠邊閣積聚)
　(之多收藏之密扃鐍之固類聚者有掌故之官闕畧/者有繕冩之吏損壞者有修補之工散佚者有購訪)
　(之令然後不致廢殘闕失前代藏書之多有至三十/七萬卷者近内閣書目不能什一數十年來在内未)
　(聞攷校在外未聞購求及今失之恐遂放佚自古藏/書不一所漢有東觀蘭臺鴻都唐有秘書監集賢書)
　(院宋有崇文館祕書省國朝罷前代臺監館省之官/併其任于翰林院設典籍二員掌文淵閣書籍南京)
　(國子監雖設典籍僅掌累朝頒降之書及舊鋟書板/而已今請敕内閣所藏書籍令學士以下督典籍官)
　(彚若干冊冊若干卷檢其有副本者分貯一冊于兩/京國子監若内閣所無或不備者乞敕禮部行天下)
　(提學官榜示購訪俾所在有司校録賫呈其藏書之/所二在京師曰内閣曰國子監一在南京曰國子監)
　(使一書而存數本一本而藏三所每嵗三伏時令翰/林院寮屬同赴閣監曝書畢事扃鐍廷臣有因事欲)
　(稽攷者奏請詣閲以為常規則于文/治有禆焉疏上帝嘉納之尋有是命)質實(前代藏書/之多有至)
　(三十七萬卷者北史隋西京嘉則殿有書三十七萬/卷煬帝命祕書監栁顧言詮次其重複得正御本三)
　(萬七千餘卷石渠漢韋元成傳注石渠閣在未央殿/北東觀後漢和帝紀注陸機洛陽記曰在宫南髙閣)
　(十二間介于承鳯觀蘭臺漢百官表御史中丞在殿制/中蘭臺掌圖籍秘書鴻都後漢靈帝紀光武元年始)
　(鴻都門學注鴻都門名也祕書監唐百官志祕書省/監少監丞各一人掌經籍圖書之事宋志設官同集)
　(賢書院唐百官志注開元五年置乾文院冩四部書/六年更號麗正十三年改麗正書院為集賢殿書院)
　(按四部之分始于魏祕書監荀朂一曰甲部紀六藝/及小學等書二曰乙部有古諸子家近世子家兵書)
　(術數三曰丙部有史記舊事皇覽簿雜事四月丁部/有詩賦圖賛汲冡書然朂所分四部以史次子後自)
　(梁處士阮孝緒撰七録改列紀傳録于兵録之前而/隋更定四部遂以六藝經緯史之所記諸子集部為)
　(序唐四部書因之又以四部各為一庫經庫鈿白牙/軸黄帶紅牙籖史庫鈿青牙軸縹帶緑牙籖子庫雕)
　(紫檀軸紫帶碧牙籖集庫緑牙軸朱帶白牙籖以分/别之崇文館宋太宗紀太平興國三年以三館新修)
　(書院為崇文院按宋書王儉傳稱明帝置東觀祭酒/晉志稱魏蘭臺選二御史居殿中唐志稱龍朔二年)
　(改秘書省曰蘭臺則宋亦有東觀魏唐亦有蘭臺不/獨漢也通典稱漢延熹二年置祕書監唐志稱東宫)
　(官崇文館學士二名唐六典注稱魏有崇文館則秘/書郎掌始於唐崇文館亦非始于宋也宋志稱祕書)
　(郎掌集賢院圖籍則宋亦有集賢院不獨唐也唐宋/皆設祕書省其官皆稱曰監亦非唐謂之監而宋謂)
　(之省也濬云然者/特臨文偶舉耳)
六月下御史彭程于獄尋遣戍
　(程巡視光禄寺見造皇壇祭器皇壇者憲宗齋醮之/所也程疏言光禄金錢皆民膏血用之得當猶恐病)
　(民况投無益之地先帝篤信李孜省繼曉軰意在求/福今二人已伏事尚不能自免禍焉能福人陛下即)
　(位若軰廢斥殆盡何復有皇壇置器果復有此則宜/遏之將萌如無之請治所司逄迎罪時帝初無造皇)
　(器之命特光禄仍故事未革置以備也帝得疏以程/暴掦先帝過下之錦衣獄給事中叢蘭亦巡視光禄)
　(寺繼上疏論之帝宥蘭奪光禄寺卿胡恭等俸已而/刑部尚書彭韶擬程贖杖還職帝不許韶復抗章申)
　(救且言光禄寺廉用無籍經費不支牲物槩賖之市/肆大為賈人累及今不節恐無以善後程欲國家惜)
　(經費心本無他但不應引李孜省事疏入帝令/光禄寺籍嵗出之數以聞而戍程及家屬于邉)質實
　(彭程字萬里鄱陽人叢蘭字/廷秀文登人胡恭扶風人)
秋七月振南畿浙江山東飢
　(從尚書馬文升請也尋命侍郎吳原巡視浙江督有/司振飢先是餘杭致仕尚書鄒幹疏言浙江水旱相)
　(仍民窮且盜乞㥯行蠲恤帝曰幹家居尚憂國其賜/羊酒文綺勞幹于是浙江特有督振之命時給事中)
　(吳世忠請振災無俟勘覆其言尢切畧云近者南畿/及山東諸行省各以災告而浙江為甚致厪宸衷屢)
　(飭百司經晝乃振恤之典有加而實澤未究良由府/縣官吏發粟不時文書勘報動淹旬月俟既得食而)
　(飢者已死而流者已逺又况書吏胥役因縁為奸更/有不可勝言者今欲約之以法莫若稽註冊籍以産)
　(之多寡騐民窮富凡遇給振視此為則富者不得濫/支貧者獲沾實徳庶弊革而惠行因條上興水利復)
　(常平倉二事/詔舉行之)質實(餘杭秦縣明屬杭州府今因/之吳世忠字懋貞金谿人)
八月劉吉罷
　(吉居内閣十八年柄政乆權勢烜赫帝初頗加委任/後眷亦漸衷而吉無去志及是帝欲封后弟伯爵命)
　(吉撰誥劵吉言盡封二太后家子弟乃可帝不悦遣/中官至其家諷令致仕給驛歸吉性機詐善附㑹自)
　(矯飾鋭於行私屢為言路所攻屢晉官至少師人目/之為劉棉花以其耐彈也吉疑言出下第舉子因請)
　(舉人三試不第不得復㑹試時適届㑹試期舉子已/羣集都下禮部為請詔姑許入試後如令已而吉罷)
　(令亦不行吉/歸踰年殁)質實(按明史恩凙侯表孝宗張皇后巒/𢎞治四年封夀寧伯五年三月進)
　(侯八月卒十一月子鶴齡襲次子延齡八年封伯十/六年進侯則時所欲封伯者葢鶴齡也旋當襲父侯)
　(爵故封伯/之命亦寢)
冬十月更中鹽法
　(洪武時於各邉開中令啇人募民墾種築臺堡自相/保聚邉儲以充成化中始以銀昜米然未嘗著為令)
　(至是户部尚書業淇請召啇納銀運司類觧太倉分/給諸邉毎引輸銀三四錢有差視國初中米直加倍)
　(而商無守支之苦舊制商輸粟畢書所納粟及應支/鹽數齎赴各運轉提舉司如數支鹽既而塩不時給)
　(有祖孫相代候支鹽不得者商人大困報中亦浸息/淇新法行爭便之一時太倉銀累至數百萬然赴邉)
　(開中之法廢商屯撤業/菽粟翔貴邉儲日虚矣)
　　發明(葉淇召商納銀之議論者多咎其更開中法/以致邉儲日匱而不知明代邉儲之匱自在)
　　(屯政不修而不盡闗於鹽法其鹽法之壞又在勢/家乞中而不闗淇之變法也葢産鹽有盈有絀邉)
　　(地不能懸知則但知召商開中而初不為支鹽計/故守支之弊在永樂時已所不免逺憲宗之世勢)
　　(家爭先奏乞所賜鹽引動以萬計且許其越塲支/鹽不限年次于是商人益困守支而鹽亦壅閼不)
　　(行夫啇人挽輸數千里外守文至數十年之乆而/不得鹽及既得鹽復為奏乞鹽所壅闕而不獲速)
　　(售然則啇人之病開中亦極矣雖日下令招之其/誰應哉淇見報中之怠乃為更制以利啇商利則)
　　(報中多報中多則國課裕是亦救弊之䇿也如云/商屯撤業邉粟翔貴獨不思塞下之地啇可屯軍)
　　(不可屯乎明食貨志稱成化時屯田法廢戍卒多/役于私家子粒不歸于公廩論者不深咎此而徒)
　　(責其變法亦昧于/輕重之計者矣)
十一月停納粟例
　(初成化末開納米例振陜西河南諸省飢及是尚書/王恕言永樂宣徳正統間天下亦有災傷各邉亦有)
　(軍餉當時無納粟例糧不聞不足軍民不聞因弊比/年來一遇災歉輒行捐例人既以財進身欲其砥厲)
　(亷隅為循吏豈可/得也帝即命止之)
(癸/丑)六年春二月録常遇春李文忠鄧愈湯和裔世襲指揮使
　(五年春立皇太子頒恩詔中外以太廟配饗功臣追/封王者六人皆佐太祖定天下有大勲而其子孫不)
　(替爵者惟中山黔寜二王裔餘皆凌夷與編氓伍令/吏部訪以聞乃得常遇春元孫復李文忠元孫璿鄧)
　(愈五世孫炳湯和六世孫紹宗皆命入指揮使奉先/祀時有滁人郭琥自言滁陽王子老舍四世孫亦命)
　(予冠帶奉祀已而為宥氏所訐宥氏者故滁陽玊鄰/太祖復其家令世守王基者也禮部審滁陽王碑文)
　(王果無後老舍非滁/陽王子奪琥冠帶)質實(功臣追封王者六人按明/史功臣表為中山王徐達)
　(開平王常過春岐山王李文忠寧河/王鄧愈東甌王湯和黔寧王沐英)
河决張秋以劉大夏為右副都御史治之
　(河决張秋戴家廟掣漕河與汶水合而北行遣工部/侍郎陳政督治政尋卒命廷臣㑹薦才識堪任者大)
　(夏方為浙江左布政使以王恕薦賜敕遣之時河流/湍悍決口濶九十餘丈大夏行視之曰是下流未可)
　(治當治上流于是即決口西南開月河三里許屬之/舊河使通漕乃濬黄陵岡南賈魯舊河四十餘里由)
　(曹出徐以殺水勢又濬孫家渡口别鑿新河七十餘/里導使南行由中牟潁上東入淮又濬祥符四府營)
　(淤河由陳留至歸徳分為二一由宿遷小河口一由/毫州渦河俱㑹于淮然後沿張秋兩岸築臺立表貫)
　(索聫巨艦穴而窒之實以土至決口去窒沈艦壓以大/埽且合且決隨決隨塞連晝夜不息功乃成帝遣行人)
　(往勞張秋名安平鎮大夏又言安平決口既塞下流/已治黄陵岡居安平鎮之上流河口廣九十餘丈荆)
　(隆等口又居黄陵岡之上流其廣四百三十餘丈黄/河至此寛漫奔放必築塞諸口導河上流使南下徐)
　(淮庶可為運道乆安之計廷議如其言八年正月大/夏乃興工築塞黄陵岡及荆隆等口七處五旬而畢)
　(于是上流河勢復歸蘭陽考城逕歸徳徐州入運河/㑹淮水東注于海南流故道以後又築長隄亘三百)
　(六十里起胙城抵徐州復築荆隆口等隄凡一百六/十里起于家店厯銅瓦廂抵小宋集大小二隄相翼)
　(潰決之患始息水大治乃召大夏還黄河自金明昌/中南北分流其後南流盛而北流漸微明正綂景泰)
　(間嘗東決大清河入海雖即修治而支渠猶有存者/至黄陵岡既塞于是黄河始全入于淮而北流遂絶)
　質實(戴家廟水道提綱運河自安開折而西西北流/有魏河自西南來㑹又西北為戴家廟閘又西)
　(北過安平鎮葢廟在東平州西安平鎮東南明一統/志孫家渡在榮澤縣東南五十里正統十三年河嘗)
　(決此四府營在開封府城北宿遷唐縣明屬邳州今/屬徐州府小河口在宿遷縣東亦曰睢清口毫州渦)
　(河在州西三十八里從河南鹿邑東流至城壮與馬/家河合流入䝉城縣界考城東漢縣明屬睢州今屬)
　(歸徳府胙城隋縣明屬衛輝府今省入延津銅瓦廂/初名銅牙城在蘭陽西北元嘗置縣後廢劉大夏字)
　(時雍華容人陳政字/以正江西新昌人)
夏四月土爾番復據哈密
　(土爾番既獻還哈密城馬文升言番人素服䝉古非/元裔鎮之不可乃訪求定安王沁布之族人曰善巴)
　(將冊為王以主哈密沁布怒曰善巴不應嗣王爵爵/應歸綽爾濟善巴者故忠順王托克托近屬從孫而)
　(綽爾濟者沁布弟也先是哈密無主廷臣固嘗屬綽/爾濟憚哈密多事不欲立既事定又覷得爵兵部以)
　(其反覆持不許㑹諸番亦言善巴可立遂嗣封忠順/王而以阿穆呼朗為都督僉事輔之時五年春二月)
　(也已而諸番索善巴犒賞不得皆怒尋阿穆呼朗又/引黙克埒人掠土爾番牛馬阿哈瑪特怒潛兵夜襲)
　(哈密圍之三日諸番莫肯捍禦沁布以立非己意亦/不救納黙克埒衞拉特二部兵來援俱敗去乃執善)
　(巴禽阿穆呼朗支觧之伊蘭復據守事聞邱濬謂馬/文升曰西陲事重煩公一行文升曰西域人嗜利自)
　(古未能為中國患者徐當靖之濬復以為言文升請/行廷臣僉言北冦方强本兵不當逺出乃命兵部侍)
　(郎張海都督同知緱謙往經畧二人本庸才但遣土/爾番人歸諭其主令還侵地身駐甘州待之明年阿)
　(哈瑪特遣使叩闗求貢詭言願還善巴及哈密廷議/以番人譎詐欲棄善已閑闗不通貢海等聞之大喜)
　(遽逐土爾番使者封嘉峪闗而/還言官劾其罪並下吏貶秩)質實(張海字文淵徳/州人  沁布舊)
　(作千奔善巴舊作陜巴綽/爾濟舊作綽爾加今並改)
　　發明(土爾番復據哈密已睨然有輕中國之心海/等奉命經畧惟當厚集赤斤罕東諸部兵深)
　　(入決勝襲斬伊蘭庶可震懾番人俾不敢復萌窺/伺何竟一籌罔展坐待甘州及聞敕書將棄善巴)
　　(乃遂閉闗逐使拜疏還朝孝宗僅予降秩以示措/置乖方之譴固為軼罰然與其治之事後何如慎)
　　(之事前使當日不為廷臣所惑決意用馬/文升以任斯役亦何至若海等之所為哉)
閏五月免應天蘇松田租
　(蠲祖一百八十餘萬石水災故也是年以災蠲者瀋/陽諸衞屯糧六萬四千餘石順天州縣夏税萬五千)
　(餘石及河間保定山西太原諸府平陽諸縣夏税河/南開封諸府夏税之半祥符諸縣秋糧而蘇松與山)
　(東仍皆飢從應天巡撫侶鍾請留蘇松常湖四府漕/糧三十萬石畀鍾分振山東巡撫王霽先後請發帑)
　(金五十餘萬米二百餘萬石選亷能/吏騐口給之活飢民二百六十餘萬)質實(佀鍾字大/器鄆城人)
　(王霽字景/明上海人)
罷吏部尚書王恕
　(邱濬與恕不相能恕考察天下庶官奏罷二千人濬/請未及三載者復任貪暴非顯著及素行不謹在陞)
　(任前者勿斥留九十餘人恕屢爭不能得因力求罷/不許太醫判劉文泰者求遷官為恕阻銜之文泰故)
　(往来濬家知濬忮恕因訐恕變亂選法且言恕居禮/里時屬人作傳鏤版行之厯數先帝之失無人臣)
　(恕知文泰受旨于濬乃奏辨乞賜廷鞫于是下文泰/錦衣衞訊狀詞果連濬濬亦疏辨帝心不悦恕乃貶)
　(文泰御醫責恕沽名令焚所鏤版置濬不問恕連章/辭去聴其馳驛歸恕敭厯中外五十餘年天下稱名)
　(臣必首推恕濬顧尼之/由是衆論大不直濬)
六月大旱蝗
　(飛蝗過京師自東南而西北日為掩者三日户部請/遣順天府丞畢亨行縣督捕其直𨽻府衞及各布政)
　(司並令正佐/官行視從之)質實(畢亨山東/新城人)
總督兩廣右都御史閔珪擊破古田叛獞
　(初古田獞種甚繁最強者曰韋曰白曰閉既而皆并/于韋賊首韋朝威據古田縣官竄㑹城遣典史入縣)
　(撫諭烹食之前年春副總兵馬俊參議馬鉉自臨桂/進討遇伏敗死詔奪閔珪等俸及是珪與總兵官毛)
　(鋭復進兵連破七寨他賊百餘寨皆就撫獞患漸戢/于是南京户部員外郎周琦上討獞三䇿謂桂林之)
　(古田桞州之馬平山勢綿亘複徑岡連大軍北進則/賊南走西進則賊東走師甫退則賊盤據如故以是)
　(屢發兵討迄不能創賊所當厚集兵力環四面鋭攻/遏其奔竄之路以覆其巢撫定殘獞召還逋名編户)
　(給田薄租賜復或析村附鄰縣或因俗置土官三年/安堵然後班師此為計長乆之䇿如不能然仍止調)
　(附近官軍與土兵進勦則師期不可不早往者討獞/之師大扺秋徴冬集春初入山雨水即多瘴癘將發)
　(勢不能乆駐若于六月調發霜降進攻不致迫于撤/兵則深阻可窮而功乃克集且獞之賊叛雖常數十)
　(洞蝟起而倡亂特一二凶渠郡縣既聞竊發四五百/里禀命制府議撫議勦輒淹旬時賊得以其間連結)
　(諸獞勢乃益熾若責成分鎮軍官乘其蠢動即率所/部偕郡縣吏以時撲烕則可不徴師不糜餉而事濟)
　(此二者亦創賊之䇿也騎馬平人生長諸獞出没之/地知其情勢故所陳䇿頗得賊要領廷議皆是之下)
　(兩廣守臣議行而古田尋告捷守/臣幸紓患目前遂置琦䇿不用)質實(古田唐置古/縣明初置古)
　(田屬桂林府後沒于獞隆慶四年開復五年改置永/寧州仍屬桂林府今因之馬鉉永新人毛鋭西海人)
　(㐲羗伯/忠之孫)
秋七月罷刑部尚書彭韶
　(韶涖任三年昌言正色與王恕何喬新稱三大老時/内官王明苗通髙永殺人减戍昌國公張巒建墳踰)
　(制役軍至數萬畿内民冒充陵廟户及勇士旗校輒/免徭役致見户不支流亡日衆韶抗章極論皆格不)
　(行而貴戚近習深疾之韶連疏乞休竟致仕去明年/南京地震御史宗彛等言韶喬新諸臣宜召用不報)
　(又明年韶/卒謚惠安)質實(張巒封夀寧候贈昌/國公宗彛隨州人)
八月京師大雨雹
　(是月辛未雨雹大如彈丸平地壅積禮部尚書倪岳/疏弭災急務勸帝勤聖學開言路止無功之賞停不)
　(急之役黜奸貪進忠直帝嘉納之先是四方所報災/異禮部于嵗終類奏率為具文岳在部乃以日月先)
　(後彚分條析末復援証/經史為帝墾切言之)
九月荆王見潚有罪賜死
　(初荆王祁鎬三子長見潚次都梁王見溥樊山王見/澋見潚與見溥同母怨母之暱見溥也錮母奪其衣)
　(食竟死出柩于竇召見溥入後園箠殺之遇滛其妃/何氏從弟見潭都昌王妻茒氏美求通焉見潭母馬)
　(氏防之嚴見潚髠馬氏鞭之囊土壓見潭死械繫茒/氏入宫嘗集無籍子輕騎㣲服渉漢水掠人妻女見)
　(澋懼其及也密聞于朝召至京帝御文華門命廷臣/㑹鞫見潚引㐲廢庶人錮西内葢前年冬十二月也)
　(尋見潚從西内摭奏見澋罪誣其興楚府永安王謀/不軌帝遣使往按問不實見澋更奏見潚嘗私造弓)
　(弩與子祐柄有異謀騐之實賜見潚死/廢祐柄而以見溥子祐橺嗣為荆王)質實(明史諸/王表祁)
　(鎬荆憲王瞻㟠子都梁悼惠王見漙成化二年封樊/山温懿王見澋成化三年封見潭都昌惠靖王祁鑑)
　(庶長子成化十六年封楚府永安王葢靖安王榮澹/也榮澹為孟烱曾孫成化八年襲封正徳十五年卒)
　(孟烱楚昭王第二子/建文元年始封永安)
冬十二月南京大雷雨
　(㧞孝陵樹明年六月癸/亥七月庚寅並如之)
(甲/寅)七年春三月詔羣臣言闕失
　(以六年冬孝陵風雨之變也尋從給事中馬/子聴御史劉琬言命内外慎刑獄决輕繫)質實(馬/子)
　(聴廣平人劉/琬宜春人)
三月巡撫貴州都御史鄧廷瓚討平都匀苖
　(都勻苖也富架長脚等作亂恣掠清平諸衛前二年/冬命廷瓚偕湖廣總兵官顧漙貴州總兵王通討之)
　(廷瓚以副使吳倬善計畫引賛軍事倬遣熟苖詐降/富架誘入冦伏兵擒之乘勢深入連破百餘寨生擒)
　(長脚以歸羣苖震慴廷瓚言都勻清平舊設二衛九/長官司以土人世官自用其法恣虐激變苗民亂四)
　(十餘年今元兇就除非大更張不可請改為府縣設/流官與土官兼治庶可久安于是設府一曰都勻州)
　(二曰楣山麻哈縣一曰/清平苖患自此漸息)質實(九長官司曰都勻廢司在/都匀府西南元地理志所)
　(謂上都勻也曰平浪曰邦水曰平州陸洞曰九名九/姓曰豐寧曰樂平曰平定曰陳䝉爛土麻哈州元犵)
　(狫寨長官司屬新添葛蠻安撫司明洪武五年改置/麻哈長官司𨽻平越衛至是升州屬都勻府今因之)
　(清平縣與清衛城同治屬都勻府衛本朝康熙七年/省縣入麻哈州十一年復置縣以  省入仍屬都勻)
　(府鄧廷瓉字宗器巴陵/人吳倬字克大淳安人)
命兩畿捕蝗
　(民捕蝗一斗/給米倍之)
夏六月康濟河成
　(初曰昻治開封決河既訖工遂自山東循運河而南/抵揚州議所濬治時御史孫珩郎中吴瑞方董南河)
　(事皆謂高郵州運河九十里自州西北三里入新開/河道于湖者五十里湖東南北為隄洪武中障以椿)
　(正統中固以石屢决而復修其西北則與武安張良/七里珍珠甓社諸湖相灌注縈迴數百里毎風濤作)
　(扶舟觸堤石輒壊多覆溺者當于湖東開複河以避/其險昻是之上其議遂召工開鑿起杭家嘴厯清水)
　(潭抵丁志港長竟四十里兩岸壅土為隄隄首尾置/牐與湖通隄之東又置牐四涵洞一工竢賜名康濟)
　(河㑹劉大夏治張秋河亦成于是/漕河上下無大患者二十餘年)質實(康濟河在髙/郵州西北新)
　(開河東南俱通運河長濶各五十里天長以東之水/皆滙此而入淮武安湖在髙郵州西南五十里張良)
　(河在州北二十里七里湖在張良湖南三里珍珠湖/在州西七十里甓社湖在州西二十里清水潭在州)
　(北三十里丁志港在淸水潭北十里列卿記杭家/嘴在髙郵州北二里孫珩徐州人吳瑞崑山人)
秋七月京師地震
　(月之十九日乙巳也九月戌寅夜南/京地震十一月壬子京師地復震)
命工部左侍郎徐貫經理蘇湖水利
　(時三吴水道堙塞給事中葉紳廵按御史劉廷瓚乞/遣官濬治乃命貫徃偕廵撫何鑑理之貫上言東南)
　(財賦所出而水患為多永樂初命夏原吉濬治時以/吳松江灧沙浮蕩未克施工逮今九十餘年港浦愈)
　(塞矣臣相度地勢疏吳江長橋導太湖散入澱山陽/城昆承等湖又開大石趙屯等浦洩澱山湖水由吳)
　(松江入海開白魚洪鮎魚口等處洩昆承湖水由白/茅港入江開斜堰七浦塩鐵等塘洩陽城湖水由七)
　(了港入海下流既通于是開湖州之漊涇洩天目安/吉諸山水自西南入太湖開常州之百瀆洩溧陽鎮)
　(江練湖之水白西北入太湖又開諸斗門以洩運河/河之水由江陰入大江上流亦通東南水患少衰初)
　(貫奉命奏以主事祝萃自隨明年四月事竣凡修濬/河涇港瀆湖塘平門陡岸百三十五所役夫二十餘)
　(萬萃之功居多然是時進于成功疏/白茅未深廣十數年後遂復壅塞)質實(陽城湖在/長洲東北)
　(受吳松江之水東接崑山縣界昆承湖在常熟縣東/南五里大石浦在崑山縣東南三十里趨屯浦在青)
　(浦縣西澱山湖之北南受湖水㵼于松江濶五十丈/通江五大浦之一也鮎魚口在吳江縣北十八里自)
　(太湖分流出此斜堰在崑山縣西北三十四里與常/熟分境七浦在崑山縣西北三十里一名七浦塘塩)
　(鐵塘在常熟縣東北五十里在嘉定縣西十五里七/了港一名七鴉浦太倉州北三十六里又東三十餘)
　(里曰七鴉浦入于海漊涇在島程縣西南郡有七十/二漊在烏程者三十八在長興者三十四導苕霅之)
　(流注于太湖舊時皆冇壩堰節宣所資後多堙廢天/目山在孝豐縣西南六十里杭湖諸山其脉皆本于)
　(天目安吉東漢析鄣縣地置唐麟徳元年移治子舊/縣東北三十里明正徳二年升州屬湖州府今仍降)
　(縣百瀆在直興縣西南七十五里者為上瀆縣北六/十里者為下瀆昔以荆溪居數郡下流于太湖口疏)
　(百派以分其勢人開横塘袤四十里以貫之導荆溪/下太湖頻湖畎澮皆通焉後漸廢溧陽唐分溧水縣)
　(地置元升州洪武初復為縣屬應天府今屬鎮江府/練湖在丹陽縣城北一名錬塘又號曲阿後湖江陰)
　(梁太平三年置縣元升路後降州明洪武初仍改為/縣屬常州府今因之徐貫字源一淳安人葉紳字廷)
　(搢吳江人劉廷瓚光州人何鑑世光/浙江新昌人祝萃字維貞海寜人)
八月以李東陽為禮部右侍郎兼翰林侍讀學士典誥
勅
　(東陽素績學為文典雅流麗甚負時名預修憲宗實/録及成由左庶子兼侍讀學士進太常少卿至是閣)
　(臣徐溥等以詔勅繁請如先朝王直/故事設官專領乃推東陽入閣典之)質實(明憲宗實/録二百九)
　(十三卷劉吉等奉勅修成于四年八月吉徐溥劉健/為總裁邱濬汪諧副之監修者張懋也李東陽字賔)
　(之茶陵人以/戍籍居京師)
冬十月立僉民壯法
　(初正統景泰間嘗募民壯願自効者然未立僉法至/是從給事中孫儒言乃令州縣七八百里以上里僉)
　(二人五百里三人三百里四人百里以下五人俱于/丁衆糧多之家選年力強者以充有司以時訓練遇)
　(警調發給糧以行而禁役占賄縱之弊/富民不願者則上直于官官自為募)質實(孫孺鳯/陽人)
免北京河南湖廣陜西山西被災税糧
(乙/夘)八年春正月韃靼寇涼州甘肅總兵官劉寧擊走之
　(時韃靼北部伊畢喇伊木王等入套駐牧小王子及/陀羅海之子和碩居賀蘭山後與之相倚勢日強及)
　(是月壬子入犯涼川寧與戰擒斬五十餘相持至暮/収輜重南行冦復來襲擒其長一人明日參將顏玉)
　(來援副將陶貞兵亦至冦乃遁俘其稚弱馬駝牛羊/二千論功進右都督然冦尋犯宣府三入遼東明年)
　(犯宣大廵綏三邉皆震動韃靼自元年通貢後出没/套中數擾邉邉將率嬰城怯戰間有俘獲即以㨗聞)
　(未能一挫衂之由是恣抄掠無忌帝常念軍民苦冦/特敕鎮廵官振恤給牛種顧御邉將寛不以玩冦罪)
　(也/)質實(伊畢喇伊木舊作亦卜刺/因和碩舊作大篩今並改)
　　發明(明史稱韃靼諸部長迭出為邊患與明終始/此雖由韃靼之強亦明代軍政不修有以致)
　　(之耳當洪武之世叛服固亦無常而戎索相維未/至大為邉患厥後軍紀蕩然擒獲無幾即以為功)
　　(玩縱頻年而不以為罪所以九邉之士雲屯三㨗/之書月奏而敵鋒終未稍挫冦警日益頻仍驕兵)
　　(惰帥習焉成風論者謂御邉将/太寛所致然豈獨一孝宗哉)
二月乙夘朔日有食之
武英殿大學士邱濬卒
　(濬在内閣五年嘗以寛大啟上心忠厚變士習亷介/嗜學所居邸第極湫隘四十年不昜既老右月失明)
　(猶披覽不輟然議論好矯激譏范仲淹多事謂岳飛/未必能恢復秦檜有冄造功聞者無不駭其言性褊)
　(隘與劉健議不合至投冠于地言官建白不當意輒/面折之與王恕不相得至不交一言卒令所私劉文)
　(泰訐之去及是卒贈太傅謚文荘文奉徃弔濬妻叱/出之曰以若故使相公􁀙王公貢不義名何弔為)
以禮部右侍郎兼翰林侍讀學士李東陽少詹事兼翰
林侍講學士謝遷入内閣預機務
　(遷方居憂力辭服除始拜命晉詹事時徐溥為首揆/劉健班在二東陽遷繼入閣恊心輔政事有不可輒)
　(共爭之已而溥致仕去凡論言批答裁决機宜悉健/與東陽遷三人天下翕然稱賢相為之語曰李公謀)
　(劉公斷謝/公尤侃侃)
夏四月下山東副使楊茂元于錦衣衛獄
　(初命劉大夏治張秋決河已復遣中官李興平江伯/陳銳往協治之興威虐縶辱按察使且多索供億茂)
　(元代攝司事上言治河之役官多而貴不専有司供/億日糜百金諸臣初祭河天色陰晦帛不能燃所焚)
　(之餘宛然人面具耳目口鼻觀者駭異鬼神示怪夫/豈偶然乞召還興鋭二人專委大夏功必可成且言)
　(山東既有内臣鎮守復命李全鎮臨清徒滋民擾亦宜/撤還疏入下山東憮按官勘奏言焚帛之異誠有之)
　(所奏供億多過其實而興鋭連章劾茂元妖言詔遣/錦衣百户胡節逮之茂元莅官有惠政父老遮道愬)
　(節乞還楊副使既下錦衣獄節遍叩中官備述父老/愬寃状中官多感動㑹言官交論救部議贖杖還職)
　(特謫長/沙同知)質實(楊茂元字志仁鄞人吏/部右侍郎守陳之子)
　　發明(劉大夏奉命治河其所陳修濬之策皆可施/行其才足以勝任而愉快而必遣中官李興)
　　(董其事是視李興過于大复也楊茂元第下按/撫核勘興核茂元而即遣錦衣往逮是信茂元)
　　(不若信興之篤也孝宗初政可觀獨于倚任中官/之弊猶踵武英憲然則焚帛所餘之異不足為國)
　　(家之祅而偏聴璫竪之私乃/真足以召陰陽之怪也歟)
振應天浙江饑
　(時應天之蘓松等府浙江之嘉湖等府並以災告因/命工部侍郎徐貫協同都御史何鑑振之凡給穀水)
　(五十六萬三十餘石帑金三千九百五十餘兩所活/飢民百二十萬有竒尋人特蠲南畿被災秋糧是年)
　(北直𨽻及湖廣被/災税糧亦皆優免)
五月定國子監生分撥厯事期
　(初洪武中國子監設六堂以課諸生行積分法嵗内/積八分者為及格與出身不及者仍坐堂肄業又令)
　(諸生于各司分習吏事謂之歴事又謂之撥歴其期/以入監者年月為先役送吏部選用具超異者奏請)
　(上裁多櫂顯官具常調者為府州縣六品以下官已/而進士日重監生日輕雖積厯事不改初法而監生)
　(析多淹滯撥厯或致十餘年之乆景奉以後乃頻減/撥厯嵗月以疏通毎嵗揀選優者輒與之撥厯坐監)
　(有未及一年者及是監生在監者少而吏部聽送至/萬餘人又不得官禮部尚書倪岳乃定議監生諸司)
　(厯事一年舊例必日月滿後方許分撥由是諸生在/監稍乆而選人亦不壅塞時林瀚為祭酒以監生不)
　(敷撥厯請増貢額岳亦議行之翰典國學垂十年饌/銀嵗以百數計悉貯之宫以次營立署舎師儒免僦)
　(居自/瀚始)質實(積分之法司業二員分為左右各提調三/堂凡通四書未通經者居正義崇志廣業)
　(一年半以上文理條暢者升修道誠心又一年半經/史兼通文理俱優乃升率性升至率性乃積分其法)
　(孟月試木經義一道仲月試論一道詔誥表内科一/道季月試經史策一道仲月試論一道文理俱優者)
　(與一分理優文劣者與半分紕繆者無分凡監生厯/事吏部四十一名户部五十三名禮部十三名大理)
　(寺二十八名通政司五名行人司四名五軍都督府/五十名謂之正厯三月上選滿日増减不定又有諸)
　(司寫本户部十名禮部十八名兵部二十名刑部十/四名工部八名都察院十四名大理寺通政司俱四)
　(名隨御史出巡四十二名謂雜厯一年滿改上選林/瀚字亨大閩人王世貞盛事述云林文安瀚子廷機)
　(孫燫俱為國子祭酒三/代大司成近世所罕也)
秋七月以宋儒楊時從祀孔子廟廷
　(正統中訓導王昌順請以時入祀孔廟下禮部議末/及行至是特命從祀追封将樂伯位司馬光之次)
　質實(按明史禮志孔子廟從祀先儒為左邱明公羊/高穀梁赤伏勝高堂生孔安國毛萇董仲舒后)
　(蒼社子春王通韓愈胡瑗周敦頤歐陽修邵雍張載/司馬光程頤楊時胡安國朱熹張栻陸九淵吕祖謙)
　(蔡沉真徳秀許衛二十九人乃嘉靖以後更定之制/𢎞治中荀况戴聖劉向賈逵馬融何休王肅王弼杜)
　(預吳澄十人未罷祀盧植鄭衆鄭元服䖍范甯五人/未改祀于其郷后蒼王通胡瑗歐陽修陸九淵五人)
　(未從祀于是從祀先儒凡三十八人自楊時入祀為/三十九人孝宗實録言時位列司馬光之次而志述)
　(先儒位次為程頤頤之次為時盖分列兩廡則時/位次光而統左右廡序之則時又居頤之次也)
廣西參將歐磐擊破平樂叛獞
　(灕江入平樂府境夾江南岸皆髙山盤東遼遶七八/百餘里謂之府江諸獞之所巢也由府江而西南百)
　(六十里曰永安州故為立山郷自成化中獞賊李公/主降始建州而州西茶山力山諸獞憑險阻與府江)
　(賊相聲援于是並起為亂總督閔珪調兵六萬分四/哨往討磐自象州修仁直𢷬六峒所向摧克遂偕諸)
　(軍連破山砦百八十六斬首六千有/竒磐以功進都指揮使遷副總兵)質實(平樂三國/吳置平樂)
　(縣唐武徳四年于縣置樂州貞觀八年改昭州天寶/初曰平樂郡元大徳中改府明及今因之灕江源出)
　(興安縣海陽山流二百里至桂林府東北復繞流而/南行至灕山北麓陽江流入焉又南合相思江入平)
　(樂府界一名府江亦名桂江茶山在永安州西四十/里力山在州西南三十里六峒永安州之古造六峒)
　(與修仁山澤相連至/為險阻毆磐滁人)
八月馬湖土知府安鰲有罪伏誅改設流官知府
　(鰲性殘虐計口歛民財嵗以銀萬計縱淫所部土婦/用妖僧百足魘魅殺人怒其族長官王大慶不阿已)
　(遣人殺之大慶聞而逃乃殺其弟横恣且二十年有/司利鰲賄置不問及是僉事曲鋭請廵按御史張鸞)
　(按治按察使洪鐘賛決之捕鰲送京師寘極刑馬湖/自漢時為牂柯郡地尋没于蠻唐設覊縻州四統名)
　(馬湖部時安民已租税其地為所私/據者盖數百年至是始設流官云)質實(馬湖元路/置土官總)
　(管府洪武四年改府仍命安氏世襲知府今省府地/入屏山縣方輿紀要府西有廢浪川州廢馴州廢騁)
　(州府南有廢滈州唐所置覊縻州也曲/鋭萊陽人張鸞字應祥陜西咸寧人)
冬十二月復哈密
　(土爾番既襲執善巴令伊蘭據守哈密僭稱汗侵沙/州迫罕東諸部附已馬文升曰此㓂桀驁不大創終)
　(不知畏宜用漢陳湯故事襲斬之以指揮楊翥熟畨/情召詢方畧翥備陳哈密可取狀文升請于帝敕發)
　(罕東赤斤苦峪兵令副總兵彭清將之𨽻巡撫許進/往討進厚結土爾畨世讐什哷圖使以四千騎先往)
　(殺數百人什哷圖中流矢卒其子布拉噶岱憤欲報/父仇進復厚結之使斷賊道無東楥伊蘭而重犒赤)
　(斤罕東及哈密遺種居苦峪者令出兵助討于是清/以精鋭千五百出嘉峪闗前行進與總兵劉寕中官)
　(陸誾統兵分數道繼之至伊濟穆爾川畢㑹薄暮大/風揚沙軍士寒凓僵卧馬下進出帳外勞軍有異烏)
　(悲鳴将士多泣下霑衣進慷慨曰男兒報國死沙場/幸耳何泣為將士皆感奮夜半風止大雨雪時畨兵)
　(集惟罕東兵未至衆欲待之進曰潛師逺襲利在捷/速兵已足用無待也胃雷倍道進奄至哈密城下伊)
　(蘭已遁去拔其城俘馘八百訊之則皆哈密人為伊/蘭所刼者寜附進耳曰斬此八百人可侯矣進不可)
　(撫定之探伊蘭所向分守要害疏請懷輯罕東諸衛/散土爾畨黨與以孤其勢遂班師是役也文升授方)
　(畧擬從罕東至哈密閻道調罕東兵三千為前鋒持/數日糧兼程進而罕東兵失期進仍由故道伊蘭覺)
　(之遂逸去斬獲無㡬然畨人素輕中國謂不能涉其/地至是始知畏其鄰部以□闗不得貢胥怨之阿哈)
　(瑪特亦悔後二年欵闗求貢以善/巴來歸仍命為忠順王鎮哈密)質實(哈密行程行/都司志嘉峪)
　(關外有三道中道自闗西二十里至大草灘灘西三/十里至黒山兒七十里至回回墓墓西四十里至扇)
　(馬城中有二水北流城西八十里至赤斤城城西二/百里至苦峪城東有河苦峪西一百二十里至王子)
　(荘莊西八十里至布隆吉河俗名川邉河西一百五/十里至莽賚泉有水草泉西一百八十里至茨泉有)
　(水草泉西一百五十里至那南那只令西一百里至/紅栁泉有水草泉西一百二十里至哈喇郭勒無水)
　(草哈喇郭勒八十里至五䇱井泉口井西一百二十/里至古墩子西一百里至雅克特穆爾泉口西八十)
　(里至哈密城一道由苦峪南岐而少西經瓜州西阿寺七/丹六百二十里抵沙州即漢東左衛有水草逾布格)
　(百里至哈密地雖坦而迂曲且無水草人罕由之一/道自苦峪岐而少北至伊濟穆爾經阿赤等地皆山)
　(口石路甚為險阨丐必脚靸難行三道俱達哈密按/此乃明時通哈密舊道也  本朝雍正二年建安西)
　(鎮于布隆吉五年改築鎮城于都爾伯勒津哈密絡/聫其抵哈密之路又分為兩道一由安西鎮一由沙)
　(州由沙州者自州城東北庫克舒至峽口七十三里/又二十五里至博囉川井六十五里至博囉托歡三)
　(十里至鎖鎖林二十五里至蘆杆泉七十九里至苦/水百三十里至哈什布拉克八十里至哈密水尾三)
　(十五里至哈密城共六日程並汲新井有泉水惟蘆/杆至哈什布拉克一程乏水必馱水行彭清字源潔)
　(榆林人濟什哷圖舊作小禿列布拉噶岱舊作卜六/阿歹伊  穆爾川舊作羽集也川莽賚舊作莾來哈)
　(喇郭勒舊作哈喇骨布格舊作鉢和都爾伯勒津舊/作杜爾伯津庫克薩克蘇舊作庫庫沙克舒博囉川)
　(井舊作博羅川井博囉托歡舊作博羅肯/哈什布拉克舊作哈什布喇今並改)
　　發明(考馬文升曽授方畧于彭清令取捷經調番/兵襲斬伊蘭意欲假道罕東為導耳許進既)
　　(㑹師于伊濟穆爾川矣而罕東失期不至自不可/以坐待師貴神速若潜兵逺襲而塞上逍遥徒足)
　　(啟敵人窺伺之隙進冒雪倍道而成功可謂知所/權變者至不殺被俘之哈密八百人以冒功邀賞)
　　(尤為人所難能胡世寧跋進所撰平畨始末稱其/結請戎為智深入决勝為勇不殺脇從為仁雖榆)
　　(楊或有溢詞然其善相機宜以視張/海彭澤相去不可以道里許之矣)
命内閣大學士撰三清樂章既而寢之
　(帝頗崇信齋醮因有是命大學士徐溥等言天至尊/無對漢祀五帝儒者猶非之况三清乃道家妄説耳)
　(一天之上安得有三大帝且以周柱下史李耳當其/一列人鬼于天神矯誣甚矣郊社樂章皆太祖所親)
　(製今使製為時俗詞曲以享神明褻凟尤甚臣等于/邪説俚曲素所不習不敢以非道事陛下近日經筵)
　(早休日講乆矌異端乘間而入此皆臣等無狀不足/以啟聖心保初政憂愧之至無以自容奏入帝嘉納)
　(之遂寢/前命)
　　發明(此即嘉靖時所謂青詞也徐溥等正言執奏/力折矯誣其視顧鼎臣袁煒之徒以賛元修)
　　(取容悦者相去逺矣孝宗即位之初誅李孜省竄/鄧常思趙玉芝異端方士斥逐一空乃至是復信)
　　(道家之説崇祀三清豈遽忘孜省前事邪猶幸從/諫轉圜遂寢樂章之命可謂善補過矣而中官李)
　　(廣顧仍以燒煉/齋醮得幸何哉)
(丙/辰)九年夏四月以周經為户部尚書
　(經初為吏部侍郎佐尚書王恕秉銓以公正稱通政/司經厯沈禄者夀寧侯張巒妹婿也恕在告中官傳)
　(㫖擢禄本司參議經言非面承㫖又無御批不敢奉/命復與恕爭之事雖不能止時論韙焉靈夀奸民獻)
　(地于中官李廣户部持不得經倡九卿疏爭卒罪獻/地者至是代棐淇為户部尚書時帝寛仁而户部尤)
　(奸蠧所萃挾勢行私者不得勝紀少不如意讒毀隨/之經悉按祖宗成憲無所顧四方告災必奏請蠲除)
　(寛逋緩征裁節冗濫雍王祐橒乞衡州税課司及衡/陽縣河泊所税供王府用給事中魯昻請盡括税役)
　(金錢輸太倉經言不可帝嘉納之織造中官請増給/兩浙鹽課引二萬經以鹽筴佐邉不宜濫給先以裁)
　(倉塲監督中官復増用少監莫英等三人經謂其徒/滋侵擾不可遣夀寧侯張鶴齡家人奪民田毆民至)
　(死且請加徵莊田租經上疏劾論皆不聴然經遇事/輒諫雖言不盡用終不肯少依阿宦官貴戚咸憚而)
　(疾/之)質實(靈夀漢縣明屬真定府今屬正定府衡陽三/國吳臨烝縣唐徙衡陽縣治于此明為衡州)
　(府治今因之/魯昻吴江人)
下給事中龎泮御史劉紳等六十二人于錦衣衞獄尋
釋之
　(御史劉遜既與同官姜綰劾中官蔣琮得罪謫灃州/判官尋遷武岡知州岷王不檢下遜裁抑之王怒王)
　(支嵗禄遜不以期給遂訐于朝帝遣錦衣官校逮遜/于是泮紳等偕同官上言錦衣天子親軍非重事不)
　(宜輕遣遜坐給祿愆期而王奏牽左證百人勢難盡/逮請敕撫按官勘報帝以親王劾一州官輒交章奏)
　(陘下泮紳等六十二人于錦衣衛獄六科署空吏部學/尚書屠滽請命尚寶司及中書代收部院封事侍讀)
　(士楊守阯貽書極詆滽失尋滽與府部諸臣申救泮/等得釋貶四川行都司㫁事而守阯書頗傳于世滽)
　(甚憾/之)質實(岷王葢莊王梗曽孫簡王膺鉟也按明史/諸王傳莊王初封岷州尋改雲南洪熈元)
　(年徙武岡州三傳至簡王于成化十六年當襲封居/䘮飲博無度承奉劉忠制禁之遂殺忠騐實革冠帶)
　(停封居四年乃嗣龎泮字元化天台/人劉紳掖縣人楊守祉字維立鄞人)
　　發明(劉遜以岷王不檢下思欲裁抑之本未可厚/非即嵗禄不以期給其失亦細乃遽遣錦衣)
　　(伴紳等即率同官交章奏阻明代言官意氣相矜/遇事輒合詞爭論大率類此實為惡習孝宗欲矯)
　　(其弊而創懲之意非不善苐以細故逮六十二/人同時下獄科署為之一空抑復成何政體耶)
六月詔舉將才
　(初宣徳間定舉將才之制令天下都司嵗選一人資多/遣至京都督府甄别録用自天順末立武舉法材勇)
　(由科目進後雖特詔舉用將才罕有應者至是馬文/升請廣選舉令府部臺省諸人别其材所堪者以聞)
　(仍㑹官考校如武舉制帝然其言乃有是詔已而給/事中蔚春又請敕天下郡縣訪有山林之士材堪將)
　(帥者以禮聘之或擢總兵營或命專大鎮逮有/成功賞及舉者帝亦從之然卒無以應詔也)
　(蔚春合/肥人)
免江西被災税糧
　(時江西南昌等九府三十四縣並以災告乃命免税/糧五十萬八千餘石是年順天及河南湖廣被災税)
　(糧並令有司/察核蠲之)
冬十二月刑部吏徐珪請革東厰黜為為民
　(帝改元之嵗員外郎張倫請革東厰不報時司厰中/官羅祥楊鵬稱斂戢無敢横然已不勝弊滿倉兒之)
　(獄法司承鵬指問擬罪失平珪憤因抗疏論之滿倉兒/者千户吴能女也先是能以女付媒者鬻于樂婦張)
　(紿曰此慶雲侯家後轉鬻樂工袁璘所能殁妻聶訪/得之女怨母鬻已詭言非已母聶與子刼女歸璘訟)
　(于刑部郎中丁哲員外郎王爵訊得情璘語不遜哲/笞璘璘歸數日而死御史陳玉主事孔琦騐瘞之鵬)
　(從子嘗與女淫教璘妻訢寃于䴍而令張指女為妹/引前媒者証聶女固鬻于侯家此非是奏下鎮撫司)
　(坐哲爵等罪復下法司錦衣衛讞索女慶雲侯周彧/家無有復命府部大臣及給事中御史廷訊張與女)
　(始吐實法司坐哲因公杖人死當徒爵王琦及聶母/當杖而科女罪與母同珪言聶女之獄哲斷之審矣)
　(鵬拷聶使誣服鎮撫司共相蔽欺陛下令法司錦衣/衛問懼東厰莫敢明至鞫之朝堂乃不能隠夫女誣)
　(母僅擬杖哲反坐徒輕重倒置如此皆東厰威刼所/致也臣在刑部三年見鞫問盜賊多東厰鎮撫司緝)
　(獲或校尉挾私誣陷或為人報讐或受首惡贓令傍/人抵罪刑官洞見其情無敢擅更一字以致枉殺多)
　(人臣願陛下革去東厰以絶禍源則太平可致臣一/介微軀左右前後皆東厰鎮撫司之人禍必不免顧)
　(與其死于此輩孰若死于朝廷陛下斬臣首行臣言/雖死無恨帝以其狂誕發原籍為民哲等亦放歸觀)
　(政進士孫磐上疏曰近者言官劾人率乗勢敗而排/觸奸倖反出胥吏議者羞之請定建言為四等最上)
　(彈劾權貴其次補拾闕遺又其次建白時政有裨國/家皆分别擢叙粉飾文具循黙不言者黜之時不能)
　(用後珪以薦仕為丞歴/通判論平盜功擢知州)質實(徐珪應城人丁哲嵊縣/人王爵安福人陳玉輝)
　(縣人孔琦長安/人孫磐遼陽人)
　
　
　
　
　
　
　
　
　
　
　
　
御定資治通鑑綱目三編卷十六
欽定四庫全書
御定資治通鑑綱目三編卷十七
　(起丁已明孝宗𢎞治十年盡/乙丑明孝宗𢎞治十八年)凡九年
(丁/巳)十年春三月詔求直言
　(以旱霾修省也于是主事胡爟上言中官李廣楊鵬/列左道劉良輔輩惑亂聖聴濫設齋樵札蠧國儲不)
　(肖士大夫方昏暮乞憐于其門交通請託陰盛陽徴/災何由弭因極論方壬仲官相結傳奉冗員之害疏)
　(入留中不報時祠祭郎中王雲鳯給事中葉紳御史/張縉等皆應詔陳時事大㫖如爟言紳厯數廣罪更)
　(書廣假果户為名侵奪畿民地幾至激變四方翰納/上供威取勢逼致民破産内而皇親駙馬事之如父)
　(外而總兵鎮守呼之為公疏凡數百言斥廣為肘腋/大奸而雲鳯請斬廣首以弭災變其言甚激廣銜雲)
　(鳯刺骨令校尉日伺其出入欲中傷之不得㑹帝以/祠祀省牲還雲鳯騎馬從鑾輿後遂劾下錦衣獄謫)
　(知陜州當成化時宦官用事帝即位雖間有罷黜而/勢積重不能驟返忤之者必結黨排陷不勝不止前)
　(後庻僚以忤璫被陷者户部員外郎周時從請寘先/朝遺奸汪直錢能軰于重典察核兩京及四方鎮守)
　(中官諸宦官摘其奏中宗社字不越格命法司逮治/理刑知縣王嶽為中使李彪所窘辱御史任儀不平)
　(上其事并儀下吏御史車梁條列時政言東厰所獲/盜先以嚴刑具成案然後送法司法司不敢平反請)
　(自今徑送法司母先刑訊主東厰者言梁從父郎中/霆先以罪為東厰所發挾私妄言遂下錦衣獄主事)
　(盛應期范璋董□河中官採薦時新物者怒其辟除/民舟不力劾應期璋阻撓内使劉雄道儀真以知縣)
　(徐淮厨傳不飭愬之南京守備中官以聞皆械繫至/京下獄頼諸所排陷者帝亦旋悟其過廷臣申救即)
　(寛之僅子簿譴不深罪也方爟等應直言詔劾廣衆/怵其必為廣陷而廣怒雲鳯甚尃意傾之爟等竟得)
　(免/)質實(胡爟字仲光蕪湖人王雲鳯字應韶和順人/張紳華亭人周時従史不詳其鄉邑王嶽靈)
　(璧人任儀閩縣人車梁車霆並山西永寧人盛/應期字斯微吳江人范璋餘姚人徐淮武城人)
　　發明(史稱孝宗恭儉有制勤政愛民在明代諸帝/中當與仁宣媲美其時閹寺之横恣亦未若)
　　(英憲兩朝之甚所寵任特著者惟李廣而已廣既/為胡爟所劾雲鳯等復相繼交章則立正廣罪以)
　　(符修省應天之實斯可矣乃置若罔聞以致廣軰/轉得陰伺其隙逮下錦衣然則所謂求直言者何)
　　(所取/耶)
召大臣議政文華殿
　(先是大學士徐溥上言舊制内殿日冄進奏事重者/不時上聞又帝靣召儒臣咨訪政事今奏事日止一)
　(次朝參之外不得一望天顔章奏批答不時斷决或/稽留數月或竟不施行事多壅滯有妨政體且聞有)
　(以齎醮修鍊之説進者宋徽宗崇道教科儀符籙最/盛卒至乘輿播遷金石之藥性多酷烈唐憲宗信栁)
　(泌以殞身其禍可鍳陛下若明正道行仁政福祥善/慶不召自至何假祅妄之説今雖太平無事然憂先)
　(于事可以無憂事至而憂無益于事願陛下三復唐/臣李綘之言帝納之及是御經筵畢遂召溥及劉健)
　(李東陽謝遷于文華殿授以諸司題奏曰與卿輩議/溥等擬上帝應手改定事端多者健請出外詳閲帝)
　(曰盍就此靣議既畢賜茶而退/帝即位以來宣召顧問自此始)
夏五月小王子寇潮河川指揮劉欽等戰死
　(指揮王玉偕欽等出禦敵佯走追之遇伏敗績欽等/二十七人戰死玉僅以身免尋復縱兵犯大同連營)
　(二十里廵撫劉瓛等惟報寇警而已時寇數入邉無/虗嵗京師民訛言震驚兵部請榜諭給事中屈伸曰)
　(若傍示人心愈驚漢建始中都人訛言太水至議今/吏民上城避之王商不從順之果定今當以為法事)
　(遂寢明年洪鐘撫順天以潮河川去京師二百里居/兩山間廣百餘大水漲成巨浸水退則坦然平陸因)
　(言古北口東三里許其山外高内庫約餘二丈可鑿/為兩渠分殺水勢而于口外斜築石堰以東水置關)
　(堰内守以百人使寇不得馳突可免京師北顧憂且/得屯種河壖地兵部尚書馬文升等請從之比興工)
　(鑿山山石崩壓死者數百人言者請罷役不聼地/未幾工成侍郎張逹往視還言石洞僅洩小水)
　(近邉垣多沙石不利耕種屈伸因劾鐘欺妄罪諸言/官及兵部皆請逮鐘帝以鐘為國繕邉不當罪停俸)
　(三/月)質實(方輿紀要湖河川在宻雲縣東南自古北口/流入縣界西南至順義縣合于白河按今湖)
　(河水自宻雲縣東南即入白河水流湍悍其聲如潮/劉瓛安福人屈伸字引之任邱人張逹字時逹㤗和)
　(人/)
六月命户部侍郎劉大夏督理宣大餉
　(大夏將行尚書周經謂曰塞上勢家子以市糴為私/利公母以剛賈禍大夏曰處天下事以理不以勢俟)
　(至彼圖之初塞上糴買必粟千石芻萬束乃得告納/以故中官武臣得操利權大夏令有芻粟者自百束)
　(十石以上皆許勢家無所牟利不兩月儲積充羡先/是李敏廵撫大同見北方諸省轉餉至者道逺耗費)
　(及為户部尚書㑹計嵗支奏令糧一石徴銀一兩輸/邉民樂輕齎一時稱便然軍儲由此全資市糴始則)
　(利歸勢家後乃/空乏時告云)
秋九月振山東水災
　(時濟兖青登萊五府大水命有司振之十一月/振四川水災是年免南畿山西陜西被災税糧)
冬十月起王越總制三邉軍務
　(帝即位初越自安陸赦還屢疏訟寃下廷議列上其/功罪詔復左都御史致仕時越年已七十矣復結中)
　(官李廣以中旨召掌都察院事言官交章論奏乃寢/及是韃靼諸部屢犯邊遼東宣大延綏甘肅俱被蹂)
　(躪廷議復設總制官先後㑹舉七人不稱旨吏部尚/書屠滽以越名上詔起原官總制甘凉軍務越言甘)
　(鎮兵弱非藉延寜兩鎮兵難/以克敵請兼鎮兩鎮從之)
簡閲禁兵
　(馬文升疏言厯代兵制不使權歸一人漢制有南北/軍南軍守王宫主禁衛北軍䕶京師聼征討各有所)
　(掌而南軍尤託以心腹我太祖法古置十六衛親軍/指揮使司不𨽻五府為禁兵即古之南軍也其他衛)
　(屬五府以備征討即古之北軍也永樂中増設十二/衛又選精壯數千人屬御馬監更畨上直近年禁兵)
　(廢弛請敕大臣揀選操鍊令更/番直各門官為鈐束出入從之)質實(洪武親軍十六/衛按明史職官)
　(志上直衛親軍指揮使司二十有六曰錦衣衛旗手/衛金吾前衛金吾後衛羽林左衛羽林右衛府軍衛)
　(府軍左衛府軍右衛府軍前衛府軍後衛虎賁左衛/是為上十二衞洪武中置曰金吾左衛金吾右衛羽)
　(林前衛燕山左衛燕山右衛燕山前衛大興左衛濟/陽衛濟州衛通州衛是為上十衛永樂中置曰騰驤)
　(左衛騰驤右衛武驤左衛武驤右衛宣徳八年置番/上宿衛名親軍以䕶宫禁不𨽻五都督府據此則洪)
　(武中所置親軍不𨽻五府者止十二衛未嘗有十六/衛永樂中所増置者亦止十衛未嘗有十二衛與馬)
　(文升所稱洪武/之制頗互異焉)
(戊/午)十一年春三月皇太子出閣就學
　(太子生八年矣猶未出閣給事中葉紳請擇講官侍/學尋有是命太子性穎慧善矜飾毎聼講容色莊謹)
　(端目若領㑹不數日儒臣與講讀者皆識其姓名或/以故不至必顧問曰某先生今日安在而東宫宦豎)
　(不欲太子近儒臣數以事間講讀詹事吳寛上䟽曰/東宫講學寒暑風兩則止朔望令節則止一年不過)
　(數月一月不過數日一日不過數刻進講之時少輟/講之日多豈容復以他事妨之古人八嵗就傅即居)
　(宿于外欲令離近習親正人庶民/且然况太子天下本哉帝嘉納焉)質實(吳寛字原/博長洲人)
秋七月王越襲小王子于賀蘭山破之
　(小王子居山後久熟知逕路累招伊瑪克哷等擾邉/越分兵三路進俱有斬獲日晡收兵回别伏道傍敵)
　(來襲復追殺至栁溝獲駝馬牛羊器杕千數自小王/子頻年入寇諸守臣未能有禦之者是年五月甘肅)
　(叅將楊翥一敗之肅州境外至是越復敗之栁溝邉/人競以戰勝賀然古北口尋報警未幾又入遼東都)
　(指揮王臣死之敵勢固未嘗少挫也論功進越少保/方條上制置哈宻事宜㑹李廣得罪死言官連章劾)
　(廣黨皆及越越聞憂恚卒初越舉景㤗二年進士廷/試對策忽旋風起颺其卷去更給卷乃畢事及秋朝)
　(鮮使至言其王視朝時有卷從風中堕謹持以獻視/之乃越卷也帝語吏部曰此當任風憲官因授越御)
　(史不五年即擢大同廵撫院其後屢告邉功晉威寕伯/督兵既乆健將武校多出其門賞予畧無吝惜嘗一)
　(夕值大雪越故豪縱方圍爐飲諸伎擁琵琶侍一小/校詗敵還陳敵情未竟越喜酌金巵命飲即賜之巵)
　(語畢益大喜指伎絶麗者立子之校感激所至為盡/死力越膽智過人自負豪傑而比汪直得封爵既耋)
　(復結李廣謀起用士大夫/以其破敗名檢咸鄙之)質實(栁溝在平夏府平羅/縣西北伊瑪克哷舊)
　(作野也克/力今改)
華蓋殿大學士徐溥致仕
　(漙以目眚乞休帝眷留之三疏乃許溥在内閣十二/年值帝方向泊所言多聼從欽天監革職監正李華)
　(為昌國公張巒擇塟地中㫖復官溥等言即位以來/未有内降倖門一開末流安底臣不敢奉詔占城奏)
　(安南侵擾帝欲遣大臣徃觧溥言外國相優有司檄/諭之足矣若遣使萬一抗命虧損國體問罪興師則)
　(坐耗中國非計之得也于是罷不遣溥性凝重有/度從容輔導遇大獄必委曲調劑天下陰受其福)
冬十月清寧宫災
　(太皇太后宫也以災告天地太廟社稷山川于是大/學士劉健等言近年以來災異頻仍而清寕宫之災)
　(為尤異恐議者或謂天道茫昧變不足畏此乃慢天/之説或謂天下太平患不足慮此乃誤國之言或以)
　(齋醮祈禱為弭災此乃邪妄之術適足以䙝天或以/縱囚釋罪為修徳此乃姑息之弊適足以長惡向來)
　(姦侫之人毎用此熒惑聖聼妨蠧聖政賄賂公行賞/罰失當紀綱廢弛賢否混清工役繁興徴斂百出公)
　(私耗竭軍民困憊而大小臣僚被其脅制畏罪避禍/箝口結舌下情不逹上澤不宣愁歎之聲仰干和氣)
　(災巽之積正此之由尤望特降綸音戒諭臣工痛加/修省廣求直言指陳弊政並加採擇次第施行以收)
　(人心以回天意實宗社生民之福疏入帝嘉納之先/是有熊踰西直門兵部請嚴武備郎中何孟春曰宜)
　(慎火已而禮部内府軍器庫畨經厰内官監連年災/或問孟春何以前知曰余不曉占書宋紹興中永嘉)
　(災前數日有熊至城下州守高世則謂其倅日熊于/字能火郡中宜慎火後果延燒官民舍十之七八予)
　(憶此事而云然/耳不意其騐也)質實(清寧宫陸錢病逸漫記本太子/所居之宫軍器庫劉若愚蕪史)
　(北安門裏街東曰黄瓦東門門之東街南曰尚衣監/北曰司設監冄東曰酒醋麺局曰内織染局其後臨)
　(河有梓潼廟曰火藥局即兵伏局之軍器庫也番經/厰蕪史云念習西方梵唄經凡有佛事本厰内官昜)
　(番僧㡌衣紅袍黄領黄䕶腰蓋厰亦/設于内府何孟春字子元郴州人)
太監李廣有罪自殺猶賜祭
　(廣以符籙禱祀獲寵任權傾中外勸帝建毓秀亭于/萬嵗山亭成㓜公主殤宫復災日者謂建亭犯嵗忌)
　(太皇太后恚曰今日李廣明日李廣果然禍及矣廣/懼飲藥死帝疑廣有異夀遣使即其家索之得賄籍)
　(多文武大臣名餽黄白米各百千石帝日廣食幾何/乃受米如許左右曰隐語耳黄者金白者銀也帝怒)
　(下法司按問諸臣皆懼昏夜至夀寧候張鶴齡求觧/時方以宫災求直言編修羅玘因言今日之事如瘻)
　(瘤割之去昜而身危消之去遅而身安竊見文武官/賄廣求進亷恥掃地其間有部寺之尊将帥之寄天)
　(下四夷方以為丙魏姚宋方召衛霍今一旦暴白恐/生慢昜雖實有方召丙魏之徒亦不復信此大可憂)
　(也如遂已之亷恥愈衰乞宻諭賄廣者引退或以他/事黜之庻可消已成之黨絶未起之禍章下所司而)
　(言者猶訐大臣不已又未得賄籍主名各以意揣論/劾有及尚書周經者經素剛介憤甚上疏曰昨科道)
　(劾廷臣奔競李廣闌入臣名雖䝉恩不問實含傷忍/痛無以自明夫人奔競李廣翼其進言左右圗寵眷)
　(耳陛下試思廣在時曾言及臣否且賄籍具在乞檢/有臣姓名否更嚴鞫廣家人臣如有寸金尺帛遺廣)
　(或嘗一造其門即治臣交結之罪斬首市曹以為奔/競無恥之戒若無亳毛干渉亦乞為臣洗雪否則含)
　(汙忍垢即填溝壑臣且不瞑帝命所司知之廣雖懼/罪自殺然帝猶憐廣詔予祠額祭塟大學士劉健以)
　(廣贓跡昭著争不當予乃罷給祠額仍撰文晹祭是頗/時中官以賜祭聞者又有餘杭何鼎鼎以寃死時論)
　(哀之先是夀寕候張鶴齡侍内庭宴帝如厠鶴齡倚/酒帶帝冠他日復窺御惟鼎因訴鶴齡無人臣禮帝)
　(怒鼎妄言下錦衣獄李廣遂承中宫旨/杖殺之已而帝追思鼎賜祭勤文于碑)質實(馬汝驥/西元集)
　(萬嵗山在子城東北元武門外為大内之鎮山高百/餘丈週迴二里許林木荗宻一名百果園毓秀亭在)
　(壽明洞之上按萬嵗山有二一即瓊華島今白塔山/是也注詳宣徳三年其一即此乃今之景山也羅玘)
　(字景明/南城人)
　　發明(朝廷之有賜祭賜祠所以優恤賢勞奬勵忠/蓋特為隆典非其人曷克當此若以是加之)
　　(宦豎非特濫假名器轉使飾終崇禮為不足重輕/矣李廣之擅權納賄自知不可倖逃竟以仰藥死)
　　(揆之國憲漏網實多乃孝宗惑于司設監之請雖/劉健抗疏執争猶命撰文賜祭其始終憐廣之意)
　　(可謂述而不悟矣觀其即家求索異書由廣素日/以符籙禱祠獻媚所致小人之蠱惑君心迎合固)
　　(寵可勝/咎哉)
免畿内租
　(順天廣平順德河間保定五府以旱災告乃命免租/四萬七千八百餘石是年免山西陜西南畿廣西廣)
　(東被災/税糧)
十一月給事中吳仕偉請罷鎮守中官不聼
　(李廣既以贓敗仕偉因疏論宦官不可用乞盡召回/鎮守中官帝不能從也然是時中官出鎮者帝屢申)
　(諭戒飭之福建鄧原浙江麥秀河南藍忠/宣府羅清頗以亷潔愛民稱特賜敕奨勵)質實(吳仕/偉宣)
　(平/人)
閠十一月壬戌朔日有食之
下御史胡獻于錦衣衛獄謫藍山縣丞
　(獻言屠滽為吏部尚書王越李蕙為都御史皆交通/中官李廣得之廣得售奸皆陛下任廣太過也雖廣)
　(事既徃然當慎于将來而見今弊政有不可不革者/京通二倉總督監督中官每收米萬石人索白金十)
　(兩以嵗運四百萬石計之人四千兩夫監督倉儲自/有户部焉用中官願賜罷遣總兵坐營等官勒令京)
　(操軍士辦納月錢乞嚴革以蘇其困東厰校尉本以/緝奸邇者但為外戚中官泄憤報怨如御史武衢忤)
　(壽寧侯張鶴齡及太監楊鵬主事毛廣忤太監韋㤗/厰校推求細事誣以罪名舉朝皆知其枉無一人言)
　(者臣亦知言之必為所陷然臣職言官弗敢黙也疏/入鶴齡㤗各疏辨㑹給事中胡易劾監庫中官賀彬)
　(貪黷罪彬亦訐易遂下獻易錦/衣獄獻尋謫官久之易乃得釋)質實(胡獻字時臣掦/州興化人李蕙)
　(字徳聲當塗人武衢沂水人/毛廣平湖人胡易寕都人)
(己/未)十二年春正月遼東總兵官李景等誘殺朶顔三衛
人以㨗聞
　(成化末鞬靼别部諾海擁三萬衆攻殺三衛頭目巴/延等掠去人畜以萬計朶顔三衛乃相率携老弱走)
　(匿邉圉勢衰久不振及小王子及和碩相侍日彊為/東西諸邉患遼塞屢失事杲與廵撫張玉鎮守中官)
　(任良欲冒功掩罪䇿三衛積弱可欺乃令都指揮崔/鑑王璽魯勲設酒席誘其來市者三百餘人盡殺之)
　(而奏捷于朝者三詭稱三衛分道入寇官軍禦之前/後斬馘如干廷臣以三衛安輯久頗疑杲等詐顧未)
　(有以發也既而朶顔諸部來貢訴其事乃命副都御/史顧佐徃覈久不報科道官請亟治杲等欺飾罪馬)
　(文升亦屢以為言帝乃趣佐連報明年佐還勘杲等/罪實鐫鑑璽勲官一級敕責杲等尋取良回予杲玉)
　(致仕于是科道爭言杲玉欺飾罪當顯戮而優以致/仕之禮恐三衛聞之積憤反側非所以鑾邉臣懲有)
　(罪帝不問朶顔諸部恨次骨遂北結和碩請為復/讐數犯□寧寧逺諸衛所由是遼塞益報警矣)質
　實(寧逺元錦州及瑞州地明初置廣寜前屯中屯二/衛宣徳三年分二衛地置寧逺衛屬遼東都指揮)
　(使司屯本朝康熙二年東割塔山所地入錦縣西盡/併前  衛地改為寧逺州三年屬廣寜府四年改屬)
　(錦州府張玉吳橋人顧佐字良弼/臨淮人  諾海舊作鄂孩今改)
　　發明(邉將之習為欺詐自古已然非申嚴軍律無/以示懲若李景等之欺三衛積弱誘殺而詭)
　　(以㨗聞昺功掩過其罪實不容誅乃被劾勘得實/僅予杲等致仕鎸級法紀可為蕩然孝宗性固寛)
　　(仁意存姑息遂致疆事日非邉圉多警良可慨耳/厥後都指揮僉事張斌仍踵李杲故智掩殺無辜)
　　(飾詞誑奏而朱暉史琳之徒諱敗冒功/效尤者且比比也師律顧可弗慎歟)
夏四月前禮部主事楊循吉請復建文君位號不從
　(循吉言建文君乃高皇帝嫡孫躬受神器後太宗入/繼大統削建文位號百餘年來未䝉顯復夫建文雖)
　(以左右非人得罪社稷而實則生民之主也請復尊/號如景皇帝故事庻㡬禆益先聖有光大孝下禮部)
　(議格不行前六年春給事中吳世宗請卹建文殉節/諸臣略云昔靖難時如方孝孺周是修練子寧鄒公)
　(瑾魏公冕顔瑰齊㤗黄子澄等皆仗節以死至今未/及褒表實為闕典仁宗皇帝之初即赦孝孺等子孫)
　(明著詔書稱其忠義此祖宗所已行者伏乞陛下以後/祖宗之心為心褒美諸臣賜爵諡崇廟食録其後人)
　(其族屬為忠義勸疏入亦為/部議所格不行時論皆韙之)質實(楊循吉字君/謙吳縣人)
禮部右侍郎程敏政下獄
　(敏政與李東陽主㑹試舉人徐經唐寅預作文與試/題合給事中華㫤劾敏政鬻題乃下㫤經寅獄時榜)
　(未發詔敏政毋閲卷其所録者令東陽㑹同考官覆/核二人卷皆不在所取中東陽以聞帝意欲置之而)
　(給事中林廷玉復攻敏政可欵者六事于是敏政亦/下獄坐經嘗贄見敏政寅嘗從敏政乞文黜為吏敏)
　(政勒致仕㫤以言事不實調南京太僕主簿廷玉亦/謫海州判官經江陰富人是實賄敏政家僮得之而)
　(寅才名噪江左竟以黜廢論者惜焉或言敏政/之獄傅瀚欲奪其位令㫤奏劾事祕莫能明也)質實
　(按明史選舉志程敏政唐寅傳具戴此獄志于寅有/惜詞敏政傳于此獄有疑詞惟唐寅傳云江陰富人)
　(徐經鬻題子敏政家僮然言之不詳蓋由明孝宗實/録極詆傅瀚華杲以為瀚嫁禍于敏政故明史存疑)
　(而不詳其顛未敏政傳所謂事祕莫能明者亦以此/也攷當禮列卿記載禮部尚書徐瓊事蹟附紀此獄)
　(頗悉又王世貞史乘攷誤則謂實録所載乃焦芳為/敏政掩復之詞今並録以備攷列卿記云瓊于己未)
　(知貢舉是年主考為李東陽程敏政敏政發策以劉/静修退齋記為題人罕知者其昵幸門生徐經平日)
　(獨伺得之嘗與南畿觧元唐寅陳説至是果以發難/舉答無遺二子矜誇雀躍輿論沸騰謂敏政賣題受)
　(賄給事中華㫤劾之瓊關知敏政在開皇惑無措自/言夙搆試目為家僮竊賣乃繙閲試卷凡知䇿問出)
　(處者俱黜落揭曉後給事中林廷玉復疏言敏政受/賄雖無指實而自言家人竊賣跡有可疑詔逮敏政)
　(經等俱下獄經服稱平日嘗以雙綺儲敏政敏政受/之出入門下夙搆試目實從家人購得之獄成敏政)
　(勒致仕經寅其黜為吏史乘攷誤云焦芳修孝宗實/録謂溥瀚嫁禍桯敏政復果代其位時劉健當國既)
　(偏溺于恚怒莫之能辨適大學士謝遷諭徳王茟俱/憾敏政而都御史閔珪與遷華皆同鄉乃屬枓道數)
　(輩内外併力交攻羅織成獄而華㫤之甘心鷹犬者/不足道也世貞按傳文穆有傾程之意人亦知之至)
　(于家僮鬻題事已彰著且與劉謝不相關蓋芳乃李/南陽賢門客程則南陽壻也故頗為揜覆而劉謝與)
　(芳有隙遂肆其醜詆如此程敏政字克勤休寜人唐/寅字子畏吳縣人華㫤無錫人傳瀚字曰川新喻人)
　　發明(是非不容兩立㫤等之劾敏政杲鬻題事不/實則敏政為無罪而罪在言官若其事實則)
　　(言官為無罪而罪在敏政顧黜經寅罷敏政矣又/復謫杲玉等官神何模校兩可也且徐經輩出入)
　　(門下預購試題既有成讞敏政雖不與知而以夙/搆之試目俾家人得以私售此非尋常不檢東臧)
　　(𫉬者可比林廷玉所謂受賄雖無指實竊賣跡有/可疑者固不得為苛論而史稱傅瀚欲奪其位族)
　　(㫤劾奏又云事祕莫能明瀚之有此事與否本無/實據亦不必深求但使敏政家僮無鬻題之事則)
　　(瀚又何從/搆釁耶)
免湖廣江西被災税糧
　(尋免南畿被災秋糧是年秋/復免南畿仄河南被災夏税)
六月闕里至聖廟災
　(遭大常卿李傑祭告敕山束撫按官重建廟成又遣/大學士李東陽徃祠焉東陽還疏言臣奉使遄行適)
　(遇亢旱天津一路夏麥已枯秋禾未種挽舟者無完/衣荷鋤者有菜色盗賊縱横青州尤甚南來人言江)
　(南浙東流亾載道户口消耗軍伍空虗庫無旬日之/儲宫缺累嵗之俸東南財賊所出一嵗之饑已至于)
　(此北地呰窳素無積聚今秋冄歉何以堪之事變之/生恐不可測臣自非經過其地則雖久處官曹日理)
　(章疏猶不得其詳况陛下髙居九重之上耶臣訪之/道路皆言冗食太衆國用無經差役頻繁科𣲖重疊)
　(京城土木繁興供役軍士財力交殫毎遇班操寧死/不赴勢家巨族田連郡縣猶請乞不已親王之藩供)
　(億至二三十萬㳺手之徒託名皇親僕從每于關津/都㑹大張肆市綱羅商税國家建都于北仰給東南)
　(商賈驚散大非細故更有纎造内官縱羣小掊擊牐/河官吏莫不奔駭鬻販窮民所在騷然此又臣所目)
　(擊者夫閭閻之情郡縣不得而知也郡縣之情廟堂/不得而知也廟堂之情九重亦不得而知也始于容)
　(隐成于蒙蔽容隐之端甚小䝉蔽之禍實深臣在山/東伏聞陛下以災異屢見敕羣臣盡言無諱然詔㫖)
　(頻降章疏畢陳而事關内臣貴戚者動為掣肘累嵗/經時俱見遏罷誠恐今日所言又為虗文乞取從前)
　(内外條奏詳加採擇斷在/必行帝嘉歎悉付所司)質實(李傑字世/賢常熟人)
秋九月小王子入居河套
　(成化中鞬靼諸部既徙出套編修謝鐸請蓄兵飬鋭/及時收復東勝據三授降城以扼險阻而朝廷以敵)
　(退無事置不問既而威寕桃釁大同宣府寇抄無寕/嵗方幸延綏患少紓更無言及東勝者于是河套二)
　(十餘里仍棄之疆外帝元年小王子既通貢遂駐敗/套中然氷堅則來氷泮則去雖出沒為冦猶不廢朝)
　(貢尋以入貢賞薄益大肆殺掠至是/竟入居河套延綏乃復為敵衝矣)
冬十二月吏部尚書屠滽兵部尚書馬文升等請罷傳
奉官不報
　(帝初即位既罷成化時傳奉官尋修京城河橋成從/太監李興請中㫖授工匠四人官已又傳陞通政司)
　(經厯沈禄為叅議王恕周經争之不能止嗣後傳奉/漸多及是一月中陞授二百餘人滽言傳陞文職過)
　(多請惜名器之濫究夤緣之姦文升言祖宗設武階/以待軍功非有臨戰斬獲不得輕授實欲奔走天下)
　(豪傑責其劾死以報國家今傳奉指揮張玘輩特畫/工耳嵗有俸月有給亦既可賞其勞或優寵之賞以)
　(金帛榮以冠帶足矣乃竟槩銓武職悉注錦衣准其/襲替則介胄之士衡冐矢石著績邉陞者陛下更何)
　(以待之倖門一開恐不足為天下勸不報是時言官/亦皆上疏極諌而給事中張閎至陳初政漸不克終)
　(八事其言尤切曰初汰傳奉官殆盡近匠官張廣寧/等一傳至百二十餘人少卿李綸指揮張玘等冄傳)
　(至一百八十餘人異初政者一初戮方士李孜省斬/僧繼曉近燒煉齊醮不息異初政者二初去萬安李)
　(裕輩朝彈夕斥近被劾數十疏如尚書徐瓊者猶靦/然居位異初政者三初嘗諭有大政召大臣面議近)
　(自十年三月召見文華殿後不復冄召上下否隔異/初政者四初撤増設内官近已還者復去已革者復)
　(增異初政者五初慎重詔㫖左右不敢妄干近陳情/乞思率俞允異初政者六初令兵部申舊章有妄乞)
　(陞武職者奏治近乞陞無違拒異初政者七初節光/棣供億近冗食日繁移太倉銀賖市㕓物異初政者)
　(八章下所/司而已)質實(張閎至字時行茟亭人/徐瓊字時庸金豀人)
(庚/申)十三年春二月更定律例
　(初洪永間定制法司斷獄一依律擬議英憲以後巧/法吏徃徃舍律用例條例由此日繫前八年以鴻臚)
　(寺少卿李鐩諸命刑部尚書彭韶刪定問刑條例及/是給事中楊亷復言高皇帝肇造之初特命劉基陶)
　(安等詳定律令且諭之曰立法貴簡若條緒繁多可/輕可重吏得夤縁為姦聖祖重律輕例之意見矣百)
　(三十年來律行既久條例漸多近令法司詳議革其/繁𤨏臣以為非深于經者不足以議律非深于律者)
　(不足以議例望特選素有經術深明律意者専理其/事以太祖立法貴簡之心為主一切近代冗雜之例)
　(悉為革去俾以例通律之窮不以例淆律之正庻刑/官有所遵守帝嘉納之乃下尚書白昻㑹九卿定議)
　(擇條例可行者二百九十餘條與律並行詔如所請/頒之中外時帝所任刑官前後如何喬新彭韶及昻)
　(閔珪持法皆平㑹情比律一/歸仁恕天下翕然稱頌焉)質實(李鐩字時噐湯陰/人楊亷字方震豐)
　(城/人)
夏四月彗星見
　(是月十一日甲午夜也見室璧間芒尺餘至五月辛/巳夜入紫㣲垣六月戊戌夜乃㓕給事中屈伸言災)
　(異頻告邉方多警願惕然敬畏/以應天赫然震怒以禦侮納之)
和碩寇大同㳺擊將軍王杲敗績
　(敵自大青山數道入威逺衛杲登城望之見敵止二/十餘易之曰失此不擊令他人分吾功都指揮鄧洪)
　(固止之不聼遂率兵出戰敵佯走杲馳赴之既見敵/騎漸多知墜計急駐兵未定伏騎七千餘噪而出横)
　(突官軍陣離為五禆将死者五十二人軍士失亡千/餘人戰馬兵仗稱是時副總兵馬昇𠫭将秦恭分兵)
　(列營距杲戰所僅十里許逗留不敢進杲孤軍無援/故大敗守臣諱之不以實聞乃命給事中許天錫徃)
　(勘以平江伯陳鋭為将軍充總兵官太監金輔監軍/户部侍郎許進提督軍務徃禦之尋天錫還言状論)
　(杲恭昇罪死總兵官王/璽謫戍廵撫洪漢奪官)質實(青山在大同府西北塞/外許天錫字啟𠂻閩縣)
　(人洪漢/章邱人)
召閣臣靣議軍務
　(大同之警京師戒嚴兵部請甄别京營諸将帝召劉/健李東陽謝遷至平䑓出英國公張懋等自陳疏面)
　(議去留乃去遂安伯陳韶成山伯王鏞寕晉伯劉福/三人盖是月壬子也五月丙辰復靣議軍政親書手)
　(敕召鎮逺侯顧溥督團營時帝/視朝煩晏健等以為言帝頷之)質實(平䑓即後左門/陳韶巴縣人遂)
　(安伯志曾孫王鏞金鄉侯真之曾孫劉福寜/晉伯聚之子顧漙江都人鎮逺侯成五世孫)
夏五月甲寅朔日有食之
和碩復寇大同㳺擊將軍張俊禦却之
　(威逺之役敵既得志去乃復擁五萬餘騎入大同左/衛縱掠俊遣兵三百邀其前復分兵三百為萊應而)
　(親率軍出擊面被數箭猶力戰敵乃却時陳鋭為大/帥怯懦無将略副總兵劉寧從鋭軍雖宿将顧已老)
　(病又輿鋭不恊敵至鋭患䘮師令諸軍堅璧毋出戰/故敵所向無阻俊獨奮擊之以少卻衆為一時竒功)
　(帝聞大喜立擢都督僉事頃之代王璽為總兵官然/是年冬敵冄入大同南掠百餘里俊亦不能禦也)
　質實(大同左衛明永桑七年置在大同府西/南百二十里今省張俊宣府前衛人)
秋七月京師地震
　(是月十七日己巳夜也/十月戊申兩京皆震)
八月振江西災
　(先是詔免江西被災狄糧尋復以水災告命廵撫/等官發粟振之是年山西被災税糧亦令優免)
九月下行人司行人王雄于獄貶其官
　(先是帝以陳鋭出師月餘無功乃召鋭及金輔許進/劉寧還以保國公未暉代鋭太監扶安監督其軍于)
　(是雄上言克敵在將得其人選任不可不慎比者寇/入大同廷臣首推陳鋭以衆之死生國之存亾試之)
　(謀勇未聞之人冦益猖獗今斥陳鋭用朱暉特以暉/從父征伐嘗履戰陣顧錐之處囊末猶未見安知暉)
　(之多于鋭耶願陛下及暉未發而止其行貴前日舉/鋭之罪然後援其生長邉陲結髮習戰者俾専閫外)
　(勿署監軍提督以撓之今之監督即唐觀軍容使與/監單之任也以郭子儀李尢弼之勇略然魚朝思為)
　(觀軍容使而九節度皆潰相州况其下手帝/以雄安言下獄謫孫丞比暉至寇已退乃還)質實(相/州)
　(今彰徳府朱暉字東陽/夏邑人保國公永之子)
(辛/酉)十四年春正月朔陜西地大震
　(是日庚戌延安慶陽二府同茟諸州咸陽長安諸縣/潼關諸衛皆震聲如雷朝邑尤甚頻震十七日城垣)
　(民舍多摧壓死人畜無箕縣東地坼水溢成河于是/兵部尚書馬文升言陜西與敵為隣延慶二府尤宻)
　(邇河套乃地震未已此外寇侵凌之兆今小王子部/落日衆精兵數萬其酋長和碩梟雄桀黠徃徃以詐)
　(計敗我官軍其患非小且海内民困財竭兵袁将懦/文恬武嬉法令不振正安内攘外之時修徳弭災之)
　(日伏乞行仁政以飬民謀武備以固國節財用停齋/醮止傳奉冗官禁奏乞閒田撤還陜西織造内臣振)
　(恤被災之家帝從其言旋召織造内臣還京時河南/之永寧盧氏山西之蒲州安邑滎河亦于是日震二)
　(月乙未至三月癸亥蒲州地凡/二十九震十月辛酉南京地震)質實(潼闕衛漢華隂縣/地後漢建武中)
　(始置潼關明洪武中設潼闗守禦十户所九年置潼/關衛屬河南都司永樂六年改𨽻中軍都督府  本)
　(朝屬西安府痽正四年改置潼圍縣屬華州尋省入/華陰縣永寧漢澠池縣地後周始置熊耳縣隋改曰)
　(永寧明屬河南府今因之盧氏漢縣明初屬陜州神/宗初改屬河南府今仍屬陜州安邑漢縣明屬觧州)
　(今因/之)
三月以陳壽廵撫延綏
　(先是寇犯延綏神木乘勝掠紫陌溝鎮廵官不以實/聞為言官所劾帝命給事中艾洪刑部郎中黄暐徃)
　(勘至是洪等還言總兵官陳瑛退避玩寇廵撫王嵩坐/視䝉敵宜治其罪乃逮嵩等下法司而以壽代嵩既)
　(至蒐軍實廣間諜分布士馬為十道使互相應援軍/勢始振既而諸部復大入先以百餘騎來誘諸將請)
　(擊之壽不可自出帳擁數十騎㨿胡狀指揮飲食冦/望見疑之引去諸道襲擊斬獲甚多朝廷方遣中官)
　(苖逵等統重兵至壽已奏捷帝嘉之加禄一等逵欲/合五路師搗巢駐延綏戰馬三萬匹日費芻菽不貲)
　(壽請出牧近塞就水草衆有難色壽跨馬先行衆皆/從之省費數十萬當戰捷時或勸注子弟名籍壽曰)
　(吾子弟不知弓槊寧當與血戰士同受/賞哉在鎮三年士卒皆感激樂為之用)質實(神木金/砦元縣)
　(明屬葭州今屬榆林府方輿紀要神木縣有紫陌溝/成化中寇入神木堡乘勝犯紫陌溝是也案明憲宗)
　(實録無寇犯紫陌溝事葢即指此役誤以為成化耳/陳壽字本仁寧逺籍新淦人王嵩汲縣人王暐汝寧)
　(府/人)
夏四月小王子及和碩連兵入寇命朱暉帥師禦之
　(敵大舉自紅塩池花馬池入縱横數千里延綏寧夏/守臣皆告警乃命暉佩將軍印統都督李俊李澄楊)
　(玉馬儀劉寜五將徃而以中官苗逵監軍右都御史/史林提督軍務禦寇延綏比至廵撫陳壽已捍之出)
　(境而寧夏縱寇抄/掠既飽亦引去)質實(史林字天/瑞餘姚人)
秋七月㤗寧衛人犯遼東
　(時海西有僧格者以不得通貢怨中國數以兵阻諸/蕃入貢諸蕃並銜之總兵官蔣驥廵撫陳瑶旋招僧)
　(格議欵于是衛人以僧格為辭駐兵塞下攻遼陽迤/東諸堡分守副總兵孫文毅等帥官軍四千禦之敵)
　(窺迤西無備乘虗毁邉牆四十餘道擁八千騎分道/直入長勝諸堡遼東大震鎮廵官諱之廵按御史車)
　(梁以聞遣給事中鍾渤等徃勘狀渤等還奏如梁言/且劾驥瑶納侮邀功致冦深入方下刑部議㑹廣寧)
　(復師敗驥瑶偽以㨗聞言者攻之下廵按御/史核實刑部請還驥瑶廷鞫乃召驥瑶還)質實(長/勝)
　(堡明置堡内有北界胡家堝等十三墩以官軍四百/九十五人守之地在今錦州界蔣驥江都人定西侯)
　(貴之孫陳瑶全州人鍾渤東/莞人  僧格舊作商古今改)
普安苖婦米魯作亂命南京户部尚書王軾督師討之
　(米魯霑益州土知州安民女普安州土判官隆暢妾/也初以罪為暢所出居其父家暢老子禮襲有營長)
　(曰阿保者與米魯通因諷禮迎歸同烝之暢聞怒誅/禮毁阿保寨阿保挾米魯與其子阿鮓等攻暢暢走)
　(雲南時東寧伯焦俊為總兵官與廵撫錢鉞和觧之/既歸米魯于道中毒暢死遂與阿保舉寨反暢别有)
　(妾曰適烏生二子出居安南衛阿保欲並殺之築寨/圍其城又别築三寨于普安而今阿鮓等防守名所)
　(居寨曰承天自號無敵天王出入乗黄纛官軍不能/制鎮廵官以聞發諸衛及土兵萬三千人分道進責)
　(安民殺賊自贖民乃攻斬阿保父子米魯亡走焦進/等責安民獻米魯民隂資米魯兵五百襲殺適烏及)
　(其二子據别寨殺掠又自請襲為女土官鎮廵官皆/受米魯路請宥米魯嚴㫖切責必誅之乃已㑹焦俊)
　(卒曹愷代為總兵官遂與錢鉞及鎮守中官楊友共/發兵進討而按察使劉福隂索賂于米魯故綏師賊)
　(益熾官軍敗續都指揮吳逺被執普安幾陷友等請/濟師帝以命軾軾未至而友等遣人招賊賊揚言欲)
　(降益擁束攻圍普安安南衛城斷盤江道又乘間刦/執友右布政使閭鉦及都指揮李宗武郭仁史韜李)
　(雄吳達等死焉/劉福亦被禍)質實(按米魯明實録以為隆暢妾明/史土司傳以為暢後妻又土司)
　(傳以米魯為安民女明實録于十二年九月紀米魯/事亦云然但實録于十四年六月調雲貴兵㑹討米)
　(魯則云米魯亡入霑益州匿其姪土官安民家是又/以米魯為安民姑矣未詳孰是存攷霑益州漢宛温)
　(縣地元置州明屬曲靖府今因之普安衛在普安州/西南洪武二十二年置盤江方輿紀要在普安州東)
　(百里自安南衛流入永寧州界又遶流入州境王軾/字用敬恭安人焦俊蒙古人東寧伯禮之孫錢鉞杭)
　(州衛人閭鉦/涇州衛人)
朱暉等帥五路師襲寇于河套不見敵引還以大捷聞
　(時寇已徙帳暉與琳逵率劉寧等大發兵出紅城子/墩搗巢于河套無所遇遂還以斬首三級奏捷于朝)
　(未幾小王子和碩擁十萬騎分道入散掠開成寕夏/境戕殺慘酷關中震動兩鎮將嬰城不敢戰而暉等)
　(不急赴降㫖切責已而韋州環縣花馬池諸路官軍/先後得敵人首級十二又以捷聞是役也大帥非制)
　(勝才師行紆廻無紀律邉民死者徧野諸郡困轉輸/餉單費八十餘萬他徵發稱是所斬馘無幾而上搗)
　(巢有功將士萬餘人下兵部陞叙尚書馬文升力持/之然竟録二百十人署職一級暉等皆賞賚有差)
　質實(紅城子在靈州東北黄河東岸韋州在寧夏府/東南二百六十里西夏置韋州于此元廢明置)
　(韋州千户/所今廢)
九月丙子朔日有食之
召秦紘總制三邉
　(紘自三年罷歸尋以廷臣薦起南京户部尚書十一/年引疾去至是言官劾史琳等䘮師溺職召琳還起)
　(紘户部尚書兼副都御史總制三邉紘至按行敗所/躬祭陣亡將士掩其骼奏録死事指揮朱鼎等五人)
　(劾治敗將楊琳等四人罪更易守將練壮士興七田/申明號令軍聲大振初寇既徙出河套平凉開成皆)
　(内地無患自小王子諸部復徃來駐牧開成當兵衢/為平慶臨鞏門户而城隘民貧兵力單弱商販不至)
　(紘乃拓治城郭招徠商賈改開成為固原州以州境/迤北延袤千里間田數十萬頃曠野近邉無城堡可)
　(依議于花馬池迤西至小塩池二百里每二十里築/一堡堡周四十八丈役軍五百人固原迤北諸處亦)
　(各築屯堡募人屯種毎頃嵗賦米五石可得五十萬/石規畫已定而寧夏廵撫劉憲梗其議奏于朝詔責)
　(憲憲伏罪卒行紘䇿修築諸邉城堡一萬四千餘所/垣塹六千四百餘里固原屹為重鎮在事三年寇知)
　(有備不敢大入四鎮宴然/前後經畧西陲者莫及云)質實(小塩池在寧夏府西/池周二十六里自慶)
　(陽至寧夏此為中頓之地四鎮謂固/原延綏寧夏甘肅也劉憲益陽人)
冬十月以馬文升為吏部尚書劉大夏為兵部尚書
　(吏部尚書倪岳卒乃以文升代之而召大夏為兵部/尚書文升在班列中最為耆碩帝推心委仕特敬禮)
　(之嘗召見煖閣議考察事以文升年高重聼冄呼告/之及出命左右掖之下階其他嵗時賜賚諸大臣莫)
　(敢望也大夏時為兩廣總督召命至冄以疾固辭帝/不允仍趣之入見既至帝問曰朕召卿卿數引疾何)
　(也大夏頓首言臣老且病竊見天下民窮財盡/脱有不虞責在兵部度力不辦故辭耳帝黙然)
十一月振兩畿山東河南饑
　(水災故也命刑部左侍郎何鑑大理寺丞吳一貫徃/振尋以遼東饑復命户部發帑金五萬濟之是年江)
　(西亦告水災飭有司振濟山西/陜西被災税糧並令蠲免之)質實(何鑑字世光浙/江新昌人吳一)
　(貫字道夫/海陽人)
(壬/戌)十五年春正月朱暉還
　(先是和碩等出河套暉留精兵三千防禦以參将楊/玉領之遂引兵還都給事中屈伸疏劾暉等西討無)
　(功班師命甫下將士已入國門不知奉何詔㫖且此/一役糜京帑及邉儲共一百六十餘萬而首功止三)
　(級是以五十餘萬昜一無名之首也所上有功將士/至萬餘人假使馘一渠魁如何碩或斬級至千百將)
　(竭天下財不足供費而報功又不知/幾萬萬也暉等宜論罪置重典不聼)
　　發明(十四年冬葢嘗以鞬靼諸部出套召朱暉還/矣第班師之命甫下而将士已入國門是暉)
　　(之還固不因召而還也當暉率兵出紅城之時小/王子已逐水草北徙暉幸其既出輒藉詞求還其)
　　(為懦葸實甚乃不責其擅還不咎其怯敵并不正/其擁兵坐視不援寕夏開成之罪而反以首功三)
　　(級詡為捣巢大捷嘉奨而重賚之言官/所劾誠當竟置不聼何刑賞之無章耶)
二月免河南被災税糧
　(是年振京師貧民並免/南畿湖廣被災秋糧)
夏五月詔羣臣言時政闕失
　(以災異修省也劉健請早朝以勤政日講/以視學節檢以省費剛斷以决事納之)
秋七月録劉基後裔世襲指揮使
　(先是景㤗中録基七世孫禄與顔孟二氏後並為翰/林五絰博士至是給事中吳仕偉言誠意伯乃功臣)
　(其後不當為博士乃命其九世/孫瑜為處州衛指揮使予世襲)質實(處州衛在處州府治/南明洪武中建今廢)
王軾破米魯斬之
　(軾至師以便宜調廣西湖廣雲南四川官軍土兵八/萬人合貴州兵分八道進尋叅将趙晟破其要害賊)
　(遁過盤江都指揮張㤗等渡江追擊指揮劉懷等遂/進觧安南衛圍而總兵官曹愷致仕都督王通都指)
　(揮李政亦各破賊砦賊急反兵攻都御史陳金以雲/南兵禦之賊遁歸馬尾籠砦僉事王懋中土知府鳳)
　(英追及之官軍四靣急攻米魯突/圍出戰英臨陣格殺之餘黨平)質實(馬尾籠在南/籠府境城金)
　(字汝礪應城人/王懋中安福人)
九月庚午朔日有食之
冬十月户部上天下㑹計之數
　(户部尚書佀鍾言常入之賊以災傷漸減常出之費/以請乞漸増入不足當出正紞以前軍國費省小民)
　(輸正賦而已自景㤗至今用度日廣額外科索河南/山東邉餉浙江雲南廣東雜辦皆昔所無民已重用)
　(無可復增徃時四方豐登邉境無調發州縣流移今/太倉無儲由府殫絀而冗食冗費日加于前願陛下)
　(惕然省憂力加損節且敕廷臣共求所以足用之術/帝乃下廷臣議議上十二事其罷傳奉冗官汰内府)
　(濫敗軍匠清騰驤四衛勇士停寺觀齋醮省内侍畫/工番僧供應禁王府及織造濫乞塩引令有司徵莊)
　(田租皆權倖所不便者疏留數月不下鍾乃/復言他皆報可而事關權倖者終格不行)質實(騰/驤)
　(四衛明史兵志永樂時以迤北逃回軍卒供飬馬役/給糧授室號曰勇士役多以進馬者充而聼御馬監)
　(官提調名𨽻羽林身不𨽻也軍卒相冐支糧不可稽/宣徳六年乃專設羽林千户所統之凡三千一百餘)
　(人尋改騰驤武驤左右衛軍選本衛官四員為生營/指揮督以太監别營開操稱禁兵器㭜衣甲異他軍)
　(横于輦下徒為中官占匿𢎞治末勇士萬一千七百/八十人旗軍三萬一百七十人嵗支廪粟五十萬)
十一月瓊州黎亂討平之
　(前知府張桓貪財私歛繼以余濬賊虐尤甚黎人苦/之符南蛇等遂聚衆為亂鎮兵討之不下户部主事)
　(馮顒上言瓊州在大海中周三千里其五指山林等/深宻川澤險阻兵不可入黎衆聚散無常攻之則巢)
　(穴難窮置之則侵掠不已乞勾老熟知夷情者令各/集土兵聼廵守官節制有能擒斬首惡者復其祖職)
　(此以夷攻夷數月間當見俘獲不然師旅之興無時/已也帝是其言時右都御史畨蕃總督兩廣檄副使)
　(胡富調狼土兵討之而賊方攻圍儋州富興叅議劉/信徃覘賊突至殺信富手斬劇賊一人賊乃退明年)
　(七月益兵進攻破賊巢千二百餘所斬符南蛇賊平/蕃在兩廣歸善南海諸賊方蜂起土司岑濬岑猛相)
　(讐殺不已既斬符南蛇旋討平歸善賊古三仔唐大/鬢等遂請兵勒岑濬岑濬者思恩土知府也性兇狡)
　(以兵力雄于諸士司先是田州土官岑溥為子猇所殺衆/猇亦自殺次子猛㓜頭目黄驥李蠻搆難督府命濬調)
　(䕶猛驥厚賂濬獻以女且約分地與濬濬以兵屬驥/送猛至田州蠻初為猛守土無他念及見驥偕來懼)
　(其謀已拒不納驥復以猛奔思恩幽之事覺總兵歐/磐嚴責濬乃出猛襲知府濬從索分地不得怒攻刦)
　(田州殺掠萬計城郭為壚又以兵二萬㨿舊田州刦/龍州印前制府屡撫不服于是蕃請勦之廷議未决)
　(而濬復掠上林武縁諸縣死者不可勝計又攻破田/州猛僅以身免據其家屬五十人聞于朝兵部乃議)
　(調兩廣及湖廣兵合勦是為斬符南蛇之明年又明/年兵集蕃與太監韋經總兵毛鋭将官軍土兵十萬)
　(八千餘人分六咱各取道共抵巢砦賊分兵阻險拒/敵官軍縁崖進濬勢蹙遁入舊城諸軍圍攻之濬自)
　(縊城中人獻其首前後斬捕四千七百九十級俘男/女八百人盡平其地奏設流官迴軍討南海縣賊禍)
　(元祖又平之兩/廣自是少安)質實(五指山在瓊州府安定縣南五/岑高大亦曰黎母山黎人環居)
　(山下外為熟黎内為生黎水亦分五流環繞郡境入/于海歸善晉柝博羅地置欣樂縣陳曰歸善明屬惠)
　(州府今因之舊田州在今田州東南三十里上林唐/置明屬賓州今屬思恩府武縁宋置明洪武初屬南)
　(寧府神宗七年改屬思恩軍民府今屬思恩府思恩/舊城在今城西五里地名橋利其西北又有舊城明)
　(初思恩州治也正統七年岑瑛遷于橋利嘉靖七年/王守仁奏徙治于荒田岑濬遁入之舊城葢在橋利)
　(西北非即橋利也張桓/浮梁人馮顒瓊山人)
十二月大明㑹典成
　(初英宗欲迷洪武以來厯朝舊制條其因革纂為一/書事未克竟前五年春帝乃詔閣臣輯之以官戰制)
　(度為綱事物名數儀文等級為目其有損益同異者/據事繫年彚列于後名曰大明㑹典至是書成凡一)
　(百八十卷大學士/劉健等表上之)質實(明史藝文志明㑹典二百二/十八卷乃萬厯中重修者健)
　(等初奉詔綦是書總裁為健與李東陽謝遷/副總裁為吳寛傅瀚王鍫楊守阯張元禎)
(癸/亥)十六年春正月雲南叅議郭緒諭降孟養
　(初孟宻宣撫使之設也實割木邦宣慰司地既而孟/宻思揲復于界外侵木邦地二十七所屢諭之還不)
　(聼乃調孟飬宣撫思禄兵脅之思揲始還所侵地然/多殺孟飬兵思禄讐之發兵越金沙江奪木邦故割)
　(孟宻地十有三所兩酋搆怨不已廵撫陳金承詔遣/緒與副使曹玉徃諭旬餘抵金齒叅将盧和先統軍)
　(距所㨿地二程而舍遣官馳驛徃諭皆留不報和懼/還軍至干崖遇緒語故戒勿進緒不可玉以疾辭緒)
　(遂單騎從數人行旬日至南甸峻險不可騎乃斬棘/徒歩引繼以登又旬日至一大澤土官以象輿來緒)
　(乘之徃行毒霧中泥沙踸踔又旬日至孟頼去金沙/江僅二舍手自為檄使特過江諭以朝廷招徠意蠻)
　(人相顧驚曰中國使竟至此乎發兵率象馬數萬夜/渡江指長槊勁弩環之數重從行者懼請勿進緒拔)
　(刀叱日明日必渡江敢阻者斬思禄既得檄見譬曉/禍福甚備又聞至者纔數人乃遣首長來聼令且致)
　(饋緒却之出敕諭宣示思禄亦繼至緒先叙其勞次/白其寃状然後責其叛諸酋聞威俛伏呼萬嵗請歸)
　(侵地緒詰前所留使人乃盡出而歸之/和及玉聞報馳至則已歸地納欵矣)質實(孟頼砦/在今孟)
　(定土府東南郭緒/字繼業太康人)
二月改卜郊
　(帝有疾自正月己巳朔至于是月辛丑始視朝乃改/卜于十一日戊申大祀天地于南郊将郊賜大學士)
　(劉健李東陽謝遷蟒衣人/一襲閣臣賜蟒自健等始)
夏四月起致仕僉事章懋為南京國子祭酒
　(廷議兩京國學當用名儒起謝鐸子北監及南監闕/祭酒遂以懋補之懋自成化初改南京評事遷福建)
　(僉事平㤗寧沙尤賊條採礦事宜以社盗源建議番/貨互通貿昜以裕商民政績甚著滿考致事歸屏跡)
　(不入城市奉親之暇讀書講學弟子執經者日益進貧/無供具惟脱粟菜羮而已四方學士大夫髙其風稱)
　(為楓山先生中外交薦以親老辭不赴既奉命方遭/父憂不就時南監闕司業且二十年詔特以羅欽順)
　(為之命南吏部侍郎楊守阯攝祭酒而虗位以待懋/蓋異數也至是終制始蒞任教諸生以有用之學上)
　(下論古今事若生其時履其地裁决其虧成五經問/難若寸莛撞鍾迎手而應六館士人人自以為得師)
　質實(㤗寕宋縣明屬邵武府今因/之羅欽順字允升㤗和人)
五月遣南京刑部右侍郎樊瑩廵視雲貴
　(先是雲南景東衛大疾衛指揮復報境内晝晦七日/又隴川宣撫司兩雷如手掌盡殺禾稼宜良地屢震)
　(暴風曲靖火災燬房舍無算帝以雲南災變非常皆/由官不得人上下攫取以致小民含寃上干天和命)
　(瑩兼左僉都御史廵視瑩至滇訪文武吏不職者黜/之知景東之變乃指揮吳勇侵官帑以災異可倖寛)
　(政因雲霧晦寘虗張其事即奏劾勇罪履行所部修/城池厲兵馬振貧窮撫流散威惠大行初瑩嘗廵按)
　(雲南甚有聲諸蠻皆帖服及是聞營至益震懾有訴/土官奪其牛者瑩還其牒曰汝第歸彼今還汝牛矣)
　(已而果然且詣營服罪慰而遣之他土官聚兵仇殺/久有司不能制以白瑩曰吾在賊敢爾耶果爾當擣)
　(其巢舉其族覆之聲聞各斂兵退一時/人心漸安明年召還為南京刑部尚書)質實(樊瑩字/廷壁常)
　(山/人)
秋八月録故贈侍講學士劉球裔
　(帝憫球忠為王振所害景㤗時嘗贈官賜諡立祠于/鄉而勸忠之典宜有加焉訪其曾孫祠録為通政司)
　(知/事)
九月振兩畿浙江山東河南湖廣災
　(遣都御史王璟廵視浙江副使汪舜民于淮楊僉事/閻璽于廬鳯隨宜振濟北直𨽻山東河南湖廣被災)
　(州郡皆如例恤之又以廬鳳二府滁和二州災尤甚/發南京户部兑餘米給振時韓文為南京兵部尚書)
　(以米價翔湧請預發軍餉三月戸部難之文曰救荒/如救災有罪吾自當之乃發廩十六萬石米價為平)
　(璟至浙陳荒政十事奏減杭嘉湖寧紹台六府税者/杭湖糧三十餘萬石活饑民四十餘萬人舜民用便)
　(宜發粟活饑民百二十萬人流民復業者八千餘戸/璽亦多所全活明年春應天廵撫張縉以廬鳳淮楊)
　(徐民困未甦更請留兑運糧十五萬五千石備振/期三年後償官帝曰民困當速濟之無令償也)質
　實(王璟字廷宷沂州人汪舜民字從仁要/源人右副都御史奎之子閻璽太原人)
桃李華
詔戸部覈議鹽法
　(帝在位久益明習政事數召見大臣欲以次革煩苛/除宿弊嘗論及理財李東陽極言塩法弊壤由陳乞)
　(者衆因而私販數倍劉健進曰太祖時茶法始行駙/馬歐陽倫以私販坐死高皇后不能救如倫事孰敢)
　(為陛下言者帝曰非不敢言不肯言耳遂詔户部覈/利弊具議以聞是時健等三人竭誠盡慮知無不言)
　(初或有從有不從既乃益見信所奏請無不納每進/見帝輒屏左右左右不得聞從屏間竊聼但聞帝數)
　(數稱/善)
(甲/子)十七年春正月振應天饑
　(帝恐閻璽等分振未周專敕南京工部右侍郎高銓/振之銓陳荒政八事多報可是年免南畿湖廣浙江)
　(被災/税糧)質實(高銓字宗/選楊州人)
以道士崔志端為禮部尚書
　(志端習歩虗聲音吐洪暢成化中傳奉厯官至太常/少卿久之進卿及是擢禮部尚書仍掌寺事言官以)
　(志端羽流不宜清秩抗疏力争/帝曰先朝有之既擢用矣不聼)質實(崔志端/宛平人)
　　發明(明史葉紳傳稱太常卿崔志端推李廣為教/主因得傳陞官職蓋志端亦廣之黨也廣以)
　　(有罪自殺則其所引左道之人自當立予誅逐乃/猶容之朝宁洊掌秋宗雖言官諫阻而反以光朝)
　　(有之為辭夫憲宗之寵任羽流豈可遵為成憲哉/况孝宗初政如李孜省鄧常恩輩既知其邪妄而)
　　(罪之何以覆車之轍甫鍳于前復旋蹈于後而加/以崇秩視孜省常恩且有過焉者則是憲宗一誤)
　　(而孝宗冄誤/也亦可慨已)
二月詔每嵗審録重囚毋限一日
　(故事每年㑹官録囚率一日告竣兵部給事中潘鐸/言審録數多一日不能詳定恐致寃濫太宗皇帝時)
　(刑部上大辟三百餘人諭各官再訊遲十日不為害/祖宗好生之仁萬世所當遵也帝從之乃有是詔)
　質實(潘鐸新/鄉人)
詔減光禄寺供奉
　(帝曰嵗饑民貧朕實痛焉其務節約毋濫費乃減光/禄寺供奉十之二時劉大夏言被災諸行省乞命撫)
　(按官蠲滅租役專務生飬帝命大夏/條具事當行者趣戸部速議行之)
三月太皇太后周氏崩定祔廟制
　(上尊諡曰考肅睿皇后先是慈懿錢太后崩雖合葬/裕陵而異隧距英宗元堂數丈許窒之虗右壙以待)
　(隧獨通至是帝御便殿出裕陵圖示大學士曰陵有/二隧一窒一通此皆光朝内臣所為未合禮昨見成)
　(化時商輅等章奏先朝大臣忠厚為國如此先帝亦/甚不得已耳因與劉健等議欲通隧欽天監奏恐動)
　(地胍乃止後問祔廟禮健言漢以前一帝一后祔二/后自唐始祔三后自宋始曩者定議慈懿太皇太后)
　(居左今大行太皇太后居右用唐宗故事帝曰事湏/師古末世不足效祖宗來惟一帝一后今若並祔是)
　(變禮從朕始也乃援孝穆紀太后别祭奉慈殿為言/下廷臣議英國公張懋等言春秋考仲子之宫胡安)
　(國傳云孟子入惠公之廟仲子無祭所以此觀之祖/廟無二配而周禮有祀先妣之文疏云姜嫄也唐宋)
　(推尊太后不配食者立别廟享之亦得閟宫之義宜/倣故事于奉先殿外建廟奉祀為宜帝然之将建廟)
　(欽天監奏年月不宜廷議暫祀太皇太后于/奉慈殿正中徙孝穆居佐終明世皆用其制)質實(奉/慈)
　(殿在崇/仁門南)
夏四月𦵏孝肅皇后于裕陵
閠四月命諸司議革弊政
　(帝曰庻政滋弊害于軍民上千和氣朕甚軫焉令所/司詳議以開先是給事中楊禠言兩畿河南山東自)
　(春徂夏不雨黄河以北窮民畫刦淮楊嘉湖仍嵗災/荒乞敕百官修省從之越六日即有議革弊政之命)
　(時帝盡心荒政蠲租税裁冗食詔有司勘災遲/慢者罪如律故雖四方告災而民頼以濟焉)質實
　(楊禠武/陵人)
五月罷南京蘇杭織造中官
　(前四年春以陜西方用兵罷織造絨蜀中官前年夏/帝納諸大臣言召還中官之監蘇杭織造者中官鄧)
　(瑢固請帝又許之以工部尚書曾鑑言減嵗造三之/一至是劉大夏復言當罷遂悉召還令鎮廵官領之)
　質實(曽鑑字克明桂陽/人以戍籍居京師)
六月雨雪
　(是月四日/癸亥也)
命兩京五品以下官六年一考四品以上自陳著為今
　(故事方靣官三年朝覲一考察兩京堂上官不與至/五品以下十年始一行居官率九載年勞轉遷或服)
　(除改補多不及期給事中許天錫請京官六年一考/察大僚令自陳簡去之命從所請時天錫以内官冗)
　(濫并請考察以定去留其言尢切謂祖宗御内官恩/不泛施法不輕貸二十四監局及在外管事者並有)
　(常員近年諸監局掌印僉事多至三四十人他管事/者無數留都亦然憑陵奢暴蠧蝕民膏第宅連雲田)
　(園遍野膏梁壓于與臺文繡被乎狗馬凡若此類皆/足召變乞敕司禮監㑹内閣考察嚴行澄汰此後或)
　(三年五年一行永為定/制帝善之而不能用也)
召見兵部尚書劉大夏于便殿
　(帝問大夏曰卿前言天下民窮財盡祖宗以來税歛/有常何今日至此對曰正謂不盡有常耳如粤東西)
　(嵗取香藥木材固以萬計他可知矣又問天下軍若/何對曰窮與民等帝曰居有月糧出有行糧何故窮)
　(對曰其帥侵尅且過半安得不窮帝太息曰朕臨御/久乃不知天下軍民困何以為人主遂下詔嚴禁帝)
　(察知大夏方嚴委寄益重左都御史戴珊亦以材見/知每有宣召或專及大夏或兼及珊諸大臣不能與)
　(也帝嘗諭大夏曰臨事輒思召卿又以非卿部事而止/後有當行罷者具掲帖以進大夏頓首曰不敢帝問)
　(何故對曰事之可否外付府部内咨閣臣可也掲帖/滋弊不可為後世法帝然之又嘗問天下何時太平)
　(對曰求冶亦未可太急但用人行政悉與大臣靣議/當而後行久之天下自冶嘗乘間言四方鎮守中官)
　(之害帝問状對曰臣在兩廣見諸文武大吏供億不/能敵一鎮守煩費可知帝曰然祖宗來設此已久安)
　(能遽革第自今必擇其亷者而後用不然則已之大/夏頓首稱善一日大夏與戴珊同侍帝曰時當述職)
　(諸大臣皆杜門如二卿者雖日見客何害䄂出白金/賚之曰少佐爾亷且屬勿廷謝恐為他人忌也珊以)
　(老疾乞骸骨優詔慰留已大夏晏見復代珊請帝曰/彼屬卿言耶主人留客堅客且為强留珊獨不能為)
　(朕留邪且朕以天下事付卿輩猶家人父子今太平/未兆何忍言歸大夏出以告珊珊感泣曰臣死是官)
　(矣/)
和碩入大同指揮鄭瑀戰死
　(是年春韃靼上書請貢許之竟不至時入大同境殺/掠墩軍㳺擊将軍衛勇副總兵黄鎮及都指揮尉景)
　(李敬等分䕶官軍畨上者事竣還㑹和碩方帥衆數/百與瑀戰于焦山衛勇等合兵援之敵衆五千餘忽)
　(集持長刀四靣回擊迨暮敵騎益增至萬餘官軍殊/死戰凡十數合般傷相當瑀戰久力絀猶手刄數人)
　(敵共前支觧之事聞于朝詔延綏及偏頭關守臣急/發兵應援恤瑀等死事如制帝召劉健李東陽謝遷)
　(至暖閣諭曰墩軍我赤子被殺如此即日還京軍一/萬征之健對曰陛下重念赤子宗杜之福京軍恐未)
　(可動東陽曰近韃靼與朶顔相結潮河以北古北口/甚可慮若彼聲東擊西而我軍出大同未免顧彼失)
　(此遂罷議而中官苖逵力勸出師雖健等諫猶疑未/决越三日召問劉大夏曰卿在廣聞苖逵延綏搗巢)
　(功乎對曰臣圍之俘婦稚十數耳頼朝廷威徳全師/以歸不然未可知也帝黙然良久問曰太宗頻出塞)
　(今何不可對曰陛下神武固不後太宗而将令士馬/逺不逺且當時淇國公小違節制舉數十萬衆委沙)
　(漠奈何易言之度今上策惟守耳都御史戴珊亦從/旁賛决帝遽曰微卿曹朕畿誤由是師不果出命侍)
　(郎李燧大理少卿吳一貫通/政司叅議叢蘭往經畧之)質實(焦上在大同府/東一百八十里)
廬山鳴
　(聲如雷次日大風雨平地水丈餘/星子徳安二縣人溺死者無算)質實(廬山在九江/府徳化縣南)
　(與南康府接境星子五代楊吳鎮宋升縣明屬南康/府徳安唐蒲塘塲地五代吳置縣曰徳安明屬九江)
　(府今並/因之)
秋八月置東西衛軍
　(帝欲宿兵近地為左右輔劉大夏言保定設都司統/五衛祖宋意當亦如此請遣操軍萬人為西衛納京)
　(東兵宻雲薊州為東衛報可中官監京營者恚失兵/掲飛語宫門帝以示大夏曰宫門豈外人能至必此)
　(曹不利失兵耳/由是間不行)
九月復置起居注
　(洪武間設起居注後廢至是大僕少卿儲巏言古者/立史官記言記動典至重也臣見陛下宣召羣臣多)
　(係帷幄造滕之言近臣不得與聞史官莫由紀録失/今不圗恐嵗月綿逺傳聞各異事跡無以䆒其始末)
　(乞敕廷臣曽䝉召問者備録呈覽宣付史舘庻幾/聖君言動與無所遺羣臣論説亦以附見報可)
冬十一月罷雲南銀場
　(天順中命中官監銀場于時羅珪徃雲南驟増嵗課/重為民害帝即位後始减二萬兩十三年廵撫李士)
　(實言雲南九銀埸四場礦胍久絶乞免/其課報可及是從廵撫陳金言竟罷之)質實(李士實/字若虗)
　(豐城/人)
貶大理寺少卿吳一貫為嵩明州同知
　(先是㤗寧衛部十餘騎射傷海西貢使故都指揮僉/事張斌以罪廢孫天祥入粟得祖官斌欲胃功起廢)
　(使天祥出闗掩殺他衛三十八人指為射貢使者廵撫/張鼐奏㨗廵按御史王獻臣疑之方移牒駁勘㑹指揮)
　(張茂及子欽與天祥為卻詐為前屯衛文書呈獻臣具/言天祥掩殺狀獻臣以聞未報而獻臣嘗令歩卒𨗳從)
　(遊山為東厰所發被徵以余濓代帝命一貫偕錦衣指/揮楊玉㑹濓勘之盡得其實論斌等死天祥弊于獄天)
　(祥叔父洪屢訟寃帝宻令東厰亷其事還奏所勘皆誣/帝信之欲盡反前獄出東厰掲帖示閣臣命盡逮一貫)
　(等㑹訊闕下劉健言東厰掲帖復争之帝再召見責健/等健對曰卿士大夫言足信帝曰法司㫁獄不當身且)
　(不保言足信乎謝遷曰事當從衆若一二人言安可信/健等又言衆證不可悉逮帝曰此大獄逮千人何恤苟)
　(功罪不明邊臣孰肯効力者健等再四執争見帝色厲/終不敢深言東厰非一貫等既至帝御午門親鞫之欲)
　(抵一貫死閃珪進曰一貫推案不實罪當徒帝不允珪/執如初帝怒命更擬珪終以原擬上謫一貫嵩明州同)
　(知獻臣前己貶上杭丞再貶廣東驛丞濓雲南布政/司照磨茂父子論死而斌免洪得論功帝厲精國治)
　(委任大臣中官勢稍絀惟天祥/天祥事發自東厰廷為所撓馬)質實(前屯衛在今寧/逺州西南一百)
　(三十里本唐瑞州治地明洪武二十二年改置廣寧/前屯衛  本朝康熙二年併入寧逺州嵩明州元初)
　(為府後降州明屬/雲南府今因之)
十二月户部奏是嵗天下戸口之數
　(户凡一千五十萬八千九百三十有五口凡六千一/十萬五千八百三十有五帝以生齒漸繁而户口日)
　(漸就耗損明日二月御奉天門諭部臣議弊政以聞/于是户部言耗損之故有二有因災傷歛重逼迫逃)
　(移者有因懼充軍匠諸役賄里長匿報者若不加招/撫之恩嚴稽察之法則逃移者永無復業之望匿報)
　(者别無清理之術如荆㐮流民尤多宜簡命大臣一/人徃理其他各行省敇撫按等官招撫簡紫若逃避)
　(軍匠等役扶同隐匿者許首報改正違者論罪繼是/以後嵗一稽覈仍令有司輕徭薄征以寛恤之帝從)
　(其議乃命刑部左侍/郎何鑑撫荆襄流民)質實(王世貞弇山堂别集國家/戸口登耗有絶不可信者)
　(如𢎞治十七年口至六千一十萬五千八百三十五/十八年户至一千二百九十七萬二千九百七十四)
　(而正徳元年户僅九百一十五萬一千七百七十三/頓減三百八十二萬一千二百一口僅四千六百八)
　(十萬二千五十減一千三百三十萬三千七百八十/五自是而劉六等亂中原藍鄢等亂楚蜀江廣無處)
　(不被兵而八年以後口却増至六千三百三十餘耳/萬然則有司之造册與户科户部之稽查皆兒戲)
(乙/丑)十八年春正月小王子入寇
　(前年夏召秦紘還理部事紘以老辭去遂虗制府不/命官鎮廵官無統攝邉備竟疏敵知之擁三萬騎圍)
　(靈州分道入花馬池轉掠韋州環縣陷寧夏清水營/帝諭兵部曰清水營堡乃西陲要害寇直入焚抄邉)
　(弛甚矣其令户部侍郎顧佐往理陜西軍餉廵按御/史閲實以聞尋敵以攻靈州不克散掠内地指揮仇)
　(鉞邀其歸路與總/兵官李祥擊走之)質實(仇鉞字廷/威鎮原人)
二月御經筵
　(學士張元禎請講太極周西銘等書帝索觀之喜曰/天生斯人以開朕也元禎清癯長不踰中人其充日)
　(講帝特設/低几聼之)
三月下户部主事李夢陽于錦衣衛獄即釋之
　(帝頗優禮外家皇后弟壽寕侯鶴齡建昌侯延齡並/驕縱多犯法夢陽上書陳二病三害六漸累數千言)
　(末云夀寧侯鶴齡招納無敕罔利賊民勢如翼虎鶴/齡奏辨摘疏中陛下厚張氏語誣夢陽訕母后為張)
　(氏罪當斬后母金夫人復泣訴帝帝不得已下夢陽/錦衣獄帝問劉健曰夢陽言事何若健日小臣狂妄)
　(帝黙然謝遷曰亦心為國耳帝頷之尋即降中㫖宥/出僅奪俸三月金夫人愬不已帝不聼左右知帝䕶)
　(夢陽請無重罪而予杕以洩金夫人憤帝亦不許謂/劉大夏曰若輩欲以杖斃夢陽耳朕寕殺直臣快左)
　(右心乎他日帝遊南宮鶴齡兄弟入侍酒半皇后及/金夫人起更衣因出遊覧帝獨召鶴齡語左右莫聞)
　(也遥見鶴齡免冠首/觸地自是稍斂迹)質實(王世貞史乗攷誤韓邦竒/苑洛雜志言李夢陽劾張)
　(鶴齡有云陛下待張氏者厚矣帝震怒下錦衣獄越/數日帝召劉健議事畢健從容請曰李夢陽不知何)
　(大罪陛下怒之甚也帝曰他無禮直呼皇后為張氏/健頓首曰張氏猶言張家指鶴齡非謂皇后也帝意)
　(觧即命復其官按李夢陽祕録帝出疏示之劉曰此/狂妄小人耳帝黙然祕録李所自記似應不妄李夢)
　(陽字獻吉慶陽人按空同集二病一元氣之病謂士/氣日衰一腹心之病謂内官日横二害一日兵害二)
　(曰民害三曰荘場饑民之害六漸一曰匱之漸二曰/盗之漸三曰壤名器之漸四曰弛法令之漸五曰方)
　(術蠱惑之斬六曰/貴戚驕恣之漸)
夏五月帝崩
　(是月庚寅帝大漸名劉健李東陽謝遷至乾清宫曰/朕承統十有八年今三十六嵗遘疾殆不興故召卿)
　(輩健等皆慰藉帝曰朕自知命也朕守祖宗法度不/敢怠荒天下事重煩卿輩又曰東宫年十五矣未選)
　(婚可急令禮部行之皆應曰諾時司禮太監羅跪榻/下帝曰授遺㫖命就榻前書之執健手曰卿輩輔導)
　(良苦朕備知之東宫年㓜好逸樂卿輩當教之讀書/輔導成徳健等欷戲受命翌日辛夘召太子諭以法)
　(祖用賢/午刻崩)
太子厚照即位
　(是為/武宗)
赦
　(以明年為/正徳元年)
小王子犯宣府總兵張俊敗績
　(禆将張雄穆榮皆戰歿命太監苗逵監督軍務保國/公朱暉為将軍充總兵官右都御史史琳提督軍務)
　(禦之尋召暉等還冬小王/子復犯甘肅闗中皆震動)
秋八月尊皇太后為太皇太后皇后為皇太后
京師滛雨
　(自六月雨至于是月時東宫舊豎劉瑾與馬永成谷/大用魏彬長永邱聚高鳯羅祥等八人俱用事謂之)
　(八黨亦謂之八虎日導帝遊戲由是怠于政事遺詔/中當興罷者悉廢格不行大學士劉健等乃上言陛)
　(下登極詔出中外歡呼相望太平今兩月矣未聞汰/冗員㡬何省冗廢㡬何詔書所載徒為空文此陰陽)
　(所以失調雨暘所以不若也如監局倉庫城門及四/方守備内臣增置數倍朝廷飬軍匠費鉅萬計僅足)
　(供其役使寕可不汰文武臣曠職僨事虗麋廩禄者/寕可不黜畫史工匠濫受官職者多至數百人寕可)
　(不罷内承運庫累嵗支銀數百餘萬初無文簿司鑰/庫貯銀數百萬未知有無寧可不勾校至如放遣先)
　(朝宫人縱内苑珍禽竒獸皆新政所當先而陛下悉/牽制不行無以慰四海之望帝雖温詔答之而左右)
　(宦豎日恣増益日益衆每帝出帶刀被甲擁駕後内/府諸監局僉書多者至百數十人光禄日供驟益數)
　(倍健等極陳其弊請/勤政講學報聞而已)質實(司鑰庫在西安門襄十庫/之西劉瑾興平人本談氏)
　(子依中官劉姓以進冐其姓武宗/即位掌鐘鼔司張永保定新城人)
冬十月葬泰陵
　(謚曰逹天明道純誠中正聖文神/武至仁大徳敬皇帝廟號考宗)質實(泰陵在昌平/州筆架山東)
　(南/)
　　(明史贊曰明有天下傳世十六太祖成祖而外可/稱者仁宗宣宗孝宗而已仁宣之際國勢初張綱)
　　(紀修立淳樸未漓至成化以來號為太平無事而/晏安則易耽怠玩富盛則漸啟驕奢孝宗獨能恭)
　　(儉有制勤政愛民兢兢于保㤗持盈之道用使朝/序清寧民物康阜易曰無平不陂無徃不復艱貞)
　　(无咎知此道者/其惟孝宗乎)
十一月命太監韋興分守湖廣
　(興自成化末得罪久廢至是夤縁出守科道官言詔/革天下鎮守内官非舊額者墨猶未乾乃復遣興無)
　(以示天下信尚書劉大/夏等再三執争皆不聼)
　
　
　
　
　
　
　
　
　
　
　
　
　
　
　
御定資治通鑑綱目三編卷十七
欽定四庫全書
御定資治通鑑綱目三編卷十八
　(起丙寅明武宗正徳元年/盡癸酉明武宗正徳八年)凡八年
(丙/寅)武宗毅皇帝正徳元年春二月大學士劉健等乞罷
不許
　(吏戸兵三部及都察院各有疏言事為宦官所撓傳/示帝意令閣臣調㫖健等不奉命别擬以奏帝不聴)
　(健等力諫謂奸商壞亂鹽政武臣負罪玩法北征將/士無功授官御用監書篆濫用匪人皆宜痛抑今陛)
　(下不信大臣而信羣小欲以一二人私恩壞百年舊/制臣等豈敢苟從所擬四疏謹以原擬封進不報居)
　(數日又言比為鹽法賞功諸事極陳利害拱俟數日/未奉玉音若以臣等言是宜賜施行所言非邪亦當)
　(明加斥責乃留中不報視之若無政出多門咎歸臣/等宋儒朱喜有言一日立乎其位則一日業乎其官)
　(一日不得乎其官則一日不敢居乎其位伏乞聖明/矜察特賜退休帝優㫖慰留之疏仍不下又數日厯)
　(數政令十失指斥貴戚近倖尤切因再申前請帝不/得已始下前疏今所司詳議健等知志終不行各上)
　(章乞骸骨帝不許既而所司議上一如健/等指帝勉從之由是諸失利者咸切齒)
夏四月罷吏部尚書馬文升以焦芳代之
　(初文升承遺詔請汰傳奉官七百六十三人命留太/僕卿李綸等十七人餘盡汰之既而中官王瑞復請)
　(用新汰者七人文升持不可給事中安奎剌得瑞納/賄狀劾之瑞恚誣文升抗㫖更下廷議皆是文升帝)
　(終不聽文升因乞歸不許是時朝政已移于中官文/升日懐去志㑹两廣缺總督推兵部侍郎熊繡可任)
　(繡不欲出外頗怏怏其同鄉御史何天衢劾文升徇/私文升連疏乞休去芳粗鄙無學識好嫚罵劉健謝)
　(遷諸正人皆惡之芳既積忤廷臣乃深結閹宦以干/進帝初即位廷議以國用不足勸上莭儉芳知左右)
　(有竊聴者大言曰庶民家尚須用度何况縣官諺云/無錢揀故紙今天下多逋租匿稅不是檢索而但云)
　(損上何也帝聞大喜㑹/文升去遂代為尚書)質實(焦芳泌陽人安奎趙州/人熊繡字汝明道川人)
五月兵部尚書劉大夏罷
　(先是孝宗遺命撤鎮守中官非額設者大夏議撤二/十四人又奏減皇城京城守視中官皆不納頃之列)
　(上傳奉武臣當汰者六百八十二人報可大漢將軍/薛福敬等四十八人亦當奪官福敬故不入侍以激)
　(帝怒帝遽命復之而責兵部對狀欲加罪中官寗瑾/頓首曰此先帝意陛下列之登極詔書不宜罪帝意)
　(乃解已復言鎮守中官如江西董讓薊州劉瑯陜西/劉雲山東朱雲貪殘尤甚乞按治帝不悦大夏自知)
　(言不見用遂連疏乞歸許之給事中王珝張/禬上章請留大夏吏部亦請如珝禬言不報)　質實(明/兵)
　(志府軍前衞及旗手等十二衛各有帶刀官錦衣所/𨽻將軍初名天武後改稱大漠將軍凡干五百人王)
　(珝永平人張/襘平谷人)
六月大風雨壊郊壇獸瓦
　(帝諭羣臣修省劉健李東陽謝遷上言比來免朝太/多奏事漸晚遊戯漸廣經筵日講直命停止不知陛)
　(下宫中復有何事急于此者夫濫賞妄費非所以崇/儉徳彈射釣獵非所以養仁心鷹犬狐免不可育于)
　(朝廷弓矢甲胃不可施于宫禁今聖學乆曠正人不/親直言不聞下情不達而此數者雜交于前臣不勝)
　(憂懼疏/入報聞)
秋七月彗星見
　(是月二十三日庚子夜也前十一日己丑夜有星見/紫徵西蕃外如彈丸色蒼白越數日有微芒見參井)
　(間漸長二尺如帚西北至文昌至是彗星亦見光流/東南長三尺越三日長五尺許掃下台入太微垣時)
　(八黨竊柄朝政日非而災異迭見于是南京御史陸/崑偕同官上疏極諌曰自古宦豎欲擅主權必先蠱)
　(其心志如趙高勸二世嚴刑肆志以極耳目之娯仇/士良教其黨以奢靡𨗳君勿使親近儒生知前代興)
　(亡之故其君惑之卒皆受禍陛下嗣位以來天下顒/然望治乃未幾寵倖閹寺顛覆典刑太監馬永成魏)
　(彬劉漢傳興羅祥谷大用輩共為䝉蔽日事宴遊上/干天和災祲數告廷臣屢諫未䝉省納若輩必謂宫)
　(中行樂何關治亂此正奸人蒙君之故術也陛下廣/殿細旃豈知小民窮簷蔀屋風雨之不庇錦衣玉食)
　(豈知小民祁寒暑雨凍餒之弗堪馳騁宴樂豈知小/民疾首蹙額赴訴之無路日者雷震郊壇彗出紫徵)
　(夏秋亢旱江南米價翔貴京城賊盗横行可恣情縱/欲不一顧念乎伏望側身修行屏求成輩以絶亂源)
　(委任大臣務學親政以/還至治疏入帝不省)質實(紫徵西蕃紫宫垣十五/星其西蕃七東蕃八參)
　(井西方參十星主斬刈又為天獄主殺伐又主權衡/所以平理也南方東井八星天之南門黄道所經天)
　(之亭候主水衡事法令所取平也下台三台六星兩/兩而居起文昌列抵太徵西近文昌二星曰上台次)
　(二星曰中台東二星曰下台太微天子廷也五帝之/座也十二諸侯府也具見晉書天文志陸崑字如玉)
　(歸安/人)
八月立皇后夏氏
　(初帝將大婚詔取太倉銀四十萬御史趙佑言左右/以婚禮為名將肆無厭之欲計臣懼禍而不敢阻閣)
　(臣避怨而不敢争用如泥沙坐致耗國不幸興師遘/饑饉將何以為計哉後户部尚書韓文亦以為言乃)
　(得減四/之一)質實(武宗孝静皇后夏氏上元/人趙佑字汝翼䨇流人)
九月命太監崔杲王瓚監南京織造
　(杲等乞鹽萬二千引所司執奏給事中陶諧御史杜/旻邵清楊儀等先後諫健等亦言不可帝召健等至)
　(煖閣面議頗有所詰問健等皆以正對帝不能難最/後正色曰天下事豈皆内官所壊朝臣壊事者十常)
　(六七先生輩亦知之因命鹽引悉如杲請健等退再/上章言不可帝自愧失言乃俞健等所奏于是中外)
　(咸悦謂帝庶/幾改過矣)質實(陶諧字世和㑹稽人杜旻山陽人/邵清字士連江寧人楊儀永夀人)
冬十月以劉瑾掌司禮監罷華葢殿大學士劉健武英
殿大學士謝遷
　(瑾以内官監兼督團營帝漸信用日與馬永成等進/鷹犬歌舞角觗之戯𨗳帝佚遊又勸帝令鎮守内臣)
　(各進萬金奏置皇荘増至二百餘所畿内大擾健等/謀去瑾永成諸人㑹給事中陶諧御史趙佑等交章)
　(論劾章下閣議健等持之甚力欽天監五官監侯楊/源亦因星變陳言乞親元老斥寵倖帝意頗動而不)
　(能斷也先是户部尚書韓文以八黨用事每朝退與/僚屬言輒泣下郎中李夢陽進曰公泣何為比諫官)
　(疏劾諸閹執政符甚力公誠乃此時率大臣固争去/八人易易耳文毅然改容曰善縱事弗濟吾年足死)
　(矣不死不足報國即令夢陽草疏既具文讀而刪之/遂率諸大臣状關以上畧曰伏覩近日朝政益非號)
　(令失當中外皆言太監馬永成谷大用張永羅祥魏/彬邱聚劉瑾髙鳯等造作巧偽淫蕩上心擊毬走馬)
　(放鷹逐犬俳優雜劇錯陳于前至導萬乘輿外人交/易押暱媟褻無復禮體日遊不足夜以繼之勞耗精)
　(神虧損志徳此輩細人惟知蠱惑君上以便己私而/不思皇天春命祖宗大業皆在陛下一身萬一遊宴)
　(損神起居失節雖虀粉若輩何補于事竊觀前古閹/宦誤國為禍尤烈漢十常侍唐甘露之變其明騐也)
　(令永成等罪惡既著若縱不治將來益無忌憚必患/在社稷伏望陛下奮乾剛割私愛上告兩宫下諭百)
　(僚明正典刑潜銷禍亂之階永保靈長之祚疏入帝/驚泣不食乃遣司禮中官李榮王岳等至閣議一日)
　(三反欲安置之南京遷欲逆誅之以為處之未盡健/推案哭曰先帝臨崩執老臣手付以大事今陵土未)
　(乾使若輩敗壊至此臣死何面目見先帝健遷聲色/俱厲惟李東陽語少綏王岳者素剛直嫉邪慨然曰)
　(閣議是具以健等言白帝明日忽有㫖召諸大臣入/至左順門健迎謂曰事垂濟公等第堅持尚書許進)
　(曰過激恐生變健不應有頃李榮手諸大臣疏曰有/㫖問諸先生諸先生言良是第奴儕事上久不忍即)
　(置理幸少寛之上自處耳衆相顧莫言韓文乃抗聲/數八人罪侍郎王鏊助之曰八人不去亂本不除榮)
　(曰上非不知苐欲少寛之耳鏊直言曰設上不處奈/何榮曰榮頸有鐵裏耳敢壊國事遂退健約文及諸)
　(九卿詰朝伏闕西争王岳從中應之因誅瑾等焦芳/聞之馳告瑾瑾乃率永成等夜伏帝前環泣以首觸)
　(地曰微上恩奴儕磔餧狗矣帝色動瑾進曰害奴儕/者王岳也帝曰何故瑾曰岳結閣臣欲制上出入故)
　(先去所忌耳且鷹犬何損萬㡬若司禮監得人左班/官安敢如此帝大怒立收岳命瑾掌司禮監永成大)
　(用掌東西厰各分據要地及旦諸臣入朝將伏闕知/事已中變于是徤東陽遷俱上章求去瑾矯㫖聼健)
　(遷歸而獨留東陽岳充南京净軍追殺之于途于是/中外大權悉歸于瑾矣健遷瀕行東陽祖餞泣下健)
　(正色曰何哭為使當日多出一/語與我輩同去矣東陽哩然)質實(王鏊字濟/之吳縣人)
以焦芳為文淵閣大學士吏部左侍郎王鏊兼翰林學
士入内閣預機務
　(初許進輩以年資推芳入吏部劉健不悦曰老夫不/乆歸田此座即焦有恐諸公俱受其害耳及是果附)
　(劉瑾謀炳政而廷議獨推鏊瑾迫公論令鏊與芳同/入閣芳在閣裁閣章奏一阿瑾意鏊雖持正不能與)
　(抗事有不可與李東陽彌縫其間多所補救東陽雖/為首輔嘗委蛇避禍芳嫉其位在已上日夕搆之于)
　(瑾㑹通鑑纂要成瑾以謄寫不謹欲因是為東陽罪/東陽大窘芳為解乃止除謄録官數人名東陽得無)
　(事/)質實(厯代通鑑纂要凡九十二卷是書修于孝宗/時芳未嘗為總裁官至是命文華殿改謄芳)
　(遂列名其間及進呈書辦官張駿/等皆擢秩裝潢匠役亦悉授官)
給事中劉􁈙吕翀請留劉健謝遷不報尋杖􁈙翀及南
京給事中戴銑御史薄彦徽等于廷並斥之
　(健遷既去位蒞翀抗章請留言二臣不可聼去者有/五孔子稱孟荘子之孝以不改父之臣為難二臣皆)
　(先帝所簡以遺陛下今陵土未乾無故罷遣何以慰/在天之靈不可一也二臣雖以老疾辭實由言違計)
　(沮不得其職而去陛下聽之亦以不善將順非實有/意優老也在二臣得去就之義在陛下有棄老成之)
　(嫌不可二也今民窮財殫府藏虚罄水旱盜賊星象/草木之變迭見雜出萬一禍生不測國無老成誰與)
　(共事不可三也自古剛正者難容柔順者易合二臣/既去則柔順之人必進將一聽陛下所為非國家之)
　(福不可四也書曰無遺壽耉健等諳練有素非新進/可侔今同日去國天下後世將謂陛下喜新進而厭)
　(舊人不可五也帝不聽先是給事中艾洪劾中官髙/鳯姪得林營掌錦衣衛諸疏傳至南京為協同守偹)
　(武靖伯趙承慶所得應天尹陸珩録以示諸僚兵部/尚書林瀚聞而太息于是銑彦徽率諸科道官合疏)
　(言元老不可去宦䜿不可任劉瑾等激帝怒盡逮之/并菃翀洪俱予杖削籍詞連承慶瀚珩亦皆得譴兵)
　(部主事王守仁論救銑等廷杖四十謫龍場驛丞時/南京御史蔣欽與銑等同被罪出獄甫三日欽獨具)
　(疏劾瑾言劉瑾小䜿子耳陛下親以腹心寄以耳目/待以股肱殊不知瑾為悖逆之徒蠧國之賊竊柄弄)
　(權萬民失望愁嘆之聲動徹天地幸聽臣言急誅瑾/以謝天下然後殺臣以謝瑾疏入再杖三十繫獄越)
　(三日復具疏請殺瑾且言陛下不殺此賊當先殺臣/使臣得與龍逄比干同遊地下臣誠不願與此賊並)
　(生言尤激切既/入復杖三十)質實(龍塲驛在貴陽府修文縣治今/廢劉􁈙字惟馨涪人吕翀江西)
　(永豐人戴銑字寳之婺源人薄彦徽陽曲人艾洪濵/州人陸珩歸安人王守仁字伯安餘姚人蔣欽字子)
　(修常熱人欽屬草時燈下微聞鬼聲欽念疏上必掇/異禍此必先人之靈欲寢此奏因正衣冠立曰果先)
　(人盍厲聲以告言未已聲出壁間益悽愴欽歎曰業/已委身義不得緘嘿負國為先人羞遂奮筆曰死即)
　(死此槀不可易也聲遂/止杖後三日卒于獄)
十一月削戸部尚書韓文職
　(劉瑾恨文甚日令人伺文遇不得及是有以偽銀輸/内庫者遂以為文罪詔降一級致仕給事中徐昻疏)
　(救中㫖責其黨䕶遂落文職并除昻名文出都門乗/一騾宿野店而去瑾又憾李夢陽代文草疏矯㫖謫)
　(山西布政司經歴勒致仕既而瑾復據/他事下夢陽獄將殺之賴康海救得免)質實(徐昻㤗/興人康)
　(海字徳涵武功人與李夢陽素以詩文相倡和夢陽/在獄書片紙出曰對山救我對山者海别號也海與)
　(瑾同鄉瑾前招致之海不肯往因夢陽故遂謁瑾瑾/大喜為倒屣逆海因詭詞説之夢陽遂得釋後瑾敗)
　(海坐黨落職而夢陽起為江西提學副使復以與廵/按御史江萬實相訐奏罷官乆之乃卒夢陽才思雄)
　(鷙言文必秦漢詩必盛唐與海及何景明徐禎卿邊/貢王九思王廷相號七才子皆以詩名當世迨嘉靖)
　(朝李攀龍王世貞出復奉以為宗天下推李何王李/為四大家無不争效其體云江萬實大竹人何景明)
　(字仲黙信陽人徐禎卿字昌穀吳縣人邊貢字廷實/歴城人王九思字敬夫鄠人王廷相字子衡儀封人)
　(李攀龍字于鱗歴城人/王世貞字元羙太倉人)
十二月除曲阜孔氏田賦
罷工部尚書楊守隨左都御史張敷華
　(韓文等既逐守隨憤甚乃上章極論之曰陛下嗣位/以來左右近臣不能祗承徳意盡取先朝良法而更)
　(張之盡誣先朝碩輔而剗汰之天下嗷嗷莫措手足/内臣劉瑾等八人奸險佞巧誣罔恣肆而瑾尤甚日)
　(以荒縱𨗳陛下禁内鼓鉦震于逺邇宫中火礟聲徹/書夜淆雜尊卑陵夷貴賤引車騎而供執鞭之役列)
　(市肆而親商賈之為致陛下日高未朝漏盡不寢此/數人者方且竊攬威權詐傳詔㫖放逐大臣刑誅臺)
　(諫邀阻封章廣納貨賂傳奉冗員多至千百招募武/勇収及孩童紫綬金貂盡予爪牙之士蟒衣玉帯濫)
　(授心腹之人附已者進官忤意者禠職内外臣僚但/知畏瑾不知畏陛下夫太阿之柄不可授人今陛下)
　(于兵刑財賦之區機務根本之地悉以委之或掌團/營或主兩厰或典司禮或督倉塲大權在手彼復何)
　(憚于是大行殺戮廣肆誅求府庫竭于上財力殫于/下武勇疲于邊上下胥讒神人共憤伏望大奮乾剛)
　(立寘此曹重典逺鍳延熹之失毋使臣蹈蕃武已覆/之轍疏入瑾憾甚至除夕朝罷忽傳㫖與張敷華俱)
　(致仕敷華當廷臣請去瑾等時獨抗/疏論列語尤切至故瑾亦深銜之)質實(張敷華字/公實安福)
　(人/)
(丁/卯)二年春正月乙亥朔日有食之
二月下御史王良臣王時中于獄
　(良臣奉命清軍江西聞戴銑等彼逮馳疏救逮下鎮/撫司獄杖三十斥為民時中出按宣大所黜貪汙者)
　(甚衆瑾聞之怒亦逮下獄荷重校于都察院門時中/病甚其妻徃者遇都御史劉字哭且詬宇不得已言)
　(于瑾釋之謪/戍鐵嶺衞)質實(玉良臣陳州人王時中字道夫黄/縣人初時中為鄢陵知縣最有聲)
　(嘗出郊旋風擁馬首時中曰寃氣也跡得屍眢井乃/婦與所私者殺之遂伏辜劉宇字至大釣州人也)
三月太監劉瑾矯詔榜奸黨于朝堂
　(劉健謝遷雖去瑾憾不已矯詔列健遷及尚書韓文/揚守随林瀚都御史張敷華郎中李夢陽主事王守)
　(仁王綸孫磐黄昭檢討劉瑞給事中湯禮敬陳霆徐/昻陶諧劉􁈙艾洪吕翀任惠李光翰戴銑徐蕃牧相)
　(徐暹張良弼葛嵩趙士賢御史陳琳貢安甫史良佐/曺閔王宏任諾李熙王蕃葛浩陸崑張鳴鳯蕭乾元)
　(姚學禮黄昭道蔣欽薄彦徽潘鏜王良臣趙佑何天/衢徐珏楊璋熊卓朱廷聲劉玉等五十三人為奸黨)
　(榜示朝堂召羣臣跪金水橋南宣戒之先是鞫獄時/獨任諾王蕃抵不與知雖仍列五十三人之數識者)
　(耻道/其名)質實(王綸開州人黄昭江隂人劉瑞内江人湯/禮敬字仁甫丹徒人陳霆徳清人任恵灤)
　(州人李光翰新鄉人徐蕃㤗州人牧相餘姚人徐暹/張良弼皆歴城人葛嵩字鍾甫無錫人趙士賢石首)
　(人陳琳字玉疇甫田人貢安甫字充仁史良佐字禹/臣皆江隂人曹閔上海人王宏六合人任諾史未詳)
　(其里籍明實録作任訥李熙上元人王蕃灤州人葛/浩字天洪上虞人張鳴鳯清平人蕭乾元萬安人姚)
　(學禮巴縣人家京師黄昭道平江人潘鏜字宗節六/合人何天衢道州人徐玨字用礪江夏人楊璋孝感)
　(人熊卓豐城人朱廷聲字克諧/進賢人劉玉字咸栗萬安人)
敕各鎮守太監預刑名政事
　(後劉瑾誅從兵部言/乃令繳敕悉如舊制)
　　發明(紀綱法度自天子出百僚庶尹奉職宣化而/已何預之可云而况乎中官且以内臣出而)
　　(鎮守即無詔諭亦斷無不干預刑名政事者此漏/巵濫觹必至之勢也今復寵之綸綧重以責成若)
　　(輩更何所顧忌耶依古以來閹寺擅權亂政之事/史不絶書然欲明目張膽盡許其攬與朝政而仍)
　　(得藉口奉勅以恣行其私臆則未有至於此極者/説者謂是時中㫖皆出自劉瑾疑即瑾之欲其同)
　　(類分擅天下之柄而乃有是敕武宗幾/若㒺聞知者洵若是也亦可慨矣夫)
夏五月度僧道四萬人
復寧王宸濠䕶衛
　(初寧靖王奠培以私獻惠二王官人逼内宫熊壁自/盡華䕶衛再傳至宸濠輕佻無威儀而善以文行自)
　(餙術士李自然李日芳妄言其有異表又謂城東南/有天子氣宸濠喜時時詗朝中事聞謗言輙喜或言)
　(帝明聖朝廷治即怒至是賄/劉瑾請復所奪䕶衛竟許之)質實(宸濠寧獻王權五/世孫惠王盤烒曾)
　(孫/)
六月逮前總制三邊都御史楊一清下獄尋釋之
　(先是一清廵撫陜西以秦紘後總制罷不設三邉有/警不相援患無所統攝請遣大臣兼領之劉大夏以)
　(一清才即奏任為總制一清乃建議修邊言花馬池/至靈州地勢平衍冦每從此毁墻入則固原慶陽平)
　(涼鞏昌皆受忠成化時寧夏廵撫徐廷璋築邊牆綿/亘二百餘里在延綏者余子俊修之甚固後邉傋踈)
　(牆塹日夷𢎞治末總制秦絃治塹七百里謂可無患/不一二年冦復深入是紘所修不足捍敵臣以為防)
　(邊之䇿大要有四修濬牆塹以固邉防増設衛所以/壯邉兵經理靈夏以安内附整餙韋州以遏外侵因)
　(條其便宜以延綏安邊營石澇池至定邊營百六十/三里平衍宜牆者百三十一里險崖峻阜可剷削者)
　(三十二里宜為墩臺連接横城以北黄河南岸有墩/三十六宜修復帝可其議為特發帑金數十萬工方)
　(興而瑾憾一清不附已一清遂引疾歸其成者僅四/十里至是瑾誣一清破冐邊費逮下錦衣獄大學士)
　(李東陽王鏊論救乃得釋已而瑾托言邊倉芻粟多/朽腐矯㫖逮各省廵撫及管糧郎中下獄一清復坐)
　(是先後罰/米六百石)質實(石澇池在今榆林衛西定邉營在今/榆林府西六百六十里横城堡在清)
　(水營西北八十里榆林志黄河自横城堡西折而北/逕三受降城南至廢東勝州西折而南入府谷縣界)
　(楊一清字應寧安/寧州人徙居丹徒)
秋八月作豹房
　(帝為羣閹蠱惑乃于西莘門别構院籞築宫殿而造/宻室于两廂勾速櫛列謂之豹房初帝令内侍仿設)
　(㕓肆身衣估人衣與貿易持簿筭喧訽不相下更令/作市正調和之擁至廊下家廊下家者中官于永巷)
　(所張酒肆也坐當壚婦其中帝至雜出牽衣螽簇而/入醉即宿其處楊守随疏所謂親商賈之為者以此)
　(至是既作豹房朝夕處其中稱之日新宅日召教坊/樂工入新宅承應义之樂工愬言樂户在外府多有)
　(今獨居京師者承應不均遂敕禮部檄取河間諸府/樂戸精技業者遣送教坊人日以百計于時羣小見)
　(幸者皆集/于豹房矣)
冬十月太監劉瑾矯㫖杖戍欽天監五官監候楊源道
死
　(源以霾霧時作言此衆邪之氣隂冐于陽臣欺其君/小人擅權下將叛上引譬甚切劉瑾怒矯㫖杖三十)
　(釋之源又言占得火星入太徵垣帝座前或東或西/徃來不一乞収攬政柄思患豫防蓋專指瑾也瑾大)
　(怒召而叱之曰若何官亦學為忠臣源厲聲曰官大/小異忠一也矯㫖又杕六十謫戍肅州在道以創卒)
　(初源父宣在天順初以忠諫名天下及/是源以小臣抗節尤為士論所重云)質實(楊源字/本清豐)
　(城/人)
以楊廷和為户部尚書兼文淵閣大學士預機務
　(廷和先為詹事附經義指斥近倖劉瑾惡之傳㫖改/南京吏部侍郎尋遷南京户部尚書及是帝問楊學)
　(士何在瑾以南京/户部對乃召入閣)質實(楊廷和字介/夫新都人)
(戊/辰)三年春正月大計外吏太監劉瑾以中㫖黜翰林學
士吳儼御史楊南金
　(儼家多貲瑾遣人求金啗以美官儼峻拒瑾怒南京/素清鯁都御史劉宇惡其不阿已笞辱之南金憤甚)
　(告疾去宇讒于瑾瑾亦怒之時方考察朝覲官瑾忽/批奏尾勒儼致仕黜南金為民初瑾每奏事必伺帝)
　(為戯弄時帝厭之即揮去曰吾用若何事乃溷我自/此大小事瑾皆專决不復白帝及是奏出中外莫不)
　(駭異瑾不學批荅章奏皆持歸私第與妹壻禮部司/務孫總松江市儈張文冕相叅决聰文冕不能文辭)
　(率鄙冗焦芳為潤色之已而瑾威權日甚内外章奏/先具紅掲投瑾號紅本然後上通政司號白本皆稱)
　(劉太監而不名都察院奏讞誤名瑾瑾怒甚屠滽率/屬跪謝乃已公侯勲戚以下莫敢鈞禮毎私謁相率)
　(跪拜其熏/灼如此)質實(吳儼字克温宜興/人楊南金鄧川人)
夏四月前太子太保吏部尚書王恕卒
　(恕敭厯中外五十餘年剛正清嚴始終一致所引薦/耿裕彭韶何喬新周經李敏張悦倪岳劉大夏戴珊)
　(張懋等皆一時名臣他賢才乆廢草澤者拔擢之恐/後𢎞治十八年間衆正盈朝職業修理號為極盛者)
　(恕力也帝嗣位遣行人齎敕存問賚羊酒益廪𨽻且/諭以讜論無隠恕陳國家數事帝優詔報之至是卒)
　(年九十三訃聞輟朝贈特/進左柱國太師諡端毅)
六月太監劉瑾執朝官三百餘人下獄
　(午朝退有遣匿名書于御道數瑾罪者瑾矯㫖召百/官跪奉天門下頃之令堂上官起瑾出立門左翰林)
　(跪白于瑾亦令起御史寗杲訴曰某等素知法度豈/敢為此此或新進士所為瑾曰與新進士何預繇若)
　(輩壊朝廷事吾整治之遂懐怨望若輩豈未聞太祖/法耶是日酷暑太監李榮乘瑾入以氷瓜㗖羣臣曰)
　(君等且起比瑾出榮曰來矣速就跪瑾瞥見之怒太/監黄偉憤甚謂諸臣曰書所言皆為國為民事挺身)
　(自承雖死不失為好男子奈何枉累他人瑾怒曰匿/名書罪已當死况寘之御道是何好男子耶即日逐)
　(偉南京勒榮閒住及日暮盡收下錦衣獄凡三百餘/人明日大學士李東陽等力救瑾亦亷知其同類所)
　(為衆獲免而主事何釴等三人已暍死時瑾恣行凶/暴嘗以尚寳司卿崔璿副使姚祥郎中張瑋違制乗)
　(肩輿荷重校幾死亦賴東陽等申敕始/釋而戍之其他庶官以荷校死者甚衆)質實(寗杲蓬/萊人崔)
　(璿里貫無攷按雷禮列卿記璿于正徳元年任尚/尚寳司卿姚祥歸善人張瑋字嘉玉蘓州衞人)
　　發明(瑾因匿名書数已罪敢于矯旨召百官長跪/甚至有署甚暍死者瑾之横至此極矣向非)
　　(亷知其同類所為則此下獄之三百餘人遭其慘/毒當更有不可言者觀其書不出于外人而即出)
　　(于其儕黨益信衆怨所歸人心不昧雖若輩亦知/其為法所不容而武宗乃恣其所為而不之覺可)
　　(謂好惡與人殊矣至翰林官怵于凶燄竟至跪白/乞憐而寗杲身為御史脂韋其辭以訴且欲嫁禍)
　　(于新進士尤為可鄙轉不若黄偉数言/猶能抗直何士氣之委靡一至于此哉)
秋八月立内厰
　(時東西厰緝事人四出江西南康民呉登顯等端午/競渡造龍舟捕之籍其家偏州下邑因見華衣怒馬)
　(作京師語者輒相驚告官司密賂之以求免禍道路/惶懼人不貼蓆劉瑾意猶未逞復立内厰自領之尤)
　(酷烈中人以徽法無得全者凡所逮捕一家犯鄰里/皆坐或瞰河居者以河外居民坐之屡起大獄寃號)
　(相屬矯㫖悉逐京師客傭命寡婦盡嫁/喪不塟者焚之于是輦下且􁁦洶矣)
太監劉瑾創罰米法
　(瑾憾前尚書韓文甚捃摭萬端㑹戸部偶遺故籍欲/以為文罪屬尚書顧佐上其事委咎于文佐不可奪)
　(佐俸三月聽致仕去而逮文及侍郎張縉下錦衣獄/数月始釋詗知文亷家素貧因創罰米法以困之罰)
　(文千石輸大同縉五百石輸宣府尋又假他故罰罰/文米再家業蕩然自是朝官忤瑾者悉誣以舊事)
　(米輸邊刻期完納稍緩輒罪之時雍㤗自操江擢南/京户部尚書瑾怒㤗與已同鄉不通問擢任甫四日)
　(即令致仕謂吏部尚書許進私㤗削其籍追斥前尚/書馬文升劉大夏及給事中趙士賢御史張津等為)
　(民其他罰米者五十餘人皆嘗薦㤗者瑾日以朘削/為事索廵鹽官賄不當意責令補償商課追論及前)
　(任者御史彭程嘗于孝宗時廵両浙鹽乆物故家止/遺一孫女罄産不足償則並女鬻之行道皆為流涕)
　質實(雍㤗字世隆陜西咸寧/人張津字廣漢博羅人)
九月逮前兵部尚書劉大夏下獄戍肅州
　(初孝宗時大夏在兵部劉宇為大同廵撫宇私市善/焉賂遺權要大夏于宴見時為孝宗言之宇聞深憾)
　(大夏及是與焦芳譖于劉瑾曰籍大夏家可當邊費/十二遂假田州土官岑猛事逮繫錦衣獄岑猛于孝)
　(宗時與思恩土官岑濬相仇殺濬尋伏誅大夏議以/思恩田州俱設流官猛世濟兇惡宜降千户徙之福)
　(建而猛逗遛不肯行及是納賄于瑾求復故地瑾許/之遂興是獄欲坐大夏激變論死閣臣王鏊曰岑氏)
　(未叛何名激變都御史屠滽亦言劉尚書無死法瑾/謾罵曰即不死可無戍耶瑾亦詗大夏家實貧乃坐)
　(戍極邊初擬廣西芳曰是送之歸也遂改肅州大夏/年已七十三徒步荷戈至大明門下叩首而去觀者)
　(嘆息泣下大夏至戍所遇團操輒就伍所司固辭大/夏曰軍固當役也瑾猶摭事罰米輸塞下者再後遇)
　(赦歸及瑾誅/復原官致仕)
冬十月振湖廣河南饑
　(遣南京工部右侍郎畢亨兼僉都御史徃/監振事是年南京鳯陽府皆饑亦命振之)
(己/巳)四年春二月黜前大學士劉健謝遷為民
　(初健遷在内閣時詔天下舉懐才抱徳之士至是浙/江大吏以餘姚周禮徐子元許龍上虞徐文彪四人)
　(應詔劉瑾焦芳方日偵察健遷過無所得遂以禮等/皆遷同鄉而草詔由健欲用此為二人罪矯㫖為天)
　(下至大豈無應詔者何餘姚處士之多耶乃下禮等/鎮撫司獄屬主者周内入健遷欲遂逮二人籍其家)
　(東陽力解芳從旁厲聲曰縱輕貸亦當除名㫖下果/如芳言禮等咸戍邊尚書劉宇復劾兩司以下訪舉)
　(失實皆罰米輸塞下且榜禁餘姚人不得選京官是/年十二月都給事中李憲復請奪健遷及尚書馬文)
　(升劉大夏韓文許進署誥命詔并追還所賜玉帯服/物同時奪誥命者六百七十五人希瑾芳之㫖也時)
　(芳附瑾勢日逞私憾芳先以尹旻黨被謫疑出彭華/意銜江西人次骨尋有滿剌加使臣亞劉夲者故江)
　(西萬安人本姓蕭名明舉逃罪至海外依滿剌加與/其國人端亞智等來朝既而謀入浡泥國索寶物且)
　(殺亞智等事聞方下所司劾奏芳即署其尾曰江西/土俗故多玩法如李孜省彭華尹直等素被物議宜)
　(裁減解額十五名通籍者勿選京職著為令且言王/安石禍宋吳澄仕元宜榜其罪使他日毋得濫用江)
　(西人楊廷和解之曰以一奸民波及一方既裁解額/矣宋元人物亦欲併案耶乃止芳深惡南人雖論古)
　(人亦必詆南譽北嘗作南人不可為相圖進瑾其總/裁孝宗實録若何喬新彭韶謝遷皆肆誣詆自喜曰)
　(今朝廷之上誰如我直者芳欲自私其鄉人以劉瑾/乃陜西人諷給事中趙鐸奏言鄉試額不均遂票㫖)
　(増陜西額為百以媚瑾増其鄉河南為九十五並及/山東西俱増至九十其徇私變法類如此瑾芳敗皆)
　(復舊/制)質實(徐姚秦縣元升州明復為縣上虞秦縣隋/廢唐復置明與餘姚並屬紹興府萬安宋)
　(縣明屬吉安府今俱因之浡泥在西南海中自占城/四十日可至初屬爪哇後屬暹羅周禮字徳恭著有)
　(續綱目發明李憲岐/山人趙鐸曲沃人)
命給事中張禬等勾稽天下錢糧
　(先是諸司官朝覲至京畏瑾虐焰恐罹禍各歛金賂/瑾毎省至二萬餘徃往貸于京師富豪復任後倍償)
　(之名曰京債上下交征恬不為異瑾私人張練見瑾/急賄天下怨刺骨因乘間説曰公亦知賄入所自乎)
　(非盗官帑即剝小民彼借公名自厚入公者未十一/而怨悉歸公何以謝天下瑾大然之乃分遣襘等十)
　(四人盤察南北直𨽻各行省錢糧蓋欲掩其跡也而下/御史胡節按山東還猶循故事厚遺瑾瑾發之捕節)
　(獄少監李宣侍郎張鬻指揮同知張良醵白金二萬/為餽瑾納金于官按三人罪其他因賄得罪者甚衆)
　(方瑾急賄時出使官皆索重賄給事中周鑰勘事淮/安與知府趙俊善俊許貸千金既而不與鑰計無所)
　(出舟行至桃源自刎從者救之已不能言取紙書趙/知府悞我遂卒事聞繋俊至京責鑰死狀竟坐俊罪)
　(至是索賄之風少衰然禬等四出率務誅求有司争/厚斂以補帑所在騒然已而遣使覈各邊屯田希瑾)
　(意者詭增田数搜括惨毒户部侍郎韓福尤峻急遼/卒不能堪脅衆為亂守臣發帑撫慰之乃定給事中)
　(徐仁等劾福奉行過當瑾廹公議勒福致仕時瑾專/事苛刻先後出使盤察者或不知迎合輙得譴給事)
　(中安奎潘希曾御史張彧劉子厲以無重劾下獄奎/或荷校頻死大學士李東陽疏救始釋為民希曽子)
　(厲亦皆杖斥于是競為摶擊給事中髙淓劾滄州地/所劾治六十一人淓父銓嘗為廵撫保定滄州其所)
　(𨽻也淓至誣劾其父/以媚瑾士論鄙之)質實(桃源金以宿遷縣之桃園/鎮地置准濵縣後省元復)
　(置桃園縣後譌園為源明屬淮安府今因之張綠安/定人胡節零陵人周鑰海陽人趙俊内江人韓福西)
　(安前衞人徐仁慈谿人潘希曽金華人張/彧元氏人劉子厲安福人高淓江都人)
　　發明(朝覲官斂金賂瑾假貸京師富豪獲倍稱之/息遂有京債之名又何異前代之稱債帥者)
　　(乎顧瑾惟知黷貨而心計殊疎自張綵善為進説/其取愈盈其術愈巧而孰知欲盖彌張烏能掩其)
　　(惡哉至盤察之使四出覈邊之舉日聞誅求搜括/假釐剔之名濟谿壑之欲然且饋遺得罪納金入)
　　(官務使人主深信其公忠而後得行其私計小人/之工子固結主知如此觀瑾得罪時武宗徃籍其)
　　(家親見金銀珠王無算而後為之大恕則其/平日之以術自衞者亦張綵之力居多耳)
夏四月罷大學士王鏊
　(時中外大權悉歸劉瑾鏊初開誠與言間聴納而焦/芳專事媕阿瑾横彌甚鏊不能救力求去疏三上許)
　(之家居十四年廷臣交薦竟不起一鏊博學有識鑒/文章爾雅議論明暢晩著性善論  篇王守仁見之)
　(曰王公深造世未盡知也少善制舉義後數典試程/文冠一時取士尚經術險詭者一切屏去文體為一)
　(變明代舉子業最擅名者前則鏊/與唐順之後則歸有光胡友信也)質實(唐順之字應/徳武進人歸)
　(有光字熙甫崑山人胡/友信字成之徳清人)
五月改翰林官吳一鵬等于兩京六部
　(時孝宗實錄成内閣援㑹典故事請序遷編纂諸臣/劉瑾矯㫖以劉健等前纂修㑹典多糜費皆追奪陛)
　(職大學士李東陽亦與馬居數日乃以實錄功復東/陽職因附批調侍講吳一鵬于南京刑部侍讀徐穆)
　(于南京禮部編修顧清于南京兵部汪俊于南京工/部皆員外郎編修賈諫李廷相于兵部温仁和于户)
　(部劉龍于禮部翟鑾董玘于刑部崔銑于南京吏部/陸深于南京禮部檢討王九思于吏部汪偉穆孔暉)
　(于南京禮部易舒誥于南京户部皆主事始瑾惡翰/林官不下已欲盡出之外為張綵勸沮及是又持前)
　(議綵復力沮而焦芳父子與檢討叚炅輩謂可乘此/以擠所不悦者乃疏名上之瑾慫惥成之謂之擴充)
　(政事然王九思實瑾黨既改部甫踰年擢/至郎中瑾敗謫夀州同知尋復被劾致仕)質實(孝宗/實禄)
　(二百二十四卷正徳元年劉健謝遷等奉詔修健遷/去位李東陽焦芳等續修吳一鵬字南夫長洲人徐)
　(穆吉水人顧清字士亷華亭人汪俊字抑之弋陽人/賈誺字鳴和臨穎人李廷相濮州人温仁和華陽人)
　(劉龍㐮垣人翟鑾字仲鳴諸城人董圯㑹稽人崔銑/字子鐘安陽人陸深字子淵上海人汪偉字器之俊)
　(弟也穆孔暉堂邑人易舒/誥攸縣人叚炅陽曲人)
六月以吏部尚書劉宇兼文淵閣大學士預機務以張
綵為吏部尚書宇旋罷
　(初宇介焦芳以結瑾自宣大總督入為左都御史瑾/好摧折臺諌宇輒以小過笞御史瑾以為賢瑾始)
　(通賄望不過數百金宇首以萬金贄瑾大喜曰劉先/生何厚我遂轉兵部尚書加太子太傅字子仁應殿)
　(試求一甲不得厚賄瑾内批授庶吉士踰年授編修/時許進為吏部尚書宇讒于瑾遂代其位宇在兵部)
　(時賄賂狼籍及為吏部綵方仕選郎權勢出宇上文/吏贈遺又不若武弁嘗悒悒歎曰兵部自佳何必吏)
　(部也至是瑾欲用綵代宇乃令宇入閣宇宴瑾閣中/極驩明日將入閣任事瑾曰爾真欲相耶此地豈容)
　(再入宇不得已乞省墓去綵議論便利善伺權貴指/初矯飾徼聲譽尚書馬文升等皆愛之給事中劉瑾)
　(嘗劾其顛倒選法數事文升悉為辨析綵即五疏移/疾歸及瑾用事焦芳以綵與瑾同鄉力薦于瑾瑾欲)
　(致之因著令病過期不赴者斥為民綵乃就道既見瑾/髙冠鮮衣貌白晳修偉詞辨泉湧瑾大敬愛執手)
　(移時曰子神人也我何以得遇子綵自是一意事瑾/由郎署三遷遽長六卿毎瑾出休沐公卿往候自辰)
　(至晡未得見綵故徐徐來直入瑾小閣歡飲而出始/揖衆人衆以是益畏綵見綵如瑾禮綵與朝臣言呼)
　(瑾為老耆凡所言瑾無不從綵恣意變亂舊格賄賂/肆行海内金帛竒貨相望塗巷間性尤漁色撫州知)
　(府劉介其鄉人也娶妾羙綵特擢介太常少卿盛服/往賀曰子何以報我介惶恐謝曰一身外皆公物綵)
　(曰命之矣即使人直入内牽其妾輿載而去又聞平/陽府知府張恕妾羙索之不得令御史張禴按致其)
　(罪擬戍恕獻妾始/得論減其横如此)質實(劉介清澗人張恕霸/州人張禴平谷人)
秋閏九月小王子㓂延綏
　(圍總兵官吳江于隴州城尋解去復入犯花馬池總/制尚書才寛率師禦之頗有斬獲狃勝深入敵㐲兵)
　(突出寛中流矢死總兵官曺雄擁兵不救佯引罪乞/解兵柄令子謐齎奏詣京師瑾異謐貌妻以從女優)
　(詔褒雄令居職如故糾者反被責既而遣給事中郗/䕫覈延綏戰功瀕行瑾有所屬䕫念從之則達國典)
　(不從則得禍竟自經死顒時瑾毒虐搢紳廷臣自經/死者又有馮顒許天錫  以事忤瑾為瑾所誣因自)
　(經天錫于前年春使安南還見朝事大變敢言者皆/貶斥而瑾肆虐加甚天錫大憤奉命請覈内庫得瑾)
　(侵匿數十事知奏必罹禍乃夜具登聞鼓狀將以尸/諫令家僮于身後上之逆自經僮匿其狀而遁或曰)
　(瑾偵知天鍚將發其罪夜令人縊殺之莫能明也㑹/有㫖令錦衣衞㸃閲六科給事中不至者劾之錦衣)
　(帥劾天鍚三日不至/訊之死矣聞者哀之)質實(才寛字汝栗遷安人曹/雄西安左衛人郗䕫平)
　(定/人)
湖廣江西四川盗起
　(時連歳饑饉四方盗賊並起湖廣則沔陽賊楊清邱/仁等出没湖湘間江西則東鄉賊王鈺五徐仰三等)
　(姚源賊汪澄二王浩八等華林賊羅光權陳福一等/各據山寨而贛州大㡌山賊何積欽等復蔓延福建)
　(廣東之境四川則保寧賊藍廷瑞自稱順天王鄢本/恕自稱刮地王廖惠自稱掃地王各擁衆至數萬官)
　(軍討之不能克/羣盜遂日熾)質實(東鄉本臨川金谿及進賢餘千/安仁之遂鄙明正徳八年置縣)
　(屬撫州府今因之姚源洞在萬年縣東里許深可十/五里華林山在瑞州府西北七十五里山週百里大)
　(㡌山在長寧縣南二百里山綿亘數/百里界江西及福建廣東三省之交)
(庚/午)五年春二月以曹元為吏部尚書兼文淵閣大學士
預機務
　(元柔佞滑稽不修士行與劉瑾有連自瑾侍東宫即/與相結及瑾得志遂夤縁躐位至兵部尚書兼督團)
　(營加太子少保將校遷除皆惟瑾命元所入亦不貲/至是遂代劉字入閣瑣瑣無能在閣終日飲酒諧謔)
　(道里巷鄙/語而已)質實(曹元字以貞/大寧前衛人)
三月以刑部尚書洪鐘總制川陜河南鄖陽軍務
　(沔陽賊楊清邱仁等圍岳州䧟臨湘鐘檄布政使陳/鎬副使蔣昇及都指揮潘勲柴奎擊破之湖湘成寧)
　(鐘遂移師入蜀蜀自眉州賊劉烈倡亂敗而逃諸不/逞假其名剽掠廵撫林俊繪形捕莫能得藍廷瑞鄢)
　(本恕廖惠等繼起勢益張衆十萬餘偽暑四十八總/管延蔓陜西湖廣之境廷瑞與惠謀據保寧本恕謀)
　(據漢中取鄖陽由荆㐮東下俊方謀遏通江而惠已/至攻陷其城殺參議黄瓚適官軍自他郡還賊疑援)
　(兵至遁去俊發土兵蹴之龍灘河賊墜崖溺水死者/無算逆擒惠廷瑞本恕奔陜西西鄉越漢中至大巴)
　(山官軍追及復大破之㑹鐘至蜀與俊議不合軍機/牽制而瀘州賊曹甫糾衆寇川南攻破江津僉事吳)
　(景典史張俊死之林俊聞亂自率兵馳救廷瑞等因/乘間招集㪚亡遂于明年正月陷營山殺僉事王源)
　(勢復熾鐘乃檄陜西湖廣河南兵分道進勦而林俊/以元日夜半掩擊甫營俘斬二千有竒甫衆潰解還)
　(兵與鐘㑹未幾湖廣兵敗賊于陜西之石泉廷端走/漢中都指揮金冕圍之陜西廵撫藍章方駐漢中廷)
　(瑞遣其黨何虎詣章乞還川就撫章以廷瑞本川賊/恐急之必致死陜且受患遂令冕䕶之出境廷瑞既)
　(入川求降鐘令至東鄉聽撫賊意在緩師遷延累月/依山結營要求營山縣地屯其衆且必欲得質方出)
　(見鐘竟以漢中通判羅賢為質本恕廷瑞乃先後來/謁約既定剽如故旋以官軍殺其樵採為辭害羅賢)
　(欲遂脱走官軍為七壘守之不得逸廷瑞乃以所掠/女子詐為已女結婚于求順土舍彭世麟冀得間逸)
　(去世麟宻白鐘鐘授方畧使圖之及期廷瑞本恕暨/其黨王金珠等二十八人咸來㑹伏發悉就擒惟廖)
　(麻子得脱其衆聞變驚漬渡河鐘遣兵追擊俘斬七/百餘人既而廖麻子與曹甫合掠營山蓬州甫黨方)
　(四陷南川綦江等縣攻江津薄重慶僉事馬昊以土/兵擊四四敗奔婺川忽與甫不合自相攻衆遂㪚四)
　(變姓名走為他將所獲昊被奬進副使尋昊偕總兵/官楊宏副使張敏何珊等擊甫大敗之賊勢日蹙時)
　(林俊數與鐘牴牾已乞休去鐘乃議招撫甫方約降/而廖麻子忿甫背已殺之并其衆轉掠川東官軍不)
　(敢擊潛躡賊後馘良民為功土兵虐尢甚民間為之/謡曰賊如梳軍如篦土兵如髳論者咸咎鐘之不能)
　(戢下云是時川陜皆苦兵州縣殘破守土官吏死賊/者自呉景等外有扶風知縣孫璽劍州判官羅明梁)
　(山主簿時植營山典史鄧俊俊與王源同禦賊被殺/璽奉藍章檄往城畧陽工未畢賊至縣令嚴順欲去)
　(璽㧞刀斫坐几曰欲去者視此乃率寮屬堅守數日/城陷璽被執大罵不屈賊臠殺之順逃去誣璽俱逃)
　(謂溺于江以他人屍斂璽子啟視非是訟之朝勘得/死節狀贈光禄少卿賜祭予廕抵順罪明以吏起家)
　(鄢本恕逼其城與子介拒守城陷父子皆罵賊死植/死方四之難妻賈聞變即自縊女九嵗赴火死明植)
　(皆贈䘏如制植妻女表為貞烈又有士民冐死殺賊/為趙趣徐敬之袁璋之屬趣梁山諸生賊攻城同友)
　(人黄甲李鳳何璟蕭鋭徐宣楊茂寛趙采誓死拒守/城陷皆死林俊嘉其義立祠祀之敬之亦梁山人衆)
　(推為部長以拒賊陷陣死璋江南人素以勇俠聞林/俊委之勦賊所在有功後為賊執其子襲挺身敕之)
　(連殺七賊亦被執俱死襲死三日两目/猶瞠視其父林俊表其門曰父子忠節)質實(臨湘宋/縣明屬)
　(岳州府通江漢宕梁縣地西魏分置渃水縣唐改縣/曰通江明屬保寧府今並因之龍灘河在昭化縣南)
　(二里嘉陵江之所經也大巴山在四川南江縣北二/百里陜西漢中府西南一百九十里其山延綿深廣)
　(南接小巴山瀘州渠置元隸重慶路明直𨽻四川布/政司江津漢江州地西魏改江陽縣隋改江津明屬)
　(重慶府今皆因之營山唐折相如縣地置朗池縣宋/改營山明屬蓬州今徑屬順慶府石泉梁永樂縣西)
　(魏改石泉明屬興安州東鄉梁縣元廢明正徳九年/復置屬逹州蓬州後周置明屬順慶府今皆因之南)
　(川唐置綦江元置綦江長官司明玉珍據蜀置縣明/與南川並屬重慶府今因之婺川隋置務縣唐改務)
　(川縣為務州治元曰婺川明屬思南府今屬思州府/劍州唐改始州置明初省入梓潼尋復置屬保寧府)
　(今因之梁山西魏置元升州明復為縣屬夔州府今/改屬忠州陳鎬㑹稽人蔣昇祁陽人黄瓚儀其人呉)
　(景南陵人王源五臺人藍章即墨人羅賢清源人彭/世麟永順宣慰使世麒之弟馬昊本姓鄒字宗大宣)
　(夏人張敏祁門人何珊六安入孫璽/字廷信代州人時植字良材通許人)
給事中屈銓請頒行劉瑾新例為令
　(銓請以六部為序編集成書頒布中外俾世為遵守/詔下廷臣議行時瑾所創新例變亂成憲擅作威福)
　(天下側目重足朝不謀夕而銓乃承望風㫖助瑾為/虐廷臣鄙之共欲緩其事國子祭酒王雲鳯復以為)
　(請將刋行/而瑾敗)質實(屈銓蒲/城人)
　　發明(瑾以私智擅威福之權紊典章之舊其所施/行一時已為側目又豈可埀諸乆逺貽毒將)
　　(來且令者人君所自撡渙大號而昭示中外海宇/共之子孫守之尤非閹宦所得假竊者屈銓恬不)
　　(知恥請將瑾所創例編集頒行以獻媚于逆璫可/謂小人之尤者矣乃武宗亦竟詔下廷議廷臣雖)
　　(明知其不可而亦竟議行但欲姑緩其事向令逆/瑾不敗則其事能終緩乎武宗之深信不疑若是)
　　(諸臣之依違遷就又若是何怪乎王雲鳯之復請/乎雲鳯在孝宗時嘗以劾宦官得罪而一旦易節)
　　(盡反所為憸人矯餙一/時末節盡露良足哂矣)
夏四月安化王寘鐇反遊擊將軍仇銊討平之
　(寘鐇素枉誕術者言其當大貴遂覬覦非分與其黨/指揮周昻千户何錦丁廣衛學生孫景文輩潛蓄逆)
　(謀適大理寺少卿周東度寧夏屯田以五十畆為一/頃又畆斂銀為瑾賄敲扑慘酷戍將衛卒皆憤怨而)
　(廵撫安惟學素殘虐將士銜刺骨寘鐇知衆怒令景/文飲諸武臣酒以言激之多願從寘鐇者㑹有邊警)
　(銊與副總兵楊英率兵出防禦總兵官姜漢簡鋭卒/六十人為牙兵令周昻領之昻遂與何錦為寘鐇定)
　(計設宴抬鎮廵官飲于第惟學東不至錦昻率牙兵/直入殺姜漢及太監李増鄧廣于坐分遣丁廣等殺)
　(惟學東于公署遂焚官府釋囚繫撤黄河渡船于西/岸以絶渡者即使人招楊英仇鉞降英衆潰單騎奔)
　(靈州鉞時駐玉泉營佯許之引兵入城寘鐇奪其軍/分𨽻羣賊出金帛犒將士偽署昻等官有差令孫景)
　(文作檄以討劉瑾為名檄至諸鎮皆畏瑾不敢以聞/延綏廵撫黄珂封上之因陳便宜八事急令副總兵)
　(侯勛參將時源分兵扼河東陜西總兵官曹雄聞變/遣指揮黄正駐靈州檄楊英督靈州兵防黄河而指)
　(揮韓斌亦以兵來㑹雄更遣靈州守備史鏞浮渡奪/西岸船營河東焚大小二壩草賊大懼賊既奪鉞軍)
　(銊歸卧家稱疾賊以鉞解兵柄信無他時時就聞計/鉞亦謬輸心腹而隂結壯士伺問圖之㑹史鏞潛通)
　(鉞書約為内應鉞因紿錦廣宜急出兵守渡口遏東/岸官軍勿使渡河錦廣杲傾營出獨留昻守城寘鐇)
　(以禡牙召鉞鉞稱病亟昻來視鉞方堅卧呻吟伏卒/猝起捶殺昻鉞乃被甲横刀提其首躍馬大呼壯士)
　(皆集徑馳詣寘鐇第縳之傳寘鐇令召錦廣還而密/諭其部曲以擒寘鐇狀衆遂大潰鉞啓城迎官軍入)
　(錦廣走賀蘭山為邏卒所獲賊平盖寘鐇叛十有九/日而敗先是中朝聞變議以右都御史楊一清總制)
　(軍務太監張永督軍神英為總兵官鉞為副俄傳鉞/降賊欲追敕還大學士楊廷和曰鉞必不從賊令知)
　(朝廷擢用志當益堅不然棄良將資敵人耳乃不追/事果定已而一清永至寧夏檻送寘鐇京師賜死黨)
　(皆誅鉞論功封咸寧伯丁廣之殺惟學也都指揮僉/事楊忠在側罵曰賊狗敢犯上邪廣怒殺之迄死罵)
　(益厲忠同官李睿聞亂馳至寘鐇所門閉不得入大/罵為賊所殺百戸張欽不從逆走至雷福堡亦被殺)
　(皆贈官予廕表忠睿曰忠/烈之門欽曰忠節之門)質實(黄河在寜夏東南四/十里自中衛縣流入)
　(界過峽口而東至靈州北又折而東北出府界玉泉/營在寧夏府西百三十里雷福堡在楊顯堡西北楊)
　(顯堡在府西南三十里寘鐇慶靖王第四子安化王/秩炵之孫仇鉞字廷威鎮原人周東阜城人安惟學)
　(臨汾人姜漢榆林衛人黄珂字鳴玉遂寧人楊忠/寧夏人神英夀州人官右都督賂劉瑾封涇陽伯)
五月焦芳罷
　(芳居内閣五年凡劉瑾濁亂朝政荼毒搢紳流惡海/内皆芳導之毎過瑾言必稱千歳自稱曰門下凡所)
　(可否與瑾出一口四方賂瑾者率先賂芳子黄中亦/傲狠不學廷試必欲得第一李東陽王鏊為置二甲)
　(首芳不悦言于瑾徑授檢討俄進編修芳以黄中故/時時詈東陽瑾聞之曰黄中昨在我家試石榴詩甚)
　(拙顧恨李耶始芳薦張綵以悦瑾覬其為奸利比綵/為尚書芳父子鬻爵薦人無虚日綵頗厭之遂有隙)
　(而段炅見瑾暱綵芳勢稍衰轉附綵盡發芳隂事于/瑾瑾大怒數于衆中斥責芳芳不得已乃乞歸黄中)
　(匄誾廕以侍讀隨父還瑾敗言官交劾削其官黜黄/中為民久之芳使黄中齋金寳遺權貴上章求湔雪)
　(復官為吏科所駁于是吏部覆奏請下黄中法司以/彰天討黄中狼狽遁走芳居第宏麗治作勞數郡大)
　(盜趙鐩入泌陽火之發窖多得其藏金乃盡拙其先廷/人塚墓雜燒以牛羊骨求芳父子不得取芳衣冠被)
　(樹㧞樹斫其首/使羣盜糜之)
六月前吏部尚書馬文升卒
　(文升歸後瑾既以其嘗薦雍㤗坐朋黨除名及是卒/年八十五未幾瑾誅復官贈特進光禄大夫太傅諡)
　(端肅之文升有文武才朝端大議徃/徃待  决功在邊鎮外國皆聞其名)
帝自稱大慶法王
　(帝于佛經梵語無不通曉自稱大慶法王西天覺道/圓明自在大定慧佛命所司鑄印以進番僧因乞因)
　(百頃為法王下院中㫖下禮部稱大慶法王與聖㫖/並尚書傅珪佯不知執奏孰為大慶法王敢與至尊)
　(並書大不敬詔/勿問田亦竟止)質實(傅珪字邦/瑞清苑人)
　　發明(梁武篤信釋教設無遮大㑹捨身同泰寺貽/譏史冊為世非笑猶未嘗以佛自名也武宗)
　　(昵宵小事遊佚本非潛心釋典者其稱大慶法王/亦不過習見元明以來番僧封號心焉自喜遂不)
　　(恤屈萬乗之至尊襲緇流之崇奉其視天位直等/之兒戲其視天下事無不可恣意為之者希名禪)
　　(覺示現梵王猶/其小焉者也)
秋八月太監劉瑾伏誅
　(初瑾于八黨中尤狡猾為七人所推及專政七人有/所請瑾俱不應咸怨之又嘗欲逐張永南京永知之)
　(直趨帝前訴瑾陷已帝召瑾與質方争辯永輒奮拳/毆瑾帝令谷大用等置酒為解由是二人益不合永)
　(督軍西征帝戎服送之東華門寵遇甚盛瑾愈忌之/而帝方嚮永不能間也既至寧夏一清與永結納相)
　(得甚歡知永與瑾有隙乘間扼腕言曰賴公力定反/側然此易除也如國家内患何遂促席畫掌作瑾字)
　(永難之一清慷慨曰公亦上信臣討賊不付他人而/付公意可知今功成奏㨗請問論軍事因發瑾奸極)
　(陳海内愁怨恐變生心腹上英武必聼公誅瑾瑾誅/公益柄用悉矯弊政安天下心吕強張承業暨公千)
　(載三人耳永曰脱不濟柰何一清曰言出于公必濟/萬一不信公頓首據地泣請死上前剖心以明不妄)
　(上必為公動苟得請即行事毋須臾緩永勃然起曰/老奴何惜餘年不以報主哉意遂决時瑾信術士俞)
　(曰明言謂其從孫二漢當大貴遂謀不軌㑹瑾兄都/督同知景祥死將以八月十五日俟百官送𦵏因作)
　(亂及永㨗疏至請以是日獻俘瑾使緩其期欲事成/並摛永或馳告永永先期入獻俘畢帝置酒勞永瑾)
　(等皆侍及夜瑾退永密白瑾反狀且出䄂中奏數其/不法十七事帝已被酒俛首曰奴負我永曰此不可)
　(緩緩則奴輩當虀粉陛下安所歸乎馬永成等亦助/之乃命執瑾夜啓東華門繫瑾菜厰復分遣官校封)
　(瑾内外私第明日出永奏示内閣謫瑾奉御鳯陽聞/住帝猶未欲誅之已親籍其家得金銀數百萬珠玉)
　(寳玩無數及衮衣玊帶甲仗弓弩諸違禁物又所常/持扇内藏利匕首二帝大怒曰奴果反趣付獄於是)
　(給事中謝納御史賀泰等請亟賜誅戮帝是之命百/官㑹鞫午門外瑾私人都給事中李憲至是亦劾瑾)
　(瑾聞之笑曰憲亦劾我耶鞫之日刑部尚書劉璟猶/噤不敢發聲瑾大言曰公卿多出我門誰敢問我者)
　(皆稍稍郤避駙馬都尉蔡震曰我國戚得問汝即使/人批瑾頰曰公卿皆朝廷用云何繇汝抑汝何蔵甲)
　(也曰以衛上震曰何蔵之私室瑾語塞獄具詔毋覆/奏磔之市三日怨家争購其肉生噉之二漢及張文)
　(冕等俱伏誅張綵獄斃磔其屍二漢臨刑曰吾死固/當第吾家所為皆焦芳與張綵耳我處極刑綵剉屍)
　(而芳獨宴然豈非/寃哉芳後竟良死)質實(謝訥襄陽人賀泰字志同呉/縣人劉璟鄢陵人蔡震尚英)
　(宗女淳安公主史稱震/行醇謹以鞫瑾獄知名)
曹元以罪免
　(劉瑾敗元即日上疏請罪詞極哀詔許致仕言官交/劾黜為民於是諸附瑾者前戸部侍郎韓福戍固原)
　(前閣臣焦芳劉宇及户部尚書劉璣等六十餘人黜/降有差凡忤瑾謫戍諸臣皆釋還福前奉使理湖廣)
　(軍餉饋瑾白金數十萬兩比/籍瑾家猶封識宛然故論戍)
九月以吏部尚書劉忠梁儲並兼文淵閣大學士預機
務
　(忠先與楊廷和同侍經筵為劉瑾所嫉出為南京禮/部左侍郎尋進尚書就改吏部焦芳薦之召還瑾見)
　(忠頗負氣岸甚悔乃傳㫖以吏部尚書兼翰林學士/專典誥敕儲為學士時嘗與修㑹典及為吏部尚書)
　(瑾摘㑹典小疵降左侍郎復尚書調南/京吏部至是瑾敗二人遂同召入閣)質實(劉忠字/司直陳)
　(留人梁儲字叔/厚廣東順徳人)
封太監張永谷大用馬永成魏彬兄弟及義子指揮同
知朱徳皆為伯
　(帝以永敉寧中外兩建竒功賞止其身于典未稱下/兵部議尚書王敞請封其兄弟乃以永兄富為㤗安)
　(伯弟容為定安伯越十五日又封義子徳為永壽伯/大用兄大寛為高平伯永成兄山為平京伯彬弟英)
　(為鎮安伯鉞已而谷大用陸誾冒平流賊功乞蔭其/弟姪視仇  平寘鐇例封伯下兵部議部臣以仇鉞)
　(獨出竒謀削平僭亂故得封拜今羣賊殄滅非一人/功不可以鉞比况平賊諸將若劉暉郤永輩馳驅戰)
　(陣出萬死一生叙功不遇都督等官兩中官子弟承/廕反居諸將右無以服衆心帝不從令再議兵部請)
　(視錢寧例擢右都督又不從集廷臣議之皆請如兵/部後議帝曰門庭兇㓂累征不㨗頼大用誾相總討)
　(平其封大亮永/清伯永鎮平伯)質實(明恩澤侯表永夀伯朱徳與泰/安伯張富等並正徳十六年革)
　(爵明實録徳不知其所出初為裴監厮養冒裴姓能/造西域食餌賜姓朱英非彬弟冒魏姓王敞字漢英)
　(應天/人)
　　發明(張永督軍西征實成仇鉞已成之功其去劉/瑾亦貪于楊一清所云瑾去公必柄用之一)
　　(語有何竒勲而以為賞止其身于典未稱乎前此/宦官子弟封爵惟曹吉祥嗣子欽一人未㡬而即)
　　(以謀反誅矣永兄弟並封其視吉祥尤為過之至/谷大用輩既無軍旅之勞而義子朱徳且賜國姓)
　　(一例推恩名器之濫一至于是其後谷大用陸誾/並援寧夏之例請封弟姪雖以部臣執奏而猶盛)
　　(稱其功必封之而始快讀恩澤侯表武/宗之視五等之庸真若無足重輕者也)
冬十月霸州盜起
　(霸州文安人劉六名寵其弟七名宸並驍悍善騎射/先是畿輔多盜馳馬鳴箭號曰響馬有司患之召寵)
　(宸及其黨楊虎齊彦名等協捕頻有功㑹劉瑾家人/梁洪徵賄于寵等不得誣為盜令捕之乃投大盜張)
　(茂茂素招納亡命為逋逃主家與太監張忠鄰結為/兄弟夤緣馬永成谷大用輩出入豹房侍帝蹴踘而)
　(乘間為盜如故後數為河間叅將袁彪所敗茂窘求/救于忠忠置酒私第招茂彪東西坐酒酣舉觴屬彪)
　(字茂曰彦實吾弟也自今毋相厄又舉觴屬茂曰袁/公善爾爾慎毋犯河間彪畏忠唯唯而已既而茂為)
　(御史寗杲所擒斬寵等相率詣京師謀自首忠與永/成為請于帝且曰必獻萬金乃赦寵宸不能應逃去)
　(及瑾誅有詔許自首寵等乃出詣官兵部奏赦之令/捕他盜自効寵等憚要束未幾復出劫掠部檄下有)
　(司緝捕安肅知縣獲齊彦名繫之獄寵等率衆劫去/遂叛旬日間號召至數千畿南大擾有趙風子鐩者)
　(故文安諸生寵等亂起鐩挈家匿渚中賊驅之登陸/將汚其妻女鐩素驍健有膂力手格殺二賊賊聚執)
　(之遂入其黨為渠魁明年賊勢益横詔以惠安伯張/偉右都御史馬中錫帥京營軍討賊初出師間有斬)
　(獲然賊方熾諸將率畏懦莫敢當其鋒或反與之結/叅將桑玉嘗遇賊文安村中寵宸窘蹙跳民家樓上)
　(欲自剄而玉素受賊賂故緩之有頃齊彦名持大刀/至殺傷數十人大呼抵樓下寵宸知救至出射殺數)
　(人玊大敗去叅將宋振禦賊棗强不發一矢城遂陷/死者七千人是時賊分其衆為二寵宸等自畿輔犯)
　(山東河南南下湖廣抵江西復自南而北直窺覇州/楊虎等由河北入山西復東抵文安與寵等合縱横)
　(數千里殘破州縣以百數所過若無人中鍚書生不/習兵事偉亦統袴子見賊强諸將怯度不能破賊乃)
　(議招撫謂盜夲良民由中官貪黷所激若推誠待之/可不戰降遂下令賊所在勿捕過勿邀擊饑渇則食)
　(飲之降者待以不死賊聞欲就撫相戒毋焚掠猶豫/未定尋朝議以京軍弱徴調宣府延綏兵中錫欲戰)
　(則兵朱集欲無則賊時反覆終不得要領既建議主/撫不能變㑹寵等聞邊兵且至退屯徳州桑園中錫)
　(輿入其營與酒食開誠慰諭之衆拜且泣送馬為夀/寵慷慨請降宸乃仰天咨嗟曰騎虎不得下今奄臣)
　(柄國馬都堂能自主乎遂罷㑹徑去復焚掠獨至故/城戒毋犯馬都堂家由是言官交劾中錫謂其以家)
　(故縱賊下詔切責中錫猶持招撫之説以請兵部尚/書何鑑謂賊誠解甲則貫死即不然毋為所誑而寵)
　(等終/不降)質實(安肅漢為北新城縣宋置安肅軍兼置縣/金改州明仍為縣屬保定府棗強漢縣明)
　(屬冀州今皆因之徳州桑園方輿紀要桑兒園在徳/州北七十里良店水驛置于此馬中錫字天禄故城)
　(人張偉惠安伯昇之/曽孫𢎞治七年襲爵)
(辛/未)六年春二月起左都御史陳金總制江西軍務
　(江西盗起連年官軍屢失利金丁毋憂在籍詔起復/原官總制軍務南畿浙江福建廣東湖廣文武將吏)
　(俱𨽻焉都指揮以下不用命者專刑戮是時東鄉姚/源華林大㡌山諸賊方熾金以屬郡兵不足用奏調)
　(廣西狼土兵久之兵至乃于明年二月先勦東鄉賊/遣參議徐蕃等分屯要害令副總兵張勇土官岑猛)
　(等各統官兵土兵進擊屢敗之擒徐仰三馘王鈺五/等俘斬萬計餘賊悉就撫旋移師姚源令参政董朴)
　(呉廷舉分營餘千安仁貴溪鄱陽樂平過賊親統軍/搗其巢殷勇十重創死㑹張勇以土兵至毒弩射殺)
　(洪瑞七等俘斬五千餘人賊大窘而南贛廵撫周南/既平大㡌山賊亦以兵來㑹先是南徵集江西福建)
　(廣東三省兵于金勦東鄉之前一月督副使楊璋僉/事凌相指揮孫堂義民林富等分道進討金亦遣副)
　(使王秩等助之于是江西兵從安逺入克其巢七擒/斬賊渠何積欽羅得清王璘廣東兵從程鄉入克其)
　(巢九擒斬賊渠李四仔張番壇黄鏞張玊黄櫪保福/建兵從武平入克其巢八擒斬賊渠謝得珠劉隆鍾)
　(章諸道斬獲賊黨無算大㡌山平遂與金共𢷬姚源/賊渠王浩八乞降金許之金初檄副使周憲討華林)
　(賊憲連破仙女雞公嶺諸砦先後斬獲千餘人乘勝/進攻北門三戰賊稍郤與子幹先登逼之賊下木石)
　(如雨憲中槍幹前救力戰墮崖死憲創重被執駡不/絶口賊支解之憲軍大潰南昌知府李承勛單騎入)
　(憲營衆乃復集金即檄承勛討之賊黨王竒聽撫搜/其哀刃釋之置麾下竒感激誓死承勛遣竒密入砦)
　(説降其黨約期為内應至期勛率鋭卒五百人夜銜/枚登山令竒前導歴重險抵賊壘羣賊方酣寢竒㧞)
　(柵率衆入五百人大呼奮擊内應者起夹攻賊倉卒/不知所為四奔山谷尋斬賊渠羅光權等華林亦平)
　(事在明年九月自金山兵勦東鄉甫八閲月破劇賦/幾盡因即東鄉立縣並立萬年縣招降人居之然金)
　(雖屢破賊而所用土兵貪殘嗜殺剽掠甚于賊有巨/族數百口闔門罹害者所獲婦女率指為賊屬載數)
　(千艘去民間謡曰土賊猶可土兵殺我金亦知民患/之方倚其力不為禁又不能持亷軍資頗私入士民)
　(皆深/怨焉)質實(餘千漢為餘汗縣汗讀若干劉宋改為餘/干元升州明仍為縣安仁晉析餘汗縣地)
　(置晉興陳改安仁明與餘干並屬饒州府貴溪唐析/弋陽縣地置明屬廣信府鄱陽秦為畨縣吴芮為番)
　(令稱番君是也漢置御陽縣明為撫州府治武平唐/武平鎮閩改為塲宋升縣明屬汀州府今皆因之仙)
　(女雞公嶺方與紀要云華林山有李八百洞諸蹟正/徳中陳福一作亂結砦山中周憲攻賊于仙女砦㧞)
　(之又克雞公嶺進薄華林深入敗没萬年明正徳七/年析鄱陽餘干樂平貴溪四縣地置屬饒州府今因)
　(之董䃼麻城人吴廷舉字獻臣其先嘉魚人祖戍梧/州遂家焉周南字文化縉雲人凌相南通州人林富)
　(莆田人王秩崑山人李/承勛字立卿嘉魚人)
夏四月罷大學士劉忠
　(劉瑾既誅張永魏彬輩猶用事永嘗遣廖鵬謁忠忠/僕𨽻遇之又郤其餽永大恨是年忠典㑹試帝摘試)
　(録中舛誤示李東陽忠知中官所齮乞/省墓歸忠抵家再上章乞致仕報許)
秋八月以兵部侍郎陸完督邉兵討賊
　(先是參將桑玉屢敗僉事許承芳乞濟師尚書何鑑/奏遣都督同知張俊為副總兵與参將王琮統京軍)
　(千人助討往來近畿亦不能破賊而馬中錫駐徳州/張偉駐齊東久無功至是宣府延綏徴兵將集鑑乃)
　(請以完統之督邉將許㤗卻求馮禎等勦賊是月二/日己夘也越八日丙戌召偉中鍚還下獄論死抵桑)
　(玉受賄縱賊罪完師行至涿州忽傳賊犯固安且逼/京師帝御左順門召閣臣及鑑諭曰賊在東師乃西)
　(出恐緩不及事因命鑑召完入衞完遂還趨固安檄/泰永等擊賊覇州敗之賊南走京師解嚴指揮賀勇)
　(等再敗賊于信安副總兵馮禎復大敗之阜城分兵/進擊賊東走圍滄州賊渠劉宸中流矢乃解而南陷)
　(山東縣二十楊虎兵亦北犯威縣新河完頻請濟師/益發遼東山西兵逐賊賊南圍濟寧焚運舟轉寇曹)
　(州禎㤗永斬二千餘人獲其魅朱諒㨗聞中官谷大/用張忠意賊旦暮平乃自請督師詔以大用總督軍)
　(務伏羌伯毛鋭充總兵官忠監神鎗統京軍五千人/往與完㑹勦比出師知賊方熾駐臨清不敢進時劉)
　(寵等縱横沂莒間而楊虎陷宿遷執淮安知府劉祥/靈璧知縣陳伯安連陷虹永城虞城夏邑及歸徳州)
　(邉兵追及賊逼至小黄河渡口百户夏時設伏蹙之/虎溺死餘賊奔河南推劉惠為首大敗副總兵白玉)
　(軍攻陷沈邱殺都指揮王保執都指揮潘翀北陷鹿/邑有陳翰者與寗龍謀奉惠為奉天征討大元師趙)
　(鐩副之翰自為侍謀軍國重務兀帥府長史與龍立/東西二厰治事分其軍為二十八營以應列宿各置)
　(都督聚衆至十三萬欲共出以牽制官軍于是惠鐩/擾河南劉寵兄弟及齊彦名等擾山東黨分為二已)
　(而寵復轉而北永敗之濰縣還走覇州㑹明年正月/帝將有事南郊賊遂謀以十二月朔伺帝省牲乗間)
　(犯駕鑑立奏聞急召完赴援即夜嚴設守備厥明帝/召問鑑鑑請早出安人心遂成禮退賊知有備西掠)
　(保定諸州縣以去完擊破之文安賊南至湯隂完又/督諸將追敗之先後俘斬千人是時賊黨雖衆然多)
　(脅從者精鋭不過千餘人自兵部下首功令官軍追/賊賊輙驅良民當之急則棄所掠逸去官軍所殺皆)
　(良民故㨗書屢奏而賊勢不衰賊所過州縣率閉城/守或棄城遁或遺之芻粟弓馬乞賊毋攻樂陵知縣)
　(許逵慨然為戰守計縣初無城督民版築不踰月城/成令民屋外築牆牆高踰簷啓圭竇才容人家選一)
　(壯者執刃伺竇内餘皆入隊伍日視旗為號違者軍/法從事又募死士伏巷中泂開城門賊果至旗舉伏)
　(發竇中人皆出賊大驚擾斬獲無遺後數犯數郤之/遂相戒不敢近事聞進秩二等達之外知縣能抗賊)
　(者益都則牛鸞郯城則唐龍汶上則左經濬則陳滯/然所當賊少而逵屢禦大賊有功遂與鸞俱超擢兵)
　(備僉事逵駐武定州州城圮濠平不能限牛馬逵築/城鑿池設樓櫓置廵卒尋楊虎妻崔氏曰楊寡婦者)
　(以千騎犯利津濰縣指揮喬剛禦之賊少郤逵追敗/之髙苑令指揮張勛邀之滄州先後俘斬二百七十)
　(餘人未幾賊别部掠徳/平逵盡殱之威名大著)質實(齊東本鄒平縣地宋于/縣之趙岩口置齊東鎮)
　(元改縣明屬濟南府固安漢方城縣地隋改置固安/縣元升州明復為縣屬順天府今皆因之信安方輿)
　(紀要信安灣在天津西此即潛河曲拆處明正徳中/賀勇遏劉六等于此阜城漢縣明屬河間府威縣漢)
　(廣平國斥章縣地元自升陘縣移威州治此明改縣/屬廣平府虹縣漢夏邱縣地唐置虹縣明屬鳯陽府)
　(虞城漢虞縣隋改虞城明屬歸徳府今皆因之沈邱/唐析項城縣地置明洪武初廢孝宗十年復置屬陳)
　(州今屬陳州府小黄河渡口在宿遷縣東南十里睢/水合扵黄河謂之睢口今亦曰小河渡口鹿邑漢鄲)
　(縣地隋置鹿邑縣明屬歸徳府今因之濰縣漢密縣/地隋唐嘗置濰州尋廢宋復置明洪武九年降縣屬)
　(平度州今屬萊州府湯隂漢蕩隂縣東魏省入鄴縣/隋置湯隂縣明屬彰徳府今因之樂陵漢縣明屬武)
　(定州今屬武定府郯城春秋郯國漢郯縣唐省入下/邳明洪武中復于故郯縣地置郯城縣屬沂州今屬)
　(沂州府濬縣漢黎陽縣地宋置濬州明降縣屬北直/𨽻大名府今屬河南衛輝府利津金始以渤海縣之)
　(永利鎮置利津縣明屬濵州今改屬武定府高苑漢/縣明屬青州府今因之徳平漢平昌縣五代唐改徳)
　(平明屬徳州今屬濟南府陸完字全卿長州人許承/芳陽曲人許㤗都督僉事寧之子馮禎綏徳衛人劉)
　(祥安福人陳伯安濟寧人許逵字汝登固始人牛鸞/字鳴世獻縣人唐龍字虞佐蘭谿人左經耀州人)
冬十一月地震
　(是月十二日戊午京畿皆震/覇州尤甚三日中十有九震)
十二月以禮部尚書費宏兼文淵閣大學士預機務
　(前年秋宏自禮部侍郎進尚書帝躭于逸樂早朝日/講俱罷上疏切諫報聞及是劉忠致仕遂以宏代)
　質實(費宏字子/克鉛山人)
黄河清
　(清河口至柳浦九十餘里河清/三日自是月十八日甲午始)質實(淮安黄河自徐/州府宿遷縣流)
　(入境内桃源縣城北東南至清河縣城南淮瀆洪澤/湖水自西南來㑹既㑹淮水折而東北流經府治山)
　(陽縣西北之清江浦又東南經阜寧縣北境至安東/縣城南又東北流經北沙鎮北過雲梯闗旋折入于)
　(海清河口在今清河縣治南泗水自山東魚臺縣流/入境至此合淮謂之淮泗口亦曰清口後黄河奪泗)
　(流以合淮遂為淮黄交㑹之衝方輿紀要柳浦灣在/淮安府東北四十里明河臣潘季馴築隄防河處也)
　(一統志作/柳蒲灣)
(壬/申)七年夏閏五月都御史彭澤威寧伯仇鉞討平河南
賊
　(是年春劉六等復突霸州京師戒嚴詔陸完及谷太/用毛鋭還禦近畿賊乃西掠博野攻蠡縣臨城大用)
　(鋭與遇于長垣大敗鋭身被傷亡將印㑹許泰援兵/至僅免而劉惠趙鐩亂河南連陷鹿邑上蔡西平遂)
　(平舞陽葉縱掠南頓新蔡商水襄城復還駐西平于/是廷議召大用鋭還以畿輔山東賊委完命澤鉞提)
　(督軍務太監陸誾監軍専討河南賊時都督僉事馮/禎副總兵時源參將神周金輔方擊敗惠鐩于西平)
　(賊奔入城官軍塞其門乘夜焚死千餘人斬馘稱是/餘賊潰而西廵撫鄧璋等以為賊不足患朝崇王于)
　(汝寧宴飲連日賊招散亡乃復振陷鄢陵滎陽汜水/鞏圍河南府三日諸軍始集賊屯洛南覘官軍饑疲)
　(迎戰右啃金輔不敢渡洛禎及源周方陣而後哨參/將姚信所部京軍先馳失利遽遁陣亂賊乘之禎下)
　(馬殊死鬬援絶死焉由是賊勢益張澤至軍引見諸/將校責以畏縮當死諸將校股栗伏罪良久乃釋遂)
　(下令鼓行薄賊賊始聞澤等將至遽奔汝州及聞官/軍分布扼要害乃走寶豐復由舞陽遂平轉掠汝州)
　(東南敗奔固始屯朱率鎮永順宣慰彭明輔等擊之/賊倉猝渡河溺死者二千人餘衆走光山鉞追及之)
　(命諸將神周姚信時源金輔左右夾擊賊大敗斬首/千四百有竒湖廣軍亦破其别部賈勉皃于羅田賊)
　(沿途潰散自六安陷舒城復還光山至啇城官軍追/之急賊復南攻六安將陷時源等涉河進敗之七里)
　(岡賊趨廬州至定逺西又敗還至六安分其衆為二/劉惠與趙鐩二弟鐇鎬帥萬餘人北走商城而鐩)
　(道遇其徒張通及楊虎遺黨數千人與掠鳯陽陷泗/宿睢寧定逺澤乃與鉞定計使神周追鐩時源金輔)
　(追惠姚信追勉皃勉皃鐩復合周信連敗之宿州追/奔至應山其衆畧盡鐩薙髮懐度牒潛至江夏飯村)
　(店為軍士趙成所執送京師伏誅賊專事淫掠鐩稍/有智計勸其黨毋妄殺移檄府縣約官吏師儒毋走)
　(避迎者安堵以是横行中原勢出劉六等上嘗攻鈞/州五日以馬文升方家居舍之去有司遣人齎招撫)
　(榜至鐩具疏附奏言今羣奸在朝舞弄神器濁亂海/内誅戮諫臣屏棄元老舉動若此未有不亡國者乞)
　(陛下睿謀獨斷梟羣奸之首以謝天下即梟臣首以/謝羣奸其桀黠如此惠既失鐩益窘走南召指揮王)
　(謹追及之射中惠左目自縊死勉兒数為都指揮朱/忠夏廣所敗獲之項城丁村餘黨邢本道劉資及楊)
　(寡婦等先後皆被擒澤出/師四月而河南賊悉平)質實(博野後漢置博陵縣/晉改曰博陸後魏改)
　(博野元世祖至元三年廢三十一年復置明洪武初/屬祁州六年改屬保定府蠧縣漢蠡吾縣北齊省入)
　(博野縣明洪武八年復置蠡縣屬保定府臨城漢房/子縣唐改臨城明屬趙州今皆因之長垣漢縣舊治)
　(在縣東北三十五里後遷徙不一明洪武中以河患/遷于古蒲城屬開州今屬大名府上蔡秦縣後魏徙)
　(縣治于懸瓠城改故縣為臨汝縣北齊廢縣隋開皇/中於臨汝故縣置武津縣大業初改後魏徙置之上)
　(蔡為汝陽復以武津為上蔡西平漢縣遂平漢呉房/縣唐元和中改遂平明與上蔡西平並屬汝寧府今)
　(皆因之舞陽漢縣晉改北舞唐復為舞陽縣葉縣春/秋楚地秦曰葉陽漢置葉縣明與舞陽並屬裕州今)
　(屬南陽府新蔡漢縣元省入息州明洪武四年復置/屬汝寧府㐮城漢縣明屬許州汝寧漢汝南郡後周)
　(改蔡州元升汝寧府今皆因之汜水漢成臯縣隋改/汜水明屬鄭州今屬開封府寳豊唐析魯山郟城二)
　(縣地置武興縣尋改中興又改龍興宋熙寧五年廢/入魯山元祐元年復置宣和二年改曰寳豊元省入)
　(渠縣明成化十一年復置屬汝州今因之朱臯鎮在/固始縣東北六十里與江南潁州府接界明置廵司)
　(今裁光山劉宋置光城縣隋改光山明屬光州羅田/本漢蘄春縣地梁置羅田縣明屬黄州府今皆因之)
　(六安元置宋開寳初置六安縣政和中為六安軍治/元兼置州明省縣入州屬廬州府今升直𨽻州舒城)
　(唐分合肥廬江二縣地置舒城縣明屬廬州府商城/漢雲婁縣地劉宋僑置苞信縣隋改殷城宋建隆初)
　(以宣祖諱改商城至道三年省入固始明成化十一/年復置屬光州今皆因之七里岡在六安州西界睢)
　(寜金析宿遷縣之古城置睢寜縣明屬邳州今改屬/徐州府應山隋縣明洪武初省尋復置屬随州今屬)
　(徳安府丁村集在項城縣東三十里彭澤字濟物蘭/州人神周夀州人涇陽伯英之子鄧璋字禮方涿州)
　(人崇王明史諸王傳崇簡王見澤子靖/王祐樒正徳六年卒子恭王厚耀嗣)
秋八月陸完追賊于狼山平之
　(完既專討畿輔山東賊賊南犯滕縣副總兵劉暉大/敗之賊遂奔登萊海套完師次平度檄郤永白玉與)
　(游擊温恭三道進攻命副總兵張俊李鋐及許㤗劉/暉分軍邀其奔逸賊走連戰皆大敗之賊乃變服昜)
　(馬走先後禽斬二千六百餘人賊止三百人北走沿/途招聚勢復張剽香河寶坻玉田轉攻武清游擊王)
　(杲敗殁畿輔復震動而賊轉南至冠縣暉襲敗之指/揮張勛又敗之平原賊南奔邳州渡河抵固始走湖)
　(廣奪舟夏口遇副都御史馬炳然殺之復登陸焚漢/口為指揮滿弼等追及劉六中流矢與子仲淮赴水)
　(死劉七齊彦名率五百人舟行自黄州順流抵鎮江/南京告急完疾趨而南時河南賊已平帝命彭澤仇)
　(鉞㑹完軍進勦大兵盡集江南北賊猶乘潮上下肆/掠操江武靖伯趙洪澤都御史陳世良遇之敗績死)
　(者無算既而賊治舟孟瀆完等至鎮江留鉞防守令/温恭以騎兵駐江北完親督諸將以舟師分道扼之)
　(賊懼奔通州颶風大作棄舟走保狼山完命同知羅/瑋夜導軍蹙之山南彦名中槍死七中矢亦赴水死)
　(餘賊盡平賊作亂凡二年中原郡邑多殘破所在殺/官吏其死難最著者畿内則棗强知縣叚豸大城知)
　(縣張汝舟主簿李銓河南則陣亡指揮景瑞等三十/三人守城被害為鹽運使同知徐天英封御史朱紀)
　(西平知縣王佐縣丞毛繡上蔡知縣霍恩典史梁逵/葉縣知縣唐天恩永城知縣王鼎裕州同知郁采都)
　(指揮詹濟御史任賢固始丞曽基夏邑丞安宣沈邱/丞杜斌息縣主簿邢祥睢寧主簿金聲邱紳西華知)
　(縣李景教諭孔環山東則萊蕪知縣無驂主簿韓瑭/萊州衞指揮蔡顯南畿則靈壁主簿蔣賢指揮同知)
　(梁文皆抗節死事聞贈/官賜祭予廕立祠如制)質實(狼山方輿紀要在通州/南十五里與塔山軍山)
　(馬鞍山力刃山相連屬亦謂之狼五山相傳有白狼/居此或曰山形如狼髙五十三丈周三百四十六丈)
　(勝槩甲于江北滕縣周時滕薛小邾三國地漢置蕃/縣隋改滕縣明初屬濟寧府洪武十八年改屬兖州)
　(府平度漢縣後漢改置膠東後齊改置長廣隋曰膠/水明洪武二十一年置平度州屬萊州府香河遼置)
　(寳抵金置明並屬順天府今皆因之玉田唐置明屬/薊州今改屬遵化州冠縣隋冠氏縣元升冠州明降)
　(縣屬東昌府今因之平原秦縣明屬徳州令屬濟南/府夏口春秋時為夏汭又曰夏州後漢末始謂之夏)
　(口建安十四年呉孫權築城于此今武昌府西南為/沙羡城夏口城在其南漢口在漢陽府城北二里漢)
　(水自沔陽州景陵縣東流入府境經漢川縣西流至/此又東與江㑹于大别山因名漢口孟瀆在常州府)
　(治西三十里犇牛鎮東南滙運河北流六十里入楊/子江唐刺史孟簡所開因名大城漢為東平舒縣五)
　(代唐改置大城縣明屬覇州今屬順天俯萊州衞在/萊州府治南明洪武三年建  本朝順治十六年裁)
　(裕州金置明屬南陽府今因之萊蕪漢縣明屬㤗安/州今屬㤗安府叚豸字世高澤州人由兵科給事中)
　(謫棗强知縣賊至連戰却之及城陷中四矢一槍瞋/目大呼殺賊而死賊屠其城張汝舟官大城時與主)
　(簿李銓迎戰皆被殺王佐字汝弼潞州人授西平知/縣手殺賊數十人矢斃其渠帥賊忿急攻三日佐力)
　(屈被執罵不絶口賊懸諸竿殺而支解之霍思字天/錫易州人歴知上蔡縣與梁逵共守當賊至時語妻)
　(劉曰脱有急汝若何劉願同死乃築臺廨後約曰見/我下城即賊入矣及城陷恩㧞刀下城劉臺上見之)
　(即縊未絶以簪刺心死恩被執賊脅之跪罵曰吾此/膝肯為賊屈乎賊日殺人以懾之罵益厲賊以刀抉)
　(其口支解之梁逵自經死唐天恩知葉縣與父政等/七人俱死王鼎知永城城陷繫印于肘端坐待賊不)
　(屈死郁采字亮之浙江山隂人由主事謫教諭歴遷/裕州同知與詹濟在賢共堅守斬獲多城破被執悉)
　(罵不輟賊碎其輔頰而死濟亦不屈死賢嘗為御史/毋䘮里居招邑子三千人拒守罵賊死一家死者十)
　(三人曽基為固安丞被執使馭馬不從被害安宣授/夏邑丞賊楊虎逼其境或勸毋往宣兼程進抵任七)
　(日賊大至拒守有功城陷死之邢詳已致仕城䧟罵/賊死金聲邱紳與義士朱用之迎戰死孔環南宫人)
　(由嵗貢生授來安知縣為劉瑾黨所䧟左遷西華教/諭被執賊曰呼我王即釋汝厲聲曰我不得碎汝萬)
　(叚肯還求活耶遂被殺熊驂固始人為賊所執與主/簿韓瑭俱不屈死瑭太谷人蔡顯與三子淇英順俱)
　(禦賊力戰死汝舟天恩鼎基諸人里貫無攷馬炳/然内江人趙洪澤武靖侯輔之孫陳世良臨海人)
九月召洪鐘還以彭澤代之
　(時蜀盜鄢夲恕藍廷瑞廖惠方四曹甫雖已平而廖/麻子猖獗如故連陷州縣又賊麻六兒者越百丈闗)
　(以窺川東殺副使馮傑勢甚張鐘不能制廵按御史/王綸紀功御史汪景芳劾鐘乃召鐘還以澤往代澤)
　(未至廵撫高崇熙恇怯主招撫麻子等陽受約崇熙/遽請罷諸軍令副使張敏徙臨江市民空其地處之)
　(許給復三年為請于朝副使馬昊力争謂臨江市上/逹重叙下連湖湘地土饒衍奈何棄以資賊自遺患)
　(崇熈不從昊乃益治兵防變已而賊果執敏叛詔逮/崇熙擢吴右僉都御史代之賊圍中江將趨成都㑹)
　(澤已至先擊平麻六兒遂與昊及總兵官時源連敗/廖麻子遣游擊閻勲追斬之劍州餘衆走推其黨喻)
　(思俸為王總兵官陳珣逐之急賊偽降因北渡江襲/殺都指揮姚震轉入巴山故巢珣不敢前陜西兵與)
　(賊戰潰賊遂越寕羗犯畧陽珣軍鼓譟賊夜走越廣/元為官軍所遏還趨通巴招餘黨諸將率稱病不擊)
　(賊詔逮珣且讓昊昊乃與澤督諸師獲思俸西鄉山/中澤遂移軍漢中請班師未報而内江榮昌賊駱松)
　(祥范藻等復熾澤旋師討平羣盗悉靖詔澤暫留保/寧鎮撫初廖麻子攻破綿竹等縣西安衞指揮僉事)
　(毅輔戰死麻六兒之衝百丈闗嘉定州人/雷應通父子七人倡義禦賊被執皆死之)質實(百丈/闗方)
　(輿紀要在廣元縣東百六十里闗傍有河深百丈亦/曰百大闗渡道出巴州臨江市一名臨江鎮在忠州)
　(西一里有廵司戍守重叙謂重慶叙州也叙州漢犍/為郡地梁置戍州宋改叙州元路明府今因之中江)
　(漢郪縣地三國漢析置伍城縣隋改元武宋改中江/明屬潼川州今屬潼川府寧羌明洪武分沔縣地置)
　(寜羗衛成化二十二年升州屬漢中府廣元秦葭萌/縣地三國漢曰漢夀縣晉改晉夀尋析置興安縣隋)
　(改緜谷為利州治元為廣元路治明洪武七年改府/是年降州十四年降縣屬保寧府通巴謂通江縣巴)
　(州也巴州梁置明洪武中降縣正徳九年復升為州/屬保寧府今並因之内江漢資中縣地後周置中江)
　(隋改内江明屬成都府今屬賢州榮昌唐析内江縣/地置昌元縣元省明洪武六年復置營昌屬重慶府)
　(今因之西安衛明洪武中置𨽻陜西都司嘉定州後/周置峩眉縣為平羗郡治隋初郡廢縣屬嘉州尋改)
　(縣曰青衣又改龍㳺為眉山郡治唐為嘉州治南宋/改嘉定州元路明洪武四年改府九年降州直𨽻四)
　(川布政司今升府馮傑見明史忠義傳未詳其里貫/傑追擊麻六兒于蒼溪俘斬頗衆日晡移營鐡山闗)
　(賊乗夜衝突傑死之贈按察/使諡恪愍髙崇熙石州人)
賜義子一百二十七人國姓
　(帝所悦中官奴卒輒收為義子亡虜亦與馬並賜姓/朱氏御史賀泰抗諌諸近倖激帝怒謫衢州推官)
冬十一月留宣府大同遼東兵于京營
　(先是七月中兵部尚書何鑑以羣盜未盡請留邊將/劉暉戍山東時源戍河南郤永戍畿輔李鋐戍淮陽)
　(各假總兵之職俟事寧始罷仇鉞言邊軍久勞風土/不習人馬俱病今賊已漸平請留三之一討賊餘悉)
　(遣還廷議二人言俱是請四將各千人鎮壓他將許/泰神周金輔温恭等俱統所部還鎮帝許之命延綏)
　(軍徑還遼東宣府大同軍過闗勞賜帝方好弄兵時/有江彬者以大同游擊𨽻總兵官張俊赴調過薊州)
　(殺一家二十餘人誣為賊得賞嘗與賊戰淮上被三/矢其一著面鏃出于耳拔之再戰帝聞而壯之及還)
　(軍過京師彬因錢寧得召見帝見其矢痕曰彬健乃/爾邪彬狡黠強狠貌魁碩有力善騎射談兵帝前帝)
　(大悦遂與宣府守將皆留不遣擢彬都督僉事出入/豹房同卧起寵在寧上寧心忌之彬知寧不相容顧)
　(左右皆寧黨欲藉邊兵自固因盛稱邊軍驍悍勝京/軍請五調操練言官交章諫大學士李東陽疏稱十)
　(不便皆不聼于是邊軍入衛立東西兩官㕔禁中視/團營東以太監張忠領之西以許泰領之已而神周)
　(坐罪謫夤縁得八豹房復官未㡬劉暉亦召侍設勇/士營俾周暉分領與彬泰同賜國姓為義兒名四鎮)
　(兵又名外四家兵以彬兼統帝别領羣閹善騎射者/為一營號中軍晨夕馳逐甲光照宫苑呼噪聲達九)
　(門帝時臨閲/謂之過錦)質實(江彬宣府人錢寧不知所出或曰/鎮安人㓜鬻太監錢能家為奴能)
　(嬖之冒/錢姓)
十二月李東陽罷
　(東陽以老病乞休前後章數上至是始許賜敕給廪/𨽻如故事東陽立朝五十年清節不渝以文章領袖)
　(縉紳朝廷大著作多出于其手奬成後進推挽才彦/學士大夫出其門者率粲然有所成就初與劉健謝)
　(遷請誅劉瑾及健遷去而東陽獨留氣節之士多非/之侍郎羅圯上書勸其早退至請削門生籍東陽得)
　(書俛首長嘆而已然方逆瑾肆虐時潛移嘿奪/保全善類天下亦陰受其庇云致仕四年卒)
(癸/酉)八年春正月召陳金還以俞諫代之
　(初陳金擊破東鄉賊土兵縱弩射趫㨗若飛賊大窘/土兵邀賞千金金靳不予乃縱賊使逸桀黠者多不)
　(死尚數千人金急欲成功遂下令招撫及破姚源金/喜謂功在旦夕與將吏置酒髙㑹賊覘諸要害無守)
　(者乃悉所有賂土兵乗間遁去賊絶㸑已三日自分/必死沿途棄稚弱散婦女抵貴溪始得一飽食遂轉)
　(掠衢徽間金知失策亦下令招降賊首王浩八等故/偽降以緩官兵攻剽如故卒不能盡賊紀功給事中)
　(黎奭及兩京言官交章劾金乃召金還以俞諫代督/江西浙江福建諸軍討之時浩八衆萬餘流刼弋陽)
　(上饒等州縣尋掠婺源休寕屯浙江開化諫撽嘉興/同知伍文定與參將李隆都指揮江洪僉事儲珊擊)
　(賊軍華埠都指揮白宏與湖州知府黄㐮别營馬金/賊黨劉昌三被執宏官軍大挫浩八突華埠洪文定)
　(擊敗之隆珊追至池淮破其巢而洪以奇共深入中/賊誘與指揮張琳等皆被執文定等殿後得還賊亦)
　(遁歸江西德興以所執宏洪等為質求撫于按察使/王秩秩受之為傳送姚源浩八奔據貴溪裴源山餘)
　(衆復集連營十里諫令秩與副使胡世寕參政呉廷/舉列屯要㫁其歸路躬與都督李鈜乗夜冒雨潛進)
　(大破之俘斬數千人遂擒浩八其黨潰走玉山諫與/南贛廵撫周南江西廵撫任漢復擊斬七百餘人餘)
　(賊奔姚源有賊渠胡浩三者降復叛廷舉往諭為所問/留居三月盡得其要領誘其黨使自携貳廷舉遂得)
　(還浩三果殺其兄浩二内亂諫督官兵乗之擒浩三/諫懲金失一意用兵而任漢巽懦先為布政使嘗贊)
　(金主撫雖亟上首功追賊緩餘黨復起先是金所撫/束卿賊艾茹七等二百人𨽻世寕麾下號新兵率以)
　(擊浩八所過縱掠執安仁官氏二女欲汙之赴水死/奭奏其事乃下令㪚遣尋懼罪復叛衆至二千餘諌)
　(遣參將桂勇等分道討擒之萬年雖立縣賊尚衆吏/胥多賊黨官府動息必知副使李情治峻急衆欲叛)
　(畏鋐在餘干不敢發㑹鋐卒王埀七胡念二等遂作/亂殺情及饒州通判陳逹秦碧指揮邢世臣等焚廨)
　(舍諫發兵擒之亂乃定言官劾諫及漢南兵部請召/漢還命諫兼領廵撫已復擊臨川賊斬其魁陳玖譚)
　(懿昌等而遣李隆擊新淦賊賊踞萬山中僣稱王且八/年隆等深入悉就擒俘斬千七百餘人録功進諫右)
　(副都御史巡撫如故劇賊徐九齡者嘯聚幾三十年/出没江湖黄州徳安九江安慶池州太平咸被其害)
　(諫討斬之/羣盗悉平)質實(弋陽三國呉置葛陽縣隋改弋陽明/屬廣信府上鐃漢鄱陽地三國呉析)
　(置上饒縣明為廣信府治婺源唐縣元升州明復為/縣休寧三國呉置休陽後改海陽晉曰海寧隋改休)
　(寧明與婺源俱屬徽州府開化宋縣明屬衢州府今/皆因之華埠鎮在開化縣南三十里馬金鎮在開化)
　(縣北三十五里以馬金嶺而名池淮溪名有二源一/出歇嶺一出明化縣西百里大榕嶺合流至縣西三)
　(十里滕巖下之池淮畈曰池淮溪徳興唐徳興塲南/唐升縣明屬饒州府今因之裴源方輿紀要水名在)
　(萬年縣界按明寔録俞諌破賊于貴溪之裴源萬年/縣東南至貴溪百五十里本貴溪之逺鄙也臨川後)
　(漢置臨汝縣隋改臨川明為撫州府治今因之俞諫/字良佐桐廬人黎奭京山人伍文定字時泰松滋人)
　(儲珊穎州人胡世寧字永清仁和人李鋐大同右衛/人任漢温江人李情靈寶人黄衷南海人陳逹閩)
　(縣人按明史忠義傳有萬琛者字廷顯宣城人慷慨/負氣節舉于鄉知瑞金縣孝宗十八年正月劇盗大)
　(至縣人洶洶逃竄或勸琛急去琛斥之率民兵數十/人迎敵殺賊二十餘人相持至明日力屈被執罵不)
　(絶口賊攢刺之乃死贈光禄少卿賜祭𦵏子廕考明/武宗寔録琛之死賊乃是年八月明史系之孝宗十)
　(八年正月者/盖傳聞之異)
夏六月河決黄陵岡
　(先是河自北徙至沛縣飛雲橋俱入漕河南河故道/淤塞水惟趨單豐之閒河窄水溢遂連年决黄陵岡)
　(入賈魯河汛溢横流直扺豐沛御史林茂逹以北决/安平鎮為虞請濬儀封考城上流引河南流以分其)
　(勢然後塞决口築故隄工部侍郎崔巖奉命修理乆/之無功以侍郎李堂代巖堂謂河流故道堙者不可)
　(復疏請築隄以障河北徙工未竣而河南盗起召堂/還京隄役由此罷至是河復决黄陵岡部議以其地)
　(界大名山東河南守土官事權不一請耑遣重臣乃/命管河副都御史劉愷兼理其事愷奏率衆祭告河)
　(神越二日河已南徙尚書李鐩因請祭河且賜愷羊/酒愷于治河束手無䇿特歸功于神曹單問被害日)
　(甚/)質實(飛雲橋在沛縣城南汜水經其下入泗水為/往來津要單縣魯單父邑漢為單父縣唐光)
　(啓中置單州于此明洪武元年省縣入州二年改州/為縣屬兖州府今屬曹州府豐縣秦沛縣之豐邑漢)
　(置縣明屬徐州今屬徐州府曹縣漢定陶縣地隋析/置濟陰縣為曹州治金徙州治乗氏故縣明初徒安)
　(陵鎮尋徙盤石鎮改州為縣屬濟寧府正統十一年/復置曹州以縣屬焉今屬曹州府林茂逹莆田人省)
　(巖字民瞻郴州人李堂字時/升鄞縣人劉愷直𨽻新安人)
秋八月土爾番據哈密
　(初許進既復哈密阿哈瑪特悔過送還善巴尋以王/越言復善巴舊封自是哈密得安土爾番亦通貢如)
　(故有思克保喇者哈商弟也與善巴不相既當事患/之令善巴娶哈商女與之結好善巴嗜酒掊克失衆)
　(心部下阿爾保喇等咸怨隂搆于土爾番阿哈瑪特/之㓜子曰展特穆爾亦哈商女所出遂迎之主哈密)
　(善巴懼絜家走苦峪時恩克保喇與囘囘都督舍音/和珊在肅州邉臣以二人為番衆所服令還輔善巴)
　(與百户董傑偕行傑有膽畧扺哈密阿爾保喇與其/黨五人約夜以兵來刼傑知之與恩克保喇等計事)
　(立斬之其下遂不敢叛乃令善巴還哈密展特穆爾/還土爾番㑹阿哈瑪特死莾蘇爾嗣為蘇勤坦與弟)
　(相仇毅展特穆爾懼不敢歸以恩克保喇乃其毋黨/願留哈密依之邉臣慮與善巴有隙居之甘州葢孝)
　(宗十七年也既而莾蘓爾遣使求展特穆爾廷議持/不可以甘州守臣言送之還即輸邉情于莾蘓爾莾)
　(蘓爾桀黠變詐踰于父素有吞哈密之志又得其弟/合謀而阿哈瑪特殁之明年善巴亦率子巴牙濟襲)
　(忠順王昏愚淫虐不得于其屬部心怵部人害已莽/蘓爾因數以甘言誘之至是巴牙濟竞棄其國奔土)
　(爾番莽蘓爾奪其印遂遣/和卓塔實鼎據守哈密)質實(恩克保喇舊作奄克/孛剌阿爾保喇舊作)
　(阿孛剌展持穆爾舊作真帖木兒舍音和珊舊作冩/亦虎仙莽蘓爾舊作滿速兒巴雅濟舊作拜牙即和)
　(卓塔實鼎舊作火/者他只丁今改)
冬十二月江西饑
　(遣南京刑部侍/郎鄧璋徃振之)
　
　
　
　
　
　
御定資治通鑑綱目卷十八
欽定四庫全書
御定資治通鑑綱目三編卷十九
　(起甲戌明武宗正聴九年盡/辛巳明武宗正德十九年)凡八年
(甲/戌)九年春正月乾清宫災
　(帝每嵗張燈費將數萬及是宸濠别無竒巧以獻令/所遣人入宫懸掛多著柱附璧以取新異帝復于庭)
　(□問依□設氊幙貯火藥其中偶不戒遂延燒宫殿/乾清以内皆燼火盛時帝往豹房臨視回顧光燄燭)
　(天猶笑謂左右曰是一棚大烟火也楊廷和等以宫/災自幼請帝避正殿下詔罪已又疏請早朝宴罷躬)
　(九廟祭祀榮兩宫孝養勤日講復靣奏開言路達下/情還邉兵革宫市罷皇店出西僧省工作減織造諸)
　(言官亦各上章極諫/語皆切至帝不省)
二月帝始㣲行
　(夜至教坊/司觀樂)
　　發明(人君出入警蹕清道後行體至尊儀至重也/漢武帝始為㣲行成帝效之朱子於綱目皆)
　　(謹書之以為復鍳而武宗乃狎于羣小日事佚遊/效富平公子之裝忘柏谷主人之戒其輕宗廟亵)
　　(神氣為已甚矣况自此逺踰闗塞動輙/經年其不至見困于豫且者亦天幸耳)
以禮部尚書靳貴兼文淵閣大學士預機務
　(貴以宫僚舊恩故有是命在/閣三年無所建白致仕歸)質實(靳貴字充道丹徒/人歸後二年卒未)
　(𦵏武宗南廵過鎮江親臨其䘮命詞臣撰文皆不稱/㫖帝乃自為文祭之按王瓊䨇溪雜記云内閣劉忠)
　(去位楊廷和欲引門生靳貴代之朝廷以禮部尚書/費宏代貴憾之後讒斥罷宏仍以貴代宏然攷明史)
　(武宗本紀及明實録宏以五月乙丑致仕在貴既入/閣之後並非以貴代宏且宏之去位以却寧王䕶衛)
　(之請事見明史宏傳亦非由貴/讒搆瓊所紀者皆不得其實也)
夏四月復寧王䕶衞
　(初宸濠賄劉瑾得復䕶衞瑾誅仍論奪會陸完為兵/部尚書宸濠所素善也遂致書盛陳舊好欲復䕶衛)
　(及屯田完答書令以祖制為詞宸濠乃遣人厚結敘/坊臧賢屬錢寧為内主比奏下完即為覆請而以屯)
　(田屬户部請付廷議内閣擬㫖上竟予之舉朝譁然/六科給事中高淓十三道御史汪錫等力争章並下)
　(部久不覆南京禮科給事中徐文溥聞之上疏諫曰/曩因寧藩不靖英廟革其䕶衛屯田及逆瑾亂政重)
　(賄謀復瑾既伏誅陛下又革之正欲制以義而安全/之耳乃曰驅使乏人夫晏居深邃靡征討之勞安享)
　(尊榮無居守之責何所用而乏人且王暴行大彰剥/削啇民挾制官吏招誘無頼廣行刼掠至舟航斷絶)
　(邑里蕭條萬民莫不切齒及今止之猶恐不逮顧可/縱之加恣假翼于虎乎貢獻本有定制乃無故馳騁)
　(飛騎出入都城伺察動静況今海内多故天變未息/意外之虞實未易料宜裁以大義勿徇私情罪其獻)
　(謀之人逐彼偵事之使宗社幸甚時宸濠奥援甚衆/疏入人咸危之帝但責其妄言而已完廹于衆論乃)
　(請納諫官言/帝竟不聽)質實(汪錫仁和人徐文/溥字可大開化人)
五月費宏罷
　(錢寧方寵于帝最用事宏不與通寧時有所闗請餽/宏以綵幣珍玩峻却之寧慙且恚宸濠之謀復䕶衞)
　(屯田輦白金鉅萬偏賂朝貴寧及陸完主之宏從弟/編修寀其妻與宸濠妃兄弟也知之以告宏宏入朝)
　(完迎謂曰寧王求䕶衛可復乎宏曰不知當日革之/何故完曰今恐不能不予宏咈然曰公自任之中官)
　(齎奏至閣宏極言不當予既而竟俞所請于是宸濠/與寧合而搆宏寧數偵宏事無所得以御史徐珊嘗)
　(劾宏當國寀宜引避不得畱翰林寧遂以此譖于帝/責宏陳狀宏自伏乞休命并寀致仕寧遣騎伺宏後)
　(抵臨清焚其舟資裝盡燬宏歸杜門絶客宸濠復求/與通宏謝絶之益怒會宏族人與邑奸民李鎮訟宸)
　(濠隂令鎮賊宏鎮遂據險作亂率衆攻費氏執所與/訟者支解之發宏先人塚毀其家刼掠逺近衆至三)
　(千人宏馳使愬于朝下廵/撫孫燧按狀始遣兵勦滅)質實(史乘攷誤寧庶人之/復䕶衛内閣大臣獨)
　(費鉊山持正不肯予而楊新都梁南海輩畏禍而莫/敢主持新都為首輔其罪有不容辭者苐不得以汙)
　(名衊之耳䨇溪雜記謂大璫乘廷試讀卷日獨請楊/師傅入票㫖其為讐口無疑苐楊用修丹鉊雜録謂)
　(為新都丁憂以後事則又誤之甚矣䕶衛之復乃正/德九年四月丁酉而新都聞父春䘮在十年三月丙)
　(申今欲他諉其可得乎余珊/桐城人孫燧字德成餘姚人)
遣右都御史彭澤提督甘肅軍務經理哈宻
　(土爾畨既據哈宻復遣使赴甘肅言巴雅濟不能守/國故遣將代守乞犒賜總制鄧璋甘肅廵撫趙鑑以)
　(聞請遣大臣經畧大學士楊廷和等交薦澤澤久在/兵間厭之以家于蘭州遂藉鄉土為辭且引疾推璋)
　(及仇鉞可任帝復優詔慰勉乃行澤未至賊遣兵分/掠赤斤苦峪諸衛聲言與我金帛數萬即歸城印澤)
　(抵甘州謂畨人嗜利可因而欵也遣通事馬驥諭還/侵地及王當予重賞莾肅爾為許之澤即使舍音和)
　(珊以幣二千銀酒鎗一往賂未得報澤輙奏畨酋悔/過效順事已平帝即召澤還廵按御史馮時雍言城)
　(未歸澤不宜遽召不納初兵部缺尚書廷臣共推澤/而王瓊得之且隂阻澤言官多劾瓊由是有隙澤又)
　(使酒常凌瓊復時時謾罵錢寧瓊以語寧寧未信瓊/乃邀澤飲匿寧所親屏間挑澤醉罵寧聞大怒遂與)
　(瓊偵澤事欲共傾之舍音和珊者素桀黠雖為哈宻/臣居肅州隂通莽肅爾為之耳目據城奪印皆其謀)
　(澤不知而遣之及澤還巴雅濟迄不得返和卓塔濟/迪音亦不肯退復要重賞始以城印來歸而已雅濟)
　(畱如故會舍音和珊與莾肅爾忽有隙莾肅爾欲殺/之大懼求和卓塔濟迪音為解許賂幣千五百匹期)
　(至肅州畀之且啗之入寇曰肅州可得也莾肅爾喜/令其壻瑪哈穆特等俱隨入貢以覘虚實且徵賂時)
　(李昆代趙鑑為廵撫慮冦變覊其使甘州而驅舍音/和珊出闗懼弗去和卓塔濟迪音有弟曰和卓繖哲)
　(爾亦充貢使偕來為所覊和卓塔濟迪音閒之怒復/奪哈宻城請莽肅爾移居之分兵據沙州擁萬騎冦)
　(嘉峪闗遊擊芮寧與㕘將蔣存禮都指揮萬榮王琮/各統兵往禦寧以七百人先遇冦冦悉衆圍寧而分)
　(兵綴諸將寧軍盡沒遂薄肅州城副使陳九疇固守/先絶其内應下舍音和珊于獄冦知事洩慮援兵至)
　(大掠而去朝廷初聞畨衆入冦復命澤提督三邉軍/務率師西征而冦還至𤓰州為副總兵鄭亷所敗又)
　(與衛拉特相攻力不敵移書求款澤罷行尋乞骸骨/歸事在十二年五月澤既去瓊追論嘉峪之敗靖窮)
　(詰増幣者主名錢寧從中下其事大學士梁儲等持/之乃已舍音和珊之以内應繫獄其黨實巴伊克被)
　(捶死及事平械舍音和珊赴京下獄實巴伊克子旋/以入貢至京探知王瓊欲傾澤遂訟父寃法司行甘)
　(肅訊報瓊欲因此興大獄奏遣科道二人往勘明年/還報無所引瓊怒劾澤誣妄辱國斥為民坐昆九疇)
　(激變逮下吏昆謫官九疇削籍澤材武知兵然性疏/潤負氣其經畧哈宻事頗不當瓊與寧因交齮之乃)
　(得罪又明年舍音和珊减死夤緣寧入豹房與實巴/伊克之子俱侍帝左右帝悦之賜國姓授錦衣指揮)
　(而莽肅爾自肅州敗後屢求通貢不得十五年歸先/所掠將卒及巴雅濟家屬復求貢廷議許之而巴雅)
　(濟終/不還)質實(趙鑑字克正夀光人馮時雍交河人王瓊/守德華太原人李昆高宻人陳九疇字禹)
　(學曹州人者瑪哈穆特舊作馬黒木和卓繖哲爾舊/作火者撤  兒實巴伊克舊作失拜烟客今並改)
六月詔自今言事黜謫者毋復用
　(兵部員外郎韓邦靖言廷臣頃因災變極陳闕失未/見聽納前後以言獲罪者未䝉召用乞開延攬採擇)
　(之門以収人心帝怒下邦靖/錦衣獄黜為民乃有是詔)質實(韓邦靖字汝/度朝邑人)
秋七月小王子犯大同宣府
　(先是鞬靼别部額布勒與小王子仇殺額布勒竄西/海阿爾托蘓與合逼脅洮西屬畨屢入冦廵撫張翼)
　(總兵王勛不能制漸深入邉人苦之尋擁衆來川遣/使詣翼所乞邉地駐牧修貢翼啗以金帛令逺徙額)
　(布勒遂西掠烏斯藏據之自是洮岷松潘無寧嵗小/王子亦數入冦殺掠尤慘以五萬騎攻大同趨朔州)
　(掠馬邑帝命仇越統兵禦之戰于萬全衛斬三級而/所失亡十倍以捷聞時八年夏五月也至是敵連營)
　(數十冦宣大塞而别遣萬騎掠懐安總制叢蘭告急/命太監張永督宣大延綏兵都督白壬為大將協蘭)
　(守禦京師戒嚴已而敵踰懷安趣蔚州蘭等預置毒/飯于田間如農家餉而設伏以待敵至中毒伏猝發)
　(多死者/敵乃還)質實(西海方與紀要在西寧衞西三百餘里/亦曰􁀙海酈道元水經注古西􁀙之地)
　(亦曰青海亦曰鮮水海亦曰允谷鹽池西海則其總/名海方數百里案西寧衛今為西寧府洮西畨屬明)
　(一統志洮西在洮州衛三十里洮河至初冬水凍疑/結俗呼為珠子凌河河西皆畨人所居稱洸州十八)
　(族懐安漢上谷郡地唐置懐安縣屬新州明改置衛/今仍為縣屬宣化府張翼介休人  額布勒舊作亦)
　(卜剌阿爾托蘇舊作/阿爾秃厮今並改)
八月辛卯朔日有食之
京師地震
　(是月十五/日乙巳也)
九月謫編修王思為三河驛丞
　(帝常喜觀摶虎一日虎廹帝江彬趨撲乃解帝戲曰/吾自足辦安用爾至是復以狎虎被傷踰月不視朝)
　(思疏言孝宗皇帝子惟陛下一人當為天下萬世自/重近者虎逸于押驚及聖躬臣聞之且駭且懼陛下)
　(即位以來于兹九載朝宁不勤政太廟不親享兩宫/曠于問安經筵倦于聽講揆厥所自葢有二端嗜酒)
　(而荒其志好勇而輕其身由是戒懼之心日忘縱恣/之欲日進好惡由乎喜怒政令出于多門紀綱積弛)
　(國是不立上天示警日食地震宗社之憂凜若朝夕/夫勇不可好陛下已薄有所懲矣至于荒志廢業惟)
　(酒為甚陛下露處外宫日湎于酒厮養雜侍禁衛不/嚴即不幸變起倉卒何以備之此臣所大憂也疏入)
　(畱中者數日怱傳㫖降逺/方雜職遂謫三河驛丞)質實(三河驛在潮州府大/埔縣西今有廵司為)
　(縣臣鎮王思字宜/學太保直曽孫)
冬十一月廢歸善王沍為庶人當沍自殺
　(初流賊攻兖州當沍帥家衆乘城取䕶衛弓弩射却/賊降敕奬諭遂以武健聞數與卒袁質舍人趙巖校)
　(射質巖家東平武斷為鄉人所惡同里吏部主事梁/穀少不檢頗倚質等為助既貴厭苦之又與千户高)
　(乾有怒會有銜質巖者誑榖云質巖且為亂穀心動/因並指乾等告變于楊一清兵部議以大兵駐濟南)
　(伺變而當沍父魯王陽鑄入長史馬魁譖言當沍結/質巖欲反虞禍及奏于朝帝遣司禮太監温祥大理)
　(少卿王純等往按問圍當沍第索其兵械則前射賊/弓弩半敞讞穀所指皆平人魁懼事敗乃諷所厚陳)
　(環及術士李秀佐證之復以書及賄抵鎮守太監畢/真使逮二人詰問已而二人以實對書賄事亦為真)
　(所發于是御史李翰臣劾穀魁誣岡宜即訊近倖方/欲邀功責翰臣為叛人掩飾下之獄謫德州判官而)
　(釋穀等不問御史程啓充疏言穀魁鼔煽流言死不/蔽罪縱首禍而謫言者非國體不報廷臣議當沍罪)
　(卒無所坐以藏䕶衛兵器違祖制廢為庶人戍質等/肅州所連逮多瘦死魁坐誣奏斬中官送當沍之高)
　(牆當沍大慟曰寃乎/觸牆死聞者傷之)質實(當沍魯莊王陽鑄㓜子王/純字希大慈谿人李翰臣)
　(大同人程啓充字以/道四川嘉定州人)
　　發明(趙巖袁質𨽻卒賤人耳而當沍與之善其武/斷鄉曲亦未必不倚藩府為聲勢當沍豈得)
　　(為無過然不過交遊之濫誣以作亂初無實據而/兵部張皇其事即議駐兵伺變遂至馬魁挾怨而)
　　(售譖魯王懼禍以証子迨按問無狀讞訊已明當/沍卒無所坐之罪而以射賊既敞之弓弩摭拾以)
　　(斷斯獄在近倖貪功而樂禍固不足深責彼廷臣/既正魁罪則已為當沍昭雪其誣而復廢為庶人)
　　(仍使含寃而死於非命/豈得謂持讞之平哉)
十二月營乾清宫加天下賦百萬
　(工部奏營建宫室庀材鳩工計直白金百萬兩請均/賦于民嵗徵十之二恐徴輸不及暫于内帑借其半)
　(以給用帝終不欲假用内帑乃于一嵗/中盡徵之于是催科旁午海内騒然矣)
(乙/亥)十年春正月帝有事于南郊逮暮成禮
　(是日漏下二鼓帝始還宫楊廷和等疏諌兵科給事/中王良佐言尤切曰郊廟之祀天子必省牲必誓戒)
　(散齋致齋有常期有專所當祭之日夙駕而往行禮/之祭無貳爾心期昭假也邇者正月初五日躬祀太)
　(廟薄暮方出行禮則登獻夙戒之饈不將敗惡與祭/斂戢之容不寖懈怠者寡矣初十日郊祀初七日當)
　(誓戒臣等導駕與百官具朝服候至夜漏下忽見執/駕之人一呼而散宿衛之士羣噪而奔臣等佇集左)
　(掖昏暗中傳聞免朝不知㫖從何出惶懼失措徘徊/久之至初九日車駕當臨齋宫百官莫不晨趨以竢)
　(乃薄暮方往倉猝至壇行禮行禮甫畢旋即下營臣/愚不知陛下此行果事天耶抑遊幸也及次日駕還)
　(復至夜分城門失啓閉之常禁闥縱馳騁之樂一切/非時與制矣又凡令節大朝賀每至昏暮而司晨之)
　(官尚報卯時傳之四方所損非細乞自今祭祀朝賀/之期經筵講書之候起居寢興之節務各及時遵制)
　(舉行則事天事祖與百凡綱/紀無不畢張天下幸甚不報)質實(王良佐夷/陵州人)
民間訛言選女入宫
　(御史張翰言旬日以來民間相傳謂朝廷欲博選女/子以充後宫凡有女之家未字者不擇壻而配及笄)
　(者不備禮而成甚至藏於婣黨之家致惟簿之議京/師如此傳之天下驚疑益甚上虧聖化下斁彛倫乞)
　(敕禮部榜諭以解萬民之惑不報尋有無賴子數輩/挾二媪為媒氏乗夜猝入李姓者家强舁其女以去)
　(次夕復强舁祁氏女不從相詬争為邇卒所獲詰其/名乃蔡明馮玉吳綱安亨也錦衣衛以聞詔悉以付)
　(獄仍令都察院禁/約之人心始安)質實(張翰遼東廣/寧後屯衛人)
夏四月下江西副使胡世寧于獄
　(時宸濠驕横有異志皆莫敢言世寧憤甚上疏曰江/西之盗勦撫二説相持臣愚以為無難決也已撫者)
　(不誅冄叛者無赦初起者亟勦如是而已顧江西患/非盜賊寧府威日張不逞之徒羣聚而導以非法上)
　(下諸司承奉太過數假火災奪民㕓地採辨擾旁郡/蹂藉徧窮鄉臣恐良民不安皆起為盜臣下畏禍多)
　(懐二心請于都御史俞諌任漢中專委一人或别選/公忠大臣鎮撫敕王止治其府毋撓有司以靖亂源)
　(銷意外變章下兵部尚書陸完議專委諫計賊情勦/撫之宜至所言違制擾民疑出偽托宜令王約束之)
　(報可宸濠聞大怒列世寧罪徧賂權幸必殺世寧章/下都察院右都御史李士實宸濠黨也與左都御史)
　(石玠等劾世寜狂率當治命未下宸濠奏復至指世/寧為妖言乃命錦衣官校逮捕世寧已遷福建按察)
　(使聞之即間道走京師自繫都察院復奏其畏避掩/飾得㫖下鎮撫司拷掠于是御史徐文華言世寧之)
　(論寧府非特為朝廷亦為寧王慮也安有所謂妖言/誹謗離問懿親者耶寧府隠蔽之事豈惟世寧知之)
　(痛之憂之中外之臣亦知之痛之憂之矣但人多顧/忌而世寧則忠于謀國耳乃以忠獲罪始令御史逮)
　(繫復令官校捕解世寧恐懼間闗赴訴其情葢有難/于顯白者夫人臣上為國家下為宗室𤼵憤畢誠圖)
　(畫安危言適啟其口而災旋逮身亦可哀已比見寧/王乞䕶衛則予䕶衛乞屯田則予屯田凡璽書之褒)
　(嘉思禮之稠疊諸宗藩未能或之先也威勢日以張/大失今不戢容有紀極乎江西之臣畏其𨼆禍莫敢)
　(顯言世寧一言及之寘之重法異日誰復敢為陛下/言者臣以為杜天下之口奪忠鯁之氣弱朝廷之勢)
　(長宗藩之威招意外之虞皆自今日始可不為寒心/哉乞履霜謹始曲賜優容庶逺僭逼之嫌全治安之)
　(體不聽世寧于獄中三上書言宸濠逆狀卒不省繋/嵗餘言官程啟充等又交章救楊一清以危言動錢)
　(寧乃論謫戌居/三年宸濠果反)質實(石玠字邦秀藁城人徐/文華字用光嘉定州人)
閏四月以吏部尚書楊一清兼武英殿大學士預機務
　(先是一清冄推内閣不用及是/楊廷和以憂去遂以一清代之)
冬十月遣太監劉允使烏斯藏
　(左右言西域胡僧能知三世帝欣然欲見之考永宣/間侯顯入畨故事命中官劉允乘傳往迎閣臣梁儲)
　(等言祖宗朝雖嘗遣使西畨葢因天下初定藉以化/導愚頑鎮撫荒服非信其教而崇奉之也承平之後)
　(止因其來朝厚加賞賚未嘗輕辱命使逺涉其地今/忽遣近侍往送幢幡朝野聞之莫不駭愕而允奏乞)
　(鹽引至數萬動撥快馬船至百艘又許其便宜處置/錢物勢必攜𢃄私鹽騷擾郵傳為官民患今蜀中大)
　(盜初平瘡痍未起在官已無餘積必至苛斂軍民鋌/而走險盜將復𤼵況自天全六畨出境涉數萬之程)
　(道途絶無郵置人馬安從供頓脫中途遇冦何以禦/之虧中國之體納外畨之侮無一可者所齋敇書臣)
　(等不敢撰擬帝不聽禮部尚書毛紀都給事中葉相/御史周倫徐文華等並切諫亦不聽允行以珠琲為)
　(幡幢黄金為供具賜其僧金印犒賞以鉅萬計敕允/往返以十年為期所攜茶鹽以數十萬計允至臨清)
　(漕艘為之阻截入峽江舟大難進易以􁧗􁑆相連二/百餘里至成都日支官廪百石蔬菜銀百兩錦官驛)
　(不足取旁近數十驛供之治入畨噐物估直二十萬/守臣力爭減至十三萬工人雜造夜以繼日居嵗餘)
　(始率將校十人士千人以行越兩月入其地畨僧恐/中國誘害之匿不出見將士怒欲脇以威畨人夜襲)
　(之奪寳貨器械以去將校死者二人卒/數百人傷者半之允乗善馬疾走僅免)質實(天全六/畨唐宋)
　(時皆為覊縻之域𨽻于雅州元置碉門魚通黎雅長/河西寜逺等處宣撫司屬吐畨等處宣慰司後改六)
　(畨招討司乂分置天全招討司明初合為天全六畨/招討使司𨽻四川都司今改天全州屬雅州府峽江)
　(方輿紀要由瞿唐而下謂之峽江峽江兩岸重巖疊/嶂蔽日𨼆天至于夏水長陵沼泝阻絶王命急宣有)
　(時朝𤼵白帝暮到江陵其間千二百里雖乗犇遇風/不能及也錦官驛在成都府城東毛紀字維之掖縣)
　(人葉相江都人/周倫崑山人)
　　𤼵明(永樂中令侯顯輩持節入畨意在招徠異域/顧中官奉使遐陬實有傷於國體乃武宗惑)
　　(近習荒誕之言轉欲援為故事俾劉允逺迓西僧/豈非成祖作法于凉有以貽之口實耶然侯顯之)
　　(使畨僅齎書幣以往選壯士健馬䕶行而已而允/則供具不貲縻金無算甚至百艘並下漕阻臨清)
　　(十驛難容郵増蜀道騷擾之害于兹極矣且烏斯/藏距四川馬湖府止千五百餘里何遂往返以十)
　　(年為期此必中官欲盛治資裝故極稱遼逺以聳/聽卒之寶貨噐械適足啟畨人潛襲之謀耗中國)
　　(以取侮外藩葢未/有甚于此役者也)
十二月癸丑朔日有食之
　(是日車駕當出視郊祀牲禮部請改次日因言視牲/乃郊祀之始日食乃天變之微今大禮將舉忽遘此)
　(變上天示戒亦昭然矣伏望順承天意益加敬畏自/兹以往皆郊祀之所有事起居必以其道出入必以)
　(其時一遵祖宗典訓西慎行之至于朝賀燕享/亦莫不然則天心感格災變不足弭矣不納)
下寧波知府翟唐于獄
　(先是浙江市舶太監崔珤藉貢物擾民為唐所裁抑/奸民附珤為惡唐執而笞之尋病死珤奏唐阻格貢)
　(獻笞殺所遣人帝怒逮下鎮撫司獄栲治廵按御史/趙春等交章救之給事中范玽亦言唐被逮日軍民)
　(遮道涕泣請宥令還任不聽帝方寵任宦寺勢甚恣/中外官與抗者為所誣陷輒得罪時太監在浙者凡)
　(四人珤主市舶王堂為鎮守晁進督織造張玉管營/造爪牙四出民不聊生僉事韓邦竒疏請禁止堂亦)
　(奏邦竒阻格下獄有工部主事王鑾出轄徐沛牐河/織造中官史宣過其地索輓夫千人沛縣知縣胡守)
　(約給其半宣怒自至縣捕吏鑾助守約與抗宣奏于/朝逮繫獄宣在鳯陽列黄梃二于騶前號為賜棍毎)
　(以杖人有至死者自都御史以下莫敢問御史張士/隆劾奏之又劾太監廖堂姪鎧奸利事其黨見疏大)
　(恨遂合搆以陷之御史張經出按宣府發鎮守太監/于喜貪肆狀為喜所訐皆先後逮治于是給事中徐)
　(文漙言朝廷刑威所及乃在奄寺一言旗校絡繹於/道途搢紳駢首於狴犴逺近震駭上下屏氣向一瑾)
　(亂政於内今數瑾縱横於外乞治珤等誣㒺罪帝終/不省已而唐謫嵩明知州邦彦斥為民守約罷官鑾)
　(輸贖士隆謫晉州判/官經謫安寧知州)質實(安寧州古滇國螳蜋州地/漢為益州郡之連然縣唐)
　(武德初改置安寧縣天實初陷于蠻後為䝉氏段氏/所據元取其地立安寧千户所後改州明屬雲南府)
　(今因之翟唐字堯佐長垣人趙春巴縣人范玽天台/人韓邦竒字汝節朝邑人王鑾字廷和大庾人張士)
　(隆字仲修安陽人/張經興州左衛人)
(丙/子)十一年春正月朔帝御奉天殿受朝賀逮暮成禮
　(御史程啟充言自古帝王勤惕匪懈所以畏天命収/人心勵臣工威蕃服也今正旦令節文武羣臣及外)
　(蕃之使待漏入賀迄酉而後禮成迨散朝則夜久矣/枵腹之衆奔趨赴家前仆後躓互相蹂踐有將軍趙)
　(朗者竟死禁門其他臣僚失簪笏毀衣裳至以得生/相慶午門左右吏覓其官子呼其父僕求其主喧若)
　(市衛玩莫甚焉郊祀在邇駕出有期伏望/屏棄宴遊益崇儆畏以肅臣民觀瞻不報)
三月以馬昻為右都督
　(昻初為延綏總兵官以驕横奸貪劾罷有女弟善歌/能騎射嫁指揮畢春有娠矣昻因江彬奪歸進于帝)
　(召入豹房大寵傳陛昻右都督弟炅㫤並賜蟒衣大/璫皆呼為舅賜第太平倉東熏灼動京師都給事中)
　(吕經等言陛下果為皇儲之圖自宜博選世族使備/嬪御奈何溺卑汚以自褻且聞昻及諸子弟出入宫)
　(禁肆無忌憚應對左右殊乏臣禮又樹立徒黨以為/羽翼小人之情無厭失今不治後悔何及伏望將昻)
　(顯示誅戮并斥所入孕婦庶幾人言可息御史張淮/徐文華等亦以為言未報都給事中石天柱上疏曰)
　(臣等請出孕婦未䝉進止竊疑陛下之意將遂立為/已子秦以吕易嬴而嬴亡晉以牛易馬而馬滅彼二)
　(君者特出不知致墮奸計謂陛下亦為之耶天位至/尊神明之胄尚不易負荷而況么麽之子借使以陛)
　(下威力成于一時異日諸王宗室肯坐視祖宗基業/與他人乎内外大臣肯俯首立于其朝乎望急遣出)
　(以清宫禁消天下疑卒不報帝每從數騎過昻飲一/日飲酣召昻妾昻以妾病辭帝怒而起昻懼復結太)
　(監張忠進其妾杜氏遂傳陞炅都指揮㫤儀真守備/昻喜過望又進美女四人謝恩然馬氏寵後亦漸衰)
　質實(吕經字道夫陜西寧州人張淮/南皮人石天柱字季瞻岳池人)
夏大旱
　(命定國公徐光祚㑹昌侯孫銘新寧伯譚佑禮部尚/書毛紀以禱兩祭告天地社稷山川及城隍之神時)
　(四月丁巳也給事中徐文溥偕同官上疏曰頃者因/災早禮部奏請修省㐲讀聖諭謂闗朕躬者皆已知)
　(之臣惟兹一念之誠足以事上帝迓天休矣雖然知/之非艱行之維艱陛下誠能經筵講學早朝勤政布)
　(寛恤以安人心躬獻享以重宗廟孝養慈闈敬事蒼/昊舍豹房而居大内逺嬖倖而近儒臣禁中不為貿)
　(易皇店不以罔財還邉兵于故伍斤畨僧于外寺毋/昵俳優盡屏義子馬氏已醮之女弗畱乎後宫馬昻)
　(梟獍之族盡奪其兵柄停諸路之織造罷不急之土/木太倉局門户之内官禁水陸舟車之進奉出畱中)
　(奏牘以達下情省傳奉冗員以慎名器則陛下所謂/闗朕躬者非徒知之且一一行之而不轉禍為福者)
　(未之有/也報聞)質實(徐光祚中山王達六世孫孫銘會昌/侯繼宗之子譚佑新寧伯裕之弟)
五月録自宫男子三千四百人充海户
　(月給米人三斗時自宫未録者尚數千人復扣禮部/門求録用令逐歸原籍冄至京奏擾者罪之然卒不)
　(能禁/絶也)
前兵部尚書劉大夏卒
　(大夏忠勤懇篤遇知孝宗忘身殉國于權倖多所裁/抑故深見嫉于小人既復官致仕清軍御史王相廣)
　(東右布政使吳延舉請復廪𨽻中官用事者終嗛之/不許大夏家居教子孫力田謀食稍嬴散之故舊宗)
　(族預自為壙志曰無使人飾美俾懐愧地下也嘗言/居官以正已為先不獨當戒利亦當逺名又言人生)
　(葢棺論定一日未死即一日憂責未已及是卒年八/十一贈太保諡忠宣  先是大夏為劉瑾陷被逮方)
　(鋤菜圖中入室攜數百錢跨小驢就道赦歸有門下/生為廵撫者枉百里謁之道遇扶犁者問孰為尚書)
　(家引之登堂即大夏也朝鮮使者在鴻臚寺館遇大/夏邑子張生因問起居曰吾國聞劉東山久矣安南)
　(使者入貢曰劉尚書戌邉今/安否其為外國所重如此)
秋八月大學士楊一清罷
　(時義子錢寧用事一清以災異陳時政中有狂夫惑/聖聽匹夫揺國是禁廷雜介胄之夫京師無藩籬之)
　(托語譏切近倖帝弗省寧與江彬輩聞之大怒使優/人于帝前為蜚語刺譏一清寧又嗾武學生朱大周)
　(訐一清前任吏部考察不公吏科駁大周誣罔大周/冄上書醜詆一清吏部以其撓銓制傷國體乞下法)
　(司定治寧從中主之詰責吏部互相掩飾令陳狀户/科都給事中周金等上疏曰考察内外官皆吏部㑹)
　(同都察院奉命舉行此累朝故事也問刑條例備㦸/考察被劾之人不得挾忿摭拾大周前後具奏凟亂)
　(宸聰開羣枉之門闢僥倖之路據其肆言無忌必有/主使之人舞亂國經未有若是之甚者請嚴鞫大周)
　(以為將來之戒御史陳軾等亦以/為言皆不聽一清乃力請骸骨歸)質實(錢寜用事明/佞倖傳初寧)
　(曲事劉瑾得幸于帝性獧狡善射拓左右弓帝喜賜/國姓為義子傳陛錦衣千户瑾敗以計免厯指揮使)
　(掌南鎮撫司累遷左都督掌錦衣衛事典詔獄言無/不聽其名刺自稱皇庶子引樂工臧賢西域人于永)
　(及諸畨僧以祕戲進請于禁内建豹房新寺恣聲佼/為樂復誘帝㣲行帝在豹房常醉枕寧卧百官候朝)
　(至晡莫得帝起居宻伺寧寧來則知駕將出矣太監/張銳領東厰緝事横甚而寧典詔獄勢最熾中外稱)
　(曰厰衛司務林華評事沈光大皆以杖繫校尉為寧/所奏逮下錦衣獄黜光大貶華一級錦衣千户王注)
　(與寧暱橽人至死員外郎劉秉鑑持其獄急寧匿注/于家而屬東厰發刑部他事尚書張子麟亟造謝寧)
　(立釋注乃已厰衛校卒至部院白事稱尚書子麟輩/曰老尊長太僕少卿趙經初以工部郎督乾清宫工)
　(乾沒帑金數十萬經死寧佯遣校尉治䘮迨經妻子/扶襯出姬妾帑藏悉據有之中官廖堂鎮河南其弟)
　(錦衣指揮鵬肆惡為廵撫鄧庠所劾詔降級安置鵬/懼使其嬖妾私事寧得畱任寧子永安六嵗為都督)
　(養子錢傑錢靖等俱冒國姓授錦衣衛官念富貴已/極帝無子思結强藩自全遂黨寧王宸濠遣人往宸)
　(濠所有異謀諷宸濠數進金銀玩好于帝謀召其世/子司香太廟為入嗣地又以玉帶綵紵附其典寳萬)
　(鋭歸詐稱上賜凡宸濠所遣私人行賄京師皆主伶/人臧賢家由寧以達帝左右周金字子庚武進人陳)
　(軾應/城人)
以王守仁廵撫南贛汀漳
　(南贛地連閩廣山谷深阻盗賊易為巢穴陳金俞諫/先後討之稍戢不數年復嘯聚作亂謝志山據横水)
　(左溪桶岡池仲容據浰頭皆稱王與大庾陳曰能樂/昌髙快馬桞州龔福全等攻剽府縣而大帽山賊詹)
　(師富等又起于是江西福建廣東湖廣之交千餘里/皆亂前廵撫文森稱疾兵部尚書王瓊劾罷森薦守)
　(仁謫遂自鴻臚卿擢右僉都御史以代之仁初守仁/既謫龍塲驛丞地在萬山中苗獠雜居守  因俗化)
　(導夷人悦服相率伐木為屋以居之/瑾誅後量移廬陵知縣累遷鴻臚卿)質實(横水左溪/方輿紀要)
　(南源水在南安府崇義縣西南五十里出南源山東/流北折合縣東南六十里之西符水葢南源為横水)
　(西符為左溪一云左溪即汀水亦曰鄞江在汀州府/長汀縣東源出寧化下流至廣東大埔縣入海桶岡)
　(在崇義縣西二百餘里接湖廣栁州界浰頭山在惠/州府和平縣北六十里亦曰和平峝綿亘深逺接江)
　(西龍南縣境最北近龍南者為上浰在岑岡者為中/浰最南者為下浰大庾漢南埜縣地武帝遣將庾勝)
　(討南越築城于此有大庾城之名隋因置大庾鎮唐/升縣明為南安府治樂昌漢曲江縣地梁置梁化縣)
　(隋改樂昌明屬韶州府廬陵漢縣後漢改西昌隋復/曰廬陵明為吉安府治今皆因之池仲容亦曰大髩)
　(文森衡/山人)
南京地震
　(是月十九/日戊辰也)
以禮部尚書蔣冕兼文淵閣大學士預機務
　(冕清謹有器譏雅負時望及是入/閣明年改武英殿兼太子太傅)
(丁/丑)十二年春正月帝祀南郊遂獵于南海子
　(初帝好佚遊然猶慮外廷知至是從近倖言乃于月/之戊寅召百官至左順門明告以己丑郊竣將幸南)
　(海子觀獵大學士梁儲等暨廷臣極諫皆不聽及期/連藏祀事遂往畋文武大臣扈從者不許入既晡始)
　(令歸候承天門夜半駕還宫御奉天殿行慶成禮/以所獲麞麕處兔賜府部大臣暨翰林科道官)
二月増設陜西織造中官
　(給事中任忠言陜西地瘠早寒民多穴居衣皮餔藿/無他生計沉沿邉郡縣屢遭冦掠耕牧曠廢其腹裏)
　(不被兵者又以調集士馬輓運芻糧亦皆疲敝麰麥/槁于春夏苗稼盡于雪霜逃竄流移十室而九近復)
　(遣中官往監織造貲輒數萬催督峻急民不堪命夫/鳥窮則啄獸窮則攫臣不勝意外之憂民或啄以攫)
　(也疏入不報尋以兩淮浙江四川/河東鹽課給陜西充織造之用)質實(任忠崑/山人)
夏五月以禮部尚書毛紀兼東閣大學士預機務
　(紀前在禮部以帝遣使烏斯藏冄疏切諌不報郊祀/畢請勤朝講又以儲嗣未建乞早定大計亦不聽尋)
　(改理誥勅掌詹事至是靳貴致/仕去遂代入閣同列皆倚重之)
六月乙巳朔日有食之
秋八月帝微行至宣府
　(江彬欲擅權數導帝逺遊使諸倖臣不得近因言宣/府樂工多美婦人且可觀邉釁瞬息馳千里何鬰鬰)
　(居大内為廷臣所制帝然之遂將出闗幸宣府廵闗/御史張欽上疏諫曰比者人言紛紛謂車駕欲度居)
　(庸逺遊邉塞臣度陛下非漫遊葢欲親征北冦也不/知北冦猖獗但可遣將徂征豈宜親勞萬乗英宗不)
　(聽大臣言六師逺駕遂成己巳之變夫匹夫猶不自/輕奈何以宗廟社稷之身蹈不測之險況今内無儲)
　(貳國家多事甘肅有土畨之患江右有奉賊之擾淮/南有漕運之艱巴蜀有採辦之困京畿諸郡夏麥少)
　(收秋潦為沴而陛下不虞禍變欲縱轡長驅觀兵絶/塞臣竊危之已聞朝廷切諌皆不納復疏言臣愚以)
　(為乘與不可出者有三人心揺動供億浩繁一也逺/涉險阻兩宫懸念二也北冦方張難與之角三也臣)
　(職居言路奉詔廵闗分當效死不敢愛死以負陛下/疏入不報至是帝急装微服出德勝門幸昌平傳報)
　(出闗甚急欽命指揮孫璽閉闗納門鑰藏之分守中/官劉嵩欲詣昌平朝謁欽止之曰車駕將出闗是我)
　(與君今日死生之會也闗不聞車駕不得出違天子/命當死闗聞車駕得出天下事不可知萬一有如土)
　(木我與君亦死寧坐不開闗死死且不朽頃之帝召/璽璽曰御史在臣不敢擅離乃更召嵩嵩謂欽曰吾)
　(主上家奴也敢不赴欽因負敕印乎劒坐闗門下曰/敢言開闗者斬夜草疏曰臣聞天子將有親征之事)
　(必先期下詔廷臣集議其行也六軍翼衛百官扈從/而後有車駕之音羽旄之美令寂然一不聞輒云車)
　(駕即日過闗此必有假陛下名出邉勾賊者臣請捕/其人明正典刑若陛下果欲出闗必兩宫用寳臣乃)
　(敢開不然萬死不奉詔奏未達使者復來欽伕劒叱/之曰此詐也使者懼而返為帝言張御史幾殺臣帝)
　(大怒顧錢寧為我速捕殺御史會梁儲蔣冕毛紀追/及于沙河請帝歸京師帝徘徊未决而欽疏亦至廷)
　(臣又多諌者帝不得已乃自昌平還意殊怏怏又二/十餘日欽廵白羊口帝復微服自德勝門出夜宿羊)
　(房民舍遂疾馳出闗數問御史安在欽聞追之已不/及欲冄疏諌而帝使中官谷大用守闗禁毋得出一)
　(人欽感憤西望痛哭帝至宣府彬先為帝建鎮國府/第悉輦豹房珍玩女御實其中彬從帝數夜入人家)
　(索婦女帝大樂之/忌歸稱曰家裏)質實(沙河昌平州志沙河北店距/州二十五里南店距州二十)
　(七里羊房堡名在青邉口西/南張欽字敬之順天通州人)
九月帝自稱總督軍務威武大將軍總兵官
　(時自宣府至陽和所駐蹕稱軍門凡有徴發概以威/武大將軍鈞帖行之尋命户部發銀一百萬兩輸宣)
　(府以備賞勞尚書石玠持/不可帝弗從乃輸其半)
冬十月小王子入冦帝自將禦之
　(先是帝在陽和聞小王子帥五萬騎駐邉將入冦帝/喜雄畧得自見遂命大同總兵官王勛副總兵張輗)
　(遊擊陳銓孫鎮軍大同城遼東㕘將蕭滓軍聚落堡/宣府遊擊時春軍天城副總兵陶杰㕘將楊玉延綏)
　(㕘將杭雄軍陽和副總兵朱樂軍平魯遊擊周政軍/威逺時九月戊戌也至是月辛丑冦分遒南下勛等)
　(率所部禦之帝命春澤往援政巒及㕘將麻循高時/繞敵役夾擊又調宣府總兵官朱振叅將左欽等俱)
　(會陽和㕘將江桓等為之䇿應越四日甲辰勛與敵/遇督軍步戰冦南循應州而去明日勛等復遇敵於)
　(應州城北五里寨戰數十合殺傷頗相當薄暮敵騎/傍東山去既而分兵圍勛等比曉天大霧圍解勛等)
　(入應州城巒及都指揮徐輔兵至明日勛等出城大/戰時春滓等兵亦至冦復以别騎迎敵官軍不得合)
　(帝乃率太監張永魏彬張忠都督江彬等兵自陽和/來援衆殊死戰敵稍却諸軍乃得合日暮即其地為)
　(營乗輿止焉明日敵來攻帝復督諸將禦之自辰迄/酉戰至百餘合敵退引而西帝與諸將歸敵後至朔)
　(州邉會大風霧畫晦官軍亦疲困遂還是役也斬首/十六級官軍死者五十二人重傷者五百六十三人)
　(乗輿幾陷勛等/以捷聞於朝)質實(聚落堡在大同府東六十里天/順三年築城周三里天城衛在)
　(大同府東北百八十里東南至蔚州百五十里洪武/三十一年置今改天鎮縣屬大同府平魯衛在大同)
　(府西二百五十里今改平魯縣屬朔平府應州五代/唐分雲州地置應州竝置金城為應州治洪武初省)
　(縣入州屬大/同府今因之)
十一月召楊廷和復入閣
　(先是十年三月廷和以父憂歸及是服闋召之還朝/既至疏請廻鑾不報復與蔣冕馳至居庸欲身出塞)
　(請谷大用扼闗/門不得出乃還)
(戊/寅)十三年春正月朔帝在宣府
　(文武羣臣於奉/天門行遥賀禮)
振京畿饑
　(給事中邵錫言自去年雨水為災順天保定河間被/害尤甚真定大名等五府次之人民艱食餓殍盈路)
　(流移不止盗賊將起非細故也陛下軫念災傷既發/户部金及德州倉糧遣郎中二人振濟竊恐待餔者)
　(衆所發不足供所需郎官權輕無以督率羣吏請别/遣重臣増給銀穀以往其税糧物料仍乞例外蠲免)
　(以蘇民困帝可其奏乃遣僉都御史李鉞督振而敕/廵撫李瓚臧鳯撫䘏真定等府饑民乏耕種具者官)
　(為補助是年二月畱廬鳯淮揚徐州兑運糧五萬五/千石及折糧脚價銀四萬兩淮浙鹽價銀各三萬兩)
　(分給廬鳳等府縣/亦以水災故也)質實(邵錫安州人李鉞字䖍甫祥/符人臧鳯字瑞周曲阜人李)
　(瓚濮/州人)
帝至自宣府
　(帝將還京禮部具迎駕儀令京朝官各朝服迎候而/傳㫖用曵撒大帽驚帶且賜羣臣大紅紵絲羅紗各)
　(一其綵繡一品斗牛二品飛魚三品蟒四品麒麟五/六七品虎彪翰林科道官不限品級皆與焉惟部曹)
　(以下不與言官論其非制不納及是迎帝德勝門外/羣臣具綵帳數十綵聨數千皆金織字序詞惟稱威)
　(武大將軍不敢及尊號衆官列名于下亦不敢稱臣/各陳羊酒白金綵幣手紅梵夾候道左葢中官預傳)
　(帝意如此時帝戎服乗赤馬佩劍邉騎簇擁遥見火/毬起戈矛間烟直上乃知駕至羣臣齊伏地叩首帝)
　(下馬坐御幄大學士揚廷和奉觴梁儲注酒蔣冕捧/果槅毛紀擎金花二稱賀帝曰朕在榆河親斬敵首)
　(一級亦知之乎廷和等皆頓首稱聖武帝遂馳馬入/東華門宿豹房是日太雨雪帝至時夜已久羣臣迎)
　(駕者僕馬相失曳走泥淖/中夜半得入城有幾殆者)質實(明史五行志曵撒大/帽行役所用非見君)
　(服皆服妖也輿服志洪武二十四年定公侯駙馬伯/服繡麒麟白澤文官一品仙鶴二品錦雞三品孔雀)
　(四品雲雁五品白鵬六品鷺鷥七品鸂鶒八品黄鸝/九品鵪鶉雜職練鵲風憲官獬廌武官一品二品獅)
　(子三品四品虎豹五品熊羆六品七品彪八品羣牛/九品海馬時文臣服色亦以走獸而麒麟之服逮于)
　(四品尤異事也榆河即榆溝山西通志鎮川堡十五/墩北直榆溝門又西十九墩北直牛心山山左右胥)
　(榆溝/也)
罷南郊致齋
　(是月庚戌當南郊以初至不及致齋遂行禮先是帝/在宣府既閲嵗未還内外羣臣皆恐帝竟忘返不得)
　(親郊南京禮部尚書吳儼上疏諌語極劉切畧言臣/等初聞車駕出幸昌平曾具疏極論不家采納既而)
　(又聞出居庸幸宣府大同宰輔不及知羣臣不及從/六軍之士不及衛䕶臣等戰懼驚惶未測其故伏而)
　(思之是必因邉圍告急陛下慮羣帥之不力憫邉氓/之被俘急于制御遂不暇咨謀而行耳然今在廷之)
　(臣文武如林寧無一人可委任者而陛下必欲自行/耶方車駕之初出臣民引領北望皆謂回鑾必在九)
　(月萬夀節時則以天下之朝賀者畢至蕃服之貢獻/者在廷豈宜使之空行及九月既過人謂回鑾必在)
　(長至令節時則以九廟有灌獻兩宫有慶賀豈宜遣/人以代及長至既過又謂必在明年元旦時今過元)
　(旦又十日矣車駕還否逺不可知萬一未還則郊祀/大禮尤非臣下所敢代者將遂缺而不舉歟若謂冦)
　(尚在邉則待冦滅而後還歟又萬萬無此理况近者/内外人心揺動口語籍籍轉相傳播徐淮以南饑饉)
　(千里去冬雨雪為災民無衣食至于父子流移兄弟/離散畧不繫念甚有自引决者民窮至此安保其不)
　(為盜臣恐所禦之冦尚在藩籬而不虞之患或起肘/腋此不可以不慮也時户部侍郎張津慮天府丞許)
　(延光給事中孫懋御史潘􁥆先後馳䟽請回鑾皆不/報帝既還京雖不失郊期而倉猝成禮仍獵南海子)
　(翌日始還宫御奉天門陳示應/天所獲刀械衣器令羣臣縱觀)質實(潘􁥆未詳案是/年正月辛丑朔)
　(武宗以丙午還京乃月之六日吳儼疏有過元/旦十日語葢儼官南京尚未知武宗之已還也)
帝復如宣府
　(帝以是月丙午還京居十四日復如宣府廷臣/從者四人餘以次追及楊廷和等冄疏諌不聽)
二月太皇太后王氏崩
　(諡孝貞/皇后)
帝還京師
　(孝貞皇后崩于是月己夘帝聞赴/告乃自宣府還壬午至京師發䘮)
夏五月己亥朔日有食之
六月𦵏孝貞皇后
　(先是帝以孝貞皇后將𦵏假啟土為名欲復廵幸給/事中石天柱念帝盤遊無度廷臣雖諫帝意不回思)
　(所以感動之者乃刺血草疏畧曰臣竊自念生臣之/身者臣之親也成臣之身者累朝之恩也感成身之)
　(恩欲報之于陛下者臣之心也因刺臣血以寫臣心/明臣愚忠冀陛下憐察近者吴天不弔禍延太皇太)
　(后䘮禮大事孫子所當自盡陛下于太皇太后未能/盡孝則羣臣于陛下必不能盡忠不忠將無所不至)
　(猝有變故人心瓦解矣方今朝廷空城市空倉廪空/邉鄙空大下皆知危亡之禍獨陛下不知耳治亂安)
　(危在此行止此臣所痛心為陛下惜復昧死為陛下/言也凡數千言當天柱刺血時恐為家人所阻避居)
　(宻室雖妻子不知既上即易服侍罪聞者皆感愴而/帝終不悟遂往幸昌平既視隧道幸宻雲時民間競)
　(傳欲括女子斂財物以充進奉所至遁匿永平知府/毛思義下令以為大䘮未畢車駕必不出此必奸徒)
　(矯詐自今非有府部撫按文書妄稱駕至擾民者悉/捕治之帝闈大怒執送錦衣獄降雲南安寧知州帝)
　(復往喜峰口駐驛馬招朶顔三衛人至闗宴勞畢還/幸河西務指揮黄勲以供應為名科擾侵盜廵按御)
　(史劉士元按之勲逃至行在因嬖倖譖士元聞駕至/令民間盡嫁其女藏匿婦人遂命祼縳士元而訊之)
　(野次無杖取生栁杖四十幾死因繫于車馳入京下/錦衣獄至是梓宮發京師帝戌服從至陵飲帳殿及)
　(升祔帝至暮乃入廟雷雨大作/燭盡滅言官上疏請修省不報)質實(毛思義陽信人/劉士元彭縣人)
秋七月帝復如宣府
　(帝從江彬言將徧遊塞上託言邉闗多警特命總督/軍務威武大將軍總兵官朱夀統六師往征令内閣)
　(草敕閣臣不可帝復集百官左順門靣諭衆皆泣諫/而帝意不可回竟不聽遂復北幸由東安門出羣臣)
　(知而送者五十二人尋駐驛宣府已又駐驛大同凡/車駕所至近侍先掠良家女以充幸御至數十車在)
　(道日有死者左右不敢聞且令有司餼廩之别具女/衣首飾為賞賚費逺近騒動所經多逃亡帝不知也)
　(彬復導帝自大同渡黄河次榆林至綏德州幸總兵/官戴欽第納其女還由西安厯偏頭闗抵太原大徴)
　(女樂晉府樂工楊騰妻劉氏善謳帝悦之載以俱歸/大見寵幸左右或觸帝怒隂求之輒一笑而解彬與)
　(諸近倖皆毋事/之稱劉娘娘云)質實(大同黄河水道提綱黄河自舊/束勝州稍折而東南至湖灘河)
　(朔渡口遂南流百里入山西平魯縣邉界案平魯於/明為衛在大同府西二百五十里府志云西界黄河)
　(以此地本朝雍正三年改平魯衛為縣又於明大同/右衛  置朔平府以領之故今大同府西距朔平不)
　(復以河/為界)
王守仁平江西賊
　(守仁既至贛州知左右多賊耳目呼老𨽻詰之𨽻不/敢隠因貰其罪令絅賊賊動静無弗知于是檄福建)
　(廣東會兵先討大㡌山賊詹師富督副使胡璉等分/道進指揮覃桓縣丞紀鏞薄賊于險戰死守仁親率)
　(鋭卒屯上杭佯退師出不意搗之連破四十餘寨俘/斬七千有竒指揮王鎧等禽師富䟽言權輕無以令)
　(將士請給旗牌提督軍務得便宜從事尚書王瓊奏/從其請乃更兵制二十五人為伍伍有小甲二伍為)
　(隊隊有總甲四甲為哨哨有長恊哨二佐之二哨為/營營有官參謀二佐之三營為陣陣有偏將二陣為)
　(軍軍有副將皆臨事委不命于朝副將以下得遞相/罰治部署既定乃進兵大庾討陳曰能而横水賊謝)
　(志山乗間急攻南安知府季斆擊敗之副使楊璉等/亦生縶曰能以歸時十二年九月也遂于冬十月討)
　(横水左溪令都指揮許凊贛州知府邢珣等各一軍/㑹横水斆及守備郟丈等各一軍會左溪又令吉安)
　(知府伍文定等遏其奔軼守仁自駐南康去横水三/十里先遣四百人伏賊巢左右進軍逼之賊方迎戰)
　(兩山舉幟賊大驚謂官軍已盡犁其巢遂潰乗勝克/横水志山及其黨蕭貴模等皆走桶岡左溪亦破守)
　(仁以桶岡險固移營近地諭以禍福賊首藍廷鳯等/方震恐見使至大喜期仲冬朔降而珣文定已冐雨)
　(奪險入賊阻水陣珣直前摶戰文定等自右出賊倉/卒敗走諸軍遂破桶岡志山貴模廷鳯靣縳降凡破)
　(巢八十有四俘斬六千有竒時湖廣廵撫秦金亦破/龔福全其黨千人突至諸將禽斬之乃設崇義縣于)
　(横水控諸猺還至贛州議討浰頭賊初守仁之平師/富也龍川賊盧珂鄭志高陳英咸請降及征横水浰)
　(頭賊將黄金巢亦以五百人降獨池仲容未下横水/破仲容始遣弟仲安來歸而嚴為戰守備詭言珂志)
　(高讐也將襲我故為備守仁佯杖繫珂等而隂使珂/弟集兵待遂下令散兵嵗首大張燈樂仲容信且疑)
　(守仁賜以節物誘入謝仲容率九十三人營教埸而/自以數人入謁守仁呵之曰若皆吾民屯于外疑我)
　(乎悉引入厚飲食之賊大喜過望益自安守仁畱仲/容觀燈樂正月三日大享伏甲士于門諸賊入以次)
　(悉擒戮之自將抵賊巢連破上中下三浰斬馘二千/有竒餘賊奔九連山山横亘數百里陡絶不可攻乃)
　(簡壯士百人衣賊衣奔崖下賊招之上官軍進攻内/外合擊禽斬無遺乃于下浰立和平縣置戍而歸自)
　(是境内大定初朝議賊勢强發廣東湖廣兵合勦守/仁上疏止之不及桶岡既滅湖廣兵始至及平浰頭)
　(廣東尚未承檄守仁所將皆文吏及偏/禆小校平數十年巨冦逺近驚為神)質實(南安唐/䖍州地)
　(宋淳化中置南安軍元為路明改府崇義本上猶縣/横水地明正德十二年置縣屬南安府龍川秦縣南)
　(漢為循州治明洪武初州廢以縣屬惠州府今皆因/之九連山在江西龍南縣南廣東連平州東高二千)
　(餘丈周五六里東連龍川河源南連博羅増城龍門/從化西連翁源英德北連龍南環通九縣因名和平)
　(本龍川縣之和平峝地是年置縣屬惠州府今皆因/之胡璉沐陽人季斆瑞安人楊璉洛陽人邢珣當塗)
　(人秦金字國/聲無錫人)
九月帝自加鎮國公
　(帝欲自矜武功先嘗令兵部議加公爵敕曰總督軍/務威武大將軍總兵官朱夀親統六師掃除邉患神)
　(功聖武宜加顯爵以報其勞楊廷和等言陛下躬膺/天命所居者祖宗之位則所行者當遵祖宗之法以)
　(上順天意下慰人心今奉前㫖傳之四方必將羣聚/而議曰所謂威武大將軍者果何時官制所謂總兵)
　(官某者果何人姓名且親統六師之説惟陛下自任/之何為又舉而歸之總兵官為總兵官者豈可曰統)
　(六師乎至于神功聖武之一言乃臣下褒頌君上之/詞今以之施于大將軍至欲加以公爵公爵雖尊亦)
　(人臣而已豈可以當神聖之名乎事之不經名之不/正言之不順一至于此自古及今未之有也不知陛)
　(下何為而樂此乎邇者陛下久不親政天下人心危/疑憂懼若復聞此其為疑懼又當何如萬一宗藩之)
　(中或有援引祖訓指此為言不知陛下將何以應之/或又以朝無正臣内有奸惡為名不知陛下之左右)
　(及臣等代言之臣又將何以自解臣等僇身亡家固/不足恤但恐朝廷之上禍亂將從此始耳伏望追寢)
　(前㫖庶幾可釋天下之疑弭未萌之禍不報至是帝/在大同遂復降敕特加封鎮國公嵗支禄五千石令)
　(吏部如敕行會楊廷和蔣冕皆在告梁儲毛紀聞之/馳疏諌曰陛下謬自貶損既封國公則將授以告券)
　(追封三代祖宗在天之靈亦肯如陛下貶損否況鐵/券必有免死之文陛下夀福無疆何甘自菲薄䝉此)
　(不祥之辭臣等斷不敢阿意苟從取他日戮/身亡家之禍也廷臣皆相繼極諫亦不報)
封右都督江彬左都督許泰為伯
　(彬泰善伺帝意既誘帝廵邉與敵遇幸不覆没帝自/以為功欲張大之乃先後叙䕃陞賞者五萬餘人至)
　(是又假重二人親為定爵名給事中劉濟御史張景/賜等言彬無所俘馘泰足跡未至應州賞不當功乞)
　(愛惜名噐收/回成命不納)質實(劉清藍田人張景/暘浙江山隂人)
(己/夘)十四年春正月帝在太原改卜郊
　(初郊祀卜于是月甲辰而帝逺遊邉塞將改嵗未有/還期禮部尚書毛澄等馳疏諌曰去嵗正月以來鑾)
　(與數駕不遑寧居今兹之行又已半嵗宗廟社稷享/祀之禮並係攝行萬夀正旦冬至朝賀之儀悉從簡)
　(畧臘朔省牲闕而不行遂二年矣嵗律將周郊禋已/卜皇祖之訓曰凡祀大地精誠則感格怠慢則禍生)
　(今六龍遐騁旋軫無日萬一氷雪阻違道途梗塞元/正上日不及躬執玉帛于上帝前陛下何以自安且)
　(邉地荒寒隆冬尤甚臣等處重城食厚禄仰思聖體/勞頓根本空虚遥望清塵憂心如醉伏祈趣駕速還)
　(躬親祼享宗社臣民幸/甚不報至是竟改卜郊)質實(毛澄字憲/清崑山人)
二月帝還京師
　(帝遊幸邉塞逺厯數千里乗馬腰弓矢涉險阻冒風/雪從者道多病帝無倦容至是自宣府還京師羣臣)
　(奉迎如/前儀)
京師地震
　(是月丁丑大祀天地于南郊帝擁百餘騎馳入郊壇/既郊獵南海子如故于時地震風霾翌日戊寅帝夜)
　(還宫風/霾乃止)
帝自加太師敕諭廵行祈福三月郎中黄鞏修撰舒芬
等百四十六人先後疏諌悉杖之死者十一人
　(帝降手勅諭吏部曰鎮國公朱夀宜加太師乂諭禮/部曰威武大將軍太師鎮國公朱夀今往兩畿山東)
　(祀神祈福復諭工部急修黄馬快船備用閣臣及科/道官皆切諫不報兵部郎中黄鞏乃抗章進言陛下)
　(即位以來紀綱法度一壊于劉瑾冄壊于佞倖又冄/壊于邉帥葢蕩然無餘矣亂本已生禍變將起因陳)
　(最急者六事一崇正學二通言路三正名號四戒逰/幸五去小人六建儲貳語甚剴摯時員外郎陸震草)
　(疏將諌見鞏疏稱歎因毁已槀與鞏連署以進修撰/舒芬亦邀其同官崔桐等七人上疏極諌曰古帝王)
　(所以廵狩者協律度同量衡訪遺老問疾苦黜陟幽/明式序在位是以諸侯畏焉百姓安焉若陛下之出)
　(不過如秦皇漢武侈心為樂而已非能行廵狩之禮/者也博浪柏谷其禍亦可鍳矣近者西北冄廵六師)
　(不攝四民告病哀痛之聲上徹蒼昊傳播四方人心/震動故一聞南幸詔書皆鳥驚獸散而有司方以迎)
　(奉為名微發嚴急江淮之間蕭然煩實萬一不逞之/徒乗勢倡亂為禍非細且陛下以鎮國公自命苟至)
　(親王國境或據勛臣禮以待陛下循名責實深求悖/謬之端則左右寵倖無死所矣尚有事堪痛哭不忍)
　(言者宗藩蓄劉濞之釁大臣懐馮道之心以禄位為/故物以朝署為市㕓以陛下為奕棋以革除年間為)
　(故事特左右寵倖智術短淺無能以此言告陛下使/陛下得開此言雖禁門之外亦將警蹕而出尚敢輕)
　(騎慢遊哉疏入陸完迎謂曰上聞有諌者輒恚欲自/引決諸君且休芬等不應而出吏部員外郎夏艮勝)
　(及禮部主事萬朝太常博士陳九川復連疏入于是/吏部郎中張衍瑞等十四人刑部郎中陸俸等五十)
　(三人繼之禮部郎中姜龍等十六人兵部郎中孫鳯/等十六人又繼之而醫士徐鏊亦以其術諌帝與諸)
　(倖臣皆大怒下鞏震良勝潮九川鏊詔獄芬等百有/七人罰跪午門外五日已而大理寺正周叙等十人)
　(行人司副余延瓚等二十人工部主事林大輅等三/人連名疏又相繼上帝益怒並下詔獄俄令與鞏震)
　(等俱跪闕下五日加梏拲焉至晩繫嶽諸臣晨入暮/出纍纍若重囚凡道旁觀者無不太息泣下廷臣自)
　(内閣及尚書石玠疏救外莫有言者諸嬖倖楊楊得/意士民憤恨伺諸大臣出入争擲瓦礫詬詈之諸大)
　(臣皆恐入朝不敢待辨色請下詔禁言事者通政司/遂格不受疏是時天連曀盡晦南海子水涌四尺餘)
　(金吾衛指揮僉事張英曰此變徵也乃肉柦㦸刃于/胸時疏諫當蹕道跪哭即自刺其胸血流滿地衛士)
　(奪其刃縳送詔獄詔杖之八十遂死諸臣跪既畢仍/杖之于廷陸震余廷瓚及工部主事何遵刑部主事)
　(劉校照磨劉珏大理評事林公黼行人李紹賢孟陽/詹軾劉槩李惠等十一人皆死鏊戍邉餘除名貶黜)
　(有差而車駕/亦不復出矣)質實(黄馬快船亦謂之快馬船明世宗/立楊廷和以其非制降遺㫖停造)
　(博浪城在開封府陽武縣東南五里一名博浪沙亭/秦始皇二十九年東遊至此韓人張良令力士操鐵)
　(椎狙擊始皇誤中副車始皇驚求弗得令天下大索/三日柏谷塢名在汝南府永寧縣界漢武帝建元三)
　(年嘗夜至柏谷逆旅主人疑為姦盗聚少年欲攻之/主人嫗竒帝狀貌止其翁不聽飲翁以酒醉而縳翁)
　(少年皆散走黄鞏字伯固莆田人舒芬字國棠進賢/人陸震字汝享蘭谿人崔桐字來鳯揚州人夏良勝)
　(字于中南城人萬潮字汝信進賢人陳九川字惟濬/臨川人張衍瑞字元承汲縣人陸俸吳縣人姜龍字)
　(夢賔太倉人孫鳯洛陽人徐鏊嘉定人本高氏子少/依舅京師冒其姓周叙九谿衛人余廷瓚鄱陽人林)
　(大輅莆田人何遵字孟循江寧人劉校郾城人劉珏/汲縣人林公黼長樂人李紹賢盱貽人孟陽澤州人)
　(詹軾玉山人劉槩安樂人李惠祥符人時與舒芬崔/桐上疏者庶吉士江暉王廷陳汪應軫馬汝驥曹嘉)
　(又有工部主事蔣山卿行人陶滋巴思明李錫顧可/久鄧顯麒王翰熊榮楊秦王懋黄國用李儼潘銳劉)
　(黼張岳寺正金罍寺副孟廷柯張士鎬郝鳯升傅/尚文郭五常評事姚汝臯蔡時者俱被杖謫云)
夏六月寧王宸濠反廵撫江西副都御史孫燧按察司
副使許逵死之
　(宸濠久蓄異志交通肘腋因帝遊幸不時人情危懼/遂日夕覬覦與致仕都御史李士實舉人劉養正等)
　(圖不軓周儀閻順知其謀間行詣闕上變嬖人錢寧/臧賢庇之不問宸濠疑出承奉周儀所指使殺儀家)
　(及典仗查武等數百人孫燧疏上其事中道為所邀/不得達燧念左右悉宸濠耳目隂察副使許逵忠勇)
　(可屬大事與之謀乃托禦他盜預為備先城進賢次/城南康瑞州請復饒撫二州兵備不得復則請敕湖)
　(東分廵兼理之九江當湖衝最要害請重兵備道權/兼攝南康寧州武寧瑞昌興國及湖廣通城以便控)
　(制廣信横峯諸黨地險人悍則請通判駐弋陽兼督/旁縣兵又恐宸濠刼兵噐假討賊名盡出之他所宸)
　(濠􁃂燧圖已使人賄近倖欲去燧而遺燧枣梨薑芥/以示意燧笑却之逵勸燧先發後聞燧曰奈何予賊)
　(以名且需之㑹江西大水宸濠素所蓄賊凌十一吳/十三閔念四等出没鄱陽湖燧與逵謀捕之三賊走)
　(匿宸濠祖暮間燧于是宻疏白其狀具言宸濠必反/章七上皆為所邀阻然宸濠反狀雖著猶以帝無儲)
　(貳冀其子入嗣可得大統又不受悖逆名故蓄謀不/發重賂錢寧求取中㫖召其子司香太廟寧言于帝)
　(用異色龍箋加金報賜異色龍箋者故事所賜監國/書箋也宸濠大喜列仗受賀復脅鎮廵官及諸生父)
　(老奏闕下稱其孝且勤時江彬與太監張忠欲傾寧/賢乗間為帝言寧賢盛稱寧王陛下以為何如帝曰)
　(薦文武百執事可任使也薦藩王何為者忠曰賢稱/寧王孝譏陛下不孝稱寧王勤譏陛下不勤耳帝曰)
　(然下詔逐王府人毋畱闕下宸濠益與士實養正謀/遣奸人盧孔章等分布水陸孔道萬里傳報浹旬往)
　(返縱跡大露諸權姦多得宸濠金錢匿不以聞南昌/人熊浹官給事中草奏盡列其狀授御史蕭淮上之)
　(疏下内閣楊廷和請如宣宗處趙府故事遣勲戚大/臣宣諭帝乃命駙馬崔元都御史顔頤夀等持諭往)
　(收其䕶衛宸濠閣元等且至遂決計反月之十三日/為宸濠生辰宴諸守王官詰旦皆入謝宸濠命甲士)
　(環之大言曰孝宗為李廣所悞抱民間子祖宗不血/食者十四年今太后有詔令我起兵討賊亦知之乎)
　(衆相顧愕眙燧直前曰安得此言請出詔示我宸濠/曰毋多言我往南京汝當扈駕燧大怒曰汝速死耳)
　(天無二日吾豈從汝為逆哉宸濠怒叱燧燧益怒急/起不得出宸濠入内殿易戎服出麾兵縳燧逵奮曰)
　(汝曹安得辱天子大臣因以身蔽燧賊并縳逵二人/且縳且罵不絶口賊擊燧折左臂與逵同曵出逵謂)
　(燧曰我勸公先發者知有今日故也燧逵同遇害惠/民門外廵按御史王金主事馬思聰金山參議黄宏)
　(許效廉布政使胡濂參政程杲劉棐僉事頼鳯指揮/許清白昻等並執下獄思聰宏不屈死布政使梁宸)
　(㕘政王綸李斆僉事潘鵬師夔按察使楊璋副使唐/錦皆從逆宸濠遂以士實養正為左右丞相王綸為)
　(兵部尚書他各署偽職有差改元順德集兵號十萬/釋獄因收庫藏馳檄指斥朝廷首邉其黨婁伯徇進)
　(賢為知縣劉源清所斬詔廣信窯賊賊畏守吏不敢/發而其承奉涂欽與羣盜閔念四等畧九江南康皆)
　(陷賊勢洶洶且將順長/江東下江左右皆震動)質實(孫燧許逵同遇害明史/忠義傳燧生有異質兩)
　(目爍爍夜有光死之日天忽隂慘烈風驟起凡數日/城中民夫恐走收燧逵兩人屍屍未變黑雲蔽之蠅)
　(蚋無近者守臣上其事于朝未報世宗即位贈燧禮/部尚書謚忠烈逵副都御史謚忠節並祀南昌賜其)
　(名旌忠嘉靖元年改贈逵為禮部尚書初逵以文天/祥集貽其友給事中張漢卿而無書漢卿語人曰寧)
　(邸必反汝登其為文山乎逵父家居聞江西有變殺/都御史反副使即為位易服哭人怪問故曰副使必)
　(吾兒也寧州元縣武寧唐縣明属南昌府瑞昌南唐/置明屬九江府興國宋置明屬贛州府通城唐通城)
　(鎮宋升縣明屬武昌府今皆因之横峯在興安縣治/北縣之鎮山也諸山環匝周三十里有巖洞泉石之)
　(勝居民取土為陶冶因以名窯惠民門南昌府七門/之一方輿紀要明太祖定洪都命都督朱文正改築)
　(城西去江三十步建七門東曰永和東南曰順化南/曰進賢又南曰惠民西南曰廣潤西曰章江北曰德)
　(勝閻順周儀查武史俱不詳其里貫順為寧王典寶/副宸濠將反與典膳正陳宣内史劉良微言不可為)
　(典寳正涂欽所譖三人懼誅潛詣京師上變羣小庇/宸濠下之獄搒掠備至宸濠聞三人赴都慮事泄誣)
　(奏其罪且嗾羣小必殺之會已遣戍孝陵乃免世宗/立復官按明史諸王傳以順為典儀與忠義傳作典)
　(寶副者互異馬思聰字懋聞莆田人繫獄不屈絶食/六日死黄宏字德裕鄞人被執憤怒以手梏向柱擊)
　(項死賊義而棺斂之子紹文奔赴求得其棺以偽命/治斂非父志亟易之扶歸思聰贈光禄少卿宏贈太)
　(常少卿並配享旌忠祠忠義傳又稱宸濠之變江西/士民受害者有萬木鄭山俱新建人集鄉人結砦自)
　(固賊黨謝重一馳入村二人執之積葦張睢陽廟前/縳人馬生焚之賊黨不敢犯二人飲江上為盗凌十)
　(一所逼趣見宸濠烙而椎之皆罵賊死趙楠南昌諸屈/生兄模嘗捐粟佐振宸濠捕模索金楠代往脅之不)
　(被掠死同邑幸増見廹抗節不從一家百口皆死諸/生劉世倫儒士陳經官義士李廣源皆被掠不屈死)
　(葉景恩者以俠聞族居吳城宸濠將作雞捕景思脅/降之不從死獄中宸濠兵過吳城景恩弟景允以三)
　(百人邀擊賊賊分兵焚刼景允家其族景集景修等/四十九人皆死熊浹字悦之蕭淮桂林中衛人崔元)
　(代州人尚憲宗女永康公主顔頥夀字天和巴陵人/王金臨穎人明史諸王傳謂金下獄孫燧傳謂金從)
　(逆稽首呼萬嵗攷王守仁集處置從逆官員疏云㕘/政王綸脅受贊理僉事潘鵬師夔被脅招降無民情)
　(罪尤重知府鄭巘已經别案問結外㕘照布政梁宸/𠫭政劉棐程杲㕘議許效亷副使賀説僉事賴鳯都)
　(指揮王玘或行咨撫守或盤庫放糧勢雖由于廹脅/事已涉于順從鎮守太監王宏御史王金主事金山)
　(布政胡濓按察使楊璋副使唐錦僉事王疇都指揮/馬驥許清白昻郟文或被拘于城内或脅隨于舟中)
　(事雖涉于順從勢實由于廹脅則金固始下獄而後/脅從者也又胡濂程杲許清明史諸王傳作胡㢘陳)
　(杲許金誤金山光澤人許效亷梁宸里貫無攷胡濓/定安人程杲祁門人劉棐安福人賴鳯晉江人王綸)
　(陜西咸寧人潘鵬懐寜人師䕫長安人/唐錦上海人劉源清字汝澄東平人)
廵撫南贛都御史王守仁起兵討宸濠秋七月復南昌
　(守仁方奉命勘福建叛軍行至豐城而宸濠反遂急/趨吉安與知府伍文定徴調兵食治噐械舟楫傳檄)
　(暴宸濠罪俾守令各率吏士勤王因集衆議曰賊若/出長江順流東下南都不保吾欲以計僥之少遲旬)
　(日無患矣乃多遣間諜檄府縣言都督許泰郤永將/邉兵劉暉桂勇將京兵各四萬南贛王守仁湖廣秦)
　(金兩廣楊旦各率所部合十六萬直擣南昌所至有/司缺供者以軍法論又為蠟書遺偽相李士實劉養)
　(正叙其歸國之誠令慫惥早發兵東下而縱諜洩之/宸濠果疑與士實養正謀則皆勸之疾趋南京即大)
　(位宸濠益大疑十餘日詗知中外兵不至乃悟守仁/紿之七月壬辰朔畱宜春王拱樤守城而刦其衆六)
　(萬人出大江攻安慶都督僉事楊鋭與知府張文錦/指揮崔文等禦之江上已收兵入城被圍鋭晝夜拒)
　(戰守禦甚固百計攻之終不能克宸濠慚憤謂其下/曰安慶且不克安望金陵哉守仁聞賊兵盡鋭東下)
　(南昌兵少則大喜趨樟樹鎮臨江知府載德孺袁州/知府徐璉贛州知府邢珣等各以兵來會合八萬人)
　(或請救安慶守仁曰不然今九江南康已為賊守我/趨南昌與相持江上二郡兵絶我後是腹背受敵也)
　(不如直搗南昌賊守備虚我軍新集氣鋭攻必破賊/聞南昌破必解圍自救逆擊之湖中蔑不勝矣泉曰)
　(善己酉次豐城以文定為前鋒庚戌夜半兵抵廣潤/門守兵駭𣪚辛亥黎明諸軍梯絙登城縳拱樤等宫)
　(人多焚死軍士頗殺掠守仁戮犯令者十/餘人宥脅從安士民慰諭宗室人心大悦)質實(豐城/三國)
　(吳析南昌縣地置富城晉改豐城元升為富州明洪/武初復為豐城屬南昌府今因之樟樹鎮方輿紀要)
　(在臨江府東北三十里又東北至豐城縣七十里本/名清江鎮亦謂之鹿渚即故新淦縣址也臨江宋置)
　(臨江軍元路明府今因之楊思字晉初建安人宜春/王拱樤案明史諸王表寧獻王第三子盤烑宣德三)
　(年封宜春王拱樤其五世孫也正德二年襲封楊鋭/字進之蕭縣人張文錦安邱人戴德孺臨海人徐璉)
　(朝邑/人)
王守仁敗宸濠于樵舍擒之
　(守仁既下南昌居二日遣伍文定邢珣徐璉載德孺/各將精兵分道進而使瑞州通判胡堯元等設伏以)
　(待宸濠果解安慶圍崔文出城襲擊破之宸濠恚甚/殺知府宋以方祭江還救南昌遇于黄家渡文定當)
　(其前鋒佯北賊趨利前珣繞出賊背貫其中文定及/都指揮余恩乗之璉德孺張兩翼分賊勢堯元等伏)
　(發賊大潰退保八字腦宸濠懼盡發南康九江兵復/戰官軍却守仁斬先却者諸軍殊死戰賊復大敗退)
　(保樵舍聨舟為方陣盡出金實犒士明日宸濠方晨/朝其羣臣官軍奄至以小舟載薪乗風縱火焚其副)
　(舟妃婁氏以下皆技水死宸濠舟膠淺倉卒易舟遁/萬安知縣王冕所部兵追執之士實養正及降賊按)
　(察使楊璋等皆就擒南康九/江亦下凡三十五日而賊平)質實(方輿紀要樵舍驛/在南昌府西北六)
　(十里黄家渡在南昌府三十里八字腦在饒州府西/三十里宋以方字義卿靖州人瑞州知府瑞故無城)
　(郭以方慮宸濠必叛築城繕守具募兵三千日夕訓/練宸濠深忌之有徵索又不應遂廹鎮守劾繫南昌)
　(獻宸濠反出以方脅之降不可械舟中至安慶兵敗/問地何名舟子云黄石磯江西人音則王失機也宸)
　(濠以為不祥斬以方祭江後賊平其子崇學求遺骸/不得斂衣冠歸𦵏嘉靖六年廵撫陳洪謨上其事詔)
　(贈光禄卿立祠瑞州妃婁氏上饒人婁諒之女宸濠/謀逆婁氏嘗泣諌及敗歎曰紂以用婦言亡吾以不)
　(用婦言亡/悔何及)
秋八月帝自將擊宸濠
　(初宸濠反狀聞邉將在豹房者各獻擒宸濠之䇿帝/亦欲假親征南遊遂傳㫖稱宸濠悖逆天道謀為不)
　(法即令總督軍務威武大將軍鎮國公朱夀統各鎮/兵征勦所下璽書改稱軍門檄江彬等皆隨征楊廷)
　(和等諌不聽至是駕發京師梁儲蔣冕扈征次涿州/王守仁捷奏至畱之不下帝至保定宴于府堂與都)
　(御史伍符為藏闥戲符探得􁡂帝不悦飲符至醉乃/大笑方帝之南發也劉姫疾不從約以玉簪召帝過)
　(蘆溝橋馳馬失簪索之不得及至臨清遣使召姬姬/以無信約不肯行帝乗單舸晨夜疾行至張家灣載)
　(與俱南内外/從官無知者)質實(伍符字朝/信安福人)
命太監張忠安邉伯許泰率禁軍往江西
　(王守仁初上宸濠反書因請黜姦諛諸嬖倖皆恨宸/濠既平相與媢功且懼發其罪競言守仁先與通謀)
　(慮事不成乃起兵又欲令縱宸濠湖中待帝自擒守/仁秉忠泰未至先俘宸濠發南昌忠泰以威武大將)
　(軍檄邀之守仁不與間道趨玉山上書請獻俘止帝/南征帝不許至錢塘遇太監張永永提督軍務在忠)
　(泰上而故與楊一清除劉瑾天下稱之守仁夜見永/頌其賢因極言江西困敝不堪六師之擾永深然之)
　(曰永此來為調䕶聖躬非邀功也公大勛永知之但/不可徑情耳守仁乃以宸濠付永而身至京口欲朝)
　(行在㑹帝命守仁廵撫江西守仁乃返南昌忠泰已/先至恨失宸濠執伍文定縳之文定罵曰吾不恤九)
　(族為國家平大賊何罪汝天子腹心屈辱忠義為逆/賊報讐法當斬忠益怒椎文定仆地文定求解任不)
　(報時忠泰必欲誣守仁與宸濠通詰責宸濠左右皆/言無有嚴詰不已曰獨嘗遣弟子冀元亨詣宸濠論)
　(學忠等大喜搒元亨加以炮烙終不承械送京師詔/獻比守仁至故縱京軍犯之或呼名嫚罵守仁不為)
　(動撫之愈厚病予藥死予棺遭䘮于道必停車慰問/京軍謂王都堂爱我無復犯者忠泰言寧府富厚甲)
　(天下今所蓄安在守仁曰宸濠異時盡以翰京師要/人約内應籍可攷也忠泰故納宸濠賄者氣懾不敢)
　(復言已輕守仁文士强之射徐起三發三中京軍皆/歡呼忠泰益沮會冬至守仁命居民巷祭已上塚哭)
　(時新䘮亂悲號震野京軍離家久聞之無不泣下/思歸張永後至復促忠泰偕還乃不得已班師)質
　實(京口今鎮江府治城因京峴山為壘俯臨江津故/曰京口冀元亨字惟乾武陵人篤信守仁學從于)
　(贛州守仁屬以敕子宸濠懐不軌初外務名高貽書/守仁問學守仁使元亨往講西銘反覆君臣義甚悉)
　(宸濠亦服厚贈遣之元亨反其贈于官既繫詔獄二/年世宗嗣位言者交白其寃出獄五日卒按王守仁)
　(之平宸濠不特張忠許泰忌功排陷明武宗實録亦/力加誣詆謂守仁勘事福建以宸濠生日將届趨道)
　(南昌賀之豐城知縣顧佖以變告守仁大駭小艇遁/還贛伍文定迓于峽江請畱封賊守仁初不許又謂)
　(守仁將兵無紀律縱殺居民往往死于牀簀有闔門/無噍類者至其叙劉養正始未則云守仁尤重之以)
　(為道學友守仁在南贛為宸豪所慕餽遣相屬子遒/逆濠既拜養正為軍師日夕望守仁至實不虞守仁)
　(之見圖也養正既擒後守仁畏其口逼令引決葢實/録前後所載如此王世貞弇山堂别集辨之甚悉今)
　(采録其畧云逆濠以文成在上流擁精兵建大勛有/才術甘言結納或有之文成亦據撫臣往還之常禮)
　(為報耳使預其謀何以徑歸吉安伍公雖進言起義/兵亦須文成有以自決夫進兵攻南昌不能無少殺)
　(掠而軍令下則已定矣其後如鄭端簡曉薛應旂諸/公皆履其地得其詳始為之暴白而未有摘抉一時)
　(握管之心者葢實録之始任總裁者楊文忠廷和繼/之者費文憲宏而以副總裁專任者董文簡玘也楊)
　(公與王恭襄瓊郄甚著然恭襄雖隂譎能識文成面/獨任之以故于前後平賊及擒逆濠之疏皆歸德兵)
　(部以為發蹤指示之力而一字不及内閣其為楊公/輩切齒非旦夕矣許泰張忠輩既耻大功為文成所)
　(先必肆加羅織之語而忌功之輩從而附和之文憲/在文成撫綏之地中外屢薦起之而文成未有一疏)
　(相及費公亦不釋然也董公最名忮毒既内忌文/成之功而外欲以媚楊費作此誣史將誰欺乎)
冬十二月帝如南京
　(自帝發京師江彬在途矯旨輒縳長吏至楊州即民/居為提督府遍索寡婦處女導帝漁獵以劉姫諌稍)
　(止及是至南京又欲導帝幸蘇州下浙江抵湖湘諸/臣極諌㑹其黨亦勸沮乃止彬率邉兵數萬跋扈甚)
　(成國公朱輔見彬即長跪魏圍公徐鵬舉及公卿大/臣皆側足事之惟㕘贊尚書喬宇應天府丞寇天叙)
　(挺身與抗彬/氣遂稍折)質實(朱輔成國公能曾孫徐鵬舉中山/王達七世孫喬宇字希大山西樂)
　(平人寇天叙字/子□榆次人)
(庚/辰)十五年春正月帝在南京改卜郊
　(帝令羣臣議欲于南京行郊禮大學士梁儲蔣冕計/此議行則回鑾益無日極陳不可疏三上始得請儲)
　(又因郊期改卜乞還乗輿而帝殊無還意日挾劉姬/縱游嘗幸牛首山至夜不返左右忽失帝所在大擾)
　(諸衛軍皆驚久之乃定傳/者或謂江彬欲為逆云)質實(牛首山在江寧府南/三十里一名仙窟山)
　(以山後有石窟也本名牛頭山有二峯東西相對晉/元帝初作宫殿王導指䨇峯曰此天闕也故亦名天)
　(闕山周四十七里/高百二十七丈)
夏四月淮揚大饑民相食
　(敕所司/賑之)
秋閏八月受江西俘
　(初王守仁既以宸濠付太監張永永復械之至江西/畱數旬促張忠許泰同歸忠泰見帝百端讒毁守仁)
　(獨永時左右之忠泰屢矯㫖召守仁守仁不赴忠揚/言帝前曰守仁必反試召之必不至永遣急足先告)
　(守仁召者至守仁不退食即與偕行忠泰計沮不令/見帝守仁乃入九華山日晏生僧寺帝覘知之曰守)
　(仁學道人聞召即至何謂反遺還鎮令更上捷音守/仁遂易前奏言奉威武大將軍方畧討平叛亂而盡)
　(入諸嬖倖名于是帝乃以為捷命設㢘場戎服樹大/纛環以諸軍釋所俘宸濠等去桎梏伐鼓鳴金而擒)
　(之然後置/械受俘)質實(九華山在池州府青陽縣西南四十/里舊名九子山山有九峯如蓮華唐)
　(李白遊此易令名高/千仭周百八十里)
　　發明(人臣敵王所愾必歸美于廟謨帝王創建殊/勲雖秉自睿謀亦必曰將帥之力葢以專閫)
　　(之寄出自朝廷臣下之功即天子之功也武宗間/王守仁平宸濠之捷欲令縱之湖中候駕至擒獲)
　　(幾若索俘獻馘必待天子親執疆塲而後謂之奏/凱者迨守仁更上捷音歸功方畧又盡入諸佞倖)
　　(名庶幾如其所欲猶復令釋桎梏伐鼓樅金而後/擒之受俘之典幾同游戲武宗素有童心深以是)
　　(役之不出於已為歉而忠泰輩遂得乗機而慫惥/之使非守仁先機達變委曲仰承其不至縱冦遺)
　　(患者羲/希矣)
帝發南京
　(先是梁儲蔣冕乞還乗輿疏八九上帝不省是秋有/物若豕首堕帝前色碧又帝所御婦人室中滿壁纍)
　(纍若懸人首狀人情益驚儲冕手疏跪泣行宫門外/厯未至酉帝遣人取疏入諭之起叩頭言未奉諭旨)
　(不敢起帝許不日還京乃出會宸濠繫江上舟中民/間訛言將為變帝心疑欲歸乃下詔班師丁酉發南)
　(京日夕祭龍江䮃蹕儀真次日至𤓰洲避雨民家遂/自𤓰洲濟江登金山復南渡幸大學士楊一清第製)
　(詩十章腸之還至掦州太監邱得索賄不得/以鐵絙繫知府蔣瑶窘辱備至數日乃得釋)質實(金/山)
　(在鎮江府西北七里大江中風濤環澆勢欲飛動一/名浮玊山蔣瑶字粹卿歸安人方武宗駐蹕揚州江)
　(彬欲奪富民居為威武副將軍府瑶執不可彬閉瑶/空舍挫辱之脅以帝所賜銅爪不為懾㑹帝漁獲一)
　(巨魚戲言直五百金彬即界瑶責其直瑶懐其妻簪/珥袿服以進曰庫無錢臣所有惟此帝笑而遣之府)
　(故有瓊花觀詔取瓊花瑶言自宋徽欽北狩此花已/絶今無以獻又傳㫖㣲異物瑶其對非掦産帝曰苧)
　(白布亦非楊産耶瑶不得已為獻五百疋時權/倖以掦素饒要求無所不至微瑶民且重困)
九月漁于積水池遂有疾
　(帝至清江浦幸太監張掦第踰三日自泛小舟漁/于積水池舟覆溺焉左右挾帝出自是遂不豫)質
　實(積水池在/山陽縣西)
冬十月至通州
　(帝之北還毎令宸濠舟與御舟衛尾而行意甚防之/及抵通州謂左右曰吾必決此獄乃入召勲戚大臣)
　(議宸濠獄時帝久駐于外京師洶洶人情危懼大學/士楊廷和毛紀等請帝還大内然後獻俘誅宸濠不)
　(納羣臣請如先年處置髙煦寘鐇例祭告天地宗廟/仍勅天下諸王議罪乃明正以法亦不聽于是詔治)
　(交通宸濠者罪執吏部尚書陸完至通州嬖人錢寜/及太監畢真劉瑯劉璟都指揮廖鵬齊佐王凖都督)
　(同知王瓛等皆先完就執方宸濠反書至京帝已心/疑寧寧懼白帝收宸濠所遣盧孔章而歸罪臧賢謫)
　(戍邉使校尉殺之途以滅口又致孔章庾死冀得自/全然卒中江彬計使董皇店役彬在道盡白其通逆)
　(狀帝曰黠奴我固疑之乃覊之臨清馳收其妻子家/屬下獄真先鎮守江西與宸濠親厚宸濠為出資夤)
　(緣改浙江真至即大賞諸衛官軍費以萬計亦宸濠/資之也及叛宻遣人馳報真真即倡言寧世子來取)
　(浙矣浙中大震會進聖夀節表三司及府衛諸官當/集于鎮守署前夕收城門鑰令官軍夜半皆甲以入)
　(將為亂衆官懼不起且嚴木備真不得發瑯守備南/京欲自託于宸濠隂遣弟璋事之宸濠以為南京有)
　(瑯浙江有真下之如反掌耳瑯聞宸濠舉逆聚家丁/百餘攜火藥軍噐出城欲為宸濠應事洩乃已佐凖)
　(皆宸濠壻璟瓛鵬皆與通賄賂既敗分遣官校收捕/之至是張永發完罪因命逮赴行在帝以完大臣寧)
　(素所信任顧反負恩通逆/尤恨此二人欲寘之極典)質實(按明史諸王傳帝聞/宸濠反逮尚書陸完)
　(嬖人錢寧等籍其家江彬張忠慫惥帝親征據此則/完寧皆被收于親征之前然考明武宗實録正德十)
　(四年八月癸未帝發京師傳㫖令錢寧量帶官校從/行十月辛未至臨清畱寧董皇店役十一月丁巳江)
　(彬發寧逆謀命覊管于臨清十五年十一月庚申始/執陸完至通州行在葢寧之被逮實在親征後十日)
　(又後一年而完始敗質之錢寧陸完本傳皆/合諸王傳繫之親征前者乃承憲章録之誤)
十二月誅宸濠還京師
　(時江彬欲治宸濠獻竣勸帝復幸宣府乃上言臣奉/鎮國公朱夀指示方畧擒捕宸濠及其逆黨十五人)
　(乞速典刑殛之帝下詔褒賜鎮國公嵗加彬禄米百/石廕一子錦衣千户趣召廷和等至通州受事賜宸)
　(濠自盡仍焚棄其屍將遂北幸會帝體憊甚左右力/請還朝越三日乃返京師大櫂軍容俘諸逆者及家)
　(屬數千人陳輦道東西陸完錢寧亦皆祼體反接掲/白幟標其姓名死者梟于竿凡數里不絶帝戎服乘)
　(馬立正陽門下閲視良久/乃入後完竟得减死遣戍)質實(陸完減死遣戍明史/陸完傳完列凱旋前)
　(部以入將寘極刑值武宗崩世宗立法司覆奏完交/外藩而遺金不却處䕶衛而執奏不堅當斬完復乞)
　(哀下廷臣覆讞以平賊功在八議之列遂得减死戌/福建靖海衛毋年九十餘竟死獄中初完嘗夢至戍)
　(山曰大武及抵戍所有山如其名歎/曰吾戌已久定何所逃乎卒于戍所)
(辛/已)十六年春三月癸丑朔日有食之
帝崩于豹房
　(先是帝以凱旋祀南郊嘔血不能成禮與疾歸及是/益甚謂太監陳敬蘓進曰朕疾殆不可為可以朕意)
　(達皇太后天下事與内閣輔臣議處之前此事皆由/朕悞非汝輩所能預也丙寅遂崩于豹房太監谷大)
　(用張永等以皇太/后命移殯大内)
皇太后以遺詔遣官迎興世子厚熜入嗣皇帝位
　(方帝大漸司禮中官魏彬等以帝與皇嗣至閣言國/醫力竭矣請捐萬金購之草澤楊延和心知所謂不)
　(應而㣲以倫序之説諷之彬等唯唯及帝崩谷大用/張永至閣議所當立廷和出祖訓于袖中示之曰兄)
　(終弟及誰能凟焉興獻王長子憲宗之孫孝宗之從/子大行皇帝之從弟序當立梁儲蔣冕毛紀咸贊之)
　(乃令中官入啟皇太后廷和等候左順門下吏部尚/書王瓊率九卿入左掖門厲聲曰此豈小事我九卿)
　(長顧不與邪衆不答頃之中官奉遺詔及太后懿㫖/宣諭羣臣一如廷和請乃議遣官奉迎故事當以内)
　(閣一人與中貴勲戚禮官偕往廷和恐蔣冕去則已/益孤而梁儲老矣或憚往乃佯惜儲憊阻其行儲奮)
　(曰事孰有大于迎天子者乎敢以憊辭/遂與定國公徐光祚等奉遺詔以行)質實(與世子/厚熜獻)
　(王祐杬子時獻王薨/厚熜以世子理國事)
罷威武團營
　(先是帝不豫江彬猶矯㫖改西官㕔為戚武團營自/提督軍務至是楊廷和請于皇太后傳遺㫖罷之各)
　(邉軍俱重賚散歸鎮革京城内外皇店縱遣豹房畨/僧少林僧及教坊司樂人又以遺詔放還四方進獻)
　(女子停京師不急工務收宣府/行宫珠寳歸之内庫中外大悦)
江彬等有罪下獄
　(彬知天下惡已又見罷遣邉兵益内疑其黨都督僉/事李琮勸彬速反不勝則北走塞外彬猶豫未決詭)
　(稱疾不出隂布腹心衷甲觀變令許泰詣内閣探意/廷和慰以温言彬稍安乃出成服廷和遂宻與蔣冕)
　(毛紀及太監温祥魏彬張永合謀捕之魏彬入白太/后會坤寧宫安獸吻即命江彬與工部尚書李鐩入)
　(祭彬禮服入家人不得從祭畢張永畱彬飯故緩之/俄而太后下詔收彬彬覺亟走西安門門閉尋走北)
　(安門門者曰有㫖畱提督彬曰今日安所得㫖門者/擁之遂被執拔其鬚且盡有頃神周李琮亦縛至琮)
　(罵彬曰奴早聽我豈為人擒遂並下錦衣衛獄籍彬/家黄金七十櫃白金二千二百櫃他珍寶不可勝計)
　(彬既敗張忠許/泰等以次下獄)
夏四月興世子至京師入即位
　(世子自興邸至京師止于郊外有議用天子禮奉迎/者禮部尚書毛澄曰今即如此後何以加豈勸進辭)
　(讓之禮當遂廢乎乃具儀請如皇太子即位禮王世/子顧長史袁宗臯曰遺詔以我嗣皇帝位非皇子也)
　(楊廷和請如禮臣所具儀由東安門入居文華殿擇/日登極不允㑹皇太后趣羣臣上牋勸進乃即郊外)
　(受牋是日日中入自大明門御奉天殿即位詔草/言奉皇兄遺命入奉宗祧帝遲回久之始報可)質
　實(袁宗臯字仲/德石首人)
詔赦天下除一切弊政
　(以明年為嘉靖元年大赦帝之未至京師也楊廷和/總朝政者三十七日中外倚以為安及帝即位廷和)
　(草登極詔䘏録正德中言事罪廢諸臣賜天下明年/田租之半自正德十五年以前通賦盡免之凡先朝)
　(蠧政釐抉且盡所革錦衣内監旗校工後凡十餘萬/減漕糧百五十三萬二千餘石其中貴義子傳陞乞)
　(陞一切恩倖得官者大半皆斥去朝野皆稱新天子/神聖且頌廷和功而諸失職之徒銜廷和刺骨廷和)
　(入朝有挾白刅伺輿傍者事/聞詔以營卒百人衛出入)
遣使迎母妃蔣氏于安陸
　質實(母妃蔣氏天興人𢎞治五年冊為興/王妃父斆嘉靖元年追封玉田伯)
召費宏入内閣
　(宸濠既敗言事者争請召宏于是起/宏為少保入輔政並復其弟寀編修)
詔議崇奉興獻王典禮
　(時帝即位甫六日即詔議興獻王主祀及尊稱禮部/尚書毛澄請于楊廷和廷和出漢定陶王宋濮王事)
　(授之曰是足為據澄乃大會文武羣臣上議曰考漢/成帝立定陶王為皇太子立楚孝皇孫景為定陶王)
　(奉共王祀共王者皇太子本生父也時大司空師丹/以為恩義備至今陛下入承大統宜如定陶王故事)
　(以益王第二子崇仁王厚炫主後興國又考宋英宗/以濮安懿王之子入繼仁宗司馬光謂濮王宜尊以)
　(高官大爵稱王伯而不名范鎮亦言陛下既考仁宗/若復以濮王為考于義未當乃立濮王圍廟以宗樸)
　(喬濮國公奉濮王祀程頤之言曰為人後者謂所後/為父母而謂所生為伯叔父母此生人之大倫也然)
　(所生之義至尊至大宜别立殊稱曰皇伯叔父某國/大王則正統既明而所生亦尊崇極矣今興獻王于)
　(孝宗為弟于陛下為本生父與濮安懿王事正相等/陛下宜稱孝宗為皇考改稱興獻王為皇叔父興獻)
　(大王妃為皇叔母興獻王妃凡祭告興獻王及上箋/于妃俱自稱姪皇帝某則正統私親恩禮兼盡可以)
　(為萬世法議上帝大愠曰父母可更易若是邪命冄/議是月二十四日乙亥澄復會廷臣上議曰禮為人)
　(後者為之子自天子至庶人一也興獻王子惟陛下/一人既入繼大統奉祀宗廟是以臣等前議欲令崇)
　(仁王厚炫主興獻王祀至於稱號陛下宜稱為皇叔/父興獻大王自稱姪皇帝名以宋程頤之説為可據)
　(也本朝之制皇帝于宗藩尊行止稱伯父叔父自稱/皇帝而不名今稱興獻王為皇叔父大王又自稱名)
　(尊崇之典已至臣等不敢後有所議因録程頤代彭/思永議濮王禮疏進覧帝不從命博考前代典禮再)
　(議以聞澄乃復會廷臣上議曰臣等㑹議者再請改/稱興獻王叔父者明大統之尊無二也然加皇字于)
　(叔父之上則凡為陛下伯叔諸父皆莫能與之齊矣/加大字子王之上則天下諸王皆莫得而與之並矣)
　(興獻王稱號既定則王妃稱號亦隨之天下王妃亦/無以同其尊矣况陛下養以天下所以樂其心不違)
　(其志豈一家一國之養可同日語哉此孔子所謂事/之以禮者其他推尊之説稱親之議似為非禮推尊)
　(之非莫詳于魏明帝之詔稱親之非莫詳于宋程頤/之議至當之禮要不出此并録上魏明帝詔書時廷)
　(和蔣冕毛紀復上言三代以前聖莫如舜未聞追崇/所生父瞽瞍三代以後賢莫若漢光武亦未聞追崇)
　(所生父南頓君惟陛下取/法二君疏皆畱中不下)質實(按程子濮議畧見宋/史彭思永傳曰濮王)
　(生陛下而仁宗以陛下為嗣是仁宗為皇考而濮王/于屬為伯此天下大義生人大倫如乾坤定位不可)
　(得而變也陛下為仁廟子曰考曰親乃仁廟也若更/施於濮王則二親矣使王與諸父等夷無有殊别則)
　(于大孝之心亦為難安臣以為當尊為濮國大王祭/告之辭則曰姪嗣皇帝書名昭告于皇伯父大王則)
　(極尊崇而于仁廟亦無所嫌矣此萬世之法也疏入/英宗感其切至埀欲施行而中書持之甚力卒不果)
　(魏明帝之詔見太和三年曰禮王后無嗣擇支子以/繼大宗則當纂正統而奉公議何得復顧私親哉漢)
　(宣繼昭帝後加悼考以皇號哀帝以外藩援立而董/宏等以邪説惑誤朝議遂尊恭皇立廟京師僭差無)
　(禮人神弗祐罪師丹忠正之諫致丁傅焚如之祸自/是之後相踵行之其令公卿有司深以前世為戒後)
　(嗣萬一有由諸侯入奉大統則當明為人後之義敢/為邪佞導諛君上妄建非正之號謂考為皇稱妣為)
　(后則股肱大臣誅之無赦/其書之金䇿藏之宗廟)
五月梁儲罷王瓊以罪戍邉
　(給事中張九叙劾儲結納權奸持禄固寵儲三疏求/去賜敕馳傳歸瓊在兵部厚事錢寧江彬等所誅賞)
　(多取中㫖不闗白内閻楊廷和弗能堪至是言官交/章劾瓊繫都察院瓊疑出廷和指力訐廷和帝愈不)
　(直瓊下廷臣雜議坐交結近侍/律論死瓊疏辨乃減死戍邉)質實(張九叙/商河人)
以袁宗臯為禮部尚書兼文淵閣大學士預機務
　(宗臯由進士授興府長史帝即位擢吏部侍郎尋入/閣自是藩邸舊臣俱以扈從功不次録用宗臯以疾)
　(辭不允/未幾卒)
六月江彬伏誅
　(與李琮神周錢寧等俱磔于市時京師久旱彬誅遂/大雨舍音和珊尋亦伏誅惟張忠許泰夤緣貴近得)
　(減死/徙邉)
秋七月進士張璁上疏請尊崇所生立興獻王廟于京
師
　(璁時以進士觀政見廷議追崇興獻王禮三上三却/璁揣知帝意乃遂丄疏曰陛下嗣登大寳即議追尊)
　(聖考以正其號奉迎聖母以致其養誠大孝也廷議/執漢定陶王宋濮王故事欲考孝宗叔興獻王夫漢)
　(哀帝宋英宗皆預養宫中立為儲嗣其為人後之義/甚明今陛下以倫序當立循繼統之義非為孝宗後)
　(也且迎養聖母稱皇叔母則當以君臣禮見子可以/臣母乎長子不得為人後興獻王子惟陛下一人利)
　(天下而為人後將母自絶其父母乎故謂陛下入繼/祖統則可謂為人後而自絶其親則不可葢統與嗣)
　(不同非必奪此父子之親建彼父子之號然後謂之/繼統令宜别立聖考廟于京師以隆尊親之孝且使)
　(母以子貴尊與父同則聖考不失其為父聖母不失/其為母矣帝方扼廷議得璁疏大喜曰此論出吾父)
　(子𫉬全矣遂手詔楊廷和蔣冕毛紀欲尊父為興獻/皇帝母為興獻皇后祖母為夀安皇太后廷和等持)
　(不可封還手詔于是給事中朱鴻湯史/于光御史王溱盧瓊交章劾璁帝不聽)質實(張璁字/秉用永)
　(嘉人初璁以舉人八上會試始得第有胡鐸者與璁/同舉于鄉先璁舉進士及大禮議起鐸已官湖廣𠫭)
　(政在京師意亦主考興獻王與璁合璁要之同署鐸/曰主上天性固不可違天下人情亦不可拂考獻王)
　(不已則宗宗不已則入廟入廟則當有祧以藩封虚/號之帝而奪君臨治世之宗義固不可也入廟則有)
　(位將位武宗上乎武宗下乎生為之臣死不得躋于/君然魯嘗躋僖公矣恐異日不乏夏父之徒也不肯)
　(署璁疏遂獨上其後諸臣争以議禮干進稱宗入廟/果如鐸言王溱直𨽻開州人盧瓊字獻卿浮梁人胡)
　(鐸宇時振/餘姚人)
寧津盜起德平知縣龔諒死之
　(盜轉掠至德平諒率吏民禦之/力屈被殺贈濟南通判恤其家)質實(寧津金置明屬/河間府今因之)
　(龔諒明史忠義/傳不詳其里貫)
九月𦵏康陵
　(謚曰承天達道英肅睿哲昭德顯/功𢎞文思孝毅皇帝廟號武宗)質實(康陵在昌平/州金嶺山東)
　(北/)
　　(明史贊曰毅皇手除逆瑾躬禦邉寇奮然欲以武/功自雄然耽樂嬉遊暱近羣小至自署名號冠履)
　　(之分蕩然矣猶幸用人之柄躬自操持而乗鈞/諸臣補苴匡救其不底于危亡者藉以比夫)
冬十月追尊父興獻帝祖母憲宗貴妃邵氏為皇太后
母妃蔣氏為興獻后
　(帝屢諭閣臣早定大禮㑹母妃至通州聞朝議考孝/宗恚曰安得以我子為他人子止通州不入帝聞而)
　(泣啟慈夀太后願避位歸藩羣臣惶懼毛澄乃謀于/内閣請稱興獻王為興獻帝王妃蔣氏為興獻后而)
　(以皇太后懿㫖行之帝不得已乃報可并尊憲宗貴/妃邵氏為皇太后張璁知帝意嚮已又聞母妃止通)
　(州益大喜著大禮或問以上且曰非天子不議禮願/奮獨斷掲父子大倫明告中外章下禮部見者皆目)
　(為邪説惟兵部主事霍韜給事中熊浹揣璁言必用/附和之未幾浹外轉僉事璁出為南京刑部主事韜)
　(自知為衆諭/所齕引疾歸)質實(邵太后憲宗妃興獻王母也興王/之藩妃不得從世宗入繼大統妃)
　(已老目盲矣喜孫為皇帝摸世宗身自頂以/至踵至是尊為皇太后霍韜字渭先南海人)
興獻后至京師
　(先是禮官具儀后由正陽左門入大明東門帝不可/乃自定議由中門入以太后儀謁奉先奉慈二殿不)
　(廟/見)
十一月録平宸濠功封王守仁新建伯
　(帝在興邸深知守仁平逆功甫即位趣召入朝受封/而楊廷和與王瓊不相能守仁前後平賊率歸功瓊)
　(廷和不喜大臣亦多忌其功㑹有言國哀未畢不宜/舉宴行賞者因拜守仁南京兵部尚書守仁以親老)
　(請歸省至是論功封特進光禄大夫柱國新建伯世/襲嵗禄一千石然不予鐵券嵗禄亦不給諸同事有)
　(功者惟吉安知府伍文定當上賞其他皆名示遷而/隂絀之廢斥無存者守仁憤甚時以丁父憂屢疏辭)
　(爵乞録諸臣/之功咸報寢)
　　發明(宸濠之變江西全省宸動王守仁出竒制勝/三十五日而奏蕩平厥功偉矣張忠許泰輩)
　　(忌功媒孽猶曰宵小伎倆之常獨怪楊廷和稱為/一時名臣因與王瓊不相能而并扼守仁之封大)
　　(臣公忠體國固如是耶王瓊時為兵部尚書使當/日本兵故為齟齬事皆中制守仁又豈能迅奏膚)
　　(公其歸功于瓊期于成事而已廷和不是之諒而/輒存芥蔕至使同事諸臣隂遭廢斥其何以鼓戎)
　　(行勸將士哉世宗趣召受封而于其請録請臣亦/皆報寢則所謂深知守仁平逆功者又安在歟)
　
　
　
　
　
　
　
　
　
　
　
　
御定資治通鑑綱目三編卷十九
欽定四庫全書
御定資治通鑑綱目三編卷二十
　(起壬午明世宗嘉靖元年/盡戊子明世宗嘉靖七年)凡七年
(壬/午)世宗肅皇帝嘉靖元年春正月清寧宫後殿災定皇
考聖母本生父母稱號
　(先是尊崇興獻帝后議既定詔告天下越數日帝復/手勅加興獻帝后以皇號楊廷和等上言漢宣帝繼)
　(孝昭後追諡史皇孫王夫人曰悼考悼后而已光武/上繼元帝鉅鹿君以上立廟章陵而已今與獻加稱)
　(帝后較之前代已極尊崇若加皇字與孝廟慈夀並/是忘所後而重本生任私恩而棄大義臣等不得辭)
　(其責願罷歸尚書喬字亦言正統大義惟賴皇字以/明若加于本生之親則正統混而無别非所以重宗)
　(廟正名分也帝曰慈夀皇太后懿㫖朕不敢違廷和/等復偕禮官執奏廷臣諍者百餘人皆言稱皇非是)
　(請斥張璁邪説俱不報及是清寜宫後三小殿災廷/和等因言興獻帝后加稱列聖神靈容有未安今火)
　(災示戒昭然可見給事中鄧繼曾亦言天有五行火/實主禮人有五事火實主言名不正則言不順言不)
　(順則禮不興今之火災廢禮失言之效也帝勉從衆/議乃稱孝宗曰皇考慈夀皇太后曰聖母興獻帝后)
　(止稱本生/不稱皇)質實(鄧繼曾字士/魯資縣人)
甘州軍亂殺巡撫都御史許銘
　(甘肅總兵李隆與銘不相能㑹支月糧嗾部卒請増/值銘不許遂圍公廨毆殺銘焚其屍五衛軍大亂詔)
　(擢陳九疇為僉都御史巡撫甘肅未至巡按御史喻/茂隆按騐銘事以聞乃誅隆及亂卒首事者九疇抵)
　(鎮以甘肅軍政廢弛疏言額軍七萬餘/存者不及半且多老弱請令召募從之)質實(五衛謂/甘州左)
　(右中前後衞也並明洪武中置屬陜西/行都司許銘字徳新宛平籍莫縣人)
三月上慈壽皇太后尊號曰昭聖慈壽皇太后武宗皇
后曰莊肅皇后皇太后邵氏曰壽安皇太后興獻后曰
興國太后
　(是月丁巳以上昭聖慈夀皇太后莊肅皇后尊號遣/定國公徐光祚武定侯郭勛恵安伯張偉祭告天地)
　(宗廟社稷戊午上夀安皇太后興國太后尊號/仍命尤祚等祭告壬戌帝御奉天殿頒詔天下)
秋九月立皇后陳氏
　(昭聖張太后為帝選婚臺官言大名/有佳氣求得后迎入宫冊為皇后)質實(皇后陳民/元城人)
冬十月振南畿湖廣江西廣西災
　(先是南畿及各布政司多以旱災告者帝詔撫按官/講求荒政至是命所司祭倉給振免税糧有差時應)
　(天滁州饑尤甚南京兵部侍郎席書奉命振/江北令州縣十里一厰煑糜哺之全活無算)質實(席/書)
　(字文同/遂安人)
十一月壽安皇太后邵氏崩
　(諡曰孝忠皇太后别祀奉慈/殿七年七月改稱太皇太后)
(癸/未)二年春二月提督軍務都御史俞諌討河南山東賊
平之
　(青州礦盜王堂等起顔神鎮流刧東昌兖州濟南都/指揮楊紀及指揮楊浩等擊之浩戰死紀僅以身免)
　(詔責山東將吏于是諸臣分道逐賊賊不復屯聚往/來金鄉魚臺間突至曹州欲渡河不得轉掠考城循)
　(河而西至東明長垣河南及保定守臣咸告急賊黨/王友賢等流入祥符封邱南抵徐州廷議以諸道巡)
　(撫各顧其土事權不一請設總制大臣乃命諌與都/督魯綱提督兩畿山東河南軍務以便宜節制諸道)
　(兵討之賊復流至考城官軍欲擊而河南降賊張進/引三百騎馳至中都留守顧愷與俱前方戰進忽三)
　(麾其旗先却賊乗之官軍大潰將士死者八百餘人/諌等連營進賊始滅時有司多誣良民助賊諌審擇)
　(之皆感/泣而去)質實(顔神鎮即今青州府博山縣地以齊孝/婦顔文姜居此故名  本朝雍正十二)
　(年始置縣金鄉東漢縣明屬兖州府今因之東明漢/冤句宋宛亭金改東明明洪武初省入開州孝宗四)
　(年復置屬開州/今屬大名府)
𦵏孝惠皇太后于茂陵
　(先是太后崩帝欲祔𦵏茂陵數下廷議禮官不敢固/争楊廷和等言祖陵不宜數興工作驚動神靈帝不)
　(從及是卒/祔𦵏焉)
禮部尚書毛澄罷
　(帝欲推尊所生嘗遣中官諭意至長跪稽首澄駭愕/急扶之起其人曰上意也上言人孰無父母奈何使)
　(我不獲伸必祈公易議因出囊金畀澄澄奮然曰老/臣誖耄不能隳典禮獨有一去不與議已耳抗疏引)
　(疾至五六上帝輒慰留不允及是疾甚復力請乃許/之舟至興濟而卒帝深悼惜之贈少傳諡文簡  澄)
　(端亮有學行論事侃侃不撓帝/雅敬澄雖數忤㫖恩禮不哀)質實(興濟宋縣明屬/河間府今省為)
　(鎮隸屬/滄州)
歳星太白同晝見
夏四月旱
　(兩畿山東河南湖廣江西及嘉興大同成都皆/旱赤地千里殍殣載道帝以災異勅羣臣修省)
以宋儒朱熹裔孫墅為五經博士
　(正徳間給事中戴銑汪元錫御史王宛等相繼言朱/子繼孔子者也孔子之後有曲阜西安朱子之後亦)
　(有建安婺源今建安已置博士其子孫在婺源者宜/如衢州孔廟例官其嫡長一人以奉祀詔從之至是)
　(授墅翰林院五經博士尋以西/安學訓導席端言令其世襲)質實(孔子之後有西/安宋建炎中衍)
　(聖公端友扈蹕南渡因家衢州髙宗命以州學為家/廟賜田五頃以奉祭祀五傳至洙元至元間命歸曲)
　(阜襲封洙讓爵曲阜之弟治明孝宗十八年衢州知/府沈杰奏言衢州聖廟自孔洙讓爵之後衣冠禮儀)
　(猥同氓庶今訪得洙之六世孫彦繩請授以官俾主/祀事報可正徳元年授彦繩翰林院五經博士子孫)
　(世襲時以在曲阜者為孔氏北宗在西安者為南宗/云西安唐縣明為衢州府治建安三國吳析東侯官)
　(縣地置明為建寧府治今皆因之朱墅朱/子十一世孫汪元錫休寧人王完遂寧人)
詔舉堪任府縣者
　(命兩京三品以上及撫/按官各舉所知以聞)
閏四月帝始修醮于宫中
　(帝用太監崔文言建醮宫中日夜不絶楊廷和力言/不可引梁武宋徽為喻優㫖報納然修醮如故給事)
　(中劉最復上章極諫且劾文耗帑金狀而帝從文言/命最自覈侵耗數最言帑金屬内府雖計臣不得稽)
　(贏縮文乃欲假難行事逃已罪制言官疏入忤㫖出/為廣徳州判官廷臣論救不納文憾不已嗾其黨芮)
　(景賢奏最在途仍故銜乗巨舫取夫役巡鹽御史黄/國用復遣牌送之帝怒逮二人下詔獄國用謫極邉)
　(雜職最戍邵武其後帝益好長生齋醮無虚日命夏/言為監禮使顧鼎臣等充導引官鼎臣進步虚詞七)
　(章且列上壇中應行事帝優詔襲/答之自此詞臣多以青詞干進矣)質實(邵武晉縣宋/即縣為邵武)
　(軍治元路明府今因之劉最字振廷崇仁人黄國用/廬陵人夏言字公謹貴溪人顧鼎臣字九和崑山人)
　　發明(史稱嘉靖嗣統之初能革除弊政其冲齡英/敏似可有為乃莅政未幾即惑於神仙之説)
　　(寄心方外日事禱祈甚至道號自稱端居攝養若/天位無所事事者雖秦皇漢武亦不至是而推原)
　　(其始不過一猥鄙之宦䜿為之發端實則由君心/僻好於長生而蠱惑乃得夤緣而入所謂物先腐)
　　(而後蟲生也若鼎臣以清華之選大雅著作雍容/榆楊自可以結文章特達之知何遽承風希㫖摭)
　　(拾羽士游談以為供奉遂致詞臣踵以青詞/為拜獻先資要津捷徑作俑之咎可勝責哉)
六月免嘉靖元年天下税糧之半
　(以災傷也是年遼東河/南畿復命發粟脤之)
秋七月南畿大水
　(江淮河水大溢漂沒田廬人畜無算吏部侍郎何孟/春奏䘏災八事曰禁奢靡曰慎賞罰曰減百官俸薪)
　(皁隸曰革冗費曰廣聴納曰安撫江淮百姓曰鄰近/州縣不許遏糴曰免來嵗被災州縣税糧帝命文武)
　(官俸如故/餘悉從之)
刑部尚書林俊罷
　(帝即位以俊耆徳宿望詔起工部尚書改刑部時俊/年已七十引疾力辭不許即扺京師㑹署月輟講舉)
　(祖宗勤學故事以諌數為帝言勤聖學辨異端節財/用朝有大政必侃侃陳論中外想望其風采中官葛)
　(景等奸利事覺為言官所紏詔下司禮監察訊俊言/内臣犯法法司不得訊是宫府異體也乞下法司公)
　(訊以昭平明之治都督劉暉下獄俊當以交結朋黨/律言與許泰同罪請斬以謝天下廖鵬廖鎧齊佐王)
　(瓛論死屢詔緩刑俊乞亟行誅又劾谷大用占民田/萬餘頃皆不聴中官崔文家人李陽鳯索匠師宋玨)
　(賄不獲嗾文杖之幾死下刑部治未決而中㫖移鎮/撫司俊留不遣力争不納明日又奏帝怒責陳狀俊)
　(言祖宗以刑獄付法司以緝獲奸盜付鎮撫訊鞠既/得猶必付法司擬罪未有奪取未定之囚反付推問)
　(者文本先朝漏奸罪不容誅兹復干内降臣不忍朝/廷百五十年紀綱為若輩壊亂至此也俊毎以持正)
　(屢見格遂乞致仕詔加太子太保給驛歸及大禮議/定得罪者或杖死俊聞之從病中上書言古者鞭朴)
　(之刑辱之而已非欲糜爛其體膚而致之死也又非/所加于士大夫也咸化時廷杖率容厚棉底衣重氊)
　(疊裹然且沈卧久乃得痊正徳朝逆瑾竊權始令去/衣致末年多杖死臣又見化治時惟叛逆妖言刦盜)
　(下詔獄始命打問他犯但言送問而已今一槩打問/亦非故事自去嵗舊臣斥逐殆盡朝署為空乞聖明)
　(留念既去者禮致未去者慰留碩徳重望如羅欽順/王守仁吕柟魯鐸輩宜列置左右臣衰病待盡無復)
　(他望敢效古人遺表之意敬布/犬馬之心帝但下所司而已)質實(吕柟字仲/稱髙陵人)
八月封張鶴齡為昌國公
　(時並封后父陳萬言為秦和伯吏部尚書喬宇言累/朝太后戚屬無生封公者張巒亦歿後贈今柰何以)
　(父贈為子封萬言封伯視巒更驟非/制願陛下守典章以垂萬世不聴)質實(陳萬言肅/皇后父也)
　(起家/諸生)
(甲/申)三年春正月地震
　(兩畿河南山東/陜西同時皆震)
南京刑部主事桂蕚請改稱孝宗皇伯考詔下廷臣議
　(孝宗興獻帝稱號定已久尊崇議且寢蕚在南京與/張璁同官日夜私詆朝議而南京兵部侍郎席書員)
　(外郎方獻夫初以大禮未定各草疏請追崇所生意/與璁合疏具聞中朝競詆璁為邪説懼不敢上皆為)
　(蕚所見蕚揣帝雖勉從廷臣意終未慊遂上疏請改/稱號并録書獻夫二疏以聞畧言禮官失考典章納)
　(陛下于與為人後之非而滅武宗之統奪獻帝之宗/且使興國太后壓于慈夀太后禮莫之盡三綱頓廢)
　(非常之變也乃自張璁等獻議論者指為干進逆箝/人口致達禮者不敢駁議竊念陛下侍興國后慨興)
　(獻帝弗祀已三年矣拊心出涕不知其㡬願速發明/詔稱孝宗曰皇伯考興獻帝曰皇考别立廟大内正)
　(興國太后之禮定稱聖母庶恊事天事地之道至廷/臣所執不遇宋濮議耳按范純仁告英宗曰陛下受)
　(神宗詔為之子封爵悉用皇子故事與入繼之主不/同則宋臣之論亦自有别今陛下奉祖訓入繼大統)
　(未賞受孝宗詔為之子則陛下非為人後而為入繼/之主也明甚考興獻帝母興國太后又何疑臣久欲)
　(以請乃者復得席書方獻夫二疏伏望奮然裁斷將/臣與二臣疏並付禮官令臣等面質帝得疏心動手)
　(詔下廷臣集議于是禮部尚書汪俊㑹廷臣七十有/三人議曰祖訓兄終弟及指同産言今陛下為武宗)
　(親弟自宜考孝宗孰謂與為人後而滅武宗之統也/儀禮傳曰為人後者孰後後大宗也漢宣起民間猶)
　(嗣孝昭光武中興猶考孝元孰謂入繼之主與為人/後者異也宋范純仁所言盖言恩意尤篤益當不顧)
　(私親非以生前為子者乃為人後身後入繼者不為/人後也蕚言禮官執者不過前宋濮議臣等愚昧實)
　(不出此盖程頥之議曰雖當專意於正統豈得盡絶/于私恩故所繼主于大義所生存乎至情至于名稱)
　(統緒所係若其無别斯亂大倫殆為今日發也議上/留中而特㫖召璁蕚及書于南京俊不得已乃及羣)
　(臣請加皇字以全徽稱/帝亦留十餘日始報可)質實(席書方獻夫二疏見明/史本傳書疏畧曰宋英)
　(宗入嗣在衮衣臨御之時今上入繼在宫車晏駕立/之後議者以陛下繼統武宗仍為興獻帝之子别)
　(廟祀張璁霍韜之議未為非也然尊無二帝陛下于/武宗親則兄弟分則君臣既奉孝宗為宗廟可復有)
　(他稱乎宜稱曰皇考興獻王此萬世不刋之典禮官/三四執奏未為失也然禮本人情陛下尊為天子慈)
　(聖設無尊稱可乎故尊所生曰帝后上慰慈闈此情/之不能已也為今日議宜定號曰皇考興獻帝别立)
　(廟大内歳時祀太廟畢仍祭以天子之禮似或一道/也葢别廟祀則大統正而昭穆不紊隆以殊稱則至)
　(愛篤而本支不淪尊尊親親並行不悖至慈聖宜稱/皇母某后不可以興獻加之獻謚也豈宜加于今日)
　(哉獻夫疏畧曰先王制禮本緣人情君子論事當究/名實竊見近日禮官所議有未合乎人情未當乎名)
　(實一則守禮經之言一則循宋儒之説也臣獨以為/不然據禮經喪服傳曰何如而可以為人後支子可)
　(也又曰為人後者孰後後大宗也大宗者尊之統也/不可以絶故族人以支子後大宗也適子不得後大)
　(宗為是禮者盖謂有支子而後可以為人後未有絶/人之後以為人後者也今興獻帝止生陛下一人别)
　(無支庶乃使絶其後而後孝宗豈人情哉且為人後/者父嘗立之為子子嘗事之為父故卒而服其服今)
　(孝宗甞有武宗矣未嘗以陛下為子陛下于孝宗未/嘗服三年之服是實未嘗後孝宗而强稱之為考豈)
　(名實哉為是議者未見其合于禮經之言也又按程/頥濮議謂英宗既以仁宗為父不當以濮王為親此)
　(非宋儒之説不善寔今日之事不同盖仁宗嘗育英/宗于宫中其不同者一孝宗有武宗為子也仁宗未)
　(嘗有子也其不同者二濮王别有子可以不絶興獻/帝無别子也其不同者三豈得以濮王之事比今日)
　(之事哉為是議者未見其善述宋儒之説也若謂孝/宗不可無後故必欲陛下為子此尤不達于大道者)
　(也推孝宗之心所以必欲有後者在不絶祖宗之祀/不失天下社稷之重而已豈必拘拘父子之稱而後)
　(為有後哉孝宗有武宗武宗有陛下是不絶祖宗之/祀不失天下社稷之重矣是寔為有後也且武宗君)
　(天下十有六年不忍孝宗之無後獨忍武宗之無後/乎此尤不通之説也夫興獻帝當父也而不得父孝)
　(宗不當父也而强稱為父武宗當繼也而不得繼是/一舉而三失焉臣未見其可也且天下未有無父之)
　(國也瞽瞍殺人舜竊負而逃今使陛下舍其父而有/天下陛下何以為心哉臣知陛下純孝之心寧不有)
　(天下決不忍不父其父也説者以為興獻帝不當稱/帝此尤不達于大道者也孟子曰孝子之至莫大乎)
　(尊親周公追王太王王季子思以為達孝豈有子為/天子父不得稱帝者乎今日之事臣嘗為之説曰陛)
　(下之繼二宗當繼綂而不繼嗣興獻之異羣廟在稱/帝而不稱宗夫帝王之體與士庶不同繼統者天下)
　(之公三王之道也繼嗣者一人之私後世之事也興/獻之得稱帝者以陛下為天子也不得稱宗者以實)
　(未嘗在位也伏乞宣示朝廷復稱孝宗曰皇伯稱興/獻帝曰皇考别立廟祀之夫然後合于人情當乎名)
　(實非惟得先王制禮之義抑亦遂陛下純孝之心/矣桂蕚字子實安仁人方獻夫字叔賢南海人)
二月罷華葢殿大學士楊廷和
　(自帝即位廷和以帝雖冲年性英敏自信可輔太平/事事有所持諍及議大禮先後封還御批者四執奏)
　(㡬三十疏帝常怱忽有所恨左右因乗問言廷和専/恣無人臣禮帝意遂内移㑹帝遣内官提督蘇杭織)
　(造工部及給事中御史皆以江左比嵗不登請母遣/不聴趣内閻撰教廷和因極言蘇杭諸府旱澇相繼)
　(淮楊徐邳田廬漂沒幼穉計斤而鬻母子赴水而死/更重以繼造恐激他變敕書必不敢革帝趣愈急戒)
　(母瀆擾執拗廷和力爭言臣等舉朝大臣言官言之/不聴顧二三邪佞之言是聴陛下能獨與二三邪佞)
　(共治祖宗天下哉且陛下以織造為累朝舊例不知/洪武以來何嘗有之創自化治耳憲宗孝宗愛民節)
　(財美政非一陛下不取法獨法其不美者何也即位/一詔中官之倖路絀塞殆盡天下方傳誦聖徳今忽)
　(有此何以取信帝為謝不審俾飭所遣中官毋縱肆/而已不能止也于是廷和累疏乞休及更議大禮不)
　(合疏語露不平帝遂聴之去言官交章請留/不報廷和既去乃議稱孝宗為皇伯考矣)
三月罷禮部尚書汪俊以席書代之
　(帝諭建室奉先殿側祀獻帝主俊上書爭曰陛下入/奉大宗不得祭小宗亦猶小宗之不得祭大宗也昔)
　(興獻帝奉藩安陸則不得祭憲宗今陛下入繼大統/亦不得祭興獻帝是皆以禮抑情者也然興獻帝不)
　(得迎養夀安皇太后于藩邸陛下得迎興國太后于/大内受天下之養而尊祀興獻帝以天子之禮樂則)
　(人子之情獲自盡矣乃今聖心無窮臣等敢不將順/但于正統無嫌乃為合禮帝嚴㫖切責趣立廟益急)
　(俊曰立廟大内有干正綂臣實愚昧不敢奉詔帝令/集廷臣大議俊等復上議曰謹按先朝奉慈别殿盖)
　(孝宗皇帝為孝穆皇太后祔𦵏初卑神主無薦享之/所而設也當時議者皆據周制特祀姜嫄而言至為)
　(本生立廟大内則從古未聞惟漢哀帝為定陶恭王/立廟京師師丹以為不可哀帝不聴卒遺後世之譏)
　(陛下有可以為堯舜之資臣不敢導以衰世之事請/于安陸特建獻帝百世不遷之廟他日襲封興王子)
　(孫世世薦享陛下嵗時遣官持節奉祀亦足伸陛下/無窮至情矣帝不納仍命遵前㫖再議俊再疏乞休)
　(帝怒責以肆慢允其去召席書代之書未至令侍郎/吳一鵬署部事一鵬持議如俊言并請下璁蕚等法)
　(司按治帝報曰朕起親藩奉宗祀豈敢違越但本生/皇考寢園逺在安陸於爾等安乎命下再四爾等欺)
　(朕沖歳黨同執違敗父子之情傷君臣之義往且勿/問其奉先殿西室可亟修葺盡朕嵗時追逺之情遂)
　(趣成之名曰觀德殿而命一鵬偕京山侯崔元等迎/主安陸一鵬等復上言厯考前史並無自寢圍迎主)
　(入大内者且安陸為獻帝啟封之疆神靈所戀伏乞/俯納羣言改題神主奉安故宫為百世不遷之廟其)
　(觀德殿中宜别設神位香几以慰孝思奏入/不納一鵬乃行及秋迎主至奉安于觀徳殿)質實(觀/徳)
　(殿在奉先殿西嘉靖六年三/月移建于左改稱崇先殿)
賑淮揚饑
　(時淮揚諸郡大饑父子相食道殣相望臭彌千里巡/按御史朱衣勘其狀以聞乃命發帑截漕賑之是月)
　(河南亦以災/告並命給賑)質實(朱衣武/昌人)
兩廣賊平
　(先是廣西上思州賊黄鏐糾峝兵作亂既就捕繫潯/州獄鏐黨偽為軍門檄取以歸遂復叛攻刼州縣總)
　(督都御史張鼎討禽之而廣東賊蔡猛三等又起聚/新寧恩平諸賊僣名號肆剽掠衆至數萬嵿合兵三)
　(萬餘人分二哨進擊破巢二百禽斬一萬四千餘人/俘賊屬五千九百餘人猛三等皆授首尋程鄉賊梁)
　(八尺等與福建上杭賊相應都指揮李皋等會福建/官軍夾擊俘斬五百餘人歸善李文積聚奸宄流刼)
　(鄉村官吏討捕久不克嵿遣參政/徐度勦之俘斬千餘人境内恐平)質實(上思州唐置/宋屬邕州遷)
　(隆寨元屬思明路明屬南寧府新寧明孝宗十一年/始析新㑹縣置屬廣州府恩平唐縣宋廢明成化二)
　(年始析陽江及新興新㑹三縣地復置屬肇慶府/今皆因之張嵿字時俊蕭山人徐度江隂縣人)
夏四月追尊興獻帝曰本生皇考恭穆獻皇帝上興國
太后尊號曰本生皇母章聖皇太后
　(擇日祭告郊廟大赦天下時編修鄒守益疏言陛下/推崇本生業已尊為帝后今復加稱皇考去其始封)
　(之號直與正統無别不可以示後世又言厯觀前史/如冷褒段猶之徒當時所謂忠愛後世所斥為邪媚)
　(也師丹司馬光之徒當時所謂欺慢後世所仰為正/直也臣恐後之視今猶今之視昔帝得疏大怒下詔)
　(獄拷掠謫廣徳州判官已而修撰吕柟亦言大禮未/正御史段續陳相請正席書桂蕚罪吏部員外郎薛)
　(蕙上為人後解鴻臚寺少卿胡侍言張/璁等議禮之失俱下獄謫官奪俸有差)質實(鄒守益/字謙之)
　(安福人薛蕙字君采亳州人段續/陽曲人陳相洛陽人胡侍寧夏人)
五月罷謹身殿大學士蔣冕以石珤為吏部尚書兼文
淵閣大學士預機務
　(自楊廷和罷冕以首輔當國帝愈欲尊崇所生逐禮/部尚書汪俊以怵冕而用席書代之且召張總桂蕚)
　(物情甚沸冕乃抗疏極諌曰陛下嗣承丕基固因倫/序素定然非聖母昭聖皇太后懿㫖與武宗皇帝遺)
　(詔則將無所受命今既受命于武宗自當為武宗之/後特兄弟之名不容紊故兄武宗考孝宗母昭聖而)
　(于孝廟武廟皆稱嗣皇帝稱臣稱御名以示繼綂承/祀之義今乃欲為本生父母立廟奉先殿側臣雖至)
　(愚㫁㫁知其不可夫情既偏重于所生義必不専于/所後將孝武二廟之靈安所托乎邇者復允汪俊之)
　(去趣張璁桂蕚之來人心益駭方廷臣議建廟之日/天本晴明忽變隂晦至暮風雷大作天意如此陛下)
　(可不思變計哉因力求去帝得疏不悦猶以大臣故/優詔答之冕再疏請罷建廟之議且乞休復以天變)
　(為言帝益不悦遂令馳傳歸珤初為吏部尚書剛方/謝請託時望大孚而楊廷和有所不悦遂改掌詹事)
　(典誥敕以奪其權帝知珤不附廷和欲引以賛/大禮乃命珤代冕而珤據禮力爭大失帝意)質實
　(石珤字邦/彦藁城人)
六月以張璁桂蕚為翰林學士方獻夫為侍講學士
　(是年春蕚疏既上廷臣方具議璁復言今日之禮不/在皇與不皇而在考與不考蕚又具第二疏如璁指)
　(且言陛下承祖宗大統執政乃無故任已私為不道/使陛下終身為無父人逆倫悖義若此猶可使與斯)
　(議哉二人疏同上帝大喜立召赴京初議禮諸臣無/力詆執政者至蕚遂斥為不道且欲不使輿議其言)
　(恣肆無忌朝士无疾之既而獻帝已追尊本生皇考/閣臣請停召命帝不得已從之二人已在道意大沮)
　(喪乃復合疏請與禮官而質且云本生對所後而言/若不亟去此二字則雖稱皇考寔與皇叔無異疏入)
　(帝復召二人比至都衆洶洶欲倣先朝馬順故事斃/之于廷蕚懼不敢出璁越數日始朝恐有伺者出東)
　(華門走匿武定侯郭勛家勛大喜納為内助時給事/中張翀等連劾璁蕚及方獻夫席書諸人章下所司)
　(翀彚送刑部尚書趙鑑即列璁等罪狀上請私相語/曰倘得俞㫖便􁔓殺之帝亷知之特命璁蕚為學士)
　(獻夫為侍讀學士切責翀鑑學士豐熙修撰舒芬楊/慎張衍慶編修王思等皆不願與璁蕚同列乞罷歸)
　(帝怒俱奪俸璁蕚以議禮驟貴于是閒罷/失職武夫小吏皆望風希㫖抗論廟謨矣)質實(郭勛/武定)
　(侯英六世孫張翀字習之潼川人豐熙字原/學鄞人楊慎字用修廷和子張衍慶汲縣人)
秋七月罷吏部尚書喬字
　(帝即位初求治甚鋭以宇為選郎時有人倫鑒召之/長吏部復起林俊于刑部彭澤于兵部孫交于户部)
　(皆海内重望四人者持正不阿遇事有不可輒諌帝/初亦嘉納之然帝性剛好自用俊既以爭李陽鳳獄)
　(不合去㑹御史史道補外疑出執政指遂誣訐楊廷/和宇與澤劾道挟私澤詆斥道尤力于是言官交章)
　(攻澤澤不自安乞罷而交年已七十亦累疏請老兩/人同月致仕獨宇在位所執漸不見聴復累爭大禮)
　(積忤帝及是張璁桂蕚並為學士宇言内降恩澤先/朝率施于佞倖小人士大夫一預其間即不為清議)
　(所齒況學士最清華而俾蕚等居之誰復/肯與同列哉帝怒切責宇遂乞休許之)質實(孫交/字大)
　(同安陸人為人清慎恬慤素為興獻王所重嘗割邸/中陽春臺東偏地益其宅後中官言孫尚書侵地世)
　(宗曰此先皇所/賜吾敢奪耶)
詔章聖皇太后尊號去本生羣臣伏闕諌戍學士豐熙
等于邊杖員外郎馬理等于廷
　(帝召見羣臣于左順門示以手勅言章聖皇太后命/去本生字羣臣駭愕而張璁桂蕚復列上禮官欺罔)
　(十三事且斥為朋黨于是九卿詹事翰林給事御史/六部大理行人諸司各上章争之皆留中不下尚書)
　(金獻民少卿徐文華倡言曰諸疏留中必改稱孝宗/為伯考矣吏部右侍郎何孟春曰憲宗朝議慈懿太)
　(后𦵏禮姚夔率百官伏哭文華門此我朝事也楊慎/曰國家養士百五十年仗節死義正在今日編修王)
　(元正給事中張翀曰萬世瞻仰在此一舉有不力争/者擊之于是九卿二十三人翰林二十三人六部二)
　(十一人御史三十人諸司郎官吏部十二人户部三/十六人禮部十二人兵部二十人刑部二十七人工)
　(部十五人大理寺屬十一人跪伏左順門有大呼髙不/皇帝孝宗皇帝者帝方齊居文華殿命中官諭之退)
　(不聴帝怒遣錦衣先執為首者豐熙張翀及御史余/翺郎中余寛黄侍顯陶滋相世芳大理寺正毋徳純)
　(八人下獄楊慎等乃撼門大哭衆皆哭聲震闕廷帝/益怒命盡録諸臣姓名時有不在列者其親故以不)
　(預義舉為嫌多為代書遂繫馬理等一百九十人于/獄孟春等待罪越數日為首者戍邊四品以上奪奉)
　(五品以下予杖編修王相等十有七人/杖死自是衣冠喪氣璁蕚等勢益張)質實(張璁列/上十三)
　(事一曰三代以前無立後之禮二曰祖訓不言立後三/曰孔子射于矍相之國斥與為人後者四曰遺詔不)
　(言繼嗣五曰禮輕本生父母六曰伯叔父名分有定/七曰漢宣帝光武俱為父立皇考廟八曰朱子嘗言)
　(定陶事為壞禮九曰古者遷國載主十曰祖訓皇后/治内凡外事無得干預不宜假昭聖懿㫖十一曰皇)
　(上于大行夀安太后不得率天下終三年喪十二曰/新頒詔宜改正十三曰臺諫連名章疏勢有所迫禮)
　(官欺妄罪不可逭馬理字伯循三原人金獻民字舜/舉綿州人王元正字舜卿盩厔人余翺定遠人余寛)
　(浙江寧海人黄待顯莆田人陶滋絳州人相世芳安/邑人毋徳純南充人王相字懋卿鄞人案明史何孟)
　(春傳九卿二十三人尚書金獻民秦金趙鑑趙璜俞/琳侍郎何孟春朱希周劉玉都御史王時中張潤寺)
　(卿汪舉潘希曽張九歛呉祺通政張瓉陳霑少卿徐/文華張縉蘇民金瓉府丞張仲賢通政叅議葛㑹寺)
　(丞袁宗儒翰林二十三人則掌詹事府侍郎賈詠學/士豐熙侍講張壁修撰舒芬楊維聰姚淶楊慎張衍)
　(慶編修王元正許成名劉棟張潮崔桐葉桂章王三/錫余承勲陸釴王相應良王思檢討金皋林時給事)
　(中二十一人則張翀劉濟安磐張漢卿張原謝貴毛/玉曹懷張嵩鄭一鵬王瑄張廷羽黄重李錫趙漢陳)
　(時明鄭自璧襲紹宗韓楷黄臣胡納御史三十人則/王時柯余翺葉竒鄭本公楊樞劉潁祁杲杜民表楊)
　(瑞張英劉謙亨許中陳克宅譚纉劉翀張録郭希俞/蕭一中張恂倪宗嶽王璜沈教鍾卿宻胡瓊張濂何)
　(鰲張曰韜藍田張鵬翰林有孚吏部十二人則郎中/余寛黨承志劉天民員外郎馬理徐一鳴劉勲主事)
　(應大猷李舜臣馬冕彭澤張鵾司務洪伊户部三十/六人則郎中黄待顯唐昇賈繼之楊易楊淮胡宗明)
　(栗登黨以平何巖馬朝卿員外郎申良鄭漳顧可久/婁志徳主事徐嵩張庠髙奎安壐王尚志朱藻黄一)
　(道陳儒陳騰鸞髙登程旦尹嗣忠郭日休李録周詔/戴亢繆宗周邱其仁俎琚張希尹司務金中夫檢校)
　(丁律禮部十二人則郎中余才汪必東張總張懐員/外郎翁磐李文中張深主事張鏜豐坊仵瑜丁汝蘷)
　(臧應奎兵部二十人則郎中陶滋賀縉姚汝臯劉淑/相萬潮員外郎劉漳楊儀王徳明主事汪溱黄嘉賓)
　(李春芳盧襄華鑰鄭曉劉一正郭持平余禎陳賞司/務李可登劉從學刑部二十七人則郎中相世芳張)
　(峩詹潮胡璉范様陳力張大輪葉應驄白轍許路員/外郎戴欽張儉劉士竒主事祁勅趙廷松熊宇何鰲)
　(楊濓劉仕瀟樟顧鐸王國光汪嘉㑹殷承叙陸銓錢/鐸方一蘭工部十五人則郎中趙儒葉寛張子衷汪)
　(登劉璣江珊員外郎金廷瑞范總龎淳主事伍餘福/張鳳來張羽車純蔣洪鄭騮大理寺十一人則寺正)
　(毋德純蔣同仁寺副王暐劉道評事陳大綱鍾雲瑞/王光濟張徽王天民鄭重杜鸞廷臣受杖死者明時)
　(世宗本紀明實録以為十六人何孟春傳以為十八/人王思傳以為十七人盖思與王相張原毛玉裴紹)
　(宗張曰韜胡瓊楊淮胡璉申良張澯安璽仵瑜臧應/奎余禎殷承叙李可登也按明實録不載張原故止)
　(十六人然考明史原傳云原再被杖創重/卒則王思傳稱十七人者為得其實云)
罷武英殿大學士毛紀
　(紀請宥伏闕諸臣帝怒傳㫖責紀要結朋奸背君報/私紀乃上言曰曩䝉聖諭國家政事啇搉可否然後)
　(施行此誠内閣職業也臣愚不能仰副明命邇者大/禮之議平臺召對司禮傳諭不知其幾似乎啇搉矣)
　(而皆㫁自聖心不䝉允納何可否之有至於笞罰廷/臣動至數百乃祖宗來所未有者亦皆出自中㫖臣)
　(等不得與聞宣召徒勤扞格如故慰留雖切詰責隨/加臣雖有體國之心不能自盡夫要結朋奸背君報)
　(私正臣平日所痛憤而深疾者有一于此罪何止罷/黜今陛下以之疑臣尚可一日靦靣朝宁間哉乞賜)
　(骸骨歸鄉里以全終始尤望陛下法祖典學任賢納/諌審是非辨忠邪以養和平之福帝銜紀亢直允其)
　(去/)
八月大同軍亂殺巡撫都御史張文錦
　(初文錦以拒宸濠得重名既擢巡撫鋭意慗飭邊政/大同北四望平衍寇至無可禦乃議于城北九十里)
　(外増築五堡參將賈鑑督役嚴卒巳怨及堡成欲徙/鎮二千五百家戍之衆憚行請募新丁僚吏咸以為)
　(言文錦怒曰如此則令不行矣鎮親兵先往孰敢後/親兵素游惰有室聞當發大恐文錦嚴趣之行鑑承)
　(風杖其隊長諸邊卒自甘州五衞殺巡撫許銘朝廷/處之輕頗無忌至是卒郭鑑栁忠等乗衆憤遂倡亂)
　(殺賈鑑裂其屍走屯塞外文錦恐與外寇連令副將/時陳等招之入城即索治首亂者郭鑑等大懼復聚)
　(為亂焚大同府門入行都司縱獄囚又焚都御史府/門文錦踰垣走匿博野王府第亂卒欲燔王宫王懼)
　(出文錦郭錦等殺之亦裂其屍遂焚鎮守總兵署出/故總兵朱振于獄脅為帥事聞帝命侍郎李昆徃曲)
　(赦亂卒擢蔡天祐為僉都御史巡撫大同天祐從數/騎馳入城諭軍士獻首惡衆心稍定㑹尚書金獻民)
　(總兵官杭䧺出師甘肅道大同亂卒疑見討復鼓譟/天祐懼急請再赦兵部言元惡不除無以警後請特)
　(遣大臣總督宣大軍務以制其變乃命户部侍郎胡/瓉偕都督魯綱統京軍三千人以往瓉等未發而進)
　(士李枝齎餉銀至亂卒曰此承密詔盡殺大同人為/軍犒也夜中火起圍枝館出牒示之乃解尋復殺知)
　(縣王文昌圍代王府脅王奏乞赦王急攜二郡王走/宣府巡按御史王官言亂卒方囂大帥兵壓境是趣)
　(之叛也請亟止禁軍容臣宻圖乃命瓉駐兵宣府頃/之天祐奏總兵官桂勇已捕五十四人請止京軍勿)
　(遣帝責以阻撓令必獲首惡郭鑑等既而瓉次陽和/勇天祐令千户苖登擒斬鑑等十一人函首送瓉請)
　(班師甫二日鑑父郭疤子復糾徐氊兒等夜殺勇家/人又燉苗登家瓉言非盡殱不可帝乃切譲天祐召)
　(勇還京以故總兵朱振代之勅瓉仍駐宣府居無何/天祐捕戮徐氊兒等瓉等遂班師明年正月李昆等)
　(上章言疤子潜逃塞外必為後患帝將遣使勘㑹瓉/還京言逃卒無足患帝乃罷勘官勿遣疤子復潜入)
　(城夜焚振第明旦天祐閉城大索獲疤子及其/其黨三十四人悉斬以殉盡宥脅從衆乃大定)質實
　(五堡曰水口宣寧只河栁溝樺溝地在今大同府北/博野王景泰五年代隠王第三子成鐭始封傳至其)
　(孫俊櫕孝宗十二年襲封二十八年薨無子除代王/盖懿王俊杖也孝宗十二襲封嘉靖六年薨蔡天祐)
　(字成之睢州人胡瓉字伯珩永平人/李枝扶溝人王官寧夏左屯衞人)
　　發明(張文錦以邊政廢弛鋭意慗飭不可謂非是/惟御之無素持之太急且以二千五百家之)
　　(鎮卒倉猝逺徙戍堡以致驕兵悍卒煽衆為亂耳/然邊卒之敢于倡亂寔狃于甘州之變朝廷所以)
　　(處五衞者太輕自非痛加懲創蔓實難圖乃事聞/于朝仍以曲赦為弭亂之䇿無怪乎反側之徒益)
　　(無所顧忌一再撫之而亂猶未定幾與唐代藩鎮/之禍無異雖其後首惡就誅人心稍戢曽不數年)
　　(總兵官李瑾督役浚渠竟為役卒所殺而撫順廣/寜縳指揮囚辱巡撫者相繼而起姑息養奸之害)
　　(一至/此歟)
以賈詠為禮部尚書兼文淵閣大學士預機務
　(帝即位詠為禮部侍郎奉命詣承天上獻皇帝尊號/賜白金文綺尋改吏部掌詹事典誥敕及是晉禮部)
　(尚書入閣詠為人長者在/政府無所建白充位而已)
九月更定大禮稱孝宗為皇伯考昭聖皇太后為皇伯
母獻皇帝為皇考章聖皇太后為聖母
　(尊稱由是遂定大學士石珤復諫曰大禮一事已奉/宸㫁無可言矣但臣反覆思之終有不安于心者心)
　(所不安而不以言言恐觸忤而不敢盡則陛下將焉/用臣臣亦何以仰報君父哉夫孝宗皇帝與昭聖皇)
　(太后乃陛下骨肉至親今使疏賤讒伎小人輒行離/間但知希合取寵不復為陛下體察兹孟冬時享在)
　(邇陛下登獻對越如親見之寜不少動于中乎夫事/亡如事存陛下承列聖之統以總百神臨萬方焉得)
　(不加慎重顧聴細人之説干不易/之與哉帝得奏不悦戒勿復言)
土爾番寇肅州命尚書金獻民都督杭雄往禦之
　(土爾番比嵗通貢朝廷待之如故亦不問巴雅濟事/至是莽肅爾忽以三萬騎圍肅州巡撫都御史陳九)
　(疇聞之即自甘州晝夜馳入城守禦而告警于朝帝/命獻民總制軍務充總兵官帥師西討比至蘭州九)
　(疇已擊破賊斬塔濟迪分掠甘州者亦為總兵/官姜奭所敗賊遁走獻民遂再上捷引還焉)質實
　(杭雄字世成世為綏徳/衞總旗遂為綏徳人)
冬十二月起楊一清為兵部尚書總制三邉
　(故相行邉自一淸始一清自是凡/三為總制溫詔褒美比之郭子儀)
遼東賊作亂主事王冕死之
　(冕初為萬安知縣與王守仁平宸濠守仁封新建伯/冕未及敘坐他事落職既而録前功擢兵部主事巡)
　(視山海闗㑹遼東妖賊陸雄李真等作亂突入闗侍/吏欲扶冕趨避冕不可曰吾奉命巡視且有親在急)
　(趨母所執兵以衛賊至母被傷冕奮前救之被執/脅以刃大罵遂見害詔贈光禄少卿有司祠祀)質
　實(王冕字服/周洛陽人)
(乙/酉)四年春三月仁夀宫災
　(昭聖太后宫也是年秋方命修建以嵗災民困欲止/其役大學士費宏等言昭聖太后乆處别殿意或不)
　(安以漸修復庶足彰陛下之孝帝曰皇伯母孝奉不/可缺小民亦當受念未㡬召採木侍郎王軏還京工)
　(竟/罷)質實(王軏江/都人)
夏五月復傳奉官
　(帝即位盡斥先朝傳奉官已太監邱福潘傑等死詔/官其弟姪錦衣司禮太監張欽死以其家人李賢承)
　(廕兵部尚書金獻民先後執奏帝皆不聴然間有傳/奉猶不至累數十人錦衣千戸王邦竒者初在武宗)
　(潮夤緣得官挟勢搆害甚衆既以冒濫汏去至是與/其黨孝全等詭詞奏辨下兵部議獻民言全邦竒等)
　(足不履行陣而坐論首功身不隸公家而躐躋顯秩/陛下登極汰去者三百餘人人心稱快萬一倖端再)
　(啟則前詔皆虚將來奏擾有何紀極帝竟授全等試/百户獻民復奏曰令出惟行弗惟反今以小人奏辨)
　(一旦復官九十餘人徇左右私壞祖宗法竊為/陛下惜之望仍斥全邦竒等以息人言卒不聴)
作世廟
　(初國子生何淵首請建世室廷臣惡之出為平涼主/簿屢被上官搒笞求内改帝擢為光禄寺署丞于是)
　(復申前議請崇祀獻皇帝太廟章下廷議席書率羣/臣言天子七廟周文武並有功徳故立文武世室于)
　(三昭三穆之上獻皇帝追稱帝號未為天子淵妄為/諛詞乞寢其奏敕令再議書等言將置主于武宗上)
　(則武宗君也以臣先君分不可僣置武宗下則獻皇/叔也以叔後姪神終未安在廷諸臣于稱考稱伯異)
　(同相半今祔廟之舉無一人以為可者時張璁亦言/孝子之心無窮分則有限别立禰廟禮之得為者也)
　(臣昧死勸陛下為之入于太廟禮之不得為者也臣/昧死勸陛下勿為書復宻疏勸止帝遣中官諭書曰)
　(朕紹膺大統即以皇考為百世之室何不可卿乃怯/衆飾奸邪書知帝意不可回遂請于皇城内别立一)
　(廟前後寢如文華殿制出入不與太廟同門座位不/與太廟相並祭用次日廟欲稍逺庶以成禰廟獨尊)
　(之體避兩廟一統之嫌詔可親/定名曰世廟而世室之議乃寢)
秋八月南畿地震
　(是嵗天下地震/凡六十有三)
田州指揮岑猛叛詔都御史姚鏌討誅之
　(田州自洪武以來岑氏世為土知府孝宗時猛與思/恩岑濬搆兵濬攻䧟田州猛遁走總督潘蕃討誅濬)
　(朝議田州思恩但改設流官降猛千户徙福建正徳/初猛賂劉瑾以同知攝府事撫輯遺衆覬復祖職後)
　(從都御史陳金征江西流賊所至剽掠為民害尋以/賊平論功進指揮同知非猛本意頗怨望又自恃兵)
　(力數侵奪鄰境上思州之役總督張嵿徵其兵不至/以狀聞于是巡撫盛應期巡按謝汝儀調官軍討猛)
　(詔報可㑹應期以他事去命鏌往代汝儀與鏌郤乃/誣鏌之子涞納猛萬金力勸其父議撫且詭為涞家)
　(書獻之鏌惶恐遂剋期進勦鏌知猛婦翁歸順知州/岑璋以女失愛憾猛因令都指揮沈希儀結璋為内)
　(應大發永順保靖兵以希儀及别將張經李璋張佑/程鑒統之分道並入猛聞大兵至令其下母文兵裂)
　(帛書寃狀自明不及陳軍門乞憐察鏌不聴督戰益/急身與總兵官朱麟等連破其數砦猛子邦彦勁兵)
　(守險璋佯以兵千助邦彦比官軍攻千人怱自潰大/呼曰兵敗矣邦彦兵亦潰官軍大破之斬邦彦猛奔)
　(歸順璋誘而酖殺之/以其首獻田州平)質實(歸順元州明初廢為歸順/峒孝宗九年復置土州屬)
　(鎮安府嘉靖初改直𨽻州府本朝初屬思恩府雍正/七年改設流官仍屬鎮安  姚鏌字英之慈溪人子)
　(淶字維東沈希儀/字唐佐貴縣人)
冬十二月大禮集議成頒示天下
　(先是帝命席書輯大禮集議書言近題請刋布多係/建言于三年以前若臣書及璁蕚獻夫韜所正取者)
　(不過五人禮科右給事中熊浹南京刑部郎中黄宗/明都察院經厯黄綰通政司經厯金述監生陳雲章)
　(儒士張少連及楚王棗陽王二宗室外所附取者不/過六人有同時建議若監生何淵主事王國光同知)
　(馬時中巡檢房濬言或未純義多未正亦在不取其/他罷職投閑之夫建言于璁蕚等召用後者皆望風)
　(希㫖有所覬覦亦一切不錄其錦衣百户聶能遷昌/平致仕教諭王价建言三年二三月未經採入今二)
　(臣奏乞附名應如其請帝從之及是書成進書太子/太保以璁蕚為詹事獻夫韜為少詹事諸與議者皆)
　(進秩因詔大禮已定自今/有假言陳奏者必罪不宥)質實(楚王榮㳦楚昭王五/世孫正徳七年襲封)
　(棗陽王祁鉦襄憲王第三子正統八年始封再傳為/滎肅王祐楒孝宗十六年襲封黄宗明字誠甫鄞人)
　(黄綰字宗/賢黄巖人)
閏十二月乙卯朔日有食之
(丙/戌)五年春二月賑京師饑
　(命發郡縣倉庾及太倉錢穀賑之是年八月賑湖廣/饑十月賑南畿浙江災免税糧物料山西四川被災)
　(税糧亦/並蠲免)
三月定有司久任法
　(吏部尚書廖紀言邇者守令遷轉太頻政多苟/且宜遵舊制俟九年考溝有政績者乃遷從之)質實
　(廖紀字時/陳東光人)
夏五月召楊一清復入閣
　(初大禮議起一清方家居見張璁疏寓書門人喬宇/曰張生此議聖人不能易也乃勸席書早赴召以定)
　(大議故璁等皆喜一清而帝為世子時獻王嘗稱劉/大夏李東陽及一清為楚之三傑心識之既即位以)
　(邊陲事重起一清為總制春未已也及書璁蕚用事/書弟檢討春故由御史改用武宗實録成大學士費)
　(宏議出春為僉事書遂與宏有隙璁蕚驟貴至詹事/舉朝惡其人宏毎示裁抑璁蕚大怨亦力排宏御史)
　(吉棠因請召還一清以消朋比帝以議禮故欲藉一/清箝衆口遂命一清為吏部尚書武英殿大學士既)
　(入見加少師仍兼太/子太傅恩禮甚渥)質實(明史席書傳弟春由庶吉/士授御史以兄為都御史)
　(改翰林檢討/吉棠丹陽人)
秋九月章聖皇太后有事于太廟世廟
　(世廟既成章聖太后欲謁見帝詢張璁桂蕚俱援廟/見禮言宜先見太廟次謁世廟費宏楊一清等及禮)
　(部侍郎劉龍爭之不得石珤復上疏極諌言我朝家/法后妃入宫未有無故復出者太廟尊嚴非時享祫)
　(祭天子亦不輕入況后妃乎璁蕚輩所引廟見禮今/奉先殿是也聖祖神宗行之百五十年已為定制中)
　(間納后納妃不知凡幾未有敢議及者何至今日忽/倡此議且隂陽有定位不可侵越陛下為天下百神)
　(之主致母后無故入太廟坤行乾事/隂侵陽位不可之大者也帝不聴)質實(劉龍襄/垣人)
(丁/亥)六年春二月小王子寇宣府
　(韃靼自榆林入寇後嵗犯邊然不敢大入前二年春/其别部駐西海者以前騎寇甘肅總兵姜奭禦之斬)
　(其魁乃引去至是兩寇宣府參將王經開山先後戰/死及秋又以數萬騎犯寧夏塞尚書王憲督總兵官)
　(鄭卿等敗之斬三百餘級明年復三犯邊時小王/子控弦十餘萬多蓄貨貝富强特雄于諸部矣)質
　實(王憲字維/綱東平人)
罷大學士費宏石珤
　(張璁桂蕚既與宏有隙日毁宏于帝宏上書乞休言/璁蕚挾私怨臣屢矣不與經筵講官則怨不與修獻)
　(皇實録則怨不為兩京鄉試考官則怨不為教習則/又怨璁蕚疑内閣事屬臣操縱抑知臣下采物望上)
　(稟聖裁非可専擅璁蕚日攘袂搤腕覬覦臣位臣安/能與小人相齕齮祈賜骸骨不允及璁居兵部宏欲)
　(用新寧伯譚綸掌奮武營璁遂劾宏刼制府部宏連/疏乞休帝雖優詔慰留然終不以譴璁蕚璁蕚益恣)
　(日夜求逞私憾于是奸人承璁蕚指搆大臣錦衣百/户王邦竒遂上書言邊事初邦竒以遺詔裁革傳陞)
　(官削千户怨楊廷和既復職為彭澤所抑則又怨澤/乃言哈宻失國土爾番内侵由澤賂番求和廷和殺)
　(舍音和珊所致請誅此兩人㢘哈宻可復邊境無虞/下兵部勘狀未報邦竒復言宏石珤俱廷和奸黨嘗)
　(夜遇楊一清所欲為彌縫而廷和子兵部主事惇藏/匿故牘令前後奏辭皆不得驗又澤弟冲與廷和壻)
　(修撰余承勛鄉人侍讀葉桂章交闗請囑並當逮治/奏入璁蕚欲藉此興大獄復内訌于帝帝信之斥廷)
　(和澤為民畫置惇等于理給事中楊言抗章曰故輔/廷和有社稷之勲閣臣宏珤乃百僚之表邦奇心懐)
　(怨望文飾奸言詬辱大臣熒惑聖聴若窮治不已株/連益多臣竊為國家大體惜也帝得疏怒言為大臣)
　(㳺説并收繫言親鞫于午門備極五毒率無撓詞既/罷下五府九卿議鎮遠侯顧仕隆等覆奏邦竒言皆)
　(虚妄帝切責之然獄亦由是解而宏珤憤為奸人誣/衊求去益力帝許宏馳驛歸銜珤素鯁直責其歸怨)
　(朝廷失大臣誼一切恩典皆不子歸裝襆被車一輛/而已都人歎異謂自來宰臣去國無若珤者自珤及)
　(楊廷和蔣冕毛紀相繼以强諌罷政迄/嘉靖季宻勿大臣無進逆耳之言者矣)質實(譚綸新/寧伯忠)
　(之曾孫嘉靖田年襲封余承勛青神人葉桂章名山/人楊言字帷化鄞人顧仕隆鎮逺伯成五世孫孝宗)
　(十七年/襲封)
召謝遷復入閣
　(費宏舉遷自代楊一清見張璁日恣心弗善也不欲/與之共事亦力舉遷帝遣行人齋手敕即家起之命)
　(撫按官敦促上道/遷不得已拜命)
三月前少保謹身殿大學士劉健卒
　(健自劉瑾誅後復原官致仕聞武宗數事巡遊輒涕/泗不食曰吾負先帝帝登極屢賜存問比之司馬光)
　(文彦博至是卒年九十有四贈太師謚文靖健器局/峻整學問深逺在閣時同列李東陽以詩文引後進)
　(海内士皆抵掌談文健若不聞獨教人治經/窮理其事業光明俊偉明也輔臣鮮有比者)
以翟鑾為吏部侍郎兼翰林學士入内閣預機務
　(帝意欲相張璁命廷臣舉素有才望者再推而璁不/與㑹中官多譽鑾遂用之楊一清以鑾望輕請用羅)
　(欽順呉一/鵬不聴)
夏五月丁丑朔日有食之
以羅欽順為吏部尚書辭不拜
　(時張璁桂蕚以議禮驟貴營私植黨屏逐正人欽順耻/與同列屢召不起  欽順家居杜門潜心格物致知)
　(之學力排釋氏謂釋氏之明心見性與吾儒之盡心/知性相似而寔不同釋氏之學大抵有見于心無見)
　(于性今人明心之説混于禪學不知/有千里毫釐之謬因著困知記六卷)
總制兩廣軍務王守仁撫降田州蠻
　(姚鏌既誅岑猛平田州乃請改設流官留參議汪必/東僉事申恵㕘將張經以兵萬人鎮其地而以知府)
　(王熊兆署府事㑹必東□皆移疾他駐惟經熊兆在/府兵勢分防守稍懈于是猛黨盧蘇王受等乃為偽)
　(印誑言猛不死且借交阯兵二十萬以圖興復蠻民/信之聚衆薄府城經出擊兵少不敵欲引還而城中)
　(隂為内應呼噪四出官軍腹背受攻力戰不支突圍/渡江走賊逼其後争舟溺死者甚衆賊沿江置闌索)
　(伏藥弩夾岸並起官軍且戰且行失士卒三四百人/賊遂入據府城燒倉粟以萬計巡按御史石金上其)
　(事劾鏌失䇿罔上並論前撫盛應期生事召釁而給/事中鄭自壁因請仍檄湖廣永順保靖兵并力勦賊)
　(帝以四方兵數萬方歸休豈可復調命鏌再計機宜/以聞時盧蘇雖據府叛猶聲言就撫遣人迎署府事)
　(王熊兆而其黨王受糾衆萬餘攻據思恩城執知府/指揮等官已而釋之亦投牒上官佯聴撫鏌以兵未)
　(集姑受之以緩其謀遣諜者檄諸土官勒兵自効且/責失事守巡叅將等官立功自贖復疏調湖廣永順)
　(保靖及江西贛州福建汀州兵具㑹于南寧并力進/勦帝以蠻亂日久鎮巡官受命大征未及殄絶輒奏)
　(捷散兵使餘孽復滋罪不容逭姑赦前過益圖新功/乃起兵部尚書王守仁總督軍務同鏌討之鏌以守)
　(仁才足辦賊當専其事權自乞休去時蘇受既入思/恩封府庫以賊兵守之自率衆攻武緣守巡官率兵)
　(至思恩思恩千夫長韋貴徐伍遣壯士由間道入城/為内應夜引官兵奪門殺賊二十餘人收府印及庫)
　(藏因招撫城中未下者而蘇受方攻武緣甚急叅將/張經堅壁拒守鎮守頭目許用與戰斬其渠帥一人)
　(賊見援兵大集始遁去守仁至南寜道中見受等勢/盛度亦未可猝滅上疏極陳用兵之非且言田州鄰)
　(交阯深山絶谷悉猺獞盤據必仍設土官可藉其兵/力為屏蔽若改土為流則邉鄙之患我自當之後必)
　(有悔章下兵部與守仁議不合令再定計尋守仁抵/潯州與石金及藩臬諸將領㑹議皆云撫之便乃悉)
　(㪚遣諸軍留永順保靖土兵數千解甲休息蘇受初/求撫不得比聞守仁至益懼至是則大喜遂遣使乞)
　(降守仁令詣軍門二人竊議曰王公素多詐恐紿我/陳兵入見守仁數二人罪杖而釋之親入營撫其衆)
　(七萬因上言岑氏世効邊功宜存其祀請割田州地/别立一州以岑猛次子邦相為吏目署州事分設巡)
　(檢司以蘇受等任之並受約/束於流官報可田州以安)質實(汪必東崇陽人申/恵吳江人石金黄)
　(梅人鄭自璧字/采東祥符人)
六月詔科道官互相糾劾
　(時京察拾遺桂蕚為御史所論乃上言楊廷和私黨/猶在言路昔憲宗初年命科道于拾遺後互相糾劾)
　(請舉行如制吏部侍郎孟春言憲宗無此詔蕚被論/圖報復不可信帝終用蕚言趣速舉孟春以御史儲)
　(良材等四人名上帝獨黜良材而特㫖斥鄭自璧等/數人自壁素敢言權倖側目或中以蜚語故被斥已)
　(而良材辨疏力詆廷和指孟/春為奸黨蕚即奏復其官)質實(孟春澤州人儲/良材馬平人)
秋八月下刑部尚書顔頤夀等四十六人于獄賈詠罷
　(初崞縣人李福達坐妖賊王良李鉞黨戍山丹衛逃/還更名午為清軍御史所勾再戍山海衛復逃居洛)
　(川以彌勒教誘愚民邵進禄等為亂事覺進祿伏誅/福達先還家得免更姓名曰張寅挾重貲徃來徐溝)
　(間輸粟得太原衞指揮用黄白術干武定侯郭勛大/信幸其仇薛良訟于巡按御史馬録録問得實檄洛)
　(川父老雜辨之益信勛為移書祈免録不從偕巡撫/江潮具獄以閒且劾勛庇奸亂法章下都察院覆如)
　(録奏詔責勛對狀勛懼乞恩因為福達代辨帝置不/問㑹給事中王科鄭一鵬程輅常泰劉琦鄭自壁趙)
　(廷瑞沈漢秦祐張逵陳臯謨御史程啟充盧瓊邵豳/髙世魁任淳南京御史姚鳴鳯潘壯戚雄王獻評事)
　(杜鸞刑部郎中劉仕主事唐樞交章劾勛謂罪當連/坐勛再自訴以議禮觸衆怒為言帝心動勛復乞張)
　(璁桂蕚為援璁蕚素惡廷臣攻已亦欲借是舒宿憤/乃合謀騰蜚語曰諸臣内外交結借端䧟勛將漸及)
　(諸議禮者帝深入其言而外廷不知攻勛益急帝愈/疑命取福達等至京師下三法司訊既又命文武大)
　(臣更訊之皆無異詞帝大怒將親訊以楊一清言而/止仍下廷鞫頤夀等不敢自堅改妖言律帝猶怒命)
　(法司俱戴罪辨事遣官往械録潮及前問官布政使/孝璋按察使李玨僉事章綸都指揮馬豸等時璋玨)
　(已遷都御史璋巡撫寧夏玨巡撫甘肅皆下獄廷訊/乃反前獄抵良誣告罪帝以罪不及録怒甚命蕚署)
　(刑部璁署都察院獻夫署大理寺覆獄之乃盡下尚/書頤夀侍郎劉玉王啟左都御史聶賢副都御史劉)
　(文莊僉都御張潤大理卿湯沐少卿徐文華顧佖寺/丞汪淵獄嚴刑推問遂挾録篋得大學士賈詠都御)
　(史張仲賢工部侍郎閩楷御史張英及寺亟淵慰問/書帝責詠詠引罪致仕去仲賢等亦下獄蕚等上言)
　(給事中琦泰郎中仕聲勢相倚挾勢彈事佐録殺人/給事中科一鵬祐漢輅評事鸞御史鳴鳯壯雄扶同)
　(妄奏助成奸惡給事中逵御史世魁方幸寅就死得/誣勛謀逆黨附連名同聲嫁禍郎中司馬相妄引事)
　(例誣上行私請大奮乾㫁以彰國法帝納其言并下/諸人獄先是廷臣㑹訊太僕卿汪元錫光祿少卿余)
　(才偶語曰此獄已得情何再鞫偵者告蕚以聞亦逮/問蕚等遂肆榜掠録不勝刑自誣故入人罪璁蕚等)
　(乃定爰書言寅非福達録等恨勛搆成寃獄因列上/諸臣罪名帝悉從其言謫戍極邊遇赦不宥者五人)
　(璋珏綸豸前山西副使少卿文革謫戍邊衛者七人/琦逵泰瓊啟充仕及知州胡偉為民者十一人賢科)
　(一鵬祐漢輅世魁淳鳴鳳相鸞革職閒住者十七人/頤夀玉啟潮文莊沐佖淵元錫才偕仲賢潤壯雄及)
　(前大理丞毛伯溫其他下巡按逮問者副使周宣等/五人錄以故入人死未決當徒帝必欲寘重辟獻夫)
　(曰張寅未死而録代之死恐天下不服楊一清復力/争乃減死永戍烟瘴地緣及子孫過赦不宥薛良抵)
　(死衆證皆戍張寅還職帝以璁蕚等平反有功賜二/品服俸給三代誥命遂編欽明大獄錄頒示天下方)
　(璁蕚反福逹之獄舉朝雖不直璁蕚而以寅福達姓/名錯互亦或疑之至四十五年正月四川大盜蔡伯)
　(貫就擒自言學妖術于山西李同所司檄山西捕同/下獄同供李午之孫其父曰大禮世習白蓮教惑衆)
　(倡亂與大獄録姓名無/異由是福達獄始明)質實(崞漢縣屬代州今因之/山丹衞元山丹州明洪)
　(武中置衛屬陜西行都司今為山丹縣屬甘州府山/海衞明因臨榆故城改置今為臨榆縣屬永平府洛)
　(川姚泰置明屬鄜州徐溝金置明屬太原府今皆因/之太原衞明洪武中置屬山西都司馬録字君卿信)
　(陽人江潮貴谿人王科字進卿渉縣人鄭一鵬字九/萬莆田人程輅績溪人常泰徐溝人劉琦字廷珍洛)
　(陽人趙廷瑞直𨽻開州人沈漢字宗海吳江人秦祐/臨清人張逵字茂登餘姚人陳臯謨代州人邵豳東)
　(陽人髙世魁閩縣人任淳堂邑人姚鳴鳯莆田人潘/壯浙江山隂人成雄金華人王獻咸陽人杜鸞字羽)
　(文陜西咸寧人劉仕中部人唐樞字惟中歸安人李/璋景寧人李玨直𨽻開州人章綸嘉興人劉玉字咸)
　(栗萬安人王啟字景昭黄巖人聶賢字承之長夀人/劉文莊華隂人張潤字汝霖臨汾人湯沐字新之江)
　(隂人顧佖呉縣人汪淵上饒人張仲賢陽曲人閔楷/任邱人張英三河人司馬相㑹稽人汪元錫字天啟)
　(婺源人余才内江人胡偉京山人毛伯温字汝厲吉/水人周宣莆田人案是獄成凡前後所爭福達事者)
　(悉被株連惟鄭自璧趙廷瑞陣臯謨邵豳王獻唐樞/六人不與王科等同罪盖桂蕚等指名劾言官十四)
　(人及郎中司馬相未及自壁等故不入爰書且考明/史自璧及唐樞傳時自壁因科道共劾中㫖降二級)
　(外調已謫江隂丞去而樞于上疏時即觸怒帝斥為/民樞疏最得是獄要領畧曰李福達之獄陛下駁勘)
　(再三誠古帝王欽恤盛心而諸臣負陛下欺蔽者肆/其讒謟諛者溷其説固位者緘其口畏威者變其詞)
　(訪緝者淆其真故陛下惑滋甚而是非卒不能明于/是哀矜而至于辟矣臣竊惟陛下之疑有六謂謀反)
　(罪重不宜輕加于所疑一也謂天下貎有相似二也/謂薛良言弗可聴三也謂李玨初牒已明四也謂臣)
　(下立黨傾郭勛五也謂崞洛證佐皆讐人六也臣請/一一辨之福達之出也始而王良李􁀙從之其意何)
　(為繼而恵慶邵進禄等師之其傳何事李鐵漢十月/下旬之約其行何求我有天分數語其情何謀太上)
　(元天垂文秘書其辭何指刼庫攻城張旗拜爵雖成/于進禄等其原何自鉞㐲誅于前進禄敗露于後反)
　(狀甚明故陜西之人曰可殺山西之人曰可殺京畿/中無一人不曰可殺惟左右之人曰可不則不得而)
　(知也此不必疑一也且福達之刑最易辨議或取驗/頭秃或證辨鄉音如李二李俊李三是其族識之矣)
　(始認於杜文柱是其姻識之矣質證于韓良相李景/全是其友識之矣一言于髙尚節王宗美是鄜州主)
　(人識之矣再言于邵繼美宗自成是洛川主人識之/矣三言于石文舉等是山陜道路人皆識之矣此不)
　(必疑二也薛良怙惡誠非善人至所言張寅即福達/即李午實有明據不得以人廢言況福達蹤跡譎宻)
　(黠慧過人人咸墮其術中非良狡猾亦不能發彼隂/私從來發摘告奸之事原不必出之敦良原朴之人)
　(此不當疑三也李玨因見薛良非善人又見李福達/無龍虎形硃砂字又見五臺縣張子真户内實有張)
　(寅父子又見崞縣左廂都無李伏答李午名遂苟且/定案輕縱元兇殊不知五臺自夀靖元年黄冊始收)
　(寅父子忽從何來納栗拜官其為素封必非一日之/積前此何以隐漏崞縣在城坊既有李伏荅乃于左)
　(左廂都追察又以李午為真名求其貫址何可得耶/則軍籍之無考何足據也況福達既有妖術則龍虎)
　(形硃砂字安知非前此假之以惑衆後此去之以避/罪亦不可盡謂薛良之誣矣此不當疑四也京師自)
　(四方來者不止一福達既改名張寅郭勛從而信之/亦事所有其為妖賊餘黨固意料所不能及勛自有)
　(可居之過在陛下既宏議貴之恩諸臣縱有傾勛之/心亦安能加之罪乎此不用疑五也鞫獄者曰誣必)
　(言所誣何因曰讐必言所讐何事若曰薛良讐也則/一切證佐非讐也曰韓良相等讐也則髙尚節石文)
　(舉非讐也曰魏泰劉永振讐也則今布按府縣官非/讐也曰山陜人讐也則京師道路之人非讐也此不)
　(用疑六也望陛下六疑盡釋明正福達之罪庶羣奸/屏跡宗社幸甚其後定歛明大獄録惡樞辭辨晰刪)
　(之不/載云)
　　發明(李福達之獄衆證確鑿本無可疑郭勛以畏/罪而庇姦嘉靖亦未始不悉其故乃以議禮)
　　(觸衆怒一言中其所忌遂改命璁蕚獻夫署三法/司覆讞則不待爰書之定而早知是獄之必顛倒)
　　(而反覆矣璁蕚輩藉端報復鍜鋉株牽小人變亂/黒白何所不至乃以君臨天下者緣議禮積憾臣)
　　(工借福達之獄而使璁蕚得伸其志雖奸人漏綱/衆正負寃皆所不恤黙且賞平反之功領欽明之)
　　(録必欲箝衆口而獨行其是易曰訟元吉王弼謂/處得尊位用其尊正以㫁枉直故訟元吉也中正)
　　(之不用訟/何由吉哉)
九月以桂蕚為禮部尚書兼翰林學士
　(故事尚書無兼學士者特自蕚始甫踰月遷吏部賜/銀章二曰忠誠静慎曰繩愆匡達令宻封言事輿輔)
　(臣埒蕚既得志日以報怨/為事廷臣莫不畏其兇威)
下刑部郎中葉應聰等于獄
　(先是給事中陳沋素無賴家居與知縣宋元翰不相/能令其子柱訐摭元翰謫戍元翰摭洸罪及帷薄事)
　(刋布之名辨寃錄洸由是不齒于清議尚書喬宇出/之為湖廣僉事洸恚甚見張璁桂蕚輩議禮驟顯洸)
　(乃以舊官上疏言璁等議是宜急去本生之稱因詆/宇及文選郎夏良勝銓法不平帝即還洸職謫良勝)
　(于外洸恃議禮合帝㫖輒遍劾大臣凡已所不悦者/悉指為邪黨璁蕚大悦遂引以擊異已于是御史張)
　(曰韜戴金藍田特疏劾洸且封上元翰辨寃錄都御/史王時中靖罷洸聴勘洸奏羣奸恨臣抗議大禮將)
　(令撫按殺臣請遣一錦衣往洸意錦衣可利誘也得/㫖遣應驄及錦衣千户李經應驄與焚香誓天乃往)
　(㑹御史熊蘭涂相等雜治具上洸罪狀至百七十二/條除赦前及曖昧者勿論當論十三條罪惡極宜斬)
　(婁離異子桂絞洸懼亡詣闕申訴帝持應驄奏不下/尚書趙鑑副都御史張潤給事中解一貫御史鄭本)
　(公等連章執奏帝不得已始命覆覈郎中黄綰力持/應驄議席書蕚為居間不能得邀璁共奏謂洸議禮)
　(臣為法官所中帝入其言命免罪為民大理卿湯沐/及鑑一貫更争之不聴未幾大禮書成并原洸妻子)
　(應驄尋遷吉安知府母喪歸至是璁蕚益用事而蕚/方掌刑部廷臣馬錄等以劾郭勛下獄洸謂乗此故)
　(案可反也上書訐應驄等蕚因訟洸寃遂逮應驄等/于獄詞連四百人九卿及錦衣衛廷訊應驄對曰某)
　(所持者王章耳必欲直洸惟諸公命刑部尚書胡世/寧等心知洸罪重而懲前大獄不敢執㑹是日黄霧)
　(四塞獄弗竟次日又大風抜木詔停刑乃當應驄按/事不實律斥為民洸復冠帶猶憾應驄不已越數年)
　(又令人誣奏應驄勘獄時酷殺無辜二十餘人按驗/無實帝特謫應驄戍遼東是獄始終八年凡攻洸及)
　(治洸獄者無不得罪逮捕至數百人天/下益惡璁蕚輩恣横羞言議禮臣矣)質實(葉應驄/字肅卿)
　(鄞人陳洸潮陽人張曰韜字席珍莆田人戴金漢陽/人藍田即墨人熊蘭涂相皆南昌人解一貫字曾唯)
　(交城人鄭本公肅州衞人黄綰息人按同時有兩黄/綰一為黄巖人侍郎孔昭之孫厯官禮部尚書初附)
　(張璁論大禮晚背璁附夏言人以傾狡目之一即息/人力持葉應驄議者是也正徳中為刑部主事諌南)
　(巡受杖厯郎中出知紹興府有恵政被徵時士民哭/震野争致贐止取二錢至京下詔獄瘐死降慶初贈)
　(太常少卿張/祐上蔡人)
冬十月以張璁為禮部尚書兼文淵閣大學士入内閣
預機務
　(璁自釋褐至入閣僅六年時楊一清為首輔翟鑾亦/在閣帝持之不如璁嘗諭璁朕有宻諭毋泄朕與卿)
　(帖悉親書璁因引仁宗賜楊士竒等銀章事帝賜二/章曰忠良貞一曰繩愆弼違因并及一清等璁初為)
　(學士諸翰林耻之不與並列璁深恨之㑹侍讀汪佃/講洪範不稱㫖璁請自講讀以下量材外補于是改)
　(官及被黜者二十餘人并/罷選庶吉士翰苑為空)質實(汪佃弋/陽人)
(戊/子)七年春正月逮前御史陳九疇于獄謫戍極邊削奪
前尚書金獻民彭澤職
　(初正德中土爾番謀取肅州遣所親信者充貢使入/闗為内應九疇時為副使詗知之捶殺其使者和卓)
　(繖哲爾械舍音和珊送京師番人知事洩斂兵去肅/州得安帝即位楊廷和奏誅舍音和珊而用九疇為)
　(甘肅巡撫三年秋番人入冦九疇擊斬塔濟迪音冦/敗遁都指揮王輔言莽肅爾伊蘭俱死礟下九疇喜)
　(元兇殄滅遂以聞尋二人上表求貢帝怪且疑獻民/至蘭州冦已退再奏捷帝頗知其冒九疇功然皆未)
　(發也及王邦竒憾楊廷和彭澤假哈宻事訐兩人誤/國帝遣給事中錦衣至邊勘狀未還報而獄解㑹番)
　(酋伊蘭復來求貢且騰蜚語謂九疇寃殺和卓繖哲/爾等故犯邉報怨吏部尚書桂蕚以前獄未竟不得)
　(殺廷和澤知帝方疑邊臣虚妄計可因九疇復興大/獄乃脅禮兵二部同上議曰番人上書者四輩皆委)
　(咎前吏雖詞多矯飾亦事發有因宜嚴覆九疇等激/變狀大學士楊一清以事既前決請無追論帝不聴)
　(下手詔數百言切責九疇而戒一清勿黨庇遂遣官/逮九疇獻民及侍郎李昆以下坐累者四十餘人至)
　(是九疇逮至下獄蕚必欲殺之并株連廷和澤刑部/尚書胡世寧言于朝曰世寜司刑而殺忠臣寜殺世)
　(寜乃上疏為九疇訟寃言番人變詐妄騰謗讟以誣/害我謀臣夫其蓄謀内冦為日已久一旦擁兵深入)
　(諸番約為内應非九疇先幾奮僇使彼敗謀而退則/肅州孤城豈能復保臣以為文臣有勇知兵忘身殉)
　(國者無如九疇宜番人深忌而欲殺也惟聴部將妄/報以莽肅爾等為己死則其罪有不免耳疏入帝意)
　(稍解乃減死戍極邊獻民/澤等皆落職廷和得免)
二月起王瓊為兵部尚書總制三邊
　(瓊在戍久桂蕚等言瓊前攻楊廷和故羣臣争起排/之今邊陲急人廷臣才實出瓊下帝乃復瓊官代王)
　(憲總制/三邊)
三月大學士謝遷罷
　(遷之赴召年已七十有九居位數月即求去帝待之/愈厚天寒免朝叅除夕賜詩及以病在告則遣醫賜)
　(藥餌光禄致洒餼使者相望于/道而邊乞歸益力乃允其致仕)
夏四月甘露降告于郊廟
　(南贛巡撫汪鋐奏所部有甘露降為帝仁孝之感帝/喜遂告郊廟是年春靈寳人言黄河清者五十里遣)
　(太常徃祭告御史周相疏諫帝震/怒下之獄于是告祥瑞者踵至矣)質實(靈寶唐縣明/屬陕州今因)
　(之靈寳黄河自陕西華隂界潼闗折而東流逕河南/陜州閿鄉縣北又東逕靈寶縣北又東逕陜州城西)
　(北三里又東入河南府渑池縣界/汪鋐字宣之婺源人周相鄞人)
六月頒明倫大典于天下削前華盖殿大學士楊廷和
等籍
　(初大禮集議成張璁請彚為全書桂蕚請備書大臣/進退百官譴謫志陛下之明㫁既得請璁復引疾求)
　(退以要帝言臣與舉朝抗四五年舉朝攻臣至百十/疏今修大禮全書元惡寒心羣奸側目故要畧方進)
　(讒謗繁興使全書告成將誣䧟益甚帝優詔慰留之/及是書成名曰明倫大典帝自製序弁其首命璁為)
　(後序刋布天下敘功加璁少傳蕚少保霍韜方獻夫/等皆進官而追論前議禮諸臣罪削廷和籍蔣冕毛)
　(紀毛登汪俊喬宇林俊皆奪/職斥何孟春夏良勝為民)
雲南叛蠻平
　(初尋甸土知府安晟死兄弟爭襲遂改置流官土舍/安銓失職因作亂巡撫傅習檄守巡官討之大敗尋)
　(甸嵩明皆䧟知府馬性善棄城走銓勢方張而鳯朝/文復起朝文武定土舍也時武定土知府鳯詔母子)
　(坐事留雲南朝文給其衆言詔已戮官軍將滅其部/黨諸蠻信之悉從為乳殺同知以下官舉兵與銓合)
　(滇中大擾朝議以歐陽重代習既又命伍文定為兵/部尚書提督雲南四川貴州湖廣軍討之適芒部土)
　(酋普奴亦叛并以屬文定未至重督兵擊敗賊而遣/詔母于還故地蠻民相顧錯愕咸投詔降朝文計窮)
　(敗奔東川為追兵所及磔死銓衆猶盛遁據尋甸故/巢列砦數十官兵分哨夾攻之諸砦先後破乃併力)
　(攻拔其老巢銓竄入芒部為土舍祿慶所執賊平是/役也生禽渠賊千餘人斬首二千九百餘級俘獲男)
　(婦千二百餘撫散蠻黨二萬有竒奪器械牛馬無算/捷書既奏而文定至乃移師征普奴㑹有言芒部不)
　(當用兵者遂召還尋四川巡按御史戴金復上言叛/酋稱亂之初勢尚可撫文定決意用兵一無顧惜飛)
　(芻輓糧糜數十萬及有詔罷師尚不肯已臣愚以為/文定可罪也尚書才獻書李承勛因詆文定好大喜)
　(功傷財動衆乃令致仕文定忠義自許遇事敢為不/與時俯仰芒部之役憤小醜數亂欲為國伸威為議)
　(者旁撓以故/功不克就)質實(尋甸古滇園地獛剌蠻居之號仲/劄溢源部後為烏蠻裔斯丁所奪)
　(號斯丁部蒙氏為尋甸至段氏改仁徳部元初置仁/徳萬户府後改府明為尋甸軍民府今為尋甸州屬)
　(曲靖府武定唐羈縻宋州地後沒于蠻元初内附置/武定路明洪武中為武定軍民府今改武定州直隸)
　(雲南省傅習進賢人歐/陽重字子重廬陵人)
秋七月王守仁平㫁藤峽猺
　(自韓雍去兩廣㫁藤峽猺復熾上連八寨下通仙臺/花相諸峒盤亘三百餘里郡縣罹害者數十年守仁)
　(平田州還兩江父老遮道言狀盧蘇王受亦請立功/自贖守仁乃留南寧罷遣諸兵示不再用伺賊不備)
　(潛軍突進連破牛腸六寺等寨循横石江而下攻克/仙臺花相諸賊復令布政使林富率蘇受搗平八寨)
　(于是藤峽復平始帝以蘇受之撫遣行人奉璽書奬/諭及奏㫁藤峽捷則以手詔問閣臣楊一清等謂守)
　(仁自誇大且訾及其生平學術一清等不知所對守/仁之起由璁蕚薦蕚故不善守仁以璁强之後蕚長)
　(吏部璁入内閣積不相下蕚暴貴喜功名風守仁取/交阯守仁辭不應一清雅知守仁而黄綰嘗上疏欲)
　(令守仁入輔毀一清一清亦不能無遷怒蕚遂顯詆/守仁征撫交失賞格不行獻夫及霍韜不平上疏爭)
　(之言諸猺為患積年初甞用兵數十萬僅得一田州/旋復召冦守仁片言馳諭思田稽首至八寨斷藤峽)
　(賊阻深巖絶岡國初以來未有輕議勦者今一舉蕩/平若拉枯朽議者乃言守仁受命征思田不受命征)
　(八寨夫大夫出疆有可以安國家利社稷專之可也/况守仁固承詔得便宜從事者乎守仁討平叛藩忌)
　(者誣以初同賊謀又誣其輦載金帛當時大臣楊廷/和喬宇飾成其事至今未白夫忠如守仁有功如守)
　(仁一屈于江西再屈于兩廣臣恐勞臣灰心將士解/體後此彊圍有事誰復為陛下任之帝報聞而已)
　質實(八寨思吉周安古卯古蓬古鉢都者羅黒刹丁/後又益龍哈咘咳為十寨今廣西思恩府上林)
　(縣北有周安鎮明時為八寨之一帝仙臺花相諸峒/在潯州平南縣北迴環相屬兩江謂左右江也牛腸)
　(六寺等寨在藤峽迤西横石江亦曰横水江在潯州/武宣縣東南栁州右江上源諸水至此合流而東即)
　(大藤峽林/富莆田人)
冬十月皇后陳氏崩
　(謚悼靈皇后/後改謚孝潔)
十一月立妃張氏為皇后
　(初封順妃至/是冊為皇后)質實(皇后張氏史不詳其地望毛竒齡/彤史拾遺記后父輯錦衣衛指揮)
　(僉/事)
土爾番寇肅州王瓊請令入貢詔許之遂棄哈密
　(初陳九疇在甘肅力言土爾番不可撫宣閉闗絶貢/專固邊防帝可之因拘繫其前後使者數十輩及九)
　(疇得罪瓊督三邊悉遣還所繫且許通貢議已定番/酋伊蘭者本曲先人幼為番掠去長而黠使阿爾以)
　(妹妻之握兵用事久為西陲患是年夏以獲罪其主/率所部二千人降邊臣處之内地莽肅爾怒遂引衛)
　(拉特犯肅州為遊撃彭濬所敗乃遁走復因赤斤使/人持番文求貢願以哈宻城易伊蘭詞多悖謾瓊希)
　(張璁桂蕚等指必欲議撫因言番人且悔宜原情赦/罪以罷兵息民章下部議時胡世寜改掌兵部上言)
　(番前變詐多瑞方許之朝貢而宼騎已至河西幾危/此開闗與通貢利害較然今瓊等既言寇薄我城堡)
　(縳我士卒聲言大舉以恐嚇天朝而又言番方懼悔/宜仍許通貢何自相牴牾願無墮其術中弛我邊備)
　(斯可矣伊蘭本我屬番為彼掠去束身來歸事屬反/正宜即撫而用之招彼攜貳益我藩籬至哈宻三立)
　(三絶今其王已為番酋所困民盡流亡借使更立他/族彼强則入寇弱則從番難保為不侵不叛之臣臣)
　(謂立之無益適令番酋挾為奸利耳乞賜瓊璽書令/詰莽肅爾入寇狀如果事出衛拉特則縳其人以自)
　(贖否則羈其使臣發兵往討庶威信並行寇知斂戢/更敕瓊為國忠謀無狃于通番入貢當以足食固圉)
　(為長久計封彊幸甚帝深善其言命瓊熟計詳處瓊/再疏申前請張璁等皆主瓊議遂從之而獨留伊蘭)
　(不遣自是土爾番通貢如故哈宻城印及巴雅濟存/亡遂置不問莽肅爾桀傲愈甚朝廷不能罪然自伊)
　(蘭既降其勢漸孤河西稍獲休息哈宻後為沙布塔/子穆爾瑪哈穆特所有服屬土爾番比嵗一貢迄隆)
　(萬朝不絶然非/忠順王苗裔矣)質實(曲先衛古西戎漢西羌唐吐番/元設曲先荅林元帥府明洪武)
　(中置曲先衛地在今肅州西南今穆/爾瑪哈穆特舊作米兒馬黒木  改)
　
　
　
　
御定資治通鑑綱目三編卷二十
欽定四庫全書
御定資治通鑑綱目三編卷二十一
　(起乙丑明世宗嘉靖八年盡/乙未明世宗嘉靖十四年)凡七年
(己/丑)八年春正月兵部尚書兼左都御史新建伯王守仁卒
　(守仁病篤乞骸骨舉隕陽巡撫林富自代不俟命免/歸行至南安卒喪過江西軍民無不縞素哭送者桂)
　(蕚劾其擅離職守詔停世襲䘏典俱不予隆慶初贈/侯議文成守仁天姿英異幼時謁上饒婁諒與講朱)
　(子格物大指還家日端坐讀五經亦泛濫二氏學數/年無所得及謫龍埸窮荒無書居石槨中日夜譯舊)
　(聞忽悟格物致知當返諸心不安求諸事物喟然曰/遒在是矣故其為教專以致良知為主從遊弟子甚)
　(衆最著者餘姚徐愛錢徳/洪山陰王畿學者稱之)質實(按王守仁集所載年/譜守仁生于成化八)
　(年九月三十日卒于嘉靖七年十一月二十九日年/五十七明實録系之八年正月盖赴告至京之月也)
　(明史儒林傳婁諒字克貞其學以收放心為居敬之/門嘗言纔提起便是天理纔故下便是人欲魏校亟)
　(稱之徐愛字曰仁守仁女弟夫錢徳洪名寛以字行/王畿字汝中愛早卒徳洪徹悟不如畿畿持循亦不)
　(如徳洪泰州王艮/則出入二氏矣)
二月以吏部尚書桂蕚兼武英殿大學士預機務
　(蕚素與張璁比後二人皆用事積/不相下及同居政府遂至相失)
河南襄陽大饑
　(巡按湖廣御史張禄繪圖以獻帝憫之詔有司亟振/時廣東僉事林希元上言救荒有二難曰得人難審)
　(户難有三便曰極貧便振米次貧便振錢稍貧便轉/貸有六急曰垂死急饘粥疾病急醫樂病起急湯米)
　(既死急歛瘞遺棄孩穉急收養輕重繫囚急寛恤有/三權曰借官錢以糶糴興上作以助振借牛種以通)
　(變有六禁曰禁侵漁禁攘盜禁遏糴禁抑價禁宰牛/禁度僧有三戒曰戒遲緩戒拘文戒遣使因輯為書)
　(以工詔有司舉行是年正月振山西災九月免兩畿/河南被災税糧賑江西湖廣饑十一月賑浙江災)
　質實(張禄平原人林希/元字懋貞晉江人)
三月𦵏悼靈皇后於襖兒峪
　質實(襖兒峪在昌平/州鹿馬山北)
夏六月前少師華盖殿大學士楊廷和卒
　(廷和卒後帝問李時太倉所積㡬何對曰可支數年/由陛下初年詔書裁革冗員所致帝慨然曰此楊廷)
　(和功不可沒也隆慶初復官贈太保諡文忠瘼廷和/性沉靜詳審為文簡暢有法好考究掌故民  邊事)
　(及一切法家言鬰然負公輔望入閣後李東陽謂曰/吾于文翰頗有一日之長若經濟事湏歸介夫及武)
　(宗之終卒安社稷者廷和/力也人以東陽為知言)質實(李時字宗/易任邱人)
秋七月下刑部郎中魏應召于獄
　(京邸民張福訴里人張桂殺其母東厰以聞刑部坐/桂死不服福姊亦泣訴官謂母福自弑之其鄰亦皆)
　(為柱聲寃詔郎中魏應召復按實如福姊言具有方都/騐乃改坐福東厰奏法司妄出人罪帝怒下應召獄)
　(御史熊浹執法如初帝愈怒禠浃職給事中陸粲劉/希簡争之帝大怒並下兩人嶽侍郎許纘等遂抵柱)
　(死應召及鄰人皆遣戍杖福姊百人以為寃時帝方/深疾孝武兩后家柱實武宗后家夏氏僕故帝必欲)
　(殺/之)質實(魏應召吳縣人陸粲字子餘長洲人劉希簡/漢州人許纘字廷美靈寳人吏部尚書進第)
　(三子/也)
　　發明(張福弑母以誣其里人雖其姊亦詣官泣訢/與鄰人同出一詞夫何寃抑之有乃法司覆)
　　(奏左證皆符而嘉靖以張柱為夏口家奴遂援東/厰之言為據必右福而致柱于死夫外戚之家果)
　　(其恃勢恣行自當為之裁抑若縁夙憾后家之故/遽以偏聼斷斯疑獄廷臣舉不足信衆證舉不足)
　　(凴竟致寃殺無辜而躬行弑母之人轉得顯/逃大羲天討有罪之謂何君人者顧出此耶)
八月張璁桂蕚罷九月召璁還楊一清罷
　(先是璁蕚既攻去費宏意一清必援已而一清請召/謝遷璁蕚心憾之遷未至璁已入内閣多所更建一)
　(清引故事稍裁抑之積不平錦衣聶能遷者故附璁/議禮禮成不調怨璁訐其私浙江指揮張浩事下内)
　(閣璁欲寘之死一清僅戍璁怒上疏陰詆一清又嗾/黄綰排之甚力一清再疏引退微及璁隠事帝手詔)
　(慰留因極言璁恃寵不讓良可歎息璁見帝忽暴其/短頓愧沮銜一清愈甚及蕚入内閣亦不相能給事)
　(中孫應奎乃請鑒别三臣賢否以定用舍其意特右/璁而帝因其奏慰留一清戒諭璁蕚然一清知璁蕚)
　(終必傾已屢求退且言今持諭者尚紛更臣獨主安/靜尚刻覈臣獨主寛平用是多齟齬願避賢者路賜)
　(骸骨歸帝不允頃之給事中王準劾璁蕚引用私人/時帝雖已厭蕚顧眷璁不衰猶温㫖慰諭凖同官陸)
　(粲不勝憤上疏曰璁蕚兇險之資乖僻之學曩自寵/小臣贊大禮抜置近侍不三四年位至宰弼恩隆)
　(異振古未聞乃敢㒺上逞私專權招賄擅作威福報/復恩仇璁狠愎自用執抝多私蕚外若寛迂中實深)
　(劍忮忍之毒一發于心如蝮蛇猛獸犯者必死臣請/姑舉數端言之蕚受尚書王瓊賂鉅萬連章力薦璁)
　(從中主之遂得起用昌化伯邵杰本邵氏養子蕚納/重賄竟使奴隸小人濫襲伯爵蕚所厚醫官李夢鶴)
　(假托進言夤縁受職居室相鄰中開便户往來常與/蕚家人吳從周等居間又引鄉人周時望為選郎交)
　(通鬻爵時望既去胡森代之森與主事楊麟王激又/輔臣鄉里親戚也銓司要地盡布私人典選僅踰年)
　(引用鄉故不可忠數如致仕尚書劉麟其中表親也/侍郎嚴嵩其子之師也僉都御史李如圭由按察使)
　(一轉徑入内臺南京太僕少卿夏尚樸由知府期月/遂得清卿禮部員外郎張敔假厯律而結知御史戴)
　(金承風搏擊甘心鷹犬皆蕚嫺黨相與朋比為奸者/也禮部尚書李時柔和善逄猾狡多智南京禮部尚)
　(書黄綰曲學阿世虚談眩人諭徳彭澤夤縁改秩躐/玷清華皆陰厚于璁而陽附于蕚者也璁等威權既)
　(盛黨與復多天下畏惡莫敢訟言不亟去之兇人之/性不移將來必為社稷患帝大感悟立罷璁蕚列其)
　(罪状詔廷臣以粲準職糾彈不早發與蕚所私李夢/鶴等俱下法司夢鶴等皆首服于是璁黨霍韜攘臂)
　(曰張桂行勢且及我矣遂上疏力攻一清為璁蕚辨/雪謂陸粲之劾實一清嗾之臣與璁蕚皆以議禮進)
　(璁蕚去臣不得獨留帝心動即召璁還貶準典史粲/驆丞而法司治蕚私人獄猶不解韜揣帝意已變獄)
　(可反攻一清益急誣法司承一清風指羅織成蕚罪/帝果怒令法司㑹廷臣雜議出刑部尚書周倫于南)
　(京以侍郎許纘代纘乃實韜言請削一清籍帝令一/清自陳璁故三上密書引一清贊禮功乞賜歸假實)
　(以堅帝意俾速去帝果允致仕尋法司言夢鶴等假/托行私與蕚無與詔削夢鶴等籍從周論罪蕚復散)
　(官/)質實(孫應奎字文宿洛陽人王凖字子推世籍秦/府儀衛司按明史孫應奎傳嘉靖十一年大)
　(計天下庶官王凖謫富民典史應奎言都御史汪鋐/為璁蕚修郤誣以不謹而黜之乞復凖官吏部尚書)
　(王瓊亦言凖當黜乃謫應奎髙平縣丞是謂王準以/大計謫典史不以劾璁蕚也然攷王粲陸凖合傳云)
　(璁蕚罷凖亦下吏謫庶民典史稍遷知縣汪鋐希璁/指以考察罷之則準實以劾璁萼謫官至十一年又)
　(以大計論黜孫應奎傳誤合為一事耳昌化伯邵喜/世宗大母邵太后弟世宗立封喜昌化伯明年卒子)
　(蕙嗣五年卒無子族人争嗣久不决尋以喜兄安之/孫杰嗣伯明倫大典成命郭勛頒賜戚畹不及杰杰)
　(自請之帝詰勛勛録邵是爭襲章奏訐杰實他姓請/覆勘帝不聼尋革外戚世封奪襲周時望貴谿人胡)
　(森湯谿人王激永嘉人劉麟字元瑞安仁人嚴嵩字/惟中分宜人李如奎澧州人夏尚樸江西永豐人彭)
　(澤南海人與蘭州彭襄毅同姓名初為吏部尚書以/浮躁被斥張璁言澤勸臣進大禮或問致招衆忌今)
　(請臣去澤將以次/去臣等澤乃復留)
冬十月癸亥朔日有食之戍刑部員外郎邵經邦于邊
衛
　(經邦疏言兹者正陽之月有日食之異質諸小雅十/月之篇變象懸符説詩者謂陰壯之甚由不用善人)
　(而其咎專歸皇父然則今之調和爕理者得無有皇/父其人乎邇陛下納陸粲言命張璁桂蕚致仕尋以)
　(璁議禮功復召輔政人言籍籍陛下莫之恤也乃天/變若此安可勿畏夫議禮與臨政不同議禮貴當臨)
　(政貴公正皇考之徽稱以明父子之倫禮之當也雖/排衆議任獨見而不以為偏若夫用人行政則當辨)
　(别忠邪審量才力與天下之人共用之乃為公耳今/陛下以璁議禮有功不察其人不揆其功而加之大)
　(任似私議禮之臣也私議禮之臣是不以所議者為/公禮夫禮為至公乃可萬世不易設近于私則固可)
　(守也亦可變也陛下果以尊親之典為至當而欲子/孫世世守之乎則莫若于諸臣之進退一付諸至公)
　(優其賚予全其終始以荅其議禮之功而博求海内/碩徳重望之賢以弼成正大光明之業則人心定天)
　(道順俾萬年之後廟號世宗子孫百世不遷顧不偉/與如徒加以三公之任使之履盈蹈滿犯天人之怒)
　(亦非璁等福也帝大怒立下鎮撫司拷訊獄上請送/法司擬罪帝曰此非常犯不必下法司遂謫戍福建)
　(鎮海/衛)質實(鎮海衛明置今省故城在漳州府漳/浦縣東北邵經邦字仲徳仁和人)
除外戚世封著為令
　(時安昌伯錢維圻卒庶兄維垣請嗣爵吏部尚書方/獻夫言外戚之封不當世及厯引漢唐宋事以證帝)
　(善其言下廷臣議由/是外戚永絶世封)質實(安昌伯錢承宗睿皇后弟/鍾孫成化十五年封𢎞治)
　(二年予世襲子維/圻嘉靖五年襲封)
十一月復召桂蕚入閣
　(張璁既召還儒士蔡圻知帝必復用蕚疏頌蕚功請/召之帝乃賜敕令撫按趣上道未至國子)
　(生錢潮等復請趣蕚帝怒曰大臣進退么麽所/敢與聞耶並圻下吏明年四月蕚還朝盡復)
　(奪官仍/參機務)
(庚/寅)九年春三月皇后親蠶于北郊
　(都給事中夏言疏請皇后親蠶以為古者天子親耕/南郊皇后親蠶北郊禮本並行不宜偏廢帝召禮官)
　(詳考古制以聞大學士張璁等因請于安定門外建/先蠶壇詹事霍韜以道逺争之户部亦言安定門外)
　(近西之地水源不通無浴蠶所皇城之内苑中有太/液瓊島之水考唐制在苑中宋亦于宫中宜倣行之)
　(帝謂唐人因陋就安不可法禮部議龍鳯輦自元武/門出衛軍五千人圍璮所五千人䕶行陳儀甚盛明)
　(年以北郊出入未便改築先/農壇于西苑後罷不行)質實(此郊在安定門外之/北西苑先蠶壇在仁)
　(夀宫側明史禮志先蠶壇方二丈六尺疊二級髙二/丈六寸四出陛東西北俱樹桑柘内設蠶宫令署採)
　(桑臺髙一尺四寸方十倍三出陛鑾駕庫五間後盖/織堂牆圍方八十丈皇后親蠶儀蠶將生欽天監擇)
　(吉巳日以聞順天府具蠶母名數送北郊工部以鉤/箔筐架諸器物給蠶母順天府以蠶種及鉤筐一進)
　(呈内官捧出還授之出元武右門置採輿中鼓樂送/至蠶室蠶母受蠶種浴飼以待命婦文四品武三品)
　(以上俱陪祀攜一侍女執鉤筐皇后齋三日内執事/並司蠶六尚等女官及應入壇者齋一日先一日太)
　(常寺具祝版祭物羊豕籩豆各六及黒帛送蠶宫令/是日分授執事女官日未明宿衛陳兵備女樂司設)
　(監備儀仗及重翟車俱侯元武門外將明内侍詣坤/寜宫奏請皇后服常服導引女官導皇后出宫門乗)
　(肩輿至元武門内侍奏請降輿升重翟車兵衛儀仗/及女樂前導出北安門障以行帷至壇内壝東門内)
　(侍奏請降車乗肩與兵衛儀仗停東門内皇后入具/服殿易禮服出至壇司贊奏就位賓主内外命婦各)
　(就拜位祭先蠶行三獻禮女官執事如儀迎神四拜/賜福胙二拜送神四拜凡拜跪興公主内外命婦皆)
　(同禮畢皇后還具服殿更常服司賓引外命婦先詣/採桑壇東陛下南北向尚儀奏請皇后詣採桑位東)
　(向公主以下位皇后位東亦南北向執鉤者跪進鉤/執筐者跪奉筐受桑皇后採桑三條還至壇南儀門)
　(坐觀命婦採桑三公命婦採五條列侯九卿命婦採/九條訖各授女侍司賓引内命婦一人詣蠶室尚功)
　(率執鉤筐者從尚功以桑授蠶母蠶母受桑縷切之/以授内命婦内命食蠶灑一箔訖還尚儀奏禮畢皇)
　(后還坐具服殿司賓率蠶母等叩頭訖司贊唱班齊/外命婦序立定尚儀致辭云親蠶既成禮當慶賀四)
　(拜畢賜宴命婦並賜蠶母酒食公主及内命婦于殿/内外命歸文武二品以上于臺上三品以下子丹墀)
　(尚食進膳教坊司女樂奏樂宴畢公主以下各就行/班四拜禮畢皇后還宫導從如前四月蠶事告成)
　(治繭禮選蠶婦中善繅絲及職者各一人卜日皇后/出宫導從如常儀至織堂内命婦一人行三盆手禮)
　(布于織婦以縫其事蠶宫令送尚衣織染監局造祭/服其祀先蠶止用樂不用舞樂女生冠服俱用黒既)
　(而行禮于内苑帝謂親耕無賀此安得/賀第行叩頭禮女樂第供宴勿前導)
夏四月前華蓋殿大學士楊一清卒
　(一清故與太監張永善至是永家奴訐永曾盜庫金/及歿永弟容多以饋一清求作墓誌詔法司推問張)
　(璁從主之坐一清受賕奪職一清大恨曰老矣乃為/孺子所賣疽發背卒遺疏言身被汚衊死且不瞑帝)
　(令釋贓事不問後數年復故官久之贈太保諡文襄/  一清博學善權變尤曉暢邊事羽書旁午一夕占)
　(十疏悉中機宜晚為璁蕚所軋不獲以恩/禮終然其才一時無兩或比之姚崇云)
五月作四郊
　(帝既定明倫大典益覃思制作之事郊廟百神咸欲/斟酌古法釐正舊章乃問大學士張璁書稱燔柴祭)
　(天又曰類於上帝孝經曰郊祀后稷以配天宗祀文/王於明堂以配上帝以形體主宰之異言也朱子謂)
　(祭之於壇謂之天祭之屋下謂之帝今大祀有殿是/屋下之祭帝耳未見有祭天之禮也况上帝皇地祇)
　(合祭一處亦非專祭上帝南北分郊庶侔古制又曰/月照臨其功甚大嵗一從祀義所不安當並建東西)
　(郊與南北郊而四璁以祖制既定不敢决帝鋭欲定/郊制卜之奉先殿太祖前不吉乃問大學士翟鑾鑾)
　(具述因革以對復問禮部尚書李時時請少需曰月/博選儒臣議復古制帝復卜之太祖不吉議且寢㑹)
　(夏言請舉親蠶禮帝以古者天子親耕南郊皇后親/蠶北郊適與所議郊祀相表裏因今璁諭言陳郊議)
　(言乃上疏言國家合祀天地及太祖太宗之並配諸/壇之從祀舉行不於長至而於孟春俱不應古典宜)
　(令羣臣博考詩書禮經所載郊祀之文及漢宋諸儒/之定論以及太祖國初分祀之舊制陛下稱制而裁)
　(定之此中興大業也禮科給事中王汝梅等詆言説/非是帝切責之乃教禮部令羣臣各陳所見且言汝)
　(梅等舉召誥中郊用二牛謂明言合祭天地夫用二/牛者一帝一配位非天地各一牛也又或謂天地合)
　(祀乃人子事父母之道擬之夫婦同牢此等言論䙝/慢已甚又或謂郊為祀天社稷為祭地古無北郊夫)
　(社乃祭五土之祇猶言五方帝耳非皇帝祇也社之/名不同自天子以下皆得随所在而祭之故禮冇親)
　(地之説非謂祭社即方澤祭地也璁因錄上郊祀考/議一冊時詹事霍韜深非郊議且言分祀之説惟見)
　(周禮莽賊偽書不足引據於是言復上疏曰周禮一/書於祭祀為詳大宗伯以祀天神則有禋祀實柴槱)
　(燎之禮以祀地祇則有血祭薶沈疈辜之禮大司樂/冬至日地上圜丘之制則曰禮天神夏至日澤中方)
　(丘之制則曰禮地祇天地分祀從來久矣今議者既/以大社為祭地則南郊自不當祭皇地祇何又以分)
　(祭為不可也合祭之説實自莽始漢之前皆主分祭/而漢之後亦間冇之宋元豐一議元祐再議紹聖三)
　(議皆主合祭而卒不可移者以郊賚之費每傾府藏/故省約安簡便耳亦未嘗以分祭為非禮也今之議)
　(者往往以太祖之制為嫌為懼然知合祭乃大祖之/定制為不可改而不知分祭固太祖之初制為可復)
　(知大祝文乃太祖之明訓為不可背而不知存心錄/固太祖之著典為可遵且皆太祖之制也從其禮之)
　(是者而已敬天法祖無二道也周禮一書朱子以為/周公輔導成王垂法後世用意最深切何可誣以莾)
　(之偽為邪且合祭以后配帝實自莽始莽既偽為是/書何不削去圜丘方丘之制天神地祇之祭而自為)
　(一説耶於是禮部集上羣臣所議郊禮奏曰主分祭/者都御史汪鋐等八十二人主分祭而以慎重成憲)
　(及時未可為言者大學士張璁等八十四人主分祭/而以山川壇為方丘者尚書李瓚等二十六人主合)
　(祭而不以分祭為非者尚書方獻夫等二百六人無/可否者英國公張崙等一百九十八人臣等祇奉敕)
　(諭折衷衆論分祀之義合於古禮但壇壝一建工役/浩繁禮屋祭曰帝夫既稱昊天上帝則當屋祭宜仍)
　(於大祀殿專祀上帝改山川璮為地壇以専祀皇地/祇既無創建之勞行禮亦便帝復諭當遵皇祖舊制)
　(露祭於壇分南北郊以二至日行事言乃奏曰南郊/合祀循襲已久朱子所謂千五六百年無人整理而)
　(陛下獨破千古之謬一旦舉行誠可謂建諸天地而/不悖者也已而命戸禮工三部偕言等詣南郊相擇)
　(禮臣欲於具服殿少南為圜丘言復奏曰圜丘祀天/宜即髙敞以展對越之敬大祀殿享帝宜即清閟以)
　(盡昭事之誠二祭時義不同則壇殿相去亦宜有所/區别乞於具服殿稍南為大祀殿而圜丘更移於前)
　(體勢峻極可與大祀殿等制曰可於是分建圜丘方/丘於南北郊以二至日祭建朝日夕月壇於東西郊)
　(以春秋分祭而天地分祀之制遂定時言以郊祀既/正配位亦當更議乃上疏言太祖太宗並配父子同)
　(列稽之經㫖未能無疑臣謂周人郊祀后稷以配天/我太祖足當之宗祀文王於明堂以配上帝我太宗)
　(足當之禮臣集議謂洪熙以來二祖配享百有餘年/不宜一旦輕改帝降敕諭欲於二至日奉太祖配南)
　(北郊孟春祈穀奉太宗配上帝於大祀殿閣臣以二/祖分配於義未協寢其議言再疏乞依前敕㫖章下)
　(禮部皆曰大祀殿乃太祖所創若不得侑享其中恐/太宗未安請祀南北郊以太祖獨配大祀殿仍並配)
　(如故遂依擬行帝又議建雩壇於孟夏行大雩禮議/太社太稷以向龍后稷配議祀帝社帝稷於西苑議)
　(祀髙禖之神於皇城東雖皆/命下禮官多以獨斷決之)質實(大雩明初凡水旱/災傷及非常變異)
　(或躬禱或露告於宫中或遣官祭告郊廟陵寢及社/稷山川無常儀至是從夏言請建崇雩壇於圜丘壇)
　(外泰元門之東為制一成嵗旱則禱奉太祖配帝社/帝稷始名西苑土穀壇帝謂土穀壇亦社稷耳何以)
　(别於太社稷采帝耤之義改為帝社帝稷以上戊明/日祭後改次戊次戊在望後則仍用上已春告秋報)
　(為定制隆慶元年罷之髙禖青州儒生李時颺請祠/髙禖以禱聖嗣禮官覆以聞帝曰髙禖雖古禮今實)
　(難行遂寢其議已而定祀髙禖禮設木臺於皇城東/永安門北震方臺上奉皇天上帝南向騂犢蒼璧獻)
　(皇帝配西向牛羊豕各一髙禖在壇下西向牲數如/之禮三獻皇帝位壇下北向后妃位南數十丈外北)
　(向用帷壇下陳弓矢弓韣如后妃嬪之數祭畢女官/導后妃嬪至髙媒前跪取弓矢授后妃嬪后妃嬪受)
　(而納於弓韣王汝梅字濟元/華陽人張崙英國公懋之孫)
秋七月下兵部主事趙時春于獄
　(時畿内河南湖廣山東山西悉史嵗大鐖帝方詔羣/臣修省而希㫖者詭言祥瑞廷臣稱賀時春乃上疏)
　(曰陛下以灾變求言已旬月大小臣工率浮詞靣謾/盖自靈寳知縣言河清受賞都御史汪鋐繼進甘露)
　(今副都御史徐瓚訓導范仲斌進瑞麥指揮張楫進/嘉禾鋐及御史楊束又進鹽華禮部尚書李時再請)
　(表賀仲斌等不足道鋐瓚司風紀時典三禮乃罔上/欺君壊風傷政帝貴其妄言且令獻讜言善䇿時春)
　(惶恐引咎未對帝趣之於是時春上言當今之務最/大者有四最急者有三最大者曰崇治本君之喜怒)
　(賞罰所自出勿以逆心事為可怒則賞罰大公而天/下治曰信號令無信一人之言必參諸公論毋狃一)
　(時之近必稽之永逺苟利十而害一則利不必興功/百而費半則功不必舉如是而天下享安静之福矣)
　(曰廣延訪宜倣古人輪對及我朝宣召之制使大臣/臺諌侍從各得敷納殿陛間羣吏則以其職事召問)
　(之曰勵亷耻大臣宜待以禮取大節畧小過臺諌言/是者用之非者寛容之庶臣工自愛不敢不勵其最)
　(急者曰惜人才凡得罪諸臣其才不當棄其過或可/原宜霈然發命召還故秩且因南郊禮成除謫戍之)
　(罪與之更始曰固邊圉敗軍之律宜嚴臨陣而退者/禆將得以戮士卒大將得以戮禆將總制官得以戮)
　(大將則人心震悚而所向用命曰正治教請復古冠/婚䘮祭之禮絶醮祭禱祀之術凡佛老之徒有假引)
　(符籙依托經懴幻化黄白飛昇遐景以冒寵祿者即/賜遣斥則正道修明而民志定帝覽之益怒下詔獄)
　(掠治黜/為民)質實(趙時春字景仁平涼人徐/瓚永康人楊東當塗人)
冬十一月更定孔廟祀典尊孔子曰至聖先師
　(張璁言先師祀典有當更正者叔梁紇乃孔子之父/顏路曽晳孔鯉乃顔曽子思之父三人配享廟庭紇)
　(及諸父從祀兩廡原聖賢之心豈安請於大成殿後/别立室祀叔梁紇而以顔路曽晳孔鯉配之帝以為)
　(然因言聖人尊天與尊親同今籩豆十二牲用犢全/用祀天儀亦非正禮其謚號章服悉宜改正命禮部)
　(㑹翰林諸臣議編修徐階以為不可改帝怒謪階官/乃御製正孔子祀典説宣付史館張璁因作正孔子)
　(□祀典或問奏之帝以為議論詳正并令禮部集議/御史黎貫等言太祖初正祀典天下嶽瀆諸神皆去)
　(其號惟先師孔子如故良有深意陛下疑孔子之祀/上擬祀天之禮夫子之不可及也猶天之不可階而)
　(升雖擬諸天亦不為過自唐尊孔子為文宣王已用/天子禮樂宋儒皆無異詞其辨孔子不當稱王者止)
　(元吳澄一人而已㐲望博考羣言務求至當時貫疏/中言其尊於天地亦莫尊於父師陛下敬天尊親不)
　(應獨疑孔子王號為僭帝因大怒疑貫借此以斥其/追尊皇考之非詆為奸惡不法司㑹訊褫其職給事)
　(中王汝梅等亦極言不宜去王號帝皆斥為謬論於/是禮部㑹諸臣議人以聖人為至聖人以孔子為至)
　(宋真宗稱孔子為至聖其意已備今宜於孔子神位/題至聖先師孔子去其王號及大成文宣之稱改大)
　(成殿為先師廟大成門為廟門其四配稱復聖顔子/宗聖曽子述聖子思子亞聖孟子十哲以下凡及門)
　(弟子皆稱先賢某子左邱明以下皆稱先儒某子不/復稱公俣伯遵太祖首定南京國子監規制製木為)
　(神主其塑像即令屏撤春秋祭祀遵國初舊制十籩/十豆天下各學八籩八豆樂舞止六佾至從祀之賢)
　(不可不考其得失申黨即申棖釐未其一公伯寮秦/冉顔何荀况戴聖劉向賈逵馬融何休王肅王弼杜)
　(預呉澄罷祀林放蘧瑗盧植鄭衆鄭元服䖍范寗各/祀於其鄉后蒼王通歐陽修胡瑗宜増入命悉如議)
　(行行人薛侃議進陸九淵從祀帝亦從之於時爾廡/從祀凡九十一人而敕天下學官别建啓聖公詞春)
　(秋祭祀與文廟/同日遂為定制)質實(孔子塑像始唐開元八年明史/禮志洪武時宋濓請去像設主)
　(禮儀樂章多所更定太祖不允張璁之啟用木主盖/本濓説其去留從祀諸賢多用𢎞治元年程敏政張)
　(九功議按敏政䟽云馬融初應鄧隲之召為秘書厯/官南郡太守以貪濁免官髠徙朔方自刺不殊又不)
　(拘儒者之節前授生徒後列女樂為梁冀草奏殺忠/臣李固作西第頌以羙冀為正直所羞即是觀之則)
　(衆醜備於一身五經為之埽地後世乃以其空言目/為經師使侑坐於孔子之庭不知其何説也劉向初)
　(以獻賦進喜誦神仙方術嘗上言黄金可成鑄作不/騐下吏當死其兄陽城侯救之䕶免所著洪範五行)
　(傳最為舛駁使箕子經世之㣲言流為隂陽術家之/小技賈逵以獻頌為郎不修小節附㑹圖䜟以至貴)
　(顯盡左道亂政之人也王弼與何宴倡為清談所注/易傳祖莊而范寗追究晉室之亂以為王何之罪深)
　(於桀紂何休則止有春秋解詁一書黜周王魯又注/風角等書班之孝經論語盖異端邪説之流也戴聖)
　(為九江太守治行多不法懼何武劾之而自免後為/博士毁武於朝及子賓客為盗繫獄而武平心決之)
　(得不死則又造謝不慙先儒謂聖禮家之宗而身為/賊吏子為盗徒可為世鑒王肅在魏以女適司馬昭)
　(當是時昭簒魏之勢已成肅為世臣封蘭陵侯官至/中領軍乃坐觀成敗及母邱儉文欽起兵討賊肅又)
　(為司馬師畫䇿以濟其惡若好人佞已乃其過之小/者杜預所著亦止有左氏經傳集解其大節益無可)
　(稱如守襄陽則數饋遺洛中要人曰懼其為害耳非/以求益也伐吳之際因斫廮之譏盡殺江陵之人以)
　(吏則不亷以將則不義凡此諸人其於名教得罪非/小他如鄭衆盧植鄭元服䖍范寗五人其所行亦未)
　(能以窺聖門所著亦未能以發聖學若五人者得預/從祀則漢唐以來當預者尚多乞將戴聖劉向賈逵)
　(馬融何休王肅王弼杜預八人禠爵罷祀鄭衆盧植/鄭元服䖍范寗五人各祀於其鄉后蒼在漢初説禮)
　(數萬言號后氏曲臺記戴聖等皆受其業盖今禮記/之書非后氏則不復傳於後矣乞加封爵與左邱明)
　(等一體從祀至孔子弟子見於家語自顔回而下七/十六人家語之書出於孔氏當得其實而司馬遷史)
　(記所載多公伯寮秦冉顔何多人文翁成都廟壁所/盡又多蘧瑗林放申棖三人考宋邢昺論語注疏申)
　(棖孔子弟子在家語作申續史記作申黨其實一人/也今廟廷從祀申棖封文登侯在東廡申黨封淄川)
　(侯在西廡重複無稽一至於此且公伯寮愬子路以/沮孔子乃聖門之蟊騰而孔子稱瑗為夫子决非及)
　(門之士林放雖嘗問禮然家語史記邢昺注疏朱子/集注俱不載諸弟子之列秦冉顔何疑亦為字畵相)
　(近之誤如申棖申黨者但不可考耳竊以為申棖申/黨位號宜存其一公伯寮秦冉顔何蘧瑗林放五人)
　(既不載於家語七十子之數宜罷其祀若瑗放二人/不可無祀則乞祀瑗於衛祀放於魯或附祭於本處)
　(鄉賢祠仍其舊爵以見優崇賢者之意又唐儒王通/宋儒胡瑗兩人之師道百世如新並祀學官最得禮)
　(意張九功則謂荀况馬融王弼楊雄皆所當黜禮官/周洪謨等言楊雄已黜於洪武時餘皆有羽翼經傳)
　(之功宜仍舊從祀而止至是璁竟採其説以更定祀/典其進歐陽修則以濮議故也叔梁紇本祀殿西璁)
　(謬謂兩廡以聳帝聴其建廟雖當亦縁附㑹獻皇廟/而行之也兩廡從祀九十一人先賢則澹臺滅明宓)
　(不齊原憲公冶長南宫适髙柴漆雕開樊湏司馬耕/公西赤有若琴張申棖陳亢巫馬施梁鱣公晳哀商)
　(翟冉孺顔辛伯䖍曹恤冉季公孫龍漆雕哆秦商漆/雕徒父顔髙商澤壤駟赤任不齊石作蜀公良孺公)
　(夏酋公肩定后處鄡單奚容蔵罕父黒顔祖榮旂秦/祖左人郢句井疆郇國公祖句兹原元縣成亷㓗燕)
　(仍叔仲噲顔之僕邽㢲樂咳公西與如狄黒孔忠公/西蔵歩叔乘施之常秦非顔噲六十二人先儒則左)
　(邱明公羊髙穀梁赤伏勝髙堂生孔安國毛萇董仲/舒后蒼壮子春王通韓愈胡瑗周敦頤程顥歐陽修)
　(邵雍張載司馬光程頤揚時胡安國朱熹張拭陸九/淵呂祖謙蔡沈真徳秀許衡二十九人啓聖公祠中)
　(奉聖父叔梁紇題啓聖公孔氏神位以顔無繇曽㸃/孔鯉孟孫氏配俱稱先賢某氏從祀以程晌朱松蔡)
　(元定俱稱先孺某氏黎貫字一/卿從化人薛侃字尚謙掲陽人)
　　發明(自唐以後加孔子號為文宣王盖亦不免史/遷作世家之見張璁諳更正祀典改稱至聖)
　　(先師其議頗當乃黎貫輩狃於聞見猶引祖制相/爭豈知孔子以布衣為萬世師欲尊孔子固不繫)
　　(王號之追崇璁以議禮見寵恣睢政府伐異黨同/為世所詬病其人固不足取若更定孔廟祀典之)
　　(議史冊具在又豈/可以人廢言哉)
始祀昊天上帝于南郊
　(禮成大/赦天下)
(辛/夘)十年春正月祈榖于大祀殿
　(明初未行祈榖之典帝欲更定二祖分配禮因諸臣/固請乃許於大祀殿祈榖奉二祖配至是始以上辛)
　(日舉行禮畢帝心終以為未當諭張璁曰自古惟以/祖配天今二祖並配决不可法後世嗣後大報與祈)
　(穀但奉太祖配尋親製祝文更定儀注改用驚蟄節/禮視大祀少殺帛減十之一不設從壇不燔柴著為)
　(定/典)
更定廟祀遷徳祖于祧廟
　(初太祖定廟祀孟春特享羣廟各南向三時祭於徳/祖廟序用昭穆後罷時享四孟嵗暮俱以昭穆序北)
　(京既建廟制一如南京及憲宗升祔則徳懿熙仁四/祖太祖太宗及仁宣英三宗九室已備用禮官議祧)
　(懿祖孝武繼祔祧熙仁二祖獨徳祖以始祖不祧毎/時享太祖位猶東向帝欲更定之乃先於九年春復)
　(行特享禮令祠官於殿内設帷幄如九廟位皆南向/各奠獻如儀至是遂遷徳祖主於祧廟奉太祖主於)
　(殿正中七宗以序進遷於是太祖始/正南向位而徳祖不復與時享矣)
桂蕚罷
　(萼初鋭意功名不恤物議性猜狠好排異己凌虐同/官議禮議獄搆害不下數十百人及再召還氣懾不)
　(敢復放恣居位數月屢引疾帝輒/優㫖慰留至是得請歸未數月卒)
三月罷四川鎮守太監
　(帝習見正徳時宦寺之祸即位後御近侍甚嚴有罪/撻之至死或陳尸示戒張鮑佐麥福黄錦輩雖由興)
　(邸舊人掌司禮監督東厰然皆謹飭不敢肆九年秋/巡按御史毛鳯韶言雲南鎮守太監滋擾邉徼請勿)
　(設便報可及是四川撫按官劾鎮守太監滋通貪肆/復撤還已又從都給事中張潤身言罷鎮守之在浙)
　(閩湖廣両廣及獨石萬全永/寧者於時内臣之勢少殺云)質實(毛鳯詔麻城人/張潤身成安人)
夏四月禘于太廟
　(帝既正太祖位向欲復古禘祭侍讀學士夏言獻禘/議以為三代而下欲如虞夏之禘黄帝商周之禘帝)
　(嚳譜牒難考宜為虚位以祀庶曠典復行中允廖道/南上言皇姓為顓頊之裔宜禘顓頊帝命廷臣集議)
　(戍謂稱虚位者茫無據據尊顓頊者世逺難稽廟制/既定髙皇帝為始祖當禘徳祖帝卒從言議乃於太)
　(廟設虚位以禘皇初祖南向奉太祖配/西向行禮如南郊儀定以丙辛嵗一行)質實(廖道南/字鳴吾)
　(蒲圻/人)
五月始祀皇地祇于方澤
六月雷震午門
閏六月前少傅武英殿大學士謝遷卒
　(年八十有三贈/太傅謚文正)
秋七月遣侍郎葉相振陕西饑
　(發帑金三十萬命相往振之既而相冇疾帝召大學/士翟鑾尚書李時書于西苑問誰可代相者時曰劉)
　(天和可鑒曰徐瓚可帝曰唐龍何如皆頻首曰善乃/改龍兵部尚夀兼副都御史總制三邉俾理振事)
　質實(劉天和字養和麻城人/唐龍字虞佐蘭溪人)
張孚敬罷
　(孚敬即璁以犯帝嫌名請改帝手書賜之夏言恃帝/眷數以事訐乎敬孚敬街之日夜謀搆陷㑹行人薛)
　(侃建議請留親藩賢者以遵祖制畧言祖宗分封子/弟必留一人京師司香冇事居守或代行祭饗列聖)
　(相承莫之或改至正徳初逆瑾懐貳始令就封乞稽/舊典擇其賢者居京師慎選正人輔導以待他日皇)
　(嗣之生此宗杜大計屬稿定以示太常卿彭澤澤與/侃及夏言皆同年生而澤素附孚敬知孚敬方欲傾)
　(言未得閒因黙計帝方祈嗣侃所言觸帝諱必興大/獄誣言同謀可禍也紿侃藳示孚敬因報侃曰張公)
　(甚稱善此國家大事當從中贊之與為期趣之上孚/敬乃先錄侃藁以進謂出於言請勿先發以待疏至)
　(帝許之侃猶豫澤頻趣之乃上帝果震怒下獄廷鞫/究文通主使者拷掠備至侃獨自承累日獄不具澤)
　(挑使引言侃瞋目曰疏我自具趣我上者爾也爾謂/張少傅許助之言何豫給事中孫應奎曹汴楫孚敬)
　(避孚敬怒應奎等疏聞詔竝下言應奎汴詔獄命郭/勛翟鑾及司禮中官㑹廷臣再鞫具得其實帝乃釋)
　(言等出孚敬宻疏二示廷臣斥其忮罔命致仕侃/為民澤戍大同澤在朝専為邪媚及敗天下快之)質
　實(曹汴巴/縣人)
　　發明(張孚敬深忮夏言欲中傷之而未得問彭澤/甘心鷹犬揣知薛侃所陳必逢帝怒遂錄其)
　　(疏稿以示孚敬而外為紿侃之辭内搆誣言之獄之/其為計亦巧矣夫孚敬詭謀傾陷固屬老奸而澤)
　　(殺人媚人居心尤不可問及至廷鞫事露雖以郭/勛素黨孚敬命之覆訊亦不能為之曲庇迨孚敬)
　　(罷而澤戍大同則害人者適以自/害小人險譎之技究何所施哉)
八月升安陸州為承天府
　(先是尊崇禮定帝名獻皇帝陵曰顯陵錦衣百户隨/全等請遷顯陵北𦵏天夀山工部尚書趙璜力斥其)
　(謬席書亦再集廷臣議已之至是光祿寺厨役王福/等復以為言而巡檢徐震奏於安陸建京師李時極)
　(言不可事乃寢遂改州為/承天府設鍾祥縣為府治)質實(顯陵在易州西鍾祥/劉宋置萇夀縣隋曰)
　(長夀明洪武初省入安陛州是年復制鍾/祥縣今為安陸府冶趙璜字廷實安福人)
九月以禮部尚書李時兼文淵閣大學士預機務
　(自孚敬萼與費宏楊一清相傾軋讙囂不已孚敬罷/翟鑾獨秉政者兩月時入兩人皆遜順無齟齬政府)
　(稍/寜)
帝幸西苑
　(先是西苑宫殿成宴羣臣以落之及是帝御無逸殿/召李時坐講無逸篇翟鑾講豳風七月詩武定侯郭)
　(勛及九卿翰林俱入侍講/畢帝退御豳風亭賜宴)質實(無逸殿豳風亭李黙/遊西内記仁夀宫門)
　(外西南數十歩築神祇壇直東為帝社坊凡駕/臨享特駐此坊東北為無逸殿殿南為豳風亭)
以夏言為禮部尚書
　(時士大夫多惡張孚敬恃言抗之言既以開敏結主/知又折節下士大得聲譽朝廷制作一决於言至閣)
　(臣李時翟鑾/取充位而已)
冬十一月召張孚敬復入閣
　(孚敬還朝夏言益用事孚/敬亦不能専恣如曩時矣)
十二月戍監察御史喻希禮石金于邊衛
　(時方修醮祈嗣希禮言陛下祈嗣禮成瑞雪遂降臣/以為招和致祥不盡於此往者大赦令嵗免刑臣民)
　(盡沾恵澤獨議禮議獄得罪諸臣逺戊邊徵乞量移/近地或特賜赦免和氣薰蒸前星自耀帝大怒曰謂)
　(朕罪諸臣致遲嗣續耶所司參議以聞議未上金亦/言陛下一曰萬幾經理勞瘁何若中涵太虚物來順)
　(應凡人才之用舍政事之數施始以九卿之詳度繼/以内閣之咨謀其弗恊於中者付諸䑓諌之公論陛)
　(下恭㸃疑神挈其網領使精神内藴根本統固則百/斯男之慶自不期而至王守仁首平逆藩繼靖巨冦)
　(乃因疑謗泯其前勞大禮大獄諸臣乆膺流竄团鬱/既久物故已多望錄守仁功寛諸臣罪則太和之氣)
　(塞宇宙間矣帝不悦曰金欲朕勿御萬幾即古奸臣/導其君不親政之意其并察奏夏言等言二人無他)
　(腸帝益怒下二人詔獄而責言等陳/狀伏罪乃宥之二人並謪戍邊衛)質實(喻希禮/麻城人)
(壬/辰)十一年春正月祈穀于圜丘命武定侯郭勛攝事
　(帝疾不能躬事乃命勛代給事中葉洪言祈榖大報/祀名不同郊天一也祖宗無不親郊成化𢎞冶間或)
　(有故寜展至三月盖為郊祀禮重不宜攝以人臣請/俟聖躬痊改卜吉日行禮疏入不聽既而改行於大)
　(内之元極實殿不/設配位遂為定制)質實(元極實殿沈徳符野獲編嘉/靖十年於西苑隙地立帝社)
　(帝稷之壇盖天子私社稷也此古史冊所未有自西/苑肇興桑建元極殿為拜天之所而君臣上下朝真)
　(醮斗幾三十年與帝社/稷相終始葉洪餘姚人)
夏四月復常遇春李文忠鄧愈湯和世爵
　(遇春後封懐逺侯文忠後封臨淮侯愈後封定逺侯/和後封靈璧侯於是開平岐陽寜河東甌四王復延)
　(世緒尋又封劉基九/世孫瑜為誠意伯)質實(按明史功臣表常遇春後/為八世孫元振李文忠後)
　(為七世孫性鄧愈後為六世孫/繼坤湯和後為六世孫紹宗)
五月以前吏部尚書方獻夫兼武英殿大學士預機務
　(先是獻夫為吏部尚書羽林指揮劉永昌屢劾大臣/獻夫請按冶之毋令奸人以蜚語中善類帝不從獻)
　(夫遂求退帝亦不允頃之給事中薛甲言小人攻訐/之風一開則下凌上替不知所止願存亷逺堂髙之)
　(義章下吏部獻夫等議如甲言敕都察院嚴禁吏民/不得譸張亂政幷飭兩京給事中御史及天下撫按)
　(官論事先大體毋責小疵時帝方欲廣耳目周知百/僚情偽得獻夫䟽不懌報罷於是給事中饒秀劾甲)
　(阿附大臣緘羣臣口帝心善其言下吏部再議甲具/疏自明帝惡其不俟部奏命削二官出之外部謂甲)
　(巳處分不復更議帝責令置對停獻夫俸一月郎官/倍之獻夫不自得両䟽引疾帝即報允然猶虛位以)
　(俟既而有詔召還獻夫潛入西樵以疾/固辭使命再至乃就道以故官入閣)質實(西樵山/在廣州)
　(府南海縣西南薛甲/江隂人饒秀固始人)
秋八月彗星見東井
　(芒長丈餘掃太微垣及角宿天門凡一百十有五日/乃滅編修楊名應詔上言帝喜怒失中用舍不當語)
　(切直帝街之而答㫖稱其納忠今無隠名乃復言吏/部諸曹之首尚書百官之表而汪鋐小人之尤也武)
　(定侯郭勛奸回險譎太常卿陳遒瀛金贇仁粗鄙酣/滛數人者羣情皆曰不當用而陛下用之是偏於喜)
　(也諸臣建言觸忓者心實可原大學士李時以愛惜/人才為請即荷嘉納而吏部不為題覆以虚文塞貴)
　(夫此得罪諸臣羣情以為當宥而陛下不終宥是偏/于怒也真人邵元節猥以末術過䝉采聼嘗令設醮)
　(内府且命左右大臣奔走供事遂至不肖之徒有昏/夜乞哀出其門者書之史冊後世其將謂何凡此皆)
　(聖心之少有所偏者故臣敢抒其狂愚疏入帝震怒/即執下詔獄拷訊鋐疏辨謂名乃楊廷和鄉人妄恩)
　(報復故攻及臣臣為上簡用欲一振舉朝廷之法而/議者輒病臣操切且内閣大臣率務和同植黨固位)
　(沽名敢欺肆至此帝深入其言益怒命所司窮詰主徳/使名數瀕於死無所承言曾以疏草示同年生程文)
　(乃并文徳下獄侍郎黄宗明等疏救之先後皆下獄/法司再擬名罪皆不當上指特詔謪戍邉衛時南京)
　(御史馮恩亦上䟽以張孚敬為根本之彗汪鋐為心/腹之彗方獻夫為門庭之彗三彗不除庶政終不可)
　(理帝得疏大怒逮下獄論死比朝寗鋐當主筆東向/坐恩獨向闕跪鋐令卒拽之向己恩起立不屈因與)
　(鋐互相詬詈夏言等解之乃止及出士民觀者如堵/皆嘆曰是御史非但口如鐵其膝其膽其骨皆鐵也)
　(因稱四鐵御史恩子行可年十三號呼乞救無敢言/者久之乃刺臂血書疏自縳闕下諸代父死詞極哀)
　(帝覽之惻然令法司/再議恩遂遣戍雷州)質實(晉書天文志東方角二星/為天闗其間天門也其内)
　(天庭故黄道經其中七曜之所行也楊名字實卿遂/寧人陳道瀛淶水人金贇仁大興人邵元節貴溪人)
　(龍虎山上清宫道士程文徳永康人馮恩字/子仁松亭人子行可以孝行旌尋舉鄉薦)
張孚敬罷
　(帝以星變心疑大臣擅政孚敬因求罷猶慰留之給/事中趙良弼劾孚敬専横竊威福致奸星示異亟宜)
　(罷黜孚敬疏辨言良弼以濫舉京營官奪俸由臣擬/㫖挾私報復於是給事中秦鰲劾孚敬强辨飾奸言)
　(官論列輒文致其罪擬㫖不宻引以自歸明示中外/若天子權在其掌握帝是鰲言令孚敬自陳狀許之)
　(致任李時請給廪𨽻敇書/不許再請乃得馳傳歸)質實(魏良弼字師説新建/人秦鰲字子元崑山)
　(人/)
九月振陕西饑
　(時山西亦饑尋飭所司振之是年兩畿湖廣/山東諸郡縣先後以灾告者並令蠲其税糧)
冬十一月巡撫四川都御史宋滄獻白兔羣臣表賀
　(帝好交飾太平而慧星連月不㓕雖循故事敕羣臣/言時政然實不樂聞讜言楊名馮恩既以疏語切直)
　(下獄南京副都御史萬銼復應詔陳事勸帝黝虚文/崇實政帝大怒黜為民滄乃希㫖獻白兎詭稱祥瑞)
　(帝喜羣臣表賀明年河南巡撫吳山又以白/鹿獻自後諸瑞異踵至百僚表賀以為常)質實(宋/滄)
　(鉅野人萬鏜字仕鳴/進賢人吳山呉縣人)
(癸/巳)十二年春正月張孚敬復入閣
　(帝復思孚敬遣鴻臚召還已而彗/復見畢昴間孚敬乞避位不許)質實(晉書天文志/畢八星主邉)
　(兵主弋獵七星天之耳也主/西方主獄事昴畢間為天街)
二月振雲南饑
　(是年遼東災亦命振之浙江河南/諸府縣以災告者並免其税糧)
三月帝詣國子監行釋奠禮
　(既釋奠進諸生横經布講祭酒林文俊進講虞書益/稷篇司業馬汝驥講易頥卦皆賜之坐講畢帝諭諸)
　(生曰治平之道備在六經諸生宜講求力行以資治/化於是侍講廖道南獻臨雍崇教頌優詔褒答之)質
　實(林文俊字法英莆田人馬/汝驥字仲房綏徳州人)
秋八月辛未朔日有食之
赦
　(以皇子生大赦天下惟大禮大獄得/罪者及建言諸臣馮恩等皆不原)質實(明史諸王/傳哀冲太)
　(子載基世宗第一子閻/貴妃生生二月而殤)
冬十月大同兵亂殺總兵官李瑾
　(小王子屯大同塞外瑾督後浚濠急役卒王福勝王/保等數十人鼔噪焚報瑾因焚巡撫潘倣署倣奏瑾)
　(激變帝命劉源清同總兵郤永討之源清榜令解散/而榜言五堡變處之過寛五堡遺孽大懼師次陽和)
　(倣與僉事孫允中督餉郎中詹榮等宻捕亂卒枚死/十餘人繫賊酋王保等七十餘人今允中詣源清所)
　(獻之請旋師源清懲昔胡瓚事不欲已以囚屬御史/蘇袩囚妄言前總兵朱振失職首亂且多引無辜源)
　(清遣叅將趙綱入城大索賊黨遂訛言城且屠復夜/噪殺千戸張欽㑹元中自源清所至論源清意撫慰)
　(之始定振前為亂卒所擁實不反詣源清自明不能/白發憤自殺永兵圍城欲盡得亂卒遺孽遂迎戰殺)
　(逰擊曺安等數十人官軍益攻城晝夜圍擊亂卒出/前叅將黄鎮等於獄奉為帥死守倣與鎮國將軍俊)
　(􁀙等登城止毋攻俊􁀙出見永請緩兵皆不聼允中/縋城出言將士妄殺狀源清叱曰汝為賊遊説耶欲)
　(囚之允中不敢歸源清因多設邏卒遏王府及有司/章疏而請益師五萬帝命侍郎錢如京都督江桓統)
　(京軍八千以往已忽悟罷弗遣專責源清永討賊倣/馳疏言將士妄殺激變速旋師亂可已源清亦詆倣)
　(媚賊張孚敬及廷議皆右源清侍郎顧鼎臣黄綰言/用兵繆帝不能决城圍乆大困毀王府及諸廨舍供)
　(㸑兵部復下安撫令源清亦樹幟招降叛卒稍稍自/投酋惡黄鎮等亦分日出見乞通樵採路永許諾翌)
　(曰採薪者出永悉執之城中益懼亂卒復叛勾韃靼/為助永遇之大敗而遁判卒遂引韃靼十餘騎入城)
　(指代府曰以此為諾延居諾延者華言大人也城中/人聞之皆巷哭尋韃靼攻東南二闗叛卒與犄角官)
　(軍殊死戰互有殺傷韃靼知叛卒不足賴倒戈擊之/大詬而歸是時韃靼游騎南掠至朔應源清請募九)
　(邊兵増總制官禦之已得一意攻城帝不許源清乃/百道攻穴城為毒烟熏死者相藉復壅水灌之帝大)
　(不懌奪其職閒住以兵部侍郎張瓚代之瓚未至詹/榮在城中宻約都指揮紀振遊擊戴濓鎮撫王寜同)
　(盟討賊察叛卒馬昇楊麟無逆志許宥其死俾自効/昇麟遂結心腹擒首惡黄鎮等九人戮之時巡撫樊)
　(繼祖來代倣遂開城延繼祖入復捕斬二十六人亂/乃定及瓚至麾兵退二舍鼔吹入城大集文武將吏)
　(置酒髙㑹賞有功而還已又命黄綰至大同勘功罪/有為亂卒通問韃靼者綰執戮之亂卒復相煽綰大)
　(集軍民曉以禍福罹害者陳牒綰佯不問而宻以牒/授給振官按里核實一日捕首惡數十人亂卒尚欽)
　(殺一家三人懼不免鳴金倡亂無應者遂就擒綰後/圖形購首惡數人軍民乃不復虞詿誤還朝上疏極)
　(詆源清永給事中曽忭言宸濠亂源清有保障功當/䝉八議之貸帝怒下忭等詔獄逮源清治之獄久不)
　(決綰憂去乃/滅死斥為民)質實(潘倣洛陽人孫允中合肥人詹榮/字仁甫山海衛籍龍溪人蘇祐濮)
　(州人錢如京桐城人樊繼祖鄆城人張瓚字廷獻滄/州人居京師曾忭泰和人代王明史諸王□代簡王)
　(七世孫為昭王充燿嘉靖九年襲封鎮國將軍/俊􁃴昭王從父行也  諾延舊作那顏今改)
下建昌侯張延齡于獄削昌國公張鶴齡
　(初正徳時日者曹祖告其子鼎為延齡奴興延齡謀/不軌武宗下之獄將集羣臣廷鞫之祖仰藥死時顧)
　(以祖暴死疑延齡而獄無左證遂解指揮司聰者為/延齡行錢負其五百金索之急遂與天文生董㫤子)
　(至謀訐祖前所首事脅延齡賄延齡執聰幽殺之令/聰子昇焚其屍而折所負劵昇噤不敢言常憤詈至)
　(至應事發乃撫聰前奏上之帝以昭聖皇太后遇其/母蔣太后無加禮方衝張氏得至奏欲坐以謀逆族)
　(其家昭聖太后窘廹無所出欲為請帝謝不見使人/請不許張孚敬言延齡守財虜耳何能反若坐謀逆)
　(恐傷皇太后心帝手敕曰天下者髙皇帝之天下孝/宗皇帝守髙皇帝法卿慮傷伯母心豈不慮傷髙孝)
　(二廟心邪孚敬復奏曰陛下嗣位時用臣言稱伯母/皇太后朝臣歸過陛下至今未已兹者大小臣工默)
　(無一言誠幸太后不得令終以重陛下過耳夫叛逆/之罪獄成當坐族誅昭聖獨非張氏乎陛下何以處)
　(此法司逮延齡及諸奴雜治延齡嘗買没官第宅造/園池僭侈踰制又以私憾殺婢事并發覺坐逹制殺)
　(人論死及明年秋盡慮囚帝又欲殺延齡孚敬復上/言皇太后春秋髙猝聞廷齡死萬一不食有他故何)
　(以慰敬皇帝在天之靈帝恚以危語怵乎敬曰自古/疆臣令主非一若今愛死囚今主矣當悔不從楊廷)
　(和事敬皇帝邪孚敬仍力争以故終昭聖太后/世得長繫鶴齡以延齡故削爵謪南京指揮)
(甲/午)十三年春正月廢皇后張氏立妃方氏為皇后
　(先是帝仿古禮為九嬪之選方后册名徳嬪與鄭氏/王氏閻氏韋氏沈氏盧氏沈氏杜氏同受冊帝以其)
　(行禮敬且升降有儀度悦之至是張后廢遂立為后/而封沈氏為宸妃閻氏為麗妃副之舊制立后祇謁)
　(奉先殿帝謂天子立三宫以承宗廟禮經有廟見之/文何以不謁廟下翰林禮部議僉謂謁廟是及期命)
　(武定侯郭勛為正使大學士張孚敬為副使持節册/立帝率后謁太廟及世廟越三日頒詔天下明日受)
　(命婦/朝)質實(皇后方氏江寜人/安平侯方銳女)
夏四月削給事中張選籍
　(時帝久不親祀事時享皆遣郭勛攝選上言宗廟之/祭惟誠與敬孔子曰吾不與祭如不祭傳曰神不歆)
　(非類孟春廟享遣官暫攝中外臣心知非得已兹孟/夏祫享倘更不親行則迹渉怠玩如或聖體初夏未)
　(任趨蹌宜明詔禮官先期告廟陛下亦宜静處齋宫/以通神貺帝大怒下之禮部尚書夏言等言代祭之)
　(文載之周官語曰子之所慎齋戰疾疾當慎無異於/祭選言非是但小臣無知惟陛下曲赦帝愈怒責言)
　(等黨比命執選闕下杖八十帝出御文華殿聼之毎/一人行杖畢輙以數報杖折者三曳出已死帝怒猶)
　(未釋是夕不入大内遶殿走製祭祀記一篇一夕鏝/成明旦分賜百官選出家人投良劑得甦帝竟削選)
　(籍/)質實(張選字舜/舉無鍚人)
方獻夫罷
　(獻夫好飾恬退名而屢為言官所劫中恧雖執大政帝/氣厭厭不振又以帝恩威不測居職二載三疏引疾)
　(優詔許之初獻夫縁議禮進以司馬光與王莽同論/為人所痛詆及與璁蕚共事持論頗平恕以此人不)
　(甚惡之家/居十年卒)
六月南京太廟災
　(帝方欲更營太廟命夏言等相度規制㑹南京太廟/灾禮官請重建帝召言與羣臣集議言等言國有二)
　(廟始於漢恵寔非禮制子孫之身乃祖宗所依聖子/神孫既親奉祀事於此則祖宗神靈自當陟降於此)
　(况京師宗廟行將復古而南京太廟遽羅回祿殆皇/天列祖啓佑黙相不可不靈承也今日正當専定廟)
　(議一以此地為根本南京原有奉先殿其朝夕香火/宜合併供奉如常太廟遺址可倣古壇墠壝意髙築)
　(墉垣謹司啓閉以致尊嚴之意從之時帝雖循故事/因廟災求直言然實喜言等縁飾之詞以災為幸而)
　(南京兵部主事劉世龍竟應陳三事一杜諂諛以正/風俗天下風俗之不正由於人心之壊患得患失使)
　(然也今天下刻薄相尚變詐相髙諂媚相師阿比相/倚仕者日壊於上學者日壊於下彼倡此和靡然成)
　(風惟陛下赫然矯正勿以詭随阿比者為賢勿以正/直骨鯁者為不肖勿以私好有所賞勿以私惡有所)
　(罰虚心以防邪倿謙受以來忠讜更敕大小臣工恊/恭圖治無權勢相軋朋黨相傾則風俗正矣二廣容)
　(納以開言路陛下臨御之初犯顔敢諫之臣比先朝/為盛所言或傷於激切而放遂既乆悔悟日深當宥)
　(其既往以次錄用死者則恤之仍令大小臣工直言/時政以作忠義之氣三慎舉動以存大體立國者在)
　(敬大臣不遺故舊盖任之既重則禮之宜優今或忽/然去之忽然召之甚至嬰三木被箠楚何以勵臣節)
　(哉臣愚以為陛下厯試之餘其人果無足取則黜退/之可矣如素行無缺偶以一時喜怒輒從而顛倒之)
　(陛下固付之無心而天下有以窺陛下也至如張延/齡憑寵為非法難容假側聞長老之言孝宗時待之)
　(過厚遂釀今日之禍顧區區腐鼠何足深惜獨念孝/廟在天之靈太皇后垂老之景乃至不能自庇其)
　(骨肉於情忍乎恐陛下孝養兩宫亦不能不為一動/心也頃者興作頻仍四方凋敝正時絀舉贏之㑹而)
　(南京太廟被災工役之急當無過此其他可緩者宜/暫賜停罷此皆應天以實之道也疏入帝震怒謂世)
　(龍訕上庇逆械繫至京下詔獄/拷掠獄具復廷杖八十斥為民)質實(劉世龍字元/卿慈谿人)
(乙/未)十四年春正月罷督理倉場中官
　(初孫交為户部尚書以監督倉場中官為數太多請/盡去之并臨清淮徐諸倉一切勿遣帝罷撤其半餘)
　(仍如故至是監督中官王奉季慎互以奸贓訐奏下/法司按問給事中管懐理因言倉場錢榖皆户部事)
　(今㕘用内官惟肆貪饕於/國計無補請悉撤回從之)質實(管懐理/臨邑人)
莊肅皇后夏氏崩
　(禮臣上喪儀帝曰嫂叔無服且兩宫在上朕當服青/臣民如母后禮夏言曰皇上以嫂叔絶服則羣臣不)
　(敢素服見皇上請暫罷朝叅許之尋議諡張孚敬曰大/行皇后上嫂也與累朝元后異宜用二字或四字李)
　(時曰宜用八左都御史王廷相吏部侍郎霍韜等曰/均帝后也何殊言集衆議因奏曰古人尚質謚法簡)
　(稱其行後人増加臣子情也生今世宜行今制大行/皇后宜如列聖元后謚二四及八於禮無據帝不從)
　(命再議羣臣請如孚敬言帝曰用六合陰數焉於是/上謚孝静莊惠安肅毅皇后既而帝覺孚敬言非是)
　(敕曰孝静皇后謚不偹不稱配武帝乃改諡/孝静莊惠安肅温誠順大偕聖毅皇后)
二月作九廟
　(初洪武八年改建太廟為同堂異室之制成祖遷都/建廟如南京及帝更定廟祀鋭意復古諭閣臣曰宗)
　(廟之制父子兄弟同處一堂於禮非宜太宗以下宜/皆立專廟南向尚書夏言奏太廟兩傍隙地無幾宗)
　(廟重事始謀宜慎未報中允廖道南言太宗以下宜/各建特廟於兩廡之地有都宫以統廟不必各為門)
　(垣有夾室以藏主不必更為寢廟第使列聖各得全/其尊皇上躬行禮於太祖之廟餘遣親臣代獻如古)
　(諸侯助祭之禮帝悦命㑹議言等言太廟地勢有限/恐不能容若小其規模又不合古禮且使各廟既成)
　(陛下徧厯羣廟非獨筋力不逮日力亦有不給古者/宗伯代后獻之文謂在一廟中代后亞獻未聞以一)
　(人而代主一廟之祭者也且古諸侯多同姓之臣今/陪祀執事者可擬古諸侯之助祭者乎先臣邱濬謂)
　(宜間日祭一廟厯十四日而遍此盖無所處而强為/之説耳若以九廟一堂嫌於混同請以木為黄屋如)
　(廟廷之制依廟數設之又設帷幄於其中庶得以展/専尊之故議上亦不報時十年冬十一月也十一年)
　(春復命禮官㑹廷臣規度九廟之制議上未及行逮/南京太廟既灾遂趣營新廟諸臣議於太廟南左為)
　(三昭廟與文祖世室而四右為三穆廟虚其上以待/有功徳之宗羣廟各深十六丈有竒而世室殿寢稍)
　(崇縱横深廣與羣廟等列廟總門與太廟㦸門相世/並列廟後垣與太廟祧廟後牆相並具圖進帝以)
　(室尚當隆異令再議言等請増拓世室前殿視羣廟/崇四尺有竒深廣半之寢殿視羣廟崇二尺有竒深)
　(廣如之報可既又諭閣臣曰今擬建文祖廟為世室/則皇考世廟字當避張孚敬言世廟著明倫大典頒)
　(詔四方不可改文世室宜稱太宗廟其餘羣廟不用/宗字用本廟號他日遞遷更牌額可也從之至是孟)
　(敬故廟改建之諸廟各為都宫廟各有殿有寢太祖/廟寢後有祧廟奉祧主蔵焉太廟門殿皆南向羣廟)
　(門東西向内門殿寢皆南向明年十二月新廟成乃/奉安徳懿熙仁四祖神主于祧廟太祖神主于太廟)
　(太宗以下神主列於孕廟/廷臣稱賀遂詔赦天下)
三月葬孝静皇后
　(祔𦵏於/康陵)
遼東軍亂囚巡撫副都御史吕經
　(故事遼東諸衛所毎軍一佐以餘丁三每馬一給牧/地五十畝經損餘丁之二編入均徭冊盡收牧地還)
　(官衆己怨之至是經巡遼陽檄將吏増築邊牆將吏/承經意督役嚴急諸軍大噪羣擁詣經乞罷工及免)
　(牧地租都指揮劉尚徳叱之不退經怒呼左右榜訴匿/者衆益閧争起毆尚徳及指揮李絨經倉皇踰垣走)
　(亂卒遂毁府門火均徭册鳴鐘鼓紏衆驅途人授之/械刃盡閉諸城門出故遊擊將軍髙大恩於獄欲擁)
　(以為主搜得經盡裂其衣冠幽之都司署時按察御/史曺銑按金復聞變急檄副總兵李鑑撫諭亂卒凡)
　(經所指置衆不便者悉罷之亂卒稍稍就約束城門/坮開髙大恩自投于獄銑亦馳至遼陽分部諸亂卒)
　(今就伍劾尚徳等希經指墩變而為亂卒乞原下郡/察院議都御史王廷相言往年大同叛卒戕害主將)
　(罪在不宥撫臣輒為請赦葢一時苟且之計今遼陽/復抗軍令辱大臣竟置亂卒不問而盡劾諸將吏以)
　(娱之恐士氣益驕無以懲梭詔下兵部再議皆是銑/言乃召經還朝以韓邦奇代之經既得報還入廣寜)
　(治裝都指揮袁璘者素諂事經悍卒于蠻兒因聲言/璘將尅諸軍草價為經飭装具復相煽作亂出獄囚)
　(囚有張孝兒者先以㺓惡為經謫發尤恨經率衆時/挺突入署執經數之毁膚拔髪裸而置之獄縱大爇)
　(公署刼軍器庫分其黨為四部鳴鐘鼓竟日夜尋又/反接經璘掦白幟摽其姓名環遊城市孝兒且行且)
　(批其頰窘辱備至仍繫之獄脅督餉郎中李欽昊發/帑給衆又脅鎮守太監王純總兵劉淮疏劾經璘罪)
　(乞逮治於是禮部侍郎黄宗明言前遼陽之變固生/於有激近重賦苛徭悉已釐正囂然而起又誰激之)
　(法不宜復赦請令新撫臣韓邦竒勒兵壓境揚聲討罪/取其首惡用振國威帝不聼竟從純淮請遣官校逮)
　(經璘止邦竒毋行以山西巡撫都御史任洛撫遼東/而以邦竒代洛兵部尋遣大臣往勘帝命工部侍郎)
　(林庭㭿兼僉都御史以行是時撫順卒王經等亦突/入指揮劉雄署掠其囊箧縳雄父子置諸空館閉城)
　(鐘鼔一如蠻兒等所為而官校逮經者至廣寧諸亂/卒疑其詐曰是偽為錦衣以脱經也並置諸獄總鎮)
　(官論以禍福乃出官校以經付之銑具以其事聞然/官校被繫事疏中未之反也詔下庭㭿并勘大理寺)
　(丞林希元見朝廷専務姑息且知銑奏不盡實乃抗/疏曰自大同之變處之遇寛故諸悍卒成有輕侮心)
　(一有觸發則攘臂而起夫都御史天子重臣庸隸下/卒敢執縳囚辱之是無朝廷也近聞所遣官校亦被)
　(囚繫狂悖視大同尤甚本兵大臣因循不振致叛卒/益無忌憚朝廷威今不行此不忠之大者也疏入上)
　(責希元妄言既而錦衣衛對狀亦諱言囚繫遂降希/元外任然遼東亂卒雖得原聞度㭿且至將捕首惡)
　(趙劓兒者實倡亂遂自懼潛請廣寧與蠻兒合謀為/逆劉淮偵知之不得遽逞復結死凶王景等欲俟庭)
　(㭿至閉城門舉兵反而銑已刺得二城反撫順為惡/者姓名宻授諸將劓兒等數十人同曰捕獲銑以聞)
　(乃名還庭㭿命銑勘實悉斬諸首惡懸首/邊城全遼大定擢銑大理寺丞經謫戍)質實(金復/謂金)
　(州復州並注見前撫順千户所明洪武二十一年置/𨽻潘陽中衛今廢地在承徳縣東北曽銑字重江江)
　(都人李欽吴東安人任洛鈞/州人林庭㭿字和瞻閩縣人)
　　發明(嘉靖改元以來繞十有四年邊卒之亂疊告/朝廷屢為由赦而效尤者屢起姑息之不可)
　　(以靖亂明矣曽銑撫之就伍不過一時權宜之䇿/乃劾尚徳等而置亂卒于不問猶是前此撫臣請)
　　(赦之見何兵部竟是其言而不從王廷相之議乎/迨經入廣寜治裝諸軍復囂然以起黄宗明謂不)
　　(宜再赦請令新撫臣勒兵壓境討罪申威庶猶知/所警愓而嘉靖反曲從純淮之奏逮治經璘是適)
　　(以長奸人之智而勸以效尤也撫順之變所自來/矣若林希元抗疏上言持論甚正而以妄言降謫)
　　(則是廟堂之上意在模稜了事/又何怪乎曽銑之奏不以貴哉)
夏四月張孚敬罷
　(孚敬有病帝遣中官賜尊牢而與李時言頗及其執/拗且不惜人材以叢怨孚敬聞之念前此三黜皆為)
　(帝所薄遂屢疏乞骸骨許之明年復遣/官視疾趣入朝行至金華疾大作乃歸)
召費宏復入閣
　(帝與李時吉今内閣乏人復取費宏來何如時稱善/乃遣中官賫詔召宏凡還朝眷遇特厚數有咨問宏)
　(亦竭誠無隠承璁萼操切之/後易以寛和朝士皆慕樂之)
秋八月詔九卿㑹推巡撫官
　(帝懲遼東之變欲慎簡撫臣費宏/請㑹九卿推舉如京堂例從之)
　　發明(國家推用人材用不能不資延訪然㑹推流/弊無窮總不及朝廷簡用之公當况欲加之)
　　(重任則必當驗其政績觀所數陳深信不疑而後/可委以封疆之責奈何托名推舉竟使九卿實擅)
　　(其權耶厥後嚴嵩當國部寺大僚莫不承其頤指/轉相推引于是直省巡撫如孟淮張雨之徒出嵩)
　　(門下者比比皆是則植黨營私/之浙未必非此詔有以聞之耳)
冬十月華盖殿大學士費宏卒
　(帝深嗟悼賻䘏有加贈太保諡文憲府宏恭慎謙抑/明習國家故事持重得大體三入政  以功名終)
　
　
　
　
　
　
　
　
　
　
　
御定資治通鑑綱目三編卷二十一
欽定四庫全書
御定資治通鑑綱目三編卷二十二
　(起丙申明世宗嘉靖十五年盡/癸夘明世宗嘉靖二十二年)凡八年
(丙/申)十五年春正月以劉天和為兵部左侍郎縂制三邉
　(先是濟農居套中西抵賀蘭山限以黄河不得渡用/牛皮為渾脱渡入山後諳逹亦自豐州入套相率為)
　(邊患縂制唐龍用縂兵官王效粲震數敗敵然蹂躪/迄無寜嵗及是召龍入為刑部尚書以天和為兵部)
　(左侍郎縂制陜西三邉軍務天和赴鎮修戰具飭邊/格築增城堡時兵車皆雙輪用二十人遇險即因又)
　(行遲不適於用天和倣前縂兵秦紘隻輪車丄置礟/槍弩㦸前樹猣抌牌左右虎盾連二車蔽三四十人)
　(一人輓之推且翼者各二人戰則䕶騎士其中敵逺/則施大器稍近發弓弩又近乃出短兵敵敗則騎兵)
　(追復製隨兵小帳令士不露宿又毒弩矢修邊牆濠/塹以為禦敵之俻濟農十萬衆屯賀蘭山復遣别部)
　(寇涼州副將王輔逐奪其纛寇莊浪縂兵官姜奭屢/敗之進天和右都御史寇復大集兵将入犯天和策)
　(寇矙西有偹必東宻檄延綏副將白爵宵行與叅將/吳瑛合寇果東至黒河墩遇伏大創而去既又入蒺)
　(䔧川爵尾擊之寇多死尋又為爵瑛所敗其分犯寜/夏者亦為王效所破捷聞進天和左都御史已而濟)
　(農犯河西大和復禦却/之進天和兵部尚書)
　質實(黒河即古黒水在榆林府北晉書載記赫連勃/於黒水之南營都城即此蒺䔧川在陜西榆林)
　(府葭州北三十里王效/延綏人梁震新野人)
二月振湖廣災
　(發湖廣省事例銀兩及/預偹倉銀榖相兼振濟)
三月帝奉章聖皇太后詣天夀山謁陵
　(免昌平今年税糧三之二賜髙年粟帛帝至沙河見/居民蕭偹顧謂大學士李將等曰七陵在此宜加守)
　(䕶時對曰昔邱濬建議京師當設四輔以臨清為南/昌平為北薊州保定為東西各屯兵一二萬今若於)
　(昌平増一縂兵可南衛京師北䕶陵寢帝乃/下廷臣勘議於沙河築鞏華城為置戍馬)質實(鞏/華)
　(城在昌平州東南二十里地本名/沙河店今有同知及都司駐此)
夏五月燬禁中佛殿
　(禁中大善佛殿元時所造藏金銀諸佛像及器物至/是悉命燬之金銀佛像凡一百六十九座金銀函物)
　(凡萬三千餘斤以/其地置太后宫)
冬十月地震
　(京師及順天承平保定所屬州縣萬全/都司各衛所地震有聲如雷詔修省)
更定世廟為獻皇帝廟
　(先是帝諭禮部尚書夏言曰前以皇考廟比世□之/義名曰世廟今分建宗廟惟太宗世祭不遷而世之)
　(一字來世或用加宗號今加於考廟又不得世宗之/稱徒擁虚名不如别議可㑹議以聞言等議未上帝)
　(復諭曰皇考廟名如題曰獻皇帝廟庻别宗稱且見/推尊之意於是吉等議廟以諡名既合周典又與列)
　(聖廟號同符請勅所司擇/言題額宣付史館從之)
十一月設宣大縂督
　(時宣大延寜皆有警以御史徐九臯胡鰲言設宣大/縂制官更名為縂督陜西三邉縂制亦更名縂督)
　質實(徐九臯餘姚人/胡鰲沅陵人)
十二月以道士郡元節為禮部尚書
　(元節自嘉靖三年居入京師於便殿大加寵信俾專/司禱祠封真人縂領道教班二品贈其父太常丞並)
　(官其孫及曾豫至是以皇儲叠生/嘉其禱祠功拜尚書賜一品服)
　　發明(皇祠叠生何興祈禳乃歸功元節數晉階品/遂掌秩宗夫寅清賛治典重明種豈黄冠羽)
　　(流所得厠乎其列無論若輩得志清假而干政營/私乃勢所必至即儼然居尚書位復一品服更成)
　　(何政體宋徽宗時林靈素有敕賜通真逹/靈之號網目猶且書之視此為何如耶)
閏月以禮部尚書夏言兼武英殿大學士預機務
　(言既以開敏結帝知又折節下士以是甚得公卿間/聲譽常制作禮樂多言為尚書時所議帝敏作詩輒)
　(賜言悉酬和勒石以進帝益喜奏對應制倚待立辨/數召見諮政事善窺帝㫖有所附㑹張孚敬方獻夫)
　(在政府知帝眷言厚亦不敢與較言由是氣遂驕言/興南京禮部尚書霍韜以事相攻許韜竟不勝郎中)
　(張雲孝李遂與小忤即奏謫之皇子生帝賜言甚渥/初加太子太保進少保兼太子太傅至是遂入參機)
　(務言入閣李時雖為/首輔政多自言出馬)質實(張元孝汝陽人/李遂豐城人)
(丁/酉)十六年春正月詔右都御史毛伯温討安南
　(先是正徳中安南社堂燒香官陳暠詭稱前王陳氏/後殺國王黎明而自立晭臣莫登庸初附暠後於黎)
　(氏大臣阮宏裕等起兵討嵩嵩敗走死立晭兄子譓/為王登庸偓兵柄潜蓄異志黎氏舊臣鄭綏以譓徒)
　(擁虗位别立其族子酉榜登庸破綏捕殺酉榜益恃/功驕恣旋逐譓譓奔清華登庸立庻弟懬已復殺懬)
　(篡其位不通朝貢者二十餘年至是以皇子生當頒/詔安南禮官夏言言黎譓黎懬均非黎晭庶立之嫡)
　(莫登庸陳嵩俱彼國篡逆之臣宜暫停使命而遣官/按問求罪人主名帝以安南极逆昭然命言㑹兵部)
　(議征討户部侍郎唐胄上疏力陳用兵七不可下兵/部議㑹黎譓卒子寧遣使告難迄興問罪師夏言等)
　(請剋期徂征詔起伯温于家命叅軍務以都督僉事/江禋牛桓督軍計之兵部侍郎潘珍言安南不足置)
　(郡縣其叛服無與中國用兵無計廣東巡按御史余/光亦言莫之篡黎猶黎之篡陳不足深校但當罪其)
　(不庭責以稱臣修貢不必逺征以庭中國帝怒祗珍/職奪光俸已而伯温至京奏上方畧而帝意忽中變)
　(命暫緩師㑹雲南巡撫汪文盛招納黎民舊臣得其/進兵地圖并獲登庸間諜及所撰偽大誥上之命仍)
　(遵前詔征討至明年春文盛復以登庸降表至請宥/罪許貢下廷議僉言不可許乃趣伯温啟行制甫下)
　(兩廣總督侍郎張經以用兵方畧上具言湏兵共三/十萬餉百六十萬石欽州知州林希元則極言登庸)
　(易取状請即日出師兵部尚書張瓚不敢决復請廷/議議上無成䇿帝不懌讓瓚師復止初帝以用兵事)
　(重本無必討意持欲威服之故命下而罷者再至十/八年登庸屢表乞降意亦不欲因撫之再下廷臣議)
　(勒撫之宜瓚及廷臣請仍命伯温南征如/登庸束手歸命無異心則待以不死從之)質實(毛伯/温字)
　(吉属吉水人陳暠安南前後有兩陳嵩一在宣徳時/黎利偽奉以降一即此黎晭一名瀅自黎利後九傳)
　(而至晭多行不義遂及於疑唐胄字平侯瓊山人時/上疏曰今日之事若欲其修貢而已兵不必用官亦)
　(無容遣若欲討之則有不可者七安南不征著在祖/訓一也太宗既滅黎季犛求陳氏後不得始郡縣之)
　(後兵連不解仁廟毎以為悵章皇帝成先志棄而不/守今日當率循二也外國分爭中國之福安南自五)
　(代至元更八姓迭興迭廢而嶺南外警遂希今分爭/正不當問柰何殃赤子以威小醜割心腹以補四肢)
　(無益有害三也若謂中國近境宜乗亂取之臣考馬/援南征深厯浪泊士卒死亡幾半所立銅柱為漢極)
　(界乃近在今思明府耳先朝雖嘗平之然屢服屡叛/中國士馬物故者以數十萬計竭二十餘年之財力)
　(僅得數十郡縣之虚名而止况又有征之不克如宋/大宗神宗元憲宗世祖朝故事耳此可為殷鑒四也)
　(外邦入貢乃彼之利一則奉正朔以威其鄰一則通/貿易以足其國故今雖兵亂尚系絫奉表牋其方物)
　(欵闕求入守臣以姓名不符却之是彼欲貢不得非/抗不貢也以此責詞不順五也興師則需餉今四川)
　(有採木之役責州有凱口之師而兩廣積儲數十萬/萬率耗於田州岑猛之役又大工頻興所在軍儲悉)
　(輸将作興師數十萬何以給之六也然臣所憂又不/止此唐之衰也自明皇南詔之役宋之衰也自神宗)
　(伐遼之役今北敵强據我何套邉卒屢叛毁我藩籬/北顧方殷更啟南征之議脱有不則誰任其咎七也)
　(錦衣武人開於大體儻稍枉是非之實致彼不服反/足損威即令按問得情伐之不可不伐不可進退無)
　(據何以為謀且今嚴兵待發之詔初下而征求騒擾/之害已形是憂不在外而在邦域中請停遣勘官罷)
　(一切征調疏入下兵部議請從之詔待勘官還更議/珍字玉卿楘源人余光江寜人汪文盛字希周宗陽)
　(人張經字是彛侯官人/初冐蔡姓乆之乃復)
夏五月雷震謹身殿
　(雷震謹身殿鴟吻帝諭輔臣曰修省之宜如何於是/禮部奏言謹身殿即古露寢天子肅容之所也上天)
　(示變於此為戒甚明請求刑政之所以失/者而改之以為消弭之實詔修省如例)
秋八月遣官振湖廣災民
　(掌唐事府事禮部尚書顧鼎臣言今嵗夏秋多而京/城内外房舍傾圮軍民多壓死者又聞南北直𨽻山)
　(東河南陜西江浙各被水災而湖廣尤甚衝没城邑/人多湮溺幸而存者家産蕩盡勢必聚而為盜請敇)
　(行優恤湖廣災沴重大仍冝遣大臣徧杞山川循行/郡縣振救安戢分遣有司掩帢埋眥詔從之尋詔順)
　(天府亦命有司振濟至是年冬廵撫順天都御史党/以平等言順天永平二府災重已動太倉銀二萬兩)
　(及通倉米二萬石振濟/户部議如所請從之)質實(党以平/鈞州人)
冬十一月故昌國公張鶴齡下獄死
　(奸人班朔于雲□告張延齡兄弟挾左通咒詛逮鶴/齡下詔獄太后衣蔽襦席藁為請不得鶴齡瘦死獄)
　(中/)
(戊/戌)十七年夏四月振京城内外饑民
六月詔議明堂大饗禮下户部侍郎唐胄于獄
　(初獻皇帝廟止舉時祀不祀太廟至是前揚州府周/知豐坊上言孝莫大于嚴父嚴父莫大于配天宜建)
　(明堂尊皇考為宗以配上天又天下郡邑宜各立明/堂嵗時祝拜君上以尊朝廷勿寄位釋宫䙝體統下)
　(禮部議尚書嚴嵩上言諸儒論禮不一臣惟明堂圜/丘皆以事天地今大祀殿在圜丘之北正應古之方)
　(位明堂秋饗之禮即此可行不必更進至于值饗之/禮傳以為萬物成形於秋故秋祀明堂以父配之自)
　(漢武迨唐宋諸君莫不皆然主親親也至于錢公輔/司馬光孫抃程朱諸賢所論主祖宗之功徳今以功)
　(徳則宜配文皇以親則宜配獻皇帝揆以嚴父之㫖/以皇考而不得配陛下庸有弗寕矣至于稱  宗之)
　(禮則未有稱宗而不附太廟者臣不敢妄奏惟聖明/裁擇帝以示夏言言不敢議帝曰明堂秋饗宜於奉)
　(天殿行之其配享皇考稱宗不為過情何在為不宜/也復命集議户部侍郎唐胄疏争之曰三代之禮莫)
　(備於周孝經曰郊祀后稷以配天宗祀文王於明堂/以配上帝又曰嚴父莫大乎配天則周公其人也説)
　(者謂周公有聖人徳制作禮樂而文王適為其父故/引以證聖人之孝答曽子之問而已非謂有天下者)
　(皆必以父配天然後為孝即周公歸政之後未聞成/王以嚴父之故廢文王配天之祭而移于武王也及)
　(康繼成亦未聞以嚴父之故廢文王配天之祭而移/於成王也後世祀明堂皆以配天此乃誤識孝絰之)
　(意而違先王之禮故有問於宋儒朱熹者日周公之/後當以文王配耶當以時王之父配耶熹曰祗當以)
　(文王為配又問繼周者如何熹曰祗以有功之祖配/之後來第為嚴父説所惑耳由此觀之明堂之配不)
　(専於父明矣皇上嗣統之初廷臣執為人後之說於/是力正大倫惟張孚敬席書衍諸臣及何淵有建廟)
　(之議陛下嘉答之臣亦云朕奉天法祖豈敢有干太/廟今日乃惑於豐坊之説乎臣謂明堂之禮誠不可)
　(廢惟當奉太宗配於禮為宜若獻皇帝得聖人為之/子不得稱宗議配而専廟之享百世不遷矣疏入上)
　(大怒下胄錦衣獄黜為民尚書嵩乃上言考秋饗成/物之㫖嚴父配天之文皇考侑饗允合周道帝嘉納)
　(之/)質實(豐坊字存禮鄞人學士熈之子性狂誕熈既/卒家居貧乏思效張桂等以片言取通顯待)
　(命乆之無所進擢歸家悒/悒以死人咸惡其畔父云)
秋七月開河南雲南銀礦
　(命開採雲南大理等府/河南宜陽等縣礦銀)質實(宜陽漢縣後魏置宜陽/郡金復改宜陽縣今因)
　(之/)
八月以禮部尚書顧鼎臣兼文淵閣大學士預機務
　(時李時為首輔夏言次之鼎臣又次之而言倚/帝眷専甚鼎臣素柔媚不敢與抗惟充位而已)
九月尊獻皇帝廟號曰睿宗祔於太廟
　(先是帝命議稱宗祔廟之禮集文武大臣於東閣嚴/嵩與羣臣議沮之帝大不悦著明堂或問難嵩嵩惶)
　(恐盡改前說條盡禮樂甚備且言古者父子異昭穆/兄弟同世次故殷有四君一世而同廟宋大祖太宗)
　(同居昭位前事可據今皇考與孝宗當同一廟奏上/羣臣無敢異議至是帝諭禮臣曰文皇帝與髙帝同)
　(創大業宜同稱祖號獻皇帝躬備大徳延及朕躬宜/薦宗稱乃改太宗廟號為成祖尊獻皇帝廟號為睿)
　(宗遂附睿宗主祔太廟躋武宗上復配享上帝於元/極寳殿至隆慶初禮科給事中王治上言獻皇帝雖)
　(貴為天子之父實未嘗南臨天下而今乃與諸宗並/列雖親為武宗之叔父然嘗北靣事武宗而今乃設)
　(位於武宗之右揆之古典終為未合故先帝於獻皇/帝祔廟之後世廟之享猶不忘設是先帝之心亦有)
　(不自安者臣以為獻皇帝祔太廟千萬嵗後不免遞/遷若専祀世廟則億世不改矣乞下廷臣議至求當)
　(以安獻皇帝之靈/章下所司格不行)質實(王治忻/州人)
　　發明(春秋書躋僖公左氏曰逆祀也胡氏傳申之/曰兄弟之不先君臣禮也二傳詞異而義同)
　　(以臣躋君大逆之道也然僖嘗君臨魯邦矣若嘉/靖以藩封繼統而本生考追號稱宗祔于太廟躋)
　　(諸武宗之右則是以藩臣而加于天子之上悖亂/不經又豈僅左氏所稱逆祀而已乎嵩㑥明堂問)
　　(難之威阿䛕附㑹以成其謬徒使王/治空言於隆慶之初吁亦可慨矣)
冬十一月上皇天上帝大號
　(先是嚴嵩奏慶雲見請受羣臣朝賀又為慶雲賦及/大禮告成頌上之帝悦命附史館至是帝以獻皇帝)
　(既稱宗配帝乃躬詣南郊上皇天上帝大號㳟進冊/表禮成還詣太廟加上髙皇帝髙皇后尊號是日皇)
　(后助行亞獻禮文/武官命婦陪祀)
　　發明(易傳曰帝者天之主宰盖其尊不可以名號/求也自宋徽宗政和六年上玉帝徽號説者)
　　(譏其不經何嘉靖復蹈其轍哉且天即理也人君/苟勵精出治憲天勤民則精誠上格何假崇飾徽)
　　(稱而嘉靖不務實政惟事虚無此崇號之舉徒/以供其青詞焚拜之為而非敬天之實意也)
振武昌灾
　(戸部言湖廣武昌府屬災傷請将京庫折銀停徵而/以夲年京庫折米銀及太和山香錢荆州伷分料銀)
　(倉庫銀穀相/兼振濟從之)
十二月章聖皇太后蒋氏崩
　(諡曰慈孝皇后先是帝營夀陵於太峪山及是太后/崩捋奉獻皇帝改葬焉命駙馬都尉崔元尚書張瓚)
　(等為奉迎禮儀使己帝親詣大峪相視復今議奉大/后南詣合莽嚴嵩等言靈駕北来慈宫南詣共一舉)
　(耳如初議使帝意終未夬因止元等毋行而令指/揮趙俊南往啟視幽宫子是親幸承天之議起)質
　實(大峪山在昌/平州西北)
李時卒
　(自張孚敬謝政後時遂獨相性素寛平比居首揆益/鎮以安靜雖無大匡枚而議論恒本忠厚㑹夏言入)
　(輔時不與抗每事推譲言言亦安之帝待時不如孚/敬言然頗少責辱恩禮亦始終不替及是卒贈太傅)
　(諡文/康)
(己/亥)十八年春二月立子載壡為皇太子封載垕為裕王
載圳為景王
　質實(載壡帝第二子載垕帝第三子即/穆宗載圳帝第四子後之藩安陸)
振遼東饑
　(遼東饑戸部請以本鎭採買銀一萬二千二百餘兩/及舊振餘銀一萬六千三百餘兩振之報可并詔東)
　(遼等衛官賜給衣/服各折銀有差)
起翟鑾為兵部尚書行邊
　(先是鑾以憂歸闋久不召夏言顧鼎臣皆居政府鑾/與謀召已及是帝將南巡慮塞上有警議遣重臣巡)
　(視言等因薦鑾充行邊使改兵部尚書兼右都御史/拊循九邊文武將吏咸受節制齎帑金五十萬犒邊)
　(軍/)
以曽子裔孫質粹為世襲五經博士
　(顧鼎臣言孝宗時曽録顔孟子孫各一人為五經博/士以奉祀事惟曽孫之後闕焉疏下禮部議訪得質)
　(粹授為世襲翰/林院五經博士)質實(質粹字好古吉安永豐人曽子/六十世孫其逺祖據者曽子十)
　(四世孫也當新莽時不受偽命自武/城徙廬陵吉陽鄉質粹其裔孫也)
張孚敬卒
　(孚敬剛明果敢不避嫌怨既遇主知亦時進讜言如/張延齡之獄以孚敬力諍終昭聖太后世延齡得長)
　(繫暨清勲戚莊田罷天下鎮守内城先後殆盡皆其/力也持身特亷痛惡贓吏一時苞苴路絶而性狠愎)
　(報復相尋不䕶善類欲力破人臣私黨而已先/為黨魁天禮大獄叢詬没世罷政凡五年乃卒)
帝如承天謁顯陵夏四月還京師
　(趙俊自承天還言顯陵不吉帝欲親詣承天周閲卜/兆九卿大臣許瓚吕柟等諫帝曰朕豈空行哉為吾)
　(母耳乃命宣城伯衞錞遂安伯陳鏸及顧鼎臣等輔/太子居守遂如承天夏言嚴嵩等扈從三月至承天)
　(謁顯陵命作新宫曰待合葬也越三日享上帝於龍/飛殿奉睿宗配秋於國社國稷徧羣祀又三日御龍)
　(飛殿受賀詔赦天下給復承天三年免湖廣明年田/賦之之二畿内河南三之一歸過堯母墓從臣請致)
　(祭帝曰帝堯父母異陵可徵合葬非古既至京復入/大峪審視曰大峪不如純徳卒定南祔之議  光是)
　(帝行次衛輝夜四鼔行宫火從官倉猝不知帝所在/陸炳排闥負帝出帝自是爱幸炳炳母帝乳媪也及)
　(謁陵畢嚴嵩請表賀夏言請俟還京報罷帝大不懌/嵩知帝指固以請帝乃曰禮樂自天子出可也令表)
　(賀帝自是/不悅言)質實(堯母墓在望都縣城南望都漢置縣/明曰慶都今仍改望都屬保定府純)
　(徳本松林山在鍾祥縣東北以顯陵所在故改名許/瓚字廷羙靈寳人進之子衛錞華亭人穎之孫陳鏸)
　(巴人志三/世孫也)
山西地震
　(山西聞喜安邑平陸猗氏夏縣/各地震有聲如雷越二日復震)質實(聞喜春秋時晉/曲沃地漢武帝)
　(經此聞破南粤因置聞喜縣明屬解州今屬絳州平/陸春秋時虞國地後為晉地後周置河北縣唐天寳)
　(初因開漕瀆得古刀篆文曰干陸遂改今名明屬解/州今因之夏縣後周置縣明屬蒲州今屬蒲州府)
彗星見
　(芒長三尺許光指東南掃/軒轅北地八星旬日始出)
五月夏言罷尋諭留之
　(翊國公郭勛得幸害言寵嚴嵩亦心妬言遂相與搆/之㑹帝自承天還復幸太峪山言進居守敕稍遲帝)
　(大怒責言怠慢不恭命還前賜銀章并累所降手勅/言惶懼謝罪免追銀章手勅為子孫百世榮其詞甚)
　(哀帝怒不已疑言毁損令禮部追取削言勲階令致/仕言乃以手勅四百餘并銀章上之居數日帝怒解)
　(命止行復諭入直言疏謝帝悅諭令勵初忠秉公持/正免衆怨言心知所云衆怨者勛輩也再疏謂自處)
　(不敢後他人一志孤立為衆所忌帝復不悦詰/責之惶恐謝乃己未幾以所追銀章手勅還之)質實
　(命還前賜銀章削勲階按明史夏言傳先是帝賜夏言祗/銀章一俾宻封言事文曰學博才優及是追還之言以)
　(薦皇天上帝冊表加少師特進光禄大夫上柱國明/世人臣無有加上柱國者言所自擬也至是追削之)
　(也/)
復以梁材為户部尚書
　(材初長户部力袪宿弊以忤權貴失帝誊以右侍郎/閑住及尚書李廷相罷帝念材亷廷臣亦多薦之者)
　(召復原官材三掌國計砥節守公如一日帝眷亦甚/厚是秋考察京官特命監之又命兼掌刑部事帝嘗)
　(曰尚書得如材者十/二人無憂天下矣)質實(梁材字大用南/京金吾右衛人)
六月雷震奉先殿
　(雷震奉先殿左吻及東室門槅同時皇城北鼓樓燬/詔諸司修省廷臣條時政得失都御史王廷相應詔)
　(自陳曰人事得而後天道順大臣法而後小臣㢘今/亷隅不飭賄賂公行大小效尤内外征利毎遇一官)
　(有缺必有數人競爭要路權門終日十至且都御史/職在糾察百僚振肅風紀臣叨兹任不能正身格物)
　(使弊絶風清復不能抗疏論列乞賜罷黜以儆有/位廷相疏意葢斤嚴嵩張瓉輩也帝但諭留而已)
秋閏七月葬慈孝皇后于顯陵
河南饑命户部侍郎王杲振之
　(時河南災甚廵撫胡纉宗奏乞遣大臣賫帑徃振帝/白地方災重亟推素有才識者往彼設法振之乃命)
　(杲徃杲上言救荒當如救焚今河南災甚奏報死亡/已十萬有餘其存者旦夕冀得开合以延殘喘彼處)
　(倉庫所貯錢穀未必足用待其查勘請發文移往返/動淹累旬未免坐視民斃乞先發内帑銀十萬㑹同)
　(撫按官分行振濟章下戸部議而户科給事中郭鋆/等亦已為言詔發臨凊倉粮價銀五萬兩賫往杲至)
　(河南復奏言河南民饑甚所賫去銀僅可支兩月之/用來春青黄未接勢難坐視必復得銀十五萬兩有)
　(竒乃可户部發徳州倉銀五萬二千七百餘兩及河/南布政司庫解京銀并開封府河道賊罰銀八萬兩)
　(與之詔/從之)質實(王杲字景和汶上人胡纉宗陜/西恭安人郭鋆山西髙平人)
(庚/子)十九年春正月翟鑾還京復入閣
　(鑾之行邊也諸邉文武大吏俱櫜鞬郊迎惟恐不得/當鑾意饋遺不貲既事竣歸装千輛用遺貴近遂命)
　(以原官/入閣)
二月振河南湖廣災
　(督理顯陵工程工部右侍郎顧璘言河南湖廣旱災/㑹顯陵興工饑民皆赴工就食至是工畢民失所不)
　(振將有嘯聚之患請量留二省無災府縣兑運正糧/濟之户部議覆查所司貯庫銀兩易本色以偹振恤)
　(其兌運正糧許量折每石七錢湖廣清軍御史姚虞/因上流民圖言承天工所流民宜振恤詔璘民㑹同)
　(撫按等官設法振/濟務使流亡復業)質實(顧璘字華玉吴縣/人姚虐蒲田人)
夏五月詔勲戚子弟入監肄業
　(司業王同祖言世禄之家鮮克由禮失教故也請敕/兩京公侯伯子弟几未仕者悉入成均俟學有可觀)
　(奏請叙䕃不率者糾治從之尋命已任事者亦/送監𨽻業于是少年勲戚爭以入學為榮矣)質實
　(王同祖字䋲/武崑山人)
六月増設鎮守江淮總兵官
　(先是江洋盗發夏言為兵科給事中奏請専設鎮守/江淮總兵官督兵勦捕未幾賊平兵部奏革以其重)
　(任仍歸操江武臣如故凡浙江糧運自蘓州常州裹/河取道者由鎮江京口閘抵儀真其閘土疎易淤府)
　(縣必嵗時修治然糧運無阻是年京口閘淤阻漕運/咸多撥民船多為海口所掠甚至執戮官吏南京兵)
　(科給事中楊雷以其事聞下兵部以設官本末查覆/因請設總兵官給以旗牌敕符俾駐劄鎮江提督沿)
　(江上下兵防西自九江安慶東及淮揚蘇常諸郡凡/備倭守備衛所及有司廵捕官悉受節制從之已而)
　(金山儀真守備官各加以將領之號分令江南/江北地方凡衛所掌印巡捕諸官悉令服屬)質實
　(楊雷呉/縣人)
秋七月振江西災
　(江西南昌等府水災詔以新建等縣兑運正米内量/改折色十一萬石併留𣲖剰南粮四萬石以備振濟)
八月殺太僕楊最
　(時帝好神仙給事中顧存仁髙金王納言皆以直諫/得罪㑹方士段朝用以所煉白金器百餘因部勛以)
　(進云以盛飲食物供齋醮即神仙可致也帝立召與/語大悦朝用言帝深居無與外人接則黄金可成不)
　(死藥可得帝益悦諭廷臣今太子監國朕少暇一二/年親政如初舉朝愕不敢言最抗疏諫曰陛下春秋)
　(方北乃聖諭及此不過欲服食求神仙耳大神仙乃/山棲溧銖者所為豈有髙居黄屋紫闥衮衣玉食而)
　(能白日翀舉者臣雖至愚不敢奉詔帝大怒立下詔/獄杖殺之監國議亦罷明年朝用伏誅隆慶中贈最)
　(副都御史/諡忠節)質實(楊㝡字殿之射洪人顧存仁字伯納/太倉人髙金石州人王納言信陽人)
九月劉天和敗濟農於黒水苑斬其子錫沙王
　(濟農連年入冦邊將禦之屢被殺傷是年七月冦萬/全右衛縂兵官白爵逆戰再敗之至是復入固原剽)
　(掠且壓㑹淫潦弓矢盡膠無闘志而諸捋多畏縮天/和斬指揮二人召故縂兵官周尚文激今立功㑹陜)
　(西縂兵官魏時督兵分道邀之至黒水苑尚文盡鋭/奮擊之自己至申凡三勝負戰未决濟農子錫沙王)
　(驍果而輕率其勁卒三十餘人馳衝營中堅尚文擊/斬之冦遁走寜夏巡撫楊守禮縂兵任傑等復邀擊)
　(于鉄柱泉敗之進天和南京户部尚書/以守禮縂督軍務尚文復都督同知)質實(萬全右/衛洪武)
　(二十六年置與左衛同城屬山西行都司固原州本/固原守禦千户所𢎞治十五年置州屬平凉府黒水)
　(苑在固原州西鉄柱泉在靈州花馬池西南有泉百/歩明嘉靖十五年劉天和改築舊堡設兵戍守周尚)
　(文字顔章西安後衛人/楊守禮字秉節蒲州人)
冬十月顧鼎臣卒
　(鼎臣居政府謹事夏/言不能有為及是卒)
(辛/丑)二十年春二月下監察御史楊爵于獄
　(時帝經年不視朝日事齋醮工作煩興嵗頻旱元日/徼雪夏言嚴嵩作頌稱賀爵撫膺太息上疏曰今天)
　(下大勢如人衰病已極腹心百骸莫不受患即欲拯/之無措手地方且奔競成俗賕賂公行遇灾變而不)
　(憂非祥瑞而稱賀讒諂面諛流為欺罔士風人心頽/壊極矣諍臣拂士日益逺而快情恣意之事無敢齟)
　(齬于其間此天下大憂也去年自夏入秋恒暘不雨/畿輔千里而無秋禾既而一冬無雪元日微雪即止)
　(民失所望憂旱之心逺近相同此正撤樂减膳憂懼/不寧之時而輔臣言等方以為符瑞而稱頌之欺天)
　(欺人不已甚乎翊國公勛中外皆知為大奸大蠧陛/下寵之使稔惡肆毒羣狡趨附善類退處此任用匪)
　(人足以失人心而致危亂者一也臣巡視南城一月/中凍餒死八十人五城共計未知有幾孰非陛下赤)
　(子欲延須臾之生而不能而土木之功十年未止工/部屬官増設至數十員又遣官逺修雷壇以一方士)
　(之故朘民膏血而不知恤是豈不可以已乎况今頻/年災沴上下交空尚可勞民糜費結怨天下哉此無)
　(作不已足以失人心而致危亂者二也陛下即位之/初勵精有為嘗以敬一箴頌示天下矣乃數年以來)
　(朝御希簡經筵曠廢大小臣庶朝參辭謝未得一睹/聖容敷凍復逆未得一聆天語恐人心日益怠媮中)
　(外日益渙散非隆古君臣都俞吁咈協恭圖治之氣/象也此朝講不親足以失人心而致危亂者三也左)
　(道惑衆聖王必誅今異言異服列于朝苑金紫赤紱/賞及方外夫保傅之職坐而論道今舉而卑之竒邪)
　(之徒流品之亂莫以加矣陛下誠與公卿賢士曰論/治道則心正身修天地鬼神莫不祐享安用此妖誕)
　(邪妄之術列諸清禁為聖躬累也臣聞上之所好下/必有甚近者妖盗繁興誅之不息風聲所及人起異)
　(議貽四方之笑取百世之讒非細故也此信用方術/足以失人心而致危亂者四也陛下臨御之礿延訪)
　(忠謀虛懐納諫一時臣工言過激切多有獲罪自此/以來臣下震於天威懐危慮禍未聞復有犯顔直諫)
　(以為沃心助者往嵗太僕卿楊最出言而身殞近日/賛善羅洪先等皆以言罷斥國體冶道所損甚多臣)
　(為最等惜也古今有國家者未有不以任徳而興拒/諫而亡忠藎杜口則讒諛交進安危休戚無由得聞)
　(此阻隘言路足以失人心而致危亂者五也望陛下/念祖宗創業之艱難思今日守成為不易覽臣所奏)
　(賜之施行宗杜幸甚帝震怒立下詔獄搒掠血肉狼/籍闗以五木死一夕後甦所司讀送去司問罪帝不)
　(許命嚴錮之獄卒以帝意不測屏其家人不納飲食/屢濱於死處之泰然既而主事周天佐御史浦鋐俱)
　(以救爵先後箠死獄/中自是無敢救者)質實(楊爵字伯珍富平人周天/佐字子弼晉江人時上疏)
　(言國家置言官以言為職爵繫獄數月聖怒彌甚一/則曰小人二則曰罪人夫以盡言直諫為小人則為)
　(緘黙逢迎之君子不難以秉直納忠為罪人又執不/能為容悦捋順之功臣哉爵身非木石命且不測萬)
　(一溘先朝露使諍士飲恨直士寒心損聖德不細帝/覽奏大怒杖之六十詔下獄天佐與爵無生平交入)
　(獄時第隔扉相訊而已比三日天佐不勝楚遂死屍/出獄大興民有祭而哭之慟者或問之曰吾哀其忠)
　(之至而死之酷也蒲鋐字汝器文登人時出按陜西/上疏曰天下治亂在言路通塞言路通則忠諫進而)
　(化理成言路塞則奸諛恣而治道舉御史爵以言事/下獄幽囚已久臣行部富平皆言爵慤誠孚鄉里孝)
　(友式風俗且爵本以論郭勛獲罪令勛奸大露陛下/業致之理則爵前言非妄望賜矜檡疏入帝大怒趣)
　(纔騎逮之秦氏逺近奔送舎車下者常萬人皆號哭/曰願還我使君鋐赴徴業已病既至下詔獄榜掠偹)
　(至除日後枝之百錮以鐵柙爵迎哭之鋐息已絶徐/張日曰此吾職也子無然後數日卒隆䖍初天佐贈)
　(光祿卿鋐贈/光祿少卿)
夏四月置安南都統使司
　(先是咸寜候仇鸞兵部尚書毛伯温奉命議討安南/至廣西徵集兩廣福建湖廣狼士官兵并檄雲南守)
　(臣及諸司集議分正兵為三哨分竒兵為二哨分鳥/雷山等處兵為海哨又将雲南别集之兵分三哨與)
　(黔國公沐朝輔安逺侯栁旬提督軍務侍郎張經巡/撫都御史汪文盛等部暑已定乃馳檄安南臣民論)
　(以朝廷興滅繼純意討罪止于莫登庸父子有能舉/舉郡縣來降者即以其郡縣授之擒斬莫登庸父子)
　(來降者賞二萬金官顯秩申告再三又論登庸父子/果能束身歸罪盡籍其土地人民納欵聼命亦待以)
　(不死伯温等駐師近邉登庸聞之懼遣使詣軍門乞/降詞頗卑切伯温等承制許之時登庸子方瀛已死)
　(乃留孫福海守國登庸與姪文明并酉首阮如桂等/四十餘人又鎮南闗各尺組繫頸徒跣匍匐稽首上)
　(降表復詣軍門再拜盡籍國中土地軍民職官悉聼/處分于是伯温等宣論朝廷威德暫令歸國候命伯)
　(温乃與諸守臣㑹疏言安南畏威束身歸罪其黎寜/自稱黎氏之後譜系不詳無以為據乞宥納登庸削)
　(故爵量授新秋疏聞帝大喜詔改安南國為安南都/統使司授登庸都統使秩従二品銀印舊所僣擬制)
　(度悉除去改其十三道為十三宣撫司各設宣撫同/知副使僉事聼都統黜陟仍三嵗一貢以為常并令)
　(覈黎寜真偽如果黎氏後劃所據四府俾奉其祀/事否則己之伯温受命嵗餘不發一矢而安南定)質
　實(鳥雷山在廣東欽州西南大海中為入安南要道/唐置鳥雷縣以山得名鎮南闗在廣西太平府慿)
　(祥州西南左右石山高揷雲表設闗建城為安南入/貢之道沭朝輔西平侯英七世孫栁甸安逺侯景之)
　(子/)
九廟灾
　(辛酉薄暮雨雹風霆大作入夜大從仁宗廟起延燒/成祖廟及太廟羣廟一時俱燼惟睿宗廟獨存成祖)
　(仁宗二廟帝/后神主俱燬)
五月以兵部侍郎王以旂總理河漕
　(時黄河南徙决野鷄岡由渦河經亳州入淮舊决口/俱塞徐吕二洪竭漕舟膠總河郭持平乆治不效乃)
　(命以旂督理以旂至上言國初漕河惟通諸泉及汶/泗黄河勢猛水濁遷徙不常故徐州貞白吊劉大夏)
　(力排之不資以濟運也今幸黄河南徙諸閘復舊宜/濬山東諸泉入野雞岡新開河道以濟徐吕而築長)
　(堤沛縣以南聚水如閘河制務利漕運而已明年春/持平請濬孫繼口等處使東由蕭碭入徐濟運其秋)
　(從以旂言于孫繼口外别開一渠洩水以濟徐吕/几八月三口工成以旂持平皆被奨遂召以旂還)質
　實(野雞岡在歸徳府睢州北孫繼口在河南睢州考/成縣嘉靖十八年正月河道都御史胡纉宗疏言)
　(新口孫繼口孫祿口各黄河支流一以分殺上源歸/睢二處水患一以淮下流徐吕二洪以濟官漕請于)
　(孫繼口至孫禄口另築長堤可免衝决散漫之虞而/黄河安流二洪順受運道可無患矣從之碭山秦碭)
　(縣後漢碭山明屬徐州今屬徐州府王以/旂字士招江寕人郭恃平字守衡萬安人)
振遼東饑
　(以遼東饑詔發太倉/庫銀五萬兩往振)
六月振畿内山西饑
　(以順天用所屬州縣災傷詔免棁糧有差仍發太倉/銀二萬兩通倉未二萬石及各州縣預偹倉糧銀相)
　(兼振濟復出太倉米一萬石减價發糧以平米價又/以永平大饑發太倉庫銀六千兩通倉米六千石振)
　(之是時山西撫按官亦奏災傷重大請發本省預偹/倉糧并貯庫銀錢振濟仍乞蠲免夏税如例俱從之)
秋七月振山東災
　(以山東災傷免濟南等六府所屬州縣稅糧有差復/留徳州臨清二麥小麥各二萬石于山東布政使及)
　(動支倉庫錢/糧相兼振濟)
八月昭聖皇太后張氏崩
　(諡孝康/皇后)
夏言罷九月郭勛以罪下獄冬十月言復入閣
　(言勛交惡日甚九廟災言方以疾在告自陳乞罪不/允昭聖太后崩詔問太子服制言報疏有譌字帝切)
　(責言言謝過且乞還家治疾帝益怒令致仕及将出/都詣而苑齊宫叩首謝帝憐之俾還私第治疾俟後)
　(命時勛以給事中戚賢等劾其擅作威福網利虐民/亦引疾狂告京山侯崔元新有寵直内苑忘勛容從)
　(容問元言勛皆朕股肱相妬何也元不對帝問言歸/時曰俟聖誕後乃敢請又問勛何􁂑曰勛無疾言歸)
　(即出耳帝頷之言官知帝春言惡勛因共劾勛先是/帝給勛勅與兵部尚書王廷相等同清軍役勛乆不)
　(領言官劾之勛䟽辨有何必更勞賜勅語帝怒責勛/誖謾無人臣禮給事中髙時因盡發勛貪縱不法之)
　(十數事遂下勛錦衣獄復詔言入直方言在告時閣/事多取裁决及治勛獄排根批柢悉其指授朝士方)
　(惡勛不以咎言也勛下獄後帝念其曽賛大禮諭鎮/撫司勿加刑訊奏上勛罪斬决帝以奏當不明令法)
　(司復勘法司更當勛不軌罪斬沒入妻孥田宅奏上/留中不下帝意本欲寛勛屢示意指而廷臣惡勛謬)
　(為不喻指者更坐重/辟乆之勛竟死獄中)質實(戚賢字秀夫全椒/人髙時臨安人)
賑山西災
　(以山西連被虜患詔復徭役二年仍發/帑銀六萬兩遣户部侍郎張漢往賑之)質實(張漢鍾/祥人)
十一月葬孝康皇后
(壬/寅)二十一年夏六月諳達冦山西
　(先是諳達遣使欵大同詔却之諳達與濟農遂分道/入犯及是復遣使求貢大同巡撫龍大有誘縳之詭)
　(言用計擒獲詔磔于市敵怒入掠朔州抵廣武由太/原南下欲犯平陽澤潞山西撫按官請發京兵赴援)
　(帝以京兵未可輕動下部議部言既下平陽則省城/固已解嚴各路阻隔官兵亦随至矣請将見在主客)
　(官兵摘發二枝専守省城以固根本至于賊入平陽/盖有三路中由靈石冷泉口趨霍州以入東由介休)
　(趨沁州經岳陽浮山以入西由石州趨隰吉石棲等/處以入竊計靈石天險勢難突至其中郭家溝韓信)
　(嶺四三百里險甚分兵伺之虜可圖也或由澤潞衝/突太行越入懐慶北去臨凊真定僅數百里宜令諸)
　(路守臣伏兵堵截使虜不得過太行乃為與虞盖潞/安黎城等處與河南武安接境一下武安則地曠難)
　(守河南山東北直𨽻一帝俱為可慮也或知有備不/至又捋由隰州入石州趨偏頭寕武亦宜備之諸賞)
　(格宜各榜諭以㔧人心㑹廷綏廵撫都御史萬潮奏/奏頃得降者言虜謀不獨冦山西直欲趨盧溝橋以)
　(窺京師兵部言都城備豫久矣倘盧溝橋有警不得/不調援宣薊帝命宣薊兵馬除復援别鎮外餘即整)
　(搠以待兵部言虜見在山西勢甚猖獗各鎮守營官軍因/無總督大臣調度未免各分彼此不肯戮力往年遼東兩)
　(廣河套有變俱用總督専征戎事有賴近雖奉㫖裁革但/今日邊事方殷事權不一乞勅吏部㑹同府部九卿科道)
　(推舉在廷大臣忠誠有將畧者復令為緫督則節制歸一/而虜患可無虞矣帝乃命翟鴛復任巡撫已而敵冦潞安)
　(大掠沁汾襄坦長子祈縣等處參將張世忠等戰死敵遂/從忻崞而北出雁門故道而去未幾濟農死其子朗台吉)
　(等散處河西勢分諳/達獨盛嵗數擾邊)質實(廣武秦雁門郡明為代州屬太/原府今代州為直𨽻州靈石漢)
　(介休縣地隋開皇中置靈石縣明屬霍州今因之泠泉/鎮名在縣北四十里有泉北流入汾霍州春秋時霍國)
　(隋置霍山郡今置霍州明初以州治霍邑縣省入屬/平陽府今為直𨽻州沁州秦漢皆上黨郡地唐為沁)
　(州明為直𨽻州岳陽漢彘縣隋為岳陽縣明屬平陽/府浮山唐置縣明屬平陽府石州戰國時趙離石邑)
　(後周改為石州明洪武中以州治離石縣省入仍曰/石州屬太原府萬厯二十三年改為永寜州屬汾州)
　(府今並因之隰州古蒲城隋置隰州明屬平陽府今/直𨽻吉州自古屈邑宋元祐初置吉鄉軍金改吉州)
　(明屬平陽府石使漢西河郡地名隋置石樓縣明屬/汾州府今並因之郭家溝在靈石縣南二十五里而)
　(山髙峙中界深溝霍州志靈石與霍隔百里中有闗/曰天險即此韓信嶺亦名髙壁嶺在靈石縣東南二)
　(十五里此與雀䑕谷接最為險固黎城古黎侯國隋/置黎城縣明屬潞安府武安漢縣明屬彰徳府今並)
　(因之寧漢樓煩縣地唐末置寜武軍後廢明景泰元/年置寜武闗孝宗十六年置寜府  本朝雍正三年)
　(年升縣為寜武府治襄垣奉縣明屬潞安府長子古/長子邑漢置縣明屬潞安府祁縣春秋時晉大夫祁)
　(奚邑漢置祁縣明屬太原府今並因之龍大有茶陵/州人翟鵬字志南撫寜衛人  郎台吉舊作狼台吉)
　(今/改)
秋七月己酉朔日有食之
夏言罷八月以禮部尚書嚴嵩兼武英殿大學士預機
務
　(言與嵩同鄉科第後于嵩稱晚進以議禮驟貴嵩謹/事務言不為下及言入閣援嵩白代以門客畜之嵩)
　(恨甚常置酒邀言躬諸其第言辭不見嵩布席展所/具啓跽讀言謂嵩實下已不疑也言既失帝意懽斥)
　(呼嵩與謀嵩已潛造陶仲文第謀齮言代其位言知/甚愠囑所善者劫嵩時帝己心愛嵩攻益力帝憐之)
　(不聽也兩人遂大隙嵩因燕見蝢首兩泣愬言見凌/狀帝息使陳言罪嵩因振暴其短帝大怒手勅禮部)
　(歴數言罪且曰郭勛已下獄猶千羅百織言官為朝/廷耳目專聽言主使朕不早朝言亦不入閣軍國重)
　(事取裁私家王言要秘視為戲玩言官不一言徒欺/謗君上致神鬼怒雨甚傷禾言大懼請罪居十餘日)
　(乞骸骨語極哀疏留八日㑹七月朔日食既下手詔/曰食過分正坐下慢上之咎其落言職開往先是言)
　(再罷宰相帝雖優禮然恩眷已不及初帝在西苑齊/居許入直諸貴人得乘馬言獨用小腰與以乘帝恠)
　(之禾言會帝以奉道不御翼善冠而御香業冠命尚/方倣之製沈水香為五冠以賜言及嵩等言以非人)
　(臣法服不奉詔帝怒甚嵩于召對曰故冠香葉而籠/輕紗子外令上見之帝盖内親嵩而欲去言嵩因傾)
　(之言既去醮祀青詞非嵩無當帝意者遂代言入閣/嵩時年六十有餘不異少壮朝夕直西苑板房未嘗)
　(一歸洗沐帝謂其勤益信之嵩無他才畧惟一意媚/上竊權罔利帝英察自信果刑戮頗䕶己短嵩以故)
　(得因事激帝怒戕害人以成/其私誅斥者不可勝計云)質實(陶仲文方士初名/典真黄岡人明史)
　(輿服志皇帝常服冠以烏紗/冐之折角向上名翼善冠)
九月作雷壇錮工部員外郎劉魁于獄
　(帝用陶仲文言建雷壇于太液池西所司希帝意務/宏侈程工峻急魁欲諫度必得重禍先命家人鬻棺)
　(以侍遂上章頃營大享殿大髙元殿諸工尚未告峻/内帑所積幾何嵗入幾何一投之費動至億萬土木)
　(衣文繡匠作班朱紫道流所居擬于宫禁國用已耗/民力已竭而復為不經之事非所以示天下此後世)
　(帝震怒杖于/廷錮之詔獄)質實(劉魁字煥/吾泰和人)
冬十月宫婢楊金英等謀逆伏誅殺端妃曹氏
　(帝宿端妃曹氏宫宫婢楊金英等伺帝熟寝以組縊/帝項誤為死結得不絶有張金蓮者知事不就走告)
　(皇后后馳至解組帝得甦后命内監張佐等捕宫人/雜治言王寜嬪寔首謀又言端妃亦與知時帝病悖)
　(不能言后傳㫖收端妃寕嬪及金英等同謀者不分/首從悉于于市仍剉屍梟示并收斬其族属十人餘)
　(給付功臣家為奴時諸婢為謀已乆帝幾危中外震/惶次日午始知帝無恙羣心乃定乆之帝始知端妃)
　(寃/)
(癸/卯)二十二年春正月丙午朔日有食之
夏四月福建福州興化泉州漳州四府地震
六月議冗員
　(吏部以奉詔裁革冗員奏言各衙門官原係額設及/随事添設各有職掌者俱應存留其添設官獨户工)
　(二部欽天監太醫院為多但今疆陲多事廟工甫興/戸工二部難裁韋欽天監太醫院當咨行禮部考選)
　(去留南京併在外應裁官員行南京吏部及各省撫/按官㑹議具奏詔從之仍令查各衙門添注官現在)
　(員數以聞已而吏部查戸工二部太常太僕鴻臚寺/尚實寺中書科順天府上林苑監制誥勅房文華殿)
　(武英殿辦事各添注官員具名數疏以進帝曰各官/既有添注每遇實缺仍乃不行填補却往往别推以)
　(致冗食者多自今内外官遇有實缺/即以添注者補之違者即時糾舉)
秋九月逮巡按山東御史葉經杖殺之
　(嚴嵩與經有宿憾及是經按山東監鄉試試錄上嵩/指發䇿語為誹謗激帝怒下禮部參論尚書張壁等)
　(阿㫖請逮考試官周鍠等調布政使陳儒及經等并/治嵩宻言試事盡由御史帝乃降㫖斥文中語為狂)
　(悸經杖八十為民創重卒鎮儒等謫官嵩借事殺異/己者自經始也先是嵩相甫踰月御史謝瑜即劾之)
　(比之四凶請急誅斥帝雖譙譲瑜然未深罪嵩亦以/得政未敢顯為擠陷故瑜得居職如故及經杖死嵩)
　(益肆志報復其後以大計嵩囑主者黜瑜遂除名于/是給事中王勰沈良材陳璮御史俞時陳祐及山西)
　(巡撫童漢臣福建廵按何維栢/等相繼得罪皆並瑜劾嵩者也)質實(葉經字叔明上/虞人由常州推)
　(官擢為御又嵩官禮部時以秦晋二藩宗人襲封事/受重賄經指其事劾嵩嵩懼甚力彌縫得免故恨經)
　(報復為隆慶初贈經光禄少卿張璧字崇象石首人/陳儒崑山人謝瑜字如卿上虞人王勰字韜孟金壇)
　(人沈良材泰州人陳􁀙餘姚人喻時光山人陳紹/上虞人童漢臣錢塘人何維柏字喬仲南海人)
　　發明(初經以秦晉二蒲賄事劾嵩嵩疏辨遂付襲/爵事于廷議而置嵩不問朝廷固已失刑矣)
　　(越二年嵩遂得抉宿憾害經其為報復情跡顯然/乃嘉靖不知致嵩由此得以盡鋤其異己之人殘)
　　(毒忠良實由經始姤之初六曰羸豕孚蹢躅程傳/謂羸弱之豕其中心在乎蹢躅雖隂㣲在下而有)
　　(漸盛害陽之象焉嵩之殺經/殆将嘗試其蹢躅之技乎)
冬十月朶顔入冦
　(攻圍慕田峪殺守備陳舜副/總兵王繼祖等往援乃退)質實(慕田峪在昌平/州北有闕口)
十一月以嚴寒賑貧民
　(御史何賛言京師苦寒小民凍餒枕藉乞多方賑救/併行江北諸郡加恵以廣徳意帝曰今嵗嚴寒困窮)
　(可憫亟行/一體振之)質實(何賛黄/嚴人)
　
　
　
　
御定資治通鑑綱目三編卷二十二
欽定四庫全書
御定資治通鑑綱目三編卷二十三
　(起甲辰明世宗嘉靖二十三年/盡壬子明世宗嘉靖三十二年)凡九年
(甲/辰)二十三年秋七月諳達犯大同總兵官周尚文敗之
　(是春諳達犯黄崖口又犯大氷谷龍門所及/是犯大同總兵官周尚文戰于黒山敗之)質實(黄/崖)
　(山在撫寧縣東北五十里大水谷闗在懷柔縣東北/三州里有城龍門守禦千户所本元雲州之東莊地)
　(明宣徳六年築城建所于此黒山在/乎羅縣北三百里賀蘭山之尾也)
八月翟鑾罷
　(嚴嵩入閣鑾以資地居其上嵩惡之㑹鑾子汝儉汝/孝與其師崔竒勛所親焦清同舉進士嵩遂屬給事)
　(中王交等劾其有弊帝怒下吏部都察院鑾疏辨帝/益怒曰鑾被劾待勘敢先凟擾耶二子縱有才何至)
　(與其師並進勒鑾父子竒/勛清及分考官等皆為民)質實(王交慈/谿人)
振江南災
　(户部言江南災甚請以應天等十一府州今年各項/續收事例銀兩與本處贓罰解邊餘銀俱糴穀備振)
　(并議應天巡撫丁汝夔所條振荒事宜皆報可時户/部又議言天下災傷過半而太倉積貯糧米有餘請)
　(將今年糧米四百萬石徵本色七分折色三分以甦/民困其被災之地行令撫按官動支贖罪銀給振從)
　(之詔户部預發明年年例銀六萬兩/于大同鎮以嵗災支用不給故也)質實(丁汝夔所/條振荒事)
　(宜一應天諸府災民饑甚請今有司委官于鄰省平/糶所過毋得阻遏鈔闗免納鈔及南京三十六倉見)
　(貯厫米量糴五萬石以濟災民且免耗浥米價仍照/前例買補一被災州縣境内富民願出穀百石備振)
　(者請給與義官冠服百五十石者隂陽醫官二百石/者正九品三百石者正八品四百石者正七品俱散)
　(官免本身雜差出穀千五百石銀五百兩以上者除/給冠服仍建坊表其門一各府州縣起運先年南京)
　(户部未完錢糧折銀錢解毎米一石除折銀五/錢外其多餘之銀糴穀振貸及量補災免糧石)
九月以吏部尚書許讚兼文淵閣大學士禮部尚書張
璧兼東閣大學士並預機務
　(時大權一歸嚴嵩讚璧不得預票擬讚常/歎曰何奪我吏部使我旁睨人因屢乞休)
振湖廣災
　(時湖廣旱甚户部請留雲南借用支剩等項銀共九/萬七千八百餘兩與預備倉穀相兼備振如不足則)
　(量准兑軍糧米十萬石擬照/兑支運事例折銀詔從之)
冬十月諳達入侵
　(諳逹自萬全右衛毀墻入掠蔚州直抵完縣京師戒/嚴命兵部議防守事宜總督宣大兵部尚書翟鵬時)
　(在朔州聞警夜半至馬邑調兵食復趨渾源遣諸將/遏敵御史楊本深等劾鵬逗遛致震畿輔遂遣官械)
　(鵬而以兵部侍郎張漢代之巡撫薊鎮都御史朱方/以建議撤諸路防秋兵致敵乘間入犯亦命逮繫鵬)
　(坐永戍方杖死至十一/月庚子京師乃觧嚴)質實(諳達明史本紀作小王/子翟鵬傳作諳達今依)
　(鵬傳完縣本漢曲逆縣金置完州明洪武二年改縣屬保定/府渾源縣省入明屬大固府今並因之朱方字子大泗州人)
十一月加方士陶仲文少師
　(帝自遭宫婢之變移居西内日求長生郊朝不親朝講/盡廢君臣不相接獨陶仲文得時見見輒賜坐稱之為)
　(師而不名于是小人顧可學盛端明朱隆禧軰皆縁以/進陶仲文者初由吏貟需次京師故與邵元節善元節)
　(年老宫中黒眚見治不效因薦仲文以符水噀劍絶宫/中妖被寵幸尋授少保禮部尚書未幾加少傅至是大)
　(同獲間諜帝歸功上元/加仲文少師仍兼傅保)質實(顧可學無錫人盛端明/饒平人朱隆禧崑山人)
(乙/巳)二十四年春二月詔撫流民
　(令天下有司招撫流民復業給與牛具種子竢年底/徴還有能開墾閒田者蠲賦十年從巡按山東御史)
　(劉廷儀/請也)質實(劉廷儀/慈谿人)
振順天永平饑
　(順天永平府屬饑發通州倉粳米萬七百石太倉銀二/千兩往振至三月保定諸府皆告饑復發臨清廣積倉)
　(銀一千兩振之已而應天等十一府州相繼告饑勅有/司以南京諸司及庫貯銀錢振濟帝諭户工二部曰今)
　(嵗以來天時少順若有旱火之慮所應振䘏諸務亟行/撫按及各鎮總兵官加意幹理又詔曰近來水旱災傷)
　(皆由官不得人甚或貪殘殃民致干和/氣如有貪酷害民者撫按官具奏處治)
夏五月壬戌朔日有食之
六月重建太廟成
　(先是以舊廟基隘命相度規制議三上不報久之仍/命復周堂異室之舊廟制始定太祖居中左四序成)
　(宣憲睿右四序仁英孝武/其後為祧廟以藏祧主)
謹身殿大學士毛紀卒
　(紀厯仕四朝守正不阿家居/二十年卒贈太保諡文簡)
秋八月張璧卒
　(璧在位無所表見是年七月加太子太/保尋病瘧不能視事遂卒年七十有一)
九月召夏言復入閣
　(帝㣲覺嚴嵩貪横復召用言至復盛氣陵嵩出其上凡所/批答畧不顧嵩噤不敢吐一語其所引用私人言多斥之)
　(亦不敢救銜次骨而言以廢棄久務張權所譴逐亦不盡/當御史陳其學以鹽法事劾崔元及錦衣都督陸炳言擬)
　(㫖令陳狀皆造言請死炳行三千金求解不得/長跪泣謝罪乃以二人與嵩比而搆言言不悟)質實(陳其學/宣城人)
楚世子英燿殺其父顯榕伏誅
　(英燿楚王顯榕長子性淫惡烝楚王宫人又使卒劉/金納妓别館王欲罪金金遂勸英燿謀逆㑹元夕張)
　(燈置酒饗王别宴武岡王顯槐于西室酒半金等從/座後以銅𤓰擊王腦立斃顯槐驚救被傷得免英燿)
　(徙王屍宫中以中風報王從者抉門出告變撫按官/以聞帝命駙馬都尉鄥景和等往鞫得實及是詔逮)
　(入京告太廟磔于市焚/尸揚灰逆黨悉伏誅)質實(顯槐顯榕之弟鄥景和崑/山人尚宗女永福公主)
冬十一月許讚罷
　(讚求去帝責其忘君愛身/落職閒住後三年讚卒)
(丙/午)二十五年春正月謫御史周冕為通海縣典史
　(時太子生十一年尚未出閣講學/冕極言豫教不可緩帝怒謫之)質實(通海縣元置/明屬雲南臨)
　(安府今因之/周冕資州人)
三月四川白草畨亂遣何卿充總兵討平之
　(卿初鎮松潘十七年威望素著㑹以北警召卿入衛至是/畨人亂復命卿往討卿至將士咸喜乃㑹巡撫張時徹討)
　(擒賊渠俘斬于計克四十餘寨毀其碉房獲馬牛器械無/算至明年四月賊盡平于是松潘威茂間行旅往來無剽)
　(奪患邊/境安堵)質實(白草寨名明史四川土司傳云東路生羌白/草最强何卿成都衛人張時徹字惟静鄞人)
夏四月以兵部侍郎曽銑總督陜西三邊軍務
　(是秋諳達以十萬騎西入延安慶陽銑率兵數千駐/塞門而遣前㕘將李珍𢷬巢于馬梁山後敵始退)
　質實(塞門砦名在延安府安塞縣北馬梁山在榆林/府北李珍陜西人坐事奪宮銑復加録用之)
秋七月以醴泉出承華殿停諸司封奏
　(癸酉諭禮部今年夏末秋初醴泉出于承華雖不可/恃以自怠亦不可不敬謝其自二十五日至于八月)
　(望諸司停常封奏事嗣/後慶賀齋祀悉停封奏)質實(承華殿在西/苑金海橋北)
　　發明(禮言地出醴泉疏謂徳至淵泉則醴泉湧明/嘉靖之時何時乎郊廟不親朝講盡廢又任)
　　(用權奸誅貶忠直三殿九廟災異疊見乃復矯飾殊/祥肆為慶賀度不過如白鹿仙桃附㑹長生之説而)
　　(已且即使鎮獲上瑞亦更宜勤政恤民荷承嘉貺/應天以實不以文固當如是乃不此之務而轉盡)
　　(停諸司封奏至于兩旬之久其間豈無民瘼國計/旦夕不可緩者遽因符瑞之陳致滋曠隔有是理)
　　(乎尤可異者自後慶賀齋祀悉停封奏遂若著為/成例而尚云不可恃以自怠豈竟以齋醮為凝承)
　　(昭受之/實耶)
八月天鼓鳴
冬十月故建昌侯張延齡棄市
　(初延齡下獄後奸人劉東山發其手書内有君道賞罰不/明之語因復以延齡訕上罪長繫如故至是竟坐斬西市)
(丁/未)二十六年夏四月諳達求貢拒之
　(自龍大有誘執其使後諳達速嵗犯邊不已及是奉/印信畨文詣邊陳欵總督侍郎翁萬達以聞時萬達)
　(方修築邊墻因再疏言自冬涉春敵使屢至其詞益/恭似宜允許况今版築方興正當羈縻使無侵擾帝)
　(責其罔凟不聴萬達在邊帝深倚任所奏無不聴納/甞議撤山西内闗兵併力守禦大同外邊巡撫孫繼)
　(魯力陳不可帝納萬達言遂逯繼魯下獄死獨議諳/達貢事再被責讓盖是時曾銑建言復套夏言主之)
　(故力絀貢議云銑素喜功名㑹敵居河套久為中國/患銑上言敵據河套侵擾邊鄙今將百年出套則侵)
　(宣大三闗以震據畿輔入套則侵延寧甘固以擾闗/中深山大川勢固在彼而不在我臣枕戈汗馬切齒)
　(痛心竊甞計之秋髙馬肥弓勁矢利彼聚而攻我散/而守則彼勝冬深水枯馬無宿藁春寒隂雨壤無燥)
　(土彼勢漸弱我乘其弊則中國勝臣請以鋭卒六萬/益以山東鎗手二千毎嵗春夏交攜五十日餉水陸)
　(並進直搗其巢材官騶發礟火雷擊如是三舉則彼/不能支此一勞永逸之策也遂條八議以進帝壯其)
　(言命諸邊臣議之俱以為難而萬達尤以/横桃强敵為非計帝方嚮銑議上不省)質實(内闗/雁門)
　(寧武偏頭諸闗也三闗中為寧武雁門在東偏頭居/西西鄰黄河逼近河套曽銑條上八議一曰定廟謨)
　(二曰立綱紀三曰審機宜四曰選將材五曰任賢能/六曰足芻餉七曰明賞罰八曰修長技下兵部議行)
　(其十二月銑偕巡撫謝蘭張問行等奏延綏密與套/敵為隣自定邊營至黄甫川連年入侵率由是道所)
　(當急為修繕分地定工次第修舉起自定邊東至龍/川堡計長四百四十餘里為西段所當先築自龍川)
　(堡東至䨇山堡計長四百九十餘里為中段自䨇山/堡東至黄甫川計長五百九十餘里為下段嵗修一)
　(段期以三年竣事乞發帑銀如宣大山西故事疏下/部議銑又言套敵不除中國之禍未可量也今曰之)
　(計宜嵗嵗乘其無備毎出益勵彼勢必折將遯而出/套之恐後矣俟其逺出然後因祖宗之故疆并河為)
　(塞脩築墩隍建置衛所處分戍卒講求屯政以省全/陕之轉輸壯中國之形勢此中興之大烈也夫臣方)
　(議築邊又議復套者以築邊不過數十年計耳復套/則驅斥凶殘臨河作陣乃國家萬年久逺之計疏下)
　(兵部議謂築邊復套兩俱不易相較則復套又難夫/欲率數萬之衆賫五十日之糧深入險逺艱阻之域)
　(以驅數十年盤據之兵談何容易故不若修墻築邊/為計完而成功可期也但延綏一帶地勢延漫土雜)
　(沙鹻居民隔逺最為荒凉若欲以一千五百里之地/而責成于三年之功恐未易集縱使能成亦難為守)
　(宜仍行銑等計議以聞帝曰敵據河套為中國患乆/矣連嵗闗隘横被荼毒朕宵旰念之而邊臣無分憂)
　(者今銑能倡復套之謀甚見壯猷本部乃久之始覆/迄無定見何也其令銑更與諸邊臣悉心圖議務求)
　(長算若邊境千里沙漠與宣大地異但可就要害修/築兵部其發銀三千萬兩與銑聴其修邊餉兵造器)
　(便宜調度支用備明年防禦計至二十六年夏五月/總督曽銑出塞龍套部勝之初春時銑督兵出塞掩)
　(擊敗還不以聞至是復襲之敵覺銑搜選鋭卒督之/戰馘斬二十六人生擒一人斃死于矢石者甚衆獲)
　(馬牛槖駝九百有五十械器八百五十三以捷聞敵/移帳漸北間以輕騎出掠銑復督諸軍驅之遂逺遁)
　(不敢近塞銑既以捷聞更列上諸臣功罪帝以套敵/連年深入如蹈無人之境大損國威銑能率兵出塞)
　(擒斬有功命増俸賜白金紵弊有差十一月銑蘭暨/延綏巡撫楊守謙寧夏巡撫王邦瑞及三鎮總兵議)
　(復套方畧乃條列十八事曰恢復河套脩築邊墻選/擇將材選練士卒買補馬驘進兵機宜轉運糧餉申)
　(明賞罰兼備舟車多置火器招降用閫審度時勢防/守河套營田儲蓄及明職事息訛言寛文法廣孳畜)
　(又上營陣八圖曰立營總圖及遇敵駐戰選鋒車戰/騎兵迎戰步兵搏戰行營進攻變營長驅獲功收兵)
　(各圖帝覽而嘉之奏下兵部尚書王以旂㑹廷臣集/議言曾銑先後章疏俱可施行帝以銑前後所上方)
　(畧命廷臣定䇿以聞翁萬達字仁夫掲陽人孫繼魯/字道甫雲南右衛人繼魯先知淮安府以忤中官被)
　(逮夏言救免之繼魯不謝言/怒及是言不為地遂死獄中)
秋九月河決曺縣
　(水入城二尺漫金郷魚臺定陶城武衝穀亭總河都/御史詹瀚請于趙皮寨諸口穿支河以分水勢從之)
　質實(定陶秦縣明屬曺州府今因之城武本漢成武/縣為城武縣屬兗州府今屬曺州府穀亭鎮名)
　(在魚臺縣東時為漕運往来要地隆慶後運河東徙/鎮遂廢趙皮寨在開封府蘭陽縣北一名張錄口詹)
　(瀚玉/山人)
冬十一月大内火釋楊爵等于獄
　(初爵既下獄工部員外郎劉魁給事周怡並以言事/同繫三人屢瀕死講誦不輟爵于獄中著周易辨説)
　(中庸解忘其困歴五年不釋久之有神降于乩帝感/其言立出三人未踰月尚書熊浹疏言乩仙之妄帝)
　(怒命東厰追執爵等復同繫鎮撫獄桎梏加嚴飲食/屢絶至是大髙元殿災帝禱于露臺空中若有聞遂)
　(傳詔釋之爵歸後二年卒/隆慶初贈光禄卿諡忠介)質實(周怡字順之寧國太/平人以劾嚴嵩廷杖)
　(錮/獄)
　　發明(爵等抗言下獄既已頻年乃以乩仙之言而/立出諸獄復以熊浹之言追執之而其釋歸)
　　(也仍以空中神語傳云國將興聴于人將亡聴于/神扶鸞之術已為癡邪熒惑之端憲宗時李孜省)
　　(曽假其説以推薦郷人固為誣罔若空中神語尤/屬怪誕不經人君操賞罰之大權進退平反悉由)
　　(乾斷乃托諸虚無杳渺之説以行其黜陟耶且妖/由人興嘉靖惑于祈禳念釋在兹遂致鬼物憑依)
　　(言如在耳天聴民/聴其謂之何哉)
皇后方氏崩
　(謚孝烈/皇后)
(戊/申)二十七年春正月夏言罷
　(言素慷慨以經濟自許㑹曾銑議復河套欲倚以成/大功因密薦銑謂羣臣無加銑忠者銑鳩兵繕塞輒)
　(破敵帝亦頗嚮之今言擬㫖優奬者再銑喜益鋭志/出師條上方畧廷議一如銑言已而帝意中變謂輔)
　(臣曰今征遂河套不知出師果有名否兵食果有餘/成功可必否一銑何足言如生民荼毒何嚴嵩知帝)
　(意遂極言河套必不可復廷臣亦盡反前議如嵩説/嵩乃力攻言謂向擬㫖褒銑臣皆不與聞言始大懼)
　(謝罪且云嵩初未甞異議今胡乃盡諉于臣帝已入/嵩譖怒不可解盡奪言官階令言致仕初言與嵩同)
　(直西苑帝數使小内豎詣言所言負氣岸奴視之其/詣嵩嵩必延坐親納金錢袖中以故曰譽嵩而短言)
　(言進陳詞取具而已往往失帝㫖嵩愈精治其事由/是嵩益被寵而言眷漸移及套議起嵩復從中隂詆)
　(之以激帝/怒言遂敗)
振陕西饑
　(陜西鞏昌漢中二府大饑鳯翔府汧陽縣為水所沒/巡撫謝蘭以聞詔發太倉銀五萬兩于鞏昌漢中二)
　(府充振徙汧陽縣治于城東三里外而割麟/逰縣界白雪里屬之且蠲衝決地租三年)質實(沂/陽)
　(漢隃麋縣後周置汧陽郡及縣以在汧水之陽得名/明鳯鳯翔府今因之汧陽故城在今縣西十八里本)
　(西魏馬牢城也麟遊漢杜陽縣隋義寧元年置麟/逰縣明屬鳯翔府今因之謝蘭字與徳代州人)
三月殺總督侍郎曾銑
　(兵部侍郎范鏓等劾銑罔上貪功擅開邊釁逮下獄/出兵部尚書王以旂代之先是咸寜侯仇鸞鎮甘肅)
　(以貪縱為銑所劾遂逯問嚴嵩雅親鸞至是代鸞獄/中草奏誣夏言納銑金蘇綱者言繼妻父也與銑同)
　(邑相善方銑建議復套時綱亟稱之言益信銑為可/辦固力主其議故嵩代鸞誣奏銑剋餉鉅萬屬綱賂)
　(言交闗為奸利決司承帝㫖坐銑交結近待律斬西/市妻子流二千里並逯言下吏出鸞于獄銑有瞻畧)
　(長于用兵性特廉既沒家無餘/貲隆慶初贈尚書諡曰襄愍)質實(范鏓字平甫江/西樂平人遷□)
　(陽仇鸞/鉞之子)
夏五月𦵏孝烈皇后于永陵
　(詔曰皇后比救朕危奉天濟難其/以元后禮𦵏預名𦵏地曰永陵)質實(永陵在昌平/州陽翠嶺)
秋七月京師地震
　(順天保定二府各州縣俱震八月京師復震及遼東/廣寧衛山東登州府同日皆震論羣臣修省九月京)
　(師復地/震有聲)
十月殺前華盖殿大學士夏言
　(言抵通州聞曾銑所坐大驚堕車曰噫吾死矣上疏/訟寃言鸞方就逮上降諭不兩日鸞何以知盖嚴嵩)
　(與崔元軰詐為鸞疏以傾臣嵩静言庸違似共工謙/恭下士似王莽姦巧弄權父子専政似司馬懿臣生)
　(死係嵩掌握惟聖慈曲賜保全帝不省獄成論死法/司援議貴議能條以上帝怒切責之猶及言前不戴)
　(香冠事㑹諳達侵居庸嵩謂夏言等議收河套故報/復至此遂棄言市妻蘇氏流廣西從子主事克承從)
　(孫尚寳丞朝慶皆削籍與言豪邁有俊才縱横辨博/人莫能屈初被特眷日  議禮諸貴人抗及居政府)
　(與嵩共事嵩懷奸黷賄言獨能裁抑之以是天下多/稱言然自大用後日蹇傲寖為帝所厭裁決機務頗)
　(専恣物議亦不悉協特因其為嵩誣陷以死人/方悪嵩故于言益深惜之隆慶初復官謚文愍)
(己/酉)二十八年春二月以張治為禮部尚書兼文淵閣大
學士李本為少詹事兼翰林院學士入内閣並預機務
　(自夏言得罪後嚴嵩獨相且年餘矣至是治/本以疏逺入閣益不敢預可否嘿嘿而已)質實(張/治)
　(字文邦荼陵州人李本餘姚人治時為/南京吏部尚書本時為國子監祭酒)
諳達侵宣府大同總兵官周尚文擊敗之
　(敵犯宣府滴水崖把總江瀚指揮董暘戰死全軍覆/遂犯永寧尚文力戰敗之斬其魁尚文清約愛士善)
　(用間知敵中曲折故戰輒有功初尚文僉後府嚴嵩/子世蕃為府都事驕蹇不法將劾之嵩謝得免以故)
　(嵩父子憾尚文謀傾陷之帝方藉以抗强敵故讒不/得入未幾卒嵩格䘏典不予給事中沈束以為言嵩)
　(激帝怒錮/之詔獄)質實(滴水崖在宣化府赤城縣東南石崖/滴水隆冬不凍崖之北有堡為戍守)
　(處沈束字宗安㑹稽人上疏言尚文為將忠義自許/邇者敵騎深入聞命疾趨奮勇先登多所殺獲此亦)
　(一時竒功也宜贈封爵延子孫又如董晹江瀚膺北/敵之衝遏南奔之勢援兵不至繼之以死雖已廟祀)
　(宜賜祭以彰死事今當事之臣任意予奪冒濫者或/倖䝉忠勤者反捐棄何以鼔士氣激軍心疏入下束)
　(獄束繫久衣食屢絶維日讀周易凡繫獄十八年其/妻張氏上書言臣夫家有老親八十有九衰病侵奪)
　(朝不計夕往臣因束無子為置妾潘氏比至京師束/已繫獄潘矢志不他適乃相與寄居旅舎紡績以供)
　(夫衣食嵗月積深悽楚萬狀欲歸奉舅則夫之饘粥/無資欲留養夫則舅又旦暮待盡臣願代夫繫獄令)
　(夫得送父終年仍還赴繫法司亦為請帝終不許帝/深嫉言官長繫以困之而曰令獄卒奏其語言食息)
　(謂之監帖或無所得雖諧語亦以聞一日鵲噪于還/前束漫曰豈有喜及罪人耶卒以奏帝心動釋束還)
　(家其父已前死矣隆慶初起故/官不赴尚文追贈太傅謚武襄)
三月辛未朔日有食之
皇太子載壑卒
　(謚曰/莊敬)
秋七月倭冦浙東
　(倭自永樂末貢使不至宣徳中命琉球國王轉諭之/使復至倭性黠時載方物戎器出沒海濱得間則張)
　(戎器而肆攻掠不得則陳方物而稱朝貢是以倭雖/通貢而瀕海州縣數被侵掠然利中國互市每貢所)
　(攜私物逾貢數十倍舊制于浙江設市舶提舉司駐/寧波海舶至則平其直制馭之權在官及帝初年廢)
　(市舶不設濱海奸人遂闌出中國財物與倭交易居/寧波之雙嶼為之主屢負倭直倭使互市者往往留)
　(海濱不去内地諸奸民復為之囊槖巡按御史髙節/請嚴禁奸豪交通詔允行之自是嚴通畨之禁遂移)
　(之貴官勢家負直愈甚倭糧匱不得返大怨恨奸民/勾之遂煽為亂朝議設重臣巡撫浙江兼統福建沿)
　(海諸府以都御史朱紈為之紈至嚴為申禁獲交通/者不俟命輒以便宜斬之由是浙閩大姓素為倭内)
　(主者失利而怨紈又數騰疏于朝顯言大姓通倭狀/閩浙人咸惡之而閩尤甚巡按御史周亮閩人也上)
　(疏詆紈請改巡撫為巡視以殺其權其黨在朝者左/右之竟如其請御史陳九徳復劾紈擅殺遣官按問)
　(罷紈職紈仰藥死自是海禁復弛亂益滋甚時海上/承平日久民不知兵聞倭至竄走一空終帝之世迄)
　(無寧/嵗矣)質實(䨇嶼浙江通志寧波府海防設中營外洋/汛轄洋面六有雙嶼山䨇嶼港朱紈字子)
　(純長洲人髙節大興左衛官/籍永清人陳九徳藥城人)
命户部核出納
　(是時邊供繁費加以土木禱祠之役月無虚日帑藏/匱竭司農百計生財甚至變賣寺田收贖軍罪猶不)
　(能給乃遣部使者括逋賦百姓嗷嗷海内騒動給事/中張秉壺以為言于是户部覆議天下財賦每年實)
　(徵起存之例夏税秋糧馬草屯田地租食鹽錢鈔税/課鹽課門攤之類各有定數成化以前各邊寧謐百)
　(費省約一嵗出入沛然有餘今則不然京通倉糧嵗/入三百七十萬石嘉靖十年以前每嵗軍匠支米二)
　(百八十萬石廪中常餘八九年之積十年以後嵗支/加至五百三十七萬石抵今所儲僅餘四年太倉銀)
　(庫嵗入二百萬兩先年各邊額用一年大約所出一/百三十三萬常餘六十七萬嘉靖八年以前内庫積)
　(有四百餘萬外庫積有一百餘萬近年来除進用修/邊給賞賑灾諸項外一年大約所出三百四十七萬)
　(視之嵗入常多一百四十七萬及今不為之所年復/一年將至不可措手矣且今生財之道既極計惟節)
　(用請勑中外諸臣就職論事専意清理務求節財助/邊仍令兩京户部并工部太僕光禄及各直省司府)
　(衛所以及遼薊宣大陜西諸邊毎嵗終將一年出納/錢穀脩咸㑹計録分為四目一曰嵗徴如府庫監局)
　(倉場額𣲖錢穀幾何一曰嵗收如收過本年先年額/徵錢糧完欠㡬何一曰嵗支如本年用過各項錢糧)
　(于嵗𣲖額數増減相多幾何一曰嵗儲如本年支剩/存積錢糧幾何務令簡明以為通融撙節之計從之)
　質實(張秉壺/莆田人)
(庚/戌)二十九年春正月山東地震
　(山東盖州等衛地震/有聲如雷二月乃止)質實(盖州衛秦漢時為盖牟城/屬遼東郡唐置盖州明洪)
　(武九年廢州置衛今/為盖平縣屬奉天府)
秋八月封方士陶仲文為恭誠伯
　(時帝以災異咨于仲文對言慮有寃獄得雨方解已/而法司上胡纉宗等爰書悉從輕典果得雨乃以平)
　(獄功封仲文恭誠/伯嵗禄千二百石)質實(胡纉宗等爰書初帝幸承天/河南巡撫胡纉宗嘗以事笞)
　(陽武知縣王聨聮尋為巡按御史陶欽夔劾罷聨素/兇狡甞歐其父良論死久之以良請出獄復坐殺人)
　(求解不得知帝喜告訐乃摭纉宗迎駕詩穆王八駿/語為謗詛長至日令其子詐為常朝官闌入闗門訟)
　(寃凡所不得若副都御史劉隅給事中鮑道明御史/胡植馮章張洽叅議朱鴻漸知府項喬賈應春等百)
　(十人悉搆入之帝大怒立遣官捕纉宗等下獄已而/刑部尚書劉訒㑹法司訊得其誣㒺狀乃坐聨死)
　　發明(仲文起筦庫由邵元節薦代司醮事不二嵗/以少師兼少傅少保一人而領三孤終明之)
　　(世惟仲文而已兹解寃得雨平獄有驗封恭誠伯/五等崇階無故而加之方士實史冊所罕見不惟)
　　(濫行褒賞其篾祖名器亦至矣嘉靖自移居西内/日求長生臣僚罕有接見者獨仲文得時時召對)
　　(稱為師而不名是時四方奸人如段朝用龔可佩/藍田玉之屬皆以燒煉符呪相繼寵任然不久皆)
　　(敗惟仲文恩眷日隆久而弗替豈小人/之炫惑君心固别有深結主知者乎)
諳達犯京師
　(先是夏六月諳逹犯大同潰牆入悉精兵伏溝/壑中而以老弱百騎往來為餌偵騎信之報總)
　(兵張達達意輕之兵未合遽率麾下馳擊之伏/發圍達數匝馬蹶遂見殺副帥林椿聞逹被圍)
　(不介馬而馳救達不克亦死之達椿皆驍勇善/戰諳達得二將首輒引去事聞遽總督侍郎郭)
　(宗臯巡撫都御史陳耀下獄起復翁萬達為總/督趙錦為巡撫以仇鸞為宣大總兵萬達家居)
　(未至命侍郎蘇祐攝其事祐抵鎮即上疏請益/兵食未報而諳達復擁衆窺大同初仇鸞坐廢)
　(居京師以賄嚴世蕃得總兵宣大既受命惶懼/無策其厮飬時義侯榮者説鸞曰勿憂吾為主)
　(解之乃為鸞持重賂賂諳達令移逼他塞勿/大同諳達受貨幣遣之箭纛以為信而與之)　(犯/盟)
　(遂東去謀者復白敵中語欲襲宣府東遼左西警兵/部尚書丁汝夔謂帝厭警報不悉以聞已而)
　(報日甚乃發諸邉兵萬二千騎京營兵二萬/四千騎分布宣薊諸闗隘邊兵取符驗期㑹)
　(未即至而京兵悉市井傭保子識者知其必敗/矣至是諳達帥部下至古北口以數千騎攻牆)
　(都御史王汝孝悉衆出火礟矢石下攻之諳達/乃陽督兵綴薊師而别遣精騎從問道潰牆出)
　(師後汝孝師潰遂大掠懐栗圍順義長驅入内/巡按順天御史王忬聞報度兵弱無能禦者夜)
　(草疏言潮河川有徑道一日夜可達通州敵兵/剽悍若風雨而古北口距京師僅七舍浸衍無)
　(衛戍瞭望神京陵寢萬一蕩揺事繫非小請速/集廷臣議戰守策而身出駐通州召吏民給兵)
　(仗聽約束收漕舟艤潞河西勿使為敵用甫畢/而夜半敵兵果至通州營白河東二十里分兵)
　(剽昌平犯諸陵殺掠不可勝紀京師戒嚴詔大/同總兵官仇鸞及河東山東兵入援分遣文武)
　(大臣各九人守京城九門急集諸營兵僅四五/萬是時禁軍冊籍皆虚數又半役内外提督大)
　(臣家不歸伍在伍者半皆老弱涕泣不敢前從/武庫索甲仗主庫閹人勒常例不時發久之不)
　(能軍詔城中居民及四方入應武舉者悉登陴/守命都御史商大節率五城御史統之發帑金)
　(五千兩便宜募壯士時冦已自通州渡河而西/前鋒七百騎駐安定門外教塲遂薄都城㑹大)
　(同總兵官仇鸞巡撫保定都御史楊守謙各以/兵至帝拜鸞為平虜大將軍節制諸路兵馬守)
　(謙為兵部侍郎提督軍務時勤王兵先後五六/萬人皆聞變即赴未齎糗糧制下犒師牛酒諸)
　(費皆不知所出户部文移往復越二三日軍士/始得數餅餌開庾發粟釡甑皆虛故士卒饑疲)
　(不任戰帝久不視朝軍事無由面白廷臣多以/為言不許禮部尚書徐階復固請乃許之羣臣)
　(昧爽入至日晡帝始御奉天殿不發一詞但命/皆奉敕諭切責百官而趣諸將戰甚急兵部尚)
　(書丁汝驤以咨嚴嵩嵩曰塞上敗可掩也失利/輦下上無不知誰執其咎寇飽自颺去耳汝夔)
　(因不敢主戰且承嵩意戒諸將勿輕舉守謙以/孤軍薄諳達營而陳無後繼亦不敢戰于是皆)
　(堅壁不發一矢輒以汝夔及守謙為辭寇遂燬/城外廬舍火光燭天亦莫能救城西北隅内臣)
　(園宅在焉環泣帝前曰將帥為文臣制故寇得/至此帝怒守謙益甚寇縱横内地凡八日本無)
　(意攻城且所掠已過望乃整輜重將趨白羊口/而去至昌平北猝與仇鸞兵遇鸞出不意倉卒)
　(幾不能軍敵縱騎蹂陳而入殺傷千餘人幾獲/鸞敵騎遂長驅至天夀山總兵官趙國忠列陳)
　(紅門前不敢入奪道循潮河川由古北口故道/出京師解嚴至九月辛卯朔敵悉衆出塞諸將)
　(不敢逼徐尾其後至石匣城及張家古北等口/外而還既而諸將收斬遺屍八十餘級以捷聞)
　(帝優詔慰鸞加太保賜金幣汝夔守謙棄市初/帝將大行諫以懲後汝夔窘求救於嵩嵩曰我)
　(在必不令公死及見帝帝怒甚竟不敢言汝夔/臨死始知為嵩所賣守謙性遲重客有勸之戰)
　(者應曰周亞夫何人乎客曰公誤矣今日何得/比漢法守謙不納竞得罪方寇薄通州時詔副)
　(都御史王儀以兵二千往守遇按王忬奏其虐/大同軍大同軍者仇鸞兵也及寇退帝立命逮)
　(儀斥為民而擢忬僉都御史代之於是仇鸞請/駐師宣大間整飭兵甲俟冬月大舉以紓國力)
　(乃班師入衛以備秋防帝嘉之已而鸞帥諸鎮/兵出宣大聲言搗巢厯久不擊乃稍出近塞夜)
　(襲敵營斬老弱數級而還鸞自劾無功帝不問/乃復請廣集兵糧以明年大舉北征命户部遣)
　(使盡括南都及各省布政司貯積且督厯年/逋賦時鸞恃寵作威福所上疏既自内批行)
　(之不下兵部議㑹禮部尚書徐階極言北事/難以成功且後患有不可測議乃為稍寢)
　質實(順義唐為順州明置順義縣属昌平州/今因之潞河在通州東石匣在宻雲縣)
　(東北六十里有石如匣因名𢎞治十七年築/城周四里有竒自是增兵置守為要地張家)
　(口在萬全右衛東三十五里郭宗臯字君弼/福山人陳輝静海人趙錦字元樸餘姚人王)
　(忬字民應太倉人商大節徐州人楊守謙字/允享徐州人徐階字子升華亭人王儀字克)
　(敬文/安人)
議諳達求貢事
　(時諳達大舉薄都城縦所擄内官楊増持書入城求/貢帝召大學士嚴嵩李本禮部尚書徐階于西苑帝)
　(曰今事勢如此柰何嵩對曰此搶食技耳不足患階/曰今兵在城下殺人放火豈可言是搶食正須議所)
　(以禦之之䇿帝顧階曰卿言是因問彼之求貢書安/在嵩出褚袖中帝曰此事當何以應之嵩曰此禮部)
　(事階曰事雖在部然闗繫國體重大須皇上主張帝/作色曰事須大家商量何得専推與朕階曰今敵駐)
　(兵近郊而我戰守之備一無所有此事宜權許以欵/敵第恐将來要求無厭耳帝曰苟利社稷皮幣珠玉)
　(非所愛階曰止于皮幣珠玉則可矣萬一有不能従/者則奈何帝悚然曰卿可謂逺慮然則當如何階請)
　(以計欵之言其書皆漢文朝廷疑而不信且無臨城/脅貢之理可退出大邊外别遣使齎番文書因大同)
　(守臣為奏事乃可從如此往還之間四方援兵皆至/我戰守有備矣帝曰卿言是還出與百官議之于是)
　(徐階集廷臣上諳達求貢議略言敵犯我郊畿蹂躪/土地䖍劉人民揆之大義所當必誅今雖稱臣求貢)
　(然信使不入表文不具且其文書皆漢字真偽不可/知臣等以為求貢不可必許且遣通事齎勑諭之如)
　(果悔罪求貢則當斂兵出境具表欵塞聽朝廷處分/如駐兵境内要求逺賞則惟有勵将集兵以大義致)
　(討必使匹馬不返以/洩神人之怒從之)
　　發明(自嘉靖二十一年後諳達無嵗不求貢市朝/廷既無定䇿以應之又不修明戰守之實至)
　　(於戎馬環郊乃詔廷臣集議不㡬于城下之盟貽/國大辱哉時嵩實秉國釣浸無區盡朝堂召對但)
　　(云搶食技耳不足患是何異秦越人之視肥瘠況/身為元輔當軍書危急之時竟徒委其事於禮部)
　　(則将焉用彼相矣階請以計疑之雖得一時權宜/之術然敵騎既退亦無善後良䇿卒至仇鸞開馬)
　　(市以壊邉而所謂振威雪恥之舉君若臣曽/不繫于念慮焉廟謨若此國欲無侮得乎)
謫諭徳趙貞吉為荔波典史
　(方諳達薄都城以謾書求貢詔百官集議國子監司/業趙貞吉奮䄂大言曰城下之盟春秋恥之既許貢)
　(則必入城儻要索無已奈何徐階曰君必有良䇿貞/吉請追錄周尚文功以勵邉帥出沈束于獄以開言)
　(路輕損軍之令重賞功之格遣官諭諸將力戰退敵/時帝遣中使矙廷臣日中莫有發一語者獨聞貞吉)
　(言心壯之召入左順門令手疏便宜立擢左諭徳兼/監察御史奉勑宣諭諸軍給白金五萬両聴随宜勞)
　(賞嚴嵩心惡之㑹撰勅不令督戰以輕其權且不予/一卒䕶行時敵騎充斥貞吉馳入諸将營散金犒士)
　(宣諭徳意明日即復命帝怒謂貞吉漫無區畫/徒為周尚文沈束㳺説下獄廷杖謫荔波典史)質實
　(趙貞吉字孟/静内江人)
九月以仇鸞總督京營戎政
　(吏部侍郎王邦瑞攝兵部事以營政乆弛上言國初/京營勁旅不減七八十萬自三大營變為十二團營)
　(又變為兩官廰雖寖不如初然額軍尚三十八萬有/竒今武備積弛見籍至十四萬而操練者不過五六)
　(萬支糧則有調遣則無比敵騎深入戰守俱困此其/弊不在逃亡而在占役不在軍士而在将領葢提督)
　(以下諸官多世胄紈袴平時占役營軍以空名支餉/臨操則集市人呼舞博笑而已乞遣官精核帝是其)
　(言於是悉罷團營両官廳復三大營舊制設戎政府/以仇鸞統之邦瑞協理鸞方貴幸請選各邉兵更番)
　(入衛分𨽻京營塞上有警主/将不得徵集由是邉事日壞)質實(王邦瑞字為賢宜/陽人時以兵部左)
　(侍郎督營務復條上興革六事言宦官典兵古今大/患請盡撤提督監槍者帝報從之邦瑞又條上安邉)
　(十二事仇鸞搆邦瑞於帝帝眷漸移㑹鸞奏革薊州/總兵官李鳯鳴大同總兵官徐珏任而薦京營副将)
　(成勲代鳯鳴宻雲副将徐仁代珏邦瑞言朝廷易置/将帥必採之公卿斷自宸𠂻所以慎防杜漸示臣下)
　(不敢專也且京營大将與列鎮不相統攝何縁京營/乃黜陟各鎮今曲徇仇鸞請臣恐九邉将帥悉奔走)
　(托附非國之福也帝不悦下詔譲鸞鸞又欲節制邉/将罷築薊鎮邉垣邦瑞皆以為不可鸞大憾益肆讒)
　(㑹邦瑞復陳安邊大計遂被/㫖落職鸞死踰十年始復官)
廢鄭王厚烷為庶人
　(帝修齋醮諸王爭遣使進香厚烷獨上居敬窮理克/已存誠四箴演連珠十章以神仙土木為戒帝怒下)
　(其使者于獄已而故盟津王見濍子祐橏訐厚烷謀/不軌遣官往訊無左騐帝下詔敷厚烷驕慢無禮廢)
　(為庶人幽之鳯陽厚烷世子載堉篤學有至性痛父/非罪見繫築土室宫門外席藁獨處者十九年隆慶)
　(初厚烷復爵/載堉始入室)質實(厚烷懿王祐檡子見濍祐檡之叔/初見濍以罪革為庻人至是祐橏)
　(求復郡王爵怨厚烷不為奏遂承/帝怒撫厚烷四十罪以叛逆告)
冬十月張治卒
　(入閣凡二十一月/而卒年六十有三)
削刑部郎中徐學詩籍
　(諳達既退詔廷臣陳制敵之䇿諸臣多掇細事以應/學詩憤然曰大奸柄國亂之本也亂本不除能制外)
　(患哉即疏劾嚴嵩畧曰制外之要在于内治内治之/要在于端本今大學士嵩輔政十載奸貪日甚内結)
　(勲貴外比羣下文武遷除悉要厚賄致此輩掊克軍/民釀成邉患國事至此猶復敢謬引佳兵不祥之説)
　(以謾清問近因都城有警密輸財賄南還大車數十/乘樓船十餘艘水陸載道駭人耳目又納奪職總兵)
　(官李鳯鳴二千金使鎮薊州受老廢總兵官郭琮三/千金使督漕運舉朝莫不歎憤而無一人敢言之者)
　(誠以内外盤結上下比周積乆勢成而其子世蕃又/凶狡成性擅執父權凡諸司章奏必先闗白然後上)
　(聞掩罪餙非乗機搆隙故凡論之者雖不能顯禍之/于正言直指之時莫不假事因人隂禍之于遷除考)
　(察之際天下痛心視為鬼蜮伏願陛下罷嵩父子别/簡忠良則内治既清外患自寧矣帝覽疏頗感動方)
　(士陶仲文密言嵩孤立盡忠學詩特為所私修隙耳/帝於是發怒下學詩詔獄削其籍又都給事中厲汝)
　(進劾世蕃窮弄父權嗜賄張焰嵩上疏自理且求援/中官以激帝廷杖汝進謫典史明年嵩假考察奪其)
　(職/)質實(徐學詩字以言上虞人先劾嵩者葉經謝瑜/陳紹與學詩皆同里時稱上虞四諫厲汝進)
　(字子條/濼州人)
　　發明(蔡京之回邪林靈素奉為左元仙伯嚴嵩之/奸惡陶仲文稱其孤立盡忠古今方士游詞)
　　(如出一轍而弄權竊位者必交結佞倖以内固亦/前後若一人焉獨怪嘉靖覽學詩之疏亦既為之)
　　(感動矣而一言熒聴遽爾轉移俾得以脱罪戾而/肆其報復史稱嘉靖英察自信何至黒白變亂是)
　　(非顛倒竟墮其術而不知耶至嵩之求援中官/誣陷憾已則又小人患失之常無所不至矣)
十一月祧仁宗祔孝烈皇后于太廟
　(初睿宗入廟帝恐後世議桃遂欲當已世預祧仁宗/以孝烈祔廟自為一世下禮部議尚書徐階抗言女)
　(后無先入廟者帝大怒階惶恐不敢/守前議遂祧仁宗升祔孝烈皇后)
(辛/亥)三十年春正月戍錦衣衛經歴沈鍊于邊
　(初趙貞吉請勿許諳達求貢廷臣無敢是貞吉者鍊/獨大言以為是吏部尚書夏邦謨目之曰若何官鍊)
　(曰錦衣經歴沈鍊也大臣不言故小吏言之鍊憤國/無人致敵猖獗請以萬騎䕶陵寢萬騎䕶通州軍儲)
　(合勤王師十餘萬擊其惰歸可大得志帝不省時嚴/嵩用事邉臣爭致賄遺及失事懼罪益輦金賄嵩鍊)
　(時時扼腕一日從尚寳丞張遜業飲酒半及嵩因慷/慨詈罵流涕交頥遂上疏曰昨嵗諳達犯順陛下欲)
　(乗時北伐此文武羣臣所共當勠力者也然制乗必/先廟算廟算必先為天下除奸邪然後外患可平今)
　(大學士嵩當主憂臣辱之時不聞延訪賢豪咨詢方/略惟與子世蕃規圖自便忠謀則多方沮之諂諛則)
　(曲意引之要賄鬻官沽恩給客朝廷賞一人曰由我/賞之罰一人曰由我罰之人皆伺嚴氏之愛惡而不)
　(知朝廷之恩威尚忍言哉姑舉其罪之大者言之納/将帥之賄以啟邉陲之釁一也受諸王餽遺每事隂)
　(為之地二也攬御史之權雖州縣小吏亦皆貨取致/官方大壞三也索撫按之嵗例致有司逓相承奉而)
　(閭閻之財日削四也隂制諫官俾不敢直言五也妬/賢嫉能一忤其意必致之死六也縱子受財斂怨天)
　(下七也運財還家月無虛日致道途驛騒八也久居/政府擅寵害政九也不能恊謀天討上貽君父憂十)
　(也因併論邦謨諂䛕黷貨狀請均罷斥以謝天下帝/大怒搒之數十謫佃保安鍊既被謫中外懾嵩威益)
　(箝口南京御史王宗茂拜官甫三月即劾嵩負國十/罪疏至通政司趙文華宻以示嵩留數日始上由是)
　(嵩得預為地遂以宗荗/誣詆大臣謫平陽縣丞)質實(平陽五季吴越縣明屬/温州府今因之沈鍊字)
　(純甫㑹稽人夏邦謨涪州人王宗荗字時育京山人/宗荗疏曰嵩本邪諂之徒寡亷鮮耻久持國柄作福)
　(作威薄海内外罔不怨恨如吏兵二部每選請屬二/十人人索賄數百金任自擇善地至文武捋吏盡出)
　(其門此嵩負國之罪一也任私人萬宷為功考郎凡/外官遷擢不察其行能不計其資歴唯賄自問致端)
　(方之士不得為國家用此嵩負國之罪二也往嵗遭/人論劾潛輸家資南返輦載珍寳不可數計金銀人)
　(物多髙二三尺者下至溺器亦金銀為之不知陛下/宫中亦有此器否耶此嵩負國之罪三也廣市良田)
　(遍于江西數郡又於府第之後積石為大坎實以金/銀珍玩為子孫百世計而國計民瘼漫不措懷此嵩)
　(負國之罪四也畜家奴五百餘人往来京邸所至騒/擾驛傳虐害居民長吏皆怨怒而不敢言此嵩負國)
　(之罪五也陛下所食大官之饌不數品而嵩則窮極/珍錯殊方異産莫不睪致是九州萬國之待嵩有甚)
　(於陛下此嵩負國之罪六也往嵗敵廹京㡬正上下/憂懼之日而嵩貪肆益甚致民俗歌謡遍于京師達)
　(於沙漠海内百姓莫不祝天以冀其早亡嵩尚恬不/知止此嵩負國之罪七也募朝士為乾兒義子至三)
　(十餘輩若尹耕梁紹儒早已敗露此輩實衣冠之盜/而皆為之𤓰牙助其虐燄致朝廷㤙威不出於陛下)
　(此嵩負國之罪八也夫天下之所恃以為安者財也/兵也不才之文吏以賂而出其門則必剥民之財民)
　(奈何不困不才之武将以賂而出其門則必剋軍之/餉兵奈何不疲邇者四方地震其占為臣下專權試)
　(問今日之專權者寧有出于嵩右乎陛下之帑藏不/足支諸邉一年之費而嵩所畜積可贍儲數年與其)
　(開賣官鬻爵之令以助邉盍去此/蠧國害民之賊籍其家以紓患也)
三月開馬市于大同宣府謫兵部主事楊繼盛為狄道
典史
　(仇鸞駑怯畏敵宻遣人持貨幣結諳達義子托克托/使貢馬互市諳達許之投譯書于宣大總督蘇祐祐)
　(以聞鸞與嚴嵩定議每嵗春秋両市命侍郎史道領/其事兵部車駕司署員外郎主事楊繼盛以讐耻未)
　(雪示弱辱國乃奏言十不可五謬其畧曰互市者和/親之别名也諳達蹂躪我陵寢䖍劉我赤子大讐也)
　(今不惟不能聲罪致討而反與之為和議之事此忘/天下之大讐一不可也下詔北伐日夜征繕兵食乃)
　(翻然有開馬市之議則平日所以選将練兵者為何/此失天下之信義二不可也堂堂中國而為此市易)
　(之事此損國家之重威三不可也海内豪傑磨礪待/試今馬市一開忘赤子之讐厭兵甲之用異日復欲)
　(號召誰肯興起此隳豪傑效用之志四不可也使邊/鎮将帥日弛封疆之防益滋偷安之氣廢弛既乆一)
　(旦有急何以整頓此懈天下修武之心五不可也邉/卒私通境外例率裁禁今馬市一開則彼之交通者)
　(乃王法所不禁将来勾引之禍可勝言乎此開邉方/私通之漸六不可也盜賊伏莽畏國家之威而不敢)
　(動也今馬市一開則彼皆以為天下兵威已弱睥睨/之變必開此起百姓不靖之漸七不可也諳達往嵗)
　(深入乘我無備故也今備之一嵗以互市終彼謂國/有人乎此長敵人輕中國之心八不可也或諳達負)
　(約不至至矣或隂謀伏兵突入或今日市明日復寇/或以下馬索上直是我不能羈縻乎彼而彼反得愚)
　(弄夫我以此堕諳達狡詐之計九不可也以馬與銀/數計之毎年市馬約數十萬匹四五年間須得馬數)
　(百萬匹毎年約用銀數百萬両四五年間須費銀數/千萬年永乆之計將安在乎此財與馬两難相繼十)
　(不可也議者曰吾外為市以覊縻之而内修我甲兵/此一謬也夫敵欲無厭其以釁終明甚苟内修武備)
　(安事覊縻又曰吾因市以益吾馬此二謬也夫和則/不戰馬将安用且彼安肯以自乗之良馬而市於我)
　(乎不過瘦弱不堪之物不服水草将不日俱斃而已/又曰市不已彼且入貢此三謬也夫貢之賞不貲是)
　(名美而實大損也市馬則獲小利而無名開貢則雖/有名而費大市馬固不可許貢亦豈可哉又曰諳達)
　(利我市必無失信此四謬也吾之市能盡給其衆乎/能信不給者之無入掠乎縱使少有覊縻不過暫保)
　(一二年無事耳不知二三年之後将何如處之哉又/曰佳兵不祥此五謬也敵加已而應之何佳也人身)
　(四支皆癰疽毒日内攻而惮藥石可乎此盖必有為/陛下主其事者故公卿大夫知而莫為一言宜奮獨)
　(斷悉按諸言互市者疏入帝頗感動下鸞等㑹議鸞/攘臂詈曰豎子目不睹敵宜其易之諸大臣遂言遣)
　(官已行勢難中止帝尚猶豫鸞復進密疏乃/下繼盛錦衣獄敲拶一百貶狄道縣典史)質實(楊/繼)
　(盛字仲芳容城/人史道涿州人)
秋九月京師地震
　(乙未京師/地震有聲)
(壬/子)三十一年春二月振宣大饑
　(宣大二鎮大饑人相食兵部請量借軍餉銀振之帝/切責本鎮守臣不先入告令各自陳状命督餉侍郎)
　(馬坤馳往經理振濟事宜仍發庫錢二十/萬給之坤臨行奏請増給錢十萬從之)
三月置内府營
　(置于内教塲/以練諸内侍)質實(内教塲在/延景門西)
　　發明(明之末造營務盡領于中官而宿衛禁軍之/制漸就隳廢史稱内臣之勢惟嘉靖時為少)
　　(殺乃忽創為内府營以練諸内侍寳則懲于庚戌/之變京兵不足禦敵而為此苟且之計夫兵之怯)
　　(弱由于将帥非人改弦而更張之豈無良法區區/内侍即使簡練有方又豈足以厚拱衛而備邊警)
　　(徒使閹侍習兵貽患来世厥後魏忠賢遂有内/操之事葢實托昉于此作法于凉斃將若之何)
以禮部尚書徐階兼東閣大學士預機務
　(初階由夏言薦嚴嵩忌之階恐被中傷乃精/治齊詞迎帝意左右亦多為地者遂入閣)
秋七月以王忬巡撫浙江備倭
　(自朱紈死浙江不設巡撫者四年中外不敢復言海/禁事奸民汪直徐海陳束麻葉軰悉逸海島為主謀)
　(倭悉聴其指揮遂誘之入冦而海中巨盜皆襲倭服/飾旂號分艘掠内地無不大利由是倭患日劇廷議)
　(復設廵撫以王忬任之然賊已蔓延不可撲滅初沿/海要地建衛所設戰船董以都司等官控制周宻迨)
　(承平久船敝伍虛及遇警乃募漁船以資哨守兵非/素練船非専業見寇舶至輒望風逃匿以故賊㠶所)
　(指至是時無不殘破明年春直勾諸倭大舉入寇連/船數百蔽海而至浙東西江南北瀕海數千里同時)
　(告警破昌國衛陷上海城流刼乍浦金山太倉崇明/常熟嘉定又明年掠蘇州松江復趨江北薄通泰尋)
　(陷嘉善崇明入崇徳縣掠嘉興還屯柘林縱横往/来忬不能禦乃移忬巡撫大同以李天寵代之)質
　實(昌國衛明置今裁故城在浙江寧波府象山縣西/南乍浦鎮名在嘉興府平湖縣東南海口要地金)
　(山明衛今為縣屬松江府太倉明初立衛𢎞治中置/州屬蘇州府  本朝因之今升直𨽻州嘉善明縣宣)
　(徳中置屬嘉興府今因之崇徳五季呉越置縣明屬/嘉與府今改名石門屬嘉興府柘林鎮名在松江府)
　(華亭縣東南有城/李天寵孟津人)
八月仇鸞死詔戮其屍
　(馬市既開諸邉日苦侵暴帝命鸞出鎮大同鸞不得/已出鎮川堡遇伏敗還至是病疽猶戀大将軍印不)
　(肯上徐階宻疏發鸞罪兵部尚書趙錦亦言强敵壓/境而鸞病不能軍萬一敵衆長驅貽害君父不小帝)
　(命罷鸞以侍郎蒋應奎暫字戎政鸞大恚恨疽益劇/遂死始鸞與嵩約為父子已而相惡嵩密疏毁鸞鸞)
　(亦陳嵩世蕃貪横狀帝少疏嵩嵩因結錦衣都督陸/炳共圖鸞鸞既死炳盡發其通敵納賄狀帝大怒下)
　(詔暴鸞罪追戮/之傳首九邉)質實(鎮川堡在大同府東北/五十里蒋應奎大同人)
九月河决徐州
　(運道淤阻五十里總河都御史曽鈞言劉伶臺至赤/晏廟凡八十里乃黄河下流疏濬宜先次則草灣老)
　(黄河口亦當更築長堤併増築髙家堰/長隄繕新荘等舊牐以遏横流從之)質實(劉伶臺/在淮安)
　(府山陽縣東北淮水岸傍赤晏廟在安東縣草灣在/山陽縣西北髙家壓隄在山陽縣西南洪澤湖東後)
　(漢陳登建明陳瑄重築新荘揷在清河縣/濟祠東明初建後廢曽鈞字廷和進賢人)
罷馬市
　(諳達以羸馬索厚值弗于輒大譁大同市則掠宣府/宣府市則冦大同甚者朝市暮冦併羸馬掠去帝惡)
　(之詔罷/馬市)
十二月殺光禄寺少卿馬從謙
　(中官杜泰提督光禄寺乾沒内幣嵗鉅萬從謙/奏發其罪並及宫中齋醮事命下詔獄杖殺之)質實
　(馬從謙字益之漂陽人隆慶初䘏先朝建言杖死諸/臣中官追恨從謙沮之給事中王治御史龎尚鵬力)
　(爭終/不許)
　
　
　
　
　
　
　
　
　
　
御定資治通鑑綱目三編卷二十三
欽定四庫全書
御定資治通鑑綱目三編巻二十四
　(起癸丑明世宗嘉靖三十二年/盡壬戊明世宗嘉靖四十一年)凡十年
(癸/丑)三十二年春正月戊寅朔日有食之隂雲不見
　(日食不見有頃大雪百/官表賀因奏謝郊廟)
　　發明(史書日食隂雲不見者多矣日食有常度而/隂雲遮蔽止于一方所謂不見者獨京師不)
　　(見耳宋紹興三十一年正月朔太史奏日當食不/食然當時猶以日食免朝讀史者韙焉嘉靖惑于)
　　(瑞應惟以粉飾治象為心一時諸臣迎合意㫖紛/紛諱飾具表稱賀導諛貢媚相習成風㡬不可勝)
　　(責至因表賀之故奏謝郊廟則是/愚人而并以愚神其誰欺欺天乎)
遣侍郎呉鵬振淮徐水災
　(徐邳等十七州縣連被水患飢民甚衆剽刼吏不能/禁乃命河道都御史曽鈞等濬劉伶臺至赤晏廟八)
　(十里築草灣老黄河口増髙家堰長隄繕新荘等舊/牐命發淮徐倉米麥四萬石運司餘鹽銀五萬两遣)
　(刑部左侍郎/呉鵬振之)質實(吴鵬字萬里秀水人鈞等䟽畧曰/劉伶臺至赤晏廟凡八十里乃黄)
　(河下流頃為淤沙壅塞以致奔潰此其䟽濬所最先/者次則草灣老黄河口衝決淹沒安東一縣亦當急)
　(築既成之後宜築長隄磯嘴以偹衝擊又三里溝新/河口比舊口水高六尺若開舊口雖有沙淤之患而)
　(為害稍輕若開新口未免淹沒之虞而漕舟頗便宜/將新口暫閉建置牐座及將髙家堰増築長堤原建)
　(新荘等牐加石修砌以遏横流鵬等䟽畧曰比年淮/徐水患議者謂海口積沙壅閼下流所致今臣親歴)
　(其地販鬻之舟往来無滯乃知積沙之説出自傳聞/惟草灣老黄河口劉伶臺宜挑濬築塞使水復故道)
　(不致横潰三里溝新開河口迎納泗水清流可以避/黄河之衝宜建牐以時啓閉至六月南京科道祁清)
　(徐栻各奏言邇因山東徐邳嵗荒特遣重臣振恤第/今天下被災之地不獨徐邳為然若南畿山西陜西)
　(暨北直順徳等府及湖廣江浙所在凶歉或經嵗恒/暘赤地千里或大水騰溢畎畝草根木皮掘剥無餘)
　(子女充飱道殣相望其歸徳滕沂諸處盗賊公行道/途梗塞大江以南蘓松濵海諸䖏則倭㓂狂噬井邑)
　(為墟飢饉師旅交興㳫至非破格蠲振不足以甦民/困而延國脉也乃京師之帑蔵既虚各省之搜括已)
　(竭額外之征求未已軍興之供億日煩司農懍懍朝/不給夕百方謀畫求所以生財者不得也則蠲振將)
　(安所取乎臣謂當汰冗費省繁文乞下所司議尋户/部議言各處災傷自奉命振貸外更勅撫按官多方)
　(振䘏至于軍國調度今京營正備兵及旂守等三衛/新軍及官校勇士數萬皆仰給官食其他無用之兵)
　(無事之官無名之支無益之費不可勝紀總太倉賦/課入少出多無可抵補而近來繕邉撫敵修城濬河)
　(衣裝賞賜皆出嵗額㑹計之外又安有餘裕以佐百/姓急宜如清等議通行两京及各省撫按官令各條)
　(上冗費以緩征求/庶民困可甦從之)
兵部貟外郎楊繼盛上疏劾嚴嵩下詔獄
　(帝既誅仇鸞罷馬市乃思繼盛言自典史四遷至兵/部貟外郎時嚴嵩方用事恨鸞初凌已善繼盛首攻)
　(鸞欲驟貴之復改兵部武選司而繼盛惡嵩甚于鸞/且念起謫藉思所以報國抵任甫一月即草奏劾嵩)
　(齋三日乃上奏曰臣孤直罪臣䝉天地恩超擢不次/夙夜祇懼思圖報稱盖未有急于請誅賊臣者也請)
　(以嚴嵩十大罪為陛下陳之祖宗罷丞相設閣臣偹/顧問視制草而已嵩乃儼然以丞相自居百官奔走)
　(請命直房如市無丞相名而有丞相權是壊祖宗之/成法大罪一陛下用一人嵩曰我薦也斥一人曰此)
　(非我所親陛下宥一人嵩曰我救也罰一人曰此得/罪于我伺陛下喜怒以恣威福是竊君上之大權大)
　(罪二陛下有善政嵩必令子世蕃告人曰主上不及/此我議而成之欲天下以陛下之善盡歸于嵩是掩)
　(君上之治功大罪三陛下令嵩票擬盖其職也嵩何/取而令世蕃代之題疏方上天語已傳故京師有大)
　(丞相小丞相之謡是縱姦子之僣竊大罪四嚴效忠/嚴鵠乳臭子耳未嘗一渉行伍皆以軍功官錦衣两)
　(廣將帥俱以私黨躐府部是冒朝廷之軍功大罪五/逆鸞下獄賄世蕃三千金嵩即薦為大將已知陛下)
　(疑鸞乃互相排詆以泯前迹是引悖逆之奸臣大罪/六諳逹深入擊其惰歸大機也嵩戒丁汝夔勿戰是)
　(誤國家之軍機大罪七郎中徐學詩給事中厲汝進/俱以劾嵩削籍内外之臣中傷者何可勝計是専黜)
　(陟之大柄大罪八文武遷擢但論金之多寡將弁惟/賄嵩不得不朘削士卒有司惟賄嵩不得不掊克百)
　(姓毒流海内患起域中是失天下之人心大罪九自/嵩用事風俗大變賄賂者薦及盗跖踈拙者黜逮夷)
　(齊守法度者為迂滯巧彌縫者為才能是敝天下之/風俗大罪十嵩有是十罪而又濟之以五奸以左右)
　(侍從之能察意㫖也厚賄結納得備聞宫中言動是/陛下之左右皆賊嵩之間諜以通政司之主出納也)
　(以趙文華為使凡有䟽至必先送嵩閲竟然後入御/是陛下之喉舌乃賊嵩之鷹犬畏厰衛之緝訪也即)
　(令子世蕃結為婚姻是陛下之爪牙皆賊嵩之𤓰葛/畏科道之多言也非其私屬不得與臺諫有所愛憎)
　(即授之論刺是陛下之耳目皆賊嵩之奴𨽻懼部寺/之猶有人也擇有才望者羅致門下聫絡盤結深根)
　(固蔕是陛下之臣工皆賊嵩之心膂陛下柰何愛一/賊臣而使百萬蒼生䧟于塗炭哉願陛下聴臣之言)
　(察嵩之奸或召問二王或詢諸閣臣重則置之憲典/以正國法輕則諭令致仕以全國體疏入帝已怒嵩)
　(見召問二王語喜謂可指此為罪宻搆于帝帝益大/怒下繼盛詔獄詰何故引二王繼盛曰非二王誰不)
　(懾嵩者獄上杖之百移刑部定罪侍郎王學益嵩黨/也欲坐繼盛詐傳親王令㫖絞郎中史朝賔持之嵩)
　(謫之外于是尚書何鰲竟如嵩指成獄時繼盛下獄/將杖或遺之蚺蛇膽却之曰椒山自有膽何蚺蛇為)
　(椒山繼盛别號也及入獄創甚夜半而蘓碎甆盌手/割腐肉肉盡筋掛膜復手截去獄卒執燈顫欲墜繼)
　(盛意氣/自若)質實(嚴效忠嚴鵠俱世蕃子是年二月工部/尚書歐陽必進奏辨楊繼盛所論嚴效)
　(忠冒功事詔兵部核覆子是武選司署郎中周冕言/臣奉詔檢嘉靖二十七年通政司状嚴效忠時年十)
　(六因武㑹試未第咨送两廣軍門聴用未及年餘總/兵官陳圭都御史歐陽必進奏黎賊平遣效忠報㨗)
　(授錦衣衛試所鎮撫未踰月嚴鵠言兄效忠曽斬首/七級并功加賞應得署副千户今效忠身抱痼疾鵠)
　(請代職臣心疑其偽方將覈實以聞嵩子世蕃乃自/創一稿屬臣依違題覆臣觀其稿率誕謾舛戾如效)
　(忠曽中武舉何初無本籍起送文牒今又稱民人而/不言武舉如效忠果鵠之兄世蕃之子則世蕃数子)
　(俱㓜未有名效忠者如效忠果斬首七級則當時状/稱年止十六豈能赴戰何軍門諸將俱未聞斬獲功)
　(獨宰相一孫乃驍勇冠三軍如曰效忠對敵脛臂受/創計臨陣及差委相去未一月何以萬里軍情即能)
　(馳報如曰效忠到京以創甚疾故何以鵠代職之日/止告不能受職如曰效忠鎮撫當代則奏㨗功止及)
　(身例無傳襲如曰效忠功當并論例先奏請何止用/通狀而逼令司官奉行臣悉心亷訪初未有名效忠)
　(者赴軍門聴用鵠亦非效忠親弟其姓名乃詭設首/級亦要買非有纎毫實跡必進既嵩鄉曲圭又世蕃)
　(姻親依阿朋比共為欺罔且累朝以来未聞有宰相/之子孫送軍門報效者乞特賜究正使天下曉然知)
　(朝廷有不可倖之功不可犯之法䟽入下冕詔獄拷/訊斥為民至三月廵按雲南貴州御史趙錦䟽言臣)
　(伏見曰食元旦變異非常又山東徐淮仍嵗大水四/方頻地震災不虚生昔太祖髙皇帝罷丞相散其權)
　(于諸司為後世慮至深逺今之内閣無宰相名而有/其實非髙皇帝本意今嚴嵩怙寵張威竊權縱欲事)
　(無巨細罔不自専又有違忤必中以禍百司望風惕/息天下事未聞朝廷先以聞政府白事之官班候于)
　(其門請求之賂輻輳于其室銓司黜陟本兵用舍莫/不承其意㫖邉臣失事率朘削軍資納賕嵩所無功)
　(可以受賞有罪可以逭誅至宗藩勲戚之襲封文武/大臣之贈謚其遲速予奪一視賂之厚薄以至希寵)
　(干進之徒妄自貶損稱號不倫亷耻掃地有不忍言/者自庚戍之後陛下嘗募天下武勇以足兵竭天下)
　(財力以給餉搜天下遺逸以任將而封疆之臣卒未/有為陛下寛宵旰憂者盖縁權臣行私將吏風靡以)
　(掊克為務以營競為能致朝廷之上用者不賢賢者/不用賞不當功罰不當罪財用已竭而外患未見底)
　(寧民困已極而内變又虞將作願陛下立斥罷嵩以/應天變㑹周冕以争冒功事下獄而錦䟽適至帝震)
　(怒謂錦欺天謗君遣使逮錦下詔獄拷訊榜四十斥/為民隆慶初起冕太僕少卿未任卒擢錦太常少卿)
　(廵撫貴州終刑部尚書始錦以忤嚴嵩得禍及之官/貴州道出嵩里見嵩葬路旁惻然憫之属有司䕶視)
　(人以是稱錦長者二王謂裕王載垕即穆宗及景王/載圳也玉學益安福人史朝賔晉江人何鰲山隂人)
三月振陜西山東饑
　(發陜西布政司倉庫錢榖振濟陕西/發臨清倉粟及㤗山香錢振恤山東)
閏三月築京師外城
　(以邊警故築外城一/十五里閲九月訖工)質實(京師内城九門築自明初/至嘉靖二十一年時邉報)
　(日至都御史毛伯温等言古者有城必有郭宜築外/城下户工二部議以匱乏停止至是給事中朱伯辰)
　(復言髙皇帝定鼎金陵于時即築外城聖慮宏逺盖/為萬年之計文皇帝移都北平宻邇邉塞顧有城無)
　(郭者則締造方始未暇盡制耳臣竊見城外居民繁/夥無慮數十萬户且四方萬國商旅貨賄所集不宜)
　(無以圉之矧今邉報屢警不可不及時圖之臣嘗履/行四郊咸有土城故址環繞周規可百二十餘里若)
　(仍其舊貫増卑培薄補缺續斷即可事半而功倍矣/疏入命相度外城舊址周圍共計七十餘里以閏三)
　(月十九日興工築正南一面轉抱東西角樓長二十/八里凡七門正南曰永定南之左曰左安南之右曰)
　(右安東曰廣渠東之北曰東/便西曰廣寕西之北曰西便)
倭㓂浙江
　(海賊汪直糾羣盗勾集各島倭人大舉入㓂連艦百/餘艘蔽海而至自台寧嘉湖以及蘓松至于淮北濵)
　(海数千里同時告警賊屯據浙江昌國衛凡五日叅/將俞大猷以舟師攻之始去廵視浙江都御史王忬)
　(條上海防八事并以倭冦出境浮海東遁奏聞倭自/閏三月登岸至六月留内地凡三月餘若太倉海鹽)
　(嘉定長洲諸縣金山鎮海諸衛所皆被焚掠上海縣/昌國衛南滙吴淞江乍浦諸所皆為所攻䧟崇明華)
　(亭青浦象山嘉興平湖海寧臨海黄巖慈/谿山隂㑹稽餘姚諸縣鄉鎮焚蕩畧盡)質實(海鹽/古武)
　(原鄉秦置縣元為海鹽州明洪武中復為縣属嘉興/府長洲本呉之長洲漢為吴縣唐置長洲縣明属蘓)
　(州府今皆因之金山衛在松江府東南七十二里洪/武二十年建以山而名衛南瀕海與金山對峙有城)
　(周十二里南滙守禦千户所在上海縣東南八十里/洪武二十年建所城周九里有竒吴淞江守禦千户)
　(所在嘉定縣東南四十里吴淞江北岸明洪武十九/年建有城當吴淞江入海之口乍浦在嘉興府平湖)
　(縣東南二十里與海鹽縣接界明洪武中築城以為/備禦華亭漢婁縣地三國時吴封陸遜為華亭侯即)
　(此唐天寳中置華亭縣明属松江府青浦明置縣属/松江府平湖明置縣属嘉興府今皆因之海寧漢海)
　(鹽縣元改曰海寧縣明屬杭州府今為海寧州仍属/杭州府黄巖隋臨海縣地唐天授中改黄巖縣明属)
　(台州府慈谿古句章縣地唐開元中置慈谿縣明属/寧波府今皆因之王忬條上海防八事一禁近海豪)
　(民通倭以絶禍本二照各邉例惟以奮勇血戰為功/不以損傷為罪三選調閩浙兵相兼操習以資防禦)
　(四通行两廣直𨽻廵撫操江官逺行哨探分布兵船/彼此夾攻五两省守廵兵備官照原定地方駐劄以)
　(専責成六寛禁令以開自新如脅從賊犯准令投首/積年渠魁亦聴歸降七閩浙漁船量議収税及查理)
　(鹽課事宜以助軍餉八濵海頑民接濟外㓂及洩漏/消息者䖏之極刑全家發邉充軍部議俱從之忬後)
　(復請築嘉善崇徳桐鄉徳清慈谿/奉化象山諸縣城而恤被冦諸府)
秋七月諳逹大舉入侵
　(初叛人趙全邱富等以罪亡入敵招集亡命居豐州/築城自衛墾水田搆宫殿號曰板升板升華言屋也)
　(諳逹毎入侵必置酒全所問計全等教以製鈎杆攻/城堡之法諳逹信用之是嵗春两犯宣府至是復大)
　(舉深入下渾源靈邱廣昌急攻插箭浮圖等峪逰擊/陳鳯朱玉力戰郤之敵分兵東犯蔚而掠代繁畤已)
　(駐鄜延二十日屠掠延慶諸城㡬遍㑹久雨乃去未/㡬復以萬騎侵大同廵撫趙時春禦之遇伏敗績總)
　(兵官李涞戰死全軍皆沒明年春復犯宣大攻薊鎮/墻百道並進警報日數十至京師戒嚴薊遼總督楊)
　(博悉力拒守募死士夜/斫其營敵驚擾乃遁)質實(插箭峪在今直𨽻易州/廣昌縣東南浮圖峪在)
　(廣昌縣東路出紫荆闗繁畤漢縣東魏改郡金為堅/州明洪武二年復為縣属代州延慶州秦属上谷郡)
　(元属奉聖州延祐三年改置龍慶州明隆慶/初改延慶州今皆因之楊博字惟約蒲州人)
金星晝見
　(自戊辰至辛/未四日乃㐲)
九月柘城盗師尚詔作亂官軍討平之
　(尚詔本鹽徒以私販作奸剽掠逺近官府不能制廵/撫謝存儒苟幸無事假以總保長令總諸鎮民捕盗)
　(尚詔肆為威虐守臣欲誅之遂反結劇盗數千薄歸/徳城其黨啓門納之乃刼獄囚掠帑蔵去官軍分道)
　(擊賊遇之鄢陵與戰敗績復擊之于霍山賊團官軍/無敢進者副使曺邦輔斬最後者士卒競進賊大潰)
　(擒斬六百餘人已而追獲尚詔于山東莘縣詔即所/在斬之賊起四十餘日破府一州二縣八屠戮十餘)
　(萬人三/省皆震)質實(柘城隋縣明属睢州今属歸徳府霍山/漢灊縣地隋為霍山縣明属六安州莘)
　(縣漢陽平縣隋為莘縣明属東昌府今皆因/之謝存儒蒲州人曺邦輔字子忠定陶人)
冬十月振河南山東饑
　(户部言河南山東嵗饑盗起請發臨清倉米七萬石/以三萬石自衛河逹衛輝振河南以四萬石振山東)
　(仍敕撫按官出官銀数萬两于隣近州縣糴粟振民/及立均糴之法以平時值從之㑹吏部侍郎程文徳)
　(上言今直𨽻河南山東徐邳淮揚等處方數千里水/災異常民不聊生流離載道言官陳振䘏未見旦夕)
　(亟行臣聞救荒莫便乎近其人莫不便乎拘以常格/請于两直𨽻二省各遣行人齎詔諭宣布徳意慰拊)
　(顛贖令各州縣自為振給聼其便宜䖏置凡官帑官/廩贖納勸借苟有以濟民者一不限制又近日户部)
　(申明開納事例亦暫許本地上納随其所有粟黍麥/菽之積可救饑者皆得輸官計直視其合例者官為)
　(請部劄而授之自撫按以下凡諸常事悉暫停輟一/意振䘏督責諸守令夙夜從事仍令造冊登計全活)
　(之數定為等則以課/殿最䟽入下部議行)
(甲/寅)三十三年春正月朔以賀表違式杖六科給事中于
廷
　(先是三十二年春正月朔以賀表語乖文體逮禮科/給事中楊思忠于午門外杖之百罷為民六科官各)
　(奪俸一月以思忠初議孝烈皇后不祔廟帝心銜之/也至是以賀表中失擡萬夀字詔錦衣衛逮六科給)
　(事中張思静等/各廷杖四十)
夏五月命張經總督軍務討倭
　(南京兵部尚書張經等言洪武間以倭冦不靖遣信/國公湯和經畧海防凡閩浙濵海之區陸有城守水)
　(有戰船故百餘年冦不能為害其後法弛弊生軍士/有納料放班之弊强富者散遣老弱者哨守戰船損)
　(壊亦棄不修以致冦得而入請行各䖏廵撫嚴督所/属預集兵船以守要害追捕納料軍士以寔行伍清)
　(理積嵗料銀以造戰船従之朝議因以倭冦猖獗宜/設總督大臣命經不觧部務督江南北浙江山東福)
　(建湖廣諸軍便宜行事已而改經右都御史兼兵部/侍郎専辦討賊時倭二萬餘據柘林川沙窪抄掠四)
　(出經至選將練兵為搗巢計以江浙山東/兵屢敗乃大徴两廣狼土兵協力進勦)質實(柘林/川沙)
　(窪在松江府上海縣東南地連柘山嘉靖三十六年/以廵撫趙忻等奏置川沙堡築城周四里屯設官兵)
　(以偹倭㓂遂為巨鎮海防考/云堡南五十里為川沙滙)
秋七月詔勲戚大臣入直西内
　(帝崇奉道教益篤特命駙馬都尉鄢景和安平伯方/承裕尚書李黙王用賔左都督陸炳入直西内侍郎)
　(程文徳閔如霖郭朴吴山供撰青詞景和以不諳元/理辭帝不悦罷其入直已而賚在直諸臣景和與焉)
　(景和辭免且言臣願洗心滌慮效馬/革裹尸之報帝怒其怨謗熙為民)質實(方承裕鋭/之子李黙)
　(字時言甌寧人王用賔字元興咸寧人陸炳平湖人/以軍籍𨽻錦衣衛閔如霖字師望烏程人郭朴字質)
　(大安陽人吴山/字曰静髙安人)
(乙/夘)三十四年春二月遣趙文華督視海防
　(文華謟事嚴嵩結為父子自通政使進工部侍郎東/南倭患棘文華言七事首請遣官望祭海神帝用嵩)
　(言即命文華往兼督察軍情文華恃寵恣睢百司震/懼公私財賂填集江南為之困敝又牽制兵機顛倒)
　(功罪雖徵兵半天下而倭勢愈熾掩時文華條陳偹/倭便宜七事首祭海神次令有司  骼輕徭次増募)
　(水軍次蘓松常鎮民田一夫過百畝者重科其賦且/預徴官田税三年次募富人輸財力自效事寧論功)
　(次遣重臣督師次招通番舊黨並海塩徒易以忠義/之名令偵伺賊情因以為閫兵部尚書聶豹議行其)
　(五事惟增田賦遣重臣/二事不行帝怒奪豹官)質實(聶豹字文蔚/吉安永豐人)
夏五月張經敗倭于王江涇詔逮經下獄
　(趙文華頤指大吏是時張經方徵四方及狼土兵議/大舉經自以位在文華上獨心輕之文華不悦與廵)
　(按御史胡宗憲比屢趣經進兵時諸路狼兵已集惟/永順保靖兵未至經欲待其至而後戰文華再三言)
　(經守便宜且慮文華輕淺洩師期竟不以告文華怒/䟽劾經養寇失機䟽方上而永保兵已至時柘林倭)
　(合新倭四千餘人突犯嘉興經分遣叅將盧鏜等督/狼土兵水陸撃之保靖宣慰使彭藎臣與賊遇于石)
　(塘灣大戰敗之賊遂北走平望副總兵俞大猷以永/順宣慰司兵邀擊之賊奔回王江涇保靖兵復急擊)
　(其後賊遂大敗諸軍共擒斬首功一千九百八十有/竒溺水及走死者甚衆餘賊不及數百奔歸柘林自)
　(有倭患以来東南用兵未有得志者此為軍興戰功/第一文華攘之以奏謂已與宗憲督師所致帝問嚴)
　(嵩嵩對如文華指且言狼兵初至經不許戰至文華/宗憲致㨗遂冒以為功帝深入其言即下詔逮經經)
　(至䟽言臣任總督半載前後俘斬五千乞賜原省不/納遂與廵撫李天寵俱論死繫獄舉朝知其寃莫敢)
　(奏/)質實(石塘灣在今浙江嘉興府石門縣東北二十/里亦曰石門塘出吴江之徑道也平望鎮名)
　(在江南蘓州府吴江縣南四十五里為控接嘉湖之/要道嘉靖中倭㓂嘗屢犯此保靖宣慰使司明洪武)
　(中置永順宣慰使司洪武二年為州六年置司皆属/湖廣行省王江涇在嘉興府秀水縣北相傳以王江)
　(二姓居此而名今有鎮為南北要衝胡宗憲字汝貞/績溪人俞大猷字志輔晉江人李天寵以文華謗除)
　(名至是復為宗憲所劾被逮時給事中李用敬閻望/雲等言今獲首功以千計正倭奪氣之時宜乗勢捣)
　(柘林川沙窪之巢以殱醜類若復易帥恐惧機㑹帝/大怒謂用敬等黨奸阻法乃命錦衣逮用敬等各廷)
　(杖五十/黜為民)
秋八月曺邦輔殱倭㓂于滸墅關
　(初倭自宜興奔蘓州㑹柘林洋賊遭風壞三舟餘賊/三百有竒登岸至陶宅鎮據之邦輔時廵撫應天慮)
　(二賊合為患也乃親督副使王崇古㑹集各部兵扼/其東路四面蹙之時僉事董邦政把總婁宇督兵守)
　(陶宅邦輔計陶宅賊據險且衆未可進兵乃召邦政/宇助勦合戰斬首十九級賊始懼欲潜走太湖官軍)
　(進及之盡殱其衆副將何卿師潰邦輔援之以火器/破賊舟前後俘斬六百餘人侍郎趙文華欲攘其功)
　(邦輔㨗書先奏文華大恨既而與浙江廵按御史胡/宗憲㑹邦輔攻陶宅賊諸營皆潰師退邦輔進攻之)
　(復敗坐奪俸文華奏邦輔避難擊易致師後期總督/楊宜亦奏邦輔故違節制給事中夏栻孫濬争之得)
　(無罪文華奏言賊易滅以督撫非/人致敗乃逮繫邦輔謫戍朔州)質實(陶宅鎮在松/江府華亭縣)
　(青村所城東奉賢縣之西/北王崇古字學甫蒲州人)
冬十月殺張經李天寵遂及兵部貟外郎楊繼盛
　(繼盛繫獄三載帝猶無意殺之已而有為營救于嵩/者其黨胡植鄢懋卿怵之曰公不覩養虎者邪将自)
　(貽患嵩頷之㑹張經李天寵坐大辟嵩揣帝意必殺/二人比秋審因附繼盛名並奏得報繼盛妻張氏伏)
　(闕上書請代夫死嵩屏不奏繼盛遂與經天寵並棄/西市楊繼盛繫獄毎當朝審時觀者塞衢見繼盛囊)
　(三木輙憤嘆曰柰何不以囊嵩而囊若耶或至泣下/繼盛臨刑賦詩曰浩氣還太虚丹心照千古平生未)
　(報恩留作忠魂補天下涕泣傳誦之隆慶初恤直官/諫諸臣以繼盛為首贈太常卿謚忠愍張經亦復)
　(謚襄/愍)質實(胡植南昌人鄢懋卿豐城人繼盛妻張氏/上書言臣夫繼盛誤聞市井之言尚狃書)
　(生之見遂發狂論聖明不即加戮俾従吏議两經奏/讞俱荷寛恩今忽闌入張經䟽尾奉㫖䖏决臣仰惟)
　(聖徳昆虫草木皆欲得所豈惜一廻宸顧下垂覆盆/倘䝉末减不勝大幸若以罪重必不可赦願即斬臣)
　(妾首以代夫誅夫雖逺竄邉隅必/能效死疆場以報君父嵩不以聞)
十一月壬辰朔日有食之
十二月山西陕西河南地震
　(三省同時地震聲如雷雞犬鳴吠陕西渭南華州朝/邑三原及山西蒲州諸䖏尤甚或地裂泉湧中有魚)
　(物或城郭庭舍䧟入地中或平地突成山阜河渭溢/華岳終南山鳴河清數日官吏軍民死者八十三萬)
　(有/竒)質實(渭南漢新豐縣苻秦析置渭南縣明属西安/府今因之華州鄭始封邑復属晉後魏為華)
　(山郡太和十一年兼置華州明属西安府今属同州/府渭水在西安府北三十里華岳在華隂縣南十里)
　(終南山在西安/府南五十里)
(丙/辰)三十五年春正月彗星見
　(長尺許西南指漸長至三尺餘掃太微垣/東北行入紫㣲垣犯天牀至四月始滅)
二月振平陽延安災
　(以地震發銀四萬两振山西平陽府陕西延安府諸/属縣并蠲免秋糧有差時山西河南同日地震遣官)
　(祭告山川河洛并/所在帝王寢廟)
以胡宗憲總督軍務討倭
　(初張經被逮易以周珫未㡬又以楊宜代之自經逮/後狼土兵皆憤恨無鬬志宜節制不行而趙文華威)
　(出宜上宜惟曲意奉之而已時倭聚柘林其黨自紹/興竄轉掠杭嚴徽寧國太平直犯南京出秣陵關刼)
　(溧陽宜興扺無錫趨滸墅轉鬬數千里殺傷㡬四千/人厯八十餘日㑹文華欲奪應天廵撫曺邦輔之功)
　(而邦輔㨗書已奏文華乃大集浙直兵與宗憲親将/之進營甎橋倭悉鋭来衝大敗文華奪氣乃定計招)
　(撫㑹川兵破賊周浦總兵俞大猷破賊海洋文華遂/言水陸成功江南清晏請還朝許之比至言餘倭無)
　(㡬盛毁楊宜而薦宗憲遂奪宜職而/擢宗憲為兵部侍郎督諸軍討倭)質實(秣陵關在/江寧縣南)
　(今有鎮周浦在奉賢縣東南一名/杜浦周珫應城人楊宜衡水人)
三月以趙文華為工部尚書
　(文華歸後東南敗報踵至帝疑文華妄數詰嚴嵩嵩/曲為觧帝終不釋㑹吏部尚書李黙發䇿試選文中)
　(言漢武事征討而海内虛耗唐宗攻淮蔡而晚業不/終文華劾其誹謗黙坐死帝以是謂文華忠進尚書)
　(加太子太保己初黙為吏部尚書時嚴嵩柄政擅黜/陟權黙毎持  意嵩銜之及大計羣吏黙戒門下謝)
　(賔客嵩甚恨趙文華視師還黙氣折之至是廵按御/史周如斗以倭事敗状聞文華謀所以自觧稔帝喜)
　(告訐遂劾黙誹謗隆慶中/復黙官萬厯中諡文愍)
夏四月振陕西災
　(以陜西甘肅諸䖏地震詔發太倉銀三萬两于延綏/一萬两于寧夏五千两于甘肅一萬两于固原恊濟)
　(民屯軍餉仍令所司亟覈被災重者停免夏税并將/先發帑銀及備振贓罰事例茶馬折穀銀救貧民)
五月復遣趙文華視師
　(倭警遝至部議再遣大臣督師已命兵部侍郎沈良/才矣嵩令文華自請行且言江南人矯首望文華帝)
　(信之命兼右副都御史提督軍務文華再出胡宗憲/欲藉以通嵩謟奉無不至文華素不知兵亦倚宗憲)
　(两人交甚固已而宗憲俘陳東平徐海文華以大㨗/間歸功上元帝大喜加文華少保宗憲右都御史)
　質實(俘陳東平徐海時宗憲遣指揮夏正䓁要海降/且曰陳東已有約所慮獨公耳海因疑東而東)
　(知海營冇宗憲使者亦大驚由是有隙宗憲因諭海/縳陳東麻葉許以世爵海果縳葉以獻宗憲觧其縳)
　(令以書致東圖海而隂泄其書于海海怒海妾受宗/憲賂亦説海于是海復行計縳東来獻刻日請降忽)
　(率百餘人先期猝至文華懼欲弗許宗憲強之海叩/首伏罪宗憲慰之海自擇沈荘屯其衆沈荘者東西)
　(各一以河為塹宗憲居海東荘以西荘䖏東黨令東/致書其黨曰督府檄海夕擒若属矣東黨懼乗夜攻)
　(海海走間道官軍圍之投水死海之未降也倭萬餘/趨浙江皂林等䖏將軍宗禮帥兵九百禦之于崇徳)
　(三里橋三戰皆㨗斬首三百餘級海等辟易稱為神/兵㑹橋䧟軍潰禮與鎮撫侯槐何衡忠義官霍貫道)
　(俱死之禮驍勇敢戰所部箭手三十人皆壮士論者/謂是役自興兵以来用寡敵衆血戰第一功云禮雖)
　(䧟敗然海等亦病/創奪氣未㡬遂降)
採薊州礦銀
　(薊州玉旺峪進紫礦砂一百五十斤先是有詔採薊/州礦銀禮部議遣司官一貟往既行及是帝以天地)
　(之寳不可不重命追還原遣官更遣制勅房辦事左/通政王槐錦衣衛千户仝天爵同内使一人採礦銀)
　(于玉旺峪尋户部主事張芹進山東寳山諸礦砂二/百十七两礦銀二百两有竒帝以為少命從寔開取)
　(及嚴禁官民隐匿侵盗者其/未取之所仍令奏聞取之)
夏五月冀州等䖏地震
　(兾州高邑新河栢鄉隆平廣/平等䖏一日三震聲如雷)質實(高邑漢房子縣北/齊置高邑縣明属)
　(趙州今/因之)
秋九月徽王載埨有罪廢為庶人自殺
　(初載埨父厚爝善方士陶仲文仲文奏其忠敬奉道/帝喜封為真人予金印及載埨嗣益以奉道媚帝命)
　(綰其父真人印南陽人梁高輔者自言能導引服食/載埨用其術和藥命高輔因仲文以進高輔被上寵)
　(不復親載埨載埨銜之已而高輔為帝取藥不得求/載埨舊所蓄者載埨不與而與仲文高輔大恨乗間)
　(言載埨過失帝疑之奪真人印仲文知釁已成不敢/言㑹有民耿安告載埨奪其女下按治有司因發其)
　(諸不法事詔廢為庶人錮髙/墻載埨自縊死妻妾皆從之)質實(厚爝徽恭王/見沛之孫)
　　發明(載埨一宗藩也而忽有真人世及之封已足/駭聴伊誰所為方士仲文之力也俄而奪真)
　　(人印而廢為庶人伊誰所為方士高輔之力也載/埨信有罪矣懲之以法亦復何枉奈何以取藥不)
　　(與為高輔所中傷遂致抵隙以申其罰使當日載/埨悉以所蓄方藥出付髙輔則雖有告訐亦藥中)
　　(寝其事矣明法勅/罰者固如是乎)
冬十月丙戍朔日有食之
金星晝見
　(凡四/日)
十一月陕西地震
　(陕西山丹衛地一日三/震聲如雷關城多壊)
(丁/巳)三十六年春三月山東大雨雹
　(山東沂州雨雹大者如盂小者如雞卯/平地厚尺餘徑八十里傷人畜無筭)質實(沂州後/周置隋)
　(曰琅邪郡唐復曰沂州明/属兖州府今為沂州府)
夏四月奉天華盖謹身三殿災
　(奉天殿災延燒華盖謹身二殿及文武二樓奉天左/順右順及午門并午門外左右廊盡燬越日乃熄帝)
　(下詔引咎修齋五日止/諸司封事停刑五月)
秋九月趙文華有罪免其子懌思戍邉
　(三殿既災帝急欲建正朝門樓文華猝不能辦帝不/懌且聞其視師江南黷貨要功状思逐之嚴嵩言文)
　(華因觸署南征疾尚未愈随令上章稱疾帝手批令/回籍休養制下舉朝稱賀嵩獨不怡者累日帝怒無)
　(所洩㑹其子錦衣千户懌思以齎祀停封章日請假/送父回籍帝大怒黜文華為民戍懌思邉衛文華故)
　(病蠱及遭譴卧舟中意悒悒不自聊/一夕手捫其腹腹裂臟腑出遂死)
殺前錦衣衛經歴沈鍊
　(鍊既至保安未有館舍賈人某詢知其得罪故空家/舍授之里長老亦日致薪米遣子弟就學鍊語以忠)
　(義大節皆大喜塞外人素戅直又稔知嚴嵩惡争詈/嵩以快鍊且縳草為人象李林甫秦檜及嵩醉則聚)
　(子弟攅射之或踔騎居庸關口南向㦸手詈嵩痛哭/而歸語稍稍聞京師嵩大恨其黨路楷廵按宣府世)
　(蕃属與總督楊順合圖之两人日夜謀中鍊㑹蔚州/獲妖人閻浩詞所連甚衆順喜謂楷曰是足以報嚴)
　(公子矣竄鍊名其中上之遂斬宣府市戍子襄極邉/予順一子錦衣千户楷待銓五品卿寺順曰嚴公薄)
　(我賞意豈未惬乎并取鍊子衮褒杖殺之路鍊隆慶/初贈光禄少卿任一子官子襄乃上書言  楷楊順)
　(殺人媚奸状給事中魏時亮陳纉亦相繼/論之遂下順楷吏論死天啓初鍊謚忠愍)質實(路楷/汶上)
　(人楊順/徳州人)
冬十一月諳達子錫林阿圍大同右衛
　(錫林阿有妾曰托斯齊私部目懼罪来降楊順自詡/為竒功致之京師錫林阿来索不得寇應朔二州毁)
　(七十餘堡縦掠大同圍右衛数匝順懼乃詭言敵欲/以叛人趙全等来易托斯齊兵部尚書許論以為便)
　(乃遣托斯齊逸出塞紿之西走隂告錫林阿錫林阿/執而戮之狎知順無能圍右衛益急更分兵犯宣薊)
　(西鄙震動嚴嵩意欲棄右衛帝不聽詔諸臣分兵措/餉而以兵部侍郎江東代順時故將尚表以餽餉入)
　(圍城悉力捍禦時出兵突戰獲諳逹孫及婿與其部/將各一人㑹江東及廵撫楊選總兵張承勲等各嚴)
　(兵進圍/乃解)質實(大同右衛在大同府西二百里明初置/萬厯三年増修城周九里今改右玉縣)
　(為朔平府治許論字廷議進少子江東山東朝城人/楊選字以公章邱人  錫林阿舊作辛愛托斯齊舊)
　(作桃松塞/今並改)
胡宗憲誘降海盗汪直誅之
　(直據海島挾倭為雄紏衆三千餘入寧波大掠朝廷/懸賞購之迄不能致既而内地有偹倭亦多被勦戮)
　(有全島無一人歸者往往怨直直不自安宗憲與直/同鄉里欲招致之釋直母妻于獄舘之杭州資給甚)
　(厚遣寧波諸生蔣洲齎其家書往招直直知家属固/無恙顧心動及是遂率賊目數十人来貢市泊舟山)
　(之岑港將吏以為入㓂陳兵偹直遣其養子王激入/見宗憲曰我以好来何故陳兵相待宗憲解諭百方)
　(要一貴官為質宗憲立遣指揮夏正往直疑解/乃来謁宗憲慰之甚至令謁巡按御史王本固)
　(于杭州本固下直于獄以聞宗憲䟽請曲貸直以繫/番人心本固争之遂斬直其黨大恨支觧夏正焚舟)
　(登山阻岑港而守已移之柯梅造新舟以遁/宗憲利其去不追賊遂揚帆而南流刼閩廣)質實(舟/山)
　(在寧波府定海縣治東明設千户所于此今改名定/海山岑港在定海縣西北舊為戍守要地柯梅嶺名)
　(在定海縣海中過此即/為外洋王本固邢臺人)
　　發明(胡宗憲之計招汪直其本意未必非欲収島/倭烏合之衆以殺其勢顧直之煽誘倭人肆)
　　(其焚掠與陳東徐海厥罪維均誅之良是也王本/固遽執下獄又何䟽請曲貸為至誅直之後其黨)
　　(焚舟而遁是時宗憲兵力非不足以躡踪追勦乃/聴其去而且利之是誠何心傳稱宗憲以趙文華)
　　(為黨援文華既敗宗憲失所倚庇更借白鹿等物/侈陳符瑞而且多其擒直之功足以固寵自立倭)
　　(雖遁至他䖏若與已無傷者卒至蔓延数省荼毒/海隅所謂以鄰國為壑又豈人臣為國禦侮之道)
　　(哉/)
十二月金星晝見
(戊/午)三十七年春三月總督宣大侍郎楊順以罪逮下獄
　(方錫林阿圍大同殺掠吏民無筭順懼為路楷所奏/賄以七千金楷悉為掩覆及是給事中吴時来抗章)
　(劾順罪且發楷受金状帝方怒順召禍立命逮順及/楷下獄嚴嵩不能救乃言楷受金當勘而令其黨給)
　(事中鄭茂往茂還事事為順辨復言楷受金無左騐/順楷俱薄譴于是時来即劾嵩朋黨罔上㑹主事張)
　(翀董傳䇿亦于是日劾嵩翀與時来皆徐階門生傳/䇿則楷邑子時来先又官松江嵩疑階主使乃宻奏)
　(三人同日搆䧟必有人主之帝下三人詔獄鞫訊久/之無所得三人皆譴戍然自是帝亦稍厭嵩矣)
　質實(吴時来字惟修仙居人張翀字子儀/栁州人董傳䇿字原漢松江華亭人)
夏四月振遼東饑
　(遼東大饑先已發銀五萬餘兩振之至是再發户兵/工三部庫銀一萬兩命御史吉澄往振未㡬又以廵)
　(按御史周斯盛之奏復發銀/二萬兩趣澄疾馳至振給之)質實(吉澄直𨽻開州人/周斯盛陕西寧州)
　(人/)
秋八月㓂圍甘州
　(濟農犯永昌凉州進圍甘州十/四日始退土蠻亦数㓂遼東)質實(濟農舊作吉能/即前濟農子濟)
　(農係䝉古王號故父子並襲其稱舊/分作吉囊吉能音譯岐今俱改正)
冬十月禮部進瑞芝
　(先是帝于秘殿扶乩言服芝可延年乃詔有司採芝/五岳及諸名山至是禮部進一千八百六十本詔廣)
　(求徑尺以上者民帝詔有司採諸名山五岳仍訪之/民間㑹宛平縣  張巨佑得芝五本獻之賚銀幣于)
　(是四方来獻者接踵而至總督胡宗憲廵撫阮鶚御/史路楷等相繼上者不可勝計其芝皆積苑中内侍)
　(竊出市人復進之以邀賞凡得/芝萬本聚為一山號萬嵗芝山)
(己/未)三十八年春二月錫林阿襲灤河
　(錫林阿與婁巴圖爾諸部謀大舉入邊屯㑹川聲言/東下薊遼總兵王忬不能察遽引兵而東號令数易)
　(敵乗間入潘家口渡灤河而西大掠遵化遷安薊州/玉田駐内地五日京師大震御史王漸方輅交章劾)
　(忬遂逮忬下詔獄論死數初王忬以才器見重所請/無不從及為總督邉將  以敗聞漸失寵嚴嵩夙不)
　(悦忬而忬子世貞復以口語為嵩子世蕃所憾楊繼/盛之死世貞又經紀其䘮嵩父子亦大恨灤河變聞)
　(遂得行其計隆慶初世貞/伏闕訟寃復忬官予恤)質實(潘家口在遵化州東/北四十里灤河臣等)
(御製恭讀濡水源考灤河源出獨石口外東北一百餘里/    灤河)
　(已延屯圖古爾山經西屯庫爾竒勒河自北來滙之自/此遂名灤河至石家地灤分支折而西南流至新橋口)
　(入于海玉田秦無終縣唐萬嵗通天二年改為玉田縣/  明屬薊州今屬遵化州  婁已圖爾舊作老把都今)
　　(改/)
　夏五月廵撫都御史李遂平江北倭
　　(倭數百艘㓂海門遂令副使劉景韶㳺撃邱陞扼如/臯而身馳㤗州當其衝賊知如臯有偹將犯㤗州遂)
　　(急檄景韶陞遏賊連戰皆捷先是遂語諸將曰賊若/由㤗州出鳯泗則陵寢驚若由黄橋逼𤓰儀則運道)
　　(梗若沿海而至廟灣則絶地及是賊果沿海東掠遂/喜曰賊無能為矣令景韶尾其後而致之廟灣復慮)
　　(賊突淮安乃夜半馳入城賊尋至遂督叅將曺克新/等禦之姚家蕩㑹通政唐順之副總兵劉顯来援賊)
　　(大敗走保廟灣景韶亦敗賊印莊廟灣賊據險不出/攻之月餘不克順之顯馳救三沙遂令景韶填塹夷)
　　(木壑壘而陳以火焚其舟賊乗夜潜遁追奔至蝦子/港江北倭悉平帝璽書奬遂遷南京兵部侍郎以順)
　　(之代為廵撫/順之尋卒)質實(如臯漢海陵縣地唐為如臯鎮南/唐復為縣明属㤗州今属江蘓通)
　　(州黄橋鎮名在通州㤗興縣北廟灣在淮安府山陽/縣東北射陽湖㑹諸水由此入海有城今設同知駐)
　　(此為濵海衝要䖏亦曰廟灣場姚家蕩在淮安府塩/城縣西北商賈輻輳為濵海巨鎭印荘鎮名在㤗興)
　　(縣東蝦子港在姚家蕩東南有蛤蜊蝦子等港李遂/字邦良豐城人劉景韶湖廣崇陽人唐順之字應徳)
　　(武進人初舉進士第一改庶吉士尋調主事遂引疾/歸讀書陽羡山中凡天文樂律地理兵法弧矢勾股)
　(壬竒禽乙英不究極原委㑹趙文華視師特䟽薦順/之順之高出䖏于羅洪先洪先曰向已𨽻名仕籍此)
　(身非我有安得侔䖏士順之遂出然順之/聞望頗由文華之薦而損劉顯南昌人)
秋七月南京地震
八月振遼東饑
　(廵撫遼東侯汝諒言遼左濵海水陸險阻往時雖罹/災害或止数城或僅数月未有全鎮被災三嵗不登)
　(如今日者臣春初被命入境見其巷無炊烟野多暴/骨蕭條惨楚問之則云去年凶饉斗米至銀八錢母)
　(棄生兒父食死子父老相傳咸謂百年来未有之災/于時布種入土遺民盻盻方望有秋乃夏秋之交滛)
　(雨田蟲交作今西成在候斗米猶至七錢冬春不至/作何状矣乞大出内帑金錢以拯阽危䟽入詔户部)
　(即發太倉銀六萬两差御史一貟即往召糴設法輸/運務濟百姓之急嵗終仍給發牛具銀五萬两以備)
　(来春/布種)
(庚/申)三十九年春二月南京兵亂殺總督糧儲侍郎黄懋
官
　(先是南京設振武營募健兒禦倭素驕悍懋官稍裁/抑之舊制南軍有妻者月粮米一石無者減其四春)
　(秋二仲米石折銀五錢馬坤掌南京户部奏減折色/之一懋官又奏革募補者妻糧諸軍以嵗饑求復折)
　(色故額懋官不可給餉又復逾期諸軍大怒遂以都/肄日殺懋官裸尸于市守偹太監何綬等遣吏持黄)
　(紙許給賞萬金卒輙碎之許犒十萬金乃稍定侍郎/李遂託病閉閣給免死劵以慰安之而宻捕首惡二)
　(十五人繫獄事聞追禠懋官官止誅叛/卒三人而三人已前死兵自此益驕)質實(振武營/南京兵)
　(部尚書張鰲以海警創設初議選各營精鋭不足乃/益以四方趫健然京卒怯脆中選者十不及一二多)
　(團集㳺手惡少充之故致此變黄懋/官莆田人馬坤字順卿南通州人)
三月以鄢懋卿總理鹽政
　(舊制無一人總理四運司者至是懋卿以嚴嵩力總/两浙两淮長蘆河東塩政驟増塩課四十餘萬两所)
　(至市權納賄勢燄薰灼其按部常與妻偕行製五綵/與令十二女子舁之道路傾駭淳安知縣海瑞供帳)
　(簡薄抗言貧邑不能容軒車慈谿知縣霍與瑕亦/清鯁不屈懋卿嗾廵塩御史袁淳劾之俱削籍)質
　實(淳安漢丹陽郡歙邑地唐改還淳縣宋改淳安縣/明属嚴州府今因之鄢懋卿時為左副都御史户)
　(部以西浙两淮長蘆河東塩政不舉請遣大臣一人/總理嵩遂用懋卿兩淮餘塩嵗徵銀六十萬两及懋)
　(卿增至一百萬两懋卿去廵塩御史徐爌極言其害/乃復六十萬之舊嵩敗懋卿以贜戊邉海瑞字汝賢)
　(瓊山人霍與/瑕韜之子)
秋七月大同總兵官劉漢襲諳逹于豐州破之
　(先是敵聚衆喜峯口規犯薊鎮漢乗其虚𢷬其帳于/灰河至是漢復與叅将王孟夏等分道出𢷬豐州擒)
　(斬百五十人焚板升畧盡時邱/富已隨敵帳他徙趙全亦遁免)質實(灰河在山西寧/武府西下流至)
　(馬邑縣入桑乾河當大同右衛邉外由玉林舊城而/經黒河二灰河一歴三百餘里即豐州之地劉漢大)
　(同/人)
八月胡宗憲獻白龜芝草
　(自趙文華得罪宗憲失内援又見倭患方未已思自/媚于上乃于一嵗中再獲白鹿以獻帝喜天瑞頻降)
　(告謝元極寳殿及太廟百官稱賀晋宗憲秩兵部尚/書兼節制廵撫及操江都御史如三邉故事至是復)
　(獻白龜二五色芝五帝益大悦賜名龜曰/玉龜芝曰仙芝告謝如前賚宗憲加等)質實(宗憲/獻白)
　(鹿在三十七年宗憲性喜賔客東南才學士茅坤徐/渭沈明臣軰皆招致幕府用是名日起其獻白鹿也)
　(令渭草表帝稱善宗憲以是益重渭渭知兵好竒計/宗憲擒徐海誘汪直皆預謀焉後宗憲敗渭佯狂自)
　(廢茅坤字順甫歸安人徐渭字文/長山隂人沈明臣字嘉則鄞人)
(辛/酉)四十年春二月辛夘朔日有食之
景王載圳之國
　(初荘敬太子薨廷臣言裕王次當立不報帝晚年信/方士二王皆不得見載圳年少既與二王同出邸居)
　(䖏衣服無别左右頗懐覬覦至是/之國徳安居四年薨無子國除)
三月金星晝見
　(丙子畫見歴二/十四日而沒)
秋九月己丑朔日有食之
九月振南畿災
　(時蘓松常鎮杭嘉湖七府大水平地深数尺累月不/退因命停徵是嵗秋糧仍改折起運改兑米有差七)
　(府事例贜罰銀俱留充振又以災傷免直𨽻揚州淮/安鳯陽廬州等府所属州縣及兩淮運司等官入覲)
冬十一月以袁煒為户部尚書兼武英殿大學士預機
務
　(先是二月朔日食微隂欽天監言日食不見即同不/食嚴嵩以為天眷趣禮部急上賀煒亦以為言尚書)
　(吴山仰首視天曰日方虧将誰欺耶仍救䕶如常儀/帝怒山引罪去遂以煒代山及七月朔又日食欽天)
　(監言食止一分五杪例免救䕶煒乃阿帝意上言陛/下以父事天以兄事日是以太陽晶明氛祲銷鑠食)
　(止一分與不食等臣等不勝忻忭䟽入帝大喜及是/遂入閣煒本以青詞進與李春芳嚴訥郭朴並號青)
　(詞宰/相)質實(袁煒字懋中慈谿人李春芳字子寔/揚州興化人嚴訥字敏卿常熟人)
永夀宫災
　(永夀宫在西苑成祖舊宫也帝自二十一年宫婢之/變即徙居此是夜火作禁衛不及救乗輿服御及先)
　(世寳物盡燬乃暫御玉熈宫時公卿大臣皆欲帝歸/大内而不敢請徐階因請以三殿大工之餘木趣治)
　(永夀宫百日而工就帝即/日徙居之命曰萬夀宫)質實(玉熈宫近西華門/孔道列屋二層)
　　發明(嘉靖不御大内公卿大臣皆知其非是意欲/請而不敢言適當所居永夀火災之後正可)
　　(藉辭請歸大内此嚴嵩與徐階同為職所當言之/事也乃嵩既以徙居南城為對已為希合不居大)
　　(内之指階復以三殿大工餘材趣治尤属巧于逢/迎盖是時嵩已為階所中故事事欲與相反以自)
　　(表其才識即為争權邀寵之圖于此已見一班矣/史謂階雖任智數要為不失其正此概論其生平)
　　(耳若以此一事觀之豈惟智數/是尚又寕得謂不詭于正哉)
(壬/戌)四十一年春三月増設南贛副總兵官
　(從總督浙江福建江西尚書胡宗憲請也於南贛設/副總兵官以吉安守偹属之于建昌撫州設叅將以)
　(鉛山守偹属之復設逰擊于南昌而以鄱/陽守偹改為叅將令専練舟師控制九江)質實(南贛/謂南)
　(安贛州二府九江秦九江郡隋置江州大/業初改為九江郡明為九江府今因之)
増設甘州茶馬司
　(從廵撫都御史鮑承廕請也于甘州適中之地設茶/馬司令招商茶易番馬仍以四川保寕茶課全徴本)
　(色助/之)質實(明史職官志茶馬司大使一人正九品副/使一人從九品掌市馬之事鮑承廕山西)
　(長治/人)
夏五月嚴嵩以罪免其子世蕃下獄
　(帝居西苑大臣希得進見惟嵩獨承頋問御札一日/或數下雖同列不獲聞以故嵩得逞志徧引私人居)
　(要地士大夫奔走輻輳皆惴惴事嵩然攬權既久帝/亦寝厭之而漸親徐階初帝所下手詔語多不可曉)
　(惟世蕃一覽了然答語無不中世蕃頗通國典曉暢/時務嘗自負為天下才嵩既耄昏且旦夕直西内諸)
　(司白事輙曰以質東樓東樓者世蕃别號也及嵩妻/歐陽氏死世蕃居䘮不得入直所代票擬嵩受詔多)
　(不能答毎遣人持問世蕃值其方縱滛樂不以時答/中使相繼促嵩嵩不得已自為之往往失指所進青)
　(詞又多假他人手不能工以此積失帝歡㑹萬夀宫/災嵩請徙南城離宫南城英宗為太上皇時所居也)
　(帝不悦而階營萬夀宫甚稱㫖由是帝益向階頋問/多不及嵩即及嵩祠祀而已未㡬方士藍道行以扶)
　(乩得幸故惡嵩帝問天下何以不治道行詐為乩語/具道嵩父子弄權狀帝問上仙何不殛之答曰留待)
　(皇帝自殛帝心動欲逐嵩御史鄒應龍避雨内侍家/偵知之因抗䟽極論嵩父子不法帝遂罷嵩下世蕃)
　(詔獄嵩為世蕃求釋不聴法司奏論世蕃及其子錦/衣鵠鴻客羅龍文俱戍邉詔從之特宥鴻為民使侍)
　(嵩而錮其奴嚴年于獄擢應龍通政司叅/議侍郎魏謙吉等皆坐奸黨黜謫有差)質實(鄒應/龍字)
　(雲卿長安人應龍將具䟽劾嵩夜夢出獵見一髙山/射之不中東有培塿其下甚壮一注天拉然覺而悟)
　(曰此小兒束楼之兆也遂専劾世蕃慿藉父勢専利/無厭私擅爵貴廣致賄遺毎一開選則視官之髙下)
　(而低昂其值及遇陞遷則視缺之美惡而上下其價/以致選法大壊市道公行羣醜競趨索價轉鉅如刑)
　(部主事項治元以萬二千金而轉吏部舉人潘鴻業/以二千二百金而得知州至于交通贓賄為之關節)
　(者不下百十餘人而伊子錦衣衛嚴鵠中書嚴鴻家/奴嚴年中書羅龍文為甚即數人之中嚴年尤為㸃)
　(狡世蕃委以腹心諸所鬻官賣爵自世蕃所者年率/十取其一不才士夫竟為媚奉呼曰鶴山先生不敢)
　(名也遇嵩生日年輙獻萬金為夀嵩父子原籍江西/袁州乃廣致良田宅于南京揚州等䖏無慮數十所)
　(而以惡僕嚴冬主之抑勒侵奪怙勢肆害所在民怨/入骨尤有異者往嵗世蕃適母䘮陛下以嵩年老特)
　(留侍養令其子鵠代為扶襯南旋世蕃名雖居憂寔/喜得計狎客曲晏擁侍姬妾屢舞髙歌日以繼夕至)
　(于鵠本豚䑕無知習聞贓賄視祖母䘮有同竒貨騷/擾道路百計需索其往返所經諸司悉望風奉承郡)
　(邑為空今天下水旱頻仍南北多警民窮財盡莫可/措手者正由世蕃父子貪婪無度掊克日棘政以賄)
　(成官以賂授凡四方小吏莫不竭民脂膏償已買官/之費如此則民安得不貧國安得不竭天人災警安)
　(得不迭至臣請斬世蕃首以示為人臣不忠不孝者/戒其父嵩受國厚恩不思報而溺愛惡子弄權黷貨)
　(亦宜亟令休退以清政本如臣言不寔乞斬臣首以/謝嵩世蕃䟽入帝乃罷嵩下世蕃于理時坐嵩世蕃)
　(黨黜謫者前兵部右侍郎栢鄉魏謙吉工部左侍郎/南昌劉伯躍刑部右侍郎徳安何遷右副都御史信)
　(陽董威僉都御史萬安張雨應天府尹祥符孟淮南/京光禄卿南昌胡植南京光禄少卿武進白啟常右)
　(諭徳蘭谿唐汝楫南京太常卿字國子監事新城王/材太僕丞新喻張春及嵩婿廣西副使袁應樞等數)
　(十/人)
土黙特攻遼東總兵官黒春戰死
　(土黙特入撫順復攻鳯凰城春與把總田耕等力/戰三日夜死之事聞詔贈春都督同知廕子千户)質
　實(土黙特即韃靼小王子後嘉靖初徙幕東方撫順/城名在奉天府承徳縣東與盛興京接界鳯凰城)
　(在奉天府東南鴨緑江經此入朝/鮮國  土黙特舊作土蠻今改)
秋八月加户部尚書髙燿太子太保
　(初大内災宦官有宻収龍涎香者至是帝索之急燿/從禁中購得八两用聖夀建熙日獻之大稱㫖賜銀)
　(幣尋加太子太保燿初賄嚴世蕃躐户部尚書以貪/穢著及世蕃敗知不為公論所容乃要結為固位計)
　質實(髙燿清/苑人)
　　發明(古未患得患失之夫其于夤縁倖進巧售計/術盖無所不至而必有左右進倖之人為之)
　　(導引而宻示其機乃得以施其伎倆高燿之以龍/涎進也何由而知大内之無此又何由而知索此)
　　(之甚急即使知慶節建醮在所必需又何由而知/宦寺中有宻蔵此者物以類感憸邪之聲氣自有)
　　(黙黙相通者燿仍以其結世蕃之術結宦官故遂/以其躐司農之伎躐少保而嘉靖適顛倒于其局)
　　(中而懵然/罔覺耳)
九月三殿成
　(更奉天殿曰皇極華盖殿曰中極謹身殿曰建極文/樓曰文昭閣武樓曰武成閣左順門曰㑹極右順門)
　(曰歸極奉天門曰皇極東角門曰𢎞政西角門曰宣/治復改乾清宫右小閣曰道心旁左門曰仁蕩右門)
　(曰義/平)質實(文樓是時文樓蔵永樂大典其帙甚鉅帝/初年好古禮文之事時取探討凡有疑郤)
　(悉按韻索覽几案問毎有一二帙在焉及三殿災帝/聞變命左右趣登文樓出大典甲夜中傳諭再三是)
　(書遂得不燬帝因欲重録其副貯之他所以備不虞/至是諭大學士徐階曰昨計重録永樂大典兹秋凉)
　(可理乃選各色善楷書人禮部儒士程南道等百餘/人就史舘分録命禮部左侍郎高拱右春坊右中允)
　(管國子監司業事張居正各觧原務入舘校録拱仍/以侍郎兼翰林院學士同左春坊左諭徳兼侍讀瞿)
　(景淳充總校官居正仍以中允兼翰林院編修同修/撰林燫丁士美徐時編修吕旻王希烈張四維陶大)
　(臨檢討吴可行馬/自强充分校官)
冬十一月分遣御史求方書
　(帝晚年求方術益急時江西豐城縣方士熊顯進法/書六十六冊詔留覽賜顯冠帶銀幣是時陶仲文已)
　(死乃命御史姜儆王大任分行天下訪求方士及符/籙秘書閲二年還朝上所得法秘數千冊薦方士唐)
　(秩劉文彬等数人儆大任俱擢侍講學士秩等賜第/京師時嚴嵩既罷藍道行亦被遣宫中数見妖孽帝)
　(春秋高意邑邑不樂中官因設詐以娱之當夜坐庭/中獲一桃御幄後左右言自空中下帝喜曰天賜也)
　(修迎恩醮五日明日復穫一桃是夜白兎生二子帝/益喜謝元告廟未㡬夀鹿亦生二子廷臣表賀帝以)
　(奇祥三錫天眷非常手/詔褒荅事在四十三年)質實(姜儆南昌人王大/任陕西保安人)
　
　
　
　
　
　
　
　
　
　
御定資治通鑑綱目三編巻二十四
欽定四庫全書
御定資治通鑑綱目三編卷二十五
　(起癸亥明世宗嘉靖四十二/年盡壬申明穆宗隆慶六年)凡十年
(癸/亥)四十二年夏四月總兵官俞大猷副總
倭于福建破之
　(自倭去柯梅浙東江北漸寧而患盡移于福建泊泉/州之浯嶼掠回安恵安攻福寧寧徳進圍福州經月)
　(不解蔓延興化奔突漳州迄無寧日閩人在朝者爭/劾胡宗憲嫁禍帝不問既而宗憲以罪被逮倭尋䧟)
　(興化府焚掠一空移據平海衛不去自倭躪東南破/州縣衛所以百数未有及府城者興化故名郡最繁)
　(富既䧟逺近震動詔急徵大猷充總兵官繼光為副/合兵往討時劉顯自廣東赴援以兵少壁城下不敢)
　(戰大猷至亦不欲攻俟大軍之集乃與顯别邀賊于/長樂殱之繼光先已破倭于横嶼還浙江矣至是繼)
　(光以浙江兵來㑹巡撫譚綸令繼光將中軍顯左大/猷右合攻賊于平海繼光先登左右軍繼之斬級二)
　(千二百有竒還被掠者三千人倭遁去遂復興化其/侵犯他州縣者亦為諸將所破閩患少熜自倭起以)
　(來二十餘載攻破城邑殺傷官吏軍民不可勝紀轉/漕増餉天下騷然至是大創而去其後繼光大猷復)
　(連敗之東南/始得安枕矣)質實(浯嶼即金門在泉州府同安縣東/南海中廣袤數十里同安五季閩)
　(縣恵安宋縣明俱屬泉州府今因之平海衛明置今/栽故城在興化府莆田縣東長樂唐縣明屬福州府)
　(今因之横嶼在寧徳縣東南海中胡宗憲以罪被逮/宗憲初因趙文華結歡嚴嵩父子文華死又因羅龍)
　(文以進賂及嵩敗南京給事中陸鳳儀劾其黨嚴嵩/及奸欺貪滛十大罪有詔逮問及憲宗至帝曰宗憲)
　(非嵩黨朕㧞用十九年人無言者自累獻祥瑞為羣/邪所疾今若加罪後誰為我任事者釋令閒住乆之)
　(以萬壽節獻秘術十四帝大悦將復用矣㑹御史汪/汝正籍羅龍文家上宗憲手書乃被劾時自擬㫖授)
　(龍文以逹世蕃者遂逮下獄宗憲自叙平賊功以獻/瑞得罪言官且許汝正受贓事帝終憐之並下汝正)
　(獄宗憲竟庾死汝正得釋戚繼光字元敬世/襲登州衛指揮僉事譚綸字子理宜黄人)
金星晝見
　(四月/始伏)
冬十月錫林阿巴圖爾入㓂京師戒嚴
　(虜數犯遼塞總督陽選囚縶三衛長托干令其子更/迭為質托干者錫林阿妻父也冀以牽制錫林阿三)
　(衛皆怨至是錫林阿巴圖爾等潰牆子嶺入大掠順/義三河諸將趙溱孫臏戰死京師戒嚴詔諸路兵入)
　(援虜駐内地八日大同總兵官姜應熊敗之于密雲/乃退詔誅選初㓂之入帝方祠釐兵部尚書楊博不)
　(敢奏謀之徐階檄宣府總兵官馬芳等入援㑹帝見/東城火光知㓂已逼大驚諭徐階議逐㓂而芳兵已)
　(至階請亟償之令専䕶京師及㓂退帝怒博不早聞/欲與楊選同論罪階力為救觧乃誅選而不罪博)
　質實(牆子嶺闗名在密雲縣東北七十五里古北口/之東南城周一里有竒三河唐置縣明屬通州)
　(今屬順天府孫臏時官總兵趙溱官遊擊馬芳字徳/馨蔚州人巴圖爾舊作把都兒托干舊作通罕今並)
　(改/)
(甲/子)四十三年春二月伊王典楧有罪廢為庶人國除
　(典楧貪而愎多持官吏短長不如指必搆之去既去/復折辱之御史行部過者楧要笞之縉紳徃來率紆)
　(途取他境經郭外者府中人輒追挽其車詈其不朝/入朝者復辱以非禮府墻壞請更築乃奪取民舎以)
　(廣其宫郎中陳大壯與邸鄰索其居不與使數十人/從大壯卧起奪其飲食竟餒死所為宫崇臺連城擬)
　(帝闕有錦衣官校之陜者經洛陽典楧忽召官屬迎/詔鼓吹擁錦衣入捧一黄卷入宫衆請開讀曰宻詔)
　(也遂起錦衣去錦衣謂王厚待之不知所以其夜大/張樂至曙府中人皆呼千嵗詐謂天子特親我也閉)
　(河南府城大選民間子女七百餘留其姝麗者九十/人不中選者以金贖都御史張永明等上言狀再遣)
　(使往勘革祿三之二令壊所僭造宫城歸民間女執/羣小付有司典楧不奉詔部牒促之布政使侍牒入)
　(見楧曰牒何為者可用障櫺耳撫按官以聞詔禮部/㑹三法司議僉謂典楧滛暴無藩臣禮宜禁錮髙墻)
　(削除世/封從之)質實(伊王典楧伊厲王㰘之元孫㰘太祖之/第二十五子也封國于洛陽張永明字)
　(鍾誠烏/程人)
倭犯仙遊總兵官戚繼光大敗之福建倭平
　(時閩中舊倭畧平餘黨復糾新倭萬餘攻仙遊縣城/圍之三日繼光引兵馳赴之大戰城下賊敗趨同安)
　(繼光麾兵追之斬首數百級墜崖谷死者無莫餘者/尚數千奔漳浦繼光分其兵為五哨身自持短兵徒)
　(跣縁崖披荆棘而上迫賊壘賊伏發繼光氣愈厲督/各哨兵入賊巢殊死戰又俘斬數百人于是閩患悉)
　(平/)質實(仙遊縣本莆田縣地唐析置清源縣屬泉州/天寳初改仙遊縣明屬興化府漳浦唐置縣)
　(明屬漳州府/今皆因之)
夏五月壬辰朔日有食之
(乙/丑)四十四年春三月袁煒免
　(煒疾篤上疏乞歸道卒煒貴倨鮮腆故出徐階門直/以氣凌階館閣士出門下者斥辱尤不堪人皆畏而)
　(惡/之)
嚴世蕃伏誅
　(世蕃論戍雷州未至而歸初嵩歸至南昌值萬夀節/使道士藍田玉為帝建醮鐡柱宫田玉善召鶴嵩取)
　(其符籙并已祈鶴文上之因乞移世蕃近地以便就/養詞甚哀帝不許而世蕃遽返羅龍文一詣戍所即)
　(逃還徽州數往來江西與世蕃計事世蕃大治園亭/勢燄不少衰其監工奴見袁州推官郭諫臣不為起)
　(㑹南京御史林潤按視江防因與諫臣謀馳疏盡發/其罪疏言臣巡視上江備訪江洋羣盗悉竄入逃軍)
　(羅龍文嚴世蕃家龍文卜築深山乘軒衣蟒隂有不/臣之心而世蕃曰夜與龍文誹謗時政揺惑人心近)
　(假名治第招集勇士至四千餘人道路洶洶咸謂變/且不測乞早正刑章以絶禍本帝得疏大怒即詔潤)
　(逮捕之世蕃子紹庭官錦衣聞命急報世蕃使詣戍/所方二日潤已馳至世蕃猝不及赴乃械以行龍文)
　(亦捕得于梧州既至京潤因復上書數嵩世蕃罪畧/曰世蕃罪惡積非一日任彭孔為主謀羅龍文為羽)
　(翼惡子嚴鵠嚴珍為爪牙占㑹城厫倉吞宗藩府第/奪平民房而又改釐祝之宫以為家祠鑿穿城之池)
　(以象西海直欄横檻峻宇雕墻巍然朝堂之規模也/袁城之中列為五府南府居鵠西府居鴻東府居紹)
　(慶中府居紹庠而嵩與世蕃則居相府招四方之亡/命為䕶衛之壯丁森然分封之儀度也總天下之貨)
　(寳盡入其家世蕃已踰天府諸子各官東南雖豪僕/嚴年謀客彭孔家資亦稱億萬民窮盗起職此之由)
　(甚者畜養厮徒招納叛卒數十百人明稱官舎出没/江廣刧掠士民其家人夀二銀一等隂養刺客昏夜)
　(殺人奪人子女金錢半嵗之間事發二十有七而且/包藏禍心隂結典楧在朝則為寧賢居鄉則為宸濠)
　(以一人之身而總羣奸之惡雖赤其族猶有餘辜嚴/嵩不顧子未赴伍朦朧請移近衛既奉明㫖居然藏)
　(匿以國法為不足遵以公議為不足恤世蕃稔惡有/司受詞數千盡送父嵩嵩閲其詞而處分之尚可諉)
　(于不知乎既知之又縦之又曲庇之此臣謂嵩不能/無罪也疏入帝怒詔下法司訊狀世蕃猶抵掌曰任)
　(他燎原火自有倒海水已而聚其黨竊議自謂賄字/自不可掩然非上所深惡惟聚衆通倭之說得諷言)
　(官使削去而故填楊沈下獄為詞則上必激而怒上/怒乃可脱也謀既定乃令其黨揚言之刑部尚書黄)
　(光昇等亦以為然如其言具稿詣徐階議之階固已/豫知姑問稿安在吏出懐中以進閲畢曰法家斷案)
　(良佳延入内屏左右語曰諸君子謂嚴公子當死乎/生乎曰死不足贖曰然則此案將殺之乎生之乎曰)
　(用楊沈正欲抵死徐階曰别自有說楊沈事誠犯天/下公惡然以計中上所諱取特㫖沈暗入招中取泛)
　(㫖上豈肯自引為過一入覧疑法司借嚴氏歸過於/上必震怒在事者皆不免嚴公子騎欵叚出都門矣)
　(衆愕然請更議曰稍遲事且洩從中敗事者必多事/且變今當以原疏為主而闡發聚衆本謀乃出一稿)
　(于䄂中獨按羅龍文與汪直交通賄世蕃求官世蕃/用日者言以南昌倉地有王氣取以治第制擬王者)
　(又結宗人典模隂伺非常多聚亡命南通倭北通虜/共相響應即呼寫本吏入扃户令疾書即用印封識)
　(而世蕃不知也竊自喜計行謂龍文曰諸人欲以爾/我償楊沈命奈何龍文不應執其手耳語曰且暢飲)
　(不十日釋縲絏善歸上因此念吾父别有恩命未可/知雖然先取徐階首當無今日吾父養惡故至此今)
　(且歸用前計未晚誰謂阿儂智者龍文喜問故曰第/俟之已而階改疏上帝覧疏命法司鞫訊具實以聞)
　(階因速具疏言事已勘實具有顯證請亟正典刑帝/從之命斬世蕃龍文于市二人聞相抱哭家人請寫)
　(遺書謝其父不能成一字都人聞之大快各相約持/酒至西市看行刑籍其家黄金可三萬餘兩白金三)
　(百餘萬兩他珍寳服玩所值又數百萬嵩及/諸孫皆為民後二年嵩老病寄食基舎以死)質實(鐡/柱)
　(宫在南昌城内中有鐡柱相傳許遜所鑄以鎮蛟螭/之害明嘉靖改名妙濟萬夀宫郭諫臣長州人林潤)
　(字若兩莆田人/黄光昇晉江人)
夏四月以吏部尚書嚴訥禮部尚書李春芳並兼武英
殿大學士預機務
　(袁煒去後徐階當國屢請増䦒臣故有是命帝眷侍/直諸臣厚凡遷除皆出特㫖春芳自學士至柄國凡)
　(六遷未嘗/一由廷推)
六月建玉芝宫
　(睿宗原廟前殿東柱産金色芝一本帝大悦告于太/廟百官表賀因建玉芝宫十一月奉安獻皇帝后神)
　(主于玉/芝宫)
冬十一月嚴訥罷
　(訥仍掌吏部晨理部事暮直西苑供奉青詞積勞成/疾遂罷歸訥既歸里父母皆在晨夕備物孝養人以)
　(為榮訥嘗語人曰銓臣與輔臣必同心乃有濟吾秉/銓二年適華亭當國諸事無阻且所任選郎賢舉無)
　(失人華亭謂徐階/選郎謂陸光祖也)質實(陸光祖字與/繩平湖人)
(丙/辰)四十五年春正月福建地震
　(福州興化泉州/三府同日地震)
二月下户部主事海瑞于獄
　(帝乆不視朝深居西苑専意齋醮督撫大吏争上符/瑞禮官輒表賀廷臣自楊最楊爵得罪後無敢言時)
　(政者至是瑞獨上疏日陛下即位初年敬一筬心冠/履分辨天下欣然望治未乆而妄念牽之謂遐舉可)
　(得一意修真竭民脂膏濫興土木二十餘年不視朝/法紀弛矣數年推廣捐納事例名器濫矣二王不相)
　(見人以為薄於父子以猜嫌誹謗戮辱臣下人以為/薄於君臣樂西苑而不返人以為薄於夫婦吏貪官)
　(横民不聊生水旱無時盗賊滋熾陛下試思今日天/下為何如乎古者人君有過賴臣工匡弼今于修齋)
　(建醮相率進香仙桃天藥同辭表賀建宫築室則將/作竭力經營購香市寳則度支差求四出陛下誤舉)
　(之而諸臣誤順之無一人肯為陛下正言者諛之甚/也且陛下之誤多矣其大端在於齋醮齋醮所以求)
　(長生也自古聖賢垂訓修身立命曰順受其正矣未/聞有所謂長生之說陛下受術於陶仲文以師稱之)
　(仲文則既死矣彼不長生而陛下何獨求之至於仙/桃天藥怪妄尤甚苦宋真宗得天書于乾祐山孫奭)
　(日天何言哉豈有書也桃必採而後得藥必製而後/成今無故獲此二物是有足而行耶曰天賜者有手)
　(執而付之耶此左右奸人造為妄誕以欺陛下誤信/之以為實然過矣陛下又將謂懸刑賞以督責臣下)
　(則分理有人天下無不可治而修真為無害己乎太/甲日有言逆于汝心必求諸道有言遜于汝志必求)
　(諸非道用人而必欲其唯言莫違此陛下之計左也/即觀嚴嵩有一不順陛下者乎昔為同心今為戮首)
　(矣梁材守道守官陛下以為逆者也厯任有聲官户/部者至今首稱之然諸臣寧為嵩之順不為材之逆)
　(得非有以窺陛下之㣲而潛為趨赴乎即陛下亦何/利於是陛下誠知齋醮無益一旦翻然悔悟日御正)
　(朝與宰相侍從講求天下利害洗數十年之積誤使/諸臣亦得自洗數十年阿君之耻天下何憂不治萬)
　(事何憂不理此在陛下一振作間而已釋此不為而/切切於輕舉度世敝精勞神以求之於繫風捕影茫)
　(然不可知之域臣見勞苦終身而無成也帝得疏大/怒抵之地顧左右曰趣執之無使得遁宦官黄錦在)
　(劍曰此人素有癡名聞其上疏時自知觸忤當死市/一棺訣妻子待罪於朝僮僕亦奔散無留者是不遁)
　(也帝黙然少頃復取讀之為感動太息留中者數月/嘗曰此人可方比干第朕非紂耳㑹帝有疾煩懣不)
　(樂召徐階議内禪因曰海瑞言俱是朕今病乆安能/視事又曰朕不自謹惜致有此疾困使朕能御便殿)
　(豈受此人詬詈耶遂逮瑞下詔獄究主使/者尋移刑部論死獄上階力救奏遂留中)
　　發明(嘉靖朝諸大臣多以青詞干進謟諛成風從/未有以齋醮為非者海瑞疏陳痛切其忠君)
　　(愛國之忱自然溢於楮墨視明代掠浮詞而抗疏/者大相逕庭矣乃嘉靖始聞之而怒繼取讀之感)
　　(動太息且留中數月深然其言引咎愧悔以此切/諭輔臣然終逮瑞下獄豈䕶疾忌醫根于素性抑)
　　(由當時臣工阿順為習乆未聞此逆耳之言也瑞/疏云使諸臣亦得洗數十年阿君之耻置身于臯)
　　(夔伊傅之列天下安得不/治是瑞亦乆見于此矣)
三月以吏部尚書郭朴兼武英殿大學士禮部尚書髙
拱兼文淵閣大學士並預機務
　(朴拱皆由徐階薦召/入直廬至是同入閣)質實(髙拱字肅/卿新鄭人)
夏四月壬戌朔日有食之
六月旱
　(戊寅以乆旱帝親禱雨於凝/道雷軒越三日雨羣臣表賀)
秋七月㓂犯萬全右衛總兵官馬芳擊敗之
　(錫林阿以十萬騎入西路芳迎之馬蓮堡堡圮衆請/塞之不可請登臺亦不可開堡四門偃鼔寂若無人)
　(比暮野燒燭天囂呼逹旦芳卧日中不起敵騎窺者/相屬莫測所為明日芳蹶然起乘城指示衆曰彼軍)
　(多反顧且走勒/兵追擊大破之)
冬十月振淮徐饑
　(淮徐告饑命巡鹽御史以/修河銀一萬二千兩振之)
閏十月諳逹冦大同㕘將崔世榮戰死
　(時諳達屢犯東西諸塞及冬犯固原總兵官郭江敗/死又犯偏頭闗及大同世榮禦之與其子大朝大賔)
　(俱力/戰死)
十一月帝有疾
　(先是帝以乆病忽欲南幸興都取藥徐階力諫乃止/既而服方士王金等所獻丹藥病遂甚時方士至者)
　(日衆帝知其妄無殊錫王金思所以動帝乃偽造諸/品仙方與所製金石藥同進其方詭秘藥性燥非服)
　(食所宜帝御之稍稍/火發病遂不能愈)
十二月帝崩
　(庚子帝大漸自西苑還乾清宫是日崩除階草遺詔/召用建言得罪諸臣死者䘏録方士付法司論罪一)
　(切齋醮工作及政令不便者悉罷之詔下朝野號慟/感激時髙拱郭朴以階不與共謀不樂朴曰徐公謗)
　(先帝可斬也兩/人遂與階有隙)
　　發明(大臣秉與國事當虚已和𠂻惟求其是所謂/功不必自已出名不必自已成乃為得之此)
　　(猶言其無事時也若當草寫遺詔于哀痛呼搶之/餘商家國根本之務此何時也而可以嫌疑生分)
　　(别者耶觀徐階所草詔猶能切中當時弊政為髙/拱郭朴者自當賛助其成何至以己未與之故而)
　　(遂生忌嫉造謗媒蘖竟欲各分門户甚至數年後/拱専國政一切盡反階之所為而啟其釁者實惟)
　　(郭朴一言朴/安得無罪哉)
裕王載垕即位
　(是為穆宗以明年為隆慶元年赦天下免明年/天下田賦之半及嘉靖四十三年以前逋賦)
釋海瑞于獄
　(先是瑞在獄猶未聞大行狀提牢主事先知之以瑞/且見用設酒饌欵之瑞自疑當赴西市恣飲噉不顧)
　(主事因附耳語宫車適晏駕先生今即出大用矣瑞/曰信然乎即大慟盡嘔出所飲食隕絶于地終夜哭)
　(不絶聲及是既釋復/故官俄再遷大理丞)
(丁/夘)穆宗莊皇帝隆慶元年春正月罷睿宗明堂配享
　(時禮部奉詔㑹議郊社諸典禮及祔塟祔享諸制尚/書髙儀上言先帝肇祀明堂奉睿宗配享今陛下踐)
　(祚睿宗已為皇祖若仍配享上帝似非/周人宗祀文王之義請罷大享禮從之)質實(髙儀字/子象錢)
　(塘/人)
増設江浙巡漕御史
　(時漕政廢弛有司怠緩軍衛遷延重以運官科求旗/甲侵費弊端百出以致漕運失期舊制江北糧米當)
　(十二月以内過淮逺者不過次年之三月時有遲至/次年六七月者山東糧米當四月運完逺者不過七)
　(月時有遲至十一月者至是户科給事中何起鳴請/於南直𨽻浙江杭嘉湖増設御史一員令専理漕運)
　(其濟寧以南河道舊屬兩淮巡鹽御史帶管者并亦/委之監兌時則巡厯淮安以南水盛時則巡厯徐州)
　(以北庶河道漕運可/兼攝而並舉從之)質實(何起鳴/内江人)
追尊母杜氏為孝恪皇太后
二月立皇后陳氏
　(后通/州人)
以陳以勤為禮部尚書兼文淵閣大學士張居正為吏
部侍郎兼東閣大學士並預機務
　(以勤居正俱侍裕邸講讀至是並參大政時徐階以/宿老居首輔與李春芳皆折節下士居正最後入獨)
　(引相體倨見六卿無所延納間出一/語輒中肯人以是嚴憚之重於他相)質實(陳以勤字/逸甫南充)
　(人張居正字/叔大江陵人)
　　發明(徐階以耆宿老成乆居政府猶持謙牧之懐/居正甫參大政輒爾倨見六卿妄自尊大宜)
　　(為衆所訾議也盖居正自恃幹濟之才出諸臣右/又以潛邸舊恩欲自異于他相因而㒺恤人言倨)
　　(傲日甚厥後秉政之専竟致威權震主百僚側目/驕吝之氣蓋己中於入閣之初雖云才羙不足觀)
　　(已/)
三月塟永陵
　(謚曰飲天履道英毅聖神宣文廣武洪仁大/孝肅皇帝孝潔肅皇后孝恪皇太后同祔)質實(孝/潔)
　(皇后陳氏世宗元配孝/恪杜太后穆宗生母)
　　(明史賛曰世宗御極之初力除一切弊政天下翕/然稱治顧迭議大禮輿論沸騰倖臣假托尋興大)
　　(獄夫天性至情君親大義追尊立廟禮亦宜之然/升祔太廟而躋于武宗之上不已過乎若其時紛)
　　(紜多故將疲于邊賊訌于内而崇尚道教享祀弗/經營建繁興府藏告匱百餘年富庶治平之業因)
　　(以漸替雖剪剔權奸威柄/在御要亦中材之主也矣)
夏四月御經筵
　(徐階等言自古帝王莫不以講學為首務兹山陵事/畢祔廟禮成經筵日講正惟其時請特舉行從之)
五月夏鎮新河成
　(初嘉靖七年河溢阻運總河都御史盛應期請于昭/陽湖東别鑿新渠以通漕開濬百四十餘里尅期六)
　(月工未成㑹應期罷役中止至四十四年河大決沛/縣飛雲橋分為十數股潰入昭陽運道淤塞百餘里)
　(督理河漕尚書朱衡循行應期舊亦請開南陽留城/上下築堤吕孟湖以防潰決總河都御史潘季馴以)
　(為濬舊渠便議與衡不合衡言是河直秦溝有所束/隘伏秋黄河盛昭陽受之不為壑也乃決計開濬身)
　(自督工重懲不用命者至是河成西去舊河三十里/舊河自留城以北經穀亭而至南陽新河亦自留城)
　(而北經夏鎮而至南陽與舊河合謂之夏鎮河凡百/四十里有竒又引鮎魚諸泉及薛河沙河注之築馬)
　(家橋隄遏黄水入秦溝使不東侵運道乃大通方工/未成㑹河復決論者紛然謂衡故興難成之役以倖)
　(功及工峻羣議乃息未㡬山水驟溢新河決壤漕艘/數百給事中吳時来言新河受東兖以南費嶧鄒滕)
　(之水以一堤捍羣流豈能不潰宜分之以/殺其勢衡乃開支河四洩其水入赤山湖)質實(夏鎮/在徐)
　(州府沛縣東北四十里南去留城四十四里昭陽湖/在沛縣東北八里有大小二湖相連南屬沛北屬山)
　(東滕縣亦名山陽湖南陽鎮名在兖州府魚䑓縣東/北留城在沛縣東南五十里故宋地秦置縣漢張良)
　(封留候即此地吕孟湖在沛縣東南四十里秦溝在/徐州府銅山縣東北鮎魚泉在滕縣凡三十四泉薛)
　(河在滕縣源出寳峯山匯諸泉而為淵西經薛山因/名薛河沙河有二俱在滕縣在縣北者曰北沙河源)
　(出鄒縣嶧山在縣南者曰南沙河即古漷水源出縣/之述山下流俱入運河馬家橋在沛縣赤山湖在滕)
　(縣西南與㣲山韓莊諸湖相連盛應期字思徵吳江/人朱衡字士南萬安人潘季馴字時良烏程人吳時)
　(來是時以遺/詔復故官)
髙拱罷
　(初徐階甚親拱引入直及拱驟貴負氣頗忤階世宗/居西苑閣臣直廬在苑中拱未有子移家近直廬時)
　(竊出一日帝不豫誤傳非常拱遽移直廬器用於其/家給事中胡應嘉階鄉人也瞷階方與拱隙遂劾拱)
　(不守直廬移器用于外世宗病亟勿省也拱疑應嘉/受階指大憾之及帝即位階雖為首輔而拱自以帝)
　(舊臣數與之抗郭朴復助之階漸不能堪是時應嘉/掌吏科佐部院考察事將竣忽有所論救帝責其牴)
　(牾下閣臣議罰朴奮然曰應嘉無人臣禮當編氓階/旁睨拱見拱方怒勉從之言路謂拱以私怨逐應嘉)
　(交章劾之給事中歐陽一敬劾拱尤力階於拱辯疏/擬㫖慰留而不甚譴言者拱益怒相與忿詆閣中御)
　(史齊康為拱劾階康坐黜於是言路/論拱者無虚日拱不自安乞罷歸)質實(胡應嘉沐/陽人歐陽)
　(一敬字司直彭澤/人齊康永平人)
六月霪雨傷稼
　(帝素服修省避殿/御皇極門視事)
秋七月遣使招撫山東河南被灾流民
　(従刑科給事中王之垣請也流民失業者給復五年/其糧長稱收火耗夫馬折乾廩給扣送諸弊一切釐)
　(革/)質實(王之垣濟/南新城人)
八月帝視國子監
　(朝鮮國貢臣乞留京師觀禮許之是日帝行釋奠禮/畢御彛倫堂宣諭祭酒司業及諸生等仍賜衍聖公)
　(孔尚賢及三氏子孫并/祭酒司業等宴于禮部)
九月諳逹冦山西
　(時邱富已死趙全在虜益用事尊諳逹為帝治宫殿/期日上棟忽大風棟墜傷數人諳逹懼不敢居全乃)
　(為諳逹言大同兵弱亭障稀可以逞因屢入犯山西/至是復率衆數萬分道入井坪朔州偏頭闗老營諸)
　(處邊將不能禦遂長驅破石州殺知州王亮采大掠/孝義介休平遥文水交城太谷隰州間男女死者數)
　(萬而三衛勾土黙特同時入冦薊鎮昌黎撫寧樂亭/盧龍皆被蹂躪遊騎至灤河京師震動三日乃引去)
　(諸將追之敵出義院口㑹大霧迷/失道墮崖中人馬枕藉死者甚衆)質實(井坪在朔平/府平魯縣南)
　(朔州西北明成化中建置守禦千户所老營堡名在/寧武府偏闗縣東亦成化中建孝義後魏置永安縣)
　(唐改曰孝義明屬汾州府文水漢大陵縣隋改日文/水明屬太原府交城隋置縣明屬太原府太谷漢陽)
　(邑縣隋改曰太谷明屬太原府今皆因之樂亭唐石/城縣金大定末置樂亭縣明屬灤州今屬永平府義)
　(院口在撫寧/縣東北有闗)
郭朴罷
　(初言官劾髙拱者多及朴拱歸朴亦求去帝固留之/御史龎尚鵬凌儒等攻不止遂乞歸朴輔政凡二年)
　(至是以尚鵬等攻之三疏乞歸家/居二十餘年卒贈太傅謚文簡)質實(龎尚鵬字可/南南海人凌)
　(儒泰/州人)
總兵官李世忠與土黙特戰于撫寧京師戒嚴
　(先是土黙特冦薊鎮命總督劉燾總兵李世忠等率/兵禦之至是世忠引兵東援永平與敵遇於撫寧縣)
　(南斬首五十級時諳逹兵尚留石州間出精騎抄掠/交汾等處山西騒動總督王之誥請増兵赴援詔發)
　(宣府遊兵及保定廵撫曹亨河南廵撫劉應節延綏/總兵趙岢各引兵分道救石州之誥馬芳仍留本鎮)
　(東防京師戒嚴詔五城御史詰察非常漕糧集河下/者令巡倉御史督䕶入城敕羣臣條議京城防守事)
　(宜自是月乙亥至十月/丙戌㓂始退京師觧嚴)
冬十月以王崇古總督三邊
　(時濟農據河套為西郵諸部長别部併圖駐牧大小/松山南擾河湟畨族環四鎮皆㓂乃擢崇古兵部侍)
　(郎兼右僉都御史總督陜西延寧甘肅軍務崇古奏/給四鎮旗牌撫臣得用軍法督戰又指畫地圖分授)
　(諸大將趙岢雷龍等數有功崇/古在陜七年先後獲首功甚多)質實(大松山在凉州/府平畨縣東北)
　(接蘭州界小松山在其北為邊/郵要地併圖舊作賔土今改)
(戊/辰)二年春正月杖給事中石星于廷黜為民
　(吏科給事中石星言天下之治不日進則日退人君/之心不日強則日偷臣竊見陛下入春以來為鼇山)
　(之樂縦長夜之飲極聲色之娛朝講乆廢章奏遏抑一/二内臣威福自恣肆無忌憚天下將不可救矣用是)
　(條上六事一曰飬聖躬二曰講聖學三曰勤視朝四/曰速俞允五曰廣聼納六曰察讒譖疏入上怒以為)
　(惡言訕上命廷杖六十黜為民時中官滕祥者以造/作竒巧得幸㑹監杖星大詬之詳怒予重杖星絶而)
　(復甦其妻鄭誤聞星已/死遽觸柱死聞者哀之)質實(石星字拱/辰東明人)
二月命廷臣舉邊才
　(户部尚書馬森等給事中王治御史王友賢等各奏/薦邊才現任大理寺卿鄒應龍等四十五人聼用僉)
　(都御史王輪等十八人凡六十三人吏部上其議因/言五方之氣雖篤於因材百中之能難拘於器使如)
　(徃者輔臣楊一清以南人用之陜西尚書王驥以北/人用之雲南俱有聲績宜勿論南北資格斟酌推用)
　(務俾各當其/才帝然之)
帝耕耤田
　(以禮部言増上中下三等農夫各/十人于耆老之後如𢎞治中例)
三月立子翊鈞為皇太子
　(帝之第三子即神宗也時/方六嵗是日詔赦天下)
京師地震
　(永平府樂亭縣遼東寧逺衛遵化順義等縣及山東/登州府同日地震寧逺城崩禮部尚書髙儀等請令)
　(百官/修省)
夏五月以都督同知戚繼光鎮薊州
　(繼光與俞大猷均稱名將而繼光屢摧大㓂平浙閩/倭又平江西賊名更出大猷上給事中吳時來以薊)
　(門多警請召大猷繼光專訓邉卒部議獨用繼光乃/命以都督同知總理薊州昌平保定三鎮練兵事總)
　(兵官以下悉受節制尋以薊州既有總兵官又設總/理事權不一乃召還總兵官郭琥而以繼光為總兵)
　(官鎮守薊州永平山海諸處自嘉靖以來邉墻雖修/墩臺未建繼光巡行塞上議建敵臺畧言薊鎮邉垣)
　(延袤二千里一瑕則百堅皆瑕比來嵗修嵗圮徒費/無益請跨牆為臺睥睨四逹臺髙五丈虚中為三層)
　(臺宿百人鎧伏糗糧具備令戍卒畫地受工先建千/二百座然邊卒木彊律以軍法將不堪請募浙人為)
　(一軍用倡勇敢督撫上其議計之浙兵三千至陳郊/外天大雨自朝至日昃植立不動邊軍大駭自是始)
　(知軍令至五年秋臺功成精堅雄壯二千里聲勢聨/接繼光乃議立車營每車一輛用四人推輓戰則結)
　(方陣而馬歩軍處其中又製拒馬器排列㓂騎衝突/㓂至火器先發稍近則歩軍持拒馬器以遏而前間)
　(以長鎗筤筅㓂奔則騎軍逐北又置輜重營隨其後/而以南兵為選鋒入衛兵主䇿應本鎮兵専戍守節)
　(制精明器械犀利薊/門軍容遂為諸邉冠)質實(筤筅兵器名一作狼筅筅/蘇典切筅帚也戚繼光武)
　(藝篇狼筅用大毛竹上截連旁附枝節枒杈粗二/尺長一丈六尺利刄在頂長一尺用為行伍籓籬)
秋七月徐階罷
　(帝即位以來階所持諍多宫禁事伸者十八九中官/多側目㑹階乞休而給事中張齊以私怨劾階階因)
　(請歸帝意亦漸移許之賜馳驛舉朝疏留報聞至萬/厯初階年八十卒  時帝欲命中官分督團營階力)
　(陳不可而止羣小璫毆御史于午門左都御史王庭/將糾之階曰不得主名劾何益且慮彼先誣我乃使)
　(人以好語誘大璫先録其主/名庭疏上乃分别逮治有差)質實(張齊以私怨劾階/齊長安人前奉命)
　(犒軍宣大納鹽商金因疏請恤邊商革餘鹽為階所/格至是因上疏攻階已而左都御史王庭遂發張齊)
　(受賂事下齊鎮撫司獄/王庭字子正南充人)
冬十月振淮徐饑
　(江南北皆亢旱淮徐間洪水泛溢以都御史龎尚鵬/言煑粥以食饑民又留起解之金以備緩急又以災)
　(免鳳陽淮安揚州徐州滁州秋糧/子粒有差仍准存留啇税備振)
遼王憲㸅有罪廢為庶人國除
　(憲㸅在嘉靖時以奉道被寵賜真人號至是巡按御/史郜光劾其滛虐僭擬諸罪狀遣侍郎洪朝選等往)
　(勘得實削爵為庶人禁錮髙牆國除初張居正家荆/州與憲㸅有隙及朝選往勘諷令坐以謀反朝選不)
　(從居正怒屬巡撫勞/堪羅織朝選死獄中)質實(明洪武中遼簡王植始封/於遼東永樂中改封荆州)
　(簡王子貴燰嗣六傳至憲㸅莊王致格子也郜光山/西長治人洪朝選字舜臣同安人勞堪江西徳化人)
十一月宣府總兵官馬芳襲諳逹于長水海子又敗之
鞍子山
　(先是或為錫林阿謀以五萬騎犯蔚州誘芳出而以/五萬騎襲宣府城可得志芳豫伐木環城冦至不可)
　(上遂觧去頃之率叅將劉譚等出獨石塞外二百里/襲其帳于長水海子還至塞追者及鞍子山芳迎戰)
　(又大敗之芳有膽智諳敵情所至先士卒一嵗數出/師搗巢或躬督戰或遣禆將家畜健兒得其死力甞)
　(命三十人出塞四百里多所斬獲㓂大震芳乃帥/師至大松林頓舊興和衛登髙四望耀兵而還)質
　實(長水海子一曰白海子在開平衛西南即察/罕諾爾鞍子山亦曰馬鞍山在獨石口東北)
十二月限勲戚莊田
　(户部議裁勲戚胃濫莊田勲臣傳派五世者限田百/頃至七十頃宗支已絶及失爵者奪之奸民影射者)
　(徵租入官廵按直𨽻御史劉世曾查奏田頃數目復/下部㑹同屯田御史議定應減應留規則以聞詔如)
　(擬/)
(己/巳)三年夏四月以海瑞為僉都御史廵撫應天諸府
　(瑞威望素著屬吏聞其至墨者多自免去有勢家朱/丹其門恐瑞見即黝之中人監織造者為減輿從瑞)
　(鋭意興革請濬吳淞白苑通流入海民賴其利素疾/大户兼并力摧豪彊撫窮弱貧民田入於富室者率)
　(奪還之下令飈發凌厲所司惴惴奉行富家巨室或/竄他郡以避瑞撫吳甫半嵗再為言路所論遂改督)
　(南京糧儲民間瑞當去/號泣載道家繪像祀之)質實(嘗熟白苑港吳中諸水/由此入江歸海嘉靖間)
　(日益淤塞/故瑞濬之)
秋七月振沿河州縣災
　(河決沛縣自考城虞城曹單豐沛抵徐州俱罹其害/漂没田廬不可勝數漕舟二千餘皆阻邳州不得進)
　(總理河道都御史翁大立以聞户部議請以淮揚啇/稅及撫按贓贖備振倉糧振䘏貧民仍敕河道諸臣)
　(疏濬支渠従之又發太倉銀三萬兩選差司官徃災/重處亟行振濟其餘被災地方仍查災傷分數酌量)
　(蠲免詔時大立又請漕艘後至者眝粟徐州倉平價/出糶  許以三萬石賚民大立以民困之狀帝未能)
　(周知乃繪圖十二以獻是時黄河既決淮水復漲湖/堤徃徃崩壊人民多溺死大立奔走經營至四年六)
　(月疏濬河淮諸/工乃次第告成)質實(單縣古單父邑漢為單父縣明/改單縣屬兖州府今因之翁大)
　(立餘/姚人)
八月廣東海賊曽一本伏誅
　(一本初與大盗黄平聚衆數萬剽掠恵潮間與倭相/猗角已而總兵官俞大猷以次殱倭略盡平為副將)
　(湯克寛所敗逺竄去一本降而復叛突犯雷州執叅/將繆印又犯廣州殺知縣劉師顔尋復䧟碣石衛禆)
　(將周雲翔叅將耿宗先叛附于賊勢益熾時大猷已/改鎮廣西詔止勿赴今與廣東福建總兵官李錫郭)
　(成同討一本錫出海與大猷遇擊賊三戰皆㨗㑹成/亦敗賊執周雲翔率叅將王詔等以師來㑹分三哨)
　(進一本駕大舟力戰諸將連破之燬其舟詔生擒一/本及其妻斬首七百餘死水火者萬計時廣閩隨在)
　(皆盗而一本最/彊既平患漸息)質實(碣石衛在恵州府海豐縣東南/明洪武中置今裁湯克寛邳州)
　(衛人李錫歙人郭/成四川叙南衛人)
以禮部尚書趙貞吉兼文淵閣大學士預機務
　(貞吉在嘉靖時由謫籍屢擢户部侍郎罷歸帝即位/復起禮部帝幸太學㑹祭酒胡杰論罷貞吉以禮部)
　(侍郎攝事講大禹謨稱㫖命充日講官貞吉年逾六/十而議論侃直進止有儀帝深注意及是遂以尚書)
　(叅機務貞吉入謝奏言朝綱邊務一切廢/弛臣欲捐軀任事惟陛下主之帝益大喜)
振南畿浙江山東災
　(南畿浙江山東皆被水災户科給事中劉繼文請發/帑遣官分振并發臨徳二倉粟米振濟禮科給事中)
　(黄才敏亦請發徳州倉見積米/二萬石以振饑民户部議従之)質實(劉繼文靈壁人/黄才敏晉江人)
九月大閱
　(帝戎服登壇分别將領及侯伯錦衣/衛官中射等第賞罰有差百官稱賀)
冬十一月京師地震
　(地震有聲詔百官修/省三日時山西亦震)
十二月命厰衛刺部院事
　(帝以災異頻仍由部院政事不平所致令厰衛宻訪/以聞于是尚書毛愷侍郎萬士和等皆自劾求去帝)
　(慰留給事中舒化等上言祖宗設厰衛令捕盗詰奸/非以察百官也制馭百官乃天子之權而奏核諸司)
　(責在臺諫今陛下委之厰衛厰衛必托之畨校此輩/貧殘恐開羅織之門不可不慎帝不従已而事竟寢)
　質實(毛愷字逹和江山人萬士和字思/節宜興人舒化字汝徳臨川人)
　　發明(嘉靖時弊政極多而於宦官獨無所假借數/十年中稍為歛戢何以穆宗繼體復欲用厰)
　　(衛刺事耶部院政事不平詎無考核整飭之道乃/以稽察之權寄之一二内豎豈部院不足信而厰)
　　(衛轉足信乎厰衛之所恃者畨校耳此輩皆無賴/之徒稍假之顔色委以事權則必倚勢作威甚且)
　　(譸張為幻厰衛一經偏聼則將曲為左袒撫拾遷/就以証其捕風捉影之為英憲覆轍非遥顧復蹈)
　　(之/哉)
召髙拱復入閣兼掌吏部
　(拱性彊直自遂頗快恩怨及再入閣盡反徐階所為/凡先朝得罪諸臣以遺詔錄用贈恤者一切報罷且)
　(言明倫大典頒示已乆今褒顯議禮諸臣將使獻皇/在廟之靈何以為享先帝在天之靈何以為心而陛)
　(下嵗時入廟何以對越二聖帝深然之法司坐方士/王金等子殺父律拱復言人君不得正終名至不羙)
　(今謂先帝為王金所害誣以不得正終天下後世視/先帝為何如主乞下法司改議帝復然其言命减戍)
　(拱之再出専與階修隙所論皆欲以中階重其罪賴/帝仁柔弗之竟也階子弟頗横鄉里拱以前知府蔡)
　(國熙為監司錄其諸子皆編戍盡奪其田所以扼階/者無不至逮拱去位乃得觧拱練習政體負經濟才)
　(其在吏部欲遍識人才授諸司以籍使署賢否誌爵/里姓氏月要而嵗㑹之倉卒舉用皆得其人又以時)
　(方憂邊事請置兵部侍郎以儲總督之選由侍郎兵/而總督由總督而本兵中外更畨以裕邊材又以)
　(者専門之學當自兵部司屬始宜慎選司屬多得智/謀才力曉暢軍旅者乆而任之勿遷他曹又奏請科)
　(貢與進士並用不循資/格拱所經畫多類此)
杖尚寳司丞鄭履淳下獄
　(履淳上言頃年以來萬民失業四方多故天鳴地震/災害洊臻正陛下宵旰憂勤時也今最急莫如用賢)
　(陛下御極三年矣曽召問一大臣面質一講官賞納/一諫士以共畫思患豫防之䇿乎髙亢暌孤乾坤否)
　(隔忠言重折檻之罰儒臣虚納牖之巧宫闈違脫珥/之規朝陛拂同舟之義回奏䝉譴補牘奚従内批徑)
　(出封還何自紀綱因循風俗玩愒功罪罔核文案徒/繁閽寺潛為厲階善士漸以短氣言渉宫府肆撓多)
　(端梗在私門堅持不破萬衆惶惶皆謂羣小侮常明/良疏隔自開闢以來未有若是而永安者伏願奮英)
　(斷以决大計勿為小故之所淆宏濬哲以任君子勿/為嬖昵之所惑移羙色竒珍之玩而保瘡痍分昭陽)
　(細務之勤而和庶政㧞用陸樹聲石星之流嘉納殷/士儋翁大立諸疏經史講筵日親無倦臣民章奏與)
　(所司靣相可否萬㡬之裁理漸熟人才之邪正自知/察變謹微回天開㤗計無踰此疏入帝大怒杖之百)
　(繫刑部獄數月刑科給事中舒化等以為言乃釋為/民履淳父曉通經術明習故典為都御史禦倭有功)
　(遷刑部尚書與嚴嵩不合罷歸卒嵩敗履淳訟于朝/帝即位曉賜謚贈官至神宗初履淳復起光祿少卿)
　(尋/卒)質實(鄭履淳字叔初海鹽人陸樹聲字興吉/松江華亭人殷士儋字正甫厯城人)
(庚/午)四年春正月己巳朔日有食之
　(以正旦日食罷元㑹帝避殿减膳是月月復食總事/中陳吾徳疏言嵗首日月並食天之災大陛下宜屏)
　(斥一切玩好應/天以實報聞)質實(陳吾徳字懋/修歸善人)
罷京營總督分設三大將領之
　(趙貞吉言舊制内外衛兵分𨽻五府永樂末年因聚/府兵北伐旋師之後遂結營團操乃以三千神機二)
　(營附之因號為三大營其實皆五府之兵也夫五府/之兵因調發而聚之為營既歸即當散還各府矣所)
　(以乆聚團操而不散者以當時常有戒嚴征伐之事/故不暇耳然猶以五軍名營實未變五府之舊制也)
　(沿至正統末年變為十團營矣𢎞治間又加為十二/團營矣正徳間又増置東西官㕔矣然舊營之中尚)
　(存老甲軍之籍則五營之號未泯而五府之意猶存/也至嘉靖庚戌嚴嵩建議于五府之外特設戎政府)
　(括内外兵籍鑄總督戎政之印而授之仇鸞于是祖/制大壊而賊臣得肆覬覦之心向使鸞遲于伏誅則)
　(時事之危未可測也鸞誅而以鎮逺侯顧寰代之寰/惟知退讓自守以保勲名而營制則日弱矣臣竊謂)
　(分府設將之制未易卒復而分營統兵之法猶可遵/行盖將才難得以一人統十萬之衆非韓白不能以)
　(十萬衆分委之數人則稱職易耳請將見操官軍分/為左右中前後五營各擇一將以分統之責令訓練)
　(而以文臣廵覈之加賞罰焉收戎政府印歸之内府/有事則領勅掛印而命將于閫外事完則繳勅納印)
　(而歸將于營中如是則太阿之柄獨持于上而輦轂/之下常有數萬精兵可戰可守隨所用而無不宜矣)
　(疏入詔下廷臣議尚書霍冀與貞吉不恊不然其言/廷臣亦多言彊兵在擇將不在變法冀等乃上議三)
　(大營宜如故惟以一人為總督權太重宜三營各設/一大將而罷總督以文臣為總理報可于是三大營)
　(各設總兵一副將二其叅佐等官互有増損各均為/十人而五軍營兵均配其營以侯伯充總兵官尋改)
　(提督又用三文臣亦稱提督自設文武六提督後各/持意見過事旬月不决給事中温純言其弊乃罷仍)
　(設總理協理二/臣貞吉不能爭)質實(温純字景/文三原人)
夏四月京師地震
秋七月禁章奏浮詞
　(髙拱言比宋章奏鋪綴連牘言多意晦端緒難尋反/可竄匿事情支調假飾是非人臣奏對之體請嚴加)
　(禁約/従之)
　　發明(臣下入告之體貴乎覈切情事而不以繁稱/博引為工明代奏牘徃徃陳義引古反覆不)
　　(窮而其實于事情所繫者不過數言而已拱奏請/禁止浮詞是矣然其後終明之世奏章仍多摭拾)
　　(陳言者盖明人章疏多挾名求勝之心至于自炫/鬻而牽引不休竟有累牘連篇皆不切之陳言者)
　　(政體士風之壊/由來非一日矣)
陳以勤罷
　(初以勤入閣徐階為首輔而髙拱方嚮用朝士各有/所附交相攻以勤中正無所比及拱再入與趙貞吉)
　(相軋張居正復中搆之以勤與拱舊僚貞吉其鄉人/而居正則所舉士也度不能解引疾乞休去以勤歸)
　(六年卒贈太/保謚文端)
八月宣大告警敕邊備
　(時李春芳雖為首輔而政皆自髙拱出邊警猝至拱/請命侍郎曹邦輔王遴督師列陳以待以都御史栗)
　(永祿守昌平䕶陵寢起劉燾于天津守通州儲命總/督王崇古譚綸主進剿機宜戴才理糧餉邉境得無)
　(事/)質實(曹邦輔于帝即位初起謫籍屢進/兵部侍郎王遴字繼津覇州人)
罷户部尚書劉體乾
　(時内供寖多數下户部取太倉銀又趣市珍珠黄緑/玉諸物先是御史詹仰庇諫市珠寳言寳石珠璣多)
　(藏中貴家何必求之於外已而仰庇廵視十庫疏請/嚴覈内官監出納嵗數并節省一切無益浮費疏中)
　(有再照人主句内官摘出激帝怒以為大不敬杖之/百斥為民并罷科道之廵視庫藏者給事中陳吾徳)
　(李己復上疏言比買玉市珠傳帖數下人情惶惑内/官崔敏等獻謟營私罪不可宥乞即斥譴以清左右)
　(帝震怒杖一百錮刑部獄斥吾徳為民已乆之/始得釋至是體乾復屢疏爭之積忤帝意遂罷)質實
　(劉體乾字子元東安人詹仰庇字汝欽安溪人/陳吾徳字懋修歸善人李己字子復磁州人)
九月振陜西災
　(以陜西大水命州縣發倉廩振濟并蠲/税有差免臨鞏二府各州縣正官朝覲)
河決邳州
　(初新河既成南北諸支河悉併流秦溝河勢益大漲/三年七月決沛縣漕艘不得進至是復決邳州自睢)
　(寜白浪淺至宿遷小河口淤百八十里漕道復阻河/道侍郎翁大立言邇來河患不在豐沛而在徐邳臣)
　(以為權宜之計在棄故道而就新衝經乆之䇿在開/泇河以避洪水帝命大立躬自相度條利害以聞已)
　(而大立以誤漕削籍復以朱衡經理河道遂罷泇河/議専事徐邳築長堤自徐州至宿遷小河口三百七)
　(十里并繕豐沛大黄隄/正河安流運道乃通)質實(白浪淺在睢寕縣北黄/河南岸小河口在宿遷)
　(縣東南睢水至此合于黄河謂之貽口亦曰睢清口/泇河有東西二泇東泇出沂州府西北箕山西泇出)
　(嶧縣東北抱犢山東南流至三合/村與東泇合又南入泗謂之泇口)
以李成梁為遼東總兵官
　(錫林阿入遼東總兵王治道戰死擢成梁暑都督僉/事代之時諳逹諸部屢窺塞下十年之間大將死者)
　(數人成梁乃大修戎備甄㧞將校收召/健兒給以厚餼用為選鋒軍聲始振)質實(李成梁/字汝契)
　(世鐡嶺衛/指揮僉事)
冬十月諳逹孫巴噶柰濟内附詔授指揮使尋遣歸
　(已噶柰濟者諳逹第三子替克貝台吉子也幼孤育/于諳逹妻伊克哈屯所既長娶必濟不相得復自聘)
　(鄂爾多斯女號三娘子即諳逹外孫女也諳逹見其/美奪之巴噶柰濟恚率屬十餘人來歸大同廵撫方)
　(違時告總督王崇古曰機不可失也率五百騎徃受/之崇古上言巴噶柰濟來歸非擁衆内附者比宜給)
　(官爵豐館餼飾輿馬以示諳逹諳逹急則令縳送板/升諸叛人不聼即脅誅巴噶柰濟牽沮之又不然因)
　(而撫納如漢置屬國居烏桓故事使招其故部徙近/塞諳逹老且死鴻台吉立令巴噶柰濟還以衆與台)
　(吉抗拒我按兵助之此安邊之良䇿也奏至朝議紛/然髙拱張居正力主崇古議詔授巴噶柰濟指揮使)
　(諳逹方西掠土畨聞之急引還約諸部入㓂崇古檄/諸道嚴兵禦之敵不得利伊克哈屯思其孫日夜哭)
　(諳逹患之使來請命逢時遣譯者鮑崇徳徃令縳送/板升諸叛人以易巴噶柰濟崇徳入其營諳逹勝氣)
　(待之崇徳曰朝廷待而孫甚厚今稱兵是速之死也/諳逹疑巴噶柰濟已死聞言心動使使詗之崇古令)
　(巴噶柰濟緋袍金帶見使者諳逹喜過望崇徳因說/之曰趙全等旦至巴噶柰濟夕歸諳逹因屏人語曰)
　(我不為亂亂由全等天子若封我為王長北方諸部/孰敢為患即死吾孫當襲封彼衣食中國忍背徳乎)
　(遂遣使致書逢時而全方慫惥用兵諳逹又惑之全/嘗投書逢時欲歸中國逢時以示諳逹始有執全意)
　(錫林阿奄至大同逢時以巴噶柰濟箭示之錫林阿/執箭泣曰此吾弟替克貝台吉故物也我來求巴噶)
　(柰濟巴噶柰濟既受官當更計之㑹諳逹召錫林阿/還錫林阿引去諳逹遂遣使與崇徳來乞封請互市)
　(隨執趙全等九人來獻詔磔于市/崇古亦以帝命遣巴噶柰濟歸)質實(方逢時字行/之嘉魚人王)
　(崇古于是年正月改督山西宣大巴噶柰濟舊作把/漢那吉替克貝台吉舊作鐡背台吉伊克哈屯舊作)
　(一克哈屯必濟舊作比吉鄂爾多斯舊作/襖兒都司鴻台吉舊作黄台吉今並改)
十一月趙貞吉罷
　(高拱掌吏部貞吉亦掌都察院拱以私憾考察科道/欲去貞吉所厚者貞吉亦持拱所厚以解于是斥者)
　(二十七人而拱所惡者咸與拱猶以為憾嗾門生給/事中韓楫劾貞吉庸横貞吉疏辯言臣掌風憲目賭)
　(拱壊亂選法噤口不能一言有負任使真庸臣也若/拱者斯可謂横也已臣放歸之後幸仍還拱内閣毋)
　(令乆専吏部權廣樹衆黨疏入帝竟允貞吉去而拱/掌吏部如故貞吉好剛使氣動與物忤人多怨之歸)
　(十餘年卒贈/少保謚文肅)
以禮部尚書殷士儋兼文淵閣大學士預機務
　(士儋本裕邸舊僚髙拱惡其不親已不為/援士儋遂藉太監陳洪力取中㫖入閣)
(辛/未)五年春二月命廷臣及朝覲官謁皇太子于文華左
門
　(李春芳言先朝故事東宫未出閣時閣臣以朔望次/日行謁見禮即今春和乞舉行如例以慰天下臣民)
　(之心帝許之命/二月二日謁見)
封皇子翊鏐為潞王
　(帝第四子也/後之藩衛輝)
三月封諳逹為順義王
　(巴噶柰濟既歸諳逹及其妻撫之泣遣使報謝誓不/犯大同王崇古上言朝廷許諳逹封貢諸邊有數年)
　(之安可乘時修備設敵背盟吾以數年蓄養之力從/事戰守愈於終嵗奔命自救不暇者矣復條封貢八)
　(事以請詔下廷臣議議各不同㑹帝御經筵閣臣靣/請外示覊縻内修守備乃封諳逹順義王名所居城)
　(曰歸化昆都楞錫林阿等皆授都督同知等官有差/封巴噶柰濟昭勇將軍指揮如故已而套部濟農亦)
　(如約請命詔授官如昆都楞由是西塞諸部嵗來貢/市自宣大至甘肅邊郵晏然不用兵革者二十餘載)
　質實(毘都楞即婁巴噶諳逹弟也王崇古條上八事/一議錫封號一定貢額一議貢期一議立互市)
　(一議撫賞之費一議懸招賞之例一審經權一戒狡/飾經權者謂各鎮練兵設險積餉之務仍宜預圖狡)
　(飾者謂防敵人隂懐異志也䟽入兵部議以崇古八/議刋示廷臣㑹議已而兵部集府部科道諸臣廷議)
　(之或以為封貢便互市不便或謂俟一二年不犯邊/徐議封爵或謂互市宜請令今嵗暫一開市以觀事)
　(機帝因令兵部更議於是兵部議言請如崇古議授/諳逹王號餘各授職銜今嵗貢期已過二月聼於三)
　(四月後一行從之昆都楞舊作昆/都力婁巴噶舊作老巴都今並改)
夏五月李春芳罷
　(初春芳代徐階為首輔務以安靜稱帝意同列陳以/勤故端謹張居正恃才凌物視春芳蔑如也方階罷)
　(春芳歎曰徐公尚爾我安能乆容旦夕乞身耳居正/遽曰如此庶保令名春芳愕然三疏乞休不允既而)
　(趙貞吉入代以勤剛而負氣及髙拱再入直凌春芳/出其上春芳不能與爭自飭而已㑹拱逐貞吉勢益)
　(張修階故怨春芳常從容為階觧拱益/不悦言官希拱意疏詆春芳乃罷歸)
六月京師地震
　(辛邜朔地震者三/詔百官修省三日)
　　發明(天道變於上人事應於下古者君臣側修以/禳天災此理之可信者若祥桑枯熒惑退史)
　　(傳之所載不過欲後之人遇災而懼設誠而致行/之意耳夫禨祲之故既昭著於上天下地乃欲責)
　　(報于刻期揆之於理已為難信將欲虚詞文飾則/天豈可欺將謂有感必通何其效之神速若此且)
　　(百官果以三日修省而效則三日之外其戯渝懈/怠所以召灾而致異者更不知當何如矣亦何異)
　　(一暴而/十寒耶)
冬十月河南山東水
　(以河南山東大水命工部飭管/河官經理上流河防以備衝決)
十一月殷士儋罷
　(御史趙應龍劾士儋進由内侍不/堪大任給事中韓楫復揚言脅之)質實(趙應龍/涇陽人)
(壬/申)六年春閏三月帝有疾
　(帝御皇極門/疾作遽還宫)
夏四月以禮部尚書髙儀兼文淵閣大學士預機務
　(初儀掌禮部秉禮循法居職甚稱為言路所劾遂引/疾歸已用髙拱薦以故官侍東宫講讀掌詹事府及)
　(是遂/入閣)
五月帝崩
　(帝疾稍平將視朝登陛怱眩㡬仆亟召髙拱張居正/至帝執拱手欵語備至居正在旁帝弗顧也帝令拱)
　(扶掖還宫尋命宿乾清門拱與居正同止焉未/㡬帝大漸召拱居正及髙儀同受顧命遂崩)
六月乙邜朔日有食之
太子翊鈞即位
　(是為神宗以明年為/萬厯元年詔赦天下)
詔祀建文朝盡節諸臣于鄉有苖裔者䘏録
　(詔褒建文朝忠臣建表忠祠于南/京以徐輝祖為首方孝孺次之)
罷中極殿大學士髙拱
　(始拱與張居正友善既而内離猜防日甚太監馮保/次當掌司禮監拱薦陳洪及孟沖保以是怨拱而居)
　(正與保深相結穆宗疾再作居正處分十餘事使小/吏投保拱知而跡之吏已入拱恚甚面詰居正曰宻)
　(封謂何天下事不以屬我曹而屬之内豎何也居正/面發赤乾笑而已穆宗崩保矯遺詔與閣臣同受顧)
　(命及帝登極保升立御座旁不下舉朝大駭保遂掌/司禮監又督東厰總兼内外勢益張拱以主上幼沖)
　(懲中官専政疏請詘司禮權又屬言官合疏攻保而/已從中擬㫖逐之使人報居正居正陽諾之而私以)
　(語保保訴于太后謂拱擅權不可容太后頷之明日/召廷臣入宣兩宫及帝詔拱意必逐保也急趨入比)
　(宣詔則數拱罪而逐之拱伏地不能起居正掖之出/拱急僦騾車出宣武門居正乃與髙儀請留拱弗許)
　(請得乗傳許之拱既/去居正遂為首輔)質實(馮保深/州人)
　　發明(髙拱之負氣凌人固有取斥之道即其他事/亦多猜忌若此之裁抑馮保面詰居正則不)
　　(可謂出於不正乃居正始則與保相結至為宻封/處事及拱欲逐保以告居正猶為直道而居正即)
　　(以語保轉與相謀逐拱此其立心之曖昧用術之/巧詐致拱墮其計中而不覺而且為之請留為之)
　　(請乘傳欲以委過于保以掩飾一時之耳目此豈/端人正士所為者而不知其隂謀委折肺肝早已)
　　(如見也居正當國其幹濟非無可稱然其得為首/輔實由於結保而逐拱及其禍發身後亦因保事)
　　(牽連得固於斯失亦/于斯能不憬然悟耶)
髙儀卒
　(儀性簡靜寡嗜好入閣兩/月卒貧無以殮謚文端)
以禮部尚書吕調陽兼文淵閣大學士預機務
　(髙儀既卒張居正以調陽弱薦代之居正/専決調陽不敢有所持諍然内不甚附之)質實(吕調/陽字)
　(和卿廣西/臨桂人)
秋七月尊皇后為仁聖皇太后貴妃李氏為慈聖皇太
后
　(舊制天子立尊皇后為皇太后若有生母稱太后者/則加徽號以别之是時馮保欲媚帝生母李貴妃風)
　(張居正以並尊居正不能違也慈聖移居乾/清宫撫視帝内任保而大柄悉以委居正焉)質實(李/氏)
　(漷縣人/帝生母)
帝御文華殿講讀
　(張居正請定三六九日視/朝餘日御文華殿講讀)
九月葬穆宗莊皇帝于昭陵
　(謚曰契天隆道淵懿寛仁顯/文光武純徳𢎞孝肅皇帝)質實(昭陵在昌平州/大峪山東北)
　　(明史贊曰穆宗在位六載端拱寡營躬行儉約尚/食嵗省巨萬許俺答封貢減賦息民邊郵寧謚繼)
　　(體守文可稱令主矣苐柄臣相軋門户漸開而帝/未能振肅乾綱矯除積習盖亦寛恕有餘而剛眀)
　　(不足/者與)
冬十月彗星見東北方
　(至二年四/月乃滅)
十二月振榆林延綏饑
　
　
御定資治通鑑綱目三編巻二十五
欽定四庫全書
御定資治通鑑綱目三編巻二十六
　(起癸酉明神宗萬厯元年/盡辛巳明神宗萬厯九年)凡九年
(癸/酉)神宗顯皇帝元年春正月男子王大臣入乾清宫尋
伏誅
　(大臣浙中傭奴以浮蕩入都偽為内侍服與宫中小/竪交暱竊其牌㡌巾服入乾清宫為守者所執詔下)
　(東厰究問馮保欲縁此以䧟高拱令家人辛儒飲食/之納刃其袖中俾言拱怨望與太監陳洪謀大逆遂)
　(發縱騎馳械高氏奴圍拱里第張居正亦請詰主使/舉朝洶洶謂且逮拱吏部尚書楊博左都御史葛守)
　(禮詣居正力解居正憤曰二公意我甘心高公耶奮/入内取厰中揭帖投博曰是何與我掲帖有居正竄)
　(改四字曰厯厯有據守禮識居正手跡笑納諸䄂居相/正覺曰彼法理不請我為易數字耳守禮曰回天非)
　(公不能居正奏緩其獄博陰囑錦衣怵大臣吐實又/以拱僕雜稱人中令大臣識别茫然莫辨也㑹帝命)
　(守禮偕錦衣都督朱希孝㑹鞫大臣疾呼曰許我富/貴乃搒掠我耶且我何處識高閣老馮家僕教我希)
　(孝不敢鞫而罷保懼以生漆酒瘖大臣移付法司坐/斬拱獲免由是舉朝皆惡保而不肖者多因之以進)
　(矣臣時上疏言深逺之慮當謹于㣲九重邃深而王/大  厯門抵宫寂無簡察此豈細故其内宦及守衛)
　(員投應從/究治報可)質實(葛守禮字與立徳平人朱/希孝成國公朱能五世孫)
二月御經筵
　(從張居正等請也一日講畢帝問建文果出亡否居/正曰國史不載但故老相傳披緇雲逰題詩于田州)
　(有流落江湖四十秋句帝太息命録詩進居正曰此/亡國之事不足觀也請録皇陵碑及高祖御製集以)
　(上見創業之/艱聖謨之盛)
　　發明(建文出亡之事本屬疑信相叅金川門之變/闔宫自焚明實録謂中使出其屍于火越七)
　　(日備禮葬之而永樂時遣使四出以訪張三丰為/名踪跡建文則是成祖亦疑其或有出亡之事也)
　　(至正統五年僧楊行祥詭稱建文按問致罪而野/史紛紜猶有老佛取入西内之説盖由成祖簒取)
　　(大位致令建文失國亡身而又革除年號慘戮忠/良人心不能無憾而宫中火起又不能實指其所)
　　(終于是世俗相傳遂謂披緇雲遊題詩所在是特/不忍建文之亡國而不知其説之無据也惟是革)
　　(除之事在成祖本屬逆施後嗣自應更定神宗間/流落江湖之句即為太息命録詩以進慨焉有動)
　　(于中居正或即可因此為之表白幽潜續封加諡/禮亦宜之且與䘏録建文時死節諸臣之舉正相)
　　(承接乃僅以泛常規勉之詞申保治思艱之大旨/而姑置建文逸事于不答雖有王祖嫡等請復年)
　　(號之虛文而一盃麥飯莫由下等齊民致/使終明之世廟諡缺焉豈不大可惜哉)
三月詔舉將才
　(張居正進講帝鑑圗説至漢文帝勞軍細栁事因奏/曰古人言天下雖安㤀戰必危今承平日久武備廢)
　(弛文吏箝制弁員不啻奴𨽻夫平日既不能養其鋒/鋭之氣臨敵何以責其折衝之勇嗣後將帥忠勇可)
　(任者宜假以事權俾得展布庶幾臨敵號令/嚴整士卒用命于是乃詔内外官各舉將才)質實(帝/鑑)
　(圖説自堯舜以來有天下之居擇其善可為法者八/十一事惡可為戒者三十六事每事各繪一圖後録)
　(傳記本文附直解于後取唐太宗以古為鑑之義名/曰帝鑑圖説隆慶六年十二月張居正吕調陽所撰)
　(進/也)
夏四月旱
　(諭有官修/省釋重囚)
六月振淮安災
　(淮安大水發米/六萬石振之)
秋九月振荆州承天及濟南災
　(以湖廣荆州承天二府水災異常/山東濟南府旱荒各行蠲折振濟)
以方逢時總督宣大軍務
　(始逢時與王崇古共決貢市之議及崇古入理京營/張居正薦逢時代之遂起逢時故官以兵部右侍郎)
　(總督宣大山西等處軍務/至則申明約信邊境以安)
四川都掌蠻平
　(成化初都掌蠻亂尚書程信襄城伯李瑾討平之隆/慶末復亂其酋阿大阿二方三等據九絲山僭稱王)
　(剽逺近其山修廣而四隅峭反東北則雞冠嶺都都/寨凌霄峯鼎峙相連峻壁皆數千仞有阿苟者居凌)
　(霄城為賊耳目威儀出入如王者時總兵官劉顯被/劾廵撫曽省吾奏留之屬以軍事又起故將郭成安)
　(大朝為之佐調諸土兵合官軍凡十四萬人往討官/軍集叙州誘執阿苟攻拔凌霄進逼都都寨三酋遣)
　(其黨阿墨固守官軍頓匝月鑿灘以通漕餉擊斬阿/墨拔其寨阿大自守雞冠砦顯令人誘以官而分兵)
　(為五哨盡壁九絲城下乘無備夜半腰絙上斬闗入/遲明諸將畢至阿二方三走保牡豬寨郭成破雞冠)
　(獲阿大諸軍攻牡豬禽方三阿二走追獲于貴州凡/克寨六十餘獲賊魁三十六俘斬四千六百級拓地)
　(四百餘里録功進顯都督同知已而勦餘孽復俘斬/千五百有竒顯復擊西川番斬其首惡撫餘衆而還)
　(西陲/以寧)質實(九絲山在叙州府興文縣東南山箐峻深/周圍三十餘里上有九崗四水極廣可以)
　(播種下惟一徑鳥道可通自宋元以來常為都掌蠻/依阻之地至是據為巢穴賊既平遂改九絲城為平)
　(蠻城置官兵戍守其相近有雞冠砦又有石頭大寨/牡豬寨都都寨諸處都都寨地袤廣為九絲左臂凌)
　(霄峰最高險有城為九絲門戸賊平改凌霄曰拱極/雞冠日金雞曽省吾鍾祥人郭成四川叙南衛人先)
　(以被劾罷歸至是/起用充為事官)
冬十一月立章奏考成法
　(初諸司章奏部院覆行撫按勘者常稽不報至是張/居正言近年來章奏繁多各衙門題覆無虛日然敷)
　(奏雖勤而實效蓋鮮請申成憲先酌量道里逺近事/情緩急定程限立文簿月終註銷撫按稽遲者部舉)
　(之部院容隱欺蔽者六科舉之六科容隱欺蔽者閣/臣舉之月有考嵗有稽則名必中實事可責成從之)
　(自是政/體為肅)
十二月振遼東災
　(以遼東廣寧錦州義州海州諸處旱災/米價騰貴發太倉銀三萬兩振濟軍士)
朶顔察克圖犯塞總兵官戚繼光擊擒之
　(自諳逹欵塞西鄙烽火寂然獨土黙特徙居察罕地/控弦十餘萬常為薊門憂㤗寧朶顔諸部皆與交通)
　(時叛時服是年春朶顔部長董呼哩及兄子長安人/犯喜峯口繼光擊敗之董呼哩乃欵闗請貢至是董)
　(呼哩之弟察克圖復入冦繼光擒之于是董呼哩長/安率部長親族三百人叩闗請死董呼哩服素衣叩)
　(頭乞赦察克圖繼光遣將受降皆羅拜獻還所掠邊人/攢刀設誓乃釋察克圖許通貢如故繼光在鎮十六)
　(年邊備修飭薊門守甚固敵無由入/盡轉而之遼故李成梁獨擅戰功)質實(察罕今察/哈爾明時)
　(曰察罕在遼東口外官本朝移其部衆于宣大近地/分為八旗設佐領等  管轄  察克圖舊作長秃察)
　(罕舊作插漢董呼哩舊作董/狐狸長安舊作長昻今並改)
(甲/戌)二年春正月召見朝覲亷能官于皇極門
　(張居正言太祖時毎遇外官來京奏事常召見賜食/訪民間疾苦雖佐貳雜職有亷能愛民者亦特差行)
　(人齎勅奬諭或封内醪金幣以賚之迨宣順成𢎞間/亦間舉宴賞之典兹當考察之初宜敕禮部倣舊典)
　(具儀注以上于是帝乃御皇極門引見朝覲亷能官/浙江左布政使謝鵬舉等二十員面加奬勵並賜銀)
　(幣酒/饌)質實(謝鵬舉/蒲圻人)
二月振四川被冦諸縣
　(廵撫曽省吾言高長筠珙諸縣被都掌蠻荼毒最深/請蠲免錢糧仍動支軍前支剰米豆四萬振濟從之)
　質實(高縣本夜郎地唐置高州明改縣長寧漢犍為/郡漢陽江陽二縣地隋置瀘川縣唐置長寧州)
　(宋政和中為長寧軍明為縣筠連唐置筠連州明為/縣珙縣唐置鞏州明玉珍時改為珙州明為縣四縣)
　(明並屬叙州/府今皆因之)
福建地震
　(長汀縣夜地震至三更地裂/成坑䧟没民屋四十餘間)質實(長汀晉新羅縣唐/開元中析置長汀)
　(縣宋治平中始遷于今縣/治明汀州府治今因之)
夏四月詔内外官行久任法
　(吏科給事中張楚城言請諸司行久任法知縣厯俸/六年乃陞取知府知州厯俸六年乃陞遷間有才不)
　(宜于官官不宜于地者聴撫按官量行更易其藩臬/二司叅政叅議等官陛遷約以三年在京科道部曹)
　(陞司寺約以六年下吏部議張居正/善而行之由是藩臬守令皆得自展)質實(張楚城/江陵人)
秋七月淫雨昭陵地䧟
八月振山西災
　(山西應州朔州山陰馬邑大同等縣安東中屯/山陰陽和髙山等衛各報災歉命蠲振有差)質實
　(大同遼置縣明大同府治今因之安東中屯衛在應/州東北山陰守禦千户所在山陰縣東陽和衛在大)
　(同府東北高山/衛在大同府西)
淮揚徐河海並溢
　(兩淮運司所屬吕四等場大旱之後惡風暴雨江海/驟漲人畜淹没廬舎傾圮廩鹽漂蕩流離饑饉徐州)
　(揚州等處積雨海嘯/河溢各蠲振有差)質實(吕四場在高郵州東百二/十里俗傳以吕仙四至此)
　(而名其通海處曰/新河亦曰新港)
冬十月决囚
　(嘉靖季年崇奉元修又好祥瑞遇事輒停刑至是審/録重囚至四百餘人張居正言縱釋有罪無以懲惡)
　(請如祖宗舊制毎嵗一决囚從之時承平久羣盗蝟/起至入城市刦府庫有司恒諱之居正嚴其禁匿弗)
　(舉者雖循吏必黜得盗即斬决/有司莫敢餙情盗賊為衰止)
(乙/亥)三年春正月徙遼東六堡
　(遼陽鎮東二百餘里舊有六堡其地不毛與遼陽聲/援不接李成梁請移建孤山堡于章齊哈剌甸險山)
　(堡于寛甸沿江新安等四堡于長甸長嶺諸處仍以/孤山險山二叅將戍之其地並據膏腴扼要害可拓)
　(境七八百里益收耕牧之利廷議從之/于是撫順以北清河以南皆遵約束)質實(孤山堡/在遼東)
　(都指揮使司之東南險山堡亦在司東南並嘉靖二/十五年置沿江堡在險山堡之南新安堡亦在司之)
　(東南皆設險處長甸亦在司東南有堡長嶺在蓋平/縣東南章齊哈喇甸在遼陽東南亦曰新甸寛甸亦)
　(在遼陽東南長甸長嶺又俱在寛甸/南  章齊哈喇舊作張其哈喇今改)
二月詔南京官不必備
　(諭吏部南京職務清簡官不必備先朝有人兼/掌六部者以後員缺不係𦂳要不必一一推補)
　　發明(周書稱官不必備者盖以三公論道非其人/莫能屬非謂百司庶職皆可虛設名位而不)
　　(必備其官也明之南京諸職事固為簡約然既有/部司之設即不可一日無官使果職無所掌官多)
　　(冗濫廩禄既有虛糜則當量裁原額缺有其人俾/足經理庶司斯可矣今概云不必一一推補則致)
　　(設其官復虛其缺是將懸好爵以炫聽聞矣豈覈/實官吏之道耶神宗初政已苟且如是宜其末年)
　　(内外官吏或懸缺經時或人兼數職朝常闕/畧政務廢弛識者謂此詔實有以啟之耳)
始命日講官記起居注
　(翰林院編修張位言前代皆有起居注而本朝獨無/臣備員纂修竊見先朝政事自非出于詔令形諸章)
　(疏悉湮没無考鴻猷茂烈鬰而未章徒使野史流傳/以偽亂真今史官充位無以自効宜日分數人入直)
　(凡詔旨起居朝端政務皆據見聞書之為他年實録/之助于是大學士張居正議曰國初設起居注官日)
　(侍左右紀録言動實古者左史記事右史記言之制/迨後定官制乃設翰林院修撰編修檢討等官盖以)
　(記載事重故設官加詳原非有所罷廢但自職名更/定之後遂失朝夕記注之規以致累朝以來史文闕)
　(畧邇者纂修實録臣等祗事總裁凡所編輯不過總/集諸司章奏稍加刪潤櫽括成編至于伏前柱下之)
　(語章疏所不及者即有見聞無憑増入與夫稗官野/史之書海内所流傅者欲事采録又恐失真是以嘉)
　(謨嘉猷實多所未備凡此皆由史臣之職廢而不講/之所致也今宜申明史職以復舊制令日講官日輪)
　(一員専記注起居兼録聖諭詔敕册文等項及内閣/題稿其朝廷政事見于諸事章奏者俱選年深學優)
　(之史官六員専管纂修事分六曹以吏戸禮兵刑工/為次每人専纂一曹俱在館供職不得别有差遣凡)
　(遇常朝御皇極門即輪記事官侍班居文武第一班/之後近上便于觀聽即古螭頭載筆之意也從之)
　質實(張位字明/臣新建人)
夏四月己巳朔日有食之既
　(帝感日食之變于宫中製牙牌手書十二事鋟其上/曰謹天戒任賢能親賢臣逺嬖佞明賞罰謹出入慎)
　(起居節飲食收放心存敬畏納忠言節材用所至即/懸座古以自警張居正因奏此數言者雖因天變自)
　(警其實修身治天下之道畢具于此終身行之可也/因逐句發明其義且曰知之非艱行之惟艱自今上)
　(所行與所書有未合者許令/左右得執牌以諫帝嘉納之)
　　發明(感日食之變製牙牌書十二事以自警神宗/是時年甫十三耳所書皆帝王修身為政當)
　　(法當戒之事其于古人書屏銘座義豈有殊即居/正因事納牖且許令左右執牌以諫未始非將順)
　　(之道及考其初年委任居正中晚以後庶務日以/隳廢堂亷日以暌隔黨援門户之習囂然不靖明)
　　(代綱紀之弛未有過于神宗朝者則是與牌書條/件一一背馳幾若反其道而用之將前之手書懸)
　　(置座右者徒為粉餙務名之舉矣又安知鋟牌一/事非居正當日條列以進俾博虚譽而美觀聴固)
　　(宜其不克/終也歟)
五月淮揚大水詔察有司貪酷老疾者
　(先是元年二年間徐州淮揚等處數被水灾撫按官/俱以蠲振請戸部議令撫按官選委賢能官從公踏)
　(勘分别輕重以慿酌處又言淮揚等處蠲振所費錢/糧總計應徵并發去者無慮五六十萬國家經制各)
　(有正項非専一方雖緩急之勢當知而無已之求難/繼且救荒無竒䇿求其䇿之善者全賴有司先之以)
　(儉静不擾次之以就地設法故有富弼則青州不為/災有蘓軾則杭州不能困若無先事之備而徒仰給)
　(于内帑不惟緩不及事以天下之大盡内帑亦不足/給矣帝乃下詔曰近來淮揚地方無嵗不奏報災傷)
　(無歳不蠲免振濟若地方官平時著實經理民事加/意撙節多方設備即有災荒豈至束手無措今為官)
　(者本無實心愛民只虛文了事一遇水旱即委責于/上事過依舊因循不理豈朝廷任官養民之意因令)
　(吏部查兩府被災地方有司有/貪酷害民及衰老無為者黜之)
六月浙江海溢
　(杭州嘉興寧波紹興四府海潮沸溢湧高數/丈人畜淹没大小戰船擊壞漂散者無算)
秋八月以張四維為禮部尚書兼東閣大學士預機務
　(張居正當國四維嵗時饋問居正不絶居正請増置/閣臣引薦四維遂入贊機務故事入内閣者曰同某)
　(人等辦事至是詔曰隨元輔等入閣辦事隨元輔三/字帝親批也于是四維恂恂若屬吏然不敢以同僚)
　(自處隨居正後/拜賜進官而已)質實(張四維字子/維蒲州人)
河決碭山
　(南畿大水河決碭山而北淮決高家堰而東高郵洞/亦決清水潭口淮城㡬没徐邳山陽南北漂蕩千里)
　(河道淤淺阻漕者數年初孝宗時漕臣白昻以運舟/經甓社湖觸岸輒壞乃開複河于高郵隄東以避其)
　(險長四十里名曰康濟河至是湖水決漕臣呉桂芳/改桃康濟越河修復老隄河成名曰宏濟遂為永利)
　質實(山陽漢射陽縣地晉置縣以境内有山陽津而/名明屬淮安府今因之高郵湖在髙郵州西北)
　(天長以東之水俱滙此逹于運河清水潭口在高郵/州北三十里老隄洪武九年所築湖隄即西隄也其)
　(康濟河即故東隄孝宗時白昻于隄東越民田三里/鑿康濟河通餉避湖謂之東隄其捍隔民田者為中)
　(隄至是修復老隄改挑越河于是廢東隄築/中隄以便牽輓云呉桂芳字子實新建人)
九月禮部尚書萬士和罷
　(士和初官庶吉士以忤嚴嵩改部曹累任按察布政/使並著清節及官尚書多所條奏時張居正欲越例)
　(贈朱希忠王爵馮保為方士求官士和俱力持不可/又給事中余懋學以言事得罪士和言直臣不當斥)
　(由是積忤居正給事中朱南雍承風劾之遂謝病歸/至居正没起南京禮部尚書引年不赴卒諡文恭)
　質實(余懋學字行之婺源人言事得罪張居正進白/燕白蓮頌懋學以帝方憂旱下詔罪已與百官)
　(圖修禳而居正顧獻瑞非大臣誼抗疏論之已而復/陳崇惇大親謇諤慎名器戒紛更防佞諛五事時居)
　(正方務綜覈以為風已遂斥為民居正/死起懋學故官朱南雍浙江山陰人)
冬十月京師地震
　(先是九月京師/地震至是再震)
(丙/子)四年春正月下廵按遼東御史劉臺于獄除名為民
　(時御史在外每凌廵撫張居正欲痛抑之事小不合/詰貴隨下又飭其長加考察以故言路多不平㑹臺)
　(奏遼東大捷居正以廵按不得報軍功劾臺違制妄/奏引故事繩督之臺遂抗章劾居正専擅威福如逐)
　(大學士高拱私贈成國公朱希忠王爵引用張瀚張/四維為黨斥逐言官余懋學傅應禎等岡上行私横)
　(黷無厭居正怒甚具疏辭政入見帝言言者謂臣擅/威福而臣所行正威福也將巽順以恱下邪則誤國)
　(將竭忠以事上邪則無以逃専擅之譏因俯伏泣不/能起帝為下御座以手掖居正曰先生起吾逮臺竟)
　(其事遂下臺詔獄命廷杖百逺戍之居正陽具疏救/乃除名為民久之復用他事戍潯州未幾飲于戍主)
　(所歸而暴卒為臺廵按遼東時與廵撫張學顔不相/得至是學顔  户部誣臺私贖鍰居正屬御史于應)
　(昌廵按遼東覈之而令王宗載廵撫江西亷臺里中/事應昌宗載希居正意實其事以聞遂戌之後御史)
　(江東之頌臺寃詔復/官天啟初追諡毅思)質實(劉臺字子畏安福人引用/張瀚瀚字子文仁和人先)
　(是吏部尚書楊博罷時廷推葛守禮次朱衡次瀚居/正惡守禮戅厭衡驕乃抜用瀚瀚資望淺忽見櫂舉)
　(朝益趨事居正而瀚進退大臣率奉居正指輿論多民/不協黜逐傅應禎禎字公善安福人疏陳重君徳蘓)
　(困開言路三事言邇者雷震端門獸吻京師及四方/地震叠告曽未聞發詔修省豈真以天變不足畏邪)
　(真定抽分中使本非舊典正統間嘗暫行之先帝納/李芳言已詔罷遣而陛下顧欲行失徳之事豈真以)
　(祖宗不足法邪給事中朱東光奏陳保治初非折檻/解衣者比乃竟留中不報豈真以人言不足恤邪此)
　(三不足者王安石以之誤宋不可不深戒也陛下即/位初自隆慶改元以前逋租悉賜蠲除四年以前免)
　(三徵七恩至渥也乃上軫恤已至而下延玩自如小/民一嵗之入僅足給一嵗無遺力以償負也近乃定)
　(輸不及額者撫按聴糾郡縣聴調諸臣畏譴督趣倍/嚴致流離接踵怨咨愁歎上徹于天是豈陛下所樂)
　(聞者哉請下明詔自非官吏乾没並曠然除之民困/既蘇則災沴自弭陛下登極初召用直臣石星李己)
　(臣工無不慶幸近則趙參魯糾中涓而謫為典史余/懋學陳時政而錮之終身他如胡致禮裴應章候於)
　(趙趙煥等封事累上一切置之如初政何臣請擢參/魯京職還懋學故官為人臣進言者勸疏入居正以)
　(疏中王安石語侵己大怒調旨切責下獄杖戌未幾/召還張學顔字子愚肥鄉人江東之字長信歙人)
二月開草灣河
　(督漕侍郎呉桂芳上言淮揚洪潦奔衝縁海汊港久/湮入海止雲梯關一徑致海擁横沙河流汎濫而鹽)
　(安髙寳屢成巨浸國家轉運惟知急漕而不暇急民/故朝廷設官亦主治河而不知治海今黄河衝決駸)
　(駸欲奪安東以入海請于草灣低窪之地挑新口以/迎大溜安東衆流滙圍其勢垂䧟不知委之以拯全)
　(淮廷議安東未可棄而命開草灣閱六月工竣水患稍/平  是時開草灣河至秋七月辛亥工竣其後通塞)
　(不時至十七年大河復由此分流奪正流十分/之七凡六十里至安東縣南赤晏廟仍合正河)
　質實(雲梯闗在山陽縣東北二百里大河北/岸鹽安高實謂鹽城安東高郵寶應也)
夏五月命司禮太監馮保同法司録囚
　(帝諭保曰兹當五年差官録囚恐輕重或有寃抑其/㑹同三法司堂上官審録保于是㑹同尚書王崇古)
　(等以情可矜疑/者減釋有差)
秋七月詔户部明年漕糧折收十之三
　(從張居正請也先是漕舟以河決不時至已而漕運/通居正以嵗賦逾春發水横濫非决即涸乃采漕臣)
　(議督艘卒以孟春兊運及嵗初畢發少/罹水患行之久太倉粟充盈可支十年)
八月帝視國子監
　(以雨免進講賜張居/正等扇銀葉各有差)
河決崔鎮
　(是年二月以後江北旱河水斷流至是徐豐沛睢寧/金鄉魚臺單曹八州縣河又大決田廬漂没無算河)
　(流齧宿遷城呉桂芳請遣縣治築土城以避之明年/復決而北清口淤墊全淮南徙瀰漫山陽高寶間㑹)
　(河向桃源三義鎮入老黄河故道/淮水乘虛入清口老黄河復塞)質實(崔鎮在桃源/縣西北三義)
　(鎮在桃源縣東舊名三汊鎮明史河渠志黄河自桃/源三義鎮厯清河縣北至大河口㑹淮入海是為老)
　(黄河至嘉靖初三義鎮口淤而黄河改趨/清河縣南與淮㑹于是大河口故道遂廢)
冬十月振徐州災
　(從廵撫呉桂芳請也以河決徐州及豐沛睢寧金鄉/魚臺單曹七縣皆被災蠲免漕米并動庫銀振之)
(丁/丑)五年春正月詔鳯陽淮安營田
　(鳯陽淮安二府土廣人稀加以水災民半逃亡二千/里皆成灌莽廵撫御史邵陞條上營田九事以為勞)
　(來安定之/計從之)質實(邵陞餘姚人營田九事一曰處財用/欲于淮北淮南嵗掣鹽引毎引帶鹽)
　(十斤納銀五分増淮安諸闗處所擁税二曰防欺隐/謂開墾之弊百出在官預圖卸責有揑未荒為久荒)
　(未逃為久逃者在民巧為干澤有抛熟以為荒暫避/以為逃者甚或以民地為官以甲産為乙必先逐里)
　(逐戸彼此交質將空閒官地人荒近荒民地見在人/户久逃近逃人户分為六則俟流民之來歸者按籍)
　(授田既佃之後原主不得告訐則奸弊無所容矣三/曰廣招徠謂凡因水旱廹而逃者一切許其歸附原)
　(籍給以居室地土而官府之逋欠糧里之包賠債主/之責償仇家之訐告槩置不問四曰開溝洫謂鳯陽)
　(淮安之民慵惰相習耕犂欹斜無復畛界撒種其中/不幸水旱有束手枵腹而已須相度其地孰為水勢)
　(入河之所而疏之以使其不積孰為衆水趨淮之區/而瀦之以浸其下流大都百畆之地割為一區周遭)
　(為渠内開小溝而皆通于澤以入于河潦則委百畆/之水于衆溝旱則運衆溝之水于百畆所謂天時不)
　(能使之害者此也五曰給牛種一夫授田五十畆兩/家給一犍牛一家給一牸若㹀有生息責令報官以)
　(給後之招徠者種子每田一畆給粟一斗麥半之六/曰備接濟凡來歸者皆令輸力于官官予之食并量)
　(給其妻子至麥熟住支七曰緩征役凡招徠之民一/年稔止取原種再稔乃還濟糧四稔乃征税額五稔)
　(乃賦戸徭而又定為新集之制另立招復一籍科派/俱各從輕詞訟量議寛貸候其生理漸興而後鄉社)
　(禮法次第可舉八曰勵司牧凡招墾有司嵗終舉劾/六年被薦多破格超遷三年内經薦劾者非贓罪不)
　(革職成功一體陞擢九曰均責成僉事駐劄兩郡之/中不時廵行將招墾事蹟逐日登記年終繳查又擇)
　(鄉民之有心計者為農師以分理其事疏入詔撫按/官督營田僉事著實舉行三年之後遣官閲實以行)
　(賞/罰)
二月振廣西饑
　(廣西饑命留上/年事例銀振濟)
廣東羅旁叛猺平
　(羅旁在徳慶州上下江界東西兩山間延袤七百里/成化中韓雍經畧西山頗安輯惟東山猺阻深箐剽)
　(掠有司嵗發卒戍守兩廣總督殷正茂建議大征㑹/遷去侍郎凌雲翼代至是雲翼乃大集兵令總兵官)
　(張元勲李錫將之四閲月克巢五百六十俘斬招降/四萬二千八百有竒鄰境猺獞皆懼求撫雲翼奏改)
　(瀧水縣為羅定州設/監司叅將積患頓平)質實(羅旁梁置瀧州隋開皇十/八年改瀧水縣明初亦曰)
　(瀧水縣其南有廢瀧水鎮舊為羅旁地猺人盤據于/此至是乃改為直𨽻羅定州又設東安西寧二縣今)
　(皆因之上下江者上江謂西江下江謂南江西江即/鬰水南江即瀧水也瀧水在羅定州西飛瀑驚湍最)
　(為險阨東西兩山者東山在肇慶府封川縣東西山/在羅定州東安縣西南殷正茂字養實歙人凌雲翼)
　(字洋山太倉州人張元/勲字世臣浙江太平人)
夏四月兵部尚書譚綸卒
　(綸沈毅知兵初守台州禦倭有功累擢廵撫朝廷倚/以辨賊遇警輒調居官無寧嵗後督師薊遼集兵三)
　(萬更徴浙兵三千専屬戚繼光訓練相度邊隘衝緩/道里逺近分薊鎮為十二路路置一將互為掎角邊)
　(備大飭敵不敢入犯帝即位初進兵部尚書三疏乞/歸不允至是卒贈太子太保諡襄敏綸先撫福建次)
　(撫四川進撫兩廣前後積首功二萬一千有竒嘗戰/酣刃血潰腕累沃乃脱綸終始兵事垂三十年與戚)
　(繼光共事齊/名稱譚戚)
秋閏八月乙酉朔日有食之陰雲不見
九月張居正以父喪起復冬十月杖編修呉中行等謫
戍有差
　(居正父卒帝以手諭宣慰視粥止哭絡繹道路又與/三宫賻贈甚厚然亦無意留之而居正自以握權久)
　(恐一旦去他人且謀已會所善同年戸部侍郎李幼/孜欲媚居正首倡奪情議居正惑之馮保亦不欲居)
　(正去中旨令吏部尚書張瀚諭留居正居正乃陽上/疏請守制而陰以牘風瀚覆旨瀚謬為不喻謂政府)
　(奔喪宜予殊典禮部事也何闗吏部居正復令容説/之不為動乃傳旨責瀚久不奉詔無人臣禮勒致仕)
　(于是御史曾士楚吏科都給事中陳三謨倡疏請留/和者相繼編修呉中行獨憤適彗出詔百官修省中)
　(行首上疏曰居正父子異地分暌音容不接者十有/九年一旦長棄數千里外陛下不使匍匐星奔慿棺)
　(一慟必欲其違心抑情衘哀茹痛于廟堂之上而責/以訐謨逺猷調元熈載豈情也哉即云起復有故事)
　(亦未有一日不出國門而遽起視事者祖宗之制何/如也事繫萬古綱常四方視聴銷變之道無踰此者)
　(疏既上以副封白居正居正愕然曰疏進耶中行曰/未進不敢白也明日檢討趙用賢疏入已而員外郎)
　(父穆主事沈思孝亦合疏言居正貪位㤀親居正大/怒謀于馮保欲廷杖之尚書馬自强曲為營解居正)
　(跪而以一手撫鬚曰公饒我公饒我學士王錫爵造/居正喪次為之解居正曰聖怒不可測錫爵曰即聖)
　(怒亦為公語未訖居正勃窣下拜索刀作刎頸狀曰/爾殺我爾殺我徑入不顧錫爵大慚趋出侍講于慎)
　(行田一儁張位趙志皐修撰習孔教沈懋學皆疏救/格不入遂杖中行等四人謫戍進士鄒元標復上疏)
　(爭亦坐杖戍五人者直聲震天下南京御史朱鴻模/馳疏救中行等五人并斥為民于是錫爵慎行一儁)
　(懋學先後移病歸詔遣居正子編修嗣修與司禮太/監魏朝馳傳往代司喪禮部主事唐誥治祭工部主)
　(事徐應聘治喪居正請無造朝以/青衣素服角帶入閣治事許之)質實(呉中行字子/道武進人隆)
　(慶五年進士居正其座主也李㓜孜應城人張瀚先/附居正得掌吏部見非於世至是忤之去士論乃皆)
　(重瀚趙用賢字汝師常熟人中行同年進士艾穆字/和父平江人沈思孝字純父嘉興人王錫爵字元馭)
　(太倉人于慎行字無姤東阿人田一儁字徳萬大田/人趙志臯字汝邁蘭谿人習孔教廬陵人沈懋學字)
　(君興宣城人是時中行等四人同日受杖畢校尉以/布曳出長安門舁以板扉中行氣息已絶中書舎人)
　(秦柱挾醫至投藥一匕乃蘇刲去腐肉數十臠大者/盈掌深至寸一肘遂空用賢體素肥肉潰落如掌其)
　(妻腊而藏之中行用賢即日驅出國門人不敢侯視/穆思孝復加鐐鑽且禁獄越三日始僉解發戍許國)
　(方以庶子充曰講鐫玉杯一曰斑斑者何卞生淚英一/英者何藺生氣追之琢之永成器以贈中行鐫犀杯)
　(曰文羊一角其理沉黝不惜剖心寧辭碎首黄流在/中為君子夀以贈用賢鄒元標字爾瞻吉水人時觀)
　(政刑部憤甚視四人杖畢而疏上越三日受杖謫戍/貴州都匀衛朱鴻模字文甫益都人居正死曽士楚)
　(當按蘇松憮然曰吾何面目見呉趙二公遂引疾/去陳三謨擢太常少卿尋與士楚俱被劾削籍)
彗星見
　(從東南方起長亘天人情洶洶指目張居正至懸/謗書通衢帝詔諭羣臣冄及者誅無赦謗乃巳)
兵部尚書王崇古罷
　(初諳逹諸部嘗越甘肅掠西番既通欵其從孫微辰/台吉連嵗盜番不得志求諳逹西援崇古每作書止)
　(之是年諳逹請赴西海迎佛崇古上言西行非諳逹/意且以迎佛為名不可沮宜飭邊鎮嚴守備而陰泄)
　(其謀於蕃族以示恩於是給事中劉鉉尹瑾等交章/劾崇古弛防徇敵崇古奏辯因乞休去崇古身厯七)
　(鎮勲著邊陲封貢之初廷議紛呶有為危言以憾帝/者閣臣力持之乃得成功自順義歸欵後二十年崇)
　(古乃殁/諡讓毅)質實(劉鉉鄱陽人尹瑾東莞人改徹/辰台吉舊作切盡台吉今)
十一月考察百官
　(以星變命四品以上京堂官自陳庶官聴部院考察/張居正自奪情後知天下不與已思以威權劫之時)
　(因考察百官趙志臯張位習孔教相繼遷謫南京僉/都御史張岳請令居正奪喪坐考察自陳貶秩禮部)
　(尚書何維柏亦以自陳免尚維柏于嘉靖時以劾嚴/嵩得罪隆慶初復官累遷  書先是奪情議起詔吏)
　(部諭留尚書張瀚叩維柏維柏曰天經地義何可廢/也瀚從之而止居正怒取旨停維柏俸至是罷之)
　質實(張岳字汝/宗餘姚人)
(戊/寅)六年春二月以潘季馴總理河漕
　(先是總河傅希摯欲塞決口呉桂芳主開老黄河故/道議未決有言宜多濬海口以分水勢者㑹桂芳卒)
　(以季馴代之季馴乃上兩河經畧疏曰水性就下以/海為壑向因海壅河髙以致決隄四溢運道民生胥)
　(受其病故今談河患者皆以濬海為上䇿第海有潮/汐茫無著足不得已而議他闢豈知海口視昔雖壅)
　(然自雲梯闗四套以下濶七八里至十餘里深皆三/四丈不等縦使欲另開鑿必須深濶相類乃便注放)
　(則工力艱鉅必不能成矧未至海口乾地猶可施功/及將入海之處則潮汐往來亦與舊口等耳且舊口)
　(積沙人力雖不可濬水力自能衝刷乃若新闢之地/則土壤堅實不特人力難措而水力亦不能衝故海)
　(無可濬之理惟當導河以歸之海則以水治水即濬/海之䇿也然河又非可以人力導也欲順其性先懼)
　(其溢惟當繕治隄防俾無旁決則水由地中沙隨水/去即導河之䇿也顧頻年以來無日不以繕隄為事)
　(亦無日不以決隄為患何哉卑薄而不能支迫近而/不能容雜以浮沙而不能久隄之制未備耳是以黄)
　(決崔鎮等口而水多北潰為無隄也淮決高家堰黄/浦等口而水多東潰隄弗固也乃議者不咎制之未)
　(備而咎築隄為下䇿豈得為通論哉又有所未盡者/上流既潰隄旁決至於下流復或岐而分之其趨於)
　(雲梯闗正海口者譬猶强弩之末耳蓋徒知分流以/殺其怒而不知水勢益分則其力益弱水力既弱又)
　(安望其能導積沙以注海乎故今日濬海之急務必/先塞決以導河尤當固隄以杜決而欲隄之不決者)
　(必真土而勿雜浮沙高厚而勿惜鉅費譲逺而勿與/爭地斯堤可固也如徐邳桃清沿河各隄固矣崔鎮)
　(等口塞矣則黄不旁決而衝漕力専高家堰築矣朱/家口塞矣則淮不旁決而㑹黄力専淮黄既合自有)
　(控海之勢又懼其分之則力弱也則必暫塞清江浦/河而嚴司啟閉以防其内奔姑置草灣河而専復雲)
　(梯以還其故道仍接築淮安新城長隄以防其末流/盡合黄淮全河之力涓滴悉趨於海則力强且専下)
　(流之積沙自去下流既順上流之淤墊自通海不濬/自開河不挑而深此所謂固隄即所以導河導河即)
　(所以濬海也治河者必先求河水自然之性而後可/施其疏築之功必先求古人已試之效而後可倣其)
　(平成之業黄水來自崑崙入徐濟運厯邳宿桃清至/清口㑹河而東入於海此兩河之故道即河水自然)
　(之性也昔元嵗漕江南之粟由揚州直北出廟灣入/海至永樂年間平江伯陳璌始隄管家諸湖通淮河)
　(為運道然慮淮水漲溢東侵淮郡也故築高家堰隄/以捍之起武家墩經小大澗至阜寧湖而淮水無東)
　(侵之患矣又慮黄河漲溢南侵淮郡也故隄新城之/北以捍之起清江浦沿鉢池山栁浦灣迤東而黄水)
　(無南侵之患矣尤慮河水自􁀙衝入不免泥淤故嚴/啟閉之禁止許漕艘由牐出入匙鑰掌之都漕五日)
　(發籌一放是以淮郡晏然漕渠永賴而陳平江之功/至今未泯也後因剥蝕既久隄岸漸傾水從高家堰)
　(決入一郡遂為魚鼈而當事者未攷其故乃謂海口/壅塞遂穿支渠以洩之蓋欲急拯淮民之溺多方為)
　(疏導之計詎知旁支暫開水勢陡趨正河遂至淤阻/而新開支河濶僅二十餘丈深僅丈許較之故道不)
　(及三十分之一耳豈能容受全河之水下流既壅上/流自潰此崔鎮諸口所由決也今新河尋復淤塞故)
　(河漸已通流雖深濶未及原河十分之一而兩河全/下沙隨水刷欲其全後河身不難也河身既復靣濶)
　(者七八里狹者亦不下三四百丈滔滔東下何水不/容若猶以為不足而欲另尋他所别開一渠恐人力)
　(不至於此也以臣等度之非惟不必另鑿一口即草/灣亦須置之勿濬矣故為今之計惟有修復平江伯)
　(之故業高築南北兩隄以斷兩河之内灌而淮揚昏/墊之苦可免堅塞桃源以下崔鎮口諸決而全河之)
　(水可歸故道淮黄二河並驅入海則沙隨水刷海口/自復而桃清淺阻又不足言矣此以水治水之法也)
　(若夫扒撈桃濬之説僅可施之於他河耳黄河河身/廣濶橯濬何期悍潡湍流器具難下前人屢試無功)
　(徒費工料徐州以南之工如此而已因條上六議曰/塞決口以挽正河曰築隄防以杜潰決曰復牐壩以)
　(防外河曰創滚水壩以固隄岸曰止濬海工程以省/縻費曰寢開老黄河之議以仍利涉帝悉從其請乃)
　(塞崔鎮等決口百三十丈築高家堰隄六十餘里歸仁/集隄四十餘里栁蒲灣隄東西七十餘里自徐沛至)
　(淮揚間遥隄滚水減水壩牐無不修築/逾年工成自後數年河道乃無大患)質實(武家墩/在山陽)
　(縣西南鉢池山在山陽縣北歸仁集/在徐州府宿遷縣南傅希摯衡水人)
立皇后王氏
　(先是帝大婚届期慈聖太后將歸慈寧宫諭張居正/曰吾不能視皇帝朝夕師保之責専恃先生尋以居)
　(正充納采問名副使吉服從事給事中李淶言大婚/重典而使居正變服從吉於觀聼不宜乞别簡用不)
　(聼/)質實(后餘姚人時以英國公張容充正使持節而/居正捧制李淶字源甫雩都人以忤居正出)
　(為僉/事)
三月以禮部尚書馬自强兼文淵閣大學士吏部侍郎
申時行兼東閣大學士並預機務
　(張居正請増置閣臣令居正推擇居正以自强有人/望而時行又其所厚遂薦用之自强負抗直名素忤)
　(居正不自意得之頗徳居正既入閣守位而已深時/居正將歸葬父念閣臣在鄉里者高拱與已有  隙)
　(殷士儋多援或乗問以出惟徐階老易與擬薦之自/代已遣使報階既念階前軰巳還當位其下乃請増)
　(置閣/臣)質實(馬自强字體乾同州人/申時行字汝黙長洲人)
張居正葬父歸夏六月還朝
　(帝大婚後居正乞歸葬父許之召見于平臺居正奏/言大婚之後宜撙節愛養留心萬幾因伏地而哭帝)
　(亦為哽咽墮淚乃賜帝賚忠良銀章如楊士竒張孚/敬例得密封言事帝及兩宫賜賚慰諭有加禮遣司)
　(禮太監張宏供張餞郊外百僚班送勅吕調陽等有/有大事勿専決馳驛之荆州聼居正處分㑹遼東報)
　(大捷帝復歸功居正使使馳諭俾定爵賞居正為條/列以聞既畢葬且還朝居正上言母老不能冒災署)
　(請俟秋涼就道帝遣錦衣指揮翟汝敬馳傳往趣之/而令中官䕶其母以秋日由水道行居正所過守臣)
　(率長跪撫按大吏越界迎送身為前驅道經襄陽王/出候要居正宴故事雖公侯謁王執臣禮居正具賓)
　(主而出過南陽唐王亦如之及還京抵郊外詔遣司/禮太監何進宴勞兩宫亦各遣大璫御賜八寶金釘)
　(川扇御饍餅果醪醴百僚復班迎入朝帝慰勞懇篤/予假十日而後入閣因引見兩宫及秋中官奉居正)
　(母行儀從烜赫觀者如堵比至帝與兩宫/復賜賚加等慰諭居正母子幾用家人禮)
秋七月吕調陽罷
　(調陽寰數寢疾不出小事四維代擬大事則馳報居/正於江陵調陽内慚累疏乞休及居正還遂致仕)
詔選内豎三千五百人
　(命司禮監差官會同禮部揀選内豎三千五百七十/名應用於是禮科給事中李天植上疏言陛下纘服)
　(初年允收馬安等三千二百五十人部覆永不為例/今六載之中兩收數千倖門日啟覬澤者多儻得收)
　(囘成命散此黨與上也不然/裁取其半次也疏入報聞)質實(李天植廣/徳州人)
冬十二月高拱卒復其官
　(拱家居數年及是卒張居正請復其官與祭葬如例/馮保憾未釋中旨給半葬祭文仍寓貶詞初諳逹封)
　(貢拱力主王崇古議邊陲得以休息卒/後久之廷議論拱功乃贈太師諡文襄)
封李成梁寧逺伯
　(土黙特與從父哈斯坦弟大小韋徵從弟諾木圖恭/圖子布延臺珠爾從子歡臺吉及泰寧部長博斯呼)
　(綽哈等頻年入犯成梁屢擊却之論功世廕恩賚稠/叠至是博斯呼綽哈糾土黙特歡臺吉等以三萬餘)
　(騎壁遼河攻東昌堡深入耀州成梁遣諸將分屯要/害以遏之而親提鋭卒出塞二百餘里斬其長九人)
　(餘首級八百四十捷聞帝/告謝郊廟封成梁寕逺伯)質實(東昌堡在海州衛東/南海州衛即今奉天)
　(府海城縣耀州遼置今廢故城在海城縣西南煖哈/斯坦舊作黑石炭韋徵舊作委政諾木圖舊作  土)
　(㳟圖舊作拱土布延台殊爾舊作卜言台周/博斯呼舊作把速亥綽哈舊作炒花今並改)
户部奏是嵗天下户口之數
　(戸一千六十二萬一千四百三十六口六千六十九/萬二千八百五十六  明食貨志明代戸口之數増)
　(減不一其可攷者洪武二十六年𢎞治四年及是年/而已明初兵燹之後戸口顧極盛其後承平日久反)
　(不及焉所以減者周忱所謂或投倚於豪門或冒匠/竄兩京或冒引賈四方舉家舟居莫可蹤跡也故宣)
　(宗嘗與羣臣論厯代戸口以為其盛也/本於休養生息其衰也由土木兵戎云)
(己/邜)七年春正月毁天下書院
　(原任常州知府施觀民以科歛民財私創書院坐罪/革職閒住是時士大夫競講學張居正特惡之盡改)
　(各省書院為公廨凡先後毁/應天等府書院六十四處)
二月遣使分閲邊防
　(分遣科道等官往各省察地/方官有科歛及侈費者劾之)
夏四月張居正上雝肅殿箴
　(帝漸備六宫多宣索太倉銀購珠寳居正乃因戸部/進御覽數目陳言謂每歲入額則減於舊所出則浮)
　(於前請量入為出罷節浮費因進雝肅殿箴帝嘉納/焉帝令工部鑄錢給用居正以利不勝費止之言官)
　(請停修武英殿工及裁外戚遷官恩數帝多曲從之/一日帝御文華殿居正侍講讀畢以給事中所上災)
　(傷疏聞因請振濟復奏曰上愛民如子而在外諸司/營私背公剥民㒺上宜痛鉗以法而上亦當加意撙)
　(節於宮中一切用度服御賞/賚布施裁省禁止帝首肯之)質實(雝肅殿箴時帝以/雝肅殿圍屏命輔)
　(臣撰詞居正因撰進雝肅殿箴箴曰北宸紫宫惟皇/宅中身為民表心與天通斯須不和則乖戾起斯須)
　(不敬則傲慢叢念常生於所忽禍乃基于無窮是以/聖人事心天命是敕欽厥止日謹萬幾處深宫心周)
　(八極不以嗜慾滑和不以逸豫滅徳無作好無作惡/藹藹熙熙如春時煦無荒色無荒禽競競惕惕如淵)
　(斯臨勿謂燕閒人莫子觀一喜一怒作人燠寒絃急/者絶氣平者安優優和衷為君實難勿謂宥密人莫)
　(子弼一動一言恒為度律危懼則存驕泰則失昭昭/神明相在爾室在昔成周宇内太和繇雝雝其在宫)
　(發琴瑟而不頗亦曰懿㳟小民懷保繇肅肅其在廟/克對揚于祖考我皇濬哲是謂智臨匪高明之不足)
　(貴育徳于静深我皇撫運是謂開泰匪豐亨之未臻/懼此心之或汰藥以平其情雖鍾簴不設而若聞希)
　(聲然後心和氣和而天下平禮以飭其志雖升降未/施而若持重器斯謂無逸乃逸而天下治故曰沖和)
　(者養威澹泊者養禄危厲者養安留勞者養樂以古為/師于何不儀平平周道惟皇所之以心為鑑于何不)
　(見穆穆文王惟皇所憲朽索在手勿謂無傷覆車在疆/睫奈何弗防和不見流敬不可忘慎終如始萬壽無)
秋七月振蘓州災
　(蘓州水災撫按官請先/行賑濟隨賜蠲免從之)
京師地震
　(一日凡/冄震)
八月減均徭加派
　(明初役法有里甲均徭雜泛三等以户計曰甲役以/丁計曰徭役上命非時曰雜役皆有力役有雇役府)
　(州縣騐冊丁口多寡事産厚薄以均適其力自嘉靖/以來行一條鞭法一條鞭者總括一州縣之賦役量)
　(地計丁丁糧畢翰于官一嵗之役官為僉募力差則/計其工食之費量為増減銀差則計其交納之費加)
　(以增耗凡額辦派辦京庫嵗需與存留供億諸費以/及土貢方物悉併為一條皆計畆徵銀折辦于官故)
　(謂之一條鞭其法無他科擾而民力亦不大絀顧稱/簡便然諸役冗費名罷實存有司追徵如故百姓苦)
　(之至是詔減銀一/百三十萬有竒)
(庚/辰)八年春二月辛未朔日有食之
帝耕耤田
　(以耕耤禮成賜公/卿等銀幣有差)
三月帝奉兩宫太后謁陵天夀山
　(行春祭禮也張居正等扈行/賜銀幣有差免所遏田租)
張居正乞罷詔慰留之
　(居正扈帝謁陵歸具疏乞休中云拜手稽首歸政凡/再上帝慰留懇切最後手書稱慈聖口諭先生親受)
　(先帝付託豈忍言去俟輔爾嵗至三十而後商處先/生母復興此念居正乃出時帝顧居正益重賜札稱)
　(元輔或稱先生或又稱元輔張少師先生待以師禮/而居正奏謝亦儼然自負為帝者師初居正子敬修)
　(嗣修懋修先後領鄉薦帝改元之二年敬修㑹試不/第居正怒因停是科館選至五年嗣修遂以第二人)
　(及第至是年復届㑹試懋修敬修皆中式㑹居正方/乞休遂特擢懋修第一人及第是時輔臣吕調陽張)
　(四維申時行之子亦皆先後成進士御史魏允貞疏/陳時弊請自今輔臣子弟中式俟致政之後始許廷)
　(對庶倖門稍杜允貞因是謫官于外然/自是輔臣居位其子無復登第者矣)
夏四月迤東都督王兀堂冦邊李成梁擊敗之
　(兀堂通市寛甸怨邊將强抑市價數遣騎冦邊犯靉/陽及黄岡嶺指揮王宗義戰死遂入永甸堡成梁擊)
　(走之追出塞斬首八百餘級盡毁其營壘至秋/復犯寛甸副將姚大節又破之兀堂由是不振)質實
　(靉陽堡在遼東都指揮司東南/鳯凰城北永甸堡在鳯凰城東)
振兩淮災
　(以兩淮各竈場饑命撫按官賑濟又以江北等處連/次告饑命支銀田營并各倉貯粟賑之户部言有司)
　(積榖賑荒先年立法俱止於州縣不知各府/為州縣表率亦當照例存積以備賑濟從之)
六月南畿大水
　(先是鳯陽等處雨澇淮溢水薄泗城且至祖陵墀中淮/御史陳用賓以聞給事中王道成因疏言黄河未漲)
　(泗之間霖雨偶集而清河口已不能/容洩宜令河臣設法疏導堵塞從之)質實(王道成/巴縣人)
秋七月後軍都督府僉事俞大猷卒
　(先是大猷以平古田獞功進世廕已為廵按御史所/劾囘籍聽調久之復以都督僉事起僉書後府事領)
　(車營訓諫三疏乞歸卒贈左都督賜祭葬諡武襄武/平崖州饒平皆為立祠  大猷少好易嘗以易推衍)
　(兵家竒正虛實之權謂兵家之數起五猶一人之身/有五體雖將百萬可使合為一人也初為汀漳守備)
　(涖武平作讀易軒與諸生為文㑹一日教武士擊劒/及為大將持身亷馭下有恩敭厯東南大小百十餘)
　(戰所向無不勦滅威名震南服其用兵先計後戰不/貪近功忠誠許圉老而彌篤譚綸嘗與書曰節制精)
　(明公不如綸信賞必罰公不如戚精悍馳騁公不如/劉然此皆小知而公則堪大受戚謂戚繼光劉謂劉)
　(顯也其為綸/所推重如此)質實(饒平明成化十四年置/縣屬潮州府今因之)
冬十月汰冗官
　(恊理京營兵部尚書楊兆以有詔令本部侍郎帶管/疏辭協理帝命其供職候裁仍勅吏部核兩京大小)
　(九卿及各屬有冗濫者裁之並覈各省徭賦及諸司/冒濫冗費皆從張居正請也已而吏部核議各部員)
　(外郎主事以下應裁者歸併兼管令在任候裁戸部/核議鳯陽營田僉事各員應裁者歸併所轄州縣後)
　(議裁革北直𨽻保定等府同知通判以下官五十五/員應天福建倉大使等四十六員浙江布政使司都)
　(事等官二十員江西陜西延綏鄖陽等處司府州縣/佐貳雜職等官三十員南贛貴州司府縣驛等官十)
　(員南京中左二府錦衣衛各/僉書大教埸等營把總八員)
振蘓松常鎮四府饑
　(四郡並災命將漕糧倉糧屯糧各酌量改折常熟呉/江長洲崑山四縣被災尤甚以餘剩兵餉并發贓罰)
　(銀分/振之)
十一月度民田
　(初建昌知府許孚逺始為歸戸册以田從人法簡而/密後張居正議天下田畆通行丈量遂用開方法以)
　(徑圍乘除畸零截補於是豪猾不得欺隱里甲免賠/累而小民無虛糧總計田七百一萬三千九百七十)
　(六頃視孝宗時嬴三百萬頃居正頗以溢額為功有/司短縮步弓以求田多或掊克見田以充虛額後遂)
　(按溢額増賦失時戸部議丈量田條為八欵一明清/丈之例謂額  者丈全則免一議應委之官以各右)
　(布政使總領之分守兵備分領之府州縣官則専管/本境一復坐派之額謂田有官民屯數等糧有上中)
　(下數則宜逐一查勘使不得詭混一復本徵之糧如/民種屯地者即納屯糧軍種民地者即納民糧一嚴)
　(欺隱之律有自首厯年詭占及開懇未報者免罪首/報不實者連坐豪右隱占者發遣重處一定清丈之)
　(期一行丈量磨算之法一/處紙劄供億之費俱從之)質實(許孚逺字孟/中徳清人)
　　發明(丈量田畆俾豪猾之欺隱者無以行其奸里/甲綜代輸者不至滋其累未常非除弊之善)
　　(政顧一有溢額為功之心則除弊者適以滋弊以/居正之綜核豈不知天下田畆自冇定數何至自)
　　(孝宗以來上下未百年問贏餘竟至三百萬頃之/多是由居正務以溢額為心遂至不問其額之何)
　　(以溢為有司者亦惟知迎合意旨而不及丈溢一/時賦加永久之為累至有短縮步弓暗増浮額以)
　　(快其多功之心者上下相䝉良法専為弊政昔王/成偽増民戸史傳猶且譏之一郡且然况以遍于)
　　(天下夫使田畆徒益虛名而民生/致被實害又豈大臣為國之誼哉)
詔内官並自陳斥逐有差
　(帝即位初慈聖太后遇帝嚴太監馮保倚太后勢數/挾持帝帝甚畏之時與小内監戲見保入輒正襟危)
　(坐曰大伴來矣所暱孫海客用為乾清宫管事牌子/屢誘帝夜遊别宫小衣窄袖走馬持刀又數進竒巧)
　(之物帝深寵幸保白太后召帝切責帝長跪受教惶/懼甚保屬居正草帝罪已手詔頒示閣臣詞過抑損)
　(帝年已十八覧之内慙然迫于太后不得不下居正/乃上疏切諫又縁保意劾去司禮巨璫孫徳秀温泰)
　(等而令諸内侍俱自陳凡保所不悦者斥退殆盡帝/由是漸惡保并亦嫌居正矣保竊權肆横間亦時引)
　(大體内閣産白蓮翰林院有雙白燕居正以為瑞進/之保使使語居正曰主上冲年不可以異物啟其玩)
　(好保又頗能約束其子弟不敢肆惡人亦以是稱之/然保性貪其私人錦衣指揮徐爵内官張大受恃勢)
　(招權利居正使蒼頭㳺七興爵結為兄弟交闗語言/凡有所謀皆縁以達焉先是上夜宴宫中為近侍孫)
　(海客用所惑杖二内使幾斃慈聖皇太后聞之不樂/訓戒甚切上悔悟即諭内臣曰孫海客用凡事引誘)
　(朕無所不為令安置南京以後但有此等小人即同/舉名來奏仍命文書房官宣示閣臣張居正等謂降)
　(黜未盡其辜宜發充浄軍上從之次日居正等囘奏/曰自聖上臨御以來講學勤政聖德日新乃數月之)
　(間仰窺聖意所向稍不如前微聞宫中起居頗失常/度但臣等身隔外庭未敢輕信而朝廷庶政未見有)
　(缺故不敢妄有所言然前者㳟侍日講亦曽舉益者/三樂損者三樂益者三友損者三友兩章書語云樹)
　(徳務滋除惡務盡其各監等官俱令自陳老成亷慎/者存之謟佞放恣者汰之且近日皇穹埀象彗芒掃)
　(宦者四星冝大行掃除以應天變臣又聞漢臣諸葛/亮云宫中府中俱為一體陟罰臧否不宜異同臣等)
　(待罪輔弼宫中之事皆冝與聞此後不敢以外臣自/限凡皇上起居與宫壺内侍但有所聞即竭忠敷奏)
　(及左右近習有奸佞不忠者亦不避嫌怨必舉祖宗/之法奏請處治皇上亦宜痛自改悔戒飲宴以重起)
　(居奪精神以廣嗣續節賞賚以省浮費却玩好以定/心志親萬幾以明庶政勤講學以資治理而已司禮)
　(監太監馮保自叙先朝知遇與受顧命之/隆及今廕錫之厚欲以老病乞身不允)
　　發明(懲剏内官其名甚羙苐所劾逐之璫寺不過/取馮保所不悦者而汰去之則此舉適以阿)
　　(保之好惡而已而其事皆贊成于居正尤可駭聽/居正身為首輔必與保相固結事事曲為迎合又)
　　(使蒼頭與保私人結為兄弟以聨聲勢作威竊柄/罔恤人至一至如此况自陳之典本屬具文大臣)
　　(或偶循例避賢引退乃以行之宦豎而復濟以私/心為實為名義安所取觀居正疏諫之語且謂不)
　　(敢以外臣自限此正欲統擅内外之權以挾制其/主然神宗亦因是見嗛而内官之心終無以服所)
　　(謂懲創者亦復何益徒使積怨流毒遺患後來大/臣懐私以事其上其凶于而家害于而國可勝道)
　　(哉/)
(辛/巳)九年春正月勅邊臣備警
　(以新嵗五日狂霾蔽天勅邉臣加意警備御史范鳴/謙言邊防固宜飭内治尤當修加刑罰未當冝勅有)
　(司不許混擬久監贓罰貪墨未息宜勅新選官不許/借貸豪門致赴任責收無措横肆誅求荒蕪未墾宜)
　(勅淮安鳯陽二府官員留心農事盗賊未殄宜勅有/司不許欺蔽而大要尤在居心之修省起居以時嗜)
　(慾以節講筵毋憚祥問大臣面賜咨詢端好/尚禁奢靡庻災異潜消分徵恊應疏入報聞)質實(范/鳴)
　(謙江/陰人)
命翰林官分番入直
　(張居正言人主一心乃萬化從出之原亦衆欲交攻/之會必使常有所繫然後縱欲之念不萌而引誘之)
　(奸不入竊見前代好文之主皆有文學之臣奉侍清/燕或承詔登答或應制賡酬皆寓風勸箴規之益翰)
　(林撰述討論為其職務如日講諸臣皆文學優瞻其/餘翰林亦皆需次待用宜其分番入直每日輪四員)
　(同日講諸臣在館祗候萬幾之暇如披閲古文有所/采録或鍳賞名筆有所題詠即屬諸臣具草或不時)
　(面賜質問以觀其/才品高下從之)
二月命儒臣編實録分類成書
　(時張居正請命翰林諸臣將累朝實録摘其切于君/徳治道者分類纂修成書名曰訓録類編以日講之)
　(期如先年進講帝鑑圖説故/事講解一二條以稗治政)質實(訓録類編合寳訓/及實録分類編輯)
　(凡四十類曰創業艱難曰勵精圖治曰勤學曰敬天/曰法租曰保民曰謹祭祀曰崇孝敬曰端好尚曰慎)
　(起居曰戒遊佚曰正宫闈曰教儲貳曰睦宗藩曰親/賢臣曰去奸邪曰納諫曰理財曰守法曰敬戒曰務)
　(實曰正紀綱曰審官曰久任曰重守令曰馭近習曰/待外戚曰重農桑曰興教化曰明賞罰曰信詔令曰)
　(謹名分曰却貢獻曰慎賞賚曰敦節儉曰慎刑/獄曰褒功徳曰屏異端曰飭武備曰禦冦盜)
三月大閲
　(準隆慶三年事例行飭兵工二部重/造盔甲限每年造千副五年通完)
夏四月戎政尚書方逄時罷
　(逄時才畧明練處置邉事悉協機宜至是以老病乞/休去其功名與王崇古相亞世稱方王  逢時自萬)
　(厯五年以宣大總督召理戎政時議者争言貢市利/害逢時疏言數年以來九邊生齒日繁守備日固田)
　(野日闢商賈日通邉民始知有生之樂北部輸誠效/貢莫敢渝約嵗時請求隨宜興之輒稽首歡笑有掠)
　(人要賞者告諳逹討治即俛首聴命而異議者或曰/敵使充斥為害或曰日益耗費彼欲終不可足或曰)
　(與冦益狎隱憂叵測此皆未觀事機之論也夫使者/之入多者八九人少者二三人朝至夕去守貢之使)
　(賞至即歸何有充斥財貨之賄有市本有撫賞計三/鎮嵗費二十七萬較之鄉時户部客餉七十餘萬太)
　(僕馬價十餘萬十纔二三耳而民間耕穫之入市賈/之利不與焉所省甚多何有耗費乃若所憂則有之)
　(然非隱也方庚午以前三軍暴骨萬姓流離城郭邱/壚芻糧耗竭邊臣首領不保朝廷為之旰食七八年)
　(來幸無此事矣若使臣等處置乖方恡小費而虧大/信使一旦肆行侵掠則前日之憂立見何隐之有哉)
　(所不可知者諳逹老矣誠恐數年之後此人既死諸/部無所統一其中狡黠互相争搆假託異辭遂行侵)
　(擾此則時變之或然而不可預料者在我處之亦惟/罷貢絶市閉闗固壘以待仍禁邊將毋得輕舉使曲)
　(常在彼而直常在我因機處置顧後人方畧何如耳/夫封疆之事無定形亦無定機惟朝廷任用得人處)
　(置適宜何必拘拘焉貢市非而戰守是哉因復奏上/欵貢圖尋代王崇古為尚書累疏致仕歸帝書盡忠)
　(字賜之二/十四年卒)
土黙特犯遼陽副總兵曹簠敗績
　(先是土黙特以二萬餘騎入攻錦州叅將熊朝臣固/守而遣步將出戰皆殁敵乃分掠小凌河松山杏山)
　(㑹李成梁馳援始出境已而土黙特復與諸酋聚兵/塞下謀入廣寧成梁率輕騎從大寧堡出塞四百餘)
　(里擊之敵大敗走至是復入遼陽簠出禦之遇伏失/千總陳鵬以下三百十七人馬死者四百六十匹土)
　(黙特遂大掠/人畜而去)質實(小凌河在錦州府錦縣東亦名錦/川松山在錦縣南杏山在錦縣西)
　(南大寧堡在錦/州府義州東北)
京師旱南畿饑
　(張居正上言淮安鳯陽蘓州松江四府連被災傷徐/州宿州間至以樹皮充饑或聚為盗昔元末之亂亦)
　(起于此當破格振之陛下宜搏節宫中耗費嘉靖間/用最造繁内庫尚有餘積今已増額猶稱缺乏有限)
　(之財安能供無窮之用帝嘉納之居正以江南富豪/怙勢及諸奸猾吏民善逋賦乃選大吏精悍者嚴行)
　(督責賦以時輸/國藏乃充裕)
山西地震
　(蔚州地震有聲如雷屋宇震裂同/時大同鎮堡各州縣俱地震有聲)
五月盡賣民間種馬
　(明初馬有官牧有民牧官牧給邊鎮民牧給京軍皆/有孳生駒給草場以資芻牧後専牧于民視丁田授)
　(馬始曰户馬既曰種馬按嵗徴駒種馬死孳生不及/數輒賠補自豪右莊田占草場馬户漸多逃竄穆宗)
　(從太僕少卿武金議賣種馬之半至是以互市饒馬/盡賣之上馬八兩下至五兩又折徵草場地租銀以)
　(供團營買馬及各邊之請迨帝末年師役繁興/往往借支太僕銀久之銀與馬兩竭冏政大壞)質實
　(武金疏一種馬之設専為孳生備用備用馬既别買/則種馬可省今備用馬既足三萬冝令每馬折銀三)
　(十兩解太僕種馬盡賣輸兵部一馬十兩則直𨽻山/東河南十二萬匹可得銀百二十萬且收草豆銀二)
　(十四萬御史謝廷傑謂祖制所定闗軍機不可廢兵/部是廷傑言而是時内帑乏竭方分使括天下逋賦)
　(穆宗遂可金奏下部/議請養賣各半從之)
秋八月遼東大雨雹
　(遼東定遼等衛雨雹如雞/卵秋禾盡傷凡百餘里)質實(定遼衛凡中左右前/後五衛皆在遼東都)
　(指揮使/司附郭)
揚州大水
　(揚州泰興海門如臯等處狂風大作屋瓦如飛驟雨/如注陂塘圩埂盡決漂没官民屋舍凡數千間男婦)
　(死者/無算)質實(泰興唐置縣明屬揚州府之通州今屬通/州直𨽻州海門在通州東四十里後周置)
　(海門縣明為海門鄉屬/通州今為㕔仍屬通州)
冬十一月振眞定順徳廣平災
　(三府風災從廵按御史范鳴謙之情分/别蠲振夏税全徵者于秋糧抵免之)
　
　
　
　
　
　
　
　
　
　
　
　
　
　
御定資治通鑑綱目三編卷二十六
欽定四庫全書
御定資治通鑑綱目三編卷二十七
　(起壬午明神宗萬厯十年盡/辛卯明神宗萬厯十九年)凡十年
(壬/午)十年春正月免天下逋賦
　(張居正言百姓財力有限即年歲豐收一年所入僅/足以供當年之數不幸荒歉則見年尚不能辦豈復)
　(有餘力完累嵗之積逋乎有司規避罪責往往將見/年所徵那作帶徵名為完舊欠實則減新收也今嵗)
　(之所減即為明年之拖欠見在之所欠又是將來之/帶徵誅求無已民何以堪況頭緒繁多年分混雜小)
　(民竭脂膏胥吏飽谿壑甚者不肖有司因而漁獵與/其脧民以實奸貪之槖孰若盡減以施曠蕩之恩今)
　(戸部自隆慶元年至萬厯七年各省未完帶徵錢糧/一百餘萬而江南蘇松兩府至七十餘萬葢以彼處)
　(税糧原重故逋負獨多昨應天巡按孫光祐具奏請/蠲户部以干係國計未敢擅議竊謂徳恵當出朝廷)
　(若今地方官請而得之則恩歸於下怨歸於上矣乞/諭戸部覈萬厯七年以前積負悉行蠲免帝從之凡)
　(免一百餘萬有奇而是時帑藏充盈/國最完富太倉之粟可以支十年)
三月杭州兵亂以兵部侍郎張佳允巡撫浙江討定之
　(初杭州東西二大營兵每名月給餉銀九錢巡撫都/御史吴善言奉詔議減三之一各兵稍有怨言至是)
　(營兵馬文英劉廷用等搆其黨擁訴於巡按御史張/文熙且言春汛届期例應防海若搭銅錢不便攜帶)
　(文熙好慰遣之善言遽出示曰餉減已定不願者聴/其歸農次日兵遂大噪三司官往諭因圍繞不放行)
　(文熙傳諭始釋而擁入撫廨縳善言以出痛敺之文/熙率三司官吴憲及巡鹽御史孫旬等多方戒諭始)
　(解散歸善言文熙因劾善言撫馭乖方自貽慼辱至/于營卒應嚴懲首惡以定人心時朝議以佳允才令)
　(代善言為巡撫佳允甫入境而杭民以行保甲故亦/亂佳允問告者曰亂兵與亂民合乎曰未也佳允喜)
　(曰速驅之尚可離而二也既至民剽益甚佳允從數/卒佯問民所苦下令除之衆益張夜掠富室火光獨)
　(天佳允召逰擊徐景星諭二營兵令討亂民自贖擒/百五十人斬其三之一乃佯召文英廷用予以冠帶)
　(而密囑景星捕七人并文英廷/用斬之二亂悉定帝優詔褒美)質實(張佳允字肖甫/銅梁人初知滑)
　(縣劇盜髙章者詐為緹騎直入官署刼佳允索帑金/佳允色不變偽書劵貸金悉署游徼名召入立擒賊)
　(由此知名由户部主事累遷宣大巡撫時青巴圖已/服其弟蒙固岱猶桀驁所部巴哩掠塞外總兵官麻)
　(錦擒之佳允命錦縳巴哩將斬而身馳赦之巴哩叩/頭誓不敢犯邊因與總督鄭洛以計服蒙固岱入為)
　(兵部右侍郎張居正以為才故今代善言/善言成安人張文熈臨桂人孫旬萊陽人)
　　發明(善言減餉激變辦理固屬未善然兵丁敢于/鼓噪入廨縳敺巡撫則叛逆當誅此而不立)
　　(示重懲國法安在張文熙身為巡按御史僅以多/方勸諭解散營卒曲示調停並未聞擒獲一人置)
　　(之重典轉先糾劾巡撫神宗亦遂以此罷黜善言/是適足以長亂兵之智矣杭民之亂未必非效尤)
　　(而起設其時亂兵與亂民相合其患將不可收拾/佳允權宜定變雖首惡伏誅而標兵習見巡撫之)
　　(可以撼揺卒伍漸以縦驕民情因/之不靖何怪乎亂萌之日長也)
博斯呼寇義州李成梁擊斬之
　(泰寧部博斯呼與弟綽哈子布延圖入犯義州成梁/設伏鎮夷堡參將李平胡射中博斯呼脅墜馬斬之)
　(寇大奔追馘百餘級兆哈等慟哭去自是敵數入成/梁等數敗之輒斬其魁又時襲擊之于塞外敵少戢)
　質實(鎮夷堡在錦州府義州東北/其東南有盤嶺可以按伏)
夏四月京師旱疫
　(是月戊子朔詔諭禮部今民及時農桑母事游惰及/庚子以旱祈雨敕羣臣修省五日復以疫癘盛行死)
　(者甚衆勅太醫院官廣/施藥餌出太倉銀振䘏)
寧夏土軍作亂旋討平之
　(寧夏靈州土軍馬景等作亂殺參將許汝繼屠其家/巡撫都御史晉應槐討誅之  時禮科給事中石應)
　(岳上言浙江既標兵敺辱撫臣靈州復士卒屠戮參/將四月末旬彗星出于五車雨澤愆期風霾蔽日人)
　(民疫死農務無依天異人變疊見可謂警戒矣惟陛/下抑左右之専恣斥侍從之諛佞損燕私過度之樂)
　(罷營繕不急之工/疏入詔臣工修省)質實(石應岳/龍巖人)
彗星見
　(丙辰彗星見西北形如匹練/尾指五車歴二十餘日始滅)
夏五月免先儒後裔丁糧
　(從福建巡撫勞堪請也免先師孔子及宋儒朱熹李/侗羅從彦蔡沈胡安國游酢真徳秀劉子翬故大學)
　(士楊榮後裔/各丁糧有差)
賑畿内饑
　(户科給事中顧問言順天等八府自萬歴八年雨暘/愆期收成寡薄至九年十年恒暘禾稼枯槁是以民)
　(有菜色元氣重傷生者逃移死者枕藉真定大/名一帶尤甚宜特加振䘏并蠲免田租從之)質實
　(顧問湖廣/徳化人)
六月丁亥朔日有食之
賑太原平陽潞安饑
　(三郡大饑發庫貯及商/税銀并倉榖相兼賑濟)
加張居正太師以前禮部尚書潘晟兼武英殿大學士
吏部侍郎余有丁兼文淵閣大學士並預機務晟尋罷
　(先是三月居正有疾求私宅票擬許之帝頻頒敷諭/問疾出金帛為醫藥資至是四閲月不愈百官並齋)
　(醮為之祈禱南都秦晉楚豫諸大吏無不建醮帝命/張四維等理閣中細務大事即家令居正平章居正)
　(始自力後憊甚不能徧閲然尚不令四維等參之及/病革乞歸上復優詔慰留會遼東奏捷加居正太師)
　(初居正以十二載滿加太傅明世文臣無真拜三公/者有之自居正始已而居正自度不起乃薦晟及有)
　(丁自代晟素貪鄙不厭清議馮保素從受書彊居正/薦之時居正已昏甚不能自主矣命下甫五日晟為)
　(言者交/章劾罷)質實(潘晟新昌人余有/丁字丙仲鄞人)
張居正卒
　(帝愴悼輟朝諭祭九壇視國公兼師傅者贈上柱國/命四品京卿錦衣堂上官司禮太監䕶喪歸葬諡文)
　(忠典居正性深沈機警多智數為史官時嘗潛求國/家  故時務之切要者剖晰之遇人多所諮詢及攬)
　(大政登首輔務尊主權譯吏職信賞罰一號令帝亦/悉心聴納用李成梁戚繼光委以邊事南蠻累世負)
　(固者次第遣將削平之力籌富國清郵傳核地畝故/神宗初政起衰振隳綱紀修明海内殷阜居正之力)
　(也然其褊□多忌剛愎自用初入政府即以私憾廢/遼王好諛成風六朝之長咸唯唯聴命至章疏不敢)
　(斥名第稱元輔士大夫始譽以伊周漸進以五臣繼/竟擬之舜禹居正亦恬然居之居正卒餘威尚在言)
　(官奏事尚稱先太師方奪情時威權震主帝雖虚己/以聴而内顧不堪身死未㡬遂遭削奪子孫並致禍)
　(敗初帝在講筵讀論語色勃如也誤讀為背居正遽/厲聲曰當讀作勃帝悚然驚起同列皆失色由此帝)
　(益心憚居正時比/之霍氏驂乗云)
秋七月賑陜西饑
　(陜西平涼慶陽延安三府屬被災最重臨洮鞏昌/二府被災次重命以全陜積貯倉糧委官分賑)
八月皇子常洛生
　(恭妃王氏出也帝御殿受賀頒詔大赦妃初為慈寧/宫宫人年長矣帝過慈寧私幸之有身故事宫中承)
　(寵必有賞賚文書房内閹即記年月及所賜以為驗/時帝諱之故左右無一言者一日侍慈聖宴語及之)
　(帝不應慈聖命取内起居注示帝且好語曰吾老矣/猶未有孫果男者宗社福也母以子貴寧分差等耶)
　(是年四月封恭妃及是/遂生皇長子即光宗也)
冬十月賑蘇松諸府災
　(蘇州松江諸府大水衝壊民居以千萬計漂流田禾/十餘萬頃死者二萬人故有是賑并蠲免錢糧有差)
十二月太監馮保以罪謫為奉御安置南京
　(初保内倚太后外倚張居正専擅威福帝有所賞罰/非出保口無敢行者帝積不能堪然迫于太后居正)
　(不能去也及太后歸政居正又卒保失所倚然猶肆/横如故潘晟既罷保方病起詬曰我小恙遽無我邪)
　(皇長子生保欲封伯爵張四維以無故事難之擬廕/弟姪一人都督僉事保怒曰爾由誰得今日爾負我)
　(御史郭惟賢請召用吴中行等保責其黨䕶謫之吏/部尚書王國光罷保輒用其鄉人梁夢龍代之其私)
　(人錦衣指揮徐爵内官張大受等竊權如故然是時/帝已積怒保東宫舊閹張鯨素害保寵謀去之其同)
　(事張誠向為保所惡斥于外至是復入兩人乃伺間/陳保過惡並發其與張居正交結狀請今保聞住帝)
　(猶畏之曰若大伴上殿來朕奈何鯨曰既有㫖安敢/復入㑹御史江東之首劾保黨徐爵帝下爵獄論死)
　(御史李植遂列保十二大罪帝震怒遂謫保奉御南/京安置籍其家金銀百餘萬珠寳瑰異稱是保之發)
　(南京也太后問故帝曰老奴為張居正所惑無他過/行且召還時潞王將婚所需珠寶未備太后閒以為)
　(言帝曰年來無恥臣僚盡貨以獻張馮二家其價驟/貴也江東之并糾吏部尚書梁夢龍賂徐爵得官工)
　(部尚書曽省吾吏部侍郎王篆皆被/論得罪去于是彈擊居正者紛起矣)質實(郭維賢字/哲卿晉江)
　(人王國光字汝觀陽城人梁夢龍字乾吉真定人季/植字汝培江都人曽起吾彭澤人王篆夷陵州人)
復建言諸臣職
　(御史孫繼先言人君欲建久安長治之功必重直言/敢諌之士前日編修吳中行檢討趙用賢員外艾穆)
　(主事沈思孝進士鄒元標各以張居正奪情一事建/言得罪至廷杖遣戍陛下豈不知諸臣無罪但以為)
　(不如是不足以安居正之心頃因御史李植言斥馮/保則諸臣賜環不可稽遲矣至于忤觸居正如余懋)
　(學趙應元傅應禎朱鴻模孟一脈王用汲等亦/當一體復用以開言路從之因併復郭維賢職)質實
　(孫繼先字廕甫孟縣人趙應元三原人/孟一脈東阿人王用汲字明受晉江人)
以嚴清為吏部尚書
　(清素著清望張居正當國清任刑部尚書不附麗居/正及籍馮保家得廷臣餽遺録獨無清名帝深重之)
　(㑹梁夢龍罷即以清代清日計故實辨官材自丞佐/以下皆親署無一倖進者中外師其廉儉書問幾絶)
　(甫半歲/得疾歸)質實(嚴清字公直/雲南後衛人)
改薊鎮總兵官戚繼光于廣東
　(繼光在薊鎮十六年當國大臣徐階髙拱張居正先/後倚任之居正尤事與商𣙜動無掣肘故繼光益發)
　(舒及是居正殁甫半嵗給事中張鼎思言繼光不宜/於北閣臣擬㫖遽調之廣東繼光悒悒不得志赴粤)
　(踰年即謝病歸居三年卒繼光更歴南北並著聲在/南方戰功持盛北則専主守邊防修舉繼之者踵其)
　(成法數十年得無事所著紀效/新書練兵實紀談兵家遵用焉)質實(張鼎思長洲人/明史藝文志戚)
　(繼光紀效新書十四/卷練兵實紀九卷)
(癸/未)十一年春正月飭嚴邊備
　(京師風霾靈臺奏主邊兵因/飭兵部令各邊將慎加防備)
閏二月帝如天壽山謁陵
　(免所過田租是秋九/月復如天夀山謁陵)
三月追奪張居正官階
　(馮保既得罪新進者益務攻居正詔奪上柱國太師/耳奪謚斥其子錦衣衛指揮張簡修為民居正諸所)
　(引用者斥削殆盡吳中/行趙用賢等遷官有差)
夏四月張四維罷
　(初四維曲事張居正然心不善其所為居正卒四維/始當國政知中外積苦居正欲大收人心因上疏言)
　(事請蕩滌煩苛宏敷恵澤帝納其言朝政為之稍變/四維復引居正所沈抑者稍稍登用時望頗屬至是)
　(以父喪歸先是居正餘黨欲逐四維擁中時行為首/輔四維愠語時行客曰夫首相者若天行有春必有)
　(夏何相迫為時行得疾在告及起不敢謝過黙黙而/已四維乃與門生在言路者謀攻時行疏具將上會)
　(四維父訃至乃已四/維歸後服將闋而卒)
以許國為禮部尚書兼東閣大學士預機務
　(張四維既去申時行為首輔國/素與時行善由是政府無間)質實(許國字維/禎歙縣人)
致仕武英殿大學士徐階卒
　(階里居後為髙拱所厄及拱罷始得安帝之元年階/年已八十詔遣行又存問賜璽書金幣至是卒贈太)
　　　　(師諡文貞階以恭勤結主知立朝有相度保全善類/嘉隆之政多所匡救間有委蛇亦不失大節方嚴嵩)
　　　　(初罷階以三語榜于直廬曰以威福還主上以政務/還諸司以用舍刑賞還公論由是票擬公之同列言)
　　　　(路亦益發舒當時/翕然稱階為名相)
　　　五月我
太祖高皇帝起兵征尼堪外蘭克圗倫城
　　　　(初長白山之東有布庫哩山山下有池曰布勒瑚哩/相傳有天女三長曰恩古倫次曰正古倫季曰佛庫)
　　　　(倫浴于池有神鵲銜朱果置季女衣取而吞之遂有/身尋産一男生而能言體貌竒異及長母告以故命)
　　　　(以愛新覺羅為姓名曰布庫哩雍順以小舫乘之令/順流而下至河步登岸端生其地有三姓方搆兵或)
　　　　(汲于河見而異之歸語衆人往觀詢知所由來皆驚/曰此天生聖人也遂迎舁至家三姓者議曰我等盍)
　　　　(息爭推此人為主以女百里妻之奉為貝勒其亂乃/定于是布庫哩雍順居長白山東鄂謨輝之野鄂多)
　　　(朝理城國號曰滿洲實為我察者以國人弗靖遁于荒/  開基之始數傳後有名樊)
　　　　(野追者將及之有神鵲止其首追者疑為枯木遂得/免後傳至)
　(肇祖原皇帝/興祖直皇帝)
　(景祖翼皇帝相繼嗣興威服諸部/顯祖宣皇帝)
　(景祖居赫圗阿拉地兄弟六人築城分居號寧古塔貝勒時/      有望氣者言滿洲將有聖人出戡定衆亂統一諸國)
　(顯祖嫡繼而塔喇氏以明嘉靖三十八年己未歲誕生/      妃喜)
(太祖高皇帝天表非常勇畧盖世號為/聰睿貝勒時諸部爭奪不已)
(太祖恩威並用漸次削平會蘇克素䕶河部圖倫城有尼堪/      外蘭者隂搆明總兵李成梁引兵攻古哷城主阿泰)
(景祖長章京阿泰妻乃之女/      子禮敦巴圖魯)
(景祖聞警恐女孫被陷偕城中守禦甚堅成梁不能克尼堪/顯祖往救先後入古哷城)
　　　(外蘭詭往招撫城中人信其言殺阿泰以降成梁盡/屠之遂并害)
(景祖/顯祖)
(太祖聞之赫然震怒往詰責明邊吏明人尋歸/二祖喪至是)
(太祖年二十有五思復/祖父讐乃)
(顯祖遺甲十三副起兵征尼堪外蘭于圖倫城尼堪外蘭遁/      于甲版遂克其城而歸既而復進征甲版城尼堪外)
(太祖尋蘭乃逃于鄂勒歡地築城以居入邊/      復進克鄂勒歡城尼堪外蘭遁)
(太祖遣齋薩率四十人索之邊吏執以畀齋薩遂斬之而歸/      自此歲輸銀幣通和好焉)
　　　質實(長白山在吉林烏拉城東南山高二百餘里横/亘千餘里山之上有潭曰闥門周八十里源深)
　　　(流廣鴨緑混同愛滹三江之水出焉東自寧古塔西/至奉天府諸山皆發脈于此尼堪外蘭築鄂勒歡城)
　　　(在是年八月執斬尼/堪外蘭在丙戌年)
　　　　發明(臣等伏覩史牒所載自古帝王莫不以開創/艱難勤勞締搆而承)
　(皇穹付畀奄受萬方仁義兼施徳威並濟得天下之正從/      未有盛於我)
(天造朝者也洪惟/    有邦)
(龍興東夏靈源肇誕朱果開祥於是長白營居曼珠錫號/      神竒剏蹟實與生民元鳥同昭瑞應之符嗣)
(世徳重光遵時篤慶于我/皇天眷顧始集大命)
(太祖高皇帝聰明智勇遐邇景從值明政不綱釁生疆吏/      因釋憾於阿泰章京狡焉潛逞)
(太祖高皇帝赫然震怒以一旅徂征罪人斯得而明人不/      思輸平尋約尚復包藏禍心)
(太祖高皇帝爰仗義執詞底明之罪以七大恨告於/上帝)
(天助有徳師克在和明人四路出兵掃如隕籜遂戡遼定/      瀋光宅大東乃)
(聖度同天猶不欲究我兵威貽書講好以冀其悔悟迨我/太宗文皇帝纘承鴻緒以明人㒺有悛心)
(親御六軍觀兵畿甸前戈所指堅壘咸摧明人僅保都城/      勢同纍卵然且垂成弗取抑鋭班師是則我之有)
　　　(造於明者甚大洎明社既屋禍起潢池復因吴三/桂迎請)
(世祖大兵入闗掃清京輦剪戮鯨鯢為之報讐雪恥禮於/    章皇帝乃定鼎燕京追崇諡號守䕶陵園其加)
(聖朝創勝國者至優極厚正大允為夐絶前古而圖倫一/      業凡舉動之光明)
(興王之役義問昭宣實開億萬年筆恭載自後/      祚謹依通鑑輯覽之例特)
(隆猷與明紀相涉者無不次第備書用以闡繹/顯烈)
(神謨昭垂奕禩是不獨非漢唐以來所克比擬萬一即殷/      周嬗代慙徳猶滋者又豈可相提而並論哉)
　六月賑湖廣災
　(湖廣承天漢陽鄖陽襄陽四府各罹水患因命巡按/御史等動支布政使司庫錢糧并撥隣近府縣所貯)
　(銀與倉榖相/兼分行賑䘏)
冬十月賑河南災
　(河南商水等四十四州/縣水災分别賑䘏有差)
十一月己夘朔日有食之
十二月慈寧宫災
　(慈寧宫火太后移居於乾清宫命百官修省三日給/事中萬象春言保身節用二事御史丁此吕言慎舉)
　(動宏聴納正典刑去倖/位訓近侍五事俱報聞)質實(萬象春字仁甫無錫人/丁此吕字右武新建人)
(甲/申)十二年春二月京師地震
　(丁卯京師地震有聲/至五月京師復地震)
釋建文諸臣外親之謫戍者
　(御史屠叔方疏言成祖有練子寧若在朕猶當用之/之語今既褒表忠魂建祠致祭其墳墓苗裔厚加恤)
　(録而姻黨猶蔽覆盆如江西胡潤一族赤矣内親盡/矣猶抄解外甥分戍若此者不一而足乞查前項姻)
　(戚有在戍者並宥還鄉部議願回者放回不願回者/給與免帖詔自齊秦黄子澄外其坐方孝孺等連及)
　(者俱免之於是浙江江西福建四川廣東得免者凡/三千餘人至光宗時併泰于澄戚屬後裔亦俱放還)
　質實(屠叔方秀水/籍平湖人)
夏四月籍張居正家
　(御史羊可立復追論居正搆陷遼王王妃因上疏訟/寃言居正强占欽賜田産遼邸金寳萬計悉入居正)
　(家帝命司禮監張誠及侍郎邱橓等往荆州籍居正/家守今先期録人口錮其門子女餓死者十餘輩誠)
　(等盡發其諸子兄弟藏得黄金可一萬白金十餘萬/長子禮部主事敬修不勝拷掠自縊死事聞申時行)
　(等與六卿大臣合疏請少緩之刑部尚書潘季馴復/特疏言居正母年逾八旬旦暮莫必其命語尤激楚)
　(於是詔留空宅一所田十頃贍其母而盡削居正官/奪璽書詔命以罪狀示天下謂當剖棺戮屍而姑免)
　(之其弟都指揮居易子編修嗣修俱戍極邊諸以忤/居正罷黜者俱召還初言路為居正所抑至是爭礪)
　(鋒鋭搏擊當路可立與李植江東之並荷帝寵三人/更相結亦頗引吴中行趙用賢沈思孝為重執政惡)
　(之未㡬御史丁此吕劾侍郎高啟愚主南京試以舜/亦以命禹為題為居正勸進帝手疏示申時行時行)
　(言此吕以曖昩陷人大逆恐讒言踵至非清明之朝/所宜有尚書楊巍因請出此吕于外植東之交章劾)
　(時行巍蔽塞言路帝為罪啟愚留此吕時行巍求去/余有丁言大臣國體所繫今以羣言留此吕恐無以)
　(安時行巍心帝乃聴巍出此吕于外許國尤不勝憤/専疏求去言昔之専恣在權貴今乃在下僚昔顛倒)
　(是非在小人今乃在君子意氣感激偶成一二事遂/自負不世之節號召浮薄喜事之人黨同伐異罔上)
　(行私其風漸不可長意葢指中行用賢/等也自是言官與政府日相水火矣)質實(羊可立/汝陽人)
　(高啟愚銅梁人/楊巍海豐人)
騰衝遊擊劉綎討平隴川賊
　(初緬酋莽瑞體以兵服諸蠻遣人招隴川宣撫多士/寧士寧不從而記室岳鳳方用事欲降緬遂誘士寧)
　(而酖之并殺其妻子奪金牌印符受瑞體偽命代士/寧為宣撫既而瑞體死子應襄嗣鳳導之入寇窺騰)
　(越永昌諸處已陷順寧指揮吴繼登等戰死事聞詔/以綎為騰衝遊擊鄧子龍為永昌㕘將提兵往討當)
　(是時迤西諸部皆叛以兵助緬進逼姚闗勢甚盛會/綎子龍兵至諸土兵亦大集綎與子龍大破之攀枝)
　(花地乗勝追擊先後斬首萬餘鳳大懼乃令妻子及/部曲來降綎責令獻金牌符印及蠻莫孟密地而分)
　(兵趨沙木籠山先據其險自領大兵馳入隴川鳳度/無可脱遂詣軍門降時諸部蠻視鳯為向背緬亦依)
　(鳯為心腹鳯既降諸部俱殺緬使來歸綎率兵進緬/直抵阿瓦應裏退走阿瓦酋猛匀詣綎降猛勺應裏)
　(從父也遂班師獻俘于朝鳳伏誅莽緬甸在雲南西/南嘉靖中孟養木邦酋攻殺緬酋  紀嵗分有其地)
　(紀歲子瑞體奔匿洞吾母家既長遂有其地洞吾之/南有大古喇濱海與佛郎機隣古喇酋兄弟爭立瑞)
　(體和解之因徳瑞體爭割地為獻受其約束瑞體乃/舉衆絶古喇糧道殺其兄弟盡奪其地諸蠻皆畏服)
　(之遂復入緬陷鳯密併孟養勢益彊於是木邦蠻莫/諸部皆叛附之岳鳯者江西人行賈隴川驍傑多智)
　(多士寧妻以妹使為記室鳯媚士寧而奪其權至是/遂誘殺之鳯亦伏誅未㡬緬復熾進據孟養蠻莫官)
　(軍戰却之巡撫陳用賓築八闗于騰衝列兵戍守募/人至暹羅約夾攻緬久之緬為暹羅所困勢頓衰然)
　(近緬諸部仍服屬/之終明世不能復)質實(騰衝衛在騰越州城南本騰/衝軍民指揮使司明嘉靖二)
　(年改置騰衝衛順寧本蒲蠻地元置府明仍為府以/寳通等州縣省入今因之姚闗在甸灣土州北接順)
　(寧界攀枝花地名在姚闗南/阿瓦城名為緬中五城之一)
冬十月余有丁卒
　(有丁自七月以疾在告十/月再以病乞休不允遂卒)
十二月以王錫爵為禮部尚書兼文淵閣大學士王家
屏為吏部侍郎兼東閣大學士並預機務
　(錫爵因救論奪情諸臣積忤張居正以禮部侍郎家/居五年不出至是即家起之家屏前為日講官敷奏)
　(剴摰帝斂客受之稱為端士及是遂以吏部侍郎入/閣去史官僅二年先是李植江東之與申時行相搆)
　(以錫爵負時望且素惡居正當與時行貳故力推/之比錫爵至乃與時行合弗善植等植由是大恨)質
　實(王家屏字忠伯/大同山隂人)
以陳獻章胡居仁王守仁從祀孔廟
　(申時行等言守仁言致知出大學良知出孟子陳獻/章言主靜沿宋儒周敦頤程顥且孝悌出處如獻章)
　(文章功業如守仁純心篤行如胡居仁並宜從祀從/之終明世從祀文廟者薛瑄與守仁等四人  先是)
　(隆慶元年都御史徐栻等言王守仁陳獻章宜從祀/給事中趙思誠等言二人不宜從祀其後御史詹事)
　(講上言明興二百年來諸儒聿興直肩斯道若薛瑄/王守仁陳獻章其最著者也今瑄已入祀而守仁獻)
　(章格于議而不得與夫守仁之功烈文章獻章之出/處大節雖其言良知言主靜若近于偏枯顧言知而)
　(未始廢行言靜而未嘗離動合一之功與宋大儒之/論同歸一致宜以守仁獻章並從祀于是申時行等)
　(議上以居仁亦宜並祀詔以三/人並從祀孔廟列于薛瑄之次)質實(胡居仁字叔心/餘干人居仁聞)
　(吴與弼講學崇仁往從之游絶意仕進其學以主/忠信為先求放心為要闇修自守布衣終其身)
(乙/酉)十三年春二月旱大雩
　(京師自去年八月不雨至于是/月庚午大雩三月甲申復大雩)
三月山西地震
　(先是二月南京地震至是山西/山隂縣地震旬有五日乃止)
李成梁襲巴圖爾綽哈大破之
　(巴圖爾欲報父博斯呼之怨偕從父綽哈姑壻呼達/糾西部伊勒敦等以數萬騎入掠瀋陽既退駐牧遼)
　(河欲犯開原鐵嶺成梁與巡撫李松潛為浮橋濟師/踰塞百五十里疾掩其帳寇已先覺整衆迎戰成梁)
　(為疊陣親督前障擊而松以後陣繼之斬首八百有/竒五月敵犯瀋陽伏積騎塞下誘官軍遊擊韓元功)
　(追襲之敗死至秋諸部長復犯蒲河而西部伊勒敦/亦窺遼瀋成梁命部將李平胡出塞三百五十里捣)
　(破伊勒敦營斬首一百八/級諸部長聞之始引去)質實(鐵嶺遼銀州明置鐵/嶺衛今為鐵嶺縣屬)
　(奉天府蒲河在奉天府承徳縣西北明置千戸所于/此今廢李松大城人  巴圖爾舊作巴土兒呼達舊)
　(作花大伊勒敦舊作以/兒鄧又作銀燈今並改)
以尚寶少卿徐貞明領墾田使督治京畿水田
　(初貞明為給事中嘗請興西北水利言神京雄據上/游兵食宜取之畿内今皆仰給東南豈西北古稱富)
　(彊地而不足以實廪而練卒乎夫賦税所出括民脂/膏而軍船夫役之費常以數石致一石東南之力竭)
　(矣乂河流多變運道多梗竊有隐憂聞陜西河南故/渠廢堰在在有之山東諸泉引之率可成田而畿輔)
　(諸郡或支河所經或潤泉自出皆足以資灌溉北人/未習水利惟若水害不知水害未除正由水利未興)
　(也葢水聚之則為害散之則為利今順天真定河間/諸郡桑麻之區丰為沮洳由上流諸河之水惟泄于)
　(貓兒灣欲其不汎濫而壅塞勢不能也今誠于上流/疏渠濬溝引之灌田以殺水勢下流多開支河以泄)
　(横流其淀之最下者留以瀦水稍高者皆如南人築/圩之制則水利興水患亦除矣至于永平灤州抵滄)
　(州慶雲地皆萑葦土實膏腴元虞集欲于京都濱海/地築塘捍水以成稻田若倣集意招徠南人俾之耕)
　(藝北起遼海南濱青濟皆良田也宜特簡憲臣假以/事權毋阻浮議需以嵗月不取近功或撫窮民而給)
　(其牛種或任富室而緩其科征或選擇健卒分建屯/營或招徠南人許其占籍俟有成績次及河南山東)
　(陜西庻東南轉漕可減西北儲蓄常充國計永無絀/矣疏入時以財匱不能舉會御史傅應禎建言廷杖)
　(下獄貞明入獄視之坐貶太平府知事被謫南行次/潞河著潞水客談一書論水利當興者十四事兵部)
　(尚書譚綸見之謂其必可行于是貞明召還為尚寳/丞矣工科給事中王敬民薦之會巡撫張國彦等方)
　(開水利于薊州永平間有效遂加貞明尚寳司少卿/兼監察御史領墾田使令遍厯郊闗與撫按等官講)
　(求疏濬瀦蓄之法貞明先詣永平募南人為倡及明/年二月已墾三萬九千餘畝又遍歴諸河周覽水利)
　(分合將大行疏濬而閹人勛/戚之占田者爭言不便乃罷)質實(貓兒灣在雄縣東/灤州隋屬平州遼)
　(分置灤州明亦曰灤州屬永平府今因之慶雲隋無/棣縣明永樂初避諱改曰慶雲縣屬河間府之滄州)
　(今屬天津府徐貞明字孺東貴溪人潞水客談畧曰/西北之地旱則赤地千里澇則洪流萬頃惟雨暘時)
　(若庶㡬樂嵗無饑此可常恃哉惟水利興而後旱澇/有備利一也中人治生必有常稔之田以國家之全)
　(盛獨待哺于東南豈計之得哉水利興則餘糧棲畝/皆倉庾之積利二也東南轉輸其費數倍若西北有)
　(一石之入則東南省數石之輸久則蠲租之詔可下/東南民力庶㡬稍甦利三也西北無溝洫故河水横)
　(流而民居多沒修復水田則可分河流殺水患利四/也西北地平曠寇騎得以長驅若溝洫盡舉則田野)
　(皆金湯利五也游民輕去鄉土易于為亂水利興則/農業者依田里而游民有所歸利六也招南人以耕)
　(西北之田則民均而田亦均利七也東南多漏役之/民西北罹重徭之苦以南賦繁而役簡北賦省而徭)
　(重也使田墾而民聚則賦増而北徭可減利八也沿/邊諸鎮有積貯轉輸不煩利九也天下浮户依富家)
　(為佃客者何限募之為農而簡之為兵屯政無不舉/矣利十也塞上之卒土著者少屯政舉則兵自足可)
　(以省逺募之費甦班戌之勞停勾攝之苦利十一也/宗祿浩繁勢將難繼今自中尉以下量禄之田使自)
　(食其土為長子孫計則宗禄可減利十二也修復水/利則倣古井田可限民名田而自昔養民之政漸可)
　(舉行利十三也民與地均可倣古比閭族黨之制而/教化漸興風俗自美利十四也時户科給事中蕭彦)
　(疏言水田之利其不可不成者有四而不可不審議/者亦有四國家定鼎燕京轉漕東南水利既興昔取)
　(諸東南今取諸堂奥之外也不可不成者一也西北/有水利則東南可以息肩而漕輓之費所省又多不)
　(可不成者二也敵利于騎不利于步溝洫有制是不/牆而堵不兵而衛也不可不成者三也昔也曠莽今)
　(也蕃育生聚教訓安邊長利不可不成者四也然西/北之不諳水田也舊矣驅而為之緩之則無濟于事)
　(急之則有戾於民是人情之議也不可不審者一也/墾田之夫毎邑不下千人派之民邪以為厲矣徵之)
　(江南邪千里齋糧逺赴田作有望而走耳是墾田之/夫之議也不可不審者二也臣彦往閲邊於寧夏古)
　(稱塞北江南也又素有水田藉漢唐二渠不煩㣲力/然往往就荒驅之領田如赴湯大又嘗閲邊於甘肅)
　(有先撫臣楊錦者為墾田之議而軍不願種乃分派/各堡另墾卒無成功此邊人之習也墾田百萬法當)
　(給五萬人若曰自領之而自墾之脱無領者將不墾/之乎是領田之户之議也不可不審者三也沿邊無)
　(種曠土軍民利而私種之久矣墾而為田勢必起科/能欣然就邪至于廣野有沙壓之虞水濱有泛溢之)
　(慮但一相度可知己是起科之議也不可不審者四/也王敬民河南西華籍應天句容人張國彦邯鄲人)
夏四月京師旱大雩
　(帝步禱于南郊面諭大學士等曰天旱雖由朕不徳/亦天下有司貪婪剥害小民以致上干天和今後宜)
　(慎選有司乃詔中外理寃抑免天下被災田租一歲/先是李植等疏劾尚書潘季馴朋奸罔上詔削季馴)
　(籍擢植太僕少卿江東之光禄少卿羊可立尚寳少/卿至是御史蔡系周以旱上疏劾植且言陛下欲雪)
　(枉而刑部尚書之枉先不得雪今日之旱葢實由植/所稱尚書謂季馴也于是東之抗疏求罷可立復代)
　(為植辯給事御史齊世臣吳定等交章劾/之帝報曰朕方憂旱諸臣何得紛爭乃己)質實(蔡系/周華)
　(容人齊世臣南昌/人吴定安陽人)
秋七月雷震郊壇
　(震郊壇廣利門及齊宮/門傷獸吻詔羣臣修省)
八月京師地震
九月彗星見
　(彗星出羽林傍形如彈九尾長尺/許指東北毎夕移東行芒漸小)
閏九月賑鳳陽淮安災
　(漕折銀例不准留至是/以二府重地留漕賑濟)
帝詣大峪山閲夀宫
　(先是十一年帝謁山陵用禮部尚書徐學謨言將卜/夀宫于大峪時李植以巡按御史扈行閲視謂其地)
　(未善欲與江東之疏爭不果既而帝于十二年再往/臨視遂作宫於是年八月既興役矣植以夀宫有石)
　(申時行與學謨姻故主之可用是罪也乃與東之羊/可立合疏上言地果吉則不宜有石有石則宜奏請)
　(改圖乃學謨以私意主其議時行以親故贊其成非/大臣謀國之忠時行奏辯曰車駕初閲時植東之不)
　(言今已二年忽創此議其借事傾臣明甚帝責三人/奪俸半嵗未幾復以王錫爵言貶三人官然猶以植)
　(言夀宫有石恐寳座將置于石上至是復/親詣閲之終謂大峪吉遂調三人于外)質實(徐學/謨字)
　(叔明蘇州/府嘉定人)
冬十一月禮科給事中王三餘請帝親郊不從
　(三餘疏言郊祀必躬親載之會典乃者秋七月雷震/郊壇恭繹徳音宣示臣工共圖修省今歲似宜親郊)
　(以答天戒代攝之舉未可以為常疏入/帝以其奏請丕早詰責之仍遣官代)質實(王三餘/安平人)
(丙/戌)十四年春二月冊鄭氏為皇貴妃
　質實(鄭氏大典人帝初年入宫/封貴妃至是進為皇貴妃)
三月禁部曹言事
　(鄭貴妃有殊寵生子常洵遂進封而王恭妃生皇長/子已五歲不益封中外藉藉疑帝將立愛户科給事)
　(中姜應麟言欲别嫌明微莫若冊立元嗣為東宫以/定天下之本帝怒貶應麟廣昌典史吏部驗封司員)
　(外郎沈璟亦疏請立儲謫行人司司正大學士申時/行率同列再請建儲不聴時帝以旱霾下詔求直言)
　(郎官劉復初李懋檜等顯侵貴妃時行請帝下詔令/諸曹建言止及所司職掌聴其長擇而獻之不得専)
　(達帝甚悦之于是言者蠭起皆指斥宫闈/攻擊執政帝概置不問門户之禍大起)質實(姜應/麟字)
　(泰符慈谿人沈璟吴江人劉復初/高陵人李懋檜字克蒼安溪人)
夏四月京師地震
　(癸酉寅刻震有聲申時行等奏曰恒暘不雨陽亢也/地震弗寧隂縱也願祇天戒恤民艱慎起居修政事)
　(報/聞)
六月松茂番平
　(松茂諸番列砦四十八歲為吏民患王廷瞻撫蜀時/嘗遣將擊破丢骨人荒没舌三砦諸酋乃降故事諸)
　(番嵗有賞賚番要索無已其所索例有新班錢熱衣/錢架梁錢躧革錢放狗錢掛綵錢斷酒錢等名廷瞻)
　(一切除之西陲稍靖僅六七年勢復猖獗十三年夏/楊栁番入犯金瓶堡殺守將巡撫雒遵遣總兵官李)
　(應祥討定之番恃强剽如故會徐元泰代遵撫蜀使/使檄諭番不應是年春復攻蒲江闗守將出擊賊稍)
　(解東南路始通元泰决計大征遣遊擊周于徳邊之/垣總兵郭成參將朱文達等將諸路兵進計命應祥)
　(居中節制應祥令軍中各樹赤白幟一良民陷賊者/徒手立赤幟下熟番不附賊者徒手立白幟下即免)
　(罪番雖多遇急不能相救官軍連破河東河西諸賊/巢擒賊渠三十餘人焚碉房千六百有竒俘馘以千)
　(餘計至是班師明年又計破建昌諸番及邛部屬夷/以其地置屏山縣蜀中劇寇盡平應祥由是威名甚)
　(著盡是役也將士三路夾攻諸軍得所積稞粟留十/日  焚其砦自是羣番震驚不敢為患邊人樹碑紀)
　(績嘉靖初邊之垣祖輪以指揮討茹兒賊被殺漆/其頭為飲噐及是六十年之垣乃得之以還葬焉)質
　實(松茂諸畨惟丢骨人荒沒舌三砦最强金瓶堡在/四川龍安府松潘㕔南蒲江關亦在松潘㕔南今)
　(曰鎮江闗卭部漢越巂郡地後周置卭部郡元為卭/部州明廢州置衛𨽻行都司今寧逺府越巂㕔屏山)
　(蜀漢置馬湖縣明為馬湖府治萬厯十七年置屏山/縣屬馬湖府今屬叙州府王廷曕字稚表黄岡人雒)
　(遵字道行涇陽人李應祥湖/廣九谿衛人徐元泰宣城人)
秋七月飭嚴保甲
　(是夏振直𨽻河南陜西及廣西潯栁平樂廣東瓊山/等十二縣饑是月賑江西災時山西盜起河南淇縣)
　(賊王安聚衆流刼尋勦平之勅户兵二部令各撫按/官查災重地方蠲賑招撫并申嚴保甲緝捕盜賊)
　質實(平樂漢茘浦縣三國吴置平樂明屬廣西平樂/府瓊山唐置縣屬瓊州府淇縣漢朝歌縣元置)
　(臨淇縣至元三年省臨淇縣為淇州/明改曰淇縣屬衛輝府今並因之)
九月王家屏罷
　(家屏遭繼母憂詔/賜銀幣馳傳歸)
冬十月杖禮部主事盧洪春於廷削其籍
　(帝累詔稱疾郊祀廟享多弗躬親禮部主事盧洪春/上言陛下連日以疾免朝享廟遣官恭代若真疾邪)
　(則當以宗社為重母務為豫樂以基禍若非疾也則/當以詔㫖為重母務為矯飾以起疑疏入帝大怒傳)
　(諭内閣數百言貴洪春悖妄命擬㫖治罪閣臣擬奪/官不從廷杖六十斥為民給事御史先後申救奪俸)
　(有/差)質實(盧洪春字思/仁東陽人)
十一月祀南郊
　(還御皇極/殿受賀)
(丁/亥)十五年春正月賑宗室
　(宗室懐仁王府奉國將軍充􁀙奏各宗貧窘可憫狀/帝因命發帑賑給户部因請陜西河南山東山西歳)
　(大凶照懐仁/府一體賑給)質實(明太祖第十三子桂封代桂第/八子分封懐仁六傳至充􁀙)
三月詔徹哩克襲封順義王
　(初諳達死徹辰汗襲至是徹辰汗死子徹哩克襲其/妻三娘子即諳達所奪之外孫女而為婦者也歴配)
　(三王主兵柄為中國守邊保塞諸/部畏服之帝嘉其功封忠順夫人)質實(徹哩克舊作/愴力克徹辰)
　(汗即歡台吉改名舊/作乞慶哈今並改)
夏四月旱
　(命百官/祈雨)
京師地震
　(是夏五月代州振武衛雁門所太/原陽曲徐溝交城同日俱地震)質實(振武衛在代/州治東南明)
　(洪武中置在代州北四十里雁門守禦千戸所在雁/門闗明洪武七年置屬振武衛今屬代州治在州西)
　(二十/里)
六月京師大雨
　(京師災荒疊見氷雹横擊大雨如注官民牆/屋所在傾頽溺壓死者無算命順天府賑䘏)
秋七月江南水江北蝗山西陜西河南山東旱
　(時所在告災河北尤甚山西陜西河南山東並旱蠲/賑有差户部右侍郎孫丕揚上言黄河以北饑民食)
　(草木陜西富平蒲城同官諸縣至于食石石出三縣/山中臣得自目見謹取二斤伏候聖覽今海内困加)
　(派宜寛賊節用損上益下以培蒼/生大命帝感其言頗有所減罷)質實(同官後周置/縣明屬耀州)
　(今屬西安府孫丕/楊字叔孝富平人)
河決開封
　(河南開封等府陜州靈寳等州縣七月初十等日霪/雨黄河泛漲衝決隄防漂没人畜工科給事中常居)
　(敬請敕河南山東凡有河道地方各令巡道督理捲/埽築壩補隙塞決明立賞罰晝夜併工務俾安瀾母)
　(貽漕患/從之)質實(常居敬/江夏人)
八月敕撫按官懲貪吏理寃獄
　(以災沴頻仍有司貪墨刑獄多/寛命各撫按官舉察所屬官吏)
九月丁亥朔日有食之隂雲不見
山西地震
　(蒲州安邑解州同/日地震聲如雷)質實(解州五代漢乾祐初置明/屬平陽府今為直𨽻州)
南京都察院右都御史海瑞卒
　(初瑞自應天巡撫謝病歸高拱張居正相繼當國俱/憚瑞峭直中外交薦卒不召及居正卒吏部始擬用)
　(累遷南京右都御史瑞力矯偷惰百司惴恐屢疏乞/休不允至是卒僉都御史王用汲入視之葛幃敝籯)
　(有寒士所不能堪者因泣下醵金為斂小民罷市喪/出江上白衣冠送者夾岸酹而哭者百里不絶贈太)
　(子太保諡忠介識瑞平生為學以剛為主/自號剛峯天下  與不識咸稱剛峯先生)
(戊/子)十六年春三月詔改景泰實録去郕戾王號
　(國子監司業王祖嫡言建文之革除未復景泰之附/錄未正今宜復建文位號修輯四年事蹟盡廢野史)
　(不經之説其景泰宜自為一錄削郕戻舊名疏下羣/臣議於是申時行奏言建文年號因成祖靖難之日)
　(詔今年仍以洪武三十五年為紀其建文年號相傳/以為革除及考靖難事蹟亦稱少主稱元年二年三)
　(年四年則是未嘗革除也但不稱建文耳英宗實錄/修于成化初年在景皇帝位號未復之先故仍稱郕)
　(戾王而景泰七年事遂附英宗實錄之内今景皇帝/位號已復不過於實錄内改正其理順而事亦易於)
　(是乃詔改正景泰實錄然是時上下偷惰詔/敕多不奉行景㤗實錄終明世未嘗改也)質實(王/祖)
　(嫡徳/州人)
南畿浙江山西陜西河南大饑疫
起前尚書潘季馴為右都御史總督河道
　(季馴前為李植所劾落職為民御史李棟上疏訟之/曰隆慶間河決崔鎮為運道梗數年以來民居既奠)
　(河水安流咸曰此潘尚書功也昔先臣宋禮治㑹通/河至于今是賴季馴功不在禮下乃當身存之日使)
　(與編户齒寧不隳諸臣任事之心失朝廷報功之典/其後論薦者不已遂起季馴右都御史總督河道自)
　(吴桂芳後河漕皆總理至是復/設専官尋加季馴工部尚書)質實(李棟磁州/渉縣人)
夏四月賑大名開封諸府饑
　(北直𨽻大名河南開封等府水旱相仍餓殍載道發/歸徳米價銀暨直隸存留銀賑之又截留漕糧二萬)
　(石發給鳳陽淮安揚州/滁州四府州平糶賑饑)
五月以軍儲倉火詔修省
　(諭禮部雷火燒倉厫軍糧草束乃國之至要者今天/下災傷重大民窮時艱上天示警宜痛加修省是時)
　(山陜河南江浙南直諸處並告災困諸司撫/輯賑救之疏日上而訖無竒策故有是命)
　　發明(神宗之朝災異疊見史不勝紀而修省之詔/亦時時屢下兹十六年各省災傷之見於志)
　　(傳者不一書非苐以軍儲倉火已也其因天警而/飭修省亦未為非是苐側身修行之㫖徒託諸空)
　　(文㡬若尺一既頒而應天之事已旱至諸司撫輯/賑救之疏交章以陳君若臣漫無良䇿惟恃此一)
　　(詔以共鑒白於中外臣民則此/意已足以致災尚何修省之有)
六月京師地震
秋八月壬午朔日有食之
冬十二月杖給事中李沂于廷斥為民
　(中官張鯨掌東厰横肆無憚御史何出光劾鯨専擅/威福并及其黨錦衣都督劉守有序班邢尚智尚智)
　(論死守有除名鯨被切讓而任職如故御史馬象乾/復劾鯨詆執政甚力帝下象乾詔獄申時行等力救)
　(且封還御批不報許國王錫爵復各申救乃寢前命/而鯨竟不罪外議謂鯨以金寶獻帝獲免沂拜官甫)
　(一月上疏曰陛下往年罪馮保近日逐宋坤鯨惡百/保而萬坤奈何獨濡忍不去若謂其侍奉多年則壞)
　(法亦多年謂痛加省改猶足供事則未聞可馴虎狼/使守門戸也流傳鯨廣獻金寳多方請乞陛下猶豫)
　(未忍斷決中外臣民初未肯信以為陛下富有四海/豈愛金寳威如雷霆豈狗請乞及見明㫖許鯨策勵)
　(供事外議藉藉遂謂為真虧損聖徳夫豈淺尠且鯨/奸謀既遂而國家之禍將從此始臣所大懼也是日)
　(給事中唐堯欽亦具疏諌帝獨手沂疏震怒謂沂欲/為馮保張居正報讐立下詔獄嚴鞫時行乞宥不從)
　(讞上詔廷杖六十斥為民御批至内閣時行等欲留/御批中使不可持去帝特遣司禮張誠出監杖時行)
　(等上疏俱詣會極門候進止帝言沂置貪吏不言而/獨謂朕貪謗誣君父罪不可宥太常卿李尚智給事)
　(中薛三才等抗章論救俱不報國錫爵以言不見用/引罪乞歸錫爵言廷杖非正刑祖宗雖間一行之亦)
　(未有詔獄廷杖并加于一人者故事惟盜賊大逆則/有打問之㫖今豈可加之言官帝優詔慰錫爵卒不)
　(聴其言初馮保獲罪實鯨為之故帝云然或謂張誠/與鯨交惡授意言者攻之其時周宏禴潘士藻皆以)
　(忤鯨得罪而沂禍為烈家居十八年/未召而卒光宗嗣位贈光祿少卿)質實(李沂字景/魯嘉魚人)
　(何出光扶溝人馬象乾廣東連州籍江西泰和人唐/堯欽福建長泰人薛三才浙江定海人周宏禴字元)
　(孚麻城人官順天府通判以劾張鯨謫代州判官潘/士藻字去華婺源人由推官擢御史上言今天下之)
　(患莫大於君臣之意不通宜倣祖制及近時平臺暖/閣召對故事面議所當施罷撤大工以俟豐歲蠲織)
　(造以昭儉徳免金花額外征以佐軍食且時召講讀/諸臣問以經史張鯨激帝怒謫為廣東布政司照磨)
(己/丑)十七年春正月己酉朔日有食之
　(以日食免元旦朝賀嗣/後每元旦皆不視朝矣)
三月免陞授官面謝
　(自是臨/御遂簡)
夏四月召王家屏復入閣
　(先是家屏輔政秉正持法至是母憂服甫闗詔進禮/部尚書遣行人召還扺京師三月未得見家屏以為)
　(言帝遣中官慰家屏奬以忠愛家屏疏謝請帝視/朝居數日帝為一御門延見自是益深居不出矣)
五月西寧衛地震
　(是月辛亥西寧衛天鼔/鳴地震越七日地復震)質實(西寧衛元西寧州屬甘/肅行省明置衛今為甘)
　(肅西/寧府)
六月廬州鎮江地震
賑南畿浙江饑
　(南畿久旱太湖水涸浙江大風海/溢既而亦旱發帑金八十萬賑之)
秋七月福建浙江地震
　(福建福州興化二府浙江杭/州紹興温州三府地皆震)
(庚/寅)十八年春正月召見申時行等于毓徳宫斥大理評
事雒于仁為民
　(于仁疏上酒色財氣四箴直攻帝失疏言臣備官歲/餘僅朝見陛下者三此外惟聞聖體違和一切傳免)
　(郊祀廟享遣官代行政事不親講筵久輟臣知陛下/之疾所以致之者有由也臣聞嗜酒則腐腸戀色則)
　(伐性貪財則喪志尚氣則戕生陛下八珍在御觴酌/是耽卜晝不足繼以長夜此其病在嗜酒也寵十俊)
　(以啟倖門溺鄭妃靡言不聴忠謀擯斥儲位久虚此/其病在戀色也傳索帑金括取幣帛甚且掠問宦官)
　(有獻則已無則譴怒李沂之瘡痍未平而張鯨之貲/賄復入此其病在貪財也今日榜宫女明日抶中官)
　(罪狀未明立斃杖下又宿怨藏怒于直臣如范儁姜/應麟孫如法軰皆一絀不申賜環無日此其病在尚)
　(氣也四者之病膠繞身心豈藥石所能治臣今敢以/四箴獻陛下肯用臣言即立誅臣身臣雖死猶生也)
　(疏入帝震怒將加嚴譴會歲暮留其疏十日及是元/旦召見申時行等分析之時行請毋下其章而諷令)
　(于仁自引去遂斥為民自此章奏留中遂成故事是/日帝宣皇長子出見時行請早定大計帝猶豫久之)
　(乃曰朕不喜激聒近閲諸臣所奏惡其離間父子故/槩置之若諸臣不復奏擾當以後年冊立否則俟皇)
　(長子十五歲舉行時/行因戒廷臣母凟擾)質實(雒于仁字少經涇陽人十/俊時有十小閹被寵謂之)
　(十俊范儁字國士高安人以疏陳時政被斥孫/如法字世行餘姚人以諫鄭貴妃進封貶官)
二月罷日講
　(帝每遇講期多傳免申時行請免講日/仍進講章以備觀覽自後講筵遂永罷)
順徳地震
　(直隸順徳府地震星/隕如火隠隠如鼓聲)
三月以宋纁為吏部尚書
　(纁前為户部五年值四方多災酌盈虚籌緩急上下/賴之及移吏部絶請託奬㢘抑貪痛懲黠吏于政府)
　(一無所闗白屢乞休不允卒于官諡忠敬用初石星/代纁為户部語纁曰某郡有羨餘可濟國  纁曰朝)
　(廷錢穀寧積久不用勿使搜括無餘主上知物力充/羨則侈心生矣星憮然或有言漕糧宜改折者纁曰)
　(太倉之儲寧紅腐不可匱絀一旦不繼何所措手乎/中外陳奏帝多不省或直言指斥輒曰此沽名耳亦)
　(不加罪于慎行稱帝寛大纁愀然曰言官極論得失/要使人主動心縱罪及言官上意猶有所儆省槩置)
　(勿問則如痿/痺不可療矣)
直𨽻山東河南風霾
　(直𨽻大名府諸處狂風自西北起白晝晦㝠天色忽/赤忽黒山東兖州府諸處黒風揚沙壊城樓廨宇廬)
　(舍傷男婦五人河南開封彰徳衛輝歸徳等處風霾/亦自西北起拔木傷稼天氣黒赤刀鎗上俱起火光)
　(壊城郭廬舍壓溺死/者三百六十餘人)
代州星隕
　(乙夘夜初更一星墜聲如雨光如燭有頃天鼓/聲如雷庚申有火星自東南帶火流于西北)
夏六月青海酋浩爾齊犯邊
　(自諳達西掠諸番番人不支輸欵焉諳達遂數入番/中至是套部章圖哩等據水塘布色圖浩爾齊等據)
　(莽拉聶恭兩川而浩爾齊尤黠桀數犯甘涼岷洮西/寧間已而進圍舊洮州副將李聨芳戰歿未㡬復大)
　(掠河州臨洮渭源官軍禦之敗績西陲大震時徹哩/克勢衰亦為布色圖等所誘西行逺邊帝惡之詔停)
　(市/賞)質實(水塘青海地名莽拉聶恭皆洮水支流隨地/易名舊洮州即古洮陽城在洮州衛西南城)
　(臨洮水李聨芳洵陽人舊浩爾齊舊作火落赤章圖/哩舊作莊秃賴布色圖  作卜失土莽拉舊作莽剌)
　(聶恭舊作揑/工今並改)
秋七月庚子朔日有食之
命兵部尚書鄭雒經畧邊防
　(雒前督宣大軍撫順義王及忠順夫人有恩故用之/雒以洮河之難由縦敵入青海所致乃馳詣甘肅下)
　(令曰北部自青海歸巢者聴假道自巢入青海者即/勒兵拒之未㡬巴什圖欲趨青海雒設伏掩擊之巴)
　(什圖僅以身免章圖哩後至聞之亦退去于是大布/招畨之令歸附者日衆乃進兵青海逐浩爾齊諸部)
　(而諭齊里克縳獻首叛踰二年齊/里克以史二等來獻命復其市賞)質實(鄭雒字禹秀/安肅人撫順)
　(義王及忠順夫人有恩初三娘子佐諳達主貢市諸/部皆受其約束及上海襲封年老且病欲妻三娘子)
　(三娘子不從率衆西走上海自追之貢市久不至雒/計三娘子别屬則上海雖王無益乃使人語之曰夫)
　(人能歸王不失恩寵否則塞上一婦人耳三娘子聴/命上海更名車臣汗貢市惟謹雒以功加兵部尚書)
　(兼右副都御史十四年車臣汗死子齊里克當襲三/娘子以年長自練兵萬人築城别居雒恐貢市無主)
　(復諭齊里克曰夫人三世歸順汝能與之匹則王不/然封别有屬也齊里克盡逐諸妾復妻三娘子遂以)
　(明年嗣封並奏封三娘子忠順夫人雒乃上疏請定/馬數宣府不得踰三萬大同萬四千山西六千而申)
　(飭將吏嚴備以防盜竊且無輕遏其部落馳獵帝嘉/納之青海初諳達建寺青海奏于朝賜名仰華至是)
　(齊里克以赴仰華為名西至青海/諸部皆挾以為重史二中國叛人)
冬十月賑臨洮軍民
　(以臨洮被/兵賑之)
(辛/卯)十九年春三月彗星見
　(見于西北長尺餘歴胃室/壁長二尺至閏三月入婁)
夏四月朔享太廟
　(是後廟祀/皆遣代)
六月山西地震
　(太原府五臺交/城縣並地震)質實(五臺漢慮虒縣隋大業初改曰/五臺因山以名明屬太原府代)
　(州今屬代/州直隸州)
王錫爵罷
　(錫爵初還朝申時行為首輔許國錫爵次之三人皆/南畿人錫爵又與時行同郡且同舉進士政府相得)
　(甚然時行柔和而錫爵性剛負氣十六年子衡舉順/天試第一郎官高桂饒伸論之錫爵連章辯訐語過)
　(忿桂伸皆得罪以是積與廷臣忤時羣臣請建儲者/衆帝皆不聴十八年錫爵疏請豫教元子録用言官)
　(姜應麟等不報遂因旱災自陳乞罷帝優詔留之及/浩爾齊犯邊議者爭請用兵錫爵與申時行主欵失)
　(帝意未㡬又偕同列請建儲不/得尋以母老連疏乞歸許之)質實(饒伸字仰之進/賢人論王衡舉)
　(順天試第一時庶子黄洪憲典順天鄉試時行壻李/鴻亦預選桂􁆾可疑者八人并及衡請俱覆試禮部)
　(侍郎于慎行列甲乙以上閣臣調旨盡留之衡字辰/玉少有文名為舉首才自稱因被論遂不復㑹試至)
　(二十九年錫爵罷官已久始舉㑹試第二人/廷試亦第二授編修黄洪憲字懋忠嘉興人)
秋畿内蝗
七月甘肅廣西地震
西寧星隕
　(西寧衛等處/星隕天鼓鳴)
松江颶
　(松江太倉等處颶風/大作海嘯壊屋害人)
九月申時行許國罷
　(先是廷臣爭請建儲得㫖于二十年春舉行至是工/部主事張有徳預以儀注請帝怒奪有徳俸時申時)
　(行方在告許國與王家屏慮事中變欲因而就之引/前㫖爭首列時行名時行聞帝怒密疏言臣方在告)
　(實不與知給事中羅大紘劾時行陽附廷臣請立之/議隂為自交宫掖之謀歙人黄正賓者以貲為中書)
　(舍人思立竒節自附清流見大紘疏亦抗章詆時行/帝怒斥大紘正賓為民時行力求罷而國與家屏又)
　(以建儲請帝責大臣不當與小臣比遂罷國未㡬時/行亦罷國素與時行無嫌然性木强遇事輒發力詆)
　(言事諸臣士論頗不附浩爾齊犯邊時行主欵國獨/謂寇渝盟犯順宜一大創之帝心然國言以時行方)
　(柄政不能奪㑹時行門生給事中任讓論國庸鄙而/國門生萬國欽又論時行以圖報復至是國與時行)
　(並罷論者謂國之去以爭執差勝于時行之以被劾/去也初張居正卒時行與張四維相繼當國時行欲)
　(以寛大收人心召用老臣布列庶位朝論多稱之然/政令務承帝㫖不能有所匡正又罷居正所行考成)
　(法一切務為簡易由是上下恬熙法紀漸不振國/在閣九年廉慎自守故累遭攻擊不能被以汙名)質
　實(張有徳祥符人羅大紘字公廓/吉水人萬國欽字二愚新建人)
以趙志臯為禮部尚書張位為吏部侍郎並兼東閣大
學士預機務
　(申時行既謝政密薦志臯位自代遂用之吏部尚書/陸光祖言舊制閣臣必由廷推若令一人密薦恐開)
　(植黨之門志臯位/因疏辭帝不允)
　　發明(申時行以被劾乞歸或恐有媒蘖其後者因/薦所知趙志臯張位自代考志臯與位既入)
　　(閣後亦無卓然表見之勲業時行之密為引進固/不無植黨樹援之意然謂必由廷推亦非確論明)
　　(代用人特重此典部臣邊將率皆由此擢選繼乃/輔贊機務亦皆附之公舉以附于枚卜合同之義)
　　(而伐異黨同從此樹立門户甚至各挾私人忿爭/朝宁弼諧亮功之謂何曷思進退人才當一秉諸)
　　(乾斷庶太阿之柄不至下移密/薦廷推二者皆不能無流弊耳)
冬十一月遼東總兵官李成梁罷
　(十七年以後土黙特結西部數入寇將弁多戰歿成/梁又潛兵出塞襲敵遇伏死者千餘人仍報首功増)
　(爵廕敵再入海州成梁不敢撃縱掠數日而去是年/閏三月成梁乗給事中侯先春閲邊謀邀搗巢功遣)
　(副將李寧襲破板升還師遇敵死者又數千為巡按/御史胡克儉所劾及先春還朝尤力詆之遂罷成梁)
　(官以寧逺/伯奉朝請)質實(侯先春無錫人/胡克儉光山人)
　
　
　
御定資治通鑑綱目三編卷二十七
欽定四庫全書
御定資治通鑑綱目三編卷二十八
　(起壬辰明神宗萬厯二十年盡/辛丑明神宗萬厯二十九年)凡十年
(壬/辰)二十年春正月杖給事中孟養浩除其名
　(時禮科都給事中李獻可偕六科諸臣疏請豫教言/元子年十有一矣豫教之典當及首春舉行倘謂内)
　(庭足可誦讀近侍亦堪輔導則禁闥幽閒豈若外朝/之清肅内臣忠敬何如師保之尊嚴疏入帝大怒摘)
　(疏中誤書𢎞治年號責以違旨侮君貶一秩調外餘/奪俸半嵗于是六科給事中鍾羽正舒宏緒陳尚象)
　(丁懋遜張棟吳之佳楊其休葉初春及御史鄒徳泳/各具疏救俱譴責有差而養浩疏有五不可之語帝)
　(愈怒謂養浩疑君惑衆命錦衣衛杖之百削籍為民/是時斥諫官十一人朝士莫不駭歎然言者卒未已)
　(禮部員外郎董嗣成御史賈名儒陳禹謨/給事中李周䇿等先後論諫咸被譴責)質實(孟養/浩疏)
　(曰獻可甫躋禮垣驟議鉅典一字之誤本屬無心乃/遽蒙顯斥臣愚以為有五不可元子天下本豫教之)
　(請實為宗社計陛下不惟不聽且從而罰之是坐忍/元子失學而敝帚宗社也不可者一長㓜定序明旨)
　(森嚴天下臣民既曉然諒陛下之無他矣然豫教冊/立本非兩事今日既遲回于豫教安知來嵗不游移)
　(于冊立是重啓天下之疑不可者二父子之恩根于/天性豫教之請有益元子明甚而陛下罪之非所以)
　(示慈愛不可者三古者引裾折檻之事中主能容之陛/下壘侔天地奈何言及宗社大計反震怒而摧折之)
　(天下萬世謂陛下何如主不可者四獻可等所論非/二三言官之私言實天下臣民之公言也今加罪獻)
　(可是所罪者一人而實失天下人之心不可者五祈/陛下收還成命亟行豫教孟養浩字義甫湖廣咸寧)
　(人李獻可字堯俞同安人鍾羽正字叔㢘益都人舒/洪緒通山人陳尚相都匀人張棟字伯任崑山人吳)
　(之佳長洲人楊其休青城人葉初春吳縣人鄒徳泳/字汝聖安福人董嗣成烏城人賈名儒真定人陳禹)
　(謨仁和人李/周䇿吳江人)
三月布拜據寧夏反
　(布拜西布人嘉靖中得罪其酋長父兄皆見殺布拜/伏水草中得免來降屢立戰功厯陞都指揮至帝即)
　(位之十七年布拜老加副總兵致仕子承恩襲十九/年洮河告警帝遣科臣巡九邉尚寳丞周宏禴以御)
　(史徃寧夏舉成恩及指揮土文秀併布拜義子布延/等布拜雖告老居恒多蓄蒼頭軍聲稱報國㑹經畧)
　(鄭洛檄夏鎮調發巡撫党馨奉檄遣文秀率千騎西/援布拜驚曰文秀雖經戰陳恐不能獨將乃詣洛轅)
　(門願以所部三千人與子承恩從征洛壯而許之馨/惡其自薦馬羸者不與易有餘馬亦不給布拜怏怏)
　(去至金城見諸鎮兵皆出其下賊平馳還取徑塞外/寇騎遇之皆辟易遂有輕中外心恣睢驕横党馨每)
　(裁抑之且欲覈布拜冒糧罪而以承恩强娶民女為/妾箠之二十布延文秀又以陞授事怨馨㑹鎮戍請)
　(冬衣布花月糧久勿給坐營江廷輔請給銀以安衆/心馨曰此有挾而求漸不可長彼不畏族乎軍鋒劉)
　(東暘㧞撫署前鹿角作忿狀布拜嗾之曰若輩任為/之遂羣哄不可制東暘者靖虜衛人素梟桀有異志)
　(于是紏黨晨入帥府白事總兵張維忠素鮮威望為/衆所輕見衆驚懾不能彈壓衆露刃執副使石繼芳)
　(擁入軍門党馨急匿水洞索得刦至書院同繼芳戮/之遂縱火焚公署收符印釋囚掠城中刦張維忠以)
　(侵糧激變報殺逰擊梁琦守備馬承光維忠自縊死/東暘遂自稱總兵聽布拜主謀據城刑牲而盟授承)
　(恩許朝左右副總兵土文秀布延左右㕘將挾慶王/代請貫罪承恩乃勒兵分遣王虎何安等據城堡㑹)
　(總督尚書魏學曾行部花馬池聞變遣標下張雲郜/寵諭降東暘曰必欲我降依我所自署授官世守寧)
　(夏不者與套騎馳潼闗也承恩徇玉泉營逰擊傳垣/拒守千户陳繼武執垣降徇中衛及廣武㕘將熊國)
　(臣棄城匿河西望風靡惟土文秀徇平虜㕘將蕭如/薰堅守不下賊率兵渡河欲取靈州又齎金帛誘套)
　(部珠爾嗣等許以花馬池一帯/聽其駐牧勢甚猖獗全陜震動)質實(寧夏中衛明洪/武三十二年置)
　(隸陜西都司靖虜衛明正統二年置隸陜西都司後/改隸固原鎮平虜千户所在寧夏衛北百六十里明)
　(洪武中置所城周四里有竒今平羅縣屬寧夏府廣/武營在寧夏衛西南百七十里與中衛接界周宏禴)
　(字元孚麻城人党馨益都人慶王帥鋅憲王伸域子/時憲王妃方氏匿帥鋅地窖中妃自經死府中人皆)
　(被殺賊平方氏建祠旌表魏學曾字惟貫涇陽人蕭/如薰字季馨延安衛人如薰妻楊氏總督尚書兆之)
　(女也謂如熏曰若為忠臣妾何難為忠臣婦盡出簪/珥勞軍士妻帥之守城賊攻圍數月竟不能破  布)
　(拜舊作哱拜布延舊作哱雲/珠爾圖舊作著力兔今並改)
王家屏罷
　(李獻可之謫家屏封還御批力諌帝怒家屏引疾乞/罷帝責家屏希名託疾家屏復奏言名非臣所敢棄)
　(臣所希者陛下為堯舜之君臣為堯舜之臣則名埀/千載沒有餘名若使臣不希名將身處高官家享厚)
　(祿主愆莫正政亂莫匡國家奚賴焉更使臣棄名不/顧逢迎為悦阿諛取容許敬宗李林甫之姦侫無不)
　(可為矣帝益不悦遣内侍至其邸責之于是求去益/力詔馳傳歸家屏柄政止半載以戇直去國朝野惜)
　(焉/)
夏四月總督河道尚書潘季馴罷
　(季馴四任治河前後二十七年習知地形水勢以借/水衝沙築隄束水為河漕兼利之䇿下至木石樁埽)
　(綜理纎悉以勞疾累疏乞休不允至是泗州/大水與撫按議濬治不合得請歸後三年卒)質實(泗/州)
　(大水時城中水三尺患及陵寢議者或欲開傅寧湖/至六合入江或欲濬施家溝周家橋入高寳諸湖或)
　(欲開夀州瓦埠河以分淮水上流或欲弛張福隄以/廣洩淮之口季馴謂祖陵王氣不宜輕洩而巡撫周)
　(宷陳于陛巡按高舉謂周家橋在祖陵後百里可疏/濬議不合都給事中楊其休請允季馴去因得請歸)
　(季馴于嘉靖四十四年總理河道與朱衡共開新河/隆慶四年河決邳州睢寧再理河道塞決口萬厯六)
　(年河決崔鎮復命季馴代吳桂芳治之/十六年復起總理河道凡四任治河)
五月倭陷朝鮮
　(倭酋平秀吉起人奴初隨倭關白信長為信長畫䇿/奪二十餘州㑹信長為其下所弑秀吉遂統其兵自)
　(號關白刦降六十餘州窺朝鮮無備分遣行長清正/等率舟師從對馬島逼釜山鎮時朝鮮兵久不習戰)
　(其王李昖又湎酒廢弛島夷猝至望風皆潰棄王城/奔平壤令次子琿攝國事已復走義州七月倭遂入)
　(王京刦王子陪臣掠府庫八道幾盡沒旦暮渡鴨緑/江請援之使絡繹于道廷議以朝鮮為國藩蔽所在)
　(必争遣行人諭昖以興復大義揚言大兵且至而倭/業抵平壤逰擊史儒等率師至戰死副總兵祖承訓)
　(援之僅以身免中朝震動乃詔兵部右侍郎宋應昌/經畧備倭軍務以救之八月倭入豐徳等郡兵部尚)
　(書石星計無所出議遣人偵之于是嘉興人沈惟敬/應募惟敬者市中無賴也是時平秀吉次對馬島分)
　(其將行長等守要害惟敬至平壤執禮甚卑行長紿/曰天朝幸按兵不動我亦不久當還當以大同江為)
　(界平壤以西盡歸朝鮮耳惟敬以聞廷議以倭詐難/信趣應昌進兵而石星頗惑其言假惟敬逰擊赴軍)
　(前且請/金行問)質實(關白倭國官名猶言丞相對馬島方輿/紀要日本國海曲部冇伊岐對馬多藝)
　(三島為北境盡處釜山在朝鮮東萊縣南濱大海與/日本對馬島相望義州在平壤西北濱鴨綠江八道)
　(京畿江原黄海全羅慶尚忠清咸鏡平安豐徳郡在/朝鮮國城南屬京畿道大同江在平壤城東亦名大)
　(通江平秀吉薩摩州人/宋應昌字桐岡仁和人)
秋七月免陜西逋賦
　(時以寧夏賊未滅防患當預全陜錢糧自十/四年至十八年一切舊欠帶徵盡行蠲免)
八月詔天下督撫舉將材
　(令各省督撫官招選將材不必拘數務得真/才濟用無以虚文塞責仍嚴舉主賞罰之令)
九月寧夏賊平
　(先是三月副總兵李昫奉魏學曾檄攝總兵進𠞰統戰/逰擊吳顯趨靈州别遣逰擊趙武張竒扼賊南渡轉)
　(獲賊于正等八人舟十八艘賊鋒少挫昫乃分兵渡/河先後收復營堡四十七惟寧夏鎮城猶為賊據會)
　(套部齊里克圖等控弦三干騎至賊益掠城中子女/媚之奉以河東西地圖套人聲言已與布拜為一家)
　(布拜文秀並易服合兵攻玉泉急布彦引齊里克圖/攻平虜堡蕭如薰伏兵南關佯敗誘之入伏兵射布)
　(彦死套部遁出塞昫督六路兵抵鎮城下賊東北二/門各出精騎二千搏戰歩卒列火車為營官軍衝鋒)
　(奪火車百餘輛追奔入河賊溺死者無算四月調麻/貴為副總兵帝復用石星言賜學曾尚方劍督戰御)
　(史梅國楨薦李如松忠勇可任遂令如松總寧夏兵/國楨為監軍又詔寧夏巡撫朱正色甘肅巡撫葉夢)
　(熊協力赴之正色渡河督戰葉夢熊從甘州攜神礟/火器四百車至更約法益徵苗兵會浙江巡撫常居)
　(敬募浙兵千人自辦糗糧詔嘉其忠調赴寧夏于是/分為五軍董一奎攻其南牛秉忠攻其東李昫攻其)
　(西劉承嗣攻其北而麻貴率逰兵策應並逼城下布/拜自北門出戰意欲自徃勾套部麻貴率㕘將馬孔)
　(英先登赴敵逐布拜入城擒斬百十七人先是布拜/與套部深相結日夜從齊里克圖帳中商計調度至)
　(是入城不得出套部不得布拜亦不敢復渡河深入/國楨如松統遼東宣大山西兵麕集軍聲大振賊嬰)
　(城自守國楨樹受降旗于城南然賊勢無降意六月/癸丑官軍用布袋三萬盛土填集登城為礟石擊却)
　(都司李如樟夜半以雲梯上南城翼日逰擊龔子敬/提苗兵攻南闗如松乗勢欲擁入城皆為礟箭擊却)
　(是夜指揮趙承光葛臣戚欽武生張遐齡百户姚欽/約為内間夜半四靣烽火並舉城下兵趨上而譙樓)
　(火蚤發南火弗起城中果鼓譟大呼殺賊欽使遐齡/縋城召外兵行未中道欽復亟跳城下呼救而賊早)
　(覺已盡縛趙承光戚欽等殱之然自是城中糧且盡/鋭氣益䘮矣七月給事中許子偉劾總督尚書魏學)
　(曾惑于招撫罷秩被逮葉夢熊代之賜劍如故遂定/議水攻寧夏城西北卑下且與金波三塔諸湖之水)
　(相近東南逼觀音湖新渠紅花渠形如釜底遂遶城/築隄長千七百丈決河以灌先是布拜遣養子克哷)
　(該出求援于齊里克圖松詗知狀追斬之并其從騎/二十九級獲符令箭已而套部仗圖賴與巴什圖合)
　(部落三萬先犯定邉小鹽池别遣宰桑以萬騎從花/馬池西沙湃口入為布拜聲援麻貴等分擊之逰擊)
　(龔子敬力戰死然套部竟解散去賦援絶官軍乃決/大壩水八月朔城外水深八九尺東東西崩百餘丈)
　(賊數出兵來擾多被斬獲城中饑民擁賊求招安九/月己未㕘將楊文將浙兵至苗兵莊浪兵俱至後五)
　(日水浸北闗城崩南闗薛永夀等約内應官軍陽調/舟筏擊北闗承恩許朝果趨北闗鏖戰李如松蕭如)
　(薰潛以鋭卒掩南闗總兵牛秉忠年七十賈勇先登/遂畢登夢熊入城勞苦百姓承恩等見南闗下氣盡)
　(奪乃急縋張傑下城懇貸死夢熊陽許諾益治攻具/先遣王機宻以蠟書行間時承恩雖求撫猶據其大)
　(城墐門㫁墅守益固有賣油李登者跛而眇負罌歌/于市曰癰之不決而狃于痏危巢不覆而令梟止監)
　(軍梅國槙聞之曰是可使也召登授三劄縳木渡東/門見承恩曰監軍以布拜有安塞功今與䑕輩駢首)
　(并誅深用惜之軍中非乏所使以登殘民不駭視有/宻計授將軍將軍幸有意聽登則殺劉許自贖即不)
　(聽願死麾下承恩猶豫許之登趨而出間道詣東暘/朝亦各致劄曰將軍奈何與人嬰禍且鎮卒幾何能)
　(當都督軍此無異驅乳雀而鬬羣鶻所恃不過套援/不記演武臺上彼目中豈有將軍哉所為貴智者以)
　(能審時度勢轉禍為福也東暘朝亦心動自此互相/猜疑官軍圍愈廹東暘朝遂誘殺承恩黨土文秀承)
　(恩亦與其黨周國柱誘東暘朝殺之開門降于是李/如松楊文先登蕭如薰麻貴劉承嗣繼之一城遂定)
　(北樓火起李如樟馳徃搜獲寧夏巡撫闗防并征西/將軍印承恩方馳南門謁監軍梅國楨出㕘將楊文)
　(執之李如松急提兵圍布拜家布拜方與牛秉忠飯/聞承恩擒秉忠趨出衆欲拒敵如松給箭令卸甲布)
　(拜倉皇縊闔室自焚李如樟部卒何世恩從火中斬/布拜首生得布拜中子承寵等總督葉夢熊巡撫朱)
　(正色御史梅國楨隨入城問慰宗室士庶寧夏平俘/承恩等至京師磔于市學曾被逮不一月而賊平敘)
　(勞復其官致仕葉夢熊朱正色梅國楨各予世廕李/如松蕭如薰等加恩有差  先是學曾欲招劉東暘)
　(許朝使殺布拜父子贖罪遣卒葉得新徃學曾留固/原十日以俟之得新旋被害帝責學曾玩冦時李昫)
　(渡河又稍遲官軍再失利學曾前上疏請令監軍無/與兵事帝為飭國楨如其言國槙頗憾之及國槙至)
　(軍劾諸將觀望而頗以玩冦為學曾罪又言北冦數/萬㫁我糧道殺戮無算學曾匿不以聞帝遂怒逮學)
　(曾至京學曾逮而水決城壊諸將畢登上捷奏夢熊/正色國楨各廕世官如松功第一學曾任事勞勩灌)
　(城招降之策本其所謀及宣捷大學士趙志皋張位/力為學曾解國楨亦上疏言學曾應變稍緩臣請責)
　(諸將以振士氣而逮學曾之命發自臣疏竊自悔恨/學曾不早雪臣將受萬世譏如松亦言學曾被逮時)
　(三軍雨泣夢熊亦推功學曾帝不聽既而復官居家/數年卒蕭如薰時以功授世廕妻楊氏亦被旌如薰)
　(為將持重後更厯七鎮所在見稱自隆慶後款市既/成烽燧少警輦下視鎮帥為外府山人雜流乞朝士)
　(尺牘徃者無不饜所欲薊鎮戚繼光有能詩名尤好/延文士傾貲結納取足軍府如薰亦能詩士趨之若)
　(鶩賓座常滿妻楊氏繼妻南氏皆貴家女至脱簪珥/供客猶不給軍中悉苦之如薰莫能却也一時風㑹)
　(所尚諸邉物力/為耗識者歎焉)質實(金波湖在寧夏府北三塔湖在/寧夏府東北三十里觀音湖在)
　(寧夏府西北九十三里紅花渫在寧夏府南五里沙/湃口在寧夏府西北李剛堡在寧夏府平羅縣南麻)
　(貴大同右衛人梅國楨字克生麻城人李如松字子/茂成梁子朱正色南和人葉夢熊字男兆歸善人許)
　(許子偉瓊山人今克哷/該舊作克力蓋  改)
冬十月以李如松提督薊遼保定山東軍務充防海禦
倭總兵官救朝鮮
　(如松弟如栢如梅並率師援𠞰以十二月至軍會沈/惟敬自倭歸復伸封貢之請如松叱惟敬憸邪欲斬)
　(之參謀李應試曰藉惟敬紿倭封而陰襲之竒計也/如松以為然乃置惟敬于營誓師渡江明年正月次)
　(肅寧館行長以為封使至遣牙將來迎進次平壤行/長猶未覺竚風月樓以待如松分布諸軍抵平壤城)
　(諸將逡巡未入形大露倭悉登陴拒守如松令諸軍/圍之以倭素輕朝鮮軍令祖承訓詭為其裝伏西南)
　(令逰擊吳惟忠攻迤北牡丹峰而如松親提大軍攻/其東南軍少却如松斬先退者以徇募死士援鈎梯)
　(直上倭方輕南靣軍承訓等怱卸裝露甲倭大驚急/分兵捍拒如松如栢等已分道並入如松馬斃于礟)
　(易馬躍塹而上麾兵益進遂克其城行長渡大同江/遁已而如栢復開城所失四道並復官軍既連勝有)
　(輕敵心朝鮮人有以敵已棄王京遁告者如松信之/將輕騎趨碧蹏館猝遇倭圍之數重如松幾不免官)
　(軍䘮失甚多乃退駐開城如松令諸將分據要害聞/倭積粟數十萬在龍山乃宻遣死士焚之倭遂乏食)
　(然如松既敗衂氣大索應昌亦即欲休息于是沈惟/敬封貢之議復行其年四月倭以糧盡棄王京如松)
　(與應昌入城將遣兵尾擊之而倭歩歩為營官軍不/敢撃倭結營釜山為久留計時兵部尚書石星力主)
　(款議獨留劉綎拒/守如松乃班師)質實(肅寧館在平壤西北開城屬/朝鮮京畿道碧蹏館在朝鮮)
　(國城西龍山在朝鮮國城東南李如/栢字子貞如梅字子清皆成梁子)
(癸/巳)二十一年春正月召王錫爵復入閣
　(錫爵至宻請建儲以踐大信帝手詔欲待嫡子令元/子與兩弟且並封為王錫爵懼失上指立奉詔擬旨)
　(進又外慮公論因言漢明帝馬后唐明皇王后宋真/宗劉后皆養諸妃子為子請令皇后撫育元子而生)
　(母不必崇位號以上壓皇貴妃亦擬旨進帝竟下前/諭令有司具儀于是舉朝大譁禮部尚書羅萬化給)
　(事中史孟麟等詣錫爵力爭廷臣諌者章日數上錫/爵偕趙志皋張位請追還前詔帝不從既而諌者益)
　(衆岳元聲顧允成等十餘人遮錫爵于朝面争之錫/爵請下廷議不許請面對亦不報因自劾求罷帝亦)
　(廹公議追寢前命命/少俟二三年舉行)質實(兩弟謂神宗第三子常洵/鄭貴妃生第五子常浩周)
　(端妃生羅萬化字一甫會稽人史孟麟字際明宜興/人兵元聲字之初嘉興人顧允成字季時無錫人)
夏六月詔天下每嵗夏月録囚減釋輕繫
　(刑部奏犯法愚民何處不有而寃民亦何處不有請/子巡按每嵗審録外再立澄清囹圄之法師兩京㑹)
　(審之規為撫按㑹疏之例方春時和每嵗聼兩直𨽻/十三省各撫按官㑹行所屬問刑衙問各審部内輕)
　(重囚犯按察司居省㑹即審省㑹之囚守巡道有分/土即審各道之囚皆親身巡行不得調審州縣為諸)
　(囚累不得委審守令除情真罪當照舊監候其中有/死罪矜疑軍徒杖笞情可原宥者許各詳撫按撫按)
　(㑹疏以請疏期勿過夏月輕罪徑自發落重罪聼部/覆務使嵗嵗力行處處清審庻天下郡縣無一不結)
　(之囚/從之)
秋七月吏部尚書孫鑨罷
　(初張居正當國吏部權漸輕及宋纁陸光祖相繼為建/尚書稍自振飭至鑨守益堅閣臣張位等欲奪其權)
　(議大僚缺九卿各舉一人類奏以聽上裁鑨争之不/能得自是吏部權又漸散之九卿矣㑹大計京朝官)
　(鑨與考功郎中趙南星力杜請謁員外郎吕允昌鑨/甥也首斥之南星亦斥其姻給事中王三餘一時公)
　(論所不予者貶斥殆盡而大學士趙志皋弟預焉王/錫爵以首輔還朝欲有所庇比至而察疏已上庇者)
　(皆在黜中由是閣臣皆憾㑹言官論劾員外郎虞淳/熙郎中楊于庭主事袁黄鑨議留淳熙于庭給事中)
　(劉道隆遂劾南星専權植黨貶南星三秩鑨亦奪俸/遂連疏乞休去左都御史李世達以己同掌察上疏)
　(為南星訟不聽于是僉都御史王汝訓右通政魏允/貞等交章論救而員外郎陳泰来言尤切帝怒斥南)
　(星為民泰來/等皆被謫)質實(孫鑨字文仲燧之孫趙南星字夢/白高邑人吕允昌餘姚人虞淳熙)
　(杭州右衛人楊于庭全椒人袁黄嘉善人劉道隆潛/江人李世達字子成涇陽人王汝訓字古師聊城人)
　(魏允貞字懋忠南樂人/陳泰来字伯符平湖人)
彗星見紫㣲
　(七月三日乙夘彗星見東井二十三日乙亥逆行入/紫㣲垣犯華葢星大學士王錫爵宻奏臣連夜仰觀)
　(乾象見彗星已入紫㣲垣臣聞古帝王禳彗之法或/改張新政或更用新人一切以除穢布新為義若彗)
　(入紫㣲垣王者之宫則其咎乃在君身必非區區用/人行政之間所能消弭竊惟天子之象曰帝星太子)
　(之象曰前星臣以為方今禳彗/之第一義無過早行冊立之典)
冬十一月召見王錫爵于煖閣
　(皇太后生辰帝御門受賀畢獨召錫爵煖閣勞之曰/卿扶母来京誠忠孝兩全錫爵叩頭對曰臣今日正)
　(恐忠孝兩虧因力請早定國本帝曰中宫有出奈何/對曰此説在十年前猶可今元子己十三尚何待况)
　(自古至今豈有子弟十三嵗猶不讀書者帝頗感悟/錫爵因復言外廷以固寵陰謀歸之皇貴妃恐鄭氏)
　(舉族不安惟陛下深省帝心/益動未㡬遂有出閣之命)
(甲/午)二十二年春二月皇長子常洛出閣講學
　(時已十四嵗帝手諭閣臣令議出閣講學禮儀免御/門受賀用輔臣侍班詞臣六人侍講讀俱如東宫儀)
　(大學士王錫爵言皇長子出閣輔臣每日一員侍班/此雖隆慶年新例但天顔尚不得時覲而于皇長子)
　(進見頻數似渉嫌疑請自初講二日以後間十日輪/侍從之錫爵又請帝時御講筵俾皇長子隨嚴父之)
　(後型範益親啓/沃自效矣不報)
遣使賑河南饑
　(先是河南大雨五榖不升給事中楊東明繪饑民圖/以進帝覽之驚惶憂懼傳諭閣臣至是從部議蠲是)
　(嵗田租并發銀八萬兩令光祿寺丞鍾化民兼河南/道御史前徃賑濟其山東江北災傷重處分賑停徵)
　(有/差)質實(楊東明虞城人鍾化/民字維新仁和人)
吏部郎中顧憲成削籍
　(先是羣臣争建儲惟王家屏與言者意合申時行王/錫爵皆宛轉調䕶亦頗以言者為多事並封命下憲)
　(成上疏力争又遺書錫爵反覆辨論議遂寢孫鑨趙/南星主考察憲成實左右之既遷郎中所推多與政)
　(府牴牾至是王錫爵將謝政會推閣臣憲成舉家屏/忤帝意削籍歸憲成既廢家居里故有東林書院為)
　(宋楊時講道處憲成與弟允成倡修之偕同志高攀/龍錢一本薛敷教史孟麟于孔兼諸人講學其中海)
　(内聞風景附憲成嘗言官輦轂志不在君父官封疆/志不在民生居水邉林下志不在世道君子無取故)
　(其講習之餘徃徃諷議時政裁量人物朝士慕之亦/遥相應和由是東林名大著其後孫丕楊鄒元標趙)
　(南星等相繼講學自負氣節與/政府相抗是為東林黨議之始)質實(東林書院在無/錫縣常州知府)
　(歐陽東鳯無錫知縣林宰為之營搆顧憲成字叔時/無錫人高攀龍字存之無錫人錢一本字國瑞武進)
　(人薛敷教字以身武進人于孔兼字元時金壇人/歐陽東鳯字千仞潛江人林宰字徳衡漳浦人)
三月詔修國史
　(先是禮部尚書陳于陛請纂輯本朝正史下所/司議至是勑大學士王錫爵等充總裁官編輯)質實
　(陳于陛字元忠以勤子總裁纂修官是時總裁官大/學士王錫爵張位禮部尚書陳于陛南京禮部尚書)
　(沈一貫詹事劉虞夔少詹事馮琦副總裁官禮部尚/書羅萬化吏部右侍郎盛訥禮部左侍郎范謙右侍)
　(郎孫繼皋少詹事曾朝節祭酒陸可教纂修官左庶/子余繼登右諭徳蕭良有洗馬李廷機右中允劉應)
　(秋修撰唐文獻焦竑編修鄭徳溥郭正域黄汝良全/天敘吳道南黄輝莊天合董其昌檢討王圖蕭雲舉)
　(區大相周如/砥林堯俞)
夏四月己酉朔日有食之
五月以禮部尚書陳于陛南京禮部尚書沈一貫兼東
閣大學士預機務
　(時王錫爵將謝政/召二人同入閣)質實(沈一貫字/肩吾鄞人)
王錫爵罷
　(錫爵在閣時嘗請罷江南織造停江西陶器減雲南/貢金力争不宜用廷杖為世所稱特以阿並封㫖被)
　(物議既而趙南星斥趙用賢放歸論救者咸被譴責/衆指錫爵為之因連章自明且申救人卒莫能諒也)
　(錫爵遂屢疏引疾乞休帝不欲其去為出内帑錢建/醮祈愈錫爵力辭疏八上乃允之命改吏部尚書進)
　(建極殿大學士賜道/里費乘傳行人䕶歸)
六月西華門災
　(己酉大雷雨火/災西華門樓)
秋八月以孫丕揚為吏部尚書
　(丕揚掌吏部清正不撓百僚無敢干以私者獨患中/官請竭乃創為掣籖法大選急選悉聽選人自掣請)
　(寄無所容銓政自是一變一時宫禁相傳以為至公/下逮閭巷莫不翕然稱頌而議者謂其人材不分高)
　(下地方不論繁簡而一憑籖注無異于掩鏡索照/或至作竹籖傳畿之然自其法既行卒莫能改)質
　實(大選急選凡聽選及考定陞降者歸于雙月謂之/大選凡改授改降丁憂侯補歸于單月謂之急選)
　(竹籖傳常熟/顧大韶作)
冬十月綽哈犯遼東總兵官董一元擊敗之
　(初博斯呼為官軍所殺其弟綽哈子巴圖魯益結土/黙特東西相倚數侵邉一元遣部將孫守㢘馳右屯)
　(禦西部而自將大軍匿鎮武外為空營以待敵騎深/入官軍奮擊破之逐北七十餘里巴圖魯中矢走西)
　(部亦解去一元復以嵗宴敵不設備率健卒踏兵渡/河疾馳四百里抵寇巢斬二百餘級獲牛馬甲仗無)
　(算巴圖魯旋死/諸部悉逺遁)質實(鎮武堡在廣寧衛東百五/十里董一元宣府前衛人)
(乙/未)二十三年春正月詔宗室得就試
　(鄭世子載堉請宗室皆得儒服就試毋諭中外職中/式者視才器使從之許奉國中尉以下入試輔國中)
　(尉以上爵尊不得與其後禮臣李廷機言封爵科目/原自兩途彼既願従科目入仕應照士子出身資格)
　(銓除何拘原爵亦從/之惟不得除京朝官)質實(載堉鄭王厚烷子厚烷卒/載堉讓封乃以世子祿終)
　(其身嘗上厯算嵗差之法及樂律考辨/詳確識者稱之李廷機字爾張晉江人)
夏五月京師地震
秋九月青海酋永什卜犯甘肅參將逹雲擊敗之
　(永什卜者順義王諳達從子也部衆强盛先嘗授都/督同知再進龍虎將軍自以貢市在宣化守臣遇已)
　(厚不可逞乃隨諳達西迎活佛留據青海嵗為邉患/嘗誘殺副將李魁邉將不能報遂有輕中國心至是)
　(九月九日度將士必燕飲擁勁騎直入南川屬番偵/告總督三邉李汶徼西寧㕘將達雲逰擊白澤設兵)
　(要害令番人遶出口外潛扼其背而雲自提精卒二/千夾擊大敗之雲手馘其帥一人斬首六百八十餘)
　(級其走峽外者又為番人所殱獲駝馬戎器無算為/西陲戰功第一雲既勝度寇必復至厚集以待踰月)
　(冦果結浩爾齊諸部先圍番寨以誘官軍番不能支/合于㓂㓂遂入犯西寧西寧軍堅不可破㓂始遁追)
　(奔數十里而還雲乃招集番人初與冦合者七十餘/户皆復其業尋進雲總兵官鎮甘肅明年春季汶以)
　(勁兵三道出塞襲布色圖營斬四百餘級獲馬畜器/械數千浩爾齊部衆復窺伺洮州汶遣叅捋周國柱)
　(等擊之斬首/三十六級)質實(李汶字宗齊任邱人逹雲涼州衛/人  永什卜舊作永什布布色圖)
　(舊作巴什/圖今並改)
復建文年號
　(初禮部尚書沈鯉力贊司業王祖嫡之請帝不從至/是禮科給事中楊天民復以為言始詔復建文年號)
　(附事蹟于太祖實録之末未幾南京太常卿沈子木/疏言建文帝御字五年顧不得一盃麥飯下同齊民)
　(于誼未忍請附食于㦤文太/子之側章下部議果不行)質實(沈鯉字仲化歸徳/人楊天民字正甫)
　(山西太平人沈/子木歸安人)
淮水溢浸泗州祖陵
　(總河楊一魁請分殺黄流以縱淮别疏海口以導黄/葢以淮壅由于河身日髙河髙由于海口不深若上)
　(流既分則下流日減清河之口淮無黄遇則泗之積/水自消而祖陵永保無虞議者以江北嵗災祲民力)
　(不堪大役欲先洩淮而徐議分黄工部謂導淮分黄/勢實相須不容偏廢宜將導淮分黄疏澽海口等處)
　(工程命河臣逐一舉行其一應工費/酌議動支事完分别勸懲報可可)質實(楊一魁/安邑人)
冬十月湖廣饑
　(湖廣巡按徐兆魁以地方災傷具四事上請一議改/折一議緩徴一議蠲振一議振濟户部議緩徴徒貽)
　(小民他日之累不若勘被災/輕重量為蠲振詔如部議)
(丙/申)二十四年春三月乾清坤寧兩宮災
　(三月八日乙亥戌刻火發坤/寧宫延及乾清宫一時俱燼)
夏福建饑
　(福建諸府所屬被/災人民分别振䘏)
六月彗星見
　(見東北方/芒西南指)
秋七月吏部尚書孫丕揚請發推補官員章疏不報
　(丕揚上言數月以來廷推閣矣行取停矣年例廢矣/諸臣中或以功高優叙或以資深量遷或服闋而除)
　(補或覆題而註授其生平素履原不在擯棄之列者/乞體因政設官之意念國歩多事之時將近日推補)
　(官員章疏簡發間有注擬未當亦乞明示别推酌補/疏入不報  是時地方官亦多缺不補御史王以時)
　(奏言地方缺官之害藩司臬司等官職掌各有攸司/每遇員缺則撫按必擇近便者一人使之攝理職錢)
　(穀而攝軍屯職兵戎而攝鹽馬夙昔未能嫻習旦夕/豈能旁通顛末未暇究心畧刲難于刋發聪明少有)
　(未遍寧免乘邊才力稍有不同輒形愆謬舞文者乗/此弄其機械玩法者藉以恣其侵漁文移之徃來獄)
　(訟之聽斷近者數十里遠者數百里又遠者千有餘/里道路奔走嵗月牽纒費用不支勞苦勿恤或鬻賣)
　(其妻子而事尚未完或轉死于溝洫而寃莫可訴司/道缺官廢事病民其為害既如此至于郡縣守令最)
　(為親民民之倚命于守令不啻赤子于其乳母使郡/縣而可缺官則是赤子而可㫁乳也使守令而可使)
　(常署攝則是赤子而可終嵗寄養也葢専官如柙匱/之典守故任怨勞而不辭攝職若傳舍之經過誰肯)
　(竭心力以從事/乞行推補不報)
仁聖皇太后陳氏崩
遣中官開礦
　(初畿輔奸民慫惥中官多言礦利大學士申時行力/持不可至是承寧更朝鮮用兵之後國用大匱營建)
　(兩宫計臣束手府庫前衛副千户仲春請間礦助大/工帝允之自是獻礦峒者踵至首開畿内命中官領)
　(之嗣後則河南山西南京湖廣浙江陜西四川遼東/廣東廣西江西福建雲南無地不開中使四出皆給)
　(以闗防併偕原奏官往礦脈微細無所得勒民償之/而奸人假開採之名乘勢横索民財有司稍忤意輒)
　(劾其阻撓逮治富家巨族則誣以盜礦良田美宅則/指為下有礦脈卒役圍捕辱及婦女其横暴如此羣)
　(臣屢諌帝皆不聽其後又增設各省税使如天津店/租廣州珠監兩淮餘鹽浙江福建廣東布舶成都茶)
　(鹽重慶名木湖口長江船税荆州店税實坻魚葦及/門攤商税等都邑闗津中使碁布水陸行數十里即)
　(樹旗建厰所至納奸民為爪牙肆行殺奪又立土商/名目窮鄉僻塢米鹽雞豚皆令輸税中人之家大半)
　(皆破由是民不聊生變亂蠭起仍是年七月開礦汝/南八月開礦夏邑并青沂等處  編富民為礦頭費)
　(縣文登沂水䝉隂臨朐諸礦同時開採二十六年六月/命内監李敬採珠廣東七月命内監李道督税湖口)
　(魯保經理淮鹽俱許節制有司十月于雲南大理採/石二十七年正月分遣内監𣙜京口儀真二月命内)
　(監劉成𣙜税浙江李鳳採珠廣州兼徵市舶司税課/設福建市舶司又命内監楊榮開採雲南陳奉徴荆)
　(州店税陳増徵山東店税孫隆徵蘇杭等處税課魯/坤徵河南孫朝徵山西又命内監邱秉雲徵税四川)
　(兼礦務梁永徵税陜西各以原奏千户翟應泰樂綱/等徃御馬監潘相督理江西瓷厰輔臣沈一貫言中)
　(使衙門皆創設並無舊緒可因大抵中使一員其従/可百人分遣官不下十人此十人又各湏百人則千)
　(人矣此千人每家十口為率則萬人矣萬人日給千/金嵗湏四十餘萬及所得纔數萬徒歛怨耳今分遣)
　(二十處歳糜八百萬聖思偶未之及也乞盡撤之不/報尋諸省皆併稅于礦使其年三月内監王忠徵税)
　(宻雲馬□徵臨清陳增徵東昌十月南京守偹大監/郝隆劉朝用採寜國池州八月内監陳奉採興國州)
　(礦洞丹砂二十八年二月内監暨禄徵鳯陽安慶徽/廬常鎮税邢隆税沿江州田魯坤間彰徳衛輝懐慶)
　(等礦洞又以錦衣百户王體仁奏命徴長江船税又/以廣洋衛鎮撫戴君恩奏命徴廣東遺鹽及絨錦珠)
　(寳等土産八月内監邱秉雲徵成都/鹽茶重慶名木十二月開礦穀城)
閏八月乙丑朔日有食之
九月𦵏孝安皇后
　(梓宫發引帝託疾不送遣官代行吏部侍郎孫繼臯/員外郎王就學抗疏諌帝怒抵繼臯疏于地而置就)
　(學疏不省已而詔吏部甄别郎/官斥就學為民繼臯亦罷去)質實(孫繼臯字以徳/無錫人王就學)
　(字所敬/無錫人)
河決單縣
　(時徐泗淮揚間無嵗不苦水患總河楊一魁既議分/疏黄淮于是後夫二十萬開桃源黄河壩新河起黄)
　(家嘴至安東五港灌口長三百餘里分洩黄水入海/闢清口沙七里建武家墩高良磵周家橋石閘洩淮)
　(水三道入海且引其支流入江于是泗陵水患平而/淮楊得無患然一魁専力桃源淮泗間而上流單縣)
　(黄堌口之決如故後以黄堌口/不塞致衝祖陵斥一魁為民)質實(黄家嘴在桃源/縣東北五港灌)
　(口在安東縣東北髙良磵在山陽縣西南由清河澗/沙阜橋西入于淮周家橋在山陽縣西南髙堰上黄)
　(堌口在曹州/府單縣南)
冬十月陳于陛卒
　(于陛在閣與趙志臯張位沈一貫皆同年生遇事無/齟齬而帝拒諫益甚上下否隔于陛憂形於色以不)
　(能補救在直廬數太息視日影至是以兩宫災請靣/對下報乞罷亦不許以積憂成疾卒贈少保謚文)
　(憲/)
(丁/酉)二十五年春三月以楊鎬為僉都御史經畧朝鮮軍
務
　(征倭軍既撤詔以顧養謙為經畧養謙亦主欵奏/言鬬白宜封為日本王二十二年冬倭遣小西飛)
　(入朝定封貢議命都指揮楊方亨等充貢使同沈/惟敬徃養謙薦侍郎孫鑛自代乞身去二十四年)
　(九月方亨等至日本闗白怒朝鮮王子不來謝不/肯撤兵所進表文又謾無臣禮是年二月方亨歸)
　(委罪惟敬并呈石星前後手書帝怒逮星惟敬按/問下獄諭死以尚書邢玠總督薊遼改麻貴為備)
　(倭大將軍而以鎬為經畧未至先呈奏十事請今/朝鮮官民輸粟得贈秩授官贖罪及鄉里丁夫等)
　(免役又以朝鮮君臣隠藏儲蓄不餉軍劾奏其罪/由是朝鮮多怨當是時倭將行長清正等據南原)
　(全州犯全羅慶尚逼王京會沈惟敬就逮嚮道乃/絶九月鎬抵王京倭已退屯蔚山十二月鎬㑹邢)
　(玠麻貴議進取分為三協合攻蔚山賊出戰大敗/奔據島山結三柵以自固遊擊陳寅連破其二第)
　(三柵已垂拔而鎬素與李如梅善以如梅未至不/欲寅功出如梅上邃鳴金收軍再攻不克明年正)
　(月行長救至鎬狼狽先奔諸軍繼之賊前撃官兵/死者無算輜重多䘮失是役也傾海内全力合朝)
　(鮮通國之衆委棄于一旦舉朝嗟恨鎬既奔還王/京與總督玠詭以捷聞賛畫主事丁應泰聞敗詣)
　(鎬鎬揚揚自詡功代應泰憤抗疏盡列敗狀乃罷/鎬今聴勘而以萬世徳代之邢玠以前後無水兵)
　(故敗乃益募江南水兵謀海運為持乆計分四路進/兵麻貴為伏兵所敗中路將董一元亦潰迄無成)
　(功/)質實(南原在朝鮮國城東南與全州相犄角為/朝鮮要害全州在國城南全羅即朝鮮全)
　(羅道治全州其地南濱大海東接慶尚為朝鮮門/户慶尚即朝鮮慶尚道治慶州在國城東南濱海)
　(與日本相對為朝鮮屏蔽蔚山即朝鮮蔚山郡在/慶州西北島山在蔚山郡城南楊鎬商邱人顧養)
　(謙字益鄉江南通州人孫鑛字文融鑨之弟邢玠/青州益都人丁應泰武昌左衛人萬世徳山西偏)
　(頭所/人)
　　發明(命將出師必先量敵憲勝成竹在胸而後可/以刻期奏捷前此李如松等師出無功已有)
　　(明驗乃當撤兵之後復命征倭而所任者一庸懦無/能之楊鎬不量其事之能濟與否輕率前驅知彼知)
　　(己之謂何觀鎬所陳奏事皆苟且覓若助兵供餉/全有恃于朝鮮者以中國而征一倭必借助于外)
　　(蒲之衆即使克捷已傷國體况朝鮮兵不習戰素/為倭所輕島山一敗師旅盡喪而兹役也以救朝)
　　(鮮為名而實則驅朝鮮之衆盡化為沙蟲猿鶴耳/失機辱國莫此為甚至于加募江南水軍為分路)
　　(搗冦之計而卒以無成亦同歸于謀國之不减廟/堂既無長策擇帥又非其人而欲憺威海嶠何可)
　　(得/耶)
夏六月三殿災
　(六月十九日戊寅火起歸極門延至皇極中極建極/三殿文昭武成二閣周圍廊房一時俱燼時帝鋭意)
　(聚財多假殿工為名言者謂天以民困之故災三殿/以示儆奈何復因天災以困民帝不納屢徵木于川)
　(廣今輸京師費數百萬卒被中官冒沒終帝世/三殿實未甞復建也至熹宗朝魏忠賢始成之)
罷修國史
　(從大學士張位等請也以皇極門左/右兩廊被災停止正史纂修事務)
秋七月赦
　(以三殿/災故也)質實(詔曰朕仰荷天庥恭膺寳命二十有五/載于兹追惟嗣服之初飬亦無時豫怠)
　(第緣嵗積頗恃政成兼以多病相侵猶須深宮居攝/郊廟闕躬承之禮朝講希臨御之時喜怒猶失其平)
　(用舍未歸于當章奏每滯官曹半虚忠言寡聞民隠/莫達方隅多故兵食之徵調日繁營造又興開採之)
　(徵求四出加之旱乾水溢析民室家汚吏貪官朘民/膏血叢此人怨屢干天和乃于二十五年六月十九)
　(日皇極等殿皇極等門文昭武成二閣内外周迴廊/房一時被火夫寢宫煨燼曾㡬何時正殿崇嚴又復)
　(罹此震驚烈聖憂慼慈闈蹐地跼天靡所容措况一/人統御之地萬國衣冠所歸天意若斯朕實不徳兹)
　(已䖍申籲禱痛加艾懲祓志改圖誓從今始嚴勅庶/位各獻忠猷惟天視聽在民惟民歸依在徳爰稽典)
　(制特布詔條庶藉有衆之歡以回皇穹/之眷消咎徵于已往迓福祉于將来)
播州宣慰使楊應龍叛
　(初應龍數從征伐恃功驕蹇帝十八年貴州巡撫葉夢熊巡/按陳效並疏應龍凶惡諸罪四川巡按李化龍以時方調)
　(播州兵防禦松潘請暫免勘問由是川貴撫案議不合應/龍性猜狠阻兵嗜殺所轄五司七姓悉叛離其妻叔張時)
　(照與所部何恩等上變告應龍反夢熊疏請發兵勦之而/蜀中士大夫率謂蜀三面鄰播屬裔以十百數皆其彈壓)
　(且兵驍勇數赴征調有功剪除未為長策以故蜀撫按並/主撫朝議行兩省會勘應龍願赴蜀不赴黔二十年十二)
　(月逮應龍詣重慶對簿繫論法當斬請以二萬金贖會倭/大入朝鮮羽檄徵天下兵應龍願自將五千兵征倭報効)
　(詔釋之兵已啟行尋報罷巡撫都御史王繼光至嚴提勘/結遂抗不復出而張時照等復議奏闕下繼光乃一意主)
　(勦二十一年春繼光馳至重慶與總兵劉承嗣㕘將郭成/等議分三軍各道並進時軍至婁山等闗屯白石口應龍)
　(陽令其黨穆炤等約降而統苗兵據闕衝殺都司王之翰/軍覆殺傷大半會繼光論罷即撤兵委棄輜重畧盡黔師)
　(協勦亦無功以譚希思為四川巡撫與總兵劉承嗣會同/貴州橅鎮相機征勦時繼光既罷御史薛繼茂乃旋主撫)
　(應龍亦上書自白御史吳禮嘉劾郭成等失律令戴罪立/功尋承嗣以疾乞骸骨兩省議乆不决應龍遣其黨攜金)
　(入京行間執原奏何思詣纂江縣二十二年以兵部/侍郎邢玠總督貴州車駕郎中張國璽主事劉一相)
　(贊畫軍前二十三年正月玠至蜀察永寧酉陽等土/司皆應龍姻媾而黄平白泥諸司乆為仇讐計先剪)
　(其枝黨以檄曉譬應龍謂應龍來當待以不死不者/國家懸萬金購而頭若早為計吾不而欺也當是時)
　(七姓惟恐應龍出得除罪而四方亡命竄匿其間又/幸龍反因以為利院道文移輙從中阻四月重慶知)
　(府王士琦奉玠檄詣纂江縣趣應龍聼勘士琦屬纂/江令前往宣諭應龍使弟兆龍治郵傳儲糧郊迎叩)
　(頭致鋪資餼牽如禮曰應龍乆縳渠魁待罪然不敢/自來使君幸枉車騎臨貺敬布腹心纂江令具言于)
　(士琦士琦即以五月八日單騎往應龍果面縳道旁/泣請死罪膝行南前叩頭流血請治公館執罪人及)
　(罰金士琦因為請玠以遣國璽一相及道府詣之應/龍囚服蒲伏郊迎縳獻黄元阿羔阿苗等十二人案)
　(驗遂抵應龍斬論贖輸四萬金助採木仍革職子朝/棟以土舍受事次子可棟覊府追贖黄元等梟斬重)
　(慶市是時倭氛未靖兵部欲緩應龍専事東方帝亦/以應龍向有積勞許之加邢玠右都御史還朝以王)
　(士琦以川東兵備使彈治之然應龍益怙終不悛而/次子可棟尋死于重慶應龍促取屍棺以勘報未完)
　(不肯發趣其完贖應龍大言曰吾子活銀即至矣擁/兵驅千餘僧招魂而去分遣土目置闗據險立巡警)
　(搜戮軍民刧剠屯堡殆無虚日厚撫諸苗用以摧鋒/名曰硬手州人稍殷富者沒其家以養苗由是諸苗)
　(人願為之出死力矣二十四年七月應龍掠刧餘慶/草塘二司徧及興隆都匀各衛又遣其弟兆龍引兵)
　(圍黄平戮重安司長官張熹家及是應龍遂刧江津/縣及南川尋至合江索其讐袁子升縋城下臠割之)
　(益統苗兵大掠貴州已又侵及湖廣屯站阻塞驛路/詗原奏讐民宋世臣父鑾及羅承㤙等大索城中得)
　(鑾承㤙及子女慘戮以狗掘/墓焚屍灰飛蔽天勢遂大熾)質實(五司謂黄平草塘/二安撫司白泥餘)
　(慶重安三長官司也黄平司洪武八年置萬厯二十/八年改為州今屬貴州平越府草塘司在遵義府東)
　(洪武中置今廢餘八慶司元置州洪武中分置餘慶白/泥二司萬厯二十  年改置縣今屬平越府重安司在)
　(今黄平州西洪武八年置萬厯二十七年廢婁山闗今/名太平闗在遵義府北百里大婁山上白石口在婁山)
　(闗南西陽漢縣宋為酉陽州洪武五年置州八年改/為宣撫司今酉陽州為直𨽻州陳效成都井研人李)
　(化龍字于田長垣人王繼光登州人薛繼茂山西芮/城藉雲南永昌衛人吴禮嘉鄞縣人王士琦臨海人)
　　發明(楊應龍一土司耳其驕恣凶暴已非一日使/地方大吏早能善為制馭俾不至于蹺梁何)
　　(有蠢然騷動之患若果罪惡昭著法所不容亦當/明正其罪以威示逺人而申明國典乃黔撫方劾)
　　(奏罪状蜀撫即請免勘問紛紛持議兩省自相矛/盾及既已問罪興師彼且抗拒顔行則更無有旋)
　　(議主撫之理薛繼茂輩畏慈無城但希苟且一時/不顧養癰貽患謀之不蔵其罪實無可逭至于擕)
　　(金行間而遂執原奏者以洩賊憤此復成何政體/迨其後名曰請降而實則仍肆侵掠所謂主撫者)
　　(適以長其輕傲之心又焉怪其後之愈滋不靖乎/且擕金行間内臣必有為之主者以逺方土司而)
　　(潛與朝宁相結其為害于家國者/甚大又豈特邊吏之失策已哉)
八月京師地震
　(遼陽開原廣寧等衛俱震地裂湧水三日乃止宣撫/薊鎮等處俱震次日復震蒲州池塘無風生波湧溢)
　(三四尺山東濰縣昌邑樂安即墨皆震臨淄縣不雨/濠水忽漲南北相向而鬬又夏莊大灣忽見潮起隨)
　(聚隨開聚則文餘開則見底樂安小清河/水逆湧流臨清磚板二閘無風起大浪)質實(昌邑/宋建)
　(隆三年置縣明屬萊州府樂安/金縣明屬青州府今皆因之)
冬十月以黎惟潭為安南都統使
　(初莫登庸請封制下而登庸已死遂使其孫福海襲/福海卒子宏瀷嗣宏瀷不能攝衆為黎寧臣鄭檢所)
　(逐寧死再傳至惟潭漸强盛遂舉兵攻殺宏瀷子茂/洽復據安南􁏣闗求貢總督陳大科上言莫之簒黎)
　(其事逆黎之復讐其名正宜許其来歸詔以惟潭為/都統使自是安南復為黎氏所有而莫氏惟據高平)
　(一郡宗黨多竄處海/隅時出侵軼為邉患)質實(陳大科北/直通州人)
(戊/戌)二十六年夏四月土黙特犯遼東總兵官李如松出
塞遇伏死
　(初如松棄倭班師言路交章詆其和親辱國帝置不/問會遼東總兵董一元罷廷推如松代之如松感帝)
　(知氣益奮綽哈紏土黙特諸部連冦遼東殺掠無算/如松率輕騎出塞搗巢遇伏兵力戰死詔以其弟如)
　(梅代之踰年坐/擁兵畏敵劾罷)
京師旱
　(以禱雨黒龍潭加封黒龍/潭龍王廟號勒碑紀之)
六月張位罷
　(日本封事壊位力薦楊鎬才請付以朝鮮軍務鎬遭/父䘮又請奪情視事帝皆從之會贊畫主事丁應泰)
　(劾鎬䘮師言位與鎬宻書徃来朋黨欺國鎬拔擢由/賄位得之帝怒下廷議位惶恐奏辯給事中趙完璧)
　(徐觀瀾復交章論之位窘亟奏羣言交攻孤忠可憫/臣心無纖毫愧惟上矜察帝怒曰鎬由卿宻揭屢薦)
　(故奪哀授任今乃朋欺隠慝辱/國損威猶云無愧遂奪職閒住)質實(趙完璧陜西人/徐觀瀾澤州人)
秋八月京師地震
　(丁丑夜四/更地震)
冬十一月倭遁去官軍分道追擊敗之朝鮮平
　(初官軍分道擊倭不利會平秀吉死羣倭俱有歸志/其渠帥清正發舟先走總兵官麻貴遂入島山西浦)
　(都督陳璘遣副將鄧子龍督水軍千人駕三巨艦為/前鋒邀之釜山南海戰殁會副將陳蠶季金等軍至)
　(邀擊之倭無鬬意官軍焚其舟賊大敗其得脫登岸/者又為陸兵所殱焚溺者萬計時總兵劉綎方攻行)
　(長奪曵橋砦璘以舟師夾擊復焚其舟百餘行長黨/石蔓子引舟師来救璘邀之半洋擊殺之于是諸倭)
　(揚帆盡去自倭亂朝鮮七載䘮師數十萬糜餉數百/萬中國與朝鮮迄無勝算至秀吉死禍始息是年六)
　(月命萬世徳代楊鎬經畧朝鮮軍務畏倭不敢前比/聞倭退㑹同總督邢玠奏捷贊畫主事丁應泰等劾)
　(諸臣賄倭賣國帝以將士久勞苦仍發金十萬兩犒/師敘東征功首陳璘次劉綎擢都督同知又次麻貴)
　(加右都督邢玠萬世徳各予/世廕董一元楊鎬俱復原職)質實(曵橋砦在朝鮮慶/州西南順天城外)
　(陳璘字朝爵翁源人鄧子龍豐城人素慷慨初起廣/東把總厯麻陽永城㕘將擢總兵官所在立戰功時)
　(年踰七十意氣彌厲欲得首功急攜壯士三百人躍/上朝鮮舟直前奮擊賊死傷無算他舟誤擲火器入)
　(子龍舟舟中火起賊乗之子龍/死贈都尉僉事廟祀朝鮮)
　　發明(以中國全力救朝鮮厯七年之久迄無勝算/豈真倭之强不可勝哉始則石星惑封貢之)
　　(議繼則楊鎬挾忌功之私徒使老師海上糜餉中/原向非倭酋自斃則朝鮮之事正未可知當時在)
　　(事僨轅之輩併為一談幸有贊畫丁應泰者紏劾/諸臣之賄倭賣國正可因以分别工罪申明國憲)
　　(乃徒以將士久勞意存姑息専事懋叙行賞而畏/縮不進之萬世徳亦得冒功予廕挾私敗績之楊)
　　(鎬并得原情復職刑章廢弛軍紀蕩然是時邉事/日繁中國坐耗元氣銷鑠之餘又苦􁀰盭就使師)
　　(出以律猶慮得不償/失况復否臧之凶乎)
以劉東星為工部侍郎總理河漕
　(初潘季馴議開黄河上流循商邱虞城而下厯丁家/道口出徐州小浮橋即元賈魯所浚故道也朝廷以)
　(費鉅不果東星即其地開濬起曲里舖至三仙臺抵/小浮橋又濬漕渠自徐邳至宿遷凡五閲月工竣明)
　(年濬邵伯界首二湖又明年/開泇河南通淮海引漕甚便)質實(丁家道口在歸徳/府商邱縣北小浮)
　(橋今名雲集橋在銅山縣舊城東北隅曲里舖在蕭/縣西三仙臺山名在蕭縣北邵伯湖在揚州府北四)
　(十五里界首在高郵州北六/十里劉東星字子明沁水人)
總督李汶襲浩爾齊于松山走之復其地
　(齊里克已東歸而套冦浩爾齊巴什圖等頻年抄掠/如故據三大巢曰河套曰海西曰松山聲息交倚松)
　(在河西為羗番襟要地垂二千里總督三邉李汶内/聫四鎮外招番人襲破冦于松山復其地築邉垣四)
　(百里以蔽莊凉蘭靖為内地而盡撤舊戍汶督陜凡/四考進秩至少師  李汶疏云兵動萬餘師勞旬日)
　(收幅員千里之封疆剪腹心數百年之巨害葉向高/誌汶大小百餘戰斬馘萬九千有竒降萬二千有竒)
　(遂空松/幕云)
(己/亥)二十七年春三月以李化龍總督川湖貴州軍務討
楊應龍
　(先是貴州巡撫江東之令都司楊國柱指揮李廷棟/率部兵三千剿應龍應龍遣子朝棟弟兆龍何漢良)
　(等迎敵于飛練堡賊佯走天邦囤誘官軍盡殱之國/柱罵賊不屈與經厯潘汝資等皆死東之罷以郭子)
　(章代而命化龍兼兵部侍郎節制川湖貴三省軍事/調東征諸將劉綎麻貴陳璘董一元南征六月應龍)
　(乗大兵未集遂勒兵犯綦江城中新募兵不滿三千/賊兵八萬奄至圍綦江城數匝㕘將房嘉寵誤爇火)
　(磚反傷城上兵賊乗勢登城嘉寵率師巷戰蜀兵争/譟走水上嘉寵乃殺其妻與逰擊張良賢俱死之應)
　(龍因刼縣令縱囚焚掠出綦江庫犒師依倉就食盡/取貲財子女去老弱者殺之投屍蔽江而下水為赤)
　(尋退屯三溪以綦江之三溪毋渡南川之東鄉壩立/石為播界號宣慰官莊聲言江津合江皆播故土益)
　(結九股生苗及紅黒脚等苗負險弄兵為助是時賊/猶未敢鼓行深入止言爭界給𦵏并索奸民而化龍)
　(等以授師未集蜀人畏賊如虎時時移文詰責示無/遽絶意計以緩賊賊果具文求撫不復西向時郭子)
　(章日夜徵調各漢土兵分守南川合江等處軍聲漸/震應龍偽軍師孫時泰請應龍直取重慶搗成都刦)
　(蜀王為質而應龍遷延不進尚冀曲省化龍至成都/亦謬為好語糜之已而帝聞綦江破追褫兩省巡撫)
　(譚希思江東之各為民賜化龍劍假便宜討賊調各/路兵大舉十月化龍移駐重慶調度川貴湖廣兵總)
　(兵官劉綖軍亦至綎素有威名其家丁良馬皆可決/勝然夙與應龍昵人皆疑之于是化龍延綎入卧内)
　(輸心腹且以危言激之引其父顯九絲功為比綎大/慟願誓死報効化龍騰書于朝遂委綎専制軍事益)
　(有次第矣已而應龍屯官壩聲言窺蜀已遂焚東坡/爛橋出掠興隆鎮逺化龍議置勁兵萬餘據守要害)
　(通楚黔道益調諸/路兵以俟大舉)質實(飛練堡在平越府甕安縣東/廢草塘司北十里天邦囤在)
　(廢草塘司西北三溪唐置縣宋廢故城在今重慶府/綦江縣南東鄉壩在南川縣西南官壩在遵義府城)
　(西北東坡在平越府黄平州東爛橋在鎮/逺府施秉縣南郭子章字相奎泰和人)
夏旱
　(自去冬至是亢旱為災/河井乾竭二麥枯槁)
閠四月遣中官覈天下積儲
　(以諸皇子婚詔取太倉銀二千四百萬兩户部/告匱乃命中官嚴覈各省積儲由是外帑日耗)
秋八月陜西山崩
　(狄道縣有山長二百餘丈聲如雷者十數夜/遂陷為池山南平地湧山五高者二十餘丈)
冬十月加四川湖廣田賦
　(以播州/用兵故)
十一月賑畿輔饑
　(發天津徳州臨清倉共三十萬石以十萬賑貸而以/二十萬平糶是月蠲免河南鳯陽各府州縣被災處)
　(免徵改/折有差)
十二月武昌漢陽民變擊傷税使陳奉
　(奉在湖廣恣行威虐慘毒備至興國州奸民漆有光/訐居民徐鼐等掘唐相李林甫妻楊氏墓得黄金巨)
　(萬奉奏之帝命奉括進内庫奉因毒拷責償且悉發/境内諸墓巡按御史王立賢言所掘墓乃元吕文得)
　(妻非林甫妻奸人訐奏語多不實請罪不治而停他/處開掘不報時巡撫支可大以下事奉唯諾惟謹獨)
　(分巡僉事馮應京以法裁之至是有武昌漢陽諸生/妻被辱訴上官市民從者萬餘哭聲動地蠭擁入奉)
　(廨争投瓦石擊奉奉被傷諸司馳救之乃免應京捕/治其爪牙奉怒陽餉食而置金其中應京復暴之益)
　(慚恨尋置酒邀諸司以甲士千人自衛遂舉火箭焚/民居民羣擁奉門奉遣人擊之多死碎其屍擲諸途)
　(可大噤不敢出聲應京獨抗疏列其九大罪奉亦誣/應京撓命凌敕使帝怒命貶應京邉方雜職給事中)
　(田大益御史李以唐等交章劾奉乞宥應京帝益怒/除應京召是時襄陽通判邸宅推官何棟如棗陽知)
　(縣王之翰亦忤奉被劾詔宅之翰為民棟如遣逮俄/以都給事中楊應文論救遂併逮應京宅之翰三人)
　(頃之奉又誣劾武昌同知卞孔時抗拒孔時亦被逮/緹騎抵武昌民知應京獲重譴相率痛哭奉乃大書)
　(應京名列其罪榜之通衢士民益憤聚數萬人圍奉/廨誓必殺奉奉逃匿楚王府衆乃投奉黨十六人于)
　(江并傷緹騎以可大助虐焚其轅門可大不敢出日/已晡猶紛亂應京囚服坐檻車曉以大義乃稍稍解)
　(散奉匿楚府逾月不敢出亟請還京大學沈一貫因/極言奉罪請立代還言官亦争以為請帝未許㑹江)
　(西湖口税使李道奏奉水阻商舟陸截販賈剥民病/國帝乃召奉還𨽻其事於承天守備杜茂頃之東厰)
　(奏緹騎有死者帝怒甚手詔内閣欲究主謀一貫言/民心宜静請急遣重臣代可大拊循因薦侍郎趙可)
　(懐帝乃褫可大官令可懐馳徃未至可大已遣兵䕶/奉行舟車相銜數里不絶可懐入境亦遣使䕶之奉)
　(得迤遷去應京之就逮也士民擁檻車號哭車不得/行既去則家為位祀之父老相率詣闕訴寃帝不省)
　(繫應京等詔獄栲訊久之至三十二年九月以星變/修省廷臣多請釋繫囚于是應京及宅棟如獲釋之)
　(翰先瘐死而孔時繫獄如故至四十一年始釋歸荆/奉至湖廣二年武昌凡再變繼之漢口黄州荆州)
　(門襄陽寳應徳安湘潭諸處變經十起幾成大亂而/是時山東臨清民亦譟而逐税監馬堂縱火焚堂署)
　(斃其黨三十七人皆黥背諸偷也詔捕首惡株連甚/衆有王朝佐者素伏義慨然曰首難者我也勿累無)
　(辜臨刑神色不變臨清民立祠以祀未幾蘇州亦民/變殺税監孫隆黨六人有司捕亂者民葛誠獨承論)
　(死遇赦得釋自礦税興中使暴横所至跆藉有司謗/書一聞駕帖立下二十四年則遼東㕘將梁心二十)
　(五年則山東福山知縣韋國賢二十六年則山東益/都知縣吳宗堯二十七年則江西南康府知府吳實)
　(秀墨子知縣吳一元山東臨清守備王煬湖廣荆州/府推官華鈺經厯車任重二十八年則廣東新㑹在)
　(籍通判吳應鴻舉人勞養魁鍾聲朝梁斗輝雲南尋/甸知府蔡如川趙州知州甘學書陜西富平知縣王)
　(正志二十九年則應京宅棟如之翰及武昌同知卞/孔時江西饒州通判陳竒可三十年則鳯陽臨淮知)
　(縣林錡三十四年則陜西咸陽知縣陳時濟三十五/年則陜西咸寧知縣滿朝薦三十七年則遼東海防)
　(同知王邦才㕘將李獲陽皆幽繫詔獄久者至十餘/年煬應鴻志學獲陽俱斃獄中其他削籍貶官者甚)
　(衆至士民囚繫死/亡者尤不可勝紀)質實(支可大崑山人馮應京字可/大旴𣅿人田大益四川定逺)
　(人邸宅人姓名氏族志邸氏望出中山何棟如南京/左衛籍無錫人王之翰綘州人吳宗堯字仁叔歙縣)
　(人華鈺字徳夫丹徒人王志正/祥符人滿朝薦字震東麻城人)
　　發明(礦税為神宗時極弊之政乃復以奸民訐告/敕使括金遂至悉發境内諸墓暴及枯骨因)
　　(以凌辱士民之妻甚至舉火焚燬民居碎屍擲諸/途路明代任用内寺其弊百出誤國䘮師何所蔑)
　　(有然未有横虐恣毒若此之無道者盖由神宗濟/以好貨之私若輩乃敢肆其刦掠之術在武昌漢)
　　(陽之民擁入奉廨争投瓦石憤馮應京之被逮聚/哭者至萬餘人又復焚巡撫轅門民氣可謂不靖)
　　(以尋常無事時論之則當立懲首惡嚴究奸民以/止其亂若此之剥民病國是所謂壅而必決者陳)
　　(奉實有以致之豈盡民之無良㦲應京抗疏劾奉/可謂直言而轉檻車繫訊閣臣臺臣亦交章聲言)
　　(奉罪神宗僅僅召奉還京無一譴訶/之語賞罰之不明不幾拂人之性耶)
(庚/子)二十八年春二月京師地震
　(戊寅午時地動起自東/北徃西南連動二次)
夏六月李化龍帥師平播州
　(楊應龍勒兵數萬五道并出攻破龍泉司土官安民/志率歩卒五百拒守死之時化龍徵兵大集大㑹文)
　(武于重慶登壇誓師分八路進兵川師分四路總兵/劉綎由綦江入總兵官馬孔英由南川入總兵官吳)
　(廣由合江入副將曹希彬受廣節制由永寧入黔師/分三路總兵官童元鎮由烏江入㕘將朱鶴齡受元)
　(鎮節制統宣慰使安疆臣由沙溪入總兵官李應橋/祥由興隆入楚師一路分兩翼總兵官陳璘由偏)
　(入總兵官陳良玭受璘節制由龍泉入每路兵三萬/官兵三之土兵七之巡撫郭子章駐貴陽湖廣巡撫)
　(支可大移沅州化龍自將中軍䇿應部署既定化龍/戒諸將以抵婁山等闗為期且曰闗外且戰且招降)
　(多不可勝誅也闗内急戰勿受降師不可久老賊詐/不可信也先是蜀玉壘山忽裂僉謂昔年平九絲地)
　(數動殆播平先兆云劉綎進兵綦江連戰破三峒綦/江自東溪入播並峻嶺密箐楠木山羊簡臺三峒索)
　(號竒險賊首穆炤等盤據綎力戰克之楊朝棟統苗/兵數萬分道迎敵鋒甚鋭官軍夹擊綎身自陷陳苗)
　(大驚曰劉大刀至矣棟潰圍走幾被獲賊膽落益為/守禦計諸軍分道並捷南川則酉陽石砫二司兵先)
　(登遂連克桑木烏江河渡三闗陳璘至副將陳寅擊/四牌賊各披靡遂奪天都三百落諸囤賊連敗乃乗)
　(隙出竒兵突犯烏江詐稱水西龍澄會哨永順兵㫁/橋溺死官軍無算㕘將楊顯守備陳雲龍阮士竒白)
　(明逵指揮楊續芝等死之事聞逮總兵童元鎮下于/理時有蜚語水西佐賊者化龍檄詰之水西不自安)
　(會賊殺其頭目澄大眼復修好賄澄澄戮其使擊斬/偽將楊惟棟等安疆臣亦執賊二十餘人以示不背)
　(時劉綎戰九盤入婁山闗闗為賊前門萬峯插天中/通一線官軍從間道攀藤魚貫毁柵而入四月朔屯)
　(白石應龍率諸苗决死戰陰令楊珠等抄後山奪闗/四面合圍都司王芬中流矢死劉綎親勒騎衝堅以)
　(逰擊周敦吉守備周以徳分兩翼夹擊敗之與南川/永寧路合連破其龍爪海雲諸險囤壓海龍囤而壘)
　(海龍囤者賊所倚天險飛鳥騰猿不能踰者時偏沅/巡撫都御史江鐸已抵任視師陳璘帥師急攻破其)
　(青蛇囤安疆臣亦奪其落䝉闗至大水田焚桃溪莊/賊見勢急父子相抱哭上囤死守每路投降文以緩)
　(官軍化龍以賊詭降檄令斬使焚書毋為所紿又虞/綎與應龍有舊檄令無通賊綎械其人自明而吳廣)
　(入崖門闗營水牛塘與賊力戰三日却之賊詭令婦/人于囤上拜表痛哭云田氏且降復詐為應龍仰藥)
　(死以報廣已而覘知田氏詐降以緩攻而所云應龍/死乃川兵攻囤以火礟擊死所謂楊珠也珠驍勇善)
　(戰既死賊痛如失左右手廣覺詐益厲兵協攻絶賊/樵汲八路大集海龍囤下遂築長圍更番迭攻賊大)
　(囤會化龍聞父䘮詔以墨縗視師化龍跣而草檄益/治軍念賊前險不能越令馬孔英勒兵攻其後時天)
　(久雨將士馳泥淖中苦戰六月四日天忽開霽明日/劉綎身先士卒進克土城應龍益廹𣪚數千金募死)
　(士拒戰諸苗皆駭散無應者起提刀自巡壘見四面/火光燭天徬徨長歎泣謂其妻子曰吾不能復顧若)
　(矣詰朝官軍遂登囤破其大城入應龍倉皇同愛妾/二闔室縊且自焚吳廣獲其子朝棟及兆龍等百餘)
　(人播賊平計出師至滅賊百十有四日化龍露布以/聞劉綎為軍功冠詔磔應龍屍戮朝棟兆龍等于市)
　(以其地置遵義平越/二府分屬四川貴州)質實(龍泉本龍泉坪長官司元/為思州安撫司治明神宗)
　(二十九年改為龍泉縣屬貴州石阡府今因之烏江/在遵義府南境上有闗明洪武中置沙溪在遵義府)
　(城南偏橋明初置長官司今屬鎮逺府玉壘在成都/府灌縣西北三十里巖石上有鐫玉壘字桑木闗在)
　(遵義府綏陽縣東河渡闗在烏江闗東水西宣慰司/在貴陽府西北三百里海龍囤在遵義府城北為應)
　(龍穴壘青蛇闗在遵義府城東落䝉闗在遵義府城/西崖門闗在遵義府西北遵義平越二府今皆屬貴)
　(州吳廣廣東人童元鎮桂林右衛/人江鐸仁和人田氏即七姓之一)
秋七月旱
　(工科給事中王徳完以祈禱雨澤奏言致旱有由縱/其所以毒民者是也弭災有法衛其所以保民者是)
　(也今出柙中之虎兕以吞饜羣黎逸圏内之豺狼以/搏噬百姓怨憤無處得伸鬰結無時可解霖雨以天)
　(怒而屯肥􁃄緣人妖而出如之何不旱亟改前弦將/各省黷貨之使一旦撤回則修省以實不以文何旱)
　(災之不禳哉/疏入不報)質實(王徳完字子/醇廣安人)
冬十月下給事中王徳完于獄廷杖除名
　(時鄭貴妃日有寵而王皇后多疾左右咸竊意后崩/貴妃即正中宫位其子為太子中允黄輝皇長子講)
　(官也從内侍㣲窺得其狀謂徳完曰此國家大事旦/夕不測書之史冊謂朝廷無人徳完乃屬具草及是)
　(上之疏入帝震怒立下詔獄拷訊尚書李戴御史周/盤等連疏論救忤㫖切責御史奪俸有差閣臣沈一)
　(貫方在告力疾草奏為徳完解帝亦不懌命杖徳完/百除其名復傳諭廷臣諸臣為皇長子耶為徳完也)
　(如為皇長子慎無凟擾必欲為徳完/則再遲冊立一嵗廷臣乃不復言)質實(黄輝字平/倩南充人)
　(李戴字仁夫延津/人周盤澤州人)
兩畿盜起
　(頻年災旱又苦礦税兵民多起為盜浙人趙一平以/妖術倡亂竄徐州與其黨孟化鯨等招集亡命自稱)
　(宋後署偽官期明年二月諸方並起事覺伏誅時鳯/陽巡撫李三才再疏陳礦税之害言陛下愛珠玉民)
　(亦慕温飽陛下愛子孫民亦戀妻孥奈何崇聚財賄/而使小民無朝夕之安又言近日奏章凡及礦税悉)
　(置不省此宗社存亡所闗一旦衆畔土崩小民皆為/敵國陛下即黄金盈箱明珠填屋誰為守之皆不報)
　質實(趙一平妖術倡亂明實錄趙一平浙之山陰人/素習邪術俶詭喜亂會麗水妖婦王氏假稱佛)
　(號與義鳥姦吏陳天寵傳香滛聚煽惑浙東其夫死/一平夤緣妻之造指南經妖書令其黨分投兩都省)
　(署同日布散簧鼓人心黨獲懼誅改姓名曰古元逃/竄徐州結納無賴猖狂大言已而流寓杭城誦經聚)
　(衆拒捕殺人變姓名亡命滄瀛間至寳坻為千户劉/文所擒械京師即訊獄具一平王氏天寵皆戮西市)
　(梟首狗衆餘黨各論斬枷示遣戌/有差李三才字道南順天通州人)
(辛/丑)二十九年春二月賑大同宣府饑
　(蠲免二府本/年應徵錢糧)
夏五月罷山西巡撫魏允貞
　(中官張忠孫朝先後領山西礦税誅求百方允貞每/事裁抑疏暴其罪朝怒劾允貞抗命阻撓帝留允貞)
　(疏不下而下朝疏于部院將加譴責吏部尚書李戴/都御史温純力爭允貞賢請下允貞疏平議帝並留)
　(中山西軍民數千人詣闕為允貞訟寃言官亦連章/論救帝置不問允貞父年九十餘乃乞歸侍養廷議)
　(以税使害民非允貞不能制/固留之允貞請益力聽歸)
旱
　(畿輔山東河南赤地數千里吏部尚書李戴等條上/旱災封事言自去年六月不雨至今三輔嗷嗷民不)
　(聊主草木既盡剥及樹皮夜竊成羣兼以晝刼道殣/相望村空無烟據巡撫汪應蛟掲稱坐而待賑者十)
　(八萬人過此以徃夏麥已枯秋種未布使百姓坐而/待死更何忍言使百姓不肯坐而待死又何忍言加)
　(以頻值外警連興傾國之師車殆馬煩行齎居送按/丁増調踐畆加租此時賦税之役比二十年以前不)
　(啻倍矣而礦税之議煩興貂璫之使四出不論地有/與無有包礦包税之苦不論民願與否有派礦派税)
　(之苦指其屋而挾之曰彼冇礦則家立破矣彼漏税/則槖立傾矣以無可查稽之數用無所顧畏之人行)
　(無天理王法之事大畧以十分為率入于内帑者一/尅于中使者二瓜分于㕘隨者三指騙于土棍者四)
　(而地方之供應嵗時之餽遺驛遞之騷擾與夫不才/官吏指以為市者不與焉陛下但知利源易開中貴)
　(易信豈知彼剥害小民至于如此亦豈知今日苦礦/苦税之民即是前日被災被兵之民重累疊困咨嗟)
　(愁怨至于/如此不報)
六月法司請熱審不報
　(嗣後數年每請皆不/報獄囚久繫多死)
秋八月復以李成梁鎮遼東
　(成梁去遼十年之間更易八帥邉備益弛㑹總兵馬/林獲罪沈一貫言成梁雖老尚堪將兵乃命再鎮遼)
　(東年已七十六矣時土黙特察䍐及巴圖已死冦掠/漸稀而開原廣寧復設馬木二市諸部躭市賞利争)
　(就欵以故成梁再/鎮八年遼左少事)質實(復設馬木二市先是泰寧朶/顔福餘諸部屢犯邉後朶顔)
　(小岱青悔禍欵塞請開木市于義州帝之二十三年/遼東巡撫李化龍疏言其利廷議從之未幾遂罷并)
　(罷馬市小岱青復為冦至是成梁力請復之後以為/常  察䍐舊作長昻巴圖舊作把吐小岱青舊作小)
　(歹青今/並改)
九月河決開封歸徳
　(開封歸徳二府大水商邱等處黄河水發衝決蕭家/口一百餘丈全河皆南注原行河身頃刻變為平沙)
　(商賈舟不暇解維盡涸平沙之/上商邱虞城夏邑多被渰沒)
趙志皋卒
　(志皋為首輔年七十餘耄矣柔弱為朝士所輕日本/封貢議起石星力主之志皋亦冀無事相與應和及)
　(封事敗劾星者必及志皋志皋每被言輒疏辯求退/然志皋才氣不如沈一貫張位而醇謹過之時帝益)
　(怠荒章疏沈閣官僚曠闕志皋亦頗論諌特以石星/之故物議叢焉其乞休疏凡八十餘上俱不許在告)
　(四年至是/卒于邸舎)
賑貴州饑
　(貴州巡撫郭子章言六月十八日貴陽府定番地震/自酉至戍有聲如雷黔東諸府衛及黄平五司自正)
　(月不雨至于六月思南府大雨婺川縣大雨氷雹交/作城内水深數尺去年苦兵今年苦饑黔東憂旱黔)
　(南憂水軍民重困議將湖廣四川二省協濟拖/欠錢糧如數徵解以賑全黔户部如議請報可)質實
　(定番州明成化中置程番府神宗/時置州屬貴陽府今因之如是)
以前禮部尚書沈鯉朱賡並兼東閣大學士預機務
　(鯉素鯁亮前在禮部持典禮多所建白申時行銜鯉/不附已深忌之一日鯉請告時行遽擬旨放歸帝曰)
　(沈尚書好官奈何使去傳㫖諭留帝有意大用鯉㣲/言沈尚書不曉人意内䜿密告鯉鯉拒之曰禁中語)
　(非所敢聞卒引疾歸賡充講官時宫中方興土木治/苑囿賡因講宋史極言花石綱之害帝為悚然累遷)
　(禮部尚書遭繼母䘮去至是趙志皋卒沈一貫請増/置閣臣帝素慮大臣植黨欲用林居及久廢者遂詔)
　(鯉與賡以原官/入閣㕘預機務)
冬十月立子常洛為皇太子
　(時太子年二十羣臣屢請冊立冠婚並行沈一貫草/敕請下禮官具儀而廷議有欲先冠婚後冊立者一)
　(貫不可曰不正名而苟成事是降儲君為諸王也帝/意亦悟命即日舉行既而復令改期一貫封還諭旨)
　(力争乃立常洛為皇太子同日封諸子常洵福王常/浩瑞王常潤恵王常瀛桂王  初儲位未定鄭貴妃)
　(要帝至大高元殿謁神設密誓立其子為太子帝因/書一紙緘玉合中賜妃為符契後廷臣爭之彊慈聖)
　(太后復堅持立長而妃又忽失懽于是皇長子遂得/立為太子帝遣人取玉合封識宛然發合蟲蝕書盡)
　(矣/)質實(福王後之藩洛陽瑞王後之藩漢中恵王後/之藩荆州桂王後之藩衢州常潤常瀛並李)
　(貴妃/生)
　
　
　
　
御定資治通鑑綱目三編卷二十八
欽定四庫全書
御定資治通鑑綱目三編卷二十九
　(起壬寅明神宗萬厯三十年/盡壬子明神宗萬厯四十年)凡十一年
(壬/寅)三十年春正月振湖廣灾
　(湖廣潛江沔陽石首巴陵華容廣濟景陵平江荆門/安鄉大冶興國等州縣灾荒巡按御史王立賢請將)
　(改折緩徵錢糧/蠲免振貸從之)質實(潛江漢竟陵縣唐置潛江縣明/屬安陸府石首晉置縣以縣北)
　(有石首山而名明屬荆州府巴陵晉置縣明為岳州/府治華容漢末置安南縣隋改曰華容縣明屬岳州)
　(府平江秦羅縣後五代唐改平江明屬岳州府今皆/因之安鄉晉置縣明屬岳州府之澧州今屬澧州直)
　(𨽻州大冶唐為永興縣地置大冶場南唐為大冶縣/明屬武昌府之興國州今屬武昌府王立賢山西儀)
　(衛司/人)
二月振福建灾
　(以福建晉江南安恵安同安蒲/田仙遊諸縣並告灾分蠲振)質實(晉江晉晉安縣/唐析置晉江縣)
　(明為泉州府治南安三國吳置東安縣晉改為南安/縣明屬泉州府莆田隋置縣仙遊唐置縣明並屬興)
　(化府今/皆因之)
帝不豫召大學士沈一貫具詔除弊政翼日帝瘳寢前
詔
　(皇太子姻禮甫畢帝忽有疾急召諸大臣至仁徳門/俄獨命一貫入啓祥宫後殿西煖閣皇太后南面立)
　(稍北帝稍東具冠服亦南面太子諸王跪于前一貫/叩頭起居畢帝命之前諭曰朕病篤矣礦税事朕因)
　(三殿二宫工未竣權宜採取今可與江南織造江西/陶器俱止勿行所遣内監俱令還京法司釋乆繫罪)
　(囚建言得罪諸臣咸復其官言已就卧一貫尋叩頭/出擬㫖以進是夕閣臣九卿俱直宿朝房漏三鼓中)
　(使捧諭至具如帝語一貫者惟中加南京供應機房/并舊制并蘇杭織造内有御用及婚禮袍服俱著仍)
　(舊已採徴在官金銀等件并織完絨疋燒完磁器還/著原差内官押解進用如有姦惡截阻及驛逓應付)
　(遲慢者指名叅處數語諸大臣期即奉行翼日帝疾/瘳悔之遣中使二十輩至閣追取前諭一貫不能持)
　(惶遽繳入時司禮太監王義方在帝前力爭曰王言/何可反汗帝恕欲手刃之義言愈力而中使已持前)
　(諭至後義見一貫唾曰相公稍持之礦税撤矣/何怯也自是大臣言官疏請者日相繼皆不聽)
閏二月復河套諸部貢市
　(先是套部市賞既罷者十有餘年二十四年乞欵進/馬詔許增其價後因各部侵軼不常由是欵議罷遂)
　(復松山築邊城諸部長恐至是濟農巴爾章等輸誠/乞欵兩鎮新舊撫臣皆言欵便許之  時濟農巴爾)
　(章等乞欵聞延綏巡撫王見賔將去恐後欵事不成/請益切在寧夏者曰珠蘇爾亦請之巡撫楊時寜兩)
　(鎮交奏㑹孫維城代見賔時寧亦遷去以黄嘉善代/之二人並申約束維城議上善後六事一市貨務精)
　(委官協辦并程以殿最一撫賞宣撫必諗識情形如/波羅參將馬應時口習畨語應令兼管一選廉幹文)
　(武官各一員専驗馬匹臕壯堪備騎操方聽解道驗/烙一市賞須有定額軍民不許私易將官不許貪功)
　(經勞官不許扣尅及以濫物搪塞一延鎮應改創邊/牆築圍垣如城匝以深池庶緩急無虞一定市期并)
　(赴賞之例其進貢之馬務擇臕壯不得槩收嘉善議/上善後七事一市銀請自二十年以後每年照數聽)
　(鎮咨部題發一每嵗之中一年無犯方準一次欵市/一市分衝緩守備通判等官按地分管便于責成一)
　(定撫賞之例如生事則議革一定易馬之額如驗堪/騎操方許分給營堡一松山近始收復不可不加計)
　(防之如陽順隂違即當出兵勦伐一每嵗彙查將領/有無失事報部處分兵部皆議復從之自是欵事之)
　(議復/堅)
河州黄河竭
　(陜西河州黄河水乾見底至三月水突漲壊橋并墩/房衝去陜西總督李汶巡撫賈待問疏言黄河上流)
　(水盡乾竭今嵗火星失度日光如赭風霾黄霧種種/變異然未有若此河之為變者河瀆之行猶元氣之)
　(周身而貨財之流布於天下也今天下財力可謂匱/絀問閻貧府庫貧獨礦税監使及參隨土棍之家富)
　(耳神河天險源涸流徙此脈竭財匱之象也夫民匱/則愁苦愁苦則思亂直須時耳伏望罷礦税撤中使)
　(人心既悦天/意自囘不報)
夏四月振順天永平饑
　(二府所屬各州縣/告灾蠲振有差)
五月四川地震
　(地大鳴如雷至六月/復有聲房屋俱動)
六月福建地震
　(戊申興化泉州二府同日震辛亥/福州興化泉州三府復同日震)
秋七月緬犯騰越
　(初雲南税監楊榮開採阿瓦猛宻諸寳井云嵗可得/數十萬既而所進不得什一又開採麗江土司地勢)
　(益横番漢居民相率燔税厰殺委官至是緬人以税/使貪暴為辭攻陷蠻莫宣撫使思正奔騰越緬賊追)
　(及之有司殺思/正以謝賊始解)質實(猛宻即孟宻安撫司明神宗時/改為宣撫司時又析孟宻地置)
　(蠻莫安/撫司)
九月大星見
　(己未朔夜有大星見東南色血紅大如椀忽化為五/中一星最明久之㑹為一星大如簏辛巳夜流星大)
　(如雞卵青白色尾有光又流星大如椀起自參入天/苑又有大小星數百四面交錯而行禮科給事中張)
　(問達以星變請/罷礦税不報)質實(張問達字徳/充涇陽人)
冬十月振南直𨽻灾
　(宿松望江二縣重灾惟改折休寧祁門婺源等/縣以次振恤泗州虹縣等十二州縣蠲振冇差)質實
　(宿松望江並隋置縣明屬安慶府祁門唐置縣以縣/東北有峰名祁山其西南有兩石對峙如門故名明)
　(屬徽州府虹縣唐置縣/明屬鳯陽府今皆因之)
十二月大學士沈一貫奏御史巡差缺員不報
　(時天下御史巡行諸差務凡十有三處至是缺其九/一貫等奏請遣御史分往受事庶監察有所責成而)
　(綱紀可/振不報)
(癸/卯)三十一年春正月營兩宫
　(復建乾清坤寧宫輔臣沈一貫等入視工程因亟言/巡漕巡倉二差及河南陜西二巡撫缺應補授差遣)
　　發明(神宗時南北卿曹半皆虚設司道郡守比嵗/缺員庶務之廢弛百司之曠職無有甚于此)
　　(者輔臣往往經年無入對之事雖有書思補衮之/忱無由徑達獨于入視工作之地乃有畫接從容)
　　(賜茶問荅之候此沈一貫等所以乗召亟請也夫/巡撫為封疆表率察吏安民一方之責綦重即漕)
　　(倉巡察凡儲備經理之宜亦將賴以考核責成此/豈可申請再三而或留中不報補缺虚懸者若必)
　　(待營建兩宫而後得敷陳盡説無論股肱惰而萬/事堕日滋叢脞即此藉將作之臨為納牖之舉顧)
　　(可以垂諸/史策哉)
詔户兵二部覈軍實
　(時内府所供寖多户部困不能支九邊軍額八十六/萬有竒將弁率以空名支餉且多尅減邊兵屢譁帝)
　(急命户工二部鈎考/軍實卒不能振刷也)
三月吏部奏天下郡守缺員不報
　(時天下郡守缺者幾十之五是/時南北六卿正貳亦多缺不補)
沈一貫請發羣臣章疏不省
　(一貫等言各衙門本章例應三日即下皇上初年始/有留中之事至于今日有奏而不發票者有栗上而)
　(不發行者在皇上蓋出詳慎不輕之意且昭操縱不/測之權而人心自此怠弛政務從而壅滯且嵗月滋)
　(久保無乗機壅蔽藉手作姦者乎况始于權宜後遂/成例亦何可昭示萬世請將各衙門章疏可行者即)
　(賜允行不可行者明示改正必期無/一疏不報無一事不決疏入不省)
遼東火
　(大福堡火焚燬房屋軍器無算又火起/地中大如車輪髙三丈烟髙三丈餘)質實(大福堡/在廣寧)
　(左屯衞西大/興堡之東北)
夏四月丁亥朔日有食之
　(是日當享太廟禮部侍郎郭正域言春秋書災異莫/大于日食故禮諸侯旅見天子入門不終禮者有四)
　(日食與焉當祭而日食牲至未殺則廢况時惟四月/又為正陽變異非細是日辰時食至巳時若救䕶後)
　(午刻祭享曾未踰時兩興大禮精禋不肅宜以/朔旦救日詰朝享廟詔改享太廟于初五日)質實
　(郭正域字美/命江夏人)
承天地震
　(二十日丙午承天府鍾祥縣地震自/南方起至西北方屋宇皆震裂有聲)
五月京師地震
　(二十三日戊寅京師地震是/日鳳陽大雨雹毁皇陵殿脊)
六月黜楚中尉華越為庻人
　(初楚恭王得廢疾隆慶五年薨遺腹宫人胡氏孿生/子華奎華璧或言華奎乃恭王妃兄王如言妾尤金)
　(梅子華璧乃妃族人王如綍奴王玉子内官郭綸取/以養之儀賔汪若泉嘗訐奏事下撫按王妃持甚堅)
　(得寢帝八年華奎嗣爵華璧亦封宣化王宗人華越/者素彊禦忤王及是遣人訐華奎異姓子不當亂宗)
　(沈一貫納華奎重賄屬通政使格其疏不上月餘華/奎劾華越疏至乃上之事下禮部未幾華越入都訴)
　(通政司邀截實封及華奎行賄狀楚宗與名者凡二/十九人通政司懼召華越令更易月日以上㫖并下)
　(部署尚書事郭正域楚人也頗知假王事請勘虚實/以定罪案一貫右華奎言親王不當勘但宜體訪正)
　(域以事闗宗室不經勘問誰敢分剖華奎懼奉百金/為正域夀且屬毋竟楚事當酬萬金正域嚴拒之已)
　(而撫按行勘皆言無左驗而華越妻乃王如言女持/偽王説甚堅廷議令覆勘詔公卿集議于西闕門議)
　(者三十七人各具一單言人人殊李廷機以禮部左/侍郎代正域署部事正域欲盡録諸人議廷機以辭)
　(太繁先撮其要以上一貫嗾御史康丕揚等劾禮部/壅閼羣議不以實聞正域亦發一貫匿疏沮勘及華)
　(奎饋遺事中㫖以楚王襲封已二十餘年何至今始/發且夫妻訐證不足憑據遂坐華赿等誣奏降庶人)
　(錮之鳳陽明年華奎獻萬金助工經漢陽宗人疑其/輸賄遮奪之巡撫趙可懷屬有司捕治宗人方恨可)
　(懷治楚獄不平持兵突入撫署擊殺可懷于是逮/捕諸宗人置重典者六人禁錮閒住者四十五人)質
　實(楚恭王名英㷿顯榕次/子康丕揚濟南陵縣人)
山東水
　(泰安州大水溺死男婦八/百餘口屋宇傾圮千餘問)
秋七月京師大雨雹
　(時祁州安肅並大風雨氷雹頃刻水深尺餘拔樹折/禾苗稼盡傷祁州復大水田廬盡沒城垣傾壞清苑)
　(蝗食禾/聚如蟻)質實(祁州唐置州明屬保定府清苑北齊/樂鄉縣明為保定府治今並因之)
八月禮部侍郎郭正域罷
　(初正域之入館也沈一貫為教習師後服闋授編修/不執弟子禮一貫不能無恨及一貫為首輔沈鯉次)
　(之正域與鯉善而心薄一貫楚王之獄正域右華趆/積忤一貫給事中錢夢臯遂希一貫指劾正域陷害)
　(親藩楊應文又言正域父懋嘗笞辱于恭王故正域/因事陷之正域疏辨言恭王卒于隆慶時臣父方以)
　(舉人任知州何由被笞留中不報因乞休去已而華/奎亦奏劾正域略如應文言且訐其不法數事請禠)
　(正域官詔下部院集議李廷機謂正域已去可無苛/求給事中張問達言藩王欲進退大臣不可訓乃不)
　(罪正域而令巡按御史/勘王所訐以聞皆無狀)質實(錢夢臯富順人/楊應文無錫人)
冬十一月獲妖書
　(先是刑部侍郎吕坤嘗撰閨範圖説太監陳矩購入/禁中帝以賜鄭貴妃妃重刻之二十六年秋或撰閨)
　(範圖説跋名曰憂危竑議其文託朱東吉為問荅東/吉者東朝也其名憂危以吕坤曾有憂危一疏因借)
　(其名以諷言坤書首載漢明徳馬后由宫人進位中/宫意以重妃而妃之刋刻實藉此為奪嫡地妃兄國)
　(泰以給事中戴士衡嘗糾坤全椒知縣樊玉衡並糾/貴妃疑出自二人手言于帝帝重謫二人事遂寢至)
　(是續憂危竑議復出朱賡于寓門外獲之其詞假鄭/福成為問答鄭福成者謂鄭氏子福王當成也大略)
　(言帝立東宫出于不得已他日必當更易其用朱賡/為内閣者以賡更同音寓更易之意詞極詭妄時人)
　(謂之妖書帝大怒勅有司大索奸人沈一貫以楚宗/事銜郭正域又以沈鯉與已地相逼而正域罷欲因)
　(是陷之乃為帝言臣下有欲相傾者為之蓋徵引其/端以動帝意亡何錦衣衛都督王之禎等四人以妖)
　(書有名指其同官周嘉慶為之東厰又捕獲妖人皦/生光巡城御史康丕揚為生光訟寃言妖書楚事同)
　(一根抵請少緩其獄賊兄弟可授首闕下意指正域/及其兄國子監丞正位帝怒以為庇反賊除其名一)
　(貫力救始免丕揚乃先後捕僧人達觀醫者沈令鸞/等而同知胡化則告妖書出教官阮明卿手未幾厰)
　(衛又捕可疑者一人曰毛尚文數日間銀鐺旁午都/城人人自危嘉慶等皆下詔獄嘉慶旋以治無驗令)
　(革任回籍令譽故嘗往来正域家達觀亦時時游貴/人門嘗為正域所搒逐尚文則正域僕也一貫丕揚)
　(等欲自數人口引正域而化所訐明卿則錢夢臯壻/夢臯大恚上疏顯攻正域言妖書刋播不先不後適)
　(在楚王疏入之時蓋正域乃沈鯉門徒而沈令譽者/正域食客胡化又其同鄉同年羣妖結為死黨乞窮)
　(治根本定正域亂楚首惡之罪勒鯉閒住帝令正域/還籍聽勘急嚴訊所捕者達觀拷死令譽亦幾死皆)
　(不承法司迫化引正域及歸徳歸徳鯉邑名化大呼/曰明卿我仇也故訐之正域舉進士二十年不通問)
　(何由同作妖書我亦不知誰為歸徳者帝知化枉釋/之都督陳汝忠掠訊尚文遂發卒圍正域舟于楊村)
　(盡捕媪婢及傭書者男女十五人與生光雜治終無/所得拷生光妻妾及十嵗兒以鍼刺指爪必欲引正)
　(域皆不應生光仰視夢臯丕揚大罵曰死則死耳奈/何教我迎相公指妄引郭侍郎乎久之獄不能具會)
　(皇太子在東宫數語近侍曰何為欲殺我好講官諸/人聞之皆懼而陳矩提督東厰屢會法司拷訊心念)
　(獄無主名帝必怒甚恐輾轉攀累無已遂與法司歸/獄生尤磔之釋諸波及者正域始得歸  初沈鯉將)
　(入閣年七十一矣沈一貫以士心夙附鯉深忌之欲/諷鯉辭召命乃貽書李三才曰歸徳公來必奪吾位)
　(將何以備之三才答書言鯉忠實無他腸勸一貫同/心一貫由此并憾三才鯉既至即具陳道中所見礦)
　(税之害他日復與賡疏論之皆不納楚假王被訐事/起禮部侍郎郭正域請行勘鯉是之及姦人所撰續)
　(憂危竑議發一貫輩張皇其事令其黨給事中錢夢/臯直指為正域鯉所造并羅織鯉姦贓數事帝察其)
　(誣不問而一貫軰使邏卒日夜操兵圍其居已而事/解復譖鯉詛呪鯉嘗置小屏閣中列書謹天戒恤民)
　(窮開言路發章奏用大僚補庶官起廢棄舉考選釋/寃獄撤税使十事而書其上曰天啓聖聰撥亂反治)
　(八字每入閣輒焚香拜祝之讒者/遂指為詛呪帝深知鯉不之信也)質實(吕坤字叔簡/寧陵人陳矩)
　(安肅人戴士衡字章尹蒲田人樊玉衡字以齋黄岡/人皦生光順天生員性險賊多脅取人財又嘗偽作)
　(富商包繼志詩有鄭主乗黄屋之句以脅/鄭國泰及繼志金故錦衣衞疑而捕之)
　　發明(沈一貫以楚獄衘郭正域又因沈鯉名位逼/已遂遽借妖書一事欲羅織二人于極典輔)
　　(臣身秉國鈞而居心狡險若此則是將朝廷紀綱/法度悉以行其生殺愛惡之私國事尚可問乎尤)
　　(可異者御史康丕揚等復曲意阿附執政直謂妖/書楚獄同一根柢傅㑹株牽幾成莫須有之大獄)
　　(以殺人之事媚人乃至顛倒是非變亂黑白雖久/之而獄未能具然一時輦轂之下人人自危矣厥)
　　(後三案繼起聚訟紛爭流/毒無已早于此階之厲耳)
致仕東閣大學士王家屏卒
　(家屏歸後八年儲位始定遣官齎/敕存問及是卒贈少保謚文端)
(甲/辰)三十二年春正月閣臣請補司道郡守及遣巡方御
史不報
　(沈一貫擬各差御/史敕以上不省)
乾清宫成
　(敘賞工/部官)
夏四月辛巳朔日有食之
　(時大同陽和等處流星大/如斗先白後赤光芒燭地)
閣臣請補科道官缺不報
　(沈一貫等上疏催補科道行取考選呉道行等四/員熊鳴夏等三員散館題授王元翰等八員不報)質
　實(吳道行宜興人熊鳴夏江西豐城人/王元翰雲南寧州籍南直𨽻鳳陽人)
開濬泇河成
　(泇河界滕嶧間南通淮海引漕甚便前總河侍郎翁/大立首議開濬已都御史傅希摯復言之朝廷數遣)
　(官行勘迄無成畫其後尚書舒應龍創鑿韓莊以引/微山湖之水劉東星又開良城侯莊以試行運時漕)
　(舟行泇河者十之三東星卒官役遂止至是總理河/道工部右侍郎李化龍與淮揚巡撫李三才循東星)
　(舊跡修之由直河入泇口抵夏鎮凡二百六十里避/黄河吕梁之險㑹化龍憂去侍郎曹時聘終其事由)
　(是泇河遂為/漕道永利)質實(泇有東西二河今運河上自山東/滕縣下至江南邳州統謂之泇河)
　(韓莊在嶧縣㣲山湖東今有閘良城在邳州北漢置/良成縣晉改良城唐省侯莊在韓莊東今為侯仙閘)
　(直河在邳州東蒙沂諸山之水所滙直河入泇口在/邳州西北李化龍疏言河自開歸而下合運入海其)
　(路有三由蘭陽道考城至李吉口過堅城集入六座/樓出茶城而向徐邳是名濁河為中路由曹單經豐)
　(沛出飛雲橋泛昭陽湖入龍塘出秦溝而向徐邳是/名銀河為北路由藩家口過司家道口至河家隄經)
　(符離道睢寧入宿遷出小河口入運是名符離河為/南路南路近陵北路近運惟中路既逺於陵亦濟於)
　(運前督臣排羣議以興兹役竟以資用乏絶不得竣/事然自堅城以至鎮口河形尚爾宛然故為今之計)
　(惟循故跡開泇河其善有六其不必疑有二泇河開/而運不借河有水無水聽之善一以二百六十里之)
　(泇河避三百三十里之黄河善二運不借河則我為/政得以熟察機宜而治之善三估費二十萬金開二)
　(百六十里比朱尚書新河事半功倍善四開河必行/召募春荒役興麥熟人散富民不苦賠窮民得以養)
　(善五糧過洪必約春盡實畏河漲運入泇口朝暮無/妨善六為陵捍患為民禦灾無疑者一徐州城向苦)
　(洪水暴至泇河既閒徐民之為魚者亦少無疑者二/疏下户部議至四月庚戌工部尚書姚繼可言泇河)
　(業冇成績泇成而漕可藉矣至于黄河衝徙魚鼈豐/沛若非因勢利導何以振救元元總河議于堅城集)
　(以上開渠引河而下流多通復分六座樓苑家樓二/路而水勢多殺既可以移豐沛之患又不至沿碭山)
　(之城行所無事莫善于此自今開泇分/黄兩工並舉並從之曹時聘獲鹿人)
五月雷火焚長陵明樓
　(帝以陵灾下詔咨實政大學士沈鯉請除礦税屬沈/一貫朱賡各為一疏俟時上之一日大雨鯉曰可矣)
　(一貫等問故鯉曰帝惡言礦税事疏入多不視今吾/輩冒雨素服詣文華奏之上訝而取視亦一機也一)
　(貫等從其言帝得疏疑必有急事啓視果為心動户/部尚書趙世卿亦上疏力請帝優答之然不為罷)
　質實(趙世卿字象賢厯城人疏言今日實政孰有切/于罷礦税者古明王不貴異物今也取悖入之)
　(財斂蒼生之怨節儉之謂何是為君徳計不可不罷/者一多取所以招尤慢藏必將誨盜鹿臺鉅橋必致)
　(倒戈之禍是為宗社計不可不罷者二古者國家無/事則預桑土之謀有事則議金湯之策安有鑿四海)
　(之山𣙜三家之市操弓挾失戕及良民燬室踰垣禍/延雞犬經十數年而不休者是為國體計不可不罷)
　(者三貂璫漁獵翼虎炰烋毁掘冡墓則枯骨蒙殃姦/虐子女而良家飲恨人與為怨讙譟屢聞是為民困)
　(計不可不罷者四國家財賦不在民則在官今盡括/入姦人之室故督捕租而逋租絀稽闗税而闗税虧)
　(搜庫藏而庫藏絶課鹽筴而鹽筴薄徵贖鍰而贖鍰/消外府一空司農若掃是為國課計不可不罷者五)
　(天子之令信如四時三載前嘗曰朕心仁愛自有停/止之時今年復一年更待何日天子有戯言王命委)
　(草莽是為詔令計不可不罷者六陛下試思服食宫/室以至營造征討上何事不取之民民何事不供之)
　(上嗟此赤子曽無負于國乃民方懽呼以供九重之/欲而陛下不少遂其欲民方奔走以供九重之勞而)
　(陛下不少恤其勞民方竭蹶以赴九重之難而陛下/不少恤其難反之于心必有不自安者今天譴頻仍)
　(變不虚生故欲囘天意在恤民心欲/恤民心在罷礦税無煩再計而決也)
六月太白晝見
　(沈一貫等以灾異疊見疏請罷礦税出繋囚補闕員/發臣下章奏帝答以修省實政俟次第舉行一貫等)
　(又言俟之為言有何底極臣等非不欲/俟而天下危亂恐冇不能俟者帝不省)
昌平大水壞長泰康昭四陵石梁
　(并壞陵垣蟲食/長陵松柏葉盡)
秋七月大雨水
　(京師大霪雨兩月不止正陽崇文二門城牆中陷者/七十餘丈民居多壞發銀十萬兩振被水居民時永)
　(平府屬諸州縣大/水溺死男婦無算)
八月羣臣伏文華門疏請修舉實政詔切責之
　(文武大小九卿科道持公疏齊赴文華門奏請修實/政詔切責其瀆擾朝儀沈一貫言欲朝儀静肅當收)
　(天下之心欲收天下之心當恤天下之言近年天下/久罹礦税之苦而又習聞停止之言跂望恩綸以日)
　(為嵗諸臣千章萬牘總出懇/誠豈可罪之為激為瀆乎)
閏九月陜西地震
　(鞏昌府禮縣地震聲如雷一/日十餘次城垣厔宇皆傾)質實(禮縣元禮店明成/化中置禮縣屬鞏)
　(昌府之秦州今/屬秦州直隸州)
振畿南諸府饑
　(畿南諸府州縣水患異常詔以太僕寺振濟餘/銀分振尋命于順天保定等處發通倉米平糶)
冬十月四川天鼓鳴
　(四川華陽縣天鼓/大鳴似雷非雷)質實(華陽本成都縣地唐乾元初/改華陽縣明為成都府治今)
　(因/之)
(乙/巳)三十三年夏五月京師大雨雹
　(自四月至是/京師再雨雹)
鳳陽大風雨毁陵廟
　(雨壞孝陵/正殿寳座)
雷震郊壇
　(雷火擊毁南郊望燈髙杆杆髙十丈餘碎上段三丈/餘為百數十片皆有火痕其下六丈餘左右各有爪)
　(損/痕)
廣西地震
　(廣西陸川縣地震聲若頽山城/垣屋宇多壞壓死男女無算)質實(陸川唐置縣明/屬梧州府鬱林)
　(州今屬鬱/林直𨽻川)
左都御史温純罷
　(純清白奉公五主南北考察澄汰悉當妖書事起力/為沈鯉郭正域辨誣又楚宗人殺撫臣純言無反狀)
　(積忤沈一貫時大計京朝官純與吏部侍郎楊時喬/主之一貫所欲庇者鍾兆斗錢夢臯等皆在謫中一)
　(貫怒言于帝降㫖切責純察疏亦不下盡留被察科/道官純力求去夢臯等遂連章訐純楚事誣以納賄)
　(給事中陳嘉訓極論夢臯兆斗朋比為姦請聽純歸/以全大臣之體帝予純致仕夢臯兆斗亦罷歸是時)
　(京察章疏一貫請留中主事劉元珍龎時雍御史朱/吾弼等力爭之謂二百年來計典疏無留者時南京)
　(察疏亦留中後/迫衆議始下)質實(楊時喬字宜遷上饒人鍾兆斗/海鹽人陳嘉訓鄱陽人劉元珍)
　(字伯先無錫人龎時雍汶上/人朱吾弼字諧卿髙安人)
秋七月泰州天有聲如潮
　(泰州天鳴有聲如潮而怒起自南方轉東而下數日/不止鎮江宜興等處亦同時鳴而鎮江西南山裂開)
　(二三尺巡按御史黄汝吉江防御史李雲鵠各疏以/聞并言南京兵部尚書與鎮江道府諸官久闗亟請)
　(推補/不報)質實(宜興元宜興州明洪武二年改縣/屬常州府今因之李雲鵠内鄉人)
九月昭和殿災
　(罰内官等下法司/提問治罪有差)質實(昭和殿在西苑孫國敉燕都/遊覽志云南臺在太液池之)
　(南上有昭/和殿北向)
京師地震
　(丙申申刻自東北/向西南連震二次)
冬十月濬朱旺口
　(前年河決豐縣單縣口亦潰魚臺濟寧間平地成湖/河臣李化龍上言自泇河既成起直河至夏鎮與黄)
　(河隔絶山東南直間河不能為運河害獨朱旺口以/上法單則單沼決曹則曹魚及豐沛徐邳魚碭皆命)
　(懸一線隄防宜急會化龍憂去曹時聘代至是時聘/大濬朱旺口凡役夫五十萬六閲月工竣自朱旺達)
　(小浮橋延袤百七十里渠廣隄厚河歸故道焉沛時/河道總督曹時聘言舊河既疏決口已塞勢必  然)
　(東下新挑之河其深廣僅半上源則放水之後行隄/亟宜補築即曹縣之王家口曹家樓儀封之小宋集)
　(蘭陽之銅瓦廂祥符之張家灣比之伏秋防守更宜/加謹其最險要者王家大壩黄壩新隄皆洶溜經行)
　(之處令管河各官儲料集夫時刻防備勿懈時工部/又奏總河大挑之役業已奉㫖興工矣朱旺口二股)
　(原係黄河中路北股出濁河者再疏再壅南股出小/浮橋者地形卑下可因就下之河形復已湮之故道)
　(其問義安之建壩徐州之砌隄正使水不旁溢滔滔/東注弗蹈往者黄堌符離之故轍為泗濱憂蓋濟運)
　(䕶陵未始不兩利而兼成耳今如前議疏浚引水東/注或於南岸倍加封幚築勿令侵潰仍將下流分水)
　(之説詳求至當以/底成功並從之)質實(朱旺口在/碭山縣西)
十一月皇長孫由校生
　(選侍王/氏所生)質實(皇長孫即熹宗選侍明制太子女侍/有淑女選侍才人名號王氏順天人)
十二月詔罷天下開礦以税務歸有司中使仍留不撤
　(自礦税使設廷臣諫者不下百餘悉寢不報自二十/五年至是年諸璫所進礦銀幾三百萬兩金珠寳玩)
　(貂皮名馬雜然進奉帝以為能㑹長至日沈一貫在/告沈鯉朱賡謁賀仁徳門帝賜食司禮監陳矩侍鯉)
　(因極陳礦税害民狀且言礦使破壞天下名山大川/靈氣盡矣恐于聖躬不利矩乃具為帝道之帝悚然)
　(遣矩咨鯉所以補救者鯉言急停開鑿則靈氣自復/帝為首肯一貫慮鯉獨收其功急草疏上帝不懌復)
　(止踰月始下停礦之命以税務歸有司嵗輸所入之/半于内府半户工二部然中使不撤吏民尤苦之其)
　(害遂終/帝世)
　　發明(自神宗三十年詔罷礦税并撤中使旋不果/行至是又復數年其弊日甚一日中間廷臣)
　　(籲請者踵相繼而悉置不報幸沈鯉以危言入奏/神宗方惕然悚懼此正轉移之一機為閣臣者自)
　　(宜和衷調濟協力同心務使弊政速除庶為有禆/乃一貫轉慮鯉獨收其功草疏觸忌遂致停留踰)
　　(月是惟知以爭權弋譽為能全不從國是民瘼起/見一貫前既以奉行不速致使反汗徳音兹復以)
　　(嫉善妬賢有乖將順之義其罪實無可逭矣至開/礦雖停而中使依然不撤禍本猶在除惡務盡之)
　　(謂何即沈鯉亦/不能辭其咎也)
赦
　(以皇長孫生/詔赦天下)
(丙/午)三十四年春二月大學士沈鯉朱賡請補六部大僚
不報
　(鯉賡奏言臣昨同文武百官齊赴文華門候駕見二/品班内止户部尚書趙世卿一員其餘尚書左右侍)
　(郎員缺甚多官聫廢闕一至於此政務叢脞誰為修/明理亂所闗良非細故乞於前後㑹推人數内亟賜)
　(㸃用以慰中/外之望不省)
三月雲南指揮賀世勲等殺税監楊榮
　(雲南孟宻土司有寳井正徳以後多以内臣掌之及/榮領税使妄奏井多晴緑珍瑰之屬可嵗數十萬帝)
　(特賜之專勅而榮所進不得什一㑹緬賊侵蠻莫其/執詞以奉税使令令殺宣撫思正以開道路正奔騰)
　(越緬人追之有司不得已殺正以謝賊乃退既而榮/又請麗江土知府木增獻地聽聞採巡按御史宋興)
　(祖言太祖令木氏世守兹土限石門以絶西域守鐵/橋以斷土畨奈何自撤藩蔽生逺人心不報榮由是)
　(怙罷益横番漢居民恨入骨相率燔税厰殺委官榮/猶弗悛恣行毒虐杖斃數千人至是以求馬不獲繫)
　(指揮使賀瑞鳯且言盡捕六衞官于是世勲等率寃/民萬人焚榮第殺之并殺其黨二百餘人事聞帝為)
　(不食者數日欲逮問守土官閣臣沈鯉揭爭且宻囑/太監陳矩剖陳帝乃止誅首兇世勲等時髙淮徵税)
　(遼東時時出塞射獵發黄票龍旗走朝鮮索珠冠貂/馬數與邊將爭功山海闗内外咸被其毒于是前屯)
　(衞軍盡甲而譁誓食淮肉未幾錦州松山軍復變淮/所遣承舍吳守政自剄死淮懼内奔閣臣朱賡言未)
　(踰月而遼境四亂皆淮所致饑軍/合叛者衆臣不知其所終矣不報)質實(鐵橋在麗江/府西北宋興)
　(祖中/江人)
　　發明(遼東為京師屏障尤非滇南可比而髙淮竟/敢出塞射獵與邊將爭功甚至擅發旗栗索)
　　(賄外藩毫無法紀以至悍卒屢變邊境騷然此較/前時中官監税之剝民為害者情罪更不相侔乃)
　　(髙淮因軍變輒以京師為逋逃藪而神宗亦竟聽/其内奔而不問迨朱賡進言仍付不報既不正淮)
　　(誤國之罪亦不究遼軍合叛之由罪璫亂兵皆法/所不宥而俱得脱然無事是朝廷直不以疆事為)
　　(念矣又豈特縱/一宦寺已哉)
真定順徳廣平大名災蠲振有差
　(從直隸巡按御/史錢桓請也)質實(錢桓太/倉州人)
貴州巡撫郭子章討諸苗平之
　(先是貴州東西二路苗名曰仲家苗介於銅仁者曰/山苗紅苗之羽翼也窺黔自平播後財力殫弱有輕)
　(漢心經年剽劫無虚日子章請命于朝命總兵陳璘/參政洪澄源率漢兵五千益以土兵五千監軍布政)
　(使趙健率宣撫安疆臣領番兵萬人使遊擊劉岳等/督之兩路並進九十餘日而克之兩路既平乃專責)
　(總兵陳璘率漢土兵五千進攻東/路苗不一月克其六箐諸苗盡平)質實(銅仁元屬思/州軍民安撫)
　(司明永樂中置銅仁府今因之/洪澄源晉江人趙健涇縣人)
夏六月幾内蝗
　(自春正月至夏不雨及是順天/文安永清三河寳坻諸縣大蝗)
秋七月沈一貫沈鯉罷
　(給事中陳嘉訓御史孫居相交章詆一貫姦貪一貫/憤求去帝為黜嘉訓奪居相俸而允一貫歸一貫數)
　(與沈鯉忤懼去後鯉為己憂因宻傾之帝亦嫌鯉方/鯁㑹鯉同時乞休並遂命致仕而一貫獨得溫㫖焉)
　(貫鯉遇事秉正不撓壓於一貫志不盡行而是時一/  數被論引疾杜門鯉乃得行閣事皇孫生詔赦天)
　(下中官請徵茶蠟夙逋鯉以戾詔㫖再執奏竟報寢/帝乳母翊聖夫人金氏其夫官都督同知歿請以從)
　(子繼鯉言都督非世官乃已真人張國祥謂皇孫誕/生已有祝釐功乞三代誥命且世襲詹事主簿鯉力)
　(斥其謬乃賚以金幣帝惑中官言將察核畿輔牧地/論鯉撰勅鯉言近年以來百利之源盡籠於朝廷常)
　(恐勢極生變况此牧地豈真有豪右隠占新墾未科/者姦民所傳未足深信遂止雲南武弁殺税使楊榮)
　(帝怒甚將遣官逮治鯉具陳榮罪狀請誅為首殺榮/者而貸其餘乃不果逮陜西税使梁永求領鎮守事)
　(亦以鯉言罷遼東税使髙淮假進貢名率所統練甲/至國門鯉中夜宻奏其不可詔責淮而止時一貫雖)
　(稱疾杜門而章奏多即家擬㫖鯉力言非故事是以/一貫宻傾之鯉既歸至家疏謝猶極陳怠政之弊以)
　(明作進規年八十遣官存問賚銀幣鯉奏謝復陳時/政要務又五年卒年八十五贈太師謚文端一貫輔)
　(政十有三年當國者四年枝拄清議好同惡異與前/後諸臣同治楚宗妖書京察三事獨犯不韙之名論)
　(者醜之雖其黨不能解免也一貫歸言者/追劾之不已其鄉人亦多受世詆諆云)質實(孫居/相字)
　(伯輔沁/水人)
冬十二月棄六堡
　(初六堡既築生聚日繁至六萬四千餘户至是李成/梁以地孤懸難守與總督蹇達巡撫趙楫建議棄之)
　(盡徙其居民於内地居民懸戀家室其有不從者則/以大軍迫之死者狼籍給事中宋一韓力言棄地非)
　(策御史熊廷弼亦以為言帝卒/用成梁議自是遼左藩籬盡撤)質實(蹇達重慶人宋/一韓陳州衞人)
　(熊廷弼字飛/百江夏人)
(丁/未)三十五年春正月給事中翁憲祥言撫按官不宜聽
其自去不報
　(是時官方多滯撫按官候代或十餘年不歸部郎俸/深多借差以出㑹有江西巡撫許宏綱之事宏綱以)
　(父艱告歸薦陸長庚王佐自代不復候命解組而去/於是吏科右給事中翁憲祥言撫按官解任宜候命)
　(不宜聽其自去不省故事正郎不奉使撫按必俟代/至是多反之時大僚多缺侍郎揚時喬楊道賔旬日)
　(間相繼物故吏禮二部長貳遂無一人兵部止一尚/書飬疴不出户刑工三部暨都察院通政大理皆無)
　(見官憲祥言九卿俱曠大傷國體/因陳補闕官起遺佚數事報聞)質實(翁憲祥字北/隆常熟人)
夏四月伊勒登岱青犯涼州官軍擊破之
　(時松山既復寇復據賀蘭山結青海諸部寇鈔不已/伊勒登岱青尤桀驁三十三年連營入犯總兵官達)
　(雲與副將柴國柱擊之冦大敗去未幾青海寇復大/入將士分道遮擊生擒其將薩賴餘敗走至是伊勒)
　(登岱青復連兵犯涼州雲與國柱及副總/兵官秉忠搦戰大破之冦屢被挫悉去)質實(柴國/柱字)
　(寜衞人秉忠榆林衞人作伊勒登岱青/舊作銀定歹成薩賴舊  沙賴今並改)
五月以于慎行李廷機葉向髙俱為禮部尚書兼東閣
大學士預機務
　(時内閣惟朱賡在帝命增置閣臣廷推慎行廷機向/髙三人遂用之并召還王錫爵三辭不允時言官方)
　(厲鋒氣錫爵進宻掲力詆中有上於章奏一概留中/特鄙夷之如禽鳥之音等語言官聞之大憤交章論)
　(劾錫爵闔門養/重竟辭不赴)質實(葉向髙字進/卿福清人)
六月湖廣及徽寧太平嚴州大水
　(湖廣黄州府蘄州黄岡黄梅羅田等處大水漂沒廬/舍武昌承天鄖陽岳州常徳等府先各亢旱入夏大)
　(雨至是民舍漂沒几數千家南直徽寜太平等府山/水大湧繁昌黟歙南陵等縣溺死男婦無算浙江嚴)
　(州山水大湧建徳桐廬淳安遂/安分水五縣漂沒者數千户)質實(黄岡唐置縣明/為黄州府治黄)
　(梅隋置縣明屬黄州府繁昌漢春穀縣地東晉僑置/繁昌縣繁昌本漢潁州郡屬縣也隋并縣入東塗南)
　(唐始復置繁昌縣明屬太平府黟縣秦置縣明屬徽/州府南陵梁置縣明屬寜國府建徳漢富春縣地三)
　(國時吳折置建徳縣明為嚴州府治桐廬漢為桐溪/鄉吳黄武中置桐廬縣遂安晉置縣分水唐置縣明)
　(並屬嚴州府/今皆因之)
秋七月京師乆雨
　(溝洫皆壅閼晝夜如傾壞廬舍溺人民東華門内城/垣及徳勝門城垣皆圮禮科右給事中汪若霖疏言)
　(雨者隂氣水者隂象隂盛則雨災見其應在禁闈及/臣下有邪謀今東宫五年不學諸臣悠悠莫以為意)
　(大臣比周私相植黨詩云不令不寜百川沸騰其咎/乃在皇甫卿士今日之事誠足寒心未可僅以齊禱)
　(為文而已户科給事中江灝亦陳郊廟朝御日講/及聴言求人理財六事以為消弭之方皆不報)質
　實(汪若霖字時甫光/州人江灝漳浦人)
八月振畿内饑
　(先是命太僕寺發銀十萬兩振救壓傷窮民至是復/命五城御史查勘災荒先京城次及直隸各府剗量)
　(重輕一體振䘏并令各省各撫按官搜/括庫藏及預備義社等倉振濟饑民)
彗星見
　(自是月辛酉朔見于井度色蒼白尾指西南約長二/尺漸往西北至丁丑厯于房兵科給事中宋一韓上)
　(言春秋二百四十二年孛見者一終綱目之世彗見/十七今彗星復見東井其咎安在臣謹按星野東丹)
　(秦分彗尾指西南漸往西北又指秦地秦其急乎今/套虜久留青海儻有隂謀必且波及内地又土官魯)
　(光祖勢重氣驕鋤之不動其心愈肆兵爭之端必起/于此且彗者掃除之象刑人之職也小人用之以掃)
　(除為職君子用之以除舊布新今李鳯鯨噬於粤東/潘相蝮螫於江右其他諸處内使其為掃除之役等)
　(耳宜因此變悉撤之因而一新舊令勤政講學親賢/逺姦復三朝之制補九列之班平積薪之歎沛賜環)
　(之詔作臺諫之氣決章疏之壅慎節鉞之選懲僨帥/之風出禁藏之儲杜冏寺之借釋詔獄之寃紓都民)
　(之困/不報)
冬十月山東旱饑蠲振有差
　(山東各屬以旱災告其被災最重者禹城濮州臨邑/陵等二十六州縣次重者南河平原鄒平德平等二)
　(十三州縣又次者沂州寧陽長清徳/州肥城等十二州縣俱酌量振濟)質實(禹城唐置/縣明屬濟)
　(南府今因之商河宋置縣明屬武定州今屬武定府/鄒平後漢置縣明屬濟南府長清隋置縣明屬濟南)
　(府今皆因之肥城古肥子國漢/置縣明屬濟南府今屬泰安州)
十一月于慎行卒
　(初慎行由詹事遷禮部尚書明習典制諸大禮多所/裁定先是嘉靖中孝烈后升祔祧仁宗及帝初元穆)
　(宗升祔復祧宣宗慎謂謂非禮作太廟祧遷考言古/七廟之制三昭三穆與太祖之廟而七劉歆王肅並)
　(以髙曾祖禰及六世五世為三昭三穆其兄弟相傳/則同堂異室不可為一世國朝成祖既為世室與太)
　(祖俱百世不遷則仁宗以下必實厯六世而後三昭/三穆始備孝宗與睿宗兄弟武宗與世宗兄弟昭穆)
　(同不當各為一世世宗升祔距仁宗止六世不當祧/仁宗穆宗升祔當祧仁宗不當祧宣宗引晉唐宋故)
　(事為據其言辨而覈事雖不行識者服其知禮又言/南昌夀春等十六王世次既逺宜别祭陵圉不宜祔)
　(享太廟亦寢不行十八年正月疏請早建東宫出閣/講讀及冬又請帝怒再嚴㫖詰責慎行不為懾明日)
　(復言冊立臣部職掌臣等不言罪有所歸幸速決大/計放歸田里帝亦不悦責以要君疑上淆亂國本及)
　(僚屬皆奪俸山東鄉試預傳典試者名已而果然言/官遂劾禮官皆停俸慎行引罪乞休章累上乃許之)
　(家居十餘年中外屢薦率報寢三十三年始起掌詹/事府疏辭復留不下居二年廷推閣臣七人首慎行)
　(詔加太子少保兼東閣大學士入參機務再辭不允/乃就道時慎行已得疾及廷謝拜起不如儀上疏請)
　(罪歸卧於家遂草遺疏請帝親大臣録遺逸補言官/數日卒慎行學有原委貫穿百家神宗時詞館中以)
　(慎行及馮琦文/學為一時冠)質實(馮琦字用/韞臨胊人)
十二月蠻陷武定
　(武定自洪武十四年以女土官商勝首先歸附詔設/土知府即以勝署府事至正徳初武定阿英以賄通)
　(劉瑾得襲土知府改姓鳯氏嘉靖中土舍鳯朝文與/尋向土舍安全合兵為亂官軍討誅之未幾鳯繼祖)
　(復叛繼祖本他姓子冒姓鳯氏宗謀嗣職遂發兵圍/府刦掠州縣屢敗官軍會鎮撫官督諸道兵並進繼)
　(祖走東川婦家賊帥者色斬之以獻朝廷以武定屢/叛乃改設流官投鳯厯子思堯為經厯厯以思堯不)
　(得知府怨望復謀作亂誅死鳯氏土職盡絶至是鳯/繼祖之孫阿克徙居金沙江有馬頭四十八人而鄭)
　(舉稱首慄忤多力富于財知府陳典收禁之舉以兼/金置魚腹中饋典獲免已復收之如是者再四舉惡)
　(其無厭乃誘阿克作亂隂結㑹川諸蠻攻陷武定大/肆刦掠連破元謀羅次諸城索府印會知府攜印㑹)
　(城不能得乃刦推官直抵㑹城請冠帶印信鎮撫以/徵兵未集遣人以府印授之賊退入武定立阿克為)
　(知/府)質實(元謀元縣今屬武定府羅次/元州後改縣今屬雲南府)
(戊/申)三十六年春正月河南江北饑
　(户部言山東河南及南直之淮安鳳陽徐/州揚州諸屬水旱為灾請發帑振濟不報)
二月京師地震
　(昌平州/亦震)
飭邊備
(大是時蒙古喀爾喀諸部悉歸我臣亦請亟罷礦税以/  清薊遼總督蹇達疏請為備廷)
　(安人心不省尋/命守臣飭邊備)
夏六月南畿大水
　(南京科道等官揭報霪雨連綿江潮泛漲自留京至/蘇松常鎮諸郡皆被淹沒蓋二百年來未有之灾乞)
　(速行振濟禮科都給事中胡忻言部院藩臬諸官懸/缺不補人民愁怨召沴宜籌所以修省之實不報)
　質實(胡忻陜西/秦州人)
李成梁罷
　(成梁始鎮遼東鋭意封拜師出必捷威鎮中外已而/位望益隆子弟盡列崇階僕𨽻無不榮顯貴極而驕)
　(奢侈無度軍貲馬價鹽課市賞嵗乾沒不貲全遼商/民之利盡籠入已以是灌輸權門結納朝士中外要)
　(人無不飽其重賕為之左右其戰功率在塞外易為/縁飾若敵入内地則以堅壁清野為辭擁兵觀望甚)
　(或掩敗為功殺良民冒級閣部共為蒙蔽以故物議/沸騰後中時行許國王錫爵相繼謝政成梁失内主)
　(遂以去位其所藉健兒李平胡孫守廉輩皆富貴擁/専城又轉相掊克士馬為之消耗及成梁再鎮遼又)
　(議棄六堡為言者論劾帝素眷/成梁不之罪及是罷久之卒)
秋七月京師地震
　(丁酉京師震甲寅北直/𨽻各府州縣同時俱震)
八月振南畿及嘉興湖州饑
　(十二月再振/南畿免税糧)
九月武定賊平
　(鳳阿克既自立為知府益結賊徒四出焚掠巡撫陳/用賔總兵沐叡俱以失事下獄論死時尋向土目揚)
　(禮亦結火頭色者及土婦海冲為亂攻破嵩明吏目/韋宗孝學正龍旌死之官吏多為賊殺御史周想相)
　(急調霑益等處土兵擊之屢戰皆捷及是鎮撫官分/五路兵進勦鄭舉等方西破祿豐知縣蘇夢賜力戰)
　(死聞諸路兵已大集舉與阿克遂奔東川官軍追及/之土司緑哲縳阿克鄭舉以獻而參政楊俊臣亦擊)
　(敗海冲副使羅希益復擊斬楊禮于是武定及元謀/羅次嵩明祿豐等州縣皆復械阿克等至京師磔于)
　(市乃悉/置流官)質實(祿豐元縣明屬雲南府/之安寧州今屬雲南府)
冬十一月朱賡卒
　(賡醇謹無大過與沈一貫同鄉相比時給事中陳治/則姚文蔚等以故蒙詬病當一貫鯉去位時賡年七)
　(十有二獨當國政時朝廷日弛中外解體賡疏揭月/數十上十不獲一下賡因力請帝更新庶政於增閣)
　(臣補大僚充言路三事語尤切帝優詔答之而不行/賡乃素服詣文華門懇請終不得命賡以老屢乞引)
　(疾閣中空無人乃用于慎行李廷機葉向髙而召王/錫爵于家以為首輔給事中王元翰胡忻以廷機之)
　(用賡實主之疏詆廷機並侵賡賡疏辭帝為切責言/者既而言路攻訐四起先後疏論者至五十餘人是)
　(時賡已寢疾乞休疏二十餘上言/者慮其復起攻不已至是卒于官)質實(陳治則餘姚/人姚文蔚錢)
　(塘/人)
十二月朶顔寇薊州京師戒嚴
　(朶顔察罕之子賚琿岱狡黠為邊患與其從父莽吉/勒潛入薊鎮大掠河流口㕘將馬棟等不能禦時援)
　(師所過居民望見火光驚為敵至逃入京師者日數/萬九門盡閉兵部尚書李化龍請以三十萬金補薊)
　(鎮缺餉并修守備之具而度支告匱户部請暫借内/庫礦税銀限以嵗月補還帝難之命發太僕寺馬價)
　(十萬户部銀十萬畀之軍情稍定敵以有備引去/  賚琿岱舊作賴暈歹莽吉勒舊作莽金今並改)
　　發明(朶顔入寇居民見援師而驚為敵至逃奔京/師此時正宜撫輯曉諭以安衆心何至倉皇)
　　(失措九門盡閉一若強敵之臨城下者則是時上/下皆無定見而時事之失可知矣至度支告匱實)
　　(由理財乏術而費用不經所致咎何足責乃户部/請借内庫礦税銀而神宗猶復難之國家儲蓄本)
　　(為軍國預籌乃以礦税所入守為私財雖兵餉守/備之急尚不肯支發應用則向來中使四出豈專)
　　(為内府厚藏計乎且太僕馬價寜獨非天子之/財而于彼于此自生岐視真有莫能為解者耳)
(己/酉)三十七年春正月永昌地震
　(自元日至十日/地震聲如雷)
三月貢圖陷大勝堡
　(先是朶顔結鴻台吉謀犯喜峯口總兵官杜松受總/督王象乾指潛搗歡台吉帳以牽薊寇乃從寧逺中)
　(左所夜馳貢圖營掩殺百餘人以大捷聞兵備副使/馬拯謂彼無故被勦必復仇事且叵測至是果以五)
　(千人攻大勝堡執守將耿尚文支解之殺掠幾盡復/深入小凌河二十二里官軍禦之大敗時杜松駐大)
　(凌河不敢救遼人多咎松部議亦以釁由杜松令戴/罪自効松恚甚言撫按諸臣附㑹馬拯害其竒功令)
　(自提兵出塞將搗巢以雪前恥而所得止五級士馬/多陷沒松益慚盡焚鎧仗置兵事不問乃勒還籍)
　質實(大勝堡在錦州府錦縣北大凌河在錦縣東源/出喀拉沁威蘇圖山下流至鮎魚塘入海杜松)
　(字來清崑山人王象乾字子廓濟南新城人/鴻台吉舊作黄台吉貢圖舊作拱兎今並改)
葉向髙請發言官章疏不報
　(時言路互相詆訐帝心厭之章悉留中御史鄭繼芳/力攻給事中王元輸貪婪不法元翰亦疏詆繼芳左)
　(右二人者復相角不已向髙請盡下諸疏勅部院大/臣評曲直罪其論議顛倒者一二人以警其餘不報)
　(諸臣既無所見曲直益樹黨相攻元繼芳劾元翰姦/贓數十萬即潛遣人圍守元翰家  翰憤甚乃盡出)
　(筐篋畀置國門縱吏士簡括慟哭辭朝/而去吏部坐元翰擅離職守謫其官)質實(鄭繼芳/鹽山人)
夏五月福建大水
　(建寧等府大水丁/口失者殆十萬)
六月甘肅地震
　(軍民壓死者八百四十餘人邊墩揺壞者八百/七十里東闗地裂南山一帶頽壞河流絶數日)
秋八月山西等省告災
　(山西宣府饑江西福建大水江南徐州以北及山東/濟南青州諸府蝗湖廣四川河南陜西旱貴州大烈)
　(風白氣亘/天嵗歉)
九月左都御史詹沂封印自去
　(先是沂詣告已數年大學士葉向髙以為言不報至/是沂拜疏出城候㫖向髙等言目前最急者無如都)
　(察院刑剖兩官都察院有考察之事刑部有審/録之事且以審録往例準之近已逾期矣不省)
冬十二月留畿内山東諸省税銀三之一振饑民
　(時各省皆報災傷重大至是詔户部借馬價二十五/萬并工部税銀十五萬解給各鎮支用其北直山東)
　(河南山西陜西福建四川常年徵在官聽解内/帑税銀準留以二分解部充軍餉一分振饑民)
(庚/戌)三十八年春二月天鼔鳴
　(山西陽曲縣天鼔鳴又有流星/大如斗墜落西北碎星不絶)
閏三月旱
　(禮部以京師旱災言今日旱災皆政務廢弛所召蓋/天下人情莫鬱于此時鬱氣浮發必結為災如儲宫)
　(天下本也不令與諸臣相接講明經術練習世務而/久置之深宫使耳目聰明俱塞天下之人心鬱乎不)
　(鬱乎大僚為國家撐持禎幹闕其大半按差為朝廷/察吏安民久請不下甚至刑部衙門懸印半載讞決)
　(無人控籲無路咎氣滿獄天下之人心鬱乎不鬱乎/内帑山積而閭閻半菽不充父賣子夫鬻妻慘不忍)
　(聞而坐視其死亡天下之人心鬱乎不鬱乎逮繫之/臣如滿朝薦卞孔時皆一時循吏為君上愛養百姓)
　(者以權璫羅纎而使之累年淹禁見天無日天下之/人心鬱乎不鬱乎廢棄諸賢久錮銓曹日補牘以請)
　(而㸃用百不得一登進無期正氣塞結天下之人心/鬱乎不鬱乎四海同一鬱積以故結成旱魃誠慨發)
　(徳音將以上諸政一旦舉行/則甘霖徧宇内矣疏入不報)質實(逮繫滿朝薦卞孔/時朝薦知咸寧縣)
　(有廉能聲税監梁永縱其下劫諸生槖朝薦捕治之/永怒劾具擅刑税役詔鐫一官會巡撫顧其志極論)
　(永貪殘狀乃復朝薦官無何永遣人蠱巡按御火余/懋衡事覺朝薦捕獲其人永懼率衆擐甲入縣庭吏)
　(卒早為備無所掠而去城中數夜驚言永反或謂永/宜自明永遂下教自白不反狀然蓄甲者數百而朝)
　(薦助懋衡操之急諸惡黨多亡去朝薦追之渭南頗/有所格傷永懼使使繋書髪中入都訟朝薦劫上供)
　(物殺數人投屍河中帝大怒立遣逮治下詔獄搒掠/遂長繫中外論救百十疏不聽孔時為武昌同知税)
　(監陳奉誣劾被逮長繫廷臣救者數十疏皆不/省至四十一年秋以葉向髙言二人乃得釋)
夏四月正陽門災
　(丁丑夜正陽門箭樓火至次日辰刻未熄給事中周/曰庠上言正陽門樓與正殿門樓相對面午義取當)
　(陽正南面以臨天下者也自萬厯二十年來深宫大/内大小臣工莫能接見朝夕左右不過宦寺之流一)
　(念精明強為之心日斂月消而人材邪正政事得失/皆置之膜外昔年宫殿災業已示譴迄今十餘年玩)
　(愒如初所謂恭已正南面者杳無時日則何取于正/陽之名為哉天故火之庶幾顧名思義耳願稍加振)
　(刷勤庶政信百官親百姓則/天下事尚可為也疏入不報)質實(周曰庠/臨川人)
振畿内山東山西河南陜西福建四川饑
　(各省告災詔發銀十萬兩振濟仍發米三十萬石給/振畿輔災民復留三十八年春夏税銀給振四川福)
　(建/)
冬十一月壬寅朔日有食之
　(禮部右侍郎翁正春言前兩嵗食四月朔純陽之月/也今食十一月朔陽生之月也仲冬之月于律為黄)
　(鐘于卦為復乃羣隂已極一陽初生之候而有此虧/蝕其災異尤甚君徳象日宜照臨宣布不宜闇汶閉)
　(藏自萬厯二十年後財貨日斂聚人才日剥落一切/請補大僚考選起廢率皆不報六卿九列之地三五)
　(嚴星閭闔徒號天聽愈杳天下不見陽和舒育之氣/如在窮隂沍寒之中是以上天譴告如此然日之食)
　(典更祇在一時而皇上之寢與行祇在一念誠翻然/轉移立見改轍將日中之治可保無疆矣疏入不省)
　質實(翁正春字兆/震候官人)
(辛/亥)三十九年春二月巡撫鳳陽都御史李三才罷
　(三才在淮久以凌折税監得民心山東税監陳増兼/領徐州數窘辱長吏獨三才以氣凌之裁抑其爪牙)
　(肆惡者常密令死囚引為黨輒捕殺之增為奪氣歙/人程守訓以貲官中書為增參隨縱横自恣三才劾)
　(治之得贓數十萬增懼為己累亦收獲守訓違禁珍/寳聞于朝論死逺近大快屢加至户部尚書然頗通)
　(賂遺結納遍海内輔臣缺建議者請參用外僚意在/三才由是忌者日衆工部郎中邵輔忠劾其貪偽險)
　(横御史徐兆魁喬應甲給事中王紹徽等十餘人繼/之胡怡曹于汴等交章論救朝端聚訟數月未已顧)
　(憲成方講學東林三才與憲成深相結嘗請增大僚/選科道録遺佚因言諸臣祇以議論意見一觸當途)
　(遂永棄不收要之于陛下無忤今乃假天子威以錮/諸臣復假忤主之名以文已過負國負君罪莫大于)
　(此意為憲成發也于是憲成貽書葉向髙孫丕揚盛/稱三才廉直御史吳亮索善三才以憲成書附傳邸)
　(報中由是議者益譁三才力請罷去疏至十五上不/得命遂自引歸帝亦不罪也三才才大而好用機權)
　(善籠絡朝士其用財如流水嘗宴顧憲成止蔬三四/色厥明盛陳百味憲成訝而問之三才曰昨偶乏即)
　(寥寥今偶有故羅列憲成以此不疑其綺靡故盛譽/之三才既家居忌者慮其復用御史劉光復劾其盜)
　(皇木營建私第至二十二萬又侵奪官厰為園囿且/言三才與于玉立遥執相權意所欲用銓部輒為推)
　(舉三才疏辨請遣中官按問給事中劉文炳御史李/徵儀等亦相繼論劾三才憤甚請諸臣㑹勘乃詔徵)
　(儀偕給事中呉亮嗣往未幾光復坐事下獄三才請/釋之而復力為東林辨白言東林者顧憲成講學之)
　(所從之遊者如髙攀龍姜士昌錢一本劉元珍安希/范岳元聲薛敷教等並束身厲名行何負國家哉偶)
　(曰東林便成陷阱如鄒元標趙南星等被以此名即/力阻其進所朝上而夕下者惟史繼偕諸人耳人才)
　(邪正實國祚攸闗疏入衆益恨之亮嗣等既往勘久/之無所得第如光復言還報遂落三才職為民方三)
　(才之罷攻之者邵輔忠徐兆魁喬應甲等後皆附魏/忠賢名麗逆案而推轂三才若顧憲成鄒元標趙南)
　(星輩皆表表為時名/臣故世以三才為賢)質實(邵輔忠定海人喬應甲猗/氏人王紹徽咸寧人曹于)
　(汴字自梁安邑人吳亮武進人中行子劉光復青陽/人于玉立字中甫金壇人劉文炳寧晉人李徵儀廣)
　(徳州人吳亮嗣廣濟人姜士昌字仲文丹陽/人安希范字小范無錫人史繼偕晉江人)
三月大計京官祭酒湯賔尹等降黜有差
　(時廷臣黨勢日甚賔尹與諭徳顧天竣各牧召朋徒/干預時政謂之宣崑黨以賔尹宣城人天竣崑山人)
　(也自帝倦勤内外章奏悉留中不發惟言路一攻則/其人自去以故臺諫之勢積重不返有齊楚浙三黨)
　(齊則亓詩教周永春韓浚張延登為之魁而燕人趙/興邦輩附之楚則官應震吳亮嗣田生金為之魁而)
　(蜀人田一甲徐紹吉輩附之浙則姚宗文劉廷元為/之魁而商周祚毛一鷺過庭訓等附之與賔尹天竣)
　(聲勢相倚並以攻東林排異已為事創大東小東之/説目東宫為大東東林為小東一人稍異議輒羣起)
　(逐之大僚非其黨不得安于其位天下號為當闗虎/豹是年當大計京官惡東林者設詞以惑吏部尚書)
　(孫丕揚令發單咨是非將隂為鉤黨計侍郎王圖急/言于丕揚止之羣小大恨圖先典庚戌會試賔尹以)
　(庶子為分校官舉人韓敬嘗受業賔尹及㑹試敬卷/為他考官所棄賔尹越房搜得之與各房互換闈卷)
　(凡十八人彊圖錄敬為第一知貢舉侍郎呉道南欲/劾之未果至是賔尹己為祭酒而圖方掌翰林院祭)
　(酒京察例由掌院注考賔尹恐被察屬圖鄉人王紹/徽為之請圖竣拒之又御史金明時官居不職慮見)
　(斥會有為浙江巡按鄭繼芳偽書抵紹徽者書有云/欲去福清先去富平欲去富平先去耀州兄弟又言)
　(秦脈斬斷吾輩可以得志福清謂葉向髙耀州兄弟/謂圖與其兄國富平即丕揚也國時巡撫保定圖為)
　(侍郎與丕揚俱秦人故曰秦脈盖小人設為挑激語/以害繼芳輩而其言乃達之丕揚丕揚不為意明時)
　(廉得之疑書出選授御史徐縉芳等乃先上疏力攻/圖并詆縉芳因及偽書事圖與縉芳皆疏辨朝端閧)
　(然及注考丕揚與侍郎蕭雲舉副都御史許宏綱領/其事考功郎王宗賢都給事中曹于汴御史湯兆京)
　(喬允升佐之兆京謂明時倡言要挾逃察丕揚特疏/劾之㫖下議罪而明時辨疏復犯帝諱字帝怒視其)
　(職其黨大譁謂明時未嘗要挑兆京祇以劾圖一疏/為圖報復于是主事秦聚奎力攻丕揚等結黨欺君)
　(丕揚因發聚奎前為知縣時貪虐狀劾罷之而賔尹/天竣御史劉國縉及前給事中鍾兆斗陳治則宋一)
　(韓姚文蔚御史康丕揚徐大化主事鍾振先張嘉言/等咸被察又以年例出紹徽及其同官喬應甲于外)
　(時察疏未入黨人咸謂丕揚果以偽書故斥紹徽國/縉且二人嘗攻李三才王元翰故為修隙議論洶洶)
　(禮部主事丁元薦甫入朝即抗章盡發宣崑搆謀狀/于是黨人姚宗文等爭擊元薦為金明時訟寃賴葉)
　(向髙調䕶至五月察疏乃下由是諸失意者相繼攻/丕揚及圖至秋圖遂引去明年二月丕揚亦拜疏歸)
　(初嘉隆以前士大夫廉恥自重以掛察典為終身之/玷及帝之世閣臣有所徇庇間留一二以撓部權而)
　(羣臣水火之爭莫甚于是年及丁巳/黨局既成互相報復至國亡乃已)質實(亓詩教萊/蕪人周永)
　(春金鄉人韓浚淄川人張延登鄒平人趙興邦髙邑/人官應震黄岡人田生金麻城人田一甲忠州人徐)
　(紹吉保寧衞人姚宗文慈谿人劉廷元平湖人商周/祚會稽人毛一鷺遂安人過庭訓平湖人王圖字則)
　(之耀州人韓敬字求仲歸安人呉道南字㑹甫崇仁/人金明時徳清人徐縉芳晉江人蕭雲舉廣西宣化)
　(人許宏綱東陽人王宗賢清源人湯兆京字伯閎宜/興人秦聚奎漢陽人鄭振先武進人張嘉言湘潭人)
　(丁元薦字長/孺長興人)
天鼓鳴
　(又流星見大如/椀赤色照地)
夏四月京師旱
六月大水
　(先是五月廣東廣西大水至是南北兩畿及湖/廣皆大水諸大吏請罷𣙜税以甦民命不省)
秋八月河南巡按曾用升以災請蠲振不報
　(河南洊饑開封歸徳汝寧等府自春夏霪雨連旬平/地水深丈尺飛蝗蔽野用升奏言中州錢糧自三十)
　(年迄今逋負三十九萬有竒請罷免之/并請留秋冬税銀以振災重州縣不報)
冬十月户部尚書趙世卿上疏去位
　(世卿饒心計在户部酌劑嬴縮軍國賴焉福王成婚/及公主下嫁凡額外宣索世卿俱力爭楚王與宗人)
　(相訐世卿嘗官楚府長史言王非偽與沈一貫合遂/為廷臣所惡論劾相繼世卿上疏乞罷出城候命踰)
　(年不報乃/乗柴車去)
　　發明(楚宗事至是幾十年矣而廷臣猶以世卿右/王之故相繼論劾借端攻擊報復相尋朝事)
　　(已不可問至世卿乞罷或聽或留不過一言而決/乃遲之踰年竟付不報而世卿亦遂不待朝命怫)
　　(然而去卒亦不聞以擅去為罪前此左都御史詹/忻封印自去未幾吏部尚書孫丕揚亦拜疏自去)
　　(而閣臣李廷機亦以上疏不得命竟歸一時大臣/之去留朝廷若罔聞知者醫書以手足痿痺為不)
　　(仁大臣國之股肱而一至/于是其為痿庳不已甚哉)
(壬/子)四十年眷正月天鼔鳴
　(時宣府懷來延慶皆地震又/有星如盞起左攝提光燭地)
三月振京師流民
　(順天府以饑民流移皆集京/師請給米煮粥振濟從之)
夏五月甲午朔日有食之
　(是月太白晝見又雲南/大理等府連次地大震)
秋八月以刑部尚書趙煥兼吏部尚書
　(時帝怠荒益甚二十餘年未嘗一接見大臣曹署多/空内閣止葉向髙杜門已久六卿惟煥一人又兼署)
　(兵部至是改置吏部兵部尚書李化龍卒召王象乾/未至亦不除侍郎户禮工三部止各一人都察院自)
　(温純罷去八年無正官六科止數人十三道皆以一/人領數職在外巡按十餘年不得代督撫監司亦屢)
　(闕不補郡守缺什之五六文武大選急選官及四方/教職積數千人以吏兵二科缺掌印不給牒久滯都)
　(下時攀執政與哀訴煥果疏乞除補始除侍郎數人/既而考察命下補科道六十餘人時稱盛事云  煥)
　(素有清望于朝臣無所左右雅不善東林諸/人及附東林者咸起攻之至明年秋罷歸)質實(趙/煥)
　(字文光/掖縣人)
河決徐州
　(特黄河水決衝徐州縷隄長二百八十丈并遥隄諸/口正河悉為平陸邳睢河水陡耗總河都御史劉士)
　(忠挑引河水復故/道至明年塞之)
九月李廷機罷
　(廷機性廉潔然頗刻深不諳大體其在禮部楚宗人/華趆以奏訐楚王既擬奪爵錮髙牆廷機援祖訓謀)
　(害親王例議置之死言路勢張政府暨銓曹畏之不/敢出諸外年例幾廢主事聶雲翰論之廷機希言路)
　(意中雲翰察典初入閣廷臣爭論之廷機累疏乞休/杜門不出待命踰年乃屏居荒廟人跡都絶言者猶)
　(政之不已至是疏已百二十餘上不得命竟歸廷機/繫閣籍六年秉政止九月無大過言路以其與申時)
　(行沈一貫宻相比故交章逐之輔臣以齮/齕受辱屏棄積年而後去前此未有也)
　
　
　
　
　
　
　
　
　
　
　
　
　
　
　
御定資治通鑑綱目三編卷二十九
欽定四庫全書
御定資治通鑑綱目三編卷三十
　(起癸丑明神宗萬厯四十一年/盡丁巳明神宗萬厯四十五年)凡五年
(癸/丑)四十一年春正月諭朝鮮練兵防倭
　(前朝鮮奏言倭使頻來要挾和欵兵端漸露乞選將/率兵督同本國訓練修防帝以前留將士教習成法)
　(其在毋庸再遣命其使齎勅戒勵及是海上有倭警/巡按張五興議用南兵教朝鮮水兵北兵教朝鮮陸)
　(兵兵部尚書王象乾謂岀水陸兵寄食彼中餽餉不/繼惟以中國之事責中國以屬國之事責朝鮮所以)
　(為屬國謀者如是止耳因中諭朝鮮招募訓練防倭/簡除戎器整備兵船務求實用以壯聲援是年秋流)
　(言倭圍釡山朝鮮畏服總兵官楊宗/業以聞國王李琿具疏辨詔慰解之)質實(李琿舊為/朝鮮光海)
　(君其國王昖于神宗三十六年卒琿自稱署國事遣/陪臣來訃且請諡帝令其國臣民公議以聞十月封)
　(琿為國王三十七年三月諡昖曰昭敬遣/官賜琿及妃栁氏誥命張五典沁水人)
天鼓鳴
　(是月庚子真定天鼓/鳴流星晝隕有光)
三月加淮揚田賦
　(江上駐兵防倭需餉急以鳯陽巡撫陳薦言加派銀/十四萬六千兩有竒俟地方無事從實題裁時巡按)
　(直𨽻御史顔思忠言淮揚東隣日本如廖角嘴為倭/奴首犯登岸之地犯嘴之南則通海等州受敵犯嘴)
　(之北則廟灣等處直𢷬誠蘇松之肩背淮揚之門户/國初于此嘴設廖角大河二塞撥官兵統領駐防後)
　(移駐吕塲大河營尚有官軍廖角塞則全虚矣今當/于淮安大營調兵六百名分守廖角嘴等營仍委千)
　(百户三員統領以復國初之舊從之是時倭冦連延/閩浙出没無常福建巡撫丁繼嗣疏陳防海七事一)
　(擇用水將必曾厯海上或長海濱人地相宜者就近/遷轉以専責成一督造戰艦冬春兩汛前各輪流備)
　(造應用一調守要區松山為自浙入福門户宜桃選/精兵汛守此山賊必不能飛渡一移防險塞三江口)
　(係閩中要地而劉澳去三江不逺一扼此要則三江/之捍衛益嚴興化之門庭永固一改設客兵海澄界)
　(在漳泉往來通番之地往往有島夷巨冦竊發舊設團/練皆係上著而豪右因有掛名糜餉者宜改土易流浙)
　(餉故厚宜以浙之餉例給之寧減兵勿増餉餉不議/加而兵有實用一團造器藥物料須精宜專委都司)
　(一員逐項簡察府道不時親勘一建復土堡泉州安/溪等處居民自築土堡無事可以儲蓄有警可以捍)
　(蔽宜諭令多置彼此相援/真閩海乆長計也從之)質實(廖角嘴在掦州府北/淮安府南嘴形突入)
　(海中三江口在莆田縣東與﨑頭鎮澚港相接劉澳/在莆田縣東南海澄嘉靖四十四年割龍溪及漳浦)
　(縣也置縣屬漳州府今因之/安溪宋縣元明及今因之)
夏五月誡廷臣毌植黨妄言
　(三十九年以京察故吏部尚書孫丕揚侍郎王國先/後引去四十年閣臣李廷機被言路攻詰歸近左都)
　(御史孫琿亦以勘熊廷弼事引疾求退因諭吏部都/察院年來議論混淆朝廷優容不問遂益妄言排陷)
　(致大臣疑畏皆欲求去甚傷國體自今仍有/結黨亂政顛倒是非誣詆要譽者罪不宥)
　　發明(聴徳惟聴日月之明容光必照以是臨下則/姦邪蠱惑黨援攻訐之私自無所施其伎倆)
　　(神宗内鮮知人之明外無聴言之察致臺諫慢無/忌憚以私意交章妄劾而為大臣者又欲藉被劾)
　　(以引退鳴髙㡬若予奪褒譏朝廷莫能操其進退/時當齊楚浙三黨横議之時阿比傾軋顛例是非)
　　(已成不可救藥之象而徒以空口申誡欲挽狂瀾/于既倒之餘雖日諭部院諸臣又安所懲創耶)
六月詔布色圖襲封順義王
　(三十五年順義王齊里克死孫布色圖應嗣求婚于/忠順夫人忠順拒之其所部薩囊台吉烏魯木台吉)
　(額森台吉等各不相下封號未定至是布色圖始婚/于忠順東西諸部長皆具狀為請封忠順夫人旋卒)
　(詔封布色圖為順義王然勢益哀不復能制諸部薩/囊烏魯木額森諸台吉其力皆與順義埒朝廷因宣)
　(大總督涂宗濬/言各陞賞如例)質實(涂宗濬南昌人五薩囊舊作素/囊烏魯木舊作  路額森舊作)
　(兀慎今/俱改)
復開廣東珠池
　(初廣東珠池自帝三十二年停採至是金吾右衛指/揮倪英上言請開從之刑科給事中郭尚賓論開採)
　(之害/不報)
秋七月兵部尚書掌都察院事孫瑋罷
　(都御史自温純去後八年不置代至四十年十二月/外計期迫始命瑋以兵部尚書掌左都御史事瑋素)
　(負時望方欲振風紀而是時朋黨勢成言路大横㑹/進士鄒之麟分校順天鄉試所取童學顔有私御史)
　(孫居相給事中孫振基并發湯賓尹為㑹試分校時/越房取其私人韓敬事㫖下部院議顧不及賓尹事)
　(振基疏請並議未得命禮部侍郎翁正春議黜學顔/謫之麟亦不及賓尹等振基謂議者庇之上疏論劾)
　(帝再下廷臣議正春乃坐敬不謹落職于是黨人亓/詩教等交章論列并劾正春紛呶不已而南畿巡按)
　(御史荆養喬與提學御史熊廷弼復以賓尹鄉人事/相訐廷弼以賓尹故杖殺諸生苪永縉養喬劾廷弼)
　(殺人媚人瑋議養喬鐫秩廷弼解職聴勘廷弼黨官/應震呉亮嗣遂連章攻瑋而振基及諸給事御史劾)
　(應震等植黨背公南北臺諫各有左右帝竟如瑋言/令廷弼解職吏部尚書趙煥以年例出振基及御史)
　(王時熙魏雲中于外不闗都察院瑋/以失職求去疏十餘上及是始予歸)質實(孫瑋字純/玉渭南人)
　(鄒之麟武進人孫振基字肖岡潼闗衛人荆養喬臨/晉人賓尹鄉人事賓尹家居嘗謀奪生員施天徳妻)
　(為妾訐訟氏投池死諸生馮應祥芮永縉等告于官/為建祠以愧賓尹後永縉又發諸生梅振祚宣祚朋)
　(姦事廷弼素交歡賓尹判牒云此施湯故智㑹有司/報永縉及應祥行劣廷弼杖之永縉尋斃養喬夙與)
　(廷弼牴牾遂劾廷弼疏上徑自引歸廷弼/亦上疏辨王時熙南昌人魏雲中武鄉人)
宣府大雨雹
　(殺禾/稼)
天鼓鳴
　(是月寧夏鎮十一月/山西定襄縣皆鳴)質實(定襄唐縣屬忻州宋熙寧/五年省入秀容元祐初復)
　(置仍屬忻州金/元明及今因之)
大水
　(六月通惠河決七月兩畿江西河南八月山東湖廣/廣西九月遼東俱大水折徵南直𨽻兑軍米及屯糧)
　(蠲長松等處積通停徵黄梅長沙湘/陰善化等縣兵工部逋兑并議振貸)質實(長沙隋縣/屬長沙府)
　(唐以後及今俱因之善化宋縣明屬長沙/府湘陰五代宋縣明屬長沙府今俱因之)
九月以方從哲呉道南為禮部尚書兼東閣大學士預
機務
　(自朱賡卒李廷機罷葉向髙遂獨相嘗卧病即家擬/㫖請増置閣臣章百餘上至是始有是命從哲初以)
　(國子祭酒請告家居乆不出中㫖起為吏部左侍郎/及是與道南並命道南方在籍居憂服闋即家拜命)
　(三辭不允踰年始至故事廷臣受官先面謝始􁍤任/帝乆不視朝道南至不獲見不敢入直從哲為言帝)
　(令先􁍤/任視事)質實(方從哲字忠涵其先徳清人𨽻籍錦衣/衛向髙初請起為禮部右侍郎不報及)
　(中㫖起吏部侍郎時為給事/中李成名所劾求罷不允)
吏部尚書趙煥罷
　(是時中朝朋黨已成議論角立煥素有清望顧雅不/善東林惟同鄉亓詩教言是聴諸黨人攻東林者乗)
　(間入之凡所舉措多弗協清議先後為御史李若星/給事中孫振基所劾遂乞歸優詔慰留已而兵部主)
　(事卜履吉為尚書孫瑋所論煥以履吉罪輕擬奪俸/給事中趙興邦劾煥徇私煥疏辨再乞罷葉向髙言)
　(今國事艱難人才日寡在野者既賜環無期在朝者/復晨星無㡬乃大小臣工日尋水火甚非國家福也)
　(臣願自今以後共捐成心憂國事議論聴之言官主/張聴之當事使大臣得展布而母苦言官之掣肘言)
　(官徳發舒而母患當事之摧殘天下事尚可為也因/請諭煥起視事煥乃出既而御史湯兆京以振基出)
　(外不移咨都察院守故事力爭不得投劾徑歸其同/官季邦華周起元孫居相及户部郎中賀琅交章劾)
　(煥擅權請還振基帝奪諸臣俸貶琅官以慰煥煥請/去益力遂叩首闕門出城待命帝猶諭留給事中李)
　(成名復劾煥伐異黨同煥遂稱/疾堅不起踰月乃許乘傳歸)質實(李若星字紫垣/息縣人由縣令)
　(擢御史視庫卜履吉呉江人江寧籍李邦華字孟閣/吉水人周起元字仲先海澄人賀琅丹陽人李成名)
　(太原前衛人黄克/纘字紹夫晉江人)
十二月以宋儒羅從彦李侗從祀孔廟
(甲/寅)四十二年春正月總兵官劉綎討建昌叛蠻平之
　(先是四十年四川建昌猓亂命綎為總兵官討之偕/參政王之機分八道督攻而已居中節制次第克桐)
　(槽沈渣阿都厦卜越北諸砦大小五十六戰斬馘三/千三百有竒俘九百七十五名口牛馬羊二千八百)
　(四十有竒甲仗無筭諸猓/巢穴一空及是以捷聞)質實(建昌猓建昌本卭都/地漢武帝置越嶲郡)
　(隋唐皆為嶲州至徳初没于土蕃貞元中收復懿宗/時為䝉詔所據改建昌府以烏白二蠻實之元至元)
　(間置建昌路又立囉囉斯宣慰司以統之洪武五年/囉囉斯宣慰安定來朝而建昌尚未歸附十四年乃)
　(降十五年置建昌衛所轄四驛曰禄馬阿用白水瀘/波各百里有差其屬有源山拖郎桐槽熱水沈渣阿)
　(都厦卜赴北諸砦囉/囉即猓譯音之異也)
二月以鄭繼之為吏部尚書
　(趙煥罷以繼之有清望召使代煥繼之楚人年八十/餘一聴楚黨意指定制科道外轉必㑹都察院吏科)
　(協議繼之尋趙煥轍先後倚任文選郎王大智胡來/朝院科皆不令與間御史孫居相張五典周起元等)
　(引故事為言給事中李瑾尤先後抗章力爭來朝不/能難乃嗾其黨羣起攻之各三疏往復來朝詞屈因)
　(言舊例協議實秉國者調停之見非可/為制乞改前令從事帝亦無所處分)質實(鄭繼之/字孝伯)
　(襄陽人王大智玉田/人胡來朝贊皇人)
慈聖皇太后李氏崩
　(太后性嚴明帝涖政初委任張居正綜覈名實太后/保䕶之力居多光宗未立時給事中姜應麟疏請建)
　(儲被謫太后聞之弗善也一日帝入侍太后問故帝/曰彼都人子也太后怒曰爾亦都人子帝惶恐伏地)
　(不敢起葢内廷呼宫人為都人太后亦由宫人進故/云光宗由是得立福王之藩期屢易鄭貴妃欲遲之)
　(明年以祝太后誕辰為辭太后曰吾潞王亦可來上/夀乎貴妃不敢留期始定御史曹學程以建言論死)
　(太后憐其母老言于帝釋之太后父偉封武清伯家/人常有過命中使出數之而抵其家人于法素好佛)
　(京師内外多建梵刹動費鉅萬/帝亦助施無算及是崩諡孝定)質實(曹學程字希明/全州人督畿輔)
　(屯田時上疏言朝鮮不可封狀并劾兵部尚書石星/封使楊方亨表裏應和不足倚信帝謂其暗囑闗節)
　(逮下錦衣衛搒掠無所得移刑部坐逆臣失節罪論/死其母年九十餘哭子待斃羣臣論救不聴子正儒)
　(刺血書奏乞代父死亦不省太后言于帝適朱賡亦/請宥乃改謫李偉字世竒漷縣人神宗立封武清伯)
　(再進武清侯偉有遇太后嘗召入宫切責不以父故/骩祖宗法以是偉益小心畏慎有賢聲卒贈安國公)
　(諡莊/簡)
振畿内饑
　(從户部給事中/官應震請也)
三月封原任兵部員外郎贈太常寺少卿楊繼盛墓
　(禮部言原任兵部員外郎贈太常寺少卿楊繼盛浩/氣凌霄丹心貫日前知逺識芟仇鸞之奸于未然正)
　(色危辭禠嚴嵩之炎于方熾風波九死惟矢忠義之心/熱血一腔長灑英雄之淚先皇帝嘉其忠貞錫之贈)
　(諡建祠表里廕及後人葢三旌之寵洊加已慰忠魂/于九地乃一坏之封猶缺未澤枯骨于重泉此感往)
　(不無永懷而盛典尚宜請補也/乃准封其墓修石麟華表諸制)質實(楊繼盛墓在保/定府定興縣西)
　(南八/里)
福王常洵之國
　(初福王婚費三十萬營洛陽邸第至二十八里十倍/常制又設官店以供福邸及府第成廷臣請王之藩)
　(者數十百奏不報四十一年春復交章請葉向髙孫/慎行爭尤力帝始以明春為期已復傳㫖莊田非四)
　(萬頃不可向髙因言㑹典載親王禄米萬石養贍名/目已是添設豈可過多各直省田土之數惟大郡方)
　(有四萬頃少者止一二萬頃自祖宗以來封國不少/使親王各割一大郡則天下土地已盡今日非但百)
　(姓無田即朝廷亦無田矣況聖子神孫源源未已乎/列聖相傳遵守家法豈無愛子欲加厚以祖制不敢)
　(踰越必如是而後萬世可常行耳福王所陳不過引/景府潞府事例夫潞府就封時廢府田地尚多未嘗)
　(括及民間今田地已盡而租銀之入已過潞府何更/求多乎至景府乆不之國皇考在裕邸常懷危疑其)
　(後皇祖㫁然遣之人心始安景府屢請楚地㡬至激/變當時皆譏皇祖過寵非以愛之亦前事之鑒也臣)
　(愚謂祖制當遵吉典當舉王方建維城之固與國同/休不當以土田小事滋天下之口又言使福王莊田)
　(必足四萬頃則之國無日王疏以祖制為言試思親/王四萬頃之莊田祖訓㑹典累朝功令有之乎臣不)
　(知王所引祖制何指也自景府以前無出數千頃外/者惟景府以寵愛踰分致壞祖制王奈何尤而效之)
　(乎況今河南山東撫按官搜括已盡恐有奸徒以投/獻為名者挾讐報怨中州齊楚間稍有土地者不安)
　(其生天下從此多事矣帝報曰莊田自有成例今皇/太子與福王大分已定何猜向髙又言皇考時名位)
　(雖未正然講讀不輟情意自通今東宫輟講八年且/不奉天顔者乆而福王一日兩見以故不能無疑惟)
　(堅明春之國期無以莊田籍口庶天下疑自釋也㑹/錦衣百户王曰乾以私事與孔學趙宗舜趙聖等相)
　(告訐刑官讞未竟曰乾入皇城放礟上疏訐鄭貴妃/内侍姜嚴山與孔學王三詔等用厭勝術詛皇太后)
　(皇太子欲擁立福王帝震怒向髙請帝以靜處之曰/乾疏不宜發而别諭法司治諸奸人罪速定福王之)
　(國期以息羣喙帝納其言尋貴妃請留福王慶太后/夀節又諭改期向髙封還手勅太后亦諭止之始令)
　(之國厯年税使礦使所進珍羡悉以資之押運劉李/自虞城至洛陽到處挾索横逞殺人撫臣梁祖齡按)
　(臣張至發以聞置不問莊田初諭給四萬頃羣臣屢/請減帝諭以王意奏辭減半給二萬頃中州腴土不)
　(足以山東湖廣田益之王復乞故大學士張居正所/没産及江都至太平沿江荻洲雜税並四川鹽井榷)
　(茶銀以自益伴讀承奉等官假履畆為名乘傳出河/南北齊楚間所至騷動山東河南湖廣撫按臣各疏)
　(言王府賜地應照㑹典之例令地方官每畆徵銀三/分王府遣人闗領不便自行勘丈管業并中使閻時)
　(馮進忠張佃梁進等不法狀俱不報後湖廣田/復不足王又奏減一千頃實給田一萬九千頃)質實
　(設官店福府承奉謝文銓言設官店于崇文門外以/供福邸户部尚書趙世卿疏爭不聴沿江荻洲雜税)
　(蘆洲按畆起科以大江南北之分作蘆洲肥瘠之辨/徵派有定例督理有專官神宗二十七年勘出丹徒)
　(丹陽崇明武進江都通州如臯泰興諸處田灘二萬/六千七十畆令佃户納價三萬七千五百七十兩又)
　(每嵗徵租銀四千五百四十餘兩上江如上元江寧/句容江浦六合青陽懷寧桐城宿松望江縣無為州)
　(和州諸處經五年清文比舊額多銀三千三百餘兩/嵗共徴銀七千三百兩有竒毎嵗春夏間由内守備)
　(收解南京户部覈實奏聞四川鹽井轄鹽課十七洪/武時嵗辦鹽一千一十二萬七千餘斤𢎞治時辦二)
　(千一十七萬六千餘斤神宗時九百八十六萬一千/餘斤鹽行四川之成都叙州順慶保寧夔州五府潼)
　(川嘉定廣安雅廣元五州縣嵗解陜西鎮鹽課銀七/萬一千餘兩四川𣙜茶銀洪武四年户部言四川巴)
　(茶三百十五頃茶二百三十八萬餘株定令每十株/官取其一無主茶園令軍士薅採十取其一以昜番)
　(馬諸産茶地設茶課司四川定税額一百萬斤設茶/課司自河雅諸州及碉門黎雅抵朶甘烏斯藏行茶)
　(之地五千餘里洪武末置武都重慶保寧播州茶倉/四所令商人納粟中茶成化中茶百斤折銀五錢商)
　(課折色自此始丹徒漢縣丹陽唐縣明俱屬鎮江府/今皆因之青陽唐縣明屬池州府懷寜晉縣明屬安)
　(慶府桐城唐縣明屬安慶府今皆因/之張祖齡温江人張至發淄州人)
常洵開洛陽市
　(常洵請淮鹽千三百引設店洛陽與民市中使至淮/揚支鹽乾没要求輒數倍中州舊食河東鹽以改食)
　(淮揚故非王肆所出不得鬻河東引遏不行邊餉由/此絀葉向髙言以藩國之尊下侵商賈之事于體甚)
　(褻況差官支取或滋夾帶之奸定價貿昜終無兩平/之理户科給事中姚宗文言方今鹽法壅滯鹽課不)
　(登今王府公行貨賣則狐䑕羣奸必至公然夾帶兩/淮正額引鹽必壅河東行鹽之地自有成法一旦阻)
　(絶則行鹽地少鹽地必虧河南境内民肆向有堆賣/官鹽價值一定若王府售賣昻值專利勢必騰涌民)
　(何以堪大學士方從哲及諸廷臣亦/先後請停丈田開市二事俱不報)
　　發明(藩封開市漁利滯商已為萬萬不可行之事/乃神宗于常洵初就封時即曲狥其請實為)
　　(溺愛之私其于民瘼國是漠不闗心于此亦可概/見至鹽英為國家要務定地分引民食既有所仰)
　　(需而商賈亦自便其售鬻中州之必食鹽于河東/地使然也顧忽有設店洛陽之舉在淮揚既苦累)
　　(于中使之乾没要求必不能源源以濟坐使中州/價涌而河東引遏邊餉之絀亦隨之所謂行一事)
　　(而害且百端此也自是河南凋瘵日甚一日史稱哉/神宗耗天下以肥王禍亂之萌豈一朝一夕之故)
夏五月大雨雹
　(是月乙夘夜京師大雨雹是/年浙江江西兩廣福建俱水)
釋楚宗幽禁諸人
　(時皇太后遺命赦天下詔楚府宗室先因誣詆楚王/毆殺廵撫已將情罪深重者正法其餘發髙墻閒宅)
　(者禁錮日乆懲創亦深准與釋放仍聴楚王鈐束初/禁宗之獄廷臣互有左右厯數年不得白御史潘之)
　(祥上疏請釋英燋藴鈁等不報至是禮部侍郎孫慎/行言楚宗殺巡撫趙可懷不得為叛乃稱太后遺詔)
　(釋/之)質實(神宗三十三年捕治楚宗人斬二人勒四人/自盡幽英燋等二十四人于髙墻禁藴鈁等)
　(二十二人/于聞宅)
福建税使髙寀私通倭市
　(寀私置通倭雙拕海艘航貨數十萬入海貨直不以/予民閭閻嗟怨激變寀怒麾兵殺人放火箭燬民房)
　(突入巡撫署露刃脅制要盟有司官于私署巡撫袁/一驥巡按徐鍳以聞大學士葉向髙方從哲給事中)
　(姚永濟郭尚賓先後論劾帝置不問時陵璫杜茂杖/殺留守陸萬垓兵科給事中呉亮嗣疏劾亦留中)
　質實(袁一驩江陰人徐鍳豐城人姚/永濟上海人郭尚賓南海人)
　　發明(私通倭市事闗邊禁此猶彰明較著者乃髙/寀竟自置雙舵海艘取其便于乘駛風濤漁)
　　(獵專利貨則剥掠自民直則斂肥于己其激而生/變也固在意中顧轉以此生怒殺人燬屋恣其荼)
　　(毒甚且刃制廵撫要盟有司罔上行私若此即在/明季紀綱不振之時亦所罕有所可異者中外相)
　　(繼論劾均置不問同時更冇璫竪杖死留守言官/疏發其事亦復留中不報宜效尤肆惡者之終無)
　　(已時欲邊境/之寧得乎)
雷震軍臺燬
　(是月甲寅宻雲楊窪軍臺為雷火震燬層樓礟轟發/火器火藥俱被焚擊死南兵一名庚午復震永平屬)
　(石火墩軍臺雷從臺東門入擊死南兵一/名傷北兵二名臺房及垜口火器盡燬)
六月葬孝定皇后于昭陵
　(合葬昭陵别/祀崇先殿)
秋八月禮部侍郎孫慎行罷
　(慎行素講學東林為黨人所忌及在禮部遇事皆切/諫韓敬科場事乆不定慎行特擬黜敬黨人袒敬者)
　(追論湯賓尹越房取卷時各分考俱效之因欲十七/人並罪藉以寛敬慎行集廷臣議卒坐敬闗節為十)
　(七人昭雪黨人益大恨㑹吏部缺侍郎廷議改右侍/郎李誌于左而以慎行為右命俱未下御史過庭訓)
　(因言誌末履位何復推慎行亓詩教和之慎行遂連/疏引歸後丁巳京察以趣福王之國謂慎行邀功列)
　(拾遺疏中帝知/其無罪置不問)
大學士葉向髙罷
　(向髙以宿望居相位每事執争效忠如東宫講筵瑞王請/婚福王之國補缺官罷礦税再三陳請其言多格不用所)
　(救正十二三而已自獨相後請増置閣臣尤極懇切嘗疏妖/言今天下必亂必危之道盖有敷端而災傷冦盗物怪人)
　(不興焉廊廟空虚一也上下否隔二也士大夫好勝喜争三/也多藏厚積必有悖出之釁四也風聲習氣日趨日下不可)
　(挽回五也非陛下奮然振作簡任老成布列朝署取積年廢/弛政事一舉新之恐宗社之憂不在敵國外患而在廟堂之)
　(上也帝不能用向髙又言今天下灾傷死亡畿輔中州齊魯/流移載道中外空虚人才俱盡人才俱盡罪不在他人)
　(臣何可不去且陛下欲用臣則當行臣言今章奏不/發大僚不捕起廢不行留臣何益又言今陛下興羣)
　(臣隔絶帷幄不得闗其忠六曹不得舉其職舉天下/無一可信之人而自以為神明之妙用恐聖帝明王)
　(無此法也所言皆切中時弊帝俱不省嘗因卧疾閣/中無人就其家擬㫖向髙自以為非體堅乞去位帝)
　(仍慰留命主癸丑㑹試向髙以入闈不便票擬力辭/卒不允亦不命他相至是乞休疏已六十餘上詞極)
　(哀始允/其去)質實(礦税礦務始于洪武末年採福建銀屏/山銀塲局浙江温處麗水平陽等縣亦)
　(有塲局嵗課皆二千餘兩後福建課額至四萬餘浙/江亦至九萬餘英宗下詔封坑民賴蘓息而嵗額未)
　(除宣宗朝特遣侍郎御史官為之督理景帝時始命/中官戴細保提督税務天順四年命中官羅永之浙)
　(羅珪之雲南馮讓之福建何能之四川課額浙閩大/畧如舊雲南十萬有竒四川萬三千有竒成化中開)
　(湖廣金塲武陵等十二縣凡二十一塲嵗役民夫五/十五萬死者無筭所得金僅五十三兩于是復開𢎞)
　(治後開閉不常迨神宗朝姦民廢并獻礦峒者日至/開採之端亦日啟于是中使四出昌平則王忠真保)
　(薊永房山蔚州則王虎昌黎則田進河南之開封彰/徳衛輝懷慶葉縣信陽則魯坤山東之濟南青州濟)
　(寧沂州滕費蓬萊福山棲霞招逺文登則陳増山西/之太原平陽潞安則張忠南直之寧國池州則郝隆)
　(劉朝用湖廣之徳安則陳奉浙江之杭嚴金衢孝豐/諸暨則曹金後代以劉忠陜西之西安則趙鍳趙欽)
　(四川則邱乘雲遼東則髙淮廣東則李敬廣西則沈/永夀江西則潘相福建則髙寀雲南則楊榮皆給以)
　(闗防并皆原奏官往礦脈細徵無所得勒民償之而/姦人假開採之名横索民財陵轢州縣有司恤民者)
　(罪以阻撓逮奉罷黜時中官多横暴富家巨族則誣/以盗礦良田美宅則指以為下有礦脈率役圍捕辱)
　(及婦人甚至㫁人手足投之江其酷虐如此廷臣屢/請罷向髙言之尤力武陵唐縣明屬常徳府今因之)
　(房山元縣明屬涿州今屬順天府西路同知信陽元/置川屬汝寧府明降縣後復為州今因之蓬萊唐縣)
　(明洪武初省入登州九年復置縣今因之並屬登州/府福山金天㑹二年劉豫折蓬萊縣地置縣屬登州)
　(明屬登州府招逺金天㑹二年劉豫析掖縣地置縣/屬萊州明屬登州府今俱因之孝豐明成化二十三)
　(年析吉安縣地置縣後/屬安吉州今屬湖州府)
九月地震
　(是月庚午山西/河南同日俱震)
(乙/卯)四十三年春正月徐州決河工成
　(先是四十年九月河決徐州三山衝縷堤二百八十/丈遥堤百七十餘丈黎林舖以下二十里正河悉為)
　(平陸邳睢河水耗竭總河都御史劉士忠開韓家/壩外小渠引水壩以東得通舟楫及是工始成)質
　實(三山在銅山縣東南十餘里上有三峰故名山腰/有洞又名南洞山其下為三山堤黎林舖在銅山)
　(縣東南韓家壩在銅山縣/北茶城下劉士忠華州人)
三月丁未朔日有食之
星隕聲如雷
　(是月戊午星隕于清豐之東流村/有聲如雷壬子天津衛地震有聲)質實(清豐唐縣明/屬大名府今)
　(因之天津衛明永樂初置/屬河間府今為天津府)
夏四月雨豆
　(是月戊寅石首縣雨豆/大小不一色雜如黒)
五月畿内山東旱
　(京師自三月至六月皆/不雨七月山東復蝗)
贍貧宗
　(山西巡撫呉士度言國家建藩頒爵自親王郡王至/將軍中尉俱有定禄年來宗支繁衍間有無禄極貧)
　(或以擅婚私濫妾之子不敢請名者或以㓜而無父/不能請名者或已請名而家貧不能封者與孀婦身)
　(無所依者每名月給米一石折銀一/錢於各府正項糧銀内支給從之)質實(親王郡王/將軍中尉)
　(明制皇子封親王嵗禄萬石親王嫡長子年及十嵗/立為王世子長孫立為世孫冠服視一品諸子年十)
　(嵗封為郡王嫡長子為郡王世子嫡長孫則授長孫/冠服視二品諸子授鎮國將軍孫輔國將軍曾孫奉)
　(國將軍四世孫鎮國中尉五世孫輔國中尉六世以/下皆奉國中尉其生也請名其長也請婚禄之終身)
　(喪葬/予費)
男張差持梃入慈慶宫
　(太子居慈慶宫有不知姓命男子持棗木梃入宫門/擊傷守門内侍李鑑至殿前檐下被執皇太子奏聞)
　(帝命法司案問巡視皇城御史劉廷元鞫奏犯民張/差薊州井兒峪人按其跡若涉風癲稽其貎實係黠)
　(猾請下法司嚴訊時東宫雖乆定帝待之薄中外方/疑鄭貴妃與弟國泰謀危太子及差被執舉朝驚駭)
　(廷元既以風癲奏刑部郎中胡士相等復訊一如廷/元指言差收積薪草為人所燒氣憤赴朝聲寃行至)
　(東華門遇一人謂持梃入可當寃狀遂誤入東宫按/律當斬加等立決奏定未上㑹提牢主事王之寀私)
　(詰差言由内侍引導得口詞甚悉之寀備掲其語因/侍郎張問達以聞且言差不癲不狂有心有膽乞傳)
　(凶犯勅九卿科道三法司㑹問疏入未下廷臣連帝/趣之而郎中陸大受疏有奸戚字帝惡之與之寀疏)
　(俱不報御史過庭訓言禍生肘腋宜即剪除大學士/方從哲呉道南斥之寀言謬請帝從容詳審于是庭)
　(訓遂移文薊州蹤跡之知州戚延齡具言其致癲始/末與原勘畧相符遂以風癲為定案越數日問逹以)
　(員外郎陸夢龍言令十三司會鞫衆咸囁嚅夢龍獨提/詳訊之謂係内監龎保劉成主使刑部乃行薊州道)
　(差所供馬三道等疏請法司提龎保劉成對質保成/皆貴妃内侍中外籍籍語侵國泰國泰懼出揭自白)
　(給事中何士晉直攻國泰/且侵貴妃疏入帝大怒)質實(慈慶宫在東華門内/端敬殿之東後為端)
　(本宫皇太子原居大内鍾粹宮在坤寧宫之左既長/移居于此胡士相平湖人王之寀字心一朝邑人詰)
　(差口詞之寀詰差初不承已云不敢説之寀麾左右/出留二吏扶問之始言小名張五兒有馬三舅李外)
　(父命隨不知姓名一老公説事成與汝地㡬畆比至/京入不知街道大宅子一老公飯我云汝先衝一遭)
　(遇人輒打死乃畀我棗木棍𨗳我由厚載門到宫擊/門者墮地老公多遂被執老公内侍通稱也陸大受)
　(字凝逺武進人戚延齡言致癲始末貴妃遣璫建佛/寺璫置陶造甓居民多鬻薪獲利者差賣田負薪往)
　(市于璫土人忌之焚其薪差訟于璫被責差産破薪/焚不勝憤故持梃入都叩閽陸夢龍字君啟㑹稽人)
　(夢龍訊差夢龍見差長身駢脅晲視傲語絶無風癲/狀因呼紙筆命畫所從入路須臾圖成具供馬三舅)
　(名三道李外父名守才不知姓名老公乃修鐵瓦殿/之龎保不知街道宅子乃住朝外大宅之劉成且言)
　(二人與我金銀壺各一絭我已三年令我打上宫門打/得小爺喫有著有小爺者内監所稱皇太子也又言)
　(有姊夫孔道同謀凡五人何士晉字武莪宜興人士/晉疏言國泰若欲釋人疑惟明告貴妃力求陛下速)
　(令保成下吏考訊如果國泰主謀是大逆罪人非但/貴妃不能庇即皇上亦不能庇設與國泰無干請令)
　(國泰自任凡皇太子皇長孫一切起居悉屬國秦保/䕶稍獲疎虞罪即坐之則臣與廷臣亦願陛下保全)
　(國泰無替恩禮若國泰畏有連引預熒惑聖聰乆稽/廷訊或潛散黨與使之逺遁或隆斃張差以冀滅口)
　(則國泰罪/不容誅矣)
嚴皇城門禁
　(御史劉廷元請禁内市以消隠禍御史牟志夔請飭/皇城以内四門内臣出入必稽啟閉以時毋撓巡視)
　(之權因諭門禁本宜嚴宻令該部及巡城科道官通/飭嚴加盤詰仍著厰衛巡捕衙門及守門官員密切)
　(體訪擒挐奸宄至内地每月三市相沿年乆以濟需/用事不可缺但不許持挾銅鐵鋒利弓矢等物入市)
　(違者/必懲)質實(皇城内四門午門東華門西華門元武門/内市在禁城之左過光禄寺入内門自御)
　(馬監以至西海子一帶皆是每月初四十四二十四/日俱設塲貿昜此三日舊例令禁内賤役輦穢出宫)
　(棄之故各門俱啟因之陳列器/械借以博易焉年志䕫南溪人)
召見大學士方從哲等于慈寧宫下御史劉光復獄
　(初奸人王曰乾上變言巫蠱事辭連劉成至是復涉/成帝心動諭貴妃善為計貴妃窘乞哀皇太子自明)
　(無他帝令太子白之廷臣太子亦以事連貴妃大懼/請帝速具獄毋株連帝乃于慈寧宫召大學士方從)
　(哲呉道南及文武諸臣入見因執太子手謂諸臣曰/此兒極孝朕極愛使朕有别意何不早更置外臣何)
　(意輒以浮言間朕父子耶因命内侍引三皇孫至石/級上令諸臣熟視曰朕諸孫俱已長成更何説顧問)
　(太子有何語與諸臣悉言無隠太子其言瘋癲之人/宜速決并責諸臣言我父子何等親愛而外廷議論)
　(紛如爾等為無君之臣使我為不孝之子帝復謂諸/臣曰爾等聴皇太子語否申諭再三諸臣始叩首出)
　(初從哲等進見時御史劉光復跪班後大言曰皇上/極慈愛太子甚仁孝帝不甚悉問為誰中使以御史)
　(劉光復對光復又前跪大言申奏帝謂地近皇太后/几筵大言非敬且越班進對失人臣禮令中使縳之)
　(下刑部重擬罪方從哲及廷臣力救不允宗人中尉/充􁀙駙馬王昺疏救光復以詞激充􁀙幽禁昺禠冠)
　(帶閉住帝不見廷臣已二十五年矣御史翟鳯翀因/言陛下召對廷臣天日開霽千載一時輔臣宜舉朝)
　(端大政乘便縷陳乃一切緘黙不言徒致光復以失/儀獲罪光復一日不釋恐輔臣一日未安也帝降㫖)
　(切責尋以鳯翀疏論/中官吕貴等謫外)質實(劉光福青陽人翟鳯翀字/凌元益都人疏論中官吕)
　(貴等鳯翀以中使吕貴假奸民奏留督浙江織造冉/登提督九門誣奏市民毆門卒邢洪辱御史凌漢翀)
　(于朝帝釋洪不問漢翀為凌應登所毆洪復曲庇應/登鳯翀疏論貴登洪三人罪且曰大臣造膝無從小)
　(臣叩閣無路宦寺寖用政令多違實開羣小假借之/端將成太阿倒持之勢帝大怒謫山西按察使經厯)
　(是時郭尚賓亦以直諫忤㫖被/謫江西布政使檢校時稱二諫)
張差伏誅
　(帝諭三法司張差以瘋癲姦徒闖入東宫持梃傷人/罪在不赦因命決差于市内宫龎保劉成嚴提審明)
　(擬罪馬三道等應屬誣攀斟酌擬議此外不許波及無/辜尋命司禮監隨同九卿三法司于文華門㑹勘龎)
　(保劉成搒掠死馬三道等擬流時帝意在調䕶貴妃/太子念事似有迹故于諸言者亦不遽罪也未㡬何)
　(士晉調外王之寀削籍陸大受奪/官而陸夢龍獨免光復尋亦見釋)
六月免滸墅蕪湖闗税三分之一
　(先是李太后遺詔免近京畸零雜税因允臺臣所請/罷盧溝税應天巡撫王應麟言兩京並重而陪京尤)
　(為根本乞罷兩闗/額税故有是命)
勅修省
　(以京師三月至/六月乆旱故也)
秋七月振畿内饑
　(畿輔乆旱通州三河等處饑民乏食刼掠者衆薊鎮/總督薛三才以蠲振請命發通州倉米七萬石振濟)
　(臨清徳州倉米十萬石平糶并發本屬備荒榖及收/買隣近豐收地方襍糧以資之九月以順天府尹李)
　(長庚言京師五城分厰煑粥平糶十一月巡按直𨽻/御史過庭訓請通州三河縣全徵折色寶坻密雲二)
　(縣准折十分之三各谷縣折十分之五停順天府屬驛/傳待支車輛等銀  屬應給邊鎮米豆等銀永平等)
　(衛逋欠屯/銀從之)質實(平谷元縣明屬薊州今屬順/天府李長庚字酉卿麻城人)
閠八月重建三殿
　(時工部奏修乾清宮廡屋帝以三殿乆未鼎建諏吉/宜于本年命定期啟工俟明嵗皇太后升祔陵廟禮)
　(成後從/容搆造)
振山東湖廣饑
　(時山東自三月至六月乆旱盗起貧民乏食巡撫錢/士完請發帑振濟帝命以布政使庫貯解部税銀六)
　(萬六千兩有竒本年臨清應解税銀四萬兩留東備/振又以臨清徳州倉米六萬石振濟四萬石平糶湖)
　(廣水旱頻仍巡撫梁見孟奏請災重者漕糧并折稍/輕者折一徴二其無漕南二糧處所酌量加振從之)
　質實(山東盗䝉隂盗豎旗稱王殺官兵沂州盗七百/餘乘馬彎弓搶刼糧畜昌樂縣盗三百餘嘯聚)
　(焚刼費縣濟陽亦多白晝搶刼者蒙縣元縣明因之/屬莒州今屬沂州府昌樂宋縣元省入北海明初復)
　(置屬青州府今因之錢士完歸安/人梁見孟安肅人保定右衛籍)
河套諸部犯延綏官軍禦之敗績
　(前年套冦犯保寧總兵官官秉忠參將杜文煥敗之/一月再捷嗣後蒙克錫里等以挾賞不遂數沿邊冦)
　(掠秉忠隨所向以勁旅遮擊屢破之冦遂遁去巴什/圖子濟農者士馬雄諸部為套中之主及是見巴什)
　(圖襲順義王于是挾求封王且請市賞邊臣不許㑹/他部塔類以痘瘡死妄言為邊吏所害而沙津盗邊)
　(又被搶去遂合套中諸部大舉入冦東道髙家大柏/油神木柏林中道波羅西道磚井寧塞諸城堡盡被)
　(蹂躪副將孫洪謨禦之大柏油遇伏被執士卒死傷/過半秉忠聞冦入急遣游擊張榜潛刼其營又敗死)
　(四百餘人㑹故帥杜松寧夏總兵杜文煥援軍至共/擊之冦始退然猶駐塞下時鈔掠秉忠被劾罷方候)
　(代沙津從雙山入犯秉忠設伏/待之遂大敗去斬首二百有竒)質實(髙家在葭州北/大柏油在神木)
　　　(縣西柏林在神木縣西南波羅在榆林府懐逺縣東/北磚井在延安府定邊縣東寧塞在延安府靖邊縣)
　　　(西雙山在榆林縣東南杜文煥字􁃳武松之姪作䝉/克錫里舊作猛克什里沙津舊作沙計塔類舊  鐵)
　　　(雷今/並改)
　　冬十月京師地震
　　　(是年二月揚州地震狼山寺殿壞塔傾江神廟碑崩/裂乙亥楚䧺地震聲如雷人民驚殞十月京師地震)
　　　(二次密雲縣湖河川/等處同時震有聲)質實(狼山寺在通州南十八里/五山連屬山有廣教寺舊)
　　　(名慈航院唐天寶間改名江神廟在狼山上今名江/海神祠楚䧺明洪武中以威楚縣地改置楚䧺縣屬)
　　　(楚䧺府/今因之)
　　(丙/辰)四十四年春正月我
太祖髙皇帝建元天命元年
　(太祖髙我帝自誅尼堪外蘭之後國日隆盛辛夘年葉赫等/      皇)
　　　(九部來侵大破之己亥年哈達貝勒孟格布禄為葉/赫所誘將害我助防哈達之兵征克其城獲之以歸)
　　　(丁未年輝發貝勒拜音達里亦貳於葉赫數背盟約/率兵滅之撫定其國烏喇貝勒布占泰嘗戰敗被俘)
　　　(釋遣歸國申以姻好布占泰復謀背叛屢屢不悛癸/丑年大舉伐之布占泰勢窮奔葉赫其國遂滅)
　(太祖既削平諸國徳威遐播又製國書定旗制規模宏逺帝/      業已成于是諸貝勒大臣等咸奉表勸進以正月壬)
　(太祖為申朔尊國英明皇帝以是年為天命元年/      覆育列)質實(國書/巴克)
　　(什額爾徳尼噶葢初以䝉古字合國語聨綴成句創/立滿州文頒行傳布旗制初削平諸國設有四旗旗)
　　(純色為别曰黄曰紅曰藍曰白尋添設四/旗參用其色鑲之共為八旗分左右翼)
　　　發明(臣等謹按史家紀元系/統必據實以徵文我)
　　(國家龍興東土受命發祥當故明神宗時奄有䝉古/  喀爾喀諸部王業所基鴻猷炳爍爰允臣民所請)
　(聖朝建國紀年自應大書立綱用著十四年正月特書/    創建大一統之始謹于神宗四)
(列祖建天命元年而于嵗首則仍存明之紀年嗣凡恭遇/      元之初均繋月特書如通鑑輯覽之例庶史法允)
(首出肇歸據實而於/      基積)
(徳累統緒彌昭公正云/功之)
　盜擊御史凌漢翀于端門
　　(漢翀與革任督捕凌應登同籍長洲與通譜及為御/史以擊擊豪猾自任心惡應登所為不法先是應登)
　　(縁事嚇取奸民王好賢四千金漢翀亷得發其狀應/登亦訐漢翀為福清令貪黷及以賄得御史列欵上)
　　(圖報復疏俱留中元日百官行禮畢至端門應登潛/率其黨伏門側持鐵鈎突擊漢翀敗面裂衣同官力)
　　(䕶得不死巡視皇城給事中亓詩教以聞下九卿㑹/勘互訐情事禮科給事中余懋孶言互訐並議非法)
　　(之平上以為黨比奪懋孽俸尋議漢翀交逰/不慎冠帶閒住應登發雲南瀾滄衛充軍)質實(端/門)
　　(在承天門北午門南福清明洪武中以福清州地改/置縣屬福州府今因之凌漢翀凌應登俱長洲人余)
　　(懋孶婺/源人)
　　發明(春秋昭公二十年書盗殺衛侯兄縶左氏以/為齊豹先儒以為宗魯若齊豹則有位於朝)
　　(若宗魯則身為驂乘聖人均以盗書聶政刺韓相/俠累司馬遷著之列傳矜為任俠而紫陽亦以特)
　　(筆書盜今凌應登貪詐不法為漢翀舉發因而挾嫌/誣訐并突肆暴横例以齊豹宗魯聶政之為即引)
　　(經傳以㫁斯獄其罪已無可逃況以森嚴禁地糾/黨逞兇囙無法紀至于此極乃應登僅予流竄而)
　　(漢翀並致罷免刑/政亦豈云平允耶)
雨三色雪
　(是月雨紅黑黄三色/雪屋上多巨人跡)
天鼓鳴
　(是月丁丑易州及紫荆闗/皆鳴戊戍陜西洮州復鳴)
遣御史過庭訓振山東饑
　(帝以東省饑民數多刼掠可虞命借太僕寺馬價銀/臨清倉米設法給濟于是户部議發冏金十六萬兩)
　(及分振米六萬石平糶米六萬石從之遣御史過庭/訓往董其事仍勅速行以慰東人仰望之心時青州)
　(舉人張其猷上東人大饑指掌圖各系以詩有母食/死兒夫割死妻之語見者酸鼻流離入江淮間遂成)
　(人市尋庭訓及巡撫錢士完以救荒事宜十二條上/一定振規二廣振地三勸倡義助振四留漕米十五)
　(萬平糶五開事例量減銀兩自春至夏止六酌贖罪/七搜帑蔵八清驛遞九寛禁約錢法鹽法權宜便民)
　(十通水利十一普振米十二酌蠲停從之十一/月命蠲本年存留夏税折徴臨清徳州二倉米)
二月振畿内山東及淮徐河南饑
　(初淮徐不登以巡撫唐世濟言改折漕糧蠲免未完/帶徵米麥及是發淮安府貯庫税項溢額銀八千七)
　(百兩有竒并借支正項溢額銀八千兩易粟煑粥以/贍饑民河南亦留税銀四萬二千餘兩糴穀振之)
三月辛未朔日有食之
益黔中餉
　(黔師自平播後銷兵太多營哨非舊各種夷賊生齒/日繁貴州上六衛平定銅仁大江小江等處無日不)
　(報苖誓而苖仲殺虜職官焚劫屯堡延袤數百里受/禍尤慘諸苖南抵滇西抵蜀東南抵西粤種類實繁)
　(皆屬土官管轄多桀㸃不能制且縱使刼掠隂利其/貲不欲翦除苖仲孤已羽翼也黔撫張鶴鳴以為不)
　(大創之則黔旦夕難保而黔兵不滿千且事闗三省/非貧黔所能獨舉乃與各道臣募兵一萬調土司兵)
　(二萬四千餘先勦平定後及兩江然後分兵十路截/仲賊之後而洗其巢計一年可收廓清之效而糧餉)
　(不繼恐募兵渙㪚請發帑金十萬/兩兵部議以馬價銀六萬兩予之)質實(平定長官司/在麻哈州西)
　(北明洪武二十二年置屬平越衛三十年屬清平衛/𢎞治七年改屬麻哈州銅仁大江小江銅仁長官司)
　(舊屬思南宣慰司永樂十二年置府治于此神宗二/十六年改縣西南有銅仁大江西北有銅仁小江合)
　(流注于沅江苖仲苖名仲家者/踞貴籠平新之間為諸苖渠帥)
夏四月河南盜起
　(舞陽泌陽西平遂平等縣盜賊數百人白晝嘯聚撫/臣以聞帝以羣盜結聚日乆地方有司隠匿不報降)
　(㫖切責仍諭文武各官防禦勦撫/務期撲滅以遏亂萌至七月乃靖)質實(泌陽明洪武/初以比陽縣)
　(地改置泌陽縣屬/南陽府今因之)
六月套冦犯延綏總兵官杜文煥破降之
　(前年延綏被冦文煥赴救大破之代官秉忠鎮延綏/冦屢鈔邊文煥連敗之于保寧長樂斬首三百有竒)
　(西路酋浩爾齊布延泰等懼相率降惟東路濟農沙/津等猶恃地險駐髙家堡柏林仍要請封王補賞文)
　(煥復集兵襲破其營斬首二百五十敵皆披靡而西/路乞盟益亟浩爾齊諸部相與攅刀立誓獻罰九九)
　(而退已沙津又設伏兵誘殺都指揮王國安糾䝉克/錫里連犯雙山波羅二堡文煥擊破之追奔二十餘)
　(里斬首四十一級而還濟農等懼又知西部已和勢/孤弱亦乞和獻罰九九者二當是時冦衆號十萬分)
　(四十二枝多者二三千少亦千騎及/屢不得志始次第歸欵延綏遂少事)質實(九九部落/中罰駝馬)
　(牛羊之數太布延泰/舊作卜言  今改)
河決開封
　(先是五月河決徐州狼矢溝由蛤鰻周栁諸湖入泇/河出直口復與黄㑹及是復決開封陶家店張家灣)
　(由㑹城大隄下陳留入亳州渦河陳杞睢等州咸受/其害  是年巡漕御史朱堦請修復泉湖言宋禮築)
　(壩戴村奪二汶入海之路灌以成河復導洙泗洸沂/諸水以佐之汶雖率衆流出全力以奉漕然行逺而)
　(竭已自難支至南旺又分其四以南迎淮六以北赴/衛力分益薄況此水夏秋則漲冬春而涸無雨即夏)
　(秋亦涸禮逆慮其不可恃乃於沿河昭陽南旺馬踏/蜀山安山諸湖設立斗門名曰水櫃漕河水漲則瀦)
　(其溢水於湖水消則決而注之漕積泄有法盜決有/罪故旱澇恃以無恐及嵗乆禁弛湖淺可耕多為勢)
　(豪所占昭陽一湖已作藩田比來山東半年不雨泉/欲㫁流按圖而索水櫃茫無知者乞勅河臣清核亟)
　(築隄壩斗門以廣蓄儲帝從其請方議濬泉湖而河/決運船迎溜艱險督漕侍郎陳薦開武河等口洩水)
　(溜乃/平)質實(狼矢溝在銅山縣東二十里渦河源出鹿/邑縣經亳州北又東經䝉城縣北入鳯陽)
　(府懷逺/縣界)
秋七月地震
　(大同渾源州同時震八/月戊辰延慶州地震)
流星入貫索
　(是月壬午西北有流星行入貫索二星隨之給事中/熊明遇疏言入春以來天鼓兩鳴于晉地流星晝隕)
　(于清豐地震二十八天火九石首雨菽河内女妖遼/東兵端吐火雷燬内監樓居即春秋二百四十年間)
　(未有稠於今日者且山東大祲人相食黄河水稽天/兼以太白經天輔星湛没熒惑襲月金水愆行或日)
　(光無芒日月同暈為恒風為枯旱天譴愈深而陛下/所行皆誣天拂經之事此誠禽息碎首賈生痛哭時)
　(也敢以八憂五漸三無之説進内庫太實外庫太虚/可憂一餉臣乏餉邊臣開邊可憂二套部圖王察部)
　(覬賞可憂三黄河泛濫運河膠淤可憂四齊苦荒天/楚苦索地可憂五鼎鉉不備楝梁常撓可憂六羣譁)
　(盈衢訛言載道可憂七呉民喜亂冠履倒置可憂八/八憂未已五漸繼之太阿之柄漸付中涓魁壘之人)
　(漸如隕籜制科之法漸成奸藪武庫之器漸至銷亡/商旅之途漸成梗塞五漸未已三無繼之匹夫可熒)
　(惑天子小校可濫邀絲綸是朝廷無綱紀滇黔之守/令皆窮途揚粤之監司多規避是逺方無吏治讒搆)
　(之口甚于戈㦸傾危之禍慘于蘓張是士/大夫無人心天下事可不寒心哉帝不省)
中㫖修咸安宮
　(時遣内使至工部侍郎林如楚私寓宣勅㫖以奉御/汪良徳奏准修理咸安宫也輔臣言明㫖傳宣定例)
　(必由内閣下科臣然後發抄若不由内閣不由科發/不經㑹極門不由接本官突以二豎傳宣於部臣之)
　(私寓則從來未有之事向來建議諸臣以㫖從中出/猶且慮之況臣等竟不與聞乎工科徐紹吉等亦疏)
　(諫不/省)質實(咸安宫明時在英華殿西咸和右門之北/先名咸熙宫㑹極門嘉靖四十一年二殿)
　(成改左順門曰㑹極門凡京官上下接本俱在此南/入為内閣輔臣票本處也徐紹吉平江人保寧衛籍)
　　發明(傳㫖必由由閣科道此固本於左史記言之/意而實亦以杜近侍假託之私至令内使宣)
　　(諭於部臣之私第宰執皆不得與聞此為創見況/修繕大内宫室苟非侈窮土木原國家經費所宜)
　　(及何妨明降諭㫖俾將作司其事耶神宗徒以事/由奉御奏請恐為廷臣所阻聊以權宜集事俾速)
　　(鳩工不但定制淪胥並此傳宣矯偽之風必將變/本加厲雖當時建議諸臣未嘗不深以㫖從中出)
　　(為慮而概置不/問其奈之何)
南直𨽻河南江西廣東灾
　(是年應天溧陽等處水江寧廣徳常鎮淮揚等處蝗/河南旱蝗捕斗蝗者官給斗穀穀盡蝗愈繁有闔户)
　(自經者土䑕千萬成羣夜銜尾渡江南絡繹不絶一/月方止江西水大漲民居蕩析浮屍蔽江廣東南韶)
　(等處滛雨匝/月田禾盡潰)
八月備孝陵祝帛
　(南京太常寺少卿桂有根言孝陵元旦清明長至三/大祭文物俱備中元孟冬兩忌辰及萬夀節五祭向)
　(止陳設酒果應加/用牲帛祭文從之)
日中有黑子
　(是月戊辰日也是年三月月犯軒轅大星七月壬午/西北有流星入貫索二星隨之十一月丙戌月犯軒)
　(轅左角甲午月掩房宿南第二星十/二月丙午火星逆行入翼宿初度)
陜西巡撫龍遇竒請免包税不報
　(遇竒言秦民包税其苦有三一日包賠無著之苦天/下税課例屬商賈若秦則三面臨邊商賈罕至向來)
　(税額皆派之丁畆及津梁陶穴築傭之輩今凶荒死/徙村里為墟即向來瑣科無從矣一曰税額獨多之)
　(苦秦邊地也瘠土也逺在江南腹襄者勿問即與秦/連界者東則山西西則四川税皆萬許即大藩如河)
　(南亦六萬餘秦肥瘠視三省迥殊而税額多至十萬/即䝉恩減而已減之額尚浮于三省未減之額矣一)
　(曰牽誤邊餉之苦民止此財官司既督以賠税自不/能并力以輸邊計秦民十八年已輸過税額一百五)
　(十萬兩而坐逋邊餉則已二百四萬足此誤彼/明騐不爽此包税所以不可不罷也疏入不報)質實
　(龍遇竒/永寧人)
皇太子出閣講學
　(皇太子輟講已十有二年羣臣誎疏凡數百上及是/始命舉行以詹事府詹事劉一燝少詹事韓爌為侍)
　(班官右庶子張邦紀趙師聖左諭徳公鼐右諭徳龔/三益薛三省楊守勤為講讀官皇太子進執事諸臣)
　(及賜酒饌皆稱先生進對進倣敏妙合法/中外大悦然一講而輟後不復更舉矣)質實(皇太/子出)
　(閣講學儀太祖初于大本堂後于文華後殿天順二/年定儀注是日早執事官于文華後殿行四拜禮鴻)
　(臚官請皇太子陞殿師保等官于丹陛下四拜各官/退出内侍導皇太子至後殿陞座以書案進侍班侍)
　(讀講官入分班東西立内侍展書侍讀講官以次進/讀講叩頭退其每日講讀於早朝退後出閣陞座惟)
　(侍讀講官入行叩頭禮内侍展書先讀四書則東班/侍讀官前伴讀退復班次讀經或史則西班伴讀亦)
　(如之讀畢各官退已時各官入内侍展書侍講官次/第侍講早所讀書如侍讀儀講畢侍書官侍習字畢)
　(各官叩頭退凡書三日一温背温之日不授新書凡/書字春夏秋百字冬日五十字朔望節假大風雨雪)
　(隆寒盛暑暫停𢎞治十一年更定三師三少并官僚/於丹陛四拜畢從殿左右門入東西立候讀講畢叩)
　(頭退隆慶六年改設座于文華殿東廂正中西向每/日讀講官先詣文華門外東西向序立候帝御日講)
　(經筵畢皇太子出閣陞座凡東宫初講閣臣連侍五/日後毎月三八日一至先拜出然後各官入劉一燝)
　(字季晦南昌人韓爌字象雲蒲州人張邦紀宜興人/燕山左衛軍籍趙師聖南豐人公鼐字孝與䝉陰人)
　(龔三益武進人薛三省/定海人楊守勤慈谿人)
九月山東盜犬起
　(東省饑民嘯聚所在攻刼御史過庭訓以聞帝令相/機捕除首惡餘設法解散時劇盜張國柱引衆五百)
　(人以絳帛抹首入安邱令懼而逸賊坐正㕔事指揮/其黨刼庫蔵破械出獄囚有縣民王㴶者以死罪繫)
　(獄乃詐降賊標旗為順號予之俾巡視㴶密戒諸囚/無動動者死矣陰結縣令為擒賊計約城外張軍聲)
　(以撼賊入而宣言於賊曰官軍至矣何不去賊踉蹌/出城未及半㴶闔扉堅守手刃一賊持其首號召吏)
　(民令鄉兵各去其㡌曰抹首而絳者賊也復立斫渠/魁十餘人于是城中人并獄囚並起逐賊盡殲之㴶)
　(搜獲賊所刼庫物還之官事既定束身入獄巡撫李/長庚言㴶一罪囚耳而倉卒成定亂之功其佯為從)
　(賊智也戮力殲賊勇也事平就獄口不言功忠也雖/殺人者死國有常刑而會典亦有犯斬立竒功准贖)
　(之例乞寛一面開義士自効之門帝命釋之嗣有盜/渠周堯徳張計緒張文朗等各立頭目于泰山厯城)
　(章邱萊蕪等處出没行刼稱堯徳為紅竿大王後改/稱平師王所至焚毁擄掠支解事主截殺官兵長庚)
　(等遣兵先後𠞰捕擒斬至/四十五年正月餘黨始散)質實(章邱隋縣宋以後/屬濟南府今因之)
兵部請治兵不報
　(前以孝定太后喪停操三年至是兵部上/言大禮乆竣當新戎壘以應秋氣不省)
冬十月益九邊餉
　(時九邊需餉所在告缺閣臣日請發帑帝以二王婚/禮不敷為辭兵科給事中趙興邦言今日之一二百)
　(萬撫之而有餘他日之㡬千萬安之而不足也尋/括内府銀三十萬兩户兵工部銀八十萬兩濟之)
　　發明(當時籌邊餉者不計耕屯不因敵糧下惟請/發内帑上則指借諸司以國家大征繕宗社)
　　(安危所寄而為彼此委藉之局已屬非體況部寺/各執經費為辭支左絀右于事何補尋至加徴直)
　　(省正賦至再至三民窮膏竭盜賊滋起以肢體/之患潰及腹心人謀之不臧果孰貽其咎耶)
十一月隆徳殿災
　(前月甲子烈風壞正陽橋坊是月己巳夜殿灾大學/士方從哲等言禁城離照之地而橋坊隕于暴風宸)
　(居嚴閟之區而殿字飛為烈熖旬日之内竒變叠呈/此豈可以尋常視之苟且應之決非青衣角帶之故)
　(事所能挽囘亦非減膳撤樂之彌文所能消弭惟陛/下以恐懼之真心行修省之實政破因循之積習振)
　(明作之治功時事之壅滯者盡為舉行羣情之/鬱結者悉令舒暢庶㡬人心可得天變可囘)質實
　(隆徳殿在嘉徳右門南即/元極寶殿隆慶元年更名)
(丁/巳)四十五年春二月勅修省
　(帝以去冬無雷入春不雨京師農事可憂宫中露禱/祭郊壇因勅羣臣實心修省是月二十一日雨雪降)
　(大學士方從哲呉道南言君之尊猶天也臣之有所/祈於君猶之祈天也其為齎心而祝披悃而陳者視)
　(三農之望雨不啻過之而心力徒勤挽回莫効甚至/疾呼痛哭而上若不聞累牘連章而上如不見是常)
　(人之所可必於天者臣不能得於君豈天可問而九/重之内不可問乎因擇切要時事求次第舉行不省)
　(至五月再/勅修省)
鎮撫司缺官獄囚乆繫多死
　(大學士方從哲呉道南言今早入朝有百餘人羣聚/長安門外環跪號訴詢為鎮撫司監犯家屬言本司)
　(理刑缺官無人問㫁監禁日乆死亡相繼是有罪者/不得速正厥法無辜者不得早雪其寃乞即簡補問)
　(官以便審録不省是年五月閣/臣有司循例請熱審亦不報)質實(鎮撫司錦衣衛/初設鎮撫司掌)
　(本衛刑名兼理軍匠洪武二十年以錦衣衛多非法/乃焚刑具出繫囚送刑部審録詔内外獄咸歸三法)
　(司罷錦衣獄成祖時復置尋增北鎮撫司治詔獄成/化間刻印畀之獄成得專達不闗白錦衣而以舊所)
　(設為南鎮撫/司専理軍匠)
封福王常洵庶子由松為徳昌王
　(由松為常洵長子/係帝孫儀仗全給)質實(神宗十年定郡王初封係帝/孫儀仗全給係王孫者免蓋)
　(宗室分封漸多/勢難遍給也)
三月振江西饑
　(江西水灾留二監税額銀二萬兩振濟從巡按御史/陳于廷請也是年兩畿山東河南山西陜西湖廣福)
　(建廣東相繼告灾廷臣/有司請振率寢不報)
夏五月鳯陽地震天鼓鳴
　(甲戌乙亥/兩日同)
六月以先賢周惇頤後周汝忠襲翰林院五經博士
　(汝忠惇頤/十七代孫)
秋七月癸亥朔日有食之
　(是月戊辰夜雲陰雷電雨雹大如粟自西南來狂風/驟起屋瓦俱震壞社稷壇門及東中門五鳯樓東華)
　(門樓/並毁)質實(東中門在中極殿東五鳯樓即午門樓東/曰左掖門西曰西掖門再東曰東華門)
貴州苖作亂巡撫張鶴鳴討平之
　(先是鶴鳴奏知府孫崇先守備孫開祚等擒斬逆苗/于平洪邊十二馬頭計一千二百名顆俘獲六百餘)
　(人及是復奏猱坪􁀙朋􁨖之捷黄土塞賊首老蜡鷄/以八十房踞猱坪勾約集石頭等寨賊首阿寅等各)
　(數十房推老蜡鷄為王貫鵞等為軍門總兵等官慿/險負固内監軍安平道謝叅政集諸營兵及都司張)
　(鶴翀等三路並進分奪三闗賊據本􁨖猖悍如故復/令土舍王國竒者用間招降仲羅童等設伏擒斬三)
　(百餘人老蜡鷄/死猱坪始靖)質實(張鶴鳴穎川人平洪邊十二馬/頭在洪舟江西岸屬洪舟泊里)
　(長官司猱坪即撈坪峯攅如削上有仰天窩窩有九/井平地可容數千人􁀙朋􁨖在猱坪南􁨖後負河環)
　(山疊通三路/路各有闗)
呉道南罷
　(道南遇事有操執通達政體頗負時望前年典㑹試/舉子有以代倩獲第者湯賓尹嗾其黨交章論之給)
　(事中劉文炳御史張至發攻尤力肆口詆諆道南不/能堪言臺諫劾閣臣職也二百年來有糾閣臣之言)
　(官無詈閣臣之言官臣辱國已甚請立罷黜帝為謫/文炳于外言官疏救文炳復詆道南道南益求去杜)
　(門踰年疏至二十七上帝猶/慰留㑹母喪乃歸居二年卒)
　
御定資治通鑑綱目三編卷三十
　欽定四庫全書
　御定資治通鑑綱目三編卷三十一
　　(起戊午明神宗萬厯四十六/年盡庚申明光宗泰昌元年)凡三年
　　(戊/午)四十六年春二月振廣東饑
　　(以上年/災坎也)
　三月振陜西饑
　　(四十五年陜西西安南寜等州縣俱被災以應觧税/監正耗銀二萬二千兩延西管糧衙門贓罰銀三千)
　　(兩并留筏税銀/一年分别振濟)
　夏四月京城壕水赤
　　(自正陽門外至宣武門約三里餘/河水盡赤朶如潰血經月乃止)質實(正陽門京城/南曰正陽門)
　　(元至元四年建曰麗正門明初因之正統四年改今/名宣武門京城南之右曰宣武門元至元四年建曰)
　　　(順承門明初因之/正統四年改今名)
大清兵克撫順
(太祖高時我親率少騎兵二萬進發臨行書七大恨告/      皇帝)
(天其詞曰我之邊一草寸土無端啟釁邊陲害我/祖父未嘗損明)
(祖父恨一也明雖啟釁我尚欲修好設碑勒誓彼此毋越疆/      園越者見即誅之見而故緃殃及縱者明復渝誓言)
　　　(逞兵越界銜助葉赫恨二也明人於清河以南江岸/以北每嵗竊喻疆場肆其攘奪我遵誓行誅明負前)
　　　(盟貴我擅殺拘我廣寜使臣綱古里方吉納扶取十/人殺之邉境恨三也明越境以兵助葉赫俾我已聘)
　　　(之女改適䝉古恨四也柴河三岔撫安三路我累世/分守疆土之衆耕田藝轂明不容刈穫遣兵逐恨五)
(天明乃也邉外葉赫穫畢于遺書詬詈肆行凌侮恨六也昔/      偏信其言特邉使臣)
(天既授哈違勁葉赫二次來伇我自報之還其國已而哈建/      我哈違之人矣明又黨之挾我以)
(天厭呼報被葉赫侵掠初呼倫諸國合兵侵我故/      倫啟釁惟我是眷今明助)
(天棄之葉赫抗罔為剖㫁恨七也因此七大恨是以征之隨/天意倒置是非)
　　　(告諸貝勒大臣凡俘穫之人勿去衣服勿滛婦女勿/離異其匹配拒戰而死者聽其死歸順者勿加誅戮)
　　　(嚴諭畢遂趨撫順以四月甲辰昧熹圍其城執一人言/追書諭道擊李永芳降永若得書冠帶立城南門上)
　　　(納敖事又今軍士備守具我兵見之樹雲梯不移時/登陴永芳遂出城降誠勿殺城中人並撫輯之於是)
　　　(撫順東州瑪根丹三城及臺堡舉共五百條悉下撫/順守城千總王命印死之乃徙城中人口歸廣寧總)
　　　(兵張承廕率師以萬人往援分兵為三據險立誓以/待)
　　(大軍乘風奮擊大破其營承廕及遼陽副將頗廷相海/  州參將蒲世芳遊擊梁汝貴皆戰死士卒逃歸者十)
　　　(無一二諸堡皆䧟時察罕胡土克聞及西部阿䕶妻/璊達勒皆擁衆入邉乘機邀賞羽書日數十至中外)
　　　(戒嚴帝初頗憂懼章奏時/下不數月泄泄如故矣)質實(清河在閒元縣東三/十里源出三萬衛東)
　　　(此分水嶺南流經城東南十五里合小清河柴河在/鐡嶺縣北二里有堡在縣東北六十里三岔堡名在)
　(龍門衛東撫安堡名在錢嶺縣東南四十里撫順城/在承徳縣東南今  與京接界城周三里門一東州)
　(在承徳縣東南一百十里周四里餘瑪根丹在謚盛/京城東一百三十里王命印乾隆四十一年追  節)
　(愍張承廕榆林衛人都督臣于乾隆四十一年追謚/忠烈頗廷相蒲世芳梁汝貴俱乾隆四十一年追謚)
　(烈/愍)
閏四月起楊鎬為兵部左侍郎兼僉都御史經畧遼東
　(初征倭事竣三十八年起鎬撫遼東襲兆給於鎮安/破之田生金劾其開釁時遼左多事鎬力薦李如梅)
　(指復用為大將為給事中庥僖御史揚州鶴所劾鎬/䟽辨乞休旋引去及是以遼警廷議謂鎬熟諳邉事)
　(起兵部侍郎往經畧時遼左之餉及兵以武政尚書/薛三才言調登州兵一千五百名南京水陸二營兵)
　(三千名赴援并發内庫銀十萬兩餉軍尋户科給事/中官應震言所發内庫十萬兩内五萬九千兩或黑)
　(如漆或脆如土葢為不用朽蠧之象當今邉事孔株/儻多特發連成大捷則化無用為有用又金花銀每)
　(嵗一百二十萬有竒正綂前雖屬左藏然㑹典載各/邉緩急取足其中嘉靖改肆太倉専以濟邉不許别)
　(項郡用皇上初年移入大内遂致太倉缺頟兵餉日/虧若使在内者槩從損發在外者槩引歸還庶干邉)
　(事有濟疏/入不報)質實(鎮安堡名成化八年置在雲州堡東/金花銀見正統元年掦州鶴濬縣人)
日中有黒子
　(是月丙戊至戊子三日有黑/氣出入日中摩盡經乆不散)
五月貴州苗作亂巡撫張鶴鳴討平之
　(時貴州諸苖不靖在定廣咸平則有阿縣蒲三王安/老寡整等在洪邉則有王應科羅文戴廷鸞等在匀)
　(哈平越則有王三王汝臣王守武呉惟正呉起龍王/維翰等在安籠一帶則有即豹郎厰狠等俱招亡亡)
　(納叛刼殺官民截留京餉道路阻/絶鶴鳴俱命官遣將以次討平之)質實(定廣咸平定/元程畨武勝)
　(軍安撫司地萬厯四年置州亷順州本金筑長官司/地萬厯十年置州今俱屬責陽府咸清衛洪武二十)
　(三年置今為鎮寧州平壩衛洪武二十三年置今為/平安縣俱屬安順府洪邉米氏洪邉十二馬頊地葉)
　(禎四年置聞州今屬貴陽府安籠洪武二十三/年置安籠守禦千户所屬尋安衛今屬南籠府)
命楊鎬以經畧兼巡撫遼東事尋以周永春代之
　(先是遼東巡撫李維翰於萬厯四十四年受任無嵗/不用兵當税使高淮朘削十餘年軍民方困雄翰庸)
　(才玩愒遼事大壞及趣總兵官張承廕往援撫順敗/殁命維翰曰籍聼勘以鎬兼巡撫事尋以太常少卿)
　(周永春擢右僉都御史為遼東巡撫時值喪敗之/後永春佐經畧調度軍食拮据勞瘁越二年罷歸)質
　實(李維翰/睢州人)
贈故遼東總兵官李如松少保寧逺伯
　(如松為總兵時以土登冦遼東率輕騎遠出搗巢中/伏力戰死帝痛悼令具衣冠歸葬贈少保寧遠伯立)
　(祠謚忠烈以其弟如梅代為總兵官授長子世忠錦/衣衛指揮使掌南鎮撫司仍充寧逺伯勲衛復廕一)
　(子本衞指揮使世襲恤/典優渥皆出特恩云)
六月京師地震
　　(先是閏四月山西地震歴死五十餘人及是月京師/地震七月九月復震山西州縣十有七及紫荆闗偏)
　　(頭神池同日震甘肅紅崖堡震/聲如雷遼東寛甸海葢問亦震)質實(神池堡名嘉靖/十八年建今為)
　　(神池縣屬寧武府紅崖堡亦名仁功堡神/宗二十七年建在今蘭州北三百三十里)
　籌遼餉
　　(户部奏遼餉會議三百萬兩今由帑已發一百萬兩/南京户兵工部五十萬兩冏寺水衡八十萬兩共止)
　　(二百三十萬兩此中未解者向多而數月朱調兵安/家諸費已及五十三萬有竒前科臣條議伇秀輸貲)
　　(則東省救荒曽行之裁衙役工食之半往/嵗征倭亦一行之乞允行帝即從其議)
　復以趙煥為吏部尚書
　　(先是丁巳京察鄭繼之與署都察院尚書李誌主其/事考功郎趙士諤給事中徐紹吉御史韓浚佐之所)
　　(去留悉出紹吉等意繼之誌受成而已齊人亓詩教/為大學士方從哲門生勢尤張一時清流與黨人異)
　　(趣者斥逐殆盡即在籍亦不免大僚則中以拾遺善/類為空至是繼之以老去位亓詩教以煥為鄉人老)
　　(而易制力引代繼之煥年七十有七矣比至一縣/詩教指揮由是素望益損與繼之並為時議所譏)質
　　實(趙士諤/吳江人)
　秋七月
大清兵克清河堡
　(大是月丙午我入圍清河城守城副將鄒儲賢叅將張/  兵由鴉鵲闗)
(大柿以兵萬人固寺城上巨礟矢石俱發斾皆戰死其/  軍樹雲梯以登不避鋒刄遂克之儲賢)
　(一堵牆鹻埸二城官民皆棄城遁乃毁二城盡遷其/糧殺而還清河在四山之中東距寛甸南距□陽北)
　(距潘陽清河既失全遠震動先是檄調山海明保定/鐡嶺大同廣寜開原諸路兵赴援尚未出闗特賜鎬)
　(尚方劔得斬總兵以下官鎬乃斬清河逃將/陳大道高炫徇於軍至冬四方援兵始集)質實(鴉/鶻)
　(闗在清河東南闗之東有喜昌口一堵牆在鳯凰城/北三百二十里城周三里有竒鹻埸在葢州衛西四)
　(十里今屬葢平縣鄒儲賢張/斾乾隆四十一年追謚烈愍)
八月海運餉遼東
　(時議行登萊海運軍餉至遼山東巡撫李長庚言自/登州望鐡山西北口至羊頭凹厯中島長行島抵北)
　(信口又厯免兒島至深井違葢州剥運一百二十里/抵娘娘莒陸行至廣寜一百八十里至遼陽一百六)
　(十里每石費一金部議以為便道行之及明年二月/特設户部侍郎一人兼僉都御史出督遼餉駐天津)
　(即以長庚為之奏行造淮船通津路議牛車酌海道/截帮運議錢法設按臣開事例嚴海防九事時議嵗)
　(運米百八十萬石豆九十萬石草二千一百六十萬/束銀三百二十四萬兩長庚請留金花行改拆偕税)
　(課言臣考會計銀每嵗本色折色通計千四百六十/一萬有竒入内府者六百餘萬入太倉者自本色外)
　(折色四百餘萬内府六百萬自金花好粒外皆絲綿/布帛蠟茶顔料之類嵗久皆朽敗若改折一半無損)
　(于上有益于下他若陜西羊羢冮浙織造亦當稍停/一年濟軍國計帝報言金花籽粒本祖宗舊制内供)
　(正額及軍官月俸所費不貲安得偕留其以天/津通州江西四川廣西一年税銀盡充軍費)質實
　(鐡山在鳯凰城西南二百二十里由登州新海口至/金州鐡山旃順口五百五十里北信口復州衛西四)
　(十里有白沙州南為南信口北為北信口兎兒島在/葢州西南七十五里今在葢平縣西南深井在葢州)
　(西南四十里今/在葢平縣西南)
九月加天下田賦
　(户部以遼餉缺乏援征倭征播例請加派邑省正賦/惟貴州地磽有苗變不派其浙江十二省南北直𨽻)
　(照會計録所定田畆七百餘萬頃每畆權加三釐五/毫實共派額銀二百萬三十一兩有竒軍務竣時即)
　(行停止/從之)質實(浙江派銀一十六萬三千四百三十九/兩四錢三分八釐江西派銀一十四萬)
　(四百二兩九錢四分四釐湖廣派銀三十三萬三千/四百二十兩九錢一分一釐福建派銀四萬六千九)
　(百七十八兩七錢五分二釐山東派銀二十一萬七/錢四分五釐山西派銀一十二萬八千八百一十三)
　(兩七錢四分五釐河南派銀二十五萬九千五百五/十二兩八錢三分一釐陜西派銀一十萬三千五百)
　(二十三兩四分七釐四川派銀四萬七千一百八十/九兩六錢八分五釐廣東派銀八萬九千九百一兩)
　(七錢八分七釐廣西派銀三萬二千九百兩二錢六/分一釐雲南派銀六千二百九十七兩七錢五分五)
　(釐南直𨽻派銀二十五萬九千六百二十四兩四錢/四釐七毫北直𨽻派銀十七萬二千二百九十二兩)
　(六錢五分八/釐七毫五縣)
茂陵災
　(憲宗陵也是年閏四月丁丑夜殷家莊堡平頂/山堡臺杆八同時火甲申順閣敬膳房俱火)質實
　(殷家莊堡在開原平頂山在今海城縣西/南十里暖閣厰膳房在御馬監之南西向)
冬十月星隕化為石
　(是月辛酉昏有星如斗隕于南京安徳門外聲如霹/靂化為石重三十一斤景善鄉亦墜星石二重一百)
　(三十/觔)質實(安徳門應天府外城周一百八十里西南/六門曰夾江雙橋鳯臺馴象大安徳小安)
　(徳景善鄉在/江寧縣南)
彗星見于氐
　(星長丈餘捐東南浙移西北埽犯太陽守星入亢度/埽北斗璿璣文星五車逼紫徵垣右凡三十四日乃)
　(㓕又先是長白星見東南濶尺餘長二丈餘/東至軫西至翼十九日而㓕與彗星為二)
飭修省
　(大學士方從哲言皇上遇災而懼欲與臣工共圖修/者以冀挽四古帝王克謹天戒亦不過是但青衣角)
　(帶停刑禁屠皆文也必如臣所請郊廟臨御補闕部/臺臣舉廢宥戅罷徵停織批發如液方為修省實政)
　(臣近窺皇上留心涖事加意用人其機已動但能擴/而充之由一事以至事事由一人以至人人太平之)
　(治可致何但/災變足弭哉)
(己/未)四十七年春正月彗星見
　(見東南長數百丈光芒下射末曲而鋭或曰/蚩尤旗時方議進師識者以為兵敗之徵)
二月楊鎬誓師于遼陽分道出塞
　　　(帝以四方援遼兵大集恐師老財匱下廷議方從哲/與兵部尚書黄嘉善兵科給事中趙興邦等發紅旗)
　　　(日趣鎬進兵鎬乃分兵四道令總兵官馬林出開原/攻北督兵四萬僉事潘宗顔監其軍而葉赫兵分路)
　　　(並進别監以都司竇永澄令總兵官杜松出撫順攻/西以總兵王宣趙夢麟為佐督兵六萬兵備副使張)
　　　(銓監其軍令總兵官李如栢出鴉鶻闗趨清河攻南/督兵六萬兵備叅議間鳴秦監其軍令總兵官劉綎)
　　　(出寛甸攻東督兵四萬以兵備副使康應乾監其軍/而朝鮮兵分路並進别監以都司喬一琦鎬率各總)
　　　(兵官誓神明宣軍令斬撫順陣逃之指揮自雲龍示/衆為例于是月二十一日後分道出塞期三月一日)
　　　(㑹二道/闗並進)質實(二道闗在今人與京城西黄嘉善即墨/人馬林蔚州  芳之子潘宗顔字士潛)
　　　(保安衛人王宣榆林人趙夢麟榆林人張/銓字字衡沁水人喬一琦字伯珪上海人)
　　三月楊鎬師敗績總兵杜松劉綎王宣趙夢麟皆戰死
　　　(時天大而雪鎬兵不前師期洩松欲立首功先渡渾/渾河連克二小砦遂乘勢趨薩爾滸谷口時我)
(太祖高皇帝在興京西南兩路偵卒以明兵逼境告南也其由/太祖高皇帝曰明使伐先見南路有兵者誘我兵而)
　　　(撫順西來者必大兵急宜拒戰乃率衆貝勒大臣綂/城中兵出大貝勒前行偵卒又以明兵出清河路來)
　　　(告大貝勒曰清河路反兵未能驟至宜先往撫順以/遂敵兵遂與達爾漢侍衞呼爾漢集以待時我)
(太宗文皇帝稱後至謂大貝勒曰我築城夫役在界藩山倘明/四貝勒以祀事)
　　　(兵奮力攻之奈何宜急進于是令軍士擐甲趨至太/蘭岡大貝勒與扈爾漢欲駐兵僻地)
(太宗文皇帝曰正宜耀兵示敵壯我士卒夫役之膽何以僻為/      遂督兵赴界藩先是以精騎四百䕶築城夫之在界)
　　　(藩山者聞私等將至伏薩爾滸谷口以待及松兵過/半尾擊之至渡口與築城夫役合據界藩之吉林崖)
　　　(時松結營于薩爾滸山而自引兵圍吉林崖我兵下/擊一戰而斬百人及衆貝勒兵至益千人登山助擊)
　　　(而以右翼四旗自下夾攻别以左翼四旗攻松别將/于薩爾滸山上)
(太祖高皇帝至令以右二旗益左翼合六旗兵進攻薩爾滸軍/      大戰破之死者相藉所遣助吉林崖者自山馳下)
　　　(擊松軍二旗兵亦縦横夾擊松與宣夢麟皆死全軍/盡覆積屍蔽渾河而下如流澌焉時馬林率開原兵)
　　　(出三岔口聞松軍敗恐甚止尚間崖結營自固濬壕/三匝外列火器以騎兵環衞其監軍潘宗顔别以萬)
　　　(人營斐芬山距尚間崖三里許而松之後隊遊擊襲/念遂李希泌統步騎萬人駕大車持堅楯别營于翰)
　　(大琿鄂謨地五百人步乘之研其車輴繼引騎士衝擊/  清兵先以)
(太祖高明兵大潰念遂希泌殁于陣時我貝勒明兵方布陣/      皇帝知林軍營尚間崖迅往會大)
　　　(我軍將據山巔而林營内兵已與壕外兵合我兵即/下馬少戰大貝勒以怒馬斫陣二貝勒三貝勒與諸)
　　　(臺吉各奮勇兢進遂敗明兵斬獲無算明副將麻巖/及大小將士皆陣殁林僅以身免)
(太祖高皇帝復集大軍馳攻雙芬山宗顔與遊擊竇永澄守/      備江萬春通判董爾勵及所部健丁衝突鏖戰自晨)
　　　(午力竭不支全軍盡陷葉赫貝勒錦臺什布揚古約/助明與宗顔合至開原十固城聞明兵敗大驚遁去)
　　　(時劉綎李如栢兩軍先後近逼/千待如栢軍)　(興京于是留兵四/)
(太宗文皇帝偕大貝勒三貝勒進禦劉綎甫出瓦爾喀什竊/      集而綎率精鋭二萬至過深河克三砦時)
　　(大清兵守楝鄂地聞綎軍至逆戰綎猶不知松林軍覆/  整衆進將登阿布達哩岡)
　　(大清兵麾衆先登而别以一軍趣綎西岡上軍自髙馳/  下奮擊綎軍趨綎西者復從旁夾擊已乃張松旗幟)
(太宋文被其衣甲以紿綎既入營中大亂綎養子劉招孫突圍/      皇帝乘勝追擊與綎遇綎力戰死)
　　　(手格殺數人亦死兩營兵萬餘皆殱綎監軍康應乾/與喬一琦所綂朝鮮兵營于富察察之野甲仗堅鋭)
(太宗文皇帝同衆貝勒至督兵進攻明兵朝鮮兵競發火器忽/      風大作揚沙石烟塵返撲敵營)
　　(大清兵乘之發矢如雨又大破其衆殱二萬人應乾遁/  去一琦奔朝鮮我兵逐之朝鮮元帥姜功烈詣營降)
　　　(一琦自縊死楊鎬聞三路兵敗急橔李如栢軍還如/栢等乃自呼蘭路遁歸我哨兵二十人見而鳴螺呼)
　　　(噪擊殺四十人明兵奪路走相蹂踐死者復千餘是/役也明文武將吏前後死三百一十餘亾夾馬駝甲)
　　　(仗無算敗書/聞京師大震)質實(渾河即古小遼水自邉外流入經/今  輿京東北境西流至奉天府)
　　　(承徳縣南入太子河太籣岡在今京盛京城東百九/十里界藩山即鐵背山在今  興  西北上有界藩)
　　　(城薩爾滸山在今明興京西北二十里吉林崖在今/奉天府海澄縣西  置三岔闗今廢尚闗崖在今)
　　　(盛京城東一百五十五里斐芬山在今東盛京城東/一百六十里斡琿鄂謨在今  盛京城  百三十里)
　　　(瓦爾喀什窩集在今二盛京城東三百八十里深河/寛甸東北由鎮江路  百五十餘里為深河子皆小)
　　　(徑流林楝鄂在今京盛京城東南三百八十里阿布/達哩岡在今  盛  城東四百三十里呼蘭路在今)
　　　(雄盛京城東二百五十里劉綎厯平九綵蠻緬甸羅/  朝鮮倭播建昌諸冦大小數百戰威名甚著所用)
　　　(鑌鐵刀百二十觔天下稱為劉大刀乾隆四十一年/追謚忠壯松在都督杜桐弟奮勇敢戰厯著遼功與)
　　　(龔念遂李希泌喬一琦均于乾隆四十一年追諡忠/烈趙夢麟王宣乾隆四十一年追諡烈愍潘宗顔熟)
　(天文兵法為諸生即究心時事有籌邊賦反韜畧十/二對癸丑進士後户部主事條具遼事芹儀時論韙)
　(之遂往督遼餉會開原道缺補用立法嚴密四境龍/然陰知馬林不可共事未出師前遺書楊鎬言林庸)
　(懦不可當一面乞易别帥而以林遥為後應庶有濟/否不惟悞國恐身亦難保至是果如其料戰殁之日)
　(骨糜肢裂其狀尤惨帝為賜祭葬立祠謚節愍贈光/禄寺卿廕子兆環錦衣衛世襲百户乾隆四十一年)
　(復與實永澄董爾勵張萬春同追/諡節愍薩爾滸舊作撒爾湖今改)
　　發明(明當師老財匱之時忽徵四方援兵號稱四/十七萬之衆以興大舉宗社臣庶子孫安危)
　　(之機在此一役而乃委之敗績詭功之楊鎬可謂/倚任非人矣迹其誓師發令分為四路以出意在)
　　(鋪張行陣而曾弗預籌戰守之方以致師期先洩/紀律不明宿將殱于行間全軍覆于原野固人謀)
　　(之不臧/而實)
(天心之厭夫明祚也恭惟/太祖髙皇帝神武布昭)
(睿樞黙運仰承/昊縡祗迓)
(鶁庥盖眷顧我/上蒼之)
(聖嗣大清者至此時而積慶彌篤况夫彊故于斯役也步代/    賢臣同心一徳天人恊應佑啟無)
　　　(止齊决策制勝之宜莫不妙合韜鈴適符機要五/日之間克成亘古以來未有之偉績至令讀史者)
(祖烈神輯勝國之遺縮益欽/      功垂謨永永而我)
　(皇朝億萬載之丕基/王業實肇造於此云)
夏四月飭楚蜀黔三省協防苗患
　(兵部尚盡黄嘉善言楚蜀黔三省俱鄰苗亢然楚蜀/轄苗雖多各有土司為之領袖不能侵入其勢猶緩)
　(若黔則界于二省苗夷之中轄苗雖少逼近巢穴以/故掠堡焚屯罹禍為甚及其三省失事又互相推諉)
　(竟未有擒緝以靖匪茹者是黔以一省而獨受三省/紅苗之害也今黔撫張鶴鳴議三省各照所轄苗寨)
　(要隘委官撥兵嚴加防守分轄屬以専責成究出刼/以懲横暴至不得已而用兵三省亦各照苗寨多寡)
　(𣲖出兵餉則合各省之力自成一鼓之功應今湖北/道行永保二宣慰司四川川東道行酉平邑石四土)
　(司貴州即令銅仁鎮可撫則同撫可守則同守可征/勦則同征勦防守視失事之有無功罪視地方之安)
　(否三省毋得岐/視推諉從之)質實(永順宣慰司洪武二年置今為/永順府平茶洞長官司洪武八)
　(年置屬酉陽宣慰司十七年直𨽻布政司邑梅洞長/官司屬酉陽宣慰司石砫宣慰司洪武八年為宣撫)
　(司天啟元年/陞宣慰司)
京師水復赤
　(宣武門響閘至/東御河水俱赤)
福建盜起巡撫王士昌討平之
　(漳州府奸民李新僭號洪武結海冦袁八老等率其/黨千餘人流刼焚燬勢甚猖獗巡撫王士昌檄副將)
　(紀元憲沈有容等/率官兵討平之)
五月盔甲厰灾
　　　(是月癸酉日事也時邉事日急馬匹盔甲器械不敷/兵士恤家行糧諸需均缺兵部尚書黄嘉善議各直)
　　　(省絶軍變産銀缺官柴馬銀拖欠太常寺馬價銀皆/宜全解臣部又各直省税契銀布政司吏承納班銀)
　　　(各州縣倉榖平糶一半折價銀各運司積餘鹽課銀/又如中州之河工節省銀兑軍買米樽節銀王府宗)
　　　(藩勲臣土司議助銀内外各官捐俸銀皆半兵部為/恤家買馬之用現在暫偕太僕寺銀十萬兩南京兵)
　　　(部銀十萬兩南京户部銀十萬兩南京工部銀十萬/兩早購馬匹以濟急需其應造盔甲器械聴工部議)
　　　(動項連造務祈兵到/即給以便訓練從之)質實(盔甲厰在明照坊砲/作河東後為靈官廟)
　　六月我
　大清兵克開原
(太祖髙時我親率兵四萬取開原軍行三日天雨河漲乃遣兵/      皇帝)
　　　(百人陽使趨攻濟陽潛偵開原路無雨不濘遂進軍/旦溥開原城明總兵馬林副將于化龍權道事推官)
　　　(鄭之範叅將高貞遊擊于守志守備何想官/等嬰城守城上列兵少許餘皆陳四門外)
　　(大清兵設楯梯進攻而以偏師掩擊東門外所陳兵敗/  之明兵爭入城闐擁于門)
　　(大清兵奪門搏戰而攻城之兵雲梯未布即登躍上城/  城上兵皆潰城外三門兵見城破大鸞奔竄四圍悉)
　　　(遇堵禦不得渡盡殱之鄭之範先遁/得脱林化龍貞守志懋官皆戰殁時)
(太祖高皇帝登開原城樓偵者以鐵嶺衛有兵三千來援馳告/      諸貝勒率兵迎戰明兵望塵奔却追斬四十餘人而)
　　　(還駐軍開/原三日)質實(馬林先謫充為事官令仍守開原乾/隆四十一年追諡忠烈子然熠俱隨)
　(父殉節于化龍高貞于守志何懋/官乾隆四十一年俱追諡烈愍)
以熊廷弼為兵部侍郎兼右僉都御史經畧遼東
　(廷弼前按遼趙揖李成梁議棄六堡宋一韓論之下/廷弼覆勘其得棄地驅民狀劾兩人罪及先任按臣)
　(何爾健康丕揚黨庇疏竟不下時有詔興屯廷弼言/遼多曠土嵗于額軍人萬中以三分屯種可得粟三)
　(十萬石帝優詔褒羙命推行于諸邉邉將好輕師啟/釁廷弼言防邉以守為上繕垣建堡有十五利奏行)
　(之在遼數年杜饋遺覈軍實按劾將吏不事姑息風/紀大振及楊鎬既喪師起廷弼為大理寺丞兼河南)
　(道監察御史赴遼宣慰軍民廷弼方家居聞命晝夜/馳二百餘里赴闕候勅書闗防不即給上疏言遼東)
　(軍民及調來薊保宣大甘延川浙援遼官軍皆皇上/守遼禦敵良民赤子也無辜而驅死于一年之内者)
　(十餘萬人或全城死或全營死或全寨死或全家死/軍散之日遼瀋餘民放聲大哭魂魄雖收頭顱猶寄)
　(人有百死而無一生日有千愁而無一樂家家抱怨/在在思逃皇上忍不為惻惻心動乎皇上此時即不)
　(下罪已之詔悔制禦之失策痛自刻責以上回天心/下挽人意而亟付尺幅之紙畀臣宣諭弔死問傷拊)
　(循慰恤以見皇上之念遼救遼而不肯㤀遼棄遼也/則念遼之父老子弟與援遼之官兵人等誰不感激)
　(泣下拭淚而相告曰吾君哀吾儕之死有如此吾君/憐吾儕之死有如此吾君之念遼不忘遼救遼而不)
　(棄遼也有如此又誰不忠義感慨捐糜圍報願出身/以投伍出貲以佐軍出死力以制敵而顧乃悠愗怱)
　(忽漢不闗意一至于此臣恐遼人之灰心解體潰不/可收于一旦也皇上亦可恡此半通之綸方寸之符)
　(不早屬臣以慰此一方之人耶是行也君恩為重臣/命為輕灑一腔之血于朝廷付七尺之軀于邉塞惟)
　　(願早給岀闗刻期報命俾遼人感激成知徳意時廷/議以廷弼嘗按遼熟遼事令代鎬為經畧未出京我)
　(大清兵已克開原馬林敗殁廷弼上言遼左京師肩背/  河東遼鎮腹心開原又河東根本開原今已破則北)
　　(闗難保朝鮮亦不足恃遼瀋何可守也乞速遣將備/芻糧修器械毋窘臣用毋緩臣期毋中格以阻臣氣)
　　(毋旁撓以掣臣肘毋獨迫臣以艱危以致誤臣誤遼/兼誤國也疏上報允賜上方劍以重其權廷弼乃行)
　　質實(北闗在奉天府葉赫城西北趙楫山隂人/大與籍宋一韓陳州衛人何爾健曺州人)
　秋七月我
大清兵克鐡嶺
　(大是月丙午城嶺城城外各堡兵俱退入城不得入者/  清兵攻圍)
　　(悉潰散因進攻城之北隅明遊擊喻成名文鳯鳴李/克泰督兵拒守鎗礮矢石交下乃登雲梯毁陴堞摧)
　　(鋒突入城上兵驚潰成名鳯鳴克泰陣殁餘衆盡殱/時總兵李如楨守鐡嶺鐡嶺故李氏宗族墳墓所在)
　　(會其兄如栢遼京其族黨部曲髙貲者悉隨之西城/中為空如楨以孤城難守還屯瀋陽及鐡嶺被國如)
　　(楨擁兵不/救城遂失)質實(喻成名史鳯鳴李克泰乾隆四十一/年俱追諡烈愍李如楨成果第三子)
　　(由父廕為指揮使屢加至右都督並任錦衣掌南北/鎮撫司列環衛者四十年及兄如栢以呼籣闗敗革)
　　(總兵任遼人謂李氏世鎮遼東非再用李氏不可巡/撫周永春以為言兵部尚書黄嘉善以如楨名上遂)
　　(接鎮遼東如楨籍父兄勢又以錦衣近官不居人下/未出闗即遣使與總督圧可受講鈞禮朝議譁然既)
　　(抵遼守鐡嶺城失後言官交章論劾經畧熊廷弼亦/論如楨十不堪乃罷任天啟初言者復力攻下獄論)
　　(死崇禎四年/特免死充軍)
　經畧熊廷弼安輯遼陽
　　(廷弼甫出闗鐡嶺復失瀋陽及諸臣堡軍民一時盡/竄遼陽洶洶廷弼兼程進遇逃者諭令歸斬逃將劉)
　　(遇節等三人以祭死節之士誅貪將陳倫劾罷總兵/李如楨督軍士造戰車治火器濬濠繕城為守禦計)
　　(法嚴今行數月守備大固又請集兵十八萬分布靉/陽清河撫順柴河鎮江諸要口使首尾相應小警自)
　　(為堵禦大敵互為應援更選精悍者為游徼乘間掠/零騎擾耕牧徐議相機用兵帝從之廷弼初抵遼即)
　　(躬自迦厯自虎皮驛抵瀋陽後乘雪夜赴撫順時兵/燹後數百里無人跡廷弼祭諸死事者耀兵奉集相)
　　(度形勢而還所至招流移繕守/具分置士馬由是人心始安)質實(柴河堡名在今/奉天府鐡嶺縣)
　　(東北以近柴河名鎮江堡名在今奉天府鳯凰城東/南為朝鮮分界處虎皮驛一作十里河站在今奉天)
　　(府承徳縣南與遼陽州接界奉集遼縣/後廢今為堡在今奉天府承徳縣東南)
　廷臣伏文華門請發章奏
　　(大學士方從哲率大小臣工于文華門合詞叩乞下/營總協薊遼總兵及閲視科臣増兵發餉等章奏大)
　　(奮乾㫁立賜/批行不報)
　八月
大清兵滅葉赫
　(大時葉赫貝勒錦臺吉居北闗東城布揚古居西城我/  清以薩爾滸之役葉赫助明故定計攻討遣一軍圖)
　(布揚古而以大兵圍錦臺吉士卒冒牛皮蔽矢石奮/擊破其城錦臺吉就執布揚古無援亦窮蹙出降於)
　(是葉赫屬/城俱下)
楊鎬有罪逮下獄
　(初四路總兵之敗御史楊鶴劾鎬失機帝不問無何/開原鐡嶺相繼失言官交章劾鎬乃逮下詔獄論死)
　(至崇禎二/年伏法)
九月廷臣再伏文華門請帝視朝發章奏
　(時邉警日至方從哲請帝出御文華殿召見羣臣面/啇戰守方畧吏部尚書趙煥率廷臣詣文華門固請)
　(帝臨朝議政抵暮遣中官諭之退而諸軍機要務廢/閣如故煥等復上疏趣之且作危語曰他日薊門蹂)
　(躪鐡騎臨郊陛下能高枕深/宫稱疾却之乎帝深嗛焉)
遣給事中姚宗文閲遼兵
　(初宗文丁憂歸還朝欲補官而吏部題請諸疏率數/年不下宗文患之假招徠西部名屬當事薦已疏屢)
　(上不得命宗文計窮致書熊廷弼令其代請廷弼不/從宗文怨之後夤縁復吏科及是命閲視遼東士馬)
徵土司援遼
　(經畧熊廷弼以川兵精整可用請今湖廣宣慰司兵/八千四川永寧宣撫司兵五千酉陽宣撫司兵四千)
　(石砫宣撫司兵三千令各帥親率而以夙將為大帥/統之向來土司止于附近省分調遣故官無加銜之)
　(例兵無安家之例今自西南極于東北道遠疲苦體/恤當周土司正官應加銜以示優異並給安家銀兩)
　(以示鼔/舞從之)
　　發明(廷弼經畧薊遼時遼事已敗壤不可復振其/初意在姑為存撫以養兵息民尚為能識時)
　　(務乃為援遼起見忽徵蜀黔楚三省土司則殊少/算矣考是年四月黄嘉善以黔省界連楚蜀苗穴)
　　(奏令防協是土司自顧且不暇焉能望以萬里征/調之餘出死力以效疆埸而供防戍厥後奢崇明)
　　(釀亂衆噪于中途全蜀幾為震動患滋數載此實/有以啟之雖石砫一軍馳驅久効而欲以西南弱)
　　(旅支大厦于將傾亦可/謂愚而不知量者哉)
冬十二月再加天下田賦
　(姚宗文請于舊加之外以明年一年為限再于直省/田地接畆加派于是復加三釐五毫増二百萬有奇)
鎮江寛甸靉陽清河新募援兵潰
　(遼陽人劉國縉先為御史坐大計謫官遼事起廷議/用遼人遂以兵部主事贊重軍務國縉主募遼人為)
　(兵所募一萬七千四百餘人分置鎮江寛甸靉陽清/河等處及是清河兵全伍散去鎮江寛甸靉陽亦逃)
　(亾過半廷弼聞于朝帝切責國縉今廷/弼設法查拿處置由是國縉益怨廷弼)質實(劉國縉/泰和人)
(庚/申)四十八年春正月朝鮮乞援
(大先是朝鮮以兵助楊鎬戰為我王李琿告急詔加優/  清兵所敗兵將或降或降殁國)
　(恤朝鮮貢道添兵防守詔鎮江等處設兵將今經畧/熊廷弼調委及是時我)
(大清兵既破葉赫降䝉古宰桑等進攻朝鮮琿上疏乞/  救畧言開已設兵毛牛寨萬遮嶺欲畧寛甸鎮江等)
　(處寛甸鎮江與小邦之昌城義州諸堡隔水相望孤/危非常若從靉陽境上鴉鶻國取路遶出鳯凰城竟)
　(鎮昌城俱莫自保内而遼左八站外而東江一城聲/援阻絶望速調兵共相犄角以固邉防時遼鎮塘報)
(大傳稱朝鮮已歸欵衛隂順宜遣官宣諭或命將監䕶/  清朝議遂謂琿陽)
　(其説紛挐琿疏辨二百年忠誠事大死生一節詞極/剴摰禮兵二部乞降勅曉諭以安其心帝是其議然)
　(勅令陪臣齊/往不遣官也)質實(朝鮮貢道初由定遼毋涉海從天/啟元年改自海至登州直遼京師)
　(成化十七年朝鮮使臣歸國道經鳯凰山下遇掠奏/乞於舊路朝别開一路以便往來因築鳯凰城周三)
　(百八/十步)
二月日暈
　(是月癸丑午時日生交暈如連環下生背氣一道黄/白色左右生㦸氣青赤色白虹彌天良久始散大學)
　(士方從哲言日生交暈背氣㦸氣並見占者謂戈㦸/相傷之象人心皇皇皆以邊事為憂皇上宜如何恐)
　(懼修省乃屢䝉傳示聖躬不安見在調攝若惟恐臣/下有所祈請者不思臣下之奏請即可少緩朝廷之)
　(機務豈容久停邉方之警報豈容暫止惟望即日召/見羣臣講求邉畧簡發吏部推官各本大僚巡撫利)
　(道各官及都察院題差盡賜允/用庶人心可慰天變可田不報)
地震
　(是月庚戌雲南及肇慶惠州荆/州襄陽承天沔陽京山皆震)質實(京山隋縣明屬/承天府今屬安)
　(陸/府)
三月復加天下田賦
　(時經畧熊廷弼言四十七年十二月赴户部領餉二/十萬兩十二月領餉十萬兩四十八年正月領餉十)
　(五萬兩俱與發給現時庫銀僅二萬餘兩止足正月/未領糧料支用各倉糧革止數于石尚不敷補支去)
　(年十二月未領之數豈軍到今日尚不餓焉到今日/尚不瘦不死而邉事到今日尚不急耶軍兵無糧如)
　(何不賣襖褲什物如何不奪民間糧塎如何不奪馬/料養自己性命馬匹如何不瘦不死而户部猶漠然)
　(不一動念得無銷兵太連釀禍太劇耶疏入下户部/等衙門議令各直省田地每畆再加派二釐以敷兵)
　(工二部之用從之通前二次加派共増九釐賦五百/二十萬遂為嵗額所不加者畿内八府及貴州而已)
禁白蓮無為諸邪教
　(前年禮部左侍郎何宗彦去位署印無人大學士方/從哲屢以右侍郎孫如游諸及是始得命部事叢積)
　(如游遣決無滯時白蓮無為諸教盛行宗/彦嘗疏請嚴禁如游復申其説帝從之)
夏四月皇后王氏崩
　(后性端善事孝定太后光宗在東宫危疑者數矣調/䕶備至鄭貴妃額罷后不較也正位中宫者四十二)
　(年以慈孝稱及是崩諡孝端大學士力從哲詣思善/門哭臨畢召見𢎞徳殿跪語良久從哲請補閣臣用)
　(大僚下臺諌命帝許之/從哲叩頭出復如故)質實(𢎞徳殿即乾/清之西煖閣)
石砫女土官秦良玉請益兵援遼
　(良玉饒膽智善騎射兼通詞翰儀度嫺雅而馭下嚴/峻每行軍發令從伍肅然所部號白捍兵為遠近所)
　(憚嘗從征播州有功遼事急徴良玉兵良玉因遣兄/邦屏弟民屏以數千人先行朝命賜良玉三品服授)
　(邦屏都司民屏守偹良玉奏言所將之兵止三千餘/恐軍聲不振欲調在川土兵三千五百餘名成一臂)
　(之力再乞假給戰車火器半馬可/半步竒正相兼庶臣志可展報)質實(秦良王忠州人/嫁宣撫司馬千)
　(乘千乘死/代領其衆)
秋七月李如楨有罪免
　(河南總兵李如楨自鐡嶺失事後仍許戴罪立功熊/廷弼劾其將懈士離請罷如楨以李懷信代且云開)
　(原道僉事韓原善初至遼陽即欲請兵三萬往復開/原臣壯其志而無兵可遣請令駐劄瀋陽屬以専任)
　(一面督同諸將共圖瀋陽戰守事宜一面招撫/逃亡收拾軍馬器械等項為恢復之備從之)
帝崩
　(先是帝寢疾不食者半月皇太子未得見給事中楊/漣偕諸給事中御史走謁方從哲御史左光斗趣從)
　(哲問安從哲曰帝諱疾即問左右不敢傳漣曰昔文/潞公問朱仁宗疾内侍不肯言潞公曰天子起居汝)
　(曹不令宰相知將毋有他志速下中書行法公誠日/三問不必見亦不必上知苐令宫中知廷臣在事自)
　(濟公更當宿閣中從哲曰無故事漣曰潞公不訶史/志聽乎此何時尚問故事耶越二日從哲始率羣臣)
　(入問及帝疾亟太子尚躊躇宫門外漣與光斗遣人/語東宫伴讀王安曰帝疾甚不召太子非帝意當力)
　(請入侍嘗藥視膳薄暮始還太子深納之至是大浙/召英國公張惟賢大學士方從哲尚書周嘉謨李汝)
　(華張問達黄克纉黄嘉善侍郎孫如㳺等于𢎞徳殿/勉諸臣勤職輔理嗣君越二日崩年五十有八)質
　實(揚漣字文孺應山人左光斗字遺直桐城人張惟/賢輔七世孫周嘉謨字明卿漢川人李汝華字茂)
　(夫睢州人王安雄縣人初𨽻馮保名下/神宗二十二年陳矩薦為皇太子伴讀)
以遺詔發帑金百萬充邉賞罷礦税𣙜税及監税中官
越三日再發帑金百萬犒邉
　(遼左缺餉羣臣請發内帑帝頻以不足為辭自四十/四年發三十萬後四十七年三月後令搜括太后宫)
　(累年積薥備賞銀三十六萬兩給邉礦税榷税屢經/廷臣請罷不允惟四十二年二月減各省税課三分)
　(之一及是太子奉遺/詔均及之朝野盛動)
(庚/申)光宗貞皇帝泰昌元年(是年八月以前為神宗四十/八年八月以後為光宗泰昌)
(元年從當時廷議據實分敘以存光/宗之統與前例一年兩系者不同)
秋八月丙午太子常洛即位
　(大赦蠲直省大灾租賦禮部侍郎孫如游請/建東宫帝納之尋以皇太子體弱諭緩册期)
太白犯太㣲垣
　(是月丙午朔帝即位日也二日丁未白氣夜見如匹/練穿牛女虗危厯軫至翼良乆乃散五日庚戌東方)
　(有流星大如蓋青白色起螣蛇東入奎宿二小星隨/之六日辛亥熒惑犯太㣲古將八日癸丑填星犯井)
起南京吏部郎中鄒元標為大理寺卿
　(初元標以吏部員外郎調南京三年移疾歸久之起/本部不赴旋遭母憂里居講學從遊日衆名髙天下)
　(中外所薦遺俠凡數十百上莫不以元標為首卒不/用家食垂三十年光宗立召拜大理卿未至進刑部)
　(侍郎吏部尚書周嘉謨奏列建言得罪諸臣王徳完/等三十三人於是王徳完孟養浩鍾羽正滿朝薦等)
　(悉起部/寺諸官)
以史繼偕沈㴶為禮部尚書兼東閣大學士預機務
　(神宗末方從哲獨當國諸補閣臣疏十上始命廷推/㴶與從哲同里相善給事中亓詩教等縁從哲意以)
　(㴶及繼偕名上疏未發至是始召用之時二人俱在/籍㴶于明年六月至繼偕明年十月始至㴶官翰林)
　(時嘗授内侍書劉朝魏進忠皆其弟子既入閣密結/二人奏言遼左用兵臣嘗募東陽義烏諸邑及揚州)
　(淮安材官勇士二百餘請以勇士𨽻錦衣衛而量授/材官職進忠朝方舉内操得㴶奏大喜詔錦衣官訓)
　(練募士授材官王應于等遊擊以下官有差㴶又奏/募兵後至者復二百餘人請發遼東四川軍前亦從)
　(之/)質實(義烏漢烏傷縣唐改名明屬金華府今因之/沈㴶字銘縝烏程人魏進忠河間肅寧人即)
　(忠/賢)
遼東旱
　(巡撫周永春言遼地瘠遇旱援兵駐處糶買維艱請/旌勸本鎮輸助官民凡輸糧二百以上至千石輸銀)
　(一百兩至五百兩及牛馬車輛革來之價稱是者分/别進級錄敘若輸糧五千石銀一千五百兩以上者)
　(官為建坊/表異從之)
起用前御史劉光復為光祿寺丞
　(先是于神宗朝永不/敘用兹以特㫖起之)
臺州兵噪
　(浙江兵以征調旁午餉精不繼五年之中譁者再至/是以水陸營把總哨官單道亨楊思勲等貪漁騰謗)
　(備倭把總陳泰階聽讒淫刑各兵羣/噪而起入秦階署毁公座良久乃散)
帝有疾
　(初鄭貴妃侍神宗疾留居乾清宫及帝嗣位猶未移/懼帝以福王事銜已進珠玉及羙姬八人噉帝知選)
　(侍李氏最得帝寵因請立為皇后選侍亦為貴妃求/封皇太后乙夘帝不豫召醫官陳璽等胗視丁巳帝)
　(力疾御門以神宗遺命趣舉封后禮方從哲即以命/禮部禮部侍郎孫如游疏言以配而后者乃敵體之)
　(經以妃而后者則從子之義故累朝非無抱衾之爱/終引割席之嫌者以例所不載也皇貴妃事先帝有)
　(年不聞倡議于生前而顧遺詔于逝後豈先帝彌留/之際遂不及致詳耶且王貴妃誕育殿下豈非先帝)
　(所留意者乃恩典尚爾有待而欲令不屬毛雛裏者/得母其子恐九原亦不無怨恫也鄭貴妃賢而習于)
　(禮處以非分必非其心之所樂書之史册傳之後禩/將為盛代典禮之累且昭先帝之失言非所以為孝)
　(也中庸稱達孝為善繼善述義可行則以遵命為孝/義不可行則以遵禮為孝臣不敢奉命議乃寢己未)
　(内侍崔文昇進洩藥一晝夜三四十起都下紛言為/貴妃所使帝由是委頓羣情疑駁外家王郭二戕畹)
　(遍謂朝士泣愬宫禁危急狀言鄭李文固甚包藏禍/心于是給事中楊漣御史左光斗昌言于朝與吏部)
　(尚書周嘉謨以大義貴貴妃兄子鄭養性趣貴妃移/宫貴妃恐即移居慈寧養性亦請封還皇貴妃封后)
　(成命從之漣遂劾文昇用藥無狀畧曰賊臣崔文昇/不知醫不宜以宗社神人託重之身妄為嘗試如其)
　(知醫則醫家有餘者泄不足者補皇上哀毁之餘一/日萬幾于法正宜清補文昇反投伐劑然則流言藉)
　(藉所謂興居之無節侍御之蠱惑必文昇藉口以蓋/其誤藥之奸冀捧外庭攻摘也如文昇者既益聖躬)
　(之疾又損聖明之名文昇之肉其足食乎臣聞文昇/調䕶府第有言不聞用藥謬誤皇上一用文昇倒置)
　(若此有心則虀粉不足償無心則一誤豈容再誤皇/上奈何置賊臣子肘腋間哉刑部主事孫朝肅徐儀)
　(世御史鄭宗周上書方從哲責以用藥乖方請調䕶/聖躬速建儲貳從哲候安因言用藥宜慎帝褒答之)
　質實(選侍李氏時宫中有二李選侍人稱東西李此/為西李其東李嘗撫視信王後為容魏所間害)
　(憤鬱而卒王郭二戚畹謂帝生母王氏皇后郭氏家/也崔文昇鄭貴妃宫中内侍光宗立陞司禮監秉筆)
　(掌御藥房孫朝肅常熟人徐/儀世宜興人鄭宗周文水人)
以何宗彦劉一燝韓爌朱國祚並為禮部尚書兼東閣
大學士預機務召葉向髙復入閣
　(時内閣止方從哲一人史繼偕沈㴶尚未至帝遂復/有宗彦等命而宗彦國祚向高亦俱在籍惟一燝爌)
　(入直明年六月宗彦國祚/至十月向高至復為首輔)質實(何宗彦字君羙隨州/人朱國祚字兆隆秀)
　(水/人)
召對英國公張維賢大學士方從哲等于乾清宫命皇
長子出見
　(帝疾甚召英國公張維賢大學士方從哲劉一燝韓爌/吏部尚書周嘉謨户部尚書李汝華禮部侍郎孫如)
　(游刑部尚書黄克纉左都御史張問逹給事中范濟/世楊漣御史顧慥等至乾清宫東煖閣先是命錦衣)
　(衛宣楊漣廷臣疑漣且得罪及是帝御東煖閣見羣/臣倚榻憑几注視漣乆之時皇長子侍立帝命諸臣)
　(前連諭之曰朕見卿等甚慰從哲等請慎醫藥帝曰/不服藥十餘日矣因諭册封李選侍為皇貴妃選侍)
　(挽皇長子入復推之出告帝曰欲/封后帝不應羣臣愕然旋叩首退)質實(顧慥山/陽人)
再召對張維賢方從哲等于乾清宫李可灼進紅丸九
月朔帝崩
　(甲戌再召諸臣于乾清宫仍諭册立皇貴妃從哲等/以册儲原㫖期宜改近早竣吉典以慰聖懐帝因顧)
　(皇太子諭曰卿等輔佐為堯舜又語及壽宫輔臣以/皇考山陵對帝曰是朕壽宫諸臣言聖壽無疆何遽)
　(及此帝問有鴻臚寺官進祭者安在從哲奏鴻臚寺/丞李可灼自云仙方臣等未敢輕信帝即命中使宣)
　(可灼至胗視具言病源及治法帝喜命進藥諸臣出/乃令可灼與御醫及諸臣商𣙜未決輔臣一燝言其)
　(鄉兩人同服一益一損非萬全藥禮臣如游言此大/闗繫未可輕投時復有旨趣進諸臣復入可灼調藥)
　(進帝飲湯輒喘藥進乃受所謂紅丸者也帝稱忠臣/者再諸臣出宫門外竢少頃中㫖傳聖體安善日晡)
　(可灼後進一丸出明日昧爽帝崩先是可灼來閣門/言有仙丹欲具本進時輔臣方揭請慎藥已諭之去)
　(而可灼夙從諸御醫往來思善門與中使熟因已聞/于帝從哲等弗能禁時選侍據乾清宫與心腹閹魏)
　(進忠謀挾皇太子自重羣臣入臨為羣閹所格漣厲/聲責之得入臨如禮一燝詰皇長子所在羣閹不應)
　(一燝大言誰敢匿新天子者東宫伴讀王安入白選/侍紿曰第出即返遂扶皇長子趨出及門中官數輩)
　(追及攬衣請還漣呵退之一燝與惟賢遂掖皇長子/升輦至文華殿羣臣叩頭呼萬嵗還居慈慶官擇日)
　(登極時衆議未定有改請初三日有請於即日午時/者漣曰今海字清晏内無嫡庻之嫌父死之謂何含)
　(歛未畢冠冕臨朝非禮也或言登極則人心安漣曰/安與不安不在登極早暮處之得宜即朝委裘何害)
　(議定出過文華殿太僕寺少卿徐養量御史左光斗/至責漣誤大事唾其面曰事脱不濟汝肉足食乎漣)
　(為悚然因語錦衣衛嚴緹騎内外防䕶時中外藉藉/以李可灼誤下刼劑為疑而方從哲擬旨賞可灼銀)
　(五十兩衛史王安舜首争之疏曰醫不三世不服其/藥先帝之胍雄壯浮大此三焦火動宜清不冝助明)
　(矣紅鉛乃婦人經水隂中之陽純火之精也投于虗/火燥熱之症不速之逝乎以中外危疑之日而敢以)
　(無方無製之藥駕言金丹輕亦當治以庸醫殺人之/條而䝉殿下頒以賞格是不過借此一舉塞外廷議)
　(論也疏入乃改票罰俸一年而議者蠭起矣御史鄭/宗周言徃嵗張差之變操椎禁門幾釀不測祗以皇)
　(祖優容未盡厥罪故文昇尤而效之請寸斬文昇以/謝九廟從哲擬旨下文昇司禮監于是御史郭如楚)
　(馮三元焦源溥給事中魏應嘉太常卿曹珫光禄少/卿髙攀龍主事吕維祺等交章論崔文昇李可灼給)
　(事中恵世揚并劾方從哲有無君當誅者三封后之/舉滿朝倡議執争從哲依違其間一也受劉遜李進)
　(忠盗藏羙珠夜半宻約任李選侍佔居乾清二也曲/庇崔文昇李可灼三也南京太常寺少卿曹珍亦請)
　(究醫藥/奸黨)質實(焦源溥字涵一三原人馮三元三河人/魏應嘉興化人曹珖字用韋益都人徐)
　(養量應城人郭如楚晋江人吕維/祺字介孺新安人恵世揚清澗人)
選侍李氏移居噦鸞宫
　(選侍欲専大權必欲與皇長子同居廷臣箋奏令先/進乾清然後進慈慶皇長子還居慈慶宫時一燝奏)
　(言今乾清宫未凈殿下請暫居此嘉謨曰今日殿下/之身是社稷神人託重之身不可輕易即詣乾清宫)
　(哭臨須臣等到乃發皇長子首肯漣語中官曰外事/緩急在諸大臣調䕶聖躬在諸内臣貴有所歸王安)
　(等踴躍稱諾丙子尚書周嘉謨等合疏請選侍移宫/左光斗上言内廷之有乾清宫猶外廷之有皇極殿)
　(也惟皇上御天居之惟皇后配天得共居之其餘嬪/妃雖以次進御遇有大故即當移居别殿非但避嫌)
　(亦以别尊卑也今大行皇帝賔天選侍既非嫡母又/非生母儼然居正宫而殿下乃居慈慶不得守几筵)
　(行大禮名分倒置臣竊惑之且殿下春秋十六齡矣/内輔以忠直老成外輔以公孤卿貳何慮乏人尚須)
　(乳哺而襁負之哉倘及今不早斷借無養之名行専/制之實武后之禍將見於今選侍得光斗疏大怒將)
　(加嚴譴數使宣召光斗光斗曰我天子法官也非天/子召不赴若輩何為者選侍益怒邀皇長子議之皇)
　(長子深以光斗言為善趣擇日移宮而首輔方從哲/徘徊其問顧欲緩之劉一燝曰本朝故事仁聖嫡母)
　(也移慈慶慈聖生母也移慈寕今何日可姑緩耶至/登極前一日楊漣復抗言選侍陽託保䕶之名隐圖)
　(専擅之實今登極已在明日豈有天子偏處東宫之/禮先帝聖明同符堯舜徒以鄭貴妃保䕶之故致病)
　(體沈痼醫藥亂投人言藉藉至今抱痛安得不為寒/心此移宫一事臣言之在今日殿下行之亦必在今)
　(日閣部大臣從中賛决毋容泄泄以負先帝憑几輔/殿下之託亦在今日疏上漣復徃趣從哲從哲曰待)
　(初九十二亦木晚漣曰天子無復往返東宫理選侍今/不移亦未有移之曰此不可頃刻緩者内侍曰獨不)
　(念先帝舊寵乎漣曰國家事大豈容姑息且汝輩何/敢如是聲徹大内于是一燝爌邀從哲請即日降旨)
　(竚立宫門以待選侍不得已乃移噦鸞宫皇長子復/還乾清是時宫府危疑人情洶懼光斗與漣協心建)
　(議宸極獲正朝/野稱為揚左)質實(噦鸞宫在仁壽宫門内傍有/喈鳯宫皆宫妃養老之處)
皇長子由校即位
　(時廷議改元或議削泰昌弗紀或議去萬厯四十八/年即以今年為泰昌或議明年為泰昌後年為天啓)
　(元年左光斗請以今年八月以前為萬厯以後為㤗/昌明年為天啓從之初光宗在東宫時鄭貴妃謀立)
　(己子數使人隂摭其過内侍王安善為調䕶貴妃無/所得挺擊事起安為屬草下令旨釋羣臣疑以安貴)
　(妃神宗大悦光宗即位嘗勸行諸善政發帑金濟邊/起用直言鄒元標王徳元等中外翕然稱賢及是劉)
　(一燝韓爌周嘉謨等念内廷惟安足恃引與共事安/亦傾心向之凡内閣吏部所奏請無不從發内帑抑)
　(近倖搜㧞賢才/中外欣然望治)
賜太監魏進忠世廕封乳母客氏為奉聖夫人
　(初進忠𨽻司禮監掌東厰太監孫暹帝為皇大孫進/忠謹事之孝和皇后帝生母也時為王才人進忠夤)
　(入宫典膳因魏朝以結王安朝先與帝乳媪客氏私/即所謂對食者及進忠入亦通焉客氏遂薄朝而愛)
　(進忠兩人深相結帝嗣位進忠客氏並有寵封客氏/奉聖夫人廕其子侯國興弟客光及進忠兄釗並錦)
　(衣千户尋自惜薪司遷司禮監秉筆太監先是進忠/直東宫有道士歌于市曰委鬼當頭立茄花滿地紅)
　(委鬼謂魏茄則折其字為客也及/是客魏始用事盖已有先兆云)質實(客氏定興/民侯二妻)
諭内閣暴選侍李氏罪
　(選侍移宫雖迫侍養甚備會宫奴劉朝田詔等于移/宫時盗内府秘藏過乾凊門仆金寳墜地帝怒下法)
　(司案治諸閹懼搆蜚語謂選侍投環皇八姝入井熒/惑朝士御史賈繼春信之即上書内閣言新君御極)
　(之時不當導以違忤先帝逼逐庻母俾先帝玉體未/寒不能保其姬女于是左光斗上言選侍既移官後)
　(當存大體捐小過若使宫闈不安便于國體有選伏/乞選召各部九卿科道面諭以當日避宫何故今日)
　(調御何方不得憑中使傳㫖正劉遜李進何法其餘/槩從寛典疏入傳諭内閣朕劫沖時選侍氣凌聖母)
　(成疾崩逝使朕抱終天之恨皇考病篤選侍威挾朕/躬要封皇后朕暫居慈慶復遣李進忠劉遜等命毎)
　(日章奏先奏選侍方與朕覧朕令奉養選侍于噦驚/宫仰遵皇考遺愛無不體悉其田詔等盗庫首犯事)
　(干憲典原非株連可傳示遵行輔臣方從哲讀諭驚/愕具揭封進言皇上既仰體先帝遺愛不宜暴其過)
　(惡傳之外/廷帝不允)質實(賈繼春/新鄉人)
冬十月噦鸞宫火
　(帝諭選侍皇妹俱無恙尋給事中周朝瑞以繼春前/掲為生事致繼春再掲有伶仃之皇八妹入井誰憐)
　(嬭寡之未亾人雉經莫訴之語楊連恐繼春説遂滋/亦上疏具陳移宫始末且言選侍自裁皇八姝入井)
　(蜚語何自恐釀今日之疑端流為他年之實事臣安/敢無語帝優詔褒漣復申諭羣臣數選侍之過言前)
　(因殿崩聖母自度有罪每使宫人竊伺不今朕與聖/母舊侍言有輙捕去朕之苦衷外廷豈能盡悉因責)
　(繼春妄生謗議且言朕今停選侍封號以慰聖母在/天之靈厚養選侍及皇八姝以遵皇考之意爾諸臣)
　(可以仰體朕心矣時帝深惡繼/春將加嚴譴劉一燝力救乃止)質實(周朝瑞/南城人)
葬定陵
　(諡曰範天合道哲肅敦簡光文章武安仁/止孝顯皇帝廟號神宗孝端皇后祔)質實(定陵/在昌)
　(平明北大路山距昭陵北一里自昭/陵五空橋東二百步分北為定陵)
　　(明史賛曰神宗沖齡踐阼江陵秉政國勢幾于富/强繼乃因循牽制晏處深宫綱紀廢弛君臣否隔)
　　(于是小人好權趨利者與名節之士為仇讐門户/紛然邪黨滋蔓在廷正類無深識遠處以折其機)
　　(牙而不膳憤激交相攻訐以致人主蓄疑賢奸雜/用潰敗決裂不可振救論者謂明之王實亡於神)
　　(宗豈不/諒歟)
罷遼東經畧熊廷弼以袁應泰代之
　(廷弼有膽畧知兵自按遼即持守邉議至是主守禦/益堅然性剛好謾罵物情不甚附給事中姚宗文向)
　(與廷弼同在言路意氣相得後以廷弼不薦己巳怨/及出閲邉宗文持内府體自尊廷弼心易之甫開燕)
　(幕吏傳外警廷弼介而馳命屬吏欵宗文宗文色動/未幾廷弼還笑曰老掌科無恐此邉闗常事耳燕罷)
　(宗文偵外實無警意廷弼戲之恨甚主事劉國縉向/亦與廷弼同官以京察被謫及賛畫軍前以故舊意)
　(望廷弼廷弼不能如前國縉怒遂與宗文比而傾廷/弼是年三月我)
(大清兵畧地花嶺六月畧王大人屯八月畧蒲河將士/  亡失七百餘人諸將亦有斬獲功適宗文還朝疏陳)
　(遼士日蹙詆廷弼廢羣萊雄獨智軍馬不訓練將領/不部署人心不親附復鼓其同類攻擊必欲去之御)
　(史顧慥首劾廷弼出闗踰年漫無定畫蒲河失守匿/不上開荷戈之士徒供挑濬上方之劍逞志作威御)
　(史馮三元劾廷弼無謀者八欺君者三下廷議廷弼/憤甚抗疏極辨且求罷而御史張修徳給事中魏應)
　(嘉復劾之廷弼再疏自明繳上方劔力求罷斥朝議/允廷弼去以袁應泰代廷弼乃上疏求勘言遼師覆)
　(没臣始驅羸卒數千踉蹌出闗至杏山而鐵嶺又失/延臣以為遼必亡而今且地方安堵舉朝帖靡此非)
　(不操諫不部署者所能致也若謂擁兵十萬不能搴/旗决勝誠臣之罪然求此于今日亦豈易言令箭催)
　(而張帥殞命馬上催而三路䘮師臣何敢復蹈前軌/三元應嘉修徳復連章極論廷弼即請三人徃勘帝)
　(從之御史呉應竒給事中楊漣等力言不可乃改命/兵科給事中朱童業徃廷弼復上疏曰今廟堂議論)
　(全不知兵冬春之際敵以氷雪稍緩閧然言師財匱/匱馬上催戰及軍敗始愀然不敢復言比臣收拾甫)
　(定而愀然者又復閧然責戰然自有遼難以來用武/臣用文吏何非臺省所建白何嘗有一效疆場事當)
　(聼疆場吏自為之何用拾帖括語徒亂人意一不從/輙怫然怒哉及童䝉還奏備陳廷弼功狀末言臣入)
　(遼時士民垂泣而道謂數十萬生靈皆廷弼一人所/留其罪何可輕議獨是廷弼受知最深蒲河之役敵)
　(攻瀋陽䇿馬趋救何其壯也及見官兵駑弱遽爾乞/體以歸將置君恩何地廷弼功在存遼微勞雖有可)
　(紀罪在負君大義實無所逃此則罪浮于功者矣疏/入帝方知廷弼足用應泰厯官精明强毅用兵非其)
　(所長其初受事為經畧也刑白馬祀神誓以身委遼/疏言臣願與遼相終始更願文武諸臣與臣相終始)
　(帝優詔褒答賜上方劍戮貪將何光先汰大將李光/榮以下十餘人遂謀進取撫順議用兵十八萬大將)
　(十人上陳方畧初廷弼在邊持法嚴部伍整肅應㤗/以寛矯之多更易而是時䝉古諸部大饑多入塞乞)
　(食應泰下令招降歸者日衆處之遼瀋二城優其月/廪與民雜居議者言收降過多恐致不測後應㤗卒)
　(以此/敗)質實(花嶺在撫順城西瑪根丹城西南十里王/大屯在渾河南岸奉集堡東三十里袁應)
　(泰字大來鳯翔人朱童䝉/萊蕪人張修徳太原人)
以孫如游為禮部尚書兼東閣大學士預機務
　(帝即位如游以帝為皇長孫時未就/外傳即請問講筵報可至是遂入閣)
十二月許都給事中楊漣歸里
　(漣疏曰垂簾之秘事未明入井之煩言嘖起臣不過/發明移宫始末而旋荷綸綍之褒過邀忠直之譽使)
　(臣區區之苦心反為夸詡臣節之左劵臣之不安一/也當時首請御文華殿受嵩呼者周嘉謨等也初出)
　(乾清宫捧皇上左右手者張惟賢劉一燝也臣乃以/憤争之故獨受忠直之名俯慙卑末豈可掩人于朝)
　(仰藉清平豈可貪天之力臣之不安二也宫禁自就/肅清社稷有何杌隉而聖諭以志安社稷為言君幸)
　(有子不憂杞國之天臣獨何人敢捧虞淵之日臣之/不安三也臣無病不敢以病請皇上未罪臣不敢以)
　(罪請惟有明微薄之心跡乞浩蕩之恩/波放臣為急流勇退之人而已詔許之)
方從哲罷
　(從哲性柔懦不能任大事凡所疏論以有内援名争/而已實將順帝意無所匡正向髙秉政時黨論鼎沸)
　(銓部斥逐清流賴向髙維持及從哲當國丁巳京察/斥東林殆盡且及林下從哲昵羣小而帝怠荒亦益)
　(甚四十七年楊鎬䘮師禮部主事夏嘉遇謂遼事之/敗由興邦紅旂督戰及從哲庇李維翰所致兩疏劾)
　(之從哲求罷不敢入内閣于朝房視事帝優㫖慰留/乃後入而反擢興邦為太常少卿御史張新詔劾從)
　(哲諸所疏掲委罪君父誑言欺人祖宗二百年金既/壤于從哲手御史蕭毅中劉蔚周方鑑楊春茂王尊)
　(徳左光斗山西參政徐如翰亦交章擊之帝皆不問/帝自以海宇承平官不必備有意減損及遼左軍興)
　(又不欲矯前失從哲復薦姚宗文閲邉齮經畧熊廷/弼去論者謂明之亡神宗基之而從哲其罪首也及)
　(光宗崩復以縱庇可灼文昇為臺諌所折摘從哲不/自安力求去疏六上命進中極殿大學士賚銀幣蟒)
　(衣允其/致仕)質實(夏嘉遇華亭人張新詔掖縣人/王尊徳泗州人徐如翰上虞人)
　
　
　
　
　
　
　
　
　
御定資治通鑑綱目三編卷三十一
　欽定四庫全書
　御定資治通鑑綱目三編卷三十二
　　(起辛酉明熹宗天啟元年/盡癸亥明熹宗天啟三年)凡三年
　　熹宗哲皇帝天啟元年春二月遼陽有數日並出
　　(甲午日日交暈左/右有珥白虹彌天)
　閏二月孫如游罷
　　(如游入閣言者詆其不由廷推交章論列如游亦屢/乞去帝輒勉留及是復上疏言祖宗任用閣臣多由)
　　(特蕳逺者無論在世廟則有張璁桂萼方獻夫夏言/徐階袁煒嚴訥李春芳在穆宗則有陳以勤張居正)
　　(趙貞吉在神廟則有許國趙志皋張位即皇考之用/朱國祚亦特簡也今陛下沖齡臣材品又非諸臣比)
　　(有累至尊知人之明乞速賜骸骨歸田里十/四疏乃加太子太保文淵閣大學士遣䕶歸)
　三月我
大清兵取瀋陽總兵賀世賢尤世功等死之
　(大袁應泰議三路出師復清河撫順未行分兵乗城/  清兵已簿瀋陽總兵賀世賢尤世功等)
　(大兵營城東七里世賢等于城外鑿掘壕塹樹柵築牆/  環列鎗礟以拒復登埤堅守)
　(大兵進攻繞城掩撃世賢出戰且却抵西門身被十四/  矢城中聞世賢敗各鳥獸竄或勸世賢走違陽曰吾)
　　(為大將不能存城何面目見袁經略乎揮鐡鞭馳突/圍中中矢墜馬而死世功引兵援亦戰死城外兵七)
　　　(萬人皆潰叅將夏國卿知州段展同知陳栢皆死于/陣遂樹雲梯拔瀋陽城時總兵陳策統四川步兵二)
　　(大萬營黄山渡渾河来援/  兵分路以進)
(太祖髙皇帝復勅後軍往助衝擊策兵大敗追擊至渾河兵/      盡溺策及參將張名世死之總兵李秉城朱萬良姜)
(太祖命弼領騎兵三萬來援偵援兵□進雅遜退援兵遥躡/      雅遜率䕶軍二百往)
(太祖聞其後欲自往擊/      之怒)
(太宗文皇帝請行領軍疾馳迎戰援兵之躡雅遜者潰奔掩/      擊至白塔鋪遇秉城等方布陣)
(太宗不待後軍至即率百騎追擊秉誠萬良弼驚遁大貝勒/      代善台吉岳托軍亦至同追擊四十里斬首三千級)
(太祖復而還河以南步兵破其營副將董仲貴等戰死衆盡/      擊渾)
　　(殲游擊周敦吉副將戚金㕘將吳文傑都司袁見龍/鄧起龍守備雷安民雲南都司張名世石砫都司秦)
　　(邦屏等/皆死)質實(白塔鋪在承徳縣南二十里有河源出/老堂峪西流入潬河賀世賢榆林衛人)
　　(戰殁後或疑其叛降故恤典不及官本朝乾隆四十/一年追諡忠烈尤世功榆林衛人  左都督贈少保)
　　(世廕三級再廕指揮僉事世襲賜祭𦵏建祠曰愍忠/乾隆四十一年追諡烈愍夏國卿陳栢里系無考段)
　　(展涇陽人乾隆四十二年俱追諡節愍張名世山隂/人陳策李秉誠朱萬良姜弼里系無考乾隆四十一)
　　(年俱追諡烈愍董仲貴一作仲揆南京人萬厯末擢/副總兵督川兵援遼及瀋陽戰死贈都督同知世廕)
　　(三級祠祭乾隆四十一年追諡烈愍周敦吉戚金吳/文傑袁見龍鄧起龍雷安民里系無考秦邦屏忠州)
　　(人乾隆四十一/年俱追諡烈愍)
　大清兵取遼陽經略袁應泰巡按御史張銓等死之
(太祖髙時我既得瀋陽集貝勒諸臣議以瀋陽已抜宜乘勢/      皇帝)
　　　(長驅遂進兵規取遼陽袁應泰方撤奉集威寜諸軍/并力守禦開太子河引水注濠沿濠列火器四面守)
　　(大禦甚嚴總兵李懷信等率兵五萬出城五里結營/  兵至城)
(太祖命左四旗兵擊其左兵于城傍覘視而自引軍衝擊其/太宗文皇帝請留二紅旗)
(太宗乗營會左四旗兵亦至夹攻之懷信兵大亂奔潰留後/      勝追擊六十里方接戰時遼陽兵自西闗出援)
　　　(之二紅旗兵見而邀擊驅令奔回遼陽兵爭入出蹂/踐死者枕籍翌日)
(太祖大兵掘城西閘以洩濠水分兵塞城東進水口步騎三/    親率右翼兵布楯車堵列城隅以衛衆軍遼陽)
　　　(萬出東門列營相拒右翼諸將遣人馳告曰掘挿口/不若奪橋易也)
(太祖即諭令往奪果得之會雍遏水口將涸右四旗前隊軍/      渡壕大呼掩擊東門外營方鏖戰)
　　(大兵紅甲二百白旗兵千並進遼陽騎兵遂敗各貝勒/  部下白甲精鋭䕶軍復大呼奮射而入遼陽步兵亦)
　　(大敗望城奔竄至東門外遼陽兵死者濠塹皆滿水盡/  兵乗勝縱擊)
　　　(赤時左四旗兵奪武靖門橋分擊守濠者城上下發/火器抵拒)
　　(大兵奮勇衝突樹梯登城遂奪西城城中驚擾大亂日/  將夕左四旗)
　　(大兵已登城是夜城中舉火列炬拒戰達旦守城官牛/  維臞髙出等及衆軍民多乗亂縋城而遁翌日復立)
　　(大楯火戰义敗又四旗總兵朱萬良副將梁仲善參將/  兵復登城遂克遼陽)
　　(王豸房承勲游擊李尚義張繩武都司徐國全王宗/盛守偹李廷幹等皆戰死先是攻城時袁應泰居城)
　　(北鎮逺樓知事不濟嘆息謂巡按御史張銓曰吾當/死於此公無守城責冝急去退保河西圖後舉銓曰)
　　(不可應泰遂佩劍印自縊死婦弟姚居秀從之僕唐/世明憑屍大慟縱火焚樓死銓被執不肯降)
(太祖命賜死以遂其志數四終不可奪不得已縊而葬之分/大宗惜銓欲生之婉諭)
　　(守道何廷魁懐印綬率其妾髙氏金氏投井死婢僕/從者六人僉事崔儒修戎服自經于都司署)
(太祖入遼陽城百姓皆呼萬歲吉寨桑古八大臣率引兵/太祖命皇子台吉徳格類姪台)
　　(千人安撫居民至海州城中官吏及富殷之家張鼓/樂肩輿迎二台吉攬轡傳令禁軍士擾害不得奪民)
　　(財物二台吉宿公廨中軍士俱屯城上禁勿入民家/遼陽既下遼東之三河等五十寨及河東大小七十)
　　(餘城盡/望風降)質實(太子河在遼陽州北十五里即古大梁/水又名東梁河源出薩穆禪山自葦子)
　　(峪東入西南流至州西北合渾河又西至海城縣西/北入遼河河西時以遼河之東為河東遼河之西為)
　　(河西袁應泰出本朝乾隆四十一年追諡忠節牛維/曜商州人髙  萊陽人梁仲善里系無攷乾隆四十)
　　(一年追諡烈愍王豸房承勲李尚義王宗盛李廷幹/里系無攷張繩武本姓陳一作神武新建人乾隆四)
　　(十一年追諡烈愍徐國全里系無攷何廷魁字汝謙/大同人崔儒秀字儆初陜州人乾隆四十一年追諡)
　　(節/愍)
　援遼都司毛文龍集兵皮島
　　(時沿海居民以河東失事皆航海走山東不能達者/棲止各島間文龍率援師至皮島島在登萊大海謂)
　(之江東地廣衍有險可恃文龍乃招集逃民為兵分/布哨船聨接登州為犄角計朝議是之授文龍參將)
　質實(毛文龍/仁和人)
夏四月延綏孤山城䧟
　(是月癸丑城陷三十/五丈入地二丈七尺)
賈繼春削籍
　(御史賈繼春初以移宫事具揭奉㫖切責復上言自/明劾忠規勤之意吏部尚書周嘉模及九卿科道等)
　(懇請優容帝意/不回遂削籍去)
五月壬申朔日有食之
以王化貞廵撫廣寧
　(化貞前以叅議守廣寧朱童蒙勘事還極言化貞得/西部心勿輕調化貞亦言遼事將壤惟發帑金百萬)
　(亟欵西部會瀋陽相繼失廷議將起廷弼御史方震/儒請加化貞秩便宜從事令與薛國用同守河西乃)
　(進化貞右僉都御史廵撫廣寜廣寜城在山隈登山/可俯瞰城内恃三岔河為阻又水淺可渉廣寧止孱)
　(卒千化貞招集散亡復得萬餘人激勵士民聨結西/部人心稍安中朝謂其才足悖悉以河西事付之化)
　(貞又以登萊天津兵可不設諸鎮入衛兵可止當事/益信其才所奏請輒報可時金復衛軍民及東山礦)
　(徒多結砦自固以待官軍其逃入朝鮮者亦不下二/萬化貞請鼓舞諸人優以爵禄俾自奮於功名並請)
　(招諭朝鮮/帝從之)質實(金復衛金州衛在明遼東都司城南/六百里今寧海縣境復州衛在明遼)
　(東都司城南四百二十里今復州界俱屬奉天府薛/國用洛陽人厯官山東右參政分守遼海道以右僉)
　(都御史代應泰廵撫遼/東應泰死代為經略)
立皇后張氏
　(后祥符人時大學士劉一燝及御史畢佐周劉蘭請遣/客氏出外帝戀不忍捨曰皇后㓜頼媪保䕶俟皇祖)
　(大塟後議之又以大婚禮成廕魏忠賢姪二人給事/中程沆周之綱奏祖制非軍功不襲國典不當滋予)
　(不/聴)
太監魏忠賢矯詔殺司禮太監王安
　(帝命安掌司禮監安以故事辭客氏勸帝從其請與/忠賢謀殺之忠賢猶豫未忍客氏曰爾我孰若西李)
　(而欲遺患耶忠賢意乃決嗾給事中霍維華論安降/充南海子净軍而以劉朝為南海子提督使殺安朝)
　(故李選侍私閹以移宫盗庫下獄宥出者既至絶之/安飲食取籬落中蘆菔啗之三日猶不死乃撲殺)質
　實(王安于莊烈帝時賜祠額/曰昭忠霍維華東光人)
魏忠賢閲章奏
　(忠賢不知書頗強記猜忍隂毒好諛帝深任信用司/禮監王體乾及李永貞石元雅凃文輔等為腹心凡)
　(章奏永貞等先閲視鈐識欵要白忠賢議可否然後/行帝性機巧好親斧鋸椎鑿髹泰之事毎引繩削墨)
　(忠賢輒奏事帝厭之謬曰朕已悉/矣汝輩好為之忠賢因得擅威福)
六月廣東地出血
　(庚寅日啟慶王民骸積/家中庭噴血如跑突泉)
起熊廷弼經略遼東
　(初廷弼雖龍帝念其守遼功仍議起用瀋陽破廷臣/復思廷弼給事中郭鞏力詆之及遼陽繼失河西軍)
　(民盡奔自塔山至閭陽二百餘里烟大斷絶京師大/震劉一燝曰使廷弼在遼當不至此御史江秉謙追)
　(言廷弼守遼功且以排擠勞臣為鞏罪帝乃治前劾/廷弼者貶馬三元張修徳魏應嘉郭鞏等秩除姚宗)
　(文名御史劉廷寅救之亦被斥乃詔起廷弼于家及/是廷弼入朝酋請免言官貶謫帝不可乃建三方布)
　(置策廣寜用馬歩兵列疊三岔河上天津登萊各置/舟師設登萊廵撫如天津而山海特設經畧節制三)
　(方以一事權遂命廷弼以兵部尚書兼右副都御史/駐山海闗經略遼東軍務賜上方劍請調兵二十餘)
　(萬以兵馬芻糗器械之屬資成户兵工三部廷弼因/奏請復監軍道髙出胡嘉棟督餉郎中傳國等官令)
　(其任事又議用遼人故贊畫主事劉國縉為登萊招/練副使夔州同知佟卜年為登萊監軍僉事故臨洮)
　(推官共敷教為職方王事軍前贊畫収拾遼人心並/報允七月廷弼因特陽麒麟服一彩幣四宴之郊外)
　(令文武大臣陪餞異數也先是袁應泰死薛國用代/為經略病不任事化貞乃部署諸將沿河設六營營)
　(置叅將一守偹二分守諸要害各設戍防議既上廷/弼疏言河窄難恃堡小難容今日但冝固守廣寜若)
　(駐兵河上兵分則力弱倘輕騎前渡直攻一營力必/不支一營潰則諸營俱潰西平諸戍不能守河上止)
　(宜置游擊兵更畨出入示以不測不宜屯聚一處為/人所乘自河抵廣寜止冝多置烽堠西平諸處止冝)
　(稍置戊兵為傳烽哨探之用而大兵悉聚廣寜于城/外犄角立營深壘髙柵以俟葢遼陽去廣寧三百六)
　(十里非飛騎一日所能到有聲息我必豫知斷不宜/分兵防河充為自弱之計疏入優㫖褒答會御史方)
　(震儒亦言防河不足恃議乃寢化貞以計不行愠甚/盡委軍事于廷弼廷弼請申諭化貞不得藉口節制)
　(坐失事機先是四方援遼之師化貞忠改為平遼遼/人多不恱廷弼言遼人未叛乞改平遼名以安其心)
　(自是化貞與廷弼/有隙而經撫不和)質實(塔山在承徳縣東南四十里/山上有城閭陽城名在錦州)
　(府廣寜縣西南五十里里今為驛江秉謙字兆豫欽/人郭鞏遷安人方震儒字孩未桐城人髙出萊陽人)
　(胡嘉棟/西華人)
以張鶴鳴為兵部尚書
　(初鶴鳴廵撫貴州威名甚著遷兵部右侍郎總督陜/西三邊軍務尋轉左侍郎佐理部事時兵事亟兵部)
　(増設二侍郎而鶴鳴與祁伯裕王在晉並卧家園不/赴及是右侍郎張繼世督援師出闗部中遂無侍郎)
　(言官請趣鶴鳴章數十上乃剋期令兵部馬上督催/始履任至則論前平苗功進本部尚書視侍郎事尚)
　(書出象乾出督薊遼軍務遂代其位給事中韋蕃請/留象乾出鶴鳴督師忤㫖謫外鶴鳴與經略熊定弼)
　(相失論事多齟齬獨喜廵撫王化貞化貞本庸才好/大言鶴鳴主之所奏請無不從令無受廷弼節度中)
　(外皆知經撫不和必誤封疆而鶴/鳴信化貞愈篤卒致疆事大壤)
秋七月順天蝗
八月以毛文龍為總兵官駐師鎮江城
　(時廷弼奏言三方建置須聨絡朝鮮請遣使徃勞俾/盡發兵漣營冮上助我聲勢再詔恤遼人之避難朝)
　(鮮者招集團練别為一軍與朝鮮軍合埶使臣即權/駐義州控制聨絡與登萊聲息相通更發銀六萬兩)
　(分犒朝鮮及遼人乞給空名劄付百道東山礦徒能/結聚千人者即署都司五百人者署守偹一二萬勁)
　(兵可立致也因薦監軍副使梁之垣充命使帝從之/方與所司議兵餉而毛文龍適以島山兵襲取鎮江)
(大時我江守將陳良䇿潛通于文龍故文龍引兵取其/  兵鎮)
　(城王化貞遽以大捷奏舉朝皆喜化貞遂請授文龍/總兵官設軍鎮皮島廷議亟發天津登萊水師二萬)
　(授文龍化貞督廣寜軍四萬進據河上合諸䝉古軍/乘機進取張鶴鳴以為然奏言時不可失促進師廷)
　(弼言三方兵力未集文龍發之太早亂三方並進之/謀誤屬國聨絡之計時朝士方以鎮江為竒捷聞其)
　(言多不服廷弼又顯詆鶴鳴謂臣既任經略四方援/兵宜聼臣調遣乃鶴鳴竟自發戍不令臣知臣洛部)
　(問調軍之數亦不答臣有經略名而無其實遼左事/惟樞臣撫臣共為之鶴鳴益恨化貞又言西部兵四)
　(十萬且至請速濟師廷弼言撫臣恃西部欲以不戰/為戰計臣未敢以為可也臣初三方布置必兵馬器)
　(械舟車芻茭無一不備而後尅期齊舉進足戰退亦/足守令臨事中亂雖樞臣主謀于中撫臣決䇿于外)
　(而臣猶有萬一/不必為之慮也)質實(義州在錦州府北九十里遼置/宜州崇義軍金改置義州屬北)
　(京路元屬大寧明置義州衛屬遼東都指人/揮使司今為義州屬錦州府梁之垣登州)
王化貞渡河進師無功而還
　(化貞既渡河廷弼不得已出闗次右屯而馳奏海州/取易守難不冝輕舉化貞為人騃而愎素不習兵妄)
　(意降將李永芳為内應又信西部言謂助兵四十萬/遂欲以不戰取全勝一切士馬甲仗糗糧營壘俱置)
　(不問務為大言以圖中朝謂仲秋之月可髙枕而聴/捷音尚書鶴鳴深信之以故廷弼不得行其志及是)
(大西部兵不至化貞亦不敢進後十月河氷合廣寧人謂/  清兵必渡競謀竄逸化貞乃與震孺計訃分兵守鎮)
　(武西平閭陽鎮寧諸城堡而以重師守廣寧鶴鳴亦/以廣寧可慮請勑廷弼出闗䇿應廷弼上言樞臣第)
　(知經略一出足鎮人心不知徒手之經略一出其動/揺人心更甚且臣駐廣寧化貞駐何地鶴鳴責經撫)
　(協心同力而樞臣與經臣獨不當協心同力乎為今/日計惟樞部俯同于臣臣始得為陛下任東方事也)
　(既而廷弼復出闗至右屯議以廣寧内䕶廣寜外扼/鎮武閭陽乃令劉渠以二萬人守鎮武祈秉忠以萬)
　(人守閭陽羅一貫以三千人守西平部署甫定/化貞又信牒者言遽發兵襲海州旋亦引還)質實
　(西平堡名在廣寧縣之東劉渠保定人祁秉忠西寧/世襲土司羅一貫甘州衛人  本朝乾隆四十一年)
　(追諡/烈愍)
九月塟慶陵
　(諡曰崇天契道英睿恭純憲文景/武淵仁懿孝貞皇帝廟號光宗)質實(慶陵在昌平/州天壽山西)
　(峯之/右)
　(明史賛曰光宗潛徳乆彰海内屬望而天不假/年措施未展三案争搆黨禍益熾可哀也夫)
賜客氏香火田
　(帝以客氏保䕶功命户部擇田二十頃以為香火之/用魏忠賢以陵工告成録叙御史王心一疏言梓宫)
　(末殯先規客氏之香火陵工既成強入忠賢之勤勞/于禮為不順于事為失宜忠臣愛君必防其斬帝怒)
　(責/之)質實(王一心/呉縣人)
四川永寧土司奢崇明反
　(永寧奢氏猓種也洪武中歸附世為宣撫司傳至奢/崇周無子崇明以疎屬襲外恭内隂鷙其子寅尤驍)
　(傑好亂時朝廷方遣官募川兵援遼崇明父子請行/先遣土目樊龍張彤等以兵詣重慶廵撫徐可求議)
　(汰其老弱發餉餉復弗繼龍等遂鼓衆反殺可求及/道府總兵等官二十餘人時土兵數干列江岸相應)
　(遂據重慶分兵攻合江納溪破瀘州陷遵義時遵義/道臣李仙品參將萬金督兵援遼俱赴重慶城中守)
　(偹空虚通判袁任先期委城遁賊攻合州江軍知州/翁登彦知縣周禮嘉悉力捍禦不能破賊陷興文知)
　(縣張振徳不屈率妻子赴火死崇明統所部與徼外/諸蠻凡數萬播州遺孽及諸亡命奸人蠭起附全川)
　(震動崇明乘勢向成都官兵出拒者多敗冬十月崇/明進圍成都偽號大梁設丞相以下官時城中僅鎮)
　(逺營兵七百餘人左布政使朱爕元將入覲蜀王以亂/留治軍事爕元急趨近道兵赴援偕右布政使周著)
　(按察使林宰等分埤固守賊薄城爕元屢以火器却/之至幕賊擁鈎梯千數攀城欲上爕元戒士卒第放)
　(礟礌石毋譁遲明賊積死滿城下時濠水方個賊率/降民持篾束薪載濠石壘如山下架蓬輩以避鐃石)
　(伏弩仰射城中爕元夜縋壯士持芻塗膏殺守者縱/火火舉山隤賊大阻爕元又遣人决都冮堰水至濠)
　(濠滿城因治橋得少息尋斬入城為内應者二百人/懸首埤上賊又于城四而立望樓髙與城齊爕元曰)
　(賊設瞭望必四出摽掠其中虚遂命死士五百人突/出擊之賊果無備斬三賊帥焚其樓賊少懾已而援)
　(兵漸集石砫女土官秦良王先遣其弟民屏發兵四/千倍道潛度重慶自統精兵鼓行而西復新都他路)
　(援兵亦連勝賊然賊亦日増相持百餘日有俘民脱/歸者宫賊造旱船决勝負一日賊數千自林中大噪)
　(出視之有物如舟髙丈餘長五百只樓數重簟茀左/右板如平地一人披髪仗劍上載羽旗中數百人各)
　(挾機弩毒矢牛數百頭運石轂竹旁翼兩雲樓如左右廣/俯視城中城中人皆哭爕元曰此吕公車也破之非)
　(礟石不可乃用巨木為機闗轉索發礟飛千釣石擊/之又以大礟擊牛牛返走賊大敗去會禆將劉養鯤)
　(言有諸生范祖文鄒尉陷賊中遣孔之譚來約賊將/羅乾象欲自㧞効用爕元即遣之譚復徃至則與乾)
　(象俱來爕元方卧戍樓呼與飲乾象裹甲佩刀爕元/不之疑就榻呼同卧酣寢違且乾象感激誓以死報)
　(許之縋而出後賊營舉動悉知踰數日乾象誘崇明/至城下伏起崇明跳免乾象縱火焚營賊兵亂崇明)
　(父子倉皇走瀘州乾象以衆來歸成都圍解時二年/正月也事聞以爕元為四川建撫帥師追崇明乘埶)
　(復州縣衛所四十餘惟樊龍扼重慶不下爕元督良/玉等奪二郎闗據其險佛圖闗亦為總兵杜文焕所)
　(破諸將逼重慶而軍城中乏食爕元以計擒樊龍殺/之張彤亦為亂兵所戮遂復重慶瀘州尋亦復  按)
　(當時重慶被害者道臣孫好古駱日升李繼周知府/章文炳同知王世科熊嗣先推官王三宅知縣叚髙)
　(選總兵黄守魁王守忠參將萬金王髙爵其入城殺/賊遇㐲死者原任鞏昌同知董盡倫賊薄成都時陷)
　(陣死者有指揮冉世法雷安世瞿英其遇賊不戰/降者有指揮周邦泰遇賊走免者有指揮張愷焉)質
　實(合州隋涪州宋屬潼川府元屬重慶路明屬重慶/府今因之二郎闗在重慶府巴縣西北六十里佛)
　(圖闗在巴縣西十里即李殿欲鑿通汶涪二江處為/重慶要津津上有石佛寺故名徐可求衢州西安人)
　(張振徳字季修崑山人朱爕元字懋和/浙江山隂人周著南昌人林宰漳浦人)
　謫給事中侯震暘于外
　　(初客氏已出宫復召入震暘奏曰皇上于客氏始而/俳徊眷注稍遂其出猶可言也出而再入不可言也)
　　(奸璫羣小睥睨其側内外鈎連借叢煬竃有不忍言/者公麽里婦何堪數昵至尊哉上怒責之時倪思輝)
　　(朱欽相王心一相繼疏劾皆降謫吏/部尚書周嘉謨貝疏論救亦不報)質實(侯震暘字/得一嘉定)
　　(人倪思輝祁門人/朱欽相臨川人)
　十二月罷吏部尚書周嘉謨
　　(神宗末齊楚浙三黨為政黜陟之權吏部不能舉及/嘉謨為尚書大起廢籍向稱三黨之魁者漸自引去)
　　(惡霍維華傾狡出之外魏忠賢怒嗾給事中孫杰/劾嘉謨受劉一燝屬為王安報仇嘉謨遂罷歸)質
　　實(孫杰錢/塘人)
　(壬/戍)二年春正月我
大清兵取西平堡副將羅一貫死之
　　(先是化貞凡五出師輙引還李永芳不應西部亦不/至廷弼乞勅化貞慎重舉止化貞上言願請兵六萬)
　　(一舉蕩平因請便冝行事時葉向髙當國化貞座主/也頗右之廷臣惟太僕少卿何喬逺御史江秉謙周)
　　(宗建等與廷弼合餘皆右化貞令毋受廷弼節制廷/弼抗疏言臣以東西南北所欲殺之人適遘事機難)
　　(處之㑹諸臣能為封疆容則容之不能為門户容則/去之何必内借閣臣外借撫道以相困又言經撫不)
　　(和恃有言官言官交攻恃有樞部樞部佐鬬恃有閣/臣今無望矣帝令羣臣議兩人去留時中外俱知經)
　　　(撫不和必誤封疆大事而張鶴鳴篤信化貞請撤廷/弼他用帝不從責再議議未上而)
(太祖大清已渡渡遼河時我/    髙皇帝命兵守遼陽)
(親率貝勒大臣及衆兵進攻由東昌堡遂渡遼河防河兵率/      見)
　　(大清兵勢不可當俱遁走里外遂至西平堡全軍繼至/大軍前隊精鋭追擊二十)
　　　(闈攻之招副將羅一貫降不從布貫/梯楯攻城四而兵皆潰克之新一)質實(東昌西平兩/堡俱遼河上)
　　　(在廣寧/縣東)
　　王化貞棄廣寧與熊廷弼走入闗
　　　(化貞遣遊擊孫得功參將祖大壽合總兵祈秉忠赴/援廷弼亦檄總兵劉渠㑹師前進與)
　　(大清兵遇乘樴急戰馳突入奮射衛擊所向披靡得功/大兵不暇布陣即飛)
　　(大呼曰兵敗矣遂與參將鮑承先等先奪橋祁秉忠及/  兵乘勝追擊五十里斬殺無算至平陽)
　　　(副將劉徵参將黒雲鶴等皆死之全軍盡没大壽走/覺華島得功請降得功素為化貞心腹及是欲生縛)
　　(大化貞以為功時進得功揚言兵已薄城居民驚竄參/  清兵屯沙嶺未)
　　　(政髙邦佐葉之不能止化貞方闔署理軍書不知也/參將江朝棟排闥入大呼曰事急矣請公速去化貞)
　　　(莫知所為朝棟掖之出上馬僕二人徒歩從遂棄廣/寧跟搶西走得功偕守偹黄進千總郎紹貞陛國志)
　　(大等降于我十餘城守禦官皆率屬降先是廷弼離右/  清逺近四)
　　　(屯次閭陽驛聞敗參議邢慎言請馳救為僉事韓初/命所阻遂退還及化貞棄城走廷弼遇之大凌河化)
　　(貞哭廷弼㣲笑曰六萬衆一舉蕩平竟如何貞慙議/守寜逺及前屯廷弼曰嘻已晚惟䕶難民入闔可耳)
　　(乃以己所將五千人授化貞為殿盡焚積聚與副使我/髙出胡嘉棟等先後入闗獨邦佐至杏山驛自經死)
(太宗大軍至錦州駐營大貝勒與還敗聞至京師鶴鳴懼/    文皇帝引兵至義州克之而)
　　(罪因自請視師給事中侯震暘少卿馮從吾董麃舉/請並逮化貞廷弼以申國法獄具二人並論死鶴鳴)
　　(尋亦/罷歸)質實(覺華島在明寧逺衛東南二十里海中島/上有海雲龍宫二寺沙嶺在廣寧縣東右)
　　(明都司都西五百四十里前屯明都司城西九百六/十里洪武時以元瑞州置廣寧前屯衛今屯俱廢故)
　　(城在寧逺州西南大凌河源出大寧經廣寜界入海/杏山驛在錦縣西南四十里劉徵黒雲鶴里系無考)
　(本朝乾隆四十一年俱追謚烈愍髙邦佐字以道襄陽/  人邢慎言益都人馮從吉字仲好長長人董應舉字)
　　(崇相/閩人)
　二月貴州水西土目安邦彦反
　　(邦彦水西宣慰使安堯臣族子堯臣死妻奢社輝撫/㓜子安位襲職邦彦挾之反社輝即崇明女弟也嘗)
　　(與崇明予寅争地相僥而邦彦素素異志與崇明合/及崇明反或傳其已陷成都邦彦遂挾位以叛為崇)
　　(明聲援自稱羅甸大王率兵首襲畢節陷之時諸部/頭目安邦俊安若山陳其愚陳萬典等蠭起為助乃)
　　(分兵西破安順霑益東下甕安偏橋而邦彦自紀水/西軍渡陸廣河直趨貴陽百計攻城當是時永寧未)
　　(平水西乂起貴陽城中藩臬守令咸入覲廵撫李橒/方受代聞變與廵按御史史永安提學僉事劉錫元)
　　(悉力拒守學官及諸尘亦督民兵分堞以守賊不能/陷時烏撒衛已破指揮管良相死之鎮將張永芳將)
　(兵二萬赴援隔龍里不得進諸將馬一龍白身強皆/戰没外援遂絶城中糧盡先食糠枇草木敗革遂食)
　(死人肉後乃食尘人至親屬相噉里居參政潘潤民/一女被食知縣周思稷自殺以饗軍其存者卒誓死)
　(守不遺餘力中朝方亟遼事不能顧久之新撫王三/善大㑹將士議曰省城不能待矣外援不至吾輩死)
　(法死敵等死耳尚何俟邪遂分兵三路進銜枚疾走/進不許退前部斬賊首一人賊衆披靡遂奪龍里城)
　(乘埶急擊安邦俊被銃死邦彦駭走遂直抵貴陽下/先以五騎傳呼曰新撫至矣舉城歡呼更生貴陽陂)
　(圍十餘月城中戸十餘萬至是僅存二百人而貴城/卒全皆橒及永安錫元功也時議與朱爕元之守城)
　(都並/稱焉)質實(安順元州明為府今因之甕安明縣今屬/貴州平越府陸廣河在貴陽府修文縣境)
　(其上源出安順府曰滴澄河下流入遵義府為烏江/烏撒衛舊烏蠻地明洪武十五年建衛𨽻烏撒衛民)
　(府東距貴州界二百五十里李橒字長孺鄞人史永/安武定人劉錫元長洲人王三善字彭伯永城人)
以孫承宗為兵部尚書兼東閣大學士預機務
　(初廷臣以承宗知兵推為兵部添設侍郎主東事帝/不欲承宗離講筵不許既擢禮部右侍郎協理詹事)
　(府㑹廣寜既失東事益急遂拜承宗為兵部尚書兼/東閣大學士又從御史左光斗請命承宗以閣臣理)
　(部事承宗上疏曰邇年兵多不練餉多不覆以將用/兵而以文官招練以將臨陣而以文官指發以武略)
　(備邊而日増置文官于幕以邊任經撫而日問戰守/于朝此極弊也今天下當重將權擇沉雄有氣略者)
　(授之節鉞得自辟置偏禆以下勿使文吏用小見沾/沾凌其上邊事小勝小敗皆不足問要使守關無関)
　(入而徐為恢復計因列上撫西部恤邊民减京軍増/永平大將隆薊鎮亭障開衷京屯田數䇿帝嘉納焉)
　(承宗又請下廷弼于理與化貞並讞用正朝士黨䕶/又請逮給事中明時舉御史李達以懲四川之招兵)
　(致㓂者又請詰責遼東廵按方震孺登萊將軍梁之/垣以警在位之骩骳者諸人以次穫譴朝右亦聳然)
　(側目/矣)質實(孫承宗字雅繩髙陽人明/時舉南充人李達安居人)
三月劉一燝罷
　(初陵工成忠賢欲以為功一燝援故事内臣非司禮/掌印及提督陵工不得濫蔭止擬加恩諸言官論客)
　(氏被謫者一燝皆疏救有請出客氏于外及言官交/章論沈㴶㴶疑一燝主之與忠賢比而齮一燝一燝)
　(持大體不徇言路魏客用事一燝埶孤既而霍維華/外轉其同官孫杰疑一燝屬周嘉謨為之上疏力攻)
　(一燝一燝疏辨求罷忠賢從中搆之帝始慰留既允/其去業向髙言客氏既出復入一燝顧命大臣乃不)
　(得比保姆致使人揣摩于窴窔/不可知之地其漸當防不聴)
舉内操
　(魏忠賢勸帝選武閹錬火器又日引帝為倡優聲伎/狗馬射獵給事中恵世揚周朝瑞御史江秉謙等劾)
　(沈㴶交通閹人弄兵大内中㫖切責侯震暘黄尊素/等先後疏諌皆不聴迨後内操増至萬人衷甲出入)
　(鉦礟喧/震内外)質實(黄尊素字真/長餘姚人)
夏四月禮部尚書孫慎行追論前輔方從哲進紅丸罪
　(初光宗大漸鴻臚寺丞李可灼以紅鉛丸藥進俄帝/崩羣臣交章劾之大學士方從哲擬㫖令引疾歸賚)
　(以金幣至是慎行以召還朝即追劾紅丸事斥從哲/為弑逆上疏曰先帝驟崩雖云夙疾實緣醫人用藥)
　(不審閲邸報知李可灼紅丸乃首輔方從哲所進夫/可灼官非太醫紅丸不知何藥乃敢突然以進昔許)
　(悼公飲世子藥而卒世子即自殺春秋猶書之為弑/然則從哲宜何居速引劍自裁以謝先帝義之上也)
　(合門席藁以待司㓂義之次也乃悍然不顧至舉朝/共攻可灼僅令回籍豈以己實薦之恐與同罪歟臣)
　(以為從哲縱無弑之心却有弑之事欲辭弑之名難/免弑之實百口不龍為天下萬世解也後此則有選)
　(侍垂簾聴政事劉遜李進忠么麽小竪何遂大瞻揚/言說者二豎早以金寶輪從哲家若非九卿臺諌力)
　(請移宫選侍一日得志陛下幾無駐足聞爾時從哲/濡遲不進科臣保之則云遲數日無害任婦寺之縱)
　(横忍君父之杌􁂟為大臣者宜爾乎陛下宜急討此/賊雪不共之仇毋詢近習近習皆從哲所攀援也毋)
　(拘忌諱忌諱即從哲所布置也并請即誅可灼以洩/神人之憤時朝野方惡從哲慎行論雖過刻皆争韙)
　(其言顧近習多為從哲地帝乃報曰舊輔素慎事係/傳聞下廷臣集議都御史鄒元標主慎行疏從哲奏)
　(辨自請削官階投四裔帝慰論之給事中魏大中以/九卿議久稽趣之時議者一百十有餘人紛紛俱罪)
　(從哲刑部尚書黄克纉及給事中汪慶百等等數人/右之希内廷意也慎行揚疏折之且言克纉之謬于)
　(是大學士韓爌述進藥始末尚書張問違等合奏言/慎行論可灼進紅丸事可灼先見内閣臣等未知及)
　(先帝召見乾清宫輔臣與臣等俱慎重未聴决及宣/臣等入宫先帝問可灼安在可灼至進紅丸少頃復)
　(進一丸先帝服藥㣲汗身温熱就寢臣等所共見聞/輔臣視先帝疾急廹倉皇弑逆二字何忍言但可灼)
　(非醫官且非知醫脉者以藥嘗試先帝龍馭即上升/非但從哲未能止臣等亦未能止均有罪焉乃從哲)
　(反賚可灼及御史王安舜有言先止罰俸織令養疾/失之太輕何以慰皇考服中外宜如從哲請削其官)
　(階為法任咎至可灼罪不容誅而崔文昇當皇考哀/感時妄進大黄涼藥罪又在可灼上法皆冝顯戮以)
　(洩公憤議上可灼遣戍文/昇放南京而從哲置不問)質實(魏大中字孔時嘉善/人黄克纉字紹夫晉)
　(江/人)
大雨雹
　(累月不雨隂風怒號雹如雞子大著屋瓦磧俱碎草/木禾稼毁折不可勝紀御史周宗建謂隂盛陽衰之)
　(徵疏陳四事一攻大學士沈㴶一請寛建言廢黜諸/臣一言熊廷弼已有成獄不當因此羅織朝士一専)
　(詆魏忠賢言忠賢目不識丁隂賊險狠陛下用人行/呚一切墮于其術恐離間之漸將起於蠅營讒搆之)
　(釁必生于長舌忠/賢見疏恨刺骨)
五月日中月星並見
　(孫慎行以為大/異上疏請修省)
山東白蓮賊徐鴻儒作亂
　(初薊州人王森嘗敕一妖狐狐斷尾令藏之招人人/聞異香多歸附遂倡白蓮教自稱聞香教主其徒有)
　(大小傳頭及會主諸號蔓延畿輔山東山西河南及/陜西四川後森為有司所攝斃于獄其子好賢與武)
　(邑于宏志鉅野徐鴻儒輩踵其教徒黨益衆躪擾山/東㡬二十年至是好賢見遼東盡失四方奸民思逞)
　(與鴻儒等約是年中秋並起兵㑹謀洩鴻儒先反自/號中興福烈帝稱大成興勝元年用紅巾為識遂陷)
　(鄆城曹濮騷動四川妖賊又助之俄復陷鄒滕嶧三/縣鄒縣五經博士孟承光被執不屈死滕縣知縣姬)
　(文允視事莆三日城破登堂自絰死以印畀小吏魏/顯照及家僮李守務賊掠顯照索印顯照潛授其父)
　(而與守務並罵賊死時山東郡縣無守偹亦不置重/兵廵撫趙彦練民兵増諸要地請留京操班軍及廣)
　(東援遼兵以偹征調薦起故大同總兵官楊肇基統/山東軍計賊賊乘肇基未至襲兖州為滋陽知縣楊)
　(柄及都司楊國棟所敗已而犯夏鎮韓莊刼掠漕艘/官軍連破之軍道始進賊又攻曲阜領馬歩萬餘擁)
　(至城下知縣孔聞禮率民兵力禦賊不能克引去時/賊精鋭聚鄒滕間彦欲攻鄒縣副使徐從治曰攻鄒)
　(滕難下不如擣其中堅兩城可圖也彦乃與肇基令/游兵綴賊鄒城而以大軍撃賊精鋭蹙而殪之嶧山)
　(遂圍鄒大小數十戰城未下乃令天津僉事來斯行/及國棟乘間復滕縣國棟又大破賊于沙河乃築長)
　(圍困之賊食盡其黨皆出降鴻儒單騎走擒之送京/師磔于市鴻儒臨刑歎曰我與王好賢父子經營二)
　(十年徒黨不下二百萬事不成天也鴻儒舉事凡七/月而滅方鴻儒之未滅也于宏志亦起兵武邑應之)
　(殺人祭旗聲言取景州焚掠四十餘里官兵鄒捕于/宏志立馬仗弓飛舞而迎官兵斬之于馬下餘賊遂)
　(凹散王好賢見鴻儒敗挈家南走至揚州事露就擒/時論平賊功趙彦加兵部尚書餘進秩有差復以言)
　(官請修復孟廟命官/致祭且恤孟氏子孫)質實(孟承光字永觀亞聖裔姬/文允字士昌華州人趙彦)
　(膚施人徐從治字仲華/海鹽人來斯行蕭山人)
　　發明(徐鴻儒等以邪教聚衆作亂至僭號改元攻/破州縣此非尋常盗賊竊發者可比觀鴻儒)
　　(自稱經營二十年徒黨不下二百萬豈當時文臣/武臣皆毫無所聞見而養癰貽患至此即鴻儒被)
　　(報之後餘黨正多當時磔鴻儒而外不聞搜捕根/治使餘孽盡除而惟以寛縱了事夫平民從賊問)
　　(有出于刼脅者然其中豈無為賊腹心爪牙之人乃/以其黨出降悉置不問獨不念攻城破邑害官殺)
　　(民荼毒之罪有不容輕宥者乎平時既浸無覺察/事起則又一于玩弛此賊盗所以日盛而肆無畏)
　　(忌馴至流賊熾而猶以議撫為事涓涓/不息將成江河姑息之為害不其甚歟)
六月以毛文龍為平遼總兵官
　(先是文龍襲取鎮江報廵撫王化貞而不及經略熊/廷弼兩人隙始開時用事者方主化貞遂授文龍總)
　(兵官加至左都督掛將軍印賜尚方劍設軍鎮皮島/如内地皮島亦謂之東江在登萊大海中綿亘八十)
(大里不生草木逺南岸近北岸北岸海靣八十里即抵/  清界其東北海則朝鮮也島上兵本河東民自天啟)
　(元年河東失民多逃島中文龍籠絡其民為兵分布/哨船聨接登州以為犄角計中朝是之顧文龍所居)
　(東江形勢雖足牽制其人本無大略徃徃衂敗歳糜/餉無算且惟務廣招商賈販易禁物無事則鬻參販)
　(布為業有事亦/罕得其用焉)
秋七月沈㴶罷
　(刑部尚書王紀初因劾主事徐大化語隠及㴶至是/再疏直攻㴶比之蔡京㴶亦劾紀庇熊廷弼獄詔兩)
　(解之未㡬紀削籍去業向髙言紀㴶交攻俱失大臣/體獨斥紀如公論何㴶不自安乃引去自㴶首進募)
　(兵之策結交閹寺遂開内操朝/議惡之及是罷歸後逾年卒)質實(沈㴶劾王紀庇/熊廷弼獄事按)
　(廷弼薦遼陽佟卜年為監軍僉事張鶴鳴行邊以卜/年嘗通李永芳謀叛欲以甚廷弼罪鎮撫司獄其移)
　(刑部紀與員外郎顧大章辨其誣改輕比故㴶劾/之王紀字維理苪城人顧大章字伯欽常熟人)
八月以孫承宗經略薊遼
　(初王化貞既失廣寜闗外五城七十二堡悉為喀喇/沁諸部所據聲言助邊實懷窺伺經略王在晉與薊)
　(遼總督王象乾請給月糧嵗費百萬又請築重闗于/八里舖設守兵四萬人寧前兵偹僉事袁崇煥以為)
　(非策白之葉向髙向髙不能决承宗請身徃定之乃/詣闗門相度還奏築重城不若築寧逺要害與覺華)
　(島相犄角因言在晉不足任自請督師帝許之賜尚/方劍御門臨遣以寵其行承宗既至闗定軍制申明)
　(職守以馬世龍為總兵官令逰擊祖大夀等守覺華/島副將趙率教守前屯前後築城堡數十練兵十一)
(大萬造鎧仗數百萬開屯田五千頃我敗衂軍聲頗振/  清兵不深入而承宗防守嚴亦不致)
　(方承宗之督師也辟職方主事鹿善繼為贊畫薦監/軍副使閻鳴奏為遼東廵撫帝皆從之及至闗命善)
　(繼治軍儲而以鳴泰無實略軍事多不預議鳴泰怏/怏求去承宗旋亦引疾帝乃罷鳴泰論留承宗以張)
　(鳯翼為廵撫鳯翼怯力主守闗議承宗不可乃復出/闗抵寜遠集將吏議所守衆多如鳯翼指獨崇煥善)
　(繼請守寧逺承宗然之義乃定命大壽興工崇煥及/滿桂守之承宗將圖大舉請餉二十四萬帝即命所)
　(司給之兵工二部相與謀曰餉足渠即/妄為故用文移徃復緩之師竟不果出)質實(八里舖/在山海)
　(闗外袁崇煥字元素東莞人馬世龍字蒼元寧夏人/趙率教陜西人  本朝乾隆四十一年追諡忠烈鹿)
　(善繼定興人滿桂䝉古人/喀喇沁舊作哈喇慎今改)
九月増田賦
　(時増州縣兵御史馮/英請計畝加餉從之)質實(馮英趙州/寧晉人)
封弟由檢為信王(即莊/烈帝)
　(上諭册封信王于二十三日/皇極門外東廡百官行禮)
給事中甄淑疏請文武一例殿試
　(疏言武舉中式一百六十人以本等巾服謝恩職方/會同科道查明年貎勇力伎藝才徳注本人名下十)
　(月上旬過堂令各陳所能先期演試十月望日皇上名/臨軒策問閣臣與兵部尚書侍班皇上欽定一甲三)
　(授都司僉事二甲三十名授守偹三甲百餘名以/次各授出身職方司遇缺便補定限三年内選完)質
　實(按成化中太監汪直請武舉設科鄉試會試殿試人/悉如進士例不果行至是甄淑疏請之甄淑黄岡)
地震
　(先是二月濟南東昌河南海寧地震三月濟南東昌/屬縣八連震三日至是平凉隆徳諸縣及諸堡所地)
　(震如翻壤城垣七千九百餘文屋宇萬一千八百/餘區壓死男婦萬二千餘口後十一月陜西又震)
冬十月左都御史鄒元標副都御史馮從吾罷
　(初神宗時元標從吾以建言削籍里居講學垂數十/年泰昌初兩人始召用已而同官都察院乃共建首)
　(善書院于京師御史周宗建董其事大學士葉向髙/為之記朝暇與同事髙攀龍等講學其中名望日重)
　(而諸不附東林者咸忌之會明年當京察給事中朱/童䝉郭允厚郭興治慮為元標所黜童䝉乃首劾之)
　(以講學為門戸元標疏辨求去帝已慰留允厚復繼/劾語尤妄誕而魏忠賢方竊政傳㫖謂宋室之亡由)
　(于講學將加嚴譴從吾言宋之不競以禁講學故非/以講學故也葉向髙亦力為解且乞同去乃得温㫖)
　(而興治復力攻比元標于山東妖賊元標從吾遂並/引歸先是書院方建御史黄遵素謂元標曰都門非)
　(講學地徐文貞已叢議于前矣謂徐階也元標不能/用至是尊素言果驗元標從吾既歸羣小擊碎其碑)
　(暴于門外先師木主委棄路隅經史典籍盡被焚湯/而院獨存後崇禎中禮部尚書徐光啓率西洋人)
　(若望等借院修/厯署曰厯局)質實(郭允修曹州人郭興治東光/人徐光啟字子先上海人)
(癸/亥)三年春正月以顧秉謙朱延禧朱國禎魏廣微並為
尚書兼東閣大學士預機務
　(廷推閣臣首列孫慎行盛以宏皆不用時魏忠賢用/事因言官周宗建等首劾之忠賢于是謀結外廷諸)
　(臣秉謙廣微率先諂附霍維華孫杰之徒從而和之/忠賢乃援秉謙廣微偕延禧國禎入閣時閣中已有)
　(業向髙韓爌何宗彦朱國祚史繼偕又驟増四人直/房幾不容坐秉謙廣微庸劣無恥忠賢得為羽翼勢)
　(益張而二人曲奉/忠賢儼如奴役)質實(顧秉謙崑山人朱延禧聊城/人朱國禎字文寜烏程人魏)
　(廣徹南樂/人允貞子)
紅毛番據澎湖
　(紅毛番即和蘭地近佛郎機在西南海中其人深目/長鼻髪眉鬚皆赤足長尺有二寸頎偉倍常萬厯中)
　(福建啇人嵗給引徃販吕宋諸國和蘭人就而轉販/未敢窺中國也自佛郎機市香山據吕宋和蘭甚慕)
　(之二十九年駕大艦擕巨礟直薄吕宋吕宋人力拒/之則轉薄香山澳澳中人詰問言欲通市貢不敢為)
　(冦當事難之召其酋入城逰處一月不敢聞于朝乃/遣還有海澄人李錦及奸商潘秀郭震販久與和蘭)
　(人習語及中國事錦曰若欲通貢市無若漳州者漳/南有澎湖嶼去海逺誠奪而守之貢市不難成也錦)
　(乃代為書移守臣即俾秀震齎書當事大駭繫秀于/獄震不敢入初秀與酋約有成議乃聞而酋不及待)
　(即駕艦抵澎湖錦徃偵被獲亦下獄已而議遣二人/諭其酋還國且拘震與俱酋觀望不肯去時税使髙)
　(寀者嗜賄甚隠遣心腹周之範詣酋説以三萬金餽/寀即許貢市酋喜盟有日矣會總兵施養政令都司)
　(沈有容將兵徃諭有容負膽智大聲諭説酋心折乃/悔悟令之範還所贈金止有哆囉嗹玻璃器及番刀)
　(番酒餽寀乞代奏通市寀不敢應而撫按嚴禁奸民/下海犯者必誅由是接濟路窮番人乏食始揚帆去)
　(然是時佛郎機横海上紅毛與争雄復泛舟東來侵/奪臺灣地築室耕田久留不去已又出據澎湖築城)
　(設守漸為求市計守臣懼禍説以毁城徙去即許互/市至是果毁其城然據臺灣自若及互市不成復築)
　(澎湖尋犯厦門官軍却之濵海郡邑為之戒嚴既而/廵撫南居益請于朝發兵出擊持數月冦又不退乃)
　(大發兵諸軍齊進冦勢窘運米入舟而去獨渠帥髙/文偉等十二人據髙樓自守諸將破擒之澎河之警)
　(始息其據臺/灣者如故)質實(和蘭明史外國傳和蘭本國去中/國絶逺茟人未嘗至其所恃惟巨)
　(舟大礟舟長三十丈廣六丈厚二尺餘樹五桅後為/三層樓旁設小牕置銅礟桅下盟二丈巨鐵礟發之)
　(可洞裂石城震數十里世稱紅夷礟即其制也柁後/置照海鏡大徑數尺能照數百里云佛郎機近滿喇)
　(加正徳中據其地逐其王遣使臣貢方物請封始知/名吕宋在南海中去漳州甚近澎湖島名在今泉州)
　(府東海中與金門所相對宋史泉州東有海島曰澎/湖烟火相望即其地也臺灣在福建泉州南海中古)
　(曰東番今為府屬福建布政使厦門在泉州府同安/縣西南海中嘉禾嶼有城今設提督總兵官駐之分)
　(廵道及府同知亦駐此沈有容字士宏宣城人南居/益字思受渭南人後闖賊入闗不屈死  本朝乾隆)
　(四十一年/追謚忠烈)
　　發明(和蘭僻在海島素不知名並非佛即機吕宋/諸國可比其薄香山澳求通貢市當事既已)
　　(難之則當秦聞于朝嚴拒其實乃招其酋入城遊/處匝月使彼得窺中國所有益生艷戀而不肯去)
　　(而奸商輩遂得肆其邪謀為之導誘皆始謀不臧/䝉蔽飬奸有以致之也至髙寀貪黷嗜賄通問始)
　　(交令番酋生心輕視中國澎湖臺灣之警厯時不/熄則尤此事罪魁時錦秀等諭死戍邊而獨不聞)
　　(治髙寀黷賄之罪是朝廷于致患之由固未周知/亦不欲深究失刑漏網又豈獨髙寀一人已哉)
遣中官刺邊事
　(帝好察邊情常遣中官詣闕門具事狀奏報名曰較/事及魏忠賢竊柄遣其黨劉朝等四十五人齎甲仗)
　(弓矢白金文綺先俊至山海闗頒賚將士實覘軍也/孫承宗疏言中使觀兵自古有戒當水旱荒疲之後)
　(將領罷邊籌而事違迎士卒釋戈甲而供使役俱屬/未便且山海闗城知中使將出將吏憂懼即令命使)
　(已行無容追議恐後此創為/事例不可不慎也帝不省)
三月太白晝見
　(二月丙戌晝見至/是月丁巳又見)
夏四月京師地震
　(震日庚申朔也/十月乙亥復震)
朱國祚罷
　(國祚在閣素行謹慎事持大體十三疏乞休遂許之/未㡬史繼偕亦致仕先是刑部尚書王紀為魏忠賢)
　(所逐國祚疏救復具掲争之紀為禮部侍郎/嘗以事忤國祚者也人以是稱國祚長者)
五月四川總督朱爕元克永寧奢崇明走龍場
　(先是川兵既克重慶貴州兵亦復遵義已而遵義再/為賊所陷推官馬鳯雛被殺朝議加爕元兵部侍郎)
　(為四川總督討賊至是爕元謀直取永寧集將佐曰/我久不得志于賊者我以分賊以合也乃盡撤諸軍)
　(會長寧連破賊砦與秦良玉合兵搏戰賊大敗遂入/青崗平抵城下㧞之降賊二萬副總兵秦衍祚等亦)
　(克遵義崇明父子逃入舊蘭州城尋為叅將羅乾象/所攻克賊勢益蹙乃率餘衆走水西龍場借兵安邦)
　(彦邦彦遣二軍窺遵義永寧爕元又敗走之諸將乗/勝鏖入龍埸生擒崇明妻宋氏及其弟崇揮斬獲萬)
　(計崇明父子竄深箐得免時爕元以永寧既抜蜀中/已靖遂不窮追而貴州廵撫王三善以崇明竄入水)
　(西會師六萬進討屢戰皆捷遂渡渭河直抵大方入/居安位第位與其毋社輝走火灼安邦彦匿織金皆)
　(不敢出三善既連破賊有輕敵心謂賊不足平駐大/方久之會糧盡不得已退師乃焚大方廬舍而東賊)
　(躡之副總兵秦民屏參將王建中戰殁三善遂為降/賊陳其愚所害其愚者賊腹心先詐降三善信之令)
　(隨行遇賊其愚衝三善墮馬三善知有變急解印綬/付家人欲拔刀自刎羣賊擁之去罵不屈遂遇害監)
　(軍付使岳具仰同知梁思泰主事田景/猷等四十人皆死之于是賊勢又熾)質實(龍場在/四川叙)
　(永㕔永寧縣東南與貴州大定府畢節縣接界今為/營有守偹駐此考此又一龍場非王守仁所謫之龍)
　(場驛也長寧隨盧州地唐長寜州宋為軍明縣今因/之青崗坪在叙永廳西亦曰青崗闗蘭州城唐置州)
　(宋廢故城在今叙永㕔東渭河在大定府黔西北州據/東南流㑹于陸廣河大方即今大定府治舊為安氏)
　(為巢穴火灼城名在黔西州北織金亦城名在黔西/州西北地最深阻王三善崇禎初贈兵部尚書世廕)
　(錦衣僉事後又贈太子太保岳具仰延安人贈光/祿卿田景猷貴州思南人贈大常卿並録其一子)
客氏魏忠賢殺光宗選侍趙氏幽裕妃張氏于别宫殺
之
　(客魏肆惡慮妃嬪白其罪矯㫖賜趙選侍自盡選侍/出光宗賜物列于庭西向禮佛痛哭自經幽裕妃别)
　(宫絶其飲食天兩妃匍匐承擔溜飲之而死皇后張/氏素精明客魏憚之后又數于帝前刺客魏過失是)
　(年后有娠客氏宻布心腹宫人以計隋之帝用此乏/嗣又于帝郊祀日掩殺帝所罷馮貴妃左右無敢言)
　(者范慧妃以讒失寵李成妃為之乞憐客魏知之亦/幽成妃别宫成妃故鑒裕妃飢死預備食物壁間半)
　(月不死斥/為宫人)
　　發明(從來閹寺擅權必結宫闈以自固其間有害/及宫闈者亦必藉寵盛之宫闈以肆其毒至)
　　(客魏肆惡已稔慮妃嬪白其罪竟敢矯㫖殺先朝/選侍浸假而幽裕妃浸假而墮后胎殺貴妃幽成)
　　(妃宫中生殺惟所欲為并不必有所憑藉此實前/代所希聞者熹宗雖童駿至于不能保有妃嬪且)
　　(不能保其子而不之覺殊出情理之外奸璫之懐/朝政而害忠良莫甚于有明一代而若此之恣害)
　　(宫闈作威擅殺即明季亦所未有楊漣一/疏所為擢髪數之而痛哭流涕者此也)
冬十月以趙南星為吏部尚書
　(先是南星為左都御史慨然以整齊天下為己任與/吏部尚書張問達掌京察故給事中亓詩教趙興邦)
　(官應震呉亮嗣先朝結黨亂政議黜之吏科都給事/中魏應嘉力持不可南星特著四兇論卒澄汰之天)
　(下快甚乂廵方者有提薦人材之例南星已奏止之/而踵竹如故南星復劾奏廵方者始知畏法至是問)
　(達罷南星代為吏部鋭意澄清獨行己志政府及中/貴憚其剛嚴不敢有所干請魏忠賢雅重南星名遣)
　(其甥傳應星謁見拒不納遇忠賢于朝正色語曰主/上冲齡我輩内外臣子宜各努力為善忠賢嘿然怒)
　(形于色大學士魏廣微南星友允貞子也素以通家/子畜之廣微入内聞三至南星門謝弗見又嘗歎曰)
　(見泉無子見泉允貞别號也廣微恨刺骨與忠賢比/而齕南星然當是時東林埶盛葉向髙韓壙方輔政)
　(南星掌銓李騰芳陳于廷佐之高攀龍楊漣左光斗/秉憲魏大中袁化中掌科道鄭三俊李邦華孫居相)
　(饒伸王之寀輩悉居卿貳而郎官鄒維璉夏嘉遇張/光前任國祥劉廷諌等亦皆民譽衆正盈廷激揚風)
　(議忠賢頗憚之子/外事未敢大肆)質實(李騰芳字子實相潭人陳于廷/字孟諤宜興人袁化中字民諧)
　(武定人鄭三俊字用章池州建徳人鄒維璉字徳耀/瑞州新昌人張光前字爾荷澤州人程國祥字仲若)
　(上元人劉廷諌/順天通州人)
十二月封李倧為朝鮮國王
　(先是朝鮮國王李昖奏立其次子琿為嗣禮部執立/長之議不許萬厯三十六年昖卒琿自稱署國事遣)
　(陪臣來訃且請諡帝惡其擅不允三十七年十月始/封琿為國王從其臣民之請也諡昖曰昭敬天啟三)
　(年四月國人廢琿而立其姪倧陽言倧以昭敬王妃/之命權國事移文督撫轉奏毛文龍為之揭報登州)
　(巡撫袁可立上言琿果不道宜聴太妃具奏以待中俞/國更立疏留中八月皇妃疏請封倧禮部尚書林堯)
　(請遣信臣會同文龍公集臣民詢訪勘辨十二月文/龍申送到彼國公結乞令倧統理國事再遣重臣徃)
　(正封興至是遂/封倧為國王)
地震
　(兩京鳯陽蘇松淮/揚泗滁同日俱震)
魏忠賢提督東厰
　(初神宗末刑罰弛縱而厰衛緝事亦漸稀簡詔獄至/生青草及是忠賢以司禮秉筆領東厰事車馬儀衛)
　(僭擬乗輿已而任用田爾耕掌衛事許顯純為鎮撫/理刑羅織無遼鍜錬殘酷厰衛之毒于斯而極矣)
　質實(田爾耕任邱人/許顯純定興人)
括天下庫藏輸京師
　(葉向髙言郡邑庫藏已竭藩庫稍餘倘盡括之/猝有如山東白蓮教之亂將何以應帝不納)
　
　
　
　
　
　
　
　
　
　
　
　
　
　
　
御定資治通鑑綱目三編卷三十二
欽定四庫全書
御定資治通鑑綱目三編卷三十三
　(起甲子明熹宗天啟四年/盡丁夘明熹宗天啟七年)凡四年
(甲/子)四年春正月何宗彦卒
　(宗彦清修有執攜尚書事六年遇事侃侃數奏時望/甚隆㑹推閣臣廷臣多首宗彦獨吏科給事中張延)
　(發不署名遂不獲預宗彦旋乞假去神宗末齊黨勢/盛非同類即排去之宗彦獨無所附麗故終不安其)
　(位光宗立即家拜禮部尚書兼東閣大學士天啟元/年夏巡朝屢加吏部尚書建極殿大學士及是卒於)
　(官/)
日赤無光有黑
　(是日癸未日赤無光有黑子/二三蕩于旁漸多至百許)
二月京師地震
　(宫殿動揺有聲銅缸之水騰波震盪/帝遂不豫至三月始愈地復屢震)
夏六月左副都御史楊漣劾魏忠賢二十四大罪中㫖
切責漣
　(忠賢肆惡日甚漣抗疏列其大罪二十有四其畧曰/髙皇帝定令内官不許干預外事違者法無赦乃有)
　(肆無忌憚濁亂朝常如東厰太監魏忠賢者敢列其/罪狀言之忠賢本市井無頼中年淨身夤入内地初)
　(猶謬為小忠小信以倖恩繼乃敢為大奸大惡以亂/政祖制以擬㫖專責閣臣自忠賢擅權多出傳奉或)
　(徑自内批壊祖宗二百餘年之政體大罪一劉一燝/周嘉模顧命大臣也忠賢令孫杰論去急于翦己之)
　(忌不容陛下不改父之臣大罪二先帝賓天實有隠/恨孫慎行鄒元標以公義發憤忠賢悉排去之顧于)
　(黨䕶選侍之沈㴶曲意綢謬終加蟒玉親亂賊而讎/忠義大罪三王紀鍾羽正先年功在國本及紀為司)
　(㓂執法如山羽正為司空清修如鶴忠賢搆黨斥逐/必不容盛時有正色立朝之直臣大罪四國家最重)
　(無如枚卜忠賢一手握定力阻首推之孫慎行盛以/宏更為他辭以錮其出豈真欲門生宰相乎大罪五)
　(爵人于朝莫重廷推去嵗南太宰北少宰皆用陪推/致一時名賢不安其位顛倒銓政掉弄機權大罪六)
　(聖政初新正資忠直乃滿朝薦文震孟熊徳陽江秉/謙徐大相毛士龍侯震暘等抗論稍忤立行貶黜屢)
　(經恩典竟阻賜環長安謂天子之怒易觧忠賢之怒/難調大罪七然猶曰外廷臣子也去歳南郊之日傳)
　(聞宫中有一貴人以徳性貞静荷上寵注忠賢恐其/露己驕横托言急病置之死地是陛下不能保其貴)
　(倖矣大罪八猶曰無名封也裕妃以有娠傳封中外/方為慶幸忠賢惡其不附己矯㫖勒令自盡是陛下)
　(不能保其妃嬪矣大罪九猶曰在妃嬪也中宫有慶/已經成男乃忽焉告隕傳聞忠賢與奉聖夫人實有)
　(謀馬是陛下且不能保其子矣大罪十先帝青宫四/十年所與䕶持孤危者惟王安耳即陛下倉卒受命)
　(擁衛防維安亦不可謂無勞忠賢以私忿矯㫖殺于/南苑是不但仇王安而實敢仇先帝之老奴况其他)
　(内臣無罪而擅殺擅逐者又不知幾千百也大罪十/一今日奬賞明日祠額要挾無窮王言屢褻近又于)
　(河間毁人居室起建牌坊鏤鳯雕龍干雲挿漢又不/止塋地僭擬陵寢而已大罪十二今日廕中書明日)
　(廕錦衣金吾之堂口皆乳臭誥敕之館目不識丁如/魏良弼魏良材魏良卿魏希孔及其甥傅應星等濫)
　(襲恩廕褻越朝常大罪十三用立枷之法戚畹家人/駢首畢命意欲誣䧟國戚動揺中宫若非閣臣力持)
　(言官糾正椒房之戚又興大獄矣大罪十四良鄉生/員章士魁以争煤窰傷忠賢墳脉託言開礦而致之)
　(死趙髙鹿可為馬忠賢煤可為礦大罪十五王思敬/等牧地細事責在有司忠賢乃幽置檻阱恣意搒掠)
　(視士命如草管大罪十六給事中周士樸執糾織監/忠賢竟停其陞遷使吏部不得專銓除言官不敢施)
　(封駁大罪十七北鎮撫劉僑不肯殺人媚人忠賢以賢/不善鍜錬遂致削籍示大明之律令可以不守而忠)
　(之律令不敢不遵大罪十八給事中魏大中遵㫖莅/任忽傳㫖詰責及大中回奏臺省交章又再䙝王言)
　(毋論玩言官于股掌而煌煌天語朝夕紛更大罪十/九東厰之設原以緝奸自忠賢受事日以快私讐行)
　(傾䧟為事投匭設阱日夜未己片語稍違駕帖立下/勢必興同文館獄而後已大罪二十邉警未息京師)
　(内外戒嚴東厰緝訪何事前奸細韓宗功潛入長安/偵探虚實實主忠賢司房之邸事露始去假令天不)
　(悔禍宗功事成未知九廟生靈安頓何地大罪二十/一祖制不蓄内兵原有深意忠賢與奸相沈㴶創立)
　(内操藪匿奸宄安知無大盗刺客潛入其中一旦變/生肘腋可為深慮大罪二十二忠賢進香涿州警蹕)
　(傳呼清塵墊道人以為大駕出幸及其歸也改駕駟/馬羽幢青蓋夾䕶環遮則儼然乘輿矣其間入幕効)
　(誅叩馬獻策者實繁有徒忠賢自視為何如人哉大/罪二十三夫寵極則驕恩多成怨聞今春忠賢走馬)
　(御前陛下射殺其馬貸以不死忠賢不自伏罪進有/傲色退有怨言朝夕隄防介介不釋從來亂臣賊子)
　(只争一念放肆遂至不可収拾奈何養虎兕於肘腋/間乎此又寸臠忠賢不足蔽其辜者大罪二十四凡)
　(此逆跡昭然在人耳目乃内廷畏禍而不敢言外廷縫/結舌而莫敢奏間或奸狀敗露又有奉聖夫人為彌)
　(更相表裏迭為呼應㐲望陛下大奮雷霆集文武勲/戚敕刑部嚴訊以正國法幷出奉聖夫人于外用消)
　(隠憂臣死且不朽疏上忠賢懼甚求觧于韓爌爌不/應遂趨帝前泣訴且辭東厰而客氏從旁為之剖析)
　(王體乾等贊之帝懵然不辨也遂温諭留忠賢而于/次日下漣疏嚴㫖切責先是漣疏就欲早朝面奏值)
　(次日免朝恐再宿洩機遂于㑹極門上之忠賢乃得/為計漣愈憤擬對仗復劾之忠賢詗知遏帝不御朝)
　(者三日及帝出羣閹數百人衷甲夾陛立敕左班官/不得奏事漣乃止  當時中書舍人呉懐賢讀漣疏)
　(擊節稱嘆注其旁曰宜如韓魏公治任守忠故事即/時遣戍其奴告之忠賢即逮懐賢下獄拷掠死籍其)
　(家/)質實(吳懐賢休寧/籍吳縣人)
大雨雹
　(是日為/丙申)
秋七月杖殺工部郎中萬燝
　(自楊漣上疏被責廷臣益憤交章論忠賢不法給事/中則魏大中許譽卿等御史則劉葉楊玉珂等京卿)
　(則太常卿胡世賞祭酒蔡毅中等勲戚則撫寧侯朱/國弼南京列卿則兵部尚書陳道亨侍郎岳元聲等)
　(凡七十餘人先後申奏或專或合無不危悚激切大/學士葉向髙及禮部尚書翁正春請遣忠賢歸私第)
　(以塞謗帝不許燝憤抗章極論畧言人主冇政權有/利權不可委臣下况刑餘寺人哉忠賢性狡而貪胆)
　(粗而大口衘天憲手握王爵所好生羽毛所惡成瘡/痏廕子弟則一世再世賚厮飬則千金萬金毒痡士)
　(庻威加縉紳一切生殺予奪之權盡為忠賢所竊且/忠賢固供事先帝者也陛下寵忠賢亦以此乃于先)
　(帝陵工畧不厝念間過香山碧雲寺見忠賢自營墳/墓規制宏敞擬于陵寢前列生祠又建佛宇璇題耀)
　(日珠網懸星費金錢幾百萬為己墳墓如此為先帝/陵寢則如彼可勝誅哉忠賢竊陛下權内外止知有)
　(忠賢不知有陛下豈可一日尚留左右疏入忠賢大/怒當是時忠賢方惡廷臣交章劾已無所發憤思借)
　(燝立威乃矯㫖廷杖一百令羣閹先至燝邸捽而毆/之比至闕下氣息纔屬杖已絶而復甦羣閹更肆蹴)
　(踏越四日即卒御史黄尊素上言律例非叛逆十惡/無死法今以批肝瀝膽之忠臣竟殞于磨牙礪齒之)
　(凶䜿千載下史筆書之豈不上累聖徳乞復其故官/破格賜恤時禁中方失火李應昇復言部郎之杖血)
　(方腥祝融之烈燄旋作天譴甚明㐲冀矜恤俱不報/是年檢討丁乾學興江西鄉試發策刺忠賢忠賢怒)
　(矯㫖除其名使人詐為校尉徃逮挫辱之乾學憤鬱/而卒揚州知府劉鐸憤忠賢亂政書扇贈游僧有隂)
　(霾國是非句實歐陽暉詩也邏者得之遂逮治事既/白㑹鐸家人夜醮都督張體乾誣以咒詛竟斬西市)
　(他若御史夏之令以劾毛文龍御史呉裕中以熊廷/弼婣考功郎蘇繼歐以楊漣黨後軍都督府經歴張)
　(汶以被酒詆忠賢或下/獄或杖死皆繼燝被害)質實(萬燝字闇夫南昌人兵/部侍郎恭之孫崇禎初)
　(贈光禄卿官一子許譽卿松江華亭人蔡毅中字宏/甫光山人陳道亨字孟起新建人丁乾學字天行浙)
　(江山隂人寄籍京師劉鐸廬陵人夏之令光山人吳/裕中江夏人蘇繼歐許州人張汶邯鄲人尚書國彦)
　(曽/孫)
葉向髙罷
　(楊漣劾忠賢疏既上向髙謂事且决裂廷臣相繼抗/章至數十上或勸向髙下其事可决勝也向髙念忠)
　(賢未易除閣臣從中挽囘猶冀無大禍乃具奏稱忠/賢勤勞朝廷待厚盛滿難居宜觧事權聽歸私第保)
　(全終始忠賢不恱矯帝㫖叙己功累百餘言向髙駭/曰此非閹人所能必有代為草者探之則徐大化也)
　(忠賢雖憤猶以外廷勢盛未敢加害有導以興大獄/者忠賢意乃决萬燝廷杖向髙力救不從無何御史)
　(林汝翥向髙甥也方廵城有二竪争奪人財物闘于/塗汝翥笞之忠賢怒矯㫖命杖汝翥如燝汝翥懼逃)
　(之城外羣閹疑匿向髙第聚而圍之大肆詬辱向髙/上言國家二百年來無中使圍閣臣第者臣今不去)
　(何面目見士大夫帝優㫖慰留盡収回中使汝翥尋/出受杖幸不死向髙以時事不可為乞歸已二十餘)
　(疏至是請益力命行人䕶歸向髙既去韓爌朱國楨/相繼為首輔未乆亦罷忠賢恣意戮辱清流朝中善)
　(類一空云相向髙為人光明忠厚有徳量好扶植善/類自再入  輔沖主閹人逞煬竈計時事日非向髙)
　(亦利方為圖然數有匡救老成持重為清流所倚頼/帷庇門生王化貞不能决議致壊封疆事為時所咎)
　(焉/)
河決徐州
　(決魁山隄城中水深丈餘遷州治/于雲龍山而治河事無言及者)質實(魁山即奎山/在銅山縣東)
　(南雲龍山在銅山縣南常/有雲氣蜿蜒如龍故名)
封光宗選侍李氏為康妃
　(初帝即位降敕暴選侍凌毆聖母及妄覬垂簾狀且/云停選侍封號以慰聖母之靈厚養選侍以敬遵皇)
　(考之意至是忠賢亂政請加選侍封號帝從之㫖與/前移宮諭相背時謂前諭出自王安後㫖出自忠賢)
　(故彼此牴牾/帝實不辨也)
　　發明(奸閹為選侍請封非專欲尊崇選侍也徒以/當日請即位請移宮皆出自楊左主張王安)
　　(調䕶今安已殺矣而楊左諸人忠賢又將興大獄/以置之死地故先以請封選侍為反案之始奸邪)
　　(隂騺其伎倆固無所不至而熹宗懵焉不察以前/此明諭中外之事一任奸閹之顛倒播弄致使前)
　　(後詔㫖互相悖馳又何怪他日/之駢戮諸臣而置若罔聞耶)
冬十月罷吏部尚書趙南星左都御史髙攀龍
　(御史崔呈秀按淮揚贜私狼籍霍邱知縣鄭延祚貪/將劾之以千金賄免延祚知其易與再行千金即薦)
　(之其行事類如此比還朝攀龍循故事考察盡發其/貪汚狀南星議戍之詔革職候勘呈秀窘夜走魏忠)
　(賢所叩頭乞哀言攀龍南星皆東林挾私排䧟復叩/頭涕泣願為飬子當是時忠賢憤廷臣交攻方思得)
　(外廷助涿州人馮銓者少年官侍從家居與熊廷弼/有隙遺書魏良卿勸興大獄忠賢冀假事端傾䧟諸)
　(害己者得呈秀相見恨晚呈秀又言不去南星攀龍/等吾軰未知死所忠賢大以為然遂與定謀㑹山西)
　(缺巡撫南星以太常卿謝應詳有清望首列以請既/得㫖而御史陳九疇受魏廣㣲㫖言應祥嘗知嘉善)
　(魏大中出其門大中以師故謀於選郎夏嘉遇而用/之徇私當斥大中嘉遇疏辨南星攀龍極言應祥以)
　(人望推舉大中嘉遇無私九疇妄言不可聼忠賢大/怒矯㫖黜大中嘉遇并黜九疇而責南星等朋謀結)
　(黨南星遽引罪去忠賢復矯㫖切責放之歸明日攀/龍亦引去南星里居時名日髙海内仰慕與顧憲成)
　(鄒元標並稱三君及召起為吏部忤忠賢忠/賢與其黨恨不已毎矯敕諭必目為元凶云)質實(崔/呈)
　(秀薊州人謝應祥安/福人陳九疇歴城人)
十一月削吏部侍郎陳于廷副都御史楊漣僉都御史
左光斗籍
　(先是萬燝杖死黄尊素語漣曰可以去矣漣曰苟濟/國死生以之卒不去至是廷推吏部尚書漣注籍不)
　(預于廷等推喬允升馮從吾汪應蛟上之中㫖謂此/次㑹推仍是趙南星私人顯是于廷漣光斗冇意徇)
　(私更責漣怙惡不悛注籍躱閃前者勘陳九疇事俱/屬漣等主張朋比不公著並削籍且追漣光斗誥命)
　質實(喬允升字吉甫洛陽人/汪應蛟字潛夫婺源人)
以徐兆魁為吏部侍郎喬應甲為副都御吏王紹徽為
僉都御史
　(兆魁應甲紹徽皆素為南星所擯而紹徽尤黨于忠/賢善類既斥三人擢用由是天下大權一歸忠賢矣)
韓爌罷
　(初葉向髙當國爌次之及楊漣劾忠賢二十四大罪/忠賢頗懼求援於爌不應忠賢深銜之既向髙罷爌)
　(為首輔毎事持正為善類所倚然向髙有智術籠絡/羣奄爌惟亷直自持勢不能敵而同官魏廣微又深)
　(結忠賢偏引邪黨忠賢假會推事逐趙南星髙攀龍爌/急率朱國楨等上言陛下一日去兩大臣臣民失望)
　(且中㫖徑宣不復到閣而攀龍一疏經臣等擬上者/又復更易大駭聼聞有傷國體忠賢益不悦傳㫖切)
　(責未幾又逐楊漣左光斗陳于廷朝政大變忠賢勢/益張故事閣中乗筆止首輔一人廣㣲欲分其柄囑)
　(忠賢傳㫖諭爌同寅協恭而責次輔無伴食爌惶懼/即抗疏乞休畧言臣備位綸扉咎愆日積如詰戎宜)
　(先營衛而觀兵禁掖無能紓宵旰憂忠直尚稽召還/而搒掠朝堂無能回震霆怒後先諸臣之罷斥諭㫖)
　(中出之紛更不能先時深念有調劑之方又不能臨/事執持為封還之戅皆臣罪之大者皇上釋此不問)
　(責臣以協恭責同官以協賛同官奉詔以從事臣欲/補過無由矣乞急禠臣官為佐理溺職之戒中㫖責)
　(爌歸非于上悻悻求去聽還籍諸輔臣請如故事加/以體貌不報  爌罷時上疏謝有左右前後務近端)
　(良重綸綍以重仕途肅紀綱以肅朝宁語忠賢及其/黨益恨爌五年七月逆黨李魯生劾爌削籍除名又)
　(假他事坐贜二千斃其家人于獄爌/鬻田宅貸親故以償而棲止于先墓)質實(李魯生/霑化人)
起崔景榮為吏部尚書
　(初景榮為兵部尚書數為言官所論御史方震孺請/罷景榮以孫承宗代之遂引疾歸至是特起為吏部)
　(尚書時忠賢盗國柄羣小相倚附逐尚書趙南星欲起/景榮為助比至忠賢餙大宅以待景榮不赴錦衣帥)
　(田爾耕來謁又辭不見帝幸太學忠賢欲先一日聼/祭酒講議裁諸聼講大臣賜坐賜茶禮又議減考選)
　(員額汏京堂添注官景榮皆力持/不可浸忤忠賢指而不安其位矣)質實(崔景榮字自/强長垣人忤)
　(忠賢尋削籍崇/禎改元復原官)
十二月逮内閣中書汪文言下鎮撫司獄
　(文言初以布衣任俠有智術神宗末逰京師輸貲為/監生用計破齊楚浙三黨先是三黨諸魁交甚密後)
　(齊與浙漸相貳文言習知本末多方設竒間之諸人/果相疑而浙黨鄒之麟以求吏部不得見惡齊黨亦)
　(交闘其間于是齊浙之黨大離文言又交結東宫伴/讀王安與談當時流品安恱之光宗初立外廷倚劉)
　(一燝而安居中以次行諸善政文言交闗力為多及/魏忠賢殺安文言亦下吏得末減益遊公卿間葉向)
　(髙用為内閣中書韓爌趙南星楊漣左光斗魏大中/俱與徃來㑹給事中阮大鋮與光斗大中有隙囑其)
　(同官傅櫆劾文言與光斗大中交通為奸利㫖下文/言詔獄葉向髙以舉用文言引罪求去忠賢終憚向)
　(髙舊臣不深究而御史黄尊素語鎮撫劉僑曰文言/不足惜不可使禍延縉紳僑頷之獄上止坐文言廷)
　(杖除名無株及者方忠賢得櫆疏喜甚欲借是羅織/東林而獄遽解志不逞乃以劉僑不任事削其籍而)
　(用許顯純代欲再伺釁而動至是御史梁夢環知忠/賢恨未己復劾文言詔立逮之下北鎮撫司獄即命)
　(顯純鞫治而大理丞徐大化亦希忠賢指劾漣/光斗黨同伐異招權納賄于是東林之禍遂作)質實
　(汪文言歙人阮大鋮懐寧人/居桐城梁夢環廣東順徳人)
朱國楨罷
　(葉向髙罷韓爌為首輔韓爌罷國楨繼為首輔魏廣/㣲與忠賢表裏為奸視之蔑如給事中李蕃三疏劾)
　(國楨遂引疾求去忠賢語其黨曰此老亦邪人但不/作惡可令善去乃加少傅賜銀幣廕子中書舍人遣)
　(行人/䕶歸)
南京地震
　(是日癸邜/震聲如雷)
　(乙/丑)五年春正月我
大清兵取旅順
　(大兵攻旅順破之守/  將朱國昌等戰死)質實(旅順有闗在寧海縣南一百/二十里明時海運舟逹金州)
　　(衛者至/此登岸)
　復聼勘御史崔呈秀官
　　(魏忠賢既得呈秀恨相見晚遂用為腹心日與計畫/至是給事中李恒茂為呈秀訟寃忠賢即以中㫖復)
　　(其官尋督三殿工忠賢以閲工故日至外朝呈秀必/屏人密語移時先是顧秉謙魏廣㣲以己意㸃縉紳)
　　(便覽一册若葉向髙韓爌趙南星髙攀龍楊漣左光/斗等百餘人目為邪黨而以黄克纘王永光徐大化)
　　(賈繼春霍維華等為正人進之忠賢俾據是為黜陟/已而王紹徽編東林一百八人繋以宋時淮南盗宋)
　　(江等諸名目為㸃將錄令忠賢按名除退及是呈秀/復進同志諸銀皆東林黨人又進天鑒録皆不附東)
　　(林者由是羣小無不登用善類一空云執時中㫖頻/出朝端以為憂給事中李魯生獨上言  中者帝用)
　　(中者王㫖不中出而誰出舉朝大駭呈秀既比忠賢/不二歳晉兵部尚書兼左都御史出入烜赫勢傾朝)
　　(野于時忠賢門下文臣則呈秀田吉吴淳夫李夔龍/倪文焕主謀議號五虎武臣則田爾耕許顯純孫雲)
　　(鶴楊寰崔應元主殺戮號五彪他若尚書周應秋太/僕少卿曹欽程等號十狗此外又有十孩兒四十孫)
　　(之號而呈秀尤為之魁暮夜乞憐者莫不緣之以進/蠅集蟻附其門如市或不附己及勢位相抗者輙令)
　　(其黨排去諸所傾䧟不可/悉數雖其黨亦畏之也)質實(李恒茂邢臺人王永/光長垣人田吉故城)
　　　(人呉淳夫晋江人李夔龍福建南安人倪文焕江都/人孫雲鶴霸州人楊寰呉縣人崔應元大興人周應)
　　　(秋金壇人曹欽/程江西徳化人)
　　三月我
　大清建都瀋陽
(太祖髙先是既得遼陽集貝勒諸臣議曰/      皇帝)
(天既眷我授以遼陽今將移居此城耶抑仍還我國耶衆俱/      以還國對)
(太祖曰國之所重在土地人民今還師則遼陽一城敵且復/      至據守舍已得之疆土而還後必復煩征討非計之)
(天既與得也且此地乃明及朝鮮蒙古接壤要區天命七年/      我即宜居之衆皆曰善遂定議遷都乃于)
　　　(三月築城于遼陽城東五里太子河邉創建宫室名/曰東京至是閱三年為天命十年三月)
(太祖欲自東京遷都瀋陽與貝勒諸臣議皆曰邇者築城東/      京宫室既建而民之廬舍尚未完繕今復遷移又興)
(大祖諭大役恐頻勞我國西征明路直且近北征䝉古二三/      日瀋陽形勝之地)
　　　(日可至南征朝鮮可由清河路以進汝等寧不計及/耶于是自東京至瀋陽定宫殿廟社之制是為)
　　(盛京/)
　　　　發明(臣等謹按自古建都立國皆以形勝為先而/非常之原必由聖人定斷瀋陽之境東盡挹)
　　　　(婁北接扶餘南近沃海實為神臯臭區而撫定征/討則明及䝉古朝鮮悉指顧可及)
　(天眷與宅為我闢宇之始/    大清肇基)
(太祖髙皇帝力排羣議定以獨斷規度形勢築宫闕定/      廟社鞏基于億萬世古稱髙山天作何以過焉)
　以朱燮元總督雲貴川湖廣西軍務
　　(先是貴州官軍屢為安邦彦所敗自王三善被害後/賊勢益熾廷議以川師不協助宜令一人統之乃晋)
　　(燮元兵部尚書總五省軍駐遵義明年賂賊黨誘殺/奢寅崇明年老無能為邦彦亦乞撫燮元聞于朝許)
　　(之未幾以父䘮去賊又熾崇禎初起故/官合諸道兵蹙之崇明邦彦俱授首)
　夏四月太白晝見
　　(是月癸/未日也)
　重修光宗實録
　　(御史楊維垣首翻三案給事中霍維華繼之痛詆劉/一燝韓爌孫慎行張問達周嘉模王之寀楊漣左光)
　　(斗而譽范濟世王志道等請改光宗實録中㫖允之/免李可灼戍擢濟世廵撫志道等京卿時魏忠賢特)
　　(恨東林諸人數論其罪實於三案及京察封疆事無/與也羣小欲借忠賢力為報仇凡異己者概指為東)
　　(林黨而去之清流/之禍遂不可觧)質實(給事中霍維華疏畧曰梃擊/紅丸移宫三案迄無定論臣)
　　(吕為選侍之請封也請封妃也妃尚未封而况于后/請之不得而况于自后不妃不后而况于垂簾前此)
　　(宫不難移也王安等故難之也難之者所以重選侍/之罪而張翊戴之功也神祖册立東宫稍遲而篤愛)
　　(先帝始終不渝果有廢立之謀則九閽邃密乃藉一/風癲之張差乎神祖升遐先帝哀毁遽發夙疾而悠)
　　(悠之口致疑宫掖豈臣子所忍言孫慎行借題紅丸/誣先帝為受鴆加從哲以弑逆鄒元標鍾羽正從而)
　(和之兩人立名非真晚節不振委身門户敗壞平生/伏乞嚴諭纂修諸臣以存信史楊維垣文登人范濟)
　(世濟源人王/志道漳浦人)
六月朱延禧罷
　(中㫖令閣票稱魏忠賢為元臣延禧/執不可御史田新阿忠賢意攻去之)
逮前副都御史楊漣僉都御史左光斗給事中魏大中
御史袁化中太僕少卿周朝瑞陜西副使顧大章下詔
獄尋斃之削前吏部尚書趙南星等籍
　(先是讞汪文言獄詞連趙南星李三才及漣光斗等/二十餘人許顯純坐漣等以移宫罪徐大化獻策于)
　(魏忠賢曰但坐移宫則無贜可指若坐納楊鎬熊廷/弼賄則封疆事重殺之更有名忠賢以為然乃令許)
　(顯純復鞫文言五毒偹至使引漣等納廷弼賄文言/仰天大呼曰世豈有貪贜楊大洪哉至死不承大洪)
　(者漣别字也顯純乃手作文言供狀文言復張目謂/曰爾莫妄書異時吾當與面質顯純遂即斃之而具)
　(獄辭以上漣光斗各作二萬大中三千化中六千朝/瑞一萬大章四萬餘復多所牽引中㫖漣光斗六人)
　(逮下詔獄南星三才等俱削籍下所在撫按追贓漣/光斗等先後逮至顯純非法拷掠血肉狼籍贜不肯)
　(承光斗私計曰彼殺我有二法因我不承而酷刑以/斃之一也夜半令獄卒潛殺之二也承則當下法司)
　(庻有見天之日諸人然其言俱自誣服忠賢乃矯㫖/仍令顯純五日一追比下下法司諸人始悔失計至)
　(七月漣光斗大中同夕為獄卒所斃漣之死土囊壓/身鐵釘貫耳最為慘毒光斗大中亦皆體無完膚越)
　(數日始報三人死屍俱已潰敗不可識又踰月化中朝/瑞亦斃惟大章未死羣小謂請人潛斃無以厭人心)
　(宜移付法司定罪明詔天下乃移大章刑部獄比對/簿大章詞氣不撓而刑部一如鎮撫原詞以移宫事)
　(牽合封疆坐六人大辟爰書既上忠賢大喜矯詔布/告四方仍移大章鎮撫司大章曰吾安可再入此獄)
　(呼酒與其弟大韶訣趣和藥飲之不死乃投繯而卒/初漣等被逮秘獄中忽生黄芝光彩逺映及六人畢)
　(入適成六瓣或以為祥大章嘆曰芝瑞物也而辱于/此吾軰庸有幸乎已而果然時以六人為六君子)
　(初汪文言之再下詔獄也鍜鍊兩月餘不屈有㫖杖/之百其甥哭失聲文言叱曰孺子真不才死豈負我)
　(哉而效兒女子相泣耶迨慘酷備加最後不能堪始/仰視許顯純曰吾口終不似汝心任汝巧為之我承)
　(焉可也顯純誣楊左魏周諸人以贜文言蹶起曰天/乎寃哉以此衊清亷之士有死不承楊漣之被逮也)
　(士民數萬擁道攀號所歴邨市悉焚香建醮祈祐生/還既死産入官不及千金母妻止宿譙樓二子至乞)
　(食以養㣲贜令急鄉人競出貲助之至賣菜傭亦為/輸助光斗前興畿輔水利尋督學政士民徳之容城)
　(孫竒逢者節俠士也與定興鹿正倡義醵金諸生争應/之得金數千謀代輸緩獄而光斗已前斃正即善繼)
　(父世所謂鹿太公者也光斗死而贜未竟撫按嚴追/兄光霽坐累死母以哭子死都御史周應秋猶以所)
　(司承追不力疏趣之由是家族盡破後忠賢定三朝/典要移宫一案以漣光斗為罪魁議開棺戮屍有觧)
　(之者乃免大中長子學洢以父被逮號慟欲隨行大/中止之乃㣲服間行探刺起居既抵都邏卒四布變)
　(姓名匿旅舍晝伏夜出稱貸以完父贜未竟而火中/斃學洢慟哭幾絶扶櫬歸晨夕號泣水漿不入口遂)
　(死化中前佐髙攀龍發崔呈秀贜私呈秀恨之又繼/漣疏効忠賢有忠賢鋌而走險其横逞之毒將不在)
　(縉紳而即在陛下等語忠賢益大恨因竄名獄中朝/瑞嘗請宥廷弼戴罪令守山海徐大化與之相訐大)
　(章在刑部時讞廷弼獄援議能議勞例從寛遣戍/楊維垣劾其受賄故二人並坐而大章贜尤多也)
秋七月削李三才顧憲成籍
　(三才才大而好用機權撫淮十三年結交遍天下若/顧憲成鄒元標趙南星劉宗周皆推轂三才官加至)
　(户部尚書以謗議故落職天啟初遼陽失欲起用不/果後起南京戸部尚書未赴卒至是御史石三畏追)
　(論京察事詔削籍憲成官吏部郎亦以京察事忤神宗/意黜去憲成既廢益講學研究名益髙中外推薦無)
　(慮百十疏乃起南京光禄少卿力辭不就未幾卒/天啟初贈太常卿亦以三畏追論與三才並削奪)質
　實(石三畏交河人忠賢/門下十孩兒之一也)
八月毁天下書院
　(御史張訥上疏力詆鄒元標孫慎行馮從吾余懋衡/等請毁其講學書院于是元標慎行從善懋衡俱削)
　(奪東林闗中江右徽州及天下一切書院皆毁訥為/忠賢鷹犬最效力忠賢深徳之書院既毁未幾逆祠)
　(建/矣)質實(時元標已前卒追論奪官崇禎初贈尚書謚/忠介慎行尋以紅丸事遣戍從吾以病卒崇)
　(禎初復官謚恭定懋衡字國持婺源/人亦于崇禎初復官張訥閬中人)
以周如磐丁紹軾黄立極為禮部尚書馮銓為禮部侍
郎並兼東閣大學士預機務
　(輔臣缺詔推老成幹濟者禮部尚書周如磐以年老/推用侍郎黄立極與忠賢同鄉故援之熊廷弼之獄)
　(紹軾與銓謀居多紹軾素憾廷弼以御史呉裕中為/廷弼姻言于忠賢而杖殺之銓亦與廷弼有隙家居)
　(時曽遺書魏良卿勸興大獄及侍講筵出市刋遼東/傳譖于帝曰此廷弼所作希脱罪耳帝大怒於是廷)
　(弼死遂决至是推閣臣銓資淺年未及四十忠賢黨/李魯生上言成即為老而非必老乎年幹乃稱濟而)
　(即有濟于國銓遂柄用如磐閲/三月即罷歸紹軾未踰年亦卒)質實(周如磐莆田人/丁紹軾貴池人)
　(黄立極字中五元/成人馮銓涿州人)
魏廣㣲罷
　(楊左之獄廣㣲實預謀顧秉謙調嚴㫖五日一追比/吏部尚書崔景榮懼其立斃杖下亟請廣㣲諌止廣)
　(㣲不自安疏言漣等在今日誠為有罪之人在前日/實為卿寺之佐縱使贜私果真亦當轉付法司據律)
　(論罪豈可逐日嚴刑令鎮撫追贜乎身非木石重刑在/之下就死直須臾耳以理刑之職使之追贓官守安)
　(勿論傷好生之仁抑且違祖宗之制疏入大忤忠賢/意廣㣲懼急出景榮手書自明而忠賢怒已不可解)
　(乃具疏乞休不許居兩月廣㣲丏秉謙為觧忠賢意/少釋然卒不自安復三疏乞休許之既而景榮亦罷)
殺前遼東經畧熊廷弼傳首九邊
　(先是法司論廷弼獄與王化貞俱論死已而楊左諸/人俱坐贜斃獄㑹邏者獲市人蔣應暘謂與廷弼子)
　(出入禁獄隂謀叵測忠賢遂欲速殺廷弼其黨門克/新石三畏等復希㫖趣之及是遂棄市傳首九邉化)
　(貞竟不誅御史梁夢環謂廷弼侵盜軍資十七萬御/史劉徽謂廷弼家資百萬宜籍以佐軍中㫖從之罄)
　(資不足償姻族家俱破江夏知縣王爾玉責廷弼子/貂裘珍玩不獲將撻之其長子兆珪自刎死珪母稱)
　(寃爾玉去其兩婢衣撻之四十逺近莫不嗟憤時太/倉人孫文豸顧同寅作詩誄廷弼為邏者所得二人)
　(坐誹謗俱斬連及其同郡編修/陳仁錫修撰文震孟並削籍)質實(陳仁錫字明卿/長州人門克新)
　(汝陽人劉/徽清苑人)
九月賜魏忠賢及客氏印
　(賜忠賢印文曰顧命元臣客/氏印文曰欽賜奉聖夫人)
　　發明(明代如蹇夏三楊輩曽各授印章許其密封/言事故其文多有用繩愆糾繆者為一時優)
　　(異之典顧朝廷之上所言公公言之嘉謨入告雖/以責望老臣而賜印秘陳苟非其人即不免開告)
　　(訐之漸而况可施之婦寺乎且是時逆閹窺竊大/權中外爵位黜陟一任焬竈者之主持更有何人)
　　(壅遏之而不使上聞者其不欲上聞之事固未嘗/不可矯㫖從中出而又何待乎賜印不過習見前)
　　(朝最異之數欲畢致于其身而後快/又安顧其名義之不可居也哉)
冬十月罷孫承宗以髙第代為經畧
　(初魏忠賢以承宗功髙欲親附之㑹帝遣内官王應/坤犒邊賜承宗蟒玉忠賢即令應坤申意承宗不與)
　(交一言忠賢由是大憾㑹忠賢逐趙南星髙攀龍等/承宗方西巡薊遼念抗疏帝弗省徃在講筵毎奏對)
　(間有入乃請以賀聖夀入朝面奏機宜欲因是論其/罪魏廣㣲聞之奔告忠賢曰承宗擁兵數萬將清君)
　(側公立虀粉矣忠賢悸甚繞御牀哭帝亦為心動令/内閣擬㫖顧秉謙奮筆曰無㫖離迅地非祖宗之法)
　(違者不宥夜啟禁門召兵部尚書入令發三道飛騎/止之又矯㫖諭九門守閹承宗若至齊化門反接以)
　(入承宗抵通州聞命而返忠賢遣人偵之一襆被置/輿中後車鹿善繼而已忠賢意漸觧而其黨李蕃崔)
　(呈秀徐大化等連疏詆之至比之王敦李懐光承宗/遂累疏求罷不許給事中郭興治請令廷臣議去留)
　(論冐餉者復踵至遂下廷臣雜議吏部尚書崔景榮/持之乃下詔勉留而以簡將汰兵清餉三事責承宗)
　(㑹馬世龍有栁河之敗死者四百餘人于是臺省劾/世龍并及承宗章疏數十上承宗求去益力遂許之)
　(以兵部尚書髙第代為經畧第素恇怯以闗外必不/可守欲盡撤錦右諸城守禦移闗内袁崇焕力争謂)
　(兵法有進無退錦右揺動則寧前震驚闗内亦失保/障第慝堅且欲并撤寧前二城崇焕曰我寧前道也)
　(官此當死此我必不去第不能奪乃撤錦州右屯大/小凌河及松山杏山塔山守具盡驅入闗委棄米粟)
　(十餘萬軍民死亡載塗哭/聲震野民怨而軍益不振)質實(馬世龍栁河之敗世/龍以孫承宗荐為山)
　(海總兵領中部俾南北二部俱受節制世龍定計守/城頗盡力至是有降人劉伯漒自耀州來言城内虚)
　(可襲世龍從之遣副將魯之甲等率師徃檄水軍游/擊金冠以舟濟師冠違令不至師次栁河不得渡軍)
　(䧟泥淖中逐敗殁桞河亦曰楊桞河在海城縣南一故/里西北流入三岔河錦右錦即錦州右即廣寧右衛)
　(屯也塔山堡名在錦縣西南髙第字登之灤州人魯/之甲里系無考  本朝乾隆四十一年追謚烈愍)
十二月榜東林黨人姓名示天下
　(御史盧承欽上言東林自顧憲成李三才趙南星而/外如王圖髙攀龍等謂之副帥曹于汴湯兆京史記)
　(事魏大中袁化中等謂之先鋒丁元荐沈正宗李朴/賀烺等謂之敢死軍人孫丕揚鄒元標等謂之土木)
　(魔神宜一切榜示海内俾奸慝無所/容忠賢大喜悉刋黨人名示天下)質實(盧承欽/餘姚人)
(丙/寅)六年春正月作三朝要典
　(先是給事中楊所修請集梃撃紅丸移宫三案章疏/倣明倫大典編輯為書頒示天下霍維華亦以為言)
　(至是作三朝要典以顧秉謙黄立極馮銓為總裁施/鳯來楊景辰孟紹虞曾楚卿副之極意詆諆東林暴)
　(揚罪惡其論挺撃以王之寀開釁骨月為誣皇祖負/先帝論紅丸以孫慎行創不嘗藥之説妄疑先帝不)
　(得正其終更附不討賊之論輕詆皇上不得正其始/為罔上不道論移宫以楊漣等内結王安故重選侍)
　(之罪以張翊戴之功于是遂以之寀慎行漣為三案/罪首時方修光宗實録凡事関三案命即據要典以)
　(改及書成忠賢令顧秉謙擬/御製序文冠其首刋布中外)質實(楊所修商城人施/鳯來平湖人楊景)
　(辰晋/江人)
二月髙第罷以王之臣代為經畧袁崇煥廵撫遼東
(大先是我寧逺髙第與總兵楊麒擁兵不救寧前參政/  清兵圍)
　(袁崇焕集將士誓死守盡焚城外民居擕守具入城/檄前屯及山海闗凡將士逃至者悉斬人心始固)
(大軍戴楯穴城矢石不能退崇焕令閩卒羅立發西洋巨/  礟圍遂觧時督屯通判金啟倧以燃礟死事聞擢崇)
　(煥僉都御史削髙第楊麒職以之臣代第以前屯總/兵趙率教代麒鎮闗門尋命崇煥廵撫遼東駐寧逺)
　質實(王之臣潼闗衛人金啟倧起小吏時為督/屯通判死贈光禄少卿世廕錦衣試百户)
逮前左都御史髙攀龍吏部員外郎周順昌蘓松廵撫
周起元諭徳繆昌期御史李應昇周宗建黄尊素攀龍
自沉于池順昌等俱下獄死
　(攀龍雖削籍崔呈秀恨不已亟言于魏忠賢必欲殺/之順昌家居魏大中被逮過呉順昌出餞與同起卧)
　(者三日許以女聘大中孫旗尉屢趣行順昌瞋目曰/若不知世間有不畏死男子周順昌耶因㦸手呼忠)
　(賢名罵不絶口旗尉歸以告忠賢大怒倪文煥即希/指劾順昌與罪人婚削籍昌期典湖廣鄉試程文論)
　(中引趙髙仇士良寓規諷忠賢嗛之楊漣劾忠賢二/十四罪疏或言昌期代草而髙趙諸人去國昌期率)
　(送之郊外執手太息忠賢益大恨昌期知勢不可留/具疏乞假有小璫至閣曰此人尚可留之送客耶遂)
　(傳㫖落職宗建首劾忠賢目不識丁應昇尊素皆繼/漣抗疏力攻忠賢應昇疏有云忠賢之罪千真萬真)
　(無可復辨千罪萬罪又不勝辨臣為陛下計莫若聼/忠賢急自引退以全旦夕之命為忠賢計又莫若早)
　(自引決以乞帷蓋之恩不然惡稔貫盈欲保首領而/不可得末又切責閣臣謂君側不清焉用彼相一時)
　(寵利有盡千秋青史難欺不欲為劉健謝遷者恐并/不能為李東陽倘投䇿求歡不幾與焦芳同傳耶時)
　(魏廣㣲方深結忠賢知應昇譏已調㫖切責而尊素/尤有智慮為羣小所深忌曹欽程希指劾宗建應昇)
　(尊素皆東林䕶法皆削籍㑹呉中訛言尊素欲效楊/一清誅劉瑾用蘓杭織造李實為張永授以祕計忠)
　(賢大懼遣刺事者至呉凡數輩侍郎烏程沈演家居/記忠賢日事有迹矣于是忠賢益遣使譙訶實知實)
　(與前廵撫起元素有隙蓋起元撫呉時公亷爱民絲/粟無所取實素貪横妄増定額恣誅求又惡同知楊)
　(姜不屈已具疏誣劾起元為姜辨寃並劾實不法數/事實以此歛威而銜起元不置至是忠賢乃索取實)
　(空印白疏令李永貞偽為實奏誣劾起元為廵撫時/乾没帑金十餘萬日與攀龍軰徃來講學因竄入順)
　(昌等名矯㫖並逮之攀龍聞旗尉將至謁道南祠為/文以告歸與二門生一弟飲後園池上及暮書遺表)
　(訖具衣冠自沈于池表云臣雖削奪舊為大臣大臣/受辱則辱國謹向北叩頭從屈平之遺則逺近聞其)
　(死莫不傷之順昌故有徳于鄉士民聞其被逮憤怒/號寃開讀日不期而集者數萬咸執香為周吏部請)
　(命旗尉厲聲罵曰東厰逮人衆軰敢爾大呼囚安在/手擲鋃鐺于地聲琅然衆益憤曰吾始以為天子命)
　(乃東厰魏太監耶遂蠭擁上勢如山崩旗尉東西竄/衆縱横毆擊立斃一人餘負重傷踰垣走廵撫毛一)
　(鷺不能發一語知府㓂慎呉縣知縣陳文瑞素得民/曲為觧諭衆始散順昌乃自詣吏是日旗尉徃浙江)
　(逮尊素者泊舟胥門外市人知城中有變擊其舟而/沈之旗校泅水以遁失駕帖不敢徃尊素聞即囚服)
　(自投詔獄順昌既就逮一鷺飛章告變東厰刺事者/言呉人謀斷水道刼漕舟忠賢大懼已而一鷺言縳)
　(得倡亂者顔佩韋楊念如周文元馬傑沈揚亂已定/忠賢乃安然自是緹騎不敢復出國門矣方諸臣之)
　(被逮也顧秉謙忽持正請付法司論罪忠賢不從已/而昌期先至慷慨對簿詞氣不撓坐贜三千偹受五)
　(毒不勝酷刑時四月晦日槖饘中傳出片紙自此遂/斃至五月二日獄卒以死報終莫知為何日其殮也)
　(十指墮落掬置兩袖中蓋以其為漣代草故云順昌/宗建應昇尊素繼至許顯純各坐贜數千宗建至一)
　(萬三千五日一酷掠順昌輒大罵忠賢顯純椎落其/齒順昌噀血唾顯純靣罵益厲遂于夜中潛斃之時)
　(六月十七日及領埋已越三日皮肉皆腐僅存鬚髪/宗建為顯純酷訊偃卧不能出聲顯純罵日尚能詈)
　(魏公一丁不識否以沙囊壓之而死時六月十八日/尊素知獄卒將害己叩首謝君父賦詩一章時獨應)
　(昇尚在尊素隔墻呼之曰仲逹我先行矣遂死時為/閏六月朔日明日應昇亦死起元道逺至則順昌等)
　(已俱死顯純酷加搒掠竟如疏懸贓十萬罄貲不足/親故多為破家及九月亦斃之獄中時以順昌等慘)
　(死詔獄與前楊左諸人先後畧同遂與髙攀龍並稱/為後七君子以配楊左等共十有三人為逆閹時死)
　(節之最著者云攀龍學本濓洛操履篤實涵養邃密/粹然為一代大儒既死呈秀憾猶未釋矯㫖下其子)
　(世儒吏刑部坐世儒不能防閑其父謫為徒順昌就/逮時諸生朱文祖間行詣都為納饘粥湯藥及徵贜)
　(令急奔走稱貸諸公間順昌櫬歸文祖哀慟發病死/其所捕顔佩韋等五人比臨刑語知府㓂慎曰公好)
　(官知我等好義非為亂也延頸就刃而死後呉人合/𦵏之虎邱傍題曰五人之墓昌期應昇至常州開讀)
　(知府曽櫻咸助之貲應昇師呉鍾巒詣府署與應昇/語竟日謂應昇曰昔蔡元定竄道州晦翁餞之蕭寺)
　(㣲視元定不異平時何圖今日親見此景真一夕千/古已而忽聞署外有數千人閧聲皆言忠臣何故被)
　(逮櫻素有恵政得民力為勸諭始觧㪚而諸校方怖/蘓州事有越垣而仆者適賣蔗童子過之曰我恨極)
　(惜不能殺汝即取削蔗刀割片肉而去宗建死後所/親蔣英代為輸贓亦坐削籍尊素家尤貧坐贓雖不)
　(及三千同年門舊及鄉人咸助之始得完趙元方撫/呉罷歸順昌為文送之指斥無所諱議者謂起元順)
　(昌之禍已伏于此及兩人/死呉中士民無不垂涕者)質實(道南祠即楊龜山祠/周茂蘭字子佩順昌)
　(長子曾櫻字仲含峽江人進本朝乾隆四十一年追/謚忠節呉鍾巒字巒稚武  人蔣英嘉善人沈演即)
　(㴶之/弟)
兵科給事中羅尚忠疏陳漏餉剝軍弊
　(尚忠言各邉觧銀徃領銀囬者或各衛鑽求情分委/放軍粮或將領轉委偏俾遽相抽扣而將官遇有司)
　(餉之權者雖品位過之亦甘卑禮厚幣甚至星相㳺/人當事荐徃者亦𣲖扣各軍禮而歸之又甚有將官)
　(放債倍扣利息者及管庫司官以情面淺深幣交厚/薄為各邊發糧之先後乞飭各督撫委各邊道將查)
　(明軍數軍若干餉若干刻成冊各送計部計部總計/九邊額兵若干嵗餉若干彚册進覽一送該部一送)
　(各司俾奸書無所去其籍得㫖所言給餉/情弊甚悉其應裁應禁速議尋不果行)
三月設各邊鎮監軍内官
　(時各邊鎮増設内臣監軍太監劉應坤鎮守山海/闗大學士丁紹軾兵部尚書王永光等屢諫不聼)
　　發明(熹宗之時邊事已不可為經撫不和疆場日/蹙朝廷即力加整飭尚恐不能有濟而乃復)
　　(設内官監軍以益其弊是猶抱薪而救火也徃時/内官典兵如曹吉祥郭敬輩覆轍俱在惟嘉靖力)
　　(抑宦侍其鋒稍挫神宗時雖監税肆出而典兵者/尚少至是魏閹亂政一切魁柄皆欲歸其同類始)
　　(則借犒軍以刺事関庭供役士卒愁苦繼乃各設/監軍牽制邉將稍一拂逆戮辱隨之疆事如此國)
　　(事又如此岌岌/殆哉其能乆乎)
夏四月搜括應天各府貯庫銀
　(命南京守偹内臣搜應天各/府貯庫銀充殿工及兵餉)
五月王恭厰災
　(王恭厰火藥局也是日雷震火藥自焚地中霹靂聲/不絶煙塵障空白晝晦冥軍民昏仆死者無算未幾)
　(朝天宫/又災)
六月地震
　(先是五月薊州密雲連震三日及/是京師天津宣大山東河南皆震)
閏月建魏忠賢生祠
　(忠賢生祠之建始于潘汝楨汝楨廵撫浙江疏請建/忠賢生祠于西湖織造太監李實請令杭州衛百户)
　(守祠詔賜祠額曰普徳勒石記功徳閣臣撰文書丹/自是諸方效尤幾遍天下薊遼總兵閻鳴泰部内建)
　(祠七所費數十萬其頌忠賢有民心依歸即天心向/順語開封毁民舍二千餘間創宫殿九楹儀如帝者)
　(廵撫朱童䝉建祠延綏用琉璃瓦劉詔建祠薊州金/像冕旈其諸祠務極工作之巧像皆以沈香木為之)
　(眼耳口鼻宛轉如生人腹中膓肺俱以金玉珠寳為/之髻空穴其一以胥四時香花一祠木像頭梢大小)
　(豎上冠不能容匠人恐急削而小之以稱冠小豎抱/頭痛哭責匠人凡疏辭揄揚一如頌聖稱以堯天舜)
　(徳至聖至神閣臣輒用駢語褒答督餉尚書黄運㤗/迎忠賢像五拜五稽首稱九千歳都城内外祠宇相)
　(望有建于東華門外者工部郎中葉憲祖曰此天子/臨辟雍道也土偶能起立乎忠賢聞之即削其籍初)
　(汝楨請建祠廵按御史劉之待㑹稿遲一日即削籍/而薊州道胡士容以不具建祠文遵化道耿如杞以)
　(入祠不拜皆下獄論死時海内望風獻媚自督撫巡/按而外宗室若楚王華烓勲戚若武清侯李誠銘保)
　(定侯梁世勲等廷臣若尚書邵輔忠詞臣若庻吉士/李若琳部郎若郎中魯國楨諸司若通政司經歴孫)
　(如冽上林監丞張永祚等亦皆建祠恐後下及武夫/賈豎諸無頼子莫不攘臂爭先洶洶若不及最後廵)
　(撫楊邦憲建祠南昌至毁周程三賢祠益其地鬻澹/臺滅明祠曵其像碎之比疏至熹宗已崩莊烈帝且)
　　　(閲且笑忠賢覺其意具疏偽辭輒報允無何/忠賢誅諸祠悉廢凡建祠者概入逆案云)質實(潘/汝)
　　　(楨桐城人劉詔杞縣人黄運㤗永城人葉憲祖字羙/度餘姚人劉之待興國州人胡士容黄州廣濟人耿)
　　　(如杞字楚材館陶人李誠銘慈聖太后姪梁世勲珤/之後邵輔忠定海人李若琳大興人魯國楨臨川人)
　　馮銓罷
　　　(銓以媚事魏忠賢登宰輔素與崔呈秀暱呈秀欲入/閣其黨孫杰霍維華嗾贓方郎中呉淳夫力攻罷銓)
　　　(又慮王紹徽為吏部不肯推呈秀令御史袁鯨攻罷/紹徽而杰等慮忠賢意變復以計沮之自是羣小携)
　　　(貳/)質實(袁鯨湖廣/龍陽人)
　　京師大水江北山東旱蝗
　　秋七月以施鳯來張瑞圖李國􁞠俱為禮部尚書兼東
　　閣大學士預機務
　　　(鳯來素無節概及在閣惟以和柔自媚于世瑞圖于/諸事迎合魏忠賢意忠賢建祠碑文多出其手書詔)
　　　(㫖褒美忠賢詞極駢麗皆瑞圖筆也國􁞠/去釋褐纔十四年忠賢以同鄉故援之)質實(張瑞/圖晋)
　　　(江人李國/􁞠髙陽人)
　　九月庚午朔我
太宗文皇帝嗣位以明年為天聰元年
　(太祖髙八月我大貝勒代善于諸子中為最長而我/      皇帝崩)
(太宗文皇帝時稱為衆望所屬代善因作議書言紹承大統/四貝勒功徳隆茂)
　　(得聖君始能戡亂致治以成一統自顧徳薄願共推/戴)
(四貝勒嗣位入朝遍示諸貝勒大臣衆皆喜冬遣使遺袁崇/太宗辭讓再三代善意益懇切乃從之是年)
　　(煥書曰爾停息干戈遣李喇嘛等來弔䘮並賀新君/即位爾循聘問之常我亦豈有他意既以禮來當以)
(皇考徃禮徃故遣官致謝至兩國和好之事前尚未回答汝/      寧逺時曽致璽書與爾令爾轉逹至今)
　　(主如答前書欲兩國和好我當覽書詞以復之兩/國通好誠信為先爾須實吐𠂻情勿事文飾也)
　　顧秉謙罷
　　(自秉謙為首輔凡魏忠賢傾害忠良皆屬其票擬三/朝要典之作秉謙為總裁是非舛謬特甚及是羣小)
　　(各有所左右同黨中如魏廣㣲馮銓軰日夜交軌秉/謙不自安遂乞歸  秉謙于崇禎初削籍尋入逆案)
　　(論徒家居又為鄉黨所惡聚衆僇辱之屋室貲財/焚掠殆盡秉謙竄漁舟得免乆之寄居他縣以死)
　　冬十月進魏忠賢爵上公從子良卿寧國公
　　(先是皇極殿成帝御殿受賀忽有聲如怒濤自殿中/出羣臣班亂至是三殿告成太監李永楨奏魏忠賢)
　　(功吏部尚書周應秋亦奏如永楨言忠賢遂進上公/加恩三等良卿前已封肅寧伯進侯至是復進封公)
　　(已而諸邉築隘口成南京孝陵工竣甘肅奏㨗法司/捕盗並言忠賢區畫方畧詔書褒羙閣臣皆擬九錫)
　　(文半歳中廕錦衣指揮使十七人同知三人僉事一/人擢其族孫希孟希孔等世襲都督同知甥傅之琮)
　　(馮繼先俱都督僉事章奏無巨細輒頌忠賢稱厰臣/不名山東奏産麒麟大學士黄立極等票㫖言厰臣)
　(修徳故仁獸至其誣㒺若此故事内官為司禮秉筆/非公事不得出忠賢毎歲必數歴畿甸坐文軒駕四)
　(馬笙鼓鐃吹之聲轟𨼆黄埃中錦衣玉帶鞾袴而握/刀者夾車左右而馳自厨傳優伶蹴踘輿皂隨者動)
　(以萬數嘗自琉璃河祭水還歴西山碧雲寺士大夫/皆遮道拜伏凡有章奏其黨遣急足馳請然後下客)
　(氏既朝夕侍帝所而毎數日必出至私第輿過乾清/宫前竟不下客氏盛服倩粧儼同妃后侍衛赫奕照)
　(耀衢路至宅則老祖太太千歳之聲喧呼震地犒賚/銀幣無算或數日不返忠賢促之始入凡忠賢濁亂)
　(朝政毒痡海内皆/客氏為内主也)
十二月南京地震
　(先是寕夏地大震/至是南京地亦震)
(丁/邜)七年春正月以太監崔文昇總督漕運河道
　(文昇先侍光宗藥為廷臣所論已放南京魏忠賢作/三朝要典遂召還至是命兼督河漕文昇之任即多)
　(参劾忠賢矯㫖稱其能力挽漕運盡心國儲/深體厰臣籌邉至意嘉之被叅者削籍治罪)
二月召王之臣還
　(光是袁崇焕與滿桂不協請移之他鎮乃召桂還王/之臣代髙第為經畧又奏留桂崇焕又與不協中朝)
　(慮僨事命之臣專督闗内以闗外屬崇煥畫関而守/崇焕慮廷臣忌已上言陛下以闗内外分責二臣用)
　(遼人守遼土且守且戰且築且屯屯種所入可漸減/海運其大要堅壁清野以為體乗間抵隙以為用戰)
　(雖不足守則有餘守既有餘戰無不足顧奮迅立功/衆人必忌任勞則必召怨䝉罪始可有功怨不深則)
　　(勞不著罪不大則功不成謗書盈篋毁言日至從古/已然惟聖朝與廷臣始終之朝議以崇焕之臣不相)
　　(能召之臣還罷經畧不設以闗/内外盡屬崇焕并便宜從事)
大清兵征朝鮮
　　(崇焕與趙率教巡歴錦州大小凌河議大興屯田漸/復髙第所棄舊土㑹)
　(大清兵方討朝鮮渡鴨緑江崇焕乗間遣將繕錦州中/  左大凌三城未畢朝鮮及毛文龍同告急朝命崇焕)
　　(發兵徃援崇焕以水師援文龍又遣率教等九將將/精卒逼三岔河為牽制之勢而朝鮮已為)
　(大清所服諸/  將遂引還)
　勒太康伯張國紀回籍
　　(國紀皇后父也后性嚴明見魏忠賢及客氏亂政數/于上前言之客魏交恨一日帝至后宫后方讀書帝)
　　(問何書對曰趙髙傳也帝嘿然而出忠賢聞之益恨/曽有張匿名榜于厚載門者列忠賢反狀及其黨七)
　　(十餘人忠賢疑國紀為之邵輔忠孫杰欲因此興大/獄借國紀以揺中宫事成則立魏良卿女為后草一)
　　(疏募人上之諸人慮禍不敢承順天府丞劉志選年/老而嗜進無厭惑家人言謂己老必先忠賢死也竟)
　　(上之疏中極論國紀罪末言毌令人訾及丹山之穴/藍田之種蓋忠賢嘗誣后非國紀女故云疏上事叵)
　　(測帝無所問但令國紀自新而已忠賢意大沮梁夢/環偵知之復深論志選疏且故詰丹山藍田二語忠)
　　(賢將從中究其事大學士李國􁞠及王体/乾交沮之事乃止而國紀竟勒歸故郡)
　遣瑞王常浩及恵王常潤桂王常瀛之藩
　(三王皆帝叔父魏忠賢潛蓄逆謀不利其在内御史/張訥希㫖即疏趣之藩于是三王以次就國儀物禮)
　(數刻意貶損羣小反盛稱忠/賢節費為國帝即下詔褒美)質實(瑞王常浩神宗第/五子初太子未立)
　(有三王並封之㫖謂光宗福王及常浩也尋以羣臣/争遂寢二十九年東宫立與福惠桂三王同日封常)
　(洵以長先之藩至是常浩之藩漢中恵王常潤神宗/第六子至是之藩荆州桂王常瀛神宗第七子至是)
　(之藩/衡州)
夏四月逮前刑部侍郎王之寀下獄死
　(劉志選疏頌要典言命徳討罪無㣲不彰即堯舜之/放四凶舉元愷何以加焉且云慷慨憂時力障狂瀾)
　(于既倒者魏廣㣲也當還之揆席以繼五臣之盛事/赤忠報國弼成巨典于不刋者厰臣也當増入簡端)
　(以揚一徳之休風又言王之寀宜正典刑孫慎行宜/加遣戍忠賢矯㫖逮之寀下詔獄坐以贓八千竟瘦)
　(死慎行亦遣戍寧夏知府曾櫻故緩之未行而忠賢/敗王之寀于天啟初上復仇疏中言梃撃之謀變而)
　(為用藥之術蓋梃不中而藥促之是文昇之藥惨于/張差之梃孫慎行辨析紅丸有曰由前則過信可灼)
　(有輕進之罪由後則曲庇可灼有不討賊之罪/兩者皆無可逃其言峻直故羣小俱恨之刺骨)
　　發明(逆閹亂政流毒縉紳一時呈身献媚之徒借/其力以翻三案遂至顛倒是非刋為要典而)
　　(劉志選者乃復劾逮之寀瘐死圍扉煽燄推波莫/兹為甚顧志選耄惽嗜進揣風燭之將殘冀氷山)
　　(之可恃卒之十罪朝彈元凶暮竄曾不踰年而身/膺顯僇為逆案之罪魁所謂孽不可逭者其志選)
　　(之流/乎)
　五月監生陸萬齡請祠魏忠賢于國子監
　　(萬齡請以忠賢配孔子忠賢父配啟聖公其疏曰孔/子作春秋厰臣作要典孔子誅少正邜厰臣誅東林)
　　(黨人禮宜并尊持疏詣司業林釪釪援筆塗抹即夕/挂冠櫺星門去司業朱之俊為奏請從之釬坐削籍)
　　(孔同時又有一張生者欲上疏以忠賢與/  子並尊入國學自稱見子路擊之遽殂)質實(林釬/字實)
　　(甫同/安人)
　秋七月遣魏良卿享南北郊祭太廟
　　(上不豫以錦州之㨗遣良卿告南郊北郊及大/廟代行禮于是天下皆知忠賢欲竊神器矣)
　　　發明(國家郊廟重典必躬必親昭其敬也嘉靖時/祈榖明堂嘗遣武定侯郭勛㳟代識者已譏)
　　　(其非禮乃良卿以魏忠賢之孽儼然攝行大祀對/越于兩郊九廟之間其僭妄孰甚焉且寧逺錦州)
　　　(之役滿桂僅以身免盈庭藉藉方爭劾袁崇焕之/不能救援顧在督師則明斥為罪在内豎則詭冒)
　　　(為功甚至晉秩太師良卿倍邀優叙馬鹿混淆謬/以㨗告豈果謂天祖之可欺耶蓋是時忠賢懐奸)
　　　(莫測特欲假托邉功令其兄子得因代祭以干帝/制逆志之萌于前具見又何待傳呼呈秀私語密)
　　　(謀而後覺其有覬/覦神器之心耶)
　罷袁崇焕以王之臣代之
(太宗文時我親督兵至大凌河守城士卒皆遁遂進圍錦州/      皇帝)
　(大太監紀用總督趙率教遣使請和我精兵四千繞出/  清遺書責之袁崇焕令祖大夀等綂)
(大清兵後别遣水師東出相牽制大壽等未至營濠内/大清已分兵抵寧逺城下崇焕督將士登陴列)
(大用礟拒撃而滿桂亦率尤世威以兵來赴我滿尋觧/  兵疾馳進撃大敗之追至城下尸填壕塹皆)
　(寧逺圍復益兵攻錦州以溽署不能克毁大小凌河/二城而還魏忠賢使其黨劾崇焕不救錦州崇焕乞)
　(休去以王之臣代之及論守寧錦功文武冒濫増秩/賜廕者數百人崇焕止増一秩先是尚書霍維華嘗)
　(進仙方靈露飲于帝帝飲而甘之已漸厭及得疾體/腫忠賢以咎維華維華懼甚慮帝不測有後患欲先)
　(自貳于忠賢㑹寧錦叙廕維華請以/讓崇焕魏忠賢覺其意降㫖頗厲)
封魏忠賢從孫鵬翼為安平伯加少師從子良棟安東
侯加太子太保良卿加太師
　(良棟鵬翼尚在襁褓鵬翼以寧錦奏㨗封/良棟以殿工封從吏部尚書周應秋請也)
八月帝崩遺詔皇五弟信王嗣位
　(帝疾大漸召閣部科道諸臣于乾清宫諭以魏忠賢/王體乾皆恪謹忠貞可計大事黄立極對曰陛下任)
　(賢勿貳諸臣敢不仰體及崩遺詔以弟信王嗣位王/即夕入居宫中羣臣于比明始至方入臨内使十餘)
　(人轉呼崔尚書甚急呈秀入與忠賢密謀久之語秘/不得聞或云忠賢欲簒位呈秀以時未可止之也)
　質實(信王諱由檢光宗第五/子天啟二年封信王)
信王由檢即位赦
　(是為莊烈帝以明/年為崇禎元年)
九月追諡母賢妃劉氏為孝純皇太后
　(初入宫為淑女萬歴三十八年十二月生莊烈帝已/失光宗意被譴薨光宗中悔恐神宗知之戒掖庭勿)
　(言葬于西山及莊烈帝長封信王追進賢妃徃者莊/烈帝問近侍曰西山有劉娘娘墳乎曰有毎密付金)
　(錢徃祭及即位上尊/諡曰孝純皇太后)質實(劉大后海州/人後籍宛平)
立皇后周氏
　(天啟中后選入信邸時神宗劉昭妃攝太后實宫中/之政悉禀成于熹宗張皇后故事宫中選大婚一后)
　(以二貴人陪中選則皇太后幕以青紗帕取金五跳/脱繋其臂不中即以年日帖子納淑女袖侑以銀弊)
　(遣還張后疑后弱昭妃曰今雖弱後必/長大因册為信王妃帝即位立為皇后)質實(周皇后/蘇州人)
　(徙居大興生員奎之/女奎後封嘉定伯)
賜李莊妃弟成棟田
　(莊妃李氏即所稱東李者也仁慈寡言笑位居西李/前而寵不及莊烈帝㓜失母育于西李既而西李生)
　(女光宗改命東李撫視天啟元年二月封莊妃客魏/用事惡妃持正宫中禮數多被裁損憤鬱而覺至是)
　(帝立詔賜妃弟成棟/田産念撫育恩也)
冬十月南京地震
　(震自西北迄東/南隆隆有聲)
十一月放魏忠賢于鳳陽道死詔磔其屍
　(帝素稔忠賢惡深自儆備及即位其黨自危楊所修/揚維垣先劾崔呈秀用以嘗帝時呈秀丁母憂奪情)
　(視事不用縗纆所修請令呈秀守制維垣繼攻之呈/秀罷歸于是主事錢元愨遂劾忠賢上言忠賢本梟)
　(獍之資先帝假以事權羣小蟻附稱功頌徳布滿天下/如王莽之妄引符命列爵三等畀及乳臭如梁冀之)
　(一門五侯徧植奸黨分置要津如王衍之狡兎三窟/輿珍輦實藏聚肅寧如董卓之郿塢自固廣開告訐)
　(誅鋤士類如曹節王甫之鉤黨株連陳養死士陳兵/自衛如桓温之壁後置人皇上待以不死宜勒歸私)
　(第魏良卿等有玷茅土並宜禠革員外史躬盛主事/陸澄源亦交章諭之而嘉興貢生錢嘉徵更劾忠賢)
　(十大罪一曰並帝内外封章必先闗白稱功頌徳上/配先帝及奏俞㫖必曰朕與厰臣自古未聞有此奏)
　(體二曰蔑后皇親張國紀于御前面折逆奸遂遭羅/織欲置之死頼先帝神明祇膺薄懲不然皇親危則)
　(中宮危矣三曰弄兵祖宗朝不聞内操忠賢外脅臣/工内逼宫闈操兵禁中深可寒心四曰無二祖列宗)
　(髙皇帝垂訓中涓不許干預朝政乃忠賢一手障天/流毒縉紳凡邉腹重地漕運咽喉多置腹心意欲何)
　(為五曰尅削藩封三王之國莊田賜賚甚薄也而忠/賢封公侯伯之土田膏腴萬頃六曰無聖先師為萬)
　(世名教主忠賢何人敢祠太學之側七曰濫爵古制上/非軍功不侯忠賢竭天下之物力佐成三殿居然襲)
　(公之爵靦不知省八曰掩邉功遼左用兵以來墮名/城殺大將而冒侯封伯九曰傷民財郡縣請祠遍天)
　(下一祠所費不下五萬金敲骨剝髓孰非國家之脂/膏十曰褻名器崔呈秀之子鐸目不識丁賢書遂登)
　(前列疏上帝召忠賢使内侍讀之忠賢震恐䘮魄急/以重寳㗖信邸太監徐應元求觧應元故忠賢博徒)
　(也帝知之斥應元安置忠賢于鳯陽榜其罪示天下/尋諭曰逆惡魏忠賢擅竊國柄誣䧟忠良罪當死姑)
　(從輕發鳯陽乃不思自懲素蓄亡命之徒環擁隨䕶黨/勢若叛然令錦衣衛逮治忠賢行至阜城聞之與其)
　(李朝欽偕縊死乃磔其屍懸首河間呈秀聞忠賢死/亦自縊明年追戮其屍  時言者劾呈秀為五虎之)
　(首宜肆市朝有詔逮治籍其家呈秀聞之列姬妾羅/珍實呼酒痛飲盡一巵即擲壊之飲已自縊詔開棺)
　(追戮其屍其子鐸覆/試僅得二義削籍)質實(錢元慤歸安人史躬戒烏/程人陸澄源平湖人戍邊)
罷諸邉鎮守中官
　(天啟六年三月各邉俱増設内官鎮守至是帝諭兵/部先朝于宣大薊遼東江之地分遣内臣協鎮一柄)
　(兩操甚為無謂且宦官觀/兵自古有戒其槩罷之)
免天啟時逮死諸臣贓釋其家屬
黄立極罷
　(山隂監生胡焕猷上疏論黄立極施鳯來張瑞圖李/國􁞠等身居揆席一意媚閹並宜斥罷立極等疏辨)
　(帝猶優詔報之及是立極終不自安乞休去時楊維/垣等交章論焕猷疑東林指使請按問乃詔除焕猷)
　(名/)
　　發明(黄立極等以逆閹黨人夤緣政府逄奸肆惡/靡所不為逆閹既誅其黨自應罷斥乃大臣)
　　(不為舉發言官不聞論奏而紏劾之疏且出自一/山隂監生則諸臣平日封章交論相與水火者徒)
　　(知争門户之私而于國家進賢退不肖之義曽不/涉其胸臆也莊烈帝深知立極軰之附奸特不欲)
　　(驟斥衆臣故為除焕猷召以安其意而楊維垣等案/乃疑其為東林指使疏請按問是時逆閹雖誅逆)
　　(未定故猶以東林為罪惡之歸小人變亂黒白何/所不至乃鼎象已昭而魑魅猶不自覺亦可哀也)
　　(夫/)
十二月以錢龍錫李標來宗道楊景辰黄道登劉鴻訓
並為禮部尚書兼東閣大學士預機務
　(帝以施鳯來軰皆忠賢所用不足倚詔廷推閣臣倣/古枚卜典召九卿科道入乾清宫貯名金甌焚香肅)
　(拜以次探之得龍錫標宗道景辰輔臣以天下/多故請益一二人復得道登鴻訓並命入閣)質實
　(錢龍錫字稚文松江華亭人李標字汝立髙邑人來/宗道蕭山人黄道登呉江人劉鴻訓字黙成長山人)
追復熹宗成妃李氏裕妃張氏封號
　(客魏肆惡日幽成妃别宫不死斥為宫人裕/妃幽别宮絶飲食而死至是俱追復封號)
客氏及魏良卿侯國興等伏誅
　(先是熹宗崩客氏將出外宅氏于五更赴梓宫前出/一小函用黄色龍袱包裹皆熹宗胎髮痘痂及累年)
　(落齒剃髪痛哭焚化而去及是詔赴浣衣局掠死籍/其家良卿國興與客光先等皆棄市家屬無少長皆)
　(斬嬰孩赴市有盹睡未醒者人以為慘毒之報莫不/快之方客氏之籍也于其家得宮女姙身者八人蓋)
　(將效吕不韋所為帝/大怒命悉笞殺之)
　
御定資治通鑑綱目三編卷三十三
欽定四庫全書
御定資治通鑑綱目三編卷三十四
　(起戊辰明莊烈崇禎元年/盡庚午明莊烈崇禎三年)凡三年
(戊/辰)莊烈帝崇禎元午春正月詔中官非奉命不得出禁
門
　(帝懲魏忠賢禍乃有是詔尋又申/廷臣交結内侍之禁頒諭諄戒之)
尊熹宗皇后為懿安皇后
三月𦵏徳陵
　(謚曰堯天闡道敦孝篤友章文襄/武靖穆莊勤悊皇帝廟號熹宗)質實(徳陵在昌平/州䨇鎖山擅)
　(子峪西南距永陵一里廢明史贊曰明自嘉靖而後/綱紀日已陵夷神宗末  壊極矣雖有剛明英武之)
　(君已難復振而重以帝之昬庸婦寺竊柄濫賞/淫刑忠良慘禍億兆離心雖欲不亡何可得哉)
天赤如血
　(是月辛巳昧爽也占者/云是主大旱且兵徵)
施鳯來張瑞圖罷
　(鳯來素無節概以和柔自媚於世瑞圖務迎合魏忠/賢會試發策言古之用人者初不設君子小人之名)
　(分别起於孔子其謬妄如此忠賢生祠碑文多出其/手書詔㫖褒美忠賢詞極駢麗皆瑞圖筆也至是御)
　(史羅元賔疏劾鳯來等畧論給綍之重任總歸閹宦/之權衡欲尚公則尚公欲封爵則封爵欲建祠則建)
　(祠欲誅殺削奪則誅殺削奪情面多而擔當少爵祿/重而謀國輕遂使黄扉為置郵之所輔臣若執簿之)
　(官悮國徇私莫此為甚帝是/其言鳯来瑞圖遂俱乞罷)質實(羅元賔/㑹稽人)
贈䘏寃陷諸臣
　(諸忤忠賢致死若楊漣左光斗魏大中周朝瑞袁化/中顧大章周起元繆昌期周順昌周宗建黄尊素李)
　(應昇萬燝皆贈官錄一子王之宷復官丁乾學吴裕/中劉鐸吴懐賢蘇繼歐張汶亦獲贈䘏詔死禍尤烈)
　(者并予諡而是時姚希孟以詞臣持物論雅不善光/斗宗建力尼之遂多不獲諡給事中瞿式耜訟諸臣)
　(寃稱漣大中順昌為清中之清忠中之忠乃諡漣忠/烈大中忠節順昌忠介既而趙南星鄒元標髙攀龍)
　(馮従吉並/贈官賜諡)質實(楊漣贈太子太保兵部尚書左光斗/贈右都御史魏大忠周順昌贈太常)
　(卿周朝瑞贈大理卿周起元贈兵部右侍郎繆昌期/贈詹事兼侍讀學士袁化中顧大章周宗建黄尊素)
　(李應昇贈太僕卿萬燝贈光祿卿福王時追諡光斗/朝瑞宗建應昇忠毅化中忠愍大章裕愍起元忠恵)
　(昌期文貞尊素忠端燝忠貞丁乾學贈侍讀學士劉/繹贈太僕少卿吴懐賢贈工部主事蘇繼歐贈太常)
　(卿吴裕中張汶贈䘏有差趙南星贈太子太保諡忠/毅鄒元標贈太子大保吏部尚書諡忠介髙攀龍贈)
　(太子少保兵部尚書諡忠憲馮従吾贈太子太保謚/㳟定瞿式耜字起由常熟人明挂王時殉節  本朝)
　(乾隆四十一/年追諡忠宣)
夏四月以袁崇煥督師薊遼
　(初崇煥以忤忠賢去忠賢既伏誅廷臣争請召崇煥/至是進兵部尚書督師薊遼兼督登莱天津軍務所)
　(司敦廹上道比至都帝召見平臺咨以方畧對曰臣/受陛下特眷願假便宜計五年全遼可復帝退少憇)
　(時廷臣咸在給事中許譽卿叩以五年之畧崇煥言/聖心焦勞聊以相慰耳譽卿曰上英明安可漫對異)
　(日按期接效奈何崇煥撫然自失頃之帝出即奏言/東事本不易竣陛下既委臣臣安敢辭難但五年内)
　(户部轉軍餉工部給噐械史部用人兵部調兵選将/須中外事事相應方克有濟帝為飭四部臣如其言)
　(崇煥又言以臣之力守金遼有餘調衆口不足一出/國門便成萬里忌能妬功夫豈無人即不以權力掣)
　(臣肘亦能以意見亂臣謀帝起立傾聴諭之曰卿勿/疑慮朕自有主持大學士劉鴻訓等復請賜崇煥尚)
　(方劍假之便宜帝悉従之崇煥又以前此熊廷弼孫/承宗皆為人所排搆不得竟其志乃上言恢復之計)
　(不外臣昔年以遼人守遼土以遼土養遼人守為止/著戰為竒著和為旁著之説法在漸不在驟在實不)
　(在虚此臣與諸臣所能為至用人之人與為人用之/人皆至尊司其鑰何以任而勿貳信而勿疑葢馭邊)
　(臣與廷臣異軍中可驚可疑者殊多但當論成敗之/大局不必摘一言一行之微瑕事任既重為怨實多)
　(諸有利于封疆者皆不利于此身者也是以為邊臣/甚難臣非過慮但中有所危不得不告帝優詔答之)
　質實(許譽卿字公實/松江華亭人)
五月李國􁞠罷
　(國􁞠與魏忠賢同鄉然每持正論劉志選梁夢環劾/張國紀以撼中宫賴國􁞠調䕶之國紀得免罪王化)
　(貞之棄廣寧列城皆走惟廵按御史方震孺保前屯/無動而忠賢素衘震鑐嗾其黨誣劾之坐贓擬絞尋)
　(揚州知府劉繹呪詛之獄起又誣震孺與交通坐大/辟繫獄國􁞠力為保全帝初即位以登極恩進左柱)
　(國少師兼太子太師吏部尚書中極殿大學士國子/監生胡煥猷以劾國􁞠等禠衣冠國􁞠薦復之時人)
　(稱為長者至是乞歸薦韓爌孫承/宗自代卒於家贈太保謚文敏)
毁三朝要典
　(魏忠賢既誅其黨楊維垣等䕶持舊局上疏力詆東/林與崔魏並信為邪黨編修倪元璐再疏攻駁柄國)
　(者兩解之元璐尋上言請毁三朝要典畧曰挺擊紅/丸移宫三義閧於清流而三朝要典一書成於逆䜿)
　(其議可兼行其書必當連毁葢當時起事興議盈廷/互訟主挺擊者力䕶東宫争挺擊者計安神祖主紅)
　(丸者伏義之言争紅丸者原情之論主移宫者弭變/於機先争移宫者持平於事後數者各有其是不可)
　(偏非總在逆璫未用之先雖甚水火不害塤箎此一/局也既而楊漣二十四罪之疏發魏廣微此輩門户)
　(之説興於是逆璫殺人則借三案羣小求富貴則借/三案經此二借而三案面目全非矣故凡推辭歸孝)
　(于先皇正其頌徳稱功于義父此又一局也網自宻/而猶疑有遺鱗勢已成而或憂其翻局崔魏諸奸始)
　(創立私編標題要典以之批根今日則衆正之黨碑/以之免死他年即上公之鐵券又一局也由此觀之)
　(三案者天下之公議要典者魏氏之私書三案是三/案要典自要典今為金石不刋之論者誠未深思臣)
　(謂翻即紛囂改亦多事唯有毁之而已夫以閹䜿之/權而役史臣之筆亘古未聞當毁一未易代而有編)
　(年不直書而加論斷若曰彷彿明倫規模大典則是/魏忠賢欲與肅皇帝争聖崔呈秀可與張孚敬比賢)
　(悖逆非倫當毁二矯誣先帝偽撰宸篇既不可比司/馬光資治通鑑之書亦不得援宋神宗手製序文之)
　(例假竊誣妄當毁三况史局将開館抄具備七載非/難稽之世實録冇本等之書何事留此駢枝供人唾)
　(詈當毁四疏上帝從之遂焚其書侍講孫/之獬忠賢黨也聞之詣閣大哭天下笑之)質實(倪元/璐字)
　(玉汝上虞人孫/之獬淄川人)
六月來宗道楊景辰罷
　(宗道代李國􁞠為首輔事多詭随編修倪元璐屢言/時事宗道笑曰渠何事多言詞林故事止香茗耳時)
　(謂宗道為清客宰相景辰先與宗道為要典副總裁/一徇奸黨指及朝局已變乃請毁要典言官交章劾)
　(之遂與宗/道同罷)
秋七月浙江海溢
　(是月壬午杭嘉紹三府海嘯壞民居/數萬間溺數萬人海寧蕭山尤甚)
海寇鄭芝龍降
　(芝龍少與弟芝虎従海盜顔振泉為寇振泉死衆盜/無所統約共禱於神植劍米斛中遞拜之劍動者推)
　(為長芝龍預藏磁石袖間甫拱手劍躍出遂雄長海/上以已泉人不寇泉令其黨劉香寇之泉州官史招)
　(芝龍降芝龍来受命芝虎不従噪而去猖獗如故然/芝龍長敗官軍不追獲将士釋不殺當事知芝龍終)
　(可撫復遣使諭之竟偕芝虎降而其黨李魁竒鍾斌/旋叛去與香仍為盜熊文燦廵撫福建善遇芝龍頗)
　(得其力魁竒屢抗官軍守備莫兆燫戰殁芝龍擊擒/之又敗斌於泉州斌投海死香連犯閩廣沿海邑廣)
　(州都司許當辰勦香殁于陣文燦議招撫賊佯許之/文燦遽遣参政洪雲蒸等入賊舟宣諭被執文燦懼)
　(委罪雲蒸言官劾之帝勅文燦戴罪自効乃令芝龍/以逰擊為先鋒合廣東兵擊香海上大敗之香脅雲)
　(蒸止兵雲蒸大呼曰賊窮矣急擊勿失遂遇害香自/焚其舟以死  按明史施邦曜傳盜劉香李魁竒横)
　(海上邦曜縶香母誘之香就擒魁竒援鄭芝龍事請/撫邦曜言於廵撫鄒維璉討平之與熊文燦傳所載)
　(互殊葢傳/聞異辭也)質實(鄭芝龍泉州南安人熊文燦貴州永人/寧衛人莫兆燫同安人許當辰餘杭)
　(洪雲蒸長沙人蒸本朝乾隆四十一/年追諡兆燫雲  烈愍當辰節愍)
革廣寧及薊鎮塞外諸部嵗賞
　(故事廣寧塞外兆哈諾穆圖固英及薊鎮喀爾沁三/十六家嵗授撫賞至是盡革去之㑹嵗饑諸部請粟)
(大復不許遂歸誠于我/  清)
寧夏兵變
　(四川湖廣兵戎寧逺者以缺餉四月大譟餘十三營/起應之縳廵撫畢自肅總兵官朱梅通判張世榮推)
　(官蘇涵淳于樵樓上兵備副使郭廣初至括二萬金/以散不厭貸商民足五萬乃解自肅疏引罪走中左)
　(所自經死袁崇煥以八月抵闗聞變馳與廣密謀謀/宥首惡張正朝張思順令捕十五人戮之市斬知)
　(中軍吴國琦責参将彭簪古黜都司左良玉等四人/發正朝思順前鋒立功世榮㴠淳以貪虐致變亦斥)
　(之獨都司程大樂一營不従變特為奨勵一方乃靖/先是闗外止設總兵官一人崔呈秀欲用其私黨増)
　(設三四人故權勢相衡臂指不運尋定設二人而掣/肘如故朱梅将解任崇煥請合寧錦為一鎮仍以總)
　(兵官祖大夀駐錦州加中軍副将何可綱都督僉事/代梅駐寧逺而移薊鎮趙率教于闗門闗内外止設)
　(二大將因極稱三人才謂臣自期五年専藉此三人/當與臣相終始届期不效臣手戮三人而身歸死于)
　(司敗帝可之崇煥遂留鎮寧逺又請罷寧逺及登莱/巡撫不設帝亦報可時度支大絀錦州薊鎮兵相繼)
　(譁户部尚書畢自嚴言一嵗之出浮于所入一百一/十三萬冇竒而内供召買不與焉帝命廷臣各陳所)
　(見自嚴擇其可者列上増鹽引議鼔鑄括雜税覈隐/田税寺産諸事皆琑屑權宜之計民以重困)
　質實(畢自肅自嚴皆淄川人自嚴字景曽左良玉/字崑山臨清人祖大夀何可綱皆遼東人)
九月京師地震
冬十月大學士劉鴻訓免尋遣戍
　(先是忠賢雖敗其黨猶滿朝滿路新進者羣抨擊之/諸執政嘗與忠賢共事不敢顯為别白鴻訓至閣毅)
　(然主持斥楊維垣李恒茂楊所修由景新孫之獬阮/大鋮徐紹吉張納李舊賈繼春霍維華等人情大快)
　(而御史袁鴻勛史􁌆髙捷本由維垣輩進思合謀攻/去鴻訓則黨人可安也鴻鄖乃言所修繼春維垣夹)
　(攻表裏之奸有功無罪而誅鋤自三臣始又詆鴻訓/使朝鮮滿載貂参而歸錦衣僉事張道濬亦奸攻鴻)
　(訓鴻訓奏辯給事中顔繼祖言鴻訓朝鮮之役舟敗/僅以身免乞諭鴻訓入直共籌安攘之策至鴻勛之)
　(借題傾人道濬之出位亂政非重創未有己也帝是/之給事中鄧英乃盡發鴻勛贓私且言鴻勛以千金)
　(贄維垣得御史帝怒落鴻勛職候勘已而髙捷上疏/言鴻訓斥擊奸之維垣所修繼春大鋮而不納孫之)
　(獬流涕忠言謬主焚毁要典以便私黨孫慎行進用/帝責以㤀言停其俸史􁌆復佐捷攻之言路多不直)
　(兩人兩人遂罷去時帝數召見廷臣鴻訓應對獨敏/謂民困由吏失職請帝久任責成以尚書畢自嚴善)
　(治賦王在晉善治兵請帝加倚信帝初甚向之闗内/兵以缺向鼓譟帝意責户部而鴻訓請發帑三十萬)
　(示不測思由是失帝指未㡬而有改敇書之事舊例/督京營者不轄廵軍恵安伯張慶餘總督京營敕内)
　(有兼轄捕營語提督鄭其心以侵職論之命覈中書/行賄改之故下舍人田嘉璧獄給事中李覺斯言藁)
　(其兵部送輔臣裁定乃令中書繕寫寫訖復審視進/呈兵部及輔臣皆當問帝心疑其事乃御便殿問諸)
　(閣臣皆謝不知帝怒給事中張鼎延御史王道直咸/言慶臻行賄有跡不知誰主使御史吴玉言主使者)
　(鴻訓也慶臻曰改敕乃中書事臣實不預知且増轄/捕卒取利㡬何乃行重賄帝叱之閲兵部掲有鴻訓)
　(批西司房語嘉璧亦誣伏受鴻恩指事遂不可解而/侍郎張鳯翔詆之尤力閣臣李標錢龍錫言鴻訓不)
　(能有此請更察訪帝曰事已大著何更訪為促令擬㫖/標等逡巡未上禮部尚書何如寵為鴻訓立辯帝意)
　(卒不可回乃擬㫖鴻訓慶臻並革職候勘無何御史/田時震劾鴻訓用田仰廵撫四川納賄二千金給事)
　(中閻可陞劾副都御史賈毓祥由賄鴻訓擢用鴻訓/數被劾連章力辯因言都中神奸狄姓者詭誆慶臻)
　(千金致臣無辜受禍帝不聴下廷臣議罪明年正月議/吏部尚書王永光等言鴻訓慶臻罪無可辭而律有)
　(貴條請寛貸兵部尚書王在晉職方郎中苗思順贓/証未確難懸坐帝不許鴻訓謫戍代州在晉思順並)
　(削籍慶臻以世臣停祿三年覺斯鼎延道直玉時震/以直言増秩一級鴻訓居政府鋭意枉事帝有所不)
　(可退而曰主上畢竟是冲主帝聞深銜之欲置之死/賴諸大臣力救乃得稍寛後鴻訓竟卒戍所福王時)
　(復/官)質實(劉鴻訓使朝鮮按鴻訓傳神光二宗相繼崩/鴻訓方官編修充使頒詔朝鮮甫入境遼陽)
　(失守朝鮮為造二洋舶従海道還沿途收難民舶重/而壞跳淺入小舟飄泊三日夜僅達登州報命徐紹)
　(吉四川保寧人袁鴻勛慈溪人史􁌆清苑人髙捷寧/晉人張道濬沁水人廵按遼東御史銓之子顔繼祖)
　(龍溪人鄧英安福人王左晉字明初太倉人張慶臻/恵安伯偉曽孫李覺斯東莞人張鼎延河南永寧人)
　(王道直漢川人吴玉夀陽人張鳯翔堂邑人何如寵/字康侯桐城人田時震富平人田仰廬陵人閻可陞)
　(韓城人賈毓祥平度/人苖時順寧陵人)
　　發明(劉鴻訓力斥閹黨為諸黨人所嫉袁鴻勛等/思合謀攻去之以安其黨莊烈既已知其曲)
　　(直為之罪鴻勛罷史􁌆髙捷矣乃未㡬而以改敕/之事懸坐鴻訓加之遣戍夫敕書之改寫閣臣固)
　　(不得諉以不知然毫無佐證遽憑詆訐之言定為/主使斷以行賄在鴻訓退有冲主之言豈得云無)
　　(咎而莊烈以此深銜必欲置之死地且未久而袁/鴻勛等皆仍以言官倚任不㡬于代黨人為報復)
　　(耶鴻訓之才雖非卓犖其鋭意任事亦有足取當/國事艱難之際人材既不易得而又舉措聴熒何)
　　(怪十七年中閣臣至/至五十人之多哉)
十一月召對廷臣于文華殿禮部侍郎錢謙益以罪削
職都給事中章允儒等降有差
　(詔㑹推閣臣廷臣列吏部侍郎成基命及謙益等名/以上時同推者鄭以偉李騰芳孫慎行何如寵薛三)
　(省盛以宏羅喻義王永光曹于汴凡十一人禮部尚/書温體仁侍郎周延儒以無素望不與延儒性警敏)
　(善伺意指方錦州兵譁袁崇煥請給餉帝召問諸大/臣皆請發内帑延儒獨進曰闗門昔防敵今且防兵)
　(寧逺譁餉之錦州譁復餉之各邊效尤帑将安給帝/曰卿謂如何延儒曰事迫不得不發但當求經久之)
　(策帝悦曰卿言是也降㫖責羣臣越數日復召問延/儒曰餉莫如粟山海積粟不缺也缺銀耳何故譁安)
　(知非驕升構煽以脅崇煥邪帝方疑邊将要挟聞延/儒言復悦曰卿言是由此屬意延儒而㑹推弗及體)
　(仁揣帝意必疑遂上疏訐謙益為考官時闗節受賄/不當與閣臣選先是謙益典試浙江有奸人金保元)
　(徐時敏偽作闗節用俚俗詩一朝平步上青天句分/置七義結尾授舉子錢千秋遂中式千秋本能文同)
　(考官薦擬第二謙益改置第四千秋知為保元時敏/所賣與之閧事傳京師為給事中顧其仁所發謙益)
　(大駭即具疏劾二奸及千秋俱下吏論戍謙益亦奪/俸二奸尋斃千秋遇赦釋還事已七年矣至是體仁)
　(復理其事帝果心動次日召對閣部科道諸臣于文/華殿命體仁謙益皆至謙益不虞體仁之劾已也辭)
　(頗屈而體仁盛氣詆謙益言如泉湧因進曰臣職非/言官不可言㑹推不與宜避嫌不言但枚卜大典宗)
　(社安危所係謙益結黨受賄舉朝無一人言者臣不/忍見陛下孤立于上是以不得不言帝久疑廷臣植)
　(黨聞體仁言輒稱善而執政皆言謙益無罪吏部都/給事中章允儒争尤力且言體仁熱中觖望如謙益)
　(當糾何俟今日體仁曰前此謙益皆閒曹今者糾之/正為朝廷慎用人耳如允儒言乃真黨也允儒曰黨)
　(之説小人以陷君子天啟朝可鑒帝怒命禮部進千/秋卷責謙益謙益引罪帝歎曰朕㡬悮遂叱允儒下)
　(詔獄并切責諸大臣時大臣無助體仁者獨延儒奏/曰會推名雖公主持之止一二人餘皆不敢言即言)
　(徒取禍耳且千秋自有成案不必復問諸臣帝乃即/日罷謙益官命議罪坐杖論贖允儒及給事中瞿式)
　(耜御史房可壯等皆坐謙益黨/降謫有差千秋復被逮荷校死)質實(錢謙益字受之/常熟人章允儒)
　(南昌人成基命字靖之大名人鄭以偉字子器上饒/人薛三省字魯叔定海人羅喻義字湘中益陽人温)
　(體仁字長卿烏程人周延儒字玉繩宜/興人顧其仁華陽人房可壯益都人)
十二月韓爌復入閣
　(帝登極後言者争請召爌為逆黨楊維垣所扼但賜/敕存問是年五月始遣行人召之及是還朝㑹帝以)
　(錢謙益事悉署廷臣推者不用遂命爌復為首輔帝/文華後殿閲章奏召爌等諭以擬㫖務消異同開誠)
　(和衷期於至當爌等頓首謝退言所諭甚善而宻勿/政機諸臣参互議擬不必顯言分合至臣等晨夕入)
　(直勢不能報謝賔客商政事者宜相見于朝房而一/切禁私邸交際帝即諭百寮遵行劉鴻訓方被重譴)
　(爌至即具疏申救不聽㑹御史毛九華劾温體仁居/家時以抑買商人木為商人所訴賂崔呈秀以免又)
　(因杭州建逆祠作詩頌魏忠賢帝下浙江巡撫覈實/未報御史任贊化復劾體仁娶娼受金奪人産諸不)
　(法事體仁揣已為清議所斥因力求去以要帝且言/臣以奸罷錢謙益故其黨排訐臣者百出而無一人)
　(左袒臣臣孤立可見再召内閣九卿質之體仁與九/華贊化詰辯良久言二人皆謙益死黨帝心以為然)
　(秉燭召爌等于内殿謂進言者不憂國而植黨自名/東林於國事何補當重繩以法爌請寛言官以安體)
　(仁既退具揭言人臣不可以黨事君人君亦不可以/黨疑臣但當論其才品臧否職業修廢而黜陟之)
　(若戈矛妄起於朝堂畛域横/分於官府非國之福也不納)質實(毛九華掖縣人/任賛化間喜人)
陕西饑流賊大起
　(先是閹黨喬應甲廵撫陕西朱童蒙廵撫延綏皆貪/黷虐民民多起為盜有刼官吏署者應甲置盗不問)
　(反脅官吏責重賄盜乃日横而被盜者莫敢告至是/連嵗大祲有司不恤下白水王二者鳩衆墨其面突)
　(入澄城殺知縣張耀采由是府谷賊王嘉允宜川賊/王左掛等一時並起遂攻城堡殺官吏安塞賊髙迎)
　(祥與饑民王大梁復聚衆應之迎祥自稱闖王大梁/自稱大梁王尋固原兵以無餉譁亦叛去為盜大吏)
　(惡聞賊曰此饑氓徐自定耳明年帝從給事中劉懋/議裁驛站冗卒山陕游民仰驛糈者無所得食皆従)
　(賊/)質實(白水漢栗邑晉廢後魏復置白水縣澄城後/魏置明並屬同州以𨽻于西安府今升同州)
　(為府二縣仍屬焉府谷五代後唐置明屬葭州以𨽻/于延安府今属榆林府宜川西魏義川宋改宜川安)
　(塞宋堡元升縣明並屬延/安府今因之劉懋臨潼人)
　　發明(釁薪不沃而火潦于原門莠不除而蔓延于/野方朱童蒙喬應甲之時草竊奸宄漸起萑)
　　(蒲捕而僇之一長吏力也失此不治馴至宜川白/水嘯聚為羣然弄兵潢池特烏合之衆耳陕西分)
　　(建五鎮宿将勁兵雄於天下使乗竊發之初厚集官/軍尅期進勦俘厥渠魁翦其枝黨不數日間定矣)
　　(而乃藉口饑氓曲為盜諱遂使疥癬之疾釀毒成/癰狐䑕之羣假威作虎掲竿響應蹂躪中原而國)
　　(随以亡滅是/果誰之咎哉)
(己/巳)二年春正月周道登罷
　(道登嘗召對帝問宰相須用讀書人何解對曰容臣/至閣中檢閲回奏帝有愠色又問章奏内多有情靣)
　(二字何也對曰情靣者情之謂左右皆匿笑道登前/在禮部頗有所争執及柄政後排正人庇私交屢為)
　(言路所劾帝悉下其章廷議尚書王/永兆等言所劾俱有實跡遂放歸)
定逆案
　(詔定魏忠賢逆案閣臣韓爌等不欲廣搜樹怨僅以/四五十人上帝少之令再議又以數十人上帝不懌)
　(令以贊道擁戴頌美諂附為目因曰忠賢一内䜿耳/苟非外廷助虐何遽至此且内廷同惡者亦當入爌)
　(等以不知内侍為對帝曰豈皆不知特畏任怨耳閱/曰召入便殿案有布囊盛章奏甚夥指之曰此皆奸)
　(黨頌疏可案名悉入爌等知帝意不可回乃曰臣等/職在調㫖三尺法非所習帝召吏部尚書王永光問)
　(之以不習刑名為對乃詔刑部尚書喬允升左都御/史曺于汴同畨定案所羅列㡬無脱遺至是上之帝)
　(親加裁定自魏忠賢客氏依謀反大逆律磔死外以/六等定罪曰首逆同謀崔呈秀及魏良卿侯國興太)
　(監李永貞李朝欽劉若遇六人俱立斬曰交結近侍/劉志選梁夢環倪文煥田吉劉詔薛貞吴淳夫李夔)
　(龍曹欽程許志吉孫如洌陸萬齡李承祚田爾耕崔/應元楊環孫雲鶴許顯純張體乾十九人俱斬秋後)
　(處决曰交結近侍次等魏廣微周應秋閻鳴秦霍維/華徐大化潘汝禎李魯生楊維垣張納郭欽李之才)
　(十一人及逆孽魏志徳等三十五人俱充軍曰交結/近侍又次等顧秉謙馮銓張瑞圖来宗道王沼徽等)
　(一百二十九人俱坐徒三年贖為民曰交結近侍減/等黄立極等四十四人俱革職間住又于諸人姓名)
　(下各注所犯刋布中外知之方案初定張瑞圖来宗/道及賈繼春皆不與帝召見閣臣及允升于汴于平)
　(臺詰之閣臣等以瑞圖宗道無實狀對帝曰瑞圖善/書為忠賢所愛宗道為崔呈秀父請䘏典中有在天)
　(之靈語非實狀耶又問繼春對曰繼春雖反覆然持/論亦有可取帝曰唯反覆故為真小人三人遂俱論)
　(徒/)
三月以楊鶴總督三邊軍務捕流賊
　(鶴初官僉都御史忤忠賢罷去帝即位復官進左副/都御史鶴見帝求治太急乃上言圖治之要在培元)
　(氣自大兵大疫加𣲖頻仍小民之元氣傷遼左黔蜀/喪師失律封疆之元氣傷縉紳構黨彼此相傾逆閹)
　(乗之誅鋤善類士大夫之元氣傷譬如重病初起百/脈未調風邪易入急當培養而陛下事事勵精臨軒)
　(靣質或問之而未必盡知事下六曹或呼之而未必/立應致于聖怒數取譴訶竊以為遇矣今一切民生)
　(國計吏治邊防宜取祖宗成法委任責成嚴為之程/寛為之地圖之以漸鎮之以静何慮不臻太平哉疏)
　(入報聞尋三邊總督武之望卒官而是時闗中寇熾/廷臣莫肯往羣推鶴帝召鶴問方畧對曰清慎自持)
　(撫恤將卒而已遂拜鶴兵部右侍郎代之望總督軍/務討賊先是流宼王大梁由畧陽逼漢中餘賊望洛)
　(川淳化三水等十餘州縣逰擊髙従龍戰没固原逃/兵周大旺等復掠涇陽富平勢甚張及鶴至叅政劉)
　(應遇已先擊斬王二于白水追殱大梁于漢南副将/賀虎臣亦捕斬大旺等賊渠畧盡而繼起者益衆延)
　(安榆林間所在皆賊鶴素有清望然不知兵廟/堂遽用之竟莫能勦賊後遂一意主撫以致敗)質實
　(淳化宋以雲陽縣之黎國鎮置明屬邠州以𨽻于西/安府三木漢縣元廢明正統中復置亦屬邠州以𨽻)
　(于西安府鶴本朝雍正三年升邠州為直𨽻州二縣/仍屬南陽  字修齡武陵人武之望臨潼人賀虎臣)
　(保定/人)
夏五月乙酉朔日有食之
　(先是大統厯推食三分二十四杪回回厯推食五分/五十二杪禮部侍郎徐光啟依西法預推順天府食)
　(二分有竒厯天食六分有竒瓊州食既大寧以北不/食至是光啟法騐大統回回厯皆疏帝切責監官于)
　(是五官正戈豐年等言大統乃洪武時所定實即郭/守敬授時厯也自至元十年造厯越十八年為大徳)
　(三年八月已當食不食六年六月又食而夫推是時/守敬方知院事已不能無乖錯况斤斤守法者哉今)
　(若循舊向後不能無差光啟亦言嵗差環轉嵗實参/差天有緯度地有經度列宿有本行月五星有本輪)
　(月有真㑹視㑹皆古所未聞惟西法有之宜取以参/互考訂與大統法㑹同歸一尋上厯法修正十事因)
　(薦太僕少卿李之藻西洋人龍華民鄧玉函善推步/報可遂開厯局以光啟為監督未㡬華民卒更徵西)
　(洋人湯若望羅雅谷譯書演算光啟加本部尚書仍/督修厯法西法之行自此始初西法與回回厯相同)
　(周天三百六十度度六十分分六十杪一日十二時/時八刻刻十五分有閏日無閏月迨入中國又通融)
　(中法始復置閏月窮推詳測益/加精宻而授時大統之説漸絀)質實(大統厯吳元年/十一月乙未冬)
　(太史院使劉基率其屬髙翼上戊申大統厯洪武十/七年漏刻博士元統以大統積分猶踵授時之數非)
　(所以重始敬正乃擢統為監令取授時法去其嵗實/消長之説析其條例得四卷以洪武十七年甲子為)
　(厯元命曰大統厯法通軌二十六年監副李徳芳言/當復用消長之法自是大統厯元以洪武甲子而推)
　(筭仍依時法云回回厯出西域元置回回司天臺與/授時法並行明洪武三年設科𨽻欽天監亦参用之)
　(厯法修正十事其一議嵗差每嵗東行漸長漸短之/數以正古来百年五十年六十年多寡互異之説其)
　(二議嵗實小餘昔多今少漸次改易及日景長短嵗/嵗不同之因以定冬至以正氣朔其三每日測驗日)
　(行經度以定盈縮加減真率東西南北髙下之差以/步日躔其四夜測月行經緯度數以定交轉遲疾真)
　(率東西南北髙下之差以定月離其五宻測列宿經六/緯行度以定七政盈縮遲疾順逆違離逺近之數其)
　(宻測五星經緯行度以定小輪行度遲疾留逆伏見/之數東西南北髙下之差以推步凌犯其七推算黄)
　(道赤道廣挟度數宻測二道距度及月五星各道與/黄道相距之度以定交轉其八議日月去交逺近及)
　(真㑹視㑹之因以定距午時差之真率以正交食其/九測日行考知二極出入地度數以定周天緯度以)
　(齊七正因月食考知東西相距地輪經度以定交食/時刻其十依唐元法随地測騐二極出入地度數地)
　(輪經緯以求晝夜晨昬承短以正交食有無先後多/寡之數西法明神宗萬厯中有大西洋人利瑪竇者)
　(進貢土物與其國人龎廸峩熊三㧞及龍華民鄧玉/函湯若望等先後至俱精究天文攜有彼國厯書多)
　(中國典籍所未備者于時徐光啟李之藻/皆宗之是為西法徐光啟字子先上海人)
六月袁崇煥殺總兵官毛文龍于䨇島
　(文龍鎮東江嵗糜餉無算所徃輒敗衂詭稱捷冐功/又縦下恣淫掠驕蹇不樂受莭制崇煥始受事即欲)
　(誅文龍大學士錢龍錫以崇煥召對時有五年復遼/語因造寓詢方畧崇煥曰恢復當自東江始文龍可)
　(用則用之不可用則處之易易耳比崇煥莅鎮疏請/遣部臣理東江餉文龍惡文臣監制抗疏駁之崇煥)
　(不悦尋文龍来謁接以賓禮文龍不譲崇煥謀益決/至是以閲兵為名泛海抵䨇島文龍来㑹崇煥與相)
　(燕飲每至夜分文龍不覺也崇煥易更營制設監司/文龍怫然崇煥以歸郷動之文龍曰向有此意但惟)
　(我知東事東事畢朝鮮衰弱可襲而有也崇煥滋不/懌遂以六月五日邀文龍觀將士射先設幄山上令)
　(叅將謝尚政等伏甲士幄外文龍至其部卒不得入/崇煥曰予詰朝行公當海外重寄受予一拜交拜畢)
　(登山因詰文龍違令數事文龍抗辯崇煥厲聲叱之/命去冠帶縶縳文龍猶倔强崇煥曰爾有十二斬罪)
　(知之乎祖制大將在外必命文臣監爾専制一方軍/馬錢糧不受核一當斬人臣之罪莫大欺君爾奏報)
　(盡欺君殺瀕海難民冐功二當斬人臣無將將則必/誅爾奏稱牧馬登州取南京如反掌大逆不道三當)
　(斬每嵗餉銀數十萬不以給兵月止散米三斗有半/侵盜軍餉四當斬擅開馬市于皮島私通海外諸國)
　(五當斬部將數千人悉冒己姓副將以下濫給劄付/千走卒輿夫盡金緋六當斬自寧逺剽掠商船自為)
　(盜賊七當斬强取民間子女不知紀極部下效尤人/不安室八當斬驅難民逺竊人参不従則幽之島上)
　(僵餓死者白骨如莾九當斬輦金京師拜魏忠賢為/父塑冕旒象于島中十當斬鐵山之敗喪軍無算掩)
　(敗為功十一當斬開鎮八年擁兵觀望不能恢復免/寸土十二當斬數畢文龍噤不能置辯但叩頭乞)
　(崇煥召諭其從官曰文龍罪重當斬否皆惶怖唯唯/中有稱文龍數年勞苦者崇煥叱退之乃頓首請㫖)
　(出尚方劔斬文龍于帳前然後出諭其部卒曰誅止/文龍餘無罪皆不敢動分其兵為四協以文龍子承)
　(祚及副將陳繼盛等領之犒軍士檄撫諸島盡除文/龍虐政還鎮以其狀上聞末言文龍大將非臣得擅)
　(誅謹席藁待罪帝驟聞意殊駭既念文龍已死方任/崇煥乃優㫖褒答崇煥又上言文龍一匹夫不法至)
　(此以海外易為亂也其衆合老稚四萬七千妄稱十/萬且民多兵不能二萬妄設将領千今不宜更置帥)
　(即以副將繼威攝之于計便又慮部下為變請増餉/餉至十八萬帝皆報可時文龍専閫海外有䟦扈聲)
　(崇煥一旦除之自謂可弭後患然東江屹然臣鎮文/龍死勢日衰弱且島弁失主帥心漸攜益不可用其)
　(後致有/判去者)質實(䨇島在今奉天府寜海縣/西南海中陳繼盛遼東人)
秋八月總督雲南川湖廣西軍務朱燮元平水西蠻
　(先是燮元督五路師討永寧奢崇明及水西安邦彦/以計賂賊黨殺崇明子寅寅既死崇明年老無能為)
　(邦彦勢孤因乞撫燮元聞于朝許之乃遣参將楊明/輝徃撫變元旋以父喪歸偏沅廵撫閔夢得来代夢)
　(得策用兵當自永寧始疏陳方畧未報尋召還代以/尚書張鶴鳴議遂寢鶴鳴未至明輝奉制書僅招撫)
　(邦彦兄子位不云赦邦彦邦彦怒殺明輝撫議由此/絶鶴鳴視師年餘未嘗一戰賊得養其鋭崇禎元年)
　(六月復起燮元故官兼廵撫貴州遂用夢得前議檄/雲南兵下烏撒四川兵出永寜下畢節而親率大軍)
　(駐陸廣逼大方總兵官許成名参政鄭朝棟由永寧/復赤水時邦彦自稱四裔大長老號崇明大梁王勢)
　(張甚聞官軍四路並進乃分其部衆據守陸廣鴨池/三岔諸要害别以一軍取遵義自以兵十餘萬先犯)
　(赤水燮元授計成名令誘賊至永寧而潛遣總兵官/林兆鼎従三岔入副將王國禎従陸廣入劉義鯤従)
　(遵義入合傾其巢邦彦與成名戰于赤水成名佯北/邦彦悉力進㑹四川總兵官侯良柱副師劉可訓方)
　(出永寧與賊遇遂接戰小却成名還師来援賊乃據/五峯山桃紅壩官軍仰攻不得上越數月良柱偵賊)
　(不備與副將鄧玘等侵早霧廹之成名聞山上呼噪/聲亦出助戰賊奔鵝頸嶺徑長而惬人馬不能容良)
　(柱玘乘勝逐之賊復敗尋又敗之紅土川死者數萬/人邦彦崇明皆授首捷聞帝大喜以成名與良柱争)
　(功賞久不行而烏撒土司安效良者邦彦黨也效良/前為滇撫閔洪學所破既敗死其妻招故霑益土酋)
　(安逺弟邊為夫負固不服燮元乗兵威脅走邊遂復/烏撒燮元以境内賊畧盡不欲窮兵乃檄招安位位)
　(不決燮元集將吏議曰水師地險多箐篁蠻烟燹雨/莫辨晝夜深入難出今當扼其要害四靣迭攻賊乏)
　(食將自斃于是攻之百餘日斬級萬餘義鯤復遣人/入大方燒其室廬位大恐明年春遣使乞降燮元受)
　(之積年巨宼皆平方崇明邦彦之授首也川中諸将/功為多而黔將争之燮元頗右黔將屢奏于朝為四)
　(川廵撫御史馬如蛟所劾燮元力求罷帝慰留之燮/元以巨㓂雖平而雲貴諸苗猶出没為患檄副使朱)
　(家名與成名等討平定番鎮寧諸苗乃通威清等上/六衛及平越清平偏橋鎮逺四衛道路凡千六百餘)
　(里繕亭障設游徼勦平洪邊土官宋嗣殷就其地置/開州復置故施秉縣招流民實之尋又撫定阿迷土)
　(司普名聲之亂苗患乃漸息初官軍討邦彦久無功/御史毛羽健言賊巢在大方黔其前門蜀遵永其後)
　(户由黔進兵必渡陸廣竒險七晝夜抵大方一夫當/闗千人自廢此官軍所以屢敗也遵義距大方三日)
　(程而畢節止百餘里道平衍従此進兵何患不克因/畫上足兵措餉方畧并薦燮元可任及是平賊皆如)
　(其議/云)質實(普名聲之亂名聲者阿迷州土官普維藩/子初以従征有功授土知州崇禎五年御)
　(史趙洪範按部名聲不境迎及出戈甲旗幟列數里/洪範大怒謀之廵撫王伉請討之官軍進圍州城名)
　(聲恐使人約降而隂以重賄求援于元謀土官吾必/奎必奎奉調従征與名聲戰兵始合佯敗走官軍望)
　(見遂大潰布政使周士昌副總兵秦拱明通判由大/勲戰死僉事王信逰擊范應華同知楊于陛被執皆)
　(罵賊死朝廷以起釁罪伉建治而名聲旋亦就撫廵/撫偏沅地方贊禮軍務一員明萬厯二十七年以征)
　(播暫設尋罷天啟二年後或置或罷崇禎二年定設/赤水九永寧路地明洪武二十二年始分永寧置衛)
　(距四川布政司六百二十里縣本朝康熈二十六年/省入畢節縣鴨池河在清鎮  西北一百里與水西)
　(為界五峯山桃紅壩鵝頸嶺並在四川叙州㕔東南/與貴州畢節縣為界紅土川畢節縣廢赤水衛西鎮)
　(寧漢唐宋為牂柯羅甸地元始置鎮寕州明洪武十/四年屬普定府尋改屬四川普定衛正統三年改屬)
　　(貴州布政司嘉靖十二年遷州治于安莊衛城萬厯/三十年改屬安順府今因之威清上六衛葢威清安)
　　(荘平壩安南畢節赤水六衛也明洪武中以元貴州/宣慰司及普安永寧鎮寧地置  本朝康熈十一年)
　　(改安莊衛為鎮寧州治二十六年改威清衛為清鎮/縣治壩衛為安平縣治畢節衛為畢節縣治安南衛)
　　(為安南縣治省赤水衛入畢節縣平越清平偏橋鎮/逺四圍明洪武十四年以元平月長官司地置平越)
　　(衛年本朝康熈十一年改縣為平治府治明洪武十/四  以元麻峽縣地置清平堡尋改衛𢎞治八年于)
　　(衛城增署清平縣衛本朝康熈七年省縣入麻哈州/十一年復置縣以  省入屬都匀府偏橋注見前鎮)
　　(逺廢衛在鎮逺府城西南㵲水西岸五老山之麓明/洪武二十二年置湖廣鎮逺衛指揮使司  本朝康)
　　(熈二十二年割屬貴州尋併入鎮逺縣施秉元為施/秉前江等處蠻夷軍民長官司明洪武五年改為施)
　　(秉蠻夷長官司正統九年改縣天啟元年省崇禎四/年復置屬鎮逺府阿迷漢益州地元初為阿寗萬户)
　　(府阿甯古蠻名後譌為阿迷明洪武十五年改為阿/迷州屬雲南臨安府今皆因之閔夢得烏程人林兆)
　　(鼎福建人侯良柱字朝石永寧衛人劉可訓澧州人/鄧玘四川人閔鴻學烏程人馬如蛟字騰仲和州人)
　　(朱家名曲靖人毛羽健公安人趙洪範嘉定人秦拱/明忠州人遊大勲婺源人王信宜賔人范應華建水)
　　(州人楊于陛劔州人大本朝乾隆四十一年追謚秦/栱明烈愍周士昌游  勲王信范應華楊于陛節愍)
　冬十一月我
　大清兵下遵化遂薄燕京
(太宗文我帝以七大恨未雪乃于是年十月/      皇)
(親統大軍進討次老河分兵三路蒙古兵攻大安口阿巴㤗/命濟爾哈朗等率右四旗及右翼)
(太宗親等率左四旗及左翼䝉古兵攻龍井闗我鄉導攻洪/      督大軍以蒙古哈喇沁台吉布爾噶都為)
　　　(口克之至是抵遵化兩翼兵来㑹距城五里而營山/海闗總兵官趙率教聞我)
　　(大軍入近畿疾馳三晝夜赴援抵三屯營總兵官朱國/  彦不令入率教遂策馬而西與)
　　(大兵遇悉力拒戰中流矢陣亡一軍盡殁我圖先登/大兵四靣樹雲梯攻城正白旗小卒薩木哈)
　　(大軍相繼上守陴兵潰参將李檟遊擊彭文炳戰死廵/  撫王元雅及保定推官李獻明永平推官何天球知)
(太宗嘉縣徐澤前知縣武起潛皆死之/      元雅忠命賜棺殮)
(親酌金巵勞薩木哈圖並予優錄而三屯營及馬蘭鎮亦為/      我别將所下副總兵張拱微戰殁國彦具衣冠西靣)
　　(大稽首偕妻張氏投繯死于是我義城大同總兵官滿/  清兵越薊州而西徇三河臨順)
　　　(桂宣府總兵官侯世祿各率所部勤王戰于城下俱/敗奔京師城遂降進至通州渡河駐營城北我)
(太宗傳諭各城曰爾國庇葉赫而戕害我大恨有七我知終/      不相容告)
(天興師國賜我河東地我/天直我)
(太祖皇帝猶願和好爾國不従和而爾主頻加欺凌故今日/天又賜我河西地我復屢次願)
　　　(興師而来順者撫逆者誅天運循環得天者興人豈/能為非我恃强逞兵也)
(諭既徧薄京城營于城北土城闗之東男女之逃竄者縦之/太宗率諸貝勒及䕶軍環閲燕京城招)
　　　(入城乃進兵距闗廂二里而營時桂世祿俱屯徳勝/門)
(大兵至世祿軍潰桂獨進戰協理戎政尚書李邦華督/  兵守城令城上發大礟佐桂誤傷桂軍桂亦負傷帝)
　(遣中官勞以羊酒令入休甕城旋與廷臣及督師袁/崇煥等召見平臺桂解衣示創帝深嘉歎咨廷臣方)
　(畧侍郎周延儒言本兵備禦疎忽調度乖張檢討項/煜繼之且曰世宗斬一丁汝夔將士震悚强敵宥遁)
　(帝頷之遂下兵部尚書王洽獄邦華亦以誤傷桂軍/為言官劾罷時)
(大清兵駐郊圻久城中洶洶獄囚劉仲金等百七十人/  破械出欲踰城被獲帝震怒下刑部尚書喬允升侍)
　(郎胡世賞提牢主事教繼榮于獄坐允升絞/以年老減死與繼榮俱戍邊世賞贖罪為民)質實(老/河)
　(在哈喇沁右翼南一百九十里源出明安山東北流/㑹諸小水經敖漢北翁牛特左翼南又經奈曼哈爾)
　(哈二部之北流五百里許與潢河合大安口在遵化/州西北三十里鮎魚闗東龍津井闗在遷安縣西北)
　(一百九十里西接遵化之洪山口陡峙邊外洪山口/在遵化州北少東五十里白棗峪東三屯營在遵化)
　(州東六十里馬蘭闗在遵化州西北七十里有堡城/在闗南十里甕城明嘉靖四十一年添築永定等七)
　(門甕城至四十三年六月城始成趙率教與滿桂為/時良將莊烈帝聞其敗殁賜䘏典立祠奉祀  本朝)
　(乾隆四十一年追謚忠烈同時戰殁之千户蔡國勲/入祠張拱微神木人李檟大同人彭文炳吉水人王)
　(元雅大原人李獻明字思皇壽光人以察核官庫至/遵化或謂君官保定此邑非所轄去無罪獻明正色)
　(曰莫非王土敢見危辟難請守東門城破死何日球/増城人徐澤字兊若㐮陽人莅任甫七日死武起潛)
　(字用潛進賢人罣誤解官候代遂同殉節後孫承宗/請䘏死事諸臣乃贈獻明天球光祿少卿澤光祿丞)
　(俱廕一子元雅以大吏失城贈䘏不及乾隆四十一/年追謚張拱微李檟烈愍王元雅李獻明何天球徐)
　(澤武起潛朱國彦彭文炳節愍侯世祿綏徳州人項/煜字水心吳縣人王洽臨邑人雅負時望而應變非)
　(所長帝方惡廷臣玩愒故/于洽不少貸未㡬瘦死)
以成基命為禮部尚書兼東閣大學士預機務召孫承
宗復為兵部尚書兼中極殿大學士視師通州
　(先是遵化失守帝聞報召見廷臣于平臺基命請召/還故輔承宗任以兵事帝然之乃命基命入閣而立)
　(召承宗至入對具陳方畧帝稱善曰卿不須往通州/其為朕總督京城内外守御事務仍参帷幄趣首輔)
　(韓爌草敕下所司鑄闗防承宗出漏下二十刻矣即/周閲都城五鼓而畢復出閲重城明日夜半忽傳㫖)
　(仍守通州時烽火徧近郊承宗従二十七騎出東便/門道亡其三疾馳抵通州門者㡬不納既入城與保)
　(定廵撫解經傳御史方大任總兵楊國棟登陣固守/旋聞)
(大清兵已薄都城乃急遣遊擊尤岱以騎卒三千赴援/  復遣副將劉國柱督軍三千與岱合而發宻雲兵三)
　(千營東直門保定兵五千營廣寧/門以其間遣將復馬蘭三屯二城)質實(東便門在/外城之東)
　(北隅北向解經傳韓城人方大任桐/城人楊國棟山海衛人尤岱榆林人)
十二月下督師袁崇煥于獄總兵官祖大夀擁兵奔錦
州
(大初崇煥建議請和欲籍此緩師以修理故疆我東討/  清方有事朝鮮亦欲假是以阻其兵因得一意)
　(乃遣使以書相往来已而崇煥聞于朝奉㫖戒諭言/路亦以為非計崇煥復以書詢錢龍錫龍錫亦阻之)
　　(大事尋止及井闗諸隘口崇煥聞即督祖大夀何可綱/  清兵入龍)
　　　(等率師入衛以十一月十日辛丑抵薊州所遇撫寧永/平遷安豐潤玉田諸城皆留兵以守帝聞其至甚喜)
　　(大温㫖褒勉發帑金犒將士令盡統諸道援軍俄聞師/  清兵下遵化越薊州而西崇煥懼即引兵入䕶京)
　　　(與滿桂等同召見慰勞偹至諮以戰守策賜御饌及/貂裘崇煥以士馬疲敝請入休城中不許請屯兵外)
　　(大城亦不許隘口乃薊遼總理劉策所轄而崇煥未奉/  清兵所入)
　　　(勤王詔即千里赴援自謂有功無罪然都人驟遭兵/怨謗紛起謂崇煥擁兵坐視朝士因前和議誣其招)
　　　(兵脅和將為城下之盟帝頗聞之不能無惑崇煥營/廣梁門外伏兵隘口我)
　　(大軍分道夾擊敗之崇煥復移營城東南隅豎立柵木/大軍列陣逼之而營)
(太宗文皇帝率諸貝勒輕騎往視曰此敗殘之餘何足勞我/      軍遂不戰還先是)
(授宻大軍獲宦官二人令副將髙鴻中等守之因兵乃/    計鴻中等于二宦官前故作耳語云今日撤)
(上計傾見敵有二人来見有宻約事可立就矣時楊太監者/上語良久乃去意袁巡撫)
　　　(佯卧竊聞其言縦之歸以所聞告于帝帝遂信之不/疑再召見崇煥及大夀于平臺詰崇煥以殺毛文龍)
　　　(之故責其援兵逗遛縳付詔獄成基命叩頭請慎重/者再帝曰慎重即因循何益基命復叩頭曰兵臨城)
　　　(下非他時比帝不省大夀在旁股慄懼并誅即出與/何可綱擁衆東走毁山海闗出逺近大震大夀先嘗)
　　　(有罪孫承宗欲殺之愛其才宻令崇煥救解故大夀/徳崇煥基命知之言于帝就獄中取崇煥手書急遣)
　　　(都司賈登科齎諭大夀孫承宗亦令逰擊石柱國馳/撫諸軍大夀見登科言麾下卒赴援冀効勞績而城)
　(上人羣詈為賊投石擊死數人所遣邏卒指為間諜而/殺之勞而見罪是以奔還柱國追及諸軍其將士)
　(持弓相向皆垂涕言督師既下獄又將以大礟擊/斃我軍故至此柱國復前追大夀去已逺乃返承)
　(宗奏言大夀危疑已甚又不肯受滿桂節制因譌/言激衆東奔非部下盡欲叛也當大開生路曲收)
　(衆心遼將多馬世龍舊部曲臣謹用便宜遣世龍/馳諭其將士必解甲歸大夀不足慮也帝喜從之)
　(承宗密札諭大夀急上章自列且立功贖督師罪/已當代為剖白大夀諾之具列東奔之故悉如將)
　(士言帝優詔報之命承宗移鎮闗門諸將聞承宗/世龍至多自㧞來歸者大壽妻左氏亦以大義責)
　(其夫大壽乃/歛兵待命)質實(撫寧唐始分盧龍縣置明屬永/平府今因之豐潤金始分玉田)
　(縣置明屬薊州以𨽻于順天府今屬遵化州廣渠/外城七門之東門也劉策字範重武定人明年正)
　(月論死/棄市)
　　發明(袁崇煥在邊臣中尚有膽畧其率兵勤王實/屬有功無罪莊烈始則甚喜其至倚若長城)
　　(一聞楊大監之言不審虚實即下崇煥于獄尋至紿/磔死是直不知用間愚敵為兵家作用古今來被)
　　(而僨厥事者指不勝屈未有若莊愍此舉之甚者/至祖大夀擁衆東走追而不返且出怨言甚至將)
　　(士以弓刀相向此其叛迹顯然向非孫承宗調度/有方豈能歛兵待命而轉以優詔報之崇煥非叛)
　　(而坐以大逆大夀實叛而褒以璽書刑章顛倒國/法何存豈惟不知將將之道抑亦大失御下之方)
　　(矣/)
武經畧滿桂帥師出戰敗績桂及前總兵官孫祖夀等
　　死之
　　(大我兵既圍燕京諸貝勒大臣等咸請進攻/  清)
(太宗文皇帝曰攻城固可必得倘堅城之下失我一二良將/      雖得百城亦不足喜乃止弗攻屢遣使齎書議和遂)
　　(自得勝門移營循海子而南且獵且行趨良鄊克其/城知縣党還醇與教諭安上達訓導李廷表典史史)
　(大之棟驛丞楊其禮皆死焉還軍至盧溝橋副縂兵申/  兵復分道攻固安亦下之)
　　(甫者故僧也好談兵私製戰車火噐庶吉士金聲薦/之帝立召見取其車入覽即擢副總兵給資令募新)
　　(軍改聲御史監之甫倉猝募數千人皆市井逰手大/學士成基命閲其軍極言不可用帝不聴甫所需軍)
　　(裝戒器又不能時給出城戰輒敗及是結車營于盧/溝橋以拒)
　(大清兵遶出其後御車者皆惶懼不能轉殱戮殆盡甫/  亦陣亡遂南薄永定門時以袁崇煥下獄特設文武)
　　(兩經畧以尚書梁廷棟及滿桂為之屯西直安定兩/門帝趣桂出師桂言衆寡勢殊未可輕戰中使趣之)
　　(急不得已乃督孫祖夀黒雲龍麻登雲等移營永定/門外二里許列柵以待明昧爽)
　(大清兵以精騎四面蹙之諸將不能支桂祖壽及㕘將/  周鎮戰死雲龍登雲被執帝聞震悼遣禮部侍郎徐)
　　(光啟致祭贈桂少師世廕錦衣僉事襲陞三級賜祭/葬有司建祠尋追諡毅愍祖壽亦贈恤如制帝以諸)
　　(路兵皆敗憂甚不視朝傳㫖辦布囊八百中官競獻/馬騾又令百官進馬順天府尹劉宗周曰是必有以)
　　(遷幸動上者乃䟽言國勢强弱視人心安危迄延見/百僚諭以固守外無他計俯伏待報自晨迄暮得請)
　　(乃退羣議/由此息)質實(孫祖壽字必之昌平人歴官薊鎮總/兵既罷官家居散家財招舊部曲赴)
　(援遂歿于陣党還/醇字于貞三原人)
(大清兵薄城督吏乗城拒守或言縣小無兵盍避去還/  醇毅然曰吾守土吏也去將安之救兵不至力屈城)
　(破死事定父老覔還醇屍得之革間赤身靣縳體被/數鎗羣哭而殮之安上達貴州安順人闔門死難事)
　(聞贈還醇光祿卿于祭𦵏有司建祠官其一子上達/等亦贈恤給驛歸其喪已而吏科上言還醇城亡與)
　(亡之死靡貳猶曰有守土責也安上達史之棟等微/員末職亦能致命遂志有死無隕宜破格褒崇以為)
　(世勸朝廷必不惜今日之虚名作將来之忠義乃僅/贈國學教職良鄉主簿于聖主優恤之典謂何帝感)
　(其言下部更議乃贈上達廷表五經博士與史之棟/楊其禮及千户蕭如龍何秉忠百户李蔭皆配祀還)
　(醇祠同時殉節武舉陳蠡測諸生梅支松等十五人/烈婦朱氏等十七人並建坊旌表順天府尹劉宗周)
　(以上達得死難之正請贈翰苑宮坊不報申甫雲南/人金聲字正希休寜人明唐王時殉節周鎮遵義人)
　(愍本朝乾隆四十一年追諡祖壽忠烈還醇甫鎮烈/  聲忠節上達廷表之棟其禮等與同時殉節之)
　(千户蕭如龍何秉忠百户李廕武舉陳蠡測生員山隂人/梅友松並入祠梁廷棟鄢陵人劉宗周字起浙江)
罷大學士錢龍錫
　(御史高捷史􁌆本閹黨王永光引用之頗為龍錫所/扼兩人因是大恨方袁崇煥之段毛文龍也報疏有)
　(輔臣龍錫為此一事低徊過臣寓語而崇煥欲成和/議又嘗以書商于龍錫反是崇煥已下獄㨗􁌆遂上)
　(言議和殺將皆龍錫發踪指示宜與崇煥並罪帝以/龍錫忠慎戒無過求龍錫抗章申辨㨗􁌆再疏力攻)
　(詞益危切帝意頗動龍錫再辨引/疾乃放歸時兵事方棘未暇竟也)
山西援兵潰于良鄉
　(先是宣大總督及宣府保定河南山東山西巡撫聞/京師戒嚴皆奏請帥師入衛並詔徵應天鳳陽陜西)
　(浙江各巡撫及撫治鄖陽都御史統部卒勤王至是/山西巡撫耿如杞偕總兵官張鴻功以勍卒五千人)
　(赴援軍令卒至之明日汛地既定而後給餉如杞兵/既至兵部令守通州明日調昌平又明日調良鄉汛)
　(地累更軍三日不得餉乃譟而大掠帝聞之震怒逮/如杞鴻功下獄時四方援兵先後集以缺餉故多肆)
　(剽掠獨河南巡撫范景文馭軍有紀律所將八千人/餉皆自齎秋毫無所犯移駐東門再駐昌平逺近恃)
　(以少安明年春陜西諸路總兵官吳自勉率師勤王/所部延綏兵亦潰巡撫張夢鯨恚死而甘肅巡撫梅)
　(之煥奉詔入衛將行西路乘虚入犯之煥止留遣兵/伏賀蘭山後邀其歸路再戰再敗之乃引軍東俄悍)
　(卒王進才殺叅將孫懐忠等以叛走蘭州之煥西定/其變復整軍東比抵京師以後時矣遂落職罷去)
　(耿如杞既下獄論死後二年斬西市如杞初為職方/郎與主事鹿善繼黨張鶴鳴排熊廷弼而庇王化貞)
　(封疆由是大/壊議者罪之)質實(范景文字夢章吳橋人張夢鯨/絳縣人梅之煥字彬文麻城人)
　　發明(明代軍律不嚴將驕卒惰承平之日索餉而/譁者已不可更僕數而况赴援逺渉顧可三)
　　(日無糧耶且夫將士千里勤王分守要地尤當預/為部署使屯駐有一定之所乃今日通州明日良)
　　(鄉檄調紛更漫無定策誰秉中樞誤國若此卒之/鎮巡就逮駢首服刑而本兵置之不問即亂卒之)
　　(潰而西者亦未嘗設法捕禦竟聽其出飛狐越井/陘悍然無忌以合于賊宜延綏甘肅之相繼而潰)
　　(也/)
以周延儒何如寵錢象坤並為禮部尚書兼東閣大學
士預機務
　(延儒性機警善伺意㫖以㑹推不預與温體仁比數/為言者所劾帝不聴特命入誾時都人桀黠者請以)
　(私財聚衆助官軍如寵力言其叵測㑹帝得偵事者/報與如寵言合由是受知象坤奉命守城祁寒不懈)
　(帝覘知之遂/並命入閣)質實(錢象坤字宏/栽㑹稽人)
(庚/午)三年春正月韓爌罷
　(中書舍人原抱竒以爌為袁崇煥座主遂劾爌主和/誤國宜與錢龍錫並罷帝重去爌貶抱竒秩無何庶)
　(子丁進以遷擢愆期怨爌亦劾之而工部主事李逢/申劾疏復繼上爌三疏引疾歸爌先後作相老成慎)
　(重引正人抑邪黨天下稱其賢初熊廷弼既死傳首/九邊屍不得歸葬後其子詣闕疏請爌言于帝曰廷)
　(弼之死由逆閹欲殺楊漣左光斗誣以行賄因盡殺/漣等復懸坐廷弼贓銀刑及妻孥此寃之甚者帝乃)
　(許收葬爌遇事/持平多類此)質實(原抱竒由輸貲進里貫未詳丁/進上虞人李逢申海人皆爌)
　(主㑹試所舉士爌罷後十四年李自成陷蒲州迫爌/出見不従賊執其孫以脅爌爌止一孫乃出見孫得)
　(釋爌歸憤鬰而/卒年八十矣)
兵部侍郎劉之綸帥師戰于遵化敗績死之
　(初金聲之薦申甫也并薦之綸知兵可大任帝即召/之奏對稱㫖遂自庶吉士起擢兵部右侍郎副尚書)
　(閔夢得協理京營戎政之綸未受任時與申甫兩人/皆好談兵私貸金製單輪火車偏廂車獸車刳木為)
　　(西洋大小礟鋭欲以軍績自效既貳樞部意氣感激/以甫與滿桂等相継敗歿殺然請行乞京營兵為己)
　　(部不許乞闗外川兵又不許乃召募萬人勒為八營/以副總兵八人分將之廷臣見之綸驟貴受命視師)
　　(皆不允中允文震孟使人諷之綸謂當辭侍郎而易/科銜以行不聴聴雨雷誓師行至通州守者拒不納)
　　(天大雨雷宿右廟中言官劾其逗遛之綸憤上疏曰/小人意忌有事則委缷無事則議論止従一侍郎起)
　(大見耳乞削臣今官賜骸骨不許遂越通州而東申㧞/  清兵亦已由通州而渡克香河以月之四日甲)
　　(永平戊子㧞遷安下滦州越十三日庚子駐三屯營/分兵守濮兒莊方起行而之綸遂出薊州遣别將吳)
　　(應龍等従問道規取羅文峪闗自率八營兵抵遵化/列屯城外我守城兵出擊之破其二營之綸軍猶不)
　(大退我報乃自三屯營整兵而西麾精騎三萬突陣礟/  軍聞)
　　(矢並發之綸軍大潰獲其禆將一人訊之曰營娘娘/廟山者之綸也)
(太宗文皇帝諭我軍曰可生縳之綸来于是大貝勒代善以/      兵圍山招之降不従縦兵擊之綸發礟礟炸軍營自)
　　(亂左右請結陣徐退之綸叱曰毋多言吾受國重恩/吾死耳嚴皷再戰流矢四集之綸解所佩印付家人)
　　(令持歸報朝廷走遁入石巖中我總兵官楞額禮子/穆成格射殺之八營兵前後覆其七一軍夜遁去益)
　　(是月二十二日壬寅也敗書聞帝嘉之綸忠従優恤/贈兵部尚書震孟止之曰死綸分也侍郎非不尊遂)
　　(不予贈賜一祭半葬仕一子先是之綸次薊州與總/兵官馬世龍吳自勉令由薊趨永平拒我)
　(大軍世龍自勉不赴約獨之綸前進已敗吳應龍亦敗/  于羅文峪副總兵金日觀駐馬蘭聞應龍敗遣將馳)
　(大援皆敗没進攻馬蘭城甚急日觀堅守親燃大礮焚/  清兵乗勝)
　(頭目手足意氣不裒乞援于世龍世龍令㕘將王世/選等赴救兵乃退已復以二千騎來攻日觀偕世選)
　(等死守不下時京東列城多失守守城將吏死事者/香河則知縣任光裕永平則副使鄭國昌知府張鳯)
　(竒推官盧成功盧龍教諭趙允殖副總兵焦延慶㕘/將吕鳴雲指揮張國翰守備程應琦城守中軍房應)
　(祥千總石可玩梁壯威胡承祚卜小峯張學閔仇耀/先牛星耀把總楊開泰百户楊廷棟里居中書舍人)
　(廖汝欽武舉唐之俊諸生韓洞原周祚新馮維京弟/聨京胡起鳴胡登龍子光奎羅世傑弟埈埰圻李光)
　(春丁應掄李文燦劉可廷田種玉子福元姪士㒞張/汝恭王元輔武生張鴻鸞義民李應陽張俊郭重光)
　(張宗仁張禮李大敬張尚義傅守望等灤州則知州/楊濓漢兒莊則副總兵葉應武而山海北路副總兵)
(大官惟賢亦以襲遵化敗死方撫寧向山海離闗三十/  清兵下灤州之明日分兵自)
(大里列三營惟賢與㕘將陳維翰等設兩營以拒維翰/  清兵乃還攻撫寧昌黎既而惟賢奉世龍檄率)
　(及逰擊張竒化等往襲遵化至城西波羅灣城中兵/出擊先鋒殊死戰)
(大清兵收入城後隊乗勢進攻城上矢石如雨尋復遣/  兵出戰惟賢陷陣中箭死士卒殺傷者三百餘人竒)
　(化亦/敗歿)質實(昌黎遼廣寧縣金改曰昌黎明屬永平府/今因之羅文峪闗在遵化州北十八里山)
　(寨堡東馬蘭峪東第十四闗口也娘娘廟山在遵化/州西八里波羅灣亦在州城西劉之綸字元誠宜賔)
　(人既敗死屍還矢飲于顱不可抜金聲以齒嚙之出/以授其家人之綸母老二子幼貧不能返柩靖于朝)
　(給驛還乆之贈尚書金日觀浦江人任光裕霍州人/鄭國昌邠州人以按察副使治兵永平遷山西右布)
　(政使上官奏留之城破與守備程應琦自縊死應琦/妻奔告國昌妻與之偕死應琦山隂人張鳯竒陽曲)
　(人國昌鳳竒闔門並殉節盧成功髙要人趙允殖遼/陽人焦延慶盧龍人官三屯營副總兵罷歸分守南)
　(門陣亡吕鳴雲山海衛人張國翰東勝衛人楊燫銅/仁人胡光奎父登龍馮維京弟聨京田種玉子福元)
　(姪士儁俱死事聞贈國昌太常卿鳳竒光祿卿光裕/光祿丞燫光祿少卿並賜祭葬廕一子成功等贈䘏)
　(有差葉應武龍㳺人按甘肅通志有寧夏人鄭感民/者時官督師軍前監紀永平推官亦闔門殉節  本)
　(朝乾隆四十一年追謚劉之綸忠烈鄭國昌張鳳竒/楊燫官維賢張竒化烈愍任光裕盧成功焦延慶吕)
　(鳴雲張國翰程應琦廖汝欽葉應/武鄭感民節愍趙允殖等並入祠)
　　發明(明末國是日非其亡懸于呼吸雖百之綸亦/無益然慷慨誓師誠心為國而衆忌其驟貴)
　　(而撓之乞兵不與致自募馴至于敗及臨陣捐軀/莊烈欲優䘏以勵其餘宜也文震孟又從而沮之)
　　(惟任私意而罔顧公義天良澌滅盡矣震孟立朝/風節在當日頗有可觀而亦復出此殆不免為習)
　　(氣之所/移耶)
二月立子慈烺為皇太子
　(慈烺以二年二月/生至是立為太子)質實(慈烺莊烈帝第/一子周皇后生)
三月李標罷
　(初與標相者六人來宗道楊景辰以附璫斥劉鴻訓/以增勅戌周道登錢龍錫被攻去獨標在閣稍久頗)
　(能隨事匡益然時方争門户帝亦/深疑廷臣有黨遂連疏乞休去)
夏五月我
大清兵東歸
　(大先是次燕京我/  清兵)
(太宗文皇帝欲息兵安民六致書議和皆未報永平遷安灤/太宗曰彼以城下之盟為恥耳遂引兵東既下)
　　(州京師道梗總理馬世龍統四方援兵壁于薊門督/師孫承宗鎮山海闗東西相隔絶承宗募死士沿海)
　　(逹京師始知闗城尚無恙闗西南三縣曰撫寧昌黎/樂亭西北三城曰石門臺頭燕河六城東䕶闗門西)
　　(繞永平皆近闗要地承宗飭諸城嚴備禦而遣將戌/開平守建昌聲援始接我)
(上天大清復遺書議和極言師旅頻興生民罹禍道冷口而/    好生之徳我兩國當共體之至是遂旋師取)
　　(歸承宗先後復灤州/遷安永平遵化四城)質實(石門路在撫寧縣東北九/十里山海闗西北四十里)
　　　(亦曰石門砦臺頭營在撫寧縣北三十里燕河路/在盧龍縣東北五十里建昌路在遷安縣東北四)
　　　(十里冷口闗在遷/安縣東北七十里)
　六月流賊陷府谷
　　(是年春流賊王左掛等攻宜川為知縣成材所却轉/攻韓城總督楊鶴命㕘政洪承疇禦之俘斬三百餘)
　　(人圍解賊走清澗鶴以陜西五鎮勁兵皆入援闗中/無帥連疏請遣諸將還鎮不果起前總兵官杜文煥)
　　(督延綏固原兵而以承疇代張夢鯨為巡撫便宜討/賊會延安知府張輦都司艾穆蹙賊延川降其魁王)
　　(子順張述聖姬三兒于是王左掛及其黨苗順等亦/乞降獨王嘉允不受撫肆掠延安慶陽鶴匿不以聞)
　　(是時秦地加派之賦曰新餉曰均輸曰問架其目目/增吏因縁為奸民大困多往従賊而山西甘肅延綏)
　(勤王兵之潰而西者復走與賊合賊愈不可究詰有/别賊横天一字王者自神木渡河陷山西之蒲縣分)
　(道東犯趙城洪洞汾霍西掠石樓永和吉隰全晉震/動鶴辦賊闗中恇怯莫知為計力持撫議遣官持牌)
　(四出招賊賊渠王虎小紅狼一丈青掠地虎混江龍/等皆給以免死牒安置延綏和曲問賊滛掠如故有)
　(司不敢問而嘉允已襲破黄甫川清水木𤓰三堡遂/于是月癸丑攻陷府谷米脂賊張獻忠起應之勢甚)
　(熾張獻忠者延安衛栁樹澗人也初𨽻延綏鎮為軍/犯法當斬主將陳洪範竒其狀貌為請于總兵官王)
　(威釋之乃逃去後叛兵神一元領紅旗為先鋒及是/㨿有米脂諸寨自號八大王與嘉允互為聲援總兵)
　(官尢世禄怯不能禦承疇文煥聞之馳救府谷擊敗/嘉允嘉允佯乞降仍奪路走黄甫川勾西人入犯承)
　(疇文煥大破之賊奔潰軍還擊張獻忠于清澗大破/之盖是年十月丙寅也降賊王左掛謀以綏徳叛承)
　(疇與巡按李應期計誅左掛等亂乃定承疇有幹畧/足辦賊顧流賊所在蜂起神一元不沾泥可天飛郝)
　(臨庵紅軍支㸃燈子混天猴獨行狼等或西掠秦或/東入晉屠陷城堡官軍東西奔擊旋滅旋熾迄莫能)
　(盡也張獻忠敗于清澗之月嘉允復擁衆陷清水營/殺逰擊李顯宗府谷再陷其黨李老柴又嘯衆三千)
　(人攻合水鶴檄寧夏總兵官賀虎臣往勦俘馘六百/有竒㨗方報制府而山西總兵官王國梁追嘉允于)
　(河曲敗績賊入據其城廷議設大將兼統山陜軍協/討仍詔文煥為提督偕延綏副總兵曹文詔馳至河)
　(曲絶餉道以困之未幾神一元攻陷寧塞栁樹澗等/城文煥家寧寨遂令西還援勦而留文詔討河曲賊)
　質實(延川隋改文安縣置明屬延安府今因之蒲縣/漢蒲子縣地後周改置蒲縣金升州元仍降縣)
　(明屬平陽府今屬隰州洪洞趙城汾西皆隋置明並/屬平陽府今悉因之永和後周臨河隋改永和明屬)
　(隰州以𨽻于平陽府甫本朝雍正二年升隰州為直/𨽻州永和仍屬焉黄  川堡在府谷縣東北七十里)
　(清水堡在府谷縣東北六十里木𤓰堡在府谷縣北/五十里栁樹澗在定邉縣東一百四十里寧寨堡在)
　(靖邊縣西四十里洪承疇泉州南安人尤世禄府谷/人曹文詔大同人李顯宗籍貫無考  本朝乾隆四)
　(十一年追/諡烈愍)
以禮部尚書温體仁吳宗達並兼東閣大學士預機務
　(體仁為人外曲謹而中猛鷙機深刺骨言官屢劾其/奸邪帝謂體仁孤立益嚮之周延儒復刀為之援遂)
　(與吳宗達並入閣體仁既得輔政勢益張宗達徒充/位而已踰年吏部尚書王永光罷體仁以其鄉人閔)
　(洪學代凡異己者率以部議論罷而體仁隂主持之/又用御史史􁌆髙捷等為腹心日以傾正人庇宵小)
　(為事所欲推薦隂使人發端已承其後欲排陷故為/寛解中上所忌激使自怒帝往往為之移初未甞有)
　(迹于是職方員外郎華允誠憤體仁等亂政疏陳三/大可惜四大可憂畧言當事借陛下剛嚴而佐以舞)
　(文擊斷之術倚陛下綜核而騁其訟逋握算之能遂/使和恒之世競尚刑名清明之躬寢成叢脞以聖主)
　(圖治之盛心為諸臣鬬智之捷徑可惜一率屬大僚/驚魂于回奏認罪封駁衆臣奔命于接本守科遂使)
　(直指風裁徒徵事件長吏考課惟問錢糧以多士靖/共之精神為案牘鈞校之能事可惜二廟堂不以人)
　(心為憂政府不以人才為重四方漸成土崩瓦解之/形諸臣但有角户分門之念意見互觭議論滋擾遂)
　(使勦撫等于築舍用舍有若舉碁以興邦啟聖之歳/時為即聾従昧之舉動可惜三人主所以總一天下)
　(者法令也王化貞楊鎬之喪師誤國厥罪惟均陛下/申明三尺肆鎬市朝以懲封疆大吏化貞恃有奥援)
　(獨稽顯戮遂使刑罰不中鈇鉞無威一可憂也國家/所恃以為元氣者公論也直言敢諫之士一鳴輒斥)
　(指佞薦賢之章目為奸黨不惟不用其言并錮其人/又加之罪遂使喑黙求容是非共蔽二可憂也國家)
　(所賴以防維者亷恥也近者中使一遣妄自尊大羣/僚趨走惟恐後時陛下不以近臣可倚而不知倖竇)
　(已開以操縦惟吾而不知屈辱士大夫已甚遂使阿/諛成風羞惡盡喪三可憂也國家所藉以進賢退不)
　(肖者銓衡也我朝罷丞相以用人之權歸之吏部閣/臣不得侵焉今次輔體仁與冡臣洪學同邑朋比惟)
　(異己之驅除閣臣兼操吏部之權吏部惟阿閣臣之/意造門請命夜以為常黜陟大柄祗供報復之私甚)
　(至庇同鄉則逆黨公然保舉而白簡及為罪案排正/類則講官借題遇逐而薦剡遂作爰書欺莫大于此)
　(矣擅英専于此矣黨莫固于此矣遂使威福下移舉/措倒置四可憂也疏入帝詰其别有指使允誠而列)
　(上洪學徇私數事且曰體仁生平紾臂塗顔亷隅掃/地陛下排衆議而用之以其倖直寡諧豈知包藏禍)
　(心隂肆其毒又冇如洪學者為之羽冀遍植私人戕/盡善類無一人敢犯其鋒者臣復受何人指使帝以)
　(體仁純忠亮節摘疏中語再令陳狀允誠復上言二/人朋比舉朝共知温育仁不識一丁而得首拔羅喻)
　(義進講章以左右非人一語而部議削職此非事之/彰明較著者乎帝亦悟兩人同里有私乃奪允誠俸)
　(半年而洪學/亦旋罷去)質實(吳宗達武進人中行従子華允誠/字汝立無錫人温育仁烏程人體)
　(仁弟也楊鎬以崇禎二年/棄市六年王化貞始伏誅)
秋八月殺前督師尚書袁崇煥逮前文淵閣大學士錢
龍錫下獄尋遣戍
　(史􁌆疏言龍錫主張崇煥斬帥致兵倡為和議以信/五年成功之説賣國欺君莫此為甚其出都時以崇)
　(煥所畀重賄數萬轉寄婣家巧為營幹致國法不伸/帝怒敕刑官五日内具獄讞上帝召諸臣于平臺論)
　(崇煥謀叛當寘極典責龍錫私結邊臣蒙隐不舉令/廷臣議罪是日羣議於府中謂斬帥雖龍錫啟端而)
　(兩書有處置慎重語意不在擅殺至議和倡自崇煥/龍錫亦未之許然軍國大事私有商度不抗疏發奸)
　(何所逃罪遂遣使逮龍錫而磔崇煥于市兄弟妻子/流三十里籍其家無餘貲天下寃之十二月龍錫逮)
　(至下獄復疏辯悉封上崇煥原書及所答書帝不省/時羣小麗名逆案者方日為翻案計􁌆等以龍錫為)
　(東林所推欲借崇煥以及龍錫因龍錫以及諸異己/者指崇煥為逸首龍錫等為逆黨更立一逆案于前)
　(案相抵謀既定温體仁王永光主之欲發自兵部尚/書梁國棟惲帝英明不敢任而止乃議龍錫大辟決)
　(不待時且用夏言故事設厰西市以待帝以龍錫無/逆謀令長繫明年中允黄道周復上疏申救忤㫖貶)
　(秩調外而帝意寖解尋詔所司再讞減死戍定海衛/  龍錫在戍十二年兩赦不原其子請輸粟贖罪㑹)
　(周延儒再當國尼不行福王/時復龍錫官歸里未㡬卒)質實(定海五代時吴越/析鄮縣地置望海)
　(時宋改定海明屬寧波府于縣置衛屬浙江都司以/𨽻于左軍都督府  本朝康熈二十六年别置定海)
　(縣于舟山改故定海縣為鎮海縣仍屬寧波府衛廢/黄道周字幼平漳浦人唐王時殉節  本朝乾隆四)
　(十一年追/謚忠烈)
冬十二月増田賦
　(户部尚書畢身嚴既以度支大絀奏行増塩引諸事/已又列十二事曰増闗税捐公費鬻生祠酌市税汰)
　(沉役核虚冐加抵贖班軍折銀吏胥納班括河濱灘/蕩之租覈京東水田之賦開殿工官帯之例帝悉允)
　(行而兵食猶不足至是兵部尚書梁廷棟復言今日/閭左雖窮然不窮于遼餉一嵗之中隂為加𣲖者不)
　(知其數如朝覲考滿行取推陞少者費五六千金合/漢内計之國家選一畨守令天下加𣲖數百萬巡撫)
　(查盤緝訪餽遺謝薦多者至二三萬金合海内計之/國家遣一畨廵方天下加𣲖百餘萬而曰民窮于遼)
　(餉何也臣考九邊額設兵餉兵不過五十餘萬餉不/過千五百三十餘萬何憂不足故今口民窮之故惟)
　(在官貪使貪風一息即再加𣲖民亦懽然帝俞其言/下户部協議自嚴阿廷棟意即言今月之策無踰加)
　(賦請畝加九釐之外再増三釐于是増百六十五/萬有竒合舊所増凡六百八十餘萬天下益耗矣)
　
　
　
　
　
　
　
　
御定資治通鑑綱目三編卷三十四
欽定四庫全書
御定資治通鑑綱目三編卷三十五
　(起辛未明莊烈崇禎四年/盡癸酉明莊烈崇禎六年)凡三年
(辛/未)四年春正月延綏飢
　(延綏連嵗大䘲于是職方郎中李繼貞請發帑金糴/米輸軍前且令四方贖鍰及捐納事例者輸粟于邊)
　(以撫飢民又言兵法撫𠞰並用非撫賊也撫飢民之/從賊者耳今斗米四錢已從賊者猶少未從賊而勢)
　(必從賊者無窮請如神宗時特遣御史振濟故事齎/三十萬石以往安輯飢民使不為賊以孤賊勢帝感)
　(其言遣御史呉甡以十萬金往振繼貞少之帝不聴/甡至延綏用西安推官史可法主振事因諭㪚賊黨)
　(帝聞即命甡/迩按陜西)質實(李繼貞字徴尹太倉州人呉甡字/鹿友興化人史可法字憲之大興)
　(籍祥/符人)
三月楊鶴招撫流賊于寧州尋復叛
　(神一元聞杜文煥軍且至遂棄寕塞陷保安延安告/急巡撫練國事檄賀虎臣及副將李卑援𠞰虎臣等)
　(進圍保安賊引河套數千騎挫虎臣軍㑹定邊副將/張應昌以兵至破斬一元賊衆棄城去復推一元弟)
　(一魁為渠帥轉攻慶陽分兵陷合水知縣蔣應昌被/執張應昌偕杜文煥趨戰慶陽圍解時楊鶴移駐寧)
　(州一魁求撫歸所執蔣應昌别賊拓先齡金翅鵬過/天星田近仁獨頭虎上天龍等亦先後降鶴設御座)
　(于城樓賊跪拜呼萬嵗因宣聖諭令設誓或歸伍或/歸農賊佯許之立赦其罪鶴以一魁最强致其壻帳)
　(中同卧起一魁果至數以十罪一魁伏謝即宣詔赦/之昇以官處其衆四千餘人于寧塞文煥聞之歎曰)
　(寕塞之役賊畏我而逃今者賊偽降楊公信之借名/城為盜資吾尚可家于此乎遂以其族行未㡬鶴移)
　(駐耀州别賊攻破金鎖関殺都司王廉李老柴獨行/狼復攻陷中部降賊田近菴以六百人據馬欄山應)
　(之而一魁之黨茹成名者尤桀驁鶴令一魁誘殺之/于耀州賊黨猜惧挾一魁以叛勢復熾一魁後為張)
　(應昌部將所得誅死或曰官兵攻之/急其黨黄友中斬一魁獻于軍門)質實(定邊副總/兵嘉靖四)
　(十一年設分守安定鎮静等處提調大墻及墻口等/處寕州北魏定安縣唐為寜州治元省縣入州明属)
　(慶陽府保安宋保安軍金改縣尋陞州元仍降縣明/属延安府今並因之耀州唐置明属西安府今陞直)
　(𨽻州金鎖關在同官縣北三十里神水峽明嘉靖三/十年築闗城馬欄山亦在同官縣北三十里或謂即)
　(晉隋之馬蘭山誤晉郡尉張光所戍及隋地理志所/謂馬蘭山者别在今白水縣西北練國事字君豫永)
　(城人李卑字待平榆林人張應昌遼東總兵官承/廕之子王廉  本朝乾隆四十一年追謚節愍)
皮島叅將劉興治作亂
　(先是毛文龍死袁崇煥分其兵二萬八千為四協命/文龍子承祚副將陳繼盛叅將徐敷奏逰擊劉興祚)
　(主之後改為兩協繼盛領東協擢興祚弟興治為㕘/將攝西協興治兇狡好亂與繼盛不相能㑹其兄興)
　(祚陣亡繼盛誤聴諜報謂未死興治憤擇日為興祚/治喪諸將咸往弔繼盛至伏兵執之並執理餉經厯)
　(楊應鶴等十一人袖出一書宣于衆詭言此繼盛誣/興祚詐死及以謀叛陷己者遂殺繼盛及應鶴等又)
　(偽為島中商民奏一通請優恤興祚而今興治鎮東/江舉朝大駭以海外未遑詰也興治與諸弟兄放舟)
　(長山島大肆殺掠登萊巡撫孫元化請弭變乞以都/督僉事黄龍為總兵官往定興治亂龍莅皮島受事)
　(興治猶桀驁如故至是遂擁衆作亂突入叅將沈世/魁家盡戮其孥世魁走免夜率所部襲之殺興治亂)
　(乃定而其黨都司耿仲裕復相繼作亂仲裕者登州/逰擊仲明弟也仲明所善禆將李梅以通洋事覺龍)
　(繫之獄仲裕在龍軍仲明在元化軍仲裕受仲明指/激其部卒假索餉名圍龍署擁至演武場割其耳鼻)
　(將殺之諸將為救免未㡬捕斬仲裕疏請正仲明罪/元化庇仲明劾龍尅餉致兵譁帝命龍戴罪視事而)
　(飾撫按官覈/仲明主使狀)質實(長山島在登州東四十里孫元化/字初陽嘉定縣人黄龍耿仲明劉)
　(興治皆/遼東人)
夏四月旱
　(敇羣臣修省極言時政得失于是給事中魏呈潤疏/言驛站所裁纔六十萬未足充軍餉十一而郵傳益)
　(疲埶必再編里甲是猶剜肉醫瘡瘡未瘳而肉先潰/関外舊兵十八萬額餉七百餘萬今兵止十萬七千)
　(合薊門援卒非溢原數加派七百九十萬外新増又/百四十餘萬猶憂不足可不為稽核乎邊事日棘非)
　(臣子言功之時而詭㨗冐功躐加峻秩門客厮養竄/名戎籍不階而升悉縻俸料臣懼其難繼也江淮旱)
　(灾五湖之間海岸為谷舊榖不登新絲未熟上供織/造宜且暫停銓法壞于事例正途日壅不可不疏通)
　(撫按諸臣捐貲助餉大扺索之民間顧奉急公之褒/上蒙而下削不可不禁飭又條陳數策請大修北方)
　(水政帝皆納其/言卒不果行)質實(魏呈潤字中/嚴龍溪人)
副總兵曹文詔敗賊于河曲
　(山西自河曲至蒲津千五百里與陜西接壤河最狹/賊渡河往來無定王嘉允既擊敗王國梁于河曲遂)
　(久據其城文詔圍之六月嘉允乃棄城走復自岳陽/突犯澤潞轉掠至陽城南山文詔追及之其下斬以)
　(降文詔以功擢臨洮總兵官㑹巡撫練國事副將張/全昌連破㸃燈子于郃陽韓城敗竄入山西文詔追)
　(之及于稷山諭降七百人㸃燈子遁去于是秦賊之/流入晋者畧定自秦賊初起延綏以北為逃軍為邊)
　(盜延綏以南為土寇為飢民邊盜則王嘉允土寇則/王左掛為羣賊魁至是左掛嘉允相繼殄滅洪承疇)
　(張應昌敗不沾泥于葭州王承恩破王虎金翅鵬于/宜川陜西都司曹變蛟殱寕塞遺賊于唐毛山連戰)
　(皆捷混天猴等謀襲靖邊應昌邀擊之真水川承疇/復追躡之甘泉楊鶴興承恩𠞰上天龍等于鄜州又)
　(皆敗之賊敗則求撫既撫則旋逸去故秦中賊迄未/平而嘉允餘黨復推王自用為賊渠即所稱紫金梁)
　(者是也自用結羣賊老回回曹操八金剛埽地王射/塌天閻正虎滿天星破甲錐邢紅狼顯道神混世王)
　(黑煞神等及髙迎祥張獻忠皆聚于晉過天星諸賊/亦自秦來㑹共三十六營衆二十餘萬闖將李自成)
　(乃自此起矣自成為迎祥甥世居米脂懷逺堡與張/獻忠同嵗生㓜牧羊長充銀川驛卒善騎射鬬狠無)
　(賴里中人苦之謬推為里長數犯法知縣宴子賓將/寘諸死脱去為屠尋殺人偕兄子過亡命投甘督所)
　(部將王國為卒㑹國奉調過金縣兵譁自成忽起縳/縣官索餉國止之并殺國走依于迎祥迎祥擁闖將)
　(八隊一眼錢兒二㸃燈子三李晉王四蝎子塊五老/張飛六亂世王七夜不收寘自成于其末猶未有名)
　質實(蒲津關在永濟縣黄河西岸一名臨晉關跨陜/西地又有蒲津橋在縣西門外唐六典曰造舟)
　(之梁四蒲津其一也陽城唐置明属澤州今属澤州/府稷山隋置明属絳州以𨽻于平陽府今升絳州為)
　　(直𨽻州縣仍属焉郃陽漢縣明屬同州以𨽻于西安/府今屬同州府唐毛山在保安縣西北近靖邊縣元)
　　(塞堡靖邊宋為西夏地明置靖邊營東本朝雍正九/年置縣屬榆林府真水川在甘泉縣  西魏置真川)
　　(縣于此隋大業廢入臨真縣故又謂之臨真鎮甘泉/唐初置伏鹿縣天寳時改甘泉明屬延安府今因之)
　　(懷逺堡元為米脂縣地明天順中置懷逺堡西本朝/雍正九年改縣屬榆林府銀川驛在米脂縣  一百)
　　(步明洪武初置張全昌遼東總兵/官承廕次子曹變蛟文詔兄子)
　六月錢象坤罷
　　(象坤温體仁門生也體仁入遂讓而居其下然無所/附和及是御史水佳允劾兵部尚書梁廷棟廷棟不)
　　(待㫖即奏辨廷棟故出象坤門佳允疑象坤洩之語/侵象坤周延儒惡廷棟並惡象坤象坤遂引疾歸廷)
　　(棟落/職)質實(水佳允/鄞縣人)
　秋八月我
大清兵圍大凌城
　　(遼東巡撫邱禾嘉議築廣寕義州右屯三城孫承宗/謂廣寕道逺當先據右屯築城大凌河以漸而進兵)
　　(部尚書梁廷棟力主之遂以七月興工命總兵官祖/大夀副將何可綱以兵四千據其地發班軍萬四千)
　　(人築之䕶以石砫土兵萬人工垂成廷棟罷去廷議/大凌荒遠不當城撤班軍赴薊責鎮撫矯舉令回奏)
　(大禾嘉懼盡撤防兵留班軍萬人以守時我夀等興城/  清以方吉納等議和方欲遣使定約聞大)
　　(工為拒守計乃于是月丁未發兵薄大凌城掘濠樹/柵四面圍合别遣一軍截錦州大道城外堠臺皆下)
　　(城中兵出悉敗還承宗禾嘉聞之馳至錦州禾嘉親/率師與總兵官呉襄宋偉合軍赴援離松山三十里)
　(大與兵遇大戰長山小凌河間禾嘉等敗收軍還錦州/  清)
　(大我追擊至城下禾嘉軍墮濠死者甚衆太僕少卿張/  軍)
　　(春復監襄偉軍過小凌河五里築壘列車營為大凌/河聲援進次長山距城十五里)
　(大清兵以二萬騎逆戰火器競發聲震天地我右翼軍/  衝入春營春軍敗襄及叅將桑噶爾寨等先遁春收)
　　(潰衆立營時風起黒雲見春乗風縱火火甚熾天忽/雨反風春部率多焚死少頃雨霽兩軍復鏖戰偉力)
　　(不支亦走春及諸將張鴻謨楊華徵薛大湖等三十/三人俱被執副將張吉甫滿庫王之敬戰沒部卒死)
　　(者無等祖大夀堅守不敢出城援自此絶至冬大凌/糧盡食人馬我)
　(大清屢諭招大夀大夀及諸將皆欲降何可綱不從大/  夀令二人掖可綱出城外殺之遂與副將張存仁等)
　(大降于我言妻子在錦州請歸設計誘降守者遂縱歸/  清大夀)
　　(大夀入錦州未得間而禾嘉知其納欵狀具奏聞于/朝帝于大夀欲羈縻之置不問張春既見執諭之降)
　　(春曰忠臣不事二君禮也我若貪生亦安用我遂不/食屢)
(賜以酒饌春仍不食守者懇勸感從居古廟衣舊日中服迄/太宗文皇帝恩始一食令薙髪不)
　　(不失臣節而死朝廷聞春守志遥遷右副都御史恤/其家春妻翟聞之慟哭六日不食自縊死春未死時)
　(大我有議和意春為言之于朝朝中譁然詆春誠意伯/  清)
　　(劉孔昭劾春敗降不忠請削其所授憲職/朝議雖不從而有司繫其二子死于獄)質實(大凌/城在)
　(錦縣東四十里周三里有竒門一長山在錦縣東南/十八里峰巒綿亘四山錯列因名邱禾嘉新添衞人)
　(呉襄遼東中後所人張春字㤗宇同州人何可綱廉/勇善撫士卒被害時顔色不變亦不出一言含笑而)
　(死滿本朝乾隆四十一年追諡春可綱忠節張吉/甫  庫王之敬烈愍劉孔昭誠意伯基十二世孫)
何如寵罷
　(如寵官禮部時貧宗婚嫁格于有司者千餘人用如/寵言獲婚嫁者千餘帝欲族袁崇煥以如寵言得免)
　(及入閣為周延儒温體/仁所扼連疏乞罷歸)
九月復遣太監王應朝等監視諸邊軍餉張彛憲總理
户工二部
　(帝初即位時鑒魏忠賢禍敗盡撤諸鎮守中官委任/大臣既而廷臣競門户兵敗餉絀不能贊一策乃思)
　(復用近侍至是遂遣王應朝監軍關寕王坤劉文忠/劉允中監視宣大山西軍馬又遣張國元往薊鎮東)
　(協王之心中協邵希韶西協而以彛憲有心計令鈎/校户工二部如涂文輔故事為之建署名曰户工總)
　(理其權視外總督内團營提督焉給事中宋可久馮/元飇等十餘人論諫不納吏部尚書閔洪學率朝臣)
　(具公疏争帝曰苟羣臣殫心為國朕何事乎内臣衆/莫敢對彛憲遂按行兩部踞尚書上命郎中以下謁)
　(見工部侍郎髙鴻圖不為下抗疏乞歸削籍去工部/主事金鉉戒同官無私謁彛憲愠甚假他事誣劾之)
　(落鉉職彛憲日益驕縱故勒邊鎮軍器不發管盔甲/主事孫肇興恐稽滯軍事因劾其誤國帝命回奏罪)
　(至遣戍南京御史李曰輔禮部主事周鑣皆先後以/諫被斥彛憲遂希㫖上言天下逋賦至一千七百餘)
　(萬請遣官督徵給事中范淑泰疏争不聽于是催徵/酷急民益起從盗時中璫勢復大振王坤至宣府甫)
　(踰月即劾巡按御史胡良機帝落良機職命坤按治/給事中魏呈潤争之亦謫外坤性狂躁敗言朝中大)
　(吏有欲倚之相傾擠者于是抗疏劾修撰陳于泰謂/其盜竊科名語侵周延儒給事中傳朝佑言坤妄干)
　(彈劾之權且其文詞練達機鋒排激必有隂邪憸人/主之其意指温體仁帝置不問左副都御史王志道)
　(言近者内臣舉動㡬于手握皇綱而輔臣終不敢一/問至于身被彈擊猶忍辱不言何以副明主之知皆)
　(備責延儒欲以動帝帝怒削其籍帝方一意用内臣/故言者多得罪至八年八月始下詔撤還監視總理)
　(然其後卒用髙起潛輩/典兵監鎮以迄于亡)質實(宋可久膠州人馮元飇/字爾􁃳慈溪人髙鴻圖)
　(字研文膠州人金鉉字伯玉武進人李曰輔字元卿/南昌人周鑣字仲馭金壇人范淑泰字通也滋陽人)
　(胡良機字省之南昌人陳于泰宜興人/傅朝佑字右君臨川人王志道漳浦人)
　　發明(莊烈手誅逆閹盡撤鎮守中官一反天啓間/濁亂之政可謂舉錯得其正矣乃是時將驕)
　　(卒惰疆事日隳而在廷諸臣惟知門户紛糾無復/殫心國事致使若輩復得逞志諸臣之罪自無可)
　　(逭然使莊烈振作有方賢奸有别廷臣黨援之習/豈難破除即諸臣之中亦豈無可委任顧計無所)
　　(出遂思復用宦官是明知覆轍之在前而甘心蹈/之後車之覆不待明者而知之矣及朝臣疏争復)
　　(以此面加詰責豈竟以任用内堅謂足以破朝黨/乎卒之奸閹肆横國是愈非自速其亡而不之悟)
　　(又誰之/咎也夫)
楊鶴有罪下獄以洪承疇總督三邊軍務
　(李老柴獨行狼既陷中部巡撫練國事總兵官王承/恩攻之數月未下慶陽賊郝臨菴等復往援之總兵)
　(官賀虎臣擊斬其魁劉六㑹文詔西旋與榆林叅政/張福臻合𠞰馘老柴及其黨一條龍餘黨突圍走副)
　(將張鴻業逰擊李明輔戰死先是朝廷得鶴報言慶/陽賊就撫㪚遣俱盡旋聞中部陷久不下御史謝三)
　(賓因劾鶴欺罔謂中部之賊寕自天降疏下廵按御州/史吳甡覆奏甡奏鶴主撫誤國帝怒逮鶴下獄戍袁)
　(詔承疇代為總督承疇既奉命檄文詔與逰擊左光/先崔宗允李國竒分𠞰綏徳冝君清澗米脂賊先後)
　(四戰皆大捷埽地王授首而延安賊趙四兒者自稷/山敗遁潛竄山谷中比聞文詔還陜乗間糾合餘黨)
　(勢復振都司王世虎守備姚進忠敗歿四兒遂擁衆/六千餘人屯石樓山中西距河三十里綏徳知州周)
　(士竒守備孫守法偵其不備東渡河襲之賊四走承/疇乃以陜西賊委承恩而自率兵追賊于山西賊且)
　(走且掠沁水縣東北有竇莊前巡按遼東御史張銓/里居也銓父五典度海内將亂築所居竇莊為堡堅)
　(甚及是流賊至五典已歿銓子道濬以錦衣僉事官/京師獨銓妻霍氏在衆請避之曰避賊而出家不保)
　(出而遇賊身更不保等死耳盍死于家乃率童僕堅/守賊環攻四晝夜不克而去副使王肇生名其堡曰)
　(夫人城鄉人避賊者多賴以免承疇既入晋逐賊追/及之大戰賊連敗擒斬趙四兒趙四兒者即賊中所)
　(稱㸃燈子也承恩亦以計斬陜賊譚雄于是張獻忠/羅汝才皆懼詣承疇降承疇遂還陜而擊走不沾泥)
　(張存孟于安定秦晉賊少戢未㡬獻忠汝才復叛入/山西偕羣賊焚掠如故而陜西降賊混天猴勾賊陷)
　(甘泉殺知縣郭永固叅政張允登督餉至其地力禦/不敵死踰月陷宜君又陷葭州僉事郭景嵩死之是)
　(時總兵官孫顯祖擊賊山西數敗之萬泉河津聞喜/六戰皆捷而承疇聞甘泉之變與承恩往來關中奔)
　(擊日不/暇給矣)質實(宜君東晉時苻秦置宜君䕶軍後魏置/縣明屬鄜州以𨽻于延安府今陞鄜州)
　(為直𨽻州縣仍屬焉沁水隋置明屬澤州今屬澤州/府竇莊在沁水縣東北萬泉唐縣明屬蒲州以𨽻于)
　(平陽府今屬蒲州府郭永固絳州人張允登漢州人/  本朝乾隆四十一年追諡允登及王世虎姚進忠)
　(烈愍永固及張鴻業/李明輔郭景嵩節愍)
冬十月辛丑日有食之
十一月罷大學士孫承宗
　(長山之敗廷臣交章論承宗禾嘉築城起釁承宗連/疏引病歸禾嘉先已調南京太僕卿遂還京亦引病)
　(歸已而言者追論承宗喪師辱國竟奪官/承宗復列上邊計十六事帝報聞而已)
閏十一月登州遊擊孔有徳等反
　(有徳與耿仲明李九成皆毛文龍部曲文龍死走入/登州登萊巡撫孫元化官遼久孫承宗袁崇煥俱辟)
　(為贊畫以寕前兵備推巡撫素言遼人可用乃用有/徳仲明為逰擊九成為偏禆且多收遼人為牙兵大)
　(凌圍急部檄元化發勁卒泛海趋耀州為聲援有徳/詭言風逆改從陸赴寕逺十月晦有徳及九成子千)
　(總應元統千餘人以行經月抵呉橋天大雨雪衆無/所得食新城邑紳王象春者有莊在呉橋有徳兵屯)
　(其地卒或攫雞犬以食王氏子怒訴之有徳有徳笞/卒以狥衆大譁九成先齎銀市馬塞上用盡無以償)
　(適至聞衆怨遂與應元謀刼有徳為亂有徳從之還/兵大掠陷陵縣臨邑商河殘齊東圍徳平既而舍去)
　(陷青城新城而新城受禍尤酷知縣秦三輔訓導王/協中舉人王與䕫張儼然並死難以釁由王氏焚殺)
　(甚慘巡按御史王道純聞變移書山東巡撫余大成/令討捕大成不信再促之遂託疾請告不得已遣兵)
　(往禦則皆敗而走大成恐遂定撫議而元化軍亦至/興大成皆力主撫檄賊所過州縣無邀擊總兵官張)
　(可大率兵赴𠞰元化檄止之不聽次萊州遇元化復/為所阻乃偕還登州嵗將晏有徳暮薄城可大請擊)
　(之元化持撫議不許可大陳利害甚切元化期明嵗/元日發兵合擊至期元化兵不發明日始發兵合可)
　(大兵擊賊戰城東可大兵屢勝元化部卒皆遼人親/黨多無鬬志其將張燾先走可大兵亦敗中軍管維)
　(城逰擊陳良謨守備盛洛姚士良皆戰死燾兵半降/賊賊遣歸為内應元化開門納之可大諫不聴時仲)
　(明領元化中軍方以弟仲裕作亂皮島朝廷將治其/主使罪日懷叛志夜半賊至城仲明與都司陳尤福)
　(等舉火導賊自東門入城遂陷可大守水城撫膺大/慟解所佩印付部卒間道走濟南上之還署辭母令)
　(弟可度子鹿徵奉母航海趋天津以佩劍殺其妾陳/氏遂自縊元化自刎不殊與同城僚属鄊官張瑶悉)
　(被執惟叅將馬驄及瑶不屈死有徳乃推九成為主/已次之仲明又次之用巡撫關防檄州縣取兵餉令)
　(元化移書大成求撫曰畀以登州一郡即解大成聞/于朝道純憤抗疏力争帝革元化大成職候勘而以)
　(謝璉徐從治代即命道純監其軍元化尋為賊縱航/海歸與大成俱下獄大成論戍元化論死首輔周延)
　(儒謀脫其死不得則援其師徐光啟/入閣共圖之卒不得與張燾同棄市)質實(呉橋金析/將陵縣呉)
　(川地置明屬景州以𨽻于河間府今徑屬河間府新/城元析長山縣驛臺地置明屬濟南府今因之青城)
　(元以鄒平之青平鎮置明屬濟南府今屬武定府秦/三輔三原人余大成江寕人張可大字觀甫應天人)
　(事聞贈特進榮祿大夫太子少傅謚莊節賜祭葬予/世廕建祠曰旌忠馬驄㑹稽人  本朝乾隆四十一)
　(年追謚張瑶忠節張可大馬驄節愍管維城/陳良謨盛洛姚士良烈愍王協中等並入祠)
(壬/申)五年夏五月以禮部尚書鄭以偉徐光啟並兼東閣
大學士預機務
　(以偉讀書過目不忘而不能票擬章疏有何况二字/誤以為人名也擬㫖提問帝駁改始悟自是詞臣為)
　(帝所輕遂諭館員湏厯外僚而閣臣自是不専用翰/林先啟雅負經濟才有志用世及入閣年已老周延)
　(儒温體仁専政/不能有所建白)
六月京師大雨水
　(時淫雨損山陵昌平地動給事中李世祺上言日者/輔理調燮無聞精神為固寵之用統軍衡才無術緩)
　(急無可恃之人中樞决策掩耳盜鈴主計持籌醫瘡/剜肉州縣迫功令鞭策不前六曹窘簿書救過不贍)
　(簪筆執簡之臣接跡囹圄考槃薖軸之士抗聲鴻舉/一人議疑及衆人一事訾疑及衆事黄衣之使頡頏)
　(卿貳之堂貂蟬之座雄踞節鉞之上低眉則氣折强/項則釁問各邊監視之遣已將期月初雖間有摘發)
　(尋亦同歸模稜效不效可概見伏願撤回各使以明/隂不干陽之分然後採公論以進退大臣酌事情以)
　(衡量小臣釋疑忌之根開功名之路庻天/變可回時艱可濟帝以借端凟奏切責之)質實(李世/祺字)
　(夀生青/浦人)
秋七月以太監曹化淳提督京營戎政
　(初帝遣中官張彛憲總理户工二部即命唐文征提/督京營戎政至是以化淳代之後李自成犯闕化淳)
　(開廣寕門納/之京師遂陷)
八月總兵官曹文詔等連敗賊于平京慶陽
　(降賊混天猴既勾可天飛等連陷甘泉冝君葭州率/衆夜突至鄜州兵備副使郭應響登北關集士卒守)
　(禦手殺三賊力不支遂死洪承疇王承恩分道𠞰賊/賊聞官軍至輒奔竄甫退旋出剽掠延安慶陽諸屬)
　(邑多殘破而别賊紅軍友李都司杜三楊老柴者神/一魁餘黨也屯鎮原將犯平凉巡撫練國事檄甘肅)
　(總兵官楊嘉謨副將王性善扼之賊走慶陽文詔從/鄜州間道至與嘉謨性善合大戰西濠斬千級生擒)
　(杜三楊老柴餘黨糾他賊破華亭攻莊浪文詔嘉謨/掩擊之賊走盤龍山逰擊曹變蛟馮舉劉成功平安)
　(等譟而上賊潰走性善及甘肅副將李鴻嗣参將莫/與京等復以兵至共擊斬五百二十餘級嘉謨變蛟)
　(躡賊後夾擊又屢敗之賊餘衆數千欲奔漢南為逰/擊趙光遠所遏乃由長寜驛走張家川其逸出清水)
　(者副將蔣一陽遇之敗都司李宫用被執文詔計剪/其渠魁則羣賊可以次撲滅乃縱反間紿其黨殺紅)
　(軍友遂蹙敗之水落城追至静寕州賊奔據唐毛山/變蛟先登殄其衆時混天猴可天飛郝臨菴劉道江)
　(為承恩所敗亦潰而西獨行狼李都司等走與合勢/復振連兵圍合水文詔往救賊匿精鋭以千騎逆戰)
　(誘扺南原伏大起城上人驚相告曰曹將軍歿矣而/文詔持矛左右突匹馬營萬衆中諸軍望見皆出擊)
　(賊大敗僵屍蔽野餘衆走銅川橋文詔率變蛟嘉謨/及叅將方茂功等追及之大戰陷陣賊復大敗叅將)
　(李卑馬科又破之延水關斬首六百二十餘級其地/東限黄河賊溺死者無筭科部卒斬混天猴以獻尋)
　(文詔與寕夏總兵官賀虎臣固原總兵官楊麒破賊/虎兕凹麒窮追數百里所俘獲甚衆㑹洪承疇擊斬)
　(可天飛李都司于平凉降其魁白廣恩餘賊分竄者/文詔追蹙之錐子山其黨殺獨行狼郝臨菴以降承)
　(疇戮四百人餘皆㪚遣李卑擊賊固原復斬其魁薛/仁貴等關中巨寇畧盡文詔在陜大小數十戰巡撫)
　(范復粹論奏首功第一而洪承疇抑不叙巡按御/史呉甡上疏推奬甚至兵部又抑之卒不得叙)質
　實(鎮原漢髙平縣地後魏置原州元改鎮原州明降/縣屬平凉府今因之西濠砦在鎮原縣北華亭後)
　(魏鎮隋改縣明屬平涼府今因之盤龍縣在莊浪縣/南四十里長寕驛在興平縣西四十里與武功縣接)
　(界張家川在秦州清水縣境清水漢縣明屬秦州以/𨽻于鞏昌府今陞秦州為直𨽻州縣仍屬焉水落城)
　(在静寕州西南百里亦謂之水落亭水經注水落亭/在隴山之西近畧陽界是也静寕州金徳順州元改)
　(静寕州明屬平涼府今因之銅川橋在慶陽府安化/縣西延水關一名永寕關在延川縣東南七十里虎)
　(兕凹在甘泉縣境錐子山耀州西北有箭幹山北為/魏王樓樓東為錐子山郭應響福清人殉節後贈光)
　(祿少卿諡忠烈予祭葬廕子入監讀書縣本/朝乾隆四十一年追謚忠烈范復粹黄  人)
九月流賊連陷山西州縣
　(先是流賊紫金梁髙迎祥等擁衆聚山西其黨羅汝/才張獻忠降未久復叛歸與之合分道四出連陷大)
　(寕隰州時邊兵宿將皆萃關中𠞰慶陽諸賊而山西/備禦空虚無大帥前錦衣僉事張道濬者巡按遼東)
　(御史銓子也方得罪里居巡撫宋統殷以其家多蓄/壯丁善禦賊遂檄至軍前贊畫歙人呉開先寓晉以)
　(驍勇聞監司王肇生亦以便宜署開先為將使共𠞰/賊賊自隰犯澤州開先擊之戰城西賊敗去轉犯沁)
　(水寕武守備猛忠戰死道濬遣逰擊張瓚馳援賊乃/退東掠陽城開先聞之西渡沁河逆戰擊斬數百人)
　(礟盡無援一軍盡歿賊乃再犯沁水鄉官張光奎與/兄守備光璽千總劉自安等率衆固守八日援兵不)
　(至城陷並死澤大州遽為賊破賊乗勝又陷夀陽逺/近震動未㡬紫金梁老回回八金剛等以三萬衆圍)
　(沁水之竇莊謀執道濬以脅統殷往道濬官京師時/其母霍氏嘗築城禦賊至是道濬復屢敗之賊少却)
　(㑹關中賊渠次第殱戮其餘黨東走附山西賊于是/賊勢甚熾廷議命秦將率師協𠞰賊偵知秦師且至)
　(欲因道濬求撫紫金梁請見免胄前曰我王自用也/誤從王佳允至此又一人跽致詞曰我宜川廩生韓)
　(廷憲不幸為佳允所獲久陷于賊請誓死奉約束梁/道濬勞遣之隂使人啗廷憲圖賊廷憲日惎紫金)
　(就欵未決陽和兵襲之賊怒尤廷憲遂敗約分其衆南/踰太行突濟源陷温縣廷憲知紫金梁疑已思刼之)
　(歸並約道濬伏兵沁河以待道濬遣所部劉偉佐之/是夕賊攻邑諸生蓋汝璋樓掘地深丈餘樓不毁賊)
　(怒誓必拔之乃還營廷憲不得間知事且洩偕偉倉/猝奔賊追之及河㐲起殺追者滚山虎等六人皆賊)
　(腹心也賊臨沁河索廷憲竇莊東面河道濬潛渡上/流繞賊後大噪賊駭遁去賊黨復南犯臨縣據其城)
　(破修武殺知縣劉鳳翔焚掠武陟輝縣遂圍懷慶帝/以藩封重地切責巡撫樊尚燝殺賊自贖命副將左)
　(良玉以昌平兵往援賊既盡嚮河北統殷肇生率軍/次陵川扼賊北歸賊遇官軍殊死鬬乗夜争險對營)
　(兩山頂賊縁崖刼官軍營官軍亂統殷肇生皆走與/諸軍相失宣大總督張宗衡率逰擊猛如虎等將兵)
　(來援統殷肇生收潰卒以㑹擊賊于髙平大破之賊/還走沁水朝廷以統殷不能辦賊詔許鼎臣來代宗)
　(衡乃以八千人駐平陽鼎臣以七千人駐汾州分扼/要害已又合兵逐賊臨縣縣城倚黄雲山榆林河水)
　(出焉入于黄河城三面峭壁西阻水賊復與土寇田/福田科等相倚久不抜尋李卑賀人龍艾萬年將關)
　(中兵至鼎臣檄以自從宗衡怒復檄之為己部三將/莫之適從賊乗間入據磨盤山分其衆為三閻正虎)
　(據交城窺太原邢紅狼上天龍據呉城窺汾州紫金/梁張獻忠突沁州武鄉陷遼州遼州知州李呈章鄊)
　(官楊于楷張友程舉人趙一亨侯標並死難既而紫/金梁與亂世王有隙廷憲知之縱謀遣書間之亂世)
　(王果疑遣其弟混世王就道濬乞降道濬知鼎臣方/主𠞰權詞難之曰斬紫金梁以來乃得請混世王怏)
　(怏去賊衆遂分/部掠諸郡縣)質實(大寧後周置明屬隰州以𨽻于/平陽府今升隰州為直𨽻州縣)
　(仍屬焉寜武漢樓煩縣地唐置寜武軍眀設寕武所/今升縣為寜武府治夀陽晋置眀屬太原府今屬平)
　(定州濟源隋析軹縣置温縣漢置眀並屬懷慶府臨/縣唐臨泉明屬汾州府修武武陟皆唐置明並屬懷)
　(慶府輝縣唐輝州明降縣屬衞輝府今悉因之陵川/隋置髙平後魏置明並屬澤州今屬澤州府黄雲山)
　(在臨縣東北三里磨盤山在臨縣東七十里又名連/枝山呉城在孝義縣西南七十八里戰國時魏呉起)
　(為西河守築此以拒秦因名武鄉唐置明屬沁州今/因之張宗衡臨清人猛如虎榆林人許鼎臣武進人)
　(李呈章信陽州人賀人龍艾萬年皆米脂人愍本朝/乾隆四十一年追謚猛忠呉開先李呈章烈  張光)
　(奎光璽楊于楷張友程等/節愍劉自安等並入祠)
(癸/酉)六年春正月命曹文詔節制山西諸將討賊
　(關中賊畧盡悉走入山西土賊王剛王之臣通天柱/復起應之勢大熾御史張宸極言文詔威名夙著今)
　(秦賊滅且盡宜勅令入晉協𠞰帝從之遂有是命文/詔東渡河扺霍州敗賊汾河孟縣追及于夀陽巡撫)
　(許鼎臣遣謀士張宰先大軍嘗賊賊驚潰文詔追擊/之斬混世王餘黨走五臺逰擊猛如虎敗之黑山覆)
　(賊渠姬問鎖軍賊還走夀陽遇文詔兵于方山復敗/五臺盂定襄夀陽賊盡平鼎臣令文詔軍平府備太)
　(原東張應昌軍汾州備太原西文詔連敗賊太谷范/村榆社太原賊盡而應昌選愞逗撓務與賊相避總)
　(督張宗衡五檄之不至奏于朝乃限文詔應昌三月/平賊文詔偵賊従河内上太行邀擊之澤州賊大敗)
　(走潞安文詔至陽城遇賊不戰自沁水潛師還擊斬/首千餘賊循陽城而北張道濬設伏隘口賊至伏盡)
　(起擒賊渠滿天星等賊乃退結屯自固其他部陷平/順殺知縣徐明揚文詔至賊走夜半襲破賊屯斬千)
　(五百級紫金梁老回回過天星分道走文詔擊之榆/社武鄉黎城屢戰皆捷應昌迄避賊不敢進殺良民)
　(冒功為巡按御史所劾帝時遣中官孫茂霖等為文/詔應昌内中軍時文詔所節制諸將艾萬年李卑劉)
　(光祚猛如虎虎大威頗希收與其兄子變蛟皆驍敢/善殺賊賊渠多先後俘馘王剛王之臣通天柱等亦)
　(懼乞降軍聲大震而賊尤畏文詔次則道濬道濬自/督家衆倡鄉人築堡五十四捍賊沁水沁水當賊衝)
　(去來無時前後凡五犯皆却走文詔復率兵至沁水/大賊之擒其魁大虎賊避文詔鋒流入河北帝命文)
　(詔移師往討道濬埶乃孤賊旋陷和順鄉官樂濟衆/死之復陷樂平永和遂陷沁水道濬率壯丁三百人)
　(馳赴賊退徙十五里道濬收散亡捕賊黨傾家囷以/餉軍副使王肇生列狀上道濬功道濬故以賄敗當)
　(遣戍冀用軍功自湔祓而言者劾其離伍冒功乃更/戍海寕衞文詔道濬既相繼去流賊顯道神等據岢)
　(嵐四出剽掠山/西盜迄不得平)質實(汾河源出寕武縣西南六十里/管涔山下繞忻州静樂縣南流)
　(陽曲縣界凡經太原汾州平陽三府折而西至蒲州/府榮河縣北入河與孟縣相近者則陽曲之汾河盂)
　(西距陽曲界計一百二十里盂縣隋置金陞州明降/縣屬太原府今因之黑山関在五臺縣東南九十里)
　(接直𨽻平山縣界方山在夀陽縣東北四十里接盂/縣界壁立千仭頂方一里平定州宋平定軍金改軍)
　(為州明屬太原府今直𨽻山西省范村寨在絳縣東/十五里今築為堡榆社隋置明属遼州河内隋置明)
　(為懷慶府治今並因之平順明嘉靖八年分潞城縣/之青羊里及壺關黎城二縣地置属潞安府  本朝)
　(乾隆二十九年省入潞城縣和順隋置明属遼州今/因之海寕衞陳于塩官縣置海寕郡尋廢元升塩官)
　(縣為州已又改海寕州明降縣属杭州府于縣置海/寕衞属浙江都司以𨽻于左軍都督府  本朝乾隆)
　(四十年升縣為州仍属杭州府衞久廢張宸極河津/人徐明揚浮梁人賊來犯設策禦賊城破不屈死樂)
　(濟衆官昌平副使里居遇難投井死節本朝/乾隆四十一年追諡明楊烈愍濟衆  愍)
二月流賊犯畿南河北
　(初賊之圍懷慶也帝既命左良玉以昌平兵赴援未/至圍已解其宼修武清化者亦還走平陽因今良玉)
　(駐澤州扼豫晉咽喉與曹文詔同討賊有急則秦兵/東豫兵西良玉從中擊為四面援兵是年正月賊陷)
　(陽城舉人呉之秀賈煜張慶雲貢生張茂貞及弟茂/恂死之遂乗埶趋河北良玉擊敗之涉縣西陂賊竄)
　(林縣山中飢民争附之叅將楊遇春往逐賊中伏死/而别賊復流入趙州武舉李調興弟譲率鄉勇禦賊)
　(力竭陣亡賊乃據臨城之西山縱掠順徳真定間叅/議宼從化檄守備李定王國璽擊之大敗内邱知縣)
　(王世泰與弟世寕扼賊于隘口亦敗歿畿南皆震副/使盧象昇偕總兵官梁甫力卻賊從化亦以兵來㑹)
　(戰屢捷逰擊董維坤被圍象昇馳援維坤已戰死象/昇設伏石城南大破賊斬其魁十一人象昇每臨陣)
　(身先士卒與賊格鬬刄及鞍弗顧失馬即步戰逐賊/危崖一賊自巔射中象昇額又一矢僕夫斃馬下象)
　(昇提刀戰益疾賊駭走相戒曰盧廉使遇即死不可/犯遂自邢臺摩天嶺西下抵武安林縣賊走與合敗)
　(良玉軍守備曹鳴鶚戰死主簿呉應科以民兵助戰/亦死于是河北賊大熾尋轉入河内良玉整兵自輝)
　(縣逐之賊奔修武破逰擊越效忠軍于清化鎮效忠/戰歿参將陶希謙墜馬死賊復走武安良玉邀擊之)
　(萬善驛連敗賊賊乃西扼于文詔又潰而南時良玉/専𠞰河北賊而豫兵額止七千數被賊折亡殆盡良)
　(玉將昌平兵二千餘人前後與賊戰雖勝負畧相當/埶孤甚不足制賊賊出沒彰徳衞輝懷慶三府焚掠)
　(殆/徧)質實(清化鎮在河内縣東北四十里涉縣晉置明/属磁州以𨽻于彰徳府今徑属彰徳府内邱)
　(漢中邱後趙石虎改曰趙安隋改内邱明屬順徳府/邢臺宋置明為順徳府治今並因之摩天嶺在武安)
　(縣西北接山西遼州界萬善鎮在河内縣北二十里/舊有驛今廢王世秦遼東人盧象昇字建斗宜興人)
　(董維坤嵊縣人曹鳴鶚大興人呉應科蕭山人曹本/朝乾隆四十一年追諡王世秦董維坤越效忠  鳴)
　(鶚烈愍楊遇春陶希謙節愍/呉應科呉之秀等並入祠)
官軍復登州
　(先是朝廷聞登州陷兵部尚書熊明遇請以副將呉/安邦代張可大為總兵官屯寕海規取登州以通州)
　(副將楊御蕃署總兵官盡將山東兵與保定總兵劉/國柱天津總兵王洪兼程進遇賊新城洪先走御蕃)
　(拒之二日不勝突圍出遂入萊城與徐從治謝璉並/駐萊以圖𠞰賊賊既據登州遣人招島中諸將旅順)
　(副將陳有時廣鹿副將毛承祿皆往從之賊黨益衆/乗勢攻黄縣縣丞張國輔叅將張竒功守備熊奮渭)
　(力戰死城破知縣呉世揚典史呉兹明被執皆罵賊/不屈死進攻萊州從治璉偕御蕃登陴固守賊以萊)
　(城堅先分兵䧟平度知州陳所聞自經死賊還益發兵/攻萊輦西洋大礟置城下日穴城城多頺從治等投)
　(火灌水穴城者死無筭使死士時出掩擊之毁其礟/臺斬獲多而明遇卒惑撫議命主事張國臣為贊晝)
　(入賊營撫之國臣為賊致書從治等曰毋出兵壞撫/局從治等知其詐遣間使三上疏言賊不可撫語極)
　(切至未報時外圍日急國柱洪及山東援軍頓昌邑/不敢進兩撫臣皆困城中廷議更設總督一人以兵)
　(部右侍郎劉宇烈任之詔總兵官鄧玘將薊門四川宇/兵副將牟文綬將宻雲兵監以右布政使楊作楫從)
　(烈往援萊比扺山東與巡按御史王道純副將劉澤/清参將劉永昌朱延祿等並集昌邑所統馬步軍二)
　(萬五千勢甚盛而宇烈無籌畧諸帥巽懦進次沙河/日十輩往議撫縱還所獲賊陳文才于是盡得官軍)
　(虚實益以撫愚之而潛兵繞其後焚輜重殆盡宇烈/惧走青州撤三將兵就食玘等夜半抜營賊乗之大)
　(敗國柱洪走青濰玘走昌邑澤清接戰于萊城傷二/指亦敗走平度惟作楫能軍三將既敗舉朝譁然明)
　(遇見官軍不可用撫議益堅安邦尤怯鈍方自寕海/率兵至登州聞耿仲明將就撫遽撤兵離城二十五)
　(里而營中軍徐樹聲薄城被擒安邦走還寕海登既/不能下而萊城被圍久璉從治御蕃日堅守待救不)
　(至賊發西洋礟轟城從治中礟死萊人大臨守陴者/皆哭山東士大夫官南京者合疏攻宇烈請益兵乃)
　(調昌平兵三千以總兵陳洪範統之洪範亦遼人明/遇日跂望曰往哉其可撫也天津舊將孫應龍者大)
　(言于衆曰仲明兄弟與我善我能令其縳孔有徳李/九成來當事信之予兵三千從海道往仲明偽函他)
　(死人頭紿應龍曰此有徳也應龍率舟師抵水城延/之入猝縳斬之無一人脱者賊得巨艦勢益張遂破)
　(招逺圍萊陽知縣梁衡固守賊敗去守烈復自青州/至昌邑洪範文綬等亦抵萊州推官屈宜陽請入賊)
　(營議撫賊佯禮之宇烈益信賊可撫為請于朝帝手/詔諭九成等令解圍賊邀宇烈讀詔宇烈惧不往營)
　(將嚴正中舁龍亭及河賊擁之去賊且曰必萊州文/武官出城開讀圍即解御蕃不可璉曰圍且六月既)
　(已無可柰何姑從之遂偕知府朱萬年出有徳等叩/頭扶伏涕泣交頤璉慰諭久之而還既又請璉御蕃)
　(同出御蕃曰我將家子知殺賊何知撫事璉等遂出/有徳執之猝攻城脅萬年呼守者降萬年呼曰吾死)
　(矣爾等宜固守且呼御蕃急以礟擊賊遂遇害賊送/璉至登囚之正中宜陽皆死事聞舉朝恚憤逮宇烈)
　(下獄尚書明遇時亦致仕去遂絶撫議罷總督及登/萊巡撫不設以朱大典代從治督主客兵數萬及関)
　(中勁旅四千八百餘人専任𠞰賊總兵官金國竒副/將靳國臣劉邦域参將祖大弼祖寛張韜逰擊柏永)
　(福及前總兵官呉襄襄子三桂等皆屬焉而以中官/髙起潛監䕶軍餉抵徳州賊復犯平度副將牟文綬)
　(何維忠等敕之殺賊魁陳有時維忠亦被殺尋國奇/等至昌邑分為三路國竒捋関外兵為先鋒鄧玘率)
　(步兵繼之從中路進昌平總兵陳洪範劉澤清及副/將方登化從南路進叅將王之富王文緯等從北路)
　(進檄逰擊徐元亨等率萊陽師來㑹以牟文綬守新/河諸軍皆携三日糧盡抵新河東亂流以濟至沙河)
　(有徳迎戰祖寛先進稍却靳國臣繼之賊大敗諸軍/乗埶追至城下賊夜半東遁圍始解守者疑賊誘礟)
　(拒之起潛遣中使入諭闔城相慶既而南路兵亦至/國竒等遂擊賊黄縣斬首一萬三千俘八百逃㪚及)
　(墜死者數萬賊竄歸登州官軍築長圍以困之城三/面距山一面距海墻三十里而遥東西俱抵海分番)
　(戍賊不能出發大礟擊官軍多死傷者李九成遂出/城搏戰官軍合擊之馘于陣賊乃曉夜哭賊渠魁五)
　(九成有徳有時仲明承祿也及是殺其二氣大沮有/徳欲棄登州走入海島帥黄龍遣副將龔正祥率舟)
　(師四千拒之海口颶風破舟正祥陷賊中謀為内應/事露被殺有徳亦不果行㑹國竒卒以㐮代之攻圍)
　(益急賊糧絶恃水城可走故不降及王之富祖寛奪/其水門外䕶墻賊大懼有徳先遁載子女財帛出海)
　(仲明以水城委副將王秉忠已以單舸遁官軍攻水/城未下逰擊劉良佐獻轟城策穴城置火藥發之城)
　(崩將士湧入輒為賊擊退副將王來聘復先登中傷/死官軍乗之入賊退保蓬萊閣大典招降始釋甲俘)
　(千餘人䕶秉忠及偽將七十五人自縊及投海死者/不可勝計賊盡平有徳等走旅順黄龍邀擊之斬九)
　(成子應元生擒承祿陳光福蘇有功等有徳仲明逸/去乃獻承祿等于朝磔之有徳仲明俱降于我)
(大清/)質實(寕海唐置金州明改衞領中左千户所年本/朝初𨽻海城康熙三年改𨽻蓋平二十  設)
　(城守章京雍正五年設金州迩檢属復州通判十二/年置寕海縣属奉天府旅順口関在奉天府寕海縣)
　(南一百二十里明時海運達金州衛者至此登廣鹿/岸有南北二城俱明初建設中左千户所今廢)
　(島在奉天府海寧縣西北海中黄縣秦置唐省入蓬/萊縣尋復置明属登州府今因之沙河有二一在掖)
　(縣東四十里源出黄山一在即墨縣南四十里源出/大勞山其下流俱入海新河自膠州東南三十里麻)
　(灣海口北流合沽河又西北經平度州西南合膠水/又北至掖縣海倉口入海元至元十七年從萊人姚)
　(演議開鑿謂之膠萊新河水城在登州府城北本名/備倭城南與府城接北即新開海口為海道要㑹之)
　(區城周三里許門一北砌水門以抵海濤引海水入/城中泊船明設立備倭指揮于此蓬萊閣在登州府)
　(城北崖山下臨海岸宋治平中建熊明遇字良孺進/賢人楊御蕃薊鎮西協總兵肇基之子謝璉字君實)
　(監利人張竒功真定人呉世揚洛陽人陳所聞文安/人張國臣遼東人劉宇烈綿竹人朱大典字延之金)
　(華人明唐王時殉節祖寛遼東人劉澤清曹州人朱/萬年黎平入王來聘大興人崇禎四年中武㑹試莊)
　(烈帝鋭意重武舉子運百觔大力者止來聘及徐彦/琦二人而彦琦不興選遂下考官及監試御史獄悉)
　(貶兵部郎二十二人遣詞臣倪元璐等覆閱取百人/視文榜例分三甲傳臚錫宴以前三十卷進呈欽定)
　(一甲三人來聘居首即授副總兵武榜有狀元自來/聘始也來聘既拜命泫然流涕曰上重武若此不捐)
　(軀赴難何以報上恩至是遂死難事聞贈從治兵部/尚書璉兵部侍郎萬年太常卿世楊光祿少卿所聞)
　(太僕少卿並賜祭葬建祠䕃子來聘國輔竒功亦贈/䘏有差  本朝乾隆四十一年追諡徐從治朱萬年)
　(熊奮渭張竒功朱大典王來聘烈愍謝璉呉世揚屈/宜陽嚴正中何維忠陳所聞節愍張國輔呉兹明入)
　(祠按浙江通志有署登州都司徐應泰者浙江西安/人與諸帥合攻有徳敗死海中今亦諡節愍山東通)
　(志有百户劉師古者福山人率鄊/勇拒有徳于萊州戰死今入祠)
夏五月套寇犯寧夏總兵官賀虎臣死之
　(察哈爾合套寇五萬騎自清水横城分道入守備姚/之䕫等不能禦副將史開先叅將張問政守備趙訪)
　(皆潰逃寇遂進薄靈州虎臣急領千騎入守旋盡勒/城中兵出擊宼突至虎臣兵不及布陣且衆寡不敵)
　(戰歿指揮韓加爵被執支解死虎臣子讃侠五十騎/突重圍出察哈爾聞)
(大清兵將往征之亦遂解去盡驅其部衆渡河逺遁時/  蒙古諸部先後歸附于我)
(大清明年大㑹諸部頒軍律焉/大清兵遂)質實(虎臣死事後贈都/督僉事賜祭葬世)
　(䕃指揮僉事韓加爵寕夏人加本朝乾/隆四十一年追謚虎臣忠烈  爵烈愍)
　六月周延儒罷
　　(延儒為首輔温體仁欲奪其位務為柔佞取悦于帝/帝漸向之復曲謹以媚延儒而隂伺其隙延儒不知)
　　(也體仁與王永光欲起逆案王之臣吕純如帝以之/臣問延儒對曰用之臣亦可雪崔呈秀矣帝悟而止)
　　(體仁益大恨㑹延儒子弟家人暴邑中邑中民爇其/廬所薦巡撫孫元化復陷登州于是言路交章劾延)
　　(儒並謂其受巨盜神一魁賄帝意頗動體仁復嗾給/事中陳贊化劾延儒昵武弁李元功招揺㒺利且謂)
　　(延儒至稱陛下為羲皇上人語悖逆帝大怒下元功/詔獄窮治延儒覬體仁為援體仁不應延儒大窘引)
　　(疾歸體仁遂為首輔廷臣惡體仁當國勸帝復詔何/如寵如寵固辭而給事中黄紹傑言君子小人不並)
　　(立如寵贍顧不前體仁宜思自處帝/怒紹傑㡬獲譴而如寵卒辭不入)質實(陳賛化朝城人/黄紹傑萬安人)
　秋七月我
大清兵取旅順總兵官黄龍死之
　　(孔有徳耿仲明怒龍邀擊必欲報之㑹鴨綠江有警/龍遣水師往援有徳等偵知旅順空虚遂導)
　(大清兵襲其城龍數戰皆敗火藥矢石俱盡遂自刎逰/  擊李惟鸞知事不支自焚其家属力戰死部將項祚)
　　(臨樊化龍張大祿尚可義俱死焉廣鹿島副將尚可/喜故與龍相犄角龍既死亦降于)
　(大清/)質實(龍死事後贈左都督予世廕建祠曰顯忠惟/鸞等附祀  本朝乾隆四十一年追諡龍忠)
　　(烈惟鸞烈愍項/祚臨等並入祠)
　改總兵官曹文詔鎮大同山西巡撫許鼎臣請留文詔
𠞰賊不許
　(文詔既奉命討河北賊比移師至賊已敗鄧玘于林/縣時玘新立功萊州廷議以左良玉軍孤命玘將川)
　(兵益以石砫土司馬鳳儀兵與良玉共角賊玘至濟/源射殺賊首紫金梁屢却賊賊走林縣玘部將楊遇)
　(春邀賊中伏死賊用其旗並誘殺他將玘軍遂大敗/文詔帥五營軍馳救乗夜襲破賊而潞王聞玘軍敗)
　(上書告急乞濟師帝命倪寵王樸為總兵官將京營/兵六千赴援以中官楊應朝盧九徳䓁監其軍而别)
　(遣中官監良玉玘軍未㡬復命延綏副將李卑昌平/副將湯九州援𠞰諸軍盡壁河北戰數有功然羣帥)
　(勢相軋且中官監軍意弗善也彼此觀望託山深道/岐以自解莫利先入故賊無所憚獨憚文詔而文詔)
　(竟為御史劉令譽誣劾以去初文詔在洪洞時令譽/方家居夙與忤及是令譽按河南而馬鳳儀軍覆賴)
　(文詔擊退賊甫解甲與令譽相見語復相失文詔拂/衣起面叱之令譽怒遂以鳳儀之敗為文詔罪部議)
　(文詔恬勝而驕調之大同以李卑代署其事鼎臣上/章留之不許文詔方出師逐賊敗老回回于濟源又)
　(大敗之懷慶馘其魁滚地龍誓必欲殄賊/既聞命以軍事付卑遂與兄子變蛟俱西)質實(潞王/名常)
　(淓簡王翊鏐子王樸榆林衞人湯九州石埭人馬鳳/儀忠州人  本朝乾隆四十一年馬鳳儀與楊遇春)
　(並追諡/節愍)
九月以錢士升為禮部尚書兼東閣大學士預機務
　(士升故出錢龍錫門下龍錫出獄周延儒詣之極言/上怒甚挽救殊艱龍錫深徳延儒未㡬温體仁至龍)
　(錫述延儒語且謝曰非公等安得生體仁佯曰上固/不甚怒也聞者直體仁而惡延儒士升以座主故因)
　(歸心體仁體仁亦以士/升鄉人遂引與共政)質實(錢士升字抑/之嘉善人)
冬十一月以王應熊何吾騶並為禮部尚書兼東閣大
學士預機務
　(應熊熟諳典故而性谿刻强狠官吏部時以貪汚為/給事中馮元飇所發帝不省及是廷推閣臣以望輕)
　(不與温體仁力援之遂與吾騶同入閣命下朝野胥/駭給事中章正宸劾之曰應熊狠愎自張縱横為習)
　(小才足覆短小辯足濟貪今大用必且芟除異己報/復恩讐混淆毀譽况狼籍封靡淪于市行願收還成)
　(命别選忠良疏入帝大怒下正宸詔獄削籍歸應熊/益得志日與體仁及尚書張捷比力引逆黨吕純如)
　(等屢為言官所/攻帝皆不問)質實(王應熊字非熊巴縣人何吾騶/香山人章正宸字羽侯會稽人)
賊渡河陷澠池諸縣分掠南陽汝寕遂犯湖廣
　(賊盡集河北髙迎祥李自成張獻忠羅汝才等俱至/左良玉湯九州等扼其前京營兵蹙其後賊連戰皆)
　(敗欲逸阻于河大困乃詭詞乞降監軍内臣楊進朝/信之為入奏諸將俟朝命不出戰㑹天寒河氷合賊)
　(從毛家塞徑渡河南軍無扼之者遂陷澠池敎諭羅/世濟督民兵力戰被執不屈死之賊乗勢攻破伊陽)
　(復犯盧氏中州承平久不誤備驟聞賊至吏民惶駭/知縣金㑹嘉棄城遁賊入城鄉官李中正勒家衆及)
　(里中壯士奮擊衆寡不敵力戰歿賊縱掠城中執舉/人靳謙書使跪不屈大罵而死賊既入河南自是屢)
　(陷名城殺將士無筭紳士亦多被難其尤著者盧氏/則生員常省身常嘉元孫孕秀閿鄊則在籍濟南敎)
　(授髙第貢生閻思聰偃師則生員裴君合又宜陽馬/足輕靈寶許煇新安劉君培馬山李登英陜州張我)
　(正張我徳嵩縣傅世濟李佩玉孟津孫挺生上蔡劉/時寵輩則先後以布衣抗節時巡撫元黙聞賊南犯)
　(率良玉九州及李卑鄧玘兵禦之境上賊乃竄盧氏/山中由間道入内鄊大掠南陽汝寕直走湖廣所在)
　(告急賊始起陜西髙迎祥最强李自/成属焉及渡河自成始别為一軍)質實(澠池漢縣/明属河南)
　(府今因之毛家寨在澠池縣西北閿鄉隋置明属陜/州以𨽻于河南府今升陜州為直𨽻州縣仍属焉偃)
　(師漢縣新安亦漢置明並属河南府今因之羅世濟/平利人子得鴻練兵守平利殺賊甚多城破妻子俱)
　(死事在明年李忠正官兵部車駕司主事崇禎初謝/病歸里常省身據險與賊戰兩晝夜力不支令妻子)
　(縊死抜劍自刎常嘉元孫孕秀俱罵賊死髙第投崖/死閻思聰率衆攻賊營不克死裴君合事寡母至孝)
　(賊至招鄊人保沙岸塞十晝夜説之降大罵不從寨/破磔死馬足輕性孝友聞賊渡河挈家避之石龍崖)
　(三女皆殊色慮賊汚悉投崖死足輕被執厲聲大罵/賊怒並三子殺之家衆皆遇害惟存次子駿一人後)
　(登鄊薦許煇為縣隂陽官為賊所執大罵見殺劉君/培有義行㩗子及從孫避難道遇賊欲殺其從孫君)
　(培曰我尚有男此子乃遺孤幸舍之而殺我賊如其/言三子獲免馬山性剛直土寇于大中乗賊亂陷新)
　(安獲山使負米叱曰我天朝百姓肻為賊負米耶大/罵而死李登英亦以罵賊死張我正率衆禦賊賊愛)
　(其勇欲生致之我正殺賊力竭大詈自刎張我徳一/門一十七人皆登樓自焚傅世濟興兄世舟俱被執)
　(將殺之世濟争死奪賊刀自殺賊釋其兄李佩玉結/壯丁捍鄊井往往奪賊輜重後隣村被圍佩玉往救)
　(力戰死孫挺生避賊居河渚為賊所得與妻梁氏俱/詈賊死  本朝乾隆四十一年追謚李中正烈愍羅)
　(世濟等並入祠元/黙字中象静海人)
　
　
　
　
　
　
　
　
　
　
　
　
　
　
　
御定資治通鑑綱目三編卷三十五
欽定四庫全書
御定資治通鑑綱目三編卷三十六
　(起甲戌明莊烈崇禎七年/盡兩子明莊烈崇禎九年)凡三年
(甲/戌)七年春正月以陳竒瑜總督河南山陜川湖軍務討
流賊
　(初流賊既自秦入晉掠河北畿南闗中寇患少紓竒/瑜時為延綏巡撫復分遣文武將吏擒斬賊渠截山)
　(虎等百七十七人他賊多解散獨鑽天哨開山斧據/永寜闗前阻山險下臨黄河貟固數年不下竒瑜謂)
　(是不可以力取乃隂簡鋭士陽言總制機檄發兵令/賀人龍將之而西身為後勁直抵延川俄策馬東曰)
　(視吾馬首所向潛師疾走入山賊不虞大兵至驚潰/焚其巢斬首千六百有竒二賊俱馘分兵擊斬賊首)
　(一座城等獲首級五百五十延水羣盜盡平竒瑜威/名著闗陜至是賊南渡河躙湖廣窺四川廷議諸鎮)
　(撫事權不一宜設大臣統之多推薦洪承疇以承疇/方督三邊不可易乃擢竒瑜兵部侍郎兼右僉都御)
　(史總督五省軍/務專辦流賊)質實(永寜闗即延水闗注見前/陳竒瑜字玉鉉保徳州人)
賊自鄖陽渡漢遂入四川二月陷夔州
　(先是賊既渡河張應昌追敗之靈寳湯九州李卑又/敗之嵩縣内鄉及入湖廣卑又敗之光化賊聞官軍)
　(至輒以老弱委之而精鋭多前走故諸將動稱捷報/功賊勢彌熾鄖陽諸屬邑皆先後陷房縣知縣貢從)
　(貴保康知縣方國儒竹溪訓導王紹正死之賊遂自/鄖陽渡漢薄穀城犯襄陽羣賊畢㑹分陷紫陽平利)
　(而擁衆南攻興山破其城殺知縣劉定國縦掠歸州/巴東夷陵突入四川攻夔州城中倉猝無備通判推)
　(官悉遁同知何承光攝府事率吏民固守力竭城陷/承光整衣冠危坐賊入殺之投屍于江又陷大寜殺)
　(知縣髙日臨訓導髙錫廵檢陳國俊其他部連陷巫/山通江巡檢郭纘化指揮王永年力戰死自賊起陜)
　(西轉寇山西畿輔河南北及湖廣四川陷州縣以數/十計未有破大郡者夔州地稱天險及是失守逺近)
　(震動會秦良玉自石砫赴援川北副將張令復以兵/扼諸要害賊不敢進乃析其黨為二一走還楚一自)
　(通江走廣元冲百丈闗殺守備郭震展指揮田實由/七盤陽平闗入秦以抵鞏昌總督洪承疇禦之秦州)
　(賊遂越兩當襲破鳯縣主簿吉永昌教諭李之蔚鄉/官魏炳皆遇害賊又析其黨為二一由鳯縣奔實維)
　(汧陽一向漢中取間道犯城固洋縣東下石泉漢險/投鄉官楊呈秀會于漢中興安以窺商雒商州防守)
　(閻調化勦賊于雒被執不屈死而張獻忠/亦自應山西奔商雒以十三營流入漢南)質實(光化/宋析)
　(穀城縣地置乾徳尋改光化穀城隋置明並屬襄陽/府今因之紫陽明正徳八年于金川地立紫陽堡尋)
　(升縣屬興安州以𨽻于漢中府今升興安為直隸州/縣仍屬馬歸州唐置明洪武元年廢尋復置以秭歸)
　(縣省入隸荆州府東本朝雍正六年升直隸州十三/年改屬宜昌府巴  隋置明初屬夷陵州隆慶四年)
　(改屬歸州今屬宜昌府夷陵漢縣北周為硤州隋唐/宋為夷陵郡治元為硤州路治明初為硤州府治洪)
　(武九年降夷陵州屬荆州府闗本朝雍正十三年改/設東湖縣為宜昌府治七盤  在廣元縣北一百六)
　(十里七盤嶺上兩當後魏置明屬徽州以隸于鞏昌/府  本朝雍正七年改屬秦州鳯縣西魏鳯州明降)
　(縣屬漢中府今因之城固漢縣洋縣唐洋州明降縣/與城固並屬漢中府今因之石泉西魏置元省明復)
　(置並屬興安州以隸于漢中府今屬興安直隸州貢/從貴元城人方國儒字道醇歙人事母以孝聞賊大)
　(入湖廣將吏率望風先奔保康邑小素無兵賊至國/儒率鄉兵出禦力不支城陷被執罵賊中七刄死何)
　(承光鎮遠人死事後贈夔州知府髙日臨字儼若鄱/陽人賊攻大寜見勢弱不能禦齧指書牒乞援上官)
　(率衆捍賊北門兵敗被執大罵不屈賊碎其體焚之/高錫之妻女陳國俊之妻亦皆遇害吉永祚揮縣人)
　(為鳯縣主簿謝事將歸會賊至知縣棄城遁永祚倡/義拒守城破北面再拜曰臣雖小吏嘗食禄于朝不)
　(敢以謝事逃責子士樞士模皆死事聞贈漢中府經/歴同死難之李芝蔚魏炳贈恤有差楊呈秀官順慶)
　(知府大計罷歸賊至佐有司守禦力戰被執大罵賊/磔之其弟呈芳單騎入賊營斬賊數十重創死閻調)
　(化商州人以武進士署商州防守事六年冬奉檄入/雒剿賊至是殉節  本朝乾隆四十一年追諡方國)
　(儒吉永祚髙日臨王永年郭震辰田實楊呈秀烈/愍貢從貴何承光閻調化節愍王紹正等並入祠)
三月丁亥朔日有食之
夏四月山西陜西大饑
　(山西赤地數千里大饑人相食給事中吳甘来疏請/發粟以賑且言山西總兵張應昌等多殺難民冒功)
　(中州諸郡畏官軍甚于賊陛下生之而不能武臣殺/之而不顧臣實痛之又言賞罰者將將大機權也陛)
　(下加意邊陲賞無延格乃閩海獻捷黔蜀爭功待勘/累年急則用其死綏緩則東以文法況封疆之罰武)
　(與文二内與外二士卒與將帥二受命建牙或逮或/逐而跋扈將帥罪狀已暴止于戴罪偏禆不能令士)
　(卒將帥不能令偏禆督撫不能令將帥將聴賊自來/自去誰為陛下翦其凶逆者疏入詔發帑賑饑而軍)
　(政無章/如故)
五月大旱
　(帝因旱求言給事中黄紹傑乃疏論温體仁畧言漢/世災異策免三公宰執亦因罪以求罷今者乆旱陛)
　(下修明政治納讜言可謂應天以實矣而雨譯不降/何哉天有所甚怒而不觧也次輔温體仁者秉政數)
　(載上干天和無嵗不旱䁧無日不風霾無處不盜賊/無人不愁怨秉政既乆窺􁃂益工中外趋承益巧一)
　(人當用則曰體仁意未遽爾也一事當行則曰體仁/聞恐不樂也覆一疏建一議又曰慮體仁有他屬不)
　(然則體仁忌諱無攖其兇鋒也凡此召變之尤願陛/下罷體仁以回天意體仁罷而甘霖不降殺臣以正)
　(欺君之罪帝方眷體仁貶紹傑一秩體仁疏辨且訐/其别有指授紹傑言廷臣言事指及乗輿猶荷優容)
　(一字涉體仁必遭貶黜誰不自愛為人指授耶因列/其罪狀且曰臣所仰祝聖明洞燭體仁奸欺者其説)
　(則有兩端下惟朋黨一語可以箝言官之口挑善類/之禍上惟票擬一語可以激聖明之怒葢僨悮之愆)
　(體仁猶辨且以明黨為言紹傑遂言體仁受銅商王/誠金體仁長子儼受巡撫沈棨及兩淮巡鹽髙欽順)
　(等金皆萬計體仁用門客王治東南之利皆其轉輸/體仁私邸兩被盜失黄金寳玉無算匿不敢言帝怒)
　(調為上林苑署/丞遷行人司副)
六月陳竒瑜圍賊于車箱峽賊偽降竒瑜縦遣之賊遂
叛䧟所過州縣
　(先是竒瑜檄諸將會兵陜州圖進勦而廷議以鄖陽/屬邑皆陷逮撫治將元儀擢大名副使盧象昇代之)
　(助竒瑜勦賊㑹賊之自蜀還楚者張應昌擊之五嶺/山敗績身中一矢退還賊遂大入又分其黨為三一)
　(犯均州往河南一犯鄖陽往淅川一渡河犯商南竒/瑜乃馳至均州檄陜西巡撫練國事駐商南遏其西)
　(北河南巡撫元黙駐盧氏遏其東北湖廣巡撫唐暉/駐南漳遏其東南竒瑜偕象昇由竹谿至平利之烏)
　(林闗十餘戰大破之總兵官鄧玘及别將楊化麟楊/世恩周任鳯楊正芳等分道擊賊復連勝副將劉遷)
　(等搜竹溪平利賊先後斬馘三千有竒擒其魁十餘/人㕘將賀人龍等逐賊八晝夜至紫陽賊死者萬餘)
　(人竒瑜以湖廣賊多鼓行而西謂賊不足平乃遣遊/擊唐通防漢中以䕶藩封㕘將賀人龍劉遷夏鎬扼)
　(畧陽沔縣防賊西遁副將楊正芳余世任扼褒城防/賊北遁自督副將楊化麟栁國鎮等駐洋縣防賊東)
　(遁又檄練國事盧象昇元黙各守要害截賊奔逸賊/見官軍四集大懼悉遁興安之車箱峽諸渠魁髙迎)
　(祥李自成張獻忠等咸在焉峽四面巉立中亘四十/里易入難出賊誤入其中山上居民下石擊或投以)
　(炬火且纍石塞其口路絶無所得食困甚又大雨二/旬弓矢盡脱馬乏芻死者過半自成窘甚用其黨顧)
　(君恩謀以重寳賂竒瑜左右及將帥偽請降竒瑜意/輕賊有驕色遽許之悉籍其名勞遣歸農每百人以)
　(一安撫官䕶之檄所過州縣具糗糧傳送諸將無邀/擊以撓撫事賊既出棧道即大譟叛盡殺安撫五十)
　(餘人屠所過七州縣署麟遊知縣董時和死之而賊/之屯漢興者亦自略陽来㑹闗中大震竒瑜悔失計)
　(因委罪他人以自解賊初叛猝至鳯翔誘開城守者/知其詐紿以縋城上殺其先登者三十六人餘噪而)
　(去其犯寳雞者亦為知縣李嘉彦所挫竒瑜遂劾嘉/彦又鳯翔鄉官孫鵬等撓撫局帝怒遣嘉彦鵬及士)
　(民五十三人竒瑜又委罪練國事國事上言漢南賊/盡入棧道竒瑜檄止兵臣未知所撫實數及見竒瑜)
　(疏八大王部萬三千餘人蠍子塊部萬五伯餘人張/妙手部九千一百餘人八大王又一部八千三百餘)
　(人臣不覺仰天長歎夫一月内撫强寇四萬餘盡從/棧道入内地食飲何自出安得無剽掠且官軍防䕶)
　(一大帥止將三千人而一賊魁反擁萬餘衆安能受/紀律耶賊皆藉口歸藉然延安州縣驟増四萬餘人)
　(安集何所合諸征勦兵不滿二萬而降賊踰四萬豈/内地兵力所能支宜其連陷名城而不可救也若咎)
　(臣不堵勦則先有止兵檄矣若云賊已受撫因誤殺/使人致然則未誤殺之先何為破麟遊永夀為今之)
　(計惟急調大將致討若仍以願回原籍禁兵勿勦三/秦之楇安所終極哉疏入事已不可為遂逮國事下)
　(獄/)質實(車箱峽在興安州界五嶺山在均州界均州/戰國時為均陵隋置均州明屬襄陽府今因)
　(之淅州後魏置後周省入中鄉縣五代梁復置浙水/金省入内鄉明成化時復置屬鄧州以隸于南陽府)
　(今徑屬南陽府烏林闗在平利縣東南二百七十里/一名武陵闗襄城漢褒中隋改褒城明屬漢中府今)
　(因之永夀唐析新平縣地置明屬乾州以隸于西安/府今升乾州為直隸州縣仍屬焉唐暉歙人董時和)
　(陽武人以扶風縣丞署麟逰縣事城陷遇害時麟遊/生員趙應璧隨母避賊賊至母投崖死應璧從之)
　(本朝乾隆四十一年追/諡時和節愍應璧入祠)
　　發明(車箱峽之役實為流賊殄滅之一機時李自/成張獻忠同困峽中進退不可芻糧俱盡已)
　　(成束手待斃之勢而陳竒瑜遣將分防截其遁逸於/兵法亦握勝算一旦舉而殱之易如反掌積年)
　　(巨冦得以掃蕩芟夷天時地利未有若斯之宜者/何乃為左右所愚尋楊鶴之覆轍而縦之使逝至)
　　(令困獸出柙反噬益甚厥後盜氛日張毒流海宇/延禍無窮史稱流賊之肆毒始于楊鶴而成于陳)
　　　　(竒瑜信矣莊烈不早燭受降之失計至連陷名城/猶聴其飾詞卸過轉逮禦冦之孫鵬李嘉彦以為)
　　　　(流賊報仇及練國事之疏叙竒瑜失策之罪極為/透悉復以事不可為而逮國事下獄政刑顛倒坐)
　　　　(失事機明之亡/豈盡天為之哉)
　　秋七月我
大清兵入上方堡至宣府京師戒嚴
　　(大先是宣府巡撫沈棨遣使乞和于衛塞桑等刑白馬/  清與我阿什違爾漢達雅齊龍什)
　　(大烏牛定議尋二哨卒出邊被獲私入邊者斬一人界/  清以約既定即遣還之有三人)
　　(大上鞭二人百貫其耳還所取物于邊吏我/  兵征察哈爾道出宣府邊城多頽壞我)
(太宗文皇帝諭軍士無或蹂躙而廷議責棨専擅尚書熊明/      遇曲為棨解帝不悅逮棨下吏明遇亦為言官劾罷)
　　　(于是遼東諸將間出邊擾我屬部戕害二十餘人張/家口守臣復多匿逋逃)
　　(大清屢諭責之怙不悛及察哈爾既下林丹汗走死其/  宰桑巴圖魯噶爾馬濟農等率衆降獨卜内額爾等)
　　　(攜察哈爾汗之二妻一妹及其部衆奔榆林西宣大/寜錦諸邊吏欲冐為功爭招納之)
　　(大清兵由察哈爾凱旋因入邊問罪四路並進自宣府/  趨應州畧大同下得勝堡㕘將李全自縊進攻保安)
　　　(知州閻生斗集吏民拒守城破被執死之守備徐國/泰判官李師聖吏目王本立訓導張文魁生員姚時)
　　　(中張師載亦同死旋入靈邱知縣蔣秉采募兵堅守/力屈衆潰投繯死合門殉之守備于世竒把總陳彦)
　　　(武馬如豸典史張標教諭路登甫並戰死又守備張/修身常汝忠亦先後殉節死沿邊城堡多失守逺近)
　(震慴特詔總兵陳洪範守居庸保定巡撫丁魁楚守/紫荆雁門總兵尤世威吴襄等援邊而以宣大總督)
　(張宗衡節制各鎮援兵宗衡暨總兵曹文詔張全/昌等皆不敢戰代王母楊太妃命宗衡等求和我)
(六清亦布告以申討之意既下萬全左衛遂班師宗衡/  文詔全昌及巡撫胡沾恩等並遣戍山西巡撫吴甡)
　(請留文詔全昌勦晉賊自贖帝可之兵部議令文詔/馳勦河南賊甡復抗疏爭請先平晉賊後入豫帝不)
　(許而文詔以甡有恩意取道太原為甡所留時山西/降盜王剛王之臣通天柱等已為前巡撫戴君恩所)
　(斬獨賀宗漢劉浩然王加計猶擁衆自恣剽掠城邑/垣曲典史秦宗恩黎城布衣李養裕先後以督鄉勇)
　(捍賊死甡陽為招撫宻令參將猛如虎虎大威劉光/祚等圖之山西盜盡平明年鳯陽告陷文詔遂整兵)
　(南/)質實(得勝堡在大同縣北八十里東至邊牆三里/北至邊牆三里明嘉靖十八年築城今日得)
　(勝路靈邱漢縣明屬蔚州以隸于大同府今徑屬大/同府垣曲漢垣縣宋改垣曲明屬絳州以隸于平陽)
　(府今升絳州為直隸州縣仍屬焉閻生斗汾西人徐/國泰上虞人妻薛氏妾王氏闔門十三人皆殉節李)
　(師聖隆谷人薛秉采全州人秦忠文武陽人斗本朝/乾隆四十一年追諡徐國泰烈愍李全閻生  蔣秉)
　(采于世竒張修身常汝忠節愍李師勝秦宗文李養/裕等並入祠丁魁椘永城人代王傳㸄代簡王桂十)
　(一世孫崇/禎間襲封)
冬十一月陳竒瑜有罪下獄以洪承疇代之
　(給事中顧國寳御史傅永淳交章劾竒瑜受賄縦賊/詔錦衣官逮訊而以洪承疇代時賊已蔓延不可撲)
　(滅大學士温體仁謂山西巡撫吳甡曰流賊癬疥/疾不足憂也竒瑜罪當死有庇之者未㡬謫戍邊)質
　實(顧國寳南通州人/傅永淳靈夀人)
賊自陜西出犯河南
　(賊既軼出車箱峽大掠所過州縣擁衆而西陷澄城/圍郃陽比洪承疇兵至解圍去轉冦平凉邠州進攻)
　(隆徳破其城殺知縣費彦芳鄉官楊秦初生員楊泰/運皆殉節死遂薄靜海州固原參政陸夢龍率遊擊)
　(賀竒勲都司石崇徳禦之賊初不滿千已而大熾夢/龍所將止三百餘人被圍數重賊矢石如雨突圍不)
　(得出二將抱夢龍泣夢龍揮之曰何作此婦孺態大/呼奮擊手馘數人與二將俱戰死未㡬復圍隴州賀)
　(人龍馳救之賊悉衆環攻李自成以人龍同里閈遣/其將髙傑遺書招之令反人龍不報固守兩月左光)
　(先救至圍始解廷議以賊聚陜西詔河南兵入潼華/湖廣兵入商雒四川兵由興漢山西兵出蒲州韓城)
　(共討賊而湖廣一軍尋覆于雒南副總兵楊正芳及/禆將張上達皆死之當是時賊二十餘萬往来闗中)
　(連營輒百餘里别賊萬餘屯雒南閿鄉蹂躙郡邑數/十諸將先後以死事著者有總兵殷體信遊擊丁孔)
　(應指揮孝學牧守備史大勲昌平鎮將凌元機胡良/翰花馬池營千總蔡應昌而甘泉知縣蒲来舉崇信)
　(知縣龎瑜山陽知縣董三謨珍州知州婁琇麟遊知/縣吕鳴世則皆以長吏殉城死其士民仗義者涇陽)
　(布衣王祚以捍賊死耀州生員宋緒湯以詈賊死賊/氛方日熾聞承疇將合諸路兵進勦賊渠髙迎祥李)
　(自成遂竄入終南㑹西寜兵變殺將領承疇還軍定/亂賊又出終南分陷闗隴及承疇自甘肅引兵而東)
　(賊乃悉衆東奔陷陳州靈寳汜水滎陽河南復震賊/每營數萬兵更畨進皆因糧宿飽官軍寡備饋餉或)
　(不繼賊介馬馳一日夜數百里官軍步多騎少行數/十里輒疲乏以故多畏賊時左良玉扼新安澠池陳)
　(治邦駐汝州陳永福扼南陽皆坐甲自保良玉前在/懷慶與督撫議不合因是生心緩追養寇多收降者)
　(以自重督撫檄調不時應命漸有跋扈端實無/意殺賊而賊傳良玉且至移壁梅山溱水間)質實
　(邠州西魏置豳州唐改豳曰邠明屬西安府龍本朝/雍正三年直隸陜西省隆徳金升徳順州之  徳寨)
　(為縣明屬靜寜州以隸于平凉府今徑屬平凉府崇/信唐于原州地築崇信城宋始置縣涇州唐置明並)
　(屬平凉府今因之梅山在鄭州西南三十五里與新/鄭縣接界費彦芳崇徳人按崇徳明屬嘉興府  本)
　(朝康熙元年改石門楊泰初官松江通判方里居賊/陷城與子生員善俱赴井死楊泰運為賊所執罵不)
　(絶口斷舌死陸夢龍浙江山隂人贈太僕卿殷體信/朔州人戰殁于陣丁孔寜夏人被執不屈遇害李學)
　(牧亦寜夏人陷賊中與王風木等謀舉義事洩北面/再拜受刅史大勲長安人率兵逐賊馬蹶被執為所)
　(殺凌元機胡良翰皆湯九州部將賊屯閿鄉九州遣/元機良翰搜山敗殁蔡應昌寜夏中衛人赴勦血戰)
　(死蒲来舉蓬溪人賊犯甘泉守備孫守發擁兵不救/城陷來舉手刃數賊死之贈光禄少卿龎瑜字堅白)
　(公安人崇信故無城遭兵荒縣止貧户百餘瑜知賊/必至集士民築土垣以守流涕誓死職㑹天大雨土)
　(垣盡圯賊大至瑜急解印遣家人齎送上官端坐堂/上賊捽令跪瑜罵曰賊奴敢辱官長拔刀脅之罵益)
　(厲賊掠城中無所有執至野外剖心裂腹而死贈固/原知州董三謨黎平人與父嗣成弟三元俱殉難妻)
　(李氏亦攜子女偕死贈光禄丞婁琇湘隂人知涇州/城陷死贈太傼少卿吕鳴世福建人麟遊屢被賊鳴)
　(世撫居民有恩城陷賊不忍加害自絶食六日卒按/湖廣通志有知府簡而可者遂安人亦于是年殉節)
　(死竒本朝乾隆四十一年追諡陸夢龍忠烈費彦芳/賀  勲石崇徳楊正芳張上達殷體信蒲來舉龎瑜)
　(婁琇烈愍楊泰初凌元機胡良翰丁孔應李學牧吏/大勲董三謨吕鳴世簡而可節愍楊泰運蔡應昌等)
　(並入/祠)
(乙/亥)八年春正月詔洪承疇出潼闗討賊
　(帝以河南賊熾命承疇出潼闗與山東巡撫朱大典/協勦時賊方屯梅山溱水乗間陷上蔡固始諸縣聞)
　(承疇將出闗遂大會羣賊于滎陽老回回曹操革裏/眼左金王改世王射塌天横天王混十萬過天星九)
　(條龍順天王及髙迎祥張獻忠共十三家七十二營/議敵官軍未決李自成進曰匹夫猶奮况十萬衆乎)
　(官兵無能為也宜分定所向利鈍聴之天皆曰善乃/議革裏眼左金王當川湖兵横天王混十萬當陜兵)
　(過天星扼河上綴河南兵迎祥獻忠及自成畧東方/老回回九條龍往來策應陜兵鋭益以射塌天改世)
　(王所破城邑子女玉帛惟均衆如自成言始迎祥與/獻忠並起比肩而自成乃迎祥支黨不敢與獻忠偶)
　(及是遂相頡頏與俱東掠自固夀扺霍邱陷其城縣/丞張有俊教諭倪可大訓導何炳若鄉官戴廷對田)
　(既庭舉人王毓貞張燦恒死焉遂燔夀州攻潁州知/州尹夢鼇通判趙士寛方謁上官于鳯陽驟聞賊至)
　(立馳還賊已抵城下率民壯固守城北有髙樓可瞰/城中諸生劉廷傳請先據之夢鼇以為然而廷傳所)
　(統皆市人不可用賊遂據樓以攻且鑿城頽數丈城/上人皆走止之不可夢鼇持大刀獨當城壤處殺賊)
　(十餘人身被數刃賊衆畢登遂投城下烏龍潭死城/既陷士寛率衆巷戰力竭亦赴水死潁川衛左州治)
　(西北隅賊分攻衛指揮李從師王廷俊千户孫升檀/田三震百户羅元慶田得民王之麟前所百户汪)
　(俱乗城戰死衛經歴胡士定及廷傳以罵賊死致仕/尚書張鶴鳴暨其弟㕘政鶴騰子大同闔門皆遇害)
　(中書舍人田之潁光禄寺署正李生白署丞李元白/黄岩知縣劉道逺會寜知縣楊南同殉節死其他官)
　(紳士庶死難者共一百三人城中婦人殉節者二十/七人烈女八人一時忠烈稱獨盛城破後亦無一人)
　(向賊乞憐者/賊怒遂屠之)質實(霍邱隋置明屬夀州以隸于鳯陽/府  本朝雍正二年改屬穎州十)
　(三年升潁州為府縣仍屬焉潁州衛明洪武初置隸/河南都司以屬于右軍都督府今廢倪可大儀徵人)
　(賊犯霍邱知縣逸去可大督民壯逆戰以竒策斬賊/首數百分守城中賊以礟攻陷南門被執齧指血噴)
　(賊被磔死妻女皆自縊僕倪表亦死何炳若河南人/戴廷對官福州通判田既庭官淮安教授尹夢鼇雲)
　(南太和人弟姪七人皆從死趙士官字汝良掖縣人/官鳯陽通判駐潁州妻李氏攜三女登樓自焚僕王)
　(丹亦罵賊死胡士定廣濟人劉廷傳故布政使九光/從子九光子廷石分守西城中賊刃未殊口授友人)
　(方畧令繕書上當事旋卒張鶴騰官雲南參政行誼/醇篤譽過其兄鶴鳴賊執鶴鳴兄弟倒懸鶴鳴于樹)
　(皆罵不絶口死後給事中林正亨錄上其狀贈夢鼇/光禄少卿士寛光祿丞餘贈恤有差  本朝乾隆四)
　(十一年追諡尹夢鼇忠節倪可大張鶴騰烈愍戴廷/對趙士寛李從師王廷俊田之穎李生白李元白劉)
　(道逺楊南節愍胡炳若孫升胡士定劉廷傳廷石等/及死難官紳士庶各見史乗者為夔州府訓導丁嘉)
　(遇侯選經歴汪邦弼舉人白精忠郭三杰貢生李茂/叢楊得坤甯儉生員韓光祖檀之槐李維紀王致志)
　(張維黄劉大濟田大生聞于階弟于邦王國泰亓鳯/翔卞文斗王乾亨丁嘉運劉栻姚克智丁崇先郭之)
　(英姚同寅尚日暄陳純李孕生王致和申華郭之豪/田之萃郭瑋馬負圖錢人瑋盧元貞馬宷國馬柱國)
　(韓仲佐楊于世王啟昌邢元錫熊協夢王維新李汝/珽盧傳世喻天錫楊士貞郭之産郭獬賀嘉貞聞慎)
　(言監生王文煥田之蔚田之茂田之尹武舉尚日躋/李承訓醫官張濟民禮生孔道隆儒士田之蕙于振)
　(先布衣鹿勁亓中元嚴克長王尚亷元旋祁標王公/枋張肅範王之幹趙謙祁瀛潘守仁汪茂椿張思明)
　(王國王九成王印王聘汝陳繼信並入祠韓光祖母/李氏妻武氏偕一妹二女赴井死妾李氏方有娠被)
　(剖腹死次子定策孫日曦皆罵賊死檀之槐䕶母柩/不去被磔死李維紀妻趙氏及子女十八人投井死)
　(王致志妻唐/氏同殉節)
賊陷鳯陽留守朱國相等死之
　(先是南京兵部尚書吕維祺懼賊南下請防䕶鳯陽/陵寢不報給事中孫晉亦以為憂言于兵部尚書張)
　(鳯翼鳯翼曰賊起西北不食稻米賊馬不飼江南草/公南人何憂賊遂不設備賊漸逼江北鳯翼乃請敇)
　(漕運都御史楊一鵬移鎮鳯陽温體仁格其議鳯翼/亦不能再請事益急給事中許譽卿請速調五千人)
　(守鳯陽而賊已自夀州分部来犯鳯陽故無城國相/率指揮袁瑞徵吕承䕃郭希聖張鵬翼周時望李郁)
　(岳光祚千户陳宏祖陳其忠金龍化等以兵三千逆/戰上窑頗有斬獲頃之賊數萬至矢集如蝟官軍敗)
　(國相自刎死餘皆陣殁一鵬在淮安逺不及敕賊遂/燔皇陵大肆殺掠千户陳永齡百户盛可學衛經歴)
　(胡尚綵府照磨蕭懋烈等四十餘人推官萬文英子/元亨及舉人蔣思宸布衣陳自修等六十餘人皆殉)
　(節死公私邸舍被焚者二萬餘問光燭百里賊渠張/幟自稱古元真龍皇帝合樂大飲自成從獻忠求皇)
　(陵小閹善鼓吹者獻忠不與自成怒偕迎祥西趨歸/徳復謀入闗獻忠獨東攻盧州州民乗墉捍賊有張)
　(四哲者偕弟四美四竒奮力迎戰敗死州城堅賊百/計攻不克去攻舒城知縣章可試塞三門開西門誘)
(賊入陷于坑奔潰死者千人遂走圍盧江士民具財張/帛求免賊偽許之俄襲陷其城里居叅政盧謙舉人)
　(受畢伊周死之連陷無為巢潛山太湖宿松屠其城/太和霍山六安亳州悉被殘破其别部復分陷羅田)
　(徐州及虞城商邱汝寜真陽新蔡是時諸州邑殉難/死者無為則知州張化樞巢縣則知縣嚴覺潛山則)
　(知縣趙士彦太和則知縣金應元守備趙䕃趙繼春/訓導扈永寜宿松則生員劉之暄袁師率萬民望柴)
　(維煥布衣陳昌言夏時行石思行太和則生員秦培/篤秦思允霍山則教諭龔元祥訓導姚允恭六安州)
　(生員梅國秀亳州則布衣李心惟李如龍李猶龍羅/田則知縣梁志仁教諭吴鳯来訓導羅大受典史單)
　(思仁徐州則知州陳桂棟商邱則舉人賈遂李明開/武舉史懋明虞城則生員宋鼎延真陽則知縣王信)
　(汝寜則江陵生員劉楷賊既蹂躙江北流擾蘄黄汝/寜歸徳之間圍桐城者數月應天巡撫張國維率副)
　(將許自强東西奔擊解桐城圍遣守備朱士允趨潛/山把總張其威趨太湖士允戰死自强遇賊宿松殺)
　(傷相當安慶山民磔石以投賊賊多死乃越英霍走/麻城以去變聞于朝帝以皇陵毀素服避殿逮一鳴)
　(下獄棄市以朱大典代之譽卿等憤體仁鳯翼玩寇/速禍疏言流冦發難已乆樞臣因東南震鄰始有淮)
　(撫操江移鎮之請識者已恨淇晚而閣臣票擬則曰/不必移鎮臣觀各地稍有兵力賊即不敢輕犯鳯陽)
　(何地使巡撫早移豈有今日今樞臣以曾請移鎮藉/口撫臣以不必移鎮為詞則輔臣欲辭玩冦之罪其)
　(可得哉帝以譽卿/苛論妄言切責之)質實(上窑鎮在懷逺縣南五十里/宋史李榖傳周顯徳三年榖)
　(敗吳軍數千于來逺又破千餘人于山口鎮進攻上/窑即此盧江漢初置舒縣文帝十六年建廬江國治)
　(此後為廬江郡治隋廢郡改縣曰廬江明屬廬州府/今因之巢縣夏商時南巢地漢置居巢縣唐改巢縣)
　(明屬無為州以隸于廬州府今徑屬廬州府潛山元/析懷寜縣置太湖漢皖縣地劉宋以豫部蠻民立太)
　(湖縣明並屬安慶府今因之商邱漢睢陽明洪武初/省嘉靖中置商邱為歸徳府治真陽漢慎陽隋真陽)
　(明屬汝寜府今改縣曰正陽仍屬汝寜府鳯陽衛在/鳯陽縣東南十三里今廢英山春秋時英氏地宋初)
　(為蘄州羅田縣地咸淳時分置英山縣明屬六安州/以隸于廬州府今屬六安直隸州麻城隋置明屬黄)
　(州府今因之朱國相榆林衛人吕維祺字介孺新安/人孫晉桐城人楊一鵬臨湘人胡尚綵淳安人賊犯)
　(鳯陽衛城獨擊却之後賊復至被執不屈死蕭懋十/歸化人萬文英南昌人方卧病賊索之子元亨年)
　(六泣語父曰兒不得復事親矣出門呼曰若索官何/為我即官也賊縶之極口大罵斷脛死文英獲免蔣)
　(思宸投繯死陳自修繞父柩哀鳴被害靈謙字吉甫/官山西右參政引疾歸廬江陷謙服命服危坐中門)
　(賊至欲屈之罵曰吾朝廷憲臣肯為賊屈邪鼠輩滅/在即安敢無禮賊怒殺之投屍于池池水盡赤張化)
　(樞雲南永平人嚴覺歸安人一門皆盡節金應元會/稽人流賊至據城東大濠奸人導賊渡濠為所執斫)
　(未殊自經死趙䕃吳江人賊襲營被執不屈死趙繼/春與獻賊戰于洪家嶺無援死之扈永寜霍邱人劉)
　(之暄代父死賊釋其父萬民望代母死賊釋其母袁/師臯見賊欲殺其母力與相持受數刃死柴維煥與)
　(三子同遇害秦培篤與妻王氏俱死秦思允被賊執/挾之攻城呼告城上曰賊以牛皮冒車避矢石所懼)
　(惟火耳賊殺之城上投薪焚賊車城得全龔元祥長/洲人賊犯霍山知縣先遁元祥督民固守城破與子)
　(炳衡俱被殺事聞贈國子助教建祠曰忠孝以其子/配之姚允恭盱眙人李心維李猶龍皆以守親柩遇)
　(害心維子果從死如龍猶龍從弟賊執其母奮刀擊/賊為所殺梁志仁南京人保定侯銘之裔也羅田界)
　(湖廣江北之交志仁日夕儆備羅汝才以其長者不/忍加兵會邑豪江猶龍與賊通志仁捕下獄猶龍知)
　(必死潛遣人導汝才别校来攻城陷志仁持長矛巷/戰殺六賊力屈被縶罵賊支解死妻唐氏亦被殺典)
　(史單思仁等並死汝才在英山聞之馳至以擅害長/者斬其别校吴鳯東福建人盧大受寳慶人詔贈志)
　(仁知州思仁主簿鳯来助教大受學錄陳桂棟鄰水/人王信陜西寜州人出撫土冦會流賊猝至被執脅)
　(之賺城信大罵不從斷頭剖腹而死贈光祿卿建祠/奉祀時又有一王信官新蔡知縣亦于是年殉節劉)
　(楷江陵人常率義勇解荆州圍賊犯汝寧從叅將王/某以三千人赴援戰死張國維字玉笥東陽人魯王)
　(時殉節王本朝乾隆四十一年追諡張國維忠敏真/陽知縣  信忠烈朱國相袁瑞徵吕承蔭郭希聖張)
　(鵬翼周時望李郁岳光祚陳永齡盧謙嚴覺趙士彦/金應元龔元祥梁志仁新蔡知縣王信朱士允烈愍)
　(陳桂棟張化樞趙䕃趙繼/春節愍陳宏祖等並入祠)
　　發明(是時寇賊蔓延所在充斥乘勢南下事所必/有鳯陽陵寢重地自宜預為防䕶張鳯翼身)
　　(任本兵不知早為籌畫乃以賊起西北不食稻米/賊馬不飼南草竟不設備此與兒童之見何異謬)
　　(妄甚矣及賊逼江北始請淮推操江移鎮已為援/不及時而温體仁復格阻之至使祖陵燔毁原廟)
　　(震驚二臣之罪上通于天矣莊烈倚任奸輔轉以/許譽卿為苛論妄言然則玩冦速禍誰實致之淪)
　　(胥以亡有/由来矣)
夏五月吳宗達罷
　(温體仁専政宗違能為之下在閣/六年交驩無間至是以衰老乞歸)
六月賊復走陜西總兵官曹文詔勦賊于真寜死之
　(初洪承疇出闗至信陽諸將畢會賊見河南兵賊復/分路奔還陜西張獻忠亦由麻城入陜以㑹髙迎祥)
　(李自成承疇偵賊盡入闗中議還顧根本乃㑹師汝/州命鄧玘尤翟文張應昌許成名戍樊城防漢江左)
　(良玉湯九州控吳村瓦屋尤世威陳永福徐来朝分/駐永寜盧氏山中以扼雒南朱陽之險親統大軍俟)
　(曹文詔至偕入闗進勦時文詔擊賊随州未至也鄧/玘抵樊城其部將王允成以剋餉鼔噪殺其二僕玘)
　(懼登樓越牆墮地死承疇聞變急檄秦羽明代統玘/軍以奏限六月平賊期且迫遂率賀人龍張全昌等)
　(西行約文詔會商州比次靈寳文詔至承疇以賊黨/屯商雒聞官兵大集必先走漢中而大軍由潼闗入)
　(反在其後乃令文詔由閿鄉取山路至雒南商州直/𢷬賊巢復從山陽鎮安洵陽馳入漢中遏其奔軼曰)
　(此行也道路回逺將軍甚勞苦吾集闗中兵以待將/軍拊其背而遣之文詔躍馬去既至商州賊去城三)
　(十里而營文詔夜半率從子變蛟等擊敗賊深林中/賊退據險以千騎逆戰變蛟大呼䧟陣諸軍並進賊)
　(敗走已而迎祥獻忠諸賊犯鳯翔趨汧陽隴州文詔/自漢中馳赴賊盡向靜寜泰安清水秦州間衆且二)
　(十萬承疇以文詔所部合張全昌張外嘉軍止六千/衆寡不敵告急于朝未得命而官軍遇賊亂馬川前)
　(鋒劉鴻烈被執死之俄副將艾萬年栁國鎮等戰殁/于襄樂文詔聞之瞋目大罵急詣承疇請行承疇喜)
　(曰非將軍不能滅此賊顧吾兵已分無可策應者將/軍行吾將由涇陽趨淳化為後勁文詔乃以三千人)
　(自寜州進遇賊真寜之湫頭鎮從子變蛟先登斬首/五百追三十里交詔率步兵擊之賊伏數萬騎合圍)
　(矢蝟集賊不知為文詔也有小卒縳急大呼曰將軍/救我賊中叛卒識之惎賊曰此曹總兵也賊喜圍益)
　(急文詔左右跳盪手擊殺數十人轉鬬數里力不支/拔刃自刎死遊擊平安以下死者二十餘人賊乗勝)
　(掠地火照西安城中承疇力遮之涇陽三原間賊不/得過文詔忠勇冠時稱良將第一其死也賊中為之)
　(相/慶)質實(樊城在襄陽縣北南臨漢水與襄陽城對峙/吳村一統志作胡村在淅川縣西北九十里)
　(瓦屋在内鄉縣西南春秋時諸侯㕘盟于瓦屋即此/永寜後周始置熊耳縣隋改曰永寜明屬河南府今)
　(因之朱陽闗在盧氏縣西南五十里隨州漢隨縣唐/為隨州治明洪武初降縣尋復置州以隨縣省入屬)
　(徳安府今因之襄樂城在慶陽府寜州東六十里漢/曰襄洛縣後漢廢後魏置縣曰襄洛元廢真寜唐置)
　(明屬寜州以隸于慶陽府今改曰正寜徑屬慶陽府/湫頭鎮一名顯聖鎮在真寜州東文詔死節後莊烈)
　(帝聞之震悼賜祭𦵏世廕指揮僉事有司建祠春秋/致祭  本朝乾隆四十一年追諡文詔忠果艾萬年)
　(忠烈栁國鎮平安/烈愍劉鴻烈節愍)
秋七月以文震孟張至發並為禮部侍郎兼東閣大學
士預機務
　(震孟在講筵每因事規諌帝數逮繫大臣震孟講魯/論君使臣以禮反復陳説帝為出尚書喬允升侍郎)
　(胡世賞于獄帝嘗足加于膝適講五子之歌至為人/上者奈何不敬以目視帝足帝即袖掩之徐為引下)
　(賊焚鳯陽陵寢震孟歴陳致亂之源謂當事諸臣不/能憂國奉公一統之朝強分畛域又言陛下宜行撫)
　(綏實政先收人心以遏冦盜徐議濬財之源母徒竭/澤而漁語多切中時弊至是帝將増置閣臣以翰林)
　(不習時務思用他官參之召廷臣數十人各授一疏/令票擬震孟引疾不與至發所擬獨當帝意特命至)
　(發與震孟並入閣至發以縣令起家累擢居政府盖/異數也越二年至發代體仁為首輔一切守其所為)
　(而才智機變稍不及/時人比之傳衣鉢云)
賊復東犯總兵官尤世威敗績
　(賊為洪承疇所遮張獻忠將由藍田走盧氏復扼于/世威仍入商雒山中㕘將徐来朝所部三千人不肯)
　(入山大譟賊至来朝逃一軍盡疫世威軍暴露乆大/疫與賊戰失利敗走賊遂哭出朱陽闗殺禆將徐来)
　(臣分十三營東犯惟髙/迎祥李自成留陜西)質實(藍田秦縣故城在縣西/後周移治于此明屬西)
　(安府今因之徐来臣朱陽闗守將/  本朝乾隆四十一年追諡烈愍)
八月以盧象昇總理江北河南湖廣四川軍務討流賊
　(廷議以賊勢益張洪承疇一人不能顧乃擢象并總/理承疇督闗中兵辦西北象昇督闗外兵辦東南尋)
　(進象昇兵部侍郎加總/督山西陜西賜尚方劔)
九月洪承疇破賊于渭南
　(時迎祥自成在闗中分道出犯迎祥畧武功扶風以/西自成畧富平三原以東承疇遣將追自成小捷至)
　(醴泉賊將髙傑通于自成妻邢氏懼事洩被害挾之/来降承疇復身追自成大戰渭南臨潼自成大敗東)
　(走迎祥亦屢敗東逾華隂南原絶/嶺偕自成出朱陽闗與獻忠合)質實(武功漢縣明/屬乾州以隸)
　(于西安府今升乾州/為直隸州縣仍屬焉)
王應熊罷
　(應熊為楊一鵬所取士初一鵬奏鳯陽失事應熊恐/帝震怒留其疏未上及報恢復同奏之遂擬㫖令一)
　(鵬戴罪而帝以皇陵遭毁非尋常失事乃逮一鵬論/死于是給事中范淑泰等爭刻應熊朋比誤國言一)
　(鵬恢復疏以正月二十七日核察失事情形疏以正/月二十八日天下有未失事先恢復者哉應熊改填)
　(日月欺誑之罪難辭且劾其他受賄事帝眷應熊厚/不聴應熊亦屢疏辯謂座主門生誼不容薄不敢辭)
　(朋比之名票擬實臣起草不敢辭誤國之罪言官益/憤給事中何楷屢疏糾之最後復疏言故事奏章非)
　(發鈔外人無由聞非奉㫖邸報不許鈔傳臣疏六月/初十日上十四日始奉明㫖應熊乃于十三日奏辯)
　(㫖尚未下應熊何由知臣不觧者一且㫖下必由六/科鈔發臣疏十四日下而百户趙光修先送錦衣堂)
　(上官則疏可不由科鈔矣臣不觧者二應熊始懼具/疏引罪帝下其家人及直日中書于獄獄具家人戍)
　(邊中書貶二秩應熊乃屢疏乞休去乗傳賜道里費/行人䕶行帝亦知應熊不協人望特已所拔擢不欲)
　(以人言/去也)質實(何楷字元子漳/州鎮海衛人)
總兵官張全昌敗績于沈邱被執
　(先是全昌從洪承疇西入闗與祖大弼賀人龍屢敗/賊未㡬都司田應龍張應龍戰死而艾萬年曹文詔)
　(已相繼殁官軍益衰賊盡趨西安承疇急檄全昌曹/變蛟先赴渭華格其前親督軍尾其後擊却之賊奔)
　(南承疇又命全昌及趙光逺率兵三千截潼闗大谷/部卒大譁闌入滎澤劫殺人河南巡撫元黙請急救)
　(盧氏不聴光逺擅歸闗中全昌迤邐至潁州至是追/蝎子塊於沈邱戰敗被執賊挾之攻靳黄全昌因代)
　(賊求撫總理盧象昇不許責全昌喪師辱國曰賊/果欲降可滅其黨示信賊不聴命乆之全昌脱歸)質
　實(大谷闗在閿鄉縣西南秦山谷張應龍與田應龍/禦賊清水縣之張家川中伏戰死  本朝乾隆四)
　(十一年並/追諡忠烈)
冬十月賊陷陜州攻洛陽
　(賊擁衆三十餘萬自潼闗出犯閿鄉靈寳塵埃漲天/絡繹百里左良玉祖寛禦之不能支賊遂分部薄陜)
　(州知州史記言募敢死士出擊之斬數十級生擒三/十餘人老回回憤率數萬人攻城不克乗雪夜来襲)
　(所募士方調他郡城遂破記言縦火自焚或掖之出/曰死此何以自明乃越女牆下賊追獲之令降叱曰)
　(有死知州無降知州也遂被殺指揮李君賜殺數賊/而死訓導王誠心里居教諭張敏行姚良弼指揮楊)
　(道泰阮我疆鎮撫陳三元百户明完璧亦不屈死陜/州既陷賊乃進攻洛陽巡撫陳必謙率良玉寛赴援)
　(獻忠走嵩縣迎祥自成走偃師良玉寛分逐之迎祥/等由鞏縣畧魯山葉縣陷光州㑹盧象昇自湖廣帥)
　(師至合寛等擊敗之于確山賊南奔復流入江北圍/滁州再陷巢縣乗勢掠含山襲和州知州黎鴻業與)
　(鄉官馬如蛟麾壯士出擊兩戰皆捷賊將奔適風雪/大作不辨人色守者皆潰賊遂入城如蛟急下令能)
　(擊賊者予百金須臾得百餘人巷戰賊多傷力屈遂/戰死鴻業繫印于肘跪告其母李氏曰兒不肖貪微)
　(官以累母奈何母泣諭曰汝勿以我為意事至此有/死而已遂自縊妻楊氏妾李氏及女四人繼之鴻業)
　(北而痛哭再拜自刎未殊濡頸血大書曰為臣盡忠/為子盡孝何惜一死賊入傷數刃而死州判錢大用)
　(偕妻妾子婦俱死吏目景一髙被創死學正康正諌/偕妻汪氏子婦章氏赴水死訓導趙世選不屈死如)
　(蛟兄如蚪如虹家屬十四人亦死鄉官魯一恵張元/禎貢生魯一璠生員陶應陶廖趙世光魯可為張宏)
　(門姚承夀王鼐臣王夢陽雷鄉祚布衣王良翰楊鳯/墀宋齡成建中李寅陽郝萬秋馬文舉王之節□唐)
　(□美皆遇害是年賊自江北而楚而豫而秦又自秦/突出闗迤邐而南以至江北蔓延㡬半天下其死難)
　(之可紀者陜西則隴州知州胡爾純永夀知縣薄匡/宇咸陽知縣趙躋昌延長知縣萬代芳教諭譚恩驛)
　(丞羅文魁扶風知縣王國訓主簿夏尚忠典史陳紹/南教諭張宏綱訓導陳繻生員王守祥守徳澄城主)
　(簿李可受鄉官王廷賔階州學正孫仲嗣鄉官趙明/盛孟宗孔寜羌衛鎮撫曹雲梯鳯翔生員屈學曾臨)
　(潼生員張國楨韓城生員梁民泰河南則盧氏知縣/白楹濟源知縣楊于堦滎陽典史周崇禮湖廣則鄖)
　(西知縣曹同署上津知縣龔懋澤廣濟教諭曾發祥/黄岡生員業道暹江北則臨淮都司陳保山而四川)
　(總兵楊玉振以赴/雒勦賊兵潰遇害)質實(魯山漢魯陽劉宋省隋復置/魯縣唐曰魯山明屬汝州確)
　(山宋置明屬汝寜府含山唐置明屬和州延長西魏/析膚施縣置明屬延安府今並因之寜羌衛在寜羌)
　(州治北本沔陽縣地名羊鹿坪明洪武二十九年羌/民田九成作亂討平之三十年于此置寜羌衛成化)
　(二十二年巡撫鄭時以地僻山險流民聚集奏設州/治于衛治南  本朝順治十六年裁衛史記言字司)
　(直當塗人贈光祿少卿黎鴻業字孟擴順徳人贈太/僕少卿馬如蛟原官浙江山隂縣知縣贈太僕少卿)
　(康正諫祁門人贈國子監丞趙世選贈國子監學錄/馬如科候選鹽司判官馬如虯州學生員魯一惠原)
　(官把總與妻王氏赴水死張元楨原官鴻臚寺序班/陶應陶廖同母兄弟母魯氏九十一齡聞難赴水死)
　(應廖從之趙世光姚承夀亦從母赴水死承夀家人/死者十餘人陳問世以身衛母被殺魯可為一忠子)
　(張宏門元楨子王良翰罵賊死妻魯氏弟婦耿氏及/妹女四媳皆自焚死楊鳯墀闔門自焚死胡爾純山)
　(東人賊犯隴州固守五十餘日城陷自縊死趙躋昌/解州人萬代芳遼東人妻劉氏妾梁氏俱從死王國)
　(訓解州人賊犯扶風捍賊兩月餘援絶城破罵賊死/王廷賓官永城知縣有治行里居城陷不屈死孫仲)
　(嗣膚施人當事委以城守賊至悉力禦守比陷與妻/子十餘人同死趙明盛原官太原府照磨孟宗孔原)
　(官漢陽教諭屈學曾督鄉勇殺賊陷陣死白楹莘縣/人已被劾將去官賊陷城率民巷戰力竭自刎楊于)
　(堦保徳人周崇禮浙江山隂人賊犯滎陽守小西門/比陷巷戰被執罵賊死曹同巢縣人城破賊索印大)
　(罵不與賊擊之骨肉糜爛以死龔懋澤閩縣人以湖/廣都司經歴署上津州事極力禦賊以死魯發祥鍾)
　(祥人易道暹好學著書尚氣節賊至被執遇害子為璉/殉之為瑚于崇禎十六年奉母避賊被執罵賊死陳)
　(保山與賊戰于隆平寺敗殁如本朝乾隆四十一年/追諡史記言忠烈黎鴻業馬  蛟忠節李君賜楊道)
　(泰阮我疆陳保山烈愍胡爾純薄匡宇趙躋昌萬代/芳王國訓王廷賓楊于堦曹同龔懋澤楊玉振節愍)
　(錢大用等/並入祠)
十一月罷大學士何吾騶文震孟
　(震孟既入閣體仁每擬㫖必商之有所改必従喜謂/人曰温公虛懷何云奸也吾騶曰此人機深詎可輕)
　(信未㡬體仁窺其疎所擬不當己意輒令改不從則/徑抹去震孟大愠以諸疏擲體仁前體仁亦不顧給)
　(事中許譽卿者故劾忠賢有聲震孟及吾騶欲用為/南京太常卿體仁忌譽卿伉直諷其私人誣劾譽卿)
　(為福建布政使申紹芳營求美官體仁擬以貶謫度/帝欲重擬必發改已而果然遂擬斥譽卿為民紹芳)
　(提問震孟爭之不得咈然曰科道被誣見斥是天下/極榮事頼公玉成也體仁遽以聞帝果怒責吾騶震)
　(孟徇私撓亂吾騶罷震孟落職間住震孟剛/方貞介有古大臣風惜三月而斥未竟其用)質實(申/紹)
　(芳大學士/時行之孫)
下庶吉士鄭鄤于獄
　(初鄤忤魏忠賢削籍帝即位起故官丁内外艱未赴/服除應召温體仁重鄤名見于朝從容問曰君自南)
　(来聞濟議謂何鄤曰謂有君無臣耳體仁鄂然日天/下事已不可為咎豈在吾輩鄤曰推賢任能練兵選)
　(將何為不可體仁怫然起曰君與湛持任此吾乆欲/歸矣湛持大學士文震孟字也體仁方欲傾震孟而)
　(鄤與震孟同年友善又面訐體仁過體仁憾甚震孟/既罷去憾未釋摭鄤事無所得遂誣劾鄤假乩仙判)
　(詞通父振先杖母言出其從母舅舊輔吳宗逹時宗/達謝政歸已七閲月矣帝震怒下鄤刑部獄部臣言)
　(蔑倫大罪不可以風聞坐乞飭鄤同鄉官覆奏帝責/其瞻徇移鄤詔獄事迄無左證乆不决體仁乃募諸)
　(生許曦證之曰汝證成鄤獄以中書舍人報汝曦因/附會杖母事雜以帷薄褻語編書布中外謂之放鄭)
　(小史而騰章極論鄤願與鄤共對簿曰此實鄤二十/五年前事鄤詰曦曰爾年㡬何曰年二十四鄤大呼)
　(曰寃乎奈何以二十四嵗人而證二十五年前事乎/曦語塞獄亦未竟而曦果擢舍人鄤従父振元上掲)
　(訟寃侍郎劉宗周諭徳黄道周先後論救錦衣吳孟/明覆讞抗疏申辨之帝深入體仁言皆不聴竟磔鄤)
　(西/市)質實(鄭鄤字謙/止武進人)
　　發明(鄭鄤杖母之獄法司不敢承錦衣不敢决而/徒以風聞一語邃定爰書是何信體仁之深)
　　(也夫體仁之據以劾鄤者謂其言出吳宗逹耳立/召宗達而面質之尚恐其依阿槯輔首鼠兩端乃)
　　(并置宗達于不問而轉任年不及事之人挺身對/簿荒誕為已甚矣書曰惟察惟法其審克之莊烈)
　　(偏聴生奸雖治蔑倫大獄猶不察不審/如此則其時庶戮之不辜者可勝道哉)
(丙/子)九年春正月盧象昇敗賊于滁州
　(賊既襲陷和州益分部南犯巡撫張國維遣遊擊陳/于王守六合守備蔣若来守江浦賊方攻江浦浦口)
　(守禦姚九疇陷闈死若来急入城與知縣李維樾固/守賊登城若来拒却之縋下擊賊矢著其頰左臂傷)
　(裏血還戰賊乃退六合無城若来與于王特角捍賊/賊亦尋解去合部衆數十萬西犯滁州環山為營包)
　(絡原隰知州劉太鞏南京太僕寺卿李覺斯登陴固/守賊雲梯衝輣百道環攻城上火輪巨礟相續發出)
　(賊不意投火燔其雲梯縦死士出擊賊賊衂者衆斂/兵稍退夜復進攻掘為支河洩濠以涸之薄城益急)
　(而象昇自鳯陽㑹諸路師来援總兵官祖寛將邉軍/為前鋒遊擊羅岱以火器三營為後勁躬率麾下三)
　(百騎居中督戰昩爽扺城下賊空營出攻城麾起大/軍至賊不虞也祖寛躍馬進奮擊大呼諸軍無不一)
　(當百戰至晡羅岱陣斬賊渠揺天動奪其駿馬連營/皆潰自城東五里橋逐北三十里至朱龍橋積屍填)
　(委滁水為之不流象昇初受命時官軍屢敗諸將率/畏懼不前象昇每慷慨洒泣激以忠義軍中嘗絶三)
　(日餉象昇亦水漿不入口以故得將士心戰輒有功/方其會師鳯陽以前此議兵籌餉多未得機要乃上)
　(疏曰賊横而後調兵賊多而後増兵是為後局兵至/而後議餉兵集而後請兵是為危形况請餉未敷兵)
　(將従賊為冦是八年前所請之兵皆賊黨所用之餉/皆盜糧也又言總督總理宜有専兵専餉請調咸寜)
　(甘固之兵屬總督薊遼闗寜之兵屬總理又言各直/省撫臣俱有封疆重任毋得一有賊警即求援求調)
　(不應則秦越也分應之何以支持又言臺諫者臣不/問難易不顧死生専一求全貴備雖有長材從何展)
　(布臣與督臣有勦法無堵法有戰法無守/法其言皆切中時宜而朝廷不能盡用也)質實(六合/漢尉)
　(氏縣隋改六合明洪武三年屬揚州府十一年改屬/應天府今屬江寜府朱龍橋一統志作朱龍橋鎮在)
　(滁州西北三十里滁水自廬州府合肥縣界東流入/經全椒縣三十里又東北經州東南六十里又東入)
　(江寜府六合縣界亦名天河陳于王字丹衷吴縣/人姚九疇江寜人  本朝乾隆四十一年入祠)
以前禮部侍郎林釬兼東閣大學士預機務
　(初釬以忤魏忠賢去忠賢誅起官至禮部侍郎謝病/歸至是與劉宗周同召見帝問人才兵食及流冦狀)
　(宗周言陛下求治太急用法太嚴布令太煩進退天/下士太輕故有人而無人之用又問兵事宗周言禦)
　(外以治内為本願陛下以堯舜之心行堯舜之/政則天下自平矣帝迂其言命釬以原官入閣)
二月山西饑人相食
　(時河南南陽亦饑有母烹其女者唐王聿鍵聞于/朝乃命賑南陽饑蠲山西被災州縣新舊二餉)質
　實(聿鍵唐定王桱八世/孫崇禎五年嗣封)
前副總兵官湯九州擊賊于嵩縣敗績死之
　(先是滁州潰賊北趨鳯陽漕臣朱大典遣總兵官楊/御蕃以重兵禦之賊不敢犯轉攻夀州故御史方震)
　(孺督鄉勇堅守乃走潁霍陷蕭縣生員梁宏道戴奮/翼縦四通朱道光郭復性郭復初李荷春布衣王基)
　(貞任如龍郝維聰死之復突碭山靈璧虹窺曹單總/兵劉澤清拒于河賊掠考城儀封而西其東奔者為)
　(别將劉良佐所扼西走池河取間道出南岡守禦劉/光輝以五百人格闘力竭赴水死一軍盡殁賊襲其)
　(甲幟渡河守者不覺也既畢渡奪路走總兵杜宏域/自浦口馳追之不及遂折入歸徳祖大樂邀擊之賊)
　(乃北向開封陳永夀敗之朱仙鎮賊走登封與伊嵩/賊合湯九州期左良玉夾剿良玉半道歸九州以孤)
　(軍千二百人由嵩縣深入賊屢敗窮追四十餘里悮/入深崖遇賊數萬據險攻圍九州勢不敵夜移營為)
　(賊所乗遂戰殁靈象昇開九州軍覆賊已分趨裕州/南陽乃合祖寛祖大樂羅岱兵馳擊賊于七頂山殱)
　(李自成精騎殆盡次師南陽令大樂備汝寜寛備鄧/州而躬率諸軍蹙賊遣使告湖廣巡撫王夢尹鄖陽)
　(撫治宋祖舜曰賊疲矣東西邀擊前阻漢江可一戰/殱也兩人竟不能禦賊遂自光化潛渡漢入鄖象昇)
　(遣總兵秦翼明副將雷時聲由南漳穀城入山擊賊/寛等騎軍不利阻隘副將王進忠軍譁羅岱劉肇基)
　(兵多逃追之則彎弓内嚮象昇乃調川兵搜捕圴州/賊是時椘豫賊及迎祥等俱在秦楚蜀之交萬山中)
　(象昇自南陽趨襄陽進兵賊多兵少而河南大饑餉/乏適兵益洶洶洪承疇及象昇議闗中平曠利騎兵)
　(移祖寛兵入陜而襄陽均州宜城穀城上津南漳環/山皆賊象昇渡浙河而南追賊至鄖西賊分竄山谷)
　(迄不/能平)質實(碭山秦碭縣後漢碭山明屬徐州西本朝/雍正十一年升徐州為府縣仍屬  池河)
　(在貴池縣西五里一名貴池亦曰杜塢河北流過鎮/山入江登封唐改嵩陽縣置明屬河南府今因之七)
　(頂山亦曰七峯山在裕州北宜城漢縣明屬襄陽府/今因之湯九州官昌平副總兵崇禎八年春被劾褫)
　(官從軍自効既戰歿従孫文瓊伏闕三上書請卹不/報劉肇基字鼎維遼東籍贑榆人  本朝乾隆四十)
　(一年追諡九州忠烈/梁宏道等並入祠)
寜夏兵亂殺巡撫王楫
　(寜夏兵苦飢楫不能措餉兵譟而殺之/副使丁啟睿捕斬首惡六人亂乃定)質實(王楫泰/安人丁)
　(啟睿永/城人)
以武舉陳啟新為給事中
　(啟新上書言天下有三大病士子作文髙談孝弟仁/義及服官恣行奸慝此科目之病也國初典史授都)
　(御史秀才授尚書嘉靖時猶三途並用今惟一途一/舉進士横行放誕此資格之病也舊制給事御史教)
　(官得為之今惟用進士知縣監司郡守承奉不暇此/行取考選之病也請停科目罷行取考選以除積弊)
　(蠲災傷田賦以蘇民困専拜大將以便宜行事帝大/恱擢吏科給事中朝士深惡之紛然諭劾帝皆不聴)
　(後啟新以受贓匿喪削/籍下撫按追贓竟逃去)質實(陳啟新/淮安人)
三月延綏總兵官俞冲霄擊李自成于安定敗績死之
　(賊既潛渡漢江留其黨屯鄖襄山谷間而髙迎祥李/自成分道再入陜迎祥趨興安漢中自成突商雒走)
　(延綏犯鞏昌北境諸將左光先曹變蛟破之自成奔/還縣未㡬官軍敗于羅家山盡亡士馬器仗賊南出)
　(安定俞冲霄縦兵擊之戰竟日斬獲多乗勝逐北賊/伏起冲霄持矛衝哭賊来益衆圍之數重援兵絶遂)
　(殘于陣自成勢復振進圍綏徳欲東渡河山西兵遏/之復西掠米脂呼知縣邊大綬曰此吾故鄉也勿虐)
　(我父老將襲榆林為賀人龍所敗河水/驟長賊淹死甚衆乃改道從韓城而西)質實(羅家山/在慶陽)
　(府正寜縣東羅川水出焉隋時名縣曰羅川以此俞/冲霄靖邊衛人邊大綬任邱人  本朝乾隆四十一)
　　　(年追諡冲/霄忠烈)
　　夏四月我
太宗文皇帝建國號曰大清改元崇徳元年
　(太宗文我帝纉承丕緒勵精圖治規模宏逺伐叛撫降人心/      皇)
　　　(向附于是諸貝勒大臣外藩䝉古貝勒台吉及滿洲/蒙古漢人文武各官捧表上)
　(皇上承應運而興愛育羣黎輯寜諸國逆者以兵威之順者/天眷佑)
　　　(以徳撫之征服朝鮮混一䝉古更獲玉璽符命昭然/請上尊號曰)
　(寛温仁聖皇帝臣工固請再三始/太宗初未允從)
　(俞所請乃于是月十一日祭告/天地)
　(太廟築壇于徳盛門外淸改元為崇徳元年時制度大備營/即皇帝位建國號曰大)
　(天壇/)　(建/)
　(太廟悉如典禮復定宫殿名正殿為崇政殿後為淸寜宫東/      為翔鳯樓西為飛鳯閣大殿為篤恭殿建製壯麗百)
　　　(司官舍以/次備列)質實(元代傳國璽初元順帝北遷攜璽至/應昌尋失之越二百餘年有牧羊于)
　　　(山岡下者見一山羊三日不齧草時以蹄觸地牧者/發之遂得璽歸于元裔博碩克圖汗後復歸于林丹)
　　　(汗及林丹汗西奔圖白忒其子孔果爾額哲自托里/圖来降額哲母乃以璽獻璠璵為質交龍為鈕文曰)
　　　(制詰之寳盖漢篆也徳盛門盛盛京城周九里三百/三十二步門八南之左曰徳  南之右曰天裕北之)
　　(東曰福勝北之西曰地載東之南曰撫近東之北曰/内治西之南曰懐逺西之北曰外攘)
(天壇在徳盛門外四周一百一十丈南面三門東西北三面/      各一門)
(太廟在撫近門外門南向東西廣三十五丈南北袤四十寢/      丈大門三楹東西角門二前殿三楹正殿五楹後)
　　(六/楹)
　罷大學士錢士升削御史詹爾選籍
　　(時體仁以刻覈導帝上下囂然士升因撰四箴以獻/大指謂寛以御衆簡以臨下虚以宅心平以出政其)
　　(言深中時病帝優㫖報聞而意不懌有武生李璡者/請括江南富户令報名輸官行首寔籍沒之法士升)
　　(惡之擬㫖下刑部逮問帝不許體仁遂改輕擬士升/曰此亂本也當以去就爭之乃疏言自陳啟新言事)
　　　(擢置省闔比来借端倖進者實繁有徒然未有誕肆/如璡者也其曰縉紳豪右之家大者千百萬中者百)
　　　(十萬以萬計者不能枚舉臣不知其所指何也就江/南論之富者數畝以對百計者什六七千計者什三)
　　　(四萬計者千百中一二耳江南如此何况他省且郡/邑有富家固貧民衣食之源也地方水旱有司令出)
　　　(錢粟均糶濟飢一遇冦警令助城保守禦富家未嘗/無益于國周禮荒政十二保富居一今秦晋楚豫已)
　　　(無寜宇獨江南數郡稍安此議一倡無賴亡命相率/而與富家為難不驅天下之民胥為流冦不止報曰)
　　　(即欲沽名前疏已足致之毋庸汲汲前疏謂四箴也/士升惶懼引罪乞休帝即許之于是御史詹爾選上)
　　　(疏曰輔臣因咎求黜邃奉回籍之諭夫人臣所以不/肯言者其源在不肯去爾輔臣肯言肯去臣寔榮之)
　　　(獨不能不為朝廷惜此一舉也璡以非法導主上其/端一開大亂將至輔臣憂心如焚忽奉改擬之命遂)
　(爾執奏陛下方嘉許不暇顧以沽名責之人主不以/名譽鼓天下使其臣尸位保寵亦非必國家利况今)
　(日所行一切皆苟且之政當局者或拊心愧恨旁觀/或對衆欷歔輔臣不過偶因一事代天下發憤耳而)
　(竟鬰鬰以去恐後之大臣無復有敢言者矣大臣不/敢言而小臣愈難望其言矣所日與陛下言者惟苛)
　(細刻薄不識大體之徒似忠似直如狂如癡售則挺/身招揺敗則潛形逋竄駭心志而爚耳目毁成法而)
　(釀𨼆憂天下事尚忍言哉疏入帝震怒召見武英殿/詰之曰輔臣之去前㫖甚明汝安得為此言對曰陛)
　(下大開言路輔臣乃以言去國恐後来大臣以言為/戒非求言意帝曰建言乃諫官事大臣何建言對曰)
　(大臣雖在格心然非言亦無由格大臣止言其大者/决無不言之理大臣不言誰當言者帝曰汝言一切)
　(苟且之政何者為苟且對曰加派帝曰加派因賊未/平賊平何難停汝尚有言乎對曰搜括抽扣亦是帝)
　(曰此供軍國之用非輸之内帑汝更何言對曰即捐/助亦是帝曰本令碩捐者聴何嘗强人時帝聲色俱)
　(厲左右皆震懾而爾選詞氣不撓帝命錦衣提下爾/選叩頭曰臣死不足惜陛下聽臣事尚可為即不聽)
　(亦可留為他日思帝愈怒罪且不測諸大臣力救乃/命繋于直廬下都察院議罪止論停俸復令吏部同)
　(議請鐫五級以襍職用復不許乃/削籍歸自後言者屢薦皆不聴)質實(詹爾選字思/吉撫安人)
六月林釬卒以孔貞運賀逢聖黄士俊並為禮部尚書
兼東閣大學士預機務
　(逢聖性亷靜初官翰林湖廣建魏忠賢生祠或傳上/梁文出逢聖手忠賢詣謝逢聖曰無之借銜陋習耳)
　(翌日遂削籍帝即位召還至是與貞運/士俊俱入閣三人皆不能有所匡益)質實(孔貞運/句容人)
　　(至聖六十三代孫也賀逢聖字克/繇江夏人黄士俊廣東順徳人)
　秋七月
大清兵入塞
　(大清兵入喜峯口巡闗御史王肇坤拒戰敗還保昌平/  與總兵官巢丕昌户部主事王一桂趙悦攝知州事)
　　(保定通判王禹佐分門守城破肇坤被四矢兩刄而/死丕昌出降一桂悦禹佐及判官胡惟忠吏目郭永)
　　(學正解懷亮訓導常時光守備咸貞吉皆死之禹佐/佐子亦從父死一挂妻妾子女暨家衆二十七人悉)
　(大赴井死未㡬知縣上官藎與遊擊冶國器都指揮蘇/  清兵攻順義)
　　(時雨等拒守城既下藎自經國器時雨及訓導陳所/藴皆死尋下寳坻知縣趙國鼎主簿樊樞典史張六)
　　(師訓導趙士秀皆死下定興教諭熊嘉志在籍太常/少卿鹿善繼知州薛一鶚殉節死下安肅知縣鄭延)
　　(任與妻同殉教諭耿三麟亦死之下大城知縣武維/周中流矢死下雄縣安州知州崔維嵂巷戰觸階死)
　　(妻牟氏子婦陳氏自縊雄縣布衣唐中頴依八旬父/弗去亦死時都城戒嚴詔徵諸鎮入援給事中王家)
　　(彦以陵寢震驚劾兵部尚書張鳯翼坐視鳯翼懼自/請督師命與中官羅維寜宣大總督梁廷棟相犄角)
　　(然皆不敢戰言官交章論鳯翼廷棟兩人益懼/度解嚴後必罹重譴日服大黄藥祈死而已)質實
　　(定興金析范陽黄村地置安州宋順安軍金置葛城/縣為安州治明洪武初省縣入州尋改州為縣十四)
　　(年復為州與定興並屬保定府今因之王肇坤字亦/資蘭谿人贈大理卿王一桂黄岡人與趙悦並贈太)
　　(僕少卿王禹佐蕭山人胡維忠徽州人上官藎曲沃/人治縣亷執有聲趙國鼎山西樂平人熊嘉志灤州)
　(人鹿善繼字百順家于定興縣之江村父正苦節自/礪逺近稱鹿太公善繼入捍城以死家人奔告太公)
　(太公曰吾兒素以身許國今果然何憾事聞贈大理/卿諡忠節勅有司建祠薛一鶚字百當原官蘭州知)
　(州鄭延任臨清人耿三麟靈夀人武維周太谷人崔/維嵂平度州人  本朝乾隆四十一年追諡王肇坤)
　(王一桂忠烈趙悦王禹佐咸貞吉上官藎冶國器蘇/時雨趙國鼎薛一鶚鄭延任武維周崔維嵂節愍胡)
　(維忠等/並入祠)
陜西巡撫孫傅庭擊髙迎祥于盩厔擒之送京師伏誅
　(先是闗中賊過天星九條龍等屢為總兵官栁紹宗/左光先所敗窮蹙乞降陜西巡撫甘學濶受之寘其)
　(衆數萬人于延安尋出刼掠如故秦之士大夫譁于/朝乃推邊才用傅庭以是年三月受代傅庭沈毅多)
　(籌畧既莅秦嚴㣲發期會一從軍興法賊首整齊王/據商雒諸將不敢攻檄副將羅尚文擊斬之以迎祥)
　(于賊中最强躬督賀人龍等勦之盩厔大破其衆于/黒水峪迎祥就擒并縳其偽領哨黄龍總管劉哲等)
　(獻俘闕下磔死闗中賊稍懾而賊黨之竄鄖襄者常/乘間突入豫犯滎陽殺知縣王恒言總兵官解進忠)
　(撫之浙川被殺然亦屢挫衂及羅象昇既北去苗胙/土巡撫湖廣不習兵張獻忠乃約馬守應諸賊以二)
　(十萬衆自均州新安唐縣分道犯襄陽總兵秦翼明/兵寡不能禦賊部四出剽掠而應城旋告陷方賊之)
　(攻應城也知縣張紹登及教諭李之經訓導張國勛/鄉官饒可乆徐晤可悉力禦之國勛曰賊不一創城)
　(不易守率壯士出擊力戰一日夜斬獲甚衆賊去邑/有侍郎王珹子權結怨于族黨怨家潛導賊復來攻)
　(國鄖佐紹登力守乞援于上官副將鄧祖禹赴救守/西南國勛守東北紹登往來策應會賊射書索權權)
　(懼斬北闗以出賊乘間登南城紹登還署端坐堂上/賊至奮拳擊之羣賊大至被殺縱火焚文廟投國勛)
　(烈燄中祖禹之經可乆晤可皆不屈死侍郎瑊亦被/磔是時湖廣震動獻忠欲乘勢窺儀淮遂合守應等)
　(沿江南下而闗中賊復推李自成為闖王連犯階徽/汧隴鳯翔于是自成獻忠分冦西南各相雄長矣)
　質實(黒水峪一名芒谷在盩厔縣東南應城劉宋析/安陸縣置明洪武初省入雲夢尋復置屬徳安)
　(府今因之孫傅庭字伯雅代州振武衛人王恒言慈/谿人治邑有恵政賊逼境城守援絶脅降不屈死張)
　(紹登字振夫南城人贈尚寳少卿李之經永興人張/國勛黄陂人贈國子監學正饒可乆初知大興縣後)
　(歴知府艱歸賊入語妻程氏曰臣死忠婦死節分也/妻女相對自經可乆被執不屈死徐晤可官錦衣百)
　(户鄧祖禹蘄水人瑊本朝乾隆四十一年追諡鄧祖/禹忠烈張紹登王  烈愍觧進忠王恒言饒可乆節)
　(愍李之經等及固始布衣朱曜麟遊貢生楊世謙生/員楊四可入祠曜率鄉勇殺賊手馘數十人陷伏被)
　(執罵賊死四謙四可以父被賊執/兄弟爭代死皆遇害事並在是年)
諭廷臣助餉
　(未㡬又括勛戚文武諸/臣馬開銀鐵銅鉛諸礦)
八月唐王聿鍵起兵勤王廢為庶人錮之
　(先是流賊起王蠲金築南陽城又援潞藩例乞増兵/三千人不許至是京師戒嚴王倡義勤王將抵開封)
　(諸大吏惴恐集議曰留之不聴行守上者且得罪杞/縣知縣申佳允曰惟周王可留之衆稱善用其議聿)
　(鍵乃止不行尋下詔切責勒還國/事定下部議廢為庶人幽之鳯陽)質實(周王恭㮙定/王橚十世孫)
　　(萬厯十七年封世子既而襲/封申佳允字孔嘉永年人)
　　　發明(明制親藩不掌兵士卒蒞王府者不過備䕶/衛而已然此謂國家無事之日若京師戒嚴)
　　　(倡義勤王正與國同休戚之義特恐蕞爾之區兵/力微弱無益于事耳顧大吏惟以守土者得罪為)
　　　(恐宛轉議留悉出私意朝廷復下詔切責勒使歸/國率下部議且以舉兵為罪廢黜幽繫舉措不㡬)
　　　(倒置乎揆厥所由大抵鑑宗藩擅兵慮其乗間為/非耳夫既分封世土欲其屏藩王室而一舉動間)
　　　(防閑備至雖以勤王為國而猶必加之/罪然則封建之無益于人國信矣夫)
　我
大清兵東歸
　九月以盧象昇總督宣大山西軍務
　　(象昇舉詔入衛至已解嚴㑹梁廷楝卒命代為總督/宣大素苦缺餉象昇乃大興屯利行二年積穀至二)
　　(十萬帝諭九/邊奉以為式)
　冬十月削前工部侍郎劉宗周籍
　　(宗周既還朝擢工部右侍郎上痛憤時艱疏畧言陛/下鋭意求治而二帝三王治天下之道未暇講求施)
　　(為次第猶多未得要領者首屬意于邊功既而袁崇/煥遂以五年恢復之説進是為禍胎己巳之役謀國)
　　(無良朝廷始積輕士大夫之心自此耳目參于近侍/腹心寄于干城治術尚刑名政體歸叢脞天下事日)
　　(壞而不可救厰衞司譏察而告訐之風熾詔獄及士/紳而堂亷之等夷人人救過不給而欺岡之習轉甚)
　(事事仲成獨斷而諂諛之風日長三尺法不伸于司/冦而犯者日衆詔㫖雜治五刑嵗躬斷獄以數千而)
　(好生之徳意泯刀筆治絲綸而王言褻誅求及瑣屑/而政體傷㕘罰在錢穀而官愈貪吏愈横賦愈逋敲)
　(扑繁而民生瘁嚴刑重斂交困而盜賊日起總理任/而臣下之功能薄監視遣而封疆之責任輕督撫無)
　(權而將日懦武弁廢法而兵日驕將懦兵驕而威令/并窮于督撫朝廷勒限平賊而行間日殺良民報功)
　(生靈益塗炭一旦天牖聖衷撤總監之任重守令之/選下弓旌之招收酷吏之威布維新之化方與二三)
　(臣工洗心滌慮以聫泰交而不意君臣相遇之難也/得一文震孟而以單辭報罷使大臣失和衷之誼得)
　(一陳子壯而以過戅坐辜使朝宁無吁咈之風此闗/于國體人心非淺陛下必體上天生物之心以敬天)
　(而不徒倚風雷必念祖宗鑑古之制以率祖而不輕/改作以簡要出政令以寛大養人才以忠厚培國脈)
　(發政施仁收天下泮渙之人心而且還内廷掃除之/役正懦帥失律之誅慎天潢改授之途遣廷臣齎内)
　(帑巡行州縣為招撫使赦其無罪而流亡者陳師險/阻以珠賊梁則冦患可消天下幸甚疏入帝怒甚諭)
　(閣臣擬嚴㫖再四每擬上帝輒手其疏復閲起行數/周已而音解降㫖詰問謂大臣論事冝體國度時不)
　(當效小臣歸過朝廷為名髙且奬其清直焉時太僕/缺馬價有詔願捐者聴體仁等皆有捐助又議罷明)
　(年朝覲宗周以輸貲免覲為大辱國帝雖不悦心善/其忠益欲大用體仁患之募山隂人許瑚疏論之謂)
　(宗周道學有餘才諝不足帝以瑚同邑知之冝真遂/已不用宗周三疏請告去至天津聞畿輔被兵遂留)
　(養疾事稍定乃上疏曰自己巳之變小人以門户修/怨異己者槩坐以袁崇煥黨日造蜚語次第去之于)
　(是小人進而君子退中官用事而外廷浸疏文法日/繁欺罔日甚朝制日隳邊防日壞今日之禍實己巳)
　(以来釀成之也且以張鳯翼溺職中樞也而俾之専/征何以服王洽之死以丁魁椘等之失事于邊也而)
　(僅責之戴罪何以服劉策之死諸鎮勤王之師爭先/入衛者㡬人不聞以逗遛䝉詰責何以服耿如杞之)
　(死廷臣之累累若若可幸無罪者亦何以謝韓爌李/邦華諸臣之或戍或去豈昔為異己驅除今不難以)
　(同己相容𨼆乎臣以是知小人之禍人國無已時也/昔唐徳宗謂羣臣曰人言廬杞奸邪朕殊不覺羣臣)
　(對曰此乃杞之所以為奸邪也臣每三覆斯言為萬/世辨奸之要故曰大奸似忠大佞似信頻年以来陛)
　(下惡私交而臣下多以告訐進陛下録清節而臣下/多以曲謹容陛下崇勵精而臣下奔走承順以為)
　(恭陛下尚綜覈而臣下瑣屑吹求以示察凡若此者/正似忠似信之類究其用心無往不出于身家利禄)
　(陛下不察而用之則聚天下之小人立于朝有所不/免矣天下即乏才何至盡出中官下而陛下每當緩)
　(急必委以大任三協有遣通津臨徳有遣又重其體/統等之總督置總督于何地總督無權置撫按于何)
　(地是以封疆嘗試也且小人每比周小人以相引重/君子獨岸然自異故自古有用小人之君子終無黨)
　(比小人之君子陛下誠欲進君子退小人决理亂消/長之機猶復用中官㕘制之此明示以左右袒也有)
　(明治理者起而爭之陛下即不用其言何至并逐其/人而御史金光辰竟以此逐若惟恐傷中官心者尤)
　(非所以示天下也至今日刑政之最舛者成徳介吏/也而以贓戍何以肅懲貪之令申紹芳十餘年監司)
　(也而以莫須有之鑚刺戌何以昭抑競之典鄭鄤之/獄或以誣告坐何以示敦倫之化此數事者皆為故)
　(輔文震孟引繩枇根即向日驅除異己之故智而廷/臣無敢言陛下亦無從知之也八年之間誰秉國成)
　(而至于是臣不能為首揆温體仁解矣語曰誰生厲/階至今為梗體仁之謂也疏奏帝大怒體仁又上章)
　(力詆遂/斥為民)質實(陳子莊字集生南海人累官禮部侍郎/莊烈帝以海内多故思廣羅賢才下詔)
　(援祖訓郡王子孫文武堪任用者得考驗授職子壯/慮為民患極言不可會唐王聿徤上疏歴引前代故)
　(事詆子壯遂除名下獄坐贖徒歸明永明王由榔立/于肇慶授子壯東閤大學士兼兵部尚書)
(大兵下髙明子壯被執受戮死明永明王贈子壯畨禺/  侯諡文忠  本朝乾隆四十一年追諡忠簡金光辰)
　(字居垣全椒人時莊烈帝遣中官總監通津臨徳等/處兵馬粮餉而意頗諱言之光辰疏請罷遣帝怒召)
　(對平臺風雨驟至侍臣立雨中至以袖障霤帝責光/辰光辰對曰皇上以文武諸臣無實心任事委任内)
　(臣臣愚以任内臣諸臣益弛卸不任帝大怒聲色俱/厲將重譴光辰而迅雷直震御座風雨聲大作光辰)
　(因言臣往在河南見皇上撤内臣而喜語未終帝沈/吟即云汝言毋復爾然意亦稍解翼日詔光辰鐫三)
　(級調外人謂光辰有天幸云成徳字允升霍州人以/進士除滋陽知縣性剛介清操絶俗疾惡若讐嘗語)
　(刺温體仁體仁聞而恨之兖州知府増餉額徳固爭/又嘗捕治其牙𤓰吏知府怒讒于御史禹好善好善)
　(體仁客也誣徳貪虐逮入京滋陽民詣闕訟寃閣臣/文震孟亦為之稱枉徳道中具疏極論體仁罪而震)
　(孟已被體仁排擠去好善再劾徳言其疏出震孟手/帝不之究徳母張氏伺體仁長安街繞輿大罵拾瓦)
　(礫擲之體仁恚疏聞于朝詔五城御史驅逐移徳鎮/撫獄掠治杖六十午門外戍邊坐賊六千有奇而給)
　(體仁校尉五十/人以䕶出入)
　　發明(温體仁當國既乆劾者章不勝計而劉宗周/之疏尤為深切著明莊烈素知宗周清直前)
　　(此痛憤時艱一疏雖怒甚旋即竟解何以一劾體/仁即至立予削藉體仁素患宗周之見用急欲使)
　　(之去位而宗周復屢以戅直見忤于是乘上之怒/而媒孽之觀其甫被宗周之劾而即上章力詆葢)
　　(惟恐其君之一悟而去之不速也小人嫉賢以自/固其寵何所不至獨惜莊烈憂勤治理慨然思得)
　　(非常之材而舉措聴熒貞邪易位有一宗周而不/能用任一體仁而不知悟轉移顛倒以抵于亡其)
　　(果誰之/咎歟)
　
　
　
　
　
　
　
　
　
　
　
御定資治通鑑綱目三編卷三十六
欽定四庫全書
御定資治通鑑綱目三編卷三十七
　(起丁丑明莊烈崇禎十年盡/己夘明莊烈崇禎十二年)凡三年
(丁/丑)十年春正月辛丑朔日有食之
賊犯安慶
　(張獻忠既紏羅汝才諸賊自襄陽順流東下烽火達/淮揚南京兵部尚書范景文操江都御史王道直總)
　(兵官楊御蕃分汎固守安池道副使史可法馳駐太/湖扼賊衝賊從間道突安慶石牌口連營百里巡撫)
　(張國維告警詔左良玉馬爌劉良佐合兵援之賊轉/犯桐城掠四境知縣陳爾銘嬰城守賊走廬江犯潛)
　(山可法與左良玉敗之楓香驛三戰皆㨗馬爌劉良/佐亦屢敗賊于桐城廬州六安賊竄入潛山之天堂)
　(寨國維檄良玉捜山良玉不應放兵掠婦女屯舒城/月餘竟北去賊乃復出太湖副將潘可大程龍守備)
　(陳于玉等率兵四千餘禦之酆家店賊先犯可大營/龍等至夾擊之賊多死夜復至中伏亦敗去尋賊衆)
　(數萬大至圍數重諸將突擊頗有殺傷可法偕副將/許自強馳救扼于賊發大礟遥為聲援諸將亦呼譟)
　(突圍會天雨甲重不得出賊四面衝入營將士短兵/接戰可大戰死龍引火自焚于王手執大刀左右殺)
　(賊傷重力竭北靣叩頭自刎守備詹兆鵬莫是驊詹/世龍千户王定逺百户薛自昌王鴻猷武舉陸天猷)
　(等皆遇害士卒晚者僅千餘人賊遂分屯其衆于桐/城之練潭石井陶冲總兵官牟文綬劉良佐擊敗之)
　(挂車鎮賊乃四走獻忠入湖廣是時江北震動與可/大等先後殉節者有羅田守將郭金城龍江都司王)
　(寅泗州守備陳正亨蘇州衛指揮同知包文逹天堂/寨巡檢呉暢春潛山鄉官冮襟楚生員陳貞申義民)
　(張清雅陳廷選江之璞蕭縣郷官任之豪桐城生員/尹秋桐呉晉昭左旋左光燦義民姚孫極王夷吾趙)
　(之藝陳力均儒士笪光宏等賊黨分擾楚豫隨州知/州王燾鄧州知州孫澤盛同知薛應齡上津知縣屠)
　(紹臯守備冦士元鄖西知縣劉元伯澠池知縣李遇/林廣濟典史魏時光皆以守城死參將范志驃禆將)
　(李春貴以捍賊開封死攸縣舉人陳來學蘄水武舉/程為常偕邑人徐至蘭蔡巨人胡方壺徐用極沈邱)
　(義民王繼東以禦賊死上蔡生員張址曹震南趙應/選李思選周奭彭凌碧葛祥生等並以被執罵賊死)
　質實(石牌口在懐寧縣西百里上達潛太宿望四縣/即宋樊若水試舟處也楓香驛在宿松縣北五)
　(十里天堂寨在潛山縣西北一百里天堂山酆家店/一名酆坂在宿松縣西三十里練潭鎮在懐寧縣北)
　(接桐城縣界石井山在桐城縣西二十里陶冲驛在/桐城縣西南四十里挂車鎮在桐城縣西三十里挂)
　(車山下攸縣漢置元升州明洪武初復為縣屬長沙/府蘄水劉宋置唐移治于浠水縣明屬黄州府今並)
　(因之潘可大江寧人程龍歙縣人詹兆鵬婺源人莫/是驊詹世龍皆蘇州人王定達鎮江人薛自昌武進)
　(人王鴻猷為賊所執鋸齒斷足罵不絶聲死陸王猷/宿松人殺賊過當賊臠分其肉死郭金城四川人賊)
　(犯羅田率所部五百人戰斬級百餘追至英山賊大/集困三日突圍不得出被執脅降不從見殺王寅錢)
　(塘人調守泗州陵賊將來犯寅曰賊衆我寡及其未/集可破也捲甲疾趨至旴𣅿斬其前鋒一人戰自午)
　(至申賊來衆與陳正等䧟陣死包文達蘇州人擊賊/宿松陷伏死吳暢春漢陽人賊犯潛山練鄉兵禦賊)
　(斬獲甚多屢却賊賊再至死守力竭被執不屈自刎/死江襟楚官瓊州通判罷歸賊軌之不屈死張清雅)
　(據父棺哀泣賊斷其手子超藝年十六求代賊復斫/之俱死僕雲濟不食死陳廷選負母謝氏避草間為)
　(賊所執請代母死賊殺之而拾其母妻亦殉之任之/豪官蘇州府教授罷歸賊䧂蕭縣殉節死尹秋桐見)
　(賊殺其母奮身擊賊被害吳晉昭聚鄉兵捍賊相持/十日格鬬死子先璘先􁀙子婦李氏許氏同死王燾)
　(字清仲崑山人由教諭歴隨州知州州經羣盗焚掠/户不滿千燾訓民兵繕守具土冦李良喬為亂殱減)
　(之及流賊奄至燾且守且戰擊斬三百餘人賊攻益/力相持二十餘日天大風雪守者多散燾知必敗入)
　(署整衣冠自經則焚其署火獨不及燾死所屍直立/不仆賊望見駭走已覔州印得之燾所立尺土下事)
　(聞贈太常少卿明福王時賜謚烈愍建雙忠祠與同/邑蔡懋徳並祠孫澤盛掖縣人薛應齡福清人賊䧟)
　(鄧州同戰死屠紹臯寧國人冦士元上津人有膂力/由諸生薦授守備與紹臯守城城陷力戰死李邁林)
　(完縣人魏時光南昌人善舞雙刀崇禎九年夏為廣/濟典史邑遭殘破長史設排兵三百人委之教練其)
　(冬賊據蘄州河口憚時光不敢渡時光益募死士夜/襲具營手殺數賊賊不敢逼及是賊大至步卒皆散)
　(時光單騎據髙坡又殺賊數人賊環統之靷斷被執/不屈死其兄陳于上官却不奏兄憤發病死友人收)
　(殮之哭盡哀曰弟為國死兄為弟亡吾獨不能表暴/之乎具牘力陳乃奏聞贈廣濟主簿予䘏典范志驟)
　(虞城人流賊攻開封奉調督勦戰敗被執不屈死王/本朝乾隆四十一年追謚濬大可忠烈程龍陳于)
　(詹兆鵬莫是驊詹世龍薛自昌王鴻猷郭金城王寅/陳正亨包文達呉暢春范志驃魏時光李春貴烈愍)
　(江襟楚王燾孫澤盛屠紹臯冠士元劉/元伯李邁林節愍王定逺等並入祠)
二月我
　大清下朝鮮
　　(大先是我朝鮮攻克義州安州進薄平壤國王李倧遣/  清往征)
(太宗文其弟覺求和許之既而朝鮮復屢背約隂持兩端我/      皇帝既受尊號)
(宣諭羣臣皆行三跪九叩禮惟朝鮮使臣羅徳憲李廊不/      拜)
(太宗諭曰朝鮮使臣無禮是皆其國主有意搆怨欲朕先啟/      釁端戮使臣耳救之勿問尋倧申誠邊臣有棄好修)
(頒書詰備語為我使臣所得以聞因/      責倧且)
(諭其使臣曰爾王若自知悔罪當送子弟為質不然朕即舉/      大軍以臨爾境雖悔何及倧卒負固不悛我)
(太宗親統大軍征之先遣大臣馬福塔等率兵三百為賈人/      裝往圍其國都倧遣將以精兵拒戰悉斬之倧懼率)
　　　(其長子􁐨及官吏遁南漢山城而令次子淏三子㴭/攜眷屬竄江華島我)
(大宗大軍徑渡漢江直抵南漢城西駐營岱等齎敕往諭倧/    環視山城形勢遣户部承政英固爾)
　　　(倧請和未决其國八道兵捲甲赴援皆擊敗之時我/軍礟車復至將渡臨津氷已解怱隂翳雨雪交作寒)
(太宗曰甚氷復合遂坦然徑渡/      此)
(天意也復再四倧稱臣乞降/諭書往)
(太宗憐而許之倧猶逡巡不敢出及我偏師以飛船八十攻/      克江華島王妃暨溴㴭等皆就獲復以)
(敕往諭之倧知妻子被執援兵皆敗南漢旦夕且破乃率羣/      臣獻上敇印築壇于漢江東岸三田渡)
(太宗親臨受降宥倧前罪為質遂班師國人感悦立碑三田/賜宴遣歸國留其子􁐨淏)
(思徳焉渡紀鮮之告急也登萊總兵官陳洪範督各鎮舟師/      方朝)
　　(大往救方出海朝鮮已下可喜等攻鐵山皮島山東巡/  清遣孔有徳耿仲明尚)
　　　(撫顔繼祖聞于朝請急敇洪範及總兵沈世魁堅守/皮島世魁旋戰敗洪範遁入石城島副將金日觀偕)
　　　(諸將楚繼功等相持七晝夜力不支陣歿世魁亦授/首皮島遂下副將白登庸降于)
　　(大清有沈志科者世魁從子也索世魁敇印于監軍副/  使黄孫茂不與志科怒殺之並殺理餉通判邵啟于)
　　　(時石城諸島雖有殘卒不能成軍朝廷亦不置大師/以登萊總兵遥領之而已明年夏兵部尚書楊嗣昌)
　　　(决策盡徙其兵民于/寜錦而諸島一空)質實(朝鮮三田渡碑其銘曰天/降霜露載肅載育惟)
(帝則之并布威徳師殷殷轟轟如虎如貔西番窮髮暨失北/皇帝東征十萬其)
(皇帝孔貉執殳前驅厥靈赫濯既嚴且温始迷不知伊慼自/      仁誕降恩言十行昭回)
(帝有明貽如寐覺之我后祇服相率而歸匪惟畏威惟徳之/      徳)
(皇帝嘉依澤洽禮優載色載笑爰束干矛何以錫之駿馬輕/      之)
(皇帝之裘都人士女乃歌乃謳我后言旋/      賜)
(皇帝班師治我赤子哀我蕩析勸我穡事金甌依舊翠壇維/      新枯骨再肉寒荄復春有石巍然大江之頭萬載三)
(皇帝之韓安州在嘉山郡之東亦屬平安道南漢山城在熊/      庥)
　　　(津江南江華島任開州城南海中漢江一名熊津江/在國城南十里源出金剛五臺二山合流入海臨津)
　　　(一名楊花渡在漢江之濵朝鮮各道餽餉皆聚于此/八道京畿江源黄海全羅慶尚忠清咸鏡平安也)
　(三田渡在漢江上游石城島在寧海縣東一百八十/里沈世魁本市儈其女有殊色為毛文龍小妻倚勢)
　(横行島中冒功至副總兵崇禎六年黄龍殉節遂代/為總兵官金日觀浦江人以前守馬蘭峪功加都)
　(督同知旋進左都督移萊州副總兵殉節後贈特孫/進光禄大夫太子太師世廕錦衣副千户建祠黄)
　(茂廣昌人楊嗣昌字文弱陜西總督鶴之子孫本朝/乾隆四十一年追謚金日觀楚繼功烈愍黄  茂節)
　(愍/)
三月起楊嗣昌為兵部尚書
　(嗣昌初以兵部侍郎總督宣大山西軍務請開金銀/銅錫礦以解散賊黨屢疏陳邊事規畫稱㫖帝異其)
　(才旋丁父憂復遭繼母喪在藉㑹尚書張鳯翼卒帝/顧廷臣無可任者乃起嗣昌為之嗣昌博涉文史多)
　(識先朝故事有口才至是抵京召對帝以為能所奏/請無不從曰恨用卿晚嗣昌議大舉平賊以陜西河)
　(南湖廣江北官軍為四正責其分勦専防延綏山西/山東江南江西四川為六隅責其分防協𠞰謂之十)
　(面之綱總督總理二臣隨賊所向征討因議増兵十/二萬増餉二百八十萬措餉之䇿有四曰因糧因舊)
　(額量加畝輸六合石折銀八錢傷地不與嵗得銀百/九十二萬九千有竒曰溢地土田溢原額者核實輸)
　(賦嵗得銀四十萬六千有竒曰事例富民輸貲為監/生曰驛逓前此郵驛裁省之銀以二十萬充餉議上)
　(帝下詔有暫累吾民一年除此腹心大患語改因糧/為均輸布告天下尋以賊攻淅川左良玉擁兵不救)
　(山西總兵官王忠援河南稱疾不進兵譟而歸嗣昌/請還僇失事諸帥以肅軍令遂逮忠及故總兵官張)
　(金昌府法司並謫戍惟左良玉/以楓香驛破賊功戴罪自贖)
夏四月以熊文燦為兵部尚書兼都察院右副都御史
總理南畿河南山西陜西湖廣四川軍務
　(文燦官閩廣久積貲無筭厚以珍寳結中外權要謀/久鎮嶺南帝未識其為人因遣中使假廣西采辦名)
　(往覘之既至文燦甚有贈遣留飲十日中使喜話及/中原冦亂文燦方中酒擊案罵曰諸臣誤國耳若文)
　(燦往詎令䑕軰至是中使起立曰吾非往廣西采辦/也衘上命覘公公信有當世才非公不足辦賊吾今)
　(還公旦夕且召文燦出不意悔失言隨言有五難四/不可中使曰吾見上自請之若上無所吝即公不得)
　(辭矣文燦詞窮應曰諾中使還朝果言于帝初文燦/自貴州徙家蘄水與邑人姚明恭為婣妮明恭官詹)
　(事與楊嗣昌相善嗣昌握兵柄得帝眷以帝急欲平/賊冀得一人自助明恭因薦文燦且曰此有内援可)
　(引也嗣昌遂薦之時侍郎王家禎代盧象昇討賊己/半載矣賊盡鋭趨江北留都震驚家禎未嘗一出中)
　(州又不能戰下家丁鼓譟至縱大燒開封西門家禎/夜自外歸慰諭犒賞詰旦發往南陽討土冦楊四以)
　(去言官爭劾家禎恇怯帝亦以家丁之變心輕之遂/命家禎専撫河南而以文燦代家禎為總理文燦拜)
　(命即請左良玉所將六千人為己軍而大募粤人及/烏蠻精火器者一二千人以自䕶弓刀甲冑甚整比)
　(抵安慶良玉桀驁不受節制其下與粤軍不和大詬/文燦不得已遣還南兵然良玉軍實不為用嗣昌言)
　(于帝乃以邊將馮舉苗有才兵五千人𨽻焉當是時/嗣昌建四正六隅之䇿増兵餉大半期滅賊賊頗懼)
　(文燦顧決計招撫刋檄徧懸通都曰心示諸家賊待/以不死帝聞之怒嚴㫖譙責嗣昌乃曲為之解曰網)
　(張十靣必以河南陜西為殺賊之地然陜有李自成/惠登相諸劇賊未能勦絶法當驅闗東賊不使合而)
　(使陜撫扼商雒鄖撫扼鄖襄安撫扼英六鳯撫扼毫/頴應撫之軍出靈陜保撫之軍度延津然後總理率)
　(邊兵孫文元等車禁旅豫撫率陳永思諸軍并力合/勦若闗中賊逸出闗東則秦督率曹變蛟等出闗恊)
　(擊巡撫不用命立解其兵柄簡一監司代之總兵不/用命立奪其帥印簡一副將代之監司副將以下悉)
　(以上方鉏從事則人人効力何賊不平乃剋期三月/平賊帝可其奏嗣昌復言于帝曰熊文燦甫任事洪)
　(承疇七年不效論者繩文燦急而承疇縱寇莫為言/帝知嗣昌有意左右之變色曰督理二臣但責成及)
　(時平賊奈何以久近藉口嗣昌乃不敢言文燦既持/撫議所加餉悉捐以撫賊帝不復詰廷臣亦不敢言)
　(之已而滅賊踰期帝令嗣昌察行間功罪嗣昌請削/承疇宫保尚書以侍郎行事總兵曹變蛟左光北貶)
　(五秩與祖大弼期五月平賊終右文燦置不議而文/燦實不知兵謂撫必可恃嗣昌亦隂主之所請無不)
　(曲㣘遂不復言十/靣張綢之䇿矣)質實(王家禎長垣人揚四舞陽劇/盗也初四與其黨郭三海侯)
　(馭民降于河南巡撫陳必謙尋復叛後南陽同知萬/年䇿與監紀推官湯開達諸將左良玉牟文綬等連)
　(破四四焚死其黨亦/為請將所擒誅云)
六月温體仁罷
　(體仁在閣八年流冦躙畿輔擾中原民生日困未嘗/建一䇿惟日與善類為仇其所引與同列者皆庸材)
　(苟以充位且藉形已長固上寵帝每訪兵餉事輒遜/謝曰臣夙以文章待罪禁林上不知其駑下擢至此)
　(位盗賊日益衆誠萬死不足塞責顧臣無知但票擬/勿欺耳至於兵食之事惟聖明裁决有詆其窺帝㫖)
　(者體仁言臣票擬多未中窽要每經御筆批改頋服/將順不暇詎能窺上㫖帝以為撲忠愈親信之官至)
　(少師兼太子太師吏部尚書中極殿大學士階左柱/國兼支尚書俸恩禮優渥無與比而體仁専務刻核)
　(迎合帝意前二年春帝以鳯陽陵寢之變下詔寛恤/在獄諸臣吏部以百餘人名上體仁靳之言于帝僅)
　(釋十餘人秋決論囚帝再三詰問體仁畧無平反陜/西華亭知縣徐兆麟涖任甫七日以城陷論死帝頗)
　(疑之體仁不為救竟棄市帝憂兵餉急體仁惟倡衆/助馬修城而已所上密揭率報可體仁自念排擠者)
　(衆恐怨歸已倡言宻勿之地不宜宣洩凡閣揭皆不/發并不存錄閣中冀以滅迹以故所中傷人廷臣不)
　(能盡知當國久先後論劾者不可勝計布衣楊光先/上書極論其罪至輿櫬待命帝皆不省愈以為孤立)
　(斥責言者或張采等倡為復社與東林相應和太倉/人陸文聲者輸貲為監生求入社不許㑹體仁亦憾)
　(溥方募人劾溥文聲遂詣闕言風俗之弊皆原于士/子溥采倡復社亂天下體仁欲興大獄擬嚴㫖䆒治)
　(以提學御史倪元珙副使馮元颺不承風㫖皆降謫/之蘇州推官周之夔坐不謹罷去私計撼復社逄執)
　(政意可冀倖復官因溥等把持計典罷職實其所為/章下巡撫張國維言之夔去官無與溥事體仁擬㫖)
　(譙讓國維株連不已者且七年于是奸人張漢儒窺/體仁銜東林甚夤縁入其門下相與定宻謀乃抗章)
　(訐錢謙益瞿式耜居鄉不法體仁從中主持之逮二/人下詔獄嚴訊國維及巡按路振飛交章白其寃不)
　(聴謙益危甚求解于司禮大監曹化淳化淳故與王/安善徳謙謚嘗為安作碑文頗為營解漢儒偵知之)
　(告體仁體仁宻奏帝請並坐化淳罪帝以示化淳化/淳懼自請案治乃盡得漢儒等奸狀及體仁宻謀獄)
　(上帝始悟體仁有黨命漢儒等立枷死體仁佯引疾/意帝必慰留及得㫖竟放歸體仁方食失匕箸天下)
　(聞其去皆快之然體仁雖罷其所推薦張至發薛國/觀之徒皆效法體仁蔽賢植黨國事曰壞以至於亡)
　質實(楊光先歙人張溥字天如張采字受先皆太倉/人倪元珙上虞人馮元颺字爾賡慈谿人周之)
　(夔閩人路振飛宇見白/曲周人薛國觀韓城人)
两畿山西江西大桿秋七月山東河南蝗大饑
　(時四方災祲踵告浙江亦大饑至父子兄弟夫妻相/食給事中李汝燦言流賊馮陵以來天下財賦之區)
　(已空其半而又遇此亢旱吳楚齊豫之間赤地數千/里是所未盡空者殆將盡空矣臣謂歛怨干和皆財)
　(用為之也國朝軍屯之制千古稱善自軍額虛而議/兵民始不得安其身自屯田廢而議餉農始不得有)
　(其食有兵不練兵増則餉益匱有餉不核餉多則兵/愈冒比者核實之使四出而掊克屢聞侵漁如故可)
　(謂有政事乎若夫輔成君道尤在相臣今乃此瞻彼/顧結黨徇私八九年來召災釀變始于端揆積于四)
　　(海水旱盜賊頻見疊出勢將未/己何怪其然帝下下汝璨獄)質實(李汝璨字用/章南昌人)
以史可法為右僉都御史巡撫安慶廬州太平池州
　(總理熊文璨専主撫賊賊益狂逞盤互江北應天巡/撫張國維見賊勢日熾請于朝割安慶廬州太平池)
　(州四府别設巡撫遂擢可法任之令兼轄河南之光/州光山固始羅田湖廣之蘄州廣濟黄梅江西之徳)
　(化湖口諸縣提督軍務設額兵萬人安慶之設巡撫/自此始也可法甫拜命賊已東陷和州含山定逺六)
　(合天長分掠𤓰州儀真乗勢犯盱眙縣故無城知縣/蔣佳徴豫䇿賊必至訓民為兵設伏要害親率兵往)
　(誘賊殱甚衆賊怒環攻之力戰死母聞之亦投繯死/在良玉聞江北警頓兵不肯救令河南士大夫合疏)
　(留已帝知出良玉意不能奪而賊亦遂自盱眙轉趨/河南時河南被賊害者三年矣夾河千里無炊煙關)
　(府市集皆虚殘黎伏豐草深林採野穂以食田隴間/亂木槎故皆成拱把虎狼千百為羣行道路以故賊)
　(無所向則南走鄖襄或東還冦江北可法遣部將汪/雲鳯敗賊潛山僉事湯開逺監安廬二郡軍善擊賊)
　(從可法東西馳禦/賊稍稍避其鋒)質實(徳化五代時楊行宻置湖口/唐鎮南唐升縣明並屬九江)
　(府今因之蔣佳徵灌陽人殉節後部議贈尚寳少卿/巡撫御史言佳徴母子忠義宜從優典以植倫常乃)
　(建表忠祠并母奉祀湯開逺字仲開主事顯祖/子也  本朝乾隆四十一年追謚佳徴忠愍)
八月以劉宇亮傅冠為禮部尚書薛國觀為禮部侍郎
兼東閣大學士預機務
　(國觀為人隂鷙谿刻不學少文温體仁因其素讐東/林密薦于帝遂與字亮冠同入閣冠性簡易字亮短)
　(小精悍善擊劒居翰林常與家僮角逐為樂素不嗜/書舘中纂修直講諸事皆不與座主錢士升在閣時)
　(力援之竟/馴至柄用)質實(劉宇亮緜竹人傅/冠字元甫進賢人)
冬十月李自成犯四川
　(先是自成在陜偕其黨過天星蝎子塊冦三原官軍/不敢出會孫傳庭督曹變蛟諸軍來救連戰七日皆)
　(克蝎子塊降自成與過天星奔秦州時傳庭與洪承/疇共矢滅賊承疇戰闗以西傳庭戰闗以東連破賊)
　(先後降其渠一條龍鎮世王上山虎等拓養坤聖丗/王一翅飛諸賊皆授首小紅狼圍漢中承疇擊走之)
　(闗中賊勢漸衰而自成窺四川備禦單弱乗間䧟寕/𦍑知州周應泰衛指揮徐大行死之遂越七盤闗以)
　(十萬衆分三道入蜀總兵官侯良柱禦之于緜州衆/寡不敵戰殁廣元昭化劔州梓潼江油黎雅青神皆)
　(失守劔州知州徐尚卿吏目李英俊舉人楊于鼎昭/化知縣王時化鄆縣主簿張應竒金堂典史潘夢科)
　(皆死巡撫王維章方守保寧反在外不能禦賊賊進攻/成都七日不克乃解去分䧟三十餘州縣承疇率)
　(變蛟及賀人龍等由沔縣出朝天闗馳援山髙道狹/士馬饑疲嵗暮抵廣元賊已走還秦變蛟等還軍邀)
　(擊斬首五百餘級賊渠號六隊者與大天王混天王/争管王四部連營東犯過天王混天星二部伏階文)
　(間獨自成以明年三月自洮州出番地承疇令變蛟/人龍追之連戰皆捷斬首六千七百有竒番地乏食)
　(賊多死變蛟人龍轉戰千里身不解甲者二十七晝/夜餘賊潰入塞祖大弼駐洮州扼戰不力賊乃走入)
　(岷州及西和/禮縣山中)質實(照化宋置明屬保寧府今因之梓/潼漢縣明屬劔州以𨽻于保寧府)
　(今改屬緜州青神西魏青衣後周改青神明屬眉州/金堂唐置明屬成都府西和宋置西和州治長道縣)
　(元省縣入州明洪武初改州為西和縣屬鞏昌府今/皆因之周應泰麻城人徐尚卿南平人知劔州料賊)
　(必至集士民泣曰城必不能守若輩速去吾死此衆/泣請偕去尚卿不可偕吏目李英俊舉人楊于鼎分)
　(陴守閲二日城䧟尚卿投環死英俊從之于鼎巷戰/殺賊為賊支解死子令青亦同死王時化江陵人張)
　(應竒義烏人時士人以殉節聞者于鼎之外有成都/貢生顧鼎絃被執不屈死  本朝乾隆四十一年追)
　(諡侯良柱忠烈徐大行烈愍周應/㤗徐尚卿王時化節愍餘并入祠)
以太監曹化淳提督京營
　(時有工部員外駱方璽者窺帝意方任中官上言陛/下即位遂寘魏忠賢于大僇豈溺情閹豎者不過以)
　(外廷無一諸臣可用而借才及之况人臣感激思遇/苟知邱報何論外内廷臣處地懸絶自不若宮廷􁂎)
　(御効忠倍易凡此内臣邀兹曠典孰不欲棄捐頂踵/以酬陛下疏入給事中何楷駁其通内呈身吏部請)
　(削方璽籍帝固不欲罪方璽以楷言直不可奪改從/薄謫不數月即有化淳提督京營之命復以李明哲)
　(提督五軍營杜勲提督神樞營閻思印提督神機營/鄭良輔總理京城巡撫于是中官皆布置要地矣)
　質實(駱方璽/諸暨人)
　　發明(王振横而徐晞折節汪直恣而戴縉稱功劉/瑾専而張綵焦芳奔走逢迎之恐後迨至魏)
　　(閹亂政五虎十狗之徒贄導擁戴者尤不可更僕/數莊烈手翦忠賢定逆案以掃除閹黨可謂卓矣)
　　(無何以廷臣不職猥欲參用中官夫天下縱乏才/亦何至盡出中官下而方璽乗瑕抵隙遂因此為)
　　(借才之説以希風㫖而貢媚貂璫是即向者徐晞/戴縉之故智也何楷紏其呈身通内泃為洞燭奸)
　　(邪乃不立予嚴懲而反改從薄壝甚至提督京營/之任不旋踵而畀之化淳豈誠有感于方璽之言)
　　(邪厥後甲申之變化淳實開闗延賊以底/滅亡所謂目不見其睫者殆莊烈之謂矣)
十二月黄士俊罷
　(士俊在閣甫餘一載/累加少傅予告歸)
(戊/寅)十一年春正月裁南京冗官
　(凡裁八十九員以/給廩不足故也)
二月改河南巡按御史張任學為總兵官
　(任學按河南見羣盜從横諸將縮胸不敢進慨然曰/事不辭難臣職也賊勢如此我軰可雍容坐鎮邪遂)
　(上疏極詆諸將請易武階親執干戈為國平賊帝壯/之下吏兵二部及都察院議諸臣以文史無改武職)
　(者請仍以監軍御史兼總兵事帝不從命授都督僉/事為河南總兵官河南舊無總兵左良玉陳永福並)
　(以客兵備援勦至是大將特設而麾下無兵兵部乃/撥署鎮許定國兵授之使參將羅岱為中軍岱健將)
　(屢著戰功任學倚以自强然所隸兵不能當賊之什/一賊渠羅汝才馬進忠李萬慶等蹂躙中原民人據)
　(塢璧自保者數十賊悉摧破之踞息縣光州磔人/投汝水水為赤任學雖矢志擊賊亦不能大創也)質
　實(張任學/安岳人)
御經筵
　(尚書楊嗣昌方庇熊文燦主招撫因于講筵誦孟子/善戰服上刑譖帝咈然詰之曰今天下一統非戰國)
　(兵爭比羣盜弄兵潢池不能即撲滅奈何為是言嗣/昌漸不能對乃召翰詹諸臣顧錫疇等二十餘人問)
　(保舉考選孰為得人庻子黄景昉言保舉多私近日/考選亦不公推官成勇朱天麟亷能素著乃不能與)
　(清華選少詹事黄道周言樹人如樹木須養之數十/年近來人才逺不如古况摧殘之後必深加培養既)
　(復班又詢之對曰立朝之才存乎心術督師之才存/乎形勢先年督撫未諳形勢隨流賊奔走事既不效)
　(輙謂兵餉不足其實戚給餉己踰十萬果無冒濫無/侵漁可用兵四十萬何煩别籌増兵餉邪時尚書鄭)
　(三俊方下吏景昉因請宥三俊帝曰三俊雖清亷何/濟又命諸臣各陳所見帝曰言須可行如故講官姚)
　(希孟竟欲折漕一年誤矣道周聼未審謂帝將寛三/俊念希孟也遂言故輔臣文震孟一生謇直未䝉惟)
　(葢恩天下士生如三俊殁如震孟希孟求其形似未/可多得帝以所對失實令回奏再奏再誥凡周道所)
　(建白未常得一俞㫖然帝自經筵召對後頗知考選/未當天麟得改官而三俊以孔貞運揭救旋得釋)
　質實(顧鍚疇字九疇崑山人明唐王時殉節穉本朝/乾隆四十一年追謚節愍黄景昉字太  晉江)
　(人成勇字仁有安樂人以進士厯饒州開封歸徳推/官流賊攻歸擊走之行取入京時變考選例優者得)
　(翰林公論首勇及朱天麟而吏部尚書田唯嘉抑之/勇得南京吏部主事以去莊烈帝以景昉言親試諸)
　(臣天麟得翰林編修而勇以赴南京不與尋用御史/涂必泓言授南京御史朱天麟字逰初崑山人亦以)
　(進士為饒州推官有惠政貧不能行賂考選已授部/曹及臨軒發策乃改官鄭三俊時官刑部尚書㑹工)
　(部錢局有盜穴垣命按主者罪三俊擬輕典莊烈帝/大怒禠其官下獄三俊為人端嚴清亮正色立朝故)
　(其下吏也時/人多惜之)
三月賀逢聖罷
　(逄聖為人㢘静東修砥行而議論矯僻嘗詆髙攀龍/左光斗為言官所劾又與同官張至發交善㑹太子)
　(出閣擇講官至發擯黄道周不與楊廷麟等在選中/心不平上章推讓道周至發欲草疏辨謀于逄聖逢)
　(聖曰往者道周辭論徳疏有文章義氣不如鄭鄤語/可籍為口實也遂代為屬藁言鄤杖母明㫖煌煌道)
　(周自謂不如安可為元良輔疏出時/論譁然逢聖亦不自安遂致政去)質實(楊廷麟字/伯祥清江)
　(人明唐王時殉節謚本朝/乾隆四十一年進  忠節)
夏四月張獻忠偽降總理軍務熊文燦受之
　(先是帝以中原盜熾命京營副總兵孫應元黄得功/周遇吉將勁卒萬人討賊頗驍敢善戰甫抵豫大破)
　(賊鄭州再破之密縣先後斬首千七百級賊大懼開/熊文燦下招降令多欲就之降劉國能者賊中所號)
　(闖瑁天者與張獻忠有隙慮為所并又數敗衂遂率/先乞撫于隨州頓首文燦前曰愚民䧟不義且十載)
　(頼公湔洗更生願悉衆入軍籍身𨽻麾下盡死力文/燦大喜慰諭之署為守備國能受約束無異志而張)
　(獻忠方偽為官軍旗熾欲紿南陽城屯于南闗左良/玉陳洪範敗賊鄖西旋師過其境疑而急召之獻忠)
　(倉皇走官軍追急發两矢中其肩良玉復揮刀擊之/靣流血㡬被獲馬馳以免㑹京營又大破賊于舞陽)
　(光山固始四日奏三捷斬首二千九百有竒降其渠/馬士秀杜應金于信陽城下獻忠勢孤因襲據穀城)
　(以求撫偵陳洪範𨽻文燦為總兵遣間齎重幣獻洪/範曰獻忠䝉公大恩得不死公豈惡之邪願率所部)
　(降以自効洪範喜為告文燦文燦狃于國能之撫竟/受其降巡按御史林鳴球分巡副使王瑞柟與良玉)
　(知其偽俟獻忠至而執之文燦不可曲殉獻忠請處/其衆數萬于榖城之郊居民洶洶欲竄知縣阮之鈿)
　(莅任盡心調劑民稍安策獻忠必反以告文燦時獻/忠遣賊將孫可望重賂文燦徑寸之珠十碧王長尺)
　(餘者二名妹八文燦重昵獻忠惡聞之鈿語之鈿乃/疏于朝言獻忠虎踞邑城其謀叵測所要求屯住之)
　(地實兵餉取道咽喉秦蜀交㑹胍絡令皆為所據奸/民甘心効用善良悉為迫脅臣守土牧民之官至無)
　(土可守無民可牧庫藏殫虐民産被奪無賊可徵名/雖縣令實贅貟爾乃廟堂之上専主撫議臣愚妄謂)
　(撫勦二策可合言未可分言致損國威而挫士氣時/不能用獻忠遂益怒乞十萬人餉于文燦文燦不能)
　(決賊衆浙出野外行刼之鈿執之以告其營將稍寘/之法及再告皆不應曰官司不給餉耳得餉自止由)
　(是村民徙亡殆盡遂掠及闡闠稍拒輒挺刄相向日撫/有死者一城大囂監軍僉事張大經奉文燦令來鎮)
　(亦不/能禁)質實(密縣漢置明屬禹州以𨽻于開封府今徑/屬開封府林銘球廣東海豐人王瑞柟字)
　(聖木永嘉人明唐王時殉節城本朝乾隆四十一年/追謚忠烈阮之鈿字實甫桐  人諸生以保舉授榖)
　(城知/縣)
張至發罷
　(至發嘗詆黄道周頌温體仁屢為言者所攻内閣中/書黄應恩悍戻至發倚任之恃勢恣横頗招權道賄)
　(至發終庇應恩會復故總督楊鶴官許給誥命應恩/當撰文因其子嗣昌得君力為沋雪忤㫖將加罪至)
　(發擬公疏揭救同官孔貞運傅冠曰曩許士柔事吾自/輩未嘗救獨救應恩何也至發咈然曰公等不救我)
　(救之連上三掲帝不聼恃降諭削應恩籍嗣昌疏救/亦不聼無何應恩賕請事敗詞連至發至發憤甚連)
　(疏請勘帝雖優㫖褒答卒下應恩獄至發乃自謂當/去者三而未嘗引疾忽得㫖回籍調理時人傳笑以)
　(為遵㫖患病云至發為府丞時以清彊稱及入内閣/一切効法體仁與黄道周諸正人為難時論非之又)
　(起家外僚諸翰林多不服帝亦以其望輕故因其乞/休即勒之去至發既歸捐資改建淄城賜敕優奬十)
　(四年夏帝思用舊臣特敕召周延儒賀逢聖/及至發獨至發四疏辭十五年四月卒于家)質實(許/士)
　(柔事士柔字仲嘉常熱人崇禎元年髙攀龍贈官士/柔官翰林草詔辭送内閣未給攀龍家故事贈官誥)
　(敕乃中書職掌而褒䘏諸忠臣者翰林或為之中書/以為侵官不悦及攀龍家請給士柔己官南京祭酒)
　(距草制時十年矣主者仍以士柔前撰文進黄應恩/以誥語違禁白張至發葢崇禎三年有誥文駢儷之)
　(禁也至發素憾士柔還劾之降二級調用司業周鳯/翔抗疏為士柔辯言誥敕用寳嵗有常期未有十年)
　(後用寳進星而轉以崇禎三年申飭之/禁追咎元年草制之史官者疏入不報)
五月熒惑逆行
　(帝素服減膳敕羣臣言事兵部尚書楊嗣昌應詔上/書厯引漢元帝建武二十三年明帝永平二年唐憲)
　(宗元和七年宋太宗太平與國三年事應謂月食五/星史不絶書然災祚感召不一其致且言永平火星)
　(之變其時明帝圖畫功臣于雲臺馬援以椒房不與/事耀青簡今陛下修徳治内亦必有災而不害者疏)
　(出都給事中何楷駁之言古人謂月變修刑又言禮/虧則罰見熒惑誠欲措刑莫如右禮誠欲右禮莫先)
　(省刑今爰書之賾極矣部司議宥止于重辟數人而/未折之獄先後纍纍莫過而問嗣昌不體陛下修省)
　(之意而徵古誣今引建武欵塞事以申通市之說引元/和田興歸正事以申招撫之説引太平興國連年兵)
　(敗事以申不可用兵之説徒巧傅㑹耳至所述永平/時事更不知其意之所指南京御史林蘭友亦相繼)
　(論劾帝方眷嗣昌置不問時詔書懇執有哀籲上帝/語而羣臣多以諛詞相解户部主事李鳯鳴至謂火)
　(星逆行常而非變亦為給事中解學尹所駁獨中書/舍人陳龍正以東厰緝事宛濫上養和好生疏語中)
　(時弊略曰回天在好生好生無遇減死阜陶賛舜曰/罪疑惟輕良以獄情至𨼆人命至重故不貴専信而)
　(取兼疑臣居家所見閒四方罪犯無甚窮凶竒謀者/及來京師此等乃無虚月且罪案一成立就誅磔亦)
　(宜有所懲戒何犯者若此纍纍臣願陛下懐帝舜之/疑寜使聖主有過仁之舉臣下獲不經之愆蓋陰指)
　(東厰事也越數日帝果嚴諭提督/中官王之心不得輕視人命云)質實(林蘭友字翰/荃仙遊人李)
　(鳯鳴歙人解學尹揚州興化/人陳龍正字惕龍嘉善人)
　　發明(星象之變虗而難憑政治之失實而可据方/明之季朋黨角于朝冦盜熾于野中官之權)
　　(復盛百姓之困日深此即無熒感逆行垂亡之勢/巴屬不可救樂楊嗣昌妄引前史以為灾而不害)
　　(其欲曲申行事之無失以為𨗳諛信有如何楷所/駁詰者觀莊烈詔書亦知哀籲于帝而不于用人)
　　(行政之大端深求其悔過彌灾之道諸臣復多以/諛詞相解是君臣上下之間一無應天之實又豈)
　　(獨嗣昌之矯誣/為足責也哉)
六月孔貞運罷
　(初温體仁當國欲重治復社值其在告貞運從寛結/之體仁怒語人曰句容亦聼人提索矣句容貞運所)
　(居邑也自是不敢有所建白及張至發去位貞運代/為首輔會帝御門召考選諸臣問兵食計卷下輔臣)
　(再閱貞運及薛國觀頗有所更及命下閣擬悉不從帝/自擇十八卷㧞曽就義第一下部議行適新御史羣)
　(謁朝房貞運言諸卷説多難行新御史郭景昌遂劾/之貞運即引歸貞運既罷崇禎十七年五月莊烈帝)
　(哀詔至貞運哭臨慟/絶不能起遽得疾卒)質實(曾就義以知縣應考選對/策言百姓之困皆由吏之)
　(不亷使守令俱亷即加派以濟軍需未為/不可語獨稱㫖故得首拔郭景昌洛陽人)
以楊嗣昌程國祥方逢年蔡國用為禮部尚書范復粹
郎並兼東閣大學士預機務嗣昌仍掌兵部
　(初國祥官户部尚書嗣昌議増餉國祥不敢違度支/益匱四方奏報災傷者相繼國祥多方區畫亦時有)
　(所蠲減最後建議借都城賃舍一季租可得五十萬/勛戚奄豎悉𨼆匿不奏所得僅十三萬而怨聲載逆)
　(然帝以此眷國祥至是帝將増置閣臣出御中極殿/召廷臣七十餘人親試之發策言年來天災頻仍今)
　(夏旱益甚金星晝見五旬山西四月猶大雪朝廷腹/心耳目臣務避嫌怨有司舉劾情賄闗其心尅期平)
　(賊無功而勦兵難撤邉餉日絀民貧甚正供猶難有/司侵削百方如火益熱若何處置得宜禁戢有法卿)
　(等悉心以對㑹天大雨諸臣靣對後漏已深終考者/止三十七人顧帝意已前定特假是為名耳居數月)
　(改國祥禮部尚書與嗣昌逢年國用復粹俱兼東閣/大學士入參機務時劉宇亮為首輔傅冠薛國觀次)
　(之驟増國祥等五人惟逢年起自翰林餘皆外僚也/國用前以中書舍人厯工部侍郎督修都城需石甚)
　(急不克辦國用建議用牙石為之牙石者舊列索文/宣武二街備駕出除道者也帝閲城嘉其功因大用)
　(之復粹嘗為巡按陜西御史陳治標治本之策以任/將飭防留餉為治標廣屯蠲賦招撫為治本帝深褒)
　(納遂厯大理左少卿超擢入閣尤屬異數蓋帝欲閣/臣通知六部事故每部任一人首輔劉字亮由吏部)
　(國祥以户逢年以禮嗣昌以兵國用以工刑部無人/復粹以大理代之然皆委蛇其間獨嗣昌兼掌兵部)
　(最用事又以奪情/居政府時論譁然)質實(程國祥字仲若上元人方逢/年遂安人蔡國用金谿人范)
　(復粹黄/縣人)
两畿山東河南大旱蝗
　(帝以災祲屢見又㓂氛日熾避正殿齋居斷庖割后/周氏見帝體日瘁具饌將進帝方得徐夫人奏言夜)
　(夢孝純太后歸語及帝瘁而哭且曰我為語帝食母/過苦徐夫人者孝純太后母也帝特奏入宫后適進)
　(饌驚詢曰汝何以為此豈亦有所聞耶對無有曰外/人有𨗳之者耶對無有因追念孝純且感后意出奏)
　(示后再拜舉筯相/向哭涙溢盤槅)質實(徐夫人宛平劉應元妻生女/入宫即明莊烈帝生母孝純)
　(皇太后也應元旱卒崇禎十三年追/贈應元瀛國公封徐氏瀛國太夫人)
秋七月謫少詹事黄道周官
　(初遷安郭鞏以逆案謫戍其鄉人為訟寃楊嗣昌時/巡撫永平聞于朝為科臣所駁自是與東林郄及奪)
　(情入閣又起復逆案陳新甲代盧象昇為宣大山西/總督于是給事中何楷御史林蘭友修撰劉同升編)
　(修趙士春相繼論之道周上三疏一劾嗣昌奪情一/劾新甲走邪徑一劾遼東巡撫方一藻主和議會廷)
　(推閣臣道周名在列帝不用用嗣昌等帝疑道周怨/望嗣昌復上言鄭鄞杖母飛走不如今道周又不如)
　(鄤何用談綱帝為且其意欲庇凶徒餙前言之謬立/心可知因自乞罷免帝優㫖慰之及是召内閣暨諸)
　(大臣于平臺并及道周帝與諸臣語所司事久之問/道周曰凡無所為而為者謂之天理有所為而為者)
　(謂之人欲爾三疏適當廷推不用時果無所為乎道/周對曰臣三疏皆為國家綱常自信無所為帝曰先)
　(時何不言對曰先時猶可不言至簡後用不言更無/當言之日帝曰清固美徳但不可傲物遂非且惟伯)
　(夷為聖中之清若小亷曲謹是亷非清也時道周所/對不稱㫖帝屢駁誥道周復進曰惟孝弟之人始能)
　(經諭天下發育萬物不孝不弟根本既無又安有枝/葉嗣昌出奏曰臣不生空桑豈不知父母顧念君為)
　(臣綱父為子綱君臣固在父子前況古為列國之君/臣可去此適彼今則一統之君臣無所逃于天地之)
　(間仁不遺親義不後君難以偏重臣四疏力辭意詞/臣中有如劉定之羅倫者抗疏為臣代請得遂臣志)
　(及抵都門聞道周學術人品為人宗師乃不如鄭鄤/帝曰然朕正擬問之乃問道周曰孟子欲正人心息)
　(邪說古之邪説别為一教今則直附于聖賢經傳中/係世道人心更大爾言不如鄭鄤何也對曰匡章見)
　(棄通國孟子不失禮貎帝曰章子不得于父豈鄤杖/母者比爾言不如豈非朋比道周曰衆惡必察帝曰)
　(陳新甲何以走邪徑託捷足道周對曰人心邪則行/徑皆邪又曰奪情在疆外則可朝中則不可帝曰人)
　(既可用何分内外道周曰我朝自羅倫論奪情前後/五十餘人多在邉疆故嗣昌在邉疆則可在中樞則)
　(不可在中樞猶可在政府則不可止嗣昌一人猶可/又呼朋引類竟成一奪情世界益不可帝又詰問久)
　(之曰少正夘當時亦稱聞人心逆而險行僻而堅言/偽而辨順非而澤記醜而博不免聖人之誅今人多)
　(類此道周曰少正夘心術不正臣心正無一毫私帝/怒有間命出候㫖道周曰臣今日不盡言臣負陛下)
　(陛下今日殺臣陛下負臣帝曰爾一生學問止成侫/耳叱之退道周叩頭起復跪奏臣敢將忠佞二字剖)
　(析言之夫人在君父前獨立敢言為侫豈在君父前/讒謟靣諛為忠耶忠佞不别邪正淆矣何以致治帝)
　(曰固也非朕漫加爾以佞但所問在此所答在彼非佞/而何再叱之退顧嗣昌曰甚矣人心偷薄也道周恣)
　(肆如此其能無正乎乃召文武諸臣咸聆戒諭而退/是時帝憂兵事謂可屬大事者惟嗣昌破格用之道)
　(周守經矢帝意及奏對又戅直帝怒甚欲加以重罪/念其名高傳諭數百言戒廷臣毋為道周刼持相朋)
　(黨乃貶道周六秩為江西按察司照磨同升士春皆/謫外已而南京御史成勇兵部尚書范景文等疏論)
　(嗣昌奪情/隨亦獲譴)質實(陳新甲長夀人劉同开吉水人/趙士養常熟人方一藻歙縣人)
八月傅冠罷
　(時有章奏發自御前者冠以為揭貼援/筆判其上既知誤惶恐引罪帝即放歸)
　　九月我
　大清兵入邉燕京戒嚴
　　(大先是將進討睿親王多爾衮移檄諸邉曰我/  清兵)
(皇上軫念爾國軍民塗嵗屢遺書議和而爾國君臣欲尋干/      戈膜視爾軍民而不知恤故我奉)
(命西討乃與多羅貝勒杜度等將两翼兵分道入牆子嶺青鄧/      山口薊遼總督吳阿衡總兵魯宗文敗死監視中官)
　　　(希詔遁走遂深入駐牛欄山時宣大山西總督盧象/昇遭父喪候陳新甲受代未行詔督總兵楊國柱王)
　　　(樸虎大威諸軍入衛冬十月象昇至三賜尚方劍命/與中官髙起潛分督援軍樞輔楊嗣昌及起潛隂主)
　　　(和議有瞽而賣卜者曰周元忠嘗往來于遼遣之奉/書議和象昇聞而心非之召對平臺帝咨以方畧對)
　　　(曰臣主戰帝色變良久曰和乃外廷議耳象昇因奏/備禦形勢甚悉帝壯之而戒象昇持重令與嗣昌起)
　　(大潛議當是時帝心知而恥言和故委廷議以答象昇/  清兵鋭甚力不能敵)
　　　(象昇出與两人議不合即日陛辭嗣昌送之屏左君/欲有言久而不能出口第丁寧母輕戰而已帝先後)
　　　(以四萬金犒軍象昇念帝意頗鋭決策議戰而事多/為起潛撓憤甚疏請分兵嗣昌議以宣大山西三帥)
　　　(屬象昇關寧諸路屬起潛象昇名督天下兵實不及/二萬越數日嗣昌至軍象昇責以阻師且曰公等堅)
　　　(主和議獨不思城下之盟春秋所恥長安口舌如鋒恐/袁崇煥之禍立見嗣昌曰公直以上方劍加我矣象)
　　　(昇曰既不奔喪又不能戰齒劍者我也安得加人嗣/昌曰公母以長安蜚語䧟人象昇曰周元忠赴邉講)
　　　(和往來非一日事始于薊鎮監督受成于本兵通國/聞之誰可諱也嗣昌語塞而去又數日㑹起潛安定)
　(門象昇大言非血戰無以盡臣職起潛曰恐野戰非/我所長耳两人始終各持一議㑹新甲亦至復分兵)
(大與之而我通州河西由盧溝橋趨良鄉涿州分兵南/  兵已㑹于)
　(下/)質實(吳阿衡裕州人魯宗文長清人四川總兵欽/子  本朝乾隆四十一年追謚阿衡節愍宗)
　(文烈/愍)
冬十月洪承疇大敗李自成于潼關
　(承疇既令總兵官曹變蛟等逐自成于畨地自成敗/入氓州竄山中變蛟引兵還勦自成伏不敢出惟其)
　(黨號六隊三隊者及大天王爭管王混天王仁義王過天/星混天星等勢猶張大天王犯慶陽寳雞陜撫孫傳庭)
　(方扼商雒還軍戰合水破走之獲其二子追撃之延/安過天星混天星等從徽秦趨鳯翔逼澄城傳庭分)
　(五道擊破之斬二千餘級大天王知二子不殺遂降/餘賊引而北犯延安傳庭策鄜州西合水束三四百)
　(里荒山邃谷賊入當自斃乃率標兵自中部過其東/檄變蛟自慶陽扼其西伏兵三水淳化間賊饑出掠)
　(食則大張旗幟鳴鼓角以邀之一日夜馳二百五十/里賊大驚西奔遇伏兵而敗復走寳雞取棧道再中)
　(伏大敗折而走隴州關山道又為伏兵所挫三敗賊/死者無算過天星混天星並降總兵官左光先躡賊)
　(于秦州六隊總管王復走成縣階州為變蛟所扼三/隊仁義王混天星降于光先六隊還與自成合自成)
　(以秦兵統偕六隊及其黨祁總兵避走入蜀副將馬/科賀人龍邀撃之還走階文及西鄉憚變蛟乃走漢)
　(中又為光先所扼六隊祁總管皆降惟自成東遁承/疇令變蛟窮追之而設三伏于潼關之南原變蛟追)
　(及大呼斫賊伏盡起奮矛掩殺賊屍相枕藉先後降/者數十萬甲仗委如山村民用大棒撃逃者自成)
　　(妻女俱失從十八騎遁去十八騎者劉宗敏田見秀/李錦谷可成張世傑髙一功張鼐李過李雙喜任繼)
　　(榮任繼先田虎劉汝魁其五騎則長械兒也自成創/甚匿商洛山中及承疇傳庭入援京師總理熊文燦)
　　(力主撫諜者㦯報自成死文燦益不以自/成為意自成得乗間收其衆衆復大集)質實(闗山/在隴)
　　(州西八十里其山髙峻盤折而登凡五十里始至絶/頂有分水嶺為秦要害之地成縣西魏曰成州五代)
　　(梁開平初改文州貞明初地入于蜀後唐同光初復/曰成州明洪武二年降縣屬鞏昌府  本朝雍正七)
　　(年改屬/階州)
　十一月
大清兵克髙陽前大學士孫承宗死之
　(大先是我涿州勒統两翼軍為八部分三郡深入一由/  清兵自)
　　(淶水出易州一由新城岀雄縣一由定新出安肅遂/以十一月九日攻髙陽城承宗率家人拒守)
　(大清兵將引去繞城而呼者三守者亦應之三曰此城繯/  笑也于法當破圍復合明日城䧟被執望闕叩頭投)
　　(而死年七十有六子舉人鉁尚寳丞鑰官生鈰生員/鋡鎬從子練及孫中書舍人之沆之滂之澋尚寳丞)
　　(之浩之瀗從子之澈之漢之泳之澤之渙之瀚皆戰/死督師中官髙起潛以閒帝嗟悼命所司優䘏當國)
　　(者楊嗣昌薛國觀鞏陰扼之但復故官予祭𦵏而已/是冬)
　(大清兵循下畿輔列城長吏多望風先遁其以死事閒/  者有深州知州孫士美趙州王端冕知縣有任邱白)
　　(慧元慶都黄承宗靈壽馮登鰲文安王鑰蠡縣王採/新河崔賢鉅鹿郭司南鹽山陳誌故城王九鼎青縣)
　(張文煥興濟錢珍慶雲陳緘安平孔聞俊等教官有/鉅鹿教諭唐一中鹽山教諭孫璜深州訓導吳)
　(恂蠡縣訓𨗳馮大緯呉橋訓𨗳劉廷訓臨城訓𨗳張/純儒文安訓𨗳郭養性等佐貳官有文安主簿安衡)
　(典史湯國紀等鄉官有喬若雯李禎宁李崇徳馬從/聘弟從龍子士偉耿蔭樓周甘雨弟霖雨時雨等士)
　(人有舉人董祚檀光閭生員桑開基武生田興死/國等而髙陽里居知縣魏克家則與承宗同時)質實
　(髙陽漢縣明屬安州以𨽻于保定府今徑屬保定府/淶水隋置明屬易州以𨽻于保定府今升易州為直)
　(𨽻州縣仍屬焉新城唐置元改新秦州尋復為新城/縣明洪武初屬雄州六年改屬保定府今因之深州)
　(漢為下博縣後周于縣置静安軍宋時廢移深州治/此明屬真定府今升直𨽻州鉅鹿漢縣明屬順徳府)
　(今因之鹽山漢髙城明改鹽山屬漢縣以𨽻于河間/府今改屬天津府故城元始以故城鎮置明屬滄州)
　(以𨽻于河間府今徑屬河間府安平漢縣明屬晉州/以𨽻于真定府今改屬深州孫士美青浦人守深州)
　(城三日既失守自剄于角樓父訥亦自縊一家死者/十三人贈太僕少卿訥亦被旌王端冕江陵人白慧)
　(元青澗人為中書官所誣劾被逮未行新令李亷仲/縋城遁慧元躬擐甲冑防禦甚力及城破一門俱死)
　(贈僉事黄承宗威海衛人城破與子朝鍹俱力戰中采/流矢死妻劉氏自縊馮登鰲膚施人王鑰武功人王)
　(澤州人崔賢戈州人郭司南安塞人僕張爾璋同殉/王九鼎潛山人張文煥掖縣人陳緘清流人唐一中)
　(全州人孫璜三原人呉恂安平人馮大緯登鰲從父/劉廷訓順天通州人以嵗貢生為呉僑訓導知縣李)
　(綦隆欲遁廷訓止之與共守外圍將合綦隆縋城走/廷訓急趨城上語守者曰守死逃亦死盍死于守為)
　(忠義鬼乎衆泣諾乃堅拒三晝夜廷訓中流矢束胸/力戰又中六矢乃死張純儒新安人率諸生共守城)
　(城破死之喬若雯臨城人由吏部員外出充州府知/府剔除積弊豪猾飲手以疾歸士民遮道泣送及城)
　(䧟若雯端坐按劍以待遂被殺贈太常少卿李貞宁/任邱人官山西按察司罷歸佐白慧元拒守城破率)
　(家衆格鬬身中數槊而死一門從死者數人李崇徳/青縣人官户部員外郎馬從聘字起莘靈壽人官延)
　(綏巡撫引疾歸城破從聘年八十二謂其三子曰吾/得死所矣自縊死三子長士偉官知州次官生士慤)
　(次生員士通皆自縊事聞贈從聘兵部尚書縊介敏/從龍官揚州府經厯與子士禄同死節耿陰樓字旋)
　(極從聘同邑人官吏部員外郎乞假歸與子參同死/節周甘雨行唐人官倒馬闗參將霖雨闗淮安同知)
　(時雨官潼川州同知兄弟堅守城破皆死之董祚隆/平人檀光閭任縣人桑開基玉田人田興國深州人)
　(魏克家官鄒平知縣有惠政貞本朝乾隆四十一年/追謚孫承宗忠定喬若雯李  宁忠烈孫士美劉廷)
　(訓周甘雨烈愍孫瀹孫之沆孫之浩王端冕白慧元/黄承宗馮登鰲王鑰王采崔賢郭司南陳誌王九鼎)
　(張文煥錢珍陳緘孔聞俊李崇徳馬士偉耿蔭樓周/霖雨魏克家節愍孫鉁唐一中安衡董祚等並入祠)
羅汝才偽降總理軍務熊文燦受之
　(先是文燦在洛州羅汝才馬進忠諸賊聚南陽文燦/下令殺賊者償死賊不肯從則齎金帛酒牢犒之名)
　(曰求賊帝詞得狀曰文燦大言無實文燦恐然終擁/兵不戰謂張獻忠已就撫他賊可無慮而汝才進忠)
　(等遂驅宛雒之衆箕張而西以窺潼闗時陜撫孫傳/庭方大破闗中賊引軍東出闗遥望賊營聫結數十)
　(里拊髀嘆曰天下大冦盡在此矣我擊其西總理擊/其東賊不降則滅此賊平天下無賊矣獻忠即狙伏)
　(無能為也乃縱兵擊賊大戰于閿鄉靈寳間貫其營/而東復自東以西賊窘甚以文燦招降手諭為辭曰)
　(旦夕且降傅庭曰爾曹日就熊公言撫而日攻堡屠/塞不已是偽也降即解甲來稍遷延即非真降吾明)
　(日進兵矣明日擐甲而出得文燦檄于途中曰母妒/吾撫功又進得樞輔楊嗣昌止兵手書傳庭怏怏還)
　(賊迄不就撫移瞰商雒文燦悔期傳庭夾擊傳庭遣/將吏三戰三敗之賊奔内鄉淅川而去尋復南走鄖)
　(襄分鋸諸險隘勢張甚文燦不得已出師次襄陽諸/將請戰文燦議分兵進中官盧九徳曰兵分則力弱)
　(一失利全軍揺矣莫若厚集其力而合擊之衆曰善/乃合左良玉陳洪範龍在田軍戰于雙溝大破之斬)
　(首二千餘級汝才等率九營走均州其黨李萬慶等/率三營走光固會京師戒嚴召洪承疇及傳庭合兵)
　(五萬入衛汝才等以討已也懼而叩太和宫提督中/官詭辭求撫于文燦許之汝才猶豫文燦令房縣知)
　(縣郝景春單騎入其營偕汝才等歃血盟汝才乃率/九營詣軍門降文燦分處汝才及一文青小秦王一)
　(條龍四營于鄖縣惠登相王國寜常徳安楊友賢王/光恩五營于均州上疏請貸汝才等罪令諸將宴汝)
　(才于迎恩官署署以為遊擊將軍供億甚備汝才自/言不願署官亦不願食餉願為百姓耕田房竹間文)
　(燦一切羈縻之檄汝才解散其黨簡驍壮從征立功/汝才不聼因據鄖均諸邑奪民地錯壞而處與穀城)
　(張獻忠遥為聲援是年安撫史可法連敗賊于英山/六合順天王乞就撫未㡬死于是陜西河北湖廣諸)
　(賊或降或竄勢大衰城邑罕聞䧟者獨紫陽/宗孔商南典史賈汝秀賈儒以殉賊難聞)質實(雙/溝)
　(在襄陽縣東北七十里明置巡撿司于此官本朝因/之太和宫在均州武當山龍在田石屏上  舍人郝)
　(景春字和滿江都人何宗孔直𨽻通州人祠/本朝乾隆四十一年追謚何宗孔秀并入)
冬十二月方逢年罷
　(是年夏熒惑之變刑部尚書劉之鳯請修刑言自今/獄情大者一月奏斷小者半月至逺年贓賊無可追)
　(比者祈悉宥免全生生之仁帝雖可其奏而心惡之/鳯欲罪之及是刑科奏摘參未完疏逢年以追贓既)
　(久人亡産絶𤓰蔓戚屬遂輕議以上帝怒責逢/年疎忽逢年引罪及罷歸而之鳯尋亦下吏)質實
　(劉之鳯字雝鳴中牟人以修刑疏不稱㫖毎上獄詞/莊烈帝必嚴駁之懼甚諸司呈稿遲疑不敢遽發屢)
　(疏謝病不許㑹范景文劾南京給事中荆可棟貪汗/下部訊之鳯與輕比遂下之鳯于吏坐絞給事中李)
　(清言于例未合同官葛樞復論/救鐫樞級調外之鳯竟瘐死)
督師侍郎盧象昇兵敗于鉅鹿死之
(大清兵既分道南下象昇閒之從涿州進據保定遣將/  出禦大戰于慶都猶未敗衂而一時列城多失守編)
　(修楊廷麟劾樞輔楊嗣昌誤國嗣昌大怒奏改廷麟/兵部主事賛晝行營奪象昇尚書銜以侍郎任事象)
　(昇擢自兵備副使與流賊角賊雖强皆烏合之衆一/敗即散走故所向摧破及是)
(大軍在前又為嗣昌所扼餉不時給將士饑甚自知必/  死晨出帳四靣拜曰吾與將士同受國恩患不得死)
　(不患不得生衆皆泣莫能仰視遂率所部以行宿于/野次畿南三郡父老閒之咸叩軍門請曰明公出萬)
　(死不顧一生之計為天下先乃奸臣在内孤忠見嫉/棲遲絶野一飽無時明公誠從愚計移軍廣順召集)
　(義師三郡子弟喜公之來同心戮力一呼而裹糧從/者可十萬孰與隻臂無援立而就死哉象昇泫然流)
　(涕謂父老曰感父老意雖然自予與流賊角經數十/百戰未嘗衂今者分疲卒五千勁旅西衝援師東隔)
　(事由中制食盡力窮旦夕死矣無徒累父老為也衆/號泣雷動各擕斗粟餉軍或貽棗一升曰公煑為糧)
　(是月十一日進師至鉅鹿賈莊起潛擁兵寜闗在雞/澤距賈莊五十里而近象昇遣廷麟往乞援因與訣)
　(曰死西市何如死疆塲吾以一死報君猶為薄耳廷/麟詣起潛起潛不應象昇行至蒿水橋與)
(大清兵遇總兵王僕先引兵逃去獨虎大威楊國柱從/  象昇率麾下卒居中大威帥左國柱帥右戰移時勒)
　(兵還營夜半角聲四起明日騎數萬夫至環之三匝/象昇麾兵戰呼聲動天自辰迄未礟盡矢窮大威請)
　(潰圍出象昇不許奮身鬬後騎皆進手格殺數十人/身中四矢三刄遂仆掌牧楊陸凱懼衆之殘其屍而)
　(伏其上背伏二十四矢以死僕顧顯者亦殉一軍盡/殁惟大威國柱得脱起潛聞敗倉皇遁嗣昌既夙惡)
　(象昇而起潛懼坐誅諱象昇死狀嗣昌疑不死詔騐/視廷麟得其屍戰塲麻衣猶被體一卒遥見即號泣)
　(曰此吾盧公也三郡之民聞之哭失聲競立祠祝之/順徳知府于穎覈其狀以上事始白嗣昌故靳之踰)
　(两月而後殮明年象昇妻王氏請恤又明年其弟象/晉象觀又請不許久之嗣昌敗廷臣多為言者乃贈)
　(太子少師兵部尚書賜祭𦵏世廕錦衣千户方象昇/之戰殁也嗣昌遣三邏卒察其死狀其一人俞振龍)
　(者歸言象昇實死嗣昌怒鞭之三日夜且死張目曰/天道神明無枉忠臣于是天下聞之莫不郗歔並恚)
　(嗣昌/矣)質實(賈莊蒿水橋並在鉅鹿縣南于穎金壇人/按山西通志有宣府參軍張巖者陽和人)
　(從象昇戰殁于陣愍本朝乾隆四十一年追謚/象昇忠肅張巖烈  楊陸凱俞振龍並入祠)
(己/卯)十二年春正月己未朔却廷臣朝賀
　(時事多艱故也軍書旁午帝每省治達旦以嵗朝謁/劉太妃于慈寧宫朝畢就坐俄假寐太妃戒勿驚命)
　(尚衣者覆以帔左右皆植立屏息以竢有頃帝覺攝/衣起謝曰神祖時天下少事宫中皆晏安太妃所親)
　　(見也今苦多難两夜省文書未嘗交睫自謂年甫踰/壯尚可磨耗不謂蚤困劣在太妃前惛然不自持至)
　　(此太妃/之泣下)為質實(劉太妃明神宗妃也萬厯六年册為/昭妃天啟崇禎時嘗居慈寧宫掌太)
　　(后璽莊烈帝禮/事之如大母)
大清兵下濟南德王由樞被執廵按御史宋學朱布政使
　張秉文死之
　(大先是自畿輔而西抵山西界復南下臨清渡㑹通河/  清兵)
　　(徇下山東諸州縣臨邑知縣宋希堯博平知縣張列宿/荏平知縣黄廷極邱縣知縣髙重光武城知縣李承)
　　(芳皆死之時樞輔楊嗣昌以徳州為南北孔道檄山/東巡撫顔繼祖率標下兵三千扼之于是濟南空虚)
　　(止鄉兵五百萊州援兵七百勢弱不足守巡撫御史宋/學朱行部章邱急馳與布政使張秉文副使周之訓)
　　(翁鴻業參議鄧謙鹽運使唐世熊等議守城連章告/急于朝嗣昌無應督師中官髙起潛兵方移駐臨清)
　(大擁重兵不敕總兵官祖寛倪寵等亦觀望解甲援兵/  清兵遂臨濟南秉文等分門拒守晝夜不)
　　(竟無至者是年正月二日城潰秉文擐甲巷戰已被/箭力不能支死之妻方氏妾陳氏並投大明湖死學)
　　(朱之訓鴻業謙世熊及濟南知府苟好善推官陸燦/同知陳虞允通判熊列獻馬嗣煜厯城知縣韓承宣)
　　(布政使理問姜道元舉人劉元化及/子漢儀皆死焉徳王由樞亦被執)質實(荏平漢縣/故城在縣)
　　(西荏山下金時劉豫移今治明屬東昌府今因邱縣/漢平恩縣金省入曲周縣元置邱縣明屬臨清以𨽻)
　　(于東昌府州本朝順治初改屬東昌府乾隆四十一/年升臨清  為直𨽻州仍以縣屬之大明湖在厯城)
　(縣西北隅周十餘里宋希堯長治人黄廷極武功人/髙重光字秀恒清苑人宋學朱字用晦長洲人張秉)
　(文字含之桐城人周之訓黄岡人與妻劉氏偕死闔/門殉之翁鴻業錢塘人鄧謙孝感人戰于城上與季)
　(父有正偕死母莫氏匿民間不食死族戚傔從死者/四十餘人唐世熊灌陽人分守西門被殺苟好善醴)
　(泉人陳虞允上元人熊烈獻黄陂人城破與二子俱/死馬嗣煜同州人韓承宣大學士爌孫與妻妾同死)
　(姜道元餘姚人妻來氏子廷樑殉節死由樞德荘王/見潾六世孫時有郡王一人奉國將軍一人同就執)
　(又有郡王五人輔國將軍一人鎮國將軍一人奉國/將軍四人被殺史逸其名陸燦平湖人有劉大年者)
　(江西廣昌人官兵部主事奉使南京還朝道厯城城/破抗節死又恩縣鄉官李應薦天啟時官御史以附)
　(魏忠賢麗名逆案至是捐貲募士佐有司守城城破/身被數刃死事聞張秉文贈太常卿周之訓贈光卿)
　(卿韓承宣劉大年光禄少卿建祠祝之餘贈䘏有差/學朱死不得屍格不予明福王時贈大理卿  本朝)
　(乾隆四十一年追謚宋學朱忠烈張秉文忠節鄧謙/烈懲周之訓翁鴻葉唐世熊苟好善陸燦陳虞允熊)
　(列獻馬嗣煜韓承宣姜道元宋希堯張列宿黄廷極祠/髙重光李承芳劉大年節愍劉元化及子漢儀並入)
以洪承疇總督薊遼軍務孫傳庭總督保定山東河北
軍務尋下傳庭于獄
　(帝從楊嗣昌議移承疇薊遼盡留秦兵之入援者屬/承疇東守傳庭言于嗣昌曰秦兵不可留也秦中賊)
　(未滅留則賊勢且張是代賊撤兵也况秦兵妻子俱/在秦久留于邉必譁而逃歸以合于賊是驅官軍使)
　(從賊也安危之機不可不察嗣昌不聼傳庭疏争之/帝亦不能用不勝鬰鬰耳忽聾初傳庭入衛盧象昇)
　(方戰殁命代統諸鎮援軍傳庭以彊事決裂由計畫差/謬即請召對决大計而嗣昌及髙起潛與傳庭不協)
　(從中沮之竟不得入朝至是有總督保定山東河北/之命復疏請陛見嗣昌大驚謂傳庭將領已飭來役)
　(賫疏還之傳庭憤甚耳益聾不能聽機事遂乞休嗣/昌又劾其託疾帝大怒斥為民下巡撫楊一儁覆真)
　(偽一儁奏言傳庭實聾非託疾並下一儁/獄傳庭長繫待决舉朝知其寃莫敢言)質實(楊一/儁隣)
　(水/人)
喬宇亮罷
　(初燕京戒嚴帝憂甚宇亮自請督察軍情帝喜即革/總督盧象昇任命宇亮往代宇亮請督察而帝忽改)
　(為總督大懼與薛國觀楊嗣昌謀具疏自言乃留言/象昇而宇亮仍往督察各鎮勤王兵皆屬馬甫抵保)
(大定象昇已戰殁偵者報急趨晉州避之知州陳宏緒/  清兵將至相顧無人色)
　(閉門不納士民亦㰱血誓不延一兵宇亮大怒傳令/箭即納師否則軍法從事宏緒亦傳語曰督師之來)
　(將以進戰也柰何歛兵退處城中芻糧不繼責在有/司欲入城不敢聞命宇亮馳疏劾之有㫖逮治州民)
　(詣闕訟寃願以身代者千計宏緒得鐫級調用帝自/是疑宇亮不任事徒擾民矣是年正月聞)
(大清兵悉銳趨山東乃敢移師次天津恐解嚴後重得/  罪疏論諸將退縮為卸責地因及總兵劉光祚延遛)
　(狀詔斬光祚軍前宇亮以兵事未解方倚諸軍自衛/遽殺大將恐生變乃繫光祚于獄具疏乞宥以為報)
　(武清之捷帝責以前後矛盾下九卿科道議僉謂宇/亮玩弄國憲大不敬宇亮疏辨部議落職閒柱給事)
　(中陳啟新等復重劾之乃/削籍去國觀代為首輔)
　三月我
大清兵出青山口
　(大是役也我二千里三十三戰皆捷下畿輔州縣城四/  清兵深入)
　　(十有三曰趙州深州文安慶都博野蠡髙陽任邱青/興濟寧津呉橋東光故城南皮鹽山慶雲獲鹿元氏)
　　(靈夀樂城無極行唐南宫新河安平饒陽隆平髙邑/臨城寧晉沙河南和任内邱唐山平鄉鉅鹿廣宗雞)
　　(澤威清河魏下山東府州縣城十八曰濟南府髙唐/州長山濟陽禹城臨邑陵平原海豐商河博平荏平)
　　(萃清平邱恩夏津武城俘獲人口四十六萬有竒乃/自青山口旋師事既定給事中李希沆言陛下御極)
　　(以來京師戒嚴者三己巳失事之罪未覈致有丙子/丙子失事之罪未覈致有今日語侵樞輔楊嗣昌御)
　　(史王志舉亦劾嗣昌誤國請用丁汝夔袁宗煥故事/帝怒希沆貶秩志舉奪官命嗣昌議文武諸臣失事)
　　(罪分五等曰守邉失機曰殘破城邑曰失䧟藩封曰/失亡主帥曰擁兵觀望于是薊鎮總監中官鄧希詔)
　　(分監巾官孫茂霖順天巡撫陳祖苞保定巡撫張其/平山東巡撫顔繼祖薊鎮總兵呉國俊陳國威山東)
　　(總兵倪寵援𠞰總兵祖寛李重鎮及他副將以下至/州縣有司凡三十六人同論死而嗣昌貶削不及)
　　質實(東光漢縣明屬景州以𨽻于河間府今徑屬河/間府南皮漢縣明屬滄州以𨽻于河間府  本)
　　(朝雍正九年置天津府以縣屬之獲鹿漢石邑唐分/置鹿泉縣尋改曰獲鹿宋以石邑省入明屬真定府)
　　(元漢縣樂城東漢縣唐改樂氏宋仍曰樂城無極漢/毋極唐改毋曰無明並屬真定府今悉因之南宫漢)
　　(縣明屬冀州以𨽻于真定府𨽻本朝順治初徑屬真/定府雍正二年升冀州為直  州仍以縣屬之沙河)
　(隋分龍岡縣地置南和漢縣任縣漢縣唐山唐堯山/金又改唐山平鄉漢縣廣宗元以洺水縣之武道鎮)
　(置明與沙河南和任唐山平鄉廣宗並屬順徳府今/悉因之雞澤漢廣平隋改雞澤清和漢東武隋改曰)
　(清河明並屬廣平府今因之魏漢縣明屬大名府濟/本朝乾隆二十三年省入大名縣長山隋置明屬)
　(南府今因之海豊隋無棣縣元初割縣之半置東無/棣縣明永樂中改海豊屬樂安州以𨽻于濟南府宣)
　(徳元年改樂安為武定州隋本朝雍正十二年升武/定州為府縣仍屬焉恩縣  析武城縣地置厯亭金)
　(為恩州治明洪武二年降州為縣屬髙居州以𨽻于/東昌府今改屬臨清州李希沆安化人王志舉山東)
　(新城人陳祖包海寧人繫獄飲鴆卒帝怒祖苞漏刑/錮其子編修之遴永不叙張其平偃師人與顏繼祖)
　(等駢死/西市)
夏四月總兵官左良玉敗賊于南陽
　(初賊渠馬士秀杜應金就撫良玉處其衆于許州之/郊外許大州也良玉諸將寄孥與賄焉㑹河南巡撫)
　(常道立檄良玉勦他賊于陜州乆征不歸士秀應金/在文燦軍中托事請歸許假良玉軍號紿入城夜半)
　(縱火燒城南樓刧庫殺官吏殱良玉家挈其貲投李/萬慶萬慶者賊魁射塌天也良玉聞變將施軍討之)
　(適奉勤王詔遂率降將劉國能北行未抵京詔還討/河南賊以國能反正後頗効用特擢副總兵曰張獻)
　(忠能立功視此于是良玉國能南旋擊馬進忠于鎮/平闗大破之進忠降是時河南總兵張任學亦以入)
　(衛却還率部將宋懐志孔道典王應龍尤之龍協勦/楚豫諸賊連敗賊于陳州于襄陽于葉縣于裕州賊)
　(渠賀一龍藺養成伏深山不敢出惠登相逺走秦蜀/順天王已前死萬慶及馬光玉許可變在豫勢益孤)
　(熊文燦徵良玉𠞰萬慶于唐縣分三營擊賊逐入山/中禆將王修政趨利戰死文燦収二營卒令良玉蹙)
　(之内鄉而任學亦以兵來㑹萬慶乃依山結壘遣賊/將至軍請降良玉慮其詐謀之文燦益調諸將陳永)
　(福羅岱等兵進𠞰副將國能亦至遂分道擊萬慶及/先玉可變萬慶等敗大奔良玉令國能以二十騎往)
　(偵且諭萬慶降萬慶馳見輸情于國能遂執許州叛/黨于汝虎以降處其衆四千人于内鄉城下士秀應)
　(金見進忠萬慶降而懼復來歸有劉喜才者夜取順/義王首以獻光玉等走淅川自是賊勢少衰文燦遂)
　(上言臣兵威震慴降者接踵惟馬光玉等尚稽天討可/旦夕平也帝優詔報之文燦益自喜而湖廣諸僚吏頗)
　(以為憂廵撫余應桂貽書文燦言羣賊雖相繼降張/獻忠必反可先未發圗之其書為獻忠邏者所得獻)
　(忠騰牒布告曰余撫軍欲殺我文燦聞之糾應桂撓/撫事應桂疏辨帝不聴方進忠萬慶之未降也應桂)
　(以文燦撫勦乖方上書極詆之其縷陳文燦之舛尤/悉畧言文燦初撫劉國能其黨李萬慶等諸大賊盡)
　(走䛑陽棗陽時文燦良玉並在徳安臣以為兵勢方/盛宜乗此追勦而文燦調良玉諸軍盡赴信陽勦馬)
　(進忠臣謂進忠於諸賊中最弱惟強者當急勦弱者/可徐圖文燦不聴自此機一失賊走西而文燦東致)
　(萬慶等收合餘燼勢復振而豫楚之患遂自文燦之/愎諫貽之矣迨賊西潰之後遮餙上聞妄報斬級其)
　(自恃其所長惟火礟凡經過州縣用舁夫八百死亡/載道未見其一試也且文燦辦賊之䇿曰先撫後𠞰)
　(乃檄諸軍㑹𠞰于茶山不效于麻城又不效第見招/撫之旗絡繹于道一遣使招賀一龍而使者被殺再)
　(遣使招李萬慶與之通市賊反因此大縱焚掠天下/有如是撫法乎其一切軍需悉取于所過有司名曰)
　(借辨致城市空虛孑遺盡絶文燦軍至麻城民不堪/淫掠欲焚其署始踉蹌而走及次蘄水其兵殺鄉民)
　(報捷民家環哭竟不敢治一兵是以捷報日張冦勢/愈熾十三家之賊蹂躙南陽汝寧如履無人之境文)
　(燦駐宛汝已久調度不聞天下有如是勦法乎獻忠/在穀城招納亡命買馬置器人人知其叵測文燦顧)
　(欲借之為前茅遣官調之非惟不應復留解餉之官/求為湖廣總兵今已造浮橋跨漢水矣文燦前既誇)
　(張而叙功後復掩匿而不報可不謂之欺君乎以總/理之大柄畀之顛蹶之耄夫臣不知其可也而文燦)
　(謂茶山失賊罪實由應桂嗣昌銜應桂嘗劾其父鶴/奏逮之應桂自辨雖力帝不納竟下之獄未㡬獻忠)
　(果叛獨國能進忠萬慶三人者帖/然無異志萬慶尋亦授副總兵官)質實(鎮平闗在南/陽府西七十)
　(里鎮平縣界棗陽本漢蔡陽縣地後周置廣昌隋改/棗陽明屬襄陽府今因之常道立三原人余應桂字)
　(二磯都昌人明桂王時殉節政本朝乾/隆四十一年追謚忠節王修  入祠)
程國祥罷
　(國祥為人亷謹既入閣布衣蔬食不改儒素然短于/才同官薛國觀楊嗣昌方用事國祥旅進退自守而)
　(已至是召對國祥無一言帝傳諭責其/緘黙大負委任于是國祥遂乞休去)
五月以姚明恭張四知魏照乘並為禮部尚書兼東閣
大學士預機務
　(三人皆庸劣四知尤甚嘗以貪汙為言官所紏四知/力辨于帝前言已孤立帝意頗動薛國觀力援之遂)
　(與明恭照/乘同入閣)質實(張四知費縣人/魏照乘滑縣人)
張獻忠羅汝才復叛
　(先是總兵張任學入衛道謁文燦言獻忠狼子/野心終為國患我以勤王為名出其不意可立)
　(縳也文燦往復惡鎮巡官屢以獻忠為言屏其/謀不用及獻忠反形日露穀城知縣阮之鈿憂)
　(甚往説之曰將軍始所為甚悖今幸得為王臣/當從軍立功垂名竹帛且不見劉將軍國能乎)
　(朝廷手詔進官厚賚金帛此赤誠交也將軍若/慮有他之鈿請以百口保何嫌何疑而復懐異)
　(志獻忠素銜之鈿遂惡言及罵之之鈿憂憤成/病題數言于壁自誓以死至是獻忠果約羅汝)
　(才反劫庫縱囚毁其城之鈿仰藥未絶獻忠遣/使索印堅不與賊殺之旋縱火焚公署骸骨為)
　(燼賊竟挾僉事張大經以去遂攻房縣招汝才/當是時鄖陽諸屬邑久罹冦患城郭為墟獨房)
　(縣知縣郝景春善拊循粗可守而汝才等四營/雜處于郊居民日惴惴景春乃偕主簿朱邦聞)
　(守備楊道選修守且輯諸營聞獻忠反穀城/與汝才有約景春子鳴鑾諸生也力敵萬夫)
　(諸父曰吾城當賊衝而羸卒止二百城何以守乃/擐甲詣汝才曰若不念前日盟乎慎毋亂汝才洋)
　(諾鳴鑾覺其偽歸與道選授兵登陴而獻忠所遣前/鋒已至擊斬其將一人遣使縋城乞援于文燦凡十)
　(四往不報已而賊大至獻忠兵張白幟汝才兵張赤/幟俄二幟相雜環城力攻賊黨白貴黑雲祥策馬呼)
　(曰以城讓我保無他也獻忠又以張大經檄諭降景/春罵碎之鳴鑾且守且戰閲五日頗有所殺傷賊乃)
　(為負板穴城城將崩鳴鑾爇油灌之又擊傷獻忠左/足用間入賊壘隂識獻忠所卧帳將襲擒之而指揮)
　(張三錫啟北門揖汝才入道選巷戰死部將張見炫/被執亦死大經使汝才説景春降怒不答門庫藏儲)
　(蓄安在叱曰庫藏若有儲蓄城豈為汝䧟賊怒殺一/典史一守備恐之卒不屈與鳴鑾俱被殺僕陳宜殉)
　(之邦聞及其家人亦不屈死于是賊勢大張鄖西保/康皆䧟知縣王元㑹楊鏡死之惠登相等五營在均)
　(州懼見討相與歃血拒獻忠無何亦叛去文燦聞變/驚愕無所措急請敕楚撫方孔炤防荆門當陽鄖撫)
　(王鰲永防江陵逺安陜撫丁啟睿蜀撫邵捷春各嚴/兵待于鏡上而陜督鄭崇儉主提兵合擊議不决孔)
　(炤乃請率所部扼徳安黄州守承天䕶獻陵江漢以/南専責鰲永防禦時孔炤預䇿獻忠等必叛隂厲士)
　(馬備戰守故賊畏孔炤乃不敢東阮之鈿郝景春並/以死事贈尚寳少卿楊道選等亦贈䘏有差後莊烈)
　(帝召見閣臣賀逢聖備述景春死事狀改贈太僕少/卿張三鍚尋為官軍所獲磔死張大經䧟于賊不能)
　(死明年張獻忠敗于瑪瑶山偕賊/將曹威等歸于軍門士論恥之)質實(逺安晉髙安/後周逺安明)
　(屬夷陵州以𨽻于徑州府令徑屬徑州府王元㑹蓋/州人楊鏡四川人方孔炤字潛夫桐城人王鰲永淄)
　(川人鄭崇儉字大章寜鄉人節本朝乾隆四十一年/追謚郝景春忠烈阮之鈿忠  楊道選烈愍王元㑹)
　(楊鏡節愍朱邦聞/張見炫等並入祠)
六月畿内山東河南山西旱蝗
　(時災荒四告流冦日熾縁墨吏朘民民益走為盜盜/日多民生日蹙給事中王家彦乃上疏曰臣見秦晉)
　(之間饑民相煽千百為羣其始率自一鄉一邑守令/早為之所民何至接踵萬盜盜何遂潰裂至此論者)
　(謂功令使然催科急者書上考督貴嚴者號循良不/肖而墨者以東濕濟其饕餐一二賢明吏未于文法)
　(晨布莫由惟稍寛文網臺令撫綏盜之聚者可散散/者可不復聚又舊制捕蝗令史部崴九月頒勘合于)
　(有司請實意舉/行帝皆納之)質實(王家彦字開/美莆田人)
加徵練餉
　(廷臣多請練邉兵樞輔楊嗣昌定議宣府大同山西/三鎮兵十七萬八千八百有竒三總兵各練一萬總)
　(督練三萬以二萬駐懐來一萬駐陽和東西策應餘/授鎮監巡撫以下分練延綏寧夏甘肅因原臨洮五)
　(鎮兵十五萬五千七百有竒五總兵各練一萬總督/練三萬以二萬駐固原一萬駐延安東西策應餘授)
　(巡撫副將以下分練遼東薊鎮兵二十四萬有竒五/總兵各練一萬總督練五萬外自錦州内抵居庸東)
　(西策應餘授鎮監巡撫以下分練汰通州昌平督治/二侍郎設保定一總督合畿輔山東河北兵得十五)
　(萬七千有竒四總兵各練二萬總督練三萬北自昌/平南抵河北聞警策應餘授巡撫以下分練又以畿)
　(輔重地議增監司四人以一人兼轄大名廣平順徳/三人分駐鎮定保定河間薊遼總督下増監軍三人)
　(議上帝悉報可嗣昌所議兵凡七十三萬有竒然民/流餉絀未嘗有實也帝又採副將楊徳政議府汰通)
　(判設練備秩次守備州汰判官縣汰主簿設練總秩/次把總並授轄于正官専練民兵府千州七百縣五)
　(百捍鄉土不他調嗣昌以勢有緩急請先行畿輔山/東河南山西從之于是有練餉之議初嗣昌增勦餉)
　(期一年而止後餉盡而賊未平詔徵其率至是督餉/侍郎張伯鯨請全徵帝慮失信嗣昌曰無傷也加賦)
　(出于土田土田盡歸有力家百畆增銀三四錢稍抑/兼井耳薛國觀力贊之乃于勦餉外復增練餉七百)
　(三十萬言者謂九邉自有額餉槩予新餉則舊者安/歸邉兵多虚顯今指為實數餉盡虚糜而練數仍不)
　(足況兵以分防不能常聚故有抽練之議抽練而其/餘遂不問又所謂抽練者仍屬虚文邉防愈益弱至)
　(州縣民兵益無實徒糜厚餉以嗣昌主之卒不可奪/御史衛周嗣郝晉相繼劾嗣昌流毒天下民怨何極)
　(帝不/納)質實(張伯鯨字繩海江都人衛/周嗣曲沃人郝晉棲霞人)
　　發明(明季百姓之困至是極矣流冦蔓延生民塗/炭不思所以附循安輯之而日議增餉往時)
　　(嗣昌十面張綱之策増勦餉至二百八十萬至是/有練餉之議復增七百三十萬而向之勦餉期于)
　　(一年而止者期滿而復全徵不思冦盜之盛由於/貧民附盜盜未平而惟議加賊賊加而民不聊生)
　　(民不聊生而益起為盗是加賦不惟不能平盜而/適以驅之歸盜也至九邉二餉既有常數不核邉)
　　(兵之虚糜而徒増抽練之新額卒之練兵而兵不/加精增餉而餉不充用且勦餉藉以平賊而文燦)
　　(用以資撫練餉名以養兵而邉防日以益弱國家/無補瘡之益而小民被剜肉之苦史稱自萬厯至)
　　(此先後增賦至千六百七十萬盜賊充斥土田荒/蕪賦從何出而嗣昌猶謂土田盡歸有力加賦稍)
　　(抑兼并嗚呼安得此亡國之言而莊烈/信之而不可奪明祚雖欲稍延得乎哉)
秋七月總兵官左良玉討張獻忠于羅􁀙山敗績
　(獻忠合羅汝才自房縣西走總兵官張任學遣其中/軍羅岱偕良玉追之良玉令岱為前鋒已随其後逾)
　(房縣八十里至羅􁀙山軍乏食賊伏兵要害岱與副/將劉元捷鼓勇直上伏四起岱馬足絓于藤抽刀斷)
　(之蹷而復進乃棄馬步闘賊圍急矢盡被執不屈死/良玉軍後至亦大敗奔還軍符印信盡失棄軍資千)
　(萬餘士卒死者萬人事聞良玉以輕進貶三秩任學/坐禠職時賊渠馬光玉屯淅川之吴村偽乞撫規渡)
　(漢江應獻忠淅川知縣郭守邦説降其黨許可變胡/可受可變即賊中所號改世王可受則安世王也可)
　(變夜至淅川城下守邦處之東闗可受為光玉所持/約未定㑹總兵官孫應元黄得功方率京軍過南陽)
　(慮光玉合于獻忠則賊勢益熾乃趨内鄉掩擊其背/令副將周遇吉等分道擊可受遇吉偕叅將馬文豸)
　(等力戰可受拜呼曰始與許可變約降者我也今歸/命遇吉駐馬受之應元得功益進兵攻光玉光玉黨)
　(分營南北兩山用木石塞道應元率文豸戰其南得/功率副將林報園戰其北文燦所遣陳洪範亦至以)
　(所步兵過其東賊大潰光玉遁走遂不得與獻忠合/獻忠既敗官軍于羅􁀙山謀入陜陜督鄭崇儉牽賀)
　(人龍李國竒軍禦之興安獻忠乃還/走興山太平據楚蜀之交以屯其衆)質實(羅􁀙山一/名羅㬋山)
　(在房縣西八十里太平明正徳十年割東郷縣置屬/逹州以𨽻于夔州府  本朝初徑屬夔州府雍正六)
　(年升達州為直𨽻州縣仍屬焉愍本/朝乾隆四十一年追諡羅岱節)
熊文燦有罪削籍尋逮下獄
　(帝聞穀城之變大驚削文燦官令戴罪視事及聞左/良玉敗績大怒遣使逮文燦下獄生大辟所親姚明)
　(㳟柄國而不能救也初文燦受命為總理自廣東之/安慶道出廬山謁所善僧空隐僧迎謂曰公誤矣文)
　(燦屏人問故僧曰公自度所將兵卒制賊死命乎曰/不能曰諸將有可屬大事當一面不煩指揮而定者)
　(乎曰未知何如也曰二者既不能當賊上特以名使/公厚責望一不效誅矣文燦却立良久曰撫之何如)
　(僧曰吾判公必撫然流冠非海㓂比公/其慎之文燦乃辭去至是竟以撫致敗)
八月命楊嗣昌督師討賊
　(嗣昌舉傅宗龍自代方解兵部事專治閣務而羅􁀙/山敗書聞嗣昌疏引罪帝特㫖令督師再疏辭不允)
　(賜尚方劍統制諸方兵馬總督以下並聽節制副將/以下先斬後聞九月朔召見于平臺慰勞備至命吏)
　(部用人户部措餉兵部調度俱内外協應嗣昌曰臣/聞君言不宿于家臣朝受命夕當啟行顧軍資甲仗)
　(未備望敕所司遄發帝悦曰卿能如此朕更何憂初/四日復召見密有所諭左右莫得聞出御製贈司詩)
　(一章嗣昌跪誦拜且泣命賜宴趆二日陛辭復賜繕/以二十九日抵襄陽即上疏為熊文燦辨四廷臣以)
　(文燦不能勦賊誣其無才不能用兵誣其無算文燦/特過持重耳且流㓂數十百萬不可勝誅必撫勦兼)
　(施方可解散文燦任事兩年功已十成六七獨獻忠/再叛諸營動揺今以一𤯝廢置井所用之人訾之非)
　(公論蓋文燦之罷由河南巡撫髙名衡劾之及嗣昌/檄召知府萬年策僉事孔貞㑹効用軍前名衡又劾)
　(二人以撫愚文燦不可用嗣昌以此發憤且曲庇文/燦而帝卒重罪之不用嗣昌議也嗣昌既受代以十)
　(月朔大誓三軍湖廣巡撫方孔炤總兵官左良玉陳/洪範等畢㑹以良玉有將才請拜為平賊將軍報可)
　(是月賊賀一龍等掠葉圍沈邱焚項城之郛冦光山/副將張琮刁明忠率京軍踰山五十里及其巢射殺)
　(緋袍賊二人斬首千七百有竒嗣昌稱詔頒賜十一/月賊渠王國寜復以衆十人來歸國寧自號興世王)
　(與惠登相等同叛者也嗣昌受之于襄陽處其妻子/樊城良玉既佩將軍印志益驕遣使以書謝嗣昌嗣)
　(昌不悦㑹賀人龍大敗賊興安嗣昌請進秩賜奬欲/漸貴之以抗良玉良玉知之甚恨初獻忠及羅汝才)
　(惠登相等屯鄖陽興安山間聞嗣昌以宰相督師大/軍並集頗懼雖時掠南漳穀城房竹山竹溪勢未甚)
　(熾諸將推鋒急擊宜可㓕而嗣昌始至即有養鋭之/説諸將遂無闘志且積驕玩嗣昌令刁明忠自承天)
　(赴荆門乃自隨至襄陽嗣昌將戮之諸將力救僅搒/百而已監軍僉事殷太白兩違軍令請于朝斬之其)
　(下始畏然嗣昌雖數遣將但遥相遏未嘗督令合擊/又去賊逺而偵探時不實朝士皆憂之傅宗龍尅十)
　　(二月平賊數趣分道進兵嗣昌不聽遷延至嵗暮未/一戰張琮賀人龍之㨗本非嗣昌功嘗檄巡撫方孔)
　　(炤遣楊世恩羅安邦勦羅汝才惠登相深入全軍皆/覆他將戰黄麻又敗嗣昌劾孔炤且自劾孔炤被逮)
　　(嗣昌亦戴/罪立功)質實(髙名衡字什平沂州人孔貞㑹句容/人楊世恩官湖廣副總兵羅安邦官)
　　(荆門守備河本朝乾隆四十一年追諡世恩烈愍安/邦節愍按  南通志有信陽團練守備劉煜者儀封)
　　(人于是年禦賊戰死山西通志有真定副總兵王震/仲者蒲州人亦于是年擊賊將任國竒力戰殁于陣)
　　(今並追/諡烈愍)
　冬十月我
大清兵攻寜逺總兵官金國鳯死之
　(大先是國鳯以副總兵守松山礟臺堞俱摧城中人負/  清兵攻其南門尋復環城發)
　　(扉以行國鳯以木石甃補多方拒守終不下圍解帝/大喜立擢署都督僉事為寧逺團練總管官再論功)
　(大署都督同知廕錦衣衛千户至是率親丁數十人出/  清兵復攻寜逺國鳯憤將士恇怯)
　　(禦鏖戰移時矢盡力竭與二子俱死總督洪承疇上/言國鳯素懷忠勇前守松山兵不滿三千乃能力保)
　　(孤城非其才力優也以事權重號令一而人心肅也/迨擢任大將兵近萬人反致隕命非其才力短也由)
　　(營伍紛紜號令難施而人心不一也乞自今設連營/節制之法戰守惟總兵官令是聽庶軍心齊肅所係)
　　(于封疆甚大帝即允行之方松山被團巡撫方一藻/議遣兵救援諸將莫敢應獨副將楊振請行至中道)
　　(遇伏一軍盡覆振被執令往松山説降未至里許踞/地南向坐語從官李禄曰為我告城中人堅守援軍)
　(即日至矣禄詣城下致振語/城中守益堅振禄皆殉節死)質實(金國鳯宣府人死/事狀聞于朝莊烈)
　(帝痛悼贈特進榮禄大夫左都督賜祭塟有司建祠/増世職三級及國鳯父子柩歸復念其忠命所遇有)
　(司給以舟車且加二祭其妻張氏援劉綎例乞加宫/保部議格不行而請于世職増級外再䕃本衛試百)
　(户以勸忠臣從之楊振義州衛人以殉難從優䘏李/本朝乾隆四十一年追諡金國鳯忠烈楊振烈愍)
　(禄入/祠)
十二月下兵部尚書傅宗龍于獄
　(初宗龍巡按貴州討定叛苖威名大著厯薊遼總督/罷官歸前二年冬流㓂大入四川陷三十餘州縣帝)
　(拊髀而恩宗龍曰使宗龍撫蜀賊安至是哉趨即家/起宗龍代王維章與總兵羅尚文禦却賊是年夏以)
　(楊嗣昌薦召為兵部尚書秋八月至京召見宗龍為/人抗直任氣不能從諛承帝意憤中樞失職嗣昌以)
　(權詭得主知宗龍樸忠初入見即言民窮財盡帝頗/然之顧言之不已遂佛然曰卿當整理兵事爾既退)
　(語嗣昌曰何哉宗龍善策黔而所言卑卑皆他人唾/餘何也自是所奏請多中格熊文燦既罷宗龍乃言)
　(向者賊流突東西嗣昌故建分勦之䇿今則流突者/各止其所臣請收勢險節短之效縂理止轄楚豫秦)
　(督兼轄四川鳯督兼轄安慶各率所屬協勦期十二/月成功薦湖廣巡撫方孔炤堪代文燦帝不用嗣昌)
　(督師嗣昌既至軍上章請兵食宗龍按例予之不盡/如所請嗣昌劾中樞不任職宗龍亦劾督師徒耗敝)
　(國家不能報効以氣凌廷臣㑹薊遼總督洪承疇請/用劉肇基為團練總兵官中官高起潛又掲肇基恇)
　(怯宗龍不即覆帝遂怒責以抗㫖命對狀奏上復/以戲視封疆下吏法司擬戍邉不許欲寘之死)
　
　
　
　
　
　
　
　
　
　
　
　
　
　
　
御定資治通鑑綱目三編卷三十七
欽定四庫全書
御定資治通鑑綱目三編卷三十八
　(起庚辰明莊烈崇禎十三年/盡壬午明莊烈崇禎十五年)凡三年
(庚/辰)十三年春二月官軍大敗張獻忠于太平
　(時李自成潛伏陜右賀一龍賀錦等跳梁漢東勢差/緩羅汝才雖敗楊世恩羅安邦兵聞官軍大集懼討)
　(與其黨整十萬黑雲祥混世王武自彊小秦王白貴/闗索王承恩遣使乞撫楊嗣昌欲專勦獻忠佯許之)
　(獻忠屢敗于興安其黨托天王常國安金翅鵬劉希/原來降即令國安隨左良玉進勦良玉大合諸軍擊)
　(賊于枸平闗獻宗敗走良玉請從漢陽西鄉入蜀追/之嗣昌謀以陜督鄭崇儉率賀人龍李國竒從西鄉)
　(入蜀而令良玉駐興安平利别遣偏將追勦良玉不/從嗣昌檄良玉曰賊勢必不能入川仍當走死秦界)
　(耳將軍從漢陽西郷入蜀萬一賊從舊路疾趨平利/仍入竹房將何以禦否則走寜昌入歸巫與羅汝才)
　(合我以大將尾追促賊反楚非莫也良玉報曰蜀地肥/衍賊渡險任其奔軼後難制且賊入川則有糧可因)
　(返鄖則無地可掠其不復竄楚境明矣夫兵合則強/分則弱今已留劉國能李萬慶守鄖若再分三千人)
　(入蜀即駐興平兵力已薄賊來能遏之乎今當出其/不意疾攻之一大創自然瓦解縱折回房竹間人跡)
　(斷絶彼從何得食况鄖兵扼之于前秦撫在紫興扼/之于右勢必不得逞若寧昌歸巫險且逺汝才獻忠)
　(不相下倘窮而歸汝才必内相吞其亡立見良王已/于二月朔入蜀界矣嗣昌得報不能奪比玉良駐漁)
　(溪渡崇儉旋引兵來㑹獻忠營太平縣之大竹河方/移軍九滚坪見瑪瑙山峻險據之良玉抵山下賊已)
　(踞山巔乘髙鼓噪良玉下馬周覧者乆之曰吾知所/以破賊矣分所進道為三已當其二秦兵當其一令)
　(曰聞鼓聲而上兩軍夾擊賊陣堅不可動鏖戰乆之/賊大潰墜崖澗者無算俘馘渠十六人斬首千三百)
　(餘級獻忠妻妾皆被穫湖廣將張應元汪之鳯追之/數十里復敗之獻忠收餘衆南走扼于川將張令方)
　(國安又大敗令時年七十餘馬上用五石弩中必洞/胸軍中號神弩將獻忠轉入深箐入險結營壘令分)
　(其軍為五鼔勇薄賊而國安自他道逸去令獨深入/被圍居絶坂屢射賊應弦斃者甚衆水逺士渴賴天)
　(雨以濟圍終不解襄陽監軍僉事張克儉言于崇/儉曰張令健將奈何棄之急令人龍應元之鳯分)
　(道往援應元等先至令方與賊鬬呼聲動容應元/等應之内外夾擊賊敗去人龍亦至復與國竒)
　(等逐獻忠連奏捷先後斬首千五百級敗渠順天王/一條龍一隻龍皆降當是時獻忠竄走興歸山中秦)
　(楚師俱集諸將協心窮捜千餘殘冦可盡殱而崇儉/以年衰乞骸骨詔令還闗中留人龍國竒偕良玉討)
　(賊良玉等連營百里憚山險圍而不攻獻忠/因得與山民市鹽芻米酪收潰散以自保)質實(竹/房)
　(謂竹山房縣寧昌謂大寧大昌歸巫謂歸州巫山並/注見前枸平闗亦曰東南闗在興安州西南四百里)
　(漁溪渡在西鄉縣東南三百六十里接四川界大竹/河亦曰大竹渡在太平縣北八十里九滚坪瑪瑙山)
　(並在太平縣北張克/儉字禹型屯留人)
三月大風霾
　(帝布服齊居禱之不正給事中左懋第言去秋星變/朝停刑而夕即滅今者不然豈陛下有其文未修其)
　(實乎臣伏忍練餉之加原非得已乃明㫖减兵以省/餉天下共知之而徴餉者猶未省請自今因兵㣲餉)
　(預使天下知應加之數官吏無所逞其奸以信陛下/之明詔而審决刑獄則以睿慮之疑信定諸因之生)
　(死凡疑于心與疑信者冝悉從輕典豈停刑可止彗/解網不可以返風乎且陛下屢沛大恩四方死者猶)
　(枕藉盗賊未見衰止何也由蠲停者止一二存留之/逋賦有司迫考成催徴未敢緩是以莫救于凶荒請)
　(于極荒州縣下詔速停有司息訟専以敕荒為務帝/曰然于是上災七十五州縣新舊練三餉並停中災)
　(六十八州縣止徴練餉下災/二十八州縣俟秋成督徴)質實(左懋第字蘿/石萊陽人)
夏四月逮江西巡撫解學龍及黄道周下獄尋遣戍
　(道周既貶江西按察司照磨學龍薦所部官推奬道/周偹至故事但下所司帝不覆閲大學士魏照乘者)
　(惡道周擬旨責學龍濫薦帝遂發怒立削二人籍逮之/下刑部獄責以黨邪亂政並廷杖八十究黨與欲寘)
　(死詞連編修黄文煥吏部主事陳大定工部司務董/飬河中書舍人文震亨並繫獄監生凃仲吉上書訟)
　(救之通政使施邦曜不為封進而大署其副封曰書/不必上論不可不存仲吉劾邦曜以副封上帝見其)
　(署語怒下仲吉獄而奪邦曜官尚書李覺斯以學龍/道周無大罪予輕比嚴㫖切責冄擬謫戍烟瘴帝猶)
　(以為失出除覺斯名移獄鎮撫掠治者四乃復還刑/部逾年尚書劉澤深等言二人罪至永戍止矣過此)
　(則論死論死非封疆則貪酷未有以建言者道周無/封疆貪酷之罪而有建言蒙戮之名于道周得矣非)
　(我聖主覆載之量也夫陛一下所疑者黨耳黨者見諸謂/行事道周抗疏祗託空言  二知交相從罷斥鳥睹所)
　(黨而煩朝廷大法乎且陛下豈有積恨于道周萬一/聖意轉圜而臣已定論悔之何及仍以原擬請乃謫)
　(戍廣/西)質實(解學龍字正㠶揚州興化人黄文煥永福/人陳大定龍溪人董飬河閩縣人文震亨)
　(吳縣人涂仲吉漳浦人施邦曜/字爾韜餘姚人劉澤深扶溝人)
以謝陞為禮部尚書陳演為禮部左侍郎並兼東閣大
學士預機務
　(陞以十二年秋冄召為吏部尚書甫半載改禮部與/演同入閣演庸才寡學工結納初入舘即與内侍通)
　(帝簡命閣臣每親發䇿觀所條對覘能否中官探得/帝所欲問數事宻授演條對獨稱㫖遂自禮部右侍)
　(郎轉左擢/居政府)
五月石砫女土司秦良玉敗羅汝才于䕫州
　(初羅汝才惠登相求撫未决遂自南漳逺安走大寜/大昌官軍扼于巫山復轉犯夔州良玉馳救賊解去)
　(合官軍邀擊連敗之斬千餘級奪汝才大纛擒其渠/東山虎副塌天等汝才走大寧督師楊嗣昌本楚人)
　(意欲甌賊入蜀使楚地無賊乃創議以楚地廣衍賊/難制蜀險阻賊不得逞蹙之可全勝又慮蜀重兵扼)
　(險賊將毒楚調蜀精鋭為己用蜀中卒自是益罷弱/不足支巡撫邵節春憤曰令甲失一城巡撫坐令以)
　(蜀委賊是督師殺我也爭之不能得于是賊皆窺蜀/捷春駐重慶部下兵二萬皆嬴弱不可用所倚惟良)
　(玉張令二軍遂檄良玉令退保重慶良玉每對人嘆/息曰邵公不知兵吾一婦人受國恩誼應死獨恨與)
　(邵公同死耳督師以蜀為壑無愚智知之邵公不以/此時爭山奪隘令賊無敢即我而坐以設防移我與)
　(令自近去所駐重慶僅數十里殊失地利賊據歸巫/巔俯瞰我營鐵騎建瓴下張令營當其衝必先破令)
　(破及我我敗尚能救重/慶急乎聞者深然之)
　　發明(楊嗣昌督師勦賊當張獻忠羅汝才屢衂之/時不思遏其奔軼大㑹諸軍而殄滅之而反)
　　(驅之入蜀夫蜀號稱天險賊入則險且為賊據烏/在其能逐賊乎論者為嗣昌楚人欲紓楚患而因)
　　(以蜀為壑其設心尚可問乎秦良玉一溪崓婦人/顧能感激恩義提兵裹糧﨑嶇轉鬬使邵㨗春果)
　　(從其爭山奪隘之計巫峽夔門重闗足恃何竟昧/于地利坐以設防遂使賊騎建翎下而莫之能制)
　　(嗣昌之罪固不客誅若㨗/春者亦愧于婦人多矣)
姚明恭罷
　(明恭出趙興邦之門公論素不予柄用後/鄉人詣闕訟之明恭不自安請告歸遂罷)
六月蔡國用卒
　(國用入閣三載碌碌無所見是月庚/午卒于官遣行人陳際泰䕶其喪歸)質實(陳際泰字/大士臨川)
　(人與同邑章世純羅萬藻東鄉艾南英以時文名天/下其為文敏甚一日可二三十首先後所作至萬首)
　(經生舉業之富無若際泰者崇禎七年成進士年六/十八矣又三年除行人至是䕶國用䘮南行卒于道)
薛國觀以罪免
　(國觀柄致一踵體仁所為導帝以深刻而才智彌不/及操守亦弗如帝始頗信嚮之甞燕見國觀語及朝)
　(士貪婪國觀對曰使厰衛得人安敢如是東厰太監/王徳化方侍側汗流沾背于是專察其隂私而國觀)
　(匿史􁌆金事乃發史􁌆者為御史無行善結納中官/巡按淮揚嘗攝巡鹽事先後乾沒贓罰銀及鹽課三)
　(十餘萬既擢少卿家居而侵盗迹頗露檢討楊士聰/劾之得㫖令􁌆自陳遂訐士聰誣已請敕淮揚監督)
　(中官楊顯名覈奏尋給事中張焜芳復劾􁌆侵盗事/實又嘗勒富人于承祖萬金事發後遣家人齎重貲)
　(謀于揚州黠吏睢承吾改竄舊籍帝乃怒褫􁌆職急/攜數萬金入都至國觀邸求解出疏攻焜芳謂已甞)
　(劾劉鴻訓錢龍錫其遺黨日謀報遂相搆䧟又言焜/芳弟炳芳官内閣中書向來詔㫖漏洩皆炳芳為之)
　(閣臣多徇􁌆擬嚴㫖帝不聴止奪焜芳官候訊及顯/名覈奏上力為􁌆解而不能諱者六萬金􁌆下獄㑹)
　(有兵事獄乆不結瘦死􁌆所攜貲盡入國觀槖為􁌆/家人所首告事大著國觀請借助言在外羣僚臣等)
　(任之在内戚畹非獨斷不可因以武清侯李國瑞為/言國瑞者孝定太后兄孫帝曽祖母家也國瑞薄庶)
　(兄國臣國臣憤詭言父貲四十萬臣當得其半今請/助國為軍貲帝始未允因國觀言欲盡借所言四十)
　(萬者不應則勒期嚴追或教國瑞匿貲勿獻折毁居/第陳什器通衢鬻之示無所有嘉定伯周奎與有連)
　(代為請帝怒奪國瑞爵國瑞悸死有司追不已戚畹/皆自危因皇五子病交通宦官宫妾詭云孝定太后)
　(已為九蓮菩薩降神言帝簿外家諸皇子盡當殀俄/皇五子卒帝大怒急封國瑞七歲兒存善為侯盡還)
　(所納金而追恨國觀待隙而發國觀素惡行人吳昌/時及考選昌時虞國觀抑已因其門人以求見國觀)
　(偽與交驩擬第一當得吏科迨命下乃得禮部主事/昌時大恨以為賣己與所善東厰理刑吴道正謀發)
　(丁憂侍郎葵奕琛行賄國觀事帝聞之益疑至是督/師楊嗣昌有所陳奏帝令擬諭國觀乃擬㫖以進帝)
　(遂大怒下五府九卿科道議奏頗從輕議帝度科道/必言之獨給事中袁愷㑹議不署名且疏論吏部尚)
　(書傳永淳徇私庇國觀而微詆國觀藐肆妒嫉帝不/懌扺疏于地曰成何紏疏遂奪國觀職放之歸怒猶)
　(未已國觀出都重車纍纍偵事者復以聞而東厰所/遣伺國觀邸者值中書舍人王陛彦至執之陛彦夙)
　(與國觀交通為奸利一鞫盡得其狀詞所連及甚衆/永淳奕琛皆與焉命下陛彦詔獄窮治愷再疏盡發)
　(國觀納賄諸事國觀連疏力辨詆愷受昌時指使帝/不納至十月陛彦獄未成帝以行賄有據即命棄市)
　(而遣使逮國觀國觀遷延乆不赴明年七月入都令/待命外邸不以屬吏國觀自揣必不死八月初八日)
　(夕監刑者至門猶鼾睡及聞詔使皆緋衣蹶然曰吾/死矣倉皇覔小㡌不得取蒼頭帽覆之宣詔畢頓首)
　(不能出聲但言吴/昌時殺我乃就縊)質實(楊士聰濟寧人張焜芳會稽/人李國瑞漷縣人周奎蘇州)
　(人莊烈帝周皇后父也吳昌時吴江人蔡奕琛徳清/人傳永淳靈夀人袁愷聊城人王陛彦上海人昌時)
　(甥/也)
秋七月總兵官孫應元等大破羅汝才于興山汝才走
巫山與張獻忠合
　(先是汝才在大寜前阻江為蜀將劉等所扼不得渡/而獻忠既敗于瑪瑙山竄走興歸山中左良玉追且)
　(及獻忠遣其黨馬元利操重寶㗖良玉曰公所部多/殺掠楊閣部猜且専無獻忠即公㓕不乆矣良玉心)
　(動縱之去乃潛走白羊山由汝才入寧昌故道折而/西與汝才合獻忠雖累敗氣益盛立馬江岸有不前)
　(者轍斬之賊殊死鬬貴等戰皆却賊畢渡屯萬頃山/歸巫大震督師楊嗣昌乃上夷陵而檄蜀撫郡㨗春)
　(扼夔門蜀大寧大昌界楚竹溪房縣有三十二隘口/嗣昌欲厚集兵力專守夔棄寧昌噉賊㨗春曰棄隘)
　(口不守是延賊入户也乃遣楊茂選覃思岱等出闗/分守二將不相得思岱譖殺茂選㨗春令兼統其衆)
　(其衆相率去之降賊入隘守者潰賊夜斬夔闗將士/皆驚走新寕大竹旋䧟而汝才及恵登相越巴霧河)
　(攻開縣為參將賀人龍等所破登相竄開縣西汝才/乃與小秦王混世王東奔人龍李國竒追之汝才等)
　(遁還興山應元與副將王允成王之綸監軍僉事孔/貞㑹擊之豐邑坪大破之斬首二千三百生擒五百)
　(有奇㑹嗣昌下招降令小秦王混世王皆降時稱荆/楚第一功惟汝才率其衆逸去仍與獻忠合于是二)
　(賊渠復/萃蜀中)質實(白羊山在興山縣西八十里萬頃山在/達州太平縣東萬頃池之西南接大寜)
　(界夔圍在夔州府城南大竹唐分宕渠縣東界置宋/景祐三年廢入流江縣紹興二年復置元至元中移)
　(治隣山縣明屬廣安州以𨽻于順慶府今徑屬順/慶府巴霧河在開縣西豐邑坪在興山縣西北)
九月李自成走鄖均遂入河南
　(初自成潛伏闗中聞張獻忠反穀城大喜將大集其衆/以應獻忠陜督鄭崇儉團之令曰圍師必缺自成乃乘)
　(間走徃依獻忠獻忠欲殺之為羅汝才所解與自成/嬴五十焉五十婦人十令去自成謝曰以身相依)
　(足矣安用是也旋遁去収殘衆稍稍自保時督師楊/嗣昌駐夷陵檄令降自成出謾語官軍圍之魚復山)
　(中自成大困欲自裁以養子雙喜勸而止賊將多出/降劉宗敏者藍田鍜工也最驍勇亦欲降自成知之)
　(興歩入叢祠顧而嘆曰人言我當成大事盍卜之神/不吉若斷我頭以降宗敏諾三卜三吉宗敏還殺其)
　(兩妻謂自成曰吾死從若矣賊黨㪚去者聞之亦多/殺妻子歸自成自成乃盡焚輜重輕騎由鄖均走河)
　(南河南大旱斛穀萬錢饑民從自成者數萬遂自南/陽出攻宜陽殺知縣唐啟泰轉犯永寜知縣武大烈)
　(興里居四川巡撫張論協力捍禦論末子吏部郎中/鼎延及從父治中讚繼之有獄囚勾賊入都司馬有)
　(義棄城走大烈鼎延等固守三日賊夜半登城執大/烈自成以同鄉欲活之大烈不屈索印不與乃燔灼)
　(以死鼎延匿眢井免讚及子國學祚延死之主簿魏死/國輔教論任維清守備王正已百户孫世英並不屈)
　(萬安王采􁀙亦被害賊移攻偃師一日而陷知縣徐/日泰大罵不屈為賊臠割死諸生張毓粹武同芳劉)
　(芳名劉芳世藺之粹喬于昆藺完馪王光顯喬國屏/王邦紀藺相裔張一鷺張一鵬牛一元皆抗節死既)
　(又陷寳豐知縣朱由椷死之陷宻縣知縣朱毓汀及/里居太樸鄉魏持衡舉人馬體健死之敏汀妾張氏)
　(及一女一孫臧獲數人俱殉焉自成性猜忍日殺人/斮足剖心為戯所過民皆保塢堡不下杞縣人李信)
　(者故尚書李精白子也信以父麗名逆案思湔其醜/嘗出粟千石活饑民饑民徳之稱李公子㑹繩妓紅)
　(娘子反擄信去强委身焉信乘間逃歸首于官官囚/之紅娘子來救饑民之徳信者同時起曰李公子活)
　(我今有急乃其刼獄殺知縣反挾信歸自成因改其/名曰巖而盧氏牛金星者亦舉人也以磨勘被斥介)
　(醫生尚網見自成喜其辯與謀議帳中潛歸自洩坐/斬已得末減仍徃奔自成遂薦所善卜者宋獻策長)
　(三尺上䜟記曰十八子主神噐自成大悦巖因説曰/取天下以人心為本請勿殺人収天下心自成從之)
　(屠戮稍減㪚所掠財物餉饑民民受餉者不辨巖自/成雜呼曰李公子活我巖復造謠詞曰迎闖王不納)
　(糧使兒童歌之以相煽動民方被/勦餉練餉之害從自成者日衆矣)質實(魚復漢縣故/城在奉節縣)
　(東北因山為城周廻七里一百四十歩東高二百丈/西北高一千丈南基連白帝山蓋公孫述所造以城)
　(倚赤岬山亦謂之赤岬城唐啓秦掖縣人武大烈臨/潼人任維清絳縣人采􁀙伊王支屬襲封萬安郡王)
　(居永寜徐日泰金谿人朱由椷益府鎮國將軍常澈/子敏汀亦明宗室張毓粹二子佐知縣徐日泰固守)
　(城陷大罵俱被殺妻藺氏與三女二孫赴井死武同/芳見賊殺母噴血大罵支解死劉芳名妻張氏藺完)
　(馪妻張氏王邦紀妻髙氏並從死張一鷺之父亦罵/賊死  本朝乾隆四十一年追謚武大烈忠烈徐日)
　(泰朱由椷朱敏汀烈愍唐啟泰張讚王正已魏持/持節愍魏國輔任維淸孫世英馬體健等並皆入)
　(祠/)
張獻忠犯大昌總兵官張令死之遂陷四川諸州縣
　(賊渠混天王等既就撫惠登相王光㤙及整十萬亦/相繼降督師楊嗣昌以湖廣賊且盡而獻忠在四川)
　(勢漸熾遂以八月帥師而西時監軍評事萬元吉先/入蜀令蜀將守巴巫諸隘秦將賀人龍李國竒楚將)
　(張應元汪之鳯張奏凱專任追擊及應元軍擊賊于/夔州據土地嶺而營人龍逗留不㑹師獻忠偵應元)
　(部卒多新募悉衆乘攻應元之鳯力戰應元突圍出/之鳯敗走山中道渴飲斗水卧血凝臆死獻忠勢益)
　(張聞督師將自東至與汝才急趨觀音巖守將邵仲/光不能禦遂陷大昌張令急扼之竹菌坪賊大至令)
　(力戰中流矢死令為蜀中名將既敗殁諸軍皆奪氣/秦良玉與令相犄角趨敕不及轉鬬復敗所部三萬)
　(人畧盡軍騎見蜀撫邵捷春曰事急矣盡發吾溪峒/卒可得二萬我自廩其半半餼之官猶足辦賊捷春)
　(以倉無見糧謝其計不用良玉嘆息歸而㨗春聞賊/且至通江率兵守梁山賊以梁山河深不能渡自開)
　(縣西走達州捷春退保縣州扼涪江賊疾走陷劍州/趨保寕將由間道入漢中秦將趙光逺賀人龍扼之)
　(陽平百丈闗賊不得過復突巴州應元諸軍邀擊之/梓潼戰小利既而衂蜀將曹志耀等力戰却之降將)
　(張一州張載福陷陣死涪江師遂潰賊方緜州成都/告警㨗春已為嗣昌所劾就逺去抵重慶賊方攻羅)
　(江不克走緜州轉掠至漢州去中江百里守將方國/安避之去賊縱掠什邡縣竹安縣殺仁夀知縣劉三)
　(策蹂躙徳陽金堂間所至空城而遁全蜀大震賊循/水道以犯簡州資陽嗣昌由順慶至果州徵諸將合)
　(擊皆退縮徵左良玉兵使者九往返不至遂陷榮昌/永川尋陷瀘州分巡川南副使黄諫卿知州蘓瓊衛)
　(指揮王萬春鄉官韓洪鼎被執皆不屈死自成再入/川諸將無一邀擊者嗣昌雖屢檄令不行其在重慶)
　(也下今赦汝才罪降則授官惟獻忠不赦擒斬者賚/萬金爵侯翌日自堂皇至庖湢遍題斬督師獻者賚)
　(白金三錢嗣昌駴愕疑左右皆賊勒三日進兵㑹雨/雪道斷復戒期三檄人龍亦不至初嗣昌惡良玉驕)
　(亢私許人龍代為平賊將軍既而良玉有瑪瑙山之/奏㨗嗣昌難之顧為賀將軍需後命人龍愠以情告)
　(良玉良玉亦愠于是兩人俱跋扈不肯盡力嗣昌雖/有才然好自用躬親簿書過于繁碎軍行必自裁進)
　(止千里待報坐失機㑹鄖撫王鰲永諫之不納乃上長/書于朝曰嗣昌用師經年蕩平未奏此非謀慮之不)
　(正由操心之太苦天下事總挈大綱則易獨周萬目/則難况賊情瞬息更變今舉數千里征伐機宜盡出)
　(嗣昌一人文牒往返動踰旬月號令與事機相左無/怪乎撓敗之屢聞也一年以來所矜為竒㨗者惟瑪)
　(瑙一役若株守督師節制左良玉當退保興安無此/㨗矣然良玉不用命而反奏竒功則諸將必且有積)
　(輕督師之心所繫于軍政甚大臣以為嗣昌之馭諸將/不必人人授以機宜但覆其機宜之當否執要以御)
　(繁决竒以制勝何至乆延嵗月老師縻/餉哉帝令中樞申飭嗣昌亦不能從也)質實(土地嶺/在巫山)
　(縣大昌故城西大昌之上中下馬渡水淺地平以觀/音巖為第一隘竹菌坪在巫山縣北涪江在緜州東)
　(自龍安府彰明縣流入又東南入潼川府界亦謂之/内水羅江本漢涪縣晉置萬安縣唐改羅江明屬緜)
　(州以𨽻于成都府仍本朝順治十六年併入徳陽縣/雍正五年復置尋  省什邡漢縣明屬漢州以𨽻于)
　(成都府今徑屬成都府仁夀西魏祈武陽縣西城戍/地置普寧縣隋改仁夀明屬成都府  本朝雍正五)
　(年升資縣為州以縣屬之徳陽唐置明屬漢州以𨽻/于成都府  本朝改屬緜州雍正五年升緜州為直)
　(𨽻州縣仍屬焉簡州漢牛䩵縣西魏改陽安隋于縣/置簡州元省陽安入州明洪武六年降縣正徳八年)
　(復升州屬成都府今因之資陽漢資中縣後周改資/陽元省入簡州明成化二年復置屬簡州以𨽻于成)
　(都府璧本朝初徑屬成都府雍正五年改屬資州永川/唐析  山縣地置元省入大足縣明洪武初復置屬)
　(重慶府今因之萬元吉字吉人南昌人劉三䇿鄱陽/人誓死守城比陷巷戰被執罵賊支解死黄諫卿莆)
　(田人蘇瓊石埭人賊攻城悉力守禦城陷正衣冠向/闕拜泣坐堂上賊至被害闔署多殉節瓊死既久無)
　(歛者楊嗣昌軍割其首以充級聞者益切齒嗣昌韓通/洪鼎官彰州知州致仕家居父子罵賊死字按四川)
　(志有緜州貢生楊可賢者為賊所執其子國柱方糾/衆守州城賊因挟可賢誘降可賢臨城呼其子曰汝)
　(慎固守毋念我賊殺之其後國柱亦戰死又瀘州生/員方旭方伯元曽薦祚皆罵賊不屈死僧晞容者居)
　(瀘州之七寶寺賊攻豹子峒晞容率鄉勇殺賊千餘/相持乆卒戰死  本朝乾隆四十一年追諡張令蘇)
　(瓊忠烈劉三䇿黄諫卿王萬春烈愍汪之鳯韓洪鼎/節愍楊可賢子國柱及方旭方伯元曽薦祚僧晞容)
　(並入/祠)
冬十月彗星見
　(十二月秋彗星見/參分至星復見)
熊文燦伏誅
　(先是文燦懼誅猶嘵嘵自辨以𠞰餉六十萬不至為/辭帝貶督餉侍郎張伯鯨秩卒寘文燦于法議者謂)
　(李自成之出車箱峽張獻忠之反穀城皆坐失事機/以致亡國而陳竒瑜與文燦主撫縱賊實罪首也然)
　(帝雖誅文燦頗不謂撫議誤方楊嗣昌出督師御史/張肯堂言從古戡亂之法初起則解㪚勢成則翦除)
　(未有専任撫者今輔臣膺新命而出賊必仍用故技/揺尾乞憐而失事諸臣冀掩從前敗局必多方熒惑)
　(仍進撫議請特申一令専務勦除有進招撫説者立/寘重典帝以偏執臆見責之于是嗣昌至軍不數月)
　(復下招撫令為輸帖萬紙㪚賊中/諸將益無鬬志遂蹈文燦覆徹云)質實(張肯堂字載/寕松江華亭)
　(人/)
十一月南京地震
十二月兩畿山東河南山西陜西饑人相食
　(是年帝嘗發帑振京畿山東江北饑免河北三府逋/賦又以畿内蝗發帑振被蝗州縣並敕兩畿山東河)
　(南山陜所在有司設法振濟招徠流徙撫按躬行州/縣定殿最以聞而災荒仍告勦餉之徵如故致饑民)
　(皆瀕于死所練兵又不足用山西廵按御史陳純徳/請䘏部民凍餒因極陳抽練之弊言兵抽則人失故)
　(居無父母妻子之依田園邱壠之戀思歸則逃逢敵/則潰抽餘者既以餉簿而安于無用抽去者又以逺)
　(調而不樂為用伍虚而餉仍在不歸主帥則歸偏禪/樂其逃而利其餉凡籍以營求遷秩皆是物也精神)
　(不以束伍而以侵餉厚餉不以養士而以求官伍虚/則無人安望其練餉縻則愈缺安望其充此今日行)
　(間大弊也意欲諷帝除/練餉甦民困帝不能用)質實(陳純徳字静/生零陵人)
増天下闗税
　(崇禎初闗税銀每兩増安錢通崇文門河西務臨清/九江滸墅揚州北新淮  八闗增五萬兩未幾復増)
　(二錢惟臨清僅半而崇文門河西務俱如舊户部尚/書畢自嚴議増南京宣課司税額一萬為三萬南京)
　(戸部尚書鄭三俊以宣課所収落地税無幾請税蕪/湖以當増數自嚴遂議税蕪湖三萬兩而宣課仍増)
　(一萬三俊悔疏争不能已及是以度支/日絀増闗税二十萬兩而商民益困矣)
(辛/巳)十四年春正月官軍敗績于開縣張獻忠復東走
　(先以監軍評事萬元吉大饗將士于保寕以諸軍進/止不一言于督師楊嗣昌攫前總兵官猛如虎為正)
　(總統張應元副之率軍趨緜州分遣諸將屯要害而/元吉自間道走射洪振蓬溪以待賊賊分屯安岳界)
　(偵官軍且至宵遁抵内江如虎簡騎驍追之元吉應/元營安岳城下以扼其歸路及張獻忠既陷瀘州其)
　(地三面阻江惟立石站可北走元吉以賊居絶地將/遣大兵南擣其營而伏兵玉蟾山蹙賊北竄永川逆)
　(而擊之可盡殄永川知縣已先遁城中止丞簿一二/人如虎覔嚮道不可得夜宿西闗空舍及抵立石賊)
　(已先渡南溪返走秦將賀人龍軍隔水不擊賊遂越/成都走漢川徳陽緜州劔州昭化至廣元又走巴州)
　(嗣昌親統舟師下雲陽令諸將陸追賊諸將皆疲敝惟/如虎躡其後所將止六百騎餘皆良玉部兵驕悍不)
　(可制所過肆焚掠從良玉時多優閒不戰改𨽻如虎/馳逐山谷風雪中咸怨望謡曰想殺我左鎮跑殺我)
　(猛鎮時人龍兵已大譟西歸所恃止如虎元吉深憂/之賊自巴州轉入開縣官軍追之遇諸黄陵城日晡)
　(雨作諸將請詰朝戰參將劉士杰者素勇敢善戰獨/前奮曰四旬逐賊今始及之舍弗擊我不能也執戈)
　(先如虎檄諸軍繼之士杰所當輙摧陷獻忠登高望/官軍見無後繼宻抽壯騎潛行箐谷中乗高大呼馳)
　(下良玉部兵先潰士杰及㳺擊郭開如虎子先㨗並/戰死如虎率親兵力戰部將挾上馬潰圍出旗纛軍)
　(符等盡失乃収殘卒徃從嗣昌軍方賊之竄南溪也/元吉知賊必東犯請從間道出梓潼扼賊歸路嗣昌)
　(不聴檄諸軍躡賊疾追不得距賊逺令他逸諸將力/盡從瀘州逐賊後塵賊折而東返歸路盡空不可復)
　(遏嗣昌倉猝莫知為計頓足曰悔不用萬監軍言而/賊已疾捲出夔門抵興山攻當陽犯荆門嗣昌至夷)
　(陵檄良玉兵使十九返良玉撤興房兵趨漢中若/相避然賊所至燒驛舍殺塘卒東西消息中斷)質
　實(射淇漢郪縣及廣漢縣地西魏置射洪縣周改射洪/蓬溪唐析方義縣地置唐興尋改蓬溪明並屬潼)
　(川州安本朝雍正十二年升潼川為府射淇蓬溪仍/屬焉  岳後周置明屬潼川州  本朝康熈元年省)
　(入遂寕縣十年改入樂至縣雍正七年復置屬潼川/州十二年屬潼川府立石站在瀘州治北明置立市)
　(驛于此玉蟾山在瀘州治北六十里南溪即澄溪在/瀘州南門外源自寶山下入大江雲陽漢朐忍縣後)
　(周改安元升雲陽州明洪武七年降縣屬于夔州府/今因之黄陵城在開縣東五里當陽漢縣明洪武初)
　(屬荆州府嘉靖中改屬荆門州以𨽻于承天府人本/朝改承天府為安陸府以縣屬之猛先㨗榆林)
　(本朝乾隆四十一年追謚/先㨗及劉士杰郭開烈愍)
李自成陷河南殺福王常洵
　(初河南大旱蝗人相食民間籍籍謂先帝耗天下以/肥王洛陽冨于大内援兵過洛者喧言王府金錢山)
　(積而令吾軰枵腹死賊手南京兵部尚書吕維祺方/僑居洛陽聞之懼以利害告常洵力勸其㪚財餉士)
　(不從維祺乃盡出私財設局振濟及李自成連陷永/寕宜陽參政王䕃昌率衆至洛陽警備總兵王紹禹)
　(副將劉見義羅泰各引兵至而賊已抵城下常洵始/出千金募勇士出城擊賊賊稍却夜半紹禹親軍從)
　(城上呼賊相笑語尋作亂縳䕃昌紹禹馳諭之不聴/揮刀殺守堞者燒城樓開北門納賊維祺方分守北)
　(城遂被執有識之者曰子非振饑吕尚書乎我能活/爾維祺不應乃反接之去常洵絶城出匿迎恩寺賊)
　(跡而執之遇維祺于道維祺呼曰王綱常至重等死/耳毋屈膝于賊常洵瞠不語見賊渠于周公廟按維)
　(祺項使跪不屈延頸就刃死賊殺常洵勺其血雜鹿/肉以食曰福禄酒兩承奉伏常洵尸哭賊捽之去承)
　(奉呼曰王死某不願生乞一棺収王骨虀粉無所恨/矣賊義而許之桐棺一寸載以斷車兩人即其旁自)
　(縊死䕃昌及知府亢孟檜鄉官劉芳奕常克念郭顯/星韓金聲王明揚萃舉人來秉衡荀良翰皆抗節死)
　(通判白守文墮城死諸生黄調鼎負世子由崧以逃/王妃鄒氏亦得脱俱走懷慶賊發王邸金振濟民火)
　(其宫三日不絶事聞帝震悼輟朝三日令河南有司/改殯福王賜謚曰㳟逮紹禹至京磔之賊乘勝圍開)
　(封廵撫李仙風方在河北廵撫御史高名衡集衆登/陴周王㳟枵發庫金百萬兩募死士殺賊烝米屑執)
　(㸑以餉軍凡七晝夜仙風馳逐開封副將陳永福背/城而戰斬首二千遊擊高謙夹擊復斬首七百賊去)
　(屑宻縣時保定總督楊文岳遣總兵虎大威副將張/徳昌先率五千人救開封比渡河圍已觧乃㑹仙風)
　(于偃師以兵少未敢擊賊待文岳軍至與賊戰鳴臯/鎮大破之賊東走尋攻南陽劇賊百餘人冐雨薄城)
　(知府顔日愉擊殺之幾盡餘賊乃退城獲全日愉手/中一矢頭項被二刃死城上賊既不得志去遂縱掠)
　(旁近州縣㑹羅汝才不合于張獻忠走内鄉淅川與/自成合擁其衆犯鄧州文岳率大威擊之戰三㨗斬)
　(首七百餘級馘其/渠二人賊遁去)質實(迎恩寺在河南府城西周公/廟在河南府城西闗鳴臯鎮)
　(在嵩縣東北六十里吕維祺殉節時年五十有五贈/太子少保祭𦵏廕子如制維祺家子新安在河南府)
　(西七十里十六年新安陷家亦破弟樂平知縣維祮/字泰孺觧職家居亦抗節死贈接察僉事王䕃昌呉)
　(橋人亢孟檜臨汾人劉芳奕慷慨負智畧為昌樂知/縣觧官歸歲大歉人相食傾橐濟之賊漸逼河南集)
　(為千城社佐有司保障及城陷縊死西城戍樓當此/常克念為平陽推官有政聲郭顯星官翰林待詔韓)
　(金聲官邯戰知縣王明官行人楊萃官辰州知府來/秉衡荀良翰皆未仕秉衡為賊將劉宗敏所執令易)
　(服欲官之不可覊南郊民舍顧見其友謂之曰賊勒/我以官我義不受辱恨母老子㓜死不暝目爾賊聞)
　(燒鐵索加其頸終不從遂被殺并其母劉氏妾呉氏/及㓜子俱殺之黄調鼎字鹽梅由崧元妃黄氏其姊)
　(也調鼎䕶由崧匿安國寺夜半乗間奪門出賊追之/倉皇伏民家豖牢中偵賊遇乃出由崧體肥碩不能)
　(行調鼎負之北走抵苖家溝賊追且及調鼎方力憊/不及忽聞馬嘶聲趨視之則由崧素所乗也遂扶掖)
　(上馬疾趨渡河以免李仙風高陵人周王㳟枵定王/橚十世孫楊文岳字斗望南充人顔日愉字華陽上)
　(虞人烈本朝乾隆四十一年追謚吕維祺忠敬顔日/愉忠  王䕃昌亢孟檜劉芳奕常克念韓金聲王明)
　(楊萃吕維祮白守文節愍/郭顯星來秉衡並入祠)
　　發明(常洵當危亡急遽之際金錢山積尚不從㪚/財餉士之言坐令援兵怨詈城陷身亡其愚)
　　(昧固不足責惟是明代分封遍天下始未嘗不欲/多建宗支屏藩王室及乎擾攘之時初不聞有捍)
　　(禦一方為國効臂指之助徒使盗賊臨城惨遭屠/戮一時諸王不惟不能裨于國且致不能庇其身)
　　(封建之不足恃非其彰明大著者哉至福王分藩/神宗耗天下之力以恣其請方謂帶礪山河長享)
　　(冨厚而豈知益以結怨人民為盗賊所藉/口愛之適以害之其流毒至于此極耶)
二月張獻忠陷襄陽殺襄王翊銘
　(楊嗣昌以襄陽為軍府貯餉金甲噐各數十萬仞深/溝方洫而三環之造飛梁設横枑陳利兵而饑訶出)
　(入必以符騐然是時河南北大饑流民就食襄漢者/日數萬又所招降諸賊既得免死牌莫肯㪚自擇便)
　(地連營數百里監軍僉事張克歛深憂之上書嗣昌/曰襄陽自古要區今筦鑰獻陵眎昔尤重近兩河饑)
　(民雲集及新舊降丁逼處其間一夫呌呼即足致亂忠/嗣昌恃城壕之固不以為意報曰監軍何怯耶及獻)
　(出川鄖撫袁繼威統所部邀擊獻忠不得逞乃留羅/汝才綴鄖兵自率輕騎一日夜馳三百里殺督師使)
　(者于道取軍符夜叩襄陽城門克儉不能辨賊二十/八騎遂入夜半從中起焚襄王府居民皇見火以為)
　(滿城皆賊奪門出城潰克儉倉皇奔救為賊所執大/罵死推官鄺曰廣攝縣事李大覺遊擊黎民安死焉)
　(初獻忠敗于瑪瑙山其妻妾敖氏高氏被獲他將搜/山又獲其軍師潘獨鰲皆繫㐮陽獄知府王承曽年)
　(少而佻每夕托問賊中情形與二氏相笑語獄吏又/多納賊金禁防盡弛獨鰲脱桎梏恣飲嗣昌移牒戒)
　(之承曽笑曰賊豈能飛至耶至是賊争毁狴户挈二/氏與獨鰲出承曽秉夜走遲明賊大至索知府不得)
　(執襄王翊銘于南城樓屬巵酒曰吾欲借王頭使嗣/昌以陷藩伏法王其努力盡此酒遂與貴陽王常法)
　(同遇害火城樓焚其屍賊去僅拾顱骨數寸妃妾輩/死者四十三人福清王常澄進賢王常淦走免事聞)
　(帝震悼命所司備襄王喪禮謚曰忠賊既陷襄陽連/陷樊城當陽破郟縣殺知縣邵可灼諸生王敬臣佐)
　(有司殺賊力竭赴井死子裔昌從之賊復招汝才東/下合兵入光州攻商城知縣盛以恒與鄉官楊所修)
　(淇允衡馬剛中段増輝乘墉固守適雨雪守者凍餒/不能戰以恒督家衆射賊十七人墜馬賊怒并力攻)
　(矢中以恒右額猶裹創禦賊賊破北門入家衆巷戰/死且盡乃被執罵賊不屈為賊支解其孫覺殉之典)
　(史吕維顯教諭曹維政及所修允衡剛中増輝諸生/盧紹徳黄焯陳廷對陳廷璋鄭光啟劉澤長楊澤長)
　(皆死賊遂疾馳犯信陽城陷知縣高孝誌訓導李逢/旭程所聞里居静海知縣張映宿布衣張士傑等死)
　(之又陷光山典史魏光亦死之于時羅山息縣固始/皆殘破賊復分兵犯茶山應城隨州隨嘗被賊居民)
　(索然知州徐世淳預知賊必復至集士民誓以死守/㑹歲大祲士多就食粥厰嘆曰可使士以綏失禮乎)
　(分粟振之潰兵過隨索餉世淳單騎入見軍帥曰軍/食不供有司罪也殺我足矣請械我以見督師帥不)
　(能奪歛衆去比賊來犯世淳寢食南城醮樓曉夜固/守告急于巡撫宋一鶴一鶴遣兵來援為監司承天)
　(者邀去守月餘援絶力窮賊急攻南城而潛兵墮北/城以入世淳命子肇梁埋印廨後勒馬巷戰矢貫頣)
　(耳鼻横㫁墜馬亂刃所死肇梁奔赴且哭且罵賊將/殺之呼州人告以埋印所乃死既而賊偽張左良玉)
　(幟入泌陽知縣王自昌罵賊死再攻應山不克去攻/鄖陽按察使高斗樞遣逰擊王光恩及弟光興分扼)
　(之戰頻㨗賊不敢犯光恩者均州降渠小秦王也斗/樞察其誠招入郡共城守斗樞善謀光恩善戰鄖城)
　(危而/復全)質實(郟縣漢置後省北魏復置龍山縣隋改郟/城元復為郟縣明屬汝州今因之襄王翊)
　(館襄憲王贍善六世孫張克儉長治人是年正月河/南陷巡撫李仙風與巡按高名衡互相許廷議逮治)
　(仙風擢克儉代之未開命及于南鄺曰廣番禺人妻/子女俱遇害死李大覺字覺之金谿人知穀城縣兼)
　(署襄陽縣聞變繋印于肘縊死堂上黎民安大覺同/縣人城中火起率所部千餘人搏戰矢盡被縳大罵)
　(死王承曾憂邑人貴陽王常法蘭陽王翊鎬第三子/福清王常澄㐮王翊銘第二子進賢王常淦蘭陽王)
　(翊鎬第四子邵可灼建徳人盛以恒潼闗衛人遷開/封同知將行商城士民聞賊且至留之守禦遂殉節)
　(楊所修故魏忠賢黨也厯左副都御史入逆案贖徒/為民至是罵賊死淇允衡官陽和兵備副使分守商)
　(城北門力戰死馬剛中字九如除大同知縣行取授/檢討乞假歸賊入大罵被磔死段増輝字含素為諸)
　(生以學行稱朝廷下保舉令被薦不樂為吏擬除教/授未謁選歸遇變罵賊死高孝誌江都人張士傑年)
　(十八賊欲殺其父求以身代賊殺之而舍其父徐世/淳字中明嘉興人南京兵部侍郎必達子妾趙氏王)
　(氏及臧獲十八人皆從死王自昌南寕人高斗樞字/象先鄞縣人  本朝乾隆四十一年追謚馬剛中忠)
　(烈張克儉忠節盛以恒鄺曰廣黎民安洪允衡高孝/誌徐世淳王自昌烈愍邵可灼李大覺張映宿節愍)
　(王敬臣王裔昌段増輝吕維顯曹維政盧紹徳黄焯/陳廷對陳廷璋鄭光啟劉澤長楊士琦李逢旭程所)
　(聞張士傑魏/光遠並入祠)
三月楊嗣昌有罪自殺
　(嗣昌在夷陵聞襄陵陷警悸上疏請死至荆州朝于/惠王謝不見謁者傳語曰先生惠顧寡人願先之襄)
　(陽謂㐮陽之破罪在嗣昌也嗣昌慙且恚復聞洛陽/已于正月被陷福王遇害益憂懼遂不食以卒時御)
　(史張肯堂以嗣昌督師無狀上言流㓂隳城破邑徃/來縱横如入無人之境此嗣昌受事前所未有目前)
　(大計在釋嗣昌之權疏入而嗣昌已死矣河南廵撫/袁繼咸廵按高名衡以自裁聞帝甚傷悼之顧以廷)
　(臣方交章論列不得已下九鄉議罪侍郎蔣徳璟曰/嗣昌倡聚歛之議加剿餉練餉致天下民窮財盡胥)
　(走為盗又匿失事餙首功宜按仇鸞事追正其罪乃/㑹諸大臣上議請坐失陷城寨律斬當戮屍帝傳制)
　(曰故輔嗣昌奉命督勦無城守專責以陷城罪督輔/非通論且臨戎二載屢奏㨗功盡瘁殞身勤勞難冺)
　(特命昭雪嗣昌罪賜祭歸其䘮于夷陵給事中熊汝/霖疏爭之言楊嗣昌不罪盧象昇未褒殊挫忠義氣)
　(且言為嗣昌畫䇿練餉驅中原萬姓為盗者給事中/沈迅也為嗣昌運籌以三千人駐襄陽城破輒走者)
　(監紀主事余爵也為嗣昌援引遭㐮藩之陷重賂陳/新甲嫁禍鄖撫袁繼咸者今解任候代之宋一鶴也)
　(皆悞國之臣宜罪不聴帝始終眷嗣昌因憾前陜西/總督鄭崇儉勦賊四川甫奉還関中詔即撤兵不與)
　(嗣昌犄角平賊逮至立棄市而以丁啟睿為督師啟/睿者嗣昌所薦為陜西總督代崇儉者也本庸才不)
　(知兵為督撫時奉督師期㑹無功過及督師任重即/莫知為計受命出潼闗將由承天赴荆州湖廣廵按)
　(汪承詔言大㓂俱集河南荆㐮幸息警無煩大軍盡/匿漢津船啟睿至五日不得渡折而向鄧州州人閉)
　(門詬過内鄉長吏懼其擾亦不納軍行荒山間割焉/嬴燎以野草士啗不飽啟睿聞李自成方圍開封有)
　(衆七十萬憚不敢援張獻忠在光山固始間少弱乃/謀于諸將曰上命我𠞰豫賊此亦豫賊也遂檄左良)
　(玉破之於麻城斬首千三百開封日/告急則曰我方有事于獻忠不赴矣)質實(惠王常潤/明神宗第)
　(六子天啟七年就藩荆州熊汝霖字雨殷餘姚人沈/迅萊陽人余爵禹州人丁啟睿永城人汪承詔寧國)
　(人/)
　　發明(李自成張獻忠屢經大敗盗衆㪚亡而脱身/一呼從者即至數萬是流賊之不可滅由于)
　　　(饑民從賊朝夕可以嘯聚而饑民之從賊實由於/民窮財盡胥徒為盗耳蔣徳璟歸罪于勦餉練餉)
　　　(之議可謂探本之論楊嗣昌懼罪自裁得逃顯戮/莊烈即不與仇鸞同論亦何至詔㫖昭雪賜祭以)
　　　(寵榮之耶且謂督師無城守責其説尤不經若陷/城失地均非其罪則督師之任竟何事哉鄭崇儉)
　　　(當瑪瑙山之役軍威方振不以此時協力殄賊而/遽告年衰欲圖委卸洵不得為無罪然當時既不)
　　　(深斥其乞罷之非翻令帥師歸陜洎乎一年之後/失地䧟藩相隨屬乃始追憾撤兵移嗣昌之罪以)
　　　(誅崇儉藉以塞言者之口且自文其始終/眷許嗣昌之意亦可謂拂人之性也已)
　我
大清兵圍錦州
　(大十三年秋我克其城西九臺小凌河西岸二臺乃勒/  清兵攻錦州)
　　(兵為両翼逼城而營城中兵謀龍我鑲藍旗營偵卒/以告貝子羅託公吞齊等擊敗之總兵祖大夀益困)
　　(守不敢出未幾總督洪承疇率總兵曹變蛟左光先馬/科吳三桂劉肇基以馬歩兵五萬馳援我軍迎擊于)
　(大黄土臺及松山杏山承疇大敗遁去科兵新挫衂遣/  清兵遂還屯義州承疇以變蛟光先)
　　(入闗休飬留三桂肇基兵駐闗外請解肇基任代以/王廷臣遣光先西歸代以白廣恩部議咸從之承疇)
　　(又請調旁近邉軍合闗内外見卒十五萬人偹戰守/且言師行糧從必芻糧足支一歲然後可議益兵帝)
　　(然之敕所司速措給徵宣府總兵楊國柱大同總兵王/樸各揀勁卒赴承疇軍調用及是睿郡王多爾衮肅)
　　(郡王豪格復率兵圍錦州毁塹填濠聲援斷絶有卒/逸出傳大夀語乞援戒援兵毋輕戰結車營以拒承)
　(疇乃偕變蛟科廣恩樸通先後出闗合三桂廷臣凡八/大將兵十三萬馬四萬並駐寜逺仰轉餉未發帝憂之)
　(召兵部尚書陳新甲及閣臣問䇿持議兩端莫/敢决乃遣職方郎中張若麒就承疇行營計議)質實
　(張若麒/膠州人)
夏五月范復粹罷
　(薛國觀既罷復粹代為首輔帝召見廷臣語及福王/泣下復粹曰此乃天數帝曰雖氣數亦賴人事挽回)
　(復粹不能對/尋致仕去)
六月兩畿山東河南浙江湖廣旱蝗山東盗起
　(兩幾及各直省連歲告炎土賊蠭起給事中詹兆恒/言燕齊二千里間寇盗縱横行旅阻絶四方餉金滯)
　(中途者至數百萬請急發京兵𠞰滅楚豫之疆盡青燐/白骨新徵舊迶斷無從出乞多方蠲貸帝並采納給)
　(事中左懋第督催漕運道中馳疏言臣自靜海扺臨/清見人民饑死者三疫死者三為盗者四米石銀二)
　(十四両人死取以食臣自漁臺至南陽流冦殺戮村/市為墟其他疾疫死者屍積水涯河為不流振捄安)
　(可不速臣有事河干一載每進父老問疾苦皆言練/餉之害三年來農怨于野商嘆于途如此重𣲖所練)
　(何兵其效安在奈何使衆心瓦解一至此極乎又言/臣抵宿遷見督漕臣史可法言及所在穀直翔貴河)
　(南石米至百五十両漕儲多逋朝議不収折色需本/色今淮鳯間麥大熟如収両地折色易麥轉輸于漕)
　(運大使帝即命議行而是時山東盗李青山方熾運/道為梗乃改總河張國維為兵部侍郎兼督淮徐臨)
　(通四鎮兵䕶漕運李青山者本屠猪兒擁衆數萬據/梁山濼遣其黨分扼韓莊等八鍤尋舊輔周延儒赴)
　(京青山謁之言率衆䕶漕非亂也延儒許言于朝授/以職而青山竟截漕舟大焚掠廹臨清國維統所部)
　(兵擊之㑹京營總兵官黄得功副將周遇吉破賊鳯/陽旋師遇山東合擊之于夀張追至東平瀐滅幾盡)
　(青山遂降獻俘/于朝磔諸市)質實(梁山濼在夀張縣東南梁山下/即古大野澤之下流汶水自東)
　(北來與濟水會于梁山之東北迴合而成濼宋時決/河滙入其中其水益大故政和中劇賊宋江結砦于)
　(此其後河徙而南濼亦漸淤迨元開㑹通河引汶絶/濟明築載村壩遏汶南流歲乆填淤遂成乎陸今州)
　(境積水諸湖即其餘流也韓莊牐在嶧縣東南運河/上自沛縣界之夏鎮牐而南七十里為韓莊牐又二)
　(十里為徳勝牐又二十里為張莊鍤又八里為萬年/牐又十里為丁廟牐又六里為頓牐又二十里為侯)
　(遷牐又八里為臺莊鍤此嶧縣境内之八鍤/為衛漕要地詹兆恒字月如廣信永豐人)
秋七月洪承疇援錦州次于松山
(大我兵圍錦州乆環城列礟城中屢出兵皆敗還洪承/  清)
　(疇集八大將之師駐于寧逺未敢進尚書陳新甲請/分四道進兵承疇以兵分力弱意主持重帝以為然)
　(而新甲堅執前議及職方郎中張若麒至軍素狂躁/見諸軍大集謂圍可立解宻奏上聞新甲復貽書趣)
　(承疇承疇激于新甲言又奉宻敕不敢持前議若麒/益趣戰承疇乃偕遼東巡撫邱民仰東協總兵曹變)
　(蛟等統兵敕錦州是月二十八日壬寅次松山越三/日甲辰宣府總兵楊國柱先進)
(大清兵四靣呼降國柱太息語其下曰此吾兄子振昔/  年殉難處也吾獨為降將軍乎奮勇格鬬中矢卒承)
　(疇以山西總兵李輔明代之令與山海闗總兵馬科/等分營松山東西北三靣變蛟營松山之北乳峰山)
　　　(之西間列七營環以長濠而自率兵據松山城為乆/拒計睿郡王多爾衮肅郡王豪格以聞)
(太宗文皇帝即之時/親統大軍往征)
(太宗患鼻衂因行急衂益甚三日方止諸王貝勒奏請徐/      行)
(諭曰行軍制勝利在神速朕恐承疇等聞朕親至將潛遁如/      不逃破之如縦犬逐獸易于拾取何可徐行于是晝)
　　　(夜遄程自也盛京疾馳而進六日抵松山盖八月二/十日壬戌  遂陳師于松山杏山之間)
(諭衆曰如承疇兵來犯近則擊之倘尚逺而先往迎戰致累/      于衆與敗陣無異變蛟等見我)
(太宗環松山而營大懼欲戰則力不支欲守則餉道已絶謀/      突圍走翌日癸亥變蛟等八大將率兵犯我前鋒汛)
　　　(我軍擊敗之乗勝追至塔山而還獲其筆架山積粟/遂濬濠斷松山杏山路是夜變蛟撤其七營近松山)
　　　(城而營甲子馬科等犯我鑲紅旗汛我軍擊却之既/還營科等分兵擊我後)
(太宗復令轉戰張黄等率數人往來指揮科等兵望見皆披/      靡)
(太宗諭諸將曰今夜科等兵必遁䕶軍列于右翼汛地右翼/命䕶軍統領鰲拜等率左翼四旗)
　　　(四旗䕶軍及騎兵前鋒䝉古兵鱗次布列抵于海濱/見科等兵遁者百人則以百人追之千人則以千人)
(命䝉古追之如遁者衆多則躡後追擊直抵塔山又睿郡王/      固山額直庫魯克達爾罕阿海等設伏杏山)
　　　(多爾衮等兵往錦州至塔山大路横擊之是夜大同/總兵王樸先遁科輔明及寧逺總兵吳三桂密雲總)
　　　(兵唐通遼東總兵白廣恩相繼走科等兵大潰我軍/壘出邀擊翌日乙丑我)
(太宗命鎮國將軍巴布海等往截塔山路武英郡王阿濟格/      亦往塔山截擊之倘潰卒欲越塔山即率衆自寧逺)
(命貝子直抵連山追擊寨保固山額真譚泰駐師小凌河直/      博囉扼桑噶爾)
　　　(抵海濱絶其歸路䝉古固山額真伊拜等屯杏山城/四面擊敗兵之奔入城者副都統多濟里䝉古固山)
　　　(額真恩格圖等分擊諸路潰卒都察院承政阿什克/逹爾等往杏山相視駐營形勢察核俘馘多寡巴布)
(命以次海等既受兵方窮竄為我軍所邀激横屍遍山野樸/      進發科等)
　　　(三桂引殘卒奔據杏山變蛟及王廷臣聞敗馳至松/山與承疇固守尋)
(太宗移營松山濬濠圍之變蛟乗夜屢突圍不得出遂敗入/      城)
(太宗知樸三桂必竄竄必由髙橋及桑噶爾塞堡二百五/命内大臣錫罕等及四子部落都爾本各率精兵)
　　　(十伏其地樸三桂部卒千人果自杏山遁出遇錫罕/等伏兵敗之多所斬獲比還)
(太宗率親軍至髙橋東指示貝勒多托令設伏以待樸三桂/      敗奔至髙橋伏四起盡殱其衆樸三桂僅以身免是)
　　　(役也承疇所統士卒十三萬先後斬馘五萬三千七/百餘人自杏山迤南至塔山赴海死者無算我軍傷)
　　　(止八人餘無挫衂者自是錦州圍/益急而松山被圍應援俱絶矣)質實(乳峰山在錦/州東南十六)
　　　(里筆架山有二小筆架山在錦縣西南五十五里峙/海中狀如筆架潮退有石如橋廣三尺長里許上有)
　　　(廣元寺大筆架山在錦縣西南五十八里與小筆山/山俱峙海中潮退有石如橋廣八丈長四里許桑噶)
　　　(爾塞堡即大興堡也在錦縣西南五十里以桑噶爾/塞嘗居此故名髙橋在錦縣西五十里邱民仰字長)
　　　(白渭南人楊國柱死事狀聞贈䘏如制國柱二子俱/歿妻何氏以所遺甲胄弓矢及戰馬五十匹獻于朝)
　　　(莊烈帝深嘉歎命授一品夫人有司月給米石餼/之終身  本朝乾隆四十一年追謚國柱烈愍)
臨清運河涸京師大疫
　(帝命設局給醫藥以遼病者時運道自棗林挿溯師/家莊頻年患淤淺遭嵗大旱東平平陰肥城諸泉漸)
　(塞南望湖淤臨清河遂涸總督侍郎張國維言南旺/水本地脊惟藉泰安新泰萊蕪寧陽汶上東平平陰)
　(肥城八州縣泉源由汶入運故運河得通今/東平平陰肥城淤沙中斷請亟濬之報可)質實(棗/林)
　(牐在魚臺縣東北四十里師家莊濟寧州天井牐東/南五十四里為魯橋牐師家莊牐在魯橋北八里平)
　(陰隋析盧縣地置榆山縣尋改平陰明屬東平州以/𨽻于兖州府  本朝雍正十三年改屬泰安府新泰)
　(三國魏置明屬泰安州本朝雍正/十三年升泰安為府縣仍屬焉)
八月左良玉敗張獻忠于信陽
　(獻忠既克鄖陽不克去拔鄖西羣盜附者萬計遂東/肆掠獻忠自瑪瑙山之敗心畏良玉及是屢破郡縣)
　(雖小挫于麻城未衂遂有驕色再攻信陽良玉躡及/之大戰斬其渠沙甲奪馬萬餘匹降賊數萬獻忠傷)
　(股乘夜東奔良玉急追之㑹大雨五晝夜江溢道絶/官軍不能追獻忠走免已復出商城將向英山又為)
　(副將王允成所破衆散且盡所從止數十萬時羅汝/才已先與自成合獻忠遂投自成自成欲以部遇之)
　(獻忠不從自成欲殺之汝才曰不如留之使擾漢南/分官軍兵力陰與獻忠五百騎曰急東走此非若所)
　(當留也因遁去道糾土賊/斗穀瓦罐子等勢復盛)
九月陕西總督傅宗龍潰于新蔡死之
　(先是楊嗣昌死尚書陳新甲薦宗龍才帝未有以應/也良久曰樸忠吾以夙負用之宜盡死力遂釋之出)
　(獄以兵部右侍郎兼右僉都御史代丁啟睿總督陜/西三邊軍務是時啟睿督師討賊方畏避李自成不)
　(敢擊聞宗龍為秦督遂乞改敕書令宗龍專𠞰自成/宗龍既至陜與陜撫汪喬年議括關中兵餉以出然)
　(屬郡旱蝗已不能應宗龍握喬年手欷歔而别以是/月四日率川陜兵二萬出關次新蔡與保督楊文岳)
　(㑹賀人龍李國奇將秦兵虎大威將保兵共結浮橋/東渡汝合兵趨項城自成羅汝才亦結浮橋于上流)
　(將趨汝寧硯兩督兵至盡伏精鋭于林中陽驅諸賊/自浮橋西渡人龍使後騎覘賊還報曰賊向汝矣結)
　(浮橋將渡矣宗龍文岳㑹諸將並進中道一騎馳而/告曰賊畢渡矣復進一馳騎而告曰賊半渡矣三分)
　(渡其二分矣宗龍文兵曰驅之走三十里至孟家莊/人龍大威曰馬力乏矣詰朝而戰止兵為營諸軍弛)
　(馬甲植戈錞散行壚落求芻牧賊覘之塵起于林中/伏甲並出搏官軍人龍有馬千騎不出國奇麾下兵)
　(迎擊之不勝秦兵保兵俱潰人龍大威奔沈邱國竒/從之三帥師潰宗龍文岳合兵聚糧屯火燒店賊以)
　(步兵攻其營諸軍燃大砲震死賊百餘賊引去宗龍/軍西北文岳軍東南盡塹而守文岳兵霄潰其部將)
　(挾又岳騎而馳夜駐項城旋又奔陳州宗龍復分秦/兵立營于東南諸將分壁當賊壘尋檄人龍國奇還)
　(兵救二帥不應宗龍曰彼避死宜不來吾豈避死哉/語其麾下曰宗龍老矣今日陷賊中當與諸軍決一)
　(死戰不能效他人捲甲走也召禆校李本實穿塹築/壘以拒賊賊亦穿濠二重以圍之未㡬食盡宗龍殺)
　(馬驘以餉軍馬驘盡殺賊取其屍分噉之守八日矢/石俱盡宗龍簡士卒夷傷之餘有衆六千夜半潛勒)
　(諸軍突賊營殺千餘人潰圍出諸軍星㪚宗龍徒步/率諸軍戰且走未至項城八里賊追及之執宗龍呼)
　(于門曰啟門納秦督宗龍大呼曰我秦督也不幸墮/賊手左右皆賊耳賊唾宗龍宗龍罵賊曰我大臣也)
　(殺則殺耳豈能為賊賺城以緩死哉賊抽刀擊宗龍/中其腦而仆斵其耳鼻死城下人龍國奇兵潰歸陜)
　(賊遂屠項城分兵屠商水挾溝遂攻葉縣副將劉國/能方守葉國能為盗時與自成汝才等約為兄弟及)
　(國能歸正自成等深恨之圍其城四面力攻國能不/能支城遂陷被執賊猶好謂之曰若我故人也何不)
　(降國能瞋目罵曰我初與若為賊今則王臣也何故/降賊遂殺之知縣張我翼亦死帝聞項城葉諸縣相)
　(繼陷宗龍敗殁嘆曰若宗龍可謂樸忠矣予謚忠壯/贈兵部尙書加太子太保廕子錦衣世百户賜祭塟)
　(國能亦贈䘏如制而擢喬年兵部右侍郎代宗龍總/督部檄踵至趣出關討賊關中精鋭盡殁于項城矣)
　(喬年曰兵疲餉乏方張之冦我出如以肉餧虎耳然/不可不一出以持中原心乃收散亾調邊卒得馬步)
　(三萬人率人/龍等出關)質實(孟家莊在新蔡縣火燒店在項城/縣南汪喬年字歳星遂安人張我)
　(翼涇陽人能本朝乾隆四十一年/追謚劉國  烈愍張我翼節愍)
封子慈炯為王
　(先是帝諭禮臣曰朕第三子慈炯年已十齡敬遵祖/制宜加王號但既受冊封必具冕服而㑹典開載年)
　(十二十五始行冠禮十齡受封加冠二禮可並行乎/于是禮臣歴考典故參稽經傳以奏乃冊封為定王)
　(選新進士為檢討國子助教等官為待詔充講讀官/以中書舍人充侍書至十二歳行官禮明年三月封)
　(第四子慈炤為永王又二年流/賊陷京師二王皆不知所終)質實(慈炯周皇后生/慈炤田貴妃生)
召周延儒賀逢聖復入閣
　(初延儒里居頗從東林遊善姚希孟羅喻義既陷錢/謙益遂讐東林及主會議所取士張溥馬世奇等又)
　(皆東林也歸後失勢心内慙而體仁益横比體仁去/後張至發薛國觀相繼當國與楊嗣昌等並以媢嫉)
　(稱一時正人若劉宗周鄭三俊黄道周等皆得罪溥/等憂之説延儒曰公若再相易前轍可重得賢聲延)
　(儒以為然溥友呉昌時為交關近侍逆案中舊輔馮/銓復助為謀㑹帝亦頗思舊臣而國觀適敗因與賀)
　(逢聖復召入閣溥等要以數事延儒慨然曰吾當鋭/意行之以謝諸公既入朝悉反體仁輩弊政首請釋)
　(漕糧白糟欠户蠲民間積逋凡遭兵荒諸州縣減見/年兩税蘇松常嘉湖諸府大水許以明年夏麥代漕)
　(糧召還言事遷謫諸臣李清等帝皆忻然從其請尊/禮之特重明年歳旦朝㑹帝進延儒等而揖之曰朕)
　(以天下聴先生然延儒實庸駑無材畧且性貪門下/客盛順董廷獻因緣為奸利給事中章正宸因言陛)
　(下隆禮閣臣願閣臣積誠以格君心毋緣中官毋修/恩怨毋以寵利居成功毋以爵祿私親暱語皆風刺)
　(延儒/不悦)質實(馬世奇字君常無錫人李清/字暎碧大學士春芳五世孫)
冬十月癸夘朔日有食之
十一月李自成陷南陽殺唐王聿鏌總兵官猛如虎死
之
　(初如虎隨楊嗣昌下荆州詔移駐南陽南陽于二月/中嘗被賊為參議艾毓初知府顔日愉所却至是自)
　(成用宋獻䇿訃欲取南陽以圖關中復率大衆來冦/敏初如虎等堅守賊攻入南門㑹總督楊文岳援軍)
　(至賊引退文岳去賊復攻之如虎凴城戰殺賊數千/食盡援絶城乃陷如虎猶短兵大呼衝擊血盈袍袖)
　(北面叩頭謝自稱力竭遂遇害唐王聿鏌被殺毓初/題語城樓自縊死知縣姚運熈主簿門迎恩教諭李)
　(獻吉訓導楊氣開亦死之賊遂縱兵覆所屬州縣攻/陷鄧州知州劉振世吏目李國璽千户涂承廕李錫)
　(鎮平知縣董其碩典史杜日泰南召知縣尚用光内/鄉知縣龔新新野知縣韓醇主簿江朝瀛典史惠永)
　(貞泌陽知縣姚昌祚主簿熊天倫典史雷晉暹武職/王衍范錢繼功海成舞陽知縣潘宏俱死難其諸生)
　(死者者有鄧州丁一統張五美王鐘王子章海寛傳/彦唐縣許曰琮内鄉許宣及二弟寀宫舞陽諸生陳)
　(預抱及二弟豫養豫懐為最著賊乘勝將復窺開封/連陷其所屬許州禹州陳留通許尉氏洧川鄢陵臨)
　(潁長葛新鄭汜水十餘城于是許州知州王應翼都/司張守正舉人魏完真諸生李光閭李文鵬王應鵬)
　(陳留典史邵大濟訓導楊道升鄉官劉文耀通許知/縣費曽謀尉氏知縣楊一鵬洧川知縣柴薦禋鄢陵)
　(知劉振之典史杜邦舉臨潁千總賈蔭序長葛教諭/歐陽植典史杜復春舉人𨽻千緒諸生張範孔新鄭)
　(知縣劉孔輝汜水舉人張治載馬徳茂等亦死難禹/州故有徽王府嘉靖時王載埨冇罪爵絶其支屬延)
　(津郡王等皆在禹僉事李乘雲分駐馬乘雲誓死捍/賊賊多斃于砲俄以十萬衆攀堞登執乗雲使跽乗)
　(雲怒叱賊賊梓而杖之大罵不絶聲縳諸樹攢射之/罵不已斷其舌亂刄交下而死延津郡王等同被害)
　(而商水至是再陷前後知縣王化行姚文衡鄉官張/質皆死之巡撫高名衡總兵陳永福駐兵開封不能)
　(救開封周邸圖書文物之盛甲他藩士大夫殷富蓄/積充牣自成必欲得而甘心焉乃大集其衆再圍開)
　(封名衡等力拒之永福射自成中目礟殪其渠數人一/自成益怒自成每攻城不用古梯衝法専取翎甋得)
　(甎即歸營卧後者必斬取甎已即穿穴穴成初僕容/一人漸至百十人次第傳土以出過三五步留一土)
　(柱擊以巨絙穿畢萬人曵絙一呼而柱折城崩矣名/衡于城上鑿横道聴其下有聲用毒穢灌之多死賊)
　(乃即城壞處用火攻法實藥甕中火燃藥發當者輒/糜碎名曰放迸攻久之城半圮賊用放迸法以攻鐵)
　(騎數千馳譟伺城頽即擁入城城故宋汴都金南遷/時所重築也厚數丈土堅火外擊賊騎多殱自成駭)
　(而去當是時自成蹂躙河南張獻忠自四川突湖廣/尋亦擾河南窮竄而之江北江北賊賀一龍左金王)
　(等據英霍二山暑入秋出以為常河南北土賊李際/遇袁時中陜西土賊竇開逺等亦復大熾所在官民)
　(被害者甚衆其可紀者應天則援剿副將戴國柱參/將張寶山古道行英山知縣高在崙潛山知縣李孕)
　(嘉典史沈所安徐州鄉官滕九萇沛縣布衣張鳯世/霍山布衣宋貞及呉時道張大翼胡懐信時際順河)
　(南則汝州知州錢祚徵指揮錢繼美吏目朱任卿百/户梁翰成諸生王暘布衣朱續川魯山舉人袁象斗)
　(陳州指揮孫紹武登封知縣鄙廷誨靈寳知縣朱挺/指揮許佳允伊陽訓導任中蛟陜西則淳化諸生葛)
　(竹溪環縣諸生曹天心四川則巴州同知張連曜徳/陽知縣龔之安墊江知縣荆偉成都鄉官周敏中等)
　(湖廣則隨州判官余塙興山典史張逹益陽貢生潘/若洙弟若鴻諸生温昆來鍾鳴謙等並先後殉節而)
　(總兵賀人龍子大明擊賊靈寳山中石阡/推官余士泰上計次襄陽亦皆死于賊)質實(鎮平/漢安)
　(衆縣後廢為穰縣北鄉元置鎮平縣明屬南陽府今/因之新野漢縣唐省入穰縣元復置明屬鄧州以𨽻)
　(于南陽府今徑屬南陽府洧川金析尉氏縣置明屬/開封府今因之長葛隋析長社縣置明屬許州以𨽻)
　(于開封府今升許州為直𨽻州縣仍屬焉墊江西魏/析臨江縣地置明屬忠州以𨽻于重處府今升忠州)
　(為直𨽻州縣仍屬焉益陽漢縣元升州明洪武初復/為縣屬長沙府石阡蠻地元置石阡長官司明永樂)
　(十一年置石阡府隸貴州省今皆因之聿鏌唐王聿/鍵弟艾毓初來脂人門迎恩遼州人李獻吉寶豐人)
　(楊氣開虞城人劉振世豐潤人李國璽豐縣人鍾其/碩成縣人尚用光平慶州人龔新南昌人韓醇四川)
　(人江懐瀛歙縣人惠永貞朝邑人姚昌祚臨晉人前/令王自昌為賊所害昌祚代之城再䧟手斬數賊力)
　(不支死子在紳兄子在鈞同殉節熊天倫順天人被/執不屈全家死雷晉暹與知縣姚昌祚同戰死潘宏)
　(字若穉淮安山陽人賊將攻舞陽宏諭士民共守諸/生慮賊屠城請委曲紓禍宏叱之去賊薄城發礟擊)
　(之多斃有小校善射屢却賊諸生潛遣人約降賊復/至宏作告先聖文自誓諸生潛開門縳宏以獻賊索)
　(印宏不予且脅降怒罵不屈乃支解之子澄潤痛憤/大哭赴井死許曰琮早喪父母歿廬墓三年城破遁)
　(居南山賊徴之不出脅以死鐫其背曰誓不從賊遂/嘔血而死許宣及二弟寀宫慷慨好義賊䧟鄧州宣)
　(兄弟約里中壮士直入其城擒偽官家于内鄉之野/結許家寨以禦賊賊怒攻破之寀從母常氏先投井)
　(死宣宫皆詈賊被殺宫妻鍾氏寀妻陳氏並自經其/妹亦罵賊被殺時稱許氏七烈陳豫抱母段氏早寡)
　(撫豫抱及其弟豫養豫懐皆為請生力田好學善承/母志賊䧟舞陽母先赴井三子從之豫抱妻黄氏攜)
　(其子黙通豫養妻馬氏攜黙恒黙言俱從之三世九/人同一井死王應翼京山人子國同死節邵大濟陜)
　(西人楊道升安陽人劉文耀由寳豐訓導擢鞏縣教/諭未仕以事赴開封道于陳留遂還家遇賊罵不屈)
　(死子福頴從之費曽謀鉛山人少師宏裔孫知通許/甫四旬賊猝至抱印投井死楊一鵬河津人知尉氏)
　(數月政聲四起城破罵賊死柴薦禋江山人劉振之/字而强慈溪人有奸人素通賊倡言鄢陵城小宜速)
　(降振之怒遂叱退之典史杜拜舉曰城存與存亡與/亡人臣大義公言是振之乃與集吏民共守賊大至)
　(城䧟振之秉笏坐堂上賊索印不與縛置雪中三日/夜罵不絶口亂刃交下乃死杜邦舉富平人士民守)
　(者或遁走邦舉捕得斬以徇及城䧟自成欲降之邦/舉罵曰朝廷臣子豈為賊用賊抉其舌含血噴之遂)
　(遇害歐陽植襄城人劉孔暉邵陽人載埨徽莊王見/沛曽孫嘉靖三十五年有民耿安者奏載埨奪其女)
　(下所司按治獄成降為庶人錮髙牆載埨自縊死延/津郡王徽恭王原爝第九子載塤嘉靖三十三年始)
　(封至常湌為賊所害李乗雲髙陽人王化行河西人/姚文衡鍾祥人戴國柱慈谿人率兵援淮徐與賊戰)
　(于徐州力不支死張寳山四川人守桐城戰輒有功/擊賊于魯珙山䧟伏死古道行江都人擊袁時中于)
　(于睢寜之雙溝沒于陣髙在崙成都人賊襲英山冒/矢石殺賊賊來益衆被執不屈死李孕嘉沈邱人滕)
　(九萇官順天京衞經厯家居遇宼死錢祚徴掖縣人/朱任卿徽州人孫紹武陳州衞人奉檄守沈邱與子)
　(璉俱死鄢廷誨永福人任中蛟洛陽人張連曜建徳/人龔之安澧州人荆偉丹陽人周敏中官清流知縣)
　(家居為賊所執不屈死佘塙銅陵人知州徐世淳殉/節死塙攝州事城再䧟罵賊死余士泰昆明人  本)
　(朝乾隆四十一年追諡猛如虎潘宏劉振之李乗雲/忠烈艾毓初忠節鍾其碩柴薦禋杜邦舉劉孔暉戴)
　(國柱張寳山古道行髙在崙李孕嘉烈愍姚運熙劉/振世尚用光龔新韓醇姚昌祚王應翼張守正費曽)
　(謀楊一鵬王化行姚文衡張質龔之安荆偉周敏中/錢祚徴錢繼美孫紹武鄢廷誨朱挺許佳允佘塙余)
　(士秦節愍門迎/恩等並入祠)
(壬/午)十五年春二月陜西總督汪喬年軍潰于襄城死之
　(先是保定總督楊文岳馳援開封賊已解圍去攻䧟/襄城殺知縣曹思正訓導張信典史趙鳯豸寄輜重)
　(焉復攻西華知縣劉伯驂登陴死守賊驅其下為十/覆迭攻之城䧟伯驂懐印投井死㑹賊遣其黨據臨)
　(潁總兵左良玉破而屠之自成怒轉攻良玉良玉退/保郾城賊圍之文岳㑹督師丁啟睿及總兵虎大威)
　(之師往救相持十晝夜未決而喬年率總兵賀人龍/鄭家梀牛成虎出潼闗與諸将議所向曰郾城危在)
　(旦夕吾趨郾城賊方鋭難與爭鋒襄城距郾四舍賊/老砦咸在吾舍郾而以精鋭攻其必應賊必還兵救)
　(則偃城解矣諸将皆曰善乃留步兵火器于洛陽簡/精騎萬人兼程進次郟縣襄城諸生張永祺等導喬)
　(年入城賊聞之即解郾城圍以數十萬衆來攻喬年/亟勒兵駐城外人龍等三師未陣而奔副将馬名廉)
　(戰歿軍大潰喬年歎曰此吾死所也率步卒千餘入/城守賊穴城實火藥轟城城裂喬年穿阱隨賊所鑿)
　(以長矛刺之賊死甚衆閲五晝夜守具皆盡望良玉/來援竟不至賊礟擊喬年坐纛雉堞盡碎左右環泣)
　(請避之喬年怒以足蹴其首曰汝畏死我不畏死也/守益固及城䧟巷戰手刄三賊自剄不殊為賊所執)
　(大罵賊割其舌磔殺之襄城人建祠以祀副将張國/欽張一貫黨威李萬慶及監紀西安同知孫兆禄材)
　(官李可從皆從喬年死自成怒永祺開城迎喬年索/之不得屠其族劓刖諸生劉漢臣等百九十人初喬)
　(年撫陜西屬米脂知縣邊大綬發自成先塚大綬詗/得其族人為縣吏者榜治之言去縣二百里為李氏)
　(村在亂山中十六塚環而葬中其始祖也相傳壙中/有鐵燈檠鐵燈不滅李氏興如其言發之螻蟻數石)
　(火光熒熒然斵棺骨青黒黄毛被體腦後一穴大如/錢中盤赤蛇長三四寸有角見日而飛高丈許咋咋)
　(吞日光者六七反而伏喬年函顱骨腊蛇以聞焚其/餘雜以穢棄之自成聞之囓齒大恨曰吾必致死于)
　(喬年至是既殺喬年由西華攻陳州僉事闗永傑與/知州侯君擢鄉官崔泌之舉人王受爵率士民分堞)
　(守賊遣使説降斬其頭懸之城上賊怒攻破之永傑/格鬬不支中亂刃死君擢泌之受爵及守備張鷹揚)
　(皆殉難有龔作梅者年十七父母俱亡殯于舍賊火/民居作梅跪柩前焚死賊遂自陳州分部犯睢州州)
　(缺正官通政使李夢辰方家居即乗城禦賊無何賊/從他門入擁夢辰見羅汝才汝才問所欲曰我大臣)
　(但欲死爾汝才遣其客説降且進之酒夢辰覆杯于/地大息起扼吭而卒妻王氏方病間之不食死里居)
　(太平知府杜時髦亦死尋太康寜陵考城皆陷太康/知縣魏令望里居僉都御史張維世富平知縣馮正)
　(吉死之賊乃悉衆攻歸徳推官王世琇遷工部主事/将行僚屬邀共守慨然曰久官于此臨難而去之非)
　(誼也遂與副使蔡鳯僉事吳汝琦同知顔則孔經厯/徐一源商邱知縣梁以樟敎諭夏世英里居尚書周)
　(士樸誓衆堅守賊攻圍七日總督侯恂家商邱其子/方夏率家衆斬闗出傷守者衆遂亂賊乗之入鳯汝)
　(琦世琇則孔及指揮賈之琯並遇害則孔女聞之即自/縊一源分守北門殺賊多城䧟巷戰死之以樟中賊刃)
　(久而復甦妻張氏及子女僕從皆死以樟竟獲免世/英持刀罵賊死于明倫堂妻石氏亦自刎尚書士樸)
　(及工部郎中沈試主事朱國慶中書侯忻光禄署丞/侯執中廣西知府沈仔威縣知縣張儒及舉人徐作)
　(霖吳伯允周士美官生沈泌侯晙貢生侯恒沈誠周/士貴國學生侯悰沈倜諸生吳伯裔張渭劉伯愚等)
　(皆死是時賊縱兵四出有自亳州南走流擾霍邱靈/壁盱眙者亳州知州何變霍邱知縣左相申巡檢吳)
　(某靈壁知縣唐良鋭盱眙主簿胡淵皆殉節勢且蔓/江北江北賊又方熾連陷含山和州南京戒嚴而自)
　(成精鋭聚河南隳名城不勝計河南凡八郡三在河/北自六年蹂躙後患少紓其南五郡十一州七十三)
　(縣屢嵗被賊靡不殘破有再破三破者城郭邱墟人/民百不存一朝廷亦不復設官間有設官者不敢至)
　(其地遙寄治他所其殉于治所者南陽則知府邱懋/素鄭州則知州魯世任新安則知縣陳顯元登封則)
　(知縣劉禋鹿邑則知縣紀懋勛虞城則署縣事主簿/孔亮上蔡則知縣許永禧西平則知縣髙斗垣遂平)
　(則知縣劉英魯山則知縣楊呈季郟縣則知縣李貞/佐及汝州吏目顧王家敎諭當振楊寳豐則知縣張)
　(人龍署縣事洛陽丞周之徳伊陽則知縣孔貞璞而/陜州鄉官梁可棟范大成趙良棟息縣鄉官王多福)
　(西平鄉官楊士英郟縣鄉官陳心學周卜厯南陽舉/人張鳯翷王明物洛陽舉人張民表永城舉人夏云)
　(醇商城舉人余容善光州舉人王者琯光山舉人胡/植嵩縣舉人王翼明寳豐舉人李得笥亦皆死難)
　質實(郾城漢郾縣隋郾城明屬許州以𨽻于開封府/今升許州為直𨽻州縣仍屬焉太康秦陽夏隋)
　(太康明屬開封府今改屬陳州府寜陵漢縣明屬歸/徳府今因之曹思正岷州衞人劉伯驂河間人張信)
　(輝縣人趙鳯豸絳縣人馬名廉榆林衞人黨威神木/人李萬慶即降將射塌天也孫兆禄鹽山人李可從)
　(盩厔人闗永傑字人孟鞏昌衞人侯君擢字際明成/安人崔泌之鹿邑人張鷹楊曲周人杜時髦字觀生)
　(馮正吉與妻任氏投井死子昌辰亦殉之魏令望武/鄉人張維世累官僉都御史代陳新甲巡撫宣府視)
　(事旬日坐失防削籍遣戍已而釋還城陷抗節死妻/李氏子正誼孫昱俱殉節王世琇字崐良清苑人蔡)
　(鳯武進人吳汝琦徐州人顔則孔忻州人妻女皆殉之/賈之琯汝寧人妻許氏抱二女投井死徐一源海鹽)
　(人夏世英祥符人沈試大學士鯉之孫徐作霖吳伯/允伯裔張渭劉伯愚皆郡中名士何變晉江人居民)
　(逃竄城空不能守為賊執欲降之不屈斷足剖胷而/死懸首市上三日耳目猶動左相申夷陵人唐良鋭)
　(全州人胡淵永年人邱懋素貴州新添衞人賊再陷/南陽全家被害魯世任安邑人賊薄城竭力捍禦戰)
　(敗被執自刎死陳顯元蘄縣人城經摧頺率民人保/闗門寨守月餘力竭罵賊支解死劉禋中部人紀懋)
　　(勛膠州人孔亮興平人許永禧曲沃人髙斗垣繁峙/人劉英貴州人楊呈秀山海衞人李貞佐字無欲安)
　　(邑人以學行著訓民有方練鄉勇守城城陷罵賊斷/舌支解死母喬氏亦死顧王家㑹稽人子國亦以擊)
　　(賊被害雷振揚山西人貞佐遇難後振揚攝縣事城/再陷死之張人龍遵化人周之徳山東陵縣人張人)
　　(龍遇難後之徳攝縣事城再陷死之孔貞璞曲阜人/悉力守城賊不能克既去以事至汝州道遇害梁可)
　　(棟官平定州知州萬大成官淮安同知趙良棟官蓬/萊教諭王多福官項城訓導楊士英官懷仁知縣子)
　　(婦王氏亦罵賊為所殺陳心學授知縣不謁選而歸/賊欲官之不從被殺周卜厯官内黄知縣以父喪歸)
　　(賊迫使執郟縣令以代其死罵賊被害令本朝乾隆/四十一年追諡汪喬年黨威闗永傑魏  望陳顯元)
　　(李貞佐忠烈李夢辰張維世周士樸魯世任忠節馬/名廉張國欽張一貫李萬慶孫兆禄侯君擢崔泌之)
　　(馮正吉徐一源何變胡淵邱懋素許永禧劉英顧王/家梁可棟楊士英周卜厯烈愍曹思正劉伯驂張鷹)
　　(揚杜時髦蔡鳯吳汝琦王世琇顔則孔賈之琯沈試/朱國慶侯忻侯執中沈仔張儒左相申唐良鋭劉禋)
　　(紀懋勛孔亮髙斗垣楊呈秀張人龍/萬大成陳心學節愍張信等並入祠)
　我
大清兵克松山廵撫邱民仰等死洪承疇降遂下錦
　州
　　(松山圍既久帝命楊繩武督師救承疇繼又代以范/志完皆歛兵不敢出副將焦埏赴援甫出山海闗即)
　　(敗沒轉餉路俱絶圍城食盡副將夏成徳因遣子為/質約日獻城)
(大清兵如期攻之城遂下民仰及總兵曹變蛟王廷臣/  兵備道張斗姚恭王之禎副将江翥饒勲朱文徳等)
　(死之承疇祖大樂就執職方郎中張若麒逃從海上/蕩漁舟而還寜逺闗門勁旅盡喪錦州城中糧亦盡)
　(人相食祖大夀戰守計窮又聞松山已失乃遣人至/鄭親王濟爾哈郎睿郡王多爾衮軍門乞降二王據)
　(以入告越數日大夀復遣人至軍門求盟誓二王怒/曰爾欲降即降不降則已此城可旦夕拔尚與爾盟)
　(誓乎大夀懼遂率所部以城降杏山塔山皆下敗書/聞或傳承疇已死帝驚悼甚設壇都城賜承疇祭十)
　(六民仰六尋命建祠都城外承疇民仰並列将親臨/祭聞承疇降乃止以王樸先逃下法司㑹鞫樸罪而)
　(吳三桂加提督銜鎮山海如故御史郝晉言六鎮罪/同皆宜死三桂實遼左主将不戰而逃奈何反加提)
　(督兵部尚書陳新甲覆議請獨斬逃勒馬科軍令状/再失機即斬決三桂失地應斬念守寜逺功與李輔)
　(明白廣恩唐通貶秩充為事官時諸將/多擁厚貲賂權要故樸以外皆獲宥)質實(楊繩武/雲南彌)
　(勒人崇禎十一年冬用楊嗣昌薦召見吐言如流莊/烈帝偉之遂自御史超擢右僉都御史巡撫順天十)
　(四年擢薊遼總督尋以范志完代之而令繩武總督/遼東寜逺諸軍出闗救松杏加銜督師未幾卒遂進)
　(志完兵部左侍郎督師出闗如繩武焦埏大同後衞/人朱文徳義州衞人  本朝乾隆四十一年追諡曹)
　(變蛟忠烈邱民仰王廷臣忠節焦埏朱文/徳烈愍張斗姚恭王之禎江翥饒勲節愍)
三月魏照乗罷
　(照乗在内閣四年庸碌無所見御史徐殿臣劾其暱妾/棄妻縱壻為奸諸醜迹照乗力辨之御史劉之勃謂)
　(大臣不當爭辨帝責其妄議/然照乗内不自安遂引疾去)質實(徐殿臣鄞人劉之/勃字安侯鳯翔人)
　　夏四月謝陞罷
(太宗文初我屢遺書議和兵部尚書陳新甲以國内困敝亦/      皇帝)
　　　(請主和以紓患私言于傅宗龍出都以語陞語陞陞/後見疆事大壞述宗龍之言于帝帝召新甲詰責新)
　　　(甲叩頭謝罪陞進曰倘肯議和和亦可恃帝黙然尋/諭新甲密圖之乃遣職方郎中馬紹愉等奉書乞和)
(太宗宴我有加禮仍報書曰大清國/      勞)
(皇帝致書于明國皇帝予纘承䝉/皇考太祖皇帝之業嗣位以來)
(天眷佑逺通臣服諸王等合辭勸進乃昭告軍每入爾境輒/天地受號稱尊國號大清改元崇徳通來我)
　　　(克城陷陣乗勝長驅若圖進取亦復何難然予仍願/和好者特為億兆生靈計耳葢嗜殺者殃好生者祥)
　　　(感應之理昭然不爽若兩國各能審度禍福矜全億/兆而誠心和好則自兹以後宿怨盡釋彼此不必復)
　　　(言矣至我兩國尊卑之分又何必較哉古云情通則/明情蔽則暗若爾國使臣來予令面見予國使往爾)
　　　(亦令面見如此則情不蔽而和事可久若使臣不得/面見情詞無由通達則和事終敗徒貽國家之憂矣)
　　　(夫豈扼絶使臣進見遂足以示尊耶至兩國有吉凶/大事則當遣使交相慶弔每嵗貴國饋兼金萬兩白)
　　　(金百萬我國饋人參十斤貂皮千張若我國滿洲䝉/古漢人及朝鮮人等有逃至貴國者當遣還我國貴)
　　　(國人有逃叛至我國者亦遣還貴國以寧逺雙樹堡/中間土嶺為貴國界以塔山為我國界以連山為適)
　　　(中之地兩國俱于此互市自寧逺雙樹堡土嶺界北/至寧逺北臺直抵山海關長城一帶若我國人有越)
　　　(入及貴國人有越出者俱加稽察按律處死或兩國/人有乗船捕魚海中往來者爾國自寧逺雙樹堡中)
　　　(間土嶺沿海至黄城島以西為界我國于黄城島以/東為界若兩國有越境妄行亦俱察出處死倘願如)
(天地或書中所言以成和好則我兩人或親誓來予亦遣使/      大臣代誓爾速遣使齎和書及誓書以)
　　　(齎和書及誓書以往若不願和好再勿遣使致書其/億兆死亡之孽于予無與矣于是以書授紹愉遣人)
　　　(䕶送抵連山紹愉未至而陞昌言于朝房謂給事中/方士亮倪仁禎等曰議和事諸君不必言上祈籖奉)
　　　(先殿意已決又言人主以不用聰明為高上太用聰/明致天下盡壞士亮等退謂陞詐謗君父洩禁中語)
　　　(仁禎及同官廖國遴等交章論之斥陞大不道無/人臣禮士亮復繼言之疏數十上帝大怒削陞籍)質
　　　實(雙樹堡在寜逺州東十八里方士亮/歙人倪仁禎浦江人廖國遴長沙人)
　　五月張獻忠陷廬州起馬士英總督廬鳳軍務
　　　(先是賀一龍賀錦諸賊在江北欲西合獻忠以湖廣/官兵沮不得達及開封圍急督師丁啟睿及左良玉)
　　　(奉詔往援皆移軍駐開封旁近地獻忠得乗間走英/霍山中與一龍等相見皆大喜遂以是年三月攻舒)
　　　(城舒城令以憂去鄉官胡守恒與逰撃孔廷訓督兵/民共守廷訓縱所部滛掠士民乃叛降賊城將降悍)
　　　(卒殺守恒被數十創以死獻忠遂入舒城改為得勝/州據之遣其黨分掠旁邑逰騎直抵廬州城下知府)
　　　(鄭履祥通判趙興基經厯鄭元綬合肥知縣潘登貴/指揮同知趙之璞里居參政程楷分門守監司蔡如)
　　　(衡貪戾民不附賊諜滿城中不能知㑹提學御史徐/之垣以試士至獻忠遣其徒偽為諸生襲儒冠以入)
　　　(夜舉礟城中大擾之垣如蘅履祥登貴並縋城走興/基時守水西門聞變挺刄下戌樓與鬬斬數人被創)
　　　(死元綬楷守南薫門並殉難之璞守東門巷戰死賊/乗勢連䧟含山巢縣廬江無為六安拒臣艦數百習)
　(水師將窺南京太監盧九徳以京營兵往𠞰京營將/孫應元黄得功者素善戰是年春應元追賊羅山已)
　(敗殁得功乃與别將劉良佐擊獻忠于峽山再戰敗/績得功退屯定逺江南大震詔逮鳯陽總督髙斗光)
　(起馬士英代之士英初巡撫宣府取公帑饋朝貴坐/遣戍尋流寓南京與逆案光祿卿阮大鋮相結甚歡)
　(周延儒之再召也大鋮輩金錢要之維揚求湔濯延/儒曰吾此行謬為東林所推子名在逆案可乎大鋮)
　(沈吟久之曰瑤草何如瑶草士英别字延儒許諾至/是禮部侍郎王錫衮薦士英知兵延儒力贊之竟得)
　(起用士英未至軍賊勢張甚悉衆攻桐城挾營將廖/應登至城下誘降得功良佐合兵擊之于鮑家嶺賊)
　(敗遁退至潛山擒斬賊將闖世王馬武三鷂子王興/國三鷂子者獻忠養子號驍勇者也得功箭傷面愈)
　(自奮與賊轉戰十餘日所殺傷獨多賊大衂于是一/龍等棄獻忠去北投自成而河南賊袁時中方㓂頴)
　(州官軍聞警即移兵𠞰時中獻忠收餘衆襲陷太湖/㕘將邱壯猷戰死知縣楊春芳典史陳之訓教諭沈)
　(鴻起訓導婁懋履並/死馬獻忠勢復振)質實(南薫門廬州府城千七百/有六丈門七跨金斗河立)
　(水關二後漢末建元未重修南董門其南門也峽山/在桐城縣北四十里即古夾石鮑家嶺在桐城縣西)
　(馬士英貴陽人胡守恒官編修贈少詹事謚文節趙/興基雲南太和人鄭元綬浙江人趙之璞程楷皆合)
　(肥人楷初為平湖知縣有政聲歴官雲南參政致養/歸徐之垣鄞人高斗光繁峙人王錫衮祿豐人邱壯)
　(猷六安人楊春芳靖州人按一統志太湖知縣死於賊/者又有榆林李盛英賊掠境與守備徐際相禦之許家)
　(寨力戰死之本朝乾隆四十一年追謚孫應元忠烈/趙興基趙  璞程楷邱壯猷李盛英徐際相烈愍楊)
　(春芳節愍鄭元/綬等並入祠)
六月賀逢聖張四知罷
　(逢聖與周延儒再召帝待之不如延儒及是月戊申/予告歸宴餞便殿逢聖感激大哭伏地不能起帝亦)
　(汍瀾動容焉越六日/張四知亦致仕去)
以蔣徳璟黄景昉吳甡並為禮部尚書兼東閣大學士
預機務
　(先是帝命㑹推閣臣吏部尚書李日宣等以徳璟景/昉倪元璐劉宗周及甡諸人名上帝令再推數人而)
　(副都御史房可壮工部右侍郎宋玫大理寺卿張三/謨與焉大僚不獲推者為流言入内帝深惑之召日)
　(宣及與推諸臣入中左門偕輔臣賜食已出御中極/殿召諸臣奏對玫陳九邊形勢甚辨帝惡其干進叱)
　(之乃命徳璟景昉甡入閣甡之柄用周延儒與有力/焉延儒再相逆案輔臣馮銓頗助為謀延儒許復其)
　(冠帶銓果以捐資振饑屬撫按題叙延儒擬優㫖下/户部公議大沸延儒患之兵部侍郎馮元飇與甡善)
　(因説延儒援甡共為銓地甡既入閣延儒語銓事甡/唯唯退召户部主議者告以逆案不可翻寢其疏不)
　(覆延儒始悟為甡/紿兩人遂有隙)質實(李日宣字晦伯吉水人宋玫/字文玉萊陽人張三謨大原)
　(人/)
下吏部尚書李日宣等于獄
　(帝以㑹推不當責日宣等回奏奏上帝怒不解復御/中左門召日宣對狀次召吏科都給事中章正宸河)
　(南道御史張煊及房可壯宋玫張三謨帝詰日宣曰/汝嘗言秉公執法今何事不私正宸奏日宣多游移)
　(臣等當劾之㑹推事實無所徇日宣復為玫等三人/解帝命錦衣官逮下日宣等六人並褫冠帶就執時)
　(日宣所舉蔣徳璟等多採人望中外翕然稱公然周/延儒頗有所㕘預玫之得與再推延儒實主之延儒)
　(客盛順者嘗為浙江巡撫熊奮渭營内召果推南京/户部侍郎玫父繼登官浙江右叅政知其事遂深信)
　(順順為玫營推舉于延儒甚力而日宣不知也帝入/蜚語惡日宣特甚詰責聲甚厲侍臣皆股栗失色徳)
　(璟與黄景昉叩頭辭新命言臣等並在㑹推中若諸/臣有罪臣等豈能安延儒亦乞帝優容之皆不許遂)
　(下刑部獄廷臣交章申救不納帝疑日宣未就獄責/刑部臣剋期三日定讞侍郎惠世揚徐石麒擬予輕)
　(比帝大怒革世揚職鐫石麒二秩郎中以下罪有差/御史王漢言枚卜一案日宣等無私陛下欲重其罪)
　(刑部莫知所執不聽獄上日宣正/宸煊戍邊可壯玫三謨等削籍)質實(張煊介休人/熊奮渭商城)
(大人惠世揚清澗人徐石麒字寳摩嘉興人後家居朝/  兵下嘉興石麒自縊死王漢字子房掖縣人  本)
　(乾隆四十一年/追諡石麒忠懿)
秋七月左良玉兵潰于朱仙鎮諸鎮皆潰
　(是年夏四月李自成再圍開封良玉以兵往救戰不/利監軍主事余爵被執良玉遂引兵去開封圍久不)
　(解廷議以良玉軍無鬬志故尚書侯恂嘗遇良玉有/恩乃詔釋恂子獄代楊文岳為總督合督師丁啟睿)
　(之兵馳援開封發帑金十五萬犒良玉營以激厲之/並飭山西軍刻期渡河㑹恂等急擊而總兵許定國)
　(以山西軍次沁水一夕潰去寕武兵亦潰于懐慶竟/不赴㑹文岳未受代仍統所部㑹啟睿于朱仙鎮良)
　(玉及虎大威楊徳政方國安四鎮軍畢集良玉見賊/勢盛欲㧞營遁乗夜縱其軍突諸營諸營驚潰良玉)
　(軍掠諸營馬驘以去于是諸營悉奔啟睿文岳走汝/寜獨副將姜名武一軍堅壁不動侵晨自成擁衆大)
　(至名武督麾下血戰殺數百人力竭被執大罵為賊/磔死賊乃往追良玉軍自成戒其衆毋疾追繞出良)
　(玉前傍溪谷穿塹深廣各二尋環百里以阻良玉良/玉幸追者緩整衆以前行八十里扼于塹不得進方)
　(下馬欲渡賊追者噪而至良玉兵大亂自相蹂踐仆/溪谷者無算棄馬驘萬匹監軍僉事任棟歿于陳良)
　(玉走襄陽帝聞援軍屢潰怒甚褫啟睿文岳職逮治/定國誅徳政詔恂拒河圖賊而令良玉以兵㑹恂良)
　(玉畏自成遷延不至/帝終不能罪良玉也)質實(姜名武字我揚保徳州人/任棟永夀人余爵被執罵)
　(賊死姪敦華同遇害烈本朝乾隆四十/一年追諡姜名武忠  任棟余爵烈愍)
　　發明(六鎮兵潰于松山而誅止王樸四鎮兵潰于/朱仙鎮而誅止楊徳政軍律之失平甚矣方)
　　(吳三桂諸人之倖而獲宥猶可解曰樸先潰也良/玉則豈非先潰者而竟置罪魁于不問特以其强)
　　(悍不易制耳夫賀人龍强悍不減良玉孫傳庭一/旦入闗中縛之麾下數其罪而戮之三軍皆洒然)
　　(動色誰謂跋扈之將不可以威制哉厥後良玉出/樊城奔武昌縱兵大掠火光照江中而漫無顧忌)
　　(其亦姑息之政/有以釀成之也)
八月陳新甲下獄尋棄市
　(先是松山錦州相繼失職方郎中張若麒自寜逺遁/還言官劾若麒者悉及新甲新甲屢乞罷皆不從新)
　(甲雅有才曉邊事然不能持廉所用多債帥深結中/貴為援與司禮王徳化尤昵故言路攻之不能入當)
　(是時闖賊蹂躙河南開封屢被圍他郡縣失亡相踵/總督傅宗龍汪喬年出闗討賊先後䧟殁賊勢愈張)
　(言官劾新甲者章至數十新甲請罪章亦十餘上輒/慰留之至是帝特惡其洩機事乃下之獄帝初以和)
　(議委新甲手詔往返者數十皆戒以勿洩外廷漸知/之故屢疏爭然不得左驗一日所遣職方郎中馬紹)
　(愉以密語報新甲㑹新甲視事去置其書几上家僮/悞以為塘報也付之鈔傳于是言路譁然給事中方)
　(士亮首論之帝愠甚留疏不下已降嚴㫖切責令新/甲自陳新甲不引罪反自詡其功帝益怒言官復相)
　(繼劾之遂逮付刑部獄而和議亦中罷新甲從獄中/上書乞宥不許新甲知不免徧行金内外給事中廖)
　(國遴等營救于刑部侍郎徐石麒拒不聽大學士周/延儒陳演亦于帝前力救且曰國法兵不薄城不殺)
　(大司馬帝曰他且勿論戮辱我親藩不甚于薄城耶/遂斬新甲于市新甲為楊嗣昌引用其才品心術相)
　(似軍書旁午裁答無滯帝頗倚之後給事中沈迅/力詆其失帝曰令爾作新甲恐更不如迅慚而退)
九月李自成決河灌開封城陷
　(諸援軍既潰于朱仙鎮帝乃詔山東總兵官劉澤清/救開封時城中食盡巡撫髙名衡總兵陳永福等守)
　(益固澤清兵抵河北朱家寨將士不敢進澤清曰我/以兵五千南渡依河而營引水環之以次結八營直)
　(連大堤築甬道輸河北之粟以餉城中賊兵已老可/一戰走也皆曰善乃分兵先渡立營賊攻之戰三晝)
　(夜後軍無繼者甬道不就澤清拔營去賊圍開封者/三所損傷多積憤誓必拔之圍半年師老糧匱欲引)
　(黄河水灌之以城中子女貨寳猶豫不決聞秦督孫/傅庭已率兵出闗恐諸鎮兵夾擊欲變計㑹有獻計)
　(請決河以灌賊者名衡以為然周王枵募民築羊馬/牆堅厚如髙岸賊營直傳大堤河決賊可盡城中無)
　(虞方鑿朱家寨口賊已知之移營髙阜具艨艟巨筏/亦驅掠民夫數萬決河灌城㑹天大雨連旬黄流驟)
　(漲口遂決丁夫荷鍤者隨堤漂没十數萬賊亦沈萬/人河入自北門貫東南門以出奔聲如雷名衡永福)
　(乗小舟至城頭周王率其宫眷及寜陽諸郡王避水/棲城樓坐雨絶食者七日後得舟乃從城上泛舟出)
　(同知蘇茂灼通判彭士奇久餓不能起並溺死賊浮/艦入城遺民俱盡拔營而西城初圍時百萬户後饑)
　(疫死者十二三汴梁佳麗甲中州羣盗心艷之至是/盡沒于水得脱者不及二萬人帝聞痛悼猶念諸臣)
　(拒守勞命叙功加名衡兵部右侍郎名衡辭以疾/即擢監軍御史王漢為右僉都御史以代名衡)質
　實(朱家寨口在開封府城西北十七里寜陽郡王恭/檥周端王肅溱第九子萬厯四十九年封蘇茂灼)
　(晉江人彭士奇髙要人士本朝乾/隆四十一年追諡茂灼  奇節愍)
冬十月孫傅庭敗績于郟縣
　(是年春兵部尚書陳新甲薦傅庭知兵遂釋傅庭于/獄以為兵部右侍郎帝御文華殿問勦賊安民之䇿)
　(傅庭侃侃言帝嗟嘆久之宴勞賞賚甚渥尋總兵賀/人龍軍潰秦督汪喬年敗沒于襄城帝即命傅庭往)
　(代且授意誅人龍傅庭以人龍家米脂其宗族多在/賊中未可輕發在道佯上疏曰人龍臣舊將願貰其)
　(罪俾從臣自效帝亦佯許之及至陜大集諸將出不/意縛人龍坐之麾下數而斬之謂其開封噪歸猛如)
　(虎以孤軍失利而張獻忠羅汝才出于柙也又謂其/遇敵先潰新蔡襄城連喪二督也諸將莫不灑然動)
　(色傅庭既已誅人龍威讋三邊日夜治軍為平賊計/而賊遂已再圍開封屢詔趣傅庭出闗傅庭上言兵)
　(新募不堪用帝不聽傅庭不得已出師抵潼闗大雨/連旬自成決河灌開封開封已䧟傅庭趨南陽自成)
　(西行逆秦師傅庭設三覆以待賊牛成虎将前軍左/勷將左鄭嘉棟將右髙傑將中軍成虎陽北以誘賊)
　(賊奔入伏中成虎還兵而鬬髙傑等突起翼之左勷/鄭家棟左右横擊之賊潰東走斬首千餘級追三十)
　(里至郟縣賊棄甲伏軍資于道秦兵趨利賊覘官兵/囂反兵乗之兵大潰副將孫枝秀躍馬以追賊擊殺)
　(數十騎賊因圍之馳突不得出馬蹶被執植立不撓/以刃臨之瞠目不答一人曰此孫副將也遂殺之叅)
　(將黒尚仁亦被執不屈見殺覆軍數千材官小將之/歿者張映奎李棲鳯任光裕戴友仁以下七十有八)
　(人傅庭走鞏縣退入闗是役也天大雨糧不至士卒/採青柿以食凍且餒故大敗豫人所謂柿園之敗也)
　質實(左勷總兵官光先之子愍本朝乾隆四十一年/追諡孫枝秀黒尚仁烈  張映奎等並入祠)
十一月總兵官劉超據永城反
　(超初以偏禆從貴撫王三善討安邦彦積勞遷四川/遵義總兵練國事丁魁楚丁啟睿為督撫皆嘗檄超)
　(赴軍前討賊超忽上書陳功簿意頗鞅鞅遂坐怨望/奪職數求復官不得李自成圍開封超請招降土宼)
　(協擊之起超保定總兵令率兵赴救超憚不敢行同/縣御史魏景琦方家居見超日與土宼相往來未嘗)
　(與自成一戰詆超為通賊超怒愬之舉人喬明楷明/楷復誚之超乃大憤殺景琦一家三十餘人并殺明)
　(楷而反巡撫王漢謀執超揚言招撫分兵伏城下而/獨與軍將數琦入超先發殺漢㕘將陳治邦逰擊連)
　(光耀父子鬬格死有馬魁者負漢屍奪路以出聞于/朝命鳯督馬士英太監盧九徳總兵陳永福討之超)
　(據永城守時永城以禦賊故先屯糧積芻制火礟盡/為超有官軍連戰賊屢挫築長圍困之超官貴州時)
　(與士英相識縁舊好貽書士英曰今文臣軫結成勢/錮不可拔為守令則驅民反為督撫則驅兵反為臺)
　(省則驅將反天下反者何一非公等驅之超非侗愚/豈願棄功名捐首踵蒙不韙之名蹈汙敗之行為天)
　　(下笑哉勢激之使然也士英得書因勸之降超出見/不肯去佩刀士英笑曰若既歸朝安用此已潛去其)
　　(親信獻俘/于朝磔死)質實(劉超山西人其父為永城估遂家永/城王漢初為内鄉知縣屢建破賊功)
　　(降㫖優叙是年春行取入都以試御史監軍與督臣/侯恂南援汴尋詔漢巡撫河南賊灌開封漢自柳園)
　　(夜半渡河逐賊戰小却守備李日舒歿于陣諸軍殊/死鬬敗追至朱仙鎮連戰皆㨗遂代髙名衡撫河南)
　　(陳治邦臨漳人李日舒棲霞人耀本朝乾隆四/十一年追諡王漢陳治邦連光  李日舒烈愍)
　我
大清兵入薊州連下畿南山東州縣魯王以派自殺
　　(時闗内外並建二督又分設二督于昌平保定千里/之内有四督臣又有寜逺永平順天密雲天津保定)
　　(六巡撫寜逺山海中協西協昌平通州天津保定八/總兵星羅基置無地不防而事權反不一薊督張福)
　　(臻尤昏庸給事中方士亮劾之因言移督師闗内則/薊督可裁福臻可罷于是召還臻令遼督范志完兼)
　　(制闗内移駐闗門志完辭不許求去不許上疏言不/能兼薊請仍設薊督始以趙光抃任之而)
　(大清兵已自墻子嶺入薊州分道南嚮乃急徵諸鎮入/  援援軍至者甚衆皆觀望志完光抃畏怯不敢戰河)
　(大間以南多失守下臨清諸州縣攻兖州知府鄧藩錫/  兵乗勝抵山東)
　　(走告魯王以派曰郡有吏國有王猶同舟也列城失/守皆由貴家惜金錢而令窶人餓夫列陴捍禦夫城)
　　(郭者我之命也財賄者人之命也我不能畀彼以命/而望彼畀我以命乎王誠散儲財以鼓士氣城猶可)
　　(存不然大事一去悔無及矣以派不能從藩錫與監/軍參議王維新同知譚絲曽文蔚通判閻鼎推官李)
　(昌期滋陽知縣郝芳聲副將丁文明長史俞起蛟給/事中范淑泰等分門死守力不支城破文明戰死維)
　(新猶奮力格鬬被二十一創乃死以派自縊樂陵陽/信東原安邱諸郡王皆死藩錫絲文蔚鼎昌期芳聲)
(大起蛟淑泰舉人羅于宁並殉節時十二月八日也我/  清兵遂長驅南下直抵海州贑榆沭陽豐沛凡克府)
　(州縣城八十八所至将吏多望風遁或獻金帛迎降/其死于戰守及紳士之殉節者畿輔則薊州兵備僉)
　(事張世管薊鎮糧儲户部主事馬嗣烋霸州兵備副/使趙煇知州丁師羲里居參政李時茪河間參議趙)
　(珽督守給事中周而淳知府顔孕紹同知姚汝明知/縣陳三接里居襄陽知縣賈太初訓導馮運隆順徳)
　(知府吉孔嘉里居台州知府傅梅中書舍人孟魯鉢/張鳯鳴定州知州唐炫趙州知州王端冕敎諭陳廣)
　(心訓導王一統永清知縣髙維岱典史李自正敎諭/邸養性鄉官劉維蕙阜城知縣吕大成武邑知縣鄭)
　(集命沙河知縣項易任縣守備牛文科深州訓導劉/名言吏目熊國俊平鄉教諭潘希明訓導李愈芬閻)
　(慎行清豐敎諭曹一貞訓導董調元里居吏部郎李/其紀黄州推官佀鶴舉富陽知縣杜斗愚永平里居)
　(山東副使申為憲新河里居淮安通判劉文蔚韓城/縣趙懋誠生員宗文麗南樂監生鄭獻書山東則山)
　(東兵備僉事樊吉人登萊兵備僉事邢國璽兖西兵/備僉事李恪臨清總兵官劉源清㕘将柳毓融𣙜闗)
　(主事陳興言同知路如瀛判官徐應芳吏目陳翔龍/里居兵部侍郎張宗衡太常少卿張振秀户部員外)
　(郎邢泰吉臨汾知縣尹任濵州知州王道隆莒州知/州景淑範貢生何燧鄒平知縣朱迥添萊蕪知縣馮)
　(守禮陽信知縣張予卿滕縣知縣吳良能前知縣瞿/騫里居車駕郎中劉鴻緒東阿知縣吳汝宗武城知)
　(縣任萬民生員商醇儒商大儒徐行泗徐士雅王國/俊吳文光臨淄知縣文昌時訓導申周輔高苑知縣)
　(周啟元夀光知縣李耿里居桐柏縣知縣丁茂桂萊/陽知縣陳顯際里居工部侍郎宋玫稽勲郎中宋應)
　(亨中書舍人趙士驥齊東敎諭張日新沂州里居河/南巡撫髙名衡夀張里居太僕少卿王大年曹州里)
　(居户部主事楚煙長清里居訓導張肇祚昌邑舉人/李治躬宋明佐生員宋奇英宋奇士諸城舉人丁大)
　(轂新城武舉馬驥貢生王與朋生員王與斌王與玖/王與才王與藎王與獻王與璧王與纓王與滿王士)
　(駒王士奇王士贍畢申畢卓耿廷梓張嗣説徐淳如/張炅然張炳然張熒然張冲然泰安州生員張遇留)
　(平度州生員竇啟光武城生員劉珣堂邑生員孫發/祖夏津生員劉以稭戴章甫朝城生員岳爾髙即墨)
　(生員王基招逺生員單經翰應天則豐縣知縣劉光/先生員王道充與子賔布衣皇甫世民沐陽知縣劉)
　(士璟等而南京給事中張焜芳天津叅將賀秉鉞寜/波生員馬之騆馬之駉道出臨清職方主事劉大年)
　(道出厯城亦/皆殉節死)質實(贛榆漢縣東魏于縣西别置懐仁/縣髙齊廢贛榆縣金大定七年改)
　(懐仁曰贛榆明屬海州以隸于淮安府東本朝雍正/二年升海州為直隸州縣仍屬焉沭陽  魏建沭陽)
　(郡兼置懷文縣後周改縣曰沭陽明屬淮安府明本/朝雍正二年改屬海州南樂五代唐改昌樂置  亦)
　(屬大明府今因之濵州五代周就渤海縣置州明洪/武初省縣入州屬濟南府  本朝雍正二年升直隸)
　(州十二年升武定州為府以州屬之臨淄夀光皆漢/縣明並屬青州府萊陽漢昌陽五代唐改萊陽明屬)
　(登州府今悉因之魯王以派荒王檀十世孫趙光抃/字彦清九江徳化人鄧藩錫字晉伯金壇人王維新)
　(廣宗人曾文蔚泗州人閻鼎臨汾人李昌期永年人/郝芳聲忻州人丁文明義烏人俞起蛟錢塘人范淑)
　(泰典浙江試事竣還家遂與藩錫等同死樂陵魯靖/王肇煇第五子泰舉于宣徳二年始封樂陵郡王至)
　(是為泰舉八世孫以泛陽信魯莊王陽鑄第七子當/㳻于成化十四年封陽信郡王至是為當渚七世孫)
　(宏福東原魯端王觀􁝓第二子頤埨于嘉靖三十六/年始封東原郡王至是為頤埨曽孫以源安邱魯靖)
　(王肇煇第四子泰坾于宣徳十年始封安邱郡王至/是為泰坾九世孫宏檟張名世馬邑人子啟元同死)
　(馬嗣烋同州人母薛氏同死趙煇字黄如河津人子/琬同死丁師羲字象先楚雄人趙珽慈谿人一門十)
　(四人同死周而淳掖縣人顔孕紹字賡明曲阜人復/聖六十五代孫也闔室自焚死姚汝明夏縣人妾任)
　(氏同死陳三接文水人巷戰死妻武氏殉之吉孔嘉/洋縣人妻張氏長子惠迪次子婦王氏同死傅梅邢)
　(臺人唐鉉字節玉睢州人王端冕字服先江陵人陳/廣心元城人王一統成安人髙維岱昌邑人邸養性)
　(東勝衞人吕大成萊蕪人鄭集命延長人項易禹州/人牛文科任縣人劉名言唐縣人曹一貞宛平人董)
　(調元安肅人樊吉人元城人邢國璽長葛人李恪安/邑人劉源清濟寜人澤清弟栁毓融博興人陳興言)
　(漳浦人路如瀛陵川人徐應芳臨川人陳翔龍蕭山/人張宗衡以兵部侍郎為宣大總督罷歸佐有司守)
　(城援不至城破死王道隆江都人景淑範蒲州人朱/迥添瀋陽王支屬由宗學貢生為知縣馮守禮猗氏)
　(人與二子攄抱攄奇並自殺張予卿武進人吳良能/遼東葢州人城將破盡殺家屬拜母出力戰死瞿騫)
　(上海人解任未行與良能協守城破亦死吳汝宗寜/洋籍龍巖人任萬民曲陽人文昌時全州人闔門自)
　(焚死申周輔屯留人周啟元黄罔人李耿江隂人陳/顯際真定人宋應亨侍郎玫族叔也應亨以城北庳)
　(薄出千金建甕城浹旬而畢玫及邑人趙士驥亦出/貲治具與顯際固守二月餘城破皆死之張日新浙)
　(江建徳人招降土宼安守夏共登陴拒守力不支與/子光裔及守夏皆死妻方氏自刎髙名衡以巡撫守)
　(開封既陷以病歸夫婦同死節王大年厯官御史加/太僕少卿以附魏忠賢掛名逆案至是亦死楚煙與)
　(子鳯苞妻趙氏俱死劉光先廣東人劉士璟復州人/張焜芳紏太僕少卿史􁌆贓私為所訐罷官歸㑹稽)
　(以事北上與劉之騆之駉俱就執遂死其妻妾聞之/赴井死賀秉鉞泰寧左衛人以扶父柩至臨清巷戰)
　(終日力盡就執死劉大年廣昌人使南京還朝過厯/城適城破遂死  本朝乾隆四十一年追諡范淑泰)
　(顔孕紹呉良能忠烈鄧藩錫吉孔嘉宋玫高名衡張/焜芳忠節王維新丁文明張名世趙珽陳三接高維)
　(岱牛文科李其紀樊吉人栁毓融陳興言文昌時賀/秉鉞烈愍譚絲曽文蔚李昌期郝彦聲俞起蛟馬嗣)
　(烋趙煇丁師羲李時茪周而淳姚汝明賈太初傅梅/孟魯鉢張鳳鳴唐鉉王端冕吕大成鄭集命項易侣)
　(鶴舉杜斗愚申為憲劉文蔚邢國璽李恪劉源清張/宗衡張振秀邢泰吉尹任王道隆景淑範朱廻添馮)
　(守禮張予卿瞿騫劉鴻緒呉汝宗任萬民周啓元李/耿丁茂桂陳顯際宋應亨趙士驥楚煙劉光先劉士)
　(璟劉大年節愍羅/于宁等並入祠)
閏十一月李自成陷汝寧前保定總督楊文岳死之
　(文岳與虎大威等既自朱仙鎮奔汝寧詔褫文岳官/候勘以宼患方棘猶治軍事未行至是賊以數萬衆)
　(来犯汝寧老回回馬守應革裏眼賀一龍左金王賀/錦爭世王劉希光亂世王藺養成時已歸自成引兵)
　(畢㑹壓城五里而軍監軍僉事孔貞㑹以川兵屯城/東文岳以保兵屯城西賊兵進攻相持一晝夜川兵)
　(潰殺傷數百賊奪其馬嬴悉衆攻文岳軍文岳部將/甄竒傑者稱驍勇前從擊賊已戰死所恃惟大威俄)
　(大威中礟死守備蔡浩父子指揮熊應吕梅振英張/鴻光俱歿于陣文岳益不支僉事王世琮知府傅汝)
　(為通判朱國寳縋將士入城副將賈悌㕘將馮名聖/亦掖文岳貞會登城賊四面環攻戴扉以障矢石雲)
　(梯堵墻而立城上矢礟擂石雨集賊死傷山積而攻/不休一鼓百道並登執文岳及世宗國寶悌名聖殺)
　(汝陽知縣文師頤于城上遊擊朱崇祖指揮張國正/千户劉懋勲楊紹祖袁永基同子世廕百户葉榮䕃)
　(張承徳李衍夀閻宗國奮力巷戰死汝為聞變投水/死嵗貢士林景暘國學生趙得庚楊道臨等諸生趙)
　(重明費明棟楊應禎李士諤等皆死賊擁文岳見自/成大罵賊怒縛之城南三里舖大礟擊之洞胷糜骨)
　(死士民屠戮數萬焚公私廨舍殆盡貞㑹執去不知/所終崇王由積崇世子諸郡王皆擄以行賊遂走確)
　(山信陽泌陽遣其黨賀一龍掠地上蔡知縣官篆出/禦之與鄉勇馬天祥李和中王維新曽耀俱陷陣死)
　質實(崇王由積簡王見澤七世孫王琮世字仲發達/州人先為汝寧推官討土冦流矢貫耳不為動)
　(時號王鐵耳者也傅汝為字于宣江陵人朱國寳成/都人文師頤全州人蒞任甫三日朱崇祖汝陽人妻)
　(孫氏自焚死張國正六安人袁永基妻王氏亦殉節/官篆膠州人  本朝乾隆四十一年追謚楊文岳虎)
　(大盛王世琮忠烈甄竒傑蔡浩熊應吕梅振英張鴻/光賈悌馮名聖文師頤朱崇祖張國正烈愍傅汝為)
　(朱國寳官篆節愍/劉懋勲等並入祠)
下給事中姜埰行人司副熊開元于錦衣衛獄尋遣戍
　(周延儒之再相也頗力矯其前所為廣引清流于是/鄭三俊長吏部劉宗周掌都察院范景文長工部倪)
　(元璐佐兵部多起自廢籍其他李邦華張國維徐石/麒等皆布滿九列又請釋黄道周于戍所復其官言)
　(路亦得發舒論事忌者乃造二十四氣之説以指朝/士二十四人直達御前帝適下詔戒諭百官責言路)
　(尤至埰疑帝已入其説乃上言陛下視言官重故責/之嚴如聖諭云代人規卸為人出缺者臣敢謂盡無)
　(其事然陛下何所見而云然倘如二十四氣蜚語騰/播清禁此必大奸巨憝恐言者不利已而思以中之)
　(激至尊之怒箝言官之口人皆喑然緘黙誰與陛下/言天下事者是時帝方憂勞天下黙告上帝戴罪省)
　(愆所頒戒諭詞㫖哀痛讀者感傷埰顧反覆詰難深/疑于帝者帝遂大怒曰埰敢詰問詔㫖藐玩特甚立)
　(下詔獄考訊掌鎮撫梁清宏以獄詞上帝曰埰情罪/特重且二十四氣之説類匿名文書見即當毁何故)
　(屢騰奏牘其速按實以聞而同時有熊開元者亦奉/詔下錦衣衞獄開元初以給事中左降淹久不遷頗)
　(觖望詣延儒訴已困頓狀延儒適以他事輒命駕出/開元大愠㑹京師戒嚴帝下詔求言凡官民陳事者)
　(即日召對開元欲論延儒屢請召對及入見延儒在/不敢言一日帝御徳政殿秉燭生開元從輔臣入奏)
　(言易稱君不宻則失臣臣不密則失身請輔臣暫退/延儒等引退者再帝不許開元遂言陛下求治十五)
　(年天下日以亂必有其故帝曰其故安在對曰今所/謀畫惟兵食賊冦不揣其本而末是圖雖終日夜不)
　(寢食求天下治無益也陛下臨御以來輔臣數十人/皆庸人相繼為奸人禍天殃迄無衰止迨言官發其)
　(罪狀誅之斥之已敗壊不可復救矣帝與詰問久之/疑開元有所為曰爾有人欲用乎開元辨無有且奏)
　(且頻目延儒延儒跪謝帝曰天下不治皆朕過于卿/何與開元言陛下令大小臣工不時面奏而輔臣在)
　(左右誰敢為異同之論以速禍且昔日輔臣繁刑厚/歛屏棄忠良賢人君子攻之今輔臣奉行徳意釋纍)
　(囚蠲逋賦起廢籍賢人君子皆其所引用偶有不平/私慨歎而已帝責開元有私開元辨延儒等亦前為)
　(辨解帝命之退延儒等請令補牘從之開元本欲盡/發延儒罪以其在側不敢言而延儒慮其補牘隂令)
　(呉昌時等沮之及奏上止述奏辭不更及延儒他事/帝大怒令錦衣逮治衛帥駱養性開元鄉人也素怨)
　(延儒令盡發延儒之隐以聞帝益怒密旨下養性令/潛斃埰及開元于獄養性懼以語同官同官曰不見)
　(田爾耕許顯純事乎養性乃不敢奉命已而語洩有/奏之帝者請並誅養性養性大懼帝亦不欲殺諫臣)
　(疏竟留中會鎮撫再上埰獄言掠􁋸者再供無異詞/養性亦封還密旨乃命移刑官定罪尚書徐石麒等)
　(擬埰戍開元贖徒帝責以徇情骫法令對狀奪石麒/官而逮埰開元至午門並杖一百埰已死弟垓口溺)
　(灌之乃復蘇仍繫/刑部獄已皆遣戍)質實(姜埰字如農萊陽人熊/開元字魚山嘉平人)
十二月削左都御史劉宗周籍
　(宗周甫起廢籍為左都御史既至官召見文華殿帝/問都察院職掌何在對曰在正已以正百寮必存諸)
　(中者上可見君父下可質天下士大夫而後百寮則/而象之大臣法小臣廉紀綱振肅職掌在是而責成)
　(巡方其首務也廵方得人則吏治清民遂帝曰卿/力行以副朕望宗周以敗書屢聞請旌事盧象昇)
　(追戮誤國奸臣楊嗣昌逮䟦扈總兵左良玉俾督師/大帥皆知懲勸帝不能從閏月晦日召見廷臣于中)
　(左門時姜埰熊開元以言事下詔獄宗周約九卿共/救入朝聞密旨置二人死宗周愕然謂衆曰今日當)
　(空署爭必改發刑部始已及對有薦西洋人湯若望/乃善火器者請召試宗周曰邊臣不講戰守屯戍之)
　(法專恃火器近來陷城破邑豈無火器然我用之制/人人得之亦可制我不見河間反為火器所破乎國)
　(家大計以法紀為主大帥跋扈援師逗遛奈何反姑/息為此紛紛無益之舉耶因議督撫去留則請先去)
　(督師范志成且日十五年以來陛下處分未當致有/今日敗局不追禍始更絃易轍欲以一旦苟且之政)
　(補目前罅漏非長治之道也帝變色曰前不可追善/後安在宗周日在陛下開誠布公公天下為好惡合)
　(國人為用舍進賢才開言路次第與天下更始帝曰/目下烽火逼畿甸且國家敗壊已極當如何宗周曰)
　(武備必先練兵練兵必先選将選将必先擇賢督撫/擇賢督撫必先吏兵二部得人宋臣曰文官不愛錢)
　(武官不惜死則天下太平斯言今日鍼砭也論者但/論才望不問操守未有操守不謹而遇事敢前軍士)
　(畏威者若徒以議論捷給舉動恢張稱曰才望取爵/位則有餘責事功則不足何益成敗哉帝曰濟變之)
　(時先才後守宗周曰前人敗壊皆由貪縱使然故以/濟變言愈當兼重操守帝曰大帥别有才局非徒操)
　(守可望成功宗周曰他不具論如范志完操守不謹/大将偏禆無不由賄進所以三軍解體由此觀之操)
　(守為重帝色解曰朕已知之命宗周起于是宗周出/奏曰陛下方下詔求賢姜埰熊開元二臣遽以言得)
　(罪下錦衣獄陛下度量卓越妄如臣宗周戅直如臣/黄道周尚蒙使過之典二臣何不幸不邀法外恩帝)
　(曰道周有學有守非二臣比宗周曰二臣誠不及道/周然朝廷待言官有體言可用用之不可置之即有)
　(應得之罪亦當付法司今遽下錦衣獄終於國體有/傷帝怒甚曰法司錦衣皆刑官何公何私且罪一二)
　(言官何遽傷國體有如貪贓壊法欺君㒺上皆不可/問乎宗周曰錦衣膏梁子弟何知禮義聴寺人役使)
　(即陛下問貪贓壊法欺君罔上之臣亦不可不付法/司也帝大怒曰如此偏黨豈堪憲職有間曰開元此)
　(疏必有主使疑即宗周金光辰爭之帝叱光辰并命/議處翌日光辰貶三秩調用宗周革職下刑部議罪)
　(閣臣特不發捧原㫖御/前懇救乃免斥為民)
李自成犯襄陽遂犯荆州焚獻陵
　(自成由汝寧引兵而西謀抜襄陽為根本時左良玉/壁樊城大造戰艦驅襄陽一郡人以實軍諸降賊附)
　(之有衆二十萬然親軍愛將太半死而降人不奉約/束良玉亦漸衰多病不復能與自成角自成乗勝攻)
　(良玉良玉退兵南岸結水寨相持以萬人扼淺洲賊/兵十萬争渡不能遏良玉乃宵遁引其舟帥左歩右)
　(騎而下至武昌從楚王乞二十萬餉曰我為王保境/王不應縱兵大掠火光照江中宗室士室奔竄至山)
　(谷多為土宼所害驛傳道副使王揚基奪門出良玉/兵掠其貲并及其子女人畏良玉兵甚于賊賊既得)
　(渡長驅犯襄陽官吏皆先遁賊入城鄉官蔡思繩宋/大勛殉節死賊分兵冠宜城知縣陳美固守八晝夜)
　(城陷抗罵不已為賊磔死訓𨗳田世福亦死之㓂棗/陽知縣郭裕發礟石擊傷多賊憤攻益力城陷身被)
　(數槊大罵賊支解之闔門遇害㓂光化甫簿城知縣/萬敬宗遂自盡賊義之城獲全鄉官韓應龍自縊死)
　(㓂穀城知縣周建中亦殉節宼均州知州胡承熙被/執不屈與其子爾英俱死承熙有能聲遷刑部員外)
　(郎未行遇難㓂鄖陽同知劉璇死之㓂保康知縣萬/惟壇與妻李氏死之㓂荆門攝州事承天府同知盧)
　(學古誓死守學正張郊芳訓𨗳程之竒亦盟諸生亍/大成殿佐城守賊環攻四日無援城陷學古罵賊不)
　(絶口剖腹而死郊芳之竒亦不屈死州同知沈方一/門十八人皆遇害賊既陷荆門遂合兵向荆州廵撫)
　(陳睿謨急渡江入城奉恵王常潤南奔監司以下皆/奔士民遂開門迎賊湘陰王儼铲遇害訓𨗳撖君錫)
　(正衣冠坐明倫堂賊至欲屈之詬罵死賊大索縉紳/故相張居正子尚寳丞允修不食死户部員外郎李)
　(友蘭不屈死諸生王維藩率妻朱氏及二女避難為/賊所掠令妻女赴井死遂見殺諸生王圖南被執罵)
　(死夷陵鄉官李雲以城陷不屈執至江陵乃絶食死/歸州千户吕調元率部卒格鬬陷重圍中招之降大)
　(罵亂刄下賊勢大熾所至輙摧破前廵撫宋一鶴乃/急趨承天䕶獻陵柵木為城賊忽大至積薪燒之烟)
　(罩純徳山城穿一鼔而登盡毀禋殿守陵巡按御史/李振聲總兵官錢中選皆降自成欲發獻陵陵中有)
　(聲振山谷/懼而止)質實(王揚基潜山人蔡思純官羅平知縣/宋大勛官福建通判陳美字在中新)
　(建人田世福陽城人郭裕清江人萬敬宗南昌人韓/應龍官長蘆鹽運使周建中秦州人胡承熙歙縣人)
　(劉璇永平人萬惟壇曹縣人盧學古夏縣人張郊芳/黄縣人程之竒黄岡人沈方桐鄉人陳睿謨武進人)
　(湘陰王儼铲遼簡王植第十一子貴焨于永樂二十/二年始封湘隂儼铲其八世孫也撖君錫字賔王絳)
　(縣人李雲官潁州知州有恵政州人建祠祀之謝事/歸大書名義至重鬼神難欺二語于牖以自警竟殉)
　(節如其志蔡本朝乾隆四十一年追諡陳美忠烈盧/學古烈愍  思繩宋大勲萬敬宗韓應龍周宗建胡)
　(承熈劉璇萬惟壇沈方張允修李/友蘭李雲節愍田世福等並入祠)
　
　
　
　
　
　
御定資治通鑑綱目三編卷三十八
欽定四庫全書
御定資治通鑑綱目三編卷三十九
　(起癸未明莊烈帝崇禎十六年/盡甲申明莊烈帝崇禎十七年)凡二年
(癸/未)十六年春正月李自成陷承天前巡撫僉都御史宋
六鶴等死之
　(一鶴既趍承天與前留守沈夀崇鍾祥知縣蕭漢登/陴禦守五晝夜聞賊燔獻陵漢突圍出救賊騎環之)
　(漢太呼鋰祥今在誰敢驚陵寢者賊挾之去不殺説/降不聴城中人有通於賊者開門延之入城遂陷一)
　(鶴掌□及鄉官從所尚皆死分巡副使張鳳翥走入/山中賊枸漢僧寺謹視之求死不得乗守者懈乃自)
　(剄賊分兵旁掠潛江京山雲夢黄陂孝感等縣皆陷/雲夢知縣諶吉臣署黄陂知縣夏統春潜江鄉官歐)
　(陽燧孝感鄉官程道夀死之賊前鋒逼漢陽轉攻鄖/陽按察使髙斗樞逰擊王光恩力守乃解去自成遂)
　(據承天自號奉天倡義大元帥號羅汝才代天撫民/威徳大將軍分其衆曰標營領兵百隊曰先後左古)
　(營各領兵三十餘隊五營以序直晝夜次第休息巡/徼嚴宻逃者謂之落草磔之收男子十五以上四十)
　(以下者為兵凡精兵一人従以主芻掌械執爨者十/人軍令不得蔵白金過城邑不得室處妻子外不得)
　(攜他婦人寢與悉用單布幕綿甲厚百層矢礟不能/入一兵倅馬三四匹冬則以茵褥籍其蹄剖人腹為)
　(馬槽以飼馬馬見人輒鋸牙思噬若虎豹軍止即出/較騎射曰站隊夜四鼓蓐食以聴令所過崇岡峻坂)
　(騰馬直上水惟憚黄河若淮泗涇渭則萬衆翹足馬/背或抱鬛縁尾呼風而渡馬蹄所壅閼水為不流臨)
　(陣陣列馬三萬名三堵墻前者反顧後者殺之戰久/不勝馬兵佯敗誘官兵步卒長鎗三萬撃刺如飛馬)
　(兵囘擊無不大勝攻城迎降者不殺守一日殺十之/三二日殺十之七三日屠之凡殺人東屍為燎謂之)
　(打亮城陷步兵萬人環堞下馬兵巡徼無一人倖得/免張獻忠雖至殘忍不逮也諸營較所獲馬驘者上)
　(賞弓矢鉛銃者次之幣帛又次之珠玉為下自成不/好酒色脱栗粗糲與其下共甘苦汝才妻妾數十被)
　(服紈綺帳下女樂數部厚自奉養自成嘗嗤鄙之汝/才衆數十萬用山西舉人吉珪為謀主自成善攻汝)
　(才善戰兩人相須若左右手自成下宛葉克梁宋兵/強衆附有専制心顧獨忌汝才乃召汝才所善賀一)
　(龍飲縛而殺之晨以十二騎斬汝才于帳中悉兼其/衆自成在中州所掠城輙焚燬之及渡漢江謀以荆)
　(襄為根本改襄陽曰襄京修襄王宫殿居之改禹州/曰均平府承天府曰揚武州他府縣多所更易又以)
　(牛金星言設官爵名號以田見秀劉宗敏為權將軍/李嵓賀錦劉希堯等為制將軍張鼐黨守素等為威)
　(武將軍谷可成任維榮等為果毅將軍置五營二十/二將上相左輔右弼六政府侍郎郎中従事等官要)
　(地設防禦使府曰尹州曰牧縣曰令封崇王由樻及/郡王被執者俱為伯官吏降者並受偽職偽侍郎喻)
　(上猷薦所知李開先陳萬䇿賢可用具書幣徵之開/先觸墻死萬䇿自經自成既殺汝才一龍尋又襲殺)
　(藺養成奪馬守應兵于是十三家七十二/營諸大賊降死殆盡而自成獻忠獨存)質實(雲夢/西魏)
　(析安陸縣置明属徳安府今因之孝感後唐置明属/徳安府今改属漢陽府黄陂髙齊置明属黄州府今)
　(改属漢陽府宋一鶴先以襄陽陷奪職戴罪一鶴連/疏引疾下所司核實許解官候代未行及于難沈夀)
　(崇宣城人都督有容子忤巡按劾罷亦未行蕭漢字/雲濤南昌人従所尚鍾祥人官刑部主事與子士默)
　(士熊皆不屈死諶吉臣南昌人夏統春桐城人為黄/陂縣丞攝縣事遷麻城縣知縣未赴賊攻城督衆拒)
　(守凡十五晝夜賊怱解去統春度賊必至而衆已度/甚休于家閲五日賊果突至城遂陷統春巷戰力竭)
　(被執欲屈之統春指賊魁大罵賊怒㫁其右手復以/左手指賊罵又㫁之罵不已乃割其舌目怒視皆欲)
　(裂又剜其目猶以頭觸賊遂支解之歐陽璲官盱眙/知縣歸里賊陷潛江被執與妻廖氏同殉節程道夀)
　(嘗為來安知縣賊陷孝感置掌旅守之道夀結里中/壯士擊殺掌旅賊復至杖之繫獄令為書招程良籌)
　(道夀曰我不能助良籌滅汝肻助汝耶遂見殺程良/籌字持卿孝感人工部尚書註子也與同邑參政夏)
　(時亨築壘于縣境之白雲山以禦賊賊使説降良籌/毁其書賊怒設長圍攻之相持四十餘日觧去既而)
　(漢陽武昌為張獻忠所陷四面皆賊獨白雲孤處其/間賊頗患之良籌復號召左右諸寨與官兵掎角進)
　(兵恢復孝感雲夢進薄徳安兵收退保白蓮寨寨中/人素通賊為内應良籌遂被執説降不屈羈之密室)
　(尋左良玉遣將攻徳安賊懼擁良籌令止外兵不従/逼良籌偕行又不従遂被殺崇王由樻脅授偽職為)
　(襄陽伯令諭降州縣之未陷者不従殺之于泌陽城/喻上猷石首人嘗為御史李開先陳萬䇿皆陵舉人)
　(諶本朝乾隆四十一年追諡蕭漢忠烈宋一鶴沈夀崇/  吉臣夏統春烈愍従所尚歐陽璲程道夀程良籌)
　(節愍李開先陳萬䇿入祠其時紳士遇賊被害者又/有汝寧照磨張大道雲夢生員袁啟觀安樂生廖應)
　(元並予入祠張大道宜都人家居流賊據宜都大道/團練義兵二千餘人攻城為賊所襲父子五人俱力)
　(戰死袁啟觀廖應元皆結寨禦賊賊/攻破之應元以罵賊射死啟觀磔死)
二月乙丑朔日有食之
賊陷武岡州殺岷王企􁀙
　(賊黨馬守應陷澧州窺常徳土㓂甘明揚等應之攻/破武岡州縦掠岷邸岷王企􁀙遂遇害生員袁承孟)
　(率子夢麟督鄉兵𠞰之為賊所蹙投潭水死夢麟戰/歿先是湖南土㓂有飛天王江長子洪老殻者横行)
　(湘鄉安化益陽寧鄉間犯湘潭長沙總兵尹先民合/兵𠞰之戰桃花江陣斬飛天王俘江長子洪老殻溺)
　(死賊悉定而臨武劉新宇監山李荆楚復大熾謂之/臨藍賊據山寨納亾命同出犯常徳衡州圍桂陽州)
　(先民率裨將貢王猷土師譚仰庭來援圍始解尋以/二百餘艘由衡湘犯長沙攻十餘日不克乃引去轉)
　(攻袁州直逼永州將由東安水道䦨入廣西于是合/湖廣廣東廣西福建兵㑹𠞰沅撫陳睿謨檄先民將)
　(主客兵萬五千人討劉新宇敗賊銅梁橋用計縛新/宇誅之餘賊推新宇弟秀宇為主嬰險阻以拒官軍)
　(官軍四路奪隘入直抵其巢擒秀宇廣東廣西福建/兵分道入藍山藤本轇轕不得進遂縱火焚之乗烟)
　(而上先後殺賊首曽戒奴郭子奴等李荆楚就縳臨/藍賊平而諸盗時窃發患不得息及是竟陷岷藩勢)
　(張甚巡按御史劉熙祚馳擊甘明掦于常徳破其衆/斬明掦方還兵長沙而張献忠已臨江欲渡湖南大)
　(震矣是時流賊㺯兵十五六年蹂躙半天下獨浙江/江西福建廣東廣而未罹其患顧常患土冦江西有)
　(九連山賊攻掠贛州之龍南定南恵州之和平潮州/之平逺廣東有羅岡賊張惟元流擾程鄉及福建之)
　(上杭武平清流僭號永興稱為王而浙江則有許都/之亂許都者東陽諸生副使達道之孫家富任俠好)
　(施隂以兵法部勒賔客于弟思得一官紹興推官陳/子龍常薦諸上官不用㑹有義烏奸人假中官名招)
　　(兵者都無與也束陽知縣姚遜木利都所有文致都/求賂不應都葬母山中㑹者萬人遜木告監司曰都)
　(反矣遣役收捕之送塟者大噪遂裏帛反號白頭兵/旬日間聚衆數萬連陷束陽義烏浦江遂逼金華既)
　(而引去巡按御史左光先命子龍為監軍往討稍有/俘獲都退屯山中官軍仰攻不能下監司欲撫之語)
　(子龍曰賊聚糧據險非曠日不克我兵萬人止五日/糧柰何子龍曰都舊識也請往察之乃單騎入都營)
　(賁數其罪諭令歸降待以不死遂挾都走山中散遣/其衆而以二百人降光先乃斬都等六十餘人于江)
　(滸自是一二年間浙東土冦/蠭起皆稱白頭兵蓋自都始)質實(湘鄉東漢圻湘南/縣地置安化宋析)
　(益陽縣地置寧鄉宋析長沙縣地置明並属長沙府/湘潭秦湘南蕭梁改湘潭元升州明復為縣亦属長)
　(沙府今悉因之桃花江在益陽縣西南六十里源出/梓梁巖西北流逕浮邱山北又北流四十里入資江)
　(臨武漢縣五代晉省入平陽宋復置藍山縣漢南平/隋改藍山明並属桂陽州以隸于衡州府今逕属桂)
　(陽州桂陽唐置宋升為軍元改路明降州属衡州府安/  本朝雍正十年升直隸州東安宋以零陵縣之東)
　(塲置明属永州府今因之銅梁橋在嘉禾縣東南三/十里藍山在桂陽州西百里按臨武藍山二縣界薈)
　(萃蒼翠浮空如藍定南明隆慶二年析能南安逺信/豐三縣地置属贛州府今因之平逺明嘉靖四十三)
　(年析興寧程鄉二縣地置属潮州府今改属嘉應州/羅岡山在興寧縣北八十里清流宋析長汀寧化二)
　(縣地置明属汀州府東陽唐析義烏縣地置明属金/華府今皆因之岷王企􁀙莊王楩九世孫劉熙祚字)
　(仲緝武進人陳子龍字卧子松江華亭人左光先桐/城人光斗弟也  本朝乾隆四十一年袁承孟及子)
　(夢麟並/入祠)
三月左良玉軍作亂南京戒嚴
　(良玉既縦掠武昌居二十餘日李自成前鋒逼漢陽/乃避之東去居人登蛇山以望呌呼更生曰左兵過)
　(矣良玉所部多降兵叛卒桀悍不馴禆將王允成為/亂首攤兵十餘萬自九江而下破建徳刧池陽去蕪)
　(湖四十里泊舟三山荻港漕艘鹽舶盡奪以載兵/聲言餉乏欲寄孥于南京文武大吏相顧諤眙陳)
　(師江上為守禦士民一夕數徙商旅不行都御史李/邦華被召道湖口嘆曰中原安静土東南一角耳身)
　(為大臣忍坐視決裂袖手而去耶草檄告良玉以危/詞動之艮玉氣乃沮邦華用便宜發九江庫銀十五)
　(萬餉之而身入其軍開誠慰勞一軍稍安邦華入見/帝論良玉潰兵之罪請歸罪于王允成帝乃令良玉)
　(誅允成而奬其能定變良玉卒留允成于軍中不誅/也良玉以賊萃湖北不敢嬰其鋒遂留安慶久之徐)
　(溯九江而上當是時官軍所至輒肆攻剽鳳陽總督/馬士英遣使者李章玉徴貴州兵討賊于道掠江西)
　(為樂平吏民所拒擊比抵徽州境復大掠民遂以為/賊羣起破走之章玉諱言激變謂徽民抗拒官軍實)
　(在籍御史金聲及推官吳翔鳳所主使士/英以聞聲兩疏陳辨帝察其無罪不問)質實(蛇山/在武)
　(昌府城内東隅一名髙冠山即黄鵠山支阜建徳漢/石城縣地唐初為秋浦縣地至徳二載始分置至徳)
　(縣五代楊行密改建徳明属池州府今因之池陽謂/貴池青陽也貴池隋秋浦縣楊行密改貴池明為池)
　(州府治今因之三山在繁昌縣東北三十五里山之/東為三山磯荻港在繁昌縣西五十里吳鳳翔大興)
　(籍南/昌人)
　　發眀(左良玉驍勇善戰屢殱巨盜一時威名出諸/將右乃以驕亢生心緩追養冦督師檄調而)
　　(不前將士敗亾而不救跋扈極矣甚且縦兵淫掠/破邑攻城致令居人畏左軍甚于畏盜兵是平盜)
　　　(者又増一盗矣潰兵之變向使無邦華之檄告權/宜戢亂其勢必有不可言者朝議但歸罪于偏裨)
　　　(而轉奬其能定變可謂舍豺狼而問狐貍而良玉/乃覔匿允成而不誅此其意中寧復有朝廷哉而)
　　　(當時尚欲倚以辦賊是但知其材任/攻戰而不知其行已同于盜賊矣)
　夏四月我
大清兵北還
　(大清兵自山東還至近畿諸路援軍亦随而北終未敢/  一戰給事中熊汝霖因言兵入墻子嶺以來南北往)
　　(返諸軍謹随于後如厮隸之于貴官負弩前驅望塵/靡及何名為將何名為督師帝深然之汝霖復言外)
　　(縣難民紛紛入都不云被兵而云避援軍兵破霸州/未嘗殺僇百姓援軍繼至遂無孑遺朝廷嵗費數百)
　　(萬金錢以養兵豈欲毒我赤子帝悪其語激謫為福/建按察使照磨而近畿峰火日亟帝憂甚大學士吳)
　　(甡方奉命辦流宼周延儒不得已自請視師帝大喜/降手勅奬以召虎裴度賜章服白金文綺上駟給金)
　　(帛賞軍延儒駐通州亦不敢戰惟與幕下客飲酒娛/樂而日騰章奏㨗及)
　(大清兵北旋至懐柔趙光抃合唐通白廣恩等八鎮兵/  邀戰于螺山皆漬總兵張登科和應薦敗歿延儒偵)
　(大清兵已還乃言兵退請下兵部議將吏功罪遂歸京/  師時援軍多畏縮觀望其以死事聞者有大同參將)
　(大吳希稷守備張爾墊與登科等先後戰死是冬寕逺/  清兵攻寕逺前屯縂兵李輔明馳救歿于陣而)
　　(總兵王定宸及别將李鳴鳳羅/文耀陶宗儀楊倫皆與城殉)質實(螺山在懐柔縣/北吳希稷連城)
　　(人張爾墊大同人王定宸李鳴鳳羅文耀楊倫皆遼/東人陶宗儀密雲人  本朝乾隆四十一年追諡張)
　(登科和應薦吳希稷張爾墊李輔明楊倫/烈愍王定宸李鳴鳳羅文耀陶宗儀節愍)
五月以魏藻徳為少詹事兼東閣大學士預機務
　(藻徳以十三年舉進士既殿試帝恩得異才復召四/十八人于文華殿問方畧藻徳口才㨗給自叙十一)
　(年佐有司守通州功帝善之擢置第一授修撰及都/城戒嚴疏陳兵事又召對稱㫖帝意其有抱負擢禮)
　(部右侍郎兼東閣大學士入閣輔政藻徳力辭部銜/乃改少詹事正統末年兵事孔棘彭時以殿試第一)
　(人踰年即入閣然以原官預機務未有超拜大學士/者陳演見帝遇之厚曲相比附八月補行㑹試引為)
　(副總裁越蔣徳璟黄景昉而用之藻徳居位/一年無所建白但偶議令百官捐助而已)質實(魏/藻)
　(徳順天/通州人)
吳甡罷
　(帝以襄陽荆州承天連陷召對廷臣隕涕謂甡曰卿/向歴巖疆可往督湖廣師甡其疏請得精兵三萬自)
　(金陵趍武昌扼賊南下帝方念湖北覽疏不悦留中/甡請面對帝以所需兵多猝難集南京隔逺不必退)
　(守甡奏言左良玉跋扈甚前督師楊嗣昌九檄徴兵/一旅不發臣不如嗣昌而良玉踞江漢甚于曩時臣)
　(節制不行徒損威重南京従襄陽順流而下窺伺甚/易宜兼顧非退守也大學士陳演言督師出則督撫)
　(兵皆其兵甡言臣請兵正謂督撫無兵耳使臣束手/待賊事機一失有不忍言者帝乃令兵部速議發兵)
　(尚書張國維請以總兵唐通馬科及京營兵共一萬/界甡又言此兵方北行俟撤備後始可調帝命姑俟)
　(之甡屢請帝曰徐之撤備則兵自集卿獨往何益踰/月周延儒出督師朝受命夕啟行蔣徳璟謂倪元璐)
　(曰上欲吳公速往緩言相慰者試之耳觀首輔疾趍/可見甡卒遲回不官行部所撥唐通兵演又以闗門)
　(不可無備請留之甡不得已以是月辭朝先一日出/勞従騎帝猶命中官賜銀牌給賞越宿忽下詔責其)
　(逗遛命輙行入直甡惶恐兩疏引罪遂許致仕既行/演與錦衣駱養牲交搆之帝益怒及周延儒以賄敗)
　(帝作色曰兩輔臣負朕朕待延儒厚乃納賄行私罔/知國法命甡督師百方延緩為委卸地延儒被糾甡)
　(何獨無既而曰朕雖言終必無糾者錦衣衞可宣甡/候㫖甡入都敕法司議罪遣戍金齒南京兵部尚書)
　(史可法馳/疏救不従)
周延儒罷
　(延儒自通州還朝繳上督師敕帝即令蔵貯以識勲/勞論功加太師廕于中書舍人賜銀幣蟒服延儒辭)
　(太師許之居數日掌錦衣衞事駱養性及中官盡發/所刺軍中事帝乃大怒責延儒䝉蔽推諉下廷臣察)
　(議陳演等公偈救之延儒席藳待罪自請戊邊帝猶/降温㫖言卿報國盡忱終始勿替許馳驛歸賜路費)
　(百金以彰保全優禮之意及廷臣議上帝/復諭延儒功多過少令免議延儒遂歸)
以倪元璐為户部尚書
　(祖制浙人不得官户部元璐辭不許帝眷元璐甚五/日三賜對元璐言陛下誠用臣臣請得參兵部謀帝)
　(曰已諭樞臣令與卿協計時馮元飇為兵部尚書與/元璐同志鈎考兵食中外想望治平惟帝亦以用兩)
　(人晚元璐以新制遣科臣出督四方租賦徒優民無/益督餉侍郎憂為盜刧逺避之長沙衡州餉終不克)
　(辦並乞罷之仍責成督撫按臣無煩朝使自軍興以/來正供之外有邊餉有新餉有練餉欵目繁多黠吏)
　(為奸當合為一帝皆報可而時事益不可為左支右/絀災傷捐免頗多漕運時為土冦所泣于是言國計)
　(者紛起崇明人沈延掦献海運䇿元璐請以海艘六/試行之月餘運已至帝大喜遂命漕運與海運兼行)
　(未㡬有蔣臣者請行鈔法帝即擢為户部司務元璐/亦力賛之終不可行而止帝又嘗以御史王燮言收)
　(銷舊錢但行新錢新錢彌惡簿雜鉛沙大半椊擲破/碎百不盈寸而古錢銷燬頓盡益自隋世盡銷古錢)
　(至是凡再見尋又敕鑄/當五錢不及鑄而國亾)質實(蔣臣桐城人/王燮商邱人)
張獻忠陷武昌沉楚王華奎于江前大學士賀逢聖等
死之
　(先是左良玉避自成東下盡撤湖廣兵自従献忠聞/之乗虚襲陷黄梅廣濟生員張開熈李化龍孫仍盧)
　(如鼎殉焉進薄蘄州知州許文岐擢督糧參政當行/歎曰吾為天子守孤城三載矣分當死封疆雖危急)
　(奈何棄之檄參將毛文富出屯近郊為固守計文富/刧闗廂颺去荆王府將校郝承忠者潛通獻忠導其)
　(衆悉力来攻文岐發礟斃賊頗多夜將半雪盈尺賊/破西門入文岐巷戰雪愈甚礟不得發與指揮岳璧)
　(用被執献忠欲脅兩人降璧属聲曰我世臣也城亾/與亾豈降賊賊乃殺璧而羈文岐于後營盡屠州民)
　(夘官饒京張邦翼李樹初李梃李新量一化皆死文/岐與舉人奚鼎鉉等數十人同繫文岐密謂曰觀賊)
　(老營多烏合凡此數萬賊皆被掠良民若告以大義/同心協力賊可殱也隂相結尅期舉事謀洩遇害賊)
　(大衆入黄州同知朱統鎙禦之歿于陣黄民有棄家/逃乃驅婦女剷城尋殺之以填塹黄岡知縣孫自一)
　(縣丞吳文爕衛指揮郭以重鄉官樊維城舉人於斯/行武舉王子監生員馮雲路史之見汪廷陛義民余)
　(秀負曹上謨曹大震不屈死賊分兵攻黄陂麻城黄/陂知縣趙元有主簿薛聞禮生員傅可知俱先後死)
　(難湖南將馬人龍援麻城戰歿有大姓奴湯志者殺/諸生六十人以城降置縣事教諭蕭頌聖死之献忠)
　(乃改麻城為州是時黄州属邑皆陷蘄水縣丞吳文/奕教諭孫瑋訓導童天申羅田守將郭金城生員王)
　(邦衡與子鯉並殉莭献忠引兵西犯漢陽武昌震懼/前巡撫宋一鶴既死代者久不至武昌知府江夏知)
　(縣並以朝覲行楚府左長史徐學顔攝縣事急修守/具然武昌素不宿重兵城空虛或議撤江上兵以守)
　(參將崔文榮曰守城不如守江江中鴨蛋諸洲淺不/及馬腹縦之飛渡而坐守孤城非䇿也當事不従賊)
　(已渡江陷武昌縣殺知縣鄒逢吉縣無人賊出營樊/口文華軍洪山寺扼之既斂兵入城以他將代守賊)
　(全軍由鴨蛋洲軍渡抵洪山守將亦退入城文榮偕/逢聖固守賊攻之不能下監軍叅政王掦基時已擢)
　(右僉都御史巡撫承天徳安二郡未聞命尚駐武昌/見勢急與推官傅上瑞詭言有事漢陽開門遁去人)
　(情益洶洶先是逢聖詣楚府乞發帑募士楚王出太/祖所分金裹交椅一于庭曰惟此可作軍需耳他何)
　(有逢聖哭而出及㓂警日急始出貲募兵應募者率/蘄黄潰卒及賊間諜反閒門納賊文榮方出門還闔)
　(城扉不及躍馬大呼殺三人賊攢槊刺之洞胸死學/顔格門㫁左臂大罵不屈為賊支解死逢聖被執叱)
　(曰我朝廷大臣若曹敢無禮賊麾使去投水死武昌/通判李毓英教諭王㑹篇衛經歴汪文熈江夏巡檢)
　(戴良瑄鄉官吴思温舒顯應貢其志保舉知縣傅如/珪張鳴錦舉人謝淳培貢生何應軫生員熊霄明睿)
　(皆不屈死都司徐至美守黄鶴樓重創死賊乃縛楚/王華奎籠而沉諸江盡殺楚宗室録男子二十以下)
　(十五以上為兵餘皆殺之由鸚鵡洲至道士洑浮胔武/被江月餘人脂厚累寸魚鼈不可食献忠遂僣號改)
　(昌曰天授府江夏曰上江縣據楚王第鑄西王之寳/偽設尚書都督巡撫等官開科取士下令發楚邸金)
　(振飢民蘄黄等二/十二州縣悉附)質實(鴨蛋洲一作鴨彈洲在江夏/縣東北江中樊口在武昌縣)
　(西北五里洪山寺一名寶通寺在江夏縣東十五里/洪山下黄鶴樓在江夏縣西鸚鵡洲在江夏縣西南)
　(二里道士洑在大冶縣東九十里古名士洑鎮賀逢/聖當城陷時載家人以䑦􁑆出墩子湖鑿其􁗬艡妻)
　(危氏子覲明光明子婦曽氏陳氏孫三人皆溺死初/賊連陷蘄黄逼江夏有大冶人尹如翁逢聖門生也)
　(走三百里持一僧帽一袈裟来貽逢聖逢聖反其衣/曰子第去無夏我如翁去賊陷大冶死之逢聖既殉)
　(節越百有七十日屍出浮水上面如生以冬十一月/壬子殮大吏塟之江夏縣之南紙坊許文岐字我西)
　(仁和人岳璧蘄州人世為衛指揮饒京官監察御史/張邦翼官江西布政使李樹初官山西按察副使李)
　(梴官遵化兵備副使李新官陜西僉事舉家被執賊/欲屈之新叱曰我昔官秦中爾輩方為厮養今日肻)
　(屈膝厮養耶賊怒新抱父屍就刃董一化官印江知/縣朱統鎙新建人孫自一光州人吴文燮閩人郭以)
　(重黄州人世為衞指揮聞城陷自他所来赴難其妻/欲止之叱曰朝家畀我十三葉金紫不能易一死哉)
　(吾將光殺汝妻乃不敢言既至遇賊欲脅之去堅不/従露刃懾之乃好謂賊曰従汝非難但抱呱呱兒者)
　(吾妻也汝為我殺之吾無累矣賊如其言以重即奪/賊刀擊斬一賊羣賊擁至遂投水死樊維城官福建)
　(兵備副使趙元有晉江人守城戰死馮雲路字漸卿/従賀逢聖講學賊將渡江雲路貽書逢聖曰在内以)
　(寧湖為止水在外以漢江為汨羅寧湖者雲路談經/處也城既陷乗桴入寧湖賊遣使来聘投湖死薛聞)
　(禮武進人嵗歉民逋漕粟聞禮貸于所知得千金以/代民逋賊陷黄陂愛其才挾與俱去暮即亾歸殺賊)
　(所置偽官令士民逺避梃身任之遂被殺傳可知以/孝稱賊執之憐其年既老不殺令飼馬罵賊被害馬)
　(人龍鎮筸人蕭頌聖定逺人童天申施州人徐學顔/字君復永康人一家二十餘人皆殉莭崔文榮海寕)
　(衞人傅上瑞武定人李毓英固安人王㑹篇漢陽人/吳思温官廣西市政使舒顯應官鳳翔知府貢其志)
　(官霍山知縣傅如珪保舉知縣未任張鳴錦官指揮/千户謝淳培何應軫皆江夏人熊霄字渭公黄岡人)
　(移居武昌喜邵子皇極書頗言未来事城破前一日/貽書其友人曰明日當覔我基樹下及期行樹傍賊)
　(追至躍入河池以死明睿江夏人城破賊獨不入其/門睿慨然曰安有父母之邦淪覆而偷生苟活者歟)
　(妻及二子二女諸婢以次投井死時人號為明井徐/至美上虞人有朱士鼎者為廵江都司城陷被執賊)
　(喜其勇敢欲大用之㦸手大罵賊斷其右手乃以左/手染血灑賊賊又斷之不死賊退令人縛筆于臂能)
　(作楷字招集舊卒訓練如常新本朝乾隆四十一年/追諡賀逢聖忠慤許文岐李  崔文榮忠莭岳璧郭)
　(以重樊維城薛聞禮徐學顔徐至美烈愍饒京張邦/翼李樹初李梴董一化朱統鎙孫自一趙元有馬人)
　(龍蕭頌聖郭金城李毓英吴思温舒顯應貢其志/傅如珪張鳴錦莭愍張聞熙等及尹如翁並入祠)
六月范志完有罪下獄
　(先是志完為督師逗遛不進次山東縦兵淫掠為兵/備僉事雷縯祚所劾帝令縯祚再陳志完者首輔周)
　(延儒門生也縯祚意有所忌久不奏及延儒下廷議/縯祚乃奏言志完兩載僉事驟陟督師非有大黨何)
　(以至是方徳州被攻不下轉攻臨清又五日志完始/至聞後部破景州則大懼欲避入徳州城漏三下邀)
　(臣議臣告以督師非入城官薊州失事由援兵内潰/志完不懌而去若夫座主當朝㒺利曲庇隻手有燎)
　(原之埶片語操生死之權稱功頌徳徧于班聨臣不/忍見陛下以周召待大臣而大臣以嚴嵩薛國觀自)
　(待也臣外藩小吏乙榜孤蹤不言不敢盡言不敢感/陛下虛懐俯納故不避首輔延儒與舉國媚附時局)
　(畧進一言帝益心動下志完獄召縯祚入對親鞫志/完于中左門質其逗遛淫掠狀皆實帝問縯祚稱功)
　(頌徳者誰對曰延儒捛椎納賄如起廢清獄蠲租皆/自居為功考選臺諫盡收門下凡求總兵巡撫者必)
　(先賄幕客董廷獻帝怒逮廷献論志完死已又日志/完與趙光抃皆逗遛河間獨罪志完詎服其心乎遂)
　(并逮光抃光抃嘗薦總兵白廣恩廣恩抗不赴/召帝以是益悪光抃卒與志完同日斬西市)質實
　(雷縯祚/太湖人)
雷震奉先殿
　(遣官告太廟/敕羣臣修省)
秋七月京師大疫
　(自二月至是月死者無算詔發帑/療治瘞五城暴骸且命釋輕繫)
八月張獻忠陷湖南諸府
　(獻忠既僭號武昌李自成在承天聞之忌且怒貽之/書曰老回回已降曹操輩誅死行及汝矣左良玉兵)
　(復西上偽官吏多被擒殺献忠懼悉衆趣湖南岳州/大震承天巡撫王楊基率所部千人自岳州奔長沙)
　(推官蔡道憲請還駐岳州曰岳與長沙唇齒也并力/守岳則長沙可保而衡永亦與虞揚基曰岳非我属)
　(也道憲曰棄北守南猶不失為楚地若南北俱棄所/属地安在掦基語塞乃赴岳州及賊入蒲圻揚基即)
　(遁去湖廣巡撫王聚奎逺駐袁州憚賊不敢進道憲/亦請移岳州聚奎不得已至岳數日即徙長沙道憲)
　(曰賊去岳逺可繕城以守彼犯岳猶憚長沙援若棄/岳長沙安能獨全聚奎不従賊果逼岳州沅撫李乾)
　(徳摠兵孔希貴禦賊于城陵磯三戰三克殱其前部/献忠怒百道並進乾徳䓁不支皆走岳州陷献忠欲)
　(渡洞庭湖卜于神不吉投珓而訽將渡風大作献忠/聨巨舟千艘載婦女焚之火光燭水夜如晝遂易騎)
　(以犯長沙巡按御史劉熈祚先令道憲募壯丁五千/與總兵官尹先民等扼羅塘河聚奎聞賊至大惧急)
　(撤兵還城自衞道憲曰去長沙六十里有險可柵以/守毋使賊踰此又不従賊薄城士民盡竄聚奎詭出)
　(戰遽率所部走湘潭㑹恵王避地至長沙與吉王謀/出奔熈祚奉以奔衡州獨道憲登陴禦守賊遶城呼)
　(曰軍中久知蔡推官名速降無自苦道憲命守卒射/之斃尋先民出戰敗還賊奪門入先民降道憲被軌)
　(賊唱以官嚼齒大罵賊曰汝不降將盡殺百姓道憲/大哭曰願速殺我毋害百姓時有健卒林國俊李師)
　(孔陳賢劉士鳳等隨道憲不去賊令説道憲降國俊/曰吾主畏死去矣不至今日賊曰爾主不降爾輩亦)
　(不得活同俊曰我輩畏死亦去矣不至今日賊知道/憲終不可奪磔之其心血直濺賊面賊將并殺國俊)
　(䓁四人四人憤然曰願瘞主屍而死賊許之乃解衣/裹道憲骸瘞之南郊醴陵坡皆自刎賊乃以給事中)
　(史可鏡為偽巡撫俾守長沙引兵進薄衡州聚奎兵/自湘潭先至衡大焚掠桂王及吉恵二王登舟避亂)
　(熈祚單騎赴永州為城守計聚奎復避賊走祁陽衡/州又陷献忠拆桂府材載至長沙造偽殿而自率兵)
　(追三王三王奔至永州聚奎率所部相繼至刼庫金/去永州士民空城逃熈祚乃令其中軍䕶王王走廣)
　(西已留永州死守城陷見殺又陷寳慶常徳發故督/師楊嗣昌祖墓斬其屍見血攻道州守備沈至緒戰)
　(歿其女再戰奪父屍還城獲全當是時岳州長沙常/徳衡永寳慶郴州之属多為獻忠所破而自成竊據)
　(承天遣其黨髙一功馮雄據襄陽任繼光據荆州藺/養成牛萬才據夷陵白旺據安陸蕭雲據荆門謝應)
　(龍據漢川賊偽官徧諸郡縣諸郡縣將吏之殉于城/守及鄉官士庶不屈死者湖北則援勦都司張應禮)
　(均州知州胡承熈布衣李友竹嘉魚知縣王良鑑蒲/圻知縣曽栻安陸知縣濮有容江陵知縣袁問科諸)
　(生謝劭安隨州吏日沈元鑑歸州千户吕調元京山/典史張自新諸生李哲夷陵卿官李雲應山舉人劉)
　(申錫沔陽諸生朱日薦鍾祥諸生劉振孫雲夢諸生/栁宗旦張用晦施爾竒栁列奎李善昌左璞李聨孝)
　(感諸生熊延祚湖南則衡州知府張任寳慶知府李/振珽通判何三傑常徳同知朱國治長沙通判周二)
　(南岳州通判劉璧臨湘知縣林不息湘隂知縣楊開/諸生黄鳯徳醴陵知縣萬賴擢諸生文昌拱寧鄉知)
　(縣莫可及安化知縣袁繼登衡陽知縣張鵬翼衡山/知縣董我前教諭彭允中桂東知縣毋崇正瀏陽大)
　(圍山守備王元封署武陵縣衡州教授時道亨鄉官/楊鷺諸生周笏栁之彦益陽教諭賴大雅鄉官陸有)
　(光諸生易應逺巴陵教諭歐陽顯宇邵陽教諭王紱/諸生劉源澄曽士選劉飬生布衣劉人儼陳邦基長)
　(沙縣丞共士義武生蕭鍵善化舉人馮一第諸生李/有斐東安舉人唐徳明湘潭諸生譚景悦蕭贊黄文)
　(炳子甲譚孔昭譚思猷子清逺耒陽諸生謝如珂皆/死賊難于是湖南北十五府䧟者十三辰州以土司)
　(塞辰龍闗鄖陽以按察使髙名衡逰擊王光恩百計/捍禦獨得存然鄖陽四面皆賊中朝謂其已䧟不復)
　(設撫治是年夏斗樞上請兵疏始知鄖存衆議即任/斗樞為撫治陳演與之有隙乃擢知府徐啟元右僉)
　(都御史任之加斗樞太僕少卿路阻亦不能達也而/武昌諸生程天一孝感布衣易道三集鄉勇討賊監)
　(軍道王瓆沔陽知州章曠起兵應之蘄黄漢陽三府/旋反正良玉亦入武昌立軍府駐其師聞献忠已入)
　(江西遣副將吳學禮往㧞巡撫郭都賢悪其淫掠㯙/歸之自募土人戍守未幾吉安袁州建昌撫州俱告)
　(陷吉安通判邵夢河安福舉人王之爵諸生周國柱/分宜貢生張兆蘭峽江諸生胡若坦吉水布衣徐士)
　(驤並以殉莭著廣東南韶大震属城盡逃副使王孫/蘭請救不應連城守將先據城叛憤而自絰兵部侍)
　(郎吕大器方代侯恂為摠督無兵不能救良玉以恂/解任中道逮下獄知其為已心怏怏與大器齟齬亦)
　(不援其部將馬進忠馬士秀連復岳州袁州已而進/忠與賊戰嘉魚再失利良玉軍遂不振顧献忠終憚)
　(良玉不敢南行有献計取吳/越者謝不用決䇿入川中)質實(蒲圻晉置舊在嘉/魚西南隋移今治)
　(明属武昌府今因之城陵磯在巴陵縣北十五里蜀/江西来洞庭南注合流于此為一郡水口羅塘河在)
　(長沙縣北醴陵坡在善化縣東南祁陽三國吳析泉/陵縣置舊治在縣東唐移今治明属永州府漢川唐)
　(析漢陽縣地置汉川縣宋改義川尋曰漢川明属漢/陽府嘉魚隋于沙羡縣地置鮎瀆鎮唐改嘉魚縣明)
　(属武昌府醴陵東漢置元升州明復為縣属長沙府/桂東宋析桂陽縣地置明属郴州瀏陽三國吳析長)
　(沙縣地置明属長沙府今悉因之大圍山在瀏陽東/北一百五十里一名首裨山東接江西瑞州府新昌)
　(縣界北接冮西南昌府寧州界邵陽漢昭陵縣晉改/邵陵隋改邵陽明為寳慶府治耒陽漢縣元升州明)
　(復為縣属衡州府今並因之辰龍闕在沅陵縣東安/福漢安城唐改安福元升州明復為縣属吉安府今)
　(因之蔡道憲字元白晉江人王聚奎郿縣人李乾徳/西充人吉王慈煃簡王見浚八世孫史可鏡長沙人)
　(以丁艱歸降賊賊入四川李乾徳覆還長沙執可鏡/搒掠械送南京伏法張應禮遂寧人胡承熈歙人遷)
　(刑部員外郎未行賊陷均州與子爾英俱殉莭王良/鑑霍山人曽栻臨川人濮有容分水人一門十九人)
　(皆死難袁問科珙縣人賊陷城避之鎮雄賊索得闔/家遇害沈元鑑金壇人吕調元歸川人賊至招降不)
　(屈率義勇戰死張自新分宜人統民兵𠞰賊戰死于/羅漢嶺李雲官穎州知州有恵政謝歸城陷被執至)
　(江陵絶粒死張任三水籍三原人與賊戰舟中合家/被害李振珽鄞人城陷赴湘水死弟振珽僕李六鳯)
　(周科徐彩俱殉何三傑定州人朱國治雲南臨安人/周二南字汝為雲南人與蔡道憲深相得道憲死二)
　(南力請于上官獲奏聞贈䘏尋擢岳州知府士民固/留仍視長沙通判李自成遣其黨自興國間道入境)
　(二南督兵出禦于瀏陽之官渡歿于陣劉璧確山人/擢漢陽知府未行奮力堅守糧盡城陷不屈死子泰)
　(時年十四又死之林不息莆田人莫可及宜興人為/長沙照磨攝寧鄉縣事于若鼎若鈺俱殉莭袁繼登)
　(長垣人擢刑部主事未行城陷被焚死張鵬翼西充/人賊脅使降不屈縛而投諸江妻子赴水死董我前)
　(富順人彭元中分宜人母崇正四川人王元封建徳/人賊犯境單騎入賊營酣戰馬仆猶步門殺數人而)
　(死時道亨永明人楊鷺官上林苑監正賴大雅贑州/人陸有光嘗為推官以艱歸賊陷長沙母被執不得)
　(已至賊營釋其母扼吭死歐陽顯宇桂陽州人罵賊/支解死王紱貴州人吳士義歸安人賊陷城舉刀相)
　(向百姓號哭為請命士義罵賊不絶口死之馮一第/走湘鄉乞師賊執其母與兄招之至長沙就縳罵賊)
　(死母兄獲免徐啟元遼東人郭都賢益陽人邵夢河/電白人以吉安通判署安福縣事城陷死王孫蘭字)
　(畹仲無錫人吕大器字儼若遂寧人良本朝乾隆四/十一年追諡蔡道憲劉熈祚忠烈王  鑑曽栻濮有)
　(容袁問科張任李振珽林不息王元封時道亨歐陽/顯宇烈愍張應禮胡承熈李雲何三傑朱國冶周二)
　(南劉璧莫可及袁維登張鵬翼董叔前母崇正楊鷺/陸有元吴士義邵夢河王孫蘭烈愍林國俊等並入)
　(祠/)
九月黄景昉罷
　(操江故有文武二臣帝欲裁去文臣専任誠意伯劉/孔昭召恵世揚為副都御史久不至帝命削其籍景)
　(昉上疏爭帝/不懌遂引歸)
冬十月李自成冦潼闗督師孫傳庭死之
　(自成既據承天僭號新順王集牛金星等議兵所向/金星請先取河北直走京師楊永裕請下金陵断燕)
　(都糧道従事顧君恩曰金陵居下流事雖濟失之緩/直走京師不勝退安所歸失之急闗中山河百二宜)
　(先取之建立基業然後旁畧三邊資其兵力攻取山/西後向京師庻幾進戰退守萬全無失自成従之初)
　(傳庭之敗于柿闗而歸陜也力主固守潼闗控扼上/游益募勇士使白廣㤙髙傑將之間屯田繕器積粟)
　(三家出壯丁一製火車三萬輛俟賊間而擊之㑹開/中頻嵗飢苦征繕秦之士大夫以傳庭用法嚴不樂)
　(其在秦相與譁于朝曰秦督玩冦矣咸上章催戰獨/兵部馮元飇持議與傳庭合謂官軍新募未經行陣)
　(宜致賊而不宜致于賊乃于帝前争之曰請先下臣/獄俟一戰而勝斬臣謝之人貽書傳庭戒毋輕戰白)
　(髙兩將不可任而廷議趣戰益急帝加傳庭督師命/速出闗傳庭頓足嘆曰柰何乎吾固知往而不返也)
　(然大丈夫豈能再對獄吏乎不得已遂再議出師以/摠兵牛成乕將前鋒髙傑將中軍王定官撫民將延)
　(寧兵為後勁白廣恩統火軍營自新安来㑹檄左艮/玉赴汝寧夾擊陳永福將河南兵秦翼明將川兵為)
　(掎角是時自成已自楚至豫盡發荆襄兵令于汜水/滎澤伐竹結筏人佩三葫蘆將謀渡河傳庭分兵防)
　(禦以八月十日率師出潼闗師次汝州偽都尉四天/王李養純降養純言賊虛實諸賊老營在唐縣偽將)
　(吏屯寳豐自成精鋭盡聚于襄城遂破賊寳豐斬偽/州牧陳可新等進擣唐縣破之殺賊家口殆盡賊滿)
　(營哭轉戰至郟縣擒偽果殺將軍謝君友斫賊坐纛/尾自成幾獲賊奔襄城大軍遂進逼襄城賊懼謀降)
　(自成曰無畏我殺王焚陵罪大矣姑決一死戰不勝/則殺我而降未晚也而官軍時皆露宿與賊持久雨)
　(道濘糧車不能前士飢攻郟破之獲馬驘噉之立盡/雨七日夜不止後軍譁于汝州不得已退軍迎糧留)
　(陳永福為後拒前軍既移後軍亂永福斬之不能止/賊追及之南陽傳庭令反轡還戰賊陣五重飢民處)
　(外次步卒次馬軍人次驍騎老營家口處内官軍力/鬬破其三重傳庭復麾之進賊驍騎殊死戰官軍陣)
　(稍動廣恩軍將火車者呼曰師敗矣脱輓輅而奔車/傾塞道馬絓于衡不得前賊鉄騎凌而騰之步賊手)
　(白棓遮撃中者首兠鑿俱碎叅將趙希魁戰歿廣恩/走汝州傑随傳庭走河北自成空璧追躡一日夜官)
　(兵狂奔四百里至于孟津死者四萬餘失亾兵器輜/重數十萬方傳庭退兵迎糧偽侍郎邱之陶者大學)
　(士瑜子也以蠟九書貽傳庭曰督師當還兵戰吾詭/言左鎮兵大至揺其心彼必返顧督師撃其後吾従)
　(中起賊可滅也傳庭大喜報書如其言為賊邏者所/得之陶被害傳庭恃内應連營前進遂至敗傳庭由)
　(山西渡河轉趍潼闗廣恩已先至傑欲棄潼闗徑入/西安憑堅城固守傳庭曰賊一入闗則全秦糜沸秦)
　(人尚為我用乎已而自成攻闗廣恩力戰傑以寳豐/之敗廣恩先走不救已銜之人憾傳庭不用其言擁)
　(衆不肻救廣恩戰敗傳庭登陴固守賊分兵従山後/遶出其背關城遂陷傳庭躍馬揮刀大呼衝入賊陣)
　(與監軍副使喬遷髙同戰死衛指揮張爾猷盛視之/李繼祖千户袁化龍潼闗教授許嗣復皆殉莭帝聞)
　(潼閒陷召問諸大臣大學士陳演言賊入闗中必戀/子女玉帛猶虎入陷穽兵部侍郎余應桂曰壯士健)
　(馬咸出闗西賊得之必長驅横行大臣安得面謾演/股栗失色帝旋命應桂總督三邊收邊兵勦賊應桂)
　(以無兵無餉入見帝而泣帝但遣京軍千人/䕶行時賊已充斥闗中應桂亦不能進也)質實(孫/傳)
　(庭出師時自分必死顧語妻張氏曰爾若何曰丈夫/報國耳母憂我後西安破張氏率二女三妾沉于井)
　(揮其八嵗兒世寧亟避賊去之兒踰牆墮民舍中一/老翁收養之長子世瑞聞之自代州重趼入秦得夫)
　(人屍井中面如生老翁歸其弟世寧相扶擕還道路/見者知與不知皆泣下傳庭死不得其屍或有言傳)
　(庭未死者竟不予贈廕邱之陶宜賊人賊陷宜城其/祖民忠罵賊死之陶被執陷賊中欲得間以殺賊謀)
　(洩賊怒其為孫傳庭内應支解之趙希魁渭南人喬/遷髙定㐮人妻史氏子象觀聞變縊死張爾猷盛昶)
　(之李繼祖袁化龍並潼闗衞人許嗣復井陘人分守/闗城之上南門城陷被執罵賊死妻女殉之  本朝)
　(乾隆四十一年追諡孫傳庭忠靖趙希魁喬遷髙張/爾猷烈愍盛昶之李繼祖節愍邱之陶袁化龍許嗣)
　(復並/入祠)
李自成陷西安巡撫右僉都御史馮師孔等死之秦王
存樞降于賊
　(自成長驅入關中遂連陷華州渭南臨潼分遣右營/十萬人従南陽攻陷商州華州鄉官郭宗振李承燦)
　(薛國蕙渭南知縣楊暄教諭張馥訓導蔡其城鄉官/南企仲南居益南居業鄭君愛臨潼鄉官王佩珂商)
　(雒道參議黄世清商州諸生邵公坤雷堂李本健吕/元聲孫纉文布衣楊名道周揚實等並殉難賊遂進)
　(攻西安師孔厲兵禦守裨將王根子潛通賊城陷副/將劉光先戰不支沉河死師孔及按察使黄絅長安)
　(知縣吳従義秦府長史章尚絅指揮崔爾達苑馬寺/監正㳺之雲按察經厯揚于邦鄉官祝萬齡陶爾徳)
　(周培忠竇光儀徐芳聲徐方敬徐應魁舉人朱誼眔/席増光貢生孫孕奉弟孕芳諸生李光信王召俊陳)
　(瑞布衣朱恩等死之自成執秦王存樞以為權將軍/水夀王存朶為制將軍布政使陸之祺里居吏部郎)
　(中宋企郊提學僉事鞏焴等俱降自成大掠三日改/西安曰長安稱西京賜顧君恩女樂一日實入闞䇿)
　(也大發民修長安城開馳道自成每三日親赴教塲/校射百姓望見黄龍纛咸伏地呼萬嵗諸將白廣恩)
　(髙汝利左光先梁甫先後降陳永福以先射中自成/目保山顛不敢下自成析箭為誓招之亦降獨髙傑)
　(以竊自成妻走延安為李過所追折而東渡宜川絶/蒲津以守自成兵所至無不克西安諸属城及延安)
　(所部州縣多望風降賊官吏以□守死者惟蒲城知/縣朱一統延安副將解文英縣丞姚啟崇白水知縣)
　(朱迴滼教諭魏嵗典史劉進中部知縣朱新鍱數人/而盩厔鄉官袁養和髙陵鄉官李喬昆富平鄉官田)
　(時震朱崇徳三原鄉官焦源清焦源溥常道立喬巍/□隂鄉官陳嗣虞蒲城鄉官王道純魏國柱耀州鄉)
　(官宋師襄同州諸生劉長庚鄜州諸生齊大成膚施/諸生掦繡徴並以不屈死自成既盡有西安延安之)
　(地乃詣米脂祭墓向為官軍所發焚棄遺骴築土封/之求其宗人贈金封爵以去改延安府曰天保府米)
　(脂曰天保縣清澗曰天波府復以五百騎西掠鳳翔/守將誘而殱之自成怒火發兵往攻典史董尚質間)
　(門迎賊知府唐時明被執至興平乘間自縊死属州/縣亦叛降自隴州同知薛應珍實雞知縣唐夢鯤逰)
　(撃曽榮耀裨將陳竒傑袁明岐山鄉官牛養傑之外/無死事者于是賊益恣甚且欽以偽檄定諸邊矣初)
　(自成剽掠十餘年未嘗有大志及席捲湖廣河南始/萌窃據之意然地四達皆戰塲所得郡縣官軍旋復)
　(之至是既入秦秦藩富甲天下府庫貲千萬/皆為所取又據河山百二之險遂不可制)質實(臨/潼)
　(秦櫟陽縣漢為新豐唐為昭應宋改臨潼盩厔髙陵/皆漢縣明並属西安府今因之華隂秦為秦寕縣漢)
　(改華隂明属華州以隸于西安府今改属同州府膚/施漢縣三國魏廢隋復置明為延安府治岐山隋置)
　(明属鳳朔府今並因之秦王存樞愍王樉十一世孫/存樞既降賊其妃劉氏死之馮師孔字景魯原武人)
　(郭宗振官四川恤刑郎中有政聲李承燦官山海闕/逰撃薛國兼官寕夏守備偕弟諸生國華同撃賊死)
　(楊暄髙平人擢兵部主事未行賊至誓死守舉人王/命誥間門迎賊暄被執索印不與罵賊死張馥夀光)
　(人蔡其城與楊暄分陴固守城陷死南企仲官南京/吏部尚書致仕居益企仲族子官工部尚書削職歸)
　(居業企仲子官禮部祠祭司主事賊陷渭南責南氏/餉百六十萬企仲年八十三矣遇害誘降居益居業)
　(皆不従遣兵擁之去加炮烙二人終不屈絶食七日/死鄭君愛官衡州推官王佩珂官商邱教諭黄世清)
　(字澄海膝縣人賊至世清憑城守有奸民投賊至城/下説降世清佯與語發礟斃之懸其首城上曰懐二)
　(心者視此士民皆效死礟矢盡繼以石石盡婦人掘/街砌繼之城陷世清坐堂上麾其僕朱化鳳去化鳳)
　(願同死一家十三人皆遇害邵公坤與弟公巽公佐/公齊公量同死一家死者十八人李本健與弟本深)
　(及本深之子同死吕元聲與母妻同死劉光先榆林/人妻王氏投井死一家死難者五十餘人黄絅字季)
　(侯光州人崇禎七年賊陷光州子彞如督家僮巷戰/罵賊死絅時以淮海兵備副使丁憂歸里方省墓獲)
　(免至是絅與妻王氏皆赴井死吳従義浙江山陰人/章尚絅㑹稽人㳺之雲廣濟人楊于印保安州人祝)
　(萬齡咸寕人官河南右參政陶爾徳咸寧人官川北/道參議周培忠咸寧人官隰州知州一門殉莭竇光)
　(儀長安人官懐慶通判徐芳聲咸寧人官芮城知縣/徐芳敬長安人官儀封知縣徐應魁長安人為秦府)
　(右䕶衞旗官朱誼眔明宗室席増光南鄭人孫啟泰/李光信王召俊陳瑞皆咸寕人光信妻熊氏召俊妻)
　(雷氏並殉莭瑞率二女孫沈紫潭湖死朱恩長安人/與弟斗環姪語投井死承夀王存桑懐簡王尚灴十)
　(世孫也尚灴乃秦愍王樉第五子永樂初分封永夀/陸之祺平湖人宋企郊乾州人鞏焴真寧人解文英)
　(寧夏人朱一統平定人由舉人為蒲城知縣賊至以/死自誓或言他州縣甲榜者皆已納欵一統曰此事)
　(寧論資格即尋衙兵叛奪印趣迎降一統赴井死朱/迴滼明瀋王支属由宗貢生為白水知縣賊潛入城)
　(猶乎弓射賊魏嵗沁州人朱新鍱明宗室賊使人持/偽檄招降新鍱碎之歎曰城小無兵不能守計惟自)
　(靖耳令妻妾子女盡縊乃投繯死袁養和官雲南知/縣李喬崑官霸州道參政田時震官山西參政朱崇)
　(徳字淳菴山東巡撫國棟父也贈右副都御史焦源清/字湛一官宣府巡撫焦源溥源清従弟字涵一官大)
　(同巡撫常道立官河南巡撫喬巍官冀寧道參政與/外弟王伯達僕王崇徳同死陳嗣虞官髙郵知州王)
　(道純官巡按山東御史魏國柱官睢州知州宋師襄/官太常卿唐時明字爾極固始人薛應珍武進人時)
　(攝州事勒兵守城城陷詈賊死唐夢鯤畨禺人曽榮/耀陳竒傑袁明與賊戰寳雞之賈村歿于陣  本朝)
　(乾隆四十一年追諡南居益黄世清焦源漙忠烈馮/師孔南企仲祝萬齡田時震焦源清常道立王道純)
　(忠莭薛國蕙楊暄南居業劉光先周培忠解文英朱/一統朱迥滼烈愍郭宗振李承燦鄭君愛黄絅吳従)
　(義章尚絅崔爾達陶爾徳竇光儀徐号聲徐方敬朱/新鍱袁養和李喬崑喬巍陳嗣虞魏國柱莭愍張馥)
　(等並/入祠)
　　發眀(明季諸藩擁貲自殖不以佐國計而以齎盜/糧一旦冦至束手就戮者何可勝道至于由)
　　(樻存樞廿汚偽職而宗社之辱為已極矣然由樻/卒死泌陽其天良猶有未盡冺者特恨偷息須臾)
　　(死非其所耳而存樞靦然人面且與晉王求桂従/賊北行及其縋城欲上王家彦沮之曰二王降賊)
　　(即賊也賊安得上夫豈非明太祖之支流苗裔而/家彦顧叱之為賊亦可謂一字之誅嚴于斧鉞哉)
十一月李自成陷榆林兵備副使都任前總兵官尤世
威等死之
　(先是總兵王定従孫傳庭出闗大敗奔還榆林逺近遁/震恐自成傳偽檄招降定懼詭言討套部率麾下兵)
　(去巡撫張鳳翼甫受命未至城中士馬單弱人心洶/洶任亟集督餉員外郎王家録副將恵顯參將劉廷)
　(傑等與里居將帥尤世威等議城守衆推世威為主/帥與延安綏徳相繼陷復遣使説降廷傑大呼曰長)
　(安雖破三邊如故賊皆中州子弟殺其父光而驅之/戰必非所願榆林天下勁兵一戰奪其氣然後約寕)
　(夏固原為三師迭進賊可平也衆然其言乃歃血誓/師簡卒乗繕甲伏各出私財佐軍守具未備賊將李)
　(過已引兵十萬抵城下廷傑募死士乞師套部師將/至賊分兵劫之攻城甚力官軍力戰殺賊無算賊益)
　(衆来攻起飛樓逼城中矢石交至世威等戰益厲守/七晝夜賊乃穴城置大礟轟之城遂破世威等猶督)
　(衆巷戰婦人豎子亦發屋瓦擊賊屍相枕藉既而力/不支任家録死之故總兵侯世禄侯拱極王學書董)
　(學書及副摠兵潘國俊参將王榮不屈死一時同死/者鄉官張雲鶚栁芳彭卿趙彬亦不屈死指揮崔重)
　(觀自焚死傅佑與妻杜氏自縊死中軍劉光祐罵賊/死材官李耀善射矢盡自刎死李光裕趣家人死亦)
　(自刎張天敘焚其積貯自縊死千户賀世魁偕妻栁/氏自縊死參將馬鳴莭聚妻子室中自焚死尤岱自)
　(殺于水西門李淮令妻女自縊率子殺賊自刎指揮/鍾茂先殺妻子而自殺其以力戰死者里居則摠兵)
　(楊明副摠兵張發尤翟文王永祚參將李應孝在官/則逰擊傅徳潘國臣李國竒晏維新陳二典劉芳馨)
　(文侯國都司吳繼武中軍楊正韡栁永年馬應舉守/備尤勉惠漸賀大雷楊以偉指揮李文焜李文燦黄)
　(廷政千户黄廷困百户黄廷弼裨將文經國而副將/常懐李登龍逰撃孫責尤養鯤守備白慎衡李宗叙)
　(亦以守材堡遇害諸生陳義昌沈濬沈演白拱極白/含章罵賊死張連元連㨗李可柱胡一奎李廕祥自)
　(縊死賊怒廷傑勾套部磔之至死罵不絶口世威反/故摠兵王世欽王世國李昌齡並被執縛至西安自)
　(成坐秦王府欲降之四人不屈自成曰諸公貲名將/助我平天下取封侯可乎衆罵曰汝驛卒敢大言侮)
　(我自成笑前解其縛世欽唾曰驛卒母近前汚將軍/衣自成怒皆殺之世威弟世祿亦死恵顯及都司郭)
　(遇吉同被執遇吉罵賊死賊惜顯勇繫至神本服毒/死一賊之中婦人死義者數千人井中屍滿賊遂屠)
　(其城榆林為天下雄鎮兵最精將才最多然其地最/瘠餉又最乏士常不宿飽乃慕義殉忠志不少挫無)
　(一屈身賊庭其忠烈又為天下最事/聞帝嗟悼將大行褒恤國亾不果)質實(都任字宏/若祥符人)
　(尤世威以崇禎八年與賊戰盧氏失利解任尋赴盧/象昇軍自效象昇戰歿自免歸十五年以廷臣薦命)
　(與弟世祿赴京候調召對中左門復告歸世祿前任/寧夏摠兵官張鳳翼堂邑人王家録黄岡人擢闗南)
　(僉事未行恵顯清澗人劉廷傑綏徳州人弟廷夔收/兄殘骸瘞之亦自投閣死侯世祿以崇禎二年勤王)
　(兵潰坐遣戍後率子弟従軍敘功免戍還籍侯拱極/世祿子前任山海摠兵官王學書前任天津防海摠)
　(兵官董學書都督一元子前任宣州摠兵官王榮前/任彰徳參將子師易亦殉難張雲鶚前任户部主事)
　(栁芳前任隰州知州彭卿前任真安知縣趙彬前任/湖廣監紀馬鳴莭前任安邊參將尤岱前任山海鐵)
　(騎營參將李淮前任西安參將鍾茂先官綏徳衛指/揮楊明前任山海闗總兵官張發雲鶚子前任定邊)
　(副總兵尤翟文世成從弟前任靖邊副摠兵王永祚/前任孤山副總兵李應孝前任西安參將妻女皆自)
　(縊死陳二典官榆林左營逰擊劉芳馨官右營逰擊/吴繼武稷山人楊正韡官竒兵營逰擊為橅標中軍)
　(栁永年官榆林兵備副使中軍馬應舉官靖邊指揮/與劉光祐栁永年同理副使中軍事恵漸清澗人官)
　(撫邊守備黄廷政世襲榆林衞指揮中礟死廷用廷/弼其弟也文經國西寧人掌旗鼓督清街道王世欽)
　(前任山海左部總兵官王世國前任宣府栁溝總兵/官李昌齡字玉川鎮畨衞人為延綏總兵官數有功)
　(以剛直罷徙居榆林郭遇吉官大器營都司劉本朝/乾隆四十一年追諡尤世威忠剛都任恵顯  廷傑)
　(侯世祿王世欽李昌齡忠烈董學書忠莭侯拱極王/學書王榮馬鳴莭尤岱李淮鍾茂先楊明張發尤翟)
　(文王永祚李應孝傅徳潘國臣李國竒晏維新陳二/典劉芳馨文侯間吴繼武楊正韡馬應舉尤勉恵漸)
　(賀大雷楊以偉李文鯤李文燦黄廷政常懐李登龍/孫貴尢養焜白慎衡李宗敘王世國尤世祿郭遇吉)
　(烈愍王家録潘國俊張雲鶚栁芳彭卿趙/彬崔重觀傅佑莭愍劉光裕等並入祠)
以吏部侍郎李建泰副都御史方岳貢並兼東閣大學
士預機務
　(建秦先官祭酒頗著輩望尋擢吏部侍郎及是命與/岳貢以本官入直岳貢厯郡守監司並以亷能稱召)
　(對稱㫖超擢副都御史未幾有是命故事/閣臣無冠都御史銜者岳貢一人而已)質實(李建/秦曲)
　(沃人方岳貢字/四長穀城人)
十二月周延儒有罪賜死
　(延儒當國時薦用侯恂范志完督師皆債事又任文/選郎中吳昌時交通内侍把持朝局延儒既去山東)
　(僉事雷縯祚糾范志完御史蔣拱宸劾吳昌時賊私/鉅萬詞皆連延儒而中言昌時通中官李端王裕民)
　(洩漏機宻重賄入手輒預擬温㫖告人事頗有迹帝/怒甚御中左門親鞫昌時折其脛無所承怒不解拱)
　(宸面訐其通内帝察之皆實乃下獄論死始有意誅/延儒初薛國觀賜死人皆謂昌時致之其門人魏藻)
　(徳新入闇有寵恨昌時甚因與陳演共排延儒錦衣/駱養性復騰蜚語帝遂命盡削延儒職遣緹騎逮入)
　(京師時舊輔王應熊被召延儒知帝怒甚宿留道中/俟應熊先入冀為請帝知之應熊既抵京命之歸延)
　(儒至安置正陽門外古廟上疏乞哀不許法司以戍請/同官申救皆不許及是昌時棄市勒延儒自盡籍其家)
　質實(蔣拱宸/井徒人)
李自成陷甘州巡撫僉都御史林日瑞總兵馬爌等死
之
　(先是賊據西安分兵四出寧夏鎮兵遂戰殺賊數千/賊乃去平涼甫聞警韓王及監司以下謀遁去知府)
　(簡仁瑞謁韓王曰殿下輕棄三百年宗社欲何之縱/賊壓境甘涼諸鎮軍足相援必不能支同死社稷亦)
　(不辱二祖列宗王不従一夕其䕶衞卒大譟挾王及/諸郡王宗室斬闗出脅仁瑞行仁瑞曰吾平涼守也)
　(吾去誰與守韓王遂奔慶陽官吏皆走未幾賊掠城/下士民數人革降書乞僉名署印仁瑞怒叱責之正)
　(衣冠自經堂上義民朱傑軒孟尚池仰藥死平涼既/陷属城皆降獨華亭教諭鄒邦榮訓導何相劉率諸)
　(生共守城城陷死莭時自成已大發兵攻陷榆林憤/寧夏之敗悉鋭薄其城總兵官官撫民以城降中後)
　(衛城悉陷鄉官雍締闔家自焚死指揮彭凌雲百户/鄧徳寧與義民王風木糾衆討賊謀泄死賊東勝犯)
　(慶陽圍數匝參議骰復興集衆守發礟石殺賊積屍/滿濠久之勢不支拜辭其母聚妻妾子女于樓寘薪)
　(其上復乗城督戰城陷趣歸火其樓母亦投火死乃/持鉄鞭走北門擊殺數賊遂自刎同時死難者推官)
　(靳聖居安化知縣袁繼發都司周家彦鄉官麻僖諸/生石瑄李彞其属城則寧州知州董琬環縣鄉官朱)
　(國禎張宏逺亦殉難韓王亶塉被執以去將趍漢中/扼于官軍不得入覆其所属城固縣知縣司五教訓)
　(導竇汝器鄉官張鳳翮方振寰貢生岳中衡遇害遂/遣前鋒渡河入山西而其黨賀錦田見秀等徧掠三)
　(秦郡縣鞏昌之安定㑹寧秦安皆先後陷殺其知縣/應昌士王垣朱呈瓘郷官劉躍龍貢生張國紞載天)
　(諸生王保民唐維新李洲楊毓秀陳周瑞楊中葵劉/翹名楊九儀王璽薛三戒楊道泰髙朝鳳張大才監)
　(生陳周鼎張大韶移兵逼蘭州蘭州人開門迎賊賊結/渡河涼州莊浪二衛降即進犯甘州日瑞聞賊至急)
　(西𦍑嚴兵以待而自率副將郭天吉等扼諸河干適/嚴冬河冰合賊踏冰過直抵甘州城下日瑞入城戰)
　(且守大雪深丈許樹盡介角幹折手足皸瘃守者咸/怨賊乗夜坎雪而登城陷執日瑞誘以官不従磔于)
　(市天吉及摠兵官馬爌副摠兵張舉歐陽衮劉國棟/逰擊楊威趙宗禮萬峘撫標中軍哈維新都司姚世)
　(儒姜宏基髙登科監紀同知藍臺里居總兵官羅國/傑趙宦逰擊李如璋指揮趙宗祝李棲鵾姚天寵張)
　(洪勲王嘉官趙寀知縣段自宏教諭童志道千總劉/燦貢生張之衡保献書諸生張名禮張聖翼康國新)
　(童士楷丁倫康萬秋祁士英醫士費圉興吏員梁進/法義民朱文選馬騰錦郭世潔並死之居民猶洶洶)
　(欲殺賊賊乃闔城扉殺其民四萬七千人三邊皆陷/列城望風降惟西寧衞固守不克留賊將賀錦圍之)
　(賊已無復後顧/憂竟長驅而東)質實(秦安宋納甲城金置秦安縣明/属秦州以隸于鞏昌府今升秦)
　(州為直隸州縣仍属焉林日瑞字浴元詔安人馬爌/蔚州人簡仁瑞字季麟榮縣人韓王亶塉憲王松十)
　(二世孫朱傑軒孟尚池皆平涼縣人傑軒閣門殉莭/時有平涼馬夫者佚其姓名隨驛使殺賊被執寸磔)
　(死何相劉乾州人鄒邦榮援曽子居武城義欲避去/相劉曰吾輩委質為臣安可以賔師自待邦榮乃與)
　(相劉同死雍締寕夏中衞人官懐仁知縣在籍彭凌/雲鄧徳寧王風木皆寧夏衞人段復興字仲方陽穀)
　(人靳聖居字淑化長垣人擢刑部主事未行袁繼登/應天人周家彦靖邊衞人率衆巷戰殺賊數百人自)
　(刎死麻僖慶陽衞人官太常少卿在籍石瑄李彞安/化人董琬開州人朱國楨官照磨張宏逺官武邑典)
　(史並在籍司五教内黄人斬諸生為賊内應者以誓/死守城陷為賊所磔竇汝器富平人張鳳翮官江西)
　(巡撫方振寰官福山知縣並在籍應昌士仙居人賊/陷安定不屈死妻周氏亦遇害王垣四川人以安定)
　(知縣攝㑹寧縣事為賊所執脅令説後任令應昌士/降及登垣朂以死守被害劉躍龍安定人官開封同)
　(知在籍張國紞戴天王保民康維新李洲楊毓秀陳/周瑞楊中葵劉翹名楊九儀王璽薛三戒楊道泰髙)
　　　　(朝鳳張大才陳周鼎張大韶皆安化人保民尤保泰/弟保貞従孫宏毅周瑞弟周哲亦以捍賊被殺郭天)
　　　　(吉榆林衞人張舉安邱人力戰死一家俱殉歐陽衮/劉國棟楊威趙宗禮萬峘姜宏基髙登科皆廿州衛)
　　　　(人衮焚其妻子巷戰死國棟闔門自焚死威為賊㫁/侯絶脛死宗禮將火其家僕負其子金剛保以逃宗)
　　　　(禮手刃之家無一人脱者峘従林日瑞殺賊為賊所/執磔死藍臺光州人羅俊傑副總兵一貫子弟俊士)
　　　　(亦殉莭李如璋同子起鳳祥鳳集鳳射賊皆被殺趙/宗祝與子寀自刎妻妾亦投繯死李栖鵾張洪勲王)
　　　　(嘉官皆巷戰力竭自刎姚天寵迎戰被殺家人皆自/焚死段自宏官太湖知縣在籍捐貲餉士城陷自刎)
　　　　(童志道官靖逺衞教諭在籍劉燦副摠兵國棟子天/本朝乾隆四十一年追諡林日瑞馬爌段復興郭)
　　　　(吉忠烈雍締彭凌雲靳聖居周家彦司五教劉躍龍/張攀歐陽衮劉國棟楊咸趙宗禮萬峘哈維新姚世)
　　　(儒姜宏基髙登科羅俊傑趙宦趙宗祝李棲鵾姚天/寵張洪勲王嘉官叚自宏烈愍簡仁瑞袁繼登董琬)
　　　(方振寰應昌士王垣藍臺李如墇莭/愍朱傑軒等及平涼馬夫並入祠)
　　(甲/申)崇禎十七年(是年三月流賊陷京師五/月福王由崧稱帝于南京)我
　大清
世祖章皇帝順治元年
　　　　(臣等謹按前代史家書法體例攸殊每於厯朝嬗代/之際各存私見意有偏向轉至失實如續綱目於)
　　　　(元順帝至正二十七年即分注明年元主北奔而/繫以元亾去二十八年為洪武元年且順帝十五)
　　　　(年明祖起兵後于元之政事即别書元以表異欽/惟我)
(皇上折衷至義悉凖大公於編纂通鑑輯覽時持平權/特諭館臣以進退予奪闗繫萬世公論必斟酌)
　　(衡始協明崇禎十七年明統猶存仍當大書紀嵗/即福王偏立江左尚可比于宋代建炎之例年號)
　　(仍従分注而提綱則書明字以别之直至蕪湖被/執始大書明亾仰見)
(聖人筆削必辨統存實祛史家之私議揭持世之閎綱/    以視春秋謹嚴古今一揆兹臣等奉)
(命訂綱目三編敬遵我/御㫖排纂義例昭然)
(皇上垂法萬世之微意信可/    懸諸日月而不朽矣)
春正月朔李自成僭號于西安
　(自成久覬尊號懼張獻忠為患既入秦通好獻忠獻/忠厚幣遜詞以報之自成喜遂僭稱王改名自晟國)
　(號大順改元永昌追尊其曽祖以下加諡號以李繼/遷為太祖設天佑殿大學士以牛金星為之増置六)
　(政府尚書等偽官以宋企郊為吏政尚書陸之祺為/户政尚書鞏焴為禮政尚書張嶙然為兵政尚書復)
　(五等爵大封功臣侯劉宗敏以下九人伯劉體純以/下七十三人子三十人男五十五人定軍制有一馬)
　(儳行列者斬之馬騰入田苗者斬之籍步兵四十萬/馬兵六十萬令宏文館學士李化鱗等草檄馳諭逺)
　(近指斥乗輿有云君非甚暗孤立而焬竈恒多臣盡/行私比黨而公忠絶少又云獄囚纍纍士無報禮之)
　(心征敘重重民有偕亾之痛見者無不扼腕是日大/雨霾黄霧四塞有邱従周者都司吏也長不滿三尺)
　(素懐義憤伺自成出乗醉直至其前㦸手罵曰若一/貧賤細民今妄據王府僭稱偽號逆天背理吾見汝)
　(屍之萬段也自成/大怒立斫殺之)質實(張嶙然歸安人/李化鱗韓城人)
李建泰自請督師𠞰賊許之
　(自成初逼山西建泰慮郷邦被禍家富于貲可籍佐/軍毅然有滅賊志常與同官言之㑹帝聞自成僭號)
　(大驚且嘆曰朕非亡國之君事事皆亾國之象祖宗/櫛風沐雨之天下一朝失之何面目見于地下朕願)
　(督師親決一戰身死沙塲無恨但死不瞑目耳語畢/痛哭陳演蔣徳璟諸輔臣請代俱不許建泰頓首曰)
　(臣家曲沃願出私財餉軍不煩官帑請提師以西帝/大喜慰勞再三曰卿若行朕當仿古推轂禮遂加建)
　(泰兵部尚書賜尚方劒便宜従事行遣將禮以特牲/告太廟帝御正陽門樓衞士東西列自午門扺城外)
　(旌旗甲仗甚盛内閣五府六部都察院掌印官及京/營文武大臣俱侍立鴻臚賛禮御史糾儀賜之宴御)
　(席居中諸臣陪侍酒七行帝手金巵親酌建泰者三/乃出手勅曰代朕親征建泰頓首謝且辭行帝目送)
　(之行數里所乗肩輿忽折衆以為不祥建泰以宰輔/督師兵食並絀所擕止五百人甫出都聞曲沃已破)
　(家貲盡沒驚悸稱病日行三十里士卒多道亾至定/興城門閉不納留三日攻破之笞其長吏抵保定賊)
　(鋒已逼知府何復同知邵宗元方守城建泰叩城求/入宗元等不許建泰以尚方劒恐之或曰金御史毓)
　(峒監軍亟推出視信/乃納之遂屯城中)質實(何復字見元平度人邵宗/元字景康碭山人金毓峒)
　(保定衛人邵本朝乾隆四十一年何復/追諡烈愍  宗元金毓峒俱追諡忠烈)
南京地震
　(是月庚寅鳳陽地震至/是乙夘南京地又震)
以工部尚書范景文禮部侍郎邱瑜並兼東閣大學士
預機務
　(先是景文擢兵部添注左侍郎練兵通州通鎮初設/兵皆召募景文綜覈有法治軍精嚴嘗請有司實行)
　(一條鞭法徭役歸之官民稍助其費供應平買不立/官價名帝令永著為例繼拜兵部尚書以事削籍後)
　(起用改工部至是李建泰出督師景文遂以本官與/瑜同入閣輔政帝曰朕知卿久今急而用卿恨晚卿)
　(尚勉之景文請釋繫獄張國維等帝立従其言李自/成漸逼京師有請帝南幸者命集議閣中景文言固)
　(結人心堅守待援而已此/外非臣所知帝是其言)質實(請釋繫獄張國維/等崇禎十六年我)
(大清兵入幾輔張國維檄趙光抃拒墿山八總兵之師/  皆潰言者詆國維乃觧職下獄至是范景父請釋之)
張獻忠入四川
　(獻忠自荆州趍蜀陷夔州石柱土官秦良玉馳援兵/寡敗歸献忠至萬州水漲留屯三月已破涪州進陷)
　(佛圗闗時四川巡撫陳士竒已謝事駐重慶或勸之/去士竒不可與副使陳纁知府王行儉知縣王錫等)
　(竭力拒守賊扺城下撃以滚礟賊死者無數黑夜宻/雲四布賊穴地轟城城遂陷士竒等皆被執士竒大)
　(罵賊縛于教塲時瑞王常浩避闖賊自漢申来奔亦/與焉指揮顧景泣告獻忠曰寧殺吾無害帝子賊怒)
　(遂害王并殺景天忽無雲而雷者三賊有震者献忠/仰天訴曰我殺人何與天事用大礟向天叢擊俄晴)
　(霽遂肆慘僇士竒/等罵不絶口而死)質實(按秦良玉夔州敗歸慷慨語/其衆曰吾兄弟二人皆死王)
　(事吾以一孱婦人蒙國恩二十年今不幸至此其敢/以餘生事逆賊哉悉召所部將曰有従賊者族無赦)
　(乃分兵守四境後賊招土司獨無敢至石柱者瑞王/常浩神宗第五子天啟七年之藩漢中及冦逼將吏)
　(不能救乞師于蜀遂奔重慶隴西士大夫俱挈家以平/從張獻忠䧟重慶被執遇害従死者甚衆陳士竒字)
　(人漳浦人陳纁鍾祥人王行儉字質行宜興人王錫/新建人顧景里系無考  本朝乾隆四十一年追諡)
　(陳士竒王行儉王錫忠/烈陳纁莭愍顧景烈愍)
二月李自成陷太原别遣將犯畿南陷真定
　(自成渡河連破蒲州汾州知府侯君捛知汾陽縣劉/必達俱死之遂攻太原先是蔡懋徳出師平陽以疲)
　(兵三千當百萬狂冦而太原洶洶晉王又手檄趣懋/徳還省懋徳于十六年十二月十八日遂去平陽二)
　(十日賊抵河津副將陳尚智失守奔還平陽二十二/日賊拔平陽尚智出走二十八日懋徳還太原至是)
　(山西巡按御史汪宗友上言曰晉河二千里平陽居/其半撫臣懋徳不待春融冰泮遽爾平陽返斾賊即)
　(于明日報渡矣隨行馬步千人即宜倍道西向召集/陳尚志叛卒移檄各路防兵援𠞰乃不發一矢終嵗)
　(至省匝月餘郡皆失是誰之過歟有詔奪官候勘時/陳尚志叛降于賊于是懋徳誓師于太原官吏軍民)
　(咸在懋徳哭衆皆哭罷官命適至或請出城候代懋/徳不可曰吾已辨一死遂調兵堅守賊薄城下遣部)
　(將牛勇朱孔訓王永魁等出戰死之懋徳草遺表調/部將張雄守大南門雄已縋城降賊語其黨曰城東)
　(南角樓火器火藥皆在我下即焚樓夜中火起風轉/烈守者皆散賊遂登城懋徳北面再拜出遺表付人)
　(間道達京師即自刎麾下持之時中軍副摠兵應時/盛請下城巷戰顧懋徳曰上馬懋徳上馬時盛持矛)
　(突殺賊數十人既而賊騎充斥時盛呼曰出西門懋/徳遽下馬曰我當死封疆諸君自去衆復擁懋徳至)
　(水西門懋徳叱曰欲陷我不忠耶復下馬據地坐時/盛已出城殺妻子還顧不見復斫門入語懋徳曰請)
　(與公俱死懋徳就縊未絶時盛釋甲加其肩乃絶時/盛取弓絃自經死其同時自刎者為牛勇朱孔訓王)
　(永魁等其餘官吏則有布政使趙建極罵賊死副使/毛文炳被執不屈死其妻趙氏妾李氏陳氏俱投井)
　(死參議藺剛中僉事畢拱辰知府孫康周同知李一/清長史范志泰副將恵光祚俱不屈死都同張宏業)
　(自縊死其妻趙氏子凝秀俱殉死指揮韓似雍千户/王徳新晉府典仗官樊子英等皆城陷殉莭死賊入)
　(城脅晉王求桂執之遂連陷黎城臨晉潞安執瀋世/子進攻代州總兵周遇吉力拒食盡退守寧武賊遂)
　(抵故闗分兵趍真定檄總督徐標降標斬其使率衆/拒守真定知府邱茂華與中軍謝加福害之以城降)
　(賊賊乃攻彰徳/趙王常㳛亦降)質實(臨晉晉桑泉地隋置桑泉縣唐/分置温泉縣後改臨晉縣宋金)
　(仍舊元以虞鄉縣省入明属平陽府今属蒲州府故/闗在井陘縣西界接山西平定州晉王求桂晉㳟王)
　(棡十世孫賊脅入北京後不知所終瀋世子瀋簡王/模後簡王封潞故瀋府在潞安趙王常㳛趙王髙燧)
　(後萬厯時穆王常清薨世子由松前卒弟夀光王由/桂子慈􁀙嗣薨無子又以穆王弟常㳛嗣侯君招商)
　(州人劉必達陜西山陽人蔡懋徳字公虞崑山人應/時盛遼東人牛勇朱孔訓王永魁里系無考趙建極)
　(河南永寧人毛文炳鄭州人藺簡中字坦生陵州人/畢拱辰字星伯掖州人孫康周字晉侯安邱人范志)
　(泰虞城人張宏業忻州人徐標字凖明濟寧州人烈/本朝乾隆四十一年追諡蔡懋徳忠恪應時盛忠)
　(劉必達趙建極畢拱辰孫康周等俱烈愍侯君招毛/文炳藺剛中范志泰張宏業韓似雍等俱節愍徐標)
　(忠莭牛勇朱孔訓王永魁/王徳新樊子英等俱入祠)
下詔罪已
　(詔畧曰朕嗣守鴻緒十有七年深念上帝陟降之威/祖宗付託之重宵旦兢惕㒺敢怠荒乃者災害頻仍)
　(流氛日熾赦之益驕撫而輒叛甚有受其煽惑頓忌/敵愾者朕為民父母不得卵翼之民萬朕赤子不得)
　(懐保之罪非朕躬誰任其責所以使民罹鋒鏑蹈水/火殣量以壑骸積成邱者皆朕之過也使民輸芻輓)
　(粟居送行齎加賊多無藝之征預支有稱貸之苦耇/又朕之過也使民室如懸磬田卒汚萊望烟火而無)
　(門號冷風而絶命者又朕之過也使民日月告凶旱/潦薦至師旅所處疫癘為殃上干天地之和下叢室)
　(家之怨者又朕之過也至于用大臣而不法用小臣/而不廉言官植黨而清議不聞武將驕懦而軍功不)
　(奏皆由朕撫馭失道誠感未孚中夜此心跼蹐無地/朕自今痛加創艾深省夙愆要在惜人才以培元氣)
　(守舊制以息煩囂行不忍之政以收人心蠲額外之/科以養民力其罪廢諸臣有公忠正直亷潔幹才尚)
　(堪用者不拘文武吏兵二部確覈推用草澤豪傑之/士有恢復一郡一邑者授官世襲即陷没脇従之流)
　(能舍逆反正率衆来歸許赦罪立功能擒闖献二賊/仍予封侯之賞忠君愛國人有同心雪恥除凶誰無)
　(公憤尚懐祖宗之厚凙助成厎定之大勲思克厥愆/厯告朕意于是發帑金五千治守具左都御史李邦)
　(華宻請南遷及太子撫軍江南皆不報邦華又請定/永二王分封太平寧國二府拱䕶兩京帝得疏意動)
　(繞殿行且讀且嘆將行其言㑹帝召對羣臣中允李/明睿疏言南遷便給事中光時亨以倡言泄宻糾之)
　(帝曰國君死社稷正也朕志定矣遂罷邦華䇿不議/及賊勢急復遣内臣髙起潛杜勲等分監邊鎮及畿)
　(輔要/害)質實(李明睿南昌人/光時亨桐城人)
　　發明(明事至此存亾在于呼吸矣而猶遣内臣監/邊鎮守畿輔一切要地昇之宵小于是若輩)
　　(専守城事百官皆不敢問雖有忠義之士且為掣/肘而莫可如何卒之賣國售奸如杜勲杜之秩等)
　　(即以所守闗城降賊而曹化淳旋復開門迎賊觀/勲勸求禪位及我輩富貴固在之言可勝痛恨哉)
　　(夫有明蠹政莫甚于信用内臣監軍鎮守覆轍纍/纍莊烈際危急之秋尚不惜躬蹈其敗可謂至死)
　　(不悟者矣歐陽修五代史傳諭有云自古宦者之/禍深矣明者未形而知懼暗者患及而猶安焉至)
　　(於亂亾而不/可悔也信夫)
陳演罷
　(演與魏藻徳排去周延儒演遂為首輔帝倚信演臺/省附延儒者盡趍演門當是時國家累卵中外舉知)
　(其不支演庸才寡學一無籌畫顧以賄聞及李自成/陷陜西逼山西廷議撤寧逺總兵吳三桂兵入守山)
　(海闗䇿應京師帝意亦然之演持不可後帝決計行/之三桂始用海船渡遼民入闗往返者再而自成已)
　(陷宣大矣演懼不自安引疾求罷詔許之賜道里費/五十金彩幣四表裏乗傳行演既謝事薊遼總督王)
　(永吉上疏力抵其罪請置之典刑演入辭自言佐理/無狀帝怒曰汝一死不足蔽辜叱之去演貲多不能)
　(遽行遂/留京師)
李自成陷寧武闗總兵官周遇吉力戰死之
　(初遇吉駐代州憑城固守而潛出兵擊賊連數日殺/賊無算㑹食盡援絶退保寧武賊亦踵至大呼五日)
　(不降者屠其城遇吉四面發大礟殺賊萬人火藥且/盡外圍轉急或請甘言紿之遇吉怒曰若輩何怯耶)
　(今能勝一軍皆忠義即不支縛我予賊于是設伏城/内出弱卒誘賊入城急下閘殺數千人賊用礟攻城)
　(圯復完者再傷其四驍將自成懼欲退其將曰我衆/百倍于彼但用十攻一更畨進蔑不勝矣自成従之)
　(前隊死後復繼官軍力盡城遂陷遇吉巷戰馬蹶徒/步跳盪尚格殺數十人身被矢如蝟竟為賊執大罵)
　(不屈賊懸之髙竿叢射殺之遇吉妻劉氏素勇健率/婦女數十人據山巔公廨登屋而射每一矢斃一賊)
　(賊不敢逼縱火焚之闔家盡死城中士女無降者自/成集衆計曰此去厯大同陽和宣府居庸皆有重兵)
　(倘盡如寧武柰何不如且還俟再舉而大同總兵姜/瓖宣府總兵王承允降表相繼至自成大喜遂長驅)
　(而/東)質實(周遇吉年本朝乾隆/四十一  追諡忠武)
三月大同總兵官姜瓖宣府監視太監杜勲俱降于李
自成
　(自成至大同巡撫衞景瑗不知瓖已降賊歃血要與/共守瓖布訛言謂衞巡撫秦人將應賊代王果疑之)
　(不見景瑗㑹景瑗有足疾不時出兵事瓖主之瓖兄/瑄故昌平總兵也勸瓖降賊瓖慮其下不従人犒之)
　(銀言勵守城將士代王信之諸郡王分門守瓖每門/遣卒二百人助守至三月朔賊抵城下瓖即開門迎)
　(賊入紿景瑗計事景瑗乗馬出始知其變也自墜馬/下賊執之見自成自成欲官之景瑗據地坐大呼皇)
　(帝而哭賊義之曰忠臣也不殺景瑗猝起以頭觸階/石血淋漓賊引出顧見瓖罵曰反賊與我盟而叛神)
　(其赦汝耶賊使景瑗母勸之降景瑗曰母年八十餘/矣當自為計兒國大臣不可以不死母出景瑗謂人)
　(曰我不罵賊者以全母也自縊于僧寺賊嘆曰忠臣/移其妻子空舍戒毋犯殺代王傳㸄及其宗室殆盡)
　(分巡副使朱家仕盡驅妻妾子女入井而已従之死/者十有六人督儲郎中徐有聲山隂知縣李倬亦死)
　(之諸生李若蔡亦自經死賊至宣府巡撫朱之馮集/將吏于城樓歃血誓死守懸賞格勵將士而人心已)
　(散監視中官杜勲且與總兵王承允争先納欵矣見/之馮請以城下賊之馮大罵曰勲爾帝所倚信特遣)
　(爾以封疆属爾爾至即通賊何面目見帝勲不答笑/而去俄賊且至勲蟒袍鳴騶郊迎三十里外將士皆)
　(散之馮登城太息見大礟語左右為我發之黙無應/者自起爇火則礟孔丁塞或従後掣其肘之馮撫膺)
　(歎曰不意人心至此仰天大哭賊至城下承允開門/納之訛言賊不殺人且免徭賊則舉城譁然皆喜結)
　(彩焚香以迎左右欲擁之馮出走之馮叱之乃南向/叩頭草遺表勸帝收人心厲士莭自縊而死賊棄屍)
　(濠中濠旁犬日食人屍獨之馮無損也同日死者督/糧通判朱敏泰諸生姚時中副將寗龍及繫獄總兵)
　(官董用文副將劉九卿及里居知縣/申以孝其他婦女死義者又十餘人)質實(代王傳㸄/簡王桂十)
　(世孫衞景瑗字仲玉韓城人朱家仕河州人徐有聲/金壇人李倬陜西人李若蔡山隂人朱之馮字樂三)
　(大興人朱敏泰太原人姚時中保安人寗龍董用文/劉九卿里系無考申以孝宣府人  本朝乾隆四十)
　(一年追諡衞景瑗朱之馮忠莭徐有聲烈愍朱家仕/李倬李敏秦寗龍董用文劉九卿申以孝俱莭愍李)
　(若蔡姚時/中入祠)
蔣徳璟罷
　(延儒為相各樹門户徳璟無所比性頗直黄道周召/用劉宗周免罪徳璟之力居多開封久被圍自請馳)
　(督諸將戰優詔不允嘗進御覽備邊冊凡九邊十六/鎮新舊兵食之數及屯鹽引運漕糧馬價悉志焉已)
　(進諸邊撫賞冊及御覽簡明冊帝深嘉之諸邊士馬/報户部者浮兵部過半耗糧居多而屯田鹽引民運)
　(每鎮至數十百萬一聴之邊臣天津海道輸薊遼嵗/豆米三百萬惟倉場督臣及天津撫臣出入部中皆)
　(不稽覈徳璟語部臣合部運津運各邊民運屯鹽通/為計盡餉額可足而加𣲖之餉可裁因復條十事以)
　(責部臣然卒不能盡釐也一日召對帝語及練兵徳/璟曰㑹典髙皇帝教練軍士一以弓弩刀鎗行賞罰)
　(此練軍法衞所總小旗補役以鎗勝負為升降凡武/弁比試必騎射精嫻方准襲替此練將法豈至今方)
　(設兵帝為悚然又言祖制各邊養軍止屯鹽民運三/者原無京運銀自正統時始有數萬迄萬厯末亦止)
　(三百餘萬今則遼餉練餉并舊餉計二千餘萬而兵/反少于往時耗蠹乃如此又言文皇帝設京衞七十)
　(二計軍四十萬畿内八府軍二十八萬又有中部大/寧山東河南班軍十六萬春秋入京操演深得居重)
　(馭輕之勢今皆虚冒且自来征討皆用衞所官軍嘉/靖末始募兵遂置軍不用至加派日増軍民兩困願)
　(憲章二祖修復舊制帝是之而不果行户部主事蔣/臣請行鈔法言嵗造三千萬貫一貫價一兩嵗可得)
　(銀三千萬兩帝特設内寳鈔局晝夜督造募商發賣/無一人應者徳璟言百姓雖愚誰肻以一金買一紙)
　(帝不聴又因局官言貴取桑穰二百萬斤于畿輔山/東河南浙江徳璟力争獲免先以軍儲不足嵗僉畿)
　(輔山東河南富戸給值令買米豆輸天津多至百萬/民大擾徳璟因召對面陳其害帝即令擬諭罷之至)
　(是賊埶漸逼李建泰自保定疏請南遷帝召廷臣于/平臺諭曰國君死社稷朕將焉往徳璟與少詹事項)
　(煜請命太子往江南帝不答給事中光時亨追論練餉/之害徳璟擬㫖向來聚斂小人倡為練餉致民窮禍)
　(結誤國良深帝不悦詰曰聚斂小人為誰且曰朕非/聚斂但欲練兵耳徳璟曰陛下豈肻聚斂然既有舊)
　(餉五百萬新餉九百餘萬復増練餉七百三十六萬/臣部實難辭責且所練兵馬安在薊督練四萬五千)
　(今止二萬五千保督練三萬今止二千五百保鎮一/萬今止二百若山永兵七萬八千薊宻兵十萬昌平)
　(兵四萬宣大山西及陜西三邊各二十餘萬一經抽/練原額兵馬俱不問并所抽亦未練徒増餉七百)
　(餘萬為民累耳帝曰今已并三餉為一何必多言徳/璟曰户部雖并為一州縣追比仍是三餉帝震怒責)
　(以朋比徳璟力辯諸輔臣為申救尚書倪元璐以鈔/餉乃户部職自引咎帝意稍解明日徳璟具疏引罷)
　(帝雖旋罷練餉而徳璟竟去位徳璟聞山西陷未敢泰/行辭朝復即移寓外城無何都城陷得逸去而李建)
　(在保定賊亦尋至其部下為賊内應城遂陷知府何/復同知邵宗元御史金毓峒及中官方正化鄉官張)
　(羅俊等皆不屈/死建泰竟降賊)質實(張羅俊字子仲清苑人愍本朝前/乾隆四十一年追諡烈  餘見)
封總兵官吳三桂唐通左良玉黄得功俱為伯
　(詔封三桂平西伯通定西伯良玉寧南/伯得功靖南伯並徴諸鎮兵俱入援)
李自成犯居庸守將唐通太監杜之秩以闗降
　(通先以兵入衞命與杜之秩同守居庸已而自成至/通與之秩俱降賊遂入闗陷昌平焚十二陵總兵官)
　(李守鑅力戰死始自成欲知京師虚實往往遣其徒/輦重貲賈販都市又令充部院掾吏探刺機宻朝廷)
　(有謀議千里立馳報及是昌平已陷兵部發騎偵探/輒被勾去無一還者賊逰騎至平則門都人猶未知)
　(也帝召問羣臣莫對有泣者頃之賊還攻九門門外/先設三大營賊至悉降守陴者寥寥益以内侍内侍)
　(専守城事百司皆不敢問十八日丙午自成設座彰/義門外降賊太監杜勲侍呼城上人請入城見帝監)
　(視太監曹化淳等縋之入内勲盛稱賊勢請帝自為/計帝怒叱之出手書親征詔召駙馬都尉鞏永固以)
　(家丁䕶太子南行永固叩頭曰親臣不/蔵甲臣安知有家丁相向涕泣而已)質實(平則門/輟耕録)
　(元京師城十一門其正西曰和義西之右曰肅清西/之左曰平則按明猶稱阜成門為平則門仍元舊也)
　(九門明正統十年定九門南曰正陽南之左曰崇文/右曰宣武北之東曰安定西曰徳勝東之北曰東直)
　(南曰朝陽西之北曰西直南曰阜成彰義門金之正/西門新城築于明嘉靖中其西門曰廣寧而都人至)
　(今以彰義呼之李守鑅里系無考/  本朝乾隆四十一年追諡烈愍)
京師陷帝崩
　(杜勲既叱出曹化淳等復縋之下城勲顧謂曰吾輩/富貴固在也及日晡化淳遂啟彰義門賊盡入帝出)
　(宫登煤山望見烽火徹天嘆息曰苦我民耳徘徊久/之還宫命分永太子永定二王于周奎田宏遇第以)
　(劒斫長平公主嘆曰汝何故生我家趣皇后自盡后/即承㫖自經又斫殺妃嬪數人十九日丁未昧爽内)
　(城亦陷鳴鐘集百官無至者帝乃復登煤山書衣襟/為遺詔曰朕涼徳藐躬上干天咎致逆賊直逼京師)
　(皆諸臣誤朕朕死無面目見祖宗自去冠冕以髪覆/面任賊分裂無傷百姓一人以帛自縊于山亭遂崩)
　(太監王承恩縊于側李自成氊笠縹衣乗烏駁馬入/承天門偽太學士牛金星偽尚書宋企郊等騎而従)
　(登皇極殿下令大索帝后期百官三日朝見已知帝/后崩自成命以宫扉載出盛栁棺置東華門外百姓)
　(遇者皆掩泣尋遷殯昌平州州之士民率出錢募夫/塟之田妃墓内斬蓬藋而封之一切簡率時臨危殉)
　(難者文武諸臣則有大學士范景文尚書倪元璐左/都御史李邦華協理京營兵部右侍郎王家彦刑部)
　(右侍郎孟兆祥右副都御史施邦曜大理寺卿凌義/渠太常少卿吳麟徴右庶子周鳳翔左諭徳馬世竒)
　(左中允劉理極檢討汪偉太常寺丞中佳允給事中/吳甘來御史王章陳良謨兵部郎中成徳吏部員外)
　(郎許直兵部員外郎金鉉御史趙譔以及指揮同知/劉宗嗣都督僉事賀讃工部員外郎王鍾彦鎮撫司)
　(僉事李若璉削籍吏部尚書李遇知兵部侍郎王家/禎家居按察副使顧國縉工部尚書何應瑞都指揮)
　(僉事魏師貞參將髙鍟工科給事中尹洗郎中周之/茂通判張維綱守備楊儒秀張大同萊州推官張力)
　(指揮同知許達允順天通判張疑和御史俞志虞陳純/徳員外郎甯承烈范方中書宋天顯光祿寺署丞于)
　(騰雲都督方履泰千户李國禄指揮同知李若珪濮/州知州馬象乾大同總兵朱三樂密雲副總兵吕應)
　(蛟保定左衞指揮文運昌劉洪恩戴世爵劉元靖吕/九璋李一照李一廣光禄寺少卿張羅彦邠州知州)
　(韓東明南宫知縣彭士宏中書王永隆指揮使蕭偲/郎中菖凝秀冦可教主事楊㑹英沈邱知縣李昌齡)
　(太醫院吏目楊元真定督標逰擊陳三㨗虎賁左衞/叅軍李正光右都督劉繼祖指揮馬國城郎中張檉)
　(芳員外張三傑指揮張養所髙甲虎賁右衞指揮使/劉一松張國維主事陳貞達都指揮梁徳宏榮陽知)
　(縣徐兆任樂亭知縣施溥博樂知縣徐有度平涼同/知郭寅兵馬司指揮姚成等共八十餘人布衣殉難)
　(者湯文瓊最著而慕義蹈死不下百餘人勲戚則宣/城伯衛時春恵安伯張慶臻彰武伯楊崇猷寧逺伯)
　(李尊祖彭城伯張光祖定逺侯鄧文明鎮逺侯顧肇/迹西寧侯宋裕徳清平侯吴遵周陽武侯薛濓恭順)
　(侯吳汝徴新城侯王國興新樂侯劉文炳駙馬都尉/鞏永固左都督劉岱皆同時死又宫人魏氏費氏亦)
　(殉難死賊既入城汙殿庭越三日己酉昧爽成國公/朱純臣大學士魏藻徳陳演率文武百官入賀皆素)
　(服坐殿前自成不出羣賊争戲侮為椎背脱帽或舉/足加頸上相笑樂百官懾伏不敢動陳演勸進不許)
　　　(封太子為宋王放刑部錦衣衛繫囚自成自居西安/時建置官吏至是益盡改官制六部曰六政府同官)
　　　(曰從事六科曰諫議十三道曰直指使翰林院曰宏/文館太僕寺曰驗馬寺巡撫曰節度使兵備曰防禦)
　　　(使知府州縣曰尹曰牧曰令召見朝官自成南向坐/金星宗敏企郊等左右雜坐以次呼名分三等授職)
　　　(自四品以下少詹事梁紹陽楊觀光等無不汚偽命/三品以上獨用故侍郎侯恂其餘勲戚文武諸臣奎)
　　　(純臣演藻徳等共八百餘人送宗敏等營中拷掠責/賕賂至灼肉折脛備諸慘毒藻徳遇馬世竒家人泣)
　　　(曰吾不能為若主今求死不得賊又編排甲令五家/養一賊大縱滛掠民不勝毒縊死相望徴諸勲戚大)
　　　(臣金金足輒殺之焚太廟神主時賊黨䧟保定李建/泰降畿内府縣悉附山東河南編設官吏所至無違)
　　　(者自成謂真得天命金星率賊衆三表勸進乃從之/令撰登極儀諏吉日及自成升御座忽見神人長數)
　　　(丈手劒怒視座下龍爪鬛俱動自成恐亟下鑄金璽/及永昌錢皆不就聞山海闗縂兵吳三桂起兵乃謀)
　　　(歸陜/西)質實(臣等謹按明史李自成傳有遷明太祖神/主于帝王崩一事考自成于甲申三月入)
　　　(京大縱剽掠即焚明太廟神主肄為毒虐安知有遷/主之禮四月我)
　　(大清兵至山海闗自成出拒敗潰奔還京師始僣號次/  日即西走更無暇及此是特稗野所載明史採用之)
(世祖章不足据信且恭查我王定燕京六月遣大學士馮銓/      皇帝實録五月睿親)
　　　(祭故明太祖及諸帝且為文祭告以明太祖神牌入/帝王廟是移主之事至睿親王定燕京後乃行之仰)
　(聖朝見我勝國雖屋社之餘猶念其曾有天下特遣官/    優禮)
　　　(祀告移置以禮俾得崇祀千秋如天之度超軼前代/而傳聞之不足信亦于此可見矣煤山北上門之南)
　(曰夀皇殿殿之東曰永夀殿曰觀徳殿殿之南則萬/嵗山俗所云煤山也田宏遇陜西人田貴妃父貴妃)
　(先卒塟于鹿馬山長平公主年十六帝選周顯尚主/將婚以冦警暫停及城陷帝入夀寧宫主牽帝衣哭)
　(帝曰汝何故生我家以劍揮斫之㫁左臂又所昭仁公/主于昭仁殿越五日長平主復甦本朝順治二年上書)
(詔言九死臣妾跼蹐髙天願髠緇空王稍申㒺極有加/  不許令顯復尚故主土田邸第金錢車馬錫予)
　(主涕泣踰年卒范景文當城陷趍至宫門知駕出就/道旁廟草遺疏復大書曰身為大臣不能滅賊雪恥)
　(死有餘恨遂至演象所拜辭闕墓赴㕠塔寺旁古井/死景文死時猶謂帝南幸也其妾聞之即自經死福)
　(王時贈太傅元本朝順治九年追諡文忠倪元璐字/玉汝上虞人  璐聞難整衣冠拜闕大書几上曰南)
　(都尚可為死吾分也勿以衣衾殮暴我屍聊志吾痛/遂南向坐取帛自縊而死一門殉莭者十三人福王)
　(時贈少保吏部尚書城本朝順治九年追諡文正李/邦華時率諸御史登  羣奄拒之不得上外城陷走)
　(宿文信國祠及内城復陷乃揖信國曰邦華死國難/請従先生于九京作絶命詞投繯而死福王時贈太)
　(保吏部尚書時本朝順治九年追諡忠肅王家彦字/開美莆田人  廷臣分門守家彦守安定門帝手勅)
　(兵部尚書張縉彦登城察視家彦従中官固拒示之/手勅問杜勲安在曰去矣秦晉二王欲上城家彦曰)
　(二王降賊即賊也賊安得上頓足哭偕縉彦詣宫門/請見不得入黎明城陷家彦投城下不死自縊于民)
　(舍遭賊焚殘一臂僕收其餘體焉福王時贈太子太/保兵部尚書  本朝順治九年追諡忠毅孟兆祥字)
　(允吉交河人兆祥奉命分守正陽門城陷兆祥曰社/稷已覆吾將安之自經門下子章明字綱宜甫成進)
　(士兆祥揮之曰我死汝可去對曰君亾父死我何生/為乃投繯于父側兆祥妻吕氏章明妻王氏同日並)
　(縊福王時贈兆祥刑部尚書章明河南道御史賊本朝/順治九年追諡兆祥忠靖章明貞孝施邦曜當  薄)
　(近郊邦曜語兵部尚書張縉彦檄天下兵勤王弗省/邦曜太息去城陷趍長安門聞帝崩慟哭曰君殉社)
　(稷臣子可偷生哉即解帶自經僕救之復蘇恨曰是/兒誤我賊滿衢巷不得還邸舍望門求縊輒為居民)
　(所麾乃命僕市信石雜燒酒即途中服之血迸裂而/卒福王時贈太子少保左都御史  本朝順治九年)
　(追諡忠愍凌義渠得帝崩問負牆哀號以首觸柱流/血被面門生勸無死義渠厲聲曰當以道義相朂何)
　(姑息為揮使去據几端坐乃取平生所好書盡焚之/曰無被賊手汚也服緋正笏向闕拜復南向稽首作)
　(書辭父自繫奮身絶吭而死福王時贈刑部尚書麟/本朝順治九年追諡忠介吳麟徴字聖生海鹽人)
　(徴奉命守西直門門當賊衝賊詐為勤王兵求入中/官欲納麟徴不可以土石塞其門募死士縋城襲擊)
　(多斬獲及城陷入道旁祠作書訣家人令殮用角巾/青衫覆以單衾以志哀痛自經死方賊陷山西時薊)
　(遼總督王永吉請撤寧逺吳三桂兵守闗門即京師/警旦夕可援天子下其議麟徴深以為然獨疏奏數)
　(百言不省及烽火徹大内帝始悔不用麟徴言城破/時八門齊啟獨西直門堅塞不能通後發掘乃開福)
　(王時贈兵部右侍郎都本朝順治九年追諡貞肅周/鳳翔字儀伯山隂人  城陷或有傳帝南幸者鳳翔)
　(趍入朝見魏藻徳陳演等羣入而自成方據御座鳳/翔至殿前大哭急従左掖門出賊亦不問歸至邸作)
　(書辭二親題詩壁間自經死福王時贈禮部右侍郎/  本朝順治九年追諡文忠馬世竒當城陷世竒方)
　(早食投箸起問帝安在東宮二王安在或言帝已出/城或言崩或又言東宫二王被執世竒曰吾不死安)
　(之其僕曰如太夫人何世竒曰正恐辱太夫人耳作/書别母肅衣冠捧所署司經局印望闕再拜自經妾)
　(李氏朱氏並先縊死福王時贈禮部右侍郎畿本朝/順治九年追諡文肅劉理順字復禮杞縣人  輔告)
　(警理順疏陳作士氣矜窮民簡良吏定師期信賞罰/招脅従六事及賊犯京師急守卒缺餉理順詣朝房)
　(語諸執政急請帑衆唯唯理順太息歸捐家貲犒守/城卒僚友問進退正色曰存亾視國尚須商酌耶城)
　(陷理順與妻萬氏妾李氏子孝廉并婢僕數人闔門/縊死羣盜多中州人聞其死入唁曰此吾鄉之劉狀)
　(元也居鄉多厚徳何遽死羅拜號泣而去福王時贈/詹事  本朝順治九年追諡文烈汪偉字叔度休寧)
　(人城陷偉語繼妻耿氏善撫幼子耿泣曰我獨不能/従公死乎因以幼子属其弟衣新衣上下縫引刀自)
　(刎不殊復投繯而死偉欣然曰是成吾志移其屍于/堂援筆書于壁曰日講官翰林院檢討汪偉同繼妻)
　(耿氏死莭處乃自經福王時贈少詹事佳本朝順治/九年追諡文毅申佳允字孔嘉永年人  允出近畿)
　(閲馬聞李自成破居庸闗流涕曰京師必不守矣貽/子涵光書曰吾受國恩當以死報城陷冠帶辭母䇿)
　(馬至王恭厰將投井従者持之下馬旁見灌畦巨井/急躍入僕呼號欲出之佳允亦呼曰告太夫人有子)
　(作忠臣勿遇傷也遂死福王時贈太僕少卿昌本朝/順治九年追諡端愍吳甘来字受和江西新  人帝)
　(嘗詰户部餉額甘来曰臣科與户曹表裏餉可按籍/稽也臣所慮者兵聞賊而逃民見賊而喜恐非無餉)
　(之患而無民之患宜急輕賊税收人心帝頷之及聞/變疾走皇城不得入返作絶命詞盡取疏草焚之曰)
　(賊冦縦横徒揚議論無益毫末留之罪彌大正衣冠/北向拜投繯死福王時贈太當卿  本朝順治九年)
　(追諡莊介王章字漢臣武進人章與給事中光時亨/守阜成門賊入城時亨要章走章厲聲曰事至此猶)
　(惜死耶時亨曰死此與士卒何别入朝訪上所在不/獲則死死未晩也章従之與時亨並馬行俄賊哭至)
　(疾呼下馬時亨倉皇下跪乞降章掦鞭不顧叱曰吾/視軍御史也誰敢犯賊刺章股墮章罵賊不絶口賊)
　(怒攅槊刺殺章而去抵暮其僕覔屍猶一手據地坐/張口怒目如叱賊狀福王時贈大理寺卿  本朝順)
　(治九年追諡莭愍陳良謨字士亮鄞人良謨母老己/未有子而妾時氏方娠乃謂之曰吾且死汝幸妊身)
　(急歸父母家時泣曰公殉國妾不當殉公耶倘不幸/有他不如無子良謨曰能如是乎時乃先就縊時京)
　(師人年十八侍良謨才百三日耳時既死良謨望闕/拜亦自縊福王時贈太僕卿  本朝順治九年追諡)
　(恭潔成徳字元升霍州人城破不知帝所在旁皇㕔/事既超至午門見兵部尚書張縉彦自賊所出徳以)
　(頭觸縉彦胷且詈之俄間帝崩痛哭持雞酒奔奠梓/宫前觸地流血賊露刃脅之不為動奠畢歸家有妹)
　(年方二十餘因家難未嫁徳顧之曰我死汝何依妹/請先死徳稱善哭而視其縊繼室霍氏請繼之徳痛)
　(不及視入别其母哭盡哀出而自縊母見子女及子/婦皆死亦投繯死闔門死難福王時贈光祿卿  本)
　(朝順治九年追諡介愍許直字魯若如臯人賊薄都/城約同官出貲饗士為死守計及城陷傳帝南狩直)
　(將往従見賊騎塞道輒返曰四方兵戈駕將焉往已/知帝崩一慟幾絶客以七十老父為解直曰不死辱)
　(及所生乃作書寄父賦絶命詩六章闔户自經死福/王時贈太僕卿  本朝順治九年追諡忠愍金鉉字)
　(伯玉武進人鉉初聞大同陷疏曰宣大京師北門大/同陷則宣府危宣府危則大事去請急撤回中官杜)
　(勲専任巡撫朱之馮勲二心偵事而馮忠懇可属大/事不報及京城破慟哭急趍入朝見宫人狂奔出知)
　(帝已崩解牙牌北向四拜投金水河従者力挽之鉉/怒奮臂躍入死母章妻王弟錝並殉難死福王時贈)
　(太僕少卿府本朝順治九年追諡忠潔衞時春頡六/世孫掌後  京師陷懐鐵卷闔門十七人皆赴井死)
　(府本朝順治九年追諡忠穆張慶臻騏之後掌都督/  京師陷召親黨盡散貲財闔家自焚死  本朝順)
　(治九年追諡忠毅鞏永固字洪圖宛平人尚樂安公/主都城陷時公主已斃未塟永固以黄繩縛子女五)
　(人繫柩旁曰此帝甥不可汚賊手舉劒自刎闔家焚/死  本朝順治九年追諡忠烈劉文炳字洪筠宛平)
　(人以孝純皇太后弟子嗣封侯太后帝生母也文炳/素與太學生申湛然布衣黄尼麓講明忠義賊攻西)
　(直門勢益急尼麓踉蹌告文炳宜自為計時太后母/瀛國太夫人尚在文炳與其母杜氏計太夫人篤老)
　(不可俱燼請匿之湛然家杜氏曰太夫人得所我與/若妻妹俱死耳外城陷文炳馳至崇之門殺賊數十)
　(人馳歸第母妻及其妹已俱縊死家人共焚樓火烈/不得入至後園與叔繼祖俱投井死弟文耀守外城)
　(城破奔還覔文炳死所大書版井旁曰左都督劉文/耀同兄文炳畢命報國處亦投井死闔門死者四十)
　(二人而湛然以匿瀛國太夫人為賊拷掠終不言體/糜爛以死  本朝順治九年追諡文炳忠恪乾隆四)
　(十一年追諡文耀烈愍黄尼麓申湛然亦俱宛平人/趙譔雲南人巡視中城城陷罵賊被殺  本朝乾隆)
　(四年追諡忠愍劉宗嗣清苑人分守東城力不支先/縊殺妻毛氏媳王氏及妹女城陷被執罵賊奪刀殺)
　(二賊為賊支解死虎本朝乾隆四十一年追諡忠烈/賀讃保定人總兵  臣子賊薄京城迎撃為亂箭射)
　(死王鍾彦華亭人賊至守廣寧門守將開門納賊被/執不屈死李若璉新城人分守崇文門城陷自縊死)
　(李遇知洋縣人城陷方自縊被賊執不屈死王家禎/長垣人解職居家城陷賊兵據長垣家自經死子元)
　(玠従死顧國縉上海人間城陷不食死何應瑞曹州/人聞城陷不食死  本朝乾隆四十一年俱追諡忠)
　(莭魏師貞魏縣人城陷服命服拜闕自焚死髙鍟榆/林人城陷闔門焚死尹洗安肅人守西城罵賊死周)
　(之茂字如松麻城人需次都下賊搜得之迫使跪不/屈折其臂而死張維綱清苑人守保定城及陷被執)
　(不屈死楊儒秀里系無考守城力戰死妻杜氏投水/死張大同里系無考守城力戰死子之垣同死張力)
　(東明人里居聞城陷偕邑人殺所遣偽官為賊將所/執不屈罵賊死  本朝乾隆四十一年俱追諡烈愍)
　(許達允靈寳人尚書進五代孫城陷罵賊不屈死張/凝和忻州人賊薄城分守北門及陷死莭俞志虞新)
　(昌人城陷不食坐露地梓宫出東華門志虞往哭自/縊于新昌㑹館陳純徳零陵人巡撫山西力陳抽練)
　(弊城陷慟哭自經死甯承烈字養純大興人管太倉/銀庫城陷自經于官廨范方同安人城陷被繫不屈)
　(死宋天顯華亭人城陷為賊所執逼書偽詔罵賊觸/階死于騰雲大興人賊至語其妻曰我為朝臣汝亦)
　(命婦不可賊汚並服命服自縊死方履泰全椒人南/和伯一元子城陷自刎死李國祿豐城人城陷自縊)
　(李若珪順天人作絶命詞自經死馬象乾順天人罷/居里城陷率妻及子女五人死朱三樂賊陷大同死)
　(之吕應蛟保定右衞人守保定城城陷殺賊死文運/昌劉洪恩戴世爵劉元靖吕九章吕一照俱保定人)
　(李一廣嶧縣人皆守保定城戰死張羅彦清苑人隨/邵宗元守城城陷縊死韓東明安肅人守保定城城)
　(陷投井死彭士宏廬陵人城陷罵賊死王永隆遇變/不食死蕭偲延安人以父䕃襲指揮職城陷死莭葛)
　(疑秀平定人城陷北向哭投繯死冦可教應城人罵/賊死楊㑹英寧鄉人城陷被執引頸就刃死李昌齡)
　(咸寧人被誣下獄賊入城日釋之不食死楊元大興/人城陷興妻同縊死陳三㨗臨清人賊逼真定徐標)
　(被害三㨗投繯死李正光龍㳺人城陷闔門盡莭劉/繼祖海州人文炳之叔分守東安門城陷投井死馬)
　(國城靈夀人城陷殉莭張檉芳通州人城陷不屈死/張三傑魏縣人被執不屈死張養所定興人世襲順)
　(天衞官城陷不屈死髙甲順天人城陷同妻許氏媳/王氏女髙氏弟婦劉氏姪女髙氏同縊死劉一松宛)
　(平人城陷與妻王氏自經死張國維湖口人被執不/屈死陳貞達宜興人城陷罵賊死梁清宏順天人城)
　(陷不屈死徐兆任大興居家城陷與妻張氏及幼子/同縊死施溥華亭人由順天經厯升任未行城陷仰)
　(藥死徐有度平湖人城陷罵賊遇害郭寅同安人城/陷不屈與二子皆死  本朝乾隆四十一年俱追諡)
　(莭愍姚成字孝成餘姚人城陷自縊妻袁氏子逢元/俱殉死  本朝乾隆四十一年追  予入祠湯文瓊)
　(字兆鰲石埭人聞變慟哭自殺書衣帶曰位非文丞/相之位心則文丞相之心賊徒見者皆歎其忠後自)
　(成將其衣帶語以責陳演斬陳演于市其布衣盡莭/者又有范箴聴楊鉉李夢禧張世禧以下共一百四)
　(十餘人福王時贈文瓊中書舍人猷本朝乾隆四十/一年追  予文瓊等俱入祠楊崇  六合人信之後)
　(城陷自縊死成本朝乾隆四十一年追諡忠莭李尊/祖鐵嶺衞人  梁之孫城陷遇難張光祖永城人麟)
　(十四世孫城陷殉莭鄧文明虹縣人寧河王愈十一/世孫城陷殉莭顧肇迹江都人夏國公成十一世孫)
　(城陷殉莭宋裕徳定逺人鄆國公瑛九世孫城陷殉/莭吳遵周遼陽人梁國公成八世孫城陷殉莭薛濂)
　(膠州人鄞國公禄九世孫城陷死莭吳汝徴涼州人邠/國公允成七世孫城陷自縊  本朝乾隆四十一年)
　(俱追諡莭愍王國興東平人熹宗母孝和太后弟昇/之子  本朝乾隆四十一年追諡忠莭劉岱陜州人)
　(以外戚世襲左都督城陷全家焚死御本朝乾隆四/十一年追諡烈愍宫人魏氏城陷臨  河大呼曰有)
　(志者當自為計遂投河死頃刻間従死者一二百人/宫人費氏自投眢井中賊鈎出見其容争奪之費紿)
　(曰我長公主也羣賊不敢逼擁見自成自成命中官/審視非是以賞部將羅某費復紿羅曰我實天潢義)
　　(難苟合將軍宜擇吉成禮羅喜置酒極歡費懐利刃/俟羅醉㫁其喉立死因自呼曰我一弱女子段一賊)
　　(帥亦足矣遂自刎自/成聞大驚命收塟之)
　　　發明(明末甲申之變臨危授命捐軀殉難者實不/乏人載在明史列傳及忠義傳彰彰可考其)
　　　(時迎降闖賊之徒賊且以其委蛇誤國用者少而/不用者多非予囚縶即加榜掠而諸君子成仁取)
　　　(義視死如歸即喪莭者亦羨其得所福王時従逆/以六等治罪而文武臣殉難亦間與諡入祠然而)
　　　(去取未公進退失實未足以風厲臣莭如當時給/事中顧鋐彭琯御史馮垣登兵部員外郎鄭逢蘭)
　　　(行人謝于宣等皆為賊拷掠死或逼令縊死乃一/例贈官而垣登于宣且至諡以忠莭既以南北阻)
(世祖章絶無由核實而荒殘苟且轉致淆混忠貞惟我及/      皇帝定鼎之初于大學士范景文以下二十人)
　(恩錫衞時春張慶臻鞏永固劉文炳等俱邀/    諡軫恤遺忠實為亙古矌典我)
　(皇上紹述前徽廣揚義烈凡闖献禍延甲申社覆俱核/    實  甄録即我)
　(朝天戈燮伐抗我顔行者亦憫其忠于所事概許褒旌/    恭讀)
(太御製薩爾滸書事一篇我/  祖髙皇帝)
(太宗文皇帝統勁旅數千破明兵二十萬明將如劉綎杜/      松等亦憫其陷陣之孤忠至夫明室將傾如蔡懋)
　　　(徳周遇吉衞景瑗朱之馮等俱嘉其奮身殉難致/命慷慨)
　(特命儒臣按事覈真分别定論卿尹光易名之典士庶/    邀爼豆之馨示彰癉于勝朝植綱常于萬古褒莭)
　　　(昭忠為従来所未有謹于莊烈帝死社稷之目類/書殉莭諸人庶知當時靦顔降附者徒貽詬無窮)
　(聖人而惟此義烈可嘉且邀闡揚于身後益以欽也/    褒貶之大公所以昭衮鉞于天下萬世者逺)
　夏四月我
大清兵破李自成于山海闗自成奔還京師僭帝號遂奔
　山西
　　(初吳三桂奉詔入援至山海闗聞京師陷猶豫不進/自成執其父襄令作書招之三桂欲降至灤州聞愛)
　　(姬陳沅被劉宗敏掠去憤甚疾歸山海襲破賊將自/成怒親部賊十餘萬執吳襄于軍東攻山海闗以别)
　(大將従一片石越闗外三桂懼乞降于我曰三桂以蚊/  清求共討賊遣將致書我睿親王其畧)
　　(負之身荷遼東重任今以寧逺右偏孤立之故令三/桂棄寧逺而鎮山海思欲堅守東陲而鞏固京師也)
　　(不意流宼逆天犯闗以彼狗偷烏合何能成事但京/師人心不固奸黨開門納欵先帝不幸九廟灰燼今)
　　(賊首僭稱尊號擄掠婦女財物罪惡已極天人共憤/三桂受國厚恩欲興師問罪以慰人心柰京東地小)
　　(兵力未集特泣血求助乞念亾國孤臣之言速選精/兵三桂自率所部合兵以抵都門滅流冦于宫廷示)
　　(大義于中國乞王轉奏時睿親王統兵次翁後得三/桂書即遣使報之大畧言聞流宼攻陷京師明主慘)
　　(亾不勝髪指用是率仁義之師沉舟破釡誓不返旌/期必滅賊出民水火伯遣使致書深為喜悦遂統兵)
　　(前進伯雖向守遼東與我為敵今亦毋因前故尚復/懐疑若率衆来歸必封以故土晉為藩王國仇可報)
　　(身家可保三桂復請速進兵遂疾馳至沙河三桂報/賊已出邊立寨栅)
　(大軍迎擊之敗賊將唐通于一片石至山海闗三桂開/  闗出迎我)
　(大清令三桂兵繫白布為識使之先驅遂入闗時賊兵/  二十萬皆多厯戰陣殊剽悍陣于闗内自北山亘海)
　(大軍布陣不能横及海岸乃令軍士鱗次布列對賊陣/  尾伺其氣衰奮擊之且戒勿越伍躁進違莭制陣既)
　　(列三桂居右翼之末先悉其衆搏戰圍開復合戰良/久)
　(大軍従三桂陣右突出衝賊中堅萬馬奔騰飛矢雨墮/  天大風沙石飛走擊賊如電自成方登髙岡觀戰知)
　(大為兵急榮馬下岡走賊衆大潰自相殘踏死者無算/  清)
　(大僵屍遍野溝水盡赤自成奔永平吳襄走還京師時/  軍追之三桂先驅至永平自成殺)
　　(偽大學士牛金星為賊守京城諸降人往謁執門生/禮甚恭金星曰訛言方起諸君宜簡出由是降者始)
　　(懼多竄伏矣自成至悉鎔所拷索金及宫中帑蔵器/皿鑄為餅每餅千金約數萬餅騾車載歸西安二十)
　　(九日丙戌自成僭帝號于武英殿追尊七代皆為帝/后立妻髙氏為皇后自成被冠冕列仗受朝金星代)
　　(行郊天禮是夕焚宫殿及九門城樓詰旦挾太子二/王西走而使偽將軍左光先谷可成為後衞自成勒)
　　(諸璫悉取其金玉珠寳及出宫令羣賊各執守城白/楊杖逐之不分貴賤皆號泣徒跣敗面流血走出京)
　　(城門/外)質實(一片石在永平府撫寕縣東北山海闗北/七十里有闗城城東為九門水口有水分)
　　(九道南下合為一流因名沙河在永平/府遷安縣東三十五里即古小沮水)
　五月我
大清兵定京師
　(大自成既西奔我亂安民共享太平之意百姓竄匿山/  軍所至諭以定)
　(谷者悉還鄉里迎降恐後睿親王遂整兵入京師故/明諸臣迎于五里外下令安輯百姓民間安堵如故)
　(命以禮改塟崇禎帝后建碑亭殿廡悉如典制並塟/帝妃袁氏及公主並熹宗后張氏神宗妃劉氏皆如)
　(禮令民服喪三日尋議加諡/曰莊烈愍皇帝陵曰思陵)質實(思陵在田貴妃寢/園内莊烈帝與后)
　(同塟公主一即長平公主一為昭仁公主帝斫死于/昭仁殿熹宗后張氏祥符人莊烈帝上號曰懿安皇)
　(后至是自縊神宗妃劉氏初封昭妃天啟崇禎時/嘗居慈寧宫掌太后璽莊烈帝事之如大母先薨)
　　(明史賛曰帝承神熹之後慨然有為即位之初沈/機獨㫁刈除奸逆天下想望治平惜乎大勢已傾)
　　(積習難挽在廷則門户糾紛疆埸則將驕卒惰兵/荒四告流冦蔓延遂至潰爛而莫可救可謂不幸)
　　(也已然在位十有七年不邇聲色憂勤惕厲殫心/治理臨朝浩歎慨然思得非常之材而用匪其人)
　　(益以僨事乃復信任宦官布列要地舉措失當制/置乖方祚訖運移身罹禍變豈非氣數使然哉迨)
　　(至大命有歸妖氛盡掃而帝得加諡建陵典禮優/厚是則)
(聖朝盛徳度越千古亦可以知帝之䝉/    難而不辱其身為亾國之義烈矣)
　
　
　
　
御定資治通鑑綱目三編卷三十九
　　欽定四庫全書
　　御定資治通鑑綱目三編卷四十
　　(甲五月明福王由崧立于南京/申是年福王仍稱崇禎十七年)
　　　　(臣等謹按甲申三月莊烈殉國明社已墟福王偏/立江寕逾嵗就滅一線苟延慆淫無度前恭纂輯)
　　(諭㫖覽時特奉例存其紀年兹輯三編于甲申五月後/    用分注之)
　　(聖訓附福王事一遵筆削謹嚴之至意云/    所指以冀有合)
　　我
　大清
世祖章皇帝順治元年
　　五月明兵部尚書史可法等奉福王由崧監國于南京
　　　(北都既䧟莊烈帝殉社稷四月己巳報至南京人心/惶懼時参賛機務兵部尚書史可法方督師勤王渡)
　　　(江抵浦口聞北都陷縞衣發喪南京文武大臣議立/君討賊而福王由崧潞王常芳俱以避賊至淮安倫)
　　　(序當属福王諸臣慮福王立或追怨妖書及挺擊移/宫等案潞王立則無後患且可邀功隂主之者廢籍)
　　　(禮部侍郎錢謙益力持其議者兵部侍郎吕大器而/右都御史張慎言詹事妻曰廣皆然之其間往來游)
　　　(説者前山東按察使僉事雷縯祚禮部員外郎周鑣/慎言曰廣等且移牒可法曰福王倫序當立而有七)
　　　(不可貪淫酗酒不孝虐下不讀書干預有司也潞王/為神宗姪賢明當立可法亦以為然由浦口遂還南)
　(京而鳯陽總督馬士英利福王昏庸欲立之潛與阮/大鋮計議主立福王又密與操江誠意伯劉孔昭總)
　(兵髙傑劉澤清黄得功劉良佐等結而公致書于史/可法可法以七不可告之意未决甲申守備南京魏)
　(國公徐宏基等户部尚書髙宏圖等南京守備太監/韓贊周等集議于朝大器署禮兵二部印不肻下者)
　(吏科給事中李沾操士英㫖厲聲言今日有異議守/死之孔昭亦面斥大器而士英握重兵于外與諸將)
　(送福王至儀真連營江北勢甚張諸大臣乃不敢言/可法亦不得已乃定立福王時文武官俱集内官宅)
　(韓贊周令各署名籍姜曰廣曰無怱遽請祭告奉先/殿而後行越日至奉先殿以福王名告諸勲臣語侵)
　(史可法曰廣呵之于是羣小咸目懾曰廣乙酉迎王/于江浦丁亥百官迎見于龍江関王素服角帶哭五)
　(月戊子朔王謁孝陵奉先殿出居於内守備府羣臣/入朝王色報欲避可法曰王無避宜正受既朝議戰)
　(守可法曰王宜素服郊次發師北征示天下以必報/讐之義王唯唯明日再朝出議監國事張慎言曰國)
　(虚無人可遂即大位可法曰太子存亾未卜倘南來/若何劉孔昭曰今日既定誰敢復更可法曰徐之乃)
　(退又明日/王監國)質實(浦口在江浦縣東三十里由江北渡/江南處龍江関在江寕縣西儀鳳門)
　(外福王名由崧神宗孫福恭王常洵長子初封徳昌/王崇禎十六年嗣封福王潞王名常淓穆宗孫潞簡)
　(王翊鏐之子翊鏐薨常淓嗣封吕大器後擁桂王監/國卒于軍張慎言字金銘陽城人後乞休以山西陷)
　(無家可歸流寓蕪湖宣城間國亡後疽發背死姜曰/廣字居之新建人  本朝乾隆四十一年追諡忠確)
　(雷縯祚周鑣以異議為朱統􁨒所劾賜自盡劉孔昭/基十二世孫徐宏基達十世孫髙宏圖字研文膠州)
　(人後乞歸寓㑹稽南京破逃野寺中絶粒死人本/朝乾隆四十一年追謚忠直李沾松江華亭)
明福王以史可法髙宏圖姜曰廣王鐸並為東閣大學
士入閣辦事馬士英為東閣大學士仍總督鳳陽等處
軍務
　(時廷推閣臣衆舉史可法髙宏圖姜曰廣而劉孔昭/攘臂欲並列衆以勲臣無入閣例折之孔昭勃然曰)
　(即我不可馬士英何不可乃進士英東閣大學士兼/兵部尚書都察院副都御史又議起廢競舉鄭三俊)
　(劉宗周徐石麒孔昭舉阮大鋮可法曰先帝欽定逆/案無復言越二日拜可法禮部尚書兼東閣大學士)
　(與士英宏圖並命可法仍掌兵部事士英仍督師鳳廣/陽姜曰廣先以曽有異議不用及再推辭臣乃以曰)
　(及王鐸等名上遂與鐸並命又以張慎言為吏部尚/書慎言上中興十議曰節鎮曰親籓曰開屯曰叛逆)
　(曰偽命曰褒恤曰功賞曰起廢曰懲貪曰漕税皆納/之起劉宗周為左都御史徐石麒為右都御史尋改)
　(吏部尚書時宗周聞京師陷方召募義旅討賊及召/以大仇未報不敢受職自稱草莽孤臣疏陳時政言)
　(今日大計舍討賊復讐無以表陛下渡江之心非毅/然决策親征無以作天下忠義之氣一曰據形勝以)
　(規進取江左非偏安之業請進圖江北鳳陽號中都/東扼徐淮北控豫州西顧荆㐮而南去金陵不逺請)
　(以駐親征之師大小銓除暫稱行在少存臣子負罪/引慝之心從此漸進秦晋燕齊必有響應而起者一)
　(曰重藩屏以資彈壓淮揚數百里設兩節鉞不能禦/亂争先南下致江北一塊土拱手授于流賊督漕路)
　(振飛坐守淮城久以家属浮舟逺地是倡之逃也于/是鎮臣劉澤清髙傑遂有家属寄江南之説軍法臨)
　(陣脫逃者斬臣謂一撫二鎮皆可斬也一曰慎爵賞/以肅軍情請分别各帥封賞孰當孰濫輕則收侯爵)
　(重則收伯爵夫以左帥之恢復而封髙劉之敗逃亦/封又誰不當封者武臣既濫文臣隨之外臣既濫中)
　(璫隨之恐天下聞而解體也一曰核舊官以立臣紀/燕京既破有受偽官而叛者有受偽官而逃者有在)
　(封守而逃者有奉便命而逃者法皆不赦亟宜分别/定罪為戒將來至于偽命南下徘徊順逆之間實繁)
　(有徒必且倡為曲説以惑人心尤宜誅絶又言當賊/入秦流晋漸過畿南逺近洶洶獨大江南北晏然而)
　(二三督撫不聞遣一騎以壯聲援流賊遂得長驅犯/闕坐視君父之危亾而不救則封疆諸臣之當誅者)
　(一凶問已確諸臣奮戈而起决一戰以贖前愆自當/不俟朝食方且仰聲息于南中争言固圉之策却兵)
　(權于閫外首圖定策之功則封疆諸臣之當誅者又/一新朝既立之後謂宜不俟終日首遣北伐之師不)
　(然則亟馳一介間道北進檄燕中父老起塞上名王/哭九廟厝梓宫訪諸王更不然則起閏帥鄭芝龍以)
　(海師下直沽九邊督鎮合謀共奮事或可為而諸臣/計不出此則舉朝謀國不忠之當誅者又一罷廢諸)
　(臣量従昭雪自應援先帝遺詔及之今乃槩用新恩/誅閹定案前後詔書鶻突埶必彪虎之類盡從平反)
　(而後已則舉朝謀國不忠之當誅者又一臣謂今日/問罪當自中外諸臣不職者始詔納其言宣付史館)
　(中外為悚動而石麒亦陳奏七事曰省庻官慎破格/行久任重名器嚴起廢明保舉交堂亷所言皆切時)
　(政又起黄道周為吏部左侍郎令兵部尚書張國維/以原官回任協理京營戎政先是莊烈帝令國維赴)
　(江浙督餉出都十日而城陷/至是召還餘皆遷擢有差)質實(鄭三俊初為吏部/尚書莊烈帝下詔)
　(求賢三俊舉李邦華劉宗周自代且薦黄道周史可/法馮元颺陳士竒四人姜埰熊開元言事下獄及宗)
　(周獲嚴譴三俊皆懇救先後奏罷不職司官數人銓/曹悉廪廪大僚缺官三俊數引薦賢士之廢斥者多)
　(復用徐石麒獲罪率同官合疏乞留後以興呉昌時/謀出言官事為言官所詆三俊乞休致仕國亡後家)
　(居十年卒劉宗周初為左都御史以奏姜埰熊開元/不當下錦衣衛獄當付法司帝怒其偏黨削職至是)
　(福王立起用後南都亡杭州亦失守宗周赴水不死/絶食卒  本朝乾隆四十一年追諡忠介徐石麒初)
　(為刑部侍郎以奏斬陳新甲失誤軍機為新甲黨所/銜怒及擢本部尚書以中官王裕民坐劉元斌黨帝)
　(欲殺裕民石麒祗議戍帝怒其失出及宗周救姜埰/熊開元奪職石麒疏留不納下刑部定罪石麒又據)
　(原詞擬開元贖徒埰謫戍不復鞫訊帝怒遂落職至/是福王立起用尋又罷歸後)
(大兵定嘉興石麒自經死妻孫氏赴水死楊本朝乾隆/  四十一年追諡忠懿黄道周崇禎中劾  嗣昌等召)
　(對平臺反覆抗論坐謫戌南都亡見唐王請募兵江/西得義旅九千餘人出徽州遇)
(大兵戰敗被執不屈死總本朝乾隆四十一年追諡忠/  端張國維巡撫應天  督河道有禦患治河功南都)
　(破請魯王監國紹興後江上師潰還守東陽國維知/埶不支作絶命詞赴水死  本朝乾隆四十一年追)
　(諡忠/敏)
明福王稱帝于南京以史可法督師江北召馬士英入
閣辦事
　(史可法定京營制如北都故事侍衞及錦衣衛諸軍/悉入伍操練錦衣東西兩司房及南北兩鎭撫司官)
　(不備設以社密告安人心時馬士英旦夕冀入相及/督師鳳陽命下大怒以可法所與士英七不可書奏)
　(之王且令髙傑劉澤清疏趣可法視師而自擁兵入/覲拜表即行可法遂請督師出鎮淮揚于是加可法)
　(太子太保改兵部尚書武英殿大學士命便宜行事/各鎮並聽節制十五日壬寅王稱帝于南京仍稱崇)
　(禎十七年以明年為𢎞先元年癸夘士英即入閣佐/理仍掌兵部尚書事乙巳可法陛辭請以總兵劉肇)
　(基于永綬李棲鳳卜從善金聲桓等隨征從之可法/起行即遣使訪崇禎帝后梓宫及太子二王所在復)
　(奉命祭告泗鳳二陵祭畢上疏曰陛下踐祚初祇謁/孝陵哭泣盡哀道路感勲若躬謁二陵親見鳳泗蒿)
　(菜滿目雞犬無聲當益悲憤願慎終如始處深宫廣/厦則思東北諸陵魂魄之未安享玉食大庖則思東)
　(北諸陵麥飯之無展膺圖受籙則念先帝之集木馭/朽何以忽遘危亾早朝晏罷則念先帝之克儉克勤)
　(何以卒隳大業戰兢惕厲無時怠荒二祖列宗將黙/佑中興若晏處東南不思遠畧賢奸無辨威㫁不靈)
　(老成投簪豪傑裹足祖宗怨恫天命潛移東南一隅/未可保也王嘉荅之時李自成棄京師西走青州諸)
　(郡縣並殺偽官據城自保未知南都擁立之事可法/請速頒監國登極二詔慰山東河北軍民心開禮賢)
　(館招四方才智下僚有才被棄者亦悉舉任用/之以監紀推官應廷吉領其事幕府稱得人)質實
　(金聲桓字虎/夫遼東衛人)
明分淮揚鳳廬為四鎮以黄得功劉良佐劉澤清髙傑
領之
　(時議分江北為四鎮劉澤清轄淮海駐淮北經理山/東一路髙傑轄徐泗駐泗水經理開歸一路劉良佐)
　(轄鳳陽駐臨淮經理陳杞一路黄得功轄滁和駐盧/州經理光固一路仍進得功靖南侯封傑興平伯澤)
　(清東平伯良佐廣昌伯時得功澤清傑争欲駐揚州/傑先至固欲入城揚州民畏傑不納傑攻城急日掠)
　(村廂婦女民惡之知府馬鳴騄推官湯來賀堅守月/餘進士鄭元勲家城中身詣傑營責以大義傑頗感)
　(悟為斂兵五里外城西北得暫啓門以通薪而守城/者負約數以矢石中傑兵傑兵復進揚人競疑元勲)
　(通傑遂遇害既而傑知不可攻意稍怠而澤清亦大/掠淮上臨淮不納良佐軍亦被攻王命可法往解得)
　(功良佐澤清皆聴命乃詣傑傑素憚可法夜掘坎十/百埋暴骸旦日謁可法帳中詞色俱變汗浹背可法)
　(坦懷待之接偏禆以温語傑大喜過望然傑亦自是/易可法用己甲士防衞又檄必取視而後行可法夷)
　(然為具疏屯其衆𤓰州傑又大喜可法乃開府揚州/時職方主事萬元吉請奉詔宣慰四鎮且發萬金犒)
　(傑令保江淮乃渡江詣諸將營約共奬王室諸將嫌/漸解廷議以元吉能輯諸將擢太僕少卿監視江北)
　(軍務時分四鎮各加封邊將多不平袁繼咸自九江/鎮所入朝奏曰封爵以勸有功無功而封有功者不)
　(勸䟦扈而封跋扈者愈多王曰事已行柰何繼咸曰/馬士英引傑渡江宜令往輯王曰彼不欲往輔臣史)
　(可法願往繼咸曰陛下嗣位固以恩澤收人心尤宜/以紀綱肅衆志乞振精神申法紀冬春間淮上未必)
　(無事臣雖駑願奉六龍為澶淵之舉王有難色因詣/榻前密奏曰左良玉雖無異圖然所部多降將非孝)
　(子順孫陛下初登大寶人心危疑意外不可不慮臣/當星馳回鎮許之熊汝霖自福建召還亦上疏曰臣)
　(自丹陽來知浙兵為邊兵所擊火民居十餘里邊帥/有言四鎮以殺掠獲封爵我何憚不為臣意四鎮必)
　(毅然北征一雪此恥今戀戀淮揚何也况一鎮之餉/多至六十萬埶必不能供即倣古藩鎮法亦當在大)
　(河以北開屯設府曽奥突/之内而遽以藩籬視之)質實(黄得功開原衛人其/先合肥人馬鳴騄褒)
　(城人湯來賀南豐人鄭元勲歙縣人守本朝乾隆四/十一年入祠萬元吉後為兵部尚書  贛州城城陷)
　(投水死春本朝乾隆四十一年追諡忠節袁繼咸字/季通宜  人熊汝霖後從魯王至海外投水死  本)
　(朝乾隆四十一/年追諡忠節)
明進封左良玉為寕南侯
　(先是莊烈帝詔封良玉寕南伯畀其子夢庚平賊將/軍印功成世守武昌命給事中左懋第便道督戰良)
　(玉乃條月日進兵狀以聞疏入未奉㫖而京師䧟福/王立詔至其部下有異議不欲開讀巡撫何騰蛟急)
　(詣良玉所争之而良玉已從正紀盧鼎言開讀如禮/諸將尚洶洶以江南自立君欲引兵東下良玉慟哭)
　(不許盡出所蔵金銀綵物㪚之諸將曰此皆先帝賜/也受國厚恩褐變至此良玉何心獨有之乎于是諸)
　(將噭然皆哭副將馬士秀奮曰有不奉公令復言東/下者吾擊之以巨檻置礟㫁江衆乃定㑹王命進良)
　(玉爵為侯廕一子錦衣千户以上流之事專委良/玉制書到楚而良玉賀表亦至時李自成敗于關)
　(門良玉得以其間稍復楚西境之荆州徳安承天而/騰蛟及總督袁繼咸居江西皆與良玉善南都倚為)
　(屏蔽時良玉兵八十萬號百萬前五營為親軍後五/營為降軍毎春秋肄兵武昌諸山一山幟一色山谷)
　(為滿軍法用兩人夾馬馳曰過對馬足動地殷如雷/聲聞數里諸鎮兵惟髙傑最强不及良玉逺甚然良)
　(玉自朱仙鎮之敗精鋭畧盡其後歸者多烏合軍容/雖壯法令不復相攝而是時良玉亦老且病無出兵)
　(意/矣)質實(朱仙鎮之敗開封圍急良玉赴援次朱仙鎮/見賊埶盛一夕抜營走㐮陽諸軍皆潰事見)
　(莊烈帝十五年七月正紀良玉所/置官名何騰蛟字雲從黎平人)
明分置應天蘓松巡撫
　(以左懋第為應天安徽巡撫祁彪佳為蘇松巡撫時/蘇州諸生檄討其鄉官從賊者奸民和之少詹事項)
　(煜及大理寺正錢位坤通政司参議宋學顯禮部員/外郎湯有慶之家皆被焚刼常熟又焚給事中時敏)
　(家毁其三代四棺彪佳請議從逆諸臣罪而治焚掠/之徒以加等從之時髙傑駐𤓰州跋扈甚彪佳尅期)
　(往會至期風大作傑意彪佳未必來彪佳携數卒衝/風渡傑大駭異盡撤兵衞㑹彪佳于大觀樓彪佳披)
　(肝膈勉以忠義共奬王室傑感歎曰傑閱人多矣如/公傑甘為死公一日在呉傑一日遵公約矣共飯而)
　(别/)質實(祁彪佳字宏吉浙江山隂人後杭州破紿家/人先寢投水死  本朝乾隆四十一年追諡)
　(忠恵宋學顕呉縣/人湯有慶長洲人)
明以忻城伯趙之龍總督京營戎政
　(之龍與士英比/令督京營戎政)質實(趙之龍永樂功/臣彜八世孫)
明淮揚巡撫路振飛擊賊黨董學禮于宿遷走之
　(振飛初授御史陳時事十大弊曰務苛細而忘政體/喪廉恥而壞官方民愈窮而賊愈亟有事急而無事)
　(緩知顕患而忘隐憂求治事而鮮治人責外重而責/内輕嚴于小而寛于大臣日偷而主日疑有詔㫖而)
　(無奉行疏入詔付所司繼擢右僉都御史總督漕運/巡撫淮揚賊陷山西振飛遣將金聲桓等十七人分)
　(道防河由徐泗宿遷至安東沭陽且團練鄊兵犒以/牛酒得兩淮間勁卒數萬福周潞崇四王避賊同日)
　(抵淮大將劉澤清髙傑等亦棄汛地南下振飛悉接/之至是河南副使吕弼周為賊節度使進偪淮上進)
　(士武愫為賊防禦使招撫徐沛而賊所遣偽制將軍/董學禮等據宿遷振飛擊擒弼周愫走學禮竿弼周)
　(法場命軍士人射三矢乃解磔之縳愫狥諸市鞭八/十檻車送南京誅之㑹馬士英欲用所親田仰為淮)
　(陽巡撫乃罷振飛振飛亦遭母喪無家可歸遂流寓/蘇州振飛在淮安與巡按御史王燮頗號召義士同)
　(心戮力自振飛既去王燮亦陞右僉都御史巡撫山/東而劉澤清來居淮城威福自擅散遣義士其桀鷔)
　(者籍之部下刼掠村落一空又大興土木造宅壯麗/僭擬皇居與田仰日肆歡飲士民憤怨時山東郡縣)
(大已歸我亦不能往但逡巡河上而已/  清王燮)質實(吕弼周邹/平人武愫)
　(涇陽人田/仰盧陵人)
六月明追上崇禎帝后諡號
　(命諡崇禎帝曰烈皇帝廟號思宗周后曰孝節皇后皇/又追諡其祖母鄭貴妃曰孝寕太后考福恭王曰恭)
　(帝上嫡母鄒氏尊號曰恪貞仁夀皇太后時太僕少/卿萬元吉請修建文實録復其尊稱并還懿文追尊)
　(故號祀之寢園以建文配而速褒建文死事諸臣以/作忠義之氣從之乃追復懿文太子廟號并追諡建)
　(文帝曰恵宗譲皇帝復封其弟允熥等為王並上景/帝廟號曰代宗改諡孝宗張后曰孝成皇后方孝孺)
　(等皆為贈諡立嗣又聞崇禎太子及永定二王皆為/李自成所害乃追諡太子曰獻愍定王曰哀永王曰)
　(悼以時朝廷大議多出髙宏圖手趙之龍欲傾髙宏帝/圖  思非美諡上疏糾駁尋改曰毅宗又尋改恭皇)
　(為孝皇帝尊其墓/曰熙陵别立專廟)
明召阮大鋮陛見
　(大鋮名掛逆案失職久廢鬱鬱不得志流寇福皖大/鋮避居南京頗招納遊俠為談兵説劍覬以邊才召)
　(顧杲楊廷樞沈士柱黄宗義萬泰等皆復社中名士/方聚講南京惡大鋮甚作留都防亂揭逐之大鋮懼)
　(乃閉門謝客獨與士英深相結周延儒内召大鋮嘗/要之維楊且以士英属延儒許之㑹鳳陽總督髙斗)
　(光以失城逮治禮部侍郎王錫衮薦士英才延儒従/中主之遂起兵部右侍郎總督廬鳳等處軍務及福)
　(王立士英秉政招權㒺利日事報復時髙宏圖姜廣/曰張慎言等皆以宿徳在位將以次引海内人望而)
　(士英必欲起大鋮因薦大鋮知兵初大鋮在南京與/守備太監韓賛周暱及北都既陷中官悉南奔大鋮)
　(因賛周遍結之為羣奄言東林當日所以為貴妃福/王者俾備言于王以潛傾史可法等羣奄便極口稱)
　(大鋮才士英亦言大鋮從山中致書與定策謀為白守/其附璫賛導無實跡遂命大鉞冠帶陛見大鋮乃上)
　(江策曰聨絡日控扼曰進取曰策應且自白孤忠被/陷痛詆孫慎行魏大中左光斗又指大中為大逆于)
　(是大學士姜曰廣疏言臣前見文武紛競既慚無術/調和今見欽案掀翻又愧無能預寢遂使先帝十七)
　(年之定力頓付逝波陛下數日前之明詔竟成故帋/梓宫未冷增龍馭之怨恫制墨未乾駭四方之觀聴)
　(惜哉維新乃有此舉臣所守者朝廷之典章所畏者/千秋之公議而已侍郎吕大器疏言先帝骨肉未寒)
　(爰書儼若日星而士英悍然不顧視陛下何如主士/英為大鋮奏辨力攻曰廣大器益募宗室統􁨒建安)
　(王統縷等連疏交攻而以大學士髙宏圖為御史時/嘗詆東林必當右已乃言宏圖素知臣者宏圖則言)
　(先帝欽定逆案一書不可擅改給事中羅萬象疏言/輔臣薦用大鋮或以愧世之不知兵者然大鋮實未)
　(知兵伏望許其陛見以慰輔臣延攬之意禁其復用/以杜邪人覬覦之端應天府丞郭維經疏言逆案先)
　(帝手定今將修實録若此案不書恐在天英靈必有/遺憾若書之而今日起用大鋮與前案違異非陛下)
　(所以待先帝並非輔臣所以待陛下也大理寺丞詹/兆恒疏言逆案諸臣久圖翻局幸先帝神明内㫁確)
　(不可移陛下駐蹕龍江時痛先帝異變對羣臣哭百/姓聞之莫不灑泣搥胸願雪國恥近聞山東河南士)
　(紳皆白衣白冠呼籲先帝驅殺偽官各守險阻以拒/闖獻餘黨此誠先帝徳澤在人也今梓宫抔土未乾)
　(太子二王安在國讐未報而忽召見大鋮還以冠帶/豈不上傷先帝靈下短忠義氣哉懷逺侯常延齡太)
　(僕寺少卿萬元吉等亦各疏諫乃命取逆案進覽兆/恒即上進而士英亦以是日進三朝要典于是切責)
　(萬象等宏圖復請下/九卿㑹議亦不聴)質實(頋杲無鍚人楊廷樞呉縣/人沈士柱蕪湖人黄宗義)
　(餘姚人萬泰鄞縣人郭維經字六修江西龍泉人詹/兆恒廣信永豐人常延齡開平王遇春十一世孫朱)
　(統􁨒新/建人)
明吏部尚書張慎言罷
　(時大起廢籍慎言薦前大學士呉甡尚書鄭三俊以/王命召蛀陛見一日朝罷誠意伯劉孔昭忻城伯趙)
　(芝龍羣詬于廷指慎言及甡為奸邪叱咤徹殿陛給/事中羅萬象言慎言平生具在甡素有清望安得指)
　(為奸邪孔昭等伏地痛哭謂慎言舉用文臣不及武/臣囂争不已孔昭至欲手刃慎言韓賛周呵之乃止)
　(既退又疏劾慎言極詆三俊且謂慎言當迎立時阻/難懷二心乞寢甡陛見命且議慎言欺蔽罪慎言疏)
　(辨因乞休時兩解之萬象又言首膺封爵者四鎮也/新改京營又加二鎮銜何嘗不用武年來封疆之法)
　(先帝多寛武臣武臣報先帝者安在祖制以票擬歸/閣臣参駁歸言官不聞委勲臣以糾劾也使勲臣得)
　(兼糾劾文臣可勝逐哉史可法奏慎言疏薦無不當/諸臣慟哭喧呼滅絶法紀恐驕弁悍卒益輕朝廷御)
　(史王孫蕃言用人吏部職掌柰何廷辱冡宰宏圖等/亦以不能輯和文武各疏請罷俱不允而呉甡亦竟)
　(不復召慎言乃再疏乞休遂許其請且諭之曰晋疆/未復卿亦無家可歸沿途僑寓需召慎言遂流寓蕪)
　(湖宣城間至國亡後/疽發于背戒勿藥卒)
明總兵劉澤清入朝于南京吏部侍郎吕大器罷
　(先是諸臣議擁立時大器主錢謙益雷縯祚言欲立/潞王及馬士英等推戴福王因遷大器吏部左侍郎)
　(大器以異議絀自危乃上疏劾士英言其擁兵入朝/靦留政地翻先皇手定逆案欲躋阮大鋮中樞其子)
　(以銅臭為都督女弟夫未履行陣授總戎婣婭越其/本田仰揚文驄先朝罪人盡登膴仕亂名器夫吳甡)
　(鄭三後臣不謂無一事失而端方諒直終為海内正/人之歸士英大鋮臣不謂無一技長而奸回邪慝終)
　(為社稷無窮之禍至是澤清入朝疏糾大器縯祚懷/異圖而薦逆案張捷鄒之麟張孫振等大器遂乞休)
　(去以手書監國告廟文送内閣明無他士英憾未已/令大常少卿李沾劾之遂削大器籍復命法司逮治)
　(之尋以蜀地盡失無可踪跡而止大器既去沾得超/擢左都御史而謙益亦以附士英大鋮得為禮部尚)
　(書協理詹事府事疆時武臣各占分地賊入不以上/供恣其所用置封  兵事一切不問與廷臣互分黨)
　(援干預朝政擠排異己奏牘紛如紀綱盡裂而澤清/所言尤狂悖擁立之初即援靖康故事請以五月改)
　(元又請宥故輔周延儒助餉贓銀又請禁巡按不得/挐訪追贓又請法司嚴緝故總督侯恂及其子方域)
　(時皆曲意從之及是入朝復阿士英指力糾大器等/  本朝順治二年四月揚州告急命澤清等往援而)
(大澤清已潛謀輸欵矣我清頗涉文藝好吟咏嘗召客/  清惡其反覆磔誅之澤)
　(飲酒倡和幕中蓄兩猿以名呼之即至一日宴其故/人子酌酒金甌中甌可容三升許呼猿捧酒跪送客)
　(猿狰獰甚客戰掉逡巡不敢取澤清笑曰君怖耶取/囚撲死階下剜其腦及心肝置甌中和酒付猿捧之)
　(前飲嚼顔色自若/其㓙忍多類此)質實(楊文驄字龍友貴陽人張捷/丹陽人鄒之麟武進人張孫)
　(振霍/山人)
明鎮江兵亂
　(時史可法部將于永綬等四人駐京口浙江入衛都/司黄之奎亦部水陸兵四千戍其地之奎御軍嚴永)
　(綬等四將兵恣横刃傷民浙江兵縳而投之江遂有/隙已而守備李大開統浙江兵又擊傷鎮江兵馬鎮)
　(江兵與相門射殺大開亂兵大焚掠死者四百人會/巡撫祁彪佳至永綬等遁去彪佳劾治四將罪賙恤)
　(被難家/民大悦)
明馬士英乞罷慰留之
　(士英當國畏東林倚左良玉為難謾語修好而隂忌/之良玉不自安属承天守備太監何志孔巡按御史)
　(黄澍入賀隂伺朝廷動静澍挾良玉埶當陛見面數/士英奸貪不法且言嘗受張獻忠偽官周文江重賄)
　(為題授叅將罪當斬志孔亦論士英罔上行私諸罪/司禮太監韓賛周叱志孔退士英跪乞處分澍舉笏)
　(直擊其背曰願與奸臣同死士英大號呼賛周即執/志孔候命時有内諭賛周欲令士英避位士英佯引)
　(疾請罷而賂福邸舊奄田成張執中等泣愬曰上非/馬公不得立逐馬公天下將議上負恩矣且馬公在)
　(閣諸事不勞主上馬公去誰念上者明日即慰留士/英士英亦畏良玉請釋志孔而命澍速還湖廣未㡬)
　(復以他事奪澍官尋以朱盛濃言逮澍澍與良玉謀/隂諷將士大譁欲下南京索餉因保救澍袁繼咸為)
　(留江漕十萬石十三萬金給之且代澍申理以良玉/依仗澍為言士英不得已乃免逮澍遂匿良玉軍中)
　(良玉與士英/由此有隙)質實(以他事奪澍官故督都掌錦衣衛/劉僑者嘗遣戍由周文江賄張獻)
　(忠受偽命為錦衣指揮使及良玉復蘄黄僑削髮逃/去澍持之急而士英納僑賄令訐澍遂復僑官削澍)
　(職尋以朱盛濃言澍當逮遂逮澍/周文江麻城人朱盛濃楚府中尉)
明封福府千戸常應俊為㐮衞伯
　(應俊本革工福王值寇出亡時應俊常負行以免于/難王初立即授左都督至是封㐮衞伯世襲太監韓)
　(賛周盧九徳及福府内臣屈尚忠田成張/執中等亦以翊戴功各廕其弟姪有差)
明命魯王以海居處州
　(時山東殘破以海棄藩南奔泊舟京口命暫駐處州/明年南京破兵部尚書張國維等迎以海居于紹興)
(大號魯監國以本朝順治三年六月部尚書余煌侍郎/  兵克紹興  海遁入海圖維及禮)
　(陳函輝等皆死六年吏部尚書張/肻堂復迎魯王居方山八年)
(大兵襲舟山以海復航海肻堂自經死兵部尚書張煌/  言初奉表迎魯王至紹興復從入海)
(大兵獲于舟山後執至杭州諭降不從死鄭芝龍子鄭/  成功奉以海居金門禮待頗恭既而懈以海不能平)
　(將往南澚成功使人沉之海中時順治十一年也其/時同殉節者兵部尚書李向中禮部尚書呉鍾巒吏)
　(部侍郎朱永佑安洋將軍劉世勛左都督張名揚又/有通政使鄭遵儉兵科給事中董志寕兵部郎中朱)
　(養時户部主事林瑛江用楫禮部主事董元兵部主/事朱萬年頋珍李開國工部主事頋宗堯中書舍人)
　(蘇兆人工部所正戴仲明定西侯参謀頋明楫諸生/林世英錦衣衛指揮王朝相内官監太監劉朝等亦)
　(不下數十人書以海監國起庻子余煌禮部右侍郎/再起户部尚  皆不就明年王以武將横甚拜煌兵)
　(部尚書始受命時諸臣競營髙爵請乞無厭煌上言/今國埶垂危朝政愈紛尺土未復戰守無資諸臣請)
　(祭則當思先帝蒸嘗未備請葬則當思先帝山陵未營/請封則當忠先帝宗廟未享請廕則當思先帝子孫)
(大未保請諡則當思先帝光烈未昭時以為至言及倡/  兵過江王航海煌赴水死陳函輝當北都陷誓衆)
　(義㑹福王立不許草澤勤王乃已尋起職方主事監/軍江北事敗歸魯王擢為禮部右侍郎從王航海已)
　(而相失哭入雲峯山作絶命􁀙投水死張肻堂初從/唐王王敗死肻堂飄泊海外後至舟山魯王用為東)
　(閣大學士王航海/肻堂賦詩自經死)質實(魯王以海荒王檀九世孫方/山在福建福州府南七十里)
　(南澳在廣東潮州府饒平縣東南海中距府一百二/十里澳有三延袤三百里為閩粤門户今設南澳鎮)
　(總兵駐此張肻堂字載寕松江華亭人人本朝乾隆/四十一年追諡忠穆余煌字武貞會稽  陳函輝字)
　(上叔臨海人李向中鍾祥人董志寕鄞縣人呉本朝/乾隆四十一年俱追諡忠節張煌言鄞縣人  鍾巒)
　(字巒稚武進人上本朝乾隆四十一年俱追諡忠烈/朱永佑字爰啓  海人劉世勛上元人張名揚江寕)
　(人王朝相里系無考朱本朝乾隆四十一年俱追諡/烈愍鄭遵儉㑹稽人  養時江隂人林瑛福建人江)
　(用楫蘇州人董元㑹稽人朱萬年福建人頋珍長州/人李開國臨山衞人傾宗堯長洲人蘇兆人蘇州人)
　(戴仲明鄞縣人林本朝乾隆四十一年俱追諡節愍/頋明楫順天人  世英福建人  本朝乾隆四十一)
　　(年俱追/予入祠)
　秋七月明遣兵部侍郎左懋第等求成于我
大清
　(大我兵連破李自成河北郡縣亦相繼歸附時議遣使/  清)
　　(通好而難其人懋第母陳殁于燕欲因是返柩葬請/行乃拜懋第兵部右侍郎兼右僉都御史與右都督)
　　(陳洪範太僕少卿馬紹愉偕而令懋第經理河北聨/絡閣東諸軍務馬紹愉者故兵部郎官也嘗為陳新)
　　(甲通使新甲既誅紹愉以督戰致衂為懋第劾罷及/是紹愉已起官郎中乃進為少卿副懋第懋第請罷)
　　(紹愉勿遣畧言臣此行致祭先帝后梓宫訪東宫二/王蹤跡臣既充使埶不能兼理封疆且紹愉臣所劾)
　　(罷不當復與臣共事必用臣經理則乞命洪範同紹/愉出使而假臣一旅偕山東撫臣收拾山東以待不)
　　(敢復言北行如用臣與洪範北行則去臣經理但銜/命北行而勿遣紹愉閣部議止紹愉改遣原任薊督)
　　(王永吉命仍遵前諭懋第瀕行言臣此行死生未卜/請以辭閣之身效一言願陛下以先帝讐恥為心贍)
　　(髙皇之弓劍則思成祖列聖之陵寝何存撫江上之/殘黎則念河北山東之赤子誰恤更望時時整頓士)
　　(馬必能渡河而戰始能扼河而守必能扼河而守始/能畫江而安衆韙其言時令齎白金十萬兩幣帛數)
　　(萬匹以兵三千人䕶行時永吉總督山東軍務命永/吉暫駐河上料理戰守候北使回時史可法鋭意進)
　　(兵河南以懋第等方行兵不宜繼進諭止之懋第等/以十月朔至張家灣我)
　(大清令以百人從行入都館之鴻臚寺懋第請祭告諸/  陵及崇禎帝不許乃陳太牢旅所哭而奠之旋以是)
　(月二十八日遣還出都陳洪範于途次陳密啓請身/往江南招諸將劉澤清等降附而留懋第等勿遣于)
　(是自滄州追還懋第改館太醫院而縱洪範南歸至/明年五月南京破懋第聞之慟哭其從弟懋奉先為)
(大吏部郎降賊後歸我懋第曰此非吾弟也叱出之尋/  清授官矣來謁懋第)
　(與從行兵部司務陳用極游擊王一斌都司/張良佐劉統王廷佐俱死之惟馬紹愉降)質實(王/永)
　(吉髙郵州人左懋第本本朝乾隆四十一年追諡忠/貞陳用極崑山人    朝乾隆四十一年追諡忠節)
　(王一斌寕國人張良佐劉統王廷佐俱上/元人  本朝乾隆四十一年俱追諡節愍)
李自成遁歸西安
(大初自成西走至定州我可成自成西走真定益悉衆/  清兵追敗之斬賊黨谷)
(大迎戰擊之賊不能走漸却自成中流矢創甚西踰故/  兵復)
(大関入山西㑹乃得鳩合潰㪚走平陽以讒殺其黨李/  兵東返自成)
　(巖巖故勸自成以不殺收人心及陷京師保䕶懿安/皇后令自盡又獨于士大夫無所拷掠牛金星等大)
　(忌之定州之敗河南州縣多殺偽官自保巖請帥兵/往金星隂告自成曰巖雄武有大畧非能久下人者)
　(河南巖故鄊假以大兵必不可制因譖其欲反自成/令金星與巖飲殺之賊衆俱解體至是自成復遁歸)
　(西安遣别賊陷漢中降總兵趙光逺進掠保寕張獻/忠以兵拒之乃還自成既屢敗益强狠自用偽尚書)
　(張第元耿始然皆以小忤死製銅鏌官民/坐賕即鏌斬民盜一雞者死西人大警懼)質實(張第/元汾)
　(陽人耿始/然猗氏人)
明以張有譽為户部尚書
　(内批特用户部侍郎張有譽為尚書髙宏圖封還力/諌不聴盖有譽素有清望馬士英欲借以開轉陞倖)
　(門為阮大鋮地也未㡬又以張捷為吏部侍郎捷因/薦逆案吕純如得罪公論士英方欲用大鋮故亦以)
　(中㫖/起之)質實(張有譽/江隂人)
明釋髙牆罪宗為庻人
　(前唐王聿鍵等三百餘人俱釋為庻人禮臣請復聿/鍵王爵不許尋命徙居廣西平樂府明年南京破聿)
　(鍵方行次杭州遇總兵鄭鴻逵户部主事蘇觀生奉/之入閩總兵鄭芝龍巡撫都御史張肻堂與禮部尚)
　(書黄道周等定議奉聿鍵監國閏六月遂自立于福/州號隆武改福州為天興府以天興建寕延平興化)
　(四府為上游汀州邵武漳州泉州四府為下游各設/撫按進芝龍鴻逵為侯鄭芝豹鄭彩為伯觀生道周)
　(俱大學士肻堂為兵部尚書餘拜官有差時權在鄭/氏聿鍵不能有所為芝龍議簡戰守兵二十餘萬計)
　(餉不支其半請預借兩税一年令羣下捐俸勸紳士/輸助徴府縣銀榖未解者官吏督迫閭里騷然聿鍵)
　(屢促芝龍出兵輒以餉詘辭久之芝龍知衆論不平/乃請以鴻逵出浙東彩出江西各擁兵數千號數萬)
　(既行託候餉皆行百里而還先是黄道周知芝龍無/意出師自請行從廣信出衢州進至婺源遇我)
(大清兵戰敗執至江寕不屈死時李自成兵敗走死其/  兄子李錦帥衆降于湖廣總督何騰蛟一時増兵十)
　(餘萬侍郎楊廷麟起兵復吉安臨江于是廷麟等請/聿鍵出江右騰蛟請出湖南原任知州金堡言騰蛟)
　(可恃芝龍不可恃宜棄閩就楚聿鍵大喜授堡給事/中遣觀生先行募兵先是靖江王嘉享僭稱監國不)
　(奉聿鍵命為巡撫瞿式耜等所擒以捷聞而魯王以海/又稱監國于紹興拒聿鍵使者故聿鍵决意出江西)
　(湖廣十二月發福州駐建寕廣東布政湯來賀運餉/十萬由海道至明年二月駐延平時我)
(大清遣洪承疇黄熙允招撫江南福建芝龍密遣使輸/  欵會都督陳謙奉魯王使命至稱皇叔父不稱陛下)
　(聿鍵怒下謙于獄芝龍與謙有舊疏救不聴竟殺謙/芝龍遂懷去志三月我)
(大清兵取吉安撫州圍楊廷麟于贛州尚書郭維經出/  閩募兵援贛是月魯王遣使來聘聿鍵報以書畧言)
　(吾無子王為皇太姪同心戮力共拜孝陵取浙東所/用職官盡列朝籍何分彼此又遣都御史陸清原齎)
　(餉銀十萬兩犒勞浙東軍士至江上方國安縱兵/盡奪其餉殺清原且出檄文數聿鍵罪聿鍵益蹙)
(大六月我興魯王以海遁入海閩中大震芝龍假言海/  兵克紹)
　(冦至撤兵回安平鎮航海去守閩將士皆隨之仙霞/嶺空無一人七月我)
(大兵抵閩関守蒲城御史鄭為虹給事中黄大鵬延平/  知府王士和死焉進克興化副使知府事劉永祚仰)
(大藥死八月聿鍵出走數日方至汀州妃至九瀧投于/  兵繼至從官奔散與妃曽氏俱就執)
　(水聿鍵死于福州給事中熊緯尚書曹學佺通政使/馬思禮等俱死時順治三年也其前後殉節者又有)
　(巡撫邱祖徳推官温璜都督蔣若來總兵周之藩尚/書總理軍務郭維經兵部左侍郎詹兆恒罷居大學)
　(士傅冠巡撫金聲推官吳應箕都御史王瑞柟職方/司主事王之栻大學士楊廷麟巡撫楊文薦提督陳)
　(泰來給事中楊廷樞大學士朱大典總兵張鵬翼監/軍道副使孫臨推官江天一中書夏完淳等皆捐軀)
　(自/盡)質實(仙霞嶺在浙江衢州府江山縣南福建福寕/府浦城縣北即古泉山之巔為浙閩通衢九)
　(瀧即九龍灘在清流縣南險峻為七閩最蘇觀生字/宇霖東莞人金堡仁和人陳謙武進人殉節者鄭為)
　(虹字天玉江都人邱祖徳成都人罷官流寓寕國舉/兵應金聲兵敗執之不降死温璜烏程人練徽州民)
　(兵為保障計城破刄妻茅氏及女自刎死蔣若來長/洲人守金華援絶巷戰經日力盡自刎死周之藩井)
　(研人衛主巷戰矢集身而死郭維經里系詳前率師/援贛州城破入寺自焚死詹兆恒里系詳前唐王命)
　(佐黄道周守廣信尋攻開化兵敗死于陣傅冠進賢/人崇禎時入閣罷職歸唐王時起用督師江西尋致)
(大仕下福建執之不降死/  兵)　(本朝乾隆四十一年俱追/)
　(諡忠烈曹學佺字能始侯官人金聲南都破保徽州/通表唐王為)
(大兵間道執至江寕不降死呉應箕貴池人舉兵應金/  聲屯師泥灣諭降不從死王璃楫永嘉人福王時極)
　(陳有司虐政唐王召入閩後歸温州城破自經死陸/清原平湖人唐王命犒軍江上)
(大兵渡江投江死王之栻武進人唐王命宣諭江上遇/大兵執之不降死楊廷麟清江人唐王命督師贛州援)
　(絶糧盡投水死楊文薦京山人守贛州城破執之送/南昌絶粒死陳泰來新昌人戰撫州兵敗死楊廷樞)
(大里系詳前國亡隠山中久之為隆四十一年俱追諡/  兵所執殺之泗州寺  本朝乾)
　(忠節黄大鵬字文若建陽人熊緯字文江南昌人朱/大典金華人福王命督江上軍福王就執走杭州守)
　(金華城破闔門死張鵬翼諸暨人守衢州城破執之/不屈死  本朝乾隆四十一年俱追諡烈愍王士和)
　(字萬育金谿人劉永祚字叔逺武進人馬思禮福建/長樂人孫臨桐城人監楊文驄軍兵敗執之不降死)
　(江天一歙縣人金聲門人與聲舉兵執之不降死夏/完淳華亭人允彛字亦執送江寕不屈死  本朝乾)
　(隆四十一年/俱追諡節愍)
明募兵雲南
　(遣使往雲南募兵時廣西巡撫方振孺松江知府陳/亨等各措餉募兵入衛建陽縣知縣蔣芬造火器募)
　(勇士勤王䟽言倘邀天倖迅掃流氛指日奏凱社稷/之福否則㫁脰決腹瞑目地下以報國家三百年養)
　(士之恩以無負臣三十/年讀書之志識者壯之)
明起章正宸為吏科都給事中
　(正宸出周延儒門不肻阿附初以救李日暄謫戍至/是復召正宸痛舉朝無復讐心上疏曰兩月以來大)
　(吏秉樞矣不聞獻俘武臣私門矣不聞公戰老成引/遁矣不聞勸駕諸生捲堂矣不聞請纓如此而曰興)
　(朝氣象臣雖愚知其未也臣以進取為第一義進取/不鋭則守禦必不堅比者河北山左忠義響應各結)
　(營寨多殺偽官為朝廷効死力不及今電掣星馳倡/義進討是劘天下之氣而坐失事機也宜急檄江北)
　(四鎮分渡河淮聨絡諸路齊心協力互為聲援使兩/京血脈通而後塞井陘絶孟津據武関以攻隴右陛)
　(下又何不縞素親率六師駐蹕淮上豈必冒矢石履/行陣哉聲靈震動人切同仇勇憤百倍矣陛下欲赫)
　(然為中興令主嚴飭大臣速簡爾車徒備爾芻糗選/爾將帥修爾戈矛繕爾城塹進寸則寸進尺則尺扼)
　(險處要以規中原天下大矣不患無人應運而出也/時起用張捷鄒之麟張孫振阮大鋮輩正宸並疏諫)
　(不納尋改大理寺丞正宸請假歸後/魯主監國署舊官事敗棄家為僧)質實(正宸字羽/侯㑹稽人)
明以陳子龍為兵科給事中
　(子龍上言中興之主莫不身先士卒故能光復舊物/今入國門兩月矣人情泄沓無異昇平清歌漏舟之)
　(中痛飲焚屋之内臣不知所終也其始皆起于姑息/一二武臣以至凡百政令莫不因循臣甚為之寒心)
　(也疏入不聴明年二月子龍乞終養去興同邑夏允/彛皆負重名允彛死子龍念祖母年九十不忍割遁)
　(為僧尋受魯王部院職銜結太湖/兵欲舉事事露被獲乗間投水死)質實(夏允彛字彛/仲南都失徬)
　(徨山澤間聞友人侯峒魯黄淳耀徐研等皆死乃賊/絶命詞自投深淵以死侯峒魯字預瞻嘉定人黄淳)
　(耀字藴生嘉定人與弟淵耀同縊死徐汧長洲人投/虎邱塘下死  本朝乾隆四十一年追諡陳子龍忠)
　(裕夏允彛侯峒曽黄淳/耀淵耀徐汧俱忠節)
八月明設厰衞緝事官尋罷之
　(刑科給事中袁彭年疏言髙皇帝時不聞有厰文皇/帝十八年始立東厰内官主之嗣後一盛于成化東)
　(厰西厰之設已不得稱純治再盛于正徳谷大用等/皆倚逆瑾煽虐天下騷然三盛于天啓逆璫魏忠賢)
　(㡬危社稷厰衛之盛衰関世道之治亂故當時無不/營而得之官中外有不脛而走之賄逃綱之方即在)
　(密綱之地作奸之事明係發奸之人前鑒不逺所宜/深戒也疏入責以狂悖沽名謫浙江按察司照磨蘇)
　(州巡撫祁彪佳亦上疏極論其弊畧曰洪武初官民/有犯或收繫錦衣衞髙皇帝見非法淩虐焚其刑具)
　(送囚刑部是祖治原無詔獄也後乃以羅織為事雖/曰朝廷爪牙實為權奸鷹狗舉朝盡知其枉而法司)
　(無敢昭雪惨酷等來周平反無徐杜此詔獄之始也/洪武十五年改儀鑾司為錦衣衞專掌直駕侍衞等)
　(事未嘗令緝事也永樂間設立東厰始開密告門飛/誣及于善良招承出于私拷欲絶苞苴而苞苴彌甚)
　(欲清奸宄而奸宄愈多此緝事之弊也古者刑不上/大夫逆瑾用事始去衣受杖本無可殺之罪乃䝉必)
　(死之刑朝廷受愎諫之名天下反歸忠直之譽此廷/杖之弊也大學士姜曰廣擬俞㫖羣奄共撓之曰廣)
　(曰緝事不除宗社且不可知何厰衛之有/乃改命五城御史體訪而罷緝事官不設)質實(袁彭/年公)
　(安/人)
　　發明(當時福邸舊奄漸皆用事大鋮之復召羣奄/實賛之士英之慰留羣奄又賛之田成張執)
　　(中輩隠欲把持朝政至厰衛緝事之設是顕然大/肆奸邪矣明代當全盛之日瑾與忠賢濟惡岌岌)
　　(乎已傾社稷况此南都殘局而復踵其故轍是不/啻危夘而又累之以石也當日諸臣疏諫固不因)
　　(除此一事有救于將亡之埶然非法惨刑差幸/免其殘毒非有力争者而煽虐又可勝道哉)
張獻忠陷成都明蜀王至澍及巡撫都御史龍文光巡
按御史劉之勃等死之
　(初成都間賊急蜀王至澍謀遷于滇劉之勃持不可/内江王至沂與之力争王將行而守門卒洶洶亂輜)
　(重有被掠者事遂寢已而新撫龍文光總兵劉佳引/率兵三千從川北來謀設守諸王大姓逸去者半華)
　(陽知縣沈雲祚謁蜀王陳守禦䇿不應聞太平王至/淥賢往説之曰成都危在旦夕而王府財貨山積不)
　(及今募士殺賊疆場淪喪誰為王守至淥言于王亦/不聴至是賊偪成都文光等分陴拒守佳引出戰而)
　(敗賊穴城實以火藥又刳大木長數丈者合之纒以/帛貯藥向城樓之勃厲衆奮擊賊却二三里皆喜以)
　(為將去也初九日黎明火發北樓陷木石飛蔽天守/陴者皆散賊遂入城蜀王率妃妾自沈于井之勃文)
　(光等皆被執賊以之勃同鄊欲用之之勃大罵賊攅/箭射殺之復盡驅文武將吏及軍民男婦于東門之)
　(外將戮之怱有龍尾下垂賊以為瑞遂停刑文光佳/引卒不屈文光見殺于濯錦橋佳引自投于浣花溪)
　(副使張継孟陳其赤僉事劉士斗張孔敎蜀府左長/史鄭安民成都同知方堯相華陽知縣沈雲祚等皆)
　(死之士斗被執見劉之勃與張獻忠語大呼曰此賊/也公不可少屈獻忠怒命捽以上士斗返顧語如前)
　(遂闔門被殺其赤投百花潭死堯相死于萬里橋下/賊幽雲祚于大慈寺遣其黨饋食以刃脅降不從遇)
　(害後獻忠復欲用諸人備百/官繼孟等不為屈遂並見殺)質實(濯錦橋在華陽縣/南浣花溪在成都)
　(西郭外又名花潭萬里橋在成都府南呉般録諸葛/孔明送費禕使呉曰萬里之行始此故名蜀王蜀獻)
　(王椿九世孫龍文光雒容人雲本朝乾隆四十一年/追諡忠節劉之勃寶雞人沈  祚字子凌太倉人)
　(本朝乾隆四十一年俱追諡忠烈張繼孟字伯功扶/風人陳其赤字石文崇仁人鄭安民浙江人方堯相)
　(字紹虞黄岡人南本朝乾隆四十一年俱追諡節愍/劉士斗字瞻甫  海人張孔敎字魯生會稽人  本)
　(朝乾隆四十一/年俱追諡烈愍)
明南京修興寕宫慈禧殿
　(先是洛陽之陷福王母妃與王相失居于河南人郭/守義家王既立始遣總兵王之綱奉迎及是至南京)
　(命于三日搜括萬金以充賞賜又諭工部以行宫湫/隘亟修興寕宫慈禧殿尅期告成以居母妃尋又封)
　(母妃弟邹存義為大興伯時土木並興賜予無節御/用監内官請給工料銀置龍鳳几捐諸器物及宫殿)
　(陳設金玉諸寶計貲數十萬工部侍郎髙倬奏請裁/省光祿寺辦御用器至萬五千七百有竒倬又以為)
　(言皆/不納)質實(髙倬字枝/樓忠州人)
明以前大學士王應熊為兵部尚書督師專討蜀寇起
前寕夏巡撫樊一蘅為兵部侍郎總督川陜軍務
　(時張獻忠已據全蜀惟遵義保境自守應熊與一蘅/避其地命應熊督師一蘅總督軍務討之又遣御史)
　(米夀圖巡按四川命吏部簡堪任監司守令者從夀/圖西行應熊等乃縞素誓師開幕府傳檄諸郡舊將)
　(㑹師大舉令巡撫馬乾復重慶副將朱化龍等復龍/安茂州一蘅乃起舊將甘良臣為總統合参將楊展)
　(等所携潰卒得三萬人尋復叙州而副將曽英連敗/賊軍聲大震亦受一蘅節制其他據城奉征調者洪)
　(雅則曹勛范文光松茂則詹天顔夔萬則譚宏譚詣/一蘅遂移駐納溪與應熊㑹瀘州檄諸路尅期並進)
(本獻忠頗懼事皆在明年至/  朝順治三年我)
(大清兵入蜀誅獻忠餘賊南奔至重慶曽英戰歿應熊/  避之畢節衛尋卒㑹)
(大兵北旋一蘅復駐江上為收復計時蜀中大亂諸將/  各據地自擅一蘅令不行順治八年)
(大清兵南征一蘅遁山中遘疾卒蜀中將士俱盡/  而夀圖出奔沅州至順治十一年城破亦死)質實
　(樊一蘅字君帶宜賓人米夀圖宛平人馬乾昆明人/曽英福建人范文光内江人曹勛黎州参軍詹天顔)
　(龍巖人俱本朝乾隆四/十一年  追諡忠節)
明以越其杰為右僉都御史巡撫河南
　(時河南諸將各結寨自固其最大者開封汝寕間則/劉洪起南陽則蕭應訓洛陽則李際遇諸帥中獨洪)
　(起勇而好義數殺賊有功常與巡按御史陳潛夫大/破賊將陳徳于栁園潛夫因請予掛印為將軍馬士)
　(英不聴前僉事越其杰本坐贓遣戍赦居南京以士/英姻婭特起為河南巡撫老憊不知兵潛夫所建白)
　(皆不用諸鎮兵無至者會其杰以事譖潛/夫于士英竟調潛夫還而以凌駉代之)質實(以事/譖潛)
　(夫時蕭應訓復南陽及秘陽舞陽桐柏遣子三傑獻/捷潛夫授告身飲之酒鼓吹前導出三傑喜過望往)
　(謁其杰其杰覬其賄故為尊嚴厲詞詰責詆為賊三/傑泣而出萌異心潛夫過諸寨皆鐃吹迎送其杰間)
　(過之諸寨皆閉門不出其杰恚故譖潛夫陳潛夫錢/塘人後事魯王募兵江上紹興破偕妻孟氏妾孟氏)
　(投水死忠本朝乾隆四十一/年追諡  節凌駉歙縣人)
明選淑女
　(時以母妃命選淑女羣奄借端肆擾隠匿者至鄰里/連坐兵科給事中陳子龍言中使四出搜巷凡有女)
　(之家黄紙貼額持之而去閭井騷然明㫖未經有司/中使私自搜採甚非法紀御史朱國昌亦以為言乃)
　(命禁訛傳誑惑者尋復使中使李國/輔等分詣蘇杭採訪民間嫁娶一空)質實(朱國昌臨/安衞人)
明賜北京死節諸臣贈諡
　(北京文武臣殉難者並予贈諡世廕立廟于雞鳴山/贈額曰旌忠其列于正祀者文武二十四人武臣七)
　(人内臣一人婦人九人附祀者文臣七人武臣十五/人内臣六人命有司春秋致祭然頋鋐彭琯輩特為)
　(賊拷死皆濫與其列而郎中周之茂等並以不屈死/頋未邀贈䘏他如御史馮垣登員外郎鄭逢蘭行人)
　(謝于宣皆拷掠死郎中李逢申知縣鄒逢吉等亦皆/拷掠或逼令縊死與鋐琯輩並獲贈諡時南北阻絶)
　(多未能核實也又予前大學士孫承宗太常少卿鹿/善繼祠祀又湖廣殉難巡按御史劉熙祚参政許文)
　(岐推官蔡道憲並予贈諡禮部尚書頋錫疇又言温/體仁得君行政最専且久其負先帝罪大且深乞削)
　(其文忠之諡而補文震孟羅喻義姚希孟吕/維祺諸臣諡庻天下有所勸懲王亦從之)質實(正/祀)
　(文臣二十四人范景文贈太傅諡文貞倪元璐贈少/保吏部尚書諡文正李邦華贈太保吏部尚書謚忠)
　(文王家彦贈太子太保兵部尚書諡忠端孟兆祥贈/刑部尚書諡忠貞施邦曜贈太子少保左都御史諡)
　(忠介凌義渠贈刑部尚書諡忠清呉麟徵贈兵部右/侍郎諡忠節周鳳翔贈禮部右侍郎諡文節馬世竒)
　(贈禮部右侍郎謚文忠劉理順贈詹事諡文正汪偉/贈少詹事諡文烈申佳𦙍贈太僕寺少卿諡節愍呉)
　(甘來贈太常寺卿謚忠節王章贈大理寺卿謚忠烈/陳純徳贈太僕寺卿謚恭節陳良謨贈太僕寺卿謚)
　(恭愍成徳贈光祿寺卿諡忠毅許直贈太僕寺卿諡/忠節金鉉贈太僕寺少卿諡忠節及大同巡撫衞景)
　(瑗諡忠毅宣府巡撫朱之馮謚忠莊布衣湯文瓊贈/中書舍人諸生許琰贈五經博士按范景文事異前)
　(許琰字五仲呉縣人聞京師破趋古廟自縊為人所/解及哀詔至竞不食死武臣七人新樂侯劉文炳謚)
　(忠莊恵安伯張慶臻諡忠武㐮城伯李國禎諡貞武/駙馬都尉鞏永固諡貞愍左都督劉文耀諡忠果山)
　(西總兵官周遇吉諡忠武遼東總兵官呉㐮諡忠莊/内臣一人王承恩事具前諡忠愍婦人九人成徳母)
　(張氏金鉉母章氏汪偉妻耿氏劉理順妻萬氏妾李各/氏馬世竒妾朱氏李氏陳良謨妾時氏吳襄妻祖氏)
　(建坊旌表附祀文臣七人進士孟章明郎中徐有聲/給事中頋鋐彭琯御史俞志虞總督徐標副使朱廷)
　(煥按孟章明徐有聲俞志虞徐標朱廷煥事具前頋/鋐成都人彭琯永昌人武臣十五人成國公朱純臣)
　(鎮逺侯頋肇迹定逺侯鄧文明武定侯郭培民陽武/侯薛濂永康侯徐錫登西寕侯宋裕徳懷寕侯孫維)
　(藩彰武伯楊崇猷宣城伯衞時春清平伯呉遵周新/建伯王先通安鄊伯張光燦右都督方履泰錦衣衞)
　(千户李國祿按朱純臣頋肇迹鄧文明薛濂楊崇猷/衛時春呉遵周方履奏事具前郭培民營國公英九)
　(世孫徐錫登蔡國公忠十世孫宋裕徳晟十世孫孫/帷藩鏜八世孫王先通守仁曽孫張光燦興六世孫)
　(内臣六人李鳳翔王之心髙時明褚憲章方正化張/國元按方正化事具前李鳳翔司禮秉筆太監髙時)
　(明故司禮掌印太監褚憲章張國元皆提督諸監局/太監並殉難而王之心家最富降賊拷掠死凡附祠)
　(者贈官賜諡各有差馮垣登新昌人謝于宣鄞縣人/諡忠節鄭逢蘭李逢申俱贈太僕少卿鄒逢吉湖口)
　(人贈太僕寺丞孫承宗髙陽人諡文忠劉熙祚武進/人諡忠毅許文岐字我西仁和人蘄州陷被執賊繫)
　(之後營文岐隂與同繫舉人奚鼎鉉等數十人相結/圖賊謀洩被害蔡道憲為長沙推官城陷被執賊㗖)
　(以官嚼齒大罵賊磔之健卒林國俊等九人殉焉文/震孟諡文肅羅喻義諡文介姚希孟諡文毅吕維祺)
　(諡忠/節)
　　發明(明福王于北都殉難諸臣槩子贈諡其意未/嘗不欲表揚忠烈以激勵人心頋當擾亂荒)
　　(迷之際考核無憑一時為賊拷死者皆得濫厠䘏/典而實能臨危授命者轉有未及即其予應諡之)
(朝定人品隲亦多不允協名實未符詎足傳信我/    鼎之初范景文諸人既加美諡近復奉)
(命于勝國殉節諸臣詳為蒐輯核實旌揚義烈無不闡/    之幽奸汚消溢膺之典夫而後尊名壹恵卓卓不)
　　(刋書之史册炳焉與日月争光其福王所諡掎摭/既畧褒貶未公時附録于此以紀其事而于各質)
　　(實下皆削而不載用以昭千秋論/定之公袪一時虚誣之議云爾)
明封鄭芝龍為南安伯
　(尋命為總兵官鎮守福建復令/其弟鴻逵帥舟師駐鎮江防守)質實(鄭芝龍泉州南/安人初為海盜)
　(降明為逰擊後陞参將署總兵弟鴻逵為副總兵時/以海利交通朝貴寖得大顕至是封南安伯我)
(大清兵南下/  芝龍降)
明以阮大鋮為兵部侍郎巡閱江防
　(大鋮之召大學士髙宏圖以去就争馬士英意稍折/遲四月餘至是復用安逺侯栁祚昌薦起大鋮兵部)
　(添註右侍郎仍禁廷臣不得把持阻諫左都御史劉/宗周疏言大鋮昔争吏垣不得致魏大中死詔獄殺)
　(大中者魏璫大鋮其主使也即才果足用臣慮黨邪/害正之才終病世道且祖宗故事九列必用廷推乃)
　(者中㫖頻降司農之後繼之少宰未㡬而大鋮司馬/又繼之其為墨敕斜封之漸有不待問者大鋮進退)
　(實係江左興亡乞寢成命給事中熊汝霖亦言大鋮/以知兵擢當置有用之地若止優游司馬則樞府已)
　(優為之何必増置命切責宗周而格汝霖疏/不聴尋命大鋮兼右僉都御史巡閱江防)質實(司/農)
　(之後繼之少宰謂張有譽少宰/謂張捷也栁祚昌升八世孫)
明免府州縣試
　(馬士英奏童生捐免府州縣考上户納銀/六兩中户四兩下户三兩竞赴院試從之)
九月明黄得功趨揚州髙傑以兵襲儀真不克
　(初史可法置得功儀真與傑隂相牽制及是登萊總/兵黄蜚將之任蜚與得功同姓稱兄弟移書請兵備)
　(非常得功率騎三百由揚州往髙郵迎之傑素忌得/功又疑圖已乃伏精卒道中邀擊之得功行至土橋)
　(方作食伏起出不意上馬舉鐵鞭飛矢兩集馬踣騰/他騎馳有驍騎舞槊直前得功大呼反門挾其槊而)
　(抶之人馬皆麋復殺數十人跳入頽垣中哮聲如雷/追者不敢進遂疾馳至其軍得免方門時傑潛師𢷬)
　(儀真得功兵頗傷而所俱行三百騎皆歿遂訴于南/京願與傑決死戰命太監盧九徳及可法遣監軍萬)
　(元吉和解之不可㑹得功有母喪可法往弔語之曰/土橋之役無智愚皆知傑不義今將軍以國故盛)
　(怒而歸曲于髙是將軍收大名于天下也得功色稍/和終以所殺亡多為恨可法令傑償其馬復出千金)
　(為母賵得功/不得已聴之)
明大學士姜曰廣罷
　(曰廣興髙宏圖協心輔政而馬士英挟擁戴功内結/勲臣朱國弼劉孔昭趙之龍外連諸鎭劉澤清劉良)
　(佐等謀擅朝權深忌二人及阻阮大鋮進用益為所/疾曰廣遂抗疏乞休大畧言先帝善政雖多而頻出)
　(口宣職為亂階所得閣臣則貪淫巧猾之周延儒等/所得部臣則隂邪貪狡之王永尤等所得勲臣則力)
　(阻南遷盡撤守禦狂穉之李國禎等所得大將則紈/袴支離之倪寵王樸等所得言官則貪横無賴之史)
　(塟陳啓新等後效亦可覩矣今又創一秘方但求面/對立談取官同登場之戲劇下殿得意同嬴勝之販)
　(夫決廉恥之大防長便佞之惡習此豈可為訓哉臣/待罪綸扉半壁東南有同蟆雀愧死無地終夜撫膺)
　(願乞骸歸鄊里疏入慰留士英大鋮滋不悦國弼孔/昭遂以誹謗先帝誣蔑忠臣李國禎為言交章攻之)
　(曰廣又興士英面詆曰廣言上以親以序自應立汝/何功士英厲聲曰臣無功汝輩欲立潞藩故成臣功)
　(耳争辨久之宗室朱統􁨒素無行士英㗖以官使訐/曰廣疏不由通政司為禮科所駁通政司劉士楨亦)
　(劾其違制俱不問劉澤清復假諸鎭疏攻曰廣以三/案舊事及迎立異議為詞請執下法司正謀危君父)
　(之罪頃之銃􁨒復劾曰廣五大罪一引用東林死黨/把持朝政二交聨江湖大俠日窺南都聲息非謀刼)
　(遷則謀别戴三庇從賊諸臣四納賄五奸媳曰廣既/連被誣蔑屢疏乞休至是始得請曰廣入辭諸大臣)
　(咸在列曰廣言微臣觸忤權奸自分萬死上恩寛大/猶許歸田但臣歸後當還以國事為重士英勃然曰)
　(吾權奸汝且老而賊也因叩頭言臣從滿朝異議中/擁戴陛下願以犬馬餘生歸老貴陽如陛下留臣臣)
　(亦但多一死曰廣叱之曰擁戴是人臣居功地耶士/英曰汝謀立潞王功安在争論久之王亦不能㫁但)
　(諭以叔父賢明當立二先生無傷國體也既出復于/朝堂相詬詈而罷曰廣遂還江西其後故將金聲桓)
　(者初在史可法麾下後𨽻左良玉良玉死聲桓降于/我)
(大清為南昌副總兵既而復叛附桂王由榔迎/  曰廣以資號召聲桓敗曰廣投偰家池死)質實(偰/家)
　(池在新建縣西北偰家樓下朱國弼/保國公永五世孫劉士楨萬安人)
明左都御史劉宗周罷
　(宗周初聞召命自稱草莽孤臣即痛陳時政而馬士/英髙傑劉澤清等深恨之滋欲殺宗周宗周請告不)
　(許遂抗疏劾士英大畧言陛下龍飛淮甸天實予之/乃以扈蹕微勞晏然入内閣進中樞者非士英乎于)
　(是李沾劉孔昭等譁然聚訟而羣隂且翩翩起矣髙/傑一逃將而奉若驕子劉黄諸將各有舊汛地而置)
　(若奕楳京營自祖宗以來皆勲臣為之陛下立國伊/始即有内臣盧九徳之命士英不得辭其責惟陛下)
　(首辨隂陽消長之機出士英仍督鳳陽聨絡諸鎮史/可法即不還中樞亦當自淮而北厯河以南别立幕)
　(府與士英相犄角京營提督獨㫁寢之書之史册為/第一美政優㫖荅之而促其速入士英大怒即日具)
　(疏辭位且揚言曰劉公自稱草莽孤臣不書新命明/示不臣天子也其私人朱統􁨒遂劾宗周疏請移蹕)
　(鳳陽髙牆所在欲以罪宗處皇上而興史可法擁立/潞王其兵已伏丹陽當急備而澤清傑日夜謀所以)
　(殺宗周不得乃遣客十輩往刺之宗周時在丹陽終/日危坐未嘗有惰容客前後至者皆不忍加害而去)
　(㑹京口軍亂士英以統􁨒言為信亦震恐于是澤清/疏劾宗周隂撓恢復欲誅臣等激變士心劉良佐亦)
　(言宗周力持三案為門户主盟倡義親征圖晁錯之/自為居守疏未下澤清復草一疏署傑良佐及黄得)
　(功名上之言宗周勸上親征謀危君父隂結死黨迫/刼乗輿如宗周入都臣等即渡江赴闕正春秋討賊)
　(之義疏入舉國大駭傳諭和衷集事初澤清疏出遣/人録示傑傑曰我䡗武人乃預朝事耶得功則疏辨)
　(臣不與聞士英寢不奏可法不平遣使徧詰諸鎮咸/曰不知遂據以入告澤清輩由是氣阻時宗周不得)
　(已以七月十八日至南京㑹阮大鋮方進用宗周復/詣告王許其乗傳歸里將行復疏陳五事一曰修聖)
　(政毋以近娯忽逺猷國家不幸遭此大變今紛紛制/作似不復有中原志者土木崇矣珍竒集矣俳優雜)
　(劇陳矣内豎充庭金吾滿座戚畹駢閧矣讒夫昌言/路扼官常亂矣所謂狃近娯而忽逺猷也一曰振王)
　(綱無以主恩傷臣紀自陛下即位中外臣工不曰從/龍則曰佐命一推恩近侍則左右因而秉權再推恩)
　(大臣則閣部可以兼柄三推恩勲舊則陳乞至今未/已四推恩武弁則疆場視同兒戲表裏呼應動有藐)
　(視朝廷之心彼此雄長即為犯上無等之習禮樂征/伐漸不出自天子所謂褻主恩而傷臣紀也一曰明)
　(國是無以邪鋒危正氣朋黨之説小人以加君子釀/國家空虚之禍先帝末造可鑑也今更為一二元惡)
　(稱寃至諸君子後先死于黨死于殉國者若有餘戮/揆厥所由止以一人進用動引三朝故事排抑舊人)
　(私交重君父輕身自樹黨而坐他人以黨所謂長邪/鋒而危正氣也一曰端治術無以刑名先敎化先帝)
　(頗尚刑名而殺機先動于温體仁殺運日開怨毒滿/天下近如貪吏之誅不經提問遽科罪名未科罪名)
　(先追贓罰又職方戎政之奸弊道路嘖有煩言雖衞/臣有不敢問者則厰衞之設何為徒令人主虧至徳)
　(傷治體所謂急刑名而忘敎化也一曰固邦本無以/外釁釀内憂前者淮揚告變未㡬而髙黄二鎮治兵)
　(相攻四鎮額兵各三萬不以殺賊而自相屠毒又日/煩朝廷講和何為者夫以十二萬不殺敵之兵索十)
　(二萬不殺敵之餉必窮之術耳不稍裁抑惟加派横/征蓄一二蒼鷹乳虎之有司以天下狥之已矣所謂)
　(積外釁而釀内憂也疏/入亦但優㫖報聞而已)
明史可法遣諸將分守要地髙傑移駐徐州
　(初可法出巡淮安閱劉澤清士馬返揚州請餉為進/取資馬士英靳不發可法疏趣之因言今日事埶更)
　(非昔比必專主討賊復讐舍籌兵籌餉無議論舍治/兵治餉無人才優㫖褒荅而不能行至是可法議分)
　(布諸將奏請以總兵李成棟鎮徐州賀大成鎮揚州/王之綱鎮河南李本身胡茂楨𨽻髙傑麾下為前鋒)
　(而令劉肇基駐髙家集李樓鳳駐睢寕以防河用張/天祿為閣標前鋒駐𤓰州髙傑故跋扈可法日以君)
　(臣大義曉示傑感其忠奉約束可法因與謀恢復議/調黄得功劉澤清二鎮赴邳宿防河傑自提兵直趋)
　(開歸且瞰宛洛荆㐮以為根本傑遂具疏上之曰得/功與臣介介前事臣知報君雪恥而已安能與同列)
　(較短長哉然得功終不欲為傑後勁而澤清尤狡横/難任可法不得已乃移得功廬州以防桐皖調劉良)
　(佐赴邳徐進復黄汝與傑相聲援傑遂帥兵移鎮徐/州以左中允衞允文兼兵科給事中監其軍徐州土)
　(賊程繼孔崇禎末被擒至京/乗亂逃歸傑至徐州擒斬之)質實(衞允文字祥/祉韓城人)
明逮前浙江巡按御史左光先下獄
　(阮大鋮既得志専務報復既排去劉宗周等于是盡/召逆案楊維垣虞廷陛呉孔嘉等十餘人及所善蔡)
　(奕琛唐世濟張孫振袁宏勲等布列要路浙江巡按/御史左光先者光斗之弟故與大鋮世讐又嘗首劾)
　(士英大鋮益恨刺骨光先在浙嘗平許都亂亟按士英/薦大鋮時光先爭不可大鋮得志逮光先亂  道阻)
　(光先間行走徽嶺/緹騎索不得乃止)質實(虞廷陛嘉興人呉孔嘉歙縣/人唐世濟烏程人袁宏勲慈)
　(谿/人)
明吏部尚書徐石麒罷
　(石麒初入朝上疏陳七事褒納之時當考選石麒與/都御史劉宗周矢公甄别擬莊元辰等十三人為科)
　(道馬士英庇其私人更易殆半御史黄耳鼎給事中/陸朗有物議石麒以年例出之朗賄奄人内傳留用)
　(耳鼎尋亦復官石麒發其罪朗恚疏詆石麒耳鼎亦/兩疏劾石麒並言其枉殺陳新甲石麒疏辨求去益)
　(力士英擬嚴㫖令馳驛歸石麒剛方清介值權奸用/事鬱鬱不得志士英挟定䇿功將圖封石麒議格之)
　(中貴田成輩請嘱石麒拒不應由是中外皆怨搆之/去明年南京破)
(大軍至浙江石麒方在城外曰吾大臣也/  城亡與亡復入居城中朝服自縊死)質實(徐石麒/  本朝)
　(乾隆四十一年追諡忠懿莊元辰鄞/縣人黄耳鼎蘄水人陸朗上元人)
冬十月明以前兵部尚書張縉彦總督北直山西河南
軍務
　(時馬士英掌中樞絶不鋭厲恢復日以鋤正人引凶/黨為務初舉朝以逆案攻阮大鋮大鋮憾甚及見北)
　(都從逆諸臣頗多附㑹清流者因倡言曰彼攻逆案/吾作順案相對以李自成偽號曰順也士英因疏糾)
　(光時亨陳名夏周鍾項煜等以諸人皆附東林故重/劾之其他大僚降賊者反不之及賄入輒復其官縉)
　(彦以本兵首先開門從賊自成敗走縉彦竄歸河南/至是自言集義勇擒偽官收復列城士英主之即授)
　(原官總督軍務許便宜行事給事中李維樾言縉彦/闇􁅌失機寸斬莫贖逆賊入宫青衣候㸃賊敗竄歸)
　(安能復收河北總督何官頋畀賊臣士英等竟勿恤/時北都降賊諸臣多以賊敗南還史可法言北都之)
　(變臣子皆當有罪若在北者始應從死豈在南者獨/非人臣即臣可法謬典南樞臣士英叨任鳳督未能)
　(疾趋北援鎮臣澤清傑以兵力不支折而南走是首/應重論者臣等罪也乃鈇鉞未加且恩榮叠被獨于)
　(在北諸臣毛舉而槩繩之豈散秩閒曹轉重于南樞/鳳督哉宜摘其罪狀顕著者重懲示儆若偽命未汚)
　(當置不問其逃避後至者許戴罪討/賊赴臣軍前酌用時亦不能盡從也)質實(光時亨桐/城人陳名)
　(夏溧陽人周/鍾鑣從弟)
明大學士髙宏圖罷
　(初阮大鋮入見以宏圖不附東林引為証宏圖顧力/言逆案不可翻大鋮及馬士英並怒一日閣中言及)
　(故庻吉士張溥士英曰吾故人也死酹而哭之姜曰/廣笑曰公哭東林亦東林耶士英曰我非畔東林東)
　(林拒我耳宏圖因慫惥之士英意解㑹劉宗周劾疏上/大鋮宣言曰廣實使之于是士英怒不可止力薦張)
　(捷謝陛朝端益水火矣宏圖因乞休召還還史可法/皆不許至是凡四疏乞休乃許之宏圖既致仕無家)
　(可歸流寓㑹稽及南都/破逃野寺中絶粒而死)質實(髙宏圖年本朝乾隆/四十一  追諡忠直)
明鳳陽地震
　(鳳陽祖陵/一日三震)
明遣太監孫元徳督賦浙江
　(先是命太監王肇基督催浙閩金花銀以給事中羅/萬象執奏而止至是復遣司禮太監孫元徳往浙督)
　(催内庫及户工二部錢糧尋以髙起潛請餉又于浙/閩増派二十萬令元徳催解軍前  時户科給事中)
　(呉适疏言國恥未雪陵寢成墟豫東之收復無期楚/蜀之㩁殘彌甚舊都草創一事未舉萬孔千瘡憂危)
　(叢集伏惟陛下始終兢惕兼仿祖制早午晩三朝勤/御經筵而咨朝政親近儒臣朝期勿更傳免而躬崇)
　(儉約省工作以寛民力慎爵賞以重名器無蓺之征/一槩報罷被災之地酌量蠲賑根本之計莫急于此)
　(疏入/不省)質實(呉适長洲人王肇基即王坤崇禎時鎮/守宣府發馬士英檄取公帑罪狀者也)
明以張捷為吏部尚書楊維垣為通政使
　(馬士英獨握國柄一聴阮大鋮計朝政錯亂賄賂公/行時徐石麒既去士英欲用張國維掌吏部而大鋮)
　　(結内奄取中㫖特授張捷士英􁂚眙良久楊維垣力/謀起官禮部尚書錢謙益因上疏薦維垣及蔡奕琛)
　　(且頌士英功而盡雪逆案賈繼春等維垣遂得授通/政使未㡬進左副都御史而奕琛亦授吏部侍郎)
　我
大清兵西討李自成分兵下江南
　　(先是我睿親王多爾衮令南來副將韓拱藢叅將陳物/萬春等齎書致史可法書曰予向在瀋陽即知燕京)
　　(望咸推司馬後入関破賊得與都人士相接識介弟/于清班曽托其手泐平安拳致衷緒未審以何時得)
　　(達比聞道路紛紛多謂金陵有自立者夫君父之讐/不共戴天春秋之義有賊不討則故君不得書葬新)
　　(君不得書即位所以防亂臣賊子法至嚴也闖賊李/自成稱兵犯闕手毒君親中國臣民不聞加遺一矢)
　(朝平西王呉三桂介在東陲獨效包胥之哭嫌爰整貔/  廷感其忠義念累世之宿好棄近日之小)
　　(貅驅除狗鼠入京之日首崇懷宗帝后諡號卜葬山/陵悉如典禮親郡王將軍以下一仍故封不加改削)
　　(勲戚文武諸臣咸在朝列恩禮有加耕市不驚秋毫/無優方擬秋髙氣爽遣將西征傳檄江南聨兵河朔)
　(朝陳師鞠旅戮力同心報乃君國之讐彰我事機聊慕/  廷之徳豈意南州諸君子苟安旦夕弗審)
　(國虚名頓忘實害予甚惑之闖賊非取之于明朝也賊/  家之撫定燕都乃得之于)
　(國毁明朝之廟主辱及先人我代為雪恥孝子仁人當/  家不憚征繕之勞悉索敝賦)
　　(如何感恩圖報兹乃乗逆寇稽誅王師暫息遂欲雄/據江南坐享漁人之利揆諸情理豈可謂平將以為)
　　(天塹不能飛渡投鞭不足㫁流耶夫闖賊但為明朝/崇耳未嘗得罪于我)
(國家也徒以薄海同讐特申大義今若擁號稱尊便是/  天有二日儼為勍敵予將簡西行之鋭轉斾東征且)
　(擬釋彼重誅命為前導夫以中華全力受制潢池而/欲以江左一隅兼支大國勝負之數無待蓍龜矣予)
　(聞君子之愛人也以徳細人則以姑息諸君子果識/時知命篤念故主厚愛賢王冝勸令削號歸藩永綏)
(朝福祿待以虞賓統承禮物帶礪山河位在諸王侯上/  廷當)
(朝庻不負討賊興滅繼絶之初心至南州羣彦翩然來/  廷伸義)
　(儀則爾公爾侯列爵分土有平西之典例在惟執事/實圖利之輓近士大夫好髙樹名義而不顧國家之)
　(急每有大事輒同築舍昔宋人議論未定兵已渡河/可為殷鑒先生領袖名流主持至計必能深維終始)
　(寕忍隨俗浮沉取舍從違應早審定兵行在即可西/可東南國安危在此一舉願諸君子同以討賊為心)
　(毋貪一身瞬息之榮而重故國無窮之禍為亂臣賊/子所笑予實有厚望焉記有之惟善人能受盡言敬)
　(布腹心佇聞明敎江天在望延跂為勞書不盡意可/法旋遣人荅書書曰南中向接好音法隨遣使問訊)
　(呉大將軍未敢遽通左右非委隆詣于草莽也誠以真/大夫無私交春秋之義今倥偬之際忽捧琬琰之章)
　(不啻從天而降也循讀再三殷殷致意若以逆賊尚/稽天討煩)
(貴國憂法且感且愧懼左右不察謂南中臣民偷安江/  左竟忘君父之怨敬為)
(貴國一詳陳之我大行皇帝敬天法祖勤政爱臣真堯/  舜之主也以庸臣誤國致有三月十九日之事法待)
　(罪南樞救援無及師次淮上凶問遂來地坼天崩山/枯海泣嗟乎人孰無君雖肆法于市朝以為泄泄者)
　(之戒亦奚足謝先皇帝于地下哉爾時南中臣民哀/慟如喪考妣無不撫膺切齒欲悉東南之甲立剪凶)
　(讐而二三老臣謂國破君亡宗社為重相與迎立今/上以繫中外之心今上非他神宗之孫光宗猶子而)
　(大行皇帝之兄也名正言順天與人歸五月朔日駕/臨南都萬姓夾道歡呼聲聞數里羣臣勸進今上悲)
　(不自勝譲再譲三僅允監國迨臣民伏闕屢請始以/十五日正位南都從前鳳集河清瑞應非一即告廟)
　(之日紫雲如葢祝文升霄萬目共瞻欣傳盛事大江/湧出柟梓數十萬章助修宫殿豈非天意也哉越數)
　(日遂命法視師江北刻日西征怱傳我大將軍呉三/桂借兵)
(貴國破走逆成為我先皇帝后發喪成禮掃清宫闕撫/  輯羣黎且罷薙髪之令示不忘本朝此等舉動振古)
　(鑠今凡為大明臣子無不長跽北向頂禮加額豈但/如明諭所云感恩圖報已乎謹于八月薄治筐篚遣)
　(使犒師兼欲請命鴻裁連兵西討是以王師既發復/次江淮乃辱明誨引春秋大義來相詰責善哉乎推)
　(言之然此文為列國君薨世子應立有賊未討不忍/死其君者立説耳若夫天下共主身殉社稷青宫皇)
　(子惨變非常而猶枸牽不即位之文坐昧大一統之/義中原鼎沸倉猝出師將何以維繫人心號召忠義)
　(紫陽綱目踵事春秋其間特書如莽移漢鼎先武中/興丕廢山陽昭烈踐祚懷愍亡國晋元嗣基徽欽䝉)
　(塵宋髙纘統是皆于國讐未剪之日亟正位號綱目/未嘗斥為自立卒以正統與之甚至如元宗幸蜀太)
　(子即位靈武議者疵之亦未嘗不許以行權幸其光/復舊物也本朝傳世十六正統相承自治冠帶之族)
(貴繼絶存亾仁恩遐被號載在盟府寕不聞乎今痛心/  國昔在先朝夙膺封)
　(本朝之難驅除亂逆可謂大義復著于春秋矣昔契/丹和宋止嵗輸以金繒回紇助唐原不利其土地况)
(貴國篤念世好兵以義動萬代瞻仰在此一舉若乃乗/  我䝉難棄好崇讐規此幅􁆟為德不卒是以義始而)
　　(貴以利終為賊人所竊笑也池不忍盡戮𠞰撫互用貽/  國豈其然往先帝軫念潢)
　　　(誤至今今上天縱英明刻刻以復讐為念廟堂之上/和衷體國介胄之士飲泣枕戈忠義民兵願為國死)
　　　(竊以為天亡逆闖當不越于斯時矣語曰樹徳務滋/除惡務盡今逆成未服天誅諜知捲土西秦方圖報)
　　(貴復此不獨本朝不共戴天之恨抑亦全始終之徳合/  國除惡未盡之憂伏乞堅同讐之誼)
　　(貴師進討問罪秦中共梟逆賊之頭以洩敷天之憤則/  國義問炤耀千秋本朝圖報惟力是視從此兩國世)
　　　(通盟好傳之無窮不亦休乎至于牛耳之盟則本朝廟/使臣久已在道不日抵燕奉盤盂從事矣法北望陵)
　　　(無涕可揮身蹈大戮罪應萬死所以不即從先帝者/實為社稷之故傳曰竭股肱之力繼之以忠貞法處)
　　　(今日鞠躬致命克盡臣節所以報也惟殿下實昭鑒/之至是山西山東郡縣已次第撫定我)
　　(大清乃命英親王阿濟格為靖逺大將軍帥師西討李/  自成豫親王多鐸為定國大將軍帥師下江南我)
(世祖章皇帝特賜勅王朕以福王及南方文武諸臣當明不/      國崇禎帝遭流寇之難陵闕燉宗社覆不遣一兵)
　　(發一矢如鼠蔵穴其罪一也及我兵進勦流賊西奔/南方諸臣不行請命擅立福王其罪二也不思滅賊)
　　　(復讐而諸將各自擁兵擾害良民自生反側以起兵/端其罪三也惟此三罪天人共憤因命王充定國大)
　　(將軍統師聲罪討江南王今承命一切機宜當與諸/將同心協謀而行毋謂自智不聽人言毋恃兵强輕)
　　　(視敵衆仍嚴偵探勿致疎虞如有抗拒不服者戮之/傾心歸順者附之嚴禁兵將凡係歸順地方不許肆)
　　　(行搶掠務使人知朕以仁義定天下之意其行間將/領功罪察實紀明彚奏如係小過即當處分至于䕶)
　　　(軍以下無論大小罪過俱興諸將商酌徑行處分/王受兹重任當益殫忠猷用張撻伐立奏蕩平)
明定諸鎮兵額
　(江北都撫四鎮額兵三萬楚撫額兵一萬京營額兵/一萬五千時九江總督袁繼咸為馬士英等所惡因)
　(汰其軍餉六萬軍中有怨言繼咸争之不聴又以江/上兵寡議造戰艦檄九江僉事葉士彦于江流截買)
　(材木士彦家蕪湖與諸商暱封還其檄繼咸以令不/行疏劾士彦士彦同年御史黄耳鼎亦劾繼咸言繼)
　(咸有心腹將校勸左良玉立他宗而良玉不從良玉/聞之疑懼因疏明與繼咸無隙耳鼎受指使而言由)
　(是南京籍籍益謂繼咸與/良玉倡和脅制朝廷矣)質實(葉士彦/巢縣人)
十一月明鳳陽陵災
　(先是廟門告災至/是陵災松栢皆燼)
張獻忠僭號于成都
　(時王應熊督川湖軍事兵力弱不能討賊獻忠既陷/全蜀遂僭號大西國王偽稱大順元年修蜀王府居)
　(之名成都曰西京設丞相尚書五軍都督府等官用/汪兆麟嚴錫命為左右丞相王國麟汪鼎鎮龔完敬)
　(為尚書養子孫可望艾能竒劉文秀李定國等皆為/將軍賜姓張氏鼎鎮完敬尋以小過刲剔死脅川中)
　(士大夫受偽職前布政使尹伸給事中呉宇英皆不/屈死遣諸偽將分屠各府州縣名草殺詭開科取士)
　(集于青羊宫盡殺之筆墨成邱塚坑成都民于中園/殺各衞集軍九十八萬偽官朝㑹呼獒數十下殿獒)
　(齅看引出斬之名天殺又創生剥人法皮未去而先/絶者刑者抵死將卒以殺人多少叙功共殺男女六)
　(萬萬有竒賊將有不忍至縊死者偽都督張君用王/明等數十人皆坐殺人少剥皮死并屠其家又用法)
　(移錦江涸而闢之深數大埋金寶億萬計然後決隄/放流名水蔵曰無為後人有也當是時諸郡義兵並)
　(起獻忠憤怒誅殺益毒川中人跡殆絶列城内至雜/樹成拱云後二年獻忠盡焚成都宫室鏟其城率衆)
　(出川北又欲盡殺川兵偽將劉進忠率川兵一軍盡/逃㑹我)
(大清肅親王豪格統軍追𠞰獻忠兵至漢中進忠降乞/  為鄊導至塩亭界大霧獻忠曉行猝遇)
(大兵中矢墜馬匍伏/  積薪下擒出斬之)質實(塩亭魏縣今属四川潼川府/尹伸宣州人呉宇英廣元人)
　(一本朝乾隆四十/  年俱追諡忠節)
明史可法帥師進次清江浦
　(可法聞李自成敗還陜西決策北行高傑既赴徐州/可法遂帥師進次清江浦遣官屯田開封為經畧中)
　(原計時諸將各分汛地擇使利者自王家營而北至/宿遷最衝要諸鎮不敢任可法自任之令幕下文武)
　(築壘縁河南岸可法以自成未滅上疏請頒討賊詔/書大畧言偏安者恢復之退步未有志在偏安而遽)
　(能自立者也大變之初黔黎洒泣紳士悲哀猶有朝/氣今則兵驕餉絀文恬武嬉頓成暮氣矣河上之防)
　(百未經理人心不肅威令不行復讐之師不聞及関/陜討賊之詔不聞達燕齊君父之讐置之膜外憶臣)
　(等迎駕時陛下言及先帝則泣下沾襟恭謁孝陵則/淚㾗滿袖皇天后土實式鑒臨曽㡬何時頓忘斯志)
　(先皇帝死于賊恭皇帝亦死于賊此千古未有之痛/國家變出非常在北諸臣死節者無多在南諸臣討)
　(賊者復少此千古未有之恥夫庻民之家父兄被殺/尚思穴胸㫁脛得而甘心况在朝廷顧可漠置臣恐)
　(恢復無期即偏安亦未可保也今宜速發討賊之詔/責臣與諸鎮悉簡精鋭直指秦関庻海内忠臣義士)
　　(聞而感憤且陛下嗣登大寶原與先朝不同諸臣但/有罪當誅曽無功足錄臣于登極詔稿特將加恩一)
　　(欵刪除不意後來仍復開載致貽笑天下今恩外加/恩紛紛未已武臣腰玉名器濫觴自後尤宜慎重專)
　　(待有功庻猛將武夫有所激厲至行兵討賊最苦無/糧搜括不可行勸輸亦難繼請將不急之工程可已)
　　(之繁費一切報罷朝夕之燕衝左右之進獻一切謝/絶即事関典禮萬不容已者亦槩從節省葢賊一日)
　　(未滅即有深宫曲房豈能安處錦衣玉食豈能安享/必刻意在雪恥報讐振舉朝精神萃萬方物力盡併)
　　(于選將練兵一事庻人心可鼓天意可回疏奏不省/時諸鎮位秩已崇咸逡巡無進師意可法悔之語其)
　　(客欲斬已及馬士英髙宏圖姜曰廣四人頭為任事/不忠之戒因上疏請責成諸鎮進戰可法毎繕疏循)
　　(環諷訟聲涙俱下聞者莫不感/泣士英第取優㫖報之而已)質實(王家營在清河縣/東北黄河北岸)
　　　發明(當時偷安江左士英所恃者徒以冇四鎮耳/乃諸鎮位秩既崇逡巡江上而可法以一人)
　　　(枕戈泣血號召同讐即其慷慨激烈之心諸鎮或/冀其聲援得助彼士英者當請餉不給當告警不)
　　　(省飛章以優㫖報聞徒令將士束手夫以當日之/埶即中外同心戮力尚難救已傾之社而乃意外)
　　　(掣肘别有肺腸其罪何可擢髪數可法/縦孤忠獨抱而一木豈能支危厦哉)
　我
大清兵入宿遷
　(大我兵取海州遂取宿遷史可法舟次鶴鎮聞報遣總/  清)
　(大兵劉肇基往援復其城越數日軍城南相持半月而/  清兵圍邳州軍城北肇基援之)
　(解復分兵拔贛榆豐沛等縣皆降可法飛章報聞馬/士英大笑不止坐客楊士聰問故士英曰君以為誠)
　(有是事耶此史公妙用也嵗將暮防河將吏應叙功/耗費軍資應稽筭此特為叙功稽筭地耳時髙傑亦)
　(抵徐州與劉澤清書曰近日河南撫鎮接踵告警一/夕數至開封上下北岸俱是兵衆問渡甚急惟恐一)
　(越渡則天塹失恃長江迤北盡為戰場時事到此令/人應接不暇惟有殫心竭力直前無二于萬難之中)
　(求其可濟以報國恩而已澤清以/聞時王鐸乃請視師江北不許)質實(楊士聰/濟寕人)
明榷酒稅
　(士英請𣙜酒助餉下部議從之又奏開助工等例暴/斂益甚民間因有掃盡江南金填塞馬家口之謡)
明逮治前昌平巡撫何謙等
　(御史沈宸荃初疏陳時事皆切利病已論羣臣醜正/黨邪請王卧薪嘗瞻為雪恥報讐之計至是又言經)
　(畧山東河南者王永吉張縉彦也永吉失機先帝拔/為總督擁兵近甸不救國危縉彦官部曹先帝驟擢)
　(典中樞乃率先從賊即加二人極刑不為過陛下屈/法用之而永吉觀望逗遛縉彦狼狽南竄死何以對)
　(先帝生何以對陛下昌平巡撫何謙失陷諸陵罪亦當/案都城既陷守土臣宜皆厲兵秣馬以報國讐乃賊)
　(塵未揚輒先去以為民望如河道總督黄希憲山東/巡撫邱祖徳尚可容偃卧家園乎疏入永吉縉彦釋)
　(勿問逮謙祖徳等付法司治之例時朝政大亂宸荃/獨持正要人多疾之明年以年  出為蘇松兵備僉)
　(事未赴南都破宸荃舉兵邑中魯王監國擢右僉都/御史已而事敗宸荃棄家從王海外王次長垣連擢)
　(至大學士從王于舟山又從泛海抵厦/門金門後艤舟南日山遭風沒于海)質實(沈宸荃/慈谿人)
　(謙本朝乾隆四十一年追諡忠節何/  崑山人邱祖徳字念修成都人)
明桂王常瀛卒于梧州
　(常瀛初封衡州張獻忠陷湖南常瀛走廣西遂居梧/州至是以憂悸成疾卒常瀛世子先卒次子安仁王)
(大由􁀙未㡬亦卒次由榔初封永明王至順治三年八月/  兵下汀州執唐王聿鍵于是兩廣總督丁魁楚廣西)
　(巡撫瞿式耜等迎由榔以十月十日監國十一月自/立于肇慶以肇慶府署為行宫遂號永厯以瞿式耜)
　(為東閣大學士兼吏兵兩部尚書吕大器亦至並命/吕大器丁魁楚為大學士魁楚兼戎政大器兼中樞)
(大及我廣州式耜請駐軍峽口太監王坤不從奉由榔/  兵克)
(大西走梧州至順治四年正月我俱棄去止式耜同吳/  兵破肇慶攻梧州魁楚大器等)
(大炳呉貞毓等由榔乃復走桂林我拒戰初由榔就執/  兵又薄桂林式耜急令𠫭將焦璉)
　(璉率衆攀城破械出之負王以行王徳之用為参將/至是戰守璉功最多式耜身立矢石中與士卒同甘)
　(苦援兵索餉式耜括庫不足妻邵氏捐簪珥佐之後/城㡬破㑹陳邦彦等攻廣州)
(大兵引而東桂林獲全由榔封式耜臨林伯璉新興伯/  後武岡破王由靖州走栁州繼仍還桂林是年由榔)
　(以嚴起恒為禮部尚書兼東閣大學士時朝政壞于/五虎起恒不能匡救徒植黨相牴牾順治五年南昌)
　(搃兵金聲桓等叛降于由榔由榔時駐肇慶永州衡/州並復式耜以機會可乘請王再還桂林圖出處之)
(大計不納順治六年騰蛟守湘潭城遣將徐勇引軍入/  兵下湘潭總督何)
　(勇故騰蛟部將率衆羅拜勸騰蛟降騰蛟大叱勇遂/擁之去不食七日乃殺之順治七年由榔又奔梧州)
　(九月全州破開國公趙印選居桂林衞國公胡一青/守榕江與寕逺伯王永祚皆懼不出十月一青永祚)
(大入桂林分餉榕江無戍兵印選出不肻行再趣之則/  兵益深入十一月式耜檄)
　(盡室逃一青等亦逃去永祚迎降城中無一兵式耜/端坐府中家人亦散部將請式耜上馬速去式耜叱)
　(退之俄總督張同敞至誓偕死是夕兩人秉燭危坐/黎明數騎擁去諭之降不聴幽于民舍日賦詩倡和)
　(後就刑與敞同死式耜死由榔大懼自梧州奔南寕/時孫可望已據滇黔受封為秦王順治八年可望遣)
　(兵至南寕襲殺其大學士嚴起恒等順治九年可望/遷由榔于安隆所改曰安龍府日益窮促聞李定國)
　(與可望有隙遣使密召定國以兵來迎可望偵知之/遣人至安隆殺其大學士呉貞毓等數人順治十三)
　(年定國至乃奉由榔走雲南由榔封定國晋王順治/十四年孫可望自置内閣六部等官以文安之為東)
　(閣大學士初安之念川中諸鎮兵尚强欲結之勤王/乃自請督師加諸鎮封爵由榔許其請可望聞而惡)
　(之遣兵邀安之至是以為大學士安之不為用走川/東可望舉兵與定國戰大敗挈其妻子降于我)
(大清順治十六年我信郡王多尼征南將軍卓布泰同/大清遣安逺大將軍)
　(呉三桂議三路分兵進取雲南多尼自貴陽入三桂/自遵義入卓布泰自都匀入俱㑹師雲南省城多尼)
(大兵至盤江由榔遣將焚鐵鎖橋遁去我七星関有兵/  軍作浮橋以濟進擊大敗之三桂兵至)
　(屯守險乃從水西問道渡関遂直趋烏撒卓布泰至/盤江渡口由榔遣屯兵扼險沉船乃從下流十里取)
　(所沉船乗夜潛師乃濟屯兵倉惶逃潰大敗之時定/國令師據雙河口山頂卓布泰遣兵登山奪其形勝)
(大定國以象陣來争山路兵俱入雲南省城定國乃與/  兵又大敗之于是三)
(大白文選擁由榔走永昌既而遁追及復迎戰隨擊敗/  兵遣前鋒進𠞰文選先拔營)
(大之我永昌由榔及定國等又走騰越于是渡潞江追/  兵克)
　(之分八隊衝擊定國敗克騰越由榔走南甸遂入緬/緬以四舟迎由榔隨行者六百餘人緬人于赭陘置)
　(茅屋居由榔遣兵防之順治十七年定國等與緬戰/索其主連敗緬兵緬終不肻出由榔時平西大將軍)
　(呉三桂以由榔尚在請進兵緬甸以靖根株為一勞/永逸之計我)
(大清命定西將軍愛星阿率師㑹之三桂遂傳檄緬甸/  諭以擒獻由榔順治十八年正月三桂遣二土官至)
　(緬示師期三月師至猛夘㑹瘴發撤兵而緬酋莽猛/白屢得三桂檄欲生致由榔乃蜜使人防守誘其從)
　(官沐天波等渡河盟盡殺之惟存由榔與其属二十/五人九月三桂及愛星阿帥師自南甸隴川猛夘進)
　(别遣兵取道姚関鎮康孟定十一月㑹于木邦時定/國與文選不睦定國先奔文選尚憑江倚險欲分兵)
(大拒我木邦晝夜行三百餘里臨江造筏將渡文選乃/  兵自)
　(奔茶山我定西將軍爱星阿别令偏師追之自領大/軍直趋緬十二月次舊挽坡去緬城六十里緬使人)
　(請兵百人進蘭鳩江濱為扞衞遂執由榔及其親属/送軍前偏師追及文選于猛養文選亦降明年四月)
　(由榔死于雲南時先後同盡節者吏部尚書李若星/總督揭重熙貴州布政使張燿巡按雲南御史羅國)
　(瓛經畧兵部尚書李乾徳大學士楊畏知兵部尚書/傅作霖僉都御史范文光詹天顔大學士郭之彦兵)
　(部尚書楊鼎和總兵曹大鎬兵部侍郎余應桂監軍/御史周震巡撫張孝起馬乾龍之虬耿庭籙總督洪)
　(淯鰲吏部侍郎王錫衮監軍御史麥而炫户部郎中/朱寶蓮太僕少卿霍子衡兵部主事韓如璜指揮白)
　(常燦湘南道副使陳象明鎮西將軍朱旻如守備孟/秦吏部主事侯偉如虎賁將軍王興沅江土知府那)
　(嵩雲南参將徐日舜總兵蕭曠兵科給事中劉堯珍/呉霖御史張載述刑科給事中張鐫兵科給事中林)
　(青陽都督鄭允元大理寺丞林鍾太僕少卿趙賡禹/翰林檢討蔣乾昌李元開吏科給事中徐極御史周)
　(允吉朱議㞙胡士端兵部郎中蔡演主事易士佳員/外郎任斗據御史李如月晋寕知府冷陽春師宗知)
　(州徐道興僉事胡恒户部郎中譚先哲巡按御史朱/奉􁀙户部主事鄭廷爵永寕知州曽異撰興寕知縣)
　(呉子麒天全碉門招討使楊之明大理衞指揮陳禎/楚雄衞指揮王承憲大理衞守備陳海瀾滄衞指揮)
　(李君植思恩知府董邦昌崑山知縣楊永言臨安通/判劉之蘭其餘遷徙流離終于殉難者尚有總督林)
　(佳鼎臨安敎授譚三謨等而/士民效死亦所在多有焉)質實(朝政壞于五虎明/本朝順治四年)
　(桂王拜嚴起恒禮部尚書兼東閣大學士時朝政決/于李元允元允者恵國公成棟子也初為錦衣指揮)
　(使進封南陽伯握大權而都御史袁彭年少詹事劉/湘客給事中丁時魁金堡䝉正發五人附之攬權植)
　(黨人目為五虎起恒居其間不能有所救正然遇事/持平與文安侯馬吉翔司禮中官龎天夀共患難久)
　(無所忤而五虎積憾起恒王在梧州尚書呉貞毓等/合疏攻五虎下獄將置之死起恒頋跽王舟力救貞)
　(毓等惡之乃合攻起恒起恒力求罷王留之不得竟/去後手敇召還仍為首輔五虎獄不解惟彭年以反)
　(正功免議堡與時魁並謫戍湘客正發贖配追贓方/獄之初起也金堡嘗劾慶國公陳邦傳十可斬並及)
　(馬吉翔龎天夀及邦傳統兵入衞修舊怨貞毓等主/之遂合疏五虎誤國罪下錦衣衞而堡受刑尤酷有)
　(吕爾琠者吉翔門下士入臺班堡劾之曰臣何人爾/琠何人昌宗之寵方新仁傑之表何在言甚不倫御)
　(史程源在王舟側大言兩語罪該萬死葢為飛語以/觸時忌于是都督張鳳鳴受密㫖陳刑具用厰衞故)
　(事嚴鞫之搒掠惨酷瞿式耜以國勢危猶起黨禍七/疏救不聴論謫金齒後改清浪衞堡移居桂林桂林)
　(破薙髪為僧按堡初稱五虎橫行害政後又遁跡緇/流靦顔苟活垂二十年其進退無據更不足齒于人)
　(兵孫可望封秦王可望初從張獻忠為盜後歸正時/據滇黔乞封王起恒持不可後胡執恭矯詔封為秦)
　(王可望知其偽遣使求真封起恒又持不可可望大/怒乗王播遷遣其將賀九儀張勝等帥勁卒五千迎)
　(王至南寕直上起恒舟怒目攘臂問王封是秦非秦/起恒曰君逺迎主上功甚偉朝廷自有隆恩若専問)
　(此事是挾封非迎主上也九儀怒格殺之遂投屍于/江此順治八年事也衡州唐江南道宋荆湖路元衡)
　(州路明為府全州漢洮陽晋全州元全寕府明為全/州府後改州属桂林府今皆因之安隆所元普安路)
　(明設守禦所今為貴州南籠府貴陽宋龍番元金筑/明設程番府𨽻貴州後改名貴陽遵義宋為播州安)
　(撫司明初為宣慰司後改遵義府今皆因之雙河在/雲南曲靖府南寕縣北三十里姚関在永昌府保山)
　(縣東南一百七十里明萬厯十一年灣甸導緬寇姚/関十三年添守備駐之今省鎮康明置鎭康土州在)
　(永南府南三百八十里今因之瞿式耜字起田常熟/人  本朝乾隆四十一年追諡忠宣呉炳宜興人奔)
(大靖州時令炳從王太子走為寺呉貞毓字元馨宜興/  兵所執送衡州自盡于湘山)
　(人以謀召李定國為孫可望所殺府本朝乾隆四十/一年俱追諡忠節焦璉字瑞亭宣  人南寕練兵後)
　(自刎死廣本朝乾隆四十一年追諡烈愍陳邦彦順/徳人復  州不克入清逺及城破不降死  本朝乾)
　(隆四十一年追諡忠烈何騰蛟正本朝乾隆四十一/年追諡忠誠張同敞江陵人居  孫桂林敗執之就)
　(刃顏色不變而死天本朝乾隆四十一年追諡忠烈/嚴起恒山隂人沐  波定逺人英十二世孫從由榔)
　(入緬緬人刼之不屈受極刑死母陳氏妻焦氏先焚/死至是妾夏氏亦縊死  本朝乾隆四十一年俱追)
　(諡忠節李若星息縣人為御史討貴州有功桂王時/召為尚書武㒺破自刎死揭重熙臨川人屢率兵攻)
(大撫州邵武不克為戮張耀三原人孫可望攻貴州耀/  兵襲執送建寕受)
　(至定番州乗城拒守城陷不屈死並家属十三人同/死羅國瓛嘉定州人孫可望攻曲靖城陷自焚死)
　(本朝乾隆四十一年俱追諡忠烈李乾徳西充人經/畧川湖雲貴等處孫可望陷嘉定乾徳驅家人及弟)
　(赴水死楊畏知寶雞人為孫可望所執以幘擊可望/為所殺傅作霖武陵人監軍至武岡城破不降同妾)
　(鄭氏投水死郭之竒揭陽人孫可望殺嚴起恒集鄊/勇起義不克後執至廣西不屈死楊鼎和江安人以)
　(阻封議孫可望追殺之曹大鎬貴池人江西破招亾/卒往來廣信邵武明事敗不屈死余應桂都昌人以)
(大事奪職家居久之起兵敗于江右遂自盡周震全州人/  兵至諸將謀降不從為所殺張孝起呉江人初為廣)
(大州推官舉兵謀恢復不克後居龍門島陷不屈死妻/  兵破島不食死龍之虬永新人栁州城)
　(朱氏亦死耿廷籙臨安河西人孫可望陷河西赴水/死洪淯鰲晋江人)
(大兵下荆湘不屈死沙本朝乾隆四十一年俱追諡忠/  節王錫衮祿豊人  定州之亂起義兵兵敗不屈死)
(大麥而炫髙明人不降死朱寶連南海人與麥而炫復/  兵克髙明執之)
(大髙明戰死霍子衡南海人廣州破赴井死韓如璜博/  兵至)
(大羅人起兵攻東莞遇人迎陳邦彦守城戰死陳象明/  兵戰死白常璨清逺)
(大東莞人徽餉至梧州遇堅守平樂城破自刎死孟泰/  兵戰死朱旻如臨桂人)
(大全州人州守將降泰仰藥死侯偉如公安人從呉文/  兵至全)
(大炳遇不降死王興漳州人/  兵至)
(大兵平粤興自焚死那嵩沅江人人為雲南参將城破/大兵至登樓自焚死徐日舜西安)
(大不屈死蕭曠武昌人珍鎮雄府人呉霖歙縣人張載/  兵破黎平戰死劉堯)
　(述涇縣人俱以阻封為孫可望所殺張鐫寕國人林/青陽新寕人鄭允元歙縣人林鍾湖廣人趙賡禹袁)
　(州人蔣乾昌晋江人李元開善化人徐極江西人周/允吉錢塘人朱議㞙南昌人胡士端進賢人蔡縯九)
　(江人易士佳廬陵人任斗墟鄞縣人俱事桂王奉命/圖孫可望事洩見殺李如月東莞人劾孫可望被殺)
　(冷陽春石阡人孫可望遣李定國陷晋寕拒戰死徐/道興滁州人孫可望遣李定國陷曲靖被脅死胡恒)
　(竟陵州人孫可望䧟卭州不屈死譚先哲平壩衞人孫/可望陷安順與妻劉氏同死朱奉􁀙華陽人禦孫可)
　(望于雅州兵敗死鄭延爵内江人拒孫可望于雅州/陷陣死曽異撰榮昌人孫可望寇永寕城陷自焚死)
　(呉子騏貴陽人孫可望攻貴州戰敗死楊之明里系/無考拒孫可望于飛仙関兵敗死陳禎大理衛人沙)
　(賊陷城巷戰死王承憲楚雄衞人沙賊之亂中流矢/死陳海大理人李君植永昌人俱死于沙賊之亂董)
　(邦昌楊永言俱昆明人劉之蘭平越人俱殉節于滇/  本朝乾隆四十一年俱追諡烈愍林佳鼎莆田人)
　(迎桂王率兵戰海口不勝死又彭燿等七十餘人殉/本朝乾隆四十一年俱追諡節愍譚三謨昆陽人)
　(節雲南又李兆旗等四十人/本朝乾隆四十一年俱入祠)
　　　發明(明福王偏立江左使能勉支嵗月猶可比宋/髙宗之南渡若唐王朱聿鍵桂王朱由榔遁)
　　　(跡閩滇不復成國正如宋帝昺帝昰流離瘴海殘/喘苟延景炎祥興之不得書年律以春秋之例二)
　(諭㫖王亦如是矣乾隆四十年特奉未經載入但二王/    以二王自不等于福王故輯覽)
　　　(為明室宗支其始末雖無足道而稱尊擅號首尾/十有餘年事跡多有可考與其聴不知者私相傳)
　　　(述又何如約舉大凡俾知邊隅偷息不過若是之/窮蹙無成更可正傳聞之訛異至如各為其主守)
　　　(節不屈殉難捐軀者與宋文天祥陸秀夫相仿彿/則又當嘉其忠事之義)
　(諭將二王本末撮叙梗槩並將死事諸臣亦為附載仰/    見我)
　(皇上大公至正雖勝國餘分尚與核實不遺臣等謹依/    隨文附見之例于二王事既以類詮次而當時殉)
　(聖訓節者並得登錄亦惟仰遵/    冀以傳信闡幽云爾)
　十二月我
大清兵克河南府
　　(髙傑至徐州沿河築牆専力備禦且遣人通好許定/國為絡聨河南計張縉彦亦奏定諸將分地王之綱)
　　(自永城至寕陵許定國自寕陵至蘭陽劉洪起自祥/符至汜水㑹)
　(大清兵至孟津先遣精兵渡河沿河十五寨堡俱望風/  歸附)
　(大兵入河南府總兵李際遇迎降縉彦等並走沈邱河/  南撫鎮飛章告急命傑率兵進屯歸徳為備已而)
　(大兵别由濟寕南下至夏鎮復自洛陽圍鄧州可法傑/  及劉澤清等各具疏告警馬士英言北兵雖在河上)
　(然闖賊尚張不無後慮豈遂投鞭問渡乎况强弱何常/赤璧三萬淝水八千惟在諸將策勵之而已卒不應)
明命馬士英閱兵
　(將大閱京軍適有疾不出因命士英代之時工費無/度荒酒漁色奄人田成等檀寵士英輩亦因之竊權)
　(固位政以賄成識者皆知其不堪旦夕阮大鋮嘗以/烏絲闌寫已作燕子箋雜劇進之時嵗將暮福王一)
　(日居興寕宫憮然不樂韓賛周請其故王曰黎園殊/少佳者賛周泣曰奴以陛下或思皇考乃作此想耶)
明重頒三朝要典追䘏逆案諸臣
　(楊維垣追論三朝黨局力詆王之寀楊漣等而為劉/廷元霍維華等訟寃乃命將三朝要典宣付史館尋)
　(復令刪定刋行吏部尚書張捷力稱維華等忠請表/章三案諸臣因盡追賜䘏典贈廕祭葬諡全者維華)
　(等六人贈廕祭葬不予諡者徐大化等三人贈祭葬/者徐楊先等三人復官不賜䘏者王紹徽等三人他)
　(若王徳完黄克纉王永光章光岳等雖名不麗于逆/案而為清論所不予者亦贈䘏有差袁宏勲復請追)
　(論焚要典諸臣罪左良玉力言要典治亂所関勿聼/邪言致興大獄袁繼咸疏言要典已經先帝焚毁何)
　(必復理其説未進宜寢/之已進宜毁之不聽)質實(徐揚先江寕人/章光岳臨川人)
　　發明(馬士英之進三朝要典也時為用阮大鋮地/耳時姜曰廣吕大器髙宏圖等極力疏諫不)
　　(啻痛哭流涕言之而福王全不知省迨馬阮弄權/遂借是為報復翻十七年之定案而復興大獄其)
　　(追䘏諸逆臣非䘏諸臣也欲黨邪害正而逞其毒/也幕巢餘景尚晏然自以為安從容為蠱惑傾讒)
　　(之舉以快其私諸臣固不足深責頋福王擁殘局/以偷安速滅亡而㒺覺猶聴傾倒于權奸之手抑)
　　　　(又何/耶)
　　明妖僧自稱齊王伏誅
　　　(有狂僧大悲自稱齊王又稱潞王為趙之龍所捕下/鎮撫司勘訊阮大鋮與張孫振謀欲假以誅東林及)
　　　(素所不合者令大悲引諸臣擁潞王可一網盡也因/造十八羅漢五十三參之目書史可法高宏圖等名)
　　　(一時人望無不備列納大悲袖中錢謙益先已上疏/頌士英且為大鋮訟寃修好矣大鋮憾不釋亦列焉)
　　　(將窮治其事獄詞詭祕廷臣皆自危而士英/不欲興大獄乃第當大悲妖言立斬而止)
　　明進練國事兵部尚書
　　　(初國事戍廣西久之赦還福王立召為户部/左侍郎尋改兵部至是加尚書仍莅侍郎事)
　　　(明福王由崧𢎞光/元年是年五月我)
　　(大清兵下江南明福王/  就執于蕪湖明亡)
　　我
　大清
世祖章皇帝順治二年
　　春正月明以南京宫殿成推恩諸臣有差
　　　(加史可法太保馬士英少師王鐸少保子廕仍以士/英掌文淵閣印充首輔辦事可法力辭太保許之可)
　　　(法為督師行不張蓋食不重味夏不箑冬不裘寢不/解衣年四十餘無子其妻欲置妾太息曰王事方殷)
　(敢為兒女計乎在軍中絶飲除夕遣文牒至夜半倦/索酒殽肉分給將士已盡乃取塩䜴下之思先帝泫)
　(然淚下凭几卧比明將士集轅門外門不啓左右遥/語其故知府任民淯曰相公此夕卧不易得也令鼔)
　(人仍擊四鼓可法寤怒曰誰/犯吾令左右述民淯意乃免)質實(任民淯字時/澤濟寕人)
明定北都從逆諸臣罪削刑部尚書解學龍籍
　(先是命治從賊諸臣嶽倣唐制六等定罪學龍定議/為爰書分别上之其一等應磔者吏部員外郎宋企)
　(郊舉人牛金星平陽知府張嶙然太僕少卿曹欽程/御史李振聲喻上猷山西提學参議黎志陞陜西布)
　(政使陸之祺給事中髙翔漢潼関道僉事楊王休檢/討劉世芳十一人也其二等應斬秋決者刑科給事)
　(中光時亨河南提學僉事鞏焴庻吉士周鍾兵部主/事方允昌四人也其三等應絞擬贖者翰林院修撰)
　(兼戸兵二科都給事中陳名夏户科給事中楊枝起/廖國遴㐮陽知府王承曽天津兵備副使原毓宗庻)
　(吉士何孕光少詹事項煜七人也其四等應戍擬贖/者禮部主事王孫蕙翰林院檢討梁兆陽大理寺正)
　(錢位坤總督侍郎侯恂山西副使王秉鑑御史陳羽/白裴希度張懋爵禮部郎中劉大鞏吏部員外郎郭)
　(萬象給事中申芝芳金汝礪舉人呉達修撰楊廷鑑/及黄繼祖十五人也五等應徒擬贖者通政司参議)
　(宋學顕諭徳方拱乾工部主事繆沅給事中吕兆龍/傅振鐸進士呉剛恩檢討方以智傅鼎銓庻吉士張)
　(家玉及沈元龍十人也六等應杖擬贖者工部員外/郎潘同春禮部員外郎呉泰來主事張琦行人王于)
　(曜行取知縣周夀明進士徐家麟及向列星李棡八/人也其留北俟候定奪者少詹事何瑞徵楊觀光太)
　(僕少卿張若麒副使方大猷户部侍郎黨崇雅吏部/侍郎熊文舉太僕卿葉初春給事中龔鼎孽戴明説)
　(孫承澤劉昌御史涂必泓張鳴駿司業薛所藴通政/参議趙京仕編修髙爾儼户部郎中衞周祚及黄紀)
　(孫襄十九人也其叧存再議者給事中翁元益郭充/庻吉士魯㮚呉爾壎史可程王自超白孕謙梁清標)
　(楊棲鶚張元琳吕崇烈李化麟朱積趙熲劉廷宗吏/部郎中侯佐員外郎左懋泰禮部郎中呉之琦兵部)
　(員外郎鄒明魁行人許作梅進士胡顕太常博士龔/懋熈及王之牧王臯梅鶚姬琨朱國夀呉嵩孕二十)
　(八人也其已奉㫖錄用者兵部尚書張縉彦給事中/時敏諭徳衞孕文韓四維御史蘇京行取知縣黄國)
　(琦施鳳儀兵部郎中張正聲内閣中書舍人頋大成/姜荃林等十人也奏入諭以周鍾等不當緩決陳名)
　(夏等未蔽厥辜宋學顕潘同春等擬罪未合令再議/惟方拱乾名在五等以結納馬阮特免其罪至是學)
　(龍更擬周鍾光時亨等各加一等潘同春諸臣皆候/補小臣受偽無據仍執前律時馬阮急欲殺周鍾學)
　(龍欲緩其死謀之王鐸乗士英注籍上之且請停刑/鐸即擬俞㫖褒以詳慎平允士英大怒然事已無及)
　(大鋮暨張捷楊維垣等聲言欲劾學龍學龍引疾命/未下保國公朱國弼御史張孫振等詆其曲庇行私)
　(遂削籍傳後周鍾光時亨仍同周鑣雷縯祚並殺大/鋮等即  㫖二等罪斬者謫雲南金齒軍三等罪絞)
　(者充廣西邊衞軍四等以下俱為民永不叙用然學/龍所定案亦多漏綱而所擬一等諸犯皆隨賊西行)
　(實未嘗正/刑辟也)質實(李振聲米脂人喻上猷石首人黎志/陞華容人劉世芳膚施人方允昌浙)
　(江人廖國遴長沙人原毓宗蒲城人王孫蕙無錫人/梁兆陽番禺人王秉鑑扶風人陳羽白南靖人申芝)
　(芳嘉定人金汝礪仁和人方拱乾桐城人繆沅錢塘/人吕兆龍金壇人傅振鐸金谿人方以智桐城人傅)
　(鼎銓臨川人張家玉東莞人潘同春餘姚人呉泰來/新昌人張琦無錫人徐家麟鄞縣人何瑞徵信陽人)
　(黨崇雅寶雞人熊文舉新建人葉初春湖口人龔鼎/孳合肥人涂必泓南昌人薛所藴孟縣人衞周祚曲)
　(沃人翁元益上海人魯㮚山隂人史可程順天人王/自超㑹稽人白孕謙涇縣人朱積華亭人呉之琦晋)
　(江人胡顕井研人朱國夀丹陽人時敏常熟人韓四/維嵩縣人黄國琦南昌人施鳳儀嘉定人姜荃林鄱)
　(陽/人)
明總兵許定國誘殺髙傑于睢州
　(傑帥兵進次歸徳定國方駐睢州定國嘗上書詆傑/為賊故傑素銜定國而定國亦已遣使納欵于我)
(大清且送其二子渡河為質乞濟師往援傑微聞之招/  定國相㑹不應傑復邀巡撫越其杰巡按陳潛夫同)
　(往睢州定國始郊迎毁其軍而以羸見且故為屈服/狀傑心輕定國遂欲入城其杰止之不聴十一日定)
　(國置酒享傑傑飲酣為定國刻行期且微及送子事/定國益疑無離睢意傑固促之行定國怒夜㐲兵傳)
　(礟大呼其杰等急遁走傑醉卧未起衆擁至定國所/殺之先是傑以定國將去睢盡發兵戍開封所留親)
　(卒數十人而已定國偽恭順多選妓侍傑而以二妓/偶一卒寢卒盡醉及聞礟欲起為二妓所掣不得脱)
　(皆死明日傑部將回軍攻城自東門入老弱無孑遺/定國遂走降于)
(大清軍傑為人淫毒楊民聞其死皆相賀然是行也進/  取意甚鋭故時有惜之者黄得功聞傑死復引兵襲)
　(揚州將盡殺其妻子以報城中大懼史可/法急命同知曲從直諭解之乃引兵去)質實(曲從/直字)
　(完初遼/東人)
明以吏部侍郎蔡奕琛兼東閣大學士入閣辦事
　　(尋復以唐世濟為右都/御史皆阮大鋮援之也)
　明以衞允文為兵部侍郎總督開歸軍務
　　(髙傑既死部下兵將大亂互為雄長睢州旁近二百/里殺戮無遺史可法聞之流涕曰中原不可為矣遂)
　　(馳至徐州以總兵李本身乃傑甥請用為提督代統/其衆又令傑子元爵撫定其軍黄得功劉澤清良佐)
　　(聞可法欲以本身將傑軍連章劾之而監軍衞允文/希馬士英指亦論可法督師為贅士英喜即擢允文)
　　(兵部右侍郎總督興平標下兵馬經畧開歸軍務以/分其權可法益不得展布矣尋撤傑兵回揚州改命)
　　(劉良佐/防歸徳)質實(衞允文傑同鄊陷賊/南還傑請為已監軍)
　我
大清兵克西安李自成走襄陽
　(大我至潼関賊將劉芳亮迎戰奮擊敗之俘斬無筭自/  兵)
　　(成親率馬步兵至復大破之遂克潼関偽伯馬世耀/以七千人來降斬之進克西安自成已焚宫室由龍)
　(大駒寨走武岡入㐮陽復走武昌我安武昌等處窮追/  兵兩道追躡蹙之于鄧州承天徳)
　　(至賊巢連破走之當是時左良玉東下武昌虚無人/自成屯五十餘日賊衆尚五十餘萬改江夏曰瑞符)
　　(縣尋為我兵所迫部衆多降或逃㪚自成走延寕蒲/圻至通城竄于九宫山既而自成留李過守寨自率)
　　(二十騎畧食山中為村民所困不能脱遂縊死或曰/村民方築堡見賊少争前擊之人馬俱陷泥淖中自)
　　(成腦中鉏死剝其衣得龍衣金印眇一目村民乃大/驚謂為自成也我兵遣識自成者驗其屍朽莫辨獲)
　(自成兩從父偽趙侯偽㐮南侯及自成二妾金印一/又獲偽汝侯劉宗敏偽總兵左光先偽軍師宋獻策)
　(于是斬自成從父及宗敏于軍牛金星宋企郊等皆/遁亡自成兄子過改名錦偕諸賊帥奉自成妻髙氏)
　(降于總督何騰蛟時唐王立于閩賜錦名赤心封髙/氏忠義夫人號其軍曰忠貞營𨽻騰蛟麾下永明王)
　(時赤心封興/國侯尋死)
二月明以阮大鋮為兵部尚書
　(命大鋮以尚書協理部事仍巡閲江防大鋮雖長中/樞置一切兵事不問頋時時撓六部權任劉應賓為)
　(文選濁亂銓政再舉考擢其私人二十餘人為給事/御史嘗欲罷撫按糾薦令納金于官糾者免薦者予)
　(其謬誕如此間中書舍人林翹善星術以嘗決士英/必大用半嵗  遂躐授左都督銜蟒服趋事總督袁)
　(繼咸請以陳麟鄧林竒為總兵大鋮索賄始給勅印/諸白丁𨽻役輸重賂立躋大帥時人為之語曰職方)
　(賤如狗都/督滿路走)質實(劉應賓沂水人/林翹江浦人)
三月明人有自稱崇禎太子者下獄治之
　(北都之變李自成刼太子慈烺西走不知所終或傳/其已遇害至是有自北來稱太子者召勲臣朱國弼)
　(等閣臣馬士英等翰林劉正宗等入見武英殿面諭/府部九卿科道辨驗真偽日午羣臣奏係故駙馬都)
　(尉王昺姪孫王之明曽侍衞東宫家破南奔鴻臚少/卿髙夢箕家丁穆虎敎之詐稱太子乃下之明中城)
　(兵馬司獄越四日復逮夢箕穆虎鞫于午門皆具服/亦下刑部獄時都下士民皆以太子為真衆論籍籍)
　(謂士英等朋奸導上滅絶倫理黄得功抗疏争之疏/畧曰東宫未必假冒先帝子即上子未有了無證明)
　(混然雷同者臣恐在廷諸臣諂狥者多抗顔者少即/明白識認亦不敗抗論取禍矣命三法司覆訊王之)
　(明等遂令燬得功原疏以絶奸謀又傳諭穆虎若非/奸人豈敢挾王之明冒認東宫主使附逆實繁有徒)
　(著法司窮治葢士英意在姜曰廣輩也左良玉亦疏/請保全東宫以安臣民之心謂東宫之來實有符驗)
　(滿朝諸臣但知逢君不惜大體明知窮究並無别情/必欲輾轉誅求遂使陛下忘屋烏之徳臣下絶委裘)
　(之義普天同怨陛下獨與二三奸臣保守天下無是/理也親親而仁民願陛下省之江督袁繼咸亦疏言)
　(太子真偽非臣所能懸揣真則望行良玉言偽則不/妨從容審處多召東宫舊臣辨識以解中外之疑湖)
　(撫何騰蛟亦力奏北來太子不可殺謂太子到南何/人奏聞何人物色取召至京馬士英何以獨知其偽)
　(既是王昺姪孫何人舉發内官公侯多北來之人何/無一人確認此事関天下萬世是非不可不慎時以)
　(王之明自供甚明命法司/將審明節畧各諭之而已)質實(劉正宗安邱人王昺/髙陽人尚穆宗女延)
　(慶公主髙夢/箕河間人)
明河南婦人有自稱王妃者下獄治之
　(河南有婦人童氏自稱藩邸王妃劉良佐信之巡撫/越其杰具儀從送至京以為假冒下童氏錦衣衞獄)
　(以前巡撫御史陳潛夫嘗于途次稱臣朝謁亦逮治/之中外譁然良佐因言王之明童氏兩案未協輿論)
　(懇求曲全兩朝彛倫毋貽天下/口實命將獄詞刋布以息羣疑)質實(童氏福王為郡/王時娶妃黄氏)
　(卒及為世子娶妃李氏以洛陽陷遇害童氏周府宫/人逃難至尉氏縣依福王于旅邸生一子已六嵗福)
　(王南奔各不相頋太妃與童氏亦各逃㪚太妃自河/南來陳潛夫奏妃尚在福王不召至是自越其杰所)
　　(詣宫弗納劉良佐言童氏非假冐馬士英亦言苟非/至情所関豈敢自詣宜迎入宫密諭河南撫按䕶宋)
　　(皇子來京不聼下童氏錦衣衞獄獄中細書相遇月/日及睢州情事甚悉付掌衞馮可宗呈覽棄不視可)
　　(宗辭審福王命屈尚忠/嚴刑拷掠斃之獄中)
　我
大清兵定河南
　(大我既定関陜復移師下江南出虎牢関口分兵自龍門/  軍)
　　(関及南陽三路同趋歸徳克偃城上蔡諸縣所過城/邑皆望風欵附遂進取歸徳巡按御史凌駉及其從)
　　(子潤生死之南陽副/將李好降河南悉定)質實(虎牢関開封府汜水縣西/龍門関河南府伊水北即)
　　(伊/闕)
　明左良玉舉兵反
　　(良玉既與馬士英有隙士英謀築板磯城為西防良諸/玉嘆曰今西何所防殆防我耳而黄㴻匿其軍中與)
　　(將日以清君側為請良玉躊躇弗應㑹王之明事起/良玉争不聴心甚不平㴻欲借此激衆以報己怨召)
　　(三十六營大將與之盟良玉亦以士英裁其餉益大憾/反意遂決乃傳檄逺近以討士英為名復上疏請誅)
　　(之疏言竊見逆賊馬士英無日不聞其罪狀無人不/恨其奸邪先帝皇太子至京道路洶傳陛下屢發矜)
　　(慈士英以真為假必欲置之死而後快其謀臣自此/義不與奸賊共天日矣臣已提師在途將士眦目指)
　　(髪人人必欲快食其肉臣恐百萬之衆發而難收震/驚宫闕且聲其罪狀正告陛下仰祈剛斷與天下共)
　(棄之自先帝之變人人號泣士英利災擅權事事與/先帝為難欽案先帝手定者士英首翻之要典先帝)
　(手焚者士英復修之罪不容于死者一也國家提衡/文武全恃名器自賊臣竊柄以来賣官鬻爵殆無虚)
　(刻都門有職方賤如狗都督滿街走之謡如越其杰/以貪罪遣戍不一年而立陞部堂張孫振以賊汚絞)
　(犯不數月而夤縁僕少袁洪勲與張道濬皆詔獄論/罪者也借起廢例復原官凡此之類直以千計罄竹)
　(難書罪不容于死者二也閣臣司票擬政事歸六部/至于兵柄尤不得兼握士英已為首輔猶復掌樞是)
　(弁髦太祖法度且又引其腹心阮大鋮為添設尚書/各操重柄以為呼應罪不容于死者三也陛下選立)
　(中宫典禮攸関士英居為竒貨先擇其尤者以充下/陳罪通于天而又私買妓女寄養阮大鋮家希圖進)
　(選計亂中宫隂謀叵測罪不容于死者五也陛下即/位之初恭儉神明士英百計誑惑進優童艷女損傷)
　(盛徳每對人言惡則歸君罪不容于死者五也國家/遭此大難須寛仁慈爱以收人心士英自引用阮大)
　(鋮以來睚眦殺人如雷縯祚周鑣等煆鍊周内株連/蔓引尤其甚者借題三案深埋陷阱將生平不快意)
　(之人一網打盡令天下士民裹足解體罪不容于死/者六也九重秘密豈臣子所敢言士英遍布私人凡)
　(陛下一言一動無不窺視又募死士竄伏皇城詭名/禁軍以觀陛下動静曰廢立由我罪不容于死者七)
　(也率士碎心號痛者先帝殉難皇子猶存授受分明/臣前疏已悉士英乃與阮大鋮一手挐定不畏天道)
　(神明不畏二祖列宗不畏天下公議不畏萬古綱常/忍以先帝已立七年之嗣君為四海謳歌訟獄所歸)
　(者付之幽囚天昏地惨神人共憤凡有血氣皆欲寸/磔士英大鋮等以謝先帝此非臣之私言諸將士之)
　(言也非獨臣標將士之言天下忠臣義士愚夫愚婦/之公言也伏乞陛下立將士英等肆諸市朝傳首四)
　(方用抒公憤臣等東兵計刻以待不禁大聲疾呼激/切以聞疏上遂引兵而東自漢口達蘄州列舟三百)
　(餘里士英大懼急命阮大鋮劉孔昭率兵㑹黄得功/趋上江堵禦袁繼咸請赦太子以遏止之不聴  良)
　(玉之發武昌邀總督何騰蛟偕行不可則盡殺城中/人刼之騰蛟解印付家人令速走將自剄良玉部將)
　(擁去置之别舟乗間躍入江漂十餘里漁舟救之起/則漢前將軍関侯廟前也家人懷印亦至相視大驚)
　(覔漁舟忽不見人謂/騰蛟忠誠得神祐云)
夏四月明周鍾光時亨伏誅遂殺前禮部郎中周鑣山
東按察司僉事雷縯祚
　(先是馬士英以鑣縯祚嘗立主潞王議指為姜曰廣/私黨令朱統􁨒劾奏逮治及周鍾光時亨降賊賊敗)
　(鍾時亨竄歸南京逮下獄士英復言二人從逆罪應/族誅請以鍾從兄鑣從坐阮大鋮亦與鑣有夙憾于)
　(是御史羅萬爵王懩等連疏詆鑣縯祚至比縯祚為/成濟請亟正西市至是左良玉稱兵人情洶洶而良)
　(玉檄中復斥其搆陷鑣縯祚狀士英等益怒因謂/鑣實召良玉兵遂戮鍾及時亨而賜鑣縯祚自盡)質
　實(羅萬爵/蕪湖人)
明㣲劉良佐等將兵入援
　(左兵將至馬士英急調良佐等入衞劉澤清亦以勤/王為名太掠而東時史可法以)
(大清兵將及淮南連疏告警福王謂上游急則赴上㳺/  北兵急則赴北兵可法以為上㳺不過除君側之惡)
(大原不敢為難若都不保乃移書士英懇其選將添兵/  清兵一至則南)
　(而士英惟以左兵為急時大理寺卿姚思孝御史喬/可聘成友謙亦請毋撤江北兵亟守淮揚士英厲聲)
　(曰若輩東林猶藉口防江欲縱左逆入犯耶北兵至/猶可議欵左逆至則若輩髙官我君臣獨死耳力排)
　(思孝等議淮/揚備禦益弱)質實(姚思孝歙縣人喬可聘寶/應人成友謙南通州人)
明左良玉死于九江
　(良玉至九江邀袁繼咸入舟中語及太子下獄事大/哭因袖出密諭邀諸將盟繼咸正色曰先帝舊徳不)
　(可㤀今上新恩亦不可負良玉色變乃改檄為疏駐/軍候㫖繼咸歸方謀拒守而部將郝效忠隂納良玉)
　(兵入城殺掠縱火殘其城而去而良玉已疾篤望城秘/中火光太息曰吾負臨侯嘔血數升遂死其子夢庚)
　(不發喪諸將共推為帥留七日而東兵勢尚盛自彭/澤以下皆陷黄得功方駐軍荻港進拒夢庚于銅陵)
　(破之解其圍阮大鋮等日虚張捷音以邀爵賞得功/尋復敗其衆于板子磯乃封得功靖國公命移家太)
　(平一意防禦良玉後營總兵恵登相本降㓂過天星感良/玉恩有忠實心方諸將自九江東下連陷郡縣獨池)
　(州不破貽書言留待後軍登相大詬曰若此則反不/如我前為流賊時矣如先帥末命何撤其軍返夢庚)
　(索輕舸追之相見大慟登相以夢庚不足事遂引兵/絶江去諸將乃議還軍而)
(大清兵已至衆北夢庚遂執袁繼咸及安慶巡撫張亮/  偕黄澍率  歸附亮乗間赴水死繼咸北行亦不屈)
　(死/)質實(袁繼咸字季通臨侯其别號也人本朝乾隆/四十一年追諡忠毅張亮内江    本  乾)
　(隆四十一年/追諡忠節)
我
大清兵克泗州
　　(我定國大將軍豫親王多鐸等領軍自歸徳府起行/潁州太和悉下兵未至泗州二十里遣將先奪泗北)
　(大淮河橋守將焚橋遁走我餘里不及我豫親王遣將/  兵遂夜渡淮翌日追五十)
　(大率師至揚州城北獲船百餘艘是日城南獲舡二百/  兵拒揚州城二十里列營又至揚州)
　(大餘艘于是州城下/  兵遂薄揚)
　我
大清兵克揚州明督師兵部尚書兼大學士史可法等死
　之
　(大可法初聞將移軍泗州防䕶祖陵輜重已發而左良/  兵日南下)
　　(玉稱兵召之入援渡江抵燕子磯黄得功已破良玉/軍可法乃趨天長檄諸將救盱眙俄聞盱眙已降)
　(大清泗州援將侯方巖敗殁可法一日夜奔還揚州訛/  傳許定國兵將至殱髙氏部曲城中人悉斬関出舟)
　　(楫一空可法檄各鎮兵無一至者獨總兵劉肇基自/白洋河趋赴請背城一戰可法持不許先是我)
　(大清兵屯斑竹園招諭可法及衞允文等降不從總兵/  李棲鳳監軍副使髙岐鳳抜營出降城中埶益單諸)
　　(文武分陴拒守舊城西門險要可法自守之作書寄/母妻且曰死葬我髙皇帝陵側及我)
　(大清兵薄城下用巨礟擊城西北隅城遂破可法自刎/  不殊一参將擁可法出小東門既就執可法大呼曰)
　　(我史督師也乃殺之劉肇基分守北門發礟傷圍者/及城破率所部四百人巷戰格殺數百人後騎來益)
　　(衆力不支與副將乙邦才馬應魁莊子固汪思誠等/皆死衞允文及在籍侍郎張伯鯨運使揚振熙知府)
　　(任民育同知曲從直王纉爵知縣周志畏羅伏龍呉/道正縣丞王志端副總兵樓挺汪應龍李豫叅將陶)
　　(國祚許謹馮國用陳光玉李隆徐純仁逰擊李大中/孫開忠都司姚懷龍解學曽及幕客盧渭歸昭等皆)
　　(死之員外郎何剛庻吉士呉爾勲皆参可法軍事城/破亦投井死其他諸生髙孝纉王士琇王纉王績王)
　　(績又有武生戴之藩醫者陳天拔畫士陸愉義兵張/有徳市民馮應昌舟子徐某及婦女死節者不可勝)
　　(紀時福王命劉澤清往援揚州而澤清已潛謀輸欵/我)
　(大清惡其反覆磔誅之以史可法死覔其遺骸天暑蒸/  變不可識踰年家人  袍笏招魂葬于揚州郭外之)
　　(梅花/嶺)質實(梅花嶺在揚州府新城廣儲門外一名士/山白洋河在桃源縣西白洋鎮即潼水之)
　　(下流也史可法/為修墓葺祠)　(本朝乾隆四十一年追諡忠正並/)
(御題其畫像詩刻石祠中劉肇基贛榆人侯方巖里系貴/    無考乙邦才青州人戰敗自刎死馬應魁字守卿)
　　(池人巷戰死莊子固字憲伯遼東人屯徐州聞揚州/城被圍馳救城破欲擁史可法出城格門死汪思誠)
　　(城破殉節死衞允文赴水死張伯鯨江都人與當事/分守城城破自縊死揚振熙臨海人城破殉節死任)
　　(民育城破着緋衣安坐堂上就殺闔門赴井死曲從/直興其子守東門城破不屈死王纉爵鄞縣人城破)
　　(殉節死周志畏城破闔門俱死羅伏龍新喻人代周/志畏城破殉節死呉道正餘姚人王志端孝豊人城)
　　(破俱殉節死樓挺汪應龍李豫陶國祚許謹馮國用/陳光玉李隆徐純仁李大中孫開忠姚懷龍解學曽)
　　(里系俱無考諸人從史可法守城城破巷戰死盧渭/字渭生長洲人在史可法幕投水死歸昭崑山人在)
　　(可法幕守西門城破亦殉節死何剛字慤人上海人/呉爾壎崇徳人俱投井死髙孝纉王士琇王纉王績)
　　(戴之藩俱揚州人城破殉節死陳天拔陸愉張有徳/馮應昌徐某俱揚州人城破殉節死  本朝乾隆四)
　　(十一年追諡劉肇基忠烈張伯鯨任民育何剛俱忠/節乙邦才馬應魁莊子固曲從直周志畏樓挺江應)
　　(龍李豫陶國祚許謹馮國用陳光玉李隆徐純仁李/大忠孫開忠姚懷龍解學曽俱烈愍羅伏龍呉道正)
　　(王志端揚振熙汪思誠侯方巖王纉爵俱節愍盧渭陸愉/歸昭髙孝纉王士琇王纉王績王續戴之藩陳天拔)
　　(張有徳馮應昌/徐某俱入祠)
　五月我
大清兵渡江
　(大是月丙戍日我鄭鴻逵鄭彩以水師守𤓰州副使楊/  清兵臨江總兵)
　　(文驄駐金山扼大江而守㑹王擢文驄常鎮巡撫兼/督沿海諸軍文驄乃還駐京口合鴻逵等兵南岸與)
　(大清兵隔江相持燈火夜放之中流南岸軍發礟石以/大清兵編大筏置)
　(大為獲勝也日奏捷己丑夜我留舟師北岸敵至則以/  清兵乗霧潛濟陸續引渡又)
　　(礟夾攻之及迫南岸明諸軍始知倉皇列陣甘露寺/鐵騎蹙之悉潰蘇松巡撫霍達及文驄俱走蘇州鴻)
　　(逵等縦兵大/掠遁還閩中)質實(霍達長/安人)
　明福王出奔太平
　　(京口敗走奔還南京大震福王猶酣宴至夜半跨馬黔/自通濟門出走遂奔太平劉孔昭斬関遁馬士英以)
　　(兵四百人為衞挾福王母妃走浙江亂兵入獄擁王/之明立之時黄得功方收兵屯蕪湖福王潛入其營)
　　(得功驚泣曰陛下死守京城臣等猶可盡力柰何聴/奸人言倉卒至此且臣方出戰安能扈駕王曰非卿)
　　(無可仗者得功泣曰願效死英馬士英走浙江道廣/徳知州趙景和閉門拒守士  攻破執景和殺之大)
　　(掠而去走杭州守臣以總兵府為母妃行宫未㡬阮/大鋮亦自上江逃至及)
　(大兵平杭州士英欲謁魯王魯王諸臣力拒之士英與/  大鋮俱走嚴州方國安營國安士英同鄊也大鋮在)
　　(營掀髯指掌日談兵國安甚喜而士英則以南渡之/壞半由大鋮而已居惡名頗以為恨已而我)
　(大兵擊敗士英國安士英國安帥衆渡錢塘又窺杭州/大兵擊敗之溺江死者無算士英擁殘兵欲入閩唐王)
　(大以罪大不許明年我誅之大鋮赴江干乞降從/  兵𠞰湖賊獲士英即)
　(大兵攻仙霞関僵仆石上死或曰士英遁至台州山寺/  為僧為我兵搜獲大鋮國恩先後降後得士英大鋮)
　　(國安請唐王出関為内應疏遂駢斬士英國安于延/平城大鋮自觸石死仍戮屍云福王母妃鄒氏被士)
　　(英挾至浙江後有福王妃兄黄調鼎迎/王母妃養于洛數年鄒乃卒調鼎葬之)質實(黄調鼎/福王時)
　　(官左都督趙景和錢塘人愍本/朝乾隆四十一年追諡節)
　我
大清兵定南京
　(大軍營城北明總督京營忻城伯趙之龍奉表納欵勲/  戚則魏國公徐州爵駙馬齊賛元靈璧侯湯國祚安)
　　(逺侯栁祚昌等大臣自大學士王鐸禮部尚書錢謙/益等文武數百員并城内官民迎降興平伯髙傑子)
　　　(元照廣昌伯劉良佐等亦于沿途歸附得馬步兵二/十三萬八千三百豫親王奏)
(聞我章皇帝以既平河朔旋定江南/世祖)
(詔行祭告大赦事而中時刑部尚書高倬行人司行人陸培/    大兵遂入屯城)
　　　(吏部尚書張捷副都御史楊維垣皆死之而庻寮殉/難者則有儀制司主事黄端伯户部郎中劉成治戸)
　　　(部主事呉嘉允中書舍人龔廷祥欽天監博士陳于/階青陽知縣龎昌允南昌知縣劉曙等其諸生布衣)
　　　(死者則又有文乗呉可箕/金壐馬純仁陳士達等)質實(徐州爵宏基之子齊/賛元尚光宗女遂平)
　　　(公主髙倬忠州人為御史有聲福王時議裁冗員不/納南都破投繯死陸培錢塘人奉使歸值南京破以)
　　　(繩授二僕就縊死南本朝乾隆四十一年俱追諡忠/節黄端伯新城人  都破令降不屈死  本朝乾隆)
　　　(四十一年追諡烈愍劉成治漢陽人南都破趙之龍/將降封户部庫成治手搏之還寓自縊死呉嘉允華)
　　　(亭人奉使出都聞城破謁方孝孺祠自縊死龔廷祥/無錫人南都破衣冠步至武定橋投水死陳于階上)
　　　(海人以史可法薦為博士南都破自縊死龎昌允西/充人南都破走九華山謀舉兵事洩殉節死劉曙長)
　　　(洲人由進士授官未行南都破殉節死孟本朝乾隆/四十一年俱追諡節愍文乗呉縣人震  子南都破)
　　　(殉節死呉可箕休寕人南都破自縊雞鳴山黄金璽/江寕人謀募兵守禦南都破扼吭死馬純仁六合人)
　　　(南都既下六合歸附題橋柱抱石沈死陳士達上元/人南都破殉節死  本朝乾隆四十一年俱入祠)
　　我
　大清兵至蕪湖明總兵田雄刼福王由崧以降靖國公
黄得功死之明亡
(大南京既定我軍豫親王多鐸遂遣官兵及降將劉良/  清定國大將)
(大佐等襲太平福王復走蕪湖我/  兵趋擊之福王登舟欲渡江走)
(大兵據江口截其去路黄得功以戰荻港時傷臂衣葛/  衣以帛絡臂佩刀坐小舟方督麾下八總兵結束前)
　(迎戰而良佐大呼岸上招降得功怒叱曰汝乃降乎/忽飛矢至中其喉左偏得功知不可為擲刀拾所拔)
　(箭刺吭死其妻聞之自經死總兵翁之琪亦投江死/田雄遂挾福王以降所属總兵及部衆俱降我)
(大兵執福王至南京改南直𨽻為布政司以應天府為/  江寕府郡縣無不歸附江南悉定我豫親王遣貝勒)
(大博洛等統兵趋浙江持檄招撫閠六月夜渡錢塘江/  兵至杭州敵兵分兩路拒戰擊敗之乗)
(大逃竄我江岸駐營敵兵見之以為江潮朝夕有信江/  兵追至)
　(岸之營必皆被淹而江潮連日不至闔郡驚為神助/明潞王朱常淓遂率衆開門納欵浙江悉平時闖賊)
　(李自成既遁英親王阿濟格率兵追𠞰自成走死肅/親王豪格𠞰擊流賊張獻忠屢經敗竄尋射殪之餘)
　(賊並陸續掃蕩其福建江西湖廣四川兩廣貴州雲/南各省我)
(大清以次平定海/  宇咸歸一統矣)質實(黃得功桓本朝乾隆四十一年/追諡忠  翁之琪錢塘人  本)
　(朝乾隆四十一/年追諡忠節)
　　發明(明季自流賊禍熾莊烈殉社稷太子二王不/知所終其正統已失矣福王擁立江左使稍)
　　(能奮志有為或如宋髙南渡延明祚于一線乃政/歸馬阮四鎮交訌不亾何待唐王擅權于芝龍桂)
　　　(王埶敗于五虎流賊竄走旋抵蹙亡益復何足比/數我)
　　(大清應運而興江南既下九宇蕩平一時親臣藎臣/  同心戮力肇立丕基溯自我)
(世祖章皇帝順治元年四月定北都以來久垂大一統之/      盛)
　(皇上權衡百代以明福王比建炎之例于蕪湖就執始/    書明亡存勝國之餘分益以彰怙冒之無外)
　(聖朝勲徳逺邁/    千古矣)
　
　
　
　
　
　
　
　
　
　
　御定資治通鑑綱目三編卷四十
