#+TITLE: 欽定平定金川方略-清-來保
#+DATE: 2016-06-11 12:21:09
#+SOURCE: github.com/kanripo/KR2c0011 master 338b31e9                
　欽定四庫全書
　御製平定金川方略序
　　金川方略纂輯既竣諸臣以
聖祖平定朔漠方略
御製序文之例為請夫所謂方略者非遥執事權掣其肘
　　而矜自用千里請戰之謂也惟天子將將將將之道
　　無他信賞必罰而已夫以一隅之不靖徴發士旅飛
　　輓芻糧驛騷率及數省舉億兆生靈之命委之一將
　　而攻守失據險易弗知怠公事而棄時日失士心而
　　張賊勢甚或揜敗為功逋逃告捷此而不誅時乃失
　　罰至夫藎臣宣力盡瘁馳驅金石可孚豚魚斯格成
　　勞卓越則車服以庸之旗常以紀之稽績逮於行間
　　執秩陳於幕府酬庸之典孰大於是此而不酬時乃
　　恡賞且夫天討有罪叛則誅而服則舎兵革非快意
　　之圖慘殺違好生之道然非其悔禍誠切向化革心
　　顧以姑息為包荒旋撫旋叛蔓延益熾雖由司事者
　　動乏成算而廟堂之無策亦已甚矣朕有鑒於大權
　　之不容旁貸有罪不赦有功必錄既服不誅命討一
　　出於事理之當然而實無容心焉此兩年中宵旰憂
　　勤始終勿懈保大定功之本意而編集之不可以已
　　也若乃指授機宜視
皇祖之親勤鑾馭固無由仰企萬一而金川夙𨽻職方亦
　　非噶爾丹絶漠狡宼可同日而語要之行師者保邦
　　之大事爰允所請弁言以示來許
　　乾隆十七年六月十五日

　　　金川圖說
　　　金川為氐羗種類與董卜韓胡宣慰司同族明代
　　　有哈衣麻衣喇嘛者得封演化禪師領受印信
　　國朝康熙六十一年土舎色勒奔初傾心向化令其
　　　頭目赴川投誠遵奉調遣撥發土兵五百名隨大
　　　軍巡查羊筒克著勤勞撫(臣/)塞爾圖提(臣/)岳鍾琪
　　　委以副長官司職銜令管理駐牧事務雍正元年
　　　督(臣/)年羮堯請授為安撫司得
㫖俞允部給印信號紙乾隆七年色勒奔初病故以其子
　　　莎羅奔承襲其地距保縣五百九十里東與木坪
　　　董卜土司接壤二百四十里南與沃日接壤三十
　　　里西與扣色吉生番接壤一百二十里北與雜谷
　　　接壤三百里皆崇山峻嶺鳥道羊腸一出陶關即
　　　有竹索橋絶險最為難渡其巢穴有二一在勒歪
　　　一在刮耳崖相距約一百二十里瀘河經其中沿
　　　河崇山峭聳不容馳驟稍平處即係番人耕種之
　　地碉樓石卡夾峙其間瀘河發源志乗無考由郭
　　羅克㑹綽斯甲之水繞日傍山入金川界過勒歪
　　與小金川諸山至章谷㑹合由木坪大河入瀘定
　　橋水勢不一平處則用皮船遇灘則負船盤灘沿
　　岸而過方可乗舟自刮耳崖橋至卡撒約四十餘
　　里其間有左梁右梁阿利丹噶木岡昔嶺色爾力
　　木達諸山俱干霄蔽日壁立萬仭在在皆番碉番
　　卡自為守禦至昔嶺盡處即刮耳崖巢穴碉髙寨
　　厚環以平房背負崇山左右皆係石崖前臨大河
　　近巢穴十餘里道路尤險於石崖之上架木為棧
　　僅容一人馬騾則去鞍以繩懸繫扶拽而行自勒
　　歪至黨壩約五十餘里中有木耳金岡革什戎岡
　　黨噶日傍諸山近巢數里皆土崖夾石臨河陡立
　　勒歪巢穴堅固寛廣倍於刮耳崖亦環以民居中
　　有一溝直通美卧其道路較刮耳崖稍為平敞至
　　於風土情形大都種青稞蕎麥孳畜牛羊砌屋建
　　碉不加藩柵食則糌粑飲則乳酪山茶富者衣氆
　　氌綾綺餘皆毛毯羊皮供養番僧不知醫藥慎重
　　誓盟刻木為信灼羊膀扯索卦以卜吉凶葬則或
　　水或火惟喇嘛之言是聽婚姻論財以牛羊馬匹
　　為聘男女相恱則擕手共唱番歌飲酒為樂名曰
　　跳􁀙庄其性嗜利好鬬輕生易死履絶壁險崖若
　　康莊然凡重物俱背負而不知肩挑女子耳帶大
　　環男亦垂鉺自十二嵗以上皆腰插短刀兵丁則
　　左手擐一鐵袖以為甲習鎗矛弩箭不善弓矢重
　　山叠嶂霧重風髙山嵐瘴氣多寒少暑春夏雨雪
　　經旬累月罕有晴時每雨則霹靂大作電光中皆
　　有聲至八九月間始得晴霽隆冬積雪丈餘山谷
　　瀰漫堅氷凝結道路不通惟乾隆十四年春經略
　　大學士忠勇公傅恒在營時天氣晴和雨雪稀少
　　向來積雪之山深不盈尺春光照人無復隂霾之
　　象番民咸稱從來罕見良由
皇威逺播吉事有祥天意與人心脗合故也
　　附陶關以外隣近金川各番部落
　　陶關以外即瓦寺安撫司桑朗容忠其先於明代
　　世襲土職順治九年曲翊伸歸誠授職傳至桑朗
　　溫愷屢効勤勞得受功加遊擊職銜駐牧之地曰
　　草坡距汶川縣城二十里西與沃日北與雜谷接
　　壤
　　雜谷安撫司蒼旺即吐番之裔康熙十九年板第
　　児吉歸誠授為安撫司駐牧之地曰雜谷距保縣
　　城五十里南與金川瓦寺比隣北與吐番接壤今
　　分為三家管理番民一曰梭磨副長官司勒爾悟
　　其父囊索加布於雍正元年歸誠授職一曰土舎
　　良爾吉以非土司故未請給印信號紙一曰沃日
　　土女澤爾吉其先於明代世襲為沃日灌頂淨慈
　　妙智國師傳至黒児加於順治七年歸誠駐牧之
　　地曰沃日距保縣五百五十里南與木坪比隣北
　　與金川接壤
　　小金川在明代曰金川寺演化禪師傳至吉児卜
　　細於順治七年歸誠授職駐牧之地曰美諾距保
　　縣五百九十里東與沃日比隣西與金川接壤
　　明正宣慰司堅參徳昌其祖蛇蜡喳吧於康熙五
　　十年歸誠授職駐牧打箭爐東與天全州連界西
　　與裡塘接壤
　　木坪宣慰司堅參囊康其祖達結祖烏児結於康
　　熙元年歸誠授職其地東與天全州連界北與沃
　　日接壤
　　革什咱安撫司扎什羅爾布其祖登進鄒祖額魯
　　七立於康熙四十年歸誠授職其地西與綽斯甲
　　北與小金川接壤
　　綽斯甲安撫司策丁丙朱其祖資立於康熙四十
　　年歸誠授職其地東與雜谷南與金川接壤以上
　　諸番風土情形大都相似惟瓦寺木坪附近内地
　　稍知禮法習俗間有與内地相同者此外西路尚
　　有郭羅克三阿樹羊峝阿壩等大小部落南路尚
　　有裡塘巴塘徳爾格忒霍耳孔撒麻書等三百餘
　　種皆與金川遥隔故不備載
　　　(臣/)等謹按西南諸蠻有虞氏之苗商之鬼方西
　　　漢之夜郎靡莫卭筰僰㸑之屬皆是也其為王
　　　朝役使自周武王時孟津大㑹而庸蜀羗髳微
　　　盧彭濮諸蠻皆與焉其後楚莊蹻王滇而秦開
　　　五尺道置吏沿及漢武置都尉縣屬仍令自保
　　　此即土官土吏之權輿歟有明踵元故事分别
　　　司郡州縣額以賦役法制略備我
朝幅􁆟之廣曠古未有窮髪不毛之域莫不䖍奉聲教
　　　稽顙稱臣西南諸蠻次第歸誠悉依舊制撫綏
　　　義取覊縻勿絶而已夫治蠻之道雖曰以不治
　　　治之然而奸宄桀黠之徒夜郎自大恃其險逺
　　　妄思蠶食隣封中朝置而弗問弱肉强食久且
　　　重滋邊釁若唐之吐蕃囬紇為患何可勝言語
　　　曰為虺弗摧為蛇將若何則不庭之討亦勢所
　　　不得已焉耳金川雄視諸番鴟張吞噬觀其侵
　　　犯牛毛章谷占據小金川潛窺爐地意豈止修
　　　小怨於隣封擁甲兵以自固而已及乎
天威所至拉朽槯枯力屈勢窮頓顙歸命悉還諸番之
　　　侵地永矢六事以輸誠俾苞孽無滋根株盡淨
　　　邊徼享敉寧之福番蠻絶烽火之虞事出萬全
　　　功成永定雖興師二載不無勞費然懲創之功
　　　又曷可少哉
　　恭
　進平定金川方略表
　經筵講官太子太傅議政大臣領侍衞内大臣武英殿大學士内務府總
　　管兼管兵部事務紀録二次(臣/)來保等誠惶誠恐稽首頓首
　上言
聖武丕彰震遐方而底定
皇猷逺播紀偉績以昭垂
　威與徳以兼施永靖要荒之域
　言以功而益著聿開韜略之函澤洽西陲書傳右史
　　竊惟盛世非無征伐建威所以銷萌至神自裕機
　　權籌逺即堪示後是以周王協謀尚父用傳金匱
　　之編宋廷分賜邊臣亦有環珠之要廓清所著懿
　　爍斯垂及
　本朝而控馭尤隆凡率土皆聲教所訖流沙蟠木悉
　　占風航海而來烏弋黄支每屢譯重趼以至蠢兹
　　莎羅奔者俗本黎獠地慿峝箐供筰馬僰僮之賦
　　比􁨧駹楪榆之倫恃其雄長諸番遂敢陸梁僻壤
　　穴深卡壘蠶叢罕到之區山峻碉門鳥道難登之
　　棧雖經疆吏之討未即挫鋒重以總戎之征尚稽
　　授首魚因漏網益吹浪而沸脣雁縱驚弦肯凌颷
　　而戢翅斯其怙惡實屬㒺悛固非小懲所能示戒
　　欽惟
皇帝陛下
　奉三而治
　得一以貞
　仁覆垓埏舉欲納諸熙皥
　量函中外皆将予以薫陶爰念夫化日光天必掃此
　　蠻氛瘴霧
帷幄之謨獨運無煩借箸而籌
廟堂之算如神直可按圖而得臣瑊討賊一軍皆聲勢
　　飛騰爾度視師諸将盡雷風奮發玉壘輝旌旗之
　　色錦江流鼔角之聲諜間先誅鄉導不留管敢穴
　　巢必探么麽敢大夜郎作氣於風饕雪虐之中選
　　鋒於堕指裂膚之候挾輈銳士麾蝥弧以登城破
　　峽神丁砍蒺藜而拔寨丞相渡瀘河深入将軍從
　　天上飛來固知風鶴之皆驚不信釡魚之能活於
　　是哀號乞命呼籲投誠行成之使頻來納欵之文
　　屢至方将翦而朝食夫且厲以晨炊
帝念蕩掃非難愚䝉可憫蜀地古來少日姑莫嗔狂犬
　　之驚氐中久不見天且為發醯雞之覆因其歸命
　　予以維新宣明詔於金雞逭嚴誅於銅馬忭舞直
　　聞六詔歡呼殆徧三巴當其請涖盟而除地環行
　　陣以設壇擊鈸吹螺音流梵樂鼔嚨連臂曲奏蠻
　　歌受明約於六條願銜恩於萬世獻朱提而滿槖
　　添𢎞農得寳之章進古佛以籠龕交月氐貢香之
　　禮幸日雲之得覩中國其有聖乎誓頂踵以胥捐
　　南人不復反矣計王師壓境猶少格苗之二旬訖
　　露布逹京正協擒么之八日從此遐陬向化奉朝
　　請者逾増納賮之邦荒裔聞聲祠冠帶者彌謹敂
　　關之使涵四遊於一氣合萬國以同家豈非震疊
　　鴻規昭赫聲濯靈於無外抑亦邊陲盛事恢幅長
　　員廣於無窮凡兹偉烈悉本
宸衷疆事方殷無日不來劄奏軍書每接逐條必示機
　　宜遂制勝於蠻疆宜揚輝於簡策昔者車攻采芑
　　詩篇累著乎周京栁雅韓碑記載炳傳乎唐室矧
　　此式光前烈可無昭示來兹共請編摩仰承
俞允開方略之館命纂修之官按事撰文直書紀實時
　　日道里之必晰芻糧器仗之必詳稿屢易而後成
　　嵗再更而始竣謹加釐定繕寫進
　呈(臣/)等或曾在戎行或與聞籌畫尚愧奉行未逮敢
　　稱汗馬功髙深慚叅贊無從徒作跕鳶時想兹幸
　　効能鉛槧如飛矢石以揮毫重得詳究韜鈐仰見
　　縧鏇之在手簡書是核非云起例發凡纂輯維勤
　　庶免掛一漏百伏願
　至諴常感
　誕保彌殷
　偃武繼以修文四海享太平之福
　義正歸於仁育萬年開王會之圖(臣/)等無任瞻
天仰
聖激切屏營之至謹奉
　表恭
　進以
聞
　正總裁官
　︵字位過密　無法显示︶　　　　　　　(臣/)來　保
　副總裁官
　︵字位過密　無法显示︶　　　　　　　(臣/)舒赫徳
　經筵講官太子少師工部尚書　　　　　　(臣/)汪由敦
　︵字位過密　無法显示︶　　　　　　　(臣/)納延泰
　︵字位過密　無法显示︶　　　　　　　兆(臣/)　惠
　　原任工部右侍郎兼管兵部侍郎事務加一級(臣/)劉　綸
　提調官
　　内閣侍讀軍功紀録三次又加二級紀録一次(臣/)靈　毓
　　順天府府丞加一級軍功紀録一次(臣/)馬　燝
　　原任吏部郎中今陞福建布政使紀録十一次(臣/)徳　舒
　　　︵字位過密　無法显示︶　　　　　　　　　　(臣/)鄂　寳
　滿纂修官
　　　︵字位過密　無法显示︶　　　　　　　　　　(臣/)常　亮
　　戸部員外郎軍功紀録三次又加二級紀録五次(臣/)安　福
　　内閣侍讀世襲雲騎尉軍功紀録二次又加二級紀録四次(臣/)富察善
　　　︵字位過密　無法显示︶　　　　　　　　　　(臣/)景　宣
　　　︵字位過密　無法显示︶　　　　　　　　　　(臣/)官登
　　　︵字位過密　無法显示︶　　　　　　　　　　(臣/)傅顯
　　原任大理寺評事今陞山西汾州府同知軍功紀録四次(臣/)圖桑阿
　漢纂修官
　　内閣侍讀軍功紀録二次又加一級紀録三次(臣/)楊承曾
　　候補内閣侍讀軍功紀録二次又加一級(臣/)袁芳松
　　　︵字位過密　無法显示︶　　　　　　　　　　(臣/)畢　誼
　　内閣中書軍功紀録一次又加一級紀録三次(臣/)胡廷樞
　　内閣中書軍功紀録二次又加一級紀録三次(臣/)曹錫寳
　　内閣中書軍功紀録二次又加一級紀録三次(臣/)莊培因
　　　︵字位過密　無法显示︶　　　　　　　　　　(臣/)胡寳瑔
　　原任内閣中書今陞江西吉安府知府軍功加三級紀録五次(臣/)沈作朋
　收掌官
　　内閣侍讀軍功紀録二次又加一級紀録一次(臣/)覺羅巴延三
　　宗人府主事軍功紀録一次又加二級紀録一次(臣/)睦朝棟
　　宗人府主事軍功紀録一次又加二級紀録一次(臣/)毛永燮
　　兵部筆帖式軍功紀録二次又加三級(臣/)薩　璧
　繙譯官
　　户部郎中加一級紀録一次(臣/)徐　綿
　　戸部員外郎加二級紀録三次(臣/)輔　徳
　　原任戸部郎中今陞福州副都統紀録十六次(臣/)曹　瑛
　滿謄録官
　　生　　　　　　　　　　　員(臣/)覺羅滿吉善
　　生　　　　　　　　　　　員(臣/)滚　親
　　官　　　　　學　　　　　生(臣/)覺羅福祝
　　官　　　　　學　　　　　生(臣/)覺羅哈福納
　　官　　　　　學　　　　　生(臣/)覺羅八爾庫徳
　　官　　　　　學　　　　　生(臣/)徳克進
　　官　　　　　學　　　　　生(臣/)杜爾松阿
　　義　　　　　學　　　　　生(臣/)阿　林
　　義　　　　　學　　　　　生(臣/)廣　泰
　　義　　　　　學　　　　　生(臣/)金齊獻
　漢謄録官
　　翰林院待詔加一級紀録二次(臣/)申大年
　　庶吉士　加　一　級　紀録二次(臣/)李承瑞
　　舉　人　候　選　　知　　縣(臣/)金修仁
　　舉　人　揀　選　　知　　縣(臣/)段元鉽
　　舉　　　　　　　　　　　　人(臣/)周鳳岐
　　廪　生　捐　職　縣　　丞(臣/)張若翼
　　監　生　捐　職　鹽　大　使(臣/)杜　霖
　　監　生　考　職　主　簿(臣/)陳延嗣
　　監　生　考　職　吏　　目(臣/)張鴻猷
　　監　生　考　職　吏　　目(臣/)戴　緗
　　監　生　考　職　吏　　目(臣/)張顧霖
　　監　生　考　職　吏　　目(臣/)戴有容
　　監　　　　　　　　　　　　生(臣/)周兆蛟
欽定四庫全書　　　　　史部三
平定金川方略目録　　　　紀事本末類
　卷一
　　乾隆十一年十一月二十六日至十二年三月二
　　　十四日
　卷二
　　乾隆十二年四月初四日至六月十七日
　卷三
　　乾隆十二年七月二十六日至九月三十日
　卷四
　　乾隆十二年十月初四日至十二月十九日
　巻五
　　乾隆十三年正月初十日至三月初二日
　卷六
　　乾隆十三年三月初三日至五月十二日
　卷七
　　乾隆十三年五月十五日至六月十五日
　卷八
　　乾隆十三年六月十六日至七月初十日
　卷九
　　乾隆十三年七月十一日至閏七月十七日
　卷十
　　乾隆十三年閏七月十九日至二十八日
　卷十一
　　乾隆十三年八月初二日至二十四日
　卷十二
　　乾隆十三年八月二十五日至九月十三日
　卷十三
　　乾隆十三年九月十九日至二十九日
　卷十四
　　乾隆十三年十月初一日至二十二日
　卷十五
　　乾隆十三年十月二十三日至十一月初十日
　卷十六
　　乾隆十三年十一月十一日至二十二日
　卷十七
　　乾隆十三年十一月二十三日至二十八日
　巻十八
　　乾隆十三年十一月二十九日至十二月初八日
　卷十九
　　乾隆十三年十二月十一日至二十日
　卷二十
　　乾隆十三年十二月二十一日至二十九日
　卷二十一
　　乾隆十四年正月初一日至十三日
　卷二十二
　　乾隆十四年正月十四日至二十五日
　卷二十三
　　乾隆十四年正月二十七日至二月十二日
　卷二十四
　　乾隆十四年二月十四日至二十五日
　卷二十五
　　乾隆十四年二月二十六日至三月十三日
　卷二十六
　　乾隆十四年三月十四日至十五年十二月十二
　　　日
　卷二十七
御製詩文
　卷二十八
　　藝文
　卷二十九
　　藝文
　卷三十
　　藝文
　卷三十一
　　藝文
　卷三十二
　　藝文
　　　　(臣/)等謹案
　　欽定平定金川方畧三十二卷乾隆十三年大學
　　　　士來保等恭撰
　　　奏進凡二十六卷後恭錄
　御製詩文一巻又附載諸臣紀
　功詩文五卷金川土司在四川徼外本吐蕃之遺種
　　　　即明史所謂金川寺者是也
　　　國朝康熈中其土舎色勒奔初慕化歸誠奉職
　　　　維謹雍正中
　頒給印信號紙俾世守故疆其子郎卡襲職漸肆鴟
　　　　張稍摶噬其族類守臣請加征討以寧九姓
　　　　之宗我
　　皇上以荒憬蠻陬自相蠶食不足以勞我六師惟
　　勅慎固邊圍以防其變而沙羅奔狼性原貪鴞音
　　　　弗改不思緩行九伐為寛以悔過之途仍肆
　　　　凶殘自于
　　天討乃于乾隆十三年冬
　　特簡大學士𫝊恒為經畧董率熊罷剪除蛇豕靈
　　　　䕫聲震山鬼伎窮掃穴焚巢在于指顧始知
　　　　螳螂之臂不足抗拒雷霆窮蹙乞降籲呼請
　　　　命于時桓桓七萃猶思直斬樓蘭而我
　　皇上聖度符天宏開湯網閔其知罪許以自新
　　特詔班師貸存餘息計自禡牙以迄飲至往返一
　　　　二萬里為期不及兩年葢終沙羅奔之身踡
　　　　伏荒巖莫敢吹虺毒厲豺牙焉雖文王因壘
　　　　而崇降舜帝舞干而苖格
　　豐功盛徳何以加于兹乎其間決機制勝悉禀
　　睿謨是編所載
　　詔諭之指授章奏之
　　批答隨在可見
　　神武不殺之至意併以見厥後索諾木夜郎自大
　　　　終戮藁街實辜
　　徳逞凶禍由自取于理于勢皆不可姑容非
　　聖人之有意于用兵也乾隆　十　年　月恭校
　　　　上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總校官　(臣/)陸　費墀
欽定四庫全書
平定金川方略卷一
　　　欽惟
　　國家重熙累洽久道化成
列聖相承功徳隆盛薄海内外罔不率俾我
　皇上以神聖嗣服勤求治理宵旰孜孜盛徳大業日
　　　起有功謨烈紹乎
祖宗膏澤覃乎黎庶聲教所被凡雕題鑿齒之倫窮髮
　　　不毛之域靡不奔走順則同我太平藐兹金川
　　　為西南夷雜種僻處蜀徼陶關之外與木坪沃
　　　日雜谷諸土司接壤
　本朝順治九年歸附頒演化禪師印信俾領其衆莎
　　　羅奔者初以土舎從岳鍾琪征羊峝有功雍正
　　　元年授為安撫使以分金川土司之勢雍正八
　　　年頒給印信號紙不徴賦稅其地崇山複嶺春
　　　夏積雪與中國道路不通據險設碉恃以自固
　　　其人獉狉角逐若犬豕麋鹿然非可以仁義格
　　　而禮法繩也野性不馴互相仇殺雖奉正朔亦
　　　曰覊縻莎羅奔性尤桀驁自稱大金川而以金
　　　川土司為小金川陵轢種類戕害骨肉饕餮無
　　　厭鄰封莫不切齒至是恣横日甚且將近我邊
　　　徼維時梁益守臣請加懲創用彰
　　國威
　上猶以蠻夷自相攻擊其性固然不足重煩師旅惟
　勑慎固封守無使侵軼既而狼貪蹈藉罔有悛心始
　　　不得已
　命將興師聲罪致討然
　聖度廣逺包荒無外猶兾其聞風震慴歸我王化以
　　　兼幬並覆非必草薙而禽獮之也乃一二臣之
　　　不協厥心或畏難茍安或坐視成敗賞罰不明
　　　進退失律糜餉老師績用弗集
　皇上赫然震怒既底厥罰乃振獨斷之乾綱運
　九重之勝算乾隆十三年十一月癸丑
　特簡大學士傅恒前往經略並選滇黔秦楚勁卒加
　　　以都城天策神策之軍期門羽林之士及
　　盛京船厰黒龍江滿洲索倫兵等貔虎﨣桓後先
　　　進發芻糧山峙士馬雲屯經略篤誠自矢忠勇
　　　奮發不憚艱瘁懸車束馬式遄其行至師之日
　　　即整營壘簡軍實明號令軍容煥然改觀賊徒
　　　驚駭謂神兵自天而降紀律森嚴逈非前帥比
　　　固已褫厥魄而奪之氣矣其小金川土舎良爾
　　　吉從征日久陽效先驅隂懐二志軍中消息時
　　　多洩漏賊因得以主待客聲援抵禦我師往往
　　　失利賊益負固不服雖時揚言納欵實嘗試主
　　　帥以緩我師益深壘自守我
　皇上神明遐矚先已密諭加誅而張廣泗始終回䕶
　　　在營諸將模稜兩端相視莫敢發經略至營獨
　　　排衆議召良爾吉至帳下數其罪而誅之羣番
　　　股栗膝行莫能仰視莎羅奔自知罪惡貫盈且
　　　失所恃理無倖生乃窮蹙投誠分遣頭目哀籲
　　　軍門者日凡數至經略以奉
　命視師惟知討賊方刻日誓衆期於掃穴犁庭歸報
　　　竣事賊益惶怖無措乃藉提臣岳鍾琪舊恩搖
　　　尾乞憐兾轉逹經略之聴焉經略受任馳驅公
　　　忠體
　　國凡山川情形輓輸難易無不備悉入
　告我
　皇上好生為心仁同覆載既稔窮㓂之不足較復念
　　　西陲連嵗用兵邉民急宜綏輯雖垂成之功勢
　　　同破竹然兵戈有旬日之稽遲即民間有旬日
　　　之勞困屢
　勑經略當因其乞降即予肆赦毋多殺以極兵威十
　　　四年二月癸未經略承
　命受降先是提臣岳鍾琪既允莎羅奔為請納欵由
　　　黨壩啓行經賊巢穴莎羅奔随赴大營率土舎
　　　郎卡並其徒衆數千百軰頂佛持經焚香頓顙
　　　誓願遵奉示約永效狗馬之報言出誠悃感極
　　　涕零向之懐詐反覆者一變而革靣革心無幾
　　　㣲纎芥之譎詭故知
　聖徳所昭無逺弗届中孚之吉可格豚魚今古同符
　　　理無或爽是役也自推轂以至班師時未七旬
　　　㨗音由軍營逹於都門僅八晝夜大兵調集抵
　　　川者甫及其半而膚功迅奏征夫免荷戈之勞
　　　居人無輸輓之役耕者忭於野行者歌於途豈
　　　獨金川之人以幸保首領感頌
　聖明凡我士民其孰不呼舞笑語歡聲雷動端惟我
　皇上聖徳廣大天包海涵上承
聖母皇太后懿訓慈詳愷惻茂育羣生有以致此三月
　　　丙辰經略振旅還京
　上命所司詳察典禮擇日祭告
天
地
宗廟
社稷恭上
聖母皇太后徽號錫爵酬庸
　頒詔肆赦行慶施惠無有不恱告成太學
　御製碑文刻石垂逺於是大學士(臣/)張廷玉(臣/)來保
　　　等合詞陳奏曰金川告㨗邉徼永寕(臣/)等幸際
　　　昌期躬逢盛事快覩元臣之奏凱仰惟
　聖主之運籌自陳師命將之初暨振旅還軍之日决
　　　機定策胥由
　　五夜焦勞禁暴遏劉咸賴
　九重經畫指萬里山川於掌上奠百年疆宇於目中
　　　揆幾度越羣謀制勝悉符
天意奉
慈幃之懿訓休養生靈沛
　黼座之温綸綏懐異類用示止戈之武洪施解網之
　　　仁吉事有祥功成不戰舞干羽而敷文徳何以
　　　尚之櫜弓矢而序有周蔑以加矣昔
聖祖仁皇帝親統六師平定朔漠曾允臣工之請編輯
　　　方略之書
盛烈鴻猷昭垂萬古我
　皇上以聖繼
聖神武逺揚允宜恭紀縹緗用以廣傳海宇式彰
　綸綍昭
　一人宵旰之精勤嫓美典謨為萬世子孫之法守奏
　　　入
　諭曰朕惟金川之役原非好大喜功今兹奏凱班師
　　仰荷
天
祖黙佑貽慶無疆而元輔之抒忠奮勇將士之敵愾騰
　　懽有以震懾蠻方廓清荒徼朕非自詡其功欲以
　　鋪張誇耀第軍旅為國家大事其端委曲折非紀
　　載詳明無由稽考且
聖母皇太后懿訓之慈祥愷惻朕於此事始終經畫之
　　宵旰焦勞不可不垂示後嗣子孫俾共喻保大定
　　功之艱止戈為武之義著照所請行諸臣承
　命啓館纂修平定金川方略謹按前後用兵始末自
　　　乾隆十一年十一月訖於乾隆十四年四月舉
　　　凡
　聖訓之所指授章奏之所敷陳關於軍機窽要者編
　　　年繫日據事實書惟是(臣/)等學植膚陋才識疎
　　　庸懼不足以鋪揚
　盛烈於萬一云爾
　　　乾隆十一年十一月丁巳原任大學士川陕總
　　　督慶復以金川土司莎羅奔肆横不法入奏略
　　　曰莎羅奔秉性兇悍結怨鄰封屢與革什咱土
　　　司争地近更自殘骨肉欺壓小金川(臣/)於上年
　　　即聞誘縛小金川土司之語飭弁嚴查直至(臣/)
　　　在口外已破瞻對方遣土目具禀稱伊與小金
　　　川本係叔姪因小金川無禮故加教訓非敢發
　　　兵争地今已遣人送回(臣/)細察情形實為强横
　　　但念自在土司境内侵擾並非干犯内地若輕
　　　議討勦似非得計况伊與四面鄰封盡為仇敵
　　　即怙終不悛而以番攻番自可無勞兵力非若
　　　瞻對滋擾邉境必須急為翦除也奏入
　諭曰瞻對甫完功佳兵不祥卿所見極是然既有此
　　事不可不留心也又
　諭曰如卿所見紀山能辦此乎
　　　乾隆十二年正月癸丑慶復奏言臣前陳奏金
　　　川莎羅奔肆横不法欽奉
　諭㫖詢(臣/)紀山能否辦理(臣/)查紀山前駐藏時於一
　　　切番情頗能留意抵任以來亦復力為經理臣
　　　兩次到川與之商辦諸務見其實心整頓不敢
　　　稍懈竊以為紀山辦此似能克副
　皇上綏靖邉陲至意奏入
　報聞
　　　二月癸酉原任四川廵撫紀山奏言金川土司
　　　莎羅奔於乾隆二年侵佔革什咱土司蓋古交
　　　等處四寨上年又誘致小金川土司澤旺奪取
　　　印信經(臣/)與督(臣/)慶復㑹飭查究始將澤旺放
　　　回歸還印信近又據打箭爐同知鮑成龍等禀
　　　報該酋修路造船𣲖兵把守甲索地方揚言欲
　　　攻革什咱(臣/)現在飛飭各該管員弁確查實情
　　　一面繙譯夷語告示曉諭化誨並飭附近各土
　　　司宻加防範以杜窺伺惟是莎羅奔屢於蠻中
　　　造釁漸不可長(臣/)與慶復商酌該酋如果負固
　　　不服只須以蠻攻蠻無庸用兵征勦奏入
　上命軍機大臣等傳諭慶復紀山曰據紀山奏稱莎
　　羅奔侵佔革什咱土司地方誘奪澤旺印信並把
　　守甲索欲攻革什咱苖蠻易動難馴自其天性如
　　僅小小攻殺事出偶然既非侵擾疆圉於進藏道
　　路塘汛無梗彼穴中之鬭竟可任其自行消釋不
　　必遽興問罪之師如其仇殺日深勢漸張大則當
　　宣諭訓誨令其息憤寧人各安生業蓋苗蠻頑梗
　　無知得其人不足臣得其地不足守蜂屯蟻聚無
　　足深較倘果有拒抗侵軼不得不宣布皇威用示
　　懲創亦當相度機宜慎之於始切弗輕為舉動但
　　不可因遵朕㫖即或有關國體不得不示以天威
　　者亦一味因循惟在慶復紀山等詳察事勢令輕
　　重合宜耳即如瞻對一事初亦非敢有侵犯而一
　　經辦理不免命將出師並由京城𣲖員前進皆由
　　事前不能先有成算以至於此足見控馭逺夷全
　　在機宜合要邉吏喜於生事營弁不知逺謀往往
　　過為張皇因小釀大不知千鈞之弩不為鼷鼠發
　　機惟修繕守禦厚蓄聲威俾知畏憚奉法弭耳輸
　　誠庶幾恩撫威懐各得其道也
　　　　(臣/)等謹按金川小醜陸梁自外
　王化守臣方有意翦除我
　皇上已深計逺慮謂苗蠻頑梗無足深較但當處置
　　　　得宜使之畏威懐徳迨莎羅奔搆釁不已漸
　　　　犯内地始加懲創以示
　　國威洎乎窮蹙歸誠則仍受降不殺是我
　皇上不得已而用兵之苦心固天下臣民之所共曉
　　　　而燭照幾先如運諸掌自始事以及乎訖事
　　　　俱不出此
　諭㫖之中則
　聖主攘外安内柔逺能邇之神謨誠非臣下所能窺
　　　　測萬一也
　　　丁亥紀山奏言莎羅奔於本年正月二十九日
　　　及二月初三日擅帶蠻兵攻圍革什咱之正地
　　　并刼殺明正土司所屬之魯宻章谷查該處去
　　　打箭爐路止四日該酋敢於攻圍殊屬不法爐
　　　地存城兵丁單弱恐該酋萬一猖獗不得不預
　　　為防範(臣/)現在檄飭泰寧協副將張興酌帶官
　　　兵前赴爐地彈壓又查本年復設口外臺站原
　　　𣲖兵一千名定於二月内出口今亦飭暫留爐
　　　地協防以壯聲援再查威茂一協為川西門戸
　　　令該副將何啓賢酌帶本協官兵在雜谷閙等
　　　處防其衝突適䕫州協副將馬良柱因公在省
　　　亦飭令暫赴威茂彈壓倘該酋敢於犯及内地
　　　(臣/)即咨㑹督臣調發官兵進勦奏入
　上命軍機大臣等速議議曰據紀山所奏莎羅奔攻
　　　圍魯宻章谷距爐宻邇已𣲖副將張興赴爐並
　　　留臺站兵丁協防又令副將何啓賢防範雜谷
　　　閙等處副將馬良柱前赴威茂彈壓即此辦理
　　　已屬周宻如該酋怙惡不悛敢有抗拒侵軼是
　　　逆天悖理自取滅亡即當用兵勦滅以彰
　　國威惟是總統大員必宜慎重總督慶復既距川
　　　遙逺副將馬良柱恐難勝此重任倘必應用兵
　　　征勦應令廵撫紀山親往駐劄總統相度機宜
　　　一面辦理一面奏
　聞可也
　上從之
　　　三月戊戌慶復奏言接准撫(臣/)紀山咨稱莎羅
　　　奔攻擊魯宻章谷等處地近爐城業經量添官
　　　兵防範又聞金酋有攻擊木坪之信亦已撥兵
　　　守禦(臣/)思金酋兵勢雖盛離巢已逺豈敢遽越
　　　西爐而攻木坪總縁明正木坪兩土司年幼皆
　　　係土婦任事番性易擾是以傳播紛紛(臣/)業將
　　　爐城防兵已多勿更驚擾飛諭各該地方並嚴
　　　諭該將等止許守險養威勿得邀功生事伏查
　　　金川人同鬼怪賤甚牛羊自頒授印信以來仍
　　　同化外與小金川土司澤旺本屬叔姪乃以女
　　　妻澤旺掌印管地全在土婦又嫁一女與巴旺
　　　土司其鈐制之法亦如小金川該土司不過空
　　　名而已該酋得此兩路隂收其民更欲争奪鄰
　　　封此番既攻革什咱又侵明正司此兩處土司
　　　豈容任其佔踞誠如
　聖諭有不得不示以國威者(臣/)愚以為金川四面環
　　　山羊腸鳥道用兵之際餽運維艱止可令鎮將
　　　帶兵各據要害仍用以蠻攻蠻之法使小金川
　　　革什咱巴旺各伸報仇之心舉戈相向又令川
　　　西雜谷梭磨等侵擾其後我兵既無深入之憂
　　　可行可止操之在我似為得策是日又據紀山
　　　奏言據泰寧副將張興禀報金酋攻奪魯宻章
　　　谷番民望風畏避坐汛把總李進廷不能抵敵
　　　退保吕里該酋竟敢直渡河口招撫附近爐地
　　　毛牛一帶蠻民勢甚猖獗(臣/)隨檄調建鎮標兵
　　　八百名並黎峩兩營兵四百名委逰擊保懐智
　　　都司茍興等帶領前徃瀘定橋清溪縣地方分
　　　駐彈壓又據川西文武禀報金酋分出一路蠻
　　　兵在川西雜谷之黨壩下營廹脅蠻民投順(臣/)
　　　隨檄暫駐威茂協副將馬良柱帶兵四百名在
　　　雜谷閙彈壓以為雜谷梭磨等土司聲援伏思
　　　莎羅奔如此肆行侵擾其罪實屬難逭(臣/)非不
　　　知瞻對甫平兵力自應休息但若不加懲創恐
　　　各土司或有效尤將來辦理更費周章與其日
　　　久滋蔓難圖不若此時聲罪致討為較易也奏
　　　入
　上俱命軍機大臣等速議議曰金酋既攻魯宻章谷
　　　又有分兵攻木坪之信逺離巢穴逼近内地其
　　　侵軼之意顯然且小金川巴旺兩土司皆妻以
　　　伊女隂收其民更欲争奪鄰封跳梁不法實與
　　　班滚無異從前班滚負固抗拒雖經征勦不過
　　　焚其巢穴不足以震慴諸番之心是以金酋敢
　　　於效尤漸加肆横此次必當痛加懲創大震
　　國威始足以永奠番蠻前臣等議覆紀山摺内因
　　　慶復駐劄西安離川甚逺且其時賊酋恣擾尚
　　　在番地是以議令紀山前往總統今金酋勢既
　　　猖獗非僅以蠻攻蠻之策可以了事應令大學
　　　士慶復親身前往川省駐劄要地酌看情形若
　　　金酋竟敢越爐地而攻木坪或當分佈攻巢或
　　　當要截其後令慶復相度機宜妥協辦理當以
　　　瞻對為鑒毋致曠日持久倘該處綠旗官兵不
　　　免因循舊習應須請用在京官兵亦即行請
　㫖𣲖往可也
　上從之
　　　辛丑
　上諭内閣曰大學士慶復在外多年綸扉重地應召
　　取回京辦理閣務昨嵗四川瞻對之役甫經告竣
　　今又有金川番蠻肆横不法已命慶復相機征勦
　　今思彼地番衆恃强生事屢屢不能安輯必須經
　　理得宜始可永逺寧帖貴州總督張廣泗於此等
　　苖蠻情形素所熟悉貴州地方張廣泗料理以來
　　現在妥協苗種向化可以無虞川陕總督員缺著
　　張廣泗補授不必來京即由貴州取道速赴川省
　　大學士慶復俟伊到川之後將彼地事機情形詳
　　悉告知或可回京或仍應留川一同辦理自行酌
　　定不必急於赴闕也雲貴二省原係總督一人管
　　轄著仍復舊制即以張允隨為雲貴總督圖爾炳
　　阿著授為雲南廵撫孫紹武著授為貴州廵撫
　　　　初瞻對之役張廣泗陳請親赴軍營相機籌
　　　　畫
　上以將次就功未允所請至是始改授川陕總督
　　　壬寅
　上命軍機大臣等傳諭張廣泗曰四川為臨邉要地
　　外接百蠻山深箐宻兼之諸番野性難馴恃强凌
　　弱攘奪仇殺叛服不常數年以來屢多不靖上年
　　瞻對復敢跳梁今又有金川肆横不法朕因張廣
　　泗熟悉苗蠻情形已降㫖調任川陕總督矣前據
　　慶復等奏報莎羅奔將伊一女妻小金川又嫁一
　　女與已旺以為鈐制之方近攻革什咱之正地寨
　　又攻明正司所屬之魯宻章谷番民望風畏避坐
　　汛把總李進廷退保吕里看此情形則賊酋恃其
　　巢穴險阻侵蝕諸番張大其勢并敢擾我汛地猖
　　獗已甚張廣泗到川之日㑹同慶復將彼地情形
　　詳加察度其進剿機宜作何佈置一切糧餉作何
　　接濟善為辦理再瞻對甫經平定即有金川之事
　　揆厥所由總因渠魁班滚未經授首無以示威使
　　之聞風懾服即據報班滚焚燒自縊之處情節可
　　疑焉知不詭計兔脫潛往金川勾通致釁張廣泗
　　到彼正可詳細訪察伊於此案並未經辦自必無
　　所瞻顧也至川省番蠻種類繁多歴來多生事端
　　即如郭羅克於康熙年間横肆刼奪旋經安輯迨
　　乾隆七年又復滋事其他如曲曲鳥夷等亦復自
　　相攻殺後經發兵彈壓始得寧帖又如巴塘裡塘
　　近因將汪結補授宣撫司其屬下遂有煩言蓋番
　　性易動難馴尋仇報怨是其常事但伊等皆受朝
　　廷封號給與號紙乃不遵約束互相戕賊即在土
　　司地方蠢動不得不為防範已費經營若敢逼近
　　内地擾我邉陲則聲罪致討更屬勞師動衆總因
　　平日駕馭無方未有成算不能使之懾服畏威以
　　致蠻氛未靖張廣泗熟悉苗情善於撫馭大扺番
　　蠻與苖性相近今蒞川省即以治苗之法治蠻自
　　能讋服其心消弭其釁務須一一通盤計算為永
　　逺寧謐之圖可將從前川地所有辦過郭羅克曲
　　曲鳥夷瞻對等及現在金川案件抄錄交張廣泗
　　閱看俾豫知彼地前後原委以便熟籌經理副朕
　　綏靖邉疆之意
　　　己酉紀山奏言前莎羅奔侵擾鄰番漸近邉境
　　　經(臣/)節次
　　奏明今該酋又勾結綽斯甲結隆冲二土酋攻圍
　　　霍耳章谷等寨又於吕里埋伏蠻兵遊擊羅于
　　　朝令千總潘洪向朝選土百戸得賴等帶領漢
　　　土兵六百名前往偵探堵禦行至中途猝遇蠻
　　　兵土兵不戰四散我兵奮勇扺敵帶傷外委二
　　　員陣亡千總向朝選一員蠻兵復直壓毛牛地
　　　方遊擊羅于朝出營扺禦帶有鎗傷千總楊璠
　　　亦帶矛傷副將張興聞報隨撥千總王智帶領
　　　官兵二百六十名前赴應援(臣/)思該酋敢於傷
　　　犯官兵罪大惡極聲討刻不容緩(臣/)已將從前
　　　豫𣲖漢土官兵先催分赴爐地茂保等處駐劄
　　　聴候至期攻勦至軍糧必須豫備打箭爐倉雖
　　　貯有軍米萬石但瞻對之役甫畢明正番民又
　　　新被擾害僱覔烏拉甚屬艱難川西茂州保縣
　　　素不産米青稞亦未成熟止可於成都等處附
　　　近州縣作速籌辦碾送其川西一路官兵(臣/)現
　　　在飛咨松潘鎮(臣/)宋宗璋令其速赴茂州就近
　　　調度彈壓並飭𣲖叅將蔡允星即前往打箭爐
　　　協同副將張興辦理川南軍務為此奏
　聞奏入
　上命軍機大臣等速議議曰金酋恃强肆虐吞併鄰
　　　番已屬不法今乃敢逼近内地抗拒官兵悖逆
　　　已極自應迅𣲖兵丁遴選將弁統率前往相機
　　　進勦紀山雖稱已將豫𣲖之漢土官兵先催分
　　　赴茂保等處以備攻勦但此番料理務須大振
　　　兵威痛加懲創方足以殄除逆類永净蠻氛本
　　　月初八日(臣/)等已議令大學士慶復前往川省
　　　酌度情形妥協辦理又奉
　㫖以張廣泗總督川陕令其速赴川省㑹同慶復將
　　　𣲖兵運糧諸務善為籌辦今應再催張廣泗剋
　　　日到川㑹商進勦機宜慶復張廣泗未到之先
　　　一切佈置防範交紀山詳慎經理至於軍糧最
　　　關𦂳要紀山既稱僱覔烏拉甚難川西青稞未
　　　熟應如所奏即於成都等處州縣速行趲運以
　　　濟軍需或有附近軍營倉糧較成都等處更為
　　　便㨗者亦准先行撥發應用俟成都運至陸續
　　　補還並令一靣辦理一面奏
　聞可也
　上從之是日
　上又命軍機大臣等傳諭張廣泗曰據四川廵撫紀
　　山奏稱莎羅奔勾結黨與攻圍霍耳章谷千總向
　　朝選陣亡並侵壓毛牛鎗傷遊擊羅于朝經軍機
　　大臣議令該督撫等迅𣲖官兵遴選將弁統率前
　　往相機進勦朕已令星速行文知照前將張廣泗
　　調任川陕總督諭令速赴川省今觀紀山此奏勢
　　不可緩可再傳諭張廣泗令其剋期前往㑹同紀
　　山相度機宜如慶復已經赴川即著一同商酌進
　　兵迅速勦滅毛牛廹近西爐逆酋敢於侵擾傷及
　　官兵猖獗若此總由前此瞻對之事辦理未善無
　　所懲創不足以震懾蠻心且所遣將弁輕率寡謀
　　不知用兵節制兼之崇山宻箐餽運艱難曠日失
　　時烏拉死傷甚衆此皆前事之失可為烱鑒此番
　　千總陣亡由於䧟伏遊擊甫經迎敵即已受傷官
　　兵輕進取敗土衆望風奔逸其疎忽輕遽漫無紀
　　律已可概見張廣泗從前辦理貴州苗疆尚為妥
　　恊此次進勦一應機宜專聼張廣泗調度申明軍
　　律指授方略迅速進兵務令逆酋授首剗絶根株
　　永靖邉境張廣泗有在黔所知習於軍旅臨陣勇
　　敢足以出竒制勝之將弁欲帶往川省驅使者亦
　　可酌量帶往一靣奏聞
　　　　(臣/)等謹按瞻對㨗奏初至慶復以為燒燬碉
　　　　樓班滚業經焚斃我
　皇上洞燭情形即謂班滚狡計百出無安坐受焚之
　　　　理所奏非實既加訪察班滚果已脫逃而將
　　　　弁之輕率寡謀主帥之經理不善無一不在
　聖明鑒照之中兹金川之役以張廣泗曽在苗疆著
　　　　有成績是以推心委任一應進勦機宜悉聴
　　　　調度而以瞻對之草率了事為鑑前車其付
　　　　托之專壹指示之明切膺斯任者宜何如抒
　　　　忠奮勇仔肩重寄也
　　　癸丑
　上以廣東右翼鎮總兵許應虎與四川建昌鎮總兵
　　　畢映對調令速馳驛前往隨
　命軍機大臣等傳諭慶復張廣泗曰許應虎已降㫖
　　調補四川建昌鎮總兵伊前於廣西義寧軍營奮
　　勇出力著有勞績今來京引見朕觀其人勇往壯
　　健歴練行陣如金川用兵有應用總兵大員之處
　　就近與宋宗璋一同調委統率當於軍務有益是
　　　日四川副都統卓鼐奏言(奴才/)在川聞知金川
　　　蠻酋搶奪土司革什咱及章谷等處地方廵撫
　　　紀山調兵防禦伏思此等逆酋跳梁搶刼若不
　　　行勦滅無以懾服諸蠻(奴才/)已於成都滿兵内
　　　挑選鳥鎗兵六百名弓兵二百名倘蠻酋敢於
　　　侵擾内地即將此八百名兵酌量帶往以為勦
　　　滅之用奏入
　俞㫖報聞
　　　甲寅慶復奏言(臣/)於二月二十八日自川起程
　　　囬西安准撫臣紀山咨據副將張興禀報遊擊
　　　羅于朝因蠻兵有在吕里埋伏之信令千總潘
　　　洪向朝選等帶兵偵探行至中途蠻兵從山㘭
　　　突出將土兵冲散漢兵奮勇扺敵互有殺傷千
　　　總向朝選陣亡張興聞報隨撥兵前赴應援羅
　　　于朝仍收兵徐歸大蓋又飛催遊擊保懐智帶
　　　原駐瀘定橋之兵來爐等情(臣/)查副將張興調
　　　遣失宜遊擊羅于朝貪功冒進咎實難辭惟是
　　　蠻兵既敢與官兵對敵又有殺傷勢難中止自
　　　須大振
　　國威然後可以懾服番衆前准紀山商調漢土官
　　　兵南路𣲖調官兵二千六百六十名西路𣲖調
　　　官兵二千五百名其土兵臨時酌調紀山又商
　　　請仍調西寧兵為接應(臣/)以西寧兵不應再為
　　　調遣因預𣲖(臣/)標屬兵二千名興漢鎮屬兵一
　　　千名倘有需用隨時徴調今接准軍機大臣等
　　　傳
　諭令(臣/)親往川省駐劄要地相度機宜妥協辦理(臣/)
　　　即於十五日起程前赴川省㑹同紀山悉心查
　　　辦其一切籌餉𣲖官分路㑹勦及鑄砲各事宜
　　　容到川恭摺分别奏
　聞至應否須用在京官兵之處亦俟(臣/)審看情形再
　　　行請
　㫖定奪奏入
　上命軍機大臣等速議議曰發兵征勦臨機應敵必
　　　須就近調撥使師行不勞而轉運亦省方為有
　　　益前據紀山奏稱已調過建鎮兵八百名黎峩
　　　二營兵四百名威茂協兵四百名又留臺站原
　　　𣲖兵一千名并檄行裡塘土司汪結帶土兵一
　　　千名現據慶復奏稱南路𣲖調二千六百六十
　　　名西路𣲖調二千五百名是所𣲖各兵應已敷
　　　用即再須調遣自可於川省近地酌撥不必因
　　　一時用兵即於他省徴調慶復所奏督標興漢
　　　各兵雖經𣲖定且不必遽令前往如或必須調
　　　用然後酌量起行至砲位雖係軍營所必需但
　　　各標協營均有存貯撡演之砲原以備攻戰之
　　　用此次攻勦金酋所需砲位川省各營原貯之
　　　砲自足應用若毎一用兵即皆臨時鑄砲轉恐
　　　躭延時日未能即得應用况從前瞻對用兵已
　　　經紀山等奏明鑄有劈山砲位又有借用貴州
　　　之砲於此次軍營是否足敷應用抑或必須添
　　　鑄之處應令慶復一并妥酌具奏可也
　上從之是日慶復又奏丁憂昭通鎮總兵董芳素悉
　　　其能請
　㫖帶赴川省又漢鳳營叅將烏徳納候補叅將郎建
　　　業張豹(臣/)標左營遊擊王世泰後營遊擊孟臣
　　　寧夏鎮標右營守備楊崑均堪驅策統請帶往
　　　以備差遣
　上命軍機大臣等傳諭曰慶復所奏帶往川省之烏
　　徳納等六員俱准其帶往至董芳不過一聰明人
　朕所深悉雍正十三年伊身係提督在副將軍任
　　内並未成功且致獲譴今現在丁憂即破例調用
　　亦於軍務未必有濟可不必帶往新調建昌鎮總
　　兵許應虎已令馳驛赴川有應用大員之處隨宜
　　委用當有裨益
　
　
　
　
　
　
　
　
　
　
　
　
　
　
　
平定金川方略卷一
欽定四庫全書
平定金川方略卷二
　　　四月癸亥慶復奏言據爐城文武禀報金川勾
　　　連綽斯甲謀攻霍耳章谷汪結帶領土兵往革
　　　什咱救援又據明正屬之孔隅頭目甲藏激勸
　　　土民驅逐賊番擒獲倉旺等解赴爐城收訊(臣/)
　　　前
　　奏明預備(臣/)標兵二千興漢兵一千已徴調赴川
　　　以資分佈至固原營兵素稱驕悍正宜用之對
　　　敵以觀其長(臣/)已檄令預備一千名待用又川
　　　西糧運最難撫(臣/)籌辦至今尚無成局(臣/)不時
　　　飛催統俟一抵成都即㑹同撫(臣/)查辦奏入
　上命軍機大臣等速議議曰賊酋勾結侵擾勢尚未
　　　已進勦機宜自應加意籌酌慶復前奏徴調之
　　　標鎮各兵業經調赴川省是於前𣲖西南二路
　　　兵五千一百有餘外鄰省之兵復調至三千兵
　　　數已足所奏固原營兵素習驕悍恐臨敵不能
　　　争先用命况近有聚衆不法之案甫經懲治遽
　　　行調遣難免在途滋事可以不必𣲖往又據奏
　　　川西糧運艱難至今尚無成局前據紀山摺奏
　　　於成都等處速行趲運以濟軍需經(臣/)等議令
　　　於附近軍營地方倉糧有較成都更便者先行
　　　挪撥應用俟成都運至補還應令慶復㑹同紀
　　　山妥商速辦奏
　聞可也
　上從之
　　　乙丑紀山奏言金酋據險負嵎(臣/)細察地理情
　　　形必須分兵夹攻川西一路由保縣之雜谷閙
　　　出松岡黨壩以擊該酋勒歪巢穴此係腹心之
　　　地最關𦂳要應𣲖總兵一員帶官兵二千雜稄
　　　土兵三千徑進攻搗又由雜谷閙轉色蘭逹沃
　　　日以收撫小金川夷民俾為我用應𣲖副將一
　　　員帶官兵二千名土兵二千名以擊該酋之後
　　　左川南一路由打箭爐之沙普隆革什咱進兵
　　　夾攻應𣲖總兵一員帶官兵二千名裏塘等處
　　　土兵二千五百名由蓋古交等寨過江亦直取
　　　勒歪巢穴又由章谷之兩河口進兵即至娘盡
　　　收撫巴底巴旺夷民以為我用應𣲖副將一員
　　　帶官兵二千名土兵二千五百名以擊該酋之
　　　前左木坪土司逼近小金川及逆酋各寨又與
　　　雅州府屬之天全州蘆山縣甚近實係扼要之
　　　區木坪一帶應駐官兵一千名以為西南兩路
　　　聲援綽斯甲北達松屬各番該酋現在黨惡誠
　　　恐金酋被攻情急向西逃竄亦應𣲖撥官兵二
　　　千名堵截隘口以分金綽二酋之勢如此佈置
　　　既定或俟大兵齊集或俟一有可乗之隙量我
　　　兵力相機進勦務使該酋四面受敵首尾難顧
　　　易於成擒此預籌進勦之大局也計西南兩路
　　　共應𣲖官兵一萬一千名土兵一萬名川省調
　　　過標鎮協營官兵共八千名現又續調一千名
　　　已到五千有餘但川省幅􁆟遼濶汛廣兵單(臣/)
　　　儘數抽撥尚不敷官兵二千名若得陕省官兵
　　　相助更為得濟現已札商慶復酌量調撥至該
　　　酋侵擾原在川南川西兩路(臣/)既奉
　命總統應居中調度方於軍務有益雅州府四面環
　　　夷為形勝要地尚屬適中且去木坪土司較近
　　　堪以駐劄俟川東官兵催調到省(臣/)即將廵撫
　　　印信交布政司李如蘭䕶理移駐雅州酌量前
　　　進惟新任提(臣/)武繩謨四月初間可以到省(臣/)
　　　撫印既令布政司䕶理提(臣/)印信似應緩交以
　　　便調遣提(臣/)應辦事務暫用中軍叅將印信似
　　　屬兩便奏入
　上命軍機大臣等速議議曰用兵首在審度地勢方
　　　能動合機宜今紀山細察該地情形應分路夾
　　　攻將川西川南分為兩路各𣲖總兵副將大貟
　　　帶領漢土官兵或直搗巢穴或分擊前後更駐
　　　兵木坪以為兩路聲援於綽斯甲撥兵堵截隘
　　　口以分金綽二酋之勢其於地理形勢與夫分
　　　合聨絡之處似為合宜至所奏或俟大兵齊集
　　　或俟有隙可乗即行進勦(臣/)等伏思兵貴神速
　　　機不可失敵氣既懾我力方銳則一發制勝所
　　　向成功但必知己知彼計出萬全始能利有攸
　　　往此時慶復已經到川應令商酌妥辦至川西
　　　川南兩路應𣲖總兵二員現有松潘總兵宋宗
　　　璋奏請出口而新調建昌總兵許應虎又奉
　㫖聴該督撫委用應即𣲖赴兩路任事又據奏統領
　　　應居中調度請移駐雅州督師進勦查本年二
　　　月内(臣/)等因紀山奏𣲖馬良柱為統領恐其未
　　　必勝任是以議令紀山親行今慶復已據奏於
　　　三月十五日起程計此時已到成都則一應軍
　　　務既有總統大臣紀山應在省調度糧餉可以
　　　無庸前往提督印信仍交新任武繩謨可也
　上從之又
　命軍機大臣等傳諭慶復曰據紀山奏稱雅州為形
　　勝要地今慶復張廣泗抵川㑹商進勦事宜或同
　　駐雅州便於籌畫調度或慶復在雅駐劄張廣泗
　　更行前進别據要害以便調度統領大員隨宜進
　　勦孰為妥便俱聴慶復張廣泗酌量如伊等俱駐
　　雅州或令提督武繩謨總統前進就近策應亦可
　　但武繩謨初任提督甫到川省未見其即能練悉
　　軍情其官兵進勦既用宋宗璋許應虎為統領或
　　令武繩謨專辦提督事務不必前往亦聴慶復張
　　廣泗相度機宜悉心商酌總以聲援聨絡計出萬
　　全迅奏膚功為要是日紀山又摺奏籌畫糧餉事
　　　宜
　上命軍機大臣速議議曰據紀山奏稱漢土官兵口
　　　糧分别酌給一條營汛逺近不同官兵口糧鹽
　　　菜自應分别酌給向例内地祗給口糧出口方
　　　支鹽菜今紀山定議川南由打箭爐出口者於
　　　清溪卭州二處起支口糧抵爐出口之日起支
　　　鹽菜川西以雜谷閙為界於灌縣保縣起支口
　　　糧以抵雜谷出口之日起支鹽菜其有由黄勝
　　　關出口者即於黄勝關起支口糧鹽菜就便於
　　　松潘㕔存貯軍需銀米動支皆係紀山酌核道
　　　路逺近分别口内口外援照從前出師各案辦
　　　理均應如所奏行所調土兵自離巢之日起支
　　　口糧抵營之日支給鹽菜以及行裝銀三兩之
　　　外加賞二兩果能奮勇克敵循例酌賞亦應照
　　　所奏辦理紀山又奏稱籌辦糧餉宜通盤核算
　　　一條軍營糧餉最關𦂳要自應通盤籌畫俾輓
　　　運有資轉輸不匱前經紀山奏請於附近成都
　　　州縣備辦軍糧(臣/)等議令於附近軍營州縣較
　　　成都更為便㨗之處先為撥運俟成都解到補
　　　還今紀山議南路請於打箭爐現存軍米一萬
　　　石内動支西路請於温江等處動支常平倉糓
　　　碾米五千石並將保茂二處軍糈案内存剰青
　　　稞二千石辦成炒麵輓運均應如所奏行至軍
　　　需銀兩據稱庫存不敷支用官兵起程一切行
　　　裝䭾載借支以及鹽菜賞需等費均難刻緩應
　　　請
　勅交戸部於附近四川省分酌撥銀四十萬兩速解
　　　川省備用紀山又奏稱酌設臺站以速輓運一
　　　條從前瞻對案内運送糧餉烏拉與蠻夫並用
　　　至口外與内地不同必須設立臺站以資源源
　　　接濟今據稱川南一路請照瞻對例支銷川西
　　　請照雍正九年郫灌等處辦運番獵橋軍米之
　　　例支給至雜谷閙以往與内地不同各兵出口
　　　令褁帶二十日口糧外以後接濟非設立臺站
　　　不可查由雜谷閙西至黨壩約程十二站應於
　　　黨壩安設糧務一處中安十一臺又自雜谷閙
　　　南至沃日約程七站應於沃日安設糧務一處
　　　中安六臺其運夫脚價毎名毎臺議給銀八分
　　　本色米麵一升輓運米麵折耗照松爐二路成
　　　例報銷自係按照情形分别定議應如所議辦
　　　理紀山又奏請分設糧務人員以專責成一條
　　　糧務關係𦂳要必須專員辦理以司收放其運
　　　送防䕶支給各事宜亦必須預定成規庶各有
　　　專責稽查嚴宻今據奏此次用兵打箭爐一路
　　　係建昌道總理雜谷閙一路係松茂道總理打
　　　箭爐以外應以爐同知為正辦以照磨為協辦
　　　將來再於兩河口適中之地安設正協糧務其
　　　雜谷閙一路事屬創始且為分道總口必須專
　　　員辦理應請以茂州知州為正辦再委佐雜二
　　　員協辦沃日黨壩二處俱安設正協糧務各一
　　　員至黨壩一路計十一臺十二站應請酌設管
　　　臺文官三員沃日一路計六臺七站其地比黨
　　　壩更為險峻亦應酌設管臺文官三員督催糧
　　　米稽查文報松茂道既總理西路糧務駐劄茂
　　　州窵逺未便應移駐舊保縣居中調度又打箭
　　　爐雜谷閙章谷沃日黨壩為糧運總處防䕶宜
　　　嚴應毎處設䕶糧外委一名兵丁十名其沿途
　　　䕶解兵丁悉聴總理於征兵内酌𣲖䕶送是收
　　　放既有專司運送防䕶亦皆籌及應悉照所奏
　　　行至所稱此次進兵係在兩河口沙普隆二處
　　　並無夷塘請照瞻對案内裏塘安設蠻塘之例
　　　添設塘馬以速軍務應准其添設其軍前一切
　　　賞號以及漢土官兵貼防堵禦所支口糧鹽菜
　　　等項銀兩照例支給據實報銷以上各條皆係
　　　軍營要務均須預為經理今紀山既已先行查
　　　辦應令不時加意稽察務期妥協可也
　上從之是日四川松潘鎮總兵宋宗璋具摺陳奏於
　　　三月初七日自茂州起程出口前赴雜谷閙料
　　　理軍務
　諭曰更宜以前次所行為戒一切據實妥辦奮勇成
　　功若此次果出力報効則不但可蓋前愆而日後
　　亦自受恩無盡也勉之
　　　乙酉慶復奏言臣於四月初五日已抵成都查
　　　紀山原奏川西川南分兩路進勦似屬合宜惟
　　　西路止調兵四千而黨壩一路逼近賊寨巢穴
　　　險固防守嚴宻勢須重兵方可攻取僅𣲖官兵
　　　千名未免單弱至土兵調發數亦尚少現在就
　　　近續調俟張廣泗到川即將一切情形詳加商
　　　酌四路齊發以期速為勦滅奏入
　諭曰兵貴神速不可久延時日必當以班滚之役為
　　戒速奏膚功殱滅真正渠魁朕所欣幸耳是日慶
　　　復紀山㑹奏言(臣/)等商酌將來進兵之路必由
　　　革什咱為便但革什咱各寨被賊侵占既多兵
　　　雖强悍勢實孤危屢請官兵協攻經裏塘土司
　　　汪結帶土兵前往該土司丹津羅爾布誓死滅
　　　賊盡數出兵願為前鋒(臣/)等現檄遊擊陳禮等
　　　帶兵一千三百名前往駐劄革什咱官寨以壯
　　　其勢至噶逹一路走沙普隆則通綽斯甲走板
　　　厰溝則通毛牛亦係要地已檄遊擊王世爵帶
　　　原領安臺兵一千名駐防噶逹以為聲援並與
　　　駐防大蓋山之遊擊保懐智三處聨絡俟土兵
　　　調齊西南㑹勦期定暫令駐革什咱之官兵前
　　　進一有進取則駐大蓋之官兵一千亦可夾攻
　　　今又據明正土司請撥口糧銀二千七百兩帶
　　　往紏約徳爾格多番㑹兵勦賊恢復四寨亦經
　　　(臣/)等預飭駐噶逹之官兵俟土兵一到即分路
　　　督攻此川南之情形也至川西𣲖調之兵尚未
　　　齊集松潘總兵宋宗璋現駐雜谷閙調度而沃
　　　日土司地方為金川瓦寺雜稄交界乃進兵之
　　　要路屢被賊番攻圍該鎮等先令都司馬光祖
　　　帶兵二百名又令守備徐克讓帶兵三百名往
　　　沃聲援抵禦究屬不敷今已令遊擊潘文郁帶
　　　川北兵五百名副將馬良柱帶重慶兵六百名
　　　又令遊擊髙得禄帶永寧兵四百名共一千五
　　　百名前後進發仍督瓦寺土兵開路前行救援
　　　沃日相機招撫小金川(臣/)等酌看地勢川西賊
　　　巢所在原檄分攻之兵數尚少仍檄松鎮預備
　　　兵八百名及駐防雅州木坪之兵二百名並飛
　　　催未到之川東兵俱赴雜谷閙(臣/)慶復檄調之
　　　興漢督標兵三千名本月二十後可到一俟各
　　　路官兵到齊即令宋宗璋帶往黨壩督率雜稄
　　　土兵直壓金川賊境所有現在查辦情形合行
　　　繕摺陳明奏入
　報聞是日慶復以奉到
　諭㫖召取回京辦理閣務具摺陳
　　謝
　諭曰不必急於回京當與張廣泗和𠂻共濟以成此
　　事
　　　五月壬辰原任川陕總督張廣泗奏言(臣/)於四
　　　月十三日自黔兼程赴川節次細閱廷寄前後
　　　辦理番蠻各案大抵前此辦理之時多由勦撫
　　　未有定見祗圖茍且完結功罪亦多未明上下
　　　不能一心以致軍威未振番蠻無所畏懾(臣/)俟
　　　到川之後詳察情形將現在官兵是否足用駐
　　　劄地方是否合宜統領分領各官是否忠勇可
　　　任再探賊酋所勾結之黨與出沒之路徑種種
　　　確情熟籌經理萬不敢因循養宼更不敢輕率
　　　邀功務期謀定而動慎重勇往並行不悖諒此
　　　小宼不難殱滅至
　諭㫖以(臣/)在黔有素知臨陣勇敢出竒制勝之將弁
　　　令(臣/)酌量帶往(臣/)查從前用兵苖疆奮勇當先
　　　者不乏其人而出竒制勝之才實不易得黔省
　　　既無智略出衆之人僅帶一二尋常將弁前往
　　　恐在川員弁誤視為(臣/)所親信之人或啟將士
　　　窺測之私轉於軍務無益惟黔省兵丁穿林度
　　　箐是其所長番地亦多崇山密箐或有可用之
　　　處(臣/)已於各標營挑選二三千名俟有應用之
　　　時即奏明調用并揀選黔省賢能將弁統領庶
　　　為合宜奏入
　報聞
　　　甲午四川提督武繩謨奏言金酋莎羅奔侵擾
　　　小金川巴旺及革什咱屬之正地明正司屬之
　　　本滚納頂等處又佔據章谷攻取孔隅直至牛
　　　厰一帶欲圖進爐遊擊羅于朝帶兵抵禦金酋
　　　設伏衝散土兵致官兵被傷該酋又勾通綽斯
　　　甲分兵攻打雜谷串通霍耳結隆冲土司現今
　　　圍困沃日悖逆已極罪在必誅再查各土司惟
　　　革什咱與金酋素有讐隙而綽斯甲聨姻金酋
　　　瓦寺亦有親誼今所𣲖調之土兵素性狡詐誠
　　　恐臨敵觀望不前向背叵測似應多𣲖漢兵始
　　　為有益至莎羅奔乃受印土司輙敢自稱為王
　　　大肆猖獗速宜勦滅(臣/)受
　恩深重兹值頑番蠢動正(臣/)効力之時伏乞
　皇上准(臣/)酌帶官兵五百餘名請商督(臣/)指授方略
　　　前赴軍營相機堵勦共掃蠻氛以寧邉境奏入
　上嘉其據實直陳仍
　命軍機大臣等傳諭慶復張廣泗曰四川提督武繩
　　謨陳奏軍營情形請多𣲖漢兵擒勦首惡一摺與
　　從前紀山所奏大略相似而武繩謨奏該酋欲圖
　　進爐紀山則謂恐其侵爐遣兵防範至自稱為王
　　之語紀山摺内並未奏及夫蠻衆鴟張侵軼内地
　　或與官兵抵拒偶有傷害正如搏虎捕蛇反被毒
　　噬尚屬有因至於私立名號煽脅黨與恣行不法
　　其蓄心尤為可惡武繩謨初蒞川省據稱得自訪
　　聞可傳諭慶復張廣泗詢問是否確實如果有此
　　事紀山身任封疆豈不聞知何以不行陳奏是否
　　不欲張大其辭著慶復張廣泗一併問明至武繩
　　謨所稱土兵向背叵測應多𣲖漢兵始能擒勦之
　　語似亦有見以蠻攻蠻雖屬制禦土司之道而情
　　形各有不同觀前此羅于朝所帶土兵四百名中
　　途遇伏不戰四散即土兵不可倚信之明騐可傳
　　諭慶復張廣泗令悉此意以便斟酌𣲖調再從前
　　曽降㫖慶復張廣泗或同駐雅州令武繩謨總統
　　前進或用宋宗璋許應虎為統領武繩謨專辦提
　　督事務不必前往俱聴慶復張廣泗商酌調度今
　　據武繩謨奏稱酌帶官兵請商督臣相機勦堵其
　　應否令其前赴軍營仍著慶復張廣泗遵照前㫖
　　相度機宜隨時調度併傳諭紀山武繩謨知之
　　　乙已慶復紀山㑹奏言前因金酋進逼沃日之
　　　熱籠寨官兵被圍𣲖委威茂協副將馬良柱領
　　　兵一千五百名於四月初一日進發救援兹據
　　　呈報四月十二日至巴納地方上山數里天降
　　　大雪深四尺餘山下賊番數百被我兵放鎗擊
　　　退隨踞髙劄營十三日賊番千餘刼營因有備
　　　賊不能近鎗砲斃賊二百餘人十四日㧞營前
　　　進行十餘里乃金酋設立頭道要卡有三千餘
　　　衆把守抵禦官兵鎗砲齊發擊死四十餘人又
　　　進奪二道卡擊死七十餘人逼至三道石卡賊
　　　番千餘把守更嚴官兵奮勇陣斬賊番五十餘
　　　人生擒數人連破小卡二十三處被圍之兵從
　　　中并力出鬭番衆四散熱籠圍解從前熱籠被
　　　圍之時有沃雜交界之蓽蓬雪山為進兵沃日
　　　運糧之道亦有賊番千餘設卡防守糧運不通
　　　今當解圍之後臣等飛𣲖遊擊陳上才領兵翻
　　　過蓽蓬山前抵熱籠守卡賊番亦俱退散又(臣/)
　　　等前遣千總張祺等招撫小金川以孤賊勢兹
　　　據馬良柱呈報四月二十二日帶領漢土官兵
　　　二千三百名自熱籠起程行至色思橋有小金
　　　川番兵三百餘人攔路投誠馬良柱行至木耳
　　　井看得有營盤十餘座即令燒拆於是日抵逹
　　　歪劄營沿途據小金川頭人獻出金川逼降沃
　　　日番寨六處男婦四十八人又獻鎗箭火藥等
　　　件二十三日抵沃日官寨有前駐沃防䕶之都
　　　司馬光祖等帶領土司䇿爾吉率領番目人等
　　　出迎此川西近日情形也至川南一路前經裏
　　　塘土司汪結赴革什咱㑹商進攻已飭遊擊陳
　　　禮等領兵移駐而綽斯甲横亘其中進兵多阻
　　　昨據汪結禀覆綽斯甲聴從化誨已撤章谷之
　　　兵又遣心腹頭人雍中邦來營求免前罪情願
　　　領兵出力報効又餘科霍耳白利孔撒麻書徳
　　　爾格各土司俱遵調先後各發土兵前來此川
　　　南之情形也(臣/)等查金酋肆横川西惟挾小金
　　　川巴旺巴底孫克宗等處之兵為助而川南又
　　　勾連綽斯甲以資聲勢今小金川等既皆投順
　　　而綽斯甲又能悔過自效金酋自此勢孤無援
　　　矣奏入
　上命軍機大臣等傳諭慶復張廣泗紀山曰據大學
　　士慶復等奏稱金川賊番圍攻各寨沃日土司求
　　救隨調威茂協馬良柱統兵救援熱籠圍解賊衆
　　四散及抵沃日官寨前駐沃防䕶之都司馬光祖
　　率領番目出迎摺内頭緒殊未明晰馬良柱以一
　　副將領兵深入似屬奮勇但金酋兵勢方盛不無
　　冒險是否另有官兵䇿應所報擊死賊番名數凴
　　何查騐其自熱籠至沃日何以但有營盤而蠻兵
　　幾許如何逃散俱未叙明又前摺内稱馬光祖帶
　　兵駐沃防䕶今奏稱馬良柱兵到伊等方帶領土
　　司出迎是否俱經被困官兵有無傷損再前摺内
　　稱宋宗璋駐兵雜谷閙其馬良柱進兵以後宋宗
　　璋現駐何處作何調度又據另摺奏稱許應虎已
　　經到川作何委用俱應一一詳晰奏聞再小金川
　　向與金酋有隙其投順似係實心至綽斯甲等同
　　惡相濟罪無可寛今見官兵勢盛乃稱情願領兵
　　出力報効此等反覆情形狡黠故智何足凴信前
　　此瞻對四朗之案袁士弼一意招撫以致逆黨效
　　尤豈可復蹈前轍朕思苗蠻雖屬化外而叛服靡
　　常端由辦理不善如但謂得其人不足臣得其地
　　不足守比之禽獸虺蛇亦何妨聴其涵衍卵育並
　　生宇宙之間而此等蜂屯蟻聚之衆果可度外置
　　之乎即如瞻對金川之事亦豈好大喜功實因伊
　　等聲勢日張不得不勞師動衆然前此進兵既不
　　能遽得要領臨事又惟草率了局官兵甫撤旋復
　　煽動損威傷重勞費實多若但來則應之去則弗
　　追試思十至而十應何如以十應之勞用之於一
　　舉毁穴焚巢芟除蕩滌之為愈也稽之前事如漢
　　之馬援諸葛亮蠻中至今凛其遺烈即前明韓雍
　　王守仁軰亦非不震以兵威羣蠻膽落坐收一勞
　　永逸之利近日滇黔古州等境悉成樂土具有明
　　效川省諸番亦當加意經畫况我朝天威無逺弗
　　届即䝉古四十八旗自古所不臣何甞不在五服
　　要荒之外而奉令守藩輸誠内嚮寧輯至今可見
　　含齒戴髮之倫斷無不可化誨惟在徳足綏懐威
　　足臨制得柔逺之道耳可傳諭慶復張廣泗等悉
　　心區畫因此番用兵將全蜀情形通盤計度如何
　　可令蠻衆帖服永為不侵不叛之臣使叢篁密箐
　　息警消烽共安至治熟籌長䇿詳悉奏聞如果有
　　不能辦理或不必辦理情節亦應將實在情形據
　　實陳奏
　　　　(臣/)等謹按王者守在四夷其義亦惟覊縻勿
　　　　絶而已若其干犯王章狡焉思逞則又不得
　　　　不詰我戎兵用彰撻伐金川始猶不過侵擾
　　　　鄰封其後脅誘漸衆兵勢漸强至敢逺離巢
　　　　穴窺伺内地豈容坐視猖獗為虺弗摧惟是
　　　　兵貴拙速不尚巧遲當馬良柱收復沃日之
　　　　際若能乗機進取以數千勁旅鼓行而前誠
　　　　有迅雷不及掩耳之勢
　聖諭所云一舉而毁穴焚巢芟除蕩滌固屬必至之
　　　　效乃帥臣闇汶失謀於先繼又重以猜忌坐
　　　　失可乗之機迨我
　皇上赫然震怒威讋醜夷悔罪請命則誠如
　聖諭含齒戴髮之倫斷無不可化誨者矣
　　　丁未慶復紀山㑹奏言軍行糧運實關𦂳要(臣/)
　　　紀山前奏糧運各條已經軍機處議覆遵照辦
　　　理但川西一路事屬創始輓運尤難(臣/)紀山於
　　　未接廷議以前已𣲖撥新都重慶等處倉穀碾
　　　米二萬石起運因黨壩沃日二路中隔雪山背
　　　夫多有龜坼及雪氣傷目者現在雪尚未消若
　　　不増加臺站蠻夫皆褁足不前查雜谷閙至黨
　　　壩原擬安設十二站今應増六站共十八站自
　　　雜谷閙至沃日原擬安設七站今應増三站共
　　　十站仍添管臺官二員以專責成又查沃日一
　　　路前因金酋圍困熱籠糧路阻塞官兵另擇汶
　　　川縣之草坡地方出口經由瓦寺地界糧運亦
　　　即於此路尾隨今熱籠圍解運道已通但計算
　　　止雜谷閙一路轉運恐糧石不敷支給且防將
　　　來雨水阻滯(臣/)等以為既有瓦寺可通沃日應
　　　仍由草坡分運前進方敷接濟至川南打箭爐
　　　一路軍糧原存爐倉一萬石除給過官兵口糧
　　　外又酌撥雅州府倉米五千石輓運爐城自爐
　　　地至泰寧安設十站自泰寧至革什咱之吉地
　　　甚屬荒涼難安短站今在泰寧用烏拉長運至
　　　沙普隆由沙普隆用烏拉長運至吉地共安設
　　　糧務三處但明正所屬番民雖照二夫頂一烏
　　　拉之例僱運而該土司屢被金川侵擾除𣲖撥
　　　征丁及防守隘口外不敷輓運現照瞻對成例
　　　添置烏拉二千頭幚運事竣變價還項再查前
　　　議川西總理糧務道唐進賢駐劄舊保縣居中
　　　調度原止就黨壩沃日兩路而言今又増添瓦
　　　寺一路耳目難周應將松茂道移駐雜谷閙其
　　　瓦寺一路委保寧府知府周岐駐劄跟逹橋為
　　　副總理奏入
　上命軍機大臣等速議旋經議覆准行是日
　上諭内閣曰征勦金川前已動撥銀四十萬兩協濟
　　川省但軍營糧餉務須充裕著戸部於附近四川
　　省分再撥解銀二十萬兩以備支用
　　　庚戌張廣泗奏言金酋地險賊衆數倍瞻對大
　　　兵進勦勢須分路攻擊夫兵合則見多分則見
　　　少現在漢土官兵雖有二萬餘名然土兵半未
　　　到齊且其性見利不相讓見害不相救惟視官
　　　兵之强弱以為進退故土兵不足恃而官兵宜
　　　努力自强也况將來深入賊境沿途既須防䕶
　　　而堅碉林立尤非兵單所能從事(臣/)與慶復紀
　　　山武繩謨現議添兵另摺陳明奏入
　報聞是日慶復紀山㑹奏言(臣/)紀山前奏欲駐雅州
　　　以便調發緣彼時金酋方擾川南又攻川西沃
　　　日西南逺隔是以欲居適中之地今川南餘賊
　　　無多沃日圍困已解此時進勦大勢宜在川西
　　　(臣/)等自應出駐灌縣就近商辦沃日雜谷兩路
　　　進取機宜官兵齊集之後即飭松潘鎮宋宗璋
　　　赴黨壩督攻賊巢其時(臣/)張廣泗應前往雜谷
　　　閙調遣(臣/)慶復應移駐汶川商辦且瓦寺土司
　　　素與金酋親密用兵以來漸有暗通形迹尤須
　　　就近彈壓駕馭似此同駐分駐似為合宜再西
　　　南俱分兩路進兵川西以宋宗璋為統領由黨
　　　壩直壓賊境而馬良柱分領一路官兵由沃日
　　　協攻川南以許應虎為統領出兩河口進勦仍
　　　再𣲖叅將蔡允分領一路官兵出革什咱進攻
　　　提督武繩謨有調發兵馬錢糧之責無庸前往
　　　再查賊番强悍欲據其腹心要地全在重兵壓
　　　攻方易克捷稍延時日秋深雪降糧運不前甚
　　　難為力現調陜兵三千續調松鎮八百俱發往
　　　黨壩(臣/)非不知兵多糜餉但日久則糜餉更多
　　　謹審察賊勢量度兵力於原奏𣲖調之外更請
　　　就近於川省各營添調二千名以資勦洗川省
　　　汛廣兵單増調之後需兵貼防請於隣近之貴
　　　州上游協營内酌調二千名以資防守京兵似
　　　可無須請用奏入
　上命軍機大臣等速議議曰據奏現在進剿大勢既
　　　在川西更不以雅州府為適中之地慶復等自
　　　應同駐灌縣俟官兵齊集後張廣泗前往雜谷
　　　閙慶復移駐汶川庻可商酌妥辦至所奏瓦寺
　　　土司潛通賊信尤關𦂳要應令其留意彈壓駕
　　　馭毋致稍泄軍機慶復等又稱西南兩處各分
　　　兩路進兵聲援似為聨絡提督武繩謨既有兵
　　　馬錢糧之責無庸前赴軍營均應照所奏辦理
　　　慶復等又請添調川省兵丁並調黔兵為貼防
　　　之用查前據摺報漢土兵已有一萬九千名又
　　　續𣲖陜兵三千計共兵二萬二千名已不為少
　　　今又欲増添意在重兵壓攻易於速捷而另摺
　　　復云土兵不甚得力則添𣲖自不容己應照所
　　　請於川省各營内添調二千以資勦洗其川兵
　　　添調之後本省汛廣兵單亦應於黔省上游協
　　　營内調兵二千來川防守但兵數既増功應速
　　　奏不可曠日持久老師糜餉復蹈瞻對前轍也
　上從之
　　　甲寅
　上諭内閣曰直𨽻正定鎮總兵員缺著四川重慶鎮
　　總兵邱䇿普調補松茂協副將馬良柱前在瞻對
　　軍營曽著勞績今又隨征金川頗能奮勇出力著
　　補授重慶鎮總兵松茂協副將員缺甚屬𦂳要著
　　該督於所屬副將内揀選一員調補所遺員缺著
　　浙江太平營叅將呉一清補授
　　　六月戊辰紀山奏言𣲖調各路漢土官兵陸續
　　　借支行裝䭾載及兩路運糧脚價等費并瞻對
　　　案内䘏賞漢土官兵各項銀兩支用無存現據
　　　西南兩路總理糧務松建二道各請添撥銀十
　　　萬兩司庫不惟無可動撥即現在出口官兵支
　　　借行裝䭾載及賞號諸費亦復無從應付奉撥
　　　江西湖北二省銀四十萬兩尚未到川即解到
　　　之日僅足歸還借項而現今新舊軍需分頭蝟
　　　集支用甚繁川省地處邉陲更宜有備無患合
　　　請再於隣近省分酌撥銀六十萬兩速解來川
　　　協濟奏入
　上命該部速議經部議以進勦金川前經在於江西
　　　湖北二省撥銀四十萬兩本年五月十八日奉
　上諭於附近四川省分再撥銀二十萬兩經(臣/)部議
　　　於江西撥銀二十萬兩共六十萬兩江西之二
　　　十萬兩紀山雖尚未接到部咨但軍需銀兩理
　　　應充裕應如所奏再撥銀六十萬兩協濟行文
　　　廣東廵撫在於該省春撥留備銀内照數動支
　　　文到作速委員觧赴川省交納
　上從之
　　　壬申貴州廵撫孫紹武提督丁士傑㑹奏言臣
　　　等接准川陜督(臣/)張廣泗咨調黔兵二千名以
　　　為貼防協勦之用(臣/)等隨選得精兵二千剋期
　　　五月二十一日起程赴川黔西協副將髙宗瑾
　　　才猷卓越熟諳機務令其總統官兵平越營遊
　　　擊袁良臣籍𨽻四川地理情形俱所熟悉又威
　　　寧鎮標遊擊韓樞凱里營都司劉竒偉撫標守
　　　備趙自超提標守備杜先貴陽守備林昭俱係
　　　久歴戎行即令領兵星速進發至將弁借支之
　　　項請照川省成例借支扣還謹㑹摺奏明奏入
　報聞
　　　丙子慶復張廣泗㑹奏言據副將馬良柱禀稱
　　　前帶官兵抵沃日招撫小金川兹於四月二十
　　　一日據小金川土司澤旺土舎良爾吉投逓漢
　　　文情願歸順並請官兵急到美諾㑹商進攻金
　　　川之䇿隨先𣲖沃日土兵飭令幹弁帶往察其
　　　誠偽據稱兵到占固及美諾澤旺良爾吉俱開
　　　城迎接因挑𣲖各營官兵八百名飭委都司馬
　　　光祖帶領前往旋據馬光祖禀報澤旺等開關
　　　迎接並將搶占沃日三寨退還臣等查大小金
　　　川地界毘連險要相共金酋肆横先在挾占小
　　　金川小金川今既就撫則賊之外援已絶官兵
　　　駐劄其地即用其土兵為前驅由美諾可以直
　　　搗金川之刮耳崕巢穴黨壩一路可以直搗勒
　　　歪巢穴分進合攻賊酋左右不能兼顧是西路
　　　進兵已屬得勢五月十九日又據泰寧協副將
　　　張興禀報帶領漢土官兵一千名自牛厰至孔
　　　隅該處番民百餘焚香跪迎口稱大兵到來得
　　　見天日并稱毛牛地方現有賊兵數百防守官
　　　兵揚威前進賊兵拆墻奔逃連夜飭令搭橋渡
　　　兵乗機前進攻奪魯密章谷再為禀報又土司
　　　汪結禀稱五月初八等日分遣土兵令革什咱
　　　兵為領路攻奪河西竹江寨河東寧桑逹桑等
　　　寨其守寨係巴旺番人俱望風迎獻軍械又革
　　　什咱所失馬桑一帶俱已恢復並稱乗勢往攻
　　　魯密章谷寨此又南路可以進攻情形也兹前
　　　調陜兵已前後發往雜谷閙添調之川兵二千
　　　業經分發西南兩路(臣/)慶復(臣/)張廣泗於十九
　　　二十一等日先後赴灌縣㑹商分布(臣/)張廣泗
　　　於二十四日起程赴雜谷閙面示總兵宋宗璋
　　　機宜即令前赴黨壩進攻賊寨(臣/)慶復隨即前
　　　赴汶川南路統領許應虎將次可抵爐城各路
　　　現在訂期㑹勦以速軍務奏入
　報聞是日
　上諭内閣曰據慶復張廣泗摺奏征勦金川現已悉
　　心籌畫分路進兵搗其巢穴附近諸酋輸誠納欵
　　則諸事業有頭緒嗣後征勦事宜張廣泗一人即
　　可辦理現在大學士髙斌出差在外内閣辦事需
　　人著慶復回京辦理閣務
　上又命軍機大臣等傳諭慶復張廣泗曰據慶復張
　　廣泗奏小金川土司澤旺率衆投誠並退還搶佔
　　沃日三寨金酋外援隔絶官兵駐劄其地可以直
　　搗金川巢穴又收復毛牛及馬桑地方西南兩路
　　俱可進攻慶復張廣泗現已分路令統領宋宗璋
　　許應虎等訂期㑹勦此番官兵調集佈置得宜計
　　可指期剋捷至小金川望風迎附乃廹於大兵勢
　　盛而然但既已來歸自當乗機安撫可遽信為革
　　心向化耶從來辦理土蠻總未能得經久長䇿即
　　如瞻對之役調兵二萬四千糜餉幾至百萬僅得
　　焚其如郎一碉乃甫經竣事而金川又復見告將
　　來即使計日翦除而徴兵籌餉勞費業已相等若
　　蕩定之餘仍以屬之土目縱令震慴餘威目前俯
　　首恭順而蓄銳養力日後仍必鴟張國家動衆傷
　　財適為伊等重事權而増氣勢旋起旋滅何有已
　　時在國家全盛之時視之不啻蚊蟁蜂䘍而糜脂
　　膏於荒箐鈍兵革於蠻煙曷若熟籌長䇿之為得
　　也蓋番性叵測如康熈雍正年間郭羅克番衆征
　　勦帖服久之仍復滋事乃其明騐然謂必不可制
　　則青海䝉古附近土番西藏即係番類一經妥辦
　　至今安輯朕觀金川情形雖不可遽照苗疆之例
　　改土設流或分置衛弁統轄汛兵或亦𣲖大員彈
　　壓田賦獄訟聴金酋自行經理簡節疎目馴擾覊
　　縻期於綏靖地方約束蠻衆不致如土司之專有
　　其人易於蠢動可以永除後患朕意如此是否於
　　該省情形相合著慶復張廣泗悉心從長商酌詳
　　悉具奏如於該處不甚相宜或如何始為盡善别
　　有經畫之處著一一宻行奏聞是日慶復張廣泗
　　　㑹覆
　上諭以武繩謨摺内有金川稱王之語紀山何以未
　　　經奏及今查金川並未私立名號惟拿獲賊番
　　　審訊時或有自稱其主為王者武繩謨據以入
　　　告不為無因而紀山則因不過愚番供詞是以
　　　不敢輕凟
　天聴奏入
　報聞是日慶復張廣泗又㑹奏軍營馳報事件口外
　　　請由塘馬口内請由驛逓以期迅速
　上可其奏
　
　
　
　
　
　
　
　
　
　
　
　
　
平定金川方略卷二
欽定四庫全書
平定金川方略卷三
　　　七月甲寅慶復張廣泗㑹奏言莎羅奔與其兄
　　　就日吉父子同惡相濟致干
　天討莎羅奔居於勒歪寨就日吉父子居於刮耳崖
　　　官兵自應分路前進攻此二寨(臣/)等酌定西路
　　　委松潘鎭宋宗璋統領漢土官兵四千五百名
　　　由黨壩進攻勒歪叅将郎建業永柱帶領漢土
　　　官兵三千五百名由曾頭溝卡裏一路亦進攻
　　　勒歪令馬良柱帶漢土官兵三千五百名由孫
　　　克宗一路進攻刮耳崖叅將買國良遊擊高得
　　　祿帶漢土官兵三千餘名由黨壩一路亦進攻
　　　刮耳崖南路委建昌鎭許應虎統領叅將蔡允
　　　帶漢土官兵二千七百餘名由革什咱攻奪正
　　　地古交一路前進與西路宋宗璋黨壩曾頭兩
　　　路官兵會合夾攻勒歪㤗寧恊張興同遊擊陳
　　　禮帶漢土官兵三千二百名由巴底娘盡一路
　　　前進與馬良柱孫克宗達壩溝兩路官兵㑹合
　　　夾攻刮耳崖再金川河西各寨亦應分兵勦洗
　　　派遊擊羅于朝帶官兵一千名同土司汪結帶
　　　土兵一千餘名由綽斯甲一路前進攻取河西
　　　各寨諸路定期於六月二十八日齊進各指定
　　　攻取地方不得避就退縮再(臣/)等原奏(臣/)張廣
　　　泗駐劄雜谷閙軍營今細加相度尚屬偏於西
　　　路是以仍回汶川與慶復商酌一切六月初四
　　　日再由瓦寺取道沃日徑赴小金川美諾寨駐
　　　劄地旣適中又與賊巢相近便於調遣俟各路
　　　齊進之後(臣/)張廣泗當率兵前往賊境相機策
　　　應計獲兇渠毋令兎脫(臣/)慶復現駐汶川彈壓
　　　瓦寺并與草坡一路相近今七路進攻仰仗
　天威㑹合不遠(臣/)慶復酌擬出駐舊保縣以便商辦
　　　事宜仍可查察瓦寺奏入
　諭曰朕始謂大學士慶復尚在汶川軍前有張廣泗
　　一人足資辦理是以有㫖令入閣辦事今觀此奏
　　是前臨軍營矣若接㫖而已經起身回京則已若
　　尚在軍前且不必來京可俟奏凱功成大局已定
　　然後起身可耳是日慶復張廣泗又㑹奏言南路
　　　各番寨向被金酋佔據官兵所到本地番人皆
　　　擒獻賊目迎降魯密章谷一帶賊俱逃遁官兵
　　　直抵河口收撫安揷其巴底之林噶札科二處
　　　地最險要有賊目帶兵把守經遊擊羅于朝陳
　　　禮等派遣守備王珩領官兵四百名土司汪結
　　　等帶領革什咱及新撫巴旺土兵一千餘名分
　　　路撲碉攻破戰碉殺賊六十餘名生擒番目等
　　　十餘名(臣/)等查巴旺巴底既經投順則進攻賊
　　　巢之路已通惟孫克宗為西南兩路通衢尤關
　　　緊要其地有上下之分上孫克宗近西路金酋
　　　就日吉遣子郎卡率兵踞守下孫克宗近南路
　　　有頭人札什邦遣伊子壻赴營投順遊擊陳禮
　　　土司汪結等帶兵星往接應察知其誠給與白
　　　旗招安上孫克宗賊目聞知來攻張興派守備
　　　司廷佐等領兵前徃堵禦賊猶據險力拒我兵
　　　奮勇直前攻毁碉樓殺死賊衆自六月初二日
　　　至十三日建昌總兵許應虎遊擊保懐智守備
　　　徐克猷等後先策應力戰賊或死或逃盡得谷
　　　予寨碉六十餘座而馬良柱又派遊擊陳上才
　　　潘文郁等帶領漢土官兵自六月初九日從美
　　　諾起程至十二日連日力戰頗有斬獲賊且戰
　　　且走奔入孫克宗官寨十三日官兵奮勇壓攻
　　　賊死者甚衆土舍郎卡潛逃上孫克宗地方全
　　　復其河東領兵把總韓偉分勦他撒等五寨亦
　　　俱得勝所有上下孫克宗地方分别勦撫情形
　　　(臣/)謹繕摺縷陳奏入
　諭曰覧奏報攻勦情節總與去歲瞻對相仿卽幸而
　　成功恐亦未必遠勝前此所為也是日慶復張廣
　　　泗紀山又會奏言金酋狂悖不法固屬不赦之
　　　首惡而綽斯甲乃敢以姻戚私情陰行附和其
　　　罪實無可原但其地與金川相連而力又强悍
　　　若明露並勦之機恐二賊并謀有傷兵力是以
　　　該酋前到汪結處有悔懼効力之請即責以立
　　　功贖罪解其同謀抗拒之計兹䝉
　聖諭訓示周詳該酋誠偽原屬難信今當以兵據其
　　　險要俟金酋蕩平即回戈南指乘其不備自易
　　　勦除至金酋顯行悖逆本身親屬之外凡係用
　　　事黨與自不容稍有漏網其餘屬下番民誅之
　　　不可勝誅且廹於使令非如黔省古州之苖滇
　　　南昭通之猓自懐叛志者可比苟其投戈順命
　　　自應伐罪弔民再古州在黔楚西粤郡縣之中
　　　昭通亦與滇黔蜀三省郡縣毘連故當建立重
　　　鎭呚土歸流設官撫治乆之可成樂土至若金
　　　川正在衆番蠻土司之中深邃幽險難以安設
　　　營鎭且尺寸皆山箐深溝隘可耕之地絶少若
　　　駐兵防守無所得食雪山重疊運餉更難又與
　　　古州之有田可屯者不同臣等酌議惟俟將來
　　　蕩平之後就現在恭順効力之土司擇其從征
　　　有功之子弟頭人量為畫界分授少其地而衆
　　　建之既以彰賞罰之典又使力少不能為亂庶
　　　幾可以寧輯邊陲伏祈
　訓示至副將馬良柱統兵一千五百名先解熱籠之
　　　圍後援沃日官寨一案查本年三月内金酋侵
　　　犯沃日各寨經宋宗璋馬良柱等發兵五百餘
　　　名令都司馬光祖守備徐克讓楊懷玉把總柳
　　　占春等先後往沃聲援都司馬光祖於賊兵未
　　　逼沃日之時先行赴沃與該處土兵恊同拒賊
　　　賊來攻寨彼此勝負未决而守備徐克譲等兵
　　　會合在熱籠地方賊衆大至被圍寨内馬良柱
　　　在巴納山聞知奮勇前戰晝夜數十合轉鬭數
　　　十里直至松林口山險箐密遊擊李成邦三次
　　　帶傷不稍退縮官兵奮不顧身殺賊數百人賊
　　　始披靡而退官兵遂抵熱籠解圍所殺賊衆留
　　　有尸骸經(臣/)張廣泗目覩屬實馬良柱既抵熱
　　　籠稍休士卒總兵宋宗璋遣遊擊陳上才等領
　　　兵一千三百名翻山接應馬良柱揚威前進往
　　　援沃日賊兵自巴納敗逃之後俱已膽落小金
　　　川又復投誠賊兵知勢不敵遂爾逃散馬良柱
　　　隨受小金川之降派漢土官兵前赴小金川美
　　　諾官寨踞守其地金酋始領兵守穴不敢復出
　　　所有前摺未曾分晰情形合並附陳奏入
　諭曰此奏略遲而又不過小小取勝未報大捷朕甚
　　懸念也
　　　八月辛巳慶復張廣泗奏言(臣/)等分派西南兩
　　　路鎭將定期於六月二十八日㑹勦兹據西路
　　　統領總兵宋宗璋呈報木耳金岡碉寨堅固為
　　　勒歪賊巢之門戸又有作固山康八達兩處為
　　　之犄角隨派叅將張豹等由中路攻木耳金岡
　　　遊擊阿爾占等由左翼攻作固山遊撃王三元
　　　等由右翼攻康八達寨連日攻圍未能即破因
　　　密察地勢有革什戎岡為作固山之屏蔽必先
　　　奪取方可斷各寨之援隨派守備楊崑千總席
　　　雄等統兵截殺賊死甚衆遂進圍作固山戰碉
　　　又令叅將郎建業過山恊攻又令張豹等帶兵
　　　暗合官兵俱奮勇前驅不避鋒鏑自七月初六
　　　至十二日連戰得勝直撲作固山戰碉立時攻
　　　破賊盡燒死現在籌畫攻取木耳金岡康八達
　　　二處又據叅將郎建業永柱等報稱自綽斯甲
　　　進發郎建業等攻奪西山梁守備張懋德等領
　　　兵抄賊後山千總彭翹翼領兵接應永柱等在
　　　山角䕶營官兵奮勇連放大砲自辰至酉擊死
　　　賊番百餘張懋德奪卡三處殺賊四十餘人又
　　　據威茂恊馬良柱報稱六月二十八日抵稱斗
　　　寨與陳上才潘文郁㑹合二十九日至兩河口
　　　七月初一日進溝上山聞金酋於納貝山修碉
　　　設卡嚴兵把守派遊擊陳上才等為左翼守備
　　　何耀祖等為右翼馬良柱及遊擊潘文郁等前
　　　後接應初二日賊伏兵松林被官兵鎗砲擊死
　　　百餘人初三日進至江卡連破碉卡數處又進
　　　至得利寨攻圍一夜初四日辰刻施發地雷官
　　　兵奮勇連克大戰碉二十餘座小戰碉八十餘
　　　座自得利以下一溝兩岸碉樓甚密寨落頗大
　　　乘勝分攻連破達庸等寨番蠻慟哭乞降良柱
　　　遵檄勦撫兼施准其投順令各回本寨陸續招
　　　徠小寨二十餘處又木耳子地方有賊番一寨
　　　甚屬險固領兵土目係刮耳崖並勒歪兩賊首
　　　之大頭人馬良柱因革什咱土兵阿則等探得
　　　大頭人懼我兵威潛回刮耳崖商議因設計即
　　　令阿則等殺死看寨之小頭人甲噶等割取首
　　　級餘衆開碉迎降並革達寨俱開碉投誠亦准
　　　其歸順其丹噶山離刮耳崖四十餘里山岡緊
　　　要初九日分派潘文郁陳上才等左右攻擊馬
　　　良柱率兵為之策應鎗砲齊發賊兵不支順山
　　　入林而逃我兵奮勇爭先焚燒碉寨二十餘座
　　　燒死男婦甚衆初十日進兵至松林遇賊截殺
　　　賊望風逃竄追至美斗等寨焚燬大小戰碉六
　　　十餘座有納貼麻咱等寨番民色當朋等率衆
　　　環拜泣懇投誠察其委屬眞誠准予招撫十一
　　　日探知守備徐克猷帶領川南官兵在索落脚
　　　劄營與丹噶山隔一山溝中有曾達碉寨阻隔
　　　現在設法攻擊俟克破曾達㑹合川南官兵再
　　　遣發官兵接應叅將買國良進搗刮耳崖賊巢
　　　又據叅將買國良遊擊高得祿呈報七月初一
　　　日抵不史山脚住營密探山頂空卡關有賊番
　　　數百人把守隨派守備楊耀斗等分攻買國良
　　　等帶兵督催初二日賊番分路拒敵官兵奮勇
　　　夾攻自辰至未賊番敗潰奪獲官卡初四日遊
　　　擊高得祿等進攻邦噶山脚碉寨攻燒碉房二
　　　十餘座燒死男婦甚多是晚賊來劫營買國良
　　　督兵攻戰互有殺傷天明賊始敗退高得祿圍
　　　攻戰碉未能即破現在設法攻取又邦噶山脚
　　　左溝大戰碉實為賊番聚衆抗拒之處七月十
　　　六日令兵丁各備乾柴守備楊金玉等管領將
　　　水碉三座用柴佈砌一時地雷烘發斫死賊番
　　　四名生擒十五名其餘盡皆燒斃奪取水碉而
　　　左溝戰碉又被官兵密圍賊番無不䘮膽二十
　　　日又督兵負薪力撲碉下越坑毁牆燒燬戰碉
　　　七座獲賊番六十名燒死者不計其數此西路
　　　鎭將呈報進攻賊境情形也南路統領總兵許
　　　應虎呈報督兵進攻正地賊番佔踞東山梁石
　　　卡三處抵禦官兵六月二十八日許應虎同遊
　　　擊保懐智等三路夾攻賊番大敗官兵連得賊
　　　卡三處除斬殺生擒之外帶傷及滚崖跌死者
　　　甚多查正地山口之獨松車寨均為賊境要害
　　　先破獨松與車寨方可進攻說怕等處以抵勒
　　　歪對岸隨於二十九日遣派革什咱土舎扎什
　　　羅爾布往攻車寨次日又派遊擊王世爵接應
　　　力攻賊番棄寨奔逃克破碉寨八處七月初一
　　　日派叅將蔡允遊擊保懐智往攻獨松初三日
　　　又派遊擊王世爵恊同攻取初四日被賊衝突
　　　該將不能抵敵以致失去砲位陣亡漢兵九名
　　　帶傷者二十二名又據報稱左右山梁地形陡
　　　險雖將下層攻奪尚有第二層名澤銳絶頂名
　　　多爾潛藏賊番出沒擾犯初八日復有五六百
　　　人於澤銳逞兇密令保懷智乘夜出其不意帶
　　　兵直抵澤銳賊衆大敗官兵追至多爾山頂賊
　　　番入碉用鎗拒敵漢土官兵四面鎗砲齊發賊
　　　不能支棄碉奔逃燒燬碉樓四座正地偏右順
　　　河而下尚有顧務等寨未除若置此路直攻獨
　　　松說怕以上恐賊尾我之後因令保懷智等分
　　　兵三路進攻賊正拒敵土兵撲至寨後震喊如
　　　雷賊惶懼奔出碉樓逃竄奪獲戰碉二座碉房
　　　十八間有下得四寨頭人六太等並未拒敵叩
　　　營投誠已經准其降附又據㤗寧恊張興呈報
　　　督兵進攻馬奈山梁徧察山形俱屬峭壁陡巖
　　　中係大江凡險要之處賊俱設有戰碉修砌石
　　　牆聯絡馬奈官寨施放滚木礌石七月初二日
　　　我兵奮勇力攻斷賊水道密令守備李金徐克
　　　猷遊擊陳禮分翼進攻張興抄後策應先攻頭
　　　道山梁兵丁奮勇賊番敗逃奪得馬奈大官寨
　　　一座碉房四十餘座右面山梁又奪得官寨一
　　　座戰碉四座碉房二百六十餘座守備徐克猷
　　　用皮船渡河翻山以抵金酋卡隘分兵三路進
　　　攻奪得戰碉十二座賊人敗遁又攻取逹脚直
　　　木碉樓三十餘座尚有大戰碉五座喇嘛寺一
　　　座必須相機攻勦方得與達壩溝官兵㑹合又
　　　報稱七月初八日遣候補守備金容遊擊陳禮
　　　守備王珩帶兵進發燒燬碉寨十餘座戰碉二
　　　座正在籌畫攻取附近馬邦之札果隘卡忽於
　　　左右梁後有伏兵百餘潛起旋派左山梁官兵
　　　奮勇齊攻賊不能支滚下山坡追擊至扎果隘
　　　卡連夜攻戰至十二日奪獲碉卡一座平寨一
　　　十三座移營佔據頭道卡倫守備王珩等報克
　　　大戰碉一座平寨二十六座守備徐克猷派攻
　　　河東初五至初九日前後得大碉六座大小戰
　　　碉二十餘座連破九寨總計碉樓二百餘座生
　　　擒賊番四十名殺死四百名帶傷者不計其數
　　　止餘緊要官寨二座現在籌算攻取又據阜和
　　　營遊擊羅于朝呈報領兵進攻上納龍山梁奪
　　　獲山梁一座卡房六座進攻甲索獲大戰碉一
　　　座石卡房二十餘座尚有木城數座離大河三
　　　十餘里河岸一帶俱有戰碉石卡把守甚嚴現
　　　同汪結等熟籌克取此南路各鎭將呈報進攻
　　　賊境情形也(臣/)等查前𣲖鎭將㑹攻金酋各處
　　　賊巢宋宗璋許應虎等分攻勒歪㑹合之路尚
　　　遠其刮耳崖之三路官兵馬良柱連戰克捷乘
　　　勝直前勦撫兼用相去賊巢不過三十餘里張
　　　興進攻亦離賊巢不遠買國良等進攻邦噶三
　　　路軍營相望聲勢聯絡現令調到貴州貼防之
　　　兵前往幫助買國良等恊攻此三路中有一先
　　　抵刮耳崖(臣/)張廣泗即親往督率策應再許應
　　　虎攻獨松未破據革什咱土舎扎什羅爾布投
　　　誠該鎭力請大兵由該地進攻刮耳崖計擒賊
　　　酋就日吉該鎭已經允許(臣/)等伏思與其坐守
　　　獨松不能前進自不若由别路進攻刮耳崖為
　　　是俟刮耳崖各兵㑹齊之後再分兵接應征勦
　　　勒歪之軍既據其心腹兩酋不能相救掃蕩自
　　　易矣奏入
　諭曰自汝等定期㑹勦之奏至朕日夜望捷音之來
　　遲至今日亦不過小小破碉克寨何足慰朕耶此
　　内馬良柱尚屬奮勇有所攻克至於許應虎在朕
　　前力請出師効力今一獨松即不能克所謂奮勇
　　直前者何在且攻碉獲勝情形總與班滚之事無
　　異朕所慮者將來金酋又似班滚之生死不明則
　　勞師動衆訖無成功必有身任其咎者卿等始終
　　籌畫勿但顧目前為國家圖永乆靖安之策邊防
　　銷疥癬窺伺之萌必如古州之至今苖民相安耕
　　作控禦有方斯得矣
　　　　(臣/)等謹按軍旅為國家大事膺斯任者必本
　　　　忠誠之念竭其智勇以敵愾奏功始為無負
　　　　若乃志存欺飾或欲僥幸成功或冀粉飾了
　　　　局徒使帑藏虚糜於内士卒捐軀於外是其
　　　　孽由自作明有王法幽有鬼神所不能逃也
　皇上屢頒諭㫖諄諄訓誡以為必有身任其咎者丁
　　　　寧反覆之意至深切矣
　　　九月己丑紀山奏言西路沃日軍糧原議由草
　　　坡蓽蓬二路輓運今查此二路﨑嶇陡險且中
　　　隔雪山一座前因西南道路未通是以由此轉
　　　運今巴底巴旺小金川孫克宗魯密章谷等處
　　　次第恢復西南兩路已通若仍由草坡蓽蓬運
　　　餉恐轉瞬秋深雪積凍滑難行甚有關係查有
　　　南路之兩河口至孫克宗地方略為平坦再加
　　　開通人畜便可行走將來亦無凍阻之虞已准
　　　督(臣/)飭鮑成龍購買烏拉二千頭幫運俟早晚
　　　成功照例變價奏入
　報聞
　　　乙未
　上命尚書傅恒傳諭慶復曰朕曾降㫖令大學士慶
　　復來京後因伊尚未起程又令仍在軍營辦事兩
　　次諭㫖伊俱未覆奏今侍郎玉保具奏熬茶夷使
　　有應行防禦之事慶復若已起程來京必由陜省
　　即令在陜暫住候玉保信息俟應召來之時朕再
　　降㫖召取回京
　　　庚子張廣泗奏言(臣/)於十月十八日自成都啓
　　　行由汶川舊保一路出口赴雜谷閙軍營駐劄
　　　分兵七路進攻一月以來各路攻克碉寨漸逼
　　　賊巢業經奏報(臣/)自入番境經由各地所見尺
　　　寸皆山陡峻無比隘口處所則設有碉樓累石
　　　如小城中峙一最高者狀如浮圖或八九丈十
　　　餘丈甚至有十五六丈者四圍高下皆有小孔
　　　以資瞭望以施鎗砲險要尤甚之處設碉倍加
　　　堅固名曰戰碉此凡屬番境皆然而金川地勢
　　　尤險碉樓更多至攻碉之法或穴地道以轟地
　　　雷或穵牆孔以施火砲或圍絶水道以坐困之
　　　種種設法本皆易於防範可一用而不可再施
　　　且上年進攻瞻對已盡為番夷所悉逆酋皆早
　　　為預備或於碉外掘壕或於碉内積水或附碉
　　　加築䕶墻地勢本居至險防禦又極周密營中
　　　向有子母劈山等砲僅可禦敵不足攻碉撫(臣/)
　　　紀山製有九節劈山大砲二十餘位每位重三
　　　百餘觔馬騾不能䭾載僱覔長夫擡運以之攻
　　　碉若擊中碉墻腰腹仍屹立不動惟擊中碉頂
　　　則可去石數塊或竟有擊穿者賊雖頗懷震懼
　　　然即甃補如故(臣/)相察情形惟有大用火攻庶
　　　幾有濟因飭官弁多派兵丁砍伐柴薪臨時運
　　　至碉下應用又恐賊人發鎗下石勢不能近因
　　　令豫砍大木作排如攩牌式進攻時先以排禦
　　　其鎗石使負柴者隨其後火發之後排亦可以
　　　助力仍使放鎗砲以絶敵之撲救現在用之各
　　　路已有成效惟是此項舉運柴木兵丁倍須奮
　　　勇舍命爭先當酌加賞賚以鼓其氣(臣/)查現今
　　　進勦之漢土官兵三萬有餘每日之費不下三
　　　四千金與其曠日滋費何若策勵以圖速成至
　　　賊碉多踞絶險難以猝近奮勇力攻士卒不無
　　　傷損自六月二十八日進兵以後各路報克碉
　　　寨雖不下數百而其極險緊要之碉不過十餘
　　　處漢兵陣亡已八十餘名土兵一百三十餘名
　　　漢兵帶傷者三百五十餘名土兵四百九十餘
　　　名此等陣亡帶傷兵丁雖俱有賞恤銀兩而定
　　　例必於事竣後通行查給(臣/)思陣亡者不無搬
　　　骸安埋之費受傷者急湏調理方免致斃(臣/)仰
　　　體
　皇仁量行先加賞給俾共加感奮益圖報效奏入
　諭曰看此則奏凱尚需時日何能慰朕西顧之憂哉
　　　辛丑
　上命軍機大臣等傳諭張廣泗曰前據奏報金川情
　　形雖未大勝而連破番寨去刮耳崖僅二十里似
　　乎不久可以成功朕方盻望捷音之踵至乃此次
　　所奏以賊碉所踞俱在絶險攻克頗難並未言及
　　刮耳崖如何進取是奏凱尚需時日伊前後奏報
　　相隔不過數日而情事各異即奏到之日亦遲速
　　不同至所奏訪查班滚踪跡其未死可知從前以
　　其焚燒自縊朕即謂情節可疑焉知不詭計兔脫
　　潛往金川勾通致釁今查奏如此則班滚之潛逃
　　舍金川而何往伊既附賊酋必敎唆謀逆勾結黨
　　援衆番聳聽是以螳臂自恃敢於跳梁蓋番性難
　　馴又多狡獪雖各分門戸而聲氣相通鬼蜮之技
　　隨在皆有即如郭羅克之後則有瞻對又繼之以
　　金川即崇喜土司之仇殺雖為穴中之鬭亦係啓
　　釁之端若瞻對辦理妥恊何至復有金川等事看
　　來此等番蠻皆懷蠢動叛服俱不足慿信即裏塘
　　土司汪結於征勦瞻對時効力著有功績為大學
　　士慶復所任用今覽張廣泗所奏王懷信供詞上
　　年汪結授為土司訪得班滚亦差人到汪結處投
　　哈達道喜似此心懷叵測則番衆之暗傳聲息從
　　可知矣且據昔什綽所供汪結做中班滚的兄弟
　　俄木丁投降了呌班滚逃往别處去益可證班滚
　　之始末汪結咸知則汪結蓋一陰巧小人彼既外
　　示出力於我而内仍不使班滚怨彼此乃番蠻兩
　　下獲利之巧智而慶復特墮其術中而不知耳將
　　來此人須另有一番處置方可今汪結現在軍前
　　尤宜事事密為留意不可稍露機宜致彼生疑而
　　踪跡班滚之事尤不可付之此人也總之此次用
　　兵非小小克捷懲創於目前所可了事必須統計
　　金川番情大為籌辦實足以懾服諸蠻為一勞永
　　逸之策方不至事久復有蠢動若此時尚稍有遷
　　就以圖速成將來辦理愈難反不若無此役之為
　　得計矣金川之役興師運餉勞費已繁且天氣漸
　　寒正宜乘時勦滅以奏膚功上年瞻對出師朕屢
　　加督䇿始得結局兹因張廣泗嫻於師旅一以委
　　之自無煩西顧之憂是以未屢頒㫖訓飭今看尚
　　無奏凱之期又不能不厪懐矣可傳諭張廣泗令
　　其審度機宜速殫智勇籌全制勝永靖蠻氛以副
　　朕特用之意瞻對乃前車之戒不可蹈也是日
　上自行在
　命尚書傅恒傳諭大學士張廷玉訥親曰現在征勦
　　金川不過與前此辦理瞻對相仿並無善策如所
　　奏攻擊碉樓惟開穵地道施放地雷已為衆番所
　　熟悉不知用兵之道豈必專仗火攻即碉樓亦僅
　　止一隅何若相度地勢或斷其糧道或絶其水路
　　使之坐困諒無不斃之理張廣泗於此等俱未籌
　　及朕意興師已久尚未奏凱綠旗兵丁不足取勝
　　與其日久而師老不如選京師旗兵之精銳一以
　　當十汰綠旗之閒冗以省無用之費益勁旅之資
　　若成功迅速較目前為尤省也且張廣泗以旗人
　　管旗軍料亦無掣肘之處但是否應如此傳諭張
　　廣泗著大學士等再行詳悉酌定具奏
　　　丁未大學士張廷玉訥親遵
　㫖覆奏曰用兵之道原非專仗火攻
　聖諭所指或斷其糧道或絶其水路使之坐困允合
　　　機宜至
　諭㫖欲選旗兵之精銳汰綠旗之閒冗在京師旗兵
　　　較之綠旗兵丁自屬勇往但此番金川用兵舉
　　　動措置較之前次瞻對之役似為上緊據張廣
　　　泗奏稱征兵去刮耳崖僅二三十里則就現在
　　　情形而論已經扼其險要如派京兵前往即以
　　　一當十數亦不少目下天氣漸寒道途遙遠非
　　　若前此派往瞻對止數十人易於料理且旗兵
　　　自京抵營約須三兩月之久中間或已就破滅
　　　或已經圍困待斃俱未可知且可無庸傳諭張
　　　廣泗也
　報聞
　　　丁巳
　上命軍機大臣等傳諭張廣泗曰據報辦理金川情
　　形及今又經逾月尚未見奏捷音想該督嫻於軍
　　務熟練機宜必待實奏膚功是以相持許久但前
　　據該督奏稱戰碉險絶難以猝攻必須徹底殄除
　　方無貽患如此時已經搗穴殱渠誠為盡善若尚
　　需時日則彼處地近雪山朕思際此冰霜嚴冷我
　　師屯聚誠恐墮指裂膚難於取捷或且暫行退駐
　　向陽平曠之地令得稍為休息俟氣候融和再加
　　調官兵厚集軍威以成一舉掃除之計其應行防
　　範之處務須嚴密周詳毋令乘機兎脫全在該督
　　計算萬全可諭令酌量機宜妥恊辦理
　　　　(臣/)等謹按金川地多雪山秋冬寒沍
　皇上身居九重之上慮周萬里之外豫
　敕帥(臣/)移師暫駐平原向陽之地密加防範毋令賊
　　　　得侵軼俟春氣融和加調官兵厚集軍威以
　　　　為一舉掃除之計後
　覽紀山所奏黨壩九月中旬已連降大雪復以彼地
　　　　情形冬令嚴寒運餉進兵均難得濟諄諄傳
　諭張廣泗知之
　廟算周詳至當不易乃張廣泗胸無成竹惟思僥倖
　　　　成功輙以移師為非便增兵為糜餉且力言
　　　　戎布已將攻克巴底有兵留守黨壩雜谷綽
　　　　斯甲等四面防範周密賊酋如在釡底不出
　　　　明年二三月克擒此賊曾不逾時而張興失
　　　　事遂至恇怯失措自謂何敢復言進兵厥後
　　　　倉猝移軍致多損失而添兵增餉之費較倍
　　　　於前春來擒賊之言莫能奏績是
　聖主於閫外之事坐照無遺而臣下不能仰遵節制
　　　　動失機宜誠為罪無可逭也
　　　是日
　上以四川按察使倉德為四川布政使建昌道石杰
　　　為四川按察使候補道陳仁為建昌道
　
　
　
　
　
　
　
　
　
平定金川方略卷三
欽定四庫全書
平定金川方略卷四
　　　十月辛酉張廣泗奏言(臣/)等分派西南兩路鎮
　　　將定期六月二十八日進攻至七月中旬各路
　　　呈報進勦情形業經㑹奏兹據西路統領宋宗
　　　璋呈稱革什戎岡儘南之陡物黨噶尚有要卡
　　　數處乃我兵前進必由之道令遊擊吕大智阿
　　　爾占等領兵攻擊自七月十五至二十二日得
　　　石卡兩處戰卡二十九座並獲矛刀等物擊死
　　　賊番百餘官兵亦有陣亡帶傷者遊擊王珩進
　　　攻木耳金岡遊擊王三元進攻康八達守備馬
　　　廣由康八達左山梁直下攻擊悍憎碉寨皆小
　　　有斬殺我兵無損而各碉不能即克七月二十
　　　七日密派候補㕘將張豹統兵進攻木耳金岡
　　　宋宗璋親行督陣兵丁奮勇殺賊一百五六十
　　　人賊人大敗逃入碉内死拒宋宗璋以陡物黨
　　　噶木耳金岡各寨雖路險碉堅賊人備禦嚴密
　　　但未經克破即難直搗勒歪因於八月初二日
　　　至十六日分派官兵應援截殺數日間共殺賊
　　　二百餘人奪獲作固山梁石卡一處而賊碉不
　　　能即破現在設法攻擊以期必克又據㕘將郎
　　　建業永柱等呈稱七月二十三日進攻卡裏得
　　　大山梁一座又得賊卡二處擊死逆賊五十餘
　　　人八月二十三日乘月進攻卡裏擊死賊番數
　　　人餘賊竄入溝箐又據新陞重慶總兵馬良柱
　　　呈稱撒籠革不籠等寨在丹噶山之右達壩溝
　　　之左必須攻撫收為我用七月十六日遣兵分
　　　路進攻焚燒撒籠等七寨大碉二十餘座小碉
　　　四十餘座燒死賊番甚多十八日攻取讓噶等
　　　寨賊番迎敵官兵奮勇追殺賊敗入碉抵禦至
　　　十九日賊知不免情願投誠隨獻鳥鎗八桿並
　　　遣頭人前來因准其招撫進攻噶固碉寨賊番
　　　畏懼乞降亦予招撫二十五日進攻曽達碉寨
　　　奪取戰碉一座燒死賊番數十人生擒二人隨
　　　遣官兵攻取石達大碉此碉堅險非常天雨連
　　　綿現在晝夜夾攻是月十五日夜有賊番四五
　　　百人前來刼營官兵知覺用力攻擊直至次日
　　　黎明賊始敗去殺賊無數並獲鳥鎗刀矛等物
　　　又據帶領川兵㕘將買國良帶領陜兵遊擊張
　　　廷蔚帶領黔兵遊擊韓樞等聯衘呈報七月二
　　　十九日攻擊色底大戰碉燒燬左邊碉寨三座
　　　八月十八日有賊番百餘在右山梁施放大砲
　　　直至官兵營盤副將髙宗瑾㕘將買國良等用
　　　計伏兵殺賊百餘人斬獲首級十七顆賊衆大
　　　敗此西路各鎮將自七月中旬至八月下旬攻
　　　勦之情形也南路統領許應虎呈稱七月十四
　　　日派遊擊保懷智効力革職㕘將楊澤厚等進
　　　攻甲木賊寨十九日連燒碉房二十二座燒死
　　　賊番無數奪得蠻監一座内禁各處擄去男婦
　　　逐一救出燒燬蠻監領兵前進直撲甲木官寨
　　　賊兵抗拒多被殺傷仍入碉死守甲木地方已
　　　平一半甲木與的交止隔小山梁一道至刮耳
　　　崖均不過五六里現在設法攻擊又據副將張
　　　興禀稱馬邦寨之右有大戰碉一座左溝内有
　　　平碉二十餘座七月十四日遊擊陳禮等分兵
　　　三路無分晝夜奮勇夾攻數日賊番畏懼乞命
　　　出碉赴營呈獻鎗矛投順共得戰碉一座平碉
　　　三十餘座至馬邦曽達二寨周圍有石城戰碉
　　　俱甚堅固現在㑹商馬良柱設法合攻又據遊
　　　擊羅于朝呈稱來當山梁木城石卡下有巴寨
　　　賊人屯糧在内羅于朝同汪結暗襲巴寨明攻
　　　城卡賊見巴寨火起棄城逃奔對哇山登上石
　　　城我兵追趕連奪石城五處計燒燬巴寨碉房
　　　五十餘間燒死男婦甚多賊糧俱為灰燼奪獲
　　　木城一座石城三座石卡三十餘間對哇山梁
　　　東面有木城石卡七道賊俱逃入其内羅于朝
　　　王世爵製備攩木柴束並備賞項於八月初四
　　　日進攻頭道石卡頗有斬獲賊俱逃入二道石
　　　卡攻不能克因設法伏誘擊死賊番奪獲碉卡
　　　追賊至馬牙岡地方放火焚燒大戰碉賊蠻焚
　　　死無數乘勝攻至戎果寧得地方亦有斬殺生
　　　擒者馬牙岡一溝碉寨稠密正欲進攻因雨暫
　　　停俟晴明再為進勦奪獲賊卡現令土司把守
　　　此南路各鎮將自七月初旬至八月下旬攻勦
　　　之情形也(臣/)查宋宗璋由黨壩進攻勒歪地險
　　　碉堅甚於他處自七月十二三日攻克作固山
　　　梁革什戎岡之後迄今月餘所有木耳金岡康
　　　八達陡物黨噶等碉卡僅獲石卡數處而大碉
　　　未克賊番固多授首而我漢土弁兵傷損亦復
　　　不少此乃征勦逆酋正路是以賊守最固己飭
　　　該鎮相機設法攻取以期必克至郎建業等進
　　　攻卡裏一路經今兩月僅奪石卡二處而傷兵
　　　失砲有過無功查此一路官兵(臣/)原派令由曾
　　　頭溝前進因卡裏小道去勒歪止數十里之近
　　　而郎建業又素稱熟識番情是以宋宗璋令其
　　　前進以為竒兵(臣/)亦准其所請不意為賊阻遏
　　　(臣/)已檄令仍由曾頭溝來聽(臣/)調遣馬良柱於
　　　進兵之始奮勇攻擊勦撫兼施旬日之間乗勝
　　　直前去刮耳崖僅二十餘里而為色底等碉寨
　　　所阻總兵許應虎雖前攻獨松失利迨其改由
　　　的交直抵刮耳崖對河相離不過六七里而為
　　　甲木等碉寨所阻副將張興攻克馬柰等險寨
　　　兵勢頗振去刮耳崖亦不過二十里而為馬邦
　　　所阻遊擊羅于朝等攻奪來當山梁城卡頗有
　　　斬獲亦去勒歪不遠現在相機進攻(臣/)查諸路
　　　鎮將雖無出竒制勝之䇿即(臣/)亦不能有所指
　　　授然皆人思奮勉即漢土官兵亦皆努力用命
　　　其所以始進頗鋭而中間停止不能直抵賊巢
　　　者由相去賊巢愈近碉寨愈堅拒守愈固而地
　　　勢亦彌險也然我兵已有數路逼近賊巢營壘
　　　相望賊人四壁俱殘腹心漸潰(臣/)查另有山梁
　　　一道地名昔嶺在叅將買國良等所攻美溝之
　　　右其山至髙若我兵攀援而上可以俯瞰勒歪
　　　而直下刮耳崖為尤近賊現於山頂修砌木城
　　　石卡(臣/)所調黔兵二千益以川省土兵千餘名
　　　令由此路前進(臣/)亦於九月初九日親往督率
　　　指示務期奪據此嶺則俯視賊巢直下攻取賊
　　　必反顧巢穴而色㡳曾達馬邦甲木等寨皆可
　　　克取即宋宗璋所攻之木耳金岡等處賊人亦
　　　難於固守矣(臣/)擬仰仗
　天威於九十兩月進取賊巢期在今冬粗定大局而
　　　善後事宜方可次第辦理總以一勞永逸為圖
　　　不敢稍存將就了事之念以滋日後釁端也再
　　　近日屢獲賊番僉供莎羅奔之兄就日吉於八
　　　月初五日已伏冥誅是否實情現在另行確查
　　　奏入
　報聞
　　　　(臣/)等謹按熱籠解圍之後金酋逃竄回巢不
　　　　敢復出小金川素與為唇齒之依者經馬良
　　　　柱招降轉為我用而張興又領兵直抵牛厰
　　　　逼近賊巢番民焚香跪接乗此機會自牛厰
　　　　直抵刮耳崖破竹之勢可成也乃其時張廣
　　　　泗昩於進攻之術誤以美諾為西路可進牛
　　　　厰為南路可進又欲前往雜谷以商進攻黨
　　　　壩之䇿夫黨壩一路初無可乗之機而雜谷
　　　　閙距黨壩尚有六七日之遠其為懸揣臆度
　　　　闇昩機宜固己無辭解免迨乎訂期六月二
　　　　十八日七路進攻之後在在均有克獲諸番
　　　　往往歸順官兵奮勇賊勢窘蹙正軍威大振
　　　　之會而張廣泗不能剪除良爾吉王秋之奸
　　　　轉墮術中令良爾吉與買國良會攻刮耳崖
　　　　以致良爾吉等肆其譎詐漏洩軍機使賊得
　　　　添碉建卡挖濠設防備禦既完官兵遂難前
　　　　進此當日在事文武咸所目睹至今猶有咎
　　　　責者也
　　　是日張廣泗以叅將蔡允千總馬繼領兵攻取
　　　獨松被賊搶去砲位殺傷官兵請
　㫖革職審擬遊擊保懷智王世爵不能奮勇禦賊總
　　　兵許應虎身為統領調度不善均難辭咎但俱
　　　現在進兵懇
　恩令戴罪効力俟事竣核其功過又奏言川東道陳
　　　緯久任蜀省才具明晰諳曉夷情請調補建昌
　　　道辦理軍糈
　上皆可其奏
　　　乙亥
　上命陜西固原提標中軍叅將任舉馳驛前往金川
　　　軍營聽總督張廣泗調遣委用
　　　壬午紀山奏言秋氣漸深凡㑹城得雨之時番
　　　地每即降雪是以川西草坡一路糧臺已准督
　　　(臣/)移咨捲撤赴章谷河口按臺接運蓽蓬一路
　　　現在議撤至黨壩一路據該臺員報稱於九月
　　　十二至十六等日大雪不止作固山積雪五六
　　　尺不等䭾運軍裝糧米俱在述格寨存貯現在
　　　飛飭設法開路但必須雪止方可施用人力蠻
　　　夫不敷輓運又於雜稄土司採買騾馬幫運至
　　　松潘協黨壩一路糧石因運道遥逺口外雪大
　　　牛馬倒斃者多此川西糧運情形也至川南糧
　　　運先經採買烏拉二千頭供運後因不敷又添
　　　買二千頭幸無遲悞而明正司所屬地方牛多
　　　瘟疫不得不添雇蠻夫背運蠻夫不足又兼僱
　　　漢夫赴爐幫運自爐至章谷原定六大站每站
　　　有八九十里站大實難趲行督臣已據糧務道
　　　酌改四十里一站爐城九月十四至十六等日
　　　亦連降大雪平地二尺以至大砲山亦積雪四
　　　五尺軍糧俱暫駐山脚下現在飛催開穵通道
　　　此川南糧運情形也(臣/)查各路環攻未能直抵
　　　賊巢另查有昔嶺山梁一道現在督兵由此進
　　　攻糧運亦改於曾頭一路添設臺站合行陳明
　　　奏入
　報聞
　　癸未
　上命軍機大臣等傳諭張廣泗曰前因川省氣候早
　　寒恐氷雪嚴凝官兵艱於取㨗曾傳諭總督張廣
　　泗令其酌量情形或應暫行退駐向陽平曠之地
　　令稍為休息俟春氣融和再加調官兵一舉克㨗
　　今據廵撫紀山奏稱黨壩等處九月中旬已連降
　　大雪不但糧運堪虞我兵亦應籌畫萬全通盤計
　　算或酌留官兵防守休養士卒俟春融再候進止
　　可見彼地情形冬令嚴寒運餉進兵俱難得濟張
　　廣泗前曽奏我兵逼近賊巢而昔嶺憑髙可以出
　　竒制勝大約九十月間可有就緒如果能如期奏
　　凱固為甚善但目今未見㨗音或者尚需時日該
　　督身在軍營因地制宜待時而動自必豫有成算
　　著將紀山奏摺再行傳諭知之再紀山奏稱莎羅
　　奔差頭人赴軍營及撫提衙門投禀乞降但未親
　　赴軍營真偽難測不便准其投誠張廣泗亦曽奏
　　該酋與伊兄就日吉父子屢遣番目乞降㫁難允
　　行是該督已洞燭其奸詐所見極是逆蠻反復狡
　　獪即使面縳歸誠尚難保其日後不復肆橫况此
　　番官兵雲集正當犁庭掃穴痛絶根株一勞永逸
　　㫁無草率了局之理著傳諭張廣泗務將莎羅奔
　　擒獲明正典刑即使堅壁待時更當嚴加防範無
　　致巧為兔脫又如班滚之焚毁空巢也
　　　十一月己丑紀山奏言湖北江西先後共解到
　　　餉銀六十萬兩各路軍需撥解已陸續動過銀
　　　一百萬兩有零雖尚有奉撥廣東省銀六十萬
　　　兩未到然將來解到之日除歸還借動各項外
　　　僅餘銀二十萬兩大兵尚未凱旋在在均需支
　　　用合再陳請在於鄰近省分添撥銀五十萬兩
　　　解川備用庶臨事不致掣肘奏入
　上命該部速議旋經該部議准於湖南撥銀三十萬
　　　兩江西撥銀二十萬兩俱速行解川協濟
　　　辛卯張廣泗奏言(臣/)前奏昔嶺山梁可以俯瞰
　　　賊巢擬於九月初九日親往督率進攻乃九月
　　　初八日據署泰寧副將張興呈報馬邦馬奈一
　　　帶已經就撫之夷目恩錯因總兵許應虎撫馭
　　　不善復行背叛於九月初五日帶領蠻兵千餘
　　　將駐劄馬邦之逰撃陳禮守備王珩營盤後山
　　　梁搶占晝夜圍攻並將許應虎軍營糧石火藥
　　　鉛子俱行搶去又據駐劄馬奈守備李璠報稱
　　　九月初四日兵丁押運米四十八背至卡卡脚
　　　一更時分山溝樹林内突出番蠻八九百人亂
　　　砍䕶運官兵二更時分有賊五六百逼近馬奈
　　　營盤至次日辰時方退適革什咱巴底巴旺土
　　　兵奉調前來重賞鼓勵奮勇直前賊蠻奔逃官
　　　兵乘勝攻取前後兩寨(臣/)飛飭附近之馬良柱
　　　張興發兵應援又飛調原守卡裏一路之叅將
　　　郎建業永柱等帶兵速來小金川聽調隨據許
　　　應虎呈報九月初四日四更恩錯帶領刮耳崖
　　　甲木賊番千餘鎗砲齊發攻壓我營連日晝夜
　　　攻擊賊人未退糧運阻塞又據報賊勢頗熾急
　　　切難除已照㑹張興速遣兵七八百名到的交
　　　應援(臣/)因張興之兵不敷應援隨於調到郎建
　　　業等所領官兵二千餘名内派出一千八百名
　　　(臣/)親身帶領赴丹噶山馬良柱軍營策應派委
　　　張興帶兵二千餘名渡河往的交應援二十五
　　　日據許應虎呈報賊攻營壘連日分兵力戰賊
　　　始潜逃官兵因之糧石未便遣追(臣/)查恩錯係
　　　馬邦馬奈一帶管事頭人前於七月内張興攻
　　　克馬奈許應虎攻克正地之後畏懼投誠該鎮
　　　將利其道路可通糧運遂准收撫此等收撫原
　　　不過一時權宜仍須日後查别良頑以定勦撫
　　　此滇黔楚粤厯來辦理苗疆之成規為許應虎
　　　所熟悉不知該鎮此次領兵何以每事乖張且
　　　多任意而行皆於事後通知並不與(臣/)預為商
　　　酌即如進兵之始原派令由正地進攻乃因獨
　　　松未克遂舍正地而徑趨的交及至的交之後
　　　屢攻甲木不克招降恩錯而遽責以運糧又令
　　　出兵數百為我前驅以致恩錯悖叛阻截糧運
　　　此等情節皆無隻字報(臣/)今幸賊兵已退若仍
　　　令久駐恐再僨事已檄於十月初二日速赴(臣/)
　　　營另候調遣該鎮有勇無謀性又躁急實非統
　　　領之才也至馬邦馬奈一路賊氛未靖(臣/)已交
　　　與馬良柱張興竭力進勦以通糧運查丹噶山
　　　去刮耳崖賊巢僅二十餘里中隔深溝二道山
　　　梁四層懸崖陡峻實難力攻再四詳審惟有奪
　　　據昔嶺方可乘髙而下(臣/)隨於十月初一日仍
　　　回至小金川調集官兵即日親赴卡撒就近督
　　　率指示務期俘擒首惡然後分兵四出淨盡根
　　　株此番用兵遲滯實縁地勢奇險而(臣/)限於才
　　　力然竭(臣/)之愚決不敢一時稍懈奏入
　報聞
　　　　(臣/)等謹按張廣泗所奏許應虎的交被圍臣
　　　　於調到郎建業等所領官兵二千餘名内派
　　　　出一千八百名親身帶領赴丹噶山馬良柱
　　　　軍營策應是的交被圍張廣泗親領兵赴援
　　　　固已形諸奏牘矣今四川總督策楞查報事
　　　　實册稱九月十六日莎羅奔遣頭人生格到
　　　　張興營盤聲言投誠並禀稱莎羅奔已遣頭
　　　　人往解的交之圍先於十三日莎羅奔果遣
　　　　土目喇梅朗康結持信到的交而許應虎之
　　　　圍始解張廣泗並未親往救援夫以大帥身
　　　　居閫外統領全軍膺股肱心膂之重寄當鎮
　　　　臣被圍寇氛方盛之時並不奮袂投戈挺身
　　　　赴敵而於事後陳奏乃公行欺誑於
　君父之前即此一節罪不容誅矣
　　　壬辰張廣泗奏言(臣/)現在督率各路諸鎮將奮
　　　勵攻取期於今冬掃穴犁庭以紓
　聖主西顧之憂惟是金川事尚未竣大兵未可全撤
　　　各路從征之土兵萬餘久役未免疲乏且轉瞬
　　　届春咸懷東作之思自應酌撥囬巢土兵一撤
　　　則官兵分佈單弱若於内地添調則川省在在
　　　兵單若於鄰省調撥不惟多糜帑項且恐致滋
　　　驚擾伏查雍正年間滇黔苖疆用兵有招募餘
　　　丁給與守糧以資防禦事竣裁撤之例請即照
　　　此例豫於各營招募新兵給以守餉隨時訓練
　　　俟土兵撤退即於各標營抽調制兵前赴軍營
　　　添補而内地即以此等守兵捍禦似屬有益奏
　　　入
　上命軍機大臣等速議議曰從前陸續派撥漢兵一
　　　萬六千名土兵一萬名恊力進勦此項土兵俱
　　　係按寨派撥從征既久又近春耕之期自應酌
　　　量裁撤俾得及時耕作此時軍務未竣正資兵
　　　力自當抽調制兵前徃以供調遣應如所請照
　　　雍正年間滇黔苖疆用兵之例於各營内招募
　　　餘丁給以守糧訓練熟習俾資内地捍衛其召
　　　募兵數及土兵應作何減撤之處俱令該督一
　　　面辦理一面奏
　聞
　上從之是日張廣泗以各路官兵多有傷故又續調
　　　川兵二千名補額
　　　十二月乙亥張廣泗奏言兵臨賊境自八月以
　　　前尚能克取碉寨乗鋭而前直逼賊巢逺者二
　　　三十里近者十餘里似旦晚之間可以犁庭掃
　　　穴乃去賊巢彌近而碉寨彌堅官兵皆為頓阻
　　　聽之則擁師坐守促之則徒致傷兵且九月内
　　　許應虎又因賊夷恩錯反覆阻糧圍困(臣/)親赴
　　　丹噶救援雖賊已敗潰而徃返半月有餘遂致
　　　軍機遲滯查進攻刮耳崖非襲奪昔嶺不可而
　　　昔嶺附近要隘賊碉皆須力攻非用大砲不可
　　　(臣/)於十月初一日由丹噶復囘至小金川調兵
　　　造砲擬不過半月之内兵至砲成(臣/)即親赴卡
　　　撒距昔嶺二十餘里就近指示督率進攻乃(臣/)
　　　由丹噶起身之後賊人復犯馬奈軍營隨遣叅
　　　將永柱署遊擊徐介眉等帶兵一千餘名又令
　　　許應虎將的交撤囘之兵一千名飭委都司茍
　　　興守偹曹登德帶領前徃應援賊俱敗入戎布
　　　寨内現在四面晝夜攻圍以致馬良柱所帶之
　　　兵仍在丹噶就近聲援未能即赴卡撒而試造
　　　之砲又因匠作器具不全屢鑄不就現在飛委
　　　員弁星赴成都趕造並飭催馬奈將士速將戎
　　　布攻克即由彼取道彚集卡撒候(臣/)親徃督攻
　　　是以一月以來(臣/)復停駐小金川坐糜糧餉惶
　　　悚無地十月二十八日欽奉
　上諭以塞外地近雪山氷霜嚴冷或且暫駐向陽平
　　　曠之地稍爲休息俟氣候融和厚集官兵以爲
　　　一舉掃除之計(臣/)查蠻境寸歩皆山髙出雲表
　　　故盛夏猶有積雪然地處西南與北塞稍異髙
　　　處則寒低處則暖隂雪則寒晴霽則暖即金川
　　　賊界四面皆有雪山我兵皆已度越雪山進抵
　　　賊巢不逺若復退駐賊必前徃奪據明春攻取
　　　爲難現在各路官兵雖未能直搗巢穴然已扼
　　　吭拊背賊亦屢次遣人投誠(臣/)曾面見頭人諭
　　　以莎羅奔罪無可赦必欲免死求生俟官兵進
　　　抵巢穴面縳而來另候酌奪即日押令囘巢及
　　　(臣/)自丹噶囘至小金川莎羅奔又邀請羅于朝
　　　汪結至勒歪懇請招安並遣頭人隨同前來(臣/)
　　　復面見再加曉諭以此番用兵務期勦除兇逆
　　　不滅不已今嵗不能至明嵗明嵗不能至後嵗
　　　决不似瞻對燒燬罷兵也(臣/)查自八月以來我
　　　兵阻碉不前賊應愈肆䲭張而反呈獻砲位印
　　　信及被虜土司兵民者並非誠心乞命不過暫
　　　緩我師以圖休息不久仍出肆掠耳若我兵一
　　　退正墮其計又詢之土人云此地冬雪尚少春
　　　雪毎多三四月後方能融化如其言果實則力
　　　攻正在此時再查金川所恃地險碉堅非恃衆
　　　也現在我兵之數已倍於賊若能破其所恃則
　　　現已足資辦理否則雖厚集兵威亦衆無所用
　　　且雪山囘阻糧運艱難若再増兵則糧運愈艱
　　　(臣/)當就現在官兵努力辦理不敢遽請增益目
　　　前戎布寨已將攻克俟馬奈一帶肅清賊人不
　　　敢出犯巴底地方許應虎餘兵留守正地則革
　　　什咱可以無虞黨壩一路現在鑄造大砲並開
　　　挖地道賊亦不敢出犯雜谷至小金川通賊路
　　　徑皆有兵堵禦綽斯甲一路現在添兵前徃是
　　　四面皆已防範周宻賊酋如在釜底一俟兵到
　　　砲成各路進攻以(臣/)料之不出明年二三月克
　　　擒此賊不難也奏入
　報聞是日張廣泗又奏言攻克堅碉必須大砲各營
　　　現有百子劈山威逺等砲僅能對敵於行陣之
　　　前無益於摧堅之用紀山所鑄大劈山砲重三
　　　百餘觔分發各路應用頗爲得濟然尚嫌力㣲
　　　而再議加重則又移動爲難(臣/)查從前兩廣督
　　　(臣/)鄂彌逹曾令廣東巧匠鑄造九節銅砲運京
　　　䝉
世宗憲皇帝頒發西北二路軍營後值黔省苖疆有事
　　　亦曾
頒給四位此砲合之則可摧堅分之又易擡運用之於
　　　此一帶番酋之地大有禆益伏祈
　勅賜頒發四位來川(臣/)仍密咨廣東督(臣/)䇿楞雇覔
　　　原匠來川再行照式製造庻勦滅逆酋可以收
　　　速成之功矣奏入
　上諭内閣曰據張廣泗奏請頒發九節砲四位來川
　　備用朕思川省征勦逆酋不妨多備數位着將京
　　城八旗存貯者選擇十位交與工部照例派員即
　　速運徃是日張廣泗又奏言陜甘地界九邊其間
　　　營伍𦂳要夷情重大雖各有撫(臣/)經理而於提
　　　鎮則無節制之權戎行則無整飭之責至川省
　　　營伍吏治之積習嘓嚕奸匪之横行皆需督(臣/)
　　　督率經理是以(臣/)身居蜀地心繫秦中雖陜甘
　　　現在無事而(臣/)以爲消弭有事正當在於無事
　　　之時可否仰邀
　皇上天恩時命公正幹濟之大臣暫署陜甘總督印
　　　務俾(臣/)得專力軍前諸務俟措理就緒然後另
　　　行奏請定奪庻巖疆不致貽悞奏入
　上諭内閣曰張廣泗逺在軍營不能遥制陜甘二省
　　事務着黄廷桂暫行料理至一切武備尤關𦂳要
　　更宜留心如有地方重大之事仍與張廣泗㑹商
　　俾無兼顧之慮得以專力川省該部卽行文該督
　　等知之
　
　
　
平定金川方略卷四
欽定四庫全書
平定金川方略卷五
　　　乾隆十三年正月乙未紀山奏言西南兩路軍
　　　營漢土官兵暨各色匠役運夫等不下五萬餘
　　　人每日約需米麫五百石口外運送軍糧蠻夫
　　　不足供役萬不得已添雇内地雅州天全蘆山
　　　及成重保順敘嘉等各府州人夫分運又有本
　　　人不敢親往者出價雇人代行雇價昻貴若禁
　　　其私幫則軍裝必致貽悞若聽其幫貼則民間
　　　不免賠累理合據實陳奏又川兵二萬九千三
　　　百有零今調遣出兵已經過半班滚未死雖似
　　　實情然金川正在用兵此事似應暫緩奏入
　上命軍機大臣等傳諭曰紀山所奏籌餉之處著寛
　　給脚力令其妥協辦理務使腹内兵民不致稍有
　　擾累是日軍機大臣等奏言金川軍營派撥兵丁
　　　除土兵一萬名外共調過漢兵一萬六千名此
　　　内陜省兵三千名黔省兵二千名其調過川省
　　　官兵實止一萬一千名該省馬歩額兵共二萬
　　　九千三百餘名是調撥之外尚留各標營兵一
　　　萬八千餘名以之分布汛守似足敷用今紀山
　　　有調撥過半之語或是合䕶糧運餉兵丁一并
　　　計算在内故有此奏但查上年十一月内經張
　　　廣泗奏請預於各營召募新兵給與守糧俟土
　　　兵撤退即抽調制兵前赴軍營添補將此新募
　　　守兵捍衛内地已經(臣/)等議准又從前雲貴督
　　　臣張允隨奏於鶴麗永北二鎮密挑精壯馬歩
　　　兵二千名預備協勦則是兵數已爲有餘將來
　　　金川軍營倘再有應撥之處或於滇省酌調或
　　　於川省抽撥(臣/)等行知張廣泗令其酌量辦理
　　　至軍營糧餉最爲𦂳要現在運送糧餉䝉
　皇上體䘏兵民飭令豐裕料理從前所撥餉銀如已
　　　敷用則已或尚應需協濟必俟奏請未免稽延
　　　時日應令張廣泗就近於陜省封貯銀兩内動
　　　撥一面支用一面奏
　聞令該部撥補還項可也
　上從之是日紀山又以軍需旁午佐雜不敷差遣奏
　　　請揀發十四員並將服闋之大使張存仁典史
　　　王經邦留川委用
　上命該部速議旋經議覆准行
　　　戊戌軍機大臣等奏言(臣/)等閱貴州廵撫孫紹
　　　武摺内稱據雲南劍川協副將胡大勇口稱雲
　　　南有淨缾銅砲可以致遠攻堅(臣/)業已備細札
　　　致張廣泗應請
　旨敕下雲南督(臣/)張允隨撥調凈缾砲四五十位即
　　　令胡大勇觧赴金川(臣/)等看得上年十二月内
　　　張廣泗奏明遣員前赴成都製造重五百餘觔
　　　之大劈山鐵砲二十位又上年十二月内欽奉
　諭旨頒發八旗存貯九節砲十位運往軍營是砲位
　　　似應足用且由滇至蜀道路﨑嶇觧送匪易但
　　　孫紹武已經札致張廣泗應將(臣/)等此奏交張
　　　廣泗酌量是否需用並應否須胡大勇赴營聽
　　　用之處一面辦理一面奏
　聞可也
　上從之
　　　己亥
　上諭内閣曰現在進勦金川一應糧餉俱屬紀山料
　　理紀山既有廵撫任内應辦之事難以兼顧著兵
　　部尚書班第馳驛前往將一切驛站輓運沿途查
　　辦俟至軍營調度糧運事務給與欽差大臣闗防
　　其帶往之員外郎阿桂主事莊學和亦者給與驛
　　馬
　　　癸卯
　上命軍機大臣等傳諭張廣泗曰前據紀山奏稱運
　　送軍糧情形甚屬艱苦價値亦極昻貴幾與康熈
　　年間北路軍營運價相等紀山既深以運餉爲難
　　恐其辦理未能妥協是以特遣尚書班第前往調
　　度糧運至現在進兵調遣攻勦機宜一惟張廣泗
　　是任至四川副都統卓鼐所奏雇覔蠻夫一摺亦
　　著抄錄交與張廣泗令其㑹同班第紀山酌量於
　　彼處情形是否有濟應否准行妥協定議如屬可
　　行即一面辦理一面奏聞是日
　上諭吏部調取原任貴州按察使宋厚來京引見
　　　丁未張廣泗奏言(臣/)以庸愚䝉
　恩督師進勦金川半載未能奏效前於十月内䝉
　聖主軫念塞外冰雪嚴寒或暫行退駐俟氣候融和
　　　厚集官兵爲一舉掃除之計
　睿謨深遠計出萬全而(臣/)不自揣度計圖就現在兵
　　　力竭蹷辦理或能於歲底春初早定大局詎料
　　　力不從心一月以來仍毫無進取松潘總兵宋
　　　宗璋黨壩一路攻打康八逹木耳金岡二處據
　　　報於十一月十三日用鑄成大鐵砲攻打康八
　　　逹塌其一角又攻木耳金岡將小碉擊去半節
　　　打落戰碉西南一角砲擊石壓致死賊番甚多
　　　而碉未傾倒十一月二十二日至十二月十九
　　　等日連攻木耳金岡由地道施發火藥震塌東
　　　北耳碉碉頂衝破西南耳碉一孔又用砲攻擊
　　　大碉已去其頂中腰亦被打塌外面石牆俱已
　　　傾頺只在二三日内即可傾其堅碉進據其地
　　　又據攻圍戎布寨之叅將永柱報稱將戎布賊
　　　碉四面圍困已經一月賊人窘急十一月十五
　　　日乘夜突出百餘人被官兵截殺斬獲首級耳
　　　記賊畏懼不敢復出現在絶其水道用砲進攻
　　　又據總兵許應虎副將高宗瑾叅將任舉買國
　　　良聨䘖報稱攻取色底賊碉於十二月初九初
　　　十等日用砲攻擊並伏兵邀截共擊中賊碉二
　　　百餘砲傾坍一角徧碉孔洞如鱗擊死賊番數
　　　十人因砲力尚小不能震塌初九日撤兵之際
　　　賊番百餘出碉遇我伏兵擊殺十餘人連日不
　　　敢復出十二月二十三日五更撤營賊又蜂擁
　　　而來遇我伏兵殺死二百餘人始各潰散漢土
　　　官兵傷亡亦有二十餘人查此三路雖乏攻取
　　　亦無踈虞惟駐劄馬邦之副將張興遊擊陳禮
　　　昏憒怯懦䘮師殞命實有逈出意料之外者查
　　　馬邦爲馬奈之藩屏而馬奈又爲巴底巴旺之
　　　門户必應駐兵防守是以飭令張興陳禮等帶
　　　領漢土兵二千餘名駐守馬邦山梁又與河東
　　　對岸駐守之叅將郎建業遊擊潘文郁營盤相
　　　望亦有漢土兵一千餘名兵非單弱况張興駐
　　　劄半載熟悉地形乃於糧運經由之扎果山梁
　　　並不設兵防禦賊遂於十一月二十九日乘夜
　　　鑿斷山岩窄徑修砌賊卡由山上用礌石下擊
　　　糧夫又紏集醜類攻犯其營以致軍糧阻截(臣/)
　　　聞報即飛飭總兵馬良柱叅將永柱就近應援
　　　經署遊擊徐介眉於十二月初三日擊退賊衆
　　　糧運復通并遣兵渡河接應已可保無虞張興
　　　駐營之右山梁亦係糧運經由之要地遊擊陳
　　　禮帶兵三百名駐劄防守賊人屢犯不克陳禮
　　　意遂弛懈賊有石礮法安設木架以機發石傷
　　　人然所及不過百歩而木架一着鎗砲即倒原
　　　屬易制乃陳禮並不施放鎗砲擊毁木架任其
　　　安設十二月初七午間賊番不過二百餘人齊
　　　發機石官兵相率逃奔自相踐踏墜崖死者數
　　　十人遊擊陳禮率殘兵退保小空碉樓一座尚
　　　可自守張興忽於是夜暗調陳禮帶兵潛赴伊
　　　營僅留兵三十名并劈山砲三位及鉛藥等項
　　　於碉内次日賊番取去砲位鉛藥並不傷害留
　　　兵亦不攻擊張興惟於山梁河口堅砌石卡堆
　　　集礌石嚴加守禦以致糧運水道復被阻塞(臣/)
　　　聞報隨派叅將王世泰飛馳前往相機救援王
　　　世泰㑹同郎建業孟臣徐介眉潘文郁等隔岸
　　　相度形勢應於曾逹對河兩岸夾攻十一日徐
　　　介眉等於河東㟁帶兵排列鎗砲遥呼張興奮
　　　力夾攻而張興陳禮閉營不出(臣/)又飛飭馬良
　　　柱王世泰等多備皮船木筏速發援兵接應十
　　　二日張興猶具禀僞言賊衆兵單伊等各盡忠
　　　悃死力拒守及十三日王世泰備就皮船十八
　　　隻木筏十隻隔岸呼告張興定期十四日兩岸
　　　夾攻而張興陳禮又不出營及至十四日王世
　　　泰等預備齊全專候張興官兵出營并力因不
　　　見動靜使人屢促張興答以我處各自主意及
　　　至巳時忽見張興衆兵收拾帳房背負出營河
　　　東官兵方謂張興情急必棄營搶筏渡河恐敵
　　　兵潛躡其後勢難保全深爲危懼不意張興所
　　　領官兵反跟隨賊人由右山梁溝内前去河東
　　　應援將士登高望之見張興等被賊引至右山
　　　梁溝底將官兵分撥三處張興陳禮又各置一
　　　溝賊番千餘四面圍困河口集石成堆援兵渡
　　　河不須施放鎗砲但滚石下擊船即沉水以致
　　　東岸援兵帶水之隔計無所施十八日辰刻遥
　　　見河西官兵將器械逐一交付賊人莫觧所謂
　　　有奔逃過河之漢土兵三百餘人咸稱張興自
　　　陳禮失守之後因賊送還營内所留兵丁三十
　　　名不加殺害遂與恩錯生格等終日講和宰牛
　　　發誓并以白金分散買路賊許送官兵全營過
　　　河衆兵屢請攻殺張興陳禮嚴禁不許及至被
　　　賊誘至溝底張興陳禮猶令將器械交付賊人
　　　以致官兵五六百名盡被殺害遊擊陳禮候補
　　　守備徐克讓千把總九員俱已遇害張興存亡
　　　未知(臣/)查張興欺誑主帥朦混援兵受賊愚弄
　　　至死不悟似此昏憒庸懦之將不能早爲覺察
　　　(臣/)罪奚辭伏乞
　敕部將(臣/)嚴加議處至川中將士怯懦至此(臣/)何敢
　　　復輕言進兵惟當欽遵
　諭旨加調官兵厚集軍威以爲一舉掃除之計奏入
　諭曰懦將僨事豈卿所能逆料軍行之際賞罰宜明
　　卿自行檢舉亦是但此時交部必至外人盡知益
　　生議論於事機無益故且不發俟成功之後交部
　　併議未晚也
　　　　(臣/)等謹按張廣泗欺詐誤公自事後觀之罪
　　　　狀非一即如張興攻取馬邦一節十月間賊
　　　　勢初張攔截馬奈一帶糧路隘口馬良柱等
　　　　於十月十五等日紛紛禀請増兵應援張廣
　　　　泗猶以賊番並非侵犯營壘不過救援戎布
　　　　爲詞徧諭各鎮將僅將曾逹官兵令該鎮酌
　　　　撥二三百名協濟維時莎羅奔雖肆跳梁猶
　　　　遣頭人元丹至羅于朝軍營獻砲三位并搶
　　　　去各處番民二十名又獻戰碉五座請漢兵
　　　　駐劄以求就撫張廣泗令其獻出巴底巴旺
　　　　土司叔姪印信及小金川澤旺之子方准投
　　　　誠及十月許應虎已觧的交之圍土司汪結
　　　　帶領金川頭人如約獻出巴旺印信并小金
　　　　川澤旺之子及所擄各處番人一百餘名懇
　　　　切投誠張廣泗仍不允准雖曰番性叵測不
　　　　輕受降意在慎重而其實則時露受降之意
　　　　因使賊得藉納欵售奸益増防禦而三軍之
　　　　志緣此懈弛不振及至臨時又不能隨機招
　　　　撫所以馬邦有事之時尤受此病加以調劑
　　　　乏術措置乖方以及於敗十一月二十九日
　　　　賊兵大熾攻犯馬邦諸營馬良柱請撤戎布
　　　　之兵前來應援永柱亦請撤戎布之兵以與
　　　　張興合勢張廣泗俱斥爲悖謬及張興屢經
　　　　急廹請救張廣泗惟切責其庸懦無能迨後
　　　　張興四面受圍極其危困張廣泗始令永柱
　　　　撤兵千餘㑹合救援而自十二月初七至十
　　　　三日軍中已絶糧七日士卒困憊不能應敵
　　　　是張興之昏憒怯懦爲賊所愚罪固難逭而
　　　　張廣泗身爲大帥㒺知輕重緩急沾沾以攻
　　　　圍戎布小寨爲事而馬邦既無援兵又乏糧
　　　　餉漠然不顧徒令懦將坐困其間大致敗衂
　　　　咎實奚辭至已負慙自劾便應直吐實情乃
　　　　陳奏之詞半皆欺隱專務自諱其短惟思委
　　　　過於人居心尚可問乎
　　　是日
　上又命軍機大臣等傳諭張廣泗曰據奏駐劄馬邦
　　之張興陳禮等喪師殞命張廣泗自請交部嚴加
　　議處偏裨失律主將咎無可辭但果能全局取勝
　　中間稍有挫衂尚在可原此際即交部議未免傳
　　播遠近議論滋多於軍情殊有闗係此摺交軍機
　　處存記朕觀川省軍務自辦理瞻對以後大小將
　　弁專意欺誑朦混草率了事竟成積習張廣泗到
　　川半載有餘於賊地形勢兇番伎倆當已洞悉其
　　進取機宜亦應熟籌勝算具有成竹從來軍旅之
　　事爲時愈乆防禦愈難稍未周密即有踈虞即此
　　番張興失事亦因相持日乆所致昔人謂兵貴神
　　速正以此也去冬不能進取尚可諉於兵少未足
　　今張廣泗所請調兵鑄砲諸摺隨奏隨准抽撥調
　　取增兵多至萬餘軍威不爲不壯春間即應鼓勇
　　克㨗若遲至五六月間尚不能乘機奮迅刻期取
　　勝將使士卒沮氣貽笑羣蠻當作何究竟耶可傳
　　諭張廣泗令其深鑒慶復李質粹覆轍鼓勵所屬
　　營弁令其力改向來積習迅奏膚功以慰朕西顧
　　之念當此大兵雲集各路進勦頭緒繁多雖張廣
　　泗才猷素著而獨力支持恐難肆應臂指之使亦
　　所必資但派員前往又恐意見叅差致相掣肘於
　　事機無益可傳諭張廣泗若目下軍前員弁可以
　　了此則已倘或尚待時日需人料理准其於各省
　　司道等官内有平素深知可相親信者一面調赴
　　軍營一面奏聞即如貴州廵撫孫紹武向曾隨伊
　　於軍前辦事黔省雖屬苗疆而古州等處現在安
　　帖金川軍務方殷需員孔亟如於軍事有濟即着
　　張廣泗一面奏聞一面傳旨竟與川撫紀山對調
　　亦可其武職總兵副將等員有知其可任軍務者
　　悉聽張廣泗一面奏聞一面調赴軍前委用
　　　　(臣/)等謹按自古用人之道疑則勿用用則勿
　　　　疑我
　皇上之於張廣泗推心置腹專意委任既悉其才復
　　　　量其力如陜甘事煩恐難兼顧則令黄廷桂
　　　　暫爲管理輓輸糧餉籌畫頗勞則特遣尚書
　　　　班第前往專司而惟軍旅之事一以委之而
　　　　不分其權不從中制且慮乏臂指之使則肆
　　　　應爲難又令就所親信者先行調遣然後奏
　　　　聞乃至廵撫司道副將文武大吏亦聽隨機
　　　　請用若增兵添餉鑄用砲位無不朝奏而夕
　　　　報可者
　聖主用人之專壹至於如此忠義之士有不悦以忘
　　　　死者乎
　　　是日張廣泗又奏言原調漢土兵丁數計三萬
　　　已倍賊衆祗緣賊徑岐出而險窄勢須分路進
　　　攻處處需兵防範必須增一萬名乃克有濟今
　　　應調陜西固原提標所屬官兵二千名即令該
　　　標中軍叅將任舉星馳前往調派統領又調西
　　　寧鎮屬官兵一千名令大通協副將高雄統領
　　　又調河州鎮屬官兵一千名令候補叅將王愷
　　　統領又調甘州提標官兵五百名肅州鎮屬官
　　　兵五百名凉州鎮屬官兵五百名俱令金塔協
　　　副將劉順統領又調延綏鎮屬官兵七百五十
　　　名寧夏鎮屬官兵七百五十名俱令潼闗協副
　　　將鐵景祐統領應調雲南官兵二千名令鎮雄
　　　營叅將龍有印統領又調貴州官兵一千名令
　　　清江協副將唐開中統領共計陜甘滇黔派調
　　　官兵一萬名(臣/)已移咨各該督撫提臣照數檄
　　　調謹將辦理緣由繕摺恭奏
　上諭該部知之是日張廣泗又奏言川陜出師兵丁
　　　携帶軍裝鍋帳等項例係給與䭾馬載運由陜
　　　甘至川出口路途遥遠係二兵三馬川省在本
　　　地出口程站稍近係二兵一馬至於雲南征兵
　　　之例若在本省苗疆則雇用民夫如係出口亦
　　　有䭾載馬匹貴州征兵之例向來出師本省暨
　　　滇楚苗疆因皆係高山密箐不利䭾載是以概
　　　用長夫挑運不給馬匹今川省出師金川自打
　　　箭爐與維州闗兩路出口則跬歩皆山較之苗
　　　疆之險實爲更甚且沿途並不産草馬多倒斃
　　　兵丁勢不得不自行背負未經遇敵力已先疲
　　　何能鋭戰(臣/)今現已奏請續調陜甘雲貴之兵
　　　若拘泥成例給與馬匹出口誠爲無益再四思
　　　維若自各標起程之日即令改雇民夫既恐滋
　　　擾又虞糜費若至川省出口地方再雇長夫不
　　　但急切難得且抵營多有脫逃勢難約束(臣/)謹
　　　酌擬陜甘川滇征兵仍照各該省之例給與馬
　　　匹以資内地䭾運惟每兵百名准其隨帶本營
　　　餘丁三十名以備出口負運軍裝並各給以棍
　　　棒刀斧俾遇派兵出攻之時即可看守營壘如
　　　遇征兵缺額又可即以補充應每名酌給安家
　　　銀三兩自起程之日起日給米一升以資長途
　　　口食至黔省征兵向無給馬之例自應照例雇
　　　用民夫每兵百名除帶餘丁三十名外再給夫
　　　五十名以資軍裝擡運所需之夫令於内地沿
　　　邊雇募俟抵川出口之時將陜甘川滇之馬留
　　　於内地牧放以備旋師䭾載黔省所雇民夫以
　　　抵營之日停止俟旋師再爲雇募所有軍裝即
　　　令各該餘丁背負於日給一升之外再加給銀
　　　三分俟旋師進口之日各餘丁仍止日給米一
　　　升以囬抵各本營之日住支緣値軍務緊急一
　　　面辦理一面奏
　聞奏入
　上命軍機大臣㑹同該部速議旋經議覆允行惟張
　　　廣泗所奏黔兵每百名准給夫五十名之處查
　　　照定例每兵百名給夫四十名今酌減十名仍
　　　照舊例給與四十名先是
　上念張廣泗辦理金川軍務准其動支川省養廉俾
　　　用度充裕賞賚有資是日張廣泗具摺陳
　　謝
　報聞
　　　丁巳紀山奏言征勦金川一切軍需費用浩繁
　　　經(臣/)先後㑹疏題撥銀共一百七十萬兩内湖
　　　北江西廣東等省奉撥銀一百二十萬兩俱已
　　　協觧到川布政司將觧到銀兩支發外僅存銀
　　　一十二萬兩雖尚有續撥之湖南江西銀五十
　　　萬兩未到但司庫酌留封貯銀兩已經借支動
　　　用將來觧撥還項連前僅可存銀二十二萬兩
　　　現在西南二路不時請撥而大兵凱旋遲早難
　　　定若不豫請寛裕撥發恐致臨時掣肘合無再
　　　請於隣近省分撥銀一百萬兩觧川備用奏入
　上命該部速議經部議以隣近省分留協銀兩爲數
　　　無多不敷協撥酌議將部庫存貯銀内撥給一
　　　百萬兩委員觧赴四川巡撫衙門交納以備需
　　　用
　上從之
　　　二月甲子
　上諭内閣曰原任福建漳州鎮總兵哈攀龍著即馳
　　驛前往金川軍營聽候總督張廣泗酌量委用川
　　陜二省若有總兵缺出即令伊署理是日甘肅巡
　　　撫黄廷桂奏言准督臣張廣泗咨調延綏固原
　　　河州寧夏西寧甘肅凉州各提鎮官兵七千名
　　　務於三月望外齊抵軍營以便調遣進攻(臣/)隨
　　　飛行陜甘各提鎮臣照依檄調兵數即於本標
　　　派撥一切摘撥䭾載馬匹支領賞借等項銀兩
　　　并口糧草束甘省照上年派勦瞻對陜省照上
　　　届派勦金川之例刻即料理檄令兩省布政司
　　　就近於道府庫貯銀兩不拘何項先行動支以
　　　速軍務至西寧河州甘肅凉州官兵赴川路逕
　　　准張廣泗札稱若由口外草地既恐各土司驚
　　　疑且慮金酋豫知防範(臣/)即札知各提鎮臣轉
　　　諭統兵將領各於附近内地沿邊一帶㨗徑直
　　　往松潘取路赴營限於三月望外齊抵軍營勿
　　　得稍有遲誤奏入
　報聞
　　　己巳
　上諭内閣曰原任按察使銜辰沅靖道王柔著帶原
　　銜馳驛前往金川軍營聽總督張廣泗酌量委用
　　遇有道缺即行題補
　　　甲戌
　上命尚書傅恒傳諭張廣泗曰原任辰沅靖道王柔
　　以疾在告前赴行在接駕朕因其曾於苗疆辦理
　　軍需降㫖令赴軍營聽候委用可傳諭張廣泗俟
　　伊到日或令辦理糧餉或别有可任用之處酌量
　　調遣伊所奏軍前事宜一摺著封交張廣泗如有
　　可採擇閱看辦理前有旨諭張廣泗如有平素深
　　知可相親信之人一面調遣赴營一面奏聞今王
　　柔奏薦冶大雄劉䇿名二人皆張廣泗所素知者
　　如果實在才具可用於該處軍務有濟即令調遣
　　赴營以資差委
　　　乙亥四川提督武繩謨奏言上年十一月内接
　　　准督臣張廣泗咨令(臣/)酌派官兵一千餘名十
　　　二月初七日復調官兵一千餘名赴營抽換臺
　　　兵本年正月初三日又另調兵一千名所有三
　　　次派調官兵(臣/)於上年十二月至本年正月内
　　　已先後遣發前赴軍營去訖督臣又委員在省
　　　製造大砲(臣/)現在督催并將藥彈火繩等項先
　　　行運往理合陳明奏入
　報聞是日紀山奏言督臣張廣泗奏請檄調陜甘滇
　　　黔四省官兵每兵百名隨帶餘丁三十名共一
　　　萬三千名(臣/)思兵行糧隨若但添兵而不籌餉
　　　必至臨事周章查現在被傷漢兵撤囬調養者
　　　不過數百名督臣已檄調官兵一千名赴營補
　　　額張興失利後又札調官兵一千名再加大砲
　　　一位即須砲夫四五十名新舊砲夫以及糧夫
　　　并各色匠役人等總計每日約須七萬餘人口
　　　糧(臣/)已於南路派撥米六萬石西路派撥米五
　　　萬石俱限三月内出口再上年十一月間督臣
　　　委嘉定府通判黄廷銑等來省打造五六百觔
　　　重大砲二十位現已趕辦觧送砲十四位今於
　　　正月初六日督臣又稱每碉一座需五六百觔
　　　重砲入五六觔重子排列三十位一齊施打方
　　　能傾倒前擬造砲數尚不敷用必得七八十位
　　　或一百位庶足備用除已鑄造四十位并現有
　　　六位大砲鐵觔外尚須趕造六十位約需毛鐵
　　　二十三萬餘觔煤炭三百四十餘萬觔㑹城鐵
　　　觔購覔無餘煤炭亦難猝辦現在設法料理但
　　　四省官兵三月盡即可到齊今需砲甚多所覔
　　　工料又遠恐一時難以如數造齊除嚴飭上緊
　　　趕辦運送軍營應用外事闗軍需緊急謹一面
　　　辦理一面具奏奏入
　報聞是日卓鼐奏言打箭爐地方係各番相通要隘
　　　宜豫爲固守(奴才/)請於從前派備滿兵八百名
　　　内酌量帶領五百名前赴打箭爐駐守隘口此
　　　等滿兵遇有戰守之事可抵綠旗兵二三千名
　　　至四川滿城防守之兵尚足敷用不致單弱奏
　　　入
　上命尚書傅恒傳諭曰卓鼐且不必帶兵前往著將
　　伊所管之兵立即豫備妥協俟張廣泗調取時伊
　　再帶領前去此時亦不必行文知㑹張廣泗
　　　三月丙戌
　上諭内閣曰四川松潘鎮總兵宋宗璋自征勦金川
　　以來未見實心効力伊現於李質粹案内有應行
　　質訊之處著觧任令張廣泗觧送來京松潘鎮總
　　兵員缺著哈攀龍署理是日張廣泗奏言上年張
　　　興失事之後(臣/)飭令各路鎮將相度形勢凡進
　　　兵要隘之處皆嚴加踞守不得輕退尺寸仍宜
　　　乘隙就近攻擊惟將零星小營暫行歸并聨絡
　　　駐守以防賊人豕突兼可保䕶糧運令兵丁稍
　　　得休息俟三月内大兵齊集進攻一月以來各
　　　路皆固守無事惟據駐守黨壩之總兵宋宗璋
　　　先後禀報進攻木耳金岡賊碉於十二月二十
　　　四日將賊人大戰碉并西北耳碉俱已打成石
　　　堆賊番逃入土穴仍敢拒敵我兵奮擊賊番死
　　　者甚多現候添兵到日即便前進攻勦又據駐
　　　守卡撒之總兵許應虎副將高宗瑾禀報正月
　　　二十一日有莎羅奔用事頭人生噶爾結等帶
　　　領賊番千餘逼至營盤之下高宗瑾誘致生噶
　　　爾結一面擒拿一面鎗砲齊發擊死頭目一名
　　　賊番數十名始各奔竄夜間又圖攻刼營壘我
　　　兵於二月初二日分爲三路前往抄擊殺賊十
　　　餘人賊始退入深溝遁去現在嚴加固守又據
　　　駐守丹噶之總兵馬良柱遊擊王世泰等先後
　　　禀報自張興失䧟之後河東駐守曾達之叅將
　　　郎建業遊擊潘文郁營盤皆失對岸犄角之勢
　　　賊人可以水陸並來侵犯江岸有一小碉名爲
　　　噶固原派孫克宗土兵八千餘名在内踞守正
　　　月初二日賊番五六百人前來圍攻馬良柱等
　　　派撥官兵前往應援雖頗有斬獲而未能擊退
　　　賊番至初七日守碉土兵遂與賊講和開碉隨
　　　賊渡河徑去(臣/)查叅將郎建業與遊擊孟臣原
　　　帶領漢土兵七百名駐營曾達溝岸其山梁之
　　　上又有守備徐克猷帶兵三百餘名駐守兩相
　　　照應本無可虞乃該將弁等懦怯踈虞據報於
　　　正月初十日二更時分賊番四五百人潛來佔
　　　奪郎建業所安卡倫七處攻擊郎建業營盤十
　　　一日馬良柱等發兵應援遊擊孟臣亦帶兵出
　　　戰皆不能擊退賊番而孟臣即於是日陣亡馬
　　　良柱等不思努力救援先於十一日晚令潘文
　　　郁將營盤撤赴丹噶又密飭徐克猷令於十二
　　　日晚撤至郎建業營盤令郎建業俟徐克猷到
　　　時㑹同撤赴丹噶合營固守乃郎建業見賊衆
　　　至二千餘人遂不俟徐克猷兵到先将營盤撤
　　　赴丹噶致徐克猷隔截於外幸該備熟悉路徑
　　　於十三日帶兵翻越雪山與賊且戰且行至二
　　　十日抵巴底地方始得保全(臣/)查郎建業潘文
　　　郁駐營之曾達乃新撫番民克州九寨之門户
　　　克州九寨乃丹噶山糧運經由之要路今郎建
　　　業潘文郁二營既撤則克州門户大開九寨番
　　　民不過百餘家安能抗拒賊衆必致復被佔奪
　　　如此則不特丹噶糧運必阻且恐孫克宗或生
　　　反覆矣馬良柱等所部漢土官兵共有五千餘
　　　衆(臣/)又發兵千餘前往接應何懼於二千之賊
　　　番而移營匆遽如此隨於正月十四日飭諭馬
　　　良柱王世泰等令其督率官兵奮力退賊然後
　　　徐徐撤至克州九寨之後於納貝山一帶據險
　　　駐劄計所退約三十餘里而糧運無阻即孫克
　　　宗一帶亦保無虞以待大兵到日再圖進取不
　　　意馬良柱等於十五日得(臣/)此檄如獲更生置
　　　賊不顧於十六日一夜率領五千餘兵盡撤至
　　　納貝山下之喇布碉寨内居住(臣/)聞報嚴飭馬
　　　良柱始派撥漢土兵據守納貝山而自求退駐
　　　於孫克宗碉寨雖地方現在無虞而該鎮將等
　　　連次惶遽撤營以致軍裝砲位多有遺失其罪
　　　誠不可逭謹另叅奏再查此月餘以來盤獲奸
　　　細及自賊脱囘者共三百餘人(臣/)逐加反覆詰
　　　訊僉稱金酋屬下番民咸謂如此獲罪
　天朝斷無再准投誠之理金川精壯賊番原不過七
　　　八千人自大兵進勦以來已去其半現在不過
　　　四千餘人日食不繼倘四五月間正當刈麥之
　　　時而官兵大至則死無噍類男女悲怨合並附
　　　陳奏入
　上命軍機大臣等傳諭張廣泗班第曰張廣泗奏報
　　金川軍營現在駐守情形内稱副將高宗瑾誘莎
　　羅奔頭人生噶爾結至營一面擒拏一面鎗砲齊
　　發打死頭目一名賊番數十人高宗瑾能以計誘
　　賊亦屬可嘉但生噶爾結爲莎羅奔信用頭人或
　　經就擒或已身死俱未奏明可詢問張廣泗令其
　　再行詳悉具奏至孫克宗土兵踞守小碉與賊連
　　和渡河遁去此乃土兵之常技蓋其素性反覆不
　　過隨風轉移即使投順効力仍懷首鼠兩端原屬
　　不可信用現在調集陜甘等處兵丁萬餘儘足以
　　供攻勦之用此項土兵應令酌量情形既於軍營
　　無益即行撤囬値此農作之時正可使之耕種又
　　據奏總兵馬良柱不思努力克敵怯懦無能將五
　　千餘衆一日撤囬以致軍裝砲位多有遺失其臨
　　陣退縮之狀罪已顯著實無可逭張廣泗又一摺
　　中亦奏伊老不任用若留軍中以功贖罪亦屬無
　　益自當嚴劾以肅軍紀且伊原有應行質訊之處
　　可令張廣泗即行據實糾叅觧京問擬總兵宋宗
　　璋前在瞻對不能奮勇克敵惟事粉飾扶同欺隱
　　及進勦金川以來雖據報小有攻克仍不能鼓勇
　　前進而欺飾之故智猶昔令統一軍徒使兵惰而
　　損威朕已降旨令伊觧任來京其員缺用哈攀龍
　　署理著張廣泗將宋宗璋一併觧京以便質審瞻
　　對之案總兵許應虎前在京召見朕看其人尚有
　　勇敢之氣是以令於軍營効用今觀其從事戎行
　　雖無大過亦絶少功績如許應虎無可任用即著
　　囬原任辦事至於金川軍營諸將大抵多係辦理
　　瞻對之人不特庸懦欺䝉已成夙習且多瞻顧今
　　另用任舉哈攀龍及高宗瑾唐開中等皆未經從
　　征瞻對無所掣肘自能鼓勵勇往可令張廣泗等
　　酌量情形如現在哈攀龍等力能平定金川則已
　　若尚須統領之人朕思岳鍾琪乆官西蜀素爲川
　　省所服且夙嫻軍旅熟諳番情伊雖獲罪西陲亦
　　緣凖噶爾夷情非所深悉若任以金川之事自屬
　　人地相宜伊三世受國厚恩自必竭力報稱以葢
　　前愆著張廣泗㑹同班第商確如有應用岳鍾琪
　　之處即著伊二人傳㫖行文調至軍營以總兵銜
　　委用又摺内所奏金川賊番精壯者不過七八千
　　人兵傷疫死已去其半今所存四千餘人現在所
　　資以爲食者何物並詢問張廣泗令其留心查察
　　奏聞再張興陷賊以後據奏人懷怯懼近又有遊
　　擊孟臣陣亡不無失利之處此時軍旅方興偶一
　　勝敗固不足憑惟以勦滅之日爲定况以國家軍
　　威滅此釜底遊魂正如摧枯拉朽耳張廣泗不可
　　因此憤懣疑慮正宜不動聲色鎮靜安詳以奏折
　　衝之績以副朕望
　　　　(臣/)等謹按金川用兵一隅
　皇上日理萬幾而於此事無刻不勞經畫謹密周詳
　　　　尤留意人才務盡其用岳鍾琪乆經獲罪猶
　　　　念其嫻軍旅而熟番情出之廢棄之餘委以
　　　　總戎之任厥後身履賊庭大張威信雖其時
　　　　經略得人功成不戰要不可謂非臂指之一
　　　　助也
　　　是日張廣泗又奏言所調陜甘滇黔大兵三月
　　　内可以陸續到齊䝉
　恩賞九節大砲并(臣/)在成都所造砲位亦可先期到
　　　營四月内正當塞外雪消之際彼時兵力已足
　　　攻具已備計賊現存不過四五千人我兵汰其
　　　傷病及無用土兵尚可三萬餘人以六擊一(臣/)
　　　雖愚懦至極而
　天威所臨賊人斷不能支以理勢揆度夏秋之間定
　　　期竣事奏入
　報聞
　　　　(臣/)等謹按馬良柱倉猝移軍遺失砲位誠爲
　　　　有罪然其營中乏糧至煮鎧弩而食張廣泗
　　　　則諱而不言也且自到營以來軍中勝負不
　　　　常反覆多故而陳奏克㨗之期始謂在於九
　　　　十月間既又改爲明年二三月今又云夏秋
　　　　之間定期竣事數月之中屢易其説要是胸
　　　　無定見藉以暫寛督責而非真有出竒制勝
　　　　之䇿矣
　　　是日甘肅提督永常奏言正月十八日接准川
　　　陜總督臣張廣泗暫理陜甘總督事務臣黄廷
　　　桂咨調西寧鎮屬官兵一千名寧夏鎮屬官兵
　　　七百五十名甘州提標凉肅二鎮各五百名每
　　　兵百名准帶餘丁三十名所派官兵馬歩各半
　　　並令取道沿邊直抵松潘(臣/)立即飛咨西寧寧
　　　夏肅州凉州四鎮臣星速料理隨於(臣/)標營内
　　　挑選精壯兵五百名馬歩各半並餘丁一百五
　　　十名其鎗砲手弓箭手並矛鏜手以及隨帶砲
　　　位器械悉照督臣札開數目撥派帶往惟查從
　　　前出口赴川悉由草地䭾載砲位本用駝隻今
　　　次既由沿邊前赴松潘必由階州文縣一帶進
　　　發山路﨑嶇林木叢雜每多險峻窄徑駝隻實
　　　難行走恐砲位運送遲悞闗係非輕(臣/)再四思
　　　維甘凉肅提鎮三標現有拴喂預備換防哈密
　　　兵丁拉車騾各八十三頭目前尚無所用若得
　　　以騾易駝登山越嶺較爲便易惟一騾抵一駝
　　　又恐力不勝重今以二駝折三騾計算䭾砲十
　　　位需駝三十隻折騾四十五頭已如數挑選臕
　　　壯交與領兵之員䭾砲前往並飛札凉肅二鎮
　　　畫一辦理至西寧寧夏二鎮雖無現騾亦經札
　　　知令其妥協辦理再查兵行迅速各弁兵製辦
　　　行裝帶往盤費不無拮据(臣/)敬體
　皇上欽恤勞人至意照上年䕶送夷使進藏官兵借
　　　支之例減少其數分别借支照例扣除還項已
　　　於正月二十六日起程訖合行繕摺陳明奏入
　報聞
　
　
　
　
　
　
　
　
　
　
　
　
　
平定金川方畧卷五
欽定四庫全書
平定金川方略卷六
　　　三月丁亥
　上命軍機大臣等傳諭班第曰據班第奏稱先由成
　　都起程往川西一路查看糧臺前至軍營再由軍
　　營前往川南一帶勘視糧路朕思辦理糧餉固屬
　　緊要自應及時籌辦但軍營弁兵多半更易現在
　　正值軍興恐張廣泗一人有不能兼顧之慮班第
　　若至軍營且不必查勘糧路在彼留駐多時既可
　　察看情形又可與張廣泗協商一切軍務佐其不
　　逮其糧餉一事即於軍營指示調度一面辦理至
　　金川逆酋進勦前據張廣泗奏稱各路兵到一舉
　　攻克夏秋之間可以告㨗此處應令班第留心察
　　看果如張廣泗所奏夏秋之間可以告㨗則已萬
　　一揆度形勢夏秋之間又不能竣事遷延至於明
　　嵗則應另為籌畫為先事圖維之計朕思金川小
　　醜本非難以殄滅祗縁緑營兵弁素多怯弱川兵
　　又於隨征瞻對漸染委靡習氣以致不能振興若
　　改用旗兵前往或者可以剋期致勝應令班第與
　　張廣泗詳酌張廣泗本係旗人即管轄旗兵亦無
　　不可但此時且不必露此意恐衆志益懈也
　　　庚寅雲貴總督張允隨貴州巡撫孫紹武提督
　　　丁士傑㑹奏言上年五月間准川陜督臣張廣
　　　泗咨調黔省官兵二千名協勦(臣/)等因官兵入
　　　川之時正當夏月一交冬令天寒必須製備皮
　　　衣隨㑹商毎馬兵一名借給銀四兩步兵一名
　　　借給銀二兩計黔兵二千二十一名即於藩庫
　　　借支銀四千四百八十兩並借給領兵将備製
　　　備冬衣銀六百九十兩共銀五千一百七十兩
　　　於十月十五日委官觧赴川省去訖旋准張廣
　　　泗咨稱黔省兵丁皮襖皮褲在所必需己酌定
　　　毎兵借支銀三兩就近於成都借給銀六千三
　　　十六兩希即照數委員觧還當即轉飭前次委
　　　員将領觧銀四千四百八十兩即徑交川省藩
　　　庫兑収其應找銀一千五百五十六兩俟有便
　　　員即行補觧伏思黔兵逺赴蜀塞其家口在黔
　　　全頼月餉養贍若遽行按季坐扣未免匱乏堪
　　　虞(臣/)等仰體
　皇上軫䘏戎行至意公同酌議将前項借支銀六千
　　　三十六兩並領兵将弁借支銀六百九十兩統
　　　俟凱旋之日在於各官兵俸餉内分季扣還奏
　　　入
　報聞是日張允隨等又奏言正月十五日接准川陜
　　　督臣張廣泗来咨加調黔兵一千名赴川協勦
　　　(臣/)等當經㑹商於各標協營酌量地方情形兵
　　　數多寡派撥足額選委平逺協都司吕文魁黄
　　　平協都司沈瑞龍分為二撥管觧前進吕文魁
　　　人材壯健任事勇往而沈瑞龍於塞外地理情
　　　形亦頗熟悉俱屬軍前可用之才至於新疆協
　　　營均資重兵彈壓未便議調惟清江協副將唐
　　　開中係張廣泗指派統領官兵大員所有該協
　　　親標兵丁不得不酌調九十五名餘派撫標一
　　　百名提標三百名安籠鎮標一百名遵義協標
　　　一百五十名都匀協標一百名大定協標五十
　　　名平逺協標五十名黄平營五十名丹江營五
　　　名以足一千之數仍按每兵百名准帶餘丁三
　　　十名以備背負軍装貼防壁壘之用已於正月
　　　二十至二月初一等日陸續起程俱交副將唐
　　　開中統領前進奏入
　報聞
　　　壬寅紀山奏言前准督臣張廣泗委員在省製
　　　造五六百觔重大鐵砲二十位又添造六十位
　　　共八十位正因所購鐵觔不能應手恐致貽誤
　　　適因督臣前札令(臣/)在雲南雇覔鑄銅巧匠五
　　　名俟九節銅砲到川照式鑄造今砲匠恰值到
　　　川(臣/)即動錢局銅觔仿照督臣飭造鐵砲大小
　　　試造一位銅觔重於鐵觔故試造之砲體重七
　　　百四十觔長七尺三寸食藥一觔八兩食鐵子
　　　重三觔四兩隨即運送軍營去訖兹于二月十
　　　四日工部員外郎石禮嘉等將奉
　㫖頒發九節大銅砲十位運齊到省是日即准督臣
　　　咨令將大銅砲五位運至軍營二位運送打箭
　　　爐二位運送雜谷閙留一位在省即令滇匠仿
　　　照試造至所需鐵砲八十位既有九節大銅砲
　　　十位止須四十位(臣/)當即遴委幹員分頭䕶送
　　　並令滇匠仿照九節大銅砲式先行鑄造至鐵
　　　砲尚應觧十四位刻下現在赶造俟造成試放
　　　之後隨得隨運恭摺陳明奏入
　報聞
　　　甲辰陜西延綏總兵何祥書以派撥兵丁往川
　　　少撥馬兵騎馬三百五十匹具摺請
　㫖議處
　上命該部嚴察議奏
　　　乙巳張廣泗奏言(臣/)欽奉
　上諭令(臣/)於各省司道鎮將内有深知其可任者聽
　　　(臣/)一面調赴軍前委用(臣/)自揣素乏知人之明
　　　何敢以非(臣/)所屬遽行移調惟原任貴州按察
　　　使宋厚其人才識明通老成歴練於苖疆軍務
　　　經辦最久西鳯協副將任舉奉
　㫖發往軍前其人忠誠勇敢現在川省鎮將内無出
　　　其右者此外(臣/)現調陜甘雲貴之兵需員統領
　　　業經指名派調陜西金塔協副將劉順大通協
　　　副將髙雄潼闗協副將鐵景祐貴州清江協副
　　　將唐開中雲南鎮雄營叅將龍有印並候補叅
　　　將王愷數員或向曽共事或得之採訪尚屬諳
　　　練戎行者統俟該員等到後容臣再加察看至
　　　川省各官積習一切粉飾欺誑成風巡撫為一
　　　省樞紐有轉移風氣之權愛必達存心醇正堪
　　　任川撫否或以愛必達調任黔省而以孫紹武
　　　調任川撫似乎均得其人奏入
　上命軍機大臣等傳諭曰據張廣泗奏川省積習官
　　無大小事無鉅細一切粉飾欺誑成風要在大吏
　　實心整飭懇以愛必達用之川省固可轉移風氣
　　或以黔撫孫紹武調任川省而以愛必達代伊黔
　　撫之任看来紀山未必能勝巡撫之任但愛必達
　　朕甫用為浙江巡撫未便遽為更張且川省軍務
　　紛紜目下正值辦理糧餉驟易生手亦恐於事無
　　益紀山著暫留川撫之任令其與張廣泗同心實
　　力共襄厥事是日
　上諭内閣曰原任貴州按察使宋厚不必来京著速
　　赴金川軍營以原銜聽總督張廣泗酌量委用遇
　　有缺出奏請補授是日張廣泗又奏言臣准廷議
　　　以副將胡大勇請將雲南淨瓶銅砲四五十位
　　　觧赴軍營之處交(臣/)酌量(臣/)查滇省淨瓶銅砲
　　　原係摧堅之具但此間攻擊碉樓須在千觔内
　　　外始克有濟是以(臣/)於上年十一月内奏請貯
　　　京之九節銅砲業䝉
　頒發十位觧送軍營又募匠照式鑄造又有成都現
　　　造之大劈山砲已敷攻碉之用所有前項淨瓶
　　　砲位祗須令現調之雲南官兵隨帶數位以壯
　　　軍威無庸多帶以滋糜費觧砲既少副將胡大
　　　勇亦無庸赴營可也奏入
　報聞
　　　戊申
　上諭内閣曰據調任四川按察使鄭逺奏稱年近七
　　旬精力漸衰川省邊郵要區懇請来京請訓鄭逺
　　年力將邁看来難以逺赴川省著准其来京陛見
　　酌量改調近地四川按察使員缺著宋厚補授是
　　　日陜西巡撫陳宏謀奏言三月初三日准川撫
　　　紀山咨稱遵照廷議請即在於陜省酌留封貯
　　　銀内動撥六十萬兩委員速觧来川備用(臣/)於
　　　二月十九日接准兵部咨㑹已據撥觧户部餉
　　　銀一百萬兩分作二起觧送四川協濟川撫紀
　　　山尚未接到部文是以移咨陜省就近借撥但
　　　部撥京餉此時尚未抵陜恐川中𦂳急需用自
　　　應先就陜省協撥行據布政使慧中詳稱陜省
　　　原貯酌留銀四十萬兩因奉調官兵出征金川
　　　動撥供支現止存銀三十四萬兩此内尚有各
　　　府州縣墊給軍需應行支領還欵必須酌留備
　　　用今於陜省酌留封貯銀兩内動支二十萬兩
　　　委同州府通判趙銓按察使經歴章時慎即於
　　　三月初五日星速起程觧赴四川撫臣紀山衙
　　　門訖至部撥頭起京餉諒亦不日可到(臣/)俟一
　　　到陜境即時䕶送前進不致遲悞奏入
　上諭該部知之
　　　四月甲子
　上諭内閣曰金川軍務歴時許久尚未就緒總督張
　　廣泗歴練軍情尚書班第專司籌餉現在竭力辦
　　理各省官兵亦已調集但此番狡冦負固猖獗非
　　尋常小醜可比應特遣重臣前往提挈綱維相機
　　商度乘時策勵則軍聲振而士心一及鋒而用可
　　期迅奏膚功大學士公訥親浙江查審事竣原令
　　就便查看山東賑務今思軍機尤為𦂳要訥親着
　　即速來京給與經略大臣印信馳驛前往經略金
　　川軍務是日
　上又諭内閣曰大學士訥親命往金川經略軍務往
　　返需時内閣滿洲大學士人少着尚書傅恒協辦
　　大學士事務是日
　上又命軍機大臣等傳諭張廣泗曰金川逆酋不法
　　朕命張廣泗統師進勦深入蠻荒一切經營控制
　　可謂殚竭心力伊在黔時上下一心苖民安輯乃
　　自到川以來王師久駐尚未奏凱揆厥所由皆縁
　　瞻對用兵之後川省將弁兵丁習於欺朦怯懦以
　　致士氣不振不能速奏膚功張廣泗急於告㨗竭
　　力董率在營將士因其督責過嚴未免人懐怨望
　　此種情形皆屬軍營所有之事朕思金川大肆猖
　　獗固非尋常小醜可比且各省大兵雲集控馭調
　　度祗資一人獨任恐精力亦有不逮是以命大學
　　士公訥親前往經略統領禁軍及各營將士以壯
　　聲援俾軍令肅而士氣奮委靡退縮之習不敢復
　　萌於中而張廣泗又得專意征勦省一分籌度之
　　心即加一分進取之力庶幾事克有濟目下徵兵
　　已至刻期進討如訥親到時尚在征勦金川正可
　　資其威略殱滅醜類可傳諭張廣泗諸凡同心協
　　力務期早得渠魁速殄羣醜俾番蠻慴服咸知向
　　化一勞永逸以紓朕西顧之憂
　　　　(臣/)等謹按金川小醜戕虐同類我
　皇上胞與為懐惟恐一民一物不得其所土司雖屬
　　　　羈縻亦不忍坐視其困凡兹聲罪致討原非
　　　　利其土地人民因張廣泗向在苖疆熟嫻軍
　　　　旅著有成績是以委心任用乃出師征勦已
　　　　幾半載膚功未奏
　聖心軫念奬勵多方又恐其獨任為難
　特命大學士訥親前往經略謂張廣泗得省一分籌
　　　　度之心即加一分進取之力委任之專體恤
　　　　之切如此其至至訥親位髙禄厚平日受
　恩優渥中外無與比倫膺斯重寄自宜仰體
　憂勤之念兾紓
　宵旰之勞
　聖諭所謂資其威略殱滅醜類是必先聲實足奪人
　　　　决䇿果堪制敵士氣則委靡悉振大帥則駕
　　　　馭有方將使靖掃蠻氛
　　朝廷永無西顧之慮庶乎克稱任使者即可不負
　恩遇也
　　　戊辰
　上諭内閣曰從前派往瞻對軍前之大臣侍衞執事
　　人兵丁等並未効力今因金川用兵命大學士訥
　　親為經略總理軍營一切事務仍派内大臣班第
　　及從前所派侍衞執事人兵丁等馳驛前赴軍營
　　聽公訥親指示効力贖罪並派䕶軍統領賽音圖
　　烏爾登法酬御前三等侍衞鍾秋乾清門三等侍
　　衞胡西前往亦聽訥親指示以教訓約束緑旗官
　　兵前次所派人員内如有患病事故不能前去者
　　著軍機大臣等另行選派此所派人員仍照前例
　　分作三次令其陸續起程
　　　癸酉張允隨奏言正月十七日接准川陜督臣
　　　張廣泗咨調雲南官兵二千名當即檄令鎮雄
　　　營叅將龍有印統領官兵並派開化鎮標中軍
　　　遊擊劉德成昭通鎮標右營遊擊楊朝棟分領
　　　進發兹聞報叅將龍有印於二月二十七日在
　　　四川永定縣病故(臣/)查分領官兵之遊擊劉德
　　　成諳練營伍曉暢軍情年力富强有志向上堪
　　　膺總統之任隨即飛檄劉德成署理鎮雄營叅
　　　將總統滇兵星馳前赴川省軍營聽候調遣奏
　　　入
　報聞尋經張廣泗復以龍有印病故疏報
　上悼惜之
　　　乙亥張廣泗奏言軍前各路官兵駐守情形(臣/)
　　　已於二月初七日恭摺奏報月餘以來防禦周
　　　宻賊俱未敢前來侵犯惟據馬奈駐營之領兵
　　　叅將永柱遊擊楊之義李璠等報稱三月初五
　　　日定更後賊兵来撲我軍之左水卡並河東申
　　　達溝之日角碉寨漢土官兵奮勇對敵殺死賊
　　　番七名擒獲二名業將河東賊番擊退惟河西
　　　約有賊五六百人修理石卡二十餘處攻擊未
　　　退三月十四日賊從卡卡脚蜂擁而来我兵用
　　　大砲衝擊二更後賊始退去四更時復來撲營
　　　我兵奮勇抵拒擊死賊番現存賊尸二十七個
　　　生擒二名十七日黄昏又有賊十數人撲卡千
　　　總寗法武領兵将賊擊退追至半山被鎗子中
　　　傷陣亡又據禀報二十二日三更賊來連撲水
　　　卡二次俱被我兵奮勇打傷賊人血跡甚多二
　　　十三日辰刻約有二三百賊陸續遁囬現在乗
　　　機攻勦(臣/)又遣發官兵八百名前往助援並添
　　　發川省新造大鐵砲以資攻擊日内諒能退賊
　　　無虞也又據駐營卡撒領兵之髙宗瑾唐開中
　　　與叅将買國良聯銜禀報有賊番大頭人生格
　　　素稱狡黠曽經愚弄張興被陷三月十六日帶
　　　領賊番來營口稱投誠該副將等密諭守備馬
　　　國材設計擒獲其跟隨之衆欲行搶奪被我兵
　　　鎗砲齊發擊死十餘人賊始奔潰該副將等將
　　　賊目生格押赴軍營已經嚴加收禁至(臣/)加調
　　　陜甘雲貴四省官兵現在貴州陜西固原河州
　　　西寧寧夏之兵已抵軍營其延綏甘凉肅并雲
　　　南官兵亦據報陸續出口約於四月初十内可
　　　以齊抵(臣/)駐營之小金川再為分路遣發各應
　　　進攻之地計在四月底舉兵正當賊地刈穫之
　　　際我兵鼔勇齊發四面力攻賊勢倉皇料難兼
　　　顧庶可搗其巢穴也是日又奏稱本年正月二
　　　十一日髙宗瑾擒獲生噶爾結鎗砲擊死頭目
　　　一名彼時(臣/)尚未悉已死頭人係何名目是以
　　　未經聲明嗣將生噶爾結及續獲之生格均加
　　　訊問始知其名阿撒拉亦係莎羅奔所親信之
　　　人就擒之生噶爾結現在嚴行収禁至孫克宗
　　　土兵現已全行遣囬並無仍留軍營者馬良柱
　　　倉皇移師遺失軍装砲位自應遵
　㫖糾叅以肅軍紀宋宗璋員缺俟哈攀龍到營即遵
　㫖令其署理許應虎始將効力軍營之
　㫖秘而不宣既為南路統領有過無功當遣囬本任
　　　至岳鍾琪為人色厲而内荏言大而才踈然遇
　　　事頗有見觧昔於進藏及平定青海立功附近
　　　番夷聞其聲名頗為畏服即金川莎羅奔亦係
　　　伊招納始行給與土司印信若任以金川之事
　　　實屬人地相宜(臣/)謹㑹同班第遵
　㫖調赴軍營俟其到時擬令前赴黨壩統領官兵兼
　　　管綽斯甲一路黨壩現有漢土兵八千餘名應
　　　再添給二千以足一萬之數綽斯甲河西一路
　　　現有漢土兵三千餘名亦應再添給三千以壯
　　　聲勢至金酋現能出戰之番人實止四千以内
　　　糧食惟勒歪足供一二年食用刮耳崖不過四
　　　五月之糧屬下番民止以元根充饑甚多怨望
　　　看來斷難久持將來岳鍾琪至彼逆酋計窘勢
　　　窮之時自必往投乞命便可就計成擒奏入
　上命軍機大臣等傳諭曰據張廣泗奏報現在軍務
　　情形各營駐劄逼近賊卡屢被侵犯雖間有殺傷
　　而賊番並未大創看此情形是彼據險扼要轉得
　　乘我之隙以逸待勞以寡擾衆而我軍應接不暇
　　不能制敵而反為敵所制矣即如賊兵連次侵犯
　　下水卡該處原駐重兵何以又調助援官兵八百
　　名之多且大兵業已將次調齊而賊衆全無畏懼
　　該督不能選鋭進攻奪取要害僅以堅壁為自全
　　之計遣兵為䇿應之方其平日之調度機宜何在
　　師日老氣日怯何時可圖進取殊可厪念至擒獲
　　之生噶爾結生格二名又稱現在嚴加収禁此等
　　就擒番目審訊明確應即在軍前正法以洩衆忿
　　且可震懾番情若果係渠魁應俟凱旋獻俘之犯
　　則當觧送成都内地監禁尚可不致疎虞今即在
　　軍營拘禁倘逆酋知其尚未伏誅妄思索奪豈不
　　又生事端可傳諭張廣泗作速辦理又據奏稱岳
　　鍾琪至彼逆酋勢窘計窮自必往投乞命便可就
　　計成擒莎羅奔狂狡負固罪大惡極如果窘急投
　　誠自不待岳鍾琪方能設伏掩獲但從前張廣泗
　　早有不准投誠之語此時即欲誘之使來彼必不
　　信岳鍾琪素為番人所服新至番地或可設計擒
　　弋此固因王得羊亦一機㑹可否如此辦理著張
　　廣泗酌量相機調度但不可為所愚弄致令兎脫
　　一并傳諭知之
　　　　(臣/)等謹按張廣泗於張興失陷之後畏葸恇
　　　　怯自正月以至四月各路僅皆固守並未攻
　　　　擊張廣泗亦不催令進勦惟静俟所調各省
　　　　官兵
　聖諭所云該督不能選鋭進攻僅以堅壁為自全之
　　　　計遣兵為䇿應之方平日之調度機宜何在
　　　　實屬切中情形有如燭照此經略之
　命所以不容己也訥親若果能展謀猷有以懾服張
　　　　廣泗之心而左右提挈之出其平日制勝之
　　　　才振其目前委靡之氣則功成固有可必矣
　　　是日
　上諭内閣曰岳鍾琪前在西陲用兵以失機致罹重
　　辟久繫囹圄經朕加恩放還鄉里今當金川用兵
　　之際因思伊久官西蜀素為番衆所服若任以金
　　川之事自屬人地相宜曽傳㫖班第張廣泗酌量
　　如果可用將伊調至軍前以總兵銜委用今班第
　　張廣泗已遵㫖調赴軍前岳鍾琪著加恩賞給提
　　督銜以統領聽候調遣予以自新之路俾得奮勉
　　圖功以收桑榆之效如果即能迅奏膚功更當從
　　優奬敘是日
　上又諭内閣曰許應虎來京陛見時朕觀其人有勇
　　敢之氣向在苖疆著有勞績似屬諳練軍情是以
　　加恩賞給路費准其携帶伊子馳驛前赴金川軍
　　營効用伊自當感激圖報竭力奮勉乃據張廣泗
　　奏稱該鎮扺川竟將奉㫖赴營効用一節隱秘不
　　宣意欲竟赴建昌鎮任及臣奉到諭㫖飭令為南
　　路統領該鎮急遽冒昩毫無調度以致蔡允等失
　　去砲位又攻寨不能克取縱放已降番目囬巢致
　　令圍困營盤經臣親赴救援賊始觧圍又令同髙
　　宗瑾據守卡撒而該鎮畏賊如虎禀懇依賊所言
　　撤營讓地經臣嚴檄始定臣恐揺惑軍心撤囬隨
　　營駐劄且年已衰邁無可任用應令囬任辦事許
　　應虎深負簡用之恩仍令囬任何以警軍前之不
　　用命者張廣泗所奏非是許應虎著拏送来京軍
　　機大臣等㑹同該部嚴審定擬具奏是日張廣泗
　　　又奏言軍行糧隨輓輸最闗𦂳要山徑﨑嶇之
　　　地䭾載難行必湏人夫背運至有力之家未肯
　　　親身應役則須僱倩鄉里傭工代行幫貼之費
　　　在所不免即從前雲貴等省苖疆用兵莫不皆
　　　然惟川省官員推諉性成而民間尤昧大義率
　　　以派僱為苦地方官又並不明白勸諭輙令里
　　　民折抽夫價觧至省城交成都府代辦聞已収
　　　銀數萬兩(臣/)來營之際又據司道等禀稱通省
　　　各官公捐養亷一萬五千九百餘兩以助僱夫
　　　之用(臣/)查此次軍需業䝉
　皇上節次動撥帑金前後三百餘萬豈藉此萬餘金
　　　之養廉足補涓滴且恐明啟地方官以諉卸辦
　　　夫之端隨轉行禁止去訖伏思各屬既有幫價
　　　觧交成都府代辦則夫役價值自必増添而未
　　　見糧夫稍有從容之象(臣/)昨面詢撫臣紀山亦
　　　祗含糊囬答不能實道其故請俟
　欽差尚書班第查閱糧站囬川之便
　勅令就近確查前項里民幫貼價銀實在収過若干
　　　係作何公用並應否収納之處請
　㫖訓示遵行庶私弊可杜而運夫亦不致缺乏奏入
　諭曰此事即交班第亦不能查出今命訥親為經略
　　即交伊查辦必能水落石出也是日尚書班第張
　　　廣泗紀山㑹奏言(臣/)班第奉
　命來川調度糧運謹將現在情形悉心㑹議條例敷
　　　陳如兵丁官役宜酌量支折以省軍費也軍糧
　　　現䝉
　恩准每人日給全米一升塞外米價昻貴若照例折
　　　支兵夫未肯舍多領少則需米浩繁用夫既衆
　　　輸輓愈難今核算運米抵營每石需銀十二三
　　　兩至十五六兩不等應請酌中定值就各路軍
　　　營道路之逺近分别八兩九兩折給俟將來進
　　　抵賊巢俱以每石十兩折支凡各路文武官弁
　　　跟役及土兵在本境而未離巢者概行半米半
　　　折計可省口糧六七千分其官兵及餘丁砲夫
　　　並土兵離巢者原應日給全米倘有情願折支
　　　者亦聽折領至各臺站之運夫口糧原領折色
　　　者計算出口程站逺近酌量増減折支如此則
　　　較之向例所定折價雖不無少増而合之全給
　　　米石所需運費又實屬節省况折色可多則運
　　　數可減既省官運亦抒民力又内地運夫口糧
　　　宜酌量加給也現在内地運糧自雅至爐十三
　　　大站山程陡峻每夫背米五斗給脚價銀一兩
　　　三錢二分五釐其餘州縣道路平坦者給脚價
　　　銀五錢概無食米價值本無短少但各州縣距
　　　口逺近不等有自十餘站至二十餘站者運夫
　　　既難褁糧自隨勢必沿途買食無復餘資以養
　　　家口(臣/)等仰體
　皇仁請於給價之外每站日増給口糧一升由沿途
　　　州縣存倉榖内碾米支給存倉價銀每升不過
　　　六釐而窮黎得省僱價以贍家口矣又口外最
　　　險糧站宜量為加賞也定例負重之日每夫給
　　　銀八分口糧一升囬空之日止給口糧不給夫
　　　價但由陶闗出口即有天赦納凹鄧生班攔及
　　　空卡丹噶等山由保縣出口即有蓽蓬商角及
　　　直固陡柔谷噶美卧夢筆等山俱層峯險峻春
　　　夏積雪徒手猶虞困躓運夫往往畏避不前每
　　　致糧多壅滯是以承辦糧員於各夫負重之日
　　　照例支給外至於囬空則無分本日次日抵家
　　　均給口糧一升再於天赦納凹班攔三站每夫
　　　負重之日増給賞銀二分鄧生一站増給賞銀
　　　一分各夫始樂從事是皆於遵例辦理之中不
　　　得已為權宜之計仰懇
　聖恩即准照此辦理又臺員宜間設丞倅州縣以司
　　　稽察也川省從前用兵糧運惟設總理糧務道
　　　一員其餘臺員悉用佐雜今次既分西南兩路
　　　運糧蠻夫不敷應用又添調内地人夫未免漢
　　　蠻參雜僅用佐雜微員不堪彈壓應於兩路臺
　　　站每三臺中撤去佐雜另選幹練勤慎之丞倅
　　　州縣等官一員為正糧務責令總理稽察三臺
　　　似覺整肅再查南路總理道員因添兵加運人
　　　夫衆多應照西路之例設立副總理知府一員
　　　即委雅州府知府就近專理以上四條皆闗糧
　　　運𦂳要謹一面飭辦一面奏
　聞奏入
　上命軍機大臣等㑹同該部速議旋經議覆准行是
　　　日又
　命傳諭張廣泗等曰據奏軍前跟役及土兵在本境
　　者酌令半米半折軍行最重糧米今議半米半折
　　倘米有不敷伊等縱有折價從何購買且蜀道艱
　　險商人運販脚價勢必較官辦更為昻貴何以折
　　色轉足以資食用可傳諭詢問張廣泗等詳悉確
　　查具奏是日班第張廣泗紀山又㑹奏言(臣/)等遵
　㫖閱四川副都統卓鼐奏摺内稱雜谷等土司所轄
　　　蠻民家口數萬山多地少所産之榖僅敷半年
　　　食用每嵗於九月収穫之後約計五六萬口皆
　　　入内地傭工現因金川用兵禁止入内恐至青
　　　黄不接之時乏食滋事不若僱令運糧又稱安
　　　臺運米官定脚價每米一石每百里給銀一錢
　　　計算每夫負米三斗日行四十里僅得銀二分
　　　二三釐實不敷用查卓鼐所言運價乃係内地
　　　情形並非口外現辦之事内地路途平坦食物
　　　不貴是以所定運價每石每站給銀一錢若口
　　　外則每夫運米五斗日給脚價銀八分口糧米
　　　一升與内地不同至於雜谷等處蠻民於収穫
　　　後入内地傭工者名為下壩相沿已久上年因
　　　用兵金川是以禁止下壩早已給與口糧脚價
　　　調撥運送軍糧並無乏食滋事之慮奏入
　報聞是日
　上以大學士公訥親經略金川軍營令主事何曰熙
　　　隨往
　　　戊寅
　上命傅爾丹為内大臣兼鑲黄旗䕶軍統領馳驛前
　　　往金川軍營効力是日
　上諭内閣曰内大臣傅爾丹年老著伊孫哈寧阿隨
　　往照例馳驛是日
　上又諭内閣曰任舉所奏之革職千總富德把總晁
　　宗志俱著賞給原銜給與驛馬隨大學士公訥親
　　前往軍營効力如著有勞績再行請㫖
　　　　(臣/)等謹按富德晁宗志已革千把微員耳乃
　　　　任舉一為推薦
　皇上即命馳驛前往効力尚許以著有勞績再行請
　㫖
　聖主之於人才留意鼓舞真無微不至也
　　　五月丙戌湖廣總督塞楞額奏言四月初七日
　　　准川陜督臣張廣泗咨調叅將管長安營遊擊
　　　事劉策名赴營差委(臣/)即於是日飛檄該將迅
　　　速起程由貴州取道徑赴軍營聽候差遣訖奏
　　　入
　報聞
　　　戊子紀山奏言(臣/)於二月二十八日自省起程
　　　前赴軍營與督臣張廣泗面商事宜沿途督促
　　　輓運稽察䑓站於三月十二日抵小金川美諾
　　　軍營二十二日在軍營起程囬川由孫克宗得
　　　奈章谷之兩河口毛牛一帶督催糧運於二十
　　　九日到打箭爐查看各路情形尚屬源源輓運
　　　但查爐口為南路糧運總滙一由泰寧子龍運
　　　甲索軍營道路遥逺恐將來添兵必得加運一
　　　由章谷分運馬奈軍營雖據該糧務三月摺報
　　　現在運到米糧千有餘石亦須多運方為有備
　　　(臣/)俱面諭建昌道陳緯加𦂳趕運以裕兵食一
　　　由章谷協運孫克宗軍營必由兩河口過渡此
　　　路依灘傍澗水易泛漲五六月間大雨時行深
　　　慮阻隔亦經臣面諭陳緯將來發水之時應否
　　　歸併川西輓運務期豫籌妥協至爐地米石皆
　　　頼雅郡發運從前自雅運爐每米一石官給脚
　　　價銀二兩因該地於瞻對案内運米至今民力
　　　未免疲敝已准部咨覆每石増銀六錢五分運
　　　夫現俱踴躍從事其各府州縣派撥運雅之米
　　　(臣/)又飛飭水陸並進接續抵雅以資轉運尚有
　　　分運木坪一路軍糧雖現在竭力輓運究不敷
　　　原派之數經(臣/)飭派添夫一千名已據報到站
　　　趕運此南路糧運之情形也至川西草坡一路
　　　因奔拉雪山險隘異常兼有瘴氣運夫多有逃
　　　亡病故者又添調新兵及隨軍輓運之丁巳兩
　　　次飭司添僱夫八千八百名又由保縣出雜谷
　　　閙轉運黨壩一路雖據該糧務三月摺報現有
　　　軍糧三千餘石但該路軍糈原有續派松潘鎮
　　　每月協運米麵二千石松潘近處極邊倉貯不
　　　宜空虚(臣/)檄飭松茂道唐進賢轉飭保縣多方
　　　設法加倍運黨如可不需松糧即行停其協運
　　　以重邊儲又從前於曽頭溝一路運糧直達美
　　　諾軍營尚嫌太近賊巢今改由商角山一路甚
　　　為妥便此西路糧運之情形也以上兩路約計
　　　每日共運米六百餘石尚無貽誤再各䑓站俱
　　　在衆土司界内蠻民亦俱出力幫運而沃日土
　　　司納爾吉并伊姑策爾吉尤為出力(臣/)經過其
　　　地目睹田地大半荒蕪碉寨多被金川殘毁因
　　　加安慰開諭捐賞銀五百兩並綢縀銀牌等物
　　　以固結其心又打箭爐明正土司自瞻對之役
　　　供應烏拉輓運軍糧上年復被金酋侵擾此次
　　　用兵以來應差應役又經一載該土婦喇章率
　　　伊子德昌黽勉出力始終不懈實係土司中之
　　　難得者(臣/)過爐之日亦多方慰勞賞賚以示優
　　　恤其餘經由之處各土司俱屬恭順奏入
　報聞
　　　壬辰
　上命軍機大臣等傳諭大學士公訥親曰大兵征勦
　　金川各土司盡心出力丁壯事軍旅老弱轉餱糧
　　共切同仇始終不懈沃日明正兩土司既殫竭勤
　　勞其餘衆土司亦多屬恭順甚為可嘉著傳諭大
　　學士公訥親令其將効力戎行供應烏拉輓運軍
　　糧之各土司查明經由地方功績等次先行傳㫖
　　嘉奨並向來輸納貢賦或應免其税糧或應優以
　　賞賚其如何加恩之處逐一詳議即速奏聞是日
　　　張廣泗奏言本年二三月内官兵駐守情形業
　　　經奏報兹半月以来各路營壘謹嚴賊無侵犯
　　　惟馬奈附近之戎布寨自去年九月因番目恩
　　　錯復叛至今官兵未能攻克賊復於馬奈山梁
　　　之北安砌石卡以為戎布聲援今據該處領兵
　　　叅將永柱報稱四月初五日二更後遍山皆賊
　　　永柱派兵直赴賊卡攻擊守備楊錦把總靳天
　　　爵外委鐵中竒三員奮勇爭先領兵七人先搗
　　　賊卡手刃賊番十二人鐵中竒又生擒一人各
　　　官兵隨後齊到奪獲賊卡二十三處生擒賊番
　　　四名奪獲刀鎗長矛火藥鉛彈等物共殺死賊
　　　番一百餘名帶傷者不計其數有把總楊生吉
　　　力戰殺賊四名鎗傷陣亡又據報稱本月初七
　　　日三更官兵攻賊擊死賊番男女二十餘人又
　　　奪石卡三處五更時賊嘯聚百餘人前来奪卡
　　　官兵用鎗擊退追趕奪得賊卡四座初八日天
　　　明把總胡洪道等復得半山嘴砲臺一座擊死
　　　賊番七名又據禀報初九日夜賊番三百餘人
　　　由卡卡脚小路潛来撲卡被雜谷土兵攻退叅
　　　將永柱乘勝於初十日發兵七路設伏是夜四
　　　更賊從北山来遊擊楊之義等四路伏發迎敵
　　　至五鼓時戎布寨内賊番出寨應賊被守備金
　　　容等三路伏兵截殺賊向江邊奔逃守備王良
　　　弼堵殺九名投江者十數人七路官兵乘虛合
　　　攻殺死賊番甚衆連奪賊卡二十八處及大木
　　　城一座石戰墻一道遂克取戎布寨一所内計
　　　大小戰碉五十餘座官兵俱無損傷實獲全勝
　　　(臣/)查馬奈官兵連次攻擊雖亦小小取勝但戎
　　　布一寨業經圍攻半載軍心多屬委靡今忽得
　　　連勝攻克不惟賊番稍知畏懼而將士怯懦者
　　　皆為振起即新到官兵聞之亦倍増鼓舞勇鋭
　　　之志是此㨗尚足激勵戎行也至新調官兵一
　　　萬名延綏甘涼肅州并雲南官兵於四月初八
　　　十二等日俱已先後抵營(臣/)現在指路分派約
　　　於本月盡間可以齊抵賊隘哈攀龍已於本月
　　　初五日抵營岳鍾琪約本月二十日亦可抵營
　　　番境今春降雪甚大昔嶺美卧等處尚有積雪
　　　二三尺四五尺不等必至五月初旬方能融化
　　　維時傳檄定期督催將士同日鼓勇而前仰仗
　皇上天威諒賊必不能支也奏入
　諭曰此亦小小攻克耳佇待㨗音以慰西顧
　　　　(臣/)等謹按戎布本一小寨張廣泗付托非人
　　　　遷延嵗月迨後士卒久在行間積憤思奮遂
　　　　能以數百之衆退敵成功張廣泗不自咎從
　　　　前之怠緩疎忽而轉謂此㨗實足鼔勵戎行
　　　　大言誇詡其粉飾掩著之罪深矣
　　　是日班第奏言(臣/)欽奉
　諭㫖令張廣泗將馬良柱糾叅同宋宗璋一併解京
　　　許應虎著囬原任(臣/)仰體
　聖意原以宋宗璋馬良柱前於瞻對案内扶同欺隱
　　　應加重譴本無可辭然就征勦金川以來三鎮
　　　功罪實有不同馬良柱始帶兵千餘馳援沃日
　　　救熱籠寨觧沃日之圍降小金川之衆乘勝克
　　　復孫克宗實有破竹之勢番中頗著威名嗣因
　　　張興敗後馬良柱駐劄丹噶餉道被阻適接督
　　　臣移營之諭倉皇失措乗夜棄營致失軍装砲
　　　位罪固莫逭然猶未足掩功宋宗璋統兵黨壩
　　　雖無攻克亦無失事至許應虎初駐獨松失機
　　　失砲擅移的交又受賊愚致被圍困及改調卡
　　　撒又與髙宗瑾商同棄營且其精力較之馬良
　　　柱衰老實甚督臣張廣泗原擬將許應虎嚴㕘
　　　治罪馬良柱留營戴罪圖功及奉到
　諭㫖(臣/)因詢問督臣據云惟有遵
　㫖辦理而已(臣/)伏思我
　皇上深居九重之上逺隔行間萬里祗憑章奏以察
　　　情形各將臨敵勇怯豈能備細稔知今馬良柱
　　　宋宗璋固有應得之罪均令觧京而許應虎屢
　　　次失機轉得優㳺囬任恐各路兵弁不識瞻對
　　　案内應審縁由或滋疑議於現在軍紀兵心似
　　　覺未協至髙宗瑾人原庸懦前與許應虎同謀
　　　棄營幸衆兵不從始止督臣本欲拏觧大營㕘
　　　究因一時乏人暫緩適因擒獲賊番生噶爾結
　　　迨(臣/)囬營又擒獲賊人生格是以姑留効力實
　　　非可用之將(臣/)見聞既確不敢緘黙謹據實密
　　　陳至所獲賊番生噶爾結(臣/)與張廣泗公同訊
　　　問據稱係㣲末之人不能深悉賊内情形不比
　　　通使生格看來人亦甚屬不堪所云係莎羅奔
　　　用事頭人者乃將備虚誇故習耳奏入
　上甚嘉之是日班第奏言叅將永柱近日攻克之戎
　　　布寨初進兵時業經降服嗣因許應虎等撫馭
　　　乏術苦累番民以致頭人恩錯復行附賊其時
　　　永柱統領漢土官兵四千餘衆圍攻數月並未
　　　克取適有賊番數百侵犯卡倫不思力戰屢請
　　　援兵又止令土兵當先堵禦以致被賊衝散佔
　　　踞碉卡相持月餘惟欲俟各路官兵進攻兾賊
　　　自退及張廣泗再三督促而各兵亦人人思戰
　　　始一出營與賊對敵以我數百之衆奮勇直前
　　　賊遂披靡四散奪獲所失卡倫並乘勝攻取戎
　　　布寨看此情形則金酋並非勁敵舊兵不盡懦
　　　弱已可概見惟在將領之賞罰分明臨機調度
　　　去嵗屢次失事揆厥所由亦無非各將領遷延
　　　觀望所致耳(臣/)思永柱前雖不能無過今既小
　　　有攻克尚可俟事竣叙功若苐據所報粉飾之
　　　詞即䝉
　皇上優加奨賞恐各將弁不知因鼓勵起見致啓効
　　　尤僥倖之心於軍紀兵情頗有闗係故敢據實
　　　直陳奏入
　報聞
　　　乙未
　上命四川提督武䋲謨來京陛見其員缺以岳鍾琪
　　　補授
平定金川方略卷六
欽定四庫全書
平定金川方略卷七
　　　五月戊戌四川布政使倉德奏言督臣張廣泗
　　　添調之陜甘雲貴官兵餘丁一萬三千名内涼
　　　州河州官兵由茂州赴營陜西固原延綏官兵
　　　自棧道入川由灌縣出口雲貴官兵由成都省
　　　城前赴軍營添調新兵即應加増糧運(臣/)商之
　　　撫臣先後雇覔背夫一萬二千餘名皆分起委
　　　員押交總理糧務道分站安設並隨軍輓運又
　　　於成重潼順敘嘉龍瀘資眉卭綿永等十三府
　　　㕔州屬倉穀内添辦軍米十二萬石勒限運赴
　　　西南兩路又添調丞倅州縣佐雜二十餘員出
　　　口聽候差委及分管隨軍辦理一切糧務現在
　　　大兵不日㑹集夫糧亦皆充足奏入
　報聞
　　　己亥貴州提督丁士傑奏言前派黔兵一千名
　　　赴川協勦今據領兵將備報稱已於三月初一
　　　初三等日自成都出口約三月二十以前可以
　　　齊抵軍營官兵沿途安静且人人踴躍奮往一
　　　路安吉並無疾病等事滇省官兵二千名亦已
　　　到川約三月二十前後可抵軍營奏入
　報聞
　　　甲辰班第奏言從前臺站分設夫役糧員不善
　　　撫綏多致畏難逃竄以虧額之夫運定限之米
　　　自屬竭蹶是以每日到營之米僅足逐日支持
　　　偶為雨雪所阻便費周章(臣/)深悉其故督令糧
　　　務官員應補者補應添者添善為安頓毋許官
　　　吏絲毫扣尅留難俾源源輸輓除最逺之甲索
　　　一路外其餘各營現據糧務官員揭報約足餘
　　　半月或二十餘日之糧可資豫備(臣/)仍不時督
　　　催寧使多餘毋致不足督臣現議分兵進攻師
　　　行糧隨路盡﨑嶇支分派别(臣/)與各員再四講
　　　求按道計夫尚湏隨軍輓運人役數千已飭藩
　　　司多為雇覔現亦陸續到齊不致臨期貽誤奏
　　　入
　報聞班第又奏言岳鍾琪於四月二十日到營(臣/)細
　　　訪軍中應辦事宜據云現在賞罰最宜嚴明無
　　　論各路番民性俱嗜利即漢兵亦須懸定賞格
　　　方能鼔舞倘有犯令及臨陣退縮者即以軍法
　　　從事不容姑息所用漢番兵丁務使各盡其長
　　　聞向来攻戰總以番兵當前漢兵隨後遇敵惶
　　　惑相率奔潰不知番蠻所用刀桿等器止利短
　　　攻漢兵鳥鎗弓矢皆能及逺自應令漢兵居中
　　　首當其衝而以番兵分左右翼從旁夾擊乃能
　　　取勝再用番兵須釋其疑若用之而復疑之兵
　　　法所忌黨壩一路雜谷土兵最多應令挑易精
　　　鋭從戰而綽斯甲為金酋後户若賊敗北逃遁
　　　須借綽斯甲之力方可擒獲此皆宜豫為撫定
　　　者也(臣/)又問現在情形據云黨壩甲索專攻勒
　　　歪賊巢統算已有兵萬餘可以足用惟督臣議
　　　分兵數路進奪昔嶺以攻刮耳崖賊巢恐分兵
　　　勢单不無顧慮(臣/)觀其籌議頗中肯綮於各番
　　　情形及金酋事宜亦能稔悉而精力尚屬强健
　　　似可兾其成功現據督臣與之詳加商㩁所陳
　　　謀慮督臣亦皆允從已於四月二十三日自營
　　　起身前赴黨壩訖督臣始擬分兵十二路今已
　　　歸併十路至進勦日期據督臣云探看山徑積
　　　雪尚多必須五月初旬方可㑹齊各路刻期進
　　　取(臣/)亦俟督臣移營前進時同往察看情形并
　　　調度糧運奏入
　報聞班第又以丁憂試用縣丞鄭琰人才可用奏請
　　　留營差委
　上可其奏是日班第張廣泗㑹奏言(臣/)班第奉
　命来川調度糧運前在省城正值調兵増餉之時適
　　　辦理南路糧務之打箭爐同知鮑成龍赴省即
　　　将應行添運數目交該同知遵照辦理及(臣/)班
　　　第至軍營時南路總理建昌道陳緯亦奉調至
　　　營(臣/)等又将一應調劑事宜俱交該道悉心條
　　　議據稱南路臺站安設已妥加運之米力任可
　　　以無誤惟木坪一路道險運難不能兼顧應令
　　　雅州府知府為副總理歸彼管轄隨據議允准
　　　奏明在案詎該道回爐之後音耗全無檄催屢
　　　次忽據詳稱據同知鮑成龍詳請應加站若干
　　　應添夫若干(臣/)等接閲之下不勝駭異查該道
　　　所轄南路每日運米不過二百餘石原屬無多
　　　即使果應加站添夫亦應於在省面見時禀明
　　　酌辦庶可先事綢繆乃該道該同知從前並無
　　　片語議及今直大軍進勦在即忽復作此更張
　　　豈能臨期猝辦且各路糧臺俱已查清陸續禀
　　　到惟該道所屬甲索一路為途最逺任催罔應
　　　明係已有貽誤希圖混詳為藉口歸咎之地隨
　　　嚴加批駁飛飭趕運間適(臣/)張廣泗差往甲索
　　　之兵丁回禀該處現在缺糧續據署副将王世
　　　泰亦具禀到(臣/)等當查甲索舊駐之兵糧已不
　　　敷用今又添兵前往何以為計星委川東道齊
　　　格馳往相機料理務期接濟外竊思該道等面
　　　禀則一味糢糊辦理則百端詐偽以致遲悞軍
　　　糈難容掩飾况該道前管木坪甫請歸併雅州
　　　管轄隨又将所管邊谷一路詳請歸併木坪種
　　　種委卸居心全不可問再上年(臣/)張廣泗以西
　　　路草坡運道班攔山等站恐天寒雪凍運夫苦
　　　累商之該道於南路添買烏拉協濟該道已經
　　　承領添辦牛騾二千頭交該同知鮑成龍収管
　　　又俱全不經心入運未及月餘倒斃殆盡實屬
　　　貽誤軍需相應請
　㫖将建昌道陳緯打箭爐同知鮑成龍革職交與巡
　　　撫一并嚴審定擬查明倒斃烏拉責令分賠以
　　　肅軍紀
　　　丙午
　上諭内閣曰據班第張廣泗奏稱建昌道陳緯打箭
　　爐同知鮑成龍承辦糧運漫不經心所領烏拉牛
　　騾多致倒斃陳緯鮑成龍俱著革職其廢弛糧務
　　之處不必觧交巡撫審擬如有應行訊問情節即
　　於軍前嚴訊明確枷號示衆俾承辦糧運之員知
　　所儆惕俟凱旋之日照例定擬
　　　庚戌張廣泗奏言金川地界綿亘一溝其南北
　　　不及三百里東西不及二百里中有大河一道
　　　由北而南番人夾岸而居莎羅奔與伊姪郎卡
　　　所居勒歪刮耳崖二寨皆在河之東岸四面雪
　　　山凡可通之路皆係懸崖峭壁偏橋窄路緊要
　　　路口俱建有戰碉石卡層層羅列防禦嚴密上
　　　年進兵時因路徑查探未確是以賊酋恃其地
　　　險碉堅敢於肆行抗拒今臣身歴軍營已㡬一
　　　載審度形勢察訪番情已盡得其底裏現在精
　　　壮番賊不過四千餘人而我兵已及四萬之衆
　　　兵法十圍五攻賊衆我寡則宜聚賊寡我衆則
　　　宜分今我以十擊一就其形勢當分十路進攻
　　　黨壩一路原派漢土兵九千餘名今加派一千
　　　五百餘名委加銜總兵岳鍾琪統領由黨壩攻
　　　取木耳金岡康八達陡物黨噶等寨直搗勒歪
　　　又委署松潘總兵哈攀龍統領漢土官兵三千
　　　餘名由美臥溝一路攻取撒臥山大松林噶達
　　　勒烏等寨亦直搗勒歪又派署重慶總兵任舉
　　　統領漢土官兵三千四百餘名直登昔嶺奪賊
　　　碉卡踞其要害又派候補叅将王愷統領漢土
　　　官兵三千餘名由昔嶺之右納喇溝攻取巴爾
　　　工色且等寨直趨刮耳崖又派貴州清江協副
　　　将唐開中統領漢土官兵三千八百餘名並餘
　　　鎮雄營叅将劉德成統領漢土官兵二千八百
　　　名由昔嶺之左卡撒一路㑹攻色底碉寨之後
　　　唐開中即領兵搶奪右山梁攻取奎角千登色
　　　爾力等處直趨刮耳崖劉德成領兵攻取美溝
　　　之巴朗木須等處並分兵搶奪左山梁攻取革
　　　喇布東等寨亦直搗刮耳崖又派四川逰擊王
　　　世爵署遊擊潘文郁帶領漢土官兵一千四百
　　　名堵禦納貝山俟色底碉寨攻克之後即領兵
　　　前進攻取得利曽達等寨並聲援馬奈一路官
　　　兵此進攻金川河東六路之布置也至河西有
　　　名碉寨數十處精悍賊番多在其間上年因官
　　　兵數少不能分至河西因而賊衆盡趨河東抵
　　　禦是以攻取為難今派定署泰寧協副将王世
　　　泰大同協副将髙雄統領漢土官兵四千餘名
　　　由甲索一路進攻又派金塔副将劉順統領漢
　　　土官兵二千五百餘名由乃當一路進攻又派
　　　陜西叅将永柱統領原駐馬奈之漢土官兵三
　　　千餘名由卡卡脚一路進攻使賊河西各寨不
　　　能復援河東而勒歪刮耳崖賊巢勢孤力竭自
　　　難持久此進攻金川河西四路之布置也自大
　　　兵進勦以来已将一載賊番糧盡技窮惟有嬰
　　　碉固守今時屆仲夏山雪甫消二麥將熟正當
　　　乘時進攻使賊不得刈穫則奪其食即所以絶
　　　其命且
　頒發九節銅砲十位並成都製造大砲三十位俱已
　　　到營足資各路分用是師旅既集攻具已備(臣/)
　　　與班第就近㑹商定期五月初八日十路大兵
　　　同時齊發協力並攻庶賊四面受敵雖有堅碉
　　　亦難再守可期仰仗
　天威直搗賊巢無難矣奏入
　諭曰覽奏俱悉惟俟㨗音耳
　　　　(臣/)等謹按張廣泗有言兵合則見多分則見
　　　　少而及其用之也每主分而不主合始而四
　　　　路既而七路今當増兵之後又擬分十二路
　　　　後乃定為十路雖數道並進自古用兵何嘗
　　　　不藉此奏績然不若張廣泗屢将有用之兵
　　　　零星分散以自形其弱也方議分兵數路進
　　　　奪昔嶺以攻刮耳崖岳鍾琪固早已憂其兵
　　　　分勢单不無可慮矣又况兵以禦敵将以領
　　　　兵将之與兵必如臂指之相使頭目之相䕶
　　　　而後可期致勝張廣泗乃将各省之兵任意
　　　　分𨽻不歸本将統轄竟致将不識兵兵不識
　　　　将何以収羣策乎
　　　是日班第等㑹奏軍前設立賞格
　上命軍機大臣等速議議曰金川自軍興以来已及
　　　一載有餘添兵糜餉現在自應刻奏膚功難容
　　　延緩而軍中賞罰原屬第一要務今據班第張
　　　廣泗奏稱兵丁有臨陣割獲男番首級一顆或
　　　耳記一箇者賞銀五兩如或連割首級及耳記
　　　數箇者照數遞加若有生擒賊番一名者賞銀
　　　十兩如係寨首及小頭人賞銀二十兩如係大
　　　頭人及逆酋素所信任者商酌從優加賞至於
　　　賊人所居之碉大而難攻者每克一處賞銀三
　　　百兩其次賞銀二百兩又其次賞銀百兩或五
　　　十兩領兵員弁有能親冒鎗石身先士卒者計
　　　功遇缺陞補請以此為鼓勵之資兾成功之速
　　　(臣/)等伏思用兵之法全在賞罰分明始足以示
　　　勸懲而作士氣但兵丁臨陣或能奮勇争先或
　　　能殺敵致果統領之員皆所目睹應加賞給原
　　　可隨時立辦若預定銀數零星購買不惟無此
　　　體制亦恐轉以滋弊如臨陣之時前有數人對
　　　敵兵丁貪獲賞銀衆皆争取一人之首級耳記
　　　而敵兵之猛鷙凶悍者轉得乘間脱逃豈不貽
　　　誤况使士卒惟利是圖勢必轉無鬭志其間或
　　　戕殺已降賊害平人或割取已死之耳記冒領
　　　賞銀或因利争競而軍令不肅種種弊端未可
　　　枚舉在國家興師伐罪既已動費帑金原不惜
　　　此區區賞功銀兩即班第張廣泗亦不過為鼓
　　　舞兵丁起見但如前項所指各弊則事屬難行
　　　應無庸議至於軍營賞格闗係甚重應另行斟
　　　酌良法俾兵丁皆知奮往直前立功奏凱庶為
　　　有益現今大學士訥親将次抵營應令訥親㑹
　　　同班第等詳加籌酌另行速議奏
　聞辦理
　上是之是日
　上又以軍機大臣議駁班第等賞格一摺傳示訥親
　　　令其閲看斟酌並傳
　諭張廣泗等軍營中果有奮勇争先出竒制勝者臨
　　　期酌量即從優重賞務在合宜中窽實足鼓士
　　　氣而勵人心是日張廣泗又奏言各鎮将分領
　　　一軍凡屬臨敵攻戰其於主将之指授機宜務
　　　須遵聽調度而於駐軍之營壘務須妥慎防範
　　　以免疎虞未有罔遵指示擅棄營壘甚至撤營
　　　移駐並無賊尾追而軍装砲位率皆遺棄弗顧
　　　但知畏賊而不知畏法如近日鎮将之甚者也
　　　查(臣/)於上年六月二十八日派兵進勦原分西
　　　南二路其西路統領係宋宗璋派管黨壩卡裏
　　　等處官兵進攻勒歪卡裏一路官兵係郎建業
　　　帶領(臣/)原令由曽頭溝前進宋宗璋調往卡裏
　　　郎建業僅攻克石卡二處久頓未能寸進反致
　　　傷損官兵宋宗璋所領黨壩官兵上年七月攻
　　　克革什戎岡奪獲作固山梁尚屬奮勉自八九
　　　月以後進攻木耳金岡康八達兩處雖亦擊毁
　　　碉座究之跬步不能前進該鎮又於瞻對案内
　　　扶同欺罔有應訊問之處(臣/)現遵
　㫖令哈攀龍前往黨壩軍營摘印署理並委岳鍾琪
　　　前往接辦統領事務将宋宗璋觧赴成都看守
　　　候(臣/)委員觧送刑部聽候質訊其南路統領係
　　　許應虎派管正地馬奈綽斯甲等處官兵夾攻
　　　勒歪刮耳崖該鎮初進之時克復正地攻取車
　　　寨尚屬勇往迨進攻獨松未克蔡允失事許應
　　　虎竟舍獨松而至的交以攻甲木寨仍不能克
　　　反被賊圍幾至危殆(臣/)始将許應虎撤回小金
　　　川繼因卡撒一路未有大員彈壓又遣許應虎
　　　至彼駐守乃畏賊大言恐嚇欲允其撤退營盤
　　　之請經(臣/)嚴飭中止(臣/)又将許應虎調回閑住
　　　現在留營無益應遣回建昌鎮本任辦事至馬
　　　良柱於上年四月救全沃日諭降小金川并克
　　　復孫克宗地方勞績頗著六月内克取納貝山
　　　江卡得利等處及招撫克州九寨并攻取噶固
　　　讓噶羙耳等寨進據丹噶山梁亦屬奮勇及(臣/)
　　　将卡裏撤回之兵令赴丹噶歸伊統轄該鎮駐
　　　劄丹噶山雖離刮耳崖不過二十餘里而攻取
　　　曽達一碉日久未克迨張興失陷遂意沮氣懦
　　　措置乖方致令克州九寨仍被賊占大肆猖獗
　　　及(臣/)令發兵退賊然後移營納貝山一帶據險
　　　駐劄而馬良柱一得(臣/)檄即置賊不顧率領漢
　　　土官兵五千餘衆連夜移營並無賊人尾追而
　　　砲位軍装帳房等項盡行遺棄其怯懦無能較
　　　之前此如出兩人且該鎮亦於瞻對案内扶同
　　　欺罔應行質訊(臣/)謹遵
　㫖摘取印信委副将任舉署理重慶鎮事務統領官
　　　兵進勦将馬良柱同宋宗璋一并觧送刑部質
　　　訊問擬其遊擊陳上才上年四月内救援沃日
　　　及攻克孫克宗進據丹噶山雖有㣲勞但分駐
　　　卡撒左山梁以後毫無寸功且於撤營之時防
　　　範疎懈以致失砲傷兵罪實難逭叅将郎建業
　　　初由卡裏進兵既無寸功後赴曽達駐守失去
　　　卡倫七座迨撤營之際不遵號令失砲傷兵其
　　　罪更難姑貸(臣/)按照軍法將郎建業鎻拿觧赴
　　　成都收禁陳上才先經患病赴成都調治咨明
　　　提臣武繩謨一并收禁候
　㫖到飭審究擬至署遊擊潘文郁於上年四月赴援
　　　沃日奮勇對敵身帶石傷繼又攻克孫克宗及
　　　得利噶固等寨皆為前鋒直抵丹噶頗屬勇往
　　　惟於曽達撤營急遽失去小砲一位尚屬罪不
　　　掩功又署叅将事陜西遊擊王世泰派往馬良
　　　柱丹噶軍營幫辦統領事宜並無寸效又隨同
　　　撤營毫無布置咎亦難辭但該員委赴丹噶未
　　　及旬餘情稍可原且熟於金川一帶番情為綽
　　　斯甲等土司所素信應姑留以備差委(臣/)現將
　　　王世泰潘文郁二員暫留軍營䇿勵以觀後效
　　　再查丹噶曽達及卡撒山梁等處撤營失去砲
　　　位所有專管之千把弁員亦千例議外委張朝
　　　佐王國佐姜于海山隂棠王孟國五員即行按
　　　名斥革千把杜景賢杜啓明宋禄三員咨部斥
　　　革一并羈候審擬至於卡撒駐守之叅将買國
　　　良上年七月攻克空卡闗邦噶山碉寨并克破
　　　卡撒大碉頗屬奮勇至八月以後攻打色底遂
　　　為頓阻又副将髙宗瑾上年八月内奪據色底
　　　左山梁之後即為頓阻雖俱未能克敵尚屬固
　　　守無失髙宗瑾於本年正月内誘擒逆番用事
　　　頭人生噶爾結又於三月内協同副将唐開中
　　　叅将買國良等拿獲賊目生格由是賊番稍知
　　　畏懼不敢輕來侵犯現在另為派遣酌援機宜
　　　進攻其馬奈駐守之叅将永柱初在卡裏既赴
　　　馬奈均無克取亦無疎失至本年三四月與遊
　　　擊李璠等督率官兵擊退犯營賊番攻克戎布
　　　寨賊勢大挫軍威稍振亦現在指示機宜調遣
　　　進攻阜和營遊擊羅于朝上年七月奪取甲索
　　　碉卡八月初旬又同王世爵攻奪對哇山賊卡
　　　八月以後久駐甲索未有進取亦無疎失但羅
　　　于朝於瞻對案内通同欺罔罪不可逭請另行
　　　叅劾以彰法紀奏入
　上命該部議奏旋經兵部議覆許應虎業經奉
　㫖革職觧京審擬宋宗璋馬良柱俱係已經觧審之
　　　員應行審擬治罪羅于朝歸於瞻對案内另叅
　　　均毋庸置議郎建業陳上才既經該督按照軍
　　　法鎖拿収禁應請
　㫖革職審擬叅将永柱照溺職例革職可否留營効
　　　力出自
　聖恩如䝉
　俞允留營俟事竣之日該督查核功過照例辦理餘
　　　俱如張廣泗所奏行得
　㫖俞允張廣泗又奏言行軍之際全頼将領身先士
　　　卒其退縮無能者應加懲究謀勇幹濟者應予
　　　奬㧞庶足鼓勵戎行查川陜定例自副将以至
　　　千總凡有缺出皆由内部照例銓選臣仰懇
　天恩俯念軍興暫通常格此次軍前遇有副将以下
　　　缺出准臣即於此次出師奮勇立功顯著勞績
　　　人員内揀選
　　題請補授以事竣之日停止倘軍前不得其人仍
　　　照例咨部推補則一變通間将弁有上進之階
　　　愈切報効之願於現在征行似有裨益奏入
　上命該部議奏旋經兵部議覆准行張廣泗又以管
　　　理打箭爐税務吏部郎中博寛縁事降調具呈
　　　願於軍營効力據情入告
　上可其奏令博寛留營酌量委用張廣泗又奏岳鍾
　　　琪未到軍營之前曽具禀到(臣/)有伊曽䝉
聖祖仁皇帝賞戴花翎之語(臣/)以大臣罷斥起用必須
　　　另䝉
　恩賜方可頂戴答之不敢壅於上
　聞謹代陳明奏入
　諭曰可傳㫖令其戴翎是日陳宏謀奏言金川不法
　皇上特遣大臣帶領官兵分起前進以期迅速勦除
　　　(臣/)欽遵
　諭㫖将沿途夫馬預為籌備先儘驛馬合棚應付并
　　　調撥營馬就近協濟仍有不敷令地方官雇覔
　　　民間騾馬務令寛裕今
　欽差内大臣班第等於五月初六日過西安省城䕶
　　　軍統領烏爾登等於五月初八日過西安省城
　　　經略大學士公訥親等於五月初九日過西安
　　　省城䕶軍統領薩音圖等於五月初十日過西
　　　安省城内大臣傅爾丹等於五月十五日過西
　　　安省城俱係兼程前進夫馬並無貽誤理合奏
　　　明奏入
　報聞是日陳宏謀又奏言陜省為川甘兩省孔道額
　　　設驛站原係按地方之衝僻差務之繁簡以定
　　　馬匹工料之多寡如一入陜境之潼闗華隂華
　　　州渭南臨潼等州縣定為極衝毎站設馬八十
　　　四匹及一百八匹每馬一匹日給草料銀八分
　　　五釐每馬夫一名日給工食銀五分其自鳳翔
　　　府屬之寳雞縣入棧道起至漢中府屬之寧羌
　　　州黄壩抵四川境計一十六州縣驛亦定為極
　　　衝内惟寳雞設馬六十五匹東河設馬七十六
　　　匹餘俱每站僅設馬五十匹及五十四匹每馬
　　　一匹俱日給草料銀六分五釐每馬夫一名俱
　　　日給工食銀三分同一極衝驛站而夫馬工料
　　　多寡不同皆因潼闗等處乃入陜之門戸為川
　　　甘兩省經由之總路寧羗等處則僅係入川之
　　　偏路如無軍務則寧羗等驛原可應付無誤乃
　　　自瞻對用兵以来寧羗各驛馳騁不遑已屬疲
　　　苦近因金川之役調撥官兵協濟軍餉
　欽命大臣前往差使絡繹文檄交馳各該驛遞俱在
　　　棧道之中一線羊腸站逺道險更與道途平坦
　　　之衝驛不同今寧羗等驛額馬僅五十餘匹而
　　　毎起撥用動至一百數十匹現又安設腰站接
　　　遞軍營緊急文報驛馬更不敷用陜省逺在邊
　　　疆處處緊要無可抽調司驛各員墊項雇買凑
　　　應緊差幸無遲誤力實難支額設之馬奔馳不
　　　息多致勞傷所定工料又苦不給前據寧羗州
　　　等一十四州縣驛紛紛呼籲詳請加増工料馬
　　　匹以免貽誤軍需(臣/)批飭驛鹽道孫陳典㑹同
　　　布政使慧中確查議詳兹據該司道等援據雍
　　　正八年西路用兵之例詳請加増(臣/)查寧羗等
　　　驛夫馬工料久有定制何容輕議加増惟是軍
　　　興之際差務殷繁疲苦實甚若不亟為調劑設
　　　有貽誤闗係非輕伏查雍正八年西路用兵沿
　　　邊一帶添設邊塘馬匹所需草料銀兩前督臣
　　　查郎阿題明俱照八分五釐支給報銷今寧羗
　　　等州縣棧道﨑嶇當此用兵之時差務繁急與
　　　從前西路用兵事同一例(臣/)等目擊各驛情形
　　　不得不叩懇
　天恩俯准将漢中府屬之寧羗黄壩大安沔縣黄沙
　　　褒城青橋馬道武闗留壩松林三岔鳳縣草涼
　　　等十四州縣驛照西路用兵添設邊塘事例於
　　　額設馬匹之外每站暫添馬二十匹馬夫十名
　　　以資應付每馬一匹無論新添舊設均照例每
　　　日支給草料銀八分五釐馬夫一名每日支給
　　　工食銀五分至鳳翔府屬之寳雞東河二驛馬
　　　匹無庸添設其草料亦請每日支銀八分五釐
　　　馬夫工食每日支銀五分一應工料請於奉
　㫖允准之日准其開銷所需添設馬價於藩庫銀内
　　　照定價每匹八兩給發收領事竣之日變價還
　　　項夫馬工料亦仍照舊額支領奏入
　上命軍機大臣等㑹部速議議曰川省現在用兵其
　　　差務之煩較之陜省勢必更甚而川省沿途各
　　　站僅設馬三十匹每匹日支草料銀六分並未
　　　請増今陳宏謀援照雍正八年西路用兵添設
　　　塘馬之例奏請加増不知西路一帶俱係沿邊
　　　歴年原無驛站軍興之際不得不議添設並非
　　　原有額設復行増添也惟是金川現在用兵往
　　　来差使自必多於平時陜川二省馬匹或有應
　　　通融辦理之處(臣/)等未能周知難以懸定今大
　　　學士公訥親現奉
　命赴川經略軍務身歴其境應請
　勅交大學士訥親将川陜一帶驛站有無應行斟酌
　　　變通之處妥酌具奏請
　㫖辦理
　上從之
　　　六月辛酉紀山奏言軍需費用浩繁先後請撥
　　　隣近省分及部庫銀共二百九十萬兩兹據布
　　　政使詳稱糧餉賞需及各路輓運脚價等項需
　　　費不貲現存既屬無㡬而附近之陜省又存貯
　　　無多不能屢為協濟且前借司庫酌留封貯銀
　　　三十九萬餘兩尚未歸還合無再請題撥銀一
　　　百萬兩速觧来川協濟理合具題奏入
　上命該部速議旋經部議在江西省撥銀七十萬兩
　　　湖北省撥銀三十萬兩共銀一百萬兩交各該
　　　撫委員星赴川省交納備用是日
　上命軍機大臣等傳諭訥親曰據户部議覆紀山所
　　請協撥軍需銀一百萬兩合之從前所撥已将及
　　四百萬兩此時大兵雲集日費不貲若奏凱需時
　　餽餉将何所底止當起事之初本圖震攝遐荒為
　　一勞永逸之計雖知其難勢不容己今勞師動衆
　　經歴嵗時而兎穴獸嵎險不可攻力不能致全師
　　取勝究将何道之從金川在蜀僻處懸巖負固陸
　　梁本不足較但既已興師問罪徴調旁省幾徧西
　　南若棄此不圖無以警衆心而威蠻服番衆圜視
　　而起其将何以禦之然自朕反覆思之命将徂征
　　固以止亂班師柔逺是乃常經古人云不以明珠
　　抵鵲惜其所得不償所失也為今之計果已迅奏
　　膚功㨗音踵至固不待言倘尚利害相持當籌制
　　勝良圖可以無頓大兵而狡冦帖服不致有損國
　　威斯為上䇿至班滚不過漏網遊魂無足輕重如
　　果探囊可得亦足快心若勢不能中止又将頓師
　　經年更加勞費則俘班滚而懸之藁街不足示武
　　且擒獲班滚特以服李質粹慶復之心明非懸坐
　　疑獄耳試思傷財動衆李質粹之首果足償赤子
　　百萬之脂膏耶不惟李質粹即慶復又豈足以償
　　之耶以事理輕重衡之不如置之不問此朕宸衷
　　密斷為民力物命起見不然多者費矣後之所費
　　數豈踰前而區區是較耶訥親赴川時起程匆促
　　未暇面諭及此可密行傳諭訥親令其統計全蜀
　　情形熟思審處伊身在軍前所見較為親切必能
　　善㑹朕㫖如此番不用兵瞻對而大兵既撤之後
　　萬一餘燼復燃嘯聚生事又不得不復為撲滅以
　　杜後患則又不如目前多費為事半而功倍矣其
　　一一先機籌及詳悉密奏候朕裁酌張廣泗等可
　　不必令知之恐致洩漏以揺惑衆聽其現在進兵
　　形勢若何竚待奏報以紓逺懐大學士佳否近来
　　起居步履如何隨便奏聞以慰朕意
　　　　(臣/)等謹按興師十萬日費千金行者有荷戈
　　　　之勞居者有輓輸之役民命物力胥闗乎是
　　　　自古雄才大略四征弗庭固欲使絶域遐荒
　　　　聲靈共讋然一偏於攻取好勝之私而不能
　　　　念及於國計民生之重則未免於勞師傷財
　　　　不戢是懼我
　皇上聖德廣運舉四海内外措置於掌握之中
　睿照所及徹始徹終毋固毋我邊圉弗靖固不得不
　　　　張皇六師以伸天討洎乎行師既久勞費日
　　　　煩則重念鋒鏑是膺無非朝廷之赤子輸将
　　　　恐後皆為草野之脂膏惻然以班師柔逺為
　　　　懐蓋並育兼包量同天地而審機决䇿洞若
　　　　神明為經略者果能善體
　聖心熟思審處則膚功之奏有無俟曠日持久者矣
　　　癸亥
　上命四川建昌鎮總兵官莽阿納前往金川軍營聽
　　經略大學士訥親總督張廣泗酌量委用
　　　戊辰
　上諭内閣曰據尚書班第總督張廣泗奏稱汶川縣
　　典史謝應龍於莎羅奔蠢動之初奉委偵探情形
　　查勘餉道其時莎羅奔三路往攻沃日逆燄方張
　　而該典史能以大義開導女土司令其堅守拒賊
　　一面為請援兵迨危急之時手執佩刀相誓協力
　　拒守沃日因以得全及至卡撒失利鎮将欲移營
　　退保該典史復力阻中止且不待檄示接濟卡撒
　　右山梁軍餉該典史以微末之員能知大義兼悉
　　機宜實心任事甚屬可嘉即在大員中亦不易得
　　非尋常勞績可比宜不次超擢以示優奬可加授
　　知州同知職銜遇有相當之缺該撫即行題補使
　　軍中効力人員共知鼓勵是日
　上又命軍機大臣等以謝應龍超擢諭知訥親令傳
　　該員面加奬諭並通傳各營使効力人員共知鼓
　　勵
　　　　(臣/)等謹按行軍之際賞罰最宜嚴明典史謝
　　　　應龍以㣲末之員一能實心任事
　皇上即予超擢並諄諄傳
　諭經略面加奨勵又傳播各營使効力之員共知奮
　　　　勉
　聖主之無功不賞無㣲不録所以鼓舞人才振作其
　　　　勇往之氣者至深切矣當時訥親張廣泗漫
　　　　不經心以致軍前敘功冊籍溷淆無可稽考
　　　　豈非負
　恩之大者乎
　　　是日班第等以前奏軍前文武員弁跟役及土
　　　兵在本境者酌給半米半折奉
　上諭以軍前最重糧餉半米半折日食倘有不敷伊
　　　等從何購覔何以轉稱足資食用遵
　㫖覆奏曰軍前文武員弁跟役原有額設定數照例
　　　支給口糧但該員弁等隨帶之役與額定之數
　　　多有不足如總兵定例跟役二十四名副將十
　　　六名其實在隨帶人數並無如許之多向俱照
　　　額支領以餘米變價補日用之不足今酌定半
　　　米半折既省轉售之煩而食米仍無缺乏至土
　　　兵未離本境者原有該地出産炒麫糌粑足資
　　　餬口本不專藉官糧且其中殷實土司素有儲
　　　積者即令全領折價亦所樂從(臣/)等總在隨時
　　　隨地酌看情形加之調劑實無食用匱乏之虞
　　　奏入
　報聞是日班第張廣泗紀山㑹奏言據布政司詳稱
　　　西南兩路添兵進勦雇用内地運夫數以萬計
　　　伊等逺役塞外食物昻貴所得脚價口糧僅敷
　　　本人度日不能兼贍家口兼之疾病逃亡又須
　　　另行募補民間不能永逺幫貼未免畏縮不前
　　　而軍糧緊急刻不容緩應請於每夫日給口糧
　　　脚價外各先給安家銀二兩三月換班之時再
　　　給銀一兩庶糧夫無憂内顧得以踴躍從公(臣/)
　　　等伏思我
　皇上愛民如子不欲絲毫擾累奉有寛裕給發脚價
　　　之
　諭㫖(臣/)等親察情形似應照該布政司所議辦理恭
　　　摺陳明奏入
　上諭該部知之是日張廣泗又奏擒獲之賊日生格
　　　生噶爾結與馬奈陣前擒獲之賊番克爾吉勞
　　　戎生格等五名均已處以極刑並行梟示以洩
　　　衆忿
　報聞
　
　
　
　
　
　
　
　
　
　
　
平定金川方略卷七
欽定四庫全書
平定金川方畧卷八
　　　六月己巳張廣泗奏言(臣/)調集大兵分派十路
　　　定期五月初八日進攻今㨿署重慶鎮任舉候
　　　補叅將王愷報稱五月初七日自牛厰起程天
　　　降大雪行至素可呢雪山駐劄初八日剷雪開
　　　路本日未刻官兵過撒烏山於昔嶺東楚適中
　　　地方駐劄派漢土兵五百名㨿住山梁取奪賊
　　　卡任舉等即於十二日直抵昔嶺山梁佔踞險
　　　要山北二里許地名木岡孤峯壁立為昔嶺一
　　　帶賊碉及納喇溝二處總路賊酋於隘口連設
　　　大卡數處並砌石城與官兵營壘相對十三日
　　　晩官軍暗發土兵八百名順溝而下一靣令官
　　　兵攻擊木岡之山卡遥為聲勢賊衆紛紛上山
　　　救䕶任舉等於山梁連發十餘砲穿過賊卡賊
　　　皆奔竄濳踪十五日早遥見昔嶺山下及卡撒
　　　右梁溝内烟霧迷天㨿報稱係前發土兵已將
　　　石逹喇第等四碉燒燬擒獲賊番男婦二十餘
　　　人擊斃十餘人十五日宻派官兵由山溝抄襲
　　　山梁中腰賊卡是夜大雨如注聞鎗砲呐喊之
　　　聲不絶㨿守備孟珏報稱我兵已上中峯奪據
　　　山梁襲取木岡迤西中腰賊卡五處生擒賊番
　　　五名殺傷者不計其數乘勝又奪得賊卡二處
　　　軍威正振隨遣漢土官兵一千名直逼昔嶺中
　　　峯駐劄任舉等於十七日督率官兵乘勢攻擊
　　　木岡寨其寨較之中峯賊卡倍為髙峻官兵奮
　　　勇直前用鈎䥥鎗矛刺死賊番十餘人鳥鎗斃
　　　賊甚衆目擊官兵人人奮勇爭先竟至舍棄挨
　　　牌挺身直入賊番鎗石交下恐有疎失暫時鳴
　　　金收兵千總金悦陣亡並漢土兵十七名又㨿
　　　副將唐開中髙宗瑾劉徳成等報稱奉委領兵
　　　先徃左溝箐内埋伏飭令遊擊劉竒偉守備頼
　　　君輔等帶兵於五月初八日五鼓搶過山梁劄
　　　營並發兵攻擊䨇碉大銅砲力猛已將䨇碉攻
　　　塌無如䨇碉之下復有二碉二碉之下更有砲
　　　䑓聫絡色底層壘堅險官兵奮勇擊死賊番數
　　　十隨即填壕上碉因賊施鎗如雨弁兵不無傷
　　　亡隨傳令不得上碉俱伏於碉外攻擊未時以
　　　後大雨如注直至十一日方止隨於十二十五
　　　等日派遣漢土官兵圍攻谷里大戰碉將頭道
　　　右山梁一帶撲毁焚燒戰碉大碉各攻克三四
　　　座不等又克右山大碉三座尚有大賊目阿什
　　　則太大䨇碉小碉未克至於谷里大戰碉一座
　　　其前又有平碉三間自十五至十八日官兵圍
　　　守四晝夜十九日四更有光多木打一帶賊番
　　　前赴救援碉内之賊亦乗夜出碉以死拒戰漢
　　　土官兵一面截擊一面搶奪戰碉殺賊三人帶
　　　傷約十餘人餘衆奔逸黒夜未便追擊現在撥
　　　兵㨿守谷里碉以通右山梁糧運至右山䨇碉
　　　並上下左右小碉必須奪取方可進攻色底已
　　　派逰擊韓樞帶兵二千前徃右山分駐扼要一
　　　面攻擊䨇碉一面接應昔嶺又派逰擊吕文魁
　　　都司郭虢宗守備趙自超林昭馬國材等帶兵
　　　九百攻取逹雜兒腰賊人連夜建立木城踞險
　　　拒守二十一日漢土官兵恊力奮勇攻至申末
　　　四卡皆獲小金川頭人卡卡䇿旺身先躍進木
　　　城連砍數賊生擒逆酋用事喇嘛一名開姑什
　　　牙並凶番一名鎗砲擊死賊番百餘名逹雜兒
　　　腰已經攻克斬獲首級九顆現令逰擊韓樞土
　　　舍良爾吉帶領漢土兵一千七百餘名過右山
　　　梁攻取䨇碉又㨿松潘鎮總兵哈攀龍呈稱叅
　　　將買國良都司馬光祖等於五月初十日駐營
　　　梭羅岡離賊番雪山頂第一要卡約四十餘里
　　　已刻領兵撲上山頂見左梁任舉官兵已在彼
　　　劄營我兵直至山梁之下劄營候補副將劉忠
　　　五月初十日領兵抵撒雪山佔㨿山梁於十三
　　　日派外委馬世年帶兵於右山壓梁劉忠由半
　　　山坡松林溝口一路跴探高阜處所聴候指派
　　　進攻至牛厰地方松林内突出賊番約三百餘
　　　人放鎗迎敵我兵奮勇直撲擊死番衆四十餘
　　　名帶傷者甚衆賊俱奔入松林逃竄外委劉記
　　　印陣亡並沃日土兵一名十五日哈攀龍㑹同
　　　劉忠買國良分兵進勦馬溝右梁下營親身跴
　　　看當溝中間有石砌牛圏二座可容百餘人左
　　　梁半山至溝底松樹叢宻右山之樹更為交雜
　　　約有四十餘里方能出箐憑視之頃逆番四出
　　　隨令官兵分㨿險要定設卡倫遣兵於十六日
　　　搜截松林都司馬光祖前赴溝口拆毁松卡二
　　　座過左梁山溝賊番約有三四十人藏伏官兵
　　　即施放大砲右梁之兵將至林邉賊俱徃溝下
　　　奔逃右梁官兵乗勢追逐擊死賊番十數人因
　　　樹木茂邃收兵暫駐又㨿加銜提督岳鍾琪報
　　　稱奉派統領黨􁆡一路官兵進勦因天雨阻遲
　　　至十五日派遣官兵二千名三路進攻康八逹
　　　親帶叅將張豹領兵於高阜處督戰其第二路
　　　逰擊路建翰所領攻擊頭卡之兵遇賊迎敵官
　　　兵鎗箭齊發斃賊甚多賊遂敗逃入卡千總楊
　　　清興楊自功把總李養羮外委史大興周都等
　　　奮勇登卡與賊短兵相接路建翰及逰擊王三
　　　元守備柴生花亦相繼登卡壕内所伏之賊從
　　　傍衝擊路建翰等又分兵截殺楊清興李養羮
　　　帶兵三十餘名躍入壕内與賊死戰殺賊甚多
　　　餘賊棄卡敗逃楊清興李養羮鎗傷陣亡而躍
　　　入壕内之兵亦多半傷亡第一路遊擊王三元
　　　等所領之兵行至戰碉不逺為壕所阻隨下山
　　　梁衝入頭卡接應惟第三路所派攻擊二卡之
　　　雜稄土兵道路稍遠行走亦遲為賊所阻未能
　　　前進至陡物黨噶左邉山梁之下切近賊人水
　　　泉有賊修理卡塹經住劄作固山梁之副將鐡
　　　景祐用砲遥擊致死賊番一名現在布置奪賊
　　　泉卡並襲取陡物黨噶又㨿岳鍾琪報稱署副
　　　將王世泰與副將劉順高雄所領官兵進攻甲
　　　索乃當二路於五月十六日派遊擊保懐智攻
　　　擊來當馬牙岡後山梁遊擊羅于朝攻擊上下
　　　日旁山副將劉順攻擊馬牙岡山梁副將高雄
　　　攻擊囊得碉寨署副將王世泰攻擊俄北賊卡
　　　遊擊張玉成留守甲索軍營岳鍾琪現在派撥
　　　阿􁆡及十二部落土兵赴日傍山運糧恊助又
　　　㨿叅將永柱呈稱奉派統領馬奈官兵進勦隨
　　　㑹同遊擊李璠妥商於林噶及駱駝溝等處要
　　　隘酌留官兵防守其餘抽撥漢土兵一千餘名
　　　擬於五月二十二日由卡卡脚之東山江口進
　　　攻其遊擊楊之義都司茍興副將董撫逺原派
　　　統領正地一路官兵因甫經前徃二十以外方
　　　抵該處尚未報到進攻情形署遊擊潘文郁等
　　　所領納貝山一路官兵原係牽制之師須俟卡
　　　撒之色底攻克方可飭令前進(臣/)查十路官兵
　　　原擬五月初八日並進㑹勦不意隂雨連綿迄
　　　今旬餘未霽山高路遠之處又降大雪以致阻
　　　滯未能齊進(臣/)現在飛檄督催惟是進攻之路
　　　以昔嶺為最要而昔嶺一路現惟木岡一城與
　　　中峯大戰碉一座未克倘攻奪此二處則可俯
　　　瞰諸碉直搗刮耳崖較别路為甚㨗總兵哈攀
　　　龍一路既為松林所阻因將伊所領之兵改由
　　　納喇溝前進即抄出昔嶺中峯之右與任舉之
　　　兵㑹合並攻昔嶺俟克取之後再分路進勦勒
　　　歪又前調雲南總兵冶大雄亦於五月二十日
　　　抵(臣/)軍營現已委令前赴卡撒總統滇黔官兵
　　　一面進勦色底光多等寨一面抄出昔嶺中峯
　　　之左與哈攀龍任舉之兵三面夾攻惟須先破
　　　昔嶺戰碉則是扼吭拊背賊巢孤立無援矣兹
　　　聞經畧大學士訥親已於五月二十一日自成
　　　都起程指日可抵軍營(臣/)再請商一切機宜經
　　　畧駐劄小金川適中之地各路鎮將禀報情形
　　　皆可隨時指示至卡撒昔嶺等𦂳要之處(臣/)仍
　　　不時親徃督催轉飭各將士努力攻擊自必倍
　　　加奮勵以期迅奏膚功也奏入
　諭曰佇俟㨗音以慰逺望
　　　　(臣/)等謹按金川用兵徃徃以雨雪阻滯為虞
　　　　乃任舉攻取昔嶺於烟霧迷天之際土兵奮
　　　　勇連燬四碉擒殺賊衆又於大雨如注之夜
　　　　鎗砲呐喊之聲不絶於耳竟能直上中峯奪
　　　　取山梁擊賊甚多軍威頗振可知兵以氣勢
　　　　為用氣盛則風雷不能奪而鼔舞士氣又在
　　　　主將之行事合機宜而風采可畏愛也
　　　七月辛卯
　上命原任昭通鎮總兵董芳前徃金川軍營聴經略
　　大學士訥親等委用遇有總兵缺出即行題補
　　　壬辰訥親張廣泗㑹奏言五月初八日㑹期進
　　　兵以來(臣/)張廣泗已將各路呈報攻戰情形具
　　　奏兹㨿由納喇調赴昔嶺之署鎮哈攀龍報稱
　　　五月二十九日率領副將劉忠叅將買國良至
　　　昔嶺中峯署鎮任舉先於嶺上及嶺南對拒賊
　　　卡劄營哈攀龍等見嶺北溝梁名渇足嶺碉寨
　　　宻峙令該將於三十日四更起營哈攀龍帶兵
　　　督後初一日黎明鼓勇上梁賊番鎗聲四發官
　　　兵下山對敵賊俱逃竄奪獲碉寨四座初二日
　　　有賊百餘乘夜圍攻被官兵迎拒鎗傷多賊陣
　　　亡土兵二名是日該協將令署守備鍾世俊由
　　　正嶺直下守備劉斌由左溝圍繞殺傷二十餘
　　　賊奪獲木城一座沃日土兵殺獲賊首一顆陣
　　　亡漢土兵三名賊又於溝林砌卡斷我水道官
　　　兵隨即添卡拒守初八日賊復乗夜從後山梁
　　　來攻水卡官兵用鎗殺賊二十餘人賊旋敗走
　　　陣亡土兵三名初十日三更把總陳琳領兵抄
　　　出溝口截石溝一帶攻賊之左叅將買國良領
　　　兵進取奎角援碉賊既發鎗督兵三而夾攻自
　　　辰至已賊棄碉逃遁焚碉三座賊復冒火飛撲
　　　官兵用鎗砲殺傷甚多叅將買國良手斃賊二
　　　名餘俱潰散把總陳琳陣亡並漢土兵六名又
　　　㨿昔嶺一路之署鎮任舉叅將王愷報稱移營
　　　高阜用砲攻擊木岡木石城俱已擊塌賊乘夜
　　　補葺官兵亦乘夜施放鎗砲五六晝夜不息五
　　　月二十三日潜發土兵一百五十名攻奪賊卡
　　　漢兵一百名埋伏邀截石梁卡路令東峯官兵
　　　遥作撲攻右卡之勢夜間用砲上擊令土兵俯
　　　伏蛇行躡近木城用挨牌遮䕶多帶乾柴以備
　　　焚燒之用不意是夜大雨如注火繩盡濕伏兵
　　　無援雖奮勇爭先為亂石所傷未能克復二十
　　　六日任舉親抵昔嶺閲視營盤之左有得思東
　　　木逹溝乃卡撒昔嶺兩路軍聲糧路攸關為此
　　　數碉所阻商同卡撒總統冶大雄於二十八日
　　　五更發兵焚燒木逹溝一帶賊碉任舉至中峯
　　　調度將得思東大碉三座圍困斷其水道用斧
　　　進砍賊番滚崖逃遁得踞大碉一座小碉二座
　　　乘勢攻奪得踞木逹碉以上三處共攻克大小
　　　戰碉十座石城一座大小平碉一百三十餘間
　　　青稞麥豆田地約六十餘頃六月初九日攻克
　　　昔嶺溝底石城水卡初十日㑹同副將唐開中
　　　攻色爾力半山賊卡自三更交戰至五更土兵
　　　奮勇撲攻奪獲木城大卡一座殺賊八名生擒
　　　一名又㨿任舉等報稱六月十三日㑹同哈攀
　　　龍唐開中令各兵砍木䜿城步步為營十四日
　　　分兵三路哈攀龍由右面架梁堵禦買國良由
　　　左溝穿林而上以攻木城任舉唐開中由中直
　　　撲石城卯刻買國梁率領土兵上嶺漢兵繼進
　　　木城左右賊番齊出夾攻買國良手斃賊一名
　　　督兵力戰木城内矢石如雨鎗砲交加買國良
　　　被鎗陣亡並把總馬良甫及漢土兵二十餘名
　　　哈攀龍督兵上梁奪回買國良之尸及失去砲
　　　位殺賊百餘收兵回營又㨿哈攀龍報稱六月
　　　十五日任舉唐開中攻石城東面哈攀龍攻南
　　　面又派土兵一百繞山攻西面又派土兵三百
　　　伏林堵禦十六日黎明齊進各鎭將皆身自督
　　　戰唐開中劉竒偉俱被鎗傷土兵奮勇有數人
　　　撲入賊卡者石城堅固異常官兵環繞木栅任
　　　舉督催兵力益奮西南林内突出賊三百餘人
　　　任舉率兵堵禦被傷督戰益力復被鎗傷陣亡
　　　哈攀龍督兵分赴上下林中用鎗擊死賊人三
　　　十餘名收回任舉之尸隨令收兵二十日令土
　　　兵於賊城南面連劄數卡石城賊出爭為小金
　　　川土兵預伏邀截致斃賊目得以劄卡土兵三
　　　名陣亡又㨿卡撒一路之總兵冶大雄報稱五
　　　月二十七日令副將高宗瑾攻䨇碉前冶大雄
　　　率唐開中劉德成楊朝棟夾攻碉旁未倒次日
　　　加兵進攻見任舉帶昔嶺土兵沿梁撲下徃攻
　　　木逹冶大雄同唐開中分兵前赴接應又令遊
　　　擊韓樞從右山夾攻昔嶺兵威益振二十九日
　　　派兵四路圍困光多三寨連燒三座賊死甚多
　　　又㑹合昔嶺官兵徃攻得思東寨至六月初九
　　　日夜派兵四百分左右翼抄出色底䨇碉之外
　　　堵截賊援另派土兵撲碉䨇碉賊番及巴郎木
　　　須賊番潛來救應為堵截官兵所衝擊又伏兵
　　　齊起鎗弩俱發連戰四陣賊番敗走堅碉未能
　　　攻克官兵亦有傷亡又㨿黨􁆡一路提督岳鍾
　　　琪報稱五月二十五日進攻革什戎岡陡物黨
　　　噶天雨連綿山坡陡滑各土兵不避風雨連夜
　　　前䟎天明遇賊土兵奮勇殺賊六名二十六日
　　　立卡安砲於樹林稠宻之處開路進取二十九
　　　日派遊擊沙亮都司張宏範遊擊阿爾占等分
　　　兵三路攻取第二水泉守備黄金玉由右翼樹
　　　林内伏兵副將鐡景祐遊擊王珩帶兵接應遊
　　　擊王三元進攻康八逹都司孫良材進攻木耳
　　　金岡左翼官兵奮勇攻卡奪取水泉鎗砲殺賊
　　　甚多守備楊昆等督率土兵奪取石卡二道木
　　　卡二處山梁一道即劄立營卡右翼官兵攻賊
　　　大卡冒險直上賊憑高臨下鎗石如雨官兵用
　　　砲殺賊十餘人把總王憲陣亡六月初二日康
　　　八逹巖前伏兵五六十人官兵鎗擊落巖二三
　　　十人餘賊奔逃東溝内亦伏賊六七十人外委
　　　馬得剛執矛札死一賊兵丁鎗砲兼發殺賊無
　　　數陣亡官兵一名又㨿甲索一路之副將王世
　　　泰報稱五月十八日帶兵進攻俄北行至頭卡
　　　見賊十數名督兵追擊賊俱退入三四道卡内
　　　派兵連發數砲碉堅不動因大雪收兵二十四
　　　日連設四卡攻戰至三十日陸續殺賊二十餘
　　　名六月初五日派兵各帶攩牌火砲伏於兩翼
　　　王世泰帶兵自下而上賊放鎗拒敵官兵大砲
　　　擊穿賊卡十數洞有賊二百餘人迎戰官兵擊
　　　死賊二十餘人賊伏壕中官兵力撲又殺賊十
　　　餘人始行回營陣亡官兵四名又㨿甲索一路
　　　分攻日旁之遊擊羅于朝報稱五月十八日抵
　　　日旁攻賊賊儘力抵禦官兵自辰至未擊死賊
　　　番五名連克賊卡二處奪獲木城一座賊奔三
　　　卡攻撲未克二十一日分兵三疊魚貫攻擊漢
　　　兵奮勇已進石城止隔一壕綽斯甲土兵竟不
　　　前進賊壕鎗砲齊發漢兵奮勇不退至三更復
　　　奪石城賊番鎗石抵禦兵傷甚多即令收兵又
　　　㨿岳鍾琪報稱五月十八日派徃甲索乃當二
　　　路分攻囊得之副將高雄劉順於五月十八日
　　　進攻囊得至山梁安營松林突出賊番百餘直
　　　來堵截一面攻擊一面下營自已至申殺賊數
　　　名餘從林内逃遁陣亡漢兵一名二十一日派
　　　西寜兵架梁派甘肅兵從中進攻兩碉撲出賊
　　　五百餘人對面交鋒殺賊四五十人帶傷五六
　　　十人敗入碉内官兵撲奪燒燬小碉一處奪獲
　　　蠻鎗一桿割取耳記一個夤夜未敢深入把總
　　　郭士榮公守桓馬得龍陣亡乂㨿乃當一路之
　　　遊擊保懐智報稱六月初一日夜間賊兵三股
　　　於營盤前後左右侵擾又一股直衝後營門鎗
　　　石如雨督兵奮勇禦敵四更始退殺賊一名獲
　　　長矛一桿又㨿馬奈一路之叅將永柱報稱自
　　　五月二十二日進攻卡卡脚賊俱堅守不出至
　　　六月初四日派外委楊進孝帶兵於四更潛上
　　　近賊中碉之小石厓設伏永柱及外委曹元靈
　　　帶兵誘敵把總鐡中竒賈璞於伏兵對面山梁
　　　接應遊擊李璠督催千總劉起奉等四員各帶
　　　大砲安於北山守備金容阻截卡卡脚來路千
　　　總彭翹翼吕渭元等帶兵助陣皆黒夜山頂埋
　　　伏五鼓起火伏兵突發午後北山賊勢漸衆曹
　　　元靈佯走中碉賊躍出遇伏擊死八人並殺紅
　　　衣賊一名連奪四卡安兵把守陣亡漢土兵八
　　　名十二日復攻中碉殺賊五名餘奔入坑陣亡
　　　土兵二名十三日發兵潛伏山巖五鼓時李璠
　　　督兵奪卡殺賊六名一帶山卡皆被官兵奪獲
　　　安設連環卡倫十九處又㨿正地一路之副將
　　　董撫遠報稱六月初四日官兵直抵正地閲看
　　　東南山梁中有戰碉五座賊四五十名防守十
　　　二日派撥漢土兵千名親督上坡安砲自本日
　　　至十五日用砲攻擊尚未倒塌(臣/)等身臨賊境
　　　目擊戰勦情形熟商進搗要徑悉心籌度相機
　　　指授務期乗時掃穴早奏膚功上紓
　聖慮奏入
　諭曰任舉深屬可惜有㫖交部從優賜䘏即買國良
　　等畢命疆塲雖屬効力之誼而朕觀之實覺不忍
　　為之淚下亦有㫖諭部將此㫖先諭軍前將士知
　　之是日納親奏言(臣/)奉
　命來川於五月二十日抵成都將西南兩路糧運詢
　　　問撫臣紀山藩司倉徳㨿稱現在遂日發運出
　　　口糧千餘石雇覔漢番夫役烏拉俱能照軍營
　　　限定之數輓運(臣/)隨於次日自省赴營六月初
　　　三日至督臣張廣泗駐劄小金川美諾地方沿
　　　途經過西路糧臺有糧多壅積者即催趲辦理
　　　各路軍營已經運到者除日支之外可餘數日
　　　或月餘口糧尚無兵食不繼之虞至於兵分十
　　　路進勦現在己未前進及逆酋所恃碉寨木石
　　　城卡未能攻奪情形與班第張廣泗備細講求
　　　督臣即於初四日前赴卡撒(臣/)留駐美諾就各
　　　路鎭將一月以來所報情節逐一查閲分别奬
　　　飭申明紀律飛檄通行即於初六日親赴卡撒
　　　美溝軍營卡撒羙溝係通刮耳崖賊巢正路上
　　　年七月間我兵奪取空卡關即入金酋境内屯
　　　駐其地離賊碉不及半里最為逼近初九日復
　　　同督臣前徃昔嶺相度賊巢山勢嶺有數路皆
　　　可通刮耳崖惟是山陡箐宻碉寨層層獨色爾
　　　力一梁其勢尚為平坦賊碉皆在梁旁梁上止
　　　有木石城卡數座若能攻克一面分兵牽制梁
　　　旁碉寨一面即可順梁而下此路較卡撒美溝
　　　正路乘高臨下甚為得勢詢㨿各番咸稱下至
　　　底溝去刮耳崖亦不過數里是以㑹商督臣將
　　　哈攀龍王愷所領兩路官兵歸倂昔嶺一路同
　　　進合之(臣/)等從前抽調添撥昔嶺兵丁共萬餘
　　　名以足兵力而圖進取仍督令已到官兵攻擊
　　　木石城卡經我兵奪㨿木城數座又攻石城賊
　　　守甚固屡撲未下本月十六日署鎭任舉奮不
　　　顧身前徃督催致被鎗傷陣亡督臣聞報即日
　　　親徃指示調度現在逼攻務期必破再查我兵
　　　可以進抵勒歪刮耳崖賊巢惟黨􁆡昔嶺卡撒
　　　三路今黨􁆡昔嶺已均有重兵惟卡撒雖現駐
　　　兵三千餘名但䕶糧分防各處皆須撥用餘兵
　　　不足以資攻勦若另調新兵未免緩不及事莫
　　　若就中酌量有應牽制堵禦及彈壓土司之處
　　　量地酌留以備攻守將多餘之兵悉行抽調添
　　　倂卡撒以重聲勢庶可進勦賊巢現與督臣㑹
　　　商辦理再(臣/)與督臣又思賊番因險㨿碉故能
　　　以少禦衆今我兵既逼賊碉自當亦令築碉與
　　　之共險兼示以築室反耕不滅不休之意賊番
　　　自必揺動且守碉無須多人更可餘出漢土官
　　　兵分布攻擊似亦因險用險之䇿已飭各官星
　　　速修砌遵照逼攻總之就現在進勦情形今秋
　　　能否告竣目下尚難預定惟有備細籌商督率
　　　將領激勸士卒倘能連奪數碉足以阻賊堅守
　　　之心而長我勇徃之氣勢成破竹剪滅不難矣
　　　奏入
　報聞是日
　上命軍機大臣等傳諭曰㨿大學士納親奏報金川
　　軍情及籌辦事宜有築碉與賊共險之䇿此事披
　　閲再四不能解辦理之意自金川用兵以來駐軍
　　卡撒乆歴時日賊酋逆我顔行傷及將士自當刻
　　期撲滅以收犁庭掃穴之功今觀訥親等所奏情
　　形尚費經理非旦夕可以竣事但攻守異用彼之
　　築碉原以自守我兵自應决䇿前進奮力攻取乃
　　轉令攻碉之人效彼築碉是亦將為株守之計耶
　　且碉不固則不足恃碉固則必勞衆力若以築碉
　　之力移之攻取破彼之碉以奪其所恃不亦可乎
　　在訥親等或自别有籌畫而奏内殊未明晰以朕
　　度之或因慮及山深箐宻入秋難期克㨗預為退
　　駐之地耶訥親等恐未必籌及於此即使有見及
　　此亦非萬全之䇿盖能克其碉而守之猶屬因利
　　乘便之意今因彼守險我亦築碉㣲特勞費加倍
　　且我兵已罙入賊境地利氣候素不相習而守碉
　　勢須留兵多則饋運難繼少則單弱堪虞賊酋凶
　　狡必狃我以持乆出我之不意浮寄孤懸主客之
　　形既别情見勢絀反覆之慮尤深師老財匱長此
　　安窮不可不熟計也况將來金川撲滅之後其地
　　不過仍歸之番是今勞師動衆反為助番建碉之
　　舉恐貽笑於國人躍冶於番部矣昨覽此摺即以
　　為不然思之竟夜益覺其非䇿不如速罷為宜再
　　朕閲另摺所奏任舉捐軀報國畢命疆塲不禁為
　　之泣下在伊等忠憤激發固已甘之如飴而朕以
　　小醜跳梁用良臣於危地思之殊深憫惻雖經交
　　部從優賜䘏以慰忠魂而事後之慮彌切現在大
　　學士訥親尚書班第内大臣傅爾丹總督張廣泗
　　提督岳鍾琪等立營漸逼賊巢凡有進止更當因
　　時度勢鄭重籌辦不宜徒事奮徃以厪朕懐至所
　　調緑旗兵丁或未能勁健可否另調滿洲及索倫
　　兵着傳諭大學士訥親酌量具摺覆奏朕觀金川
　　竟難措置設其易處則張廣泗乆歴戎行之人早
　　已成功矣今訥親雖為經畧只宜持其大綱督令
　　張廣泗等各施謀猷以圖速奏膚功即如建碉之
　　策率皆不中肯綮而張廣泗亦附和而無語可見
　　彼有推諉之意矣殊増朕憂訥親不可不知也此
　　事速行回奏並將近日情形一倂奏聞
　　　　(臣/)等謹按張廣泗居心忮忌恃才傲忽初至
　　　　軍營藐視金川之衆率意而行無愼重周詳
　　　　之識既而張興失䧟徒懐慙憤更乏成筭及
　　　　聞經畧涖師固有藉其聲威冀幸成功之意
　　　　而訥親茫無方畧已為張廣泗所輕於是轉
　　　　幸分謗之有人不以破敵為己任推諉之心
　聖明早已燭照於萬里之外矣
　　　是日訥親張廣泗㑹奏言現在領兵鎭將如任
　　　舉買國良俱已陣没唐開中又受鎗傷冶大雄
　　　現患傷寒一時統領乏員因思及原任固原提
　　　督段起賢籍𨽻成都丁憂家居副將胡大勇素
　　　稱勇徃(臣/)等公同商酌俱已飛檄行調又因遊
　　　擊劉竒偉都司王一柱受傷調養亦經移咨雲
　　　貴總督揀派勇幹歴練將備二三員兼程來營
　　　以資委用合行奏
　聞伏思將領為士卒表率必須統領得人發縱指示
　　　方足以勵士氣而奏膚功今軍營各路將領攻
　　　勦機宜既屬未諳兼之才智俱係中平即指授
　　　之頃尚有不能領㑹者(臣/)等既無素稔可用之
　　　員仰懇
　皇上天恩飭查與川省稍近各省曽經保舉之鎮恊
　　　叅遊内
　簡發十數員馳驛來營(臣/)等派遣委用奏入
　上諭内閣曰古州總兵哈尚徳湖廣叅將哈峻德雲
　　南提標叅將高欽延安叅將陳文鎭海叅將孟麟
　　雲南遊擊魯文徳朱璣范崇純湖北遊擊馬能陜
　　西遊擊馬雲翔直𨽻遊擊呉士勝着該部即速行
　　文調赴金川軍營聼候經畧大學士訥親等委用
　　　是日訥親又奏言欽奉
　諭㫖令(臣/)將現在征勦情形宻奏(臣/)查各路官兵不
　　　能前進者多惟昔嶺一路雖現為石城所阻度
　　　我兵力尚可望其不日進取惟是(臣/)與督臣到
　　　營未乆戰勦機宜督辦伊始且各路抽調官兵
　　　尚未到齊容(臣/)一面指示辦理一面相度籌畫
　　　俟月餘後如果我兵已全力攻勦猶有不能速
　　　㨗情形再行妥議宻奏請
　㫖裁奪奏入
　諭曰卿意遲待數日一舉成功何等慶快殊未憶及
　　朕之懸望耳及至奏到仍不過如是且聞任舉凶
　　問不勝感惜何能慰朕耶又
　諭曰張廣泗去嵗奏張興之事措辭得體今任舉乃
　　捐軀致命者而汝等不過奏聞其事亦未詳悉殊
　　不知輕重也是日訥親又奏言内大臣班第等帶
　　　領侍衛拜唐阿等於六月初三等日陸續抵小
　　　金川軍營(臣/)就現在用兵要路籌度分為四路
　　　昔嶺一路派内大臣班第黨􁆡一路派䕶軍統
　　　領法酬甲索一路派䕶軍統領薩音圖馬奈一
　　　路派䕶軍統領烏爾登前徃督兵攻戰其侍衛
　　　官員拜唐阿等亦於附近各路分派飭令照看
　　　督率(臣/)自成都起程挑選成都滿兵百名帶徃
　　　今已抵軍營即將此兵分給四路大(臣/)侍衛等
　　　内大臣傅爾丹於六月十四日已抵(臣/)現住之
　　　卡撒軍營縁亦係進勦要徑即將伊留住卡撒
　　　各路大臣侍衛内班第報稱於昔嶺督視攻戰
　　　漸行前進樹立木栅烏爾登報稱在馬奈督視
　　　攻戰奪賊四卡其餘别路尚未報到至各土司
　　　效力行間輓運米石者(臣/)已遵
　㫖宣布
　皇恩將伊等每年賦額并從前加賞土司之例行查
　　　廵撫藩司俟查覆到日再將應如何加
　恩之處定議請
　㫖其督臣張廣泗所奏川省民夫帮貼銀兩一案撫
　　　臣紀山已飭承辦此案之知府李盛唐賫送檔
　　　案來營備查俟該員到日再將有無情弊之處
　　　清查奏
　聞奏入
　報聞是日班第奏言前因建昌道陳緯等辦糧誤遲
　　　致甲索軍糈缺乏業經㑹摺紏叅一面飛飭川
　　　東道齊格及瀘寜同知耿壽平前徃子龍催䟎
　　　速運甲索一路最為遥逺近查黨􁆡至彼處渡
　　　河而行不過三四日可到黨􁆡現積米四千儘
　　　可分運隨飛咨總統岳鍾琪已㨿諭令綽斯甲
　　　土兵暨餘丁人等沿河接遞兩次共運米六百
　　　五十石又於該土司境内採辦炒麵糌粑以資
　　　接濟其川東道齊格等亦飛調明正孔撒麻書
　　　東科等處土司多方奬賞各出烏拉數百加給
　　　雇値自五月以後共陸續起運米麵二千餘石
　　　兵食已充可無匱缺又㨿該道等禀稱各土司
　　　承認帮雇烏拉每日可運米五十石務使有贏
　　　無縮惟至深秋大雪恐有阻運之虞(臣/)即行令
　　　黨􁆡糧務臨期量行酌撥以圖萬全又打箭爐
　　　至甲索山險途長雨雪不時難免停阻因詳諭
　　　該道等查明路徑細察情形其應作何變通辦
　　　理之處現在㑹咨聼部核議奏入
　報聞是日班第張廣泗紀山㑹奏言順慶府通判丁
　　　紀龍䕫州府經歴蒲宏圖榮縣縣丞劉大麓管
　　　理臺運惟知利已岡恤夫艱(臣/)等訪查丁紀龍
　　　管理熱籠正糧務凡給發軍裝夫價多有侵蝕
　　　班攔臺積米甚多丁紀龍身任督催並不顧問
　　　現在另委忠州知州劉乃大前徃料理丁紀龍
　　　運米龍肋不催速到積票至二三十張不能交
　　　納又内地雇募夫役頗為拮据丁紀龍於本站
　　　内留積散夫最衆將額設交管之夫不令背米
　　　以致枵腹難堪相率逃散運夫本應按期更換
　　　丁紀龍勒令本站番夫長役以致紛紛禀訴至
　　　於所管各站之斛大小不均運夫每多賠累蒲
　　　宏圖管理班攔山糧務扣剋雲貴軍裝背夫脚
　　　價該臺所管三站塘馬及安運馬騾俱經倒斃
　　　既不買補亦不報明班攔山積米至三千餘石
　　　蒲宏圖不善疏通倉底致有霉變至劉大麓管
　　　理熱籠寨糧務擅於蠻地私自製秤稱米桿上
　　　無星不能平凖運夫前途交納徃徃賠累又劉
　　　大麓將遂寜等縣解運官馬勒住私賣營利肥
　　　已剋扣夫價種種劣蹟斷難姑容(臣/)謹㑹摺紏
　　　叅奏入
　諭曰丁紀龍蒲宏圖劉大麓俱着革職其誤運侵蝕
　　情由交與廵撫紀山嚴審定擬具奏
　
　
　
　
　
平定金川方畧卷八
欽定四庫全書
平定金川方畧卷九
　　　七月癸巳
　上諭内閣曰經畧大學士訥親等奏稱署總兵任舉
　　統兵進攻昔嶺石城身自督戰奮勇直前多所斬
　　獲乘勝追殺致被鎗傷陣亡任舉前在叅將任内
　　值固原兵變以單騎手刃亂兵解散賊黨捍禦全
　　城安撫百姓勞績已為懋著故特擢用副將命往
　　金川軍營領兵攻勦所向克敵現已補授總兵官
　　深望凱旋之日録功優叙以奬殊勲孰知伊感朕
　　知遇奮勇捐軀深堪憫惻考諸典禮以死勤事者
　　祀之本朝特建昭忠祠用享疆場效命之臣任舉
　　著入祠從祀所有䘏典照提督例給與該部察例
　　具奏伊子亦照提督例給與廕襲該部并行文調
　　取來京引見至買國良等著經略大學士訥親於
　　軍務告竣之日查明咨部一體從優賜䘏
　　　甲午
　上命軍機大臣等傳諭訥親曰訥親昨奏到軍機一
　　摺已詳悉頒發諭㫖今再四思維所云建碉之䇿
　　不惟有所難行抑且深為可慮將謂得尺則尺得
　　寸則寸以此為自固之計獨不思碉樓非可易成
　　即使能成而我兵究以攻取為事若再行前進其
　　將再建一碉耶向後屢進不已䇿將安出且調集
　　大兵本圖制勝今不用以克敵而用以建碉必非
　　所願以朕度之此㫖未到之先勢將中止儻其意
　　在必成究屬徒勞無益朕一見此摺即不以為然
　　及問在京大臣等亦皆以為不可朕意張廣泗老
　　於戎行豈有不知而亦随聲附和在張廣泗未必
　　不謂任事經年未著成效今既有經畧肩兹鉅任
　　發謀决䇿經畧裁之是非得失經畧當之而彼得
　　袖手旁觀遂其推諉之計如此則所係更大矣訥
　　親不可不知此意况朕命經畧前往原以總挈大
　　綱以朕坐籌遥度於京師不如可信之大臣親履
　　行間察衆人之情就目前之勢相機指示據實入
　　告尤為親切此朕命訥親前往之本意也至宣猷
　　効力仍當責之張廣泗等使各盡其長即使朕親
　　行亦不過指揮調度而所重自在羣䇿羣力從來
　　耕當問奴織當問婢若論用兵熟練朕必不肯謂
　　訥親優於張廣泗即訥親亦必能知此蓋經畧統
　　領全軍衆人之謀皆其謀衆人之力皆其力豈必
　　自出所見方為己功耶而朕更有深慮者大兵聚
　　久變患易生在固原平居無事之時尚有一夫夜
　　呼倉猝四起之變何况軍中親信僅滿洲百數十
　　人其餘皆調發客兵及土司蠻卒本非世受深恩
　　為我心膂者比浮寄孤懸孰無室家郷里之戀而
　　勞役不已奏凱無期版築方殷鋒銳莫展肘腋之
　　慮良可寒心在部曲士旅固不可不鼔其勇氣而
　　鋒鏑之下人孰甘心驅之太迫變計生焉儻有不
　　測豈不重貽西顧憂耶此所為反覆以思而食不
　　甘味寢不安枕凡思慮所及不得不備細告之訥
　　親使悉知之也金川之役本不容中止况任舉之
　　殁失我大帥如其置之不問何以慰彼忠魂雪我
　　衆憤但憤兵亦將畧所忌自宜因時度勢以為進
　　止儻險地必不可争或别有出竒制勝之善䇿如
　　古所稱用間用術或致甘言或懸重購使彼有内
　　潰之機然後可乘其敝從前王柔亦謂蠻夷易以
　　利動且彼醜類無多不惜厚費或可坐縛逆酋此
　　亦不得已之思耳王柔何時能到軍前曽否建白
　　及此可就近諮詢溽暑炎蒸瘴癘毒虐暴師日久
　　無刻不勞軫念大學士起居善自愛䕶並傳諭軍
　　中諸大臣將弁其各慎重
　　　　(臣/)等謹按春秋傳曰王巡三軍拊而勉之三軍
　　　　之士皆如挾纊宋太祖冬日諭侍臣曰吾居
　　　　深宫尚苦寒若此况從征將士耶因解衣賜
　　　　王全斌仍語諸將士曰不能徧及也蓋上下
　　　　之情貴乎相通上以慈祥惻怛之恩待其下
　　　　則下必以忠義愛戴之誠報其上伏見
　皇上身居九重慮周萬里以行師逾載時時厪念不
　　　　特經畧大臣諭令善自愛䕶即軍前將弁無
　　　　不慰勉諄摯
　仁恩愷澤足令聞者感深肌髄矣
　　　乙未
　上命軍機大臣等傳諭班第曰金川運糧蠻夫脚價
　　每石約十餘金又日給炒麵一升所以體恤勞人
　　可謂優渥矣今聞川省每一州縣派夫六十名里
　　下科派津貼每夫一名竟至四五十金之多一夫
　　在途或有逃亡病故仍向本縣補派津貼亦復一
　　例重科里下從中侵蝕幾至窮郷僻壤竒零小尸
　　亦皆騷擾不寧是居者追呼朘削既有典質稱貸
　　之累而行者離鄉背井仍不免於饑寒困苦之憂
　　以小民之脂膏徒飽里胥之谿壑以此推之則各
　　土司所屬番夫亦未必能免派累無怪乎巴塘番
　　民有不服派夫毁橋穵路之事也金川軍務尚未
　　告竣運糧之事勢難中止若不體察情形妥協料
　　理民何以堪朕前因金川軍營止張廣泗一人故
　　令班第暫留協助今既有大學士訥親提督岳鍾
　　琪等則班第現無専辦之事可以暫囘内地往來
　　查察著於沿途即詳加體訪如朕所聞情形果否
　　如此一並妥協飭辦務期無悞軍糈無累民番始
　　為兩全是日
　上又命軍機大臣等傳諭訥親張廣泗曰近覽訥親
　　所奏軍務情形似非一時可能就緒今大兵已深
　　入賊境設膚功不能立奏經秋渉冬彼地沍寒難
　　以久駐又不得不暫營和煖之地相時再舉深惟
　　久戍之卒一聞移撤心多渙散狡㓂或從而躡其
　　後不可不慮將來移駐何地並如何撤囬之處亦
　　當預為籌度萬全且大兵調集逺來自瞻對之役
　　已經三載其附近土司俱應夫役亦已數年運餉
　　從征更多擾累近聞蜀省州縣派夫徴餉苦累農
　　民已傳諭尚書班第令其往來查察訥親可即令
　　前往並飭巡撫紀山速為查辦内地如此土司可
　　知恐其積勞懐怨别更生心而我軍孤懸賊境非
　　内地聲援聫絡者可比可傳諭訥親張廣泗咸悉
　　此意處處刻刻留心宻切防範至朕命訥親經畧
　　原以總領大綱觀察情狀督率調度張廣泗本係
　　川省封疆大吏且統領全師二年于役凡軍務責
　　成朕惟張廣泗是寄目今歴練戎行嫻熟軍旅孰
　　有過於張廣泗者伊當竭誠効力經畫機宜不可
　　因大學士在營稍有推諉之心或存彼此之見現
　　今各路兵勢若何古之用兵制勝者曰觀釁曰攻
　　瑕賊衆所短何在何處有隙可乘訥親張廣泗在
　　營當有成算可詳悉奏聞是日
　上以金川之役紀山首開事端乃坐鎮省城於軍務
　　　既若置身事外而運糧一事復任里胥濫派中
　　　飽民番俱累漫無覺察
　命軍機大臣等傳㫖申飭
　　　　(臣/)等謹按金川糧運
　皇上早頒諭㫖令巡撫紀山給發價值務從寛裕乃
　　　　奉行不善致有津貼派累
　皇上一聞陳奏
　聖心注念不已屢
　頒諭㫖既嚴飭紀山復令班第囘川查察務使無累
　　　　番民計慮既極周詳而愛民如子之誠尤為
　　　　臣下所當深體者矣
　　　乙亥
　上諭内閣曰我國家從前用兵以雲梯登城為要務
　　其時人思奮勇建功受賞延及子孫今承平日乆
　　兵革不試旗人已不知有此藝矣朕思金酋恃其
　　碉樓險固正可用此破敵即使金川無所用之亦
　　滿洲武藝所當訓練者可於八旗前鋒䕶軍内上
　　三旗每旗派五十人下五旗每旗派三十人擇其
　　少壯勇健者演習雲梯以備遣用交與公哈逹哈
　　查拉豐阿都統永興䕶軍統領慶㤗副都統那穆
　　扎爾管領訓練并令来保傅恒那延㤗汪扎爾更
　　番查閱俟學習有進朕亦往觀
　　　壬寅
　上命軍機大臣等傳諭訥親曰張廣泗將原任總兵
　　馬良柱解送到京朕命軍機大臣等召問伊乗夜
　　撤營遺失軍械情節據稱從前駐守曾逹之時糧
　　運為雪所阻已經半月士卒皆煮皮鎧鞍䩞而食
　　接到總督撤營檄文人思更生砲位軍械因雪大
　　不能搬運以致遺失馬良柱前於班滚之役扶同
　　欺隐兹復臨陣退縮罪固難逭但伊在川省二十
　　餘年地方情形頗能熟悉即以進勦金川而論其
　　始領兵千餘在瓦寺松林口奮勇督戰遂解沃日
　　之圍又收降小金川之衆克復孫克宗是伊在三
　　鎮中尚為出力即班第前此亦經備細奏聞至其
　　撤營一事據稱糧運被阻已經半月果爾則時日
　　甚乆兵丁何以自存恐屬狡飾之語如實係如此
　　則馬良柱之倉皇拔營又當别論可傳㫖詢問大
　　學士訥親秉公確察不必問之張廣泗與班第彼
　　時糧運是否為雪所阻已經半月之乆將情由速
　　行奏聞儻所供屬實馬良柱年雖六旬有餘精力
　　尚屬可用將來仍發往軍前立功贖罪或猶勝於
　　新任苗疆之人也至訥親前次摺奏係七月初十
　　日到京今又幾及半月並無具奏之事朕心日深
　　盻望在訥親之意必係期於速㨗以待奏報膚功
　　但軍營事務朕切欲備悉其情形無論大功克成
　　固宜迅速入告即或尚在酌辦亦當随時奏聞以
　　慰朕西顧之念嗣後著十數日一次繕摺具奏其
　　現在進勦事宜若何天時晴雨若何軍務既不能
　　中止本年儻未能即竣將來作何結局訥親等目
　　下作何籌畫可一并詳悉速奏朕近思我滿洲舊
　　有蟻附登城之技因承平日久未經演習今已特
　　派大臣挑選旗兵數百按期操練務令純熟並暫
　　留馬良柱在京令其度量賊碉形勢協同演習俟
　　訥親奏到再酌量發往軍前并諭知訥親將此項
　　技藝可否為攻擊碉樓之用即行奏聞
　　　戊申御史王顯緒奏言川省上司與金川疆界
　　　毘連者不一其處如果以番制番不難滅此朝
　　　食况番性貪悍慫恿甚易仰懇
　皇上勅下經畧大學士將隣近金川之各土司無論
　　　己未調赴軍前概行明白宣諭令其自統所部
　　　土兵以為前驅官軍惟大張聲勢以為後援有
　　　能搗破賊巢擒獲逆酋者即以金川土地人民
　　　賜之將見各土司争先恐後盡欲立功受賞伊
　　　等言語衣服相同偵探徃來亦便前驅之土兵
　　　一得路徑破其險要大兵即可尾之而進且金
　　　川賊衆見附近土司奮勇并力自度難以瓦全
　　　又聞有破格之賞亦未必不自思求生之道縱
　　　不擒其酋首縛獻軍前亦決不致如前此之出
　　　死力以相拒矣奏入
　上命軍機大臣等傳示訥親張廣泗是否有可採擇
　　　以備一得之用或調伊父王柔面加詢問詳悉
　　　奏聞
　　　　(臣/)等謹按以番攻番固兵家之常言即軍中
　　　　亦未嘗不用此計乃我
　皇上虚𠂻若谷延納維殷一聞陳奏即
　命經畧等加之採擇初不以書生未諳軍務而忽棄
　　　　之芻蕘之言聖人擇焉其是之謂歟
　　　庚戌
　上諭内閣曰金川逆酋不法現在調撥大兵刻期勦
　　滅一切軍需供應絲毫不以累民惟是飛芻輓粟
　　烏拉之外間亦酌用民夫雖給與脚價口糧而小
　　民不免勞瘁朕心軫念著該督撫查明辦過夫米
　　各州縣將本年錢糧先行緩徵俟凱旋事竣之日
　　分别等次奏明請㫖候朕加恩以示軫恤邊氓之
　　意是日
　上又諭内閣曰大兵征勦金川各土司盡心出力始
　　終不懈朕曽傳諭經畧大學士訥親將効力戎行
　　供應烏拉輓運軍糧之各土司查明功績分别奏
　　請候朕加恩今據覆奏各土司輓運軍糧雖按米
　　給值而供應夫馬尚無貽誤且現在奉調協勦俱
　　屬恭順請加賞賚朕念各土司轉運供應著有勞
　　績雖協力攻勦尚未殄滅逆酋奏報全捷而從事
　　行間應先行分别賞賚以示鼔勵但該土司等向
　　來輸納貢賦多寡不同若免其稅糧人數難均未
　　為允協其明正土司堅泰徳昌等著加恩將軍營
　　所有充賞縀疋酌量分别賞給未經查明之長官
　　司土千百戸等俟查明之日一體頒賞是日訥親
　　　張廣泗㑹奏言各路於六月二十六日以前攻
　　　克情形業經具奏兹查河西四路内正地馬奈
　　　二路俱報稱碉寨險竣難克甲索乃當二路月
　　　餘並未攻戰河東六路内除納貝一路原係牽
　　　制之師其美卧納喇二路已歸併昔嶺為一路
　　　是河東可以攻抵賊巢之兵止有黨壩昔嶺卡
　　　撒三路今黨壩統領之提督岳鍾琪報稱所統
　　　之兵雖有萬餘漢兵除傷病外止存二千有竒
　　　餘皆雜稄等處土兵多屬怯懦若直抵勒歪必
　　　須添兵數千方可沿途布置則是亦未能即掃
　　　巢穴卡撒一路所檄調添併官兵現尚未到難
　　　以進攻昔嶺一路派兵已幾萬名乃自哈攀龍
　　　等統領以來二十餘日為賊卡所阻不能前進
　　　兼之卡撒右山梁賊碉已為我兵扎卡圍困數
　　　日復被賊焚奪不能救囘伏思漢土官兵四萬
　　　餘名業已十倍賊衆乃今嵗進攻旣逾兩月(臣/)
　　　等親涖軍營亦已月餘竭力運籌督率究未能
　　　使將士共知鼔勵奮勇争先以致各路毫無寸
　　　進此皆(臣/)等措置未當發蹤無方實深惶悚現
　　　在可望深入直抵賊巢者惟昔嶺一路務期督
　　　率將士奮勉効命一有前進即行飛速馳奏再
　　　檄調之原任提督叚起賢於本月初五日到營
　　　已委令總統昔嶺固原等處官兵并暫署重慶
　　　鎮印務奏入
　報聞是日訥親張廣泗又會奏言松潘鎮哈攀龍統
　　　領官兵原係由美卧溝一路進攻嗣因該處有
　　　松林阻滯即經調赴昔嶺會合進攻因令酌委
　　　幹員帶兵三百移營前赴美卧溝駐防乃哈攀
　　　龍所委之千總黄世顯漫不經心復𣲖外委羅
　　　匡國帶兵三十名解運砲位以致六月二十二
　　　日行抵松林口乾海子左山梁遇賊殺死兵丁
　　　二名搶去劈山砲一位已屬大干軍紀及黄世
　　　顯帶兵駐劄撒凹山脚該處尚存軍糧七百餘
　　　石該員復任意玩忽毫無備禦以致六月二十
　　　九日賊來侵犯殺傷官兵佔據糧石失去砲位
　　　軍械該員退保墨石(臣/)張廣泗聞知飛檄小金
　　　川土司帶兵二百前徃擊退賊衆止失去糧三
　　　十一石似此怯懦疎失之武弁哈攀龍濫行遣
　　　委咎已難辭且該鎮調赴昔嶺於任舉陣亡之
　　　後不能督率士卒奮勇力攻藉稱欲建木柵方
　　　可架砲攻擊延至二十餘日始將木栅建就亦
　　　仍未能攻克賊卡是布置疎虞進攻延緩軍紀
　　　攸闗相應叅奏但查哈攀龍係限於才智尚非
　　　有心貽誤其臨敵頗知勇徃仰懇
　聖恩將該鎮降級留任自必感激圖奮(臣/)等隨時䇿
　　　勵亦可資其効用是日訥親等又奏言卡撒右
　　　梁雙碉必須先圖攻克方可再規進取前於五
　　　月内派令副將髙宗瑾帶兵逼碉駐劄攻擊旬
　　　月以來徒傷弁兵究未能克嗣因副將唐開中
　　　鎗傷其所統滇黔官兵需員管領暫令髙宗瑾
　　　前赴昔嶺接管與叅將劉䇿名共為經理攻勦
　　　竟無一技可施及(臣/)張廣泗分派小金川土兵
　　　乗夜圍困雙碉絶賊水道而率領土兵之候補
　　　守備馬國才不惟不能嚴加防範乗勢攻取反
　　　被賊人於雙碉之下奪去小金川土兵所札木
　　　卡二處髙宗瑾旣不應援劉䇿名又漫無調度
　　　而管領放卡漢兵之遊擊韓樞守備杜先俱擁
　　　兵坐視不為策應相應據實糾叅請
　㫖將髙宗瑾韓樞杜先馬國才俱革職以肅軍紀並
　　　請仍留軍營差委効力至劉䇿名任事僅十餘
　　　日應暫行存記俟事竣核其功過奏入
　上俱可其奏是日
　上命軍機大臣等傳諭訥親張廣泗曰據奏金川進
　　兵情形並將總兵哈攀龍副將髙宗瑾等分别糾
　　叅朕已照所請交部但此次辦理軍務似㣲有過
　　嚴之處夫軍行首重紀律固不得不嚴惟是嚴於
　　罰者亦當明於賞鼔舞人才之道又不得不少加
　　委曲假如同屬中平之材其十人中豈無二三人
　　畧勝者則就此二三人稍示優異以勵其餘又如
　　一人之身或功過相叅則當亟加賞賚以不没其
　　功俾其感激鼓勵奮徃直前冀蓋前愆如其再有
　　過犯加以嚴處彼亦甘受無辭蓋從征將士身冒
　　鋒鏑臨陣對敵驅之以性命相搏若不於賞罰之
　　道神明其用甚至有罰而無賞兵丁等豈明大義
　　未免寒心漸就怠惰或更隱含怨憤當此倥偬旁
　　午之際少有變故所闗匪細自金川用兵以來大
　　小員弁以過受罰者多人而破格被賞者頗少似
　　非鼔勵將士之道至摺内所稱此皆臣等措置未
　　當發蹤無方在伊等肩兹重任頓師日久其心固
　　切欲進攻以期大捷而兵情地勢難易緩急之間
　　亦當隨時酌度逆酋險碉林立一夫當闗萬衆為
　　之阻奪急於期效亦屬無益且恐欲速過甚未免
　　轉有疎虞此又不可不審也再如割取耳記一事
　　朕前恐行之未便是以交軍機處定議今據奏稱
　　接到諭㫖又行酌改用兵大事朝令夕更原非所
　　宜朕於數千里外何能事事遥度悉中機要歷次
　　所降諭㫖其能行者固當遵辦其或勢有難行或
　　已發而未便復收亦不妨據實奏明總期歸於妥
　　協此事旣經改辦祇得照行但奮勇兵丁另當熟
　　籌奬賞之法以示鼔勵建立碉樓一事所降之㫖
　　目下諒已接到此次摺内未見奏及或以勢難强
　　行因而中止或照前摺尚在舉行情形究竟若何
　　且入秋將近半月賊境雨雪漸繁將來作何行止
　　朕日為厪念可一併具奏
　　　　(臣/)等謹按賞罰為軍中機要所謂嚴者在紀
　　　　律森然人不敢犯非吝賞之謂也訥親等意
　　　　在急於期效故於諸將士但見其過不見其
　　　　功實則賞罰不明欲速無益
　聖明洞鑒已盡底藴至謂十人之中豈無二三人稍
　　　　勝者即一人之身功過相叅當先賞其功以
　　　　鼔其氣指示明切曲盡人情若
　聖諭所謂兵情地勢難易緩急之間皆當隨時酌度
　　　　誠至當不易之論也訥親初至軍營急切督
　　　　戰以致任舉陣没無功豈非難易緩急之間
　　　　有失當乎
　聖徳謙沖謂數千里之外豈能事事遥度悉中機宜
　　　　而實則
　諭㫖所頒燭照無遺洞中窽要惜乎在事諸臣之未
　　　　能善體也
　　　是日訥親奏言准兵部咨議覆陜西巡撫陳宏
　　　謀請増驛站馬匹工料一案交(臣/)定議(臣/)查四
　　　川通省驛馬實有七百餘匹巡撫紀山因軍興
　　　額馬不敷差遣先後
　　題請加増經兵部覆准添馬七百二十餘匹現在
　　　馳送軍機文報可無貽誤陜省原設馬匹數目
　　　較之川省各驛請増之後尚多未便轉議加増
　　　以致徒縻
　　國帑奏入
　報聞
　　　辛亥
　上諭内閣曰主事何曰熙隨徃軍營近聞身故雖係
　　患病究因公事前徃與効力戎行相同自宜酌加
　　恩䘏其身後一切事務及起送囘籍俱著大學士
　　公訥親酌動公項量為料理賞䘏
　　　　(臣/)等謹按何曰熈隨徃軍營職司文翰非有
　　　　荷戈執㦸之勞禦侮折衝之績乃
　皇上念及從征即與効力戎行者相等
　恩㫖優渥體䘏備至如此三軍之士聞之宜何如奮
　　　　勉激勸也
　　　是日陳宏謀奏言准四川撫臣紀山咨軍前添
　　　調官兵更増繁費前接准廷寄令於陜省封貯
　　　銀内就近撥用當經咨請動撥銀二十萬兩解
　　　川已經收明今當庫項匱乏之際請於陜省藩
　　　庫内凑撥銀二三十萬兩委員兼程解川以濟
　　　急需(臣/)飛行布政使議稱酌留項下止存銀一
　　　十萬餘兩不敷川省請撥之數今於酌留項内
　　　動銀一十萬兩再於乾隆十三年春撥銀内借
　　　動銀一十萬兩共銀二十萬兩即於七月十八
　　　二十二等日委員解送四川撫臣紀山收明應
　　　用奏入
　上諭該部知之
　　　閏七月癸丑紀山奏言金川節次添調官兵分
　　　路進勦費用繁多前後題撥協餉究不敷用據
　　　布政使倉徳詳稱前後借項已逾百萬奉撥江
　　　楚二省銀一百萬兩不足歸還借欵今又奉檄
　　　添兵則軍務之需費日繁而凱旋之遲速難定
　　　加以辦理善後漢土兵丁歸裝坐糧以及奬賞
　　　撫䘏及松潘等路駐防臺站官兵更有嵗需供
　　　應合再詳請酌撥協川銀一百五十萬兩迅速
　　　解川以資接濟奏入
　上命該部速議旋經部議甘肅撥給銀十萬兩江西
　　　撥給銀二十萬兩浙江撥給銀二十萬兩部庫
　　　存貯銀内撥給一百萬兩共一百五十萬兩解
　　　川應用
　　　己未
　上命軍機大臣等傳諭訥親曰解任總兵馬良柱稱
　　軍械内火箭最為有用伊從前曾禀明張廣泗製
　　備火箭五千枝謀焚賊酋積貯原禀並未批發賊
　　酋糧食俱安置碉樓之上火箭所及可以焚燬無
　　遺即其木碉或為火箭射中亦可令其焚燬賊中
　　素畏此項火器從前瞻對用之已有成效馬良柱
　　所言或尚可採蓋賊酋所恃以抗拒天兵者以糧
　　食不用外求今當此秋成賊糧露積之時施放火
　　箭似可奪其所恃著傳諭訥親詳悉斟酌如屬可
　　行即於成都城内製就解赴軍營應用近日軍情
　　若何朕心懸念并令具摺奏聞山寒氣惡之區以
　　保身為要至馭軍之法雖應號令嚴明亦宜寛嚴
　　並濟惟知督責使令効命於死地而絶無慈惠愷
　　惻之思以及人則人孰肯用命哉必當集思廣益
　　合衆志以成城又朕所以命訥親前徃者欲悉知
　　彼地及軍士實在情形也雖兩次奏報攻戰之事
　　而金川究係可取不可取及昔嶺賊隘之外復有
　　别徑可進取否此等總未奏及向聞川省綠旗兵
　　弱今果然否尚屬可用或不可用亦未奏及又用
　　間一事早有諭㫖亦尚未覆奏以番攻番許之以
　　金川土地人民或者衆番合力取之亦未可知若
　　不可行則應速行奏明朕亦知軍中接一諭㫖必
　　費許多籌算或反誤攻取正務但諸事旣未詳悉
　　奏報而大功又未速成何能慰朕日夜懸念耶故
　　不辭𤨏言詳悉批諭其審籌細酌為之
　　　壬戌兵部疏言前重慶鎮總兵官任舉統領官
　　　兵進攻昔嶺石城身先士卒奮勇前驅乗勝追
　　　殺以致鎗傷殞殁欽奉
　諭㫖令入昭忠祠以勵疆塲用命之臣並
　命(臣/)部照提督例給與䘏典(臣/)等查照定例應請加
　　　贈三級贈以署都督同知仍准廕子弟一人以
　　　都司推用行文該鎮原籍地方將伊子送部引
　見其應得祭葬(臣/)等行知禮部工部舉行
　上從之
　　　丁夘
　上命軍機大臣等傳諭訥親曰川省運糧一事前因
　　紀山所定價值浮多傳諭詢問據稱官運米石定
　　價每石十四両七錢至民間雇夫出口每名每月
　　俱有幫貼銀兩而官運軍米自出口抵營除支給
　　脚價外每夫毎站俱給口糧一升兩夫背米一石
　　即以口外二十站匀算徃囘口糧沿途臺站已開
　　銷米八斗是給軍之米大半耗費於運夫紀山所
　　奏因此案乃伊自行陳奏之事不無飾詞囘䕶未
　　盡確實若果屬實情則從前西北兩路軍營糧餉
　　浩繁程途遼逺其運糧脚費尚不至如此之多今
　　以本省之米轉運本省即令山谷﨑嶇何至艱難
　　若此朕觀目下情形未能刻期奏凱宿兵旣衆食
　　給殷繁長此不已何以為繼大學士訥親身在行
　　間自必豫為籌及或事不能中止則籌兵必先籌
　　食或别有良法或如從前西北軍營之例令范毓
　　馪之子弟領資轉運可省官給之煩而於軍餉有
　　濟亦應早為計及可傳諭訥親詳悉妥酌速行奏
　　聞是日貴州巡撫愛必達奏言接准川陜督臣張
　　　廣泗來咨以會勦金酋亟需幹員委用已檄調
　　　銅仁協副將胡大勇來營聽遣此外尚須選派
　　　勇幹歷練將備二三員飭令即日束裝赴營聽
　　　候遣用(臣/)隨檄行胡大勇遵照并經提臣丁士
　　　傑揀選得黔省上江協左營遊擊田金玉丹江
　　　營守備紀萬年長寨營守備李繁盛皆素稱勇
　　　幹歷練軍務而督臣張允隨亦遴選田金玉并
　　　選滇省東川營叅將紀麟昭通鎮標守備馬秉
　　　祥俱勇徃强幹歷練戎行已各檄飭速徃聽遣
　　　弁兵鹽菜口糧并應撥馬匹夫役皆飛飭地方
　　　官先期料理隨到隨即支應前進以期無誤據
　　　各將備呈報於七月初十十五等日已經先後
　　　起程理合陳奏奏入
　報聞
　　　戊辰
　上以山東濟東道髙越為四川布政使令速赴新任
　　　己巳
　上命協辦大學士事尚書傅恒傳諭訥親曰巡撫紀
　　山辦理金川事務與總督張廣泗甚不相合屢經
　　批諭訓飭終未釋然督撫各持意見在尋常無事
　　尚為不可何况軍務倥偬正當同舟共濟而川省
　　情形如此或係有意齟齬掣肘公事或因嫌隙旣
　　開遇事不能相下紀山才具本短但在滿洲大臣
　　中尚不失舊家氣象用為巡撫惟慮其被屬員欺
　　蔽若此番之情性乖張與督臣不合殊非意料所
　　及仍留川省恐於軍務無益可傳諭訥親令其詳
　　悉酌量或尚可調用别省或應行治罪以為剛愎
　　任性之戒俱著訥親一面據實奏聞一面傳㫖令
　　其解任來京四川巡撫印務即著班第暫行署理
　　於運糧諸務呼應較靈當於軍務有濟再前次摺
　　到之後又幾二旬日夕跂望即七月十一日所批
　　發傳詢諸㫖應行覆奏者除徃返程途積日以計
　　亦應馳到何以遲遲若此深為懸繫訥親接到此
　　㫖務將近日情形詳悉入告并遵照前此十餘日
　　一奏之㫖迅速頻具摺奏以慰逺懐是日
　上又命協辦大學士事尚書傅恒傳諭訥親班第張
　　廣泗曰四川布政使倉德於辦理藩司事務不能
　　妥協已補授太常寺卿令濟東道髙越代之矣倉
　　徳為人才具本短看來尚屬謹飭是以任為筦庫
　　之司但如運糧一事係撫藩專責而此番軍需運
　　脚繁費較之從前西北兩路軍營運費反屬繁多
　　而人言籍籍猶以轉運為苦若非辦理未善何至
　　於此在紀山倉徳自未必侵肥作弊而兩人才情
　　皆短或為屬員䝉蔽迴䕶已過俱未可知今倉徳
　　旣經離任其有無欺蔽易於查察可傳諭訥親班
　　第張廣泗等將伊任内經手諸事逐一確查據實
　　具奏若軍務倥偬無暇分心查辦則將此事專付
　　之班第俟成功之日再行詳查彼二人已皆離任
　　不能有所掩飾也
　
　
　
　
　
　
　
　
　
　
　
　
平定金川方畧巻九
欽定四庫全書
平定金川方略巻十
　　　閠七月辛未訥親奏言褒䘏任舉之
　㫖已通傳各營大臣將弁(臣/)前議築碉之説實緣所
　　　費無幾賊人堅守不出可乘其來擾得有掩殺
　　　乃不得已而為之非藉此為制勝良謀今奉
　聖明指示仰見
　睿謨逺照苐(臣/)等又細加商酌目下雖無大成效每
　　　因砌碉賊來侵擾得有斬獲亦不至有誤攻勦
　　　就現在情形尚屬可行至王柔於六月初四日
　　　到營始云尋覔漢奸前徃間諜難保必擒賊酋
　　　久之終稱不得其人又欲祈請終南山道士用
　　　五雷法以擊賊碉更為荒誕不經大約全屬不
　　　識番情徒托空言而已昔嶺一路雖未能深入
　　　直搗賊巢亦可將卡撒一帶横截在外現在商
　　　酌差人偵探山箐可截之路如可乘虛度越令
　　　我兵褁帶前進以攻不備誠如
　聖諭可圖破竹之勢也奏入
　報聞是日訥親張廣泗㑹奏言伏讀
　上諭以目今大兵已深入賊境設令膚功不能立奏
　　　經秋渉冬彼地沍寒難駐又不得不營向陽和
　　　暖之處相時再為籌畫伏查賊境目下雖當伏
　　　熱之時並無酷暑之氣緣其地髙處則寒低處
　　　則暖隂雪則寒晴霽則暖故自山腰以下稍低
　　　之區即向秋冬氣尚和燠雖值降雪亦不多存
　　　我師仍可相機進攻若欲另覔駐營之地則自
　　　出口以至軍營尺寸皆山實無地可以移營且
　　　我軍已距賊巢不逺若一經撤退則險要盡失
　　　賊必乘勢佔據官兵復取為難且恐士卒從征
　　　日久一聞撤退之信必致渙散其心而各土兵
　　　以為金川不能撲滅反與結好尤為可虞此(臣/)
　　　等所以未敢竟籌撤退也至
　諭㫖觀釁攻瑕賊衆所短何在有何隙可乘誠見
　聖主洞徹兵機惟是金酋自知罪大惡極祗思固拒
　　　以延時日所部番衆未嘗無投誠之意無如伊
　　　等妻子皆為逆酋執縶巢穴是以不能潰散至
　　　賊人天時地利皆其所長惟人數無多是其所
　　　短統計賊番現存不過三千餘人再有損傷則
　　　日見其少勢必不能久持是以現在頗多籲求
　　　投誠者而逆酋自知罪重未肯面縛祗因屬下
　　　番民傷斃甚多日向莎羅奔等懇求投誠以全
　　　身命而逆酋亦陽為懇求以安衆心是允降既
　　　於事機未協而賊境尚無瑕釁可乘惟曉諭以
　　　脅從㒺治渙散其固結之心并飭令各路將弁
　　　相機攻擊但能日斃數賊不使稍有休息又廢
　　　其耕牧之計目下已日食不繼將來必益無以
　　　為生可以坐待其斃以(臣/)張廣泗愚昧之見度
　　　之今冬明春當不難犁庭掃穴矣而(臣/)訥親以
　　　為我兵果能奮勇爭奪數處賊必内潰然尚有
　　　不得不為過慮者賊巢食用果否至於匱乏究
　　　難臆揣而我兵攻勦以來一無可乘之機且卡
　　　撤昔嶺二路尚係(臣/)等親臨督戰乃僅攻撲數
　　　次未得寸進朝夕籌商終無善䇿迨至冬寒春
　　　冷士氣恐益不揚以(臣/)訥親愚見如至冬間尚
　　　然頓阻似應減撒久役漢土兵丁令留駐官兵
　　　時用砲擊碉卡則賊亦不得休息俟明歳再加
　　　調精鋭官兵三萬厚集軍威於四月進勦則我
　　　兵丁足以分布直搗掃穴犁庭最遲亦不逾秋
　　　令如此既可節省糧餉又可少休輓運夫役至
　　　糧運尤闗𦂳要誠恐將來寒沍夫役背負維艱
　　　(臣/)等已飭行各路糧務道府等員倍加輓運務
　　　於今秋大雪未降之前即將明歳三四月之糧
　　　均行運貯附近軍營以免缺乏再(臣/)張廣泗前
　　　㑹同(臣/)班第等奏請酌行商運之法現在商人
　　　赴司領運者甚屬踴躍據報已有一萬五千石
　　　之數陸續起運出口將來日久愈多啇運不竭
　　　庶可減派夫役以紓民力兹奉
　諭㫖令(臣/)班第徃來查察(臣/)訥親隨即欽遵令其起
　　　程并照㑹(臣/)紀山速為查辦以安閭閻其附近
　　　各土司久應夫役洵屬積勞然皆知大兵征勦
　　　原為伊等謀久逺安全之計現皆効力恐後並
　　　無怨望生心合并陳明是日訥親又奏言進勦
　　　金川如秋間不能前進應先期籌畫加調官兵
　　　厚集軍威業經(臣/)與督臣另摺㑹奏(臣/)再思來
　　　歳加調官兵計増糧餉需費數百萬實屬浩繁
　　　細察賊情若將我兵酌留萬餘名據守要害相
　　　機隨時用砲攻擊賊碉使之不得休息其接壤
　　　土司令各於本境自為防禦似狡㓂亦能坐困
　　　第久駐終非長䇿若俟二三年後再調集官兵
　　　乘賊疲困全銳進搗自必一舉成功此二三年
　　　内或有機㑹可乘擒獲賊酋亦未可定(臣/)為民
　　　力
　　國用起見故計慮及此若以迅奏膚功而論仍不
　　　如(臣/)另議明年接辦之可速㨗也謹將所見一
　　　并陳奏伏候
　聖裁奏入
　諭曰此見非矣豈有軍機重務身為經略而持此兩
　　議令朕遥度之理如能保明年破賊添兵費餉朕
　　所不惜如以為終不能成功不如明云臣力已竭
　　早圖歸計以全始終是日訥親張廣泗㑹奏言七
　　　月十四以前各提鎮將領報到情形業經具奏
　　　兹十四日以後黨壩一路自七月初一日至十
　　　七等日共攻奪石卡二處用砲擊塌石土各卡
　　　擊死賊番五十餘名甲索一路於七月初七八
　　　等日殺死賊番十數名馬柰一路於七月初五
　　　日擊死賊番數名昔嶺一路於七月二十日奪
　　　得木卡三座旋經失去僅殺賊五十餘人卡撒
　　　一路於七月十七至二十九等日奪獲水卡碉
　　　房二座斬獲焚斃賊番四十餘人伏查河西四
　　　路其馬柰一路僅可禦敵未能進取正地一路
　　　因賊碉險宻難進已將副將董撫逺調囬卡撒
　　　軍營甲索乃當二路駐彼日久毫無進取前經
　　　檄留副將王世泰分兵駐守其副將髙雄劉順
　　　之兵盡撤并於昔嶺卡撒嗣又因該處道路叢
　　　雜悉屬賊境要隘兹大兵減撤恐綽斯甲無所
　　　彈壓心懐反覆則糧運經過或有疎虞是以僅
　　　將劉順調赴卡撒至河東現止四路除納貝一
　　　路原係牽制不進其黨壩一路總統提督岳鍾
　　　琪設卡攻擊賊番雖頗有傷斃而康八逹木耳
　　　金岡之碉尚未能攻克前進卡撒一路所需調
　　　并之兵尚未到齊查右山梁䨇碉為色底巴郎
　　　之屛障小金川土兵連撲三次未能即克現在
　　　圍攻其右邉水碉二座已經奪據至昔嶺一路
　　　原可深入直搗因有石城一座劄踞山嘴為賊
　　　境咽喉前經開穵地道施放地雷穴中探聼不
　　　凖雖傷損賊人頗多而石城仍未能克現在飭
　　　令另跴旁徑取路前進攻擊卡撒所調之兵到
　　　齊即行飭令從左山梁取路前進並夾攻色底
　　　俟一有克㨗即當飛速馳奏原任提督叚起賢
　　　因昔嶺石城久攻未克於七月二十八日夜乘
　　　卡撒官兵攻擊右梁䨇碉水卡計欲親身臨敵
　　　督戰黑夜行至半途為鎗子所中並未損及筋
　　　骨尚屬輕傷易痊合並附陳是日
　上命協辦大學士事尚書傅恒傳諭訥親張廣泗曰
　　覽所奏軍營現在情形各摺幾於智勇俱困金川
　　小醜不意負固難於勦滅遂至於此官兵攻撲進
　　不能前退不能守即小小獲勝尚未傷彼皮毛何
　　况批郤導窽得其要領以成破竹之勢奏内所稱
　　逆番來歳口食不繼可以坐待其斃我兵果能奮
　　勇攻奪數處賊必内潰又稱賊巢用度果否至於
　　匱乏究難臆度既云可以坐斃何又云究難臆度
　　始終迄無定見而所稱來歳增兵三萬是否能奏
　　膚功之處亦非確有所見必不可已之成謀夫兩
　　軍相持賊人無坐而受縛之理縱復窮幽絶險亦
　　無兵力必不能施之地既已用兵豈容撤退古有
　　裹氊縋險衣草自蔽種種竒䇿以成大功者獨非
　　於此等處施之乎今乃欲待其自斃自斃果有期
　　可待乎如果實有不能勦滅之勢何妨明言其所
　　以不能之故直請班師今又未能確指其必不可
　　勝而欲以三萬衆嘗試之為此無可奈何之說卿
　　等身在戎行目擊情狀尚不能確有成算㳺移兩
　　可朕於數千里外何從批示何從傳諭且大兵有
　　四萬之衆彼止三千餘人何以彼應我則覺有餘
　　而我攻彼惟慮不足日久懸望軍營消息而奏到
　　乃復如是殊非所料卿等可將實在情形或增兵
　　必可成功或用兵勢有不可詳悉審度歸於一是
　　迅速奏聞勿為兩岐之説要知閫外之事惟卿等
　　專責朕固不遥制也至逆酋佯請歸誠固不可信
　　然或因此離其黨羽攻其腹心亦可從中得間與
　　否亦並籌酌奏聞是日
　上又命傳諭訥親曰朕前命訥親前徃金川經略原
　　以一隅小醜大兵雲集不難犁庭掃穴速奏膚功
　　並籌善後事宜歳内可以囬京今觀前後所奏一
　　時難於克㨗大學士心膂重臣諸務資其贊襄豈
　　可久留逺徼即如所云須俟一二年後成功亦無
　　在彼坐待一二年之理應即還朝辦事其經略印
　　務令訥親酌量或交張廣泗或交岳鍾琪或交傅
　　爾丹暫令署理聼其俟來春另調大兵再圖進取
　　可即速奏聞候朕降㫖至傅爾丹岳鍾琪俱曾統
　　領大兵究屬老成宿將是以簡用於廢棄之中冀
　　於軍務有濟乃自到營至今未發一謀出一䇿親
　　在行間一若置身局外即内大臣班第烏爾登法
　　酬並帶徃之侍衛等亦皆未見出力之處不知伊
　　等在彼所辦何事現駐何地殊非遣徃之意可逐
　　一傳諭詢問是日訥親奏言(臣/)查閲各路禀報多
　　　有頓兵不進者商之督臣欲并兵合力督臣以
　　　為地勢番情必當如此分布其實兵雖四萬有
　　　竒分路太多在在勢㣲力弱而督臣之不肯遽
　　　為歸併未免存回䕶之見也至其好惡每多不
　　　公人心不能悦服即如叅劾貴州副將髙宗瑾
　　　進攻不能克獲尚屬兵家之常而其種種欺飾
　　　則大干軍紀(臣/)聞督臣於貴州官兵素有偏袒
　　　是以未肯即行叅處致傷和氣適因昔嶺兵丁
　　　乏員統領將該副將調往囑令督臣諄切訓誡
　　　以期後效詎復將圍困賊碉之卡被賊人奪去
　　　不能救援(臣/)㑹商督臣奏請叅處督臣立稿僅
　　　請交部察議經(臣/)改擬革職督臣原稿轉歸罪
　　　於甫經任事之叅將劉䇿名亦經(臣/)更正具奏
　　　其偏狥懦將輕重失倫如此又(臣/)㑹同傅爾丹
　　　將應援退怯之貴州千把等鎖拿乃該千把等
　　　逃至昔嶺軍營髙宗瑾知而不報督臣亦佯為
　　　不知其袒庇劣弁如此又諸將備惟任舉實屬
　　　奮力勇往身先士卒力戰陣亡督臣猶以為疎
　　　於布置輕冒鋒刃今督臣布置月餘已極周備
　　　仍不能督兵攻克是忠於王事者轉加以不美
　　　之名而干犯軍紀者偏欲為之脱卸此又偏狥
　　　不公所以不得人心者也至於用兵數萬攻勦
　　　經年賊酋本非勁敵路險亦非難至而所以不
　　　能速滅者盖圖終必先謀始撫臣紀山於始事
　　　之時並未將糧運經由之山川險阻預立成算
　　　匆卒出師倉忙轉餉以致多用帑項經理周章
　　　糜餉之咎所不能免督臣張廣泗未能嚴督攻
　　　勦曠日持久賊得乘間嚴宻備禦故今歳加調
　　　官兵即從前已到之地轉不能復至且因分路
　　　太多而應進之路每苦兵力不足是則失於籌
　　　算昧於地形頓兵老師誠難辭咎(臣/)奉
　命經略理應叅奏但若此則(臣/)與督臣勢難共事而
　　　歴練戎行又誠如
　聖諭未有過於張廣泗者即撫臣經理糧運不遺餘
　　　力挽輸既無貽誤吏民尚屬相安亦難更易生
　　　手(臣/)之隠黙未敢上凟
　宸𠂻私心竊計和𠂻共濟早靖蠻氛以紓
　聖慮兹䝉
　皇上訓(臣/)以總挈大綱勉(臣/)以廣資䇿力誡(臣/)以自
　　　執已見警(臣/)以驅廹過嚴(臣/)惟時刻敬守謹將
　　　(臣/)與督臣共事大端恭陳
　聖鑒奏入
　報聞是日訥親又奏言欽奉
　諭㫖調撥滿洲索倫兵丁應否如此辦理交(臣/)定議
　　　(臣/)詳思軍營地勢不便騎兵弓矢亦無所用至
　　　於破碉攻卡在我滿洲索倫兵丁勇往之氣實
　　　較勝於綠旗但攻一碉樓須用奮勇兵一二百
　　　名在前又須數百名為後繼並須兩面埋伏兵
　　　數百名從前攻賊時皆因前隊已進後無應援
　　　多致貽誤今若令滿兵前進而以綠旗土兵為
　　　後繼恐伊等依舊遲疑不前則前進者不免受
　　　傷如此一二次即驍勇者亦不免於退縮如全
　　　用滿洲則須得數千之衆費用既繁亦難得如
　　　許驍勇且滿洲索倫長於馬上弓箭此地無所
　　　施展至如何攻取破賊之處(臣/)業已詳加籌畫
　　　另行具奏謹將滿洲索倫兵丁不便調用情形
　　　據實奏
　聞奏入
　諭曰數千滿兵之費用又多於數萬漢兵之費用乎
　　至所謂甚不可者則已知彼處地方形勢矣朕亦
　　難以强行所詳加籌畫者亦不甚為得計又
　諭曰今已因雲梯兵降㫖詢問可一併再為詳議是
　　　日班第奏言口外輓運糧夫給與脚價口糧仰
　　　䝉
　聖恩寛裕加給最為優渥較伊等平時民間傭值不
　　　啻倍增尚何至有擾累無如民間里下舊俗必
　　　資幫貼始肯應募歴來用兵皆所不免非止川
　　　省此次用兵為然因其民俗相沿亦遂安於無
　　　事至若附近各土司連歳軍興供應夫役原不
　　　免於積勞然䝉我
　皇上恩給價值並無苦累况伊等蠻民山多田少不
　　　敷口食向有逺赴内地下壩傭工者得此官給
　　　夫價優裕更非强廹惟瓦寺沃日小金川三土
　　　司部落稀少明正司則因瞻對之事甫息金川
　　　之役又興不無困憊(臣/)與督撫二臣詳籌設法
　　　或更換調減或添撥漢夫邇來較前已大減省
　　　各土司皆恭順趨事並無怨望之形但念内地
　　　里民幫貼雖實無多而或保長胥役借以科派
　　　飽壑亦未可定兹䝉
　諭旨垂訓(臣/)即欽遵於閏七月初一日由軍營起程
　　　前往内地詳加查察務期杜絶私弊以安閭閻
　　　奏入
　報聞
　　　丙子張廣泗奏言五月初一日據叠溪營遊擊
　　　阿爾占轉據武舉張鼎禀報四月二十九日傍
　　　晩天降大雨至三十日四更時分忽然電光閃
　　　爍雷聲震地將作固山頂漢兵營盤中戰碉一
　　　座擊倒亂石壓死官兵及家奴共四十六人帶
　　　傷官兵數十人又據經管火藥外委龔世榮禀
　　　稱貯碉火藥十六籠盡被雷擊無存(臣/)查番地
　　　山髙石厚隂雨日多番民所居碉樓時有雷擊
　　　之事然從無擊倒者若果被雷擊倒則火藥自
　　　必仍壓碉底何至原貯火藥無存明係弁兵疎
　　　虞失火延燒故為揑報飭委龍安府知府等㑹
　　　同嚴審確情兹據訊明外委龔世榮等供詞本
　　　月二十九日天雨傍晩有值日看管碉樓火藥
　　　之兵丁魏良棟王思賢二人口啣烟袋上碉看
　　　漏回卡歇宿不料悞遺烟灰在火繩之上延燒
　　　火藥十六籠以致轟倒碉樓壓死官兵魏良棟
　　　等二人亦俱傷斃適值四更時分大雨鳴雷因
　　　而揑報雷擊除移咨提臣岳鍾琪查取失火各
　　　官職名及傷斃各將弁人數另報理合先行具
　　　奏奏入
　報聞
　　　丁丑訥親張廣泗㑹奏言各路官兵自閏七月
　　　初三以前攻克碉卡業經(臣/)等㑹奏兹查昔嶺
　　　山梁石城一座為賊徑之總隘賊衆併力拒守
　　　勢未能克因查昔嶺之下卡撒之右共有山梁
　　　四道其頭道山梁已為我兵所據惟餘䨇碉未
　　　克雙碉之旁有水卡碉房二座亦經奪據日用
　　　大砲攻擊雙碉但雙碉之旁有三層碉房一座
　　　雙碉之下又有小碉石卡我兵雖圍不能嚴宻
　　　擬先發兵奪其三層碉小石卡則雙碉不難攻
　　　取俟雙碉一克將昔嶺官兵一面留攻石城一
　　　面酌分與卡撒右梁官兵合力攻取二道山梁
　　　地名喇底奪據之後即由三道山梁直搗色爾
　　　力賊卡路更近㨗(臣/)等正在籌畫布置不意自
　　　初五日至今天雨連綿大霧迷漫現飭官兵預
　　　備齊全一俟晴霽即行分路撲攻(臣/)等復查軍
　　　前各省官兵進攻日久傷病者多俱經陸續遣
　　　回内地調養征兵缺額過多就近於川省續調
　　　兵丁二千名赴營補額已報到數百名又甲索
　　　乃當二路之兵日久未能寸進已將副將劉順
　　　髙雄檄調歸併卡撒止留王世泰帶領川兵千
　　　餘土兵數百名勢覺孤懸既不能進取亦不能
　　　彈壓綽斯甲現據提督岳鍾琪屢以兵單為詞
　　　因即將王世泰所領官兵飭令就近歸併黨壩
　　　約計調撒劉順髙雄二將之兵共有二千餘名
　　　與川省未到補額兵丁千餘名均在本月半間
　　　可抵(臣/)等卡撒軍營一到即當遣往卡撒左山
　　　梁地名普瞻該處有賊碉數座一面督兵攻擊
　　　一面分兵直從左山梁壓下與右山梁官兵對
　　　峙合圍則色底賊人左右各碉皆在圍困之内
　　　諒賊亦難踞守也奏入
　諭曰此次所奏撤無用之兵并力攻勦實合機宜雖
　　目下尚無大㨗而調度有方用是稍慰是日訥親
　　　張廣泗又奏言馬良柱於上年攻克孫克宗之
　　　後即由彼取路直抵丹噶劄營並分兵駐守曽
　　　達所有該處軍糧即係派雇孫克宗番民輓運
　　　因雪山阻運常有缺額二三日及四五日不等
　　　迨至大雪擁途竟有缺至七八日並十餘日者
　　　(臣/)張廣泗極力督催始得勉强接濟惟是缺糧
　　　之際兵丁日給食米一升尚有支食餘存及貿
　　　易人等售賣炒麵食物等類尚未竞至枵腹至
　　　馬良柱所稱煮食皮鎧鞍䩞則此番征兵皆係
　　　歩戰未帶馬匹焉有鞍䩞若皮鎧則軍中更未
　　　携帶何從煮食此支飾之詞也且丹噶缺糧數
　　　日乃在馬良柱軍營未撤之先迨至將撤之際
　　　則糧已運到并有輓運在途尚令運回者馬良
　　　柱實縁畏賊襲追㒺遵指授遑遽撤退以致軍
　　　裝砲位遺棄頗多非闗缺糧之故至於上年糧
　　　運總因籌辦未善惟黨壩與小金川兩處尚不
　　　至缺糧其餘臺站因概用本地番夫烏拉並未
　　　派調内地漢夫一名領運故阻糧不但曽達丹
　　　噶為然即南路總兵許應虎初駐正地繼至甲
　　　木的交并副將張興駐劄之馬邦以及西路之
　　　卡撒各軍營俱有缺糧至數日旬餘者(臣/)因川
　　　省文員狃於積習悖謬之處甚多即於(臣/)張廣
　　　泗一切敎誡皆㒺聽從欲叅則不可勝叅幸䝉
　聖明照察
　欽差尚書班第來川督辦並奉
　嚴㫖訓飭撫臣紀山始行添調漢夫多方設法復䝉
　特命(臣/)訥親來川經略加緊飭辦現在軍糧乃得供
　　　支無誤其從前辦理遲誤之大小各員均難辭
　　　咎查籌畫不善派調糧夫不足則係(臣/)張廣泗
　　　廵撫(臣/)紀山前任布政使李如蘭現任布政使
　　　倉徳督率不力西路則係總理松茂道唐進賢
　　　副總理保寜府知府周岐南路則係總理原任
　　　建昌道陳緯副總理原任打箭爐同知鮑成龍
　　　專辦丹噶曽達卡撒糧運遲誤之員則係署汶
　　　川縣知縣劉士縉專辦正地甲木的交馬邦糧
　　　運遲誤之員則係榮經縣典史嚴惟寅瀘州嘉
　　　明司廵檢王洪徳仰祈
　勅部一併嚴加議處奏入
　上以張廣泗身在軍營辦理軍務自難兼顧糧運免
　　　其議處餘俱
　諭部嚴察議奏
　　　　(臣/)等謹按糧餉為軍營所最重張廣泗目睹
　　　　軍營缺乏者已數處隠忍者幾一年並不據
　　　實叅劾以肅軍紀乃至
　皇上特命班第前徃督辦又
　命訥親前往經略查察既周
　嚴㫖屢降自知無可掩飾然後具摺糾叅其前此之
　　　　辦理疎忽固難辭咎而有意狥隠更為罪無
　　　　可寛矣我
　皇上以軍旅重大寛其罪正所以責其成既已格外
　　　　承
　恩自應竭誠報
　國而玩愒因循惟事欺詐其能逃於
　聖明之鑒察乎
　　　是日訥親奏言馬良柱移營缺糧一案(臣/)遵查
　　　巻宗本年正月初八日馬良柱報稱丹噶兵丁
　　　缺糧八九日隨營支放把總李明傑呈報自正
　　　月初一日起至十二日止缺少官兵口糧六七
　　　日不等又十一十四等日馬良柱報稱曽達缺
　　　糧四五日至七八日二月二十日馬良柱禀稱
　　　撤兵時夫役兵丁缺糧一十五日俱有卷案可
　　　查又前隨馬良柱在營之弁兵有現在(臣/)營駐
　　　劄之把總李玉資外委廖雲詢據伊等稱上年
　　　十二月十三四日前往領米因糧運雪阻未得
　　　領回此後各營俱不能按期領米將所餘之米
　　　衆人分食或得一碗或得半升惟撤兵前營中
　　　缺糧二三日别營尚有多缺幾日者或刨圓根
　　　或穵野菜根療饑或賣衣買食後到孫克宗地
　　　方始補給半月口糧(臣/)細核呈禀及詢問弁兵
　　　情詞缺糧日期叅差不一然大約缺乏屬實理
　　　合陳明至雲梯兵數百名不敷攻撲之用若至
　　　數千名則糜費繁多今擬於卡撒一路將可以
　　　圍攻之處用兵圍守奪其糧水可通之路又賊
　　　番人少其與我兵相拒之碉卡既已悉衆拒守
　　　則其内必虚應伺其不備乘虚襲取或從林箐
　　　抄出其後庶使賊首尾不能相顧量度漢兵派
　　　遣圍攻尚堪驅䇿至於偵探路徑於林宻箐深
　　　之處若選長於歩履熟習鳥鎗之侍衛官員兵
　　　丁數百名分隊率領相機跴探自能攀越前進
　　　冬春積雪深厚勢屬難行倘來歳夏間尚須增
　　　兵繼進則於明春陸續遣發來營令率漢兵同
　　　進似屬有益其馬良柱所稱斷絶糧水圍困賊
　　　衆年餘之功賊必立斃(臣/)查金酋地勢有可圍
　　　困者有必須攻取者亦有應抄前截後斷其聲
　　　援者并有應聲東擊西避實攻虚者種種情形
　　　不一若必并金酋之境而全圍之則自去歳至
　　　今已有年餘曽未見有成績賊人食用有資何
　　　由使之立斃又據稱此時若行撤兵則已得之
　　　地必復被賊侵佔此固早已慮及但體察各處
　　　情形尚非𦂳要路徑若至冬間原屬可守可撤
　　　惟卡撒昔嶺黨壩三路則係進攻要隘不可撤
　　　兵讓地又據稱瓦寺頗有二心(臣/)查瓦寺地方
　　　與汶川縣聮界(臣/)莅軍營經過其地該土司謁
　　　見極為恭順現派兵夫應役亦未見别有二心
　　　惟聞上年馬良柱初進兵時調伊番兵隨征與
　　　金酋對陣有止放空鎗之語今瓦寺之兵即在
　　　(臣/)現駐之卡撒劄營細察别無他故奏入
　報聞是日
　上命協辦大學士事尚書傅恒傳諭訥親曰據奏選
　　擇長於歩履習熟鳥鎗之侍衛官員兵丁數百名
　　令其分隊領兵偵擇路徑朕現在特派大臣揀選
　　精壯滿兵三百名演習雲梯即令伊等兼習鳥鎗
　　俟其熟練之時再選擇侍衛等於明春帶領前往
　　以備率領官兵進攻之用傅爾丹及班第烏爾登
　　等現在軍前何以並未見伊等督戰出力即成都
　　派往之滿兵一百名亦未見其作何赴戰以理揆
　　之或由任舉之變恐冐險直前有意外疎失不令
　　伊等對敵亦未可定夫兵以克敵為勇若䕶惜而
　　不令其摧鋒陷陣則命伊等前往之意謂何我滿
　　洲舊習不應有此傅爾丹身經百戰何未受傷此
　　亦有命耳如果能奮勇先登正伊等見長之地豈
　　肯瞻顧不前如此可知並非伊等退縮必係訥親
　　過慮而不令前進也可將此㫖傳諭伊等又革什
　　咱與金酋世讎或許以重賞令其設計擒獻但須
　　確有斬獲憑據毋稍留疑竇貽後來之患朕觀訥
　　親等及軍士皆不無畏難之意則今歳斷不能成
　　功矣其應添兵再舉或應緩期待釁此時或另已
　　籌有長䇿可畫一定議速行具奏
　　　庚辰
　上諭内閣曰原任重慶總兵官馬良柱雖經獲罪但
　　朕觀其人材與庸懦無能者有間在綠旗將弁中
　　猶為强幹之員伊獲罪情節尚可原宥且在川年
　　久於番地情形頗為熟悉著仍發往金川軍營交
　　經略大學士訥親總督張廣泗以副叅等官酌量
　　委用効力贖罪是日
　上又諭内閣曰據紀山奏稱瀘州士民周其睿等連
　　名具呈以伊等荷䝉皇恩休養生息連年豐稔前
　　歳又逢蠲免條糧無由報稱伊等十鄉士民情願
　　辦米五千石交倉以資積貯川省連年用兵一切
　　輓運糧糈雖寛裕給與價值未免有資民力朕心
　　方切軫念斷無復聽其捐輸軍米之理紀山之為
　　此奏其見益鄙但士民既已爭先交納若仍令領
　　回轉需運費且阻子來樂輸之情著將此項捐辦
　　米石抵為下年應完正項錢糧是日紀山以欽奉
　諭㫖申飭辦理糧運不能覺察科派具摺請
　㫖嚴加議處
　上諭該部嚴察議奏
　
　
　
　
　
　
　
　
　
平定金川方畧巻十
欽定四庫全書
平定金川方略巻十一
　　　八月甲申
　上諭内閣曰紀山著革職發往軍營聴經略大學士
　　訥親委用令其自備資糧効力贖罪四川廵撫印
　　務着班第暫行署理
　　　戊子訥親奏言(臣/)前定計發兵攻取卡撒右山
　　　梁之三層碉及小碉石卡次撲䨇碉再分昔嶺
　　　官兵合力取二道山梁原俟檄調補額川兵暨
　　　由甲索撤來官兵到齊遣赴卡撒左山梁與右
　　　山梁官兵對峙合圍以困賊人色底各寨詎自
　　　本月初旬至今陰雨連綿竟無間斷迨至本月
　　　二十一日天始晴霽随於二十二日𣲖兵前往
　　　圍攻右梁䨇碉並三層戰碉賊人拒守甚堅我
　　　兵奮勇撲攻將三層碉攻克在碉賊人多被石
　　　壓傷斃其正地馬奈各路俱縁雨阻滯半月以
　　　來均無攻勦文報惟黨壩一路據岳鍾琪咨報
　　　於閏七月初十日夜𣲖遣叅將烏徳納帶兵千
　　　名由兩旁抄奪火燒梁賊卡之後撃死賊番約
　　　十餘人縁賊卡後皆挖有濠塹悉下木籖鎗石
　　　如雨兵難驟克暫且撤回陣亡漢兵一名土兵
　　　八名十三日用新鑄銅砲撃死康八逹賊一名
　　　木耳金岡水泉之旁有賊數十人潜行隐伏我
　　　兵鎗斃一人餘賊奔退連日隂雨俟晴明即行
　　　進攻(臣/)查各路雖值天雨未能前進直搗而賊
　　　人則見我師環聚圍攻頗為惶懼伊等百姓咸
　　　願歸正求生無奈家口為賊酋拘繋恐見誅戮
　　　懇將土司頭人一併招安(臣/)等随諭以百姓原
　　　屬脅從投誠固自可准惟莎羅奔郎卡罪大惡
　　　極必須親來乞命方可代為請
　㫖随據有右山梁喇底寨番民二户棄産挈眷來投
　　　並擒番婦二口來獻又有左山梁格拉布東寨
　　　番民五户挈眷來投並遺火焚碉燒斃不願歸
　　　順之番數名官兵俱遥見火發當經(臣/)等厚加
　　　賞賚安挿並詢據該番民僉供該處並無存貯
　　　食物之家其勢不過兩三月俱應饑餓是以人
　　　情惶懼急欲投誠(臣/)查前次籌辦攻勦之法現
　　　已將右山梁三層碉克獲復即圍攻䨇碉諒亦
　　　易克至川省補額兵丁及甲索撤赴卡撒之兵
　　　數日内亦可到齊乘此晴明即當飭令前赴左
　　　山梁鼔勇攻撃合圍色底各寨俟有㨗音再為
　　　馳報奏入
　諭曰覽奏兵威似稍振而賊氣似稍挫矣機不可失
　　勉力成功可也是日訥親又奏言攻克三層碉座
　　　正在繕摺封奏據克碉將弁報碉底挖有地穴
　　　尚藏頭人一名並賊番三十八名在内暗放鳥
　　　鎗經該將弁多方計誘始得出碉現俱擒獲合
　　　並陳明
　諭曰何以誘出並今作何處置何不詳奏是日訥親
　　　張廣泗㑹奏言欽奉
　諭㫖行軍之道最宜賞罰分明寛嚴並濟(臣/)等惟有
　　　時時恪守凛遵至奮勇兵丁必應熟籌奬賞以
　　　示鼓勵查前月二十九日攻克右山梁水碉二
　　　座在事弁兵有首先奮勇督率進碉者有争先
　　　入内手刅賊人並割取首級者有挺身躍至碉
　　　上者有争先撲入碉内身帶鎗傷者有見衆兵
　　　延緩㧞刀督催前進者有堵截應援奮力退賊
　　　者俱係該統領將備目撃(臣/)等因令查明逐一
　　　分别從優賞賚或給銀牌或賞銀兩或與功牌
　　　俟事竣議叙并飭各路鎮將凡遇攻撃賊碉有
　　　奮勇兵丁均照此例一體辦理庶可杜冒濫之
　　　弊而軍心亦咸悦服奏入
　報聞是日訥親張廣泗又㑹奏言御史王顯緒所奏
　　　以番攻番之法言之似易為功行之實難奏效
　　　金酋地險碉堅非獨官兵難以力克即土兵亦
　　　莫能遽破伊等自相攻撃茍得一二小碉即行
　　　踞守或遇難克之處則旋進旋退經年累世搆
　　　釁無已今官兵進勦用張
　天討勢在必克若止令土兵前驅其心渙散且土目
　　　必思各取其地界相連零星易取之碉寨以圖
　　　佔其土地而於𦂳要之隘口難攻之賊碉罕能
　　　致死用命若如該御史所奏許各土司以金川
　　　之土地人民冀其合力攻取則是土司失之仍
　　　屬土司得之亦非善䇿况大兵已集而又委土
　　　兵一似重資其力是明謂我兵力不能取也不
　　　惟示弱於逆酋抑且損威於番部(臣/)訥親前涖
　　　軍營聞小金川之兵攻克賊卡曾給以千金重
　　　賞及用之昔嶺石城仍多退怯此又非重賞所
　　　可收效者矣再四思維終無所益可不必行奏
　　　入
　報聞
　　　己丑訥親奏言(臣/)查賊勢除拒守之外無力侵
　　　犯彼知我兵不深入巢穴不止頗懐恐懼今調
　　　遣至卡撒之各路官兵約於是月内全到計此
　　　兵力似可前進倘能痛加懲創一次其人心必
　　　至散亂因之相機辦理於秋間成功亦未可定
　　　是役征勦日乆費用日繁倘今秋未能告成則
　　　所費更重但事已如此中止為難惟有節省浮
　　　費厚蓄軍威及時盪滅庶帑項不致虚糜耳欽
　　　奉
　諭㫖凡事辦理須歸有益不可拘拘遵㫖令(臣/)於此
　　　等處時為留意(臣/)前𣲖䕶軍統領烏爾登薩音
　　　圖等進攻路徑未審兵未能進今已調囘卡撒
　　　令伊等於征戰時同總兵副將擇嚴宻之地督
　　　率侍衛拜唐阿及成都兵丁分起前進攻取是
　　　以綠旗兵丁稍有退縮或稍能奮勉(臣/)皆得其
　　　實情(臣/)又於衆兵内擇其年富力强者選為驍
　　　勇切加曉諭伊等如能於指示之處立有微功
　　　即許以授官或倍加糧餉伊等近日頗能鼓舞
　　　向前竟有以未得進戰而致憤懣者怠忽之習
　　　稍改於舊至於攻取賊巢多在黑夜(臣/)於昏暗
　　　中望見官兵放鎗之火光惟令烏爾登等督戰
　　　不敢自輕妄動(臣/)又奉
　諭㫖以張廣泗紀山等撤草坡一路臺夫改由章谷
　　　一路運米後又仍歸草坡一路運送以致多費
　　　令(臣/)分别伊等是非(臣/)查張廣泗紀山雖屬不
　　　和然於公事尚不敢僨草坡改運情由縁張廣
　　　泗於夏日過班攔山身衣重裘尚覺寒冷謂冬
　　　月運夫必不能堪即交道府等改於南路章谷
　　　添買馬騾運米後因南路馬騾遇雪倒斃不能
　　　挽運仍改歸草坡舊路並未與紀山商議辦理
　　　合併陳明奏入
　報聞
　　　庚寅四川提督岳鍾琪奏言黨壩一路為逆酋
　　　門户地處萬山本屬扼要兼自上年用兵延今
　　　歲餘致長賊智凡屬可通路徑悉深掘濠塹層
　　　壘不一又修鎗孔砲眼潜伏其内碉卡在在備
　　　禦嚴宻查黨壩東西横亘一嶺蜿蜒三十餘里
　　　其間漢土官兵營盤二十五座放卡一百五處
　　　中有木耳金岡左有陡物黨噶右有康八逹由
　　　黨壩山梁分脉並列三嶺迤邐而南皆屬賊番
　　　戰碉要卡即今進攻之處也嶺北即係雜谷土
　　　司倉旺所屬黨壩一帶凡我糧運道路山峯錯
　　　雜無一非賊番出没之道在在需兵嚴守但黨
　　　壩軍營漢土官兵名為一萬有竒除守營放卡
　　　傷病以及分防糧臺塘站之外實止七千有餘
　　　地廣兵單不敷分布且雜谷土兵去嵗原係挨
　　　門撥𣲖並未挑選致多老弱充數每遇進攻或
　　　潜避林箐或臥伏波澗低凹之處堅不前進雖
　　　善為駕馭化導或少悛改然土兵宜逺不宜近
　　　可暫不可乆今雜稄等處土兵離家不遠不無
　　　繫戀妻子之心况随征年餘人情疲猾積習難
　　　除惟守營防卡尚可資其遣用其所𣲖松潘口
　　　外之唐古忒土兵一千五百名平昔慣於馳馬
　　　一旦至此髙峯峻嶺不能登山陟險即所執噐
　　　械弓箭短小並無火噐更難適用至於漢兵素
　　　有不戰自潰之名業䝉
　皇上洞鑒其怯懦(臣/)抵營以來多方曉諭開導申明
　　　賞罰近亦尚知用命伏思七千餘兵之内雜谷
　　　土兵既積猾不力唐古忒土兵全無可用漢兵
　　　應敵實不滿二千之數(臣/)雖晝夜悉心籌畫百
　　　方措置亦已攻奪水泉殺死賊衆我兵營卡挿
　　　入賊地與之共險然總患力少兵單前攻後顧
　　　且黨壩一嶺之兵以防各處賊番衝突兼䕶糧
　　　運並暗防敵兵從後抄襲甚闗𦂳要斷不能移
　　　營䟎前業經咨明督臣張廣泗請增官兵三千
　　　名以便進取督臣覆稱原𣲖續調各省官兵前
　　　經分𣲖十路進攻撥遣已定現在無兵可撥至
　　　於土兵怯懦之習在在皆然(臣/)又以昔嶺卡撒
　　　進攻中有刮耳崖阻隔即使果克刮耳崖尚距
　　　勒歪賊巢百有餘里其間道路險阻自必躭延
　　　時日未若將四路所撤之兵以正地之兵分歸
　　　昔嶺卡撒甲索之兵歸併黨壩首尾夾攻使逆
　　　賊勒歪刮耳崖兩處要地俱不能守且黨壩至
　　　勒歪不過五六十里只須康八逹一破便可直
　　　抵喇嘛寺即已搗其巢穴較各路濟事更速咨
　　　商督臣督臣又云不便更易竊思始而增兵撥
　　　遣已定十路以黨壩美臥甲索乃當正地五路
　　　攻勒歪賊巢以卡撒昔嶺納喇溝納貝山馬奈
　　　五路進攻刮耳崖止留(臣/)所領黨壩一路之兵
　　　單攻勒歪今又續調川兵二千亦歸卡撒(臣/)不
　　　知督臣是何意見不肯分兵給(臣/)黨壩一路就
　　　近直攻勒歪而反將各路之兵調歸卡撒昔嶺
　　　以攻刮耳崖縱使得破刮耳崖倘莎羅奔逺颺
　　　逃匿咎將誰委况督臣既知土兵怯懦理應據
　　　實奏
　聞增調漢兵裁减土兵以收實效督臣乂在營一年
　　　之乆非初到未諳者比何故明知而緘黙不言
　　　(臣/)所未解也竊思唐古忒土兵一千五百名實
　　　屬虚糜帑項留營無益莫若遣發囘巢即以伊
　　　等所遺之坐餉糧菜等項在軍前附近各處另
　　　募新兵旋收旋用一加變通而糧不加增兵收
　　　實效於軍務不無裨益奏入
　諭曰此奏若令張廣泗知之汝等同辦事之人必有
　　掣肘之虞有宻㫖令訥親速奪至張廣泗向在苗
　　疆甚有經濟此番不知何故每致差謬訥親亦以
　　為言汝所奏頗合也是日岳鍾琪又奏言金酋莎
　　　羅奔敢於狂逞不法者實縁瞻對之役辦理不
　　　善所以遽生悖逆之心而又有助逆之綽斯甲
　　　土司䇿丁秉朱從中挑釁以致肆行侵奪荷䝉
　皇上軫念各土司番民受害不惜數百萬帑金出師
　　　征討以靖蠻荒今官兵征勦一年有餘未能克
　　　㨗雖云地險碉堅亦由𣲖調之漢土官兵未能
　　　慎選於始以致遲誤(臣/)查各路新舊土兵雖有
　　　二萬其間惟革什咱沃日兩處實與金川有讐
　　　可以出力惜其兵少雜谷土兵雖多因該土司
　　　待下刻薄人不用命而瓦寺木坪巴旺裏塘等
　　　處土兵俱屬怯懦綽斯甲土兵不惟無用且更
　　　須加之防範至小金川上兵尚屬勇往督臣張
　　　廣泗乃令土司澤旺之弟土舍良爾吉領兵良
　　　爾吉從前勾結莎羅奔襲取小金川生擒其兄
　　　澤旺澤旺之妻阿扣乃莎羅奔之姪女素通良
　　　爾吉莎羅奔即以阿扣配良爾吉為夫婦并將
　　　小金川土司印信交良爾吉掌管土民甚為不
　　　服去嵗副將馬良柱領兵應援沃日良爾吉輙
　　　敢率領小金川之衆助賊燒燬沃日各寨迎敵
　　　官兵及官兵敗賊金酋逃遁囬巢良爾吉無所
　　　倚藉始行就降張廣泗至小金川將土司印信
　　　仍歸澤旺管理其時應將良爾吉阿扣並助惡
　　　之頭人暨漢奸王秋等即行正法以絶内患督
　　　臣既不出此今進攻卡撒轉令良爾吉掌兵則
　　　所領之兵俱懐疑懼不惟不肯用力且恐良爾
　　　吉暗通金酋更生他變(臣/)已將此情節密呈經
　　　略商之督臣即行正法令澤旺管領土兵庶衆
　　　疑盡釋可望専心用力矣至於川陜雲貴四省
　　　漢兵前後𣲖調三萬二千餘名除各項事故外
　　　實在兵二萬八千餘名土兵共一萬一千四百
　　　餘名共漢土兵不下五萬足資戰守之用但土
　　　兵多屬無用(臣/)已另摺陳明竊以為莫若再調
　　　官兵一萬名將無用之土兵减撤一萬庶錢糧
　　　不致加增而兵力更收實用不過數月之間便
　　　可成功倘䝉
　俞允伏查陜甘為沿邉重地雲貴為苗猓巖疆不便
　　　再行調撥惟湖廣鄰近川省兵皆慣於陟險用
　　　之川省似屬相宜抑(臣/)更有請者用兵之道有
　　　竒有正要必先察地利之險易然後可定進取
　　　之機宜今各路官兵俱調赴卡撒昔嶺名雖二
　　　路其實止隔一山仍屬同攻刮耳崖刮耳崖固
　　　係逆酋要地但地險碉多攻取不易非若勒歪
　　　賊巢所通道路甚多如卡裏山固噶溝二處路
　　　不甚險可出竒兵直搗勒歪若勒歪一破則四
　　　路有自潰之勢(臣/)前曾咨商督臣既未允行今
　　　將各路之兵俱調赴昔嶺卡撒舍此可以進攻
　　　之道不肯用兵而棄易就險恐非用兵之道仰
　　　懇
　皇上勅交訥親廣諮博採細加籌畫務期有濟軍務
　　　奏入
　上是之
　　　　(臣/)等謹按良爾吉阿扣二人者實黨惡之巨
　　　　奸而金川用兵之大闗鍵也莎羅奔與澤旺
　　　　為鄰利其暗弱而以兄子妻之其陰謀蠶食
　　　　用計深矣良爾吉與之氣類相感叔嫂私通
　　　　箝制澤旺莎羅奔即乘機誘縳幽繋數年其
　　　　後澤旺雖得放還而良爾吉仍占踞土司印
　　　　信與莎羅奔同惡相濟王師壓境敢逆顔行
　　　　力屈勢窮然後束手請命其罪尚可赦乎張
　　　　廣泗不即於此時伸明大義戮此渠魁乃反
　　　　惑於王秋遊說之詞令良爾吉随營効力其
　　　　意以為澤旺不足用故用良爾吉為以番攻
　　　　番之計不知莎羅奔者澤旺之深仇而良爾
　　　　吉乃莎羅奔之惡黨也不以仇攻仇而以黨
　　　　濟黨計孰有左於此者且觀澤旺還自金川
　　　　與其妻誓不相見而阿扣未能加害則知番
　　　　衆於主僕之義猶為固結阿扣亦有所憚而
　　　　不敢為彼衆人特懾於良爾吉之凶威而非
　　　　真與澤旺離心離徳也誠於其時扶澤旺以
　　　　順人心誅良爾吉以孤賊黨則義聲先路可
　　　　不戰而屈人之兵矣迨良爾吉暗洩軍情奸
　　　　謀既露人言籍籍咸懐隠憂張廣泗方且囘
　　　　䕶前非悍然不顧是以岳鍾琪不勝憤懣據
　　　　情入
　告且以商之經略而訥親復猶豫依囘當斷不斷則
　　　　是於事機之㑹既已覿面失之雖朝議增餉
　　　　夕籌調兵庸有當乎
　　　是日班第奏言(臣/)欽遵
　諭㫖由卡撒軍營前徃内地經徃南路至打箭爐沿
　　　途查勘糧臺將各員分别奬罰䇿勵令皆留意
　　　毋致胥役侵扣脚價口粮至里民帮貼運夫銀
　　　兩一事(臣/)沿途宻訪民夫應募多須里下帮貼
　　　實屬舊例相沿各州縣𣲖夫多寡不同里下津
　　　貼亦視軍營逺近並不一例亦從無四五十金
　　　之多番夫輓運俱在本境就近站所日得夫價
　　　口糧尚無苦累惟查内地帮貼雖屬無多而胥
　　　役藉端科𣲖多金從中私飽慾壑者不能保其
　　　全無(臣/)現與紀山倉徳面商時刻留心究處又
　　　(臣/)等前酌行包運之法不拘官商聴其領運近
　　　見商人俱踴躍從事仍恐緩急或不足恃又𣲖
　　　令州縣官照依商價領運務令如期至營官運
　　　商運兩不相礙已據倉徳詳報檄𣲖簡州等二
　　　十餘州縣分别領運共米一萬二千石如此則
　　　糧運日益加增足資備用并漸可酌减正運民
　　　夫以免里下津貼之費奏入
　諭曰將來正運民夫全减方妥耳
　　　　(臣/)等謹按糧運一事
　皇上體恤隐微從寛給與價值至里下有津貼舊規
　　　　勢難禁止
　皇上惻然動念多方籌畫所降
　諭㫖至再至三至是班第遵
　㫖籌辦可冀糧運日增民夫日减
　皇上猶必諄諄訓諭以正運民夫全减為期
　聖主視民如傷惟恐軍興之際絲毫貽累閭閻至誠
　　　　惻怛之意誠有淪浹於蔀屋窮簷者矣
　　　是日班第又奏言打箭爐明正土司為川南各
　　　土司之領袖素稱恭順歴來進藏差遣俱係該
　　　土司供應無不盡心自雍正八年乾隆十年兩
　　　次征勦瞻對該土司既遣土兵又輓糧運供應
　　　烏拉已覺疲乏上年復遭金酋焚掠尤為殘破
　　　此次大兵征勦該土婦喇章率子徳昌用兵輓
　　　運更屬努力(臣/)親見該土司既殫竭心力而所
　　　屬番民凋瘵情形尤深憫惻正擬奏乞
　恩恤以示鼓勵途間接閱部文知
　皇仁賞給縀匹等物
　寵榮已極在各土司等自必感激奮勉益切報効之
　　　心至於所屬窮番尚有應加體恤者容俟功成
　　　之後會同經略等查明分别等第另奏請
　㫖奏入
　上是之是日
　上命軍機大臣等傳諭訥親曰提督岳鍾琪奏報軍
　　營情形二摺朕細加批閱其所指陳諸事尚屬近
　　理雖伊以廢棄之員經朕加恩擢用領兵日乆未
　　有成績或藉稱兵少不敷調遣以為文過之計亦
　　未可定但伊乆歴行陣所見未必悉屬虚謬即所
　　奏張廣泗種種行徑亦頗與大學士訥親之言相
　　合着將原摺録交訥親宻㸔其所請增調楚兵酌
　　度情形如實屬應行即宜速行籌畫一面辦理一
　　面奏聞其餘據奏俱已咨呈訥親張廣泗將來查
　　辦時即可照咨酌定不必洩露岳鍾琪以提督領
　　兵與總督共事若因此致有嫌疑反多未便用兵
　　之事頗闗重大不可不慎也
　　　癸巳軍機大臣等會同刑部奏言革職總兵許
　　　應虎邀䝉格外
　天恩擢任總兵
　特命馳赴軍營自應奮勇進勦勉圖報効乃將所奉
　　　前赴軍營
　諭㫖不即宣示意圖觀望及進攻獨松毫無調度以
　　　致叅將蔡允等失砲損兵律以守備不設失䧟
　　　城寨罪實相等又許應虎奉委進攻獨松不遵
　　　調度擅自取路的交不惟不能克攻轉被賊番
　　　圍困律以不依調遣失誤軍機罪更難逭又許
　　　應虎移駐卡撒原以彈壓重地乃因賊番大言
　　　恐嚇心懐畏怯稟請撤營律以臨陣先退罪亦
　　　何辭以上各欵已據許應虎供認不諱按律俱
　　　應擬斬應將許應虎從一科斷照失誤軍機律
　　　擬斬監候秋後處决得
　㫖允行
　　　庚子訥親張廣泗會奏言各路攻克碉卡情形
　　　自閏七月初五日奏報之後各路所報或係我
　　　兵前往攻碉殺賊數人或係賊來侵犯我卡傷
　　　斃數賊均非大有克㨗惟黨壩一路於閏七月
　　　二十三日進攻康八逹燒燬賊人耳碉一座平
　　　房八間并鎗斃賊番百餘人焚燬碉内堆積麥
　　　糧青稞無數卡撒一路原擬將右梁三層碉攻
　　　克後次撲䨇碉即合力攻取喇底二道山梁並
　　　將續到之兵遣赴左山梁合圍以困賊人色底
　　　各寨迨前月二十二日攻克三層碉之後因右
　　　梁䨇碉守禦嚴宻屢攻未克因即改攻喇底二
　　　道山梁據領兵副將劉順王愷等𣲖兵四千餘
　　　名分為左右二路越箐仰攻其左路在下右路
　　　在上原令横據山梁斷賊外援於閏七月二十
　　　七日酌定是夜發兵詎料右梁與二道山梁相
　　　隔深溝俱係宻箐峭壁無路可登其左路稍低
　　　尚有斜坡可緣官兵已奪據碉卡數處并遣土
　　　兵潜越喇底暗燒西南賊碉而右路官兵復繞
　　　道随左路官兵之後不能往上以斷外援且統
　　　領之副將遊撃等但督率至溝口而止而帶兵
　　　之備弁又復落後僅有兵丁在前已至各碉丁
　　　圍攻忽聞應援賊番有數十人從山梁呐喊壓
　　　下我兵三千餘衆自相擁擠踉蹌奔囘多有傷
　　　損(臣/)張廣泗見其垂得復失因即親往督戰分
　　　遣官兵攻撃䨇碉下之賊卡并周圍旁碉俱於
　　　二十九日全克生擒賊番五名斬獲首級九顆
　　　耳記二十三副至鎗砲撃斃賊番亦多當令將
　　　䨇碉環攻計我兵二千餘衆困此碉内之賊已
　　　如釡底之魚詎料左旁官兵所安堆卡未能聫
　　　絡嚴宻致令賊人於三十日夜半俱零星潜遁
　　　未獲盡殲但䨇碉既克其右山梁諸碉已屬掃
　　　清現在籌酌𣲖遣官兵前赴左山梁攻撃以圖
　　　合圍色底巴郎諸碉俟有㨗音再當馳奏至各
　　　將弁既不遵照(臣/)等指示臨事又復委靡不前
　　　罪無可逭統俟事竣核其功過另行具奏奏入
　上命軍機大臣等傳諭曰行兵最重紀律若寛嚴不
　　當則無以一衆心而鼓士氣今據奏進攻喇底二
　　道山梁統領之副將遊撃等員僅至溝口而止帶
　　兵之備弁又復落後忽聞賊番數十人應援我兵
　　三千餘衆遂俱奔遁聞之殊為駭聴凡為將弁理
　　當身先士卒乃畏縮不前轉至落後無怪士卒之
　　不能摧鋒䧟陣即使從後督戰亦無見險而止身
　　住溝口但令士卒前進之理又無怪其令之不從
　　矣即不能以一當十亦何至以三千之衆不能敵
　　賊番數十人而至聞風逺遁自相蹂踐此事實出
　　情理之外朕前㫖謂辦理不宜過嚴者原指尋常
　　督師攻勦而言若勝敗在呼吸之間而將備不能
　　用命即重法以狥亦何足惜今奏稱統俟事竣核
　　其功過是又過於姑息矣至䨇碉下圍困之賊又
　　以堆卡不宻致令脫逃種種踈懈不知紀律何在
　　論用兵之道即訥親張廣泗亦當身臨行陣親督
　　將弁但以國體所闗不可冒險乘危以持重為得
　　體若將弁人懐畏怯大功何由而成軍前大兵現
　　有四萬據奏其中土兵怯懦者多即當汰其羸弱
　　而易補精壯何得但取充數至黨壩一路有焚碉
　　殲賊之報比諸路差為振作而岳鍾琪前奏兵勢
　　單弱請調楚兵朕已降㫖令訥親酌量觀此情形
　　更不容緩經略膺調遣大權似此應汰者既不即
　　裁應調者又不速調而於數千里外為此泛泛之
　　空談此事將何定局况前後摺奏皆稱賊番僅數
　　千人乃我兵所到伊等路路俱能抵禦何以我兵
　　四萬之衆尚聫絡不嚴致有踈漏而二三千人反
　　能廣為分布觀此則數千人之語似非確實卿等
　　在彼日乆豈彼中情事竟不得其虛實耶川兵行
　　山是其所長而一臨矢石輙復敗逃所長何在前
　　次摺到雖未有㨗音而措置得宜尚為愜意深冀
　　乘機奮勇可奏膚功今覽奏又失所望將來此事
　　兵力何所倚仗軍務作何調度日復一日師愈老
　　而氣愈怯豈能乆頓堅碉之下坐待成功卿等尚
　　宜熟思應如何籌辦如果無法可施萬難竣事亦
　　當據實奏聞毋得含糊兩可以增朕西顧之憂是
　　　日
　上又命軍機大臣等傳諭訥親曰朕前命大學士訥
　　親赴川經略盖因新舊調兵已至數萬張廣泗料
　　理日乆必有成謀已命内大臣及侍衞等前往相
　　助則經略至彼不過資衆力以督率即可迅奏膚
　　功孰知大兵雲集竟為賊碉所阻遷延數月迄無
　　成效度其事體要非一年半載所能掃穴犁庭者
　　矣而大學士以親近重臣亦無乆駐於外之理是
　　以前次即將此㫖傳諭訥親令其於嵗暮或明春
　　囬京所以遲遲者誠慮經略之名既重虚此往返
　　恐於顔面有闗故待以時日或於此際有㨗音之
　　至耳今觀訥親等奏報情形仍難摧鋒前進且籌
　　度局勢尤非年内所克竣事况有訥親在彼張廣
　　泗轉得有所委卸置身事外自不若仍如前諭召
　　還訥親然日内所以不即降㫖者意欲稍遲時日
　　或得一聞㨗音即訥親還京亦可藉以報命庶為
　　得體乃軍營情事至今猶昔訥親即乆駐師中亦
　　無旦夕可奏之績且伊體素為虚弱當此水土惡
　　薄風霜寒冽之際調䕶一有失宜闗係國體不小
　　待至九月若再無㨗音朕即當明降諭㫖召伊囬
　　閣辦事矣其經略印務俟伊遵㫖覆奏到日另行
　　酌定著再傳諭知之
　　　　(臣/)等謹按訥親奉
　命經略恩深任重我
　皇上用人行政一秉大公初無絲毫偏倚而於大臣
　　　　則大公之中尤藹然有股肱一體之誼既為
　　　　之審處事宜又為之保惜身體反覆躊躇周
　　　　詳懇摯種種不得已之苦衷凡屬臣工宜何
　　　　如其鼓舞踴躍仰圖報稱也
　　丙午
　上命協辦大學士事尚書傅恒傳諭訥親曰據紀山
　　奏稱准經略照會以金川糧運恐冬春雨雪輓運
　　艱難須於十月以前預備至明年四月兵糧運籌
　　軍儲雖屬有備無患之計然此乃班第等之事而
　　經略大臣所重則不在此惟當鼔勵戎行指授方
　　略滅此朝食使將士用命軍氣奮揚可以立奏膚
　　功方為勝算乃於今嵗即籌來嵗之糧豫定四月
　　之期遠近傳聞共知今嵗無奏凱之意人心必因
　　此懈怠是於興師攻勦之時即先示以曠日持乆
　　之意何以振作兵氣且賊人屢肆搶刼此項兵糧
　　轉運之時途中保無踈失屯積之所又恐啟彼覬
　　覦况今冬若或撤兵將復運囬乎抑存之以資賊
　　乎倘被攘竊更損國威種種俱未籌及總之運粮
　　一事或出於班第紀山之見猶曰是其専責若大
　　學士訥親用兵一日即向伊等責取一日之糧耳
　　其心惟應以刻期制勝為事則士卒庶知事無寛
　　假奮勇爭先共殄羣醜也從前訥親曾經奏及朕
　　即以為非計今覽紀山之奏是訥親已經咨會查
　　辦未免用心太過以致失宜應令訥親等另行妥
　　酌具奏朕意今嵗不能成功欲令訥親同傅爾丹
　　張廣泗來京若伊等覆到朕准其同來斷無尚令
　　大兵全駐之理今冬必應撤罷軟無能之卒惟擇
　　精銳一二萬人著岳鍾琪統領相機防範随宜攻
　　勦俟朕與伊等籌畫已定然後調集大兵進勦如
　　此辦理則所省糧餉實多又不至師老疲乏何必
　　擁數萬之衆坐飽寒冬無所事事乎朕於軍務機
　　宜及賊境情形每降㫖詢問訥親原欲其速行覆
　　奏知其要領以便裁酌機宜非謂數千里行軍每
　　事必待命而行但事之應行應止亦必奏明朕知
　　若惟接一㫖即随意敷陳或遲乆不覆何以慰朕
　　之懸念在訥親或以朕傳諭之事過多逐件覆奏
　　恐無暇更辦他事其實伊在軍營亦未見其所辦
　　何事也若能早奏膚功又何須用朕許多絮語耶
　　可即傳諭知之是日紀山奏言(臣/)欽奉
　諭㫖以川省用兵未免有資民力令查明辦過夫米
　　　各州縣本年錢糧先行緩征俟凱旋之日分别
　　　等次奏明請㫖兹據布政使倉徳詳稱川省毎
　　　年額征地丁錢糧共六十餘萬兩向俱按數全
　　　完本年錢糧已據解省者業有三十餘萬而未
　　　解及已解在途者未知確數𣲖辦夫米之成都
　　　雅州嘉定龍安潼川叙州寧逺保寧順慶重慶
　　　等府卭眉資茂瀘等直𨽻州并叙永㕔所屬各
　　　州縣其間報解錢糧雖有多寡之殊而守法奉
　　　公之民率俱全完今以奉文之日欽遵緩徴是
　　　同一辦公而完賦遲緩者仰沐
　殊恩輸將恐後者轉未得沾實恵似應變通辦理以
　　　(臣/)愚見應請將辦過夫米州縣未完各戸一概
　　　緩徴其已完各戸准其緩徴明嵗錢糧仍於事
　　　竣之日一體分别請
　㫖至未辦過夫米各屬將來或須𣲖及其應徴明嵗
　　　錢糧亦一體緩徴以示公溥奏入
　上命軍機大臣等議議曰川省運送軍糧需用人夫
　　　原係小民趨事赴公之本分且皆給與價值口
　　　糧非徴召徭役専資民力者可比
　皇上軫念民艱緩征賦稅原屬
　仁施格外該撫等惟應遵
　㫖辦理未完各戸一概緩征已完各戸即緩征明嵗
　　　錢糧至於未經辦過夫米之處原屬未嘗出力
　　　若恐其將來或須𣲖及預為緩征則無論應用
　　　何處州縣人夫難以懸定倘今嵗軍務告竣無
　　　須再𣲖此等緩征之處既不應一體加
　恩若令復完又必新舊並徴轉多催科之擾紀山所
　　　奏種種未協未便准行應請
　勅交署撫班第遵
　㫖辦理
　上從之
　
　
　
平定金川方略巻十一
欽定四庫全書
平定金川方略巻十二
　　　八月丁未
　上諭内閣曰班第現署四川巡撫軍營糧務𦂳要著
　　侍郎兆惠作速馳驛前往辦理班第所帶欽差大
　　臣關防即著交與兆惠是日
　上又諭内閣曰朕閱部覆紀山自請議處本内有冒
　　昧陳請進兵之語殊爲失議紀山之革職治罪原
　　因其浮議運價回䕶前非所委屬員又多貽誤軍
　　糧派累侵冒失於覺察自應嚴加處分非爲其首
　　請用兵之故也我朝自定鼎以來綜理政務乾綱
　　獨攬從未有用兵大事臣下得以專主者即如在
　　昔三藩潛蓄逆謀其迹已露舉朝皆以爲尾大難
　　制若一下詔撤回必貽後慮我
聖祖仁皇帝不爲衆論所惑决於
宸斷其後抗拒朝命遂聲罪致討剪除三孽海宇敉寧
　　咸仰藉
廟謨禀承
勝算諸臣皆不能叅與近金酋煽動乃邊外小醜不特
　　非三藩大憝可比並不得與凖噶爾相較但恃險
　　負固荼毒羣番不可不加懲創雖緣紀山奏報而
　　用兵則主之自朕若謂此舉非是亦朕之過耳於
　　紀山何與此等軍國重務斷無委咎臣下之理且
　　國家安能保永無兵革之事督撫重臣封疆之内
　　凡有闗係正欲其力能肩任若不知大義誤以紀
　　山爲請用兵而得罪因以爲戒則將畏首畏尾習
　　爲因循了事貽誤不小矣紀山業經革職此次不
　　過注冊本無足重輕但該部措詞非是不可不明
　　示朕意俾共知之是日訥親張廣泗㑹奏言調撤
　　　甲索兵二千餘名并續調補額川兵二千名俱
　　　已齊集卡撒軍營(臣/)等隨酌定攻取左山梁機
　　　宜令叅將楊朝棟領兵攻擊普瞻左膀雙碉并
　　　水卡副將高雄領兵攻擊左膀䨇樹石卡並令
　　　攻巴朗尾碉副將劉順領兵攻擊普瞻单碉并
　　　木卡都司逹世朗領兵攻擊普瞻䨇碉並䨇碉
　　　以下舊碉石卡并令木坪土兵壓梁助攻復委
　　　新任建昌鎮總兵莽阿納爲左梁總統適原任
　　　總兵董芳亦於本月初七日抵營隨委令領兵
　　　前往接應又令内大臣班第䕶軍統領薩音圖
　　　均往相機督率(臣/)訥親率同内大臣傅爾丹親
　　　往監督臣張廣泗亦即繼至於初九日辰刻進
　　　發是日將士奮勇戮力遂將普瞻左膀新碉水
　　　卡並䨇樹石卡立時攻克復由樹林抄至尾碉
　　　俱經攻破奪踞殺死賊番數十割獲首級耳記
　　　生擒九名惟单碉䨇碉二處最爲險固難以力
　　　撲隨飭用大砲攻擊已將碉墻擊倒殘破時巳
　　　日暮因令布置環圍而副將劉順率領官兵争
　　　先用命施放火毬焚燒单碉賊人不能拒守棄
　　　碉奔竄官兵奪踞单碉其䨇碉内賊衆及碉下
　　　石卡之賊亦皆潛遁䨇碉单碉及舊碉石卡俱
　　　爲我兵所得左梁已經掃清正擬合圍色底並
　　　卡撒䨇碉賊已畏懼潛遁隨撥官兵駐守大獲
　　　全勝(臣/)等查色底一碉爲刮耳崖之門户是以
　　　賊人守禦嚴密計自上年七月進攻至今已歴
　　　一年因將左右山梁掃清賊不能守始得攻取
　　　今賊巢之險隘既失勢將漸潰現在籌攻巴朗
　　　等寨俟克㨗後再爲相機前進各路數日以來
　　　均無報到㨗音惟黨壩一路據岳鍾琪呈報擊
　　　死賊番刈穫踐踏賊地麥豆圓根又賊屢次侵
　　　犯康八逹陜兵營卡遊擊王三元領兵䇿應多
　　　有斬殺合并附陳奏入
　諭曰汝等一奮勇而即奪碉可知坐守一載不早掃
　　清左右山梁皆有受其咎者耳是日訥親奏言欽
　　　奉
　諭㫖以傅爾丹等在營未發一謀侍衛等亦未見出
　　　力(臣/)查傅爾丹在營凡一切防範及派遣攻取
　　　伊意見所及必與(臣/)及督臣詳悉商酌緣所統
　　　之兵僅堪駐守不能前進且因官兵疎懈軍紀
　　　不行甚爲憤懣岳鍾琪惟以添兵爲請經(臣/)嚴
　　　行申飭仍稱兵不敷用别無籌䇿内大臣班第
　　　先經督兵攻擊石城後又攻撲木卡五座現亦
　　　屢請增兵烏爾登前在馬奈奪踞賊人四卡調
　　　赴卡撒右梁連克水碉三層碉䨇碉等處及攻
　　　二道山梁亦係伊布置已經越溝奪卡焚燒賊
　　　碉無如官兵遇賊奔回以致得而復失薩音圖
　　　前在甲索未乆調至卡撒攻擊䨇碉二道山梁
　　　亦與烏爾登同辦今因圍攻左梁將伊同班第
　　　調赴辦理以上昔嶺卡撒所得碉卡若非班第
　　　烏爾登等籌畫調度則綠旗將弁必不能如此
　　　措置若非侍衛拜唐阿等臨陣督戰退縮者擊
　　　以刄背敗回者持械攔阻則兵丁亦不能如此
　　　用力進攻惟法酬派往黨壩一應攻勦均由岳
　　　鍾琪經理其才力原屬不及至馬奈甲索正地
　　　雖不能前進仍有官兵駐劄(臣/)派令侍衛拜唐
　　　阿及成都滿兵在彼留駐察看奏入
　諭曰如此而又謂滿兵不可用尚欲用無用之綠旗
　　多糜糧餉是屬何心是日訥親張廣泗又㑹奏言
　　　金酋負固官兵調集數萬十路進攻而尚未能
　　　直搗賊巢速爲殄滅者非賊有過人之技實緣
　　　地境險隘異常有一夫當關萬夫莫開之勢是
　　　以彼雖寡而易爲踞守我雖衆而難於攻取葢
　　　不特分布需兵即每克一處必須留兵駐守非
　　　藉多兵不能有濟然形勢雖如此其難而進攻
　　　又不可暫撤者緣金酋始而侵虐鄰封繼則窺
　　　犯爐地諸土司皆讐恨於逆酋故見大兵聲討
　　　率皆恭順効命若官兵一退則金川復從而迫
　　　脅結好各土司見
　天朝亦不能制設一旦羣起相附則諸番連結勢益
　　　滋蔓難圖且瓦寺雜谷明正各土司又皆與内
　　　地切近不容置之度外(臣/)張廣泗領軍年餘(臣/)
　　　訥親亦經數月殫心謀畫夙夜圖維謂金川必
　　　不可不滅而官兵必不可不增惟目前已值仲
　　　秋再於鄰省調兵到來即届冬初勢難進發擬
　　　就現在兵力乘此大雪未降之時籌畫攻勦冬
　　　時雪大則於山腰稍低之區相機攻擊使賊日
　　　有傷損並撓其耕牧令不得休息俟至來春賊
　　　衆糧食愈竭人數愈少(臣/)等預於今冬請
　旨加調精兵三萬於明歲四五月間調齊彼時山雪
　　　全消督衆分道並進彼亦必湏分應而官兵既
　　　多凡遇堅碉能克則取不能克則圍之而前進
　　　庶不致阻我師旅可以直抵賊巢不過三五月
　　　之期必可成功此實(臣/)等確有所見必不可已
　　　之舉至於逆酋佯請投誠(臣/)等亦將來歸之番
　　　民賞賚安揷然祇可藉以漸離黨羽未能遽致
　　　潰散即逆酋叔姪亦未肯坐而受縛自必待大
　　　兵搗其巢穴乃可漸圖因計擒獲也奏入
　上命協辦大學士事尚書傅恒傳諭訥親曰覽此次
　　大學士公訥親所奏近日軍情雖小有取勝未足
　　以言大㨗看來訥親辦理經略事務其初至之時
　　根源即已錯誤大抵先存意見是以處置多有未
　　當陳奏多未允協朕前以侍衛等未見出力而岳
　　鍾琪傅爾丹班第等不發一謀不設一䇿降㫖詢
　　問傅爾丹等皆係大臣豈不可自行覆奏而必待
　　訥親代爲陳詞朕明知所由大抵從前西北兩路
　　用兵大臣等習氣惟争進摺奏彼此傾軋轉置軍
　　務爲緩圖其時訥親已辦理軍機親見其事以此
　　爲戒故不欲衆人紛紛陳説此亦不無所見但不
　　欲衆人之争是非是也而不使之出力以集思廣
　　益則不可也又如伊前奏滿兵不可任用而此番
　　臨陣督戰使綠旗不敢退縮者滿兵也尚欲用虛
　　糜糧餉柔懦無能之綠旗此又何説朕前降㫖令
　　訥親凡有進止當因時度勢鄭重籌辦又念伊體
　　素弱令隨時調䕶此欲其加意謹慎耳伊未㑹朕
　　意遂坐守數月竟不知前進迄無成功雖各兵懦
　　怯成習然訥親若能於甫涖軍營之日申明軍紀
　　使之壁壘一新時則將士方憚其聲威新調之兵
　　氣方果鋭乘此驅率雄師直搗巢穴或可早奏膚
　　功顧惟事稽遲終無良䇿但委之師徒怯弱山谷
　　巖峻否則以兵少力单爲辭不知坐籌愈乆兵氣
　　愈加柔靡古名將不擇兵而用顧方略何如耳即
　　如此次攻克左梁猶是頺惰之兵一經訥親親臨
　　督陣何以較前獨加奮勇葢緣奉朕嚴㫖後統兵
　　大臣始加淬厲振作遂已小著功績若早能如此
　　何患大功不成乎現在諸將未能攻克而争以添
　　兵爲請訥親亦持此議據云奪取戰碉即應分兵
　　踞守夫奪無用之碉而分有用之卒甚無謂也既
　　得碉樓即應亟毁一以開通路徑一以永除賊窟
　　一以减省守兵何計不出此而得一碉守一碉據
　　奏碉如林立則千萬之兵亦不足供守碉之用既
　　退復爲賊有是爲賊守碉矣現今兵已四萬又請
　　於來歲添兵三萬意在撤其疲弱易以精鋭猶屬
　　可行若另欲添兵三萬豈有么魔小醜逞其螳臂
　　而用兵至六七萬人之理即云其地甚險隘口甚
　　多攻勦之處不一則從前用十路進兵今止三四
　　路矣如鋭意攻取即一路直前已抵賊窟逆酋授
　　首則羣醜䘮膽逃竄即訥親亦奏稱攻克一碉而
　　其他守碉之賊皆棄碉潛遁則知賊衆亦甚怯懦
　　非實在㐫悍可知由此觀之即歸併一路亦無不
　　可如謂賊人一夫守險千夫莫當則添至數萬而
　　統帥不能指示方畧以鼓勵戎行雖多何益今據
　　訥親等奏報左膀山梁已全行攻克則進勦漸有
　　制勝之機儻及此窮幽鑿險所向克㨗正可望其
　　一舉成功朕前欲於九月内降㫖令訥親等還朝
　　面議進止但目前大勢如可連勝而令伊等來京
　　恐止留岳鍾琪一人控制斷不能攝服軍情且機
　　勢在呼吸之間設功欲垂成一時中止又非勝算
　　若冬月勢必不能竣事自應令訥親偕傅爾丹張
　　廣泗一同來京撤罷軟之兵卒擇精鋭一二萬人
　　暫令岳鍾琪管領俟明歲調集大兵再爲必克之
　　舉著訥親度量於九月二十五日前後摺奏至京
　　爲約將此次摺奏之後攻取戰碉若干或止仍舊
　　或今冬萬不能成功逐一據實陳明速奏候朕再
　　降諭㫖
　　　　(臣/)等謹按兵無强弱顧主將用之何如耳訥
　　　　親奉
　命經略初至之時其威聲實足以慴服三軍惜乎才
　　　　不足以御衆而復日事茍安迄無成效若徒
　　　　委咎於力少兵单則何以一日親臨督陣即
　　　　能摧堅破敵如此至於得一碉守一碉尤爲
　　　　非計
　聖諭所謂爲賊守碉即數萬衆亦不足用誠爲洞矚
　　　　萬里字字切中事情訥親果能恍然覺悟如
　　　　夢始醒奮其勇敢之氣爲士卒先安知失之
　　　　東隅者不可收之桑榆耶乃一聞回京之
　命遂懷退阻之心委靡不振措置乖方較前益甚雖
　　　　以
　聖主之提撕教誨反覆周詳亦有末如之何者矣
　　　庚戌
　上諭内閣曰原任總兵任舉奮勇行間死於王事朕
　　已加恩優䘏贈銜祠祀廕襲其子今聞其弟任鳳
　　現任廣東督標守備著該部行文調取來京引見
　　　　(臣/)等謹按任舉奉
　命抵營之後於五月内進攻昔嶺中峰得腰卡五處
　　　　木石城二座大小戰碉七座平碉一百餘間
　　　　生擒賊五名被殺者不計其數洵屬才力出
　　　　衆之員惜當訥親初至茫無方略但知刻期
　　　　督戰罔識進退機宜以致任舉計無所出惟
　　　　有奮不顧身以一死報
　國誠爲可惜我
　皇上既加優䘏廕襲其子并念及其弟
　特召來京此推恩之極則而亦愛惜人才惟恐有遺
　　　　之
　至意也
　　　辛亥張允隨奏言欽奉
　諭㫖調取總兵哈尚徳等前往金川軍營(臣/)查哈尚
　　　徳調任古州甫於本月初六日自雲南省城起
　　　程赴任當即差弁持檄星往前途遞給叅將高
　　　欽因辦理秤戞軍務完竣來省(臣/)立飭該將與
　　　(臣/)標遊擊范崇純星即兼程進發並飛差分往
　　　鶴麗開化二鎮檄飭魯文徳朱璣刻速起程兹
　　　據各該員具報已於閠七月初八十六等日先
　　　後陸續起程訖奏入
　報聞
　　　九月壬子
　上命軍機大臣等傳諭訥親曰朕前曾兩次諭令大
　　學士訥親同傅爾丹張廣泗來京經略事務交岳
　　鍾琪暫管尚未據訥親覆奏朕意冬月乃撤兵之
　　時岳鍾琪不過令其控制防範以備策應但軍務
　　重大欲其勝任無誤恐才力幹略尚有不及如伊
　　一人不能肩兹重任將來究應交何人管理或目
　　下可以乗勝克㨗不必速於來京或尚湏撤兵再
　　舉訥親等三人可以同來著訥親妥酌具奏至前
　　次奏報已得左梁此後乗勝進取及右梁曾否攻
　　克并近來情形如何俱著傳諭訥親速行奏聞再
　　朕覽金川全圖由川省南路至瀘定橋此處有河
　　可逹番境若從此繞至賊巢之後似亦進攻之一
　　徑但是否可以舟行及賊番有無守險難進之處
　　并傳諭訥親查明便摺附奏
　　　己未
　上命協辦大學士傅恒傳諭盛京船厰黑龍江將軍
　　曰金川至今未滅朕意欲派京師滿兵二千名東
　　省兵三千名前往東三省至京遼逺若非預爲備
　　辦恐致臨事周章可傳諭東三省將軍各於該管
　　兵丁内擇其人才壯健者預派一千名候㫖其帶
　　領兵丁之大員盛京著派副都統哲庫納黑龍江
　　著派呼倫貝爾副都統榜圖船厰著交與永興酌
　　量胡蘭城守尉白囉那曾否領兵可用則用否則
　　另選曾經領兵之員至京師時朕另派人帶往一
　　切應行備辦之事即行備辦是日訥親張廣泗㑹
　　　奏言卡撒左山梁普瞻之西有阿利一山建立
　　　賊碉數座并頭道右山梁西面之喇底山有賊
　　　碉數十座必湏克㨗此二處方可圍困巴朗木
　　　須等寨(臣/)等派遣副將劉順帶領甘凉肅漢土
　　　官兵一千一百名由上路搶攻阿利山大梁碉
　　　卡并截殺山梁賊援又派叅將楊朝棟帶領雲
　　　南等處漢土官兵八百名由中路搶攻阿利山
　　　中梁碉卡又派副將高雄帶領西寧等處官兵
　　　一千名由下路搶攻阿利山下梁碉卡并截殺
　　　溝内賊援并委總兵莽阿納同原任總兵董芳
　　　另派官兵八百名相機接應又派内大臣班第
　　　與䕶軍統領薩音圖前往督率(臣/)訥親暨内大
　　　臣傅爾丹(臣/)張廣泗均親往督視於八月十二
　　　日五更時分官兵冒雨齊進副將劉順之兵奮
　　　勇奪踞阿利山大梁并木卡一座即便劄營叅
　　　將楊朝棟之兵奪獲右碉一座據賊要隘殺斃
　　　賊番十數名斬首三級副將高雄之兵已撲近
　　　山梁下賊碉因地徑陡險賊人防禦甚嚴連攻
　　　數次未克時因薄暮暫令駐守(臣/)等將官兵駐
　　　劄之地相度指定以免疎虞然後回至卡撤軍
　　　營詎料高雄並不遵照(臣/)等指示妥慎劄營一
　　　更時分賊人暗由箐内穿出從上壓下西寧官
　　　兵一千餘名莫能抵禦仍俱奔回普瞻山梁(臣/)
　　　等聞報隨於十三日復親至彼處督催總兵莽
　　　阿納董芳等領兵進攻阿利山先據要地劄住
　　　營壘用大砲擊碉將次坍塌隨遣官兵奮勇直
　　　撲殺死賊番十數名攻克阿利山梁下賊碉三
　　　座已派官兵踞守并踐踏其田禾尚有阿利山
　　　賊碉三座并山脚下小碉一座必須攻取正在
　　　布置間適值天雨迄今數日雨雪晝夜連綿以
　　　致不能攻撲凡我兵撲碉必須先用鎗砲絶其
　　　外援及撲至碉下多用火攻方可奏效一遇隂
　　　雨則火繩盡濕一切火具難施而賊在碉内仍
　　　可施放鎗砲我兵徒致損傷且其地勢陡峻土
　　　性膠粘加以雨雪則凍滑難行是以不能進攻
　　　一俟晴明即當攻取此碉并籌攻喇底巴朗再
　　　圖前進至於各路官兵惟據岳鍾琪呈報黨壩
　　　一路進攻火燒梁踐平土木卡二處殺賊十數
　　　人我兵直抵大石卡壕外又殺賊番頗多查馬
　　　奈一路在金川河西有卡卡脚一處乃賊之要
　　　隘守禦甚嚴(臣/)等訪聞該處有河東一路賊人
　　　不甚防範易於襲取隨令參將永柱暗遣竒兵
　　　令外委馬如麟帶領進攻連將河東申札申逹
　　　包登一帶地方全行攻克奪獲碉寨六十餘處
　　　并喇嘛寺二座生擒男婦四十餘人殺死者甚
　　　衆踐踏田禾地土約長六十餘里寛三十餘里
　　　并獲鎗刀器械等物實爲全勝惟是馬奈官兵
　　　不滿三千之數未免单弱因令正地一路漢土
　　　官兵一千九百餘名檄委遊擊楊之義等撤赴
　　　馬奈歸并協力進攻又令遊擊張廷蔚帶兵數
　　　百名前往納貝山與前駐納貝之遊擊潘文郁
　　　等率兵七百餘名相機協力進攻奪取江卡得
　　　利等山梁賊碉使賊疲於分應庶可與馬奈所
　　　遣官兵聲勢聨絡俟有㨗音再當馳報奏入
　報聞隨
　命軍機大臣等傳諭訥親曰馬如麟以外委微員乃
　　能率衆先登摧鋒䧟陣數日之間將三處賊境悉
　　行克獲甚屬可嘉應即㧞擢以勸戎行可傳諭訥
　　親等宣㫖將馬如麟授爲千總並令衆兵共知以
　　示鼔勵是日訥親又奏言軍務情形近來雖隂雨
　　　連日兼有大雪但未經寒凍天晴即可進勦如
　　　遲至十月間未能告竣計自冬徂春半年之間
　　　冰雪滿山在營亦不能日事攻戰其時(臣/)回京
　　　得以面陳兵略庶使萬里情形仰邀
　九重洞鑒至
　諭㫖令岳鍾琪領兵萬人駐劄美諾隨機進勦予以
　　　二三年之期伊能保擒滅與否事或可行是亦
　　　一䇿(臣/)查卡撒昔嶺黨壩三處係進兵要隘不
　　　可退撤美諾距卡撒百有餘里原無退駐美諾
　　　之理况今月餘以來我兵陸續已進賊境旦夕
　　　正圖進取若就(臣/)等指示方略果能應手九十
　　　月間實可望直抵刮耳崖即不然而賊巢門户
　　　正須進攻得有進歩必應踞守决非留兵萬餘
　　　足敷守禦之用又
　諭㫖以今歲斷不能成功或應添兵再舉或緩期待
　　　釁此時或另有長䇿令(臣/)等畫一定議速奏(臣/)
　　　查現在軍情實因兵单力弱既不能分路並攻
　　　又不能長驅直入不過爲得寸則寸得尺則尺
　　　之計是以今歲成功未敢懸斷若來歲添兵再
　　　舉自不難迅掃妖氛無事緩期待釁惟有乘時
　　　督戰并力撲攻使我兵有日進之機則賊酋亦
　　　必有日蹙之勢又
　諭㫖以傅爾丹等未見督戰出力之處或因任舉之
　　　變訥親不令伊等對敵(臣/)查傅爾丹年老不能
　　　歩行班第等率領侍衛分隊進攻督戰之處(臣/)
　　　前未經詳悉具奏嗣後應於奏報情形单内陸
　　　續奏明但伊等督戰原不與兵丁同隊前往緣
　　　兵丁習於怯懦望風而靡即如本月十二日進
　　　攻阿利山我兵遇賊奔潰雖有將領均不相顧
　　　班第等國家大臣若親行入隊或遇師徒逐北
　　　隻身殿後徒取挫辱尤傷體統此(臣/)所以不令
　　　前進也奏入
　上命軍機大臣等傳諭曰據奏近日軍情既不能分
　　路進攻又不能長驅直入不過爲得寸則寸得尺
　　則尺之計皆由於兵单力弱朕思金川之役用衆
　　至四萬餘人不爲少矣何以屢次陳奏皆以兵少
　　爲辭豈有如此彈丸之地四萬衆尚不敷調遣則
　　將增至幾何而後可耶如其羸弱不堪即當詳加
　　簡汰用其精壯更調他兵以資進勦何又姑容罷
　　憊糜餉老師竟不從長籌畫耶其傅爾丹班第等
　　非不可奏事者前已降㫖令其自行奏聞若事事
　　皆須訥親代爲陳奏則將置伊等於何地耶至彼
　　中天時地利夏秋既多霪雨動輙坐守而冬春之
　　際又復冰雪載塗不能日事攻戰雨中不可火攻
　　雪後宜無不可或乘雪後開霽之日就現在兵力
　　奮勇前進亦當詳爲籌酌據實奏聞又聞我兵一
　　遇賊徒即各奔潰將領均所不顧已習爲固然全
　　無紀律而張廣泗所奏又有兵丁家屬紏衆喧閙
　　之事兵丁等身在軍營一聞此信必加惶惑勢難
　　望其歴險攻堅朕詳悉熟籌川兵必不可任不若
　　竟派滿兵前往乘其朝鋭一舉犁巢尚可冀其速
　　㨗已降㫖令東三省將軍揀派滿兵三千名令各
　　副都統率領來京聽候京師八旗揀派滿兵二千
　　名俱於來春陸續進發雖似乎險逺勞費然較之
　　綠旗羸卒委靡不前者必相懸絶一併傳諭訥親
　　知之
　　　　(臣/)等謹按行軍之道兵多費廣人皆知之然
　　　　熟籌於緩急難易之間有惜費而費轉增似
　　　　費而費實省者即如綠旗兵丁現有四萬又
　　　　從東三省及京師選派滿兵䟦渉數千里以
　　　　往豈非勞費不知動而成功則一勞永逸因
　　　　循茍且則勞費不已
　聖主籌畫於深宫之中深悉帥臣無逺大之識惟思
　　　　茍延時日僥倖奏功終必無濟是以决䇿不
　　　　疑厥後雖功成不戰
　王旅多在征途而簡練精鋭裁汰疲老其間兵力之
　　　　强弱勇怯之殊形成功之遲速費用之多寡
　　　　較然可知此以事後衡之而益信
　廟算之無遺者也
　　　是日班第奏言(臣/)於八月十三日前抵卡撒軍
　　　營沿途查勘糧運事宜尚能源源輸輓前因班
　　　攔雪山積米最多特委忠州知州劉乃大前往
　　　管理該州調并各夫越站分運兹已盡數疏通
　　　其修建倉厫夫棚平治山梁谿徑俱能經理有
　　　條實屬强幹之員至卡撒軍營併調官兵需糧
　　　浩繁緣閠七月中連旬隂雨運到稍遲現飭松
　　　茂道唐進賢親往督率臺員速爲䟎運而附近
　　　之崇徳美諾占固牛厰等處存貯米石二萬有
　　　餘足資豫備再查西南兩路各糧員中如署川
　　　東道齊格撫馭番夷多催烏拉親身查勘道路
　　　程站不避險阻頗著勤勞茂州知州陳克繩經
　　　理夫役額外加運調劑得宜近又於松潘採買
　　　羊隻搭配軍食可稱竭力辦公灌縣知縣王聲
　　　鑾供運從無阻滯又自雇長夫徑運美諾卡撒
　　　等營亦能踴躍急公暨忠州知州劉乃大之實
　　　心任事俱屬可嘉當即移㑹酌與記功以示鼓
　　　勵今(臣/)奉
　命赴省沿途應行查催之事即行查催奏入
　諭曰運糧事宜仍與兆惠同辦
　　　辛酉
　上諭内閣曰張廣泗乆駐苗疆熟於軍律因金川用
　　兵特調爲川陜總督令其提師進勦伊初亦勇往
　　任事奏稱兩月之期即可殄滅其時衆已三萬而
　　踰期未能奏績因循觀望遂致副將張興失事屢
　　挫軍鋒乃奏稱兵力单少請增兵冞入誓俾纎芥
　　不留朕允所請調遣萬人以振軍威所望迅掃賊
　　氛寧謐邊徼但地方形勢未能遥度今春特命大
　　學士訥親前往經略計其時大兵雲集奏凱當已
　　有期訥親抵軍即可籌辦善後事理此朕命往本
　　意也乃張廣泗既乆未成功復因訥親至彼諸事
　　推委而訥親在軍數月近因朕㫖督飭雖小有克
　　㨗總未能逺抒勝算是以遲延至今功尚未竣其
　　前後奏到情形非面陳不能洞悉訥親張廣泗俱
　　著來京面議機宜川陜總督印務著傅爾丹暫行
　　䕶理所有進討事宜㑹同岳鍾琪相機調度以副
　　委任訥親既已回京其經略印務即行帶回是日
　上命軍機大臣等傳諭傅爾丹曰朕近降㫖召還訥
　　親張廣泗川陜總督印務著傅爾丹䕶理伊乆駐
　　軍前進取機宜皆所熟悉地方事務張廣泗向在
　　軍營查辦自有成規原可循照料理其軍中之事
　　今冬雖有雨雪或開霽之時可以前進即當相機
　　籌酌鼓勵將士奮勇直前以期克㨗不得徒爲坐
　　守之計如有應行奏聞者即隨時據實奏聞至陜
　　西地方事務朕前已有㫖令黄廷桂兼理四川事
　　務有班第在彼查辦均可不必分心顧慮惟應專
　　一留意軍務與岳鍾琪和衷共濟副朕委任金川
　　之役辦理日乆未克迅奏膚功總因綠旗兵丁羸
　　弱成習所致朕意欲添調滿兵始有攻取實效并
　　諭傅爾丹令以已意妥酌具奏是日
　上又命軍機大臣等傳諭班第曰訥親乆駐軍前朕
　　已降㫖令同張廣泗來京傅爾丹暫行䕶理川陜
　　總督印務軍務闗係𦂳要傅爾丹祇能辦理營中
　　事宜其川省官職錢穀刑名諸事皆該署撫專責
　　且傅爾丹自不能如張廣泗之乆經外任熟練地
　　方事務該署撫益當格外留心可傳諭尚書班第
　　務當綏輯兵民整飭吏治寧固邊防以副委寄
　　　甲子
　上命軍機大臣等傳諭班第曰訥親張廣泗調取來
　　京已令傅爾丹䕶理總督印務軍中一切機宜督
　　提二臣自應商同辦理但傅爾丹岳鍾琪皆係棄
　　瑕起用之人今肩此重任恐其各存意見於軍務
　　甚有闗係且總督任内政務本繁傅爾丹一人或
　　有不能兼顧之處尚書班第原係命往軍前辦事
　　之人於川省情形已熟可傳諭令其即赴軍營同
　　辦軍務并留意調劑令軍營大臣等協力同心和
　　衷任事凡已有所見於軍機有益者竭力贊襄不
　　可稍分彼此其巡撫事務亦即帶至軍前辦理惟
　　查審案件聽其酌委司道代理糧運事宜亦可就
　　近與兆惠一同調度内大臣班第等及侍衛人員
　　已降㫖悉聽傅爾丹節制調遣可再行傳諭伊等
　　俾知師克在和衆心齊一則大功易就如班第等
　　小有參差即深負朕特派滿洲大臣前往本意所
　　當共體朕懷相度機宜乘時奮勇如能搗巢獲醜
　　即可協同籌辦善後事宜周詳妥協以圖乆逺寧
　　謐一併傳諭知之
　
　
　
平定金川方略卷十二
欽定四庫全書
平定金川方略卷十三
　　　九月庚午岳鍾琪奏言美諾係小金川地方去
　　　賊巢路逺雖賊衆不難次第剪除無如深溝高
　　　壘形勢便於拒守溝中又穵土穴藏身且於土
　　　孔中暗施鎗砲傷及官兵每攻一碉一卡大者
　　　官兵陣亡帶傷不下數百人小者亦不下百數
　　　十人現今出陣帶傷官兵每百名中竟有數十
　　　且有身帶四五傷者以有數之官兵攻無窮之
　　　碉卡且無攩牌以禦鎗石率多肉薄而前以致
　　　傷亡過多氣皆怯懦若不兼用竒兵止以正兵
　　　逐碉逐卡漸次撲滅勢難奏功(臣/)查卡撒一帶
　　　現經經略訥親督率官兵奪取色底左右梁固
　　　不可輕棄然若令(臣/)統領萬人駐劄卡撒節次
　　　進攻勒歪則尚有刮耳崖最險窄之隘口現係
　　　金酋盤踞奪取爲難即使果得刮耳崖尚離勒
　　　歪百有餘里其間道路險阻豈得不費時日兼
　　　之賊碉數百逐一攻奪官兵傷損必多且不能
　　　阻遏逆酋逃遁之路伏查黨壩存貯軍糧甚多
　　　又與賊巢相近且係雜谷與金川接壤要區官
　　　兵固不可輕撤甲索係綽酋暗通金川要口若
　　　無重兵駐劄綽酋與賊潛通輸糧助兵在所不
　　　免以(臣/)愚見與其以一萬之兵緩至二三年之
　　　後曠日持乆師老力疲何若以三萬五千之衆
　　　儘一年之内期於撲滅之爲愈耶且用兵一萬
　　　䕶運軍糧防守隘口又需兵數千統計三年之
　　　費較之一年之内用兵三萬五千名者猶爲倍
　　　多豈若斯之糧餉不致糜費士卒不致疲勞軍
　　　務可以早竣也又黨壩鄰近賊巢有瀘河一道
　　　水路可通且無波濤之險若用兵一萬水陸並
　　　進可以直抵勒歪賊巢奪其腹心之地則四面
　　　賊黨不戰自潰矣又查甲索與勒歪止一河之
　　　隔係逆酋逃遁之徑若用兵一萬由甲索進攻
　　　先奪馬牙岡乃當兩溝直抵河邊㑹合黨壩之
　　　兵並力齊攻則勒歪可破逆酋可擒矣至於刮
　　　耳崖乃莎羅奔之姪郎卡所居以死拒守應於
　　　卡撒留兵八千以備堵禦俟奪獲勒歪賊巢腹
　　　心既破四肢自廢我以得勝之兵從後夾攻以
　　　堵禦之兵從前進擊使刮耳崖前後受敵郎卡
　　　亦不難擒勦其餘兵七千名應留黨壩二千防
　　　䕶糧運正地一千防䕶打箭爐隘口而以四千
　　　䕶運各路軍糧統需兵三萬五千方可足用(臣/)
　　　前奏卡裏山固噶溝二處路不甚險可出竒兵
　　　直搗勒歪但自八月望後天降大雪山嶺之上
　　　雪深數尺將來積雪更深行路更難莫若專由
　　　黨壩甲索兩路直進庶爲安便然(臣/)之所以必
　　　欲專由黨壩甲索兩路進兵者蓋緣勦賊務擒
　　　其首甲索一路係逆酋通綽斯甲瞻對必由之
　　　徑若大兵從此進攻則逆酋不能逃遁又恐逆
　　　酋由瀘河用皮船溯流而上逃奔綽斯甲有黨
　　　壩之師水陸並進遏其去路不能逺颺則逆酋
　　　不過逃匿馬邦刮耳崖一帶地方搜擒猶易且
　　　鄰近之革什咱木坪巴底巴旺打箭爐皆係恭
　　　順土司必不敢輕爲容隱倘如此布置(臣/)年雖
　　　衰老尚可一力仔肩務竭駑駘以圖報効若由
　　　卡撒昔嶺進攻一䇿乃督臣張廣泗誤聽漢奸
　　　王秋之言目前雖得色底左右梁半係馬良柱
　　　買國良所取故地徒費周章斷不能刻日奏績
　　　若果(臣/)言可採請將無用之土兵暨帶傷衰老
　　　之漢兵盡數撤回以省糜費選派精壯漢土官
　　　兵三萬五千名以資進勦專責(臣/)辦理一年之
　　　内可以成功奏入
　上命軍機大臣等速議議曰用兵之道必先審定形
　　　勢使全局在胸然後竒正並施首尾應接斯用
　　　力少而成功速若惟事攻堅收效尺寸曠日持
　　　乆以冀漸抵賊巢必致老師糜餉今逆酋恃險
　　　負固蟻聚蜂屯自大兵進勦以來幾及二載尚
　　　未奏㨗雖由卡撒昔嶺進攻亦已奪取色底左
　　　右山梁其實去賊窟尚逺又以冬令不能進攻
　　　期以來年今提督岳鍾琪請用兵三萬五千以
　　　一萬由黨壩水陸並進直抵勒歪搗其心腹以
　　　一萬由甲索進攻先奪馬牙岡乃當兩溝直抵
　　　河邊㑹合黨壩之兵併力攻破勒歪以擒逆酋
　　　仍於卡撒留兵八千以爲堵禦俟奪獲勒歪以
　　　得勝之兵從後夾攻以堵禦之兵從前進擊使
　　　刮耳崖前後受敵郎卡可以擒勦復於黨壩留
　　　兵二千防䕶糧運正地留兵一千防範爐地餘
　　　兵四千䕶運各路軍糧並於逆酋逃遁之徑預
　　　籌堵截以便搜擒岳鍾琪注意巢穴欲先獲渠
　　　魁使脅從觧散餘地悉平似有成竹在胸是以
　　　一力肩任諒亦不無所見但從前張廣泗等分
　　　路進兵亦經屢次審度然後專意昔嶺以重兵
　　　攻擊雖據岳鍾琪以張廣泗爲誤聽王秋之言
　　　不過奪取故地徒費周章而岳鍾琪現駐黨壩
　　　亦未著有功績惟以兵單爲詞且伊此奏内尚
　　　有馬奈應行駐兵亦未籌及若果以三萬五千
　　　之衆由黨壩直入破巢獲醜不惟取徑之㨗師
　　　稱神速亦無煩增餉添兵實爲勝算惟是黨壩
　　　一路是否可以直逹不至又如昔嶺之難攻瀘
　　　河一道是否可以徑過先據上流俾賊番不能
　　　兩岸阻截并甲索進攻馬牙岡等處是否易於
　　　奪據可以㑹合河邊黨壩之師逆酋不致逃遁
　　　及卡撒留兵八千足敷防禦更能夾攻刮耳崖
　　　以擒郎卡一年之内果否可以成功其中機要
　　　尚須細審形勢籌畫周詳方可决䇿應將岳鍾
　　　琪所奏交與傅爾丹班第令將黨壩甲索兩路
　　　及卡撤馬奈等處一一詳度形勢如何進兵如
　　　何運餉並需用軍械舟楫等事逐一熟籌悉心
　　　定議速行具奏候
　㫖遵行
　上從之是日訥親張廣泗㑹奏言巴朗一寨爲賊巢
　　　之要隘上有小碉即在阿利山脚下乃巴朗之
　　　保障賊人守禦甚嚴官兵一時未能克取(臣/)等
　　　籌酌阿利山左首尚有賊碉三座并各石卡若
　　　能先取上靣之碉卡從上壓下小碉自易攻克
　　　隨於八月二十九日經總兵莽阿納董芳㑹同
　　　内大臣班第䕶軍統領薩音圖率領侍衛及副
　　　將劉順叅將楊朝棟等帶領成都滿兵及漢土
　　　官兵攻擊阿利山梁左首碉卡(臣/)等亦親往督
　　　率是日官兵奮勇直撲碉前斬殺賊番二十四
　　　人奪獲賊碉一座至九月初一日復用大砲攻
　　　擊山梁左首第二戰碉擊死賊番六十餘人割
　　　取首級六顆中傷賊人無數奪獲器械火藥甚
　　　多當將大碉一座攻克又克平房二十四間石
　　　卡四處初三日又克大石卡一座平碉房七間
　　　尚有石碉一座石卡二處如能克取則山脚下
　　　小碉不能孤立矣無如賊人守禦甚嚴一時難
　　　以驟克(臣/)等現在籌酌辦理俟有就緒再當馳
　　　奏至於各路尚未報有攻克之處其馬奈一路
　　　前經外委馬如麟攻克賊碉六十餘處不意八
　　　月二十四日夜有賊二三十人假扮革什咱土
　　　兵混入營内值漢土兵盡皆睡熟以致守備王
　　　良弼帶傷并亡漢兵五名所得營卡仍被奪回
　　　并失去半截廢砲一位現在飭查因何失事確
　　　情另行具奏又據叅將永柱報稱包登等處有
　　　畏罪投順之番民五十名俱係實心來降隨向
　　　糧務移取銀二百兩米五石賞給分别安揷又
　　　據提督岳鍾琪呈報陡物黨噶之山坡下有金
　　　川蠻民及從木耳金岡逃出番子共二十名口
　　　俱傾心投誠隨每户賞銀五十兩大銀牌各一
　　　面布各二疋所有半月以來軍前攻勦并番民
　　　投順各情形(臣/)等恭摺奏
　聞奏入
　上命軍機大臣等傳諭訥親張廣泗傅爾丹班第岳
　　鍾琪曰據訥親張廣泗奏報軍前情形朕披閲之
　　下見其失當之處頗多如馬奈一路有賊二三十
　　人假裝革什咱之土兵值漢土官兵睡熟以致殺
　　傷官兵搶去砲位所得營卡盡失夫立營儆夜嚴
　　更鼓慎巡防乃軍法所最要今有賊入營兵將皆
　　酣眠不覺且賊不過二三十人乃竟至傷兵失械
　　營卡不守則其平日毫無紀律視同兒戲可知金
　　川自用兵以來大約失之嚴迫者少失之懈弛者
　　多總由軍紀不明以致無一合宜殊非朕本意所
　　及料也又投順番民叅將永柱即賞銀二百兩米
　　五石岳鍾琪所報投順番民毎户賞銀五十兩銀
　　牌一面布二疋此等番民從賊日乆得之即應正
　　法今因其投誠待以不死足矣何庸加以重賞即
　　云借此招徠以孤其勢不知彼中人民頗衆安得
　　人人而賞之且金川番民若果能縛獻莎羅奔即
　　加優賞亦不爲過乃以泛泛投順之人用賞如此
　　是以利購也即使盡得其衆僅餘一莎羅奔而戮
　　之究竟金川之地仍不過安揷此等番民是始而
　　費我兵力中而利以誘之終而投順之番仍得利
　　而居其舊土豈有以數千百萬之帑項爲此無益
　　之舉耶再軍營進攻年餘所得碉寨原不爲多乃
　　岳鍾琪又稱每攻一碉大者官兵帶傷不下數百
　　小者百數十名現今帶傷官兵每百名中竟有數
　　十且有身帶四五傷不等者兵丁臨陣帶傷自係
　　奮勇向前之人既已受傷又至四五處即應體恤
　　調治或遣之回營另調補額豈有受傷之兵悉留
　　軍前並不另調精壯之兵遷就茍安一無籌畫至
　　此凡此種種失當之處皆行軍所宜痛戒訥親張
　　廣泗將次來京可傳諭傅爾丹班第岳鍾琪等令
　　其留心以此爲鑒申明紀律詳酌機宜善爲調度
　　以副委任是日訥親以岳鍾琪所稱添兵三萬五
　　　千願於一年之内破賊情由具摺陳奏
　上命軍機大臣等傳諭曰據奏岳鍾琪自願以三萬
　　五千人由黨壩一路進攻再由瀘河水陸並進儘
　　一年之力勒歪可破逆首可擒計此時訥親張廣
　　泗尚未起程著㑹同傅爾丹班第岳鍾琪等將各
　　情形逐一詳悉定議具奏至岳鍾琪所稱需用三
　　萬五千人即可奏功現今軍前有兵四萬餘衆何
　　以曠日持乆尚未克㨗屢稱兵力單弱不敷調遣
　　此中情節著一併據實奏聞再訥親奏稱黨壩卡
　　撒兩處現俱進兵伊與岳鍾琪未暇覿面俟今冬
　　不能攻勦之時再往黨壩面商訥親既經召還黨
　　壩情形傅爾丹亦須諳悉正可乘隆冬雨雪不能
　　進攻之時前往面㑹岳鍾琪詳議一切事宜較之
　　文移往來更爲妥便可一并傳諭傅爾丹知之是
　　　日訥親奏言(臣/)恭閱
　硃批岳鍾琪二摺查得黨壩一路駐兵一萬有餘土
　　　兵居其大半岳鍾琪所稱土兵無用漢兵不敷
　　　之處俱屬實情至稱進攻賊巢之路卡撒不如
　　　黨壩之易今棄易就險有乖兵法(臣/)思黨壩爲
　　　進攻勒歪之要路卡撒爲進攻刮耳崖之要路
　　　刮耳崖既破固應進兵勒歪即勒歪既破亦仍
　　　應進攻刮耳崖兩路俱屬賊酋之巢穴總須彼
　　　此夾攻未便因卡撒一路地險碉多遂置而不
　　　問也又岳鍾琪添調楚兵之請無非爲兵力不
　　　敷起見但楚省程途遥逺調兵又多按程計日
　　　約須四五月之乆已届寒冬不能進勦况以官
　　　兵易土兵所給之糧必須純用本色需糧尤多
　　　以難運之糧供冬春坐守之兵殊爲非計且岳
　　　鍾琪至軍月餘量度兵單無用不敷進勦何以
　　　並不報知於(臣/)及(臣/)督促進兵至於再四始以
　　　增調爲詞誠如
　聖諭所云聊爲文過之計耳所請召募新兵減撤土
　　　兵之處已㑹商督臣咨覆准行矣至岳鍾琪所
　　　奏土舍良爾吉應行正法(臣/)查良爾吉之罪原
　　　應伏誅但督臣既已寛之於前今投順隨征已
　　　及年餘此時忽加誅戮反出無名是以未經辦
　　　理奏入
　上命軍機大臣等傳諭曰覽諸摺所奏辦理不能愜
　　當之處不一而足即如良爾吉本一奸匪土舍且
　　爲逆酋姻黨王秋亦係漢奸在尋常尚應治罪况
　　爲良爾吉親信黨與耶經略至營既知張廣泗墮
　　其術中實與慶復誤信汪結無異彼時即應早爲
　　剪除及該土舍於緊要處所全不用命該督有意
　　狥庇經略亦應申明軍律按法加誅乃因該督攻
　　圍太近情有可原一語遂至失刑至逆酋求降之
　　時該土舍洩漏軍情領兵大臣既所親聞罪狀昭
　　著如此尚稱暗傳消息無迹可據誅戮反出無名
　　是何語耶王秋托病告歸美諾張廣泗始終回䕶
　　經略何以亦聽其逺颺倘致兔脱則將來貽害更
　　大此㫖一到著將訥親奏摺與張廣泗看令其明
　　白回奏即令張廣泗親提良爾吉王秋二人隨同
　　爾等牢固觧至京師明正其罪自入秋以來即屢
　　有欲召卿回京之諭卿亦自請來京而摺中尚稱
　　俟今冬不能進攻之時再往黨壩與該提面商斯
　　言果出中心之誠然耶抑何前後矛盾若此殊所
　　不觧可一併傳諭知之
　　　　(臣/)等謹按良爾吉王秋朋比作奸爲賊間諜
　　　　法在必誅訥親寧不知之特以經略無方威
　　　　聲頓挫其氣燄不足以懾服張廣泗則反爲
　　　　所牽制是以當斷不斷耳
　皇上洞矚隱微萬里之外有如目擊訥親於權衡輕
　　　　重之間茫無措置轉欲養奸貽患豈非自取
　　　　罪戾乎
　　　癸酉
　上命軍機大臣等傳諭傅爾丹岳鍾琪曰川省自瞻
　　對用兵而後繼以金川之役慶復疎縱於前張廣
　　泗怠弛於後曠日持乆師老無功朕特起爾等於
　　廢棄之中委以軍機重任今訥親張廣泗俱已召
　　取回京軍中事務一聽汝二人辦理事權歸一當
　　合兩人爲一人合兩心爲一心汝二人自思曩受
皇考異數殊恩歴膺重寄其後干犯重辟者何事即釋
　　罪家居而敗辱之名終身不能湔洗今棄瑕錄用
　　予以自新之路當如何感激奮勉如何竭力報稱
　　如果能克㨗速奏蕩平豈但收之桑榆前恥可雪
皇考厚恩向所未能報効者亦足仰酬萬一顯爵厚賞
　　朕何吝焉是惟汝二人之福如其彼此各存意見
　　不能鼓舞軍心以致公事不能就緒不獨軍法難
　　逭將併前罪一體追問非慶復張廣泗等可比蓋
　　伊等本無罪愆但以辦理不善不稱任使尚當繩
　　以軍律不容假貸何况汝二人罪棄之餘若更不
　　能奏績其罪更當何如汝二人當日同獲重罪今
　　又同在一方勝則同其功負則同其咎勿稍有㕘
　　差勿互相推委勿因循而怠事勿粉飾以邀功勿
　　口爲大言而防範不密勿急於督責而别滋事端
　　務期協力和衷同心籌畫迅奏膚功以稱委任
　　　乙亥
　上命軍機大臣等傳諭訥親班第張廣泗傅爾丹岳
　　鍾琪曰金川用兵以來將領叅劾者接踵而題補
　　無人殊失鼓勵戎行之道前曾傳諭訥親張廣泗
　　等而伊等仍未辦理因命軍機大臣等查明情節
　　據今年五月張廣泗原奏川陜副將以至千總遇
　　有缺出即於此次立功人員内題補特傳諭該部
　　議准並令同訥親揀選至八月初訥親奏到則稱
　　將弁獲過者多立功者少是以尚未揀選題補夫
　　軍行紀律全在賞罰得當鼓舞人心今將士有罰
　　無賞自必志氣隳頺何由使之感激奮勉踴躍用
　　命是以前批訥親摺奏有此畨辦理軍務似覺過
　　嚴之諭正謂張廣泗等委過於下偏裨動輙得咎
　　實爲過刻而非軍律太嚴之謂也若以馭軍而論
　　則此番正失之於寛豈有刁斗森嚴而如馬奈軍
　　營賊人夤夜潛入將卒酣寢漫無知覺之理又豈
　　有隊伍整齊衝堅犯陣而如訥親所奏麾之不前
　　侍衛等從後用刀背驅迫之理觀此則將弁之怠
　　玩士卒之疲懦直如兒戱何怪其乆無成績屢有
　　失事也至謂將弁立功者少無可揀選此語亦謬
　　同一戴罪圖功其中豈無一二鼓勇先登之士就
　　其臨陣奮往即可定爲優等藉以激勵衆心賞一
　　人而得千百人之力其機端在於此不待建立殊
　　勲方可奬㧞也訥親等從前辦理未妥可速傳諭
　　班第傅爾丹岳鍾琪當以此爲戒務須從公賞拔
　　爲戎行作氣使出力者知所勸勉並不得誤㑹此
　　番辦理過嚴之㫖一意從寛則軍律益致懈弛失
　　之更逺此於軍務大有闗係著即傳諭知之
　　　丁丑
　上諭内閣曰金川用兵一事兩易寒暑尚無成績賊
　　酋僻處窮山本屬么魔小醜但即其命名觀之莎
　　羅奔者番語爲諸酋之長是其意雖未敢顯稱名
　　號而夜郎自大抗拒天朝并吞番衆蓄志已非一
　　日前春侵擾霍耳章谷毛牛等處切近爐地紀山
　　倉猝發兵逆酋雖歸巢竄伏而未經懲創勢復鴟
　　張因命興師致討總督慶復辦理瞻對一役草率
　　了事所奏班滚燒斃之處朕洞悉其疎謬當爲批
　　示豈可復委以軍務因思張廣泗從前經理苗疆
　　熟於軍旅伊又先經奏請從戎是以調爲總統初
　　到軍營亦有急公任事之意但以二萬餘人派定
　　十路進攻勢分力薄即已非計又奏稱冬月可以
　　克㨗届期㒺效則易爲次年春夏再易爲次年秋
　　冬迨至副將張興陣亡失機難掩則又稱兵力單
　　少朕復允調滇黔陜甘勁卒萬人意謂一舉而膚
　　功可奏惟善後事宜所闗甚重因命大學士訥親
　　前往經略詎料張廣泗迄無成功又因訥親至彼
　　轉懷觀望即先是凡所陳奏亦悉浮游閃爍於張
　　興馬良柱之事動輙委過於下朕已微窺其意及
　　訥親奏至與朕所見相符又稱其偏狥黔省將弁
　　高宗瑾袒庇失律千把信用賊酋姻黨良爾吉漢
　　奸王秋軍中消息賊輙先得一聞訥親奉朕㫖有
　　按法當誅良爾吉之言張廣泗即代剖甚力後於
　　昔嶺賊番乞降之時在軍大臣曾聞良爾吉有怨
　　望實情口稱不知己之下落焉能顧汝而王秋亦
　　復托病避歸美諾則是張廣泗始終回䕶情節顯
　　然且密露軍機於賊黨矣張廣泗從前奏稱慶復
　　誤信土目汪結墮其術中而伊之任用良爾吉王
　　秋如出一轍何以明知而故蹈之耶且伊於二人
　　若不過用人之誤猶爲可恕至以軍情相告骫法
　　而曲庇之其居心如此又安望有犁庭掃穴之期
　　耶至訥親素未涖師摧鋒陷陣之事實非所長祇
　　以張廣泗調集大兵布置經年當有成算計經略
　　抵營之日正當告㨗之期便可籌辦善後事宜自
　　屬訥親所優爲耳初不料訥親至軍於彼處情形
　　既未諳悉將吏人等方且聳聽經略之指揮而伊
　　並無竒謀異䇿以竦動衆心且身圖安逸並未親
　　臨行陣士氣因以懈弛不思廷臣中平日受恩深
　　重者孰如訥親其應感激圖報者孰如訥親雖朕
　　因伊體素弱屢經降㫖令隨時將息此在朕體恤
　　之道則然然以滿洲大臣當此戎馬倥偬之際孰
　　不思同仇共憤剪此朝食而訥親乃因此㫖輙安
　　坐帳中不親臨陣朕猶待之數月及見所奏竟稱
　　兵士向碉放鎗伊自帳中望見火光是從未奮勇
　　督師矣於理可乎即謂大臣舉動有闗國體當爲
　　意外之虞固不可親冒矢石獨不可臨陣指揮使
　　士心踴躍乎况意外之虞亦屬未然之事一何示
　　怯至此及朕嚴加飭諭始前往督戰即已奪碉據
　　險設早能如是其克㨗又豈僅此乎且自古豈有
　　開闗延敵坐獲全勝之理可見前此實由伊等頓
　　兵不進不能勇往出力而非堅碉之必不可克也
　　訥親既曠日持乆了無成績朕不得已欲召之囬
　　京又恐於命往顔面有闗屢次傳諭詢問且寛其
　　期以待㨗音誠使得朕此㫖而奮不顧身則自閏
　　七月以至於今尚可有所勦洗以葢前愆也且獨
　　不思將在外君命有所不受今命伊前往者何意
　　所辦者何事回京將何以報命而乃一聞召入之
　　㫖如獲更生並不請命留駐以待竣事惟以入覲
　　得以將實在情形陳奏明歲再往軍營爲辭不知
　　軍營有何必須面奏之情形又有何事爲朕所未
　　悉僕僕往來有是政體乎大臣躬膺重寄豈宜若
　　是乎滿洲大臣身當軍旅又豈曾有是事乎至傅
　　爾丹班第等同在軍中自列名請安而外軍中事
　　宜從無一字奏及因降㫖詢問而訥親即以傅爾
　　丹等覆奏之詞敘入伊摺内披閱之下不知其孰
　　爲傅爾丹等之言孰爲訥親之言朕因思從前西
　　北兩路用兵大臣等習氣惟以摺奏相傾軋訥親
　　親見其事以此爲戒故不令傅爾丹等紛紛陳奏
　　復降㫖詢問而訥親並未覆奏傅爾丹等亦至今
　　黙無一語豈訥親竟未向伊等傳諭耶夫不使衆
　　人之鼔舌揺唇可也而集思廣益理所宜然今在
　　已既無竒謀異䇿可以服衆而同事之人又不使
　　之陳一謀建一議此何心也若恐他人揭其所短
　　制之使不入告則伊在軍有何事畏人攻訐而必
　　不使人陳奏乎况軍務非他事可比勝則雖欲斥
　　其短而不能不勝則人人指摘欲掩之亦不得也
　　且廷臣中孰有能於朕前公行萋菲者乎自朕臨
　　御至今又曾有受人揺惑者乎凡在大臣等皆不
　　可存此心而訥親尤爲不可若謂朕屢次飭諭或
　　由軍機大臣中有與訥親不相能者覬覦而傾陷
　　之於朕前爲浸潤之譖則是伊等能排擠訥親安
　　知將來又無人排擠伊等乎即訥親自思數年以
　　來曾有爲訥親所排擠而朕不能覺察者乎且朕
　　於訥親到軍兩月之乆見其漫無建立始降㫖督
　　飭而前後陳奏自相矛盾之處不可枚舉在訥親
　　平日豈非大能辦事之大臣朕亦初不以張廣泗
　　之老師糜餉移其責於訥親而訥親以第一受恩
　　之人誠不料其舛謬若此今若按法以繩人將謂
　　訥親平時宣力如此尚不能免何以示勸若委曲
　　含容人又將謂前此慶復之草率朦混今此張廣
　　泗之稽遲乖謬朕則知之而於訥親則不知何以
　　示懲二者朕必居一於此朕誠不能辭過亦實爲
　　抱慙今觀金川窮宼以國家全盛之力何患不能
　　成功今年不㨗不妨待之來年惟是大臣如訥親
　　其受恩非他人比乃此次奉命經略諸事錯誤一
　　至於此殊出朕意外朕實難以措置是以特召莊
　　親王來保史貽直阿克敦舒赫徳及軍機大臣等
　　面降此㫖著訥親張廣泗明白回奏
　　　己卯
　上諭内閣曰金川用兵一事前因張廣泗布置經年
　　應有成算是以命大學士訥親前往經略籌辦善
　　後事宜不意訥親至彼張廣泗既漫無成功諸事
　　推委而訥親復不能躬歴行陣惟圖安逸經朕督
　　飭究不能大有克㨗即摺奏諸事亦前後矛盾於
　　情形並不明晰總不似伊向日辦事之勤敏精詳
　　實出朕意料之外若非伊福薄難勝斯任何至於
　　此朕自御極以來第一受恩者無過訥親其次莫
　　如傅恒今訥親既曠日持乆有忝重寄朕實爲之
　　抱慙則所爲奮身致力者將惟傅恒是屬傅恒年
　　方盛壯且係勲舊世臣義同休戚際此戎馬未息
　　之時惟出入禁闥不及援枹鼓勇諒亦心所不安
　　况軍旅之事乃國家所不能無滿洲大臣必歴練
　　有素斯緩急足備任使傅恒著署理川陜總督即
　　前往軍營一切機宜悉心調度㑹同班第傅爾丹
　　岳鍾琪等妥協辦理務期犁庭掃穴迅奏膚功以
　　副委任
　　　　(臣/)等謹按金川用兵已幾二載
　皇上日理萬幾多方籌畫凡爲臣子仰承
　宵旰之焦勞莫不劘心切志思欲靖妖氛而紓
　宸慮惟大學士傅恒懿戚元勲受
　恩優渥宜其造膝密勿慷慨請行
　皇上俯允所請
　命以督師之任一時聞者莫不歡欣踴躍謂大功旦
　　　　暮可就蓋以
　乾綱獨斷賞罰無私違命者伏辜懷忠者奮厲加以
　廟算如神風雲指顧芻糧山積勁旅雲屯而大學士
　　　　傅恒素秉忠純感激奮發鼓其朝鋭之勇一
　　　　往無前固不俟交鋒接刃先已奪其氣矣厥
　　　　後成功迅速果如夙期我
　皇上始以文王之一怒耆定武功既則虞帝之兩階
　　　　誕敷文徳干戈自兹而永戢邊境從此而敉
　　　　寧伏讀
　聖諭誠爲克敵遏劉之一大機㑹也
　　　是日
　上又諭内閣曰金川逆酋不法雖出師征勦因無滿
　　兵尚未奏凱若不早爲籌畫不但兵丁乆駐塞外
　　甚屬勞苦亦且虚糜國帑朕思我朝滿兵素稱勇
　　敢身臨行陣惟有捐軀効命奮勇先登從無退縮
　　若選派滿兵數千前往必能速奏膚功現今雖於
　　八旗前鋒䕶軍内挑兵一千名操演雲梯但爲數
　　尚少著再擇漢仗好者一千名合爲二千之數從
　　前已降㫖令東三省各選驍勇兵一千名以備調
　　用雲梯兵丁應如何料理起程東三省兵如何量
　　其道路逺近令分起於何時自彼處起程明歲幾
　　月抵京作何料理令赴軍營之處著軍機大臣㑹
　　同督理操演雲梯大臣莊親王恂郡王阿克敦豐
　　安詳悉妥議具奏其京城兵丁即著派出之王大
　　臣等㑹同前鋒統領䕶軍統領等公同挑選旋經
　　　莊親王允禄等議曰從前派往北路滿兵起程
　　　時乘騎馬匹俱係官爲辦理此次金川軍營道
　　　路山多路窄非北路曠野可比若撥給馬匹則
　　　經過地方俱係内地馬匹難於牧放且路途遥
　　　逺亦不能速抵軍營(臣/)等酌議自京至西安計
　　　程二千六百餘里分爲八站每站預備馬八百
　　　匹車三百輛自西安至軍營沿途山路有不能
　　　行車之處交與該督撫等按照自京至西安分
　　　設驛站數目酌量道路險易情形應行安設幾
　　　站之處詳加籌畫如遇不可行車之處核照車
　　　三百輛之數或預備馬匹或預備騾頭總期不
　　　致貽誤倘驛馬不能敷用即於各該省綠旗馬
　　　匹内通融撥用如仍不敷即行雇覓騾頭等畜
　　　應用馬匹倘有倒斃即行動項買補應需車輛
　　　俱令雇覓應用現在操演雲梯兵丁先令三百
　　　名起程其餘京城及東三省共兵四千七百名
　　　毎起酌定三百名共爲十六起毎隔五日一次
　　　起程京兵自十一月初五日始先行起程
　　盛京兵令於本年十一月内船厰兵令於十二月
　　　十五日黑龍江兵令於十二月内陸續抵京即
　　　備行裝自十二月初五日爲始隨京兵後次第
　　　起程派往官員俱分别等次賞給銀兩東三省
　　　兵丁沿途俱給口糧再查操演雲梯兵丁一千
　　　名已屬敷用其添派一千名不必再行操演雲
　　　梯令該管官操演鎗箭熟習歩伐仍令大臣時
　　　加查察
　上從之
　　　庚辰
　上命軍機大臣等傳諭班第傅爾丹岳鍾琪曰朕前
　　諭軍營事務令傅爾丹班第岳鍾琪㑹商妥辦日
　　來不知該處情形若何雖天寒多雪開霽之時尚
　　可用力曾否有奮勇前進攻克之處今朕已降㫖
　　命傅恒前往所有現在應辦攻勦事宜爾等務湏
　　乘機度勢可進則進毋致後時從前張廣泗聞有
　　訥親經畧之命輙心懷觀望諸事推委軍營大臣
　　等皆不免此習今當以此爲戒不得仍前因循怠
　　玩坐待傅恒之至轉致稽遲有誤機㑹現在各路
　　進攻如有可以克獲情形著即具奏至營中堪用
　　之兵實數若干傷病回營者缺額曾否募補京中
　　所運冲天砲位於何時送到用之可能應手一並
　　詳悉奏聞是日
　上諭内閣曰張廣泗自受任金川以來措置乖方陳
　　奏閃爍賞罰不當喜怒任情委過偏裨以致人人
　　解體又復觀望推委老師坐困糜餉不貲且信用
　　賊黨良爾吉王秋洩露機密曲法庇䕶玩兵養冦
　　貽誤軍機法所不宥著革職挐交刑部治罪令侍
　　衛富成押解來京訥親身為大學士膺此經略重
　　任前駐軍營漫無勝算且身圖安逸並不親臨督
　　陣鼔勵衆心轉以建碉株守為長策及傳諭欲召
　　取回京伊並不計軍情緊要非克捷無以報命而
　　以面奏情形為辭亟思回京朕以國體攸闗寛期
　　以待伊復無敵愾之志惟欲遷延時日以俟歸期
　　至陳奏之事矛盾舛錯不可枚舉與伊尋常之辦
　　事精詳急公黽勉竟似出於兩人夫大臣誼均休
　　戚平時之眷待優隆正欲其緩急足恃能勝艱鉅
　　之任為國分憂耳若僅以任職勤敏為能則朕假
　　之事權憑藉威柄茍非庸劣皆可優為即以操守
　　而論伊係勲封世祿且數年以来朕時加賞賚非
　　他人可比縱餽遺賄賂豈足以動其心是苞苴不
　　入亦不得謂之潔清惟於重大緊要之闗鍵方足
　　以見報稱之實心今訥親乃至於此伊即不自顧
　　惜獨不為朕用人顔面計乎従前年羮堯隆科多
　　等在
皇考時恣肆妄行事發之時皆即按法治罪朕自臨御
　　以来以恩禮馭下然即大學士鄂爾泰張廷玉亦
　　未嘗不時加戒飭使不敢縦正所以保全大臣至
　　訥親之受朕殊恩廷臣無出其右乃中外所共知
　　者十三年以来所以教訓成全幸免隕越者以其
　　尚能承受朕恩耳今伊福薄災生於此等緊要闗
　　鍵處乖張錯謬一至此極朕反覆思之實無以自
　　解論其負恩之罪理應拿交刑部問擬但觀其退
　　縮偷安之意即就獄亦非所深恥然在朕十餘年
　　加恩眷舊終不忍令其拘繫囹圄訥親著革職赴
　　北路軍營自備鞍馬効力贖罪著派侍衛鄂實徳
　　山齎朕此㫖於途次傳諭奉到諭㫖之處徳山即
　　押訥親前往軍營所有前奏尚有面陳情形即著
　　伊繕摺交與富成齎奏呈覽其經畧印信交鄂實
　　馳驛齎赴金川軍營候協辦大學士暫管川陜縂
　　督傅恒到日接受即授為經略統領一切軍務
　
　
　
　
　
平定金川方畧卷十三
欽定四庫全書
平定金川方略卷十四
　　　十月壬午
　上命軍機大臣等傳諭直𨽻總督那蘇圖等曰金川
　　所調滿兵五千名著總督那蘇圖廵撫阿里衮碩
　　色將軍博第布政使武柱預備車馬按照程站逐
　　起料理倘有未協於心何安寧不有愧耶可傳諭
　　伊等將來兵丁經過該省地方務須躬親前往督
　　率屬員詳慎籌辦俾得迅速前行始爲妥協如伊
　　等既已盡心經理事事合宜而兵丁稍有滋事則
　　以滿洲大臣彈壓滿洲兵丁亦屬分誼所當然其
　　各實力遵辦毋得忽視是日和碩莊親王允祿等
　　　以棉甲於軍中有益初次起程之雲梯兵三百
　　　名已各給一件庫存尚有五千餘件應將次第
　　　進發之滿兵四千七百名各給棉甲一件又續
　　　派雲梯兵一千名俱已操演鳥鎗應毎人各給
　　　鳥鎗一桿帶往軍營不敷鳥鎗二百桿請由工
　　　部給發
　報聞是日諸王文武大臣等合詞陳奏曰竊惟人臣
　　　事君首重致身之義固宜竭忠宣力以輸效命
　　　之忱况國家恩禮大臣備極榮寵原欲其於有
　　　事之際可以遺大投艱獨肩重任若以平時謹
　　　持小節供職勤敏遂詡爲能而臨事之時因循
　　　怠緩全無誼同休戚之心以致措置乖方貽誤
　　　要任則其負恩誤國之罪爲甚大伏見革職大
　　　學士訥親以勲舊世臣蒙我
　皇上眷待優渥身列五等之崇位居百僚之首
　殊恩曠典極有位之光榮沐無窮之
　寵賚即令捐糜頂踵豈足以云報稱則凡可以効力
　　　之處宜何如殫竭公忠以仰酬
　高厚乃自金酋蠢動蠶食諸番竟敢逼近内地
　天兵征勦責重元戎其時訥親即應請
　命前行殄此醜類而乃黙無一言坐視不顧及慶復
　　　辦理乖方易以張廣泗督師又復玩兵養㓂
　皇上俯念邊方出師轉餉之勞不欲老我師徒致傷
　　　民力
　特命訥親前往經略聞
　命之時全無踴躍奮往之意勉强就道迨至軍營遲
　　　疑怠忽並無謀䇿可以服衆惟圖暇逸安坐帳
　　　中從不親臨督陣以致士氣委靡軍紀弛懈曠
　　　日持乆訖無成功屢蒙
　皇上指示傳諭詢問軍情而訥親覆奏遲延措詞舛
　　　錯自相矛盾即其奏請建碉甚屬謬誤仰賴
　睿照嚴諭以破其愚而訥親始終含糊具奏進攻阿
　　　利山之時身先退縮衆遂因而奔潰惟委之於
　　　兵單力弱希圖延至寒冬可以退息即内大臣
　　　傅爾丹等俱不令陳奏一事以期阻隔朦蔽我
　皇上寛其欺隱之罪
　諭令覆奏猶敢掩飾支吾至奉
　命召還乃
　皇上儆其愚頑使之知所愧恥茍有人心定知置身
　　　無地哀籲
　宸嚴留營贖罪而乃一聞
　諭㫖如獲更生即思迅速囬京不以軍旅爲念種種
　　　乖謬之罪擢髪難數訥親世胄勲臣受兹
　寵命臨戎不能克敵責有攸歸難辭重譴况於
　聖主之前並不精白一心矢其誠慤乃欺蒙推委至
　　　於此極其罪尤無可逭雖蒙
　皇上如天好生猶崇寛大但令革職効力實不足以
　　　蔽辜(臣/)等曾與同列不勝憤嫉謹合詞糾叅請
　㫖拏交刑部治罪明正刑章以爲負
　恩乖謬者戒得
　㫖仍遵前㫖行
　　　癸未
　上諭内閣曰朕自御極以來大臣中第一受恩者莫
　　如訥親金川雖云小醜而老師糜餉克㨗無期凡
　　在臣子皆有同仇敵愾之念訥親身爲大學士從
　　前在京時不過於軍機奏到隨常辦理從未向朕
　　奏及逆酋猖獗如此將來作何了局欲請身往視
　　師彼時傅恒即曾陳奏願効前驅朕以封疆大吏
　　自能辦理不必特遣大臣即應派往傅恒亦不可
　　居訥親之先未經俞允及經畧需人因以付之訥
　　親朕意以伊平日受朕如許厚恩自知奮勉乃起
　　程之時全不踴躍彼其意以爲軍前調集大兵指
　　期克㨗勝則引爲己功即不勝亦可奉身而退至
　　朕用人顔面所闗國家軍旅之重皆所不計其隱
　　衷己不可問及至軍營張廣泗方觀望不前而伊
　　復茫無成算措置乖方朕待之兩月之乆而所奏
　　到乃請建碉與賊共險不思以士卒攻討之力轉
　　使建碉資冦是其第一謀畫既已貽笑衆人矣自
　　是始有申飭之㫖然猶望其成功而乃身圖安逸
　　並未親履戎行竟敢奏稱軍士夤夜向碉放鎗伊
　　在營中望見火光經朕督飭始行前進而近所奏
　　阿利山之役我兵屢次退囬因伊等在彼未至大
　　奔及伊等囬營我兵數十人即各鳥獸散將領不
　　復相顧觀此情形是衆未奔而伊等輙己先退又
　　何怪士卒之望風潰散以受恩之滿洲大臣經略
　　重務僨事至此尚何地可以自容乎至前後摺奏
　　於所奉諭㫖𦂳要情節槩不切實明白囬奏惟以
　　浮詞架空了事竟有全未覆奏者即同事之軍前
　　大臣等經朕再三傳諭終不令其陳奏一字朕因
　　其乆無就緒不得已傳諭詢問示以欲召囬京本
　　欲激之使知愧奮或有奏功之日正以召之者促
　　之乃伊一得此㫖如獲更生即置軍務於度外托
　　言有面奏情形亟欲回京試思有何不能言之情
　　形而必待面奏乎此不過思家耳以訥親平日之
　　心思智慮且事朕十有三年若謂任其經略無方
　　輙行退避竟不重治其罪將視朕爲何如主伊非
　　不慮及此而敢於遽請囬京者衆人能知其故乎
　　伊之意中明知不稱任使朕必重治其罪然治罪
　　亦不過如慶復之革職家居轉得優游自逸爲嗣
　　續計向來賞賚豐厚儘足自娛而金川之役傅恒
　　必自請督師朕亦必以此任相屬而彼地險碉林
　　立攻取維艱即傅恒亦未必遽能奏績不過與伊
　　相等即能成功亦傅恒之福命所有與伊無所加
　　損如其不成朕又必重治傅恒之罪而眷念舊臣
　　伊必且復用是治罪之條乃伊所預料即奉到前
　　㫖亦無所悔懼惟此㫖洞鍳其肺腑伊當俯首無
　　辭始悔其蓄謀之大謬耳此正朕向所謂小聰明
　　是大糊塗也不如此不足成其爲訥親而衆人之
　　不能見及即其遜於訥親之處是朕從前任用訥
　　親原未爲悞也何言之若今不能燭照其隱微治
　　彼以罪而心猶不服則是終爲所悞耳朕臨御羣
　　臣嘗有能肆其欺蔽而不察者乎至所稱囬京面
　　奏情形不知以經略之親信大臣奏摺中何事不
　　可備陳如漢文不能盡者則用滿文滿文不能盡
　　者則用漢文何慮朕之不能詳閱耶前已傳㫖令
　　繕摺與富成賫囬著再行傳諭令伊一一據實明
　　白具奏不得因見朕㫖但以認罪負恩奉職無狀
　　浮詞塞責朕向因人材難得欲栽培成就得一二
　　社稷之臣爲國家任事此朕本意即用訥親爲經
　　略無非欲滿洲大臣歴練戎旅緩急足恃朕已屢
　　經宣示豈有軍旅重事敢於嘗試耶以朕平時之
　　推心任用訥親即辦事詳慎操守潔清舉不足言
　　使伊果於此等軍機重務能調度得宜殫忠竭力
　　俾斯役早竣紓朕西顧之憂即令納賄行私此亦
　　小過何妨曲成今訥親負國負恩一至於此實非
　　朕意所及料亦豈國憲所可容若以向日加恩之
　　故骫法曲宥將來何以用人是以降㫖將伊革職
　　發往北路軍營効力贖罪此伊自作之孽而非朕
　　以喜怒爲賞罰即
皇祖
皇考在天之靈皆所黙鍳今諸王文武大臣合詞奏請
　　將訥親交部治罪於法本無可逭但須俟伊囬奏
　　到日再行酌奪降㫖至傅恒念切休戚力圖獲醜
　　蓄志有素甚可嘉尚觀其鋭徃直前破釡沉舟之
　　志即可尅期奏凱然軍旅之事原難遥度倘傅恒
　　亦仍蹈前轍縱使粉飾入告自不能掩衆人耳目
　　又何能逃朕洞鍳即或進攻稍稽時日及實有難
　　於克㨗情形衆人自有公論朕亦自有籌酌但過
　　猶不及訥親既失於不及而觀傅恒勇往之氣朕
　　實慮其太過朕非教傅恒以退怯也若傅恒如訥
　　親之怯弱前鍳具在也今尚書逹爾黨阿以伊弟
　　訥親獲罪請赴軍營効力著照所請令隨傅恒前
　　往如攻勦之時矢石所及令其持重防䕶但不得
　　因有此㫖於應行親履之處槩為勸阻即傅恒亦
　　必不從而逹爾黨阿亦不得錯㑹朕意若因訥親
　　之故忌其成功有意阻撓朕必将伊以軍法從事
　　且其地即命往訥親之處從前訥親之畏葸若何
　　此番傅恒之銳氣若何軍士必能備言達爾黨阿
　　亦可為明證訥親尚有何後言乎朕本信任訥親
　　畀以經略重務其錯謬自出朕意外若因此而於
　　傅恒有所顧惜不令前往是併不能信及傅恒矣
　　豈朕推誠待下大公至正之道傅恒惟當服膺朕
　　㫖實心實力仔肩重寄迅奏膚功以副委任著将
　　此㫖宣諭諸王滿漢文武大臣知之是日
　上命廣儲司備銀十萬兩派員運至軍營以為恊辦
　　　大學士傅恒抵營奨賞官兵之用是日協辦大
　　　學士傅恒奏言(臣/)所帶兵丁擬由山西前往其
　　　餘兵丁人數衆多山西車輛難行恐馬匹不敷
　　　尚須添備車輛擬於河南一路進發計山西路
　　　較之河南行程可省二百里又奏言威逺砲甚
　　　屬適用康熙年間征勦西藏曽以此得勝又制
　　　勝砲名號既佳觀瞻亦屬威嚴請於此二項砲
　　　内毎項各帶二位並令造辦處員外郎西寧請
　　　至城外曠野處試放再交工部委員送至金川
　　　軍營得
　㫖即派西寧䕶送是日直𨽻總督那蘇圖具摺陳請
　　　願赴金川軍營恊同班第等竭力辦理軍務
　諭曰此任非傅恒不能勝此功非傅恒不能成故特
　　令伊前往朕志已定不必再言
　　　乙酉班第奏言運軍米石撥動倉榖緣川省碾
　　　户稀少向係照糧攤派里民先行辦米給運迨
　　　起運之後始給與倉榖償還毎有殷實之民憚
　　　於守候往往棄榖不領以致鄉保乗機冒領官
　　　吏暗地侵漁不惟弊竇叢生愚民受賠累之苦
　　　抑且多碾貯榖倉儲有匱乏之虞如遽議採買
　　　又恐米價騰貴有妨民食酌擬嗣後再有撥運
　　　毎米一石定價九錢仍聽糧戸零星辦運按石
　　　給與價值百姓赴官領銀較領榖為簡便可免
　　　守候之苦而州縣給發米價銀數彰明較著亦
　　　難肆其侵漁至向来商運米石悉係碾榖領運
　　　亦不無侵蝕脚價乾沒倉榖之弊應請一例給
　　　與折價以清弊端又内地背夫口糧向例給與
　　　倉榖其實内地自成都至灌縣等處在在可以
　　　隨時買食不若毎夫一名照日給口糧一升折
　　　價一分聽其沿途自買亦無不便而倉榖可以
　　　多存再查從前附近省城各州縣既經運米又
　　　令僱募臺站長夫未免苦樂不均人言籍籍今
　　　議運米則令附近出口之州縣遵照定價辦運
　　　派夫則令離省路逺之州縣専雇站夫更替其
　　　運送軍装砲位等項長夫則専責之於成華二
　　　縣雇募應用庶勞逸適均且各有専司不致互
　　　相推委奏入
　上諭該部知之是日
　上命軍機大臣等傳諭内大臣班第等曰朕從前将
　　班第烏爾登薩音圖法酬等派往金川軍營原以
　　伊等皆係滿洲大臣曽經行陣一至軍營必能奮
　　勇先登督兵破賊不意伊等既到軍營並未奮勉
　　而臨戰時反覔可以藏身之處在彼監視夫戰陣
　　之時有覔地藏身之理乎伊等既覔可以藏避之
　　處以保身則并不能目覩兵士之戰鬭而又何以
　　督率鼓勵使之皆舍身奮勇乎本應治罪但念伊
　　等皆係聽從訥親指使是以加恩寛免著傳㫖嚴
　　行申飭今朕已命傅恒經略軍務傅恒斷不似訥
　　親之畏怯退縮伊等亦宜痛改前非竭力奮勉以
　　圖贖罪若仍不悛改亦斷不能逃朕洞鑒至時雖
　　悔無及矣
　　　　(臣/)等謹按金川用兵以来
　皇上神機黙運無不先事綢繆而於在事大臣尤極
　　　　加意訓勉惟恐或生怠玩自干罪戾當經略
　　　　新
　命尚未啟行即已傳
　諭班第傅爾丹岳鍾琪等勿因經略有人怠於進取
　　　　而於烏爾登等又復寛其既往勉其将来諄
　　　　諄訓誨非惟勸勵期望之切抑愛惜保全之
　　　　意至深逺矣
　　　丙戌
　上諭内閣曰朕命班第前往四川雖為辦理糧運用
　　兵非其専責但伊身為本兵且係軍機大臣於軍
　　中攻勦事宜及将弁功罪皆伊職掌所在不得以
　　専力糧餉遂一切置之膜外乃伊見軍務未能速
　　竣既不懇請身任其事惟請另派大臣經理而於
　　訥親張廣泗之乖張退縮老師糜餉並未據實入
　　告及降㫖詢問伊於張廣泗之罪直陳無隠而一
　　字不及訥親為大臣者固宜如是乎其心自謂辦
　　糧無誤即為克盡已職其他自有任其咎者惟欲
　　脫身事外為自全計而無吉凶同患之心此種習
　　氣在朝大臣亦多不免特未遇其事耳居心若此
　　國事其何賴焉班第不稱兵部尚書之任姑念辦
　　理糧運尚屬妥協可從寛降為侍郎其兵部尚書
　　員缺著舒赫徳補授
　　　丁亥軍機大臣等奏言船厰将軍永興奏報該
　　　處派兵一千名酌撥協領二員佐領防禦十二
　　　員驍騎校十二員管領每兵給馬三匹鑼鍋帳
　　　房俱各預備整齊(臣/)等查永興料理此項兵丁
　　　之時尚未接到(臣/)等原議不知該兵丁等由京
　　　分起自驛站前往是以給馬過多鍋帳亦屬多
　　　備今應移咨永興或二人共給馬三匹或一人
　　　給馬二匹鍋帳等項諒足敷用多餘者便行裁
　　　減照(臣/)等所奏計算十二月十五以内到京分
　　　起起程官兵騎来馬匹令永興委官一同来京
　　　至時将原馬帶囬該處仍行令直𨽻總督轉飭
　　　該地方遇東三省官兵進闗之日所騎馬匹每
　　　日酌給草束喂養其兵丁自京往軍營沿途房
　　　屋帳房棚厰等項業經行文各該督撫預備伊
　　　等帶来之帳房鑼鍋等可同馬匹一齊帶囬至
　　　棉甲巳經永興給發京中無庸重給請俟
　命下之日行文盛京黑龍江二處一體遵照辦理
　上從之
　　　己丑
　上命傅恒為保和殿大學士兼戸部尚書
　　　辛卯訥親張廣泗㑹奏言黨壩一路據提督岳
　　　鍾琪呈報於九月十二日商同䕶軍統領法酬
　　　派侍衛京皎丹㤗鍾秋等協同副将鐵景祐等
　　　領兵明攻康八達山梁大敗賊番傷斃數人叅
　　　将烏徳納等是夜領兵暗擊康八逹山下河邊
　　　跟逹等處我兵鼓勇爭先攻奪燒燬大戰碉二
　　　座小戰碉三座平房四十二間木石各卡十座
　　　石洞二座並焚賊糧十二倉燒斃斬殺賊番甚
　　　多生擒一名並獲牛羊馬騾等物十四日各将
　　　備督率官兵攻圍石洞殺賊十一人撲河燒斃
　　　三十餘人生擒一人克取石洞其跟雜一帶地
　　　方南北約四十餘里東西約二十餘里並田地
　　　一千九百餘塊盡獲無餘是夜賊番来犯兩處
　　　營卡遇我伏兵鎗炮火箭傷斃賊番無數斬獲
　　　逆賊並頭人首級七顆奪獲器械甚多十八日
　　　夜守備張漢候補守備游登俊等領兵由沿河
　　　一帶克取葛布基大碉八間小平房六間木城
　　　一座石卡四處斫碎大皮船四隻殺死賊番二
　　　十餘人燒燬糧倉並斃賊番男婦無數查看彼
　　　處左倚山險右近大河前有惡爾溪大戰碉六
　　　座周圍俱有石城賊蠻甚衆鎗砲如雨官兵攻
　　　戰一夜未免疲乏且離惡爾溪不過兩箭之地
　　　又有日旁山賊鎗砲兼施康八達山上又有擂
　　　石滚下三面受敵我兵勢單後無接應因暫收
　　　兵再圖進取奏入
　上命軍機大臣等傳諭岳鍾琪曰據軍營奏報黨壩
　　一路官兵九月内斬獲賊番燒燬戰碉奪取倉舍
　　等情節較之别路大有起色良由岳鍾琪調度得
　　宜是以有此克獲金川軍務從前因訥親張廣泗
　　乖張遲誤深負朕恩今已重治其罪特命大學士
　　傅恒前往經略傅恒矢志篤誠必能使壁壘一新
　　功成迅速决不似訥親等偷安自逸致餒士氣但
　　軍機惟在呼吸之間岳鍾琪現在軍中身肩重寄
　　乗此破竹之勢如有應行奮往取效當前者即相
　　機董率将士皷勇先登縱未能犁庭掃穴而多克
　　堅碉擒勦醜類長驅深入亦足以壯先聲而禠賊
　　膽即經略到後諸事雖屬同功一體究不若經略
　　未至之先岳鍾琪自行出力奏捷足以見其感激
　　圖報之實心仰副朕棄瑕錄用之本意豈不更於
　　顔面有光耶至近日進取情形若何可一併具摺
　　速奏是日傅爾丹奏言綠旗兵丁羸弱成習今奉
　㫖添調滿兵以收攻取實效並
　命(臣/)以己意參酌(臣/)查現存戰兵各路止二萬四千
　　　九百餘名不敷進勦之用應請於雲貴湖南三
　　　省及川陕二省加調漢兵二三萬名其滿兵如
　　　奉天寧古塔黒龍江三處之人慣於登山捷走
　　　可調取四五千人再於京師八旗内調取一二
　　　千名定於明年四月内調齊至營五月内乗機
　　　進勦其添調漢兵二三萬之内雲南可派廣南
　　　府土官儂振裔二官儂振岡領精壯沙兵二千
　　　名内帶板蚌習水性者三百名又臨安府納婁
　　　司土官普天明土千總李必勝領精壯黒猓玀
　　　一千名元江府土守備施諾利土千總施尼勒
　　　方國臣共領精壯黒猓玀一千名再貴州長寨
　　　營定番州二處派帶狠毒藥箭兵五百名以上
　　　各兵(臣/)細加察訪實屬勇悍慣戰即金川逃出
　　　之人亦曽稱伊等甚畏沙兵似屬有益奏入
　上命軍機大臣等速議議曰𫝊爾丹以軍前現兵不
　　　敷進勦之用請添調雲貴湖南川陕五省漢兵
　　　二三萬人并京城及奉天等處滿兵數千人除
　　　滿洲兵丁巳於東三省及京師八旗内派出五
　　　千名無庸另為置議至其所請五省漢兵(臣/)等
　　　查議調遣兵丁全資精壯陜甘二省兵數約及
　　　十萬兵力素勁又且附近川省原撥止一萬餘
　　　名今應請再調陕甘二省兵一萬五千名雲南
　　　共兵四萬八千餘名已調二千今應再調二千
　　　名貴州共兵三萬七千餘名已調三千今應再
　　　調二千名湖南共兵二萬四千餘名應酌調兵
　　　四千名湖北與湖南接壤從前岳鍾琪亦㑹請
　　　用楚兵應於湖北亦調兵四千名以上六省已
　　　有二萬七千之數查西安四川駐防旗人當此
　　　用兵之時理應出力且西安既屬附近而川省
　　　即在本境請於西安駐防兵内調遣滿兵二千
　　　名四川駐防兵内調遣滿兵一千名以足三萬
　　　之數此項綠旗兵丁料理起程之處應照現在
　　　各省兵丁派往金川之例料理西安四川駐防
　　　兵丁應令該将軍副都統㑹同該撫酌量料理
　　　陕甘二省調兵數多應派總兵二員副将二員
　　　叅将四員統領湖北湖南各派總兵一員副将
　　　二員叅将二員統領雲南貴州各派總兵一員
　　　副将一員叅将一員統領其遊擊以下應行派
　　　往管領之員令各該督撫等照例派往西安應
　　　派副都統一員協領一員統領四川應派協領
　　　一員統領所調官兵俱交與該督撫将軍等詳
　　　加挑選必得精壯之兵毋得以老弱冒濫充數
　　　務於来年三月内齊集金川軍營毋得遲誤至
　　　傅爾丹所奏調遣雲南沙兵在傅爾丹並未親
　　　履其地不過得之訪聞此等兵丁果否勇悍及
　　　調往金川實在有用與否應請俟(臣/)傅恒到營
　　　之日與傅爾丹等酌㸔情形如果於軍營有益
　　　(臣/)傅恒再行調遣得
　㫖速行是日
　上又命軍機大臣等傳諭傅爾丹岳鍾琪曰現據傅
　　爾丹奏請添調滿漢官兵朕已命軍機大臣酌量
　　分派調往計其陸續到營尚須時日從前岳鍾琪
　　減撤土兵召募新兵千有餘人頗稱精銳昨奏到
　　黨壩進攻情形屢有克捷固由岳鍾琪調度有方
　　而新募士卒之奮勇得力已著明效現在所有缺
　　額自應儘數召募充補其各路軍營據報現存兵
　　二萬五千餘人此内老弱病傷不堪臨陣者著於
　　經略大學士傅恒未至之前即行實力裁汰就近
　　召募驍勇以實軍伍務期士皆果銳餉不虚糜前
　　據岳鍾琪奏報哈攀龍在軍尚有勞績而後此並
　　未見伊出力之處哈尚徳向負勇名董芳等亦經
　　朕特遣諸人現在進勦何地有無奮往行走著傅
　　爾丹傳諭詢問令其各行具摺速奏
　　　　(臣/)等謹按哈攀龍等啣
　命従軍猶聽主将指使而其奮勉與否尚勞
　聖主諄諄垂問彼身為主帥安坐帳中不親行陣者
　　　　亦思
　九重之上宵旰焦勞無刻不縈心於戎伍間乎
　　　是日
　上諭内閣曰叅将永柱統領馬奈一路官兵進攻尚
　　屬奮勇所有從前革職之案著該部准其開復
　　　　(臣/)等謹按永柱領兵進攻勒歪因宋宗璋改
　　　　由卡裏以致久頓未能寸進及調赴馬奈雖
　　　　能攻取戎布寨而從前稽緩之咎難辭是以
　　　　經部議以革職訥親屢奉
　諭㫖訓飭軍中賞罰宜明始以該員攻克河東申逹
　　　　之功
　　奏請開復是時訥親己獲重罪而事得
　允行
　聖主之急於錄功不以人廢言如此
　　　是日傅爾丹以奉
　命䕶理川陕總督具摺陳
　　謝
　諭曰訥親等辜恩負國已有處分卿今䕶理總督董
　　兵臨敵豈可坐視且朕今命大學士傅恒前往經
　　略卿豈可待大學士之至而後告成功耶此際宜
　　勉之可進則進耳此㫖到将近日情形卿何以鼓
　　勵布置何以進取攻奪一一據實速奏以慰朕望
　　不可仍似訥親張廣泗之流也是日那蘇圖奏言
　　　滿兵起程事宜軍機處議覆已極周詳簡便(臣/)
　　　隨飛飭遵照辦理至毎站派馬八百匹應付(臣/)
　　　查每站往返約六七百餘里不等恐日夜奔馳
　　　馬力易致疲乏(臣/)己多為派備更替以免遲誤
　　　并飭地方官多備草料供應其打尖住宿之處
　　　派委驛員前往料理至保定係初站更換車馬
　　　尤須詳慎籌辦(臣/)俟第一起官兵至保料理妥
　　　協即親自送至河南界查㸔一路行走情形以
　　　便逐起遵照辦理仍欽遵
　諭㫖於分站各處所往来照㸔務使兵丁迅速遄行
　　　不致滋事其正定臨洺闗分站之處(臣/)現在先
　　　委司道大員前往照料斷不敢稍有忽視奏入
　報聞
　　　癸巳軍機大臣等奏言金川現在用兵一應公
　　　文往来必須驛站傳送迅速方於軍務有益惟
　　　查自京至成都皆屬内地所設各驛有驛丞専
　　　管者有州縣兼管者自成都出口向未設有驛
　　　站即内地驛站係州縣兼管者該州縣官多不
　　　駐劄驛地未免責任不専而駐驛之驛丞亦官
　　　卑職小未免呼應不靈均難免於遲誤自應設
　　　立専員俾司其事庶緊急軍務絡繹傳報得以
　　　迅速無誤查從前西北兩路用兵時北路安設
　　　四十七臺毎臺派筆帖式一員西路自京至嘉
　　　峪闗安設十四臺毎臺相距四百里中間毎三
　　　十里設腰站一處毎臺派筆帖式一員撥什庫
　　　二名自嘉峪關出口預備六臺派筆帖式六員
　　　撥什庫十二名跟隨進勦大臣酌量應安塘站
　　　地方安設又派兵部司官監收公文在案此次
　　　自京至西安計二十四站西安至成都亦二十
　　　四站共四十八站(臣/)等酌議毎二站設筆帖式
　　　一員撥什庫一名計應派筆帖式二十四員撥
　　　什庫二十四名令其往来稽查凡軍營馳奏報
　　　匣
　　内廷發往事件星夜飛馳不許遲誤時刻仍於毎
　　　十站設司官一員總司查察計應派司官五員
　　　所設驛站内有兩驛相距遙逺之處應於適中
　　　之地添設腰站自成都出口至金川俱屬口外
　　　地方與内地情形不同其如何安站使得聯絡
　　　呼應不致貽誤之處(臣/)等難以懸擬今酌議請
　　　派筆帖式十員撥什庫十名司官一員跟隨經
　　　略大臣臨時酌量於應設臺站處分佈駐劄所
　　　有應派筆帖式撥什庫及司官等交與該部旗
　　　揀選送軍機處挑定派往督率該處地方官妥
　　　恊辦理此項派往人員凱旋之日該部查明議
　　　敘到臺之日應得月給銀兩悉照從前西北兩
　　　路之例支給其自京起程令馳驛前往如此責
　　　成既専傳送自速往来摺奏報匣及一應公文
　　　俱可無誤於軍務甚有裨益至於設立正站腰
　　　站地名里數并安設馬匹及馬匹不敷作何撥
　　　補之處交兵部行文直𨽻山西陕西四川各該
　　　督撫妥酌一面辦理一面報部得
　㫖速行是日
　上又命軍機大臣等傳諭陕西湖廣雲貴各督撫将
　　　軍副都統等以此次所𣲖兵丁務湏詳加選擇
　　　必漢仗雄壯技勇熟練方准入選倘以老弱疲
　　　怯之人冒濫充數惟該督撫将軍副都統等是
　　　問
　　　甲午
　上命經畧大學士傅恒擕帶花翎二十藍翎五十以
　　　奨賞兵弁之効力傑出者又
　諭派往軍營之大臣官員兵丁等所借官項俱暫停
　　　坐扣俾得全支俸餉以養家屬凱旋時効力有
　　　功者仍酌量加恩
　　　乙未
　上諭内閣曰川陕總督印務前降㫖令經略大學士
　　傅恒兼管原為節制三省便於調度其尋常應行
　　事件繁多不當令其分心兼顧陕甘事務己交瑚
　　寳辦理四川事務着交班第辦理經略不必躬親
　　總督任内庶務専一經理進勦事宜俾膚功早奏
　　以慰朕懐
　　　戊戌班第奏言川省統轄府十一直𨽻州九均
　　　有表率屬員整飭地方之責今叙州順慶保寧
　　　䕫州四府眉州一州現在懸缺成都龍安二府
　　　忠資二州委往軍前辦理糧務各該員印務俱
　　　暫委各屬䕶理而州縣中調往軍營臺站者亦
　　　復不少俱委隣邑兼攝在䕶理府州印務者未
　　　必勝任有餘而兼攝隣篆者不免顧此失彼當
　　　此軍興之際差遣紛繁現在不敷委調仰懇
　聖恩於侯補或應陞人員内揀發知府四員同知通
　　　判各四員星速赴川以資通融委用庶員缺不
　　　致久懸政務不致廢弛地方得以整頓軍務藉
　　　以驅䇿奏入
　上命該部照所請速行
　　　己亥
　上命軍機大臣等傳諭岳鍾琪曰從前訥親曽奏臨
　　陣之時内大臣及副将等官皆擇有障蔽可以藏
　　身之處遥視督戰此豈身先士卒之道岳鍾琪臨
　　陣如何雖未奏明然據伊所奏亦稱皆據營員禀
　　報朕聞軍中交鋒之際惟令偏禆率領士卒大員
　　多不親行此係向来惡習岳鍾琪此時曽身親督
　　戰否将来經略抵營自必親身督率以提督大員
　　必俟經略親臨方行前往豈不於顔面攸闗其向
　　来如何行走及目今統兵如何行走之處着即行
　　奏聞前此之失不必回䕶朕亦不加責若能於經
　　略未至之先奮勇督戰稍有進取則可嘉耳朕前
　　曽傳諭訥親軍營消息隔數日即由驛遞馳奏一
　　次今訥親己離軍營傅爾丹岳鍾琪即當遵照前
　　㫖數日一奏俾音信時通情形如覩以免懸念是
　　　日河南廵撫碩色奏言大兵進勦金川經由豫
　　　境計需馬三千二百匹豫省驛馬通共四千五
　　　百餘匹而各驛路當孔道俱有賫送本章及火
　　　票公文别様差使未便全數調撥(臣/)擬調驛馬
　　　二千五百匹餘調南陽河北二鎮馬匹以足三
　　　千二百之數其需用車一千二百輛恐各站一
　　　時未能多雇酌令隣近州縣協同雇覔庶可預
　　　期齊集惟查各路程途毎站俱相隔三百餘里
　　　官兵按五日一次接踵而至前後共十六起各
　　　站車馬均須更番迭送不能無疲乏之虞(臣/)現
　　　在於正數之外毎站量為另備餘馬餘車以供
　　　臨時更替至沿途駐宿恐店房不敷居住或廟
　　　宇空房或搭備蓆棚或安設帳房務期完密不
　　　致兵丁受寒濕之苦沿途日用米麵蔬薪及馬
　　　騾草料(臣/)己飭地方官預期備辦黄河渡船亦
　　　己雇覔齊全俟十一月初(臣/)仍親往各站查㸔
　　　於駐劄分站處所往来料理彈壓總期軍行迅
　　　速仰副
　聖懐斷不敢稍有貽誤奏入
　俞㫖報聞
　　　庚子
　上諭内閣曰大學士傅恒經略金川現在擇日起程
　　其傅爾丹岳鍾琪班第等奏報軍營事件摺匣着
　　沿途探聽經略所至地方投遞即着經略大學士
　　傅恒開看俾得備悉現在情形有應辦理者即為
　　辦理有應陳奏者即行查奏仍将原摺封固進呈
　　庶於軍務有益
　　　壬寅
　上命軍機大臣等傳諭盛京将軍阿蘭泰黒龍江将
　　軍傅森曰阿蘭泰辦理盛京兵丁既已遲誤且盛
　　京之兵亦不如索倫逹呼爾其盛京兵一千名來
　　京之處着停止但令哲庫諾一人来京應補盛京
　　兵數着即行文黑龍江将軍傅森将遊牧索倫内
　　之阿爾拉阿巴圖克敦阿巴雅拉阿巴濟親阿巴
　　托新阿巴呼倫貝爾地方之索倫并逹呼爾内之
　　善於步履漢仗可觀年力精壯者挑選一千名餘
　　丁内如有漢仗好者一并挑選派賢能協領一員
　　照例辦理即令来京務於十二月二十前必到其
　　所帶随從之人若有情願各帶子弟者照原議之
　　數准其帶往到京之後即交與哲庫諾帶往金川
　　　癸卯
　上命軍機大臣等傳諭傅爾丹班第岳鍾琪曰據訥
　　親奏稱十月初六日奉到㑹商岳鍾琪願以三萬
　　五千人由黨壩一路進攻情形詳悉定議之㫖旋
　　於初七日札知岳鍾琪令至美諾面議并知㑹傅
　　爾丹班第等訥親於初二日至黨壩初四日即囘
　　其於彼處情形何能周悉且伊既與岳鍾琪面談
　　何岳鍾琪所云三萬五千人進攻之說竟全未述
　　及而必調至美諾往返經旬曠廢時日且正當乗
　　機進勦之時而主将離營他出何以督率調度此
　　在訥親昏憒糊塗己不待言計此時岳鍾琪傅爾
　　丹當己各還原駐營次可即速傳諭伊等不必前
　　往黨壩與岳鍾琪商議即遵照近日屢次所降諭
　　㫖努力進兵相機攻勦毋得怠日玩時老師坐守
　　其良爾吉王秋二人前降㫖令張廣泗親帶来京
　　今據訥親摺中有遵㫖明正其罪之語而於何時
　　何地正法並未奏明可傅諭傅爾丹岳鍾琪等如
　　二人已經正法或張廣泗已經親帶来京着查明
　　奏聞如尚未辦理着俟經略大學士傅恒到日查
　　辦
　
平定金川方略卷十四
欽定四庫全書
平定金川方略卷十五
　　　十月甲辰兩江總督䇿楞奏言(臣/)聞(臣/)弟訥親
　　　經略軍務措置乖謬業經恭摺
　　奏請馳赴軍營以圖稍効犬馬之勞現在候
　㫖兹又接閲邸杪備悉訥親於奉
　命經略之初即不踴躍思奮進抵軍營之後又怯懦
　　　偷安從未一至軍前并敢以帳中望見火光悖
　　　謬之言公然叙入章奏終復借有面奏之事希
　　　圖規避回京(臣/)伏思訥親身受
　聖主有加無己之深恩即粉身碎骨亦不足以圖報
　　　乃於
　　國家軍旅大事輙敢如此負
　恩不獨為
　　國法所不容抑亦有玷(臣/)之先人於地下即(臣/)之
　　　弟兄軰凡有聞此者無不共憤(臣/)為訥親之長
　　　兄當此
　君臣大義所闗實有不能緘黙者伏乞
　皇上聖恩即將訥親拿交刑部嚴加治罪以為負
　　國者戒并懇
　聖恩准(臣/)原奏容(臣/)馳赴軍營竭盡犬馬之力以冀
　　　仰答
　高厚於萬一奏入
　諭曰自有處分豈因人言而定耶
　　　丙午
　上諭内閣曰訥親辦理金川軍務畏縮乖張種種舛
　　謬朕前降㫖令其明白回奏今據奏至更復浮混
　　無恥且皆委過於張廣泗訥親以經略重臣軍中
　　調度皆聼指揮功過無可旁貸豈容一切推卸在
　　張廣泗此番罪譴夲無可寛但出之他人尚為有
　　辭訥親則無可委過如摺内所稱各情節訥親身
　　為經略果實見其非何難據實叅奏即一面叅奏
　　一面提問亦無不可觀其遲回不斷並非伊見不
　　及此葢以一叅張廣泗則軍中之事皆伊所仔肩
　　其責愈重惟留以為卸過之地將來即或無功而
　　歸亦尚藉張廣泗為之代任其責居心若此是豈
　　受恩深重實心任事之犬臣所為乎况伊摺内所
　　稱自任舉失事即頓兵二十餘日不敢前進是其
　　怯懦委靡全無愧憤激勵之意咎無可辭至所詢
　　伊並不親身督戰惟在帳中坐觀諸事亦據一一
　　俯認不諱因奏請將伊交部嚴加議處夫遲誤軍
　　機畏縮觀望設令訥親處分他人罪狀有不問以
　　斬决者乎而自乃僅請交部議處此豈降革所能
　　了局者耶且伊兄䇿楞昨奏稱訥親於國家軍旅
　　大事如此負恩為國法所不容請拿交刑部嚴加
　　治罪是伊兄尚知其獲罪重大國法難容而伊乃
　　如此陳奏則是伊全不以軍務之輕重介意非天
　　奪其魄喪心病狂則目無國法不畏三尺辜恩負
　　國莫此為甚此摺著交部存記尚有續降諭㫖究
　　問之事俟伊覆奏到日并案請㫖是日經略大學
　　　士傅恒奏言(臣/)等原議京兵一千七百名船厰
　　　黒龍江兵三千名分為十六起起程每起兵三
　　　百名今(臣/)等遵
　㫖酌量議覆毎起兵五百名應將京兵一千七百名
　　　分為四起頭起兵五百名餘俱四百名仍令自
　　　十一月初五日為始啟行船厰黒龍江兵丁到
　　　日毎起俱五百名起程仍行文船厰黒龍江將
　　　軍令各兵輕騎作速來京途中預備馬匹車輛
　　　雖多但毎起俱已添兵應速行文直𨽻河南西
　　　安四川各督撫將軍等令照所添兵數將車馬
　　　作速預備毋致臨期貽誤得
　㫖速行是月戸部遵
　㫖於各省秋撥案内將隣近四川之湖北湖南江西
　　　三省實存銀一百一萬一千一百餘兩俱解往
　　　川省備用又據署撫班第疏請再撥銀二百萬
　　　兩經部議撥廣西省銀五十萬兩山西省銀五
　　　十萬兩部庫銀一百萬兩俱解交川省應用
　　　十一月辛亥軍機大臣等奏言武備院收貯長
　　　鈚箭五千枝經略大學士傅恒帶往一半賞給
　　　兵丁尚存二千五百枝此項箭枝甚為得用兵
　　　丁等不易購覓應請交武備院照式成造七千
　　　五百枝連前存共一萬枝俟船厰黒龍江兵丁
　　　到京時賞給伊等帶往軍營應用
　上從之
　　　壬子
　上命軍機大臣等傳諭哈攀龍等曰哈攀龍冶大雄
　　哈尚徳三人年力正强尚屬驍勇可備驅䇿特發
　　往金川軍營令及時自効乃伊等到營並未聞有
　　克獲建功之處所領兵丁作何布置作何攻取亦
　　未有一摺奏聞僅於此次傅爾丹等奏摺中具名
　　請安不知伊等在彼所辦何事武弁身臨行陣而
　　坐守經年不能攻堅陷陣能無愧乎可傳㫖詢問
　　令伊等明白回奏是日陳宏謀奏言陜西自鳯翔
　　　府屬之寶雞縣起至漢中府屬之寕羗州黄壩
　　　驛抵四川境計一十六州縣驛俱在棧道之中
　　　山路險窄崎嶇原設額馬僅止五十餘匹自金
　　　川用兵以来差使往來供應甚煩晝夜奔馳疲
　　　苦萬狀額馬夲屬不敷工料又較短少經(臣/)將
　　　實在艱苦情形具奏請増夫馬䝉
　皇上勅交廷議議令訥親妥酌具奏隨據訥親以陜
　　　省原設馬匹數目較川省尚多未便加添覆奏
　　　准行(臣/)何敢再為凟請惟是川陜二省雖界址
　　　毗連而道路之平險各别陜省棧道之在險境
　　　者十居其八驛馬奔馳勞傷倒斃實較川省為
　　　甚自夲年五月以後各驛又添設腰站接遞軍
　　　營𦂳要文報棧道各驛馬匹愈不敷用更値陜
　　　省連歲歉收草料飯食處處昂貴數月以來正
　　　站腰站馬少夫疲艱苦情形日甚一日(臣/)身在
　　　地方目擊情形不敢坐視貽誤不得不據實陳
　　　奏仰懇
　皇上格外天恩俯准(臣/)原奏將漢中府屬之寧羗黄
　　　壩等一十四州縣驛毎站暫添馬二十匹馬夫
　　　十名以資應付毎馬一匹日支草料銀八分五
　　　釐馬夫一名日支工食銀五分其鳯翔府屬之
　　　寶雞東河二驛騾馬尚易僱覓無庸添設馬匹
　　　其草料亦請毎日支銀八分五釐馬夫工食毎
　　　日支銀五分一俟軍務告竣即將馬匹變價歸
　　　欵夫馬工料亦仍照舊額支領庻軍情不致貽
　　　誤奏入得
　㫖允行是日陳宏謀又奏言接准部咨以京兵及東
　　　三省兵丁前往金川進勦自西安至軍營酌量
　　　道里險易情形應行安設驛站令(臣/)詳悉籌畫
　　　(臣/)查陜西境内自豫省閿鄉驛至西安京兆驛
　　　計程三百五十里自西安京兆驛至四川神宣
　　　驛計程一千三百八十五里内西安至寶雞縣
　　　計程四百餘里尚屬坦途其餘皆係棧道險阻
　　　難行若安臺太逺騾馬奔馳易至疲乏倒斃買
　　　補費帑煩多且恐運送前起不及回應後起致
　　　有遲誤(臣/)酌量道路險易情形謹議陜省境内
　　　共安臺七處第一臺自京兆驛接送起至武功
　　　縣第二臺自武功縣起至寶雞縣第三臺自寶
　　　雞縣起至鳯縣第四臺自鳯縣起至留壩驛第
　　　五臺自留壩驛起至褒城縣第六臺自褒城縣
　　　起至沔縣大安驛第七臺自大安驛起至四川
　　　神宣驛以上七臺毎臺預備馬八百匹共需馬
　　　五千六百匹原議如驛馬不敷在於營馬内通
　　　融撥用如仍不敷即行僱覓騾頭等畜(臣/)查通
　　　省營驛馬匹除延榆綏等府州縣僻在邊逺地
　　　方𦂳要不便調撥其餘内地各驛站酌留遞送
　　　𦂳要文報勘合馬匹外共可調撥驛馬一千二
　　　百六十五匹其督撫提鎮協營除先經出征金
　　　川兵丁帶往馬匹並酌留防汛及存營差操外
　　　共可調撥營馬二千七百三十五匹尚不敷馬
　　　一千六百匹應行雇覓預備再安臺需車三百
　　　輛查自西安京兆驛至寶雞縣二臺尚可行車
　　　自寶雞縣至四川神宣驛止共計五臺棧道崎
　　　嶇車輛難以行走酌議以騾三頭代車一輛共
　　　需雇覓馬騾四千五百匹頭所雇騾馬向來陜
　　　省公務往來毎騾一頭毎百里給與脚價銀二
　　　錢雍正十一年運送軍裝經廷議自西安至蘭
　　　州以及寧夏毎百里給銀二錢六分自蘭州至
　　　凉州甘肅西寕毎百里給銀三錢在案今查西
　　　安至四川經由陜境俱係崇山峻嶺較之自蘭
　　　至甘肅一帶尤為險阻難行兼之草料食物在
　　　在昻貴目前官商人等所雇馬騾毎站價銀三
　　　錢以外尚覺艱難此項應差馬騾若價値短少
　　　不敷日食難以雇覓酌議毎騾一頭毎百里照
　　　蘭州甘肅事例給銀三錢以免貽累小民又所
　　　需車騾計十六起毎起五日往囬一次計需八
　　　十日更番應差騾馬重載空囬俱無停歇若囬
　　　空之日不給草料價値夫馬均難枵腹若亦照
　　　三錢給發則囬空究非負重可比酌量减半給
　　　與毎百里給銀一錢五分以為草料飯食之用
　　　則騾戸悉皆踴躍急公大差往囬日久可以不
　　　致貽誤至於官兵住宿之處房屋不敷應安設
　　　帳房并招徠舖戸貨賣食物一應預備事宜俱
　　　已委員分路相度布置布政使武柱將軍博第
　　　現在分路親往廵視俟官兵入境(臣/)仍委道府
　　　等大員加意查察總期於軍務無有稍誤奏入
　諭曰覽奏嘉悦頗見汝急公之誠勉之是日陳宏謀
　　　又奏言陜境安設臺站需用馬匹車騾不下一
　　　萬二千餘匹頭前後在站約計一百餘日所需
　　　料豆為數繁多沿途買供難免騰貴(臣/)悉心籌
　　　酌查有潼闗㕔倉内節年支剰豌豆一萬石原
　　　係應行糶賣之項與其出糶採買輾轉多費不
　　　若乗此軍需用豆之時通融撥用誠為有益(臣/)
　　　與布政司議將該倉現貯市斗豆一萬石酌量
　　　借給京兵住宿之各州縣驛均勻分領以供臺
　　　站喂養馬騾之用俟明年豆收後責令照數採
　　　買運倉無庸開銷脚價至鳯翔漢中一帶各州
　　　縣驛相距潼闗甚逺不能運濟查該二府暨邠
　　　州所屬長武等縣尚有存貯候撥及常平應行
　　　出易之豆石可以就近撥運借支明年豆收後
　　　亦責令照數買補還倉此外尚有不敷令各屬
　　　酌量多寡借領庫銀於隣近地方採買供支總
　　　期兵馬到站俱有官豆可以喂養馬騾不至零
　　　星購買致有昂貴缺乏之虞奏入
　俞㫖報聞是日傅爾丹班第㑹奏言金酋負固無非
　　　恃其地險碉堅以暗窺明我勞彼逸(臣/)等再四
　　　思維必使我兵自顧無虞方能鼓勇作氣而破
　　　險摧堅又須制逺利器(臣/)傅爾丹前在北路軍
　　　營見滿兵俱用絲棉長甲抵禦鎗子頗覺有益
　　　又有解送到營之糌粑拉鳥鎗食藥三錢鉛子
　　　五錢制度質輕形短既能致逺且背負於山林
　　　宻箐之中又甚輕便前請調遣滿兵如䝉
　俞允仰懇
　勅令多製棉甲糌粑拉鳥鎗以備應用奏入
　上命軍機大臣等議覆准行傅爾丹等又奏言(臣/)傅
　　　爾丹於夲月初二日接印視事(臣/)班第於初九
　　　日抵卡撒軍營熟察兵情共度時勢查卡撒一
　　　路雖得色底雙碉左右山梁等處而前抵刮耳
　　　崖賊巢尚隔山梁三道兩旁碉寨甚宻備禦甚
　　　嚴必須悉力進攻始有克獲無如目下山嶺積
　　　雪凝氷天氣漸覺嚴寒士卒皆無闘志前經略
　　　(臣/)訥親督臣張廣泗等於九月二十四等日派
　　　遣將領進勦阿利山左首賊碉屢督不前一日
　　　連退兩次觀此兵情驟難望其振作現在惟有
　　　督令整理碉卡刨挖濠塹嚴加守䕶然後將所
　　　餘之兵相機攻擊其餘如黨壩一路前雖攻克
　　　跟雜等寨據岳鍾琪札稱前抵勒歪賊巢尚有
　　　得什溪惡爾溪喇嘛寺間阻目今兵力亦未能
　　　進取馬奈正地甲索兵數無多僅堪駐守(臣/)等
　　　再四籌商惟有乘機觀釁可克則進可誘則擒
　　　總使賊番不得休息而我兵亦不致徒傷賊於
　　　積疲之後實已無大伎倆總因目前我兵氣沮
　　　力乏所以今冬難望遽克一至來年天氣融和
　　　加調官兵齊集悉心籌畫相機鼓舞萬無不克
　　　之理此(臣/)等通盤計算似有成竹可恃並非敢
　　　緩敵於今冬而倖功於異日若以聞經略前來
　　　之信轉致因循怠忽不惟不敢為此事亦斷斷
　　　不敢萌此心也至於兵丁實數前據督臣張廣
　　　泗查明除去傷亡病故及帶傷調治并分防卡
　　　汛之外實在攻戰漢土兵二萬五千一百餘人
　　　目下又有傷病遣回者缺額兵數原應即行調
　　　補但川省之兵原調續調及補額兵已一萬六
　　　千餘名内地所餘半多孱弱若雲貴陜甘官兵
　　　程途動經三四月計其到營尚在冬春不能攻
　　　勦之時未免徒糜糧餉(臣/)等恭候
　諭㫖允准添兵之後始行檄調於明年三四月内到
　　　齊方為有益奏入
　諭曰看此汝等明有推諉觀望之心矣朕亦不加督
　　責大學士傅恒不日即到看汝等何顏對朕耳是
　　　日班第奏言(臣/)前論奏張廣泗摺内未將訥親
　　　過失述及䝉
　皇上降㫖訓諭惶悚無地伏查訥親抵營之時適各
　　　路官兵俱已調齊正在進攻而張廣泗猶駐美
　　　諾遲廻不欲進赴卡撒經訥親再四勒催并親
　　　往督戰張廣泗始來軍營但訥親不能細察形
　　　勢督催過激以致鎮將布置疎虞總兵任舉叅
　　　將買國良相繼陣亡官兵亦多損折自此一切
　　　軍務俱不敢主持仍聼張廣泗調度而張廣泗
　　　遂無論事之輕重大小動云靣奉經略指示其
　　　實則皆出於張廣泗之意而訥親不知也張廣
　　　泗之居心委卸舉動乖張訥親未嘗不知(臣/)亦
　　　嘗與言及總因訥親以軍旅之事素未諳練冀
　　　仗張廣泗之才力希圖成事是以明知其非不
　　　惟不能整頓而且毎事曲為狥隠訥親之咎原
　　　屬難辭(臣/)前因此案辦理不善糜餉損兵實由
　　　張廣泗任情狥私所致是以愚昧之見止將張
　　　廣泗論奏而不及於訥親今䝉
　聖恩訓示倘再稍為掩飾罪更難逭(臣/)謹據實陳明
　　　奏入
　上命軍機大臣㑹同該部嚴審定擬具奏
　　　癸丑經略大學士傅恒自京起程是日
　上親詣
堂子致祭先是鹵簿大駕向
堂子陳設兵部列螺於東旁
堂子大門外設立吉爾丹纛八旗䕶軍纛八杆文武百
　　　官具吉服於
　　午門外齊集經略大學士及出征之大臣官員俱
　　　行衣諸王文武大臣俱吉服先往
堂子門外分翼排立至巳時禮部堂官奏請
　皇上詣
堂子行禮文武各官在齊集處候
　駕至跪送
　駕至
堂子紅樁吹螺經略大學士出征大臣官員及諸王大
　　　臣跪候
　駕過俱隨行進
堂子排立螺止上香畢禮部堂官引就拜位鳴贊官贊
　　　奏
　皇上行三跪九叩禮經略大學士及諸王大臣官員
　　　等俱隨行禮鳴贊官不贊
　駕出至紅樁螺止樂作
　皇上乘輿至
　　東長安門外向南所張黄幄前
　皇上升幄
　　御前侍衛進酒
　皇上親賜經略大學士酒飲畢經略大學士及出征
　　　之大臣官員俱佩弓矢跪行辭
　駕禮有
　㫖命經略大學士於
　御幄甬路前乘騎經略大學士遵
　㫖乘騎
　上還宫經略大學士出阜城門至張幄處
　欽命大學士來保率侍衛等向經略大學士進茶經
　　　略大學士望
　闕拜
　　謝起行
　上仍命皇子并大學士來保等送至八里庄又送至
　　　良鄉視經略大學士傅恒飯罷乃還
　　　　(臣/)等謹按金川濟師專
　命經略
　天戈所指席卷可期乃
　皇上臨事而懼好謀而成用兵之舉夲於至公奉
天之心極其誠敬親詣
堂子告祭舉行鉅典感召
天和祥風習習旌旗甲胄煜爚生光而於經略大學士
　　　　傅恒既重其任復隆其禮推轂祖道
　萬乘親臨且
　命皇子逺送郊甸
　湛恩優渥逈越常倫一時典禮之崇隆軍容之整肅
　　　　天時之豫順人心之歡悦固有不俟露布傳
　　　　宣而覘者早知其有必勝矣
　　　甲寅
　上命軍機大臣等傳諭永興傅森曰京師滿兵於夲
　　月二十日即可全行起程應令船厰黒龍江兵接
　　續前往方是可速傳諭永興等將彼二省所派兵
　　丁作速催趲起程伊等既由京師馳驛前往則行
　　裝俱可從簡惟令輕騎來京可耳是日
　上又命傳諭經略大學士傅恒曰八旗䕶軍纛既經
　　致祭自應發往軍前著於第四起京兵啟行時分
　　令帶往俟到軍營後聼經略大學士酌量分給現
　　在軍前之滿洲大臣傅爾丹等以壯軍威
　　　乙卯
　上諭内閣曰大學士傅恒奉命經略金川軍務朕念
　　金川用兵幾及二載尚未成功固由士卒不能鼓
　　勇先登摧鋒陷陣然亦非獨士卒之過也訥親張
　　廣泗措置乖方毫無謀略畏縮懦怯並未身親督
　　戰而且號令不明賞罰不當將弁因而效尤至臨
　　陣時亦擇可以障蔽之地為全身計惟令士卒冒
　　險受傷士卒獨非身命乎氷雪沍寒瘴癘水毒之
　　區荷戈擐甲晝夜弗息暴露於懸崖峭嶺間毎念
　　及此朕心為之憫惻訥親張廣泗既經治罪其士
　　卒兩年以來重罹鋒鏑饑寒之苦雖在軍律兵不
　　用命法所不容但士卒實為主將所誤咎歸主將
　　則伊等罪為可寛而情為可憫現在經略大學士
　　傅恒賫往内帑銀兩著將漢土軍士分别賞賚以
　　示投醪實惠鼓勵士心務令踴躍前驅鋭師冞入
　　迅奏膚功至將弁等既久未成功虚糜廩禄均屬
　　有罪之人非惟賞不當加即伊等亦何顏受賞但
　　亦因訥親張廣泗所波及朕故不罪今經略視師
　　至彼一應滿漢將弁俱可寛其既往以勵將來尚
　　其各知奮勉思葢前愆使壁壘一新旌旗生色共
　　成偉績竚待䇿勲布告軍營咸使知悉
　　　　(臣/)等謹按金川用兵二載奏㨗未期凡在行
　　　　間將弁乏統率之方兵丁鮮義勇之效其誰
　　　　為無過者
　皇上聖度包容意在匿瑕掩垢俾之收效桑榆是以
　　　　重治主帥之失律而於將弁則赦過宥罪以
　　　　愧服其心於兵丁則分金致犒以鼔勵其氣
　　　　所以砥礪成全之者至矣
　　　是日
　上命大學士來保傳諭經略大學士傅恒曰今日挑
　　選侍衛朕見藍翎侍衛内行走年淺者多與其挑
　　取伊等不如挑取軍前効力之人著將現在軍前
　　藍翎侍衛俱授為侍衛令其効力行間伊等効力
　　與否經略大學士傅恒自能知之有不奮勉向前
　　者經略大學士即可革退又藍翎侍衛托倫太莫
　　徳庫三信保五洽鼐祜納等前在瞻對未能成功
　　亦係統領大員辦理乖謬所致尚與伊等無渉托
　　倫太等亦著授為侍衛經略大學士到日傳㫖賞
　　給花翎是日
　上又命傳諭經略大學士傅恒曰朕聞大學士傅恒
　　沿途行走部伍甚屬整齊兵丁安静守法無一人
　　生事者此皆大學士盡心辦理故能妥協如此朕
　　心甚為欣慰達清阿隨軍備辦諸務亦能竭力黽
　　勉著授為頭等侍衛令伊從此益加奮勉悉聼大
　　學士指示加意勤慎不可恃恩稍自誇張在大學
　　士前効力與在朕前効力無異也大學士所過地
　　方程途達清阿一一記明俟至軍營後再行奏聞
　　可傳諭大學士傅恒知之
　　　丙辰
　上命軍機大臣等傳諭經略大學士傅恒曰據貴州
　　提督丁士傑奏稱接准總兵哈尚徳來文需用火
　　藥火繩鉛彈等物現在星速製備委員押送軍營
　　朕思金川現在用兵所需火藥鉛彈等項甚多軍
　　營難以製造自應令各該營製就運往為便但為
　　攻敵所需闗係𦂳要必須立法稽查使之均歸實
　　用軍前各營所有火藥鉛彈在夲營領兵大員或
　　者偶一檢㸃即傅爾丹亦未必悉行綜核其中倘
　　有不肖員弁兵丁因見觧來數多貪利營私竊取
　　貨賣轉以接濟逆番不可不宻為防範經略大學
　　士傅恒在京亦曽言及此到營之日自必留心其
　　作何查察之處隨時加意辦理毋令弁兵等有私
　　行透漏等弊庻於軍務有益今因丁士傑有此奏
　　思及此故隨便傳知是日
　上命軍機大臣等傳諭傅爾丹班第曰據奏軍營情
　　形但稱冬寒雪大不能攻擊卡撒木岡等處修有
　　碉房足資固守朕命班第前往軍營原以冬雪開
　　霽之時或機有可乘即恊同傅爾丹等鼓勇前進
　　不得坐候經略之至屢降諭㫖甚明今乃築碉為
　　固守計此訥親故智不過自留地歩偷安旦夕以
　　難鉅之任推卸於經略耳金川用兵夲因逆酋負
　　恃險阻意欲并吞諸番若不為之剪除則番衆必
　　因之煽動其罪實不可容征討自不容已從前訥
　　親張廣泗等營伍懈弛士氣委靡不能剋期奏績
　　者皆茍且自全之見誤之也任軍事者當知以進
　　勦為重有戰無守如摺中所稱䕶衛糧運不過行
　　軍之一事戰勝則運道自無阻礙且可因糧於敵
　　不得因䕶糧而誤進勦至險隘之區當攻奪而不
　　當戌守如以守而已矣何不專守打箭爐一路令
　　彼不敢侵軼豈不省餉息兵傅爾丹起於久廢之
　　餘年齒已老緑旗之事夲不熟習營弁亦未必聼
　　彼之言雖不敢為偷安自保之計而其勢實不能
　　服衆而鼓勇前進也班第素性善於推委此奏必
　　多出於班第主見其退縮畏葸實乃訥親之續朕
　　謂諸臣平時辦理尋常事件偶有錯誤尚可姑容
　　若遇軍旅大事國家賞罰係焉豈容姑息前此將
　　伊降為侍郎尚屬輕典可傳㫖嚴行申飭伊等既
　　有此情形即勉强前進亦未必有濟著傳爾丹班
　　第且暫行駐守候經略到營布置嚴宻奮勇長驅
　　以圖大㨗班第等不得因有此㫖於第一起滿兵
　　到日輙先為嘗試輕用其鋒計經略大學士傅恒
　　自成都前至軍營道路險阻紆曲士馬芻糧均須
　　料理周備以養其鋭氣軍營有傅爾丹坐鎮班第
　　度量可至前途迎㑹經略或回成都一路查辦如
　　經理得宜使大兵遄行無滯功過尚可相凖倘軍
　　行稍有阻格必按貽誤軍機之律通前罪一并究
　　處是日
　上命軍機大臣等傳諭尚書達爾黨阿侍衛達清阿
　　曰朕夜間接到經略大學士傅恒所奏事件係寅
　　刻拜發計算大學士又復經夜不寢矣大學士責
　　任重大此身尤宜保愛可傳諭達爾黨阿等嗣後
　　朕所發事件若在酉戌間到者則告知大學士聼
　　其閲看辦理倘在戌刻以後即暫行收貯不必告
　　知大學士俟次日清晨或帶至下站俱可聞大學
　　士起身甚早行走甚急著達爾黨阿等留心視大
　　學士體中若何如行走從容則可不必勸阻倘稍
　　有勉强伊等即當極力勸阻伊等乃朕特命隨大
　　學士前往之人大學士亦應聼伊等之言也將此
　　一併傳諭大學士知之
　　　丁已
　上諭内閣曰將軍博第奏稱料理西安兵丁二千名
　　起程領兵官員支給二年俸銀前鋒領催毎人給
　　銀四十兩馬甲毎人給銀三十兩置備行裝伊等
　　具呈願於俸餉内坐扣還項西安官兵既為國家
　　出征効力此項銀兩即著加恩賞給不必坐扣是
　　　日署河南廵撫鄂容安奏言官兵進勦金川經
　　　過豫省所需馬匹車輛一切分站事宜幸今嵗
　　　有秋食物草豆尚易籌辦(臣/)於官兵將入豫境
　　　即輕裝前赴直𨽻河南交界地方督率派委各
　　　官照料安頓仍親送至豫省西界往來廵查使
　　　官兵遄行無滯於地方亦無滋擾今接到軍機
　　　處行文京兵三百名一起改為五百名一起(臣/)
　　　飛飭各屬毎站於原派人員外增派文武員弁
　　　其車馬草豆食物務足五百人之用不致臨時
　　　周章又查孟縣渡河㝡闗𦂳要若人馬軍裝並
　　　渡恐有稽遲隨靣諭司道各官除多備船隻外
　　　仍設法多備車馬𦂳幚南岸接濟祗渡官兵不
　　　令車馬同渡方無遲誤(臣/)臨時親到督率隨事
　　　詳慎斟酌務令官兵踴躍前進迅速抵營以仰
　　　副
　聖懐奏入
　諭曰此乃國家大事應竭力妥辦汝等何省所辦妥
　　恊將來朕自知之
　　　戊午經略大學士傅恒奏言(臣/)於初六日夜至
　　　獲鹿縣接到傅爾丹等奏摺報匣隨遵
　㫖開看内有小金川土司澤旺投遞番禀一件係張
　　　廣泗家人通事與漢奸王秋勒取澤旺財物不
　　　勝駭異細按情節張廣泗縱無恥喪心未必至
　　　於勒索澤旺財物但觀其平日袒䕶良爾吉阿
　　　扣王秋等則家人通事因此勾通漢奸王秋肆
　　　行不法亦所不免軍營情事如此宜乎衆情觧
　　　體號令不行何能冀有成功之日此事闗係軍
　　　中耳目番蠻聼聞不可不實力嚴究就(臣/)愚見
　　　(臣/)於途次遇張廣泗即先行訊問實情具奏其
　　　良爾吉王秋二犯如拿觧已近京師即令解京
　　　審理在京正法若尚未拿獲及已拿解而去京
　　　尚逺(臣/)即遵交(臣/)辦理之
　㫖將二犯帶囬成都與張廣泗家人薛二通事焦修
　　　徳等嚴審定擬良爾吉王秋夲應於軍前顯戮
　　　示衆但沿途解送恐有疎脱請即於成都正法
　　　去軍營不逺亦可使番衆聞知戎行益加整肅
　　　至金川起事原因澤旺愚懦無能伊妻阿扣滛
　　　悍加以良爾吉等衆奸助惡醸成悖逆之舉現
　　　在小金川雖屬投順尚不無首鼠兩端皆縁此
　　　等蔑倫悖理之事張廣泗不能明正其罪且更
　　　加親信為之蔽䕶自無以服番衆之心(臣/)愚以
　　　為阿扣斷不可姑容(臣/)至軍營即為詳察機宜
　　　應生致阿扣并確訪阿扣同惡之犯一一致之
　　　營中立行正法以快人心務使形迹不露加意
　　　慎宻迅速辦理其土司印務仍令澤旺管理如
　　　此則小金川番衆向為阿扣等挾制者皆得以
　　　舒其情而澤旺之仇已復必努力報効庶小金
　　　川實為我用而賊酋不得施其暗行勾通之術
　　　蕩平之功可速成矣奏入
　諭曰諸凡妥協詳明有何可諭一如卿議行是日
　上又命軍機大臣等傳諭經略大學士傅恒曰澤旺
　　首告張廣泗一事計其時日必伊先已聞張廣泗
　　革職拿問之㫖故有此舉動揆其情形軍營消息
　　澤旺等輙已先知則金川逆酋夲同一氣亦必盡
　　知矣經略所奏阿扣奸黨必當明正典刑即此一
　　事已足申法紀而快人心但凶徒狡獪耳目周布
　　經略辦理此事必須加意嚴宻毋令稍有知覺轉
　　致藏匿不出或挺而走險著傳諭經略大學士留
　　心防範是日
　上又命傳諭經略大學士傅恒曰四月間軍營有碉
　　樓火藥被焚一案已於題夲批發令班第從重歸
　　結此㫖可抄寄經略大學士知之張廣泗於此等
　　事件視為泛常不過循例題請交部議處其玩忽
　　軍情姑息屬弁軍營事事廢弛皆伊一人之罪實
　　無可容經略到彼留心申明紀律務令防範嚴宻
　　自不至有意外疎虞至辦理此等事件經略槩不
　　宜分心嗣後倘有似此之案聼經略酌量或交班
　　第或交傳爾丹岳鍾琪或交兆惠俱可經略不必
　　兼營庻務惟專辦進勦事宜剋期奏㨗以副逺念
　　　是日班第奏言軍行糧隨闗係綦重(臣/)於辦糧
　　　各員屢加訓誡期於潔己奉公輸輓迅速乃原
　　　任保寧府知府周岐為草坡一路糧運副總理
　　　但知安坐其於瓦寺土司官寨一切糧運漫無
　　　經理又見熱籠臺站地方和暖潛往逗留並不
　　　設法催趲糧運以致熱籠之米積至萬有餘石
　　　(臣/)經面加嚴飭督催并代為設法派調上下各
　　　站糧夫通融協運并委忠州知州劉乃大相助
　　　為理冀其悔過奮勉無如該員竟視軍糧為兒
　　　戲全不實心料理熱籠龍肋之米雖稍已運通
　　　而鄧生班攔又復壅積(臣/)現飭接辦官加𦂳料
　　　理疏通再聞上年改撤草坡運道之事因周岐
　　　與張廣泗為姻親營求改撤叅革建昌道陳緯
　　　曲意逢迎力請歸併南路輸運豈知改調之夫
　　　大半逃散新設烏拉又多倒斃幾至貽誤是以
　　　冬間復將草坡開運一撤一復妄費無限帑金
　　　罪實難逭又有羙諾糧務原署汶川縣降調知
　　　縣劉士縉貪鄙為心肆行舞弊如招商包運原
　　　為節省内地糧夫稍甦民困茍有人心自當鼓
　　　舞商人使之踴躍從事今訪得劉士縉凡有運
　　　到商米毎石勒取餘米一升方肯收倉竟有掯
　　　至三四日尚不收受者以致商皆含怨又借應
　　　付差使名色强拉商民騾馬藏匿不還(臣/)過羙
　　　諾時有中江縣民熊獻璽曽經喊禀又聞劉士
　　　縉前在小金川就近採買青稞二千石因見有
　　　包運之例希圖冒充包運之數開銷現在嚴飭
　　　接辦之員徹底清查毋令朦混經手收放軍需
　　　錢糧例應按月造冊報查惟該員托故諉延至
　　　今未㨿造報該二員雖經降調離任既有劣蹟
　　　未便寛縱(臣/)謹㨿實紏叅請
　㫖將周岐劉士縉革職以便嚴審究擬奏入得
　㫖允行是日
　上命軍機大臣等傳諭阿蘭㤗傅森曰前經降㫖選
　　派盛京兵一千名前往金川後因阿蘭泰辦理遲
　　滯且盛京之兵亦不及索倫是以將伊等停止派
　　往増派索倫兵一千名補額盛京官兵深以不得
　　前往軍營為歉再四懇求効力經阿蘭泰㨿情轉
　　奏朕比降㫖謂已悉伊等奮勉之志當更有用處
　　今思船厰黒龍江兵丁陸續自彼處起程路逺行
　　疾馬匹不無疲乏之虞盛京兵丁既思効力可傳
　　諭阿蘭泰曉諭官兵將伊等所有馬匹多備數千
　　俟船厰黒龍江官兵到盛京時倘有疲乏馬匹即
　　行揀出另換馬匹乘騎俾速得抵京即與伊等効
　　力行間無異也著御前侍衛額爾登格馳驛前徃
　　盛京㑹同阿蘭泰辦理并著公哈達哈馳驛前徃
　　大凌河牧塲挑選堪以乘騎之馬以備酌量換給
　　船厰黒龍江兵丁騎用昨㨿將軍傅森奏稱黒龍
　　江兵丁如此際已經遇雪即由䝉古地方行走如
　　尚未降雪即由邊内行走今大凌河地方既已預
　　備馬匹可速傳諭傅森及領兵之協領等令將彼
　　處所派兵丁二千不必經由䝉古地方即從盛京
　　疾速行走遵照所定日期到京不可遲悮又
　命傳諭科爾沁之達爾漢王羅卜藏衮布曰此次所
　　調黒龍江兵丁二千名道經科爾沁地方可將䝉
　　古馬匹多為預備如有疲乏馬匹即行換給令得
　　疾速抵京著侍郎玉保馳驛前徃㑹同達爾漢王
　　妥協辦理所用䝉古馬匹仍照數給還
　　　庚申軍機大臣等奏言船厰黒龍江兵丁遵
　㫖於盛京換給馬匹必能速到若於京城官馬内再
　　　選三千匹派大臣一員帶往山海闗預備換給
　　　兵行似可益速
　俞㫖允行是日軍機大臣等又奏船厰兵丁約於十
　　　　月内黒龍江兵丁約於十二月内可以全抵
　　　京師
　報聞
　
　
　
　
　
　
　
平定金川方略卷十五
欽定四庫全書
平定金川方略卷十六
　　　十一月辛酉
　上命軍機大臣等傳諭班第兆惠曰軍營糧務最關
　　緊要從前辦理運餉尚無貽誤現今増調滿漢官
　　兵三萬五千人合之原撥在營官兵及隨役人等
　　數幾十萬以每人每日支給八合八勺計之加以
　　輓運人夫口食一月所需已為浩繁况大兵按起
　　前進來春二月到齊即須陸續按日支給縱使奏
　　㨗迅速亦應預為寛裕儲備計班第兆惠目下甫
　　聞増調之信應一面速行籌畫撥運一面將作何
　　辦理及商運情形詳悉奏聞伊等須親身往來查
　　察務期兵糧充足以壯士氣又
　命傳諭經略大學士傅恒曰鄂容安奏稱陜省料理
　　官兵起程費用不敷咨撥河南庫銀二十萬兩解
　　陜備用現在調撥滿兵共計八千一百名實為精
　　鋭勁旅一可當百且抵川迅速足効臂指之使倚
　　以成功而從前軍營陜甘之兵不甚得力大學士
　　在京時亦曽面奏欲至軍營酌量如可不用陜兵
　　即一面停其調撥朕思該省既經奉文調發必已
　　按營撥派給發軍裝一切經理所費實繁與其俟
　　經略大學士到營方行文停調不若於經略大學
　　士經過之時閲看大槩如不過㝷常緑旗充數之
　　兵不能出色精壯即時竟行停止於事為便即湖
　　廣之兵亦應一併酌量專調雲貴二省已足敷進
　　勦之用葢兵在精不在多無用之兵多人適足為
　　累耳目今經略大學士按站前進當此嚴寒短晷
　　衝氷雪冒風霜實乃勞苦在經略大學士為朕心
　　誠立功氣壯自不知身之勞勩而朕心深為不忍
　　不能暫釋於懷惟望迅奏㨗音以愜懸企經略大
　　學士善體朕意切勿過勞愛養精力以為抵營辦
　　事之用則善矣此時乘騎星速以示與士卒同甘
　　苦實屬可嘉至奏凱言旋雖心切瞻仰朕躬然定
　　當肩輿就道稍為休息其傳示班第兆惠速備軍
　　糧之㫖一并抄寄經略大學士知之
　　　　(臣/)等謹按君臣上下之際相臨以分而相浹
　　　　則以情古者堂亷道契恩誼交孚於遣使尤
　　　　惓惓致意焉雅有皇華四牡以勞使臣而東
　　　　山之作采芑之章則又皆述征戍之苦憫行
　　　　役之勞曲體其心之所欲言而代為之言其
　　　　纒綿悱惻之意實有深入人之寤寐者是以
　　　　上下交而其志同也我
　皇上於經略大學士傅恒禮遇既隆
　恩意尤備千里傳
　命諄復周詳藹然不啻家人父子之相告語㤗交之
　　　　盛誠足以繼往古而式來兹矣
　　　是日軍機大臣等奏言派往金川之船厰黑龍
　　　江兵丁到京欽奉
　諭㫖
　皇上親賜筵宴(臣/)等伏念此二省官兵三千名以五
　　　百名為一起進發計共六起若每次俱䝉
　皇上親臨賜宴不免煩勞而伊等心中必極切不安
　　　以(臣/)等愚見請
　皇上不必親臨賜宴容(臣/)來保同辦理筵宴之大臣
　　　等俟船厰黒龍江兵丁到京次日至
　　豐澤園
　賜宴頒賞即令於次日起程
　皇上出宫或於瀛臺或於永安寺回蹕之時(臣/)等率
　　　領官兵等道傍排跪俾得瞻仰
　天顔叩謝
　天恩倘䝉
　俞允(臣/)等行知各該處遵行
　諭曰朕所御䝉古帳房照常預備朕若在瀛臺回蹕
　　時令官兵在路傍瞻仰
　　　壬戌
　上命軍機大臣等傳諭經略大學士傅恒曰今日接
　　到經略大學士傅恒奏摺係初九日巳刻在榆次
　　縣鳴謙驛拜發必係初八日已至鳴謙驛連夜辦
　　理定稿者前曽降㫖令經畧大學士途次務須愛
　　惜精神仔肩重任毋得過勞兹又徹夜辦理實覺
　　太勞大學士其善體朕心務自愛養嗣後辦理奏
　　覆事件辦至初更時候尚可若須至二更即當俟
　　下站奏覆不必過速以致勞頓并令達爾黨阿等
　　知之是日
　上又命軍機大臣等傳諭署廵撫班第布政使高越
　　曰現在調遣京城滿兵及東三省官兵前赴金川
　　軍營沿途料理馬匹安設臺站諸事俱應各督撫
　　親身查辦陸續奏聞其自西安至四川之神宣驛
　　已據該撫陳宏謀等奏明辦理妥協而自神宣驛
　　以至成都自成都以至軍前係四川地方官應行
　　辦理之事近日不知如何料理是否妥協未據班
　　第奏到即或班第尚在軍前高越接到軍機處文
　　檄業已辦有就緒因須詳禀班第以致往返稽遲
　　高越亦應將縁由呈明軍機處或竟行奏聞目下
　　所派兵丁定為五百名一起較之前派三百名人
　　數増多四川境内道路狹隘崎嶇人馬艱於行走
　　若不預為料理必致臨期遲誤可傳諭班第高越
　　令其一面速為查辦一面馳摺具奏如或視為泛
　　常稍滯軍行咎有所歸
　　　甲子經略大學士傅恒奏言(臣/)於初九日巳時
　　　抵山西徐溝縣地方接奉
　諭㫖伏䝉
　聖主深恩恐(臣/)途次過於勞瘁宜加意愛惜并聼達
　　　爾黨阿等之言伏念(臣/)自良鄉起程以來雖日
　　　行二百里皆可早至住宿之地即有應辦之事
　　　不過辦理一二時刻現值隆冬長夜儘有歇息
　　　之暇(臣/)自起程至今(臣/)身甚健並不覺勞且仰
　　　仗
　聖主洪福一路天氣晴暖未遇風雪所帶兵丁住宿
　　　處所(臣/)皆預為指定交與各該省預備若即照
　　　此行走甚為便利(臣/)若體中實在不能馳驅有
　　　意勉强不惟上煩
　聖慮(臣/)心不安抑恐此身過勞遇事稍有貽誤(臣/)實
　　　滋懼至達爾黨阿等係䝉
　聖主特恩隨(臣/)前徃之人伊等有所勸阻(臣/)何敢不
　　　聼不特沿途有勸阻之處(臣/)當聼從即抵營之
　　　後或一時有思慮不及之處伊等之言亦必聼
　　　從斷不敢自執已見上厪
　聖懐也奏入
　諭曰如此方是朕可釋懐矣是日經略大學士傅恒
　　　又奏言將軍博第所奏西安兵丁二千名分為
　　　二起於十一月初三初五日起程臣查京兵每
　　　起五百名進發現在辦理驛馬已屬拮据若二
　　　千兵丁分為二起人數衆多驛馬斷不能辦給
　　　即使該兵各騎駐防所拴之馬無須馳驛然途
　　　次打尖住宿計算程途當與京兵相值亦多未
　　　便(臣/)已行文該將軍廵撫將京兵及西安兵丁
　　　行走之處酌量或令稍前稍後總期不至擁擠
　　　一處致有遲滯囑其加意辦理并行文成都副
　　　都統令將成都滿兵料理行裝完畢即催起程
　　　又奉
　上諭西安成都兵三千名并京兵二千名計算可冀
　　速奏膚功據羅卜藏奏稱進兵應稍待黒龍江
　　兵丁為妥伊係經事之人此處亦當知之(臣/)伏
　　　思行兵之道貴乎神速機不可失若有可以進
　　　取之機因兵未到齊不將現有之兵調遣進攻
　　　則為徒糜糧餉坐失機宜船厰黑龍江兵丁未
　　　到之前縱不能深入賊巢然相機攻擊其外或
　　　不時侵擾揺動使之不得休息俟大兵一到勦
　　　滅亦易矣總之不可欲速亦不可必俟兵丁到
　　　齊方進容(臣/)抵軍營後詳加審度彼地情形乘
　　　機辦理奏入
　諭曰甚是實愜朕意是日
　上又命軍機大臣等傳諭經略大學士傅恒曰黒龍
　　江副都統黒雅圖奏稱打牲索倫等處兵丁人甚
　　壯健鎗箭敏㨗慣走山林頗耐勞苦但一時乏糧
　　毎有竊取牛羊以食用之事性好飲酒不知禮節
　　約束稍覺費心若能服其心臨戰甚屬得力且伊
　　等行路甚屬簡便曠野之地插木為棚隨便即可
　　栖止黒雅圖所奏深知彼地兵丁情性可傳諭經
　　略大學士知之
　　　丙寅
　上命軍機大臣等傳諭經略大學士傅恒曰汪札爾
　　着前徃金川軍營查看一路驛站伊抵營應在經
　　略大學士傅恒抵營後四五日其時一切佈置大
　　局已定其碉卡路徑着領汪札爾隨便閲看此際
　　滿兵或有交鋒克㨗之事亦令伊目睹一二次回
　　京面奏自能明晰經略大學士抵營宣布恩諭賞
　　賚兵丁軍心如何感激鼓舞將弁士卒用命不用
　　命者經經略大學士整頓賞罰軍心如何奮勉自
　　新大學士到後傅爾丹等情形何似汪札爾還朝
　　俱可一一面陳統計往返程途及在營留住數日
　　明歲二月初間即可到京朕得備悉軍營大槩矣
　　將此傳諭經略大學士知之
　　　丁卯
　上命軍機大臣等傳諭經略大學士傅恒曰盛京副
　　都統哲庫諾來京奏稱伊起程來京時據盛京兵
　　丁等泣訴我等已奉派出師今若不令前往實覺
　　羞憤奉派兵丁一千名至今尚未散回恭候諭㫖
　　朕心甚為軫念欣悦可見我滿洲心誠氣壯勇往
　　向前必能使膚功速奏較之緑旗兵丁不啻天壤
　　若不准前往伊等實懐羞憤且伊等起程所費無
　　幾不過將雲貴等處緑旗兵丁酌減萬餘可耳是
　　以行令阿蘭㤗將此項兵丁一千名作速令其起
　　程於十二月初五六間到京可令經略大學士知
　　之是日
　上又命傳諭曰盛京兵丁巳仍行派往從前曽降㫖
　　令將伊等馬匹恊濟船厰黒龍江兵丁今則恐有
　　不敷矣已令軍機大臣等定議如伊等騎用之外
　　尚有餘剩馬匹情願恊濟兩省兵丁則准其協濟
　　以盡伊等報効之心如属不敷則科爾沁大凌河
　　山海關俱已預備馬匹即着停其協濟其盛京兵
　　丁到大凌河山海關時所騎馬匹如有疲乏并交
　　與哈達哈那木札爾令其酌量換給換下馬匹歇
　　息餵養以備别起兵丁補換之用并傳諭汪札爾
　　若途中遇見努三四十八即催令速抵軍營京城
　　未起程兵丁巳交各領兵大臣令其迅速前行一
　　并傳與經略大學士知之是日
　上諭内閣曰統領盛京兵一千名着仍派副都統哲
　　庫諾黒龍江前起兵一千名仍着博洛納統領後
　　起一千名着副都統黒雅圖統領是日
　上又命軍機大臣等傳諭經略大學士傅恒曰據湖
　　廣總督新柱奏稱現在調撥南北兩省官兵酌派
　　將弁統領於十二月内起程另摺又稱該省兵丁
　　弓箭架勢雖有可觀而弓力率多虚報如報八力
　　之弓實止六七力其馬匹係就近購買川黔所産
　　並各驛赴口買回挑剩之馬觀此情形則楚省兵
　　力又屬尋常從前傳爾丹等請調楚兵盖因軍中
　　紀律廢弛士氣委靡不振不得已而為此請如貧
　　家窘廹之時冀得錙銖聊以壯觀一時無暇更求
　　實濟耳今滿兵既已調集九千餘人驍勇敢戰一
　　可當百而雲貴官兵似較楚兵為勝即此已可用
　　以奏功若徒以疲弱充數虚糜糧餉究何裨益新
　　柱所奏現交軍機大臣等議令照數預備勿遽起
　　程俟經略大學士到川酌量應否需用以定行止
　　如尚須調遣於文到日即令星馳前往如可不用
　　即一面行文停止至原派將弁皆係記名可用之
　　人現在軍前各弁戴罪者多且日久疲玩不能振
　　作楚省暨陜甘兵丁即無庸調遣其將弁仍應令
　　前赴軍營以備驅䇿楚省所運砲位業經抵川亦
　　可留為攻擊之用至經略大學士每日衝寒馳騎
　　程站既逺而奉到朕㫖又須逐一奏覆自必徹夜
　　辦理如此勞瘁如此勇往朕心實為不忍實為嘉
　　慰亦實為欣悦雖屢降諭㫖令其節勞而經略大
　　學士勤瘁精詳夙夜匪懈在公忠大臣感激圖報
　　道固應爾朕亦惟於凱旋之時優錫酬庸之典以
　　奬殊勲耳國家眷遇大臣夲期緩急足恃而人心
　　不同有受深恩而忍於辜負者即有感厚恩而切
　　於報稱者假令訥親前往軍中亦能實心任事得
　　如經略大學士傅恒十之二三則此事早可告竣
　　朕亦必從優奬待矣若論經略大學士傅恒平日
　　任用之久眷注之隆不如訥親近今如此為朕任
　　勞任事忠誠奮發休戚相闗不辭艱鉅是以起程
　　之際恩施稠疊實宜逾於負恩之訥親總之賞罰
　　因人而施經略大學士傅恒有感激圖報之忱朕
　　則從而加恩訥親有辜恩負國之實朕則從而治
　　罪皆出於大公至正始足以伸賞罰之大權而朕
　　心所差堪自慰者亦即在此可詳悉傳諭經略大
　　學士知之
　　　戊辰軍機大臣等奏言據辦理糧餉侍郎兆惠
　　　奏言(臣/)至軍營查看各路軍糈黨壩官兵夫役
　　　日需糧八九十石現儲米一萬餘石甲索日需
　　　糧十餘石現儲米七千石正地日需糧十餘石
　　　現儲米麺四百餘石馬奈日需糧三十石現儲
　　　米二千餘石均可有備無虞惟卡撒昔嶺木岡
　　　左右山梁官兵夫役日需糧一百六七十石食
　　　指既衆存貯無多現在崇徳羙諾儲米二萬四
　　　五千石沿途起運出口之米及各臺存積尚有
　　　三四萬石已令該道齊格設法辦理日逐輓輸
　　　(臣/)等閲看該侍郎所奏情形是黨壩甲索正地
　　　馬奈等處所運糧石僅敷目前之用其卡撒昔
　　　嶺等處大營俱闗𦂳要需糧甚多現在存貯已
　　　不敷支用將來増調滿漢大兵漸次到齊則食
　　　指愈衆允宜豫為籌辦夲月十二日(臣/)等遵
　㫖傳諭班第兆惠現今増調滿漢兵丁三萬五千人
　　　合之原派官兵數幾十萬口食浩繁須預為寛
　　　裕儲備計班第兆惠奉到此
　㫖自必籌畫撥運應再行令該侍郎等將各路軍營
　　　應需糧石並將來大兵齊集應支口糧通盤籌
　　　算無論商運官運米石嚴飭臺站官弁上𦂳趕
　　　運不得藉口天寒氷雪稍致遲延並令該侍郎
　　　等親身督率往來查看催䟎其有擁擠阻滯之
　　　處亟為設法疏通並撫馭夫役令其陸續前進
　　　源源接濟毋致逃亡至該省現在存貯未運糧
　　　數若干是否足敷運濟抑或尚須籌辦酌撥應
　　　令該侍郎等據實查明一面辦理一面奏
　聞
　上從之是日軍機大臣等又奏言京兵二千名分起
　　　進發前經經略大學士傅恒預為辦理交與翼
　　　長章京等約束前往是以途次安静並無騷擾
　　　滋事之處今東三省兵四千名雖俱有官員彈
　　　壓但伊等俱係外省兵丁未經内地行走該管
　　　官員亦俱係夲處之人不諳内地情形倘管束
　　　稍有怠忽或恐生事擾民(臣/)等遵
　㫖定議此項兵丁既分為八起除
　　盛京二起兵丁及黒龍江續派二千名已奉
　㫖交哲庫諾黒雅圖統領無庸另議其餘六起應請
　　　於侍衛前鋒䕶軍叅領内擇為人謹慎通曉事
　　　務者各六人毎起分派二人委為翼長同領兵
　　　大員於途次將官兵加意約束悉照從前經略
　　　大學士所辦成規料理務令整肅安静抵營後
　　　所派侍衛章京内經略大學士傅恒有欲留在
　　　軍營委用者聼其酌量留用不欲留用者聼其
　　　回京
　上從之是日那蘇圖奏言副都統努三帶領第一起
　　　官兵五百名於十一月初七日到保定(臣/)料理
　　　更換車馬就緒即於初八日起行(臣/)隨同一路
　　　照應正定臨洺闗分站預備車馬俱各照應無
　　　誤自京至磁行程原定為十一日今䟎作九日
　　　已於十三日送出直境兵丁皆安静守法邑野
　　　無譁踴躍前進各站更換車馬及中伙住宿等
　　　事章程既已早定後起官兵到站自可遵循辦
　　　理(臣/)仍往來照料並將直𨽻現辦事宜知㑹河
　　　南撫臣鄂容安聼其酌量辦理以便軍行奏入
　俞㫖報聞
　　　己巳經略大學士傅恒奏言(臣/)在鳳縣途中接
　　　到傅爾丹岳鍾琪報匣遵
　㫖開看内有傅爾丹岳鍾琪所奏願以三萬五千人
　　　由黨壩一路進攻再由瀘河水陸並進可破勒
　　　歪一摺(臣/)查岳鍾琪原奏并力於黨壩而卡撒
　　　但用兵八千人防禦似為直搗心腹之計但自
　　　卡撒直攻刮耳崖與由黨壩攻取勒歪仍須攻
　　　擊刮耳崖其事一例今據傅爾丹等奏稱逐一
　　　履勘山澗重叠賊人碉寨稠宻備禦嚴整而瀘
　　　河一道兩岸亦須防賊阻截則是由黨壩直破
　　　勒至亦不甚易且卡撒業已用力克取色底雙
　　　碉掃清左右頭道山梁若但用兵駐守而不進
　　　攻則賊人不必分兵抵禦又將專力於黨壩為
　　　死拒計是岳鍾琪之議猶屬一偏之見傅爾丹
　　　等以為卡撒亦不可專事株守意欲兩路進兵
　　　其説較為周備(臣/)意夲欲先至卡撒熟察情形
　　　再至黨壩親勘確實定議進兵今(臣/)擬至卡撒
　　　時倘可進兵即統大兵進勦仰仗
　皇上天威及鋒乘鋭可以破其堅疊直抵賊巢黨壩
　　　一路另派大員添兵恊助與岳鍾琪乘時進勦
　　　彼此克㨗賊可悉平若至卡撒揆度情形尚應
　　　少待數日則(臣/)即至黨壩親行相度酌定機宜
　　　今傅爾丹所議近是而其意未必盡屬可據所
　　　有實在形勢及進勦機要必俟(臣/)至軍中詳勘
　　　熟籌再行酌定具奏又岳鍾琪覆奏黨壩一路
　　　情形自攻克跟雜之後尚未前進現調雜谷土
　　　兵二千赴營協力攻擊據云天氣晴明尚無積
　　　雪則乘時進勦正可破碉擒賊使無休息之期
　　　亦於軍務有益又傅爾丹等覆奏摺内卡撒一
　　　路僅堪駐守黨壩之兵較為氣盛而山廣徑岐
　　　在在皆須兵力分布是現在不過防禦尚不能
　　　進勦其所稱甲索一路既係綽斯甲巢穴僅駐
　　　兵一千而張廣泗從前欲令撤歸黨壩所存糧
　　　六千石即交綽斯甲看守是真所謂藉冦兵而
　　　齎盗糧不知何以出此誠所不解幸而中止否
　　　則未有不啟賊人覬覦之心者其布置乖方即
　　　此已知其難與成功矣至傅爾丹等摺内挑選
　　　新兵以補缺額一條自應以慣於行山之人為
　　　上選若簡練有方新兵自足以制勝從前張廣
　　　泗將陣亡守兵悉停募補雖意在養贍故兵家
　　　口而缺額不補兵數日少不得其用辦理亦為
　　　失當(臣/)與張廣泗從未相識近於途次始見其
　　　人初若語言慷慨可以動聼熟察其實則一味
　　　油滑前後自不相顧但能大言不慙耳至謂與
　　　訥親用事之員外郎阿桂交結甚宻内外勾通
　　　一切䝉蔽之處是否如此容(臣/)抵營確訪再行
　　　據實覆奏奏入
　俞㫖報聞
　　　庚午
　上命軍機大臣等傳諭經略大學士傅恒曰軍機大
　　臣議覆内大臣班第請給緑旗兵丁綿甲一事議
　　稱是否有用請交與經略大學士傅恒定議朕思
　　綿甲於臨陣之時甚為有用今廣儲司貯有二千
　　四百餘副現在起程各兵毎起各給與五百副帶
　　至軍營經略大學士傅恒可酌量分給緑旗兵丁
　　之驍勇者於征戰甚屬有益將此傳諭大學士知
　　之是日阿里衮奏言夲月十四日接准陜西廵撫
　　　陳宏謀咨稱陜甘二省現在添派漢兵一萬五
　　　千名西安駐防滿兵二千名料理起程需費浩
　　　繁庫貯不敷支給應於山西藩庫不拘何項銀
　　　兩動撥二十萬兩委員星速觧陜以濟急需(臣/)
　　　隨行據布政使將晉省現存庫銀内動撥二十
　　　萬兩委令太原府同知孔傳鏞領解剋期赴陜
　　　交納奏入
　上諭該部知之
　　　辛未
　上命軍機大臣等傳諭經略大學士傅恒曰朕思滿
　　兵前至軍營雖有應得口糧然進勦之時深山險
　　地倘米糧不敷或無暇造飯則肉亦有益意欲將
　　蒙古所進湯羊頒賜軍士因路逺難致而止可傳
　　諭經略大學士滿兵若遇深入山徑是否需帶餱
　　糧如牛羊肉割條晒亁似属有用即或於彼處預
　　備或須由京發往大學士一面辦理一面奏聞
　　　　(臣/)等謹按滿兵啟行之際
　皇上賜宴賞賚恩禮優渥既已逺逾常格又
　念及軍行或渉險阻無暇煮食令備亁餱以待不時
　　　之需
　睿慮周詳無微不至實乃臣下思慮所弗及也
　　　壬申
　上命軍機大臣等傳諭經略大學士傅恒曰大學士
　　傅恒奏摺自十九日丑時到後連日未得臺報深
　　為盻望此時經略甫在途次此間不過商酌機務
　　傳諭知㑹之事尚非甚闗𦂳要然即已懸念矣將
　　來一抵軍營逐日事宜闗係尤重必得聲息時通
　　情形若覩朕懐始得稍慰念軍營所辦事件甚多
　　且進取之際調度機宜懸於呼吸若復料理摺奏
　　誠有難於兼顧之勢然必將接到事件約略聲明
　　或將現在籌辦攻勦不暇即為馳奏縁由先行陳
　　明朕可得其梗槩庶不至於懸望可傳諭經略大
　　學士知之現據愛必達奏報黔省所調兵丁二千
　　俱已揀選預偹調遣計此時已可抵川經略大學
　　士到彼自應留用以益軍威以圖速奏膚功一并
　　傳諭知之是日鄂容安奏言京兵經過豫省原於
　　　淇縣之淇門驛河内之覃懐驛澠池之義昌驛
　　　閿鄉之鼎湖驛分設四大站預備車馬交替(臣/)
　　　細加裁度毎站相距三百餘里馬匹交替難免
　　　疲乏之虞今各站馬匹既令照數加倍又備餘
　　　馬一二百匹分為三分酌於兩站適中之地添
　　　備一分約一百五六十里即行交替仍於毎起
　　　官兵後備車數輛馬一二十匹中途偶有疲乏
　　　立即更換俾馬力有餘兵行迅速毎日到店亦
　　　可早為憇息養其全勇以冀迅奏膚功(臣/)於十
　　　二日親至淇門驛詳加查勘各項俱已預備無
　　　誤頭起官兵亦於十三日抵豫界之豐樂鎮十
　　　四日抵淇門驛毎日行百三四十里及百五六
　　　十里不等十五日現據獲嘉縣住宿二十一日
　　　可抵陜省交界(臣/)親督原派員弁逐程䕶送仍
　　　於沿途詳慎指示務期妥協奏入
　俞㫖報聞
　
　
　
　
　
　
　
　
　
　
　
　
　
　
　
平定金川方略卷十六
欽定四庫全書
平定金川方略卷十七
　　　十一月癸酉東三省官兵初隊自京師啓行
　上幸豐澤園
　賜將弁兵丁等筵宴並
　頒賞棉甲奬武金銀牌有差後遣兵皆如之
　　　　(臣/)等謹按傳曰遣將帥及戍役同歌同時欲
　　　　其同心也又曰出而用兵則均服同食一衆
　　　　心也
　皇上親御瀛臺遍賜將士使被堅執鋭之徒皆得瞻
　　　　覲
　天顏而仰承
　寵錫其恩均一而溥被盖所以憫其勞極其情者至
　　　　矣宜其鼓舞歡欣感激之忱不能自己也
　　　是日經略大學士傅恒奏言地方所設驛站凡
　　内廷奉傳
　上諭及各處進奏報匣皆闗軍務自應隨到隨即飛
　　　送管站人員按刻稽查不得遲延擦損乃各處
　　　驛站日漸廢弛往往接到報匣視為不急之務
　　　僅令站夫一人交遞下站便為了事(臣/)於途間
　　　曽親見遞送報匣祗一人一騎前行詢其何以
　　　僅止一人據云尚係僱覓而來其輕視要務如
　　　此(臣/)查此等飛送事件最有闗係即遞交公文
　　　亦應更得一人伴送若賫投報匣尤宜加謹須
　　　用三人否則二人斷不可少恐長途䟦渉或因
　　　他故貽誤所闗非細(臣/)已嚴飭各站嗣後賫送
　　　務用二三人不得僅用一人及僱工人等若再
　　　䝉
　皇上勅部令其一體同行嚴飭各省俱加整頓於軍
　　　務似為有益奏入
　上諭内閣曰前因自京至金川安設臺站遞送文報
　　稽遲是以特命軍機大臣等定議分派章京筆帖
　　式前往坐臺查察今覧經略大學士所奏各驛遞
　　送報匣祗用一人殊屬輕忽軍機要務非尋常事
　　件可比若祗用一人或偶爾墜馬或偶遇疾病必
　　至貽誤闗係匪輕著交兵部嚴飭坐臺之章京筆
　　帖式等嗣後馳送軍營事件務派二三人飛遞不
　　可躭延時刻倘仍蹈前轍必將伊等從重治罪是
　　　日經略大學士傅恒又奏言(臣/)至西安見廵撫
　　　陳宏謀詢及陜甘二省所派漢兵據云大半已
　　　陸續起程惟督撫標兵一千名現在僱覓䭾載
　　　馬騾尚未齊備(臣/)觀該省馬匹實不充足今若
　　　現僱騾馬千數百匹資送此等兵丁則將来滿
　　　洲大兵一到愈難辦理因令陳宏謀等稍緩調
　　　撥伊等咸謂已經奉
　㫖不敢不遵(臣/)伏思陜省兵丁巳調至一萬四千自
　　　可敷用此項兵丁不過千名既係緑旗又係督
　　　撫標兵夲非鋭卒但使滿兵到齊自收實用與
　　　其竭力以辦不甚𦂳要之標兵不如留餘力以
　　　應滿兵為有益(臣/)係經略兵之應調應緩原可
　　　商酌因語陳宏謀不必拘泥前奏但須儘力料
　　　理滿兵前進毋致貽誤并嚴飭將軍博第等加
　　　意辦理(臣/)至軍營若見兵數太多尚須酌量裁
　　　減此項標兵一千名似可停其調撥惟副將伸
　　　布既經派委軍前現在需人仍令前往聼候委
　　　用奏入
　諭曰將來陜省緑旗兵丁雖或不用而武弁如馬得
　　勝等亦應仍調至軍前委用此見又與朕意相合
　　甚可嘉慰也隨
　命軍機大臣等傳諭陳宏謀博第將陜西所調督撫
　　　標兵一千名停其調遣又傳
　諭經略大學士傅恒曰經略大學士所奏陜省督撫
　　標兵應停調遣誠為允當前調緑旗兵丁為數夲
　　屬過多朕於夲月十二日曽降㫖傳諭經略大學
　　士到陜之時親自閲看如不過尋常充數之兵不
　　若竟行停止此㫖想經略大學士今始奉到今據
　　所奏與朕意適合此項標兵已傳諭博第等停其
　　調撥矣至湖廣所調之兵前據新柱奏稱兵力尋
　　常亦經降㫖令其勿遽起程聼候酌量經略大學
　　士抵川仍遵前㫖相度情形所調各省緑旗兵丁
　　應否需用或停或調一面辦理一面奏聞是日經
　　　略大學士傅恒又奏言(臣/)此次仰荷
　聖主隆恩統兵勦賊惟思往返毫不騷擾地方方為
　　　盡善所帶官兵囑尚書達爾黨阿侍衛達青阿
　　　等派員前後嚴加約束沿途兵丁尚無生事之
　　　處至(臣/)經過地方察看情形陜省今嵗有被災
　　　之區地方稍覺荒凉撫臣陳宏謀布政使武柱
　　　雖竭蹶辦理但承辦之州縣官員較直𨽻山西
　　　稍為不及又聞從前經過陜省之兵因地方供
　　　應稍遲即有閧閙者俟(臣/)前抵軍營嚴加戒飭
　　　將來大隊兵丁經過人數益衆供應愈難(臣/)已
　　　面交將軍廵撫令其加意辦理行抵寶雞縣又
　　　復諄囑勿致貽誤但人數既衆供應究難免於
　　　稍遲而船厰黒龍江兵丁非京兵可比素性蠢
　　　野惟利是圖伏乞
　皇上交軍機大臣等嚴飭領兵大臣轉飭侍衛章京
　　　於起程前二三日傳集兵丁明白曉諭前途若
　　　有生事妄行者或經地方官報出或經(臣/)察出
　　　定行奏聞從重治罪庶知歛戢再(臣/)在西安見
　　　將軍博第問及西安滿兵如何料理起程據稱
　　　滿兵二千除伊等現有之馬各二匹外又動支
　　　存貯馬價銀各十五兩或馬或騾聼兵丁自行
　　　置買并給與鑼鍋帳房刻日進發辦理尚屬妥
　　　協(臣/)星馳前進此項兵丁雖不能先到隨後亦
　　　可即至矣惟成都副都統卓鼐所辦滿兵將現
　　　在軍營兵一百名誤行扣算以致僅發九百名
　　　(臣/)已行令遵照原議再挑驍勇兵一百名料理
　　　妥協俟(臣/)抵成都帶往軍營奏入
　上命軍機大臣等傳諭曰朕覧經略大學士所奏事
　　件甚為精詳周到大學士毎日行二百四五十里
　　而諸事又如此周詳妥協實屬勞瘁聞十七日自
　　武功起行途間訊問張廣泗躭延甚久又行二百
　　餘里薄暮始至宿處朕心深為不忍此皆大學士
　　誠慤之意所致不然何能耐此勞苦實屬可嘉從
　　前所調東三省兵丁毎五百名作為一隊起程誠
　　恐伊等不識内地禮法或致生事毎隊已派侍衞
　　及䕶軍叅領各一員管束䕶送亦曽傳諭大學士
　　想尚未到耳今大學士意料所及又深合朕意也
　　至卓鼐辦理錯謬已傳㫖申飭并令照大學士所
　　請補選勇壯兵丁一百名隨大學士前往軍營矣
　　　　(臣/)等謹按軍行首重紀律必號令嚴明所過
　　　　秋毫無犯而後士氣一而兵志齊經略大學
　　　　士傅恒有見於此是以形諸章奏乃
　聖明早已深思逺計不俟經略奏至先
　命廷臣慎選賢員䕶送沿途約束申明紀律無使生
　　　　事滋擾
　睿謨廣運無微弗燭此(臣/)等日侍
　　内廷親承
　綸綍實所目擊而心服者也
　　　甲戌
　上命軍機大臣等傳諭經略大學士傅恒曰現今陜
　　省調遣官兵計已起程赴川而滿洲大兵正在陸
　　續整隊前進供億浩繁應特遣大臣前往經理朕
　　夲欲令䇿楞赴陜雖已諭令星速來京亦尚須旬
　　月而料理應接滿兵不容稍緩著尹繼善輕騎減
　　從馳驛前往西安暫管總督事務㑹同博第陳宏
　　謀等辦理一應資送大兵稽查臺站諸務俟䇿楞
　　至後朕令前往更換尹繼善來京又
　諭内閣曰陜甘總督事務現令協辦大學士戸部尚
　　書尹繼善前往暫行辦理署甘肅廵撫瑚寶著專
　　辦甘肅廵撫任内案件并經理甘省調撥赴川官
　　兵起程一應事宜令其加意迅速妥協預備不必
　　兼辦總督事務又
　命軍機大臣等傳諭經略大學士傅恒曰陜省督撫
　　標兵已據經略大學士奏明停其調遣陜甘所調
　　各營兵一萬三千餘人前㫖雖令經略大學士酌
　　量應否需用以定行止但昨據經略摺奏情形陜
　　兵當已陸續就道黔省兵丁據愛必達所奏亦當
　　起程此二省兵丁似未便更行撤回應仍令前赴
　　軍營以偹各路攻勦及䕶糧守卡之用其湖廣兵
　　丁曽諭令預備聼候尚未戒途滇省路程較逺想
　　未料理齊備不若將此二處所調之兵竟行停止
　　以省糜費經略大學士可就近酌定一面辦理一
　　面奏聞至京城及東三省滿兵并陜黔緑旗兵丁
　　春初諒當先後雲集經略抵川後卡撒黨壩馬奈
　　等𦂳要之處定必躬親廵歴周覽情形詳悉布置
　　如何進勦如何堵禦通盤籌畫以圖萬全可先將
　　調度機宜約陳梗槩附便奏聞以慰馳念是日署
　　　甘肅廵撫瑚寶奏言陜甘二省續調漢兵一萬
　　　五千名其安臺營馬及征兵馬匹需用料豆頗
　　　多今嵗陜省收成歉薄而棧道州縣倉貯豆石
　　　有限今滿漢大兵雲集經過雖經陜撫臣陳宏
　　　謀籌畫辦理猶恐採買維艱且慮市價昂貴况
　　　採買亦須動用運脚因查甘肅之兩當徽縣一
　　　帶地方悉與棧道相接慶陽平凉二府屬亦與
　　　西安相近不若將甘省倉貯豆石就近撥運以
　　　期足用現已札商陜撫臣飭令司道通盤核算
　　　需用若干俟廵撫臣札覆到日即飛飭所屬照
　　　數撥運以濟急需統俟大兵過竣之日仍令照
　　　依撥用數目買補還倉似為便㨗奏入
　上諭内閣曰瑚寶所奏於經理大兵軍需甚有裨益
　　其通融協濟不分彼此足見實心任事殊屬可嘉
　　著照所請速行仍諭該部知之是日軍機大臣等
　　　奏言據署甘肅廵撫瑚寶奏稱陜甘二省續調
　　　漢兵一萬五千名已經酌派足數刻期於文到
　　　半月内起程定限明歲三月内全抵軍營(臣/)等
　　　查從前原因陜甘距川不逺是以酌派兵數為
　　　多今滿兵約計二月已可全抵軍營而陜甘之
　　　兵轉須三月方到殊覺遲緩且軍營從前所調
　　　陜甘之兵不甚得力已奉
　諭㫖俟經略大學士經過之時親自閲看如不能出
　　　色竟行停止經略大學士於未經奉到之先已
　　　裁去督撫二標兵一千名其餘陜甘各兵因見
　　　經略摺内所奏情形似已陸續進發是以復奉
　諭㫖未便更行撤回令經略將湖廣及滇省兵丁酌
　　　量停止今據瑚寶所奏陜兵抵營遲緩則是現
　　　在未必俱能起程其已經啓行者仍聼前進如
　　　未經起行者應令經略大學士傅恒詳加酌定
　　　如可不用即行文停止倘若需用則行令該撫
　　　等作速嚴催就道迅抵軍營毋得遲誤至瑚寶
　　　所奏各路官兵俱由棧道行走未免擁擠應將
　　　陜提延河二鎮及甘撫標并河西各鎮營官兵
　　　俱由階文一路挨次起程直達松潘以免壅滯
　　　應照所奏辦理
　上從之
　　　乙亥四川按察使署布政使宋厚奏言從前派
　　　撥各州縣運米至陶闗地方交卸自陶闗以外
　　　安設臺站遞送卡撒軍營謂之正運後因站夫
　　　多有逃亡正運漸次艱難經軍機大臣等酌行
　　　招商包運之法無如羙諾至卡撒計程雖止五
　　　站有餘而山徑難行商人承運槩至羙諾而止
　　　囤積不前亦不能接濟軍食復令各州縣照商
　　　運之例給價輓輸而所派州縣運赴卡撒者又
　　　屬無幾加以沿途延緩未有督催奬勵之方是
　　　以卡撒軍糧並無餘積(臣/)設法勸諭各商令其
　　　直運卡撒並飭各州縣優恤運夫選差查押多
　　　方鼓舞始皆踴躍趨事自九月中旬以來卡撒
　　　軍米方可足備供支而近日則已積有一月之
　　　糧此時天氣晴暖沿途糧運接踵而進若再得
　　　一月晴和則卡撒之積貯日見充盈斷無缺乏
　　　之虞矣一切輓運章程惟期可以節省脚價兼
　　　恤民力者亦即稍為酌改舊法其附近軍營及
　　　糧運總滙要區必須預撥餉銀解交存貯免致
　　　臨事周章俱經(臣/)酌量變通詳請督撫察核准
　　　行新任布政使高越已抵成都已將(臣/)辦理情
　　　形詳悉告知猶恐初涖川境地利情形未能深
　　　悉如有需(臣/)叅酌之處(臣/)自當不分彼此盡心
　　　相助以濟軍需奏入
　俞㫖報聞
　　　丙子
　上諭内閣曰帶領船厰兵丁之協領等既皆賞給花
　　翎其盛京黒龍江之城守尉總管協領等領兵到
　　京時亦著照例賞給
　　　丁丑經略大學士傅恒奏言(臣/)在寶鷄縣接奉
　諭㫖以陜甘之兵不甚得力令(臣/)由陜經過之時酌
　　　量可否停止并楚兵亦應一并酌量(臣/)查此次
　　　調兵共三萬五千使果皆精鋭自可一以當百
　　　所向無前誠如
　聖諭兵在精不在多也(臣/)前在西安見督撫標兵一
　　　千名尚未起程即商令停調業經奏
　聞兹據陳宏謀之言雖云兵丁料理起身已一萬四
　　　千名但尚未可指為確據(臣/)今即行文令其查
　　　明實在起身者若干未經起身者若干其未報
　　　起身者即行停調不必料理將起行實數飛即
　　　報(臣/)若果已全起程則將湖北之四千名即速
　　　行文停調連前所停陜省標兵一千名共減去
　　　五千名計兵三萬已為敷用至(臣/)自
　陛辭後一路天氣融和按站前進毫無勞苦屢荷
　聖慈垂注感激難名惟期仰藉
　聖謨師到成功以上副
　聖心期望於萬一奏入
　諭曰諸事精詳實堪嘉悦然而甚勞精神矣是日岳
　　　鍾琪奏言黨壩一路招募新兵於九月内攻克
　　　跟雜一帶焚燒葛布基等處甚為奮勇但跟雜
　　　一帶地方遼濶原係黨壩至勒歪之大路兼近
　　　瀘河相距惡爾溪不逺於水路進攻甚有闗係
　　　今既攻克防守不可不嚴是以派撥漢土官兵
　　　一千名駐劄固守以致官兵不敷調遣(臣/)再四
　　　籌畫訪得雜谷土司尚有精健土兵自䕶夲境
　　　(臣/)傳齊土司蒼旺等宣諭
　聖主恩威令其調遣此項土兵二千名赴營効力蒼
　　　旺等感激
　聖恩即經預備調齊俟其一到軍營(臣/)即選撥新舊
　　　漢土官兵督率前進目前黨壩天氣晴明跟雜
　　　康八達一帶地勢低窪尚無積雪得此生兵鼓
　　　鋭縱未能犁庭掃穴亦自可多克堅碉擒勦醜
　　　類以圖仰副
　聖心於萬一奏入
　報聞是日傅爾丹班第岳鍾琪㑹奏言(臣/)傅爾丹(臣/)
　　　班第於十月二十三日自羙諾起程同(臣/)岳鍾
　　　琪前赴黨壩軍營即至康八達革什戎岡陡物
　　　黨噶及新克跟雜等處逐一履勘地方遼逺山
　　　澗重疊若欲節節攻堅收效尺寸不惟曠日持
　　　久且恐士卒多傷殊非勝算兵法原須奇正兼
　　　行虚實並用豈應相距巖碉經年坐困是以岳
　　　鍾琪有欲以萬衆水陸並進直搗腹心之請也
　　　(臣/)傅爾丹等勘得康八達坡下河身廣濶亦無
　　　波濤之險徧詢土番僉稱從此徑達勒歪不過
　　　四五十里一葦可抵賊巢又可為甲索黨壩兩
　　　路䇿應但賊番兩岸是否不能阻截尚須預為
　　　籌畫因查甲索與勒歪止隔一河最為逼近若
　　　黨壩甲索兩路聨絡河道方能無阻前督臣張
　　　廣泗未能審察情形派遣官兵由甲索五路分
　　　攻毫無克獲(臣/)岳鍾琪催令合并即經張廣泗
　　　撤回卡撒止留兵千餘防守以致黨壩兵勢益
　　　孤今(臣/)岳鍾琪議以兵一萬由甲索進奪馬牙
　　　岡乃當兩溝直抵河邊㑹合黨壩之兵齊進我
　　　兵由水路登岸出其不意突攻勒歪賊必還兵
　　　自救不勝驚擾而我陸路之兵復尾追掩殺可
　　　冀全勝逆酋除甲索一途亦别無後路可逸(臣/)
　　　等意見相同似應如數給兵以當一面至卡撒
　　　一路(臣/)岳鍾琪酌擬留兵八千堵禦俟奪踞勒
　　　歪後以得勝之兵合堵禦之兵前擊刮耳崖不
　　　難破滅其意亦為省兵節餉起見未嘗不是但
　　　(臣/)傅爾丹等通盤籌算以為勒歪刮耳崖兩處
　　　賊巢夲為唇齒之依我兵須為犄角之用不如
　　　兩路夾攻可期速㨗然現在我兵分守左右山
　　　梁計抵賊巢尚有山梁兩道阻隔其阿利山巴
　　　郎各寨並昔嶺石城喇底等處賊皆死守今嵗
　　　限於兵單往往欲攻昔嶺則調卡撒之兵欲攻
　　　卡撒又調昔嶺之兵攻左不能攻右擊東不能
　　　擊西紛紛抽撥賊皆先覺得為預備所以師勞
　　　而功未奏若果添兵三萬來營分遣精鋭同時
　　　並發將昔嶺喇底二道三道左右山梁各碉并
　　　力攻取再派勇健奇兵相機直取奎角木岡等
　　　處從上直壓刮耳崖如此四面合圍賊夲無多
　　　糧食火藥漸亦罄盡自無不破之理若馬奈一
　　　路止可令其虚張聲勢並防範戎布寨之章谷
　　　一帶道路足壯聲援正地夲革什咱舊境該酋
　　　自能保守再留兵千名彈壓儘可無虞此(臣/)等
　　　通籌全局仰仗
　天威一舉殲滅似有成竹可恃者也至岳鍾琪所製
　　　火器噴筒已有成效應令就近多辦並於成都
　　　現製棉牌試用舟楫一項岳鍾琪已試造大船
　　　柁櫓齊備制度堅穏現在陸續製造應用唯是
　　　出師日久士卒所帶單帳房因雨水過多盡皆
　　　破爛山嶺霜雪交加難以露處約毎十人須給
　　　帳房一頂仰懇
　聖恩勅令布政使製造帳房二千頂分派各營可以
　　　足用奏入
　上命以所奏交經略大學士傅恒聼其酌量所需帳
　　　房亦
　命經略就近檄行布政使調取分派各營應用是日
　　　傅爾丹等又奏言原任固原提督叚起賢年近
　　　六十氣血衰耗前因廵卡被傷一時未能即愈
　　　兼患癱瘓難以臨陣應令回籍調理大通協副
　　　將高雄屢次督兵攻戰未見立功年已七十有
　　　三龍鍾衰邁候補副將劉忠年已六十有餘精
　　　力衰頽難供差遣綏寧營叅將蕭振起衰老殊
　　　甚俱應勒令休致其所遺各缺(臣/)等公同揀選
　　　在營有功之員請
　㫖補授以勵戎行奏入
　報聞是日傅爾丹等又奏言(臣/)等查得黨壩軍營有
　　　四川松潘鎮標把總馬漢臣實心報効奮不顧
　　　身毎遇戰攻先登克敵於乾隆十三年六月閏
　　　七月九月内屢次攻破賊卡能於衆營内挺身
　　　前進衆營隨之敗敵(臣/)岳鍾琪親騐該弁身帶
　　　石傷七次負痛立功合無仰懇
　聖恩准將該弁逾格以守備即用俾各營共相勸勉
　　　又延綏鎮屬都司張宏範才技可觀歴練軍伍
　　　從前出師西藏巴爾庫爾屢著勤勞今派征金
　　　川攻取革什戎岡陡物黨噶等處奮勇爭先殺
　　　賊奪卡甚為出力堪以請補神道嶺遊擊守備
　　　永明年壯技優曽出師巴爾庫爾著有勞績今
　　　派征金川實心出力奮勇克碉胸帶石傷不避
　　　危險堪以請補靖堡都司千總趙明才技俱優
　　　出師巴爾庫爾曽著勞績今出師金川努力殺
　　　賊兩脇俱帶石傷膽勇過人堪以請補延綏鎮
　　　標中營守備守備楊崑明白老成出師瞻對授
　　　有都司功劄今征金川帶傷奮勇屢立戰功堪
　　　以請補四川撫標遊擊千總李蓮年力壯健曽
　　　出師西寧西藏巴爾庫爾著有勞績今征金川
　　　屢次殺賊項帶鎗傷頗屬勇敢堪以請補寧夏
　　　鎮標右營守備都司王珩歴練軍務派攻木耳
　　　金岡陡物黨噶康八達等處連次帶傷殺賊奪
　　　卡屢有功績堪以請補靖逺營遊擊守備王秀
　　　人材弓馬俱屬可觀前曽出師西藏瞻對著有
　　　勞績今出征金川屢拔賊卡胸帶石傷實心出
　　　力堪以請補黔彭營都司千總席雄才技可觀
　　　前曽出師巴爾庫爾哈宻郭羅克瞻對等處今
　　　派征金川克碉奪卡斬殺賊番頗屬勇往堪以
　　　請補漳臘營守備以上各員倘䝉
　聖恩俯准則該員等益加奮勉報効而(臣/)等亦得收
　　　臂指之效矣奏入
　上命該部議旋經議覆准行
　　　　(臣/)等謹按行軍之道賞罰不可偏廢濫賞固
　　　　足以啓僥倖之端然或過於刻覈而微功不
　　　　録則無以鼓勵三軍而作之氣金川之役將
　　　　士荷戈擐甲以從
　王事者實繁有徒前此惟班第嘗薦典史謝應龍之
　　　　功其餘則槩乎未有聞也至若張廣泗居心
　　　　忮刻始則忌馬良柱之成功繼則阻岳鍾琪
　　　　之濟師其於將佐率皆偏袒私人未嘗㧞一
　　　　士奬一勞以勵衆我
　皇上屢頒諭㫖詳加訓示以為衆人中豈無一二鼓
　　　　勇先登之士即可加之奬㧞以激勵衆心於
　　　　是傅爾丹等薦舉及於數人三軍之士始知
　　　　有賞功之典焉蓋是時經略雖未涖止而當
　聖主指示之後軍中氣象已覺一新矣
　　　是日傅爾丹等奏請
　頒發藥丸并於成都等處就近召募良醫數人療治
　　　士卒患病者得
　㫖允行
　　　戊寅
　上命軍機大臣等傳諭經略大學士傅恒曰經略大
　　學士跋渉長途衝寒前進日間既鞍馬勞頓入夜
　　又須將朕商度機務一一詳悉辦理陳奏朕雖屢
　　經降㫖令其節勞而既有傳諭諸事勢不得不於
　　住宿之地查辦目下已至軍營諸事並集悉煩經
　　畫仔肩更重調度更繁精神更宜愛養日間無事
　　馳驅可以料理諸務至夜則宜稍為憇息斷不可
　　復加勞瘁以致朕懸注現今軍需旁午朕刻在殷
　　懐大學士啓處不遑朕亦切為厪念而萬幾在御
　　宵旰時勤若更因經略大學士之夙夜殫心縈神
　　逺注不益重朕西顧之慮耶即如今日接到大安
　　驛所發奏摺係二十二日丑正拜發若非徹夜不
　　寐何以能爾抵營後倘仍似此勞瘁實非朕惓惓
　　馳諭之意經略大學士其善體朕心加意保重可
　　傳諭知之是日
　上諭内閣曰雍正七年調發東三省兵丁往北路軍
　　營荷䝉
皇考特恩體恤伊等家口凡食錢糧之人家中遇有吉
　　凶之事俱賞給銀兩未食錢糧之人毎戸給銀贍
　　養妻子遇有吉凶之事亦有賞銀撤兵後始行停
　　止此次調往金川之東三省兵丁雖奏凱伊邇但
　　伊等既已為國宣勞自應加恩體恤著照雍正七
　　年之例給與恩賞銀兩交與將軍阿蘭㤗永興富
　　森於未經旋凱之前俱照此辦理前次派往之船
　　厰兵丁等可傳諭經略大學士通行曉諭其盛京
　　索倫兵丁到京時著軍機大臣等曉諭是日
　上乂諭内閣曰訥親從前奉命經略金川軍務退縮
　　偷安乖張貽誤已經降㫖革職因伊聞召令回京
　　之㫖托言有靣奏情形故降㫖令其將何事必須
　　面陳一一據實明白繕摺交與富成轉奏不得僅
　　以引罪泛辭塞責伊接到前後所降諭㫖稍有人
　　心回思十三年來受恩如此深重今於軍旅要務
　　貽誤至此自必中懐愧悔慙赧無地或恐懼失措
　　不能置對尚不至於天良盡冺乃朕閲伊回奏之
　　摺嘵嘵萬言皆不過掇拾歴來軍營奏報情形非
　　必須回京面奏之事且稱兵氣之所以挫賊志之
　　所以逞皆因去年張廣泗並未深悉賊情進退失
　　宜所致而又稱張廣泗並無推諉尚可資其䇿力
　　懇請令與岳鍾琪分路進勦措辭矛盾乖張至此
　　極矣不思伊身為經略張廣泗既進退失宜挫損
　　兵氣自應即行叅處乃稱臣既不諳軍旅而又奉
　　㫖以戎行責成張廣泗夫訥親既為經略不任戎
　　行則所經略者何事豈不大成笑柄耶其餘朕所
　　指出安坐帳中自示怯懦師徒奔潰身先回營種
　　種情節皆自承認而猶思留金川効力俟軍務告
　　竣始往北路軍營且妄思覲朕一面窺其隠𠂻因
　　朕不即治其罪暫停發往北路降㫖詢問是以轉
　　生希冀之念猶欲遷延時日覬望格外之恩是不
　　復知人間有羞恥事矣君臣之際相臨以分相接
　　以情人孰無過茍其事在可恕情猶未絶或量與
　　薄譴棄瑕録用亦所常有至於闗係軍國重務賞
　　罰不容稍假朕亦斷不肯為姑息之主今訥親所
　　犯如此更何晚蓋之可圖何桑榆之可收即伊亦
　　何顔再與朕相見耶至伊所陳金川善後一摺尤
　　為可嗤伊在軍前毫無寸進以退縮失誤軍機獲
　　罪罷斥賊尚未平何暇計及善後其與古人所謂
　　何不食肉糜者又奚異乎即其所謂善後事宜亦
　　摭拾朕前此諭及之事此不過偶爾談論將來或
　　應否如此尚在未定軍機大臣等皆共知之而乃
　　自以為獻善後之計吁其可怪矣訥親受朕殊遇
　　位至大學士如此辜恩負國罪狀難逭内省略無
　　動念此奏更出朕意想之外伊既自出於頑鈍無
　　恥朕亦不得復以待大臣之禮待之著富成即將
　　伊拿問於所在地方拘禁俟經略大學士傅恒遵
　　㫖審訊各欵覆奏到日另遣大臣前往㑹同經略
　　嚴審定擬此㫖并訥親原摺俱發出俾衆共知之
　
平定金川方略卷十七
欽定四庫全書
平定金川方略卷十八
　　　十一月己卯
　上諭内閣曰川陜總督統轄四川西安甘肅幅􁆟甚
　　為遼濶在尋常無事之時尚虞鞭長不及現今金
　　川軍務未竣地方公事及籌辦軍需一切調度總
　　督駐劄西安難於遥制即將来平定亦經理需人
　　從前曽經分設總督就近綜理尚書尹繼善今現
　　奉差在陜著即授為陜西總督䇿楞著授為四川
　　總督管巡撫事户部尚書員缺着舒赫徳調補兵
　　部尚書員缺著瑚寳補授瑚寳未到以前兵部事
　　務著舒赫徳兼管甘肅巡撫員缺著鄂昌補授其
　　分設總督事宜交該部查例定議具奏是日
　上命軍機大臣等傳諭尹繼善曰大軍由陜至川道
　　路甚逺該省本年又有被災州縣物力不能充裕
　　陳宏謀本係漢人籌辦此等事件力有不足且該
　　省總督連年未有専員是以前諭將軍博第等協
　　同辦理今觀陳宏謀所奏情形頗屬拮据現在特
　　派尚書尹繼善馳赴西安暫理督務其馬騾臺站
　　等事俱著尹繼善實力妥協料理倘有貽誤尹繼
　　善不能辭其咎至西安同州鳳翔乾州耀州等二
　　十州縣秋禾被旱成災所有加賑事宜雖該撫等
　　現已酌辦尹繼善亦應稽查督率務令小民均沾
　　實恵勿因専意辦理軍行事務於地方民事轉致
　　不能周詳
　　　　(臣/)等謹按是月之杪經略兼程赴營金川尚
　　　　未底定維時調餉徵兵軍書旁午
　皇上經營籌畫披覽章奏訓諭臣工既極宵旰之勞
　　　　而於陜省偏災惓惓
　注念猶復
　申諭督臣盡心查賑務令小民均沾實恵
　聖主之痌瘝民瘼舉念不忘如此
　　　是日
　上命軍機大臣等傳諭經略大學士傳恒曰此番金
　　川軍興供億實為浩繁視從前西北兩路軍營費
　　用較多數倍彼時勞師逺出十有餘年所費不過
　　六千萬今用兵僅二載耳即以来歳春間奏凱言
　　之亦非千萬不可如運米脚價北路經途數千里
　　増加至十八兩今自成都至軍前祇數百里而價
　　亦如之固屬從前所定章程未為詳妥但由斯以
　　觀經費實亦難乎為繼矣在金川小醜朕本非利
　　其土地人民亦非喜開邉釁苐以逆酋跳梁不逞
　　置之不問無以懾服諸番寧謐疆宇前此訥親等
　　措置乖方以致老師糜餉若不改絃更張則人事
　　尚為未盡今滿漢官兵精鋭畢集兵力足矣經略
　　大學士傅恒體國公勤忠勇奮發將略優矣徵芻
　　輓粟士馬飽騰物力充矣以此摧鋒前進自䝉
上天孚佑可一舉而迅奏膚功誠為國家大慶然此就
　　人事言之耳倘萬分之一有出意料之外或逆酋
　　自恃天驕如尉陀之處南粤未遽掃穴犂庭一過
　　春期經略大學士乃朕股肱左右之臣豈可久勞
　　於外且入夏雨多進取非便而京兵不服水土又
　　豈能暴露蠻荒以待秋晴攻𠞰況以帑蔵之脂膏
　　供不貲之糜費尤為非計我君臣如此辦理人事
　　已盡亦海内所共知朕意此時且應極力進𠞰倘
　　至明年三四月間尚不能剋期奏績不若明下詔
　　㫖息事寕人専意休養亦未始非兩階干羽之遺
　　意著將此㫖密諭經略大學士知之是日
　上又諭内閣曰前據經略大學士傅恒奏稱直𨽻山
　　西供應大兵車馬甚屬妥協朕原有㫖俟大兵陸
　　續抵川經略大學士具奏到日將沿途該撫等分
　　别優劣交部酌議賞罰今據汪札爾奏稱直𨽻臺
　　站有道員陶正中在彼稽查而山西境内惟腰站
　　有馬數匹尚未設定軍臺亦無呈騐馬匹道員葛
　　爾福聞在平定州及過彼處並未謀面大站馬匹
　　疲瘦不堪平陽府乃係衝衢既無馬匹亦未見該
　　守令等現在正值軍興臺站傳遞奏報事件不容
　　稍稽時刻是以特交軍機大臣等議將部院司員
　　筆帖式揀派坐臺並飭該地方大員分站往来督
　　察至大站馬匹供應官兵騎換以便遄行無滯均
　　屬𦂳要直𨽻總督那蘇圖經理得宜急公可嘉即
　　以陶正中而論伊前在山西藩司任内因辦差平
　　常降為道員彼時即阿里衮為巡撫也今乃親身
　　查辦無誤陶正中非劣於山西而優於直𨽻良由
　　那蘇圖董率有方屬員均能奉公奮勉而阿里衮
　　當經略大學士經過時知其必當入告故為加意
　　應付及出境後輒一切懈弛屬員相率效尤遂致
　　曠官離次其陜撫陳宏謀原係漢人於經理此等
　　事件本非所優是以前令將軍博第等協同照料
　　且該省道路既長而州縣中年偶不登者有之既
　　聞其措辦拮据特遣協辦大學士尹繼善前往暫
　　管督務所有軍需馬騾及臺站事宜自當加意籌
　　畫矣此番軍行迅速乃史册所未有實因國家當
　　全盛之時威徳逺届徵調所至踴躍從行且物力
　　充裕從容措置悉合機宜然大臣宣力封疆當知
　　輕重緩急軍旅之事較錢穀刑名簿書期㑹孰重
　　即不能擐甲荷戈馳驅敵愾而於此等處克殫心
　　力共矢勤勞亦與從事戎行者無異那蘇圖實心
　　經理諸務妥協著即交部議叙阿里衮雖供億大
　　站官兵尚無貽誤而怠玩於後功過僅足相抵著
　　嚴行申飭仍令明白囘奏並令親率屬員帶領馬
　　匹前往逐站整飭葛爾福係専派承辦之員如此
　　漫不經心不可不加懲儆著交部查察議處陳宏
　　謀雖亦有過但念漢人本不必責以急公免其置
　　議並曉諭中外知之是日經略大學士傅恒奏言
　　　(臣/)查沿途驛站遞送事件情形緩急並無一定
　　　惟任驛卒遞送甚未妥協如京城本月十四日
　　　發来報匣(臣/)於二十日卯刻即在扶風地方接
　　　到而今日接到事件亦係十四日由京發来者
　　　相距已經三日雖行走時刻或稍有不同然亦
　　　不應懸殊至此況十五日發来之報匣亦於今
　　　日接到則知遲速並無一定顯係地方驛站毫
　　　不經心一任驛卒隨意遞送若不亟行嚴查恐
　　　𦂳要事件貽誤非輕請
　勅下兵部作何設法稽查不使遲延時刻交與地方
　　　官遵照辦理奏入
　上命軍機大臣等速議議曰設立臺站原為馳送軍
　　　機事件俱關𦂳要難容稍誤時刻今經略大學
　　　士傅恒所奏京師同日發往之報匣收到遲速
　　　竟至三日之久總縁川陜二省距京遼逺至今
　　　驛務尚未齊備所致應速行總督尹繼善並各
　　　該撫等令選派賢能大吏帶領馬匹㑹同坐臺
　　　章京筆帖式作速備辦其章京筆帖式如尚有
　　　未經到汛者速行催趲前去嗣後一切馳送軍
　　　機事件俱設立排單如自京發往者將月日時
　　　刻報匣若干封套若干逐一註明排單之上沿
　　　途驛站人等查看排單於何時接到何時發往
　　　逐站填註明白遞行馳送由軍前遞京事件亦
　　　照此設立排單填寫如某處於所記數目時刻
　　　錯誤又擦損者其下站即於排單内註明一面
　　　馳送一面挨查仍報明軍機處及兵部倘有漫
　　　不經心隠匿不行申報者或被經略大學士查
　　　出或被督撫糾叅將章京筆帖式等交部嚴加
　　　議處
　上從之
　　　十二月辛巳
　上命軍機大臣等傳諭尹繼善等曰據直𨽻總督那
　　蘇圖奏稱東三省兵丁陸續抵京自應速為料理
　　前進現將各站車馬飛飭預備齊全伺候計算毎
　　起五百名行走即四日一起或三日一起亦儘能
　　應付無誤那蘇圗辦理此事甚屬可嘉但不知河
　　南陜西二省亦能如此料理齊全令兵丁陸續前
　　進不至擁擠否可即傳諭尹繼善鄂容安陳宏謀
　　令其即速照直𨽻預備應付無誤一面辦理一面
　　奏聞其自神宣驛至川出口一帶俱係川省所屬
　　並諭令班第作速預備毋致遲滯
　　　壬午
　上諭内閣曰訥親辦理金川軍務乖張退縮老師糜
　　餉經諸王滿漢文武大臣等叅奏朕諭令侍衞富
　　成將伊於奉到諭㫖處拿問拘禁其舉動言語並
　　令富成逐一據實陳奏今據富成奏稱訥親云番
　　蠻之事如此難辦後来切不可輕舉妄動但此言
　　我如何敢上紙筆入奏訥親此語實為巧詐之尤
　　伊受朕殊恩一十三年推心置腹何事不可陳奏
　　如果賊徑十分險峻伊曽身同士卒盡力進攻屢
　　冒鋒刃猶不能克再調勁兵更番前往仍不能冞
　　入其阻而供億浩繁徒糜帑項則當以實在情形
　　奏聞請㫖罷兵況金川之事自因其與澤旺搆釁
　　涉及邉圉不得不發兵致討朕實非利其土地人
　　民輕啓兵端前後所降諭㫖皆訥親同辦之事迨
　　伊與張廣泗久無成功朕又屢次傳諭令其詳悉
　　斟酌倘有不能殄滅之故即可明言其所以然直
　　請班師毋得含糊兩可且於伊奏摺内批示云豈
　　有軍機重務身為經略而持此兩議令朕遥度之
　　理如能保明年破賊増兵費餉朕所不惜若終不
　　能成功不妨明云臣力已竭早圖歸計以全始終
　　訥親以親信重臣膺閫外重寄經朕如此諄切指
　　示亦當遵㫖據實覆奏朕豈有不加以裁酌允其
　　所請之理且伊果肯侃侃直陳則此局早已可竣
　　何用糜費如許物力是今嵗之稽遲皆訥親之貽
　　誤咎更何辭又或慮奏到時為軍機大臣及辦事
　　司員所知亦宜親筆宻緘直達朕覽何得謂之不
　　敢上紙筆入告此等𦂳要情節不敢入告豈如伊
　　歴来奏摺摭拾浮言自相矛盾者轉謂敷陳之道
　　當如是耶夫面從而退有後言乃人臣所當切戒
　　訥親所稱後来不可輕舉妄動之語軍機大臣等
　　能窺見其隠衷乎伊之意自知身名決裂且無子
　　嗣計無所出輙思以不必用兵之言博天下讀書
　　迂愚無識者之稱譽而以窮兵黷武之名歸之於
　　朕此其心懷狡詐實出意想之外朕誠不料十三
　　年来加以隆恩渥澤而訥親之忍心害理竟至於
　　此或
上天以此示朕俾知用人之難耶訥親又云皇上只想
　　我膽大我如何當得起訥親退縮偷安不敢衝鋒
　　奪險實乃毫無膽量朕方責其過於畏葸過於膽
　　小何嘗慮其膽大昔伊祖額宜都冒險登陴流矢
　　貫脛著於女牆之上猶能負傷血戰不以為苦為
　　國家建立大功今其孫委靡至此實朕所不能解
　　又訥親聞雲梯兵過輒云此皆我罪若我今年辦
　　理得妥何致聖心煩躁又令如許滿洲受此苦累
　　此言尤為可駭滿洲官兵有勇知方一聞調遣無
　　不鼓舞忭躍志切同仇皆衆人所共見朕方深為
　　嘉悦而訥親乃以為受此苦累伊從軍營中来為
　　此浮言揺惑軍心俾衆人聞之不知賊境如何險
　　阻如何艱難此惟經略大學士傅恒忠勇奮發金
　　石同堅不為所惑耳兵丁一聞此言勇往之氣有
　　不略為消沮者耶明係伊自不能成功而轉忌他
　　人之成功故為此語巧於離間衆心而不顧國家
　　之大事此其罪可勝言耶訥親一案俟朕另遣大
　　臣前往審訊著將此㫖曉諭中外知之
　　　甲申
　上諭内閣曰據經略大學士傅恒奏稱本月二十四
　　日入四川境至神宣驛即無馬匹更換次日由水
　　路至昭化縣見第五起雲梯兵尚留該縣詢稱因
　　無馬阻滯又問該縣稱備馬四百匹俱為上起雲
　　梯兵騎去未囬署撫班第尚在軍營布政使髙越
　　等僅具一稟内稱俱照傳牌行令州縣按數預備
　　其實第一站即無馬匹應付又不多派大員而疲
　　玩之州縣惟以蔵匿不出為事朕覽大學士所奏
　　不勝駭異現在赴川官兵分起前進均於議定之
　　日飛速行知各該督撫司道伊等自應早為預備
　　俾官兵遄行無阻况雲梯兵三百名分六起進發
　　而經略大學士隨從員弁亦僅一二百人乃甫入
　　川境即已如此將来京兵及東三省之兵陸續到
　　齊必致益加壅滯班第身任巡撫自當預為調度
　　嚴督屬員迅行妥辦今乃怠玩遲誤咎無可逭但
　　念其尚在軍營從寛交部察議髙越前在東省辦
　　事尚屬有才是以由道員超擢藩司自宜感奮實
　　力料理何得漫不經心貽誤至此著革職交與經
　　略大學士傅恒署撫班第令其自備資斧差遣効
　　力贖罪紀山雖經革職但在川已久該省情形頗
　　為熟諳著即署理布政司印務竭力辦公以贖前
　　愆武宏緒係専辦驛傳之員乃毫無整飭照料以
　　致有誤軍行甚屬溺職著革職一併交與經略大
　　學士等令其自備資斧差遣効力至班第紀山等
　　皆非長才不能優裕肆應現今川陕官員廢弛已
　　極當此軍興旁午之時尤關𦂳要急宜整頓必得
　　幹練大臣前往督率方能妥協䇿楞赴任尚須時
　　日著陕甘總督尹繼善就近馳赴川省由陕至川
　　往来查察督辦俟䇿楞抵任後尹繼善囘駐西安
　　務期供億完備軍旅遄行俾膚功得以早奏其餘
　　怠玩蔵匿之地方官俟軍務竣日另行核其功過
　　辦理是日瑚寳奏言京兵三百名一起改為五百
　　　名一起逐臺増添馬匹約需八千有餘陕省辦
　　　理未免艱難因思西寧一鎮處在極邉且值防
　　　冬之際該鎮兵丁既未便派撥則馬匹正可調
　　　用以濟急需隨檄令西寧鎮臣張世偉刻即派
　　　調連鞍營馬二千匹尅期於十二月初間全抵
　　　臺站以備増添之用仍令該鎮即行領價買補
　　　以實操防此項撥濟馬匹俟撤臺之日仍可分
　　　發各鎮營抵補兵丁倒馬即於嵗領倒馬銀兩
　　　項下扣銀一萬六千兩以還西寧鎮所領馬價
　　　庶庫項毫無多費而營馬臺馬均可有資但馬
　　　匹雖經借撥而需數尚多伏思晉省之蒲解二
　　　府州為畜牧騾馬最多之區且與陕省祗隔一
　　　河如陕省雇覓不敷應即飛咨晉省飭令蒲解
　　　二府州在於近陕各屬代雇民間馬騾以濟軍
　　　行亦可無誤現在札商陜撫(臣/)陳宏謀聽其酌
　　　核辦理奏入
　上命交總督尹繼善酌辦
　　　乙酉
　上諭内閣曰經略大學士傅恒自奉命以来公忠體
　　國殫竭悃忱紀律嚴明軍行甚速途次衝風冒雪
　　晨夕驅馳兼辦一切諮詢機務刻晷鮮暇常至徹
　　夜無眠今日披覽来奏甫入川境馬匹遲誤減從
　　星發竟至步行茍非一秉丹誠心堅金石安能若
　　是將来迅奏膚功自當優議酬庸之典而目前之
　　勞瘁實屬超倫朕於臣工有善必彰即如那蘇圖
　　所辦軍行供億預備妥協乃軍旅中之一節尚加
　　議叙況經略大學士如此忠勤豈可不加優奬在
　　經略大學士冲挹為懷此次及將来大捷議叙自
　　必力辭而在朕賞罰權衡大公至正之道固不得
　　以意為輕重也經畧大學士著交部從優議叙是
　　　日
　上又諭内閣曰髙越武宏緒遲誤軍行昨已降㫖革
　　職今覽經略大學士傅恒所奏四川境内並無伺
　　候馬匹不得已只帶十數人於陕省疲乏驛馬内
　　揀選乗騎馳赴成都趕辦供應後来兵丁馬匹途
　　次馬乏竟至步行髙越等以方面大員承辦軍旅
　　要務大站之馬或一時不能接濟何至並經略大
　　學士所需馬數十匹亦全至貽誤現在大兵陸續
　　抵川軍務甚關𦂳要直𨽻山陕等省均應付齊備
　　而川省怠玩廢弛至於此極殊出意想之外其漠
　　視公務貽誤軍機情罪重大革職差委不足蔽辜
　　髙越武宏緒著於成都枷號示衆俟舒赫徳到時
　　帶至軍前㑹同經略大學士嚴審定擬具奏
　　　丙戌軍機大臣等奏言現今川省馬匹缺少大
　　　兵按站前進不無擁擠阻滯亟應籌畫接濟況
　　　沿途驛站亦需馬匹而將来大兵凱旋馬匹又
　　　在所必用(臣/)等商酌京城八旗馬匹不下二萬
　　　未經起程之兵尚有二千名若將八旗馬匹内
　　　撥出三千匹分為四起按起騎至良鄉即留該
　　　處將良鄉之馬騎至下站亦留於該處照此逐
　　　站倒換直至成都如此辦理不須一月川境可
　　　添馬三千匹於軍行大有裨益如䝉
　俞允則明日起程之兵即如此辦理再查大兵現在
　　　由豫入陕抵川晉省祗備臺站馬匹並不供應
　　　大兵則臺驛馬匹應屬有餘請即行文晉撫將
　　　該省馬匹酌撥二千選派幹練武弁分起由便
　　　道解赴陕省供應兵行其陕西與四川隣近所
　　　有預備之馬令該督撫委員就便解赴川境由
　　　川陕交界之神宣驛一路沿途接應至湖北兵
　　　四千名業經停調則有此預備之馬騾已可不
　　　用應行文該督撫令其酌撥二千匹頭即交與
　　　現在奉
　㫖派出領兵將弁分起由便道解赴川省於成都一
　　　帶沿途迎接官兵事竣之後或應留用或仍發
　　　囘本省交與尹繼善䇿楞酌量辦理
　上從之
　　　丁亥軍機大臣等奏言八旗官馬派撥三千匹
　　　前往軍營其缺馬應行補額(臣/)等遵
　㫖酌議請於現在上堵塔布孫諾爾騸馬厰内挑選
　　　身大口小者三千匹作為官馬若但聽馬厰䝉
　　　古等挑選恐未能如式應派馬厰侍衞一員該
　　　部司官一員㑹同該處總管挑選務期合式馬
　　　匹入口時按站喂養到京後分給八旗拴養以
　　　補足原撥之數
　上從之是日西安將軍博第奏言軍興以来動用驛
　　　馬最多往往易致疲瘦僱覓馬騾不能臕壯雜
　　　用營馬亦不能耐久現在官兵俱係兼程進發
　　　若不安設腰站稍息馬力恐有貽誤關係匪輕
　　　(臣/)與撫臣陳宏謀酌議於西安兵丁所餘馬匹
　　　内通融派撥一千四百匹於七站之内各設腰
　　　站庶馬力充裕兵到遄行可免貽誤奏入
　俞㫖報聞
　　　戊子
　上諭内閣曰金川用兵以来張廣泗貽誤於前訥親
　　貽誤於後兩人之罪狀雖一而其處心積慮各有
　　不同至於自逞其私罔恤國事則實皆小人之尤
　　矣朕昨御瀛臺親鞫張廣泗凡伊狡詐欺飾𦂳要
　　情節俱經一一供認而其茹刑巧辯毫無畏苦之
　　狀左右大臣皆以為目所未見即此一節與市井
　　無頼何異又今日接到富成所奏訥親明白囘奏
　　一摺其乖張舛謬之處經朕所指出者悉無可置
　　辯惟思求見朕面不知伊尚有何顔見朕且求赴
　　軍營効力伊曽為大學士將欲效士卒奔走猶得
　　覬驍騎校耶其頑鈍無恥實甚觀此則張廣泗乃
　　剛愎之小人訥親乃隂柔之小人自當僨事一至
　　於此矣而張廣泗初抵軍營以為金川賊酋亦如
　　黔苖之易制屢次妄為大言可以刻日奏功既而
　　久無成效時復失機則又委過屬弁藉口兵單及
　　聞訥親前往伊復持兩端懐怨望訥親能辦此事
　　固可依附而邀次等之功事不成則咎在訥親伊
　　乃一切推諉使陷於敗仍可復據其任是以於訥
　　親之種種乖方並無一語入告其後見訥親之必
　　敗乃向屬員訕笑誹議備極險忮情態葢恐此時
　　據實奏聞猶或致譴責不若含混詭隨坐視其決
　　裂之為得計也此其心輾轉數變狡獪叵測經朕
　　詳悉推勘洞見肺肝始得實情吐露訥親且在其
　　術中而不覺矣至訥親身膺重寄退縮無能早為
　　張廣泗所窺任舉敗後遂至一籌莫展且恐固原
　　兵丁生事曲加重賞轉囑張廣泗彈壓而於張廣
　　泗之挟詐誤公又不據實陳奏意欲留以為缷過
　　之地伊兩人互相推諉其過惡之剛柔異而其心
　　則皆不可問也夫訥親張廣泗在大臣中皆練達
　　政事之員使其不遇此等重務均可擁髙爵而歴
　　亨衢優㳺終老何至敗露若此可見人臣居心惟
　　當一秉至誠使能公忠體國自邀休佑如其懷私
　　自為雖以訥親平日之小心謹宻張廣泗平日之
　　熟嫻軍旅而方寸一壞天奪其魄雖欲幸免而不
　　能豈不大可畏哉訥親張廣泗固不幸而遇此事
　　而朕因此而益見知人之難則金川之事未嘗非
上天昭示之深仁也朕臨御十三年思與大小臣工共
　　臻惇大之治而水懦易玩亦朕所深戒豈肯曲法
　　縱容為姑息之主耶伊等當此軍國重務而深負
　　朕恩實非意料所及今特明正其罪以彰國憲乃
　　朕賞罰無私大公至正之道張廣泗現交軍機大
　　臣㑹同該部按律定擬訥親著尚書舒赫徳馳驛
　　前往帶赴軍營㑹同經略大學士傅恒尚書達爾
　　黨阿嚴審定擬具奏是日瑚寳奏言䕶理川陕督
　　　(臣/)傅爾丹以興漢西寜河州各營缺額兵一千
　　　名令(臣/)按額揀選派委幹練將弁帶赴軍營聽
　　　候委用(臣/)隨知㑹提鎮如數挑選其馬步兵丁
　　　務須漢仗雄壯技藝熟練不得以老弱充數領
　　　兵官弁亦必慎加選擇勇幹之員所有一切官
　　　兵應需銀兩馬匹悉照今春加調官兵之例備
　　　辦齊全星速起程其西寜河州兩處官兵令由
　　　階文一路直達松潘興漢官兵由棧道就近赴
　　　川抵營至官兵沿途行走已飭令嚴加約束務
　　　使秋毫無犯奏入
　報聞是日瑚寳又奏言前因陕撫臣陳宏謀札商陕
　　　省需用馬匹甚多令(臣/)代為籌畫(臣/)隨酌擬派
　　　撥西寜鎮標營馬二千匹刻期前赴協濟今接
　　　陳宏謀札稱陕省多方僱覓騾馬已有一萬三
　　　四千匹頭將来即有疲乏不敷商之將軍尚可
　　　通融借用其西寕派調營馬二千匹可以停其
　　　調遣(臣/)查陕省馬騾既可敷用則西寧馬匹自
　　　應停其調遣以省勞費已飛飭鎮臣張世偉遵
　　　照停止奏入
　報聞是日
　上命軍機大臣等傳諭尹繼善曰據瑚寳奏稱陕省
　　安設臺站派撥營驛兵丁所需馬匹草料請於管
　　站官員處支領在各兵季餉内扣除但該省今嵗
　　收成歉薄即酌中定價亦多至一倍若在季餉内
　　扣除不無虧缺請自各兵到臺之日起至撤臺之
　　日止將應領馬乾草料按日扣還其不敷銀兩應
　　請作正報銷又稱囘馬兵丁口食一項原應令其
　　自備但本年食物昻貴各兵所關糧餉有限若令
　　自備口食則家口在營未免拮据懇將督撫兩標
　　固原興漢等鎮營囬馬兵丁毎名毎日酌給口糧
　　銀四分俾免内顧朕思陕省現今草料價昻兵丁
　　季餉不敷扣還難免拮据而囘馬兵丁逺赴臺站
　　令其以所關糧餉自備口食則家口必致艱窘瑚
　　寳所奏似屬實情著將此摺録交尹繼善酌量如
　　果屬可行一面傳㫖辦理一面奏聞又瑚寳所奏
　　停調西寧營馬一摺亦著交尹繼善聽其酌量
　
　
　
　
　
　
　
　
　
　
　
　
　
平定金川方略卷十八
欽定四庫全書
平定金川方略卷十九
　　　十二月辛卯
　上諭内閣曰經略大學士奏稱布政使髙越抵任甫
　　經八日其貽誤供應馬匹之處情稍可原罪猶可
　　逭前經經畧大學士因川省貽誤軍行馬匹具摺
　　叅奏朕以髙越係地方大員武宏緒専司驛傳有
　　誤軍機情罪重大是以降㫖將伊等革職枷號示
　　衆今據經略大學士所奏則高越情有可原着賞
　　給道員職銜留於川省委用布政司印務仍令紀
　　山署理至武宏緒身為驛道罪無可逭仍照前㫖
　　行朕用人行政一秉至公即如髙越貽誤軍行則
　　重治其罪今既知其情有可原即寛其罪譴予以
　　自新輕重權衡絲毫不爽經略大學士居心公正
　　辦事精詳是以叅劾於前請寛於後與朕意脗合
　　君臣之間辦理政務果俱能如此則事未有不當
　　而功亦未有不成者朕於滿漢大臣原無岐視但
　　其中有知恩者亦有負恩者如訥親之辜恩負國
　　舛謬乖張朕既置之憲典而忠勇奮發如經畧大
　　學士者朕豈可不加之優奬以勵臣工以重國事
　　乎經畧大學士傅恒前已有㫖優敘其隨往之達
　　爾黨阿達青阿安冲阿亦甚奮勉着交部一併議
　　敘將此傳諭中外諸臣俾知效法
　　　　(臣/)等謹按天道無私故風霆雨露無非教也
　　　　曷嘗以有心預乎其間擇一人而福之擇一
　　　　人而禍之哉亦就其人之所為而各予以應
　　　　得耳我
　皇上體天之心以為心是以慶賞刑威無一不出於
　　　　大公無私之則固不止髙越之一時一事而
　　　　就此一時一事觀之
　聖諭所頒於因物付物之理深切著明如此所以勉
　　　　進羣工者至矣
　　　是日岳鍾琪奏言續調雜谷土兵二千名攻𠞰
　　　黨壩陸續到營者已有五百餘名(臣/)查塔髙山
　　　梁界在康八達木耳金岡兩山之中乃各處總
　　　滙之路若此梁一克可斷賊番應援之路並可
　　　攻取康八達要隘但塔髙山梁賊番修有木城
　　　石城土卡三座周圍險峻防禦亦嚴賊兵甚衆
　　　非用竒難以制勝(臣/)於十一月十八日乘天氣
　　　尚晴仰遵破堅碉而殺賊衆之
　聖訓派遣新舊官兵一千二百名明攻木耳金岡誘
　　　賊蟻聚救援以便乗機攻奪塔高山梁等處新
　　　兵鼓勇與在事官兵奮往直前奪獲土卡平房
　　　三處水卡一處斃賊一百餘名所獲刀矛器械
　　　甚多(臣/)與法酬董芳鍾秋胡西等親臨督陣見
　　　守備馬化鰲千總馬漢臣等俱奮不顧身各帶
　　　鎗石等傷賊勢大挫塔髙之賊漸移至木耳金
　　　岡為自守之計正可乘虚攻取塔髙不意十八
　　　日黄昏時降雪約深二寸至二十日尚未晴霽
　　　容俟天氣一晴即便督兵進取奏入
　諭曰汝調度有方實可嘉悦總俟克成大勲從優議
　　敘
　　　壬辰軍機大臣等奏言張廣泗受
　恩深重歴任封疆
　皇上因其尚諳軍旅
　特命以進𠞰金川事宜自應竭力籌辦乃張廣泗自
　　　抵軍營以来毫無成算始則分兵十路調度失
　　　宜繼又措置乖方以致屬弁張興失機陷沒他
　　　如遺棄軍裝砲位失火轟碉焚斃官兵率皆委
　　　過於下惟以尅日成功屢行妄奏遷延嵗月糜
　　　費不貲及聞訥親前往即諸事推委漠不關心
　　　且信用賊酋姻黨袒庇黔省劣員身為總統布
　　　散流言煽惑衆聽其乖張欺罔目無法紀罪狀
　　　非一(臣/)等按律擬議張廣泗失誤軍機漏洩軍
　　　情煽惑人心守備不設為賊所掩襲因而失陷
　　　城寨毁棄軍器罪皆應斬加以種種負
　恩有心誤
　　國實刑章所莫逭為覆載所不容應將張廣泗
　　　擬斬立决以正典刑以昭大戒得
　㫖張廣泗着即處斬着得保勒爾森前往監視行刑
　　　癸巳廣西巡撫舒輅奏言接准部咨令廣西撥
　　　銀五十萬兩解赴川省(臣/)謹分作兩運起解毎
　　　運起解二十五萬兩第一運委桂林府通判文
　　　徳試用州判張梓領解於十一月十六日起程
　　　第二運委借補荔浦縣知縣王煒臨桂縣典史
　　　梁恒謙領解於十一月二十日起程奏入
　上諭該部知之
　　　甲午經略大學士傅恒奏言(臣/)於二十八日卯
　　　刻接到傅爾丹班第報匣内摺奏一件係黨壩
　　　頭人乞降賊酋形勢窮蹙及郎卡病重差員往
　　　驗(臣/)細閲此摺辦理殊未妥協既云乞降而逆
　　　酋並未親自到營即郎卡果係病重莎羅奔何
　　　以亦不親行且差員往驗既到彼處郎卡如何
　　　情景出何語言亦應一一陳奏何以並未述及
　　　賊人乞降逆酋未至但據頭人虚詞即差員往
　　　驗似屬非體况緑旗兵丁現屬懦怯楊自功等
　　　又係微員倘入賊境微露畏葸之形豈不損軍
　　　威而傷
　　國體即欲借此知其山川要隘内潰情形亦應令
　　　素有膽智之大員前往自非千把微員所能勝
　　　任且焉知非逆酋自揣勢窮姑為乞憐之狀偽
　　　作郎卡使我兵識認以為將来免脱之地或聞
　　　訥親等前往黨壩傅爾丹等又至美諾㑹商將
　　　從黨壩直入故令我軍識其道路將来從此取
　　　徑可以預為設伏施其詭計種種賊情俱未可
　　　測而岳鍾琪等並未籌及(臣/)至軍營自當將此
　　　情節一一告知傅爾丹等以防賊之譎詐聞軍
　　　中緑旗將士知(臣/)来川日切盻望而傅爾丹等
　　　聞(臣/)將至轉生疑懼之心(臣/)至軍營當詳悉開
　　　導使之釋然一無繫慮自可専心辦理軍務至
　　　傅爾丹年已六十六嵗精力就衰惟熟於管理
　　　滿兵將来應令専辦營盤一切事宜其餘不使
　　　分心惟用兵一事亦與隨時商酌(臣/)至黨壩欲
　　　語岳鍾琪云爾受
　皇上深恩棄瑕録用當一矢丹誠竭力報効不可稍
　　　存瞻顧我奉
　命經略調兵如此之多即仰仗
　天威勝算翦此么魔亦我本分之事何功之有若爾
　　　現在攻取漸有進步即爾之功倘更能鼓勇前
　　　進掃穴犁庭則其功益大若爾不盡力我克成
　　　功不能掩爾之過若爾能盡力懋建功勲我為
　　　經略衆人之功即我之功豈有絲毫區别畛域
　　　之見惟在同心協力相與有成可以毫無觀望
　　　如此諄切吿語並將此宣布軍中將士使傅爾
　　　丹岳鍾琪等疑懼之心盡釋則胷中既無罣礙
　　　臨事自不至茫無主持伊等皆老成夙將起於
　　　廢棄之餘自切報稱之念(臣/)為開釋其疑與之
　　　和衷共濟庶幾功可速成而(臣/)亦得收臂指之
　　　效於軍務自有禆益是日經略大學士傅恒又
　　　奏言綠營兵丁實少精鋭與其徒多糜費不適
　　　於用不如僅取敷用其餘概停調遣(臣/)至西安
　　　已告知該督撫等令將各兵實在起程及未經
　　　起程實數查覆其未經起程者不必起程今奉
　諭㫖并閱新柱原摺楚兵情形已可概見(臣/)至軍營
　　　與傅爾丹等酌定當即行文全數停止原議調
　　　兵三萬五千計前停止陜省督撫標兵一千今
　　　又停止楚兵八千尚存二萬六千名現在川省
　　　供應甚屬拮据今停調幾及萬人所省實多亦
　　　可稍紓物力(臣/)至軍營詳審機宜再與傅爾丹
　　　等㑹商如尚可酌減即於陜省雲貴兵内議裁
　　　倘勢在必需亦不可再議裁減總俟(臣/)到卡撒
　　　酌定奏
　聞至原派將弁奉
　㫖仍令前赴軍營以備驅䇿當此需人之際自應遵
　　　照辦理(臣/)前在西安停調督撫標兵其原派領
　　　兵之副將伸佈等仍令前赴軍營亦為需人起
　　　見嗣後若有停止調兵之處俱應遵
　㫖將所派將弁仍令速到軍前隨時委用庶收得人
　　　之益以濟軍務奏入
　上命軍機大臣等傳諭曰經畧大學士傅恒所奏料
　　敵情形之處籌審精詳思慮周到實乃超出等倫
　　經畧大學士隨朕辦事數年平日深知其明敏練
　　達初不意竟能至此即朕自為籌畫亦恐尚有未
　　周朕心深為嘉悦至所奏各路官兵前據經略大
　　學士奏稱湖北兵四千名已行文停調而現據新
　　柱摺奏楚兵分為五起前三起共兵三千三百五
　　十名俱已起程其湖南兵四千及湖北襄陽等鎮
　　兵一千六百名現候文到起程而經略大學士又
　　稱俟至軍營㑹商停調恐到營後行文此等官兵
　　已經抵川勢難再行遣囘留營調遣未為不可或
　　於滇黔路逺營分未經起程兵丁内酌量照數減
　　調其楚省候文起程之兵應調應止速行知㑹方
　　不至於兩岐仍將如何辦理之處明晰速奏川省
　　自軍興以来民力未免疲憊運夫一事楚省已經
　　抵川之兵其由水路至者尚須於重慶雇夫陸路
　　之兵或可即用来夫長運至營其雲貴兵丁如尚
　　須調遣亦應用長夫運送庶可稍紓川省民力至
　　運糧甚關𦂳要班第應駐成都接應其往来照
　　料則係兆惠専責務期妥協毋致稍有貽誤經畧
　　大學士所奏都司沈瑞龍若果托病擅囘本營自
　　應從嚴辦理以懲縱弛積習
　　　　(臣/)等謹按川省連嵗用兵未免有資民力我
　皇上征討不庭兵由不得已而出乃
　九重之上一惟軫念兵民時殷懷保是以於陕兵應
　　　　領馬乾草折則令尹繼善酌量作正報銷而
　　　　於各省官兵則令改用長夫以紓蜀民之力
　　　　葢所以體恤保䕶之意深矣
　　　是日
　上諭内閣曰從前訥親等將總兵哈攀龍叅處甚為
　　屈抑朕聞伊在軍營尚為黽勉出力着將部議降
　　二級之案准其開復是日刑部侍郎兆惠奏言現
　　　在添調官兵軍糧亟應籌畫查卡撒營中之左
　　　右山梁色爾力等路米石積貯無多僅足供一
　　　兩月之糧而滿兵前来迅速尤不可不急為經
　　　理幸附近之崇徳牛厰存糧八千餘石美諾存
　　　糧二萬有餘為空卡雪山阻隔不能速運(臣/)等
　　　現在紏集番漢民夫盡數搬取(臣/)兆恵親赴美
　　　諾沃日督率臺員捲站疏通班攔龍肋積米一
　　　萬有餘急令站夫歸併趲行期無貽誤但兵數
　　　既多加以跟役餘丁人數尤衆目今竭力趕運
　　　止可供經過大兵支食及卡撒一路新舊兵丁
　　　明嵗四月以前之用是以(臣/)等已㑹商分派各
　　　州縣碾米三四萬石令就本境募夫長運卡撒
　　　限於三月内到齊黨壩甲索兩營現貯之糧均
　　　足供現兵至明年四月以前該二路俱議設重
　　　兵則黨壩舊運之數既屬不敷而甲索向係用
　　　蠻人烏拉多寡尤難預定查松潘一路向係雇
　　　用烏拉直運黨壩費亦較省該處儘可採辦青
　　　稞炒麫已飛飭該同知等儘力速為採買前運
　　　黨壩軍營其甲索一路不足之處或由黨壩渡
　　　河濟運或交大商分往包運俟王鏜范清注到
　　　營(臣/)等相其緩急難易再為酌定現今各路大
　　　兵尚無分派確數某營實須若干某路應運若
　　　干均難預定應俟各路大兵分派確數既定另
　　　為從長籌議總期兵食無虧民力不致甚苦庶
　　　為妥協奏入
　報聞是日兆恵又奏言(臣/)於十一月初七初九等日
　　　親赴卡撒左右山梁色爾力等處周觀營壘及
　　　賊人碉卡我兵情形接見領兵提鎮將弁詢以
　　　防守攻戰機宜覘其人才識見又復詳加體訪
　　　滿洲大臣中惟䕶軍統領法酬逺駐黨壩未能
　　　深悉䕶軍統領烏爾登為人明白臨陣亦肯向
　　　前初在馬奈後調卡撒於指攻之處有利則進
　　　無利則退頗能鼓勵將士䕶軍統領薩音圖前
　　　駐甲索無功後赴卡撒亦無見長之處且身為
　　　統領而以得離甲索為可幸臨陣不能奮力而
　　　又刻於待下似難望其身先士卒而緑營之表
　　　率現在提鎮中如原任提督叚起賢漢仗雖好
　　　到營後從未建功且舊疾復作扶掖須人留營
　　　似屬無益總兵哈尚徳人尚聰明但未經攻戰
　　　不能悉其勇怯總兵冶大雄莽阿納俱係循分
　　　供職之員未見格外奮勇惟總兵哈攀龍前攻
　　　渇足嶺頗稱勇往繼攻昔嶺雖未能破亦能身
　　　冒鎗石巡防謹嚴不辭勞瘁在諸鎮中尚為可
　　　用之將其副將以下各員據(臣/)所見頗有人材
　　　平庸龍鍾衰病者擬俟經略抵營告知聽經略
　　　自行裁汰(臣/)又訪聞各省派兵時將備等多有
　　　家丁冒充名糧及多占額兵役使者雖係綠旗
　　　相沿積弊然當此用兵之際豈容冒濫虚糜亦
　　　擬告知經略聽其酌辦奏入
　諭曰俱屬公論告之經略大學士以備採擇
　　　乙未經略大學士傅恒奏言(臣/)查川省馬匹甚
　　　少供應官兵難免貽誤(臣/)與布政使髙越商酌
　　　將各州縣未到馬匹極力催趲并令毎站設立
　　　夫役將上站馬匹接收加意喂養仍送囘原站
　　　以備下次兵丁乗騎但此事關係𦂳要州縣驛
　　　丞等員恐不足恃(臣/)見副都統卓鼐尚屬曉事
　　　且滿洲辦理此等事件實勝漢人已諄囑卓鼐
　　　専心協同辦理(臣/)於途次見西安兵丁騎䭾馬
　　　騾甚多伊等過成都而西其勢不能多帶必仍
　　　留省城喂養莫若購買此項馬匹添補驛站既
　　　於軍行有濟而於西安兵丁亦屬有益(臣/)已交
　　　卓鼐將現存馬價銀八千兩并酌於藩庫動項
　　　購買現今備辦馬匹既屬艱難而四川地方道
　　　路窄狹若遵照原奏毎隊五百名一處行走住
　　　宿不惟不得如許房屋即帳房蓆棚亦難一時
　　　搭葢(臣/)酌量以五百名分為兩隊每隊二百五
　　　十名同行倘住宿之處二百五十名尚不能容
　　　則令稍前稍後分派住宿到營所差不過一二
　　　日亦不至於甚遲再查從前派往金川之大臣
　　　侍衞官員兵丁等乘騎馬匹背負人夫並無定
　　　額而自成都起程之大臣侍衞䕶軍校拜唐阿
　　　等所給銀數亦屬過多此次所派官兵甚衆若
　　　照例辦理其勢斷不能給(臣/)等商議俱量為酌
　　　減并明白曉諭兵丁以兵多費廣之故並勉以
　　　立功受賞兵丁等皆深悉地方官料理拮据之
　　　况各無怨言至(臣/)應得各項除鑼鍋帳房之外
　　　一無所取以服衆心惟是成都地方五方雜處
　　　土著甚多而嘓嚕子向為民患滿兵一千六百
　　　名派往軍營者已一千一百名僅餘五百名在
　　　省而巡撫又在軍營今值用兵之際内地防範
　　　不可不嚴(臣/)令布政使髙越並飭提督巡撫標
　　　下叅遊等官添設堆撥嚴加防守(臣/)即於明日
　　　起程前往軍營已諄囑卓鼐高越等俟大兵到
　　　日必照現定章程妥協辦理令速起程奏入
　諭曰一切事務思慮皆至縱極嘉奬亦不能盡朕意
　　也是日經略大學士傅恒又奏言(臣/)於十二月初
　　　一日酉刻接到岳鍾琪等報匣係報明攻殺塔
　　　髙山梁等處軍情查近日岳鍾琪所奏連有攻
　　　克軍勢漸振此次據稱五路進兵焚燒木耳金
　　　岡賊碉房屋及斬殺康八達木卡賊番又將塔
　　　髙山濠内賊番擊死數十人賊人棄濠奔遁退
　　　守土城雖不能即行克取亦漸有斬獲而三等
　　　侍衞丹泰奮勇攻擊連殪賊番矢盡尚能力戰
　　　捐軀効命誠可惋惜(臣/)至軍營當查明即為料
　　　理又據岳鍾琪奏稱目今一俟土兵到齊即便
　　　相機進取看来賊勢漸挫亦不能久於負固但
　　　黨壩之士氣稍揚則卡撒之聲勢尤不可少懈
　　　必宜乘機奮擊使賊酋兩地兼顧彼此不能並
　　　支自必易於克㨗(臣/)至卡撒當鼓勵軍營及時
　　　攻𠞰倘此處地勢實不便進兵(臣/)即往黨壩查
　　　勘形勢若其時可以乘機直搗勒歪即從此統
　　　率將士前進并飛速行文令大兵不必復往卡
　　　撒即於中途分道直趨黨壩以省往返軍糧亦
　　　可即行運往現在莎羅奔與郎卡俱在勒歪俾
　　　一舉而二賊俱可就擒是亦一䇿至卡撒一路
　　　仍令大張聲勢嚴為防禦俟後起兵到再為分
　　　撥夹攻自可速殄羣醜縛取渠魁然此時亦未
　　　便懸擬統俟(臣/)到營審度實在情形妥協辦理
　　　奏入
　俞㫖報聞是日
　上命軍機大臣等傳諭經略大學士傅恒曰適據陳
　　宏謀奏報陕省得雪因思經略大學士傅恒途次
　　經行天氣悉皆和暖而既過之後則地方又得瑞
　　雪足徵忠勤為國之大臣自能感召
天和觀此必當仰䝉
休祐迅速奏功朕心極為欣慰著傳諭知之是日
　上諭内閣曰經略大學士傅恒途次承辦諸事懋著
　　勤勞帶往各員如達爾黨阿等前已交部議敘其
　　隨行辦事之順天府丞胡寳瑔吏部郎中徳舒俱
　　能黽勉効力著交部一併議敘
　　　丙申
　上諭内閣曰據岳鍾琪奏稱十一月二十一日焚燒
　　塔髙山梁并木耳金岡之碉樓正在鼓勇殺賊有
　　三等侍衞丹泰奮不顧身直前撲鬭用箭斃賊三
　　名矢盡猶且力戰致被鎗傷陣亡朕聞甚為憫惻
　　官兵奮勇攻賊俱屬平安惟丹泰身殁實為可憫
　　其應如何加恩贈恤之處著該部查例具奏
　　　丁酉
　上命軍機大臣等傳諭經略大學士傅恒曰據瑚寳
　　奏陜提延河二鎮及甘撫標河西各標營兵共一
　　萬二千二百名久已陸續起程於二月十五以前
　　可以齊抵軍營如此則攻𠞰可資矣其興漢鎮兵
　　一千八百名瑚寳既稱應否停止聽經略大學士
　　酌奪想此項官兵應停應調之處經略大學士已
　　經酌定應速奏聞是日
　上諭内閣曰前據岳鍾琪奏報三等侍衞丹泰進攻
　　塔髙山梁等處奮勇捐軀朕已降㫖交部定議加
　　恩今思丹泰因力戰身歿甚屬可憫伊長子現在
　　䕶軍行走著授為藍翎侍衞在打牲處行走所遺
　　䕶軍之缺即將伊次子補授遇便傳諭經略大學
　　士傅恒曉諭軍營官兵知之是日
　上又命軍機大臣等傳諭舒赫徳尹繼善䇿楞曰據
　　愛必達等奏稱黔兵二千名分為四起起程計明
　　嵗正月内均可齊抵軍營昨據瑚寳所奏陜兵一
　　萬四千餘名亦於明嵗二月十五日以前可到但
　　此皆由各該處起程按日計算其既入川境之後
　　雖經高越奏稱馬匹業已購覔足用而途次是否
　　悉能如期抵營則尚未可豫定倘遲至二月以後
　　始到則緩不及事矣滿兵現已全數啟行本擬二
　　月初五以前俱可抵營今觀努三所領第一起京
　　兵即因馬匹遲誤留住昭化數日則川省辦理情
　　形其艱難已可概見今經略大學士多方經畫並
　　令副都統卓鼐協同辦理尹繼善亦由陜赴川協
　　辦䇿楞已星馳抵任而馬匹又經調撥接濟將来
　　自不致如前拮据惟是滿兵九千一可當百須令
　　迅速赴營及鋒而用早到一日有一日之益况五
　　百人分為二起較前更易措辦自當得進則進不
　　必拘定三日一起之期其由成都抵營郫灌等邑
　　係經由總路羊腸紆折人必單行馬難並駕若各
　　路兵丁不期而㑹恐難免於擁擠自宜豫為經理
　　毋令緑旗各兵壅塞道途轉礙滿兵前進之路著
　　尚書舒赫徳總督尹繼善䇿楞等詳悉籌辦總期
　　於事有濟如何得便即權宜辦理伊三人仍彼此
　　互相知㑹惟以善為設法趲行俾得魚貫而前毋
　　過二月初旬之期全數抵營則滿兵得展其趫捷
　　之能奮勇先登膚功可以速奏其各善體朕意勉
　　之是日經略大學士傅恒奏言本月初六日行至
　　　汶川縣映秀灣地方接到軍機大臣議覆瑚寳
　　　所奏料理官兵起程一摺内稱陜兵未經啟行
　　　者令(臣/)詳加酌定如可不用即行文停止倘尚
　　　需用則行文該撫等作速嚴催就道迅抵軍營
　　　(臣/)伏思此次原派滿漢官兵三萬五千名現已
　　　停調陜省督撫標兵一千名又擬停調湖廣兵
　　　丁八千名共已停調九千名雖添滿兵一千計
　　　止二萬七千名查傅爾丹等奏請添兵為數甚
　　　多(臣/)在京定議時只調三萬五千名較之原請
　　　之數已為酌減現又停調九千名若再行停調
　　　將来攻𠞰堵禦一切派遣不敷復行徵調愈覺
　　　曠日持久轉多周折此番務在一舉成功盡殲
　　　羣醜早一日奏捷即省一日縻費今既議停楚
　　　兵則陜兵似未可遽議停調(臣/)於途次見陕西
　　　雲南受傷遣發囘營之兵敝衣垢面臨陣數次
　　　已不得力正可裁汰以省糜費(臣/)至軍營與傅
　　　爾丹等㑹商若新兵不為過多即俱行留用如
　　　尚可酌減寧將舊有之兵汰除留用生兵更加
　　　精鋭自必所向克捷功可速成(臣/)已行文瑚寳
　　　令催官兵即日起程毋得遲緩奏入
　諭曰催其速至軍營可耳是日髙越奏言現駐軍營
　　　官兵夫役毎月需米二萬一千餘石今添派滿
　　　漢官兵加以運夫人等約計添米二萬餘石通
　　　計毎月約需米四萬有竒自本年十二月至明
　　　年五月半載之間統計需米二十五萬石現在
　　　中書范清注認運米七萬五千石郎中王鏜亦
　　　派運米七萬五千石核計所派兩商領運并從
　　　前運送未竣之米如全數到營可得二十餘萬
　　　(臣/)又飛飭松潘打箭爐兩處同知辦運炒麫猶
　　　慮兵行迅速軍中日有増兵而於明春二三月
　　　間糧米或不及接續且凱旋善後亦須預籌糧
　　　米(臣/)接奉署撫臣班第侍郎兆恵劄商又派委
　　　各府州料理正運帶運米共十四萬石分頭輓
　　　運以期無誤至一切需費計至明年五月約需
　　　銀八百七十餘萬兩署司宋厚移交銀六十二
　　　萬餘兩又浙江協餉銀二十萬兩俱已支發各
　　　項司庫並無存貯現在設法供應官兵出口不
　　　致貽誤至口外收發糧餉稽查臺站雖専委道
　　　員分司總理猶恐站夫未能處處足數已飭成
　　　都府雇夫一千二百名委員押送出口交各臺
　　　站添設足敷差遣之用奏入
　報聞是日髙越以川省正印各員調委辦理軍務者
　　　多必須揀發人員差委調遣使正印官得囘本
　　　任料理地方事務奏請揀發同知以下十員迅
　　　速来川以備委用
　上即命該部㨂選發往
　　　庚子
　上諭内閣曰乾清門三等侍衞徳山鄂實差遣處甚
　　多而伊等行走亦甚出力著加恩俱授為二等侍
　　衞是日
　上命軍機大臣等傳諭經略大學士傅恒曰前據侍
　　郎兆恵奏稱䕶軍統領薩音圗陣前並不努力待
　　下苛刻又膽怯不敢乘騎朕猶以為未然今詢及
　　鄂實亦云陣前不甚勇往且以絃子解悶薩音圖
　　由侍衞授為䕶軍統領且朕加恩予以報効之路
　　令其前往金川理當感戴朕恩奮勇力戰乃並不
　　効力惟安樂是圖深負朕恩可傳諭經畧大學士
　　傅恒將薩音圖革去䕶軍統領令在軍營披甲効
　　力贖罪
　　　　(臣/)等謹按賞罰者王者馭世之大柄也而於
　　　　行軍為尢重伏見
　皇上一日之間處分三事於徳山鄂實之稍効微勞
　　　　則從而升奬之於薩音圖之苟且偷安則從
　　　　而罷斥之至於臺站各員稽遲文報業經尚
　　　　書舒赫徳嚴叅
　皇上猶念其初經辦理情尚可原祗從察議寛嚴輕
　　　　重之間銖黍不爽如此所以昭示勸懲陶鑄
　　　　人材者至矣
　　　是日舒赫徳叅奏驛站遲誤文報各員
　上命軍機大臣等傳諭曰覽所奏稽查臺務具見精
　　詳但該員等均係初經辦理情尚可原姑免嚴處
　　已降㫖從寛交部察議矣至稽查臺務交司員三
　　寳辦理舒赫徳星馳前往照料川陜馬匹俾滿兵
　　得以速抵軍營所辦緩急合宜甚屬妥協此番因
　　經略大學士傅恒忠勤勞勩凡奉差大臣俱能振
　　作奮勉實力任事朕心實為嘉悦可傳諭舒赫徳
　　知之是日
　上又命軍機大臣等傳諭經略大學士傳恒曰十九
　　日計大學士應抵軍營是日早間天氣微隂朕心
　　黙念若得瑞雪即可為来春克捷之兆亭午果見
　　密霰繽紛吉事有祥深為嘉悦可傳諭經略大學
　　士傅恒同此歡慶
　　　　(臣/)等謹按天人感應之理捷於影響我
　皇上敬
天勤民宵旰無斁而於金川之役矜卒徒之勞瘁念民
　　　　力之輸將無事不本寛仁無時不加體恤是
　　　　以黙祈捷兆不逾晷而瑞雪呈祥
　聖主之感召
天和旋至立效如此
　　　是日鄂容安奏言官兵起程於豫省趲𦂳一程
　　　抵川即早一日(臣/)查豫省程途渡河後鐵門迤
　　　西直抵潼關皆髙嶺深谷徑路偪仄止可按站
　　　前進至河北一帶道途寛坦車馬易行從前淇
　　　門驛至孟津縣行走三日馬匹有餘且兩站適
　　　中之地已安設腰站不過百五六十里即可更
　　　換并為兩日儘可應付如原定淇門驛起身行
　　　百四十里至獲嘉縣住宿今可再行五十里住
　　　修武縣修武縣起身行百二十里至覃懐驛更
　　　換車馬再行六十里至孟縣若時届申刻以前
　　　竟可渡河至孟津縣住宿計兩日行程每日仍
　　　不過二百里上下而較前已為趲𦂳(臣/)現在開
　　　寫程途交淇門首站各官毎起通知按照行走
　　　庶使軍行迅速奏入
　俞㫖報聞是日舒赫徳奏言驛站添設筆帖式領催
　　　實於軍務有益但現今所派筆帖式毎員兼管
　　　兩站又加腰站二站即係四站相隔百有餘里
　　　(臣/)雖由兵部行文各員令筆帖式領催分駐站
　　　首站尾以便来往督察今一路查看筆帖式領
　　　催雖經分駐然中間所有正腰各站尚係無人
　　　来往馳遞事件仍屬知縣驛丞等經手而伊等
　　　又未能自行查辦不過委之書吏驛卒風雨暮
　　　夜恐致貽誤仰請
　勅下該部再派筆帖式領催每一正站駐筆帖式一
　　　員腰站住領催一名遇有𦂳急事件即令伊等
　　　親行遞送是添派之人既屬無多而一人不過
　　　馳送二三十里其事易辦當於軍務有益奏入
　上命該部速行
　
　
　
　
　
　
　
　
平定金川方略卷十九
欽定四庫全書
平定金川方略卷二十
　　　十二月辛丑
　上命軍機大臣等傳諭經略大學士傅恒曰現在調
　　遣滿兵原因其驍勇精鋭逺過緑旗可速收克捷
　　之效川省馬匹初雖遲誤及經略大學士傅恒指
　　示調度又傳諭該督尹繼善前往料理尚書舒赫
　　徳亦復星馳查辦昨據髙越所奏購買本省及陜
　　省馬騾年内可資應付則努三所帶留駐昭化之
　　兵目下諒可全數進發即後起滿兵亦可陸續出
　　口但不知此諭到日滿兵已到幾何各路官兵已
　　到幾何總期早一日抵營可望早一日奏捷朕心
　　實為懸切經略大學士其作速奏聞是日
　上又命傳諭曰前據髙越奏稱川省軍需年内至明
　　年五月尚須撥銀八百七十萬兩經軍機大臣酌
　　議本年十月以後已撥銀四百萬兩臘底春初均
　　可抵川現在又將湖南湖北江西省留備等銀凑
　　足二百萬兩協濟如有不足應俟来春另行籌辦
　　金川小醜初不意糜費如許物力兩年之間所用
　　幾及二千萬從前西北兩路沙磧迢遥艱於饋運
　　是以所費不貲今自成都至軍營程途幾何用兵
　　時日幾何而糧餉之糜費較彼更甚其中必有經
　　理不善之處但辦理至此勢難中止今通盤籌畫
　　各省協撥數已浩繁不得已而動至留備揆此大
　　局設再有遷延斷難為繼豈有因此而額外加徵
　　重累小民之理惟望滿兵速到大功速成不出朕
　　前諭四月初旬之期則雖多費帑項亦尚不至虚
　　擲一切機宜連日宻諭中備細詳悉並將軍機大
　　臣等原議抄發經畧大學士傅恒閲看令其留意
　　再頃接岳鍾琪奏報現在黨壩用砲攻擊賊碉情
　　形看来此處兵勢稍振經略大學士前有由黨壩
　　進取之意計抵卡撒後定即赴黨壩周覽形勢熟
　　籌勝算自當由此一路進兵為是卡撒亦屬𦂳要
　　傅爾丹年近衰老一切堵禦攻勦尚須酌派强幹
　　大員協同辦理庶免疎虞著一併傳諭經畧大學
　　士妥酌調遣
　　　壬寅
　上命軍機大臣等傳諭經略大學士傅恒曰經略大
　　學士傅恒奏稱初九日途經天赦山路甚險阻上
　　下四十餘里雪後凍滑有馬十數匹墜入山澗官
　　兵馬匹俱未能到臣不忍獨自乘騎步行七十餘
　　里並未勉强蜀道之險峻如此經略大學士跋履
　　艱難不辭勞瘁固屬忠勇奮發然未免過甚矣天
　　下事自有中道過猶不及在臣子雖自矢匪躬然
　　不可使為君父者聞之馳心厪念至有所不忍古
　　人稱或勞心或勞力士卒義當勞力今聞跟役兵
　　丁追隨弗及伊等均有人心見經略大學士勤勞
　　若是疇不感動奮勉誠力有不逮耳經略大學士
　　調度機宜辦理章奏事無大小皆須縈神裁酌所
　　謂勞心者合營將士不能及其萬一乃勞力之處
　　又與士卒無異以一身之精神每日如此何以能
　　堪朕聞之實増懸切不能欣喜也朕命達爾黨阿
　　等隨行原為經略大學士一往直前恐至太過令
　　其隨事勸阻今經略大學士竟日步行如此勞瘁
　　達爾黨阿等何以不力為勸止行路尚爾交鋒之
　　際更復何如朕輾轉於心不能暫釋有㫖傳諭達
　　爾黨阿等嗣後經略大學士當聽其勸阻以慰朕
　　懐至黨壩軍聲稍振經畧大學士此時想已到彼
　　相度形勢自必乘機進取但現在滿兵至者不過
　　三數百人尚不宜輕用其鋒當待陸續到齊厚集
　　其勢便可一舉成功計亦不出三月未為過遲連
　　日所寄諭㫖俱已詳悉惟望如期告捷露布奏凱
　　耳頃據傅爾丹等摺奏請補軍營將弁遺缺煩冗
　　不止數千言各將弁均係應行題補之人軍前籌
　　辦攻𠞰事宜至關𦂳要何暇紛紜奏牘為此支蔓
　　之詞著傳諭經略大學士軍前遇有將弁缺出即
　　於現在人員内揀選委署即同實授俟凱旋後再
　　行補題既足鼓勵衆心亦可少省精力將此曉諭
　　兵弁知之是日
　上諭内閣曰經略大學士傅恒及尚書達爾黨阿所
　　奏自成都前赴軍營二摺著宣示中外經略大學
　　士傅恒忠勇奮發宣力勤勞其殫心為國之丹忱
　　足以感孚衆志是以近日軍旅之事舒赫徳尹繼
　　善那蘇圖鄂容安等率能實力籌辦用速軍行朕
　　甚嘉焉凡為臣子者内而亮工熙績外而敷政寜
　　人各宜自矢靖共恪思匪懈豈必倡而後效始知
　　黽勉况軍旅之事國家所不常有朕惟願與諸臣
　　共享昇平之福不樂覩盡瘁於倥偬之際也但經
　　略大學士傅恒如此忠誠勞勩在隨行將弁士卒
　　目擊者固當激勵興起而内外大小臣工聞風者
　　亦必中懐敬服設尚不知奮勉不知效法於趨事
　　赴公之際仍懐觀望朕亦惟信賞必罰耳著通行
　　傳諭知之是日
　上又諭内閣曰此次大兵征𠞰金川經過陜省地方
　　一切安臺馬匹事宜總督尹繼善俱能星速料理
　　調度得宜於軍行甚為有益朕深為嘉悦著將伊
　　從前革職留任之案加恩開復
　　　癸卯
　上諭内閣曰訥親自辦理金川軍務以来行事乖張
　　心懐畏縮視士卒死傷漠不動念惟安逸是圖娛
　　樂是躭而於道路之險阻兵民之疲憊從未據實
　　入吿朕因軍旅重大不容久誤特命大學士傅恒
　　前往經略調遣滿漢官兵飛芻輓粟籌畫多方設
　　令訥親張廣泗早行奏聞朕必加以裁酌不至多
　　此一番勞費矣今朕於此事頗為追悔但辦理已
　　成無中止之勢即此而論訥親張廣泗誤國之罪
　　可勝誅耶訥親張廣泗二人乃軍前之勞人憊卒
　　所共切齒張廣泗雖經伏法而士衆尚未親覩訥
　　親若在成都審明待報未免往返稽遲著舒赫徳
　　將訥親帶往軍前㑹同經略大學士傅恒一面訊
　　明一面即將伊祖遏必隆之刀於營門正法令軍
　　前將弁士卒共見之此㫖著侍衞鄂實賫往交經
　　略大學士傅恒尚書舒赫徳遵照辦理是日
　上命軍機大臣等傳諭經略大學士傅恒曰經略大
　　學士傅恒奏稱此番必期成功若不能殄滅醜類
　　臣實無顏以見衆人朕覽之深不以為然輾轉思
　　之竟至徹夜不寐經略大學士沿途勤瘁諸事精
　　詳秉心之堅定大概可見此乃出於由衷非徒為
　　大言者經略大學士此行為國事乎抑為一身乎
　　如為國事則當思於事有濟使徒執一已之見而
　　不計及國體是所謂知其一不知其二者也金川
　　之事朕若知征途險阻如此川省疲憊如此早於
　　今秋降㫖以萬人交岳鍾琪料理更不必調派滿
　　兵特遣重臣費如許物力矣奈無一人具奏朕實
　　不知彼地情形今辦理至此籌畫周矣人事殫矣
　　若夫成功則有
天焉或
上蒼不遽絶其種類俾偷生窟穴原屬化外於國家何
　　關䡖重而强以人力抗
天心其將能乎經略大學士非不明察事機深悉理勢
　　現在酌撥帑項千萬有竒至動及各省留備銀兩
　　已屬拮据即使國家府蔵充裕而罄小民之脂膏
　　捐士卒之軀命以供一人之必欲成功即天下之
　　人其謂經略大學士何則是朕必欲經略大學士
　　之成功而不惜小民之脂膏不惜士卒之軀命矣
　　天下其謂朕何况經略大學士此番忠誠勇往勤
　　勞盡瘁不惟士卒人人感發凡内外大小臣工孰
　　不歆動孰不欽服即萬一不能擒醜虜得巢穴而
　　有所斬獲亦得謂之成功何不可見衆人之有倘
　　必存過甚之見直是専為一已轉無以見衆人即
　　朕亦無以對衆人矣揆之事理岳鍾琪得土兵千
　　人尚能稍振聲勢以經略大學士之壯猷滿兵之
　　驍勁何堅不摧果能克取賊巢擒獲渠首固為全
　　勝否亦必殱其逆黨躪其要地奪其堅碉彼必恟
　　懼乞命乘此機㑹因而撫納亦足以振軍威而全
　　國體在蠻夷絶徼控制之方只宜如此君臣之間
　　自有情義股肱心膂一體相關經略大學士平日
　　在朕前休戚與共為何如者以朕此時之懸切知
　　經略大學士夙夜懃拳思所以體朕心而慰逺念
　　著詳悉傳諭知之
　　　甲辰
　上命軍機大臣等傳諭經略大學士傅恆曰經略大
　　學士傅恒此次忠勇奮發滿兵驍果精鋭以此進
　　取賊不足平將来若得勒歪刮耳崖傾其巢穴三
　　兩日内經略大學士即當凱旋迅速囘朝一切善
　　後事宜悉交䇿楞㑹同岳鍾琪辦理䇿楞已授為
　　四川總督善後之事地方官尤為親切䇿楞陛辭
　　時曽奏稱賊平之後安挿番衆分佈防禦綏靖封
　　疆事務甚繁非經年不能就緒伊欲先將番境經
　　理完竣然後囘省辦理地方政務必俟諸凡妥協
　　方請陛見觀伊此語已得其要領足可仔肩經略
　　大學士即留彼經畫亦非旬日所能周備中朝機
　　務重大竚待贊襄既有䇿楞可托朕心無煩懸注
　　也至經略大學士初赴軍營之時山行竟至徒步
　　示與士卒同甘苦若古良將亦常有之至克捷還
　　朝則當肩輿就道非特經略大學士一人宜爾即
　　達爾黨阿舒赫徳達青阿等均應乘轎乘馬各隨
　　其便以昭體統若復下同士卒肩摩履錯則在一
　　已轉為過於邀名而於國家等威亦無分别何以
　　令士卒知所敬畏其善體此意毋矯枉過正也至
　　於率領兵衆行走不能迅速所有凱旋之兵酌派
　　將弁約束按程還都經略大學士同達爾黨阿舒
　　赫徳等酌帶隨行官役即速前来以慰馳念再哈
　　攀龍所奏三摺據稱俱已具禀經略大學士其攻
　　𠞰情形係已過之事經略大學士到彼自必相機
　　調度其所陳兵將必須相習使之上下同心所見
　　頗是經略大學士定已採擇妥酌辦理其土目邪
　　正乃所深知想抵營自有斟酌又丁士傑所奏苖
　　兵不可派調藥箭不可弛禁似亦有見現在滇兵
　　尚當停調何况黔省苖兵著將原摺抄發聽經略
　　大學士裁酌是日經略大學士傅恒奏言本月初
　　　十日(臣/)住宿燒湯地方烏爾登前来接見(臣/)詢
　　　問近日軍營情形據稱金川現在乏糧尚不至
　　　於斷絶賊聞大兵將至於卡撒黨壩等處各添
　　　人防守此時尚未可以進取(臣/)復問烏爾登既
　　　已来此馬奈止副將永柱一人是否足資防守
　　　據稱永柱熟悉番情嫻於軍旅攻克申達皆得
　　　其力馬奈一路永柱儘可彈壓(臣/)因地方𦂳要
　　　仍令烏爾登速囘馬奈俟(臣/)至軍營與傅爾丹
　　　詳悉㑹商如或永柱可任無煩大員則另派侍
　　　衞一員逰擊一員前往協同防禦將烏爾登調
　　　至卡撒軍營將来滿兵到時令其管領自屬有
　　　益十二日(臣/)在龍肋住宿接閲傅爾丹摺内投
　　　誠番民審渣甲朗結等供詞并安挿賞賚之處
　　　就(臣/)愚見此等番民若果係强壯之人准其投
　　　誠猶可去賊之脅從如不過老弱窮餓之徒盡
　　　為收納是轉為賊人減省口糧於我軍毫無裨
　　　益况此等從逆之人本應誅戮不過因其既係
　　　投誠復行正法恐益堅賊衆負固之心是以姑
　　　許以不死耳若復加賞賚使之豐衣足食是賊
　　　人平時則敢於抗拒力窮又可投誠以圖賞恤
　　　殊乏創懲之道且其誠偽全無足慿置之番地
　　　亦為非䇿(臣/)意惟有解送成都令地方官收管
　　　稽查俟事平另行辦理至於大兵圍困力屈勢
　　　窮然後乞降則非投誠者可比自應即行正法
　　　至提標中軍逰擊李中楷現在管理提督全省
　　　之事而火藥亦伊専辦其所製火藥(臣/)閱看甚
　　　覺精良已嚴諭一色妥辦不得稍有參差但火
　　　藥於軍營關係綦重向来不無盜賣之弊(臣/)欽
　　　遵
　諭㫖嚴行稽查令髙越李中楷加意檢察(臣/)至軍營
　　　更當於各處嚴查以杜賊人偷買之徑以清向
　　　来積弊奏入
　諭曰諸凡留心實堪嘉悦佇待捷音之至耳是日兆
　　　恵班第奏言現在預備軍糈應以卡撒黨壩兩
　　　路為凖卡撒昔嶺等處大營𦂳要存貯無幾而
　　　附近之崇徳美諾占固各臺站積米頗多星即
　　　行令該司道等並捲夫役鳩集番民悉力轉運
　　　并催趲各州縣官商勒限抵營(臣/)班第前赴草
　　　坡沿途親自督催今計卡撒昔嶺木岡色爾力
　　　左右山梁等處軍營除日支外現存餘米萬石
　　　有零毎日到卡撒官商臺運均有四百三百石
　　　不等足供舊兵暨陸續到營新兵一兩月之糧
　　　又據司道等㑹詳於内地各州縣共派辦米一
　　　十二萬石分運卡撒黨壩各六萬石内以二萬
　　　二千石飭各屬長運至黨壩一萬六千石飭各
　　　屬長運至卡撒王鏜范清注二員分任兩路長
　　　運數萬石到營以現在所運合之内地増派之
　　　數即大兵續到亦足供給(臣/)等行令司道通飭
　　　承辦官除臺站正運按日遞送足額外其州縣
　　　帶運商民包運之米均酌道里逺近難易勒定
　　　限期毎月到營若干依次交清分别功過使無
　　　推委遷延方足以收實效惟番地春寒較甚雨
　　　雪泥濘夫役未免視為畏途然如此豐裕儲備
　　　可冀不致貽誤至甲索現有餘積即添兵萬餘
　　　猶足供一兩月之用又離黨壩漸近尚堪渡河
　　　接濟正地馬奈兵數均屬無多且現有存貯之
　　　糧即旅夫稍有増加兵食亦可敷用南路内地
　　　發運之米酌定續添數目并於松潘子龍附近
　　　處所採買炒麵牛羊以資配搭總期多為儲備
　　　寧盈無缺(臣/)等通盤確算卡撒黨壩馬奈正地
　　　甲索五路需用兵糧存營及沿途已運出口者
　　　幾至十萬再加近派西路軍米十餘萬石南路
　　　軍米二三萬石已足供新舊兵數月支食擬於
　　　卡撒籌備五萬人之糧黨壩籌備三萬餘人之
　　　糧甲索籌備一萬餘人之糧馬奈正地兩處共
　　　籌備一萬餘人之糧俱已分頭趲辦務期預有
　　　存積不敢稍有玩忽奏入
　報聞
　　　乙巳
　上命軍機大臣等傳諭經略大學士傅恒曰金川用
　　兵定不可過四月初旬之期朕已屢經傳諭今晨
　　恭請
皇太后聖母萬安䝉詢及此事朕以經略大學士傅恒
　　所奏如不成功無顔以見衆人之語陳奏奉
皇太后懿㫖經略大學士傅恒此見實為太過經略大
　學士此行原為國家効力非為一已成名如為成名
　起見豈有國家費如許帑項用如許生命専以供一
　已成名之理况退縮貽誤者朝廷既治其罪而經略
　大學士傅恒忠勇奮發任事如此何不可見衆人之
　有且人事既盡成功與否則當聽命於
天若
天意不欲殄滅醜類人力何能强違經略大學士傅恒
　之出力期於國事有濟也必謂不能成功即不可見
　衆人誠思果如所見於國事為有益乎否乎自宜遵
　奉朝廷前㫖為是朕思
皇太后諭㫖聖明洞悉事理益覺經略大學士傅恒所
　　見之偏於建功立業也然以朕觀
皇太后之意亦非止為經略大學士傅恒而發乃為朕
　　躬因金川用兵宵旰焦勞仰厪
慈念也可將此傳諭經略大學士傅恒令其敬體
懿訓以慰朕懐至進兵取道自應直趨黨壩彼處與勒
　　歪較近兩酋現住於此安知非
天意留以待經略大學士之成功耶勒歪既得刮耳崖
　　自可傳檄而定卡撒雖屬𦂳要但堅碉林立險峻
　　逾常始之可進之路皆為誤國者所僨事以致賊
　　知防範凡可進之路今皆賊兵精鋭所萃大兵不
　　可久頓應分滿兵二三千人交傅爾丹或酌派烏
　　爾登等協助在賊酋知我大兵已趨黨壩必撤卡
　　撒之衆盡鋭抵禦彼時我兵乘卡撒空虚以攻其
　　無備是亦出竒制勝之䇿若因岳鍾琪先在黨壩
　　聲威稍振經略統兵前至似與之爭功又或因卡
　　撒進兵較難不當舎難就易此種見解俱不必存
　　經略大學士統攝全軍衆人之功皆其功衆人見
　　知於經略大學士即可見知於朕岳鍾琪亦必樂
　　於經略大學士麾下奮勉効力即傅爾丹一舉成
　　功亦皆稟承經略共䇿殊勲何分彼此用兵之道
　　斷無舎易就難之理原應攻瑕擣虚以正合以竒
　　勝鬭智而不鬭力若必為所難為乃一夫之勇大
　　將當不出此令朕若早知川省物力疲敝地方險
　　阻實不肯為此舉而此番料理己未免有類孤注
　　如四月初旬已能攻困勒歪全勝袛在呼吸自無
　　虧一簣而棄前功之理否或連陣克捷大挫賊鋒
　　亦可收局倘仍不過在卡撒黨壩之間遷延觀釁
　　則勞費無已勢將難繼此朕四月初旬之諭所謂
　　諄諄也舒赫徳職司國計並宜深悉一切留心其
　　軍前糧務關係𦂳要現有奸棍私買餘米射利一
　　案經兆惠等叅奏經略大學士自不必分心及此
　　惟知㑹兆惠等令其實心查察嚴飭官商毋致滋
　　弊可耳
　　　戊申
　上命軍機大臣等傳諭經略大學士傅恒曰據髙越
　　奏稱蜀中輓運軍糈全資民力輪流更替即村落
　　鄉民亦多徵發不已近添新糧募夫尤衆一出陶
　　關山路險峻雪深氷滑艱苦視内地倍甚成都米
　　價昂貴民食艱難請將常平倉穀碾米平糶現在
　　竭力辦理據實陳奏觀此則川省物力虚耗大概
　　可見髙越雖稱據實直陳恐困憊情形尚有未盡
　　形之奏牘者前此傳諭以四月初旬為期葢深有
　　見於此也但事機所在呼吸殊形數千里外豈能
　　遥度昨據經略大學士傅恒奏稱將来若下班師
　　之詔請先降㫖詢問容臣覆奏到日然後撤兵自
　　朕思之識時務者為俊傑今我兵攻𠞰應以十分
　　計之總以三月二十以後四月初十以前為凖若
　　此限内已圍困勒歪刮耳崖是成功已及八分即
　　稍逾期至四月杪五月初亦應得傾其巢穴尚屬
　　不為遲滯若於此際撤兵豈不可惜縱使莎羅奔
　　郎卡未遽就擒亦不過釡底㳺魂如班滚今日耳
　　何足介意亦不必窮搜矣而得勒歪即可謂之犁
　　庭殱醜足以告成功如三月二十以後四月初十
　　以前尚不過一二分費力攻取卡撒黨壩間僅得
　　其半而繼此之後險巇更甚著力更難則日復一
　　日盻望徒殷制勝莫必糜費將無底止京兵亦難
　　久駐若待詢問奏報往返又須經月轉益勞耗此
　　等機宜間不容髮既不能遥定惟在經略大學士
　　虚衷燭理審機度勢設前此固執之見幾微未忘
　　於國家大計正恐未能周悉經略大學士此行為
　　國家任事豈為一已成名耶舒赫徳䇿楞等俱宜
　　深悉此意總之軍務固為𦂳要内地尤切撫綏垂
　　成之功不可棄難成之功不可圖於應機決䇿之
　　際衡量輕重是在親履行間者悉心體㑹經略大
　　學士向之所見未免為一已功名朕所指示乃國
　　家正理諸臣其共體之三月二十間即應遵此㫖
　　將大概情形可望不可望之處奏明是日
　上又命傳諭舒赫徳尹繼善䇿楞班第曰川省軍興
　　以来一切夫馬糧餉供億浩繁内地民情疲困殊
　　甚現在添調滿漢官兵陸續抵川料理尤為𦂳要
　　昨據髙越所奏辦理糧運馬匹諸事雖足供支無
　　誤而拮据之狀已可概見不知目下該省實在情
　　形若何著傳諭舒赫徳等一一留心體察據實奏
　　聞有應行辦理之處即一面辦理其現在大兵經
　　行地方沿途供應是否不至周章旬日以来未據
　　舒赫徳等將此詳悉具奏朕心深為懸注再川省
　　馬匹現據高越奏有八千餘匹且有八旗山西湖
　　北之馬將次到齊足備乘騎之用滿漢官兵按起
　　前進現今如何行走明年二月初旬是否可以全
　　抵軍營其在途次者作速催令前行總之早一日
　　則有一日之益可令舒赫徳等速為查辦并不時
　　入奏以舒西顧之念
　　　己酉
　上命軍機大臣等傳諭經略大學士傅恒曰前因傅
　　爾丹等奏稱昝粑拉鳥鎗於軍營甚屬有用是以
　　京城派往兵丁二千令帶往一千桿船厰黒龍江
　　派往兵丁三千亦令帶往一千桿現今造辦處又
　　成造二千桿倘軍營尚屬需用自應送往若就帶
　　往之鳥鎗可以敷用即可無須再送路途遥逺又
　　係重物由驛站馳送亦屬艱難可傳諭經略大學
　　士將前項鳥鎗軍營應須添補與否酌定作速具
　　奏是日
　上又命軍機大臣等傳諭湖廣雲貴河南四川各督
　　撫曰經畧大學士傅恒奏稱川省辦理糧運甚關
　　𦂳要自成都出口一路共設糧臺三十三處經理
　　各官悉係部中揀發試用之員未經歴練難以勝
　　任請於湖南湖北雲南貴州四省内令該督撫量
　　揀道府同知咨送川省委用朕思經略大學士現
　　抵軍營督師進𠞰不日即可奏凱運送軍糧刻難
　　遲緩若行令各該督撫遴選派往恐稽時日今朕
　　於就近省分派出道府同知三十七員令往軍前
　　専辦糧務各督撫接到此㫖限於三日内即飭各
　　員馳驛星速起程不得稍有遲誤此内知府同知
　　三十三員到川後令毎人専心管一臺並将三十
　　三臺分作四段所派道員四員各管一段令其往
　　来稽察總理督率將来辦理妥協事竣咨囬該省
　　即以軍功議叙其庸劣者立即叅劾如此責有専
　　屬庶糧運不至貽誤於軍務甚為有益可傳諭總
　　督新柱張允隨巡撫彭樹葵開泰圖爾炳阿愛必
　　達鄂容安等令其即照所派名單迅速遣往毋得
　　稍遲並傳諭䇿楞班第知之
　
　
　
　
　
　
　
　
　
　
　
　
　
　
　
平定金川方略卷二十
欽定四庫全書
平定金川方略卷二十一
　　　乾隆十四年正月庚戌
　上命軍機大臣等傳諭經略大學士傅恒曰元旦天
　　氣清朗旭日融和羣情欣豫朕心深為嘉恱以此
　　驗之定卜今嵗事事暢順所至如願經略大學士
　　傅恒已抵軍營茂迓
天庥和輯士衆必能一月三捷迅奏膚功也除夕申刻
　　接到十二月十八日奏摺籌辦諸務俱周詳妥協
　　惟時朕已封筆此
皇祖
皇考所貽成憲經嵗惟此片刻之閒而經略大學士所
　　奏遴員辦理糧運一事若俟部議行文外省督撫
　　不知應發若干員迨其咨商往返遷延時日恐至
　　三月杪經略大學士奏凱時該員尚未必到齊即
　　交軍機大臣辦理亦須遲待數日是以朕即自行
　　酌定口授内侍繕寫其中有向經記名者於履厯
　　片中查派並量地方職任之繁簡設員之多寡如
　　各省首府及黔省同知本少者皆未派出河南路
　　不甚逺添派數員已行文各該督撫令於文到三
　　日内馳驛前往庶可及時任事足敷調遣各該員
　　辦理妥協自應照軍功議叙其庸劣者但議處該
　　員此朕所親定與該督撫無涉朕於夜分籌辦如
　　此即封筆後亦未嘗稍閒也至經略大學士所奏
　　清字一摺及覆奏密諭諸摺岳鍾琪具禀一摺俱
　　未批發俟初二日另頒諭㫖以元旦應言吉事期
　　速成功也其傳諭湖廣雲貴河南各督撫諭㫖及
　　揀派各員名單著一併抄發鴻鈞運轉氣象更新
　　専聴經畧大學士喜音以為歡慶
　　　辛亥
　上命軍機大臣等傳諭經略大學士傅恒曰朕閱經
　　畧大學士傅恒屢次奏報番境道路竒險軍行艱
　　瘁朕知經畧大學士乃自請督師之人所奏實不
　　過十得其五然即此而觀則人力之難施大概可
　　見從前訥親張廣泗若將此等情形據實入奏朕
　　必早有裁酌何至勞費若此此固朕上年運度駁
　　雜所致而朦蔽之罪伊二人實已不容於誅矣且
　　如天赦班攔等處羊腸鳥道備極險巇經略大學
　　士惟躬親跋履乃深悉其難而訥親則肩輿牽挽
　　鞭撲騶卒以為笑樂宜其視若尋常耳但經畧大
　　學士密奏撲碉終非長䇿應另為籌辦朕思賊番
　　據險負嵎凡屬要害俱有堅碉撲碉而外更有何
　　計訥親張廣泗之罪實在欺蔽偷安種種乖張至
　　於驅兵撲碉似未可以為非朕前曽密諭欲令索
　　倫兵善登山者潛繞賊碉之後攻其無備惟此一
　　䇿或尚可用然亦未知果能奏效否况據稱小金
　　川地方處處均有碉樓可見番境築碉自古為然
　　此乃天造地設以為羣酋窟穴即得其地亦不能
　　盡行毁撤經略大學士昨在小金川暫駐籌辦未
　　知所籌辦者若何又有抵營通盤籌辦妥協然後
　　進取之奏經略大學士意中欲作何籌辦附便詳
　　悉奏聞至稱小金川番人迎接時其恭順不及瓦
　　寺沃日朕思瓦寺沃日與内地切近向化是其本
　　心小金川較逺原屬化外皆係天然界限所以古
　　稱蠻夷荒服以不治治之經畧大學士留兵在彼
　　彈壓想確有所見不専為米糧火藥也此事屢經
　　貽誤從前馬良柱連有克捷若益以三千人早可
　　奏功而張廣泗不與此一誤也張廣泗分兵十路
　　措置乖方不能乘機前進此二誤也訥親身圖安
　　逸不能鼔勵士衆又不將實情入告此三誤也用
　　兵何事經此三誤賊酋轉多三番抵禦又不知増
　　置堅碉若干目今更難措手經畧大學士昨奏比
　　初辦更費事之語甚是朕在數千里外固不能預
　　燭其難是以又有此畨料理經略大學士未履其
　　境亦無由深知其難是以力請視師今朕已洞悉
　　形勢經略大學士目擊身親所見寧不相同朕前
　　調遣滿兵本期一舉制勝邇來揆理度勢前所諭
　　四月初旬之期更不可再有游移且滿兵必須及
　　鋒而用計其全數抵營尚不出二月有暮春匝月
　　之功自可奏王師三捷之效經略大學士奏稱俟
　　至四月容臣奏到然後頒發班師諭㫖朕已於前
　　諭詳示至三月杪四月初如十分得其七八自當
　　無惜一簣之勞若僅得其半即宜於威武振揚之
　　時納降順撫善圖竣事待各營整隊分撤以次徐
　　行辦理亦須經月已在仲夏暑雨之時矣至前諭
　　分設武弁駐守勒歪刮耳崖若三月内果得勒歪
　　刮耳崖尚須斟酌若不能則但以萬人令岳鍾琪
　　坐鎮爐地加意防禦自足綏輯蠻徼朕熟計深思
　　無過於此再經畧大學士所奏岳鍾琪具禀一摺
　　深中肯綮努三所帶第一起滿兵遲滯不前雖已
　　行文督催究不知何日抵營各起滿兵於何時全
　　到彼中形勢偪仄難容多人滿兵若已敷用即可
　　及時進討其逺地如雲南甘肅之兵應計其能於
　　二月内到齊與否若能到催其速到其未到者俱
　　應照湖廣之例速檄停止縦中途遣回較之緩不
　　及事徒勞往返者尚可少節糜費著傳諭經畧大
　　學士傅恒及尚書舒赫徳知之是日
　上諭内閣曰大學士傅恒奉命經略軍營一切機宜
　　悉聴調度朕觀番境情形大兵自當徑由黨壩一
　　路攻取著傳諭經略大學士傅恒統領提督岳鍾
　　琪督率官兵尅期進𠞰迅奏膚功其卡撒一路亦
　　屬緊要應酌分滿漢官兵數千交内大臣傅爾丹
　　相機辦理收犄角之效岳鍾琪等身膺軍旅重寄
　　各宜稟承節制協力和衷共建殊勲以副委任
　　　壬子
　上命軍機大臣等傳諭經畧大學士傅恒尚書舒赫
　　徳曰今日新正令辰恭迎
皇太后聖母鑾輿内廷春讌仰䝉
慈諭經略大學士傅恒忠誠任事為國家實力宣猷皇
　帝宜加恩錫封彼以公爵以旌勤勞欽承
慈訓深愜朕心但封公之㫖應俟奏捷到日頒發著先
　　行傳諭俾知
聖母厚恩在經略大學士素志謙冲必將具摺懇辭此
　　斷可不必經略大學士此番出力實為國家生色
　　朝廷錫命褒庸祗論其人之能稱與否豈必犁庭
　　執馘方足稱功即如大學士鄂爾泰張廷玉亦因
　　其勤慎翊贊封爵酬庸何嘗有汗馬勞耶假若經
　　略大學士因有此恩㫖感激思奮不顧艱險必期
　　圖所難成抑或避居功之名必欲盡掃蠻氛生擒
　　渠首方馳露布而凡有克捷槩不具報皆非朕所
　　望於經畧大學士者即不具奏舒赫徳亦應一一
　　據實奏報總之馳報軍情宜於頻速必朝夕相聞
　　瞭如目覩方足慰朕懸切朕前諭四月初旬為期
　　乃再三審度更無游移用兵原非易事又何可逞
　　人力以違
天意耶經略大學士試思在京辦事之時識見才力視
　　朕何如今朕意已定自當遵㫖而行况經略大學
　　士即能成功亦皆衆人之功朕降此㫖所以擴充
　　經畧大學士之識量使盡化一已功名之見耳一
　　切機宜連日所降諭㫖俱已備悉惟望經畧大學
　　士仰體
慈懐欽承
渥澤諸凡從長妥辦俾國家軍民均有禆益朕實嘉焉
　　　是日
　上命軍機大臣等傳諭將軍博第曰據尚書舒赫徳
　　奏稱西安滿兵行至四川地方前赴軍營有不須
　　騎用之馬匹四川官員已將銀買留伊等馬四千
　　匹朕思馬匹乃武備要用不可空缺今西安滿兵
　　留川之馬既經川省官員購買則西安空缺之馬
　　亟應補額可傳諭博第將兵丁在川所賣馬匹酌
　　議作何抵補西安現今有無存貯馬價兵丁等在
　　川所賣馬價或已交官或係兵丁等自用一併查
　　明奏聞辦理是日卓鼐奏言梓潼以南各站應備
　　　夫馬俱已將次齊全惟劒川昭化等站缺馬尚
　　　多經(臣/)勒定限期嚴飭齊備數日以來所辦之
　　　馬亦俱絡繹到站川省馬匹本少而臺站人員
　　　又不能加意喂養是以毎多疲痩一經馳騁便
　　　易損傷(臣/)等現飭各屬務須多偹豆草加意喂
　　　飼自可日漸臕壯惟是原定程站係仿照部議
　　　三站合為一站之例併為五大站安設站逺途
　　　長馬易疲乏兼之棧道﨑嶇更艱跋渉川省以
　　　夫代車亦難兼程背運再四思維惟有查照向
　　　來正腰各站之數改為一十四站每站四五六
　　　十里不等可以日行兩站如此稍爲變通不惟
　　　朝去暮還夫馬均得休息不至人疲馬乏轉致
　　　遲滯而且官兵行走原定五百名一起五日全
　　　行今每五百名可䟎為四日全行每起早一日
　　　通計便可早十餘日但分站太多馬匹恐不敷
　　　用酌議兵丁跟役俱按雇馬脚價毎站折給銀
　　　一錢五分不惟可省馬匹抑且便於照料背負
　　　行李似此調劑則毎站止須馬三百五十匹夫
　　　八百名即充足有餘較之原定夫馬之數増減
　　　不相上下而於官兵行走大有裨益矣再查副
　　　都統努三所領頭起官兵於昭化劍川等站均
　　　有阻滯(臣/)先後途遇俱已設法料理業經前進
　　　無阻正月中旬約可抵營翼長四十八等所領
　　　二起官兵與(臣/)卓鼐於十六日同抵昭化因夫
　　　馬尚未齊備囑令暫駐統俟數日内各站一色
　　　齊全依次而進奏入
　報聞是日班第奏言臣身任封疆凡官兵過境一切
　　　應付事宜自應迅速料理乃因調度無能以致
　　　夫馬遲誤䝉
　皇上格外矜全念(臣/)逺在軍營僅與交部察議竊念
　　　承辦司道俱獲重譴而(臣/)封疆大吏轉邀寛宥
　　　撫躬自省慙悚難安伏乞
　皇上將(臣/)一併嚴加治罪至調任川北道鹿邁祖自
　　　委辦以來並不實心經理難以姑容現在另疏
　　　紏㕘合併陳明奏入
　上命該部嚴察議奏
　　　癸丑
　上諭内閣曰此次大兵進𠞰金川一切催䟎官兵稽
　　查驛站馬匹諸事欽差大臣如尹繼善舒赫徳皆
　　因經畧大學士傅恒公忠體國勤勞任事舉能感
　　動奮勉調度得宜於軍行甚有裨益朕實嘉悦前
　　已降㫖將尹繼善革職留任之案加恩開復今尚
　　書舒赫徳經過一路地方日馳二百餘里而且留
　　心整頓諸事妥協殊屬可嘉著一體交部議叙
　　　甲寅
　上命軍機大臣等傳諭經畧大學士傅恒曰經略大
　　學士傅恒現在已抵軍營所有分起前進之京兵
　　及東三省兵并黔省陜甘由階文前進之兵俱於
　　何日到營其成都滿兵經經略大學士留於美諾
　　防守目下曾否調至軍營岳鍾琪召募新兵已得
　　幾何傅爾丹所調補額之兵應已早到通計軍前
　　以此㫖到日計算現兵若干續到若干自中途發
　　回者若干各兵何日可以到齊著即奏聞至軍營
　　専以籌辦攻𠞰為要其他不必分營即糧餉至重
　　已有兆惠等専司轉運經略但須提撕警覺令不
　　致懈弛貽誤耳臨陣交鋒決䇿制勝第在瞬息間
　　運用神明専由大帥自非平日愛養俾精力有餘
　　何以仔肩重任經畧大學士正當體此毋親細務
　　而妨大計也
　　　乙夘經略大學士傅恒奏言伏查小金川土舎
　　　良爾吉賦性凶殘狡詐百出佔據伊嫂阿扣欺
　　　奪伊兄澤旺印信曽同莎羅奔攻取沃日至
　天兵進討始震懾來歸此等叛酋本應即行正法而
　　　張廣泗輕信漢奸王秋之言轉加任用使領蠻
　　　兵以致包藏禍心暗通消息軍營舉動賊輒先
　　　知其罪無可復逭况屢奉
　諭㫖明正國法而任事諸臣往往以握兵之故多致
　　　游移遂成姑息即(臣/)在途諮訪人言或云大兵
　　　齊集方可舉動或云金川奏捷再行料理紛紛
　　　勸阻衆口一談(臣/)竊思肘腋之賊尚未能除何
　　　以鼓勵衆心削平逆冦但彼現在領兵與金酋
　　　聲息相通縦使駢首就誅而其屬下番蠻萬一
　　　激變别生事端亦不可不為深慮幸有伊弟小
　　　朗素向稱恭順頗得衆心可以資其總統因於
　　　十二月二十日嚴兵防範密令副將馬良柱將
　　　良爾吉小朗素二人並以迎(臣/)為名調出伊等
　　　營伍良爾吉先至牛厰地方見(臣/)隨帶逆黨頗
　　　多意圖擁䕶觀其狀貌猙獰言詞狡黠若自負
　　　我軍素嘗倚重必無敢加誅戮者次日至邦噶
　　　山去卡撒十五里小朗素亦至臣面諭以良爾
　　　吉種種罪惡應正典刑今即授爾為副土司統
　　　領番衆隨召良爾吉面數其罪梟首軍門小朗
　　　素戰懼悚息幾不能言隨從良爾吉來營之衆
　　　無一人不屏息股栗者一時兵弁及番衆等歡
　　　欣恱服咸謂此賊早除則金川久當平定無俟
　　　今日勤動
　王師矣此皆我
　皇上天威逺播震懾要荒是以(臣/)甫至軍營即能斬
　　　刈賊黨衆志咸孚也其蠻婦阿扣已令侍衛伊
　　　徳馳驛前往㑹同原駐小金川之侍衛富徳帶
　　　兵擒拿即於小金川地方正法訖良爾吉頭人
　　　蒼旺漢奸王秋俱在黨壩臣即行令岳鍾琪將
　　　蒼旺正法王秋挐解卡撒質訊後再行奏
　聞王秋妻子亦於二十二日密挐斬首市曹訖至良
　　　爾吉等黨羽多人(臣/)體脇從罔治之意出示曉
　　　諭以安反側而土司中如綽斯甲等向懐首鼠
　　　兩端今(臣/)不明指其人亦通行出示曉諭以破
　　　其奸使之警省畏懼不敢復行狡詐以輯衆番
　　　其示稿二道恭録一併進
　　呈奏入
　諭曰經略大學士初至軍營即能斬除賊黨處若無
　　事朕實嘉恱従此賞罰嚴明大功之成計日以待
　　之
　　　　(臣/)等謹按良爾吉蔑倫助逆親率狐黨以抗
　王師洎乎官軍屢捷金酋窮蹙歸巢然後陽為歸順
　　　　揆之憲典本無可原乃張廣泗偏聽漢奸王
　　　　秋之言不惟屈法包容而且予之兵柄彼遂
　　　　肆其奸計陽附隂違潛通消息以致軍中舉
　　　　動賊營備知將弁領兵敗多勝少迨奸謀既
　　　　露罪狀益彰我
　皇上洞燭於萬里之外決意翦除而張廣泗惟恐激
　　　　變目前益致金酋猖獗訥親畏葸狐疑反謂
　　　　誅之出於無名共為掩飾保䕶惟經畧大學
　　　　士傅恒肅將
　王命獨斷不疑執而誅之無異孤雛腐鼠究之惡黨
　　　　雖衆無一敢肆其邪謀而兵弁番民莫不額
　　　　手稱快葢機貴密速惟斷乃成觀經畧初履
　　　　賊境布置嚴密防範周詳因小朗素以統轄
　　　　餘番用馬良柱以調離奸窟既密且速不動
　　　　聲色而羣奸授首壁壘一新莎羅奔郎卡雖
　　　　未望見旌旗業已氣盡能索宜其不出旬日
　　　　間乞降恐後矣
　　　是日經畧大學士傅恒奏言(臣/)於本月二十一
　　　日已抵卡撒軍營就近周覽形勢所有左右山
　　　梁不過兩坡相對地非甚廣賊人所守各碉俱
　　　在目前亦不甚大似乎攻克非難不知何以用
　　　兵一二年尚不能進取及查安營之地規模狹
　　　小與賊相望且雜處番民市肆之中觀瞻不肅
　　　無以示威嚴而占地利(臣/)已另行相度擬於嵗
　　　内移營於舊壘之前又軍中向無總理營盤之
　　　員不復知有紀律今(臣/)已委總兵官冶大雄總
　　　理以肅軍紀至於營中諸事茍且廢弛而緑旗
　　　兵丁怯懦無能貧窶特甚其勢斷不可用目下
　　　大兵未集而(臣/)亦履勘未周必俟巡覽周徧審
　　　其難易險夷使胸有成竹且滿兵亦漸次抵營
　　　然後可議攻取約在新年必當進發(臣/)細度情
　　　形前此之誤在於専攻碉卡毎攻一碉需時甚
　　　久兵力大傷所得不過尺寸賊境堅碉林立且
　　　聞大兵將至守禦益嚴毋論攻其有備克取為
　　　難即使數日而克一碉恐數年不能竣事今惟
　　　竒正兼施相機行事或以奇兵繞出其後或以
　　　偏師另行取徑彼出則直挫其鋒并力斬殺不
　　　出則聽其坐守空碉而以銳師深入専搗賊巢
　　　又令各路齊進使之彼此受敵左右不能兼顧
　　　晝夜不息寢食無暇自必至於内潰而酋首可
　　　擒矣在此時衆論皆畏其難即(臣/)亦何敢輕敵
　　　獨謂其易然到營之日仰仗
　天威立時殄滅賊黨先奪其魄即日進師較之従前
　　　自應改觀也至諸將所報近日攻擊情形詳審
　　　其詞俱未可信即如莽阿納所報初十日樹林
　　　内殺賊三人又攻八卦碉殺賊三人俱不能得
　　　其尸首岳鍾琪所報殺賊數十而斬首僅一級
　　　康八達殺賊五十人亦不過據兵弁托詞拖尸
　　　而去何足為憑此等皆係向來舊習(臣/)當設法
　　　稽查必以首級為據使之不敢虚報則功績自
　　　難朦混再(臣/)前在灌縣曽令内大臣班第前往
　　　黨壩相度形勢據云黨壩與卡撒道路形勢相
　　　等亦未見其易於攻取(臣/)意俟大兵漸集(臣/)即
　　　於卡撒進攻令岳鍾琪於黨壩攻𠞰如進兵尚
　　　須時日(臣/)擬前往黨壩勘明實在情形仍交岳
　　　鍾琪辦理(臣/)即回營調度定駐卡撒進兵奏入
　俞㫖報聞是日經畧大學士傅恒以奉到議叙
　恩㫖具摺懇辭
　諭曰覽卿奏辭已悉謙冲但如卿之忠誠實力即議
　　叙亦不足以盡朕嘉悦之懐不必固辭是日經略
　　　大學士傅恒又奏言成都以西至卡撒軍營凡
　　　官員兵丁夫馬例給口糧草料皆在各糧臺支
　　　發今查管理糧務各員辦理此事並無章程祇
　　　憑片紙給發不用印票竟可任意開冩冒名支
　　　領毎多逾額重複而管糧官亦不免藉此混開
　　　無従稽核(臣/)思錢糧絲毫為重官吏浮開固有
　　　闗於
　　國帑而冒領滋弊又將貽累於應得之員均為未
　　　協總因管糧之員不過佐雜庸才以致如此草
　　　率計(臣/)所帶官弁兵丁不過一二百人尚有冒
　　　領浮開之弊將來大兵經過弊竇尤多核銷何
　　　據(臣/)已咨明撫臣班第速飭布政使行查嗣後
　　　大兵到時官員兵丁馬匹應領廩糧草料俱於
　　　成都給與印票各糧臺驗票給領庶浮開之弊
　　　可除而支領亦不致冒濫矣奏入
　俞㫖報聞
　　　丙辰
　上諭内閣曰前據張廣泗力言良爾吉王秋不可輕
　　動恐致滋事即軍前諸人皆明知其罪而疑畏不
　　敢先發今經畧大學士傅恒甫至軍營即取兩年
　　逋冦如檻豚圏豕以快人心而警番衆非謀猷明
　　斷識力堅定曷克臻此即此已當優叙但經畧大
　　學士傅恒於従前議叙之案現在具摺懇辭若此
　　案仍交部議叙無以善體冲挹之美其前日所賜
　　雙眼孔雀翎想接到時亦必謙讓未肯服用今即
　　以為經畧大學士此番酬庸之典如仍執意謙讓
　　是乃不遵朕㫖達爾黨阿舒赫徳亦必當力勸也
　　至王秋以王者師王者賔名其二子此即與邪逆
　　夏如春等無異漢奸心懐不軌造言生事大率類
　　此各省督撫平時必當留心凡涉此等名目多係
　　叵測之徒即當嚴行查察究處不可視為泛常著
　　通行傳諭知之是日
　上命軍機大臣等傳諭經畧大學士傅恒曰經畧大
　　學士辦理良爾吉一事甚覺従容然自朕觀之又
　　似畧少防範此等番民皆属化外大學士一身所
　　闗甚重豈可輕身接見少有疎忽今其事雖已過
　　而将来前抵軍營察看地方情形所經之地皆與
　　賊巢相近非内地可比斷不可恃勇輕舉也是日
　上又命軍機大臣等傳諭經畧大學士傅恒曰據經
　　畧大學士奏稱前往黨壩勘明仍交岳鍾琪辦理
　　臣定駐卡撒進兵軍前機宜自難遥制但須胸無
　　成見揆形勢之當然以定進止方可適中窽要經
　　畧大學士成見未化以朕度之究應趨歸黨壩為
　　是想兩地勘明必有成算當不出朕前所指示也
　　馬良柱此番似属得力想因大學士奏請錄用感
　　激圖報黽勉向前冶大雄生致良爾吉經畧大學
　　士用為營盤縂管或亦因其人材足取此二人如
　　果能奮勇應酌量加恩經畧大學士一面傳㫖一
　　面奏聞馬良柱曽任縂兵向日攻𠞰金川亦有微
　　勞若有總兵缺出即可補用以示鼔勵朕西顧懸
　　注日夜焦勞即此次於亥刻接到經畧大學士奏
　　摺辦理已過三鼔良以經畧大學士勤勞於外朕
　　中宵髙枕心實有所不忍耳可傳諭知之
　　　丁巳
　上諭内閣曰向来命将出師大帥必有㕘贊今經畧
　　大學士傅恒奉命督師内大臣傅爾丹尚書達爾
　　黨阿舒赫徳縂督尹繼善䇿楞俱著㕘賛軍務經
　　畧大學士傅恒調度一切機宜和衷採納務期籌
　　畫萬全於軍旅實有裨益是日
　上又命軍機大臣等傳諭經畧大學士傅恒等曰經
　　畧大學士所奏直搗刮耳崖固亦用間出奇之一
　　䇿不入虎穴安得虎子古人固有此言然必計出
　　萬全乃可懸軍深入設不過冒險直前則所謂一
　　夫之勇耳番境乃天生絶險為鼠輩窟穴自朕思
　　之此事實應早為轉計昔
聖祖仁皇帝三征沙漠究未親擒噶爾丹維時諸将皆
　　鋭意俘馘
聖祖仁皇帝因糧運稽遲不得已下詔班師其事載在
　　方畧夫以
皇祖之神明英武當時文武大臣之智謀勇畧滿兵之
　　驍健果銳尚不能得志于平原曠野之沙漠豈非
　　限於地之遼逺勢有所不能乎今經畧大學士傅
　　恒自問一已之韜鈐若何同行㕘贊諸人之籌䇿
　　若何滿漢兵丁之力量若何而必欲為所難為耶
　　我
皇祖之英武超越千古至今薄海内外莫不震叠亦由
聖心知進知退洞悉機宜能忘一己之成見俯納羣言
　　歸於一是實乃
大聖人萬全無弊之道可以垂教奕禩子孫臣庶皆當
　　效法經畧大學士奉到朕連日所降諭㫖定必悉
　　化成見循理度勢熟籌長䇿慰朕懸注縂之國家
　　經費不可不節民力不可不恤而川省之險逺疲
　　困不可不思患預防朕所見者逺所全者大可詳
　　悉傳諭經畧大學士傅恒並傅爾丹達爾黨阿舒
　　赫徳尹繼善筞楞是日
　上又諭内閣曰侍衛富徳伊徳於良爾吉案内承受
　　經畧大學士指示辦理妥協而伊徳於途次隨従
　　行走又甚黽勉著加恩将富徳伊徳俱授為二等
　　侍衛
　　　己未
　上命軍機大臣等傳諭經畧大學士傅恒曰金川水
　　土惡薄與内地迥殊前據鄂實奏稱人易發喘須
　　服人參經略大學士傅恒亦奏稱番境氣候不佳
　　觀此則蠻方荒徼非人所處也明甚經畧大學士
　　質非强壯所以勤勞罔恤者惟恃此心之忠誠堅
　　固然軍中事務至繁機宜闗係至大祇賴經畧大
　　學士指揮調度必應加意愛䕶使精神充裕然後
　　肆應有餘况天下事頗有力不従心之處非謂有
　　是心即能事事周到食少事煩古人所戒可不慎
　　乎今發往庫參三斤賜經畧大學士服用餘照另
　　單傳㫖分發以示朕注念諸大臣之意
　　　壬戌尹繼善奏言陜省安設臺站所撥營驛馬
　　　匹經布政使議於臺站處所預備豆草酌中定
　　　價令各該員弁於到站之日折銀現買署撫臣
　　　瑚寳因兵丁所闗馬乾草折銀於各本營買補
　　　豆草委無銀兩攜帶買喂奏請先於管理各臺
　　　站官員處照數支領豆草飼喂事竣在於各兵
　　　丁季餉扣除奉
　㫖交(臣/)酌議(臣/)查兵丁所闗草乾銀既於本營買補
　　　豆草自無現銀攜帶瑚寳請先在站支領事竣
　　　扣除原属通融辦理自應先為支給瑚寳又稱
　　　各兵所闗馬乾草折日有定額而陜省今嵗收
　　　成適遇歉薄即酌中定價亦多不敷若悉在該
　　　兵季餉内扣除難免虧缺請自到臺之日起至
　　　撤臺之日止共支豆草若干除將各兵應領馬
　　　乾草折按日扣還外其餘不敷草料銀兩作正
　　　報銷(臣/)查陜省今嵗收成委属歉薄物價昻貴
　　　而各兵所闗乾銀毎馬毎日止五分三分不等
　　　若概於季餉扣除誠如
　聖鑒難免拮据似應如瑚寳所奏將不敷之數作正
　　　報銷至回馬兵丁一項原應令其自備但陜省
　　　本年食物既貴而兵丁逺赴臺站當差若令自
　　　備口食似非仰體
　皇上撫恤邊兵俾免内顧之至意似應如瑚寳所奏
　　　毎日酌給口食銀四分以廣
　皇仁(臣/)又查各臺站住宿之處因房屋不足需用帳
　　　房俱係派撥兵丁自營逺送逐日看守此項兵
　　　丁與回馬之兵在站應差者情事相同可否一
　　　體照給口食謹并奏明奏入
　諭曰亦著一體給與
　
　
　
平定金川方畧巻二十一
欽定四庫全書
平定金川方略卷二十二
　　　正月癸亥
　上諭内閣曰陜省為入川要路其武功以西棧道綿
　　亘較川省尤長大兵經過地方一切供億雖絲毫
　　不擾閭閻而夫馬支應未免有資民力前曾降㫖
　　將川省己巳年地丁錢糧再行緩徴其陜省入棧
　　毗連川境之州縣應與川省一體加恩著該督撫
　　查明各該州縣本年應徴地丁錢糧全行緩徴以
　　紓民力該督撫其悉心辦理務俾窮黎均沾實惠
　　以副朕軫恤民勞之意是日
　上命軍機大臣等傳諭經略大學士傅恒曰朕今日
　　辰刻恭請
皇太后聖母萬安仰䝉
慈諭金川之事朝廷此時即應降㫖罷兵諸王大臣想
　不敢奏請但理勢自當如此朕以所調各路兵丁踴
　　躍前去若中道撤囬不得一申其敵愾之氣未免
　　有拂衆心且於從前辦理之體恐渉輕率俟其到
　　齊得一二勝陣即令班師具奏又䝉
慈諭似此是朝廷尚有專意成功之念豈不與經略大
　學士傅恒同出一見耶大軍早罷一日則兵丁得早
　免一日勞苦人情孰不戀妻子而顧室家何必待臨
　陣得勝方令凱旋此一二陣中能保兵丁一無傷損
　乎大兵所過百姓驚惶夫馬供億悉資其力早罷一
　日亦早得安息一日朝廷若執意待至四月是百姓
　又多受一二月之災矣
皇太后懿訓至聖至明朕實無辭以對仰惟
聖母此㫖確切理勢並非偏於姑息朕本心亦實以為
　　當然經略大學士傅恒若謂
皇太后此㫖因朕宵旰焦勞而發尚為近之如以朕意
　　在罷兵
皇太后因有此㫖則失之逺矣自十二月十四日以後
　　屢次所降諭㫖經略大學士接到後自必翻然大
　　悟詳悉熟計一一遵循以贊襄機務為念不當專
　　為金川一隅久留番境也
　　　甲子
　上諭内閣曰金川用兵一事朕本意欲以禁遏兇暴
　　綏輯羣番並非利其人民土地而從前訥親張廣
　　泗措置乖方屢經貽誤是以特命經略大學士傅
　　恒前徃視師熟察形勢相度攻勦經略大學士傅
　　恒自奉命以至抵營忠誠勞勩超出等倫其辦事
　　則鉅細周詳鋤奸則番蠻懾服整頓營伍則紀律
　　嚴明鼓勵戎行則士氣踴躍且中宵督戰不避風
　　雪擊碉奪卡大著聲威誠克仰副委任朕思蕞爾
　　窮番何足當我王師而機務重大部政殷繁諸大
　　臣皆為此一事馳驅經畫經略大學士傅恒乃中
　　朝第一宣力大臣素深倚毗豈可因荒徼小醜久
　　稽於外朕心實為不忍即使擒獲渠魁掃蕩巢穴
　　亦不足以償勞此㫖到日著即馳驛還朝尚書逹
　　爾黨阿舒赫徳各有部務亦未便久曠總督尹繼
　　善統制全秦邊防綦重著一同囬任軍營一切事
　　宜交與該省總督䇿楞提督岳鍾琪等儘現在兵
　　力足以調𣲖即傅爾丹尚有滿兵在彼亦應暫留
　　殫心籌畫妥協辦理以竣軍務
　　　　(臣/)等謹按聖人之心廓然而大公物來而順
　　　　應故事無大小皆因乎事勢之當然時行則
　　　　行時止則止初無意必固我之見是以百慮
　　　　殊途同歸一致措施無不各當其可而天下
　　　　咸頌神明也我
　皇上於金川之事始則因其跳梁負固不得不伸
　天討以安蠻服原非有利其人民土地之心及乎用
　　　　兵既久人力既勞則又念根本為重小醜為
　　　　輕征討已足以伸威而兵革不可以久頓奉
慈訓於深宫運神機於獨斷
　頒詔特召經略班師中外懽騰臣民胥慶昔
聖祖仁皇帝三征沙漠不親擒噶爾丹以耀武仁聲遠
　　　　播義問光昭我
　皇上睿慮哲謀同符
聖祖葢意念至爲深切謀猷至為廣逺其光明正大之
　　　　心公如天地明如日月誠為千萬世之所共
　　　　仰也
　　　乙丑開泰奏言軍務餉項最關𦂳要(臣/)接准湖
　　　北撫臣彭樹葵移咨知川省急需餉銀而湖北
　　　不敷借撥凡屬隣近省分自應速籌接濟(臣/)與
　　　布政使再四商酌於司庫動支封貯銀十萬兩
　　　乾隆十三年地丁銀八萬兩各稅銀二萬兩合
　　　共二十萬兩委員星即解川以應急需仍俟部
　　　撥别省恊餉經過就便兌還歸欵奏入
　上諭該部知之
　　　丙寅
　上命軍機大臣等傳諭東三省領兵之副都統侍衛
　　等曰經略大學士傅恒抵營以後攻碉殺賊屢毁
　　石卡是以賊酋莎羅奔畏死乞降據經略大學士
　　奏稱不肯受降欲俟大兵到齊盡行勦滅朕思金
　　川逆酋不過蕞爾小醜既經大學士數次戰克已
　　知畏威乞降今若不允其請盡皆勦戮朕心有所
　　不忍已降㫖令大學士班師還朝其納降諸務交
　　與傅爾丹策楞等辦理現在軍務既經告竣其東
　　三省兵丁尚未到營者著由原路撤囬領兵之副
　　都統侍衛等奉到此㫖沿途嚴加約束不得滋事
　　擾民是日諸王大臣等合詞陳奏曰金川用兵一
　　　事從前伏讀
　諭㫖原有得其地不足守得其人不足臣並慎重籌
　　　畫不可輕舉之
　明諭嗣因該督撫以小醜跳梁理應翦除且可刻期
　　　吿㨗遂一面調兵進勦一面奏
　聞除逆安邊事屬難已是以得
　㫖允行及張廣泗藉口兵力單弱頓師日久我
　皇上特遣訥親前徃原因伊受
　恩深重必能將番地情形據實入告以俟
　聖裁詎意其到營後一味偷安傲慢罔惜士卒並不
　　　直陳彼地山川形勢以致曠日持久糜餉老師
　　　罪實難逭仰䝉
　聖明洞察特遣大學士傅恒前徃經略大學士傅恒
　　　奉
　命之後即星夜兼程就道雨雪間關不辭艱瘁抵營
　　　之日號令嚴明賞罰公當晨夕區畫軍務接見
　　　文武屬員虛𠂻商確衆心悦服並將起釁之良
　　　爾吉阿扣等明正典刑以肅軍紀其攻碉之際
　　　親身督戰屢有克捷整理緑旗兵丁頓除積玩
　　　之習其奮勇効忠實心宣力之處實屬共見共
　　　聞至於金川山險碉堅逆番負嵎固守目前未
　　　能即克種種實情次第陳奏荷䝉
　皇上宣示(臣/)等得以備細周知竊念用兵為國家重
　　　務進止機宜原難執一而論䝉
　皇上聖諭命(臣/)等僉同籌畫應否撤兵仰見
　睿慮髙深虛公詳慎之至意(臣/)等伏思前此用兵原
　　　非利其土地人民今既知其實在情形限於地
　　　勢似未可耗有用之帑儲竭内地之兵力而施
　　　於無用之荒徼
　皇上聖謨宏逺定計班師正與現在機宜允合在經
　　　略大學士傅恒身膺重任力規進取是以有統
　　　率精兵直搗刮耳崖之請但以如此忠藎大臣
　　　久留徼外與蕞爾逆番相持殊覺輕重失體即
　　　攻克刮耳崖勒歪擒獲莎羅奔郎卡亦猶不足
　　　償勞况機務重大部事殷繁
　皇上宵旰焦勞必得心膂大臣贊襄左右(臣/)等愚見
　　　應即
　召還經略大學士傅恒以資燮理實合機要其軍營
　　　一切事宜仰祈
　睿鑒飭交在軍諸臣次第辦理得
　㫖允行是日經略大學士傅恒奏言金川之事(臣/)到
　　　營以後略知梗概謹據實奏
　聞當紀山發兵進討之始惟馬良柱轉戰直前踰沃
　　　日收小金川直抵丹噶其鋒甚銳宋宗璋逗遛
　　　雜谷許應虎失機的交致賊得憑險造碉防守
　　　嚴峻張廣泗分兵七路十路在在阻隔毫無進
　　　取至上年六七月後訥親至營並未細察情形
　　　始則急遽無序下令限三日内必取刮耳崖以
　　　致任舉買國良同時戰沒後即委靡退沮晏起
　　　偷安將士不得一見不聽人言不恤士卒遂使
　　　將懐憤心士無鬬志軍務廢弛已極而張廣泗
　　　乘此逞奸僨事訥親全不知兵為其所愚惟恃
　　　以碉逼碉以卡逼卡之法通飭各屬遵行希圖
　　　與賊相拒巖碉之下俟其自潰無如賊碉層佈
　　　所得無幾而傷殺已數千人又復畏罪隱匿不
　　　敢奏聞(臣/)查攻碉之法賊已熟悉防備甚周我
　　　兵雖衆鎗砲所及惟抵堅壁於賊無傷賊不過
　　　數人從暗擊明鎗不虛發是我惟攻石而賊實
　　　攻人我無障蔽而賊有藏匿且多掘土坑急則
　　　深伏其中不見人形而能自下擊上又於碉外
　　　開濠人不能越戰碉鋭立髙於中土之塔建造
　　　甚巧不逾數日而成其餘隨缺隨補頃刻立就
　　　且人心堅固至死不移碉盡碎而不去砲方過
　　　而人起客主形殊勞逸勢異攻一碉難於克一
　　　城即(臣/)現駐之卡撒親閲左右山梁二道三道
　　　梁上有碉三百餘座以半月十日得碉一座計
　　　算必待數年始盡且得一碉輙傷數十百人以
　　　此計算尤不忍言而訥親張廣泗尚以為得計
　　　是敢於欺
　皇上亦所以自欺也今(臣/)再四熟籌惟有使賊失其
　　　所恃而我兵乃得展其所長如卡撒一路乃攻
　　　刮耳崖正道嶺髙溝窄(臣/)既身為經略理當力
　　　任其難相度形勢須就此一路之中分路横截
　　　同時大舉俟大兵齊集分派左右山梁昔嶺石
　　　城等處奮威力戰(臣/)别選銳師於喇底旁徑及
　　　奎角干登等隘裹糧直入踰碉勿攻繞出其前
　　　旣以圍碉之兵作䕶糧之兵賊番稀少外雖嚴
　　　密内實空虛我兵旣遮道前進則守碉各番皆
　　　有戀家之念無固守之心均可不攻自潰至黨
　　　壩一路岳鍾琪雖稱該處山坡較寛可以水陸
　　　並進又有卡裏等隘可以間道長驅但(臣/)按圖
　　　諮訪賊境亦復險隘進取之難㡬同卡撒瀘河
　　　一道賊人兩岸阻截舟行不能徑逹惟可益以
　　　新兵使之努力奮擊直搗勒歪兩路並進而甲
　　　索馬奈正地等要路俱令竭力進攻使賊面面
　　　受敵不能兼顧雖有堅城險碉漢奸不能為之
　　　謀逆酋無以恃其固矣至於調遣兵丁奮勇無
　　　前一以當百固仗滿兵為最而穿箐引道則非
　　　土兵不可各土兵中小金川最為驍勇良爾吉
　　　已正典刑莫為賊諜澤旺與逆酋結恨甚深小
　　　朗素奮志立功自屬可用沃日兵少而强雜稄
　　　兵衆而懦明正木坪忠順有餘强幹不足瓦寺
　　　尚肯用命人亦無多革什咱兵勢頗鋭馬奈一
　　　路實資其力正地亦藉以自守巴底巴旺畏賊
　　　如虎不堪驅䇿綽斯甲心懐疑貳未足憑信現
　　　有官兵彈壓不敢動揺總之土兵之性貪利可
　　　以忘身(臣/)現在加意鼓舞棄短取長諄切曉諭
　　　令知逆酋不滅不休為彼永杜後患庶衆土司
　　　各思建功不復畏賊自能効命爭先若緑旗兵
　　　丁原非盡不可用向來全無紀律賞罰不行懲
　　　勸不當心灰意沮皆成懦怯且數營之兵臨時
　　　任意酌發兵不識將將不識兵而兵與兵又不
　　　相習臨陣勇怯領兵者不識其人何從分别是
　　　以每當𦂳急前後俱不相顧原屬兵法所忌(臣/)
　　　現在申明軍紀振作士氣有功必賞有罪必誅
　　　實心訓諫使士識將心將知士習上下誠意相
　　　孚庶可變弱為强以收臨期臂指之用將弁賢
　　　否尤闗𦂳要(臣/)留心體察軍前大臣中如傅爾
　　　丹老成宿將久歴戎行而年近七旬難以親臨
　　　戰陣(臣/)令與尚書逹爾黨阿經理營盤一應事
　　　務内大臣班第䕶軍統領薩音圖(臣/)因各營俱
　　　有鎮將統領暫留軍營以便隨時委用䕶軍統
　　　領烏爾登現當馬奈一路䕶軍統領法酬仍在
　　　黨壩其各總兵内如莽阿納駐劄左梁尚能堵
　　　禦哈攀龍駐劄色爾力防守嚴密人亦勇敢哈
　　　尚德人亦明白果敢勇於任事現守右梁看來
　　　俱可任使冶大雄曾經出兵人尚老成(臣/)現委
　　　以中軍之任副將馬良柱於蠻地素有威名為
　　　諸番畏服現駐昔嶺其餘將弁量材委遣務使
　　　各盡其用所向有功從前大帥行軍所得地方
　　　即發兵防守以致後之守兵漸分而前之精兵
　　　漸減即不撥兵防守立行拆燬而賊又於其地
　　　立砌石卡以藏身傷人是以守碉毁碉均屬無
　　　益今據軍前諸將咸稱賊聞(臣/)至毎日於各處
　　　添碉猶以為官兵狃於舊習彼得恃其所長不
　　　知(臣/)此次决計深入不與爭碉惟時派遣精兵
　　　伺間突入斬殺賊衆或用大砲轟擊使之晝夜
　　　不寜以疲其力一俟兵到(臣/)悉心布置面面周
　　　匝出其不意取道前進務在破其巢穴擒虜賊
　　　酋於三四月間定報㨗音若賊境果非人力所
　　　及必不能平(臣/)亦何敢勉强飾説必謂成功但
　　　審度形勢雖人人皆謂其難而(臣/)殫竭駑駘悉
　　　心調度實可以掃除賊境以仰副
　皇上委任之至意總之此事辦理誤於初起之時處
　　　置不善逆酋本來從不歸化原可略惕以威使
　　　之知儆不必果於進取迨馬良柱乘勝攻克沃
　　　日小金川直抵丹噶若張廣泗果能予以接應
　　　其時賊人防禦之法尚未周悉亦可殄滅乃一
　　　誤再誤以至於今若此時畏難草率了事則逆
　　　酋之勢愈張而衆土司益被其毒且以
　天朝為不足恃即邊境何以兾其永寧是以(臣/)愚以
　　　為必一舉成擒則可以威震百蠻永銷氛祲此
　　　時現在乞降未見果出誠心若莎羅奔郎卡果
　　　親自前來猶可商酌否則惟有滅此朝食斷難
　　　中止即目下時有投誠之人本應誅殛然借寛
　　　貸以分其勢揺其心又可隨時知彼消息是以
　　　未即行誅目前惟有實力攻勦迅速奏功是(臣/)
　　　之專責至善後事宜届期再交䇿楞等辦理奏
　　　入
　諭曰朕意既定經略大學士當遵㫖速行還朝輔政
　　也
　　　丁卯
　上諭内閣曰經略大學士傅恒秉心忠亮勇略超羣
　　自奉命以來晨夕勞勩辦理諸務妥協精詳一抵
　　軍營即能申明紀律振作士氣殱除奸慝屢克堅
　　碉賊酋窮蹙乞命經略大學士傅恒志期一舉蕩
　　平不肯允降朕思蠢爾窮番何足汚我斧鑕宜宏
　　解網之仁以示如天之量已允王大臣等所議召
　　經略大學士傅恒班師還朝其納降善後事宜交
　　四川總督䇿楞辦理今日恭請
皇太后聖母萬安仰䝉
垂詢此事朕以納降班師具奏欽奉
慈諭息衆寜邊乃國家太平長䇿皇帝御極十有四年
　予從不問外朝政事上年皇帝奏聞因係軍國重務
　時厪予懐近見皇帝宵旰焦勞尤為注切今旣下詔
　撤兵實我大清國景運興隆億萬年社稷蒼生之慶
　大學士傅恒忠勤宣力謀勇兼優成績懋著朝廷宜
　封以公爵用示奬勵予心如此皇帝以為何如朕念
　　經略大學士傅恒殫心為國實冠等倫超錫五等
　　之崇班允協酬庸之盛典仰遵
慈諭封為忠勇公銘勲冊府光我邦家朕實嘉焉是日
　上又諭内閣曰金川軍務自經略大學士傅恒調度
　　合宜勲績顯著朕已降㫖晉封公爵召令還朝其
　　在軍大臣及隨營文武官弁等與有成勞宜加奬
　　勵著交傅爾丹䇿楞岳鍾琪等詳悉分别等次報
　　明經略大學士忠勇公傅恒核定具奏交部從優
　　議叙至軍機大臣等受朕指示承辦軍營事宜晨
　　夕罔懈亦著一體議叙是日
　上又諭内閣曰金川逆酋窮蹙乞命朕已網開三面
　　允准納降現在振旅班師但念用兵以來已逾二
　　載將弁兵丁有攻碉奮不顧身以致臨陣捐軀者
　　深堪憫惻著傅爾丹䇿楞岳鍾琪等詳悉確查報
　　明經略大學士忠勇公傅恒核定具奏交部從優
　　議䘏是日
　上又諭内閣曰前因武宏緒貽誤軍行馬匹降旨革
　　職枷號嗣據經略大學士忠勇公傅恒奏川省馬
　　匹實屬短少武宏緒並非有心貽誤且年已就衰
　　請從寛典朕以軍興之際不可不嚴懲示儆未經
　　允行今既振旅班師著照經略大學士忠勇公傅
　　恒所請免其枷號至鹿邁祖因漠視軍務搖惑衆
　　心經班第叅奏枷號示衆今念川省用兵二載民
　　力疲憊此等情形皆經經略大學士忠勇公傅恒
　　奏明亦著加恩釋放其餘有似此獲罪者俱著大
　　學士查明照此辦理是日
　上又諭内閣曰川省自用兵以來督撫大臣因供辦
　　軍需於内地吏治民生不能專心經理今既納降
　　班師軍務以漸告竣地方關係𦂳要所當加意拊
　　循綏輯署撫班第俟總督䇿楞回至成都助理月
　　餘䇿楞酌量班第可以回京時令其來京至藩司
　　為通省承宣大使朕觀紀山才具稍遜髙越四川
　　布政使員缺仍著髙越署理紀山著回京以副都
　　統用
　　　己巳
　上命軍機大臣等傳諭經略大學士忠勇公傅恒曰
　　經略大學士忠勇公傅恒現在遵㫖還朝其叅奏
　　訥親各欵著交與舒赫徳查追至軍需各案頭緒
　　繁多今大兵既已停罷亦應徹底清釐舒赫徳原
　　係奉㫖暫留成都稽查軍需者著遵照前㫖㑹同
　　兆惠班第等殫心綜核俾錢糧均歸實際毋任浮
　　濫舒赫徳辦有就緒即先囘京
　　　庚午經略大學士忠勇公傅恒奏言竊查從前
　　　征𠞰金川各將領内叅革治罪之員其中有曾
　　　經出力而人實可用者皆緣張廣泗以好惡為
　　　賞罰每多寃抑(臣/)在軍營訪有叅將蔡允郎建
　　　業及遊擊陳上才千總馬繼杜景賢等五員皆
　　　諳習番情熟悉形勢前此攻克地方俱著有功
　　　績後因失去砲位被叅治罪而郎建業陳上才
　　　杜景賢皆在馬良柱案内今馬良柱已經起用
　　　而該員等尚在成都収禁(臣/)思軍前正在需人
　　　此等諳練之員與其羈禁圜扉置於無用不如
　　　令其荷戈殺賊以贖前愆(臣/)一面行文調至軍
　　　營一面奏明伏乞
　皇上恩准將蔡允郎建業陳上才馬繼杜景賢釋放
　　　使之奮勇効力自必感激圖報倘再不加勉(臣/)
　　　即行嚴叅從重治罪又總兵冶大雄曾經出兵
　　　人甚老成現在總理營盤事務甚屬妥協可否
　　　仰懇
　皇上天恩賞給花翎(臣/)未敢擅便奏入得
　㫖允行是日軍機大臣等奏言前據髙越等具奏川
　　　省購買馬騾本地及陜省共可得八千匹後經
　　　議撥由京捲站之馬並山西湖廣協濟馬共七
　　　千匹合計已有馬一萬五千匹即髙越等所奏
　　　八千之數未必一時全行買足或間有倒斃然
　　　大概不下一萬二三千匹該省所産料豆稀少
　　　餵飼皆用米穀稻草現今米價昂貴一馬約須
　　　一人之食費用浩繁且於馬匹食性不宜難期
　　　臕壯存留該省補額又不須如此之多今大兵
　　　已撤自應請
　㫖交與尚書舒赫徳㑹同該督撫酌量該省應留若
　　　干所餘之馬即照捲站之法沿途遞次分留陜
　　　西河南直𨽻三省以補營額之缺毋庸另行動
　　　項購買庶為兩便應否如此辦理令舒赫徳等
　　　妥協定議一面奏
　聞一面查辦得
　㫖速行是日軍機大臣等又奏言上年差侍衛徳山
　　　將新造長鈚箭一萬枝解送軍營今大兵已撤
　　　應令徳山仍行解回京師
　諭曰此項長鈚箭不必解至京師徳山接到此㫖時
　　若與西安相近即交將軍博第與四川相近即交
　　副都統卓鼐以備該處之用
　　　辛未
　上命軍機大臣等傳諭經略大學士忠勇公傅恒曰
　　金川撤兵一事朕兩次召見諸王滿漢文武大臣
　　示以朕前後所降諭㫖及軍營奏到情形令其各
　　出所見具議以聞伊等合詞公奏僉稱揆理度勢
　　撤兵之㫖誠為允協朕復細加體訪中外人情並
　　無異議且有謂市井閭巷之人咸為欣悦者此事
　　朕志先定絶無游移又復詢謀僉同足見理勢當
　　然確不可易經略大學士更不必以未擒莎羅奔
　　郎卡未破刮耳崖勒歪為歉葢金川用兵不出於
　　冒險則出於因循因循則糜餉老師耗竭元氣固
　　失之不及而冒險則奮不顧身民命國儲輕於一
　　擲又失之太過過猶不及其於國事無益有損均
　　耳今經略大學士將彼地情形據實入告朕酌定
　　罷兵之策俾内地民力得以休息部庫帑項得以
　　撙節養和平之福培萬年之基其功視傾巢殱醜
　　輕重為何如耶至撤兵事宜尚須詳悉經理大學
　　士既遵㫖就道不必留辦可一一交策楞傅爾丹
　　令其酌量次第分布務合機要如馬良柱帶兵暫
　　駐小金川岳鍾琪駐守打箭爐一應防範均宜隨
　　時辦理期於周密臺站照舊安設軍營事宜照舊
　　間日奏報一次俟有就緒或三四日或五六日一
　　次以漸而減必俟諸大臣俱回至成都朕心始可
　　釋然耳是日經略大學士忠勇公傅恒奏言原任
　　　打箭爐同知鮑成龍因承辦甲索糧運輓輸貽
　　　誤又安設烏拉漫不經心致多倒斃奉
　㫖革職即於軍前枷號示衆(臣/)查該員承辦糧務遲
　　　誤廢弛實應懲處第(臣/)在營細訪輿論稽核舊
　　　事鮑成龍前任打箭爐同知值金酋圍困章谷
　　　進抵毛牛相去爐地甚近賊將乘勢内犯刼掠
　　　客貨明正土司喇章駐劄在爐首欲遷避商民
　　　紛紛驚竄鮑成龍端坐衙署曉諭漢番軍民以
　　　所請救兵即至切勿張皇且成龍身任地方義
　　　當與爐城俱殉賊若果至當合民兵并力拒守
　　　合城恃以少安適革什咱土司遣子赴爐告急
　　　鮑成龍大加撫賞激以同仇大義令速歸聚兵
　　　五百名約俟賊至從後夾擊絶其歸路該土司
　　　慷慨應命賊乃聞風畏懼逡廵思退至今爐城
　　　猶頌其功而該土司等亦倚爲重迨後鮑成龍
　　　與張廣泗辨論軍情運務大相齟齬張廣泗遂
　　　欲尋釁叅劾經原任藩司倉徳多方保䕶始寢
　　　其事暨鮑成龍染患吐血不能親理糧務以致
　　　廢弛惟時侍郎班第以總理道陳緯諸事推委
　　　狡猾會稿
　奏叅而張廣泗必欲將鮑成龍一併同劾隨奉
　㫖解赴軍營張廣泗更逼令解員通判祝致綸揭報
　　　鮑成龍虧空祝致綸以並無虧空禀覆張廣泗
　　　面加辱詈即欲并叅及委成都府知府李盛唐
　　　等審訊張廣泗更以所審不嚴飭駁再四親自
　　　提審用一百觔重枷枷號番境今查陳緯身為
　　　總理道員有心誤運自應嚴加懲儆鮑成龍所
　　　犯情罪不同荷校已逾半載
　　國法既伸而微功足録(臣/)採訪既確謹據實奏明
　　　請
　旨將鮑成龍釋放發(臣/)軍營効力贖罪憫其前功策
　　　以後效庶營中員弁聞風咸知
　聖慈寛大即獲罪之人猶不遺其微績益當共相奮
　　　勵踴躍効命矣奏入得
　旨允行
　　　壬申
　上諭内閣曰副將馬良柱前在總兵任内進勦金川
　　已有克捷因張廣泗忌其成功請兵不給更加叅
　　劾經軍機大臣等奉㫖審明復令前赴軍營効力
　　馬良柱素著威名番衆畏憚此番隨征頗為出力
　　經經略大學士忠勇公傅恒奏明馬良柱著補授
　　建昌鎮總兵官賞戴花翎以示奬勵
　　　甲戌經略大學士忠勇公傅恒奏言仰䝉
　諭㫖以蜀道之難前人辦理之誤此時應定於四月
　　　初旬班師不可再有游移仰見我
　皇上聖慮周詳洞悉情勢(臣/)䝉
　指示自當謹遵辦理惟是現在軍情有必不可草率
　　　完事之勢而攻克賊巢又信其必可成功一簣
　　　之虧誠為可惜(臣/)在京時諸臣皆言撤兵為便
　　　(臣/)以逆酋肆横已極若不及時翦除恐貽後患
　　　是以力請督師實為永靖邊方起見今至軍營
　　　凡糧馬之艱難川民之凋敝皆所親見若非實
　　　在可以成功而徒强為飾説希圖囘䕶是但知
　　　存一已功名之見不特辜負
　皇上格外之恩而貽誤
　　國家之事(臣/)罪奚辭且功之成與不成不過一兩
　　　月間即有明驗豈能勉强支吾但(臣/)細察賊境
　　　情形實有可以破竹之勢從前專事攻碉不肯
　　　深入訥親張廣泗計慮過多積成怯懦意欲將
　　　在外之碉盡行攻克然後進取從來攻城略地
　　　豈有逐家逐村在在攻擊之理爭竒扼要惟在
　　　搗其中堅奪隘斬關全恃得其要害今觀賊碉
　　　並非俱在當道原亦有間可乗進取刮耳崖並
　　　不必向伊等建碉之處取道(臣/)前奏昔嶺中峰
　　　一路可以直抵刮耳崖實有建瓴之勢若以攻
　　　碉之力於碉外空處分道並進賊必出碉迎敵
　　　我兵則且戰且前可以直抵其内地平曠處所
　　　安營而以餘兵乗賊出碉抵禦之際即占踞其
　　　空碉賊將焉往且聞賊之精銳皆在各卡而巢
　　　穴則僅存老弱婦女實屬空虛一舉掃除誠有
　　　可必並非希倖之詞若云抵其巢穴恐賊阻截
　　　糧運(臣/)令各兵携帶二十日乾糧可以無患况
　　　我兵衆多欲奪一路糧運之處亦非所難惟在
　　　現調之兵速催來營以資進勦此事(臣/)安排已
　　　定胷有成竹惟仰遵
　聖諭攻其巢穴中堅使賊棄碉内顧則不待攻碉而
　　　碉自克此即(臣/)定見决其可行亦非冒險至於
　　　班師之期四月初旬正在成功之候自可仰慰
　聖懐(臣/)現已籌畫定局不敢因奉到
　諭㫖游移更改伏祈
　皇上曲宥奏入
　上命軍機大臣等傳諭曰日來雨雪繽紛春膏滋潤
　　氣候甚佳當由撤兵息民感召
天和所致上年經略大學士傅恒抵營之日此間適得
　　瑞雪朕以為平定金川之兆今允降班師金川果
　　平矣但今日接到經略大學士奏摺仍有固執成
　　見與前此所云心悦誠服者又復矛盾人臣恃恩
　　而失之太過與恃恩而失之不及事不同而錯誤
　　則一如因朕於訥親之事曾責其念切思家聞召
　　即還經略大學士或因以為鑒不知訥親之罪在
　　於退縮倨傲朦蔽貽誤耳今經略大學士忠誠如
　　此勤勞如此事事周詳妥協據實陳奏實乃相去
　　霄壤判若黒白衆所共知惟有遵朕諭㫖星速還
　　朝贊襄燮理十分完美吉祥善事孰大於此而顧
　　游移輾轉何為者耶朕既定計撤兵萬無可易謀
　　成獨斷事在不疑並非聽信人言草率完事經略
　　大學士日侍左右朕豈輕信人言者乎至所奏十
　　五日不往黨壩未知留營籌辦何事如為頭人乞
　　降則納降之事宜一以委之總督䇿楞經略大學
　　士遵朕前㫖聞命即行不必留待朕賜詩有云上
　　將有心期利執大君無物不包䝉此兩言中經略
　　大學士忠勇之心事與朕怙冒之深仁實為兼盡
　　垂之史册休有烈光其詳味之是日哈攀龍奏言
　　　經略大學士傅恒抵營以來一秉虛公仁愛士
　　　卒號令畫一賞罰嚴明弁兵感悦俱懐奮勇報
　　　効之心(臣/)等公同㑹商軍機大局雖不専恃攻
　　　碉然現在大兵未到凡賊所有碉卡亦宜攻此
　　　襲彼不時搗𠞰使賊疲於奔命以沮其氣十二
　　　月二十八日經略親赴右梁令古州鎮(臣/)哈尚
　　　徳派撥漢土官兵襲取右山梁下巴朗平碉正
　　　月初一日經略復親赴色爾力軍營令(臣/)同哈
　　　尚徳親督官兵攻克石卡一座初三日經略又
　　　詣右梁令哈尚徳復攻巴朗平碉此三次攻戰
　　　官兵之數減少於前而奮勇之氣加倍於昔或
　　　登其碉頂或拔奪旗杆或焚燒賊卡賊衆為之
　　　破膽(臣/)目擊良爾吉等已經伏誅而官兵一加
　　　鼓勵聲威即振現在俱各勇敢直前滅賊奏凱
　　　自有可必不勝懽忭謹據實陳奏奏入
　報聞是日班第奏報各路官兵均可於三月初旬全
　　　抵軍營
　諭曰今已降㫖允降班師可即令兵丁按起捲撤毋
　　令復往矣
　
　
　
　
　
　
　
　
平定金川方略卷二十二
欽定四庫全書
平定金川方略卷二十三
　　　正月丙子經略大學士傅恒奏言(臣/)自正月初
　　　二三日攻賊碉卡之後審悉從前攻碉之誤决
　　　意俟大兵續到但足敷用即為直搗中堅之計
　　　現在按兵不動示以不測今聞賊酋因良爾吉
　　　被誅已失内應又知各土司俱畏服歸順尤為
　　　奪魄兼之我兵逐漸加増番衆糧食將盡實為
　　　震恐屢屢出卡乞降隨據賊酋於十二日投遞
　　　番字稟帖具訴乞降之意(臣/)令將弁傳諭如果
　　　實心投順莎羅奔郎卡二人必須親自來營尚
　　　可待以不死十五日該酋又遣頭人來營并將
　　　搶去綠旗兵三名送還(臣/)面加詢問據稱莎羅
　　　奔云向來實係無知犯法因與鄰封仇隙得罪
　天朝後來大兵進𠞰屢次乞降投誠之人多被殺戮
　　　土司雖欲出降實係畏死不敢親身到營今大
　　　兵又復増加統兵大人是
　天朝第一大人百姓驚惶又且日食不繼倘大人果
　　　肯貸我一死自應事事如命(臣/)察其言詞細審
　　　動静似係實情因面諭之曰莎羅奔郎卡二人
　　　抗拒
　天兵罪在不赦其從前乞降不過以獻出鎗砲送出
　　　搶擄之人希冀緩兵全非實心投順今現在大
　　　兵陸續到齊自必搗爾巢穴滅爾族姓殱爾渠
　　　魁但我
　聖主如天好生無不徧覆爾等既稱百姓日食不繼
　　　我兵不須攻擊但多駐一兩月百姓皆當餓死
　　　我心亦所不忍如果莎羅奔郎卡二人親縛來
　　　營乞命我當奏請待以不死此非寛莎羅奔郎
　　　卡之罪實為爾等百姓故耳如無真實投順之
　　　心但以出降恐被殺戮為詞則不必更來懇請
　　　我
　天朝大臣統領全師欲誅莎羅奔郎卡其勢甚易豈
　　　有誑誘無知番酋至營殺戮之理據伊頭人稟
　　　稱大人鈞諭當轉吿該酋倘若仍不從順百姓
　　　亦必不從當共來歸順(臣/)因諭令暫去征討金
　　　酋原因莎羅奔郎卡二人恃其險逺抗拒
　王師不得不加誅戮該酋如果開闗納款面縛乞命
　　　受降之後統兵直抵巢穴剪除醜類亦有何難
　　　但番性愚頑惟示以威信始可傾心讋服日久
　　　可保無虞若一意誅鋤則其心轉相固結必致
　　　死守不服相距逾時亦難保無酋首逺颺之事
　　　似應准其投誠仍抵賊窟赦其民人將莎羅奔
　　　郎卡帶入内地還
　　朝獻俘則
　天朝討罪之義既伸
　皇上好生之仁益普恩威並著可以永靖蠻氛現在
　　　各土司聞(臣/)傳諭金酋之語甚為恱服然此亦
　　　不過因其懇乞且大兵未至暫與講論其實尚
　　　未可以遽信(臣/)度兵數一足敷用即統率前進
　　　可以直抵刮耳崖莎羅奔郎卡縱或逺颺亦可
　　　安輯餘番班師振旅奏入
　上命軍機大臣等傳諭曰據經略大學士忠勇公傅
　　恒奏報賊酋連日屢遣人來營乞降經略諭令莎
　　羅奔郎卡親至待以不死請帶入内地還朝獻俘
　　朕思賊酋既窮蹙歸命經略大學士又許以不死
　　若帶至内地獻俘闕下勢不得不懸首藁街非所
　　以示威信也天朝舉動慴服四夷全在光明正大
　　如諸葛之於孟獲使之弭首帖耳革面革心傳之
　　苗裔永無攜貳若既云納款又復縶之檻車寘諸
　　極典將使番衆寒心後雖有令無足徵信經略大
　　學士目下倘已將該酋擒縛就途應於成都省㑹
　　或所至之處宣朕諭㫖施恩釋放派遣弁兵押送
　　回巢曉諭羣番令知覆載深仁怙冒無外則恩威
　　兼至信義交孚垂之史冊洵為盛事如尚在往返
　　請命未有定局經略大學士即遵前㫖星馳還朝
　　交與總督策楞聽其妥辦亦無異經略大學士親
　　自經理至所云乘其投誠仍抵賊窟斷可不必賊
　　首既傾心面縛又何俟跋履險阻深入不毛勞士
　　馬而費時日增朕懸注耶封公諭㫖原因經略大
　　學士宣力超越等倫示奬勵之茂恩循酬庸之令
　　典自屬賢臣分所應得今經略大學士奏稱晝夜
　　悚惶舉止失措並將原㫖繳還此亦非是朕奉
聖母恩命經略大學士豈可徑自繳還在經略大學士
　　以奉到此㫖時莎羅奔郎卡未經擒獲未為成功
　　是以固辭耳朕初意亦謂乞降之說賊酋未必果
　　能回心向化稽首軍門今觀所奏則其窮困哀籲
　　出自真情受降班師伸國威而彰大信讋蠻服而
　　靖邊氛成績顯著孰過於此朕已明降諭㫖並將
　　來摺發抄綸綍所頒風行海内經略大學士素明
　　大義豈得再辭奉到此㫖定當早已起程將來贊
　　襄左右數十年調和燮理為國宣猷斯為善承恩
　　澤之大臣也經略大學士尚其勉㫋
　　　戊寅軍機大臣等奏言據陳宏謀奏稱班師之
　　　後滿兵六千人又以西安滿漢官兵囘營人數
　　　甚衆若皆取路於棧道分起按日約須三月有
　　　餘官兵不無久待莫若分為兩路一由陜西山
　　　西入京一由成都登舟從川江順流而下江水
　　　未發正可遄行直達襄陽從襄陽河南入京不
　　　過二十四站俱係平坦通衢可行大車不致擁
　　　擠一處兩路日期相仿可以迅速到京似於軍
　　　行有益臣等查前據尚書舒赫徳奏大兵凱旋
　　　之日若仍由西安一路誠恐應付竭蹶聞由川
　　　江可以直達湖廣一水可抵京師欽奉
　諭㫖以舒赫徳等所奏官兵水路回京之議原因五
　　　六月間禾稼徧野恐致蹂躪兼可節省馬匹今
　　　既即行撤回其所到之處逺近不一楚蜀兩省
　　　船隻一時驟難僱覓水路紆迴阻滯更費時日
　　　且陸路經過地方章程已定易於辦理自以仍
　　　由陸路為便已經(臣/)等遵
　㫖傳諭大兵經過之直𨽻河南陜西等省督撫遵照
　　　去時成例一一妥辦今大兵業經停撤現在於
　　　奉到
　諭㫖之處起程逺近前後勢難齊一其已過成都滿
　　　兵不過三千人將來即由棧道行走而未過成
　　　都之兵業已先行自可不至擁擠遲滯且水路
　　　船隻俟行知楚蜀兩省到日然後辦理既緩不
　　　及事而兵丁跟役軍装器械等所需船隻繁多
　　　一時恐難雇覓川省陸路馬匹已辦有章程若
　　　又増辦船隻必致周章而襄陽未經預備驟令
　　　料理恐一時不能齊全兵行迅速勢須守候轉
　　　致遲延即由襄陽至河南一路亦非大兵前此
　　　經由之道又須另為籌辦夫馬而自陜入豫之
　　　兵復陸續雲集分頭供億更恐應接不暇况本
　　　年春令較早萬一巴蜀雪消川江驟漲瞿塘灔
　　　澦竒險堪虞一經羈阻是欲速反遲欲省反費
　　　種種未便似應遵照前奉
　諭㫖官兵仍由原路回京庶不致臨時岐誤但軍行
　　　甚闗緊要該撫陳宏謀若因有水陸分行之說
　　　遲回觀望將陸路一切應行預備供億之處轉
　　　致延誤則責有攸歸俟
　命下(臣/)等即行文該撫令其迅速辦理並應親身往
　　　來稽察督率屬員妥協料理毋少玩忽得
　㫖速行是日陳宏謀奏言陜省自去冬以來(臣/)將通
　　　省道府以下各官調集辦理臺站事務原覺官
　　　少不敷今京兵過境臺站捲撤各員甫回本任
　　　時届青黄不接正須料理借糶事宜其被災之
　　　處又須查辦加賑本擬仰請
　聖恩揀發數員來陜以備凱旋辦差之用今京兵即
　　　日抵陜請
　㫖揀發緩不濟急不得不通融辦理查有革職西安
　　　府通判張廷柱武功縣知縣侯鈞降調長安縣
　　　知縣董三錫咸寧縣知縣劉度昭皆係因公罣
　　　誤並無貪贓劣蹟久在陜西其才具俱屬可用
　　　不揣冒昧仰懇
　聖恩容(臣/)將此四員委辦臺站馬騾等事俟事竣核
　　　其辦事果能出力(臣/)當給咨赴部引
　見可否錄用伏候
　欽定奏入得
　㫖允行
　　二月辛巳
　上諭内閣曰經略大學士忠勇公傅恒奏到軍前情
　　形諸摺朕披覽之下深為嘉恱賊境堅碉林立若
　　仍蹈前轍徒事攻撲雖經年不能奏績經略大學
　　士傅恒因有銳師深入從中峯壓下直搗賊巢之
　　策再三執奏不已經朕嚴切訓諭果能洞達事理
　　翻然解悟而賊酋因我軍威大振窮蹙窘迫屢遣
　　頭人抒誠奉幣哀籲乞憐經略大學士必令莎羅
　　奔郎卡面縛軍門縶之檻車獻俘闕下朕以懐逺
　　招攜降者不殺宏聞三面活此一隅諭令振旅還
　　朝納降之事交總督䇿楞隨宜辦理在經略大學
　　士傅恒受鉞専征忠勇奮發志期盪冦振我皇靈
　　是以决策長驅計圖一舉殄滅而朕覆載為懐涵
　　育異類是以定計撤兵則後此之保全物命休養
　　太和阜裕國儲寧謐逺徼者皆經略大學士傅恒
　　之功其視殱醜執馘者為尤大也國家晉爵酬庸
　　封公已為優典若以經略大學士傅恒一片赤心
　　忠純體國豈尋常之析圭擔爵可同日語耶其封
　　公諭㫖應即祗領拜恩不得再行懇辭前後所降
　　諭㫖并經略奏到諸摺著發交諸王滿漢文武大
　　臣公同閱看俾悉經略大學士為國宣勞奮身殫
　　力具有苦心共相勉效即朕之開導指示亦悉出
　　於仁至義盡而始終籌辦此事揆理度勢務合機
　　宜訓飭褒嘉無非為國體為政要初無假借無容
　　心朕賜詩有云上相有心期利執大君無物不包
　　䝉此二語實足該括用兵全局並我君臣各盡其
　　道之心事俱為披豁矣是日
　上又諭内閣曰此番用兵在事諸大臣皆能急公奮
　　往勞績懋著前經降㫖將舒赫徳等交部議叙都
　　統汪札爾總督策楞奉命星馳不辭勞瘁甚屬可
　　嘉著一體從優議叙
　　　乙酉經略大學士傅恒奏言提督岳鍾琪以金
　　　酋遣人至黨壩乞降惟願貸以不死諸事如命
　　　應否准其納降稟商到(臣臣/)隨遣遊擊吳士勝
　　　前往黨壩告以卡撒軍營現在亦屢有頭人乞
　　　降如莎羅奔郎卡果親自來營亦可貸以不死
　　　令其相機辦理今遊擊吳士勝於二十一日自
　　　黨壩起身徑從賊境勒歪一路由刮耳崖前至
　　　卡撒於二十三日即抵(臣/)營據稱前往提督大
　　　營見有頭人得食阿朗具訴莎羅奔從前祗與
　　　隣近土司仇隙誤犯
　天朝原不敢有一毫叛逆之意惟馬邦一事實係頭
　　　人之罪並非莎羅奔本心後來屢次乞命奈張
　　　總督必欲𠞰滅我等以此顧惜性命死守亦並
　　　不敢與大兵對敵今經略大人若肯全我等性
　　　命許我等歸降情願比各土司加倍出力報效
　　　馬邦有罪頭人及所有鎗砲並内地人馬俱願
　　　獻出提督諭以莎羅奔印信號紙原係我為請
　　　給若有叛逆之事不惟爾罪重大即我亦為有
　　　罪之人爾等原係無知誤犯我已將情節稟明
　　　經略求免誅戮經略現在遣官到此爾可歸語
　　　莎羅奔不必疑懼如果親身到營叩頭乞降經
　　　略必不殺爾我可力保得食阿朗聞言不勝欣
　　　喜口稱經略大人若果恕我一死莎羅奔願為
　　　大人建立祠宇令喇嘛念經報答大恩世世子
　　　孫不忘大徳提督諭以我允爾轉稟經略但自
　　　此至卡撒路逺若即從爾勒歪地方至刮耳崖
　　　前往卡撒軍營更為捷速得食阿朗即於二十
　　　一日早整備夫馬迎接士勝並有親近用事頭
　　　人十名前來跪接口稱莎羅奔患病郎卡親身
　　　迎接後見郎卡出寨跪迎言詞恭順與得食阿
　　　朗所稟相同(臣/)查逆酋此番乞降情狀似與從
　　　前狡飾者不同而吳士勝所見郎卡狀貌與糧
　　　務謝應龍所語無異將來到營自可不虞假冒
　　　隨遣吳士勝仍往黨壩告知岳鍾琪以莎羅奔
　　　如果親來提督即可帶至軍營俟岳鍾琪禀到
　　　另行具奏奏入
　諭曰已有㫖允降班師但遵㫖而行朕亦不多諭矣
　　　丙戌
　上諭内閣曰朕臨御寰區敉寧中外前因金川小醜
　　致煩王師經略大學士忠勇公傅恒奉命遄征威
　　信克著朕命納降順撫振旅還朝從兹邊境乂安
　　蠻氛永靖朕嘉績酬庸經略大學士傅恒已晉封
　　公爵至中外在事諸臣或馳驅逺徼宣力封疆或
　　夙夜在公懋襄機務宜加顯秩用奬勤勞太子太
　　保大學士來保著加太子太傅太子少保協辦大
　　學士事吏部尚書陳大受户部尚書舒赫徳太子
　　少保四川總督果毅公策楞太子少保陜甘總督
　　尹繼善俱著加太子太保刑部尚書汪由敦著加
　　太子少師吏部尚書達爾黨阿理藩院尚書納延
　　泰俱著加太子少保其兵部尚書梁詩正協辦大
　　學士事刑部尚書阿克敦工部尚書信勇公哈達
　　哈並久膺委任厯著清勤亦宜一體加恩以昭風
　　勸梁詩正著加太子少師阿克敦哈達哈著加太
　　子少保是日
　上又諭内閣曰長蘆鹽政麗柱奏稱大軍凱旋辦理
　　一切善後事宜官兵糧餉等項在在需費即協撥
　　軍餉省分嵗支俸餉亦所必需請照康熙十四年
　　之例蘆東每引增銀五分並請勅令兩淮兩廣河
　　東浙江等省一體按引増課以濟軍需麗柱此奏
　　殊屬猥𤨏鄙陋金川用兵供億固為浩繁但國家
　　當全盛之時無論已經允降班師即使尚在用兵
　　公帑所儲儘足敷數年之用不致拮据康熈十四
　　年増加鹽課原因開創未久三孽煽動兵連數省
　　正供缺乏不得已而為之旋即復舊今時勢懸殊
　　豈可援以為例朕辦理庶務悉斟酌時宜一出於
　　大公至正豈肯稍有假借乃衆人不能體㑹轉以
　　其私意小見臆度觀望紛起言利豈朕而容聚歛
　　之說得以行於今日哉昨有唐綏祖倡捐養亷之
　　奏朕已降㫖申飭今麗柱復以増課為請是羣情
　　之不顧大體競思懸擬此風斷不可長若不懲儆
　　將來效尤波靡習尚日益澆漓閭閻不無驚擾麗
　　柱著交部察議是日
　上又命軍機大臣等傳諭經略大學士傅恒曰軍營
　　所鑄二千餘斤銅礮撤兵之後既未便委之番境
　　而崇山峻嶺運回亦覺艱難不若鎔化銅斤載歸
　　四川省城以供鼓鑄搭放兵餉縱少損工本而化
　　無用為有用亦訃之得者其自京運徃之冲天九
　　節諸砲皆國家利器
皇祖時所造貯之禁中即成都亦不可存留自當從後
　　從容運回京師少靡脚費亦所不惜其餘砲位俱
　　應收貯總督衙門一切軍装器械著交總督䇿楞
　　逐一留心檢㸃舒赫徳因查核軍需尚駐成都著
　　一同商辦
　　　丁亥
　上諭内閣曰金川用兵一事今允降班師大局已定
　　皆由經略大學士忠勇公傅恒忠誠任事有以倡
　　率諸臣故能肅軍紀而靖邊徼迅奏膚功朕思督
　　撫身任封疆闗係綦重從前瞻對之役慶復若實
　　心辦理金川必不敢復生反側即金川之役張廣
　　泗若實心辦理軍務亦必不至久延乃張廣泗措
　　置乖方有心貽誤而訥親以親信之大臣銜命前
　　往一味倨傲偷安其於軍前實在情形及張廣泗
　　種種劣蹟槩不據實入告伊素性刻覈遇事吹求
　　張廣泗之劣蹟豈誠漫無知覺葢恐張廣泗發其
　　隂私故含忍䝉混而公事之敗壊至於不可收拾
　　是以復費上年如許籌辦賴有經略大學士傅恒
　　殫竭丹衷不辭艱瘁奏報悉歸確實行事恰合機
　　宜賊酋聞風震懾哀籲投誠朕得以洞悉情形俯
　　准納款決䇿罷兵而偕行宣力諸臣如舒赫徳䇿
　　楞尹繼善等咸能知所效法勇往急公固由經略
　　大學士傅恒有以感動激發而實在諸臣職分内
　　應盡之事也夫撫育黎元澄清吏治綏輯邊方皆
　　封疆大吏専責食其祿者忠其事人人各有當盡
　　之職督撫受朕簡任若必待倡而後和安所得如
　　許公忠體國之大臣馳驅盡瘁為之標凖且已獨
　　非大臣乎其平日所為靖共爾位者何事如或地
　　方猝遇重大之事廷臣中一時不得可遣之人而
　　守土大員又不自知奮勉將必朕親行而後可乎
　　朕非忍薄視諸督撫謂皆慶復張廣泗之流而慶
　　復張廣泗固督撫中人且在督撫中衆所推為尚
　　能任事之人也今見其身罹重辟則從而指摘之
　　非議之試平心而論前此不嘗稱譽之推重之耶
　　慶復張廣泗之在雲貴川廣陜甘頗著能名而終
　　於敗露可見平日茍且塗飾其居心欺詐為天理
　　之所不容必至僨事喪身無可解免此諸臣亟當
　　猛省早圖易轍勿謂逺省之事可以藏垢匿瑕倖
　　逃法網也至於軍旅為國家重務詰戎禁暴督撫
　　最當留心而軍律以賞罰明當為先鼓勵人心振
　　作士氣全在於此有如張廣泗於馬良柱之摧鋒
　　陷敵威著羣蠻者則揑款劾之許應虎之失機陷
　　賊茍活幸免者則奏請令其回任其顛倒任情一
　　至於此而贓私狼籍婪及叛番貽笑外裔更為無
　　狀則張廣泗之立行正法而未處以凌遲重辟尚
　　屬伊之僥倖任督撫者寧可不以是為炯戒而勉
　　効公忠耶此番命將出師飛芻輓粟太府金錢不
　　無耗費然負恩誤國之人由此發露底裏朕得按
　　法懲創巾國憲以儆官邪而忠純報國者試之艱
　　鉅驗其謀勇亦得訓導成全端表率而風有位此
　　於世道人心深有裨益乃國家億萬年無疆之休
　　非一時一事近功小效之所可同日語也惟願諸
　　臣有則改之無則加勉以副諄切訓誡之至意
　　　戊子
　上諭内閣曰適經略大學士忠勇公傅恒據奏稱奉
　　到十六日諭㫖敬謹遵行於本月二十九日或三
　　月初二日星馳就道納降之事交策楞辦理如此
　　方為明於事理能知輕重之大臣朕心深為嘉恱
　　罷兵一事朕再四熟籌為國家逺大之長計無踰
　　於此葢得其地不足耕得其人不足使逆則討之
　　順則撫之乃天朝控禦蠻方之道且地居竒險人
　　力難施搗穴攻巢多戕物命况盡有其地既未可
　　列為郡縣歸我幅􁆟則雖縶莎羅奔郎卡之頸致
　　之闕下不過戮二番酋何足輕重而取其地以與
　　他番何如即撫此二酋使効順奉命朕初意猶不
　　過乘其呼號請命因便納降不謂窮蹙若此恭順
　　若此據經略大學士傅恒前後奏報莎羅奔郎卡
　　屢遣親信頭人致詞獻幣稟稱果貸其死當為經
　　略大學士建祠頂祝所約六條如不許再犯鄰封
　　退還各土司侵地獻出馬邦兇首呈繳鎗砲送還
　　内地民人與衆土司一體當差皆一一如命且稱
　　願較各土司分外出力是乃所謂革面革心而其
　　所求望風稽顙不敢遽赴軍門者螻蟻貪生之本
　　念耳如此而必加以誅戮豈朕覆載包容之量耶
　　王師不戰止戈為武威既伸矣功既成矣班師振
　　旅允合機宜息事寧人貽休奕禩我國家正當全
　　盛之時以東三省之遼逺烝徒萬騎匝月而抵西
　　川誠昔人所云從枕席上過師者傳之史冊休有
　　烈光令非此番辦理先聲震疊軍紀嚴明攻𠞰奮
　　勇則賊番挺其螳臂未必若是之厥角歸誠此經
　　略大學士傅恒之功視獻囚執馘者為尤大也前
　　此經略大學士傅恒屢以志期殄滅不肯遽歸為
　　奏朕甚為懸切目下既經翻然就道不妨宣示初
　　心葢子不可違父臣不可違君乃綱常之大義召
　　之不至勢無中立非捐軀不返則必以違㫖得罪
　　夫以朝廷第一大臣而委命蠻荒成何國體軍前
　　諸大臣及將弁士卒立視大帥之冒犯鋒鏑而不
　　能衛尚可相率生還不懼國法耶若顧惜前勞固
　　執成見遷延抗㫖勢不得骩法姑容夫以負恩受
　　戮之人尚不免為之致惜况在忠誠効力之賢臣
　　而以銳意立功罹於國憲朕心抑復何忍在經略
　　大學士傅恒身膺閫寄報國心殷固宜以敵愾為
　　急朕培䕶元臣裁成開導俾袪偏見以宏逺謨而
　　大學士即能深體朕意不執成見正合軍志所云
　　允當則歸而調元贊化可為數十年之良佐我君
　　臣斯為各盡其道則金川之役雖不無勞費而朕
　　賞罰公明誅有罪而人知儆惕旌有功而人知勸
　　勉庶績由此咸熙風尚由此丕變生靈由此阜安
　　我大清億萬年無疆惟休豈勝慶幸著傳諭諸王
　　滿漢文武大臣知之
　　　己丑經略大學士傅恒奏言(臣/)原擬本月二十
　　　九日或三月初起程今於二十八日接提督岳
　　　鍾琪稟稱綽斯甲從前屢遣頭人為金酋乞降
　　　今若受降不可不令綽斯甲預聞其事因差千
　　　總馬鵬前往諭意今據馬鵬回營禀稱莎羅奔
　　　事事遵依並請提督由勒歪前赴卡撒禀懇經
　　　略允降又差一土舎同頭人得食阿朗前來迎
　　　接又求差官先往勒歪教以迎接叩見之禮提
　　　督即於二十九日由勒歪前赴卡撒(臣/)查金川
　　　用兵以來已經二載因前人辦理不善以致糜
　　　餉老師蒙
　皇上天恩命(臣/)前往視師正在酌辦𠞰撫事宜復䝉
　諭㫖訓示以化外異類不足以煩天討惟以休兵息
　　　民為國家之要務(臣/)仰體
　聖心商酌起行適據岳鍾琪稟報乞降情事已令總
　　　兵冶大雄由勒歪往迎岳鍾琪若莎羅奔郎卡
　　　親至(臣/)營而請免死即可以受降報捷若兩酋
　　　畏死終不敢出即允准六事聽其在河邊叩首
　　　服罪亦可完事(臣/)亦不虛此行現在岳鍾琪於
　　　二十九日前來大約初二三日可到(臣/)營(臣/)稍
　　　待數日自可竣局若尚稽時日(臣/)亦定於初四
　　　日起程計算三月初十以前可以抵京仰覲
　天顔矣入奏
　俞㫖報聞
　　　庚寅
　上諭内閣曰朕前降㫖將金川用兵以來在事大臣
　　及隨營文武官弁與有勞績者交部從優議叙今
　　據四川總督策楞奏稱從前訥親張廣泗老師糜
　　餉虧損軍威將弁等征戰出力之處並未存記檔
　　案若行文各將弁查報必多揑飾徒滋冒濫朕因
　　訥親張廣泗自經任事毫無實心其所奏報多屬
　　虚詞是以諭令軍前確實查辦今既稱並無冊檔
　　可稽則該部無憑置議其官弁人等優敘之處自
　　不必行但即此而觀訥親張廣泗於有功者既漫
　　不經心茫無記載則其所叅有罪者必顛倒任情
　　多屬屈抑著交該督䇿楞詳悉查明量予昭雪據
　　實奏聞請㫖至陣亡將士仍遵前㫖查奏交部議
　　䘏
　　　　(臣/)等謹按訥親張廣泗軍紀不明賞罰不當
　　　　我
　皇上降㫖申飭至再至三及是
　念及有功員弁應與優敘而訥親張廣泗當時並不
　　　　將立功之人查記檔案其為漫不經心無以
　　　　鼔勵士氣復何所辭咎乃
　皇上又念及伊等叅劾之人必多顛倒任情以致屈
　　　　抑
　特命總督䇿楞詳查量予昭雪
　聖慮周詳無微不至豈特被屈得伸之人頂戴
　髙厚即有功而未邀優敘者仰見
　皇恩優渥如此亦無不心恱誠服如被
　恩賜矣
　　　是日侍衛鄂實奏言(臣/)欽奉
　諭㫖大兵既撤訥親不必帶至軍營著於此㫖所到
　　　之處如係府縣地方即㑹同地方官將訥親正
　　　法倘無官員之處鄂實即係欽差侍衛竟行宣
　　　㫖正法事後告知經略大學士忠勇公傅恒尚
　　　書舒赫徳可也(臣/)於正月二十九日行至班攔
　　　山接奉
　諭㫖即㑹同協領法保並辦理糧務知州劉桐又適
　　　遇領兵前鋒侍衛舒泰亦抵班攔(臣/)即吿知舒
　　　泰等帶領滿兵於是日在該處宣
　㫖將訥親正法訖(臣/)前往軍營留住一二日即遵
　㫖囘京奏入
　報聞
　
　
平定金川方畧卷二十三
欽定四庫全書
平定金川方略卷二十四
　　　二月壬辰經略大學士忠勇公傅恒奏言莎羅
　　　奔等於正月二十日遣頭人具禀細訴向來愚
　　　蠢無知初與隣封搆釁後則畏死自守非敢抗
　　　拒
　天朝今易子析骸竄身無地呈獻甘結遵依六事又
　　　賫牛羊皮幣臚列營門叩求收納(臣/)以元兇並
　　　未面縛來營峻拒其請該酋又屢禀自知罪重
　　　如山到營難希倖免哀懇求生情詞廹切(臣/)仍
　　　不允賊勢益窮轉求綽斯甲土司哀懇提督岳
　　　鍾琪代禀以冀格外開恩赦免一死提督岳鍾
　　　琪見其中心誠服許為代禀該酋踴躍歡欣即
　　　迎請提督從賊巢之勒歪刮耳崖前來卡撒大
　　　營䖍備夫馬伺候迎送壺漿夾道供張殷繁極
　　　其恭敬讋悚經提督岳鍾琪來營備陳該酋言
　　　語情形(臣/)傅恒終不允其所請伏思該酋罪惡
　　　重大久稽
　天誅此時惟有面縛投營泥首伏辜或可請
　命於
　朝冀格外寛宥之
　曠典若窮蹙乞命又懼誅不出何容假易不日大兵
　　　到齊鋭師深入俘馘渠魁殱除醜虜實屬法所
　　　當然是以尚在籌畫進勦乃正月二十八日奉
　　　到
　諭㫖令(臣/)傅恒納降班師(臣/)伏惟我
　皇上好生為心包容為度以化外逺夷不足深較但
　　　使服罪輸誠不妨兼覆並載仰見
　皇上伐叛柔服義盡仁至又
　軫念軍營將士戮力同仇川省民夫輸將恐後疆塲
　　　鋒鏑之危老弱饋餉之苦時時上厪
　宸𠂻惟期攸徃夙吉不欲久為煩擾此誠
　聖天子息事寧人之至意今
　明㫖頒來適在納欵投誠之㑹(臣/)自應仰體
　聖心相機辦理伏思金酋向與諸番搆隙不過穴中
　　　之鬭原非抗衡
　天朝此次大兵來營未及三分之一而賊已窮困乞
　　　降即俘戮之不足為武(臣/)等公同商酌允准納
　　　降隨據該酋於本月初四日遣令番衆於軍門
　　　之外除道設壇鋪陳供張初五日早莎羅奔率
　　　衆來降從前因莎羅奔係土司郎卡係土舍是
　　　以止莎羅奔一身請降今至期郎卡亦隨來營
　　　據稱若不來見恐終不能免伊之罪(臣/)傅恒陞
　　　帳受降(臣/)傅爾丹(臣/)達爾黨阿(臣/)舒赫徳(臣/)尹
　　　繼善(臣/)䇿楞同至營門莎羅奔等率衆喇嘛及
　　　頭人番衆跪迎皆服鮮衣舉香作樂(臣/)傅恒至
　　　帳中莎羅奔先領衆頭目俯伏帳下(臣/)傅恒責
　　　以爾土司世受
　皇恩乃不法生事侵擾隣封並敢負固抗衡罪不容
　　　誅莎羅奔悚懼戰慄禀稱土司如同螻蟻豈敢
　　　抗拒
　天朝縁居衆土司中每被欺凌欲徃成都控訴無路
　　　可通不得已用兵抵禦以攄夙憤致煩
　天兵問罪即畏死自守不敢復出下情難申今得見
　　　經略大人如見天日惟哀籲赦宥永戴
　皇上如天之仁此後不敢復蹈前轍并懇大人賞給
　　　印牌如有受屈之處得赴地方官告理不為衆
　　　土司阻格(臣/)傅恒諭以今後惟宜遵奉
　　國法無得再生事端喚令至前手授賞賜之物即
　　　膝行前來領受叩謝繼則郎卡率衆泥首帳前
　　　倉皇震恐(臣/)傅恒責以抗拒之罪並諭以
　朝廷既赦爾等必不加誅郎卡隨俯伏叩首(臣/)傅恒
　　　見其係一少年喜事不安本分之人因諭以此
　　　番䝉
　朝廷格外曠典汝幸得寛宥嗣後倘不安靜致生事
　　　端煩我再領兵前來汝即不能似此相見矣郎
　　　卡聽聞此語恐懼無措(臣/)隨亦加賞賚又據莎
　　　羅奔等獻古佛一尊銀萬兩(臣/)傅恒受佛却金
　　　該土司不肯收回禀云此銀恭獻經略大人如
　　　獻與達賴喇嘛一般蓋明其誠敬之至也(臣/)再
　　　四曉諭據禀大人既不肯受我等應將此銀為
　　　經略大人建葢生祠受降事畢(臣/)等各回本營
　　　莎羅奔郎卡復焚香跪送其時天色晴朗和氣
　　　薫蒸將士民番觀者如堵莫不歡慶(臣/)傅恒於
　　　初六日起程回京其陸續班師各事宜交與(臣/)
　　　傅爾丹等辦理竊念(臣/)傅恒奉
　命來營仰仗
　皇上徳威遐播視師匝月兵不血刄而賊已革面傾
　　　心
　天討既伸
　仁恩逺布一切番夷罔不畏
　威懷
　徳仰
　聲靈之赫濯悦
　愷澤之覃敷從此可以永靖蠻氛敉寧邊徼無任欣
　　　忭奏入
　上諭内閣曰今日據經略大學士忠勇公奏報莎羅
　　奔郎卡親詣軍營投順情形朕不勝欣悦此皆
上蒼孚佑
宗社貽庥有以黙相朕躬
皇太后懿訓詳明有以啟廸朕志荷兹
福庇感慶實深經畧大學士忠勇公傅恒丹衷壯志勇
　　畧宏猷足以柔懷異類迅奏膚功即諸葛之七縱
　　威蠻汾陽之單騎見虜何以加兹實為國家嘉祥
　　上瑞前已進爵封公酬庸更無殊典所賜四團龍
　　補褂著祗受服用再照元勲揚古理額駙之例加
　　賜豹尾鎗二桿親軍二名優示寵章均不必懇辭
　　至提督岳鍾琪能承經略大學士忠勇公傅恒指
　　示開誠布信直造賊巢用使番酋弭耳惕息厥角
　　恐後成勞懋著功在諸將右著加太子少保仍交
　　部從優議叙其叅贊諸大臣及在營大臣等雖前
　　經議叙而前後殫心宣力實屬可嘉著再行交部
　　議叙自去歲之徵兵命將與今歲之決䇿班師初
　　不意畨酋畏威懷徳革面革心一至於此固朕宵
　　旰憂勤事無大小先幾籌畫恰合機宜亦由經畧
　　大學士忠勇公傳恒秉心忠亮克承訓示成此殊
　　勲可見作善者昌將來數十年贊化調元懋襄郅
　　治實嘉賴焉其傳諭諸王滿漢文武大臣並宣示
　　中外知之
　　　　(臣/)等謹按用兵之道攻心為上良爾吉者金
　　　　酋之腹心也倚為内應益肆負隅經畧抵營
　　　　首即按法加誅羣情歡悦賊徒解體如綽斯
　　　　甲向與金酋狼狽為奸前此檄召不至今則
　　　　不招自來金酋見羣情不附大兵雲集加以
　　　　食用匱乏人心渙散是以惶懼無措哀籲乞
　　　　降當是時軍威丕振功已垂成不惟經畧身
　　　　膺督師重寄專意掃穴犁庭即凡在行間孰
　　　　不欲執馘獻俘為功名自見之地然令乘機
　　　　進取務使莎羅奔郎卡繫頸闕下懸首藁街
　　　　非不大快一時而兵力雖强未免尚延時日
　　　　獸窮則攫更或走險為虞我
　皇上神機黙運獨斷不疑法
天地之包容明神武之不殺惟以民力之輸將士卒之
　　　　疲困内地之撫綏為念毅然罷兵經畧大學
　　　　士忠勇公承
　命受降奏凱敉寧之績垂之無窮然則決䇿破奸功
　　　　在經畧而
　聖徳廣大
　睿謨深逺則有非臣下所能思議者
　聖諭所謂君臣各盡其道誠歸功於下盛羙不居之
　　　　至意云
　　　是日
　上又諭内閣曰今日金川奏㨗之報到京甚為迅速
　　臺站官員著交部議叙其馬上遞送報匣人等亦
　　著該督撫查明酌量賞賚是日䇿楞奏言大學士
　　　忠勇公傅恒已定於本月初六日起程一切軍
　　　務俱已一一指示交(臣/)接辦(臣/)初至邊境雖尚
　　　未備悉番情現在留心體察復與提督岳鍾琪
　　　細加講求知番性本屬難馴每因睚眦之忿即
　　　起爭端或親族之微嫌或疆界之錯雜互相傾
　　　䧟至於仇殺攘奪數十年不解(臣/)等惟有悉心
　　　調處示以誠信務隂消牙蘖之萌而不强之以
　　　所不欲使之競心漸平咸知畏威懷徳則化外
　　　番酋自必永久恭順可以仰副
　皇上懷柔逺裔之至意現在撤兵之事及一應兵糧
　　　火藥器械軍裝俱一面妥商辦理隨時奏
　聞俟有就緒(臣/)即星赴成都葢此時外番之綏輯猶
　　　易而内地之經理甚難川省吏治民風積習難
　　　挽官則疲玩已極民則凋敝不堪兹䝉
　皇上委任隆恩務必殫心竭力以察吏安民為首務
　　　固不敢稍有瞻狥亦不敢急切求效惟有審其
　　　緩急次第整頓期於一二年内盡滌頺風以紓
　聖主厪念於萬一奏入
　諭曰卿所見亦得其大端矣甚善甚慰加意為之
　　　癸巳
　上諭内閣曰金川大兵奏㨗番衆歸誠皆䝉
列祖
皇考在天之靈黙佑朕躬致此嘉慶理宜展謁
陵寢以吿成功擬於三月十三日啟程恭謁
孝陵
景陵禮畢即由馬蘭峪前徃易州恭謁
泰陵一切應行事宜各衙門照例敬謹預備
　　　甲午軍機大臣等奏言伏見金川軍務告竣
　天威遐暢
　聖徳覃敷荒徼敉寧蠻氛永靖四海享昇平之福萬
　　　方䝉覆冒之
　恩茂迓純禧仰承
神貺既昭大業合舉隆儀恭查雍正二年平定青海遣
　　　官致祭
天
地
廟
社
陵寢載在㑹典今兹金川之役嫓羙干羽兩階允宜䖍
　　　告
神明導揚休羙應遣官告祭
天
地
太廟
奉先殿
社稷
永陵
福陵
昭陵
昭西陵
孝陵
孝東陵
景陵
泰陵用薦成功以展嘉慶恭候
　命下交欽天監選擇吉期一切應行典禮交内務府
　　　禮部樂部敬謹辦理得
　㫖允行是日軍機大臣等又奏言金酋納欵輸誠
　聖恩施仁解網班師奏㨗海宇騰歡(臣/)等恭查㑹典
　　　開載順治十三年題准王貝勒貝子公及大臣
　　　等凱旋到京次日在京王以下各官俱朝服齊
　　　集凱旋將軍等各具盛服候
　御殿行三跪九叩頭禮
　賜宴凡兵丁曾在陣前先登効力者俱令與宴又康
　　　熙元年議定凡大兵凱旋次日
　皇上陞殿筵宴又雍正二年青海大㨗經禮部奏請
　　　於四月十五日
　陞殿受賀是
　陞殿賜宴向來著在彜章允為鉅典此次金川告㨗
　　　永靖蠻氛
　盛烈豐功超越千古誠宜率循
　令典肇舉隆儀展臣子
　慶賀之忱慰朝野歡欣之願據經畧大學士忠勇公
　　　傅恒奏於二月初六日班師起行計程應於三
　　　月初九日到京伏乞
　皇上即於初十日
　陞殿經畧大學士忠勇公傅恒率同凱旋諸臣叩謝
　天恩在廷諸王滿漢文武大小臣工進表恭
　賀十二日
　頒賜筵宴揚采薇天保之鴻庥普飲至䇿勲之
　渥澤光昭典禮慶洽輿情則太和翔洽於寰區嘉慶
　　　交孚於堂陛矣
　諭曰金川吿㨗邊徼敉寧大學士等查照㑹典奏請
　　陞殿受賀此次膚功克奏番酋向化革心仰賴
上蒼福佑
宗社鴻庥朕何敢自以為功現經蠲吉謁
陵並依典禮遣官祭告但從前青海平定
皇考世宗憲皇帝俯允廷臣之請曾經舉行朝賀典禮
　　具有成憲其勉從所請一切禮儀該部查例具奏
　　　是日軍機大臣等又奏言鴻功懋著宜焜燿於
　　　簡編駿烈丕昭必刋垂於金石欽惟我
　皇上
　　允文允武
　　乃聖乃神
　　普庶類之生成澤周海㝢
　　統萬方而撫馭化洽寰區頃以金川土酋侵擾番
　　　衆用申撻伐以儆愚頑乃縁經理遷延以致膚
　　　功未奏
　皇上赫然斯怒再整六師爰
　命重臣授以方略霆驅電掣霧集風馳叛黨伏辜堅
　　　碉立碎旌旗氣肅則草木皆兵士馬歡騰則山
　　　川失險賊酋膽落番衆魂飛我
　皇上宏一視之仁開三面之網憐其窮蹙憫彼愚㝠
　　　既悔罪而抒誠遂兼幬而並載經畧大學士忠
　　　勇公傅恒仰承
　廟算逺布
　皇威集益廣思殫心竭慮登臺發令覩番部之心傾
　　　却贐受降解賊酋之面縳軍踰雪嶺纔及三旬
　　　㨗奏甘泉未逾八日此元臣之顯績實由
　聖主之徳威允宜刻石紀功昭示萬世(臣/)等謹按雍
　　　正二年
世宗憲皇帝平定青海
特允廷臣之請
御製碑文建立太學與
聖祖仁皇帝平定朔漠碑文並垂永久今我
　皇上承烈顯謨能邇柔逺寧謐荒徼綏靖蠻氛
聖聖相承後先一揆伏乞
　親披睿藻永勒貞珉樹之成均頒於黌序則
　皇猷之允塞式於九圍
　聖武之光昭垂諸奕葉矣得
　㫖允行是日
　上諭内閣曰辦理金川軍務以來軍機處行走官員
　　甚屬黽勉供職著分别等次交部議叙其隨經畧
　　大學士忠勇公傅恒辦事未經議叙之沈作朋常
　　亮富顯程燾並隨尚書舒赫徳出差之三寶著一
　　并交部議叙
　　　丙申
　上諭内閣曰金川平定振旅功成當朕運籌决䇿宵
　　旰焦勞之際仰賴
聖母皇太后慈訓詳明愷惻至再至三啓廸朕心得以
　　有所遵循竣兹重務生靈蒙福邊徼永寧其祗告
　　成功應行典禮悉皆諏吉次第舉行敬惟國有大
　　慶歸羙
尊親矧兹蠻服之廓清實本
慈幃之
聖教宜循令典恭上
徽稱前者仰䝉
聖母皇太后懿㫖於本年四月内冊封皇貴妃攝六宫
　　事今逢嘉慶適遇吉期晉
顯號之加隆奉
璇宫之欣豫應行一切禮儀該部詳悉具議以聞是日
　上又諭内閣曰金川奏凱大功已成而始事之輕遽
　　則紀山究難辭責至於班第固係專辦糧運而其
　　奏請重臣督師居心亦不可問其二人情罪雖與
　　訥親張廣泗有間未便以張廣泗之例處紀山以
　　訥親之例處班第然均屬有過無功豈可置之不
　　論今若槩從寛典仍令回京或授為副都統侍郎
　　之職伊等亦有何顔與在廷諸臣同列班行且返
　　衷自問諒亦難安而衆人見紀山班第之負罪重
　　而受罸輕惟思巧圖僥倖茍免自全實無禆益於
　　國事朕思紀山曾經駐藏班第亦微諳夷情俱著
　　賞給副都統職銜自備鞍馬紀山前徃西藏調回
　　拉布敦辦理部務班第前徃青海調回衆佛保來
　　京另用如此則既開其自新之路亦足以警戒將
　　來朕於臣工功罪賞罸一秉大公至正從無絲毫
　　假借亦無絲毫容心紀山班第現有經手事宜尚
　　須留辦著總督䇿楞酌量俟伊等諸事完結即令
　　由川起程各赴駐守之地
　　　己亥經略大學士忠勇公傅恒奏言金酋乞命
　　　(臣/)遵
　㫖受降班師自卡撒軍營起程沿途經過臺站處所
　　　即有内地商販人等焚香跪送及抵陶關經郫
　　　灌等邑直至成都一路見民情踴躍欣喜比户
　　　供設香燭里閈之民拜跪輿前(臣/)面諭爾等百
　　　姓自用兵以來背負軍裝輓輸糧餉未免勞苦
　皇上極加憐憫屢
　頒恩詔垂賜賑恤緩征錢糧今撤兵之後各宜務農
　　　力穡安分守己共享太平無負
　皇恩浩蕩優恤爾等厚意百姓咸稱
　皇上撫恤我等感激無涯中心歡悦願祝
　天子萬年雖僻處鄉隅者皆扶老携㓜夾道跪迎數
　　　十里間歌頌之聲不絶於路及至省城署前見
　　　有搭臺演戲者(臣/)隨詢撫臣班第藩司髙越等
　　　諭令即速拆臺止戲皆云自伊等出郭迎(臣/)之
　　　後地方百姓樂於慶賀太平衆情歡豫禁阻不
　　　得倘過拂其意轉致含怨是以祗可聽其歡樂
　　　因在(臣/)署前鼔舞歡暢直至二更又為(臣/)製萬
　　　民傘並欲建生祠縁一時未及先設長生禄位
　　　附供諸葛祠中(臣/)伏思金酋蠢動妄支螳臂大
　　　兵壓境懼罪求降(臣/)奉
　命出師銳意勦洗䝉
　皇上好生之仁如天之徳休兵息民羣情悦豫如此
　　　此皆仰賴
　皇上洪福之所致而蜀地民心醇良易感亦於此可
　　　見將來總督䇿楞遵
　㫖留心培養加意撫綏川民感戴之忱當益深無既
　　　矣奏入
　俞㫖報聞
　　　　(臣/)等謹按罷兵之後蜀民歡悦感慶至於如
　　　　此此實出於中心之誠然非可强而致也益
　　　　見我
　皇上神謨勝算息事寧人使民忘其勞而益戴其徳
　　　　誠為逺大之訃至當不易以視曠曰持久取
　　　　必於俘馘者其功效之大小廣狹誠不可以
　　　　同年而語矣
　　　庚子軍機大臣等奏言恭查
聖祖仁皇帝實録康熙三十六年七月乙未以平定朔
　　　漠遣官吿祭
天
地
廟
社
諸陵同日遣官告祭
仁孝皇后
孝昭皇后
孝懿皇后陵次日遣官告祭
　先師孔子今金川平定應於告祭
天
地
廟
社
奉先殿
諸陵之日遣官告祭
　孝賢皇后几筵次日遣官告祭
　先師孔子恭候
　命下交所司衙門敬謹辦理得
　㫖允行
　　　壬寅岳鍾琪奏言撤兵之後卡撒大營現存米
　　　麵一萬二千二百餘石不但不能運回内地即
　　　運至小金川崇徳地方每日以千名運夫計算
　　　五日一回尚須四個月方能運完(臣/)等再四商
　　　酌各番離營遥逺雖經奉
　㫖酌量賞給亦覺負運為難惟小金川尚屬相近查
　　　自用兵以來續派該土兵二千八百名在營一
　　　年零九月尚屬出力且該土司地方值金酋蹂
　　　躪之後久廢耕作擬賞糧米七千石半為補給
　　　坐糧之用半為
　皇恩賑賞之需聽其自行背負以省錢糧又駐劄大
　　　營一帶均係金酋地方三年未得耕種各寨待
　　　哺嗷嗷鵠面鳩形屢向(臣/)等求乞若大加賑恤
　　　固非衆土司之心然不量為周濟亦非所以推
　　　廣
　皇上胞與為懷一視同仁之至意謹擬賞米一千石
　　　以濟窮番餘米數千石留給現在兵丁夫役及
　　　運費脚價俟大軍全撤尚有餘存即分賞隨行
　　　漢土兵丁彚冊報部奏入
　報聞是日䇿楞岳鍾琪㑹奏言金酋納欵乞䧏遵依
　　　六事内有呈繳器械砲位及送還内地人民縛
　　　獻兇首等項兹於初七八等日獻出九節砲三
　　　位鎗三百九十六根雙手帶七把腰刀六十二
　　　口鐺一把鏢子頭四十箇砲礶二箇又送還搶
　　　去雜谷等處番民二十名官兵八名(臣/)等將所
　　　獻番民訊明各土司所屬分别收領官兵押發
　　　原籍不許入伍刀鎗等械酌給新募兵丁以為
　　　差操之用餘存各件與砲位分别運送成都又
　　　據縛獻馬邦作惡頭人郎多阿朗到營力言此
　　　係起禍之源請於番衆前正法洩忿(臣/)等當委
　　　馬良柱騐實並非假冒而該犯自知必死久斷
　　　飲食各頭目又堅請如前(臣/)等伏思與其令該
　　　犯全尸道途不如俯允該酋所請當衆梟示以
　　　彰
　王法隨公同傳集官兵於土兵聚集之處將郎多阿
　　　朗斬首梟示訖奏入
　上諭該部知之
　
　
　
　
　
　
　
　
　
　
　
平定金川方畧卷二十四
欽定四庫全書
平定金川方略卷二十五
　　　二月癸卯舒赫徳兆恵班第㑹奏言大兵既撤
　　　從前一切軍需支用銀米(臣/)等現在遵
　㫖清查其部撥及各省協濟銀兩倘有餘存應行核
　　　計兹據署布政使髙越冊開金川用兵以來川
　　　省舊管新收共軍需銀七十七萬二千九百餘
　　　兩部撥及外省協濟已解到川省銀八百七十
　　　九萬一千一百餘兩共銀九百五十六萬四千
　　　餘兩現存銀一百五十萬三千餘兩據該司冊
　　　稱軍興以來借動司庫及各府㕔州縣酌留存
　　　貯銀五十七萬一千餘兩尚未還項(臣/)等伏思
　　　酌留封貯之銀原以備地方𦂳要之需不可久
　　　缺應即於前項餘存銀内照數撥出還項尚餘
　　　存銀九十二萬一千餘兩現在應付回兵水陸
　　　船隻夫馬在在需用又有從前雇馬雇夫運送
　　　米石置備鐡斤草料等項均應找給價值又出
　　　師官兵應需賞恤自應遵
　㫖寛裕留備查各省尚有奉撥未到銀兩内長蘆三
　　　十萬兩昨已解到連現在收貯銀共一百二十
　　　三萬一千餘兩應請將一百萬兩留備前項軍
　　　需支用尚餘銀二十三萬餘兩查川省本年額
　　　賦奉文緩徵且係臨邊要地而爐藏各站歲有
　　　供應寧使多備無缺應再撥銀一百萬兩以備
　　　歲需之用除將山西解到銀三十二萬兩照數
　　　收貯共銀五十五萬兩尚少銀四十五萬兩請
　　　於近川之湖廣起解銀八十萬兩内委官持檄
　　　徃迎解員截撥以足一百萬兩之數其餘江浙
　　　等省未到銀二百餘萬兩如未出境者仍令解
　　　回本省歸欵已經出境者皆令於所到省分就
　　　近截收至山西尚有未到銀五十萬兩必由西
　　　安前進西安庫貯無多現資隣省接濟應將此
　　　項銀兩全數留陜無庸再解來川似此酌量截
　　　收既省沿途脚費又於各省有濟仍將收過銀
　　　兩造冊具題並行令各該省將解回本省及截
　　　收某省銀兩數目造入季冊報部查核奏入
　上命軍機大臣㑹同該部速議旋經議覆於江浙等
　　　省未到銀二百五萬兩内撥銀四十萬兩以補
　　　陜省酌留之數再撥三十二萬兩以補甘肅備
　　　貯之數餘俱照原奏行
　　　甲辰䇿楞岳鍾琪㑹奏言征勦金川𣲖調土兵
　　　一萬按照舊例每名賞給行裝銀五兩每月支
　　　安家糧餉銀一兩一錢一分五釐今(臣/)等詳加
　　　自𣲖調以來各土兵内有僅領數月坐糧或支
　　　一半行裝銀兩而全未支領者甚多出師二載
　　　核算應領銀數尚須二十餘萬因思現在各路
　　　軍營積存不能運回之米石欽奉
　諭㫖令(臣/)等酌賞出力土兵莫若即查明各土兵應
　　　領銀數除離營甚逺之裡塘巴塘十二部落等
　　　處不願領米者仍聽照例由地方官請領銀兩
　　　其餘近營各番即以此項米石按照各營折色
　　　定價扣算給發令其自行背運如有餘剰再遵
　㫖分别賞賚約可節省十餘萬金(臣/)已現在通飭照
　　　此辦理奏入
　俞旨報聞
　　　丁未
　上命軍機大臣等傳諭經略大學士忠勇公傅恒總
　　督䇿楞尚書舒赫徳總督尹繼善曰川省馬匹協
　　撥購備為數頗多大兵回營之後所餘之馬除補
　　營驛缺額之外其尚可餵養者未便全留該省徒
　　費飼秣經略大學士忠勇公傅恒雖奏稱馬多疲
　　乏然亦未必悉不堪用官兵由成都回陜者逐漸
　　經過則馬匹亦逐漸餘剩自宜預為之計若此時
　　不行捲站之法兵過馬留勢必又須𣲖夫趕送轉
　　多煩費可傳諭舒赫徳䇿楞令將餘剰之馬按站
　　捲回即交陜省存留以補缺額縱不無疲瘦而大
　　差既竣加意餵養自可備用較之叧行動項購買
　　者猶屬省便並傳諭經略大學士忠勇公傅恒總
　　督尹繼善知之是日
　上又命傳諭經略大學士忠勇公傅恒曰據䇿楞奏
　　稱莎羅奔郎卡感朕宥死之恩選進番童番女各
　　十名代伊等服役已專差送赴經略大學士忠勇
　　公處又現在刮耳崖修建祠宇供奉經略大學士
　　忠勇公長生禄位兩酋此番向化實出至誠但伊
　　等更生固朕曠蕩之恩亦由經略大學士忠勇公
　　傅恒忠誠辦理之所致生祠自應聽其建立至番
　　童番女理不當留己令總督䇿楞量加奬賞可傳
　　諭經略大學士忠勇公將所送㓜番即發還成都
　　交䇿楞傳令該酋領回是日
　上諭内閣曰原任總兵任舉奮勇捐軀前經加恩優
　　䘏廕子今伊子任承恩來京謝恩召見之時看來
　　頗堪上進但年齒尚㓜著暫行回籍令伊祖伊母
　　善為撫養教導俟成立後來京當差聞其家道貧
　　乏著賞銀五百兩交伊母為養贍家口之資並傳
　　諭廵撫阿里衮留意照看是日䇿楞岳鍾琪㑹奏
　　　言莎羅奔郎卡悔罪輸誠䝉
　皇上天恩網開三靣貸以不死自兹以徃該酋自必
　　　畏威懷徳安分守已永靖蠻烟但犬羊之性靡
　　　常防範之方宜預查逼近金酋之土司地方周
　　　圍環繞有雜谷綽斯甲革什咱巴底巴旺小金
　　　川等處雜谷地廣人衆金酋不敢生心綽斯甲
　　　本屬姻親亦未必與之搆釁惟革什咱巴底巴
　　　旺小金川沃日等處勢孤力弱從前金酋常懷
　　　兼并之心今若不為未雨綢謬之計恐日久别
　　　生事端亦未可定(臣/)等擬於卡撒兵糧盡撤之
　　　後暫駐小金川駕馭各土司諭以聨絡聲氣共
　　　相和好為合從之計遏窺伺之機庶防微杜漸
　　　邊釁可以潛消矣奏入
　諭曰甚是惟應使番部自為藩籬使我聲息常通亦
　　祗可如此而已
　　　三月庚戌
　上諭内閣曰前因金川軍務奏報徃來關係𦂳要特
　　命増置臺站設立牌單稽查果能迅速馳達復經
　　兵部特派司官八員筆帖式八員專司收發晝夜
　　在署輪值又派差官十二員徃來遞送晨夕馳驅
　　無愆晷刻均屬黽勉勤勞今軍務告竣臺站人員
　　已邀議叙其兵部辦理臺報司員筆帖式差官等
　　著一併交部議叙
　　　壬子經略大學士忠勇公傅恒奏言(臣/)自成都
　　　入陜途中連次遇雨麥田茂盛今自西安至同
　　　州一帶入山西境麥莖加長葱蔚可觀有數寸
　　　至一尺者皆縁去冬得雪土膏本屬滋潤而今
　　　春又有雨澤近日所得之雨更為深透(臣/)所至
　　　之地百姓俱言今春麥熟最好目下晴霽十餘
　　　日後再得微雨一次麥秋定必豐盛即此後不
　　　復得雨亦可决其有收衆口一辭咸謂數年以
　　　來所未有民情實為歡慶(臣/)不勝欣喜蒲州一
　　　帶偶因荒歉民食艱難仰賴
　皇上加恩賑恤不至失所今麥苗可望大熟民氣已
　　　甦將來接濟不缺尤可稱慶奏入
　諭曰實可慶慰京師昨夜又得寸餘膏澤實從來所
　　罕遇也
　　　　(臣/)等謹按是時金川平定經略班師途次陳
　　　　奏之詞不言軍旅惟及民事蓋當前此軍需
　　　　旁午之時我
　皇上諄諄以民依為念是以大學士傅恒道路所經
　　　　耳目所遇凡地方之雨澤閭閻之情形無不
　　　　極其留意詳悉入
　告以慰
　聖懷蓋所以仰體
　聖天子如傷若保之懷而我
　皇上之誠心為民念念不忘稼穡益可見也
　　　癸丑
　上諭内閣曰經略大學士忠勇公傅恒因朕賞給四
　　團龍補服具摺奏謝並請於朝賀大慶之日遵㫖
　　服用其尋常仍服公品級補服此固出自大學士
　　忠勇公傅恒謙冲本意然朕此番奬賞實出至公
　　且具有深意不可不為明晰宣示蓋論大學士公
　　傅恒平定金川之功自不可與揚古里額駙開國
　　之勲並論但彼當開創四征之初今屬守成無事
　　之日以大學士公傅恒之忠誠智勇練達宣力令
　　與同時同事亦必能懋建殊勲可信其易地皆然
　　也夫軍旅之事國家不能保其必無大臣身係安
　　危為社稷所倚頼如張廣泗不過封疆大吏其人
　　亦不足論至訥親爵位既崇又任用有年朕之加
　　恩超越儕輩上年命以視師實寄以心膂如朕親
　　行不意辜恩貽誤一至於此為大臣者若惟事偷
　　安自逸任意乖張國事其何賴焉朕既用以自愧
　　更因以滋懼是以明正刑章不肯曲宥而大學士
　　公傅恒見朕縈懷西顧毅然請行仔肩重任自奉
　　命西征冒涉風霜均勞士卒步陟巖阻晨夕辛勤
　　拜發封章裁决軍務常至達旦事事妥協周詳至
　　則申明紀律誅賊腹心雪夜督師攻碉毁卡必期
　　焚巢掃穴一舉蕩平大振聲威賊番震慴始稽顙
　　歸命出於至誠迨承朕㫖納降班師星馳就道諮
　　詢庶務仍係丙夜辦理奏覆此所謂誠貫金石信
　　格豚魚是以時未七旬兵不血刃而番酋洗心革
　　面永矢歸誠現據䇿楞等具奏守備王如林前徃
　　黨壩夜過勒歪馬上遺失衣裝為番民拾取次日
　　莎羅奔專差送還即此一端足見威信感孚叛番
　　恭順之實效從此邊徼敉寧閭閻樂業而中外大
　　臣咸知所取法股肱一體休戚相關夙夜匪躬緩
　　急足資倚任實我大清萬年無疆之慶國家酬庸
　　盛典原非朕所得私今兹疊沛殊恩昭示風勸亦
　　為朝廷逺大之計不僅為金川平定一時一事而
　　然在大學士公傅恒實應欣承無愧不然則莎羅
　　奔畨蠻小醜即迅奏膚功亦與當年岳鍾琪之樹
　　績青海大學士鄂爾泰之綏靖苗疆等耳朕於臣
　　工賞罰大典悉有權衡銖黍不爽天下臣民宜所
　　共悉所賜大學士公傅恒照宗室公式之朝帽頂
　　及四團龍補服並於朝賀典禮之時時常服用不
　　必懇辭其尋常入朝入部辦事應從所請隨宜即
　　用公品級補服以成謙挹之羙是日大學士來保
　　　奏言經略大學士自京起程之日
　特派諸王大臣率令侍衛等於郊外餞送今班師凱
　　　旋抵京之日似應仍
　派諸王大臣於郊外迎接謹將王公及文武滿大臣
　　　等列名進呈
　御覽恭候
　欽定
　上命色布騰巴爾珠爾查拉豐阿於初八日隨大阿
　　　哥前徃迎接裕親王履親王諴親王恒親王竒
　　　通阿哈達哈豐安𢎞凱羅布藏色貝趙宏恩那
　　　木圖特庫阿岱李元亮海望徳通徳齡介福三
　　　和馬靈阿雅爾圖勒爾森於郊外迎接是日䇿
　　　楞岳鍾琪㑹奏言從前(臣/)岳鍾琪减撤土兵召
　　　募新兵千有餘名又陸續召募二百九十餘名
　　　頗稱勇鋭除已經頂補及病故傷亡外尚有無
　　　缺可補之新兵一千五百餘名兹值大兵凱旋
　　　一切坐餉行糧俱經停止新兵均屬無糧可支
　　　若不亟為仰懇
　聖恩不獨疆塲効力不獲仰邀收録以勵人心且若
　　　軰俱係各省游手好閒之徒一旦失所流落西
　　　蜀於地方亦非所宜(臣/)等再四籌酌惟有仰懇
　皇上天恩暫准賞給守糧容(臣/)等抵省後即分發通
　　　省協營統限以到營後半月内將各營老弱不
　　　堪充伍者秉公裁汰即以新兵抵補庶為日無
　　　多不致虗糜糧餉而新兵可免失所營伍又得
　　　收精兵之效奏入得
　旨允行是日䇿楞岳鍾琪又㑹奏言撤兵後各營所
　　　存之米多寡不一少者僅足敷用多者既不能
　　　運回内地若概行賞給亦屬可惜兹查土兵中
　　　陣亡病故者尚有一千七百餘名帶傷者二千
　　　二百餘名例應照内地兵丁折半賞給約需銀
　　　四五萬兩似應將此項米石一體扣算折給以
　　　省錢糧惟是賞恤定例應自外省查明報部由
　　　部核題奉
　㫖始得辦理未免時日甚遲米石無人看守再懇
　聖恩准(臣/)等即在外查明土兵傷亡等第確數按照
　　　部例先行以米扣抵報部核銷其距糧務路逺
　　　或不願領米者仍照舊例造冊報部核辦奏入
　　　得
　㫖允行是日䇿楞岳鍾琪又㑹奏言卡撒軍營應運
　　　回内地糧餉軍裝砲火鉛彈等項甚多糧運停
　　　撤無夫可覔若於逺處雇覔又致靡費錢糧隨
　　　商令漢土官兵分臺遞送即將卡撒餘存米糧
　　　酌量賞給鼓勵兹已全數運出金川地界其西
　　　安成都滿兵俱已起程陜甘雲貴緑旗兵丁亦
　　　已出金川境䕶軍統領烏爾登法酬副都統盧
　　　色力等俱於二月十三十六等日報到起程日
　　　期(臣/)䇿楞於二十二日前赴小金川羙諾地方
　　　(臣/)岳鍾琪亦即前徃建昌鎮馬良柱松潘鎮哈
　　　攀龍帶領川兵殿後彈壓約於二十五日可全
　　　出金川地界自凱旋以來迄今半月金酋日遣
　　　頭人在營供應夫馬而窮番來營拾取我兵遺
　　　棄不堪物件者絡繹不絶俱有頭目管束極為
　　　安靜奏入
　俞㫖報聞
　　　甲寅經略大學士忠勇公傅恒奏言(臣/)於初四
　　　日自山西平定州入直𨽻界内察看情形須得
　　　雨澤乃辰刻至獲鹿縣地方即遇天降時雨申
　　　刻方止約可二三寸不等一路春膏融洽行至
　　　正定百姓爭先出迎歡聲載道俱云十餘年來
　　　無此應時好雨(臣/)問此後尚須雨澤否據云目
　　　下即不得雨亦無妨碍麥秋决可豐收(臣/)觀此
　　　雨實屬有益農功謹此附奏奏入
　諭曰京師亦甚霑足實同欣慶也
　　　乙卯
　上諭内閣曰人子報本之忱必念爾祖國家酬庸之
　　典爰及所生大學士忠勇公傅恒夙夜宣猷贊襄
　　機務前因金川番蠻不靖丹誠奮發自請督師朕
　　以其世篤忠貞服勞王家鍾慶椒塗聨輝懿戚悉
　　由乃祖乃父積厚流光誕兹良弼陛辭之際朕欲
　　加恩賜之祠堂秩於祀典大學士奏稱臣仰䝉髙
　　厚榮賁先人實出至願如果憑仗天威肅清荒徼
　　凱旋之日擬當懇請殊恩今威信逺孚番酋效順
　　膚功克奏績著旂常宜考懿章以示優錫其照勲
　　臣額宜都佟國維之例勅建宗祠春秋致祭增光
　　爼豆用奬忠勲該部即遵諭詳議具奏
　　　丁巳經略大學士忠勇公傅恒還
　　朝是日
　上諭内閣曰金川平定邊徼敉寧大學士忠勇公傅
　　恒凱旋陛見奏稱是役臣雖勉効馳驅而番酋歸
　　命悉仗天威至於歴練戎行信孚蠻部深入賊巢
　　膽勇雄决則岳鍾琪洵為克勝委任此固出於大
　　學士公傅恒之讓能推羙然岳鍾琪之奮徃任事
　　實屬可嘉前已降旨晉階太子太保交部從優議
　　叙伊前於青海奏㨗曽封公爵兹復樹績蠻方收
　　桑榆之效著再加特恩授兵部尚書銜於本身封
　　為三等公以昭録功懋賞之典俾宣力疆塲者知
　　所勸焉
　　　　(臣/)等謹按語曰師克在和信哉是言也觀前
　　　　此訥親張廣泗之彼此牴牾卒致僨事及大
　　　　學士傅恒涖營羣臣輯睦庶務修舉抑觀其
　　　　凱旋復
　命即讓能推羙於岳鍾琪則在軍之虛已和衷廣思
　　　　集益可知是誠能仰體
　聖衷宜乎克副委任而為人臣者亦當知所法戒矣
　　　是日大學士忠勇公傅恒傳
　諭曰十二日筵宴隨大學士前徃之軍機處官員及
　　在京辦理軍機處行走官員俱著入宴
　　　戊午
　上御太和殿受羣臣朝賀是日
　諭内閣曰朕賜大學士忠勇公傅恒四團龍補服先
　　經大學士公傅恒奏請於朝賀大慶之日遵㫖服
　　用尋常仍服公品級補服朕諭以入朝入部辦事
　　姑從所請以成謙挹之羙今日朕陞殿禮畢後大
　　學士即易補服朕思章服之榮原以旌有功而勵
　　臣節從前勲舊大臣䝉賜者皆時當服用若僅用
　　於朝賀典禮之時而尋常入朝又旋易本爵服色
　　殊覺参差非禮嗣後入朝著即遵前㫖時常服用
　　其入部及在家聽其自便以終成大學士之謙吉
　　葢朕之加恩初不為大學士一人且不為其一時
　　一事立功而然如以功而論較之開國元勲自有
　　不及而其忠純堅定之心則一是以能感格
上蒼諸事順遂完羙而威信所孚番蠻向化且金川不
　　過么魔小醜即俘䤋其首殄滅其衆亦無關輕重
　　惟是從前張廣泗既乖張貪縱不肅軍紀因特命
　　訥親前徃更不料其毫無實心惟安逸是躭傲慢
　　自恣番蠻初聞特遣重臣意其必有過人之略乃
　　見其所為如此將謂中朝大臣舉皆相似其貽笑
　　外番可勝言耶今大學士公傅恒自奉命以至抵
　　營本精白自矢之忱殫夙夜匪躬之誼歴艱險而
　　逾壯誅奸宄而不疑用是威懾羣番信孚異類革
　　心歸命一出至誠俾向日之見輕蠻服玷辱班聨
　　者盡為湔洗實足稱國家倚任於朕顔面有光即
　　舉朝大臣亦大為增色朕因此益信
天人感應之理惟在一心其有心作偽者天討必不能
　　逃而立心忠實者天休必所嘉佑我君臣當善承
天意交修罔懈庶幾亮工熙績海宇乂安為我大清永
　　奠丕基垂慶無疆之至計也著宣諭中外知之
　　　己未
　上諭内閣曰大學士公傅恒奏稱軍營隨來之叅將
　　吳士勝家有老親道逺難於迎養吳士勝著以近
　　省叅將補用是日
　上又諭内閣曰訥親於從前金川軍務支用養亷及
　　濫賞建碉等費經户部題明著賠續據尚書舒赫
　　徳查奏訥親濫用冐支銀米均應著落伊兄弟名
　　下追賠朕以䇿楞辦理諸務實心實力坦白自將
　　毫無觀望加恩免其賠繳令愛必達阿里衮按年
　　交清今思廵撫雖有養亷而應辦公事亦多設措
　　賠項未免拮据朕念伊等祖父曾為國家効力況
　　弟兄罪不相及愛必達阿里衮應賠銀兩著一體
　　寛免此朕格外之恩伊二人更當殫心職業力圖
　　報稱如稍有疑慮因循不克勉矢真誠不能逃朕
　　洞鑒也
　　　庚申
　上幸瀛臺賜羣臣宴出征有功兵丁皆與焉
　　　辛酉
　上謁
陵駕發京師是日
　上諭内閣曰從前任舉奏請帶徃金川之千總傅徳
　　把總晁宗志俱著照伊職銜留川補用
　
　
　
　
　
　
　
　
　
　
　
　
平定金川方畧卷二十五
欽定四庫全書
平定金川方略卷二十六
　　　三月壬戌軍機大臣等奏言總督䇿楞等以金
　　　川平定籌酌善後陳奏事宜十二條(臣/)等謹按
　　　欵分晰詳議恭呈
　睿鑒䇿楞等稱巴底巴旺宜各立土千户一員責令
　　　革什咱管轄以助聲勢(臣/)等議得巴底巴旺地
　　　方原係土司納旺所轄納旺係金川之壻是以
　　　從前張廣泗將伊圏禁爐地今䇿楞等以該處
　　　現無土司請將納旺之姪勒兒悟爾結噶杜爾
　　　結改給土千户職銜平分其地令革什咱兼管
　　　(臣/)等伏思莎羅奔郎卡既已邀
　恩免罪則納旺尚非不可寛宥之人且伊現無子嗣
　　　伊姪又年幼無知遽將巴底巴旺之地分給革
　　　什咱管理是無端為革什咱增益部落既不足
　　　以服番衆之心且恐勒兒悟爾結等長成之日
　　　革什咱占地不還輾轉滋釁似應將納旺從寛
　　　釋放予以自新仍令為巴底巴旺土司伊姪成
　　　立之後亦可聽其以次承襲仍令該督䇿楞宣
　　　布
　聖恩俾知感激奮勉似屬妥協但䇿楞等身在地方
　　　於情形較為親切或所奏别有所見亦未可知
　　　應令詳悉酌量再行具奏以便定議䇿楞等又
　　　稱革什咱之札什諾爾布應請即予承襲以資
　　　彈壓(臣/)等議得土司承襲之例向係該管地方
　　　官層次加結文移徃返動經歲年今金川新定
　　　革什咱地界與之毗連亟須土司整理札什諾
　　　爾布既係應行承襲之人且自用兵以來頗能
　　　効力自應照䇿楞等所請先行給與號紙以示
　　　奬勵而資彈壓䇿楞等又稱雜谷革什咱沃日
　　　小金川四土司宜聨為一氣以防外患(臣/)等議
　　　得雜谷等四土司俱與金川接壤向因勢弱人
　　　懦屢被金川侵占今既歸還侵地自可息事寧
　　　人即或思患預防亦應聽該番等自為籌畫但
　　　既據該督等傳集曉諭令伊等頂經發誓則是
　　　辦理已經完結可以無庸另議䇿楞等又稱小
　　　金川沃日宜結為婚媾協守疆圉以杜金川窺
　　　伺(臣/)等議得沃日地方向係土女澤爾吉管理
　　　今該督既稱衆土司㑹議將澤爾吉配與小金
　　　川澤旺事屬已行應無庸置議䇿楞等又稱沃
　　　日印務應請仍令澤爾吉䕶理(臣/)等議得沃日
　　　印信原係澤爾吉管理今雖配與澤旺自應仍
　　　令執掌以便約束該處番民至將來承襲之事
　　　應俟其生有子嗣即照明正土婦功噶之例分
　　　襲兩土司印務可也䇿楞等又稱小金川各要
　　　害處所被毁碉房宜督催修葺孫克宗占固二
　　　處宜駐土兵防範以備不虞(臣/)等議得碉房之
　　　設原係各該土司自為防禦其已經殘毁者自
　　　應聽其自行修葺至孫克宗占固既係小金川
　　　要隘則設兵駐守亦應任該土司自為料理若
　　　委員督催分𣲖轉似代該土司防範莎羅奔等
　　　未免轉生疑懼此事倘尚未舉行應即行令停
　　　止䇿楞等又稱小金川之大小朗素宜分别安
　　　挿以杜後患(臣/)等議得小朗素現已奉
　㫖令䇿楞等詢問辦理無庸置議至大朗素秉性奸
　　　頑又無効力之處原非小朗素可比其應如何
　　　設法安揷應令該督酌看情形妥協籌辦䇿楞
　　　等又稱金川投誠之土舎汪爾吉應行暫為安
　　　揷(臣/)等議得該土舍原係郎卡異母弟兄當金
　　　川起事之初即不敢同惡相濟來營投誠効力
　　　亦屬可嘉今金川事竣不能回巢自應代為籌
　　　畫伊現在留養革什咱地方應照該督所奏即
　　　交伊母舅土司札什諾爾布帯同駐牧俟有可
　　　以安揷之處另行奏請辦理䇿楞等又稱稄磨
　　　竹克基黨壩各土司土舍宜加銜奬勵以分雜
　　　谷之勢(臣/)等議得稄磨竹克基黨壩土司向皆
　　　受制雜谷金川用兵以來伊等從征効力又皆
　　　係隨從雜谷土司今遽將勒兒悟等加銜給印
　　　在稄磨土司等固為喜出望外而率先効力之
　　　雜谷土司既已恩無可加轉將伊向所統轄之
　　　地𤓰分鼎峙相形之下彼此俱覺難以相安應
　　　令該督等另行籌辦請
　㫖定奪䇿楞等又稱各土司應請加級以示鼔勵(臣/)
　　　等議得金川用兵以來各該土司派調目兵輓
　　　輸供應運餉從征甚屬勤勞恭慎大兵奏捷之
　　　後業䝉
　恩㫖令該督等酌加賞賚今既請賞加一級以示格
　　　外奬勵事屬可行應請
　㫖交部辦理䇿楞等又稱漢奸出入番地應行嚴禁
　　　(臣/)等議得番夷愚魯無知諸事多由漢奸藉端
　　　煽惑原應嚴為防範但勢有難行前經奉
　㫖傳諭該督等令其設法稽查善為酌辦葢各土司
　　　皆有錢榖文移之事必須倩人代理在伊等自
　　　為延致則去留各得自由若如該督等所奏附
　　　近内地之各土司等延請代筆必由地方官取
　　　結詳報備案則地方官所辦公事甚多安能復
　　　為土司延請幕賔即令加結詳報不過增一具
　　　文故套未見實益至於願充土司字識之軰必
　　　非安靜守法之人地方官又安能選擇謹愿馴
　　　良者以充此役而此軰倚恃經官選擇之勢或
　　　挾制土司益將滋事況揑飾冒充䆒難徧為覺
　　　察若云定以年限給以職銜將求充者益衆選
　　　擇者愈難伊等於該土司稍有齟齬或至内地
　　　告奸既不便據以為實又不便置之不問種種
　　　枝節弊難悉數應令該督等遵照前
　㫖督率所屬實力奉行漸次嚴宻稽查不必多為禁
　　　約至内外民番互相貿易亦難一槩禁絶惟在
　　　該地方州縣營汛稽查匪徒出入混雜以免滋
　　　事可也䇿楞等又稱夷人典買漢地應請贖歸
　　　以清疆域(臣/)等議得木坪瓦寺兩土司𦂳接内
　　　地漢人田産典賣與夷者甚多一時難以盡數
　　　贖回且夷民管業已久遽行追贖轉似妨彼生
　　　計於綏輯拊循之道似有未恊但該督所奏亦
　　　屬釐定邊界之意應請嗣後嚴禁内地民人不
　　　得將所有田地私售番民違者酌治其罪可也
　　　得
　㫖速行
　　　丙寅
　上諭内閣曰軍旅為國家重務前因道員鹿邁祖貽
　　誤夫馬自請罷斥以博里民虚譽經朕降㫖革職
　　治罪俾辦理軍務之員知所儆惕今大兵雖已凱
　　旋而糧糈宜加保䕶成都府知府李盛唐係該督
　　等特委出口總理糧務之大員乃奉委之時即托
　　病不前到臺之後全不留心防範以致軍糧兩次
　　延燒又不督率查察惟思回省調理寧棄官而有
　　所不惜該員當鹿邁祖治罪之後仍敢漠視公事
　　罔知大義此風一開將地方政務舉可任意怠玩
　　一離官守便得優㳺事外其居心實不可問非重
　　加嚴處無以示懲李盛唐着革職拿問從重治罪
　　　辛未
　上諭内閣曰四川總督䇿楞等奏稱軍前餘存米石
　　除賞給各土司外尚存一萬六千餘石已照内地
　　賑借兼施之例今番民承領准其分限二年易以
　　青稞運赴威茂營還倉朕自金川納欵大兵凱旋
　　以來屢經降㫖將從征出力之各該土司等加以
　　優賞並據該督奏明各土司土目俱經分别賞給
　　米三百石五百石不等其存留餘米無庸再為賞
　　給但念連年用兵各該土司等㳟順効力番民轉
　　餉從征遭荒失業情殊可憫著將領借之餘米一
　　萬六千餘石即賞給各該土司聽其自行承領不
　　必分限還倉以廣懷柔奬勵之至意是日䇿楞岳
　　　鍾琪㑹奏言(臣/)等於三月十一日已抵陶關駐
　　　劄二日辦理瓦寺地方一切事務隨送各處土
　　　目(臣/)等逐一面加教誡給賞回巢回營兵丁業
　　　俱至省陸續起程沿途並未滋事一切軍裝已
　　　委文武大員照依原發印冊逐細查㸃總兵哈
　　　攀龍現自沃日一帶從後捲撤(臣/)等可於十六
　　　日進省奏入
　報聞
　　　四月己卯䇿楞岳鍾琪㑹奏言治夷之道首在
　　　嚴宻邊防(臣/)等於凱旋時沿途留心查察知瓦
　　　寺土司出入内地向由汶川縣索橋行走彼處
　　　既有縣城又有營汛稽查甚易迨後日久法弛
　　　該土司厭此迂途别求捷徑乃於陶關以外漢
　　　番界河之間自行建立索橋一座河南雖為夷
　　　疆河北本屬内地今則兩岸俱歸番人把守且
　　　直走成都計程不過兩日(臣/)等親見此處相離
　　　營縣甚逺漫無防範隨傳詢該土司桑朗容忠
　　　數其私建索橋之非諭令拆毁仍由汶川舊道
　　　出入已據該土司認罪遵依此外尚有番地要
　　　隘一二處必須修理撥防者容(臣/)等查明酌辦
　　　再行具奏(臣/)等又訪得瓦寺地方素產銀礦内
　　　地民人因陶關有此索橋遂私徃開穵與該土
　　　司均分其利聚集至三百餘人之多(臣/)等酌議
　　　概行查拿並叅處土司不特人衆難以盡罰且
　　　軍務甫竣正當安輯番境之時不應啟其疑懼
　　　是以嚴諭桑朗容忠嗣後不容再犯並將為首
　　　之廖安鳳等四名枷示漢番交界地方餘俱押
　　　逐回籍庶内外匪徒共知儆懼不敢再徃夷地
　　　滋事奏入
　俞㫖報聞是日尹繼善奏言軍前回兵一切馬騾俱
　　　足應付但馳驟徃來必得更番輪替庻馬力寛
　　　舒不至困乏若兵丁跟役概給馬匹則用馬過
　　　多恐難休息是以酌量兵丁皆給馬匹跟役則
　　　令折價兵役俱各歡欣遄行無誤在臺各員亦
　　　皆能竭力承辦不敢偷安現今回兵陸續行走
　　　出潼關者已有八起東省之兵俱已過完在途
　　　兵丁不過一千有餘約四月半後皆可出陜境
　　　矣至陳宏謀咨稱臺馬有餘官兵即五百名一
　　　起全行亦可應付(臣/)查此不過欲速之意但臺
　　　馬寧可有餘俾得更換休息若大隊同行儘數
　　　應付日日奔馳勢必中途疲乏後來之兵反多
　　　阻滯自應仍照原奏無論五百名四百名一起
　　　者皆分為兩起從容行走庶不致欲速反遲(臣/)
　　　因陜甘事務正署疊更案牘叢積已於三月十
　　　八日回至省城次第清理奏入
　俞旨報聞
　　　甲申
　上諭内閣曰金川用兵案内川省大小官員辦差辦
　　糧小有過愆及供億滿兵遲誤者前經降旨令於
　　事後核其功過查辦乃因現在用兵不可不使知
　　儆惕而然今大軍凱旋伊等從前雖未免稽誤而
　　竭蹷辦理業經竣事可加恩從寛免其叅處俾得
　　安心職業
　　　己丑
　上諭内閣曰朕前降旨金川軍務自經略大學士忠
　　勇公傅恒調度得宜勲績懋著所有在軍大臣及
　　隨營文武官弁等與有成勞交部從優議叙此乃
　　指大學士忠勇公傅恒上年十二月二十一日到
　　營以後而言續據總督䇿楞奏軍營從前將弁功
　　過並無文案可稽無庸查辦朕因降旨以既無冊
　　檔則該部無憑置議官弁優叙之處自可不必此
　　則指上年十二月二十一日以前而言也分晰至
　　為明白乃兵部及該督錯㑹朕意僅將從前在軍
　　大臣查辦而不及隨營文武官弁等不思大學士
　　忠勇公傅恒調度之員弁即係從前在軍之員弁
　　當雪夜攻奪碉卡數次鼓勇血戰又如吳士勝等
　　頻入賊境冒險徃來及岳鍾琪遵奉大學士忠勇
　　公傅恒指示直由刮耳崖帶領番酋赴營歸順則
　　亦必有隨營將士俱經奮勉出力伊等前此因主
　　帥乖張貽誤既無由建立功績今幸得以少効微
　　勞乂不獲仰邀議敘終屬向隅且無以鼓勵人心
　　俾將來知所勸勉著傳諭總督䇿楞將上年十二
　　月二十一日以後在營自總兵官以下逐一查明
　　造冊開送聽大學士忠勇公核定具奏一體加以
　　優敘用奬成勞
　　　丁酉兆惠䇿楞奏言乾隆十四年三月二十二
　　　二十七等日節據湖北湖南江西解到餉銀共
　　　六十五萬兩均在(臣/)舒赫徳臣兆惠酌定
　　奏明截留川省銀二百萬兩之外不應收貯川庫
　　　但隔省徃返路途遥逺不但餉銀關係𦂳要恐
　　　有疎虞即長途跋涉脚價亦多糜費(臣/)等公同
　　　商酌川省歴年因額徵錢糧不敷支給歲需他
　　　省協濟自二十萬以至三十萬不等似應即將
　　　此銀留貯川省以抵按年協濟之項既免逺道
　　　疎虞又省徃來糜費似屬兩便奏入
　上諭該部知之
　　　丙午尹繼善奏言凱旋京兵約於四月二十五
　　　日即可全出潼關五月十五以前計可全數抵
　　　京所過地方俱極安靜其馬騾一項仰頼
　聖恩准其分起行走又准跟役折價多方體恤馬力
　　　得以更番休息不致疲乏兵丁隨到隨行毫無
　　　阻滯(臣/)已飛行各屬將臺站捲撤民馬俱令歸
　　　農早資耕作營驛馬匹令其領回供備差撡從
　　　此兵民安堵地方寧靜莫不歡欣額手感戴
　天恩至軍需錢糧現在設立總局遴委幹員逐欵細
　　　查確實另行造報奏入
　諭曰軍需查核固應詳妥而軍興之後民氣之凋敝
　　亦宜加意休息也
　　　　(臣/)等謹按川省用兵以來
　皇上宵旰勤勞大小機宜無不籌畫指示而所惓惓
　　　　致意者尤在民生吏治是以凱旋之後特將
　　　　川省大小官員辦差錯誤之案槩免處分俾
　　　　得安心職業以盡撫綏休養之道而於尹繼
　　　　善奏報軍務告竣之摺又諄諄以民氣凋敝
　　　　加意休息為
　諭仰見
　聖主之心殷民瘼舉念必及如此
　　　五月丙辰
　上諭内閣曰前因川省軍興一切供億輓輸有資民
　　力曾經降旨將該省乾隆十三年並本年地丁錢
　　糧概行緩征復令該督䇿楞將辦過夫米各州縣
　　於凱旋之日查明等次具奏候朕加恩今據䇿楞
　　分别查奏其列在一等之茂州等一十四州縣地
　　居衝要差務殷繁承辦夫米最多可加恩蠲免一
　　年錢糧列在二等之溫江等四十三州縣㕔辦米
　　出夫稍次或有派徃出口站夫或當北路孔道差
　　務亦重應酌免一年錢糧十分之七列在三等四
　　等之州縣或糧由舟運人力稍省或辦夫而不辦
　　米或辦米而不辦夫如樂山等二十二州縣應酌
　　免一年錢糧十分之五隆昌等五十三州縣應酌
　　免一年錢糧十分之三至乾隆十三年錢糧既經
　　緩徵其中倘有急公完納之户即照伊等完納分
　　數仍准展限緩徵以示奬勵至本年緩徵者目今
　　軍務雖竣民勞甫息仍令該督相其緩急毋致催
　　督擾民如此則全蜀出力辦公之良民咸得仰邀
　　恩澤元氣漸舒該督等應督率所屬妥恊辦理並
　　出示曉諭俾閭閻均沾實惠以副朕優恤勞民之
　　至意
　　　丁卯
　上諭内閣曰貴州銅仁協副將胡大勇前在軍營倡
　　議制造攩砲棉牌三千面據傅爾丹等請將胡大
　　勇遣赴滇省監造嗣經張允隨等奏稱需費五十
　　餘萬且成造難計時日物料亦無從購買萬難製
　　辦攩牌之有益無益及製造之所費幾何胡大勇
　　必悉知之而後倡此議也若明知此舉之多費錢
　　糧無濟實用而倡議製造則是有意希冀開銷從
　　中侵冒分肥其居心固不可問如不知動項浩繁
　　而以必不可行之事揑飾妄禀則又明係伊籍𨽻
　　雲南因從征艱險巧圖規避得以藉此歸家脱身
　　事外其與臨陣退縮者何異此在職小武弁尚屬
　　不可而況身為副將受國重禄者哉胡大勇著革
　　職交與刑部軍機大臣等㑹同嚴審定擬具奏
　　　八月甲午
　上諭内閣曰上年調赴金川兵丁借支辦理行裝銀
　　兩例應扣還朕念伊等長途跋涉未免拮据業於
　　恩詔内將已至軍營之兵丁全行免扣其已經起
　　程而中途撤囬者亦寛免一半今思未經起程之
　　兵雖未有行旅之勞但既經派調則辦裝安家等
　　用亦不無耗費若將借支之項全數扣抵未免拮
　　据著加恩將未經起程兵丁從前借支銀兩寛免
　　十分之三以示優恤
　　　庚子
　上諭内閣曰上年川省需馬之時地方官雇用民馬
　　已經官給雇價凱旋之後又經陸續發還但其中
　　尚有倒斃者同一應差而無馬領回未免偏枯著
　　加恩除雇價外每匹賞給銀三兩以示體恤小民
　　急公之意
　　　十月戊戌
　上諭内閣曰此次金川之役雜谷土司蒼旺等兄弟
　　三人同心効力甚屬可嘉著加授蒼旺為雜谷閙
　　宣慰司勒兒悟為梭磨安撫司娘爾吉為竹克基
　　長官司各給印信以昭朕懷逺酬庸之意
　　　乾隆十五年四月丙申
　上諭内閣曰總督䇿楞奏報軍糈案内核減南路運
　　糧烏拉應賠銀三萬餘兩並將辦理不善之撫藩
　　及總理臺員等開列名單著落分股追賠朕思從
　　前南路各站供應糧石烏拉已用價採買而脚價
　　之外又添給草乾較之雇運為數轉致浮多自應
　　照例核減但念彼時實因明正土司等處烏拉短
　　少雇覔維艱曾經奏明採買辦運尚非有可雇覔
　　而故為靡費者比況倒斃烏拉本屬該員等經理
　　無方原價自難虧項至於長途徃來輸輓草乾在
　　所必需若照雇運之例一并核減該員等賠補未
　　免竭蹷著將議賠草乾等項銀一萬二千餘兩俱
　　從寛免其賠補
　　　十月壬申
　上諭内閣曰豫省供應赴川及凱旋官兵動支各項
　　銀兩屢經該部指駁自屬照例辦理但念此案關
　　係軍務該撫惟恐供頓貽誤一時尅期措辦遂於
　　定例有逾並非有心冒濫著加恩准其報銷
　　　十二月辛巳
　上諭内閣曰知州謝應龍著賞給伊父封典謝應龍
　　原屬微員前在沃日寨守禦有功故特格外推恩
　　以示鼓勵至卡撒糧務應付紛繁非他處可比伊
　　辦理頗著勞績所有應追核減銀兩若按數追償
　　未免拮据其未完者俱著加恩豁免
　
　
平定金川方畧卷二十六
欽定四庫全書
平定金川方略卷二十七
　藝文
　御製詩
　　　命傅恒經略金川詩以賜之
　壯齡承廟略一矢靖天狼番部蕞爾蠢王師武必揚
　慰予西顧久嘉汝赤心良撻伐敉么冦撫循集衆長
　斯能成偉績用榦不庭方佇看銷兵氣敷天日月光
　　　孟冬上旬於瀛臺賜經略大學士傅恒及命往
　　　　蜀西諸將士食並成是什
　大清聲教暨遐陬豈有來王稽蜀酋黷武開邊非我
　志安良禁暴藉卿謀行軍吉值初陽復賜食恩同湛
　露流轉瞬明年擒娑虜還教凱宴侑封侯
　　　十月十三日雪得詩二首時命大學士傅恒經略
　　　　金川月之十日召經略及諸軍士於瀛臺賜
　　　　食天氣晴和恩流湛露朕意於數日間若得
　　　　瑞雪足為明年破金川嘉兆今未逾三日得
　　　　雪既用占嵗兼惬軍祥樂孰如之因並書以賜
　同雲未肯放冬晴凍雨均霑繼瑞霙著地消融無定
　態隨風飄舞可憐生鴛棲有玉皆垂珮雞樹非春率
　鬬榮卜麥慰餘饒韻事竹爐文火煮三清
　知時好雪値冬初破蔡明年此兆諸不數舞隨曹植
　馬所欣瑞㸃晉公裾評將形色清無比目極鬖髿勢
　有餘却想臺懷駐輦處松崖積翠景相如(前年幸五/臺亦於孟)
　(冬遇/雪)
　　　戊辰十一月初九日雪得五言古詩七韻書賜
　　　　經略大學士
　伊余有宿心對雪無不喜今歳已兩逢此復勝於彼
　恰在仲冬月偶駐南海子銀甸致更佳玉林花散蘤
　豈惟縱目欣為惬祈年美念我同心佐率彼諸軍士
　驅馳冒嚴寒縈懷曷能已
　　　經略大學士傅恒舟渡蜀江賦詩呈覽用其韻
　　　　答之
　若濟常殷擬巨川平羗今復率師前行旌冬發真勤
　瘁露布春傳此佇延遙度已臨滴博壘底教稍遲蜀
　江船數千里外寕暌隔心在丹楓玉馬邊
　　　經略大學士忠勇公傅恒帥師進剿番酋忠誠
　　　　奮發志期殄冦執奏再三朕揆勢度理以允
　　　　降班師休兵息民為經國逺計彼匈奴未滅
　　　　何以家為者乃票姚貳師輩武人鋭往立功
　　　　之概大學士輔弼元臣抒誠贊化名耀旂常
　　　　正不必與兜鍪閫帥争汗馬一日之績詩以
　　　　示之
　三面姑開格蜀夷来調説鼎佇期之集思廣益卿誠
　踐勤逺勞民我不為武豈佳兵應戒彼績惟和衆孰
　同斯功成萬骨枯何益壯志無須效貳師
　　　己巳新正試筆書賜經略大學士傅恒
　履端首祚肇昌辰斂時五福錫庶民三百六旬中一
　日富貴貧賤皆欣春春雷送響飄瑞葉唐花底用催
　三疊青黄布令穆其舒有脚韶光熙以㨗㨗轉韶光
　實快哉花牋彩筆吟興催東風吹西觸物回迅共西
　川凱報来
　　　春正九日作
　一例韶光同不同倚楹朅爾向東風萬幾就理心無
　倦七字成吟興有窮邇日邊情縈逺夢當春㨗報賴
　元戎兩階干羽重華德緬想前徽遲侍中
　　　大學士傅恒經略西川效忠宣力誅渠魁破堅
　　　　壘申明紀律大振軍威番酋窮蹙乞命經略
　　　　大學士鋭意蕩平未允其請朕特宏解網之
　　　　仁下詔班師召大學士還朝襄贊勞績茂著
　　　　詩以賜之
　安邊底績本丹忠請命番酋勢已窮上将有心期利
　執大君無物不包䝉那須一月聞三㨗早覺千忻達
兩宫晉國勤勞予厪念速歸黄閣贊元功
　敺鳥何庸盡覆巢好生天地德含包歌成宵雅八章
　句蓍得同人九四爻兵洗蓬婆春澹蕩首稽玁狁面
　顤䫜蜀民安撫勤籌畫心契元良泰陛交
　　　　二月十四日閲經略大學士忠勇公傅恒奏報
　　　　　莎羅奔郎卡於月之五日詣轅納欵稽顙歸
　　　　　誠露布風馳歡聲載路喜而有作
　止戈為武信其然我澤如春經略宣共喜㨗音來玉
　闕何殊俘虜自金川番酋路左心傾服軍士行間氣
　倍鮮單騎汾陽休比擬都因忠赤格
穹天
　　　經略大學士忠勇公傅恒奏凱金川率諸將士還朝錫宴
　　　　豐澤園用昭飲至之典即席得長律一首書以賜之
　卡撒功成振旅歸昇平凱宴麗晴暉兩階干羽欽虞
　典六律宫商奏采薇湛露應教頒幕殿甘膏更慶遍
　春畿持盈保泰咨同德偃武修文凛勅幾
　　　蜀道難用李白詩韻
　我聞李白所云噫吁戲危乎髙哉蜀道之難難於上
　青天昔實謂信矣今乃知不然想其酒家眠起神来
　候狂歌落紙如雲烟一時遣興并寓意幾曽歴險親
　履巉巖巔我之所云則在錦城以西桃闗外納窪天
　赦相延連語言之所不通人跡之所罕到於是處也
　則有卭籠以居糈粑以食之金川夜郎自大侮隣部
　相與呌詉為攀援逍遙河上等遊盤使我師老棲荒
　巒告功不時烽未息宵衣旰食増愁歎予哀征夫命
　相釐使我戍卒及早還度晉越秦未彌月劒閣亦復
　衝霜攀拾級宵磴幽飲馬冰澌間此時頗有奏章到
　謂棧道險祇不過如塞上山蜀道非難豈真難於上
　青天太白聽此想應笑破顔番窟冰途寛不徑尺下
　臨千仞澗上倚凌雲壁以繩繫馬馬驚豗伏波砊礚
　殷其雷設非士卒同辛苦安能成功迅速歸来哉碉
　樓失其崔嵬巴郎刮耳夜戸開昔聞格豚魚今見服
　狼豺休運儲胥安避虎蛇孳爾雞豚藝爾桑麻却履
　劒閣如平地凱歌士卒咸歸家蜀道非難豈眞難於
　上青天迴思籌邊去歳不禁西望猶咨嗟
　御製平定金川告成太學碑文
天畀我皇清握乾符俯坤軸函括萬邦悉主悉臣
五后纘承創守佑啓亦唯是二三藎臣布徳宣力予曰
　　有先後予曰有禦侮用造我丕丕基罔有蘖芽罔
　　不煦嫗長養游於大當粤有金川莎羅奔者居西
　　蜀桃闗以外界綽斯甲小金川之間向曽從征得
　　受符檄與諸土司齒顧恃其險逺夜郎自大搆釁
　　隣番各土司申訴封疆吏吏曰蔓之不圖豈其視
　　為甌脫乃請兵籌餉期掃其穴而司其事者或怯
　　縮以老師或􁆏狡以蓄志軍無適從事用弗集予
　　心􁃊然念邊徼之不寧或致增防置戍重勞吾民
　　大學士忠勇公傅恒義同休戚毅然請肩斯任乃
　　命以經略印益厚集諸路軍芻粟相繼閭閻不驚
　　卜吉於戊辰十一月之三日
　禡牙以指所征朕親御武帳賜經略酒以行天日和
　　昶陽氣宣復都人士聽睹聳躍㒺不忭喜謂露布
　　之旦暮至也乃歴燕晉驅秦隴越劒閣絶川江凌
　　桃闗之巇經天射之峻又日討軍實而教誡拊循
　　之均其渇飲飢食同其曉征夜眠至於密贊機務
　　親草奏章則又經略獨勤其勞而諸武臣有所不
　　知有弗能共者恩威既明士用益勵度番落如戶
　　庭過部伍於衽席奸酋授首軍聲大振復以巨礮
　　擊其碉堅碉以摧将俟諸軍之集搗其中堅而番
　　首騤瞿駾喙稽酋請降經略臣以彼罪重惡極窮
　　而乞生久或渝且偝焉慮不允所請朕惟
天地之德在好生彼蟻潰而鼠駭者毋寧赦而宥之且
　　求降而盡殱之不可謂武矧不足以汚我斧也於
　　是經略宣朕明㫖登壇受降己已二月之望金川
　　平定㨗音至京是役也罙入數千里奏凱未七旬
　　而振旅之師多有返自中途未究其用者昔之成
　　功巴蜀如建武之定公孫江陵之降李勢皆在版
　　圖之内無足比數廷臣舉
皇祖朔漠
皇考青海成例請勒碑成均以示來許夫秉丹誠而運
　　籌決勝永靖荒徼者經略大學士之功也商可否
　　於帷幄衝矢石於行陣者參贊大臣及諸将士力
　　也朕何有焉唯是體
乾元之徳凛佳兵之戒保大定功安民和衆庶幾可以
　　垂則乎乃系之以詞曰
　　維
天生人類聚羣分凡兹林林孰非我民有羈而縻有誨而
　　諄豈伊異視逺近殊倫守在四夷稽古名言無已用
　　之寓義於仁　蠢彼金夷恃其險阻蠶食豨張謂莫我
　　拒不靖不庭侵厥隣聚駭奔呌呶以干大咎匪棘匪
　　紓玁狁之故我張我伐玁狁之故　我師既集賊
　　亦相持匪敢相持懼誅自支兩易寒暑敉功稍稽
　　賊益以狂怒臂當車罪臣既誅以殉我師朕咨於
　　恒汝往視之　朕咨于恒惟汝同徳惟我庶士亦
　　久于役将兹旗兵羽林神策其勇熊羆其心金石
　　何敵弗摧何攻弗克濟以汝忠奏㨗頃刻　恒拜
　　稽首臣敢弗蘉既禡既宜師出于京師出于京時
　　惟一陽未逾五旬乃壓其疆前旌獵獵有節煌煌
　　羣番迺驚謂自天降　惟彼攸恃曰良爾吉以偵
　　以諜如鬼如蜮其恃爰誅其類股慄紀律是明戎
　　兵是詰鑄礮攻碉其守以失惟是懼誅潛弗敢出
　　　其潛弗出乃旦夕延将齊我軍披其中堅大鞣
　　大膊期目之前彼乃窮蹙乞降悚䖍惟命是從六
　　事永遵除道築壇肉袒羊牽　赳赳鍾琪乃度之
　　愬聿抵賊巢開誠以諭擕其二酋軍門親赴悔罪
　　歸誠車塵馬足順斯撫之昭我王度昔也雷霆今
　　也雨露　七縱諸葛單騎汾陽曰我相臣於前有
　　光晉爵錫服黼黻龍章速歸黄閣左右贊襄休養
　　生息惠鮮蜀邦我武既揚無疆惟慶
平定金川方略卷二十七
欽定四庫全書
平定金川方略卷二十八
　藝文
　　　平定金川雅(有序/)
　　　兵　　　部　　　尚　　　書(臣/)梁詩正
　　　金川地居西徼為隴蜀荒服侵軼隣壤遂邇邊
　　　圉
　　大師臨境猶負固首鼠
　天子震怒特遣大學士傅恒經略之授以勝算佐以
　　　雄兵電赴星馳刻期底績既殱諜黨旋逼穴巢
　　　酋首窘蹙乞哀我
　皇沛解網之仁矜彼孤窮許其納欵于是蠶叢永靖
　　　虎旅遄歸
　天子乃行賞䇿勲上
陵告
廟樹豐碑於太學晉
顯號於
慈宫九有咸歡八方同慶(臣/)詩正躬逢
　盛事不揣弇陋敬獻歌詩四篇用追大雅遺音于萬
　　　一
　　　有繹美出師也
　上命相臣恒西征
　特行推轂之典復親餞焉
　　　有繹西土卭筰作圉蕞爾金川嵎險是阻鄰壤
　　　是侮煩我戎旅(一/章)爰植我矛爰彀我弓敢固爾
　　　墉弗迓我攻曰重巖是宫(二/章)
　皇怒斯赫迺集羣策桓桓相恒邦之柱石投袂請行
　　　孔武且繹(三/章)
　皇曰汝恒汝其西邁予推汝轂汝專閫外克掃欃槍
　　　維予斯恵(四/章)
　廟算孔長我伐用張
　皇親餞之貝胄其光㫖酒其芳戎車載揚用綏我西
　　　疆(五/章)
　　　　有繹五章三章章六句一章五句一章七句
　　　戎車翦二豎也良爾吉阿扣為賊耳目經略至
　　　　營即擒斬之諸畨慴服
　　　戎車既西相恒之傑旦河之秣夕蜀之轄修途
　　　嶻嶪遂溯厥穴(一/章)厥穴匪遙乃陟崇椒六師如
　　　雲如雲如濤嗟彼遊魚釡鬵曷逃(二/章)粤兹二豎
　　　肘掖斯挾恃其狡悖實夷之諜數辭以戮駢首
　　　俯帖昔嶺左右罔不震叠(三/章)乃掊崇垣崇垣則
　　　頽乃伐髙林高林則摧乃礪我刃乃淬我鋒中
　　　堅是衝允焉獻功(四/章)
　　　　戎車四章二章章六句二章章八句
　　　繁雲番酋䧏也孤壘窮蹙稽顙乞命
　天子赦之以綏寧荒服
　　　繁雲其垂條風聿吹番酋既讋既讋且哀乞貰
　　　餘生延頸思来(一/章)有嚴上相秉猷克壯屏除柞
　　　棫䝉穢斯蕩弗允其求以遄厥向(二/章)
　皇曰念哉我置孔恢誰非我民是翦是夷在昔用師
　　　彼昏則迷既服爾辜予其宥之(三/章)爾戈既投爾
　　　甲既積遂詣壘門弭耳搕額䣛行蛇伏戰戰虩
　　　虩約法永遵面汗心革(四/章)崇壇載設元戎聿登
　　　羣侯咸在赫赫明明告以
　皇威涕泗沾膺
　皇威既宣六師乃旋(五/章)
　　　　繁雲五章二章章六句三章章八句
　　　鸞鑣告成功也
　皇心悦豫闓澤覃敷鉅典鴻文次第修舉臣民樂觀
　　　　其盛焉
　　　鸞鑣載和自彼山阿相鈞入秉嘉績孔多上公
　　　既建儀服有加
　皇曰汝恒匪獨予嘉上承
慈宫亦惟汝庸(一/章)
慈宫之訓
　帝德之運大化以翔佳兵益慎爰諏吉日
徽稱是晉景福無疆萬邦咸順(二/章)春露既滋春礿孔時我
　皇孝思告成有儀曰此武功
祖
考之貽自東徂西象車載馳(三/章)武功既敷文德斯渥爰
　　　樹貞珉璧雍之度雄詞有倬
　天子所作日月之光炳炳爚爚(四/章)維
　大清撫御克綏四宇西戎既叙諧爕率土㒺有内外
　　　悉臣悉主天保采薇治隆于古於萬斯年其承
　皇之祜(五/章)
　　　　鸞鑣五章二章章十句三章章八句
　　　平定金川雅(有序/)
　　　禮　　部　　侍　　郎　　(臣/)秦蕙田
　皇帝撫萬方丕冒所暨罔不率俾迺金川不恭敢怙
　　　險以狂戎臣失律未即厥辜
　帝迺震怒有相曰恒請往視師用推轂授鉞以行如
　　　霆如雷同惡就殱賊禠氣攝魄匍匐丐厥生相
　　　請究功
　帝曰吁勿盡劉其與惟新以懐以柔賊用革心奔走
　　　憬附厥角獻琛於相恒恒以
　天子威德即撫諭之振旅而歸出師不五旬而金川
　　　以平(臣/)惟王者之迹莫備於詩盖所以歌功徳
　　　被管絃表金石也今
　聖主仁武懋昭綏逷荒徼成算所授往返若飛雖虞
　　　后之格有苗殷武之入荆楚其膚功迅烈猶或
　　　未逮誠宜有風賦雅頌以昭紀聲績(臣/)竊觀史
　　　籀吉甫撰宣王之風韓愈栁宗元鋪元和之伐
　　　區區之愚知莫可倫擬妄冀有所頌述謹擬平
　　　金川雅十二章章八句敢再拜稽首以獻其詞
　　　曰
　皇怙萬方内豫外謐西南之荒有狡不失戎臣乖計
　　　是玩是軼是震是怒奮我
　皇鉞　侯誰一德克忠厥圖迺
　咨相臣汝予往誅既類既禡既餞于衢厥徒五千匪
　　　安匪舒　惟此相臣克勇以忠底
　天之罰匪圖爾躬金川之阻其山萬重匪載匪乗徒
　　　行以通　金川不譓匪鑒匪茹襟其川谿謂險
　　　可據相臣至止聲罪以數執訊匪徐賊用狼顧
　　　怒麛抗嶽云胡不亡其巢孔完我摧孰當厥角
　　　稽首籲生以降士怒未渫鍜我斧斨
　天子曰咨孰匪赤子彼歸而誅胡寧忍此其汝予撫
　　　勿踣勿犄我疆則敉我戎則弭
　天子曰咨民亦勞止載櫜汝弓惠我耕市匪缺我錡
　　　匪折我矢告於
慈寧載色載喜　小人革心爰来爰安率彼羣醜跼於
　　　軍轅相以
　帝言滌爾疇愆載慄載欣歸琛有䖍
　帝謂相臣歸弼朕躬予嘉汝績建汝上公錫汝豹尾
　　　龍袞以庸暨汝將士第功以從　相臣振旅言
　　　歸于京對揚
　休命告功之成燕譽于庭王侯公卿鼔瑟吹笙孔燕
　　　孔寧　告此武功于
郊于
宗思樂
聖母徽冊是崇蜀民既安侯農侯工金川率從
　天子之庸　於赫
　皇武迺武迺文刻銘于碑以播厥勲龜趺龍額于黌
　　　之門若日月光式是後昆
　　　平定金川雅(有序/)
　　　檢　　　　　討　　　　　　(臣/)夢　麟
　皇清受籙彼
蒼繼序維皇欽若勿怠
天眷茂德用錫全宇以定厥家陸讋水慄崩角来庭幽
　　　崖朱垠畏稜莫亢歳丙寅金酋搆逆弗靖厥疆
　特命大吏馴兹蠢爾非無熊師羆旅吐爓生風殱厥
　　　醜類
　帝以蜂螘未與較也戊辰守者弗儆跳梁逾嵗
　帝乃撫版圖而赫然曰嗚呼維
皇天
祖宗庇余一人以撫兹寰宇氐羌蠻夷余一人實統御
　　　之小醜之不克服其何以柔逺人也惟兹一二
　　　重臣弗艱底績曰汝恒汝惟盡瘁為邦心膂壹
　　　國家事假汝節汝其視師西川刑賞黜陟汝擇
　　　自從勿怠勿縱以對揚余休維十有一月
　天子䖍告於
廟既禡既類苾芬用饗百爾執事周旋餞塗干戈矛鋋
　　　欱歕山野淵淵闐闐雷奔電騖固不必載涖蠻
　　　疆而義色仁聲已蹂躙其十二三也癸丑整師
　　　西抵軍頑酋誅番氓懾柞棫抜行道兌一月三
　　　㨗碉卡垂盡怪鳥藩羝退遂罔措鼠竄喙息嗟
　　　呀祈命斯時也軍威暢
　天武揚部曲方張士怒未㳿赫赫濯濯聲靈遐亘大
　　　學士方欲誅厥渠魁用彰
　天討固拒而未許也
　天子曰於予一人布德四裔絶界不隣胥吾蒼赤矧
　　　兹逆虜震驚胡赦之靳汝恒其納賊降以贊元
　　　化降之日幡幟高掲将士歡呀賊囚鞠􁆨囚服
　　　泥首大義昭明番氓股栗用獻賮琛長願臣僕
　　　二月全川平(臣/)謹按金川僻處遐荒厥土為不
　　　毛厥氓為醜虜今不三月而地失其險人革其
　　　心非
　聖謨之逺彰将略之遐著何克臻此而且嚴厥征討
　　　播神威也留厥種類示殊恩也感恩畏威永永
　　　無極以視古之聲教遐訖神武不殺者夫豈多
　　　讓昔唐憲宗取蜀平淮臣叛地復事無足侈而
　　　韓愈栁宗元之徒見諸詩歌鏗鍧典麗詞足以
　　　耀之也(臣/)謹採古義撰
　聖武逺揚雅十章章八句亦詠歌之遺意爾
　聖武孔揚於鑠斯張我車既飭于彼殊方曽是厥子
　　　而父乃亢武夫洸洸以屆蠻荒　蠻荒伊何維
　　　蜀之右大明麗天魑魅肆醜薄發我疆薄煩我
　　　旅擾我邊陲驚我士女　爰咨於相惟汝往諧
　　　于誅于宥厥衡弗乖汝一汝德汝振汝旅有苗
　　　是格余錫汝祉　相臣拜手維命乃庸是載是
　　　何以集厥功黄鉞白旄戎輅熊旂朱芾斯皇于
　　　郊之西　出次于西于郊于野何以餞之稱觴
　　　奠斚珊鞭寶埓靈風肅然百司進止秩彼豆籩
　　　　蠶叢是抵層冰嵯峨雨雪其雱雄風來加馬
　　　足有蜷杖䇿以過相曰勿亟余亦委蛇　委蛇
　　　維何日六十里步豈不艱純忠被體我部有苖
　　　從貌悖心爰置我理以憚彼忱　彼忱既憚余
　　　威乃揚覆彼穴巢折彼斧槍月匝㨗三賊志云
　　　戢泥首軍門戰兢涕泣　維相曰嘻汝險奚恃
　　　赦豈云艱惟汝辜死
　天子曰俞我鑒匪殊革心恕體汝歸相予　震是西
　　　南汝無頟頟豈不爾誅
　帝衷仁宅我威既烈我武孔揚不殺而降為奕禩光
　　　平定金川頌(謹序/)
　　　大　　　學　　　士　　　　(臣/)史貽直
　　　欽惟
　皇上御極之十有四年海宇昇平人民樂業
　　文教四訖
　　武德逺揚絶域輸誠遐荒納欵洵我
　　國家全盛之時億萬年無疆之慶也金川小醜僻
　　　處西陲蹂躪鄰封跳踉邊境我
　皇上
　　智臨萬國
　　仁覆羣生六合為家何忍置之度外一夫不獲即
　　　思引為已辜爰問罪以興師務除殘而救暴速
　　　期底定俾警愚頑而前此任事諸臣經理失宜
　　　蕩平乏策臨敵而幾成束手任伏莽于林中籌
　　　邊而未克殫心等逍遙于河上遂致老師糜餉
　　　曠日踰時欲奏膚功迄無成算我
　皇上
　　乾綱大振
　　巽命重申
　特遣輔臣
　親授方略
　　睿周事後
　　哲炳幾先定一舉之功六師並出成百尅之計十
　　　道齊飛䩦革鉤膺
　臨軒而
　錫上将白旄黄鉞
　推轂而
　命元戎於是輔臣䖍禀
　　廟謨恭行
　天討兼程並進都忘蜀道之難并日疾馳爰俟大兵
　　　之集必使犁庭掃穴執馘獻俘慰
　黼座之憂勤靖邊圉之氛沴乃軍營甫莅威令旋伸
　　　立誅耳目之奸已去腹心之疾金戈所指山岳
　　　傾頽白羽一揮風雲變色羽林並奮虹霓耀鎧
　　　甲之光桴鼔親提雷電駭征鐃之氣在我師則
　　　擣虚批亢士馬歡騰而彼境則脱甲摧鱗番苗
　　　膽落計窮勢蹙歸命投誠謹約法於六條子孫
　　　戴德尚逃藏於三窟狐兔潛踪而輔臣則必欲
　　　剗厥根株傾其巢穴彼聞號令愈切憂惶我
　皇上憫其無知貨以不死謂好生者天地之心而包
　　　䝉者大君之度始則以鴟鴞成性何難聚族而
　　　誅繼則以螻蟻貪生奚忍刑兹無赦班師振旅
　　　爰昭不殺之恩息鼓偃旗更寓止戈之武在昔
　　　虞舜舞干而苗格周文因壘而崇降胥是道也
　　　爾乃
　　尺一甫頒番苗立化傾心革面率衆偕来而輔臣
　　　亦克仰體
　皇仁洪宣
　聖德登臺諭衆升帳受降玉螺吹而椎髻搖銅鼓擊
　　　而文身踊銀鏤與曇花並耀爐烟偕嶺草俱香
　　　於時伏罪則涕下沾膺乞命則膝行稽顙羣番
　　　鼓舞諸部駢闐歡聲若雷聚觀如堵是役也奉
　　　牙璋而往甫及三旬飛露布而来不踰八日此
　　　固輔臣忠勤自矢遵行
　訓示運韜略以無違實由
　皇上宵旰不遑籌度機宜合恩威而並用
　　時行時止妙用協乎隂陽
　　知柔知剛大道符乎健順
　　仁而兼義總歸物與民胞
　　愛以克威羣仰存神過化日月照而霜露隊血氣
　　　莫不尊親干戈戢而弓矢櫜太和於焉保合所
　　　以雪山崒嵂倏回大地之春金水瀠洄盡沐
　一人之澤蠻氛由此而盡息邊徼由此而敉寧成王
　　　者無外之規錫四海蒼生之福亦何必繫長纓
　　　於闕下始暢威靈築京觀於軍前方稱神武也
　　　哉(臣/)幸逢
　　盛世快睹
　　洪猷未能擐甲荷戈踰險阻而躬親矢石竊願含
　　　毫濡墨紀
　　謨烈而著美縹緗從此比戶可封普天同軌麟遊鳯
　　　舞被化於飛走之倫山峙川流效職於清寧之
　　　宇千秋紀瑞萬禩垂聲猗歟盛哉不揣荒蕪敢
　　　申揚厲謹拜手稽首而獻頌曰
　　　於鑠
　皇武逺播八埏烝徒仡仡薄伐金川呌呶跳盪翦滅
　　　遷延
　天討有罪
　巽命重宣(其/一)
　皇咨於恒汝往統師番苗肆虐徯汝平之爰整其旅
　　　秉鉞以馳風驅電掣速靖西陲(其/二)岧岧昔嶺鬱
　　　鬱巴郎﨣﨣禁旅按律整行霓旌具舉象弭斯
　　　張礮聲雷激鐵騎雲翔(其/三)蠢兹番苗聞風膽落
　　　鼠伏兔藏憂心如灼析骸而炊易子而􁂄敢拒
　王師焉辭鼎鑊(其/四)危巢岌岌孰與為謀投誠歸命生
　　　或可求返我侵掠獻我戈矛臚陳六事哀此蚍
　　　蜉(其/五)帥為不聞定謀掃穴汝恃爾險中峰巘巘
　　　雲梯先登是刈是捩痛斷根株以清番孽(其/六)
　天子曰咨一德惟恆如子事父受命兢兢包䝉則吉
　　　罔或不承勿乗其墉勿升其陵(其/七)番苗悔罪革
　　　面革心軍門輸欵爰獻其琛哀哀籲請勿膏鈇
　　　椹喻以禍福感悦涕涔(其/八)始時番苗野如枝鹿
　　　今懾
　皇威形如槁木始時番苖逰梁跳陸今懼
　天誅力窮勢蹙(其/九)始時番兵思抗
　天兵今胥内附願為
　聖氓始時番苗鈴柝夜驚今胥向化壺漿晝迎(其/十)班
　　　師振旅
　天子曰忠丹忱貫日爰錫爾公還歸綸閣来輔
　皇躬文武是憲嘉爾元功(其十/一)飲至策勲
　天子曰勇蹇蹇匪躬罔恤頂踵五服五章為汝光寵
　　　補袞是資
　垂裳端拱(其十/二)
　命将興師
　天子之武撻伐用張桓桓震怒禁暴除殘曷敢余侮
　　　番苗来庭敉寧西土(其十/三)
　　決策發謀
　天子之智密運神機潛天潛地
　　廟算靡遺番苗心悸奔走偕来屬我守吏(其十/四)服
　　　而舍之
　天子之仁柔此萬國詎遺番民並生並育以陶以甄
　　　懷我
　　大德
　皇路同遵(其十/五)来王来享
　天子當陽
　　武功赫濯
　　文治光昌六府胥治三事允臧於萬斯年
　聖祚無疆(其十/六)
　　　　右頌十六章章八句
　　　平定金川頌(有序/)
　　　協辦大學士刑部尙書(臣/)阿克敦
　　　葢聞綏懷端在文命而耆定厥有武功盛美用
　　　昭譜之鐃吹大猷斯煥鐫以鼎鐘維
　皇帝御宇之十四年二月望前一日平金川㨗奏上
　聞三輔歡騰祥開九土
兩宫錫慶霽麗層霄先是沙羅奔狼卡二酋者等夜郎
　　　之自大類有苗之弗恭絶險偷安聊成蟻聚經
　　　時緩死惟待鷹揚自擁麾乖統馭之機專閫鮮
　　　忠誠之節緣繩度索屢煩諭蜀之文束馬懸車
　　　未著籌邊之效於是經略大學士忠勇公傅恒
　　　桓桓策府親受
　廟謨仡仡元臣特膺
　帝簡丹誠皎日三門騰踔熊羆浩氣元雲八陣糾盤
　　　龍虎旌旗遙指象地水於行間帷幄高騫肅風
　　　霆於部下山連雲棧不言繭足之勞雪積桃闗
　　　益勵援桴之志封章夜草良謀悉合神機羽檄
　　　朝揮妙算能驚鬼膽良爾吉者性同狡兔為窟
　　　多方形似妖狐依城有術至則殱諸賊界傳示
　　　羣番奸首先誅早奪么麽之魄堅碉繼克益張
　　　撻伐之威飛礮轟雷則兇徒粉潰髙牙摩漢而
　　　妖壘洞開横玉弩以星馳直壓巴郎之境揚琱
　　　戈而電掃平臨刮耳之崖鼠有穴而将夷岌乎
　　　授首虎在嵎而難負𣺌矣游魂所謂無敵弗摧
　　　趁秋風之捲籜何功不克舒夏景以融冰矣爰
　　　乃椎髻斑衣束身匍匐花門卉服泥首逡巡氣
　　　盡析骸自分鯨鯢是斮誠傾乞命誰令天日重
　　　瞻經略大學士忠勇公乃敬布
　皇仁三面解好生之網式宣
　明詔七擒成不殺之功
　聖朝之逺略方新上将之神威有耀誓深六事指海
　　　枯石爛以無渝臺聳千峰與日照月臨而並峙
　　　乞慈化國䖍頂金仙作鎮蠻荒願祠銅鼓以及
　　　火山獠洞水寓苗陬一皆懾以
　皇靈濡我
　元化莫不歡忻鼔舞厥角如崩震動恪恭剖心無二
　　　馳書獻㨗杏花飛露布之香振旅班師楊栁颺
　　　春旗之色在昔有媯舞羽来格猶俟七旬涿鹿
　　　興師一戰尚迷五里蕩平也如彼神速也如此
　　　惟
　帝曰俞嘉乃丕績惟臣欽若告厥成功葢歴覽夫前
　　　編未足方兹
　隆軌從此十洲環海咸滋太液之波萬里層城並蔭
　　　甘棠之樹奇肱鑿齒候夜月以歸琛蟠木流沙
　　　驗天風而納賮(臣/)躬逢
　景運職領清班敬竭固陋之忱敢效賡揚之義爰拜
　　　手稽首而獻頌曰
　皇帝至德承
天之祜曰日以暄曰雨以澍八紘遙逺氣煦體嫗蠢兹
　　　彈丸敢負厥固邊吏爰訴匪德攸喻太阿在懸
　皇帝聖武
　　　疇咨奮庸傅巗有相風后力牧欽哉汝往山川
　　　輝光風雲詄蕩堂堂六師忻得大將
　錫之熊旗彤弓交韔于禡于社威命用享
　　　相拜稽首
　廟謨孔昭元戎十乗自我西郊
　天子餞之金尊翠翿百辟卿士涖班不恌乃訓于羣
　　　帥如虎斯虓川流山苞用靖繹騷
　　　攸攸斾旌于晉之陽自隴徂川載馳弗遑雪山
　　　峩峩大渡洋洋桃闗嶔崎舍我乗黄渡瀘伊誰
　　　我其敢康下馬率先以達於殊鄉
　　　我師既陳先殛其醜誕告爾諸番惟大義之剖
　　　乃勵九攻高驤㒺後奮我震霆重摧疊朽有凶
　　　而伏無鋌而走悔為戎首自罹大咎
　　　易子析骸是用告哀䠞䠞稽顙乞其孑遺凸面
　　　凹頂繫囚纍纍兒號婦啼昔嶺之崖言言語語
　　　謂前蹈于狂迷
　帝仁如天服則舍之
　　　其時仲春月之五日爰受其降高臺崱屴維彼
　　　渠魁懼弗敢匿維六事永遵曳踵行膝何遐何
　　　荒我威我德其自今以往順
　帝之則
　帝曰汝相予嘉汝庸加汝章服爵汝上公曰汝遄歸
　　　日贊贊我天工豹尾揚揚宛馬龎龎翩彼春風
　　　言旋于東僰叟巴童歌舞率從
　　　五旬告功闐闐振振
　臨軒受之蠻方耆定煥乎有文
　皇謨
　帝訓勒之辟雍惟
　徳廣運億萬萬年宣昭令問用告于
天
祖載篤其慶
　　　惟
天惟
祖景命溥将
兩宫燕喜純嘏是常
鴻名
顯號玉冊金章惠此萬國俾壽而康山梯海航近
　天子之光屢豐穰穰容保民無疆
　　　平定金川頌(有序/)
　　　禮　　部　　侍　　郎　　　(臣/)齊召南
　　　乾隆十有四年
　皇帝神武平定金川仲冬命将徂征孟春奏㨗下
　詔班師受其降而不殺也殷武商名頌克鬼方以三
　　　年周宣江漢常武之雅近在徐土淮南猶且揚
　　　詡鋪張傳播千古況
　皇帝豐功偉績如是赫赫明明可無歌詩追配於商
　　　頌周雅(臣/)愚不自揆倣古以為此詩
　　　赫矣
　聖武纘我
列祖以篤其祜命将鞠旅自天而下(叶/)討金川番鹵罙
　　　入其阻莫我敢拒其逆是取其順斯撫不留不
　　　處前歌後舞以寧疆圉以福我寰宇(一/章)
　　　蠢爾金川𨽻我蜀邊馬羌狗蠻窟于雪山雪山
　　　巑岏維石巉巉接岷連岍有水蜿蜒羊腸屈蟠
　　　恃險而顚乃番簇是兼乃爐地是覘乃碉樓是
　　　堅抗我戈鋋(二/章)
　皇帝曰咨芽枿勿斯将成柯枝閫外誰司天誅是稽
　　　我庸治之以儆恬嬉
　聖算深奇勿疑勿遲與神為謀(叶/)曰往視師汝傅恆
　　　宜将熊羆虎貔以揚
　皇威(三/章)
　　　維十有一月
　皇帝齋祓廷授之鉞禁旅偈偈旌旗發發既禡辭
　　闕如火之烈如水之活如矢離筈馳抵賊穴旬日
　　　而達雷轟電掣何勍不折何險不拔(四/章)
　　　大兵堂堂師律孔明(叶/)鼓向前岡狐鼠敢當走
　　　喙且僵誰謂山嶈嶈如趨康莊誰謂水湯湯如
　　　度橋梁誰謂碉可藏如隤土牆殱此披猖如炳
　　　太陽以消雪霜(五/章)
　　　番乞降恐後相臣上奏且俘羣醜蕩彼林藪
　皇德高厚曰予聞大道(叶/)驅左驅右寧失飛走矧亦
　　　童叟降安可勿受
　詔書下趣酋面縛泥首率千百其耦泣奉牛酒(六/章)
　　　奕奕膚功閱月之中宣示臣工即酬爾庸歸錫
　　　彤弓惟休兵重農偃革銷鋒當春始融甘雨和
　　　風澤普萬邦(叶/)惟
　皇威與
天同斯罔不恪恭惟
　皇德與
天同斯罔不包容(七/章)
　聖武昭爍伊止戈是樂紹
祖宗神略文德無弗格環海之博是疆是索是耕是鑿
　　　吹豳飲蜡萬類時若(臣/)忝佐宗伯實司簡冊頌詩
　　　有作庶繼桓酌垂示無斁(八/章)
　　　平定金川頌(有序/)
　　　刑　　部　　侍　　郎　　　(臣/)錢陳羣
　皇帝十四年二月經略大學士忠勇公臣傅恒既平
　　　金川㨗書奏
　聞羣(臣/)稽首呼萬嵗
　上欿然曰非予之力乃
五后之德
文母之訓
　親詣
慈寧宫稱賀行慶典布告天下惟時廷臣咸作為詩歌
　　　以紀功德(臣/)伏考史冊所載黄帝師涿鹿髙宗
　　　伐鬼方周文之於崇於密傳及孫子宣王薄伐
　　　玁狁未有不戰而能成功者惟書稱有苗来格
　　　乃在班師振旅之後後世言武功者未有倫比
　　　今金川番酋恃險搆釁阻閡聲教大學士忠勇
　　　公恒祇受
　廟略師壓境斬偵諜嚴紀律申六事渠魁慴伏無所
　　　逃罪俛首乞命
　皇上恢湯網施堯仁憫其窮而求活
　命恒納降班師苗至頑蠢罔識天地高厚焉能揣測
　大聖人度量涵育帡幪異類而革面革心傾巢穴以奉
　皇師戴上将如慈父母自推轂以迄成事未逾七旬
　　　膚功克奏噫何其神也易曰信及豚魚書曰惟
　　　德動天無逺弗屆非夫聰明睿知神武而不殺
　　　者其孰能與於斯蔡沈言舜之文德非自禹班
　　　師而始敷苗之来格非以舞干羽而後至今
　皇上之推仁也以天自處即沈所謂干羽之舞雍容
　　　不廹是也番衆之歸仁也自動以天即沈所謂
　　　有苗之至適當其時是也以今視昔殆有同符
　　　(臣/)愧無文未能鋪揚
　　駿烈垂于無窮恭繹古今来感通之理天人相與
　　　之際風之自也微乎微乎其信然矣謹再拜稽
　　　首而
　　獻頌曰
　　　猗與
　帝文萬㝢絪縕爾師爾君股肱惟諧威畏德懷徼外
　　　其来廣漢之羌秃髮在唐(秃髮訛為吐蕃/金川其遺種也)種人
　　　狡狂金川憑阹鳥語獸居釁仇隣墟
　天討用申戎車駪駪往綏邊人後先委蛇齟齬老師
　皇帝曰嘻匪恢我圖任彼負嵎而乃稽誅曰惟相恒
　　　一德欽承鉞授壇登宴餞作歌益兵番番
　廟算孔多出自桃闗冰行雪攀天射之山至師殱凶
　　　賊心受攻摧其卭籠(後漢書冉駹夷依山而居/累石為室又卭籠註今彼)
　　　(土夷人呼/為碉也)隱阿嶔岑無峭無深回面改襟
　皇帝好生曰納其誠相勲予旌爵汝桓圭載歌以晞
　　　振旅来歸曰惟上公實勇實忠神明其通賊舞
　　　且呶迎我旌旓入穴出巢總戎糾糾率是豪酋
　　　獻琛而謳約誓既嚴戴
　天心忺日輝露沾二月㨗
　聞西顧歡忻寧民息軍凱入春韶龍旂展霄
　皇帝受朝樂響賞行中外鏗鍧
　大清天聲告功上
陵僾愾薦馨惟
祖
考靈始時金川服則舍旃
聖母命宣祇崇
徽音惟
　孝治心穆穆愔愔
　天筆隆隆碑于辟廱厥光熊熊蜀民亦勞今者嬉敖
　　　既載既燾惟德惟刑逺人勸懲
　王道永凝泰来之詒上下福綏鞏太平基
　　　平定金川頌(有序/)
　　　順　　天　府　　府　丞　(臣/)　馮　燝
　皇帝襲
五后之純熙昭登明德敷聞彝訓運淵黙鏡宇宙巡靖
　　　黎庶宣序品物絪縕紛綸覃及乎海外罔不摶
　　　心戢志勤恁旅力允臻王路䖍奉我丕天之大
　　　律
　皇帝有事於四方咸若稽卜筮信孚在下乃惟純佑
　　　秉德之臣曰恒
　皇帝灼見厥心克宅以常伯常任以由繹其德用克
　　　和我庶政張皇我六師以揚我
　聖清之丕顯成烈惟十有二年梁州之守臣来告曰
　　　金川之蠻弗協於厥類介恃厥衆敢用憑負以
　　　即於大戾今不正厥後亦不懲
　皇帝曰吁爾勤恤爾土戢爾士爾惟時動以威敬哉
　　　用咸致秦凉益黔荆衡巫巴之庶士庶長越我
　　　御事以西討於金川遏之絶之乃或徐之惟弗
　　　敬厥事時則諜有間之越二年罔克告績
　皇帝曰嗟勩哉我西征之士帥弗用臧俾我衆則瘁
　　　予一人其敢有佚罰亦惟咨爾有臣疇克知天
　　　威奮我衆毋怠毋豫往既厥事恒拜稽首曰惟
　　國家先正之臣義厥義臨事勿讓臣尚克綏暨顧以
　　　肅将
　天子之明威
　皇帝曰俞哉惟汝允諧乃告於
廟宜於
　　冡土錫以鈇鉞雕甲龍旗癸丑
　皇帝臨門以餞元戎五千帥以西邁逾河涉隴遂濟
　　　二江越卭崃登天赦隨山刋木束馬以度己亥
　　　元臣至於軍討我拜諜俾伏其辜爰總我五帥
　　　十有二師降旗奔醜揚武乎昔嶺卭籠摧撓悍
　　　夷咸請命於我師相臣曰肆哉我士予畏天明
　　　惟曰干紀亂常者誅罔攸赦爾尚輔予欽承
　天子威命
　皇帝嗟蠢兹有蠻既懾既震勿庸殺之姑惟宥之惟
皇太后咨於爾恒用大降爾蠻民之命亦惟爾恒克丕
　　　有顯績予視功載建爾於上公来復相予以康
　　　宅天下相臣乃以
　天子命俾帥臣諭丕德於金川金川之人咸曰徯我
　　　相我志其允格二月癸未受降于壇越既望伻
　　　以露布来獻
　皇帝曰朕承
天序遵
祖法綏靖我家有罪不敢赦武亦不敢極予敢曰尚配
　　　虞帝之顯德予惟五旬爰格有蠻兹亦惟
天丕建我
宗社萬億年無疆之休越我
皇太后朝夕訓迪之德咨爾典司其敬告於
郊
廟允隆我
聖母之丕顯休號於是羣臣咸進曰聰明睿哲神武不
　　　殺洋洋乎若德帝者之上儀誥誓所不及已
　皇上仁育萬物義正萬民仰惟前代實與虞帝同德
　　　宜崇顯號施尊名令萬世常載巍巍顯翼翼因
　　　集展采錯事之臣俾正列其義祓飾厥文以宣
　　　究無疆之大烈
　皇帝謙讓而未悉俞也(臣/)拜手稽首而獻頌曰
　皇受
祖德既蓄萬邦曰威惟畏曰明惟明含厥荒穢合由以
　　　容逺撫四極亦是率從孰居西徼頑不即工曰
　　　惟金川實古冉駹陵彼種人以桀以訩
　帝謂守臣往遏其封金川非茹干我顔行卭籠是恃
　　　邦汋是通王旅逺阻不時告功念我征夫罹此
　　　瘒瘃念我農夫瘁此巖谷
　皇曰相臣汝惟同德則厲其嚴則勺其慝是抜是震
　　　是絶是忽汝惟腹心錫汝斧鉞女惟干城錫汝
　　　雕甲朱弓綠縢盧矢四發王旅燀燀烝徒焞焞
　　　奮其愾怒如霆如雷相臣率止既協而歌履彼
　　　天險如平不陂沫水湝湝天赦峩峩殱彼攸諜
　　　大膊厥徒相曰耆之以肅王誅惟
　帝之武曷彊弗斮惟
　帝之仁曷柔弗育謂我相臣爾公伊濯龍袞在笥桓
　　　圭是爵惠康我民還師偃伯乃惟鍾琪克獲厥
　　　心弛其刑梏諭我德音稽顙壇下俾獻其琛恒
　　　秉義徳揚
　帝之明澤枯以膏析酲以醒遵我六事来復邦經
　帝嘉元功爰降命書疇以虎賁豹尾神旗
　王師之出時惟五旬式是干羽放虞之文
　帝曰匪予實
宗社之佑繄我
聖母丕訓則懋義曰止戈無競維厚金川既寧王㑹畢
　　　圖官臣拜手惟
　帝之謨
　　　平定金川頌(有序/)
　　　原　任　詹　事　府　詹　事　(臣/)陳　浩
　　　(臣/)聞大徳好生秉仁心以涵育神武不殺揚義
　　　問以昭宣恩威丕振要荒普天被澤遐邇均歸
　　　幬載率土輸忱格及三苗帝世舞兩階之干羽
　　　化行九域王朝集萬國之共球自古所傳於今
　　　為盛欽惟我
　皇上
　　乾元錫福
　　泰治綏猷
　　湛露洽堯天躋八紘於仁壽
　　和風周禹甸被四表以光華臣民是訓是行遙孚
　　　鑿齒雕題之境小大來王來享遍逮穿胸䫜面之
　　　鄉詎玉壘之窮邊蠢焉搆釁惟金川之小醜率
　　　爾跳梁雖蝸角相争初無傷於治化而犬牙互
　　　錯實自速乎刑誅在
　聖世必視六合以同仁豈偏陲忍令一隅之失所爰
　命奉詞伐罪非務佳兵何期速旅經時未聞大㨗軍
　　　中淹滯先申縻餉之條塞外遲迴尤重老師之
　　　律
　特宣上相總統元戎于橐于囊北路儲胥畢集如貔
　　　如虎東方車騎交馳
　聖天子親示機宜俾萬里情形瞭如掌上大學士欽
　　　承
　方略覺
　九重籌畫洞若目前披雲雪以遄征士馬飽騰而山
　　　川失險奮雷霆以迅擊旌旗整肅而草木知驚
　　　既首縛乎渠魁聞風膽落并立殱夫間諜望影
　　　魂銷進克堅碉似嚴飇之捲蘀㝷攻昔嶺猶烈
　　　燄之摧蓬豹略龍韜飭愬古武通而並進天衝
　　　地軸蟠風雲蛇鳥以分羅烹釡底之枯魚行見
　　　過河而泣擒窟中之狡兔豈容脫穎而逃雖傅
　　　之翼不能飛巢無完卵即走於險無可挺死不
　　　擇音於是力屈計窮銜哀伏罪遣頭人以来請
　　　聲與淚之俱傾悔往日之無知面與心而交革
　　　然而旌門誓衆必斬樓蘭鈴閣尅期定誅頡利
　　　壮軍容於百倍與子同仇決勝算於先機滅此
　　　朝食羣醜正驚惶之無地我軍方摩厲以相須
　　　欣承
　詔下九天網開三面擴生成之大度上請
慈宫溥赦宥之深仁
　特申巽命喧傳
　恩詔反側都安敬拜
　溫綸幽遐悉暢正
　帝廷雲燦星輝之候値軍營風喧日暖之時八座登
　　　壇鎧仗與韶光並麗六師夾帳塵埃共兵氣同
　　　銷既奏凱以馳
　聞爰受降以頒
　諭數從前之罪戾萬死何辭許此後之滌除三生有
　　　幸豚魚向化欣看蠻部心傾螻蟻銜恩遂解賊
　　　夷面縛遵六條以毋犯謹凛
　王章繡千佛以勿諼難酬
　聖德安内攘外奏文經武緯之模誅罪賞功成戒休
　　　董威之治視商室鬼方之克弗待三年比周家
　　　玁狁之襄無煩六月漢世詩歌樂德安能嫓此
　　　協和唐代傳著歸忠未易方兹赫濯惟
　皇上實能以
聖母之志為志仁民愛物體
懿訓而容保無疆斯元臣亦能
　　　以
　聖主之心為心奮勇效忠遵
　睿謀而膚功立奏
　聖孝光昭於寰宇上
徽稱而喜動
慈顔
　天威逺播於遐荒紹
列祖而茂登郅治勒豐碑於太學
　龍章丕煥星雲宣偉績於史臣鳳紀永垂琬琰萬方
　　　慶洽四海歡騰(臣/)備職纂修承
　恩殿館恭逢峻烈賀
　萬年有道之長肅效微忱申億載太平之祝謹拜手
　　　稽首而獻頌曰
　皇帝御宇海宴河清煌煌義色藹藹仁聲不毛窮髮
　　　咸耀光明梯航萬里拱嚮
　　神京蠢兹蕞爾遙依棘荆肆掠鄰部蠻觸交争
　帝用赫怒
　勅将整兵前帥不戒於時久更既嚴失律疇弗震驚
　　　乃
　命碩輔秉鉞專征汝往欽哉爰釐爾成載拜稽首式
　　　遄厥行祗領
　睿算風雪兼程千巖飛鞚八門列營先縛姦回絶彼
　　　間偵
　　朝野稱快謂絶禍萌寒夜集衆元日宣令如電斯
　　　掣似雷斯轟小醜敗逃莫敢抗衡乞降不許俯
　　　首哀鳴
　詔從天下賜以更生憫是窮虜免為鯢鯨昔干
　天討網羅自嬰今沾
　德化重列編氓銜
　恩結感物抱其情有苗之格格於
　至誠
　王師不戰永靖欃槍止戈曰武仁與義幷凱歌競奏
　　　父老歡迎依依楊栁悠悠斾旌
　帝開閶闔樂舞咸英策勲飲至懋奨忠貞大哉
　帝徳如天難名明威震疊偉烈峥嶸祥凝寳篆瑞叶
　　　金莖班聯雀躍億兆葵傾光昭
　孝治耀於寰瀛丕承丕顯惟
　聖勵精民物安阜品彚滋榮於萬斯年共樂太平
　
　
　
　
　
　
　
　
　
　
　
　
　
　
平定金川方略卷二十八
欽定四庫全書
平定金川方畧卷二十九
　藝文
　　　平定金川詩
　　　大　　　　　學　　　　　士(臣/)傅　恒
　　　殊方徯
　帝澤曠日軫
　皇情自顧年華盛兼叨奕葉榮徘徊依禁樹感激赴
　　　邊城
　君父恩逾重功名念並輕安營希細桞報
　　國矢丹誠敢謂無堅陣欣知有練兵恭憑
　神略逺㑹見冦氛清萬里
　天顔近歡呼自此行
　　　平定金川詩(有序/)
　　　大　　　學　　　士　　　伯(臣/)張廷玉
　　　臣聞天地好生之徳迭用剛柔帝王馭世之權
　　　覃敷威惠盖揆文教以懷逺人亦樹武功而柔
　　　異類食毛踐土苟自外於尊親方趾圓顱遂不
　　　容於覆載是以涿鹿阪泉之戰爰控威弧三苖
　　　九淖之師克稱義旅莫不丹青簡牒焜耀韜鈐
　　　自古為昭於今尤烈洪惟我
　皇上神孚軒鏡化洽虞干周六合以為家視八荒而
　　　同闥碧弩文犀之賮附尉候以来同旅獒越雉
　　　之鄉踰譯鞮而奉朔蠢兹莎羅奔者種雜冉駹
　　　界連邛筰向以率先犄角倖竊竹符敢於雄長
　　　諸羌侵凌戎索廪君遺孽頻滋縱目之妖鼈令
　　　游魂漸肆磨牙之毒我
　皇上咨諏将吏申畫郊圻期邊徼之乂安登蒸黎於
　　　袵席不毛𨽻版雖無益於耕桑窮髮稽誅亦難
　　　逃於斧鑕郵馳羽檄厪五夜之憂勞案積軍書
　　　仰
　九重之經畫恭行
　天伐神謀不藉於隂符於鑠
　皇師勝算咸衷於
　宸斷時則經略大學士忠勇公臣恒忠昭日月氣壮
　　　山河當
　廟算之親承乃閫戎之専寄推轂而塵清衢路
　　禡牙而風􁂼旌麾歴險如夷峭崿詎辭徒歩誓師
　　　不宿艱難遑恤衝寒玉帳方開立誅黨惡琱戈
　　　未舉丕振先聲五雲蟠蛇鳥之圖孽童禠魄八
　　　陣合鸛鵝之隊小醜潛踪雨隕銅九裂若昆陽
　　　之瓦烟飛鐡礮傾如鉅鹿之城我武惟揚方威
　　　先乎奪卡彼師其遁已膽䘮於攻碉遂申帖耳
　　　之哀用布析骸之慘於時臣恒猶欲殲此長鯨
　　　封之京觀掃虎狼之窟穴絶狐䑕之攀援乃我
　皇上式廓堯襟宏開湯網祗奉
慈宫之懿訓大徳曰生敬宣
聖母之宏仁止戈為武
　詔傳紫綍適當就縳之辰威震雕題旋築受降之壘
　　　尉陀奉表服上禇為外臣頡利請盟見大人而
　　　羅拜朱衣畫袴盡繫長纓武鐲文鐃盛陳番樂
　　　革心六事誓泣血於壇壝稽首三呼乞餘生於
　　　機爼奉荘嚴之佛座五體投誠負緡鏹於營門
　　　萬金為贄龍驤旋旅遥聽凱奏三軍虎韔韜弓
　　　曽未加遺一矢用是秩宗議禮太室銘勛位五
　　　等之崇班師九章之命服彤弓玈矢賚自尚方
　　　豹尾羽林錫之禁近桃闗灌燧垂駿烈於鴻編
　　　昔嶺来庭薦聲歌於
清廟
　睿製頒来黼座香生璧水文芹
　奎章勒在貞珉光映橋門石鼔發皇功業繼陶姚子
　　　姒以同符斧藻詩書合雅頌典謨而不朽(臣/)地
　　　切論思情殷忭舞兩階贊化勇不任夫荷戈三
　　　㨗書功事實光於執簡躬天保採薇之盛際敢
　　　後謳吟竊韓碑桞雅之餘辭用先鐃吹云爾
　　　璇霄雲爛㤗階平五緯森沉絳斗明地近朱鳶
　　　通屬國山呈丹甑達
　　神京毳氊嵗自湟中至蓑笠人安嶺外耕豈謂一
　　　隅辜
　聖澤日尋蠻觸事紛争
　　　千仭孱顔控雪山何来蠢爾伏榛菅負嵎獨倚
　　　羊腸險營窟還憑鳥道艱蠶食比隣規弱肉鴟
　　　張頻嵗煽諸蠻
　盛朝威徳光神鼎能燭深林㒺兩奸
　　　懸橦度索古沉黎梗化将毋癬疥滋聲罪定宜
　　　彰九伐投荒直欲竄三危青邱勁旅仁無敵丹
　　　浦雄兵事可師戢暴寜人勤逺馭詎容小醜弄
　　　潢池
　　　上相西征出玉墀
　　六龍飛鞚禡牙旗
　親頒睿略風雲㑹宣布
　皇威日月垂禁旅祗如行袵席先聲早已懾𦍑夷盤
　　　空蜀棧髙無極天厩驊騮汗血時
　　　貔貅萬隊領元戎聚米山川指掌中蘀隕秋風
　　　捜狡穴巢傾妖鳥縛狂童
　廟謨宻受無遺䇿閫寄因收不戰功自是
　明良賡一徳丹衷炳炳協
　宸衷
　　　刺閨五夜蠟九書鈴索丁冬禁漏初雨雪中途
　　　憐甲士芻茭諸道念軍儲銅梁險阻當天末玉
　　　几籌邊逼歳除昕夕趨承知
　聖慮憂勞無間
　萬幾餘
　　　日麗轅門淑氣回行分組練繫渠魁檻中困獸
　　　蘄生急斧底㳺魚乞命哀赦罪宏開三面網受
　　　降髙築百尋臺朱提皮幣如山積一曲鐃歌畫
　　　鼔催
　　　星馳露布達甘泉
　　黄幄纔看罷講筵(金經筵次日/  川㨗書至)文徳千秋繼干羽
　天心萬里運璣璇
　　金輿先送
慈宫喜寳墨頻将
聖教宣薄海蒼生同錫福
徽音長奉太平年
　　　亭育無心仰大鈞風霆一瞬化陽春安攘籌䇿
　　　操全勝擒縦機宜本至仁六事輸忱寜逺徼萬
　　　金肖像祝元臣僰童賨女羣歌舞須識
　深宫費拊循
　　　欃槍永靖慰
　臨軒解甲人逰化日温歡動六軍歌杕杜馨聞
九廟薦蘋蘩辟雍新紀
　龍文麗典誥
　親裁鳯藻騫謨烈重光輝汗簡明堂端拱奏雲門
　　　平定金川詩(有序/)
　　　左　　　都　　　御　　　史(臣/)劉統勲
　　　(臣/)伏見
　皇帝陛下御極以来聲教暨訖肖翹遂性猛鷙易形
　　　所謂仁育羣生義征不譓四海九州大順大化
　　　者也西南夷金川土酋莎羅奔狼卡忽搆隣釁
　　　不遵吏約初懐懼罪之心旋成負固之状潛伏
　　　阨隘天討久稽
　皇帝命大學士傅恒親徃經略誅渠奸破堅壘刻日
　　　獻俘乞降不允
　皇帝特頒恩諭許其自新二酋悔罪抒誠詣營歸命
　　　以六事自贖經略宣布
　威徳受降班師桴鼔不勞膚功立奏盖敵愾之後軍
　　　猶在中途而振旅之前旌已返内地矣㨗
　聞晉大學士恒爵忠勇公
　御製碑文勒石太學以昭示無極慶賀禮成遐邇歡
　　　悦(臣/)備員
　　禁近親見
　指揮謹撰平定金川詩一篇以獻凡千有八十八字
　　　具道
　聖天子武烈文謨明良喜起之盛雖辭遜昔人而事
　　　髙徃古傳之簡册庶以揚扢我
　　國家赫聲濯靈於萬一焉其詩曰
　皇臨六幕赫赫明明陽開隂闔秋揫春萌有逺而賓
　　　無疆弗庭孰恃遳質以扞大刑西南絶徼下豁
　　　髙崝踦􁘓咉咽兎窟蟻封泳沫遐濶以長以生
　　　跳踉自適乃㤀其形狼奔豕突厥隣是驚彼羸
　　　弗支籲我尉候選𨽻授兵徃辭徃救不即厥縻
　　　翻駭而鬬負嵎誰攖虞人避獸螳臂已揚懼弗
　　　䝉宥磨礪觜爪包藏雛鷚巨網空恢神椎莫透
　　　時曠功稽師勤将逗惟
　皇逺覽誕降天誅謂叛無小在梗斯鋤非懲而舍頑
　　　則莫渝爰究爰度運此鈐樞曰予股肱宏汝逺
　　　謨汝徃徯克汝遂相予虎賁汝從錫汝彤弧左
　　　右武文敦圉之符月在甲子三日癸丑建旐設
　　　旄良辰是取于牧于郊來桓来紏
　天子莅止羣公先後乘以訾黄酌以大斗虎歩龍􁑂
　　　相拜稽首載抗威稜来歸非久爰集禁旅禁旅
　　　庉庉長轂雷野髙鋒彗雲八方散綵揚光飛文
　　　䜋列偏裻黋朗紛紜爰召勁卒自我邊屯卷甲
　　　東来如育如賁威噞秋霜氣挟春温攫戾執猛
　　　動若焚輪相臣率止是用大介倩浰戈鍦焜熿
　　　旗斾度險如夷飇驅電邁乃越我疆乃臨彼界
　　　乃訓諸司我營我隊有蹶其興孰遨以怠乃討
　　　軍實我卒我械有淬其鋩孰窳以壞彼焰孰煽
　　　孰誘孰和厠我戎行敢為詐訛眇䁘冶夷曰測
　　　則叵既駢而誅乃絶盜囮蔡莽葳蕤嵒厓􁨨峨
　　　依倚􁀙碕壘石是窩龜縮蛇伸蜂房蝥窠霆擊
　　　山鳴堅摧峻矬外潰以犇中慄而掉彼氣斯儡
　　　我勇聿奡涉􁀙䝉蘢騰凌􁖳􁢕陣相孤虚軍環
　　　票兆白羽蜚樷赤輪響爆羈􁁌睗睒窘束踸踔
　　　何阻不踰何幽不竅既選推鋒将移大纛匪枝
　　　匪梧無寧盡劉笞痛而謷惟生是求負殻跧藏
　　　遣訴咿嚘待命孔瘨如魚挂鉤相曰非誠矧乃
　　　重尤旦夕爾俘奚慝是留惟爾探威戕隣樹仇
　　　我仆爾梟用綏彼柔草牘師中達於
　帝聽請覆其巢請訖其命無俾遺育以狃不共戈取
　　　在穴孰云可縱相厥山川審兹涂徑簡鋭而往
　　　算則有勝無我費留勞癉我衆三旬曷淹一鼔
　　　斯定
　皇容有俙顧瞻咨嗟予怒狂酲予閔窮呀弗赦弗圖
　　　具燼於燬曾是觳觫而斧鑕加予惟安人非武
　　　節誇予奉
慈音是訓是嘉汝其遄歸有競鼔笳息乃鷹揚来相予
　　　家相布
　皇言風行汗渙貸彼游魂許以革面凡我三軍勿虓
　　　勿悍式和爾容歸承
　帝眷有憬之魁跂行闖現魚瞰雞睨出於苙圈侏􁍜
　　　睽睢有辭有獻喜溢斯陶悸餘猶顫虎臣矯矯
　　　提攜以來取道彼衝靡慮靡猜翼從馳驅結束
　　　鞸靫翊翊蠅蠅雀躍兒哇造於中權膝屈頞隤
　　　戴賮銜盟牽牲薦罍感發漣洏悔深歎唉六約
　　　有嚴敢乞相裁相曰来前爾無怖苦
　皇有恩言弛爾罪罟爾境爾完爾族爾聚爾約我聞
　　　我弗貨取賜以鏹帛啖以酒脯舍之軍中始焉
　　　圉圉少旋而舒觀其蹈舞乃告成功班師振旅
　　　振旅䡘䡘露布以傳
　皇曰休哉錫福汝駢疏爵酬庸庸自相先豹尾雙綏
　　　衣袞圭桓相拜稽首
　天子萬年稱賀論功歌詩肆筵祇
　謁
寢陵明禋用䖍樹石成均既磨既鑴磨鑴伊何惟
　皇有作如日斯光如天斯大炳燿鏗鍧詩書莫過
　神武宏昭
　聖文逺播百爾賡颺載歌載賀五色相宣八音迭和
　　　盈耳洋洋飛騰蕩簸頌我
　皇猷美我良佐佐
　聖以藎膂力方剛為元為愷為召為方既定遐陬思
　　　日贊襄獻壽
慈寧弗祿穰穰
　大孝尊親
徽號用彰靈契神符舄奕鴻厖聲殷地紘煇爥天閶式
　　　於九圍億載無疆
　　　平定金川詩(有序/)
　　　吏　　　部　　　侍　　　郎(臣/)介　福
　　　我
　皇上膺圖御宇至徳育萬方淳風同八表乃金川小
　　　醜自作不靖於蜀西徼外邊吏請
　命伐罪而番酋跳梁負固
　天討久稽大學士傅恒親承
　睿算秉鉞專征未匝三月受降振旅而還維時典隆
　　　告
廟禮重尊
親晉爵行賞
　恩賚有差中外臣民咸頌
　聖天子明見萬里威振百蠻駿業豐功超邁隆古(臣/)
　　　謹按事端末揚厲
　盛美賦長律八十韻以
　　獻
　　　於鑠
　皇威逺車書統
　大清百靈扶
　景祚九服拱
　　神京獨握乾綱斷交成泰運亨由来尊斗極久已
　　　掃欃槍詎有苗民逆偏兹苞蘖萌河湟方匿跡
　　　沫若復遺嬰竄入由烏海浮来似鼈令居然能
　　　聚蟻倏爾解飛蝱鬼國稱雄長蠻方侮老傖九
　　　頭昬瘴雨一足嘯風檉狼子心原野蝸牛角互
　　　争奪巢聲上下鬭穴氣縱横大渡驚鳴柝巴郎
　　　聽逺鉦賔機妨夜織蠻隴廢春耕闗外初傳令
　　　山中竟伏偵思将呈鬼蜮欲以蔽光晶鳩聚聯
　　　夫婦鴉羣結舅甥嚾呶徒嘯聚煽動自喧轟滴
　　　博煩長戍蓬婆急踐更伊誰稱敵愾孰是即師
　　　貞彼此持猶豫遷延漏網紭姦圖希得售良算
　　　尙稽成壘石藏身固攀籐騁足輕深林容狙玃
　　　峭壁跳鼯鼪地險難窮入天河挽末傾依然嵎
　　　負虎猶爾浪横鯨握勝申
　天討封符
　命将征詰戎咨宰輔振旅屬邦楨幕府
　　當朝傑元臣三代英小心懷翼翼景命佐庚庚
　　推轂商方略
　臨軒送逺行自惟膺節鉞况復忝台衡早習神兵練
　　　何知小醜勍金戈迴日馭玉弩動星精五夜馳
　　　雲棧千山聽鐵筝破番毛髪豎吞虜目眦瞪占
　　　繹乗墉義謀深犄角并三驅超狄道一掌過天
　　　彭聚米圖能畫持籌筆滿盛機宜遵
　廟算丰采懾夷情水激船唇送冰堅屐齒撐但教罙
　　　入阻誰道莫之攖已定攻心䇿傳聞破膽驚先
　　　除秦細作更散僰奸氓次第收餘黨從容用大
　　　牲月光搖白羽電影掣青萍忽湧排山燄還
　　　穿裂石錚雷硠驚落魄風靡亂披鬇旗捲妖氛
　　　却烽燃苦霧晴望蟾餘喘息吠日失狰獰梟鳥
　　　巢知破螳螂臂敢擎仰天惟泣血悔禍亟輸誠
　　　蠢虜思銜璧
　恩綸罷用兵
　天戈無血刄台鼎待調羮免窟窮三伏羊腸貫九縈
　　　先聲馳上将衆志果堅城乞命哀窮獸收降貸
　　　滿坑萬全靡失計一面許偷生臺築凌霄漢香
　　　焚繞珮珩蜂喧金幣進雀躍酒漿迎共服恩威
　　　著無慚忠勇名七擒孟獲里八陣武侯營白日
　　　消山魅清風静桂麖去時衝臘雪歸日聽春鶯
　　　回首狼煙靖沿途笳鼓鳴巴山増喜氣隴水變
　　　懽聲卭竹迎鐃吹甘棠䕶驛程還軍歌杕杜飲
　　　至滿觩觥就緒剛三月宣威振八瀛酬庸􁊅上
　　　爵褒績協名卿采艶龍章服班移豹尾旌普天膏
　　　澤遍匝地凱歌盈告
廟瞻榱桷明禋潔幣騂
　撝謙辭大號達孝致
尊榮凡此神功㨗皆由
　聖斷明巖廊垂藻火
清廟奏咸莖王會歸周室蠻荒奉夏正(小臣/)欣載筆長
　　　咏
　　泰階平
　　　平定金川詩
　　　吏　　　部　　　侍　　　郎(臣/)徳　齡
　　國家威德允莫儔提虞挈夏超殷周我
　皇愷澤渙且瀏文經武緯敷優優式序逺過古九
　　　州莫不來享陳共球矧兹蠢爾南蠻陬界連蜀
　　　郡若贅疣鞭箠使之同馬牛敢於同部相侵牟
　　　棘刺㑹見斤斧搜窮谷未遽施䖍劉蛙跳井底
　　　深藏廋不恭者誅良有由我
　皇赫怒命獮蒐萬騎雲合烝貔貅番番元臣克壮猷
　　　請先士卒分勞憂
　帝授方略神與謀恭行
　天討匪安逰山川險峻道路修雲梯雪磴翹足投遂
　　　臨玉帳籌軍籌前時乖迕細訪諏乃知叛黨陰
　　　相繆立誅造釁豭及䝏諸峒懾服不敢咻號令
　　　飇肅髙清秋絳霞繞岫揚旌斿爰敿乃干鍛乃
　　　矛長㦸大劍光鎧蝥礮聲雷發地軸愁士氣奮
　　　厲虓虎侔踊躍慷慨歌同仇賊巢夙恃惟碉樓
　　　攻擊所及皆躪蹂有若强弩穿縞裯光聲震喝
　　　迥不侔已聞定計布網罘臨髙下瞰鬼穴幽拊
　　　蠻之背扼蠻喉黴索直入擒猿猴蠻驚膽落交
　　　自尤營前蹲縮如窮鶖哀鳴乞命聲啾啾又如
　　　沸釡魚沉浮尚冀止薪以生偷将軍憤切務獻
　　　囚必致藁街懸其頭
　聖主仁愛徧覆幬矢以文德明懷柔
　特詔元臣姑赦酋聞於萬國靡不揉面縛来歸厥角
　　　捄跽獻象設併美鏐束以六事允所求潢池盜
　　　弄復敢不盡洗慝念無萌留春風浩蕩凱歌謳
　　　入而飲至紛觥觩告之
祖考錫福稠太和翔洽民安鳩
　天子神武暢布流昇平億載無疆庥
　　　平定金川詩
　　　内　　　閣　　　學　　　士(臣/)陳邦彥
　　　累洽
　皇仁逺重熙景運昌八紘周地軸五緯燦天章喜氣
　　　風雲合謨猷日月光尊親通内外覆載訖遐荒
　　　草木皆呈瑞山川競獻祥旅獒来異域越雉貢
　　　炎方孚信豚魚格輸誠玉帛将有知皆向化孰
　　　敢不来王蠢爾兹酋虜囂然等夜郎當車螳奮
　　　臂鬬穴蟻稱强蠶食侵隣境狼貪噬廣塲不緣
　　　申薄伐曷以警無良經理稽時日機宜負廟廊
　　　中權躭偃息小醜恣披猖壘石山為窟依江水
　　　作防林猿偏狡獪嵎虎逞强梁赫赫
　天威震煌煌
　廟算長彼昏雖罔革我武正維揚
　命将由
　宸斷除殘正典常九天來上相七萃簡牙璋仗鉞臨
　　　蠻土揚麾出
　帝鄉勛名裴晉國心膂郭汾陽鉦鼓軍容壮風霆撻
　　　伐張神機
　親指授勇略備周詳虎旅同甘苦鵷班樂贊襄軍行聨
　　　指臂雲棧踏康莊鐵騎千山雪豹裘五夜霜誰
　　　能安寢食誓欲掃欃槍勝氣平吞賊先聲早伏
　　　羌堅碉摧剨落飛礮擺雷硠間諜擒駢首渠魁
　　　待斧吭驚魂心戰慄束手意徬徨按律原無赦
　　　生前詎可望
　天恩真浩蕩
　聖度實汪洋俘馘寧全戮聲靈亦孔彰穽深憐獸困
　　　網解祝禽翔
　詔下歡聲沸軍中喜氣颺築壇迎上将設帳列戎行
　　　匍匐陳金幣逡巡具酒漿革心要六事𠢐面識
　　　三綱密箐天光現窮巢惠露瀼洗兵金水畔解
　　　甲雪山岡卉服齊泥首賨人頓滌腸凱音來絶
　　　塞露布達長楊休命傳
文母班師慰
　聖皇褒書馳絡繹章服錫輝煌儀衛森文豹饒歌繼
　　　白狼圖麟看虎拜歸馬羡龍驤告㨗禋
陵廟升中禮
顥蒼元臣兼將相
　天子協柔剛干舞追虞夏鋒銷陋漢唐崇功盟帶礪
　　　偃武鞏金湯一徳調元化千秋慶未央昇平欣
　　　有象奕禩正無疆
　　　平定金川詩
　　　内　　　閣　　　學　　　士(臣/)董邦達
　王猷綏逖逺
　帝德奠寰埏疆域桃闗外
　聲威雪嶺邊今看戎即叙往者力猶邅昧谷迎陽少
　　　蕃畿阻地偏殊風自南徼雜種近西零舊入巴
　　　賨貢由来筰僰連蓬生非自直野性敢思騫嘯
　　　夜叢陰魅騰羣鬬巨狿雖云雄部落已是肆漁
　　　畋塞火雲烽警軍符虎竹傳出車紛繹繹接戰
　　　却延延未解秋螳臂虛張病鶻拳風塵疲苒荏
　　　意氣重佪儃空磧還驅馬濃嵐盡跕鳶芻糧終
　　　日輓組練幾時還尚待爪牙競寧知歲月遷
　皇心切求莫師律慎明權飭法原懲慢登壇即尚賢
　中朝授方略上将握弢鍵
　龍袞親金斚霜華送玉鞭揚麾神䇿轉按隊佽飛聨
　　　令共司冥肅行隨急景遄星梢遙指蜀羽騎已
　　　臨汧霧捲蓬婆外虹流大渡前山蛇盤細棧陣
　　　鳥出曽巔束馬冰崖度梯繩石隙穿帳寒龍倚
　　　劍更曙月低弦幕府才良盛元臣統制專山鳴
　　　悲角震風動大旗搴士氣増三倍軍容擁萬千
　　　首誅窮惡本伐意得幾先凡叛聲相倚為風久
　　　益扇藏蕕同臭味滋蔓借夤緣偵諜平時慣回
　　　容故事沿游魂方假息衆議尚牽攣既正豺狼
　　　戮遙令虎豹㾓因之揚我武遂乃搤其咽鉦疉
　　　巴郎道戈横昔嶺烟纎毫當烈炬積礫㑹奔川
　　　早見營頭墜何曽石窟堅乞降今不得尚詐昔
　　　徒儇竄鼠驚惟喙哀猿命若懸㨗書馳劍閣露
　　　布達
　甘泉春月師逾壯嬴俘勢就顚誰言遺毒螫直欲盡
　　　鯨鱣絶域無分土含生實共天隂陽本輪運開
　　　闔若環旋
　恩自
　重霄沛
　詔從
　　三殿宣浹旬方
　命至羣醜尚山跧别将馳單騎中軍勒四甄轅門初
　　　洞闢游氣正髙褰因壘兇渠戢獻琛嘉贄䖍紫
　　　光隨大賂紺色湧金仙約誓期来效眚災宥往
　　　愆繞壇香晻靄面内淚潺湲此輩懷
　恩至期於遵
　道平崖名雖刮耳人至已摩肩吚嗢番兒唱髼鬆蠻
　　　女鬋應同集於泮無復化為鸇蜀犬那驚吠巴
　　　人始宴眠是時韶景遍行處物華妍古驛縈芳
　　　樹曉山啼杜鵑雷為競笳鼔雨為洗戈鋋朱勒
　　　桃花騎青條杏葉韉征途塵漠漠歸日蠋蜎蜎
　　　回首峨嵋雪經心華嶽蓮悲應歔婦子喜覺溢
　　　都㕓
　聖主褒麟閣元台耀斗躔崇階榮舄奕
　蕃錫下聨翩繡服龍章合神旗豹尾駢仍分
　　金掌露更飫
　　大庖鮮遲日宜尊俎游絲醉管絃霞開襄邑錦山
　　　徙水衡錢将吏
　優恩浹黎氓租税蠲兆人眞有慶
　帝力轉忘胼展禮嚴
陵
廟升馨潔豆籩
髙靈從陟降純道達薌羶讓善
神心豫歸
親
　聖孝全黄芝封
寳冊紫罽擁
香軿文物方殷日鵷鸞悉在旃
　　仙階同忭躍佳氣拂貂蟬
　御墨星河落穹碑琬琰鐫璧宫銜照耀螭勢掣蜿蜒
　　　石鼓齊光價儒經共講研論功誰比者稽古可
　　　觀焉猶憶虞干舞長懷湯網捐出征維六月撻
　　　伐且三年旁魄論西漢銘勛紀北燕方斯徒齪
　　　齪下此益戔戔
　　昭代承
休命幽荒際幅員百靈朝玉帛
二聖在璣璿盪滌流沙界渙揚青海堧
　今王勤繼序敷徳暨裘氊
　廟算常操契
　神機動中銓
　仁威兼震兌覆載體坤乾
　駿烈光
三世
　英猷勒一編典謨皆有考雅頌各犁然薄質叨榮幸
　鴻圖豈象詮獨慚游
　聖海未獲奉微涓擬獻夷賔曲重陳
　王㑹篇
　　　平定金川詩
　　　大　　理　　寺　　正　　卿(臣/)鄒一桂
　　　惟
　皇撫萬邦四海慶安宅梯船來逺服球賮通重譯血
　　　氣皆尊親豚魚亦孚格何物金川酋蠢爾逞昏
　　　孽弱肉恣侵吞
　天威敢忤逆恃嶮憑虎嵎出穴穿鼠窟帥臣謀不臧
　　　兩載氛未滅我
　皇赫然怒
　廟算定機策
　指授經略恒汝往親執馘經略秉忠亮神勇更超絶
　　　揣賊如戶庭過伍於衽席莅營即鋤黨賊已失
　　　間諜軍令申嚴明士氣奮糾仡攻摧連晝夜衝
　　　冒先兵卒卡奪瓦解紛碉破雷轟烈長驅搗中
　　　堅膽落魄已攝窮蹙乃歸命泥首乞存活專征
　　　事犁庭未許便輕釋解網頌
　皇恩赦罪
　諭兵徹神武貴不殺况此等蠓蠛浩蕩覆載寛畏懐
　　　即吾赤崩角伏聞
　詔悚慄變喜悦六事遵約束萬戶供兵役番蠻盡傾
　　　誠邊徼永寧帖衮衣振旅歸酬庸秉圭璧玉壘
　　　呈祥雲巴歌雜鐃發組甲倏櫜戈閭里欣卧轍
　　　㨗書到
　彤廷忭舞徧臣列
　皇師不血刃醜類已洗革
　洪仁禀
慈訓
　偉武昭
祖烈好生洽民心
宗社綿福澤作詩嗣采薇千載光史冊
　　　平定金川詩(有序/)
　　　順　　天　　府　　府　　尹(臣/)胡寳瑔
　　國家聲教溢乎天區文軌極於海表莫不沐浴福
　　　應宅心醰粹是以豐施含洪下及於昆蚑草木
　　　即遐陬偏譯悉主悉庭
　皇帝以聖徳緝熙帝圖勤求治理天清地寧萬靈是
　　　若含齒戴髮之倫所以奔走順則歌咏太平者
　　　中有茂世之規外無纎毫之警逺服邇肅於斯
　　　為盛獨兹金川原非貴落雜處西南夷中蟻穴
　　　其封鼠窟於厠榛榛狉狉并不得與鶼鰈齒我
　天朝誕彌八裔化感無外亦惟是羈縻弗絶而已目
　　　不睹雲日之光耳不聞咸英之奏野心莫馴恃
　　　其險逺輒敢虐驅種類蠶有葉而漸侵車無輔
　　　以何托蓋逞其狂狡但知弱肉强食以戕其隣
　　　而不知迹近覷邊即干昭憲其時守臣請加創
　　　艾用彰
　　國威
　上猶以蠻夷自相攻擊乃其素性毋究武以煩吾民
　　　第
　勑嚴塞明候増陴繕械使么麽自戢氛祲潛消勿邀
　　　功以生邊事既而罔有悛心乃命師武臣整旅
　　　以挫其鋒謂将自知慴怖仍並育兼包非必草
　　　薙而禽獮也及狼貙屯聚猶翹臂以當車轍而
　　　一二臣之不協厥心功用弗集
　聖上憫士伍之罷勞邊氓之况瘁經歴歳時不可無
　　　重臣以既厥事惟大學士傅恒克膺統帥其往
　　　視師於是簡期門佽飛之屬并徵兵於東虎旅
　　　龍驤桓桓赳赳飇馳電發煜爚震燿遂禡纛
　臨門親授方略大學士奉
　命以行(臣/)以愚朽之材幸得厠從軍之列廣所聞見
　　　維時大學士飛鞚星馳歴井陘踰潼闗陟劍棧
　　　取道岷山玉壘間前過笮橋風水搖宕不為動
　　　而天射之險莫能格班斕之毒亦莫能侵焉旌
　　　麾至軍其日即斬良爾吉以狥良爾吉者諸番
　　　之宿猾饕詖桀驁擁兵肆横蠻服多兩屬聽其
　　　指使雖陽率衆以從我師實懷二心為金川内
　　　應賊得以主待客聲援抵禦益負固不服初大
　　　學士受經略之
　命謀謨密勿既承
　上㫖至是赫然排衆議而誅之視猶雛鷇羣番懾伏
　　　不敢仰視而我兵聞此聲威一軍皆驚士氣百
　　　倍賊番䘮膽又聞京兵從天而下皆一以當百
　　　知其摧鋭攻堅而所向無敵也遂大讋深藏不
　　　出大學士親督熊羆之衆碎其堅碉砲聲雷轟
　　　飛火照燿賊震恐冒死突出先設伏而追殱之
　　　又率兵登絶險奪其石卡賊戰守被殺傷計益
　　　窮請降益力大學士受任軍旅惟知討賊且謂罪
　　　惡貫盈理無倖貰方刻日誓師罙入其阻必繫
　　　頸顙始告竣事而還
　皇帝以好生為心知我兵大振賊勢已蹙不難朝鼎
　　　夕砧以盡殄滅然至仁乃以革心神武在於不
　　　殺俾得請以安徼人受降之日(臣/)親覩莎羅奔
　　　郎卡自視如蟣蝨率所部番衆數千百輩皆衣
　　　毛毳迎以僸佅兜離改襟輸寳泥首傾心言語
　　　嘍麗咸頌
　聖主天涵海包不釜鑕而生全之自訟其昔之昏迷
　　　而向風不早也(臣/)嘗考之載籍伐叛者多矣明
　　　彰天討必殱厥渠魁獻俘執馘導揚威力但誌一
　　　時之盛而亡萬骨之枯豈足稱仁其誘致而誅
　　　殺者尤為失體勝之不武若淮蔡之役雖擒首
　　　惡然苦軍旅罷轉漕四年始定即回紇之退師
　　　喜見大将尚存盟誓之詞無異與國今則兵不
　　　血刃時不數旬而虺面獸心之徒鞠􁆨帳下俯
　　　首服罪出於至誠是惟
　聖神文武逺軼漢唐而感應之速至於如此(臣/)伏見
　皇上旰食宵衣罔自暇逸決策
　九重明見萬里外
皇太后懿訓諄諄詳示逺大之謨皆萬年無疆之休大
　　　學士克敬謹遵循以成厥功爰策勛酬庸光於
　　國典道封忠勇公遭遇
　聖明懋賞公也凱旋之日百姓填塞道路戴我
　皇如天之徳喜氣洋溢
天和遐暢甘雨應時麥禾茂長(微臣/)身在軍門自始事
　　　以迄成事凡
　睿謨之指示
　聖度之寛仁經略之奮勇番酋之歸化無不目擊而
　　　心識之其敢以弇鄙無文闕焉昧於揚扢美盛
　　　乃作為詩歌隨諸臣鐃吹之後謹拜手稽首而
　　　獻辭曰
　　　珠纒平列泰運昌開榮灑澤凝天慶我
　皇兢業提乾綱羣工百辟靡不蘉峩峩髦士羅膠庠
　　　農服畎畝安耕桑偃武修文坐明堂車書一統
　　　太和翔鈞陶庶彚調隂陽休徴時若宜雨𤾉布
　　　兹淳化方垂裳深宫祇肅猶皇皇積精上感
帝座光
天心子愛無時忘德洋恩溥歌擊壤東西南朔窮要荒
　　　九區克咸勤梯航旅獒底貢白雉將雕題鑿齒
　　　来相望戈偃征苗光有唐三蘖莫遂勞武湯蠻
　　　夷編入克鬼方戎車既飭王國匡詩書所紀何
　　　煌煌至今千載猶丕揚金川小醜陋蛣蜣欲窮
　　　厥初本始茫蜂目豕首被髮鬤下吏鞭箠如驅
　　　羊汗流塵漬時蹎僵盤紆茀鬱巢榆枋阻山為
　　　固恃重墻
　皇圖無外皆吾疆蘖芽其間漸不臧諷唄齋薰何周
　　　慞蜂蠆有毒思跳踉潛窺蜀徼掠行商狼貪虎
　　　視凌懦尫數侵同類公敓攘邊臣上請加懲創
　　　擬絶異種完邊防
　命嚴刁斗我自障馬腹焉可恃鞭長胡不悛改干刑
　　　章爰申九伐齦姦猖師臣相軋天和傷狡冦偵
　　　伺尤撞搪提兵呌讙犯顏行裒兇鞠頑氣益張
　　　蠢兹蜂蝟與斧螗跂跂脉脉汚池隍
　帝念征夫久沙塲屝屨輸輓越奇礓
　顧瞻重臣趣武裝腰懸相印垂寳囊
　臨軒推轂汝其襄更從
　天厩晹飛黃巨鬯載錫白玉觥
　至尊目送大纛颺戈鋋耀日行彭彭軍鋒之冠皆軒
　　　昂相臣攬轡氣慨慷立踰絶險入瘴郷雪幪烟
　　　羃未敢遑神兵天降皆龍驤申明紀律肅秋霜
　　　信賞必罰遵
　　國常首誅黨惡鋤强梁子璋骷髑血淋浪先聲載
　　　路賊憂惶雷轟電掣不可當鼯鼠一日五技亡
　　　勢窮援絶徒驚麞蛇行側目氣沮䘮同聲乞命
　　　哀啼螀相臣志往斧其吭不使餘孽留微芒
　帝徳好生為彷徨彼皆赤子共青蒼乃
　勅相臣韜劍鋩赦罪納欵宥咎殃番酋厥角涕盈眶
　　　朱提古佛迎壺漿
　天子明聖大澤滂蠻服亦自有肺腸嗣今不敢復狂
　　　勷露布飛奏達巖廊相臣還朝歸牙璋策功飲
　　　至分
　帝觴上公是建佩玉瑲豹尾
　寵錫自
　天閶穹碑銘勒
　睿詞芳凱歌共奏盈縹緗行慶施惠及四旁
　朝廷有道致休祥自
天眷佑福穰穰麒麟遊郊鳴鳳蹌於粲其美甘露瀼萬
　　　年端拱盛治彰(微臣/)拜手頌
　明良
　　　平定金川詩
　　　詹　　事　　府　　詹　　事(臣/)阿　林
　皇帝御宇之十四年二月望前一日平金川露布上
　聞河岳騰輝旌旗煥采懽聲雷動霽景雲開(臣/)等忝
　　　列
　　宫僚兼塵侍從踴躍鼔舞尤不能自己於言伏見
　　　有事金川以来霸上真同兒戲夜郎不識天高
　帝有明威
　日無私照爰
　命大學士忠勇公(臣/)傅恒
　授經略印以行年如鄧禹仗策馳驅志比馬援據鞍
　　　顧盼禮成推轂屯虎衞於期門忠足籌邊領龍
　　　驤於
　　禁旅浩浩蕩蕩轔轔闐闐不介馬以馳遂援桴而
　　　赴桃闗夜渡捫星斗之寒芒雪嶺朝登俯岷峨
　　　之壯觀韜鈐決策悉協神機鈇鉞宣威先收敵
　　　間兵直來從天上虜已在吾目中令適下而山
　　　搖劍將揮而石裂然後聲乗破竹勢等建瓴雲
　　　擁飛幢火入巴郎之阻雷驚疉鼔礮凌刮耳之
　　　巔曰莎羅奔曰郎卡幕燕将焚分無完卵釜魚
　　　正沸暫假遊魂乃至仰奉
　宸謨彌恢
　天網謂羅刹真成鬼國而么魔具有人心是宜釋彼
　　　纍囚用以靖兹荒徼諸軍列騎虚聽指揮上相
　　　升臺親傳
　勅㫖二酋者約遵六事率焦頭爛額以輸誠感極三
　　　生指石爛海枯而説誓奉元戎之塑像幸戴光
　　　天頂化感之金仙願依樂地從此五丁徼外更
　　　鑿千盤一線天邊重開八面繩橋望去静惡浪
　　　於金川鐵騎歸来藹祥雲於玉壘剛及五旬之
　　　頃坐收萬里之功(臣/)等就日傾心臨風結愫敬
　　　效輿人之誦還同壯士之歌
　　　粤自畨酋煽西川苦驛騷軍中無號令河上等
　　　逍遙赤足巴人瘁朱顏僰婦凋何當開玉帳空
　　　與珥金貂狡兔謀偏出長鯨氣益驕終難逃
　睿鑒旋已伏明條白日消氛壒青天敞泬㵳元臣生
　　　間世壯志薄層霄弱歲登三事崇班冠百僚耑
　　　征陳豹略受
　勅捧龍綃萬竈紛成列千旗静不囂衝寒升雪嶺涉
　　　險度繩橋著屐危支齒行泥巧蹈橇彎弓臨太
　　　乙試劒指招搖勢卷深秋蘀威凌半夜潮先聲
　　　收猾虜大義懾羣獠絶域踰卭筰窮巢失猲獢
　　　軥輈啼木客彳亍走山魈設伏奇頻出攻堅戰
　　　屢挑憑空如捕鳥容易似承蜩累石轟能裂連
　　　峰火欲焦惟知芟惡草尚恐及良苗寛大承
　新詔包䝉荷
　聖朝雕題穿詰曲泥首集僬僥夾道降人拜營門寳
　　　纛飄法遵丞相約占叶大人繇匍匐瞻天表殷
　　　勤望斗杓繞壇春匼匝環㦸樹岧嶤雨洗天邊
　　　甲風清塞上熇飛章来入日㨗奏到中宵蠻貢
　　　通重譯城笳息麗譙麟臺勲業顯銅柱姓名標
　　　頒爵三公貴酬庸五等超四團華袞粲雙暈翠
　　　翎翹稠疉
　君恩渥輝煌
　鉅典昭
慈幃忻獻
壽
　黼座喜鳴韶霽色依馳道祥光䕶綺寮上
陵尊
祖牒告
廟設庭燎高下台階正陰陽協氣調聖神文武頌永永
　　　仰
　唐堯
　　　平定金川詩
　　　詹　　事　　府　　詹　　事(臣/)裘曰修
　　　神鼎奠八柱方輿安六鼇五旬成底定萬里掃
　　　腥臊天外桃闗闢雲中昔嶺髙烏空春卷幕馬
　　　放曉歸槽憶昨疆塲擾逾年計畫勞伊誰司撻
　　　伐枉自列旌旄大帥銜徒擁邊臣職倖叨集兵
　　　塵浩浩轉餉衆嗷嗷拜
　命元臣出抒忠
　聖主褒寵行
　臨鳳扆受策啟龍韜上駟頒飛騎豐貂解
　御袍前牙光獵獵大斾影颾颾風磴千盤雪星橋百
　　　尺濤寒仍教挾纊渇更與投醪擊鼓軍心振揚
　　　戈士氣豪伐謀擒黠鼠按状斬飛猱目已無全
　　　壘身真入不毛劍芒揮紫鍔弓力擘烏號絶壁
　　　人争上危梯戰乍鏖須臾凌廢堞倏忽蹈平臯
　　　立見銅丸潰何嘗鐵鎖牢井蛙寧可久穴蟻詎
　　　能逃弗待施長組居然致老饕降幡来夾路卉
　　　服儼分曹
　詔解纍人縛
　恩流大地膏貢金紛馺還讚佛聽啁嘈競斂當車臂
　　　都抛買犢刀蓬頭牽騕褭花面進葡萄蠻女雙
　　　丫綰畨綾獨繭繅頂香焚唵叭除道翦蕭蒿戢
　　　戢通馴鹿踆踆度旅獒歸人齊釋甲列隊盡垂
　　　櫜廣宴昭
　殊錫穹碑泐
　睿毫鳳鸞文炳蔚科斗字周遭
　大典符謨訓雄詞走籍翺告功陳灌鬯象德戛靈璈
　　　朶殿時多暇薰絃静每操春旂霏栁絮
園寝薦櫻桃赤縣無烽燧青疇轉桔槹康衢新有咏鼔
　　　腹樂陶陶
　　　平定金川詩
　　　侍　　　讀　　　學　　　士(臣/)王際華
　帝敷文徳協寰中航海梯山玉帛同萬國恬然依化
　　　宇一隅蠢爾厪
　宸衷
　廟堂自裕平蠻略
　神武應收不世功翼贊誼隆耑閫重峩峩英輔領元
　　　戎
　　　負嵎阻險已經時
　天討爰申特命師虎衞分兵開玉帳龍驤承
　㫖建牙旂勞先士卒均甘苦勇奮風雲應指麾耿耿
　　　祇期紓
　帝顧酬勲三錫信相宜
　　　卭筰何須闢五丁鷹揚萬里疾如霆金川浪静
　　　鯨鯢伏雪嶺春囬草木青既稟
　廟謨鋤狡黨還思輕騎掃番庭從知地險終無濟釡
　　　底游魚自頫聽
　　　壯猷人懾漢嫖姚計日妖氛看盡消秉鉞但知
　　　殱小醜舞干已許赦頑苗三驅解網
　仁恩溥六約輸誠
　聖武昭遙想壺漿迎獻處番夷夾道戴
　天朝
　　　方略時時仰
　睿裁未央前殿㨗書来不遺一矢膚功奏纔及三旬
　　　振旅回藹藹祥氛凝武庫悠悠伯影偃靈台神
　　　京父老迎軍入麟閣沙隄取次開
　　　投醪挾纊感
　皇仁愷樂争歌
　聖澤均雪棧穿雲忘逺戍栁隄飛絮慰歸人甲兵净
　　　洗
　天顏喜民物胥寧壽域春共卜金甌固磐石嵩呼獻
　　　頌慶臣鄰
　　　平定金川詩
　　　侍　　　講　　　學　　士(臣/)周長發
　　　車書萬里震聲靈綏靖蠻江奏敉寜一片降幡
　　　投玉壘五旬露布達
　彤廷心回爨僰資元輔膽落沉黎對使星蠢爾金酋
　　　知向化洗兵柔逺勝犂庭
　　　髙崖宻箐阻西川
　詔策元臣獨靖邊才並韋皐耑斧鉞勢如王濬下樓
　　　船載塗雨雪牙旗擁達曙闗山鐵騎聨上坂王
　　　尊能叱馭要将三㨗報甘泉
　　　方叔籌邊仗壮猷仰承
　廟算統戈矛五原勁旅踰秦隴八校雄師指益州纊
　　　挾三冬屯虎豹烟生萬竈萃貔貅軍聲直令窮
　　　畨蹙戮取鯨鯢有蒯緱
　　　雷霆魂奪九溪蠻已翦么麽等刈菅玉帳先聲
　　　騰雪嶺金川羣醜伏桃闗岳家軍入千尋壁衞
　　　國師踰九疉山面縛輸誠争乞命納降書奏慰
　天顏
　聖徳如天總好生釋酋
　詔布錦官城兩階干羽苗初格三月軍書賊已平荒
　　　服春皆回草木蜀江星自洗欃槍歸来喜策連
　　　錢馬楊栁依依映繡旌
　　　滴博峰前静鼓鼙當車螳臂撫羌氐節樓已建
　　　盤山下玉斧長刳大渡西羽檄馳来真倚馬竿
　　　書頒處喜銜雞汶江自此櫜弓矢無復徵兵過
　　　五溪
　　　武庫聲威擁節旄班師
　　天語慰賢勞豹斑析尾懸金棨螭甲蟠鱗
　賜錦袍丞相合崇裴度爵上公更贈吕䖍刀策勲飲
　　　至圖麟閣詩賦彤弓奏八璈
　　　西征虎旅本騰驤仰奉
　皇威赫濯揚早見迅雷聲絶徼更施湛露到蠻荒褒
　　　勛
　宸翰銘金石煕績臣心贊
　廟堂偃武修文調玉燭萬年有道頌無疆
　　　平定金川詩
　　　侍　　　　　　　　　　　講(臣/)郭肇鐄
　　　清時方域慶同文保大寧誇逺略勤戎索向修
　　　周職貢荒夷敢拒漢官軍師中吉自歸元輔
　天上恩原待茂勲一騎甘泉馳露布六街好語共知
　　　聞
　　　捫參歴井路孱顏叱馭何知九折艱飛礮頓教
　　　開絶嶂揚鋒早已讋諸蠻風雲自壯旌旗色氷
　　　雪難封虎豹闗
　廟算禀承皆勝算千秋方召許追攀
　　　和門歸命敢遷延馥郁香花拱道邊入檻疑狐
　　　原自取依人窮鳥亦堪憐條風細雨
　皇恩溥震電驚霆大號宣荒徼謐寧中外喜太平景
　　　物倍暄妍
　　　春深振旅入
　皇京罨畫垂揚拂斾旌髙下風花呈瑞色喧闐笳鼓
　　　帶懽聲收邊已偃靈臺伯蕆事長􁃳武庫兵
　　　嘉頌漫矜朱鷺曲登歌端合倣由庚
　　　慶烟遙䕶
　紫宸髙上相歸来解佩刀五等封應開甲第七章衣
　　　與換征袍祥符喜見神人洽
　睿慮仍懐将吏勞萬古貞珉輝
　鳳藻不須講徳待王褒
　　　舞干直自嫓虞階聖徳元和未足儕禮秩容臺
　　　多慶典書傳方略仰
　淵懷九州禹跡歸漸被六服堯封總爕諧經緯訏謨
　　　流奕䙫皎如日月麗中街
　　　平定金川詩
　　　候　　　補　　　諭　　　徳(臣/)興　泰
　　　巍巍
　聖徳追唐虞覃敷文教周海隅貞元五百此其㑹九
　　　有率土同車書金川么麽敢騰踔自外覆幬驕
　　　幽墟毋乃鼯性好逞技尚非螳臂寧當車往者
　　　棘門等兒戲老師糜餉臣之辜天錫
　帝相相曰恒明良一徳交泰孚爾為舟楫爾霖雨元
　　　精耿耿貫丹樞稽首頓首上表請願彰
　天討行天誅
　帝曰俞汝往欽哉克承威命以弼予登壇誓師告
天
祖披堅執鋭選車徒兵符相印佩左右雷霆號令風雲
　　　驅虎旅三千分隊出羊膓萬里兼程趨是時正
　　　直冬之暮寒風積雪盈征途風騰士馬贏糧芻
　　　蜀山棧道何盤紓兵過枕席衆不擾星馳疑有
　　　神靈扶抜角脱距森劍㦸搜原剔藪張蝥弧天
　　　戈一指鳥鼠散逆酋膽落心相輸我
　皇好生不嗜殺叛則致討服舍諸織皮卉服亦人類
　　　滅此朝食胡為乎堂堂正正六事約網開三面
　　　容歸俘㨗書八日赴
　闕下傳聞道路争忻愉
　帝曰汝恒忠且勇功成不戰惟須臾唐之汾陽漢諸
　　　葛古人未必今人如同時論功孰其右酬庸宜
　　　與尋常殊榮以章服晉以爵
　帝澤厚與
慈恩俱古者獻馘則在泮奇烈况復光
前謨揮灑
　宸翰勒金石碑髙三丈蟠螭趺濯錦江頭春正好
　恩波浩蕩分沾濡蠻荒即今順
　帝則刀耕火種勤官租鼔吹
　　休明(小臣/)職巴曲願效嵩山呼
　君歌臣拜颺喜起億千萬載繪作昇平圖
　　　平定金川詩
　　　中　　　　　　　　　　　允(臣/)竇光鼐
　　　(臣/)光鼐稽首言(臣/)伏見
　皇帝陛下質仁秉義一體中外戊辰仲冬
　特命大學士忠勇公傅恒徂征金川以正莎羅奔擾
　　　鄰抗誅之罪我武惟揚刲猾摧堅兇渠乞降迺
　詔肆赦己巳三月振旅
告祭神人咸喜
　皇帝率歸善之道恭上
皇太后尊號凡在含識莫不尊親而(臣/)備員宫僚得隨
　　　諸臣拜忭
　　太和殿陛下伏思唐元和間收蜀平蔡皆以我土
　　　我人自取其有猶以為難其臣韓愈栁宗元揚
　　　而扢之為元和聖徳詩為平淮西碑為皇武方
　　　城雅辭事光明於古最鉅矧兹金川僻處萬里
　　　外虞帝所不及格殷宗所不及伐
　天威一振九旬斯舉求之往古無有倫比
　皇帝既親製碑文勒績成均而廷臣又率為詩歌導
　　　揚
　盛徳(臣/)竊不自揆謹擬元和聖德詩體作乾隆
　聖武詩一篇雖未能道萬分之一亦欲以爝火螢燿
　　　附光
　日月其辭曰
　皇撫九有道豐而泰何邇不綏何遐不屆蕞爾金川
　　　桃闗之外譬彼幽谷靡知明晦我其曜之其動
　　　其跂有狙疆疆其冠其帶不馴其生乃齧其類
　　　用壯而摶恃剛而齘饑嘯怒跳謂莫予奈番部
　　　星羅其微斯暳控於大吏匍匐况瘁吏始上
　聞請以兵訊
　皇曰其可往申予義悉發庸蜀其衆翳翳戈叢于林
　　　鋒夥于蝟聿分十道擇肉一試彼鼷匪茹言張
　　　之臂見窘不支竄入其穴其穴孔隘其入孔邃
　　　持斧從之或曵或掣大師洋洋磯於細石乃留
　　　乃處以延以待
　皇曰其然國有明法誅不用命擇良以代惟汝臣工
　　　孰敵予愾惟予相恒汝忠予契畀汝節鉞龍盾
　　　金鎧畀汝干邪以賞以罰汝擇汝佐惟賢惟才
　　　予濟汝師及汝器械予其餞汝以往事事惟時
　　　仲冬越癸丑朏滅宿登光朝日晻㫲是禡是禱
　龍駕載莅有觥其觩有酒其㫖
　皇曰咨恒今汝其邁
　皇曰咨恒閔予戰士恒拜即
　命載馳載驅不翰而飛履險而兌天射無阻繩橋既
　　　濟陳師于疆諸軍則㑹矯矯旗兵虓豁斯最亦
　　　有佽飛參𧽼千隊積雪為闉指山作廥馬鳴而
　　　蹻士飽益厲及其銛鋒受之以礪我提我㩦利
　　　是剸剚将㔇其根先絶其蔕維良爾吉小黠大
　　　獪匪粟之秕乃狼之狽其合乃行其離乃躓乃
　　　殛乃戮提首相示番醜䂄䂄乃怖乃悸乃强撐
　　　拄窒隙自蔽我師薄之乃伐乃肆以我干城剔
　　　彼遳脆如布鷇麛加之華岱決於碉門厥吭斯
　　　搤厥顪斯捽厥牙斯攦逺礮長䡴吐火赴勢上
　　　爥層霄下出九地中作霹靂連山破碎番醜駾
　　　矣番酋喙矣履彼巉石待其蹶矣降幡晨豎告
　　　以憊矣往来呶呶嗌其嗄矣相為不聞簡予精
　　　鋭予鼓予鼔予利予鐓謂予汝殱無汝貸矣謂
　　　汝速辜勿予匄矣
　皇曰舍之勿是草薙予人其人以對于
帝歲大荒落春王正月
　命發于
　　廷浹旬以至是時番酋刮耳是守緣迒頓伏乞命
　　　我師桓桓鍾琪乃踔一騎金沙之洋松林之昧
　　　有迓于途城門不閉約法用六以信不疑以其
　　　醜来有亟無滯二月初吉厥日癸未乃設将壇
　　　中建表幟天兵四羅昈昈密密髣髴列宿南北
　　　哆侈驚風西来大旗斾斾鉦人伐鼓轅門開掲
　　　横吹十部紛綸沸卉蠢蠢番酋髽首面繫左言
　　　喤呷長跽受吏相曰勿畏吾不汝刈蠢蠢番酋
　　　齊頭而拜謂我小人既毒而瘵惟我丞相療之
　　　以艾謂我小人既困而􁌔惟我丞相遺之以糒
　　　俾我心意無狂無猘俾我耳鼻無刵無劓我垢
　　　而靦我熱而溉有兒呱呱我捐我棄丞相活之
　　　我拊我字有婦娟娟我涕我泗丞相脱之我伉
　　　我儷有田每每我蕪我薉丞相治之我耜我耒
　　　有室翹翹我毁我廢丞相奠之我塗我塈哀我
　　　人斯丞相是賴哀我人斯丞相是戴願鑄金
　　　人崇之廟祠存于我目以慰我思相曰匪予惟
　皇仁愛恤爾死亡貸爾蠆芥為天而葢為地而載為
　　　母而食為父而誨爾儕小人惡知細大蠢蠢番
　　　酋歡呼
　萬歲内面厥角如石投碓乃貢其有而享其志繡佛
　　　紺目上擁螺髻南金累累羌以萬計相曰勿然
　　　吾不爾利薄取其一式昭爾誋蠢蠢番酋剺面
　　　自誓始我如寐今寤而悔悔不可追愧則曷沫
　　　巴蜀之犬從兹不吠謂言弗信視此皦日
　皇曰咨恒予人其愒汝振予旅返之隴畷
　皇曰咨恒汝其遄歸錫汝爵命上公崇秩錫汝神旗
　　　豹尾茷茷汝復相予萬邦是式維暮之春桐華
　　　綴綴丞相戾止百體孔㩼
　皇展其儀其儀棣棣臚人辨等重譯胥洎大觀在上
　　　爍以純懿厥惟丞相是贊是弼
　皇式于宴式宴且喜罍有清酤俎有羮胾凡百卿士
　　　式序在列厥惟丞相是貺是右
　皇莅于庭在庭載賚吏紆珪組氓舒租税雲之油油
　　　膏雨下施厥惟丞相是宣是霈
　皇格于
廟在
廟廙廙于
陵于
寝以
告以祭以獻厥成受
命不怠厥惟丞相是眷是寄穹碑嶻嶪大書深鍥立之
　　　太學萬國所視其義其詞諸生講肆石鼔年深
　　　畫缺科𨽻詎比
　皇章詞偉義備躋典為三峙頌而四匪今斯今
先皇是嗣
　皇曰咨恒惟汝勞勩恒拜稽首
　皇帝之制
　皇帝不居
聖母之釐鴻我
徽號允矣
康惠惠以養人康以長世誕受百祿自
天保乂無艱于後而昌而熾而壽而富無為而理無有
　　　金革無有鉗釱我肌無傷我性無失飲以淳滋
　　　糗以甘實蒸為清氛煦以元氣大涵鯨鯢細逮
　　　昆蚑永俾無夭無疾無癘斯年萬萬與
天無既(臣鼐/)作詩永昭来裔
　
　
　
　
　
　
　
　
　
　
平定金川方略巻二十九
欽定四庫全書
平定金川方略卷三十
　藝文
　　　平定金川詩
　　　監　　　察　　　御　　　史(臣/)錢　琦
　聖德符元化萬類甄陶一時維泰運隆瑞協師貞吉
　　　金川爾小醜胡為教不率方其跳躍時頗自逞
　　　馳突神武
　帝不矜我衆實所恤長策運
　廟謨干城寄良弼是時霜風寒肌膚増惏慄况聞疆
　　　外險蜀道難縷述劍閣山嵯峨錦江波蕩潏千
　　　盤入杳㝠九折愈紆鬱寧堪士馬喧或慮巔崖
　　　滑上相秉忠誠蓄鋭獨勇決生逢
　堯舜君許身比禹契方奏凌烟勲忍躭終朝逸號令
　　　既嚴明刁斗亦森密劒㦸莽奔衝牙纛互坌坲
　　　輸輓雜薪芻踴躍鼓士卒或為五營連或為七
　　　校發或盤鵰鶚行或挾雷霆出八千餘里路有
　　　若風捲疾將軍從天下神速眞咄咄先聲實奪
　　　人不戰兵已屈嗟哉獸之窮依人搖尾乞昔為
　　　桑中鴞今為網中鷸昔為蛙躍井今為鼠拱穴
　　　約法章倍三來格旬未七
　聖人覆載㤙詎肯遺小物顧惟螻蟻輩寧足汚我鉞
　詔下許班師滿路和風拂鞭敲垂栁新戈偃草芽茁
　　　懽聲雜鼔鐃兵氣浄林樾何以策元勲五等崇
　　　華秩何以換征袍七章披繡紱喜起賡明良光
　　　華䑌雲日其餘小大從一一
　恩波溢上以慰
慈寧下以安良質小雅賦彤弓
　奎文炳石碣和氣洽神人海宇永寧謐
　萬歳拜呼嵩五雲春暖闕(微臣/)效鼓吹霖雨媿鴻筆
　　　平定金川詩(有序/)
　　　通　政　使　司　叅　　議(臣/)薄　海
　　　(臣/)聞漢代有鐃歌鼔吹之辭唐家作七德九功
　　　之舞凡以紀大猷揚駿烈也比者金川土酋不
　　　馴拒我討捕
　皇上沉機内斷戡亂興師
　特命閣臣傅恆經略其事馳銳攻堅振疾風而掃秋
　　　蘀受降釋縛灑甘露以活釡鱗洪惟
　廟算高深逺人欵服仰企元勲忠藎
　帝德敷宣(臣/)職忝龍作納言之後列謹虎拜稽首以
　　　陳詞其詩曰
　　　武緯文經
　聖化周
　熙朝萬國總懐柔無端小醜跳荒裔有
　　詔元臣下益州籌策親承
　　瑤殿上旌麾遙指笮關頭即看授鉞
　臨軒日已卜斯行展壯猷
　　　騰驤士馬氣如虹聚米山川在掌中綏靖逺方
　　　酬
　　倚畀肅清徼服仗公忠鈎梯舞處鴟巢破羽黨除
　　　時鼴技窮竄伏乞降猶未允誓將罙入奏膚功
　　　八日飛書達
　　禁林特容歸欵見
　天心蠻人悔罪三薰沐丞相神威七縱擒賨曲渝歌
　　　懽
　　解網花鬗卉服頌辭金六師往返無多候早暢
　皇風逺邇欽
　　　策勲飲至正春和諸將元功爵賞多
　神武蘭臺編卓越
　奎文璧沼勒嵯峩肅申禋祀馳
　　仙仗竚荷嘉庥錫玉禾從此豐熙緜億載白狼朱
　　　鷺永登歌
　　　平定金川詩
　　　修　　　　　撰　　　　　　(臣/)金　甡
　帝持泰阿柄
　威德萬方服蠢爾金川酋狡焉逞豕突小醜何足誅
　　　煽亂不可釋專閫任誠重應機須早決籌策故
　　　紆回養癰計已拙維
　皇思敵愾
　　清禁慎謀帥
　　國家親重臣忠勇誰第一臣恒仰
　成算日夜圖展竭克簡
　至尊心禡牙
　親授鉞太白高揚光深入敢戰吉天兵莽雲合飛翰
　　　不以疾上將更星馳奮身先士卒束馬陟厓巔
　　　裹氊驀山足英風振剛氣積石欲摧裂外冦佇
　　　披攘内奸先剔抉雄狐及牝雞駢首服軍律鬼
　　　蜮始騷除豺狼争喙息申威旋督戰鉞進乗膽
　　　破昔嶺挫兇鋒巴郎克堅壁盡徵諸道㑹共決
　　　擣巢策不須九曲穿直以萬鈞壓釜底沸湯煎
　　　穴中窮鼠泣哀籲繞軍門令嚴如截鐵投生苦
　　　無地束手待椹鑕
　皇心運金鏡萬里洞毫髮㨗書初報聞羅網計難脫
　　　聿開自新路期以息征役慮勝在機先神妙應
　　　呼吸仰惟
　天覆恩用戒火炎烈承
　制赦其人納降斯得活歡聲倏雷動生死肉白骨扶
　　　服望壇拜六事誓不越獻賮到金人上供如供
　　　佛銜鉤出重淵霜刃竟不削永懐明珠報何敢
　　　妄撥刺是時天清明光景頓軒豁兵前草木風
　　　陽和普嘘拂稜威月􁎳震融樂雪山液
　廟略既遐宣蠻荒遂寧謐銅梁卷征斾
　　金闕望歸轡勾當公事還從容
　　閤門謁單騎見汾陽七擒服諸葛偉績如古云
　欽褒聞制曰桓圭五等崇豹尾雙竿掲出師無留行
　　　第賞不踰月從戎皆拜
　恩勤事並䝉䘏嘉勞紀功級蘓困賜蠲復策勲還飲
　　　至尊俎喜洋溢
　　彤墀肅班賀卿矞浮
　袞黻庻幾
　宵旰寛樂愷見
　玉色是用告成功
地
天申仰答神祗通肸蠁三極統明察羽衛首征塗
珠丘薦芬苾顧歆
九廟靈申錫萬年福
慈寧垂懿訓啓迪荷明悉歸善晉
徽稱奉觴上
寳冊
　孝治表尊親暴亂永不作
　駿業紹
前光兵事為後法雲漢炳
　天章穹碑鼇負屹文經武則緯在泮禮惟協側想事
　　　之殷洎乎伐已卒輿論或然疑
　宸衷期必拔武師方席卷遽止乗墉克陰陽互開闔
　　　威惠兩不測
　睿知如轉規動與事機合
　日月逺臨照震電㨗轟掣霍然掃妖氛膏降醴仍出
　　　乾坤自清泰太虚本無物乃知天合符
　神武信不殺邊徼長敉寧中區増富實聲靈時一振
　　　姦宄絶萌茁止戈乃全勝武德實兼七六字慶
　　　軒鼚千秋煥鐫勒作誦記其詳臣職忝史筆
　　　平定金川詩(有序/)
　　　編　　　　　　修　　　　　(臣/)楊述曾
　皇帝受
天休命四方萬國罔内罔外悉臣悉庭惟兹金川弗率
　　　歴二年所
　皇帝曰相臣恒汝忠誠勇武克圖我敉寧兹畀汝經
　　　略印率虎賁士徂征冬十一月癸丑
　　禡纛長安左門外
　皇帝親御武帳酌相臣酒寵以上駟雕戈金節倍道
　　　星馳十二月辛丑至軍戮漏師巨慝討軍實而
　　　申儆之進攻昔嶺再擊巴郎以巨礮摧其堅碉
　　　酋窮蹙乞命相臣弗許督戰愈力
　皇上特下寛宥之詔二月癸未酋面縛軍門相臣升
　　　壇奉
　皇上命赦其罪具道
　皇上聰明睿知神武不殺酋感激俯地矢以六事永
　　　不敢渝金川平相臣奏凱還京師道封忠勇公
　　　加殊錫
　皇帝行告成禮
　親灑宸翰立碑太學昭示來兹蓋自相臣蒞軍洎於
　　　受降僅四十日有奇兵不血刃凶頑歸命皆由
　　　我
　聖天子睿算神謨亦惟賢相臣一徳一心克成駿烈
　　　(臣/)忝侍從末職在文字允宜鋪張揚厲垂之無
　　　窮謹撰
　明良綏逺詩一章拜手稽首以獻其辭曰
　聖皇建極丕冒九宇靡逺不柔靡德不普蠢兹金川
　　　在瀘之涘雪山巉巉繩橋觺觺有軋於鄰匪婚
　　　伊冦師薄其疆獸挺而走屹彼崇碉乃穴乃巢
　　　伺間竊發有敗遁逃裒鞠頑凶負嵎自固曠誅
　　　二載
　帝殷西顧乃咨相臣汝予良弼忠勇懋昭與予一德
　　　董我六師肅將天討迪彼昏嚚靖我西徼相臣
　　　受
　命再拜稽首既禡既類吉日惟丑雲旗星䍐
　天子餞之玉斚是斟飛黄載馳桓桓禁旅如貔如虎
　　　從我相臣以務烈所天射之巔危巒連延鑿冰
　　　為磴束馬而前相臣蒞止師貞以律首戮巨憝
　　　曰良爾吉陰諜我圖惟賊攸恃厥辜既伏酋魄
　　　先褫爰拔我勇爰選我良或搤其脅或扼其吭
　　　如雷斯鍧如電斯掣賊不能支乞命假息相臣
　　　烈烈欲集我旅擣其中堅刮耳之􁓄
　皇帝曰吁止戈為武有逆則誅有順則撫普天之下
　　　疇非赤子悔罪來歸受之而已春風始和
　玉書初下酋衆傴僂厥角来迓高壇列幕香烟若雲
　　　相臣是升導揚
　王綸謂爾羣醜自干大戾爾革爾頑我貰爾罪爾孥
　　　我全爾支我屬厚地高天爾生爾育酋先震悚
　　　聆言蹈舞
　帝恩我天我冒我怙我有微忱奉琛以將六條凜凜
　　　永矢勿忘在昔有虞苗頑弗率干羽兩階七旬
　　　來格我師之出日初南陸迄我受降春荑未綠
　　　役不踰時綏懷萬里嫓德重華後先一揆我車
　　　彭彭我斾英英鐲鐃騎吹來旋上京
　帝曰休哉
天
祖所佑殷薦告䖍以篤我祐恭惟
聖母慈訓諄諄
徽稱既奉孝思用伸乃
　詔相臣予嘉乃績豹尾龍章桓圭載錫穹碑贔屭立
　　　之太學炳炳麟麟
　天文昭爍圓臚方趾黃童白叟軒舞懽呼頌
　皇仁武惟
　皇之武天造神斷相臣宣之風行雷奮惟
　皇之仁乾覆坤載相臣承之露瀼雨霈
　明良交慶絪緼太和小臣作詩以賡虞歌
　　　平定金川詩
　　　編　　　　　　修　　　　　(臣/)張若需
　文思端拱授雄韜上相專征擁節旄不待縋師窮峭
　　　崿已看因壘脱弓刀疆恢駹冉春風逺兵洗巴
　　　渝雪浪髙
　步輦晨趨親送喜
慈寧先慰
聖心勞
　王師如漢復如江昔嶺窮酋比吠尨震疉
　皇威期掃穴包涵
　帝德在安邦
　玉音天上催旋旅金佛營門恰受降六事歸誠申九
　　　伐
　宏仁盛烈古無雙
　　　軍書三㨗掣朱縑偉略堂堂邁玉鈐撻伐共欽
　天子武純忠早協大人占元戎勲紀旂常重五等榮
　　　膺衮錫兼宴錫彤弓開邸第從容羮鼎待調鹽
　　紫宸佳氣滿觚稜
　渙號頻頒慶典仍天地好生成合撰
　明良交泰應休徵櫻桃及薦
神靈喜楊柳來歸士馬騰氛祲全消寰海晏萬年歌舞
　　　樂升恒
　　　平定金川詩(七言律四首/)
　　　編　　　　　　修　　　　　(臣/)林蒲封
　　　露布星馳奏
　紫宸歡聲萬里靖邊塵長驅共識軍威盛獨斷還驚
　廟算神商網豈惟開一面虞階何待舞三旬由來
　天討原無戰荒裔同歸
　幬載仁
　　　檻底窮猿莽自驕致煩
　授鉞出
　天朝三驅直壓呉曦壘七縱重過孟獲橋梟獍已摧
　　　餘孽定欃槍迅掃宿氛消卭崍山雪經行處喜
　　　見春風折栁條
　　　鳴笳疉鼔下沈黎上相星明紫氣齊十二天閑
　　　馳絶徼三千組練䕶沙隄降城逺築靈關外銅
　　　柱高標大渡西從此金川洗兵甲麒麟閣上煥
　　　新題
　　　金城何事策屯邊赫濯
　皇威暢八埏九譯山川歸禹服百蠻歌舞戴
　堯天雲中
　鳳綍銜春下閫外龍韜唱凱旋珥筆願将鐃吹譜賡
　　　颺長頌太平年
　　　平定金川詩
　　　編　　　　　　修　　　　　(臣/)湯大紳
　皇上御極十四年
　聖徳廣運怙八埏東漸西被訖聲教
　　闕廷王㑹來罕幵金川酋長既内附逖居昔嶺儕
　　　獽狿鄰封搆釁思一逞蜂屯螘鬬驚狼煙
　　國家用武邁前古矧兹小醜喘敢延二三臣工弗
　　　和協致老徒旅靡金錢
　九重西顧赫斯怒與神為謀出萬全致
天之罰聲有罪惟汝元輔其仔肩陳師鞠旅授
　方略並
　賜節斧輝簡編元輔對揚拜稽首敢不夙夜惟䖍䖍
　君言不宿趣就道風馳錦鞚飛銀韉忠誠激發薄霄
　　　漢徒御整暇彌川原縋幽縁險飽冰雪尅期誓
　　　衆期寧愆相度形勢布行陣前茅後勁中中權
　　　燕犀冀馬並良產貫頤㦸手紛桓枑胸藏甲兵
　　　躬介胄奮勇輙為将士先指揮悉與
　睿謨合號令更挾
　皇威宣急擒同惡殺無赦牝雞狡兔就戮駢金酋聞
　　　風膽先破竒兵况復攻其堅碉樓峩峩揷雲表
　　　當關重閉安如磐轟雷掣電倏摧倒粗砂碎石
　　　颺山巔是時我軍威震疊斾旌所向洵無前長
　　　驅罙入孰齟齬滅此朝食奚難焉我
　皇睿慮豫籌䇿鯨鯢赤子心惻然覆幬持載罔不育
　赦書密下飛郵傳金酋窮蹙計無復析骸易子絕可
　　　憐跼天蹐地自悔罪宵晨引領矞雲端十行
　詔許順而撫譬鳥得木魚游淵蛇行匍匐崩厥角環
　　　顧笑語聲􁗋􁗊獻琛設誓瀝肝肺永靖蠻觸棲
　　　窮邊賨猺相戒弗騷動各保婦穉全胝胼有不
　　　吾信悔何及盍亦視我擎降幡元輔登壇布
　威德春風溫燠秋霜寒我
　皇神武不嗜殺未折一矢絕一弦七旬未屆有苗格
　　　六師諏吉其言旋書成露布告大㨗九衢門啓
　　　夜未闌
　至尊開函動顏色入奏
長樂為加餐禀承
慈訓握勝算奉上
　尊號臣民懽牽牲奠璧修秩祀功歸于
祖德讓
天獻功在泮有述作
　宸章煥爛騰奎躔三四典謨叶雅頌平淮西碑不數
　　　韓如拳大字鐫琬琰用垂萬禩永不刋策勲進
　　　爵稽古制道封晉國開河山繡衣華袞示
　殊錫雙竿豹尾隨青駽
　聖朝信賞賞必當勗爾有位勤其官遂開
　明堂康至治
　主上明聖元輔賢并包畜養徧中外遵
　王之道歌平平梯航山海納職貢自今伊始萬有千
　　　(小臣/)職司忝記載才識譾陋筆力綿吮毫濡墨
　　　惟紀實愧乏元和聖德篇
　　　平定金川詩(七言律六首/)
　　　編　　　　　　修　　　　　(臣/)蒋元益
　　　駿烈神謨裕
　聖衷元臣仗節總元戎運籌自具安邊策因壘還期
　　　不戰功雪鎧霜戈輝曉日牙旗玉帳展雄風
　天威震疊聲靈逺撻伐
　鴻猷指顧中
　　　桓桓羆虎衛中軍上將專征
　睿慮分鼓舞六師忘雨雪指麾八陣起風雲惟紆諸
　　　葛平蠻略漫草相如諭蜀文吉語早知聞五日
　　　頻頒
　寵命策殊勲
　　　十行
　丹詔下雲霄湯網宏開
　大德昭穴蟻驚魂寧復鬬釜魚餘息詎能跳壺漿夾
　　　路迎王旅琛賮盈廷獻
　聖朝遙想降旛森竪處一時羅拜漢嫖姚
　　　闐闐振旅凱歌陳楊栁人歸正及春烽火燄消
　　　花似錦邊隅塵浄月如銀戎車周室書三㨗干
　　　羽虞廷紀七旬物力不勞民氣樂普天率土頌
　皇仁
　　　威行萬里寄鷹揚聲教何曽阻一方卭笮峰髙
　　　驚草木牂牁波静肅風霜已看兵氣銷金虎更
　　　奏詩篇詠白狼
　帝德光天臨照廣從今尉候遍要荒
　　　受降獻㨗武功成歡洽嵩呼
　萬歳聲
　廟算不矜除小醜
　天顏有喜為羣生寰區一氣歸仁夀河漢千秋洗甲
　　　兵載筆(小臣/)逢盛際詠歌蹈舞慶昇平
　　　平定金川詩(五言排律三十六韻/)
　　　編　　　　　　修　　　　　(臣/)鈕汝騏
　聖治恢無外
　皇仁樂並生聲靈通絶徼斧鉞下
　　神京
　大德宏胞與么麽敢抗衡穴如螻螘鬭國比觸蠻争
　天討原無戰
　王師自有征分猷䖍後甲
　命將叶先庚經緯推元老旬宣選上卿機宜傳箭授
　　　進止畫沙明
　廟算包三略邊籌統七兵星馳惟夙吉雷厲不留行
　　　蛇虎看擒縱風雲妙合幷六千君子隊十二羽
　　　林營師以和能克功惟斷乃成投鞭瀘水斷積
　　　甲石碉平士氣崇朝奮蠻氛匝月淸指麾搜兔
　　　窟談笑靖貙氓立地蟲沙化看山草木驚摧堅
　　　三矢定拉朽半槍横昧雉逃林雊窮猿抱樹鳴
　　　巴郎晨撤壘昔嶺夜披荆陸地羊千足軍門酒
　　　百盛萬金求鑄像六事懇輸誠不殺由
　神武遺生託父兄視師冬欲暮納欵月初正是日諸
　　　天朗和風萬里晴冉駹騰喜氣華夏合歡聲免
　　　胄泥中見銜刀馬首迎樂傳兜勒曲壇是受降
　　　城喻蜀辭無費平淮雅載賡
　勲華方事業郭李想功名往躡窮邊雪歸聽
　　上苑鶯策勲崇五等殊禮接雙旌涉險資為楫調
　　　元待作羮敷天安夜柝率土樂春耕
　錫宴開三殿觀碑溢二黌止戈昭
　聖武萬載仰
　皇情
　　　平定金川詩(七言律六首/)
　　　編　　　　　　修　　　　　(臣/)張紹渠
　　　暖律吹噓二月春㨗書頻報静邊塵
　王師指顧應無敵上将籌謀自有神錦繡河山綿帶
　　　礪丹靑臺閣繪麒麟承平共慶韜戈日浩蕩
　恩波及逺人
　　　窮荒異類見雕題跋扈强梁劍閣西鳥道盤空
　　　通雪嶺龍韜决策奮雲梯旌旗照耀迷星斗壁壘
　　　精嚴振鼔鼙自是奇兵多設險長驅萬里掃鯨
　　　鯢
　　　熊羆戰士枕戈鋋
　廟算如神出萬全早𨽻烏蠻歸版宇重輝白帝奠山
　　　川
　金鑾詔㫖傳三殿銅柱勲名鎭九邊
　聖徳包䝉頻肆赦櫜弓戢矢憶當年
　　　雪霽岷峨曙色開将軍新築受降臺當闗已著
　　　安邊䇿推轂還資破虜材
　詔出分明懸日月師行迅疾效風雷蠶叢莫謂憑天
　　　險虎騎龍驤捲地來
　　　聞道西征奏凱還鐃歌鼔吹動
　天顏瘴烟夜静巴江水兵氣晴消玉壘山萬騎流星
　　　傳羽檄六軍解甲唱刀鐶月明古戍無烽火碧
　　　草春深戰馬閒
　　　侍從
　　丹墀曉日紅
　太平天子策元戎七旬苗格敷
　　文德八陣圖開振
　　武功驛路穠花迴玉勒闗門細栁映琱弓還銷金
　　　甲資農器
　盛世桑麻雨露通
　　　平定金川詩(七言排律三十韻/)
　　　編　　　　　　修　　　　　(臣/)王　楷
　哲后膺符綏萬邦禮陶樂淑總敦龎何來小冦跳笻
　　　嶺遂使傳烽及錦江竹弩石弧資跋扈嵐烟瘴
　　　雨長愚憃侵他隣部含沙蜮擾我邊陲吠影尨
　　　爰震
　皇威彰斧鉞聿咨元弼領麾幢騰驤
　特賜飛龍廐方略親承朱鳥牕軍選禁廂先類禡芻
　　　連岷蜀峙崆㟅渡瀘定卜能擒孟減竈寧須暗
　　　勝龎鼔角森嚴鳴地軸鉤梯盤曲度雲矼肅清
　　　逺服除滋蔓迅掃蠻氛息聚蛖萬里登壇排鐵
　　　騎中宵草檄對星釭首誅間諜神機速倏破堅
　　　碉賊膽𢥠悔罪自慚形䠞踖輸誠交聽語紛哤
　　　㨗音電掣來
　　宫闕
　大度天齊赦冉駹番樂赴轅吹篳篥濃香夾道爇蘭
　　　茳戎衣壯士弛重鎧肉袒窮酋繫兩羫繡佛僅
　　　教收畫帳朱提不藉壓歸艭宣揚
　上意干戈戢暢好軍容劍佩瑽振旅還
　　朝春似海策勲飲至酒如瀧被之爵命桓圭一賚
　　　以光榮豹尾雙共識臣忠因
　主聖何殊玉應與金撞敷陳雅頌鵷班序賡拜明良
　　　鵠立􁗓彩煥靈臺星歴歴
　㤙流太液韻淙淙巍峩麟閣圖堪繪琬琰
　　　鴻文鼎可扛
祖德無疆昭日月
慈闈有訓静矛鏦祥呈仁壽皆懸鏡化洽都盧敢戲橦
　　　遙拱
　宸居馴職貢更修農器事耕䎫條風漸秀青葱麥穀
　　　雨初分赤白豇温瑟迥過鄒衍律衢尊絕勝蔡
　　　機缸髙城雪外屯師處應錫嘉名曰受降
　　　平定金川詩(七言律六首/)
　　　庻　　　吉　　　士　　　　(臣/)邵齊然
　　　極天威德震遐陬幃幄無勞更借籌已掃風煙
　　　開雪嶺却收旌斾下松州燕隨露布飛
　　丹鳳鶯和鐃歌逐紫騮回首西南青一髮春光直
　　　度萬山稠
　　　峨嵋横絶指金川鳥道羊腸路幾千域外河山
　　　歸
　禹服寰中日月共
　堯天不矜兵力誇三㨗自有
　宸謀出萬全一怒安民功勒石漢家勲業陋燕然
　　　上將胸中富甲兵登壇
　授鉞命專征一軍未許驚韓信五餌何勞策賈生日
　　　下風雷馳號令春來草木識威名
　天誅更不煩擒縱白羽輕揮瘴霧清
　　　七旬來格頌殊勲神速今還過所聞單騎宛同
　　　唐郭令長纓不數漢終軍身先戰士劘堅壘手
　　　挈降酋答
　聖君須信英雄歸駕馭一時龍虎㑹風雲
　　　面縛旌門欵
　聖朝征旗肅肅馬蕭蕭受降城築蓬婆逺
　赦罪書頒玉壘遙塞草有情霑湛露春風無語息鳴
　　　刁
寝門為報
慈宫喜
　瓊笈金函上九霄
　　　勲名麟閣議酬庸祀典䖍修式
　聖容章服千官齊策
　廟梯航萬國盡班封天河浄洗初休戰金甲潛消漸
　　　勸農慚列鴛行瞻
　舜日
　　御煙春露著衣濃
　　　平定金川詩(五律八首/)
　　　庻　　　吉　　　　士　　　(臣/)張裕犖
　　　上相傳三㨗
　天威震百蠻一麾驅劍閣萬騎塞陶闗時雨蘓巴徼
　　　陽春化雪山文鐃騰鼔吹遙聽唱刀環
　　　蠢爾跳梁慣咆虓敢負嵎營巢盤鳥道攀樹像
　　　人都鼠嘯青楓壘鴟鳴白竹弧
　天誅寛一歲鄭重仰
　神謨
　　　頑梗綏荒服痌瘝切在躬疲甿勞
　睿慮禁旅簡元戎傳檄羌雲曙飛芻僰道通
　　求衣念邊璅漏永禁垣中
　　　飛翰雄兵集銜枚渡索橋匡王歌六月伐叛問
　　　三苗烈燄焚深箐衝梯插麗譙五旬期一舉功
　　　蓋漢嫖姚
　聖徳勤威逺
慈寧篤好生
兩宫恩錫祉
　　三殿詔休兵猘犬嬉晴日長鯨縱大瀛卭徠諸父
　　　老扶杖有歡聲
　天意哀窮冦将軍笑止戈革心投狡窟頓顙脫虞羅
　　　妙相香雲捧朱提細馬䭾兩階孚異類威德
　盛朝多
　　　虎帳持龍節中朝第一人功收因壘速城築受
　　　降新五等班綸閣三台衞
　紫宸黑頭兼袞鉞圖畫上麒麟
　　　祓禊佳辰過期門脫馬銜平淮回相度定虜頌
　　　臣瑊靑簡書勛冊黄封飲至函
　　玉墀頻送喜
　　端冕奏雲咸
　　　平定金川詩(倣栢梁體六十韻/冇序)
　　　庶　　　吉　　　　士　　　(臣/)劉星煒
　　　(臣/)聞蘿圖席瑞康回消九嬰之沴昆臺闓塞濁
　　　野服三竿之罰夏后鈞臺之上有扈請庭成湯
　　　祝網之前漢陰来享非夫白狼丹犬志規荒徼
　　　窬木方竹意圖逺略可同語矣
　皇上軒衡常朗虞干不試驗風受吏已合千八百國
　　　重譯納賮無假五十一征蠢兹金酋鼈令遺種
　　　廪君餘孽南粤雄長屬國被躪三危險逺七旬
　　　頓㦸
　皇上特簡元臣裒集虎旅彃羽天降鋒車電馳徵則
　　　斧吭管敢授首戈鋋罙其巇阻梯衝歴其崇岡
　　　遊魂假氣晷刻而已困獸罷鬬終干炎火之威
　　　饑鳥向人未遂析骸之請
　皇上道在定功義均不殺且以斧螗鋒蝟不煩秉鉞
　　　有䖍井堙木刋非復止戈為武
　命相納降有
　詔撤衞是使赦過宥罪雷雨之澤自
　天招擕懷逺弧矢之威萬里桐花春轉蜀道軍回班
　　　馬嘶風鉦人息鼔淮蔡既定裴度告功玁狁于
　　　襄召虎錫命禮也從此桃闗解甲永藏黄鳥之
　　　旗昔嶺清塵長鎭燕然之石(臣/)拜手稽首而作
　　　歌曰
　皇武烜赫羲軒農威轢八極驅六龍象寄鞮譯咸服
　　　從
　明堂朝㑹鏗華鐘西南絶徼荒服重卭竹􁁉醤輸僰
　　　賨峻坂嶻嶪萬壑壅雄虺九首巨目縱諸睒不
　　　得安邊封蔓之不圖寧養癰鍜乃礪乃膺其胸
　　　髙牙杖㦸徒摐鏦螳臂乃敢稽
　天鋒
　帝咨於度時爾庸
　賜以節斧酬瑤鍾羽林千里馳雲衝儵忽凌空飛丰
　　　茸繩橋笮索懸瀧淙虎騎騰踔猋不􁂷殛罪行
　　　代臣能恭渠魁仰肮心驚忪鬼蜮倚伏紛距蛩
　　　汝張汝鼓誰發蹤妖腰椹斧喉戈舂招搖大纛
　　　尸奸兇旌髾旄麾披䝉蘢鉤援十二排臨衝銅
　　　丸倒㵼掣電瞛金鎖夜落崔嵬峯顤顟酋首鳴
　　　吚􁨩碉門跽伏如緣橦惕息欲用逃戈􁟮相臣
　　　孔武麾長䡴更蒐漏蟻芟辛蜂
　皇帝大澤春溶溶無雷日出胥帲容
　天刀乃忍戕蝑蚣番酋厥角䖍給龔前導虎旅周䃔
　　　䃧壺漿夾道陳鮮醲茀厥豐草芟苗松長組繫
　　　頸被􁎥褣銀鏤香象羅球共相臣宣
　詔赦鞠凶班蘭𠢐面舞且蛩鳥語格磔魚噞喁
　聖澤沾濊甦溫禺邊城夜偃青狼烽錦江玉壘嬉耕
　　　傭山䕫㒺兩行不逢於鑠
　皇旅定笮卭師旋二月來三冬手不缺折戣戕􁟬同
　　　人九四乗其墉鐃歌鼓吹鳴笙鏞
　冊功凱宴湛露濃星罕豹尾弓朱彤更獻寳鼎陳黄
　　　琮
　堯典舜典勒璧雍尺天寸地俱朝宗
　　　平定金川詩(五言排律四十韻/)
　　　庶　　　　吉　　　士　　　(臣/)圖􁨪布
　德協三垣正衣垂四海清巍然胥覆幬蠢爾曷縦横
　聖主爰申討元臣自請征
　神謨持上䇿雄略寄長城驂乗金吾衞分麾太宰卿
　　　臨邊占豫動決勝在師貞鐵甲銀濤耀雕旂紫
　　　電縈鐃音騰渤碣劍影拂欃槍雪浄晨光迥風
　　　高驛路晴馬蹄驕朔氣霜棧促嚴程赫赫
　皇猷逺森森将律明珠鈐饒妙算玉帳運奇兵中壘
　　　鉤援㨗期門結束輕桃關煙羃䍥雪嶺勢峥嶸
　　　絡繹隨行列方圓互轉更羊腸飛組練鳥道掣
　　　䡴輣川沸狂飇驟山頽落石轟凌霄盤隼鶻伏
　　　穴泣鼯鼪臂弱寜當轍途窮但就烹簞壺連袂至
　　　匍匐望塵迎軍令惟行法
　天心乃好生投人憐鳥困解網念魚赬大地春溫溥
　　　荒陬喜氣盈除壇修盛禮泥首達微情已拜生
　　　前恵還餘夢後驚簫笳環漢使歌舞溢番氓野
　　　静雲依陣氛消月照營
　宸威揚異域淑色靄前旌方聽從戎曲旋聞入塞聲
　　　渡瀘踰蜀相縋險陋陰平勞著三巴績階崇五
　　　等榮
　溫綸嘉作楫
　殊錫重持衡誌喜
　奎章麗書勲
　睿藻精丹靑照化宇金石勒春黌踴躍人知感
　高深物莫名百年文治煥期月武功成震疊銀麞貢
　　　梯航越雉鳴鈞陶滋品彚和㑹匝寰瀛屛翰資
　　　良輔經綸仰
　至誠(小臣/)多慶幸得與
　盛朝賡
　　　平定金川詩(七律六首/)
　　　庶　　　　吉　　　士　　　(臣/)呉綬詔
　　　岷峨萬里遍
　堯封尺土何勞設衞重龍武新釐丞相節魚鳬盡偃
　　　夜郎烽丹青
　皇㑹圖諸賧筒布巴人獻舊供楊栁旗迴鉦鼓静錦
　　　江花月麗春農
　　　崇崗九坂聚蚊蟁相度于宣攘剔勤氛祲雪消
　　　張蹕羽旌罕日麗掃欃雲早知充國平羌略絶
　　　勝相如諭蜀文上将行師披箐棘麟臺先為策
　　　殊勲
　　　螳臂持輪困不支驚看
　王旅集旌麾中行𠢐面縻長組徵則當門坐大旗射
　　　雉僅傳一矢定乗墉無待七旬羈堅碉嶻嶪摧
　　　梯棧雪夜曽聞哭守陴
　　　罝罘蔽野截窮鱗
　帝有
　恩言下
　紫宸女鼓女弓干撻伐于疆于理總陶甄尉佗表已
　　　來南粤回紇占應見大人羽騎入闗歌耆定匝
　　　天甘雨盡
　皇仁
　　　十行
　天詔掲虞干番婦番兒夾道看窮海永清唐吐谷長
　　　纓自縛漢樓蘭笵金跪奉維摩像茀草先除大
　　　將壇從此南人咸内屬瀘溪五月水光寒
　　　金虎銷芒雨洗兵受降無事築三城華陽黑水
　　　綏荒徼大輅彤弓酬上卿
　帝以成功右
文母
　王垂
　皇雅配韶韺車攻吉日呈鐃吹不數燕然舊勒銘
　　　平定金川詩(七言律六首/)
　　　内　　　閣　　中　　書　　(臣/)眭朝棟
　聖謨文武洽重光六宇同風息劍鋩旭日正中狺蜀
　　　犬蠻弧斜指走天狼
　廟謀宵旰勞當宁閫寄旌旄錫尚方番外遙聞先破
　　　膽将軍新拜郭汾陽
　　　蠶叢拍濩盡堯封路越巴郎更幾重上将風雲
　　　盤地軸期門雷雨集天衝塵烽直掃三千界霽
　　　色迴看十二峯共仰
　皇靈眞逺播降幡歴歴竪邊墉
　　　崇臺雲捧九斿旗臺下羣蠻匍伏時占協大人
　　　欣利見感深丞相信神威歸琛自貢迦維像報
　　　德長留新息祠
　聖武即今崇不戰殊荒稽首荷天慈
　　　軍書七日到皇都露版淋漓墨尚濡困獸豈能
　　　争一鬬前禽真欲用三驅威加猿鳥難通域仁
　　　育鯨鯢就死區朝野同時齊拜舞兩階重見格
　　　頑愚
　　　元勲振旅覲瑤閶
　　三殿春深雨露香克壮其猷臣拜手無為而治
　帝垂裳笙簧載錫龍光燕茅土還分豹尾揚
　睿藻九天摛日月豐碑長自耀宫牆
　帝有恩言相度宣跂蝝從此戴髙天洗兵直挽銀河
　　　水洽賚頻頒玉府錢
　法駕上
陵修漢事告功格
廟協周篇丹青九譯圖王㑹寳祚長垂億萬年
　
　
　
　
平定金川方略巻三十
欽定四庫全書
平定金川方略巻三十一
　藝文
　　　平定金川歌(有序/)
　　　協辦大學士吏部尚書(臣/)陳大受
　　　(臣/)聞乾司虎首執參觹以厲伐坤為龍尾拓河
　　　漢以包荒是以玉麟象仁金彪示義青邱搏羊
　　　水之兇丹浦戮犬戎之孽兩虬御姒軋防風之
　　　專車八駿驂姬跐偃王之無骨或囚饕餮於三
　　　危放槃瓠於石室雖武落文離風披雨漉若一
　　　張而一弛乃三推而三解也
　皇帝握旋衡而運斗秉璣鈐而振樞闢八夤以為門
　　　則金犛服軛包九環以合宙則石馬負圖聲靈
　　　烜赫震於無雷光華照臨爍於倒景月􁢹含耀
　　　燭龍厥角惟金川莎羅奔狼卡者儋耳聾聽從
　　　目盲眎廪君化虎誰敢咆嘷九隆背蛟亦能﨣
　　　螑乃厲鼈令之魂欲并旄牛之種忘白狼金印之
　　　賜背黄龍清酒之盟雖其焦螟麽類不足以血
　天鋒龍蛇荒窟不可以營雲衛然而蠶食漸於青衣
　　　狼煙驚於玉壘豈可使蚩尤稽九伐之威鬼方
　　　厲三年之討昔惟師行宿留未即扺巇遂至賊
　　　醜胮肛欲圖負固
　皇帝赫然震怒
　簡命元臣宜社禡牙推轂餞斚
　天䇿剛斷控
　龍御而執乾符
　廟算閎深肅神謀而運坤軸期門佽飛之卒超乗而
　　　先髶髦戴鶡之夫投石而躍爰率禁旅以先啟
　　　行招揺西指已彃鳳麟之洲辰星東赤遂毁蠻
　　　夷之廟千乗電掣萬騎雷轟挾日而馳萬里蹍
　　　周穆七萃之軍追風而凌九折轢漢武五道之
　　　将赤羽青鏃翨硩天鳥之巢狻鍪鮫鎧攫閷銅
　　　頭之獸龍淵太阿之劎
　錫自尚方辟邪六駁之旗麾於南極乃有醜類惡物
　　　比周弗順良吉外姦阿扣内宄雖為我之臣隸
　　　實作賊之羽毛多魚之師誰漏定是汋奸綘市
　　　之屍忽蘓豈非鬼蜮于是元戎甫莅
　天討遂申血已釁於鼜鼖首更梟乎罕纛黝額朱殷
　　　飛頭不返蠻乃膽褫魄墮狼㚄熊顚彼酋之體
　　　三分我軍之氣百倍惟時
　皇帝穆然璇題玉英之中周乎熊耳雞頭之表自夜
　　　不寐每盡虬漏吐珠昧爽丕顯不待雞人嘑旦
　　　地形險阻無不爥聞士卒辛勤盡皆聆䏅故勝
　　　慮獨决於元堂而指畫合符乎萬里将相勱力
　　　偏校用命於是進攻昔嶺再搗巴郎飛箭連珠
　　　状赬虬之拔五􁢺焱車火傘若霹靂之破卭崍
　　　比鴛鴦之銃不翼而搏非犀象之燧無蹠而擘
　　　礮石交加戰碉立碎酋乃竦心北首回面内嚮
　　　陳露犬與紈牛獻賨布與罽毳願縻長纓而逭
　　　巨闕銜碧玉而脱昆吾掃彼三窟之營奉我六
　　　事之約然而䲭鴞晝瞑雖覆而不出危巢狐貉
　　　性疑将擒而尚顧舊穴是以螳蜋之臂已折於
　　　當車蹭蹬之鱗将伏而死浪
　皇上體天地之心符亭育之化上徳不殺神武止戈
皇太后念西南練卒必有憚人而羌氐來朝皆吾赤子
　　　欲湔其舊染與之維新武攘文綏兼幬並覆
　天子開蛛蝥之網而将相厲雷霆之威将鏖戮其封
　　　豕長蛇而耀靈於碧雞金馬賊酋呾義赧仁乞
　　　鄰求説迎我偏師入其重險(臣/)鍾琪憑仗
　天威克伸信義酋乃如蘁啽囈如解狂醟譁譟震天
　　　扶服額地牽乗黄兹白之馬獻青璧白玉之漿
　　　貫胸之國拔鏃知恩離身之民抱頸感徳時當
　　　剺面内首之期再奉􁁉衣弢弓之
　詔日在奎維月軌青陸雷電啓蟄之始勾芒發生之
　　　初酋乃除道治壇降於中軍之壘相遂攝衣升
　　　幕麾乎羽林之軍揮斥則䃱磹飛瞛叱咜則豐
　　　隆助擊乃進銀燭黄膏出自蘭滄之水朱提白
　　　霧湧於珍甕之中寳鏡金軀五獅之搏醉象星
　　　毫銅爪靈鷲之御飛蛟悉索其琛跽而輸欵而
　　　且卉服熊冠錦髻象額瓢笙鼓角鞮鞻侏離莫
　　　不鴃舌喁口踏歌連臂金麩之賮既却玉題之
　　　廟是崇縲兇獷以馘囚犯鋒者草薙入子女為
　　　臣妾服隸者生歸黑齒白民踰九菌而受吏黄
　　　支烏弋㑹百濮而賔将爰櫜麟角之弧遂脱虎
　　　賁之劍爾乃
　優賞崇功酬勞勲劼爵上公而服九命
　錫豹尾而勒太常奏凱樂於朱鷺赤蛟鼓鐃歌於白
　　　麟丹雁告乎
陵寢則步禹跡以覲
光欽於
慈寧則奉姒徽而上
號開明堂以受朝賀
　命鞮象以著職方
　天文彪列掲七曜於辟廱
　日氣熉黄駢五精於太學是則金繩瓊檢不必東崇
　　　白環紫玉自來西極(臣/)忝列台衡備司
　綸綍
　帝猷天縡親覿耳目指麾掌握近䢝
　神靈恭惟
　至尊之勤勞適當萬方之凱豫
　宸慮浹乎始終非羣臣所備悉
　穆光動乎咫尺宜率先以作歌謹
　　獻鼔吹之曲用繪
　乾坤之容
　皇武耆天門開熿流沙爍丹厓月􁢹之西輿鬼維有
　　　獸狙獷行駓駓髹脛血胟刀不刲於
　皇師貙熊羆白髦虎爪參觜觹屠天狼掃欃槍鯨魚
　　　之屍凌波僵驅不順來我降(其一/)
　　　禽睢盱稽
　王誅趯距掎角首不鉏
　皇赫怒揮金戈相受神柄厲鏌邪
　皇謨内定横天摩(其二/)
　　　師行萬里㨗於弧矢凌蜀跨巴飛驤乎玉壘
　皇神武將相厲手驅熊羆搤瘈猘誅其腹心墮肝肺昔
　　　嶺墮巴郎碎雷霆擘山巨礮礨
　皇靈澶漫天地外(其三/)
　　　蠻剺㓤懼誅拔如鳥将墜羽之矞勁箭欲加碉
　　　翮鎩解翎脱距不可活
　王師嘽嘽罙且撻(其四/)
　皇帝有命降其克奔陰以搏斮陽以嘘歕戈矛歸武
　　　庫弓矢弭櫜鞬鐏鐓與戣劉各無朱殷痕東尉
　　　建日出西候置崑崙赦彼陸梁罪歸我燾養恩
　　　(其五/)
　　　相帥虎臣如虓斯闞壓於其徼利用伐斬垢不
　　　可濯若面之黶毒則有􁌳豶豕當蓄困獸當檻
　　　取其鯨鯢以削天巉(其六/)
　　　我有驍桀将徼外知姓名單騎入狡窟欲以長
　　　氂纓示以相燀濯告以
　皇威明熛熛虎符節熊熊龍旂旌鵬騫石棧道金鍪
　　　耀日晶乞降須授首後至則以烹蠻衆呾且駭
　　　扼吭喑不鳴要當即縲頸敢死嬰
　天兵(其七/)
　　　蠻酋扶服既来怛我
　王旅如雷除壇張幕崔嵬白羽赤纛交麾椎髻冠以
　　　熊皮毳服斑斕披離獻我黄金朱提奉以寳佛
　　　金資作廟世世祝禨
　皇靈晱暘西陲(其八/)
　　　金川跳踉
　皇武劖即降而歸
　皇所鑒将相晉爵豹尾彡衣錦繡袞龍鱗嵌韜甲縉
　　　帶光金緘虎賁闟㦸疾走颿乃考王㑹圖儖儳
　　　權扶魚復趯若毚大開明堂羅􁀙幓格於
寢廟陳天函
慈宫上號色以諴豐碑隆碣排廊巖
　帝文照耀聲渢渢歌以凱奏諧
　英咸(其九/)
　　　平定金川歌(有序/)
　　　戶　　　部　　尚　　書　　(臣/)蔣　溥
　　　伏惟
　皇上經文緯武纘承
列祖鴻業
　即祚以來三階正六氣調萬㝢清百蠻服蠢兹金川
　　　地居險惡搆釁隣封
　允大吏請聲罪致討典兵者弗戒於事老師逾年大
　　　學士忠勇公傅恒一秉赤誠毅然請行
　詔授為經略
　禡牙
　賜鉞以乾隆十三年十一月之三日啓行星馳出桃
　　　闗步行天射山踐歴冰雪與士卒共勞苦皆感
　　　奮用命至師斬渠姦摧堅碉
　天威丕振番酋讋慄請降經略以其勢窮乞命不許
　　　其請我
　皇上好生之徳不殺為仁
　詔經略納降維時酋首莎羅奔狼卡革面革心率衆
　　　來軍轅稽顙聽
　命經略乃宣
　德音登壇受降時未七旬功收萬里乾隆十四年二
　　　月十四日露布至
　闕凱旋
　皇上論功行賞進經略公爵章服有加受
　　賀謁
陵告
廟尊上
皇太后徽號
　御製文刻石太學傳示無窮(臣/)溥職司珥筆伏見
　盛徳大業義鬯仁翔惟
　聖主能得賢臣而
　誕敷遂以來格輒先忭舞上紀
　鴻庥謹撰凱歌二十章以
　　獻
　廟算親籌出萬全
　臨軒授鉞為綏邊相臣矢志如金石萬里闗山自請
　　　前
　　　益部經年孰老師
　天心特簡慎機宜春風定掃蓬婆雪吉日重揚太乙
　　　旗
　　　世篤忠貞将相才對揚虎拜讌
　瀛臺文箋露濕初賡句
　武帳霜明又
　賜杯
　　　懸車束馬度青岑西指桃闗積雪深天射山髙
　　　徒步歴絶甘分少得軍心
　　　肅將
　天命劍光清姦諜先誅紀律明風聽諸番齊股栗直
　　　教草木識威名
　　　雷轟飛礮下碉樓昔嶺巴郎指掌收一矢天狼
　　　看即靖
　聖人詩句憶從頭
　　　轅門山翠直旌竿請欵人來願卸鞍但使千羣
　　　能面縛亦須稽顙到呼韓
　　　義育仁濡萬國風
慈寧心與
　聖心同受降計日三城築上相來歸爵上公
　　　刮耳崖邊樹色春壺漿夾道走麖麕
　詔書寛大從天下正是開門請吏辰
　　　将軍携挈二酋歸六事申明約不違
　皇帝好生春浩蕩香焚樂作舞鮮衣
　　　却獻朱提布至誠番羣羅拜獲更生帳前手捧
　　　牟尼像望
　闕心齋讚佛聲
　　　上公忠勇贊吾
　君露布飛馳八日
　閒諸葛渡瀘曽未到而今不數七擒勲
　　　闗隴迢迢奏凱長
　大清門闢照春陽七旬干羽風遐暢六月車徒甲永
　　　藏
　　　雷霆雨露靖邊隅
　鑾陛花香舞蹈俱肅肅九賔皆脱劍恢恢王㑹自開
　　　圖
　豐澤園深敞
　賜筵酧庸疉疉
　主恩宣分将豹尾隨雲麗被得龍章近日鮮
　　　松柏
元宫儼式憑告成受
賜福先膺歡聲父老觀扶杖
　聖子
　神孫此上
陵
　　　愛日承
顏玉殿溫
鴻名表上禮崇尊要令中外知康樂
　錫類皆由
聖母恩
　　　湛湛
　恩波溢蜀江蜀民煦嫗更豐厖海棠花裏巴渝舞雞
　　　犬都應樂此邦
　聖製鏗鍧二雅傳岐陽鼓並澤宫鐫元和韓愈無鴻
　　　筆
　清德巍巍億萬年
　聖人心築太平基五夜焦勞萬姓知
　授略元勲能祇若功成惟賴
　帝為師
　　　平定金川歌
　　　原　任　禮　部　侍　郎　(臣/)沈德潛
　皇帝在祚至仁大武無雷月􁢹悉臣悉
　主况大渡化林以南畨酋處所久隸我置吏久頼我
　　　鎭撫鳥獸無知侵凌邊圉䝉昧乎堯禹(一/章)
　　　蠢爾小醜距趯翅張恃兹碉門嵑焉髙岡旁殘
　　　而種類沸羮嘶螗始
　命翦之遷延歳杪為奸頑所愚餉縻師老如螳斯逞
　　　如兔斯狡欲逃我
　天討(二/章)
　聖人赫怒爰興師征
　廟謨神武授兹忠貞集羽林簡精兵足糗糒揚麾旌
　　虎牙干城丞徒増増咸統於恒恒拜受
　命于
　帝之訓鼓行而前山川震将卒歡呼忘行陣(三/章)
　　　踰厜㕒冒霜露七千里餘如跬步斬奸猖斷間
　　　諜靡旌摩壘賊震讋将軍從天下虓虎軍聲鏖
　天威所到賊敗逃掀其籬籓困其邊腹翼圍箕張勢
　　　迺窮蹙(四/章)
　　　維彼鷇麛喬嶽壓之維彼卉芽賁育擢之内絶
　　　餽饟矣外絶援黨矣願革面而稽顙矣經略元
　　　臣謂爾不龔今何戰戰前何洶洶刌爾脰梟爾
　　　顱誓剷爾元凶(五/章)
　　　㨗書夜奏達於
　楓宸
　天子曰俞哉我威以振我兵以神唯彼既輸誠雖獸
　　　亦人戢虣以武柔服以恩予以不死同覆㠯天
　　　庶跂行喙息之輩得侁侁而甡甡元臣之報國
　　　曰忠
　大君之好生曰仁(六/章)
　　　軍門開番酋來繫頸乞命聲何哀元臣推誠心
　　　傳
　諭㫖謂
　皇帝徳並葢載不孥戮爾赦爾死罪與更始番酋罷
　　　泣聲歡喜
　萬歳齊呼徹壁壘南人從此不反矣(七/章)
　　　大軍旋歸于郊于墉鵷班逺迎聚觀耆童元臣
　　　抑抑彌虚衷
　帝謂綏靖唯汝庸加爵異服饗彤弓參贊旅卒胥酬
　　　功煥
　天文紀功載勒石于辟廱千萬億年昭仁武于無窮
　　　(八/章)
　　　平定金川歌(有序/)
　　　工　　部　　侍　　　郎　　(臣/)嵇　璜
　皇帝御極之十有二年西蜀守臣以金川酋莎羅奔
　　　搆釁隣番不遵約束請致討既出師踰年功未
　　　奏
　上乃命相臣恒往經略恒至師乃戮賊奸之在我軍
　　　者遂帥師攻其碉碉摧賊益失恃乞降不許
　上恤其窮蹙命恒納降班師而進恒公爵
　詔甫下金酋率衆稽顙軍轅以降益我軍之未集者
　　　猶在中道也十四年二月㨗書
　聞羣臣請
　御殿受賀
　上推本
慈訓敬上
皇太后徽稱以次舉行告成典禮論中外功賞
　御製文勒太學傳示無窮(臣/)璜日侍
　　内廷親見
　聖天子文徳武功廣大神速覲揚
光烈逺邁隆古不勝踴躍懽忭謹撰凱樂歌一篇凡八
　　　百四十字以頌述
　盛美於萬一
　帝有九有提乾綱聲靈赫濯覃要荒戊巳都䕶若西
　　　域益州贊普馴番羌維番依山累石室仇池樓
　　　櫓盤羊腸蔚宗立傳紀不得高宗三年之鬼方
　　　憑深阻峭各種落崆峒石門逺且障金川釁與
　　　小者搆嗟爾醜類何跳踉小金川苦告邊吏
　聖人得不揮戈鑲我師其西即爾壁我任我輦車牛
　　　糧我糧我師歳復歳醜亦嵎負仍巢藏
　帝心焦勞審厥罪初六不律占否臧赫斯怒矣篤我
　　　祜
　曰咨相恒汝忠良
　臨軒授鉞汝其往讌則有詩餞有觴鋭師六千闞虓
　　　虎愬武古通咸在行賞罰用命不用命惟汝同
　　　徳國以匡恒拜稽首曰祇若
　天子庥命敢對揚時維仲冬十一月疾馳秦隴經冰
　　　霜方叔旂旐吹央央召虎江漢流湯湯桃闗曉
　　　衝片片雪天射山步高髙岡嘗吐調藥予挾纊
　　　作糜取薪行擔囊衆整戎肅秉
　廟略小金川入雄趪趪賊之耳目良爾吉謬效職役
　　　奸而佯我軍之情洩與賊番婦表裏為昬狂親
　　　數其罪戮以狥羣番風聽驚奔忙大營伐鼔涖
　　　卡撒申令禁旅驅洋洋鉤援臨衝悉所向堅碉
　　　石破聲雷硠立時飛礮下昔嶺接日摩壘無巴
　　　郎已布雲師復鳥陣敢肆鋒蝟與斧螗望風稽
　　　顙再三請未許肉袒迎牽羊燎毛底事烈火熾
　　　卷籜奚待衝飇涼俾先服心次服力遂左拔角
　　　右扼吭觸機落穽計無出搗巢掃穴期方将如
　　　天好生
　皇帝徳明見萬里敷春陽羽書勤省五夜達阿柄獨
　　　握諸臣襄
慈寧不問外朝事闗心為恤邊氓瘡敬承
懿㫖
　睿謨合藹然和氣
　宫庭翔納降班師進恒爵酬庸懐逺惟民康
　詔書尺一沛雨露番土草木回寒僵其時其酋遵我
　　　約迎我虎将壺盈漿入其勒歪挈之出莎羅奔
　　　老狼卡長除道築壇相臣莅鳴螺膜拜齊焚香
　　　使金如粟却不受長生鑄像諸葛傍今如孟獲
　　　讋銅鼓昔非夜郎踞竹王願隨楛矢貢肅慎亦
　　　隨白雉朝越裳從而征之嫓軒武待以不死軼
　　　漢光星馳露布九日奏一矢豈不銷天狼羣臣
　　　表賀
　皇帝受東風凱入開明堂國人喜迎相臣至袞衣巻
　　　然豹尾槍宴成論賞
　恩廣博解鞍萬馬嬉垂楊出禱蚩尤于大纛入銘司
　　　勲之太常上
陵告功孝惟孝星輝雲郁福簡穰惟
　謙受益却
　尊號逺跨兩宋踰三唐特進
徽稱壽
文母錫類四㝢同嘉祥蜀人宵眠野無警以長兒女以
　　　耕桑番人熙熙率其業相告鄰里無搶攘仁義
　　　之劍道徳胄宰制六合承
天慶鐫功勒成
　聖有作照萬萬古垂文章虞典周詩並陶鑄韓碑栁
　　　雅豈頡頏
聖祖沙漠畫親定
世宗青海風遐昌纘緒詒翼欽我
　皇用編方略傳無疆形容
　至治大手筆以配吉甫非臣璜
　　　平定金川歌(有序/)
　　　内　　　閣　　學　　士　　(臣/)劉　綸
　　　欽惟
　皇帝陛下
　　睿聖文武
　　徳威遐鬯凡有血氣罔不在宥金川土酋莎羅奔
　　　者俶擾番落勤我
　王師乃以穴鼠潛狐敢稽授首
　皇帝念羣策之未集韙元臣之請行大選車徒
　指授方略自戒塗以迄誓衆有謀而斷靡堅弗摧小
　　　醜敓魄蒲伏乞命
　皇帝復緩幕府焚巢之請
　沛朝廷祝網之恩納欵班師中外禔福
　策勲飲至神人畢懽徵諸往牒惟有虞之舞干格苗
　　　姬文之因壘下崇庶足倫比其他鋪陳景鑠無
　　　得而稱焉(巨綸/)謹按漢世鐃吹本周禮大司馬
　　　有功凱樂之義魏繆襲吴韋昭並沿之至唐
　　　岑參劉禹錫諸人或凖以近體然其揚厲偉伐
　　　後先一揆竊不揣凡猥擬撰鐃歌八章以
　　獻附於瞽矇之末
　睿圖應第一(六師爰發計安蠻/服沛若時雨也)
　睿圖應我武揚披王㑹考職方征不譓提
　天綱榿林棘路咸我堂皇我堂皇疇敢僭以忒大化
　　　不爾外爾乃自速殛游魂在釡丐殘息
　　　蠲剛日第二(禮優推轂望隆秉鉞徂/征有寄在師中吉也)
　　　蠲剛日爰
　　禡牙寄專閫
　帝用嘉彼黒子憑幽遐爪揃同類不安厥家天梯雲
　　　棧徒迴斜期門佽飛魚以雅竚露布無留遮三
　　　軍告語歸當無及瓜
　　　出天彭第三(馳傳兼程用抒勝算/決幾於㨗戰則克也)
　　　出天彭捫井絡星言軷舍匪穜匪索爾碉手摧
　　　爾城肉薄崐岡之熖爾螢爝土囊之飇爾秋蘀
　　　蠻髳膽一時落師行衽席人不知元戎得非天
　　　上來(叶/)
　　　俘孽豎第四(土舍良爾吉偵諜為奸至/是伏法振軍威孤惡黨也)
　　　俘孽豎以尺組于以坐之招搖之下(叶/)軍門霍
　　　霍開齋斧蟣胏蜣肱無處所緣崕擣中虛犁庭
　　　須一鼔惟
　帝有恩言還朝眷予輔無戰
　王之征止戈
　聖之武
　　　翦孤雛第五(先聲雷動番衆瓦解/回首面内規革心也)
　　　翦孤雛之翼不足以囮折窮獸之角不足以羅
　　　三宣六慰嗟爾么䯢昔狡營而獷走今爨舞而
　　　渝歌洗兵甲斟天河金川水長不波
　　　桴棡鼓第六(築壇納降請以六事自/効獻琛輸賮大畏懐也)
　　　桴棡鼔聲聾瞶空戴頭効羅拜約六事呼
　萬歲睢睢盱盱䑛鎗而誓朝獻狀于鴻臚夕編名于
　　　屬吏
　　　磨崖石第七(受成太學立石紀/功昭兹来許也)
　　　磨崖石刋
　典謨燕然銘庸足橅
　日月出矣光天衢匽參斿縣六符挂弓榑桑東始旦
　　　傳檄崦嵫西未晡
　　　升
嘉壇第八(荒徼綏靖禮交樂舉/敷文徳告武成也)
　　　升
嘉壇薦
靈畤惟
天
祖鑒有咫越多方頻送嘉奉
慈嶽介丕祉王公宰執卿士按冊披圖願得熙
　鴻號我
　皇不居曰若勲華詎裒益乎唐虞繼自今萬億年光
　　　寳書
　　　平定金川歌
　　　副　　　都　　御　　史　　(臣/)陳惪華
　　　雕題鑿齒拱金湯蠢爾番酋敢跳梁震疊
　皇威齊納欵鐃歌一路達長楊
　　　師旅經年駐雪山紅崖萬里路間闗元臣奉
　命趨卭筰早有先聲震百蠻
　　　子月提師下益州闗山風雪撲氊裘衝寒棧道
　　　忘宵旦籌筆星馳古驛樓
　　　汶水蒼茫近冉駹貔貅百萬擁牙幢令嚴刁斗
　　　申軍紀直欲犁庭靖蜀江
　　　琱戈貝胄列旌旄豈有窮猿敢遁逃偵伺奸酋
　　　雙授首轅門初試鸊鵜刀
　　　荆襄秦晉士如雲神策雄師領六軍駮石一聲
　　　寒賊膽帳前泥首百千羣
　　　志期掃穴翦渠魁肆赦
　恩從日下来小醜洗心兼革面望塵膜拜殷懽雷
　　　游魚釜底貰餘生大渡河西
　詔罷兵往矣霏霏當雨雪歸哉楊栁滿春城
　　　閫外專征建壯猷析圭拜爵
　帝恩優旌旗章服酬勲烈争仰三公尚黑頭
　　　振旅還朝錄大功欣從小雅賦彤弓豐碑仰睹
　天章煥鳳藻龍文氣象雄
　　　元戎絶徼捲蝥弧荒服輸誠凛
　廟謨好向凌烟書姓氏韜戈寰宇盡歡呼
　　　對揚
　休命上鑾坡衅甲銷兵樂太和自此虞絃登上理明
　　　良萬載叶賡歌
　　　平定金川歌(有序/)
　　　編　　　　　　修　　　　　(臣/)諸　錦
　　國家當全盛之朝重熙之世海外有截悉
　主悉臣蠢爾金川自作不靖延以歳月尚屬㝠頑
　皇上用是震怒爰
　命經略大學忠勇公臣傅恒
　授以方略時惟
　　乾隆十三年戊辰仲冬三日飲餞興師當午日升
　　　雲物煥朗所經驛路倍站兼行濟以師武臣力
　　　梯雪履冰罙入其阻碎碉誅諜一戰而摧不浹
　　　月而莎羅奔等窮無顧藉稽首膝行革面攄心
　　　投誠乞命我
　皇上天覆地涵義正仁育逆則討之降則受之文徳
　　　武功包荒整旅責以莎羅奔六事罔不率從
　特允大學士所請奏凱虎旅懽呼里閈頂
　　祝是皆
　廟算
　天威賴及萬方有慶重以
聖母皇太后垂慈德溥無疆所謂禁虣戢奸保大定功
　　　安民和衆豐財武有七徳實見於兹(臣/)不勝懽
　　　忭踴躍謹作從軍樂二十四解以附於凱歌之
　　　末用以見天保治内采薇治外彰郅隆之大化
　　　焉
　　　敵愾重敵愾驅我數馲駝
　天上下神兵努力折折坡(一解/)前頭看後頭齊戴鐵
　　　兜牟前行連後行齊著繡裲襠(二解/)千金辨鞍
　　　馬百金裝寳刀我歌蘭陵王火伴看孟勞(三解/)
　　　斫却楊栁枝絲多亂人思丈夫圖麒麟決勝横
　　　草馳(四解/)誰奪綠沈槍誰占碉樓營誰竊佛郎
　　　機誰略内地兵(五解/)誰虐爾隣番誰盜我馬匹
　　　蠢爾抗
　天朝壓境轟雷疾(六解/)誅諜斬鯨鯢受降還服叛主将
　　　有神機
　皇猷多勝算(七解/)渠魁赦不殺厥角稽首降虎帳樹
　　　旌門番部為駿厖(八解/)始去雪霏霏歸来栁濯
　　　濯凱歌入
　　國門從軍古云樂(九解/)莫誇李衛公髙築籌邊樓
　　　請看建生祠逺過悉怛謀(十/)解莫羡武鄉侯川
　　　有籌筆驛誰看摧金酋我有八陣石(十一解/)回
　　　紇莫跋扈推誠郭令公李愬具櫜鞬肅揖裴晉
　　　公(十二解/)往者蜀道難即今蜀道易融為日月
　　　光海宇消兵氣(十三解/)震以克鬼方豫以利行
　　　師大有公用享无妄茂對時(十四解/)卡撒具夫
　　　馬来自刮耳崖昔為􁀙與豺今為楙與櫰(十五/)
　　　(解/)牛羊滿原野皮幣堆山邱壺漿迎夾道供帳
　　　羅前騶(十六解/)蜀民鼔吹喧嬌歌與急管不數
　　　千足羊更有萬民繖(十七解/)男耕亦有饟婦織
　　　亦有裳吉甫萬邦憲南仲獫狁襄(十八解/)飲至
　　宴太平
　　策勲榮
　　特進雙翎豹尾槍上公兼相印(十九解/)閥閲書青
　　　史
　神聖勒豐碑鴻號垂無窮置郵遜徳綏(二十解/)
　皇帝授方略銜命即驅馳相臣神且武寧得久勞師
　　　(二十一解/)
　皇帝有恩言偕朕贊昇平相臣忠且勇已事即遄征
　　　(二十二解/)
　皇帝承
聖母愷澤復慈祥
　　告
廟謁
三陵顯比開明堂(二十三解/)三皇世如春五帝時如夏
　　　晉
　　祝
　萬年觴樂天保天下(二十四解/)
　　　平定金川歌(有序/)
　　　檢　　　　　　討　　　　　(臣/)張　馨
　皇上御極之十有三年金川土酋不靖
　特命大學士忠勇公臣傅恒往討之撻伐既張受降
　　　而返是役也冬至出師閲次年春二月振旅膚
　　　功迅奏古罕匹焉薄海内外靡不仰
　天威之震疊欽
　帝澤之崇深胥慶交忭(臣/)幸際
　　昌期備職史館自慙譾陋未能鼓吹
　　休明敷揚
　　盛烈恭擬凱歌十二章謹拜手稽首而獻於
　　庭曰
　　　河潤星輝過百年萬方綏靖荷
　堯天荒隅何事興蠻觸漸說烽烟近兩川
　　　屹屹層樓迥建碉篁深箐密路葶苕習流都藉
　　　皮為艇懸渡還憑笮作橋
　　　元臣銜
　命出神京慷慨疆塲自請行三十登壇威信著恪將
　　　忠藎贊
　　昇平
　　　輓粟飛芻赴劒南連雲棧閣置郵驂儲胥霧集
　　　蠶叢外粻峙渾堪埓武擔
　　　兩翼材官擬佽飛蹶張驍㨗秉神機鉤梯百丈
　　　身騰上練習都穿短後衣
　　　漾日旌麾指僰駹道旁欣覩碧油幢
　王師直是從天下電掣飇馳達錦江
　　　桓桓虎旅素調嫺挾纊投醪上下間取次六師
　　　將雨集春風二月度桃闗
　　　㦸門笳鼔閙如雷細樂濃香夾道開卉服諸番
　　　齊拜舞争看天上令公来
　　　六事湔除總悦從誓將奉職愈䖍恭自兹雪嶺
　　　牂江畔犵鳥狪花浥露濃
　　　鐃吹旋時春漸深韜藏貝胄與朱綅戎車纔指
　　　南人服并亦無煩七縱擒
　　　耆定遐方我武揚翠珉百尺峙宫牆韓碑栁雅
　　　都寒儉
　雲漢天章自煒煌
　　　歸化城邊青海西
兩朝威德制羌氐
　天兵此度綏蠻服共慶
　豐功駿烈齊
　　　平定金川歌(有序/)
　　　内　　　閣　　中　　書　　(臣/)沈作朋
　　　恭惟
　皇帝御極海宇清寧邊隅靖謐維金川酋長恃其險
　　　逺侵擾羣番有稽
　天討乾隆十三年冬
　特命大學士忠勇公傅恒視師金酋望風投欵歸誠
　　　向化踰月奏凱兵不血刃(微臣/)載筆軍門親逢
　　　其盛凡所目擊比事屬辭得凱歌三十六章其
　　　辭曰
　　　四海昇平書軌同么麽敢逞醜夷中
　皇威逺不遺荒徼
　方略親承屬上公
　　　薇垣上相得勲賢圖像雲臺獨妙年吉䜟先傳
　　　輿誦協羣看下馬定金川(先是有一馬平川及/馬到功成之諺至經)
　　　(略大學士馳驛/赴營果符吉兆)
　　　大散連雲入劒闗輕鞍倏過百重山將軍果是
　　　從天降萬里征程匝月間(經略大學士於棧道/中亦䇿馬兼程而進)
　　　闗前跨水架繩橋風裏垂虹影動搖(桃闗外即/有大川限)
　　　(隔中外渡以繩橋毎臨風/蕩漾過者輒目眩心駭)一自王尊先叱馭烝
　　　徒踴躍馬嘶驕
　　　懸車束馬阻崔嵬上將偏能策杖来鳥道直飛
　　　雙舄度(天赦納窪諸山經略/大學士皆步行而過)蠶叢不待五丁開
　　　電駛風馳驛路長宵燈候館檢封章更緣密勿
　　　承
　宸翰奏牘親裁達
　九閶
　　　龍虎臺髙兩翼均鳥魚陣整五兵陳九天九地靈
　　　機運壁壘旌旗照眼新(忠勇公到軍移兵前駐/整肅軍紀煥然改觀)
　　　元戎親蒞一軍驚鐵礮雲梯壓境横磧上縱衡
　　　諸葛陣胷中百萬范家兵
　　　貔貅為旅虎為臣江漢飛翰擬未真更有先聲
　　　能奪魄翦除奸黨疾如神(計誅良/爾吉等)
　　　暗傳消息禍非常黠鼠妖狐肘腋藏獨屏羣疑
　　　誅反側銛鋒真欲邁干将
　　　井蛙漫敢抗顔行殘喘偷從兔窟藏樹幟羽林
　　　纔及半降旗一片出巴郎
　　　敵營宵警撼山阿送鬼番巫走疾呵(番人祈禱/輒有喊聲)
　　　(謂之/送鬼)報道
　天兵雲集後碉樓占得咎徵多(番人毎戰輒打卦卜/吉凶自大兵到卜皆)
　　　(不吉夜聞/呼號聲)
　　　我
　皇耀德不佳兵祇為綏邊事逺征伐叛懷柔須互用
　　　頻聞
　天語日先庚
　　　吉甫忠誠見倍親曽磨盾鼻細披陳妖氛未息
　　　身何有一㸃丹心向
　紫宸
　　　誓斬樓蘭答
　主知蹶張争欲效驅馳却因
　天子仁恩重不願将軍似貳師
　聖徳包䝉量廓如孚誠渙號格豚魚狐疑頓解麏奔
　　　息額手
　天家法網䟽
　　　泥首軍門乞命艱自知負罪重如山呼邪踵接
　　　屠祁至為覲中原碩輔顏(經略既至莎羅奔狼卡/謂活佛降臨以得見)
　　　(顔色為幸遂/相率歸命)
　　　窮鳥投人夾道遮開關致館静無譁番庭直任
　　　行旌過鞭弭歡迎似一家(將弁往来巢穴/金酋執禮甚恭)
　　　火號機橋罷詰晨歡謠忭舞息烟塵洗兵不待
　　　銀河水蘭錡都隨草木春
　　　盛夏崖冰接澗平漸吹暖律入咸英蠻方箐色
　　　中原栁花氣氤氲兵氣清(正月晴和宛同中夏/箐色青葱野花雜發)
　　　崇山積雪入雲髙五月瀘中向不毛我澤如春
　　　煦絶域採將正月露紅花(正月杪將弁等從伊/巢穴折碧桃花數枝)
　　　(而/出)
　　　崖深刮耳聽馳驅館我戎行秣我駒更喜皮船
　　　跳玉尺(有擕金川中/鮮魚至營者)攜来軍府供行㕑
　　　鼔吹香烟夾道迎願開梵宇祝長生標銅刻石
　　　紛誇武誰可銘恩到敵營
　　　馬耳羊腸天外險長蛇封豕一時馴鬼方祇是
　　　㝷常路戰略如今更入神
　宵旰勤思在止戈欽承
慈㫖迓休和舞階真見苗頑格始信謙冲受益多
　　　縆懸纎路夢魂驚姦宄潛踪險亦平峻崿空横
　　　矛劒狀奔濤齊和鼔笳聲
　　　㨗音萬里達
　楓宸露布傳來未及旬一路歡聲雷動地旗旛過䖏
　　　綵霞新(露布用絳帛大/書凡八日抵京)
　　　破虜争誇血戰功當年衛霍漫英雄何如因壘
　　　無遺鏃共慶来蘓中外同
　　　采芑方歌雨未濛西征馬首倏来東妖氛掃地
　　　旄頭滅寵錫承
　天豹尾雄
　　　酬庸
　典禮一無私繡袞桓圭尚固辭將士惟傳勾當畢
　日邊相慶我來思
　　　車攻六月雅詩醇鼔吹鐃歌樂府新蕩冦豐碑
　　　隆屭贔凌烟勛績照麒麟
　　　牙帳雲屯檄草攢栁營烟漠劒花寒書生競説
　　　從軍樂策馬渾忘蜀道難
　　　蠻烟瘴雨坐穹廬領略番情到羽書豕有狼毛
　　　鼠象鼻喜将餘事補方輿(番豕毛色如狼而/黄鼠鼻下垂類象)
　　　瀛臺列坐草如茵飲至筵開酒再巡回首霏霏
　　　推轂日還歸俱是去時人(賜經略大學士等將/  宴豐澤園去時)
　　　(士咸集隆恩曠/典極其羙盛)
　帝承
上帝好生心
列祖
神宗實鑒臨執馘獻俘全不用歡騰寰宇薦元音
　　　櫜鞬歸来戢甲兵憲邦文武篤忠貞邊陲無事
　　　民番樂
　主聖臣良慶太平
　　　平定金川歌(有序/)
　　　内　　閣　　中　　書　　(臣/)倪承寛
　皇帝御極之十有四年仲春十有四日經略大學士
　　　(臣/)傅恒以平定金川納降獻㨗
　聖威逺播愷澤遐敷班師策勲爰以成功上
陵告
廟敬晉
徽號於
慈寧宫
　鴻烈光昭典禮具舉廷臣咸獻歌頌以紀功徳(臣/)䝉
　　　被
　恩澤簪筆西清日以恭紀
　絲綸為職業乃得敬悉
　皇猷(臣/)謹按周禮大司樂王師大獻則奏凱樂大司
　　　馬師有功以凱樂獻於社鄭康成註兵樂曰凱
　　　獻功之樂也漢鐃歌朱鷺以下十八曲詞甚古
　　　質魏晉以来亦曽擬之而其鋪張揚厲逺不逮
　　　古唐之鼔吹十二曲平淮西雅紀命將用師之
　　　艱難元和聖德詩具載聖明并包畜養之休澤
　　　(臣/)弇陋無文詞語淺薄輒依韓愈指事實錄之
　　　意謹撰凱歌十章不敢逺追采芑常武雅音而
　　　於武功之成
　聖主憂勤惕厲之意亦足以發揚於萬一謹稽首頓
　　　首撰列如左
　　　撫運第一
　　　彰天討也大金川為西夷蕃部僻處窮山數年
　　　以来併吞番衆侵擾霍耳章谷毛牛等處切近
　　　爐地
　朝廷不得已而用兵所以綏靖邊疆寧謐區宇也
　　　惟
　皇撫運徳洽寰區仁風旁扇愷澤遐敷逖矣金川獷
　　　頑不恭漸擾爐地邊服逞凶因崖築壘負固崇
　　　墉赫赫
　皇猷聿猷
　天討風馳電掣軍威浩浩用揚我武化以干羽柔逺
　　　寧邇寄兹國輔
　　　法宫第二
　　　大命將也
　皇上以臣傅恒經略金川總統軍機偕臣班第傅爾
　　　丹岳鍾琪等調集陜滇各省大兵務期犁庭掃
　　　穴迅奏膚功
　　　法宫宵旰區畫金酋決勝千里帷幄密籌
　簡任福將慰西顧憂瀛臺賜宴歌鐘以餞曰惟忠誠
　　　實荷
　帝眷節制之師感義忘私堂堂正正履險如夷雲横
　　　棧閣雪霽闗山
　皇威遐暢震讋百蠻
　　　師之出第三
　　　記軍行勞也經略臣恒以仲冬長至帥師出京
　　　衝寒遄發日行數百里將抵軍營山嶺險峻冰
　　　雪凍滑輒徒步登邁為士卒先
　　　師之出日長至風雲馳熊羆鷙整以暇忘勞瘁
　　　来桃闗値寒沍行危橋竹索渡維元戎先徒步
　　　天山髙疾以赴脚齒利不可駐磴稜層鑿冰作
　　　秉丹忱士卒暮萬峰雪如春煦
　　　軍威振第四
　　　恤將士也
　上念冰雪沍寒師旅暴露於外命經略臣恒賫往内
　　　帑賞賚漢土軍士勵勉將弁踴躍前驅鋭師罙
　　　入
　　　軍威振相恒来視師氣新壁壘色煥旌旗簡練
　　　出傑雋祕算握神機投醪邀實惠行歌敵愾無
　　　苦饑頻拊循
　詔雲飛来京都惻然五夜念征徒金粟厚賜賚叩首
　　　效嵩呼懸崖峭壁上躋攀奮勇忘其軀荷戈環
　　　甲行勿息策勛指日翔天衢
　　　蛩駏第五
　　　誅賊黨也臘月二十一日經略臣恒駐小金川
　　　邦噶山斬良爾吉阿扣等於軍門番衆無不悦
　　　服
　　　蛩駏並負嵎表裏為奸邪蠶食遍蠻疆退匿險
　　　且遐總統承
　廟算縛賊如麕麚桀驁恃無恐倏焉翦爪牙一朝揮
　　　天戈已斷常山蛇除惡務根本况敢留萌芽先
　　　聲已破膽蕃部歡迎遮整嚴兵氣盛陳雲髙西
　　　華
　　　量九地第六
　　　克堅碉也經略臣恒以臘月小除日試砲山梁
　　　身臨險阻指示機宜即於己巳元日帥師攻打
　　　碉卡連日殺獲無算中旬賊屢乞降
　　　量九地騰嶕嶢山梁憑險阻軍行蹴踏聲喧囂戈
　　　予卷雪聽鳴􁀙流鋋􁀙㩧飛刃縱横禽驚獸駭
　　　窮蹙乞命堅碉屹屹乃自穽大軍雲集一舉平
　　　奸宄已殱無從偵滅此朝食矢忠靖神武不殺
　　　我
　后聖
　　　破壘第七
　　　禀成算也經略臣恒視師決勝料勢將從昔嶺
　　　中峰直搗賊巢以成永靖蠻疆之計
　　　破壘兮專攻趨昔嶺兮中峰溯馬奈兮搗刮耳
　　　金川恬波兮皮船艤既揚我武殷闐銅鼓密箐
　　　深林孰敢保聚爰據卡撒已抜黨壩番境敉寧
　　　洽我雅化
　　　仁恩浹第八
　　　頌神武也正月十七日
　上以金川恃險不出久苦士卒定議班師以經略大
　　　學士臣傅恒秉心忠亮勇略超羣晉封公爵勅
　　　令還朝仁恩周溥上格
　天心而軍營即於此時乞降矣
　　　仁恩浹遐哉溥百戰百勝非予武勞士卒予心
　　　苦恃險而驕神所惡夫豈貪有此地土
　皇曰還歸我心膂牧民愛民天所予乃誘其衷使就
　　　撫么麽弗復為首鼠
　　　好生第九
　　　許投誠也莎羅奔孤窮乞命就降經略臣等以
　　　元凶不出峻拒其請嗣奉納降班師
　諭㫖而莎羅奔於二月初五日帶同郎卡率衆来降
　　　遵依六事番夷懐徳邊徼敉寧
　　　好生之徳欽若
昊天無不幬覆詎遺金川投誠哀籲乞命陳詞
　天討既申咸赦除之誓以六事舊染維新和氣蒸薰
　　　我澤如春䝉奇兜勒吚嗢頄䫜敬獻古佛樂以
　　　鉦鐃爾舍爾舍爾田爾田同我大平毋恃碉堅
　　　師告㨗第十
　　　樂凱旋也
　上以金川平定班師策勲
　聖武逺揚光昭典禮
　　　師告㨗凱旋歸昔往雪霏霏今来栁依依
　皇仁施絶徼宴樂歌采薇至善不戰功成巍巍讓美
　　　弗居
長信崇徽虎賁脫劒收牙璋蠻氛肅清三辰光
　紫宸端拱勅幾康安邊守土臣賢良風雨以時物繁
　　　昌百祿是荷萬福無疆
　
　
　
　
平定金川方略巻三十一
欽定四庫全書
平定金川方略巻三十二
　藝文
　　　平定金川賦(有序/)
　　　刑　　　部　　尚　　書　　(臣/)汪由敦
　皇帝紀元乾隆之十有四年春二月金川莎羅奔郎
　　　卡請命元戎率其徒醜匍伏軍門誓奉約束永戴
　恩德號籲哀禱出於至誠經略大學士忠勇公傅恒承
　制納降露布驛聞自闕廷達於康衢若臣若民同聲
　　　忻忻踴躍抃舞
　天子曰惟
昊天
列祖相予有家詒慶襲祖且率我
文母之啓迪以集是勲也爰咨禮臣備舉慶典於時羣
　　　公常伯鋪鴻藻申景鑠作為雅頌譜樂府鐃歌
　　　丕宣凱樂皇皇洋洋極藝苑之大觀矣(臣/)竊惟
　聖天子之盛徳鴻烈焯爍紘埏臣庶罔弗共覿至於
　　　㸐燭先曙仄席遲漏乾徤而行自強不息與夫
　淵衷密運
　睿謨神捷先機逺燭動中窽㑹(臣/)等日侍
　清光雖末由仰測高逺而覩記親切有非外廷所能
　　　具悉者謹不揆弇陋敘為古賦冀以宣述萬一
　　　有梁益下士咨於中樞大夫曰繄者先王經野畫疆曰
　　　蠻曰夷有要有荒示羈縻而不絶固荒忽而不常惟彼金
　　　川僻界荒裔其地則絙橋索引鬱崛嶄巖不足版圖𨽻
　　　也其人則騰踔倐眒吚嗢蠢螾不足編氓字也有跳而猘如瘈
　　　自噬有攘而逋如竄於瘉顧迺勞鋭師而事逺攻得
　　　無初計之未審所從與大夫曰於豈謂是哉我
　聖清之廓帝紘而恢皇綱也東爥西耀南熿北煬惠
　　　液浸衍旁魄配藜含生之羣縻不游原而泳沫
　　　何蕞爾之弗率乃思逞於隣封太陽矅不能強
　　　矇䏂以視明和風扇不能化鵂鶹以好音今夫
　　　桃闗以西諸番星列牙錯鱗次蜂房螘蛭其輯
　　　脇歸懐藉帡幪而仰維挈也非一日矣弗衛安
　　　庇弗翼安暨殖嘉穀者去螟螣擢良材者剪荆棘
　　　天戈所麾固将建威銷萌初非利土宇以恢疆
　　　張撻伐而校力也時則閫帥失圖老師罷衆就
　　　駢戮以伏辜究威柄之所用載咨心膂相維一徳
　　　載授符節以匡以勅出飛黄於天育賚溫毳於
　　　尚方旌旟郅偈驊騮騰驤
　天子闢閶闔禡靈旗次虎帳手御巵仿古禮之推轂
　　　目送其騁步於中逵爾乃歴燕趙馳并晉邁咸
　　　泰以直指輾劍閣而徑進斯時也日在浚狼陽
　　　来復初風饕蝟毛霜嚴裂膚元宰抒𠂻赤於天禀
　　　勵匪躬以忘軀均勞士卒分苦𨽻徒束驏馬以
　　　凌絶險涉層冰如履夷塗羌談笑而步百里賈
　　　餘勇其有餘然且朝拜章奏夕治軍書嘗申旦
　　　以廢寝復昧爽而長驅伊古之名臣良将歴選
　　　指數胥遜謝而蔑如也迨蒞和門軍律是申川
　　　巖為之動色壁楯為之更新狡諜伺間奔命貌
　　　馴數罪状以揮刀馘妖狐以横身凡逖聽而環
　　　視者莫不䠞竦讋怖􁂚眙而瞵眴嘽嘽王旅如
　　　江如潮塞雲棧跐岧嶤方厚集以揚鋒行踦岨
　　　而焚巢賊徒既刳腹心而落角距謂将翹足而
　　　隕覆也倉皇號謼無間宵晝元宰以聞
　帝用惻然矜彼䝉瞀湔而宥之重以
聖母之慈訓憫其窮而無救也亟
　詔班師曰武不可究賊方忷懼懵不知其所托命桓
　　　桓兵帥夙禀教令走丐更生扶服延請釋我几
　　　俎援我窞穽導迓徒御由黨壩而罙踐其境靡
　　　約不從弭耳聳聽帥曰俞哉我
　天子神聖固有以孚豚魚而格梟獍也用達厥悃而
　　　佈諸元宰乃除道築壇清壘張幕爇薌吹螺梵
　　　樂間作番酋率衆成列以待元宰之至稽顙樹
　　　頜蛾伏拜膜自陳罪惡僥脫齊斧而出鼎鑊申
　　　明誓之旦旦奉六條之成約昔嶺隳金川涸誓
　　　不渝慓祇恪載獻其琛南金滿橐瞿曇寳相獅
　　　象纓絡元宰宣
　詔㫖而示大信振
　皇靈之灼爍番酋忻喜過望悔歸遲而内怍於時雲
　　　日開明祥和絪縕巴兒賨叟咸舉手加額曰自
　　　有此土所未嘗睹信天人之協應而陽春之彌
　　　浹於區宇也大凱既奏式遄其歸擁豹尾之雙
　　　戈控紫韁之陸離晉上公之顯爵煒殊錫之葳
　　　蕤粲命服之加隆酬偉伐而匪私且獨不見夫
　　　錦江玉壘之頌徳而無已者乎或忭於衢或歌
　　　於市如戀慈母孌彼赤子香花載路企踵徯俟
　　　者延亘千里或列姓名銘蓋製衣却弗能止丞
　　　相祠堂並列以祀伊忠誠之感有以深入人心
　　　且勿謂蚩蚩者愚蓋同聲一辭謂
　聖天子之知人善任使也
　天子方迓釐於
昊穹歸美於
祖徳於
廟於
陵毖祀祗飭王公卿尹咸思熙
　鴻號以昭桓撥顧先已奉
　諄誨之謙冲鬱輿情而抑黙懿
聖母之慈恩普
徽稱而増福履滋保以諴民奉
璇闈之燕喜於是
　御紫宸而受賀中外禔福頌明良而賡喜起摛
　雲章掞
　鴻筆刻琬琰紀事實典謨矞皇襲六為七告成成均
　　　豐碑屹崒歴千萬禩胥誦
　聖謨之洋洋而流
　徳音之秩秩必若所言棄彼度外則何以闡綏世之
　　　長御宏覆幬之逺量且何以發其天良俾革心
　　　而内嚮也又何以昭示遐邇使姦猖者知所剏
　　　而强梁者知徳化之不可抗也如論其兵力之
　　　雄則羽林佽飛雲輣臨衝輕武利趾蹋壁躡空
　　　伊涼之健卒滇黔之選鋒索倫烏拉突騎元戎
　　　莅颯卉翕趫㨗鴻絧器用之利則黄間赤羽開
　　　石貫墉應弦馬踣發必洞胸輕甲繡襠呉綿疉
　　　重韌逾兕犀能禦火攻矧夫揚威巨礮輕裝九
　　　節赤堇千鈞圓瓜隕瓞雷硠電飛迮裂迸滅杳
　　　莫測其神奇亶掃迹於一瞥何堅不摧何阻不
　　　抉若是乎其銛利而盪軼也間小試於巴郎隳
　　　卬籠其半折則使中峰飛度破竹振籜設奇謀
　　　之得展固將輮藉而轔轢蓋嘗執奏至於再三
　　　而
　聖天子於解網之仁運止戈之略却逸足於中路抝
　　　餘怒而迴薄良以攻昧而撫順予善而棄惡閎
　　　大造於無外柔異類而綏不若故曰天因人聖
　　　人因天勢如轉規謀如湧泉兵法曰全勝不鬬
　　　大兵無創天以阻深䀜昧俾兹異種得卵孕煦
　　　字於一方夫豈人力所能戕故力雖雄弗究其
　　　用器雖利節之以制戰而後服不如不戰而自
　　　屈也度蘭津而為他人不如伐其心而予維新
　　　也日凛凛乎佳兵黷武之戒而時行時止知進
　　　知退所謂至誠如神無逺弗屆其懐德畏威者
　　　視獻俘折馘為更倍是豈管窺蠡測所能仰逮
　　　者哉系曰堯曦皛兮舜風暢參巍巍兮廓蕩蕩
　　　世曼壽兮延景貺梁益下士乃呀然自失曰蓋
　　　自中和樂職宣布之詩既闋未甞聞斯懿美今
　　　飲於醲和飽於醇徳大夫復覺以至諠仰歎悦
　　　服幸哉獲遘乎斯世
　　　平定金川賦
　　　留　館　教　習　翰　林　(臣/)莊存與
　　　於鑠顯哉惟我
　大清
列聖承乎天序儲嘉祉鴻休祜欽明濬哲重光顯緒二
　　　曜並其照臨六合象其覆幬恩厚周浹威武昭
　　　融肆
皇天全付有家南踰丹穴北界空峒東冒日出西極大
　　　䝉莫不陸讋水慄奔走而来同是以方内乂安
　　　黄髮眉壽目不見烽燧耳不聞介胄百年於今
　　　馨烈彌茂在我
　聖王之御宇也體
天運遵
祖法率由
世宗之明訓䖍奉
聖母之懿則九族雍雍庶民翼翼酬租庸以藏富謹憲
　　　令以迪德惠不需時賚無虚日協氣旁流湛恩
　　　允塞猶復省方問俗思和求中豈伊不懐明堂
　　　法宫豈伊不勞沐雨櫛風慮一夫之弗獲匪逸
　　　豫於
　皇躬爰日
　清問所及幽隠畢見察蔀屋如堂陛撫蠻徼若畿甸
　　　所以兼容并包逺駕長馭懷柔區夏輯綏邊裔
　　　靡不策自
　宸衷授之疆吏俾彼㫋裘之長梯航之族禀我程律
　　　守我約束者罔或私逞睚眦相為敵讐干武臣
　　　之顏行勞士大夫之誅鋤乃梁州之蠻實曰金
　　　川窫窳為心鑿齒為顏憑陵醜類肆其兇頑惟
　　　厥種人弗忍荼毒用告無辜於守土之臣
　皇帝咨爾守臣種人有辭於金川乃
　命将帥爰征師旅絡繹分赴經營㑹合儲積供偫包
　　　厚被隰於是佽飛之士賁育之徒䝉盾負羽仗
　　　鏌鋣挾僕姑而集者以萬計遂乃左導卭徠峻
　　　坂九折如飛如翰鱗次嵽嵲窮高極逺緣嶺探
　　　穴者相與布濩於卭籠之下右自岷陽二川分
　　　流若光若滅疾走銜枚抵間投隙鑿險縋幽者
　　　相與遮迾於繩橋之側爾其毚兔伏窟困獸負
　　　嵎陰施首䑕師漏多魚戎臣失圖以稽天誅彌
　　　年積日告功不時
　天子閔梁益之屯戍念秦蜀之轉輸肆用威克厥愛
　　　討一二臣之不敬厥事者簡軍實而申儆之迺
　　　維相臣秉丹赤貫金石協
　睿謀申碩畫爰以仲冬吉日秉鉞徂征於
廟告事於
　　社受成王公卿尹大夫多士百吏庶民咸曰休哉
　　　其始也簡戎行選徒御畜之既豐練之既豫踴
　　　躍歡呀問召争赴駢闐偪側營營昈昈先賞而
　　　抃舞未戒而輯附爾其軍容之為盛也朱甲耀
　　　日元戎拂星青雲為戴紅蜺為纓象北落以立
　　　候法玉井以設屏散若連林之植立動若洪波
　　　之涌興總五千之勁旅屹百萬以為營相臣率
　　　止以先啓行踰越闗隴䝉冒霜雪褒斜劍閣之
　　　阻束馬懸車之塞壯夫為之却歩勇士為之脇
　　　息而乃至忠徹神明大義動顔色履如坦道過
　　　如袵席斯固不陳而威名震不戰而敵氣奪者
　　　矣矧復淵謀内定和衷庶詢得其稔惡刈諸軍
　　　門旌旂采色霅爾以變羣酋驚視股慄而戰元
　　　機奥秘形勢沸渭猋騰雲鬱霆擊電㑹乃使輕
　　　卒鋭士陟嶃巖攀砢閜登者蟻附守者雨墮擗
　　　盤石裂巨防夷堅碉跨連杠奪其襟要據其腹
　　　腸兇酋於是俯首帖耳請命於大將之麾幢相
　　　臣方懐敵愾務翦除猶拒而未計也
　天子執神機恢大度撻伐用張徳威不怒巍巍蕩蕩
　　　澤之以陽春雨露爰承
懿㫖
　詔相臣回師而還爾乃韜上將之權略敷
　哲后之明恩先俾貳戎即其巢處其垣開以不疑之
　　　信育以並生之寛惟時諸酋除道辟館男女以
　　　頒投其戈甲實其壺簞願奉信約効奔走杜侵
　　　略獻魁首唯命是聽而㒺敢或干者以復事於
　　　相臣相臣總叅佐之傑幕府之賢熊羆之列貙
　　　虎之班駭靁鼔耀星旛鏗鍧炳煜震厲嚴肅以
　　　升於受降之壇於斯之時和風載興洽氣旋至
　　　睢旴譎詭集合者數不可殫計二酋則稽顙樹
　　　頷匍匐蟻伏以聽罪於軍吏相臣承
　詔數而宥之始則駭汗戰慄營精攝魄繼乃色喜雀
　　　躍流沫雪泣故其馳響應聲慴威赧德不崇朝
　　　而横塞乎萬里之域凡我一二從征之士甲未
　　　及巻餱未及餐不折一矢不控一弦殿方逮乎
　　　褒谷斾已返乎零山有安其軀和樂且閒
　天子乃考彝典策勲伐公爵是崇武衛有奭
　帝曰咨恒来相
　皇室念我
聖祖朔漠既寧逮我
世宗青海既平推校
　聖功克配厥成肆用類祭於
郊
社獻功於
宗廟修上
陵之盛事隆
文母之顯號於是二三股肱心膂之臣思惟
　聖主朝夕乾惕命将用師之艱難博恩廣施柔服懷
　　　逺之宏大咸進而稱曰虞帝格有苗殷宗克鬼
　　　方紀於書頌炳曜輝煌下及漢唐之君勒燕然
　　　伐淮夷曽不足稱乎偉業猶自侈乎夸詞矧我
　天子豐功茂實曠世獨出弗究弗宣將無以昭示奕
　　　葉使永永年代服我成烈羣臣恧焉
　帝曰俞哉於是揚雅頌之聲彰謨訓之大錫恩澤之
　　　博廣符瑞之富遂作頌曰靈臺兮崔巍偃伯兮
　　　裶裶
　天戈麾兮赫無外赤羽張兮集王㑹景星垂曜兮日
　　　抱戴于胥樂兮麗萬世
　　　平定金川賦
　　　庶　　　吉　　　士　　　(臣/)朱　珪
　皇上命經略大學士忠勇公傅恒蕩平金川蠻酋既
　　　降乃下
　明詔納欵班師天包地容
　德威遐播(臣/)謹贊述
　盛烈作賦以
　　獻其辭曰
　皇帝德灊威熇乾鑱坤姁陽以文敷陰以武挐疆外
　　　之醜金川恃岨毚趯狐跳以敖以驕日趑月趄
　　　不即鏖屠
　皇赫斯怒命相臣恒出師於都是膺是懲是月也辰
　　　在斗柄螣蛇相鉤指建星以為旗兮河鼔翩其
　　　靈旟羽林窘以纍辟兮跐旬始而掊蚩尤㩣觜
　　　觹于西極兮甝首䫜其若囚刷棓槍踣天狼兮
　　　咸怛魂泐魄蘁眙而睽睢蓋兵未觀乎原而已
　　　咀僄狡而眴蠼狙也迺杖鏌邪而帶干将兮粲
　　　翠鷩而貂旄玉鍪象鎧般其瞵㻞兮
　錫龍阿而佩闕鏤于是
　皇帝受
命于
祖既造既禡龍旗婉僤而綷䌨兮鈞天磤鍧而猗那握
　神符于元堂定
　天策于
　扆座挈玉斗之柄執金錘之欛
　乗輿迺御六蛟而驂八螭兮靈示繽紛而並迓
　賜瓚鬯以飲餞兮黄金勺而玉斚觀元戎之啓行兮
　　　若掣電之翕赫龍乗猋駭虎騎雷掀飇馺神驤
　　　躩其騰躍兮羌一日而走千儵􁀙倩浰湯湯若
　　　波兮殷轔膠輵曾不可乎猱攀曳青虬赭鳥之􁘤
　　　蟉􁥪􁀙兮雖赤驥白義犇超影而不得先馳玉
　　　壘峨岷之崆㟅屹􁖲兮若靈奔鬼趭厲而不顛
　　　我軍既屯桀石掲輪蠻獠錯愕褫精亡魂外雖
　　　掎角中如惔焚爾其卭崍九折弄棟八灘虎臂
　　　羊腸馬摶牛顫赤水爓赩以吐丹金繩刻屈而
　　　蠡斷鉤蛇赳螑其尾捎兮藰莅拉颯而射鬼彈
　　　灰野青赤其爛光兮雪嶺冬夏而閉霰屹三峽
　　　五屼之碕礒兮扶飛蠝而蹶狡㕙故其溪猺洞
　　　蜑譎詭獌狿魚刀劚石毒鋼飲牛腰弩偏架足
　　　張手摳駢脇束麻絡馬當鑣巢居干欄鼔角吹
　　　嘔巨鼻象飲鑿齒飛頭漆骭火蹠頳眶碧眸赤
　　　穴變化乎素虎九龍儵忽乎蟉虯蠢蠢蠕蠕若
　　　豻若虥若貙若貅者自以窟乎絶險而不知
　王師之劉之也迺敦中壘於巖嵌兮環千營而若墉
　　　前赤熛而後天黿兮駢星辰而列行流雄旄以
　　　虹爥兮曳彗星之飛芒建金鈴之大㦸兮戈鋋
　　　森其若霜蒼頭彪髶腰豪曹而首雕鶡兮顛盛
　　　瞋而未将飛鳬電影羽赤白而焠鏃兮厲衝飇
　　　而怒翔佽飛之倫超㺦猭而都盧兮頰敵魁而
　　　血冦吭
　皇威燀燀我武洸洸蠢愚苗民命顛于阬爰有邦汋
　　　間于我師中詗外漏為賊之媒
　皇帝有命相鋪厥威摶戮賊諜如簎蠃蠯青衣之竹
　　　既磔鹽水之蟲不歸手格槃瓠之瘈生拔髦牛
　　　之氂莫不觳觫於椹質懲慄乎刳劙是時
　皇帝臨乎
　帝車五潢之舎太微三光之廷旭爾
　天縡霅然星旋若斗杓運于中央殷北極而周八紘
　　　迪昧爽之丕顯冏達旦而不寝
　明登天而瞭矚
　聰屬地而䏅聆故發聲乎紫宫而濯靈乎西清相臣
　　　将臣莫不用
　命于是軍動雷驤師次昔嶺火龍金汁礧礮轟霆連
　　　珠走㦸炎傘掣景獝焦魖爛飛銷鑠磺狀掀輪
　　　抜軸殷其膠捩兮半騞砉而擘開駢五山之岝
　　　􁨫兮乍􁖸􁖹而相豗武擔鑱天而訇坼兮石筍
　　　捎雲而軋摧匃磕硠􁥾兮若蠻丁厲而崔巍隤
　　　煽爍燎奭兮若積薪燒而兵蘭灰烈缺䃱磹吐
　　　鞭交緋豐隆霹靂鬱律嵬䃶駭若天剷神揃而
　　　亡其嵯峨也蠻酋震驚豎其降旗懾我之旅赤
　　　纛白麾克奔于師以厥伻来鴃舌鷇音覼縷侏
　　　離潘靧垢面湔磢肝脾陳其犛牛豪羊瑟瑟碧
　　　璣錦疉朱罽翠羽文犀焜耀摛爥麗靡威蕤桓
　　　桓我軍拗怒未息方將罙阻抵巘馘大憝而獮
　　　蒐慝匪拊其背乃搤其嗌韔鳳喙之膠弓手虎
　　　爪之玉鏚髾欃孛而觀鯨鯢繕招搖而怒賁育
　　　若天鳥之覆巢乃獝狨而将哲鹿奔兔投如狖
　　　如玃懼厥罪之不逭終刲刉而疈磔
　天兵鱗其鋪敦兮欲乞生而不得於是
　皇帝拓帡包之度霈煦嫗之仁撻逆輯順刷陳濯新
　　　奉
皇太后命詢于百憲若于兆人既庭既羾亦莫不馴乃
　命相臣降其螴蜳以解袀而息民也
　天熙其生臣厲厥伐欲拔枿椿而斸株橜蠻乃怵惕
　　　不敢回遹奉我梟師厭於其􁢹獻黑羊之白􁀱
　　　刺赭馬之青血犎牛之湩瀏若川兮珠澤之酒
　　　縻胃而滑桄榔百載食馬千匹崩角膜拜跽而
　　　戰慄彼酋既欵
　天詔乃莅除崇壇以隠天張赤帟而爛霱控蔥嶺而
　　　西毳髠刮辰溪而南雕鎩莎羅奔狼卡頸徽肉
　　　袒首歸乎七萃經略爰歴升乎罽幕而收其草
　　　䕓金髤之甲晶光耀暾狻猊之胄凌兢敓月鮫
　　　􁀙璘其方騰鸊鵜淬其欲剟鶻尾之箭善􁀙燕
　　　角之弧將彈罔不鱗簇羽攢充魚箙而裂鞘􁗯
　　　於是雕題漆齒之戎駢胸交趾之羌冠以熊皮
　　　虎尾耳垂金鉤玉璫鏐環約臂鐵釧繫肮十尾
　　　結髾刻身像龍犀帶雕鏤象額銀裝赤幘戴獺
　　　氍毹麖章青頓白眊灕乎屈虹班紕􁁉毲爛乎
　　　錦江曳蘭干之絺紵披梧桐之華英斑蘭摛繡
　　　灼爍乎芙蓉爾其精夫渠魁扶服顚稽珍奇靈
　　　傀怳敞逺徠則有菌鸖短狗龍角神龜梟羊􁀙
　　　􁀙翡翠毼鷄金馬荒忽其騰耀碧雞彯彯而扇
　　　翬扶拔驫䮅而飍矞師子髬髵以之而文翰絶
　　　雲以振彩鶼鶼比翼而交㩣兹白尊耳䶂犬星
　　　施羧羊五角奇鹿兩頭飲獻白鵠之血羽用孔
　　　鳥之髟從目黑齒鼔鐘若牛罄西南之瑰􁀙若
　　　相招而畢投乃羅淫浦之萬鳬進朱提以千流
　　　奉迦維之寳相獻摩竭之金軀若舍身於龍象
　　　亘世世而不渝相臣布
　皇帝命納粟而却紫鏐賚以
　天錫聿開珠蝥蠻乃炙義濡德作廟於厥虛踏歌抃
　　　蹈以慶
　天子而祝公侯也既遏負固奚振我旅竄饕餮於魑
　　　魅卧虎賁之干櫓
　皇帝命恒汝劼孔茂錫汝桓圭予毗予輔神旗豹尾
　　　赮赫婀娜前後所
　賜既廣既厚凡厥勲士亦無不與於是鐃歌吹凱樂
　　　作歌曰
　皇靈熛兮天中環星野兮既同西月􁢹兮東明􁀙八
　　　索兮在綱蠻之狡兮既僵
　皇仁沛兮不兵煬四海兮賔将彤弓既櫜飲至有釂
　　　協於椌楬告於
郊
廟謁
陵寢而耿
烈光奉
慈宫而上
尊號搢挺笏於明堂勒隆碣於太學龍彲賁乎
　天文日月離乎華昭岣嶁之碑無所誇其青赤兮陽
　　　虛之石曽不得㘩夫景曜増職方之版圖辨王
　　　㑹之見頫咺
　神武而不殺儷包荒于覆幬南熿丹水之朱殷北爥
　　　燭龍之蜩蟉西熇若木之灼光東焜十日之爍
　　　耀下峥嶸而豐融上嵺郭而金歊蓋
　皇德被于無垠奚啻偈賨僰而息荒徼也哉乃作頌
　　　曰
　　　於鑠
　皇師彪光熉兮漫乎天還渟若淵兮驂龍騑離嘽焞
　　　焞兮猋騰翏厲靈無厓兮幪如幬帡張夤紘兮
　　　啿啿羣生侯不静兮湛我
　皇徳澹裔裔兮既濯而濡民之塈兮格于
寢廟曜精饗兮惟
　皇之純慶無疆兮
平定金川方略巻三十二
