#+TITLE: 欽定蘭州紀略-清-阿桂
#+DATE: 2016-06-11 12:21:11
#+SOURCE: github.com/kanripo/KR2c0015 master f75d7b22                
欽定四庫全書
欽定蘭州紀畧
　　提要
　　　　(臣/)等謹按蘭州紀畧二十一卷乾隆四十六
　　　　年奉
　　勅撰考囘人㪚處中國介在西北邊者尤獷猂然
　　　　其教法則無異劉智天方典禮擇要解即彼
　　　　相沿之規制也其祖國稱黙德那其種類則
　　　　居天山之南北後凖噶爾據有山北乃悉避
　　　　處於山南今自哈宻吐魯番以外西暨和闐
　　　　葉爾羌皆所居也迨我
　　皇上星弧遙指月窟咸歸諸囘部並隸版圖為我
　　　　臣僕中國囘人亦時時貿遷服賈來往其
　　　　間姦黠之徒遂詭稱傳法於祖國别立新教
　　　　與舊教搆争守臣狃於晏安不早為防微杜
　　　　漸互相讐殺乃馴至嘯聚稱戈辛丑四月循
　　　　化㕔逆囘蘇四十三等突陷河州復擁衆犯
　　　　蘭州㑹援師既集㫁其歸路而羽林勍卒益
　　　　部蕃兵亦皆奉
　　詔遄征尅期並赴逆囘飛走路絶乃退據城南十
　　　　里龍尾山扼險死守釡魚暫活褌蝨終殱填
　　　　塹焚巢百道俱進蹙之於華林寺或俘或
　　　　馘無一人倖漏網焉盖是役也平曰醸釁之
　　　　漸在大吏之積薪厝火故猝發而不及防臨
　　　　時制勝之方在
　　聖主之省括張機故一舉而無不克是編所録始
　　　　末釐然至於規畫兵制慎固邊防一切敷陳
　　批答亦皆備書併足見長駕逺馭之謀杜漸防㣲
　　　　之畧所以貽萬世之安者
　　睿慮尤深且逺也乾隆五十四年正月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
欽定蘭州紀畧
天章
　　四月朔日作(辛丑/)
王狗鴻龍順斗遷春消九十夏初旋已欣時澤利麰麥
更幸大田起陌阡紅雨緑雲方爛熳青山碧水未留連
問書旁午勤批答慙愧番回蠢動邊(昨據勒爾謹奏蘭/州撒拉爾番回因)
(争立新教抗官拒捕殺害知府楊士璣副將新柱嗣又/佔㨿河州城今日復據畢沅奏逆匪直逼蘭州省城因)
(調派滿漢各路官兵并健銳火器營京兵四千名前往/㑹勦命大學士阿桂尚書和珅帯領侍衛督率進兵日)
(内正值軍書旁午/實不勝慙懣之至)
　　孟夏
常雩禮成述事
未躬承昨嵗南巡奠璧
祈壇意倍寅祇為萬方勤一已幸䝉尺澤渥三春(今歳/正月)
(間春雪頻仍二三月以來/雨膏優渥實向年所僅見)若時暘雨顒年稔既潔粢盛
沭
帝仁薄伐番回不容己(昨因蘭州撒拉爾番回肆逆傷害/大員佔據河州進逼省城不得已)
(調派各路官兵并發健鋭火器兩營勁旅命重臣/董率即日㑹合進勦惟冀迅速埽滅以安邊民)維揚
速冀晏邊民
　　陜甘總督勒爾謹等奏報勦捕撒拉爾番回誌事
　　十韻(有序/)
　　撒拉爾番回即狗西番其俗人畜並處好即人怒
　　即獸往年因大加懲創安靜五十餘年今其醜類
　　復滋昨督臣勒爾謹奏撒拉爾畨回蘇阿渾等因
　　争立新教殺傷舊教多人遣官往捕而賊匪等竟
　　敢抗拒並戕知府副將勒爾謹因率臬司福崧領
　　兵往𠞰更調集丼省提鎮仁和等五路兵而賊已
　　乗間侵佔河州維時事起倉猝勒爾謹暫駐狄道
　　藩司王廷贊保守蘭州省城賊乃間道進逼省城
　　焚燒闗廂西安巡撫畢沅以聞將軍伍彌泰提督馬彪各
　　領兵赴援奏到即勑簡八旗勁旅並大學士阿桂尚書和
　　珅等徃莅其事乃兵甫啟行而王廷賛即奏誅殺賊匪教
　　主馬明心兹勒爾謹畢沅仁和等奏克復河州省城
　　圍解且擒殺賊匪要犯多人擊退上山即日可期勦滅
　　云云因勅分别奬賞頒諭中外並賦十韻紀事如左
狗西黒帳本畨雛白帽非回竄籍呼(狗西畨又名黑帳/房與内地回人帶)
(白帽者本另一種類昨勒爾謹奏乃以其不食猪/肉遂沿俗稱番回現已飭令詳查具奏毋令竄混)争教
始因執新舊據州遂肆攫萑苻(撒拉爾畨回本舊教近/因賊首蘇阿渾等欲另)
(立新教殺害舊教數人肆行不法該督委蘭州府知府/楊士璣河州協副將新柱前徃查拏途次白荘被逆畨)
(聚衆殘害時勒爾謹一靣率臬司福崧帶督標兵五百/名徃勦一靣調集仁和等五提鎮兵二千名㑹勦而逆)
(匪乗官兵未到之先竟擁男婦二千餘/搶佔河州實為罪大惡極神人共憤)如狂一旦為猖
獗不畏三軍置鑕鈇提鎮領兵皆宿將(丼肅提督仁和/西安提督馬彪)
(及各鎮總兵圖欽保徳寧等皆曽經出兵金川乆列戎/行故臨陣調遣井然因并交部從優議叙以示奬勵)
監司守省具嘉謨(丼肅藩司王廷賛以文臣能保守省/城於賊匪圍逼時悉力守禦又安定)
(縣回民馬明心係賊人新教之主前已拏禁省城王廷/賛因賊人索取許其城上一見指稱禀明督臣批至釋)
(給隨將馬明心正法以免後患辦理實合/機宜因賞給一品頂帯仍交部從優議叙)㑹征有算妖
氛歛决戰無前賊勢孤(此案事起倉猝勒爾謹先調各/路官兵㑹籌征勦仁和由途次)
(迎勦並令徳寧額爾恒額一面把守賊人所毁河橋施/放炮位一面直渡黄河率官兵勇奮殺賊圖欽保復手)
(刃四賊將逆匪擊退上山此時賊衆/已成釜底游魂擒賊指日可計矣)近日伏林逺滿四
(丼省番回雜處好勇鬬狠其常也近年之王伏林明季/之滿四暨今之蘇阿渾皆其類也然小醜潢池官兵一)
(至即盡/灰滅耳)何辭淨勦受駢誅分馳禁旅原資衆(先據畢沅/奏報蘭州)
(被圍即簡派健鋭火器兩營京兵四千名選乾清門巴/圖魯侍衛帯領又欽差大臣和珅拉旺多爾濟及海蘭)
(察額森特前往督率並命大學士公阿桂/由河南取道往同會𠞰以壯聲勢)詳覽軍書敢懈吾
本省制軍紓壯畧鄰封安撫裕良圖(勒爾謹既調集丼/省各路兵而畢沅)
(在西安境内聞報即悉心調度協濟滿漢官兵事事迅/速妥協並有先辦而與所降諭㫖相合者實屬可嘉之)
(至因賞給一品頂帯仍交/部從優議叙以奬賢勞)羣心齊自成功速小醜殱將
乏處逋方籲
佑随聞捷信(是日宴邊雩祭有薄伐番回不容己維揚/速冀    民之句回鑾至御園遂接此奏)
(誠埀貺昊/乾    也)曰欣曰敬曰慚夫
　　初夏御園雜言遣慮
昨嵗事南巡前年逮釋服御園初夏景均未一逰目清
和今適值喜雨况霑足和近春婪尾清非夏騰燠因為
清和什徳潛説闢獨(嵗時紀四月朔為清和節考古人/引用皆然沈徳潜乃訛唐之中和)
(節為清和因以謝詩首夏猶清和謂四月似/二月其説臆㫁無據别有清和詩闢其謬云)風日既以
佳心情應亦俶而何繾丼省番回逞兇倐軍書勤批答
厪懐日以六(自三月三十日勒爾謹奏撒拉爾番回肆/逆一案軍書旁午日勤批答至四月初六)
(日始據奏報各路官兵陸續到齊擊退賊匪/上山賊勢窮蹙惟待擒獲正兇勦除餘孽云)却報官兵
集賊氛勢已衂正兇猶待獲雖慰意仍蹙有暇偶泛舟
散慮林蘌曲懐昔不忍歡遣慮吟書屋
　　命尚書和珅往丼肅同總督勒爾謹㑹籌執醜善
　　後事宜並遭賊氛燹後何以加恩處奏來頒㫖詩
　　以言志
番回争教肆狂狺竟刼河州逼省闉雖事鋪敦將執醜
却憐蹂􁞻已殃民籌咨善後孰居要撫䘏為先合沛仁
曰隠曰艱應入告十行次第待頒綸
　　確信
彌月繾蘭州確信披驛致河州雖已復蘭州解嚴未(撒/拉)
(爾番回肆逆一案自三月三十日以來日夜厪念昨四/月初六日據勒爾謹奏已克復河州省城圍解并有半)
(月成功之語意謂事可速蕆乃今已及彌月直待大學/士阿桂尚書和珅先後到蘭州奏明實在情形披閲始)
(覺明晰然得信已遲/致悞事機實堪憤懣)莊凉兵初集賊暫向山避(勒爾謹/奏丼肅)
(提督仁和凉州總兵徳寧等帯兵赴蘭州協勦奮勇殺/賊圖欽保復手刃數賊將賊衆擊退逃竄入華林山)
時來竄焚擾城門原尚閉(四月廿九日據阿桂和珅奏/伊等未到之先蘭州西南闗)
(外一帯通賊處所賊人竟敢任意往來搶掠民間牲畜/口食並於燒剩民房内藏匿乗間放火又於黒夜不過)
(數人潜至城下騷擾而守城兵丁虛張聲勢施放鎗炮/徹夜張皇和珅到彼後始嚴飭禁止並搜捕殺賊數人)
(又各路所調之兵零星散處不俟力齊催令打仗以致/間有傷亡士氣不振現在阿桂等申明軍律激勵戎行)
(并安設卡柵彼此接應又于山間札一大營照料各卡/俾賊知大兵逼近不得不晝夜防守民心亦漸安貼等)
(語如此料理始漸有頭緒覽矣/奏畧慰知賊渠將不日就擒)勒爾謹誑奏謂半月功遂
因命所發兵中途回以暨(前勒爾謹奏現在所調各路/官兵先後到蘭惟有公同商)
(酌四路擒勦並分派漢土官兵分途前往預偹擒拏半/月可以成功等語阿桂于途中聞此信遂令頭起領兵)
(之人不必前往候㫖而回奏到因將所發健銳火器營/京兵撤迴其前調川兵及阿拉山兵亦經勒爾謹咨撤)
(庸臣輕舉辦事未見面目頓止援兵以致遲悞實為可/恨設無此奏則京兵及川兵阿拉山兵均早抵蘭州可)
(以一鼓擒滅兹阿桂和珅復奏請選調川省曾經出師/之屯練兵丁千名阿拉山兵七百名兼程赴蘭協同勦)
(捕此亦無聊之計雖現在軍容整頓壁壘一新奏功指/日可期而前此舉碁屢易貽悞已多言之徒増慚恚耳)
和珅及阿桂先後到次第乃據實情報庸臣敗國事我
兵初到蘭衆力未齊偹率即驅之戰而又乏董帥一二
致傷亡遂乃餒士氣綠旗兵本怯聞戰先驚悸設京兵
弗迴此時將逮至舉碁屢易著兵法之所忌二臣(謂阿/桂和)
(珅/)調川兵是亦無聊計申律勵戎行旗鼓重新示僨轅
雖抵罪貽悞已不啻功雖指日蕆旰食徒増恚庸臣誰
所用自責誌吾媿
　　鑑逺堂
溪堂臨水稱鑑逺俯檻非徒玩𣺌渟千里蘭州厪逺慮
勦番回欲悉情形(撒拉爾番回肆逆一案勒爾謹總未/將前後實情具奏實為晝夜厪念昨)
(閲阿桂等奏約二十日前後乗機進勦各情形始/覺明晰有經理惟日望殱獲渠魁捷音速至耳)
　　丼肅布政使福崧奏報得雨詩以誌慰
殱賊命王師無非計安民行程計近逺一再遣重臣(前/因)
(蘇阿渾即蘇四十三等肆逆遣京兵往勦因命尚書和/珅及海蘭察等馳驛速往蘭州時大學士公阿桂在浙)
(辦海塘回即命由/河南取道前徃)和珅入甘境即有雨隨輪(和珅等於四月望/前入甘肅境即遇)
(雨/)今接旬宣奏屢被膏澤均(福崧奏稱甘省春夏之交每患雨/澤稀少本月自四月内省城得雨)
(三四次今五月初七初九十二等日近省一帶/又連次得雨三四寸地土滋潤徃年罕有䓁語)甘省艱致雨地瘠
誠民貧犁巢雖未蕆農兆慰則真宣来咨實情珅迴復由
秦(蘇阿渾一案勒爾謹總未將前後確實情形明晰具奏因/念該處阿桂一人儘足了事而朕往熱河御前領侍衛及)
(軍機大臣扈從者不宜少因命和珅回京並靣詢甘省一切事/宜據稱沿途經過甘肅西安山西各省麥收即日登場収成均)
(在九分以/上云云)秦晉麥已收胥稱九十分何以承
天庥惟益勵敬勤
　　永佑寺瞻禮
皇祖當年喜此居自應
神御奉如初禮因義起言思彼
仁以
憲章事剏予至必先瞻欽繼述念惟切已敢舒徐不期
梗化回猖亂復此有征盼捷書(撒拉爾番回肆遂一/案已屡有詩紀事昨)
(阿桂奏川省屯練土兵等到齊欲令預悉華林山勢/及進兵路徑先於閏五月初三日派海蘭察明亮等)
(帯領阿拉山馬兵及屯練兵由龍尾山繞至華林山/西南斜撲賊卡又派舒亮等帯滿漢奮勇兵過溝由)
(山南直壓賊卡額森特及伍彌泰等在山坡山梁/分路策應除鎗石殱賊不計數外三次攪戰約殺)
(賊六七十名現擬於初九初十兩日尅期大舉四/路官兵攻打以期一舉殱滅晝夜惟望其捷音速)
(至/耳)
　　安逺廟
新疆底定後安逺建祇林(是廟肖準噶爾固/爾札之式為之)萬里夜來
往(自平定新疆後伊犁駐以將軍回部各駐欽差大臣/烏魯木齊則設都統與屯耕驛站相通百姓來往貿)
(易者夜行無恐較之/内地尤為安貼也)廿年乆静愔衆生資庇蔭一已致
䖍欽回逆偏猖近(阿桂奏閏五月初九日分派官兵四/路攻勦賊營搶得賊卡四座殺賊百)
(餘名乃賊人尚敢傾穴出迎拚死抵拒現在另籌進取/於賊營迤西嚴宻圍困令其無路覔食等語連日切盼)
(佳音又未能即刻/擒獲殊増憤懣)陳師却愧心
　　遊獅子園
獅子峯陰居
賜昔額題仍是
御毫揮有懐因便為一豫無逸敢皇懈萬幾頻問郵籖
心不懌(閏五月二十三日據阿桂奏十五日大舉攻剿/將賊匪卡子四座攻得復乘賊退回攻得賊人)
(大卡殱戮賊匪甚多随于左近四面拏卡聮絡接應海/蘭察明亮等即帯兵駐守次日天明又佔得兩處山包)
(並將賊營迤西本布爾廟燒燬殺賊甚多現在官兵接/連佔至黄河邊兩岸俱有兵丁水手防範賊勢窮蹙不)
(日可勦除浄盡等語今又隔/數日惟晝夜盼望捷音耳)忍看畫障景如依成詩數
首旋歸去行漏曽非四刻違
　　書扇賜大學士阿桂時在蘭州勦回寇
邇日書詩經(曩時曽書詩經全部並指示畫院圖之間/亦涉筆兹重觀之覺書法未臻因復手冩)
(一通易之適書至小雅北山從事賢勞經/營四方之句不覺繾懐于役者之勞云)北山什重勘
即事懐賢臣于役頻再三江河資畫策逆回兹勦䧟(大/學)
(士阿桂於上年臘底命往浙江閲勘塘工今春並令由/江南至河南查辦河務時值丼省匪回肆逆遂命由豫)
(取道赴丼㑹勦近雖屡奏勦殺賊匪並于賊人所佔山/梁四面拏卡圍逼賊勢窮蹙待斃而蕆事捷音尚未奏)
(到懸望日/甚一日耳)徒以恃險守絶壁及深壍宻圍待坐困報功
信遲欠憤懣爾我同賢勞乆煩憺卿無父母憂予有股
肱念賜扇解炎暑是用五字掞
　　阿桂奏圍困賊營㫁水情形詩以誌事
賊營蓄糧足延時取水黄河更宻邇所以守穴三月乆
近始四面圍築壘黄河被隔填井泉絶水賊窮知必死
老教逃出將欲斃(前經阿桂等奏安設木城卡柵將賊/營四面攻圍並設法隔㫁水磨溝水)
(道其華林寺後及雷壇二井俱用土填築兹復據奏守/卡官兵殺死夜間盗水賊匪數名并有脱回之老教等)
(八名提訊該犯等俱受渴已極不能出聲予水亦不能/下徐徐灌潤始能言語據供稱賊匪五百餘名老弱傷)
(病者㫁水五日已有渴死者即賊渠蘇四十三及力能打/仗之人亦㫁水三日雖有炒麵不能下咽騾馬驢牛數)
(百匹倒斃凈盡俟其困􁁄已極即/進兵擒捕不使一名兔脱等語)與水亦不能飲此徐
徐灌活始取供其衆五日苦斷水觀奏翻為心惻然兇
渠首禍累衆耳然猶一心拒王師反惻為恨亦彼取(叶/)
厄魯回部及金川不無勦殺為蕩洗何以兹番乃憐賊
古稀因識吾老矣吁嗟嘉兵有至訓豈願興戎不得已
　　阿桂奏報撲殱賊營已誅賊首蘇四十三詩以誌
　　事
番回滋事信竒談嘯合千人死守丼邪教縱能令志固
元戎原是用兵諳(前因撒拉爾番回蘇四十三肆逆官/兵圍之于華林山而賊衆丼為死守)
(阿桂節次奏到調派官兵安設木/卡㫁絶水道諸務辦理皆合機宜)填壕撲柵羣心奮㫁
水焚糧衆力戡乃得一朝破巢險猶然數百冐鋒酣(六/月)
(廿二日巳刻據阿桂等奏到於本月十五日令海蘭察/明亮率同領隊大員并侍衛章京等帯領官兵屯練降)
(番及阿拉山兵先在卡邊埋伏相機進攻垂宻雨時出賊/人不意將枝綑土袋抛填賊人所掘壕溝我兵奮勇直)
(進哈當阿帯領川省降番首先躍入壕内與賊匪攪殺經/官兵抛擲火彈乗勢擁進勦殺賊衆佔得賊卡賊壕俱)
(拆燬填塞海蘭察明亮督率官兵逺則鎗箭齊發近則/短兵相接各路官兵咸懐振奮分佔磡上賊卡海蘭察)
(明亮又拏立木柵帯兵直撲賊營痛加勦殺抛射火箭/火彈燒燬帳房板屋奪獲賊人刀矛鳥鎗無算餘賊竄)
(回華林寺死守呈騐割得賊首一百二十餘顆隨令前/此擒獲監禁之賊黨家屬等逐一辨認據認出首犯蘇)
(四十三韓一提巴拉周阿渾張阿渾即張懐徳馬黒提/卜等首級確實無疑并據投出老教杜山别等供俱稱)
(賊人被殺死并帯傷者三百餘人所/二百餘人遁入華林寺不敢復出現)　(殘敗賊黨尚有/官兵四面圍緊)
(架礟轟擊數日之内即可勦戮凈盡等語因明降諭㫖/將首先出力之海蘭察明亮并哈當阿交部從優議叙)
(其餘在事出力員弁及受傷陣亡官兵查明分别議叙/優䘏降番等概行賞給一月錢糧以示奬勵並令阿桂)
(將蘇四十三首級傳諭各省/梟示俾回民共知儆戒云)異哉狠戾撒拉爾馘矣倡
狂四十三不屑紅旗飛報捷但云蕆事更云慚
　　命加恩丼省被番回兵燹窮民詩以誌事用四月
　　降㫖查䘏施恩詩韻
何來雜種逞刁狺竟犯州城躪市闉早以詳查命大吏
(先是命尚書和珅往丼肅即令將該地方遭賊氛燹何/以加恩之處奏請頒㫖有曰隠曰艱應入告十行次第)
(待頒綸/之句)兹應實政惠窮民本年粮賦全蠲納(六月廿八/據阿桂等)
(奏丼省應行撫䘏事宜請將蘭州河州地方照乾隆三/十年寧逺等縣地震之例辦理因即降諭㫖將蘭州河)
(州本年應徴錢粮加恩槪行蠲免其傷斃人口每名房/屋每間請各給銀二兩又每人先給倉粮三斗再普行)
(加賑一個月每户賞給置辦器具銀一兩牛馬每頭匹/借給價銀四兩俾被賊焚掠貧民各安生業俱交行在)
(户部核覆依議速行仍令該/地方官實力撫綏以示優䘏)燹處灾傷普施(去/聲)仁小醜
潢池累黎庶自無徳化愧絲綸
　　阿桂奏報凈勦番回信至詩以誌事
賊首雖陣斬餘黨十遺四乃竟勿出降死守華林寺釜
底困仍鬭延廿日弗潰邪教固人心亦誠大竒事築柵
近逼之火攻下策試縱拚命跳踉圍戮無噍類勦回勣
斯蕆飛章馳信至(賊首蘇四十三先於六月十五日經/阿桂令海蘭察明亮等督率官兵直)
(入賊壕勦殺賊衆割取首逆蘇四十三等首綴其餘黨/四百餘人尚死守華林寺思欲乗隙突出竄逸兹阿桂)
(奏報於七月初六日海蘭察明亮率同侍衛官兵由華/林寺撲入重重圍裹抛擲火彈鎗箭齊發短兵砍殺生)
(擒賊六十七名割獲首級四百五十寺内/躱藏餘賊殱戮無遺不致一名漏網等語)因思一月前
賊或紛迸避爾時圍未週(使賊於一月前未立木柵時/衝突而逃追捕正自費力每)
(召見軍機大臣等豫諭及此然賊衆自蘭州被官兵擊/退後即死守華林山被我兵得拏柵環攻盡数勦殺不)
(復留餘孽實感也/    上蒼恩賜)鳥散艱羅致知不足為患當更延乆滯
負隅待盡殱誠感
天所賜然世有逆民即為君徳累教化所未孚言及惟
抱媿
　　言志
丼省捐監蠧始自王亶望木偶視督臣一氣通下上(始/以)
(丼省嵗被災地方吏欲藉捐監粮以為賑䘏之用部議/因准行並令祗收本色米其後乃私收折色銀實始自)
(王亶望為藩司而總督勒爾謹竟如木偶並不叅奏甚/至通省上下聮為一氣冐賑分肥毫無忌憚因令阿桂)
(等徹底嚴查/方悉其弊)定議收本色(粮/也)貯倉資賑放墨吏收折色
(銀/也)慾壑饕無量報部仍本色公然行詐誑何能終乆瞞
水落石出狀利令其智昏抑亦良心喪此而逭抵法弊
吏將何尚冐賑兼剥民自取罪應償然予慮因咽廢食
益非當(辦理捐粮冐賑一案原為剔除官吏積弊使百/姓實受賑濟之益但恐各督撫悞㑹此意因咽)
(廢食致將灾賑之事靳固不舉因明降諭㫖嚴切訓諭/并傳諭李侍堯將丼省本年報灾各屬派委明幹公正)
(大員詳悉查勘即勘不成灾亦量予撫䘏或予蠲緩或/借給口粮籽種以資接濟其有不肖劣員因無可分肥)
(諱灾不報者尤必加倍重治其罪葢積弊不可不去而/灾民不可不䘏愛民所以事    天丁寧訓誡不啻三)
(令五/申矣)明道(程/)語晦叔(吕公/著字)讜言恒所仰寧受百人欺好
賢心莫曠吾以用之賑寧濫毋遺宕誠恐覬覦者謂吾
靳賑餉巧吏何弗為恤民事胥忘弊不可不懲即此恐
招謗吾如有所吝全蠲賦三貺(丙寅庚寅丁酉三次降/㫖蠲免天下正供其各)
(省漕粮亦於丙戌庚/子兩次降㫖蠲免)萬民被豈虛萬世傳寧妄是用布
赤心言志期共諒嗟乎為君難展轉増惆悵
　　迴蹕至御園作
山莊避暑木蘭獵
祖迹繩承畢闡
謨旰理宵批敢懈彼民難吏治益厪吾(今嵗至山莊時/正在辦理撒拉)
(爾逆回一案嗣莭次據阿桂奏報撲勦賊營已誅賊首/蘇四十三其餘逆黨殱戮俱盡至六月間又據河臣奏)
(報黄河決口先邳睢南岸之魏家莊繼儀封北岸之曲/家樓今南岸已經堵築而北岸據奏報堵築工已過半)
(計十月中可以合龍因命阿桂於甘省事竣後取道赴/豫督辯又甘肅監粮折色一案王亶望為藩司視總督)
(勒爾謹如木偶與首府蔣全廸狼狽為奸通省上下聮/為一氣恣飽慾壑冐災殃民鞫訊得實分别抵罪嗣四)
(川復有嘓嚕匪搶刼拒捕之案且紏集多人竄入隣境/皆由總督文綬平日養癰貽患所致因降㫖革職發徃)
(伊犁効力贖罪以福康安代之督率文武嚴行查辯近上/已據報獲賊百餘人指日根株可盡閭閻得以安枕以)
(四事均於吏治民生大有闗係數月/來飛章馳報批答傳諭殆無虚日)御園􁍤止昨何異
冬節初臨景畧殊忽憶五年前此况
暢春亟去問
安無
　　陜甘總督李侍堯奏報秋收七分有餘並秋雨情
　　形詩以誌事
甘省春夏間今年雨頻暨以此命詳察乃盡悉積
弊(向來甘省每嵗報旱今春因叛回蘇四十三之事遣/大學士阿桂尚書和珅先後徃甘據莭次奏報四五)
(月間攻賊之時每以雨阻且藩司福崧亦據實奏報得/雨曽有詩誌慰因命詳查甘省莭年報旱縁由始得盡)
(悉王亶望等上下勾通折/収捐粮藉賑冐銷之弊)寧濫毋或遺原期民受恵剥
民入私蠧濫乃至鬻吏方伯如坐尸上下通一氣(始以/甘省)
(頻年旱灾地方吏請収捐監粮備賑部議准行原令祇/収本色米使受實恵後王亶望乃私行収折色銀與首)
(府蒋全迪串通各州縣冐賑分肥毫無忌憚甚至如麥/桓之指缺賄求公行鬻吏而總督勒爾謹竟如木偶一)
(任各屬恣意妄/行並未奏聞)斯而不扺法君誠若旒綴然恐覬覦者
錯㑹吾之意謂吾或靳賑重増吾之罪既令而復申三
五已不啻(甘省冐賑一案經阿桂等查審得實因命将/勒爾謹王亶望王廷賛解至熱河親鞫分别)
(治罪以彰國法其蒋全廸程棟以下多犯案贜多寡分/别治罪庶剔除積弊此後或遇賑濟俾窮民實受恩恵)
(但恐為督撫者誤㑹此意因咽廢食致将灾賑之事靳/固不舉因屢降明㫖嚴切曉諭遇有嵗歉即當據實奏)
(報並令督率屬員痛除積弊俾窮/民均受實恵不啻三令五申矣)即以甘省言偏災仍
命恤(叶幹甘省本年報偏災者已少仍傳諭李侍堯派委/明  公正大員詳悉查勘即不成災亦量予撫䘏)
(蠲緩或借給口粮/籽種以資接濟)今嵗報秋収七分荷
天賜(李侍堯奏甘省夏秋以來除被水被雹受偏灾數/處其餘皆雨澤調匀秋禾粟穀雜粮大半黄熟間)
(有収割者寧夏水田稻榖亦漸成熟収成約在七分以/上此或因今嵗積弊一清民情豫順感召    天和雨)
(暘時若未必/不由此也)市集粮價半吾民或少濟貪官何處無捐
監大竒蔽侵帑復剥民豈有不招戾積弊一以清召和
理應致三鬴遍閭閻閲奏心誠慰厯乆被人欺是吾之
過事觀過可知仁自解兼明志
　　降㫖加賑甘肅四縣被災貧民詩以誌事(壬寅/)
向來甘省每加賑墨吏侵之弗逮民(甘省每年報災加/賑自王亶望為藩)
(司藉詞賑濟開銷監粮私收折色串通各州縣侵冐分/肥因捋王亶望等分别治罪以彰國法復恐此後或實)
(遇偏灾督撫等誤㑹此意因噎廢食諱灾不辦屢降明/㫖嚴切曉諭遇有嵗歉即當據實奏報並令督率各屬)
(痛除積弊俾窮/民均受實恵)墨吏抵罪民何罪因咽廢食誨諄諄去
嵗報災者四縣前弊盡去兹應真輕者借種(上/聲)重加賑
(甘省上年寜朔平羅等縣因河水泛溢秋禾被災已屡/降㫖照例給賑今春青黄不接因再加恩將被災較重)
(之寜朔平羅二縣貧民展賑一月其災輕之隴西寜夏/二縣著該督撫䓁查明缺籽乏食之户酌借籽種口粮)
(以資接濟俾災黎共/慶安全用敷春澤)恵兹地瘠與民貧申諭大吏體予
意切忌諱災須直陳
　　陜甘總督李侍堯奏報甘省雨澤情形詩以誌事
甘省地瘠民本貧自昔無嵗不報災去年勦賊頻阻雨
詢之乃悉弊所媒(甘省徃歳每奏旱災上年因遣尚書/和珅大學士阿桂先後往勦撒拉爾)
(據奏省城四五月間連得雨澤有益民田而畧阻攻克/之進因諭問向何每年稱旱始悉王亶望等揑災冐賑)
(之弊相/習成風)懲貪示法逭民欠秋收多穫民氣培猶恐因噎
而廢食詩吟言志誠心開(甘省冐賑剥民積弊經阿桂/等徹底嚴查得實王亶望等)
(抵法本因剔除積弊使百姓得受實惠起見但恐該督/撫等誤㑹此意因噎廢食致有靳恤災賑之事因明降)
(諭㫖再三申誡以積弊不可不去而災民不可不/恤並賦言志詩頒諭中外以示開誠布公之意)春末
缺雨為厪念今辰始報佳音來月初陸續得被澤各屬
無不沾以該(四月二十二日據李侍堯奏蘭州于四月/初旬連次得雨又於十一十二日省城得)
(雨深透四郊霑足並據各屬陸續具報得雨三四五寸/及深透不等通省普獲應時甘澍逺近均沾等語覽奏)
(為之欣慰随復丁寜頒諭令李侍堯悉心查察各屬/如間冇一二歉薄之處仍行據實奏聞毋稍諱餙)額
手西望為慶幸更頒勅諭叮嚀哉莫因目前望秋後一
隅豈無獨泣儕君臣之設為民耳慎之其善體予懐
　　陜甘總督李侍堯奏報麥収雨水情形詩以誌慰
地瘠户貧甘省信連稱荒旱却非誠率圖因賑官為弊徒
使向隅民受名(甘省地瘠民貧乃向年官吏竟藉報災/賑濟為名折收監粮其實上下通同侵)
(冐分肥小民/未霑實惠)去嵗收成已過半今年時澤更如情(上年/甘省)
(於春夏間屢經得雨秋成頗稔今據李侍堯奏報通省/各屬於本年四五月間陸續得雨深透其地氣較暖之)
(處二麥稞豆均已揚花結實並有收穫者即收成稍晚/處所麥豆亦經吐穂含花禾苗滋長民情愉悦等語)
驅除惡吏施實惠感召
天和福萬氓
　　陜甘總督李侍堯奏報甘肅収成八分詩以誌事
吏蠧弊以去民和召有應雨沾諸郡普秋穫八分増(李/侍)
(堯奏甘省今嵗夏澤頻霑六月中旬後二麥先後登場/近復屢獲甘霖各種秋禾得雨滋培益見暢遂通省各)
(府州屬呈報田禾/収成共八分有餘)自昔荒區慮而今稔嵗膺叮嚀仍致
囑莫視此為恒(甘省自清釐積弊後年來雨暘時若収/成豐稔但該處素稱瘠土設將来偶遇)
(偏災地方官㫁不可因連嵗豐収稍存諱飾昨藩司福/崧陛見時已面加訓誡兹李侍堯奏復傳㫖嚴行諄諭)
(令其仰體朕/意時刻留心)
　　陜甘總督李侍堯奏報甘省得雪詩以誌事
秋収報九分(昨據李侍堯奏報甘肅/通省秋未収成約九分)冬雪報四寸(兹又/據蘭)
(州省城於十月初九日得雪四寸且同雲宻布勢甚寛/廣附近州縣業據禀報是日得雪分寸相同農情深為)
(歡/慰)甘省所希聞額手慶非分墨吏去深弊赤子蘇乆困
或因召
天和作善降祥信水懦夙自慚法亦弗骫盡甚者率扺
罪一綫寛其論(甘省冒賑一案上下通同舞弊侵帑殃/民于法都無可寛但入數衆多不忍概)
(予駢誅因命查將上年於蘭州有守城微勞之謝桓等/三十一犯免死發黑龍江及極邊烟瘴地方至冬前勾)
(决時又将侵冐銀一萬两以下之周人傑等一十/五犯亦照前例免死發遣蓋已寛四十六人矣)即看
勾到日亦被甘膏潤(十月二十七日勾/决是日得雨三寸)益欽
帝照臨戒滿敢不慎
　
　
　
　
　
　
　
　
　
欽定蘭州紀畧
欽定四庫全書
欽定蘭州紀畧
　　總裁提調收掌纂修諸(臣/)職名
　　　總裁
　　　　　　　　　　　　　　　　　　　　　　　　　(臣/)阿　桂
　　　　　　　　　　　　　　　　　　　　　　　　　(臣/)福隆安
　　　　　　　　　　　　　　　　　　　　　　　　　(臣/)和　珅
　太子太保户部尚書仍管陜甘總督事務世襲嘉勇侯　　　(臣/)福康安
　經筵講官太子少傅協辦大學士户部尚書(臣/)梁國治
　經筵講官户部左侍郎署理吏部左侍郎事務(臣/)董　誥
　︵字位過密　無法显示︶　　　　　　　　　　　　　(臣/)福長安
　　滿提調
　　　　光禄寺卿今陞噶什喀爾都統(臣/)保　成
　　　　户部銀庫員外郎今任兵部武選司員外郎公中佐領(臣/)伊江阿
　　　　户部銀庫員外郎今陞内閣學士兼禮部侍郎(臣/)松　筠
　　　　户部陜西司主事今陞西安副都統兼纂修事(臣/)敷倫泰
　　　漢提調
　　　　原任鴻臚寺卿江西布政使(臣/)馮應榴
　　　　户部陜西司郎中今陞吏科給事中兼纂修事(臣/)劉謹之
　　　　兵部武選司員外郎今陞江南道監察御史兼纂修事(臣/)汪日章
　　　滿收掌
　　　　户部廣東司員外郎今陞山西贛州府知府(臣/)富尼善
　　　　户部江南司員外郎今陞山西道監察御史(臣/)舒　濓
　　　　吏部文選司主事兼纂修事(臣/)索明阿
　　　漢收掌
　　　　工　部　都　水　司　郎　中(臣/)蔣謝庭
　　　　刑部浙江司員外郎今陞山西道監察御史(臣/)呉熊光
　　　漢總纂
　　　　吏部文選司　員　外　郎(臣/)馮　培
　　　滿纂修
　　　　原任内閣學士兼禮部侍郎(臣/)嵩貴
　　　漢纂修
　　　　吏部文選司主事今陞考功司員外郎(臣/)程維岳
　　　　宗人府主事今調工部都水司主事(臣/)吳　俊
　　　校録
　　　　内閣中書今陞起居注主事(臣/)張曽效
　　　　原任户部浙江司主事(臣/)毛上炱
　　　　内　　　閣　　　中　　書(臣/)秦　瀛
　　　　内　　　閣　　　中　　書(臣/)章　煦
欽定四庫全書
欽定蘭州紀畧卷一
　　乾隆四十六年三月二十八日辛丑陜甘總督勒
　　爾謹奏言據蘭州府循化同知洪彬稟報㕔屬撒
　　拉爾囘人蘇四十三等因爭立新教將舊教囘人
　　殺傷數名(臣/)隨委蘭州府知府楊士璣河州協副
　　將新柱前往查辦三月二十日午刻據楊士璣稟
　　報新柱與該府帶領兵役前往循化十八日申刻
　　行至白莊子被新教囘匪千餘人將莊圍住等語
　　(臣/)不勝駭異即選派本標兵二百名帶同臬司福
　　崧星夜前往該處務將逆犯全數查拏嚴審治罪
　　儻敢負固不服即檄調附近官兵相機辦理
　　同日勒爾謹又奏言二十日戍刻途次據署河州
　　知州周植稟報新教逆囘於十八日晩將知府楊
　　士璣副將新柱殺害等語(臣/)思逆囘罪大惡極必
　　須迅速勦除隨飛調固原涼州甘州西寧肅州五
　　提鎮兵共二千名星速前往(臣/)於現帶本標兵二
　　百名外又續調三百名帶同福崧連夜兼程前赴
　　相機勦捕並札令提督仁和前往會同商辦又據
　　河州署都司李奇稟報已派兵二百名交署守備
　袁尚仁帶往該署都司現在看守城池均奏入
上命軍機大臣傳諭勒爾謹曰囘人爭教細事何致因
　此殺害大員其所爭立新教係由何處流傳向來有
　無此等名目是否另有希圖搶刼别情勒爾謹摺内
　總未明晰聲叙將來獲犯時均應逐細審䆒詳晰具
　奏不可絲毫隠飾至勒爾謹初派本標兵二百名原
　屬過少其知府楊士璣副將新柱前往查拏時辦理
　亦未能妥協以致被賊殺害况知府副將係文武大
　員所帶官弁兵役自復不少若因兵少不能抵禦被
　賊傷損者多以致知府副將同時遇害自應據實奏
　聞朕必加之優䘏若官弁不能督率兵役奮力禦賊
　甚或兵役等畏怯先逃致領兵大員遇害則逃兵等
　　均應拏獲正法不可少存姑息著傳諭勒爾謹俟事
　　定時遵照辦理至所帶兵數前後㡬及三千又札會
　　提督仁和前往會辦仁和係曾經出兵打仗之人軍
　　務頗為熟悉勒爾謹當與之和𠂻速辦總以慎重明
　　決為要并諭仁和知之
　　　　(臣/)等謹案甘肅地界邊陲民貧土瘠我
　皇上徳澤涵濡痌瘝在抱撫綏賑䘏無一不上廑
　宸衷至如蘭州河州等屬錯處番囘沐浴
　恩膏均入帡幪之宇乃撒拉爾逆囘蘇四十三等因爭
　　　　教搆釁竟敢戕害長官肆行抗拒實出
覆載生成之外其時督臣
　　奏函甫達
　皇上首以慎重明決為
　諭嗣後屢
　示機要迅就掃除皆由
　睿謨廣運炳燭㡬先是以數千里外如在目前也
　　壬寅勒爾謹奏言(臣/)於二十二日午刻行抵狄道
　　州據河州協兵丁李成得報稱逆囘男婦約有二
　　千餘人各帶馬匹器械於二十一日二更時圍困
　　河州城殺死守城兵丁一擁而入將州城佔據署
　　都司及知州未知存亡該兵逃出飛報等語逆囘
　　殘害大員佔據城池殊堪髮指(臣/)擬即親往勦滅
　　但所帶本標兵丁僅有五百名衆寡不敵恐有踈
　　失未敢冒昧且狄道𦂳隣河州若狄道有失則省
　　城亦屬可虞是以在州城屯劄堅守俟前調兵陸
　　續到來如足一千名之數即親帶前往務將逆囘
　　盡行勦滅以快人心而伸
　國法奏入
上命軍機大臣傳諭勒爾謹仁和曰此時勒爾謹帶兵
　無多自應持重堅守俟仁和并前調各兵陸續到來
　一鼓擒滅方合機宜自不便輕易舉動至逆囘夲因
　爭立新教致相仇殺今閲該督摺内所稱殺官抗拒
　佔據州城之賊如係新教首逆即應明切曉諭舊教
　之人赦其互相爭殺之罪作為前驅令其殺賊自効
　如此以賊攻賊伊等本係宿仇自必踴躍爭先既壯
　聲勢又省兵力而賊勢益分勦滅自易著勒爾謹與
　仁和相機妥辦至河州城池堅固有文武官弁兵丁
　守衛何致賊匪一擁而入將城佔據其平日所為守
　禦者何事所有該署都司及知州等應查明下落如
　因城池失守以一死塞責尚有可原如竟茍活潜逃
　即當立正典刑以昭炯戒除另行傳諭西安提督馬
　彪帶兵二千名前往協同勦捕外並令西安寧夏將
　軍各預備滿兵一千名如必須協濟該督即一面飛
　調一面奏聞至健鋭火器兩營尤為勁旅現亦挑選
　預備該督與仁和務須和衷協力妥速辦理
　　同日
上命軍機大臣傳諭馬彪曰勒爾謹所帶兵丁恐不敷
　用提督馬彪曾經出兵打仗著即挑選各營精壯兵
　丁二千名選派勇幹將弁帶領星速前往隨同勦捕
　毋致稍稽時日
　　同日
上命軍機大臣傳諭欽差大學士公阿桂曰據勒爾謹
　奏蘭州撒拉爾囘匪蘇四十三等搶據河州城勒爾
　謹因兵力尚少現在屯兵狄道州俟各路營兵調齊
　即行進勦等語現已傳諭西安提督馬彪帶兵二千
　名迅速前往並諭西安將軍伍彌泰寧夏將軍莽古
　賚各選集兵一千名預備儻須調用即令前往協同
　勦捕並於火器健鋭兩營兵丁内挑選預備阿桂此
　時查辦河務已將次就緒著即速起程來京儻有必
　須勁旅之處阿桂即可帶兵前往著將前降各諭㫖
　及勒爾謹仁和奏到各摺一併抄寄閲看
　　同日甘肅布政使王廷贊奏言二十一日申刻據
　　報賊匪進逼河州勢甚猖獗現在督(臣/)勒爾謹帶
　　兵前往勦捕(臣/)即飛稟督臣加調官兵速為應援
　　并嚴飭附近地方官多集兵役堅守城池查省城
　　重地甚為𦂳要(臣/)現同蘭州道圖薩布候補道永
　　慶督同文武官員派撥兵役嚴宻稽查小心防守
　　並安慰居民毋使驚擾奏入
上命軍機大臣傳諭王廷贊曰蘭州係省城重地著令
　王廷贊督率堅守並須不動聲色毋得過涉張皇若
　稍有踈虞王廷贊不能當其咎也
　　癸夘西安將軍伍彌泰陜西巡撫畢沅副都統薩
　　炳阿西安提督馬彪奏言臣等於本月二十四日
　　接准督(臣/)勒爾謹札開甘肅撒拉爾囘匪爭立新
　　教互相仇殺并將知府楊士璣副將新柱傷害現
　　已選派本標及檄調各鎮官兵親往勦捕等語查
　　逆囘兇殘不法實為天地所不容今督(臣/)帶兵前
　　往自當立即勦除但(臣/)等思囘匪必嘯聚多人方
　　敢肆行抗拒且其地内逼河州外連番境若再稍
　　稽時日不能全數誅鋤更屬不成事體自應協調
　　官兵前往方足以資策應(臣/)馬彪久在軍營兼以
　　生長西寧熟悉情勢因即於二十五日星夜先行
　　馳往并遴選西安緑營精兵一千名(臣/)畢沅妥速
　　料理派委西鳯營㕘將富舒後營遊擊海柱於二
　　十六七等日分起帶兵迅赴河州(臣/)伍彌泰薩炳
　　阿現亦預挑西安滿兵一千名與(臣/)畢沅察探情
　　形倘有必須調度之處(臣/)伍彌泰曾駐西寧稍為
　　諳悉即當親自帶往奏入
上命軍機大臣傳諭阿桂曰據伍彌泰畢沅等奏提督
　馬彪已於二十五日星馳前往並選兵一千分起迅
　赴河州又伍彌泰現挑西安滿兵一千預備親自帶
　往接應所辦與昨降諭㫖相合甚屬可嘉至新舊教
　既自相仇殺必非合夥或赦一勦一以分其力未嘗
　不可而其互相仇殺之罪待事定再辦此等機宜恐
　勒爾謹不曉且爭敎仇殺起釁自非一日勒爾謹何
　以早未籌辦此時各路大兵雲集調度機宜最為𦂳
　要恐勒爾謹未能料理悉協著傳諭阿桂竟不必來
　京即從河南取道徑往甘肅程途較近所有節次所
　降諭㫖并批示奏摺已經抄寄閲看亦别無訓諭之
　處阿桂即由河南馳驛前往到甘肅後即將查明新
　教舊教及調度勦賊情形迅速具奏
　　同日
上命軍機大臣傳諭勒爾謹曰前勒爾謹所奏囘匪名
　目及新教舊教總未明晰既係兩教爭立互相殘害
　斷無官兵緝捕時轉致合而為一之理究係何教之
　人首先抗拒逞兇現在彼一教情形若何著勒爾謹
　即查明覆奏此時總須鎮靜辦理不可稍涉張皇再
　昨降㫖預備健鋭火器兵各一千因思自京至甘肅
　程途四千餘里若由烏魯木齊選兵前來較為近便
　已另降諭㫖令奎林預備如有必須協濟之處勒爾
　謹即一面奏聞一面飛調
　　甲辰勒爾謹奏言(臣/)現在駐劄狄道候兵力稍集
　　即行擒勦查蘭州固屬省會重地但若專顧省城
　　恐狄道有失(臣/)起程時已留中軍副將和成額小
　　心防守一聞河州失事即飛飭布政使王廷贊會
　　同和成額加倍嚴防至各鎮道路遥逺調兵未到
　　其西寧鎮屬原調兵四百名兹據該鎮署副將貢
　　楚達爾稟報現已派兵一千名率同將備分起帶
　　往(臣/)隨飭令迅速前進一到循化即就近直搗賊
　　巢(臣/)領兵由狄道河州一帶分途擒勦兩路夾攻
　　仰仗
聖主天威自能全數就獲
　　勒爾謹又奏言查固原鎮總兵圖欽保奏請
陛見已䝉
恩允(臣/)現委洮岷協副將䇿卜坦接署鎮篆兹圖欽保
　　尚未起程(臣/)即檄調帶兵前來帮同勦捕䇿卜坦
　　暫令駐劄蘭州協同防守再(臣/)原派涼州鎮屬兵
　　四百名據該鎮總兵官徳寧報稱原調四百之外
　　又添派二百名已於三月二十三日帶領起程均
　　奏入
上命軍機大臣傳諭勒爾謹曰據勒爾謹奏現駐狄道
　州候兵力稍集即行進勦自應如此辦理此時務須
　持重安慰衆心至署西寧鎮副將貢楚達爾已派兵
　一千率同將備前進頗為勇往曉事如到彼果能出
　力即可勝西寧總兵之任又現在調集之提鎮仁和
　馬彪圖欽保等均係効力戎行熟習軍旅之人勒爾
　謹當與之和衷共濟將來仁和等勦賊成功即勒爾
　謹之功切忌自用
　　同日
上命軍機大臣傳諭阿桂曰昨降㫖令阿桂馳驛前往
　甘肅辦理勦滅逆囘事宜此時諒已奉到前㫖迅速
　遄行矣因思阿桂到彼調遣需人已派乾清門巴圖
　魯侍衛福寧泰斐英阿明山阿蘭保各賞銀一百兩
　馳驛前往甘肅聴候阿桂差遣又現在來京引見之
　肅州都司馬雲即係西寧人熟悉該處情形亦賞給
　銀一百兩隨泰斐英阿等一同馳驛前往聴用看來
　此事起釁已久勒爾謹平日不能約束使之知威知
　懼或存將就了事之見以致釀成事端阿桂務惡心
　籌畫妥協辦理將賊匪勦滅盡絶根株以靖地方並
　此案或因勒爾謹辦理不善或係地方官釀成均著
　詳晰查明具奏
　　　(臣/)等謹案囘衆爭立新教與舊教互相仇殺肇
　　　釁已匪一日使地方大吏早為審斷經理得宜
　　　原可弭患未形乃姑息因循寖致養癰貽害勒
　　　爾謹實難辭咎我
皇上洞燭如神於逆囘起事之時已知督(臣/)素無約束
　　　釀成事端
命(臣/)阿桂即由河南馳驛前往詳晰查辦(臣/)阿桂等仰
　　　稟
睿裁悉心調度凡綏靖機宜靡不在
聖明宵旰中矣
　　同日伍彌泰畢沅薩炳阿奏言(臣/)等挑撥緑營兵
　　一千名已於二十六七等日派員分起帶領全數
　　起程約計四月初五六間即可前抵蘭州復接據
　　布政使王廷贊等稟稱逆囘已將河州攻破該囘
　　匪勢甚猖獗自應厚集兵力尅日勦除昨(臣/)等預
　　挑西安滿兵一千必須前往接濟方為妥協現已
　　分作兩起(臣/)伍彌泰於二十七日親自率領頭起
　　官兵並攜帶印信星速起程其第二起即於二十
　　八日派委協領等帶領前進與督臣勒爾謹等商
　　酌相機會勦奏入報
聞
　　同日畢沅又奏言二十八日辰刻接據蘭州馬兵
　　袁秉文稟稱逆囘於二十五日午刻進逼蘭州焚
　　燒闗廂所有調到涼州鎮𦍑靖逺及大城看守兵
　　丁傷折過半大城眼前失事等因逆囘兇殘不法
　　變出非常急須厚集兵力速行殄滅查馬彪帶領
　　西安緑營兵一千伍彌泰帶領西安滿營兵一千
　　已先後進發(臣/)聞信後復飛札催促䟎行應援(臣/)
　　前酌量逆囘情形已於所調兵二千餘名外預調
　　延綏鎮兵一千名現又續調一千名令從固原平
　　涼一帶星速前往又飛調興漢鎮兵五百名令總
　　兵三徳帶領從畧陽鞏秦一帶前往但各處路途
　　遥逺官兵即晝夜遄行到彼亦須時日而逆囘猖
　　獗已甚非得八旗勁旅恐未能立即勦除仰懇
皇上迅發京兵并派熟悉軍務大臣帶領前來以資策
　　應至陜省此時兵力合計不過萬餘現已檄調三
　　千五百名而南北地方遼濶兼之漢鳯畧陽陽坪
　　闗隴州等處亦係外通畨境處處𦂳要均須妥為
　　防守是本省兵丁不敷再調(臣/)已飛札知會四川
　　督(臣/)文綬將軍(臣/)特成額提(臣/)明亮飛調官兵由
　　畧陽一路間道前赴甘省之秦鞏一帶以便堵截
　　會勦復飛札河南撫(臣/)富勒渾山西撫(臣/)雅徳飛
　　調該二省官兵前赴西安省城聴候調遣至沿途
　　臺站車輛馬匹糧餉軍火器械各事宜(臣/)已與布
　　政使尚安按察使浦霖等分頭迅速妥備務期無
　　誤軍行再西安省城存貯火藥鉛丸除已調發外
　　庫内所存無㡬(臣/)現在催促製造陸續運往並飛
　　咨河南山西撫(臣/)令其各備五萬斤速派委員運
　　送西安以資接濟奏入
上命軍機大臣傳諭阿桂畢沅曰本日畢沅奏逆囘進
　逼蘭州焚燒闗廂省城眼前失事已飛札文綬等調
　兵會勦復札富勒渾雅徳調河南山西兵前赴西安
　聴調並懇迅發京兵派熟悉軍務大臣帶領前往等
　語昨已傳諭阿桂令其即由河南星赴甘肅今逆囘
　如此猖獗阿桂應即迅速遄行現派尚書和珅額駙
　拉旺多爾濟領侍衛内大臣海蘭察䕶軍統領額森
　特馳驛前往甘肅並派巴圖魯侍衛帶健鋭營兵二
　千名火器營兵二千名即日分起迅速前往如和珅
　等先到甘省即行調遣辦理俟阿桂到彼即交阿桂
　接辦和珅仍即囘京供職
　　同日
上命軍機大臣傳諭袁守侗文綬特成額明亮富勒渾
　雅徳曰畢沅奏調四川官兵現有從前曾經平定金
　川之兵可以調往堵截至河南山西二省兵本不多
　且防守亦為𦂳要該撫等止須預備于本省邊境聴
　候調遣不必即赴西安惟所需河南山西各備火藥
　鉛丸五萬斤即當迅速辦運接濟至京兵四千名由
　直𨽻山西一路前往所有應用馬匹車輛及例應供
　給之處必須早為預備俾京兵迅速遄行
　　同日畢沅薩炳阿奏言逆囘進逼蘭州必須再調
　　滿兵以資䇿應(臣/)薩炳阿現已挑選西安滿兵六
　　百名即日帶領起程星夜前往與(臣/)伍彌泰恊兵
　　會勦所有滿營各事務現交(臣/)畢沅管理奏入
上嘉之
　　乙巳
上諭内閣曰現在甘肅需用銀兩甚屬𦂳要所有該省
　春撥銀八十萬兩尚恐不敷著再於部庫内撥銀一
　百萬兩仍於鄰近省分先行遞撥解往俾得迅速濟
　用該部即遵諭行
上又諭内閣曰農起著賞戴花翎馳驛前赴甘肅辦理
　軍需李侍堯著加恩免罪賞給三品頂帶並賞戴花
　翎與副都統黄檢一體馳驛前往並著和珅傳㫖黄
　檢即由保定前往不必來京
　　同日
上命軍機大臣傳諭阿桂和珅曰現在甘肅省事務紛
　繁急需大臣協同料理而軍需出入尤闗𦂳要因思
　李侍堯前經獲罪但其才識可用此時需人之際不
　能復拘常格已傳㫖免其前罪賞給三品頂帶花翎
　令前往甘肅又安徽巡撫農起來京陛見人尚結實
　亦令其前往又昨因黄檢在山西直𨽻聲名平常念
　伊祖黄廷桂舊勞仍用為副都統伊辦事尚屬勇往
　著和珅於過保定時面傳諭㫖令其隨往伊等三人
　俱著總辦甘省軍需事務此外如有應辦事件阿桂
　和珅亦可一面交辦一面奏聞並派司員内京察記
　名以道府用之海廣李炤豐紳蘇楞泰保年景如栢
　前往甘省交阿桂和珅差遣委用再應用武職人員
　現在派往之乾清門侍衛等即可酌量調派其候補
　副將和倫亦已傳㫖前往此外如尚有需用武職人
　員並著就近檄調至阿桂和珅辦理此事必須印信
　已令福長安齎欽差大臣闗防交與和珅帶往甘肅
　俟見阿桂即令轉交應用
　　同日
上命軍機大臣傳諭畢沅曰此次甘省需用銀兩較多
　已諭令該部於甘省春撥銀八十萬兩外再撥部庫銀
　一百萬兩並先令鄰近省分遞撥解往著畢沅即於
　陜省庫貯内先行酌撥選派妥幹員弁帶領兵役䕶
　送毋稍踈虞
　　同日山西巡撫雅徳奏言臣於三十日未刻准陜
　　西撫臣畢沅札稱撒拉爾囘匪直撲蘭州兵力不
　　支陜省存營兵丁無㡬現已請調京兵恐緩不及
　　濟晉省與陜甘較近迅即酌派官兵星夜前來赴
　　甘會勦等因伏思小醜跳梁必須多派官兵進勦
　　以期迅速蕆事擬派太原鎮兵一千五百名大同
　　鎮兵三千五百名共兵五千名已飛咨兩鎮調撥
　　並多帶鳥鎗兵以資得力查大同鎮界處邊陲地
　　方𦂳要且現在殺虎口副將尚未到任未便擅離
　　太原鎮總兵福敏泰熟練軍務即令該鎮將所派
　　兵一千五百名限三日内帶領起程其大同鎮所
　　派兵三千五百名每兵一千名派出㕘遊一員為
　　總領再派都司一員守備二員千總五員把總外
　　委各十員分司管束並備隨營調遣之用挨次起
　　程總歸福敏泰管轄協同會勦奏入
上命軍機大臣傳諭阿桂和珅雅徳富勒渾曰昨傳諭
　山西河南官兵止須在該省邊境駐劄以備調遣今
　據雅徳奏言派兵五千名令太原總兵福敏泰帶領
　赴甘會勦是晉省兵丁業經起程現在和珅前往甘
　肅驛路本由山西行走即於經過時帶兵前進聲勢
　更為有益至河南兵力本不及山西著仍遵照前㫖
　於本省邊境駐劄毋庸前赴甘省
　　同日王廷贊奏言(臣/)於督(臣/)勒爾謹帶兵起程後
　　率同文武各員嚴守省城城中兵除勒爾謹帶去
　　五百名外止存督標兵三百餘名(臣/)隨檄調附近
　　之莊浪滿兵三百名漢兵二百名涼州滿兵六百
　　名西寧鎮兵於原調四百名外又調一千名前來
　　應援河州距省三百八十里逆囘佔據河州後即
　　於三月二十五日帶賊衆三千餘人由間道徑抵
　　蘭州幸是日莊浪滿兵三百靖逺漢兵二百先至
　　(臣/)即撥派兵二百名民壮百餘名出城在路口迎擊
　　我兵多有損傷賊人直困蘭城今已兩晝夜於二
　　十七日巳刻聞涼州滿漢兵九百名已抵省城之
　　河北正欲渡黄賊衆竟殺傷䕶守浮橋兵民將橋
　　拆斷把住河口兵難過河城内守兵單弱勢在危
　　急而督(臣/)駐劄狄道以待援兵均不能尅期即至
　　(臣/)為
　國家城池人民所闗甚重不即死戰以悞大事惟有
　　悉力守禦倘荷
聖主洪福固原西寧之兵旦夕一至庶可獲全
　　王廷贊又奏言此案内有安定縣囘民馬明心係
　　新教之主前經循化㕔查出解省收禁今賊人來
　　犯省城並聲言索取馬明心(臣/)許其城上一見諭
　　以稟明督(臣/)俟批覆到時即行釋還原欲為緩期
　　集兵之計但逆囘兇惡實不可信况該犯為新教
　　起事恐遲則生變或致被賊搶歸(臣/)於令賊人見
　　面後即將馬明心正法以免踈虞奏入
上命軍機大臣傳諭阿桂和珅伍彌泰畢沅馬彪王廷
　贊曰據王廷贊奏報賊匪直抵蘭城困守兩晝夜等
　語伊係文臣能如此固守若再待數日援兵一至即
　可保全城池是即王廷贊之功深為可嘉又奏稱賊
　人索取馬明心王廷贊許令城上一見後即行正法
　既安賊匪之心又將賊首正法辦理甚合機宜著伍
　彌泰馬彪速催滿營緑旗各兵丁迅速前進赴援此
　時伊等統兵行至何處距蘭州尚有㡬站即速奏聞
　王廷贊著賞戴花翎並賞御用大荷包一對小荷包
　二對交與伍彌泰等遣人齎賞王廷贊並傳㫖嘉奬
　和珅接到此㫖時亦即催伍彌泰馬彪所帶之兵迅
　速行走並將王廷贊能固守省城先除賊首之處明
　晰奬諭至此次為王廷贊齎摺出城之人亦屬能事
　可嘉並著伍彌泰等查明重賞以示鼓勵
　　　(臣/)等謹案逆囘佔據河州進逼省城肆擾無忌
　　　實為罪惡貫盈
皇上以蘭州省會重地早
飭藩司王廷贊督率防䕶毋致疎虞兹因王廷贊奏報
　　　固守蘭城以待援兵之至
嘉其守土勤勞
奬賚稠渥復念及縋城馳摺頗屬能事亦令並逮
恩施
甄録所加不遺微末是以身受者無不感奮自効也
　
　
　
　
　
　
　
欽定蘭州紀畧卷一
欽定四庫全書
欽定蘭州紀畧卷二
　　丙午
上命軍機大臣傳諭阿桂和珅曰現在逆回佔據河州
　州民畏其殺害勢必脅從伊等本係愚民猝遇賊衆
　凌逼其罪可寛至生監等從賊草茅㣲末尚可稍貸
　若本身在京及在各省出仕者或其家屬從賊情亦
　稍有可原惟曾經出仕回籍人員如有甘心從賊不
　顧名義法無可恕必當從重治罪著阿桂和珅於勦
　滅賊黨後查明分别辧理
　　丁未阿桂奏言本月初一日臣在安陽途次接奉
　　寄到
諭㫖並閲勒爾謹等各奏摺逆回罪大惡極自應立即
　　勦除現已欽奉
諭㫖令馬彪帯兵前往并諭伍彌泰莾古賚各選兵預
　　備調用並於火器健鋭兩營兵丁挑選預備仰見
睿慮周詳無㣲不至臣思逆回意在刼殺因河州先已
　　派去兵丁二百名存城兵力單弱居民事出倉皇
　　各顧家室不能盡力守禦以致猝被攻破現在提
　　督仁和及勒爾謹前調各營兵二千名陸續到齊
　　兵力既集無難一鼓擒滅臣於二十八日晚由時
　　和驛起程因瘡疾發動每日僅能行百餘里今接
　　奉
諭㫖儘力遄行約計初九初十可以到京奏入
上命軍機大臣傳諭阿桂和珅伍彌泰畢沅農起尚安
　曰阿桂奏到遵㫖回京一摺計拜發此摺後又接到
　續䧏不必來京之諭㫖諒即由途次前往但伊因瘡
　疾發動每日僅行百餘里此時即竭力䟎程恐亦未
　能迅速到甘現在甘省急需重臣督辦刻不能緩和
　珅年力强壯行走自能便㨗計可到在阿桂之先務
　湏星夜兼程前進督辧一切俟阿桂到省後和珅仍
　遵㫖將所辦事宜詳細告知阿桂再行回京至和珅
　到彼倘亦不能尅期其自西安至甘省一帯現在乏
　人料理闗係綦重伍彌泰帯兵前進計此際已抵甘
　省所有一切調度應辧軍需糧餉各事宜即著伍彌
　泰悉心經理並著傳諭尚安就近即速馳赴隨同伍
　彌泰辦事仍將如何經理之處一面迅速覆奏一面
　通知阿桂和珅至尚安起程後西安又少大員協理
　著傳諭農起迅速趕赴西安留同畢沅和𠂻商辦其
　西安布政使事務另行奏署再由京派往之滿漢司
　員本係記名以道府擢用人員如畢沅有需人之處
　即酌留一二員聴候差委
　　同日河南廵撫富勒渾奏言(臣/)接准陜西撫(臣/)畢
　　沅札稱令(臣/)酌派官兵前赴西安調用自應就近
　　撥往以資接應查河南通省各營額設兵九千九
　　十五名内河北南陽二鎮各設兵四千餘名臣已
　　飛札該鎮各挑健兵一千名即令曾經出師金川
　　之河北鎮(臣/)觀成先統兵一千名馳赴西安候調
　　其南陽鎮標兵一千名另派歸徳營㕘將王國士
　　暨遊擊守備等員亦分二起陸續前往(臣/)同藩司
　　李承鄴辧理妥協即馳赴陜豫交界之潼闗地方
　　稽查㸃驗催送出境並分飭接壤各屬嚴宻防堵
　　再准畢沅咨㑹令(臣/)撥解火藥五萬觔赴西安備
　　用臣現於貯藥較多之河北鎮左右二營河南開
　　封二營各撥一萬觔陜州營二千觔(臣/)標左右二
　　營各四千觔共足五萬觔之數分委妥幹弁兵星
　　馳解往奏入
上命軍機大臣傳諭阿桂和珅伍彌泰富勒渾畢沅曰
　據富勒渾奏稱於河北南陽二鎮各挑兵一千名令
　河北鎮(臣/)觀成等帯領起程等語前經降㫖令該省
　官兵於邊境駐劄備調毋庸前赴甘肅今該撫既預
　為調集派往俾甘省多得兵力接濟以壯聲勢亦屬
　可行此項官兵若未入陜西境仍可不必前往若已
　入境即令前往俟阿桂和珅到彼相機進勦時聴候
　差委
　　戊申阿桂奏言(臣/)於直𨽻磁州途次接奉寄到
諭㫖令(臣/)即速來京以備帯兵前往甘肅(臣/)思逆回嘯
　　聚不過二千餘人況河州城内俱係百姓無可脅
　　從不難立即殱除現在勒爾謹等續調各營兵丁
　　諒已到齊又有西安提督馬彪先行馳往並遴選
　　西安緑營兵一千名分起迅赴河州計西安至蘭
　　州十八站蘭州至河州二三站約本月初旬可到
　　自必將逆匪勦滅全完如果賊勢猖獗必需續添
　　兵力所有帯兵之人最為𦂳要伏乞
皇上於海蘭察額森特二人内酌派一人先行馳往並
　　令於侍衛章京内如阿爾都等前在軍營得力伊
　　所深知者㨂派數人奏
聞請
㫖派令前往至奎林勇往能事但由烏嚕木齊帯兵前
　　至河州亦幾及四千里未免行走遲滯將來如果
　　調用奎林竟請
特降諭㫖令其先行馳往並令於所屬厄魯特内挑選
　　精兵一二百名派員隨後帯赴河州備用更為有
　　益(臣/)接奉
諭㫖後即帯同軍機司員仍由彰徳衛輝一帯前赴甘
　　肅惟有儘力䟎行以期早到奏入
上命軍機大臣傳諭阿桂和珅曰據阿桂奏在磁州接
　奉諭㫖即由彰徳衛輝一帶儘力遄行等語海蘭察
　額森特二人業經派令同和珅前往其阿爾都等亦
　隨同和珅赴甘至奎林先已降㫖令其帯兵來甘後
　因烏嚕木齊至甘肅程途太逺恐緩不濟急復經降
　㫖停止此時派赴之人甚多亦無需奎林一人也
上又命軍機大臣傳諭阿桂和珅曰逆回傷害職官佔
　據河州一案總係勒爾謹平日不能預為覺察以致
　飬癰貽患及事發後又不詳查起釁根由確實陳奏
　事完之日阿桂和珅必湏徹底根䆒實在如何貽誤
　之處不得稍渉含糊再王廷贊所奏安定縣回民馬
　明心係新教之主則其人實為此案首犯但究係何
　時拏獲如何審辦勒爾謹從前並未陳奏殊不可解
　至此等回匪將來辦理時凡隨同逞兇肆逆搶佔河
　州圍逼省城者均應勦洗不得稍存姑息使隣近畨
　人知所畏懼此為綏靖邊方起見不得不如此辦理
　至賊匪人數據勒爾謹原奏連婦女不過二千人而
　王廷贊奏稱圍蘭州時有三千人葢伊身在圍城未
　免為羣言淆惑其實逆賊既佔河州必不肯捨棄自
　必留人佔守甚或分其黨羽侵犯狄道亦不可定焉
　得復有三千餘賊圍逼省城此或賊人所過地方脅
　廹良民為之先驅將來執訊時不可不分别辧理此
　皆阿桂和珅到甘省時應行留心酌辧之事著即先行
　傳諭令其存記遵照妥辧
　　　(臣/)等謹案自古聖王綏靖疆隅式遏㓂虐為邊
　　　方大吏者理宜申明教誡宣播
徳威使宵小無由竊發若狃於積習姑息養奸勢將滋
　　　蔓而不可制甘省大吏嵗乆廢弛致小醜跳梁
　　　肆行滋擾自屬責有攸歸
皇上厪念邊陲
特命重臣從嚴辧理凡隨同肆逆者盡予翦除以杜亂
　　　萌而申國法至圍城賊衆恐有良民放脅先驅
諭於執訊時加意區别俾免玉石俱焚所以為義之盡
　　　仁之至歟
　　同日雅徳奏言(臣/)前准陜西撫(臣/)畢沅札㑹於太
　　原大同二鎮調撥兵丁五千名派令總兵福敏泰
　　帯領前往䇿應兹四月初二日酉刻接據畢沅札
　　稱探得三月二十七日以内蘭城併力固守該處
　　提鎮及西安滿營并陜甘各路之兵俱陸續可到
　　足資保䕶令晉省止備兵一千名如有必需應用
　　再行調取等因查現在所調官兵尚未起程(臣/)隨
　　飛咨大同鎮(臣/)概行停止並咨㑹太原鎮(臣/)福敏
　　泰將所派兵一千五百名内挑選一千名仍為預
　　備如果必湏調用俟陜省知㑹到日再行起程
　　雅徳又奏言現在調兵進勦逆回文報來往闗係
　　𦂳要(臣/)飛飭沿途州縣添設腰站多備脿壯馬匹
　　以供馳送並令該管道府親往董率稽查務期加
　　倍迅速至京兵過境一切車馬草料供支等項自
　　湏預為妥備以利遄行查山西省甘桃驛至榆次
　　縣之王胡驛俱係﨑嶇山路車馬難行隨與藩司
　　譚尚忠等悉心籌議擬於該三處全備騾馬以備
　　官兵乘騎及䭾載軍裝之用其餘各跕應付車輛
　　馬匹事宜已宻飭地方各官上𦂳趕辧尅期妥備
　　均奏入
上命軍機大臣傳諭阿桂和珅畢沅伍彌泰馬彪曰本
　日據雅徳奏接據畢沅札隨將大同鎮兵停止等語
　畢沅所辦真屬曉事可嘉但伊何以此時尚未奏到
　著傳諭畢沅即將現在情形及一切調度事宜隨時
　速奏至西安滿營並陜甘各路之兵日内計可將次
　到齊著傳諭伍彌泰馬彪即將官兵曾否到全現在
　如何籌辧進勦之處迅速馳奏至和珅諒已兼程前
　進不必帯領晉省兵丁行程更可迅速
上又命軍機大臣傳諭雅徳曰雅徳奏添設腰站多備
　馬匹以供馳送文報所辦甚好至京兵過境預備騾
　馬以利遄行等語此則可以不必兵由河南而行惟
　派出大臣侍衛官員及文報往來仍由山西行走屢
　經降㫖傳諭雅徳即遵照辧理一切妥為籌備不必
　稍渉張皇
　　己酉勒爾謹奏言(臣/)前因逆回佔據河州隨檄飭
　　循化文武各員擒蘓四十三等家屬并飭署西寧
　　鎮貢楚克達爾帯兵由循化一帯截其歸路以便
　　兩路夾攻旋聞逆回由小路潛赴省城其存留河
　　州之賊自屬無多即飛飭貢楚克達爾作速收復
　　河州(臣/)將原帯本標兵五百名留二百名駐守狄
　　道率同臬司福崧帯兵三百名並傳集土兵七百
　　名星夜旋省救援於二十九日抵省現在提督仁
　　和總兵圖欽保徳寧城守尉額爾恒額俱先後到
　　蘭所有勦捕事宜(臣/)等惟有公同商酌四路擒拏
　　務期迅速竣事并慮逆回勢窮力促或由洪濟橋
　　沙泥站兩小路逃竄已分派官弁帶領漢土官兵
　　分途前往預備擒拏
　　同日勒爾謹又奏言據西寜鎮標遊擊祥保循化營遊擊
　　呼嵩阿禀報帶領漢土官兵赴河州擒勦匪犯已將守城
　　賊黨十九名盡行殱斃擒獲蘇四十三之姪蘇二個現
　　在嚴行監禁并派千總楊有鳯領兵一百名駐城彈壓
　　又據循化文武各員禀報生擒要犯蘇五個係蘇四
　　十三胞弟并獲馬八十三等十七名又搜獲回婦
　　二十三口俱經監禁等語(臣/)飭將所獲各犯派委
　　員弁嚴加鎻􁀙聴候訊明辧理并嚴飭再行搜拏
　　毋使一名漏網並遍張曉諭招撫河州一帯逃㪚
　　居民各安生業一面選差妥員速赴河州加意撫
　　恤以期小民得所
　　同日甘肅提督仁和奏言(臣/)于三月二十六日酉
　　刻行至距蘭州四十里之沙井驛地方聞省城鎗
　　砲不絶旋據馬夫報稱撒拉爾回匪約有二三千
　　名已從蔣家灣前來圍困蘭城燒燬西南闗廂并
　　將浮橋拆斷道路不通(臣/)聞信急欲往援但止帯
　　官兵十數名正在焦急間適有涼州總兵徳寧帯
　　領標兵三百名署副都統城守尉額爾恒額帯領
　　涼州滿兵三百名齊抵沙井驛因橋已拆斷隨差
　　弁赴張家河灣一帯覓辦船隻至二十七日有莊
　　浪土司魯璠帯番兵二百從黄河南岸前來應援
　　(臣/)即令該土司畨兵在南岸劄營以牽賊勢一面
　　傳令船隻在金城闗一帯分布(臣/)等是夜帯領官
　　兵直至金城闗渡口二十八日黎明(臣/)因金城闗
　　係省城咽喉最闗𦂳要即於該處把守船渡並
　　派兵將砲向賊施放使其不能堵遏賊匪一見我
　　兵從燒燬房屋内用鎗石飛打(臣/)即督令徳寧額
　　爾恒額乘船直過河南官兵奮力上岸時有闗廂
　　内藏匿回匪齊出迎撲(臣/)一面在金城闗飛速打
　　砲一面督兵在河沿劄定接仗土司魯璠亦帯領
　　畨兵從南岸賊營之後奮力攻打賊匪雖屬猖狂
　　仰賴
聖主天威我兵努力奮擊城上官兵亦施放鎗砲直至
　　申刻將賊匪擊退上山(臣/)因兵力單㣲未及追趕
　　並因城西逼近黄河難以劄營隨令官兵繞至城
　　東寛濶地方安營嚴加堵禦一面檢查屍身約鎗
　　砲斃賊四五十名我兵内都司王宗龍陣亡是夜
　　固原鎮總兵圖欽保帯兵五百名從省城東路前
　　來亦在城東劄營二十九日早賊匪從嶺下撲圖
　　欽保及徳寧額爾恒額等即帯兵迎擊(臣/)是時立
　　即過渡親督官兵奮攻直至山梁(臣/)等公同察看
　　賊人約有二三千名若在山梁劄營恐兵少無益
　　商定帯兵緩撤至山下劄營堵禦此次雖未佔據
　　山梁而官兵甚為奮勇斃賊甚多並生擒二名圖
　　欽保親殺賊首四級至督(臣/)勒爾謹於是日晚從
　　狄道抵省(臣/)等現在籌商竭力勦捕以期迅速蕆
　　事均奏入
上諭内閣曰此次仁和等㑹勦逆賊奮勇出力均屬可
　嘉仁和圖欽保徳寧額爾恒額貢楚克達爾均著交
　部從優議叙並各賞大荷包一對小荷包二對額爾
　恒額並著賞帯花翎徳寧貢楚克達爾如未徑賞戴
　著一體賞給戴用遊擊祥保呼嵩阿殱擒賊犯亦屬
　能事均著交部從優議叙土司魯璠亦勇往可嘉著
　加一等賞給職銜並賞戴花翎以示奬勵至畢沅在陜
　西境内聞有甘省逆賊滋事即能悉心調度事事妥
　恊並有先辦而與朕㫖相合者實屬可嘉之至著賞
　給一品頂戴仍交部從優議叙並賞給大荷包一對
　小荷包二對布政使王廷贊於逆賊圍逼省城時能
　悉心守禦且將新教首犯馬明心先行諭示賊衆復
　即正法辧理實合機宜業經賞給荷包花翎著加恩
　賞給一品頂帯仍交部從優議叙至此事係勒爾謹
　從前經理不善以致飬癰貽害其咎原無可辭但伊
　現在辦理收復河州及㑹勦逆回尚屬迅速妥恊統
　俟事畢後再行核其功過另降諭㫖其陣亡都司王
　宗龍甚屬可憫所有應得賞䘏該部照例議給其陣
　亡受傷滿漢官兵及土兵等均俟查明議䘏
　　　(臣/)等謹案賞功罰罪政治之大經撒拉爾囬匪
　　　肆逆經仁和等統兵㑹勦仰藉
天威擊退上山勢已日就窮蹙我
皇上特降
恩綸於奮勇之提鎮以下並土司魯璠均予優叙至陜
　　　甘宣力諸大員俱進階逾格即勒爾謹因循貽
　　　誤咎本難辭亦以此次收復河州未忍遽加嚴
　　　譴後冒賑折收一案爰書既定仍不曲事姑容
　　　仰見
大聖人刑賞大公至正一惟其人之自取絶無稍存成
　　　見也
　　同日
上命軍機大臣傳諭和珅勒爾謹畢沅曰據勒爾謹奏
　擒獲蘓四十三之姪蘓二個胞姪蘓五個並獲要犯馬
　八十三等現在嚴加鎻􁀙候訊等語蘓四十三弟姪
　並馬八十三等俱係案内要犯該督即派委幹員押
　解並即此外拏獲助惡要犯一並迅速解京沿途小
　心防範毋稍疎虞至仁和摺内官兵直至山梁察看
　賊勢又稱此次雖未佔據山梁所奏尚未明晰該提
　督所指山梁係屬何名現在賊人是否佔據山梁著
　即查明覆奏至阿桂現有瘡疾恐未能迅速行走已
　諭令不必勉强而和珅行走必速仍湏馳往甘省督
　辦一切並將善後事宜㑹同勒爾謹妥恊辧理
　　同日阿桂奏言(臣/)於初三日行至衛輝接奉
諭㫖及畢沅奏到各摺逆回竟敢進逼蘭州官兵多有
　　傷折賊勢如此猖獗殊堪髪指非厚集兵力大加
　　殱戮淨絶根株不足以抒憤恨(臣/)現在晝夜兼程
　　行走但自恨為瘡疾所累不能迅速星馳計毎日
　　連夜䟎行總在二百里以内實深焦急現奉
諭㫖派尚書和珅等馳驛前往自可先到甘肅調遣辧
　　理然(臣/)亦不敢因派辧有人稍紓已貴惟有儘力
　　兼程以期迅到接辦奏入
上諭曰今日接勒爾謹奏到賊勢已敗諸事易辦卿可
　放心飬瘡而行若再接佳信並不往亦可
　　同日畢沅奏言(臣/)因逆回進逼蘭城飛調各路兵
　　丁前為應援兹據提(臣/)馬彪來札知蘭城尚在固
　　守督(臣/)仍駐狄道互相牽制俾賊人不致蔓延四
　　出現在馬彪等所領西安固原兵一千四百名業
　　已到蘭至伍彌泰薩炳阿帯領滿兵一千六百名
　　約於初五六内亦可先後齊集再(臣/)前恐提(臣/)處
　　領兵將弁不敷派委查潼闗協副將馬鎮國乆在
　　戎行熟悉形勢都司董秀亦經出兵打仗因續行
　　就近調取兵丁三百名於初一日由西安星速前
　　赴提(臣/)處接濟再延綏鎮兵(臣/)先後飛調共一千
　　五百名令仍從固原平涼一帯迅速前往至督(臣/)
　　現由狄道前拒賊衆腹背受逼而兵力更為單薄
　　亦湏速行接應所調興漢鎮兵五百名(臣/)亦飛催
　　總兵三徳令從畧陽白馬闗小路行走約於初六
　　七即可前至狄道以資接應至(臣/)前因蘭州省城
　　形勢甚危迤東州縣守備皆虚而陜省現存兵數
　　又不敷再調是以飛咨四川河南陜西三省酌派
　　官兵速為䇿應今已隔五日而西安及各路官兵
　　陸續前到蘭州司道等守禦甚力似可無意外之
　　虞(臣/)續又知㑹撫(臣/)富勒渾只於就近陜省各營
　　分挑撥五百名且在各本營預備至山西距陜較
　　近(臣/)亦知㑹撫(臣/)雅徳挑選兵一千名在於蒲州
　　駐劄統俟酌量局勢如必湏接濟再行咨調至四
　　川省川北一路界連甘肅尅期可到且狄道迤南
　　一帶山勢險隘東達鞏秦處處均闗𦂳要必得川
　　兵一二千名間道星速遄行直抵狄道非但恊同
　　進勦大可得力且秦鞏等處聲勢聨絡回匪聞風
　　震懾自無滋蔓之虞(臣/)現又飛咨四川將軍提(臣/)
　　迅即調援如數日内甘省河西之兵各路並集足
　　資㑹勦無需隣省兵丁協濟即行飛咨停止再聞
　　賊匪現在蘭城西闗外八蜡廟五泉山等處屯聚
　　今提(臣/)及各路官兵陸續會集自可立即殱除一
　　有㨗音(臣/)即飛摺馳
　奏仰慰
聖懷奏入
上命軍機大臣傳諭文綬曰據畢沅奏如數日内甘省
　河西之兵各路並集足資㑹勦即飛咨四川停止調
　遣等語本日又據勒爾謹等奏到現已收復河州籌
　辧勦捕無湏復調多兵所有川省官兵著傳諭文綬
　即行停止
上又命軍機大臣傳諭袁守侗雅徳富勒渾曰前因甘
　省逆回佔據河州令河南山西兩省選派緑營官兵
　預備調用並派健鋭火器營兵四千名派員分起帯
　往本日據勒爾謹等奏稱收復河州賊勢已敗所有
　籌辧勦捕事宜此時已無需各省兵力除未經起行
　之京兵二千名停止發往外所有前調之山西河南
　等省官兵自應一併停止若已經調發出境亦即飭
　令各歸本營以省逺渉糜費
　　同日畢沅奏言現在各路官兵進勦逆回自西安
　　至蘭州一路自應安臺添站以利差務而速郵傳
　　除陜省境内已飭布政使尚安前往妥為料理外
　　至甘省涇州迤西各屬所有糧餉馬匹草料等項
　　均湏及早籌備而蘭城阻絶無項可領(臣/)已飛檄
　　各該㕔州縣如本處庫無存項現有必需應用之
　　處各差妥員携帯印領酌定數目赴西安藩司庫
　　内借領以應急需將來另行核算至大路州縣邠
　　乾以西臯蘭以東地方多係瘠薄民間畜飬馬騾
　　本少查緑營出兵向無供支脚力之例此次行程
　　急廹晝夜併站䟎發兼以二十八九等日連值隂
　　雨道途泥濘若令歩行前進誠恐遲滯有悞軍行
　　(臣/)因飛咨沿途各站不拘車馬騾頭酌量多寡預
　　備令各官兵等接濟脚力到站更换以資迅速而
　　各路赴蘭官兵所湏火藥鉛丸弓箭等均係𦂳要
　　必湏每日雇覓車騾倒换前進方足以資接濟臣
　　恐地方官辦理不善致滋小民擾累甚將車馬隠
　　匿不前以致貽悞復諄切曉諭令各寛給價值將
　　來事竣後酌量應銷之項准其核銷則兵行自必
　　迅速而小民所畜車馬價值寛舒必更踴躍趕赴
　　以供雇覓於軍務較有禆益奏入報
聞
　　庚戌
上命軍機大臣傳諭和珅曰此時逆匪勢已窮蹙只湏
　痛加捜勦諸事易于辦理所有火器營兵二千昨已
　降㫖停止派往其健鋭營兵二千名内尚有五百未
　經起程現在亦經停止至於已去之一千五百名和
　珅于行抵西安時諒已知其大概或告知畢沅令其
　暫行停住西安聴候調用或約料無湏此項京兵即
　可一面奏聞一面令其回京其海蘭察額森特乾清
　門侍衛等本為帯兵打仗派往若京兵已停其赴甘
　和珅或留一二人聴用或令伊等一並回京皆可至
　所有派往大員亦不必全令馳赴著傳㫖令李侍堯
　回京候㫖另降諭㫖農起亦著即回京陛辭仍回安
　徽廵撫之任再前次派往之京察一等記名司員李
　炤等六員到甘後并著和珅勒爾謹畢沅商酌如兩
　省内有湏用道府人員即可著留補用或不必全留
　或竟可無需俱令和珅與兩省督撫酌量辦理至此
　案起釁根由勒爾謹並未明晰奏及已諭和珅等到
　彼查究務將實在情節徹底跟求其應㕘奏者俟查
　㕘到日再定至勒爾謹飬癰貽害咎實難辭但此時
　斷不宜遽行更換總督以致賊衆易生輕玩著和珅
　到甘後面傳諭㫖令其知朕此意更加黽勉
　　同日
上命軍機大臣傳諭和珅勒爾謹曰前據王廷贊奏逆
　匪圍逼蘭州兼為索取新教主馬明心等語馬明心
　既據王廷贊摺内稱為新教之主何以勒爾謹又奏
　蘓四十三為首犯若係同教不應有兩教主若分新
　舊教則素有嫌隙馬明心覊禁在省蘓四十三等自
　當恱服何復藉稱索取直犯蘭州其情節殊不可解
　至河州循化㕔等處回衆共有若干種類其中有無
　當差食糧之人再如土司魯璠又係何項土司何時
　受封襲職因何肯如此出力並更有似此之土司否
　著和珅于到甘省時㑹同勒爾謹詳細查明覆奏
　
　
　
　
　
　
　
　
　
　
　
　
　
　
欽定蘭州紀畧卷二
欽定四庫全書
欽定蘭州紀畧卷三
　　壬子勒爾謹仁和奏言逆囘蘇四十三等由河州
　　山僻小路潜至省城在附郭一帶放火搶奪因城
　　内官弁兵民防守嚴宻是以城垣並未傷損三月
　　二十九日晚勒爾謹等帶兵到省駐扎城外逆囘
　　等先已退佔離省數里之山梁(臣/)等與署副都統額
　　爾恒額總兵圗欽保徳寧按察使福崧公同籌酌
　　隨於城郭闗廂左近添派官兵嚴加防範隨於三
　　十日派逰擊祥保帶領緑營兵五百名土兵七百
　　名(臣/)等督率前往由東山梁後繞道擒勦逆匪率
　　衆來迎自辰至未殺賊三十餘名是晩逆匪亦未
　　敢潜來窺探但其所佔山梁形勢甚為險峻且蘭
　　州跬步皆山設一經逃竄轉致茍延殘喘必須分
　　派官兵四面圍擒庻不致一名漏網計所調各路
　　官兵於三四日内可以齊集惟有悉心籌酌以期
　　一鼓直擒不使稍稽顯戮
　　同日和珅奏言(臣/)昨於山西平定州途次接奉
諭㫖速赴甘省督辦一切伏思甘省距(臣/)刻下行程尚
　　有二千六百餘里雖晝夜遄行實非一時遽能趕
　　到彼處近日情形未知何似心中倍切焦急此時
　　西安旗營各鎮及甘省附近各提鎮官兵定當雲
　　集第一時未有統屬之人恐諸鎮將争先倖進賊
　　匪烏合之衆或致他竄未免别生事端即或㪚歸
　　巢穴将來追尋首夥各犯亦恐潛行藏匿轉得倖
　　逃法網無以儆兇逆而靖邉陲(臣/)又一時未能即
　　至昨䝉寄到
諭㫖令伍彌泰先行調度督辦(臣/)不揣冐昧已將愚見
　　所及飛檄該將軍等令其即速籌辦不致坐失事
　　機即將來(臣/)抵甘後亦可不虞棘手(臣/)拜摺後仍
　　星馳兼程前進均奏入
上命軍機大臣傳諭阿桂和珅勒爾謹仁和曰此時賊
　匪既經佔據山梁必當厚集兵力同時併進迅就殱
　擒方為妥善勒爾謹等所稱三四日内各路調兵到
　齊㑹𠞰自應如此辦理所有伍彌泰馬彪帶往之西
　安滿漢官兵此時諒亦全到如已能將逆賊𠞰洗淨
　盡固屬甚善否則將留駐西安聼調之京兵一千五
　百名徑令直抵甘肅㑹同圍𠞰則聲勢更大尤可一
　鼓成擒再本日和珅奏到途次檄令伍彌泰等先行
　籌辦一摺目今光景辦理似為較易但和珅此時仍
　須迅速前往㑹同辦理即阿桂亦仍著前往督辦不
　必即回京畢沅在西安得信較近京兵到陜時如甘
　省尚未藏事即令速往再現在所獲人犯及陸續擒
　獲者應嚴密押解省城監禁審訊俟阿桂和珅到彼
　覆審後將首夥要犯嚴加鎖􁀙派委乾清門巴圖魯
　侍衛等押赴熱河照從前拏獲王倫案内逆犯辦理
　俾衆共知儆戒至馬明心一犯據王廷賛奏稱本係
　安定囘民則此案中必有民人中素常為匪者為之
　主謀煽惑並著阿桂和珅勒爾謹等確實嚴查覆奏
　　同日陜西布政使尚安奏言提督馬彪等各挑西安
　　滿漢官兵共二千六百名分為六起於二十五二
　　十七二十九等日先後起程前往㑹𠞰(臣/)隨稟明
　　撫臣自西安馳赴陜甘交界之長武縣地方督飭
　　各州縣將應行借支車馬等項妥恊備辦俾官兵
　　得迅速馳往復思涇州為入甘首站復由長武馳
　　至涇州據該州禀稱現在庫貯銀數無㡬辦理拮
　　据(臣/)隨查該處現有截留直𨽻解甘餉銀十五萬
　　兩因事闗急需即令該州於此項銀内借支一萬
　　兩酌量應用據實報銷一面詳明督撫(臣/)備案(臣/)
　　即仍囘長武兹於四月初三日陜省滿漢官兵俱
　　已全數妥速過境奏入
上諭内閣曰前因甘省急需幹員辦事已傳諭尚安令
　其馳往該處帮同料理令伊於未奉諭㫖之前即先
　起程前往正與朕前㫖相合且一切經理妥協甚屬
　可嘉尚安著交部議叙
　　同日
上又諭内閣曰此次派出官員兵丁等賞項諒已多製
　備行装若一時令其繳還恐伊等力有不能所有未
　經起程之官員兵丁著照部議分作兩年扣還其已
　經起程續奉撤囘者著加恩賞給一半以示體恤
　　癸丑西安提督馬彪奏言(臣/)挑選夲標官兵一千
　　名並派委員弁飭令迅速赴蘭(臣/)即于三月二十
　　五日先行起程途次接布政使王廷賛來扎逆囘
　　現在攻打蘭城(臣/)晝夜䟎行四月初二日已扺蘭
　　州省城現在𠞰捕事宜與督(臣/)勒爾謹提(臣/)仁和
　　等公同商酌四路追𠞰擒拏
　　同日陜西延綏鎮總兵周鼎奏言(臣/)接准陜西撫
　　(臣/)畢沅來文令延綏鎮挑選精兵一千名前赴督
　　(臣/)勒爾謹軍營聴候調度(臣/)即刻挑兵一千選派
　　領兵官弁(臣/)親為統領星夜直往蘭州又准畢沅
　　來文復令再派官兵一千名前往平凉鞏昌堵截
　　䇿應(臣/)復即挑兵一千派副將觀音保統領星飛
　　前往(臣/)先帶領前派官兵一千名於四月初一日
　　自榆林兼程迅往㑹同𠞰捕均奏入
上命軍機大臣傳諭阿桂和珅勒爾謹曰馬彪奏初二
　日已馳抵蘭州現在公同商酌追𠞰等語此時各路
　所調兵丁諒已陸續到齊自應遵照厯次所降諭㫖
　妥恊籌辦至前此因未見勒爾謹奏報恐有隔阻而
　和珅又未能刻即到彼是以傳諭伍彌泰令其籌辦
　一切原因彼時無人料理起見今勒爾謹既到蘭州
　而和珅又䟎程前進所有調度官兵及軍需糧餉各
　事宜自應仍令勒爾謹經理一俟阿桂和珅到彼即
　㑹同商辦伍彌泰仍止専司領兵𠞰賊俾事權歸一
　辦理方有章程再蘭州城外闗廂曾被賊焚燒河州
　亦曾被賊佔擾該處居民自不免為所蹂躪不可不
　加意撫䘏著傳諭阿桂和珅即㑹同勒爾謹將實在
　情形若何應如何優䘏之處詳悉查明具奏候朕加
　恩至勒爾謹仁和所奏賊人佔據山梁其情形總未
　明晰逆匪數千人據守山上何從得有口食敢為此
　盤據苟延之計勒爾謹等摺内亦並未聲説著將近
　日賊人逃竄在山如何情景再行詳查據實覆奏又
　本日總兵周鼎奏帶領官兵一千於初一日兼程前
　往㑹同𠞰捕該鎮既係奉調前往自應在彼協同𠞰
　賊聼候和珅等調遣一俟𠞰洗事畢即同各路鎮將
　等撤囘夲任
　　甲寅畢沅奏言(臣/)於夲月初六日接提(臣/)馬彪來
　　札知初二日已抵蘭州逆囘現據龍尾山華林寺
　　山梁察看賊匪不過千數餘人惟以放火刧掠為
　　事蘭州各路兵丁㑹集現有三千餘名一兩日内
　　進兵㑹𠞰逆匪無難殄滅等因再查將軍伍彌泰
　　於初八日到蘭副都統薩炳阿隨後接續行走約
　　計初八九日滿營官兵一千六百亦俱全到(臣/)續
　　派潼闗協副將馬鎮國帶兵三百名接濟馬彪計
　　初八九日可到而督臣所派河西各路官兵想亦
　　陸續至蘭是此時兵力漸厚省城斷無意外之虞
　　至狄道居河州蘭州之間東通鞏秦最為􁅩要恐
　　賊匪見我兵勢盛從大路竄出該州僅有兵二百
　　名甚為單薄(臣/)連日飛催興漢鎮(臣/)三徳令從間
　　道往赴狄道保䕶且堵截賊匪歸路已據該鎮報
　　到帶兵五百名迅速行走計初十前可到狄道
　　同日西川將軍特成額總督文綬提督明亮奏言
　　(臣/)等於四月初二日接准陜西撫(臣/)畢沅札稱令
　　(臣/)等迅速派兵由鞏昌一帶前往㑹𠞰逆囘伏查
　　河州係腹内地方逆囘等妄作不靖川省地界毘
　　連急須協力赴𠞰以期迅速撲滅(臣/)等即就近選
　　派滿漢官兵一千五百名(臣/)明亮即日帶兵三百
　　名由鞏昌一路星夜前往(臣/)特成額亦即帶兵三
　　百名尾隨起程其餘官兵接續進發(臣/)文綬一面
　　再行酌量預派附近各營官兵以備續調均奏入
上命軍機大臣傳諭阿桂和珅勒爾謹畢沅曰據畢沅
　奏所辦甚屬可嘉至賊匪僅止千餘不過釡底逰魂
　茍延殘喘陜甘兩省兵丁到齊無難一鼓聚殱京兵
　竟可無須前進此時畢沅備而不用亦可至四川所
　調之兵諒亦無需但現在既已起程且不飭令停止
　著傳諭勒爾謹如賊匪業已𠞰淨亦即知㑹特成額
　文綬并一面飭知領隊官員停其前往
　　乙邜阿桂奏言(臣/)於初七日接陜西撫(臣/)畢沅來
　　札知賊人退踞龍尾山八蜡廟等處各路官兵陸
　　續前到兵力稍厚陜西省連發滿漢官兵五千約
　　計初十以内俱可到齊并聞督(臣/)勒爾謹於三月
　　二十九日帶兵囘省目前似可無意外之虞等語
　　又於初八日畢沅將馬彪原札寄閲據稱河州業
　　已收復經督(臣/)派撥舊教囘人二百名同西寧兵
　　二百名在彼防䕶賊人現在佔據龍尾山華林寺
　　山梁察看賊勢不過千餘人等語(臣/)思伍彌泰等
　　所調之兵皆可接續齊集小醜自不能復逞螳臂
　　若賊人盤踞山梁遷延不去自當殱戮無遺即使
　　勢窮力促計圖竄逸該督業已派兵在洪濟橋沙
　　泥站兩處堵截縱有餘匪竄入深山官兵四面圍
　　擒亦可𠞰除淨盡(臣/)查勒爾謹畢沅節次調遣陜
　　甘兩省緑營兵及伍彌泰額爾恒額帶往之駐防
　　滿兵已有八千餘名其勢足敷㑹𠞰及邀截搜捕
　　之用且四川兵二千名俱界連甘肅尅期可到兵
　　力已屬有餘就現在情形而論不但晉豫兩省官
　　兵毋須調遣即京兵亦可停止派往伏乞
皇上特降諭㫖令京兵已經起行者中途撤囘未經起
　　行者即令停止(臣/)一面仍先行咨帶兵行走之䕶
　　軍統領舒亮等暫行停駐俟奉到
諭㫖即陸續分起囘京再(臣/)晝夜䟎行程途多寡不等
　　毎日夜約行一百五六十里計程明日可過潼闗
　　如尚書和珅尚未經過(臣/)於途次留心探訪恐沿
　　途驛站馬匹不敷分應擬於前途暫停俟和珅經
　　過晤悉一切先令迅速前往(臣/)再儘力遄行奏入
上命軍機大臣傳諭阿桂和珅勒爾謹袁守侗畢沅富
　勒渾曰據阿桂奏途次連接畢沅來信知現在各路
　所調之兵已有八千餘名足敷會𠞰等語前以京兵
　一千五百名業經起程是以且未撤囘俟擒賊實信
　到日即行降㫖但思小醜既可立就殱擒自不必復
　需勁旅現已另降諭㫖令領隊大(臣/)舒亮即行帶兵
　囘京并著傳諭沿途各督撫知之
　　丙辰馬彪奏言(臣/)于初二日行抵蘭州提(臣/)仁和
　　總兵圖欽保俱已到彼㑹勦(臣/)前於途次復接撫
　　(臣/)畢沅來札於西安提屬各營續派兵一千名西
　　安滿營派兵一千六百名延綏鎮屬派兵一千五
　　百名興漢鎮屬派兵五百名并甘肅提屬各鎮營
　　官兵現在陸續到蘭(臣/)同督臣勒爾謹提(臣/)仁和
　　相度機宜厚集兵力四路捕𠞰務期盡絶根株奏
　　入
上命軍機大臣傳諭和珅勒爾謹仁和曰據馬彪奏甘
　肅各路調派之兵並西安滿漢各營兵現在陸續到
　齊等語該處所調兵丁已及一萬而逆匪不過千餘
　人自應即時分頭圍勦一鼓殱擒前據勒爾謹初二
　日所發摺内稱三四日即可辦理今馬彪之摺係初
　六日所發何以尚未見勒爾謹等奏報𠞰賊之事此
　時兵已厚集更將何待著傳諭勒爾謹等即將勦滅
　逆匪情形迅速馳奏至賊匪佔據龍尾山梁華林寺
　從何處得有口食此時官兵自必將賊圍住其施放
　鎗礟之火藥又從何處得來賊人馬匹約有若干向
　何處掠擄均著勒爾謹仁和詳查覆奏又昨據阿桂
　奏到摺内有馬彪札知督(臣/)派撥舊教回人二百名
　同西寧兵二百名防䕶河州等語此事何以亦未見
　勒爾謹奏及著傳諭該督一併據實覆奏和珅到彼
　時所有一切應行查辦事件並著查明具奏
　　同日畢沅奏言(臣/)接奉
諭㫖令于西安藩庫先酌撥一百萬兩查各省恊撥甘
　　省銀兩現在尚有三四起在途未到(臣/)前已飛諭
　　各州縣令其沿途截留貯庫以供就近支用此次
　　酌撥銀一百萬兩(臣/)即行分起選派妥幹員弁帶
　　領兵役飭令小心䕶送不致遲悞奏入報
聞
　　丁已勒爾謹馬彪仁和奏言(臣/)等先後抵蘭與賊
　　匪打仗數次殺傷甚多惟佔據南山自髙而下勢
　　甚險峻必須厚集兵力出其不意四面夾攻庻可
　　一鼓而下查甘省各路漢土官兵一二日可以齊
　　集即肅州鎮屬及陜西提屬官兵亦將次到蘭兵
　　力已不為單弱(臣/)等定期於初八日進兵圍勦仰
　　仗
天威逆回自不致一名漏網稍稽顯戮再查有由烏嚕
　　木齊赴京之恊領舒成佐領札蘭布托林保到蘭
　　該員等因現值𠞰捕逆匪情願隨征報効察其情
　　詞甚為懇切自應准其所請一同進勦
　　同日勒爾謹馬彪仁和又奏言(臣/)等遵查撒拉爾
　　俗習囘教近縁新教欲另立一門令舊教順從舊
　　教不服以致互相爭殺現在所調循化土兵即係
　　舊教畨囘是以悉其原委大概伏查擒𠞰逆賊莫
　　先於斷其後路而掃除巢穴正須舊教畨囘(臣/)勒
　　爾謹前在狄道與臬司福崧詳加籌酌宻飭循化
　　文武妥為駕馭舊教畨囘令其奮勇出力以公報
　　私并飭署西寧鎮印務副將貢楚克達爾帶兵到
　　循化就近搗其巢穴即將新教餘孽儘數擒拏兹
　　據副將貢楚克達爾暨循化同知洪彬委員候補
　　通判謝桓逰擊瑚崧阿白守忠等先後稟報帶領
　　官兵及舊教土兵搜拏餘孽節次殺死逆賊百餘
　　人生擒逆賊一百零九名婦女幼孩一百數十口
　　現在嚴禁并將蘇四十三等要犯祖墳刨挖燒燬
　　揚灰是逆賊已無歸路無難全數𠞰擒惟河州為
　　循化咽喉最闗𦂳要(臣/)勒爾謹已飭令貢楚克達
　　爾帶兵駐劄河州截殺逃逸賊匪俾聲勢連絡并
　　於老鴉闗沙泥站洪濟橋等要隘派兵堵截自無
　　虞稍有竄逸再查舊教土兵素稱恭順(臣/)等三月
　　三十日帶兵𠞰賊時即令舊教前敵頗屬奮勇業
　　經量加奨賞奏入
上命軍機大臣傳諭阿桂和珅曰本日勒爾謹奏新舊
　教情形始畧有端緒至令兩教互相攻殺以破其勢
　朕於事發之初即早經降㫖今勒爾謹稱前在狄道
　與福崧商酌令舊教土兵奮勇出力以公報私所辦
　尚是但勒爾謹未必能見及此或出自福崧之賛畫
　至賊人佔據山梁多至十數日何從得有口食且大
　兵既經各路堵截又往何處搶掠俱著查明覆奏總
　之此案起衅實在情形勒爾謹如何辦理不善致釀
　事端其被擾之地方應如何加恩務須澈底詳查逐
　一妥辦具奏請㫖
　　同日
上命軍機大臣傳諭勒爾謹曰畨囘爭立新教起衅勒
　爾謹節次所奏總未明晰前經朕降㫖令其將舊教
　土兵作為前驅勒爾謹何以不早行具奏又未將何
　日接奉諭㫖之處奏明諸事遲延勞朕于數千里外
　為之籌畫為總督者應如是乎至所稱現在合屬官
　兵將次到蘭定期於初八日進兵擒𠞰賊匪自應如
　此迅速辦理朕盼望滅賊之信甚切該督務須速行
　具奏不得仍前遲緩致厪懸注
　　同日王廷賛奏言逆囘連日仍復𦂳攻省城并放
　　火延燒房屋擄掠民財城中兵力單薄勢頗危急
　　(臣/)戒諭居民不得驚慌妄動率同文武員弁懸給
　　兵民重賞激勵人心奮勇恊力多方設法守禦將
　　火礟安放城上􁅩急之處連聲轟擊又以滚木石
　　塊擊斷賊人雲梯火鎗弓箭齊發殺死賊人甚多
　　賊始退却不能上城至二十九日總兵圖欽保城
　　守尉額爾恒額提督仁和等先後帶兵進援督(臣/)
　　勒爾謹亦自狄道旋省逆匪不敢攻城現俟各路
　　官兵齊集相機會勦即當殄滅奏入
上嘉之
　　同日畢沅奏言京兵前赴甘省𠞰捕逆回自須迅
　　速䟎行于事理方為有濟陜西自潼闗西至長武
　　(臣/)前已與司道公同商議酌分七尖八站至沿途
　　應用馬匹車輛及例應供給各項業經飭屬如數
　　加𦂳豫備但陜甘幅員遼濶當日所分里數較之
　　他省為大(臣/)因甘省素鮮車騾勢不能按臺更換
　　官兵乘騎改用長騾若令日夜䟎行道逺站長恐
　　防疲乏將來入闗以後如遇天氣晴爽或程途里
　　數畧近到站為時尚早車馬不甚疲乏即令兼程
　　星速前進至長武以西涇州平凉一帶已與蘭城
　　宻邇軍威所到聲息相通又當約量程期庻不致
　　欲速反遲轉稽時刻奏入報
聞
　　戊午直𨽻總督袁守侗奏言(臣/)查第一起京兵據
　　署藩司郎若伊禀報于十二日送至河南安陽縣
　　停駐其二起三起兵丁亦在邯鄲栢鄉一帶尚未
　　出直𨽻本境今欽奉
諭㫖令領隊大臣舒亮帶兵回京(臣/)遵即飛飭藩司先
　　將三起京兵用原載車馬逐站送回其二起頭起
　　兵丁應仍令挨次間日行走庻車馬得以輪應至
　　清苑良鄉等站車馬其撤回歸農者(臣/)亦飛􁘭飭
　　調上𦂳妥備并督同署臬司梁肯堂署清河道顧
　　學潮往來照料以期無悮奏入報
聞
　　己未伍彌泰勒爾謹馬彪仁和奏言(臣/)等帶領官
　　兵并舊教土兵一由黄河南岸直衝賊營一由賊
　　巢之東南山梁壓下逆賊率衆迎敵我兵奮勇直
　　入殺死逆賊五十餘名搶獲馬驢牛羊賊勢倉皇
　　退而固守因坎陡崖深不能即時搗穴天色已晚
　　暫且撤兵(臣/)等伏查逆匪已無歸路計窮力竭是
　　以佔據險地乘便放火為茍延旦夕之計即從前賊
　　數約有二三千人屢次被官兵𠞰殺鎗礟擊斃以
　　及逃竄為各路截殺已不下七八百人現在所存
　　者不過千餘人適接軍機大臣來咨乃知上厪
聖懐派出健鋭營兵三千名火器營兵二千名
天兵申討自當迅奏成功但以現在情形而論所調各
　　路官兵業已雲集京兵似可停止再(臣/)伍彌泰於
　　初九日到蘭所調寧夏滿兵已起程五百名不日
　　亦可到蘭其備調兵五百名以及畢沅咨調四川
　　官兵臣等現已行文停止
　　同日阿桂和珅奏言(臣/)和珅於山西途次接奉
諭㫖即星夜兼程行走於初十日過潼闗(臣/)阿桂於初
　　九日過潼闗沿途探聴知(臣/)和珅相隔不逺因緩
　　程稍候於十一日先後俱到臨潼(臣/)和珅當即將
諭㫖并一切應行籌辦事宜與(臣/)阿桂公同熟商妥議
　　俟到甘省時相度機宜辦理再(臣/)等行抵陜境賊
　　匪大概情形俱已深悉現在逆回退踞山梁各路
　　官兵雲集足敷堵截𠞰捕之用其在途之京兵一
　　千五百名計程僅抵豫境(臣/)等一面奏
聞一面即行知帶兵行走之䕶軍統領舒亮等令將前
　　隊作後隊陸續按起囘京至
　乾清門侍衛等雖無須伊等帶兵打仗但將來拏獲
　　首逆及要犯應行觧京遵
㫖令伊等押解進京(臣/)等擇其中曉事者酌留泰斐英
　　阿福寧二人并三等侍衛阿爾都以備差委餘一
　　併令其囘京並令伊等沿途緩程安静行走俾驛
　　站馬匹不致應付竭蹶以免煩擾至額駙拉旺多
　　爾濟已遵
㫖由潼闗走山西一帶出口囘伊逰牧處所又農起等
　　俱已傳
㫖行知令其囘京(臣/)阿桂帶往甘肅之衛輝營叅將劉
　　之仁業於初十日在華州給咨令囘原營至前奉
㫖派出之記名以道府用之司員李炤等六人除海廣
　　現隨阿桂(臣/)和珅即先行帶往其餘五人容俟到
　　甘後另行酌量差委再定去留(臣/)和珅於拜摺後
　　仍即星夜兼程前進(臣/)阿桂遵奉
恩㫖緩行聴候
諭㫖均奏入
上命軍機大臣傳諭阿桂和珅曰前此派往京兵早有
　諭㫖撤囘本日勒爾謹等奏将寧夏四川兵停止所
　辦尚是但賊既據險自守又放火何為若云以放火
　為搶掠之計則此時官兵四面圍困賊人又從何處
　搶掠所奏甚不明晰著和珅詳查覆奏現又據阿桂
　和珅奏稱十一日先後俱到臨潼公同商酌一切事
　宜和珅併留泰斐英阿福寧阿爾都以備差委仍即
　星夜兼程前進等語泰斐英阿等前已有㫖令其押
　解逆犯進京和珅所辦甚是至阿桂此時途次只須
　緩程前進再行候㫖
　　同日特成額明亮奏言(臣/)等於初二日帶兵先後
　　起程初七日於梓潼途次接畢沅札催令(臣/)等帶
　　領川兵迅赴鞏昌恊同進𠞰復於初八日武連驛
　　途次接奉
諭㫖令調四川從前曾經平定金川之兵星往堵截(臣/)
　　等伏查現帶川省滿漢兵丁併領兵将弁多係曾
　　經出師金川之兵現令儘力䟎行每日步行一百
　　二十里務期迅速到甘以資㑹𠞰兹自武連驛至
　　陜省之大安驛計程五百餘里其鞏秦一帶須由
　　大安驛分道前往查大安至鞏昌計程八百餘里
　　均屬山僻小徑為畨囘出没之所(臣/)等到大安驛
　　時即當察看事勢相機辦理奏入
上命軍機大臣傳諭特成額明亮日據特成額等奏現
　調川兵一二千名飛赴鞏秦一帶協𠞰等語此項官
　兵前經傳諭該督文綬飭令停止特成額等此奏想
　未接到停止之信故仍照前㫖啟程今既據伍彌泰
　勒爾謹等奏稱賊僅據險自守不日即可勦除併已
　行文停止川兵此項官兵自當撤回本營歸伍倘阿
　桂和珅到彼後相度機宜尚有須用川兵之處再俟
　降㫖遵行
　　同日勒爾謹又奏言逆犯佔據河州時將監犯全
　　行放脱内逃兵自首情實七次斬犯一名王伏林
　　案内緣坐情實三次斬犯四名緩决三次絞犯三名
　　緩决一次絞犯一名新案斬犯一名絞犯一名流
　　犯一名現審人犯四名今據河州知州謝桓禀報
　　該犯等俱已自行投到現在監禁看來該犯等尚
　　知畏法均奏入
上諭内閣曰勒爾謹奏逆回佔據河州時將監犯全行放
　脱現在各犯俱已自行投到仍行監禁等語賊匪敢
　於縱脱獄囚實屬死有餘辜至該監犯等於被放之
　後併不為賊脅從自行投首尚知畏法著加恩交該
　督查明概予寛減發落以示勸勵
　　　(臣/)等謹案逆囘肆惡不靖敢於縱釋罪囚妄為
　　　煽誘實寸磔不足蔽辜乃該囚等既不肯作奸
　　　從逆復不敢私自逺颺投首就獄可見平時
徳澤深厚淪肌浹髓雖身在囹圄之中咸知感發天良
　　　不以事起倉卒稍萌茍且之念我
皇上特沛
恩綸概令寛減貸其前愆予以自新
聖仁高厚彼縶身犴狴者益當共知感格共知愧勵矣
　　同日畢沅奏言逆回進逼蘭城自三月二十七日
　　至本月初一日西安文報隔絶(臣/)遴委妥幹員弁
　　迅赴蘭城查探實在情形據該弁回稱蘭州自二
　　十九日總督回至省城各路官兵日漸齊集打仗
　　㡬次殺賊甚多賊匪初尚屯聚八蜡廟五泉山等
　　處近已移向龍尾山梁聞總督及領兵各大員㑹
　　議即日進𠞰再囘程經過之金縣平凉一帯自西
　　安官兵前去之後行旅漸通逃㪚居民間有携同
　　婦女還歸本土人心漸已安貼等語(臣/)查陕省先
　　調發西安駐防及提鎮官兵計五千名前往㑹𠞰
　　計于十五日以前並可抵蘭至甘肅河西各標營
　　兵督(臣/)勒爾謹節次調遣亦不下五六千名通計
　　省城官兵及調到土兵可得一萬數千名兵力不
　　為不厚再五泉山係在蘭州正南迤西一支即為
　　龍尾山在城之西南約有五六里去八蜡廟等處
　　較逺似漸有震懾之意且所據地方西北兩面俱
　　阻黄河西南阻隔洮河督(臣/)所調西寧官兵由循
　　化一帶遶出其後且河州收復小路俱經堵截今
　　大學士公(臣/)阿桂尚書(臣/)和珅及各領兵大員星
　　夜前往相機同𠞰賊匪自可即日殱洗又(臣/)頃接
　　將軍(臣/)特成額提督(臣/)明亮來札稱由成都前來
　　程途尚逺須至二十左右始抵鞏昌約計彼時延
　　綏續調之兵亦已到甘(臣/)現派慶陽恊副將隆安
　　星速前徃飛催恊同延綏領兵官由安定㨗徑直
　　趨狄道與興漢鎮總兵(臣/)三徳堵截後路共計數
　　有兵一千二百名况沙泥站一帶已經督(臣/)勒爾
　　謹派兵防守足資截殺所有前調川兵(臣/)謹遵
㫖飛咨(臣/)特成額明亮令其就近統領囘營奏入報
聞
　
　
　
　
　
　
欽定蘭州紀畧卷三
欽定四庫全書
欽定蘭州紀畧卷四
　　庚申伍彌泰馬彪奏言(臣/)等於四月初九日到蘭
　　遵即傳
㫖將花翎荷包賞給王廷賛并面詢伊出城賫摺之人
　　據稱係寧夏府中衞縣考職正八品吏貟姚起彪
　　設法更換衣服粧作民人縋城而下將摺遞送驛
　　站(臣/)等亦已遵
㫖重加賞賜奏入
上諭内閣曰姚起彪以微末吏貟如此奮勉出力甚屬
　可嘉著交吏部行文調取來京引見候朕再降諭㫖
　　同日畢沅奏言(臣/)查新疆並西寧一帶至京文報
　　最闗緊要(臣/)前在甘省稔知該處邊塘向日程途
　　其新疆一路文報自肅州進嘉峪闗即由涼州迤
　　東之大河驛北趨草地從寧夏至陝省之延榆一
　　帶入山西境至西寧一路則由該府至莊浪平畨
　　北趨草地歸入邊塘是二處文報雖經由蘭州以
　　北沿邊地方而地隔重山去省城尚在一百數十
　　里外且有黄河間隔並不與軍行驛路同途所有
　　新疆西寧二處文報似可無虞阻滯
　　同日畢沅又奏言發往甘肅之健鋭火器營兵丁
　　其未經起行之二千名昨已奉
㫖停其發往其尚未起行之健鋭營第四起官兵五百
　　名一併停止至(臣/)從前擬照金川出兵之例沿途
　　改用長騾查此項騾頭向係各屬行户承攬臨時
　　按日給價不用即可聽其自便不至虚糜至于乘
　　坐馬匹(臣/)已將西安滿營及提鎮各標營内挑選
　　二千匹解甘交近省各州縣加意餵養現在京兵
　　一千五百名到時儘足敷用其山西撥用之馬二
　　千匹現已飛咨停止至火藥鉛丸弓箭等項除各
　　兵自行攜帶外滿漢各營皆須應用不妨寛為預
　　備(臣/)現仍委貟陸續運送甘省均奏入報
聞
　　壬戌伍彌泰奏言竊(臣/)接奉
諭㫖令(臣/)將甘省一切調度及應辦軍需糧餉各事宜
　　悉心經理(臣/)伏查官兵軍需粮餉各事宜督(臣/)勒
　　爾謹已𣲖蘭州道圗薩布候補道永慶總理糧餉
　　事務今該道等按日支放辦理妥協並無貽悞現
　　在圗薩布等駐劄城外隨(臣/)辦理一切事務(臣/)統
　　計滿漢官兵到蘭共有萬餘名現貯糧草可供兩
　　月之需仍催各州縣陸續趕運㫁無虞稍有缺乏
　　并查城外闗廂實在情形北邊黄河浮橋被賊燒
　　燬西南寺廟燒燬數處民間房屋亦間有燒燬經
　　督(臣/)率同司道加意撫恤且大兵雲集布列城外
　　賊已無能為再督(臣/)勒爾謹因在狄道聞逆匪有
　　赴省之信隨一面率臬司福崧帶兵來省應援一
　　面飛飭將備仍撥官兵在河州狄道一帶緊要隘
　　口嚴加堵截賊匪知巢穴已破無路可歸是以現
　　據省城西南華林山頂藉陡險深崖為死守之計
　　除城上石礟打傷并節次𠞰殺外所有賊數不過
　　千餘(臣/)等各路到蘭官兵共一萬有奇調撥守城
　　兵三千名放卡兵二千名其打仗兵丁尚有五千
　　餘名(臣/)與督提諸(臣/)和衷商確現擬分兵四面夾
　　攻務使𠞰滅盡浄以絶根株再查各路應調官兵
　　惟續調之延綏興漢官兵尚未到齊其餘各鎮營
　　官兵俱已全數到蘭奏入
上命軍機大臣傳諭和珅勒爾謹伍彌泰曰本日據伍
　彌泰奏軍需粮餉官兵事宜一摺似勒爾謹代伊為
　此奏且所稱勒爾謹派委道貟等在城外駐剳隨同
　辦事伊自必安住省城署中此案本係勒爾謹養癰
　貽害咎已難辭現在惟當親駐城外督率調度使賊
　匪早行殄滅乃將軍提督等俱在城外統兵圍𠞰而
　勒爾謹安坐署中伊即不知悚懼獨不知惶愧乎况
　伊到蘭州時如果於賊衆圍城之際奮身入城同王
　廷賛固守尚可稍贖愆尤今賊已先擊退上山而勒
　爾謹尚藉守城為名安然不動有是理乎此事著傳
　諭和珅即行查明據實覆奏至朕盼望𠞰賊之信甚
　切該處各路官兵既已調集自應即速進勦一鼔成
　擒况賊止千餘而官兵已逾一萬是以十人而擒一
　賊更欲何待何以尚未見勒爾謹𠞰賊之報豈伊意
　欲待和珅到後方始進兵耶萬一賊匪乘隙於黒夜
　中四行竄逸則惟勒爾謹等是問恐伊不能當其罪
　也
　　癸亥伍彌泰奏言(臣/)查賊匪肆逆以來河州至省
　　城一帶文報未免稽遲其西寧文報由平畨逹省
　　城北黄河橋雖被賊燒㫁然有船可渡河西一帶
　　仍屬聲氣聯絡各州縣運糧往來亦無阻礙自河
　　州收復之後循化河州狄道一帶直連省城行旅
　　往來如舊文報更無間阻臺站已毋庸另行安設
　　至逆囘近佔華林山所有要緊隘口及偏僻小路
　　(臣/)等俱已撥兵把守再蘭州省城居民經督(臣/)勒
　　爾謹及(臣/)愷切曉諭設法撫䘏現在民情俱屬寧
　　謐蘭州藩庫現存銀二百六十餘萬又各省解甘
　　沿途截留銀一百餘萬儘敷軍務應用沿途驛站
　　馬匹亦已令各州縣通融協濟一切事宜(臣/)等公
　　同妥協商辦㫁不至稍有貽悞奏入
上命軍機大臣傳諭和珅勒爾謹伍彌泰仁和曰本日
　據伍彌泰覆奏新疆文報各摺於現在𠞰賊事宜並
　無一語提及此必勒爾謹幕友書吏為之代辦奏稿
　而勒爾謹則並未出名賫奏殊不可解此時官兵已
　逾一萬賊匪僅止千餘何難一舉殱浄况自初八日
　進𠞰逆賊距十三日發摺時又隔五日未知伊等此
　五日間在彼坐待何事况兵貴神速豈宜如此觀望
　不前竟欲待和珅到後再行商辦乎看來伍彌泰止
　知帶兵前往蘭州其實毫無主見不免意存怯懦至
　仁和前此帶兵渡河打仗似屬勇往而近日則氣漸
　不振必以勒爾謹既到蘭州即隨同弛懈不復上緊
　出力而勒爾謹則竟安坐署中一籌莫展徒勞朕於
　數千里外晨夕懸盼試問伊等於心安乎勒爾謹伍
　彌泰仁和俱著傳㫖嚴行申飭再賊衆千餘人佔守
　山梁為日已久從何得有口食豈賊人能裹帶如許
　乾糧抑山寺本有存積糧石供其坐食且賊人馬匹
　在山又焉得如許草料餧養此皆勒爾謹所當詳悉
　奏明者而竟無一字提及著和珅於到蘭時將勒爾
　謹等所為何事因何不及𠞰賊縁由一面據實查奏
　一面再行傳㫖申飭至仁和等摺内稱土司魯璠前
　經腿帶鎗傷等語該土司非内地緑營貟弁可比乃
　竟能帶兵助勦實屬可嘉前此已有㫖加一等賞給
　職銜今知伊并受有鎗傷尤當逾格奬勵用兵之道
　全在賞罰嚴明此事勒爾謹亦早應具奏請㫖加恩
　何至今始於仁和摺内帶叙及之耶至各處山隘小
　路防守堵截所派兵數某處若干某處係某總兵某
　處係某副將㕘將帶領從前或以事起倉卒不及詳
　奏今自初八日至十三日伊等更有何事此等要務
　皆不奏乎看來伊等互相觀望恐賊匪乘間逸出而
　伊等所謂把守之處亦不可信朕甚憂之著和珅詳
　悉查明迅速覆奏
　　甲子
上命軍機大臣傳諭阿桂和珅曰昨閲伍彌泰仁和等
　奏到各摺是勒爾謹之安坐衙署一籌莫展已可概
　見且並未見伊馳奏𠞰賊情形竟若置身局外恐該
　處無督辦大臣指示調度衆人互相觀望無可倚恃
　闗係非小阿桂仍須到彼料理於𠞰捕事宜方為有
　濟著傳諭阿桂即行兼程前進毋稍稽緩並諭和珅
　知之
　　同日
上命軍機大臣傳諭和珅勒爾謹曰土司魯璠已據兵
　部查明係三品指揮使職銜前此因其帶兵打仗出
　力降㫖加一等給銜自應予以二等頂帶但伊既受
　鎗傷不可不格外奬賞著傳諭和珅勒爾謹查明係
　何等鎗傷即行照例賞給得傷等次銀兩并加賞大
　緞二疋以示優奬
　　　(臣/)等謹按行軍制勝全在賞罰嚴明俾知所懲
　　　勸至土司等更非緑營弁貟可比尤宜加意撫
　　　綏使之感激奮勉乃勒爾謹於魯璠受傷一節
　　　竟未具奏我
皇上覽及仁和摺内帶叙之處即勅兵部查明該土司
　　　品級
特沛恩綸加
賞其後土司韓煜受有石傷經(臣/)和珅具奏亦並䝉
特㫖優賚仰見
聖人有功必叙所以旌勞績而勵戎行者有加無已宜
　　　該處土司等悉勵兵奮勇共期速殱黨渠也
　　同日
上又命軍機大臣傳諭阿桂和珅曰連日因勒爾謹並
　未奏報𠞰賊情形已屢經傳㫖申飭至賊匪千餘人
　佔踞山梁亦已半月有餘勒爾謹等袖手不動所辦
　何事即云山陡崖深亦㫁無過於兩金川者兩金川
　如此險隘尚可進兵蕩平此皆阿桂海蘭察等所身
　歴而謂逆匪現佔山梁竟至官兵不能進𠞰有是理
　乎勒爾謹如此遷延觀望將來即當明治其罪
　　丁夘文綬奏言(臣/)伏思逆匪么䯢小醜自必立就
　　殲除但官兵會集蘭州合力𠞰捕逆囘潰敗之後
　　勢必四散奔逸若由鞏秦一帶潜逃恐甘省官兵
　　一時未遑兼顧且川省滿漢官兵一千五百名約
　　計此時已入甘境自應酌留堵禦以防逃竄(臣/)悉
　　心籌核將軍(臣/)特成額有本省邊防要務應即遵
㫖先行囘川提(臣/)明亮酌留官兵暫駐甘肅之白馬闗
　　一帶探聼𠞰捕情形相機堵截倘甘肅尚需兵力
　　即就近前往亦較迅捷至川省邊界接壌處所如
　　松潘龍安柴門闗黄勝闗等處俱有小路可通甘
　　境現在情形更闗緊要必須大貟督率查辦方為
　　得力松潘等處雖係總兵劉俸所轄但該鎮駐劄
　　新疆未便調往川北鎮總兵成徳帶兵熟諳隨委
　　該鎮酌帶弁兵前赴龍安等處督同㕘將馬應詔
　　遊擊何澂嚴密巡防是鞏昌一帶既有川省官兵
　　截其去路而龍安松潘小徑可通之處復經分守
　　要隘如有逆囘竄逸即可儘數擒𠞰自不致稍有
　　漏網
　　同日特成額明亮奏言(臣/)等帶領川兵於十五日
　　行抵甘省白馬闗接准陜甘督(臣/)勒爾謹咨㑹所
　　帶川兵業經具奏停止毋庸前往(臣/)等查白馬闗
　　距蘭州一千三百餘里由此輕騎馳赴不過四五
　　日即可到彼計到時亦尚在𠞰捕之際除將滿漢
　　官兵即停其前進飭交副將魁麟遊擊沙津岱等
　　帶歸本營外(臣/)特成額(臣/)明亮仍各帶跟役數人
　　由間道馳抵蘭州無論何營弁兵即可率領𠞰捕
　　稍効臂指奏入均報
聞
　　己巳和珅奏言(臣/)於十七日午刻馳抵蘭州接見
　　伍彌泰勒爾謹詢以近日情形知逆匪不過千餘
　　人負固抗拒我兵雖打仗數次總未能大加殲戮
　　(臣/)和珅即於是日至蘭州北門外用船渡過黄河
　　登白塔山察看賊人盤踞華林山梁雖有支搭帳
　　房俱係虚設賊匪在八蜡廟雷壇及水磨溝一帶
　　挖窑潜處外臨立坎内挖深濠凡有小路可通之
　　處俱行掘㫁以圗死守(臣/)留副都統圗桑阿城守
　　尉額爾恒額率兵守城隨分兵四路令海蘭察同
　　圗欽保泰斐英阿阿爾都帶兵三千五百名由過
　　溝從山梁一路進𠞰令額森特同興漢總兵三徳
　　侍衞福寧帶兵一千一百名由丫口一路斜撲賊
　　營進𠞰令仁和西安副都統薩炳阿帶兵一千名
　　由沿河向西直撲八蜡廟大樓一路進𠞰(臣/)和珅
　　同伍彌泰勒爾謹馬彪帶兵二千七百名由龍尾
　　山梁一路為各路策應十九日夘刻(臣/)和珅等前
　　至龍尾山梁即有賊匪數百從山梁斜坡撲上緑
　　營兵見而慌遽施放鳥鎗惟寧夏西安駐防滿兵
　　俱齊立不動其時海蘭察所帶之舊教土兵已將
　　賊匪趕至山梁(臣/)等即率弁兵奮勇𠞰殺自辰至
　　午始將賊匪殺敗我兵乘勢追趕將賊人壓下山
　　溝(臣/)海蘭察即帶土兵將溝内賊匪殺盡其餘賊
　　人俱遁囘巢穴藏匿(臣/)等率兵追趕相隔有立坎
　　一道深至數丈小道皆先被賊人挖㫁不能飛度
　　因暫行整隊緩緩撤囘此次打仗殺賊二百餘名
　　奪取器械馬匹無算但賊匪自知罪惡淊天無可
　　逃命立誓死守是以人自為戰勇悍異常雖係釜
　　底遊魂而困獸猶鬭實難一鼓勦滅且賊匪俱係
　　深藏溝洞及挖窑居住我兵施放鎗礟俱為山梁
　　溝坎所攩而賊人轉得於孔隙處所暗放鳥鎗傷
　　我官兵容俟相度形勢另行籌書𠞰捕機宜務將
　　賊首拏獲至本日打仗漢土官兵亦間有傷亡者
　　容俟查明續行具奏
　　同日和珅又奏言(臣/)昨接阿桂來札現在勉力䟎
　　行十三日抵西安省城十五日出陜西長武縣境
　　二十一日可抵蘭州俟阿桂到蘭後自當公同悉
　　心商酌相機籌辦捜捕事宜但就目前𠞰賊情形
　　而論雖各路所調官兵俱已雲集而緑營貟弁兵
　　丁俱未能得力請派侍衞䕶軍等三十貟名馳驛
　　來甘帶兵勦捕庶賊首黨惡可以速行殲獲毋致
　　稍稽時日又(臣/)前奉
諭㫖令查明賊匪新舊教情形(臣/)抵甘後詳加詢問知
　　逆匪實係新教囘人因在撒拉爾畨地居住是以
　　多有俗稱畨囘者至日前藩司王廷賛摺内所稱
　　正法之馬明心即係蘇四十三之師倡立新教凡
　　新教之人皆係賊黨若舊教囘人則此處俱稱為
　　老教現隨打仗甚為出力(臣/)已面加鼓勵分别奬
　　賞再本日打仗之老教土司韓煜甚屬奮勉腰間
　　受有石傷伊係四品頂帶可否照土司魯璠
賞戴花翎之例一體
加恩鼔勵出自
聖恩均奏入
上命軍機大臣傳諭阿桂和珅勒爾謹曰本日閲和珅
　等所奏抵蘭後𠞰賊情形一摺是此半月有餘勒爾
　謹等之遷延觀望果不出朕之所料也事本勒爾謹
　辦理新舊教不善所致又平日不能實力訓練緑營
　兵丁以致臨事懦怯不能得用且勒爾謹安坐省署
　以致伍彌泰等皆逡巡推委俾賊匪得延殘喘未能
　即時擒滅其罪甚大况緑營兵既見賊即慌勢難望
　其得力勒爾謹等若早行奏明則派往之滿兵此時
　亦可早抵蘭州奮同攻𠞰蕆事豈不更速乃又以賊
　匪不難殲滅飾詞具奏並請停止京兵朕亦悞聴總
　之此事自始至今錯中有錯實益憤懣今和珅等既
　經打仗一次因賊人竄入窟穴死守此時惟有迅速
　籌辦以期𠞰滅浄盡至詳閲圗内所稱已安兵把守
　各處路口聲叙總未詳細即如洪濟橋係賊人紥筏
　偷渡之處最為要地又由亂古堆坪至沙井驛係另
　有一路恐賊匪從此分竄圗内亦未聲明是否派兵
　安駐又如賊營對面一帶現係何人帶兵圍住均著
　阿桂和珅等照發去詢問貼簽處所詳細簽明覆奏
　至和珅另摺奏請派侍衞䕶軍等三十貟名已經傳
　㫖令其即日起程並令乾清門侍衞彰靄那木札一
　同馳往並諭令沿途督撫迅速應付馬匹俾得遄行
　但到彼究需時日阿桂和珅仍當迅速督辦不可待
　伊等到彼再行進勦也又和珅奏稱老教土司韓煜
　甚屬奮勉并受有石傷請照土司魯璠之例酌量加
　恩該土司如此奮勇恊力甚屬可嘉伊係四品職銜
　著加恩賞給三品頂帶并賞載花翎加賞大緞二疋
　以示鼔勵至韓煜既係舊教囘人何以又有土司之
　名究係何時設立給與頂帶號紙並著詳查覆奏
　　同日
上又命軍機大臣傳諭阿桂和珅曰和珅奏稱接阿桂
　札知伊於二十一日可抵蘭州現在𠞰滅賊匪正須
　督辦阿桂此時到彼與和珅一同和衷籌辦甚為妥
　善俟勦捕事宜稍有就緒和坤年力壯盛即可先行
　速囘面陳一切阿桂尚須經理善後事宜自當緩程
　囘京至現在督辦一切阿桂和珅尤須同心協力迅
　速籌辦不可少分畛域方於公事實有禆益朕于數
　千里外因此事深為厪念日夜不寧伊二人應亦深
　體朕懷也
　　同日
上命軍機大臣傳諭勒爾謹袁守侗雅徳畢沅曰和珅
　等奏請派侍衞䕶軍等三十貟名馳往帶兵𠞰捕等
　語現已諭令該侍衞等迅速馳赴并添派乾清門侍
　衞彰靄那木札一同馳往均于今日起程晝夜星馳
　著傳諭沿途各督撫此不過三十餘人即將馬匹等
　項妥協預備俾伊等到站即得迅速遄進毋得稍有
　遲悞
　　庚午勒爾謹奏言竊(臣/)欽奉
諭㫖令查辦蘭州城外闗廂被賊焚燒及河州被賊佔
　　擾應行撫䘏事宜仰見
聖主軫念災黎恫瘝在抱之至意伏查蘭州東闗百姓
　　防䕶極嚴房屋舖面並未被賊燒燬西南二闗俱
　　被焚燒數段闗廂門扇亦被焚燬居民有逃竄者
　　亦有在屋藏匿者逆賊前曽於城外闗内潜來窺
　　探捜擄財物適(臣/)於三月二十九日自狄道帶兵
　　旋蘭與提督仁和按察使福崧駐剳城外詳悉籌
　　酌即於三十日派兵將闗廂保䕶堵守逆賊無從
　　得入民心漸安惟是逆酋未獲城門未開百姓日
　　需河水(臣/)現在派撥官兵把守東門按時啟閉聽
　　民取水復飭令臯蘭縣開倉減價平糶以濟民食
　　其無力貧民(臣/)等即行捐給以資糊口河州被擾
　　居民現已陸續歸業已諄飭署知州謝桓仿照省
　　城辦法加意撫慰毋致失所至應如何加
恩優䘏之處查尚書和珅現已到蘭大學士公阿桂亦
　　不日可到容(臣/)隨同詳悉確查妥議具奏
　　同日勒爾謹又奏言副將新柱等被害情形(臣/)前
　　因未及查明是以未經陳奏兹據署西寧鎮總兵
　　貢楚克達爾署河州知州謝桓稟報查得三月十
　　七日副將新柱奉委彈壓新舊二教帶領弁兵一
　　百二十三貟名備帶矛刀鳥鎗鉛藥等項由河州
　　起程知府楊士璣亦隨後進發十八日申刻新柱
　　行抵白莊子蘇四十三率領逆囘千餘人屯聚莊
　　外新柱諭令兵丁放鎗蘇四十三率衆擁入將新
　　柱殺害弁兵俱被殺傷蘇四十三等隨趕至起臺
　　堡打破堡城楊士璣罵賊被賊殺害䕶送楊士璣
　　之土司韓成璘亦被賊綑綁殺死又查三月二十
　　一日晩蘇四十三等將河州攻破署河州協中軍
　　都司事守備李奇千總朱廷奇外委李九章徐烈
　　俱已被害署守備袁尚仁𠞰賊陣亡署河州知州
　　周植自縊身死等情稟報前來除新柱原帶弁兵
　　有無逃囘及河州守城兵丁傷亡確數並文武衙
　　署倉庫錢糧現飭確查至日另行分晰陳奏外所
　　有蘭州府知府印務因涇州知州陸瑋前在省城
　　隨同王廷賛等設法守城晝夜防䕶即委該貟署
　　理河州知州印務因候補通判謝桓前委在循化
　　擒𠞰多賊辦理奮勇又派赴河州安集百姓是以
　　就近委署再河州協副將印務因歸徳遊擊白守
　　忠奉委在循化擒𠞰逆賊甚為出力暫委該貟䕶
　　理又蘭州府知府印信河州知州印信已據楊士
　　璣周植家人呈繳前來現已飭發委署之貟鈐用
　　其河州協副將印信現在跟尋均奏入
上命軍機大臣傳諭阿桂和珅曰勒爾謹此奏恐有不
　實前以伍彌泰奏勒爾謹專派蘭州道圗薩布候補
　道永慶駐剳城外隨同辦事則伊自必安坐城内衙
　署當此緊要之際竟爾安然坐視實屬全無人心今
　勒爾謹又自稱駐剳城外此必伊近日自知罪重且
　聞伍彌泰已經奏及因復移居城外為此飾奏阿桂
　等務須詳查據實覆奏不可稍有隠諱至伊摺内所
　稱現在派撥官兵把守城門按時啟閉聽民取水等
　語尤屬不成事體賊匪自擊退上山之後必不敢復
　進省城滋擾况現有官兵萬餘屯駐城外若尚慮賊
　人來犯則又安用此官兵為乎且城門未開徒令逺
　近居民因此疑懼所為示寇弱而怯兵志錯謬莫此
　為甚所有勒爾謹奏到各摺俱著發交阿桂等閲㸔
　詳悉查辦另行陳奏
　　同日
上諭内閣曰甘肅逆匪蘇四十三等肆擾不法一案係
　因争立新教舊教不從致被殺害起釁若地方官早
　為嚴明料理㫁不致釀成事端乃勒爾謹經理不善
　以致養癰貽患從未奏明此事其罪已無可辭及事
　發之後即當迅速妥辦以贖前愆乃朕已簡派八旗
　勁旅啟程前往並就近酌調阿拉山兵協𠞰而勒爾
　謹轉一味含糊且以半月之内即可殲滅飾詞具奏
　致京兵等均各撤囘今賊匪竄匿蘭州城外山梁幾
　及月餘雖節次勦捕賊匪窮蹙待斃已如釡底游魂而
　現在尚未浄盡殲戮致稽時日且調往將軍提鎮等
　在城外督兵𠞰賊而勒爾謹竟安居城内衙署僅委
　道貟駐剳城外視為與已無涉以致衆相觀望坐失
　事機殊不可解朕初意本以逆匪滋事時轉不便輕
　易地方大吏今勒爾謹如此辦理錯謬其罪甚大難
　以姑容著阿桂和珅傳㫖將勒爾謹革職拏交刑部
　治罪并派妥幹章京押解送部目今即擒𠞰賊匪浄
　盡而善後之事正資料理因思李侍堯雖以簠簋不
　飭獲罪而其材實能理繁治劇陜甘總督員缺著李
　侍尭以三品頂帶馳驛前往管理李侍堯未到之先
　著阿桂暫行兼管此朕用人苦衷中外宜共諒之
　　　(臣/)等謹案逆匪滋擾不法實地方大吏平時疎
　　　玩所致當起事之初
皇上鴻慈曲宥猶不欲遽易大吏乃勒爾謹罔知愧懼
　　　不思督率官兵力圗報効以贖前愆甚且停止
　　　京兵一籌莫展昏䝉謬戾措置乖方罪難枚舉
　　　以至上干
天譴
特降明綸宣諭中外拏問治罪仰見
聖主於臣工罪案權衡不爽書曰自作孽不可活罪由
　　　自取其洵然歟
　　同日
上命軍機大臣傳諭阿桂曰現已明降諭㫖將勒爾謹
　革職拏交刑部治罪著阿桂派委妥幹章京管解來
　京至陜甘總督貟缺已命李侍堯以三品頂帶馳驛
　前往管理其未到之先阿桂暫行兼管至現在賊囘
　雖已屢加殲戮窮蹙待斃但必迅速殲滅净盡不可
　再稽時日因思阿桂於督兵𠞰捕之事經厯已多即
　海蘭察額森特等皆曽在其手下呼應較靈是以從
　前原令和珅與阿桂相見三日後將欽差大臣闗防
　交阿桂接受辦事并令和珅即行囘京嗣因阿桂身
　有瘡疾行程不能迅速是以令和珅先行馳往今阿
　桂亦已行抵蘭州所有一切應辦事務俱著交阿桂
　督辦阿桂奉到此㫖即傳諭和珅令其遵㫖囘京毋
　稍稽扈蹕前往熱河也
　
　
　
欽定蘭州紀畧卷四
欽定四庫全書
欽定蘭州紀畧卷五
　　壬申阿桂和珅奏言竊惟行軍制勝必須設卡安
　　營使聲勢聯絡號令森嚴方足以壯士氣而寒賊
　　胆查蘭州省城自賊匪滋擾以來民心不無驚慌
　　而綠營兵丁又因屢次打仗傷亡已多(臣/)等未到
　　之前聞西南關外一帶通賊處所賊人竟敢任意
　　徃來搶掠民間牲畜口食並于燒剩民房内藏匿
　　乘間放火毫無顧忌(臣/)和珅到後即先令人將該
　　處燒剩民房間段折燬並殺死賊匪數名又賊人
　　每于黑夜不過數人潜至城下騷擾守城兵丁虚
　　張聲勢施放鎗炮徹夜不絶殊屬張皇不成事體
　　(臣/)和珅一到即嚴行禁止至各路調來之兵雖已
　　陸續到甘因無總辦之人諸事渙散又各營零星
　　散處聲勢既不聯絡紀律又不嚴整是以不能使
　　賊人望而生畏(臣/)阿桂已於本月二十一日巳刻
　　抵蘭現在申明軍律激勵戎行並派兵自西闗外
　　從河岸迤南至山梁安設卡柵使彼此接應又于
　　山包上扎一大營照料各卡俾賊人知我兵逼近
　　不得不晝夜防守且有此卡營斷其來路賊人即
　　不能近闗外滋擾民心自漸安貼將來進兵攻勦
　　時即可由卡營前進亦為迅便又此路卡營立定
　　後所有城守兵丁即可撤下一二千名逐漸添放
　　卡柵步歩進逼賊巢扼其險要賊人自必日加窮
　　蹙無難剋期殄滅至緑營兵丁因從前賊匪猖獗
　　時未經揣量賊勢多寡強弱陸續到來地方官不
　　俟力齊即催令零星打仗以致傷亡甚多愈形畏
　　怯又各處兵丁内新者多而舊者少即如曽在金
　　川軍營跟隨打仗者甚屬寥寥其新補兵丁未經
　　行陣心志不固安能向前効命兼之兵不頋將將
　　不知兵一遇賊匪即行遑遽實由于此(臣/)等現在
　　簡閲各營官兵令懦弱者守營或打仗時令其誘敵
　　擇其强壯奮勇者向前打仗並令海蘭察額森特
　　明亮總辦各營倘遇賊人滋擾即一靣報知(臣/)等
　　一面調遣勦殺則呼應較靈而兵丁知有所恃亦
　　思用命出力如此提綱挈領安設布置庶壁壘一
　　新可以相機進勦
　　同日阿桂和珅又奏言查賊匪恃險跳梁雖不過
　　茍延殘喘但自知罪大惡極併命相持是以現在
　　之兵不為不多而綠營兵丁節次打仗間遇折傷
　　殊形氣餒尚未能速行勦滅(臣/)等揣度情形勢不
　　能不添調勁兵以兾剋期集事今悉心籌酌竊以
　　川省雜谷腦五寨屯練兵丁及安插降畨由松潘
　　一帶前赴甘省實為近使現已飛咨四川督(臣/)文
　　綬令其速飭維州恊副將李天祐于五寨内揀選
　　曽經出師金川之屯練兵丁并金川安插土守備
　　降畨等共一千名帶同都司守備等官兼程遄進
　　星夜赴蘭協同勦捕又前次派出阿拉山兵雖經
　　暫撤但該遊牧毗連甘省邊境道路更近剋期可
　　到是以仍行文阿拉山王羅卜藏多爾濟即於該
　　遊牧内擇其相近蘭州者揀派七百名或五百名
　　速委幹員帶赴甘省羅卜藏多爾濟腿疾復發無
　　庸親身前來以免遲滯(臣/)等現在將綠營兵丁激
　　勵整頓仍公同籌辦設法布置如有可乘之機即
　　行一鼓殱擒斷不肯坐俟兩處兵齊始行進勦再
　　查川省屯練兵丁暨降畨等由松潘一帶赴甘約
　　須二十日内外(臣/)等現在籌勦逆匪務期迅速集
　　事但察看賊人所佔山梁雖不甚髙而坡墈陡險
　　路徑一綫可通必須魚貫而上兵力不能施展今
　　調取屯土兵等上山打仗最為得力惟思賊人於
　　佔據河州及焚燒省城闗廂後搶掠馬騾甚多恐
　　將來挺而走險乘騎竄逸此處現雖不乏馬匹而
　　兵丁等馬上技藝能追赶殺賊者竟不能得是以
　　調取阿拉山兵以偹追捕且使内地民人知口外
　　䝉古兵丁皆可一呼而至亦足以安衆心而寒賊
　　膽再(臣/)等查成都將軍(臣/)特成額四川提督(臣/)明
　　亮業於本月二十日抵蘭(臣/)等公同商酌祇須留
　　明亮一人在此帶兵協勦至特成額雖據懇求帶
　　兵勦賊情詞真切但川省地處邊陲俱闗𦂳要應
　　令特成額即回成都辦事庶于調取川省屯練土
　　兵來甘協勦事宜彼此有濟
　　同日阿桂和珅又奏言前(臣/)欽奉
諭㫖賊匪佔據山梁從何處得有口食其施放鎗砲之
　火藥又從何得來其馬匹約有若干均着查明具奏
　　欽此(臣/)等查賊匪自戕害副將知府後佔據河州
　　民間粮食牲畜俱為搶掠一空又蘭州省城凡富
　　商大賈俱在城外闗廂開張店舖最為繁盛今西
　　南兩闗廂俱被賊人焚燒搶掠計賊人起事以來
　　所擄財物糧食甚多足敷口食其溝坎内俱有山
　　水可供汲取至賊匪施放鎗砲之火藥亦係攻破
　　河州時所得查河州本有總兵鎮守嗣經裁去改
　　設副將是以兵數無㡬而營中舊貯火藥原多皆
　　為賊人所有再賊人步行者固多而乘馬者亦復
　　不少所有河州及省城闗廂並民間馬騾牛驢俱
　　被搶去乘騎䭾載總之賊匪負固死守雖不過茍
　　延殘喘然皆習於戰鬭併命抗拒兼之綠營官兵
　　當攻城危急時隨到即隨令打仗節次俱有損折
　　其氣已餒是以未得立就殱除容俟熟籌捕勦機
　　宜整作士氣剋期進兵一鼓勦滅即行馳奏仰慰
聖懐均奏入
上命軍機大臣傳諭阿桂和珅曰本日覽阿桂和珅奏
　到各摺自逆匪起事以來實在情形直至披閲此次
　奏函方始詳悉端委甚増憤懣亦因此而畧慰至阿
　桂等現在籌辦各事宜皆朕早降諭㫖逐一查詢者
　何以從前勒爾謹全未奏及今摺内所稱該處因無
　總辦之人諸事渙㪚又各營零星散處聲勢既不聯
　絡紀律又不嚴整不能使賊人望而生畏等語可見
　衆人袖手觀望毫無料理光景不出朕之所料勒爾
　謹身為總督既因辦理不善致釀事端及自狄道囘
　至蘭州見賊已擊退上山竟謂半月可以完竣而伊
　安坐城中衙署一切毫不籌辦且將各路已調之兵
　全行停止俾賊衆得以遷延時日勒爾謹之罪尚可
　赦乎又阿桂等奏賊人皆習於戰鬭併命抗拒賊于
　何處曽習戰鬬而竟不奏聞勒爾謹之罪更大甚至
　未經揣量賊勢之多寡强弱陸續到來不俟力齊即
　催令零星打仗以致節次傷亡日多愈形畏怯兼之
　兵不顧將將不顧兵一遇賊匪惶遽退囘太覺不成
　事體若京兵不令中途停止則此時頭起已到即所
　調四川兵阿拉山兵亦已可扺蘭州乃勒爾謹輙以
　半月之内定能勦滅奏請撤囘是勒爾謹之貽悞軍
　機尤為罪在不赦今阿桂復檄調川兵一千及阿拉
　山兵自不得不如此辦理就現在情形而論阿桂一
　人儘足料理和珅不必同辦即遵前㫖囘京毋稍遲
　延也看來阿桂于滅賊大段情形俱有節制想賊人
　不久即可擒滅且官兵設卡安營賊不能復出肆掠
　即從前所擄之口食富足亦豈能支數月且賊人馬
　匹既多困守一山草料亦易匱乏即使宰馬為食亦
　必不能支持半載阿桂惟當整作士氣俟兵力齊集
　剋期進勦一鼓殱滅以副朕懐
　　同日阿桂和珅等奏言竊查蘭州府知府員缺係
　　省㑹首府本屬𦂳要且現因勦捕逆匪有辦理軍
　　糧及一切撫䘏事宜尤為慎重必得歴練出色人
　　員方克勝任又河州新被賊匪蹂躪甫經收復撫
　　綏防禦闗係甚重亦需幹員庶無貽悞查有直𨽻
　　涇州知州陸瑋在甘年久才具明練又候補通判
　　謝桓協同循化㕔營前徃賊巢擒獲多犯並隨同
　　總兵貢楚克達爾收復河州甚為奮勇現在蘭州
　　府知府印務委令陸瑋署理河州知州印務委令
　　謝桓署理可否即將該二員陞用之處出自
聖恩奏入
上諭内閣曰阿桂等奏請以涇州知州陸瑋陞用蘭州
　府知府候補通判謝桓陞用河州知州着照所請行
　該部知道
　　同日阿桂和珅伍彌泰奏言(臣/)等伏查逆匪圍困
　　蘭州之時文武大小員弁守城打仗奮勇出力者
　　甚多且有臨陣受傷捐軀者(臣/)等細加查訪蘭州
　　道圖薩布候補道永慶于賊匪圍城時俱各捐貲
　　僱募民夫親身督率晝夜在城設法防禦永慶並
　　為賊人鎗子擊落帽頂屹然不動又洮岷協副將
　　䇿卜坦同王廷賛竭力守城莊浪佐領吉爾占親
　　安砲位㸃放擊死賊衆數十人以上四人俱屬奮
　　勇出力又烏嚕木齊協領舒成佐領扎蘭布托林
　　保過蘭州時一聞賊有起事信息情願隨同守禦
　　並跟隨打仗甚屬勇往相應奏明可否酌加奬勵
　　之處出自
聖恩再候補直𨽻州知州富寧阿同知福善孟衍泗通
　　判佟躍岱知縣申保持莊等晝夜在城督率民夫
　　盡力防守亦屬可嘉俟事定後遇有相當之缺即
　　行補用以示鼓勵其知府宗開煌知州陸瑋州同
　　董熈知縣蔣重熹萬邦英筆帖式紳揚亦屬出力
　　除陸瑋業經(臣/)等奏請陞補蘭州府知府無庸加
　　恩外餘俟事定後一併咨部分别議叙至佐雜内
　　有出力者(臣/)等量加奬勵再三月二十七日逆匪
　　攻城甚急叅將和泰守備善徳在城上挺身射賊
　　身受鎗傷陣亡二十九日與王宗龍同時陣亡者
　　尚有涼州滿營驍騎校賽音察渾督標千總師永
　　澄以上四員臨陣捐軀情殊可憫應請
㫖交部照例議䘏再查本月十九日(臣/)和珅率同海蘭
　　察等進勦逆囘固原鎮總兵圖欽保是日派令帶
　　兵由山梁過溝進逼賊巢至撤兵時未見該鎮下
　　落隨詳加查訊有隨同打仗之兵稱是日賊匪從
　　山坡撲上時目擊圖欽保奮力砍殺因馬倒滚下
　　山坡被傷身死又遊擊愛星阿王三杰亦於是日
　　陣亡請將圖欽保愛星阿王三杰交部存記俟此
　　事完竣後一併查明造冊咨部照例議䘏再圖欽
　　保所遺固原鎮總兵員缺應請
㫖簡放但該鎮有派出隨營兵七百名現在必須幹員
　　管轄(臣/)阿桂等公同商酌查有陜西靖逺協副將
　　哈當阿人甚明白前在軍營打仗奮勇出力
賞戴花翎此次隨同攻剿亦甚勇往堪以委署(臣/)等現
　　即飭委該員先行署理又查西寧鎮總兵業經奉
㫖將貢楚克達爾補授黄大謀另行簡用今黄大謀現
　　已來甘查該鎮從前未曽經歴行陣現在亦無需
　　伊在此帶兵打仗是以(臣/)等即飭令黄大謀赴京
　　候補奏入
上諭内閣曰阿桂等奏查明守城打仗出力人員一摺
　内稱道員圖薩布永慶捐資僱夫親身督率晝夜防
　禦永慶並為賊人鎗子擊落帽頂屹然不動又副將
　策卜坦同王廷贊竭力守城佐領吉爾占親安砲位
　㸃放擊死賊衆數十人又烏嚕木齊協領舒成佐領
　扎蘭布托林保于過蘭州時聞有信息情願隨同守
　禦打仗甚屬勇往等語圖薩布永慶䇿卜坦吉爾占
　舒成扎蘭布托林保均能奮勇出力不愧滿洲甚屬
　可嘉著賞戴花翎仍交部從優議叙此外隨同出力
　之冨寧阿等均照阿桂等所奏于事竣後分别題補
　及咨部議叙
　　同日
上諭内閣曰阿桂等奏固原鎮總兵圖欽保於十九日
　進勦賊匪時持刀砍殺賊人因馬倒滚下山坡被傷
　身亡又遊擊愛星阿王三杰亦同日陣亡又㕘將和
　泰守備善徳於三月二十七日賊匪逼城挺身射賊
　受鎗陣亡驍騎校賽音察渾千總師永澄亦於二十
　九日陣亡等語圖欽保等奮勇勦賊臨陣捐軀殊堪
　憫惻著照陣亡例從優議卹其傷亡兵丁等一體查
　明予以優䘏至前此被害之文武員弁兵丁勒爾謹
　並未詳悉查奏伊等因公殞命情俱可憫並着阿桂
　查明實在情節將應行議卹者奏聞給予卹典
　　　(臣/)等謹案臨難捐軀人臣之大義況逆囘肆惡
　　　人人髮指孰不思敵愾同仇爭先殺賊至若悍
　　　衛城闉尤守土者分所當然我
皇上於守城諸臣嘉其勞績陣亡將校憫其捐生
恩綸叠沛
優卹頻加仰
鴻慈之髙厚大小臣工宜莫不殫勵精誠益深感泣也
　　同日
上諭内閣曰固原鎮總兵員缺着哈當阿補授
　　同日阿桂和珅奏言(臣/)等查按察使福崧前隨督
　　(臣/)勒爾謹帶兵狄道商辦搗賊巢穴收復河州以
　　及勦捕事宜俱悉心贊助妥協經理旋復帶兵囘
　　省救援現又跟隨打仗甚屬勇往該司現奉
諭㫖陞授廣東布政使但甘肅正當辦理軍務之際藩
　　司王廷贊病體新愈且自守城以來精神愈覺疲
　　憊照料恐有未周應請暫留福崧在甘帮辦一切
　　實為有禆俟此事完竣後再令該司即赴新任奏
　　入
上諭内閣曰王廷贊著來京陛見其甘肅布政使員缺
　即着福崧調補西安鹽法道員缺着永慶補授
　　同日
上命軍機大臣傳諭阿桂和珅曰阿桂等所奏同王廷
　贊守城之道員等請酌量加恩現已明降諭㫖但此
　事何以王廷贊始終並未奏及在伊被困時所發之
　摺或因倉卒未得詳叙及賊人已退奉到朕恩㫖後
　自當以衆人協同出力而伊一人受恩于心有所不
　安據實陳請否則亦應將此情禀知勒爾謹代為陳
　奏方足以鼓勵衆心而王廷贊黙無一言竟爾一人
　獨攘其功實屬非是而勒爾謹囘省城亦竟無一言
　問及當問伊無暇問及者所辦何事且阿桂等奏王
　廷贊病體初愈精力亦疲恐不能料理周到而陞任
　臬司福崧甚能出力莫若竟以福崧轉補于事有益
　現已降㫖將福崧調補甘肅藩司王廷贊來京陛見
　藩司為通省大員見勒爾謹如此錯悞而伊竟隨同
　觀望遷延誤事如此行為恐亦尚有不可信之事且
　逆囘滋事總督之下即係藩司王廷贊亦豈能辭咎
　着傳諭阿桂將王廷贊在任所辦諸事詳悉確查如
　有應㕘奏者即據實㕘奏
　　五月甲戌畢沅奏言(臣/)適接大學士公(臣/)阿桂尚書
　　(臣/)和珅咨開現在勦捕逆囘必須騎射出衆之員
　　業經
　奏請將侍衛遜濟鼐等三十員名令其輕裝馳赴甘
　　省所有車馬等件合行飛咨預備等因(臣/)當即飛
　　飭東西兩路將官兵等入闗復需用車馬酌量挑
　　選預備齊集以便將來到站立即遄馳不致稍稽
　　時刻至官兵等需用箭枝(臣/)前經在西安滿營挑
　　撥二萬枝解赴甘省就近存貯兹復飛飭各委員
　　先期上𦂳送到以期不誤臨時應用奏入
上諭曰所辦甚好此事誤聴勒爾謹半月成功之言實
　是舉碁屢易朕甚愧之勒爾謹誤事之罪尚可赦乎
　　同日
上諭内閣曰從前逆匪滋事之初因阿桂在豫省查勘
　河工即傳㫖令其就近馳往督辦又因阿桂出差已
　久于此案詳悉情形及朕節次所降諭㫖未能深悉
　復令和珅賫欽差大臣闗防馳往令與阿桂相見同
　行三日告知一切後即囘京面奏後據阿桂奏稱瘡
　疾發動儘力遄行未能迅速而甘省現無大臣董辦
　是以令和珅兼程前進同海蘭察額森特等迅往帶
　兵勦捕今和珅于四月十七日行抵蘭州而阿桂亦
　于四月二十一日續到看來此事阿桂一人自能辦
　理妥協無須復令和珅同辦且恐和珅在彼事不歸
　一即海蘭察額森特等向隨阿桂領兵打仗阿桂之
　派調伊等自然呼應更靈而朕啟鑾臨幸熱河為期
　已近御前大臣領侍衛内大臣軍機大臣等扈蹕者
　現亦無多是以傳㫖令和珅速行馳驛囘京而以勦
　捕賊匪及籌辦善後諸事俱交阿桂專辦以期逆賊
　迅就殱除明彰國憲所有朕派辦之先後原委着通
　行傳諭俾中外知之
　　同日
上命軍機大臣傳諭阿桂和珅曰前日據阿桂和珅奏
　到蘭州現在情形各摺如摺内所稱河州自裁去總
　兵改設副將兵數無㡬而營中舊貯火藥原多皆為
　賊人所有一節河州裁鎮改協一案約已二十餘年
　該處存營火藥雖多此二十餘年中該營演放鎗砲
　自應将舊存火藥逐漸用完豈有另配新藥開銷官
　項反將舊藥存營之理若果如此是即勒爾謹辦理
　不善之故著即查明具奏又所稱綠營官兵隨到即
　催令零星打仗以致傷亡甚多如此不量兵力舉動
　乖謬勒爾謹固罪無可赦即伍彌泰仁和馬彪俱係
　統兵大員而仁和又係本省提督從前設法帶兵渡
　河時尚覺其有料理及至蘭州便與伍彌泰馬彪等
　俱存觀望見勒爾謹種種錯謬並無一言阻止任聴
　其措置乖方均屬不合著阿桂傳㫖將伍彌泰仁和
　馬彪嚴行申飭並詢問伊等因何不勸阻勒爾謹縁
　由據實覆奏
　　乙亥
上命軍機大臣傳諭阿桂和珅等曰甘肅逆匪一案誤
　事之大全在勒爾謹一人設逆匪畧有計算先逼犯
　狄道州即將勒爾謹殺害伊轉得倖邀卹典不至拏
　問治罪可見勒爾謹之僨轅敗事竟是天奪其魄必
　欲令伊身受國法也至勒爾謹到蘭州後如此□懦
　無能則其自狄道收復河州必係福崧出力帮辦著
　即行傳詢福崧將彼時實在情形據實覆奏至阿桂
　等所調四川及阿拉山兵據奏約二十日内外可到
　此摺係四月二十二日所發則五月初十左右此項
　兵丁已可到全且伊前摺内稱斷不肯坐候兩處兵
　齊始行進勦想目下進兵勦捕痛加殱戮而此數日
　間又無信息盼望實為焦急抑或必須兩處調兵到
　全後方行圍勦耶至賊匪佔守月餘恐其乘間于黑
　夜中四出竄逸前于進到圖内用硃筆批示並傳諭
　令將何路派兵若干帶兵將領何人及圖内尚有未
　見派兵之處一一加簽指詢著傳諭阿桂等即將指
　示各處一一嚴密辦理毋使賊匪一人竄逸一面速
　行奏聞
　　丙子
上命軍機大臣傳諭阿桂和珅曰朕因甘肅逆匪之事
　晝夜厪念每想及應辦者即傳㫖馳諭和珅令其查
　奏如飭查勒爾謹不能覺察逆囘起事緣由及事發
　後又不徹底根究其實在如何貽悮之處并逼犯蘭
　州之三千餘賊内中有無脅迫良民為之先驅又新
　教首犯馬明心何時拏獲從前如何辦理又蘭州河
　州居民為賊蹂躪實在情形應如何加恩撫卹又勒
　爾謹令舊教土兵打仗出力以公報私是否係福崧
　畫贊又勒爾謹藉守城為名安坐城内衙署僅派道
　員駐劄城外各條俱係此案𦂳要闗鍵和珅至今均
　未奏到若此時業經起程著將已經查辦者于途次
　繕摺覆奏倘未及查辦可即寄知阿桂令其詳悉查
　辦迅速奏聞再阿桂現辦勦捕事宜若何川省及阿
　拉山兵何日可到防守賊人竄逸各路口如何堵截
　嚴密毋使一人倖脱及何日可以勦洗淨盡之處著
　即加𦂳馳奏其寄諭和珅查覆各條並著一面抄寄
　阿桂閲看應覆奏者即行覆奏以慰數千里外懸注
　　同日
上諭内閣曰雲南鶴麗鎮總兵羅江麟著賞銀一百兩
　馳驛前往甘肅交大學士公阿桂差遣委用事竣後
　即囘本任不必來京請訓
　
　
　
　
　
　
　
　
　
　
　
　
欽定蘭州紀畧卷五
欽定四庫全書
欽定蘭州紀畧卷六
　　丁丑阿桂和珅奏言(臣/)等於二十六日𣲖海蘭察
　　額森特伍彌泰明亮泰裴英阿福寧阿爾都馬彪
　　仁和三德哈當阿等分帶滿漢官兵四千餘名分
　　路進剿各處堵截(臣/)阿桂(臣/)和珅督催策應並令
　　緑營兵丁預備鍬鐝一面打仗一面拏卡俱於二
　　十六日子時計道途逺近不等先後進𤼵夘刻齊
　　抵龍尾山梁賊匪自十九日殘敗以後畏懼我兵
　　勢大深藏溝穴不敢迎敵有從華林寺背後繞道
　　前來迎撲者俱被官兵勦殺敗逃正追至賊營相
　　近因溝磡陡險深至數大小路俱先被賊匪挖斷
　　賊人潜於土窑孔隙處所拚死放鎗抵禦勢亦甚
　　急一時未能得手明亮等即督率官兵於龍尾山
　　梁拏立大卡三座自早至晚賊匪藏匿不出因𣲖
　　舊教土兵及緑營兵分守各卡其餘各兵俱整隊
　　撤回(臣/)等逆料賊匪鬼蜮伎倆必乘夜上山搶卡
　　預令各營准備是晚果有賊匪前來撲卡土兵及
　　緑營兵不能堅守俱為所動(臣/)等即連夜𣲖兵三
　　路海蘭察明亮泰斐英阿福寧馬彪哈當阿由龍
　　尾山左為一路額森特仁和三德阿爾都由龍尾
　　山右為一路另𣲖老弱兵由中路前進為誘敵之
　　計賊人預揣我兵必上奪卡分路埋伏明亮等兩
　　路兵早已望見佯為不知並不令中路兵與聞冀
　　其前進誘敵可以痛行殲戮賊匪見中路兵已過
　　突出撲戰我兵果為衝動賊即乘勢衝壓惟時海
　　蘭察額森特等所帶官兵由兩翼夾攻奮勇截殺
　　賊即紛紛潰散拚命逃走海蘭察等用箭射死多
　　人追至溝底其時舊教土兵在彼埋伏見官兵得
　　勝亦俱從後奮勇砍殺賊即踉蹌奔竄迨至賊營
　　相近因溝濶磡深不能得利暫將各兵撤回計兩
　　日打仗殺賊共一百餘名漢土官兵受傷陣亡者
　　甚少
　　同日阿桂和珅又奏言(臣/)等莭次欽奉
諭㫖令查此案起釁緣由(臣/)等現將拏獲賊黨馬復才
　　嚴切究訊據供我係河州東鄉大禮拜寺二十㑹
　　人從前也是舊教乾隆三十六年纔跟隨新教馬
　　明心在撒拉爾地方念經這經來厯都是一樣只
　　是念的不同舊教是小聲黙念新教是大聲髙念
　　或揺頭跳舞自三十六年馬明心㑹各處阿渾傳
　　經有河州舊教阿渾馬來遲說是邪教不肯遵從
　　故與他們舊教時相仇殺本年正月内因丁藏莊
　　念經起釁兩家打仗到三月裏舊教回子殺了新
　　教些人後來蘇四十三約齊人半夜裡去也殺了
　　舊教許多人舊教人到循化告狀省城委了官來
　　我們出來分辯被舊教人阻住三月十七日我們
　　又出來到白莊子遇見新副將聽說要動兵剿我
　　們蘇四十三起意纔殺了新副将後來又聽見楊
　　知府來已經殺官這事大了不如連楊知府也殺
　　了罷這都是蘇四十三主意二十日去攻河州原
　　想殺馬來遲子孫還要滅舊教的人二十一日早
　　到河州攻了一日至二更時候將城攻破原想回
　　撒拉爾去攻循化又想要兩路攻狄道蘭州因聞
　　總督在狄道㸔守嚴緊不敢過去在河州住了兩
　　日二十三日聽說馬明心已被省城拏去收監蘓
　　四十三等都赶到蘭州要救馬明心二十四日到
　　洮河西邉渡船已被官役打壞不能過河有洪濟
　　橋唐家川六處回子扎栰渡他們過河這六處回
　　子原都是馬明心新教徒弟内有許多人跟隨蘇
　　四十三同來蘭州連他撒拉爾族共有一千數百
　　人在蘭州打死受傷的有幾百人如今還有千餘
　　人在河州帶來火藥鉛子約有七八十䭾如今却
　　還存二十䭾藏在營内地壕等語又訊據逆犯馬
　　丁加及蘇四十三之姪蘇二個所供亦約畧相同
　　(臣/)等復查閱原案本年三月據舊教回民韓哈拉
　　勿韓五個以蘇四十三請來安定縣教師馬明心
　　韓二個等另立新教因伊叔韓哈戸長不隨新教
　　被其殺死彼此互相仇殺共殺老教四十餘人受
　　傷一百多名一切家財牲畜糧食搶掠無存等情在
　　總督衙門控告經勒爾謹飭委蘭州府知府楊士
　　璣前往查辦並劄飭河州恊副將新柱親徃彈壓
　　㑹同楊士璣督率兵役按名嚴拏嗣據新柱稟稱
　　轉據循化㕔洪彬札知新教回畨韓一的巴拉等
　　有畏罪投案之意而蘇四十三不自省悟煽惑衆
　　心恐到案自投法網執意負嵎抗拒不法已極現
　　與楊士璣一同前往帶領弁目相機辦理等因蘇
　　四十三聞官兵往拏即約㑹各莊新教之人約有
　　一千餘名帶鳥鎗器械先後將新柱楊士璣殺害
　　其時勒爾謹審出馬明心傳敎滋事即飭安定縣
　　黄道煚拏獲觧省監禁此逆犯蘇四十三起釁滋
　　事實在情形也至
諭㫖内詢其争立新教係由何處流傳向來有無此等
　　名目(臣/)等查檢舊案縁撒拉爾回民約有六千多
　　戸分為十二工各工俱有掌教韓哈濟係世傳總
　　掌教該處回民每遇婚喪必延請本工掌教同總
　　掌教在章哈禮拜寺念經乾隆二十六年韓哈濟
　　與賀麻六乎等同在一處念經搖頭韓哈濟說他
　　不是祖傳老教規矩賀麻六乎又說韓哈濟要的
　　佈施多因此兩家不和二十七年賀麻六乎就另
　　起禮拜寺三座至三十四年韓哈濟稟知循化㕔
　　斷令仍歸一處將新起禮拜寺封閉賀麻六乎等
　　懐恨轉以韓哈濟串通馬國寳歛錢惑衆揑稱大
　　聖人到天入地成仙誘人入教等情赴按察使衙
　　門控告而韓哈濟韓武等又訴稱二十七年馬明
　　心夥同楊回子等潛入撒拉爾與賀麻六乎馬索
　　南韓哈勺等妄言禍福煽惑愚人經地方官訪明
　　將馬明心等逐出撒拉爾出示嚴禁追具賀麻六
　　乎永不招留外來游匪甘結詎賀麻六乎等又在
　　章哈寺牆壁畫門為圖妖言門内顯示聖人天仙
　　搖頭念經跳舞等因在臬司衙門具呈其控賀麻
　　六乎一黨即有蘇四十三在内經地方官㑹同審
　　明兩造所稱成仙得利大聖人到天入地及妖言
　　門内顯示聖人天仙惑衆跳舞等情俱係揑詞誣
　　告將賀麻六乎韓武均照誣告人死罪未决律擬
　　以杖流賀麻六乎首先生事從重發烏魯木齊為
　　奴韓哈濟等擬以枷杖馬六個韓哈勺蘇四十三
　　訊不知情均予免議并議稱該犯等教雖稍有異
　　同實非兩敎但既不願合為一處亦不必强之使
　　合轉啟衅端應飭令撒拉爾十二工各舉身家殷
　　實品行端方一人充當掌教令其約束稽查其新
　　寺三座係回民禮拜之所應仍聽分開禮拜以杜争
　　端各工回民遇有婚喪所延掌教聽從本家之便
　　不得勒令延請等因議擬咨部完結在案此新教
　　流傳兩教互相仇殺緣由也(臣/)等查馬復才供内
　　稱三十六年馬明心令各處阿渾在撒拉爾地方
　　傳經之語是馬明心于二十七年逐回原籍後潜
　　來撒拉爾傳經惑衆地方官並不稽查拏究以致
　　釀成事端至兩教互相仇殺之後舊教至省控告
　　時勒爾謹並不查明兩教强弱衆寡實在情形即
　　𣲖副將帶兵輕率前往逆匪遂激而生變實勒爾
　　謹辦理不善所致統俟勦賊完竣後再行據實查
　　明叅奏但新教流傳二十餘年甘省各屬回民新
　　教甚多且有父子兄弟而各為一教者(臣/)等恐各
　　處新教回民心懐疑惑或為逆匪煽誘現已出示
　　曉諭令其各守夲分其未經從逆者决不波累以
　　安衆心至唐家川六處回民素與馬明心蘇四十三
　　潜通自應一律嚴懲亦已派兵弹壓俟拏獲首犯
　　後再行嚴切查辦至新教是否係馬明心倡立抑
　　另有傳習之人馬明心業經正法無從查一訊亦俟
　　事定後嚴究辦理總之甘省各屬回民雜處據馬
　　復才供稱蘇四十三分遣賊匪往安定㑹寧一帶
　　求救並現據安定縣盤獲奸細馬應髙供亦相符
　　現已分兵前往各處防範但究係新教少而舊教
　　多兩教互相仇怨且舊教土兵現在隨同打仗奮
　　勇出力不能合而為一尚可不致蔓延
　　同日阿桂和珅又奏言(臣/)等遵
㫖將伍彌泰仁和等嚴行申飭伏查伍彌泰等自初八
　　日進剿後於初十日又打仗一次十四日海蘭察
　　等到後亦隨同率兵攻撲因未能得利停止數日
　　且華林山崗嶺重復溝墈深陡雖有兵萬餘不能
　　四面登陟攻圍是以賊匪雖止千餘尚難一舉殲
　　盡現在勘明各處要隘添兵堵截使賊人不能偷
　　越自可令其坐困再華林山前後中間原有民間
　　麦田可供牧放是以賊人馬匹非必須草料喂養
　　至所有各處闗隘如河州狄道循化沙泥站洪濟
　　橋等處最為𦂳要現已檄飭副將遊擊等分路帶
　　兵把守其餘各山僻小路亦俱派委員弁兵丁分
　　頭防駐無虞兎脫再查回人素不崇信佛教蘇四
　　十三圍城時所有闗廂内庵觀寺院俱被放火燒
　　燬賊匪之是回非畨尤顯而易見其在撒拉爾者
　　止有此一種𨽻于土司韓煜共有千餘戸隨蘇四
　　十三新教為逆者八百餘戸衣服多穿白褐亦能
　　漢語形狀與内地回子相仿惟將鬚辮剪短各營
　　並無此類食糧之人其在循化河州充當衙役者
　　間或有之至土司魯璠於元明以來世襲土司管
　　束莊浪土兵　本朝順治康熈年間曾隨征立
　　功魯璠之祖魯華齡曾任甘州城守營叅將
　　署凉州鎮總兵魯璠之父魯鳯翥於乾隆二十
　　年恊濟軍需臺站馬匹議叙軍功加級該土司
　　世受
國恩最為恭順現又奮勇出力嗣因受傷後遣回調養
　　此外隨從打仗出力者有舊教土司韓煜業經奬
　　賞並奏請
加恩鼓勵其餘隨同打仗之土司尚有數人俟伊等有
　　出力之處(臣/)等再行酌量奬勵均奏入
上命軍機大臣傳諭阿桂和珅曰本日覽阿桂等奏四
　月二十六七兩日派兵分路進勦一摺所稱溝濶磡
　深且有至丈餘不能過去者各處小路又被賊處處
　挖斷是以暫將官兵退回該處既云溝濶磡深則賊
　人何從前出撲卡又能竄回死守豈賊人能過而我
　兵轉不能過乎殊不可解㸔此情形恐竟須俟川兵
　及阿拉山兵到後方能勦捕净盡此時未能尅期了
　事至詳閱覆奏新舊教搆畔緣由一摺是此案起釁
　釀毒已乆若勒爾謹早為嚴切辦理何致搆成事端
　乃伊竟毫無措置以致悮事不小實斷不可復留至
　新教逆回如此肆擾實為罪大惡極不可不嚴斷根
　株如所稱洪濟橋唐家川六處回子素與馬明心蘇
　四十三潛通且扎栰渡賊匪過河尤為罪不容誅此
　事應於勦賊事平後趁兵威嚴整之時痛加懲治以
　儆兇頑不可姑息了事此皆阿桂在彼應督辦之事
　其餘地方善後各事宜不妨交李侍堯辦理其挐獲
　之馬復才等及從前已獲各犯即派員先行解京至
　朕為此次逆匪之案日夜焦勞籌計於數千里外阿
　桂須仰體朕懐悉心督辦隨時奏聞以慰厪念
　　己夘
上命軍機大臣傳諭李侍堯及各省督撫曰昨阿桂等
　奏查明甘肅逆回新舊教起釁仇殺緣由一摺此等
　逆回在該處煽惑愚人妄言禍福甚至設立掌教及
　總掌教之名以致無知回民被其愚惑入教指揮聽
　令現在逆回蘇四十三等即其餘黨竟敢率衆抗拒
　官兵總由當日養癰貽患所致着李侍堯于辦理撒
　拉爾善後事宜内將總掌教名目不動聲色令其裁
　去並各省有無似此等回教名目者亦令一體妥為
　裁革至韓哈濟與賀麻六乎等爭教互訐非尋常案
　犯可比自當據實奏聞按律嚴辦以示懲儆乃當日
　該督撫僅以咨部完結刑部亦照咨率覆或入于彚
　奏均屬錯悮嗣後各省督撫遇有此等邪教爭控聚
　衆念經之案即應親提案犯嚴審從重究擬據實具奏
　以净根株不得顢頇了事率行咨部完結致復蔓延
　滋事刑部堂官遇有此等外省咨結之案亦即據實
　特奏從重定擬不得咨覆完案至邪教案内凡有發
　遣之人不得發往奉天吉林及新疆等處致將邪教
　復行煽惑民人被其愚誘將此傳諭李侍堯及各省
　督撫一體遵照
　　　(臣/)等謹案新舊教仇殺始自賀麻六乎等傳經
　　　惑衆互相訐訟其釀毒肇釁已非一日彼時大
　　　吏不能嚴斷根株顢頇了事致使餘孽蔓延肆
　　　行不法雖兵威所懾悉膏斧鉞而究其養癰貽
　　　患之由實咎有攸歸
皇上特命宣諭各省督撫俾回民悉安舊業惟裁去總
　　　教名目誠以椎魯小民易滋煽惑與其懲治於
　　　事後不若潜化於未萌至若讞牘既成
申誡大吏毋稍寛縱並諭刑部奏明從重辦理盖
聖人之心無非欲去稂莠而安善民使萬物各遂其生
　　　所以為仁之至義之盡歟
　　辛巳文綬奏言竊(臣/)於四月二十八日接准大學
　　士公阿桂尚書和珅咨稱飭令維州協副將李天
　　祐揀帶屯練兵丁並土守備降畨等共一千名由
　　松潘一路迅速來甘恊同勦捕等因(臣/)即扎松潘
　　鎮總兵劉俸維州協副將李天祐於雜谷腦五寨
　　屯練内挑選曾經出師得力兵丁八百名精壯降
　　畨二百名即交阿桂等指調之都司汪啟守備闗
　　聫陞張占魁並土守備木塔爾丹把西拉布等分
　　起帶領均着李天祐統領尅日由松潘之柴門闗
　　一帶兼程進發至降畨係松建二道所管柴門闗
　　一路為松茂道所屬並飭該道王鳯儀署道賈廷
　　彦等星赴各該處督率沿途經過地方將一切應
　　付事宜妥協辦理奏入
上命軍機大臣傳諭阿桂和珅曰據文綬奏所調川省
　屯練等兵一千名已尅日進發計此時早可陸續前
　抵蘭州即阿拉山兵亦可漸次到彼協同勦捕阿桂
　等是否必須俟二處兵到方可進勦抑或相度機宜
　有可先行乘間設法擒捕之處著即將現辦情形迅
　速馳奏以慰厪念
　　壬午阿桂和珅奏言(臣/)等在滿漢官兵内㨂選一
　　千五百名作為三隊派海蘭察額森特明亮福寧
　　泰斐英阿哈當阿侍衛阿爾都統領由龍尾山過
　　溝至華林山直撲賊營派伍彌泰薩炳阿馬彪仁
　　和三德分帶各隊滿漢官兵佔踞龍尾山梁接應
　　堵截(臣/)阿桂(臣/)和珅督催策應俱于初二日丑時
　　先後進發寅刻齊集山梁查龍尾山至華林山中
　　隔大溝一道崖磡甚陡其華林山左臨溝一帶壁立
　　數丈雖有小路俱為賊人挖斷不能由此前進山
　　右現為賊匪所踞無由繞進惟山前一路可通須
　　下龍尾山過水磨溝而上路亦甚險賊匪預料我
　　兵必由此路進攻於漫坡接連兩旁溝磡處所刨
　　挖深壕以為抵禦之計惟時海蘭察等帶領奮勇
　　官兵及舊教土兵搶上華林山直撲賊營賊匪自
　　盤踞以來從未見我兵得上華林山者遂傾穴出
　　迎拚死抗拒我兵撲至壕邉賊匪在溝内放鎗抵
　　禦勢難踰越因令舊教土兵佯作敗退之狀我兵
　　亦徃後稍退誘賊出濠方可大加殱戮相機撲進
　　其時賊匪果有六七百人全行衝出希圖追壓我
　　兵退至稍平處所海蘭察額森特明亮等帶領官
　　兵奮勇截殺勦戮多人賊即紛紛敗逃我兵追至
　　溝邉賊匪拚命跳入而溝内亦尚有賊匪數百潜
　　藏放鎗我兵不能得利因復暫退誘其出濠勦殺
　　如此三次賊性狡猾其第二次出迎已較前漸少至
　　第三次則竟藏匿不出自寅時打仗起直至申未
　　因山上並無水泉我兵難以乆駐其時海蘭察額
　　森特明亮先令各兵徐徐撤回伊等在後防䕶賊
　　匪不敢再行近前此次打仗計殺賊二百餘名殺
　　死賊人頭目二名割去賊人首級及搶獲馬匹器
　　械甚多此次滿漢官兵及舊敎土兵實屬奮勇出
　　力雖未能一鼓勦滅而賊匪經此一畨創敗亦已
　　魂膽俱破但賊人負固死守上山下溝中間多係
　　一線魚貫而行之路不能一擁而進是以(臣/)等現
　　在另行籌畫布置相機進勦
　　同日阿桂和珅又奏言(臣/)等察㸔華林山一帶形
　　勢較之兩金川險峻誠屬大相懸絶但賊人佔據
　　山梁負固死守我兵必由龍尾山過溝再上華林
　　山梁下壓賊營而山腿經山水冲刷俱成横截立
　　墈自數丈至十餘丈不等止容一人一騎上下兵
　　力不能施展且賊人潜於墈後放鎗勢難下壓是
　　以初二日打仗(臣/)等止㨂選奮勇滿漢兵一千五
　　百名直撲賊營誘令向前方能大加殲戮若使大
　　兵可以長驅直進即各路所調兵丁現有萬餘誠
　　如
聖諭以十人而擒一人自無難一鼓勦滅現在惟有督
　　同海蘭察額森特明亮等設法進勦迅速集事以
　　期仰慰
聖懐再土司韓煜現已遵
㫖賞給三品頂帶并賞戴花翎加賞大縀二疋該土司
　　感激
天恩自必愈加奮勉至該土司管理撒拉爾一族回民
　　由元明以來世襲土千戸之職韓煜于乾隆二十
　　九年承襲兵部給與號紙𨽻循化㕔同知管轄均
　　奏入
上命軍機大臣傳諭阿桂和珅曰據阿桂等奏本月初二
　日勦賊情形一摺此次所辦尚好但勦殺賊匪不為
　快意至所稱崖墈止一人一騎魚貫上下之語山徑路
　窄雖不能一擁前進但賊人可以魚貫而行我兵轉
　不能魚貫而行乎况金川賊畨亦何嘗不死守今地勢
　較兩金川既大相懸絶豈有金川能進兵而此處賊
　匪反不能勦捕之理阿桂等務即上𦂳妥速為之
　　同日
上諭内閣曰四川建昌鎮總兵鄂輝着賞銀一百兩馳
　驛前往甘肅交大學士公阿桂差遣委用事竣後即
　回本任
　　癸未
上命軍機大臣傳諭阿桂李侍堯曰現在賊勢日益窮
　蹙從前所掠糧食較多而困守山梁日乆人畜必漸
　皆乏食所謂釜底游魂計日待斃此時轉須計出萬
　全不宜輕率舉動稍傷兵力惟賊人自知窮迫難支
　不甘就死或於黑夜中乘間分竄此則不可不實力
　嚴防著傳諭阿桂於派員安兵各隘口務須晝夜嚴
　宻巡查毋使一賊得以逃竄至昨日奏到摺内稱山
　上並無水泉我兵難以乆駐等語賊人所據之山無
　水可汲官兵防守又嚴賊更何從得飲果如所言則
　山下之水溝我兵即應佔守既杜其飲汲之源兼截
　其逸出之路阿桂乆厯行間於此等事最為嫺習自
　應一一籌計及之也至此案起釁滋事緣由係安定
　縣回民馬明心潜行往來撒拉爾地方傳經惑衆該
　犯以内地回民敢於如此肆逆則該處必尚多回匪聚
　集隨同入教者必須查拏嚴辦以浄根株又前此所
　奏蘇四十三分遣賊匪往安定㑹寧一帶求救現在
　盤獲奸細馬應髙供亦相符等語是此兩處匪回亦
　不可不實力查辦又所奏唐家川等六處回人均係
　馬明心新教徒弟賊匪到洮河時該犯等為之紥栰
　過渡情罪甚為重大業經傳諭趁兵威嚴整之時即
　行查辦至撒拉爾地方畨回錯處是否循化㕔同知
　得有幹練之員即足以資料理抑另須大員彈壓再
　此次起事之始因省城駐兵較少以致不能即時撲
　滅將來事畢後甘省地方竟宜多添官兵數千時常
　操演平時既足以資鎮壓臨事更易以供調遣較之
　有事後逺為派調徒費錢糧不能濟急者得失較然
　其應于何處添駐并一切事宜并著阿桂李侍堯於
　善後案内一併妥議具奏
　　同日阿桂和珅奏言本月初四日接奉
諭㫖將勒爾謹革職挐交刑部治罪派委妥幹章京管
　解來京並命(臣/)等將勒爾謹所奏駐劄城外派兵保
　　䕶闗廂現在按時啟閉聽民取水等因查明據實
　　具奏(臣/)等即傳到勒爾謹令其跪閱勒爾謹伏地
　　叩頭自稱身受
皇上重恩畀以封疆重任如此種種辦理錯謬貽悮地
　　方實為萬死莫贖只求
皇上將我從重治罪等語(臣/)等隨即傳
㫖將勒爾謹革職挐問即派奉
㫖發來甘省差委之吏科給事中李炤顔料庫員外郎
　　豐紳㸔守管押於初六日起程解京交刑部治罪
　　其陜甘總督印務(臣/)阿桂遵
㫖暫行兼管俟李侍堯到後即行交代至勒爾謹前自
　　狄道州抵蘭後曾在城外駐劄三日因城中居民
　　心懐疑畏見總督到省亦住城外愈覺張皇該督
　　始移入城内彈壓是以摺内有駐劄城外詳悉籌
　　酌之語其所稱逆酋未獲城門未開現在派撥官
　　兵把守東門一節誠如
聖諭示寇弱而怯兵志尤屬不成事體(臣/)等先後到蘭
　　州時亦見城門闗閉居民晝夜上屋瞭望其惶遽
　　擾亂情形實堪憤恨于十九日即嚴諭禁止令將
　　城門照舊啟閉派兵巡查現在節次打仗得勝之
　　後兵氣稍揚民心日就安貼市肆舖面俱已開設
　　齊集再(臣/)和珅于初六日起程回京奏入報
聞
　　甲申
上命軍機大臣傳諭阿桂和珅曰甘省逆匪一案朕書
　夜縈懐如阿桂和珅所奏蘇四十三往安定㑹寧一
　帶求救阿桂等既查得此等情節自應派兵迅往查
　挐剪除賊黨又如唐家川等處匪回敢與逆賊紥栰
　渡河亦係黨惡要犯現在是否已經挐獲嚴辦阿桂
　等摺内均未聲明昨已降有諭㫖令其不動聲色妥
　協經理著傳諭阿桂即將實在情形迅速覆奏至和
　珅未起程之前此等事是否已㑹同阿桂商辦並著
　諭令於途次接奉此㫖即先行覆奏
　　丙戌
上命軍機大臣傳諭阿桂李侍堯曰就現在勦賊情形
　而論阿桂之意似欲候川兵及阿拉山兵到齊以川
　兵攀踰險阻直搗賊巢以阿拉山兵防其竄逸乘騎
　追捕一鼓而前可以勦洗浄盡惟是逆賊罪大惡極
　必須將首犯蘇四十三及帮同主謀之犯生擒解京
　盡法處治方足以正刑章而申國憲阿桂等務須設
　法生擒解京治罪至馬明心係内地回民非如韓煜
　之世襲土司者可比乃竟敢倡教惑衆實與賀麻六
　乎同為此案罪魁是否係安定縣知縣自行挐獲抑
　係勒爾謹差往擒捕著阿桂詳悉查明覆奏
　　同日
上又命軍機大臣傳諭阿桂李侍堯曰前據勒爾謹奏
　報收復河州時除將賊黨殲斃外擒獲蘇四十三之
　姪蘇二個胞姪蘇五個并要犯馬八十三等十七名
　又捜獲子女回婦二十三口并節次生擒逆賊一百
　零九名婦女幼孩一百數十口現在嚴行監禁等語
　此等黨惡要犯其應行解京訊問者不過數人多亦
　不過十人著即行派委妥幹員弁押解送京此外隨
　同抗拒打仗之犯均係罪無可逭即應於該處按律
　正法即將來擒獲蘇四十三並為逆匪出力之主謀大
　頭目等自應解京訊問其餘無闗𦂳要之犯亦即於
　該處正法至其餘緣坐各犯非尋常邪教逆詞等案
　尚可邀減監候者可比自應按律即予騈誅以昭國
　憲其婦女小口亦即就近發往伊犂之索倫察哈爾
　厄魯特等兵丁為奴不必拘泥成例給付功臣之家
　為奴俾轉得衣食豐足且省長途解送之煩著傳諭
　阿桂李侍堯即行分别嚴辦嗣後若有續獲之犯亦
　俱遵照辦理
　
　
　
　
　
　
欽定蘭州紀畧卷六
欽定四庫全書
欽定蘭州紀畧卷七
　　戊子阿桂奏言官兵自初二日進𠞰賊匪痛加殱
　　戮以後賊匪甚露惶懼情状(臣/)恐其乗間竄逸當
　　即飛飭防守後路各將備晝夜嚴宻防範毋稍疎
　　虞數日來(臣/)等察看賊匪於華林山前拏立石卡
　　拆缷民居土坯砌築碉房欲於孔穴暗放鳥鎗以
　　為抵禦之計我兵若照舊進兵仍須過溝上磡賊
　　必藏匿溝壕併力支持不肯出壕受𠞰(臣/)與海蘭
　　察額森特明亮相度地勢惟從華林山之西添派
　　一路健兵從後路夾攻方能集事現在簡選之奮
　　勇滿漢兵仍須令其從初二日進攻之路過溝上
　　山衝壓賊營乘賊人盡力防禦之時派兵從西路
　　突入賊人四顧不暇方能得手但就現在滿漢兵
　　丁内再行練選派進轉易為賊人知覺預先備禦
　　進勦恐難得利是以再四籌酌不得不稍俟兵力
　　齊全以期一舉殱滅查䕶軍統領舒亮等帯同侍
　　衛章京三十人日内陸續可到(臣/)又聞本省附近
　　之保安四屯土兵及鐡部畨兵勇悍可用業經飛
　　飭檄調若此二處土兵調到實在可用又不必專
　　候屯練即乘機進𠞰(臣/)揆度賊勢自節次打仗𠞰
　　殺後賊人望見海蘭察額森特明亮等騎馬數人
　　即望風敗北其毫無伎倆可見况賊匪撒拉爾巢
　　穴業經被搗無路可歸而又與舊教及畨人等素
　　相仇怨自揣一經逃散必被擒拏是以誓死守此
　　一隅(臣/)與海蘭察額森特明亮日夜籌畫必思計
　　出萬全一舉殱盡不肯以打仗為虗應故事
　　同日阿桂又奏言查三月二十日福崧聞逆囘不
　　法跟随勒爾謹帯兵前往𠞰捕甫至狄道聞河州
　　已失即在彼駐守勒爾謹與福崧詳細籌酌一面
　　催調官兵一面飛檄署西寧鎮貢楚克達爾由循
　　化一路乘虚直抵賊巢收復河州並令駕馭老教
　　土兵先驅出力所有一切堵截後路安慰回民及
　　籌辦𠞰援各事宜俱係随同勒爾謹商辦(臣/)觀福
　　崧雖不敢以收復河州等事自以為功但(臣/)抵蘭
　　半月見勒爾謹神䰟失據束手無措情形從前必
　　不能如此籌畫可知其為福崧出力帮辦自屬實
　　情至(臣/)自到蘭州以來節次得雨霑足黎民歡慶
　　以為罕見稀有氣象甚屬順遂均奏入
上命軍機大臣傳諭阿桂李侍堯曰阿桂奏現俟兵力
　齊全一鼓𠞰洗賊匪以現在情形而論逆匪既逃竄
　無路其所搶糧食亦斷不能支兩月即餓斃亦可完
　事但以么麽小醜如此肆逆不法非痛加殱戮生擒
　首犯盡法處治不足以洩忿恨而彰國憲今川兵及
　阿拉山兵於二十以前可抵蘭州為期已近此時自
　不宜更冐險以致損威第目下既不即進𠞰何不先
　行曉諭賊黨并脅從之人以罪魁逆首止蘇四十三
　若能將伊擒獻則汝等脅從尚可奏請邀恩寛減倘
　執迷不悟將來大兵𠞰捕無分首從一同受戮雖悔
　無及如此明切開導衆心自可解㪚或作檄文曉示
　或令舊教土司等設法遣人傳諭使賊衆猜防彼此
　疑慮擒捕賊首未始非解散黨羽之計至所稱檄調
　附近之保安四屯土兵及鐡部畨兵勇悍可用但此
　等畨土兵是否與逆賊差往求援之安定㑹寧回人
　及為賊紥栰過渡之唐家川六處逆回同屬一教著
　阿桂查明覆奏又另奏勒爾謹庸懦無能從前籌畫
　實係福崧出力帮辦朕前降諭㫖以事發之初亦不宜
　輕易地方大吏以起邊氓輕玩之心且以勒爾謹如
　果尚能調度出力不妨俟事定後再行核其功罪此
　係專就顧惜大體勒爾謹尚能辦事而論若阿桂和
　珅到蘭州後即目擊其束手無措自當早為奏聞所
　謂應機而動又當别論何尚待朕看其實不可留特
　行降㫖拏問乎
　　同日阿桂又奏言三月二十五日賊匪攻城時勒
　　爾謹赴狄道城中只有王廷贊同道員等竭力
　　守禦文員本不知兵且當賊匪攻城危急時望見
　　兵到即催令打仗是以三月二十五日起至二十
　　九日止固原凉州靖逺各鎮恊緑營兵陸續到蘭
　　節次打仗損折甚多官兵愈形畏怯至二十九日
　　以後仁和勒爾謹馬彪伍彌泰等俱陸續到蘭兵
　　亦漸集即無零星打仗之事至伍彌泰仁和馬彪
　　俱係統兵大員目覩勒爾謹無能不能帮同籌畫
　　妥協料理實屬咎無可辭
　　同日阿桂又奏言逆回滋擾不法由勒爾謹辦理
　　不善自狄道回至蘭州見賊已上山遂謂易於𠞰
　　滅並無調度督率輙奏稱半月内可以成功至各
　　路已調之兵全行停撤今賊人退守山梁口食不
　　能寛餘草料亦易匱乏原不能乆為支持(臣/)與海
　　蘭察額森特明亮亦斷不肯曠日持乆待其糧盡
　　自斃現在士氣較前振作而簡選之奮勇滿漢兵
　　丁巳能直前對敵不肯退縮前所調之川省屯練兵
　　丁約計二十以前可抵蘭州此項兵丁到日阿拉
　　山兵亦已先來兵力齊全即可分路進攻至總兵
　　圖欽保於四月十九日打仗陣亡(臣/)到蘭州後詢
　　問海蘭察知是日官兵由龍尾山越溝纔上華林
　　山梁有賊匪數百直前來撲惟時圖欽保先已下
　　溝被賊截住即海蘭察亦在被圍之内射死二賊
　　始得衝出其時和珅即嚴飭各兵令其堅立而海
　　蘭察又馳馬由龍尾山斜坡直前與賊接仗親身
　　射死二賊官兵合力復將賊匪壓下山溝即帯土
　　兵下溝𠞰殺次日和珅查出圖欽保之親随兵丁
　　五人詢知該鎮因馬倒被賊戕害再王廷賛於賊
　　匪起事後恐其直犯蘭州飛調莊浪滿漢兵丁三
　　百名兵到之後賊匪随即圍城此項兵丁即在賊
　　人攻打緊急之西門竭力抵禦自三月二十五日
　　起至二十九日止各鎮協緑營兵陸續到蘭節次
　　打仗多有折損該司又率同在城大小文武員弁
　　督率民夫晝夜防禦查出奸細即行正法賊匪於
　　攻圍至急時王廷賛因賊人有懇放馬明心即行
　　退㪚之語遂將馬明心提出在城上令賊人一見
　　即將該犯正法但又將馬明心之子及婿放令出
　　城予賊雖屬一時緩賊之計寔失國體均奏入
上命軍機大臣傳諭阿桂和珅曰阿桂奏王廷賛於三
　月二十五日至二十九日令調到緑營兵節次打仗
　損折甚多亦係出於無奈尚屬過之小者至其將馬
　明心之子及婿放令出城予賊此則不是甚大其罪
　實在於此伊於逆賊逼犯省城時既将馬明心提出示
　賊即行正法何以又將其子婿放給藩司大員豈可
　損威失體若是阿桂和珅於此等辦理錯鏐之事何
　不早行奏及王廷賛現有交代之事尚未能即行起
　程並著阿桂先行面詢據寔覆奏
　　同日阿桂又奏言蘭州城外西南二處闗廂節次
　　焚燒搶掠居民未免失所勒爾謹先令該府縣開
　　倉減價平糶以濟民食其無力貧民捐米設厰賑
　　饑(臣/)與和珅到蘭州時恐地方官徒事虚文有名
　　無實嚴飭布政使王廷賛轉飭承辦各員細心查察
　　並令添委幹員分厰督率寔力經理毋使吏役人
　　等侵漁滋弊俾貧民均霑實惠現在逃散之人漸
　　次歸回舖面亦逐漸開張其河州被擾居民聞已
　　陸續歸業亦諭該司轉飭知州謝桓加意撫綏毋
　　致失所現在調撥附近州縣糧料草束陸續運省
　　供支各路官兵足敷兩月之用是屬有盈無絀再
　　查副將新柱知府楊士璣先後被賊匪戕害情形
　　及賊匪攻破河州時署都司李竒千總朱廷竒外
　　委李九章徐烈俱被戕害署守備袁尚仁𠞰賊陣
　　亡署知州周植自縊身死(臣/)訪查亦屬確實
　　阿桂又奏言王廷賛承辨軍需糧務諸事欵項繁
　　多一時難以交代清楚且福崧現有交辦事件應
　　請暫留經理俟稍有就緒再令起程進京均奏入
　　報
聞
　　庚寅和珅由途次奏言(臣/)於初入甘省時即聞有
　　新教回人暗相勾結之語十七日到蘭後即宻行
　　訪察並無確據及拏到馬復才馬應髙等訊供有
　　唐家川等六處回民紥栰偷渡及随同蘇四十三
　　攻打蘭城之語即面同阿桂商酌以回人從逆者
　　俱在賊營其餘各處㪚布尚復不少若以千數兵
　　力分頭誅𠞰勢有所難俟𠞰賊完竣後趂兵威嚴
　　整酌派明幹大員於甘凉一帯兵丁撤歸本營之
　　便順路一鼓擒𠞰使逆匪出其不意别無逃藪自
　　可𠞰洗無遺至馬復才馬應髙等所供安定㑹寧
　　一帯蘇四十三遣人求救(臣/)等已於此等處所俱𣲖
　　兵彈壓防範且宻加訪查各該處回人尚皆安静
　　如常亦無勾通形跡即(臣/)來往俱由安定㑹寧一
　　帯經過詢知該處回人舊教新教襍處較之百姓
　　為多(臣/)目擊情形亦皆安静似無别項情跡馬復
　　才等一面供詞未必非揺惑人心之計總俟拏獲
　　蘇四十三等後此等賊人黨羽似不難迎刃而解
　　奏入
上命軍機大臣傳諭阿桂李侍堯曰和珅奏唐家川等
　六處回民難以千數兵力分𠞰俟𠞰賊完竣於甘凉
　兵丁撤回之便順路𠞰洗至安定會寧一帯俱已派
　兵彈壓各處回民尚皆安静馬復才等一面供詞未
　必非揺惑人心之計是以且不露端倪等語唐家川
　等處逆回人數不少此時未便即行分𠞰所慮亦是
　至安定㑹寧等處回民現在尚皆安静或竟係賊匪
　令馬復才等假揑供詞以為揺惑人心之計亦未可
　知但既有此供不可不嚴加防範且舊教新教襍居
　一處究屬非妥此次起釁之由即因新舊教争殺而
　起况新教即係邪教著傳諭阿桂李侍堯務須籌熟
　妥計將新教一類使之不留餘跡以期永不滋事又
　阿桂前奏拏獲馬應髙一犯供稱同韓八十馬正南
　韓四個蘇六個等五人探聼安定兵丁多寡信息韓
　八十等四犯現在曽否續獲著阿桂詳查覆奏
　　壬辰和珅由途次奏言(臣/)抵蘭之初即聞王廷賛
　　於賊人圍困蘭城時將馬明心之子及婿放出與
　　賊並與賊講和之事而又並未具奏(臣/)原擬即行
　　劾叅實因該司辦理一切軍需糧餉頭緒紛繁恐
　　一時難以驟易生手擬於軍務完竣(臣/)回京復
命時再得據寔叅奏請
㫖定奪再(臣/)前拏獲賊犯訊據有近日從賊之人亦頗
　　懊悔思欲逃走之供是以於五月初二日打仗之
　　前一日曽派福崧同仁和馬彪令撒拉爾回人繙
　　冩回字曉諭賊人如果能擒獻蘇四十三韓一的
　　巴拉等首犯不但免罪而且邀
恩等因原擬派老教回人設法賫示前往因伊等皆為
　　賊衆熟識不敢前往是以派人潜越賊營附近一
　　帯揷立布旗分散曉示無奈逆回等惡貫滿盈執
　　迷不悟未能得力至(臣/)前奏約于五月二十五日
　　前後抵京因彼時涇州長武一帯連日陰雨山路
　　泥濘恐行走不無濡滯自過西安以後天氣晴爽
　　每日兼程加站晝夜遄馳今於本日已抵平定州
　　䟎程前進約二十二日可以抵京復
命奏入
上命軍機大臣傳諭阿桂李侍堯曰和珅奏前此初抵
　蘭州即聞王廷賛於賊圍困蘭州時將馬明心之子
　及婿放出與賊並有與賊講和之事等語馬明心係
　新教之首其在安定一帶煽惑搆衅已非一日最為
　此案罪魁即蘇四十三擒獲就戮之後其新教餘孽
　若不查辦浄盡尚未可稱為竣事盖此等新教即係
　邪教所到之處最易煽惑不但内地不可容留即新
　疆各處亦不可發遣安揷致貽後害此等即從嚴多
　辦亦不為過所謂辟以止辟不得不如此也阿桂李
　侍堯等如何設法料理計出萬全使新教一類根株
　盡去永保無虞之處須斟酌妥善行之至舊教相沿
　已乆且人又衆多自須妥為撫輯令其各安夲業伊
　等自必益加感激於綏靖邊隅之道更為有濟又據
　圖桑阿面奏十九日和珅帶領官兵打仗時第一排
　係舊教土兵第二排係緑營兵丁第三排係駐防滿
　兵其領兵官員在後督戰當賊匪下壓時舊教土兵
　遇賊接仗不能抵禦而緑營兵即畏怯一同回走經
　和珅將馬彪等嚴行申飭並用刀鞭砍打方始立定
　等語緑營兵如此恇怯無能寔為可恨甘凉兵力向
　來尚稱可用何以近日竟廢弛如此則他處可知若
　不實力整齊營務尚可問乎至福崧現已調任甘肅
　藩司接印任事王廷賛交代後即可令其起程來京
　毋再遲滯
　　癸巳阿桂奏言數日以來有自賊營滚溝脫囬老
　　教土兵一名漢回四名詳加訊問俱稱賊匪於初
　　二日打仗被戮甚多神情惶懼終日刨挖溝壕安
　　立卡柵防守甚宻(臣/)與海蘭察額森特明亮公同
　　商酌若俟兵力齊全再圖攻𠞰為日尚逺不如派
　　兵仍由舊路進攻若有可乘之机即直壓賊營設
　　或賊匪仍為我兵所誘出壕抗拒亦可痛加殱戮
　　並可觀賊人出入抵禦路徑為他日一舉擒滅之
　　計因於十三日派海蘭察額森特明亮帯領奮勇
　　滿漢官兵及老教土兵由龍尾山過溝上華林山
　　派伍彌㤗莽古賚等率領滿漢官兵佔住龍尾山
　　梁接應堵截海蘭察等過溝先令老教土兵上前
　　誘賊伊等暫駐墈邉待其出壕即行截勦賊匪狡猾
　　異常惟蔵匿溝壕放鎗抵禦終不敢出壕迎敵
　　自寅至未併力支持我兵若令深入於制勝機宜
　　尚無把握因將官兵徐徐撤回佯示賊人以我兵
　　形勢不過如此既可堅其死守之心而於他路防
　　備必懈一俟屯練兵到即可添派兩路健兵從華
　　林山之西面後面突前進攻賊人四顧不暇方能
　　一舉殱滅查此次打仗賊匪為鎗礟擊斃者二三
　　十名土兵受傷陣亡者共有數名又華林山之北
　　有髙樓一座向為賊人窟穴於進攻之路有碍且
　　下臨直磡深至數丈官兵不能越過(臣/)預派土司
　　楊宗業畨兵數名藏伏溝内乘賊匪在前抵禦時
　　奮力爬上放火燒燬賊人愈加惶懼而於他日進
　　兵甚有禆益業將該土司酌量奬賞
　　同日阿桂又奏言賊匪自初二日創敗以後愈形
　　惶懼將所踞華林山四面溝壕更加刨􁀙寛深止
　　留向南小路一條盡力抵禦為死守之計我兵非
　　不能過去但現在簡選之奮勇滿漢兵僅能直前
　　對敵若令深入賊營恐難得利不能不稍俟兵力
　　齊全一齊殱滅現在阿拉山王羅卜藏多爾濟及
　　伊子旺親班巴爾等帯領該處兵於十三日到蘭
　　川省屯練亦據文綬咨稱於五月初六日起程飭
　　令沿途迅速行走(臣/)又接次迎催約計二十内外
　　可抵蘭州此項兵齊即可尅期了事惟是賊匪不
　　過千餘而辨理如是之費手實非(臣/)意料所及至
　　蘭州城外四面皆山西闗外𦂳接賊營並無隙地
　　惟東闗外稍覺平坦可以劄營又距賊營較逺聲
　　勢不能呼應民心更覺驚惶是以(臣/)等入城居住
　　(臣/)等目擊情形不得不通融辨理斷不敢當此勦
　　賊𦂳急之時尚欲辭勞就逸也至洪濟橋唐家川
　　等處回民素與馬明心蘇四十三潜通膽敢札栰
　　偷渡賊匪寔為罪大惡極現經該處民人首告指
　　拏及兵役陸續拏獲賊黨七十餘名婦女㓜孩數
　　十口(臣/)已飛飭分起提解到省嚴審通同謀逆各
　　確情將要犯派員解京其附從各犯俱即正法以彰
　　國憲如通同附送未經就獲者尚多仍於𠞰賊事
　　平後派兵前往痛加懲治以儆兇頑所有拏獲之
　　馬復才馬丁加蘇二個馬應髙四犯除馬應髙患
　　病甚重恐逃顯戮業經正法梟示外其馬復才等
　　三犯即遵
㫖派員先行解京至循化㕔等處從前挐獲各犯内蘇
　　五個馬八十三二名據該㕔禀報因傷監斃戮屍
　　其餘各犯前因賊匪逼近蘭城未便提解(臣/)阿桂
　　等抵蘭後已飛飭各該屬妥速解省俟解到時即
　　行詳細審明分别解京正法此外現在拏獲監禁
　　人犯甚多並經行知該各地方官訊供明確亦即
　　照此辦理均奏入
上命軍機大臣傳諭阿桂李侍堯曰阿桂奏十三日派
　兵誘賊出拒賊仍藏匿不出擬俟屯練兵到添派兩
　路健兵一舉殱滅等因用兵機宜設卡安營自應與
　賊逼近形勢方能聫絡今賊在城西而大營轉逺在
　城東中隔一城安能遥為照應今詳閲奏進圖説方
　得洞悉形勢從前城東安營之處究屬錯悮阿桂等
　到後住居城内轉覺與賊營相近且可安城中百姓
　之心而前此伍彌㤗仁和馬彪等之安營錯悮阿桂
　自必見及亦因成事不説耳至為賊札栰過渡之犯
　及蘭州西南兩闗廂並河州回民從逆者均屬亂民
　當概行𠞰洗馬明心家屬例應縁坐者亦當即行查
　辦毋使兔脱至解京賊匪除現行起解外止須將蘇
　四十三及黨惡要犯數人解送其餘即於該處正法
　以免疎虞至此案辦理闗鍵現在總以帮扶舊教滅
　除新敎為詞明白曉諭以安舊教囘衆之心阿桂李
　侍堯妥協經理
　　同日阿桂又奏言查分路防守之洮河起台堡老
　　鴉闗巴煖營四處俱係零星隘口業於洪濟橋沙
　　泥站總路安設重兵不能越過此四處若使賊人
　　結夥逃竄現在已有馬兵可以追殺若不過四散
　　潜逸即現在各處所安之兵數足敷堵截毋虞逆
　　匪逺颺奏入報
聞
　　同日王廷贊奏言(臣/)歴官甘省三十餘年屢䝉
皇上格外
天恩不次擢用洊厯藩司任重才庸涓埃未報今於撒
　　拉爾逆回不法一案乃以守城㣲勞復䝉
聖主叠沛
殊恩邀榮非分現在用兵之際需用浩繁(臣/)情願將厯
　　年積存㢘俸銀四萬両繳貯甘省藩庫以資兵餉
　　奏入報
聞
　　甲午
上命軍機大臣傳諭阿桂李侍堯曰和珅到京復命面
　詢一切所有現辦𠞰賊情形已畧悉大概阿桂在彼
　自能料理妥恊至前此詢問圖桑阿據稱馬彪年嵗
　已老今又詢之和珅據稱馬彪雖年老而人尚壯健
　且厯練戎行此次亦尚出力至仁和辦事光景及熟
　悉營伍之處似尚不如馬彪且仁和初到蘭州時在
　金城闗遥為放礟和珅到後察看該處距賊營約有
　數里中隔黄河又安能以礮擊賊轉恐賊人由山路
　繞至金城闗搶奪礟位因令將礟撤回省城等語看
　此一節仁和之辦事不得窽要可以類推且伊係本
　省提督更非馬彪之由西安赴甘協𠞰者可比似此
　不知事體恐難得利因思明亮於統兵打仗之事究
　為可恃和珅亦奏其勇往出力朕意或將仁和與明
　亮對調但川省地方亦屬𦂳要是否仁和尚可勝任
　著傳諭阿桂秉公據寔具奏候朕再行酌定又㨿和
　珅奏賊人以打牲為業夲有火藥鳥鎗至攻破河州
　後所搶火藥又多是以現尚未缺乏且施放轉較官
　兵有凖等語賊匪所得火藥雖係在河州搶掠者居
　多但其平日何因得有鳥鎗火藥打牲此皆地方官
　查禁不力所致而緑營兵轉不如其純熟寔屬不成
　事體著傳諭阿桂李侍堯將嗣後如何設法查禁不
　使畨回復能購備配合火藥一併入於善後事宜案
　内妥議具奏再甘省兵數向因節次移駐新疆眷兵
　未經補額以致各處存營兵少此次賊匪起事不能
　尅期調集前已有㫖令阿桂李侍堯於善後事宜案
　内酌議添兵數千今據和珅面奏情形將來竟須多
　為添駐方足以壯聲勢而靖地方傳諭阿桂李侍堯
　即查明前後移駐眷兵共計若干即照數補額並令
　時加訓練務使盡成勁旅至西安提督向夲駐劄甘
　肅固原州後固原改駐總兵而提督移于西安駐劄
　管轄甘肅營務今據和珅奏固原州地方𦂳要似仍
　應駐劄提督而以固原鎮總兵移駐河州其河州恊
　副將請於安定或㑹寧駐劄方足以資控制彈壓至西
　安已有將軍都統似可無須再駐提督等語此事並
　著阿桂李侍堯於善後事宜案内一併詳悉妥議具
　奏
　　乙未
上命軍機大臣傳諭阿桂李侍堯曰此案用舊教而除
　新教最為吃𦂳闗鍵盖舊教相沿已久回人等耳濡目
　染習慣性成今欲去之勢有不可譬如僧道未常非
　異端亦勢不能盡使為民也而新教則如白蓮等邪
　教平日雖亦拜佛念經而惑衆滋事其名目斷不可
　留將來辦理之法首先分别新舊名色即其中有已
　歸新教而仍自認為舊教者是尚知畏罪避禍查辦
　時亦只可因其避就量與生路所謂法外之仁不得
　不網開一面也至逆犯等家屬將來俱應問擬縁坐
　前經降㫖即速發往伊犂之厄魯特索倫察哈爾等
　兵丁為奴但思此處縁坐之犯既非善類新疆地方
　亦不可不妨其復行煽誘莫若改發雲貴等省極邉
　烟瘴之地較為得宜着傳諭阿桂李侍堯於完案時
　遵照辦理再閲圖内賊營迤西一帯缺兵把守山路
　叢雜將來𠞰捕賊匪於勢窮力蹙時或致竄逸藏匿
　不但得以倖逃顯戮並恐事定後又復潜出惑衆均
　未可知且聞賊人有將來事急欲投黄河之供或竟
　自焚自戕皆所不免總之阿桂等若能生擒首犯固
　為盡善即或一時不能生獲而查檢首惡屍身舊教
　回人俱能認識如王倫之自行燒斃確屍可認亦未
　嘗不可了事斷不可拘泥必欲生擒之見轉致賊人
　乘間逃逸阿桂等於𠞰滅賊匪時尤當相機辦理毋
　使一名漏綱再和珅奏陜西毘連四省形勢最為扼
　要而現在西安駐防滿兵未免稍单且詢之伍彌泰
　據稱現有從前裁缺兵房空閒甚多若添撥駐防兵
　數千亦易安揷等語阿桂於辦理善事後宜亦即將
　西安應添駐滿兵若干之處㑹同該將軍悉心籌酌
　奏請派往
　　丙申
上命軍機大臣傳諭阿桂李侍堯曰前王廷賛有奏繳
　積存㢘俸銀四萬両以資兵餉一摺因思王廷賛僅
　任甘省藩司何以家計充裕甘省地方本為瘠薄而
　藩司何以僉稱美缺若云有營私貪黷之事何以王
　廷賛在任多年並無聲名不好之處即從前王亶望
　在甘省藩司任内亦未必竟敢勒索屬員以肥已槖
　但王亶望於捐辦淅省海塘工程案内竟捐銀至五
　十萬両之多伊在浙未乆其坐擁厚貲當即在甘省
　任内所得因思甘肅收捐監糧其中必有私收折色
　多得平餘情弊且聞向來監糧係各州縣分收而近
　來則全歸省城即使折色多得平餘而在部報捐者
　亦未嘗不收盈餘若甘省所收平餘較多則捐監者
　自不樂從何又紛紛向甘肅逺省捐監並稱較部捐
　便宜其故實不可解若云該省監糧是係收納本色
　而夲色又如何多得盈餘其中情節總未能深悉著
　傳諭阿桂李侍堯即將王廷賛因何家道充餘是否
　即於捐監一事有染指情弊或另有巧取之處嚴宻
　訪察據寔覆奏不可稍渉瞻徇
　　　(臣/)等謹案甘省収捐監糓原為邊疆積貯遇有歉
　　　收可以賑濟貧民無需撥帑如果實收實發經
　　　理得宜於民生自有禆益乃為大吏者竟敢上
　　　下通同違例折收銀兩減價多捐虛報糓數甚
　　　至揑稱灾賑侵欺飽槖其殃民骫法恣意侵冐
　　　竟成牢不可破之勢我
皇上聖明洞察以甘省地本瘠薄而王亶望等何以各
　　　擁厚貲所有私收折色諸弊當未經敗露之先
睿慮所及已一一炳燭無遺(臣/)阿桂等凛遵
指示悉心確察遂使厯年積弊一旦破除從此吏治肅
　　　清民沾實恵
聖天子坐照如神彼貪蠧隐私實無纎毫之能遁也已
　
　
　
　
欽定蘭州紀畧卷七
欽定四庫全書
欽定蘭州紀畧卷八
　　戊戌阿桂奏言官兵自十三日與賊接仗後夲欲
　　俟屯練兵到四路進攻以期一舉殱滅惟是賊匪
　　勢雖窮蹙佯作䲭張竟敢於十四日下華林山至
　　舊教土兵安卡處滋擾及海蘭察額森特明亮等
　　帶馬兵數十名馳至山坳土兵知有倚恃翻身趕
　　殺數人賊始竄歸窟穴其狡譎寔屬可惡且接文
　　綬來咨頭二起屯練於五月初六初八等日自維
　　州起程于二十五六方抵蘭州等語(臣/)等再四籌
　　酌於十八日派海蘭察同那木扎彰靄明山阿蘭
　　保阿拉山公多爾濟色布坦帶領侍衛章京阿拉
　　山馬兵由龍尾山過溝繞至華林山西南潜行埋
　　伏額森特明亮同泰斐英阿福寧阿爾都哈當阿
　　等步行帶領滿漢奮勇兵分為三路在水磨溝内
　　埋伏派舒亮帶領土司楊宗業畨兵在華林山後
　　埋伏伍彌泰莾古賚旺親班巴爾烏爾圖納遜仁
　　和馬彪三徳等仍率領滿漢官兵佔龍尾山梁接
　　應堵截(臣/)阿桂(臣/)李侍堯在後督率䇿應於是日
　　寅刻先令老教土兵由華林山前撲壓賊營賊於
　　溝壕之外安設卡柵數重放鎗抵禦土兵時前時
　　却至巳刻佯作敗退之狀果有賊數百人出壕追
　　壓海蘭察等帶領侍衛章京由溝中奮勇衝出截
　　為兩斷馬上鎗箭齊發阿拉善兵用長矛隨後刺
　　殺其被截之賊殱戮殆盡而未被截住之賊稍退
　　復囘與我兵一處擾殺及被殱甚多始竄歸卡柵
　　在溝壕内潜藏放鎗抵禦維時明亮等亦從溝内
　　覓路上撲無如崖磡陡峻賊人先已預防鎗勢甚
　　急不能立即砍營而入直至未時我兵雖屢次前
　　撲賊終藏匿不出因將官兵徐徐撤囘查此次除
　　鎗炮擊死賊人不計外約殺賊六七十名侍衛哲
　　森保放鎗打死騎馬賊目(臣/)等恐賊匪計圖竄逸
　　連夜派精細之人於賊營左近偵察並預行派定
　　官兵一有信息海蘭察等立即帶兵馳追本日早
　　據報賊營尚無動作此次侍衛内哲森保珠爾杭
　　阿阿禪保克臣保及守備馬得俱帶有鎗箭等傷
　　尚無妨碍
　　同日阿桂李侍堯又奏言甘肅一省寔因地廣兵
　　單以致奸人暗生覬覦釀成事端若能多添官兵
　　數千時常操演寔為思患預防之計其應於何處
　　添駐及循化㕔是否另須大貟彈壓之處俟剿賊
　　完竣(臣/)等於善後事宜案内悉心籌畫經理另行
　　妥議具奏均奏入
上命軍機大臣傳諭阿桂李侍尭曰本日阿桂奏剿賊
　情形一摺賊匪勢已窮蹙尚敢潜出滋擾寔為可恨
　看此光景賊人自知指日就擒衆心渙散意圖分路
　竄逸恐官兵防守嚴密是以先行下山滋擾故為䲭
　張行徑以便事勢窮蹙之際從後路竄出即從前有
　事急欲投黄河自盡及設誓死守之供恐亦係虚言
　散布使我兵不行准偹便可乗間脫逃此則阿桂等
　最應留心稽查者前閱進到圖内賊營迤西一帶山
　勢重疊恐其中小路甚多而所安設官兵尚未能十
　分嚴宻使賊匪即從該處乘馬衝逸練營官兵未必
　能悉力堵禦若改换衣㡌分散潜逃又恐捜捕不能
　浄盡惟在先事預防使一名不致漏網為要至賊人
　雖已露待斃情形但亦不可輕視即川省屯練兵二
　十五六等日到蘭為期已近然尤宜持重整頓兵力
　使一鼓盡殱方為妥善再此次侍衛哲森保趕殺賊
　匪頭目勇往可嘉且又受有鎗傷著阿桂查明該侍
　衛現係何等職銜即奏明加一等陞用以示奬勵其
　餘受傷各員並著逐一照例奬賞至添設官兵一事
　亦據和珅面奏數千尚屬不敷即添至一二萬亦無
　不可現已交部查辦矣
　　同日阿桂又奏言賊匪佔匿山梁雖屬崖磡陡峻
　　其地勢較兩金川實大相懸絶誠如
聖諭豈有金川能進兵而此處賊匪反不能剿捕之理
　　惟是現在簡選之滿漢官兵尚非殺賊好手不得
　　不稍俟屯練兵到四路齊進以期一舉殄滅至我
　　兵數次攻剿俱下龍尾山過水磨溝上華林山方
　　能直壓賊營山徑路窄止容一人一騎魚貫上下
　　賊於溝墈兩旁及壕内施放鳥鎗皆可暗傷官兵
　　是以未能即時剿滅又華林山前我兵打仗處所
　　並無水泉其華林山後賊人佔匿之處下臨黄河
　　汲取甚便(臣/)初到蘭州時即與海蘭察等籌計欲
　　分兵佔守杜其飲汲之源則不數日間賊即不戰
　　自亂但華林山後河岸甚窄既不能駐劄多兵且
　　賊人居髙臨下鎗石兼施我兵難以存住若在對
　　河放鎗勢不能及是以止可多派兵丁在隔崖嚴
　　宻堵截而不能斷其水道坐令困斃奏入報
聞
　　閏五月癸夘阿桂李侍堯奏言查蘇四十三等逞
　　兇肆逆其撒拉爾各莊新教逆囘起事者皆其死
　　党其搶佔河州圍逼省城自知罪大惡極無可解
　　免即洪濟橋唐家川等六處党惡從逆隨至蘭州
　　者亦自知罪在不赦是以立誓死守難于解散(臣/)
　　阿桂與和珅於五月初間亦曽令撒拉爾舊教囘
　　人繙寫囘字曉諭脅從賊党令其擒獻賊首尚可
　　免死於賊營附近一帶挿立布旗分散曉示亦如
　　治病偏方姑為嘗試今奉
諭㫖(臣/)等復派令舊教撒拉爾囘人前往賊卡相近處
　　大聲曉諭以現在天兵齊集帶兵將軍等從前曽
　　經掃蕩西路囘城數十處爾等不過數百人據彈
　　丸之地何難立時剿除所以數日内不即進攻者
　　因仰體
大皇帝好生之心不忍爾等脅從諸人同受剿戮若能
　　得賊首及大頭目擒獻尚可不至於死如再執迷
　　大兵一進不分首從俱行剿洗諭畢賊匪頭目拍
　　掌聲喊似不欲其党羽聽聞老教囘人復行宣諭
　　一次賊党有懇求寫字散給者此雖欲生致首逆
　　之一法總不若俟屯練兵到四路進攻一舉剿滅
　　無餘方足以奮兵威而揚士氣至保安四屯土兵
　　及鐵部畨兵已陸續調到數百名看來亦不及屯
　　練降畨逺甚此等土兵即係畨人向屬土司與撒
　　拉爾逆囘種類各别保安四屯在循化附近其鐵
　　部畨兵屬洮州土司楊宗業該土司現派頭人帶
　　兵打仗最為恭順惟鐵部與松潘接壤程站亦遥
　　一時不能到齊其未起身者業已停其調撥所有
　　該二處土兵與逆賊差往求援之安定㑹寧及為
　　賊紥栰過渡之唐家川六處囘民相去遥逺並非
　　同教
　　同日阿桂李侍堯又奏言查賊匪肆逆以來循化
　　河州等處及各州縣陸續擒獲黨惡要犯並附從
　　賊犯又搜拏逆賊家屬共七百餘名口除因傷身
　　故及在監病斃外尚有六百餘名(臣/)阿桂到蘭州
　　後即飛飭各州縣將已經赴解各犯分起管解到
　　省派員㑹同按察使福寧嚴審通同謀逆各確情
　　將要犯派員解京其無闗𦂳要各犯審明後即行
　　正法至循化河州西寧各處監禁逆犯尚多(臣/)等
　　核其供詞内情節𦂳要者提省審辦其餘從賊各
　　犯即檄飭該州縣㑹同營員監視正法將來擒獲
　　首逆蘇四十三並為逆匪出力主謀之大頭目等
　　即派員解京訊問其隨同抗拒及為賊脅逼甘心
　　從賊者拏獲審明後亦即予駢誅以昭國憲至現
　　在各處監禁之家屬婦女幼孩數百口統俟剿賊
　　完竣遵
㫖就近發往伊犁賞給厄魯特索倫察哈爾等兵丁為
　　奴以省長途解送之煩
　　同日阿桂李侍堯又奏言(臣/)等遵
㫖詢問王廷贊據稱三月二十七日午刻賊衆聚集西
　　城門下索討馬明心見面稱係伊教主等語因問
　　馬明心經總督宻飭安定縣知縣黄道煚拏解來
　　省廷贊隨令臯蘭縣知縣蔣重熹宻喚馬明心上
　　城前赴垜口賊衆一見皆跪呼經主知其為案内
　　起事首犯無疑廷贊正欲交臯蘭縣嚴加看守而
　　賊衆因不將馬明心放給大肆猖獗將月城門燒
　　燬彼時有二人隨從馬明心上城問係隨來服侍
　　之人廷贊欲令馬明心寫字止賊諭以靜候禀明
　　總督批辦馬明心以不能書寫不肯寄字欲令在
　　旁二人前去告知其時賊勢兇惡已進逼大城門
　　下冀可暫緩賊勢是以即將二人縋下城去賊匪
　　並未依從益加攻撲廷贊一面宻囑臯蘭縣速將
　　馬明心正法一面督率兵民盡力施放鎗石並架
　　礮轟斃多人賊始敗退此在城文武官弁所共見
　　者但以倉猝之際未能詳細陳奏實係王廷贊之
　　罪只求
皇上從重懲治等語再(臣/)到蘭州後即聞王廷贊有將
　　馬明心之子及壻放令出城予賊之語未及查訪
　　確實嗣後宻飭安定縣黄道煚詳查稟覆據稱馬
　　明心從前解省時跟隨之人一係表姪張懐徳隴
　　西縣囘民一係表姪婿張漢安定縣囘民在省一
　　同管押看守該犯之子並未隨同赴省等語合並
　　聲明均奏入
上命軍機大臣諭阿桂李侍堯曰閲阿桂等奏到供單
　内據買成伏供有賊人因西寧糧草最多令其前往
　探聽虚實之語賊匪自知計窮垂斃必思挺而走險
　乗間竄逸斷不肯束手就縳西寧一帶山多地曠兼
　糧草富足尤不可不加意防範若賊人乗機結隊奪
　路衝逸尤屬不成事體著傳諭阿桂等逆匪首犯若
　能設法生擒固為盡善倘一時不能擒獲即被鎗炮
　殱斃甚或自焚自戕得有確屍亦可完事斷不可令
　其乗機兎脱以致别滋事端又阿桂等前奏賊人所
　掠糧草僅能支給月餘今又閲數旬自已匱竭賊人
　又從何處得有接濟恐仍有潜出搶掠及附近匪徒
　暗為運送之事著阿桂等嚴宻防捕毋使暗中接濟
　得以茍延殘喘至逆犯家屬將来辦理時其婦女幼
　孩不可合為一處所有婦女仍發厄魯特等處為奴
　其男丁雖幼孩改發雲貴烟瘴地方著阿桂等于剿
　賊完峻後分别遵照辦理又阿桂等另摺奏詢據王
　廷贊稱賊人索討馬明心時王廷贊令馬明心寫字
　止賊馬明心欲令在旁二人前去告知退散王廷贊
　隨差此二人縋城前往送信暫緩賊勢等語王廷贊
　夲係文職或因一時賊勢猖獗計無所施將此二人
　放出為一時緩兵之計尚近情理今據稱因聽馬明
　心之言始將二人縋城前往殊為巧辯不實俟挐獲
　該二犯時阿桂等當嚴行詰訊徹底跟究毋得顢頇
　了事
　　同日阿桂李侍堯又奏言查唐家川即在洪濟橋
　　該處囘民多從蘇四十三等新教潛通交結並敢
　　紥栰偷渡賊匪前經老教囘民首告共拏獲賊黨
　　七十餘名在河州監禁(臣/)核其所供情節將𦂳要
　　人犯提省審辦餘于該處正法者現有三四十名
　　是唐家川逆党除隨同賊首佔據山梁外其在原
　　處居住俱係拏獲正法即有餘孽亦屬無多俟剿
　　賊完竣趂兵威嚴整之時派明幹大員帶兵前往
　　無難查辦至所拏賊犯馬復才係在白塔山溝為
　　守卡兵民挐獲已派員解京馬應髙一犯係安定
　　縣知縣黄道煚拏獲已因病重正法至舊教新教
　　雜居一處之故縁伊等所念囘經本同不過有小
　　聲大聲之異地方官無從辨别且有父子兄弟而
　　各分新舊教者惟因兩教互相讐殺是以起衅滋
　　事亦幸其兩教彼此結怨是以新教逆回易于拏
　　獲無處竄颺經此畨懲創之後回民㫁不敢復習
　　新教趂此立法嚴禁自可斷絶新教名目俟(臣/)等
　　于辦理善後事宜案内妥計熟籌設法革除以為
　　永逺安輯之計其馬應髙供出同夥之韓八十等
　　四人(臣/)阿桂於該縣禀報挐獲馬應髙時即飛飭
　　該縣添派兵役速往内官營一帶山溝搜捕嗣據
　　該縣稟稱各處捜查並無踪跡是馬應髙供詞不
　　可盡信所有韓八十等四名仍令各處嚴緝務獲
　　並俟拏獲正賊再行審究奏入報
聞
　　同日阿桂李侍堯又奏言(臣/)等欽奉
諭㫖查甘省收捐監榖有無弊竇及應否停止之處據
　　實奏聞等因仰見
皇上坐照如神無微不燭查甘肅收捐監糧事例于乾
　　隆三十一年奉
㫖以漸收折色者多於積貯實政無裨
特勅停止嗣于三十七年調任總督文綬
　奏稱新疆烏魯木齊一帶屯政日興年榖順成産糧
　　既多而往彼販運者甚少若非預籌收貯不免有
　　榖賤傷農之慮請照舊例准各省商賈士民報捐
　　監糧以裕積儲經户部覆准奉
㫖允行而三十九年原任總督勒爾謹即
　奏請甘省各處仍復捐監舊例以省撥帑之煩亦經
　　部覆准行在案此甘省捐監其停止之故寔因杜
　　絶弊源其停而復開則欲藉捐輸而資裒益也(臣/)
　　等伏思捐監一事如果地方大吏經理妥善原于
　　帑項倉儲均屬有益若辦理不善則收捐既為利
　　藪稽察亦屬虚文包攬之徒得以因縁為奸而貪
　　墨之吏並且從而染指非惟有名無寔甚至百弊
　　叢生(臣/)阿桂自到蘭州留心體察從前所謂折色
　　包捐諸弊寔難保其必無至(臣/)李侍堯䝉
恩授以陜甘總督重任監糧一事通省利弊攸闗何敢
　　不寔心查辦惟是甘省幅員寥濶各州縣寔貯常
　　平倉糧監糧共二百五十餘萬石未必如數無虧
　　非半年數月盤察難周而事闗通省官吏亦不得
　　不慎重圖維俟(臣/)等悉心體訪有無弊竇虧缺於
　　(臣/)阿桂起身前再行據寔具奏奏入報
聞
　　同日
上諭内閣曰本日大學士九卿等㑹奏定擬勒爾謹情
　罪一案勒爾謹于逆囘爭立新教從未奏聞辦理以
　致養癰貽患又不能相度機宜速行剿滅擬以斬決
　自屬罪所應得但其平日居官尚無貪黷枉法欵蹟
　即辦理此案含糊觀望坐失事機寔伊庸弱無能所
　致而朕委以封疆重任不及早覺察易置寔不能不
　引為已過勒爾謹著從寛改為應斬監候秋後處決
　　　(臣/)等謹按封疆大臣職司鎮守無事則弭亂未
　　　形有事即相機速辦若起釁之初既不能預杜
　　　禍源及致養癰貽患又復觀望遷延束手無措
　　　如勒爾謹之貽誤地方自應按律定罪明正刑
　　章乃䝉
聖慈曲諒猶以此案僨事寔由庸弱無能所致且平日
　　　未有貪婪贓欵權其重輕改為監候迨至冐賑
　　　折捐蠧弊盡發之時其罪仍不少貸我
皇上寛嚴折衷至公至當何一非鑑空衡平者乎
　　戊申阿桂奏言前據四川總督文綬咨稱派令副
　　將李天祐帶領屯練兵丁於五月初六初八日分
　　起啟程二十五六可至蘭州等語(臣/)查李天祐帶
　　領屯兵由維州至松潘程站本近原可三日即到
　　其自松潘至蘭州路程雖有二十餘站内十三站
　　僅五六十里及六七十里若併站趲行又可早到
　　五六日計算頭二起兵原可於二十三日以前皆
　　到乃竟毫無音信經節次嚴催頭起屯練四百八
　　十名於二十九日酉刻始抵蘭州其李天祐所帶
　　二起屯練尚無確信玩延至此若不嚴叅示儆何
　　以明軍律而肅戎行應請
㫖將四川維州協副將李天祐革職發往伊犁自備資
　　斧効力贖罪所有分帶屯練之都司汪啟守偹闗
　　聨陞張占魁等俱係聽李天祐管領姑免置議奏
　　入奉
硃批上諭曰彼固有罪革職令其軍前効力贖罪若再
　不奮勉即於軍前正法可也
　　同日阿桂李侍堯奏言黄河船橋被賊燒燬後遵
　　奉
諭㫖此時且毋庸搭成以防賊人偷過至金城闗一帶
　　現已添派多兵晝夜防範無虞竄逸惟前日有自
　　賊營脱回之老教土兵三名據稱蘇四十三向伊
　　醜類揚言到至急時隨伊北走死後即得好處之
　　語妄言哄誘(臣/)思賊營之北𦂳臨黄河既有此言
　　將來勢窮計蹙希圖跳入黄河倖逃顯戮亦未可
　　定因令地方官預備船隻搭造浮橋並於河邊安
　　設卡柵派副將一員帶兵二百名駐守又令多備
　　皮渾屯撓鈎安設水網以俟進剿時撈取活賊及
　　屍身以正　國法(臣/)因屯練兵丁久無音信本欲於
　　二十八日大舉剿賊嗣聞屯兵於月内可到不如
　　稍俟以圖計出萬全但思該兵丁等䟦涉幾三千
　　里必須休息數日方能鼓勇殺賊而自十八日以
　　後未經派兵進剿不能悉其近日情形因於二十
　　六日派侍衛遜齊鼐等二十餘騎至賊營之西山
　　嶺上察看情勢佯為遊兵誘賊賊匪遥遥觀望不
　　敢出迎又於二十八日派海蘭察額森特明亮伍
　　彌泰莾古賚馬彪仁和等酌帶滿漢兵在龍尾山
　　梁向賊營架礟轟打使賊不得休息其挑出奮勇
　　官兵俱未派往令得蓄養鋭氣惟時我兵打至數
　　十礟多有中其帳房人馬者賊匪窘迫又見官兵
　　尚少即有賊人數百下華林山過溝於磡邊放鎗
　　希圖衝突而上皆為我兵放鎗擊敗其稍近前之
　　賊又被侍衛章京奮勇追殺賊即紛紛竄歸卡柵
　　我兵本不欲深入故未追赶因于申時撤回賊匪
　　被鎗礮打死者頗多沿溝俱有血跡此次接仗殺
　　傷賊匪約數十名我兵陣亡三名帶傷十餘名本
　　日頭起屯練兵已抵蘭州俟二起到時令其休息
　　數日即尅期大舉四路進攻
　　同日阿桂李侍堯又奏言查馬明心正法後至今
　　兩月有餘如果該犯黨羽甚多聞知馬明心被殺
　　不肯甘心則於賊匪攻圍蘭州時安定縣城無兵
　　防守自必乗虚蠢動豈能安堵如常乃自逆回起
　　事以來該處回民甚屬寧靜驛使往來及運送火
　　藥糧餉經過毫無他故而㑹寧尤安貼未聞别有
　　浮言是馬復才所供賊匪差人往安定㑹寧等處
　　求援一語未必非揺惑人心之計至(臣/)等於安定
　　等處早已派兵彈壓並飭該縣時刻稽查防範俟
　　剿賊完竣酌派明幹大員於陜省官兵徹回大營
　　之便將馬明心家屬党羽訪查確實照倡立邪教
　　之例按名拏獲嚴行辦理至新教即係邪教但訊
　　據賊党稱馬明心自二十六年從口外回家即倡
　　立新教令人大聲念經葢緣新疆各城所居囘民
　　其念經即係髙聲大念(臣/)阿桂所素知者至内地
　　回民之小聲黙念或於唐朝初入中國時為人訕
　　笑因改為黙念馬明心自口外囘家遂以為在西
　　域得有真傳轉相傳習其實經本一様而愚民厭
　　故喜新俱為煽惑隨教者甚多地方官又因其本
　　屬一教無從辨別異同未經查禁是以甘肅一省
　　臯蘭狄道河州鞏昌安定㑹寧金縣渭源秦州固
　　原西寧平凉靈州伏羗凉州肅州鹽茶㕔等處數
　　十州縣回民甚多新舊雜處(臣/)阿桂與和珅先後
　　到蘭州各新教囘民心懐疑懼或為逆匪煽惑特
　　出示曉諭令各安本業其未經從逆者決不波累
　　以安衆心查回民崇奉新教不過以能得好處之
　　言彼此煽誘今見倡立新教之馬明心已身正刑
　　誅家屬縁坐興起新教之蘇四十三等俱遭殱戮
　　而洪濟橋唐家川從逆新教又殺戮無赦其餘各
　　處新教有與馬明心蘇四十三往來勾結者難逃
　　顯戮回民雖愚亦知祸福㫁不肯復習新教自投
　　羅網(臣/)等於辦理善後事宜案内立法嚴禁飭令
　　各屬將新教所起禮拜寺概行折燬革去新教阿
　　渾掌教名目如有私行傳習陽奉陰違者一經查
　　出照邪教律從重辦理並曉諭舊教囘民隨時覺
　　察一有萌孽即首告指拏如此立法稽查則新教
　　自然淨盡可以杜祻源而靖邊陲至原任甘肅藩
　　司王廷贊已飭令於閠五月初一日起身赴京其
　　辦理錯謬之處實難辭咎除伊奏請情愿捐銀四
　　萬兩遵
㫖作為軍營犒賞兵丁之項外此後凡軍營一切賞需
　　俱著落該司名下儘數捐出歸欵奏入
上命軍機大臣傳諭阿桂李侍堯曰阿桂等奏到各摺
　賊匪情勢日見窮蹙屯練兵到齊後自可尅期剿滅
　但兵丁䟦涉逺來自應休息數日以期一舉集事至
　蘇四十三事急北走之語恐係故為揚言以為向西
　奔竄之計葢回人向以西方為正面猶内地之以南
　為正前閲和珅所携之圖賊營向西一帶亂山叢雜
　路徑甚多阿桂等務宜加意防守寔力堵禦勿使一
　人乗間兎脫方為妥善至所稱馬明心正法後安定
　一帶回民安堵如常並無蠢動形跡所奏固是但馬
　明心挐獲解送時蘇四十三尚未攻圍蘭州該處回
　民自不敢遽行蠢動及馬明心正法後官兵即陸續
　雲集馬明心家屬黨羽即使得信亦未敢肆行不法
　然馬明心究係傳教首犯該處一帶囘民平日素與
　交結者不可不留心訪察辦理至其家屬應縁坐者
　尤應嚴行查辦務宜根株悉絶不可存姑息完事之
　見又據奏甘肅新舊回民雜處之各州縣不下數十
　處統俟事竣後立法查辦革去名目等語亦祗可如
　此辦理但如唐家川洪濟橋等處從逆回民則剿洗
　不可不盡斷勿少存姑息以致養癰貽患
　
　
　
　
　
　
　
　
　
　
　
　
欽定蘭州紀畧卷八
欽定四庫全書
欽定蘭州紀畧卷九
　　甲寅阿桂李侍堯奏言川省頭二起屯練兵於五
　　月二十九及閏五月初一日先後到蘭(臣/)等思該
　　兵丁等䟦涉㡬三千里必須休息數日方能鼔勇
　　殺賊而賊匪盤踞已久防禦甚周剋期大舉尤須
　　計岀萬全以圖一鼓殱滅此數日内本不欲派兵
　　進𠞰但屯兵初到蘭州於華林山形勢及進兵路
　　徑打仗情形無由知悉必須預令得知而屯練兵
　　丁亦踴躍報効因於閏五月初三日派海蘭察明
　　亮同那木札彰藹明山阿蘭保及阿拉山公多爾
　　濟色布坦帶領侍衞章京阿拉山馬兵川省屯練
　　兵由龍尾山過溝繞至華林山西南斜撲賊卡派
　　舒亮哈當阿三德㤗斐英阿福寧帶領滿漢奮勇
　　兵過溝由華林山南直壓賊卡額森特帶兵在龍
　　尾山坡俟有可乘之機即分路督率繼進伍彌泰
　　莾古賚旺親班巴爾烏爾圖納遜仁和馬彪羅江
　　鱗等仍率領滿漢官兵佔龍尾山梁接應堵截並
　　架礟向賊營轟打是日寅刻齊至華林山賊匪已
　　將前次進攻之路砍㫁並多掘坑墈令我馬兵不
　　能馳騁海蘭察等帶領屯練兵曲折遶進相近賊
　　卡賊匪仍於卡内放鎗扺禦不敢出迎惟時屯練
　　兵即奮勇撲進直至卡邊賊匪見事勢已急即有
　　數百賊出卡拚死抗拒屯練兵棄鎗短接刀砍矛
　　戳殱戮甚多賊始退囘我兵乘勢撲壓賊匪又復
　　出拒如此三次賊匪被殺更多始竄歸卡栅在溝
　　壕内潛藏放鎗抵死不出此次本不過令屯練兵
　　畧知路逕情形尚非大舉至未刻即將兩路官兵
　　徐徐撤囘查此次除鎗礟殺死賊人不計數外其
　　三次攪戰約斃賊六七十名官兵屯練陣亡者十
　　二名副將保興都司皂王保守偹闗聨陞阿拉山
　　三等台吉諾依多普㕘領達克巴俱帶有鎗傷尚
　　屬無妨臣查賊匪能打仗者不過數百人現在滿
　　漢屯土官兵已有萬餘任其盤踞死守茍延殘喘
　　實非意計所及現在川省降畨已到更無可待臣
　　等公同籌畫即於初九初十兩日剋期大舉四路
　　進攻務將逆匪𠞰除净盡
　　同日阿桂李侍堯又奏言查賊匪勢已窮蹙臣等
　　時刻留心慮其竄逸所有防守後路各將備屢經
　　嚴飭曉諭令晝夜防範嚴宻稽查至賊營之北𦂳
　　臨黄河不但對岸金城關駐兵嚴防並於南岸船
　　橋處所亦新立卡栅添兵二百名駐守其迤西一
　　帶因欲於大舉時派兵從此路進攻故尚未安設
　　多兵該處雖山勢重叠路徑叢雜迤西總有洮河
　　為限不能越過沿河洪濟橋一帶有兵八百餘名
　　迤南之沙泥站又有兵九百名防守賊匪即使結
　　隊乘馬衝逸一至河邊不能不下馬覔渡無難𠞰
　　滅若改換衣㡌分散潛逃則撒拉爾逆囘鬚髪截
　　短言語不同易於識認且有舊教指拏不患不捜捕净
　　盡(臣/)等仍加意稽查先事准備以期殱戮無遺
　　同日阿桂李侍尭又奏言查新教即係邪教固當按律
　　辦理但馬明心自二十六年從口外歸家即倡立新教
　　愚回厭故喜新俱為煽惑至三十四年賀麻六乎韓哈
　　濟等互相控告地方官又並未飭禁流傳日乆現在各
　　州縣囘民内崇奉新教並不知其為犯法自逆囘滋事
　　以來新教囘民畏懼早已羣相避就若復究其已往無
　　論原屬一教難於辨别異同且按户捜查亦多未便(臣/)
　　等再四思維馬明心為新教之首其家屬黨羽事竣後
　　自當照倡立邪教之例按名查拏嚴辦其伏羌縣為馬
　　明心歛銀之囘民如果屬實亦當一併查辦無遺此外
　　向從新教者只可於辦理善後事宜案内立法嚴禁其
　　首逆蘇四十三及助惡頭目韓一的巴拉等罪大惡極
　　所有家屬當概予騈誅不留餘孽其餘各犯家口即遵
㫖改發雲南普洱廣西百色等處極邉烟瘴之地以浄根株
　　均奏入
上命軍機大臣傳諭阿桂李侍尭曰前已屢次傳諭阿桂以
　賊營迤西一帶山徑叢襍小路甚多尤須留心防範且甘
　省囘民甚多其中多有蘇四十三黨羽該犯計其尚肯容
　留尤不患無藏身之地阿桂務須實力嚴防即或伊勢窮
　計蹙竟爾自焚自戕必當檢驗屍身確有凴據方為完事
　此尤辦理之最要者至馬明心之家屬黨羽自當按名查
　拏嚴行辦理其伏羌縣為馬明心歛銀之囘民如果查明
　屬實亦必須查辦無遺不可稍為姑息更不可化為無事
　倘查辦不能浄盡以致再養癰貽患其所闗甚鉅阿桂李
　侍堯務須妥協經理以期永靖邉陲
　　同日
上諭内閣曰此次調赴甘省𠞰捕逆囘之四川屯練降畨土
　兵甚屬勇往出力著加恩於甘省藩庫内各賞給一月口
　糧以示鼓勵
　　同日阿桂李侍尭奏言烏魯木齊提督喬照過蘭來見
　　據稱在京
陛見時曽面求即在蘭州帶兵効力
上以𠞰賊事務將竣屯田𦂳要未䝉
俞允現當尅期進𠞰情願留甘帶兵等語查喬照年已七十
　　餘嵗從前亦未經厯行陣無需伊在此帶兵打仗惟聞
　　該提督在甘年久於陕甘兩省營伍情形最為熟悉現
　　在遵
㫖増添兵數其何處地方𦂳要何處控制番囘(臣/)阿桂雖經
　　過甘省數次不過畧知梗槩而(臣/)李侍尭則更係初到
　　無由深悉應請將喬照暫留二三十日(臣/)等詳詢一切
　　公同熟商俟辦有就緒再令往烏魯木齊任事至建昌
　　鎮縂兵鄂輝於閏五月初二日扺蘭現在帶同帶兵打
　　仗奏入報
聞
　　同日李侍尭又奏言現在調集滿漢官兵及土練屯練
　　㑹𠞰逆匪一應供支俱應寛為籌備(臣/)扺省以來查核
　　軍糈頗為充裕尚有陸續報運者計算儘敷儲備至所
　　需銀欵仰䝉
皇上勅部發帑一百八十萬兩觧甘備用(臣/)扺任後詢據布
　　政使福崧禀稱前督(臣/)勒爾謹先經檄令前任藩司王
　　廷賛節次動撥司庫五十二萬四百兩零分發各州縣
　　以應急需其東路州縣即於陜省解甘兵餉内截留應
　　用銀二十二萬三十兩統計已共發銀七十四萬三千
　　四百兩零勒爾謹因軍務倥􁦖未及
　奏明(臣/)現在督飭承辦官員將前項給發銀兩動支欵項
　　覈實具報俟即日軍務告竣分晰應否准銷按欵造冊
　　具
　題照例據實核銷奏入報
聞
　　己未阿桂李侍堯奏言(臣/)等於初九日令海蘭察額森
　　特明亮同那木扎明山泰斐英阿福寧哈當阿鄂輝阿
　　拉山公多爾濟色布坦帶領侍衛章京阿拉山馬兵川
　　省屯練及延綏固原緑營兵共三千餘名由龍尾山過
　　溝繞至華林山西斜撲賊營𣲖舒亮薩炳阿彰靄三徳
　　帶領滿漢兵一千七百餘名由龍尾山過溝從華林山
　　南直壓賊卡派馬彪仁和阿蘭保阿爾都帶領緑營兵
　　二千名及舊教土兵由華林山東分路上撲賊營𣲖羅
　　江鱗額爾恒額帶領土司楊宗業所屬畨兵由華林山
　　後攻撲賊營羅卜藏多爾濟伍彌泰莾古賚旺親班巴
　　爾烏爾圖納遜仍率領滿漢官兵佔龍尾山梁接應堵
　　截(臣/)阿桂(臣/)李侍尭在後督催䇿應子刻先後發兵寅
　　刻齊至華林山梁整飭各隊惟時海蘭察額森特明亮
　　等帶領西南兩路官兵由華林山直撲賊卡即將賊匪
　　所立卡子四座盡行搶得直至大卡邉奮力攻撲賊匪
　　於卡邉刨挖深溝一道潛藏溝内放鎗扺禦鎗勢甚急
　　未能撲進而賊匪見我兵直至大卡惟恐一失即不能
　　存立遂傾穴出迎拚死衝壓海蘭察等因壕邉坑坎甚
　　多不能馳騁即棄馬同衆兵歩行鎗箭齊發殱戮甚多
　　賊人稍退復囘希圖撲壓如此數次始竄歸卡柵在溝
　　壕内潛放鳥鎗我兵乘勢上撲不能得手而華林山之
　　西亦有立磡數道兩旁溝壕甚多無路可上其時馬彪仁
　　和等帶領緑營及老教兵從東邉溝内覓路奮力上撲
　　無奈崖磡陡峻而賊人向下施打鎗石我兵多有捐傷
　　不能立即砍營而入至華林山之後賊匪又已預備番
　　兵攀援而上俱為鎗石所中滚下山坡自寅至未我兵
　　作氣何啻三鼓若令久駐反恐無益(臣/)等因將各路官
　　兵徐徐撤囘此次打仗殺賊百餘名而官兵直至卡邉
　　撲壓及攀磡仰攻未免捐折稍多陣亡三等侍衛齊勤
　　泰一員把縂三員滿漢屯土番兵共七十六名查此次
　　厚集兵力四路進攻滿擬一舉殱滅又因賊匪負固死
　　守未能集事(臣/)等實深愧憤焦急現在悉心籌畫另圖
　　計取之䇿仰仗
聖主天威必能一鼓𠞰除設或仍前阻住現在將届麥熟賊
　　匪必思就近割取以充糧食即於賊營迤西趕𦂳安設
　　數營嚴宻圍困晝夜防範先令賊人無路覓食不戰自
　　亂可以乘勢殱除斷不至躭延時日
　　同日阿桂李侍堯又奏言(臣/)接奉
上諭據賊人買成伏供有賊因西寧糧草最多令其前往探
　聼之語不可不加意防範(臣/)查買成伏係三月三十日在
　　西寧盤獲嗣經解省訊據該犯供稱三月二十六日晚
　　間蘇四十三因聞西寧客商買賣人衆糧草最多令其
　　前往探聼虛寔三十日行至平仲驛地方即被兵役拿
　　獲等語計彼時正值賊人初至蘭州勢方猖獗各路官
　　兵尚未到齊是以蘇四十三敢令買成伏前往探聼希
　　圖搶掠糧草目下賊勢窮蹙各處俱安兵防範斷不能
　　復至彼處滋擾至賊人雖拚死抗拒實不過釡㡳㳺魂
　　現在惟有多方籌畫俾早就生擒即令自焚自戕以及
　　跳河致斃亦必盡心設法求其屍身確據必不令乘間
　　兎脱致别生事端其所有糧草尚係從前搶掠所得(臣/)
　　阿桂初到甘省時賊人猶潛出滋擾民間有被其搶掠
　　前來禀報者近日以來並無禀報搶去糧食等物之事
　　而賊營附近居民地方均已差人曉諭搬移賊人無從
　　搶刧况沙井驛阿干鎮一帶皆有兵防守稽查嚴宻即
　　有附近匪徒亦不敢暗為運送接濟奏入
上命軍機大臣傳諭阿桂李侍尭曰日内盼望㨗音甚為懸
　切及披覽阿桂奏此次進𠞰又未能即刻擒獲殊増憤懣
　看來逆匪拚死抗拒頗為兇悍阿桂另摺所云賊勢窮蹙
　竟不可輕為此語且此次官兵打仗不可謂不盡力而仍
　未能一舉殱擒尤須慎重籌畫計出萬全不宜再多傷兵
　力阿桂所稱嚴宻圍困使之無路覓食不戰自亂自應如
　此辦理但防範倍須嚴密務使聲息不通至所稱賊人糧
　草尚係從前搶掠所得朕以為必無此理據前奏賊匪尚
　有一月糧食今賊匪佔據山梁已及三月即和珅囘程以
　來又幾五十日若僅係前此搶掠之糧安能供給如許之
　久恐仍不免潛出搶刧并或有人為之接濟朕始終以此
　為疑即火藥一項前據奏賊人止存二十䭾藏在營内地
　壕裏若果如此則目下亦將用罄何致尚稱鎗勢甚
　𦂳即賊人箭枝亦應用完何以尚有受箭傷之人是
　阿桂所稱附近匪徒不敢暗為運送者亦未必然惟
　當加𦂳防範不使復有刦掠接濟之事而迤西一帶
　尤宜防其逃竄并潛通消息為要
　　同日阿桂又奏言此次與賊匪打仗海蘭察左脇
　　下受鳥鎗傷箭傷各一處仍照舊領兵舒亮左肘
　　下受箭傷一處即㧞去箭用手巾包裹仍領兵打
　　仗薩炳阿心坎旁受箭傷一處鄂輝左腿受鳥鎗
　　傷一處鎗子打入腿内劃開取出俱属無妨奏入
上命軍機大臣傳諭阿桂李侍堯曰據阿桂湊海蘭察
　舒亮薩炳阿鄂輝𠞰賊時各受鎗箭傷深堪嘉憫著
　加恩各賞大荷包一對小荷包二對鄂輝被鎗子打
　入左腿已經取出實為奮勇著賞給巴圖魯名號並
　加賞銀一百兩
　　同日阿桂李侍堯又奏言甘省自逆囘滋事以來
　　莭次調派土兵隨同進剿所有莊浪土司魯璠舊
　　教土司韓煜業經䝉
恩賞戴花翎並加等給予頂帶此外有洮州土司楊宗
　　業因年尚㓜係母楊馬氏䕶理土務派令頭目帶
　　領畨兵一千餘名至蘭州軍營從征並於各後路
　　派令協同防守將届兩月屢次打仗並捐備馬匹
　　器械等項陸續徃軍營運送甚屬踴躍急公又寄
　　信伊頭目等令其奮勇出力殊為可嘉查該土司
　　始祖由明初世襲洮州指揮僉事其六世祖楊朝
　　樑於康熈初年從征呉逆有功
特授洮岷協副將並給騎都尉世職准襲三次該土司
　　楊宗業現已年届襲職之期(臣/)查甘省西南一帶
　　番囘錯處各屬土司有三十餘員今楊宗業奮勉
　出力若䝉
恩㫖嘉奬則衆土司各知鼓勵於綏靖撫馭機宜亦屬
　　有益該土司現襲指揮僉事係正四品可否照魯
　　璠韓煜之例請
㫖賞戴花翎並加等
賞給頂帶以示奬勵之處出自
皇上天恩奏入
上諭内閣曰據阿桂等奏洮州四品土司楊宗業派令
　頭目帶領畨兵一千餘名至蘭州軍營屢次從征打
　仗甚屬奮勇出力等語楊宗業著照土司魯璠韓煜
　之例一體加恩賞給三品頂帶併戴用花翎仍加賞
　大縀二疋以示奬勵
　　庚申
上命軍機大臣傳諭阿桂李侍堯曰昨據阿桂奏此次
　官兵打仗出力而𠞰洗尚未蕆事朕心實為厪念阿
　桂摺内亦稱甚屬焦急但此事現止阿桂一人督辦
　非如征𠞰兩金川尚有㕘賛之人務須持以鎮静方
　可悉心籌辦不可過于焦急至李侍堯與阿桂係同辦
　一事尤須善為勸慰諸事盡心贊助以期妥協不可
　以軍旅地方之事稍存岐視再海蘭察舒亮薩炳阿
　鄂輝等此次打仗奮勇受有鎗箭傷昨已俱加恩賞
　阿桂尤須加意撫慰其帶兵員弁及滿漢官兵出力
　受傷者已俱酌量加恩此際自宜稍令休息不可過
　於督責即川省屯練等䟦渉逺來臨陣時又能奮勇
　出力昨已加恩賞給一月錢糧所有此次打仗受傷
　者均須一體加以拊循使之感奮用命至此時辦理
　闗鍵總在各路堵截斷賊口糧不使搶掠供食而防
　守嚴宻勿令乘間竄逸尤為最要之事現在已届麥
　熟之期昨阿桂奏賊人必思就近割取朕意逆匪如
　果出卡割搶即可乘勢𠞰殺至民間新麥或竟官為
　買取刈割使不為賊人所得其應如何酌辦之處著
　阿桂李侍堯妥酌籌辦務令賊匪坐困乏食即可不
　戰自斃再聞賊人夜間並無防範若令海蘭察等帶
　領屯練降畨等衘枚前進潛刧賊營可以使其擾亂
　著即酌量辦理至朕於甘肅百姓每嵗發帑養贍恩
　施優渥而此等畨囘平日既無差科又非若金川必
　欲取之以絶後患者可比何致作逆若此揆之天理
　人情寔出意計之外或者向來地方官有所擾累若
　輩乎不然何以致此也昨得奏後終夜反覆思之實
　為憤懣想阿桂亦同深痛恨惟期妥協速行籌畫早
　為蕆事以慰懸望
　　　(臣/)等謹案甘肅邊氓仰䝉
皇上愛飬生全不惜帑金嵗加賑惜比之他省尤為優
　　　渥即番囘雜處亦荷一視同仁既不設以差科
　　　復不禁其習俗飲和食德世沐
　國恩乃逆囘敢於如此肆行實非情理所有揆厥由
　　　來皆因甘省大小官員冐灾殃民侵貪無忌歴
　　　年罪孽之重竟致上干
天和積成戾氣以致流毒貽禍重煩師旅掃除伏讀
皇上地方官或有擾累若輩之諭早已明炳於㡬先矣
　　己丑阿桂李侍堯奏言賊匪自五月初二日被我
　　兵痛加殱戮後即於華林山前拏立大卡一座拆
　　卸民居土坯碎石砌築碉房内安孔穴又於卡邊
　　刨挖深溝一道賊匪分布潛藏暗放鳥鎗以為抵
　　禦之計其大卡前又有小卡四座希圖接應聯絡
　　負固死守我兵屢次打仗俱係誘其出壕方能截
　　殺迨賊匪敗逃竄歸卡栅我兵撲進時俱為溝内
　　卡上鎗勢所阻不能得利臣阿桂晝夜思維非攻
　　得賊人大卡不足以制其死命但賊人以逸待勞
　　居髙臨下若力攻仍無把握因與海蘭察額森特
　　明亮再四籌酌並於十三日令伊等至賊營迤西
　　一帶相度安營處所又於龍尾山打礟併發兵過
　　溝誘賊賊總不敢逺離大卡因觀其進退情形知
　　賊匪見我兵撤囘後亦即由卡内將多餘之人陸
　　續撤囘歇凉坐臥(臣/)等公同熟啇惟有乘賊人懈
　　怠之時出其不意突前撲壓或可集事因於十五
　　日令海蘭察額森特明亮同多爾濟色布坦那木
　　札彰靄明山阿蘭保阿爾都總兵羅江鱗併侍衞
　　章京帶領馬兵五百名歩兵八百名於撤兵之際
　　潛往華林山東南山溝内分路埋伏派泰斐英阿
　　福寧哈當阿帶領滿漢兵在龍尾山南埋伏䇿應
　　(臣/)阿桂(臣/)李侍堯同伍彌泰莽古賚旺親班巴爾
　　烏爾圖納遜馬彪仁和三德武靈阿率領滿漢官
　　兵在龍尾山梁向賊營架礟轟打寅刻齊集華林
　　山梁惟時海蘭察額森特明亮等即先率兵衝撲
　　賊卡將卡前山包佔得仍令老教土兵上前誘賊
　　賊匪藏匿卡栅内放鎗抵禦不敢出迎午刻我兵
　　徐徐撤囘至山梁潛伏其時海蘭察在龍尾山坳
　　察㸔賊營動静其守卡衆賊果又陸續囘營止餘
　　數十賊在卡存駐海蘭察偵探得實即单騎由五
　　泉山繞道至華林山溝埋伏處所同額森特明亮
　　等帶領馬兵突出疾馳直撲大卡歩兵屯練降番
　　同時趕到齊至溝邊卡内之賊猝不及防惶遽無
　　措我兵用鍁钁覓路過溝一擁進卡將賊匪數十
　　盡行殺死其營中賊匪傾穴出迎拚死衝壓希兾
　　奪囘大卡我兵鎗箭齊發殱戮賊匪甚多賊人退
　　至兩處山包後潛藏放鎗抵禦時出力撲我兵既
　　得大卡俯視賊營動静皆知實已扼吭據要時天
　　已將晩即於新得卡座内砌築防守並於左近拏
　　卡數處聯絡接應海蘭察明亮等即在彼帶兵駐
　　守以備賊人攻撲賊匪果於夜間奮力衝撲數次
　　俱被我兵鎗箭所中傷死甚多及至天色黎明海
　　蘭察等逆料賊人終夜抗拒必已疲乏因分兵撲
　　進又將兩處山包佔得並派兵將賊營迤西本布
　　爾廟一座向為賊人窟穴一併搶得燒燬殺賊甚
　　多現在我兵離賊營甚近賊人存立之地甚促不
　　過中隔溝墈數道賊匪已無險可恃我兵勇氣倍
　　増賊人竄敗窮蹙情狀畢露不難剋時殱滅而賊
　　營迤西一帶我馬兵已接連佔至黄河邊臨河及
　　北岸俱有兵丁水手嚴宻防範業已四面圍困無
　　虞竄逸計兩日打仗除鎗礮打死不計數外殺死
　　賊人百餘名我兵陣亡官二員阿拉山佐領根丕
　　爾由京派來前鋒托倫保受傷官五員阿拉山三
　　等台吉諾依多普千把總四人兵丁内陣亡受傷
　　者無多俟詳查明確另行造報奏入
上命軍機大臣傳諭阿桂李侍堯曰此次官兵攻得賊
　匪大卡及所佔廟宇相距賊營甚近彼己無險可守
　且黄河南北岸邊亦俱有官兵接連宻布不致有乘
　間竄逸之慮至逆賊如此猖獗我領兵大員官兵等
　為所傷折不少必得生擒首逆及其黨惡要犯盡法
　處治方足以彰國法而儆兇頑第恐賊匪自知無路
　可逃竟為自焚自戕之計此雖亦足以完事然究不
　如生擒之為更快想阿桂自必設法妥協辦理至阿
　桂李侍堯及出力受傷各員已另降諭㫖賞給荷包
　陣亡之阿拉山佐領根丕爾前鋒托倫保等亦令查
　明優䘏其餘受傷之官員兵丁等並著查明照例䘏
　賞
　　同日
上命軍機大臣傳諭阿桂李侍堯曰阿桂等此次派兵
　攻卡殺賊調度有方阿桂李侍堯著賞給大荷包一
　對小荷包二對額森特明亮哈當阿進勦受傷仍帶
　兵轉戰殊為奮勇著各賞大荷包一對小荷包二對
　海蘭察相地進攻甚屬可嘉另賞給玉韘一枚以示
　優奬
　　同日
上諭内閣曰阿拉山佐領根丕爾𠞰賊陣亡深為可憫
　著加恩照京城佐領之例賞給雲騎尉並著伊子承
　襲仍照例賞銀四百兩其托倫保是否即係由京發
　往之託羅木保著阿桂查明奏到另行加恩
　
欽定蘭州紀畧卷九
欽定四庫全書
欽定蘭州紀畧卷十
　　戊辰
上命軍機大臣傳諭阿桂李侍堯曰夲日據刑部解到
　從賊逆匪馬復才令軍機大臣嚴訊據馬復才供蘭
　州南闗馬姓蕭姓回子俱有為賊接濟糧食之事著
　阿桂於辦畢正賊時一併查辦又供唐家川為賊紥
　栰過渡之回子約有七八十人馬常福為首又有唐
　徳成唐蘓麻亨唐復有張老師父張國相也帮同紥
　栰等語唐家川助賊逆回夲應剿洗其指出各犯尤
　當實力查拿毋使一名漏網又供蘓阿渾説將來做
　不成事即要逃往苦蘆灣在洮河西岸約離西古城
　二三十里現在賊營尚有該處逆回三百來人都㑹
　打仗等語苦蘆灣如果有從賊三百人則此三百家
　即係賊黨亦應一併剿捕著傳諭阿桂將苦蘆灣地
　方查明於圖内添繪貼説呈覧
　　己巳阿桂李侍堯奏言查賊營之前尚有溝濠二
　　道溝上俱有賊卡我兵於閏五月十六日已撲至
　　第一層溝邉賊匪在第二層溝墈及營内放鎗抵
　　禦不能撲進即於迤西安設營卡並令馬兵接連
　　佔至黄河邉嚴宻防守是夜賊人不敢復出攻撲
　　惟於十七日申刻烈風暴雨時賊匪乗勢出壕衝
　　突被鎗箭殺死十餘人始行退入溝内藏匿拚死
　　支持(臣/)思賊營既在掌握不值用力攻撲傷我官
　　兵且恐我兵一擁進攻賊匪鋌而走險不能保無
　　竄逸因與海蘭察明亮公同熟商於夲布爾廟迤
　　西至蓮花池繞出華林寺從陡墈下直接龍尾山
　　俱安設官兵木城營卡星羅碁布空缺處并刨挖
　　深壕四面圍困使賊人不能下至黄河取水其華
　　林山東水磨溝之水派員前赴上游相度地勢可
　　以旁洩處俱令旁洩其水磨溝業已㫁流賊人水
　　道既㫁數日内不戰自亂可以盡數擒剿而官兵
　　週圍攻打亦㫁不致躭延時日奏入
上命軍機大臣傳諭阿桂李侍堯曰閲阿桂所奏現
　在安設木城營卡刨挖深壕使賊不能下至黄河取
　水其磨溝之水業已旁洩㫁流所奏自是正辦覧之
　亦為慰藉苐惜籌之不早耳至現在續令軍機大臣
　審訊逆犯馬復才據供八蜡廟内樓房九間上下多
　是糧草并墳園内有屋六間俱堆糧食等語恐賊人
　儲蓄尚復不少若我兵竟待其食盡坐斃則曠日持
　乆亦復不成事體因思賊營樓房夲髙且樓屋皆係
　木植構成易於引火何不於夜間令沿河防卡官兵
　以火箭火弹等物向準抛射將所蓄口食盡行燒燬則
　於剿捕更速著傳諭阿桂令其妥酌辦理
　　庚午
上命軍機大臣傳諭阿桂李侍堯曰現在官兵四面圍
　困賊自不能復得援應但閱圖内東西北三面俱係
　陡墈而北面又逼臨黄河其勢俱難仰攻官兵自止
　能從南面進剿因思該處賊人所挖溝壕二道雖属
　寛深然或令官兵等填壕而進賊人必出而抗阻我
　兵即可乗勢用鎗箭剿殺似亦辦理之一法至賊人
　所貯樓房之糧草昨已諭令阿桂派兵用火箭火弹
　抛射焚燒即使相離尚逺非火弹所能到而火箭自
　不難射及阿桂務須設法籌辦使之潰亂無為曠日
　持乆待其食盡坐斃之計
　　　(臣/)等謹按行兵制勝惟在相機决策方不致曠
　　　日持久蘇四十三等負嵎死守溝壕深廣未能
　　　迅就擒捕仰䝉
皇上先㡬指示將火弹火箭抛射填壕進攻(臣/)阿桂接
　　　奉
諭㫖得所遵循於剿滅賊巢時全用火弹火箭及樹枝
　　　草捆填滿溝壕官兵遂一擁直入痛殱賊人馘
　　　斬首惡仰見
聖慮周詳萬里情形洞若觀火非韜鈐家所能窺及也
　　辛未
上命軍機大臣傳諭阿桂李侍堯曰前經降㫖令阿桂
　等於籌辦善後事宜案内將陜甘二省應添兵數若
　干妥議具奏因諭軍機大臣將陜甘二省原額兵若
　干現存兵若干交部詳查今據查奏陜甘二省兵丁
　除節年移駐新疆屯防並扣缺不補外現存兵五萬
　二千四百五十四名較原額少兵三萬一千九百二
　十名等語自新疆一帶盡入版圖拓地二萬餘里兵
　儲經費自應加増今該二省内地兵數既較原額减
　少三萬有餘自應量為添設但不必竟照原額添補
　朕意酌添兵一萬餘名亦足敷用至兵丁有馬歩守
　三項之分各省成例大約以馬三歩七為率朕意馬
　兵一項自較歩守為優遇有調遣亦可得力今既酌
　為添設不如竟將馬兵酌添六七千名即所需兵餉
　較多而為捍衛邉陲起見正不必斤斤小費著傳諭
　阿桂李侍堯於籌議善後時確核此二省地方營制
　情形將某處應添兵若干及馬歩守三項應如何酌
　量分添之處逐一妥議具奏其陜西一省並著㑹同
　畢沅辦理至現在所少兵三萬一千餘名查係厯年
　移駐新疆屯防及扣存不補之缺但新疆一帶未必
　駐兵有三萬餘名之多著傳諭阿桂等將新疆一帶
　寔在移駐屯防兵若干此外扣存未補兵額若干及
　如何扣存不補之處逐一詳悉查明覆奏冄陜甘二
　省從前原係一省是以該部於原額兵冊不能按省
　分開載但現存兵數既尚有五萬二千餘名即甘肅
　所駐較西安為多亦未必大相懸絶何以畢沅前奏
　陜甘此時兵力合計不過萬餘若陜省兵數寔止如
　此則甘省存兵計尚有四萬餘名何致逆匪起事時
　又無兵可調其詳總不能深晰並著傳諭阿桂李侍
　堯詳確查明覆奏
　　甲戌阿桂李侍堯奏言官兵數日以來於營卡相
　　間處所刨挖寛深一丈溝壕溝邉安設木柵將賊
　　營四面圍困其華林寺後及雷壇有井二處俱用
　　土填築賊匪自知死在旦夕即夜間亦不敢出壕
　　攻撲惟於溝内潜藏待我兵臨近時暗放一鎗希
　　冀茍延片刻其營内騾馬牛驢數百因㫁絶水草
　　倒斃殆盡即間有逸出遇水奔飲亦多不能活官
　　兵自十九日拏卡以後賊人業已斷水二日惟二
　　十二日寅刻起至已刻止宻雨四時賊人又得稍
　　資接濟連日有自賊營脱回之老教三名(臣/)等詳
　　加訊問據供賊營自官兵斷絶水道後俱各惶懼
　　曽於山上挖井二處掘至十餘丈不能得水二十
　　二日天雨賊人各將帳房盆罐等噐承取足敷一
　　日飲用二十三日又已㫁絶蘓四十三令賊衆不
　　必聲喊恐官兵知其㫁水喉啞賊營大小及受傷
　　者尚有四五百人設誓共死糧食亦止能支七八
　　日等語(臣/)思賊匪雖尚勉强支持其困􁁄情形業
　　已畢露不值力攻撲傷我官兵若兩三日不雨㫁
　　不能稍延殘喘即可盡數剿擒奏入
上命軍機大臣傳諭阿桂李侍堯曰據阿桂奏賊匪待
　斃情形自㫁不能冄稽時日惟望速得㨗音擒獲首
　夥要犯以伸國憲而快人心冄甘肅省向來俱以被
　旱須賑為言㡬於年年如此昨和珅一入甘境即遇
　陰雨今阿桂摺内又稱二十二日得有宻雨四時可
　見該省亦並非竟少雨澤人言俱未足信著傳諭阿
　桂李侍堯確切訪察向年雨水情形據寔覆奏阿桂
　夲係欽差重臣即李侍堯亦初任甘省總督無所用
　其廻䕶想自能秉公直陳也
　　同日阿桂李侍堯又奏言查賊匪佔據山梁已及
　　三月醜類夲有一千數百節次為我兵剿殺尚存
　　四五百人誠如
聖諭其從前搶掠所得糧食安能供給如許之乆(臣/)等
　　於拿獲賊匪及自賊營脱回之舊教回民等屢經
　　嚴切訊問其四月中旬以前洪濟橋唐家川等處
　　從逆回民尚有䭾運糧食為賊接濟者及該處安
　　設多兵防守並陸續拏獲黨惡逆犯審明正法辦
　　理後已無接濟之事惟賊營迤西一帶居民雖早
　　已搬移避匿而其埋藏糧食有因一時惶急未能
　　盡行携帶者賊匪於抗拒官兵之暇雖不敢逺出
　　刦掠而於附近一帶空屋内捜取糧食寔所不免
　　所以不至乏食賊營迤西雖有洮河為限而該處
　　山徑叢襍小路甚多屢奉
訓諭防範倍須嚴宻(臣/)阿桂日夕籌慮不釋於懐但欲
　　分兵堵禦須從五泉山迤南繞出華林山背後下
　　至蓮花池亂骨堆始可安設營盤非得三千可用
　　之兵寔不足恃而中隔賊營越山遶路有四五十
　　里與迤東各營聲勢絶不能通須從黄河北岸運
　　送食物草料辦理既屬周章且恐數營孤懸山外
　　後臨黄河萬一兵志不固稍有動移更屬不成事
　　體是以與海蘭察額森特明亮冄四籌酌伊等亦
　　屢次前往賊營迤西相度形勢未克遽為安設惟
　　是夲月十五日攻得賊人大卡之後即在華林山
　　逼近賊營四面趕設木城木柵營卡始能嚴宻圍
　　困至火藥一項賊人攻破河州所得止存二十䭾
　　而(臣/)等未到以前官兵打仗多有陣亡遺棄屍身
　　其所帶火藥轉為賊匪搜取添用自(臣/)等到後官
　　兵即間有陣亡夲属無多同隊官兵即將屍身抬
　　回火藥毫無所得(臣/)等又詢之脱回老教人等乃
　　知賊營火藥漸少寔無附近匪徒暗為運送之事
　　冄賊匪畏懼我兵之架砲轟打俱刨挖土穴潜居
　　其帳房夲属虛設且官兵現已四面圍困賊匪所
　　踞不過弹丸無需大砲轟擊至蘭州舊存子母砲
　　僅與鳥鎗無異施放不能及逺又威逺砲八尊子
　　重十六兩至二十兩轟擊稍逺而施放時易於跳
　　動又無凖頭俱不甚得力現已照四川劈山砲式
　　様製成二十尊擊打賊營甚為便㨗得力又聞從
　　前辦理凖噶爾回疆時所造食子六十兩重神砲
　　現有存貯凉州者並已調到數尊應用亦甚得力
　　有凖凉州尚有熟諳匠役現在調取來省令其照
　　式試造雖現在圍困賊營已無需應用而省城重
　　地鑄造砲位數尊亦可永資防衛奏入報
聞
　　同日軍機大臣奏言(臣/)和珅等奏言(臣/)等遵
㫖嚴訊馬復才該犯于前日刑訊受傷不能供吐現在
　　病勢甚重查該犯係賊匪小頭目且又殺人放火
　　應行凌遲未便令其自斃倖逃顯戮請
㫖將馬復才即行凌遲處死以彰國憲奏入報
聞
　　己卯阿桂李侍堯奏言(臣/)等將賊營四面圍困㫁
　　絶賊人水道二十五夜間有數十賊從直磡縋下
　　水磨溝至從前有泉處刨挖盗水官兵知覺鎗箭
　　齊發殺死賊人數名餘俱受傷竄去溝内血跡甚
　　多遺棄皮渾屯五個及木碗䋲鞋等物次日有脱
　　回老敎數名詳加訊問據供是夜賊匪夲有五十
　　名帶皮渾屯十五個因官兵鎗勢甚急止盗得十
　　渾屯水又毎渾屯止装得水一半方能肩負爬山
　　及竄回賊營即已一搶而盡無餘存等語(臣/)與海
　　蘭察明亮將該處守卡官兵嚴行申飭所有刨開
　　泉脉多加土石填築並添派阿拉山鎗手百名赴
　　該處嚴宻防範至二十七夜間賊匪復圖覔路下
　　溝即為屯練兵殺死一名生擒一名又有脱回之
　　老教八名(臣/)等一併提訊該犯等俱因受渇已極
　　不能出聲惟解開胸懐以心貼地即予以水飲亦
　　不能下咽徐徐灌潤始能言語據供賊匪共有五
　　百餘人老弱傷病者業已㫁水五日已有渇死即
　　蘓四十三及强壯有力能打仗者亦已㫁水三日
　　雖有炒麵作糧亦不能下咽至騾馬牛驢數百亦
　　俱倒斃净盡衆人受渇無奈俱向蘓四十三商量
　　計䇿蘓四十三惟稱現在念經祈禱到至急時天
　　必降雨救濟等語是賊匪困􁁄情形已可概見(臣/)
　　與海蘭察明亮公同商酌於二十九日派兵分路
　　進撲以試其能否抵禦雖二十八日夜間賊人復
　　至華林寺後身將舊井刨開盗水而據脱出之老
　　教一名供稱賊匪因井内木石甚多刨挖費力且
　　恐官兵驚覺止盗得兩小罐水等語諒不能多為
　　接濟因派滿漢奮勇兵由中路進撲賊營派屯練
　　降畨由華林山東攀磡上撲派老教土兵由華林
　　山西覔路上攻我兵撲至壕邉賊匪雖不能如前
　　剽悍尚於溝内卡上放鎗抵禦惟時官兵鎗砲齊發
　　並添派熟練鎗手向賊營施放賊匪雖傷死頗多
　　尚拚命支持不肯潰散(臣/)思賊匪滅在旦夕不值
　　用力攻撲傷我官兵因令撤回各卡防守此次攻
　　撲賊營傷死賊人約有二十餘名(臣/)查賊匪㫁水
　　已數日尚能死守寔出意計之外現在將舊井及
　　有泉處所愈加填築堅實並多派屯練及阿拉山
　　兵在左近埋伏以偹乘機剿殺夲日寅卯二時又
　　復宻雨現在尚未晴霽然正值土王用事看來不
　　至連陰賊人雖得稍資接濟亦不能多延時日俟
　　其困􁁄已極即進兵擒捕冄查賊匪於二十五二
　　十八兩夜至水磨溝及華林寺後身盗水該二處
　　營卡係提督仁和及總兵羅江鱗所管不能嚴宻
　　防範殊属踈玩(臣/)阿桂業已嚴加申飭並將該二
　　員存記以觀後效如冄有踈虞即一併嚴㕘治罪
　　奏入
上命軍機大臣傳諭阿桂李侍堯曰賊人當此窮蹷垂
　斃之時尚皆負嵎死守寔是竒事出於情理之外今
　官兵四面圍攻又將其盗水處所填築土石加兵防
　範賊匪自必益加疲困早晩即可全就擒捕至脱回
　之老教即係順從新教同惡相濟之人此時或暫留
　軍營不即正法以為招致賊夥之計尚可但其從賊
　為逆已經數月隨賊打仗傷我官兵寔属罪無可赦
　且伊等果然舊教何不早行竄出直至目下知賊勢
　窮廹萬無希倖始復脱回托名老教以圖寛免自㫁
　不可復留著傳諭阿桂等於剿辦正賊後即將此等
　情莭明示衆人將臨近脱回之老教概行按律正法
　無少姑息至賊人下溝盗水雖旋經知覺但已被刨
　挖得水用皮渾屯裝取寔属踈於防範在羅江鱗係
　他省總兵到甘効力或可諉之呼應不靈至仁和係
　甘省提督所派弁兵皆其管轄何致玩忽若此仁和
　之不是更大著傳諭阿桂於事畢時即嚴行㕘奏
　　辛巳
上命軍機大臣傳諭阿桂李侍堯曰昨王廷賛來至熱
　河因令軍機大臣會同行在大學士九卿傳㫖以私
　放馬明心子壻及守城獨自居功二條俱從寛不䆒
　惟監糧私收折色一事令其據寔陳明據王廷賛供
　到任後原不許折色因無人報捐只得仍如此辦又
　恐各州縣有短價勒買糧石之事是以定數五十五
　兩甘省糧價較賤足敷定額又因捐生多在省城改
　歸首府收捐仍將銀兩發給各州縣買補還倉按季
　申報並有道府加結等語所供殊不足信甘肅收捐
　監糧原為倉貯賑濟起見自應收夲色糧石何得公
　然定數私收折色且從無一字奏聞若云甘肅糧賤
　五十五兩已符定額足敷採買則該處收成自必豐
　稔何以每年又俱需灾賑如灾賑属寔糧價必昻則
　五十五兩之數又斷不敷採買二者均不可解可見
　所供盡属支離其中恐有竟不買補虛開賑濟冐銷
　情弊且捐監一事自應聼夲生自行平買交納糧石
　何以必欲官為收銀并交首府總辦明係官則折收
　於前又復冐銷於後兩邉俱得便宜而百姓仍從中
　受累此事情弊甚大不可不徹底清查此時惟阿桂
　李侍堯為中外最能辦事之人且於此事又從未經
　手毫無廻䕶著傳諭伊二人即將此案寔在情形詳
　悉查明據寔具奏并嚴查有無弊竇將此等情莭四
　面較勘無難水落石出不可稍渉顢頇致他日復滋
　流弊但恐如此徹底一辦合省地方官皆為有罪之
　人伊等合成一氣察弊殊非容易然此事終不可不
　辦想伊二人㫁不肯為他人擔此干係也現在王廷
　賛已令回京俟此事明白後冄降諭㫖至剿賊情形
　前傳諭阿桂等或用火箭火弹燒其樓屋糧石或令
　官兵填壕而進誘賊殱擊均未據阿桂覆奏并著傳
　諭阿桂等將接奉諭㫖如何酌辦縁由即行迅速覆
　奏至阿桂查辦監糧一事未免有需時日即在彼多
　住㡬時徹底查辦亦可不必急來熱河復命
　　癸未阿桂李侍堯奏言賊匪㫁水之後雖於兩次
　　夜間縋下水磨溝至華林寺後身盗水然為官兵
　　鎗箭所中驚懼惶急盗取無多若冄渇數日亦必
　　困􁁄潰亂無如夲月初一日寅時起巳時止宻雨
　　四時較二十二日其勢更酣賊人大資接濟初二
　　初三兩日晴霽初四日又復陰雨幸不甚大(臣/)阿
　　桂與海蘭察明亮冄四籌酌現在大雨時行止可
　　將斷絶水道為困賊之一法難以坐待必須另籌
　　攻取之䇿但賊人所恃惟在溝内卡上放鎗抵禦
　　我兵自木柵内進撲距溝尚逺未到以前已不免
　　損傷因先在我兵卡外夜間刨挖溝壕令官兵足
　　以蔽身然後逐漸刨挖於賊營南又拏立木柵一
　　層離賊溝邉不過三丈至五丈不等擲石可及自
　　初一日夜拏起賊匪惶懼時於卡内探身放鎗俱
　　為自京派來之好鳥鎗手及阿拉山鎗兵擊斃初
　　二初三兩日共陸續斃賊二十餘名及我兵木柵
　　拏成賊乗夜又挖深坑潜匿日間並不敢溝邉行
　　走我兵現擬於木柵内接築砲臺數座俯視溝卡
　　内賊匪施放鎗箭並加砲臺擊賊卡令其不能存
　　立一面挑選奮勇官兵預備俟有可乗之機即一
　　擁而進
　　同日阿桂李侍堯又奏言查八蜡廟並無樓屋九
　　間惟華林寺後有九間樓一座已於五月十四日
　　為官兵燒燬並無賊人糧草存貯即夲布爾廟向
　　為賊匪窟穴官兵搶得燒燬時亦無儲蓄(臣/)等訊
　　據拏獲賊匪及脱回老教供稱賊人雜糧炒麵等
　　物俱用口袋盛貯藏於地穴賊人畏官兵架砲擊
　　打俱挖坑穴潜匿帳房亦属虛設蘓四十三亦在
　　地穴居住外搭木板等語是賊營内除華林寺外
　　寔無房屋為堆貯糧草之處至馬復才所供蘭州
　　闗廂回子暗通逆匪及西南闗蕭姓馬姓回子為
　　賊接應糧草一節(臣/)阿桂等一到蘭州即風聞其
　　事早已留心察訪並宻諭按察使福寧借他事為
　　名於閏五月十九日將蕭得福看守監禁俟訪有
　　通賊寔據於辦畢正賊時拏獲馬姓回子一併查
　　辦其唐家川為賊紥栰過渡隨去回子除馬復才
　　指出各犯外尚有張國清供出之張國桃等十四
　　人唐王宗供出之唐宗第等二十三人(臣/)一併存
　　記俟捜捕賊黨時按名查辦至唐家川等處逆黨
　　陸續拏獲者除前次奏明已正法三十四名外現
　　又正法二十名審解二名恐尚有餘孽於剿賊完
　　竣派員前往查辦諭令搜捕净盡至馬復才供稱
　　蘓四十三要逃往苦蘆灣現在賊營尚有該處逆
　　回三百餘人都㑹打仗等語查苦蘆灣回子於逆
　　賊初到蘭州時雖供有䭾送米麵之事亦無三百
　　餘人都會打仗之語但馬復才既有是供(臣/)等寧
　　信以為實於攻破賊營後逐一嚴辦至安定一帶
　　被馬明心煽惑者自多伏羗新教從前拏獲之馬
　　而立又供有歛銀資助馬明心之事俱應查辦(臣/)
　　等早已諭令該地方官嚴宻查察事平之後即派
　　明幹文武大員帶兵前往查明從逆確寔各犯一
　　併嚴辦不使復留遺孽其苦蘆灣在華林山之西
　　距賊營一百里離西古城六十里𦂳臨黄河南岸
　　有四五百家俱係皋蘭縣所屬回民諒無處習學
　　打仗但該回民等即無帮同打仗之事若接濟糧
　　食屬實俟擒獲正犯之後亦應一并嚴辦總之(臣/)
　　等查辦新教無論逺近其實係賊黨訪有確據者
　　固應𠞰戮無遺即有稍涉疑似者亦必從嚴辦理
　　務期浄絶根株斷不肯稍存姑息均奏入
上命軍機大臣傳諭阿桂李侍堯曰據阿桂等奏于賊
　營南拏立木柵又接築砲臺一摺所辦甚是現在賊匪
　日益窮蹙不難計日待斃自不值傷我官兵朕雖日
　夜焦急盼望成功亦不得不耐心以待況官兵四面
　圍攻布置嚴密自不虞賊衆復有竄逸及外來賊匪
　接應之事至南闗外逆回蕭徳福既經訪明拏獲監
　禁著派委幹妥員弁解至熱河審辦沿途務令小心
　防範毋致少有疎虞
　
欽定蘭州紀畧卷十
欽定四庫全書
欽定蘭州紀畧卷十一
　　甲申
上命軍機大(臣/)傳諭阿桂李侍堯曰昨據阿桂等奏到
　圖内賊匪所佔之華林山並龍尾山緊接蘭州西南
　一帶闗廂該處商賈凑集最為殷富而蘭州省城本
　小轉在山下殊於形勢未協朕意欲將西面城垣展
　寛至此山梁俾西闗一帶民居及現在賊營佔據之
　處一半包入城内如此跨山臨水既足以壯觀瞻並
　可以資控制至河北金城闗逼近黄河渡橋形勢亦
　闗緊要將來添設兵丁時亦應於該處多添兵丁令
　將領大員駐扎似更足資彈壓且大河南北聲勢聨
　絡於巡緝防守等事尤為有益著傳諭阿桂李侍堯
　將此二事入於善後事宜案内一并妥議具奏
　　同日閩浙總督署浙江巡撫陳輝祖奏言(臣/)奉
旨查訊王亶望在甘肅藩司任内折收監榖有無通同
　　舞弊情事正值王亶望自海塘工所進省料理應
　　繳銀欵(臣/)隨傳至署敬宣
諭旨據供我自三十九年八月間到甘肅藩司任已在
　　督(臣/)勒爾謹奏准捐監之後我詳議規條原係收
　　捐本色後來風聞有折收之事當經責成道府查
　　禁彼時甘肅情形倉貯頗少我私心忖度只要各
　　州縣收捐之後將監粮照數買足自然倉貯充裕
　　隨時奏
聞見得我辦公有寔濟處這是我要討好糊塗的心事
　　所以既聞有折收情弊不過責成道府查禁結報
　　並不曽徹底跟究此即與通同作弊無異已屬罪
　　無可辭(臣/)復詰訊其若非通同分肥豈肯明知屬
　　員違例折收不行嚴叅究辦王亶望總稱意在捐
　　多穀多以致一任通融辦理並無分肥入已等語查王
　　亶望借此分肥雖堅不承認但其縱屬私收折色
　　咎已難逭俟楊魁到浙(臣/)再㑹同嚴切審問如有
　　舞弊分肥情事即一面奏
聞一面解部治罪奏入
上命軍機大臣傳諭阿桂李侍堯陳輝祖楊魁曰據陳
　輝祖奏查訊王亶望在甘肅藩司任内私收監粮折
　色一事既據王亶望供稱風聞有折色之事當經責
　成道府查禁結報且意在捐多穀多以致一任通融
　辦理等語彼時道府係屬何人如何假揑結報王亶望
　何以並不據寔供明著傳諭陳輝祖再行審訊王亶
　望將彼時道府何人如何私收揑報各情弊令其逐
　一供明覆奏并傳諭阿桂李侍堯亦即將王亶望在
　甘肅時結報監粮各道府查案具奏至捐收監粮原
　為倉儲起見今既稱私收折色仍行買補穀石還倉
　且以捐多穀多為能事是該省之粮石充足可知何
　以每年又須賑䘏即云各府豐歉不齊譬如河西各
　屬被災或致穀少則河東各屬豐收地方百姓自將
　粮石赴糶欲得貴價此亦流通便民之事百姓當亦
　自知也何必輾轉經手官吏收買致令短價勒買官
　得便宜而民仍受𣲖累此事理之顯然者且即欲收
　捐亦當聽本生自行交納本色或者捐監之人不致
　抑勒百姓百姓仍得貴價也何須官為包攬以致敝
　竇百出朕于監粮一事本為甘省地瘠民貧每歲不
　惜百十萬賑濟以惠養窮黎若以惠民之事而轉為
　累民之舉徒令不肖官員借端肥槖所闗甚大况此
　事不發則已今既經發覺自應跟求到底令其水落
　石出此事積弊已久通省大小官員無不染指有罪
　但亦㫁不能因罰不及衆輙以人多不辦為詞即從
　前之結報各道府此時已經陞調人員亦屬無幾無
　難治罪况中外人材不乏㫁無少此數人便不能辦
　事之理此而不嚴行查辦將何事不可為也著傳諭
　阿桂李侍堯務將此事如何舞弊分肥如何冐銷勒
　買各情弊並向來朦混出結之道府嚴切跟究據實
　指名叅奏倘阿桂等此次稍存瞻狥代為擔承將來
　别經敗露伊二人其何以對朕耶
　　戊子阿桂李侍堯奏言查逆犯馬復才所供八蜡
　　廟有樓房九間上下多是賊人粮草一節今八蜡
　　廟已圍在官兵木栅之外該處並無樓房亦無賊
　　人存貯粮草至賊營所踞周圍不過半里並無草
　　束堆積其粮食俱口袋盛貯藏於地穴火彈既不
　　能及而所支帳房半屬虚設賊人亦多不在内居
　　住且被我兵每日鎗砲環擊俱經破毁是以前次
　　雖經製造火箭數十枝尚未施用至從前燒燬華
　　林寺後樓房屋宇即係抛擲火彈俟將來逼近賊
　　卡再行抛擲焚燒可使潰亂又奉
諭旨賊人所挖溝壕雖屬寛深或令官兵等填壕而進
　賊人必出而抗阻我兵即可用鎗箭剿殺仰見
聖明逺照於現在情形洞若觀火臣等寔深欽服查官
　　兵自六月初一日夜於賊營南又挐立木栅一層
　　逐漸進逼並於木栅内接築砲台數座施砲放鎗
　　即欲為填壕而進之計數日以來賊匪乘夜又挖
　　深坑潜匿及於卡内藏身挖孔放鎗不敢探身出
　　望日間亦不敢于近處行走其為𣲖出之好鳥鎗
　　手打倒者每日七八名至十餘名不等而挖溝挐
　　卡官兵亦間有受傷者(臣/)阿桂與海蘭察明亮再
　　四籌酌現離賊溝尚有數丈計於第二層木栅外
　　接連刨挖人字形溝三處直逼賊壕相離不過數
　　尺復於溝上挐立木卡三座令官兵足以蔽身溝
　　内兩旁安門可以來往又於三木卡相間處通身
　　刨挖成溝並於栅内填築土臺用鎗砲在上擊打
　　來擾之賊然後令官兵於栅内及溝邊將枝捆土
　　袋抛入賊壕挑選奮勇官兵屯練在溝内預偹俟
　　賊壕填滿即一擁而進自可期其得手惟初六日
　　大雨竟夜勢甚霶霈初七初八連綿不止直至初
　　九日始晴雖雨止即行刨挖而泥水甚大施力較
　　難伏思華林山上雖絶無水泉而經此數次大雨
　　賊匪承接藏貯可敷六七日飲用須再待五六日
　　方受渴困􁁄而此十餘日内又安知不雨是㫁水
　　為最善最速之䇿而目今已覺其緩惟有遵照
諭旨指示俟數日内木卡挐成逼近賊溝填壕而進仰
　　仗
聖主威稜自應一舉集事奏入
上命軍機大臣傳諭阿桂李侍堯曰連日盻望㨗音及
　披閲奏函仍係籌辦情形且因連遇隂雨不能迅速
　刨挖而泥水甚大施力較難愈深憤懣想阿桂亦焦
　急愈甚至甘省近日雨水甚多致逆賊得以接濟固
　亦無可如何但粮食何以尚能久支况阿桂既稱賊
　營並無樓房貯粮而目下官兵四面環攻賊人已如
　釡底此時豈復尚有黨羽為之接濟何以尚能如此
　支持雖據阿桂稱㫁不待其食盡坐斃但正恐不能
　不如此耳至甘省如此多雨而厯來俱謊稱被旱上
　下一氣冐賑舞弊若此安得不受天罰現命提訊勒
　爾謹及王廷賛令其據寔供吐阿桂李侍堯務將此
　案徹底嚴查不可稍存瞻顧也
　　同日
上命軍機大臣傳諭留京辦事王大臣刑部堂官曰本
　日據阿桂等奏籌辦賊匪情形一摺内稱本月初六
　日大雨竟夜勢甚霶霈初七初八連綿不止等語甘
　省向年俱奏報雨少被旱歲需賑䘏今阿桂屢奏稱
　雨勢連綿霶霈且至數日之久是從前所云常旱之
　言全係謊揑該省地方官竟以折收監粮一事年年
　假報旱災冐賑作弊已屬顯然勒爾謹久任總督王
　廷賛亦久任道府藩司何以從前俱以雨少被旱為
　詞豈有今年甘省雨獨多之理著傳諭留京辦事王
　大臣前赴刑部㑹同該堂官提出勒爾謹當堂
　訊問並將王廷賛傳至刑部一併質訊令其據
　寔供吐録詞具奏並著刑部堂官將王廷賛𣲖
　員在衙門看守俟阿桂等覆奏到日再降諭
　旨
　　己丑
上命軍機大臣傳諭留京辦事王大臣刑部堂官曰昨
　已降旨將甘省折收監粮冐賑作弊之事覆行提訊
　勒爾謹并傳王廷賛到部嚴訊此事折收既已屬寔
　又復冐銷災賑種種弊端難以枚舉現在阿桂等節
　次所奏雨水情形與甘省常年被旱之言逈不相符
　其為揑飾浮冐開銷監穀更屬無疑王廷賛在蘭州
　守城時雖有辦理錯謬及獨自攘功之事然朕總念
　其保全省城功不可没一槩恕而不究今伊若天良
　未冺能將甘省厯年如何通同舞弊之處逐欵據實
　供明朕仍不忘其守城之功必加特恩寛宥即勒爾
　謹王亶望罪不可逭王廷賛尚可以功抵罪若伊竟
　執迷不悟始終不肯實説則是喪盡天良自取重罪
　不能復邀寛典矣况此事既已發覺㫁無置而不辦
　之理即阿桂李侍堯亦㫁不肯代為隠匿王廷賛若
　不趁此時供明將來阿桂等查明奏到時又豈能再行狡展
　乎將此傳諭留京辦事王大臣及刑部堂官向王廷賛面傳諭
　㫖令其同勒爾謹各自詳悉供吐即行據實具奏並傳諭王
　廷賛伊之生死總在此番寔供與否令伊自定朕不食言
　　　(臣/)等謹案甘省折捐冒賑積弊經
聖明洞照㫁不能稍為隠匿王廷賛久任道府藩司於
　　　王亶望作奸骫法隨同附和迨傳
㫖詢問又復含糊支飾其罪已無可寛我
皇上因念保守省城曽有㣲勞尚欲以功抵罪
命王大臣等諭以據實供吐必加寛宥並蒙
特示丹毫令其自定死生
大聖人解網深仁委曲周至實無以復加乃王廷賛天
　　　奪其魄竟執迷弗悟不肯寔供則是喪良負
恩自罹於法無能再為解免者也
　　同日
上命軍機大臣傳諭陳輝祖楊魁曰前據陳輝祖奏審
　訊王亶望私收監粮折色一事未將結報之道府何
　人逐一供明業經傳旨令其即行覆訊具奏此事私
　收折色于前勒買冐銷于後情節已屬顯然即王亶
　望亦不虞其始終狡展但楊魁陳輝祖等向其訊問
　並無証據未必肯據實供吐著傳諭陳輝祖即𣲖妥
　員將王亶望挐交刑部嚴審並飭沿途小心防䕶母
　致疎虞
　　同日
上諭内閣曰前以甘肅私收監粮折色一事明係揑災
　冐賑上下通同舞弊已屢經傳諭阿桂李侍堯徹底
　嚴查務令水落石出至監粮折收之銀大半歸於冐
　銷賑䘏但賑䘏一事甘省向來如此自應治冐銷者
　之罪不應因有此弊竟因噎廢食朕愛養黎元每遇
　各省水旱偏災不惜多費帑金優䘏寧濫無遺以期
　不使一夫失所况甘省素稱邊隅磽瘠尤宜加意撫
　綏豈可以有冐賑之事遂致貧民或有拮据昔宋臣
　曽有以薦人不當輙有悔意者時程子云願侍郎受
　百人欺不可好賢之心稍替為大臣者尚應如此存
　心况朕君臨天下保赤情殷亦寧可受萬人之欺不
　肯使視民如傷之念因之稍懈也即以逆囘一事而
　論蘭州百姓並無從賊之人此實由朕平日子惠邊
　氓有加無已是以閭閻激發天良不肯附從逆匪豈
　非仁政之明效大騐耶總之甘省冐賑之弊㫁不可
　不辦而甘省賑䘏之事仍不可不行著傳諭阿桂李
　侍堯徧行出示甘省百姓使之家喻户曉倍深愛戴
　以仰副朕意
　　　(臣/)等謹案我
　國家子惠黎元每遇各省水旱偏災不惜多發帑金
　　　優加賑䘏甘肅邊隅磽瘠尤䝉
聖心廑注蠲賑頻施至復准收捐監粮因慮採買病民
　　　俾各糴粮輸納而閭閻餘粟亦藉流通本屬法
　　　良意美無如地方大吏不能仰體
皇仁妥為經理甚且揑災冐賑奸蠧百出若不嚴行查
　　　辦何以剔弊懲貪我
皇上復慮及地方官因噎廢食不敢報災請賑以致貧
　　　民或有拮据
特頒訓諭愷切周詳寧受萬人之欺不肯使一夫失所
　　　大哉
王言不獨甘省士民均知感泣凡薄海内外無不益深
　　　淪浹矣
　　癸巳阿桂李侍堯奏言臣阿桂於十五日令海蘭
　　察明亮率同多爾濟色布坦那木扎彰靄泰斐英
　　阿福寧明山阿蘭保哈當阿阿彌都老格并侍衞
　　章京帶領奮勇官兵屯練降番及阿拉山兵先在
　　卡邊預偹埋伏令海禄鄂輝旺親班巴爾烏爾圖
　　納遜帶兵䇿應舒亮仁和馬彪羅江鱗䇿卜坦三
　　德德寧武靈阿額爾亨額帶滿漢官兵各由本卡
　　相機進攻以牽賊勢伍彌泰莽古賚在龍尾山添
　　助聲勢臣阿桂臣李侍堯董率照料是日清晨轉
　　乘天氣濃隂出賊人不意方傳官兵將枝綑土袋
　　抛入賊壕而我兵勇氣百偹哈當阿帶領降畨屯
　　練首先跳入壕内與賊匪攪殺急令官兵用撓鈎
　　搭住溝沿賊卡鈎開土袋板片一面抛入火彈一
　　面踴身而上其卡内之賊惶遽奔竄我兵一擁而
　　進乘勢追殺殆盡隨將溝邊一帶賊卡十餘座及
　　第二層賊壕俱行佔得折毁賊卡填滿溝壕以便
　　兵丁往來行走賊匪見官兵已過溝卡知死在旦
　　夕傾穴出迎抵死衝撲海蘭察明亮督率官兵奮
　　勇勦殺賊匪潰敗竄囘少頃又復前來衝突如是
　　三次及被我兵剿殺無數始竄歸巢穴惟時各路
　　帶兵將弁見正面官兵得手倍切奮勵三德德寧
　　䇿卜坦帶領守卡漢兵及老教土兵由華林山西
　　覔路攻進搶佔賊卡殺死賊人數十名仁和帶守
　　卡官兵亦從華林山東直墈攀援而上殺散賊人
　　將墈土賊卡佔得海蘭察明亮令䇿應各兵即於
　　賊卡前挐立木栅一層未刻海蘭察明亮等帶兵
　　撲入賊營痛加剿殺抛射火箭火彈燒燬帳房板
　　屋其蘇四十三所住巢穴係板屋内挖地窟數層
　　外用板片遮蔽所有賊營内衣服什物以及堆貯火
　　藥粮食尚多因官兵抛入火彈時引起賊人火藥
　　盡行燒燬奪獲賊人刀矛鳥鎗無算賊匪退囘華
　　林寺死守周圍預築土墻迤南有溝一道寺之西
　　旁尚餘零星帳房及賊人板栅土房一處敗殘衆
　　賊尚復拚死支持其時天已傍晩海蘭察明亮又
　　令官兵即逼近華林寺挐立木栅一層賊匪於木栅
　　將次挐成時奮力來撲日落後又衝突一次俱為
　　我兵鎗箭打囘被殺亦多臣等飭令各官兵遇有
　　賊匪頭人俱須擒獻不可殺傷無如賊人狠戾性
　　成雖負傷甚重茍有殘喘俱儘力抗拒不肯束手
　　就縛有中箭五六枝尚持石奮擊者于官兵焚燬
　　賊營時猶復捨死前來搶奪粮食雨水寔屬􁆏狡
　　强悍是以官兵對敵時勢不得不即行殺死恐稍
　　遲即為賊人搶去本日殺死之賊除被賊搶去屍
　　身未經割獲首級外共割得賊首一百二十餘顆
　　陸續送至(臣/)阿桂處呈騐因令前此被擒現尚監
　　禁候質之新教馬三十九及馬六十七等逐一詳
　　細辨認據認出蘇四十三韓一提把拉周阿渾張
　　懷德馬黒提卜首級五顆(臣/)阿桂細騐蘇四十三
　　首級雖連鬢短鬍面白色與馬復才所供相符尚
　　恐難以凴信因𣲖軍機司員㑹同按察使福寧陜
　　西䀋法道永慶携帶蘇四十三等首級五顆飛馳
　　進城提出蘇四十三等家屬令其一併識認此内
　　蘇四十三首級不特蘇四十三妻妾認明哭泣即
　　其十餘歲幼女亦撫摩泣涕其為蘇四十三首級
　　確鑿無疑是晩又投出老教杜山别等四人(臣/)等
　　詳加訊問據供十五日官兵過溝攻卡韓一提巴
　　拉帶人守卡被官兵將韓一提巴拉殺死卡内有
　　帶傷賊人逃囘營盤告知蘇四十三見衆人害怕
　　不敢上前親身拿帶刀矛同馬得明海朝宗張懷
　　德張漢催衆迎敵向前攻撲彼時官兵鎗箭甚多
　　蘇四十三等俱被打死賊營中被官兵殺死併帶
　　傷的有三百多人現在退囘華林寺居住者尚有
　　韓黒提卜馬作南兩個頭人並能打仗者大小二
　　百多人因韓黒提卜等二人不是大頭人衆人也
　　不甚聽他們的話但各人怕死不肯出來等語查
　　此次過溝奪卡奮勇官兵屯練降番俱屬出力而
　　降番尤為鼓舞先登陣亡三等侍衞吉爾坦保拜
　　唐阿塔克達那受傷官六員
　乾清門侍衞那木扎叅將阿什達祥保遊擊皂王保
　　都司汪啟千總郭明宗兵丁内陣亡受傷者尚屬
　　無多俟詳查明確另行造報現在賊人止有華林
　　寺及寺旁板棚土屋帳房一處前挖溝濠一道死
　　守地更逼窄無難奮勇撲進但困獸猶閗而我兵
　　仰攻賊人於華林寺上放鎗抵禦恐不免損傷此
　　時首逆及𦂳要頭目俱已殺死所存不過敗殘賊
　　黨更不值傷我官兵現令官兵四面𦂳圍架砲轟
　　打華林寺俟賊人困殆即乘勢撲進將餘黨勦戮
　　凈盡
　　同日阿桂李侍堯又奏言此次官兵殺死賊匪阿
　　渾五人内周阿渾係河州新教囘民該州于逆囘
　　啟衅時即挐獲監禁後聞蘇四十三等往攻河州
　　因周阿渾係待訊人犯難以即行正法又恐被賊
　　人搶去隨將伊腿䥷㫁嗣經賊匪攻破河州奪去
　　此次被官兵直入板棚内殺死馬得明亦係河州
　　新教在洪濟橋唐家川等處掌教蘇四十三過洪
　　濟橋時該犯帶同附逆囘民從至蘭州至張阿渾
　　二人一名張懷德隴西囘民係馬明心表姪一名
　　張漢安定囘民係馬明心表侄婿從至蘭州為王
　　廷賛放出予賊者又海朝宗係蘭州城外海家灘
　　新教囘民四月中旬伍彌泰仁和馬彪公同商酌
　　欲遣人至賊營明切曉諭解散黨羽擒獻首犯馬
　　彪隨令海朝宗前往被賊留住未囘查周阿渾等
　　四犯甘心從逆罪不容誅律應緣坐至海朝宗雖
　　係馬彪遣往被留但聞該犯在賊營即稱阿渾與
　　蘇四十三等同坐議事且為賊人打仗受傷不法
　　已極其家屬應一併緣坐(臣/)等現在將各該犯家
　　屬查挐到案照例治罪至蘇四十三韓一提巴拉
　　罪惡滔天神人共憤律應寸磔今於對敵時殺死
　　寔不足蔽辜所有該二犯家屬應即於省城盡行
　　正法以快人心至馬彪遣海朝宗前往賊營(臣/)阿
　　桂等到蘭州數日後該提督即向(臣/)告知(臣/)思其
　　言是否確寔欲俟挐獲海朝宗訊問明白再行具
　　奏今海朝宗既被官兵殺死無可究問(臣/)即詢之
　　伍彌泰仁和僉稱寔係公同商酌並非馬彪私自
　　遣去但馬彪既未專摺奏
聞伍彌泰彼時正在總辦亦未具奏均有不合謹據實
　奏明再節次脱囘老教雖查係三月二十九日䕶送
　　勒爾謹到蘭遇賊打仗被其裹去但伊等裹入賊
　　營已經數月不即脱囘顯有從逆情節(臣/)等以其
　　父兄子弟現在隨同打仗未便即將伊等正法其
　　自上月十九以後脱囘者明知賊勢窮迫始行投
　　出希圖寛免寔屬法無可赦(臣/)等俟勦賊完竣後
　　再行辦理均奏入
上諭内閣曰此次圍勦賊巢馘斬首逆海蘭察明亮屢
　次率衆爭先攻奪賊卡殱戮甚多寔屬首先奮勇出
　力並哈當阿著交部從優議叙其餘在事出力之大
　小各員弁著阿桂等查明分别咨部議叙其陣亡之
　三等侍衞吉爾坦保著交部照例給與䘏典拜唐阿
　塔克達那並著加恩照藍翎侍衞例議䘏此外受傷
　各員弁及陣亡被傷之官兵等均著阿桂等查明照
　例給與優䘏至此次川省降番尤為鼔勇先登内受
　傷者著阿桂先加賞賚其餘一槩再行賞給一月錢
　粮以示奬勵其首逆蘇四十三首級並著傳示各省
　俾囘民等共知儆戒再阿桂等奏此次官兵殺死逆
　黨阿渾五人内查出海朝宗一犯係四月中旬伍彌
　泰仁和馬彪遣赴賊營曉示被賊留住即稱阿渾與
　首逆同坐議事等語伍彌泰等身任將軍提督俱有
　奏事之責既經遣人赴賊營曉諭又復被留未囘何
　以並未陳奏直待阿桂等查出甚屬錯謬伍彌泰仁
　和馬彪俱著交部嚴加議處
　　同日
上命軍機大臣傳諭阿桂李侍堯曰本日巳刻遞到阿
　桂等八百里奏報之摺知本月十五日官兵直撲賊
　營痛殱賊衆所有首逆蘇四十三等俱經被殺割得
　賊人首級一百二十餘顆等語已明降諭旨分别議
　叙議䘏矣此時餘黨無多且要犯首犯皆殱斃所
　餘不過敗殘賊衆何以尚然如此死守寔不可解但
　此時自不值復煩我官兵用力攻勦袛須圍守嚴密
　或待其飢渴自斃便可乘機擒捕惟在掃除凈盡不
　致漏網為要至蘇四十三雖已不能生擒檻送盡法
　處治以快人心但其黨惡要犯中尚有韓黒提卜馬
　作南二犯均係頭人如能設法生擒解京審辦亦可
　跟訊賊人起事的確實情盡法處治至蘇四十三首
　級當照康熈年間辦理噶爾丹之例傳示各省囘民
　居住地方每處懸示數日使之共知儆戒再此時勦
　捕餘賊自屬易辦之事所有由京𣲖往之海蘭察額
　森特及侍衞官員等著阿桂酌量如將來辦理餘黨
　尚需伊等帶兵則仍行暫留倘已無需多員或就其
　中酌令陸續先行囘京並傳諭伊等到京後准其在
　家休息俟八月初再赴熱河以示優䘏
　　同日
上又諭内閣曰此次勦㓕撒拉爾賊匪海蘭察甚為奮
　勉著加恩將伊子安禄授為三等侍衞以示鼓勵
　
　
　
　
　
　
　
　
　
　
　
　
　
　
欽定蘭州紀畧卷十一
欽定四庫全書
欽定蘭州紀畧卷十二
　　己亥阿桂李侍堯奏言賊匪敗殘餘黨退入華林
　　寺死守官兵拏立木柵四面𦂳圍架砲轟打至六
　　月十六日亥刻賊二百餘人奮力來撲海蘭察明
　　亮督率守卡官兵奮勇剿殺鎗箭齊發賊人於鎗
　　箭叢中拚死跳入溝内直至木柵邉希圖扳開木
　　植乗隙竄逸俱被我兵刀砍矛戳殺死溝内餘賊
　　始倉遽竄囘是夜殺死賊人数十名割取首級九
　　顆賊始不敢於夜間復出衝撲又有連日投出老
　　教三名經(臣/)等詳加訊問據供頭人馬作南傷重
　　身死至賊營所餘雨水業經臭敗衆人飲用二日
　　至十八日俱已㫁絶十七日晩賊黨有因爭水互
　　相殘鬭殺死三人等語(臣/)等伏思賊營首逆及𦂳
　　要頭目俱已殺死此時雖止存餘黨三百多人如
　　盡数生擒尚可審究謀逆情節擇其稍闗𦂳要者
　　解送
行在盡法處治若即督令官兵進撲賊人設或抗拒勢
　　不得不盡力剿殺又復殱戮無遺是以稍遲数日
　　俟賊人受渴困殆即進兵捜捕逐一擒拏一面令
　　官兵拏柵進逼施放鎗砲預偹一擁撲入
　　同日阿桂李侍堯又奏言查甘肅收捐監糧原為
　　倉儲賑濟起見自應收本色糧石乃開例之始一
　　面奏立規條一面即公然折色收捐情弊顯然王
　　亶望僅以責成道府查禁結報希圖諉過又稱意
　　在捐多榖多一任通融辦理更屬狡飾及王廷贊
　　任内改歸首府搃辦竟定以五十五兩一名收捐
　　將銀兩發交各州縣買補如五十五兩之数足敷
　　採買則必甘省連歲豐收市糧充裕何以又需報
　　灾賑恤若不敷採買而令各州縣經手又必有短
　　價勒買及竟不買補虚開賑濟冐銷通同肥槖種
　　種情弊皆不出
聖明照察之中(臣/)等現在公同熟商設法跟求一有間
　　隙即嚴切究審務令水落石出
　　同日阿桂又奏言甘省收捐監糧惟開例之始為
　　多近來報捐者已屬寥寥(臣/)將厯年所捐数目比
　　較惟乾隆四十一年王亶望任内收捐監生至六
　　萬三千餘名為最多而是年賑恤案内所動糧数
　　至一百七十餘萬石亦較厯年為甚其中情弊王
　　亶望百喙難逃但在浙省訊問王亶望恃無質証
　　仍恐轉輾狡飾似應將王亶望即行提解進京(臣/)
　　陸續查有欵蹟奏
聞時即可
勅交刑部堂官提集勒爾謹王亶望王廷贊三面質對
　　以成信讞均奏入
上命軍機大臣傳諭阿桂李侍堯曰據阿桂等奏賊匪
　敗殘餘孽尚思乗夜衝撲希冀逃竄實為可惡然此
　時我兵拏柵嚴宻圍攻無虞竄逸自應待其困渴已
　　極即可一鼔成擒此事蘓四十三攻犯蘭州被官兵
　　擊敗後即死守華林山不復㪚徃他處俾我兵得以
　　拏栅環攻盡数剿殺益信
上天嘉佑之恩再阿桂等覆奏查辦監糧折色一案此時
　　既已發覺㫁不能置之不辦即結報之道府亦應查
　　明叅奏至王亶望任内捐收最多年分報灾亦較重
　　其中情弊自屬百喙難逃阿桂等諒能徹底嚴查以
　　成信讞也
　　　同日阿桂李侍堯又奏言(臣/)等欽奉
　諭㫖蘭州河州民人為賊蹂躪應如何加恩優恤之處
　　查明具奏欽此(臣/)等遵查該處民人至四月中旬後
　　　陸續來歸(臣/)阿桂抵蘭諭令地方官設厰施賑前
　　　此流離顛沛之民今已漸次安集惟是兵燹之餘
　　　十室九空兼之棲息無所塟埋乏費牛馬被掠則
　　　無畜可耕地畆抛荒則收成無望自應仰體
　聖恩從優撫䘏(臣/)等伏查被賊焚掠貧民應如何優卹
　　之處向無成例可循惟甘省乾隆三十年寧逺伏
　　羌通渭等縣地震奉
㫖優䘏案内將壓斃人口每大口給埋葬銀二兩小口
　　七錢五分倒塌房屋每間給銀二兩生存人口每
　　口先給糧一倉斗初賑不論大小口賑給糧三倉
　　斗再普行加賑一個月每大口日給京升糧八合
　　三勺小口四合一勺五抄倘有禾苗被灾者入於
　　灾傷案内分别辦理又賞給器具銀一兩壓斃牛
　　隻每隻借給牛價銀四兩分作四年徴還又奉
㫖將寧逺伏羌通渭三縣該年應徴錢糧一體蠲免在
　　案此次蘭州河州被賊焚掠貧民困苦情狀實堪
　　憫惻䝉
皇上軫念灾黎
施恩優䘏似應仿照地震灾民之例辦理凡有傷斃人
　　口每大口給埋塟銀二兩小口七錢五分燒燬房
　　屋每間給銀二兩生存人口每口先給糧一倉斗
　　初賑不論大小口賑給糧三倉斗被掠牲畜每牛
　　馬騾一匹頭借給價銀四兩每驢一頭借給價銀
　　二兩分作四年徴還務農民户每户賞給器具銀
　　一兩其省城内外及河州附近一帶貧民業於閏
　　五月初一日起先行開賑一箇月口糧至續歸之
　　户一體賑恤以廣
皇仁以甦民困(臣/)等現在飭令司道督率地方官確實
　　查明辦理務使窮民均沾實恵奏入
上諭内閣曰據阿桂等奏甘肅應行撫䘏事宜請將於
　蘭州河州地方照乾隆三十年寧逺伏羌通渭三縣
　地震之例辦理等語此次甘肅蘭州河州等處猝被
　逆囘焚掠急宜加意撫綏以甦民困所有該處應徴
　本年錢糧着加恩概行蠲免以示優恤該部即遵諭
　速行其餘所奏䘏賞各事宜並著行在户部速議具
　奏旋經户部議覆應如所奏辦理得
㫖如議行
　　　(臣/)等謹案自逆囘肆擾佔據河州並侵犯省城
　　　闗廂居民不免失所
皇上厪念痌瘝於賊匪滋事之初即屢降
諭㫖令查明實在情形加
恩優䘏(臣/)阿桂等仰體
皇仁奏請撫䘏各事宜即䝉
勅部議覆迅速
允行我
皇上宵旰勤求俾蹂躪之餘得以早登袵席是以邉氓
　　　雖經兵燹而元氣不乆旋復也
　　七月乙巳阿桂李侍堯奏言賊匪又於溝邉連夜
　　收拾木卡三靣共有十餘處因上次我兵用撓鈎
　　鈎開木板土袋奪卡過溝更加填築堅實且將木
　　植縱横排立宻布如鹿角以為賊卡外䕶二十一
　　日有投出老教一名詢據供稱賊營尚有韓黒提
　　卜韓六十個數頭人又有小木撒係蘓四十三徒
　　弟傳語衆賊以若即投出即違棄教門務須同死
　　方得好處係蘓四十三遺言各宜遵守至賊人㫁
　　水業已三日等語(臣/)等揣度賊人業已受渴困殆
　　擬即於二十三日進兵剿捕無如二十二日竟夜
　　大雨如注直至二十三日邜刻始止賊人又資接
　　濟勢不能待因即派兵乗賊人初得水飲精力未
　　復之時于巳刻撲進賊人雖不敢出卡迎拒尚於
　　卡内放鎗擲石抵死守禦而雨後潤濕官兵抛擲
　　火彈其板栅木卡不能延燒惟時我兵鎗箭齊發
　　賊人雖多死傷不肯潰㪚(臣/)等因官兵攻撲已乆
　　不免損傷至申刻傳令撒囘二十六日寅刻海蘭
　　察明亮率同彰靄泰斐英阿福寧明山阿蘭保海
　　禄哈當阿鄂輝阿爾都并章京侍衛帶領奮勇官
　　兵由正面進攻策卜坦三徳徳寧帶領守卡官兵
　　及老教土兵由西邉攻撲舒亮仁和武靈阿帶領
　　本卡官兵及屯練降番由東靣攻撲我兵直至壕
　　邉賊人於溝内卡上奮力抗阻且賊人舊存板栅
　　土屋帳房連接𦂳宻卡邉地勢狭窄又因躱避官
　　兵鎗砲刨挖溝壕縱横数十道日間總於溝内行
　　走坑坎既多又有板片木植拉雜蓬葢我兵至此
　　眼目既不能逺及手足更無從舒展乆攻無益因
　　於辰刻暫行撤囘令稍休息傳集將領弁兵飭整
　　鼓勵復於午刻乗賊人不偹奮勇復進一面抛擲
　　火彈一靣撲入賊卡痛加剿殺將溝卡盡佔得並
　　將溝内及守卡賊人殺死餘賊竄囘華林寺我兵
　　三靣鎗箭追擊殺死更多海蘭察等即督率官兵
　　將華林寺旁板棚土屋帳房盡行燒燬其内積存
　　糧食衣物亦多一併延燒奪獲賊人鳥鎗刀矛無
　　数並於賊人窟穴旁尋得窖水土坑二處即用土
　　填築此時賊人雖心胆已裂尚於華林寺土墻孔
　　隙及寺墻外溝内放鎗死守天已將晚因在所得
　　賊人溝卡邉逼拏木栅一層以防賊匪乗夜來撲
　　此次殺死賊人一百餘名割取首級五十三顆生
　　擒一名馬格拉五訊據供稱此時華林寺内大小
　　賊匪及受傷者約尚有四百餘人本日倉遽竄囘
　　糧食不能擕取所積雨水之處又被官兵佔得寺
　　内存水無多不敷兩日飲用等語連日官兵奮勇
　　攻撲損傷稍多陣亡官四員由烏什年滿進京告
　　請存營効力之三等侍衛全海西安防禦羅宻都
　　司張進賢千搃蔡珏受傷官三等侍衛阿禪保遜
　　濟奈藍翎侍衛瑪圖納叅領阿滿太佐領西爾們
　　八十七副將富舒叅將趙繼鼎逰擊程鵬翼都司
　　馬得高人傑守偹李基革職副將李天佑降畨頭
　　等侍衛木塔爾三等侍衛丹把西拉布又前鋒鄂
　　木西奈䕶軍巴雅爾圖俱打仗受傷其餘滿漢屯
　　土兵丁陣亾受傷者俟詳查明確另行造報現在
　　賊人所佔不過一華林寺勢更淺窄幾無容身之
　　地且屢被剿殺窮蹙愈形自無難即日蕆事奏入
上諭内閣曰據阿桂等奏攻剿逆囘餘黨將華林寺旁
　板棚土屋帳房盡行燒燬殺賊一百餘名此次陣亡
　官員係三等侍衛全海西安防禦羅宻都司張進賢
　千縂蔡珏等語全海等奮勇剿賊臨陣捐軀殊為可
　憫著交該部照例優䘏至革職副將李天佑打仗受
　傷著加恩賞還副將仍帶革職㽞任俟四年無過方
　准開復又降畨内頭等侍衛木塔爾屢經奮勇出力
　前已恩賞銀兩此次又復受傷著加恩賞給二品頂
　帶其三等侍衛丹把西拉布著加恩賞給二等侍衛
　以示鼓勵其餘受傷各員及陣亡受傷之滿漢屯土
　兵丁俱著阿桂等查明一體照例䘏賞
上命軍機大臣傳諭阿桂李侍堯曰賊黨垂斃之時尚
　敢抵死抗拒傷我官兵實堪痛恨但逆犯自知罪大
　惡極自不得不為茍延殘喘之計想官兵四靣圍攻
　且又將華林寺旁棚土屋帳房盡皆攻得進拿木卡
　賊僅踞華林寺内為地無幾想不日亦即可殱㓕凈
　盡惟在防範嚴宻不使一名乗間竄逸至現在尚有
　逆匪頭目韓黒提卜韓六十個及蘓四十三徒弟小
　木撒等在賊營率衆抗拒必得此三犯生擒解熱河
　審辦盡法處治以彰國憲再阿桂等前奏撒拉爾囘
　衆共有十二工人数自必甚多此次作逆之蘓四十
　三等不過其中之二三工將來事平之後須於善後
　事宜案内將此数工歸地方官妥恊經理使永逺数
　寧之處著傳諭阿桂等詳籌妥議
　　同日阿桂李侍堯又奏言查捐監首嚴折色以防
　　百弊叢生乃乾隆三十九年甘省開例之始即公
　　然折色收捐業經王亶望供認不諱而彼時各道
　　府並不盤查監糧有無亦即假揑結報共為欺罔
　　若非染指分肥通同舞弊何以一力擔承(臣/)等伏
　　思此事所闗甚大雖厯時已乆人數衆多不可不
　　逐一嚴叅徹底跟究所有王亶望任内假揑結報
　　之厯任道府直𨽻州知州謹詳悉查明㕘
　　奏請
　㫖將道員内陞任甘肅藩司王廷贊現任江西藩司秦
　　　雄飛甘肅臬司福寧甘肅西寧道劉光昱四川川
　　　北道熊啟謨甘肅安肅道奎明浙江寧紹台道蔣
　　　全迪河東鹽運使程國表山東糧道觀禄知府各
　　　員内現任甘肅凉州府知府汪皋鶴廣東高州府
　　　知府周人傑甘肅甘州府知府鍾賡起甘肅寧夏
　　　府知府張金城
泰陵郎中觀亮署知府各員内現任江西廣信府知府康
　　　基淵甘肅泰州直𨽻州知州侯作呉直𨽻州知州
　　　各員内現任刑部員外郎覺羅彦方湖北安陸府
　　　知府姜興周甘肅鞏昌府知府宗開煌署直𨽻州
　　　知州各員現任甘肅靈州知州黎珠甘肅寧夏縣
　　　知縣宋學淳等現任官二十一員革職除王廷贊
　　　及覺羅彦方現在京中請
　勅交刑部就近審訊外其在甘省各員(臣/)等即一靣究
　　訊至現任他省人員應令刑部行文各該省督撫
　　委員押解來甘質訊又丁憂事故潘時選徳明竒
　　明黄元圮博赫郭昌泰陳之銓崧柱呉鼎新魏椿
　　年瑺泰楊士璣李承瑞等十三員應請
勅交吏部工部查明如已補官一併革職押解其已經
　　革職者亦行文原籍督撫派員解審即病故各員
　　亦查明知照以便定案時扣除至王亶望陞任以
　　後各道府雖係相沿結報罪亦難辭俟(臣/)等審明
　　陸續叅奏再現任甘省道府缺出甚多除另摺奏
　　補外一時實無妥員委署應令被劾各員暫㽞頂
　　帶辦事俟新任到日再行交代(臣/)等有應行訊問
　　事件即傳集䆒審亦無慮其彌縫掩覆
　　同日阿桂李侍堯又奏言(臣/)等查辦監糧折色收
　　捐一事現向按察使福寧鞏昌府知府宗開煌嚴
　　切究訊據福寧供開捐之始即係折色並未交糧
　　上倉藩司原屬知情其實收王亶望搃交蘭州府
　　存貯給發各州縣或多或少俱係藩司主政各省
　　捐生俱赴蘭報捐而各州縣亦就近在省填捐至
　　各屬折色銀兩並未見買補歸倉多係放銀抵糧
　　盤查既屬具文按季出結亦係虚應故事等語宗
　　開煌亦有四十一年署西州任内敦煌玉門兩縣
　　冊結因未曽到任盤查詳請展限王亶望不准只
　　得在省城出結之供是王亶望明知各州縣係折
　　色收捐徒取道府一結為異日諉卸之地據福寧
　　供各屬報灾分數俱由藩司議定或於搃督具
　奏後藩司補取道結或取空白由藩司填定從未親
　　往勘騐即放賑時亦從未親身監視等語其中情
　　弊已屬顯然且(臣/)等檢查王亶望任内各屬報捐
　　實收及開銷賑䘏原案即如皋蘭一縣於乾隆四
　　十年捐實收四千八百張應收糧十九萬一千九
　　百餘石是年即開銷賑䘏糧十五萬五百餘石銀
　　一萬七千二百餘兩四十一年共捐實收八千張
　　應收糧三十二萬石是年即開銷賑䘏糧二十三
　　萬四千八百餘石其餘各屬雖參差不齊大約多
　　捐者賑䘏必多其無灾賑地方則報捐亦少是王
　　亶望發給實收之多寡竟若預知各屬被灾之輕
　　重而定數者其為通同侵蝕任意開銷已無疑義
　　至甘省上下如何舞弊分肥之處(臣/)等查閲王廷
　　贊致福寧原札内有前任陞司於額收公倉費銀
　　外各屬請領實收每張議收銀一兩以給上下各
　　衙門吏役襍項之需等語查監生每名交公費銀
　　四兩以二兩解部以二兩作各衙門書吏公費自
　　五錢至二錢不等定数不為不多乃王亶望復於
　　此外議收襍費銀一兩是明知捐監一事弊竇多
　　端借此取悅衆人以塞其口且王廷贊到任後又
　　於襍費銀一兩外每實收一張索銀一兩此衆所
　　共知諒王廷贊亦無從隠諱若王亶望之舞弊分
　　肥(臣/)等詢問福寧據供王亶望在藩司任内各屬
　　給發實收多少由其専主報灾輕重由其議定厚
　　薄因人而施自有交通染指情事即伊陞任後無
　　人不知其擁厚貲而去但當日如何婪索屬員如
　　何餽送不能指出實在凴據等語(臣/)等伏思此事
　　總不過首府首縣數人經手聞王亶望到任後即
　　禀知勒爾謹將蔣全迪
　奏調蘭州府承辦捐監事務而王亶望即將實收交
　　首府存貯轉發各州縣並於襍費一兩内議給首
　　府衙門三錢是即勾通舞弊之據且蔣全迪在蘭
　　州府任内捐陞道員人亦有言其得厚貲者該員
　　現任浙江寧紹台道已於假揑結報案内另摺叅
　　奏請
㫖革職應一併提解至京與王亶望質訊再王亶望任
　　内初開捐時之皋蘭縣知縣程棟現已捐陞刑部
　　員外郎在京供職應請
勅交㽞京王大臣刑部堂官就近傳訊令將在任時如
　　何冐銷如何賄求各欵逐一供明俟王亶望到時
　　質對無難水落石出(臣/)等現亦提到王亶望在任
　　時接任皋蘭縣已陞狄道州知州鄭陳善嚴切究
　　訊據供王亶望聲名狼籍通省皆知有要捐的監
　　生將監生名姓開單交給州縣令其用印填捐並
　　不發給銀兩再四十年程棟辦理賑䘏案内有運
　　送適中給㪚賑糧脚價銀二千四百餘兩係我例
　　應補領之項王亶望並未發銀等語(臣/)等查王亶
　　望任内四十四十一兩年所有皋蘭縣開銷此項
　　脚價銀六千六百餘兩即以通省均未給發而論
　　亦不過三萬二千餘兩王亶望之貪婪當不止此
　　然此亦侵蝕之一端其通省如何冐賑開銷之處
　　現在設法研求俟訊得確情續即具
　奏均奏入
上諭内閣曰前以甘省收捐監糧一案私收折色冐賑
　浮銷上下通同舞弊既經發覺不可不徹底查辦因
　屢傳諭阿桂嚴切詳查據實叅奏今據阿桂等將折
　收銀兩在省包辦冐銷賑糧種種弊端已全行查出
　此時即將甘省大小各員一併革職審究亦皆罪所
　應得但此事總在藩司為政其次則首道首府首縣
　勾通侵蝕為弊較多此外各道府州縣雖弊竇亦皆
　不免而此時尚未查明無庸遽行辦理所有前任蘭
　州府知府蔣全迪前任皋蘭縣知縣程棟自當革職
　拿解蘭州嚴審此外各員著交吏部查明其曽任蘭
　州本道首府及首縣者著即一體革職拿解蘭州審
　訊其餘各道府州縣並加恩免其提訊著該部查明
　再降諭㫖至王廷贊前來行在時令軍機大臣傳㫖
　訊以監糧一案伊堅稱並無情弊後遣令囘京候㫖
　又令㽞京王大臣㑹同刑部堂官覆訊並傳示硃筆
　諭㫖以伊之生死在實供與否令其自定朕不食言
　乃伊仍祗供辦灾以少報多以輕報重難保必無而
　於一切情弊始終不肯供吐今阿桂等業已跟究明
　確弊竇甚多是王廷贊之罪更不能復加寛貸王廷
　贊著革職拿問解交行在俟王亶望解到時交軍機
　大臣一併㑹同行在大學士九卿質訊
　　辛亥
上諭内閣曰本日據吏部查奏王亶望在甘肅藩司任
　内通同折捐冐賑之首道府縣各員除蔣全迪程棟
　已經革職拿問外所有曽任蘭州道之秦雄飛熊啟
　謨俱著革職拿問交與阿桂等嚴審至三十九年甘
　省開捐監糧以來即在王廷贊任内之道府州縣均
　屬通同舞弊自應一體嚴審所有已經查出之前任
　蘭州道陳庭學現任蘭州道圖薩布前任皋蘭縣知
　縣鄭陳善楊惪言亦著革職拿問交阿桂等併案嚴
　審
　
　
欽定蘭州紀畧卷十二
欽定四庫全書
欽定蘭州紀畧卷十三
　　壬子阿桂李侍堯奏言本月初五日海蘭察明亮
　　派奮勇官兵及屯練降番在木柵邊照常放砲打
　　石使賊人不備午刻海蘭察明亮率同侍衛提鎮
　　督率弁兵直至壊牆邊先將樹枝草捆隔牆撩入
　　填滿溝壕然後抛擲火彈施放火箭引火焚燒其
　　時賊人尚於牆邊抵死抗拒我兵站立壕邊向内
　　鎗箭齊發𠞰殺甚多火勢益熾賊人不能存住始
　　紛紛退竄華林寺殿屋雖已擊坍尚存一角及圍
　　牆賊人在内藏匿死守我兵一面施放鎗砲一面
　　運送樹枝草捆及木植板片將溝内之火用土填
　　滅直過溝壕用樹枝等物撩積寺基抛擲火彈燒
　　起賊人抵死衝撲數次俱被官兵鎗箭打囘酉刻
　　寺内殘壊屋簷被燒坍倒賊人打死燒斃者甚多
　　始遑遽竄囘華林寺後牆邊及兩廂房牆圏内藏
　　匿放鎗擲石盡力抵禦官兵正欲乗勢將燒殘木
　　植抛入牆圈再用樹枝草捆一併填燒令賊人不
　　能存立其時巳至亥刻黒夜難以用力因暫將官
　　兵撤囘初六日黎明海蘭察明亮率同彰靄泰斐
　　英阿福寧明山阿蘭保多爾濟色布坦海禄哈當
　　阿三徳徳寧武靈阿鄂輝阿爾都並侍衛章京帶
　　領奮勇屯土官兵由華林寺前撲入並預行分飭
　　舒亮仁和馬彪羅江鱗策卜坦等各帶本卡官兵
　　預備賊人分竄即協力擒勦夘刻我兵抛擲火彈
　　鎗箭齊發並短兵砍殺賊人竄入後牆壕内及燒
　　燬房基潛匿官兵緣牆而上站立牆頭向下放鎗
　　擲石打死壕内牆角賊匪甚多衆兵奮勇撲進擒
　　挐𠞰殺其時有賊人百餘從西邊滚下直磡我兵
　　隨後追殺至平坦處又有仁和馬彪等率領本卡
　　官兵將賊人重重圍裹在内擒殺淨盡其華林寺
　　後躱藏餘賊亦殱戮無遺共生擒賊人六十七名
　　割獲首級四百五十顆陣亡由京派來之司鞍果
　　倫察屯練土外委郎卡太受傷副䕶軍㕘領達薩
　　鼐藍翎侍衛萬濟鼐親軍哲克屯練巴圖魯土把
　　總郎思甲軍機處行走户部員外郎舒濓亦帶箭
　　傷其餘陣亡受傷兵丁俟查明造報查逆囘於光
　　天化日之下輒敢肆擾不法實屬神人共憤蘇四
　　十三攻犯蘭州被官兵擊敗後即同衆死守華林
　　山不復散往他處俾我兵得以挐柵環攻盡數𠞰
　　　殺皆由
　聖主洪福
上天眷佑而(臣/)等奉
　命督辦雖遲至三月餘將賊人殱擒淨盡不致一名漏
　　　網實仰仗
　皇上天威得以蕆事
　　　同日阿桂李侍堯又奏言安定縣馬明心家屬及
　　　其心腹徒弟並伏羌縣為伊斂銀之新教阿渾與
　　各逆黨家屬業經派按察使福寧前往督率地方
　　官按名查挐解省審辦如此間訊出各該處果有
　　從逆囘民即行一併嚴辦至洪濟橋唐家川等處
　　從逆囘民於四月初旬自蘭州竄囘被土兵𠞰殺
　　及淹斃者二百餘名又陸續挐獲正法者百餘名
　　隨賊打仗傷死者三百餘名現在該數處所存新
　　教餘黨諒已無多此外不過查挐各該犯緣坐家
　　屬亦屬易辦(臣/)等已提到該處烟户冊挨查並檄
　　調河州知州謝桓至省面詢情形仍向現挐各逆
　　犯嚴切跟究實力妥辦總之捜捕逆黨務期淨盡
　　根株必不使復留餘孽
　　同日阿桂李侍堯又奏言賊匪肆逆以來所有從
　　賊各犯省城正法二十名河州西寧二處正法五
　　十七名業經具
　奏在案嗣省城盤獲從賊各犯及由河州循化等處
　　提解至省審明應正法人犯二十六名又循化㕔
　　文武員弁帶領老教土兵陸續搜獲新教逆犯及
　　婦女幼孩共三十四名口俱經分别核辦内韓阿
　　渾即馬六十七一名前據省城挐獲賊匪供稱該
　　犯與蘇四十三帶領賊人分路滋擾一至河州一
　　至循化蘇四十三困守華林山尚望其救援等語
　　嗣據舊教土司挐獲解省(臣/)等嚴切研鞫據該犯
　　供三月間起事時蘇四十三令其糾約各莊来到
　　新教隨後接濟該犯糾約三百餘人尚未齊全即
　　被循化官兵帶同舊教土兵衝殺擒挐該犯藏匿
　　山中㡬及三月始被搜挐等語是賊匪所供分路
　　滋擾事屬有因且聞該犯在撒拉爾地方為新教
　　衆囘所信奉與蘇四十三相同其賊人未到河州
　　以前謀逆起釁各情節可以向其跟究應解送
行在辦理其餘各犯業已隨時正法至現在省城及各
　　處監禁之逆賊婦女幼孩三百十五名口除將蘇
　　四十三韓一的巴拉家屬十一名口業經正法外
　　餘俟遵
旨分别發遣均奏入
上諭内閣曰本日據阿桂等奏殱擒逆囘餘黨淨盡一
　摺逆匪負嵎固守官兵得以全數𠞰殺竟無一名漏
　網實堪稱快除海蘭察等已於阿桂等前次奏㨗時
　交部從優議叙外所有此次打仗陣亡之司鞍果倫
　察著加恩照藍翎侍衛例給與䘏典屯練土外委即
　卡太並照土千總例議䘏受傷之屯練巴圖魯土把
　總郎思甲著加恩以土守備用此外受傷各員并及
　陣亡被傷官兵著阿桂等查明照例優䘏至軍機處
　司員户部員外郎舒濓亦帶有箭傷著加恩賞戴花
　翎其屢次打仗奮勇受傷之頭等侍衛木塔爾前已
　賞給二品頂帶著再加恩遇有四川管理降番之副
　將缺出交該督酌量題補
　　　(臣/)等謹案賊首蘇四十三及黨惡要犯已就誅
　　　戮且糧食燬盡存水無多賊匪已無可倚恃乃
　　　　狼戾性成於竄入華林寺後魚釡游魂尚敢死
　　　　力抗拒直至官兵樹柵火攻始將敗殘餘醜殄
　　　　滅無遺此實賊黨戾氣所鍾自致聚殱竟無一
　　　　人倖逃法網
天道之昭著與
　王法之森嚴並足垂戒於萬世云
　　　同日
　上命軍機大臣傳諭阿桂李侍堯曰此次𠞰捕逆囘雖
　　因其死守抗拒遲至三月有餘始行殱滅然使賊於
　　一月前衝突而逃𠞰捕正自費力今乃佔聚華林山
　　寺俾官兵得以全數殱擒竟無一名漏網仰賴
上天嘉祐朕愉快之餘惟益深䖍畏耳至阿桂等所稱馬
　　明心家屬徒弟并伏羌縣斂銀之新教阿渾與各逆
　　黨家屬已委按察使福寧前往查辦等語所奏甚是
　　此等從逆囘民露有形迹証據者必須全行搜查不
　　可稍存將就了事之見至省城及循化河州等處監
　禁逆犯之婦女幼孩人數甚多著阿桂等查明將應
　發烟瘴者即行分别發遣毋令久稽監獄
　　同日阿桂李侍堯又奏言查首逆蘇四十三首級
　　當官兵奮勇追𠞰其如何被殺及為何人所殺緣
　　由無從查詢及至陸續呈騐令韓阿渾等及伊妻
　　女認出時當即飭令官兵務將屍身尋獲而其時
　　所有割獲首級衆賊屍身俱為官兵砍碎實無從
　　辦認是以即將蘇四十三及各頭目首級懸掛蘭
　　州各門號令今奉
旨將蘇四十三首級傳示各省囘民居住地方(臣/)等伏
　　思馬明心雖未有助逆實跡然其剏教啟釁寔係
　　禍首罪魁現令刨出屍身剉骨揚灰其首級一併
　　同懸示衆所有蘇四十三首級現已裝盛木桶並
　　奉到告示頒發各省每處懸示數日俾囘民共知
　　儆戒
　　同日阿桂又奏言查辦理賊匪餘黨一事其洪濟
　　橋唐家川等處從逆囘民陸續捜捕𠞰殺已有五
　　百餘名縱有餘孽已屬無多至安定伏羌等處亦
　　無需帶兵搜捕毋庸海蘭察等在此帮辦(臣/)即令
　　明亮先行馳赴
行在海蘭察額森特舒亮隨後亦即帶領侍衛官員起
　　程再土司楊宗業番兵一千二百名及保安土兵
　　一百名俱於六月二十三等日飭令分起囘伊畨
　　地訖又西安先撤囘滿兵一千名寧夏先撤囘滿
　　兵五百名亦於七月初一等日分起自蘭州起程
　　其西安副都統薩炳阿即令帶兵囘陜均奏入報
聞
　　同日阿桂李侍堯奏言(臣/)等遵旨傳集司道及在
　　省之府㕔州縣各官反覆開導訊究冒賑舞弊實
　　據令其逐欵開出兹據蘭州府知府陸瑋鞏昌府
　　知府宗開煌平涼府同知閔鵷元蘭州府同知善
　　達署肅州知州州同董熙狄道州知州鄭陳善皋
　　蘭縣知縣候補知州楊惪言皋蘭縣知縣蔣重熹
　　古浪縣知縣舒玉龍永昌縣知縣林昻霄山丹縣
　　知縣萬邦英前任古浪縣知縣徐樹梅漳縣知縣
　　夏恒等十三員將浮冒賑糧銀數及被上司勒取
　　交辦物件等項用去銀數逐一開冩前來臣等閲
　　該員等開出各欵勒爾謹雖未向屬員婪索多贜
　　亦曽收受宗開煌銀一千兩且屢次交辦物件致
　　送過往人情所用甚多王亶望任内則無人不向
　　其勒索多金贓欵纍纍尤為貪縱王廷贊尚未收
　　受屬員銀兩亦有交辦物件情事查甘省地瘠民
　　貧官場素稱清苦此衆人所共知勒爾謹等身為
　　甘省上司更應稔悉何以竟令屬員買物賠墊甚
　　且公然勒索是明知各該州縣辦理監糧賑䘏大
　　有侵漁遂爾分肥染指核之前次福寧所供各處
　　報災分數俱由藩司議定或于總督具奏後藩司
　　補取道結或取空白由藩司填定等語其為上下
　　通同一氣冒銷舞弊已無疑義臣等查各該員所
　　供雖尚有不實不盡之處而大局已破百喙莫解
　　謹將陸瑋等親供録呈
御覽請
勅交留京王大臣刑部堂官
行在軍機大臣分别嚴訊奏入
上諭内閣曰甘省收捐監糧一事原因邊陲地瘠民貧
　應令倉儲充裕以備賑䘏之用是以復經允行乃開
　例之始即公然私收折色甚至通省大小官員聯為
　一氣冒賑分肥扶同揑結積成弊藪既經敗露自不
　得不徹底跟究現據阿桂等陸續查奏歴年情弊俱
　已水落石出是竟以朕惠養黎元之政作為官吏肥
　蠧之資實屬愍不畏法為天理所不容況辦賑之事
　有濫必致有遺若官吏多一分侵漁即災民少受一
　分實惠朕之所以嚴行窮究者正欲剔除官吏積弊
　使百姓實受賑䘏之益並非因辦賑有弊轉將賑䘏
　之事靳固不舉也前恐各督撫誤㑹此意或致有災
　不辦曽經明降諭旨宣示中外但恐督撫等仍未能
　仰體朕懐且不肖之員或以于已無可分肥即于民
　視如膜外其所闗于民政者甚大朕如傷在抱偶遇
　各省偏災不惜多發帑金優䘏不使一夫失所此天
　下臣民所共知共見者各該督撫務皆以愛民䘏災
　使得均沾實惠為念遇有地方水旱即詳悉查勘據
　實奏報加意賑䘏斷不可緣有甘省監糧之案遂爾
　因噎廢食以致稍有諱飾倘如此申誡再三而督撫
　等仍有蹈此者經朕察出必重治其罪將此再行通
　諭中外知之
　　癸丑
上命軍機大臣傳諭留京辦事王大臣山西巡撫雅德
　曰連日令軍機大臣嚴訊王廷贊據供有武威縣知
　縣朱家慶固原州知州郭昌泰各饋送王亶望銀兩
　或二千或三千交坐省長隨送進朱家慶係漢軍已
　告病囘京郭昌泰係山西人已丁憂囘籍等語著將
　朱家慶郭昌泰二人各行提取嚴訊確供迅速具奏
上又命軍機大臣傳諭阿桂李侍堯曰據王廷贊供金
　縣知縣邱大英西寧縣知縣詹耀璘各饋送王亶望
　銀兩二三千等語邱大英詹耀璘現任甘肅知縣著
　傳諭阿桂等就近提訊得有確據即嚴㕘歸案辦理
　　同日
上諭内閣曰據吏部查奏王亶望王廷贊甘肅藩司任
　内曽任本道首府首縣各員除秦雄飛等八員業經
　革職挐問圖桑阿等三員現已病故外所有前署蘭
　州道之現任西寧道劉光昱前署蘭州府知府康基
　淵前署皋蘭縣知縣現任蘭州府知府陸瑋現任皋
　蘭縣知縣蔣重熹俱著革職挐問交阿桂等併案審
　辦其揑結舞弊之各道府州縣仍俟吏部查明具奏
　另降諭旨
　　同日
上命軍機大臣傳諭阿桂李侍堯曰昨據户部奏甘肅
　監糧自開捐以後節據該督造册糧石並以各州縣
　舊有倉厫不敷存貯共請添建者二十六案估需銀
　一十六萬一千八百餘兩經户部准令添建即于所
　收捐監倉費銀内動支造報工部核銷在案今查明
　此項既無本色糧石則從前該省請添建倉厫何糧
　可貯顯有揑冒情弊不可不徹底查辦等語所奏甚
　是本日又據工部將甘省請建厫座現在核議及從
　前准銷未銷各案請一併敕交阿桂李侍堯徹底查
　明具奏一摺與户部所奏事屬一例建立厫座原為
　收貯糧石而設甘省自乾隆三十九年勒爾謹奏准
　開捐以來即私收折色通省糧石盡屬紙上空文即
　現有倉厫已為虚設何得又請添建其為揑報蓋
　造侵蝕公帑已無疑義著傳諭阿桂等將請添建厫
　座之各州縣派令滿漢軍機章京分路前往查勘有
　無厫座據實覆奏
　　庚申阿桂李侍堯奏言官兵於本月初六日殱滅
　　撒拉爾逆囘將割獲首級令前此被擒現尚監禁
　　之韓三十九及韓阿渾即馬六十七逐一辨認據
　　認出頭人馬作南馬三十五首級即於蘭州各門
　　懸掛號令至生擒賊人内有馬良海受傷甚重於
　　拏獲後斃命亦即梟取首級懸示訖其唐宗第等
　　六犯傷重垂斃不能取供當即先行正法尚餘賊
　　犯大小六十名(臣/)等詳細研鞫雖無𦂳要頭目在
　　内擇其人稍明白於蘇四十三起事及盤踞華林
　　山始終抗拒官兵情形畧為知悉可備訊問且傷
　　痕尚輕不妨起解者馬達烏特韓四個韓三個三
　　名同韓阿渾即馬六十七蕭得福共五名交侍衛
　　泰斐英阿福寧阿爾都管押於本月十二日自蘭
　　州起程解逆
行在審辦此外傷重賊犯二十五名於取供後先行正
　　法傷輕之三十一名於十二日致祭陣亾將士時
　　正法同陸續正法之前次挐獲賊犯韓三十九一
　　名又馬牢沙等六名及閏五月十九官兵挐柵圍
　　攻後節次自賊營投出之老教二十名一併開單
　　進
　呈
　　同日阿桂李侍堯又奏言明亮已於初八日起程
　　馳赴
行在羅江鱗亦於是日起程囘滇初九日海蘭察帶侍
　　衛章京拜唐阿六員名起程初十日
　乾清門侍衛彰靄明山阿蘭保起程十一日額森特
　乾清門侍衛那木札帶同侍衛拜唐阿十三員名起
　　程十二日
　乾清門侍衛泰斐英阿福寧二等侍衛阿爾都押解
　　賊犯起程十三日舒亮帶同侍衛拜唐阿十一員
　　名起程所有阿拉山兵舊教土兵并寧夏涼州莊
　　浪滿兵業經撤囘鄂輝帶領屯練降番亦於日内
　　囘川此外西安滿兵及緑旗官兵亦即分起陸續
　　撤囘俾道路不致擁擠其將軍副都統提鎮等俱
　　隨本管營兵按日起程至副䕶軍㕘領達薩鼐藍
　　翎侍衛萬濟鼐巴圖因受傷稍重暫留蘭州俟調
　　養就痊再令起程赴京均奏入報
聞
　　同日
上諭内閣曰前據阿桂等奏殱擒逆囘餘黨所有在事
　出力員弁業經降旨分别加恩䘏賞兹據阿桂復查
　明前次打仗時漢土弁兵内甘州提標守備馬斌四
　川千總唐萬年循化營千總蕭福禄延綏鎮標把總
　孟學易始終在頭敵打仗奮勇殺賊並經受傷馬斌
　等俱著加恩賞戴藍翎涼州兵張世儒固原兵洪光
　耀延綏兵孫仲喜王寧義上屋擊打賊匪奮勇出力
　張世儒等俱著即賞補把總撒拉爾土司韓光祖屯
　練巴圖魯藍翎土把總阿旺藍翎土千總雍中依沙
　斯俱帶兵打仗奮勇殺賊韓光祖等俱著加恩賞戴
　花翎屯練土千總阿朋土外委雍中朋帛噶爾角克
　土千總阿結别斯滿土千總安爾多節次打仗殺賊
　並經受傷雍中朋等俱著加恩賞戴藍翎以示優奬
　　壬戌
上命軍機大臣傳諭阿桂李侍堯曰甘省監糧一案據
　阿桂等查奏開例之始全係私收拆色並無實貯在
　倉而從前袁守侗阿揚阿欽差前往盤查據稱倉糧
　係屬實貯其言殊難慿信該省監糧既未買補則倉
　儲焉能足數此必當日地方官一聞查倉之信挪東
　掩西為一時彌縫之計其簽量人役均係該地方官
　所管易於通同弊混而袁守侗等受其欺蔽率稱並
　無虧短亦未可定當日州縣各官現在甘省者無難
　訊究得實著傳諭阿桂等即行確切訊究令將袁守
　侗等往查時該員等如何挪移掩飾其人役等如何
　通同弊混之處訊取確供據實覆奏
　　己巳阿桂李侍堯奏言(臣/)等派委按察使福寧前
　　往安定縣查挐馬明心家屬及心腹徒弟并伏羌
　　縣為伊斂銀之新教阿渾等嗣據該司稟稱于七
　　月初四日行抵安定屬之秤鈎馹距官川一百四
　　十餘里該處山路叢雜若多帶兵役恐致逃竄轉
　　難搜捕即督同安定令黄道煚選帶幹役數名星夜
　　前進於初五日巳刻猝至官川馬明心家擒獲該
　　犯堂弟馬三娃即馬廷美並馬明心之妾張氏幼
　　子二名女孩二口馬三娃之母孫氏又獲逆犯張
　　懐德之妻馬氏並訪得馬明心之長子四十九久
　　匿另莊囘民馬徳裕家隨押令協差飛挐將馬四
　　十九並馬德裕及伊子馬明耀獲解次日又挐獲
　　外來從教之伏羌囘民齊明齊月臨潼囘民拜得
　　明清水縣囘民蕭明正山西蒲州囘民亷梓玉新
　　教教讀馬成祥馬明心表弟馬朝林另莊居住之
　　車滿倉督押至縣又於縣城挐獲逆犯張漢之妻
　　馬氏女二口犯兄張柱妻李氏子女四口飭縣分
　　别解省並查官川地方大小村莊俱係漢囘雜居
　　其馬明心所居官川堡莊内共有囘民三十餘户
　　分上下堡上堡係馬明心等居住下堡則係舊教
　　自馬明心正法從前無知被惑者俱各驚惶失措
　　情形甚屬畏懼至䕶送馬明心之馬成德馬如玉
　　馬成林馬薩滿拉即馬如昌亦經黄道煚選差弋
　　獲該司於初十日行抵伏羌即督同該縣選差幹
　　役將斂銀附從各犯密挐於十一十二等日據挐
　　獲馬得建馬立格馬景元馬伏賔馬廷棟馬尚紀
　　馬廷彩楊鳯鳴馬建業馬正邦楊洪道高兆元馬
　　良貴馬榮貴馬成龍齊有全一十六犯先後挐獲
　　解案並據該司稟稱伏羌囘民衆多當即傳集剴
　　切曉諭驚疑盡釋感悔涕零咸安堵如常等語該
　　司於囘省之後路過隴西又挐獲逆犯張明得張
　　懐徳家屬共十五名口一并分起解省(臣/)等提集
　　各犯逐一嚴加鞫訊各供俱係新教囘民或向從
　　馬明心念經稱大徒弟或不逺數千里前來拜從
　　或與馬明心交密為之經理家務或於馬明心起
　　解時直送至省或於馬明心正法後羣聚誦經或
　　代馬明心收銀或藏匿馬明心之子其伏羌縣所
　　獲馬得建等十六名内馬建業八名俱係新教阿
　　渾有糾約斂資者有出銀餽獻者有攜銀代送者
　　種種情節俱各供認惟僉稱與撒拉爾地方遥逺
　　向不認得蘇四十三實無從逆情事其伏羌縣囘
　　民斂銀一節亦在蘇四十三起事以前並不知馬
　　明心已經正法等語(臣/)等因拜得明等俱係隔省
　　囘民逺至官川拜從馬明心已屬可惡至馬明心
　　業經正法尚敢聚居誦經實屬愍不畏死查馬明
　　心創教起釁致蘇四十三藉端滋事今安定各該
　　犯附從馬明心雖未敢乗機接應公然通賊伏羌
　　各犯為馬明心糾約斂銀亦在蘇四十三未起事
　　之前均與實在從賊有間但既拜從馬明心為師
　　甘心崇奉即與逆黨無異未便僅照邪教為從律
　　定擬應將附從馬明心之馬德裕馬明耀馬成祿
　　馬成祥馬朝林車滿倉馬成得馬如玉馬成林馬
　　如昌齊明齊月拜得明蕭正明亷梓玉馬得建馬
　　立格馬伏賔馬景元馬廷棟馬尚紀馬廷彩楊鳴
　　鳯馬建業馬正邦楊洪道高兆元馬良貴馬榮貴
　　馬成龍齊有全并前所拿獲監候待質之馬而立
　　即馬尚徳三十二名概行正法以示儆戒至馬明
　　心堂弟馬廷美即馬三娃張漢之兄張柱張懐徳
　　之兄張懐雄張明徳之父張士榮姪張二娃五名
　　照緣坐律概予斬决馬明心張漢張懐徳張明得
　　之妻妾子女等共二十六名口分别發遣其婦女
　　發往伊犁給與厄魯特索倫察哈爾兵丁為奴幼
　　男發往雲南之普洱廣西之百色極邊烟瘴充軍
　　並咨查拜得明亷梓玉各原籍有無煽惑為匪情
　　事至唐家川洪濟橋等處從逆餘黨已據布政使
　　福崧等稟稱業經搜獲數十名及各犯家屬數十
　　名口仍飭令再行實力搜挐毋致漏網奏入
上諭内閣曰據阿桂等奏按察使福寧督率安定縣知
　縣黄道煚查挐逆囘餘黨及應行緣坐各犯家屬不
　動聲色俱就弋獲且傳集囘衆剴切曉諭俾衆心驚
　疑盡釋感激涕零咸皆安堵辦理頗屬得宜福寧著
　加恩賞戴花翎並著交部議叙知縣黄道煚著一併
　交部議叙以示優奬
　　同日阿桂李侍堯又奏言查逆匪滋事以後據循
　　化㕔等處搜獲各該犯屬婦女幼男共五百名口
　　除陸續監斃並首逆家屬正法共一百五十八名
　　口外現在各屬監禁婦女二百五十九口幼男八
　　十三名查各犯俱係新教囘匪其應行緣坐幼孩
　　未便併發新疆致滋煽惑應遵
旨將婦女發往伊犁賞給索倫察喀爾厄魯特兵丁為
　　奴幼男發雲南之普洱廣西之百色極邊烟瘴地
　　方充軍所有婦女二百五十九名分作七起幼男
　　八十三名分作兩起俱間日起解檄飭營汛撥兵
　　䕶送其循化續行捜獲犯屬並安定伏羌唐家川
　　等處挐獲各犯家屬俟解到時亦即照例分别發
　　遣奏入報
聞
　　同日阿桂李侍堯又奏言(臣/)等前奉
諭旨令甘省大小官員據實供吐業將陸瑋等親供錄
　　呈
御覽嗣據陸續來省之知府鐘賡起汪臯鶴張金城候
　　補同知邱大英等十五員各將浮冒賑數及餽送
　　上司並代買物件等項銀數開送前來(臣/)等閲各
　　該員供詞雖尚有不盡而上下通同冒賑開銷各
　　情弊業已供認不諱(臣/)等又接奉
上諭㨿王廷贊供邱大英詹耀璘等各餽送王亶望銀
　　兩等因(臣/)等復傳集邱大英等二員嚴加詰問邱大
　　英供在金縣任内兩次送過王亶望銀四千兩邱
　　耀璘供在西寜縣任内兩次送過王亶望銀四千
　　兩等語該員等所供饋送情節相符又有代買物
　　件及送過盤費銀尚不止王廷贊所供三千之數
　　應將該二員遵
旨歸案辦理現任蘭州道圖薩布係上年十月到任(臣/)
　　等傳訊該員據供我到任時初賑加賑早已辦過
　　今春展賑亦係上年辦定之案至現在甘省造報
　　捐監冊只辦過四十五年夏季其秋季尚未造報
　　我係十月到任各屬所捐糧數並未出結等語(臣/)
　　等恐該員尚有索取屬員供應及銀物等事復訊
　　之前任皋蘭令楊惪言現任皋蘭令蔣重熹僉供
　　圖薩布自到蘭州道任首縣並無供應亦未收受
　　伊等銀物等語可否將圖薩布暫免革職挐問如
　　續有查出通同舞弊實據再行嚴㕘治罪之處伏
　　候
欽定奏入報
聞
　
　
　
　
　
　
　
　
　
　
　
　
欽定蘭州紀畧卷十三
欽定四庫全書
欽定蘭州紀畧卷十四
　　庚午
上諭内閣曰行在大學士九卿㑹審勒爾謹王亶望王
　廷贊等揑災冐賑侵蝕監糧通同舞弊營私各欵按
　律定擬請㫖即行正法一摺朕酌核三人情罪即予
　駢誅亦所應得但其中稍有别區不得不為明白宣
　示者甘省收捐監生本欲藉監糧為偹荒賑恤之用
　乾隆三十九年經勒爾謹奏請開例議准允行原令
　祗收本色糧米其時王亶望為藩司即公然私收折
　色銀兩勒爾謹竟如木偶毫無見聞於是王亶望又
　倚任蘭州府知府蔣全迪將通省各屬災賑歴年揑
　開分數以為侵冐監糧之地上下勾通一氣甚至將
　被災分數酌定輕重令州縣分報開銷上侵國帑下
　屯民膏毫無忌憚嗣後王廷贊接任藩司既知折色
　之弊雖稟商該督欲請停捐乃仍復因循觀望並不
　據實陳奏且将私収折色一事議定改歸首府
　辦理而一切弊竇仍未革除若非朕特降諭㫖令阿
　桂等宻行查辦則始終䝉蔽王亶望諸人竟得安然
　飽其慾壑倖逃法網有是理乎今王亶望勒爾謹王
　廷贊等拏解行在審勘所有伊等冐賑分肥婪贜舞
　弊各欵俱一一供認明確俯首無詞夫國家任用總
　督藩司本欲令糾察屬吏遇有積蠧病民之官隨時
　舉劾俾民瘼得以上陳而恩膏得以下逮朕臨御四
　十餘年以來無日不以敬
天勤民為心凡各直省偶遇偏災即飭地方大吏加意
　撫綏降㫖賑恤此中外臣民所共知共見者即查辦
　此案朕早有風聞猶恐各督撫或誤會朕意因噎廢
　食致將災賑之事靳固不舉是以遲回未發者已二
　三年矣今諸弊已露若再不辦是朕不能懲貪察吏
　朕豈肯受此従前恒文方世㒞良卿高積錢度等俱
　以婪贜枉法先後伏誅然尚未至侵蝕災糧冐銷國
　帑至數十萬金如王亶望之明目張胆肆行無忌者
　王亶望由知縣經朕加恩用至藩司巡撫乃敢負恩
　喪心至此自應即正典刑以彰國憲王亶望著即處
　斬至勒爾謹本一庸懦無能之人因其平日尚屬小
　心勤慎用為總督從前逆回一事原因勒爾謹養癰
　貽害所致即收復河州亦係布政司福崧在彼籌畫
　帮同辦理勒爾謹失機貽誤本即應正法彼時朕尚
　從寛改為監候今又于王亶望私收折色冐賑婪贜
　一案全無覺察且已亦收受屬員代辦物件一任家
　人等從中影射侵肥種種昏庸貽悮罪更難逭但朕
　究以用人不當自引為愧未肯即令肆市勒爾謹著
　加恩賜令自盡至王廷贊以微末之員擢至藩司受
　恩深重乃于接任王亶望交代時不惟不據實叅奏
　且效尤作弊雖未収受屬員銀两亦有𣲖買物件並
　加収心紅紙張銀兩之事其罪亦難末減况從前令
　留京辦事王大臣及刑部堂官審訊時令其將此案
　冐賑私収及王亶望婪贜等欵詳悉供吐並殊筆傳諭
　王廷贊伊之生死總在此畨實供與否令伊自定朕
　不食言乃竟始終匿飾不吐實情豈非自取其死但
　究念蘭州守城微勞免其立決王廷贊著加恩改為
　應絞監候秋後處決交刑部按例入秋審朕辦理庶
　務一秉大公至正此事既經發覺自不得不徹底查
　辦嗣後内外大小臣工益當互相砥礪各澟冰淵共
　矢愛民潔已之誠毋蹈簠簋不飭之戒所有辦理此
　案前後情節著通行曉諭中外知之
　　　(臣/)等謹案甘省封疆大吏不思潔已奉法率屬
　　　恵民乃公然侵蝕冐銷蠧國病民為從来所未
　　　有浸至積戾召殃致有逆回蘇四十三之事王
　　　亶望諸人種種劣蹟始各敗露迨拏解
行在
皇上親鞫於
　廷復
命大學士九卿㑹勘情真罪當百喙無辭爰明示懲創
　　　以申
　國憲從此吏治肅清
恩膏下逮所謂辟以止辟者乎
　　八月辛未
上諭内閣曰昨行在大學士九卿等審訊王亶望時據
　供署中親友常有囑托捐監之事我就令屬員填給
　實收送進並未發給糧價等語此等夤縁熱中之人
　王亶望既為囑托屬員捐監自必又有加捐官職銓
　選地方之人若輩出身既不可問倘任以地方事務
　必致賄賂公行毫無忌憚於吏治官方大有闗係不
　可不徹底查辦現在阿桂會同李侍堯查辦揑災冐
　賑之案著即就近查明王亶望及其餘道府任内將
　子姪親友幕賔令屬員填取監生實収之人現在遞
　捐官職銓選及分發各省試用者查明一併革職即
　現係監生並未捐官者亦應追奪監照按名褫革俾
　知名器不可濫邀以杜鑽營倖獲之弊其餘四庫全
　書處効力監生内如有經王亶望送給實收濫邀議
　叙者亦著一體斥革仍加恩俱免其治罪其總裁朕
　俱加恩不問但以後自當加慎勿謂朕不教也又㨿
　程棟供蔣全迪亦冇交首縣捐監不發銀兩之事著
　一例查辦至甘省收捐監粮自王亶望始收折色王
　廷贊旋踵其弊歴年所捐監生不下數十萬皆屬濫
　厠成均本應交部按名禠革始念人數衆多且尚係
　本生自出已資與填給空名冐稱實收者有間著一
　體加恩免其斥革將此通諭中外知之
　　甲戌阿桂李侍堯奏言(臣/)等查辦監糧一案將揑
　　報災賑之道府州縣通行查核自乾隆四十年起
　　至四十五年止假揑結報之道府直𨽻州共五十
　　三員各州縣内未捐監辦災者祗有十六員其止
　　捐監而未辦災者四十六員捐監報災者一百十
　　二員其收捐監生自數百名至數千名不等開銷
　　賑恤糧數自數千石至數十萬石不等(臣/)等連日
　　將現在省城各員嚴切訊問㨿供餽送上司代辦
　　物件往来支應捐修工程日用花銷各欵大概相
　　同伏查各省報災皆由災民呈訴地方官勘報
　　後又經府道等逐層查勘始具報呈災分數甘省
　　則一届夏秋各屬紛紛具報而其准否輕重則總
　　督與藩司靣為商定厚薄因人而施多寡惟意所
　　欲除首縣供應各上司每年俱准多開外其他或
　　藉口衝途差務之賠墊則浮冐亦多至地居偏僻
　　缺亦不甚清苦如狄道河州等處而多開賑糧者
　　大抵皆善於逢迎及加意餽送之人藩司多給實
　　収非酬其素日之殷勤即兾其將来之答報捐監
　　既多不得不重報災賑以開銷總之通省大小各
　　員聨為一氣冐賑分肥遂至積成弊藪牢不可破
　　在各州縣既藉冐賑為浸漁之地勢不得不稍為
　　給散及冬間捐辦煮粥施衣等事以掩人耳目邊
　　地窮民本無必欲報災之念轉得年年食賑並可
　　邀
恩蠲緩亦所樂従是以歴年以来並無出而控告者此
　　皆實在情形也雖現在各員所供尚有不盡之處
　　而其浮冐侵漁情弊業已水落石出無難定案再
　　此等劣員實屬愍不畏法為天理所不容在我
皇上所以嚴行窮究止欲剔除官吏積弊使百姓實受
　　賑恤之意原非靳惜監糧為若輩所花銷而
國家數百萬帑糧亦不可懸宕無著況此等貪黷之吏
　　即將家産查抄入官亦不足抵其浮冐之數豈可
　　使尚擁厚貲是以陸瑋鄭陳善揚惪言蔣重熹四
　　員(臣/)等接奉革職拏問
諭㫖即一面將伊等任所貲財查封偹抵並行知前任
　　蘭州府知府蔣全迪原藉任所督撫一併查抄至
　　道員劉光昱任所貨財亦已查封存記以備分賠
　　其離任而尚在甘省之陳鴻文等十一員(臣/)等另
　　行查辦外其原籍並查明移咨辦理至已離甘省
　　各員凡冐銷賑糧者應請
㫖交吏部查明各該員旗籍及現任處所
勅交留京王大臣及各督撫按名查封毋令隠匿寄頓
　　並即轉飭訊問各該員今其逐一供認如已得實
　　即可定擬具奏如或狡飾即𣲖員解甘質審歸案
　　辦理其在省各員因一時乏人委署暫緩叅革查
　　封俟㨂發人員到甘亦即分别查辦奏入
上諭内閣曰甘省大小各員將災賑監糧侵吞舞弊上
　下聨為一氣兹阿桂等在甘查辦其積弊始得盡破
　現在阿桂等屢次查奏俱已得實朕向有句云不為
　已甚去已甚今甘省積弊竟至已甚不可因罰不及
　衆仍存姑息朕實無可如何矣所有揑報各道府直
　𨽻州知州内除按察司福寜首先供出且經手事件
　較多暫行留任外其現任甘省道員奎明文徳王曽
　翼永齡四員現任甘省各知府及署任知府宗開煌
　彭永年彭時清鍾賡起汪皋鶴張金城郭煚李本楠
　又現任甘省直隸州及署任知府侯作吴黎珠趙明
　旭興徳謝桓宋學淳董熙厲學沂俟簡放分發人員
　到省即著阿桂等傳㫖將該員一併革職歸案審辦
　其已離甘省各員現任鹽運使程國表原任布政使
　福明安現任道員觀禄前任甘肅知府及現任知府
　潘時選黄元圯周人傑諾明阿富斌徳明郭昌㤗觀
　亮前任甘肅直隸州及署知州知州博赫彦方姜興
　周竒明朱蘭王汝地各員又在京供認揑災冐賑及
　饋送王亶望銀兩之前任武威縣知縣朱家慶一員
　俱革職交留京辦事王大臣及任所原藉各督撫將
　該員提訊録取確供具奏
　　同日阿桂李侍堯又奏言查王亶望任内假揑結
　　報之歴任各道府直𨽻州現在訊問伊等止稱積
　　習相㳂通省如此辦理亦未肯將通同舞弊之處
　　供出即其所屬州縣平日有餽送逢迎之事見道
　　府等尚未去任未必不預留地步安能據實指陳
　　况現在所有道府直𨽻州雖以原銜辦事伊等自
　　知身犯重罪革職審究即在目前一切俱不能得
　　力恐廢弛貽誤於地方大有闗係應請
㫖一併革職並將道府各員無論請
㫖簡放及部選之缺均請
皇上簡員補授准令馳驛迅速來甘其直𨽻州知州
勅交留京王大臣于各部保舉奉
㫖記名人員内㨂選三員分發來甘(臣/)李侍堯酌量奏
　　補則辦事不至乏人而地方亦有専責奏入
上諭内閣曰阿桂等奏請簡發道府各員迅速來甘著
　交都察院堂官於滿漢科道内保舉堪勝道員者五
　員六部堂官於滿漢司員内保舉堪勝知府者八員
　此内户刑二部各保二員其餘四部各保一員令其
　速赴行在帶領引見發往
上又諭内閣曰阿桂等奏甘省直𨽻州知州員缺需人
　補用請㨂選三員分發來甘等語此項直𨽻州知州
　毋容另行㨂選即著將前次留京辦事王大臣㨂選引
　見未經發往之顔培天任嘉春吴貽桂三員由京馳
　驛迅往甘省交李侍堯酌量奏補
　　同日李侍堯奏言據隴西寧夏寜朔平羅等四縣
　　詳報七月初一二等日天降大雨該處附近河湖
　　人户猝遇水勢漲溢所種秋禾被淹間有冲塌房
　　屋淹斃牲畜(臣/)隨飭該道府州親加查勘旋據查
　　得隴西縣屬西渭二河一帶村庄寜夏縣屬逼近
　　黄河之通寧等十堡寜朔縣屬附近十二連湖之
　　玉泉等十三堡平羅縣屬通義等十四堡被災屬
　　實(臣/)一面飛飭各道府督率該縣等將被水各村
　　莊分别成災輕重其被災窮民先行加意撫䘏查
　　明照例妥速辦理再金縣靖逺安定㑹寧伏羗碾
　　伯大通等七縣所被旱雹黄疸之處係在四五分
　　以内雖例不成災但收成均不免減薄可否將該
　　七縣本年額徴銀糧緩徴俾民力益紓出自
皇上天恩奏入
上諭内閣曰甘肅控災冐賑一案經阿桂等查明厯年
　積弊俱已水落石出不可不徹底查辦但恐督撫誤
　會朕意匿災不報則大不可因屢次宣諭嚴切申誡
　並令李侍堯𣲖委明幹公正大員詳查該省各屬被
　災輕重奏明辦理兹據李侍堯奏到查明各屬被災
　情形分别撫恤如此辦理方是所有甘肅猝被黄水
　漲溢之隴西寧夏寜朔平羅等四縣貧民口食未免
　拮据著該督即董率所屬先行加意撫䘏其房屋牲
　畜亦有冲倒淹斃之處並著即行查明照例辦理至
　李侍堯查奏各屬秋禾被旱被雹及被黄疸等處内
　金縣靖逺安定㑹寧伏羗碾伯大通等七縣雖據勘
　明俱在四五分以内例不成災但念該屬今嵗承辦
　軍需一切輓運糧草民情甚為踴躍並著加恩將該
　七縣本年額徴銀两蠲免一半其餘緩征以昭優䘏
　　　(臣/)等謹按甘省辦理冐賑一案原因官吏肥槖
　　　殃民不得不痛加懲創除積弊正所以䘏民瘼
　　　我
皇上保赤為心毎遇偏災
恩賑寧濫毋遺
訓諭屢頒凡有血氣心知無不曉然共見者兹督臣李
　　　侍堯奏到被災各屬情形查勘得實即
特降諭㫖所有黄水漲溢之處加意撫綏其旱雹等災
　　　在四五分以内者俱令分别蠲緩無致向隅蓋
　　　至是而邊氓得霑實恵倍感浹于
皇仁矣
　　乙亥留京辦事王大臣奏言據現任光禄寺署正
　　陳嚴祖投遞呈詞以該員曽署甘肅環縣知縣任
　　内有折捐冐賑情弊具呈自首(臣/)等面加詢問據
　　陳嚴祖供我係湖南祁陽縣人陳輝祖是我胞兄
　　於乾隆四十年十二月署理甘肅慶陽府環縣事
　　務四十一年加捐光禄寺署正四十二年二月離
　　環縣任在任辦過霜災一次㪚賑銀一萬两零捐
　　監實收二百張所收監糧俱係折色至霜災實是
　　有的散賑亦係實在發給不過多報分數這散賑
　　銀之内約畧冐銷銀二千餘两我于王亶望生日
　　送金子五十两又署本府侯作吴曽向我要過實
　　收十五張該銀八百餘两並未發給餘俱零星花
　　用等語查該員雖自行呈首恐尚有不實不盡之
　　處應請
㫖將陳嚴祖供詞寄交大學士公阿桂等將所供情節
　　逐一查訊奏入奉
上諭阿桂等歸案辦理
　　丁丑江西廵撫郝碩奏言(臣/)於七月十八日欽奉
諭㫖將現任廣信府知府康基淵飭訊冐賑分肥各欵
　　當即飛檄馳調該員來省查詢及二十日接奉革
　　職拏問
諭㫖計已起程在途即𣲖因公在省之南安府知府蔡
　　葵迎往摘取印信並𣲖員催押來省去後至二十
　　七日據鉛山縣知縣鄭若玉到省稟稱康基淵于
　　二十一日接到(臣/)初次調檄自郡起程舟行一百
　　餘里至該縣之青山灣地方夜間乗同舟家人等
　　睡熟在床自縊身死(臣/)聞信之下不勝詫異該員
　　心虚畏罪情事顯然(臣/)除飛飭署臬司杜憲馳往
　　驗屍并詢究同舟親屬是否知情有無别故提同
　　屍棺到省(臣/)親加覆騐外至鉛山縣知縣鄭若玉
　　於康基淵在境自盡並不飛行馳報由水路緩程
　　來省回稟又不即時押帶屍身赴省聴候委騐殊
　　屬糊塗玩忽應請
㫖將鄭若玉革職以示懲儆奏入
上勅部知之
　　戊寅協辦大學士吏部尚書蔡新等奏言查乾隆
　　三十九四十四十一等年户部捐册内有捐納員
　　外郎王裘捐納主事王棨王焯俱註明係王亶望
　　之子伊等捐納之項皆王亶望在甘肅藩司任内
　　侵吞國帑婪得贜銀為之報捐未便任其銓選應
　　請
㫖將王裘所捐之員外郎王棨王焯所捐之主事各職
　　銜即行革去奏入
上諭内閣曰王亶望之子王裘王棨王焯僅革去職銜
　不足蔽辜著照勒爾謹之子伊凌阿等之例俱發往
　伊犁交伊勒圖嚴行管束自備資斧充當苦差
　　己卯阿桂李侍堯奏言(臣/)等接奉
上諭將袁守侗等盤查甘省監糧時該地方及人役
　等如何通同弊混徹底研究實情具奏等因欽此
　　(臣/)等查當日州縣各官之現在省城者止有陸瑋
　　等數員即嚴切訊問㨿各該員供稱或將應動常
　　平倉糧用銀折給留作監糧以扺盤查之數或將
　　額徴糧内應行撥運兵米暫留抵補其額存監糧
　　有數百石及百餘石者聞盤查之信即赶𦂳買補
　　是以彼時並未短少各等語伊等既如此供吐則
　　通省可知(臣/)等伏查甘省監糧積弊不在虧短而
　　在冐銷平日既任意開除應存實貯之數有限盤
　　查時自易於彌封掩飾查袁守侗等原摺内稱甘
　　省監糧自開捐起截至四十二年年底止通共收
　　捐監生十七萬六千七百餘名應收各色京斗糧
　　七百八十六萬二千餘石除歴年各項動用外實
　　存糧一百十二萬二千餘石分赴各州縣就冊開
　　現存數目逐細盤騐俱係實貯在倉委無虧短等
　　語摺内並未將彼時甘省額貯常平倉糧若干曾
　　否同時盤查有無虧折之處聲明查乾隆四十二
　　年甘省各屬應存常平額徴及社倉糧共三百九
　　十七萬五千餘石以之挪補監糧尚多三倍有餘
　　移東補西業據各員供吐王廷贊所供不特盤查
　　監糧並盤常平倉榖之語顯係虚餙如果同時盤
　　查豈有袁守侗等轉不奏明以見其周到之理至
　　勒爾謹既經奏請盤查自必預飭各州縣早作准
　　備而當日該地方官一聞
欽差查倉之信亦必設計彌縫以圖蔽混於一時(臣/)閲
　　袁守侗所奏原單内其各屬所貯監糧開除無存
　　者已有十餘州縣而蘭州府所屬共收糧二百四
　　萬八千餘石至盤查時止存一萬八千三百餘石
　　分貯皋蘭狄道河州金縣靖逺五州縣並紅水縣
　　丞等處多者數千石少者不過數百石即使臨時
　　買補亦易為力况其中或將應發常平倉糧以折
　　色支放扣存本色或以應運兵糧揑稱實貯預備
　　盤騐種種舞弊袁守侗等皆不得知但以冊存與
　　實貯相符遂為了事此當日實在情形也再查甘
　　省捐監原為補足常平額貯倉糧起見則監糧與
　　常平本無岐異遇有動支自應先將常平舊貯倉
　　糧儘數動用以新收監糧抵額或動支監糧則常
　　平理應封貯乃甘省各屬毎年開除監糧之外又
　　動用常平糧自五六十萬至百餘萬不等此即弊
　　混之源且三十九年通省未開捐以前舊存常平
　　糧尚有三百二十七萬自開捐起至四十二年止
　　轉祗存一百八十八萬石若以盤查時所存監糧
　　一百十二萬之數抵補三十九年常平原額尚屬
　　不敷其為王亶望王廷贊恐盤糧顆粒無多故先
　　動用常平預留地步而屬員即借常平額徴為影
　　射已無疑異(臣/)等伏思袁守侗等奉
命盤騐監糧雖係各員通同弊混現無供有賄囑情弊
　　但捐監未及三年何以開銷監糧至六百餘萬之
　　多而舊存常平糧又銷去一百三十餘萬石若以
　　未開捐前每年動用糧數稍為查核比較則疑竇
　　自出弊端自露乃袁守侗䓁並不計及開除糧數
　　太多轉稱毎年節省採買銀百餘萬两現在倉貯
　　仍有糧百餘萬石為辦理捐監明效其奏報失實
　　上負
皇上任使之意諒袁守侗阿揚阿亦不能自引解免應
　　請
㫖交部嚴加議處至當日彌縫掩飾各州縣即係現在
　　審出藉賑開銷監糧之人應仍歸案從重定擬完
　　結奏入
上諭内閣曰甘肅監糧並未實貯在倉朕早有風聞特
　因監糧為災賑而設恐各省督撫或誤㑹朕意致將
　災賑之事靳固不舉轉非朕查辦冐賑使百姓得受
　實恵之意今諸弊已盡行敗露若再置而不問何以
　懲貪吏而整法紀至袁守侗阿揚阿係朕特𣲖前往
　盤查監糧之人豈無耳目乃一任各州縣通同䝉蔽
　計前此盤査時距開例未及三年而開銷監糧至六
　百餘萬石之多亦應問其故也至舊存常平倉又銷
　去一百三十餘萬石其中弊端疑竇何以並未察及
　阿揚阿人本見小䕶短不知大體若袁守侗則未必
　至此阿揚阿前於朕前面奏曽盤騐常平倉榖今據
　阿桂等查奏情節已屬失實袁守侗阿揚阿查辦此
　案均難辭咎著交部嚴加議處
　　辛已廣西巡撫姚成烈奏言(臣/)遵奉
諭㫖傳訊在籍之原任慶揚府知府黄元玘㨿供乾隆
　　三十三年六月到涼州府知府任己于三十一年
　　停止捐監之後並未收捐監生至三十五三十七
　　年所屬一㕔五縣被旱共辦災賑三次係銀米兼
　　賑由知府加結報銷今甘省既查有冐賑浮開是
　　各㕔縣弊混元圯不能查出濫行出結罪實難辭
　　並無串揑分肥情事後於三十九年四月調慶陽
　　府知府至四十年十月卸事時止正值重辦捐監
　　之時實係收捐本色實貯在倉並未串同屬員私
　　収折色情弊等語(臣/)查黄元玘所供監糧實貯並
　　無串揑分肥俱屬一面之辭顯因現無案證有意
　　狡飾應請
㫖將黄元玘革職嚴行看守(臣/)已飛咨陜甘督(臣/)李侍
　　堯如應將該員提質即𣲖員押解赴甘審辦奏入
上命軍機大臣傳諭阿桂李侍堯姚成烈雅徳曰甘省
　各州縣収捐監糧折色於災賑時揑報開銷業經阿
　桂等徹底查辦供認明確此案弊竇俱已和盤托出
　何以黄元玘猶復裝㸃情節希圖狡飾著傳諭姚成
　烈即速𣲖妥員解往甘省交阿桂等歸案嚴審若有
　揑飾于定案時加倍治罪又前任固原州知州郭昌
　泰前據雅徳訊問該員欵跡亦狡供掩飾並著一併
　解赴甘肅交阿桂等審辦不必解交行在並著傳諭
　各督撫現在審訊案内人犯如有似黄元玘郭昌泰
　之始終狡飾不吐實情者即一面訊供具奏一面將
　該員解交阿桂等歸案嚴訊一併加倍治罪
　
　
欽定蘭州紀畧卷十四
欽定四庫全書
欽定蘭州紀畧卷十五
　　壬午阿桂李侍堯畢沅奏言伏思陜甘二省乃三
　　秦重地東連豫晉西達新疆北控邊城南通楚蜀
　　兼以崇山峻嶺重複迴繞四面則番族環居内地
　　則民回錯處習俗剛勁為自古用武之地仰䝉
聖明燭照
睿慮周詳以陜甘二省近年以來各營官兵裁撥太多
　　地廣兵單節次
特降諭㫖令(臣/)等酌量添設誠慎重邊陲為永逺敉寧
　　之至計也惟是添兵之大要有二一則督提鎮標
　　各有兵數千屹然巨鎮勤加訓練平時既可資彈
　　壓臨時又足以供調遣一則𦂳要營堡各有兵數
　　百分防駐守時加稽察則聲勢既可聨絡奸宄不
　　至潜藏查甘肅督提四鎮除提標及寧夏鎮標毋
　　庸議添外其督標五營地居省會控制宜嚴現存
　　實兵一千五百三十八名今請設兵三千名應添
　　兵一千四百六十二名肅州控扼嘉峪内外為新
　　疆門户地居衝要現存實兵一千八百三名今請
　　設兵二千四百名應添兵五百九十七名西寧鎮
　　標現存實兵二千二百九十五名今請設兵二千
　　五百名應添兵二百五名涼州鎮標現存實兵二
　　千一百四十五名今請設兵二千三百名應添兵
　　一百五十五名河州以協改鎮現存實兵九百十
　　名今請設兵二千名應添兵一千九十名陜西撫
　　標現存實兵七百五十名今請設兵一千名應添
　　兵二百五十名提督從前本駐固原為甘省東路
　　襟喉且其地去西安蘭州均不過六百餘里呼應
　　既兩省可通而西控鞏秦北連延慶均有指臂相
　　聯之勢自乾隆二十九年移駐西安固原改設總
　　兵兩處額兵隨亦裁減現存實兵一千三百五名
　　今提督仍駐固原改設提標五營請設兵三千名
　　應添兵一千六百九十五名至西安提鎮現存實
　　兵一千七百四十五名提督業已移駐固原雖有
　　將軍副都統大員不能兼轄六營若歸入撫標統
　　轄究係文臣不能専心訓練且提標所屬潼關富
　　平宜君等營俱在西安東南如仍令固原提督管
　　轄亦恐鞭長莫及請設兵二千一百名應添兵三
　　百五十五名分中左右三營另設西安鎮摠兵一
　　員専司撡演兼轄附近營汛其兩營官弁即隨提
　　督移駐固原至陜西延綏興漢二鎮其延榆一帯
　　外接土黙特鄂爾多斯阿拉山諸部落久為臣僕
　　中外一家無須重兵防範惟興漢一鎮與四川湖
　　廣毗連山谷險阻林木深䆳週圍三四千里最易
　　納匪藏奸關係𦂳要舊存實兵一千四百七名今
　　請設兵二千名應添兵五百九十三名至𦂳要營
　　堡如河州鎮屬之循化起台保安臨洮西寧鎮屬
　　之歸徳南川北川巴燕戎格巴暖碾伯肅州鎮屬
　　之嘉峪闗紅崖堡梨園洪水南古城馬營墩涼州鎮
　　屬之莊浪岔山口安逺張義堡寧夏鎮屬之花馬
　　池同心城靈州横城西安鎮屬之潼關神道嶺慶
　　陽紅徳長武邠州西安城守興漢鎮屬之白土漁
　　渡紫陽七里關舊縣關陽平關寧𦍑畧陽漢鳳漢
　　中城守興安城守固原提屬之靖逺下馬關蘆塘
　　西安州永安堡八營堡洮岷鞏昌秦州平涼階州
　　文縣西固岷州舊洮蘭州城守紅城苦水各等處
　　現有兵額均不敷防守應請添兵自數百名至數
　　十名不等庻可以守要隘而偹捍衛至安定為鞏
　　昌分汎相距不及二百里駐兵百名把總一員足資
　　防守(臣/)等通盤核算甘省添兵六千五百八十二名陕
　　省添兵六千三百五十八名統計二省衝繁扼要
　　營汎共請添兵一萬二千九百四十名除勒爾謹
　　於上年
　奏准酌復公糧兵二千名外現在實添兵一萬九百
　　四十名(臣/)等又查向例添兵必須添設將備等員
　　弁於所添兵額内又多佔養廉名糧於事無益今
　　以提督移駐固原所有請設西安鎮止須安設中
　　左右三營將前後二營遊擊守備以及千總外委
　　等一併裁移固原以復五營舊制至河州設鎮應
　　添左營中軍遊擊一員即以陜西紅德城遊擊裁
　　移守備一員即以永安守備裁移至循化㕔控制
　　番回尤關𦂳要本設兵八百名舊設遊擊一員尚
　　不足以資彈壓應以鎮海叅將移駐而以循化遊
　　擊改駐鎮海之丹噶又循化應添守備一員即於
　　哈拉庫圖爾營裁移紅城堡應設守備即以永固
　　協屬之黑城都司裁改其餘各該處應添千總外
　　委等亦均於各營内籌酌裁改總期添兵萬餘而
　　將備毋庸多設以歸實用再前奉
諭㫖兵丁有馬步守三項之分各省大約以馬三步七
　為率今既酌為添設不如竟將馬兵酌添六七千名
　等因欽此伏査陜甘兩省各營制有馬步各半者馬
　　六步四者馬三步守各半者有馬三步三守四者
　　俱屬叅差不齊大約提鎮各標地居都㑹及各府
　　平原曠野馬兵自較步守為優而操演亦易得力
　　至僻逺險要營分跬步皆山路徑叢雜無所用騎
　　又應多設步守(臣/)等按各該營舊制於新添兵一
　　萬二千九百四十名内共請添馬兵五千五百八
　　十一名步兵四千二百四十四名守兵二千九百
　　五名外添公費馬步守兵共二百十名至金城關
　　離省城不過二里逼臨黄河與省城聲息相通似
　　可毋庸添兵且該處地方逼窄祇可安設汎兵防
　　守巡緝不能駐扎將領大員是以未列添兵單内
　　奏入
上勅軍機大臣㑹同該部議奏旋經尚書額駙公福隆
　　安等議言查向來西安將軍原設滿洲兵七千名
　　節經移駐裁減止存三千七百餘名所有西安提
　　標現存之兵應請添足二千一百名照成都將軍
　　兼轄漢兵之例設立軍標中左右三營即令該將
　　軍一體管轄與滿洲兵就近訓練以成勁旅其另
　　設西安總兵之處應無庸議至河州西安肅州凉
　　州寧夏西安興漢固原等處各提鎮所屬營堡如
　　循化起台等處或關隘層叠或汛廣差繁在在俱
　　關𦂳要應如所議河州鎮屬之循化營請設兵八
　　百名應添兵三百三十名保安營請設兵五百名
　　應添兵三百三十八名起台堡請設兵二百五十
　　名應添兵一百五十三名臨洮營請設兵三百名
　　應添兵一百六十五名大通協請設兵六百名應
　　添兵一百三名永安營請設兵五百名應添兵一
　　百十七名鎮海堡請設兵二百名應添兵五十三
　　名歸德營請設兵七百名應添兵四百五名南川
　　營請設兵一百五十名應添兵二十名亦雜石營
　　請設兵八十名應添兵十六名千户莊營請設兵
　　五十名應添兵二十五名北川營請設兵一百五
　　十名應添兵三十四名巴燕戎格營請設兵三百
　　名應添兵五十一名巴暖營請設兵一百五十名
　　應添兵十八名康家寨營請設兵六十名應添兵
　　二十名癿思觀營請設兵四十名應添兵十三名
　　碾伯營請設兵一百五十名應添兵四十名肅州
　　鎮屬之嘉峪關請設兵三百五十名應添兵七十
　　九名鹽地堡請設兵八十名應添兵四十一名紅
　　崖堡請設兵一百名應添兵三十一名棃園營請
　　設兵一百五十名應添兵七十五名洪水營請設
　　兵三百名應添兵六十名南古城請設兵一百五
　　十名應添兵八十四名馬營墩請設兵一百名應
　　添兵十七名凉州鎮標五營三邊重宇控制羣番
　　請設兵二千三百名應添兵一百五十名凉州鎮
　　屬之莊浪營請設兵五百名應添兵一百五十
　　四名岔口營請設兵二百名應添兵九十四名安
　　逺營請設兵二百名應添兵六十六名古浪堡請
　　設兵一百名應添兵六名黑松堡請設兵八十名
　　應添兵二十二名武勝營請設兵五十名應添兵
　　七名張義堡請設兵一百三十名應添兵七十三
　　名西把截營請設兵一百名應添兵三十一名寧
　　夏鎮屬之花馬池請設兵四百名應添兵一百三
　　十三名同心城營請設兵一百名應添兵十七名
　　惠安營請設兵五十名應添兵十一名韋州營請
　　設兵五十名應添兵十一名靈州營請設兵四百
　　名應添兵二十一名西安城守營請設兵三百六
　　十名横城營請設兵一百五十名應添兵二十一
　　名應添兵八十一名慶陽協請設兵三百五十名
　　應添兵八十二名長武營請設兵二百二名應添
　　兵七十一名邠州營請設兵一百九十名應添兵
　　六十三名涇州營請設兵一百五名應添兵三十
　　三名潼關協請設兵六百五名應添兵一百六十
　　名神道嶺營請設兵一百五十名應添兵十二名
　　興安城守營請設兵三百二名應添兵一百十二
　　名白土路營請設兵四百名應添兵五十名漁渡
　　路請設兵四百名應添兵五十二名紫陽營請設
　　兵四百名應添兵一百二十名七里關營請設兵
　　二百名應添兵六十一名舊縣關營請設兵五百
　　名應添兵二百九十六名漢中城守營請設兵六
　　百名應添兵一百十八名漢鳯營請設兵五百名
　　應添兵九十九名陽平關營請設兵三百名應添
　　兵六十五名寧羗營請設兵四百名應添兵一百
　　三十六名畧陽營請設兵三百名應添兵二十七
　　名固原城守營請設兵五十五名應添兵一百五
　　十名靖逺協營請設兵四百四十名應添兵一百
　　六名下馬關營請設兵一百二十一名應添兵五
　　十九名蘆塘營請設兵一百名應添兵六十六名
　　西安州營請設兵一百十名應添兵二十七名永
　　安堡請設兵九十名應添兵二十九名八營堡請
　　設兵六十七名應添兵二十名洮岷協營請設兵
　　六百三十五名應添兵八十五名階州營請設兵
　　四百二十名應添兵五十九名文縣營請設兵二
　　百八十名應添兵三十名西同營請設兵二百四
　　十名應添兵四十七名岷州營請設兵六十名應
　　添兵一百四十四名舊洮營請設兵二百一十名
　　應添兵六十八名秦州營請設兵二百三十名應
　　添兵二十八名鞏昌營請設兵六百六十名應添
　　兵三百五十四名鞏昌營應駐兵一百名即於鞏
　　昌營撥足一百名蘭州城守營請設兵五百一十
　　名應添兵一百五十名金縣營請設兵五十名應
　　添兵十三名紅城堡改設守備營地當孔道請設兵
　　一百名應添兵七十一名苦水堡請設兵五十名
　　應添兵三十名平凉城守營請設兵五百名應添
　　兵三百五十三名至所議外添公費兵共二百十
　　名尚係相沿成例現在欽奉
上諭各省營伍所有賞䘏等項俱著於正項支給等因
　　欽遵在案其所請外添公費兵應毋庸議又添兵
　　必須增設將備等員應如所議西安提標現已議
　　歸西安將軍管轄應即將原設提標之中左右三
　　營作為軍標其應設中軍副將一員即以原設中營
　　遊擊改補應添設中軍都司一員其中營守備及
　　左右二營之遊擊守備千把外委等俱有原設員
　　弁無庸增設至固原移駐提督應添設兩營即以
　　西安應設提標前後二營遊擊守備及千把外委
　　等員弁裁移固原至河州設鎮應仍設左右二營
　　其左營應添中軍遊擊一員即以陜西紅德營遊
　　擊裁移其原設左營都司一員改為右營都司守
　　備一員即作為都司中軍右營應添千總一員於
　　臨洮營裁移右營應添千總一員於寧夏興武裁
　　移應添把總一員於哈拉庫圖爾營裁移應添經
　　制外委二員即在左右兩營額兵内拔補又循化
　　應添中軍守備一員於哈拉庫圖爾營裁移應添
　　千把總各一員於寧夏中衞營裁移應添外委二
　　員即在該營額兵内抜補其鎮海營改設遊擊即
　　將舊有千總一員作為中軍哈拉庫圖爾營應添
　　千總一員於大通協裁移歸德營應添把總一員
　　於永安營裁移應添外委一員即在該營額兵内
　　拔補永安營舊有千總一員即作為該營遊擊中
　　軍千總保安營應添把總一員於肅州金塔寺營
　　裁移寧夏興武營舊有把總一員即作為都司中
　　軍紅德城營原駐遊擊既撥移河州鎮標其紅德
　　城營以延綏鎮營羅協清平堡守備移駐其清
　　堡事務以寧塞堡分防寧備梁汎把總移駐所有
　　寧備梁汎即以清平堡經制外委移駐至紅城堡
　　應設守備一員以永固協城之黑城都司改補同
　　原設弁兵按數移駐其紅城堡把總一員同兵丁
　　移駐黑城黑城止留原設總兵一員經制外委一
　　員額外外委一員其餘經制額外外委各一員一
　　同移駐紅城堡改屬凉州鎮管轄其餘均應如所
　　議辦理奏入得
㫖如所議行
　　同日阿桂李侍堯又奏言查甘省額設兵五萬六
　　千六百零一名除節次裁撥移駐扣留公糧並公
　　費養廉屯防兵二萬二千九百七十名外實存兵
　　三萬四千五百四名陜西額設兵三萬四千五百
　　九十二名除節次裁撥移駐扣留公糧並公費養
　　亷屯防兵一萬三千一百七十四名外實存兵三萬
　　　一千四百一十八名通計陜甘二省共存兵五萬
　　　五千九百二十二名較原額少兵三萬五千二百
　　七十一名内歴年裁撥移駐新疆眷兵九千七百
　　六十名各官養廉公費九千七百七十五名及屯
　　　防兵七千八百五十四名扣存公糧七千九百三
　　十名至公糧因何扣存不補之處查係乾隆二十
　　一年前督臣黄廷桂任内因陜甘兩省辦理軍需
　　緑旂各營公私借墊頗多欽奉
諭㫖免其扣抵奏准於兩省兵數内酌扣公糧十分之
　　一共銀二十四萬六千五百餘兩通融彌補嗣於
　　二十六年扣案清完即將此項節省銀兩歸入新
　　疆經費項下調用支銷至畢沅前奏陜省此時兵
　　力合計不過萬餘一節其意因固原鎮雖屬陜西
　　提督管轄而所管各營則在甘肅地方故未列入
　　且彼時提標及興漢延綏兩鎮俱以派調兵數千
　　是以止剩萬餘其甘省存兵雖尚有三萬四千餘
　　名但一提四鎮與各協營以至嘉峪關外安西河
　　州靖逺三營東西南北相距數千里地方遼濶堡
　　戍䌓多所有額兵除派安墩汛隘口及逺近差使
　　外其實在存營差操兵已屬寥寥且逆匪起事時
　　省城一帶兵力單弱逺處徵調緩不濟急倉猝之
　　際更不免左支右絀此當日實在情形也再部中
　　所查兵數與現在逈不符合其故總因養亷公費
　　俱佔名糧一經裁移改撥牽混不清不特難於查
　　核且恐易滋弊竇應請嗣後陜甘兩省毎年造具
　　兵冊送部時將實在馬步守兵為一冊其養廉公
　　費兵另為一冊如此則案牘不至混淆而支銷各
　　有定數較為妥善如䝉
俞允並請
敇下該部通行各省均照此辦理入奏
上敇原議大臣一併議奏旋經尚書額駙公福隆安等
　　奏言查陜甘二省現存實兵較原額共少三萬五
　　千二百七十一名業據大學士公阿桂等酌請添
　　補經(臣/)等議准具
　奏至兵丁賞䘏銀兩現奉
諭㫖俱於正項支給報銷所有陜甘扣存公糧公費各
　　欵應令該督等查明核辦又陜甘節年開報兵數
　　應令該督撫各按省分將實在正額馬步守兵為
　　一冊其屯防移駐各兵另為一冊分晰造報庶額
　　兵定數相符不致牽混滋弊併通行各直省一體
　　遵照辦理奏入得
㫖如所議行
　　同日阿桂李侍堯又奏言竊照營伍之制其應歸
　　各提鎮管轄者必須逺近適中始足以重操防而
　　嚴控制陜甘二省現已遵
㫖增添兵額以備捍衛所有各路營協堡汎有宜斟酌
　　變通者如西安提督仍駐固原除應設中左
　　後五營外其原屬固原鎮之固原城守靖逺蘆塘
　　西安州永安堡八營平凉秦州鞏昌九營應改歸
　　固原提督統轄又西安提督原管之慶陽協紅德
　　涇州兩營應仍歸固原提督統轄西安添鎮仍設
　　中左右三營外其提督原管之西安城守潼關協
　　神道嶺商州金鎻關富平西鳳宜君各營應歸西
　　安鎮統轄又邠州長武二營原𨽻慶陽協查該營
　　在陜西地方距西安較近應改歸西安鎮統轄河
　　州改鎮應設左右二營外其原管之循化保安起
　　台臨洮並撥歸固原之洮岷舊洮岷州西固階州
　　文縣蘭州城守各營俱仍歸河州鎮統轄又紅城
　　苦水二營向係蘭州所屬該二處在莊浪迤東七
　　十里至一百二十里距凉州較近且在黄河迤西
　　應改歸凉州鎮屬之莊浪營叅將管轄至肅州鎮
　　向轄金塔永固二協嗣於乾隆四十二年將肅州
　　口外之安西協副將等十一營汛改歸肅州鎮屬
　　所管不為不多而永固協所屬各營俱在甘肅地
　　方向來一切文移由甘肅提督咨行肅州鎮復由
　　肅州行文永固往返迂迴毎至稽遲貽悞應將永
　　固協並所轄甘州城守大馬黑城洪水馬營墩山
　　丹硤口棃園南古城十營堡改歸甘州提督統轄
　　不惟文移往返不致紆繞而一切考騐廵查俱為
　　近便於軍政大有禆益奏入
上勅原議大臣一併議奏旋經尚書額駙公福隆安等
　　議言應如所奏辦理至西安現經(臣/)等議請設立
　　將軍標其提督原管西安城守一營近在同城應
　　即歸將軍管轄其潼關協神道嶺商州金鎻關富
　　平西鳳宜君各營及慶陽協屬之邠州長武二營
　　應仍歸固原提督統轄以符舊制而重責成奏入
　　得
㫖如所議行
　　同日阿桂李侍堯奏言陜甘二省兵丁遇有紅白
　　賞䘏事件向來於惠濟項下動支陜省原有銀六
　　萬三千兩甘省原有銀十一萬三千餘兩俱交商
　　營運每年所得息銀除賞給兵丁紅白事件外尚
　　有盈餘自乾隆三十三年停止以後所有陜省惠
　　濟銀六萬三千兩又以息作本并存剰息銀共十
　　萬六千七百七十餘兩甘省惠濟銀十一萬三千
　　餘兩又以息作本併存剰息銀共十五萬三千四
　　百餘兩概行撥充兵餉等項其陜省兵丁紅白賞
　　銀在朋合銀内支給甘省兵丁紅白賞銀在裁馬
　　改步節省銀内支給查裁馬改步及朋合二項銀
　　兩雖係就各營中通融節省而其賞仍歸於開銷
　　帑項况甘省現請添兵六千五百餘名内添馬兵
　　二千七百餘名所有裁馬改步節省銀兩自應仍
　　撥充現添馬兵之用若既添馬兵而復摘缺停補
　　於體制更屬未協至陜省現添兵六千三百餘名
　　朋合一項亦恐不敷支給皆須另請動欵撥補伏
　　思
皇上添設陜甘兩省兵額原為捍衞邊陲起見不惜多
　　費帑銀苐
　國家經費有常亦不可不通盤籌畫前各省撤回惠
　　濟銀兩縁生息名色
特勅停止查此項銀兩雖屬交商營運而所獲息銀俱
　　為豫備賞䘏兵丁之費
　國家本無取利於其間(臣/)等公同籌酌陜甘兩省現
　　請添兵一萬二千九百餘名併原有兵五萬五千
　　九百二十二名其從前惠濟銀兩似當仍請復設
　　惟查原定交商營運甘省係一分五厘起息陜省
　　則一分五釐一分二釐不等定數未免稍重可否
　　仰懇
天恩概定一分二釐以下行息餘俱查照舊例遵辦再
　　(臣/)阿桂前在雲貴知該省自停止生息銀兩後所
　　有兵丁紅白事件俱以裁減兵額節省銀數充賞
　　查滇黔等處俱係邊陲兵力亦不宜單弱若將生
　　息銀兩復舊即所裁兵額仍可補足於防守實為
　　有益其他四川閩廣或係邊地或係海疆亦關𦂳
　　要容俟臣阿桂回京後查明再行請
㫖辦理奏入
上命軍機大臣傳諭阿桂李侍堯曰據阿桂等奏請酌
　復惠濟銀兩以禆營伍一摺固為兵丁需費起見添
　兵自當添賞䘏然總屬無多且現在所有兵丁其賞
　䘏本即動用正項也其果有不敷之處以致不行賞
　䘏乎著奏聞國家賞兵之費藉商營運支給其名究
　屬不美况現在户部庫項充盈即陜甘二省添設兵
　丁所需紅白賞䘏費用較多原當開銷正帑著傳諭
　阿桂李侍堯畢沅所有此次添兵之費及將來陜甘
　二省兵丁紅白賞䘏事件俱著動用正項開報
　　同日阿桂李侍堯奏言(臣/)等遵
㫖確查甘省奏請添建倉厫一節查工部單内所開甘
　　省自開捐以後共請添建倉厫二十七案(臣/)等將
　　各㕔州縣未經開捐以前倉間糧數與詳請添建
　　時現存糧數比較内西寧大通靜寧三州縣合監
　　糧常平額徵各項糧石而計尚不及乾隆三十九
　　年以前舊存糧數此外隆德淵泉安西玉門敦煌
　　肅州高浪三岔州判禮樂西和清水徽縣成縣古
　　浪洮州㕔十五㕔州縣雖查詳請建倉時糧數比
　　從前增減不等但甘省捐監現據各該員供稱俱
　　係以銀抵糧並不買補還倉其實貯糧數仍較舊
　　額短少(臣/)等伏思建倉所以貯糧今糧石既無贏
　　餘何用添設厫座明係該員等借添建為名以為
　　侵蝕公帑之計此等揑報劣員即係現在審明冒
　　賑開銷之人將來歸案辦理時自當一併定擬完
　　結但該員等種種藉端揑冒情節更重俟分發人
　　員到甘省先行叅革審辦所有西寧隆德十八㕔
　　州縣添建厫座二十三案應請
勅部無論曾否建葢概不準開銷其部中已銷者查明
　　詳請之員及各上司分賠未銷者即行扣除如銀
　　兩業經給發即一併追繳至撫彛㕔及張掖永昌
　　二縣所存糧石較多舊有倉厫不敷藏貯向來皆
　　係借賃民房廟宇堆積添建尚係有因但是否實
　　在葢造亦難憑信(臣/)阿桂已派軍機司員敷倫泰
　　前往查勘另行具
　奏奏入
上諭内閣曰甘省監糧一項既屬紙上空文乃該員等
　復借建倉為名恣其侵冒是又於冒賑開銷之外設
　法侵欺其情節較冒賑各員更重將來審明定案時
　必當加倍治罪以為貪婪狡詐者戒
　
　
　
　
　
　
　
　
　
欽定蘭州紀畧卷十五
欽定四庫全書
欽定蘭州紀畧卷十六
　　乙酉
上諭内閣曰國家設兵衛民簡核軍實期于行伍整齊
　兵額充足如兵丁等紅白事件從前設有生息惠濟
　銀兩以資賞䘏其後特勅停止昨據阿桂等奏陜甘
　添兵案内籌及賞卹聲請酌復惠濟銀兩朕以國家
　賞兵之費藉商生息支給䆒屬非宜已傳諭阿桂等
　令其動用正項開銷矣兹袁守侗海禄前赴行在令
　軍機大臣傳㫖詢問直𨽻雲南賞兵銀兩支銷欵項
　據稱直𨽻裁扣公糧銀二萬兩雲南裁扣公糧銀一
　萬六千餘兩以備賞用等語看來各省大都如此兵
　丁紅白銀兩原係加惠營伍格外施恩若因此裁扣
　名糧致兵額不足殊非核實營伍之道况今户部帑
　項豐盈各省藩庫積存充裕即現在京營添兵四千
　九百名陜甘二省各營添兵一萬二千九百餘名其
　馬步糧餉合之各省兵丁賞䘏紅白銀兩約算嵗支
　尚不及百萬國家何靳此費不令開銷正帑而各省
　乃紛紛裁扣名粮又且請復生息甚無謂也朕臨御
　四十六年以來惟事事以敬
天勤民為念凡三次普免天下地丁錢糧兩次普蠲各
　省漕糧以及遇灾即賑統計何啻萬萬又並未加増
　賦税仰荷
上蒼嘉佑開拓邊陲府藏殷實國用充饒朕又豈肯稍
　存靳惜致令有司開聚歛尅扣之端乎所有各省營
　伍賞䘏兵丁紅白銀兩自乾隆四十七年為始俱著
　於正項支給造冊報部核銷至各省提鎮以下武職
　員弁俱有應得坐糧馬乾等項前業經降㫖通諭各
　省督撫將各該省武職所得公項逐一查明覆奏俟
　奏報到齊令軍機大臣㑹同該部核辦照文員之例
　議給養㢘其所扣兵餉即可挑補實額核計添給養
　亷歲支亦不及二百萬兩官員既無拮据而各省又
　増添兵力於營伍大有禆益朕御極之初户部庫項
　不過三千萬兩今已増至七千餘萬復有何不足而
　不加惠天下散財以得民乎所有辦理添補兵額紅
　白賞䘏銀兩及名糧裁添養亷縁由明晰曉諭中外
　知之
　　丙戌左副都御史吴玉綸奏言甘省自乾隆三十
　　九年開例捐監原為専收本色儲倉榖以恤災黎
　　乃報捐者竟全係折色固由甘省承辦官員借捐
　　冒賑舞弊分肥該生等明知折色違禁因較本色
　　省費實多是以避重就輕相率滋弊比年來赴部
　　捐監者日少而在甘報捐遂至數十萬之多生監
　　為士子進身伊始豈容如此取巧營私兹䝉
皇上格外
鴻慈免其褫革但以所繳折色數十兩即安然濫厠成
　　均比之京監數目懸殊似不足昭平允而杜倖獲
　　(臣/)請
勅下該部凡甘省自三十九年以後報捐監生現奉
恩㫖免其斥革者毎名令其補繳銀六十兩由各該生繳
　　本籍各州縣彚解藩庫由該督撫按季彚摺陳奏以
　　備甘省災賑撥用並請勒限二年繳完如逾限不
　　繳即將該生原照查銷奏入
上諭内閣曰據呉玉綸奏甘省自三十九年以後報捐
　監生毎名令其補繳銀六十兩等語所見甚小王亶
　望等私收折色一案朕本不欲辦恐各省因此諱灾今
　種種弊端水落石出伊等于光天化日之下竟敢明
　目張膽網利鬻官致朕不得不辦之苦衷天下後世
　共見之然侵漁各員已將伊等平日私收冒銷婪得
　賍私查抄入官亦足抵該省浮開冒賑之數若又令
　各捐生紛紛補繳是轉開錙銖較利之端于國家政
　體甚有闗係朕不為也吳玉綸此奏不准行至該生
　等明知折色違禁乃相率報捐亦不可不加懲儆所
　有乾隆三十九年甘省開捐以後報捐監生者停其
　鄉試三科已經中舉者停其㑹試三科其加捐職官
　現任者罰俸三年捐納職官未經銓選者俟到班三
　年後方准銓選其在各館充當謄録者着五年期滿
　後再効力三年俱以奉㫖之日為始查明扣算其止
　捐監生頂帯榮身者着加恩毋庸查辦
　　戊子阿桂李侍堯奏言查撒拉爾回人分居十二
　　工離循化地方近者數里逺或數十里皆地處邉
　　外與諸畨邉界毗連其風俗情形逈非内地可比
　　今逆回蘇四十三等已就駢誅新教餘孽俱已勦
　　除凈盡(臣/)等查十二工地方惟漢大寺孟達夕厰
　　三工俱係舊教並無新教其蘇四十三所住之查
　　家工韓二個所住之清水工及張尕别列草灘崖
　　慢蘇只街子打蘇古等七工俱係新舊錯居現在
　　止存舊教二千六百四十八户其新教業已殱除
　　所有遺存籽種地共二百三十四石零應上額糧
　　十九石零並查各工地畝多係山頭地角依崖傍
　　壑零星沙地不成片段(臣/)等伏思逆回所遺田土
　　現散在九工之内若令内地民人前往耕種則一
　　村之内民少回多勢不能彼此相安若於各工零
　　星安設訊地少則孤懸邉外難資彈壓多則徒費
　　錢糧(臣/)等公同籌酌此次勦除逆匪所有隨同打
　　仗之舊教回人頗為奮勉出力其節次打仗傷亡
　　土兵共有三百三十餘名現在造冊咨部議䘏可
　　否仰邀
皇上天㤙即以逆匪所遺之田土賞給陣亡土兵等家
　　屬交土司韓煜韓光祖確查田土數目酌量人户
　　多寡均匀派撥令其佃種按舊則輸糧仍由循化
　　㕔徴收伊等毎人名下所分籽種地不及一石無
　　慮地廣力増在衆回効順捐軀者受賞獨優亦必
　　益深悦服而陣亡之户荷䝉
恩賞得以安居樂業尤必感激
聖慈輸忱向化奏入
上從之
　　同日阿桂李侍堯又奏言(臣/)等前奉
諭㫖令將蘭州省城展寛跨山臨水仰見我
皇上慎重巖疆圖維久逺至計伏查營建城垣必須佔據
　　形勢方可設險衛民大抵因山為城則當包括山
　　之岡脊若在平坦處建築又須距山稍逺蘭州北
　　臨大河西南兩面俱山嶺重疊惟城東一帯地稍
　　平衍省城舊係州治規模本小其後添築三面外
　　城不過就民居所至隨意甃治全無逺慮所以與
　　龍尾山地勢𦂳要而外城西南之安定門離龍尾
　　山尚有一百四十餘丈外城西門至龍尾山則僅
　　止數十丈且山髙於城此次撒拉爾逆囬一至蘭
　　州在龍尾山慿髙向城攻打守城兵夫無可遮蔽
　　且該處商賈凑集居民稠宻又未預留火道居民
　　墻屋直接城垣賊匪攀援攻撲是以即日而破然
　　至外城失守賊匪力攻大城西門雖甕城券洞俱
　　被燒燬而大城終能固守無虞者則以賊至城下
　　勢須仰攻我兵登堞俯臨木石俱可擊退也但外
　　城之破䆒係以險資賊即使繕修高峻仍不足恃
　　兹䝉
聖明指示將西南城垣展寛至龍尾山梁俾西闗一帯
　　居民及華林山之半俱包入城内實足以壯觀瞻
　　而資控制惟是龍尾華林兩山中有水磨溝一道
　　山水發時其勢頗猛難以跨築垣墻且龍尾山土
　　鬆沙汕毎遇大雨時行即衝成溝坎或數丈或數
　　十丈不等若於其上建築基址既不堅實㫁難經
　　久(臣/)等公同商度惟有將大城向東展寛西自外
　　城安定門起由拱蘭門迤東至風神廟後又自通
　　逺門東南角起由迎㤙門至廣武門北角止共擬
　　新添城垣計長一千一百七十餘丈連舊城五百
　　五十九丈共一千七百二十餘丈週圍約九里有
　　餘雖東北地形稍覺狹窄而限於大河不能展拓
　　西南二郭城俱擬拆去共去舊城二千餘丈所有
　　大城甕城俱擬多添一層以為重闗保障所有西
　　南兩闗廂居民勸諭遷移撤去房屋空出地面寛
　　留火道則崇墉夹峙可以捍制邉陲至華林山近
　　在城西數里並可倚為屏蔽應於其上築營堡一
　　座移督標右營一營官兵在彼駐劄並於龍尾山
　　上相對大城西南一帯擇據形勢安設空心大墩
　　四處即於右營兵丁内輪派駐守平時則氣象更
　　覺嚴整有事則東可以䕶衛大城西可以接應華
　　林山營聲勢聨絡更足以資彈壓至此次籌改添
　　建各事宜工費浩繁且為永逺敉寧之計必須鞏
　　固堅實應請
㫖派熟悉城工之大臣一員帯領工部司員至蘭逐一
　　詳悉勘估方可興工辦理奏入得
㫖如所議行
　　同日
上命軍機大臣傳諭阿桂李侍堯曰蘭州添建城垣一
　切興工估計自須熟諳工程之員前往辦理現在工
　部堂官惟侍郎徳成于工程尚為熟練但盛京一帯
　辦理城工不便遽離該處所有蘭州城垣業經阿桂
　等相度已定俟徳成於冬底回京時令其前赴蘭州
　勘估亦不為遲
　　同日阿桂李侍堯又奏言(臣/)等屢奉
諭㫖籌辦善後事宜除添設兵數改繕城垣専摺具
　奏外謹將應行事宜酌議數條恭呈
御覽
　　一蘭州省城舊存子母砲十六尊僅與鳥鎗無異
　　施放不能及逺又威逺砲八尊子重十六兩至二
　　十兩轟擊稍逺而施放時易于跳動難得凖頭俱
　　不甚得力况年久亦多損壞此次攻勦賊匪照四
　　川劈山砲式様製成二十尊並于凉州調到食子
　　六十兩大砲四尊轟擊頗為應用又查凉州鎮屬
　　各營舊貯大砲一百六十六位係前明萬厯年間
　　製造厯年久逺多有脱落炸壞各營視同廢鐡其
　　存貯凉州城内不過二十餘尊餘俱散貯各營堡
　　容(臣/)李侍堯特派熟悉砲位専員逐一勘騐將無
　　用廢砲盡行銷燬試演堪用好砲分貯督撫提鎮
　　駐劄各城如尚不敷㨂選凉州匠役鑄造大神砲
　　位酌定數目分貯至劈山砲亦應多為鑄造督撫
　　提鎮大標約計兵丁二百名即給一尊並飭各營
　　時常撡演試放以期有准其陕西各標營亦如此
　　照辦
　　一囬教相沿已久而新教則自馬明心口外回家
　　妄謂西域得有真傳愚回厭故喜新俱為煽惑以
　　致蘇四十三等肆逆不法今經此一畨懲創之後
　　各處回民感懼愧悔出于至誠凡已習新教者俱
　　仍改從舊教現已嚴飭各屬將新教禮拜寺概行
　　拆燬如查有私行傳習陽奉陰違者照邪教律從
　　重辦理並曉諭回民不許稱阿渾名目於回民内
　　揀選老成之人令其充當鄉約隨時稽查互相勸
　　誡其舊俗相沿念經禮拜仍聼其便不准添建禮
　　拜寺及收留外來回人居住日後如有復倡異教
　　者即行首告指拏如該處實無新教毎年令鄉約
　　等聨名具結一次彚齊咨部查核仍先遍行出示
　　曉諭如此立法則新教自然淨盡
　　一撒拉爾回人散處十二工環遶循化㕔地方毎
　　年納糧八十三石各工回人至循化㕔河州蘭州
　　等處或貿易羢褐販賣牛羊本不禁止並有在循
　　化河州充當衙役者以致新教黨羽漸熾與舊教
　　互相仇殺起釁滋事此皆平日地方官不稽查拏
　　䆒遂爾養癰貽患應請嗣後撒拉爾回人不准復
　　充循化河州衙役及營伍兵丁亦不准其任意至
　　内地行走其有往各州縣村鎮貿易者由循化同
　　知給與照票定以限期事畢即令回巢將票繳銷
　　不許在各處逗遛並責成保安起台堡老鴉闗駐
　　守弁兵嚴切盤查稽其出入仍隨時訪察毋令内
　　地逰匪潛往該處煽惑滋事亦不得借此勒掯需
　　索違者皆重治其罪凡甘省各屬與畨地土司境
　　壤毗連者均應一體仿照辦理
　　一鳥鎗為閭閻自衛之資從前曽奉
諭㫖不必概行收禁况畨回山居野處平日打牲為業
　　勢難禁用鳥鎗至硫磺為配製火藥所必需甘省
　　河東各年配造火藥取資于蘭州庫貯駱狐泉採
　　獲之磺河西各營取資于肅州玉門庫貯牛尾山
　　採獲之磺如果開採時並無透漏封閉後不敢私
　　挖畨回何從私行偷買實皆地方官查禁不力所
　　致嗣後飭令該管文武員弁于封閉磺洞選派妥
　　役嚴行稽察届開採時多派兵役嚴查又聞秦州
　　等處採磺亦有零星偷挖販賣者應通行嚴查封
　　禁不許絲毫透漏至律載内地私販硫磺五十斤
　　熖硝一百斤以上者杖一百徒三年窝藏囤販知
　　情者俱照私販律治罪應飭各地方官嚴查内地
　　舖户如有將前項磺斤聴畨回潛行購買貪得重
　　價或不法商民在畨回土司地方私賣硫磺並私
　　熬熖硝者均照私販及偷買律加等治罪仍令該
　　管文武大員嚴飭所屬實力奉行並令將有無私
　　販私賣情弊按季結報如敢虚應故事致滋弊竇
　　一經發覺將文武各官及失察各上司一併嚴加
　　叅處
　　一新疆各城回衆以墨克地方為回教之宗主而
　　内地回民又以新疆等處經典多而流傳為較真前
　　奉
諭㫖俟將來事竣後傳諭新疆各路辦事大臣嚴宻查
　　訪毋許内地回民在彼習學回經致生事端實為
　　杜漸防微之至計(臣/)等尚恐各城將縁事回民發
　　至内地此等大概皆不安本分之徒與内地回民
　　皆係同教倘因其自西而來以為得有真傳或又
　　相煽誘均未可定應請
勅下新疆各路大臣此後各城回民有犯發遣等罪者
　　或於各城互相安挿不必改發内地於杜絶新教
　　根株之法更為周備
　　一循化地方已於添兵案内改駐叅將一員設兵
　　八百名足資彈壓至循化同知係乾隆二十六年
　　移駐該處原定疲難二項中缺應歸部選惟是該
　　處畨回錯雜一切撫綏控馭必得幹練之員方可
　　勝任實非部選人員所能經理應請嗣後改為疲
　　䌓難三項相兼要缺在外㨂員題補又河州太子
　　寺距州一百二十里向設州判一員嗣於乾隆四
　　十一年裁汰查該州地方逺濶漢回雜處其東隅
　　之景古城離州城二百四十餘里附近之崦隴闗
　　即係畨地又正東之黒石山南之三渡水等處俱
　　離州城一百八九十里及二百餘里不等均係習
　　俗黠悍之區一切稽査匪類撫馭畨回該州鞭長
　　莫及應請復舊制于適中之太子寺地方設立州
　　判一員分防稽察其衙門及分駐事件各循其舊
　　又該管之蘭州道原係驛傳兼巡蘭州向為衝繁
　　難兼三要缺嗣因驛傳改歸臬司管理定為中缺歸
　　部銓選伏查蘭州道雖止一府然地居省㑹為兩
　　河扼要應仍舊改為衝繁難兼三要缺請
㫖簡放庻人地相宜於體制亦屬允恊奏入
上命軍機大臣會同該部議奏旋經軍機大臣等議言
　　均應如所奏辦理至私販硫磺及私熬㷔硝若在
　　畨回土司地方售賣即非内地私販可比查例載
　　附近苖疆五百里以内民人煎穵窩囤興販硝磺
　　事𤼵計斤定罪以次逓加五十斤以上者杖一百
　　流二千里至百斤以上者照合成火藥賣與塩徒
　　例發近邊充軍又例載凡商漁船内夹帯違禁硝
　　磺等物接濟外洋者船户以通賊論斬舵工水手
　　知情者同罪各等語是私販硝磺定例内地與邊
　　疆各有専條而境内私販與出境偷賣輕重逈異
　　今該省境接畨回其私賣硝磺闗係尤重應請
　　嗣後該省秦州等處産磺地方如偷挖熬煎畨回
　　土司地方私賣係在内地者不得僅照尋常内地
　　之例問擬應比照附近苖疆五百里以内私販之
　　例計斤定擬分别軍流從重科罪若偷賣出境與
　　外地畨回交易應比照商船夹帯出洋論斬知情
　　同罪之例審擬庻足以示懲創而嚴闗守奏入得
㫖如所議行
　　同日大學士三寳等奏言㨿閩浙總督兼管浙江
　　巡撫陳輝祖委員將王亶望案内前任蘭州府知
　　府蔣全迪押解前來奉
㫖行在大學士九卿㑹同直𨽻總督袁守侗嚴審定擬
　　具奏(臣/)等公同研究縁蔣全迪係安徽歙縣人由
　　捐納知縣歴任甘肅皋蘭縣題陞肅州知州於乾
　　隆三十八年捐陞知府離任三十九年甘省奏請
　　開捐維時藩司王亶望即將蔣全迪奏留甘省題
　　補蘭州首府専辦捐監事務自王亶望到任後即
　　令各州縣公然俱收折色希圖上下分肥蔣全迪
　　亦圖從中取利遂慫恿王亶望行令各屬遵照辦
　　理其所收銀兩即藉灾賑任意開銷蔣全迪與王
　　亶望商議凡各州縣報灾之輕重及給發實收之
　　多寡俱由藩司衙門主政酌定分數開单給發各
　　屬令其照单開賑蔣全迪遂藉此勒要各州縣冐
　　銷辦賑銀兩又商議設立坐省長随凡各州縣餽
　　送王亶望銀兩俱令坐省長随送進蔣全迪希圖分
　　潤亦向各屬勒索餽送又蔣全迪署中所有親朋捐
　　監俱勒令各屬填給寔収並不發價蔣全迪擁有
　　厚資遂藉稱患病告假回籍迨王亶望陞任浙江
　　巡撫復將蔣全迪奏留浙省辦事希圖通同作弊
　　此蔣全迪與王亶望先後勾通舞弊婪索無厭情
　　節已據蔣全迪供認不諱查例載侵盗倉庫錢糧
　　入已數在一千兩以上者擬斬監候等語今蔣全
　　迪身為道府大員不思潔已奉公乃與王亶望朋
　　比為奸主令各屬私收折色復公然酌定報灾分
　　數及給𤼵實收多寡肆意冒銷將辦賑銀兩婪索
　　入已此外復收受各屬餽送盈千纍萬其黨惡藐
　　法侵帑殃民莫此為甚蔣全迪應照侵盗倉庫錢
　　糧入已數在一千兩以上者斬例擬斬請
㫖即行正法以為貪吏害民者戒至該犯子侄親友在
　　伊任内有無捐監未經給價之人應聴大學士公
　　阿桂等查明一併歸案辦理奏入得
㫖蔣全迪著即處斬餘依議
　　同日
上命軍機大臣傳諭阿桂李侍堯曰甘省私收折色一
　案骫法營私弊端百出現已將首先倡議侵冒分肥
　之勒爾謹王亶望王廷賛蔣全迪等俱分别明正典
　刑矣至此案大小各員通同侵蝕自應按律問擬以
　彰國憲而警貪婪但人數較多若概予駢誅朕心有
　所不忍自當核其贜私之多寡以别情罪之重輕著
　傳諭阿桂等將各該犯所有侵冒銀兩其在二萬兩
　以上者俱當問擬斬决二萬兩以下者入於情實其
　一萬兩以下各犯亦應問擬斬候請㫖定奪並分晰
　開繕清单進呈所有應行定擬案犯俱著趕本年勾
　到以前具奏毋致延緩
　　同日
上諭内閣曰甘省收捐監糧一事地方官私收折色任
　意侵欺揑灾冒賑醸成不得不辦之大案實非朕所
　喜也且各省偶遇灾歉皆動正項賑䘏何獨於甘省
　頼捐監為乎此後甘省捐監一事竟宜停止將此通
　諭中外知之
　　己丑軍機大臣奏言(臣/)等遵
㫖將韓阿渾即馬六十七蕭得福馬達烏特韓三個韓
　　四個五犯嚴行鞫訊該犯等各將為蘇四十三糾
　　合回人跟隨攻掠河州城池蘭州闗廂及屢次向
　　華林山賊營送信等情逐一供認不諱實為罪大
　　惡極應請
㫖將該犯等依大逆律凌遲處死奏入得
㫖韓阿渾即馬六十七蕭得福馬逹烏特韓三個韓四
　個俱著即凌遲處死
　　癸巳阿桂李侍堯奏言(臣/)阿桂前奉
諭㫖前此被害之文武官弁兵丁査明實在情節將應
　行議卹者奏聞給予卹典欽此查原任副將新柱原
　　任知府楊士璣在白莊子起台堡等處猝遇匪賊
　　所有跟隨打仗陣亡受傷之弁兵自應一體議卹
　　其被害之知府楊士璣於揑灾冒賑案内婪得多
　　賍城破自盡之河州知州周植亦係侵蝕監糧揑
　　灾舞弊均有應得之罪一併扣除隨同楊士璣前
　　往起台之河州土司韓成璘因公被害亦應議給
　　卹賞至河州守城各兵俱經駁飭扣除所有與賊
　　打仗陣亡及受傷真實者方造入冊内但該弁兵
　　等究屬失守城池應請
㫖交部减等議䘏奏入
上勒部知之
　　同日阿桂李侍堯等又奏言(臣/)阿桂前奉
諭㫖逆回佔據河州該處曽經出仕回籍人員有甘心
　從賊不顧名義必當從重治罪欽此查撒拉爾逆回
　　於三月二十一日夜間攻破河州二十三日即由
　　河州赴蘭滋擾該州並無出仕回籍人員甘心從
　　賊者業經詳悉查明奏入報
聞
　　同日阿桂李侍堯又奏言甘省浮冒侵漁各州縣
　　前經奏明一時乏人委署暫緩叅革兹㨂發人員
　　將次到甘而此等揑灾冒賑之員俱係侵帑營私
　　大干法紀未便令其尚任地方致滋貽悞應請將
　　現在甘省六十九員内除陸瑋等十二員已奉
㫖革職拏問外其在任之那禮善王臣李元椿伍葆光
　　詹耀璘閔鵷元孟衍泗陳㴻伯衡舒攀桂萬人鳳
　　杜耕書王萬年舒玉龍伍諾璽周兆熊福明陳韶
　　楊有澳林昂霄彭永和尤永清丁愈錢成均章汝
　　楠黄道煚韋之瑗顧汝衡宋樹榖趙元徳萬邦英
　　賈若琳夏恒華廷颺王璠經方龎橒申寧吉李弼
　　麻宸謝庭庸承志葉觀海許士梁張毓琳呉詵四
　　十六員請
㫖革職拏問以便歸案定擬具奏其丁憂事故尚在甘
　　省之陳鴻文邱大英徐樹海蒲蘭馨孫元禮沈泰
　　王旭陳金宣墨爾更額史堂善逹十一員應一併
　　請
㫖革職拏問歸案定擬至已離甘省四十三員内除張
　　何衢等九員已經身故陳棟一員現已革職解甘
　　竒明現在來甘業經革職外其陞調别省及回旗
　　之楊賡颺張春芳吕應祥趙杭林陳嚴祖廣福佛
　　保景福八員及丁憂告病終養降調勒休之何汝
　　楠陳常鄭科㨗陳起撝陶士麟麥桓史載衡林徳
　　基布瞻成徳王夢麟劉甫岡顧芝李立慱敏劉治
　　傳閔焜薛佩蘭十八員相應請
㫖革職拏問並已經革職之呉鼎新朱家慶周人傑王
　　汝地崧柱朱桂六員請交留京辦事王大臣及任所
　　原籍各督撫伊犁將軍將各該員提訊令其逐一
　　供認如已得實即可定擬具奏設或狡飾即派員
　　解甘質審歸案辦理奏入
上諭内閣曰據阿桂等將甘省揑報灾賑侵蝕帑項之
　各州縣奏請一併革職挐問一摺所辦甚屬公當此
　案係前任藩司王亶望與前任蘭州府知府蔣全迪
　通同舞弊首先作俑以致通省效尤習為固然實有
　不得不辦之勢至各州縣雖職任大小不同但國家
　設官分職均宜潔已奉公亷隅有勵豈有因上司勒
　令報荒遂爾朋分侵蝕之理况道府州縣即無奏事
　之職遇此等事件原可直掲部科使累年積弊早經
　破露亦不至貽罪多人朕必嘉其公正特加擢用乃
　竟聨為一氣恣飽慾壑置民瘼於不問此而不辦何
　以肅吏治而儆官方現據阿桂等查明此案俱已水
　落石出朕之辦理實出於不得已且各員等入已賍
　私俱自行供認將來定案時朕惟于輕重權衡折𠂻
　至當於按律定擬之中仍寓法外施仁之意至已有
　㫖詢問而其人仍狡供者必不恕也所有阿桂等此
　次查明叅奏之知府前任知縣楊賡颺伍諾璽同知
　前署知州韋之瑗同知前任知縣閔鵷元孟衍泗趙
　杬林同知善逹顧芝張春芳通判賈若琳經方慱敏
　佛保謝廷庸知州那禮善伍葆光覺羅承志陳常知
　縣陳鴻文王臣李元椿邱大英詹耀璘陳樹伯衡舒
　攀桂萬人鳳杜耕書舒玉龍福明陳韶楊有澳林昂
　霄彭永和徐樹栴尤永清丁愈錢成均章汝楠黄道
　煚蒲蘭馨顧汝衡孫元禮宋樹榖趙元徳萬邦英沈
　泰王旭夏恒陳金宣華廷颺墨爾更額王璠龎橒申
　寧吉史堂李弼葉觀海何汝楠鄭科㨗陳起撝陶士
　麟麥桓景福布瞻成徳王夢麟麻宸吕應祥陳嚴祖
　廣福劉治傳州同前署知縣王萬年州判前署知州
　吴詵州判前署知縣薛佩蘭布政司經歴前署縣丞許
　士梁縣丞前署知縣周兆熊閔焜縣丞史載衡李立
　經厯前署知縣張毓琳等業經降㫖革職挐問其已
　離甘省及陞任别省各員俱著各督撫迅速派員解
　赴蘭州交阿桂李侍堯歸案審明分别定擬具奏
　　同日
上又命軍機大臣傳諭阿桂李侍堯曰阿桂現在查辦
　甘省一案自己漸有就緒即此時尚未定案並有各
　省審訊人員陸續解甘質訊者俱可交李侍堯歸案
　審辦遵照前㫖一併分别定擬具奏現在豫省河工
　漫口開挖引河築挑水壩及堵塞合龍事宜最為緊
　要阿桂即可將甘省審案一面交李侍堯辦理一面
　起程赴豫督辦
　
　
　
　
　
　
　
　
　
　
　
　
　
欽定蘭州紀畧卷十六
欽定四庫全書
欽定蘭州紀畧卷十七
　　乙未
上命軍機大臣傳諭英亷雅徳曰前因王亶望於揑災
　冒賑一案業已明正典刑並將伊子發往伊犁自備
　資斧充當苦差兹據雅徳查奏王亶望之子共十一
　人長子王裘業經刑部辦理其次子王棨王焯現在
　飭提起解此外尚有子八人王祐王紳王晉王越王
　瑶王鈺王庚官王海官俱年在六嵗以下等語此等
　重犯將伊子發往伊犁自屬罪所應得但念其年尚
　幼小若即行發遣朕心尚有不忍著加恩將王祐等
　八人交雅徳嚴行管東待年至十二嵗時再行遵照
　前㫖陸續發遣伊犁如雅徳離任山西即著交代接
　任之人遵照辦理
　　丁酉阿桂李侍堯奏言臣等𣲖委布政使福崧平
　　慶道汪新前往洪濟橋唐家川數處查拏從逆餘
　　黨及逆犯應行縁坐家屬據該司等陸續稟稱由
　　洪濟橋渡河住宿唐家川密傳各該處囘人鄉約
　　選𣲖兵役協同捜捕將捜獲逆匪及應行縁坐人
　　犯分起解省(臣/)等提集嚴訊逆犯馬六六等或為
　　賊紥筏濟渡或熬茶接待或隨同抗拒官兵各自
　　供認不諱其應行縁坐各犯非父兄從逆即子弟
　　黨賊亦質對確鑿俱無疑義應即行正法以彰
　國憲其馬復才之兄馬進朝已據拏獲解省在監病
　　斃當即戮屍至唐家川等處捜獲縁坐婦女九十
　　五口循化續行捜獲撒拉爾逆囘婦女三十口共
　　一百二十五口應發往伊犁賞給厄魯特索倫察
　　哈兵丁為奴唐家川等處捜獲縁坐幼男四十名
　　循化續行捜獲撒拉爾幼男二十五名共六十五
　　名應發往雲南普洱廣西百色極邊烟瘴充軍奏
　　入
上從之
　　同日阿桂李侍堯又奏言(臣/)等遵
㫖查勘甘省添建倉厫各案内惟永昌撫彛張掖三處
　　粮食較多𣲖軍機司員敷倫泰前往勘驗兹據禀
　　稱該㕔州縣所添厫座均經改造但查永昌縣添
　　建厫座七十間惟五間貯有粮石其餘皆屬空閒
　　張掖縣添建二百八十間現空閒一百三十二間
　　撫彛㕔添建八十間止空閒十九間預備開徵之
　　用等語(臣/)等伏思建倉原為貯粮今永昌縣建倉
　　七十閒竟空閒六十五間是舊有倉厫已敷蔵貯
　　何用添建張掖縣雖查有糧四十餘萬石而空閒
　　之倉有一百三十餘間則四十五年該縣又何必
　　添厫至二百間之多顯係借貯粮為名希圖暗侵
　　公帑應請將此二案照西寧等處二十三案例概
　　不准開銷銀兩著落詳請之員暨各上司分賠其
　　撫彛㕔添建之八十間張掖縣四十一年添建之八
　　十間業據查明實貯粮石尚非虛設惟工料較之
　　原估多有偷減容(臣/)李侍堯于盤查各屬時另
　　行核減報部至厯年詳請添建之各州縣即係現
　　在審明折收冒賑之員歸案時一併從重定擬惟
　　成縣知縣譚可則任内並未捐監辦災苐擅請建
　　倉亦屬弊混應請
㫖將該員革職勒限一年賠繳倉費以為藉端揑冒者
　　戒如不能依限繳清仍按律治罪奏入
上勅部知之
　　九月庚子
上諭内閣曰甘肅揑災冒賑侵吞監糧一案自乾隆
　三十九年以後通省各官聨為一氣朋分公帑經大
　學士公阿桂等在甘查辦節次訊録確供奏請將該
　員等革職拿問並請將任所原籍貲財一併查封以
　抵官項業經降㫖允行此項自王亶望蔣全迪等首先
　倡率以致闔省效尤通同弊混各州縣亦視侵冒官
　項為故常竟無一人潔已奉公庸中佼佼者此而不
　治以亷弊吏之謂何今既查辦確實不得以罰不及
　衆竟置不問朕前降㫖云辦理此案實出于不得已
　者正謂此也朕既不能道之以徳不得不齊之以刑
　而無耻之徒方且仍冀其茍免也世道人心澆薄至
　此朕甚愧之現在直省各督撫遵㫖將各該員家産
　查對陸續開單具奏但念此事發覺已久其案内人
　犯前聞王亶望拏問之信知事已敗露預為隠匿寄
　頓誠不能保其必無而在各督撫查辦此等貪吏自
　不敢骪法狥情自干愆咎顧若以查抄嚴宻之故或
　株連拖累有意苛求别生枝節致令外間無識之徒
　妄滋竊議則各督撫之不能深體朕意也況此等婪
　得賍私理無久享此時即有隠藏其子孫亦㫁無安
　坐而食之理此天道之昭然不爽者朕之辦理此案
　權衡審慎祗欲使貪黷營私之吏知所炯戒庶足以
　勵官常而振法紀非真籍錙銖籍沒之貲財抵償官
　項也所謂不為已甚去已甚朕之辦理庶務始終期
　以此意而已將此通諭中外知之
　　　(臣/)等謹按甘肅大小各員侵帑分肥恣行貪冒其
　　　婪得賍私即將家貲盡數籍没未足相抵我
皇上以辦理此案惟在飭法紀而凛官方俾墨吏共知儆
　　　畏非藉此以抵償官項并恐各省督撫不能善
　　　體
聖懷或致有意苛求株連滋累
申諭諄切始終不為已甚去已甚之意益見權衡致當
　　　云
　　同日副都御史汪承霈奏言竊查自乾隆三十九
　　年以後各省赴甘報捐監生不下二十餘萬人今
　　奉
㫖停鄉試三科此九年中在奉公守法者或知追悔從
　　前冒昧報捐尚能安于義命但其中保無躁進之
　　徒竟將甘省所捐監生凴依年貎頂替那移而本
　　身則更易名字在部報捐仍復公然入場徼倖中
　　式乃以原名頂替于同父弟兄三科以後又可冒
　　名就試籍貫三代均屬相同即地方亦無從稽察
　　是混跡科場濫邀名器弊難盡絶且恐開挾嫌告
　　訐藉端滋擾之漸(臣/)竊惟
聖恩寛大與其再犯而懲以冒混之條不若先事而予
　　以自新之路所有此項監生請明定章程通行曉
　　諭該生等如有志上進情愿應試者令其各將在
　　甘所捐監照呈部註銷准以原名在部另行改捐
　　給與監照遇鄉試年分准予一體應試免其停科
　　其不應試而情愿銷照另捐者亦聽在部另行報
　　捐並請勒限二年于限内報捐方准應試如過二
　　年期滿未經銷照另捐者即作為頂帯榮身不許
　　赴部重捐雖扣滿三科後亦不准其應試既可正
　　士子進身之始並以嚴科場冒混之端奏入
上勅部議奏旋經户部議覆應如所奏准令各生將原
　　照呈銷以原名赴部報捐應試勒限二年如逾期
　　不赴部改捐者即作為頂帶榮身不准應試其現
　　充各館謄録監生有情愿另捐者亦准其于二年
　　限内一體赴部報捐再此外尚有廪増附各生在
　　甘省加捐監生及由甘省所捐監生中試副貢並
　　有由監生在部捐職捐貢人員亦應酌定章程請
　　將廪増附各生加捐甘肅監生一體繳銷執照在部
　　重捐應試其已經中式副貢人員亦令在部補捐
　　監生方准其入場鄉試至從前由甘省監生在部
　　捐職捐貢除頂帶榮身不願考試者無庸查辦外
　　其仍願赴試者亦令于二年限内補捐部監應試
　　至嗣後有甘省原捐監生情願加捐貢生及職銜
　　者應令將原捐監生註銷補捐其未行補捐部監
　　者一概不准加捐奏入得
㫖如所議行
　　辛丑阿桂李侍堯奏言甘省揑災冒賑各州縣内
　　程棟一員已于在京刑部及
　行在供明臯蘭縣兩年辦理災賑浮冒之數約有十
　　餘萬兩其在甘省陸續取供之陸瑋等六十五員
　　或餽送王亶望或餽送蔣全迪楊士璣及本管道
　　府等或代勒爾謹王亶望王廷賛等買辦物件或
　　供應上司或公帮公捐各項用去外餘剰銀兩俱
　　係各該員自行花銷據伊等所供按其浮冒銀數
　　自九萬三千餘兩至二萬一千餘兩者陸瑋等十
　　九員一萬九千餘兩至一萬四百餘兩者閔鵷元
　　等三員九干餘兩至一千餘兩者韋之瑗等三十
　　員一千兩以下者夏恒許士梁呉詵三員自應按
　　律定擬以彰
　國憲而警貪婪應將侵冒銀二萬兩以上之程棟陸
　　瑋那禮善楊悳言鄭陳善蔣重熹宋學淳李元椿
　　王臣許山斗詹耀璘陳鴻文黎珠伍葆光舒攀桂
　　邱大英陳澍伯衡孟衍泗萬人鳯二十犯均照侵
　　盜錢粮入已數在一千兩以上者斬例請
㫖即行正法其一萬兩以上之閔鵷元林昻霄舒玉龍
　　王萬年杜耕書楊有澳李本楠彭永和謝桓徐樹
　　梅周兆熊福明陳韶十三犯俱照侵盜倉庫錢粮
　　一千兩以上例擬斬監候秋後處決入于本年秋
　　審情實至一萬兩以下之韋之瑗尤永清錢成均
　　萬邦英丁愈趙元徳顧汝衡侯作呉陳金宣王旭
　　董熈宗開煌沈泰墨爾更額善達華廷颺賈若琳
　　龎橒史堂覺羅承志李弼申寧吉謝廷庸葉觀海
　　麻宸張毓琳三十犯亦照侵盜錢粮一千兩以上
　　例擬斬監候秋後處決一千兩以下之夏恒許士
　　梁呉詵三犯應照侵盜錢粮一千兩以下例杖一
　　百流三千里其因路逺尚未調取來省之四十三
　　員俟續行審明歸案定擬至假揑結報之各道府
　　内有供認收受屬縣銀兩陳庭學汪臯鶴張金城
　　鍾賡起等四員其收受銀數自千餘兩至數百兩
　　不等又未經得受屬員餽送止認揑結之秦雄飛
　　等六員查該員等舊日所屬各員離甘省尚未訊
　　供者難以遽定應俟各該員解到後質對明白再
　　行分别定擬具奏至冒銷銀數據各該員所供合
　　計約畧浮冒十分之二但該犯等通同舞弊侵貪
　　害民情節可惡應照所供加倍追出以示懲儆所
　　有應追銀兩按辦過賑銀十分之四核算于冒賑
　　各員名下追繳三成其一成于各上司名下追賠
　　如查對備抵尚有不敷于本人及家屬名下著追
　　現在總督藩司均已治罪查抄應于各官假揑出
　　結之道府直隸州分賠此内道員所屬較多應追
　　賠一成之四知府直隸州應追賠一成之六如䝉
俞允即遵照辦理奏入
上勅軍機大臣會同行在大學士九卿核擬速奏旋經
　　軍機大臣㑹同大學士九卿奏言程棟等二十犯
　　俱侵冒銀二萬兩以上應如大學士公阿桂等所
　　奏請
㫖即行正法又閔鵷元等十二犯俱侵冒銀一萬兩以上
　　亦應如所奏擬斬監候秋後處決入于本年秋審
　　情實又韋之瑗等三十犯俱侵冒銀一萬兩以下
　　亦應如所奏擬斬監候秋後處决又夏恒等三
　　犯俱侵冒銀一千兩以下亦應如所奏杖一百流
　　三千里再徐樹梅陳韶二犯折收冒賑得賍逾一
　　萬兩以上錢成均王旭陳金宣宗開煌等四犯得
　　賍雖在一萬兩以下但該犯等俱係冒請建倉于
　　揑賑開銷之外又復設法侵欺情罪更甚請將擬
　　斬入于本年秋審情實之徐樹梅陳韶二犯俱從
　　重請
㫖即行正法其擬斬監候之錢成均王旭陳金宣宗開
　　煌四犯從重入于本年秋審情實以昭炯戒至冒
　　賑揑結各員業將其婪得賍私悉行查封以抵官
　　項所請分作四成及在本人各家屬名下追賠之
　　處應毋庸議奏入
上勅留京辦事王大臣㑹同大學士九卿科道再行核
　擬速奏
　　癸夘阿桂李侍堯奏言查止捐監生未經揑災冒
　　賑各員雖違例折收亦有應得之罪但開捐之始
　　王亶望即主持折色王廷贊即改歸首府總辦積
　　習相沿州縣不能自主尚與有心舞弊借賑開銷
　　者不同此等人員任内有冒請建倉者除趙明旭
　　已于揑結案内革職其西和縣知縣卲維賢及改
　　教計參之郭之屏劉坰應請一併革職從重定擬
　　其餘各員銀兩應以改歸首府收捐後所定五十
　　五兩為准粮數以四十石為准除去公倉費等項
　　銀七兩外每監生一名應多餘銀八兩于各該員
　　名下按所捐監生照數追繳此内一百名以下者
　　即令完繳一百名以上者勒限一年五百名以上
　　者勒限二年一千名以上者勒限三年如限内完
　　清將該員革職留任八年無過方准開復如逾限
　　不能完繳者將該員叅奏革職仍按律治罪至揑
　　災案内未經出結止于揑結監粮實貯之道府等
　　業經革職應毋庸議奏入
上勅該部議奏旋經吏部等議言請將案内現任伏羌縣
　　知縣楊芳燦等即予革職留任查明各員捐監數
　　目照阿桂所定年限勒令完繳仍于銀兩完繳之
　　日起扣限八年方准開復患病調理之寧州知州
　　范履乾另案降調之環縣知縣楊縉雲等應停其
　　補用行文按限追繳俟銀兩全完方准起用仍于
　　補官日革職留任扣限八年開復其已經休致之
　　敦煌縣知縣李文曽另案革職之正寜縣知縣張
　　瑾等亦行文按限追繳其病故之伏羌縣知縣楊
　　瀛等仍在家屬名下著追以上現任候補及休致
　　另案革職各員如逾限不能完繳各該督撫將該
　　員参革治罪奏入得
㫖如所議行
　　乙巳陳輝祖奏言(臣/)遵
㫖將原任革職安肅道陳之銓丁憂鞏昌府知府潘時
　　選提解到省率同司道嚴訊據供與州縣折收冒
　　賑得受分給銀兩又復轉餽上司各情節查陳之
　　銓潘時選身為道府于所屬折收監粮知而不舉
　　已屬玩法迨冒災濫銷復敢扶同結報侵盜分肥
　　法難寛宥應即按律定擬陳之銓潘時選均應照
　　侵盜倉庫錢粮一千兩以上斬監候例俱擬斬監
　　候秋後處決奏入
上勅軍機大臣㑹同行在大學士九卿議奏旋經大學
　　士三寶等議言此案陳之銓潘時選二犯應
勅令該督派員押赴甘省交陜甘總督李侍堯將有無
　　與各州縣通同舞弊之處質訊明確再行定擬歸
　　案辦理得
㫖如所議行
　　戊申
上諭内閣曰王廷贊接任甘肅藩司於王亶望通同屬
　員揑災冒賑一案並不據實参奏及早清理乃轉踵
　行其弊仍將監粮私收折色且改歸首府辦理又每
　名加收心紅紙張銀一兩並𣲖屬員買辦物件及事
　已發覺經朕硃筆訓諭令其據實供吐尚敢支吾狡
　飾前據行在大學士九卿㑹審按律問擬斬決本屬
　罪所應得因念其本年三月蘭州守城微勞姑從寛
　典改為應絞監候兹又續據阿桂等查奏甘省浮銷
　賑粮脚價一項王廷贊將腳價銀二萬八千餘兩發
　交楊士璣收存為辦公之用當經傳諭留京辦事王
　大臣提訊王廷贊據供原知此項冒開因勒爾謹説
　有應辦公事遂准其領去楊士璣並未分晰具報等
　語此案王廷贊始終揑混踵弊效尤即其𣲖令屬員
　買辦物件一事向來藩臬不准進貢屢經降㫖嚴飭
　更非如勒爾謹身任總督尚可藉口年節買辦土貢
　者可比是其婪索勒𣲖種種情罪百喙難辭目下已
　届官犯勾到之期王廷贊係情實官犯著即行處絞
　仍通諭中外知之
　　辛亥
上諭内閣曰甘肅揑災冒賑一案骩法營私大小官員
　通同一氣為從來未有之奇貪異事故當以重法治
　之非不知罪人不孥而此實非常之罪也除王亶望
　勒爾謹等分别明正典刑並將伊子革職發往伊犁
　以示懲儆至王廷贊蔣全迪楊士璣程棟等核其情
　罪本屬相同伊等之子俱應一律辦理除蔣全迪業
　經正法並無子嗣毋庸置議外楊士璣賍私累累使其
　身尚在亦應正法已於蘭州被害倖免刑誅王廷贊
　現已處絞程棟陸瑋那禮善楊悳言鄭陳善現在審
　明賍欵定擬斬決該七犯俱有子嗣其所捐官職無
　論是否係伊父在甘省任内出貲報捐俱著查明一
　體革去並著發往伊犁充當苦差以為貪婪不法者
　戒
　　壬子
上諭内閣曰甘肅收捐監生業經降旨停止所有陜西
　省收捐監粮並著一併停止
　
　
　
　
　
　
　
　
　
　
　
　
欽定蘭州紀畧卷十七
欽定四庫全書
欽定蘭州紀畧卷十八
　　甲寅
上諭内閣曰甘肅揑灾冐賑侵蝕監粮一案昨據大學
　士公阿桂等審明各州縣供認入已賍數自九萬至
　數千餘兩不等照侵盗錢粮一千兩以上例分别定
　擬斬决監候杖流一摺當經降㫖令軍機大臣會同
　行在大學士九卿核議並交留京辦事王大臣會同
　在京大學士九卿科道再行詳加核覆僉稱案内各
　犯情真罪當法無可貸按例定擬具奏朕惟州縣為
　親民之官平時固宜潔已奉公亷隅自礪若遇有灾
　祲尤當竭力撫綏使窮黎共沾實惠至於借賑䘏之
　名為侵漁之地實從來所未有朕亦不忍以此疑人
　乃甘肅各州縣朋比侵吞毫無忌惮且有於揑賑開
　銷之外復冐請建倉設法以肥私橐其竒貪肆黷真
　有出於意想之外者此案始由王亶望蔣全迪等首
　先舞弊勾通上下狼狽為奸但各州縣有上司押令
　報荒勒索銀兩之事原許其直揭部科朕可簡派大
　臣按問何數年以來各該州縣視侵帑為故常竟無
　庸中佼佼者再閲各犯供内有將侵吞銀兩為冬季
　施粥施衣及修葺廟宇工程之用等語毋論該犯等
　谿壑難盈必不肯以婪得賍私餙為義舉即地方此
　等事件各州縣捐亷為惠施及貧民亦職分所應爾
　何處無之又安得復於事後藉口開銷希圖末減乎
　又有稱為驛站貼補者從來驛站為州縣之利藪且
　各省皆有驛站誰肯破産貼補現在此案爰書已定
　王大臣科道等復加核擬人無異詞則此等侵帑殃
　民骫法營私之吏固不能復為曲貸所有案内侵冐
　賑銀二萬兩以上之程棟陸瑋那禮善楊悳言鄭陳
　善蔣重熹宋學淳李元椿王臣許山斗詹耀璘陳鴻
　文黎珠伍葆光舒攀桂邱大英陳澍伯衡孟衍泗萬
　人鳯等二十犯又冐賑不及二萬兩而任内有侵欺
　建倉銀兩之徐樹栴陳韶二犯若照擬一例予以
　斬决轉與王亶望蔣全迪等首惡罪名無以稍示區
　别程㨂等著改為應斬監候入于本年勾到情寔官
　犯内辦理今各省官犯已經勾决著𣲖刑部侍郎阿
　揚阿馳驛前往甘省會同該督李侍堯傳㫖曉諭監
　視行刑其侵冐銀一萬兩以上之閔鵷元林昂霄舒
　玉龍王萬年杜耕書杜有澳李本楠彭永和謝桓周
　兆熊福明等十一犯又冐賑不及一萬而任内有侵
　欺建倉銀兩之錢成均王旭陳金宣宗開煌等四犯
　據王大臣科道等核擬斬監候即入本年秋審情寔
　者雖應如所議但程棟既已末減為今年秋審情寔
　閔鵷元等亦著從寛免其即入本年秋審仍牢固監
　候其侵冐銀自九千至一千兩以上之韋之瑗尤永
　清萬邦英丁愈趙元德顧汝衡宋樹榖黄道煚蒲蘭
　馨章汝楠侯作呉董熙沈泰墨爾更額善達華廷颺
　賈若琳龎橒史堂覺羅承志李弼申寧吉謝廷庸葉
　觀海麻宸張毓林等二十六犯俱依擬應斬監候統
　俟明年情實官犯勾到時刑部聲明請㫖分别辦理
　餘俱著照所議完結前經降㫖朕于辦理此案不得
　不為已甚今酌核諸人罪情仍不忍其駢首受誅就
　其中情節最重之程棟等二十二犯先予勾决所謂
　不為已甚去已甚寔因吏治民生闗係重大不得不
　辦之苦心所有辦理此案前後所降諭㫖着李侍堯
　明白宣諭各屬俾觸目警心共知侵貪之吏天理所
　不容即國法所難宥庶幾辟以止辟所全者多也將
　此通諭中外知之
　　　(臣/)等謹案州縣有牧民之責大法小亷職守應
　　　爾若借賑恤為名朋比作奸通省效尤竟無一
　　　人惕然為戒實屬從來未有之事甘省揑灾冐
　　　賑各犯爰書既定於法均無可寛我
皇上酌核情罪將最重之程棟等先正典刑餘俱稍示
　　　區别并令該督宣諭各屬使之觸目警心懲其
　　　既往禁其將來所以為吏治民生計者至深且
　　　備矣
　　同日
上諭内閣曰前因王廷賛楊士璣等七犯侵貪不法業
　經降㫖查明該犯等之子革去官職俱發往伊犁充
　當苦差今閲阿桂等查奏各犯賍數单内蔣重熹侵
　冐銀四萬七千四百兩宋學淳侵冐銀四萬七千二
　百兩又詹耀璘侵冐銀三萬四千五百六十兩外復
　開銷添建倉厫銀六千二百五十兩陳澍侵冐銀二
　萬五千七百兩外復開銷添建倉厫銀一萬八千四
　百六十兩核其侵冐銀數均在四萬兩以上伊等之
　子亦應照王廷賛等之子一律辦理著交刑部查明
　該四犯之子如有官職者即行革去並發伊犁充當
　苦差以示懲警
　　乙邜
上諭内閣曰前已降㫖停止甘肅陜西兩省收捐監生
　所有烏嚕木齊新疆捐監著一併停止
　　丁巳
上諭内閣曰甘省冐賑侵帑一案皆係王亶望為藩司
　時倡率舞弊以致通省各屬視侵貪為常事轉相效
　尤毫無顧忌現在程棟等二十二人之死悉王亶望
　一人導之使陷於伏法即與王亶望殺之何異核其
　情弊雖寸磔不足蔽辜然而按律斬决無可加増寔
　覺罪浮於法是以前經降㫖將伊子王裘等三人一
　併革職發往伊犂充當苦差其㓜子八人俟年至十
　二嵗時再行陸續發往現據山西巡撫雅德奏將伊
　㓜子監禁省城恐外省官官相䕶仍屬有名無實著
　雅德即將未發王亶望諸子𣲖委妥員小心解交刑
　部嚴行監禁俟及嵗時由刑部陸續轉發並著刑部
　存記雖遇恩赦不得奏請援宥回籍如王亶望之子
　有在伊犂及中途脱逃等事即于拏獲地方正法如
　此辦理於首惡情罪庶足相抵而大員之以侵貪作
　俑者亦共知烱戒
　　乙未兩廣摠督巴延三䓁奏言(臣/)等將原任靖逺
　　縣知縣麥桓由畨禺原籍行提到案督同兩司研
　　訊據麥桓供乾隆四十一年在河州州判任内有
　　靖逺縣知縣囑托省城素識之翟二南轉求蘭州
　　府蔣全迪鑚營王亶望指缺求補司府各許銀四
　　千兩又議定辦灾使費司府各四千兩於奉文赴
　　任時蔣全迪即預填實收六百張勒令補印收捐
　　造入季報以抵前欠一萬六千之數自到任後計
　　兩年報灾辦賑冐銷入已共銀一萬九千八百五
　　十兩隨於四十三年告請終養回籍等情(臣/)等恐
　　尚有不實不盡仍委員將麥桓押解甘省歸案辦
　　理奏入
上諭内閣曰甘省收捐監糧一案王亶望蔣全迪等明
　目張膽通同舞弊已屬從來未有之竒貪異事乃麥
　桓在州判任内膽敢與王亶望蔣全迪等鑚營闗説
　指闕求官公行賄賂蔣全迪即勒填實收並議定辦
　灾使費是不特冐賑殃民又復賣官鬻爵目無法紀
　至於如此之甚尤堪駭異所有麥桓一案現已據巴
　延三等委員解甘着李侍堯嚴行訊究令將夤縁賄
　賂各情節據寔供吐母使稍有匿餙審訊明確後着
　另作為一案辦理至甘省現據阿桂等審定侵冐各
　犯内似此納賄營求者恐復不少除業經審明正法
　各犯外其餘案内人犯並着李侍堯嚴切鞫訊如有
　似此情節者俱着照麥桓之例另案定擬俾罔法營
　私鬻官行賄者知所烱戒
　　丙寅阿桂奏言(臣/)前次奉到各省營伍賞䘏銀兩
　　開銷正項及名糧裁添養亷
諭㫖仰見
皇上聖謨逺大不惜多費帑金為足兵衛民之計惟是
　國家經費嵗有常規有不得不通盤算畫者(臣/)於乾
　　隆十年在銀庫郎中任内曾詳悉查核毎年各省所
　　入地丁闗税鹽課蘆課漕項等銀約三千餘萬兩
　　灾賑蠲緩不在此數此嵗入嵗出之大畧也又查
　　康熙六十一年部庫所存止八百餘萬兩至雍正
　　年間漸積至六千餘萬兩而自西北兩路用兵動
　　支大半我
皇上御極之初戸部庫銀不過二千四百萬兩自四十
　　六年以來並未加増賦税而府藏充實國用富饒
　　部庫增至七千餘萬兩
皇上以藏富於民為念凡三次普免天下地丁錢糧兩
　　次普蠲各省漕糧以及遇灾即賑河工海塘厯年
　　各處用兵凡為捍衛民生計者所費又何啻萬萬
　　在
皇上原不稍存靳惜但此等動支尚非經費可比夫經
　　費驟加不覺其多嵗支則難為繼從前開拓新疆
　　二萬餘里毎年所費即以陕甘兵額餉銀裁移添
　　補於國用並未加増兹奉
訓諭陕甘各營酌添兵額一萬二千七百餘名西安增
　　設滿兵二千五百名京營添兵四千九百名其馬
　　步糧餉合之各省兵丁賞䘏紅白銀兩遵
㫖開銷正項約算嵗支已有百餘萬兩若又將武職名
　　糧改給養亷其所扣兵馬挑補實額核計嵗需又約
　　二百萬兩以每年額増三百萬經費而論統計二丁
　　餘年即須用至七千萬兩况武職所得名糧馬乾
　　由來已久營員本不至拮据今
諭㫖改照文員之例一體議給養亷固屬核實辦理而
　　其所扣兵餉似毋須盡行挑補實額伏思滇黔等
　　處控制邉陲兵力不宜单弱川省於平定兩金川
　　後内地兵丁移駐新疆未免不敷守禦其他閩廣
　　海疆亦屬𦂳要均宜查明增添兵額以資弹壓
　　其陕甘兩省業已添滿漢兵一萬五千餘名併此
　　外省分俱係腹地所扣名糧均可毋庸挑補實額
　　再近年以來滿漢兵制裁添改移者甚多嵗需經
　　　費是否與從前相仿伏乞
　皇上勅交戸部將毎年一定出入銀兩數目通盤核算
　　　並將增兵餉養亷三百萬兩之後毎年是否尚有
　　　餘存其各省兵額是否無須一律挑補之處交軍
　　　機大臣會同該部一併詳悉妥議奏入
　上諭内閣曰大學士公阿桂覆奏各省武職名糧裁添
　　養亷挑補實額一摺國家經費原當量入為出而足
　　兵衞民為萬年久逺計者又不得稍存靳惜之見阿
　　桂現管三庫其所奏康熙雍正年間出入大數通盤
　　區畫大臣籌國自應如是但朕以泉貨本流通之物
　　財散民聚聖訓甚明與其聚之于上莫若散之于下
　　且在官多一分即在民少一分顯而易見朕即位初
　　年戸部庫銀不過三千萬兩今四十餘年以來仰荷
上蒼嘉佑年榖順成財賦充足中間普免天下地丁錢
　　糧三次蠲免漕粮兩次又各省偏灾賑濟及新疆兩
　　金川所費何啻萬萬而賦税並未加增非如漢武帝
　之用桑𢎞羊唐德宗之用裴延齡以掊克為事而致
　府藏充盈也現在戸部庫銀尚存七千萬兩朕又何
　肯稍為靳惜乎且即以嵗支頓増三百萬計之至乾
　隆六十年歸政之時所用不過四千餘萬兩加以
　毎年嵗入所存其時庫藏較即位時自必尚有盈餘
　又何必於此事鰓鰓過計乎從前海望在戸部時不
　肯明言銀庫寔數其意似恐外人聞之朕彼時即不
　以為是國家惟正之供出入嵗有常經原屬大公至
　正又何必掩人耳目乎甚如明季金花聚斂乃至戸
　部請内帑亦不肯發則其鄙吝更可笑矣即以内帑
　而論憶乾隆初年内務府大臣尚有奏撥部庫銀兩
　備用之事今則裁減浮費釐剔積弊不特無需奏撥
　且嵗將内務府庫銀命撥歸部庫者動以百萬計又
　何必以部庫不敷嵗出為慮乎至于嵗入項下惟米
　豆闗税一節初年曽經免税原欲使市價日平乃行
　之日久並未平減殊不滿朕意後因安寧奏請復收
　經部議准允行至遇地方歉收榖貴之年原有降㫖
　特免米豆過關之數所以隨時調劑或商賈多往亦
　救灾區米貴之一法耳今阿桂既籌畫及此但朕意
　究以多添兵力不惜經費為是在廷諸臣自必各有
　確見所有阿桂奏到原摺並朕此㫖一併發抄使中
　外咸知朕意並着大學士九卿科道詳悉妥議具奏
　　　(臣/)等謹案自古設兵衛民可百年不用不可一
　　　日不備我
皇上睿慮周詳多添兵額所以裕武備而振
　國威誠鞏固金湯之良法也至馬步糧餉及營武賞
　　　䘏均
諭令開銷正帑計歳支已不下百餘萬又以武職名糧
　　　一體改給養亷毎年經費共增至三百萬兩(臣/)
　　　阿桂恐嵗入不敷未免鰓鰓過計
皇上明切示諭不稍存靳惜之見惟務為久逺之圖易
　　　曰損上益下謂之益豈特普蠲加賑為藏富於
　　　民己哉
　　戊辰吏部將甘省縋城逓摺之候補縣丞姚起彪
　　帶領引
見奉
㫖姚起彪著發往陕西交畢沅以縣丞用並加恩賞給
　銀一百兩
　　同日李侍堯奏言監粮灾賑案内所有私收折色
　　冐銷賑粮諸弊經(臣/)㑹同大學士公阿桂查節次
　　具
　奏(臣/)恐首府給發銀兩尚有弊端未盡查出之處隨
　　令藩司福崧再行確查兹具詳覆前來(臣/)查原任
　　蘭州府知府楊士璣任内所發實收各縣尚有未
　　捐而揑報已捐者有此縣所捐銀兩竟為彼縣那
　　用者又有此縣已捐銀兩業為彼縣那用而仍將
　　報捐糧數於賑案内開銷者當時原屬任意騰那
　　輾轉侵用迨楊士璣為賊所害一切弊竇不及彌
　　縫遂致底裡畢露査乾隆四十五年共發實收四
　　萬三千二十五張又四十四年年底存剰未捐實
　　收八千八百一張二共實收五萬一千八百二十
　　六張除四十五年分共捐三萬二千七百六十八
　　張四十六年分又捐一千二百七十七張尚餘實
　　收一萬七千七百八十一張前因查出監粮灾賑
　　諸弊(臣/)即令藩司福崧將未經填捐之實收盡行
　　提囬兹查出四十五年所捐實收内如漳縣寜夏
　　武威山丹四縣共八百六十五張並未填捐遽行
　　揑報已捐於是年賑案内將虚粮撥銷計監銀四
　　萬七千五百七十五兩合糧三萬五千三十四石
　　又楊士璣經手給發監銀並不按捐監州縣給發
　　如平畨狄道河州㑹寧張掖西寧碾伯金縣等八
　　州縣應填實收並未捐完楊士璣輒將他縣所捐
　　監銀借給使用共那借過銀一十萬七千四十九
　　兩零其已捐之州縣如安西玉門等二十州縣現
　　在無項歸欵而山丹寧夏平羅漳縣華亭等五縣
　　因所捐銀兩為他縣那用輒將報捐粮數於上年
　　賑案内撥銷是監銀已屬無著而虚粮又已開報
　　尤屬弊中之弊但此等州縣俱係本案問擬重罪
　　之人資財亦經抄沒實無可著落追賠所有漳縣
　　等揑報未捐寔收八百六十五張現已停捐應即
　　飭司詳査提回註銷至各員虚報糧石私那侵用
　　無著銀一十萬七千四十九兩零容臣查明細數
　　統歸假灾冒賑案内辦理奏入
上命軍機大臣傳諭李侍堯曰實收改歸首府摠由王
　廷賛骫法營私楊士璣勾通揑冐以致百弊叢生各
　州縣視國帑為私財任意騰那輾轉侵蝕實屬從來
　未有之竒事但王廷賛已經正法楊士璣亦被賊害
　伊二人之子均已發往伊犁充當苦差於法無可復
　加至所有那用監銀開報虚糧入已究係何員任内
　自應詳查的實著傳諭李侍堯將那用虚開入己之
　各州縣詳悉查核此内已於前案定擬分别辦理者
　若干員其未經定擬並著李侍堯按照實在入已贓
　數仍遵前㫖分别定擬具奏
　　十月庚午
上諭内閣曰昨據副都御史汪承霈條奏甘肅監生一
　摺請以原名准其在部另行改捐給與執照免其停
　科並請勒限二年報捐如過期不捐雖扣滿三科亦
　不准其應試等語此等監生逐利熱中希圖省費報
　捐即概予禠革原不為過今照部議統限二年准以
　原名在部另捐入場應試已屬格外之恩但念該生
　等人數衆多從前在甘省上捐時俱係王亶望諸人
　引之犯法非盡該生之過况前已出貲今概令重捐
　其中寒畯未免志切觀光而力有不逮情殊可憫著
　加恩將從前甘肅報捐監生者准其呈明另照在部
　捐監之數繳足即給予執照許其科考至定限二年
　為期稍近恐外省邉陲一時未能徧曉及至遵例逺
　來而限期已過未免向隅著並加恩再寛限三年統
　限五年為率俾該生等從容報納上進有階以副朕
　宥過推恩作養人材之至意
　　辛未李侍堯奏言前任蘭州道叅革四川川北道
　　熊啟謨現已解到(臣/)嚴加審訊據熊啟謨供在甘
　　肅驛傳道任時鄭陳善送過夀禮四百兩後丁憂
　　離任陸瑋送過奠儀盤費五百兩又口外解到前
　　任寧夏同知已陞鎮西府知府伍諾璽據供署寧
　　夏任内四十年辦過賑銀八千八百七十餘兩實
　　散銀七千三百兩餘銀一千五百七十兩四十一
　　年又辦過賑銀五萬九百九十餘兩實㪚銀四萬
　　一千四百五十兩餘銀九千五百四十兩又前任
　　秦州直𨽻州知州竒明供四十年在靈州任内辦
　　過賑銀二萬三千九百餘兩實散銀一萬九千三
　　百兩餘銀四千六百兩四十一年到秦州任辦過
　　賑銀八千一百兩實㪚銀六千五百兩餘銀一千
　　六百兩四十三年辦過賑銀一萬三千三百兩實
　　散銀一萬一千二百餘兩餘銀二千一百兩查伍
　　諾壐侵冒銀欵在一萬兩以上請照侵盗錢粮一
　　千兩以上例擬斬監候秋後處决入於情實竒明
　　請照侵盗錢粮一千兩以上例擬斬監候秋後處
　　决熊啟謨請照監臨官勒索所部財物一千兩以
　　下杖流律從重發往新疆効力贖罪奏入
上勅原議大臣議奏旋經軍機大臣奏言伍諾璽竒明
　　均應如該督所議定擬仍請遵照前奉
諭㫖俟明年情寔官犯勾到時將該二犯交刑部一併
　　聲明請
㫖分别辦理又原任蘭州道熊啟謨雖據該督訊無侵
　　冐情節但扶同揑結又收受屬員銀九百兩自應
　　按律問擬惟查此等揑結各道府現在陸續解甘
　　該員等有於屬員辦理灾賑案内揑結者有於折
　　收監粮案内揑結者亦有灾賑監粮俱經揑結者
　　又其中曾否收受屬員銀兩情節轉重各有不同
　　應請令李侍堯俟揑結各員解齊一併彚案確寔
　　情罪按律分别定擬具奏以歸畫一奏入得
㫖如所議行
　　十一月己酉李侍堯奏言查監粮灾賑案内已離
　　甘省各員准各處解到叅革原任涇州知州陳常
　　原任武威縣知縣朱家慶原任平涼縣知縣布瞻
　　原任合水縣知縣成德前任渭源縣知縣定邉縣
　　知縣吕應祥原任東樂縣丞李立原署巴燕戎格通
　　判佛保等七犯(臣/)隨率同藩臬兩司逐一研訊查陳
　　常侵冐賑銀三萬八千兩又捐監盈餘銀二萬兩朱
　　家慶侵冐賑銀三萬兩又捐監盈餘銀一萬兩應
　　請將該二犯照侵蝕錢粮一千兩以上例擬斬請
㫖即行正法布曕侵冐銀七千餘兩成徳侵冒銀四
　　千三百餘兩吕應詳侵冐銀三千五百餘兩李立
　　侵冐銀二千四百餘兩佛保侵冐銀一千七百餘
　　兩以上五犯均請照侵蝕錢粮一千兩以上例擬
　　斬監候統入明年秋審情實請
㫖定奪再查陳常朱家慶二犯賘在四萬兩以上所有
　　陳常之子陳光第陳于豐陳于範朱家慶之子朱
　　聲琨朱聲瑋等應請發往伊犁充當若差(臣/)一面
　　移咨各旂籍查明解甘發遣奏入
上勅三法司核擬速奏旋經刑部等議言應如該督所
　　奏辦理
　　同日李侍堯又奏言(臣/)查甘省實收歸首府之後
　　有未捐而揑報已捐者虚粮開銷復冐折色者四
　　員武威縣知縣李元椿揑捐寔收四百二十三張
　　計銀二萬三千二百六十五兩山丹縣知縣萬邦
　　英揑捐寔收二百八張計銀一萬一千四百四十
　　兩寧夏縣知縣宋學淳揑捐寔收二百三張計銀
　　一萬一千一百六十五兩漳縣知縣孫元禮揑捐
　　寔收三十一張計銀一千七百五兩有雖經填捐
　　而所捐監銀被别縣那用冐銷虚粮折色者二員
　　平羅縣知縣李耕書計銀一千七百二十五兩華
　　亭縣知縣華廷颺計銀一千六十二兩至未經填
　　捐而先那用他縣監銀者八員狄道州知州鄭陳
　　善那用銀一萬六千四百餘兩㑹寧縣知縣許山
　　斗那用銀一萬七千餘兩西寧縣知縣詹耀璘那
　　用銀一萬二千二百餘兩碾伯縣知縣陳韶那用
　　銀八千八百餘兩河州知州周植那用銀二萬四
　　百餘兩署平畨縣知縣周兆熊那用銀一萬六百
　　餘兩張掖縣知縣麻宸那用銀一萬餘兩署金縣
　　知縣王萬年那用銀一萬一千四百餘兩(臣/)査該
　　犯等揑灾冐賑已經任意浮銷侵欺罔法復將未
　　捐未領虚糧開銷侵冐折色弊中滋弊情更可惡
　　至那用他縣監粮銀犯雖止私相那用並無揑銷
　　侵冐情弊但所那用銀係屬監粮正項即與侵盗
　　錢糧無異除周植前因賊陷河州自縊身死鄭陳
　　善李元椿宋學淳許山斗詹耀璘陳韶業經正法
　　應毋庸議其王萬年杜耕書周兆熊三犯于冐賑案
　　内擬斬監候在案今查王萬年原侵賑銀一萬七千
　　一百一十兩又那用監銀一萬一千四百餘兩周兆熊
　　原侵賑銀一萬七千四十兩又那用監銀一萬六百
　　餘兩該二犯侵蝕銀二萬兩以上應照原擬擬斬請
㫖即行正法萬邦英原侵賑銀八千五百九十七兩又
　　冐銷虚粮折色銀一萬一千四百四十兩杜耕書
　　原侵賑銀一萬五千八百兩又冐銷虚粮折色銀
　　一千七百二十兩麻宸原侵賑銀一千三百一十
　　兩又那用監銀一萬餘兩以上三犯請照侵蝕銀
　　一萬兩以上擬斬監候歸于秋審情實華廷颺一
　　犯原侵賑銀三千四百三十二兩又冐銷虚粮折
　　色銀一千六十二兩應請仍照侵蝕銀一千兩以
　　上擬斬監候至孫元禮一犯查係告病回籍現在
　　咨提截拿尚未解甘該犯于辦灾案内已有侵欺
　　之項應俟該犯解到併案嚴審從重定擬奏入
上勅軍機大臣會同該部核擬速奏旋經軍機大臣等
　　議覆應如所奏辦理
上諭内閣曰王萬年周兆熊陳常朱家慶侵蝕銀兩二
　萬兩以上俱着照程棟等各犯之例補行予勾其侵
　冐一萬兩以上之萬邦英杜耕書麻宸俱入于秋審
　情寔仍牢固監候其侵冐不及一萬兩以上之華廷
　颺布瞻成徳吕應祥李立佛保俱依擬應斬監候
　統俟明年情寔官犯勾到時刑部聲明請㫖分别辦
　理餘依議
　　同日李侍堯又奏言據藩司福崧臬司福寧查得
　　甘省通案冐賑各員已經病故者共一十二犯雖
　　各犯侵冐確數無從查訊第各名下辦過灾賑銀
　　粮摠數俱有案可稽請照前奏定二分侵冐之數
　　作該犯等入已賘論今查得原任涇州知州張何
　　衢河州知州周植二犯核計侵冐賍數在二萬兩
　　以上罪應請
㫖即行正法原任會寧縣知縣李巨源河州知州葉中
　　肅州知州康基淵三犯侵冐賘數在一萬兩以上
　　罪應擬斬入于情寔原任武威縣知縣林德基環
　　縣知縣何朝炳安化縣知縣劉甫崗碾伯縣知縣
　　曾道中西河縣知縣胡兆龍正寧縣知縣薛佩蘭
　　沙泥州判楊士模七犯侵冐賍數在一萬兩以下
　　查已故之張河衢周植二犯雖賘數不及四萬但
　　俱係請
㫖即行正法之犯今已倖逃顯戮應請將該二犯之子
　　發往伊犁充當苦差李巨源葉中康基淵三犯雖
　　賍數不及二萬兩亦係擬斬入于情寔請將該犯
　　之子查明如有官職即行革去其餘林德基何朝
　　炳劉甫崗曽道中胡兆龍薛佩蘭楊士模七犯賘
　　數在一萬兩以下應無庸議奏入
上勅軍機大臣會同刑部議奏旋據軍機大臣等議言
　　應如該督所奏張何衢周植二犯之子發往伊犁
　　充當苦差又李巨源葉中康基淵三犯之子革去
　　官職以示懲儆查葉中之子葉椿係捐納通判在
　　四庫館行走前於九月内由京逃回本籍經刑部
　　奏請革職行令安徽巡撫查拿續經農起拿獲解
　　京俟解到之時交部另行辦理康基淵之子康儀
　　鈞由舉人捐納中書前經吏部奏請將中書斥革
　　次子康文鐸係甘肅所捐監生業據江西巡撫郝
　　碩將監照追奪繳銷餘均應如所奏辦理奏入得
㫖如所議行
　
　
　
　
　
欽定蘭州紀畧卷十八
欽定四庫全書
欽定蘭州紀畧卷十九
　　丙辰李侍堯奏言各省咨解前在甘省捐監冐賑
　　各員叅革西安府同知原任平凉縣知縣趙杭林
　　前任鎮西府知府崧柱原任鎮畨縣知縣王夣麟
　　前署碾伯縣知縣筆帖式景福原任洮州同知顧
　　芝前署環縣知縣捐陞光禄寺署正陳嚴祖原任
　　撫彛通判博敏原任固原州知州郭昌泰原任隴西縣
　　知縣廣福清水縣知縣王璠原任莊浪縣丞閔焜
　　原任安西州州判朱蘭等十二犯到蘭(臣/)率同兩
　　司逐一研訊趙杭林冐賑銀一萬七千九百餘兩
　　又捐監盈餘銀九千兩崧柱冐賑銀一萬四千九
　　百餘兩又捐監盈餘銀六千四百餘兩以上二犯
　　賍在二萬兩以上應照侵蝕錢粮一千兩以上例
　　擬斬請
㫖即行正法王夢麟冐賑銀三千五十餘兩又捐監盈
　　銀六千四百餘兩景福冐賑銀六千二百餘兩捐
　　監盈餘䬶四百餘兩顧芝冐賑銀四千二百餘兩
　　又捐監盈餘銀二百兩博敏冐賑銀二千餘兩又
　　捐監盈餘銀二千二百兩郭昌泰收受屬員銀三
　　千五百兩又捐監盈餘銀六百餘兩陳嚴祖冐賑
　　銀二千七百餘兩又捐監盈餘銀一千餘兩廣福
　　冐賑銀二千八百五十餘兩又捐監盈餘銀八百
　　兩王璠冐賑銀二千六百兩又捐監盈餘銀九百
　　兩閔焜冐賑銀一千一百餘兩又捐監盈餘銀一
　　千三百餘兩朱蘭冐賑銀一千二百餘兩又捐監
　　盈餘銀七百五十兩以上十犯應各照侵蝕錢糧
　　一千兩以上例擬斬監候惟查景福顧芝郭昌泰
　　王璠朱蘭在原籍京中狡供及解甘省經(臣/)再三
　　嚴詰方各供認應遵
諭㫖不肯供吐實情審出時從重治罪請將該五犯入
　　於秋審情實奏入
上勅軍機大臣㑹同該部核擬速奏旋經軍機大臣等
　　議言應如所奏辦理
上諭内閣曰趙杭林崧柱侵蝕官項在二萬兩以上著
　照程棟等之例補行予勾其侵冐一千兩以上之王
　夢麟博敏陳嚴祖廣福閔焜俱依擬應斬著監侯秋
　後處决其景福顧芝郭昌泰王璠朱蘭五犯侵冐雖
　不及一萬兩以上但解審時不即供吐實情尤為狡
　詐俱依擬應斬著監候歸於秋審情實辦理餘依議
　　壬戌李侍堯奏言江蘓解到叅革原任平畨縣知
　　縣何汝楠原任凉州府知府吳鼎新原任紅水縣
　　縣丞史載衡三犯(臣/)遵即率同兩司研訊據何汝
　　楠供冐賑銀五萬餘兩又捐監盈餘銀一萬五千
　　餘兩呉鼎新供冐賑銀八百餘兩又建倉請銷銀
　　七千九百餘兩捐監盈餘銀四千餘兩又收受永
　　昌縣知縣林昂霄銀一千兩史載衡供冐賑銀八
　　千六百餘兩又捐監盈餘銀四千二百兩應請將
　　何汝楠呉鼎新二犯照侵蝕錢糧一千兩以上例
　　擬斬請
㫖即行正法史載衡一犯照侵蝕錢糧一千兩以上例
　　擬斬監候歸於秋審情實再何汝楠贓在四萬兩
　　以上所有該犯之子亦應發往伊犁充當苦差奏
　　入
上勅軍機大臣㑹同該部核擬速奏旋經軍機大臣等
　　議覆應如該督所奏辦理
上諭内閣曰何汝楠侵蝕銀在二萬以上著照程棟各
　犯之例補行予勾其侵蝕在一萬以上之史載衡著
　依擬應斬入於秋審情實仍牢固監候餘依議
　　丙寅湖廣總督舒常湖北巡撫鄭大進奏言甘肅
　　折收冐賑案内原任甘肅靖逺縣知縣麥桓由粤
　　解甘收審於十月十五日入湖北蒲圻縣境兹據
　　黄陂縣知縣陳士鳯禀報麥桓解至該縣灄口地
　　方於二十一日病故等情(臣/)等隨飭代辦臬司事
　　鹽法道張廷化等星赴相騐據禀覆騐明實係病
　　故委無别項情弊並將該員役等帶省(臣/)等覆加
　　訊問無異隨移咨陜甘督(臣/)廣東撫(臣/)查照奏入
上諭内閣曰麥桓係解甘審辦要犯中途身死保無畏
　罪服毒自盡情弊不可不嚴行查究著刑部堂官𣲖
　委能事司員帶領熟諳仵作馳驛前往詳細檢騐毋
　得草率行事
　　十二月壬寅
上諭内閣曰前據陳輝祖查抄閔鵷元原藉貲財其家
　衹存銀三兩殊堪駭異毋論閔鵷元在甘肅同知知
　縣任内侵蝕帑項盈千累萬其運囬家貲必不止此
　即閔鶚元久任巡撫所得養廉優厚豈忍令其胞弟
　貧乏至此非陳輝祖查辦時任聽委員欺隱隨意開
　報即閔鵷元之家屬聞風預為寄頓閔鶚元在江蘓
　離伊原藉甚近豈無見聞乃任其私自隱藏希圖事
　後安享實為朦混欺􁂣曾降㫖嚴行申飭令其明白
　回奏兹據閔鶚元覆奏請將伊名下原籍任所財産
　一併恭繳入官並請革職交部治罪等語何必為此
　不衷過甚之辭乎甘肅自王亶望為藩司首先作俑
　與通省屬員揑災冐賑聨為一氣其案内人犯現已
　審明侵蝕銀數多寡按律問擬其查抄各犯家産因
　此事發覺已久隱匿寄藏財産者亦不獨閔鵷元一
　人且以全案而論有王亶望之喪心侵冐無怪有閔
　鵷元之事後藏匿陳輝祖閔鶚元之互相欺隱轉不
　直一噱朕嘗謂不為已甚正謂此也然不得不明掲
　伊等之私者恐伊等遂謂朕易欺也封疆大臣理宜
　公忠體國實心任事不得稍存欺飾今閔鶚元於伊
　弟骩法營私諸事既不能管教於前及發覺查抄又
　任其隱匿侵欺於後即伊具摺自陳亦難以解免試
　令清夜捫心其亦知愧知懼否耶所請革職治罪及
　呈繳家産之處朕究不為已甚均著加恩寛免將此
　通諭中外知之
　　甲戌工部侍郎德成奏言(臣/)奉
命于十一月初七日行抵蘭州㑹同總督李侍堯逐一
　　詳勘查得蘭州大城一座東西南三面俱有外城
　　計長二千六百六十七丈五尺據阿桂等原奏内
　　因山髙於城鎗礟可及擬將西面一帶外城全行
　　折去其正南一帶去山尤近將拱蘭門南北城兩
　　叚亦擬折去仍留東西城二叚中間不接處所築
　　新城一叚並將拱蘭門移建于此至大城西南角
　　與外城不接之處又添築新城一叚又東面外城
　　東西長而南北窄南北展寛添築城二叚將原有
　　東西城二叚折去大城西門外添葢甕城一道(臣/)
　　照例核估得新築城一千一百三十六丈五尺需
　　工料銀十萬一千三百三十二兩零折去舊城二
　　千七十一丈其折卸刨運平墊地基需工價銀一
　　萬九千二百九十兩零磚甕城一道並門樓城臺
　　馬道等項需工料銀二萬八千二百五十五兩零
　　共工料應需銀十四萬八千八百七十八兩零至
　　原奏華林山添建營堡移駐官兵查督標右營兵
　　六百六名需兵房一千二百間官弁十九員需衙
　　署房間一百四十一間共核計工料銀五萬八千
　　三百六十一兩零至城堡一項查甘省土城甚多
　　似無庸修建磚城徒致多費擬建土城一座圍長
　　三百八十一丈四尺底寛一丈六尺頂寛一丈二
　　尺其南面近倚髙崗東西北三面各建門樓一座
　　又設角臺四座共核計工料銀五萬二千七十七
　　兩零又原奏華林山以東於龍尾一帶險要處所
　　設墩四座(臣/)照依原定地盤處所造空心大墩四
　　座估需工料銀三萬三千四百六十兩零以上各
　　工料統共約計銀二十九萬二千七百七十八兩
　　零至華林龍尾二山蜿蜒起伏直逼蘭城西南兩
　　外城門有憑髙瞰下之虞是以原議將兩外城折
　　去展寛今華林山建城立營龍尾一帶接連添設
　　墩座則聲勢聨絡緩急相應環衛可以無虞似不
　　必再事更張若外城門樓等項間有殘缺亦不過
　　畧為修整需費銀一千七百三十三兩零再前此
　　兵民守城時將大城磚塊折卸撃賊多殘缺不完
　　亦應即時修整以壯觀瞻而資守禦共估需工料
　　銀一萬六千四百五十二兩零如此辦理則内外
　　二城俱可完整亦不過用銀一萬八千一百八十
　　五兩零可節省銀十三萬六百九十二兩零(臣/)謹
　　將實在應辦情形核擬具奏伏乞
皇上訓示遵行奏入
上勅軍機大臣㑹同該部議奏旋經軍機大臣等議言
　　應如所奏止將内外城殘缺毁壞處所繕修完整
　　餘一切仍循其舊至華林山營堡雖據該侍郎勘
　　估止須築土為城自不若磚砌城牆之更為堅實
　　且磚城固較土城多費而統計無需改建各工仍
　　大有節省應交李侍堯將營堡改用砌磚需用銀
　　兩核實勘估具奏奏入得
㫖如所議行
　　庚辰李侍堯奏言准四川貴州委員解到捐監冐
　　賑案内叅革原任直𨽻肅州知州王汝地前任河
　　州知州今陞黎平府知府楊賡颺二犯(臣/)即率同
　　兩司逐加研訊據王汝地供認侵冐賑銀四萬四
　　千六百餘兩應照侵盗錢糧一千兩以上例擬斬
　　請
㫖即行正法楊賡颺供認侵冐賑銀六千餘兩查該犯
　　在貴州並不實供有心狡飾應請照侵盗錢糧一
　　千兩以上例擬斬監候遵
㫖從重入於秋審情實再王汝地贜在四萬以上所有
　　該犯之子應發伊犂充當苦差長子王錫葵捐納
　　鹽大使分發福建次子王錫蕃現在原籍(臣/)已飛
　　咨各該省解甘發遣奏入
上勅該部覈擬速奏旋經刑部奏言應如該督所奏辦
　　理得
㫖王汝地侵蝕銀在二萬兩以上著照程棟等犯之例
　補行予勾其侵蝕在一萬兩以上之楊賡颺著依擬
　應斬入於秋審情實仍牢固監候餘依議
　　壬午李侍堯奏言(臣/)前以吳鼎新一犯捐監揑結
　　冐賑並收受屬員銀兩又復冐請建倉是以從重
　　定擬請
㫖即行正法嗣接准部咨覆加詳覈此案定擬究應以
　　冐賑捐監為重呉鼎新除建倉浮冐外所有侵蝕
　　銀數係在一萬兩以内應照侵蝕錢糧一千兩以
　　上擬斬監候又有冐請建倉應遵
㫖從重定擬入於明年秋審情實奏入報
聞
　　丙戌李侍堯奏言甘省止捐監生並未辦賑各員
　　内有冐請建倉之趙明旭邵維賢郭之屏劉坰田
　　志蒼等五犯除田志蒼郭之屏已准直𨽻江西督
　　撫咨明該犯等業經病故所有捐監建倉銀兩應
　　於查封家産項下賠抵其現在甘省之趙明旭邵
　　維賢二犯建倉銀數俱在一千兩以内(臣/)定擬發
　　遣新疆具
　奏經部覆准惟劉炯一犯前經順天府奏交刑部候
　　甘省定擬辦理(臣/)查該犯在徽縣任内捐監一百
　　名應賠銀八百兩既經查抄家産賠抵無庸議外
　　其建倉冐銷銀三千八百餘兩應照侵蝕錢糧一
　　千兩以上例擬斬監候秋審時請
㫖定奪奏入
上勅該部議奏旋經刑部奏言應如該督所奏劉炯擬
　　斬監候秋後處决至劉炯長子劉士鑾於查抄家
　　産時將地畝紅契密帶身邊希圖隱匿計所隱契
　　價銀七百二十兩零應將劉士鑾革去廪生杖一
　　百徒三年又次子劉士鋒以副榜就職州判加捐
　　分發河南試用五子士錕在甘捐監俱值劉炯徽
　　縣任内之時劉士鋒除中式副榜毋庸議外所捐
　　分發州判應咨部斥革并將劉士錕革去監生追
　　照繳銷奏入
上諭内閣曰刑部奏審擬甘肅侵冐案内原任河州知
　州葉中之子捐納通判葉椿業已革職毋庸議又原
　任徽縣知縣劉坰擬斬監候伊子劉士鑾等分别杖
　徒斥革二摺實屬非是葉中在知縣任内折收冐賑
　贓數累累係應擬斬候入於情實之犯因其身故得
　倖逃顯戮伊子葉椿在館充當謄録乃因伊父事發
　先行出京迯匿及拏獲到案後以伊母患病回籍探
　望語託行孝巧詞支飾尤為可惡自應發遣伊犂乃
　刑部以該犯一面之詞僅將葉椿革去官職不復置
　議甘省此案上下勾通侵帑剥民盈千累萬為從來
　未有之异事案内各犯俱屬法無可貸其有酌從寛
　減者實為朕法外之仁刑部係執法衙門仍應按律
　問擬果有情節可原即當聲明請朕酌量加恩何得
　狥情寛縱以沽感譽看來該堂官等因英廉現在出
　差竟好為姑息以博寛厚之名實大不是所有葉中
　之子葉椿著發往伊犂充當苦差其劉坰雖止捐監
　未經辦災但有建倉冐銷銀三千餘兩係擬斬監候
　之犯伊子劉士鑾於查抄家産時膽敢將地畝契價
　私行隠匿情殊可惡劉士鑾著一併發往伊犂充當
　苦差其劉士鋒中式副榜一併革去以示懲儆所有
　問擬寛縱之刑部堂官俱著交部嚴加議處餘依議
　　同日李侍堯奏言准浙江山東委員解到叅革前
　　任張掖縣知縣陶士麟前任漳縣知縣孫元禮二
　　犯(臣/)即率同兩司研訊據陶士麟供侵冐賑銀一
　　萬二千一十六兩捐監盈餘銀七千兩又據孫元
　　禮供侵冐賑銀九千兩共領實收四百五十張内
　　有未捐捏報已捐即在賑案内開銷侵蝕銀一千
　　七百五兩查陶士麟孫元禮入已贓私俱在一萬
　　兩以上應照侵盗錢糧一千兩以上例擬斬監候
　　入於明年秋審情實奏入
上勅該部議奏旋經刑部等議言應如所奏辦理得
㫖如所議行
　　丁亥
上命軍機大臣傳諭阿桂李侍堯曰蘭州外城西南兩
　面𦂳接華林龍尾山麓阿桂等議將此兩面外城折
　去俾城根距山稍逺不致有俯瞰下壓之虞原為保
　䕶城隍起見但今既添建營堡墩臺移駐重兵則兩
　山聲勢聨絡可以環衛大城况成功不毁何必復多
　費帑金將舊有土城折去改繕且西南兩關廂民居
　稠密若概令遷移撤去房屋小民恐多未便即所議
　擴建之東城闗廂亦未必能安揷許多烟户自不若
　一切仍循其舊從前德成勘估查奏時朕已早經諭
　及至營堡一項軍機大臣等議用磚砌更為堅實永
　久請交該督另行核實勘估但華林諸山岡阜聨絡
　其中所産虎皮石料必多若即用此項塊石疊砌鉤
　抿不特取携較便而工程尤為鞏固但該處採取石
　料是否便易較之燒磚工價孰為節省著傳諭李侍
　堯查明據實確核具奏
　　乾隆四十七年正月庚子
上諭内閣曰甘省自王亶望為藩司與蔣全迪等通同
　一氣侵帑婪贓種種不法為從來未有之竒貪異事
　内外諸大臣俱隱忍不言竟無一人舉發陳奏而陳
　輝祖閔鶚元之胞弟尤係案内人犯其平日家信往
　來必有確切音問屢經降㫖詢究乃始終掩飾支吾
　不肯奏出實情及嚴切究問若再如前巧言搪塞不
　但將伊等交部審訊朕必親自廷鞫今始據陳輝祖
　閔鶚元等各奏稱伊弟婪贓舞弊從前亦有所聞并
　有家信往來祇因一經陳奏恐伊弟必罹重罪是以
　隱忍瞻狥致涉欺飾實屬罪無可逭請交部嚴加治
　罪等語是伊二人之知而不舉俱已自行供認如出
　一口似屬實情至此案未經發覺之先朕已早有風
　聞因案情重大徘徊遲疑者已閱數年昨嵗因蘓四
　十三之事遣大學士阿桂等統兵往勦伊等摺内常
　稱連得雨澤因降㫖詢問該省向來年年報旱何以
　今嵗得雨獨多其中必有捏飾情弊因而層層致詢
　顯露端倪阿桂李侍堯亦知事難掩覆遂和盤托出
　朕思其事不得以人數稍重竟置不問但朕深以不
　能道德齊禮使伊等格心方引以為愧至齊之以刑
　尤屬不得已之苦心陳輝祖閔鶚元畢沅俱係讀書
　之人當明禮義豈不知朕辦理此案之始末乎毋論
　陳輝祖閔鶚元各有伊弟在甘省其一切通同弊混
　之事朕早知其必有確切音信來往即畢沅久任陜
　西巡撫並在甘省兩署督篆於該省各州縣侵冐官
　帑厯年積弊亦無不知之理乃竟敢巧為支飾欲於
　朕前嘗試乎五倫莫重於君父子為父隠尚為情理
　所有古純臣大義滅親父且有不能為子隠者况兄弟
　乎若以弟婪贓不法恐逕行舉發罪及其弟因而為
　之隱忍是祗知有手足之私情而不知有君臣之大
　義顛倒瞀亂莫此為甚且陳輝祖等若於此事未經
　敗露之先早為陳奏朕必嘉其公正不但不加之罪
　必特為褒奬以風厲舉朝諸臣之緘黙不言者即末
　減其弟之罪亦未可知是伊二人之弟蹈於重罪乃
　伊二人使之然也伊等既甘心隱忍於前及降㫖詢
　問猶復希圖掩䕶隱躍其詞於後仍冀日久或有憐
　伊二人為因弟受屈者尚得謂之有天良者乎此時
　即將陳輝祖閔鶚元革職交刑部治罪伊等亦無可
　置喙但朕斷不肯因伊弟株連遽置重典且此案内
　外大臣皆知而不舉又何獨歸罪於陳輝祖閔鶚元
　二人現在督撫一時乏人陳輝祖閔鶚元尚屬能事
　著加恩免其治罪仍照畢沅之例降為三品頂帶各
　留本任所有應得職俸養廉永行停止以示懲創嗣
　後陳輝祖閔鶚元畢沅俱不許進呈貢物即尋常土
　貢亦著一例停止陳輝祖等務各返躬思愧洗心滌
　慮潔已奉公庶幾可以稍贖前罪如或因停亷俸藉
　詞需索致有簠簋不飭之事王亶望是其前車朕必
　加倍重治其罪不能再為曲貸也
　　辛酉李侍堯奏言(臣/)前因拏獲逆囘韓阿渾據供
　　蘓四十三往攻河州時令伊在後糾人接應被循
　　化官兵及老教回民截殺衝散等語恐從逆匪徒
　　一經衝散竄匿潛藏以致餘孽漏綱即嚴飭文武
　　員弁派撥幹練兵役於要隘處所偵緝截拿昨據
　　臬司福寧禀稱聞碾伯縣屬東灣鰲頭等處有回
　　匪馬三十九等潛藏在彼傳習念經已密差幹役
　　赴彼跴訪的確即㑹同該處文武添差兵役協拏
　　旋據拏獲馬三十九馬滿㑹馬三十七馬鬍子等
　　四犯解省(臣/)率同司道嚴加審訊馬三十九等各
　　供認附從馬滿㑹傳習新教(臣/)伏查逆匪勦除所
　　有從前被其煽誘者自應咸知畏懼即使原係新
　　教如果改歸舊教悔過安分亦不妨許以自新之
　　路乃該犯馬三十九馬滿㑹猶敢仍稱掌教阿渾
　　復留新教名目而馬三十七馬鬍子從而附和念
　　經實屬怙惡不悛自宜速置典刑以昭
　國憲(臣/)隨於去年十二月二十四日將該犯等綁赴
　　市曹處斬並將首級傳示西寧碾伯等處俾各
　　回衆觸目警心皆知畏法至各犯家屬現已拏獲
　　俟解到日照例分别發遣奏入報
聞
　　同日李侍堯奏言查甘省捏結各道府直𨽻州共
　　五十三員俱已陸續解到(臣/)率同兩司確加研訊
　　除蔣全迪陸瑋宋學淳黎珠崧柱王汝地六犯已
　　經正法魏椿年楊士璣德明汪世琳李承瑞博赫
　　張何衢康基淵八犯已經身故李本楠侯作吳謝
　　桓董熈宗開煌竒明周人傑朱蘭呉鼎新九犯俱
　　於冐賑案内擬斬又郭昌泰一犯係捐監侵蝕并
　　收受屬員銀兩又因狡供支飾從重定擬斬候情
　　實又趙明旭一犯因冐建倉厫另擬發遣新疆外
　　其劉光昱文德奎明王曾翼永齡程國表福明安
　　彭永年彭時清觀亮郭照興德勵學沂等十三員
　　於監糧災賑俱經揑結又秦雄飛觀禄黄元圯姜
　　興周富斌諾明阿等六員係於折收案内捏結以
　　上共十九員訊明並未收受屬員餽送銀兩止係
　　捏結之員業經革職查抄應毋庸議惟查陳之銓
　　熊啟謨潘時選張金城汪臯鶴陳庭學鍾賡起等
　　七員俱係收受屬員餽送銀兩(臣/)復逐一質訊據
　　各員供認不諱查陳之銓收受餽送銀五千三百
　　兩潘時選收受餽送銀四千六百兩張金城收受
　　餽送銀二千五百兩熊啟謨收受餽送銀一千八
　　兩汪臯鶴收受餽送銀一千四十兩俱在一千兩
　　以上雖審明並無與屬員勾通舞弊侵盗分肥情
　　事但其所受銀兩自係監糧冐賑之銀應照侵盗
　　問擬請將陳之銓潘時選張金城熊啟謨汪臯鶴
　　照侵盗錢糧一千兩以上例擬斬監候陳庭學收
　　受餽送銀一千兩鍾賡起收受餽送銀五百兩俱
　　在一千兩以下應照侵盗錢糧一百兩以上至一
　　千兩杖流律從重改發新疆効力贖罪又彦方前
　　署秦州并平番縣任内雖審明並未辦過災賑亦
　　未收受屬員銀兩但捐監一千三百名俱係折捐
　　將銀抵糧移交接任該犯在京供稱買榖歸倉實
　　屬揑飾應照奉
制推按問事報上不以實者杖八十徒二年律將彦方
　　杖八十徒二年係旗人解部鞭責發落奏入
上勅軍機大臣㑹同該部議奏旋經軍機大臣等議言
　　應如所奏辦理得
㫖如所議行
　　同日李侍堯奏言准雲南福建廣東委員將前任
　　永昌縣知縣鄭科㨗前任渭源縣知縣陳起撝現
　　任髙州府知府前任西寧縣知縣周人傑前任漳
　　縣知縣劉治傳前任循化同知陞任知府張春芳
　　等五犯押解來甘(臣/)即率同兩司逐加研訊據鄭
　　科㨗供侵冐賑銀一萬四千餘兩捐監盈餘銀六
　　千六百兩請添建倉厫浮冐銀七千餘兩陳起撝
　　供侵冐賑銀一萬三千五百餘兩捐監盈餘銀四
　　千一百兩周人傑供侵冐賑銀七千兩捐監盈餘
　　銀一千五百兩收受屬員餽送銀五百兩劉治傳
　　供侵冐賑銀七百兩捐監盈餘銀二百五十兩張
　　春芳供侵冐賑銀七百兩查鄭科㨗侵冐銀二萬
　　兩以上又有建倉浮冐銀七千餘兩應照侵盗錢
　　糧一千兩以上例擬斬請
㫖即行正法陳起撝侵冐銀一萬兩以上應照侵盗錢
　　糧一千兩以上例擬斬監候歸於本年秋審情實
　　周人傑侵冐銀兩雖在一萬兩以下但該犯前在廣
　　東審訊時不吐實情有心狡飾應照侵盗錢糧一
　　千兩以上例擬斬監候從重歸入本年秋審情實
　　劉治傳張春芳二犯侵冒銀俱在一千兩以下應
　　照侵盗錢糧一千兩以下例杖一百流三千里奏
　　入
上勅該部核擬速奏旋經刑部議言應如所奏辦理
上諭内閣曰鄭科㨗侵蝕銀兩在二萬兩以上著照程
　棟等各犯之例補行予勾侵冐一萬兩以上之陳起
　撝著入於秋審情實仍牢固監候其侵冐不及一萬
　兩以上之周人傑著依擬應斬監候統俟本年情實
　官犯勾到時刑部聲明請㫖分别辦理餘依議
　　同日
上諭内閣曰甘省折收冒賑案内侵帑揑結各員業據
　李侍堯審明分别定擬具奏至臬司福寧前在平慶
　道任内扶同捏結本應革職抄産第念該員於此案
　舞弊實情首先供出且於搜捕安定等處逆首馬明
　心家屬黨羽尚屬出力福寧著革職從寛留任俟八
　年無過方准開復
　
　
　
　
　
　
　
　
　
　
　
　
　
　
　
欽定蘭州紀畧卷十九
欽定四庫全書
欽定蘭州紀畧卷二十
　　癸亥李侍堯奏言查蘭州大城毋庸展築新工止
　　須完葺舊城仰荷
聖明指示欽遵辦理至華林山建築土堡或加砌磚工
　　或改用虎皮石復蒙
諭㫖垂詢(臣/)查省城附近諸山俱係土岡聮屬向不産
　　石須於九十里之外打磨溝地方採取計算開採
　　價脚及灰觔匠工較原估土堡加増銀三萬二千
　　六百六十餘兩若燒磚加砌計増銀一萬五千四
　　百四十餘兩是磚工較省於石工至甘省土堡甚
　　多若加工堅厚儘為鞏固其中建設兵房駐劄兵
　　丁均敷安置自不如節省之為便華林山堡似可
　　仍用土工但使工歸實用自能堅固永久奏入
上從之
　　乙丑
上諭内閣曰甘省捏結道府直隸州前經降㫖革職交
　李侍堯查審有無通同舞弊及别項欵蹟分别定擬
　具奏兹㨿李侍堯查明將止係捏結並未收受屬員
　銀兩之道府秦雄飛劉光昱等一十八員俱定擬已
　經革職毋庸議經軍機大臣㑹同該部核准降旨允
　行此等捏結各道府以屬員收捐折色之監糧作為
　實貯遇有灾荒復聴從王亶望蔣全迪等朋比為奸
　豫定分數分𣲖各州縣結報扶同申詳核其情節即
　與虚出通闗無異按律科罪實所應得祗因甘肅通
　省各官情罪更有重大於此者不得不於嚴示創懲
　之中特予加恩末減設在他省則執法定擬秦雄飛
　諸人烏得竟置勿論且道府為方面大員訪察屬員
　是其専責即有上司抑勒何難直掲部科乃甘為扶
　同出結國家亦安用此道府為乎現在全案爰書已定
　前任捏結之道員秦雄飛等俱已格外加恩赦令回
　籍嗣後自當永不録用以儆官邪各省道府各官有
　稽查結報之責者均當引為前鑒倘有似此誣捏袒
　庇之事一經察出朕必按律重治其罪不得以秦雄
　飛等諸人之例謂可倖邀寛宥也
　　三月乙邜李侍堯奏言甘省倉庫虧空一案(臣/)於
　　上年九月内將查出虧短銀兩約共一百餘萬先
　　行奏
聞兹㨿各州縣查明並無虧空之秦州等三十八㕔州
　　縣該管各道府加結具報外其臯蘭等三十四㕔
　　州縣虧短倉庫確數如應解地丁耗羡雜税茶課
　　改折倉費及舊案軍需核减節年平糶價銀渠工
　　經費雜欵等項共銀八十八萬八千九百九十餘
　　兩常平監糧徵收民屯糧草籽種口糧等項共糧
　　七十四萬一百一十餘石草四百五萬一千七十
　　餘束俱係歴任州縣侵虧(臣/)查甘省積弊相仍折
　　捐冒賑業已盈千累萬乃於倉庫正項復敢任意
　　侵欺甚至應放籽種口糧亦有侵冒種種昧良舞
　　弊迥出意計之外雖各犯均於折捐冒賑案内業
　　經正法及問擬重辟但
　國帑未便全歸無着自應著落分賠(臣/)查甘省虧空
　　之弊其來已久並不始於近年現在細核冊檔自
　　雍正年間至乾隆二十年以前各處即有虧欠不
　　清之欵銀自數十兩至千餘兩糧自數十石至千
　　五百石迨乾隆二十年以後積習相沿虧空日甚
　　一日多者至有萬餘各州縣轉相容隠接收上司
　　亦因循不辦捏結保題釀成錮弊以致後任各州
　　縣毫無忌憚任意侵欺至于此極現今查出乾隆
　　二十年至四十年虧項積有四十二萬俱係那新
　　掩舊是督撫司道以下各官均不能辭咎今四十
　　年以後自總督以至州縣俱已治罪抄産無可再
　　議追賠其四十年溯至二十年之厯任州縣道府
　　藩司督撫自應即照伊等任内虧空四十二萬之
　　數著落加倍賠補擬令督撫一成藩司一成道府
　　三成州縣五成照股分賠此内如有無力完繳者
　　即入通案各員名下分賠其尚有八十二萬餘兩
　　請於(臣/)及司道府㕔州縣各飬廉内擬賠完項查
　　通省飬廉一年共有十二萬餘兩約留七成以資
　　辦公毎年擬扣三成陸續歸補奏入
上命軍機大臣傳諭李侍堯曰甘省倉庫正項銀兩竟
　敢任意侵欺即令加倍賠補亦所應得但念厯年已
　久各員輾轉接收較之折捐冒賑昧良舞弊者尚屬
　有間其濫行出結保題之各上司咎止失察著加恩
　將虧空四十二萬之數按其在任久暫照股分賠毋
　庸加倍賠補至該督所稱尚有八十二萬餘兩請於
　現任總督及司道府㕔州縣各員飬廉内攤三成陸
　續歸補等語此等劣員既經冒賑殃民又復侵虧正
　帑實屬罪無可逭除已經正法各犯外所有現在解
　部人犯已交軍機大臣㑹同英廉胡季堂劉墉詳加
　核奏候朕另降諭㫖至李侍堯福崧等辦理此案徹
　底清查尚屬實心即現在道府及州縣各員多係新
　任若令攤扣飬廉辦公未免竭蹶且恐將來轉有藉
　詞賠累復致虧缺之弊並着一體加恩免其分賠此
　次寛免之後若再有虧短一經查出斷不能為之曲
　貸該督等仍當不時查察毋得稍有徇隠
　　同日李侍堯奏言查辦甘省各屬虧空錢糧案内
　　有節年民欠未完籽種口糧銀一項内除厯次邀
　　恩豁免外尚有應徴積欠倉斗糧二百四十五萬
　　四千八百三十餘石折色銀三十萬七千三百二
　　十餘兩請分年帯徵奏入
上諭内閣曰甘省地瘠民貧朕従前節年加恩出借緩
　徴用紓民力在小民感激朕恩自無不踴躍輸將但
　念該省毎遇偏灾動項賑恤多為劣員等侵蝕冒銷
　閭閻未得普沾實惠甚非朕愛飬黎元之意今該省
　積弊已除所有此項積欠銀粮着加恩全行豁免以
　示朕體恤邉氓有加無己之至意
　　　　(臣/)等謹案甘省民人節年上厪
宸衷發帑賑䘏并借給籽糧緩徴逓豁
恩施極為周渥乃因劣員通同侵冒致
膏澤未獲普霑兹當清釐積弊之餘小民得均蒙實恵
　　　輿情抃慶自益踴躍輸將我
皇上軫念彌殷所有應徴積欠糧二百餘萬石銀三十
　　　餘萬兩概予蠲除浩蕩
恩施有加無已邉氓感荷
生成益當鼓舞倍萬云
　　同日李侍堯奏言甘省虧空案内有各州縣因辦
　　理班禪額爾徳呢經過地方借用司府各庫貯銀
　　十七萬五千五百餘兩此内雖有實應動支之項
　　然斷不如此之多其承辦官員俱已於冒賑案内
　　抄産正法現在無従著落賠補請定限于全省官
　　員飬廉内陸續扣賠奏入
上諭内閣曰據李侍堯奏甘省各州縣辦理班禪額爾
　徳呢過境借用庫貯銀兩一項此係從前承辦各員
　藉端冒支該員等俱已查抄治罪無徔跟究若令無
　干之後任官員抵賠將來辦公不敷又得藉詞致有
　虧缺是因去弊而轉復滋弊所有此項銀兩著一併
　加恩豁免該部知道
　　四月壬辰軍機大臣等奏言李侍堯摺内稱甘省
　　積弊相仍折捐冒賑業已盈千累萬乃倉庫正項
　　復敢任意侵欺甚至糧石草束亦有侵冒等語查
　　甘省虧空各犯除冒賑案内業經正法者毋庸置
　　議外其解部各犯中有冒賑一萬兩以上問擬斬
　　候即應入于情實今復查出虧空銀糧草束者六
　　犯閔鵷元虧空各項計銀五萬九千五百四十兩
　　零杜耕書虧空銀三萬三千七百七十兩零楊有
　　澳虧空銀二萬八千五百八十兩零福明虧空銀
　　三萬二千九十兩零林昻霄虧空銀四千九十兩
　　零王璠虧空銀三萬二百二十兩零又冒賑賍本
　　在一萬兩以下問擬斬候應於秋審時請
㫖分别辦理今復查出虧空銀草粮束等項如顧汝衡
　　虧空銀三萬一千二百七十兩零墨爾更額虧空
　　銀二萬二千八百兩零趙元徳虧空銀一萬七千
　　八百八十兩零龎橒虧空銀二萬六千一百四十
　　兩零沈泰虧空銀一萬七千四百九十兩零以上
　　五犯統計前後侵虧各項均在二萬兩以上又董
　　熈虧空銀一萬三千三百兩零丁愈虧空銀二千
　　九百八十兩零華廷颺虧空銀六千一百六十兩
　　零章汝楠虧空銀三千二百兩李弼虧空銀七千
　　三百七十兩零葉觀海虧空銀六千九百八十兩
　　零以上六犯統計前後侵虧各項雖均在二萬兩
　　以下但查各該犯本係冒賑營私通同舞弊法無
　　可貸仰蒙
皇上天恩姑予監禁暫緩刑誅已屬恩施格外乃續查
　　出各犯任内于倉庫正項膽敢肆意侵蝕雖虧空
　　數目多寡不同實難再為區别應請將原擬斬候
　　之閔鵷元杜耕書楊有澳福明林昻霄王璠顧汝
　　衡墨爾更額趙元徳龎橒沈泰董熈丁愈華廷颺
　　章汝楠李弼葉觀海等十七犯一併請
㫖即行正法奏入
上諭内閣曰軍機大臣㑹同英廉等將李侍堯奏閔鵷
　元等十七犯續查出任内虧缺銀糧草束等項核擬
　具奏請㫖即行正法此案閔鵷元等犯于甘省厯年
　灾賑項下婪得多賍數至盈千累萬上年辦理通案
　人犯時因擬入斬决人數衆多不得不畧為區别而該
　犯等侵冒銀數亦尚在二萬兩以下是以姑従寛改
　為斬候令刑部入于本年秋審情實臨時再行請旨
　朕于辦理庻務従不為已甚如該犯等情節有一綫
　可原者尚欲加恩曲宥今㨿李侍堯續行查奏該犯
　等任内又有虧缺于銀粮草束各項多者至五萬九
　千餘兩即至少者亦有數千餘兩是于捏灾冐賑本
　罪之外又復任意侵欺毫無顧忌多一虧空罪名實
　為從來所未有此而不辦何以懲貪黷而申國憲閔
　鵷元等十一犯總計前後侵虧銀數均以在二萬兩
　以上罪實無可復逭閔鵷元杜耕書楊有澳覺羅福
　明林昻霄王璠顧汝衡墨爾更額趙元徳龎橒沈泰
　均著即處斬其董熈等六犯依議斬決亦屬罪所應
　得但其冒賑并虧空銀兩合計尚在二萬兩以下董
　熈丁愈華廷颺章汝楠李弼葉觀海俱著従寛改為
　應斬監候秋後處决俟本年朝審勾到時刑部請㫖
　辦理所有閔鵷元等著𣲖胡季堂福長安景熠前往
　監視行刑即將此旨宣諭該犯等使知情真罪當實
　由自取並將此案分别辦理緣由通諭中外知之
　　七月乙邜
上諭軍機大臣傳諭留京辦事王大臣刑部堂官曰朕
　昨閲蘭州紀畧于賊匪蘇四十三肆逆時謝桓協同
　循化㕔營前往賊巢擒獲多犯並隨總兵貢楚克達
　爾收復河州甚為勇往又宗開煌萬邦英董熈等于
　逆匪圍困蘭州時晝夜在城督率民夫防守又黄道
　煚在安定縣拏獲馬明心均屬出力念伊等従前尚
　有微勞于萬無可寛之中求其一綫生路著傳諭留
　京王大臣並刑部堂官將監禁各犯逐一通查原案
　如有似謝桓等情節曽經阿桂等委𣲖兵務實在出
　力著有勞績者即行㨿實具奏並將此㫖宣示各犯
　許其詳實自行㨿實呈明俟奏到時交軍大臣詳晰
　查核再降諭㫖
　　八月乙丑
上諭内閣曰上年甘省揑灾冒賑侵蝕監糧一案其婪
　得銀數在二萬兩以下各犯俱問擬斬候情實于本
　年勾到時刑部分别請㫖昨閲蘭州紀畧于逆回蘇
　四十三肆逆時謝桓宗開煌萬邦英董熈黄道煚五
　犯或前往賊巢擒獲多犯或于逆匪滋擾蘭州時晝
　夜在城督率民夫防守或在安定縣拏獲教首馬明
　心因念伊等從前曽有微勞當即傳諭留京辦事王
　大臣㑹同刑部堂官將現在擬斬監禁各犯逐一通
　查原案有無似謝桓等情節曽經阿桂于摺内聲叙
　出力者許其自行陳訴一併交軍機大臣核辦兹㨿
　留京王大臣等覆奏除謝桓等五犯外其餘麻宸申
　寜吉等二十八犯供稱或在蘭州隨同守城或拏獲
　餘黨及辦運軍糧等事當經軍機大臣查奏所訊各
　該犯供詞核之阿桂等上年原摺並未將該犯等在
　事出力之處聲叙或因各該犯隨同効力非出色
　之員是以阿桂等摺内未經提及請交李侍堯再
　行詳晰確査具奏等因此案人犯侵帑殃民俱屬法
　無可貸因念王亶望等之肆行侵冒舞弊營私皆係
　朕平昔寛仁未免失之姑息以致各該犯毫無忌憚
　所謂水懦民玩朕甚愧之今復因人數衆多不忍概
　予駢誅不得不又寛一綫所有謝桓等五犯従前既
　㨿阿桂等奏明曽經在事出力朕不肯没此微勞謝
　桓宗開煌萬邦英董熈黄道煚俱著從寛免死發往
　黑龍江充當苦差但伊等情罪重大不加顯戮已屬
　格外施仁嗣後雖遇大赦各該犯等不得援照省釋
　伊等所生親子亦不准應考出仕以示懲儆其餘麻
　宸等二十八犯所供各情節是否確實并著李侍堯
　再行詳細查明具奏到日叧降諭㫖其各犯供詞一
　併發交李侍堯核對朕于案内各犯非不欲求其可
　生之路但求其生而不得則朕亦無如之何直省大
　小官員嗣後務須潔已奉公母蹈覆轍如再有此等
　之以侵貪敗露者朕必按律嚴懲不少寛貸勿以現
　今甘省應正法者多獲寛免仍以身試法僥倖茍免
　庻不負朕諄諄教誡之至意
　　　(臣/)等謹按人臣有守土之責者惟當潔己奉公
　　　宣布
徳意乃甘省州縣各官侵拏殃民法無可貸雖當逆回
　　　滋擾時有協同守城及委運軍糧諸事原屬
　　　　分所應為未足言功又豈能逃罪我
　皇上法外施仁於萬無可原之中求一綫可寛之路追
　　　　原在事稍為出力如謝桓等五人外復令確查
　　　　情節許各犯自行陳訴並交該督李侍堯核對
　　　　相符即
　特沛恩綸免其顯戮仰見
　大聖人好生之心同符
造化俾地方官鑒彼前車不以為徼幸而以為愧耻則赦
　　　　過宥罪之
　仁即道徳齊禮之教也已
　　　甲申李侍堯奏言伏查去嵗逆回滋擾事起倉卒
　　　一切守禦巡防及軍需供應在在需人經前任督
　　　臣勒爾謹藩司王廷賛臬司福崧先後調𣲖各員
　　　分辦迨(臣/)抵任時逆匪尚未勦除復有續行𣲖委
　　　者事平之後即值查辦監糧冒賑之案各犯内縦
　　　有微勞不足抵其重罪今䝉
恩㫖垂詢(臣/)謹案各犯供詞確核彼時情事均屬約畧
　　相同尚非虚飾内有麻宸尤永清賈若琳彭永和
　　張毓琳李本楠史堂舒王龍八犯當賊匪初起之
　　時或協同守禦省城或𣲖防本境要隘或督辦軍
　　糧或盤獲奸細並于河州循化安定伏羗等處拏
　　獲逆黨要犯均有案㨿可查至如申寜吉汪鶴臯
　　錢成均善達朱蘭王旭蒲蘭馨七犯亦經在省協
　　同防守並𣲖辦收支糧草查安東路軍報臺站押
　　送在山打伏兵丁口食奔走差委均屬實情又如
　　丁愈承志韋之瑗張金城章汝楠華廷颺李弼謝
　　廷庸宋樹榖侯作呉葉觀海陳金宣十二犯均在
　　各本境防守並有辦運糧草牛羊協濟騾馬照料
　　征兵起程過境等事查各該犯本境距省城河州
　　循化逺近不一其離省窵逺者所供督率兵民防
　　守無憑確悉即在賊氛較近之區守禦城池亦屬
　　職分應為之事但核其承辦軍需一切供支照料
　　均無貽悞惟閔焜一犯先經告病離甘嗣因查辦
　　冒賑一案經(臣/)行文原籍吉林查拏並未回籍迨
　　十月間始經陜西拏觧來蘭則所供隨同防守蘭
　　城顯係畏罪捏飾之詞奏入
上諭内閣曰㨿李侍堯覆奏麻宸等各犯供詞確核彼
　時情事均屬約畧相同尚非虚捏惟閔焜一犯先經
　告病離甘因查辦冒賑一案行文原籍吉林查拏並
　未回籍迨十月間經陜西拏觧來蘭並未隨同防守
　蘭州等語所有麻宸等二十餘犯交軍機大臣核其
　情罪另降諭㫖外至此案前令各犯等自行陳訴原
　係朕格外施仁該犯等稍有人心自應㨿實直陳乃
　閔焜已久經告病離甘之員竟敢捏稱守城希圖倖
　逃法網實屬䘮盡天良情節更為可惡是該犯不必
　論其侵蝕銀兩多寡就此冒功欺罔一節即當立正
　典刑著刑部堂官將閔焜一犯提出宣示諭㫖押赴
　市曹即行處斬並將此情節明白曉諭各犯使共知
　昧良冒功轉難倖免也
　　丙戌軍機大臣奏言(臣/)等遵
㫖將前奉
恩㫖免死發遣萬邦英等五犯核其侵冒銀數萬邦英
　　侵銀一萬九千餘兩為數最多謹將李侍堯查明
　　各犯内除閔焜一犯現今奉
㫖正法又華廷颺一犯現㨿刑部咨明在監病故外其
　　餘共二十六犯所侵銀數與萬邦英比較分别開
　　單並將原擬罪名及各情節詳悉註明恭呈
御覽又遵
㫖將逆回滋擾時已離甘省各犯内除王夢麟一犯現
　　亦㨿刑部咨明在監病故外共二十三犯分别開
　　單一併進
　呈奏入
上諭内閣曰㨿李侍堯查奏舒玉龍等各犯或協同守
　禦𣲖防要隘或委辦軍糧捜獲餘黨不過稍効微
　勞俱係伊等職分應為之事並非若萬邦英等五犯
　之在事出力經阿桂等奏明給予議叙者可比然數
　十人騈首就戮朕心實有所不忍但此内如善達
　承志身係滿洲用為知縣尤當潔已奉公以盡職守
　而遇有上司抑勒婪索等事即應直掲部科或告病
　回旗乃竟愍不畏法隨同侵帑殃民營私舞弊似此亦得
　倖邀寛免旂員更何所儆懼耶善達承志仍著交刑
　部入于朝審辦理其舒玉龍等所供在甘効力之處
　既屬確實萬邦英等五人既經免死則舒玉龍李本
　楠彭永和麻宸丁愈章汝楠李弼葉觀海錢成均陳
　金宣王旭朱蘭韋之瑗尤永清宋樹穀蒲蘭馨侯作
　呉賈若琳史堂申寜吉謝廷庸張毓琳張金城汪臯
　鶴二十四犯亦可従寛免死發往黒龍江充當苦差
　仍照萬邦英等之例雖遇大赦不得援照省釋該犯
　等所生親子亦不准應試出仕以示懲儆朕辦理諸
　案常以水懦民玩失之姑息為愧今于舒玉龍等因
　人數衆多不忍加之駢戮宛轉求其生路仍不免于
　姑息此實朕矜慎庻獄不得已之苦心亦天下臣民
　所共見者至此案舒玉龍等各犯俱應立置重典特
　因其于蘇四十三之事稍經出力即得仰邀未減此
　後凡身任地方之責者設遇賊匪竊發尤宜共矢天
　良力圖報効庻不負朕訓誡矜全之意
　　戊子
上諭内閣曰善達承志二犯因其身係滿洲輒敢隨同
　舞法營私罪難末減仍交刑部入于朝審辦理實屬
　法無可貸特念該二犯于賊匪滋事究有協同守城
　𣲖防要隘一節可貸其一死又烏嚕木齊浮銷粮價
　案内之傅明阿木和倫二犯亦係滿洲原擬應斬監
　候自屬罪所應得但其侵冒銀兩究由上司勒索與
　監守自盗者尚屬有間所有善達承志傅明阿木和
　倫四犯俱著従寛免死發往烟瘴地方雖遇大赦不
　得援照省釋所生親子皆係旗人未便令其閒住著
　交該旗存記除親軍䕶軍披甲等差使准其充當外
　其有頂帯職分概不准挑補以示懲儆又烏嚕木齊
　案内之徐維紱張建菴亦係定擬斬候之犯今查徐
　維紱前在張掖縣丞任内曽經調令帮同萬邦英守
　城張建菴侵冒銀數較少俱尚有一綫可寛徐維紱
　張建菴均著照萬邦英之例免死發往黒龍江充當
　苦差雖遇大赦不得省釋其親子亦不准應試出仕
　　十月庚寅
上諭内閣曰甘省収捐監生本欲藉積貯監糧為備荒
　賑恤之用前次開捐時已不免稍有弊端經大學士
　舒赫徳奏請停止至乾隆三十九年該督復奏請開
　例彼時大學士于敏中管理户部即行議准併以若
　准開捐將來可免部撥之煩巧詞飾奏朕誤聴其言
　遂爾允行至今引以為過其時王亶望為藩司恃有
　于敏中為之庇䕶公然私收折色將通省各屬灾賑
　厯年捏開分數以為侵冒監糧之地設此時于敏中
　尚在朕必重治其罪姑念其宣力年久且已身故是
　以始終成全之不忍追治其罪自此次開捐監粮以
　後甘省上下勾通一氣竟以朕惠飬黎元之政為若
　輩肥身利己之圖侵帑殃民毫無忌憚天下無不共
　知朕亦早有風聞而内外臣工並無一人言及思之
　實為寒心直至上年辦理蘇四十三一案㨿阿桂等
　屢次奏報得雨降㫖查詢始知厯年該省旱灾請賑
　全屬虚捏此皆由各該犯昧良骫法天理難容惡貫
　滿盈自然敗露因令阿桂等徹底查辦種種積弊和
　盤托出實為従來未有之竒貪異事此案若照侵盗
　錢糧一千兩以上應斬正例則所有各犯皆應置之
　重典特以人數衆多不忍一概駢誅因照侵冒銀數
　多寡稍為區别並因蘭州被賊滋擾時曽有守城等
　事微勞者格外貸其一死除侵冒銀數在二萬兩以
　上者業經陸續正法及降㫖加恩免死發遣各犯外
　本日朝審勾到尚有二十三犯内陳起撝史載衡伍
　諾璽孫元禮呉鼎新等五犯侵冒銀俱在一萬兩以
　上又無守城微勞法無可貸現已予勾其餘各犯侵
　冒銀在五千兩以上及五千兩以下之竒明周人傑
　楊賡颺布瞻景福顧芝廣福吕應祥李立佛保劉炯
　郭昌㤗等十二犯及捏結收受餽送之陳之銓潘時選
　熊啟謨等三犯俱著加恩免死内旗人竒明等五犯
　著照善達等之例發往極邉烟瘴地方雖遇大赦不
　得援例寛釋所生親子著交該旂存記除親軍䕶軍
　披甲等差使准其充當其有頂帯職分概不准其挑
　補至周人傑等十犯著照萬邦英等之例發往黑龍
　江充當苦差雖遇大赦不得援照寛釋該犯等所生
　親子不准應試出仕至成徳陳嚴祖二犯尤非他人
　可比成徳係髙晉之子書麟之弟陳嚴祖係陳大受
　之子陳輝祖之弟該二犯世受國恩身為大員子弟尤
　當潔已奉公以圖報効見有通省貪婪舞弊情事若
　能直掲部科朕必優加奬擢乃亦愍不畏法隨同侵
　帑殃民雖該二犯冒賑銀數俱在五千兩以下但係
　大臣子弟如此昧良負恩情罪尤重是以予勾俾大
　臣子弟等知所儆懼即為大臣者亦當引以為鑒嚴
　教子弟又巴彦岱一犯收受餽送代屬員擔承虧空
　尚屬甘省故習及事敗露復瞻徇隠匿有心袒䕶亦
　無可寛是以予勾此案陸續正法者前後共五十六
　犯免死發遣者共四十六犯似此通省捏灾冒賑藐
　法營私案情重大朕心有所不忍因于萬無可寛之
　中曲貸其一死實仍失之姑息引以為愧朕矜慎庻
　獄凡大小案件無不凖情酌理權衡至當内外大小
　臣工見此案内之身受大辟者即當知畏其得邀恩
　免死者當知愧而不當以為幸經此畨懲創之後務
　須各凜冰淵共矢小廉大法之誠副朕明刑弼教之
　意若再有愍不畏死以身試法者即按法處治斷不
　能如此次之曲為寛貸也所有辦理此案緣由著通
　行曉諭中外知之
　　　　(臣/)等謹案甘省私収折色侵蝕賑帑錮弊已積
　　　　數年至辦理蘇四十三時屢經
　　奏報得雨始將前此告旱冒賑貪欺骫法一一發露
　　　　此
天理所難容即為
　　國典所不宥若按律辦理俱難仰邀末減我
　皇上以案内人犯衆多覈其婪得贓數節次區别于守
　　　　禦微勞及侵冒較少之犯均予免死發遣以昭
　　　　法外
　深仁至身為大臣子弟如成徳陳嚴祖負
　恩昧良仍不稍為寛貸伏讀
　訓諭煌煌洵足永垂炯鑒云
　　　十一月丙申
　上諭内閣曰朕昨閲蘭州紀畧于賊匪蘇四十三肆逆
　　時蘭州府知府楊士璣前往查辦在白荘被賊殺害署
　　河州知州周植因城失守自縊身死因思該二犯于
　捏灾冒賑案内俱侵蝕銀在四萬兩以上例應斬決
　發遣子嗣若其身尚在自應按律正法將其子發遣
　但念楊士璣被賊戕害周植城亡與亡究係殁于王
　事彼時與楊士璣同被賊害之副將新柱身係武職
　緣並無冒灾捏賑之罪現已加恩給與難䕃且従前
　守城著有微勞之謝桓等各犯俱邀恩宥免死發遣
　楊士璣周植自應一體加恩其應得冒賑之罪以不
　予難䕃折之至該二犯之子已經發遣者着赦回原
　籍其年未及嵗現在監禁者亦一併釋放俾身任地
　方之責者知有罪必懲有功必録益當感發天良力
　圖報効庶不負朕軫念微勞格外施仁之至意
　　　(臣/)等謹案楊士璣周植於冒賑案内侵蝕至四
　　　萬兩以上雖蘇四十三滋擾時或為賊所害或
　　　與城俱亡而死事之勤不足償貪冒之罪其子
　　　照例發遣罪所應得我
皇上披覽紀畧一編念其殁于王事
垂慈軫惻並蒙
矜宥甘省全案既蕆而守土者益知所勸懲從此大法
　　　小亷共凛服官之責毋倖
矜恤之寛庻無負
聖天子明罰勅法之至教也與
　
　
　
　
　
　
　
　
　
　
欽定蘭州紀畧卷二十
