#+TITLE: 欽定石峯堡紀略-清-高宗弘曆
#+DATE: 2016-06-11 12:21:11
#+SOURCE: github.com/kanripo/KR2c0016 master da6f8093                
欽定四庫全書
欽定石峯堡紀畧
　　提要
　　　　(臣/)等謹案石峯堡紀畧二十一卷乾隆四十
　　　　九年奉
　　勅撰甘肅疆界與西域毗連白㡌之族錯居内地
　　　　生息蕃衍種類日繁
　　聖朝統馭四瀛義無岐視列為編户久䓁齊民其
　　　　間禮拜誦經自行彼教者亦王法之所不禁
　　　　乃不逞之徒倡為新教致有蘇四十三之事
　　天弧申討迅速翦除從逆者咸見誅鋤效順者仍
　　　　加㴠育
　　恩威並濟自宜懐畏兼深詎狼子難馴鴞音不改
　　　　㒺知懲創自外生成甲辰四月復有田五等
　　　　煽亂之事封疆大吏其初既經理乖方迨孽
　　　　黨蔓延復不能仰承
　　指示迅合機宜致穽獸釜魚暫稽旦夕
　　皇上乃
　　特命重臣
　　宻授方畧雲羅四合飛走路窮掃穴焚巢西陲大
　　　　定諸臣敬述始末用紀
　　神謨其事雖肇於鹽茶㕔而逆渠營窟之地在石
　　　　峯堡羣凶授首之地亦在石峯堡用以名編
　　　　紀其實也首為
　　御製詩文一卷次排比月日凡諸章奏
　　批答自出師奏凱以及善後諸事宜無不詳列(臣/)
　　　　等伏而讀之仰見
　　睿照如神先㡬制勝在事諸臣凡仰遵
　　籌策者無不操劵而奏功凡稍違
　　訓示者無不僨轅而失律誠所謂
　　凝神九天之上而
　　揆幾萬里之外者矣伏考書契以來以兵定天下
　　　　者莫盛於黄帝世傳其巾機之銘大㫖在於
　　　　日中必熭不失其時故能動必應機方行無
　　　　敵今恭讀是編而敬繹
　　聖論遲速之義恍然見
　　心矩所周精若權衡騐如影響較諸黄帝所言更
　　　　深切而著明焉豈非萬世武功之軌範哉乾
　　　　隆五十四年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
欽定石峯堡紀略卷首(一/)
天章
御製詩
　夏至齋居
廣殿本無暑今年覺有凉自因雨澤足恰適夏朝長引
見不嫌夥荅批偏喜忙甘蘭滅小醜(昨據李侍堯奏回/匪田五阿渾等復)
(備新教名色糾約夥黨於四月十五日起事攻破西安/土堡提督剛塔帯兵徃捕殺賊甚多并親射斃賊目一)
(人兹復據李侍堯奏官兵于二十三四等日兩次打仗/殺頭人田介洪呉二韓二賊匪首犯田五腹中鎗傷在)
(馬營水自刎身死餘賊八九十人奔竄現/已添派官兵上𦂳追趕不日即可蕆事)弗慶祗慙惶
　至避暑山莊即事書懷
嶺度廣仁曉旭殷宫臨避暑敞雲闗㡬經絶域䇿耆定
(乙亥年平定準噶爾己卯年平定回部及丙申/年平定金川籌畫軍務多在山莊駐蹕屢有詩)適值潢
池逞鞠頑(今年五月啓蹕來熱河適李侍堯等奏新教/逆回田五等糾衆滋擾田五及賊目田介洪)
(呉二韓二等均已就殱餘黨李鬍子馬鬍子復勾結餘/黨竄入馬家堡屢經傳諭該督等嚴防後路庻免賊人)
(乘間/竄逸)兵頓徒稱因阻雨賊逃預計竟翻山(昨據剛塔奏/餘賊竄據馬)
(家堡後因該處大雨軍裝火器潮濕山路陡滑難行現/挐卡謹守俟天晴設法辦理朕彼時即以賊人困守空)
(山當防其從山後逸出經嚴諭防守後路并諭李侍堯/親徃督同搜捕詎五月十三日據李侍堯剛塔先後奏)
(到初五日差弁探得馬家堡内惟見空營虚設棍棒义/靶賊匪乗夜從轍家梁翻山遁去等語果不出前所料)
(因傳㫖嚴行申飭令其戴罪立功迅速/追挐將賊黨盡數擒殱毋使一名漏網)豫遊肯此疎㡬
務籌筆忙仍宵旰間
　陜甘總督福康安奏洗隆徳底店山梁賊匪詩以誌
　　事
狂回倡新教潢池煽孽氛緑旗兵多懦是用遣重臣巴
圖魯侍衛速領掃邊塵(甘省逆回田五等倡興新教糾/衆滋擾自四月十五日起事至)
(今兩月該督提等雖屢經殺賊并殱斃賊目田五等而/總督李侍堯不早赴軍營督勦提督剛塔不嚴籌邀截)
(又緑營兵丁儒怯無能致賊匪於馬家堡馬營街兩次/翻山逃竄復得糾黨肆出於隆徳静寧伏羗之底店鹿)
(鹿山石峯堡等處勾結搶掠因命尚書福康安與領侍/衛内大臣海蘭蔡率領巴圖魯侍衛等帶領西安旗兵)
(及檄調寧夏阿拉善等處官兵進勦並/即命福康安為陜甘總督督兵勦賊)次第發京兵健
鋭火器軍統之以宿將威名天下聞(福康安既啓行復/先後命大學士阿)
(桂尚書復興帶領健銳火器營勁旅/二千名分隊前進以期迅掃賊氛)雖彼小么麽何足
稱敵人肆掠其罪重迅靖期安民福康安先至旗鼓乃
一新(兹福康安已於六月初七日先抵隆徳軍營即命/傳㫖將李侍堯革職戴罪軍前効力剛塔革職拏)
(問整頓兵力定期進勦/軍威壯盛壁壘一新)逆賊懾喪膽巢穴保死頻石峯
厥巢穴底店為户門恃此為守禦蟻聚更蜂屯四路直
進攻(逆賊分竄至伏羌城外即據五岱等殱戮三百餘/名又據傅玉奏於鹿鹿山殺賊六七十名而底店)
(及潘隴等山梁均剳有賊營為賊人門户其巢穴則在/石峯堡先是屢經傳諭福康安先洗隆徳底店等處之)
(賊再以次搗石峯堡賊巢兹據福康安奏於十一日丑/刻撓選奮勇弁兵三四千名分為四路㑹凉州鎮總兵)
(蘇靈叅領阿滿㤗帶固原凉州兵由正路進攻總兵䇿/卜坦三品職銜法靈阿巴圖魯章京等帶延綏肅州寧)
(夏兵為一路攻其左巴圖魯叅領巴逹瑪副將和倫帯/撒拉爾舊教回兵為一路攻其右阿拉善公多爾濟色)
(布騰帶兵為一路攻其傍海蘭察帶領巴圖魯侍衛等/在各路誘賊剿殺復令侍衛㤗斐英阿福寧領兵徃來)
(邀截併分兵於後聯絡放卡又旺沁班巴爾帶寧夏滿/兵阿拉善兵在大兵後䇿應莽古賚催儧進剿官兵乾)
(糧并火藥鉛彈並知㑹五岱同日進攻福康安/仍帶領巴圖魯侍衛督催各路指示攻剿機宜)一可當
百羣大鞣與大膞辰戰至酉申賊衆乃大敗逃竄迸紛
紛營卡奪十餘山梁據以陳(官兵分作四路前進合力/截殺至辰刻㑹齊士氣振)
(奮鎗箭齊發拜唐阿薩克丹布鎗斃騎馬賊目一人官/兵等奮勇追撃殺死賊人二百餘名生擒賊三十餘名)
(奪得賊人所佔山梁賊營四座卡營十餘處器械帳房/牛羊糧食無算海蘭察等追趕敗竄餘賊义殺死一百)
(餘名是日官兵即於所得賊營屯劄并於左右山梁放/卡駐守搜捕餘賊以清糧道即統兵進攻石峯堡直搗)
(賊巢此次福康安海蘭察等帶領官兵初次進剿即能/迅速摕清底店賊匪可嘉之至因各賞給大小荷包並)
(命查明出力各員弁/分晰具奏交部議叙)將進攻石峯指日㨗音臻
　賜陜甘總督福康安
庸臣姑息飬癰瞑(辛丑年甘省逆回蘓四十三滋事時/李侍堯正獲罪在獄念其平素尚能)
(辦事因棄瑕録用復授為陜甘總督一切善後事宜責/成經理詎李侍堯姑息飬癰於四十六年即有邪教回)
(民修理石峯堡之事又於上年五月葺治堅固且敢公/然糾衆聚集禮拜寺謀逆一切旗幟帳房器械種種齊)
(備夫逆民蓄謀至三四年之乆而李侍堯安坐/省城竟同聾瞶其始終貽誤實為百喙難辭)邪教倡
回民弗寧是用興師發健鋭(本年四月邪教回民田五/等於小山起事謀逆時李)
(侍堯在靖逺逗遛以審辦賊黨為名並不親帶官兵設/法勦捕迨賊人兩次翻山逃竄復肆行煽誘擾害良民)
(屢經嚴㫖訓飭李侍堯始徃軍營彼時即料其必不能/辦理妥協因命福康安為陜甘總督同海蘭察帯領巴)
(圖魯侍衛等馳驛先徃督辦又命大學士阿桂尚書復/興挑選健鋭火器營精兵二千名帶徃𠞰賊以期迅速)
(蕆/事)遂因易督奠生靈前旌早已奪要地(福康安甫到甘/省軍營商令海)
(蘭察籌勘進兵路徑即將偵探賊匪擒殺并奪取牲畜/器械隨由隆徳進𠞰底店帶領巴圖魯侍衛督率官兵)
(奮勇殺賊數百名生擒三十餘名直搗石峯堡所調各/路官兵亦俱到齊聲勢壯盛四面圍堵賊巢設法進攻)
(斷其水道賊勢窮蹙已似釜魚檻獸計日可殱除净/盡該省民情安貼惟慎籌善後事宜永期綏靖耳)一
路真稱臨福星善後猶應慎籌畫聼無聲勉視無形
　大學士阿桂陜甘總督福康安奏殱擒石峯堡賊回
　　净盡誌事三十韻
邪回倡新教略經數年矣厥有馬明心回民倡禍始僧
之一炷香道之五斗米本欲歛貨財遂至兵戈起明心
被人訐拘繋囹圄裏而蘓四十三竟敢欲救彼彼實薩
位爾畨回而已耳(辛丑三月蘭州撒拉爾畨回蘓四十/三等因救馬明心殺官拒捕佔據河)
(州城旋竄省城外之華林山命大學士阿桂等徃𠞰首/逆蘇四十三於六月十五日授首至七月初六日餘黨)
(殱除悉盡詳見/辛丑年誌事詩)興兵旋𠞰除謂其類盡已赦過李侍堯
實資能經理明練夙著名孰謂僨轅是偷安一切怠養
癰近尺咫(辛丑年蘇四十三滋事時李侍堯獲罪繋獄/因其平素尚明練曉事加恩赦宥復用為陜)
(甘總督責以經理善後事宜詎李侍堯姑息養癰致邪/教回民田五等復糾衆謀逆田五等係内地回民近在)
(咫尺尤非撒拉爾畨回可比乃於四十六年逆回等修/理石峯堡且聚衆禮拜寺謀逆李侍堯均毫無覺察及)
(田五等起事肆逆李侍堯復逗遛靖逺並不親督官兵/速行𠞰捕以致賊人兩次翻山逃竄糾黨肆逆寔為始)
(終貽/誤)田五明心徒復讐謀亂詭(據阿桂福康安奏獲賊/李自黨訊即李鬍子之)
(父據供田五係馬明心之徒因欲與馬明心報仇於本/年三月内令李自黨父子糾人入夥約於五月初五日)
(起事謀逆嗣縁被人告發所以四/月十五日即從小山起事等語)被創雖自戕應者如
蜂蟻遂不可爬梳流言滅回邇以故應者衆攻城刼閭
里(賊首田五雖於五月内被創自戕餘黨李鬍子馬鬍/子復以流言恐嚇聲稱官兵欲殱滅回衆勾結黨與)
(于通渭隆徳静寧伏羌及鹿鹿/山底店石峯堡等處肆出滋擾)嗟我遭燹民蠲租早頒
㫖(逆回滋擾地方先經降㫖今該督查明被難良民酌/量撫䘏並將該省本年應徵錢糧全行豁免自此民)
(情大定並有鄉村百姓縳/送逸出賊匪紛紛擒獻者)民情遂大定縳送賊比比更
因遣重臣勇將進兵駛底店折賊鋒石峯圍賊壘(甘省/逆回)
(之事李侍堯剛塔不能辦理因命福康安為陜甘總督/同海蘭察帯領巴圖魯侍衛等馳徃福康安甫到隆徳)
(即進𠞰底店奮勇殺賊數百名生擒三十餘名賊勢先/已挫折後路肅清隨直搗石峯堡而阿桂所率之八旗)
(勁旅亦至因四面設卡層宻環園濬掘壕/溝斷絶水道賊已如釜底游魂剋期殱滅)防竄周濬壕
蹙命亟斷水猶慮如華林成羣鬥以死兹乃得生口盡
善仍盡美(阿桂福康安奏石峯堡賊人自斷水以後晴/霽數日情甚惶急七月初三四日陸續投出)
(男婦一千五百餘名初四日晚福康安同海蘭察等及/巴圖魯侍衛率領各營奮勇官兵阿拉善兵屯練降畨)
(於石峯堡卡隘之外層層分布埋伏至子刻賊首張阿/渾同楊填四等率賊向外直撲大通阿渾帶賊在後接)
(應思欲奪路逃竄我兵鎗箭如雨盡力截殺維時海蘭/察即率同泰斐英阿福寧阿滿㤗春寧帶兵馳徃自外)
(層層圍裹痛加殱戮福康安於各路督催明亮保寧成/徳圖桑阿額爾恒額法靈阿蘇靈等各見賊即截殺賊)
(匪自相踐踏黒夜力戰直至寅刻殺賊千餘屍積滿壕/縱横遍地張阿渾被我兵射傷復與大通馬阿渾等竄)
(冋堡内至黎明福康安同海蘭察明亮等帶領各路官/兵一擁直上復興旺沁班巴爾等督率官兵進堡搜捕)
(擒殺將賊首張阿渾即張文慶大通阿渾即馬四娃及/賊日楊填四黄阿渾即黄明馬建成馬良茂馬金玉楊)
(存義馬建幾馬建業馬保等全數擒獲又生擒賊七百/餘割取首級八百餘計兩日内共殱擒回二千餘挐獲)
(首從逆犯及婦女孩穉三千餘所獲牲畜糧食器械帳/房無算此次勦滅賊巢成功迅速大學士公阿桂加一)
(輕車都尉世職福康安晉封嘉勇侯海蘭察加一騎都/尉世職五岱授為都統並予騎都尉世職旺沁班巴圖)
(加一公職銜與其弟其餘在事出力之大臣官員及巴/圖魯侍衛等均令阿桂福康安查明分晰具奏另降諭)
(㫖甄叙其軍機大臣和珅加一輕車/都尉世職餘俱著交部以軍功議叙)返躬審為政勉愛
民如子弊吏首以亷亦鮮饕簠簋水旱莫不賑肯令溝
壑委數(上/聲)節可自信實未應有此彼回本吾民奚曾少
異視而忽逢此變斯誠劫數爾究縁化未淳慙愧惟責
己更憶聖經云哀矜而勿喜
　御製文
　　遲速論
　今春為南巡記亦既詳論宜遲宜速之機大抵於兵事
　宜速河務宜遲而要於敬
天明理非漫論也蓋屢省而有得於己之言也歸而有甘
　肅逆回田五之事彼時以為盜㺯潢池不過藉邪教以
　惑人心如五斗米一炷香之類地方官自能平之頗不
　芥於懐既而思之不芥於懐或既違敬明之義得毋有
　所失乎已而剛塔有小勝之報李侍堯有坐守之乖以
　致賊徒翻山而遁餘黨蔓延猖獗肆擄民居攻縣城(自/今)
　(年四月南巡迴蹕日即有甘省逆回田五等復借新教/名色糾衆滋擾提督剛塔帶兵徃捕田五鎗傷後自刎)
　(賊目田介洪呉二韓二等均已就殱乃剛塔武夫無知/李侍堯不早赴軍營調度督勦致餘黨李鬍子馬鬍子)
　(等於馬家堡馬營街兩次翻山逃竄因復糾黨張文慶/馬四娃楊填四馬文熹等四出攻犯隆徳縣静寧州通)
　(渭縣伏羌縣城於該處之底店鹿鹿山/石峯堡等處肆行搶掠賊勢遂致蔓延)西安巡撫畢沅
　遂有徴兵防守之義蓋恐秦隴煽動不可收拾朕閲所
　奏即硃批以為若汝所議雖十萬兵不敷用又將何以
滅賊乎(西安巡撫畢沅因見回匪猖獗恐秦隴煽動請/於各處要隘分兵堵塞使其無路奔竄等語畢)
(沅書生之見未嫺軍旅朕謂用兵在扼其要而折其鋒/茍不殱厥渠魁東西抵禦何益因即批諭如汝所籌十)
(萬兵亦不敷用又/何以滅賊擣穴乎)然知李侍堯剛塔畢沅及本省緑旗
兵不能了此事即降㫖用福康安為陜甘總督同海蘭
察領乾清門巴圖魯侍衛章京等二十八人馳驛先徃
並調阿拉山䝉古兵一千四川降畨兵二千寧夏滿洲
兵一千撒拉爾老教回兵一千及甘凉兵二千延綏兵
一千共兵不滿一萬又命大學士阿桂領健鋭火器營
兵二千以為後勁福康安一臨底店即與海蘭察等率
先至之寧夏阿拉山兵二千立挫賊鋒逼之入石峯堡
(福康安至隆徳軍營即與海蘭察率先至之寧夏阿拉/山兵進剿底店奮勇殺賊數百名生擒三十餘名賊勢)
(膽落後路肅清餘賊追逼入石峯堡於時諸路大兵雲/集直搗石峯堡賊巢而阿桂所率之八旗勁旅亦至因)
(四面設卡層宻環圍濬掘壕溝斷絶水道不十日間賊/匪殱戮净盡將賊首張文慶馬四娃楊填四等全數生)
(擒與先獲之馬文熹等一同解赴熱河/廷鞫分别斬磔以申國法而快人心)於是諸路兵陸
續畢集而阿桂所領之京兵亦到周圍築柵困之斷其
水路不十日而净殱餘孽生獲渠魁此又南巡記所謂
　宜速而莫遲未致昧事機而無成也夫兵凶戰危且予
　老矣豈更樂於用兵而有窮黷之為然事機之來應之
　不速設果致賊氛蔓延全秦煽動如畢沅之所慮者豈
　不貽笑無窮而予肯辭以老坐視弗理乎予更思之勝
　國之兵即今之緑旗兵也而其訓練或尚不如今之緑旗
　其董事之臣似今之李侍堯剛塔畢沅者或亦少矣文臣
　掣肘於中武臣作偽於外其君付之不問弗如是則我皇
　清何以得有明之天下乎雖然是宜監宜懼而不可恃
天之寵以自矜且即小可以喻大蕞爾逆回設非應之速
　而剿以净其害有不可勝言者始之一念之忽予深自
　以為過繼之一念之敬仍䝉
天祐而速蕆功則是遲速之論可以黙置而弗以明示子孫
　乎可弗以前明為戒而怠於敬
天暗於明理而弗慎於用兵乎用兵固貴速而不敬不明
　未有弗致僨事者是予所以惓惓也
　欽定石峯堡紀畧卷首
欽定四庫全書
欽定石峯堡紀畧卷一
　　乾隆四十九年四月二十二日丙午固原提督剛
　　塔奏言(臣/)於閏三月十八日自固原起程查閲河
　　州一帶營伍四月十六日午刻途次鞏昌接據(臣/)
　　標中軍㕘將李良輔等禀稱四月十三日未刻據
　　署靖逺協八營守備千總馬忠竒禀報韓家寨囘
　　民李化玉李自黨等朋夥聚衆私作邪教約於四
　　月十六並五月初五等日自紅澇埧起事旋據紅
　　澇埧保正李應得李芝本首報本庒李自黨招留
　　馬尾川回民五人及河州馬囘囘等隨從新教小
　　山地方回民田五聚衆通謀私造庫刀銅鞭號褂
　　等物查小山離八營一百三四十里係㕔屬西安
　　州汛地即派前營逰撃薩炳阿帶領五營兵三百
　　名于十三日亥刻前往三營屯駐以防不虞㕘將
　　即于次日帶兵二百名自固原星赴三營據署西
　　安州都司王宏毅禀稱田五等聚集百餘人滋事
　　擾害己傷百姓一二人㕘將即將原帶兵丁令逰
　　撃薩炳阿帶領前赴鹽茶㕔守䕶並移知固原城
　　守營逰撃王化臣再派兵五百名星赴鹽茶㕔以
　　備撥遣十五日戍刻接鹽茶㕔來扎西安州城堡
　　已于十五日被賊攻破即令右營逰撃髙人傑帶
　　兵三百名前往等情(臣/)接閲所禀即星夜馳赴該
　　處相機妥協辦理奏入
上命軍機大臣傳諭陜甘總督李侍堯固原提督剛塔
　陜西巡撫畢沅曰甘肅逆回新教自前嵗大加懲創
　之後田五等復敢私起新教糾夥聚衆甚至傷害百
　姓攻破城堡不法已極自係前因人數衆多搜捕未
　淨所致即應迅速𠞰捕以靖地方但此案係内地回
　民非撒拉爾可比尚易撲滅蘭州距該處甚近李侍
　堯接據剛塔咨移自己馳往㑹同妥辦李侍堯係能
　事之人剛塔及各鎮亦多係久厯戎行似此小醜跳
　梁無難即速擒捕况此案係舊教回民禀首可見舊
　教回民原知安分守法李侍堯等查辦時務須明切
　曉諭慰安舊教其新教不法之徒更可搜除淨盡李
　侍堯等總以迅速擒捕毋使蔓延滋事至西安州止
　係城堡賊匪亦不能久佔滋擾萬一有須調集兵力
　之處現已另降諭㫖傳知傅玉莽古賚先期預備並
　著傳諭畢沅不動聲色一體預為籌辦以備調用
　　同日
上命軍機大臣傳諭西安將軍傅玉寧夏將軍莽古賚
　曰據剛塔奏固原新教囘人田五等聚衆滋擾該處
　與西安府相距不逺而離寧夏尤近亦當預為籌備
　著傅玉莽古賚酌量各派兵數百名俟李侍堯咨調
　時即作速帶兵前往應用至揀派此項兵丁須慎密
　辦理不可過涉張皇
　　同日陜甘總督李侍堯奏言四月十五日接據平
　　慶道沈鳴臯禀稱固原州屬韓家寨囘民李化雄
　　首報馬尾川回民李化玉李化有李折拉李芝欽
　　李良振官代李自黨等及小山回民田五糾衆滋
　　事等情職道即親往該處確查辦理並據㕘將李
　　良輔等具禀前來(臣/)查甘省自前年𠞰捕逆回大
　　加懲創之後經(臣/)隨事整頓有犯必懲各處回民
　　無不畏懼
天威守分安業(臣/)去年查閲營伍所過河州固原等處
　　地方留心察㸔回衆情形均極寧謐似不應有聚
　　衆為匪之事惟是甘省本係回民雜處之地其固
　　原鹽茶一帶回族尤多雖經大加懲創而其中陽
　　奉隂違愍不畏死妄思滋事者亦難保其必無(臣/)
　　即帶同臬司陳步􁧤前往該處察㸔籌辦奏入
上諭曰勉為之料不如撒拉爾之滋事惟應以速以嚴
　　二十四日戊申李侍堯奏言(臣/)于十六日自省起
　　程十七日子刻途次接據平慶道沈鳴臯等禀稱
　　小山回民已經起事戮傷百姓一名衙役一名西
　　安州營土堡已經被賊佔據等語又接提(臣/)剛塔
　　扎稱途次接到提標㕘將李良輔之禀即兼程前
　　往并已調各鎮營兵協𠞰(臣/)查該提督就近所調
　　之兵已有二千餘名其餘各提鎮除甘州肅州西
　　寧相距遙逺外其涼州寧夏官兵已經(臣/)檄調至
　　河州係回民較多之地該鎮官兵不便檄調(臣/)已
　　飛扎該總兵哈當阿令其留鎮彈壓至靖逺係省
　　城門户自鹽茶一帶赴省所必由不得不預為防
　　範(臣/)已飛飭(臣/)標將弁派兵六百名星赴靖逺協
　　同防䕶如該處無須防守即可順途前赴西安州
　　㑹同撲𠞰(臣/)仍連夜赴固原鹽茶等處㑹同提(臣/)
　　督率辦理奏入
上命軍機大臣傳諭李侍堯曰小山囘民聚衆私立邪
　教攻破城堡㸔來此等小醜不但不似撒拉爾之蘓
　四十三并非王倫王伏林之聚衆滋事者可比今既
　竄伏西安城堡若官兵四面圍截自無難立時撲滅
　現在李侍堯剛塔已親赴該處相機辦理且各處所
　調之兵已有二千餘名儘足擒𠞰但甘肅逆回新教
　自前嵗大加懲創之後為時無㡬乃田五等復敢私
　起新教糾衆攻佔城堡不法已極著傳諭李侍堯即
　督率官兵迅速擒捕審明後必須盡法殱除務淨根
　株不可藉稱脅從稍存始息使兇頑得以漏網
　　二十五日己酉李侍堯奏言臣于十八日途次接
　　據平慶道沈鳴臯禀稱回匪李化玉等現已蔵匿
　　化山其倡立新教之首犯田五亦竄回山内現在
　　㕘將李良輔逰撃薩炳阿髙人傑帶兵前往堵截
　　擒挐等語查賊回起事傷人佔據西安州營盖縁
　　西安營係鹽茶㕔地方都司王宏毅先經帶兵前
　　往守䕶城垣倉庫堡内並無官兵該犯等得以乘
　　空竊據惟是賊匪初在鹽茶城外傷人明知城内
　　有倉有庫捨而不攻轉退至三十里外竊據無倉
　　無庫之空堡旋復棄去散入山中㸔來田五等原
　　欲復立新教誘人滋事因首告有人又聞官兵前
　　來擒挐是以倉率舉動尚無成算今賊人現已竄
　　回山中官兵上𦂳擒挐自不致勢成嵎負所慮該
　　犯等蓄謀已久恐别處回民誘入新教匪徒串通
　　勾引(臣/)現已密扎附近固原鹽茶之靈州靖逺靜
　　寧平涼隆徳㑹寧等州縣及河州西寧回族較多
　　地方留心防範預遏奸萌
　　同日剛塔奏言(臣/)于四月十八日戌刻到固原據
　　署靖逺協副將玉柱禀稱確查賊人有三百餘名
　　攻開西安州城門搶去軍物馬騾扎死兵丁二名
　　民人七名賊衆由雞窩山沙溝店子一帶刼搶民
　　人牲畜及搶去年壮民人前往西北地方署副將
　　即同逰撃髙人傑帶領兵丁三百七十名前往追
　　𠞰(臣/)查雞窩山沙溝店子地處西北逼近蘭州一
　　面飛咨督(臣/)李侍堯派兵堵禦嚴挐一面行知各
　　營敬謹防守外(臣/)即帶兵二百名馳赴前途追挐
　　查辦均奏入
上命軍機大臣傳諭李侍堯剛塔曰據剛塔所奏現在
　賊匪不盡竄匿山内尚有逸在他處滋事者與李侍
　堯所奏情形不符固原鹽茶㕔一帶回民較多賊匪
　既竄往雞窩山等處恐有潛相煽動糾約入教情事
　該督等務宜迅速帶兵堵截擒挐𠞰捕淨盡至此案
　田五等復敢倡設新教糾衆滋事究係從前李侍堯
　未能殱絶根株以致復萌餘孽自難辭辦理不善之
　咎而此時𦂳要闗鍵總以撫安舊教為主所有禀首
　之李應得李化雄應酌量賞給外委虚銜頂帶以示
　奬勵
　　　(臣/)等謹案甘省自撒拉爾逆回滋擾之後新教
　　　匪徒業經重加創治封疆大吏若果乘此剗除
　　　淨盡永杜亂源何致牙枿復萌仍有倡教糾衆
　　　之事乃未逾三載而内地回民遽興搆煽是督
　　　(臣/)之辦理疎漏誠莫逃
聖明洞鑒至賊由西安州入靖逺境勢漸蔓延
皇上于奏報竄往雞窩山時即
諭迅速擒挐堵截
先㡬炳燭早已慮患于未形矣
　　同日李侍堯又奏言據署鹽茶同知敦柱禀稱聞
　　賊匪在西安州營滋擾後即糾夥轉赴新堡一帶
　　搶掠等語如所禀果實是賊人不盡竄回尚有逸
　　在他處滋事者應即飭派將弁帶兵追挐再該署
　　丞于小山地方搜挐賊匪已將首犯田五之兄田
　　友并夥犯李福張得有等挐獲收禁又據平慶道
　　沈鳴臯禀稱盤獲新教回匪馬海龍之子馬買篩
　　子供伊父亦係順從田五往來化山聞現在賊夥
　　有數百人打造刀矛等語但其年甫十三童稚之
　　言恐難慿信統俟(臣/)扺固原逐加嚴訊自可得其
　　起事根由及夥黨確數奏入報
聞
　　同日陜西巡撫畢沅奏言四月十八日准固原提
　　(臣/)剛塔咨稱甘省鹽茶㕔屬小山等處回民田五
　　等聚衆滋事將西安州營汛攻破現已調兵一千
　　名派委幹練將弁帶領前往𠞰捕並咨隣近各營
　　酌派弁兵一體堵禦截挐(臣/)查鹽茶㕔逆回敢於
　　光天化日之下聚衆滋事攻奪營汛不法已極現
　　聞督(臣/)李侍堯提(臣/)剛塔選領幹練將弁帶兵𠞰
　　捕截挐自必即日就擒第查該處距陜省西路長
　　武縣一帶不過三百餘里恐各犯因官兵搜捕嚴
　　𦂳星散逃竄潛入陜境(臣/)現已派委臬司王昶(臣/)
　　標中軍㕘將孫受酌帶兵役星馳前往甘省交界
　　長武地方嚴密堵截如遇逆回逃竄入境即行擒
　　挐并飛飭路通甘省之各地方文武員弁一體督
　　率兵役在要隘處所堵禦巡緝務須不動聲色毋
　　得稍涉張皇再甘省𠞰捕逆回須兵就近協助業
　　經固原提(臣/)剛塔將陜省之長武邠州等營兵丁
　　陸續零星調往自可合力𠞰除無須再有徵調但
　　事闗回匪抗逆而陜甘境壤毗連倘或有另需調
　　用自當預籌應援以資協𠞰查(臣/)標止有額設兵
　　一千名現已挑選五百名預備並商之西安將軍
　　傅玉副都統明善于滿營並軍標緑營内酌為派
　　備一面飛咨督(臣/)李侍堯如其需用俟知㑹到日
　　即迅速遴派幹練將弁帶領前往奏入報
聞
　　同日陜西按察使王昶奏言撫(臣/)畢沅准陜西提
　　(臣/)剛塔咨稱甘省鹽茶㕔屬回民田五等攻破西
　　安州營汛派(臣/)㑹同撫標中軍㕘將孫受酌帶兵
　　役星赴甘省交界長武地方嚴密堵截(臣/)即于本
　　日自省起程前往至所需兵役俟(臣/)到彼後察㸔
　　事宜如有必需之處再請撫(臣/)派撥前來以資應
　　用再驛傳事務係按察使管理此時文報往來尤
　　闗𦂳要(臣/)于馳赴長武之便即將各驛站馬匹順
　　道稽查並嚴飭站員上𦂳馳遞毋致稽遲奏入報
聞
　　二十六日庚戌李侍堯奏言(臣/)行扺瓦亭驛接據
　　署鹽茶同知敦柱靖逺縣知縣黄家駒禀報有賊
　　回一百數十人于十五六等日先在花崖灣民家
　　搶奪馬騾扎傷事主後至板窰溝搶奪財物牲畜
　　砍傷婦女隨往柴梁新寨小紅溝而去又據署靖
　　逺協副將玉柱禀稱賊衆由雞窩山沙溝店子一
　　帶刼掠即同逰撃髙人傑帶兵前往追挐各等情
　　是賊匪刼掠滋擾由鹽茶而至靖逺地方該處為
　　省城門户(臣/)前慮及賊匪由靖逺赴省是以奏派
　　(臣/)標兵六百名前往協防計日内已扺靖逺正可
　　㑹同該副將撲𠞰兹(臣/)于二十日夘刻抵固原提
　　(臣/)已于本日前往沙溝一帶督挐逆匪(臣/)據平慶
　　道沈鳴臯禀稱已將匪犯李化龍李折拉李良振
　　并李化龍李化玉之子獲解州城又據㕘將李良
　　輔禀稱逰撃薩炳阿前赴小山捕獲田五之母及
　　家屬并獲夥賊六名及其家屬婦女六十口押交
　　鹽茶同知衙門收禁又署同知敦柱㑹同該㕘將
　　挐獲新教回民李可喜父子二人又西安州營外
　　委王徳仁挐獲賊犯二名亦經解赴鹽茶㕔收禁
　　又臨洮營兵挐獲回匪馬成千馬進彪解州候訊
　　(臣/)查首犯田五之兄田友先經該署同知禀報挐
　　獲今其母及家屬均已拘挐其餘夥犯暨家屬已
　　經挐獲者若令解赴固原審訊相隔二百里恐有
　　疎虞查鹽茶㕔離小山二十餘里獲犯便于解審
　　且鹽茶西安州大半回民現經滋擾之後(臣/)更須
　　親往彈壓擬即帶同臬司馳赴該處將現禁各犯
　　嚴加審訊則首犯田五現在蹤跡及原糾夥黨究
　　有若干即可向其母兄家屬根究至如馬尾川紅
　　澇壩老鴉溝等處均有賊匪除現往各處搶刼據
　　報稱一百數十人計尚有竄回者又其家屬自必
　　留于巢穴(臣/)一至固原即已派員帶兵役前往搜
　　捕毋俾漏網至西安州滋事賊匪據署副將玉柱
　　查報共三百餘名是否確實尚難慿信計今必有
　　逃竄回巢之犯(臣/)扺鹽茶後即當添派弁兵督率
　　上𦂳擒挐至雞窩山沙溝店子等處刼搶之賊匪
　　現有提(臣/)前往督率𠞰捕(臣/)擬暫留鹽茶審辦次
　　第奏
聞奏入
上命軍機大臣傳諭李侍堯剛塔曰回匪田五等由沙
　溝一帶竄逸不過沿途搶竊且其家口已被挐獲計
　剛塔追躡賊蹤自無難即時撲滅但此案回匪復藉
　新教名色滋事傷害民兵恐其易于煽動現在鹽茶
　衙門監禁多人李侍堯親往審訊所有田五蹤跡及
　起事縁由均無難徹底跟究著李侍堯于審明後即
　將現獲各犯分别凌遲斬梟一面奏聞一面正法其
　案内情節較輕應行縁坐之犯亦不可從寛自應牢
　錮監禁于結案後另降諭㫖再行從嚴辦理此案闗
　鍵總以迅速為主即剛塔此時前往沙溝一帶𠞰捕
　賊匪亦應速行搜捕淨盡勿留餘孽至平慶道沈鳴
　臯鹽茶同知敦柱及副將玉柱㕘將李良輔等于此
　案回匪刼掠情形隨時禀報且能挐獲多人尚屬奮
　勉著李侍堯于此案完結後查明實在出力文武各
　員據實奏明候朕酌量加恩以示鼓勵如有庸懦退
　縮不肯出力者一併據實㕘奏治罪如此賞罰嚴明
　庶文武員弁知所勸懲
　　二十九日癸丑李侍堯奏言(臣/)于二十日由固原
　　起程二十二日子刻途次據藩司馮光熊禀稱逆
　　回來攻靖逺城復據靖逺所屬蘆塘營署逰擊藺
　　發甲報稱回匪約有四五百人佔踞分水嶺于十
　　七日夜間攻擾永安堡天明仍回分水嶺斃賊二
　　人並未傷損官兵等情伏查臣前因賊人在靖逺
　　鄉村搶掠即慮由鄉至城該縣存城之兵先經署
　　副將玉柱帶領𠞰賊留兵較少(臣/)前已飛扎(臣/)標
　　調赴靖逺官兵星速馳往計二十日必當扺靖可
　　資防禦而提(臣/)督領追𠞰之兵計日亦可踵至又
　　涼州赴調官兵已于十八日自涼起程(臣/)復飛催
　　帶兵將弁速赴靖逺是各處兵已漸集又據藩司
　　禀稱因省城𦂳要已飛調莊浪土司兵三百名來
　　省協防并已就近扎致荘浪城守尉酌派滿兵數
　　百來省合之省城五營存駐兵二千餘名計已不
　　下三千兵力無虞單弱其靖逺可通省城之小路
　　(臣/)亦預飭撥兵堵截(臣/)因鹽茶挐禁匪犯及犯屬
　　人數較多現又訊據各犯供出竄歸巢穴之賊隨
　　供隨捕均須遣派兵丁現存兵二百名不敷派撥
　　(臣/)昨已飛調固原兵二百名星赴鹽茶一面飛調
　　慶陽兵三百名就近赴固原協駐兹(臣/)于本日未
　　刻扺鹽茶一俟固原兵至擬留臬司平慶道在此
　　審辦所獲賊匪兼資彈壓(臣/)即帶此二百名兵馳
　　往靖逺一路㑹同提(臣/)𠞰挐賊匪再(臣/)前檄調省
　　城涼州寧夏官兵時即已咨㑹甘州提(臣/)預備兵
　　六百名兹一併咨調并續調涼州兵六百名俾各
　　處兵丁四面堵截賊匪無路奔竄得以迅速完結
　　奏入
上命軍機大臣傳諭李侍堯剛塔曰賊匪在靖逺鄉村
　搶掠乘夜圖攻永安土堡又復回據分水嶺現已厚
　集兵力四面攻圍𠞰捕似可剋期撲滅但閲摺内有
　各犯供出竄歸巢穴之賊隨即擒捕是賊匪已有沿
　途竄回者何以尚有四五百人佔踞分水嶺所供數
　目如果屬實恐賊匪往鹽茶靖逺一帶該處復有新
　教回民沿途煽誘此次逆回糾衆滋擾總因新教而
　起究係從前查辦未盡所致將來賊匪盡數就獲時
　必須痛加殱戮即情節至輕者亦當發遣極邊烟瘴
　李侍堯辦理此事務宜淨絶根株方為妥善至剛塔
　前經奏報由固原起程追躡賊蹤現在該提督究至
　何處曽否遇賊擒殺何以日來未據奏報著傳諭該
　提督即將追𠞰擒捕情形迅速馳奏
　　三十日甲寅畢沅奏言接准督(臣/)李侍堯自鹽茶
　　㕔來咨逆回已由靖逺渡河東路之兵不敷應用
　　飛調(臣/)標兵五百名西安將軍標緑營及滿營兵
　　三千名迅速赴甘策應(臣/)查靖逺距蘭州不過二
　　百餘里逆回已經渡河必須多兵應援不容稍緩
　　(臣/)原預備兵五百名一切軍装器械早已收拾齊
　　全即派委(臣/)標中軍㕘將孫受帶領起程其所調
　　西安滿漢兵三千名亦經西安將軍傅玉副都統
　　明善預為挑備停妥即日起程(臣/)并飛飭西路
　　各州縣多備車輛馬騾俟各兵到境應付接濟務
　　期迅速行走前赴平涼固原一帶以資策應至陜
　　省鳳翔延安邠州各屬均與甘省接壤所有要隘
　　處所亦須派兵彈壓(臣/)已飛扎興漢鎮(臣/)三徳帶
　　兵一千名由雲棧前赴鳳翔延綏鎮(臣/)策卜坦帶
　　兵一千名前赴定邊各交界地方不動聲色嚴密
　　堵禦并聼候調用再查陜省西同鳳各營兵丁經
　　提(臣/)剛塔陸續調往固原協𠞰現在存營無㡬省
　　城滿漢官兵此次調用亦㡬及半而陜西幅員遼
　　濶回民衆多兵備未便空虚設甘省更須調撥未
　　免不敷應用(臣/)已密咨山西撫(臣/)農起在附近陜
　　省各營分預備兵二三千名如遇應用即行飛調
　　庶不致臨時遲誤仍聴候甘省信息倘可無須即
　　便停止至臬司王昶前已赴長武一帶督率稽查
　　此次西安滿漢各兵起行亦須大員沿途料理(臣/)
　　已派藩司圖薩布令其前赴甘省一路往來䕶送
　　以速兵行奏入
上命軍機大臣傳諭李侍堯剛塔畢沅農起曰此次逆
　回聚衆滋擾節經李侍堯等奏報情形尚不至如蘓
　四十三之猖獗况甘肅省城自四十六年以後城垣
　已一律修整華林山又増添營堡各營汛亦俱添設
　額兵河州有總兵固原有提督形勢聨絡足壮聲援
　似此小醜跳梁無難尅期撲滅陜甘相距遙逺何必
　紛紛調集多兵徒滋煩擾且該處將軍都統俱已帶
　兵起程藩臬兩司又赴交界地方料理䕶送畢沅復
　扎派興漢延綏兩鎮各帶兵一千名赴鳳翔定邊等
　處堵禦又復密咨晉省預備兵二三千名候調所辦
　殊屬張皇蓋因畢沅本係書生未嫻軍旅所致現在
　陜省各路官兵業經起程自當聴甘省派撥協同堵
　禦其山西兵竟可無庸預備著傳諭農起即行停止
　派撥至陜省各屬回民甚多伊等俱係舊教從前曽
　降㫖李侍堯令其明切曉諭慰安舊教嚴辦新教畢
　沅亦應照此辦理况賊人既已西去自無復東回之
　理尤宜不動聲色妥為撫輯
　　同日西安將軍傅玉副都統明善奏言(臣/)等接准
　　撫(臣/)畢沅來咨即簡派滿洲兵二千緑旗兵一千
　　預備檄調四月二十五日據督(臣/)李侍堯移咨派
　　令滿洲緑旗兵三千迅赴甘肅援𠞰逆回(臣/)等即
　　將預行派出之滿洲官兵二千緑旗官兵一千分
　　為六起(臣/)傅玉于二十六日攜帶將軍印信率領
　　頭起官兵迅速兼程前往其餘各起官兵俱令陸
　　續起程末起令副都統明善督催迅速前往酌留
　　曉事之協領達春常山率領官兵防守省城仍面
　　囑撫(臣/)畢沅所有滿漢官兵暫行總統約束奏入
上命軍機大臣傳諭傅玉曰傅玉奏接到李侍堯調取
　西安兵咨文即將預派兵三千與副都統明善分隊
　帶領前往等語此事甚屬錯誤明善曽經身厯戎行
　所有前起甘省兵丁自應著明善帶往傅玉若自揣
　親身帶兵于事有益即當令明善存留防守今西安
　城中惟有巡撫一人而將軍副都統俱前往甘省並
　不通盤籌畫以期有濟徒為自占地步傅玉于此事
　尚不明悉何以辦事且永安奏請陛見業已起程途
　中聞逆回滋事之信以陛見非甚𦂳要即奏明前往
　固原能知事體輕重傅玉何反不如永安乎著傳㫖
　嚴行申飭並諭明善永安知之
　
　
　
　
　
　
　
　
　
　
　
　
　
欽定石峯堡紀畧卷一
欽定四庫全書
欽定石峯堡紀畧卷二
　　五月初一日乙夘李侍堯奏言(臣/)於二十三日接
　　提(臣/)剛塔扎開二十二日聞署副將玉柱守備池
　　清打仗有傷損兵丁之事隨帶兵前往行至打喇
　　赤地方二十三日夘刻偵知賊人現來打喇赤堡
　　内搶奪舖户提督即帶兵迎勦賊人出堡抗拒官
　　兵鎗砲齊放斃賊四五十名提督射死騎青馬穿
　　白衣賊目一人正在督勦間逰擊薩炳阿因帶石
　　傷所領左哨兵丁先行退走提督亦帶箭傷一處
　　隨退至要口堵截忽聞放鎗之聲偵知逰擊髙人
　　傑帶兵從賊後趕來佔住土堡前後夾攻殺傷賊
　　人甚多餘賊俱上南山據被掠迯回百姓傳言賊
　　有囘撲鹽茶之信又欲往官川糾夥不定等語(臣/)
　　昨聞賊匪復至打喇赤計(臣/)標調赴靖逺防䕶之
　　兵于二十日已到又涼州調來之兵亦即日可抵
　　靖逺隨飛檄令其酌留弁兵協守靖逺城帶兵五
　　六百名迎來策應提(臣/)又寧夏之兵即日亦可抵
　　靖(臣/)現在飛催星速前來協勦竊以賊人果欲赴
　　官川即當從靖逺而往有路可通何復前來打喇
　　赤或因夥犯家屬多被拏䕶收禁鹽茶是以欲囘
　　搶奪亦未可定今鹽茶舊有兵二百名昨(臣/)檄調
　　固原兵二百名於二十三日亥刻已到此處逼近
　　賊巢恐賊匪妄思刼奪人犯自應暫留鹽茶彈壓
　　即使賊人猝至有此四百名兵雖土堡低小尚可
　　支持(臣/)昨又續調固原兵四百名計明日可低鹽
　　茶俟此項兵到(臣/)擬酌留官兵守䕶鹽茶其餘即
　　帶領星赴靖逺一帶接應
　　同日甘肅提督俞金鏊奏言(臣/)准督(臣/)李侍堯來
　　咨派甘提標兵丁六百名聽候調用(臣/)即照數選
　　派預備並宻行各鎮營所屬地方嚴加防範嗣又
　　接署涼州鎮副將八十五扎稱裴家堡分水嶺一
　　帶有賊囘四五百名執持五色三尖旗號在彼下
　　營該署鎮即帶兵前往堵禦(臣/)查裴家堡分水嶺
　　乃固原所屬與涼州寧夏界壤相聯旋派本標兵
　　丁三百名於二十一日率領起身擬往黄河渡口
　　三眼井蘆塘等處地方堵禦二十二日途次接蘭
　　州藩司馮光熊扎稱有賊囘千餘衆來攻靖逺縣
　　城督標兵丁恐不敷用(臣/)思督(臣/)現在帶兵赴固
　　原等處又派督標兵六百名前往靖逺一帶防禦
　　存城之兵實屬無多省垣重地最為𦂳要况與靖
　　逺相距僅二百餘里是以(臣/)先帶兵三百名兼程
　　赴蘭其督(臣/)檄派候調兵六百名亦飛飭星夜來
　　省協同防禦再令本標派兵五百名候督(臣/)檄調
　　遣發又飛行肅州鎮令將督(臣/)前檄備調官兵速
　　往黄河渡口三眼井蘆塘等處策應涼州鎮官兵
　　協力勦捕並令該鎮再派兵五百名以備續調遣
　　用均奏入
上命軍機大臣傳諭李侍堯剛塔俞金鰲曰賊匪糾衆
　滋事自打喇赤土堡與官兵接仗後紛紛退據南山
　既欲囘撲鹽茶又欲前往官川可見賊匪倉猝糾合
　胸無定見至賊人欲囘撲鹽茶自因犯屬多被拏獲
　收禁欲囘搶奪李侍堯在彼即應將所獲賊夥犯屬
　審明後即行正法以絶賊人搶救之念至勦擊賊匪
　時逰擊薩炳阿因帶石傷左哨兵丁先行退走緑營
　怯懦惡習殊堪痛恨兵丁見將領受傷理應奮勇上
　前救䕶乃兵不顧將先行退走彼時即應按軍法辦
　理數人俾衆兵知所儆畏現在事雖已過亦應查明
　首先退走之兵正法示衆以肅軍律現在李侍堯檄
　調各路勦賊官兵俱已陸續到齊本日又據俞金鰲
　奏報帶兵兼程赴蘭是西路有俞金鰲哈當阿帶兵
　堵截東路有西安續調滿漢官兵可資策應李侍堯
　剛塔乘此兵勢厚集合圍勦捕賊匪窮蹙無難尅期
　撲滅剛塔奮勇殺賊受有箭傷殊屬可嘉著加恩賞
　給御用玉韘並賞給李侍堯剛塔大小荷包用示奬
　勵其帶兵之逰擊髙人傑汪啟果能奮勇出力該督
　等應存記奏請陞擢
　　同日李侍堯又奏言新授涼州鎮總兵蘇靈赴任
　　來甘聞(臣/)現在查辦囘匪馳至鹽茶謁見(臣/)查該
　　鎮標現有調來勦賊官兵署總兵八十五業已領
　　兵前來(臣/)擬令蘇靈即在軍營接印統領赴調之
　　兵隨同勦賊奏入報
聞
　　初二日丁巳李侍堯奏言(臣/)於二十五日在鹽茶
　　拏獲賊營迯囘之馬伏保親加鞫訊據供官兵於
　　二十三日兩次打仗殺賊甚多賊人竄走馬營水
　　庄山頂之上二十四日官兵復行趕來殺賊三十
　　餘人頭人田介洪吳二韓二先後被殺其餘賊受
　　傷不能迯走者俱自縊自抹田五亦腹中鎗傷是
　　日午後在馬營水自抹身死埋屍山溝現在頭人
　　只有李鬍子馬鬍子二人賊衆剩有八九十人已
　　竄往余家溝一帶等語旋據派往追勦之逰擊髙
　　人傑富成等稟到二十四日打仗殺賊情形及賊
　　人現竄余家溝縁由與該犯所供符合(臣/)以其言
　　恐難慿信隨詢據鹽茶熟識田五之人繪出該犯
　　面貌扎寄提(臣/)速派將弁前往刨騐兹(臣/)二十六
　　日自鹽茶起程行抵劉家井據守備朱進廷稟稱
　　前往馬營水山溝刨出田五屍身比對所繪面貌
　　相符割取首級呈騐(臣/)復令獲犯馬伏保辦認亦
　　稱的係該犯除將首級交地方官在小山梟示並
　　將馬伏保正法外伏思田五一犯膽敢私復新教
　　糾夥滋事抗拒官兵不法已極今因受傷自斃而
　　逆黨頭人五犯就戮者三人僅存其二餘賊自必
　　勢成瓦解現在竄往余家溝一帶之賊數十人不
　　過苟延殘喘惟是余家溝係通李羊川官川之路
　　官川為馬明心倡教惑衆地方雖當大加懲創之
　　後恐匪犯竄入潛匿勾引别生事端不可不迅速
　　追拏期於根株剷絶(臣/)同提(臣/)㑹商即派官兵同
　　寧夏鎮吉蘭泰帶往官川一帶追趕截拏再靖逺
　　城暨永安裴家堡糜子灘滋擾賊匪據報已經逃
　　竄(臣/)節經嚴飭各將弁上𦂳追拏俟明日一抵靖
　　逺即行添派官兵跟踪追捕
　　李侍堯又奏言(臣/)以鹽茶拏禁賊匪及犯屬甚多
　　昨于二十五日拏獲賊營遣來探信之田仲悦訊
　　供賊人意欲回搶鹽茶約人内應之語(臣/)即據其
　　供出之人迅於鹽茶城内宻拏收禁似此賊情叵
　　測自應將各犯早為辦理以免疎虞查田五罪大
　　惡極應照蘇四十三之例其犯屬無分男女少長
　　一概騈誅隨於二十六日赴靖遠之先將田五之
　　母妻子姪女等一十三名口并要犯馬海龍一名
　　從賊田仲悦等二十六名暨縁坐犯屬九名共四
　　十九名口綁赴市曹分别凌遲梟示處斬訖惟田
　　五之兄田友因尚有拏獲賊匪現留臬司在彼審
　　訊恐有應須質對之處是以暫行留禁俟續獲
　　人犯審明之日即一併正法奏入
上諭内閣曰前據李侍堯剛塔奏小山逆回田五倡設
　新教糾衆滋事攻破西安土堡往靖遠一帶村庄搶
　掠已節次降㫖令該督等督率官兵迅速擒捕矣本
　日李侍堯奏官兵於二十三四等日兩次打仗殺賊
　甚多頭人田介洪吳二韓二先後被殺賊匪首犯田
　五腹中鎗傷在馬營水抹脖身死埋屍山溝守備朱
　進廷前往刨騐面貌相符割取首級梟示餘賊剩有
　八九十人竄往余家溝一帶現已添派官兵上𦂳追
　拏等語逆回田五於光天化日之下膽敢私復新教
　糾衆搶掠抗拒官兵不法已極提督剛塔一聞稟報
　即帶領弁兵馳往剿捕李侍堯亦往鹽茶㕔督率查
　拏未及一旬賊首受傷自斃逆黨頭人五犯就戮者
　三人大局已定其竄往余家溝一帶之賊數十人不
　過茍延殘喘無難尅期殱滅李侍堯等辦理此案甚
　屬妥速且鹽茶㕔拏禁賊犯及犯屬甚多昨經降㫖
　令該督等先行審明即將各該犯正法以絶賊人窺
　伺搶救之心今李侍堯於未奉諭㫖之前業已籌慮
　及此將各要犯四十九名即行正法與朕所降諭㫖
　符合足見其能辦事本應予以優叙但此案究係李
　侍堯前次查辦新教未能浄盡平日又疎于防範所
　致其功過兩不相掩李侍堯著交部照例議叙其剛
　塔奮勇殺賊親身射死賊目並經帶有箭傷前經賞
　給御用玉韘大小荷包以示奬勵仍著交部從優議
　給世職以旌勞勇其在事將弁該督等查明實屬奮
　勉出力列為超等著交部從優議叙其次出力列為
　一等者交部議叙至此次賊匪糾衆滋擾其口食㫁
　不能自行携帶必係沿途搶掠焚燒居民受累在所
　不免並著李侍堯查明被擾村庄如有應行撫䘏者
　酌加撫䘏毋使失所副朕軫念體䘏之至意
　　　(臣/)等謹按李侍堯剛塔於剿捕賊首田五一事
　　　始著微勞即䝉
皇上褒功貰過甄叙有差自宜感激圖報迅速設法邀
　　　截擒捕乃僅知尾追逗留旋令賊匪得以縱颺
　　　實屬重負
聖恩自干嚴譴至田五受傷自剄雖伏厥辜而逆黨竄
　　　逸不免擾累居民
皇上廑切痌瘝
命督(臣/)酌予撫䘏毋致失所是以邊氓偶經兵燹而仍
　　　安堵晏如也
　　同日
上命軍機大臣傳諭李侍堯傅玉畢沅曰逆囘首犯業
　經就戮其餘匪犯自成瓦解之勢即使迯竄他處毋
　難尅日成擒此時自可無需多兵徒滋煩擾所有李
　侍堯前調各路官兵除山西省業經降㫖停止外其
　所調西安滿漢官兵及畢沅所派興漢延綏兩鎮帶
　領各兵並李侍堯檄調甘省提鎮標兵并寧夏涼州
　莊浪各滿兵均著該督等酌量情形足敷截拏搜捕
　外其餘應即撤回至現在脱迯逆匪頭人務須督率
　弁兵速行拏獲其餘新教匪黨亦必須殱除浄盡毋
　使一名漏網至上次蘇四十三之猖獗不法因新舊
　争教互控致起事端即從前王倫倡亂亦由邪教煽
　惑現在逆回田五等㫁非無故即能糾合黨羽定期
　起事衆人亦即附和隨從之理或係該處有水旱灾
　歉貧黎失所以致匪徒從中煽誘抑係地方官勒索
　苛派擾累閭閻或係預有商謀情事地方官不能早
　為覺察養癰貽患均不可不徹底跟究現在首犯田
　五等雖已就戮伊兄田友尚留審訊且續獲餘犯内
　活口必多著傳諭李侍堯將此事因何起釁縁由詳
　悉研鞫務得確情據實覆奏毋得稍存迴䕶之見
　　初六日庚申李侍堯奏言(臣/)自鹽茶起程路過狼
　　山距官軍與賊打仗之處不過二三里(臣/)進山閲
　　㸔土岡曼衍亦有土房廟宇民人躱避惟存空舍
　　(臣/)所見殺死賊匪屍骸約有百餘人次日抵靖遠
　　城賊匪業已遁逃民人安堵查賊人從該縣板窑
　　溝柴薪梁一帶搶掠滋擾於十九日直撲縣城約
　　數百人適(臣/)標逰擊富成帶兵六百名於二十一
　　日入城防䕶官兵放鎗擊斃賊人并擒獲帶傷之
　　賊訊出城中内應一百餘人全行拏獲收禁賊匪
　　旋於二十一日晚間遁去有乘夜渡河者中流沈
　　溺賊舟二隻尚存二百餘人過糜子灘搶刦舖户
　　脅令漢民展廷隆入夥不允將伊父子五人及其
　　鄰佑一人殺害二十二日復至三角城搶奪馬騾
　　三十餘匹即由河岸南渡往馮家園二十四日早
　　間復有四五十人在車道溝奪船順河流而去現
　　尚有藏匿鷹窩石之賊匪及其家屬此賊人在靖
　　逺攻城後流竄之踪跡也又賊人前由永安堡佔
　　據分水嶺經守備張昇領兵殺賊追至裴家堡殺
　　賊十餘名并拏獲家屬六十餘名是永安裴家堡
　　此時亦無賊踪(臣/)現派署涼州鎮八十五帶兵先
　　往鷹窩石三角城一帶分路追捕俟甘州赴調之
　　兵一到再行添派截拏至賊人奪船順流而下即
　　係中衛地方(臣/)已飛飭寧夏道派撥弁兵於沿河
　　一帶堵拏(臣/)仍暫留靖遠調度官兵督率辦理奏
　　入
上命軍機大臣傳諭李侍堯曰此案賊首已殱餘黨竄
　散現已添派官兵截拏追剿所有賊人頭目馬鬍子
　李鬍子務須迅速擒捕審明正法不可復令竄逸自
　戕倖逃顯戮至賊匪滋擾靖遠時城中竟有回民内
　應實屬罪不容誅所有拏獲一百餘犯李侍堯於訊
　明城匪踪跡後將各犯即予駢誅以示懲儆至漢民
　展廷隆父子及鄰人等因不從逆回俱被殺害情殊
　可憫著李侍堯查明賞恤
　　同日李侍堯又奏言(臣/)前在鹽茶連日督同臬司
　　審訊現獲賊犯將田五等如何起事根由向該犯
　　之兄田友及各夥犯詳細研究縁田五即田富係
　　小山囘民曽從馬明心學習新教自蘇四十三肆
　　逆之後經官嚴禁該犯仍私行傳習復有紅澇埧
　　回民李自黨界牌庄回民馬海龍相與招集徒黨
　　如馬尾川中灣老鴉溝黄羊坪灘白季村等處俱
　　有隨伊新教之人轉相煽誘人數漸多該犯等遂
　　蓄逆謀於去冬今春間製辦矛子庫刀靿鞋等物
　　并製白布號褂以示不忘馬明心之意原約七八
　　月間庄農收穫之時聚集多人不招疑惑即可訂
　　期舉事適被馬尾川民人李化雄紅澇埧鄉約李應
　　得于四月十二日赴營出首經文武官㑹同查拏
　　田五聞信遂率領徒黨突于十五日在鹽茶城外
　　傷人并乘虚搶入西安州營擄掠旗幟軍械殺害
　　兵民沿途糾㑹新教黨羽搶掠村庄向靖逺一帶
　　滋擾抗拒官軍(臣/)竊以該犯等倉猝舉動糾約之
　　衆未齊是以人數無多今其餘黨紛紛竄散官兵
　　躡跡追拏無難撲滅惟是新教誘人回民易於煽
　　惑馬明心誅戮未幾復有愍不畏死如田五者幸
　　而首告有人先期敗露查固原鹽茶回民本居大
　　半而小山一帶各村庄尤為新教之藪現在已經
　　拏獲之犯於其家内起有刀矛軍械其被首未拏
　　之犯人數不少隨供隨拏如有村庄較大回衆較
　　多之處擬派將弁帶兵㑹文員前往傳諭鄉保指
　　名擒獻倘有抗拒逃竄即行撲剿以期剷浄根株
　　奏入報
聞
　　初八日壬戌李侍堯奏言(臣/)於二十八日抵靖逺
　　查得賊人由糜子灘遁至鷹窩石約有二百餘名
　　挈其家口竄伏山梁該處山勢臨河峽路險窄藉
　　為嵎負并預奪民船泊於峡口以備順流潛逸(臣/)
　　即派署涼州鎮八十五(臣/)標逰擊富成先後帶兵
　　一千名前往剿捕囑令在沿山對岸之處擺列砲
　　位轟打賊船㫁其水路并於沿河伏撓鈎木筏以備
　　截拏並探明山路分兵再繞其後以期撲滅適因
　　連日大雨難以進兵(臣/)飭令把截隘口俟晴霽即
　　行攻勦至提(臣/)前赴官川一路連日接准札稱探
　　得賊人現在馬家堡黑庄兩處屯聚約有一千餘
　　名正在派兵進剿間適遇大雨軍裝火器不無潮
　　濕現今將器械整飭烘烤完妥再為前進並湏調
　　取官兵接續以為必勝之計等語(臣/)查前調甘州
　　官兵據提(臣/)俞金鰲知㑹先來六百名初二日准
　　抵靖逺又西安滿漢官兵計日已在平涼一帶已
　　咨㑹俞金鰲帶領現到之兵星赴官川為剛塔後
　　路接應并飛咨西安將軍傅玉速撥滿漢兵一千
　　五百名又行催撫標兵五百名從㑹寧一路星赴
　　馬家堡黑庄㑹合提(臣/)剛塔之兵合力攻剿統計
　　所添之兵與原帶之兵不下五千或遏其前或躡
　　其後俾賊匪無路分竄自可尅期殱擒奏入
上命軍機大臣傳諭李侍堯剛塔曰前據李侍堯奏賊
　首田五已殱餘黨竄散官兵截拏追剿朕意此時自
　當早已完結本日又據奏到馬家堡黑庄兩處賊匪
　屯聚約一千餘人現調取官兵接續以為必勝之計
　等語此案賊首業經殱斃官兵所殺之賊又有數百
　名乃此時尚有千餘賊衆自係田五斃後其餘賊李
　鬍子馬鬍子又復隨處勾結脅誘可見新教煽惑人
　心牢不可破必當絶浄根株勿留餘孽至此時西安
　及甘州寧夏各處官兵俱已調集四路進剿堵截總
　宜迅速辦竣勿使再有蔓延方為妥善
　　初九日癸亥剛塔奏言(臣/)於二十八日自劉家井
　　帶兵前往官川於三十日到郭城驛探得賊回佔
　　據頭寨子黑庄子等處(臣/)即派逰擊汪啟皂王保
　　等帶兵迎擊賊衆見官兵到來俱退入山内汪啟
　　等將頭寨子黑庄子分兵佔據探得賊衆現在馬
　　家堡地方查馬家堡係在大山之内須遶溝進剿
　　又大雨如注路險道滑兵丁難以行走現在拏卡
　　駐守俟天晴設法辦理等語(臣/)同寧夏總兵吉蘭
　　泰涼州總兵蘇靈帶兵亦到頭寨子在要路口拏
　　營堵防自二十九日亥刻大雨至五月初二日寅
　　刻止河水漲發路濘泥深緑營步行兵丁甚多恐
　　其難進暫行拏卡令兵丁收拾器械即設法進剿
　　奏入
上命軍機大臣傳諭李侍堯剛塔曰據剛塔奏賊衆佔
　據馬家堡黒庄兩處與李侍堯昨日奏到情形相同
　賊匪雖現據大山官兵難以繞溝前進然賊既入山
　中四面堵截如釡底游魚株守空山食盡自斃但當
　嚴宻堵截防其别尋路徑逃逸况現在西安及甘州
　寧夏各處官兵俱已齊集兵力既厚自可設法四路
　㑹剿堵截去路無難尅期撲滅再昨據李侍堯奏正
　在派兵進剿因軍裝火器被雨潮濕現令弁兵將器
　械整飭烘烤再為前進本日剛塔亦奏稱兵丁收拾
　器械等語官兵進剿賊匪自必携帶帳房軍裝器械
　俱應在帳房内收貯非同露處且行軍豈能不遇風
　雨若似此沾濕火器尚可用兵乎况内地皆有房屋
　非若口外可比何致被雨淋濕可見緑營無用全不
　知行軍之道該督等宜嚴加整飭毋任仍前疎畧致
　滋臨陣周章
　　　(臣/)等謹按賊匪屯據馬家堡等處繞溝進剿未
　　　能迅即殱除維時官兵既壓其前即須預㫁後
　　　路不使喙走稽誅方可一舉蕆事我
皇上坐照如神恐其竄由别徑即
諭督(臣/)等以四面堵擒
丁寧申誡不啻再三未幾賊果從山後潛遁實縁在事
　　　諸(臣/)懵於防範坐失機宜以致復稽時日益仰
先機豫照
睿慮無所不周也
　　同日畢沅奏言(臣/)聞督(臣/)檄調河西各路官兵而
　　陜西之西同鳳各營兵丁暨西安滿軍標撫標約
　　共調兵五千名現已全數起程迅速前往日内陸
　　續可過平涼(臣/)復恐甘省東路兵單在興漢延榆
　　二鎮各調兵一千名就近分駐鳳翔定邊為犄角
　　之勢以備䇿應而資彈壓至甘省之涇原一帶與
　　陜境毗連所有要隘闗津俱派委文武官員率領
　　兵役小心堵禦搜拏以防竄匿奏入報
聞
　　同日
上命軍機大臣傳諭李侍堯及各省督撫曰昨據李侍
　堯奏賊匪屯聚馬家堡黑庄等處官兵因四月二十
　九日大雨軍裝火器被雨潮濕現傳令弁兵將器械
　整飭烘烤再為前進等語緑營兵丁無用如此已降
　㫖傳諭李侍堯等嚴加整飭矣官兵進剿賊匪自必
　携帶帳房一切軍裝俱應在帳房内收貯何致被雨
　淋濕從前征剿凖噶爾時皆在口外地方並無房屋
　自亦常逢雨雪若如該督等所奏因雨不能進兵則
　彼時軍裝器械又存在何處豈遂按兵不動耶况官
　兵遇雨賊人豈獨不被雨又奚必俟天晴另行設法
　辦理耶李侍堯係曉事之人何以亦聽緑營恇怯之
　語不加檢㸃率行入告再馬家堡黑庄等處自必離靖
　逺不逺或即係統轄地方該處既有此險隘之區各
　處營卡因何不預行堵截致賊入山屯聚又蹈華林
　山之故轍且前據李侍堯奏靖逺協副將玉柱探得
　賊衆由鷄窩山沙溝店子一帶劫掠即同逰擊髙人
　傑帶兵前往追拏等語玉柱既帶兵由靖逺迎拏賊
　匪其賊衆係由鹽茶而至靖逺剛塔在後帶兵追剿
　前後官兵兩路夾攻何致不能攔截任其竄入深山
　况該處自有地方文武員弁係何府州縣所轄所奏
　殊未明晰著李侍堯將該處山徑及賊人佔據情形
　詳悉繪圖貼説呈覽其靖逺協副將玉柱於此事若
　果有疎縱之處及該地方官不能早為防範堵禦均
　有應得之咎並著該督於事竣後查明據實叅奏㸔
　來此案皆由文武各官不以事為事平時既漫無稽
　察迨釀成事端復一味懦怯致賊匪得以滋事乆稽
　顯戮又籍口雨濕軍裝為逗留地步總之兵可百年
　不用不可一日無備嗣後各省督撫務宜隨時加意
　整頓勿效文恬武嬉之陋習庶無忝封彊軍務之重
　寄
　　初十日甲戌䕶軍統領五岱奏言(臣/)因换班囘京
　　行至蘭州地方聞逆回滋擾西安州等處督(臣/)李
　　侍堯已前往靖逺並檄調附近地方官兵伏思(臣/)
　　仰䝉
聖主厚恩理宜報効隨於五月初三日由瓦亭驛前赴
　　靖逺聽候督(臣/)李侍堯調遣協同剿捕奏入
上嘉之
欽定石峯堡紀畧卷二
欽定四庫全書
欽定石峯堡紀畧卷三
　　五月十一日乙丑李侍堯奏言賊人現聚馬家堡
　　適甘州提(臣/)俞金鰲帯領頭起兵六百名於初二
　　日抵靖遠凉州副都統圖桑阿帯滿洲兵四百名
　　先於二十九日到靖遠臣已令該副都統帯兵二
　　百名㑹同俞金鰲所帯之兵前往接應初四日接
　　准提(臣/)剛塔札稱初二日派逰撃汪啓皂王保等帯
　　兵八百名先行進剿提(臣/)同二鎮帯兵續進是日
　　巳刻賊匪四五百人迎来抗拒提(臣/)搶佔山坡寕
　　夏鎮吉蘭泰帯領左翼凉州鎮蘇靈帯領右翼從
　　東西兩山溝衝壓而下開鎗放箭忽有騎馬賊二
　　三十名捨命沖突官兵鎗傷賊十餘人搶割賊目
　　首級一顆賊即退回馬家堡官軍分駐山披排鎗
　　拏卡截守要路暫息兵力再為相機辦理等語(臣/)
　　查俞金鰲圖桑阿所帯之兵合計八百名初四日
　　必到馬家堡又西安将軍傅玉所帯之兵初二日
　　頭起已抵平凉(臣/)又飛催作速前進合兵迎剿計
　　各路兵齊無難協力殱擒現又飛催凉州肅州續
　　調官兵星夜前來如有必湏接應之處即可迅速
　　前往再查提(臣/)等所帯之兵裹帯炒麺乾粮僅支
　　數日該處村庄僻地無處購買自應急籌接濟先
　　已飭令地方官備辦運往提督軍營並查附近軍
　　營數十里之興靖堡郭城驛均有鄉倉存貯粟米
　　豌豆(臣/)已派員前往開倉将應需兵馬糧料按數
　　供支不致貽悞奏入
上命軍機大臣傳諭李侍堯五岱剛塔俞金鰲曰賊人
　屯聚馬家堡經官兵剿殺後仍退回堡内看此光景
　賊人既屯聚一處不能四㪚刦掠轉属易於辦理此
　時李侍堯在靖遠駐劄不過籌辦粮草事務可以委
　道員等代辦李侍堯竟當前往馬家堡督率調度
　較之剛塔一人在彼呼應更為得力况塩茶監禁賊回
　家属俱己正法其靖遠内應回民亦經按名拘獲正
　法賊匪現退入山内自不能復至靖遠滋擾即或拚
　命回撲官兵正可就其出巢半路截殺更易為力現
　在賊匪所據馬家堡前左右三面俱係深溝大河官
　兵嚴宻圍攻已如菳底游魚困守空山食盡計窮自
　不能長乆佔據惟堡後靠山居險防其别尋路徑或
　由山後逸出該督等不可専意在前攻圍踈防後路
　致賊人或乗間竄逸将來虛勞兵力圍守空堡竟成
　笑話况馬家堡地方想亦不甚廣濶所調西安甘州
　等處官兵早已齊集儘可四面圍堵将出路悉行截
　住無難盡數殱除此事最闗𦂳要李侍堯等尤宜加
　意留心也至李侍堯辦理地方事務素稱諳練而用兵
　非其所長現據五岱奏明暫留該處協剿從前五岱
　在西路金川屢著勞績曽為叅贊大臣于行軍事宜
　最為諳習朕所深悉李侍堯正當委其領兵進剿至
　賊人屯聚馬家堡亦不過與蘇四十三之困守華林
　山情勢相同而賊巢中並無鳥鎗火器又非撒拉爾
　之以打牲為業者可比官兵鎗箭齊發賊人自不能
　支但緑營施放鳥鎗往往未見賊衆混行施放一
　經胆怯則凖頭必高此皆平時将領不能訓練嫻習
　致臨時緩急失宜該督等務宜飭令帯兵将弁詳晰
　曉諭各兵以鳥鎗弓箭原為殺賊而設若未見賊面
　先行遠放則交仗時轉致火藥盡而箭矢完無以抵
　禦如此明白曉諭使知凖頭施放機宜自更為得力
　此時賊匪已成窮蹙之勢官兵若能迅速殱除固属
　甚善萬一賊人尚敢負嵎抗拒該督等又宜嚴守前
　後路徑轉不必存急於完事之見務将賊衆圍截嚴
　宻盡數剿拏勿使一名兎脱
　　同日李侍堯又奏言(臣/)在狼山途次據民人拏送
　　賊營逃回之犯馬全一名嗣抵靖遠查得該地方
　　官節次拏獲並民人縳送賊犯沙英等共二十八
　　名訊明均係曽經隨賊打仗送信糾人因敗竄逸
　　之匪又前賊匪攻城時官兵拏獲賊犯田重交訊
　　據供出城中新教為賊内應之人全行拏獲收禁
　　(臣/)督飭蘭州道宋維琦等詳加訊鞠隨審隨辦内
　　有哈得成等八十三名訊據供稱田五於今年正
　　月内至靖遠掌教哈得成頭人哈彦家商同謀逆
　　復立新教令哈得成哈彦轉約城内回民俟起事
　　後攻打靖遠勾通内應哈得成哈彦轉向沙耀商
　　謀已定于三月十五日衆回人齊集禮拜寺哈得
　　成哈彦等即将田五糾從新教聚衆謀逆之事告
　　知衆人勾令臨期内應衆回民均属知情(臣/)查賊
　　首田五糾衆滋擾罪不容誅而各該犯等或隨賊
　　抗拒官軍或知情許為内應均属從逆罪無可逭
　　自當立與駢誅業於審明日先後正法尚有現在
　　審訊之犯續行辦理再固原州拏獲逆黨及各犯
　　家属共二十四名口已據臬司禀報訊供明確(臣/)
　　即飭委平凉府知府王立柱㑹同營員監視正法
　　又馬尾川回民李化玉糾衆往小山入夥實属黨
　　惡之魁兹于四月二十八日逃竄回家經該庄民
　　人李之兩等擒送(臣/)已飭臬司就近審訊同固原
　　塩茶陸續拏獲各犯分别凌遲斬梟一併辦理奏
　　入報
聞
　　五月十二日丙寅李侍堯奏言查賊人自攻搶西
　　安州城堡之後即由沙溝一帯搶掠至靖遠境内
　　之板窑溝小紅溝等處四月十七日至裴家堡
　　永安營滋擾因攻搶永安土堡不克回踞分水嶺
　　十九日攻犯靖遠縣城復有糜子灘新教回匪渡
　　河接應同犯靖遠迨攻城不克田五率領賊衆走
　　馮家園遇守備池清之兵接仗池清失利兵有損
　　傷賊人又欲回赴塩茶於打喇赤狼山一帯遇提
　　(臣/)打仗為官兵所敗竄走南山其糜子灘之賊復
　　渡河挈其家口由三角城竄踞鷹窝石此賊人兩
　　路分竄之踪跡也至署副將玉柱始聞賊人搶掠
　　沙溝之信即於十六日率領千總洪光耀帯兵一
　　百五十名往剿探知賊匪已走永安堡即追至漢
　　平川十九日與賊打仗失利帯傷並傷兵四十餘
　　名為賊衝㪚因賊踪漸近靖遠玉柱先遣洪光耀
　　報知備禦一面收集餘兵趕回靖遠趁賊人未至
　　之先入城守䕶適(臣/)標遊擊富成兵至上城防禦
　　鎗斃多賊賊隨遁走嗣(臣/)抵靖遠即派署凉州鎮
　　八十五遊擊富成往剿鷹窝石竄匪並令玉柱同
　　往至現在賊人竄聚馬家堡與官軍抗拒(臣/)遣營
　　弁偵探賊匪在附近村庄搶掠糧食牲畜仍回馬
　　家堡查剛塔所帯之兵同圖桑阿俞金鰲續到之
　　兵幾及三千(臣/)料賊為官兵所蹙斷無暇前犯安
　　定㑹寜前據藩司調赴安定㑹寜防守之洮岷協
　　兵二百名土司楊宗業兵五百名(臣/)已咨㑹提(臣/)
　　就近檄調又凉州肅州續調兵一千二百名初六
　　日必至靖遠(臣/)即酌量前赴提(臣/)軍營協剿加以
　　西安滿漢官兵陸續踵至計大兵雲集無難一舉
　　剿除奏入
上命軍機大臣傳諭李侍堯曰據李侍堯奏到賊人分
　竄踪跡及官兵追賊打仗情形一摺尚係在靖遠拜
　發該督於用兵雖非所長而識見尚為明練若親往
　督率調度較剛塔自為呼應得力且甘肅自逆回蘇
　四十三滋擾後即責成李侍堯斷除新教今復有田
　五等謀興新教抗拒官兵之事是該督從前查拏未
　能净盡已難辭辦理踈漏之咎况李侍堯在甘業經
　數年甘省添設官兵較之他省為多靖遠塩茶一帯
　在在皆有地方營汛兵弁似此逆回謀為不軌鄉約
　尚能舉首其弁兵等即或因賊衆不能擒捕豈有坐
　視賊匪經過不行禀報之理又焉用此添設多兵為
　耶李侍堯一聞賊人起事即赴塩茶一帯迅速查辦
　并将賊人家属拏獲正法辦理亦属奮勉是以朕
　尚加恩賞賚今靖遠既無所事事該督亟宜前徃該處
　㑹同五岱剛塔等相機進剿以期星速完結庶可將
　功抵罪何得安坐靖遠将帯兵調度事宜竟諉之剛
　塔等承辦耶如李侍堯於未接昨諭㫖之先已赴馬
　家堡督剿當遵㫖逐一妥辦倘尚未起程即當星馳
　前往不可藉詞弹壓竟在靖遠駐劄逗遛以致老師
　糜餉自取咎戾若復使賊人等乗間竄逸該督尤不
　能當其罪也至玉柱打仗失利因兵丁為賊衝㪚身
　亦帯傷聞賊漸近靖遠退回守䕶其失利之處或尚
　可原恕至所稱守備池清與賊接仗失利兵有損傷
　等語若池清並未受傷竟敢隨緑營一同退走是該
　守備畏賊懦怯以致失利著李侍堯即行查明如果
　係池清先退失利竟當照從前山東總兵惟一之例
　於軍前正法以示懲儆即玉柱所帯兵丁為賊衝㪚
　此内必有首先奔潰之人亦應查明正法示衆以肅
　軍紀緑營兵丁向來懦怯究由不能明曉軍律所致
　該督等當傳集兵丁向其明晰開𨗳以賊人見官兵剿
　殺敢于抗拒不動者皆縁賊人自知罪在不赦拚命胆
　壮爾等各顧身家是以見賊胆怯但臨陣退縮軍律
　必當正法與其因退縮而就戮不若争先殺賊成
　功既可以邀懋賞萬一死事子孫家属亦可得優䘏
　况未必死於戰而退回者必致死乎如此明白曉諭
　該兵丁自必咸知勸勵奮不顧身至靖遠城内勾通
　賊匪商為内應之犯多至八十餘名連該犯等家属
　共有一二百名既係與賊串通許為内應則其心懷
　謀逆已非一日當被首擒捕之時該犯等强者自必
　拒捕弱者或奔竄賊巢豈肯安坐城中束手就擒今
　據李侍堯奏到单内竟似該犯等俯首受縳如此則
　何異於安分良民殊非情理况奸回欲為内應者甚
　衆必湏多人搜捕始能擒獲李侍堯偵拏此項賊匪
　時所派何員所用何兵摺内俱未聲叙明晰又固原
　至馬家堡黒庄等處城堡相距不過四五里之内何
　以李侍堯節次摺内聲叙剛塔追躡賊踪之處竟似
　相隔甚遠前後若不相及彼此信息止憑文扎往來
　豈李侍堯等不免意存觀望耶從前蘇四十三滋事
　因新教與舊教爭衅地方官辦理不善以致激變逞
　逆事尚有因此案田五因欲復興新教煽誘多人既
　未與舊教仇殺且該省年嵗並未荒歉地方官又無
　激變之事賊匪等豈必聚衆倡逆方能振興新教
　其故尤不可觧著傳諭李侍堯将所詢各情節據實
　詳晰覆奏
　　五月十三日丁邜李侍堯奏言(臣/)前遣營弁偵探
　　據報賊人於初二三等日在生樹村石和坪一帯村
　　庄掠食旋回馬家堡等語(臣/)即札㑹提(臣/)嘱以
　　軍營哨探最闗𦂳要况賊踪詭秘全憑哨探明確
　　堵截要隘防其竄逸兹於初六日夘刻接據剛塔
　　圖桑阿俞金鰲札稱官兵自初二日打仗是晚即
　　在山梁拏卡次日辰刻下山對賊卡拏營並将各
　　隘口派兵堵防初四日申刻圖桑阿俞金鰲所帯
　　之兵到營適因大雨河水陡發不能進剿初五日
　　寅刻剛塔差弁兵分路偵探賊情已刻該弁兵等
　　回營據稱一路探至馬家堡賊匪已竄並無一人隨
　　在馬家堡鐵葫蘆溝一帯搜獲山溝内避賊囘民
　　六人訊據供稱賊回見官兵勢大從轍家梁翻山
　　黒夜奔迯不知去向等語適遊擊高人傑亦自馬
　　家堡查探回營據稱堡内惟見空營一座虚設棍
　　棒叉靶並用木撑衣服装作假人遊擊尋見馬驢
　　踪跡沿山趕去賊回係由轍家梁翻山至鐵木山
　　而遁提督等詢得鐵木山下即達安定官川急挑
　　精壮滿漢兵一千名親自帯領追捕其餘弁兵
　　令将備隨後帯領䇿應等因(臣/)查賊人為官軍所
　　敗竄入馬家堡並聞其掠食村庄仍回該堡似有
　　死守之意提(臣/)剛塔原帯兵二千名又圖桑阿俞
　　金鰲續到兵八百名料足牽制賊人俟三四日内
　　西安滿漢兵到前後合攻賊自無從别竄不意賊
　　匪見官兵勢大復乗大雨之後黒夜棄堡翻山而
　　逃(臣/)實深焦急坐立靡寕雖剛塔等業已帯兵跟
　　踪追捕但賊在前而官兵尾其後如無前路堵截
　　之兵縱使躡跡窮追仍虞四竄查西安官兵從東
　　路而來係在賊前(臣/)前已連次咨㑹将軍傅玉由
　　㑹寕一帯迎剿現又飛催星速帯兵探明賊踪所
　　向在前堵截遏其奔竄之路與剛塔等尾追之兵
　　合力圍剿庶可速為撲滅奏入
上命軍機大臣傳諭李侍堯五岱剛塔俞金鰲曰前以
　李侍堯等奏賊人所佔馬家堡前後左右三面俱係深
　溝大河惟堡後靠山居險恐别有路徑逸出早經慮
　及是以節次降㫖傳諭李侍堯應即速赴該處㑹同
　剛塔等設法四面圍堵将出路悉行截住乃本日據
　李侍堯奏賊人果由山後逃逸不意竟如所料賊匪
　既有四五百人即由山後逃竄往東係平凉一帯往
　西即係蘭州省㑹在在皆有地方營汛即或因賊衆
　不能擒捕豈有坐視賊匪經過不行禀報之理况甘
　省俱係土山人馬踪跡易于跟尋賊人斷不能揷翼
　而飛何至不知去向今賊既紛紛逃竄所過村庄必
　肆行刦掠擾害良民甚而沿途勾結新教匪徒蔓延
　滋事尚復成何事體李侍堯身為總督並不親往調
　度惟安坐靖遠畏葸不前徒為傳逓文書之人剛塔係
　提督大員平時雖例聽縂督節制職分本係平行非
　属員可比至帯兵進剿尤宜隨時相機辦理何得僅
　令弁兵偵探弁兵報之剛塔剛塔復報之李侍堯及
　至李侍堯札㑹再行派兵剿捕賊人早已遠颺且賊
　人既虚設棍棒装作假人掩餙官兵耳目以為潜逃
　之計則山溝内所有回民六人安知非賊黨羽故為留
　下令其謊稱不知去向以緩官兵追躡其所稱轍家
　梁翻山至鐵木山此六人又何從得知剛塔何得信
　以為實既不星夜帯兵趕捕李侍堯又據文札虚辭
　率行入告竟同夢囈李侍堯剛塔着傳㫖嚴行申
　飭此時惟當㑹同五岱等上𦂳追擒四面圍剿以期稍
　贖前愆如賊匪不能按名拏獲惟伊二人是問恐該
　督等不能當此重罪也至五岱前據奏明留彼協剿
　節次奏摺内何以未經列名伊素嫻軍旅既留彼協
　剿自應領兵出力帮同剿捕五岱現在何處如何領
　兵打仗并賊匪日内曽否追獲各情形迅速馳奏以
　慰厪念
　　同日
上諭内閣曰據李侍堯奏接提(臣/)剛塔咨稱據弁兵探
　得馬家堡内賊匪竄逃惟見空營一座搜獲山溝内
　避賊回民訊據供稱賊黒夜從轍家梁翻山至鐵木山
　而遁等語所奏大竒前因該督等奏馬家堡靠山居
　險朕即慮其翻山逃逸早經節次降㫖傳諭並令李
　侍堯迅速親赴該處㑹同剛塔等四面嚴宻圍堵務
　将賊匪全行剿殺毋使一名免脱乃本日李侍堯奏
　賊匪果由山後逸出是朕先幾一動不意竟如所料
　而剛塔率領數千官兵在彼攻剿止向山前截殺並不
　慮及山後設法嚴防李侍堯則安坐靖遠並不親身前
　往相度機宜督率調度雖經朕屢䧏諭㫖令伊等嚴
　防後路皆已不及朕惟自愧用人之不當耳前因賊首
　田五殱斃大局已定曽降㫖将李侍堯交部議叙剛
　塔從優議給世職乃現在所存不過賊人餘黨竟不
　能及時剿滅致有逃逸之事是李侍堯剛塔不但無
　功而且有罪所有議叙之處著停止仍令帯罪立功
　迅速追剿盡數擒拏如有一名漏網惟李侍堯剛塔
　是問仍俟事竣後核其功罪另降諭㫖
　　五月十四日戊辰剛塔奏言(臣/)等分撥官兵於初
　　五日寅刻直至馬家堡賊營望見墻子週圍站立
　　似乎人形隨督令官兵撲近細㸔皆係賊匪詭計
　　用木棒撑罩衣㡌營内並無一賊(臣/)等隨令官兵
　　跟踪追趕初六日辰刻至相距馬家堡七十餘里
　　之馬家湾地方拏獲賊人車朝明等七名㨿供俱
　　係新教逆回潜來探聼信息並稱賊衆於初四日
　　晚到馬家湾在賊首馬三阿渾馬如龍家中吃畢
　　茶飯隨上尖山頂扎營初五日晚起程聼得賊人
　　説要往安定又欲前往蘭州㑹寜等處搶掠等語
　　(臣/)等即将車朝明等犯正法隨派撥将弁分路前
　　往追剿並拏獲馬三阿渾馬如龍之子及各賊目
　　家属男婦二十九名口觧交督(臣/)李侍堯嚴審辦
　　理其餘新教從犯家屬五十七名口一併即行正法
　　(臣/)等連夜督率官兵前往安定等處追剿逆回
　　奏入
上命軍機大臣傳諭李侍堯剛塔俞金鰲圖桑阿曰
　據剛塔所奏縂不成話賊人困守馬家堡官兵扎營
　圍攻自必相距不遠剛塔等非瞽目之徒何至於賊匪
　詭設人形熟視無覩致令乘間遠颺况昨據李侍堯
　奏接據剛塔圖桑阿俞金鰲扎㑹始知賊人逃遁之
　信是彼時俞金鰲圖桑阿俱在該處帯兵何以本日
　摺祇係剛塔单銜具奏看此光景竟係俞金鰲圖桑
　阿以賊人奔竄視為與已無涉将追剿殺賊之事專
　諉之于剛塔伊等不過在彼協辦苟且塞責而剛塔
　又惟知遠聽縂督調度並不即刻趕賊僅止搜拏犯
　属送與李侍堯審辦李侍堯此時又仍然安坐靖遠
　惟以訊供為事竟如傳逓文書之人而于剿賊事宜
　似属剛塔一人承辦竟與己無涉全不認真上𦂳趕
　辦伊等彼此推諉寔属大竒地方遇此等重大事件
　不特縂督應親往籌辦即通省文武大員無不當實
　心出力視如己事何得稍存觀望俞金鰲係本省提
　督圖桑阿係本省副都統俱有剿賊之責因何摺内
　並不列名其意以為賊人業經竄逸任聽剛塔一人具
　奏将來得有卸過地步試思伊等果能卸過乎如賊
　人不能迅速按名擒捕非獨李侍堯剛塔不能當
　此重罪即俞金鰲圖桑阿亦必一律治罪並無分
　别伊等豈不知朕辦理軍務從來嚴明無縱乎至閲
　剛塔等摺内現止該提督等在後大隊尾賊並不分
　兵遶出賊人前路迎頭邀截此時賊若往東至平凉
　一帯尚有傅玉所帯滿漢兵丁可以截拏使賊竟西
　向省城一帯又将使何路兵丁攔堵何以該督等摺
　内俱不籌及從前蘇四十三滋事正當該省營伍廢
　弛之時蘭州省會尚能保固無虞現在各營汛在在添
　設官兵而省城為尤多豈可更任賊人往來搶掠滋
　擾如行無人之境李侍堯等乃尚昏如睡夢安于
　畏懦全不籌慮及此竟以推諉為了事耶李侍堯
　剛塔俞金鰲圖桑阿俱著傳㫖嚴行申飭至剛塔
　拏送賊回家属皆係首從要犯黨羽不可不從嚴辦
　理以快人心李侍堯俟其觧到即無分首從概予駢
　誅不可又存姑息之見
　　五月十五日己巳李侍堯奏言賊人於初四日晚
　　間翻山夜遁嗣據安定縣陳善儀禀稱初六日辰
　　刻廵役鄉保報稱賊人五六百名已到尖山子或
　　往安定縣或往西鞏驛不定(臣/)查提(臣/)等行抵馬
　　家湾不見賊衆止搜獲匪犯六名及犯属數十名
　　口是官兵後至賊又先逃據安定所報尖山之賊
　　㸔來即係馬家堡夜遁之賊旋據該縣禀稱賊人
　　已至西鞏驛放火搶掠查西鞏在㑹寜安定之間
　　相距各六七十里今提(臣/)追剿之兵業已前赴安
　　定而西安之兵計日當抵㑹寜賊若往擾㑹寜安
　　定正與官兵相值可以協力殱擒惟是賊踪詭秘
　　山徑叢襍往往官兵尾追賊先逃逸潜往各處勾
　　合匪徒(臣/)查西鞏附近之紅土窑牛營店即有路
　　徑可至通渭伏𦍑恐其從此竄越已飛咨提(臣/)剛
　　塔等或於所帯三千兵内或於西安兵内酌撥四
　　五百名派員帯領在要路預行堵截至提(臣/)札稱
　　拏獲賊人家属二十九名口押觧靖遠審辦(臣/)查
　　所觧係要犯家属自應槩予駢誅現在各路兵俱
　　已到齊(臣/)札知提(臣/)剛塔俞金鰲就近相機調撥
　　派用(臣/)有見到之處亦即隨時飛札知㑹辦理
　　同日李侍堯又奏言䕶軍統領五岱於五月初六
　　日至靖遠(臣/)以五岱乆在軍營人亦老練查有凉
　　州副都統圖桑阿帯來滿兵四百名昨圖桑阿已
　　帯二百名前赴馬家堡尚留二百名在靖遠弹壓
　　(臣/)即令五岱帯此二百名滿兵前赴提(臣/)剛塔等
　　行營昨於初六日起程嗣接副都統噶達布札稱
　　亦經
　奏明前來(臣/)竊思現在各提鎮等㑹集剿捕辦理有
　　人(臣/)已札知噶達布仍赴新疆换班再提(臣/)剛塔
　　帯同凉寕二鎮兵進剿但該二鎮均受甘肅提(臣/)
　　節制緑營陋習往往區分彼此恐有指使不靈(臣/)
　　已札飭該鎮吉蘭泰蘇靈一體受提(臣/)剛塔節制
　　務期同心協力迅速成功
　　同日剛塔奏言(臣/)等由西鞏驛至杜家園子聞賊
　　人前往草芽溝馬營街一帯前去㑹合張阿渾(臣/)
　　等亦即自杜家園子督率官兵起程進剿途次據
　　通渭縣知縣王慺専差飛報初五日未刻有縣属
　　大荘回民馬世雄報稱花陽凹一帯回民聚衆謀
　　逆大荘回民馬建功馬良茂等俱已往投在石峯
　　堡聚集又義崗鎮馬營監蔡家堡鄉保景祥等禀
　　報寺子川地方石峯堡内四處回民聚集各執刀杖
　　約計千餘人本處左近回民被裹一空各等情該處
　　與縣城近在咫尺城内並無兵丁防守請迅發兵
　　五百名星赴通渭又據該縣禀稱縣属南路虎狼
　　溝有回民數百人聚立營盤又據西鞏驛軍台外
　　委李左祥禀稱五月初六日巳刻賊回到西鞏驛搶
　　去驛馬及民馬共二百餘匹焚燒草場馬房並搶
　　刦客民貨物未刻出城南去等語(臣/)等查現在迯
　　竄賊匪由官川一帯招集賊回多人又據通渭縣
　　所禀賊匪一千餘人搶掠地方必湏兼程前往
　　迅速追捕庶不致再有蔓延現在提督俞金鰲副
　　都統圖桑阿先後俱至軍營㑹同進剿(臣/)等挑選
　　各營滿漢兵共一千四百名帯領星夜前進其餘
　　疲乏兵丁派将備帯領隨後緩行以偹接濟均奏
　　入
上命軍機大臣傳諭李侍堯曰㨿李侍堯剛塔同日奏
　到賊匪自初四日馬家堡夜遁之後剛塔於初六日
　追至馬家灣而賊人又已先竄搶掠西鞏驛等語賊
　匪不過四五百人既已困守馬家堡剛塔帯兵數千
　名在彼剿捕乃一味懦怯無能又不知嚴防去路以
　致賊人乗夜潜逃肆行搶掠尚復有何顔面若再不
　努力向前剿滅賊回净盡其罪更不可問至李侍堯
　仍復安坐靖遠並不親身急速前往督同追躡試思
　靖遠有何必不可離之勢賊人業經竄逸李侍堯向
　係有主意能為之人豈不知必應迅速設法擒拏况
　李侍堯既慮及縂兵吉蘭泰等不受剛塔節制豈
　不知伊係総督通省文武俱其統轄若親徃調度何
　愁於此與其祗憑知㑹虚詞何不速去與剛塔靣商
　妥辦殊不可觧看来此時剛塔惟知在後尾追驅之
　肆出刦掠李侍堯前此則畏葸不前乃至聞賊逃竄
　又復毫無措置失志慌張朕恐其辦理不能妥協已
　𣲖福康安同海蘭察帶領巴圗魯侍衛福寜等馳驛
　前徃㑹同剿辦現在李侍堯等轉不可張皇失措務
　安衆心為要如李侍堯有必不可離靖逺之勢則已
　若該處逆犯家属皆已正法此外無必需該督在彼
　料理之處即當遵照前㫖帶兵星夜前徃捕賊但不
　可又如剛塔之在後尾追亟需督率官兵分布左右
　繞至賊前四靣堵截合剿方可速就撲滅不致滋蔓
　再據該督等奏稱西鞏驛號馬及民馬被賊搶去二
　百餘匹等語此皆該督等縦賊之過西鞏為甘肅東
　路驛遞衝衢文報徃来皆由該處經過倘驛路或有
　梗塞尚復成何事體此事着責成李侍堯即速設法
　安置妥協以逹郵傳倘再有疎虞則該督更罪上加
　罪矣
上諭内閣曰李侍堯等於剿捕回匪滋事一案辦理未
　能妥協著𣲖尚書福康安帶欽差大臣闗防同領侍
　衛内大臣海蘭察帶領巴圗魯侍衛等分起馳驛前
　徃㑹同督辦所有随帶軍機處司員並著一體馳驛
　　　(臣/)等謹案官兵追賊至馬家堡已如釡底逰魂
　　　倘周阹宻布令其困蹙空山無難束手就斃乃
　　　李侍堯安駐靖逺徒以審訊犯屬為辭惮於親
　　　徃而剛塔惟在後尾追不知繞道迎截致賊人
　　　竄出肆掠是其縦賊貽誤咎有攸歸我
皇上以甘省督提諸(臣/)不能了此事
特命尚書(臣/)福康安帶同海蘭察等星馳前進俾得迅
　　　速奏功仰見
睿算機宜其效有㨗於影響者矣
　　同日
上命軍機大臣傳諭副都統噶逹布曰據李侍堯奏現
　在㑹剿賊匪辦理有人已札知噶逹布令其仍徃新
　疆换班等語李侍堯此事又復錯誤此時剿辦逆回
　正當需人之際噶逹布經厯戎行於軍旅尚属曉悉
　且自請剿賊出力正宜留在軍營協同辦理何以轉
　令仍赴新疆想噶逹布接到李侍堯札㑹其行程料
　必不逺著傳諭噶逹布即速趕回㑹同剛塔五岱等
　帶領兵丁奮勉進剿並諭李侍堯知之
上又命軍機大臣傳諭阿拉善王寜夏副都統旺沁班
　巴爾曰現已𣲖福康安同海蘭察等前徃甘省進𠞰
　回匪從前𠞰辦撒拉爾逆回時旺沁班巴爾曾隨伊
　父帶領所屬厄魯特兵効力行走伊所轄之衆向習
　馳射較寜夏兵倍為得力著傳諭旺沁班巴爾即前
　赴逰牧處所於所属厄魯特兵丁内挑選一千名親
　身帶領前徃若福康安已到即協同進剿若到在福
　康安之先即同李侍堯進剿
上又命軍機大臣傳諭成都將軍保寜曰現已𣲖福康
　安同海蘭察等前徃甘肅保寜著即照前次𠞰辦撒
　拉爾之例將成都所屬屯練畨兵内挑選一千名并
　𣲖穆塔爾丹比西喇布等幹練員弁數人帯領迅徃
　鞏昌安定協同福康安進𠞰賊衆
　
　
　
　
　
　
　
　
　
　
欽定石峯堡紀畧卷三
欽定四庫全書
欽定石峯堡紀畧卷四
　　五月十六日庚午
上諭内閣曰甘省逆回田五等滋事經官兵𠞰拿田五
　中傷自戕餘賊困守馬家堡已成釡底游魂俟其食
　盡計窮别無逃路自必束手就斃前因該督等奏馬
　家堡後靠山居險朕即慮其翻山逃逸早經節次降
　㫖傳諭李侍堯迅速親赴該處㑹同剛塔等設法四
　面嚴宻圍堵毋使賊匪一名兎脱乃於朕㫖未到之
　先剛塔惟知在堡前圍𠞰並不嚴防山後去路致賊
　得以設計乗間奔竄該提督又不星夜帶兵追捕迨
　賊已逺颺止在後尾追任其肆出刦掠李侍堯唯安
　坐靖逺以辦理逆犯家屬為畏避地步並不親赴該
　處調度㑹𠞰及聞賊人逃逸毫無措置失志張皇仍
　不即行親往此事若仍交伊二人辦理恐致貽誤倘
　日乆使賊蔓延尚復成何事體是以特命尚書福康
　安帶欽差闗防同領侍衛内大臣海蘭察帶領巴圖
　魯侍衛章京等馳驛前往福康安等素嫻軍旅且現
　在兵力厚集賊匪餘黨自可尅期撲滅地方百姓亦
　得早就奠安似此小醜跳梁原不值特派大臣前往
　但以該省督提辦理不善不得不簡重臣督率整頓
　以期速於蕆事所有辦理不善之文武各員統俟賊
　匪𠞰除浄盡後福康安按其功過核其情罪詳悉奏
　聞另降諭㫖
上又諭内閣曰甘省小山逆回田五等謀興新教煽誘
　匪徒搶掠村堡擾害良民現在賊首雖已就斃而夥
　黨尚未𠞰浄其所過地方百姓田廬牲畜被其刦掠
　及聞信驚避遷徙流離者均為可憫著福康安到彼
　即㑹同該督将該處村庄户口詳晰查明酌量撫䘏
　其應行蠲免錢糧及給與口糧之處一面辦理一面
　分晰具奏以示朕安撫良民務期得所之至意
　　　(臣/)等謹案甘省百姓平時仰沭
厚澤深仁蠲租給復亦既樂利盈寧共享昇平之福此
　　　次猝遇逆匪滋擾編戸小民未免畏避兵燹流
　　　離遷徙我
皇上如傷在抱軫念邊氓於逆回煽動之初已
特諭督(臣/)體察地方情形量加撫䘏兹復因賊黨翻山
　　　竄逸沿途所過村庄必有被其擾害者復
命尚書(臣/)福康安到甘後即行詳查賑䘏
巽命載申
恩膏叠沛該省之民安作息而戴
堯天莫不淪肌浹髓宜民人展廷隆父子以死拒賊不
　　　為脇從所謂感發天良憤由義激豈非
聖人仁徳之被雖顓䝉亦知深喻乎
　　同日畢沅奏言(臣/)近接督(臣/)五月初一日來咨逆
　　回竄入官川聚衆千餘人尚需各路官兵㑹𠞰現
　　在飛催陜省官兵迅速前往(臣/)標兵五百名約計
　　日内已可抵甘應聴督(臣/)就近調遣至定邊係延
　　安府所屬與甘省之靈州接壤距鹽茶㕔不逺回
　　民衆多該處離榆林不過三四百里延綏鎮(臣/)䇿
　　布坦現在就近前往彈壓亦可藉以䇿應至鳳翔
　　隴州等處皆與甘境犬牙相錯為回匪出没之所
　　倘有賊匪竄入秦鞏一帶必須分兵堵截昨興漢
　　鎮(臣/)三徳亦已帶兵在鳳翔駐劄賊匪尚未撲滅
　　盡净此二路之兵足資控制再查西安府滿營及
　　軍標撫標調赴甘省協同𠞰捕官兵共三千五百
　　名於四月二十六日分起起程毎起五百名連日
　　行走至五月初五日已全數出陜西長武縣境約
　　計頭二兩起官兵此時已抵安定㑹寧一帶餘亦
　　接續前進迅赴督(臣/)調往地方以資協𠞰奏入報
聞
　　五月十七日辛未剛塔奏言(臣/)於五月初八日至
　　杜家園子探知賊人竄往草芽溝馬營街一帶(臣/)
　　隨與副都統(臣/)圖桑阿提(臣/)俞金鰲商籌令寧涼
　　二鎮逰擊髙人傑汪啟帶領滿漢兵五百名先往
　　追𠞰臣同圗桑阿俞金鰲蘇靈吉蘭泰督兵亦即
　　隨後陸續趕赴馬營街時領隊大臣永安帶領西
　　安滿漢兵一千名先於初八日酉刻到馬營街對
　　賊扎營至初九日夘刻蘇靈等所帶之兵隨同永
　　安從北山梁進攻賊匪亦即前来迎敵正在交戰
　　之際臣同圖桑阿俞金鰲五岱先後俱到當即督
　　兵奮擊我兵鎗箭齊發打死賊人四十餘名割取
　　首級二十五顆奪獲馬一匹鳥鎗一杆賊匪帶傷
　　者亦多隨即敗去退據髙山我兵追至山坡正在
　　攻擊忍天降大雨隨将官兵撤回與賊相對拏營
　　(臣/)等察㸔賊匪在南面髙山札營三座俱係新白
　　布帳房賊人約有千餘名自本日酉時天雨至初
　　十日寅時方止臣等現在和𠂻商辦設法攻𠞰務
　　期迅速殱滅毋使一名漏網再遊擊髙人傑等拏
　　獲賊回家眷男女共三十二名車六輛(臣/)當即訊
　　明正法訖
　　同日李侍堯奏言(臣/)於初九日據㑹寧縣禀報西
　　安将軍傅玉所帶之兵於初七日已至㑹寧探明
　　提督之兵現在何處即行前往等因查提(臣/)在西
　　鞏将軍同日至㑹寧相去六十里自可㑹合從馬
　　營小路跟踪追捕兹復據通渭縣禀稱縣屬回民
　　禀首花楊凹寺子鎮等處回民将家口搬入石峯
　　堡聚集多人持有器械於初六日搶掠蔡家堡賊
　　首係楊填四等情(臣/)查石峯堡蔡家堡均係通渭
　　地方該犯等糾衆滋事適當賊匪搶掠西鞏之時
　　或係預先勾合臨時接應或係另有新教匪徒乗
　　機滋擾均未可定且附近之伏羌西和回衆較多
　　不可不防(臣/)昨聞賊人從小路竄入通渭境内恐
　　其逼近鞏昌該處尤為𦂳要已飛飭前派往安定
　　之兵五百名徑赴鞏昌防䕶現在将軍提督之兵
　　合為一處西安後撥之兵即将踵集自可協力殱
　　擒(臣/)在靖逺現無留辦之事擬酌留弁兵在靖彈
　　壓(臣/)即日起程星赴安定鞏昌一帶視賊踪較近
　　之處駐劄庶聲息更通一切易於相機辦理再(臣/)
　　連日審訊靖逺城中與賊内應知情之犯鉄光彩
　　等三十六名又賊營逃回被拏之犯張六巴子等
　　五名又官川赴靖逺送信約人之賊馬經一名俱
　　已供認確鑿審明後即将該犯等正法并将縁坐
　　犯屬十七名一併正法訖又據臬司陳步瀛将在
　　鹽茶審訊拏獲賊犯及從逆犯屬禀請核辦(臣/)查
　　李化玉一犯係由馬尾川糾合徒黨往小山從田
　　五入夥造逆與帮同田五倡復新教已經凌遲之
　　馬海龍厥罪惟均迨從賊營敗竄潜回復敢拒捕
　　傷人尤為兇惡應即凌遲梟示又自賊營逃回之
　　李自虎等六犯及順從新教知有逆謀之馬守伏
　　等四十二犯暨犯屬田自俊等十二名均已飭該
　　司即在鹽茶正法訖再本月初九日(臣/)接據副将
　　八十五玉柱等禀稱連日在鷹窩石用礮轟擊賊
　　船一面堵截隘口賊人情急擕眷入船開船逃遁
　　官兵即行迎截用鎗箭擊射斃賊甚多其婦女多
　　投河自盡計殱斃者二百餘人間有棄船爬崖之
　　賊因崖石陡削不能爬上不過二十餘人等情是
　　鷹窩石賊匪已可盡數殱擒俟𠞰除浄盡此項官
　　兵即可撤回調赴提臣軍營𠞰賊均奏入
上命軍機大臣傳諭福康安五岱李侍堯剛塔俞金鰲
　圖桑阿曰剛塔奏初九日馬營街𠞰賊情形一摺㸔
　此光景較前稍有起色但賊現在屯聚馬營街剛塔
　俞金鰲圖桑阿等所帶之兵俱已到齊即應各領将
　兵分布前後左右将賊人四面合圍併力進攻方能
　一舉集事盡數殱除不致仍前翻山逃竄乃閲摺内
　該提督等仍㑹集一處並不籌算及此若復致賊人
　翻山而遁更屬不成事體又本日據李侍堯奏稱靖
　逺現無留辦之事即起程前赴鞏昌安定一帶賊踪
　較近處駐劄辦理等語李侍堯既知應親往辦理即
　當星赴馬營街打仗處所與剛塔等面商妥辦乃僅於
　賊踪較近之處逗遛駐劄是何言耶㸔来此事剛塔
　惟知在賊後尾追全不籌及繞在賊前並督率官兵
　分布左右以期四面圍殺不使竄逸俞金鰲圖桑阿
　等則以𠞰賊為剛塔一人専責伊等如帮辦者然而
　李侍堯則一味退縮不前仍思於賊踪不到之處遥
　遥安駐似𠞰賊事宜與伊無涉彼此推諉竟無一人
　實心承辦李侍堯剛塔俞金鰲圖桑阿著再傳㫖嚴
　行申飭此時若再不派重臣前往督率恐有貽誤昨
　已令尚書福康安同領侍衛内大臣海蘭察帶同巴
　圖魯侍衛章京等馳驛前往但福康安到彼尚需十
　餘日而此時𠞰賊正在𦂳要之際五岱素嫻軍旅曽
　為㕘賛大臣福康安未到之先即著五岱總理一切
　所有彼處帶兵之大臣官員俱聴其節制調度五岱
　此時務當相度機宜速籌圍𠞰不可使賊人有一名
　兎脫亦不可因福康安未到稍存觀望等候之見至
　賊人自馬家堡奔竄後又有楊填四等聚衆接應並
　有張阿渾馬建功等亦被賊人糾約入夥以致復行
　屯聚且賊營内俱係新白布帳房又有鳥鎗等項器
　械賊人甫經竄逸各處回民即紛紛接應入夥帳房
　器械等物俱非倉猝可辦從前蘇四十三滋事尚因
　副将新柱知府楊士璣激成此次賊匪竟係蓄謀已
　乆暗中勾約預備所以能同時聚擾皆由李侍堯平
　時不能督率地方文武官弁漫無防範覺察所致俟
　事竣後著福康安查明詳悉㕘奏另降諭㫖又前此
　賊田五等自小山起事後其餘賊由鹽茶㕔至西鞏
　驛一帶四出奔竄所經之處地方已屬遼逺沿途村
　堡被賊搶掠百姓受害者必多且前據該督等查有
　民人展廷隆因賊脇令入夥不從父子被害可見民
　人等平時受朕撫䘏深恩雖遭荼毒仍至死不肯從
　賊殊堪嘉憫昨已降㫖令福康安到彼㑹同該督即
　詳晰查明酌量撫䘏李侍堯接奉諭㫖即速先行普
　諭各屬務期良民安輯毋使一人失所再據李侍堯
　奏分竄鷹窩石賊匪經副将八十五玉柱等帶兵迎
　截擊斃甚多所辦尚好八十五玉柱等於分竄之賊
　能奮勇截殺亦屬可嘉著存記俟事竣後福康安查
　明果係出力奏聞候朕降㫖其餘賊二十餘人李侍
　堯仍嚴飭該副将等上𦂳擒拏務獲勿任乗間逃竄
　　同日大學士公阿桂奏言竊照此次逆回在馬家
　　堡翻山竄逸皆由後路不能防範以致乗間潛逃
　　其賊匪人數忽少忽多俱係據弁兵探報究未能
　　得其確實㸔來賊回所過地方自不免有新教回
　　人附㑹滋櫌此外回民似不至風聞煽動該省前
　　經調集各路官兵今添派四川屯練畨兵及阿拉
　　善兵並令旺沁班巴爾親身帶領前往現在福康
　　安等前往督辦自無難尅期𠞰滅至目下籌辦𠞰
　　捕事宜(臣/)悉心揣度甘省地方貧瘠官塲尤為清
　　苦辦理軍需本非易易近因内地用兵鹽菜口糧
　　俱從删減官兵所得月糧按日計算毎日僅得三
　　分一經調遣該兵丁等尚須留瞻家口沿途費用
　　必致不敷且非官為隨地支給亦不能常川接濟
　　竊恐承辦各員或有貽誤所闗非細更恐該兵丁
　　等因餬口拮据臨時或致逃匿更属不成事體(臣/)愚
　　以為此事最闗𦂳要仰懇
聖恩傳諭李侍堯詳􁀒體察有應照舊例支給者仍照
　　舊給發事竣後聲明必須情由准其酌量報銷且
　　不必斤斤過於樽節如此庶承辦之員既不虞掣
　　肘而該兵丁等得資飽騰自必倍切奮勉勇往集
　　事奏入
上命軍機大臣傳諭李侍堯曰甘省逆回滋事節經檄
　調西安滿漢官兵及寧夏涼州等處滿兵並各提鎮
　所屬兵丁進𠞰不下數千人其如何支給應付之處
　總未據李侍堯詳􁀒奏及㸔來此時李侍堯竟屬張
　皇失志一籌莫展諸事漫無料理兵丁等追𠞰賊匪
　鹽菜口糧最闗𦂳要况今又調川省屯練降畨兵及
　阿拉善䝉古兵到彼協𠞰此項兵丁俱從别處徵調
　前來應得口糧必需隨時寛為應付從前𠞰捕蘇四
　十三時所調川省屯練及阿拉善兵並陜甘官兵土
　兵支給鹽菜口糧俱辦有章程著傳諭李侍堯即派
　委大員専司妥協辦理照前支給不必拘泥成例俟
　事竣後具奏将必需情由聲明候朕酌量降㫖庶承
　辦之員不虞掣肘而兵丁等得資飽騰自必倍加奮
　勉勇往從事並諭福康安知之
　　同日傅玊永安奏言竊臣傅玉於四月二十六日
　　由西安帶領頭隊二隊官兵一千名星即起程於
　　五月初七日前抵㑹寧縣地方接據提(臣/)剛塔來
　　咨知回賊由西鞏驛小路竄奔馬營等處(臣/)傅玉
　　正欲整兵往追適(臣/)婿巴里坤副都統(臣/)永安進
　　京
陛見行至山西聞甘省逆回滋事奏請前往協𠞰於初
　　七日行抵㑹寧請先行帶兵追賊(臣/)傅玉即将所
　　領西安兵一千名交永安先行徃追(臣/)永安已於
　　初八日帶兵直抵馬營與五岱剛塔俞金鰲圖桑
　　阿吉蘭泰蘇靈等㑹同打仗(臣/)傅玉暫留㑹寧俟
　　後隊兵陸續到齊即星赴永安軍所奏入
上命軍機大臣傳諭傅玉旺沁班巴爾永安莽古賚敷
　倫泰明善曰傅玉行至㑹寧地方聞賊在馬營即将
　所領西安兵交永安帶領前往殱賊所有前隊西安
　兵一千名著即交永安調用其明善所帶後隊之兵
　著交調任西安副都統敷倫泰即速帶領馳赴永安
　駐劄之處與五岱等併力𠞰賊傅玉年老於用兵機
　宜未經厯練著與明善並回西安同哈青阿守城至
　莽古賚亦已年力就衰著回寧夏駐守所派寧夏滿
　兵著即交旺沁班巴爾一併帶往馬營等處協同五
　岱等𠞰賊
　　五月十八日壬午五岱永安剛塔俞金鰲圖桑阿
　　奏言(臣/)等於初十日寅刻派西安滿洲協領和興
　　額遊擊髙人傑等帶兵四百名搶賊人所佔之西
　　山頂又派遊擊皂王保都司福徳保岱什衣守備
　　馬斌帶兵五百名同西安滿洲協領韋陀保所帶
　　滿兵二百名直向賊所據中間山頂賊營攻擊又
　　涼州滿營佐領德亮八十七帶滿洲兵二百名搶
　　奪賊人所據山卡西安副将保興帶兵二百名䇿
　　應又令土司楊宗業挑選畨兵三百名派都司舒
　　寧阿帶領進攻東山頂賊營(臣/)五岱永安剛塔俞
　　金鰲圖桑阿蘇靈阿蘭泰督兵接續於初十日辰
　　刻進𠞰奮擊賊衆亦前來迎戰往返擊壓至申刻
　　賊衆俱行上山我兵殺賊甚多拏獲活賊三名搶
　　獲賊馬數匹鳥鎗三扞惟時土司楊宗業之畨兵
　　進攻東山賊營不意賊匪自山頂冲壓畨兵退走
　　(臣/)等即督兵迎擊救䕶賊衆方退值天氣已晚微
　　雨(臣/)等暫行對賊拏營十一日天未明時據哨探
　　人報賊人帳房俱已不見賊人又復潛遁(臣/)等隨
　　派髙人傑汪啟帶兵四百名尾追並派總兵蘇靈
　　吉蘭泰帶兵一千名分路追擊本日巳刻據髙人
　　傑等報稱賊匪於本日天明以前俱徃石峯堡一帶
　　(臣/)等速令髙人傑汪啟及兩鎮所帶之兵前往追
　　擊(臣/)等亦刻即帶兵隨後接續前進
　　同日五岱等又奏言(臣/)等於初十日打仗時拏獲
　　活賊三名蔡有元等供稱安定縣屬沙馬溝馬家
　　河地方俱有新教馬營街盡係新教現在領頭打
　　仗頭人名呌馬阿不都馬之先沙之玉馬世雄此
　　四人都是三掌教頭目還有小頭人四人名呌馬
　　旺馬彪馬有素服沙有娃子現在馬阿不都要約
　　㑹石廟兒蔡家堡珠子山菜子川石溝裡義岡川
　　石峯堡等處新教聚集往通渭去又(臣/)等於初九
　　日戍刻接據静寧州知州涂躍龍禀報石峯堡回
　　匪於初六日夜搶掠蔡家堡已截留所調西安兵
　　一千名在該州並所屬之偏林堡一帶隘口設卡
　　彈壓同時又據安定縣知縣陳善儀報稱初八日
　　有賊七八百人到馬家河搶掠雙尾子山亦有賊
　　匪在彼扎營初十日辰刻據通渭縣知縣王慺禀
　　報蔡家鎮於初六日夜間被賊攻掠現在石峯堡賊
　　回又糾合㑹寧車黄家地方回民同往堡内復又
　　四路糾聚約有回衆數千人虎狼溝亦聚有賊匪
　　數百人又據㑹寧縣知縣李堡禀報通渭義岡川
　　居住民人投報逆回約有三四百衆擁入該堡殺
　　掠焚搶是夜並擾魏家石溝黄家岔花亭下各處
　　又據西安将軍傅玊來咨稱初九日在㑹寧城外
　　拏獲賊回一名據供稱石峯堡只有一條道進去
　　四面多是石峽再無出路賊回欲将官兵誘入裡
　　外夾攻雖所供未足為據不可不小心防範(臣/)等
　　惟有相機儘力辦理並咨明督(臣/)添兵各處堵截
　　務期速行擒滅净盡均奏入
上命軍機大臣傳諭五岱李侍堯剛塔俞金鰲圖桑阿
　曰昨因剛塔奏賊匪竄往馬營街該提督等仍係㑹
　集一處並不籌及四面合圍朕即慮其復致賊人翻
　山而遁已有㫖傳諭五岱等速籌圍𠞰不可使賊人
　有一名兎脫乃本日奏到賊人又復逃竄並據奏石
　峯堡等處回民俱有聚集搶掠之事㸔來此事竟係
　剛塔在馬家堡縱賊竄逸以致得以散往各處又復
　勾合匪徒四出刦掠此時若仍交剛塔辦理必至僨
　事五岱嫻習軍務人亦老練明白自知進止機宜但
　閲所奏摺内稱接據傅玉來文拏獲賊回訊供賊人
　想把官兵誘至石峯堡堡内止有一條進路賊人便可
　前後夾攻等語雖賊匪供詞不足憑信苐用兵固當
　勇往向前亦不可不知慎重石峯堡縱屬險要然該
　處附近居民自必熟悉路徑五岱等宜詳悉訪問總
　以小心防範毋稍疎忽或實係險隘不妨别尋路逕
　四面圍𠞰勿再使竄逸為要至賊人雖四散聚衆滋
　事但總由馬家堡賊匪竄出以致各處勾合聚集滋
　擾此時五岱竟當専力𠞰捕馬營街之賊現在兵力
　厚集尤可設法分布前後左右四面圍住𠞰殺以期
　盡數殱除此項賊匪既殱除净盡其餘匪黨聞風畏
　懼已聚集者自當紛紛解散未起事者亦可消其逆
　謀總之兵貴神速不可徒事尾追致賊得以肆行刦
　掠也再據奏稱拏獲活賊三名所獲之賊係何名姓
　作何正法曽否訊取供詞拏獲者係何員弁又李侍
　堯昨日奏到賊營逃回李自虎等六犯及知有逆謀
　之馬守伏等四十二犯暨從逆犯屬田自俊等十二
　名又係何人所獲總未據詳細奏明著傳諭李侍堯
　等即速分晰查明具奏
上又命軍機大臣傳諭阿桂福康安曰據五岱等奏賊
　人復行竄逸且有石峯堡等處回民聚集滋擾之事
　並稱回匪頭人有馬阿不都馬之先沙之玉馬世雄
　四人都是三掌教頭目更有小頭人四名等語新教
　匪徒竟有三掌教名目可見伊等掌教内已有等第
　層次是其蓄謀已乆必非朝夕所能猝合李侍堯身
　為總督且從前𠞰除蘇四十三後所有㫁除新教之
　事即責成該督専辦乃該督於新教回匪等公然自
　立掌教名目等次之事毫無覺察任其煽惑勾結以
　致釀成事端豈封疆大臣惟知厚享亷俸安坐衙齋
　而於地方此等重大事件全不留心防範有是理乎
　福康安到彼即查明此事如果係李侍堯平時漫不
　經心養癰貽患所致即據實嚴㕘具奏至賊人屢次
　逃逸糾合夥衆擾害地方揆度情形必須滿洲勁旅
　前往方能迅速蕆事著傳諭阿桂於火器健鋭兩營
　内挑選精兵一千名預備聴候諭㫖再行帶領起程
　所有分隊帶領之侍衛章京等並著酌量選派京兵
　聲勢壮盛經阿桂帶領前往尤足以壮軍勢而懾人
　心阿桂所帶京兵一到自可㑹同調度剋期竣事也
　　　(臣/)等謹案賊回自馬家堡逃竄後逞其故智屢
　　　經翻山潜逸又復四出勾引糾聚日多皆由該
　　　督提等並不籌及四面圍𠞰致賊得鋌而走險
　　　茍延殘喘自當厚集兵力速行盡數殱除
皇上揆度事機已
命尚書(臣/)福康安統率将弁前往督辦復慮該省緑營
　　　官兵未能一舉集事因
命大學士公(臣/)阿桂再簡滿洲勁旅㑹同協𠞰迨後京
　　　兵一到擒渠蕩穴尅日蕆功良由
神鈐逺燭先事預籌所以能風馳霆擊迅掃賊氛也
上又命軍機大臣傳諭直隸總督劉峩河南巡撫何裕
　成陜西巡撫畢沅曰甘省逆回滋事該處緑營弁兵
　未能迅速蕆事尚須另派滿洲勁旅前往𠞰捕已傳
　諭阿桂於火器健銳兩營内挑選精兵共一千名分
　為五起預備前往所有沿途應用車輛著傳諭劉峩
　何裕城畢沅不動聲色飭屬宻行妥備勿致臨時遲
　誤亦不可稍涉張皇直隸派景禄河南派江蘭陜西
　派圖薩布耑司其事䕶送出境
　
　
　
　
　
　
　
　
　
　
　
　
　
欽定石峯堡紀畧卷四
欽定四庫全書
欽定石峯堡紀畧卷五
　　五月十九日癸酉李侍堯奏言(臣/)於四月二十六
　　日與提(臣/)相晤於劉家井議以(臣/)赴靖逺督捕糜
　　子灘竄匿鷹窩石之賊提(臣/)由余家溝李陽川一
　　帶搜捕餘賊防其竄入官川嗣賊人竄據馬家堡
　　於五月初二日與官兵打仗(臣/)竊以賊人既入馬
　　家堡官軍堵截攻圍即可在此完結不謂賊人雨
　　夜潛逃提(臣/)帶兵尾追已落賊人之後迨賊人初
　　六日焚搶西鞏提(臣/)於初七日追至賊已翻山南
　　竄由小路至通渭縣之馬營地方而通渭之石峯
　　堡復有聚匪乗機滋擾(臣/)查杜家園距馬營數十
　　里提(臣/)已於初八日至彼若分兵迅往自可追及
　　賊踪痛加𠞰戮俾不敢侵犯通渭乃連接該縣禀
　　報情形甚為𦂳急若馬營之賊與石峯堡賊匪合
　　為一處則通渭甚屬可虞其毗連該縣之伏羌西
　　和回衆較多萬一交通接應愈難辦理(臣/)現在兼
　　程前赴安定與将軍提督聲息相通惟有嚴督将
　　弁迅速辦理再(臣/)查此次𠞰賊各路官兵齊集所有
　　兵丁口糧馬匹料草(臣/)早飭藩司轉飭地方官預
　　備供支復令多辦炒麺乾糧以便褁帶並多雇牲
　　畜䭾運糧豆其草束一項鄉村多有存積購買尚
　　易擬酌給兵丁折色銀兩令其隨處買用(臣/)查臬
　　司陳步瀛現在鹽茶審辦案犯将竣即飛飭該司
　　馳赴安定㑹寧一帶督率經理無悞供支奏入
上命軍機大臣傳諭福康安曰據李侍堯所奏其意亦
　以為賊人遁逸剛塔並不星夜帶兵趕捕繞在賊前
　截殺惟知在後尾追致賊得以勾結匪黨四出刦掠
　摺内措詞皆隠隠㕘奏剛塔總督與提督平日雖屬
　平行至行軍之時一切皆應聴總督調度如李侍堯
　親往打仗處所督率籌辦剛塔仍然怯懦不前原不
　妨據實㕘奏乃該督惟知安坐靖逺觀望逗遛及賊
　已逺颺惟知以落在賊後歸咎剛塔試思伊不又落
　剛塔之後乎至所稱馬營之賊與石峯堡之賊合為
　一處則通渭甚為可虞新教匪徒到處勾結今賊匪
　既已竄往通渭則石峯堡之賊人自必聚集入夥著
　福康安到彼迅速籌辦勿使再有蔓延方為妥善
上又命軍機大臣傳諭甘肅布政使馮光熊曰甘省逆
　回滋事總督李侍堯帶同臬司陳步瀛前往靖逺一
　帶蘭州省城止有藩司馮光熊一人在彼照料乃匝
　月以来並未見馮光熊陳奏一摺該省總督業經公
　出一切地方應辦事宜均係藩司經理該省現有回
　匪滋事官軍前往𠞰捕安定一帶距省不逺現在作
　何籌備防範之處甚闗𦂳要乃馮光熊總未據奏及
　從前蘇四十三滋事之時王廷賛尚知将情形具奏
　數次馮光熊係由軍機司員擢任藩司豈轉不能見
　及此耶馮光熊著傳㫖嚴行申飭並将現在作何防
　範情形迅速具奏
　　二十日甲戌五岱永安剛塔俞金鰲圖桑阿奏言
　　(臣/)等於本月十一日據偵卒報稱馬家灣見有賊
　　回數百名自西北往東南山溝行走(臣/)剛塔當即
　　派逰擊汪啟帶兵二百名先行追拏(臣/)等隨後帶
　　兵前進至馬家灣逰擊汪啟業将賊回殺死二十
　　餘名奪獲軍器十六件殺賊家眷三十二口又拏
　　獲受傷活賊一名究問賊衆現往何處逃走㨿供
　　現在賊人眷口數千俱在石峯堡居住與官兵打
　　仗之賊亦有千餘名商酌将石峯堡家眷接取保
　　䕶前往伏羌秦州一帶糾㑹賊衆等供臣等隨星
　　速跟踪前往追𠞰是日申刻據通渭縣知縣王慺
　　禀報有賊回數百圍攻縣城甚急請發兵救援(臣/)
　　剛塔派兵三百名令都司福徳保岱什衣帶領星夜
　　馳往通渭𠞰捕於十二日亥刻據福徳保等禀報
　　十二日寅刻帶兵抵通渭縣賊匪已在城中放火
　　燒毁城隍廟一座知縣大堂一座民舖十餘處當
　　即率領官兵前進排列鎗箭矛刀奮勇𠞰拏而賊
　　回見我兵勢盛即䑕逃出城外在北山上札營隨
　　即率領官兵追趕用鎗擊打奪獲賊馬一匹殺賊
　　二十餘名查該縣倉糧並未燒壊銀庫已被打破
　　銀錢無存獄中囚犯盡數被賊放走王知縣在後
　　園中倉房内藏匿劉訓導跳樓右腿跌傷典史温
　　模自縊身死並詢據該訓導稱賊回自初八日酉
　　刻攻城至十一日戌刻用長未綑梯上城攻破城池
　　今賊既逃竄出城隨将城外百姓放入城中撥令
　　壯健者上城與官兵三百名一同防守賊退走之
　　後於十二日未刻復㑹集賊匪約有四五百名在
　　城東南山頂札營距城三里等因(臣/)等據禀即於
　　堵禦鹿鹿山之兵續派二百名令其前往接應再
　　(臣/)等於十二日午刻追賊至鹿鹿山賊回在山頂
　　札營三座山勢髙險道路窄狹現今臣等設法連
　　行進擊賊仍負嵎死守查賊回所佔鹿鹿山石峯
　　堡係通伏羌通渭秦州鞏昌㑹寧安定等州縣一
　　帶總路要隘(臣/)等即在對面拏營並分派官兵於
　　各路口嚴行堵截奏入
上命軍機大臣傳諭阿桂福康安五岱曰賊人現在鹿
　鹿山扎營剛塔等仍止在對面拏營又不籌及堵截
　圍攻之法是復縱令賊人得有去路現已派阿桂福
　康安帶同侍衛章京等並京兵一千名前往督𠞰五
　岱等此時雖不能奮勇殺賊當此兵力厚集之時自
　當分撥将領四面堵圍防其又從後路竄逸俟阿桂
　等到時再行㑹合殱擒再據五岱等奏拏獲活賊一
　名訊據供稱現有賊人眷口數千俱在石峯堡居住又
　商議将石峯堡家眷接往伏羌秦州一帶等語賊匪
　家眷既有數千口由石峯堡前往伏羌秦州伊等此
　時何不派兵分路前赴該處截住賊人並将賊犯家
　屬盡數擒斬勿使又得與人㑹聚豈伊等不能殱除
　賊衆而於賊人留下之老幼眷屬尚不能派兵截殺
　必待朕數千里外一一為之指示耶著五岱即遵㫖
　於永安八十五玉柱等數員内酌派一員迅速帶兵
　前往𠞰辦毋使一名漏網至賊匪既攻破通渭城内
　居民自必被其擾害現在作何安撫庫項錢糧被賊
　搶去者若干其放走監犯有自行投回者著福康安
　詳晰查明具奏典史温模聞城破自縊沒於王事尚
　屬可憫應予議䘏其訓導因跳樓跌傷情尚可矜至
　知縣王慺因畏賊先行逃匿不能督率兵民在城防
　䕶以致失事並著阿桂福康安到彼㑹同查明據實
　㕘奏
　　同日李侍堯奏言(臣/)前因賊人已至西鞏該處有
　　小路可至通渭伏羌當即咨㑹提(臣/)撥兵前往堵截
　　兹連據通渭縣禀報石峯堡所聚之賊搶掠村堡
　　並已環城攻圍焚搶西闗該縣防䕶只有民夫不
　　敷防守(臣/)甚為焦急即飛飭派往鞏昌之兵五百
　　名先往協同守䕶並據提(臣/)等以軍營兵力稍單
　　尚須接續(臣/)查附近提鎮之兵所調已多其逺處
　　各營又緩不濟急現有涼州肅州二鎮續到兵六
　　百已飭令趕赴軍營又鷹窩石之賊𠞰除殆盡所
　　有副将八十五原帶兵五百名(臣/)亦飭星赴安定
　　就近撥往提(臣/)軍營再(臣/)調赴防䕶通渭之兵五
　　百名現據提(臣/)咨已另派兵三百名前往此項官
　　兵並可調赴軍營是現在派往之兵已有一千六
　　百名足敷接續至軍營糧食最闗𦂳要(臣/)早飭藩
　　司轉飭附近之㑹寧隴西安定静逺等州縣預備
　　炒麵乾糧料豆等項運送前往(臣/)復派蘭州道宋
　　維琦督催經理惟是經過山徑叢雜現在安定㑹
　　寧一帶鄉村均有賊踪恐其潜伏搶掠或有疎虞
　　(臣/)又派兵四百名輪流䕶送以期不悞供支(臣/)明
　　日即抵安定再行察㸔情形辦理奏入報
聞
　　同日甘肅按察使陳步瀛奏言竊(臣/)接督臣李侍
　　堯札知賊回現圍攻通渭縣城調(臣/)馳赴安定一
　　帶隨同查辦(臣/)於五月十二日自鹽茶起程十三
　　日戍刻行抵隆徳縣城接據平涼府知府王立柱
　　署静寧州知州涂躍龍報稱西安副都統明善帶
　　領滿漢兵一千二百名於十一日由静寧州前往
　　石峯堡進𠞰又據馬夫探稱十二日官兵抵髙廟
　　山滿兵先佔山頂賊人各執刀矛仰面上攻官兵
　　往下放鎗打死賊人數十名賊人退回石峯堡官
　　兵乗勢追趕奪得頭卡撫標兵續至正在劄營賊
　　人又從山上下撲官兵抵敵不住即時冲散嗣據
　　行營官兵陸續回營俱稱副都統明善已中矛傷
　　陣亾等情臣聴聞之下不勝駭異賊回草竊小醜
　　胆敢抗拒官兵並将領兵大臣殺害逞㐫犯順不
　　法已極查将軍傅玉副都統永安圖桑阿提督剛
　　塔俞金鰲合兵數千駐劄通渭之馬營街大兵雲
　　集震讋
天威現雖偏師失利逆回必不致遽肆鴟張惟髙廟山
　　距静寧隆徳平涼等州縣僅八九十里至百餘里
　　不等静寧現有兵三百名該州縣慮其乗虚東犯
　　羣請益兵防守若俟禀請督(臣/)派撥誠恐輾轉遲
　　延(臣/)從固原經過詢知彼處尚存兵一千五百名
　　現已飛扎副将張拱酌調兵五百名分撥隆徳平
　　涼兩縣防䕶城池(臣/)即星赴静寧州㑹同将備收
　　集餘兵嚴防要隘以遏賊鋒至督(臣/)李侍堯於十
　　一日由靖逺一帶進發計日将抵安定一切進𠞰
　　事宜諒已熟籌方畧(臣/)俟静寧籌辦防守事畢仍
　　馳至督(臣/)行營隨同料理外所有現在賊匪情形
　　及調兵防守縁由理合具奏奏入
上命軍機大臣傳諭阿桂福康安五岱陳步瀛曰據陳
　步瀛奏稱西安副都統明善帶兵由静寧前往石峯
　堡進𠞰十二日抵髙廟山擊賊中矛傷陣亡前因五
　岱等奏稱傅玉拏獲賊匪訊據供稱賊人想将官兵
　誘至石峯堡内裏外夾攻朕即有㫖傳諭五岱等務
　宜小心防範今明善竟於石峯堡被害自係該副都
　統未悉彼處地勢以致誤中賊人之計殊堪憫惻其
　所帶官兵内恐亦有受傷陣亡者著阿桂福康安到
　彼後查明具奏一體優䘏至賊人既如此鴟張而彼
　處又無有主見能辦事之人福康安不可不兼程星
　赴該處籌辦即阿桂亦當即日帶領京兵分起前往
　以壯軍勢而懾人心所有帶兵之侍衛章京等即著
　阿桂一面挑帶派往一面奏聞再據陳步瀛奏稱髙
　廟山距静寧隆徳平涼等處僅八九十里至百餘里
　不等該州縣兵力無多恐賊人乗虚東犯已飛札固
　原副将張拱酌調兵五百名分撥隆徳等處防䕶並
　星赴静寧州收集明善所帶餘兵嚴防要隘以遏賊
　鋒等語所辦甚好該處兵力既單賊人乗勢搶奪㫁
　不可不防該臬司所辦尚屬能事自當如此嚴宻堵
　禦勿使賊人再行乗間奔竄
　　　(臣/)等謹案賊匪佔據石峯堡恃險負嵎抗拒官
　　　兵竟敢戕害大員攻掠縣城實為罪大惡極雖
　　　寸磔不足蔽辜而揆厥所由總因該處帶兵大
　　　員毫無籌畫縦賊逺颺以致賊人勾結匪徒乆
　　　延殘喘未能尅日翦除
皇上神幾坐照洞悉情形爰命福康安兼程星速赴甘
　　　(臣/)阿桂帶領勁旅即日唘程所謂兵貴神速先
　　　聲所鼓足以奮揚士氣而震讋
天威迨乎大軍雲集壁壘一新不待兼旬賊黨盡數殱
　　　擒詎非
睿謨廣運勝筭先操之明騐歟
上又諭内閣曰甘省逆回滋事未能迅速𠞰滅已派福
　康安帶領巴圖魯侍衛章京等前往𠞰辦著再派阿
　桂帶領侍衛章京並京兵一千名分作五起阿桂先
　帶領頭起由驛起程從河南一路行走前往其隨帶
　軍機處司員並著一體馳驛
上又命軍機大臣傳諭阿桂福康安曰現令阿桂前往
　甘肅㑹同福康安辦理𠞰賊事宜所有福康安佩帶
　之欽差大臣闗防即可令阿桂作為将軍印信福康
　安海蘭察五岱等並為㕘賛大臣協同經畫至屆期
　進勦時賊匪内有應誅戮者即行誅戮若俘獲賊首
　要犯酌揀數名派委幹練官兵䕶送迅速解赴熱河
　務飭該解員等沿途小心防䕶毋稍疎縦並於起解
　時飛咨所過省分督撫嚴飭地方文武員弁按站派
　兵協同䕶解
　　二十一日乙亥李侍堯奏言(臣/)於本月十四日據
　　提(臣/)剛塔札知由馬營街一路於十二日追賊至
　　蕁蔴灣地方賊匪現在魯山扎營並咨令速派弁
　　兵赴通渭救援正在籌計間是日又據都司福徳
　　保岱什衣禀報該都司等於十二日寅刻前抵通
　　渭賊回已将通渭縣城攻破倉糧並未燒壊庫項
　　無存獄犯盡數放逸知縣王慺在倉房内藏匿現
　　在賊回竄出城外復於東南山上扎營等由嗣據
　　平涼府知府王立柱禀稱副都統明善於本月十
　　二日帶兵從偏麻堡赴石峯堡𠞰賊打仗中矛受傷
　　陣亡等情伏查(臣/)前因通渭情形𦂳急一面将赴
　　鞏昌防守官兵五百名檄令就近前往防䕶復以
　　提(臣/)在馬營𠞰賊較鞏昌至通渭更近隨即飛咨
　　令撥兵救䕶乃(臣/)前遣之兵未及趕到提(臣/)所撥
　　之兵甫經到彼而通渭縣城先為賊所攻破雖經
　　都司福徳保岱什衣擊退賊匪而賊衆旋散旋聚
　　仍復近城扎營與石峯堡之賊互相聨絡副都統
　　明善帶兵往𠞰又因中傷陣亡現在軍營滿漢官
　　兵合計雖有數千而賊人散竄滋擾勢難分路𠞰
　　捕兵力仍單(臣/)現在飛調寧夏滿洲兵一千名再
　　調寧夏鎮標兵五百名星赴軍營又莊浪城守尉
　　額爾恒額現帶滿洲兵二百名在省城彈壓(臣/)亦
　　令前赴軍營據河州總兵哈當阿禀稱韓土司所
　　管老教兵已令挑選一千名預備(臣/)查前年老教
　　土兵打仗甚為得力現亦将此項兵丁調来應用
　　兹(臣/)已抵安定查該縣有甘標留駐兵三百名即
　　遣往通渭協同防守並再飛催肅州涼州及(臣/)標
　　副将八十五從鷹窩石撤回之兵星赴提(臣/)軍營
　　惟是賊人糾合各處新教敢肆猖獗日聚日多(臣/)
　　晝夜焦憂似此情形恐難尅期蕆事仰懇
皇上天恩簡派乆經行陣之大臣官員来甘㑹同辦理
　　以期迅速完結奏入
上命軍機大臣傳諭阿桂福康安曰據李侍堯奏請調
　寧夏滿洲鎮標兵丁星赴軍營㑹𠞰㸔来賊匪自馬
　家堡翻山逃竄之後沿途勾結聚集愈多而通渭縣
　石峯堡等處之賊又暗相聫絡攻破縣城傷害帶兵
　大員猖獗已甚必須及早殱除以靖地方茲剛塔率
　領各處官兵已不下數千名軍勢不為不盛而馬營
　街石峯堡俱係通渭縣地方相距又不甚逺何以剛
　塔由馬營街一路追賊而於通渭縣城失守之處竟
　毫無䇿應且副都統明善於石峯堡遇賊打仗亦以
　單軍失利中矛陣亡剛塔亦並未派兵救援近在一
　縣之内彼此信息不通其故殊不可解著阿桂福康
　安到彼時即查當時實在情形如果有貽悞之處即
　行據實㕘奏至新教回民自蘇四十三滋事之後朕
　節次傳諭李侍堯令其嚴宻查辦净盡根株李侍堯
　雖不諳軍旅而於查辦地方事務尚所能為乃現在
　各處新教回匪互相煽惑蔓延勾結擾害地方若非
　李侍堯平日不能留心覺察辦理不善何至賊匪猖
　獗若此是其養癰貽患為害地方李侍堯之罪實無
　可逭阿桂福康安到甘時俟𠞰賊完竣後務須嚴查
　賊匪經過起事一帶如有順從新教者即行盡數殱
　除勿留餘孽至賊匪所過村庄城堡有與賊人賫送
　糧食或傳遞信息併曽為賊人出力打仗者即為從
　賊夥黨必當盡予駢誅不可稍事姑容若本非賊匪
　經過地方而又並未與賊人串通勾結者自是良回
　不必波及著傳諭阿桂福康安於此次𠞰戮净盡後
　務将根株剪除毋使一名得以漏網方為妥善
上又命軍機大臣傳諭李侍堯曰本日據行在兵部奏
　甘省逆回不法来往文報皆闗𦂳要請飭令直𨽻山
　西陜甘督撫自京至甘省一帶添設腰站並酌添馬
　匹以備馳逓文報等語已諭令依議速行前據李侍
　堯等奏賊人焚刦西鞏驛搶去號馬及民馬二百餘
　匹當經傳諭該督令其速行設法安置以達郵傳雖
　現在文報並無貽誤但賊人於鹿鹿山石峯堡一帶
　聚衆滋擾距安定㑹寧静寧各州縣不逺該州縣均
　係甘省衝衢大路况該省𠞰賊事宜已有㫖飛調川
　省屯練暨阿拉善兵各一千名赴甘協𠞰並令阿桂
　福康安帶同侍衛章京等及京兵一千名馳驛迅速
　前往李侍堯即不能辦理𠞰賊之事寧於地方事件
　尚不能妥協經理乎所有該省驛站著責成李侍堯
　専辦設有貽悞則該督更罪上加罪矣再節次揀發
　往甘之滿洲道府較他省為多何以李侍堯於辦理
　軍務運送糧草等事未見奏及派委滿員承辦滿洲
　人員乗騎嫻習即使鞏昌一帶非該道府所轄均為
　該督省内之屬員亦應檄調前来帮同辦理著傳諭
　該督如此時辦理軍需臺站需人即於通省道府内
　酌調滿員數人分派承辦
上又諭内閣曰李侍堯等奏賊回滋擾通渭縣城随經
　派往𠞰捕之都司福徳保岱什衣等奮力擊殺回匪
　即竄出城外當經查明知縣王慺在後園中倉房内
　藏匿訓導劉徳跳樓右腿跌傷典史温模自縊等語
　王慺當逆回滋擾自當率領民夫上城嚴宻防守即
　或力有不支亦當罵賊而死為國捐軀凡沒於王事
　者國家自有議䘏之典乃該令當賊匪攻城不能率
　衆防䕶竟至向倉房藏匿倖免偷生實屬無恥况典
　史微員尚知身殉訓導亦跳樓跌傷王慺係該縣知
　縣乃竟訓導典史之不若國家安用此等縣令為耶
　王慺著革職拏交刑部照例治罪其典史温模並著
　交部議䘏
　　同日阿桂奏言竊(臣/)於本月十九日接奉
諭㫖令将火器健銳兩營兵挑選一千名預備並酌派
　素嫻行陣之侍衛章京等分起帶領其派出之兵丁
　所有應得之項照例辦給欽此臣阿桂荷䝉
聖恩深重理宜馳驅行陣奮勉効力遵即前赴該營挑
　　派預備該兵丁等應得之項亦照例備辦俟再接
　　奉
諭㫖(臣/)即帶領頭隊先行起程其餘四隊酌量驛站車
　　輛便於輪流逓送(臣/)即令派出之侍衛章京等陸
　　續帶領約束前進間一日行走除領隊之侍衛章
　　京等(臣/)阿桂已於素所深知各員内酌量派往外
　　伏思明亮春寧雖由愚昧無知身蹈重愆苐伊二
　　人於行陣之際俱曽經厯人尚勇往奮勉而明亮
　　尤為得力有用俱在
聖明洞鑑之中伊二人現在監禁轉得間居安逸(臣/)愚
　　昧之見懇請
聖恩将伊二人釋放或賞給侍衛拜唐阿令隨(臣/)前往
　　効力行走是否有當恭俟
諭㫖後敬謹遵行再派出滿洲兵一千名必須領隊大
　　臣約束方有専屬舒亮瑚尼爾圖二人或俱派往
　　或即派舒亮前往之處請
㫖遵行奏入
上諭曰領隊大臣著派舒亮去明亮春寧著賞給藍翎
　侍衛隨往打仗効力贖罪
　　二十二日丙子傅玉五岱永安剛塔俞金鰲圗桑
　　阿奏言臣等於五月十四日據西安協領禪達理
　　稟報副都統明善帶兵於十二日巳時往石峯堡
　　進𠞰行至迤東五里有四五百逆回前来攻撲官
　　兵奮勇𠞰殺賊匪敗竄我兵乗勝奪取賊匪頭二
　　卡正在安營掘濠之間忽䕶墻内有賊匪數十從
　　髙阜處撲下我兵鏖戰良乆抵敵不住副都統明
　　善受傷陣亡等因(臣/)等聞信之下實深憤懣即欲
　　帶兵往𠞰而賊回等在鹿鹿山深岩藏匿恃險攖
　　守意欲伺隙始行下撲查現在各營内只有兵四
　　千餘名若分往各處堵𠞰勢便單弱(臣/)傅玉等公
　　同商酌應請照四十六年𠞰滅蘇四十三時調取
　　川省屯練兵来甘協𠞰該兵丁等善於跨越山險
　　較為得力(臣/)等一面具奏一面飛咨四川總督李
　　世傑成都将軍保寧令其選派二千名星即起程
　　来甘並行知寧夏将軍莽古賫阿拉善親王旺沁
　　班巴爾等調滿洲兵一千名阿拉善兵一千名迅
　　速前至軍營俟所調之兵到齊再行相機進𠞰奏
　　入
上命軍機大臣傳諭傅玉五岱李侍堯曰傅玉等奏賊
　匪現在鹿鹿山恃險攖守請飛調屯練阿拉善寧夏
　各處兵丁俟到齊後再行相機進𠞰同日又據軍機
　大臣將所繪自西安堡至通渭一帶地圖呈進朕因
　閱該将軍等摺内並不籌及四面合圍之法仍係㑹
　集一處在賊對面扎營賊人現雖藏匿鹿鹿山不過
　因官兵尚未到齊該山居髙臨下有險可恃為暫時
　嵎負之計若見官兵踵至心懐畏懼勢必又思翻山
　逃竄此時各處回匪聚衆滋擾皆由剛塔在馬家堡
　縱賊逃遁所致前已節次有㫖傳諭伊等當分撥將
　領四面堵圍毋使賊人又從後路竄逸此㫖諒伊等
　業經接奉若再不能嚴宻堵圍賊人或復潛竄不但
　剛塔一人罪上加罪即現在軍營之領兵大員均不
　能當此重罪也至此事始終貽悞皆由李侍堯安坐
　靖逺並不親赴打仗處所督率調度及賊已竄逸仍
　思於賊踪不到之處逗遛駐劄畏葸不前以致軍營
　無人統攝全不上𦂳認真辦理即如本日傅玉等摺
　内有俟所調兵丁到齊再行進𠞰之語所調各兵非
　十日半月可到豈有坐待彌月之理該将軍等所帶
　之兵現有四千餘名昨又據李侍堯奏續派兵一千
　六百名前赴軍營聴候調遣是兵力已不為少又有
　将軍統領副都統及提督總兵各大員在彼何至竟
　束手無䇿安坐營中與賊對持必待所調各兵到齊
　然後再行設法辦理况賊人由馬營街逃往鹿鹿山
　擕帶糧草自屬無多現既藏匿深山從何得食前已
　有㫖傳諭李侍堯等留心訪察若有為賊私送糧食
　之人即行查拏嚴辦此㫖自亦已接奉該将軍等若
　果能嚴宻防範使賊人無從潛出刦掠並新教黨類
　不敢暗為齎送糧食則賊人又安能乆延殘喘再明
　善在石峯堡被害其所帶弁兵作何收集現交何員
　帶領其石峯堡之賊又作何𠞰捕李侍堯竟似置之
　不問而傅玉等則惟稱兵力不敷分撥任賊在石峯
　堡公然肆行無忌㸔此光景總由軍營内無督辦之
　人剛塔俞金鰲俱係提督職分相埒彼此既不相統
　屬傅玉係隔省将軍且年老不甚曉事五岱雖素嫻
　軍旅又係經過留辦客官呼應不靈以致互相推諉
　羣懐觀望又見明善打仗被害益形氣餒若李侍堯
　早能到彼督辦一切則領兵各員内即提鎮以下有
　怯懦不前坐失機㑹者該督自可據實糾㕘何至徘
　徊畏葸漫無整頓傅玉李侍堯剛塔俞金鰲圖桑阿
　俱著傳㫖嚴行申飭李侍堯接奉前㫖自己前赴軍
　營但此時𠞰賊闗鍵總以嚴防後路四面圍攻勿使
　賊人乗間逺颺為要朕閱軍機大臣所進圗内四至
　方向雖不能甚准而賊人滋擾之處既在通渭地方
　相距亦不甚逺已於圖内用硃筆約畧標記著五岱
　李侍堯等遵照妥辦其圖内地方山川營盤里數是
　否相符著詢查該處情形另行繪圖呈覽並諭阿桂
　福康安知之
上又命軍機大臣傳諭傅玊五岱曰前據陳步瀛奏星
　赴静寧州收集明善所帶餘兵嚴防要隘以遏賊鋒
　該臬司所辦尚屬能事但伊究係書生未嫻軍旅且
　此項兵丁既經失利之後則其氣已餒未必即能堵
　住賊人著再傳諭五岱等務須迅速派兵分堵要路
　加意嚴防並宜收集餘兵申明紀律以作士氣
上又命軍機大臣傳諭保寧曰前已有㫖諭保寧選派
　四川屯練畨兵一千名帶領赴甘協𠞰今據傅玉等
　奏請調取屯練番兵二千名兵勢愈盛則𠞰捕愈為
　得力著保寧即遵照辦理其原派之一千名保寧即
　帶領穆塔爾等星即起程赴甘其續調之一千名著
　酌派幹練副将統領前往
上命軍機大臣傳諭阿桂福康安曰副都統明善在髙
　廟山陣亡伊所帶之滿漢官兵有一千二百名亦不
　為少僅遇賊匪四五百人何至一經接戰即行失利
　其故殊不可解或係該兵丁等怯懦所致著阿桂福
　康安到彼詳悉查明據實具奏
　　同日阿桂奏言竊(臣/)欽奉
諭㫖令(臣/)將帶兵之侍衛章京酌量挑派(臣/)謹就所知
　　選派頭等侍衛額爾博克䕶軍參領星山保觀祥
　　三等侍衛佛爾卿額徳布星額定住塔爾弼善副
　　䕶軍參領愛星阿永寧委䕶軍參領徳成額等十
　　員令其分起帶兵前往至應派之兵丁一千名(臣/)
　　阿桂於火器營内㑹同(臣/)綿恩挑選於健銳營内
　　㑹同(臣/)復興等挑選将曾經出兵及技藝精嫻者
　　毎營挑派五百名共選派一千名除該兵等應得
　　箭枝綿甲火藥鉛丸俱令該處照例辦理即行給
　　與外其應得銀兩仍照四十六年定例賞給查上屆
　　各兵起程原係酌量車輛間一日即令一隊起程
　　以期迅速行走此次酌令分兵為四隊毎隊二百
　　五十名令侍衛章京等仍間一日一隊起程已交
　　兵部順天府遵照辦理奏入報
聞
　　同日法靈阿奏言(臣/)自阿克素起程回京五月初
　　一日行抵西安聞固原州所屬地方回民李化玉
　　等倡立邪教聚衆滋擾督(臣/)李侍堯提(臣/)俞金鰲
　　等業經領兵前往𠞰捕(臣/)聞信之下即星夜趲程
　　前進徑赴督(臣/)李侍堯軍營聴候調遣奮勉𠞰賊
　　俟事竣再行回京庶稍盡犬馬報効之誠奏入報
聞
　
　
　
　
　
　
　
　
　
欽定石峯堡紀畧卷五
欽定四庫全書
欽定石峯堡紀畧卷六
　　五月二十三日丁丑阿桂奏言(臣/)於五月二十四
　　日帶領侍衛章京並京兵一千名由京起程按日
　　分隊行走前往甘肅辦理𠞰捕逆回事宜(臣/)查賊
　　匪煽聚新教勾通接應膽敢抗拒官兵戕害大員
　　攻城搶庫實為罪惡貫盈其黨夥雖多看其打仗
　　器械不過刀矛急則竄走乗勢刼掠前此各路徵
　　調之兵尚未齊集是以領兵將弁僅能在後尾追
　　不能繞道截殺圍堵未得迅就擒滅至石峯堡進
　　𠞰時明善追擊陣亡在已將賊擊敗之後因未悉
　　該處地形急於逐利而失利其攻破通渭縣城之
　　賊經該都司等帶兵前進所到官兵無多即行竄
　　出是其草竊伎倆斷不能久肆鴟張指日兵力厚
　　集四路堵擒即或再有回匪接應而
天兵迅掃無難刻期蕆事(臣/)一到甘省當悉心竭力與
　　福康安等會同籌辦務期𠞰捕盡淨早一日完竣
　　即可早一日仰紓
聖懷奏入
上諭曰勉為之速將逆回𠞰滅以慰懸望
　　同日李侍堯奏言(臣/)查現在馬營之賊與石峯堡
　　之賊互為聫絡提(臣/)剛㙮俞金鼇暨將軍傅玉副
　　都統圖桑阿永安護軍統領五岱合兵追捕賊尚
　　負固相持(臣/)已添調官兵擒𠞰惟是賊人勾合各
　　處新教聚集多賊四出滋擾恐難尅期撲滅(臣/)於
　　出兵打仗又素未經練日來愈切焦憂反覆籌維
　　若再有蔓延愈難收拾是以(臣/)前已耑摺仰懇
聖恩簡派久經行陣之大臣侍衛來甘會同辦理以冀
　　即為蕆事至賊人狡黠詭詐到處暗伏奸細勾引
　　新教匪徒除鹽茶靖逺挐獲之犯業經審訊辦理
　　昨(臣/)前來安定復於道旁見一道士形跡可疑挐
　　獲盤詰隨加搜撿身帶矛傷三處嚴刑拷訊據供
　　名徐璠成即係賊營遣來勾結新教之賊又據該
　　犯供出現在安定之匪黨數人旋經挐獲似此鬼
　　蜮情形殊堪痛恨(臣/)惟有嚴行訊究有無復往他
　　處勾結之犯密速搜挐欽遵
諭㫖務期剷盡根株不留遺孽
　　同日畢沅敷倫泰奏言竊(臣/)畢沅接據西安滿營
　　協領禪達禮稟稱西安副都統明善於五月十二
　　日在石峯堡𠞰賊受傷陣亡(臣/)等聞信之下不勝
　　髪指逆回如此猖獗不法已極必須厚集多兵迅
　　速撲滅而甘省涇平以東兵力甚單不敷策應(臣/)
　　正在籌辦間復接固原提(臣/)剛㙮札開挐獲賊匪
　　吳金一名訊據供稱賊衆商議齊集石峯堡後即
　　搶奪伏羌秦州一帶等語又據各州縣紛紜稟報
　　四處均有賊匪聚衆搶掠殃民且賊匪現已圍攻
　　通渭縣城并聞石峯堡賊回聚集數千人現已札
　　知興漢鎮帶兵前往秦州駐劄偵探賊情堵截擒
　　𠞰而汧隴一帶為陕省門戸必得重兵防守方保
　　無虞(臣/)畢沅查賊匪在静寧通渭一路抗拒官兵
　　該處南通秦鞏東南即逼近陜省之隴州鳳翔汧
　　陽等處層巒叠嶂跬步皆山而甘省之秦州為迤
　　南重鎮陜省之隴州為秦州門戸二處最為𦂳要
　　現聞甘省大兵俱在北面𠞰賊將來賊回或南竄
　　秦階或從東路竄入陜省之汧隴一帶均未可定
　　該處山勢險峻路逕叢雜在在俱有回匪若賊人
　　由此竄入捜捕較為費手則隴州鳳翔實為陜甘
　　南路交界阨要之處該地距通渭秦安不過二百
　　餘里必得多兵堵禦以備不虞是以(臣/)畢沅前
　奏明飛調興漢鎮(臣/)三徳帶兵一千名前往守禦而
　　鳳翔隴州汧陽一帶通甘小路共有一十七處各
　　處俱須兵防守今提(臣/)剛塔復將總兵三徳并將
　　所帶之兵調赴秦州則陜省之鳳隴地方兵備全
　　無倘賊匪乗虚竄入則闗中震動為害更非淺鮮
　　此時若調他處官兵實屬鞭長莫及現在(臣/)敷倫
　　泰䝉
恩調補西安副都統原擬即速起程前赴甘省但現據
　　提(臣/)來札賊匪既有東竄之信則撥兵前往隴州
　　等處堵截刻不可緩而緑營又無統兵大員(臣/)等
　　再四酌商現有挑備軍標存營兵五百名(臣/)敷倫
　　泰即行親自帶領於本日起程星夜前赴隴州相
　　機堵截但該處各隘口甚多㫁非五百名兵所能
　　堵禦查延綏鎮(臣/)䇿卜坦現駐定邊該處雖通甘
　　省靈州尚在北路就目下情形而論則汧隴更為
　　𦂳急(臣/)畢沅現已飛咨該鎮帶兵一千名星速前
　　來堵截隘口以資捍禦但定邊距汧隴路程遙逺
　　該鎮帶兵前往約須半月誠恐緩不濟急是以就
　　近復行飛調興漢鎮兵五百名迅往隴州協同防
　　守
　　同日剛㙮奏言竊(臣/)前奉
諭㫖令安撫舊教並嚴密訪查新教欽此(臣/)查舊教回
　　民現俱守法安靜當即凜遵
聖諭明切出示遍行曉諭至(臣/)標營所屬兵丁甚衆内
　　難保無暗從新教之人正在留心訪查間適據固
　　原州王琮禀報挐獲固原南闗駱駝厰新教回匪
　　馬昇貴供稱伊孫馬如林馬如海俱係固標兵丁
　　一在軍營隨征一在鹽茶防守密請就近拘挐等
　　情(臣/)查馬如林馬如海係提標兵丁今經固原州
　　挐獲馬昇貴訊認新教不法已經該州將家屬挐
　　禁(臣/)將馬如林馬如海立時拘挐查甘肅按察使
　　陳步瀛現在駐劄鹽茶㕔隨將該二犯派令妥弁
　　押解鹽茶㕔交按察使陳步瀛審辦其餘標鎮協
　　營官兵内均有回民(臣/)仍留心密為訪查隨時妥
　　協辦理不敢稍有疎忽均奏入
上命軍機大臣傳諭傅玉五岱李侍堯曰昨因賊人藏
　匿鹿鹿山防其復翻山逃逸已有㫖傳諭五岱李侍
　堯於賊營前後分兵親往圍堵本日據畢沅奏興漢
　鎮總兵三徳所帶之兵一千名業經剛㙮調赴秦州
　堵禦等語該鎮此時自己到彼防遏賊人後路是該
　處已有三徳所領弁兵策應而五岱等之現住營盤
　在鹿鹿山石峯堡之間密邇賊人正闗𦂳要著傳諭
　五岱等如兵力實不能分五岱竟可不必遵前㫖分
　兵圍繞賊人後路但當於現在劄營處所倍加小心
　防禦不可致賊人仍由舊路竄回靖逺西鞏一帶并
　當設法派兵分堵石峯堡賊人要路以㫁其互相聫
　絡之勢勿令賊人繞出官軍之後或致猝不及備為
　要至軍營内現有五岱暫行總理一切而帶兵之副
　都統提鎮大員亦不乏人傅玉年老在彼無益且敷
　倫泰現赴汧陽隴州一帶西安省城止有畢沅一人
　著傳諭該將軍即將所帶之西安滿漢官兵交與五
　岱永安管轄伊遵照前㫖一面奏聞一面速行起程
　回至西安鎮守再本日據李侍堯奏於安定道旁挐
　獲道士徐璠成據供乃係賊營遣來勾結新教之賊
　徐璠成既係賊營遣至安定經李侍堯盤獲何以不
　將賊營現在詳細情形向其嚴鞫況賊人既令匪徒
　改裝潛出勾結則其所遣者自不止一人亦必不止
　安定一處李侍堯尤應逐一硏訊飛咨各處嚴密拘
　挐亦可以㫁賊黨羽勾結且此數賊問明後何不即
　行正法又賊首田五殱斃後祇留餘黨馬鬍子李鬍
　子二人其被勾結入夥者又有楊填四張阿渾等此
　時賊營内究係誰為總領頭目何以李侍堯均不向
　徐璠成訊明具奏此事始終貽悞總由李侍堯不早
　至軍前調度所致今於此等審訊賊匪事件尚復疎
　畧若此豈竟張皇失措至於此極耶至剛㙮縱令賊
　人竄逸以致到處聚集滋事肆行無忌該提督此時
　尚有何面目靦然身列戎行至伊所奏挐獲兵丁馬
　如林馬如海俱係新教回匪既係新教即當正法何
　必解交地方官行軍之事豈可拘例若是乎已有㫖
　傳諭陳步瀛將該犯審明正法又據李侍堯奏稱現
　在馬營之賊與石峯堡之賊互為聫絡等語賊人各
　聚一山彼此何由聫絡必係暗中差遣匪徒往來通
　信始得互相勾結若官兵果能晝夜嚴密巡邏并於
　要隘堵截盤詰將此等送信之人立時挐獲正法則
　賊信既㫁賊勢自孤豈李侍堯等不能帶兵進攻𠞰
　滅賊衆而於一二來往送信賊匪尚不能設法邀截
　耶將此傳諭五岱等並諭令阿桂福康安知之
上又命軍機大臣傳諭敷倫泰三徳曰畢沅等奏接據
　剛㙮札稱挐穫賊匪吳金訊供賊衆即欲搶奪伏羌
　秦州一帶現已札知興漢鎮總兵三徳帶兵前往秦
　州堵截因思汧隴一帶為陜西門戸現將挑備軍標
　存營兵五百名交敷倫泰帶領前往相機堵禦等語
　所辦甚好賊匪既有搶奪伏羌秦州之語該處必須
　大員帶兵迎截現在五岱等在鹿鹿山劄營堵𠞰兵
　勢似單未便再分三徳到彼正可㫁賊人南竄之路
　並須將該處已入新教回匪詳悉查明概予騈誅不
　可稍事姑息至汧隴一帶為東南入陜門戸最闗𦂳
　要若賊人由此路竄入該處山路叢雜恐其又有煽
　動勾結之事著傳諭敷倫泰即帶領官兵將該處通
　甘隘口嚴行堵截並隨時偵察奸細勿使兩省回匪
　暗相聫絡其所帶西安兵丁五百名不敷防守已據
　畢沅奏飛調興漢兵五百名迅速前赴隴州興漢距
　隴州不逺此項兵丁想已到齊敷倫泰即當上𦂳派
　撥令其協同西安兵丁併力防禦使陜甘交界處所
　毋有疎虞方為妥善敷倫泰既在汧隴防守不必再
　行赴甘將此並諭畢沅知之
上又命軍機大臣傳諭陳步瀛曰陳步瀛前奏收集明
　善餘兵嚴防要隘以遏賊鋒自陳奏後迄今已有十
　日靜寧州一帶地方是否寧謐明善所帶之兵收集
　後共有若干是否尚足資防堵未據該臬司續有奏
　到深為厪念著傳諭陳步瀛即將該處地方及現在
　賊衆情形并該司在彼作何設法防範之處迅速具
　奏陳步瀛既在靜寧一帶料理一切如該處有應行
　陳奏之事即當據實具奏原不必拘泥體例禀明督
　臣以致轉輾遲延也至馬如林馬如海二犯現據剛
　㙮奏已解交該司審辦該二犯解到時審明後即當
　立時正法勿致稽遲稍有疎虞
　　同日李侍堯又奏言(臣/)據安定縣知縣陳善儀稟
　　稱署典史費元燈先因委赴官川密訪賊蹤該典
　　史帶領壮役十數名前至官川旋據衙役奔回面
　　稟該典史於二十七日至馬家堡適遇賊回亦到
　　将衙役赶散該典史不知下落嗣賊人自馬家堡
　　南竄後該縣復差役於馬家堡内尋獲該典史身
　　屍實係被賊殺害並有衙役吳朝鳳劉剴亦一併
　　受傷身死等情據禀理合将該典史費元燈被賊
　　戕害縁由附摺奏明奏入
上諭内閣曰署安定縣典史費元燈遇賊捐軀殊為可
　憫著交部照陣亡例給予卹典至衙役吳朝鳳等同
　時被害並著李侍堯查明從優賞卹該部知道
　　同日直𨽻總督劉峩奏言竊(臣/)欽奉
諭㫖辦理京兵過境事宜(臣/)查京兵一千名既已分為
　　四起則所需車輛為數無㡬(臣/)已遵
㫖傳諭藩司景禄查照向辦成案務須不動聲色妥密
　　預備俾京兵迅速遄進奏入報
聞
　　二十四日戊寅剛㙮奏言(臣/)於接奉
諭㫖後恐舊教回民心懷疑懼已屢次出示愷切曉諭
　　並諭沿路被賊裹脇民人令其痛自猛省速為解
　　散如有能將賊人頭目斬取首級或擒獻到官不
　　但重賞亦即按功超擢惟查賊匪經(臣/)前在狼山
　　𠞰捕餘黨僅八九十人竄往官川一帶復有新教
　　逆回相從者甚多誠如
聖諭自係田五斃後餘賊又復隨處勾結脅誘又(臣/)自
　　馬泉灣馬營街一帶節次挐獲賊匪供稱復有新
　　教逆回賊首馬三阿渾張阿渾馬壯等俱聚衆不
　　法約有數千名現在鹿鹿山石峯堡及附近通渭
　　伏羌各處據險抗拒官兵兹於十五日巳刻鹿鹿
　　山賊匪約有千餘名前來攻撲(臣/)等營盤(臣/)等當
　　即選派將領帶兵分頭迎擊賊匪並不迎敵徐退
　　髙山挐卡(臣/)伏查賊匪旋散旋聚現在鹿鹿山扎
　　營數處賊衆約有數千而又於附近通渭縣城伏
　　羌等處扎營與石峯堡之賊互相聫絡猖獗殊甚
　　且賊人散竄滋擾必得重兵分路𠞰捕方能尅期
　　殱滅凈盡業已飛咨興漢總兵三徳令於鎮屬挑
　　派精兵一千名帶領由秦州一路迎擊𠞰捕又飛
　　咨延綏總兵策卜坦帶領一千名速赴靜寧一路
　　偵探前進並札致督臣再酌調附近滿漢官兵兼
　　程前來圍𠞰以期迅速完結(臣/)等現在和衷商酌
　　悉心籌畫相機進攻奏入
上又命軍機大臣傳諭五岱李侍堯敷倫泰三徳曰本
　日據剛㙮奏現在賊匪情形内稱挐獲賊人吳金據
　供有聞得賊衆商議攻搶通渭伏羌秦州潼闗等處
　以斷文報之語此供㫁不足信賊匪聚衆滋擾伏羌
　秦州一帶回匪素多或思竄往該處為勾結接應之
　計尚為情事所有至潼闗逺在西安省城之東諒此
　草竊伎倆豈敢離其巢穴不畏官兵迎截𠞰殺逕至
　潼闗之理此必係賊人故為散播謡言希圖煽惑衆
　心此等匪徒一經挐獲剛㙮等原應嚴密審鞫訊明
　後並即行正法何得於軍營衆廣之地任其信口混
　供此時賊勢蔓延皆剛㙮疎脫之罪今於審訊賊人
　又全不小心詳慎剛㙮何不曉事至於此極耶又據
　奏稱賊匪旋散旋聚現在鹿鹿山扎營數處而約有
　數千又於附近通渭縣伏羌等處扎營與石峯堡之
　賊互相聫絡等語既扎營數處何不帶奮勇之兵單
　勦其一營别令兵截其來援之賊此或一法也徒擁
　兵坐視以待其翻山而逃又引兵尾追其後而又不
　及成何事體有如此用兵之理乎附近通渭伏羌等
　處扎營又係何項賊匪何以李侍堯等節次摺内均
　未據奏及看來伊等竟係張皇失措一味怯懦遂至
　漫無主見認聽賊匪妄供輒信為實著再傳諭五岱
　等務宜遵照前㫖於官軍現扎營盤處所倍加小心
　防禦並設法緝挐為賊送信之人以㫁其互相聫絡
　之勢但盤獲後當密訊供詞迅速正法不可又如剛
　㙮之拘例審辦並著傳諭敷倫泰三徳等在賊人後
　路之伏羌秦州汧陽隴州一帶小心防範嚴密堵截
　勿致疎虞
上又命軍機大臣傅諭畢沅策卜坦曰昨據畢沅等奏
　副都統敷倫泰帶兵五百名親往隴州一帶堵𠞰賊
　匪但該處隘口甚多因飛咨延綏鎮總兵策卜坦帶
　兵一千名前往捍禦等語所辦甚是本日又據剛㙮
　奏稱已飛咨策卜坦帶兵一千名速赴靜寧一路偵
　探前進甘省𠞰殺賊回已調集各路兵丁數千現又
　調四川屯練降番及阿拉善各處弁兵並派京兵前
　往即日當陸續到甘足資調遣而陜省汧隴一帶山
　勢險峻為東南入陜門戸且俱有回民居住防範堵
　禦甚闗𦂳要現在雖已降㫖令敷倫泰帶兵前往該
　處防禦猶恐兵力稍單著傳諭畢沅酌量情形如汧
　隴一帶可無需䇿卜坦在彼防禦即一靣奏聞一面
　咨㑹該鎮帶兵前赴靜寧一路會同五岱剛㙮等併
　力合𠞰如隴州一帶必得重兵堵禦則仍令策卜坦
　星赴隴州一帶敷倫泰帶領官兵在該處通甘隘口
　嚴行防範竟不必往靜寧總期酌量該處實在情形
　妥協辦理不必拘泥檄調也
　　二十五日己夘李侍堯奏言現在官軍移駐附近
　　石峯堡之鹿鹿山黑風嘴扎營犄角賊亦據險相
　　持雖據傅玉剛㙮等稱以賊人恃險自守察其意
　　如無便宜不來侵犯官軍伊等公同商酌相視有
　　可乗之機再帶兵進𠞰(臣/)竊慮賊若於山前牽綴
　　官兵潛分賊黨侵擾後路不可不防業經札致商
　　酌挑派官兵繞出後路於總要之處預行堵截以
　　防逸出滋擾惟是賊人近日糾聚較多又與馬家
　　堡窮蹙竄踞之時情形不同剛㙮等既已分路攻
　　𠞰兵力尚單須視有可乗之機再行進𠞰(臣/)又未
　　敢嚴急督催指日添調之兵陸續前往自可合力
　　攻圍以期殱滅再(臣/)前來安定於途次挐獲奸細
　　徐璠成訊據供出安定城中通賊匪犯數名當經
　　挐獲審訊兹審訊賊犯馬三九子又供出通賊之
　　犯數十名隨即密速嚴挐全行弋獲嚴加刑訊據
　　供均係知情與賊勾通並供仍欲往蘭州河州勾
　　合新教潛赴賊營等語(臣/)伏思賊人預蓄奸謀四
　　出勾合幾於遍處布伏夥黨似此鬼蜮情形殊堪
　　切齒今其所遣奸細紛紛敗露所有現獲各犯已
　　經審明正法者二十名其餘隨審隨辦至供出蘭
　　州河州勾合之匪(臣/)已密札藩司暨河州鎮設法
　　密挐嚴行訊究辦理奏入
上命軍機大臣傳諭福康安五岱李侍堯曰據李侍堯
　奏官軍現移駐附近石峯堡之鹿鹿山黒風嘴扎營
　賊亦據險相持竊慮賊人於山前牽綴官兵潛分賊
　黨侵擾後路業經札商挑派官兵繞出後路於總要
　之處預行堵截等語此想雖是朕已早見及此屢有
　㫖傳諭五岱等加意圍堵矣李侍堯既慮及賊人侵
　擾後路即應星赴打仗處所與五岱等面商辦理且
　賊已南竄現在安定一帶驛逓往來均無阻礙有何
　必須該督親身在彼料理之事乃仍於該縣安然遙
　駐惟以札致了事其故實不可解此時帶兵各員内
　剛㙮俞金鼇等惟稱兵力尚單與賊對持坐守五岱
　又係客官呼應不靈傅玉係隔省將軍昨已有㫖令
　其速回西安而李侍堯復在安定逗遛且其神氣亦
　露張皇畏怯現在軍營並無有識見督率調度之人
　想福康安未到之前附近調往之西寧寧夏阿拉善
　四川畨土各兵自必先到著傳諭福康安星夜兼程
　迅速赴該處籌畫妥辦以作士氣而肅戎行五岱等
　此時惟當於各要隘處所晝夜嚴密防堵勿使賊人
　又得乗間從後路翻山逃遁俟福康安一到各路大
　兵雲集壁壘一新自無難一舉殱擒尅期竣事也再
　據該督奏稱前在安定盤獲奸細徐璠成究出賊犯
　馬三九子及通賊之匪數十名隨挐到案據供均係
　知情與賊勾通并欲往蘭州河州勾合新教潛赴賊
　營等語賊人鬼蜮奸謀四出勾合蘭州省會重地河
　州一帶尤係回民巢穴自不可不留心嚴為防範馮
　光熊現在省城哈當阿亦在河州防守著李侍堯即
　嚴行札飭該藩司總兵一體設法嚴密稽查如有此
　等為賊送信勾結之人立即拘挐跟究並將其所欲
　勾合之回匪一併挐獲速行正法毋任賊人得以潛
　相煽惑再有蔓延
上又諭内閣曰甘省逆回滋事軍行糧餉甚闗𦂳要原
　任陜西按察使浦霖現在來京候補該員曽在金川
　辦理軍需尚為熟練著即馳驛速赴甘肅辦理軍需
　事務毋庸至熱河請訓
　　同日李侍堯又奏言三等侍衛蘇凌阿自英阿雜
　　爾換班回京行抵甘肅知逆回滋擾之事前來見
　　(臣/)據稱雖素係文員未經打仗但受
皇上重恩情願効力(臣/)查該員既願留甘効用自當給
　　與差使但該員未經出兵派往軍營亦屬不能得
　　力現在趕運軍糧火藥鉛丸等項事務較繁雖已
　奏派蘭州道宋維琦來往督催尚恐有不能兼顧之
　　處(臣/)擬即派蘇凌阿帮同催辦更可妥速奏入報
聞
　　二十六日庚辰傅玉五岱永安剛㙮俞金鼇圖桑
　　阿奏言(臣/)等因賊匪佔據鹿鹿山石峯堡山髙險
　　峻道路窄狹深溝石崖難以立即進攻隨選派弁
　　兵遶道探路以便前進自十三日辰刻大雨如注
　　至十四日未刻止又十四日酉刻大霧微雨直至
　　十七日方止頃據派往探路弁兵報稱五月十七
　　日有賊千餘名從鹿鹿山後遶出現在離此七十
　　里之烏家坪扎營等語(臣/)等伏查賊匪忽散忽聚
　　詭詐多端現在與賊對面扎營石峯堡賊匪出入
　　不㫁又有賊人遶出在烏家坪地方扎營烏家坪
　　相距伏羌一百餘里想來勾引伏羌新教攪擾地
　　方州縣城池闗係匪細查現在佔據鹿鹿山石峯
　　堡尚有賊人數千據險抗拒必得相機𠞰捕(臣/)傅
　　玉等公同商酌(臣/)傅玉永安帶領西安原來滿漢
　　官兵在於鹿鹿山要口挐營堵禦相機𠞰捕(臣/)五
　　岱剛㙮俞金鼇圖桑阿同涼寧二鎮蘇靈吉蘭泰
　　城守尉額爾恒額帶領固原甘州涼州寧夏官兵
　　並土司楊宗業之畨兵即刻起程前往烏家坪一
　　路追𠞰
　　同日李侍堯奏言竊(臣/)接奉
諭㫖飭詢(臣/)於五月初五日尚係在靖逺拜摺何以不
　即徃馬家堡相機進𠞰乃安居靖逺將帶兵調度
　事宜諉之剛塔等承辦一節伏查(臣/)於四月二十
　　六日由鹽茶起程赴靖逺二十七日與提(臣/)剛㙮
　　會晤於劉家井面相商定(臣/)赴靖逺督捕糜子灘
　　餘匪剛㙮帶兵由余家溝李陽川一帶追躡賊人
　　業將分辦縁由奏
聞嗣(臣/)於二十八日抵靖逺剛㙮於是日自劉家井起
　　程三十日抵郭城驛探知賊人現在馬家堡黒莊
　　屯聚隨派遊擊汪起等帶兵先往剛㙮於初一日
　　至頭寨子初二日與賊打仗初四日賊人即乗夜
　　潛逃計官兵與賊人在馬家堡相距為期四日惟
　　時(臣/)至靖逺正當賊人攻城甫退之後民情未免
　　驚惶尚有鷹窩石竄踞之賊派兵𠞰捕又城中新
　　獲内應之賊百餘人(臣/)不得不暫留審辦是以未
　　暇即赴馬家堡又奉
諭㫖飭詢靖逺鹽茶一帶在在皆有地方營汛弁兵似
　此逆回謀為不軌鄉約尚能舉首弁兵等豈有坐視
　賊匪經過不行禀報一莭伏查田五等謀興新教原
　　係暗蓄逆謀郷約亦係回民同村居住所有平素
　　往來之人及臨時勾合蹤跡㫁難掩其耳目是以
　　即能舉首此案當李化雄等赴營首告之時賊回
　　尚未舉事是以營汛弁兵知覺轉在郷約之後又
　　奉
諭㫖以官川一帶從賊回民必係馬明心餘孽事竣後
　必當趁兵力厚集嚴密查辦其小岔口等處新教亦
　當以漸查辦務盡根株一節伏查官川為馬明心首
　　禍之地流毒猶存前嵗蘇四十三案内奉有
諭㫖如有已歸新教而仍自認為舊教者是尚知畏罪
　只可亦因其避就量予生路詎伊等怙惡不悛改稱
　　舊教仍從新教此次賊人敗竄余家溝本不及百
　　人乃因糾合官川新教復聚多人遂敢抗拒官軍
　　復有小岔口等處從逆之賊此等愍不畏死之徒
　　自當欽遵
聖諭事竣後趁此兵力厚集之時盡數搜挐嚴行辦理
　　以期剷盡根株(臣/)在鹽茶靖逺安定節次審明辦
　　理統計有四百餘名尚有現審未辦者伏念此等
　　逆回敢於光天化日之下謀逆滋擾實屬罪不容
　　誅復何敢稍存婦人之仁致留餘孽又奉
諭㫖查詢靖逺城内勾通内應之犯多至八十餘名連
　家屬竟有一二百名伊等蓄謀已久及聞田五起
　事何肯安坐城中束手就擒一節(臣/)查該犯等於
　　本年正月内田五至靖逺掌教哈得成頭人哈彦
　　家商同謀逆令其轉約城内新教俟起事後攻打
　　靖逺勾通内應哈得成轉為紏約趁三月十五日
　　衆新教回人齊集禮拜寺將田五糾從謀逆情節
　　告知勾令臨期内應該犯等均屬知情是以潛伏
　　城中以待賊人之至預約於夜間放火内外夾攻
　　而逆謀未露舉首無人該犯等亦自混良民之中
　　並有隨同民夫上城防守者當賊人白晝攻城該
　　犯未敢即舉動嗣因守城官兵放鎗擊斃多賊又
　　挐獲鎗傷不能遁走之賊犯田重交嚴訊供出内
　　應各犯密開名姓維時天已傍晚有候補吏目朱
　　爾漢因人衆未敢聲張暗帶兵役託稱喚令守城
　　將各犯誆出指令兵役按名擒挐其城上之賊朱
　　爾漢將城内軍流人犯帶領上城全行挐獲收禁
　　正犯既已就擒其家口更無難弋獲此靖逺内應
　　各犯束手就獲之原委也又奉
諭㫖查詢馬海龍是否即係馬鬍子李化龍是否即係
　李鬍子李化玉是否係李鬍子族黨一節(臣/)查馬海
　　龍已經正法並非現在賊營之馬鬍子至李鬍子
　　名李可魁亦非已經正法之李化龍其李化玉係
　　固原馬尾川人李鬍子係鹽茶小山人係同逆而
　　非同族又奉
諭㫖查詢鹽茶與靖逺地方相距道里若干城堡村莊
　被賊人搶掠後現在情形如何(臣/)查鹽茶距靖逺二
　　百四十里(臣/)從鹽茶赴靖逺經過各郷堡村莊查
　　知賊過之時居民商賈均經逃匿賊退之後漸次
　　歸來就(臣/)途次所見有已經安堵者亦有僅存空
　　舍者近因賊人逺竄歸業紛紛(臣/)即當欽遵昨奉
諭㫖飭令該地方官查明被掠村莊酌加撫卹又奉
諭㫖飭詢固原至馬家堡黒莊等處相距不過四五百
　里何以(臣/)莭次摺内聲叙剛㙮追躡賊蹤之處竟似
　相隔甚逺彼此信息止憑文札往來一節查提(臣/)剛
　　㙮於四月二十日在固原起程(臣/)即於是日抵固
　　原迨(臣/)抵鹽茶剛㙮在打喇赤狼山一帶打仗迨
　　(臣/)抵靖逺剛㙮在馬家堡黒莊相距一百餘里聲
　　息相通迨賊人翻山夜遁由西鞏南竄馬營剛㙮
　　跟蹤追捕與(臣/)相離漸逺(臣/)恐聲息難於迅達隨
　　即
　奏明前赴安定鞏昌視賊蹤較近之處駐劄(臣/)因甫
　　抵安定即有挐獲奸細供出城中通賊之犯連日
　　查挐審辦又據傅玉剛㙮等札稱賊聚較多若欲
　　分路進𠞰兵力尚單現調之寧夏阿拉善四川屯
　　練兵丁尚未到甘須視有可乗之機再行進𠞰(臣/)
　　又未敢嚴急督催今臬司陳步瀛已來安定(臣/)將
　　審辦賊犯之事交令辦理(臣/)即前赴軍營與五岱
　　剛㙮等商酌辦理
　　同日延綏鎮總兵策卜坦奏言竊(臣/)於五月二十
　　日接准撫(臣/)畢沅劄知賊回夥聚石峯堡欲自通
　　渭伏羌秦州竄入陜西境内令(臣/)帶兵四五百名
　　迅速由金鎖闗取路前往隴州防守等因(臣/)正在
　　起程間接奉
諭㫖策卜坦現已帶兵由定邊靜逺起程前往截捕賊
　匪倘賊衆潛竄入陜西境即於該處要隘堵截無使
　一名兔脫等因欽此(臣/)查榆林等處地界沿邊雖屬
　　𦂳要但現在地方安靜無事(臣/)星速帶兵即日馳
　　赴鳳隴一帶嚴防隘口堵截竄逸賊匪並派神木
　　協副將彭智年代(臣/)辦理本鎮一切事務兹於途
　　次復接提(臣/)剛㙮來札内稱逆回聚衆鹿鹿山石
　　峯堡等處勢甚猖獗該鎮即帶兵一千名速赴軍
　　營協𠞰等因(臣/)查甘肅靜寧一帶既需兵力接濟
　　理合帶領官兵取道前往剛㙮軍營協同𠞰賊均
　　奏入
上命軍機大臣傳諭阿桂福康安五岱畢沅策卜坦曰
　前以五岱等奏賊人藏匿鹿鹿山官軍仍對賊扎營
　朕恐賊復翻山逃遁並慮石峯堡之賊繞出官軍之
　後滋擾屢有㫖訓諭五岱等當加意防範今思軍營
　現在兵力已不為少五岱等何不分遣遊兵於賊人
　出入要隘四路分投偵探既可以得賊營實在情形
　兼可以㫁賊勾結匪徒濟接糧食之路正在降㫖飭
　諭間復據五岱等續行奏稱十七日據派往探路弁
　兵報稱有賊千餘名從鹿鹿山後遶出離鹿鹿山七
　十里之烏家坪扎營該處離伏羌一百餘里想係勾
　引伏羌回匪滋擾等語賊人狡詐多端於山前牽綴
　官軍潛分賊黨從山後赴伏羌滋擾果不出朕之所
　料該處領兵各大員所司何事竟不及早籌畫分兵
　堵禦以致賊匪又分從山後逸出始行帶兵尾追軍
　營現在官兵已有數千且該督等所調之寧夏阿拉
　善等處兵丁此時自己陸續到營是該處兵力不為
　不多並非不敷𠞰賊之用總由五岱係客官不能作
　主而李侍堯剛㙮等失志張皇毫無籌辦以致節次
　俱落賊人之後思之實深憤懣豈每事皆候朕於數
　千里外為伊等一一指畫耶昨已有㫖傳諭福康安
　星速馳赴該處督辦此時五岱等務當於要隘處所
　嚴密防堵或繞出烏家坪之前以截賊人去路勿使
　又得乗間逺颺四出滋擾看來該處官兵已敷𠞰賊
　唯無人調度未免氣餒福康安接到此㫖務宜加𦂳
　晝夜趲行到彼督辦福康安早到一日庶辦賊事宜
　早得一日之益也本日又據李侍堯因接奉節次飭
　詢諭㫖逐欵覆奏所奏總不成事體如所稱本年正
　月内田五至靖逺哈得成哈彦家商同謀逆令其轉
　約新教勾通内應哈得成於三月十五日趁衆新教
　回人齊集禮拜寺時將田五糾從謀逆情節告知是
　何言耶從前蘇四十三殄滅後即責成李侍堯㫁除
　新教今哈得成等竟公然於禮拜寺齊集衆新教回人告
　知田五紏從謀逆情莭是該犯等倡教蓄謀已非一日聚集又非
　一人李侍堯身任封圻平日何竟毫無覺察以致養癰貽患又
　據奏稱前嵗蘇四十三案内奉有諭㫖如有已歸新教而仍
　自認為舊教者是尚知畏罪亦只可因其避就量予生路
　詎伊等怙惡不悛改稱舊教仍從新教所奏更属支離
　賊人膽敢於禮拜寺糾衆同謀是其逆形已露必非
　倉猝勾合之事且較蘇四十三為甚該督何得強以
　前詞藉口欲為缷罪地步耶又奏稱鹽茶靖逺安定
　辦過賊匪統有四百餘名尚有現審未辦者不得不
　暫留審辦未暇即赴軍營此等從逆之賊問明即行
　正法有何疑難不決即或須暫留審辦數日尚可何
　至十日半月之久此不過該督心存畏怯借遷延為
　不往軍前之計耳近來見朕催往軍前知其過而強
　為之辭欲誰欺耶此事始終貽悞皆由李侍堯平時
　惟安坐衙署全不知督率地方文武員弁稽查回匪
　以致新教蔓延及賊已滋事又不親身前往軍營會
　籌𠞰捕反借審訊賊犯家屬為由於靖逺安定等縣
　逗遛駐劄致領兵各員不相上下互為推諉羣懷觀
　望使賊得乗間四出勾結滋蔓經朕降㫖飭詢該督
　覆奏摺内尚一味避重就輕意圖卸罪試思朕前豈
　可以文辭支飾耶除已將該督悞事縁由明降諭㫖
　外並著將本日李侍堯奏到之摺録交阿桂福康安
　閱看俾共知此事貽悞原委再據李侍堯奏稱賊犯
　田重交供出靖逺内應回匪姓名維時天已傍晚有
　候補吏目朱爾漢因人衆未敢聲張暗帶兵役將各
　犯誆出按名擒挐等語朱爾漢以吏目微員能將内
　應賊犯用計妥速按名密挐甚屬可嘉何以李侍堯
　前在靖逺竟未奏及事定後阿桂福康安即將該吏
　目出力之處聲明送部引見此時若有知縣缺出即
　可委署至䇿卜坦於接剛㙮咨後已帶兵星赴靜寧
　即在該處協同防𠞰毋庸拘泥前㫖更赴隴州也
上又諭内閣曰從前甘省蘇四十三因新舊爭教地方
　官辦理不善致釀事端小醜跳梁立時撲滅經朕節
　次降㫖令李侍堯将通省新教回民當不動聲色密
　行查辦逺遣㫁絶根株以靖邊疆而安良善是查辦
　新教係李侍堯分内専責經數年間該督祗查拿一
　二人奏明辦理乃為時無幾遂有固原所屬小山囘
　民田五等聚衆謀逆之事攻城掠堡傷害官兵因令
　李侍堯查明賊人起事根由據奏靖逺城内囘民於
　夲年三月十五日衆新教回人齊集禮拜寺将田
　五紏從謀逆情莭告知勾令臨期内應等語是賊
　人多係新教乆蓄逆謀公然於縣城中齊集紏約
　李侍堯安坐省城毫無聞見則從前之查拿一二
　回匪不過藉以塞責而其並不寔心查辦已屬顯
　然迨賊首田五就斃餘黨竄入馬家堡剛塔等帶
　兵追赶李侍堯惟知株守靖逺藉稱審辦賊犯家
　属而於一切攻剿機宜竟視為非伊縂督本分應
　辦之事祗委之提督以致軍營統攝無人賊匪乘
　間翻山而逸經朕再四訓飭李侍堯始行移駐安
　定仍與剛塔等軍營相距遥逺彼此信息祗憑文
　札徃来行軍之道有如此之玩延懦怯者乎且各
　處從逆賊匪一經拿獲即當審明立時正法乃據
　奏鹽茶靖逺安定地方尚有現審未辦之犯此等
　為逆回匪有何疑難躭擱李侍堯無非藉以遷延
　觀望逺避賊鋒巧為卸過地歩是其避重就輕預
　存文餙之見豈能掩朕洞鑒真所謂欲盖彌彰也
　此事李侍堯既玩愒于平時又畏葸扵臨事遂致
　賊勢蔓延猖獗到處勾通李侍堯之罪實無可逭
　李侍堯着革職暫留甘省帶罪効力辦理軍需事
　務俟𠞰賊事竣後再降諭㫖其陕甘総督員缺着福
　康安補授福康安到甘時再行傳㫖接印任事至剛
　㙮於賊匪竄入馬家堡時並不堵截後路縱賊潜逃
　復札會總督展轉耽延迨賊逺颺始帶兵尾追以致
　賊人四出勾結日益滋蔓擾害地方且於賊人攻破
　通渭縣城及在石峯堡肆行紛擾之處毫無䇿應失
　機僨事其罪更無可逭剛㙮着革職拿問觧交刑部
　治罪其固原提督員缺著哈當阿補授現在河州有
　防範事宜哈當阿不宜即離彼處其未到任之前著
　五岱署理固原提督事務現在各處官兵厚集阿桂
　福康安先後到彼相機攻勦諒此窮竄么䯢自無難
　即時殄滅所有李侍堯剛㙮辦理此事始終貽悞縁
　由並通諭中外知之
　　　(臣/)等謹按逆囘乆蓄異謀潜思蠢動督(臣/)李侍
　　　堯平時漫無見聞已屬豢賊養癰迨夫潢池竊
　　　發又復怯懦遷延一切攻勦機宜竟諉之提(臣/)
　　　並不實心籌畫甚且逺避賊鋒株守縣城畏葸
　　　張皇始終貽誤屢經
嚴㫖飭詢尚不思愧悔自効引咎刻責輙於覆奏摺内
　　　藉詞委缷是其囘䕶欺飾之罪難逃
聖明洞鍳至提(臣/)剛㙮於賊匪起事時不能督兵速剿
　　　及賊已逺颺惟知在後尾追致令妄肆鴟張擾
　　　害地方玩冦失機莫此為甚核其情罪俱屬負
恩僨事難以曲貸
皇上特降諭㫖宣示中外分别禠職逮問
賞罰禍福悉視臣工之自取迨後在廷集議請正典刑
　　　爰書既定百喙奚辭書曰自作孽不可逭其是
　　　之謂歟
　
　
　
　
　
　
　
　
　
　
　
　
　
　
　
欽定石峯堡紀畧卷六
欽定四庫全書
欽定石峯堡紀畧卷七
　　五月二十七日辛巳甘肅布政使馮光熊奏言現
　　在𠞰辦賊回供支官兵口粮料草係(臣/)専責所有
　　沿途經過地方(臣/)已飛飭按例供支其駐劄官兵
　　之所查河東各屬倉儲粮料均屬充裕無難調撥
　　惟賊踪無定須多備乾粮炒麵以便携帶追𠞰(臣/)
　　亦早飭預備供運至草束一項河東厰貯甚少現
　　飭上𦂳採買倘有不敷酌量就近撥運(臣/)已知㑹
　　臬司陳步瀛彼此商酌妥辦總期無誤供支至省
　　城地方回民雜處必須嚴宻防範(臣/)仰遵
聖訓曉諭老教回民協力查拏如有自他處潰散潜逃
　　煽惑者立即擒獻並于各隘口多撥兵役安設卡
　　倫晝夜巡防節據附近各處拏獲潜來匪黨並督
　　(臣/)飭拏之要犯李應登張守禄馬徳田文貴馬五
　　十九馬忠馬清等或係從賊打仗或係謀逆知情
　　隨時訊明禀請督(臣/)將各犯先後正法(臣/)惟有督
　　同在省文武各官嚴宻稽查俾逆犯不致漏網現
　　在省城及各屬連次得有透雨麥苗暢茂粮價不
　　昻民情安堵奏入
上諭曰妥當但所奏畧遲矣以後十日半月即當奏聞
　汝曾在軍機處行走豈不知朕厪念乎
　　同日畢沅奏言據鳳翔府知府宋錡禀稱十八日
　　亥刻賊匪于秦安之黒石頭川閭坡川等處搶刦
　　滋擾又據西路州縣禀稱静寧州属之底店鎮回
　　匪聚有千人于十七日搶掠隆徳縣之五處村庄
　　又静寧州賊匪于十七日扎營廟兒岔十八日由
　　州屬之雷打灣一帶前進等因(臣/)查賊匪現屯通
　　渭之石峯堡該處後路最多南通甘省之秦州鞏
　　昌東通陜省之隴州汧陽周圍數千里山勢險峻
　　路逕叢雜大兵現俱在通渭北面倘賊人南竄秦
　　鞏或東走汧隴搜捕更為費力就現在情形而論
　　秦隴一帶必得重兵堵塞絶其後竄之路實為
　　着總兵三徳現帶兵由秦州前進固屬得力但為
　　數不過二千後又無兵接應究屬單薄陜省已無
　　兵可調隣省惟川北一路與漢中接壤若由雲棧
　　而赴鳳隴尚為近便(臣/)一面飛咨四川督(臣/)李世
　　傑飛調川北鎮兵二千星夜前來鳳翔非但汧隴
　　可資鎮壓亦以備三徳後應再西安省城為西陲
　　扼要之地現存營滿兵止剰二千五百名軍標及
　　城守營共計不及一千名只敷本城防守之用賊
　　匪現在搶掠静寧隆徳莊浪等處已逼近平涼而
　　西安至涇平一帶六七百里内各州縣並無防守
　　之兵深為可慮(臣/)已飛咨山西撫(臣/)農起就近飛
　　調山西兵二千名迅速來至西安聴候調撥奏入
上命軍機大臣傳諭李世傑農起曰據畢沅奏現已飛
　咨李世傑調川北鎮兵二千名前來鳳翔並飛咨農
　起調山西兵二千名來至西安聴候調遣所辦甚是
　此時賊勢蔓延必得重兵辦理方能速就殄滅而堵
　塞後路尤闗𦂳要現已續派京兵一千名令復興帶
　領前往著傳諭李世傑即于附近陜省之川北鎮各
　營内挑選精兵二千名令川北鎮總兵富禄帶領分
　起行走由雲棧一帶迅赴鳳隴㑹同副都統敷倫泰
　在汧隴一帶彈壓防堵兼䇿應三徳後路其所調之
　山西兵丁並著傳諭農起于附近陜省各鎮協標屬
　挑選兵二千名令太原鎮總兵福敏泰帶領分起行
　走速赴西安聴侯畢沅調撥
上命軍機大臣傳諭阿桂福康安復興曰甘省賊匪跳
　梁不法已極必須多派京兵前往方可一鼓殱除著
　傳諭復興㑹同慶桂將京城火器營健鋭營兵丁再
　行添派一千亦照阿桂所辦成規分為五隊俟阿桂
　第五起兵丁起程後復興即授為叅贊大臣帶領頭
　起兵丁起程所餘四起派隨圍䕶軍統領善徳授為
　領隊大臣即赴京城帶領前往其應派侍衛章京著
　復興于素所熟悉人員内酌量帶往毎隊隔日啟行
　所有派出官兵應得之項即著照例辦給
　　同日畢沅哈青阿奏言前經(臣/)畢沅
　奏調興漢鎮(臣/)三徳帶兵一千名駐劄隴州以資堵
　　禦近因賊匪滋擾静寧通渭等處復經提(臣/)剛塔
　　檄調該鎮帶兵赴甘協𠞰汧陽一帶兵備未免空
　　虚(臣/)畢沅隨飛調延綏鎮兵一千名興漢鎮兵五
　　百名前來防禦又副都統敷倫泰亦經帶領軍標
　　兵五百名前赴隴州相機堵截查逆回自竄聚通
　　渭縣之石峯堡後雖意似負嵎死守而迤南秦隴
　　一帶萬山重疊俱係鳥道羊腸賊匪最易竄匿此
　　時大兵環𠞰恐其踪跡詭秘四出滋擾隴州等處
　　距通渭不過二百餘里而延綏興漢兩鎮標兵程
　　途遥逺到隴尚須時日若賊匪乗虚竄入所闗匪
　　細雖有(臣/)敷倫泰帶兵五百名在彼堵禦而派撥
　　一十七處隘口零星分布汛廣兵單實屬不敷防
　　䕶亟宜更為籌畫但查陜省調赴甘省征兵西安
　　滿營軍標撫標共三千五百名各路汛防兵一千
　　五百名鎮(臣/)三徳自隴赴甘帶去兵一千名提(臣/)
　　剛塔又續調一千名共計七千名現在西同鳯
　　各營兵業已寥寥無幾至興漢所屬山深路險地
　　方𦂳要目下存營兵丁亦屬有限更無可調之兵
　　(臣/)等商酌再挑滿營駐防兵五百名選派幹練大
　　員帶領前往鳳翔即交敷倫泰酌量調遣預備堵
　　截擒拏即令于二十一日起程前進至滿營現在
　　乏人(臣/)哈青阿留於西安省城操演存營兵丁辦
　　理事務奏入
上命軍機大臣傳諭阿桂福康安畢沅哈青阿曰逆回
　竄聚通渭縣之鹿鹿山馬家坪等處恐其乗間南逸
　秦隴一帶不可不預為防範其静寧隆徳平凉等處
　尤為驛站衝衢逼近陜省之長武邠乾一帶必須多
　兵防守以資堵禦現已有旨傳諭農起李世傑迅速
　選派河東川北兵各二千名交福敏泰富禄就近帶
　領赴陜防守並傳諭復興再挑健鋭火器兩營兵一
　千名分起帶領前往統計此次調派之兵又有五千
　名軍勢不為不盛計阿桂等過陜抵甘時各處之兵
　亦可陸續到齊阿桂等務飭各帶兵大員嚴宻堵禦
　毋使一名竄入陜境以致復有蔓延至西安省城現
　無滿員彈壓即着哈青阿在彼帮同畢沅操演存營
　兵丁鎮守辦理
　　同日農起奉言(臣/)接准西安撫(臣/)畢沅咨調晉省
　　兵二千名星赴西安防守(臣/)隨于省南附近各營
　　内挑兵二千名咨㑹太原鎮(臣/)福敏泰帶領諳練
　　將弁即日起程星夜趕赴西安聴候𣲖撥惟查逆
　　回逼近陜疆而晉省蒲州與潼闗僅一河之隔距
　　西安省城亦止三百餘里實為兩省扼要(臣/)現擬
　　派撥大同鎮兵一千名親身帶赴蒲州駐劄俾與
　　陜省聲息相通以壯聲援而資䇿應併可于要隘
　　處所堵防逆回竄逸入境奏入報
聞
　　二十九日癸卯傅玉永安奏言(臣/)等在鹿鹿山與
　　賊對面安營商議相機進𠞰十三日辰刻起至十
　　四日未刻大雨連綿繼以大霧至十七日霧散後
　　據卡倫兵報稱賊人已于雨霧時不知竄往何方
　　(臣/)等即派幹練官兵四面尋捕旋據報稱賊人竄
　　入通渭之烏家坪等處設立營座查自鹿鹿山至
　　石峯堡相距三十里(臣/)等將現在軍營所有滿漢
　　官兵二千名仍在鹿鹿山立營以截賊衆前徃安
　　定㑹寧静寧州縣之去路其五岱剛塔等帶領各
　　處兵丁于十九日起程向烏家坪等處追逐賊匪
　　查此時逆回頭目將眷屬盡移于石峯堡内而現
　　在新教回匪糾合各處回民入夥設有不從即行
　　殺害(臣/)等自入甘界據報被掠之日皆稱五月初
　　五日又將所獲回匪審訊俱供新教回衆共約于
　　五月初五日一齊起手並欲將官弁兵丁誘進石
　　峯堡狹窄山谷之中内外夾攻等語又詢問鹿鹿
　　山附近之年老民人據稱石峯堡本係舊時險要
　　處所去歳五月間新教回人復又修理堅固伏思
　　各處調來兵丁合計約有一萬餘人俟到齊時將
　　石峯堡四面進逼圍褁既可斷賊人來援之路而
　　堡内回衆亦不敢更出抵禦再將軍營現有子母
　　鐡砲排立堡門俟賊匪出時㸃放轟擊再運大砲
　　周圍排列對向石峯堡接連施放逆回男婦既可
　　盡就殱除並可將石峯堡摧燬所有應用大砲行
　　知陜甘總督李侍堯陜西巡撫畢沅預先備辦以
　　俟調用(臣/)等訪知地方情形據實具
　奏並繪圖呈
覽奏入
上命軍機大臣傳諭阿桂福康安曰據傅玉等奏賊匪
　現佔之石峯堡形勢險要請俟所調各處官兵到齊
　再四面圍攻並用砲轟擊等語總不成話前據五岱
　剛塔等奏十七日有賊千餘名逸出鹿鹿山至離山
　七十里之烏家坪扎營五岱剛塔等帶兵前往追𠞰
　現在鹿鹿山石峯堡尚有賊數千留傅玉永安在鹿
　鹿山要口拏營堵禦何以本日傅玉摺内又稱自十
　三日以後連日大雨繼以大霧至十七日霧散賊已
　逃竄不知去向是鹿鹿山現已並無賊匪傅玉雖年
　老糊塗豈不知賊已潜逃斷無坐擁重兵圍守空山
　之理乃該將軍等並不前赴烏家坪㑹同協勦轉以
　空言獻䇿思為用巧之計傅玉永安何不曉事至于
　此極著傳旨嚴行申飭再據傅玉奏訊之居民人等
　稱石峯堡本係舊時險要上年五月間新教回人又
　加修理整固衆囘人約定本年五月初五日起事是
　以通渭静寧各州縣據報均係同日被賊搶刦等語
　石峯堡一帶地方自必設有營汛兵弁並州縣文員
　管轄今賊人于上年公然聚集多人在該處修理城
　堡預營巢穴附近居民既經共知豈有該處員弁兵
　役等獨無聞見之理此事以傅玉之無能尚知詢問
　土人訪出情節何以李侍堯剛塔節次拿獲賊匪奸
　細審問供詞轉無一人将此事供出伊等又並不訊
　及至賊人起事早經定有日期傅玉以客官甫抵甘
　境即聞紛紛傳説訊之居民及所獲賊犯供亦相同
　何以李侍堯等屢次摺内總未據奏聞看來李侍堯
　竟係有心迴䕶刪減供詞以為避罪之計福康安先
　抵甘省即當將傅玉所奏五月五日起事及去年五
　月修理石峯堡情節迅速詳細查明阿桂亦應于沿
　途留心訪問如李侍堯于賊匪謀逆修理城堡各縁
　由果有隠諱不奏之處是革職不足以蔽辜著阿桂
　福康安即將伊拏問速解熱河先將此等情節嚴審
　録供具奏其石峯堡係何府縣營汛所轄地方賊人
　如此預謀聚衆肆逆不法該管文武員弁所司何事
　並著福康安逐一查明將専管之文武員弁革職拏
　問審明治罪其兼管之文武各員亦着一併叅奏又
　閲傅玉所繪圖内石峯堡係在衆山之中想周圍地
　面亦不甚廣濶賊人家眷俱藏匿在内其意似不肯
　復行逺颺該處勢如釡底此時所調之西寧寧夏阿
　拉善四川屯練各項兵丁自己陸續到彼兵力既厚
　自無難設法堵截圍𠞰計福康安月内即可行抵該
　處務宜詳細妥籌迅速蕆事至此事始經發覺時係
　據紅澇壩鄉約李應得李化雄等禀首嗣又據剛塔
　奏稱有大莊回民馬世雄帶眷投案禀稱石峯堡回
　民聚集謀逆糾伊入夥連夜前來首報等語此等誠
　實民人既肯舉報賊情李侍堯剛塔若將該民人留
　于軍營作為鄉導自可得進兵路徑李應得等前已
　給予外委頂帶著福康安再各拔補千總其馬世雄
　亦著一體賞給千總以示勸奬並派令隨營充當嚮
　導領路進𠞰自更得力
　　同日河南巡撫何裕城奏言竊(臣/)遵
㫖籌辦京兵過境事宜當即飭令布政使江蘭欽遵妥
　　協經理伏查京兵過境一切供支事宜豫省厯經
　　有舊定章程(臣/)隨飭諭各府州縣將需用車輛馬
　　匹草料及尖宿處所妥為籌畫于官兵未到之前
　　預辦齊全查官兵由孟縣之黄河過渡現届汛水
　　長發之時(臣/)已派令懐慶府知府布顔河南府知
　　府萬寧預備船隻分駐兩岸按起照料至自豫入
　　陜共計十一臺道逺站長應添派大員協辦以期
　　妥速藩司江蘭應先赴入境之安陽首站經理其
　　出境之閿鄉末站(臣/)已添派粮儲道海廣適中之
　　孟津一帶派候補道呉承緒㑹同該管道府督率
　　照料妥為應付仍責成藩司江蘭總理其事務使
　　軍行迅速沿途毋稍留滯奏入報
聞
　　六月初一日甲申
上諭内閣曰甘省逆回滋事先經革職總督李侍堯等
　奏稱此事因小山回匪田五等謀興新教起釁朕以
　該犯等欲倡興新教何必糾衆謀逆降㫖飭詢始據
　該督將本年正月内田五即至靖逺與哈得成哈彦
　商同謀逆各情節覆奏昨又據西安將軍傅玉奏訊
　之甘省居民僉稱衆回匪於上年五月即修理石峯
　堡並約定於本年五月五日起事通渭等處亦據報
　係同日被賊搶刦等語是賊人肆逆不法早已預蓄
　奸謀並非因爭教而起夫内地回人其來已久我國
　家威稜逺播平定凖部回部西域咸𨽻版圖新疆回
　人年班入覲往來絡繹内地民人亦多至回疆貿易
　其有查對經卷講習規條者相習為常例所不禁遂
　有紅㡌白帽新教舊教之名其實西域新疆之回人
　正其舊教也且現在内地回民所習之教所講之經
　皆與喀什噶爾葉爾羌等處回人經教無異原無新
　舊之别况内外均屬編氓赤子順則恩有必加逆則
　法無可宥今賊首田五已就殱斃其餘黨馬鬍子李
　鬍子等膽敢於光天化日之下聚衆鴟張攻城掠堡
　即屬回民中之邪教如僧中白蓮教之類而已昨已
　命大學士阿桂陜甘總督福康安前往督辦並派京
　兵及飛調四川屯練降畨暨阿拉善各處䝉古兵丁
　到彼協𠞰大兵雲集諒此么麽小醜自無難速就殱
　除阿桂福康安於𠞰滅賊匪後祇須將賊人經過煽
　誘之處所有平時與賊勾結知情及賊人起事後代
　為往來送信接濟粮食之人即係邪教亂民必須實
　力捜捕正法勿復如李侍堯之養癰其餘並未從逆
　之回人皆係良民不必更分舊教新教概毋庸波及
　以免株連總之查辦此事止當分别從逆與否邪正
　之殊不必論其教之新舊即如僧道原非例禁而白
　蓮等邪教之必應查究者亦以其左道惑民聚衆滋
　事也嗣後凡從逆回匪俱稱為邪教不必復分新舊
　教名目俾回人等咸知朕洞悉其教根源不分畛域
　斷不因滋事賊匪將無辜守法良民一併株連之至
　意將此通諭中外知之
　　同日保寧李世傑成徳奏言准西安將軍傅玉等
　　咨令派撥四川屯練降畨二千名由鞏昌秦州一
　　帶飛赴通渭縣軍營協同𠞰捕(臣/)等隨飛札署松
　　潘鎮總兵那蘓圖並維州協副將李天佑懋功協
　　副將張芝元在襍谷腦五寨及新疆屯練降番内
　　挑選曽經出師之屯練降畨二千名即飭該副將
　　李天佑張芝元並守備張占魁等分起帶領(臣/)保
　　寧(臣/)成徳擬帶軍督提三標緑營兵丁六百名即
　　日分起由省城星夜馳赴松潘統領各弁兵由柴
　　門闗取道遄行前至通渭縣地方協同𫝊玉等悉
　　力𠞰捕至屯練降畨係松茂道所屬(臣/)李世傑已
　　飭該道李永祺星赴各該處督率沿途經過地方
　　將一切應付事宜妥協辦理再松潘本與甘省接
　　壤未便乏大員鎮守該鎮兵丁應免其調撥即令
　　署總兵那蘓圖分布各隘口嚴宻彈壓稽查並照
　　料各兵進發奏入報
聞
　　同日山西太原鎮總兵福敏泰奏言准提(臣/)農起
　　咨調太原鎮兵二千名前赴西安聴候派撥(臣/)即
　　於左右二營併平陽營派兵九百名蒲州各營派
　　兵一千一百名共二千名(臣/)帶領標營隨征將弁
　　兵丁於五月二十六日起程其所屬官兵併即嚴
　　催星馳前進奏入報
聞
　　同日西安副都統敷倫泰奏言(臣/)遵奉
諭㫖趕赴甘肅隨同福康安等勦賊正在帶兵起程時
　　據撫(臣/)畢沅以甘肅接壤之隴州等處甚屬𦂳要
　　必須防守截禦所有西安簡派之緑營兵五百名
　　現無大員督領奏令(臣/)帶領此項兵丁又滿兵二
　　十名官弁二員前至隴州所屬官山地方分兵駐
　　守要隘(臣/)即于五月二十二日起程前往因隴州
　　一帶連山綿亘小路甚多所帶五百兵丁尚屬不
　　敷畢沅又已續調官兵接應俟續調兵至再酌量
　　𦂳要地方增兵防守哨探賊人由何路前來即帶
　　領官兵盡力𠞰擊俟畢沅等𣲖遣更換之人到來
　　仍迅速前往福康安軍營隨同効力奏入報
聞
　　初二日乙酉李侍堯五岱剛塔俞金鰲圖桑阿阿
　　爾薩朗奏言賊回扵鹿鹿山後竄往烏家坪(臣/)五
　　岱剛塔俞金鰲圖桑阿于十九日帶兵追捕(臣/)李
　　侍堯亦于二十日自安定起程馳赴軍營聞賊匪
　　現在伏羌攻城(臣/)李侍堯即帶兵星速行走二十
　　二日巳刻抵伏羌(臣/)五岱等先于本日辰刻趕到
　　賊人正在闗廂焚搶勢甚猖獗並分賊匪于闗外
　　山梁扎營約共千餘人(臣/)等隨酌帶弁兵前往闗
　　廂賊匪見官兵驟至藏匿樹林民房之内街路逼
　　窄官兵難于施展先以馬兵挑鬭賊又不出繼以
　　步兵誘戰賊隨撲出闗廂抵禦官兵施放鎗箭殺
　　賊數名賊復遁匿因兵丁連日趕𦂳行走未免稍
　　乏又天色漸晚隨暫行撤退薄暮時賊又潜來窺
　　伺欲圖乗間攻撲經官兵兩次放鎗擊退(臣/)等計
　　以賊人尚據闗廂必料城内恃官兵已到防守稍
　　懈為乗夜攻城之計隨于夜閒挑派弁兵數百名
　　進偪闗廂放鎗使賊竟夜不寧無暇攻擾城内二
　　十三日黎明(臣/)李侍堯等復挑派奮勇兵一千二
　　百名親身帶領𠞰捕適(臣/)阿爾薩朗亦抵軍營一
　　同帶兵打仗賊人拚命撲出勢甚兇猛官兵奮勇
　　壓下鎗箭齊放殺傷賊匪三百餘名殺死騎黒馬
　　頭目一名奪馬六匹生擒賊四名賊旋復退匿官
　　兵亦暫行撤回(臣/)李侍堯竊計賊情詭詐屢以虚
　　營牽綴官兵乗閒竄逸現在山梁扎營之賊尤防
　　其山後乗空再竄自應分撥弁兵堵截要路商之
　　五岱等僉稱山後岐路甚多若各處多派官兵埋
　　伏則存營兵力較單若毎處止派四五百名則賊
　　人本係亡命之徒當竄走時尤必捨命奔撲恐兵
　　力不能堵禦只可臨期偵視賊踪定竄何處多派
　　官兵遶出前路迎截然後跟踪壓下前後夾攻(臣/)
　　李侍堯剛塔又飛催興漢鎮(臣/)三徳所帶兵一千
　　名由秦州一路迅速前來迎勦又(臣/)李侍堯前調
　　河州韓土司兵一千名由鞏昌一路前來計二十
　　六七閒必到可資協力殱擒惟是賊匪自竄入馬
　　家營依山據險抗拒官軍復有石峯堡糾應之賊
　　互相聮絡近又分路四出勾合滋擾其一路自鹿
　　鹿山後繞至通渭伏羌地方焚搶村庄攻犯城垣
　　其一路從石峯堡分竄莊浪隆徳華亭静寧等處
　　鄉村蹂躪滋擾裹脅多人復有静寧州屬底店地
　　方新教數百人合為一夥並有沿途回匪為所煽
　　誘竟肯棄其家産潜往助逆據隆徳莊浪靜寧平
　　涼等州縣紛紛禀請撥兵與民夫協力防守查東
　　路兵丁大半調赴軍營存營本少其西安官兵現
　　經將軍傅玉帶領駐札鹿鹿山(臣/)李侍堯已在附
　　近各營内通融抽撥兵丁前往但東路本屬兵單
　　毎處止能分派二三百名僅資防守不能𠞰賊查
　　前經傅玉奏調寧夏滿兵一千名(臣/)李侍堯續調
　　寧夏鎮兵五百名近奉
諭㫖令阿拉善親王旺沁班巴爾挑派兵一千名又(臣/)
　　剛塔前調延綏鎮兵一千名此三處官兵(臣/)李侍
　　堯已飛文行催迅赴静寧隆徳一帶𠞰捕東路之
　　賊(臣/)惟有嚴督將弁兵丁相機上𦂳勦捕以期迅
　　速完結
　　李侍堯剛塔又奏言接據臬司陳步瀛禀稱隆徳
　　縣潘隴山聚賊數千立有旗幟并放探馬十餘匹
　　四散分馳等語查賊人勾合接應愈聚愈多陜甘
　　可調之兵業經先後檄調雖有寧夏阿拉善之兵
　　(臣/)已飛文令其即由東路前往静寧隆徳一帶勦
　　捕但看來賊匪情形恐現集之兵尚未即能收拾
　　仰懇
皇上再于附近省分派兵星速前來分路𠞰捕不致再
　　有蔓延
　　同日杭州將軍永鐸奏言(臣/)䝉
恩補授杭州將軍於未赴任之前奏請前往甘省協同
　　𠞰賊五月十九日抵静寧州途遇緑營官兵(臣/)向領
　　兵守備趙承謨詳加詢問據稱俱係西安緑營兵
　　原隨副都統明善前往因明善陣亡盡皆撤回静
　　寧州五月十五日按察使陳步瀛曾至静寧派
　　守備趙承謨帶領此項兵丁五百名往隆徳静寧
　　交界之鄒家河地方設放卡倫於十八日巳刻與
　　石峯堡前來之賊四五百名打仗互有殺傷我兵
　　得一山梁據守賊亦漸散嗣知府王立柱知州凃
　　躍龍探知賊人離城切近即行咨將此項兵丁仍
　　撤至靜寧地方防守州城(臣/)至静寧時陳步瀛已
　　回安定據王立柱等告稱距隆徳縣四十里静寧
　　州九十里南山之内底店地方有千餘戸回匪俱
　　于山頂安營欲與石峯堡回匪㑹合所有附近之
　　威隆堡各處村庄肆行搶刦等語查現在城中兵
　　共有七百餘名(臣/)即率同知府王立柱等督飭守
　　城自十九日至二十二日不分晝夜嚴防固守今
　　靜寧州城已可無虞但賊夥甚衆若兵力單少亦
　　難迅即𠞰滅(臣/)一面飛咨將軍傅玉督(臣/)李侍堯
　　等星速發兵一面飭令各員弁嚴守州城(臣/)即趕
　　赴鹿鹿山軍營靣見傅玉等将現在東路情形詳
　　悉告知均奏入
上命軍機大臣傳諭阿桂福康安五岱曰賊人於静寧
　隆徳一帶分出滋擾福康安若前赴伏羌不但途次
　或有梗塞且静寧迤東亦無重兵防禦轉恐賊人或
　躡官軍之後本日據永鐸奏稱靜寧州存有守城兵
　七百餘名又前據䇿卜坦奏稱已帶兵一千名赴靜
　寧一帶探𠞰是該處現有一千七百餘名而此時鹿
　鹿山並無賊匪傅玉等尚有滿兵二千餘名在彼坐
　守空山福康安當迅速札知傅玉等令其帶兵自西
　而東福康安即帶延綏靜寧之兵自東而西再飛札
　旺沁班巴爾帶領寧夏滿兵及阿拉善䝉古兵赴靜
　寧一帶三路夾攻㑹𠞰阿桂帶領京兵不日抵甘又
　可為其後勁務將隆徳靜寧石峯堡等處賊匪𠞰滅
　净盡如攻搶伏羌之賊復竄入石峯堡㑹合一處則
　勢如釡底更易於四面堵圍惟前據傅玉等奏拏獲
　賊匪奸細供稱賊人想把官兵誘至石峯堡裏外夾
　攻等語業經諭令福康安等須留心慎重福康安先
　與海蘭察巴圖魯侍衛等同行必能加意防範自可
　無虞賊人奸計至永鐸奏稱静寕一帶已無賊匪現
　赴五岱等打仗處所協𠞰此摺係二十四日亥時拜
　發而二十五日辰時靜寧州即有賊匪復來滋擾之
　事諒該將軍此時未必即能前往伏羌自仍在静寧
　守城著即令其帮同福康安𠞰辦賊匪至賊人現在
　靜寧隆徳等處刦掠幸而未據六盤山該山為從來
　險要闗隘福康安尤當即速設法派兵扼險駐守斷
　不可使賊乗間侵佔致東西兩路官兵或有阻隔又
　五岱等奏稱伏羌城外山梁扎營之賊防其乗空再
　竄但分兵堵截存營兵力較單不能堵禦只可臨期
　偵視相機迎截等語所想亦是五岱李侍堯等此時
　竟宜専力𠞰辦伏羌之賊牽綴其勢勿使竄逸勾結
　則福康安在東路𠞰辦石峯堡賊匪尤易為力倘伏
　羌之賊亦敗回石峯堡内則五岱等又可從南面追
　及彼此知㑹四面圍堵使賊人困處一隅不戰自斃
　更不致一名漏網也
上又命軍機大臣傳諭阿桂福康安曰據五岱李侍堯
　等奏官兵在伏羌城外擊退賊匪因兵丁連日趕𦂳
　行走未免稍乏又天色漸晚暫行撤退等語賊人屢
　次遁逃五岱剛塔等帶兵尾追俱落賊人之後何以
　賊行不乏而官兵乃以行走力乏為藉口此皆緑營
　恇怯之陋習前明邊鎮往往坐此以致老師糜餉我
　國家整勵戎行雖各省緑營兵丁不能如滿州之勁
　鋭無前而平時一律訓練亦不應自形氣餒為將領
　者固當體恤兵丁而臨陣豈可不加之䇿勵看來此
　時李侍堯剛塔早已志氣委靡一籌莫展而五岱又
　係客官呼應不靈且伊本烏拉齊之人遇事若得便
　宜則髙興勇往不得便宜即不能振作朕亦不加之
　責備阿桂福康安素嫻軍旅自能調度合宜俾官兵
　日有起色壁壘一新賊人望風膽落無難剋期集事
　至賊人聚衆鴟張立有旗幟并遣出党羽四散分馳
　其中必更有為首之人如山東之王倫撤拉爾之蘓
　四十三羣賊聴其指揮雖前據李侍堯等奏稱田五
　斃後尚有李鬍子馬鬍子等然伊二人亦豈肯各稱
　頭目不相上下而衆人咸禀其指使今五岱等既經
　拏獲活賊四名何以不將此等𦂳要情節詳細訊及
　著傳諭五岱等即將賊營現在情形作何商謀肆逆
　及分路滋擾究係何人為首主謀何人分帶羣賊之
　處俱逐一審明一面録供具奏一面即將該犯正法
　再據永鐸所奏底店回匪既與石峯堡回匪㑹合焚
　刦現在是否聚集一處且業經刦掠村庄傷害百姓
　即屬肆逆之人阿桂福康安𠞰滅賊匪即當帶兵先
　至該處將各該犯全數𠞰洗勿使一名漏網以清後
　路至永鐸奏請赴軍營協𠞰着准其所請先協同李
　侍堯傅玉等奮勉𠞰賊再俟阿桂福康安到彼隨同
　𠞰辦於將次完竣時即由驛馳赴熱河陛見以便詢
　問一切情形至軍營所有兵丁本已不少總縁調度
　無人屢次打仗閒有傷亡未免氣餒福康安此時計
　已將到而所調之寧夏西寧阿拉善各處精鋭兵丁
　四路雲集福康安務宜振作士氣使人人踴躍爭先
　將賊匪四面截堵圍攻自不難剋日奏功盡數殱滅
上又命軍機大臣傳諭福康安畢沅曰本日據五岱等
　奏到在伏羌縣與賊人打仗情形一摺傳牌上粘貼
　涇陽驛紅帖一紙内稱賊回五月二十五日由東路
　來至靜寧州闗外放火於南門外翠屏山扎營官路
　沮滯不能行走此摺係由涇陽驛差人探山步行逓
　送等語靜寧隆徳一帶為驛站衝途文報往來絡驛
　今被賊人佔據該州之翠屏山及隆徳之潘隴山梗
　塞官路以致文報由小路步行逓送殊屬非便此時
　賊若散去固好若尚在隆徳一帶現在五岱李侍堯
　等於伏羌縣地方駐兵該處離汧陽隴州不逺著傳
　諭福康安畢沅㑹同商酌或可於該處安設臺站使
　伏羌一路文報即由汧陽入陜東達咸陽西安較為
　便㨗如福康安到彼所有靜寧隆徳等處賊匪業經
　𠞰洗净盡即可毋庸改設否則與其繞道步行不若
　竟於汧隴一帶安設臺站之為妥速也著福康安等
　㑹同辦理具奏至涇陽驛馬夫因大路阻梗差人探
　路步行傳送甚屬能事着福康安到甘時查明優加
　奬賞以示鼓勵
　
　
　
　
　
　
　
　
　
　
　
　
　
　
欽定石峯堡紀畧卷七
欽定四庫全書
　定石峯堡紀畧卷八
　　六月初四日丁亥傅玉永安奏言(臣/)等在鹿鹿山
　　安營四面安設卡倫防䕶二十四日黎明據報稱
　　東南山梁有數百馬步賊匪(臣/)即整兵截禦賊人
　　來路臨近施放鳥鎗殺傷甚衆賊即奔敗(臣/)等帶
　　領官兵追擊攀越兩山賊皆竄入山溝之内計殺
　　賊四五十名生擒二名嚴加審訊據供新敎為首
　　賊張阿渾帶領數百人前往伏羌等處搶掠又有
　　不知姓名頭人領衆數百往搶静寧地方現在又
　　有新教頭人馬壯馬良茂馬良貴等領千餘男婦
　　在石峯堡藏匿等語訊供後即行正法(臣/)傅玉遵
　　奉
諭㫖即回西安防守省城奏入
上命軍機大臣傳諭阿桂福康安曰賊人屯聚石峯堡
　復分遣黨羽至隆徳縣之潘隴山静寧州之翠屏山
　扎營聚衆搶刼地方寔為可惡是静寧隆德等處現
　有賊匪滋擾福康安此時諒已早到隆徳若不將該
　處賊匪𠞰除浄盡即行前進不但途次或有梗塞且
　恐賊人奸計故讓欽差經過後又潜分賊衆繞出以
　躡其後最宜留心防範福康安一入甘境必先抵隆
　徳潘隴山係在隆徳城外昨已有㫖諭知福康安䇿
　卜坦所帶延綏兵丁一千名可以先行應用又莽古
　賚現已帶寧夏滿兵一千名到彼福康安與海蘭察
　等竟宜先趁此兵力將潘隴山賊匪𠞰殺浄盡再至
　静寧州𠞰殺翠屏山之賊俟此兩處賊匪辦竣後再
　往石峯堡設法進𠞰圍堵賊匪家口既俱藏匿石峯
　是該處竟係賊人巢穴而鹿鹿山及搶伏羌之賊現
　有五岱傅玉等兩處牽掣其勢賊自不暇回顧倘鹿
　鹿山與搶伏羌之賊並潘隴山翠屏山各處賊匪俱
　被官兵殺敗竄回石峯堡則傅玉五岱等帶兵由西
　南兩路進𠞰福康安帶兵由東面會合𠞰捕阿桂又
　帶京兵續至官兵雲集聲勢壯盛賊匪更如釡底游
　魂殱擒自易為力總之福康安𠞰辦賊匪必由隆徳
　以次進𠞰務須肅清後路雖潘隴山翠屏山賊已𠞰
　浄仍宜委派幹練將弁帶兵殿後䇿應勿使石峯堡
　之賊得從閒道繞出官軍之後方為周妥至石峯堡
　地勢險隘前據賊匪供稱想把官兵誘入以便裏外
　夾攻業經屢次諭知福康安等務宜倍加小心籌畫
　萬全勿墮其計福康安到彼察看形勢倘該處現到
　之兵不敷調遣或賊人衆多一時未能𠞰捕浄盡必
　須京兵到齊再行㑹辦不妨於静寧州城池寛大之
　處暫為駐劄俟阿桂到彼合力進𠞰亦無不可若福
　康安酌量兵力足以辦賊即不必拘泥等候也再傅
　玉奏拏獲活賊二名訊據供稱石峯堡現有馬壯馬
　良茂馬良貴三人俱係阿渾其搶伏羌之賊係張阿
　渾為首又有不知姓名之阿渾往静寧等處滋擾等
　語賊營内有如許阿渾又立有旗幟器械馬匹齊備
　況前經傅玉等訊出賊人上年五月預修城堡並糾
　約各處賊回訂期起事各情節是其蓄謀已有二三
　年之久並非朝夕所能辦之事今賊人逆謀早經顯
　露百姓皆知而李侍堯及地方文武豈竟毫無聞見
　著再傳諭阿桂等務將李侍堯貽誤欺飾及賊人逆
　謀究竟起于何時等情節據實查㕘毋得稍存迴䕶
　至莽古賚身為將軍既帶兵前至隆徳該處現有賊
　匪滋擾伊即當相機𠞰捕何得復稱俟與李侍堯商
　辦莽古賚年邁無能于此可見著傳㫖嚴行申飭看
　來該將軍在彼不能得力反多屬官一層觀望旺沁
　班巴爾係寧夏副都統伊現帶阿拉善䝉古兵赴彼
　協𠞰莽古賚俟旺沁班巴爾到時即將所帶寧夏滿
　兵交伊帶領速回寧夏鎮守
　　初五日戊子福康安奏言(臣/)於二十七日行抵西
　　安是日未刻遞過李侍堯二十四日伏羌所發摺
　　報粘單内開賊已于二十五日攻圍静寧州燒燬
　　闗廂佔據城外翠屏山將大路截斷此摺係跴探
　　小路步行送出等語(臣/)復將賊匪情形詳悉面詢
　　撫(臣/)畢沅據稱節次接到甘省備弁禀報並道路
　　傳聞賊匪欲滋擾伏羌秦州隴州等處静寧隆徳
　　亦有回匪聚集道路梗塞等因(臣/)思賊勢蔓延竟
　　敢如此猖獗實堪髮指必須厚集多兵迅速撲捕
　　而此時最為吃𦂳者尤在救援静寧州將該處賊
　　匪𠞰滅浄盡肅清後路以通文報但(臣/)現在所帶
　　僅止西安滿兵二百名並調到山西蒲州協兵二
　　百名為數無多不足以資攻𠞰之用而陜省各營
　　官兵大半為甘省調去無可派撥(臣/)現已飛催延
　　綏鎮總兵䇿卜坦寧夏副都統旺沁班巴爾各帶
　　所調一千名迅速前來平涼㑹齊(臣/)到彼即相度
　　機宜先將静寧隆徳兩處賊匪𠞰捕浄盡撥兵駐
　　守即赴伏羌等處㑹合各路官兵四面圍𠞰務期
　　迅速蕆事仰慰
聖懐惟查汧隴一帶前經撫(臣/)畢沅奏調延綏興漢兩
　　鎮前往防禦之兵二千名俱經甘省調去是以另
　　派軍標兵五百名交敷倫泰帶領前往預備堵截
　　嗣因兵力單弱賊鋒漸近又兩次續派兵八百名
　　興漢鎮兵五百名各路存營兵二百名在該處各
　　隘口協力防𠞰此時現有防兵二千名即日可陸
　　續到齊但鳳翔隴州汧陽麟遊四處皆與甘省犬
　　牙相錯綿延三百餘里隘口一十七處分投調撥
　　兵力尚單而甘省各處重兵皆在西北兩面攻𠞰
　　賊勢遂漸逼陜疆相距不過一百數十里及二百
　　里萬一賊人竄入所闗匪細臣已於途次先調太
　　原鎮兵八百名即令總兵福敏泰帶領迅速赴陜
　　駐劄汧隴適中之處以資防守該處道里遼逺隘
　　口甚多恐敷倫泰福敏泰二人照料難周酌派
　乾清門侍衞永徳火器營㕘領富保前往協同堵截
　　以免踈虞又平涼隆徳為甘省扼要之地且係進
　　兵後路為文報所必經而鞏昌一帶山徑叢雜回
　　匪亦多逆回由静寧伏羌竄入最難防禦若僅于
　　要隘處所零星派兵堵截恐于事無濟必得重兵
　　駐劄以壯聲援(臣/)擬於續調川北鎮兵二千内鞏
　　昌駐兵一千平涼駐兵一千併于撫(臣/)畢沅調取
　　太原鎮兵二千内酌派五百名駐守隆徳之六盤
　　山三百名駐守長武其餘留駐省城防守以備調
　　遣如此佈置則東南之汧隴鞏昌既有重兵駐劄
　　而平涼隆徳通陜要路亦厚集兵力其伏羌通渭
　　等處現有五岱等㑹𠞰官兵前後䇿應聲勢聨絡
　　賊匪自無由四竄于𠞰捕機宜實為得力至潼闗
　　逺在西安省城之東誠如
聖諭賊匪斷無不畏官軍迎截𠞰殺逕至潼闗之理但
　　該處究係重鎮所有潼闗協官兵業經剛塔調去
　　三百名現在存營兵僅止百十餘名究為單弱應
　　于所調太原鎮兵入陜時酌留二百名以資彈壓
　　總之此次逆回専事搶掠忽聚忽散本無庸重煩
　　兵力惟其鬼蜮伎倆不肯死守一處如蘇四十三
　　之束手待斃且係内地回民於山僻小徑狹隘要
　　口皆所熟悉是以屢次翻山而遁皆由剛塔等徒
　　事尾追不思四面安排堵截去路以致乗虚竄逸
　　到處煽誘勾結蔓延若此剛塔實不能辭踈縱之
　　罪而李侍堯則竟張皇失措一味怯懦漫無主見
　　況該處所調各路官兵約有萬餘何至與賊相持
　　一籌莫展殊不可解(臣/)到甘後自當查明據寔嚴
　　㕘斷不敢稍存瞻顧至現在賊匪情形以(臣/)詢之
　　畢沅及詳閲各路奏報約畧共有五處蜂屯蟻聚
　　出沒無常又陜甘交界跬步皆山處處可以竄逸
　　勾結抄截後路而官兵屢次與賊打仗不無損傷
　　兵氣日餒不能振作賊匪得以益肆披猖是以此
　　時不得不通盤籌畫將各處隘口堵截官兵四面
　　合圍自無難剋日殱除至現在調遣各路官兵所
　　需口糧馬匹以及軍火器械均闗𦂳要(臣/)已面囑
　　畢沅妥為迅速籌備源源接濟并於陜省攜帶劈
　　山砲前往以備轟擊賊營之用其經過甘省村庄
　　有被賊擾害者即宣示
恩㫖加意撫輯俾免失所併於陜省藩庫先備帶銀兩
　　與撫(臣/)㑹商揀派丞倅數員帶往専司撫䘏之事
　　(臣/)現已出示剴切曉諭回民令其各安本業毋為
　　賊匪煽誘即被誘入夥回民内能有將賊匪斬首
　　擒獻者亦准予自新免其死罪現令甘省各屬遍
　　行粘貼以期解散賊黨奏入
上命軍機大臣傳諭阿桂福康安曰據福康安奏稱現
　在𦂳要闗鍵先當救援静寧等處肅清後路正與朕
　節次所降諭㫖相合其餘所奏堵截賊人後路以及
　曉諭回人之處所辦甚好是福康安於𠞰辦賊匪機
　宜大端已得朕覽奏為之稍慰惟所稱先將静寧隆
　徳兩處賊匪𠞰盡撥兵駐守即赴伏羌等處㑹𠞰一
　節尚未為周妥静寧等處賊匪辦竣後尚有石峯堡
　為賊人巢穴必須𠞰滅浄盡福康安再往伏羌方可
　後路無虞況伏羌鹿鹿山現有傅玉五岱等在彼牽
　掣賊人自無暇迴顧已屢有㫖諭知福康安當以次
　進𠞰自必遵照妥辦計福康安此時早抵平涼該處
　離隆徳静寧不逺就近遣人常川偵探更可得悉賊
　營實在情形相機妥辦静寧等處賊匪諒無難速就
　撲滅又料福康安與海蘭察帶領巴圖魯侍衞等前
　往督辦聲勢壯盛又有阿桂帶領京兵續至恐賊人
　聞風膽落不敢與官軍抗拒紛紛竄回石峯堡而傅
　玉五岱等駐劄鹿鹿山伏羌二處萬一賊人鋌而走
　險乗勢兩面夾攻傅玉五岱等前後兼顧殊覺費力
　深為可慮福康安此時仍宜沿途偵探賊情並先札
　知傅玉五岱等令其預為留心防範後路最為𦂳要
　　　(臣/)等謹案逆回以底店為門户以石峯堡為窟
　　　穴賊衆負嵎抗拒蜂屯蟻聚在石峯堡為尤多
　　　大軍辦竣静寧隆徳之後自以直擣賊巢為要
　　　我
皇上於福康安奏請先𠞰静寧隆徳兩處即赴伏羌㑹
　　　𠞰一節
諭令先將石峯堡賊巢𠞰除浄盡再往伏羌方可無虞
　　　後路
聖明指示洞徹幾先在事諸臣禀遵
睿畧由底店而及石峯堡以次掃平勢如破竹皆由賊
　　　匪巢穴已得逃竄無路是以不煩追逐駢首就
　　　縛盡數殱除也
　　同日福康安又奏言現在京兵已分起起程並調
　　遣各路官兵赴甘進𠞰所有糧務一切闗係𦂳要
　　且將來查辦善後事宜均須熟諳幹練之員照料
　　辦理懇照上届之例於
　京察一等記名人員内酌派數員令其速赴甘省差
　　遣委用再平涼府係入甘門户且為進兵後路現
　　擬駐劄重兵必得専員彈壓而陜省無可派委之
　　人查尚安䝉
恩以四品銜派赴土魯畨辦事業經起程將次可到(臣/)
　　已飛札催其速即到陜令在平涼駐守俟事竣後
　　再赴新疆辦事奏入
上諭内閣曰現在甘省𠞰捕逆回一切軍糧臺站需人
　辦理著于各部院京察一等記名應用道府人員内
　派出給事中李殿圖郎中法海員外郎舒弼札克桑
　阿舒永阿主事陳科鋗崇文馳驛前往甘肅交阿桂
　福康安差遣委用遇有相當缺出酌量題補並著即
　日起程不必來熱河請訓
　　初六日己丑阿桂奏言(臣/)于途次接奉
上諭調派河東川北兵各二千名交福敏泰富禄就近
　帶領赴陜防守併傳諭復興再挑選健鋭火器營兵
　一千名分起帶領前往(臣/)查逆回于通渭一帶既負
　　嵎抗守復潜出滋擾或乗閒遁入陜西亦未可定
　　伏思甘肅涇州地方與陜西接壤山勢連延為陜
　　甘門户自應駐兵防守(臣/)已飛札行知太原鎮總
　　兵福敏泰即帶領河東兵二千名前赴涇州駐劄
　　堵禦如有更調之處臨時度量情形另行檄遵其
　　此項兵丁到甘駐守時應需口糧一切恐甘省力
　　有不敷(臣/)已飛札畢沅即就近由陜省預備供支
　　至川北赴甘兵丁若由白馬闗一路行走可以直
　　至鞏昌且道路亦較捷近但現在逆回滋事雖附
　　近鞏昌且賊踪無定或又有無須徑赴鞏昌之處
　　(臣/)此時無從懸揣已飛札福康安就近酌量情形
　　川兵或應由白馬闗一路直達鞏昌或應由棧道
　　行走經寶雞鳳翔一帶繞至賊人後路之秦州酌
　　定後即飛劄富禄令其遵照遄行再甘省地方素
　　稱貧瘠此時派調各路大兵雲集境内軍需一切
　　未必能辦理裕如現在京兵由陜入甘所有安設
　　車馬按站遞進及兵丁等騎赴軍營之馬併鍋帳
　　口糧等項均闗𦂳要恐甘省此時無暇接應(臣/)擬
　　將京兵所需一切供支亦于陜省代為籌辦以分
　　甘省之力(臣/)亦飛札畢沅令其妥協經理勿致臨
　　時有悞此次調派官兵聲勢已盛臣到彼後惟有
　　悉心努力迅期掃滅賊氛以仰慰
聖懐
　　同日畢沅奏言接准兵部咨開京兵一千名分為
　　四起行走大學士公阿桂定於本月二十四日帶
　　領頭起官兵由京起程(臣/)當即與布政使圖薩布
　　按察使王昶公同酌議除供支一切事宜按照舊
　　定章程妥為辦理外其車馬一項陜省雖尚易辦
　　而自邠乾以西地方貧瘠民閒多用牛車罕畜騾
　　馬至甘省之静寧隆徳等處賊匪四出滋擾若仍
　　用車馬按站倒換未免雇備維艱必須通融籌辦
　　方得軍行無阻除帶兵官員及跟役人等為數無
　　多各驛馬匹車輛足敷應用應請照例供支外其
　　京兵沿途乗坐向例每名給馬一匹每六名給行
　　李車一輛此次自應另為變通從前金川用兵(臣/)
　　曾僱備長騾供送京兵由雲棧直達成都分起行
　　走並無貽悞四十六年有京兵進𠞰撒拉爾逆回
　　之信亦經(臣/)議改騾頭供送
　奏准預備在案此次京兵赴甘自華陰直達軍營計
　　程不過千里京兵止能日行一大站應請仍照前
　　議備辦現已飛飭各屬雇就脚騾一俟京兵入華
　　隂首站每兵改給長騾一頭共湏騾一千頭其䭾
　　載軍裝等項亦請改車用騾縁騾頭負重致逺最
　　為得力而甘省現在各路軍營多係山坡小徑車
　　輛不通惟騾頭行走較為便捷查三十八年備供
　　赴川京兵每兵二名給與䭾騾一頭今照此雇備
　　共騾五百頭此外再備餘騾二百頭如稍有疲乏
　　即行更換以利遄行通共用騾一千七百頭俱向
　　脚户雇覔查陜省舊例棧外每頭每百里給脚價
　　二錢六分現值軍興之際草料等項市價稍昂兼
　　以剋期前進而迤西一帶山路頗多應請照金川
　　例給銀三錢則脚户不至賠累各騾頭多赶赴前
　　來自可不虞缺乏至京兵所帶跟役亦即照金川
　　舊例每名按站折給銀一錢令其步行前往如此
　　辦理既不致擾累民閒而軍行亦無阻滯自可剋
　　日前抵賊巢以資㑹𠞰于軍務實有禆益
　　畢沅又奏言查鳳翔隴州汧陽麟遊四州縣皆與
　　甘省犬牙相錯山深徑僻處處可通雖經撥有防
　　禦兵二千名尚覺兵力稍單現有(臣/)福康安所調
　　太原鎮兵八百名已據該鎮福敏泰先行帶領來
　　陜即日可到西安應令前赴汧隴適中之地札營
　　屯守至現調各路官兵協同𠞰捕又
欽派大臣等帶領火器健鋭二營勁旅前來所有需用
　　火藥最為𦂳要(臣/)前准西安將軍傅玉等調取當
　　即在西安軍火局内先撥火藥一萬觔鉛丸二萬
　　觔火繩八萬丈立刻委員解赴涇州撥兵䕶送前
　　去但鎗砲為行軍利器火藥等項須及早寛為預
　　備西安局内存貯僅七萬有餘雖赶𦂳製造尚恐
　　緩不濟急因飛咨山西河南將現貯火藥各調撥
　　五萬觔委員迅解來陜收貯西安以便陸續轉解
　　軍營應用再平涼以西回匪沿途竄掠所有山西
　　山東河南等省解甘餉鞘若照常運往恐有失誤
　　(臣/)與藩司商酌俟各餉鞘到西安時暫行截留藩
　　庫其各該處尚未起運者咨令暫停有已解在途
　　者行令即於所到州縣截留統俟𠞰滅逆回事竣
　　再行解甘均奏入
上命軍機大臣傳諭阿桂福康安曰據阿桂奏京兵所
　需一切供支即於陜省代為籌辦以分甘省之力自
　應如此辦理本日據畢沅奏稱京兵車馬一項按站
　倒換未免雇備維艱已飛飭各屬雇就長騾應用等
　語是甘省過兵事宜業經畢沅妥為預備自可迅速
　前進至所稱各省解甘餉鞘若照常運往恐有疎虞
　俟到西安時截留藩庫所辦甚是餉鞘乃陸續支發
　之項非比軍中火藥等項急于應用況甘肅藩庫現
　在尚有四百餘萬足敷給發此項餉鞘自應暫留陜
　省俟隆徳静寧一帶勦除賊匪浄盡再行運往未為
　遲也
　　同日五岱李侍堯剛塔俞金鰲圖桑阿阿爾薩朗
　　奏言(臣/)等於二十二三等日在伏羌擊𠞰賊匪殱
　　斃頭目三人連夜派兵逼近闗廂放鎗使之竟夜
　　不寧所有闗廂樹林内之賊均即竄上山梁(臣/)等
　　即派兵於闗廂樹林内及所據民房並沿山溝内
　　捜捕拏獲活賊二十九名帶傷賊七名婦女㓜孩
　　二百餘名隨令守城出力之老教鄉約白中偉等
　　逐一辨認此内實係避賊良民眷屬共三十九口
　　即行釋放其餘均係賊回家口即行正法訖又因
　　城内止有民夫恐賊人乗間復來滋擾當即派兵
　　三百名入城防守復恐賊人既退上山梁復欲翻
　　山而遁隨派遊擊汪啓懐塔哈帶馬兵四百名乗
　　勢繞上山梁攻搶賊營賊即棄營往南竄去官兵
　　壓下將至管子鎮賊知官兵已近復遶道渡河仍
　　回北山豐社廟山梁上札營(臣/)等即派遊擊皂王
　　保伯泰等帶兵六百名又派都司舒寧阿帶楊土
　　司兵一千名從北山梁迎往截𠞰並可遏其前往
　　石峯堡之路(臣/)等將現在所有之兵全行帶領由
　　中路前往追捕適漢興鎮(臣/)三徳具報帶兵一千
　　名於二十二日在清水縣起程前來(臣/)等復催令
　　星程迎𠞰更可在秦州一帶攔截殱擒
　　李侍堯又奏言查平涼隆徳静寧均係甘省衝衢
　　要路文報絡繹誠恐萬一疎虞自當預為籌畫擬
　　將奏摺文報改由軍臺馳遞較為穏妥但蘭州至
　　涼州向無軍臺(臣/)現在飭撥(臣/)標馬一百二十匹
　　安設十二臺直至涼州之大河驛接上邊路軍臺
　　約計道里逺近不甚懸殊仰懇
皇上飭部將由京所發文報亦暫改從軍臺轉遞不致
　　貽悞均奏入
上命軍機大臣傳諭阿桂福康安五岱曰此次五岱等
　𠞰擊賊匪殱其頭目三人且慮賊翻山逃遁派兵繞
　上山梁攻搶賊營較前稍有起色看來伊等因朕以
　該處領兵大員不能辦賊特遣福康安前往督𠞰亦
　知媿激且聞福康安將抵甘境有所倚仗精神俱畧
　加奮勉至賊經官兵追擊即棄營南竄自是向秦州
　而去五岱等既已派兵前往若能與三徳兩面合𠞰
　痛加殱洗先肅清一路固屬甚好倘賊人仍竄入石
　峯堡内該處地勢雖險亦不過如蘇四十三所據之
　華林山官兵進攻時祗須加意防範據其髙處並於
　左近尋跴路徑詢之誠實居民或即令為鄉導帶兵
　尋逕繞上山頂建瓴而下勢如破竹賊人自無由兔
　脱即使路徑險窄官兵實難前進然官兵既不能進
　賊亦從何而出果能即其總路帶兵嚴宻堵住則賊
　人困守空山更可不勞窮追而盡數殱除也至伏羌
　等處賊匪既有五岱等在彼𠞰辦牽掣賊勢福康安
　尤可専心𠞰辦隆徳等處之賊隆徳現有莽古賚帶
　到兵一千名静寧存有守城兵七百餘名而延綏兵
　一千名阿拉善䝉古兵一千名自己陸續到彼福康
　安又帶有山西陜西兵四百名是兵力己不為少福
　康安與海蘭察及巴圖魯侍衞等竟宜趁此兵力先
　將隆徳潘隴山之賊𠞰滅浄盡再往静寧𠞰捕翠屏
　山之賊俟此兩處賊匪洗盡然後赴石峯堡設法堵
　𠞰但仍應步步留心並派委明幹將領帶兵殿後䇿
　應此為最要又據李侍堯奏稱静寧一帶文報往來
　恐為賊匪所阻現擬改由蘭州涼州安設軍臺接到
　沿邊軍臺馳送等語此不過一時權宜之計俟福康
　安將静寧隆徳等處賊匪辦盡文報仍宜由舊路馳
　遞較為捷近再據五岱等奏在伏羌城外拏獲賊匪
　及婦女幼孩令守城出力之老教鄉約白中偉等逐
　一辨認等語此等老教鄉約並不為賊人脅誘且助
　官兵守城禦賊著福康安於𠞰捕石峯堡賊匪完竣
　前往伏羌時查明該鄉約白中偉等如果實在出力
　即應優加奬賞俾老教回民均知感奮
上又命軍機大臣傳諭阿桂福康安敷倫泰福敏泰曰
　昨據福康安奏前次所調太原鎮兵二千名内已派
　八百名令福敏泰帶領迅赴汧隴防守本日又據阿
　桂奏劄知福敏泰帶領兵二千名前赴涇州駐劄堵
　禦阿桂福康安先後行走未能見面㑹商是以調派
　福敏泰之兵彼此互異但福康安現在帶兵前往隆
　徳一帶𠞰除賊匪涇州在隆徳之東自無虞賊人至
　彼滋擾竟可母庸留兵防守至潼闗又在西安省城
　之東離甘省更逺尤可不必留兵在彼惟汧隴為東
　來入陜門户山深逕僻處處可通且俱有回民居住
　防範堵禦甚闗𦂳要雖已諭令敷倫泰帶領軍標兵
　五百名近復調興漢鎮兵並滿兵共一千三百名及
　各路存營兵二百名在彼防堵但該處一帶隘口甚
　多尚恐兵力稍單福敏泰竟應照畢沅所奏酌留兵
　八百名同敷倫泰在汧隴一帶駐劄防範其餘兵丁
　一千二百名均應派委將弁帶赴福康安軍營聽候
　調遣差委其涇州潼闗二處竟不必留兵以分軍勢
　庶各路兵力皆歸實用更可易於蕆事
　　同日馮光熊奏言二十七日戌刻據平涼府知府
　　王立柱署静寧州知州凃躍龍禀報賊匪於五月
　　二十五日攻犯静寧州城經該府等督率兵丁民
　　夫施放鎗砲擲石防禦打傷賊人無數拿獲賊犯
　　馬子倉一名訊明正法賊匪退住城南三里之翠
　　屏山乞速撥兵接濟等語查該處係陜甘大路東
　　通平涼涇州西達㑹寧安定文報往來最闗𦂳要
　　雖經督(臣/)知㑹寧夏將軍及阿拉善等處官兵前
　　往𠞰捕但恐尚未到州查省城現有督(臣/)撥調甘
　　提屬來蘭防守兵五百名(臣/)已飛令遊擊五十一
　　守備哈三泰迅速帶兵前往䇿應惟是該處倘有
　　疎虞則東西間隔一切運供口糧草料恐有阻滯
　　查陜省邠州長武與甘省涇州平涼接壤現有
欽差大臣等帶兵前來必須陜省附近各處一體供支
　　(臣/)飛禀督(臣/)及陜西撫(臣/)畢沅酌籌預辦俾免臨
　　時貽悞又東路需兵接應而省城防守之兵不敷
　　分撥(臣/)現在飛調涼州西寧二鎮兵各五百名甘
　　提及永固協兵一千名肅州鎮兵一千名兼程來
　　蘭以備䇿應奏入報
聞
　
　
　
　
欽定石峯堡紀畧卷八
欽定四庫全書
欽定石峯堡紀畧卷九
　　六月初七日庚寅
上諭内閣曰前因甘省逆回滋事所過地方百姓田廬
　牲畜被其刼掠及聞信驚避遷徙流離者均為可憫
　已諭令福康安到彼即查明酌量撫恤苐念該省現
　在調集官兵㑹𠞰賊匪一切軍糧料草雖俱係地方
　官發價購辦而沿途輓運未免有需民力是未經被
　賊滋擾之處百姓共効供輸亦宜一體加恩均施恵澤所
　有該省本年應徵錢糧著概行豁免如有本年業經
　徵收者著詳悉查明於下年豁免該督務董率所屬
　實力奉行俾閭閻得沾實恵以副朕優加軫恤普沛
　恩施之至意此㫖到甘省福康安即謄黄徧諭各屬
　並著該部遵諭速行
　　　(臣/)等謹案甘省編氓䝉
皇上軫切如傷於賊踪所過地方
命重臣查明撫䘏所以甦困安良者已無弗至復念大
　　　兵雲集一切士馬糧芻源源接運皆須民力輓
　　　輸即未經被賊之區亦降
徳音而施
愷澤是擾累祗在偏隅而
恩膏普加全省
聖皇雨露之均實與天同量矣
　　同日李世傑奏言前准西安將軍(臣/)傅玉等咨調
　　川省屯練降畨二千名前往甘肅通渭縣地方合
　　𠞰回匪經將軍(臣/)保寧提督(臣/)成徳先行選派省
　　城緑營壯健兵丁六百名由成都帶領起程其屯
　　練畨兵飭令副將李天佑張芝元等帶領前往兹
　　于五月二十六日復接西安撫(臣/)畢沅咨調撥川
　　兵二千名委員統領星赴鳳隴一帶堵禦(臣/)連日
　　探得甘省賊勢蔓延業預飭各鎮協營先為挑選
　　兵將聽候調遣兹接咨調之信隨飛飭川北鎮派
　　兵四百名並於督標派兵八百名提標派兵八百
　　名共二千名就近委川北鎮總兵富禄統領剋日
　　起程由棧道馳赴鳳隴一帶分派防守堵禦再川
　　北一鎮本與陜西連界(臣/)因該鎮屬之昭化廣元
　　二縣與甘肅文縣毗連亟須重兵防守是以止就
　　近調兵四百名前往并恐該處兵力不敷且須大
　　員鎮壓復另調重慶鎮標兵九百名並調建昌鎮
　　總兵魁麟馳往昭化廣元等處督率把守再川省
　　龍安府屬之平武縣松潘鎮屬之漳臘小河南坪
　　等營柴門闗黄坪闗各處均與甘省文縣互相毗
　　接(臣/)復於川南之建昌峩邊黎雅安阜永寧等營
　　内再酌調兵二千名分撥川北松潘等處𦂳要隘
　　口協同防禦以期有備無患奏入
上諭曰大勢已定不必張皇總以鎮静為要
　　同日李世傑又奏言原任雲南騰越鎮總兵許世
　　亨於四十七年八月丁母艱回籍本年冬閒服滿
　　現聞甘省逆回滋擾情願前赴軍營効力懇(臣/)代
　　為奏請(臣/)查該鎮前在金川南路軍營節次奮勇
　　殺賊時(臣/)督辦南路糧臺俱所目擊今據該鎮禀
　　請自効其情詞出於至誠(臣/)謹附奏
聞並令在成都候
㫖奏入
上命軍機大臣傳諭阿桂福康安曰原任雲南騰越鎮
　許世亨前在金川曽著勞績今願赴軍營効力即著
　准其馳驛前往甘省聽候阿桂福康安調遣
　　初八日辛夘五岱李侍堯剛塔俞金鏊圖桑阿阿
　　爾薩朗奏言(臣/)等於五月二十三四等日在伏羌
　　𠞰賊打仗搶佔賊營賊人南竄因官兵壓下追𠞰
　　又復繞道北回於豐杜山梁札營(臣/)等即分路帶
　　兵追𠞰適法靈阿亦抵軍營一同打仗二十六日
　　辰刻官兵齊至雲霧山近抵賊營(臣/)等正在整兵
　　之際賊即直前突撲經官兵壓下奮勇𠞰殺賊人
　　旋退旋撲四次(臣/)等公同商酌當即分兵兩路直
　　搗賊營俾前後受敵(臣/)阿爾薩朗首先帶遊擊徳
　　海等(臣/)剛塔帶遊擊髙人傑等領兵分為左右兩
　　路直撲賊人所據山梁與(臣/)五岱等所帶官兵奮
　　勇夾攻鎗箭齊發殺賊二百餘名帶傷者甚衆割
　　取首級四十一顆生擒賊目馬玉華一名賊人十
　　名賊仍竄回山梁據險自守此次官兵打仗甚為
　　奮勇而涼州滿兵鳥鎗亦甚得力適興漢鎮(臣/)三
　　徳帶兵一千名亦至與(臣/)等相距二十里即知㑹
　　該鎮領兵迎截遏其前路現在商同設法𠞰捕務
　　期盡數殱擒
　　同日甘肅按察使陳步瀛奏言(臣/)於五月十四日
　　由隆徳縣馳抵静寧州查自髙廟山退回之西安
　　滿漢兵尚存九百一十四名次日該州拏獲奸細
　　訊供知石峯堡賊人有勾合底店回匪入夥之信
　　其州屬鄒家河為經由要路隨知㑹西安協領禪
　　達禮帶領官兵前往防守一面禀知督(臣/)李侍堯
　　等適督(臣/)帶兵赴通渭一帶進𠞰催(臣/)馳赴安定
　　辦理軍糧(臣/)即於十七日起程西行十八日抵安
　　定旋於二十一日據静寧州禀報十八日石峯堡
　　賊千餘人突至鄒家河維時禪達禮已奉將軍檄
　　調將滿洲兵三百餘名帶赴大營進𠞰只有守備
　　趙承謨帶領軍標撫標兵五百餘名與賊打仗殺
　　賊數十名因賊多兵少不能堵禦賊遂東赴隆徳
　　縣之潘隴山勾合底店各處回匪於附近村庄肆
　　行焚刧據隆徳靜寧平涼華亭莊浪等處紛紛禀
　　報(臣/)節次禀請督(臣/)發兵𠞰捕適賊人圍攻伏羌
　　縣城督提各(臣/)俱赴伏羌𠞰賊經督(臣/)派兵二百
　　赴莊浪防守又兩次發兵八百名赴隆徳防守賊
　　匪已於二十五日越過隆徳前犯靜寧州城經平
　　涼府知府王立柱署州凃躍龍㑹同都司趙廷選
　　督率兵民施放鎗砲擊斃賊人甚多賊始退至離
　　城三里之翠屏山現據該府州禀請火藥鉛彈(臣/)
　　即於督(臣/)存貯安定火藥内動撥専派弁兵星飛
　　解往接濟查静寧為驛站大路静寧被圍則文報
　　阻隔經督(臣/)奏明一切軍報改由寧夏軍臺馳遞
　　惟是静寧距省城僅五百餘里中間㑹寧安定為
　　糧運要路現在督提各(臣/)追逐伏羌之賊日益南
　　行相距愈逺恐賊人由靜寧南竄抄奪糧運直襲
　　大兵之後(臣/)已屢次馳禀督(臣/)速撥重兵前來防
　　䕶現據隴西縣禀報官軍抵伏羌之後殺賊甚多
　　重圍已解大兵自可計日北旋至
欽差尚書福康安等將次抵境(臣/)已飛禀陜西撫(臣/)畢
　　沅即於陜省帶兵來甘以速𠞰除均奏入
上命軍機大臣傳諭阿桂福康安五岱曰五岱等現在
　𠞰辦賊匪漸有起色賊人經官軍兩次殱戮已有五
　六百名三徳現又帶兵到彼遏其前路與五岱等兩
　路㑹𠞰是伏羌城外賊匪不滿千名無難迅速殱除
　該處賊匪𠞰捕淨盡官兵毋庸兼顧南路更可専心
　進𠞰至石峯堡之賊由鄒家河赴隆徳縣之潘隴山
　勾合底店各處回匪直撲靜寧州城經該府王立柱
　等督率兵民擊斃賊人甚多賊退至離城三里之翠
　屏山是隆徳潘隴山等處賊匪此時竟専在靜寧滋
　擾福康安至隆徳時如偵探該縣並無賊匪自必與
　海蘭察巴圖魯侍衞等帶兵速赴靜寧計福康安此
　時早抵該處𠞰辦賊匪將次完竣已可往石峯堡與
　五岱等設法㑹𠞰石峯堡地形雖屬險窄然現在大
　兵雲集四面堵截攻圍並尋跴路徑據其髙處建瓴
　而下勢如破竹即可得𠞰賊淨盡之喜音也至賊營
　内器械馬匹齊備又於上年糾約訂期起事並脩理
　石峯堡是該處竟係賊人預營巢穴以為退守地步
　蓄謀已久必非朝夕所能猝辦其脩理石峯堡時附
　近居民既已共知而地方文武員弁何以竟毫無聞
　見任賊如此肆行無忌若文武各員弁曾經具禀總
　督提鎮而總督提鎮等竟置之不辦其罪自専在總
　督提鎮或係該管之知縣聞知信息曾稟知道府該
　管之營員亦曾禀知専轄之副㕘而該道府副㕘等
　竟敢沈匿不為轉禀或竟係州縣營員聞信並不禀
　報各該管上司以致釀成事端其罪更不可逭前已
　有㫖令阿桂福康安到彼一併查明㕘奏著再傳諭
　阿桂等務宜逐層詳細查明具奏至五岱等所奏生
　擒之馬玉華係賊人頭目所有賊中情形及起事根
　由馬玉華自必知其詳細五岱等何以未經奏及著
　即速訊供具奏如尚未正法即將馬玉華派委幹練
　員弁妥慎解赴熱河預備訊問
　　同日陳步瀛又奏言六月初一日據静寧州禀稱
　　逆回已於二十七日夜閒南竄分為三股一回石
　　峯堡一在底店鎮一在雷打灣係通蓮花城大路
　　又據隆徳縣禀稱賊人在縣屬之馬家坪直達靜
　　寧州底店鎮離城四十里寧夏滿漢官兵已於二
　　十六七等日到縣東路文報已通又據㑹寧縣禀
　　稱二十七日賊人在縣屬之梁家河焚刧村庄是
　　静寧雖已解圍賊仍屯聚於隆徳静寧㑹寧境内
　　若不早為廓清則大路一帶出沒無常文報糧運
　　在在可虞似應即由隆徳一帶進𠞰以清肘腋之
　　患至寧夏官兵已抵隆徳將軍莽古賚面諭隆徳
　　縣俟阿拉善兵到之日酌議進𠞰爾時
欽差尚書福康安等亦將抵境其應由何路進兵之處
　　(臣/)即馳赴隆徳將賊匪情形詳悉面禀聽候裁酌
　　再督提各(臣/)已赴秦安追賊距㑹寧安定較逺(臣/)
　　已飛飭鞏昌秦州二屬附近秦安之各州縣赶運
　　軍糧其現駐隆徳官兵由平涼涇州固原華亭各
　　州縣辦運軍糧較為便捷(臣/)已飛飭平涼府知府
　　王立柱督催赶辦其火藥鉛彈南路軍營現在俱
　　由蘭州省城陸續運送其東路軍營如有不敷(臣/)
　　即飛禀陜西撫(臣/)畢沅就近酌撥協濟(臣/)因現赴
　　隆徳已將南路軍營糧草火藥等項諄囑蘭州道
　　宋綺琦上𦂳嚴催東路糧草火藥(臣/)與侍衞職銜
　　蘇淩阿竭力赶運總期源源接濟無悞供支至馬
　　昇貴一犯係署静寧州凃躍龍拏獲奸細供出該
　　犯亦與田五往來經固原州拏送鹽茶㕔維時伊
　　孫馬如林馬如海尚未能到據該州王琮禀報勘
　　驗該犯房屋在城外靠城居住屋内挖有地窖可
　　容數百人研訊該犯只供三月内田五遣人告知
　　造反之事其閒挖地窖縁由堅不供吐及(臣/)奉督
　　(臣/)檄調經過固原詢知伊子馬漢龍在城内靠城
　　居住隨親往查看則馬漢龍院内亦有開挖地窖
　　雖距伊父城外之窖尚逺其為逆賊詭謀已屬顯
　　然查地窖必非伊父子一二人所能辦之事(臣/)已
　　諄札接辦審案之平慶道沈鳴臯窮究夥黨以浄
　　根株均奏入
上命軍機大臣傳諭阿桂福康安曰據五岱等奏伏羌
　賊人經官兵兩次𠞰殺逺近逆回自必聞風膽落而
　官軍日有起色已覺旌斾改觀計此時福康安早抵
　隆徳而寧夏滿漢官兵據陳步瀛奏於二十六七等
　日業經到彼現在賊人屯聚隆徳境内福康安與海
　蘭察巴圖魯侍衞等當趁此軍容振作之時將隆徳
　等處賊匪以次𠞰捕淨盡如賊畏懼先逃必仍竄入
　石峯堡内福康安可遵照前㫖必𠞰清後路然後帶
　兵前徃設法四面堵截攻圍但仍宜嚴防後路為要
　至陳步瀛節次所辦俱合機宜頗具識見殊為能事
　可嘉現據該臬司奏稱即日馳赴隆徳將賊匪情形
　面禀福康安等語陳步瀛來往安定隆徳一帶於該
　處賊情及路徑夷險自能熟悉伊既親赴隆徳福康
　安得一能事之員面加詳細詢問於𠞰賊事宜更為
　有益再據陳步瀛奏固原州回匪馬昇貴城外靠城
　屋内挖有地窖可容數百人伊子馬漢龍城内靠城
　屋内亦挖有地窖等語地窖可容數百人必非馬昇
　貴父子數人所能開挖亦非朝夕所能猝辦之事是
　蓄謀已久於城墻内外暗通欲為破城之計逆蹟顯
　然李侍堯平時竟漫無覺察以致養癰貽患其罪實
　無可逭而知州應知一州之事逆回如此近城掘窖
　肆行無忌何至毫無聞見如馬昇貴開掘地窖係前
　此知州任内之事而該州王琮能盤獲奸細是不但
　無過而且有功即應専治前任知州之罪如王琮已
　經抵任而馬昇貴猶公然開掘地窖事後方被查拏
　到案其功過尚兩不相掩若開挖地窖竟係該知州
　任内之事賊犯又非其所盤獲即應將王琮嚴㕘治
　罪著福康安詳晰詢明年月核其功罪據實具奏
　　同日何裕城奏言(臣/)先准陜西撫(臣/)畢沅咨開陜
　　省現在赶配火藥委員赴豫採辦淨硝八萬斤䟎
　　運陜省應用查火藥為軍務要需必須硝斤配製
　　若候委員到豫始行購辦未免有需時日(臣/)隨札
　　行藩司墊發銀兩飛飭就近産硝各州縣上𦂳煎
　　錬如數妥備一俟陜省委員到日立即交給領運
　　兹復接畢沅札㑹現在軍營需用火藥陜局存貯
　　不敷應用并囑預期籌備以待飛調查陜甘壤界
　　毗連軍火急需必得多為儲備方可就近接濟(臣/)
　　隨又查明撫鎮各標營現存火藥數目於貯藥較
　　多各營分酌量分别動撥共足五萬斤之數宻飭
　　赶備齊全并即包裹堅好預派弁兵如陜省尚需
　　備用一經咨調刻即解運起程以期倍加妥速奏
　　入報
聞
　　初十日癸巳五岱李侍堯剛塔俞金鏊圖桑阿阿
　　爾薩朗奏言(臣/)等於二十八日午刻追賊至秦安
　　縣屬之土鼔山接據臬司陳步瀛靜寧州知州凃
　　躍龍禀稱二十五日辰刻逆回約有二三千人來
　　至靜寧城下焚燒東闗現在督率兵役嚴加防守
　　懇請發兵救援(臣/)等查現在伏羌一帶賊匪自伏
　　羌城外打仗二次復於雲霧山打仗一次賊人連
　　敗奔逃現由土鼓山竄往蓮花城查蓮花城有兩
　　路一走石峯堡一走靜寧州均係大路尚有山僻
　　小路數處(臣/)等帶兵壓下跟踪追𠞰務期盡數殱
　　擒查軍營現有滿漢土兵共五千餘名但静寧現
　　在𦂳急(臣/)李侍堯前經知㑹寧夏阿拉善兵速由
　　固原一路前赴隆徳靜寧並已咨㑹福康安海蘭
　　察入甘境後即可帶領該二處官兵𠞰捕東路之
　　賊今寧夏阿拉善兵丁尚未報明行抵何處勢難
　　懸待(臣/)等再三籌酌軍營現在兵丁均係連日追
　　賊行走不免稍乏今即於此内挑派精壯一千六
　　百名令興漢鎮三徳帶領星赴靜寧救援仍先派
　　兵一千名令副將和倫等帶領赶赴蓮花城迎截
　　土鼓山竄往之賊(臣/)等將現存之兵全行帶領追
　　赶𠞰捕
　　同日興漢鎮總兵三徳奏言(臣/)前經撫(臣/)畢沅奏
　　派帶兵一千名於鳳翔隴州一帶要隘堵禦逆回
　　嗣准督(臣/)李侍堯等檄調(臣/)所帶兵丁由秦州前
　　赴伏羌縣一帶迎擊賊匪(臣/)即於五月二十二日
　　自隴屬之長寧驛起程帶兵一千名由秦州一路
　　偵探賊踪至二十六日抵桌子坪山遇見賊匪(臣/)
　　即督率官兵施放鳥鎗奮勇迎𠞰殺賊六七十名
　　與督提(臣/)大營相距二十餘里至半夜閒賊衆奔
　　走蓮花城一路(臣/)於次日率領官兵尾追𠞰捕
　　同日保寧成徳奏言(臣/)等帶領緑營兵六百名於
　　二十三日由成都起程一面飭令副將李天佑張
　　芝元等帶領屯練畨兵迅速前至保縣等候今(臣/)
　　等於二十五日行抵保縣地方仍督飭屯練兵丁
　　一千六百名儧拉畨兵二百四十名於二十七日
　　各隊陸續俱至保縣惟派出促浸畨兵一百六十
　　名因路程較逺尚未能到(臣/)等即於二十七日仍
　　分隊起程行走將促浸畨兵一百六十名交都司
　　額爾亨額守備何連陞屯練守備丹比西喇布等
　　星速隨後赶到再(臣/)等督領屯練畨兵迅赴保縣
　　道經瓦寺地界該土司桑朗雍中率領土舍頭目
　　等出迎叩頭告稱我等瓦寺土司世受
大皇帝厚恩非别部土司可比當此攻𠞰逆回之際正
　　當報稱宣力瓦寺土兵曾經厯行陣者現有四百
　　名我小土司年齒雖幼叔父土舍桑朗音春情願
　　帶領頭目兵丁等殱滅逆回等語其籲懇實出至
　　誠(臣/)等又詢問副將李天佑等據稱屯練兵内尚
　　可得一千四百名畨兵内亦可得二百名合計瓦
　　寺兵四百名共得畨兵二千名(臣/)等令其一併預
　　為妥備以候調取應用伏祈
皇上訓示均奏入
上命軍機大臣傳諭阿桂福康安五岱曰據五岱等奏
　伏羌城外賊匪經官兵兩次擊殺五六百名又據三
　徳奏稱於桌子坪山遇見賊匪殺死六七十名是南
　路之賊所存無幾已不難迅速𠞰盡但三徳帶兵由
　秦州前至伏羌本係在賊前面迎𠞰今賊竄回秦安
　三徳與五岱等㑹合俱在後尾追何以未經兩面夾
　攻殊不可解兹五岱等又將該鎮派往靜寧而靜寧
　之賊已據陳步瀛奏稱於二十七日分竄是三徳此
　時即應前赴隆徳隨同福康安𠞰捕看來賊人因汧
　隴一帶有重兵防堵已不敢再行南竄惟賊計窮力
　竭或又思繞道往西竄赴河州勾合邪教匪徒復至
　省城滋擾尤不可不預防範著傳諭五岱等詳查路
　徑設法派兵斷其去路并飛札哈當阿馮光熊令其
　一體嚴宻防範勿致稍有踈虞至攻犯靜寧州城之
　賊昨據陳步瀛奏稱已經平涼府知府王立柱等督
　率兵民擊退賊人分為三股一股回石峯堡一股在
　底店一股往雷打灣又隆徳縣稟報賊人現在縣屬
　之馬家坪及靜寧州之底店等處屯聚等語是靜寧
　州城外已無賊匪滋擾此時福康安所急宜𠞰辦者
　又在馬家坪底店及石峯堡等處賊匪官兵疊次殺
　賊逺近逆回自無不聞聲膽落福康安正當趁此軍
　容振作之時由隆徳以次進𠞰將後路肅清再赴石
　峯堡與五岱等四面堵截攻圍現在鹿鹿山已無賊
　匪傅玉等所帶之兵尚有二千福康安竟當速將此
　項官兵調至軍營㑹合𠞰捕兵力厚集賊匪更易迅
　速殱除再據保寧奏土練降畨内尚可得一千六百
　名又四川瓦寺土司桑朗雍中禀稱該處可得土兵
　四百名共計二千名俱情愿跟同赴甘𠞰賊等語此
　時甘省𠞰辦賊匪大局已定而保寧所帶初調之土
　練降畨二十九日尚在保縣未能即抵甘省若續行
　檄調更不免有需時日徒勞往返著福康安酌量情
　形如尚有必需添調此項畨土各兵之處即一面飛
　咨檄調一面奏聞如該處兵力已足即知照李世傑
　停其預備
　　同日馮光熊奏言(臣/)於五月二十九日接臬司陳
　　步瀛札知攻擾靜寧之賊經官兵擊退後現又竄
　　往梁家河距㑹寧止四十餘里急須添兵防守查
　　前據靜寧州禀報賊匪攻犯經(臣/)酌撥蘭州防護
　　之甘標兵五百名飛飭前往應援此項官兵須由
　　㑹寧至靜寧今靜寧州之賊既竄往梁家河距㑹
　　寧不逺該處僅有滿兵三百名仍恐單弱(臣/)業已
　　飛移臬司即將前項官兵飭令兼程星赴㑹寧協
　　同防堵其靜寧州現據具報督(臣/)派撥中衞協兵
　　四百名涼肅二鎮標兵四百名業已到彼如賊匪
　　已退即可躡踪應援㑹寧前後夾𠞰更覺得力(臣/)
　　仍催續調之甘涼官兵迅速來蘭以備派撥䇿應
　　再靖逺賊匪前督(臣/)李侍堯親往督𠞰業已完竣
　　但該處多係山谷尤易藏奸恐有餘匪竄匿節經
　　飭令附近各地方官多派員役加意偵探截拏兹
　　督(臣/)札知據莊浪營㕘將王永茂呈報西畨窑等
　　處現有賊匪三四十人又據靖逺縣禀報萱帽塔
　　北山内有賊匪約三百餘人飛令靖逺協副將玉
　　柱帶兵二百名同莊浪營㕘將王永茂帶兵二百
　　五十名前往㑹合𠞰捕(臣/)復飛飭臯蘭靖逺等縣
　　再行添撥壯役民夫於各要隘截拏奏入報
聞
　　同日敷倫泰奏言(臣/)帶領緑營兵五百名前至隴
　　州查隴州東界汧陽麟遊一帶綿亘五六百里其
　　最要者自隴州所屬之長寧驛至商家庄二百餘
　　里中間要隘既多而小路亦復不少(臣/)將所帶兵
　　五百名自長寧驛起至商家庄隘口以及崎嶇小
　　徑約有十五處分設卡倫城中亦留兵看守嗣有
　　畢沅續派西安滿兵五百名到來(臣/)即酌量要處
　　添設嚴行防守查辦仍曉諭居民現在大兵節次
　　到齊賊匪不久殱滅爾等毋得驚惶仍各安本業
　　居民等經撫慰之後俱各安堵奏入報
聞
　
　
　
　
　
　
　
　
　
　
　
　
　
　
　
欽定石峯堡紀畧卷九
欽定四庫全書
欽定石峯堡紀畧卷十
　　六月十二日乙未五岱李侍堯剛塔俞金鰲圖桑
　　阿阿爾薩朗奏言查賊人共有四路其一路即鹽
　　茶窮蹙餘匪竄入官川勾連馬家灣等處新教佔
　　據馬家堡復經逃竄馬營之賊又一路係石峯堡
　　屯聚之賊又一路係伏羌糾合助逆之賊又一路
　　係糾聚潘隴山與底店回匪㑹合之賊此路賊人
　　現在静寜滋擾其餘三路俱會於伏羌尚有留在
　　石峯堡與将軍傅玉之兵相拒者嗣經官兵伏羌
　　雲霧山三次剿殺殱戮甚多賊衆奔竄其所過村
　　庄輙分遣黨羽誆稱官兵剿洗回民藉此煽誘先
　　經(臣/)等出示曉諭是以各處回民多不肯從賊並有
　　拒擊殺賊割獻首級及生擒解送軍營者(臣/)等帶
　　兵于初一日至田家山查興漢鎮(臣/)三徳先經(臣/)
　　等委令帶兵一千六百名前往静寧州該鎮現尚
　　與賊相持賊人即於田家山對面山梁之上憑髙
　　據險扎營拒守(臣/)等隔山親㸔賊營帳房尚多又
　　甘省雖係土山綿亘但立土經雨冲刷多成陡壁
　　中隔深溝旋繞紆折往往對山相拒㸔似甚近及
　　繞道前往便有一二十里之遥如從前賊人所佔
　　之馬家堡亦非平地村庄乃係懸崖立磡頂上方
　　是堡門而其後又有羊腸山徑昨(臣/)五岱前赴軍
　　營路經該堡察其形勢實為險峻賊人所據山梁
　　中間河溝兩道一路可竄石峯堡一路可竄静寕
　　州偵詢賊情尚在遲疑不定臣等公同商酌賊雖
　　憑髙據險但當探明路徑相機設法視可進兵之
　　路迅速剿捕以期掃滅賊氛謹将各山堡形勢繪
　　圖恭呈
御覽
　　同日畢沅奏言甘省地方本係土瘠民貧自四月
　　間賊回不法到處焚燒殺掠百姓多伏匿山谷顛
　　沛流離雖有田疇不能耕穫仰䝉
皇上如天好生
特沛恩綸槩行撫䘏(臣/)因與福康安酌商一入甘省境
　　界即應查明村堡户口招徠流亡轉徙之人分别
　　賑給銀米并得有所棲息則黎氓感戴
天恩淪肌浹髓賊匪更無所脅從實為目前之急務現
　　已陸續解銀十五萬両送至平凉以備撫䘏之用
　　此後當源源運徃以應急需均奏入
上命軍機大臣傳諭阿桂福康安曰據五岱等奏官兵
　追賊至田家山情形一摺係初二日拜發由邉外軍
　臺馳遞轉到在初六日伊等所發奏摺之後閲其所
　繪圖内形勢縂不清楚昨據五岱等奏已與三徳㑹
　在一處尾追賊匪今圖内興漢兵大營仍繪在秦州
　界内與所奏不符又底店係賊人巢穴空峒山與底
　店徑路通連何以圖内並未繪入着将原圖發交福
　康安令其詳細查對将圖内地盤展寛所有賊人前
　後分竄屯聚處所以及官兵現在追剿扎營各處路
　逕暨方向里数逐一繪出分色粘簽貼説呈覽計福
　康安此時早赴隆徳由該處進剿底店之賊看來賊
　人現在情形已不敢與官兵抗拒亦不能四出搶掠
　惟思竄回石峯堡以圖苟延殘喘况據五岱等奏稱
　賊人所過村庄輙分遣黨羽謊稱官兵剿洗回民藉
　此煽誘經五岱等出示曉諭是以各處多不肯從賊
　並有拒擊賊匪割獻首級及生擒解送者此等更當
　查賞是賊現已無從四出勾結諒福康安数日内即
　可将底店之賊剿盡肅清後路與五岱等㑹合赴石
　峯堡設法四面堵截攻圍佇聴㨗音之至再據畢沅
　奏陸續觧銀十五萬送至平凉以備撫䘏之用餘尚
　源源接解等語前據馮光熊奏甘省藩庫現有銀四
　百餘萬兩是該省庫項儘敷支用何必又從陜西解
　往倘途次或有踈虞更屬不成事體此時畢沅駐劄
　西安止須籌辦車輛馬騾俾無貽誤所有解徃之銀
　十五萬兩如已解到即可收貯平凉以備賑恤之用
　其未經起解者即行停止此外如軍器火藥等項亦
　宜遵前㫖或于涇州平凉二處暫貯撥支更宜嚴固
　防守若能隨同大兵運往更為稳妥
　　同日五岱李侍堯剛塔俞金鰲圖桑阿阿爾薩朗
　　又奏言臣等於初三日追賊至雙峴途次據蓮花
　　城民人前來禀稱有逆回数百人於蓮花城相近
　　之東山扎營係静寧底店分出之賊等語查蓮花
　　城係(臣/)等前日經過扎營之處今官兵已過即有
　　逆黨潜行遶出恐賊情詭詐欲抄官軍後路或仍
　　往秦安一帶不可不防(臣/)等現由雙峴追剿賊回
　　據弁員偵探賊人将帶傷賊匪百餘人送回石峯
　　堡又有石峯堡出來賊匪五六百人㑹同雙峴奔
　　回之賊前往底店一路等語查底店距静寧甚近
　　前此静寧攻城賊匪經城上官兵擊退竄據翠屏
　　山現已奔回底店恐雙峴之賊一至底店即與該
　　處賊匪㑹合自當分兵兩路(臣/)等商派縂兵吉蘭
　　泰帶緑營兵一千名土司楊宗業兵一千名前赴
　　蓮花城如果有潜伏賊匪即可剿捕如無賊人即
　　令吉蘭泰由蓮花城取道前往底店抄截賊之後
　　路(臣/)等督率官兵迅由静寧迎前截𠞰計兩路官
　　兵均於底店㑹齊再(臣/)等查得靳家寺地方係石
　　峯堡賊人出入所必由更湏留兵防範已派副將
　　阿穆呼朗帶兵五百名在彼駐劄挐卡斷其來往
　　勾通之路奏入
上命軍機大臣傳諭阿桂福康安五岱曰五岱等奏由
　雙峴追剿賊回一摺總未明晰五岱等本在㐲羌剿
　辦賊匪賊經官兵連次擊敗奔逃五岱等帶兵追趕
　所追之賊現今究往何處况伏羌在南石峯堡在北
　靜寧又在東北伏羌之賊業經敗竄五岱等何不設
　法派兵從間道邀截剿殺乃惟知在後尾追一任賊
　人將帶傷者送回石峯堡而堡内之賊又復出與㑹
　合殊不可解且既係尾追則賊係繞道而至靜寧五
　岱等又安能反出其前稱自靜寜迎前截剿况賊人
　節次被官兵剿殺不下六百餘名本日據五岱等奏
　伏羌逆回家口送往石峯堡時官兵拏獲正法者又
　有五百餘口是此時賊人已被殺一千餘日見其少
　且現惟首先勾合之石峯堡底店等處賊黨分路逃
　竄此外更無敢有聚集接應者可見逺近逆回已無
　不望風胆落連日未見福康安續有報至自因在甘
　陜交界齊集官兵稍為躭擱今五岱等既到靜寧是
　該處已並無阻梗福康安竟當速赴靜寧與五岱等
　㑹剿蓮花城底店等處之賊將後路肅清再往石峯
　堡剿辦倘底店等處之賊見大兵雲集先竄回石峯
　堡福康安遵照前㫖仍派兵嚴防後路再與五岱等
　同往石峯堡堵截攻圍以期一舉集事現在寧夏滿
　兵及阿拉善兵俱已到彼延綏兵亦必早到福康安
　與五岱等㑹在一處兵力更為厚集想已足敷剿賊
　之用著福康安即通盤籌畫現在官兵若干如兵力
　已足大局俱定福康安酌量情形毋湏添兵接濟所
　有復興續行帶徃京兵一千名即可一面奏聞一面
　行文撤回以省往返䟦涉而保寧等昨日續奏預備
　之桑朗雍中土兵二千名更可無湏調往至賊人由
　鹿鹿山竄回伏羌今又由伏羌竄往蓮花城底店等
　處傅玉永安尚帶兵二千在鹿鹿山扎營空守究有
　何事著福康安即遵前㫖速行查明奏覆
　　同日李侍堯又奏言(臣/)前於安定道旁盤獲形跡
　　可疑之道士徐璠成訊據供稱係岷州人在金縣
　　興隆山當道士今年正月内有通渭縣王㑹長請
　　我到馬營十王廟内住廟五月初七日回賊到來
　　將我裹去跟著打仗帶有矛傷昨賊營裡使我來
　　安定打探官兵信息并勾結新教就被盤獲賊營
　　為首係張阿渾賊衆有千餘人等語查該犯甫至
　　賊營已隨同打仗并為探聴消息勾結匪黨情殊
　　可惡業于審明之日即行正法再徐璠成供出安
　　定城中通賊匪犯數名即經拏獲審訊復據獲犯
　　馬三九子供有欲往蘭州河州勾合新教之語(臣/)
　　已宻札藩司暨河州鎮將供出蘭州勾合之犯按
　　名嚴拏訊辦其安定所獲通賊各犯隨審隨辦均
　　已正法
　　同日五岱剛塔又奏言(臣/)等從前拏獲賊犯俱供
　　稱石峯堡賊匪帯有家口數千前徃伏羌秦州一
　　帶等語嗣經連次打仗查得石峯堡止有分出賊
　　人並無携帶家眷其家口仍在該堡藏匿唯有伏
　　羌從逆回匪欲将家口送徃石峯堡因官兵攻𠞰
　　甚急賊人逃竄時不暇携帶經(臣/)等拏獲正法者
　　共有五百餘口
　　同日畢沅又奏言前(臣/)福康安到陕時詢問甘省
　　賊匪並地方情形(臣/)以河東之平涇鞏秦等屬萬
　　山深阻處處可以藏奸賊回雖係烏合之衆但聚
　　散出沒倐忽不常必先將各處要隘山口先行分
　　兵堵塞使其無路奔竄則攻剿方能得力而堵塞
　　去路東南兩面尤為𦂳要查陜省之隴州汧州鳳
　　翔麟遊等處綿延三百餘里隘口甚多賊匪總在
　　各處之西北一帯往來奔逸恐乘間竄入陜疆所
　　闗匪細前雖已撥滿漢兵二千名前往交與副都
　　統敷倫泰漢興道豐紳設卡堵禦復恐兵力尚单
　　適太原鎮總兵福敏泰先帶兵一千名前來即令
　　迅赴鳳隴㑹同敷倫泰相機辦理是汧隴一帶似
　　可無虞至甘省之秦州東南路通秦蜀最為扼要
　　該處民物殷繁亦多回衆日前賊匪攻逼伏羌即
　　有覬覦秦州之意此處必湏一專閫大員駐劄彈
　　壓使賊回不能南竄階成即將來各路進兵亦湏
　　用重兵從秦州之清水秦安一路逼剿腹背夾攻
　　始能速就殱滅至平凉東通涇州長武西控瓦亭
　　六盤之險北連固原為河東第一巨鎮六盤山外
　　近接隆徳靜寧賊匪多屯聚於大路以南之山塢
　　並有竄入空峒山内者距平凉不過三四十里該
　　處兵備单踈(臣/)與福康安啇酌約計延綏總兵䇿
　　卜坦所帯兵一千名寧夏及阿拉善兵二千名日
　　内可到固原因即令其就近駐劄平凉俟福康安
　　到彼先將底店潘隴山一帶之賊全行廓清以絶
　　肘腋之患則平凉固原回匪最多之處見有大兵
　　駐劄自必不敢再萌蠢動之念而馹路可無虞梗
　　塞矣再鞏昌在通渭之東南西通河州南接秦階
　　路逕叢深亦屬要地恐賊匪被大兵圍困復從此
　　路逃竄亦須先行派兵堵塞方可盡数殱除奏
　　入
上諭曰防禦固應慎重然若汝所籌十萬兵亦不敷
　用有是理乎
　　畢沅又奏言查甘省之隆徳静寕一帶現被賊
　　人滋擾民間車馬等項勢難雇覔自應陜省通
　　融協濟所有京兵過站經(臣/)
　奏明将一應倒站騎䭾馬匹俱改用長騾按站遄
　　發直送軍營較為妥速至驛站所需馬匹甘省
　　購辦維艱(臣/)前已買馬五百匹送交平凉涇州
　　等處分派添補近因兵差絡繹尚恐不敷支應
　　現又買馬五百匹陸續趕程以備供送京兵之
　　用至火藥鉛丸鑼鍋帳房炮位器械箭枝等項
　　俱係軍前急需(臣/)日内分投趕辦或用站車或
　　用長騾或添雇民車總期寛為儲備送至平凉
　　以便大兵齊集支用敷餘惟官兵口粮一項最
　　為緊要前福康安亦曽與(臣/)細加商酌查甘省
　　各屬倉儲近年並未支用想存倉之粮自屬不
　　少現在各路所調官兵約計三萬名毎兵一名
　　毎日支糧一升核算不過每日需糧三百石亦
　　尚易辦此時自應先儘本省附近州縣倉糧動
　　撥倘有不敷再從陜省隣界地方設法挽運至
　　從縣城運至軍營或用本地人夫背送或需陜
　　省代僱脚騾䭾運俟福康安查明各屬倉糧實
　　数定議咨㑹到日即行照辦均可不致遲誤奏
　　入
上諭曰妥為之此固汝所能也
　　同日李世傑奏言甘省逆回滋擾先經成都将軍
　　(臣/)保寧四川提督(臣/)成徳統率副将李天佑張芝
　　元等帶領畨練兵二千名緑營兵六百名赴甘肅
　　通渭縣㑹剿續准陜西撫(臣/)畢沅咨調川兵二千
　　名往鳯隴一帶防禦經(臣/)於川北及提督各營内
　　選派足額委川北鎮總兵富禄統領前往兹保寜
　　等帶兵起程於五月二十七日已抵茂州屬之保
　　縣地方所有頭二起屯練兵於二十六七日已先
　　經過其三四起亦於二十八九日全行過完又省
　　城派往鳯隴之兵於二十七八九日陸續起身(臣/)
　　復委員馳赴前途催趕各兵星夜遄行一切夫馬
　　口糧嚴飭經過州縣寛為預偹不致稍有遲悞並
　　委川北道明安保寧府知府趙文興綿州知州張
　　官五沿途催䟎照常前進仍飛飭川北松潘二處
　　凡與甘省毗連關隘即添兵丁小心防守設有逆
　　回竄入即嚴拏究辦以杜奸萌再原任江南夀春
　　鎮總兵袁敏係四川保縣人前經出師滇省金川
　　屡著勞績于四十八年三月丁母艱回籍兹聞甘
　　肅逆回不法該鎮來省禀請代懇
天恩前往甘肅軍營効力(臣/)查現據将軍保寧等以瓦
　　寺土司桑郎雍中情願撥土兵四百名出力報効
　　又屯練畨兵尚有派調一千六百名共二千名奏
　　請撥用如䝉
俞允應飭即日起身目下川省現乏領兵大員(臣/)擬俟
　　奉
㫖後即令袁敏統領前往設毋須撥調而現在派往鳯
　　隴之川北鎮縂兵富禄從未經厯行陣恐一切未
　　能諳練並擬令袁敏馳赴鳯隴帮同富禄相機酌
　　辦實堪得力奏入報
聞
　　同日福康安奏言(臣/)自西安帶兵起身初五日到
　　平凉府寧夏将軍莾古賚帶領滿兵已經先到延
　　綏鎮總兵䇿卜坦帶兵八百名亦陸續到齊旺沁
　　班巴爾所帶阿拉善兵於兩三日内可到至連日
　　賊匪情形據各州縣禀報自二十五日攻擾静寧
　　州被守城兵丁擊敗佔踞城外之翠屏山数日復
　　往東北一帶搶掠林家硤化平店相水店等各村
　　庄係隆徳華亭所屬潘隴山空峒山俱有賊營屯
　　扎其伏羌城外賊匪已竄赴秦安又復逃回底店
　　剛塔等帶兵尾追在静寧州之關山堡劄營等因
　　(臣/)查賊匪忽聚忽散出沒無常而其巢穴有二處
　　一係石峯堡一係底店俱静寕州所屬東西相距
　　約百餘里底店賊匪約有四千餘人該處與空峒
　　山潘隴山相連逼近固原平凉為進兵後路最關
　　緊要此時自應将底店賊匪先行剿洗查底店距
　　隆徳三十餘里(臣/)現與海蘭察即赴隆徳帶兵進
　　剿直搗賊巢但賊匪詭譎異常聞其数次遇見官
　　兵稍覺難敵即不敢向前接仗紛紛逃竄官兵徒
　　事尾追於事無濟必得将其去路堵截方可痛加
　　殱戮此次揣度賊匪必思復往東南一帶山僻小
　　路分竄(臣/)詳加訪察華亭所屬之化平店在空峒
　　山底店適中之地擬分兵前往以防賊匪東竄即
　　可截住剿殺似此分兵攻剿俟殱除賊匪浄盡即
　　至石峯堡併力合攻以期一舉集事再(臣/)前奏将
　　所調川北鎮兵二千名令在平凉鞏昌分駐嗣經
　　奉有
諭㫖令該縂兵富禄帶兵由雲棧一帶至汧隴弹壓堵
　　禦(臣/)思川北鎮兵若由寳雞鳯翔前至平凉道里
　　稍逺今賊匪業已竄回鞏昌無須重兵駐守而平
　　凉亦已就近調到各兵酌留防範似毋庸復留川
　　兵(臣/)已飛扎該鎮富禄即遵
㫖趕赴汧隴堵禦再查甘省被掠村庄前奉
諭㫖令(臣/)查明撫䘏經(臣/)在西安藩庫先帶銀三萬兩
　　偹沿途撫䘏之用惟是該處地方官現在辦理軍
　　務恐於撫䘏事宜不能周妥必須派委府道大員
　　専司其事適有安肅道鳯翔赴任到甘(臣/)即派令
　　該道率同通判鶴綸詳細確查實力妥辦至華亭
　　縣所屬之化平店前經底店賊回焚掠居民逃散
　　今有自該處逃出居民二十餘人聞臣前赴平凉
　　自行報到經臣面加詢問内有七人熟悉底店道
　　路(臣/)逐加安撫並即帶往隆徳令為嚮導以便相
　　機堵截奏入
上命軍機大臣傳諭阿桂福康安曰據福康安奏此時
　應将底店賊匪先行剿洗現與海蘭察即由平凉前
　往隆徳帶兵進剿直搗賊巢正與朕所降諭㫖相合
　其慮賊由小路竄逸分兵防堵攻剿之處所辦亦皆
　中欵要頃已有㫖傳諭福康安如兵力已足續調之
　京兵可即行文停止著再傳諭阿桂沿途探聴甘省
　剿賊情形如底店及石峯堡之賊經福康安剿洗完
　竣僅存伏羌竄逸餘賊阿桂止須帶頭二起京兵五
　百名前往帮同福康安搜捕并籌辦善後事宜其三
　四起京兵及復興所帶之兵皆可令其撤回至賊人
　初次竄往伏羌時傅玉永安等帶兵在鹿鹿山扎營
　空守猶可藉詞牽綴賊勢今賊竄往秦安又由秦安
　繞回静寕傅玉等帶兵在鹿鹿山駐劄自應就近遏
　其來路乃竟一無䇿應坐守空山殊不可解著福康
　安速即查明㕘奏又永鐸奏于二十四日由靜寕前
　赴五岱軍營迄今未據續奏而陳步瀛及傅玉五岱
　等摺内亦均未奏及永鐸現在何處並着福康安迅
　速查明具奏再從前首賊謀逆之李應得等四人已
　有㫖将伊等拔補千總如此時福康安進剿賊匪已
　無需李應得等隨營嚮導之處即就其中選二人送
　部引見以便詢問賊人滋事情形福康安可諭此係
　格外加恩尚欲録用之意令其不必心存畏懼
　　十三日丙申五岱李侍堯奏言(臣/)等於初六日行
　　抵静寕離底店九十里正擬就所帶之兵與吉蘭
　　泰分路攻剿接得尚書福康安來咨於初七日准
　　到隆徳與(臣/)等合兵大舉為一鼔殱擒之計(臣/)等
　　隨即咨覆先将由静寕至底店進兵路逕繪圖封
　　寄俟福康安明日一到即公同商酌合兵分路進
　　剿奏入
上命軍機大臣傳諭阿桂福康安五岱曰五岱等近來
　籌剿賊匪較前畧得主意自因福康安即日到彼有
　所倚仗精神漸能振作福康安抵静寕後與五岱等
　併力進剿底店賊匪無難即時殱盡如賊不敢與官
　兵抗拒竄入石峯堡福康安自必遵照前㫖四面攻
　圍已于圖内用硃筆圏出並發交福康安等閲㸔應
　照此派兵嚴宻圍堵並用大砲于山頂向堡轟擊更
　可不勞兵力而悉数殱除但必需将其大賊目設法
　生擒留一半于該處審鞫一半觧送熱河備訊不可
　盡行擊斃方為妥善其四川屯練降畨攀陟山路是
　其所長仍宜令其趕赴軍營以備圍攻石峯堡搜拏
　賊目之用至近來五岱李侍堯剛塔等数次剿賊頗
　有起色伊等自必商同辦理但究係何人主意為多
　着福康安秉公詢訪確實具奏不可稍存袒䕶
　　十四日丁酉五岱李侍堯剛塔俞金鰲圖桑阿阿
　　爾薩朗奏言(臣/)等追賊至田家山因賊人憑髙據
　　險於初二日晚間商派縂兵吉蘭泰帶同遊擊汪
　　啟懐塔哈領兵六百名潜繞山溝往刦賊營(臣/)等
　　一面整兵預備約定吉蘭泰等號鎗一響(臣/)等即
　　帶兵接應于初三日丑刻吉蘭泰等所帶兵丁從
　　山溝繞至山腰賊人已經知覺㧞營竄走官兵佔
　　住山梁(臣/)等帶兵趕到即令總兵三徳帶兵抄路
　　截擊隨派兵八百名在左翼剛塔阿爾薩朗蘇靈
　　帶領復派兵八百名在右翼圖桑阿額爾恒額法
　　靈阿暨前鋒侍衛永福帶領(臣/)五岱李侍堯俞金
　　鰲督兵由中路前進據差探員弁回稱賊人現在
　　雙峴地方扎營並有石峯堡分出賊人前來㑹合
　　候官兵打仗等語(臣/)等整兵前進途間即見山頭
　　雲霧四起迨辰刻趕到雙峴賊人迎上拒敵(臣/)等
　　帶兵進剿正在壓賊之際雷風大作賊即退過上
　　梁官兵搶佔賊所據地方擺隊拏卡其時雨勢愈
　　猛山水奔注加以大風夜間夾襍雹雷至初四日
　　黎明方止天氣驟寒兵夫凍傷者三名(臣/)等因帶
　　兵追賊一切賑房䭾子尚俱在後陡坡泥濘不能
　　趕上兵丁衣服器械均被雨淋濕(臣/)等現在嚴宻
　　拏營趕𦂳将軍械烘烤完妥整頓兵丁迅速帶領
　　前徃
　　同日李侍堯又奏言查賊人於五月十一日戍刻
　　攻破通渭縣城都司福徳保袋什衣帶兵於十二
　　日寅刻趕到擊退賊匪收復城垣始據該都司等
　　禀稱城内倉厫未被焚燒其庫項業經搶去獄囚
　　亦被放出復據禀稱細査該縣庫貯本無銀錢昨
　　(臣/)前赴軍營路過通渭查詢城内居民尚俱安堵
　　(臣/)即面諭署縣黄恩加意安撫仍飭藩司彚入各
　　處被賊村庄應行撫䘏案内查明照例優䘏再該
　　縣獄囚查有命案緩决絞犯三名經賊人放走内
　　有自行投回者一名其二名現在查緝均奏入
上命軍機大臣傳諭阿桂福康安曰據五岱等奏追賊
　至田家山情形等摺係初四日拜發由邊外軍臺馳
　遞轉到在初六七兩日所發奏摺之後計伊等此時
　已與福康安㑹在一處剿賊著将原摺發交福康安
　閲看至回人慣用鮓荅此次剿賊屡經遇雨且有雹
　雷致凍傷民夫或竟係賊回施用鮓荅所致亦未可
　定然總係邪法不能勝正當以此語曉諭衆兵勿懐
　疑懼又李侍堯奏通渭縣監内命案緩决絞犯三名
　經賊人放走内有一名自行投回者尚屬畏法著照
　從前蘇四十三縱放河州監犯自行投回之例寛減
　發落其餘二犯竟思倖逃法網不行投到殊屬可惡
　應嚴飭地方官上緊查拏務獲並當從重入情實治
　罪
　　同日五岱剛塔俞金鰲圖桑阿奏言伏查副都統
　　明善帶領西安官兵自静寕之髙廟一路進攻石
　　峯堡係在石峯堡東北(臣/)等帶兵追賊在鹿鹿山
　　拏營係在石峯堡西南相距石峯堡三十餘里再
　　查明善自静寧前往石峯堡進剿若與鹿鹿山相
　　通信息須仍由静寕遶道方抵(臣/)等軍營其静寜
　　相距鹿鹿山一百二十里當明善進攻石峯堡時
　　並未知㑹(臣/)等在鹿鹿山與賊相持實不知明善
　　由静寕進剿信息即副都統永安亦不知明善進
　　兵情節至五月十三日西安将軍傅玉自㑹寕到
　　(臣/)等軍營始知明善由静寜進剿又十四日據平
　　凉府知府王立柱稟報明善于十二日在石峯堡
　　與賊打仗中矛陣亡等情兹䝉
諭㫖詢問所有兩路聲息不通縁由合再恭摺奏
聞奏入報
聞
　　十五日戊戌福康安奏言(臣/)於初七日行抵隆徳
　　探得自伏羌竄往秦安之賊轉回底店五岱李侍
　　堯等隨後尾追亦至静寕(臣/)即迎赴前途静寕州
　　所屬曹務川地方遇見李侍堯剛塔等宣示
諭㫖接印任事並将李侍堯革職剛塔革職挐問查賊
　　人現在情形大半聚集底店並於潘隴山娘娘廟
　　兩處扎營希圖抗拒底店離隆徳三十里於該處
　　進兵較近但路徑叢雜恐賊人又復乗間竄逸一
　　面令五岱等駐劄曹務川定期進剿(臣/)仍回至隆
　　徳與海蘭察揀選調到各兵分三路攻剿並派弁
　　兵於底店各後路及華林堡六盤山險要之處駐
　　守堵截定於初十日㑹同五岱等進兵惟是由隆
　　徳至底店皆係山僻小路官兵初至不能熟悉(臣/)
　　與海蘭察相商必須偵探明白悉其形勢方能直
　　搗賊巢但多人前往又恐賊人知覺海蘭察於初九
　　日黎明帶領巴圖魯侍衛章京等十八人至賊營
　　附近處所詳細跴探進兵路徑及賊人扎營之所
　　忽見山梁有賊二十餘人内有騎馬賊四人執持
　　鳥鎗器械在彼窺探維時海蘭察随率同巴圖魯
　　侍衛等上前迎截殺賊数名三等侍衛富克精額
　　将執鳥鎗之騎馬賊一名射傷拏獲餘賊即棄馬
　　同步行之賊從僻路奔竄海蘭察等正在追趕見
　　山梁有牧放牲畜之賊数人隨經
　乾清門侍衛額爾登保㕘領阿滿泰生擒賊回大小
　　四人并将賊人所乘馬四匹及牧放之牛六十七
　　隻驢三十四頭羊八十三隻盡数趕回並得鳥鎗
　　一杆刀矛数件現在(臣/)與海蘭察分派官兵並知
　　㑹五岱等定於初十日一同分路進剿又飛咨傅
　　玉永安在石峯堡附近牽綴堵截以防賊人竄往
　　務期先将底店逆回痛加殱戮以冀迅掃賊氛奏
　　入
上命軍機大臣傳諭阿桂福康安曰此次福康安甫抵
　隆徳因跴探路逕即能擒殺賊匪趕獲牲畜可見事
　機凑合滅賊佳兆而先聲所及已足以破逆回之膽
　但慮賊人得信復行逃竄然料彼亦無路可去矣據
　奏現與海蘭察分派官兵並知㑹五岱等於初十日
　一同分路進剿並飛咨傅玉永安在石峯堡附近堵
　截如此四面迎剿截殺賊人更無難迅速殱除所有
　擒拏賊匪之侍衛富克精額等甚屬奮勉可嘉統俟
　㨗音馳到時一併從優議叙再據奏訊之拏獲賊人
　馬佳英等供稱底店為首之賊係馬武舉就是底店
　回人不知名字等語底店賊回為首者竟係武舉實
　屬罪大惡極福康安進剿務當設法将該犯生擒解
　送熱河審明寸磔以伸國法而快人心至武舉例屬
　總督管轄何以平時漫無約束縱令謀逆此非尋常
　失察可比並著福康安查明據實㕘奏
　
　
　
　
　
　
　
　
　
　
　
欽定石峯堡紀畧卷十
欽定四庫全書
欽定石峯堡紀畧卷十一
　　六月十六日己亥
上命軍機大臣傳諭阿桂福康安曰近日軍營漸有起
　色旗鼓一新自當立𠞰草寇但念此次逆回田五等
　斷非無故即能糾合黨羽定期起事逺近回人亦即
　附和隨從之理朕於此事再四思維反躬自問自臨
　御以來數十年兢兢業業並不敢稍存滿假於民生
　疾苦無不時時厪念務期得所而於甘省尤加意撫
　䘏該省連年以來並未聞水旱災歉斷無貧黎失所
　致匪徒得乗機煽誘或地方官有勒索苛派苦累百
　姓因而賊人倡亂滋事抑或李侍堯查辦邪教不宻
　致逆回得謊稱𠞰洗回民藉詞煽誘以上種種各情
　節思之總不得其故究竟因何而起不得不澈底跟
　究著傳諭阿桂福康安務向擒獲賊目逐一研鞫並
　於該處詳晰詢訪起釁縁由據實奏覆毋得稍存迴
　䕶之見至賊人於上年即預備石峯堡巢穴以為退
　守之地其所積糧食器械必多自係陸續運往斷難
　掩人耳目何以地方文武員弁竟昏如聾聵毫無聞
　見此非尋常失察可比阿桂福康安即遵前㫖查明
　貽悞之員嚴㕘治罪賊人前此肆行無忌往來逃竄
　其所需糧食等項尚可向各處村庄搶刧今見官兵
　聲勢壯盛又經福康安等痛加𠞰戮餘賊自必竄回
　石峯堡福康安等派兵四面嚴宻圍堵後賊人及老
　幼眷屬不下萬人藏匿堡内困守坐食其糧食自必
　立形匱乏皆從何來惟防各處邪教匪徒尚有為之
　暗中饋送者此等為賊接濟之人罪與逆賊無異必
　當嚴宻查捕一經拏獲究出姓名居址不可使一名
　漏網此係盡絶邪教根株之法阿桂福康安當留心
　遵照妥辦不可稍存姑息
　　同日五岱奏言(臣/)等於六月初七日在静寧州接
欽差尚書福康安來文㑹商進兵旋於初八日行至静
　　寧州三十里亂柴鋪地方接見福康安海蘭察傳
㫖固原提督剛塔革職所遺提督印務著(臣/)五岱署理
　　(臣/)即於初八日在軍營接印任事隨公同商酌隆
　　徳一路現有寧夏延綏並各鎮官兵三千餘名除
　　福康安海蘭察在(臣/)所帶各營滿漢並老教土兵
　　内挑派二千餘名帶赴隆徳外尚存滿漢兵二千
　　餘名(臣/)同阿爾薩朗俞金鏊圖桑阿興漢鎮三徳
　　城守尉額爾恒額帶領前往並商議於初十日同
　　往底店進攻初九日駐劄曹務川距賊營約二十
　　餘里是晚大雨初十日雨尚未止(臣/)現差弁前往
　　隆徳仍向福康安海蘭察商酌該處訂於何時進
　　攻(臣/)等即按時一同進𠞰其前分往蓮花城一路
　　之寧夏鎮吉蘭泰現駐劄陳家山梁距(臣/)軍營數
　　十里(臣/)亦知㑹吉蘭泰令不時探聽俟得福康安暨
　　(臣/)等兩路進攻確信即督率官兵乗機協力進𠞰
　　奏入
上命軍機大臣傳諭阿桂福康安曰昨據福康安奏於初
　十日分路進攻賊匪本日復據五岱奏初九日駐劄
　曹務川是晚天降大雨初十日雨尚未止等語看來
　初十日福康安等因天降大雨慎重前進尚未得與
　賊打仗天氣晴霽後自即剋期分路進攻此時賊人
　已不能到處勾結亦不能四出搶掠諒官兵進𠞰不
　過竄回石峯堡以為茍延殘喘之計福康安等彼時
　轉不必急於進攻宜倍加持重即使賊人負嵎固守
　亦止少緩須㬰而四面宻圍别尋可進之路一鼓殱
　擒自即完事料賊困守空堡斷不能與官兵久持也
　至賊人自田五斃後仍分路滋擾通渭伏羌等處是
　其中必另有主謀為首之人訂期起事倡率賊衆而
　賊人亦咸聽其指揮者著傳諭阿桂福康安於拏獲
　賊人時務須究出實在賊首並設法生擒解赴熱河
　審明寸磔以伸國法而快人心
　　同日圖薩布奏言(臣/)於六月初一日自省起程前
　　赴鳳翔查辦官兵糧餉及守禦通甘隘口即於初
　　四五等日馳抵鳳隴一帶查明各該州縣常平倉
　　儲均足敷官兵口糧之需其料豆草束先經酌發
　　司庫銀兩飭令鳳翔通屬上𦂳採買現在俱已備
　　辦但隴州汧陽麟遊地處山陬採買無多恐各處
　　官兵到齊之日尚不敷供應(臣/)即於附近各縣派
　　撥草料趕𦂳運往協濟仍令該縣等再行四處購
　　買以便隨時應用至該處各隘口内與甘肅之清
　　水秦安華亭秦州交界地方或已設卡挖壕或開
　　成深塹或遍立木柵並經副都統敷倫泰分别險
　　峻𦂳要處所派撥滿漢官兵自數十名至三五百
　　名不等嚴宻屯守又於各隘口總滙之處劄安大
　　營以資䇿應現在聲勢聨絡布置已屬周宻復經
　　尚書福康安派令巴圖魯侍衞章京二員並太原
　　鎮總兵福敏泰星馳前來㑹同相機調度現在汧
　　隴一帶因有各處官兵雲集小民皆知逆回不能
　　竄入已安堵如常大學士阿桂帶領頭起官兵於
　　六月十一日到闗(臣/)隨同照料前進沿途供應無
　　悞再調赴汧隴等處守禦官兵應需口糧等項先
　　經(臣/)查照成例飭屬備供兹查該州縣商販不通
　　本地所産糧食無多現在屯劄重兵食指浩繁且
　　所調本省及鄰省各官兵相距原營均有數百里
　　至千餘里不等裹帶支取未免窵逺(臣/)已飭知各
　　該地方官將官兵應得口糧或日給本色或折支
　　炒麵統在常平倉内動支並於司庫酌發銀一萬
　　兩借給各官兵應得俸餉俾資日用奏入報
聞
　　同日陳步瀛奏言(臣/)於六月初四日抵静寧州初
　　五日各路官軍均由秦安追襲賊匪至静寧州城
　　外駐劄賊匪現於底店屯聚山口俱設有堆卡其
　　附近大路處所雖間出焚掠尚未敢佔踞官道臣
　　於初七日由静寧馳赴隆徳新任督(臣/)福康安亦
　　於是日至隆徳(臣/)當將賊匪情形詳悉面禀督(臣/)
　　於初八日接任後即調遣官軍由隆徳静寧兩路
　　進𠞰以為前後夾攻之計並分遣官兵嚴守各處
　　要隘以防賊人逃竄賊匪聞風震懾自不敢復肆
　　鴟張其石峯堡賊人現在據險自守若底店逆回
　　殱除浄盡自可乗勢進攻至官軍既由隆徳静寧
　　兩路進𠞰所有東路糧草均應運至隆徳西路糧
　　草均應運至静寧(臣/)已分派州縣兩路接收其進
　　𠞰之後轉運軍營山路崎嶇間有車馬難行之處
　　現奉督(臣/)諭令雇覔民夫背負轉運俾無阻滯而
　　附近貧民得有雇值亦可藉以餬口(臣/)已督飭該
　　州縣遵照趕辦務令源源接濟無悞軍糈奏入報
聞
　　十七日庚子保寧奏言(臣/)前次接奉
諭㫖派令降畨頭目穆塔爾丹比西喇布等帶領畨兵
　　前往甘省𠞰辦回匪即迅速咨行副將張芝元去
　　後今據張芝元禀稱促浸降畨頭目丹比西喇布
　　於接到初次調兵咨文時業經將伊派出其儧拉
　　降畨頭目穆塔爾得有鼻䶊之症因阿鍾布木又
　　告稱情願出兵是以未曾派出今穆塔爾病已稍
　　愈告稱感激
皇上天恩情願帶兵隨後趕往𠞰賊効力奏入
上諭内閣曰此次甘省𠞰捕逆回調取四川屯練降畨
　及阿拉善䝉古兵丁長途跋涉不無勞費所有屯練
　降畨著賞給一個月錢糧阿拉善兵著賞給銀一千
　兩即著福康安於甘省庫項内動撥交保寧旺沁班
　巴爾分别賞給又據保寧奏穆塔爾現在病中聞甘
　省調兵即起身前往甚屬急公穆塔爾前已賞給二
　品職銜著再賞給散秩大臣銜並元寶一個以示朕
　體恤戎行優加奬勵之至意
　　　(臣/)等謹案四川屯練降畨及阿拉善兵丁登陟
　　　撃刺是其長技此次𣲖赴甘省助𠞰逆回一聞
　　　檄調踴躍從征咸知敵愾同仇之義我
皇上軫念戎行
恩施優渥或加賚月餉或賞犒千金復以降畨頭目穆
　　　塔爾力疾從軍即
命進階散秩大臣寵榮優厚所以効力行間者益思感
　　　奮一舉而迅掃無餘也
　　同日永鐸奏言(臣/)於五月二十六日抵鹿鹿山大
　　營面見傅玉永安等告以東路情形即協同駐守
　　至六月初十日傅玉永安接到尚書福康安咨調
　　兵丁赴石峯堡附近地方牽綴堵截(臣/)即隨同前
　　往効力進𠞰俟大概完竣後遵
㫖馳驛前赴熱河
陛見奏入
上命軍機大臣傳諭阿桂福康安五岱傅玉永安永鐸
　曰據永鐸奏五月二十六日已抵鹿鹿山軍營而傅
　玉等初二日拜發奏摺時何以竟不將永鐸到彼之
　處奏及永鐸係將軍大員且係近支宗室朕之姪也
　既抵該處於闗係軍務事件亦當㑹銜具奏何以傅
　玉等初二之摺永鐸並未列名朕方因該將軍前奏
　於二十四日由静寧前赴五岱等軍營二十五日賊
　即至静寧滋擾半月以來未得永鐸音信心甚懸念
　節經傳㫖詢問傅玉永鐸等何竟疎畧若此致朕遥
　為厪念傅玉永鐸永安俱著傳㫖申飭至傅玉既經
　福康安咨調於石峯堡附近堵截賊人因何並不奏
　聞即福康安摺内亦未據詳晰聲敘況傅玊等帶兵
　二千坐守鹿鹿山於伏羌賊匪竄回静寧等處時何
　不就近遏其來路即現在該將軍等帶兵自西而東
　堵截石峯堡賊人後路亦係接奉朕㫖遵照辦理豈
　領兵大員於𠞰賊機宜皆待朕於數千里外一一為
　之指示耶此時賊人業已計窮力竭想不過竄回石
　峯堡巢穴為茍延殘喘之計正如鳥自投籠官兵至
　該處四面圍堵賊亦斷不能久支福康安現由隆徳
　帶兵進𠞰而傅玉永鐸等則在石峯堡附近駐劄五
　岱俞金鏊等又由曹務川帶兵𠞰捕皆係防遏賊人
　西北兩面逃竄之路料賊經官兵痛加殱戮之後已
　不能再行竄逸設或鋌而走險堵截不嚴惟該處疎
　縱之領兵大員是問至前此賊人於馬家堡假設帳
　房逃竄時自因剛塔不能嚴防後路彼時提督帶兵
　𠞰賊總督在靖逺審訊賊人家屬籌備糧餉尚屬可
　原至賊既翻山遁去是提督漫無主見已不勝𠞰賊
　之任維時李侍堯見及此即應星速赴剛塔軍營商
　同堵截何至賊人又由馬營街竄往烏家坪伏羌等
　處乃李侍堯仍然安坐縣城直待朕屢次嚴飭始親
　身前赴軍營雖伊抵伏羌後數次打仗官兵畧有起
　色想係李侍堯主意居多然究不能掩其前此退縮
　貽悞之罪也
　　十八日辛丑福康安奏言(臣/)行抵隆徳前赴曹務
　　川軍營與五岱等兵㑹合一處(臣/)復回隆徳同海
　　蘭察整頓兵力定期進𠞰隨於各營弁兵併老教
　　回兵内挑選得奮勇兵二千六百名其時正值旺
　　沁班巴爾帶領阿拉善兵於初九日行抵隆徳又
　　挑得好鎗手五百名定於初十日分路進攻不意
　　初九日午後雲霧四起時雨時止至酉刻雨勢益
　　大竟夜不止山路泥滑難以進兵初十日未刻天
　　氣晴霽(臣/)與海蘭察即將挑出弁兵分為四路今
　　涼州鎮總兵蘇靈㕘領阿滿泰帶領固原涼州兵
　　由正路進攻總兵䇿卜坦三品職銜法靈阿巴圖
　　魯章京等帶領延綏肅州寧夏為一路攻其左巴
　　圖魯㕘領巴達瑪副將和倫帶領撒拉爾舊教回
　　兵為一路攻其右阿拉善公多爾濟色布騰率領
　　阿拉善兵為一路攻其傍海蘭察帶領巴圖魯侍
　　衞章京在各路誘賊𠞰殺(臣/)帶領巴圖魯侍衞督
　　催各路指示攻𠞰
　乾清門侍衞泰斐英阿福寧往來截殺併分兵於後
　　路山梁得勢處聨絡放卡以防賊人抄截旺沁班
　　巴爾帶領寧夏滿兵阿拉善兵在大兵後路接應
　　以備截殺竄逸之賊莽古賚在後催儧進𠞰官兵
　　乾糧火藥鉛彈併知㑹五岱同日進攻十一日丑
　　刻發兵由隆徳西南小路前進至底店約四十餘
　　里俱係重巒疊嶂側逕懸崖止容單騎行走賊人
　　佔踞極髙山梁劄大營一座又於前十數里潘隴
　　等山梁劄營三處週圍山梁又有小營十餘處互
　　相聨絡官兵未到賊營之先有底店賊首武舉馬
　　文熹遣伊戚咸進良投禀乞降稱係被賊逼迫無
　　奈順從官兵一到即為内應帮同𠞰賊等語辰刻
　　各路官兵到齊合力進撲賊匪約有千餘分作兩
　　翼從山梁壓下勢甚兇猛我兵直迎上前士氣振
　　奮維時巴圖魯侍衞鎗箭齊發殺賊甚多賊始稍
　　退官兵又復進壓有騎馬賊目二人手執紅旗往
　　來指揮拜唐阿薩克丹布放鎗打死一人官兵追
　　壓五六次賊人拚死迎拒我兵痛加殱戮自辰至
　　酉殺死賊人二百餘名捉獲活賊三十餘名賊始
　　紛紛逃竄我兵奪得賊營四座卡營十餘處得獲
　　器械帳房牛羊糧食無算五岱等所帶之兵亦由
　　西路進攻㑹在一處合力𠞰殺其時武舉馬文熹
　　帶底店回民在東南山上劄營見我兵一到即率
　　領婦女及回民數百跪迎痛哭乞降口稱從未與
　　官兵打仗寔係被賊脅從當即派伊手下回民隨
　　同官兵打仗維時海蘭察帶同巴圖魯侍衞奮勇
　　官兵追趕敗竄之賊又殺死一百餘名隨有賊人
　　二百餘脱棄賊人所給白布號掛抛擲器械跪道
　　乞降情甚惶懼查賊匪敢攻擾城池抗拒官兵劫
　　掠村庄罪大惡極今見我兵勢盛震懾喪膽始行
　　乞降應即與駢誅但當攻𠞰之時恐餘賊益復負
　　固死守是以權宜允准再為設法辦理時天色已
　　晚官兵應稍為休息即於所得賊營屯劄并於左
　　　右一帶山梁放卡駐守俟黎明將逃竄餘賊捜捕
　　　浄盡分兵安設後路以通糧運即統兵進攻石峯
　　　堡直搗賊巢此次打仗滿漢官兵俱各振作巴圖
　　　魯侍衞等俱倍加出力俟查明再行分晰具
　　奏至底店賊匪共二千餘人官兵初次打仗即摧枯
　　　柆朽勢如破竹皆由
　皇上洪福
上天眷佑是以底店賊衆一舉殱除(臣/)不敢稍存大意惟
　　　有倍加慎重以期迅速集事奏入
　上諭内閣曰此次福康安等督率官兵𠞰殺賊匪奮勇
　　爭先殱賊三百餘名拜唐阿薩克丹布並能鎗斃賊
　　目一人甚屬奮勉可嘉福康安海蘭察著各賞大荷
　　包一對小荷包二對薩克丹布著擢授藍翎侍衞其
　　餘出力之侍衞章京及官弁兵丁俱著福康安查明
　　咨部議敘以示奬勸其有出衆特等奮勇者仍即指
　　名奏聞該部知道
上命軍機大臣傳諭阿桂福康安曰賊人經官兵痛加
　殱戮紛紛跪道乞降其敗竄之賊料不過逃往石峯
　堡希冀茍延殘喘福康安肅清後路直搗賊巢自必
　遵照日前硃筆圈出指示之處選派官兵將石峯堡
　四面嚴宻圍堵悉數殱除但閲五岱等前進圖内石
　峯堡南北兩面俱係石崖想無可通之路福康安現
　由底店進𠞰係在石峯堡之東北而其西南一面圖
　内所註石硤處所看來必係賊人出入路徑前此賊
　人在伏羌敗竄時將帶傷之賊送回堡内諒由該處
　行走福康安所調傅玉永安等在石峯堡附近牽綴
　堵截賊人想即係此處傅玉年老無用恐在彼不能
　得力著阿桂福康安酌派明幹能事之員帶兵千餘
　赴彼帮同傅玉等在西南一面嚴宻防堵並向現獲
　賊衆詳細審訊及問附近誠實土人通達石峯堡路
　徑如髙廟山者共有幾處凡賊人可進之路即屬可
　出之路阿桂福康安訊訪明確後均當派員帶兵逐
　一堵截即使不能迅速擒殺賊匪斷不可致有一名
　逸出方為周妥現在辦賊將次完竣阿桂福康安宜
　倍加慎重勿稍存大意再所奏底店回人乞降後其
　手下回人隨同打仗等語此等從逆之人見官兵勢
　盛乞降其心究不可測底店回人業經隨同打仗亦
　祗可成事不説然此事甚險不可不知慎重至所奏
　脱去白布號褂跪道乞降之二百餘人俱曾助賊抗
　拒更不可復留於軍營此時石峯堡賊未𠞰盡所有
　乞降之衆福康安自不得不故示寛容以解散其黨
　羽死守之心但此究屬暫時權宜辦法若其乞降之
　賊二百餘人行營難於看守宜解往省城暫於臬司
　衙門監禁俟事定後再行辦理至邪教回民業經兩
　次滋事不可稍存姑息務浄根株阿桂福康安將來
　查辦時凡屬先已從逆後始投降之匪徒年在十五
　歳以上者俱應駢誅其幼孩婦女或原其一線酌量
　發遣邊逺為奴福康安現已帶兵前進而底店乞降
　之土著回民尚有千餘名此等從逆復降之人事後
　作何辦理阿桂福康安即㑹同悉心妥籌宻奏至底
　店石峯堡地勢險要賊匪洗浄後自應酌駐官兵或
　於底店設都司一員石峯堡設遊擊一員督率稽查
　況邪教回匪現有空出房屋斷不可仍招回民居住
　即可於陜甘二省漢民内擇其年力壯盛家業窮苦
　者招集數百名賞給居住并即令伊等充當兵丁交新
　設之員管轄藉資控制尤為兩便或於甘省新添兵
　内擇其無甚𦂳要營汛兵額較多之處移住彈壓實
　為有益著阿桂福康安辦理善後時妥商熟議具奏
　再官兵此次𠞰賊勢如破竹諒石峯堡之賊斷不能
　久支所有阿拉善䝉古兵暨川省屯練降畨長於攀
　陟騎射自應留於軍營以為進攻石峯堡捜拏賊目
　之用阿桂所帶初派之京兵一千名計日内已陸續
　到彼亦可留該處帮同捜捕餘黨其復興所帶續派
　之京兵一千名著阿桂福康安酌量情形如無需用
　之處即一面奏聞一面飛咨撤回庶兵歸實用而軍
　營糧餉亦更得充裕至汧隴一帶此時斷無虞賊人
　竄往敷倫泰福敏泰竟令其各回本任此外或有應
　撤回之兵並著阿桂福康安酌量就近行知令其一
　併撤回
　　同日福康安又奏言現在大兵分路進𠞰一切馬
　　匹糧草火藥鉛彈最闗𦂳要經(臣/)嚴飭藩臬兩司
　　各該道府上𦂳督催趕辦務期源源接濟無誤供
　　支兹據布政使馮光熊禀稱前調河州涼州西寧
　　各標營馬一千六百餘匹均於初五六日過省其
　　甘省肅州寧夏檄調馬匹亦報於五月二十九及
　　六月初一二起程是馬匹一項足敷京兵騎用至
　　火藥鉛彈除蘭州省城陸續運送外(臣/)於過西安
　　時面囑撫(臣/)畢沅協撥火藥三萬斤鉛彈八萬斤
　　據報已運送在途即日可到其軍糧一項現飭隨
　　營之三等侍衛職銜蘇凌阿按察使陳步瀛等
　　嚴催各州縣迅速趕運惟是甘省糧運向用牛車
　　而現在進𠞰路途多係山坡小徑車輛不通(臣/)再
　　四思維必須通融籌辦方得軍行無阻查從前金
　　川用兵一切軍糧俱用民夫背送最為便捷且自
　　賊匪滋擾以來所有被掠各村庄百姓遷徙流離
　　者甚多現奉
恩㫖妥為撫䘏(臣/)已派員查辦給予口糧此等貧民僱
　　令背運軍糧既可迅速遄行而日給雇值貧民藉
　　資口食實為一舉兩得(臣/)已飭令該司等遵照妥
　　辦奏入報
聞
　　同日馮光熊奏言現在
欽差大臣統領京兵來甘㑹𠞰逆回所需馬匹先經督
　　(臣/)檄調各標營馬三千三百餘匹陸續赴東路軍
　　營聽候調用(臣/)恐臨時或有不敷復將各營放厰
　　之馬檄令及早收槽一面解赴候撥(臣/)並於洮州
　　岷州西寧三處上𦂳採買馬一千匹以資添補至
　　軍營應用火藥鉛丸火繩(臣/)遵照督(臣/)札飭派調
　　各營分途運送其供支糧料在附近軍營各州縣
　　派辦運供尚足敷用惟草束一項河東州縣本無
　　厰貯現在官兵追賊逺近無定且附近賊巢村庄
　　有草之處皆被焚燬若概由逺處撥運需用車騾
　　甚多查甘省馬匹多飼麥草河東麥收較早麥草
　　漸次登場(臣/)現札知陳步瀛並飭各屬就近採買
　　以期供支無缺再此次添調官兵現集平涼一帶
　　進發各官兵應支鹽菜銀兩(臣/)欽遵
諭㫖寛裕籌辦除節次由司庫撥銀預備外查此時賊
　　匪正在静寧隆徳一帶若再由省解銀前赴平涼
　　路經賊人出沒之所恐有疎虞(臣/)已飛禀陜西撫
　　(臣/)畢沅將西安截留河南解甘協餉銀二十萬兩
　　分起解至平涼交貯府庫備用又錢文一項甘省
　　本無錢局軍興之後錢價較昂(臣/)已禀請督(臣/)具
　奏於陜省錢局内撥錢十萬串迅解河東各屬分貯
　　應用以平市價奏入報
聞
　　同日阿桂奏言(臣/)由豫入秦節次接奉
諭㫖並據福康安來札詳悉聲敘各路賊匪情形始覺
　　了然如六盤山險要之地近在咫尺賊人未敢佔
　　據且經五岱等兩次殱賊頗多是賊人伎倆已可
　　槩見而福康安籌辦𠞰除底店逆回肅清後路再
　　行合攻石峯堡布置均屬妥協自可即望得手兹
　　於十四日抵西安復接福康安札稱在底店殺賊
　　三百餘人其自行投出者數百人或權為安撫或
　　即行收監辦理亦均得當現在軍威大振賊勢窮
　　蹙自可易於集事但(臣/)所帶京兵一千名接續抵
　　陜其頭起兵距甘省不過六站賊匪一日尚未掃
　　除浄盡即兵行一日不可停留(臣/)即於十五日帶
　　領頭起京兵前赴軍營其續派京兵及各路添調
　　之兵或竟應停止或應於何處暫駐候信尚須於
　　進攻石峯堡後度量情形與福康安商酌再行具
　　奏奏入
上諭曰覽奏俱悉諸凡皆有㫖諭汝二人矣詳妥為之
　總以靖盡孽種毋致復生事端為要至近日雨暘應
　時心畧慰矣
　　二十日癸夘福康安奏言查賊匪自底店敗逃約
　　有數百人當經官兵追殺百餘賊又臨陣投降二
　　百餘名餘賊即紛紛四散底店一帶亂山重疊路
　　逕叢雜溝坎深險賊匪隨處可以藏匿亦隨在可
　　以奔逃官兵若由一路尾追勢難躡其踪跡且恐
　　追捕少緩又復逺颺(臣/)與海蘭察五岱各帶巴圖
　　魯侍衞率領官兵分路於山溝僻徑逐處捜捕連
　　日又殺賊三十餘名見官兵捜到陸續自行投出
　　者四十餘名又經鄉村百姓擒獻者七名其餘零
　　星賊匪有由南山溝一帶分竄者查南山小路係
　　華林堡化平店林家硤空峝山俱通華亭平涼等
　　處(臣/)前均已分兵於各該處駐劄防範現又飛飭
　　將備各帶所領弁兵嚴宻堵截擒拏並曉諭各村
　　鎮百姓如遇賊匪竄至即行擒獻者當優加奨賞
　　又派總兵吉蘭泰帶兵一千前往南山一帶捜捕
　　派副都統阿爾薩朗帶兵五百在北山一帶查拏
　　(臣/)現同海蘭察等由雙峴小路前往石峯堡合兵
　　圍𠞰搗其巢穴毋令竄逸漏網現在大兵前進底
　　店係糧運後路且武舉馬文熹雖經投出隨營效
　　力該鎮投順回民共有千餘亦難盡信現令俞金
　　鏊帶兵一千三百名在底店山梁險要處駐劄防
　　範彈壓再賊匪内陸續投出者共二百四十餘人
　　已分起交臬司於隆徳隔别收禁此等從逆匪徒
　　罪大惡極原應即予駢誅前此准其投順本屬權
　　宜之計(臣/)已派兵前往隆徳宻行札知臬司陳步
　　瀛令其設法妥速辦理毋使稍稽顯戮其百姓縛
　　獻賊匪亦已即行正法並量加奬賞以示鼓勵
　　同日馮光熊奏言查靖逺臯蘭平畨交界之西畨
　　窑白銀厰等處前據報稱聚有逆匪三百餘名(臣/)
　　一面飛禀督(臣/)即派委靖逺協副將玉柱帶兵二
　　百名莊浪營㕘將王永茂派委兵二百五十名分
　　路前往捜捕並經靖逺協添派蘆塘兵百名都司
　　一員協同擒𠞰嗣據玉柱具報萱帽塔北山白銀
　　厰賊匪現俱竄逸靖逺縣屬距城七十里之黑矻
　　塔井藏匿確加偵探賊匪約有一百餘人現在帶
　　兵捜捕等情又據玉柱禀稱本月初九日酉刻行
　　至白楊嶺地方遇賊百餘人直撲前來官兵施放
　　鳥鎗殺賊七人傷賊十餘人兵丁受傷者十餘名
　　陣亡者六名並據莊浪營外委黄榮等報稱本日
　　申刻在白楊嶺遇賊百餘人將營盤沖散守備福
　　泰夏治千總趙良樞外委秦玉等被害(臣/)查賊匪
　　竟敢殺傷官兵甚屬猖獗殊堪痛恨雖據報止有
　　一百餘人恐前派官兵不敷𠞰捕新任督(臣/)福康
　　安逺在隆徳若禀請調撥官兵往返需時(臣/)一面
　　具禀一面將調到之西寧兵五百名並原領兵都
　　司穆克登額諸佛保等帶領前往協同捜捕仍候
　　督(臣/)指示辦理均奏入
上命軍機大臣傳諭阿桂福康安曰據福康安奏賊匪
　陸續投出者共二百四十餘人已分起交臬司於隆
　徳隔别收禁等語所辦甚是其底店投順回民共有
　千餘雖據福康安奏令俞金鏊帶兵一千三百名在
　該處駐劄彈壓但此等從逆之人見官兵勢盛始行
　投降其心究不可信著福康安酌量或送至省城或
　分别就近各府州監禁俟事定後遵照前㫖分别正
　法發遣總之此次查辦逆黨務期浄盡不可姑息李
　侍堯即吃此虧阿桂福康安慎勿再留後患也至馬
　文熹現在隨營効力此事究險竟當仍照前㫖即將
　該犯解送熱河並於起解時嚴加鎖釒法靈阿人尚
　結實令其酌帶弁兵數名沿途小心解送自不至或
　有疎虞又據馮光熊奏莊浪外委黄榮等報稱在白
　楊嶺遇賊百餘人將營盤沖散守備福泰夏治千總
　趙良樞外委秦玉等被害等語玉柱等帶兵五百五
　十名捜捕賊匪何至遇賊百餘人即被沖散此或是
　一處之賊或是兩處之賊著阿桂福康安查明初九
　日白楊嶺遇賊時若止係福泰等在彼玉柱或往别
　處捕賊尚屬可原若彼時玉柱亦在白楊嶺為賊沖
　退或竟躱避即當將該副將嚴㕘治罪其守備福泰
　等雖遇賊被害但似此庸懦無能是自取其死與奮
　勇陣亡者有閒亦不值交部議敘至福泰等既於白
　楊嶺遇賊而黑矻塔井地方據馮光熊奏又有賊匪
　一百餘人自萱帽塔北山白銀厰竄往藏匿現在阿
　桂福康安等辦賊將次完竣豈容此等匪徒分路滋
　擾看來黑矻塔井白楊嶺二處賊匪自亦係底店迸
　出之賊玉柱等在彼𠞰捕或不能得力著傳諭阿桂
　福康安即於侍衞章京内酌派一二人或即派五岱
　帶兵前往實力捜捕務將竄逸餘賊迅速殱擒方為
　妥善
　　同日福康安又奏言查逆回餘黨自馬家堡翻山
　　逃竄後即攻擾通渭伏羌秦安等各州縣俱係鞏
　　昌府所屬鞏秦階道張廷桂於三月中具呈告病
　　雖在賊匪未起事以前但當地方多事之事應即
　　赴所屬督同守禦彈壓乃該道安坐衙署置身事
　　外不得因其已經告病稍為姑容相應據實㕘
　奏請
㫖將鞏秦階道張廷桂革職俟軍務事竣(臣/)委員切實
　　查驗如係托病規避即將該員拏問解交刑部加
　　倍治罪以為玩視地方者戒至李侍堯於張廷桂
　　告病後並不委員接署以致原缺久懸正當賊匪
　　滋擾之時竟無大員稽查彈壓是李侍堯不但於
　　𠞰賊機宜茫無措置即地方事務亦多闒冗相應
　　據實㕘奏奏入
上諭内閣曰鞏秦階道員缺𦂳要張廷桂於三月内已
　經告病何以厯久尚無委署之員以致賊匪滋擾時
　竟無大員在該處稽察彈壓是李侍堯不但於𠞰賊
　機宜茫無措置即地方事務亦多闒冗實屬大奇至
　張廷桂告病雖在賊匪未經滋擾以前但當地方多
　事之際即使患病屬實亦應力疾馳赴該處督同防
　禦乃竟置身事外其罪斷難姑容張廷桂著革職拏
　交刑部治罪該部知道
　　同日福康安又奏言查陜甘二省回民錯處安居
　　樂業生聚有年同為
皇上子民恵養撫綏並無岐視(臣/)於西安途次節經出
　　示曉諭以大兵前來原為捜擒逆黨並非查辦新
　　教如舊教回民敢於從逆亦罪在不赦若新教能
　　知畏法安分本屬良民毫無干涉斷不必自生疑
　　懼為逆黨煽誘脅從並於經過地方傳集回民面
　　加慰諭今奉有
諭㫖通行宣播不特良善回民益得安堵無恐即業經
　　煽惑入黨者亦當聞風解散於𠞰捕機宜更為得
　　力至逆回起事根由(臣/)自入陜境後即宻行詳細
　　訪察雖不能確鑿大概逆回等初則藉口以馬明
　　心報復為辭互相糾結迨起事後又以洗滅新教
　　煽鼓勾連復於所到地方用威迫脅是以聽從入
　　黨之人日聚日衆但其蓄謀肆逆已非一日即如
　　所用褲刀矛子等物甚多必非倉猝可辦乃李侍
　　堯毫無覺察置若罔聞因循玩悞其罪已無可諉
　　至逆回等齊集禮拜寺糾合新教及修葺石峯堡
　　兩事容(臣/)查詢明確即行嚴㕘並將専管兼管之
　　文武各員弁一併分别㕘奏奏入報
聞
　　同日福康安又奏言接據藩司馮光熊詳稱此次
　　𠞰捕逆回先經詳請撥調各營馬匹解赴軍營並
　　抽調驛馬協濟東路各站供差在案兹查各屬撥
　　運軍糧以及鉛丸火藥等項山路踦嶇有車道不
　　通之處必須豫備馬騾以資䭾載復經飭屬買馬
　　一千匹騾五百餘頭解送安定交總理糧務處查
　　收所有採買馬匹價值照甘省定例毎匹銀八兩
　　其騾頭一項遵照乾隆三十六年買給金川征兵
　　騾頭案内每騾一頭一十五兩之數核給俟事竣
　　後有倒斃者按例准銷外其餘馬騾變價歸欵等
　　因(臣/)查官兵𠞰賊所用馬騾雖經調撥營驛馬匹
　　仍有未敷既據該司聲明業經採買馬一千匹騾
　　五百頭並請照例分别動給價銀之處相應據詳
　奏明統俟事竣之日核明例准倒斃馬騾外其餘變
　　價歸還原欵奏入
上諭部知之
　　同日畢沅奏言聞本月十一日福康安等帶兵先
　　往底店鎮攻𠞰殺賊三百餘人其面縛投出者又
　　數百人餘賊竄逸現在分道窮追是底店鎮一路
　　漸就肅清即可一面𠞰洗大路賊匪一面攻圍石
　　峯堡逆回困守巢穴日就窮蹙無難一鼓殱除百
　　姓聞
天兵四集賊匪指日誅鋤又䝉
特沛鴻恩速行撫䘏人心日漸寧貼從前被難逃出居
　　民多有還歸本地村堡者至陜省汧隴一帶𦂳要
　　地方俱有重兵彈壓閭閻景象已覺安堵至前所
　　調鄰省兵四千名内山西太原鎮總兵福敏泰帶
　　來兵一千名據稱係本標一處之兵不便分析彼
　　時因回匪尚在秦安等處滋擾即令一併帶往是
　　以與原派帶赴汧隴之數較多二百名現在該總
　　兵察看形勢於鳳翔縣屬之寶玉山及麟遊險要
　　處所屯駐敷倫泰在隴州汧陽屯駐設卡安兵稽
　　查瞭望堵禦嚴宻數百里聲勢極為聨絡其山西
　　兵一千名除隨往福康安二百名外餘八百名俱
　　已前赴平涼聽候調用至四川兵二千名(臣/)俱令
　　其在鳳翔㑹齊日内已經督(臣/)福康安檄調由秦
　　州一帶前進即在石峯堡迤南地方堵截賊匪竄
　　逸之路再京兵赴甘進𠞰戰馬最闗𦂳要經大學
　　士公阿桂與(臣/)酌商即在西安滿營挑選解往(臣/)
　　隨㑹同副都統哈青阿揀取壯健馬五百匹専差
　　員弁押送軍營以資乗騎又賊匪多在山梁札營
　　必須用砲火轟打業將舊存大神砲二位新造劈
　　山砲十二位解送平涼其軍火一項除前已運送
　　外續解去火藥二萬觔鉛丸四萬觔火繩八萬丈
　　至京兵需用鑼鍋帳房亦於滿營撥出五百副箭
　　一萬枝俱於京兵未到以前先行運往餘再陸續
　　運送均可無誤要需奏入報
聞
　
欽定石峯堡紀畧卷十一
欽定四庫全書
欽定石峯堡紀畧卷十二
　　六月二十一日甲辰
上命軍機大臣傳諭福康安畢沅曰甘省軍營莭次挐
　獲賊犯馬文熹馬玉華並盤獲逆黨馬昇貴等已有
　㫖觧送熱河預備訊問但甘省現在辦理軍需在在
　需員差委除馬文熹一犯現派法靈阿觧送熱河外
　其餘應觧各犯並将来拿獲賊目應行觧送者着傳
　諭福康安於起觧時俱嚴加鎖􁀙派令妥幹員弁觧
　送西安交與畢沅另行遴派妥員轉觧熱河如此接
　替觧送甘省差委既不致乏人而沿途亦更可迅速
　行走并諭阿桂知之
　　同日傅玉永安奏言(臣/)等於初十日接准
欽差大臣福康安等咨文約定同日進兵(臣/)等即帯兵
　　由鹿鹿山起程向石峯堡前進距石峯堡十五里
　　有餘望見賊人巣穴因在石溝庄地方札營十二
　　日據卡倫兵報稱賊匪由石峯堡超越山梁望大
　　營前来約有千餘人(臣/)等即於辰刻整頓官兵出
　　營在山梁打仗奮力追殺賊匪等向石峯堡敗走
　　天色已晚収兵進營查看殺賊百餘名擊傷者一
　　二百名奪其長鎗鳥鎗號旗什物八十餘件(臣/)等
　　仍欽遵
諭㫖晝夜帯領官兵加意防範保䕶營寨俟
欽差大臣調撥時即帯兵奮勉勦擊奏入
上命軍機大臣傳諭阿桂福康安曰據傅玉奏由鹿鹿
　山帯兵赴石峯堡堵截在石溝庄札營有石峯堡内
　賊人出来打仗殺賊一百餘名受傷者一二百名等
　語是賊人竟思於西南一帯竄逸果不出朕之所料
　傅玉與賊打仗時賊勢尚未窮蹙是以止分其黨羽
　先為嘗試今見底店賊匪勦盡福康安統大兵搗其
　巣穴阿桂又帯京兵續至賊衆膽䘮必仍扵西南一靣
　乘間潛逃此事甚関𦂳要断非傅玉等所能妥辦着
　傳諭福康安即同舒亮并酌分巴圖魯侍衛章京十
　餘人帯兵迅速赴石峯堡西南一路嚴堵或即由彼
　進勦其東北一路專交阿桂與海蘭察帯同巴圖魯
　侍衛章京等領兵設法進攻搃以四面堵截攻圍務
　将賊匪悉數殱擒勿致一人兎脱為要
　　二十二日乙巳福康安奏言(臣/)同海蘭察分路由
　　底店搜捕敗逃賊匪由雙峴小路行走於十五日
　　辰刻至石峯堡随與海蘭察五岱帯同巴圖魯侍
　　衛率領奮勇官兵前至賊巢察㸔情形査該處
　　夲在萬山之中而石峯堡又髙踞峯頂四面有山
　　圍繞形勢實属險峻賊匪於石峯堡後面及左右
　　山梁劄立營盤帳房宻布官兵攻勦祗有北面一
　　路可進而溝磡重叠一時驟難深入(臣/)與海蘭察
　　相度地勢於賊營對面山梁将官兵分布整齊以
　　備乘機進逼維時賊營内遣人赴陣前口稱堡内
　　馬阿渾張阿渾俱欲率衆投順惟有大通馬阿渾
　　不肯求官兵暫緩進攻等語(臣/)查賊匪敢於如此
　　猖獗不法雖寸磔不足蔽辜今既有乞降之意正
　　可因其投出生擒觧送不妨權宜允准但窺其情
　　状甚属游移明係緩兵之計必當先示兵威俾賊
　　人望風震懾(臣/)與海蘭察随令巴圖魯侍衛等率
　　領老教囬兵緑營奮勇兵阿拉善兵直進前撲搶
　　上頭層山磡賊人亦於山梁施放鳥鎗時出時沒
　　亦不敢上前接仗(臣/)揣度賊衆雖有數千其氣已
　　餒即鳥鎗亦不過數桿特因有險可守負嵎延喘
　　此次官兵初到原係偵探賊踪不令深入又天色
　　漸晚正值雨雹交作因令我兵以次撤囬賊見我
　　兵撤動随有數百人由山磡下􁠈捨命前撲官兵
　　屹立不動巴圖魯侍衛等鎗箭齊發殺死賊人數
　　十名賊始行竄去官兵於賊堡對面各山梁安營
　　放卡俾聲勢聫絡即日相機合力進攻以期迅速
　　集事冄據傅玉咨報賊匪五六百人於十二日攻
　　撲鹿鹿山軍營官兵奮勇擊退賊匪殺賊數十人
　　得獲器械甚多等因查傅玉所駐鹿鹿山係石峯
　　堡東南相隔二十餘里亦可牽綴賊勢現在知㑹
　　於進兵時一齊攻勦冄查白銀厰滋事賊匪分竄
　　西畨窑黒矻塔井等處前經派署靖逺協副将玉
　　柱帯兵捜捕兹據玉柱稟稱六月初九日有凉州
　　松山營守備福㤗帯兵赴鷹窝石捜捕逆囬抵白
　　楊嶺劄營歩兵尚未到齊即遇賊百餘人前来冲
　　􁠈守備福㤗署守備夏治荘浪營千縂趙良樞外
　　委秦玉俱已被害兵丁陣亡三十餘名該署副将
　　帯兵赶到與賊接仗殺死賊人七名帯傷賊人十
　　餘名賊始遁避現在帯兵捜捕等語查白楊嶺賊
　　匪人數雖少若不迅速撲滅恐又致蔓延更屬不
　　成事􁀙現經添派兵一千名前往捜捕但玊柱亦
　　非出色之員辦理此事未能妥協必得大員統率
　　(臣/)酌量於現在軍營之縂兵内派延綏鎮䇿卜坦
　　前往督率查拿務期勦捕净盡
　　同日馮光熊奏言前奉督(臣/)李侍堯飭知在安定
　　拿獲匪犯馬徳供出省城橋門外有回匪馬元馬
　　逹弟子俱係通賊要犯(臣/)随督率蘭州府知府張
　　爕臯蘭縣知縣丁溎瑩将馬元一犯立時拿獲惟
　　馬逹弟子訪查並無其人随委員先将馬元嚴審
　　(臣/)又親提究訊據供馬徳原係素日認識夲年三
　　月内曽約其同入邪教該犯當即拒絶並未允從
　　等語(臣/)查馬元既供與馬徳認識其平日往来謀
　　約自属實情且馬徳曽經邀伊入夥該犯並不禀
　　首顯係知情但詰其有無被誘之人該犯終不吐
　　實如将該犯即行正法轉致被誘之人得以漏網
　　(臣/)一面督飭府縣将馬逹弟子宻跴查拿務獲並
　　将馬元嚴行収禁以期徹底根究並飭令省城内
　　外闗廂原派官兵逐細盤詰並通飭各属一體嚴
　　查除(臣/)前經
　奏明拿獲竄匪已經正法之李應登等犯外復經拿獲
　　外来形跡可疑道士汪夲信一犯係馬營被脇従
　　逆希圖来省煽誘因立時拿獲尚無被誘之人(臣/)
　　随禀明督臣将汪夲信業已正法訖又續獲竄匪
　　馬良伏馬守印馬守全哈生觀馬如才馬俊等六
　　名均訊係被脇從逆之犯禀明督臣即請正法又
　　挐獲應行縁坐之張有哈太哈舉馬云馬良等五
　　犯現在審明分别辦理均奏入
上命軍機大臣傳諭阿桂福康安䇿卜坦曰前因五岱
　等前進石峯堡地形圖内西南一面係傅玉扎營處
　所恐其照料未周曽傳諭福康安同舒亮等帯兵親
　赴該處堵截進攻矣夲日福康安奏到石峯堡賊人
　情形閲其所繪圖内傅玉等營盤竟轉在東南一面
　與舊圖方向全差福康安等現帯兵由北面進攻正
　當喫𦂳之時且勢亦難繞至該處朕莭次所降諭㫖
　止就原夲圖内情形遥為懸揣福康安日在朕前知
　朕辦理一切從不肯稍執己見况當行軍之際福康
　安必能仰體朕懐酌籌萬善不至拘泥前㫖捨近而
　圖逺也但就所進圖内形勢而論現在最闗𦂳要者
　係賊營東面及石峯堡之西南両面並無防堵之兵
　倘賊乘虚由東復竄至静寕或由西南又至通渭等
　處滋擾深為可慮何以福康安等並未籌計及此着
　傳諭阿桂福康安務宜於此等處所倍加留心防堵
　勿稍大意而𫝊玉等營盤亦仍慮其兵单已於圖内
　用硃筆詳細批示着發交阿桂福康安閲看令其遵
　照逐一籌辦為要並着另行放寛繪圖呈覧至摺内
　所稱官兵進逼賊營賊遣人赴陣前口稱堡内馬阿
　渾張阿渾俱欲率衆投降惟有大通馬阿渾不肯求
　官兵暫緩進攻等語賊既遣人乞降福康安等如何
　向其曉諭何不挿箭令囬以奪其魄至賊人果欲投
　降何以見官兵撤動時尚敢捨命前撲且馬阿渾張
　阿渾俱欲率衆投順大通馬阿渾一人不肯何難将
　伊擒献送至軍前投首此明係賊人詭計故設此言
　以緩官軍進攻希兾乘隙侵犯並為逃竄之地阿桂
　福康安萬不可堕其奸計即使賊人計窮詭稱縳獻
　大通馬阿渾亦不可信受降如受敵必當慎之又慎
　以防其詭降生變也又奏稱白楊嶺賊匪恐玉柱辦
　理未能妥協現令䇿卜坦帯兵一千名前往督率查
　挐等語白楊嶺賊匪既經福康安派縂兵䇿卜坦帯
　兵前往查拏此事即專交䇿卜坦在彼辦理務期速
　行撲滅並令該鎮将挐獲之賊就近嚴審究出黨羽
　即可按名擒捕務期净盡孽種勿任一人漏網倘有
　不實不盡惟該鎮是問又據馮光熊奏挐獲通賊之
　馬元一犯親提究訊惟稱馬徳曽約其同入邪教伊
　並未允從而於被誘之人仍堅不吐實其馬逹弟子
　訪查並無其人等語馬元既與馬徳認識且匪犯曽
　邀伊入夥顯属賊人黨羽其馬徳所欲煽誘之人伊
　亦断無不知之理該犯到案仍敢茹刑不吐尤属可
　惡或即係馬明心之族属亦未可定着傳諭馮光熊
　即将該犯觧赴阿桂福康安軍營設法刑訊務究出
　該犯来厯及從賊確情并馬徳等所煽誘之人一併
　查拿嚴辦毋得任其狡展其馬逹弟子一犯仍令馮
　光熊選派精細兵役設法購線嚴拿務獲
　　二十三日丙午
上命軍機大臣傳諭阿桂福康安曰昨見福康安所進
　圗内西南一面及賊營東首並無防堵之兵而溝壑
　處所似有可行路徑即傅玉一路亦慮其人夲無用
　兵力单弱倘賊復由東竄至静寕或由西南竄至通
　渭伏羌等處雖断不至如從前之勾結蔓延而捜捕
　究覺費力且扵沿途村荘未免復行滋擾着冄傳諭
　阿桂福康安㑹同熟籌妥辦務派大員帮助傅玉一
　路及東面賊人出路逐一設法堵截並不可令賊潛
　出取水及匪徒等為之暗送粮食致賊得資接濟迁
　延日久為要至石峯堡地既險要自應相㡬慎重進
　勦閲圖内石峯堡迤東山梁上有賊營四處官兵何
　不先由此攻勦将此四營佔據則賊人咽喉已断更
　無可出之路並着阿桂福康安酌量辦理又石峯堡
　為向来險隘之地逆囬於上年公然将舊堡重修整固
　訂期起事實属罪大惡極務須悉數殱擒断不可致
　有一人漏網即前此石峯堡底店逸出之賊亦當實
　力捜捕按名拿獲概予駢誅而地方文武各官於舊
　有險隘被賊重修置若罔聞阿桂福康安必湏遵前
　㫖據實查叅治罪况賊人既預蓄逆謀則此外被其
　煽誘勾合者自不一而足即如馬文熹為底店從逆
　首犯其手下囬匪尚有千餘人其大通馬阿渾係現
　在賊營首犯因何以大通為號是否係大通縣之人
　如該犯係大通人則其黨羽居住大通者必多即田
　五雖已自戕其所居小山地方黨羽亦必不少阿桂
　福康安縂當趂此兵力詳細查究並遵前㫖勘明各
　該犯家内是否有如馬昇貴等開挖地窖之事逐一
　履勘輾轉跟究盡法懲治務使孽根盡絶不致冄生
　事端至現在賊勢已蹙断無慮其竄入汧隴一帯敷
　倫㤗福敏㤗是否應各囬夲任之處着冄傳諭阿桂
　福康安酌量現在情形如果無須敷倫㤗等在彼帯
　兵防堵即一面奏聞一面行知撤囬
　　二十六日己酉福康安奏言(臣/)等於十五日至石
　　峯堡即帯兵前赴賊巣相度情形賊匪迎拒即乘
　　勢勦殺十六日黎明(臣/)與海蘭察五岱帯同巴圖
　　魯侍衛率領奮勇官兵阿拉善兵老教回兵分路
　　進攻賊匪見官兵進逼俱各棄營遁囬石峯堡官
　　兵随即奪得賊人大營四座卡營十餘處収獲帳
　　房器械甚多乘勢進撲賊匪不敢出拒預於堡外
　　挑挖深溝藏匿壕内施放鳥鎗並時有數十人在
　　堡外行走意欲誆誘我軍堕其奸計(臣/)與海蘭察
　　等不令官兵輕進恐有損傷轉失威重相持至晚
　　又值雷雨交作因令撤兵即於賊匪所佔各山梁
　　挐立營盤十七日(臣/)與五岱旺沁班巴爾督率官
　　兵直至堡前賊人仍不敢接仗惟據險自守海蘭
　　察帯同巴圖魯侍衛十餘人直下山溝過河逕至
　　賊堡西南又遶至東北将石峯堡四面形勢周圍
　　看視於可以安兵設卡處所察探明悉約沿堡行
　　數十里申刻始囬大營(臣/)與海蘭察五岱公同熟
　　啇賊人佔據石峯堡為負嵎死守之計若竟從堡
　　前進撲非不可直搗賊堡但賊堡四面亂山環遶
　　連亘數十里且堡後皆係懸崖峭壁我兵攀援而
　　上其勢甚難而賊人乘間逃出較易為力該處路
　　徑叢雜處處可通一經竄逸無從堵截况屡奉
訓諭指示明切縂以嚴防後路勿使賊人逃竄為要何
　　敢不凛遵妥辦此時要着必先扼要放卡断其水
　　道並周圍刨挖溝壕使賊人無路竄逸方能制其
　　死命現已於石峯堡東南山梁設營數處拿至溝
　　底冄於石峯堡之西南山腿安營三處即可接至
　　黒風墩山梁直逹鹿鹿山傅玉永安所駐軍營㑹
　　合聫絡并多放卡座嚴宻偵探一面開挖溝壕設
　　法絶断賊人水道使其不攻自潰計川省屯練亦
　　即日可到該兵丁等歩戰輕捷善於攻撲合力進
　　勦賊匪自成釜底游魂断不能苟延殘喘至底店
　　敗逃賊匪零星竄逸所在皆有即現在石峯堡内
　　賊人亦難保無乘間竄出者查馬家堡地方係從
　　前賊人屯聚之所形勢亦属險峻臣已派叅将阿
　　穆呼朗帯兵五百名以三百名駐劄馬家堡要路
　　防範堵截以二百名往山溝捜捕又派領隊大臣
　　噶塔布侍衛永福帯領寕憂阿拉善兵二百名赴
　　馬家堡等處分路追捕並飛飭安定㑹寕等州縣
　　及将偹等選派兵役於各要隘嚴宻堵截如有踈
　　玩縱逸者即行嚴叅治罪又靖逺所属地方亦有
　　零星賊匪潜匿滋事該縣距省較近已札令藩司
　　馮光熊督率所属實力查拿冄白楊嶺鷹窝石伏
　　羌城外之白馬庒俱有賊回數十人或百餘人在
　　彼屯聚現派總兵䇿卜坦吉蘭㤗帯兵分投前往
　　捜捕縂之賊人巣穴一傾餘黨自立見瓦觧無難
　　勦除净盡連日官兵捜山拿獲及村鎮百姓擒縳
　　觧送賊匪共有六十餘名内有回民擒送者四名
　　俱經審明正法并各賞給銀牌以示鼓勵並遍行
　　出示各州縣村鎮令百姓協力捜緝以期勿留餘
　　孽冄查鹿鹿山在石峰堡東南相距二十餘里賊
　　人前於該處扎營與石峯堡互相聫絡彼時傅玉
　　在黒風墩與賊相對挐營迨十七日賊人乘霧遁
　　去由烏家坪竄往伏羌等處傅玉始移駐鹿鹿山
　　以牽綴賊勢賊人見我軍屯駐山上形勢相逼是
　　以於夲月十二日率衆攻撲經傅玉等竭力抵禦
　　自辰至戌殺賊百餘賊衆始行退去是傅玉等在
　　該處屯扎尚非坐守空山但賊人自伏羌竄回石
　　峯堡雖不經由鹿鹿山傅玉等亦應派兵偵探堵
　　截乃任其往来一無籌晝實難辭咎(臣/)不敢稍存
　　掩飾謹查明據實陳
　奏
　　福康安又奏言(臣/)查甘省逆囬不法自乾隆四十
　　六年勦㓕蘓四十三以後所有断除新教查拿餘
　　孽係李侍堯專責乃首逆田五隂謀不軌已有二
　　三年之久且至靖逺哈得成哈彦家啇同謀逆竟
　　公然扵禮拜寺齊集衆新教回人告知糾合情莭
　　是該犯等蓄謀已非一日聚衆又非一人旗幟號
　　衣帳房器械種種齊備李侍堯身任封圻平日漫
　　不經心毫無覺察豢賊養癕醸成事變此李侍堯
　　玩愒貽悮之罪也至賊匪起事其始原不過數百
　　人及田五中傷自戕餘賊自當渙散如果李侍堯
　　迅速親赴該處㑹同剛塔等設法實力剿捕早可
　　完結乃李侍堯以審辦賊匪為名安住靖逺十餘
　　日遷延觀望及賊已竄逸屡奉
諭㫖訓飭始移至安定仍思於賊踪不到之處駐劄畏
　　葸不前以致軍營無人統攝全不上𦂳認真辦理
　　賊匪得以乘間四出到處煽誘勾結愈聚愈多蔓
　　延猖獗攻擾城池刦掠村庒肆行無忌此李侍堯
　　懦怯貽悮之罪也至傅玉所奏賊匪於上年五月
　　修理石峯堡及衆回人定於夲年五月初五日起
　　事各縁由(臣/)至石峯堡詳詢附近居民賊匪於四
　　十六年即修理石峯堡上年五月又加葺治整固
　　而各處逆回訂期於夲年五月五日起事亦衆所
　　共知李侍堯豈竟毫無見聞乃屡次摺内縂未奏
　　及是其有心迴䕶避重就輕預存支飾難逃
聖明洞鍳且李侍堯不但於勦賊機宜種種玩悮即一
　　切籌辦供支馬匹草料及軍火器械等事亦復委
　　之両司伊竟毫無主見又鞏秦階道張廷桂於三
　　月告病李侍堯並不委員接署以致要缺乆懸當
　　地方多事之時無人稽查弹壓是李侍堯於地方
　　事務亦多闒冗(臣/)前已據實叅奏查李侍堯夲係
　　身獲重譴之人䝉
皇上棄瑕録用自當倍加感激實心任事乃既不能整
　　飭防範於前又復迴獲欺飾於後實属負
恩僨事革職不足以蔽辜應遵
㫖将李侍堯革職拿問速觧熱河以偹訊問派委安肅
　　道鳳翔逰撃懐塔哈押觧起程飭令沿途小心防
　　範並行知經過各省督撫一體委員防䕶毋致畏
　　罪自戕其貽悮失事之地方文武各官俟詳悉查明
　　據實叅奏革職拿問嚴審治罪至剛塔於賊匪竄
　　入馬家堡時即使所帯官兵無多不能堵截後路
　　亦應嚴宻偵緝賊踪竄往何處帯兵星速遶出前
　　路迎截乃剛塔並不籌計及此圍守空山縱賊潛
　　迯又復輾轉躭延迨賊逺颺始帯兵尾追以致賊
　　人四出勾結日益滋蔓刦掠地方擾害良民且於
　　賊人攻破通渭縣城及在静寕隆徳滋擾之處毫
　　無䇿應種種貽悮其罪實無可逭現已遵
㫖将剛塔革職拿問派委西安理事同知伍靈阿遊擊
　　毛大鳯沿途小心管押觧交刑部治罪冄(臣/)一到
　　軍營時夲即應将李侍堯剛塔拿問起觧縁現在
　　道府大員各有應辦𦂳要事件無可差委安肅道
　　鳯翔(臣/)又先委令赴鞏昌一帯查辦撫䘏事宜兹
　　又委員更換檄調前来是以稍遲又伍靈阿係西
　　安理事同知因甘省丞倅内現無可委之員適伍
　　靈阿觧銀来甘是以就近派委均奏入
上命軍機大臣傳諭阿桂福康安曰前閲福康安所進
　圖内石峯堡迤東有賊營四處當經諭令福康安何
　不佔此四營則賊無可去之路今據奏到奪得賊人
　大營四座正與朕前降諭㫖相合至所稱此時要着
　必先扼要放卡断其水道並週圍刨挖溝壕使賊無
　路竄逸方能制其死命現於石峯堡東南山梁設營
　數處拿至溝底冄於石峯堡西南山腿安營三處即
　可接至黒風墩山梁直逹傅玉等軍營㑹合聫絡等
　語並另據繪圖進呈閲之一目了然與朕前次發去
　硃筆原圖脗合辦理俱中竅要此時賊匪已成釜底
　游魂官兵轉不必輕於前進以致或有損傷惟當嚴
　宻防範堵截毋任一名兎脱為要即為時畧久勦除
　自更净盡况阿桂帯領京兵暨保寕所統屯練降畨
　日内早已到彼合力攻圍亦無難剋期蕆事佇待捷
　音之至至白楊嶺等處逆回想亦係底店石峯堡馬
　家堡迸出之賊自應分兵往捕速期撲滅但䇿卜坦
　吉蘭㤗二人向未經厯戎行况緑營兵丁又不如京
　兵之嫻習弓馬着傳諭阿桂福康安即於巴圖魯侍
　衛内選派精細諳練者數員並於復興所帯京兵内
　毎處派撥二百名令其帯往帮同䇿卜坦吉蘭㤗上
　𦂳捜捕自更得力其馮光熊續調之甘凉等處兵丁
　亦當暫緩撤囬以供捜捕堵截之用此次回匪等訂
　期起事早蓄逆謀因舉首有人田五等遂倉猝生變
　　迨竄往馬家堡時若剛塔等能嚴防後路及早完結
　　則其餘勾結之囬衆聞風斂跡逆形未露轉難查辦
　　而李侍堯剛塔仍然安於夲任或待至一二年後又
　　不能保無蠢動之事彼時逆謀愈乆勾結轉多殱除
　　更為不易今因馬鬍子等翻山逃遁而石峯堡底店
　　之賊遂紛紛接應經官兵以次勦捕遂使回匪逆謀
　　畢露轉得徹底根查萌芽净盡從此永不至冄生事
　　端此實仰荷
上天嘉祐朕轉輾思維益深敬畏又據奏稱詢之石峯堡
　　附近居民賊匪於四十六年即修理石峯堡上年五
　　月又加葺治整固衆所共知等語是此事李侍堯玩
　　愒貽誤而剛塔在馬家堡縱賊之罪亦無可逭已令
　　軍機大臣劄飭觧員鳳翔等将伊二人迅速押赴熱
　　河審訊治罪但賊匪似此逆蹟昭彰附近居民既已
　　共見提督大員自有應得之咎而地方文武員弁何
　　至毫無覺察禀報以致養癰貽患着阿桂福康安務
　即查明賊匪修理石峯堡時係何員任内之事即将
　貽誤之道府州縣並專管之武職營汛各員一面叅
　奏一面拿問亦迅速觧赴熱河治罪
　　　(臣/)等謹按行軍制勝在乎扼要争先周防嚴宻
　　　必使無隙可抵方為計出萬全我
皇上前以福康安所進圖内石峯堡迤東及西南一面
　　　未有防禦之兵慮賊人乘虚竄逸
諭令佔取賊營断絶水道數千里外情形如燭照數計
　　　迨福康安續奏奪得賊營四座接至黒風墩山
　　　梁與鹿鹿山軍營聲勢聫絡先籌勝算早已在
聖明指掌之間益仰
神機廣運故諸臣得以凛遵集事功成迅速也
　　同日
上諭内閣曰官兵進勦石峯堡賊匪即日可期殱滅福
　康安相度機宜調度有方海蘭察督率進攻倍為奮
　勉五岱及旺沁班巴爾亦甚出力福康安海蘭察着
　賞給御用玉牒各一枚大荷包一對小荷包二對旺
　沁班巴爾着賞給御用大荷包一對小荷包二對五
　岱着賞給御用大荷包一對小荷包一對福康安等
　尤宜各加鼓勵迅速勦辦無使賊匪一名兎脱
上又諭内閣曰前曽加恩将海蘭察之子安禄授為三
　等侍衛此次海蘭察進勦底店等處賊匪踴躍奮勉
　伊子安禄着授為二等侍衛在乾清門學習行走
　　同日福康安又奏言(臣/)等率領官兵自隆徳前進
　　将底店賊匪侵佔地方盡行攻復所有巴圖魯侍
　　衛章京等帯兵進攻捜拿各處山溝曲徑殱戮賊
　　衆連四晝夜廹近石峯堡賊巣佔取營柵實属勇
　　往出力内有超衆奮勉之員理合查明懇請
皇上加恩以示鼔勵奏入
上諭内閣曰此次巴圖魯侍衛章京兵丁等竭力殱賊
　勤劳奮勉甚属可嘉乾清門侍衛巴圖魯㤗斐英阿
　福寕䕶軍叅領巴圖魯阿滿㤗俱着賞給副都統職
　銜乾清門侍衛巴圖魯額爾登保着授為二等侍衛
　萬濟柰着賞給哲克敦巴圖魯傅克精額着賞給竒
　成額巴圖魯竒成保着賞給法施尚阿巴圖魯武韶
　着賞給努塔巴圖魯珠爾杭阿着賞給希里圖巴圖
　魯藍翎侍衛色靈額着賞給清逹巴圖魯並各照例
　賞銀一百両三等侍衛遜濟奈藍翎侍衛佟保克星
　額俱着授為二等侍衛委置鳥鎗䕶軍叅領逹延太
　着授為副䕶軍叅領健鋭營藍翎長徳寕親軍滿柱
　前峯薩隆保俱着遇有夲營䕶軍校缺出即行補授
上又諭内閣曰據福康安奏阿拉善公伍爾圖納遜佐
　領鍾呢於進剿底店等賊匪時均各奮勇打仗俱着
　加恩賞戴花翎又縂兵蘓靈候補遊擊徳海及千縂
　等員俱奮勇勦賊蘓靈徳海着加恩賞戴花領千縂
　喬福禄着補授守偹外委馬敷采着補授把縂以示
　鼓勵
　　同日福康安又奏言甘省自塩茶靖逺通渭伏羌
　　以至靖寕隆徳華亭秦安㑹寕安定等處凡逆回
　　所過民人俱被荼毒仰䝉
聖主念切痌癏屡降
恩㫖令将被難良民先行查明優予撫䘏並蠲免夲年
　　額賦(臣/)現已謄黄曉示一面遴派幹員前往各属
　　安撫招徕散給口粮並查明傷斃人口焚毁房屋
　　妥為撫䘏無使一夫失所以期仰副
皇上恵爱黎元至意惟是賊人滋擾之時居民惶懼紛
　　紛逃避啇賈罕通市集米粮希少以致粮價増昂
　　即未經被賊之民人亦覺艱於糴食近即據伏羌
　　縣禀報五月十八日賊匪攻城焚掠闗廂鄉間粮
　　石不能進城必須官粮糶賣以資接濟該縣一面
　　詳明一面開倉照市價一両一錢二分二厘之數
　　大加酌減以毎石九錢出糴於賊退之日停止計
　　共糶過倉斗小麥一千四百餘石經藩司查係實
　　在情形詳請准其以毎石九錢報糶並請各属内
　　如静寕隆徳等州縣有必須開倉平糶以濟民食
　　者由該管道府確核情形據實報明一體辦理等
　　情(臣/)查例載平糶倉糧豐年毎石照市價减銀五
　　分歉年减價一錢若歉嵗米價過昂必應大加酌
　　减者該督撫確核奏
聞一面發糶等語今伏羌出糶糧石較時價毎石减銀
　　二錢二分三厘與例不符但當賊人攻擾之時小
　　民糴食惟艱自難拘泥常例既據該司查明實在
　　情形自應據實
　奏明将該縣糶過小麥一千四百餘石准其照毎石
　　九錢之數核報其餘被賊之處如静寕隆徳等州
　　縣亦應如該司所請一體核實酌减出糶以廣
皇仁仍飭該管道府随時加意稽查如有糶多報少藉
　　圖侵冒者即行據實掲報以慿嚴叅奏入
上諭内閣曰前因甘省逆回不法擾害地方曽降㫖令
　福康安查明被難良民酌量撫䘏並将該省夲年應
　徴錢粮概行豁免夲日據福康安奏現在該省市集
　粮價較昻其伏羌一縣已據該縣開倉减價出糶其
　餘静寕隆徳等州縣曽經賊人經過處所亦應一體
　核實酌减出糶等語向来出糶倉粮毎以年成豐歉
　照市價量為酌减今該省因賊人滋擾小民糴食維
　艱安可復拘常例辦理着福康安即将應行出糶各
　地方一體核查照例價大加酌减出糶期於民食有
　濟並着嚴飭該管道府加意稽查一如有糶多報少侵
　冒情弊即将經手之員嚴叅治罪
　　二十七日庚戌
上諭内閣曰李侍堯久任封疆厯錬地方事務數十年
　受朕恩眷最深迨調任雲貴縂督後有収受厰銀等
　事一經發覺即将伊革職拿問治罪核其情莭雖非
　近年王亶望陳輝祖圖㤗郝碩等之貪婪賄黷敗檢
　營私者可比但其簠簋不飭已隳名節而損亷隅其
　時彚内外臣工之奏将李侍堯加恩暫緩典刑適因
　甘省有蘓四十三之事需人辦理善後事宜一時縂
　督驟不得人李侍堯究属明白能事是以復将伊補
　授陕甘縂督朕於李侍堯破格加恩原欲其倍加策
　勵查辦邪教安靖地方以贖前愆李侍堯稍有人心
　宜何如感激奮勉仰答朕恩乃夲年回民田五於小
　山起事作逆李侍堯並不親帯兵丁設法勦捕彼時
　尚得以審辦賊黨籌畫軍餉為名迨賊於馬家堡翻
　山逃遁伊仍逗遛靖逺軍營統攝無人賊遂肆行竄
　逸勾結經朕於五月十二十三十四等日屡次飭諭
　始行移駐安定仍與賊踪遥逺以致賊黨蔓延到處
　煽誘攻城掠堡擾害良民是李侍堯之畏葸遷延實
　為失機僨事賊人於四十六年即已修理石峯堡上
　年五月又加葺治整固且田五隂謀不軌公然糾衆
　聚集禮拜寺同商謀逆一切旗幟號衣帳房器械種
　種齊偹足見逆謀已有三四年之久李侍堯安坐省
　城竟同聾瞶是其豢賊養癰醸成事變李侍堯之罪
　百喙難辭此事辦理始終貽悮即李侍堯平日如勒
　爾謹之庸懦昏瞶尚不能曲宥其罪况李侍堯在各
　省総督中素稱明白能事人所共知朕之棄瑕録用
　亦因其尚有才能兾其感恩出力乃竟於地方大事
　貽悮至此朕更不能曲為之觧抑且深自引咎愧恨
　也至剛塔身任提督於賊匪起事時未能即時撲㓕
　及移駐馬家堡復為賊人誑騙致令翻山逃竄四出
　滋擾惟知在後尾追毫無籌畫其罪實無可逭所有
　福康安叅奏李侍堯剛塔之處俱係實在情莭諒伊
　等亦無能委卸着将原摺發交留京王大臣㑹同大
　學士九卿科道核議定擬具奏
　
　
　
　
欽定石峯堡紀畧卷十二
欽定四庫全書
欽定石峯堡紀畧卷十三
　　六月二十九日壬子福康安奏言(臣/)與海蘭察五
　　岱旺沁班巴爾等帶同巴圖魯侍衛督率官兵直
　　至石峯堡前進攻賊人不敢出堡迎拒仍於壕内
　　藏匿死守查官兵所佔各山梁拿立營盤周圍石
　　峯堡約有數十里除山勢陡險溝磡峭立賊匪不
　　能越過外其餘兩營中間空處尚多恐賊人從此
　　竄越現又抽掣兵丁多放卡座開挖溝壕以期益
　　加嚴密至賊人取水係在石峯堡西南磡下河甚
　　寛廣貼近堡邊我兵尚不能進前斷絶現選派好
　　鎗手在彼伺賊人下磡即放鎗擊打(臣/)等公同商
　　酌惟有將石峯堡東南山腿佔得即可一面設法
　　斷其水道一面乘勢進逼賊巢無難制其死命但
　　此係賊人最要處所必拚命抵禦官兵仰攻恐一
　　時不能得手必須整頓兵力計出萬全現在保寧
　　成徳帶領屯土兵丁已於二十一二日陸續到齊
　　該兵丁等攀陟山路是其所長且又善於攻撲原
　　擬稍為休息即合力進剿而賊人詭詐亦料及官
　　兵必來攻佔隨於二十二日有賊人聚集山梁刨
　　挖溝壕意欲拿卡(臣/)與海蘭察商酌乘此賊人不
　　備分兵進攻可以痛加截殺因與旺沁班巴爾保
　　寧成徳蘇靈法靈阿泰斐英阿福寧等帶同巴圖
　　魯侍衛章京率領屯練及各營奮勇官兵分路上
　　攻賊見我兵進撲勢猛拚死抵禦而堡内賊匪亦
　　紛紛接應下壓數次我兵奮勇直前鎗箭齊發殺
　　死賊人百餘名賊始遁回堡内藏匿壕中放鎗投
　　石竭力抵禦惟時官兵已至壕邊因其所挖壕溝
　　寛深一時不能越過恐久站多有損傷是以徐徐
　　撤回此次打仗屯練陣亡一名帶傷官兵數名雖
　　未能趂勢攻得賊堡然邀截剿殺已足喪賊人之
　　膽至連日各營官兵捜獲及百姓擒獲賊匪男婦
　　一百餘名又華亭西和秦安等縣盤獲賊匪五十
　　餘名除訊明無闗𦂳要即行正法外内有賊目馬
　　壯父子及稍悉賊情數名暫留訊明起解
　　福康安又奏言查固原州回匪馬昇貴馬漢龍於
　　靠城屋内私挖地窖一案經前督(臣/)李侍堯飭委
　　平慶道沈鳴臯提犯究訊兹據該道嚴加刑訊録
　　供詳報縁馬昇貴與逆犯田五素相熟識私習邪
　　教自四十六年查禁之後仍與田五往來本年閏
　　三月内田五糾合謀逆馬昇貴與伊子馬漢龍均
　　允從入夥因伊孫馬如林馬如海現充營兵恐將
　　逆謀漏洩並未告知該犯隨令伊壻王舍而巴等
　　將院内堆糞地窖開挖寛深以便起事時藏匿家
　　口衣物馬漢龍亦於所居院内開挖土井預備藏
　　匿衣物並非潛通地道等情並將該州所繪地窖
　　圖様呈送前來臣詳加閲看馬昇貴於闗廂壕外
　　開設駝厰馬漢龍住居闗廂相距三百餘丈中有
　　城壕民房間隔非一時所能開挖通連但馬昇貴
　　膽敢與逆犯田五私習邪教往來糾合與伊子馬
　　漢龍均允從入夥逆跡顯然是其開挖地窖土井
　　必另有詭詐情弊且據圖開馬昇貴所挖地窖進
　　長三丈五尺除供出伊壻王舍而巴等帮同開挖
　　之人均應逐一嚴究從重辦理又所供伊孫馬如
　　林馬如海現充營兵並未告知之處亦不足信(臣/)
　　現飭臬司陳步瀛親提各犯嚴加刑鞫並委員赴
　　該處覆加踏勘務令從實吐供毋任絲毫狡展至
　　馬昇貴等與逆犯田五傳習邪教交通謀逆李侍
　　堯漫無覺察其罪實無可逭該州知州於所屬回
　　民謀為不軌置若罔聞亦應嚴㕘治罪(臣/)已飭令
　　臬司陳步瀛詳晰訊明年月並將此案是否係現
　　任知州王琮盤獲抑係該州已經抵任事後查拿
　　及並非王琮盤獲之處逐一查訊明確再行據實
　　具奏
　　福康安又奏言底店武舉馬文熹率衆從逆攻擾
　　城池刦掠村莊實屬罪大惡極原不得因其悔過
　　投順稍為寛減(臣/)前欲解散賊黨是以權宜允准
　　留於軍營時加防範俟剿滅賊匪即行解送熱河
　　預備審訊(臣/)曾面訊該犯以伊名列武榜身受
　國恩何竟甘心從逆據供實係被賊逼廹無奈順從
　　曽於五月十七日遣人將危急苦情於隆徳縣案
　　下禀過等語(臣/)復詢之隆徳縣知縣鍾潤據稱實
　　有此事並將馬文熹原禀呈出問以曽否禀過前
　　任督(臣/)李侍堯則稱馬文熹已於十八日率衆從
　　逆是以因循未禀等語(臣/)思該縣如果將馬文熹
　　赴訴情節禀知督提或設法撫諭慰安尚不至公
　　然肆逆為賊人又添羽翼乃沉擱不報實屬昏瞶
　　糊塗貽悞要務應請
㫖將隆徳縣知縣鍾潤革職拿問以便審明治罪所遺
　　員缺前奉
諭㫖候補吏目朱爾漢以佐襍㣲員能將靖遠縣内應
　賊犯用計妥速按名擒拿甚屬可嘉事定後即將該
　吏目出力之處聲明送部引見此時若有知縣缺出
　即可委署欽此該員現已調至軍營(臣/)留心察看甚
　　有才幹係佐襍中出色之員應即委署隆徳縣知
　　縣於衝途要務實有禆益
　　福康安又奏言查官兵進剿逆匪自抵隆徳縣後
　　節次拿獲活口及投出回匪除於軍營審明正法
　　外尚有二百三十餘名俱經陸續解交隆徳縣收
　　禁嗣以此等俱係曽經從逆之犯人數衆多未便
　　久羈囹圄經(臣/)飭令臬司陳步瀛即於解到各犯
　　内擇其人稍明白稔悉賊營情形者酌留數人解
　　京備訊仍嚴行鎖􁀙毋致稍有疎失其年歳幼小
　　者暫行羈禁聴候酌辦外其餘各犯審訊明確一
　　面録供詳報一面即行正法兹據該司禀稱軍營
　　解到人犯前後共二百三十九名遵即逐一提訊
　　除馬世忠劉天禄馬成格惠明見四犯畧知賊營
　　情形俱嚴行鎖􁀙留備解京馬元一等四十三名
　　均年歳幼小暫行監禁候辦外其餘蘇進魁等一
　　百九十二名俱訊係久經從逆情罪重大之犯均
　　應概予駢誅隨於六月十四日飭委平凉府知府
　　王立柱慶陽府知府王彞憲鎮原縣知縣胡謨㑹
　　同都司楊宗澤等將該犯等均行處斬訖並密飭
　　該縣預掘大坑三處派撥弁兵週圍防䕶毎起十
　　名分作三處辦理該犯等俱俯首就戮民情快忭
　　等語(臣/)覆加查核謹將業經正法并暫行監禁各
　　犯分别開列清单進
　呈均奏入
上命軍機大臣傳諭阿桂福康安曰據福康安奏現在
　多放卡座開挖溝壕俟將東南山腿佔得即可設法
　斷其水道並乘勢進逼賊巢等語所辦均為妥協惟
　所稱賊人取水係在石峯堡西南磡下河甚寛廣貼
　近堡邊我兵尚不能進前斷絶現選派好鎗手伺賊
　人下磡即放鎗擊打等語此亦係一法但恐賊人仍
　於官兵防範不到之時又復乘間下磡取水得資接
　濟不免耽延時日所慮尚未為周密朕意既在石峯
　堡磡下或係泉水亦未可定即係河水阿桂福康安
　亦可設法派員前往囊沙遏其上流或竟開溝將下
　流㵼往别處使賊無從汲水豈不更善著阿桂福康
　安即商酌妥辦至此時賊勢已蹙藏匿堡内不過茍
　延殘喘官兵進剿自應計出萬全不必欲速以致兵
　丁或有損傷現在阿桂所帶京兵早抵軍營屯練降
　番亦俱到齊阿桂與福康安㑹同商辦兼之大兵雲
　集賊人聞風膽落無難迅速殱除若已將賊匪剿捕
　淨盡固屬甚善倘賊竟敢仍前死守官兵四面圍堵
　絶其竄逸之路賊人糧食匱乏又無從取水飲食俱
　絶自可不攻而潰阿桂福康安此時轉宜倍加慎重
　不必輕進即如屯練甫經到營打仗即已陣亡一名
　殊屬可惜著阿桂福康安優加賞恤其餘屯練降番
　奮勉可嘉前已有旨賞給錢糧一月著再賞給一次
　以示奬勵至現在尚未出伏天氣炎熱朕心甚為軫
　念恐官兵或致傷暑業經由驛發去御藥房所製定
　中平安丸藥各二千丸以備散給官兵祛病之需福
　康安接到後仰體朕意如何分散及該處氣候何如
　並著奏聞以慰厪念又據奏馬昇貴家内所挖地窖
　深長至三五丈不等斷非數人所能開挖其所供並
　未告知伊孫馬如林馬如海之處亦不可信著傳諭
　阿桂福康安於事竣後親往履勘並將各犯等種種
　謀逆情由訊訪確實究出黨羽按名查拿嚴辦勿稍
　姑息其挖窖年月以及該州王琮是否自行盤獲之
　處亦當逐一秉公確查據實覆奏至馬文熹既在縣
　具禀該縣鍾潤即當善為慰諭並曉以不可從逆大
　義或將馬文熹傳到縣中扣留以遏其從逆之謀何
　得一無辦法惟以馬文熹次日即行從逆為詞為沉
　擱不報卸罪地步著福康安即將鍾潤革職拿問委
　員迅速解赴熱河審明治罪並將馬文熹原禀一併
　進呈又據奏馬世忠等四犯畧知賊營情形預備解
　京等語馬世忠等既知賊營情形則起事根由該犯
　等亦必知悉福康安曽否向其詳細研鞫著即録供
　據實覆奏朕前降諭㫖令將拿獲賊目解送審訊亦
　不過欲明白賊人起事原委並究出勾結賊黨以便
　盡法懲治若解送之犯太多沿途照料恐難周到除
　馬文熹馬昇貴馬漢龍等已有旨諭令解送外著傳
　諭阿桂福康安嗣後拿獲賊犯止須揀其𦂳要頭目
　如馬阿渾大通阿渾張阿渾數人可備審訊者解送
　熱河訊供其餘即於軍營一面審明起事根由録供
　具奏一面即行正法勿任稍稽顯戮其監禁年歳幼
　小之賊屬馬元一等四十三名俱係應分賞為奴之
　犯但福康安係陜甘總督及本省地方文武各員均
　不可分賞致犯屬仍得留於甘省此外如五岱暨巴
　圖魯侍衛等事竣後回京以及别省在甘協勦之員
　俱可各分賞一人為奴倘將來拿獲幼小犯屬尚多
　即可賞給屯練降番各兵丁為奴令其嚴加役使也
　至浦霖因其究係生手是以將伊調任安徽陳步瀛
　此次籌辦一切尚屬周妥已將該按察使簡放甘肅
　布政使福康安就近委辦各件更當得力
　　同日福康安又奏言查五岱等前經帶兵於伏羌
　　雲霧山數次剿賊甚多誠如
聖諭頗有起色(臣/)留心體訪彼時雖係五岱總理軍營
　　事務而一切皆公同商酌辦理其伏羌擊退賊匪
　　係剛塔帶兵先到至雲霧山首先帶兵進撲搶得
　　賊人所佔山梁奮勇殺賊則係阿爾薩郎與剛塔
　　蘇靈三人最為出力李侍堯亦知畏懼同五岱帶
　　兵䇿應皆由屢奉
諭旨訓飭誨示是以人人皆知愧奮感激精神漸能振
　　作奏入報
聞
　　三十日癸丑
上命軍機大臣傳諭阿桂福康安曰此次逆回滋事前
　據剛塔李侍堯奏稱首犯係小山田五但思田五於
　上年冬本年春間始製辦矛子庫刀等物而現據福
　康安查明賊人於四十六年即修理石峯堡上年又
　加葺整固是其逆謀轉在田五之前况田五居住小
　山離石峯堡約有二三百里之遥安能遠赴該處兩
　次興修且石峯堡為賊人巢穴其中所有糧食器械
　等物自必以漸存貯備辦田五既不居住該處平時
　又有何人在彼製造運貯調度一切看來田五亦不
　過賊中頭目如張阿渾楊填四者特因舉首有人該
　犯知逆謀敗露遂爾先行舉事倉猝生變若該犯果
　屬賊首則伊既經自戕賊衆即當紛紛潰散安能復
　行四處勾結即云田五斃後賊營内尚有李鬍子馬
　鬍子二人諒該二犯彼此不能相下則石峯堡底店
　之賊又安能咸聴其指使其中必另有為首之人為
　賊衆所服從一切修堡挖窖打造器械蓄積糧食等
　事俱係該犯主謀暗遣黨羽分投備辦並訂期起事
　此係勦辦逆回第一𦂳要情節福康安既拿獲賊目
　馬壯父子等何不向其詳細訊明著傳諭阿桂福康
　安務即將挐獲賊犯嚴訊此事究係何人為首之處
　迅速録供具奏至馬文熹曽於五月十七日遣人赴
　隆徳縣稟報朕初意尚欲免其一死但思該犯於十
　七日赴縣具禀十八日即率衆從逆明係甘心附賊
　故投此禀以為日後被獲時卸罪地步不然即係馬
　文熹知該縣鍾潤懦怯無能故以此恐嚇懈其隄防
　而該縣亦即被其嚇詐茫無措置所有該犯原禀甚
　闗𦂳要著傳諭阿桂福康安即速查出由驛進呈至
　所稱馬文熹十八日從逆之處究係如何情節或係
　該犯率衆前往石峯堡迎賊或係帶同賊人攻擾城
　池著阿桂福康安再㑹同逐一研訊務得確情勿任
　絲毫遁飾
　　七月初一日甲寅阿桂福康安奏言竊(臣/)阿桂自
　　豫入秦一路民情甚屬寧貼兹於二十三日行抵
　　軍營將石峯堡形勢詳加察看該處在萬山之中
　　三面皆係懸崖峭壁惟東南山包地勢稍平為賊
　　人門户賊匪四處挑挖深壕數重以圖據險自守
　　惟有仰遵
訓誨四面圍攻嚴密堵截前經(臣/)福康安與海蘭察等
　　籌辦於周圍各山梁安營二十餘處分派將領帶
　　兵駐守俾聲勢聨絡並於營盤相隔處所多放卡
　　座刨挖溝壕期於彼此接連使賊人無路可竄已
　　屬周妥(臣/)思賊人佔居石峯堡為負嵎死守之計
　　若率大兵從堡前進撲勢屬仰攻且上有深壕數
　　重賊人藏匿壕内放鎗投石恐損傷官兵轉失威
　　重惟有將攻圍之處愈加逼近設法斷其水道用
　　大砲轟擊賊營製造火彈抛擲賊壕焚燒令其不
　　能藏身預先派定各路官兵俟有可乘之機即合
　　力進攻一鼓殱擒可期得手至賊巢内男婦聞有
　　數千其糧食係從附近村庄搶掠運回藏貯想亦
　　無多而此時周圍俱有官兵亦斷無為賊賫送糧
　　食之人不能支持多日且將來水道一斷更可不
　　攻自潰(臣/)揣度事勢尚易集事至賊匪起事之初
　　似以蘇四十三前事為戒不肯坐守一處四出煽
　　誘勾結攻擾刦掠竄徙不定出沒無常而其將家
　　口先送至石峯堡究以此為巢穴今既計窮力竭
　　釡底茍延則仍不出蘇四十三死守華林之故智
　　數日内汲水之路一斷石峯堡即成絶地此皆逆
　　犯罪大惡極天奪其魄故得聚而殱旃此外各處
　　雖尚有零星賊匪業經(臣/)福康安派兵前往捜捕
　　連日官兵捜獲及百姓擒送者絡繹不絶總之巢
　　穴一傾餘黨自無難勦除淨盡再(臣/)阿桂由陜入
　　甘沿途所見庄稼彌望青葱(臣/)歴數從前往來甘
　　省九次未有如此之茂盛民情歡躍定致綏豐(臣/)
　　福康安身任地方尤深慶幸奏入
上命軍機大臣傳諭阿桂福康安曰據阿桂等奏阿桂
　於二十三日行抵軍營察看石峯堡形勢惟有將攻
　圍之處愈加逼近設法斷其水道用大砲轟擊賊營
　製造火彈抛擲賊壕焚燒令其不能藏身等語前以
　賊勢已蹙諭令阿桂福康安此時轉不必欲速宜籌
　畫萬全總以賊人悉數殱擒官兵不致傷損方為妥
　善現在續派京兵俱已前赴甘省協勦兵力愈多想
　勦除更易至賊雖挑挖深壕以圖據險自守官兵何
　不拏栅前進從前阿桂平定金川時即用過此法若
　可照辦阿桂福康安即當妥酌辦理並遵前㫖派員
　前往賊人取水處所於上下流囊沙開溝將石峯堡
　下之水㵼往别處則賊人水道一斷有食無從下咽
　更可不攻自潰至用砲轟擊並抛擲火彈雖亦係一
　法但究以生擒一二人俾得訊明起事根由及從逆
　黨羽以便盡法懲治況賊勢日就窮蹙凡所脅從者
　豈肯尚為之抗拒堡内糧食又豈能供數千人之坐
　食是賊衆方將畏懼思散阿桂福康安何不趂此權
　為安撫俟其出降將𦂳要賊目生致一面訊取起事
　主謀根由一面解送熱河備訊但受降如受敵阿桂
　福康安仍當慎之又慎至石峯堡賊匪勦盡後阿桂
　福康安務遵前㫖趂京兵及山陜各兵撤回之便或
　即就近親赴底店固原等處將賊人種種逆蹟詳細
　履勘並究出黨羽按名拏辦阿桂等務須逐一妥辦
　剷絶根株以靖地方不特福康安係陜甘總督責任
　綦重即阿桂既承辦此事亦斷不可急於完事稍為
　姑息也
上又命軍機大臣傳諭阿桂福康安曰阿桂行抵石峯
　堡軍營迄今已數日於此次逆回滋事李侍堯剛塔
　二人辦理貽誤之處自必訪詢確實朕意此案剛塔
　之罪尚輕於李侍堯縁從前蘇四十三勦滅後所有
　善後一切即責成李侍堯妥協辦理乃前據福康安
　查奏賊匪於四十六年即修理石峯堡上年五月又
　加葺治整固而各處逆回訂期起事亦衆所共知且
　甘省回民平昔恣肆豪横欺凌民人等語李侍堯在
　各省總督中素稱明幹今回匪如此逆謀彰著伊非
　不能覺察嚴辦者何至安坐省城竟同聾聵況甘省
　回民雖多亦當設法籌辦豈得以希圖目前無事致
　令日益放縱釀成事端乎是李侍堯之豢賊養癰始
　終貽誤朕亦不能曲為之解至剛塔在馬家堡放賊
　飜山逃竄四出滋擾唯知在後尾追毫無籌畫是即
　其罪無可逭但伊甫任固原提督田五等即被首舉
　事尚能射賊受傷又雲霧山打仗時剛塔與阿爾薩
　朗蘇靈三人最為出力罪尚可原特其從前疎於防
　範之處咎實難辭而較之李侍堯究可稍從末減也
　朕所見如是著阿桂再㑹同福康安秉公詳查務歸
　至當以憑定讞
　　同日圖薩布奏言竊(臣/)於六月十一日將頭起京
　　兵䕶送出陜境兹查二三四起官兵均間一日按
　　站抵陜其應需車馬騾頭(臣/)督同地方官如數應
　　付凡遇尖宿站所一切店舍食物悉係寛為預備
　　隨到隨即安頓供支現當伏雨時行(臣/)誠恐灞滻
　　涇渭等河水勢漲發復經多調船隻水夫按起設
　　法過渡兼之兵丁乘騎長騾行走較為便捷沿途
　　無滯各起兵丁俱屬歡欣前進極為安静今(臣/)䕶
　　送第四起官兵於六月二十四日抵長武臺次早
　　照料起程前赴甘省訖查此次赴甘京兵應用戰
　　馬以及鑼鍋帳房箭枝等項俱經撫(臣/)畢沅在於
　　西安滿營挑備解送現又辦解乾糧俾資褁帶其
　　火藥鉛丸尤為軍前急需之物(臣/)隨將前次解貯
　　長武備調藥鉛火繩亦即就近派委員弁管解隨
　　同末起京兵運往餘再陸續撥運以裕軍用至近
　　日官兵圍攻石峯堡逆回困守巢穴日就窮蹙釡
　　底遊魂指日即可洗戮以彰
　國憲(臣/)已飭令各軍臺多挑壯健馬匹預備馳遞捷
　　音再陜省東西大路州縣皆有回民聚處(臣/)沿途
　　察看現俱安分守法併各處百姓聞賊回日就誅
　　鋤人心痛快愈覺安堵如常足以仰慰
聖懐
　　同日王昶奏言(臣/)竊查長武一路為通甘省涇州
　　大路現當進剿逆回一切官兵過境及逓送軍裝
　　等項皆由於此所有應用車馬等項必須先事預
　　籌庶不至稍有遺悞(臣/)自抵長武查看沿途馬匹
　　均為臕壯足數而額設人夫亦皆足資運送查自
　　五月以來先經甘省調出提標西鳯各營嗣後派
　　調西安滿洲駐防及軍標撫標最後山西官兵共
　　計六千名或間日一起或每日一起均已照例供
　　應陸續馳赴軍營至京師勁旅來抵潼闗先經撫
　　(臣/)議於華隂首站給與長騾直入甘境又經藩司
　　圖薩布沿途照料(臣/)亦督同各站員分設飯栅營
　　盤以資官兵飯食往宿是以迅速趲行極為安静
　　今於二十五日業經全數過境前抵涇州至此次
　　甘省軍需多資陜省協濟三旬之内共計解出採
　　買協甘站馬兩次一千匹又挑赴軍營戰馬一千
　　匹以及火藥鉛丸大小砲位帳房箭枝乾糧炒麵
　　餉鞘錢文等項為數繁多俱係軍營要件(臣/)即於
　　各官兵行走之暇撥給車馬或直送軍營或分别
　　留貯平涼一帶俱已源源飛運足供應用至於往
　　來文報尤闗𦂳要(臣/)嚴飭各站臺員弁亦皆按照
　　時刻晝夜星馳並無稽滯均奏入報
聞
　　初三日丙辰
上命軍機大臣傳諭阿桂福康安曰現在逆回將次辦
　竣而查辦賊黨為善後第一要著此次田五等聚衆
　滋事即係蘇四十三勦滅後李侍堯辦理未盡所留
　餘孽將來阿桂福康安查辦匪黨時自當剷絶根株
　永除後患但若因回匪滋擾遂槩行查辦轉非綏靖
　地方之道此事不可不慎重辦理阿桂福康安俱係
　能事之人又在彼親見一切情形自必預為籌計此
　時官兵已將賊犯圍住不值輕進想竣事或尚需數
　日著阿桂福康安公同熟商務將除盡孽根奠安良
　善一勞永逸之計妥議具奏至阿桂等前奏賊人於
　堡外四處挑挖深壕賊既挖壕自守官兵又四面圍
　堵自不能復往外尋覔糧食其堡内賊衆男婦不下
　數千人從何得食且數千人從何而進即云從前在
　附近村店搶掠藏匿亦豈能似此支持多日明係平
　時陸續運貯多蓄盜糧李侍堯固不能辭養癰貽患
　之罪而該處地方官漫無覺察其罪尤不可逭已節
　次傳諭阿桂福康安查明㕘奏此時阿桂等既須相
　機進勦即當於籌辦之暇就近將賊人修堡聚糧各
　情節係何員任内之事逐層查訊確實先行㕘奏治
　罪
　　初四日丁巳阿桂福康安奏言(臣/)等攻圍石峯堡
　　賊巢安卡挑壕斷賊水道現在公同商酌周視地
　　勢賊人取水係在石峯堡西北及東南崖下兩處
　　河流貼近堡下山邊惟有將石峯堡西北東南山
　　腿佔得即可斷絶賊人水道並遵照
硃筆圏出指示之處選派官兵拏卡進逼周圍刨挖溝
　　壕一道彼此接連再加一層堵圍愈益嚴密賊匪
　　斷不致有一名兔脱但此係賊人性命所係必盡
　　力守禦須整頓兵威乘勢勦殺並多備鍬鐝人夫
　　一面預備打仗一面挖壕拏卡因於二十五日寅
　　刻發兵(臣/)福康安與海蘭察五岱旺沁班巴爾保
　　寧成徳三徳蘇靈阿爾薩朗法靈阿泰斐英阿福
　　寧明亮春寧等帶領巴圖魯侍衛章京率領京兵
　　各營奮勇官兵阿拉善兵屯練降番老教土兵分
　　隊預備(臣/)阿桂督催䇿應夘刻我兵搶至堡前堡
　　後遂將西北東南兩處山腿佔得賊匪並不敢出
　　堡迎拒維時海蘭察帶同明亮春寧巴圖魯侍衛
　　各員等將所領官兵埋伏兩旁溝磡之下乘賊追
　　壓繞出從中攔截即可痛加勦殺因催令兵夫立
　　持鍬鐝刨挖溝壕逆料賊匪見挖壕斷伊水道定
　　形惶急且止係人夫無兵保䕶自必乘間下壓希
　　圖衝散我兵即可突出剿殺不但制賊死命亦誘
　　賊之一法無如賊人自恃有深壕數重諒官兵一
　　時不能超越仍藏匿壕内放鎗投石始終不敢出
　　迎我兵遂一面拏卡一面挖壕申刻雷雨大作亦
　　未少休並恐賊人乘雨下衝益加嚴整自辰至戌
　　周圍石峯堡十餘里共拏卡二十餘座刨挖溝壕
　　一道深寛各一丈四面接連即派奮勇官兵及川
　　省屯練令駐各卡堵守又防賊人於夜間衝突鋌
　　而走險海蘭察等於京兵及阿拉善兵内選派好
　　鎗手數百名排立預備終夕巡察稽查賊匪亦毫
　　無動静至賊人取水處所在官兵卡壕之外賊匪
　　斷不能越過偷汲即遇天雨用器皿接取量亦無
　　多且山形陡凸並無溝坑不能存積斷難供數千
　　人飲用數日之内定形渇憊此時派兵進擈亦可
　　期得手但恐困獸猶鬬我兵轉有損傷惟有仰遵
訓諭倍加慎重計出萬全總期賊人不致一名逸出再
　　查石峯堡四面並無石峽賊人欲將官兵誆入之
　　語俱係傳聞毫無確據從前傅玉所駐鹿鹿山係
　　石峯堡南面相隔有二十餘里僅可以牽綴賊勢
　　今(臣/)等搶佔石峯堡山腿周圍挑挖溝壕拏立卡
　　座逼近石峯堡賊人所挖溝壕不過一鎗所及之
　　地現在石峯堡西北山包已派五岱阿爾薩朗帶
　　同侍衛官員率兵嚴防其東南山腿海蘭察帶同
　　巴圖魯侍衛同明亮等在彼駐守嚴防(臣/)福康安
　　復不時往來巡查統計四面卡座溝壕周圍不過
　　十里每日可以稽查數次呼應實為迅速賊人斷
　　無從竄逸
　　阿桂福康安又奏言查底店回人前見官兵勢盛
　　乞降其心實為叵測(臣/)福康安當即派兵將投出
　　之二百餘犯分起押解隆徳縣交臬司陳步瀛收
　　禁因人數較多飭令該司審明後即同節次拏獲
　　賊匪在該縣分别正法至底店乞降之土著回民
　　雖名為投順究係俱經從逆之犯已於移營石峯
　　堡時酌留俞金鰲帶兵在彼駐劄彈壓俟賊巢掃
　　滅時遵照
諭旨於京兵及山陜各兵撤回時將該犯等及伊家屬
　　分别辦理務使從逆之犯殱誅淨盡良善回民不
　　致聞而驚懼方為妥善統俟酌定機宜再行具
　奏至馬文熹一犯身係武舉膽敢與逆回交通勾結
　　雖自行投出法所不赦(臣/)福康安現已遴派精壯
　　兵弁䕶解熱河以備審訊均奏入
上命軍機大臣傳諭阿桂福康安曰官兵已于二十五
　日將石峯堡西北東南兩處山腿佔得週圍十餘里
　共拿卡二十餘座刨挖溝壕一道四面接連堵守賊
　人取水處所在官兵卡壕之外賊匪斷不能越過偷
　汲阿桂等辦理均為妥協想捷音定在早晚間矣此
　時賊勢愈蹙自不虞其詐降生變但更當嚴防如賊
　見官兵圍急出堡乞降阿桂福康安竟不妨權為安
　撫轉可得其為首活口以便嚴訊致反真情若徒事
　派兵進攻如從前𠞰辦蘇四十三時概行殱戮反無
　從詳細審訊盡法懲治也又另摺奏稱底店回民均
　有從賊逆蹟俱不可赦宥俟京兵及山陜各兵撤回
　時再行相機籌辦所慮甚是阿桂福康安於石峯堡
　辦竣後即可趂京兵及山陜各兵撤回之便赴該處
　詳悉查辦仍遵前㫖將拿獲賊犯嚴究起事各逆謀
　如有被賊供出者不論蘭州河州各處匪黨務即按
　名拿辦以淨根株不可稍存姑息至馬文熹一犯前
　已有㫖派法靈阿迅速解送熱河諒此時阿桂福康
　安早經接奉前㫖將馬文熹嚴加鎖􁀙交法靈阿妥
　速解送也
上又諭内閣曰此次老教土司兵一經檄調隨征俱各
　爭先奮勉自當從優支給口食以示體恤况該土兵
　等與屯練降番相仿屯練等月支既已優厚所有檄
　調隨征之老教土司兵丁應得分例亦著加恩照屯
　練降番之例一體支給其上届𠞰除撤拉爾逆回曽
　經支給之項並著該部查明一律准予開銷用昭朕
　軫念土兵優加體䘏之至意
　　　(臣/)等謹按老教土兵與逆回生共鄉閭見其肆出
　　　滋擾同深義憤敵愾爭先一經檄調踴躍前驅
　　　非若屯練番兵遠赴征調應優支口食也乃䝉
　　　我
皇上特降
恩綸照屯練等月支之例概令從優支給豈惟一視同
　　　仁抑且
鴻施逾格凡夫宣力戎行者人人感奮挾纊騰歡所以
　　　士氣揚而賊氛迅掃歟
　　同日阿桂福康安又奏言查汧隴一帶此時斷無
　　虞賊人竄往自可毋須屯駐多兵(臣/)等公同商酌
　　即將太原鎮福敏泰所帶兵二千名行令撤回本
　　省就現在情形而論掃蕩賊巢之後其賊匪經過
　　地方所有曾經從逆之犯必須竭力捜捕痛加殱
　　戮不得不量留多兵以資彈壓是以此時軍營兵
　　力雖屬有餘(臣/)等未即議撤即敷倫泰所駐汧隴
　　一帶地方現尚有敗逃餘賊經該處拏獲者是以
　　仍令暫駐俟酌看光景再令撤兵回任奏入報
聞
　　同日福康安奏言竊查甘省自逆回滋事以來軍
　　需一切費用較繁庫貯錢文不敷支用前經李侍
　　堯奏請照乾隆四十六年之例調取陜省局錢一
　　十萬串以備急需(臣/)查各路官兵雲集甘省需用
　　雖繁亦應樽節籌辦李侍堯原調錢一十萬串為
　　數未免過多現在大兵圍困賊巢尅日可期撲滅
　　撤兵在即尤未便多撥錢文致滋糜費因飭令辦
　　理軍需各員通盤籌筭(臣/)復親加確核現在陜省
　　陸續運解錢五萬串儘足敷用(臣/)已咨明撫(臣/)畢
　　沅并札飭藩司浦霖將陜省解到錢文運貯平凉
　　府庫派委妥員専司支放務令核實報銷不致稍
　　有浮冐再軍營糧草最闗𦂳要(臣/)到甘後即多方
　　籌畫扣筭各州縣道里逺近陸續接運以期無悞
　　軍行至火藥鉛彈等項先將各營存貯者運送并
　　嚴飭藩臬兩司及各該道府多為籌備上𦂳督催
　　趕辦自進兵以來源源接濟並無缺乏奏入報
聞
　
　
欽定石峯堡紀畧卷十三
欽定四庫全書
欽定石峯堡紀畧卷十四
　　初七日庚申阿桂福康安奏言竊照官兵進逼石
　　峯堡賊巢周圍安卡挖壕㫁賊水道數日以來海
　　蘭察明亮等帶兵於石峯堡前又拏卡二座以圗
　　逐漸進逼距賊人所挖溝壕甚近賊匪亦不敢出
　　争(臣/)等現已将石峯堡層宻攻圍賊匪自知無路
　　可岀一任官兵拏卡進逼不敢搶撲惟於壕内死
　　守水道已㫁其所畜馬騾已有渴極滚跌下磡者
　　俱為我兵所得雖自到軍營以來毎日有陣雨一
　　次為時不久接取無多㫁不能供數千人飲用且
　　立秋已将一旬雨水漸少就現在情形而論止湏
　　晴霽十餘日賊回立見困憊無難一鼓殱擒此時
　　大兵雲集不妨小試兵威或賊人自知死在旦夕
　　出堡迎拒即可乘勢𠞰殺因於三十日發兵(臣/)福
　　康安同海蘭察明亮成徳蘇靈泰斐英阿福寧春
　　寧等帶同巴圗魯侍衛章京率領京兵各營奮勇
　　官兵阿拉善兵屯練降畨分作三路由石峯堡之
　　前東南山腿進攻保寧舒亮阿爾薩朗三徳巴達
　　瑪率領京兵各營奮勇官兵老教土兵分為兩路
　　由石峯堡之後西北山腿進攻(臣/)阿桂同旺沁班
　　巴爾永鐸永安在各路督率䇿應寅刻我兵搶上
　　山梁賊匪仍不敢迎拒惟蔵匿壕内放鎗投石我
　　兵鎗箭齊發並抛擲火彈打死溝内之賊甚多賊
　　匪亦拚命抵禦不肯潰竄惟時屯練及各路官兵
　　無不人人振奮俱欲鼓勇先登無如山上有數層
　　直磡勢甚陡削即平時攀陟而上尚須喘息數次
　　其稍平處所又有深溝數重阻隔我兵不能得手
　　恐久站多有損傷因於巳刻将各路官兵陸續撤
　　回此次進攻殺死賊人數十名官兵因奮勇上撲
　　亦有陣亡受傷者總兵蘇靈侍衛克臣保鄂爾霍
　　爾圗協領和興額逰撃髙人傑汪啓徳海哈眀阿
　　俱帶有箭石各傷其傷痕俱輕至賊匪以釡底逰
　　魂尚敢負嵎死守抗拒官兵實屬罪大惡極人人
　　髪指現在(臣/)等惟有督率官兵将溝壕愈加刨挖
　　寛深營卡益加嚴宻俾賊人不致有一名漏網一
　　面劄飭各路帶兵将領及各州縣将零星賊匪實
　　力捜捕並曉諭百姓盤獲解送務期净盡諒此么
　　麽小醜㫁不致曠日稽誅再前此派往各路鎮将
　　會同地方官陸續捜獲賊匪一百數十名内有李
　　自黨一犯俟解到時審訊眀確再行分别解送辦
　　理奏入
上命軍機大臣傳諭阿桂福康安曰蘇靈等帶兵打仗
　不避箭石以致受傷實為奮勇可嘉雖據阿桂等奏
　其傷痕尚輕但現在曾否平復著即據實覆奏以慰
　厪念至賊人已經官兵四面圍住㫁其水道㫁不致
　稽延時日阿柱福康安宜遵前㫖倍加慎重不必輕
　於前進即如此次蘇靈等因𠞰賊受傷已属不值殊
　非持重之道諒阿桂福康安自能相機妥辦俾官兵
　不致傷損而賊匪盡數殱除也又據奏派往各路鎮
　将及地方官陸續捜獲賊匪一百數十名内有李自
　黨一犯俟解到審訊眀確再分别解送等語此係要
　犯著阿桂福康安即訊明錄供具奏至前日官兵由
　底店進𠞰時該處乞降回人共有千餘人此等回匪
　均經從逆自不可赦阿桂福康安于石峯堡事竣後
　務即帶兵前往詳細分别查辦不可復使一名留於
　該處其餘舊教回衆自未便因賊匪等滋事遂爾概
　行查辦前已有㫖諭知阿桂福康安但如田五起事
　之小山地方以及賊犯挖窖聚粮各處所阿桂福康
　安務遵前㫖親往履勘並一經賊犯供出不論蘭州
　河州各匪徒俱即應行文查挐再此次賊匪滋事到
　處搶刼良民被其傷害者自必不少著阿桂福康安
　于事竣時即查明百姓被賊傷害者共有若干官兵
　打仗陣亡者共有若干及前後殱擒賊匪共有若干
　詳細開單具奏
　　同日阿桂福康安又奏言查奸細徐璠成一犯前
　　經李侍堯盤獲訊供具奏後将該犯交安定縣監
　　禁嗣據該縣禀報徐璠成患病垂斃李侍堯即批
　　令正法已於六月初八日正法訖(臣/)等查閲徐璠
　　成原供雖有欲往蘭州河州勾合之語而其蘭州
　　所欲勾合者何人河州所欲勾合者何人當時既
　　未審訊確實究出姓名住址無憑查拏現已飭令
　　各該地方文武留心訪察設法跴緝如有曽經與
　　賊匪往來勾結之人立即擒拏解送俟拏獲賊首
　　再向逐一跟究至賊匪煽誘起事係鹽茶靖逺安
　　定㑹寧伏羌通渭固原静寧隆徳秦安華亭各州
　　縣所属之小山海城官川糜子灘馬營街白馬庄
　　馬家堡底店烏家坪鷹窩石白楊嶺蔡家堡等處
　　(臣/)等現已分派五岱䇿卜坦吉蘭泰富祿噶塔布
　　阿穆呼朗等帶兵前往搜捕竄匿餘匪俟𠞰滅石
　　峯堡賊巢後再於各該處将曽經從逆及形跡可
　　疑者實力查拏痛加殱戮以期净絶根株其拏獲
　　賊目自當遵照
訓諭詳細研究令将平日往來勾結匪徒逐一供出即
　　可按名擒拏(臣/)阿桂自啟程後日夜籌畫(臣/)福康
　　安由途次及到軍營以來往復計慮均無刻不以
　　此事為念至甘省逆回於蘇四十三滋事之後甫
　　閲三載復敢于光天化日之下聚衆鴟張攻城掠
　　堡罪大惡極凡含齒戴髪稍有人心者亦不肯縦
　　賊養奸况(臣/)等受
恩深重籌辦善後事宜無論(臣/)福康安身任總督責成
　　綦重㫁不敢少存姑息復留餘孽自蹈重愆即(臣/)
　　阿桂既䝉委任倘殱除不盡芽蘖復萌亦無可卸
　　責惟是甘省各屬回民居其大半此次逆回起事
　　糾合勾連大概總以欲洗回民為詞肆行煽鼓以
　　致愚蠢無知各懐疑懼日聚日衆毋論新教回民
　　相率成羣即舊教亦多有聴從入黨而其中守法
　　良回不肯從賊并協同民人守禦者亦復不少若
　　事後查辦持之太急或奉行官吏辦理不善株連
　　蔓引波及無辜尤属不成事體(臣/)等惟有仰體
訓諭核實稽查嚴加懲創俾囘民知所儆懼并酌量事
　　勢于可以完局撤兵時即行奏明撤兵萬不敢少
　　存姑息俾孽種漏網稽誅
　　阿桂福康安又奏言查黒矻㙮井白楊嶺二處匪
　　徒滋擾前經(臣/)福康安查明以署副将玉柱在彼
　　𠞰捕不能得力令總兵䇿卜坦帶兵一千名前往
　　督率查拏兹遵奉
諭㫖已派五岱選帶弁兵迅赴該二處實力捜捕令将
　　竄逸餘賊悉數殱擒勿任一人漏網其所管石峯
　　堡西北山包營卡舒亮現已到營即令同阿爾薩
　　朗三徳在彼駐守嚴宻防堵至底店從逆投降之
　　人共有千餘該處距省城尚有六百餘里長途解
　　送難免疎虞即分寄各州縣監禁亦須多兵押送
　　若中途竄逸又滋事端是以暫示寛容令於本處
　　居住酌留俞金鰲帶兵在彼駐劄彈壓(臣/)等現在
　　設法籌酌於可辦時即行辦理均奏入報
聞
　　同日甘肅布政使浦霖奏言竊(臣/)仰沐
殊恩擢授甘肅布政使(臣/)自入陜境以後一路留心察
　　看民情俱極寧貼十七十八等日抵甘省之涇州
　　平凉一帶嵗稔時和居民亦俱安堵無恐及至隆
　　徳静寧等處漸近賊營城外村庄不無被賊滋擾
　　之所仰䝉
皇上蠲租加賑叠沛
恩膏並經督(臣/)委員確勘按戸酌加撫䘏其被難流離
　　者亦已復還故土且現在官兵大集賊勢漸蹙民
　　氣倍増(臣/)於途次目睹該處民人協力捜擒無復
　　有畏怖張皇之態(臣/)即于二十日馳抵石峯堡軍
　　營隨同督(臣/)福康安親探賊巢山勢陡隘尚猶負
　　險自固我兵四面紥營攻圍甚属周宻賊匪已如
　　釡底逰魂現在大學士公阿桂帶領八旗勁旅亦
　　已陸續到營統兵㑹𠞰定可盡數殱除無虞竄逸
　　(臣/)奉督(臣/)面諭省城地方𦂳要将一切應行籌辦
　　事宜詳細告知飭令赴省任事(臣/)即于二十一日
　　自軍營起身經過㑹寧安定等縣居民安貼行旅
　　無虞但縣屬官川馬營等處俱係賊回出沒之所
　　恐有逸匪竄匿滋擾情事(臣/)嚴飭文武員弁督率
　　兵夫分頭堵截務令盡行擒獲不使一名漏網(臣/)
　　於二十七日抵省任事查軍需粮餉係(臣/)専責先
　　據各州縣報到粮數(臣/)按册稽查倉貯均属充裕
　　足敷派撥惟是甘省山路﨑嶇運送稍為費力(臣/)
　　飭令車騾並運趕𦂳遄行以資接濟至應需銀兩
　　現值行軍之際萬難拘泥所有東路一帶州縣(臣/)
　　已面嘱臬司陳步瀛在于沿途截留兵餉銀内酌
　　量動支其西路一帯(臣/)即于庫貯銀内按照各州
　　縣差務繁簡隨時酌給以期無悞要差仍令實用
　　實銷不得稍有浮冒至省城内外要隘各處業經
　　原任藩司馮光熊安設堆卡並派撥兵丁民夫分
　　地防守布置尚属周宻(臣/)惟督率在省文武各員
　　時時親厯稽查分别勤惰予以勸懲總不使賊匪
　　竄逸致逃
　國憲再城關所住囘民十居三四(臣/)于抵省之日約
　　有囘民二百餘人在于闗外迎接(臣/)即宣揚
聖諭此次查辦止誅叛逆之犯其餘均属良民概無波
　　及爾等各安生業無庸疑慮等語該囘民等俱感
　　激
皇仁鼓舞歡欣見于形色現在耕市無驚民情寧謐奏
　　入
上命軍機大臣傳諭福康安曰據浦霖奏沿途察看並
　省城防禦情形一摺尚為眀白妥恊此時安徽無事
　而汪新到甘尚需時日著傳諭福康安酌量情形如
　該處需員辦事或暫留浦霖在甘肅省城辦理藩司
　事務陳步瀛仍辦臬司事務庶不致又易生手俟汪
　新到後再各赴本任可也
　　初八日辛酉
上命軍機大臣傳諭阿桂福康安曰此次逆囘滋事敢
　於攻擾城池傷害官兵實属罪大惡極其遺孽即予
　以寸磔亦所應得但朕心究有所不忍且首從各犯
　一律辦理亦未免無所區别前據福康安奏賊人眷
　属俱蔵匿石峯堡内又向各處褁脅囘民入夥令其
　男口隨同打仗婦女留于堡内作當是賊人巢穴之
　内老弱男婦正復不少著傳諭阿桂福康安于查辦
　時所有石峯堡底店賊犯如張阿渾大通阿渾馬阿
　渾楊填四等為賊營中阿渾者自不應復留孽種其
　名下幼孩即年未及嵗俱當概予駢誅其餘各犯以
　及被賊擄掠入夥之犯凡男口年在十五歳以下者
　著從寛免其一死仍遵前㫖賞給别省官兵及降畨
　屯練為奴至賊衆婦女如阿渾妻妾亦不可赦宥其
　餘賊犯名下眷口并賊所擄掠婦女雖已從賊者亦
　著免其一死仍遵前㫖分賞為奴再前降諭㫖令阿
　桂等于挐獲賊目後使其指明供出始行挐究則查
　辦有因良善囘民不致疑懼今思若輾轉跟追未免
　人數太多牽引株連将來阿桂等辦理善後時止向
　現獲賊犯隔别研鞫如有供出黨羽即指名出示拘
　挐治罪不必又向續拏之犯再令輾轉指供其中倘
　有被賊供出到案後審眀實係賊人仇扳者亦當分
　别辦理不可波及無辜如此則匪徒黨羽仍不漏網
　而安分回民亦可不致連累著阿桂福康安即悉心
　妥商據實覆奏至賊人現經官兵四面圍住水道又
　已㫁絶萬無生路何以尚敢負嵎死守竟無投出乞
　降者况賊營人衆不下數千若非有主謀為首之人
　當此窮蹙之時賊衆豈不立時涣散乃石峯堡内阿
　渾又有如許之多而賊衆何以仍前齊心死拒其故
　殊不可解著阿桂福康安訊訪確實一併具奏
　　初十日癸亥阿桂福康安奏言竊照官兵自六月
　　三十日分路進攻𠞰殺賊匪後數日以來(臣/)等督
　　率官兵将周圍溝濠加挖寛過一丈深至一丈四
　　五尺各處營卡加添官兵嚴宻防守用大砲轟撃
　　賊營(臣/)等公同商酌自㫁水以來晴霽數日賊匪
　　定形惶急必于黒夜希冀我兵備禦稍懈拚命下
　　撲或能越過溝濠盗取河水因嚴飭守卡官兵慎
　　宻嚴防並派巴圗魯侍衛章京周圍巡邏不時偵
　　察又派屯練土兵分投埋伏海蘭察明亮等周厯
　　各卡往來稽查初一日夜間果有賊匪數十執持
　　器械負桶携罐於石峯堡之後潛行下磡未至溝
　　邊即被我兵趕上鎗箭齊發殺死甚多割取首級
　　三顆生擒二名餘俱受傷竄囘訊據供稱一名馬
　　伏保係狄道州囘民一名馬八四係伏羌縣囘民
　　堡内打㐲的有一千多人眷口有數千係張阿渾
　　大通阿渾馬營馬鬍子阿渾為頭三十日打仗馬
　　營馬鬍子阿渾虎狼口大石溝小馬阿渾俱受鎗
　　傷死了堡上有三個水窖遇下雨纔積些水這幾
　　日天晴剩得不多大衆怕没有水吃甚是著急所
　　以下來取水至粮食從前在各村庄搶掠運至堡
　　内存積甚多還可吃兩個月等語隨将該二犯正
　　法訖初二日夜間又有數賊偷下山磡俱被我兵
　　殺死割取首級初三日賊營内甚露慌亂時聞婦
　　女號哭之聲隨有陸續投出賊回共三十一名訊
　　據供稱俱係静寧州楊家窪一帶囘民被賊褁去
　　其堡内打仗係馬營海城兩處回民居多他們同
　　兩個阿渾毎日尚有口水吃係從前積下的再天
　　晴兩三日也就没得吃了至我們有渴至四日三
　　日者實受不得有數百戸商量投出兩個阿渾不
　　許前後俱有人把守出去即要殺死我們無柰従
　　兩旁陡磡滚下家眷尚留在堡内也顧不得各等
　　語(臣/)等審眀後将各犯即行處斬訖伏思賊匪層
　　宻圍定水道㫁絶已成釡底游魂㫁不至有一名
　　兔脱誠如
聖諭官兵轉不必輕於前進以致或有損傷况賊首數
　　名除李自黨現已拏獲其子李可魁即李鬍子已
　　於底店被官兵殺死馬營馬鬍子阿渾于三十日
　　打㐲中鎗身死現在首逆止有張阿渾大通阿渾
　　該二犯如此殘忍不法或者再渇數日衆賊怨極
　　内潰将首逆縛獻即可解送熱河盡法處治以伸
　國憲而快人心此即生致之一法(臣/)等惟有督飭官
　　兵愈加嚴宻防範不肯因賊匪窘蹙稍存大意再
　　查要犯李自黨已經解至軍營(臣/)等嚴加究訊現
　　就所供情節先行錄呈
御覧至伊供詞有與他犯不甚符合之處因係應解要
　　犯未便加以重刑現有拏獲各犯已飭令解赴軍
　　營俟訊明後擇其眀悉賊中情形者與李自黨一
　　併解送熱河預備審訊再李自黨所供勾合各犯
　　(臣/)等查對姓名業經正法者有十餘人其餘雖據供打
　　仗被殺究難憑信仍飭文武各員按名緝拏奏入
　　報
聞
　　十一日甲子阿桂福康安奏言查石峯堡賊人自
　　㫁水以來晴霽數日情形惶急屢于黒夜下磡盗
　　水俱被我兵擒殺初三日有陸續投出賊囘三十
　　一名俱因渇極困憊私従山磡滚下至初四日投
　　出男婦愈多自早至晚已有一千五百餘名(臣/)等
　　察看情形其投出人數内婦女幼稚居多男丁内
　　亦少精壮者且従石峯堡正門行走並未見賊人
　　攔阻逆料賊人詭譎伎倆自知死在旦夕不能照
　　管多人任聴受渇困憊之男婦老㓜紛紛投出既
　　可節省粮食且希冀我兵見賊衆投出防範稍懈
　　即乗勢撲出以圗竄逸亦未可定且時已日暮尤
　　應戒備不虞(臣/)阿桂等令各營卡施放鎗砲将投
　　出賊匪打囘(臣/)福康安同海蘭察泰斐英阿福寜
　　阿滿泰明亮春寧蘇靈及巴圗魯侍衛章京率領
　　各營奮勇官兵阿拉善兵屯練降畨于石峯堡周
　　圍各卡要隘之外層層分布埋伏預備並恐投出
　　之逆囘五百餘名留在營中倉猝生變因設法於
　　粮臺附近處所辦理沿路派兵彈壓将賊匪分作
　　十人為一起陸續送至該處一面㸃名一面正法
　　以絶他患至子刻賊首張阿渾果同楊填四等帶
　　領賊匪甚衆寂不作聲一至壕邊将婦女牲畜包
　　褁推入壕内向外直撲大通阿渾帶領賊人在後
　　催促接應思欲捨命奪路竄逃其地正在興奎永
　　鐸永安額爾登保一帶而舒亮三徳阿爾薩朗處
　　營卡亦有賊匪撲出我兵鎗箭如雨盡力截殺維
　　時海蘭察即帶同泰斐英阿福寕阿滿泰春寧巴
　　圗魯侍衛及滿漢屯土奮勇各兵馳往該處自外
　　層層圍褁痛加殱戮(臣/)福康安於各路督催照料
　　明亮保寧成徳圗桑阿額爾恒額法靈阿蘇靈各
　　於防守處周宻巡邏見賊截殺賊人撲下處所係
　　石峯堡南面陡磡地本險峻我兵所挖溝濠又極
　　寛深賊匪自相踐踏黒夜力戰直至寅刻殺賊共
　　有千餘賊屍積滿壕内河灘山下遍地縦横張阿
　　渾被我兵射傷仍與大通阿渾等竄回堡内其時
　　天色黎明(臣/)福康安同海蘭察明亮等帶領各路
　　官兵一湧而上復興旺沁班巴爾傳玉等亦督率
　　官兵進堡捜捕擒殺将首逆張阿渾即張文慶大
　　通阿渾即馬四娃及賊目楊填四黄阿渾即黄明
　　馬建成馬良茂馬金玉楊存義馬建幾馬建業馬
　　保全數擒獲此外又生擒餘賊七百餘名割取首
　　級八百餘顆其壕内河中賊屍層積未及割取者
　　尚多計兩日内打仗殱戮及生擒投出正法賊囘
　　共二千餘名挐獲首從逆犯及各賊眷属孩稚共
　　三千餘口得獲牲畜粮食器械帳房無筭此次𠞰
　　滅賊巢滿漢官兵俱各振奮巴圗魯侍衛等皆倍
　　加出力俟查明再行分晰具
　奏我兵因賊人冒死迎撲間有受傷者容查明造册
　　咨部
　乾清門侍衛哲森保永徳俱受石傷尚輕查逆囘自
　　其祖先以來食毛踐土䝉
　國家豢養深恩者已百數十年與民人同隸編氓毫
　　無區别乃敢聚衆鴟張攻城掠堡傷害官兵罪大
　　惡極雖寸磔不足蔽辜是該犯等惡貫滿盈揆之
　　情理必當生擒解送盡法處治以正
　國憲而快人心但(臣/)等将賊巢四靣攻圍原無虞其
　　竄逸而率兵攻撲該賊首或臨陣被殺或情急自
　　戕均難預定今竟悉數擒獲並眷口俱全行就縳
　　此皆仰頼
　皇上洪福
上天嘉佑故能蕆功如此之完善俟将首逆各要犯嚴切
　　　審訊再行分起派
　乾清門侍衛巴圗魯侍衛章京等迅速解送熱河以
　　　備審訊再賊匪夤夜撲出官兵奮勇𠞰殺賊屍積
　　　滿溝壕難保無賊人自相踐踏乘隙竄出者現在
　　　首逆及各要犯雖已全數擒獲(臣/)等不敢稍存大
　　　意派舒亮阿爾薩朗阿滿泰等帶同巴圗魯侍衛
　　　章京率領馬兵分路捜拏並飭從前派出之各帶
　　　兵将領及各該縣一體堵截緝拏務期浄盡不致
　　　一名漏網至底店降囘千餘人臣等現擬設法辨
　　　理俟一靣查辦一面即将馬文熹嚴加鎖􁀙交法
　　　靈阿解送熱河再石峯堡内(臣/)等派員逐細捜查
　　　除牲畜粮食破爛衣服外餘無别物其堡上形勢
　　　實属險峻但止有土墻一道溝壕三層並無别項
　　　備禦奏入
上諭内閣曰據阿桂福康安奏初四日石峯堡内投出
　老弱賊匪一千五百餘名阿桂福康安恐賊人詭譎
　伎倆希冀官兵見賊衆投出防範稍懈即乘勢撲出
　竄逸預派官兵層層分布埋伏預備初五日子刻賊
　首張阿渾果同楊填四等帶領賊衆向外直撲思欲
　奪路竄逃官兵鎗箭如雨盡力截殺戮賊千餘張阿
　渾等竄回堡内其時天色黎明福康安同海蘭察等
　帶領各官兵一湧而上進堡捜捕将首逆張阿渾即
　張文慶大通阿渾即馬四娃並賊目楊填四黄阿渾
　即黄明馬建成馬良茂馬金玉楊存義馬建幾馬建
　業馬保全數擒獲兩日打仗殱擒賊囘共二千餘名
　拏獲首從逆犯及各賊眷属孩稚共三千餘口等語
　覧奏實深欣慰國家愛養黎元凡直省編氓遇有水
　旱灾荒無不立時蠲賑至甘省回民久隸帡幪食毛
　踐土便與齊民無異該省地方磽瘠間有不登即行
　蠲免賑濟較他省為尤多回民等同在編氓之中百
　　數十年仰沐膏澤家給人足伊等同有天良豈不當
　　稍知感激且地方官並無苛求酷派激變事端乃逆
　　回等敢于光天化日之下肆行逆謀實為國法不容
　　神人共憤而前此李侍堯剛㙮等辦理不善致賊四
　　出勾結蟻聚滋蔓猖獗鴟張經朕特派大學士阿桂
　　陜甘總督福康安先後帶領巴圗魯侍衛等前往督
　　辦並諭以底店係賊匪門戸當先由該處以次進𠞰
　　福康安先抵甘省數日之内即将底店賊匪𠞰辦浄
　　盡肅清後路俾賊衆聞風膽落萌蘗潜消阿桂抵石
　　峯堡後復㑹同福康安遵照朕硃筆圈示之處安營
　　設卡将賊匪嚴宻圍堵並㫁其水道辦理均為妥協
　　且𠞰辦甫經一月即能将賊匪迅速殱除而賊首張
　　文慶等俱悉數生擒並拏獲活口三千餘名不使有
　　一人兔脱此皆仰荷
上天嘉佑是以軍士用命俾該犯等惡貫滿盈按名生致
　盡法懲治而諸臣之蕆功完善不可不特沛殊恩以
　昭懋賞阿桂前于平定金川時已封頭等公爵現為
　大學士恩施無可復加著再予輕車都尉世職即令
　阿桂于伊子孫内㨂選一人奏聞承襲福康安籌辦
　底店賊匪先得機宜較為出力前於平定金川時已
　封為嘉勇男著再晉封嘉勇侯海蘭察前在金川超
　衆奮勉已封侯爵今在甘省節次打仗復能首先帯
　領官兵奮勇殺賊前已加恩将伊子安祿擢授二等
　侍衛在乾清門行走著再給予騎都尉世職即令安
　祿承襲五岱係塔爾巴哈台班滿囘京之人路過甘
　省即自奏留該處協𠞰且於福康安未到之先在伏
　𦍑等處擊退賊匪頗為奮勉著授為都統亦予騎都
　尉世職其餘巴圗魯侍衛章京等及領兵各員分投
　𠞰殺兼有能不避矢石殺賊受傷者均属奮勇可嘉
　所有此次𠞰賊受傷出力之帯兵大小各員弁著阿
　桂福康安查明出衆特等者及其餘出力之侍衛章
　京官弁兵丁等分别等第奏聞交部議叙以示奨勵
　至此次𠞰辦囘匪三月以來朕批覽奏章指示機宜
　和珅首承諭㫖繕寫寄發巨細無遺一體宣勞和珅
　本身現襲輕車都尉著再給予輕車都尉世職歸併
　前職照例議襲其餘在事慶成之軍機大臣梁國治
　董誥福長安並軍機章京之勤勞出力者著一併交
　部議叙所有此次賞給各世職俱著世襲㒺替其應
　如何議襲之處俱著該部查例具奏将此通諭中外
　知之
　　　(臣/)等謹案逆回世處隴右久𨽻編氓踐土食毛
　　　帡幪樂利百數十年仰䝉
　國家厚澤深仁涵濡淪浹懐舊徳而服先疇理宜耕
　　　鑿自安勉為良善乃敢于光天化日之下自外
　　　生成跳梁不靖竟至附和邪教糾合匪徒蟻聚
　　　鴟張攻城掠堡實属罪惡貫盈神人共憤必當
　　　駢首寸磔盡法處治方足以正刑章而昭
　國憲兹者
　天戈所指未及浃旬而賊首按名生致眷口悉數就
　　　擒良由秉承
睿算事事洞燭幾先掃底店則門戸先摧搗石峯則腹
　　　心自潰嚴圍堵而竄逸無虞㫁水道而困憊益
　　　甚故𠞰辦甫經一月而奏㨗若是其迅速蕆功
　　　若是其完善洵乎
神謨逺燭勝握萬全凡軍營經畫所及早定算於
聖明指掌中矣若乃郵章宣㨗
頒尺酬庸大小将弁固已榮膺
懋賞至(臣/)等夙邀
渥眷分應馳驅或身在行間或親承
籌筆凡皆仰仗
天威故克膚功迅奏何有微勞曲䝉
優叙敬誦
丹綸彌増感悚惟有與在事諸(臣/)共深慶幸云
　　阿桂福康安又奏言查石峯堡係鞏昌府通渭縣
　　所管地方(臣/)福康安到軍營後即詢據附近石峯
　　堡居住之監生馬文逺稱石峯堡原係昔年舊有
　　的堡子從前並無人居住乾隆四十六年三月有
　　囘民馬正芳馬壮等至堡内修理築墻挖窖随有
　　民人董有赴通渭縣知縣趙元徳處控告差役查
　　勘審訊不許回民修理将囘民佔去地土審明分
　　為三分一分㫁給回民兩分㫁給百姓後來縣官
　　换了王慺董有等又去告過王知縣説此事已經
　　前任㫁過何故又告就没有准此事就沉擱下了
　　等語(臣/)福康安即飛飭署通渭縣知縣黄恩查送
　　前後控告呈詞及㫁過案卷嗣據該縣禀稱此案
　　卷宗已被賊燒燬無存查前任知縣趙元徳已於
　　控災冒賑案内正法接任王慺失䧟城池又復蔵
　　匿倉房偷生無恥奉
㫖即于該處正法以示懲儆因該犯已解至省城監禁
　　隨即提至軍營(臣/)等公同審訊據供四十七年八
　　月有縣民董有控告回民馬正芳馬壮等在石峯
　　堡築墻挖窖霸佔地畆彼時我因此案已經前任
　　知縣趙元徳審訊将石峯堡及附近地土㫁作董
　　李馬三姓公業不許馬姓獨佔滋事各具甘結息
　　訟已久就没有准他後來董有因他的地土賣與
　　回民馬正芳止剰場園意欲一并契賣馬正芳等
　　扣勒不要又将前次修堡並向賣場園扣勒情節
　　控告我委典史温模前往查勘據稱回民築墻挖
　　窖屬實我因回民安静無事修理舊堡想不過要
　　住家就未親往查勘亦未押令平鏟止㫁令董有
　　下剰場園著馬正芳承買完結各上憲處亦未稟
　　詳這就是我昏憒糊塗該受重罪等語反覆究詰
　　矢口如一(臣/)等伏思王慺雖堅供未經稟報伊係
　　身犯重辟之人焉知非自知必死以一身擔承為
　　各上司卸責應将該犯暫留監禁有湏訊問之處
　　即将該犯同經手胥吏原告等解赴熱河質對俟
　　審眀後再正法示衆至通渭縣向未設有專汎員
　　弁嗣于四十八年十二月始議駐額外外委一員
　　兵丁十五名咨部覆准在案所有應叅之文武各
　　上司(臣/)等現在詳查俟查訊眀確即令一面嚴叅
　　一靣遵
㫖拏問解赴熱河治罪奏入
上又命軍機大臣傳諭阿桂福康安曰阿桂等奏官兵
　𠞰洗石峯堡賊巢一摺已明降諭㫖交部議叙矣至
　張阿渾等敢于到處勾結匪徒肆行滋擾殺害官民
　實為罪大惡極前節次傳諭阿桂福康安将拏獲賊
　目詳悉嚴訊有供出黨羽即行指名出示拘拏治罪
　今賊首張阿渾等既全數擒獲著阿桂福康安即速
　向其詳悉跟究並隔别研鞫将供出匪黨指名出示
　拏獲嚴辦仍即将張阿渾等選派妥幹大員分起押
　解沿途嚴宻防範迅送熱河嚴鞫治罪以伸國法而
　快人心又昨據奏到拏獲賊犯李自黨供稱田五是
　馬明心的徒弟要替馬明心報仇所以造反等語田
　五縦欲為馬眀心報仇遂思謀反而張阿渾大通阿
　渾等並非馬明心之徒何以亦敢四出勾煽匪黨安
　心作逆况底店石峯堡等處賊衆滋擾俱在田五自
　戕之後田五雖自戕即應查其縁坐亦不可漏其張
　阿渾等仍敢煽誘多人肆行擾害地方尤属可惡現
　在賊目賊夥俱經拏獲著傳諭阿桂福康安将張阿
　渾等因何又思謀逆之處詳細嚴訊務令供出實情
　勿致得有狡展至阿桂等奏賊匪夤夜撲出保無有
　乘隙竄逸者現派舒亮等分路捜拏及各州縣一體
　堵截緝拏等語所辦甚是要犯既全數捜獲即有一
　二竄出之犯經官兵分路捜捕及各州縣分投截堵
　自當陸續就擒不致漏網况各處村庒被賊搶刼殺
　害懐恨已深如有餘賊潜逃到彼亦必當即時擒獻
　也又據奏四十六年三月有回民馬正芳馬壮等将
　石峯堡修理民人董有赴通渭縣知縣趙元徳處控
　告該縣查明回民佔去地土将一分㫁給囘民後来
　王慺到任董有又行控告王慺説此事已經前任㫁
　結遂行批駁現将王慺及經手胥吏原告等觧赴熱
　河等語趙元徳已于前年監粮案内正法将来王慺
　解到審明後亦自當明正典刑但該犯等敢肆行無
　忌公然修理城堡逆跡昭然李侍堯係該省總督毫
　無見聞養癰貽患其罪固無可逭而該管之道府各
　員所司何事乃竟亦身同聾聵茫無覺察豈此等重
　大事件竟諉為該縣未經禀報伊等遂得卸罪耶著
　傳諭阿桂福康安查明該管道府係属何人任内之
　事仍遵前㫖解赴熱河審明治罪又前降諭㫖令阿
　桂福康安于事竣後趂京兵及山陜各兵撤回之便
　就近親赴底店等處将賊人種種逆蹟詳細履勘並
　究出黨羽按名拏辦以浄孽種此時辦賊業經完竣
　阿桂福康安自能遵照前㫖親往妥協辦理也
上又命軍機大臣傳諭阿桂福康安曰此次甘省逆回
　滋事軍報往還最關𦂳要邇來正值伏暑大雨時行
　沿途馹站馳送文報並無遲悞今賊匪業經辦竣所
　有自熱河以至甘省馹站官員著該督撫等查明咨
　部並兵部㨗報處章京一併議叙馳逓之弁兵人等
　並著酌予賞賚又京兵前往軍營協𠞰經過各省照
　料妥協俾得耑進無悮均属可嘉其派出䕶送之官
　員等亦著該督撫等查明具奏交部議叙
　　同日阿桂福康安又奏言查伏𦍑縣之白馬庄馬
　　家坡等處前據該縣稟報有賊匪潜匿滋擾經(臣/)
　　福康安派令寧夏鎮吉蘭泰帶兵前往捜捕並續
　　派川北鎮富祿帶兵一千名協同吉蘭泰分路查
　　拏嗣據該鎮等陸續禀報于六月二十日帶領弁
　　兵率同回民千總職銜白重煒前往白馬庄逐戸
　　稽查拏獲自底店逃回之六指阿渾白重友伊子
　　白雙喜二犯家屬男婦大小七名口并刀矛號衣
　　等物二十四日在馬家坡各山僻處所捜獲隨賊
　　打仗及被賊褁去逃回之馬士元等十六名家属
　　二十四名口二十五日捜獲賊匪馬伏得等四十
　　八名家屬一百三十六名口除賊匪家属就近交
　　伏羌縣監禁外其餘各犯節經解赴軍營當将從
　　逆之犯審明即行正法其並未從賊逃匿被獲者
　　俱交臬司嚴行監禁于事竣後再行研審辦理仍
　　飭該鎮等再行實力捜查務期浄盡至靖逺縣白
　　楊嶺等處竄匿賊匪猝将守備福泰等殺害一案
　　係六月初九日午刻之事彼時玉柱帶兵在荒草
　　嶺一帶捜拏賊匪于酉刻行抵白楊嶺係属兩路
　　是以未及捄援但玉柱帯兵五百餘名𠞰捕賊匪
　　四路追趕並未擒獲一賊(臣/)等已令策卜坦查明
　　該署副将玩悞縁由據實掲報俟查明後再行叅
　奏再李世傑所奏請赴軍營効力之原任總兵許世
　　亨已于本日前至軍營現在飭令聴候差委俟川
　　兵撤回時即令該員一同回川奏入報
聞
　　同日福康安又奏言查浦霖於前月二十日馳抵
　　軍營(臣/)福康安以省㑹地方關係𦂳要将應行籌
　　辦軍需事宜詳悉告知令其赴省接印任事兹奉
諭㫖浦霖著調補安徽布政使其甘肅布政使員缺
　著陳步瀛補授汪新著調補甘肅按察使等因欽此
　　查汪新到任尚需時日陞任臬司陳步瀛現馳赴
　　静寧督催各路糧運審辦賊犯事務較繁未便令
　　其回省道員中又無堪以委署臬篆之人應請令
　　浦霖暫緩起程陳步瀛仍管理臬司事務奏入
上諭曰所奏與前日所降諭㫖脗合甚屬可嘉
　　同日農起奏言(臣/)于六月二十八日接阿桂福康
　　安咨㑹大兵圍住石峯堡賊巢尅日蕩平原調山
　　西兵二千名現奉
諭㫖令福敏泰帶領撤囘等因(臣/)查福敏泰帶領之兵
　　係在逼近賊巢之隴州一帶防守今既撤回則在
　　蒲州駐守之兵相距更逺似可毋庸再駐現已一
　　并陸續撤囘除令各州縣預備各兵過境外(臣/)亦
　　於六月三十日囘省奏入報
聞
　
　
　
　
　
　
　
　
　
　
　
欽定石峯堡紀畧卷十四
欽定四庫全書
欽定石峯堡紀畧卷十五
　　七月十二日乙丑
上命軍機大臣傳諭阿桂福康安曰昨據阿桂等奏初
　五日黎明督率官兵進堡搜捕將首逆張阿渾即張
　文慶大通阿渾即馬四娃等全數擒獲等語張文慶
　等於黑夜之中思欲奪路遁逃經官兵截殺竄回堡
　内福康安等帶兵進堡搜捕時該犯等自知罪在不
　赦豈肯甘心束手就縛着傳諭阿桂福康安即將捜
　拿張文慶馬四娃各犯時該犯等曽否抵拒官兵等
　係何人擒捕何賊並該犯等詢取供詞後何日起解
　之處迅速覆奏至該處善後事宜全仗阿桂福康安
　㑹同在彼辦理其海蘭察等即帶同巴圗魯侍衛等
　由馹馳赴熱河以備扈從
　　十四日丁夘延綏鎮總兵策卜坦奏言(臣/)帶兵前
　　往白楊嶺等處督拿賊匪於六月二十一日至靖
　　逺詢知賊人由鷹窩石又復他竄(臣/)即一面差弁
　　各路偵探一靣令都司馬得先往白楊嶺鷹窝石
　　一帶查㸔有無賊匪踪迹隨據署副將玉柱禀到
　　賊匪出沒無常詭詐多端兼之山深路險最易藏
　　匿雖偵探尾追並未見賊(臣/)即嚴飭該署副將等
　　若僅如此尾追徒勞兵力與搜捕無濟隨即指使
　　各領兵將備各佔要隘四圍搜捕以期迅速就獲
　　(臣/)即在糜子灘赴鷹窝石要隘處所駐劄搜拿旋
　　於二十七日拏獲賊回馬如務馬如龍二名又於
　　二十八日拏獲馬六之子賊首馬守正訊據馬守
　　正供稱糜子灘隨從逆回尚有五十人(臣/)即令其
　　供出姓名開單按名搜捕奏入
上命軍機大臣傳諭阿桂福康安曰現在石峯堡賊匪
　業經殱擒净盡五岱因未得信是以又趕回石峯堡
　専留䇿卜坦在鷹窝石一帶搜捕該處賊匪既據馬
　守正供出姓名自無難按名緝獲其現獲之馬守正
　馬如龍馬如務三犯即著選派妥幹員弁解送熱河
　以便審訊盡法懲治至玉柱帶兵五百餘名在鷹窝
　石捕賊即使賊踪詭詐多端亦應設法繞截擒拿何
　至徒事尾追並未擒獲一賊著傳諭阿桂福康安即
　將該署副將玩悮之處迅速據寔查㕘
　　十七日庚午阿桂福康安奏言(臣/)等連日親提各
　　犯逐加鞫審並將節次拿獲各要犯田友李自黨
　　等隔别研訊雖供詞不能確實相符(臣/)等核其情
　　節縁田五張文慶俱係馬明心徒弟張文慶又係
　　馬明心内侄田五交結往來已非一日馬四娃係
　　大通人於乾隆四十二年出外遊學與張文慶相
　　識一同誦念回經即在馬營居住又有老鴉溝地
　　方之李可魁即李鬍子係李自黨之子向隨田五
　　念經本年正二月間田五先與李可魁商同謀逆
　　糾約張文慶及各回匪訂期於八月十五日起事
　　欲與馬明心報復經回民李應得等到官舉首田
　　五等知事已敗露遂於四月十四日聚衆刼掠抗
　　拒官兵經剛塔帶兵於狼山追剿田五中創身死
　　餘匪逃散其時李可魁逃至官川馬營一帶藉稱
　　官兵剿洗囬民肆行煽鼓逺近回匪聴信附從四
　　出焚掠而通渭縣逆回張文慶大通馬四娃同馬
　　鬍子楊填四等亦於五月初五日在石峯堡糾衆
　　肆逆互為應援攻打通渭伏羗等處回至底店糾
　　合武舉馬文熹攻城掠堡扎營屯聚至六月十一
　　日大兵進剿底店李可魁在山梁被鎗打死所有
　　賊營内精壯能打仗者多被殱戮馬文熹率衆投
　　出張文慶等始竄回石峯堡負固死守此逆回等
　　起意謀逆及勾連煽誘先後各情節也此案渠魁
　　以田五張文慶馬四娃三犯為首惡而李可魁馬
　　鬍子為賊前鋒回匪與官兵接仗皆係該二犯率
　　領抵拒自六月十一日李可魁在底店被鎗身死
　　而逆回之氣沮三十日馬鬍子在石峯堡被鎗身
　　死而逆回之膽益落至張文慶與田五等如何往
　　來約㑹輾轉糾結及於何時起意謀逆之處反覆
　　究詰該犯等匿不供吐若加以刑鞫無難得實因
　　係首惡要犯即應解送熱河未便遽加刑訊謹就
　　該犯等供出大槩情形另繕供單先行奏
聞一面派定員弁分起妥解其賊目非甚𦂳要之犯仍
　　酌留數名以便嚴切鞫訊詳細跟究至四十六年
　　修理石峯堡一事前經(臣/)等將通渭縣民董有具
　　控馬壯馬正芳及前後審斷縁由奏䝉
聖鑒但現提馬壯到案極口稱寃張文慶亦堅不承認
　　及詰以何從知有此堡始行糾衆則稱此處附近
　　地方有華陽窪馬姓回人一向熟識來往是以知
　　有此堡而馬壯亦稱從前聞有華陽窪回民馬廷
　　秀修理堡子之事是華陽窪馬姓回人必有通同
　　勾結情弊現已飛飭查挐並提集馬正芳及承辦
　　董有控案之書役等一併嚴行審訊徹底跟究再
　　(臣/)等親至石峯堡上周圍㸔視係於山頂築土牆
　　一道髙七尺五寸厚四尺五寸堡外挑壕三層堡
　　内土墻南北長六十三丈東西寛十五丈二尺並
　　無房屋四面有窰洞百餘座因該處土性鬆浮不
　　能開挖寛深每洞僅容數人(臣/)等已飭令將壕洞
　　填平墻垣拆毁再查賊首張文慶馬四娃二犯罪
　　大惡極必應生擒寸磔以申
　國法但大兵四面攻圍時難保無情急自戕等事(臣/)
　　等正在設法籌辦時適有賊犯馬建幾到營懇求
　　投出(臣/)等隨諭以若能將賊首縳獻方可活命至
　　初五日早晨官兵殱戮石峯堡撲出賊匪後堡内
　　賊人已少馬建幾即與伊弟馬建業等將賊首擁
　　逼出堡官兵迎上拿獲查馬建幾一犯業經從賊
　　雖自行投出亦所不赦但賊首得以生致該犯亦
　　有㣲勞可否原其一線之處伏候
聖裁
　　阿桂福康安又奏言查底店回民九百餘户俱曽
　　經從逆㫁難容留彼時欲示寛大以廣招徠是以
　　權宜允准留俞金鰲帶兵在彼彈壓俟事定後即
　　行相機妥辦嗣據該提督咨稱底店附近村庄回
　　民三百餘戸懇請回家収割田禾恐本庄及沿途
　　村民認為賊黨致被擒拿求出示曉諭以便携眷
　　回庄(臣/)等咨覆令將該回民等住址名姓人口數
　　目開具清單移送以便冩入告示曉諭百姓俟發
　　給告示後再行遣歸暫安各回民之心將來辦理
　　時可以按冊稽查不至遺漏查石峯堡賊巢業已
　　掃平首逆擒獲此時自以籌辦底店降回為要(臣/)
　　等公同商酌該處回民人數衆多若令海蘭察統
　　率大兵前往聲勢太盛且海蘭察威名素著難保
　　無聞信驚疑四散逃逸因思明亮尚能辦理此事
　　而現在官階不過藍翎侍衞令與總兵興奎蘇靈
　　同往不至駭人觀聴並酌帶滿漢官兵屯土兵丁
　　共三千餘名以往南山一帶搜捕餘賊為名前至
　　底店先將該處所通各路偵探明悉于各要隘派
　　兵分布埋伏堵截又令海蘭察帶同巴圗魯侍衛
　　等前往遥為䇿應(臣/)等面嘱明亮至彼先令署隆
　　徳縣知縣朱爾漢傳集該處回民㑹同俞金鰲剴
　　切曉諭以伊等前經從賊不無殺傷民人焚掠村
　　舎之事此時雖已返正而附近村庄百姓或父兄
　　子弟曽被殘害或廬舍糧畜曽被焚掠者皆銜恨
　　切骨見伊等回歸自必憤圗報復不能永逺相安
　　今為伊等籌計現在各州縣逆回誅戮其空出房
　　屋地畝甚多莫若將伊等遷移各該處撥給居住
　　使被害百姓相隔遥逺庶免尋隙報復又起釁端
　　如此明白宣諭若該回民等俯首順從即派兵分
　　起解送隆徳縣按名正法設或桀驁不服即督兵
　　剿殺四面俱有兵堵截諒亦無從竄逃可期殱除
　　净盡至馬文熹所帶隨營効力回民百餘名已派
　　入各隊兵丁内帶往一體辦理現在止有馬文熹
　　一犯(臣/)等派員㸔守約計明亮到彼辦結即將該
　　犯嚴加鎻􁀙交與法靈阿押解起程均奏入
上命軍機大臣傳諭阿桂福康安曰據阿桂等所奏馬
　明心業經正法田五等尚復守其邪教且敢公然聚
　衆謀逆思為報復可見該犯等滋事不法總由争教
　而起而舊教回民尚知安分守法自當妥為撫慰此
　時賊匪業經殱擒净盡阿桂福康安等宜出示明切
　曉諭即向曽學習邪教者亦應及早改悔勉為安分
　良民仍遵前㫖嚴宻查訪拿辦則邪教根株斷絶自
　不至再生事端至修理石峯堡係馬壯供係大馬家
　馬正芳華陽窪馬廷秀所修等語馬正芳馬廷秀已
　經阿桂等飛飭查拿現在曽否拿獲作何審辦又田
　友供出之黄鬍子阿渾哈掌教俱是馬明心徒弟田
　養和馬自成等俱在田五家商議事情曽否一併拿
　獲審辦再馬四娃之兄馬三娃據供在營食糧此人
　現在何處曽否到過賊營俱應詳細查明即使未到
　賊營馬四娃係賊中首犯其兄亦應縁坐不可寛縱
　其馬建幾一犯與伊弟馬建業等將賊首擁逼出堡
　得以生擒尚可原其一綫但該犯究經從逆亦未便
　遽擬發遣將來或可免其死罪牢固監禁俟解到時
　再行定奪也又張文慶供五月初四日本縣差役張
　金到庄上呌我父子我悄悄問他究係何事他告訴
　我説你此去總是有去無來我曉得這事不好就躱
　過了等語張金身充縣役奉差往喚張文慶乃以有
　去無來之語私相告知且該犯本係回人又與張文
　慶同族認識故為透露消息顯属知情縱逆何以阿
　桂福康安未經辦及著傳諭阿桂等即速提張金一
　犯從嚴審辦至張文慶之子張太暨掌教張樂等先
　經通渭縣拿獲後楊填四帶領賊衆攻擾通渭該縣
　王慺便將伊子張太及掌教張樂等從城上放下此
　事實出情理之外張太等既經拿獲當賊人攻城𦂳
　急時若慮其搶奪亦當即子正法何得輙行放還王
　慺懦怯憤事至此已極現據解送熱河俟解到時應
　將伊縱賊之處一併審明再行正法再張文慶供在
　伏羗被官兵擊敗竄回底店糾合馬文熹那時馬文
　熹已經打了静寧州通邊鎮回來我們遂與馬文熹
　合在一處等語是馬文熹業經攻犯州城通同肆逆
　罪無可逭其在縣具呈及跪道乞䧏不過見大兵勢
　盛自為脱罪地步尤屬狡詐可惡必應審明嚴辦其
　底店從逆回衆亦俱不可赦宥據阿桂福康安奏派
　委明亮前往諭令伊等移徙居住若該回民俯首順
　從即分起解送隆徳按名正法設或桀驁不服即督
　兵勦殺等語自當如此設法辦理明亮至彼察㸔回
　民情形若何此時曽否妥辦完竣具報著即迅速奏
　聞至石峯堡既無房屋可居亦不必再議駐兵應如
　所奏即將壕洞填平牆垣拆毁并交該地方官不時
　稽察勿任私有佔據又土司楊宗業隨同打仗尚属
　出力著賞給大緞二疋以示奬勵
　　同日阿桂福康安又奏言(臣/)等欽奉
上諭此案剛塔之罪尚輕於李侍堯著傳諭阿桂再㑹
　同福康安秉公詳查務歸至當以慿定讞欽此查回
　　民於四十六年脩理石峯堡乃三月内之事嚴訊
　　馬壯父子等據供彼時因撤拉爾逆回滋事地方
　　官諭令鄉民各修村堡我們住在蔡家堡那時也
　　曽脩過至石峯堡係華陽窪馬廷秀䓁修理等語
　　雖該回民等修堡或防撤拉爾或預存謀逆之心
　　均未可定但其事在四十六年三月尚在李侍堯
　　未到甘省已前至四十七年八月董有又將回民
　　脩堡佔地情節控告該縣王慺視為田土細故前
　　官已經斷定並未審訊亦未詳禀是李侍堯於回
　　民脩理石峯堡尚無知而不辦情事至逆犯倡亂
　　滋事(臣/)等細加訪詢皆因李侍堯於查辦新教一
　　事地方官奉行不善胥役又從中勒索滋擾致逆
　　回得誆稱剿洗回民藉詞煽誘到處勾連但田五
　　等蓄謀圗逆已非一日至本年正月田五輾轉糾
　　約距四月内被李應得等首告之時已經數月李
　　侍堯安坐省城毫無聞見身任封疆重寄而漫無
　　覺察貽患養癰其罪實無可諉迨賊首田五已斃
　　餘黨竄入馬家堡剛塔等帶兵追趕李侍堯惟株
　　守静逺審辦賊匪家屬以至軍營無人統攝全不
　　知攻剿機宜賊匪得乘間翻山而逸及屢奉
諭㫖嚴加訓飭始至伏羗軍營督率將弁與賊打仗將
　　賊擊退於雲霧山等處連次克捷追賊直至底店
　　使李侍堯早至軍營賊匪必不至鴟張若此是其
　　從前逗遛觀望之罪難逃
聖明洞鑒至剛塔補授固原提督甫經到任田五即被
　　首舉事剛塔帶兵剿捕射賊受傷追至狼山馬營
　　水殺賊二百餘名田五傷重自戕其時餘賊不過
　　八九十名使剛塔奮勇追剿即可及早完結乃馬
　　家堡為賊所誆致令翻山逃竄各處賊衆遂紛紛
　　接應四出滋擾雖在後竭力尾追打仗亦属勇往
　　而其毫無籌畫以致賊勢蔓延剛塔亦不能無罪
　　奏入
上諭曰公論俟審明有㫖
　　同日阿桂福康安又奏言前因初五日賊匪夤夜
　　撲出恐有帶傷乘隙逃竄者(臣/)等不敢以首逆及
　　各要犯全數就獲稍存大意當即令海蘭察跴㸔
　　賊踪約計竄出者有二三百人隨派舒亮等帶領
　　馬兵分路搜拿並飭前經派出帶兵將領及附近
　　各州縣一體堵截據各該鎮將及地方官等陸續
　　具報擒殺賊匪並各村庄百姓拏獲送至軍營者
　　共一百五十餘名(臣/)等擇其中稍悉賊情之犯飭
　　令觧赴軍營以備審訊餘犯俱令於該處即行正
　　法現仍嚴飭緝拿不使一名漏綱至首逆張文慶
　　馬四娃及要犯楊填四等現派侍衛章京將該犯
　　等分作三起擬於十一二三等日分起押解起程
　　前赴熱河至從前所獲馬世忠劉天禄馬成格惠
　　明見四犯現已飭令臬司陳步瀛即行正法
　　阿桂福康安又奏言查前經伏羗縣禀報該縣白
　　馬庄有賊匪竄匿(臣/)福康安以敷倫泰駐劄汧隴
　　相距不逺調令就近查辦嗣經派吉蘭泰帶兵前
　　往㑹同富禄搜捕而福敏泰又巳撤兵回任是以
　　仍令敷倫泰在彼暫駐今賊匪已平汧隴一帶無
　　需堵截(臣/)等現已飛咨該副都統即行撤兵回任
　　至白馬庄餘賊據該鎮等禀報陸續拿獲一百二
　　十餘名可期净盡再第五起續調京兵未至軍營
　　石峯堡賊匪業已剿洗完竣(臣/)等即令在隆徳静
　　寧兩處暫駐以備接應俟將底店回民辦畢仍飭
　　原帶章京分起陸續緩程回京均奏入報
聞
　　同日阿桂福康安奏言此次𠞰賊大兵雲集所有兵丁
　　口粮馬匹料草經(臣/)嚴飭藩臬兩司及該道府上
　　𦂳督催趕運查石峯堡軍營陸續運到粮數十萬
　　石甚屬充裕現在大兵已將石峯堡賊匪剿除净
　　盡首逆就擒各路官兵可以漸次撤回無須多粮
　　支給至派往各處搜捕賊匪官兵其口糧仍從軍
　　營運往未免勞費(臣/)前已預飭各該地方官凡兵
　　到之處係某州縣所屬即令該州縣辦糧供送以
　　省轉運之煩所有各州縣應運糧石未經起運者
　　現已飛飭停止運送在途者即令轉回其營中堆
　　貯軍糧若仍復運回各該州縣長途脚費又多一
　　倍支銷(臣/)現飭藩司查明應行撫䘏酌給口糧各
　　村庄即以此項糧石就近撥運庶運價不至多銷
　　貧民藉資口食實為兩便至火藥鉛彈現亦存積
　　甚多俟查明各營有缺乏者即撥給収貯總期各
　　歸實用不至濫費虚糜奏入報
聞
　　十九日壬申
上命軍機大臣傳諭阿桂福康安曰現在石峯堡賊回
　業已擒剿完竣其底店從逆回民亦據阿桂等奏派
　令明亮等帶兵前往設法剿洗想此時亦已辦理就
　緒惟閲阿桂等奏到拿獲各犯供内如馬營海城官
　川草芽溝蔡家堡朱家河馬家大庄老鴉溝以及小
　山底店鷹窝石各等處俱係逆回起事地方所有各
　該處回民謀逆及從逆者以次辦竣其空出房屋田
　地例應入官變價但招賣時無論新舊教回民概未
　便仍令承買執業居住著阿桂福康安查明各該處
　空出房屋田地招令甘省漢民分户認買移居倘因
　房産數多驟難變售不妨少為估價俾貧民得利自
　必踴躍承買如甘省民人承買之外尚有餘剰房産
　福康安現係陜甘總督即可令附近甘肅之陜省民
　人出貲認買庶此等地方皆為漢民居住更易彈壓
　著阿桂福康安即遵照酌商妥辦
　　二十一日甲戌
上命軍機大臣傳諭阿桂福康安曰前因查辦賊黨時
　若輾轉跟究未免人數太多曽傳諭阿桂福康安止
　可向現獲賊犯研鞫如有供出黨羽即指名拏辦不
　必向續拿之犯再令輾轉供扳昨據阿桂等奏到首
　逆張文慶等供詞其所供出李芝安等各犯均巳經
　官兵殱斃此外惟黄阿渾哈掌教等犯係其扳引供
　出已有㫖令阿桂等速拿嚴辦現在張文慶等業經
　起解其各處黨羽阿桂等已無從向訊或所獲賊衆
　内尚有平日通同商謀足備訊問者如尚未正法自
　應向其覆加嚴鞫有供出黨羽即當拘拿嚴辦朕之
　屢諭阿桂福康安辦理善後事宜時將賊黨多加殱
　戮者原以蘇四十三甫經剿滅田五等又胆敢聚衆
　滋事不可不趂此兵力剷絶根株但若輾轉跟究伊
　於何底亦非綏靖地方之道阿桂福康安素稱能事
　且又目覩該處情形所有此事應如何結局自必預
　為籌及現在作何商辦務須通盤籌畫迅速據實具
　奏福康安係該省縂督阿桂係朕特交辦理自不肯
　再貽後患即朕亦不過欲該省地方永逺寜謐並非
　必令輾轉跟究以致蔓引株連阿桂福康安自能仰
　體朕不為已甚之意也
　　二十三日丙子阿桂福康安奏言查底店曽經從
　　逆回民九百餘戸共男丁一千數百名(臣/)等酌派
　　明亮同興奎蘇靈帶兵前至底店辦理隆徳縣本
　　有續到京兵五百名在彼暫駐以備接應(臣/)等又
　　派三等侍衛蘇靈阿前往㑹同護軍統領善徳妥
　　為預備嗣據明亮報知於初九日至底店初十日
　　即傳集該處回民明切曉諭該回民等俱稱情原
　　遷移當即諭令各歸収拾並許擕帶眷口同行使
　　之不疑一面令興奎馳赴隆徳㑹同善德蘇靈阿
　　嚴密預備並檄調静寜所駐之滿兵五百名前至
　　隆徳協同防範(臣/)等即飛飭駐劄静寜之京兵五
　　百名迅速赴調即於初十日明亮等在底店酌分
　　起數派兵陸續解送明亮蘇靈等帶兵在後押䕶
　　以防竄逸於是日晚齊至隆德十一日清晨酌分
　　數處派兵嚴密防衛即一面㸃名一面正法至日
　　晡全行辦竣共正法回民一千二百六十八名凡
　　從逆匪徒以次就戮並無一人漏網至該回民等
　　婦女㓜孩共有二千五百餘名口容俟查明遵
㫖分别辦理其馬文熹親丁九名律應縁坐俱已正法
　　現在止有馬文熹一犯(臣/)等業已嚴加鎻􁀙交與
　　法靈阿押解起程
　　阿桂福康安又奏言查馬文熹於底店率衆投
　　順時(臣/)福康安曽面訊該犯以伊名列武榜身受
　國恩何竟甘心從逆據供實係被賊逼廹無奈順從
　　曽於五月十七日將危急苦情禀過隆徳縣等語
　　彼時欲權示寛大以安其心故未深加究詰即將
　　匿禀不報之隆德縣知縣鍾潤㕘
　奏嗣據静寜州知州涂躍龍禀稱五月十四日拿獲
　　奸細楊五十三訊係石峯堡賊人差令前赴底店
　　通信告知石峯堡賊人於十八日到底店入夥等
　　供旋聞該鎮回衆於十五日移住山上當即稟明
　　臬司並差傳武舉馬文熹赴州面諭並令在城居
　　住之回教武舉馬人龍前往曉諭慰安馬文熹堅
　　不赴州果於十九日石峯堡賊匪即至底店糾約
　　馬文熹及該鎮回民入夥隨據底店附近村庄通
　　邊鎮曺務鎮等處紛紛禀報刦掠焚燒二十五日
　　逆賊圍攻州城賊首即係馬文熹合州共知等情
　　(臣/)等查閲該犯原禀内有隆徳衙役在鎮散布流
　　言大兵現在剿捕盡滅熹等命在眼前無奈遷逃
　　墩臺山安居等語而訊其衙役係何姓名則又不
　　能指出誠如
聖諭明係該犯甘心附賊故投此禀以為日後被獲時
　　卸罪地步且底店係静寧州所属而該犯在隆徳
　　逓禀自係因該州屢次遣人傳諭不從底裏畢露
　　無從掩飾而隆德縣猶可以虚詞恐嚇其鬼蜮伎
　　倆尤屬顯然今(臣/)等研訊之下該犯雖不肯將平
　　時與賊勾通及攻城掠堡各情節據實供吐而反
　　覆究詰俯首無詞且首逆張文慶曽有到底店時
　　馬文熹已經焚掠通邊鎮回山之供彼時因該犯
　　尚未拿回故未令質証俟解到當靣質對諒該犯
　　亦無從置辨至㕘革隆徳知縣鍾潤於馬文熹投
　　禀時理應通禀上司設法速辦乃因循不報自有
　　應得之罪(臣/)福康安已派員將該犯解送熱河聴
　　候審訊均奏入
上命軍機大臣傳諭阿桂福康安曰阿桂福康安奏底
　店從逆回匪於初十日明亮等派兵陸續解送隆德
　十一日一靣㸃名一面正法共正法回民一千二百
　六十八名等語匪徒駢首就戮人數太多朕心深為
　不忍此實刦數使然亦伊等孽由自作也至馬文熹
　一犯前經静寧州傳喚赴州曉諭堅不前往甘心從
　賊復敢率領賊衆圍攻州城肆行刦掠繼又至隆徳
　縣具禀因衙役散布流言無奈遷逃墩臺山上預為
　後來被獲卸罪地步實為罪大惡極其居心尤屬奸
　詐俟解到時自應審明盡法辦理
　　同日
上諭内閣曰前據阿桂福康安奏逆回此次滋事由田
　五張文慶李可魁等俱係馬明心徒弟本年正二月
　間田五先與李可魁商同謀逆糾約張文慶及各回
　匪訂期起事欲與馬明心報復等語可見田五等滋
　事不法總由争教而起該犯等俱係内地回民自其
　祖先以來食毛踐土䝉國家豢養深恩者已百數十
　年同𨽻編氓毫無區别乃馬明心以邪教魁首甫經
　正法田五等尚復私守其教且敢於光天化日之下
　聚衆鴟張私為報復不法已極今石峯堡賊匪業經
　殱擒净盡其底店從逆回匪據阿桂福康安奏該犯
　等曽經攻擾城池搶掠百姓法無可宥是以遣員往
　辦亦已辦理完竣此外凡屬邪教回衆本應徹底跟
　究但念此次逆回滋事經官兵殱戮及拿獲正法者
　人數已復不少雖係該犯等孽由自作朕心寔覺惻
　然不忍且恐輾轉查辦或至良善回民波及株連更
　非朕不為己甚之意是以格外施仁除審明實係平
　日與逆犯等通同謀逆者查拿治罪外其餘槩免追
　究予以自新回民等務須革面洗心遵守爾等歴來
　舊教各安生業永享昇平之福况田五等糾衆謀逆
　不過欲倡復新教試思新教起於馬明心馬明心及
　身既正刑誅妻子靡有孑遺從其教者為蘇四十三
　蘇四十三則又經官兵殱斃妻妾子女槩予駢誅今
　田五張文慶馬四娃李可魁等謀興新教復經官兵
　拿獲身膺寸磔閤家俱緣坐正法是新教不但與回
　民無益且至䘮軀破家其禍尤烈回衆等因何甘為
　所愚執迷不悟受其流毒若經此次寛免之後尚有
　　陽奉隂違或敢滋生事端則是自外生成斷不能復
　　為曲貸著阿桂福康安即將此㫖謄黄普貼出示曉
　　諭凡屬良善回民益宜安分守法即有向從邪教者
　　亦當觸目警心及早改悔勉為順化良民毋負朕法
　　外施仁諄切誡導之至意
　　　　(臣/)等謹按回民自蘇四十三搆逆創懲未久仍
　　　　敢附從新教滋擾不法如底店及石峯堡兩處
　　　　賊匪經官兵迅即掃平首惡之田五張文慶馬
　　　　文熹等或鎗傷立斃或檻送磔誅其黨逆不逞
　　　　之徒亦皆軿首殱戮
天道之彰著與
　　國典之森嚴足為不靖者永昭烱鑒我
　皇上除惡務盡復慮蔓引株連屢降
　諭㫖免其輾轉跟究俾得自新仰見格外
　恩施不為己甚之至意而於新教之流毒貽殃諄諄
　垂誡惟恐愚氓迷瞀自外生成凡在血氣心知之屬有
　　　不發䝉而震聵者乎
　　同日阿桂福康安又奏言本月初五日據靖逺縣
　　知縣禀報糜子灘民人拿獲賊匪馬守正一犯訊
　　據供稱父親馬六即馬世敖前隨同田五攻打靖
　　逺城因田五在狼山打仗身死餘賊逃散馬六同
　　了百十多人竄往鷹窝石藏躱經官兵追捕同夥
　　投河死了許多剩有六七十人一同逃走總不過
　　在黄河北岸大山躱避前月初九日馬六等在白
　　楊嶺地方藏著見有官兵到彼搜尋𦂳急隨撲出
　　與官兵打了一仗傷了二三十個官兵連夜逃至
　　山岔無路處藏著今因要往糜子灘搶些吃食被
　　庄民拿獲現在我們只有五十餘人名字我都知
　　道等供並據該縣將供出賊匪名字開單呈送查
　　該犯所供賊匪止五十餘人俱在黄河北岸大山内
　　藏躱之語雖未可盡信但既據開出姓名自可從
　　此踪跡搜拿切實跟究隨將該犯供出名單飛移
　　五岱等上𦂳查拿並行令安定等縣及帶兵搜捕
　　賊匪之鎮將等一體搜緝去後據防守馬家堡副
　　將阿穆呼朗禀報在馬家堡地方拿獲賊匪二十
　　六名内有名單所開馬世林等四名又據五岱等
　　報稱玉柱等在蓼馬灘拿獲賊匪二名殺死七名
　　當即令該處老教回民逐一認識據稱殺死賊匪
　　七犯内有一犯委係馬六即馬世敖又遊擊徳明
　　阿藺發甲等亦於該處拿獲賊匪十名此外遍加
　　搜尋白楊嶺鷹窝石一帶並無藏匿賊匪等語(臣/)
　　等查鷹窝石餘黨訊據拿獲賊匪供稱馬六即馬
　　世敖實為首犯今雖據該處老教回民識認委係
　　殺死但是否確實尚須提現獲各犯嚴切審究且
　　恐潜匿餘匪未能搜獲净盡現仍移咨五岱等令
　　其督飭將弁再行分兵實力搜捕
　　阿桂福康安又奏言竊照賊巢掃蕩逆惡殱除底
　　店回民一千二百餘名業經按名正法所有各路
　　官兵應酌量分起撤回查續派京兵一千名(臣/)等
　　前因石峯堡將近蕆事隨行令善徳等在隆徳静
　　寧分駐嗣後一齊調至隆徳今酌定仍分四起令
　　善徳帶領頭起於十五日起程此後間日一起行
　　走復興帶領第四起回京其先派京兵一千名亦
　　分四起令舒亮帶領頭起阿爾薩朗帶領末起陸
　　續起程回京土司楊宗業番兵撤回經由洮岷係
　　與四川屯土兵丁同路恐途間擁擠滋事是以先
　　令楊土司兵於十三日起程撤回其川省屯練土
　　兵仍分四起俟三五日後令成徳等帶領由鞏秦
　　階原路撤回西安滿軍及軍標兵丁令永鐸帶領
　　於京兵行走空日起程撤回涼州莊浪滿兵令圗
　　桑阿等帶領撤回(臣/)福康安已通飭陜甘二省各
　　屬妥為照應先期偹辦無誤應付並行文各該督
　　撫一體預偹支應至(臣/)福康安自攻剿底店後即
　　派阿爾薩朗噶他布吉蘭泰富祿等帶領官兵分
　　路前往伏羗秦安通渭安定㑹寧等所屬各村庄
　　搜捕餘匪查拿從逆黨羽並通飭各州縣嚴行查
　　緝嗣後陸續具報拿獲賊犯約千餘名及剿滅石
　　峯堡賊巢後竄出賊匪約有二三百人(臣/)等又添
　　派舒亮永安阿滿泰許世亨帶同巴圗魯侍衛章
　　京等率領馬兵分路追拿並嚴飭各州縣營汛一
　　體實力緝捕隨據各處報到搜獲賊匪約二百餘
　　名今當官兵撤回之時(臣/)等復派保寧富禄帶領
　　四川應撤緑營官兵二千六百名由馬營通渭伏
　　羗秦安等處㑹同文職大員再行逐細搜捕俟查
　　緝完竣即順路從兩當徽縣入陜西畧陽境撤回
　　與屯練土兵各為一路不至擁擠又丁憂壽春鎮
　　總兵袁敏於本月十三日來至軍營(臣/)等派令協
　　同保寧等前往搜捕順便回伊四川原籍又阿拉
　　善兵寧夏滿兵各留二百各同甘肅提標緑營兵
　　八百名令旺沁班巴爾同閆正祥帶領前赴固原
　　塩茶一帶㑹同地方官再行嚴切查拿其餘阿拉
　　善寧夏滿兵一千三百餘名令先行飭回又派副
　　將觀音保帶領緑營官兵前往華亭㑹同地方官
　　實力查緝至甘肅本省及興安延綏並老教土兵
　　暫行留駐俟應撤時全數撤回如此再四搜緝逐
　　處查辦賊匪餘黨可期殱除净盡並令各領兵大
　　員俟搜捕完竣自信實無餘匪藏匿即報明(臣/)等
　　再行各歸本處營汛均奏入報
聞
　
　
　
　
　
　
欽定石峯堡紀畧卷十五
欽定四庫全書
欽定石峯堡紀畧卷十六
　　七月二十四日丁丑
上命軍機大臣傳諭阿桂福康安曰前據剛塔奏於打
　喇赤堡遇見賊匪正在擊剿間逰擊薩炳阿因帶石
　傷所領左哨兵丁先行退走等語曾降㫖令李侍堯
　查明首先退走之兵正法示衆總未據李侍堯查奏
　又前據馮光熊奏守備福泰等於白楊嶺遇見賊匪
　被害亦已有㫖令阿桂福康安查明遇賊時若止係
　福泰等在彼玉柱或往别處捕賊尚屬可原若玉柱
　亦在白楊嶺為賊衝退或竟躱避即當將該副將嚴
　叅治罪著再傳諭阿桂福康安即將玉柱貽悮之處
　迅速查叅如該員從前曾經出力亦著一併據寔查
　奏候朕酌量降㫖庶功過兩不相掩使帶兵員弁共
　知有所勸懲至遊擊薩炳阿帶有石傷左哨兵丁竟
　敢先行退走綠營怯懦殊堪痛恨即福泰等遇害時
　　雖所帶兵丁亦有傷亡者而其餘未經被傷各兵是
　　否亦係先行退避均應逐一查明按法辦理從來行
　　軍之道貴在紀律嚴明我
太祖
太宗開剏時凡遇用兵如有臨陣囘顧者許在後之兵即
　　行砍殺維時將士所以人人効命奮勇當前今石峯
　　堡等處賊匪雖已蕩平各路官兵亦經議撤然兵可
　　百年不用不可一日無備况兵丁見將領受傷理應
　　奮勇上前救䕶若兵不顧將先行退走此而不查明
　　嚴辦將來地方遇有不逞緩急需兵或皆效尤退縮
　　豈不至於僨事著傳諭阿桂福康安即傳集薩炳阿
　　勦賊時所領左哨兵丁並福泰等遇賊時所帶之兵
　　令其將首先退潰之人據實舉出並諭以如不將首
　　退之人舉出即將伊等全行治罪如此曉諭衆兵丁
　　等共知畏罪互相指証必將首先退潰之人供出阿
　　桂福康安即當一面奏聞一面將該兵丁按軍法辦
　理以肅戎行不得以現在軍務已竣且法不及衆遂
　爾置之不辦
　　二十六日己夘
上命軍機大臣傳諭阿桂福康安曰前據福康安查奏
　副都統明善於髙廟山勦賊時乘勢追趕因未悉地
　勢誤中賊人之計且賊衆自上下撲官兵抵敵不住
　猶復力戰是以陣亡甚多尚非見敵怯懦自行潰散
　等語已有㫖將明善交部議䘏矣至明善所帶官兵
　其陣亡者固應照例予䘏其退囘者豈可濫邀賞叙
　著傳諭阿桂福康安此次軍務告竣時所有明善帶
　領之各將弁退囘者著概行扣除不得列入議叙兵
　丁亦不得加以賞賚以示懲儆
　　二十九日壬午福康安奏言查甘省乾隆四十六
　　年臯蘭河州等處經撒拉爾逆囘滋擾案内欽奉
恩㫖照乾隆三十年寧逺伏羌通渭地震之例從優撫
　　䘏凡有傷斃人口每大口給埋葬銀二兩小口七
　　錢五分燒燬房屋每間給銀二兩生存人口每口
　　先給糧一倉斗初賑不論大小口給糧三倉斗再
　　普行加賑一月每大口日給京升糧八合三勺小
　　口四合一勺五抄倘有踐踏禾苗入於灾傷案内
　　分别辦理又務農之户每户賞給農具銀一兩被
　　掠牲畜每牛馬騾一匹頭借給價銀四兩每驢一
　　頭借銀二兩分作四年徴還又欽奉
諭㫖將該三屬應徴該年額賦一體蠲免在案今此次
　　䀋茶通渭伏羌靖逺安定㑹寧静寧隆徳華亭秦
　　州秦安莊浪各屬賊氛所過或焚掠村堡或攻擾
　　城池雖被害輕重不等均有受其擾累之處除本
　　年地丁錢糧業已欽奉
恩綸普行豁免外所有被難各戶傷斃人口燒燬房屋
　　搶掠牲畜均應照四十六年之例從優撫䘏至附
　　近賊氛處所百姓聞風驚避遷徙流離殊堪憫惻
　　自應仰體
皇仁照被難民人之例一體賑䘏現在賊匪剿平所有
　　續歸人户亦應查明補賑再有田苗被賊蹂踐之
　　區與偏受災傷無異請即勘明頃畆按照偏災之
　　例分别辦理又靖逺伏羌静寧等處均被賊攻圍
　　旋經官兵擊退城内居民未受刼掠但當城門堵
　　閉之時比户驚惶不能自謀生計亦堪軫恤惟較
　　之聞信驚避遷移流離者稍屬有間應請照被難
　　民人加賑之例酌給八月分一月口糧以大口八
　　合三勺小口减半按月核給俾資餬口庶免向隅
　　(臣/)現在諄飭委查之員實心經理即以存貯軍糧
　　就近按户散給並責成該管道府覈實稽查務俾
　　災黎均沾實恵仍飭藩司嚴行查察(臣/)仍不時留
　　心體訪抽查務期毋濫毋遺仰副
皇上恵恤窮黎有加靡己之至意奏入
上諭内閣曰前以甘省逆囘滋擾百姓田廬牲畜被其
　刦掠及聞信驚避遷徙流離者均為可憫曾降㫖令
　福康安查明撫卹並將該省錢糧普行蠲免兹據福
　康安奏鹽茶等處各㕔州縣所屬地方俱有賊氛經
　過其被難各户人口及聞風驚避事後續歸並靖逺
　伏羌静寧等處被賊攻圍比户驚惶不能自謀生計
　均應酌量分别撫䘏現在將存貯軍粮按戸散給等
　語甘省剿捕逆囘各路官兵雲集所有需用軍粮自
　應多為籌備現在賊匪已殱擒净盡官兵陸續撤囘
　其餘剩軍糧若仍運回本處未免轉滋勞費自應即
　於各該處就近散給被難戸口以資口食著福康安
　督飭該管道府覈實稽查務俾災黎均沾實恵該部
　知道
　　同日阿桂福康安奏言前奉
諭㫖令馮光熊即將馬元一犯解赴軍營訊究該犯來
　　歴及從賊確情(臣/)等遵即飛飭馮光熊將馬元解
　　赴軍營並飭安定縣將馬徳一併解送據馮光熊詳
　　稱前因安定縣拏獲匪犯馬徳供有省城西闗橋
　　門外囘匪馬元馬逹弟子二犯隨督率蘭州府臯
　　蘭縣將馬元立即拏獲莭次委員嚴審並親提訊
　　究該犯前後供詞㳺移屢經嚴訊茹刑不吐雖據
　　供出知情囘犯何建瑞馬獸醫馬天沛三人及經
　　拏到研訊俱極口稱寃隨令馬元質對該犯又復
　　翻異且稱實係畏刑妄供并馬徳亦不認識終無
　　確實供詞其馬達弟子一犯訪查並無其人現將
　　馬元委員解送聽候質審並據安定縣將馬徳押
　　解前來(臣/)等連日提集各犯隔别嚴鞫據馬元供
　　我係河州本城回民本年三月間到蘭州城南馬
　　有福羊店裡當火房從不曾認得馬徳並沒有呌
　　我入邪教的事復提訊馬徳㨿供原籍河州回民
　　於二十五年同堂兄馬三十一移住西寧丹噶爾
　　地方賣飯生理到三十五年我就出門到馬營賣
　　杏仁茶一二年也囘家㸔一次這馬元我並不認
　　識因審問時畏怕受刑隨口供扳今年五月初一
　　二日我在馬營聽得開脚店的馬一麻目幷沙三
　　説草芽溝張阿渾要上石峯堡造反初四日要搶
　　馬營我聞言害怕想往丹噶爾堂兄那裡去初三
　　日在馬營起身初四日住雙橋初五日到内官營
　　被安定差役拏住送縣審問我熬刑不過信口妄
　　供是實反復硏鞫該犯等矢供如一除馬一麻目
　　沙三二犯已飛飭該員迅速查拏解訊外查馬徳
　　一犯雖訊無糾夥從賊確據其供出馬元等俱係
　　畏刑誣扳但張文慶在石峯堡聚衆肆逆係五月
　　初五之事而馬徳於初一二日即聞有此信是張
　　文慶之謀逆該犯必屬知情應俟馬一麻目沙三
　　二犯查拏到日歸案核辦其何建瑞馬獸醫馬天
　　沛又係馬元信口供出今訊明委係無干其為馬
　　徳等畏刑妄扳似無疑義所有馬元何建瑞馬獸
　　醫馬天沛均應即予省釋以免波累再馬守正供
　　出之逸賊五十人臣等業經開單咨明五岱等務
　　期按名拏獲審訊正法毋使一人漏網嗣據五岱
　　等咨報陸續勦殺擒獲賊匪共四十餘名訊據拏
　　獲賊犯沙萬成等供稱賊匪自白楊嶺與官兵打
　　仗之後即行分竄今又逃在大黒石山小黑石山
　　西壁子山一帶深山藏匿尚有二三十人等語當
　　即帶領官兵在大黒石山一帶加意搜捕寔力緝
　　拿務期净盡奏入
上命軍機大臣傳諭阿桂福康安曰據阿桂等奏馮光
　熊將馬元馬徳各犯解赴軍營詳細研鞫其中惟馬
　徳一犯預聞張文慶肆逆之信應歸案核辦所有馬
　元等犯實係馬徳畏刑誣扳即予省釋等語此等囘
　民雖據伊等堅供平日並無與賊人往来之事阿桂
　等即行釋放仍宜嚴飭地方官不時留心覺察福康
　安係該省總督稽查奸匪是其専責斷不可稍存大
　意又據奏白楊嶺賊匪現逃往大黒石山一帶尚有
　二三十人五岱現帶兵加意搜捕等語白楊嶺賊人
　業經馬守正供出姓名無難按名捜捕五岱帶兵在
　彼緝拏斷不可使一人漏網即使自斃亦應得有屍
　身方為足信
　　同日阿桂福康安又奏言查石峯堡附近民人董
　　有於乾隆四十六年三月呈控囘民馬正芳等修
　　堡挖窖一案所有審斷之知縣趙元徳業經於揑
　　災冐賑案内正法該管知府宗開煌已發遣黑龍
　　江鞏秦階道文徳係濫行出結革職永不叙用現
　　已回旗應就近拏交熱河審明治罪至四十七年
　　八月董有復行控告其時係通渭縣知縣王慺鞏
　　昌府今調蘭州府知府張􁏎鞏秦階道張廷桂任
　　内之事且張文慶馬四娃於草芽溝馬營起事亦
　　係通渭縣所屬除王慺張廷桂已於另案革職拏
　　問應將知府張燮革職拏問一併解赴熱河審明
　　治罪至田五蓄謀圖逆已非一日而往來勾合逆
　　蹟漸彰則始於本年正二月間前據已正法之鉄
　　匠馬明徳李銀清等供稱本年正二月及三月二
　　十間李自黨向説要同田五起事邀其入夥令打
　　造軍器遂各打造矛子數十根送至李自黨家收
　　存轉交田五是田五私造器械亦起於本年正月
　　其時䀋茶㕔同知百泰署䀋茶㕔同知敦柱平凉
　　府知府王立柱䕶平慶道永盛平慶道沈鳴臯各
　　該員任内之事除百泰業經病故毋庸議外查敦
　　柱永盛俱係暫署之員王立柱沈鳴臯均係本年
　　三月到任但於該犯謀逆情節漫無覺察非尋常
　　失察可比應遵
㫖革職拏問解赴熱河治罪(臣/)福康安一面委員摘印
　　署理一面派員押解起程所有失察各員及専管
　　兼轄武職員弁俟(臣/)等查明另摺叅奏其固原州
　　知州失察回匪馬昇貴開挖地窖一案容(臣/)等到
　　彼時詳悉履勘審訊明確再行核辦奏入
上諭内閣曰文徳著就近拏交刑部審訊張燮敦柱王
　立柱永盛沈鳴臯俱著革職拏問解京交部審明治
　罪
　　同日阿桂福康安又奏言竊照署靖逺恊副將候
　　補叅將玉柱經前督(臣/)李侍堯派令同副將八十
　　五帶領弁兵勦捕糜子灘鷹窩石等處賊匪嗣據
　　該副將稟稱勦除㡬盡止有逸賊二十餘人當經
　　李侍堯飭交署副將玉柱就近捜捕令八十五帶
　　兵赴軍營嗣該處賊匪復聚集百餘人分竄白銀
　　厰西畨窑黒矻塔井等處滋擾又經前督(臣/)李侍
　　堯派委該署副將帶兵五百五十名前往捜捕該
　　署副將於六月初自靖逺帶兵起程在萱㡌塔白
　　楊嶺鷹窩石一帶捜捕(臣/)福康安抵石峯堡後即
　　添派兵丁前往屢經嚴飭該署副將上𦂳捜拏乃
　　該署副將既不能確探賊踪迅往勦殺又不能設
　　法繞截擒拏徒事尾追空勞兵力在彼二十餘日
　　並未擒獲一賊(臣/)福康安因該署副將辦理此事
　　未能妥恊又添派兵丁一千名令延綏鎮總兵䇿
　　卜坦前往寔力查拏嗣復遵
㫖派五岱選派弁兵迅赴該處督辦賊匪久已竄入深
　　山四散藏匿雖經陸續拏獲正法數十名尚未捜
　　勦净盡皆由該署副將不能及早查拏所致請將
　　署靖逺恊副將候補叅將玉柱革職拏問交刑部
　　治罪副將八十五前次勦捕鷹窩石賊匪未能悉
　　數殱除應請一併革職至延綏鎮總兵䇿卜坦並
　　不督率將備寔力捜拏第分派弁兵四處偵探伊
　　竟安坐靖逺遷延觀望咎寔難辭應請
㫖交部嚴加議處奏入
上諭内閣曰署副將玉柱帶兵捜捕賊匪即當偵探踪
　跡實力查拏乃竟徒事尾追並不上𦂳捜捕以致賊
　人得竄入深山不能立時勦捕净盡罪實難辭玉柱
　著革職挐問交刑部治罪八十五捜捕賊匪不能悉
　數殱除亦著革職至䇿卜坦為總兵大員乃並不督
　率將備親身前赴各該處妥速勦辦竟安坐靖逺遷
　延觀望並著一併革職拏問交刑部治罪
　　同日阿桂福康安又奏言查石峯堡底店兩處回
　　犯家口及被掠婦女幼孩除首惡張文慶馬四娃
　　及楊填四等名下男婦大小并馬文熹之子孫族
　　屬男口業經查明全行正法又節據㸔守員弁具
　　報病斃各犯外計石峯堡婦女幼孩共一千六百
　　餘名口底店婦女幼孩共二千五百餘名口(臣/)等
　　前於辦理底店完竣即將該二處回犯眷口逐一
　　清查遵
㫖分賞侍衛章京滿洲官兵及四川官弁屯練降畨共
　　婦女幼孩一千九百餘名仍飭帶兵大員沿途嚴
　　宻稽查管束毋令遺失脱逃及於甘省地方私行
　　售賣致滋事端因人數衆多未能全數分賞所有
　　餘存人口現俱押送静寧州暫行羈管此外尚有
　　各州縣陸續拏獲逆回家眷五百餘名口俱就近
　　監禁通計男婦幼孩尚共有二千六百餘名口本
　　省官兵自不應分散撥給若仍發往新彊地方長
　　途解送未免勞煩(臣/)等公同酌議擬將此項囘犯
　　家口分發回民較少之江寧浙江福建廣東四省
　　給與駐防兵丁為奴俟查辦清楚即派員分起押
　　解前往奏入報
聞
　　同日福康安又奏言竊照逆囘不法荷䝉
皇上飭派八旗勁旅先後來甘並莭經
　奏調陜甘滿漢官兵暨阿拉善䝉古四川將軍提鎮
　　官兵屯練降畨及甘省土司老教土兵雲集進剿
　　仰賴
天威
睿算業將醜類殱除當軍務伊始之時即奉有
恩㫖别處徴調兵丁應得䀋菜口粮必須隨時寛為應
　付即甘肅本省及陜省調到各兵亦不必拘泥成例
　支給欽此經原任藩司馮光熊倣照上年剿捕撒拉
　　爾逆囘案内奉部議准例欵一面詳明前督(臣/)李
　　侍堯一面分飭經過州縣及防剿之各地方官查
　　照供支在案迨(臣/)抵任之初即將軍需支應各項
　　通盤查核復飭藩司分晰條欵彚詳以凴分别
　奏咨核辦兹據調任藩司浦霖列欵具詳前來(臣/)詳
　　加覆核除上届有例可循應行咨部立案者另行
　　彚案咨明外其成例所無而實在必須動用者軍
　　需𦂳要未便拘泥悮公但事闗例外支銷自應據
　　實
　奏明仰懇
皇上交部存案以便將來造冊報銷(臣/)謹按欵臚陳仰
　　祈
聖鑒
　　一此次軍需粮草先儘就近各州縣倉厫撥供間
　　有因存貯不敷隨時採買撥運者其支運過數目
　　不難按冊稽查自應分别動存各數據實造銷至
　　軍需動缺粮石俟飭藩司查明各屬倉貯情形另
　　案奏請補買
　　一各處官兵追剿賊匪因營盤不時移動即駐劄
　　處所多無柴薪兵丁不能炊㸑必須裹帶餑餑炒
　　麫以資接濟其麫斤輕重及運送脚價本有定例
　　應支數目可以核定分别造銷惟前項匠工煤火
　　從前未經辦過此次自應核實報銷
　　一甘省山路﨑嶇粮草均係騾驢䭾載嗣因牲口
　　缺少雇覔民夫背運甘省向無成例該司稟請每
　　名每日給銀六分口粮一升查金川軍需案内本
　　有雇覔背夫之例口内每夫每日給銀一錢今較
　　核無浮將來再行核實報銷
　　一阿拉善赴調兵丁並未帶有軍械火藥均由綠
　　營撥給除事竣移令交還外其遺失及用去數目
　　再行核實報銷
　　一此次賊人困守石峯堡官兵用大砲轟擊添鑄
　　砲子並挑挖壕塹打造鍬鐝雇用人夫所有鉄斤
　　夫匠工價均請核實報銷
　　一各驛調缺馬匹前因河東河西衝途州縣均有
　　逓送文報差務紛繁彼時軍需之際尤闗𦂳要若
　　竟撥缺不補則支差不敷必致貽悮是以准令採
　　買補額應請核實造銷
　　一此次官兵打仗分路撲滅深入賊巢追逐無定
　　軍營需用帳房多由地方官隨時製辦運用其價
　　值匠工及運送騾脚等項應准據實造銷
　　一此次賊匪起自䀋茶竄入静逺安定㑹寧通渭
　　伏𦍑隆徳静寧秦州秦安華亭莊浪等處皆被滋
　　擾雖經調集各路官兵剿捕但派調之兵除追剿
　　外其分撥守禦已屬無多且亦不能處處派兵防
　　䕶彼時賊勢猖獗城池倉庫闗係重大不惟賊到
　　之處勢不得不雇用民夫恊同防守即附近賊氛
　　之固原臯蘭平畨金縣隴西西和寧逺漳縣狄道
　　渭源岷縣洮州禮縣崇信紅水縣丞沙泥州判平
　　凉縣又囘民較多之西寧碾伯河州等處賊踪出
　　沒無定不得不雇民夫以資堵禦據各屬詳報雇
　　覔民夫八九百名至二三千名不等甚有多至五
　　六千名者但查乾隆四十六年辦理撒拉爾軍需
　　案内臯蘭等十四㕔州縣供支雇覔防守城隘民
　　夫現奉部駁尚未准銷此次亦應分别情形酌定
　　限制以杜浮冐查囘匪攻擾之處防守民夫應每
　　日酌給錢八十文其附近州縣雇覔民夫毎名每
　　日酌給錢六十文至燈油棉花等項一概不准開
　　銷其雇覔民夫數目凡賊到地方應請大州縣不
　　得過二千名小州縣不得過一千名其附近地方
　　需雇夫防守者大州縣不得過一千名小州縣不
　　得過三百名令其核實造銷
　　一上届剿捕撒拉爾逆囘案内本省及陜省派調
　　兵丁應得䀋菜銀兩准開銷十分之八及十分之
　　六此次奉有
恩㫖甘肅本省及陜省調到各兵應得䀋菜不必拘泥
　　成例支給是以照别省兵丁之例一體全支應請
　　據實報銷
　　一此次征勦回匪除圍困石峯堡時已有定地與
　　前次征勦撒拉爾逆囘在華林山情形相同照例
　　分别三百里内外核給口粮其從前跟踪尾追及
　　派往各處捜捕賊人逃竄並無定地追勦官兵亦
　　無定所兼之甘省山路﨑嶇官兵四路追趕日無
　　寧息且深入空山距市集甚逺鄉民潜逃無從買
　　食即在三百里以内者勢不能不裹帶前往正與
　　前奉部議准借裹帶之例符合應一體支給口粮
　　作正開銷以上各條均係實在動用之項特因格
　　於成例恐碍報銷惟有據實陳明以便將来核實
　　造報奏入
上諭該部知之
　　福康安又奏言甘省平畨縣屬之連城紅山並碾
　　伯縣各土司地方乾隆四十三年夏秋被災土民
　　拮据經前督臣勒爾謹
　奏准借給籽種口粮銀兩以資接濟查連城土司原
　　借銀一萬二千二百四十五兩紅山土司原借銀
　　一千六百一十兩碾伯土司原借銀二千五百二
　　兩零原議自乾隆四十四年麥熟後分作三年徴
　　還至四十五年欽奉
恩詔偏災地方借給貧民籽種口粮銀糧查明實係力
　　不能完者著予豁免隨將各土司未完銀兩統入
　　各屬請免籽種口糧銀粮内彚案聲請接准部覆
　　以土民所借籽種口糧折色銀兩係奏准三年徴
　　還尚在分限以内非實係力不能完以致拖欠者
　　可比未便概予豁免應仍照奏明年限按數催徴
　　完報在案嗣於四十七年欽奉
諭㫖將甘省四十六年以前民借籽種口糧銀粮全行
　　豁免因各該土民前奉部議不准蠲免是以亦未
　　造入免冊查前項原借銀兩除歴年徴完外尚該
　　未完銀九千四百七十兩二錢九厘内連城土民
　　欠銀七千五百八十八兩三分三厘紅山土民欠
　　銀一千三百四十三兩八錢三分四厘碾伯土民
　　欠銀五百三十八兩三錢四分二厘實係無力土
　　民不能完納之項自應勒令催徴但各該土司等
　　向化日久該土民雖由土司管轄奉有調遣靡不
　　踴躍争先實與内地兵民無異即如四十六年撒
　　拉爾囘匪肆逆各該土司率領土兵隨同進勦奮
　　勇殺賊宣力戎行曾奉
特㫖將連城土司魯璠等分别加恩以示奬勵此次䀋
　　茶㕔等處逆回滋事又調各該土兵隨營進勦並
　　派往各處防守城池亦俱奮勉出力查軍營調集
　　之川省屯練土兵曾䝉
恩賞給兩月錢糧本省撒拉爾老教土兵亦奉
㫖優給口粮鹽菜即未經被賊滋擾各地方因有輓運
　　事宜不無藉資民力欽奉
恩㫖將通省本年額徴錢糧概予豁免惟各該土民因
　　並無嵗輸正供不能一體仰沐
恩膏未免向隅仰懇
皇上特降諭㫖將連城紅山碾伯各該土民所有未完
　　籽種口粮銀九千四百七十兩零概行豁免則
恩施淪浹各該土民莫不歡欣鼓舞感戴
皇仁於靡既矣奏入
上諭内閣曰據福康安奏甘省平畨縣屬之連城紅山
　並碾伯縣各土司地方於乾隆四十三年借給籽種
　口粮未完銀九千四百七十兩二錢零請㫖豁免等
　語各該土民由土司管轄奉公調遣與編氓無異此
　次逆回滋事該土兵等或派隨營勦賊或派防守城
　池無不奮勉出力著加恩將連城紅山並碾伯縣各
　土民前欠籽種口粮銀九千四百七十兩二錢零一
　倂豁免該部知道
　　同日福康安又奏言查甘肅藩司辦理新疆經費
　　一切支銷造報事務叢雜本較他省為繁况值軍
　　興以來辦運馬匹粮草輓運軍火器械事事皆其
　　専責非精明强幹之員弗克勝任浦霖由户部司
　　員出身前在湖北安襄鄖道任内經劉秉恬等奏
　　懇發往四川辦理軍需奏銷最為熟諳現在軍務
　　告竣所有支發欵項正須造冊報銷全仗該司一
　　人承辦難以更易生手至陳步瀛人亦明白誠實
　　在軍營督催粮運甚為出力其從前往來隆徳静
　　寧察㸔賊匪籌辦堵禦情形誠如
聖諭頗具識見能事可嘉但才具不如浦霖合無仰懇
聖恩俯准仍以浦霖調補甘肅布政使陳步瀛即補安
　　徽布政使一轉移間人地實屬相宜而(臣/)亦得資
　　佐理之益奏入
上諭如所請行
　　三十日癸未
上諭内閣曰李侍堯身為總督到甘數年於回民修堡
　謀逆毫無聞見非從前撒拉爾之變起倉猝者可比
　迨賊匪四出奔竄復逗留靖逺安定其於此事始終
　貽悮罪實難辭伊係曾經獲罪之人朕加恩寛宥仍
　用為總督原令其倍加整頓以贖前愆乃竟因循僨
　事朕實引以為愧此案經留京王大臣及大學士九
　卿科道等㑹議擬以斬决復命隨從之王大臣等覆
　核照議本應依擬即行正法但念地方因有不逞之
　徒滋事擾害致本省總督即罹典刑轉恐啟刁風而
　滋厲階非所以遏㓂虐靖邉疆也從前蘇四十三滋
　事時將勒爾謹革職拏問經廷臣核擬斬决彼時亦
　曾加恩改為監候後因該省折收監糧案發是以賜
　令自盡原不因蘇四十三之事今李侍堯玩悮因循
　其罪雖浮於勒爾謹但念其歴任總督多年於地方
　事務尚屬諳練通曉至於軍旅本非其所嫻此次若
　因逆囘蠢動誅及總督轉非綏靖地方之道李侍堯
　著從寛改為應斬監候秋後處决令其靦坐囹圄自
　思罪戾至剛塔本係武夫有勇無謀甫到固原提督
　之任即值逆回起事不能先期覺察及賊人竄聚馬
　家堡時剛塔在山前扎營不思設法堵截後路致堕
　賊計迨賊已潛逃又不能繞出邀截惟知在後尾追
　予以重辟亦屬罪所應得但究係甫經到任未悉地
　利其勦賊時各路官兵尚未到齊伊所帶之兵不過
　數百名尚能殱斃賊首田五并於馬泉灣殺獲賊人
　家口牲畜且身受箭傷核其情罪尚可量從末减剛
　塔著免其死罪發往伊犂効力贖罪以觀後効朕辦
　理庻獄一秉大公凡臣工功罪惟視其人之自取不
　使一毫畸輕畸重所有辦理此案縁由明晰宣諭中
　外咸使聞知
　　　(臣/)等謹案帝王刑罰之公與天下共之李侍堯
　　　身膺封彊重寄在甘數年乃於回匪蓄謀糾逆
　　　毫無覺察以致貽患養奸逮賊匪蠢動披猖復
　　　逗留不進貽誤機宜
皇上節次降㫖
命大臣等詳晰定讞爰書既上復明頒
訓諭以平日尚屬能事軍旅本非素嫻且因逆回滋擾
　　　誅及督臣於綏靖邊方之道轉有未協
特從寛典改為監候俾自思咎戾至剛塔帶兵勦捕徒
　　　事尾追賊人得以潛逃接應而其殱斃賊首奮
　　　勉受傷功雖不足抵罪尚堪量為末减並加
恩貰予以發遣自効
聖天子勅法明刑權衡至當絶無畸輕畸重於其間是
　　　以天下臣民靡不同深感服也
　
　
欽定石峯堡紀畧卷十六
欽定四庫全書
欽定石峯堡紀畧卷十七
　　八月初五日戊子
上命軍機大臣傳諭阿桂曰前據阿桂等奏親赴固原
　查勘馬昇貴挖窖等事想此時自當查辦完竣其善
　後各事宜諒亦已與福康安妥恊商辦此外即有零
　星之賊如鷹窩石等處自己殱擒浄盡設有一二逋
　逃者福康安在被督同将弁等實力搜捕無難按名
　弋獲現在已届秋録阿桂總理刑部事務着傳諭阿
　桂接奉此㫖即起程囘京辦理勾到事冝
　　初六日己丒阿桂福康安奏言查現在賊匪殱滅
　　回情猶未免驚疑(臣/)等屡出示曉諭漸就寜帖至
　　蘭州河州囘民自賊匪起事以來安靜守法實無
　　被賊勾合從逆之人無可查辦是以(臣/)等未經帶
　　兵前徃止于各路官兵撤囘之便派將軍提鎮大
　　員前徃賊匪起事及經過處所㑹同地方官實力
　　搜捕餘匪務期浄盡並嘱其妥為辦理兹據成都
　　將軍保寕等咨稱帶兵前徃馬营通渭伏羗一帶
　　所属囘民在道旁迎謁者甚多體察情形甚為寜
　　帖詢之該地方官據稱實無藏匿餘匪並據各庒
　　囘民鄉約等僉稱附近囘民原有私自從賊潜行
　　逃囘者均經官兵陸續拏獲及夲庒拏觧送官大
　　小男婦共七百餘名現在實無餘黨情愿各具丼
　　結又與總兵富禄袁敏分路親徃山溝窑洞遍加
　　搜查實無一賊未便徒費兵力虚糜口糧已同袁
　　敏帶兵取道秦州一路囘川令富禄帶兵取道秦
　　安由隴鳯一帶囘营等因是通渭仗羗所属可信
　　已無餘孽至安定所管官川地方最為逆回勾結
　　滋事之處(臣/)福康安於攻得底店山梁後恐該處
　　及馬家堡一帶竄匿賊匪隨經
　奏明派領隊大臣噶塔布侍衛永福叅将阿穆呼朗
　　等帶兵前徃分捕嗣據噶塔布等報稱所有竄匿
　　賊匪除挐獲數十名即行辦理外其赴軍前投順
　　者共一百七十餘名當傳各該庄鄉約及伊等親
　　戚保領安挿訖臣等以噶塔布等所辦殊属冐昧
　　不知事理輕重因即撤囘令其前徃伊犁于𠞰辦
　　石峯堡賊匪後另委原任騰越鎮總兵許世亨副
　　將富森帶兵數百名前徃㑹同該縣陳善儀妥辦
　　務將噶塔布等准投取保之逆囘一百七十餘人
　　盡數拘拏嗣據該鎮等禀稱所有逆囘一百七十
　　四名據原保之鄉約人等或帶同交明兵役或報
　　信密徃擒拏俱已盡數拘獲並無一人漏綱已觧
　　交安定縣監禁辦理等因伏思官川等處曽經從
　　逆囘民明知被獲即應正法不敢先行逃避原保
　　人等皆其至戚不敢畧為隐藏且據各地方文武
　　禀報有囘民馬得周首出伊子馬連舉姪馬良臣
　　馬良得又蘇徳首出伊壻馬彦又黄進章首出伊
　　甥呉進寳似此守分畏法皆由此次痛加殱戮之
　　後無不共知懲創現將各處觧到賊衆嚴加審訊
　　除馬得周一犯將伊子侄首出自應免其縁坐外
　　如有供出匪徒即陸續拘拏治罪現在各省官兵
　　及駐防滿兵俱已撤囘惟夲省緑营兵丁尚未盡
　　撤俟鷹窩石賊匪搜捕浄盡後即將所有官兵盡
　　數撤囘原營
　　阿桂福康安又奏言查此次石峯堡拏獲正法人
　　犯一千四百餘名底店先後投出正法人犯一千
　　六百二十一名李侍堯等拏獲正法賊犯四百七
　　十六名又底店打伏殺賊三百四十餘名石峰堡
　　打仗前後殺賊一千七百餘名各處捜山官兵挐
　　獲賊匪當即正法者一千餘名又前經五岱李侍
　　堯剛塔䒭于靖逺伏𦍑通渭雲霧山鷹窩石狼山
　　打喇赤䒭處打仗殺賊一千四百五十餘名又陸
　　續擒獲賊回即于軍營正法者四百九十七名通
　　計莭次挐獲正法及打仗殺死賊回共八千餘名
　　又李侍堯剛塔等殱戮逆囘婦女一千餘名此外
　　尚有各州縣拏獲正法並現在監禁候訊應行正
　　法人犯一千餘名至各州縣被害百姓並陣亡兵
　　丁為數無多臣等現飭該州縣營員等詳查確數
　　續行具奏均奏入
上命軍機大臣傳諭阿桂福康安曰據阿桂等奏蘭州
　河州回民自賊匪起事以來安靜守法實無被賊勾
　合從逆之人無可查辦等語覽奏畧慰亦祗可如此
　辦理至馬得周等將伊子姪親戚從逆之處據實禀
　首此等守分畏法之民亦宜酌量奨賞又據奏石峯
　堡底店靖逺通渭等處𠞰殺賊衆及各處搜獲正法
　者前後共八千餘名殱戮逆囘婦女一千餘名現在
　監禁俟審明辦理者一千餘名等語人數已及萬餘
　朕心實有不忍然皆賊犯等自取亦刦數使然也至
　各處村庄被賊搶掠受害百姓究有若干官兵節次
　打仗陣亡者究有若干並著查明據實覆奏又閲賊
　犯楊世禄供稱因犯了竊案収在監裏五月十一日
　衙役王福士把我提出呌我走開我走到城門上被
　張阿渾裏到石峯堡入夥等語楊世禄係犯竊監禁
　匪徒衙役王福士竟敢私行放出致有從賊之事其
　藐法縱賊究係何故㫁難姑容着傳諭福康安即将
　王福士一犯嚴審治罪至田五李可魁首先糾衆謀
　逆擾害地方雖該犯業經殱斃其家属亦已縁坐但
　該二犯屍身阿桂福康安曽否親自騐明將伊剉骨
　揚灰即田五李可魁及張文慶馬四娃等祖父坟墓
　亦應刨挖起出屍身一併揚灰以為叛逆者戒阿桂
　福康安曽否辦及此事並著遇便覆奏至拏獲各犯
　供出之馬成傑黄保黄廷成黄殿四絞娃子楊仲昌
　吳興成李銀清田養梅吳應桂等各犯現在曽否按
　名拏獲並着福康安飭属選派妥幹員役務將各犯
　全數弋獲辦理毋致漏綱
　　同日阿桂福康安又奏言(臣/)等自𠞰滅石峯堡逆囘
　　完竣後於各路官兵撤囘之便派將軍提鎮大員
　　前徃賊匪起事及經過各該處㑹同地方官實力
　　搜捕如有形迹可疑者即加殱戮以期浄絶根株
　　至賊营内窘廹投出及派徃各路捜捕之鎮將弁
　　兵擒拏觧送各該州縣守卡夫役陸續盤獲又村
　　民擒縳送官賊匪共數千名除已經正法外其分
　　寄各州縣監禁者自數十名至百餘名不等仗思
　　此項賊匪自應審明即正刑誅且可嚴訊黨羽查
　　拏究辦因靜寕州係各州縣適中之地(臣/)等于底
　　店從逆囘民辦竣後即移駐該處一面飛飭安定
　　㑹寕隆徳仗羗通渭靖逺固原鹽茶㕔秦安華亭
　　平涼各該州縣及莊浪縣丞將前後拏獲監禁各
　　犯選派兵役迅速押觧前来詳細嚴究兹㨿各州
　　縣觧送(臣/)等逐加研訊㦯聼從糾約入夥或賊匪
　　經過隨行俱各供認為賊打仗役使實情不諱詰
　　其平日有無同謀勾合之人則僉供實係被賊逼
　　脅或先將家口裹去㦯以刀矛恐嚇一時無奈順
　　從並非預謀黨羽等語(臣/)等查此内有馬廷芳等
　　五名尚應暫留候質至吳進寳等四十九名俱係
　　入夥從逆又應行縁坐犯属十三名理應即正顯
　　戮(臣/)等于審明後即派凉州鎮搃兵蘇靈陞任按
　　察使陳歩瀛監視按名正法訖餘俟各州縣觧到
　　時陸續審辦再馬壮供出修理石峰堡之大馬家
　　馬正芳華陽窪馬廷秀二犯(臣/)等先經派員前
　　徃迅速查拏嗣㨿禀報該二處村庄逼近石峯堡
　　該處囘民大小男婦全行從賊上堡現在並無一
　　人隨向拏獲監禁各犯内有該二處回民逐細跟
　　究據馬友供稱親見馬正芳馬廷秀于七月初四
　　日投出被官兵拏去正法等語(臣/)等撿查是日正
　　法各犯名单有該二犯姓名在内其為投出伏法
　　已無疑義又田友供出之黄鬍子阿渾哈得成田
　　養和田養順馬仗有馬自成六犯查黄鬍子阿渾
　　籍𨽻靈州(臣/)等飛飭查拏嗣㨿該署州洪彬禀報
　　靈州回民並無黄姓止有王成仁從前係新教阿
　　渾于乾隆四十六年當官具結改從舊教夲年田
　　五起事即奉按察使行文將該犯拏送臯蘭縣監
　　禁等因(臣/)等現在飭提該犯嚴審究辦至哈得成
　　馬仗有二犯俱經前督(臣/)李侍堯拏獲正法田養
　　和田養順二犯現在訊㨿田養梅供稱俱隨田五起
　　事田養和在縻子灘落河身死田養順在狼山打
　　仗被官兵殺死馬自成已據鹽茶㕔禀報拏獲俟
　　觧到審辦至張文慶之子張太掌教張樂雖據張
　　文慶供稱初二三等日下山偷水被官兵殺死尚
　　難慿信(臣/)等仍嚴飭查拏兹據仗羗縣知縣楊芳
　　燦禀報將張太拏獲訊係初四日夜間竄出俟觧
　　到時嚴加跟究張樂及張文慶所供伊戚馬廷海
　　實在下落至差役張金與張文慶同族回民透露
　　消息知情縦逆寔属不法(臣/)等現已拏獲審訊該犯堅
　　供並未告知張文慶有去無來之語顯因質証無
　　人狡供不吐俟張太觧到即可質對明確一併辦
　　理其馬四娃之兄馬三娃及應行縁坐親属(臣/)福
　　康安前經密扎西寜府知府巴海親徃查拏辦理
　　兹㨿該府禀報查明馬四娃夲係囘民蘇大朋之
　　子兄弟共有六人長名蘇旺福即沙必里次名蘇
　　旺才即色英蘇三名蘇旺成係充當喇課营兵丁
　　於四十四年八月内擕眷赴伊犂屯田四即該犯
　　五名海木賽六名乙的里該犯七嵗時過繼與囘
　　民馬良賓為子尚未成婚於乾隆四十一年正月
　　出外學習經典迄今九載從未囘家現已設法將該
　　犯繼父馬良賓胞兄沙必里色英蘇胞弟海木
　　賽乙的里逐一擒拏到案隔别研訊供俱相符等
　　因(臣/)等仗查馬四娃罪大惡極其夲宗親兄弟及
　　繼父繼父之子俱律應縁坐當即飭該府將拏獲
　　各犯及婦女㓜孩多派兵役迅速觧至靜寕以便
　　審辦並查明喇課營兵丁蘇旺成是否擕眷赴伊
　　犁屯田即行文該處將軍一併拏獲觧送辦理
　　阿桂福康安又奏言(臣/)等接奉
諭㫖逆囘滋事地方空出房屋田地例應入官變價未
　便仍令囘民承買執業居住着招令甘省漢民分户
　認買移居如尚有餘剰房屋可令附近甘省之陜省
　民人出貲認買庻可使此等地方皆為漢民居住較
　易弹壓等因欽此查逆囘起事及從逆黨羽如小山
　　海城底店石峯堡馬營官川草芽溝老鴉溝蔡家
　　堡烏家坪朱家河大馬家庄白馬庄馬家堡糜子
　　灘鷹窩石各等處所有𠞰洗囘民空出房屋田畆
　　應入官變價者自不得復令新舊教囘民承買執
　　業(臣/)福康安現已派員分徃各該處將空出房屋
　　詳悉查㸃遺存田畆逐一丈量俟有細數清冊即
　　出示曉諭招令丼省漢民分户移居至甘省地瘠
　　民貧仰蒙
聖明洞鍳多方體䘏令少為估價貧民圗利自必踴躍
　　争先(臣/)等又思當逆匪滋擾時賊踪所過地方民
　　人廬舍被燒牲畜被掠以及聞風躱避遷徙流離
　　最為可憫現已仰體
聖慈加意撫恤俾免失所而瘡痍之後元氣究難驟復
　　所有逆囘空出房屋田地自應先儘被難漢民認
　　買再及别處居民如甘省民人承認之外尚有餘
　　剰房屋即遵
㫖令附近丼省之陜省民人出貲認買但被難貧民日
　　給不敷諒無餘貲交官還值又當酌量變通(臣/)等
　　擬擇其誠實可信者令分户認買仍准將所估
　　價值分年攤交則官項不至虚懸而身家藉貲贍
　　給似亦推廣
皇仁加恵災黎之一法至此外民人承買如不能一時
　　交清價值者亦准其分年帶交應與難民稍示區
　　别俟招買時(臣/)福康安再行酌定辦理均奏入報
聞
　　初十日癸巳阿桂福康安奏言據五岱等咨報連
　　日分派官兵逐處捜捕在劉家庄活拏賊匪馬守
　　高馬望二名又于糜子灘拏獲哈利不等八名又
　　據兵丁在沿河一帶撈獲賊屍一軀搜殺賊回四
　　名隨令糜子灘百姓細加騐認俱稱委係該處囘
　　匪又據五岱咨稱該處竄匿餘匪先後拏獲五十
　　餘名訊據獲犯供稱止有八人分投藏躱未知下
　　落等語臣等伏思以數名賊匪留駐多兵饋運粮
　　餉既滋煩費且該處深山窑洞甚多一時難以遍
　　加踪跡賊匪等畏避躱藏或自行餓斃而多兵坐
　　守曠日持乆亦属不成事體因公同商酌令五岱
　　等所帯兵丁即行撤回其有應由該處順道回至
　　原營者即令該將弁帶領就近各回夲汎所有未
　　獲逸匪數名見官兵既撤㦯潜出覔食或希圗逃
　　竄附近百姓轉可隨時擒縛不致漏網仍嚴飭該
　　管地方文武官弁差派兵役留心偵緝實力查拏
　　毋少踈懈並曉諭該處鄉約居民令其恊同緝捕
　　如有潜出囘匪即行縳獻再查小山海城馬营官
　　川草芽溝等處情形與底店不同底店回民先經
　　從逆攻打城池焚搶村庄傷害百姓後見官兵勢
　　盛始行歸正是以于石峯堡𠞰賊完竣後以次辦
　　理至田五所居之小山張文慶所居之草芽溝兩
　　處囘民數十户俱係挈家從逆業經𠞰洗浄盡海
　　城即鹽茶㕔駐剳之地城内回民八十餘户有新
　　教從逆五家于田五起事時經舊教囘民首出拏
　　獲正法家属縁坐其餘俱係安静知法良囘帮同
　　守城出力馬營係通渭所属乃舊時縣治尚存衙
　　署倉庫城内漢民千餘户回民不過數十家該處
　　距草芽溝僅數里賊匪起事被其荼毒尤甚居民
　　房屋燒燬十之六七回民屋廬同被焚刼現在查
　　明一體撫䘏其安定所属之官川回民從逆入夥
　　者甚多均經𠞰洗現存安分守法者更加畏懼惟
　　恐波累凡自賊營竄囘餘匪或擒縳觧送或報官
　　指拏甚為出力是此數處均無可查辦至賊匪空
　　出田地房屋例應入官變價者(臣/)等分别籌辦委
　　員查丈兹㨿禀稱賊匪多居窑洞即有房屋該犯
　　擕眷從賊時㦯自行焚燒或被居民拆毁洩忿
　　現在止剰土墻並無苫葢其田畝亦零星錯雜難保
　　無居民影射侵佔情弊須會同地方官擕取魚鱗細
　　冊逐一丈量方得清釐等因俟查勘明晰再行酌
　　量估價辦理均奏入報
聞
　　同日阿桂福康安又奏言(臣/)等飭令陞任臬司陳
　　步瀛将靖逺縣禮拜寺是否係舊有未毁抑係毁
　　後重建並將建造年月及現在曾否拆去之處詳
　　細查明據實禀覆兹據該司詳稱甘省禮拜寺
　　于乾隆四十六年十一月經前督臣李侍堯檄飭
　　各属查明所管地方如有新教禮拜寺即行拆毁
　　當經前署靖逺縣知縣吳廷芳查明該縣地方並
　　無建蓋新教禮拜寺申覆在案今覆查該縣禮拜
　　寺建自康熙五十八年實係舊有並非毁後重建
　　夲年五月初十日前督(臣/)李侍堯駐劄該縣已令
　　兵民人等將該處禮拜寺拆毁無存等語(臣/)等查
　　囘民建蓋禮拜寺持齋念經由來已乆且所在皆
　　有勢不能槩行拆毁是以四十六年查辦時止令将
　　新教所建之禮拜寺盡行拆去但甘省囘民信從
　　新教者甚多于查禁嚴𦂳時無不改稱舊教而陽
　　奉隂違一時無從究辦至不法之徒藉稱禮拜為
　　名聚集寺中作奸犯科商同謀匪該管地方官自
　　應隨時稽察實力查辦今静逺縣禮拜寺雖係建
　　立多年並非新教囘民私行蓋造但賊囘哈得成胆
　　敢邀聚新教齊集寺中糾合從逆而該管官漫無
　　聞見實非尋常失察可比除李侍堯業已拏問
　　蘭州府知府張爕另案革職拏問外應請
㫖將靖逺縣知縣黄家駒革職蘭州道宋維琦交部嚴
　　加議處以為玩視地方者戒至此次逆囘勾結地
　　方除靖逺縣哈得成等禮拜寺業經拆毁又糜子
　　灘禮拜寺亦經五岱令兵丁拆去此外如馬营底
　　店等處囘民俱經從賊現已委員將所有禮拜寺
　　一倂拆毁(臣/)福康安仍通飭各属于所管地方實
　　力查察並曉諭囘民鄉約等遇有匪徒聚集寺中
　　謀為詭秘隨時禀報拘拏以期地方得臻寕謐奏
　　入
上諭内閣曰此案黄家駒著革職宋維琦著交部嚴加
　議處
　　十六日己亥
上命軍機大臣傳諭福康安曰連日將甘省觧到逆回
　詳加審訊據馬四娃供馬明心于四十六年正法後
　我聼得河州有他幾個徒弟仗羗也有他徒弟當時
　有被官兵殺死的有拏到蘭州正法的他們名姓我
　實在不知道等語馬明心係新教魁首其黨羽必當
　按名拏辦雖據馬四娃供業被官兵殱斃幷拏獲正
　法究未足信著傳諭福康安留心細訪河州仗羗二
　處馬明心徒弟係何姓名共有㡬人從前作何辦理
　詳悉具奏又據馬文熹供搶掠通邊鎮時那鎮上有
　我相好的人叫薛岱我怕衆人去害他就做一面白
　旗挿在薛岱家門首不許衆人進去擄掠等語賊犯
　搶掠通邊鎮薛岱因與馬文熹相好未經被害雖據
　供因係從前向借銀錢薛岱不要利息該犯感其小
　恵故以此相報現在自不便又事波累但此等與賊
　相好之人福康安仍宜嚴飭地方官隨時留心防範
　勿致滋事為要再前據剛塔奏賊匪于馬家堡潜遁
　後五月初四日在馬泉灣馬三阿渾馬如龍家吃畢
　茶飯即上尖山項札營等語馬三阿渾馬如龍二犯
　家属雖當經剛塔搜獲其夲犯下落未經究明又前
　㨿五岱等奏官兵在雲霧山打仗時擒獲賊目馬玉
　華一名當經諭令將該犯觧赴熱河審訊嗣後並未
　據五岱等奏明將馬玉華如何辦理並著福康安即
　查明馬三阿渾馬如龍二犯曽否拏獲正法如尚未
　就獲務督飭文武員弁上𦂳緝拏嚴辦其馬玉華一
　犯作何辦理亦著一倂查明覆奏
　　同日阿桂福康安奏言(臣/)等前奉
諭㫖底店石峯堡地勢險要賊匪洗浄後自應酌駐官
　兵或于底店設都司一員石峯堡設遊擊一員督率
　稽查等因欽此查石峯堡夲無房屋可居底店地近
　　隆徳均可毋庸駐兵至陕甘二省於乾隆四十六年
　　仰䝉
訓諭以邊陲重地捍衛宜嚴特令(臣/)阿桂㑹同前督(臣/)
　　李侍堯酌議添兵共添實兵一萬二千七百餘名
　　合之舊存兵額約有八萬列鎮分營兵力不為不
　　厚惟是丼省幅􁆟遼廓地廣人稀而自涇州至省
　　一千餘里北控邊城南通隴蜀兼以崇山峻嶺重
　　複廻繞外則畨族環居内則民囘錯處防禦不可
　　不周雖將提督移駐固原以為東路襟喉其衝衢
　　大路尚覺汎少兵单似應于安定㑹寕一帶添兵
　　設營恊以壯聲勢但該處向無井泉民居俱飲窖
　　水設遇天時亢旱尚須遷避他處難以添駐多兵
　　臣等公同商酌惟通渭所属之馬營為舊時縣治
　　居民共有千餘户距石峯堡止五十里南逹通渭
　　伏羗北連會寕安定乃適中之地擬于該處添設
　　一營多駐兵丁俾資控制弹壓又六盤山最為險
　　要應于隆徳酌添兵營并于山頂安設一汎責以
　　稽查廵緝至東路各州縣如通渭伏羗定逺等處
　　向俱無兵通渭于四十七年始議添兵十五名于
　　事無益現在詳查通省有似此者俱擬酌添弁兵
　　俾平時可備差撡有事籍資防守又汎兵有查察
　　匪類之責今自涇州至省數十里始有一汎其勢
　　甚孤自應一體酌添不但地當孔道墩戍宜稠即
　　深山峻嶺如馬家堡石峯堡底店等處俱應設汎
　　撥兵務俾聲勢聨絡呼應可通並常令會哨週廵
　　則奸宄不至潜藏而匪徒亦易緝獲但(臣/)阿桂徃
　　來甘肅多次究未周厯(臣/)福康安初任陜甘總督
　　亦未能深悉情形且提督閆正祥縂兵蘇靈皆甫
　　經到甘哈當阿吉蘭太雖在任稍久于通省地方
　　亦不能周知如蒙
俞允(臣/)福康安再行詳悉確查通盤籌畫將應添营汎
　　兵數分晰妥議㑹同該提督等具
　奏至逆囘田五張文慶馬四娃等于蘇四十三甫經
　　𠞰除之後愍不畏死又復謀興新教勾結煽誘蟻
　　聚鴟張現俱身膺寸磔閤門族属騈首就誅其附
　　逆惡黨及脅從被誘之人無不共罹大辟殱戮幾
　　及萬餘村落為墟妻子遷徙囘民見此情形心胆
　　俱裂即素稱愛䕶同類而至禍患切身各思自保
　　性命凡有竄囘餘匪不但親戚朋友擒拿首告且
　　有父首其子翁首其壻者感懼媿悔之情已可概
　　見是囘民經此大加懲創似可望其畏法守分不
　　致再滋事端至囘民中選老成謹厚者充當鄉約
　　令其查察匪類隨時舉報乃四十六年原定善後
　　條欵如此次田五訂期起事即係舊教鄉約李應
　　得等首先呈告得以及早擒拏而各處竄匿餘匪
　　多有經鄉約擒送報官者已有明效地方官果能
　　實力辦理原可要之以乆不在多立章程搃之有
　　治人無治法(臣/)等受
恩深重荷䝉
委任籌辦善後事冝亦止添汛安營于邊疆重地稍為
　　有禆㫁不敢以補救空言臚陳塞責(臣/)福康安身
　　任縂督責成尤重惟有督率所属實力稽查隨時
　　隨事整頓釐剔有應酌辦具奏事件再行分晰據
　　實奏
聞以仰副
皇上諄切訓勉之至意奏入
上諭該部知之
　　同日阿桂福康安又奏言現在各路官兵俱已撤
　　囘觧送賊匪業經陸續審辦甘省實無必需臣阿
　　桂在此辦理之事是以發摺後(臣/)阿桂即自固原
　　起程馳赴
行在復
命叩謝
天恩(臣/)福康安由鹽茶靖逺一帶廵查進至蘭州省城
　　奏入報
聞
　　福康安又奏言通渭縣城前被逆回攻破將獄中
　　絞犯三名放走内有孫雙勞子一犯旋即自行投
　　囘經前督(臣/)李侍堯
　奏䝉
諭㫖以該犯尚属畏法寛減發落在案(臣/)于六月二十
　　七日在石峯堡軍營有該縣絞犯包發林馮朝仁
　　同禁卒李子義赴營投首(臣/)飭交陞任臬司陳歩
　　瀛嚴加審訊據該司禀稱提犯訊供包發林馮朝
　　仁被賊放出後即同禁卒李子義在通渭南山躱
　　藏不敢進城旋于包家山路遇賊匪該犯等被脅
　　不從包發林在臂受有矛傷一處又跌傷左腿不能
　　行走該犯等即在包家山潜住迨大兵齊集石峯
　　堡遂赴大營投首並無潜逃從賊情事貭之禁卒
　　李子義供亦相符臣覆訊無異查該二犯並未潜
　　迯從賊其投首較遲尚属有因可否將包發林馮
　　朝仁二犯即照先經投首之孫雙勞子一體減為
　　杖一百流三千里恭候
欽定冄查該縣城破時尚有軍流人犯二十名同時逃
　　㪚旋于十三日即有王愛李六兒張牛子陳復初
　　楊發勝張二觀周二朱大有鮑發連范良魏廷體
　　裴保等十二犯在秦安伏羗投首復于十四日有
　　畢進寳馬好義谷二小等三犯在清水隴西投首
　　伏查該犯等初因惶懼奔逃旋赴隣封投首距失
　　事之期不過兩三日亦尚属畏法自應推廣
皇仁将王愛等十五犯各照軍流夲罪減等以示勸奬
　　奏入
上諭該部知之
　　同日阿桂福康安奏言七月十三日㨿防守安定
　　之洮岷協副將趙繼鼎禀稱馬家河地方聞有賊
　　匪竄匿空堡外委趙宗先不能搜捕即帶兵前徃
　　擒挐賊匪等撲出抵拒經官兵殺死六名餘賊四
　　㪚逃逸隨入堡内将男婦大小一百餘名悉行殱
　　戳復追至馬家寨闗道溝等處殺死男婦五十餘
　　名至高家灣地方又遇賊百十餘人抵拒官兵傷
　　斃外委趙宗先及兵丁數名經官兵𠞰殺多人餘仍
　　奔逸請飭發兵追𠞰等語(臣/)等隨派侍衛額爾
　　登保副將和倫帶兵馳徃該處督同搜捕並令將
　　此項賊匪究從何處竄匿人數若干之處㑹同安
　　定縣詳查㨿實稟報嗣經該侍衛等禀稱賊匪由
　　髙家灣分竄昌家岔青風山個家岔劉家店等處
　　共五十餘人隨派兵分路截挐陸續經官兵及縣
　　役鄉保等擒獲二十八名訊據獲犯供出被官兵
　　殺死及自縊者九名又據金縣水家坡花子寨鄉
　　保等挐獲賊匪十一名搜獲賊屍三軀俱經該處
　　地保鄉約查騐委係馬家河囘匪查馬家河逃竄
　　逸匪共五十餘人前後擒拏殱斃已有此數除額爾
　　登保先經(臣/)等調令囘京和倫所帶兵丁已飭
　　令各囘夲汎所有此項賊匪據安定縣知縣提犯
　　究訊並據和倫查報縁馬家河地方囘民共七十
　　餘户五月内被海城回犯李可魁裹去數十人該
　　縣查明登記檔案至七月初間有陸續逃囘者業
　　經縣役鄉保挐獲七名尚有未獲十餘人值該縣
　　隨同原任搃兵許世亨徃官川搜獲賊犯隨令在
　　城防守之高古營外委趙宗先前徃搜捕賊匪等
　　聞信欲逃被該處地保攔阻當將地保三人殺害
　　該外委聲言欲將該處盡行𠞰洗賊匪等遂逼脅
　　未經從賊囘民男婦大小一百餘人齊上空堡以
　　為抵禦之計該外委所帶兵丁五十人不能搜捕
　　趙繼鼎隨帶兵前赴該處擒挐賊匪撲出抵拒經
　　官兵殺傷數人餘即分投逃竄該副將随将堡内
　　男婦百餘人盡行殺死并跟踪追捕凡遇道途奔
　　竄窑洞藏匿囘民即行擒戮至髙家灣地方被賊
　　傷斃外委趙宗先及兵丁數名該副將隨具文告
　　急旋經和倫等帶兵前来始將逃匿賊匪陸續搜
　　捕其實馬家河逃囘之賊止二十餘人該副將所
　　殺男婦二百餘人並非全係賊犯等語查副將趙
　　繼鼎𣲖徃防守安定既聞馬家河有竄匿賊匪帶
　　兵前徃捜捕並不能妥速查辦轉将無辜之人多
　　行殱戮以致弁兵被害復張大其事稟請添兵迨
　　和倫等至彼始將賊匪擒獲是該副将種種辦理
　　不善怯懦無能實属罪無可諉應請
㫖将洮岷協副將趙継鼎革職發徃伊犁効力贖罪其
　　外委趙宗先于搜捕時聲稱𠞰洗以致賊匪逼脅
　　良囘入堡抵拒該外委被賊殺死毋庸議䘏至所
　　帯兵丁係聽從該外委指使致有傷亡究属因公
　　亦堪矜憫所有該兵丁等應得䘏賞銀兩應着落
　　趙繼鼎名下追給奏入
上諭内閣曰阿桂福康安叅奏洮岷恊副將趙繼鼎擒
　戮囘民男婦二百餘人並非全係賊犯請將趙繼鼎
　發徃伊犁効力贖罪所擬殊失之輕縱趙繼鼎為副
　將大員帶兵搜捕餘賊凡遇有擒獲之人即當詳悉
　訊明如實係從賊匪徒應行正法即有狡供者亦當
　觧該督詳審方為無枉無縱豈得不問是賊與否遇
　有囘民即行擒戮以致無辜被其戕害者二百餘人
　實出情理之外阿桂等僅擬發徃伊犁未為允恊趙
　繼鼎竟定為斬監候秋後處决餘着核擬具奏
　　同日阿桂福康安又奏言查固原州囘匪馬昇貴馬
　　漢龍于靠城屋内挖有地窖一案前經督(臣/)李侍
　　堯飭委平慶道沈鳴臯提犯究訊嗣據該道録供
　　詳報臣福康安因供詞未確曾将大概縁由具奏
　　奉
硃批是秉公為之欽此(臣/)等前于提督閆正祥搃兵三
　　徳帶兵徃固原一帶搜查餘匪之便諭令順道先
　　徃查勘並密加體訪據該提督等親徃履勘並繪
　　送地窖圗様查對地方官所繪原圖丈尺稍有不
　　符並㨿該提督等稱此事固原州囘漢民人俱有
　　議論稱地方官所報不實兹臣等于初八日同至
　　固原先徃南闗外馬昇貴住居駱駝厰所挖地窖
　　内詳加履勘向北挖長一丈八尺寛八尺三寸有
　　槽道二處又轉向西挖長七尺六寸寛一丈五尺
　　有槽道一處窖内俱深七尺(臣/)等伏思州城在北
　　何以地窖轉向西挖詢問其故則因馬昇貴所居
　　貼近城壕若向北進挖則入壕内且向北窖内土
　　色陳舊槽道處有蹄齧痕迹甚多係收養牲畜者
　　旁有積土亦係逺年堅實(臣/)等查勘畢復至闗廂
　　内伊子馬漢龍所居住房逐細履勘相去約有二
　　里其前院西邊有舊井一口後院東邊即新挖土
　　井口寛二尺望不見底以繩試探深有五丈查馬漢
　　龍住房雖與伊父隔一道城然尚係闗廂俱在大
　　城之外毋論父子住居相隔三百一十餘丈中有
　　海壕及民房街道挖至二里勢必不能且馬昇貴
　　所開地窖深止七尺如果伊父子内外暗通約會
　　開挖亦應相仿何至挖深五丈而五丈餘深之地
　　應何從施工又何處出土况馬漢龍即欲開通至
　　伊父所挖土窖亦應于前院刨掘稍近數丈豈有
　　于後院施工轉從自己住房下挖地道之理種
　　種情節揆之事理皆所必無但馬昇貴家何以有
　　此地窖臣等詢訪居民則僉稱該處風俗多有開
　　挖地窖以為藏放糧食畜養牲口處所既圗省
　　便且冬暖夏凉因厯舉囘民馬照漢民王元張純
　　張禄李文喜家内各有地窖且一家内或有兩三
　　處(臣/)等復徃逐一履勘其寛深丈尺亦有與馬昇
　　貴家約畧相同者隨提馬昇貴等嚴加審訊據馬
　　昇貴供那厰裡地窖原是乾隆四十三年挖了拴
　　牲口的現有槽道今年要添一道槽又呌女壻王
　　舍而巴同雇工馬天才等又徃西挖深丈許夲年
　　四月田五造反有馬果能在静寧州供出我與田
　　五徃來拏去審問夲州來家踏勘見了地窖就夾
　　訊女壻王舍而巴他怕受刑就混供是挖的攻城
　　地道其實地窖離海壕不逺若向北進挖即入壕
　　内豈不被人㸔見况我兒子住在闗廂裡靣尚有
　　大城就挖通也是無益那田五我原認識今年閏
　　三月十七日有個尉阿渾到厰裏説田五要在四
　　五月間謀反我聼見害怕即忙打發他起身這話
　　也曽告訴過兒子馬漢龍實沒有通同謀逆情事
　　但我知道田五謀反不先出首就是重罪了馬漢
　　龍供我住房前院有口舊井因下口被水刷大恐
　　要坍塌在後院另挖一口新井挖至五丈尚未見
　　水也就不挖了這五丈深的井底如何容得人在
　　裹頭打地道况離父親住處有二里路如何能挖
　　得通等語查馬昇貴父子雖訊明無蓄謀為匪内
　　外暗通開挖地道情事但素與田五徃来即非善
　　類且夲年閏三月尉阿渾告知田五要造反該犯
　　轉告伊子其壻亦在旁與聞並不到官首明其心
　　懐觀望尤為可惡查律載凡謀反大逆知情故縱
　　隐藏者斬應將馬昇貴馬漢龍王舍而巴俱照律
　　擬斬立决馬昇貴次子馬三斤子及伊孫馬如林
　　馬如海馬如昌馬友雖堅供並不知情亦未便寛
　　縱應發遣極邊煙瘴充軍至固原州知州王琮雖
　　非失察開挖地道但馬昇貴與田五徃来係署静
　　寜州知州凃躍龍審出闗提始行查挐審問並非
　　伊首先訪聞已難辭失察之咎且固原城内外回
　　漢民房有地窖者居多該牧身為地方官風土情
　　形豈竟茫然不知乃以馬昇貴厰内素有之地窖
　　及馬漢龍新挖之土井遂指為内外暗通以為破
　　城之計刑逼妄供張大其詞通行稟報希兾邀功
　　實属昏憒庸妄應請
㫖將固原州知州王琮革職平慶道沈鳴臯承審此案
　　未能究出實情已另案革職拏問毋庸置議陞任
　　按察使陳歩瀛雖屢經委審究明非開挖地道但
　　伊曽經屢勘未得實情亦有不合請
㫖交部察議其馬昇貴供出之尉阿渾訊係陜西同州
　　府人一向在外行醫(臣/)等已行文該處嚴切查挐
　　並飭甘省各属一體實力跴緝俟挐獲後另行究
　　辦奏入
上諭該部知之
　
　
　
　
　
　
　
　
　
　
　
　
　
欽定石峯堡紀畧卷十七
欽定四庫全書
欽定石峯堡紀畧卷十八
　　八月十八日辛丑軍機大臣奏言竊照甘省回匪
　　田五糾同李可魁等聚衆謀逆田五殲斃後賊黨
　　張文慶等復四出擾害仰䝉
皇上特派大學士公阿桂陜甘總督福康安先後帶領
　　巴圗魯侍衛章京等前往督辦勦捕逆匪首夥各
　　犯擒戮無遺經阿桂福康安等將𦂳要應訊賊首
　　張文慶馬四娃賊目楊填四賊夥馬良茂馬金玉
　　馬建成馬壯馬幾並田五之兄田友李可魁之父
　　李自黨及始而從賊攻城搶鎮繼而投出之武舉
　　馬文熹等分起押解前來
皇上親加鞫訊復
命(臣/)等逐一研詰縁已斃逆回田五並現獲之張文慶
　　即張阿渾俱係馬明心之徒張文慶又係馬明心
　　妻侄田五借復馬明心邪教為名蓄意謀逆於本
　　年二月間同伊徒李可魁及李可魁之父李自黨
　　等訂於五月初五日分頭起事李自黨李可魁潛
　　約老鴉溝回子馬化保等三十一人入夥因被李
　　應得等告發田五等遂先於四月十五日在小山
　　率衆搶掠西安堡田五分居胞兄田友未經隨往
　　即被挐獲當經已革提督剛塔帶兵前往勦捕於
　　狼山遇賊打仗田五腹中鎗傷自刎身死賊黨李
　　可魁等竄入馬家堡旋被官兵追勦賊衆翻山夜
　　遁張文慶在通渭縣草芽溝糾約已經正法之呉
　　進寳等十三人入夥因被縣役張金查捕將伊子
　　挐獲送縣該犯即率衆逃入石峯堡隨後馬四娃
　　即大通阿渾自馬營挈眷會集回衆踵至堡内張
　　文慶义糾楊填四入夥楊填四轉糾馬金玉並已
　　經正法之呉忠徳等九人入夥李可魁自糾約馬
　　建成馬良茂等所在附近村庄回民俱脅令入夥
　　不從者即加殺害維時馬見幾及馬金玉之父馬
　　壯先各携家口避匿嗣經逼脅上山訊未隨同打
　　仗張文慶隨令楊填四等帶領千餘人至通渭縣
　　索討伊子並肆行焚搶放出監犯馬金玉亦隨同
　　攻城張文慶自在鹿鹿山扎營接應而李可魁等
　　於翻山竄逸後困守馬營監尋被官兵尾追亦逃
　　往鹿鹿山會合屯聚滋擾伏羌秦安各州縣雖屢
　　經官兵截殺賊衆尚復窮竄滋蔓而馬文熹以静
　　寧州武舉居住底店當楊填四等糾其入夥時馬
　　文熹即率底店數百户為賊營辦送糧食且四出
　　搶掠村鎮攻犯州城我
皇上指示機宜
特命阿桂福康安抵甘先將底店賊匪勦净再行進抵
　　石峯堡設法攻圍福康安仰秉
睿謨帶兵前進底店馬文熹見官兵勢大先至軍前投
　　出曾不數日底店賊匪勦辦净盡復抵石峯堡四
　　面設卡圍堵絶其水道有投出之馬見幾復進賊
　　巢與馬建業楊填四馬良茂立誓擒獻賊首自効
　　楊填四旋復翻悔告知馬四娃轉將馬見幾看守
　　欲行殺害張文慶等復思奪路奔竄經馬見幾先
　　令伊家口逃出告知官兵即乘其領衆撲出盡力
　　殱殺旋復竄回隨于初五日黎明督率各官兵一
　　湧而上進堡捜捕將首逆張文慶馬四娃賊目楊
　　填四馬建成馬良茂馬金玉等悉行擒獲殲捕賊
　　回二千餘名挐獲首夥各犯眷屬共三千餘名口
　　除審實逆情即於該處正法分别辦理外將為首
　　𦂳要及應質人犯張文慶等先行解送前來連日
　　嚴訊之下各犯供吐前情不諱(臣/)等以回民自其
　　祖先以來䝉
　國家覆載厚恩
皇上因甘省地瘠民貧尤加意賑恤各回民同有天良
　　自當深知感激回匪張文慶等何以自外
生成甘心謀逆從前蘇四十三與馬明心倡立邪教聚
　　衆滋事當經勦滅各回民尤應共知儆戒且石峯
　　堡屢經修葺自屬造謀已久帳房器械及堡中糧
　　食亦必係預先製造囤積至該犯等如果聽從田
　　五為馬明心報讐圗復邪教則當田五殱斃之後
　　該犯等因何不畏懼解散敢於率衆攻城肆行焚
　　掠恐此外另有主謀為首之人且馬文熹係静寜
　　州武舉身有頂帶為衆所推當賊匪到底店糾其
　　入夥時馬文熹理應率領回民與之抵禦乃反為
　　辦送糧食本庄不足又於附近村鎮擄掠送給更
　　助賊人攻犯州城關廂是其心蓄逆謀定非一日
　　(臣/)等將該犯等逐一反覆究詰據張文慶馬四娃
　　供從前蘇四十三經官兵勦殺掌教馬明心亦已
　　正法此事原因與舊教争教而起舊教是我們新
　　教讐人今年田五在小山起事前聽見説是舊教
　　回子舉首所以我們立誓要與他讐殺後來聞官
　　兵追捕就逃往石峯堡藏躱堡子向係大馬家修
　　葺實不是我們修的所用斧子剪子庫刀都是村
　　庄上搶來後在髙廟山又搶得些鎗刀軍器帳房
　　係蔡家堡當舖内搶得布疋做的糧食是沿途搶
　　掠來的並非預先囤積我們人又少糧又短在堡
　　裏不過得活一天多延一天性命至我們起事先
　　前田五為首田五死後就推張文慶為首馬四娃
　　為副實没另有為首之人等語據李自黨供田五
　　起事時我聽見兒子李可魁説原是為馬明心報
　　讐後來傷了官兵搶了城堡見事情已經閙大在
　　底店又告訴我説如今不如趂勢閙去萬一閙得
　　成功豈不更好等語(臣/)等又以李自黨業據供認
　　於田五等謀逆時伊實知情其楊填四等自必有
　　預商謀逆情事各加嚴究詰訊據楊填四供我係
　　張文慶於五月初間帶領多人將我裹上山去張
　　文慶馬四娃派我同馬尚徳馬廷海帶領千餘人
　　去攻破通渭縣城先前實不認得張文慶們义據
　　馬金玉供五月初六日楊填四把我糾上石峯堡
　　派我管糧初八日實止跟隨攻打通渭縣城一次
　　馬良茂供五月十一日李鬍子馬鬍子糾我上山
　　曽在鹿鹿山隨馬四娃打仗一次又據馬建成供
　　五月初七日李鬍子逼我上山派我巡壕並没有
　　打過仗馬壯供五月初間李鬍子裹我上山後見
　　官兵到了就投首出來的又據同供我們與張文
　　慶們素不認識都是被裹上山實無預先商謀的
　　事等語據馬文熹供我住居静寧州底店中過武
　　舉本年田五起事在狼山被官兵鳥鎗打死其餘
　　回人逃往馬營官川等處五月十九日石峯堡賊
　　人馬鬍子楊填四馬金玉等到底店來要我入夥
　　我那時恐其殺害家口應許了他們原想等官兵
　　到來再作計較當日馬鬍子楊填四等都散了退
　　到離底店不逺的紅山上扎營官兵到時我寫了
　　禀帖率衆首先投出等語復提出楊填四馬金玉
　　詰以糾約馬文熹入夥後馬文熹如何替你們辦
　　送糧食搶掠付鎮攻犯州縣令其與馬文熹當面
　　質對馬文熹始猶不吐繼見衆証確鑿始據供出
　　楊填四等在紅山扎營每日都是我們底店人運
　　送牛羊糧食後因本庄不能供給領了衆人到附
　　近之通邊轉嘴鎮搶掠糧食送給通邊鎮上有我
　　的相好薛岱是我預先吩咐衆人不要到他家搶
　　掠轉嘴鎮有我的讐家孫髙舉是我帶去的底店
　　人馬六十子將他殺了至於楊填四等攻犯静寧
　　州城時我扎營在南山娘娘廟前因聽得官兵將
　　到底店我勸他們撇了静寧州回到底店保䕶村
　　庄至小山田五我平日並不認識我也不會念經
　　並非阿渾等語反覆究詰矢供如一(臣/)等伏思率
　　土編氓均受
皇上深恩厚澤甘省回民食毛踐土百數十年實與齊
　　民無異該犯等乃敢潜造逆謀聚衆焚搶實屬人
　　神共憤覆載難容查律載謀反大逆但共謀者皆
　　凌遲處死等語除首逆田五及黨惡李可魁等已
　　伏㝠誅業經剉骨揚灰外張文慶馬四娃糾約新
　　教回匪聚集石峯堡四出滋擾抗拒官兵實屬罪
　　大惡極雖寸磔不足蔽辜楊填四聚集多人入夥
　　攻城焚搶縱放罪囚李自黨與伊子李可魁同預
　　逆謀又隨同打仗均屬同惡相濟馬文熹身為武
　　舉膽敢倡率衆人為賊營運送糧食助攻州城而
　　其搶掠通邊轉嘴鎮係伊一人主謀並非為賊所
　　脅且其供内并有報復恩仇之語後見賊人氣䘮
　　官兵勢盛始於軍前投出是其心懷兩端險惡狡
　　詐實屬不法已極張文慶馬四娃楊填四李自黨
　　馬文熹均合依謀反大逆律凌遲處死該犯等父
　　母妻子兄弟叔姪不限籍之同異除已經阿桂等
　　查明正法外應行令陜甘總督再詳細查挐照例
　　縁坐毋致一名漏網馬良茂隨同李可魁入夥在
　　鹿鹿山隨馬四娃打仗一次馬金玉聽從楊填四
　　入堡亦隨至通渭打仗一次馬建成隨李可魁上
　　山為賊巡壕田友係首逆田五之兄例應縁坐馬
　　壯係逆黨馬金玉之父曾被脅上山以上五犯雖
　　起事均未共謀但已隨同入夥即屬黨惡俱應擬
　　斬立决以示懲創馬見幾被脅上山於官兵甫抵
　　石峯堡即思擒獻賊首迨賊人欲於黒夜潜逃又
　　密遣家屬投出通信官兵隨進逼賊巢即將首逆
　　張文慶馬四娃等挐獲但已經入夥未便因其送
　　信投出微勞遽令倖免亦應一例擬斬立决奏入
上諭内閣曰張文慶馬四娃李自黨楊填四馬文熹俱
　著即凌遲處死馬良茂馬金玉馬建成俱著即處斬
　至向來逆案縁坐人犯經法司按律擬以斬决具奏
　者朕每加恩改為監候此次賊回竟敢預蓄逆謀聚
　集多人傷害官兵攻掠城堡實屬罪大惡極所有首
　逆田五張文慶馬四娃等名下應行縁坐者無論男
　女長幼自應概予騈誅其從逆賊匪名下縁坐各犯
　男丁十三嵗以上者亦不可復行存留田五之兄田
　友馬金玉之父馬壯並著即行處斬其馬見幾一犯
　先經從賊本當一併正法但念該犯於官兵甫抵石
　峯堡即先行投出欲將首逆張文慶馬四娃擒獻迨
　復回石峯堡於賊人商謀黒夜潛逃時馬見幾又遣
　伊家屬到營密禀官兵得先為預備將賊匪痛加殱
　戮并將張文慶馬四娃按名生擒械送熱河審明盡
　法懲治尚有一綫可原馬見幾著從寛免其一死永
　逺牢固監禁遇赦不赦餘依議
　　二十日癸卯
上命軍機大臣傳諭福康安曰前據福康安奏馬建業
　供单内稱伊兄馬見幾眷口俱在静寧州監禁等語
　現在福康安作何審辦之處查明覆奏至馬建業一
　犯雖據馬見幾供稱初五日官兵攻進石峯堡時曾
　帮同將首逆張文慶等擒獲但該犯先已從賊未便
　因其兄業經免死概從寛宥並著福康安將馬建業
　如何辦理之處一併覆奏
　　同日福康安奏言查守備池清遇賊接仗失利兵
　　有損傷一事(臣/)傳該守備嚴加究詰據供四月十
　　五日田五起事剛提督派我帶了五百固原兵前
　　往靖逺接應髙人傑十八日到了海城㕘將李良
　　輔將我的兵留下三百名防守海城我帶了二百
　　兵前往靖逺二十二日巳刻路過馮家園地方忽
　　遇賊匪五百餘人從山溝内持械撲出我就帶兵
　　與賊接仗因兵少賊多不能抵禦陣亡了六十人
　　其餘兵丁即上山梁站住抛擲石塊施放鳥鎗將
　　賊撃打賊始退去我就帶領餘剰官兵赴劉家井
　　大營見剛提督是實等語(臣/)查守備池清雖據供
　　並無遇賊退走情事但係一面之詞難以憑信恐
　　不無畏罪揑飾情弊隨將原領之把總外委以及
　　旗隊目兵晁選等傳集隔别訊問切實跟究與池
　　清所供相符應否免其治罪之處恭候
欽定奏入
上命軍機大臣傳諭福康安曰據福康安查奏守備池
　清於馮家園地方忽遇賊匪五百餘人撲出池清帶
　兵接仗陣亡兵六十名其餘兵丁即上山梁站住擲
　石放鎗將賊撃退該守備帶領餘剰官兵赴趙家井
　大營並無退走情事等語該兵丁等站住山梁時是
　否池清親自帶領上山抑係兵丁各自上山站住池
　清究竟身在何處福康安所奏情形尚未為明晰况
　賊匪不過烏合之衆池清帶兵二百名雖遇賊五百
　餘名亦何至不能抵禦即使查無退走情事亦止當
　免其一死豈可復令忝列戎行已將奏到之摺交軍
　機處存記著傳諭福康安再向池清嚴切究詰該兵
　丁等上山站住時該守備是否帶領上山究在何處
　詳晰據實具奏俟奏到另降諭旨
　　同日福康安又奏言(臣/)據甘肅布政使浦霖詳稱
　　查得逆回攻擾通渭時有該縣原任四川威逺縣
　　知縣李南暉因病告休在籍一聞賊警即帶領子
　　侄家丁督率民夫上城協力守禦迨縣城失䧟該
　　員仍罵賊格鬭遂為所害其子貢生孝思沆同時
　　被殺伊侄監生李師沆亦即投繯殞命賊人將其
　　家室焚掠一空嗣經伊子貢生李宗沆呈報署縣
　　黄恩轉詳該府何文燿覆查属實(臣/)伏查逆回不
　　法鴟張敢於攻犯城邑實属士民共憤該員曽登
　　仕版尤切同仇率衆守城原属分内應為之事惟
　　是賊氛方熾之時該縣知縣王慺尚且靦顔苟活
　　而在籍之員獨能禦賊捐軀且父子及姪同時殞
　　命殊堪憫惻自應據詳
　奏明仰懇
聖恩量加
賜䘏以示奬勵
　　福康安又奏言前奉
諭㫖帶眷投案之回民馬世雄又舉首田五謀逆之李
　　應得等四人令(臣/)拔補千總作為嚮導並㨂選一
　　二人送部引見查李應得等三人前經傳至軍營
　　優加給賞伊等俱情愿進京引
　見瞻仰
天顔已令回家收拾遇便送部至大莊回民馬世雄於
　　賊匪至莊糾約入夥時携眷赴通渭縣城首告五
　　月十一日賊回攻破縣城被賊殺害情尤堪憫現
　　將伊子馬得榮給予把總頂帶並賞給銀兩以示
　　優䘏均奏入
上諭内閣曰通渭當賊人滋擾時該縣知縣王慺尚靦
　顔苟活李南暉以致仕在籍之員竟能率領子侄家
　丁督同民夫守䕶城池迨賊匪進城復格鬥捐軀父
　子暨侄同時畢命深堪嘉憫李南暉著加恩賞給知
　府職銜並著該部即照知府陣亾例議給䘏廕又前
　據剛塔奏大莊回民馬世雄於賊匪至莊糾約入夥
　時擕眷赴通渭縣城首告業經降㫖將馬世雄拔補
　千總兹據福康安查奏馬世雄已於賊匪攻破縣城
　時被賊殺害現將伊子馬得榮給予把總頂帶並賞
　給銀兩等語馬世雄不肯從賊且赴縣舉首以致為
　賊戕害情亦可憫伊子僅賞給把總頂帶尚覺稍輕
　著福康安即將馬得榮拔補千總以示奬勵
　　同日福康安又奏言(臣/)暫駐固原州離静寕不逺
　　所有各州縣解到賊匪劉五六子等五十三名(臣/)
　　率同陞任按察使陳歩􁧤嚴加究訊或隨賊攻城
　　或抗拒官兵或擾害村庄肆行搶刦或聽從糾約
　　入夥或賊匪經過被脅隨行俱各供認不諱查劉
　　五六子等四十八名俱係從賊匪犯又應行縁坐
　　犯属賢一倉等五名理應即正顯戮(臣/)於審明後
　　即行按名正法奏入
上諭該部知之
　　福康安又奏言革職靖逺營外委李茂前於揑報
　　逃兵金鑑陣亡案内問擬斬候秋後處決今其胞
　　弟李榮附從哈得成等謀逆業經拏獲正法查李
　　茂曾任武弁其胞弟竟敢從逆不法情尤可惡該
　　犯律應縁坐未便稽誅(臣/)已飭司提出省監即行
　　處斬奏入報
聞
　　二十六日己酉軍機大臣奏言(臣/)等遵
㫖詢問額爾登保據稱我於七月十五日奉派同和倫
　　由石峯堡帶兵至馬家河帮同副將趙繼鼎捜拏
　　賊匪十六日行抵該處趙繼鼎不在營内聞説往
　　髙家灣捜尋賊匪去了十七日至青梁山遇見該
　　副將聞知馬家河回匪從賊者原有四五十人七
　　月初十日該副將派外委趙宗先前往捜拏賊匪
　　等聞信欲逃被該處地保攔阻賊匪將地保三人
　　殺害並同該處回民男婦大小一百餘名齊上空
　　堡以為抵禦之計趙繼鼎們初十十一十二攻打
　　了三日没有打開十三日纔打開堡子賊匪就竄
　　往髙家灣地方所有堡内剰下回匪當經趙繼鼎
　　等殺死有逃至紅土窑者亦經順道擒戮又追至
　　髙家灣與賊打仗外委趙宗先於該處陣亡我十
　　五日至馬家河趙繼鼎已將髙家灣賊匪辦結止
　　剰下三十餘名逃往官川一帶我於十七日帶兵
　　同趙繼鼎前往捜拏殺死賊匪十一名等語(臣/)等
　　查馬家河回匪既齊上空堡抵禦官兵殺害地保
　　並外委趙宗先誠如
聖諭未便以為脅從置之不辦但額爾登保所稱情形
　　係趙繼鼎轉向告稱並未目覩(臣/)等復將福康安
　　原摺與刑部議覆核對俱属相符奏入
上命軍機大臣傳諭福康安曰本日據刑部核擬阿桂
　福康安㕘奏洮泯協副將趙繼鼎治罪一摺細閲摺
　内有外委趙宗先前往馬家河拏賊時賊匪聞信欲
　逃被該處地保攔阻賊匪將地保三人殺害並逼脅
　回民男婦大小一百餘人齊上空堡以為抵禦之計
　等語回民既上堡抵禦官兵即與從逆無異不得復
　稱為良民因傳詢額爾登保亦據稱回匪由馬家河
　搬入堡内經趙繼鼎等攻打三日始行打開等語回
　匪等屯集堡内若非齊心抵拒豈能固守至三日之
　久况賊匪凡經官兵拏獲者無不自稱為被賊脅從
　以圖末減即如張文慶馬四娃馬文熹等尚有為李
　鬍子裹脅上山之供豈可輕信且外委趙宗先及地
　保人等俱因拏賊被害是馬家河回匪竟敢聚衆拒
　捕傷害官兵情節斷難寛宥趙繼鼎之殱戮多人不
　得謂之波及無辜其失不過未取親供即行正法以
　致於此然罪尚不至於發遣伊犂况斬罪乎著將刑
　部摺内折角處及詢問額爾登保奏片交福康安閲
　看令其将馬家河回人究竟曾否帮賊拒捕之處詳
　細查明據實具奏此事闗係趙繼鼎生死出入福康
　安係公正之人自不肯迴䕶前奏也
　　九月初五日丁巳
上諭内閣曰甘省逆回案内革職通渭縣知縣王慺於
　縣城失事時躱避倉房不能守城殺賊効節捐軀據
　刑部定擬斬決請即於該處正法經朕特降諭㫖令
　阿桂等将該犯解至行在審訊今據福康安委員将
　該犯解到當交軍機大臣會同行在刑部訊取供詞
　進呈朕復親行廷鞫加以杖夾令其羞辱該犯於原
　㕘各欵不能復置一辭著即将該犯明正典刑以彰
　國憲方逆回滋擾通渭縣城時該縣典史温模以佐
　雜微員尚能自縊身死紳衿李南暉係告休在籍知
　縣亦能慷慨同仇率其子侄奮身巷戰迨勢屈力窮
　與子侄同時殞命經該督奏聞朕即加恩均予格外
　卹廕王慺以現任縣令且係進士出身讀書明理豈
　不知城存與存城亡與亡為古今通義乃始則将張
　文慶之子張太及掌教張樂等從城中放出予賊繼
　復蔵匿倉房賊退後逡巡復出是其忍恥偷生設使
　賊人向伊逼脅伊必頫首降賊豈能如温模之義激
　投繯李南暉之挺身罵賊乎似此靦顔喪節實為忝
　竊科名貽羞民社於世道人心大有闗係其罪實不
　止於失守城池也且該犯一念貪生希圖茍延性命
　殊不知死則没有餘榮生則身遭顯戮一榮一辱取
　決湏臾况逆回攻城係在本年五月王慺即茍活偷
　生亦不過暫延數月仍正刑誅又何不為温模李南
　暉之取義舍生榮邀恤典耶如此貪生忘義之人即
　身受重辟尚不足蔽辜其子孫如有業經出仕及現
　為舉監生員者俱著即查明斥革永不許登仕版夫
　激濁正所以揚清朕固不為己甚此非牽牛蹊田奪
　牛罸重也其知縣李南暉已給與知府卹廕典史温
　模前已勅部議恤着加恩賞給知縣職銜仍着該部
　照知縣例議予恤廕以示善善從長賞延於世之意
　朕辦理庶務一秉大公其能死事者必優予恤廕恩
　及後嗣而於遇賊恇怯畏死倖生之徒則不但本身
　重加懲治並且罰及子孫所以勵名節而儆官方刑
　賞俱視其人之自取至此案内逆回滋擾處所之各
　該地方官張廷桂等或藉病玩延或平時失察各有
　應得之罪然不如王慺之無恥偷生並着軍機大臣
　會同刑部按律嚴審定擬以蔽其辜将此通諭中外
　知之
　　　(臣/)等謹案縣令有守土之責一旦有事與城存
　　　亡所闗綦重非獨職司民社實義凛綱常也王
　　　慺身任知縣曾忝科名其於古今大義如張巡
　　　許逺之事寜不知之乃當通渭失守時避賊藏
　　　匿忍恥偷生隳(臣/)節而負
　國恩實為法所難宥至典史温模紳衿李南暉或投
　　　繯畢命或巷戰捐軀乃臣子分所宜然我
皇上秉大公以激揚於王慺之靦顔倖免罔顧名義不
　　　惟身被顯戮且罰及子孫以樹大防而垂炯戒
　　　其盡節之温模等並優加䘏廕善善從長刑賞
　　　重輕悉視其人之自取伏誦
聖訓炳若日星洵足為萬世名教之凖歟
　　初十日壬戌福康安奏言查首逆田五於四月二
　　十日率領衆賊撲攻靖逺該縣知縣黄家駒聞賊
　　入境一面通稟一面即僱撥民夫搬運木石同委
　　員候補通判呉廷芳吏目朱爾漢督率上城竭力
　　守禦維時有督標遊擊富成帶兵六百名協同擊
　　勦有靖逺兵丁范大全在南城鎗傷一賊未死令
　　民夫縋城擒上訊係田重交供出城内有哈得成
　　哈彦等内應該縣即密行約會在事文武暗傳兵
　　役挑選勇健民夫設計擒拏吏目朱爾漢即帶兵
　　役民夫往内應回民各家誘以上城陸續綁縳一
　　百三十八人次日又捜獲十九名俱行監禁陸續
　　審明正法賊知内應已獲於二十一日傍晚遁回
　　馮家園打喇赤等處又賊首張文慶率衆於五月
　　十九日撲攻伏羌縣城該縣向無額設弁兵知縣
　　楊芳燦於五月初間聞賊匪圍攻通渭即僱覔壯
　　健民夫並挑選漢回紳士之能事者上城防守偵
　　知城中有回民馬稱驥馬元驥馬中驥等欲為内
　　應並經守城回民監生馬映龍出首該縣率領典
　　史葛宗仁壯役馬增夀等合力擒拏該犯等持械
　　抗拒當時中鎗身死者馬稱驥等四名其餘蘇玉
　　奇等十四名全行就獲審明正法並捜出刀矛火
　　藥等物迨十九日賊至城下圍攻三晝夜該縣督
　　率民夫及回民鄉約白中偉等竭力抵禦鎗石斃
　　賊百餘人至二十二日李侍堯剛塔等率兵到境
　　連次打仗𠞰殺賊匪於二十四日始行竄逸又署
　　静寧州知州金縣知縣凃躍龍於四月二十三日
　　拏獲賊犯馬果能究出草芽溝張阿渾與田五通
　　謀起事情節當即密查州城内回民有一百餘户
　　恐其勾結内應因挑選年力精壯回民四十餘名
　　給以口糧分撥出城守卡並派夫役密為防範又
　　查所属村鎮惟底店回民最多借放給口糧之便
　　傳該鎮回民掌教馬伯倫回子鄉約馬相寅扣留
　　在州差人看守嗣於五月十四日拏獲奸細楊五
　　十三訊係石峯堡賊人差令赴底店通信告知十
　　八日到底店入夥旋聞該鎮回民於十五日移住
　　山上即一面禀明臬司陳歩􁧤一面差傳武舉馬
　　文熹赴州面諭馬文熹堅不赴州二十五日馬文
　　熹率衆賊二千餘人至静寧州城外翠屏山劄營
　　焚燒闗廂攻圍州城該署州督率兵役上城防守
　　竭力抵禦施放鎗砲擊斃賊人二百餘名生擒馬
　　子倉一名正法賊匪攻擾三晝夜至二十七日始
　　行竄逸該署州前後拏獲奸細逸匪共四十五名
　　以上各情節(臣/)留心體訪俱属確實伏思州縣職
　　司民社遇有賊匪竊發攻擾城池率衆防䕶原属
　　職分應為之事但該員等先事籌辦保守危城亦
　　有微勞此内靖逺縣知縣黄家駒已於失察哈彦
　　哈得成聚集禮拜寺謀逆一案㕘奏革職凃躍龍
　　亦有失察馬文熹從逆之咎其功過兩不相掩可
　　否請
㫖将凃躍龍楊芳燦黄家駒送部引
見量加奨擢之處出自
皇上天恩再署塩茶㕔同知敦柱於本年三月甫經到
　　任因盤查鄉倉等事未能在城四月十四日一聞
　　田五糾衆謀逆之信該處本係土堡又經坍塌敦
　　柱即自行捐貲上𦂳修理整齊並選募民夫督同
　　兵役上城防守田五起事見海城戒禦甚嚴不敢
　　攻擾逕撲西安州土堡該署㕔即帶領兵役前往
　　小山将田五之兄田友及犯属六十餘名口悉數
　　擒獲又陸續拏獲逆回李可喜等六十三名俱經
　　前督(臣/)李侍堯審明正法尚属能事該員已於失
　　察田五起事案内同知府王立柱㕘奏革職拏問
　　解交刑部治罪将來定案時可否仰懇
聖恩量為末減之處恭候
欽定至協同守城出力各員除吏目朱爾漢已經奉
㫖送部引
見外所有遊擊富成守備趙邦選及奪回通渭縣城之
　　都司福徳保岱什衣千總蘇朝候補通判呉廷芳
　　候補知縣陶廷珍保寜吏目李元龍典史葛宗仁
　　曾對揚相應奏明請
㫖一併交部議叙以示奨勵再副将八十五因前次𠞰
　　捕鷹窩石賊匪未能悉數殱擒業經叅奏革職查
　　該員於回匪起事時帶兵𠞰捕殱戮多人尚属奮
　　勉其擊散鷹窩石賊匪後即奉前督(臣/)李侍堯檄
　　調令其帶兵速至軍營與玉柱之専委搜捕餘匪
　　者不同且該員年力精壮熟識營務合無仰懇
聖恩将該員留於甘省差遣効力俟将來遇有都司缺
　　出酌量題補則該員感激
天恩愈益奮勉而甘省得一熟練之員於營伍亦属有
　　禆奏入
上諭内閣曰凃躍龍楊芳燦及革職之知縣黄家駒俱
　著送部引見富成趙邦選福徳保岱什衣蘇朝呉廷
　芳陶廷珍保寜李元龍葛宗仁曾對揚俱著交部議
　叙八十五著留於甘省交福康安差遣委用遇有都
　司缺出酌量題補
　　同日福康安又奏言竊照逆匪馬四娃其原籍大
　　通住居兄弟及伊繼父繼父之子前經(臣/)宻飭西
　　寜府巴海查拏兹據該府縣等選𣲖幹役将各犯
　　解送前來(臣/)率同陞任按察使陳步􁧤提集案犯
　　逐加研訊縁馬四娃本係回民蘇大朋之子過繼
　　與回民馬良賔為子馬良賔又生有二子馬正孝
　　馬正福該犯馬四娃本生父母俱故兄弟蘇旺福
　　等六人該犯於乾隆四十一年出外謀生即在馬
　　營教授回經總未回籍本年五月遂與張文慶糾
　　衆起事(臣/)恐馬良賔蘇旺福等與馬四娃有往來
　　勾通情事嚴訊馬良賔堅供馬四娃出外多年久
　　不見面馬營至大通千有餘里實不知有謀逆情
　　事又據蘇旺福等堅供馬四娃自過繼馬姓之後
　　久絶往來實不知伊在外謀逆等語加以刑訊矢
　　口不移(臣/)思馬良賔蘇旺福等如果知馬四娃在
　　外糾衆謀反即使大通相隔遥逺未能潜赴賊營
　　亦必慮及牽連縁坐預行逃避㫁無静候查拏之
　　理所供似無遁飾查馬四娃聚衆謀逆為石峯堡
　　賊首實属罪大惡極所有該犯繼父繼父之子及
　　本生兄弟俱應概予縁坐以昭炯戒(臣/)於審勘後
　　即委按察使陳步􁧤會同(臣/)標中軍副将王彚将
　　馬良賔馬正孝馬正福蘇旺福蘇旺木海木賽乙
　　的里七名綁赴市曹按名正法訖該犯三兄蘇旺
　　成業經飛咨伊犁将軍查拏俟解到續行審辦其
　　各犯婦女幼孩統候併案發遣所有馬四娃祖父
　　坟墓現飭該地方官刨挖剉骨揚灰
　　福康安又奏言鹽茶㕔所属小山地方為逆回田五
　　起事之處嗣即攻破西安州土堡由裴家堡松栢
　　子崖永安堡板窑溝柴薪梁新寨溝小紅溝一帶
　　搶掠村庄遂至靖逺縣城外約會糜子灘賊匪攻
　　撲一晝夜遁回馮家園打喇赤狼山與官兵相遇
　　接仗田五中鎗自戕餘黨自馬營水竄至官川勾
　　結從逆回匪復行蔓延又在馬家堡設計翻山遁
　　逃竄聚石峯堡肆行滋擾彼時賊踪所過地方屢
　　奉
恩綸撫卹普蠲本年錢粮又豁免厯年積欠(臣/)已節次
　　派員會同地方官妥協辦理務令均沾寔惠現今
　　軍務告蕆(臣/)於八月十八日自固原起程周厯查
　　察次日至海城係塩茶㕔同知駐劄地方離西門
　　十五里即田五所住之小山該處逆惡二十餘家
　　𠞰洗浄盡現已並無一人土房數間窑洞十餘處
　　俱經鏟填平燬其田五祖父塚墓亦已刨挖起出
　　屍身剉骨揚灰至城内回民八十餘户曾經帮同
　　守城出力者夾道跪迎情形甚属感懼過海城四
　　十里即西安州該處本係土堡又頽廢殘缺處甚
　　多而署都司王宏毅已先帶兵至塩茶協同守城
　　是以賊至不能守禦即被攻破賊亦未及停留焚
　　掠止刦開軍器庫搶取旂幟刀矛數件而逸至經
　　過劉家井打喇赤狼山馮家園各地方俱係官兵
　　與賊打仗處所(臣/)又從小道繞至馬營水官川馬
　　家堡一帶巡查該處兩旁皆係崇巒叠嶂中間一
　　道山溝約長二百餘里總名官川此内各村庄回
　　民雜居回人約有六百餘户從賊者居其半俱經
　　殱戮浄盡現存三百餘户皆安静畏法良回其首
　　報引拏餘賊一百七十餘名有監生馬如仁及馬
　　良才馬良能三人尤為出力(臣/)将馬如仁賞給千
　　總頂帶馬良才等優加賞賚以示鼓勵至馬家堡
　　靠山居險路逕叢雜
聖明於數千里外早慮及賊匪翻山遁逃而剛塔帶兵
　　惟知在堡前攻𠞰並不嚴宻圍堵誠難辭咎二十二
　　日至靖逺城内民居稠宻市肆殷阜皆因地近黄
　　河土沃樹繁於甘省迤東各州縣中較為富庶是
　　以為賊所覬覦幸該處本有存城兵百餘名又遊
　　繋富成自省城帶兵六百名於四月二十日辰刻
　　至縣賊匪即於巳刻攻城兵民協力守禦将賊擊
　　退而田五所勾結之内應逆回一百三十餘名又
　　俱先行拏獲正法賊始沮喪而遁(臣/)傳集縋城殺
　　賊武生劉養鵬兵丁范大全面加奨慰即行㧞
　　補外委其餘守城出力並拏獲内應之兵民夫役
　　及老教回民軍流遣犯俱經分别奨賞(臣/)即由靖
　　逺渡河至田五糾約附逆之糜子灘查勘該處回
　　民百餘户盡數從逆節經殱戮搜捕浄盡各犯家
　　属久經跳河溺斃又賊過糜子灘時迫脅漢民展
　　廷隆不從将伊一家五人殺死經前督(臣/)李侍堯
　　奏明奉
㫖賞䘏今查展廷隆尚有一子(臣/)傳令進見慰撫優加
　　賞䘏又經過萱㡌塔蔡家河等處俱係萬山環繞
　　一徑盤紆所過山溝窑洞俱令隨帶弁兵逐細搜
　　查寔無竄匿餘匪(臣/)於二十五日進蘭州省城闔
　　城士庶民回扶老㩦幼至黄河西岸夾道迎迓其
　　歡欣愛戴俱出至誠所有經過各属回民(臣/)親加
　　曉諭以厯次欽奉
諭㫖不肯波累株連逾格
恩施宜各安分守業至從前倡設新教各逆犯俱各身
　　膺寸磔妻子殱戮靡有孑遺此後惟當觸目警心
　　痛自改悔諄切開導該回民等均知感激愧畏其
　　被賊擾累各村庄俱已綏輯寜居廬舍被燬者亦
　　皆修葺苫葢現在按户撫䘏散給口粮貧民無不
　　歡呼感戴其未經被賊各属秋禾俱已收穫登塲
　　在田油麥糜子雜粮亦各茂盛黄熟農民歡忭景
　　象恬熙再(臣/)所過地方遼濶山嶺重叠大概荒蕪
　　處居多皆因地土磽确不能墾種是以人民稀少
　　墩戍亦属寥寥前經
　奏請添汛設兵仰䝉
俞允容俟查明會同該提督等酌議妥辦
　　福康安又奏言(臣/)行抵固原薩炳阿所領左哨兵
　　丁俱在本營既可就近傳詢而凉州守備福泰原
　　帶未經被傷弁兵亦已調取前來當即詳加訊問
　　嚴切跟究據凉州外委黄雲王永隆兵丁李印祥
　　徐奉得等同供我們跟隨松山營守備福泰於六
　　月初八日自中腦泉起程由荒草嶺黑石山張牙
　　水口一帶捜捕賊匪初九日未時至白楊嶺福守
　　備領衆兵尋取柴水造飯忽有賊匪八九十人從
　　南面山溝内突然衝出與官兵接仗官兵猝不及
　　防衝為兩處賊人分作三股一股堵截張牙水口
　　道路兩股又分左右接仗正在攪殺時有蘆塘營
　　遊撃藺發甲帶兵到來将賊人用鎗擊退賊匪走
　　上山梁彼時天色已晚官兵隨佔據張牙水口石
　　嘴放鎗抵禦次日黎明有副将玉柱帶兵從南山
　　梁下來賊始竄逸查看陣亡官四員陣亡兵丁二
　　十九名當時寔無首先退潰之人况該處三面皆
　　係高山一面下臨黄河賊又接住路口無從退避
　　等語(臣/)以該弁兵等所供未足憑信嚴加駁詰並
　　詢之遊擊藺發甲等據稱該處地勢及遇賊情形
　　尚属相符查福泰帶兵百餘即使尋柴造飯亦應
　　預為防備何至猝遇賊匪八九十人衝出即失利
　　損傷是始而輕敵大意既而怯懦無能緑營積習
　　殊堪痛恨除陣亡守備福泰千總趙良樞夏治外
　　委泰玉陣亡兵丁二十九名遵
㫖毋庸議䘏業於造冊時扣除外其現存弁兵内雖無
　　首先退縮之人亦未便置之不議應将黄雲王永
　　隆革去外委兵丁李印祥等交與凉州鎮總兵各
　　加重責示儆至遊擊薩炳阿所領左哨兵丁孰先
　　退走之處詢問該遊擊據稱當日遇賊打仗頭帶
　　石傷即覺昏沉寔不曾見兵丁内誰先退潰等語
　　隨提集弁兵切寔研究令将首先退潰之人據寔
　　舉出並諭以如隐飾不舉即将伊等全行治罪該
　　弁兵等始猶互相推諉嚴切究詰始據左營把總
　　白禮外委田生龍等供稱本年四月二十三日在
　　打喇赤遇賊打仗正在攪殺之際見本哨左營兵
　　丁王天良前營兵丁朱廷奎先行退走彼時有本
　　隊目兵楊和中周禄一同看見隨詢之楊和中周
　　禄所供與把總白禮等相符(臣/)即提該兵詢問初
　　猶狡賴迨衆兵互相指証該二犯亦俯首無辭(臣/)
　　查緑營官兵向來怯懦皆由不能明曉軍律所致
　　今左哨兵丁王天良朱廷奎既查明首先退潰理
　　應正法示衆隨傳集各營兵丁向其明白曉諭以
　　官兵征𠞰賊匪臨陣退縮兵不顧将按軍律必當
　　正法與其退縮而就戮不如争先殺賊成功既可
　　以邀賞叙萬一死事子孫家属亦可得優䘏况未
　　必死於賊而退回者必死於法王天良朱廷奎即
　　係前鑒曉諭畢将該二犯正法訖俾各營兵丁咸
　　知儆惧(臣/)又思兵丁臨陣畏縮皆因該管将弁平
　　日約束不嚴毫無訓練以致畏怯退潰亦應嚴加
　　懲創所有帶領左哨之把總白禮徐浚得穆緒才
　　外委田生龍王榮夀化天沛武滿魁七員均應革
　　職發往伊犂効力贖罪遊擊薩炳阿統率左哨所
　　帶石傷尚輕即不能管住衆兵任其退走亦難辭
　　咎相應請
㫖一併革職均奏入
上諭該部知之
　　十三日乙丑
上命軍機大臣傳諭福康安曰從前賊回滋擾静寜州
　時驛路阻滯所有五岱等在伏𦍑縣拜發奏摺係涇
　陽驛差人探路步行傳送當經傳諭福康安查明傳
　送之人優加奨賞現在尚未據覆奏逆回梗阻驛路
　該驛能差人歩行傳送軍營𦂳急文報尚属可嘉着
　福康安即查明當日傳送何人如係千把外委即應
　量予陞等或係兵丁亦應酌賞銀兩以示鼓勵
　　二十日壬申福康安奏言(臣/)前於七月十三日接
　　據副将趙繼鼎禀稱初十日抵馬家河外委趙宗
　　先帶兵四十四名於前一日駐守山梁賊匪已将
　　地保馬寅等三人殺死逼脅該處回民男婦大小
　　一百餘人齊上空堡正在查問間逆匪俱從堡子
　　内呐喊撲出約有五六十人當即帶兵進𠞰殺傷
　　賊匪數名賊遁入堡内不出一面飛調安定守城
　　官兵前往攻打十一日攻開賊堡賊匪乘間竄逸
　　隨入堡内将男婦大小一百餘名悉行殱戮追至
　　馬家寨殺死男婦七十餘名口及至高家灣地方
　　又遇賊百餘人抵拒官兵傷斃外委趙宗先及兵
　　丁數名經官兵𠞰殺多人餘仍竄逸請飭發兵追
　　𠞰隨派侍衛額爾登保副将和倫帶兵七百餘名
　　馳往該處督同搜捕追至昌家岔青嵐山個家岔
　　劉家店一帶陸續殺傷數十名餘被各路官兵截
　　拏及縣役鄉保等擒獲三十餘名又追急自戕數
　　名此項賊匪方得殱除浄盡(臣/)思馬家河回民既
　　經被賊逼脅上堡扺禦誠如
聖諭即與從逆無異不得復稱為良民但當趙繼鼎攻
　　開賊堡時賊匪業已乘間竄逸該副将即應督兵
　　上𦂳追𠞰至堡内餘剰老弱婦女無難查辦乃該
　　副将不以追賊為急帶兵入堡先行殱戮且該處
　　回民既畏惧賊匪裹掠紛紛竄逸該副将帶兵順
　　道搜捕凡遇被難奔逃藏匿回民並不訊取親供
　　問明是賊與否即一併𠞰殺尤不免濫及無辜况
　　追至高家灣尚有餘賊一百餘人與官兵接仗查
　　馬家河逃回之賊僅止二十餘人則此百餘人即
　　係堡内逸出帮同拒捕者其該副将前此所戮非
　　盡係真賊可知實難辭辦理不善之咎惟念該副
　　将究属無心誤殺是以
　奏請革職發往伊犂効力贖罪奏入
上諭内閣曰前因閲刑部核覆阿桂福康安㕘奏洮岷
　協副将趙繼鼎治罪摺内有外委趙宗先前往馬家
　河拏賊時賊匪聞信逼脅回民男婦大小一百餘人
　齊上空堡抵禦等語是該處回衆業經聚衆抗拒不
　得謂為戮及無辜當經降㫖詢問福康安兹據覆奏
　馬家河回民男婦一百餘人寔俱經被賊逼脅上堡
　惟該副将順道捜捕時並不訊取親供一併𠞰殺難
　辭辦理不善之咎等語回民既從賊上堡抵禦且外
　委趙宗先等皆被傷害是其抗拒傷官已不得復稱
　為良民趙繼鼎於前往捜捕時不待取供即加殱戮
　固未免失之冐昩然緑營将弁往往遇賊怯懦今該
　副将能奮勇殺賊其失尚属可原趙繼鼎著加恩免
　其治罪留於陜甘遇有遊擊缺出題補
　　同日福康安人奏言據安定通渭等縣解到從賊
　　逆犯哈九等二十七名縱賊縣役張金王福士二
　　名又縁坐犯属馬彦等二十二名(臣/)逐一提集嚴
　　訊此内哈九黄明撒中才係糜子灘從逆回匪隨
　　同田五攻撲靖逺城又在白楊嶺傷害官兵情罪
　　重大張金身充縣役奉差往喚張文慶乃以田五
　　造反牽連之語私相告知該犯本係回人又與張
　　文慶同族認識故為透露消息顯属知情縱逆王
　　福士係通渭縣頭役奉差查拏要犯並不親至該
　　庄輒令張文慶族人張金前往以致洩漏風聲張
　　文慶得以糾衆滋事及賊至城下不知隨同該縣
　　固守城池反聴賊人指使将監中回犯全行放出
　　實属藐法縱賊楊世禄等二十一名均各供認被
　　賊逼脅或隨同抗拒官兵或為賊跟役属實白鳯
　　白文亦於賊匪藏避該庄隐匿不首馬自成係小
　　山逆回田養順姻親因接取伊妹透露消息均属
　　有心黨惡以上逆犯哈九等二十九名又縁坐回
　　犯馬彦等二十二名俱應概予駢誅(臣/)於審明後
　　即派委陞任按察使陳步􁧤(臣/)標中軍副将王彚
　　監視行刑按名正法以浄根株而示懲創現又據
　　安定縣知縣陳善儀禀報選派幹役於各處深山
　　僻洞内搜獲糜子灘餘匪劉天全毛大毛六娃子
　　三名又伏𦍑縣知縣楊芳燦稟報拏獲從逆之犯
　　馬萬蒼一名已飭迅速妥解俟解到後即上𦂳審
　　辦
　　福康安又奏言(臣/)於二十五日至蘭州省城據静
　　寜州解到暫留候質之田守載等十五犯(臣/)覆加
　　鞫訊此内田守載係首逆田五胞姪田重交係李
　　自黨繼妻隨嫁之子張泰係張文慶之子馬三十
　　七係張文慶之壻俱首先隨同造反馬見幾之弟
　　馬建業及馬訓馬伏徳馬保馬廷芳楊存義馬友
　　馬金玉之弟馬明玉黄明等或隨賊撲攻城池或
　　沿途搶掠村庄情罪重大馬如虎為馬文熹登記
　　入夥姓名馬徳預聞張文慶逆謀均属法無可貸
　　前因解送熱河各要犯或有供出别項情節應須
　　訊問之處是以将田守載等暫留候貭今已無可
　　貭訊未􁀙久稽顯戮又安定縣解到六十九等十
　　八犯隆徳縣解到任秀等四犯通渭縣解到王忠
　　元等四犯伏𦍑縣金縣解到丁再學馬海達等二
　　犯(臣/)逐一提集研鞫俱各供認被賊逼脅或隨同
　　拒敵官兵或為賊服役属實又静寜州解到底店
　　掌教馬伯倫鄉約馬相寅二犯雖於底店回匪未
　　經起事之先即被該署州凃躍龍傳至州城差人
　　看守未反從逆似有一線可原但(臣/)細核情節該
　　二犯身充掌教鄉約底店及附近村庄九百餘户
　　盡數從逆皆由該二犯平日毫無管教約束豈能
　　置身事外况首惡馬文熹置造軍器糾集黨羽該
　　二犯既係掌教鄉約安得諉為不知何以不先行
　　出首是該二犯仍應照隱藏謀反大逆律正法又
　　塩茶㕔解到回匪趙得隆于首逆李自黨藏避該
　　庄隱匿不首實属有心黨惡以上逆犯田守載等
　　四十六名又縁坐回犯沙倉等五名均當概予駢
　　誅(臣/)於審明後即按名正法以彰
　國憲
　　福康安又奏言(臣/)遵
㫖即傳守備池清向其嚴切究詰據供當日在馮家園
　　遇賊接仗時我見官兵失利損傷心中着急即帶
　　領兵丁數十名先上山梁佔據其餘各兵始陸續
　　上山站住擲石放鎗将賊擊退我就帶領餘剰官
　　兵赴劉家井大營若衆兵上山我在山下一人一
　　騎安能抵禦衆賊如使我預先退避又何能復帶
　　領餘兵前赴大營等語(臣/)又傳集原領兵之把總
　　外委以及旗隊目兵隔别訊問所供亦属相符是
　　該守備實係帶兵上山尚無退走情事但賊匪不
　　過烏合之衆池清帶兵二百名雖遇賊五百餘人
　　亦何至不能扺禦誠如
聖諭即使查無退走情事亦止當免其一死豈可復令
　　忝列戎行(臣/)前摺未将該守備聲請革職實属踈
　　漏應請
㫖将守備池清革職並發往伊犂効力贖罪以示懲儆
　　均奏入
上諭該部知之
　　福康安又奏言查馬明心倡立新教常往來河州
　　之洪濟槁唐家川及伏𦍑等處傳習煽惑是以該
　　數處黨羽較多其河州所有徒弟馬得明等于蘇
　　四十三肆逆攻破河州及由洪濟槁唐家川往攻
　　蘭州時俱經糾合從逆有臨陣被官兵殱戮者有
　　拏至蘭州省城正法者親属縁坐婦女幼孩俱已
　　發遣(臣/)留心細訪現在實無餘孽存留至伏𦍑縣
　　拜從馬明心為師之馬得建等十六名於四十六
　　年𠞰滅賊匪後經大學士公阿桂等派按察使福
　　寜前往按名拏獲解至省城審明各該犯等與撒
　　拉爾逆回住居遥逺向不認識蘇四十三實無從
　　逆情事但既拜從馬明心為師甘心崇奉即與逆
　　黨無異業将馬得建等於省城正法因各該犯附
　　從馬明心在蘇四十三未起事之前尚無通賊實
　　跡是以免其縁坐此次賊匪起事攻擾伏𦍑(臣/)恐
　　各該犯子嗣内有乘機勾合以圖報復者曾飭該
　　縣宻加訪察嗣據禀稱各該犯家属尚知儆惧畏
　　法並無從賊之人而馬得建之子馬映龍於賊匪
　　未攻城之先出首城中内應馬中驥蘇玉竒等十
　　四名帮同該縣楊芳燦竭力擒拏正法迨賊匪攻
　　城同回民鄉約白中偉分駐守禦最為出力經前
　　督(臣/)李侍堯
　奏明賞給千總職銜以示鼓勵(臣/)查河州伏𦍑二處
　　馬明心徒弟俱被官兵殱斃並拏獲正法属實但
　　當日亦止據顯有形跡者查拏辦理而自馬明心
　　正法之後各属回民學習新教者仍有一半總由
　　馬明心首先倡立輾轉流傳若言各属必無馬明
　　心徒弟(臣/)亦難以盡信現在通省回民感激畏惧
　　安静守法自不便復事捜求致滋紛擾(臣/)惟有時
　　刻留心宻飭各属稽查防範遇有傳經惑衆煽誘
　　滋事之人即宻速查拏從嚴究辦以期防微杜漸
　　永底敉寜其馬泉灣之馬三阿渾馬如龍二犯馬
　　如龍業據安定縣拏獲審明正法馬三阿渾據獲
　　犯張泰等供稱在石峯堡賊營已為官兵殱戮又
　　官兵在雲霧山打仗時擒獲賊目馬玉華一犯當
　　時於訊取供詞具奏後即經正法奏入報
聞
　
欽定石峯堡紀畧卷十八
欽定四庫全書
欽定石峯堡紀畧卷十九
　　十月初三日乙酉
上命軍機大臣傳諭福康安曰昨召見提督俞金鰲㨿
　奏稱逆囬經過地方所有廟宇俱被焚燒神像亦多
　殘毁此皆逆囬惡貫滿盈以致獲罪神明自取殱滅
　其有廟宇未經焚燒而神像殘燬者自當量為修葺
　裝塑整肅若所燒各廟宇址全無者即不必另行建
　葢著傳諭福康安查明辦理又據奏稱聞得従前陜
　甘兵丁平日皆預備乾糧一遇徴調即可尅期起身
　自平定準噶爾回部之後遂因循不復儲備䒭語兵
　丁乾糧自當平時籌辦以偹緩急之需如恐有霉朽
　原不妨出陳易新抵放兵餉並著留心妥辦以復従
　前舊制
　　同日
上諭内閣曰川省屯練降畨兵丁因従前甘省蘇四十
　三滋事及本年𠞰滅石峯堡逆回兩次俱經徴調㑹𠞰該
　兵丁等由松潘一帶逺赴軍營俱能踴躍抒誠急公趨事
　但因向来徴調係在口外地方程站不逺一切背負騎䭾
　自行備辦未經議給夫馬今既由鄰省檄調該兵丁等跋
　渉維難自應照緑營兵丁之例一體給與夫馬以昭體恤
　現在軍務告蕆該兵丁等整旅回川嗣後每遇鄰省有調
　𣲖之事著給與夫馬俾利遄行以示優恤屯畨之至意
　初九日辛夘福康安奏言(臣/)查甘省原額設兵五萬六
　千六百餘名陕西省原額設兵三萬四千五百九十餘名
　除莭次裁撥移駐新疆屯防眷兵及扣留公糧公費養
　亷不補外通計陕甘二省止存兵五萬五千九百餘名
　較原額少兵三萬五千二百餘名乾隆四十六年欽奉
諭㫖以邊陲重地捍衛宜嚴特令酌籌添補共添實兵
　　一萬二千七百餘名合之舊存兵額約有七萬列
　　鎮分營兵力不為不厚惟是前此酌添兵數其重
　　在於督撫提鎮各標令各添兵數千以資鎮守而
　　供調遣次則𦂳要營堡添兵數百名至數十名不
　　䒭以扼要隘而重稽查至州縣之防禦墩戍之稀
　　疎本未議及(臣/)到省後詳加體訪甘省河西各屬
　　原設營堡墩汛尚為嚴宻惟自蘭州迤東至涇州
　　一千餘里道路綿長北控邊城南通隴蜀兼以崇
　　山峻嶺重複盤迴外則畨族環居内則民回錯處
　　大路各府州縣原設防兵無㡬墩戍寥寥不足以
　　資防禦今擬於平凉府䒭處添兵自一百數十名
　　至數十名不䒭則平時既可備差操有事亦足供
　　守禦又於地方空濶處酌添墩堡數十座撥兵分
　　駐俾聲息相通並常令其㑹哨周巡則奸宄不至
　　於潜藏而匪徒亦易於緝獲查平凉府原設兵五
　　百名除分防外存城兵止三百六十三名該處城
　　池較大為甘省門户今擬添兵一百五十名以足
　　六百五十名經制外委一名額外外委三名六盤
　　山䒭處要隘添一營汛設千總一員經制外委一
　　名額外外委一名兵一百名以資防範而附近底
　　店潘隴山䒭處均可稽查彈壓静寧州原設兵三
　　十五名今擬添兵一百十五名以足一百五十名
　　經制外委一名額外外委一名隆徳縣原設兵四
　　十名除分防外存城僅十六名今擬添兵二十四
　　名額外外委一名並於通衢大路舊有汎戍空濶
　　處添安墩堡三十九座務俾聲勢聨絡又通渭所
　　屬之馬營監為舊時縣城民居稠宻南達通渭伏
　　羌北連㑹寧安定乃適中之地擬於該處酌添一
　　營設逰擊一員把總二員經制外委三名額外外
　　委四名兵五百名酌定存營兵三百名以資控制
　　彈壓其餘二百名在於四處扼要之所安墩堡四
　　十座而附近之石峯堡馬家堡官川等處均可巡
　　查稽察庶奸宄不至於潜藏又通渭䒭縣原設額
　　兵太少不但有事不足以資守禦即平時亦實不
　　敷差遣今擬於原設額兵之外清水縣添兵十名
　　通渭寜逺伏羌漳縣各添兵十五名禮縣西和秦安兩當各
　　添兵二十名均足三十名之數荘浪地方係縣丞分駐添
　　兵三十名三角城等處添兵四十名又自固原至靖逺四
　　百餘里地方遼濶回民雜處靖逺至省三百餘里萬山
　　環繞逕路縈紆舊有墩戍甚属寥寥聲勢不能聫絡
　　今擬添兵二百二十名分安墩堡四十四處星羅碁
　　布庶可以壮聲勢而重巡防(臣/)通盤籌畫此次添
　　設營汛共需官弁二十三貟内逰擊一員守備一
　　員千總一員把總三員經制外委六名額外外委
　　十一名兵丁一千三百四十名額外外委即在各
　　兵數内核計毎年共應需額餉三萬四千餘兩
　國家經費有常不可不通盤籌酌查陜省下馬闗一
　　營止設兵二百二十餘名即有逰擊一員於營制
　　未協該營有守備一員足資統轄應将逰擊裁移
　　馬營監分防管領此外于西安軍標撥守備一員
　　千總一員把總二員經制外委三名固原提標撥
　　出把總一員經制外委二名寧夏鎮標撥出經制
　　外委一名足敷分駐所需兵丁一千三百四十名
　　於督撫提鎮各標及各協營内擇其不近邊闗又
　　非大路並無畨回錯處無甚𦂳要兵額較多之處
　　将零星尾數裁移抽撥已敷應用如此通融辦理
　　則應設營汛墩堡地方可以照數増添防守既益
　　森嚴聲勢更加聫絡而各營抽掣兵丁無㡬亦不
　　至兵力單弱庶
　帑不虚縻兵歸實用至官兵應需衙署房間及新添
　　各處墩堡詳加計算應需工料銀二萬四千餘兩
　　(臣/)酌量於新兵緩立馬匹節省草乾料豆銀兩内
　　動用葢建以備官兵棲止毋庸支銷正項錢糧其
　　應抽撥兵丁各營分先期令各該将備切實攷騐
　　核其年力衰庸弓馬平常及新補各兵内年輕技
　　藝生疎者按照定數目預行裁退以便新定地方
　　就近募補分駐於地方有禆謹繪圗貼説恭呈
御覽奏入
上命軍機大臣傳諭福康安曰據福康安奏酌𣲖營汛
　分駐官弁兵丁於陜甘兩省各標營裁移抽撥一摺
　已交軍機大臣㑹同該部議奏矣但閱奏到圗内如
　隆徳縣現添兵二十四名除分防外存城兵止有四
　十名通渭縣添兵十五名存城兵亦止有三十名該
　處地方遼濶究未足以資巡防而壯聲勢今于該省
　裁移抽撥之外再淮其添設額兵三千名著傳諭福
　康安即通盤籌畫如隆徳通渭等處係縣城而兵力
　尚單者即酌量増添毎處約須有兵百名其餘各要
　隘處所亦一體均匀添派務俾兵勢聫絡足資防衛
　稽查方為詳妥此摺暫行存記俟酌議添兵奏覆到
　日一併議奏再降諭㫖
　　福康安又奏言前奉
諭㫖各處村庒被賊搶掠受害百姓究有若干官兵節
　次打仗陣亡者究有若干並著查明據實覆奏欽此
　　查此次逆回田五自鹽茶㕔所屬之小山起事即
　　攻破西安州土堡由裴家堡松栢子崖永安堡板
　　窑溝柴新梁新塞溝小紅溝一帶搶掠村庒撲攻
　　靖逺縣城被官兵擊退遁回馮家園打喇赤狼山
　　與官兵相遇打仗田五中鎗自戕餘黨自馬營山
　　竄至官川勾結従逆回匪復行蔓延又在馬家堡
　　設計乗間翻山遁逃竄聚石峯堡肆出滋擾攻破
　　通渭圍攻伏羌直至華亭清水秦安又勾引底店
　　賊匪馬文熹攻擾静寧搶掠化平三合通邊各村
　　庄計賊踪所過千有餘里而其往来搶劫村庄被
　　其荼毒者甚多兹據各州縣查明稟報被賊搶掠
　　大小村庄一千二百餘處傷斃大口一千六百九
　　十六名小口三百三十三名現已給予撫䘏銀兩
　　至官兵節次與賊打仗陣亡者自六月十一日起
　　至七月初五日止陣傷官兵六十四名其従前跟
　　隨剛塔明善䒭莭次與賊打仗陣亡官兵六百八
　　十五名共七百四十九名奏入
上諭内閣曰據福康安奏查明逆回自小山起事勾結
　蔓延賊踪所過千有餘里搶掠村庒傷斃人口各數
　回民䒭久列編氓即與齊民無異况甘肅地方薄瘠
　時有灾歉國家恵愛邊氓蠲賑之事㡬于無嵗不有
　其沾被恩澤獨較他省為優回民䒭同隸版章百十
　餘年受㤙最重乃于光天化日之下竟敢創興新教
　惑衆肆厥鴟張攻城掠堡擾害良民蹂躪村庒傷斃
　人口如許之多罪悪貫盈神人共憤究其起事之
　由係田五䒭久蓄逆謀各處新教回民暗相煽惑肆
　行不法並非因地方灾歉不加賑恤與夫縦容貪官
　汚吏擾累百姓激變生事可見逆回䒭狡獷性成膽
　敢殺害良民梗悖王化前将生擒首逆張文慶等解
　赴行在親加廷訊刑夾盡法處治按律寸磔其名下
　家屬亦已誅無孑遺尚不足以洩忿恨而快人心其
　従逆各犯名下分賞為奴幼孩一經逃逸拿獲後即
　立時正法以懲兇孽此皆逆回䒭自取罪戾所致嗣
　後各省回衆務宜各知警愓安静守法勉為良民以
　田五張文慶䒭為戒将此通諭中外知之
　　福康安又奏言據安定通渭伏羌等縣解到従賊
　　逆犯劉天全等四名又縁坐犯屬馬福海䒭三十
　　三名臣逐一提犯嚴切鞫訊劉天全毛大毛六娃
　　子係糜子灘従逆回匪隨同田五撲攻靖逺城又
　　在白楊嶺抗拒官兵罪大惡極未便稽誅毛六娃
　　子雖年甫十四但従賊日久亦難輕縦蔡三十六
　　従賊服役法無可貸又縁坐回犯馬福海䒭三十
　　三名或父兄従逆或子弟附賊均應概予騈誅(臣/)
　　於審明後即派委按察使汪新(臣/)標中軍副将王
　　彚監視行刑按名正法以彰
　國憲嗣又據署靖逺縣知縣通判吴廷芳選派幹役
　　於邊沙溝地方拏獲糜子灘餘匪馬二娃子一名
　　已飭迅速起解俟解到即上𦂳審辦(臣/)仍嚴飭各
　　屬實力捜拏如有潛逸匪犯務期盡數擒獲毋使
　　一名漏網再(臣/)前奉
諭㫖田五李鬍子及張文慶大通阿渾䒭祖父墳墓亦
　應刨挖起出屍身一併揚灰以為叛逆者戒欽此除
　　田五祖父胞兄墳墓在小山地方已經刨挖揚灰
　　此外各逆犯祖父墳墓當即分派各該府前徃查
　　辦並令刨挖時傳集回衆明切曉諭以為叛逆者
　　戒兹據各該府稟稱李鬍子即李可魁其父李自
　　党業經解送熱河凌遲處死家屬婦女盡行正法
　　李自党之祖李朝佐父李仲墳墓在相離老鴉溝
　　三十里之界牌庒張文慶之祖張其金父張成墳
　　墓即在草芽溝地方馬四娃之本生祖蘇友順因
　　運送軍糧在口外病故骨殖並未回鄉其祖母李
　　氏當即再醮不知下落馬四娃之親父蘇大鵬母
　　馬氏在于大通縣南門外埋塟該府䒭親赴各該
　　處齊集回衆刨挖墳墓起出各屍剉骨揚灰回民
　　觀者咸稱各兇犯孽由自作天網難逃情形甚知
　　儆畏䒭語並飭于各該州縣城市村鎮凡有回民
　　之區遍行出示曉諭以示鑒戒奏入
上諭該部知之
　　福康安又奏言查馬見㡬一犯于官兵抵石峯堡
　　時首先投出欲将首逆等擒獻及賊人商謀逃竄
　　復遣家屬到營宻稟官兵得先為預備因有一綫
　　可原奉
㫖従寛免其一死永逺監禁仰見
皇上法外之仁至馬見㡬之妻馬馬氏子馬四娃子年
　　十三嵗俱在静寧州監禁該犯馬見㡬究曽従逆
　　眷口亦難聼其自便應仍交該地方官嚴加管束隨
　　時稽查至馬見業一犯久經従賊自未便因其兄
　　業經免死概従寛宥前已審明同田守載䒭一併
　　正法所有馬見業之妻馬張氏倂年未及嵗子女
　　三名現在倂案發遣奏入
上諭曰馬見㡬之妻子亦當發伊犁給兵丁為奴
　　福康安又奏言查明善所帶退回之各将弁兵丁
　　雖續經派入将軍提鎮帶領亦有打仗出力者其
　　功僅足以抵罪誠如
聖諭豈可濫邀賞敘現已查明概行扣除所有抵店石
　　峯堡兩次在事出力之大小員弁侍衛章京滿漢
　　屯土各營官兵臣前經會同大學士公阿桂秉公
　　查核分别等地現已将各冊送部遵
㫖議敘其有出衆超等奮勇當經指名保奏䝉
恩陞用至莭次打仗陣亡受傷官兵前經屢奉
諭㫖查明照例一體䘏賞内除白楊嶺遇賊打仗始而
　　輕敵大意繼又怯懦無能所有陣亡守備福泰千
　　總趙良樞夏治外委秦玉陣亡兵丁二十九名遵
㫖毋庸議䘏又捜捕馬家河餘匪之外委趙宗先聲稱
　　一倂𠞰洗以致賊匪逼脇回民入堡抵拒該外委
　　不能抵禦被賊殺死咎由自取業經
　奏明毋庸議䘏應一倂扣除外查此次𠞰滅賊匪自
　　六月十一日起至七月初五日止底店石峯堡打
　　仗並各處捜山遇賊打仗共陣亾官弁四員兵四
　　十一名傷亾官一員兵十八名其四五六三月跟
　　隨剛塔明善等在打喇赤馮家園狼山馬營監伏
　　羌雲霧山石峯堡鄒家河等處打仗陣亡官十八
　　員兵六百四十四名傷亡兵二十三名並受傷各
　　營官弁兵丁(臣/)逐一詳悉查明數目分别受傷實
　　在䒭第造具清冊咨送兵部查議辦理至此甘省
　　各驛馳逓文報之弁兵人䒭俱已酌予賞賚其承
　　辦驛站䕶送兵差之各員(臣/)亦已遵
㫖查明分别等第咨部議敘奏入
上諭該部知之
　　十七日己亥軍機大臣㑹同刑部奏言竊照甘省
　　失察逆回修堡打造器械各員前經奉
㫖交臣等嚴審定擬具奏嗣據該旗将已革道員文徳
　　先行解部並于九月十五等日據陜甘總督福康
　　安委員将張廷桂張爕永盛沈鳴臯王立柱敦柱
　　及應訊之民人董有已革隆徳縣知縣鍾潤先後
　　解到(臣/)等㑹同逐案研訊查回民馬正芳修理石
　　峯堡一案革職鞏秦階道張廷桂扵董有控告修堡
　　之時既已失察于前及至本年四月田五起事謀
　　逆該員雖已告病但當地方多事之際並不力疾
　　馳赴該處督同防禦竟爾置身事外其罪實無可
　　逭已革蘭州府知府張爕前在鞏昌府任内于四
　　十七年八月董有復行控告修堡之案未能立即
　　查辦前任鞏秦階道文徳係四十六年九月卸事
　　但馬正芳䒭于三月内修堡其時該員不能先事
　　覺察均屬罪有難辭至失察打造器械各員革職
　　鞏昌府知府永盛于䕶理平慶道時因奉委查審
　　案件未能将逆匪䒭私造器械䒭情查明辦理即
　　有應得之罪革職平慶道沈鳴皋係閏三月到任
　　四月内聞田五謀逆即親赴各處拿獲逆犯馬海
　　龍等數十名雖逆犯于正二月打造器械在該員
　　到任之前但到任後未能查明究辦亦屬咎無可
　　諉革職平凉府知府王立柱委署鹽茶同知敦柱
　　均係二三月内甫經到任四月間田五起事之後
　　雖該二員督兵雇夫竭力守城並親赴各處拿獲
　　賊犯及賊眷屬多人甚為出力但逆犯等于正二
　　月内已有打造器械之事到任後未能即行查出
　　均難辭咎除王立柱敦柱續經陜督福康安奏明
　　該二員于此案守城拿賊尚屬出力(臣/)等核其功
　　罪業經革職應毋庸議外張廷桂文徳張爕永盛
　　沈鳴皋五名應請従重發徃軍䑓効力以示懲儆
　　其解京質訊之民人董有及書役楊世芳䒭已将
　　兩次控告及該縣審㫁各情逐一訊明屬實應俱
　　行省釋至已革隆徳縣知縣鍾潤於五月十八日
　　接收底店武舉馬文熹被逼従逆之字因本日即
　　據村民具報回衆業已至村搶掠當将搶掠情形
　　飛行通報其馬文熹來字未經轉報即屬不曽受
　　理雖據供竭力防守拿獲逆黨縣城尚未失事亦
　　未便輕縦應将該縣鍾潤即照告叛逆不受理滿
　　徒例従重發徃軍䑓効力
　　同日軍機大臣奏言遵
㫖将逆回滋擾時王立柱等如何防䕶城池及拿獲賊
　　匪若干人之處詢問王立柱敦柱據王立柱稱本
　　年三月内到平凉府知府任四月内田五起事官
　　兵進𠞰立柱奉委在静寧州一帶往來督催糧運
　　五月二十日聞賊回糾合底店回人劫掠村庒因
　　即在静寧州城内㑹同該州凃躍龍等預為防守
　　二十五日馬文熹率賊二千人在城外上山剳營
　　焚燒闗廂圍逼州城復同凃躍龍等督率兵役民
　　夫竭力守禦施放鎗砲打死賊人二百餘名賊匪
　　攻擾三晝夜至二十七日始行竄去但于到任後
　　田五打造器械未能查出實屬糊塗負職等語又
　　據敦柱稱本年三月内署理鹽茶㕔同知因盤查
　　鄊倉未能在城四月十四日一聞田五謀逆之信
　　即捐貲将該處土堡上𦂳修整並選募民夫上城
　　防守田五見鹽茶㕔有備不敢攻擾逕撲西安州
　　堡當即帶領兵役親赴小山将田五之兄田友及
　　犯屬六十餘名口悉數擒拿又陸續拿獲逆犯李
　　可喜等六十三名俱經正法但于田五私造軍器
　　一事未能查出先事查拏就是應得之罪等語所
　　有遵
㫖詢問該二員守城拏賊出力之處理合奏
聞均奏入
上諭曰王立柱敦柱俱著加㤙交部帶領引見沈鳴皋
　永盛亦著加㤙准其贖罪俟贖罪後仍發徃甘肅以
　知府補用餘依議
　　二十六日戊申福康安奏言竊臣前在軍營檢閱
　　案卷有秦州詳報回民宻尚徳等潛謀従逆私製
　　刀矛運往伏羌一案(臣/)細核此案情節頗多疑竇
　　即提犯至省徹底跟究嗣據該州知州将案内犯
　　証陸續解到(臣/)率同陞任按察使陳步瀛按察使
　　汪新提犯逐一研訊縁宻尚徳係秦州回民伊父
　　宻自貴早故伊母納氏改嫁伏羌馬姓生子馬騰
　　鸞與宻尚徳時相徃來本年閏三月内馬騰鸞與
　　伏羌回民馬中驥馬稱驥馬元驥等潛謀搆逆馬
　　騰鸞糾約宻尚徳入夥宻尚徳允従馬騰鸞囑令
　　打造軍器宻尚徳轉向伊戚回民馬世超商議馬
　　世超以打造軍器恐人識破遂哄誘與宻尚徳同
　　姓不宗之回民宻世忠以鐵器出口販賣儘有利
　　息誘令出本製辦刮刀鏟刀裁刀等物其刮刀一
　　項馬世超言欲長二尺寛寸餘比尋常刮刀較長
　　聲稱口外刮香牛皮所用遂與宻世忠雇覔鐵匠
　　牛花李迎章李開業打造刮刀一百二十把鏟刀
　　二十一把王喜打造裁刀四十三把馬世超又私
　　出重價令王喜打造矛子四十一把嗣因宻世忠
　　之父聞知不令其子出口宻世忠抱怨馬世超所
　　製鐵器無處銷售馬世超聲言運徃伏羌可以賺
　　錢因宻世忠必須現錢馬世超隨給錢四千文取
　　去刮刀五十九把同宻世忠送至宻尚徳家宻世
　　忠見宻尚徳家有羊皮包裹矛頭私向馬世超查
　　問馬世超始将與宻尚徳潛謀従逆縁由告知宻
　　世忠懼怕即欲首告又恐打成刮刀等物入官頋
　　惜資本隠忍不言經鐵匠王喜之叔王増良查知
　　于四月初六日赴州首告前任知州王彛憲拘集
　　人証審訊鐵匠牛花李開業李迎章供認打造刮
　　刀鏟刀王喜供認打造裁刀矛子並于宻世忠家
　　起獲刮刀六十一把鏟刀二十一把裁刀四十三
　　把維時宻尚徳聞王増良首告之信先遣伊子宻
　　賴尺嗎将所藏刀矛運徃伏羌馬騰鸞家藏匿馬
　　世超知矛子業已運開堅不承認宻世忠亦不将
　　知有矛子實情供出該州刑訊二日未得確供令
　　衙役毛世徳馬永泰将馬世超管押詎馬世超畏
　　罪于初八日乗間自縊身死該州騐明即于四月
　　初九日具文通報十六日文投省署其時田五業
　　經糾衆起事前督(臣/)李侍堯已徃鹽茶一帶查拿
　　係原任布政使馮光熊代拆代行隨即批令嚴切
　　究訊矛子下落該州王彛憲旋于二十六日卸事
　　並調往軍營辦理糧運至五月十一日鄊約吳耀
　　先據回民馬漢珍馬世榮告知以宻尚徳勾通馬
　　騰鸞糾約伊等従賊之言赴州首告接任知州于
　　鍠将宻尚徳拿獲到案隨接按察使陳歩瀛札諭
　　並慶陽府知府王彛憲闗移軍營拏獲賊目馬玉
　　華究出賊營有宻姓回民年約二十餘嵗隨賊打
　　仗其父宻阿渾現在秦州令宻速查拏其時該州
　　已将宻尚徳拏獲監禁闗移伏羌查拏馬騰鸞詎
　　馬騰鸞已于五月十八日因勾通内應案内經伏
　　羌縣知縣楊芳燦率衆擒拿同馬稱驥等十餘名
　　稟明前督(臣/)李侍堯批飭正法該州知州于鍠審
　　訊宻尚徳等録供詳報(臣/)又節次委員㑹訊總未
　　究出矛子實在下落兹(臣/)嚴切根究並将起獲刮
　　刀等物逐一查騐惟鏟刀裁刀實係皮匠所用刮
　　刀與皮匠現用刮刀較長即與兵器無異嚴切鞫
　　問始據宻尚徳供認聴従馬騰鸞之言與馬世超
　　商謀打造軍器遣伊子運徃伏羌並糾約馬漢珍
　　馬世榮従賊屬實宻世忠亦将與宻尚徳家見有
　　矛頭等情供認不諱臣思宻尚徳遣伊子宻賴尺
　　嗎将刀矛運徃伏羌係如何運徃宻賴尺嗎既在
　　馬騰鸞家藏匿則伏羌拿獲馬騰鸞時何以無宻
　　賴尺嗎踪跡及矛子下落而伏羌軍營拏獲賊犯
　　馬玉華供稱賊營内有宻姓回民約二十餘嵗其
　　父宻阿渾現在秦州等因是宻賴尺嗎已将矛子
　　運徃賊營従賊打仗伊父宻尚徳㫁無不知其與
　　張文慶田五李可魁等必有預先徃來勾結之事
　　至宻世忠先與馬世超夥同打造刮刀等物後見
　　宻尚徳家蔵有矛頭詢知謀逆縁由並不首告到
　　官又不将知有矛子實情供明始終狡飾顯係通
　　同謀逆其所供被馬世超哄騙欲打造刮刀等物
　　出口販賣並未知謀逆情節殊難凴信層層究詰
　　據宻尚徳供刀矛運徃伏羌係自已買驢䭾載暗
　　令兒子宻賴尺嗎運徃馬騰鸞家蔵匿至拿獲馬
　　騰鸞之時何以無兒子踪跡或是馬騰鸞遣徃别
　　處約人或係児子潜赴賊營均未可定我已
　　被馬漢珍等告發收禁實不知我児子在何處
　　従賊打仗至従前糾約我的原是馬騰鸞他説是
　　馬中驥馬元驥馬稱驥轉令糾約其馬中驥等如
　　何與張文慶李可魁等勾通我的住處離鹽茶通
　　渭遥逺又未親至伏羌並不知道他們原謀詳悉
　　亦無預先徃來勾結情事如果我與張文慶等認
　　識則賊近秦州自應潛赴約會何肯坐在家中静
　　候查拏等因又據宻世忠供我従前打造刮刀等
　　物實被馬世超哄騙後來看見矛子詢知謀逆情
　　由彼時即欲出首因打造刮刀等物費去大錢十
　　六千文俱是四處借來的一經首告就要入官沒
　　有本錢還人所以隠忍不言若與宻尚徳馬世超
　　通同謀逆則一聞告發自必心虚應将刮刀等物
　　隠藏别處何以一經查拏即時起獲這就是我並
　　未通同謀逆真情至到官不肯供明原知道知情
　　不首要問重罪但馬世超既不承認落得推托不
　　知後來拏獲宻尚徳已經追出矛子下落知道不
　　能掩飾纔據實供認等語臣復思宻尚徳等打造
　　軍器潛謀従逆秦州必另有羽黨鐵匠王喜牛花
　　李迎章李開業既各打造刀矛亦必有商同謀逆
　　情事再三駁詰據宻尚徳供打造刀矛實係聴従
　　伏羌馬騰鸞糾約後聞賊人漸至秦州地方纔向
　　馬漢珍馬世榮言及即被首告實無另有黨羽據
　　鐵匠牛花李迎章李開業同供實因馬世超所打
　　鏟刀裁刀均係皮匠所用刮刀雖與本地所用尋
　　常刮刀較長但信為口外刮皮所用寔不知即係兵
　　器䒭語(臣/)即弔取蘭州城内皮匠舖中所用刮刀比騐
　　僅短數寸式様尚屬相仿王喜供稱原知矛子犯
　　禁貪圗多得工價即為打造該犯等均係漢民並
　　無同謀従逆情事加以刑鞫矢口不移似無遁飾
　　(臣/)又思打造矛子必非一人所能必另有夥黨嚴
　　訊王喜堅供實係一人打造並令當面試騐該犯
　　以一手扯拽風箱一手鉗鐵入火俟燒紅即停煽
　　用錘打造頃刻打成矛頭一把甚屬便捷其為該
　　犯一人打造似無疑義查宻尚徳聴馬騰鸞之言
　　商同馬世超私製軍器又糾約馬漢珍馬世榮隨
　　賊罪大惡極鐵匠王喜明知矛子係犯禁之物貪
　　圗工價膽敢為逆賊打造即係逆黨宻世忠打造
　　刮刀雖被馬世超哄騙但明知宻尚徳家藏有矛
　　頭隠忍不首即係知情故縦應将宻尚徳王喜宻
　　世忠三犯即行正法馬世超之子馬朋雖不知謀
　　逆情事律應縁坐應一併正法馬世超雖經自縊
　　仍飭戮屍牛花李迎章李開業打造刮刀雖非軍
　　軍可比但不查明來厯輙為回民混行打造亦屬
　　可惡應将牛花李迎章李開業發徃伊犁給種地
　　兵丁為奴衙役毛世徳馬永泰看守馬世超雖訊
　　無凌逼致死情事但不嚴行看守致令自盡應照
　　失于檢㸃致囚自盡律杖六十枷號一個月革役
　　折責發落王喜之父王増福兩目失明不知其子
　　打造矛子應免置議王増良查知伊胞姪王喜打
　　造矛子並不徇隠即行到官呈首尚屬可嘉(臣/)已
　　酌量奨賞回民馬漢珍馬世榮一聞宻尚徳糾約
　　之言即告知鄊約出首尚屬畏法應即省釋並量
　　加奨賞起獲刮刀鏟刀裁刀應行銷燬矛子已經
　　運徃伏羌賊營無従查起宻尚徳之子宻賴尺嗎
　　於賊供内審出隨賊打仗是否被官兵殱戮尚無
　　確實証據(臣/)已飭各屬實力巖緝獲日另結仍飭
　　該州查明宻尚徳馬世超應行縁坐家屬照例辦
　　理至前任秦州知州現任慶陽府知府王彛憲于
　　王増良首告回民打造矛刀重案雖經審訊詳報
　　並于軍營訊出賊供後即飛移查拏要犯宻尚徳
　　尚非意存諱匿但于此等重案不即将要犯馬世
　　超收禁致令乗間自縊又不能審出實情實屬昏
　　庸疎玩僅予革職不足蔽辜相應請
㫖将王彛憲革職發徃新疆効力贖罪以為玩視重案
　　者戒奏入
諭該部知之
上义命軍機大臣傳諭福康安曰據福康安奏秦州回
　民宻尚徳䒭潛謀従逆私製矛刀運徃伏羌一案有
　刮刀與本地尋常刮刀較長信為口外刮刀所用䒭
　語口外䝉古畨衆原賴牲畜度日在在皆以熟皮售
　販従未聞有向内地専買刮刀之事而甘省向來因
　循不加稽查以致民間藉口混行製造逆賊遂従此
　影射私製軍器不可不嚴行防範着傳諭福康安飭
　屬嚴行查禁如有先經打造者不准出口仍嚴飭地
　方官出示曉諭舖户亦不得私行賣給䝉古畨回人
　等如敢違例打造售賣即照私行打造軍器按律辦
　理
　　同日福康安又奏言竊(臣/)前奉
諭㫖田五私造器械起事及賊人等修堡挖窑係何人
　任内之事即将貽悮之專管地方文武各官㕘奏拏
　交刑部治罪欽此前經(臣/)會同大學士公(臣/)阿桂查
　　明道府同知等官㕘奏革職拿問交刑部治罪並
　　聲明所有専管兼轄武職員弁俟查明另摺叅奏
　　兹據固原提督哈當哈咨稱查得逆回于乾隆四
　　十六年三月及四十七年八月兩次修堡失察之
　　専汛官係鞏昌營把總葉虎兼轄官前次係署逰
　　擊秦州營都司魁元業經病故後俱係現任鞏昌
　　逰擊汪啟至失察田五起事之小山海城地方専
　　汛官係西安州營千總薩繼勲兼轄官係署西安
　　州營都司固原城守營守備王宏毅等因前來相
　　應叅奏請
㫖将汪啟王宏毅薩繼勲葉虎革職拿問解交刑部治
　　罪再查逰擊汪啟前曽出兵金川䝉
恩賞戴花翎四十二年𠞰捕撤拉爾逆回莭次打仗受
　　傷調補鞏昌營逰擊此次在軍營帶兵打仗甚屬
　　奮勇出力並經受傷前于保奏軍營出衆奮勇案
　　内奉
㫖遇缺陞用其功過兩不相掩謹據實奏明恭候
欽定奏入
上諭曰革職逰擊汪啟俟到京時交兵部帶領引見該
　部知道
　　福康安又奏言據靖逺伏羌等縣解到従賊逆犯
　　馬二娃子等六名又縁坐犯屬馬其奉等三十八
　　名(臣/)逐一提犯嚴加鞫訊馬二娃子係縻子灘回
　　人本年四月賊匪滋擾裴家堡該犯手執鎗矛為
　　賊巡更迨經捕𠞰隨赴鷹窩石蔵匿後至白楊嶺
　　隨同抗拒官兵潛蔵被獲馬保寅被賊裹去隨従
　　搶掠馬萬倉于攻擾伏羌時為賊看守帳房閆鰲
　　于馬營為賊巡營被獲到案又復揑詞狡供俱屬
　　罪大惡極未便稽誅又同寳係静寧州衙役馬天
　　長係静寧州馬夫五月間該州差令持告示諭帖
　　前徃底店曉示回民該犯等被賊逼脅或為喂馬
　　或為看守帳房迨賊匪被官兵𠞰殺後始行逃回
　　該犯等係在官人役被逼従逆亦難輕縦又縁坐
　　回犯馬其奉䒭三十八名或父兄従逆或子弟附
　　賊法無可貸均應概子駢誅(臣/)于審明後即派委
　　按察使汪新臣摽中軍副将王彚監示行刑按名
　　正法以彰
　國憲又現據伏羌縣知縣楊芳燦稟稱有賢家溝回
　　民馬希成馬重成綁縳従賊逃回之馬希中到縣
　　訊據供稱于賊匪滋擾伏羌時該犯隨従攻城打
　　仗直至王千户嶺被官兵圍困始行逃匿後假充
　　漢人在秦州寧逺䒭處代人收割田禾潛回被獲
　　䒭因除飭該縣迅速妥解俟解到後即行審辦外
　　至回民馬希成馬重成與馬希中係同族兄弟于
　　該犯従賊逃回即行綁縳送官甚屬畏法(臣/)已飭
　　該縣各賞銀二十兩以示奨勵並飭各該州縣再
　　行選派幹役捜挐餘匪務期盡數就獲毋致一名
　　漏網再四友供出之靈州阿渾王成仁(臣/)節經研
　　訊該犯本係新教阿渾于四十六年當官具呈改
　　従舊教本年賊匪起事後即經按察使提至省城
　　監禁實無従賊情事兹該犯已于司監病斃應毋
　　庸議奏入
上諭部知之
　　福康安又奏言查五月二十五日逆回攻擾静寧
　　州驛路梗阻所有五岱等在伏羌縣拜發奏摺係
　　涇陽驛差人探路歩行前經奉
㫖令(臣/)查明傳送之人優加奨賞隨即行查去後嗣于
　　七月初一日據陞任按察使陳步瀛詳稱五月二
　　十五日賊匪圍攻静寧州大路梗塞是日午刻有
　　䕶軍統領五岱等在伏羌縣拜發奏事夾板一副
　　逓至該州城内涇陽驛署知州凃躍龍即選守城
　　武生厚世昌従北城縋下帮同馬夫王自周探山
　　歩行逓送前途訖等因(臣/)當即宣示
恩㫖将武生厚世昌給與行營外委委牌其馬夫王自
　　周賞給銀二十兩以示鼓勵奏入報
聞
　　十一月二十八日己夘福康安奏言竊(臣/)前議
　奏甘省酌添營汛分設官兵一案欽奉
諭㫖以該處地方遼濶究未足以資巡防而壯聲勢令
　于該省裁移抽撥之外再准其添設額兵三千名䒭
　因欽此仰見我
皇上厪念巖疆營制務期益壮聲威為億萬載敉寧之
　　計(臣/)欽遵
訓示通盤籌畫惟在因地制宜俾添一兵即收一兵之
　　實用庶勁旅星羅疆圉更資捍衛伏查甘省係西
　　陲要地所設兩提五鎮額兵較他省為多向来重
　　兵所聚大半在河西不但提督總兵副将駐剳之
　　處兵數充餘即在各州縣均有兵數百名至百名
　　不䒭已敷守防無煩再議増添其河東地方惟固
　　原因沿邊要地上屇添兵案内議将西安提督移
　　駐添設五營加以城守一營統計額兵三千有餘
　　已成重鎮至河州控扼畨回尤闗𦂳要雖改協為
　　鎮而親標止有兩營額兵不及二千似猶单弱其
　　自蘭州以東直至涇州千里而遥均居腹地不免
　　汛少兵单又省城東北自靖逺鹽茶以至固原所
　　屬之黒城數百里之内以及省城東南鞏昌秦州
　　所屬一帶亦因地異衝途稍為奥僻是以設兵較
　　少亦且墩戍稀疎(臣/)前于善後事宜案内議請于
　　馬營監添設一營六盤山添兵一汛復于平凉隆
　　徳静寧荘浪䒭處添設防兵並于蘭州至涇州大
　　路暨従固原靖逺鹽茶迤至省城各處宻安墩汛
　　計需官弁二十三員兵一千三百四十名即在陜
　　甘各標營内酌量抽撥官則于簡僻營分裁移兵
　　則于兵多營分畸零數内裁改在新添之處既可
　　資防守而壮聲威而在抽撥之營不過裁兵數名
　　至十數名不䒭於通局並無妨碍乃䝉
皇上軫念邊防有加靡已令于裁移抽撥之外准其再
　　添兵三千名自當仰體
聖懐妥協籌議(臣/)查河州原設二營尚未足以壮聲勢
　　今擬増設城守一營添都司一員千總二員把總
　　外委各四員兵四百名共新舊兵二千三百二十
　　名均匀派三營自可無虞单弱至通渭隆徳前議
　　添設之兵計存城不過三四十名誠如
聖諭該處地方遼濶不敷巡防今擬于隆徳縣添足兵
　　一百五十名通渭縣添足兵一百名又静寧州一
　　處係在蘭州涇州適中扼要之地西接會寧東連
　　隆徳南控通渭之馬營石峯地方北與鹽茶境内
　　接壤四達之區實為𦂳要今擬設立副将營制于
　　前議設　一百五十名之外添設三百五十名共
　　五百名並添設左右二軍守備将左軍駐隆徳右
　　軍駐會寧以成犄角之勢至静寜所添副将查有
　　慶陽協原設副将一員當設協之初係相沿舊制
　　因慶陽在北路沿邊是以駐劄大員俾資彈壓今
　　中外一家北邊䝉古均係
聖朝(臣/)僕且慶陽西接寧夏東接延榆均有總兵駐劄
　　聲息相通似可無須副将營制擬即令該副将帶同
　　中軍都司移駐静寧以省添設仍于慶陽改設㕘
　　将一員中軍守備一員管領原有弁兵以符營制
　　又涇州為入甘門户秦州系南路扼要之區今擬
　　于涇州添設都司酌増弁目並添兵九十五名合
　　之舊設兵一百零五名共足二百名秦州再添兵
　　一百七十九名合之舊設兵二百二十一名共存
　　城兵四百名其該州所屬之秦安縣舊有兵三十
　　名今擬添兵七十名共足一百名並添設千總管
　　領巡防又馬營監底店石峯堡均屬要地前于馬
　　營監已議設兵五百名足敷防守今擬于石峯堡
　　安設一汛撥安弁目添駐兵一百名再于底店議
　　設弁目安兵一百名立營分汛以資弹壓地方聨
　　絡聲勢义安定會寧均係衝途要地安定舊有把
　　總一員兵一百名今議再添兵五十名共足一百
　　五十名即于此内撥安墩汛其會寧舊有把總一
　　員所管兵止三十名今亦擬添足一百五十名又
　　鹽茶同知駐劄之海城前議于附近之西安州營
　　撥千總一員帶兵三十名防守今兵數既有敷餘
　　擬于該處專設千總一員即以西安州營之千總
　　移駐添設兵一百五十名其前議撥防之兵三十
　　名仍撥還西安州則兩處均為有益其他如金縣
　　伏羌西和寧逺漳縣荘浪華亭靈臺鎮原崇信徽
　　縣成縣禮縣清水兩當等十五處舊有之兵多不
　　過五十名少者二三十名至十五名十名不等均
　　屬短少今議于伏羌金縣荘浪各添足兵一百名
　　其餘各縣均添足五十名再如瓦亭驛馬家堡黒
　　城白水鎮安國鎮李旺堡孟家墩唐家川等處或
　　在大道衝途或係僻處要區今擬酌添新設兵目
　　五十名至一百五十名並酌添弁目管領因地制
　　宜均資彈壓再臣前議添兵一千三百四十名即
　　將陜甘各營兵丁零數抽撥此内有河州秦州鞏
　　昌階州洮州岷州舊洮文縣成縣等營抽撥兵共
　　一百二名兹䝉
皇上于抽撥之外當添三千名兵數儘屬寛餘(臣/)復查
　　河州等處均屬𦂳要之地且現在秦州河州暨鞏
　　昌所屬地方内即有議添之兵似未便于前項各
　　營内抽裁擬請仍還原數停止抽撥其所缺兵丁
　　即在新添兵内撥補計此案添官弁五十九員除
　　裁移副将一員都司一員千總一員外實添設㕘
　　将一員都司二員守備三員千總十一員把總十
　　一員經制外委二十八名其額外外委即在兵數
　　之内又統計前議抽撥此次加添兵數共有四千
　　二百三十餘名得此數千勁旅増入額兵較少之
　　各營縣則自省城東路以至涇州北路静逺鹽茶
　　以迄固原暨南路河鞏秦階一帶營伍充實墩戍
　　聨絡計通省河東河西地方處處有兵星羅碁布
　　藉資捍衛邊陲可保金湯永固矣除将酌添官弁
　　分設兵丁管轄營制咨部外仍另繕清单並繪圗
　　貼説恭呈
御覽俟
命下之日即行召募壮健兵丁充伍但係新募之兵技
　　藝未嫻全賴将弁管教訓練除舊制各營員弁本
　　係熟手飭令用心教習其新設營汛弁目亦俱生
　　手自應即在附近標營内選擇熟練之員調補以
　　資訓練奏入
上諭原議大臣議奏旋經議覆均應如所奏辦理
上従之
　
　
　
　
　
欽定石峯堡紀畧卷十九
欽定四庫全書
欽定石峯堡紀畧卷二十
　　十一月二十八日己卯福康安奏言竊(臣/)前准哈
　　宻喀什噶爾辦事大臣咨拏獲靖逺縣逆犯馬四
　　軰子沙重文胡剛之親属馬奉舉沙一珍沙重武
　　胡魁胡鰲等又伏𦍑縣禀報拏獲馬希中一犯俱
　　觧省歸案審辦兹據陞任臬司陳步瀛新任臬司
　　汪新將觧到各犯逐加硏訊據馬希中供認賊人
　　攻擾伏𦍑將該犯裹脇從逆曽經随同與官兵打
　　仗兩次後賊衆為官兵所破畏懼逃匿兹于十月
　　初七日潜回本處被族人綁縳送官等語又據馬
　　奉舉等五犯僉供該犯等均係出口謀生並不知
　　伊子及伊兄弟在籍隨同謀逆情事但係律應縁
　　坐之犯應均請即行正法(臣/)覆加提訊屬實查馬
　　希中一犯隨同逆匪抗拒官兵後因賊敗潜逃希
　　圖漏網今經縳送自應立正典刑至馬奉舉等五
　　犯既據供明實係逆犯之父暨同胞兄弟雖不知
　　情俱應縁坐當即派委按察使汪新(臣/)標中軍副
　　將王彚將該犯等綁赴市曹按名正法訖奏入
上諭部知之
　　十二月初八日己丑福康安奏言竊(臣/)據安定縣
　　禀報續獲逸賊馬名正馬名忠二犯當即飭令觧
　　省審辦嗣據靖逺縣禀報續獲竄匪張三娃子一
　　犯並准塔爾巴哈臺烏什烏魯木齊等處拏獲逆
　　犯親屬黄宣哈禮鐵阿都子鐵印哈明穆守榮妥
　　江妥六十五劉天俸馬宗馬中相馬呼腮子等犯
　　押觧來甘又據安定縣詳報續獲應行縁坐犯屬
　　馬二娃子車哈娃子馬英馬七十一傅有王六娃
　　子等犯陸續觧省經臣飭司審訊兹據臬司汪新
　　訊明馬名正馬名忠張三娃子三犯供認被賊裹
　　去給與號褂腰刀矛子隨同屡次打仗後因賊人
　　殱滅畏惧潜逃先後被拏等情又據訊明馬二娃
　　子車哈娃子馬七十一鉄印王六娃子係已正法
　　逆犯馬金昌車朝禮馬世林鐵光保王成之子馬
　　英傅有馬中相哈明馬宗係已正法逆犯馬如庫
　　傅見瑚馬有哈舍兒巴馬拜拜子之父黄宣鐵阿
　　都子妥江係已正法逆犯黄彩鐵文花妥成之胞
　　弟哈禮馬呼腮子劉天俸穆守榮係已正法逆犯
　　哈文馬有劉天眷穆昇貴之胞兄妥六十五係已
　　正法逆犯妥成之胞姪均屬律應縁坐禀請即行
　　正法前來(臣/)覆加提訊屬實查馬名正馬名忠
　　張三娃子三犯隨賊屡抗官兵法無可貸其馬二
　　娃子等一十八犯雖不知謀逆情事但既係逆犯
　　之父子胞姪胞兄弟均應縁坐隨委按察使汪新
　　(臣/)標中軍副將王彚將馬名正等二十一犯押赴
　　市曹㑹同監視行刑訖奏入
上諭部知之
　　同日福康安又奏言竊(臣/)欽奉
諭㫖令將逆回經過地方所有被焚廟宇神像量為修
　葺粧塑等因欽此(臣/)伏查賊回所至焚掠村庒並敢
　　燒燬廟宇殘損神像實屬罪大惡極自速刑誅(臣/)
　　於軍務告蕆後即飭令各該州縣查明城鄉被燬
　　廟宇除有闗
祀典者亟應詳請修建外即民間廟宇有被賊焚燬者
　　亦應量為繕葺其神像殘燬者重加装塑甘省邉
　　陲僻地民間廟宇規模本不閎壯修葺較易為力
　　現已一律完整奏入報
聞
　　十七日戊戌福康安奏言竊自七月内軍務告竣
　　以來(臣/)時時諄飭地方文武加意稽察多派兵役
　　捜查餘匪如有竄匿之犯即行拏獲毋得稍存疎
　　懈嗣據署隴西縣知縣杜夢錫禀報該縣張家營
　　地方拏獲逸賊安定縣回民張談一名復據靖逺
　　協副將袁國璜署靖安縣知縣王賜均禀稱于該
　　縣羊稍兒地方拏獲賊匪馬守山一名訊知尚有
　　同逃之犯馬倉藏匿南山内袁國璜即同派往靖
　　逺一帯廵緝之署遊擊徳昌押帯馬守山跟踪查
　　緝至山僻處有一窑洞據馬守山指稱即係該犯
　　同馬倉藏匿之處該犯因出外覓食被拏其馬倉
　　現在窑内隨督同兵丁進窑擒拏馬倉即持棍迎
　　撲出窑拒捕當被兵丁路榮額外外委范廷貴用
　　矛扎倒旋即斃命割取首級同木棍一併呈賫前
　　來(臣/)騐明首級仍令帶回原處梟示並將獲犯馬守
　　山同隴西觧到賊犯張談飭發臬司審訊據該司
　　禀稱訊據張談供認在馬家河經賊人紏約入夥
　　随在賊營熬茶做飯並未随同打仗後因賊敗逃
　　至隴西即被拏獲又據馬守山供認在糜子灘從
　　賊随至鷹窩石白楊嶺等處與官兵打仗由亂草
　　灣渡河逃避潜匿山溝被兵役拏獲等情(臣/)覆訊
　　無異查張談馬守山二犯或為賊服役多日或随
　　賊抗拒官兵均係從賊之犯法無可貸随即委按
　　察使汪新㑹同(臣/)標中軍副將王彚將該二犯綁
　　赴市曹監視行刑訖奏入報
聞
　　五十年正月十三日癸亥福康安奏言竊照陜甘
　　二省回民較多仰䝉
聖澤㴠濡以飬以教均沾
丕冒鴻慈自農工商賈而外多有食糧充伍並且中式
　　武科者恭惟
聖主一視同仁漢回並無岐異惟是回民習武者多而
　　習文應試之人甚少(臣/)竊以含生負性秉賦無殊
　　當使沐浴詩書通知禮義馴其桀驁之氣即可化
　　其頑梗之風則教𨗳回民洵為善後之要務(臣/)自
　　蒞任以來即通飭各屬每於朔望召集回衆同漢
　　民一體宣講
聖諭廣訓俾知孝弟睦婣並令廣設義學延師課讀藉
　　以化廸愚頑近據回民貢生馬有麟赴(臣/)衙門具
　　呈請設立學校以資教讀(臣/)即面加奨勵准令設
　　立扎飭地方官一體實力奉行庻㡬迎其好善之
　　機𨗳以向化之路且使上進有階自必更為踴躍
　　兹據署循化同知達桑阿禀稱該㕔所管沿闗一
　　帯漢民囬族户口日繁從前河州㕔移駐循化時
　　考試一事未經議及雖准令赴州一體應試但該
　　處距河州窵逺有隔至五百餘里者徃徃惮于逺
　　涉漸廢讀書無志上進回族見漢民如此更無由
　　觀感職因公下鄉見童稚中頗有俊秀可以造就
　　成材随増修義學延師教讀數月以來不但漢民
　　踴躍即撒拉爾回族亦多有樂從茍能迎機引𨗳
　　自成禮義之鄉似應于循化地方専設學校添置
　　教職一員以司董率毎逢嵗科考試由㕔錄送文
　　童酌予取進名數俾知榮顯以䇿後效將見茅檐
　　蔀屋絃誦成風即回族民人莫不仰
聖化覃敷漸摩從善似于地方風俗有禆等情(臣/)伏思
　　我
皇上誕敷文教雖新疆塞外亦已比戸絃歌况循化㕔
　　近𨽻蘭州該處漢回民人漸濡
聖化百數十年祗因從前未經専立學校教𨗳不先以
　　致愚民無由觀感自圖上進今該署同知所禀自
　　屬化𨗳愚頑之意自應准其添設學校以資訓廸
　　查乾隆四十三年口外瑪納斯縣丞改設綏來縣
　　知縣案内議准専設學額嵗試取進文童四名武
　　童四名科試取進文童四名俱歸本學管教並建
　　立
　文廟裁撥訓𨗳一員移駐董率等因在案今循化㕔
　　添設學校應請照綏來縣之例嵗試取進文童四
　　名即于内地州縣學額内酌量抽撥嗣後人文漸
　　盛再為請増如試卷不能足額寕闕無濫並請添
　　建
　文廟以彰文教至應設教職查河州儒學原設學正
　　訓𨗳各一員擬請將訓𨗳裁撥移駐以資董率奏
　　入
上嘉之
　　二月初五日乙酉福康安奏言竊照乾隆四十六
　　年大學士公阿桂等籌議甘省善後事宜條欵内
　　開各處回民凡已習新教者俱仍改從舊教並不
　　許稱阿渾名目於回民内揀選老成之人令其充
　　當鄉約随時稽查如有復倡異教者即行首告指
　　拏如該處實無新教每年年底令鄉約等聨名具
　　結一次彚齊咨部查核等因經部議覆准行歴年
　　取結報部在案(臣/)伏查立法稽查取結具報原為
　　綏靖地方起見如果實力奉行認真稽察何至去
　　年復有逆囬滋擾之事可見從前取結咨部竟屬
　　故套相沿具文塞責兹於乾隆四十九年年底據
　　甘肅按察使汪新呈據各該道府轉據各屬申稱
　　查明現在並無邪教回民妄稱阿渾名目亦無添
　　建禮拜寺取具切實印甘各結加具印結照例詳
　　請核咨(臣/)竊以立法宜嚴尤貴行之以實惟有督
　　率司道諄訓各地方官随時随事加意稽察如有
　　陽奉隂違者立即查拏辦理如果能實心察辦杜漸
　　防微則各鄉約咸凛奉公衆回民均知畏法較之
　　取結更有實濟若因地方無事稍涉寛弛則雖紛
　　紛具結亦止沿習虚文仍無實效(臣/)不敢虚應故
　　事徒以一咨塞責惟有凛遵
諭㫖随時實力稽察有弊必覺有犯必懲以仰副
聖主綏靖邉陲之至意奏入報
聞
　　初六日丙戌福康安奏言竊(臣/)欽奉
諭㫖據俞金鰲奏從前陜甘兵丁平日皆預偹乾糧一
　遇征調即可尅期起身自平定凖噶爾回部之後遂
　因循不復儲備等語兵丁乾糧自應平時籌辦以備
　急需着傳諭福康安即留心妥辦以復從前舊制等
　因欽此(臣/)檢查舊案乾隆初年署寧逺大將軍查郎
　　阿條議戰兵之設原備随時調遣之用一遇調遣
　　湏立即起身則裹帯之物均宜預備收貯請每兵
　　各備乾糧一個月交該管將備收存該提鎮不時㸃
　　騐仍恐不便乆貯應令半年更换一次將舊貯者
　　領回食用等因具
　奏經户部議覆准行在案是陜甘各營向來原有儲
　　備征兵裹帯口粮之制嗣因平定凖噶爾回部以
　　後日乆因循遂停預備今荷
聖明指示自應妥為籌辦以復舊規惟是舊議每兵一
　　名預備粟米一京斗白麺炒麺各十二斤八兩以
　　為三十日口糧(臣/)竊以裹帯粟米如無薪水之處
　　不能為炊不如炒麺一項即可拌食無湏炊㸑且
　　設有軍需之事早則數日遲或半月自當安設糧
　　臺若每兵裹帯一月口糧計一人携帯三十斤以
　　千人合計即有三萬斤勢必于軍装䭾載之外復
　　添輜重殊形累墜不便遄行兹酌議每兵備貯炒
　　麺十五斤足供半月之糧令各該營核明移交駐
　　劄及附近州縣即在倉貯麦石内支結營員磨炒
　　成熟各製口袋標記本兵姓名收貯軍庫所有磨
　　工柴炭及製辦口袋等項均准于公費内開銷仍
　　按季更换給散各兵即以抵應得月糧如有收藏
　　不謹以致霉變不堪食用者即着落經管營員賠
　　補毋許抑派兵丁承領仍即陸續辦製出陳易新
　　源源積貯設遇調遣立時携帯起程即倉猝未設
　　糧臺而征兵亦不虞枵腹矣但既籌出征裹帶之糧
　　尤湏先有訓練備戰之兵(臣/)查陜甘邉地巖疆原
　　屬重兵所聚嗣因節次裁移兼派屯防口外以致
　　實兵較少先於乾隆四十六年遵
㫖添兵一萬二千七百餘名近復仰䝉
恩㫖賞添兵三千名現在添營設汛碁布星羅行伍更
　　為充實伏念
國家豢飬士卒原期有一兵即收一兵之用無論馬步
　　均屬可戰之兵惟是兵多貴精正當于飬兵不用
　　之時挑選壯健勤加訓習督撫提鎮各標俱有精
　　練之兵多者二三千少者亦不下千餘名一有調
　　發即可帯領遄征尤為預備不虞之計即以蘭州
　　省城而論(臣/)標五營額兵三千名除額外外委及
　　各營字識均在額兵數内又有派徃口外屯防其
　　實在撡兵共二千七百四十九名加以城守營現
　　在兵五百三名此内城守營兵分派墩汎堆撥及
　　每日押觧遣犯䕶送餉鞘等差計不敷用尚湏由
　　(臣/)標五營兵内撥協又自(臣/)衙門暨各將弁署内
　　均有該班兵丁統計撥役應差者共湏七百數十
　　名計此外别無差使可以常川訓練者已挑出二
　　千餘名勤加操演即該班之兵每日在署仍可親
　　試技藝随時訓練其看守堆撥亦係輪班毎于下
　　班之日不廢操演其應差兵丁差竣仍令歸伍演
　　習則此數百名亦屬可以備戰之兵至􁄐演之法
　　(臣/)查向來緑營陣勢止係兩儀四象方圓如式此
　　皆傳自前朝相沿舊様平時較閲雖屬可觀臨敵
　　打仗竟無實用自不若京營陣式講肄精詳即如
　　九進十連環等勢果能演習嫻熟施之行陣實堪
　　克敵奏功(臣/)去年抵省後即仿照京營健鋭火器
　　等營陣式摹送提(臣/)轉發標營各鎮屬一體照錄
　　存營如式演習改去故套以收實用再如演習連
　　環原為臨陣擊賊之用乃緑營兵丁平日演放帯
　　藥不過數出藥盡而止設遇臨敵之時敵未退而
　　藥已盡何能制勝(臣/)操演省標各營鳥鎗連環不
　　許拘定出數惟令多帯火藥演放其應否停止悉
　　聼臨時號令庻兵丁演放之際不能預定出數多
　　寡閲時長短雖平常操演亦如戰陣之時積乆純
　　熟可免臨時生踈又緑營施放鳥鎗均係膀根不
　　能拄住鎗靶有似開功之勢過於髙仰以致不得
　　凖頭且臨陣之時未見賊而鎗已亂放及賊至而
　　藥已將盡更復慌張尤非紀律此皆將弁偷惰因
　　循未經認真訓練之故(臣/)嚴飭各營如法教演期
　　于發鎗之勢合式可以盡得凖頭鎗不虗發嫻習
　　于平時庻不致倉惶於臨事其各兵内習弓箭者
　　打鳥鎗者演習馬上鎗箭者令其每日各照所習
　　之技在各營分操逢五之期各營合在一處比試
　　為小合操逢十之期為大合操除肄式各項外即
　　操演九進十連環之陣(臣/)親徃較閲即以兵丁之
　　優劣騐將弁之勤惰分别懲賞雖值寒冬不令停
　　止並酌量如提鎮標之大小令其挑出備戰之兵
　　自二千名以至一千二百名不等西安將軍標撫
　　標亦酌定兵數均照(臣/)標認真操練常無間斷務
　　俾技藝盡屬精嫻計將軍督撫提鎮各標共可得
　　兵二萬餘其各恊營路額兵多寡不等今定以兵
　數在三百名以上者即挑出一半勤加撡練計又
　　可得兵萬餘合之兩省足有三萬餘訓練精嫻一
　　呼即集之兵將兵丁花名及帯兵將弁註定册籍
　　由各營送(臣/)查騐如有兵丁事故及技藝生疎者
　　即行裁汰于册内開除另挑勇壯入册補額仍將
　　各營將弁預為派定不派别差專意訓練練兵之
　　員即領兵之員使與兵素相嫻習不致臨時兵不
　　顧將將不識兵並令教演兵之員弁將部頒遵
㫖酌擬行軍紀律數條時時告誡提撕俾知臨陣退縮
　　者欲惜命而不免刑誅奮勇争先者雖捐軀而終
　　膺䘏賞庻㡬軍律嚴明人懐果鋭一變緑營怯懦
　　之習俾三萬人咸成勁敵即此三萬之外不在挑
　　選備戰數内者仍飭随時實力撡演不令技藝生
　　踈期于無一非可用之兵至軍興之際備帯軍械
　　火藥帳房馬匹均闗𦂳要在衝鋒䧟陣之兵勢難
　　兼顧必須另兵經管俾免分心此項兵丁亦應早
　　為派定若干另造一册將所管軍械鉛藥及看守
　　帳房牽喂馬匹各差使于每兵名下註明亦送(臣/)
　　衙門查核設有緩急均可按籍而稽朝調夕發不
　　虞遲滯至挑兵入伍之始尤為喫𦂳查緑營積弊
　　凡有年衰技劣之兵輙事姑容佔額糜餉迨出缺
　　挑補時又復瞻狥情面以㓜丁濫充更為惡習(臣/)
　　抵省以來遇有(臣/)標兵缺必親自騐補並移行各
　　提鎮一體親騐㧞充仍令嚴飭所屬各營員將舊
　　存老弱兵丁全行革退另募年力精壯漢仗髙大
　　之人頂充無許狥情濫補其拴飬馬匹尤湏飼喂
　　飽騰牧放得地毋得尅減草料缺額疲瘦(臣/)不時
　　派妥員查騐如有前弊即行據實嚴叅再(臣/)查行
　　軍之法既有勁兵尤資利器乃外省緑營一切軍
　　械均非利用雖年年查騐無虧仍不免有名無實
　　即如鎗鞘多係松木製成外用硃油徒事餙觀而
　　木質鬆脆不能堅乆(臣/)前在軍營中見鎗靶一經
　　磕碰即有損壊當臨敵之時損壊一桿即少一鎗
　　之用且鎗靶火機製造均不能合式以致兵丁施
　　放不能合手(臣/)已另給式様妥為置造並將鎗鞘
　　改用榆木不施油漆期于朴素堅緻施放便利又
　　如砲位演放不勤即易銹鈍兼且砲手生疎一時
　　不能得凖至弓乆張而不弛必致筋角鬆懈箭乆
　　放而不端必致灣曲撒放之時豈能及逺又如刀
　　矛鑄造不精鋒鋩挫鈍何能殱敵鳥鎗日乆不洗
　　必致火門澁滯豈能擊放迅㨗似此武偹廢弛雖
　　有器械猶之徒手也(臣/)自㓜直侍
　内廷夙䝉
聖主教𨗳訓示又曽在軍營學習行走今洊歴封圻重
　　寄兩省營伍均係(臣/)之專責何敢稍事因循致負
　　我
皇上整飭戎行之至意惟有随時查騐勤加講習力為
　　整頓縂期兵精器利人器相習庻㡬一兵收一兵
　　之用至各兵丁衣甲器械之外其靿鞋亦湏製備
　　遇有山路﨑嶇或雨後泥濘脚齒亦應預偹俾資
　　輕便遄行再軍營遇雨事屬尋常全在禦雨之具
　　籌偹齊全便於携帯若當乗機進勦之時或因雨
　　濕軍裝逗遛烘烤坐守機宜去年剛塔在馬家堡
　　之事可為明鍳(臣/)已飭各營務將各項營械預製
　　攩雨油袋妥為備辦庻免臨時周章以上添置各
　　項之費或即歸入現在補製帯缺軍装案内通融
　　辦理或在各營公費銀内支銷至如火藥鉛丸尤
　　闗𦂳要(臣/)前在川滇時各處均有備貯火藥三年
　　五年不等自抵甘陜通查各營其足備三年之處
　　甚少加以去年勦賊復有耗用現在移㑹各提鎮
　　查明實貯之數悉行通盤籌偹奏入
上命軍機大臣傳諭福康安各省縂督兼管營務之廵
　撫曰據福康安奏儲辦征兵裹帯並挑演偹戰兵丁
　一摺所辦甚是已令軍機大臣核議行矣國家設兵
　衛民兵可百年不用不可一日不偹陜甘兩省係邉
　陲要區設兵不為不多乃逆回兩次滋事緑營兵丁
　怯懦退縮致賊匪得以蔓肆鴟張又從前山東王倫
　一案均由京簡派八旗勁旅令大臣帶徃督辦勦捕
　方能迅速翦除此皆承平日乆督撫提鎮不能實心
　整飭各營將弁不加操演講習因循怠玩以致兵偹
　廢弛屡經降㫖嚴切訓飭若能如福康安加意整頓
　於各標營内挑出兵丁一半專意訓練俾軍律嚴明
　士氣勁鋭一變緑營怯懦之習兩省共有三萬餘勁
　旅設或地方稍有不靖又何患不立時撲滅耶在雲
　貴四川兩廣福建等省係沿邉沿海重地自應照福
　康安所辦於各營内挑選壯健勤加訓習使各有數
　萬勁兵庻平時可以重操防而臨事可以供調遣即
　腹地亦當如此留心簡練各省皆係縂督專主營政
　而山東河南山西江西係廵撫兼提督銜著將福康
　安原摺抄寄各省搃督及山東山西河南江西廵撫
　一體留心不動聲色皆有精兵之偹亦一政要也
　　同日福康安又奏言伏查此次逆回遺存房産前
　　經(臣/)㑹同大學士公阿桂遵
㫖籌議先儘被難民人認買再及别處居民如甘省民
　　人承買之外尚有餘剰房産即令附近甘省之陜
　　省民人認買但被難貧民諒不能遽有餘資交官
　　還值擬准將所估價值分季攤交至此外民人如
　　有不能一時交清價值者亦准分年帯交應與難
　　民稍示區别俟招買時(臣/)福康安再行酌辦飭令
　　各該地方官據實查報兹查塩茶静寧隆徳華亭
　　伏𦍑通渭安定靖逺莊浪等處十五㕔州縣抄獲
　　逆産共山川水旱荒熟地五萬一千四百三十三
　　畝六分零瓦房土房共三千八百三間土窑六百
　　一十五處又拆毁禮拜寺七十三間此項房産自
　　出示招買以來具呈認買者尚屬寥寥盖緣甘省
　　地瘠民貧有力之家本少無論被難民人仰頼
聖恩賑䘏得免饑寒瘡痍乍復即未經被難人户均鮮
　　餘資無暇遽謀新産若過於催督恐地方官辦理
　　不善或致抑勒派買轉多一畨滋擾殊非仰體我
皇上恵䘏邉氓之至意且以無力之人强為承買價值
　　仍不能清交則
　帑項亦終多懸宕(臣/)現在諄飭各屬徐為招諭妥協
　　經理已將此案房産田畝仰䝉
聖主格外鴻慈减價售變並許分年帯交縁由明白出
　　示遍行曉諭計小民貪得便宜將來自必争先承
　　買至(臣/)
　奏分年交價之處詳加籌酌請將前項房産仍照例
　　核估不得預為短少致滋欺弊但于民人認買之
　　時明示酌减如係被難民人承買者照估定價值
　　許减十分之三分作五年攤交此外民人承買者
　　减十分之二或有一時未能清價亦准分作三年
　　帯交並令接壌之陜省民人一體承買分年帯交
　　如此分别辦理期於踴躍争售房地可不致乆懸
　　查自去冬臘月以來節據静寕州等處具報歸籍
　　貧民百數十户查明均係賊氛之始聞信驚逃或
　　先在他鄉傭工趂食迨事後旋歸室廬焚毁生計
　　蕩然情殊可憫(臣/)於撫䘏銀糧之外復自捐㢘給
　　予並飭令該地方官妥為安挿即於入官房屋内
　　量撥棲身據伊等即情愿認買(臣/)復議酌撥地畝
　　令其承佃即可將所收花利按年依限交價似于
　　售變房産之中即可寓加惠灾黎之一法嗣後承
　　售之人源源踵至邉氓均荷
聖立鴻慈减價寛限立産安居益感戴
皇仁於靡既矣再現在籌議添兵案内應建營署兵房
　　擬將入官房屋撥給兵丁居住或拆移修葢衙署
　　以省工料之費(臣/)現俱分别酌核辦理奏入
上諭如所議行
　　初八日戊子福康安奏言竊查逆回滋擾焚掠村
　　庒其州縣鄉倉糧食亦間有被焚者先據通渭縣
　　詳報馬營監安逺鎮二處鄉倉被焚又據華亭縣
　　詳報所屬白巖鎮鄉倉被賊燒燬(臣/)抵任後即飭
　　藩司查明該二縣鄉倉被焚厫座間數應否建修
　　並燒過粮石内有無堪用之粮據實盤騐造册賫
　　報去後兹據藩司浦霖詳稱查得通渭縣馬營安逺
　　二處被賊焚燒倉厫三十二間原貯倉斗粮共五
　　千八百七十五石零内盤騐堪用倉斗二千七百
　　七十一石零實在燒燬粮三千一百四石零至該
　　處被焚倉厫除安逺鎮距城窵逺往返稽查本属
　　不便應請毋庸建修外其馬營監居民稠宻設有
　　鄉倉出納稱便且現在設營添駐弁兵可資防範
　　而每年應放兵粮亦可收貯闗支請將安逺鎮被
　　燬倉厫一十間馬營監被燬倉厫二十二間共三
　　十二間統歸馬營監一處建修以資偹貯又查華
　　亭縣屬之白巖鎮原有倉厫二十間存貯倉斗糧
　　二千五百七十五石零盡被逆回燒燬無存僅于
　　厫底檢出麥豆一百四十餘石亦屬不堪食用至
　　該處距城窵逺鞭長莫及所有焚燬倉厫應請毋
　　庸建修等情造册具詳前來(臣/)覆核無異現飭將
　　盤騐堪用粮二千七百七十一石零加謹收貯其
　　燒燬粮共五千六百七十餘石應請在於冬原欵
　　内作正開銷至被焚倉厫除華亭縣白巖鎮鄉倉
　　既據該司查明距城窵逺不便存貯毋庸建修外
　　其通渭縣安逺鎮馬營監二處被焚倉厫共三十
　　二間應如該司所請安逺舊有鄉倉毋庸重建統
　　歸馬營監一處建修奏入報
聞
　　四月初十日己丑福康安奏言(臣/)于二月十五日
　　自省起程前徃各處察勘適凉州鎮縂兵蘇靈因
　　查閲營汛抵莊浪營屬之紅城地方離省百餘里
　　(臣/)因去年籌議添兵事宜係該鎮随同辦理頗為
　　認真是以檄令就近来蘭帶同查勘(臣/)仍㑹同提
　　(臣/)哈當阿周歴詳勘酌量地方之險易道里之逺
　　近随勘随商議定規模兹届事竣旋省理合詳晰
　　陳明伏念此次添兵設汛乃係
聖主厪念邉陲要地期於營伍充實聲勢聨絡為億萬
　　載敉寕之計就(臣/)識見所及合之目擊情形詳晰
　　妥籌除新舊各營酌定兵額及營員分駐地方衙
　　署間數悉照前
　奏辦理規模已定其兩次添兵已四千二百三十八
　　名擬請以馬四步四守二作為定額所有新添之
　　兵若全行招募則一營統係新兵教練須時驟難
　　用且有地處險僻居民稀少之區招募維艱勢將
　　懸缺久待更非添兵之本意是以(臣/)前
　奏明参用舊兵按各汛地方情形酌擬用舊兵十分
　　之二三四五六七八不等並有全用舊兵者其原
　　議抽裁零尾兵一千二百三十八名酌擬在甘省
　　者全係移兵在陜省者分别道路之逺近近則移
　　兵逺則移缺先儘一千二百三十八名之數尚有
　　不敷即在附近督提鎮大標内撥往令原營照數
　　另行募補仍將裁移抽撥之處派定營分營數分
　　晰造册咨部查核至前議添設各汛尚有應行酌
　　改者查前議六盤山添安一汛設千縂一員經制
　　額外外委各一員兵一百名今(臣/)復加勘度六盤
　　山頂地勢窄削難以安營其山腰有廟兒坪一處
　　地面平坦但多沙石難施夯硪堅築建葢兵房徒
　　費力而易於坍損又乏水泉兵馬均難存劄今勘
　　得山之西麓地名楊家店依山扼要地頗寛敞舊
　　有墩塘一座擬改於此處設汛建盖營署兵房較
　　為妥協但該處西距隆徳縣城止十五里今隆徳
　　縣已添足兵一百五十名東距瓦亭三十五里亦
　　已添足兵一百名則楊家店無須駐兵一百名之
　　多擬止駐經制外委一員帯兵五十名在彼分駐
　　已資聨絡聲勢請裁減原議添駐六盤山之千縂
　　額外外委各一員兵五十名仍於山頂安設墩塘
　　一座汛房五間撥兵輪班廵防又原議孟家墩添
　　安一汛設千縂一員經制額外外委各一員兵一
　　百名今查此地雖居髙憑險但在河州城外不過
　　里許河州現已添設重兵其孟家墩近在咫尺呼
　　吸相通只須於孟家墩山頂安設墩塘一座酌建
　　汛房十間即在河州城守營内撥外委一名帯兵
　　三十名輪班駐守其原議之千縂經制額外外委
　　各一員兵一百名均可裁減再(臣/)勘得秦安縣所
　　属之蓮花城地居險隘烟户稠宻其附近十數村
　　庒民回雜處較為𦂳要擬即以六盤山裁減之千
　　縂一員外委一員兵五十名移駐廵防又查得河
　　州之定𦍑驛東通洮河南連狄道西接河州為三
　　路扼要之區前於乾隆四十六年大學士公阿桂
　　等籌議善後事宜案内奏請復設州判分防弹壓
　　但同城並無武弁兵丁尚未嚴宻又狄道州之沙
　　泥站係河州蘭州要道舊有州判分防而存城兵止
　　十五名亦屬太单今擬在孟家墩裁減之千縂一
　　員經制額外外委各一員兵八十名移駐定𦍑驛
　　尚餘兵二十名即添駐沙泥站以資防守似此一
　　轉移間與原設弁兵並無増減而於防範地方均
　　收實用矣至墩塘之設所以盤詰奸匪接遞文報
　　期於聲勢聨絡如人身之血脈貫通實與營汛相
　　為表裏自應逺近疎宻道里適均又憑髙瞭望須
　　擇形勝之區方非虚設今甘省河東地方中路自
　　蘭州以至涇州大道舊有墩塘五十一處其中逺
　　近参差位置失宜者甚多實未妥協又省城東北
　　路由靖逺以逹固原迤東北以至下馬闗一路墩
　　戍稀疎又東南路鞏秦通渭伏𦍑莊浪一帶偏僻
　　地方多係崇山峻嶺舊設墩塘更属寥寥無㡬實
　　不足以聨絡聲勢是以(臣/)前兩次籌議由臯蘭縣
　　屬三角城至安定會寕添安墩塘八處静寧州境
　　内添墩十四處平凉縣境内添墩十七處馬營監
　　四路添墩十四處固原州東至瓦亭西至靖逺縣
　　屬之打喇赤添墩二十處靖逺縣至打喇赤東路
　　添墩六處西路添墩二處又自蘭州至靖逺添墩
　　十六處又底店四路添墩八處安定境内添墩十
　　處共一百四十一處先後
　奏明在案兹(臣/)親加履勘自蘭州以至涇州九百餘
　　里係新疆孔道驛站衝途前擬舊設墩塘五十一
　　處之外添設十三處尚覺稀疎今通盤籌度請再
　　加添十九處計程十里或十五里即有墩塘一處
　　廵防更為周宻其原議馬營監四路添設墩塘四
　　十處今親勘情形該處西接安定東接伏𦍑秦安
　　西南接鞏昌東北接静寧計至四路各交界處所
　　不過百里内外止須分布墩塘二十處已敷廵防
　　接應可毋需四十處之多擬請酌裁二十處所有
　　大路加添之十九處即於此内移設又勘得莊浪
　　至石峯堡之間有䨇峴山一處頗為險峻扼要應
　　請添設墩塘一處適符所裁二十處之數其餘安
　　定會寧静寧平凉底店固原塩茶靖逺臯蘭各境
　　内添設墩塘之處仍照原議數目妥協布置統計
　　仍符原
　奏添設一百四十一處之數合之舊有墩塘八十二
　　處共計二百二十三處(臣/)謹繪圖分路詳細粘簽
　　恭呈
御覽再查大路墩臺塘汎原為廵防亦属觀瞻所係每
　　嵗年班入
覲新疆伯克人等時有經過尤須示以整齊嚴肅臣於
　　途次留心察看舊日墩塘規制不能一律又因年
　　久多有坍損殊不足以壯觀瞻自應乗此添建新
　　墩之時將舊墩普行修改一律整齊鞏固自入境
　　以逹省城千里之内焕然改觀則地方益昭嚴整
　　尤足壯金湯之色至河西大路各墩塘舊日規模
　　本為嚴宻又屡經修整尚無坍損之處均毋庸另
　　為籌辦惟是墩塘既籌添設尤貴有兵常川廵守
　　向來緑營陋習凡有墩兵均就附近各營搬住遇
　　有過往差使臨時撥兵支應差過即回本營平日
　　仍無一兵常川在汛甚至有一兵佔兩兵之缺一
　　塘兼兩塘之差此項兵丁營中差操則稱現在汛
　　所及查汛防則又托言調操歸營彼此巧為規避
　　徒属有名無實兹臣酌議每新墩一所建盖土房
　　五間其舊時塘汛兵房一體添盖足數即以附近
　　標營舊兵撥駐間有在該墩坐落地方及附近村
　　庒招募民人充補者酌量情形辦理每兵一名撥
　　房一間俾携眷安居可以責令常川駐守不得藉
　　稱棲止無所曠汛悮差仍嚴飭該管大員加意稽
　　查如有營弁侵佔名粮兵不足數者即嚴㕘治罪
　　務期有一兵收一兵之用即添一墩有一墩之益
　　以仰副
皇上整飭邉防永期綏靖之至意除現已飭司給發銀
　　兩將前議續添營署兵房墩塘等項尅日鳩工仍
　　責成該管道府會同各營協力督催稽查毋許曠
　　延時日茍簡工程並移咨提(臣/)哈當阿就近常川
　　督察再各該州縣抄存逆回房屋及拆毁禮拜寺
　　木料磚瓦與其滅價售變不若即以撥給官兵居
　　住並就近拆移添建仍于題估案内確核聲明奏
　　入
上諭軍機大臣㑹同該部議奏旋經議覆應如所奏辦
　　理
上從之
　　　(臣/)等謹案甘省逆回滋擾自取誅鋤
皇上授鉞重臣先後調集諸路兵及京營勁旅直擣賊
　　　巢不十日間醜類盡殱凶渠生縶伏讀
御製遲速論以先㡬立應迅即蕆功統歸於一念之敬
　　　煌煌乎
聖訓昭垂洞古今徹上下而無以易也至逆氛既静邉
　　　㝢敉寜孽匪悉净根株良氓胥登衽席荷
恩言之賑撫獲比户以寧居増兵額而重操防廣學校
　　　而興絃誦所以控幅員之遼濶化獷俗之愚頑
　　　者善後章程無一不禀承
睿㫁實為萬年經久之鴻模詎惟隴右方隅永資綏輯
　　　已哉
　
　
　
　
　
　
　
欽定石峯堡紀畧卷二十
