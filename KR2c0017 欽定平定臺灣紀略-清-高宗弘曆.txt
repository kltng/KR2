#+TITLE: 欽定平定臺灣紀略-清-高宗弘曆
#+DATE: 2016-06-11 12:21:11
#+SOURCE: github.com/kanripo/KR2c0017 master 8ac61732                
欽定四庫全書
欽定平定臺灣紀畧
　　提要
　　　　(臣/)等謹案
　　欽定平定臺灣紀畧七十卷乾隆五十三年奉
　　勅撰臺灣孤懸海外自古不入版圖然寔閩粤兩
　　　　省屏障明代為紅毛所據故外無防禦倭患
　　　　蔓延後鄭芝龍據之亦負嵎猖獗誠重地也
　聖祖仁皇帝七徳昭宣削平鯨窟
　命靖海侯施琅等俘鄭克塽而郡縣其地設官置戍
　　　　屹為海上金城徒以山箐叢深百産豐溢廣
　　　　東及漳州泉州之民争趨其地雖繁富日増
　　　　而姦宄亦因以竄迹故自朱一桂以後針蝟
　　　　斧螳偶或竊發然旋亦撲滅惟林爽文莊大
　　　　田等逆惡鴟張凶徒蟻附致稽藳街之誅仰
　　　　頼
　　神謨指揮駕馭乃渠首就檻炎海永清盖始由官
　　　　吏之貪黷司封疆者未察繼由將帥之觀望
　　　　議攻守者多岐致賊得招聚逋逃葺營巢穴
　　　　而其所以蕩平者則仰藉
　　皇上坐照幾先扵鮫室鯨波視如指掌事事皆預
　　　　為䇿及早設周防又
　　睿鑒精詳物無匿狀申明賞罰百度肅清弛者改
　　　　而奮怯者改而勇並凛凛
　　天威近猶咫尺而重臣宿將乃得以致力其間生
　　　　傳䝟㺄以申
　　　國憲
　　威棱所慴併内臺生畨亘古未通中國者亦先驅
　　　　效命助翦元凶稽首
　　　闕廷䖍修職貢中外臣民跽讀
　　御製紀事語二萹咸以手加額謂軒轅之戮蚩尤
　　　　猶親在行間武丁之克鬼方非路經海外今
　　皇上運籌九天之上而
　　坐照萬里之外亘古聖帝明王更無倫比至江漢
　　　　常武諸什僅在近地者更無足道矣奏凱之
　　　　後廷臣敬録
　　諭㫖
　　批荅奏章分析月日編排始末勒成是編以垂示
　　　　萬古(臣/)等回環跽讀仰見
　　聖神文武經緯萬端雖地止一隅而險阻重深委
　　　　曲
　　籌畫寔與伊部回部金川三大事
　　功烈相等載筆之下彌覺歌頌之難罄也乾隆五
　　　　十四年四月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　欽定四庫全書
　欽定平定臺灣紀畧卷首一
　御製文
　　𠞰滅臺灣逆賊生擒林爽文紀事語
　平伊犁定回部收金川是三事皆關大政各有専文勒
　大學誅王倫翦蘇四十三洗田五是三事雖屬武功然
　以内地懷慙弗薌其説至於今之𠞰滅臺灣逆賊生擒
　林爽文則有不得不詳紀顛末以示後人者向之三予
　惟深感
天恩䝉厚貺次之三予實資衆臣之力得有所成若兹臺
　灣逆賊之煽亂乃卒然而起兵出於不得已而又不料
　其成功若是之易也葢自康熈二十二年平定臺灣之
　後厯雍正迨今乾隆戊申百餘年之間率鮮卅嵗寧静
　無事而其甚者惟朱一貴及兹林爽文朱一貴已據府
　城僭年號林爽文雖未據府城然亦僭年號矣朱一貴
　雖據府城藍廷珍率兵七日復之不一年遂平定全郡
　林爽文雖未據府城亦将一年始獲首渠平定全郡則
　以領兵之人有賢否之殊故曰事在人為不可不慎也
　林爽文始事之際一總兵率千餘兵㓕之而有餘及其
　蔓延猖獗全郡騷動不得不發勁兵命重臣則予遲速
　論所云未能速而失於遲予之過也然而果遲乎則何
　以成功葢遲在任事之外臣而速在籌策之予心故始
　雖遲而終能成以速非誇言也葢紀其實而已若黄仕
　簡任承恩初遲矣而予於去年正月即命李侍堯速往
　代常青為總督辦軍儲常青往代黄仕簡藍元枚往代
　任承恩司𠞰賊之事而郡城與仕簡弗致失於賊手是
　幸也是未遲也(黄仕簡任承恩既至臺灣南北互相觀/望兩月餘遂至與賊以暇日以滋蔓幸)
　(予於正月初旬值李侍堯入覲即命往代常青為總督/而命常青代黄仕簡又隨令藍元枚代任承恩是以郝)
　(壮猷于三月初八日自鳯山棄城敗歸立即置之于法/常青適于初九日到郡整頓兵威屢挫賊鋒郡城得以)
　(無失使常青不即到則郡城必失守仕簡或/被賊獲皆未可知是始雖遲而實未為遲也)既而常青
　祇能守郡城藍元枚忽以病亡是又遲矣而
天啟予衷於六月即自甘省召福康安來熱河授之方畧
　八月初即命福康安海蘭察率百巴圖魯及各省精兵近
　萬往救諸羅是又未遲也(常青雖固守郡城未能親統/大兵往救諸羅藍元枚正籌)
　(㑹𠞰旋以病亡又幸予于六月内早令福康安來覲熱百/河即命于八月初二日同海蘭察率巴圖魯侍衛章京)
　(餘人馳赴閩省並預調川湖黔粤精兵近萬人分路赴/閩維時諸羅被圍日久粮餉火藥道梗不能運送若非)
　(濟事天啟予衷及早命重臣統勁旅前往幾至緩不/    是常青等救諸羅雖遲而予所辦亦未為遲也)福
　康安等至大擔門開舟阻風風畧定而啟行又風遮至
　崇武澳不能進是又遲矣然而候風之際後調之兵畢
　至風平浪静一日千里齊至鹿仔港是仍未遲也(福康/安到)
　(厦門於十月十一日自大擔門開船被風打回十/四日得風駛行半日又以風轉遮至崇武澳渟泊)
　(似覺滯遲然當此候風之際四川屯練二千廣西兵三/千俱至而風亦適利遂于二十八日申時放洋至二十)
　(九日申時兵船齊抵鹿仔港千里洋靣一㠶直達其餘/之兵亦陸續配渡福康安率此生力之兵旬日内頓解)
　(諸羅之圍繼克賊巢生擒逆首是未渡/以前若遲而計其成功又未可謂遲也)夫遲之在人而
天地神明䕶佑每以遲而成速視若危而獲安有如昔年
　開惑論所云者予何脩而得此於
天地神明之錫祉哉如是而不益深敬畏勤政愛民明慎
　用兵則予為無良心者矣予何敢抑又何忍乎夫用兵
　豈易言哉必也凛天命屏已私見先幾懷永圖方寸之
　間日日如在三軍前而又戒掣肘念衆勞且予老矣老
　而精神尚徤不肯圖逸以遺難於子孫臣庶藉以屢成
　大勲此非
天地神明之佑乎亦豈非弗失良心得䝉
天鑒乎福康安等解圍殱賊以及生擒賊渠諸功績已見
　聨句之詩之序兹不贅言獨申予之不得不用武又深
　懼用武之意如是以戒後世占驗家以正月朔旦值剥
　蝕為兵戈之象逺者固莫考自漢至明屢逢其事然亦
　有驗有弗驗(元旦日食自漢迄明有四十七其本係政/治廢弛及僭竊偽朝無論已如唐之太宗)
　(宣宗元旦日食其年俱寧静無事至宋仁宗四十餘年/之中元旦日食者四最後嘉祐四年亦無事此其弗騐)
　(者也惟寳元元年元昊反康定元年元昊寇延州皇祐/元年廣源州蠻儂智髙寇邕州又元代世祖至元二十)
　(九年元旦日食是年廣西上思州土官黄聖許結交/趾為援冦陷忠州江州及華陽諸縣此其有驗者也)若
　昨丙午可謂有騐矣以予論之千嵗日至可坐而致剥
　蝕亦可笇而定也既定矣其適逢與不逢原在依稀戃
　怳之間且亦乏計預使之必無也若使之無是為詐也
不惟不能避災或且召災故史載宋仁宗朝第二次康
定元年春正月朔當日食司天楊惟徳請移閏於庚辰
嵗則日食在正月之晦帝曰閏所以正天時而授民事
其可曲避乎不許夫日食必當在朔可知古稱月晦日
食者見移閏曲避之説耳至於不得已而用兵惟在見幾
而作先事以圖遲不失於應機速不失於不達惟敬與
明秉公無私信賞必罰用兵之道其庶幾乎夫行此數
端甚不易矣知不易而慎用兵又其本乎凡軍旅事必
當有方畧之書書成即以此語冠首篇亦不更為之序
矣
　福康安奏報生擒荘大田紀事語
昨生擒林爽文則𠞰滅逆賊事可稱蕆大端兹生擒荘
大田則肅清臺灣事方稱臻盡善二逆狼狽為奸得一
而不得二餘孽尚存慮其萌芽且彼既聞首禍被獲則
所以謀自全而倖逃生入山固易追赴海則難捕矣是
以先事周防屢申飭諭(荘大田在南路距海甚近不慮/其入山而慮其入海則追捕甚)
　(難因屢次降㫖令福康安等慎防/其入海之路思慮所及隨時預飭)兹福康安盡心畫策
　凡港口可以入海者無不移舟設卡因聞荘大田帶同
　匪衆俱在柴城初二日欲往蚊率社經畨衆極力抵禦
　復行退回初五日黎明官軍由風港發兵越箐穿林遂
　有賊匪突出拒敵我兵迎擊海蘭察率領巴圖魯侍衛
　奮勇齊攻殺賊三百餘生擒一百餘追至柴城賊愈衆
　多然恐攻撲過急荘大田或臨陣被殺或乘間竄逸轉
　不能悉數成擒福康安分兵數隊以徐合攻自山梁佈
　陣抵海岸適烏什哈達所率水師得順風連檣齊至沿
　海進圍水陸合𠞰自辰直至午刻殺賊二千餘羣賊奔
　潰投水屍浮海如雁鶩而獨荘大田伏匿山溝以致生
　擒是豈人力哉
天也二逆以么䯢小民敢興大亂殺害生靈無慮數萬使
　獲一而逃一未為全美斯皆生致闕下正國法而快人
　心反側潛消循良樂業福康安海蘭察等畫謀奮勇不
　負任使固不待言然非
天祐我師俾獲萬全豈易致此耶更查康熈六十年四月
　朱一貴於臺灣起事提督施世驃總兵藍廷珍於五月
　由澎湖進兵至六月収復臺灣府城計閲七日於閏六
　月始擒獲朱一貴計閲一月餘至雍正元年四月而餘
　黨悉𠞰盡自朱一貴起事至臺灣全郡平定始末閲兩
　年兹林爽文於五十一年十一月起事其黄仕簡等前
　後悞事經一年福康安等於上年十一月由鹿仔港始
　進兵其間解諸羅縣之圍克斗六門攻破大里杙賊巢
　至本年正月獲林爽文計閲四十二日繼獲荘大田計
　閲三十二日自林爽文起事至臺灣全郡平定始末共
　閲一年三月是較之藍廷珍等成功更為迅速矣夫逆
　賊入内山生番非我臣僕性情不同語言不通其遵我
　軍令與否未可知也福康安示之以兵威使知畏給之
　以賞項使知懷其經畫周宻賢于施世驃藍廷珍逺甚
　又得海蘭察率百巴圖魯攻堅陷鋭遂得前後生獲二
　囚且李侍堯悉心董理軍儲毋悞行陣使不以李侍堯
　易常青之總督則軍儲必悞不以福康安易常青之将
　軍則成功必遲兹盡美盡善以成功於三月之間則
上天之所以啟佑藐躬俾以望八之年而獲三捷之速則
　予所以深感
昊慈豈言語之所能形容也哉自斯以後所願洗兵韜甲
　與民休息保泰持盈日慎一日以待歸政之年庶不遠
　矣雖然仔肩未卸必不敢以娛老自怠所為猶日孜孜
　仍初志耳
　御製四知書屋記
　楊震四知千古以為名言而予以為書屋之名者非襲
　其跡也彼其却王宻之賄亷則亷矣然而小哉為人君
　者亦無其事予之所謂四知者葢引孔子繫辭知微知
　彰知柔知剛之義内以正心外以勑政而更慎於用兵
　之際朱子䟽此以為釋豫六二爻義且文王繫卦則曰
　利建侯行師周公繫六二之爻則曰介于石不終日貞
　吉是三聖人之意胥示以明慎用兵見幾而作不俟終
　日之義可不審乎予昔著遲速之論雖約畧言之而未
　闡三聖人之訓行師貴知幾親切著明若是也葢微柔
　隂也彰剛陽也陽動而隂静動無不由静彰無不由微然
　而柔能制剛微能揜彰静能勝動此又聖人扶陽抑柔之
　本義正心勑政以及用兵者不可不深知所謂見幾而
　作不俟終日者宜何如其凛凛哉因思避暑山荘正殿
　後室
皇祖題之為依清曠于楣間者實理事召見羣臣之所去
　嵗籌畫臺灣諸務日或三四覲軍機大臣於此兹幸賴
天祐彰國威定海澨實因先事知幾得以有成不可不識
　其事且御筆祗題屋内楹間其餘檐實無額名因即以
　四知書屋之名額之檐間更思依清曠似寄山水之意
　無涉熈政詰戎之為而予則亦有説焉夫水澄然而清
　故明山廓然而曠故公公與明非熈政詰戎之本乎由
　知幾而推為四知又豈外清與明曠與公乎是則
奎文三字非示萬世以熈政詰戎之大法乎則予題四知
　於書屋之檐不亦宜乎
　御製平定臺灣告成熱河
　文廟碑文
　昨記平定臺灣生擒二兇之事亦既舉平伊犁定回部
　收金川為三大事専文勒太學其次三為誅王倫翦蘇
　四十三洗田五以在内地懷慙弗薌其事而平定臺灣
　介其間固弗稱勒太學然較之内地之次三則以孤懸
　海外事經一年命重臣發勁兵三月之間擒二兇定全
　郡斯事體大訖不可以不紀因思熱河文廟雖承徳府
　學耶而余每至山荘必先展拜廟貌秋仲丁祭常遣大
　學士行禮則亦天子之庠序矣且予去嵗籌臺灣之事
　日於斯
天祐予衷命福康安海蘭察率百巴圖魯以行及簡精兵
　近萬亦發于斯而諸臣涉重洋冐艱險屢戰屢勝不數
　月而生擒二兇且無一人受傷者是非
上蒼黙佑
　海神助順曷克臻斯則予感謝之誠兢業之凛亦實有
　不能已於言者籌于斯發于斯臻于斯
　文廟咫尺我
　先師所以鑒而呵䕶者亦必在于斯記所謂受成告成
　正合于是地也則平定臺灣告成熱河
　文廟所為禮以義起非創實因且予更有深幸於衷而
　滋懼於懷者予以古稀望八之歳五十三年之間舉武
　功者凡六七胥善成其一惟征𬗟之事以其地卑濕瘴
　癘我軍染病者多因其謝罪求罷兵遂以振旅是其事
　究未成也近據雲南總督富綱奏報緬甸謝罪稱臣奉
　貢之事命送其使至熱河将以賜宴施惠是則此事又
　以善成於斯矣夫奉
天治民百王誰不為天子而予以凉薄仰賴
祖宗徳施受
天地恩眷獨厚近八旬之天子蕆八事之武功於古誠希
　示後有述使一事尚留闕欠予之懷慚終不釋也自今
　以後益惟䖍鞏持盈與民休息敢更懷佳兵之念哉夫
天地天子之父母也子於父母之恩不可言報中心感激
　弗知所云而已繫之辭曰
　瀛壖外郡閩嶠南區厥名臺灣古不入圖神禹所畧章
　亥所無本非扼要棄之海隅朱明之世始聞中國紅毛初
　據鄭氏旋得恃其險逺難窮兵力每為閩患訖無寧息
皇祖一怒遂荒南東郡之縣之闢我提封一年三熟蔗薯
　収豐漸興學校頗晉生童始之畏途今之樂土大吏忽之
　恣其貪取(臺灣逺隔重洋風濤冐涉其始陞調之員原/以為畏途既以該郡物産豐饒頗獲厚利調)
　(任之員不以涉險為慮轉且視為樂土如近日福康安/等㕘奏文職自道員以至㕔縣武職自總兵以至守備)
　(千總巡查口岸出入船隻于定例収取辦公飯食之外/婪索陋規每年竟至盈千累萬而督撫大吏輒委之耳)
　(目難周不能詳查于是益無忌憚兹據𠫭奏/不可不分别嚴加懲治以儆官邪而申國憲)既嬉其文
　復恬其武匪今伊昔叛亂屢覩向辛丑年昨丙午載一
　貴爽文其亂為最(地方文武既皆習于恬嬉則文員祗/知飽慾壑豈復以撫字為心武員甚)
　(至縱兵離營牟利自總兵以下各衙門設立四項聼差/名目多者三百人少者亦三十餘人存營之兵無幾又)
　(豈復以操練為事以致奸民既得藉口更無畏心煽/誘愚民屢形叛亂其甚者如康熈辛丑年之朱一貴)
　(及昨丙午嵗之林爽文糾衆戕/官據城僭號更為罪大惡極)水陸提督發兵於外奈
　相觀望賊勢張大(林爽文滋事之始水師提督黄仕簡/陸路提督任承恩一同帶兵渡海謂)
　(可即時撲滅不意南北互相/觀望遂致賊勢日益披猖)
天啟予衷更遣重臣百巴圖魯勇皆絶倫川湖黔粤精兵
　萬人水陸並進至海之濱(上年正月雖燭于幾先命李/侍堯代常青為總督而以常)
　(青為将軍専司征𠞰常青究未經行陣祗能保守府城/不能奮加𠞰殺幸    天牖予衷六月内即諭令福康)
　(安入覲熱河繼而常青亦請㫖令簡重臣來閩隨於八/月初命福康安為将軍海蘭察為𠫭贊帶巴圖魯侍衛)
　(章京等百人並預調四川屯練二千廣西兵三千湖南/兵二千貴州兵二千水陸並進以待福康安至彼領𠞰)
　至海之濱崇武畧駐後兵到齊恬波徑渡一日千里以
　遲為速(叶/)百舟齊至
　神佑之故(福康安等至厦門于十月十一日自大擔門/開舟連次遇風阻回復在崇武澳守候逾旬)
　(適四川屯練與廣西之兵踵至而風亦轉利遂于二十/八日申刻放洋至二十九日申刻兵船共百餘隻齊抵)
　(鹿仔港千里洋靣一日而達其始似覺遲滯而既渡之/後所向無前轉得迅蕆大功信非  神靈佑助何以至)
　(是/)馳救諸羅羣賊蜂擁列陣以待不值賈勇如虎摶兔
　案角隴種頃刻解圍義民歡動(維時賊匪久圍諸羅聞/大兵既至亦蜂擁迎拒)
　(福康安海蘭察及巴圖魯等即日統兵前進𠞰殺/無算立即解圍義民等無不歡忻踴躍出城迎師)斗六
之門為賊鎖鑰大里之杙更無巢落長驅掃蕩如風捲
籜夜攜眷屬内山逃託(斗六門為賊門户最為險要官/兵乘鋭立抜隨即搗其大里杙)
(巢穴林爽文膽落連夜攜其家屬逃至/埔裏社埔尾一帶遂成釡底遊䰟矣)生畨化外然亦
人類怵之以威賚之以惠彼知畏懷賊竄無地遂以成
擒爽文首繫(先聞林爽文計窮即欲逃入内山而生畨/徂獷未必能喻利害或将逆首蔵匿則難)
(速蕆預命福康安既怵以威復賚以恵生畨等果即傾/心効命協同官兵社丁人等竟于正月初四日在老衢)
(﨑地方将林爽文生擒解京俾元惡不致漏網可知/凡有血氣無不各知自為顧所以經理者得當否耳)狼
狽為奸留一弗可自北而南如上臨下(叶/)海口遮羅山
塗闗鎖遂縛大田畧無遺者(叶林爽文逃入内山勢已/成擒荘大田在鳯山一路)
(窺伺府城慮其事急遁海而逸乃福康安悉心籌畫預/令烏什哈達帶水師兵丁絶其去路而分巴圖魯等為)
(六隊各自山梁挨次排下四靣合圍適值順風烏什哈/達水師兵丁連檣而至沿海宻佈荘大田逃竄無路立)
(即就擒并其頭目四十餘人無一脱者又殺賊衆二千/餘名又有逃入柴城瑯嶠各畨社者三百餘人被生畨)
(等立即擒獻伏誅於是賊匪一/時殱戮殆盡合郡頓稱平定)二人同心其利斷金曰
福康安智超謀深曰海蘭察勇敢獨任三月成功勲揚
古今既靖妖孽當安民庶善後事宜康安並付定十六
條諸弊袪故永奠海疆光我王度(此次臺灣用兵其始/不能滅賊非盡由士)
　(卒怯懦之故亦由領兵者不得其人遂致稽延時日若/福康安之智謀算無遺策海蘭察之勇敢所向披靡可)
　(謂一時無兩而又同心共濟以此士卒用命勢如破竹/未及三月而大功告成洵能不負任使至于平定之後)
　(不可不亟籌善後之方以為永靖之計嗣據福康安奏/定祛除積弊十六條俱能悉心籌酌切中肯綮已令大)
　(學士九卿議行以後地方文武實/力遵守海疆庶可永慶安恬矣)凡八武成䝉佑自
天雖令耄耋敢弛愓乾如曰七徳實無一焉惟是敬勤勵
　以永年
　
　
　
　
　
　
　
　
　
　欽定平定臺灣紀畧卷首一
欽定四庫全書
欽定平定臺灣紀畧卷首二
御製贊
　平定臺灣二十功臣像贊(有序/)
近著勦滅臺灣賊匪生擒林爽文紀事語以為伊犁回
部金川三大事各有耑文王倫蘓四十三田五次三事
不足薌其功若兹林爽文之勦滅介於六者間雖弗稱
大事而亦不為小矣故其次三訖未紀勲圖像而兹福
康安海蘭察等渡海搜山竟成偉勲靖海疆吁亦勞矣
不可湮其功而弗識故於紫光閣紀勲圖像一如向三
大事之為然究以一區海濵數月底績故減其百者為
五十而朕親製賛五十者為二十餘命文臣擬撰一如
上次之式夫用兵豈易事哉昔漢光武有云每一發兵
頭鬚為白况予古稀望八之年鬚髩早半白而拓土開
疆過光武逺甚更有何兾而為佳兵之舉誠以海疆民
命不得不發師安靖所為乃應兵非佳兵也然亦因應
　兵非佳兵幸邀
天助順而成功速此予所以感謝
鴻貺不可以言語形容而又不能已於言者也昔人有言
　滿洲兵至萬横行天下無敵今朕所發巴圖魯侍衛章
　京等纔百人已足以當數千人之勇綠營兵雖多怯而
　無用兹精選屯練及貴州廣東湖廣兵得近萬人統而
　用之遂以掃巢穴縛逆首是緑營果無用哉亦在率而
　行之者為之埋根倡首有以鼓勵之耳若福康安未渡
　海以前臺灣綠營已共有四萬餘兵何以不能成功則
　以無率而行之者豈不然哉且臺灣一嵗三收蔗薯更
　富朕若微有量田加賦之意以致民變
天必罪之不能如是成功速也後世子孫當一此意毋信
　浮論富國之言愛民薄斂明慎用兵庶其恒承
天眷耳近日以宫商三百逐章饜飫其義竟如㓜年書室
　學詩之時然彼時但知讀其章句而今則究其義味因
　思采薇出車諸章乃上之勞下其義正斯為正雅祈父
北山諸什乃下之怨上其義變斯為變雅夫上勞下可
也下怨上不可也何則下之怨上固在下者不知忠義
然亦必在上者有以致之斯則大不可也我滿洲舊風
以不得捐軀國事死于牖下為恥其抱忠知義較祈父
北山之怨上為何如是則綠營之多恇怯思家伊古有
之無足多怪矣然為上者不可不存采薇出車之意更
不可不知祈父北山之苦如其一概不知而但欲開疆
擴土是誠佳兵黷武之為望其有成豈非北轅而適越
乎故因為功臣圖賛而申其説如此以戒奕葉子孫並
戒萬世之用兵者
　　大學士一等誠謀英勇公阿桂
勘外守中未恒亮功馳咨軍務志毎予同歸朝㐮賛剪
逆除兇三登紫閣福厚功崇(去歳在山荘籌辦臺灣軍/務其時阿桂留京辦事七)
(月又命往河工㑹辦堵築事宜是此次軍務阿桂並未/辦理惟間有指示方畧諭令閲看覆奏每多意見相同)
(及後報㨗之時阿桂甫得差竣回京是以一體/予以議叙且以班次在前故列為功臣之首云)
　　大學士三等忠㐮伯和珅
承訓書諭兼通清漢旁午軍書惟明且斷平薩拉爾亦
曽督戰賜爵勵忠竟成國榦
　　大學士王杰
典學七閩肅正士風臺灣民俗頗悉心中山海險夷參
畫具通有佐樽爼圖貌紀功
　　協辦大學士吏部尚書陕甘總督一等嘉勇公福
　　康安
金川領兵已著偉名幾處封疆吏肅政成解圍擒逆能
人不能崇封殊爵嘉爾忠誠
　　領侍衛内大臣三等超勇公海蘭察
勇弗知書謀勝智士匹馬彎弓賊不敢視欲致活口射
勿令死進爵錫服言難盡美
　　工部尚書福長安
父兄及已胥國勲親英年習政其心孔純承㫖㕘議有
見敬申忠良之報並得圖麟
　　户部尚書董誥
舊例軍務多用清文兹或用漢綠營海濵治以馬上亦
頗効勤堪同福将閣上書勲
　　閩浙總督李侍堯
以恒入覲命往閩疆戰固老矣謀猷允長渡兵濟餉井
井有方不誤軍儲其績孔臧
　　兩廣總督一等輕車都尉孫士毅
粤閩接境唇齒相依資鄰守已均合時機向任部員曽
隨出師文武榦才超錫允宜
　　福建巡撫徐嗣曽
宣撫之任守土安民一應軍務責成督臣佐之賛之竭
慮攄勤渡海籌疆亦可稱勲
　　成都将軍法什尚阿巴圖魯雲騎尉鄂輝
無前出力屯練之兵将軍鄂輝實率以行覆穴摧壘到
處功成勇而有謀亶國之英
　　䕶軍統領穆騰額巴圖魯雲騎尉舒亮
金川之役已為領隊事定功成統軍歸内搜捕逸賊不
遺醜輩生致逆渠其能不昧
　　䕶軍統領沙爾瑪海巴圖魯三等奮勇男雲騎尉
　　普尔普
隨父入都甫十餘嵗既長能勇曉兵有制既救諸羅通
路府際先登拔柵圖容兩逮
　　福建水師提督健勇巴圖魯蔡攀龍
臺灣戰将巨擘惟兹向嘉大紀乃被所欺(上年因柴大/紀在諸羅被)
(圍日久曽諭令酌量如實不能支不妨保䕶義民全師/而出另圖進取而柴大紀覆奏不忍将數萬生靈委之)
(賊手仍督率兵民忍飢固守以待援應覽奏為之墮淚/是以特沛殊恩封伊伯爵並賞銀一萬兩以示優眷嗣)
(據福康安奏其為人狡詐予猶不忍以空言遽加之罪/其後徳成自浙江差竣復命細詢之遂将伊居官聲名)
(狼藉之處逐一面陳因命福康安李侍堯琅玕各據實/查奏則其貪劣醸成逆案種種竟有確據且當賊匪起)
(事之初柴大紀正值廵察彰化不即帯兵剿捕轉托稱/派兵回郡及聞彰化失陷仍復觀望不前遲至數日始)
(行以致逆匪蔓延其罪尤不可逭因即令革職拏問其/水師提督員缺即以蔡攀龍調補盖前此未有人摘發)
(其私予焉肯為逆詐億不信之見迨既經敗露則不得/不明其賞罸以示勸懲是柴大紀之前後功罪予惟協)
(於至公更無所/容心於其間也)賞罰各當弗濫弗遺惟明克允奉三無
私
　　福建陸路提督奮勇巴圖魯梁朝桂
金川剿逆埋根進首鹽水恒瑞未免掣肘及防蔴豆禦
賊堅守受創力戰嘉哉鮮偶
　　浙江提督堅勇巴圖魯許世亨
黔省之兵素稱勇敢率以赴軍半天衝險嬰之者斷當
之者斬不愧丈夫一身是膽
　　四川松潘鎮總兵奮圖禮巴圖魯穆克登阿
斗六里杙排竹為城直斫而入大敗賊兵隴種鹿埵内
山遁形搜擒首惡林林衆英
　　四川建昌鎮總兵札敦巴巴圖魯張芝元
金川隨征超熊羆旅兹領畨兵以通畨語賊属生縛賊
路嚴禦卒獲生俘厥功允巨
　臺灣鎮總兵冲傑巴圖魯普吉保
攻克笨港本有微功未解諸羅賊衆難通賈勇贖過奮
不顧躬扼科仔坑逸賊路窮
　　散秩大臣賛巴巴圖魯四川土守備穆塔爾
金川降畨功難屈指兹領軍隊有進無止衆志成城妖
氛净洗晉秩中朝同仁一視
　　(附/)後三十功臣像賛
　　　吉林副都統法福禮巴圖魯烏什哈達
　金川領隊不畏嶫岌領水師兵豈亦所習連檣海口
　合勢圍急大田就擒志堅功立
　　　署正白旗䝉古副都統布隴巴圖魯岱森保
　初至著績塩水港營移師南路爰靖海鯨率先鼓勇
　有将提兵牛荘罙入克壮軍聲
　　　江南狼山鎮總兵堅勇巴圖魯袁國璜
　夙習行陣兹督部隊志勇而堅望風賊潰偵蹤歴險
　遂搜山内分兵扼要是用嘉賚
　　　南澳鎮總兵誠勇巴圖魯張朝龍
　金川之役錫翎褒績載樹殊勲截途飛鏑抵菴古坑
　乘勝鷹擊奨勵有加悃忱倍激
　　　原副都統銜總管舒克丹巴圖魯特爾登徹
　索倫勁手箭無虚發躍馬突陣縱横倐忽視力窮追
　猛氣咆勃再炳丹青用旌偉伐
　　　副都統銜頭等侍衛呼嵩額巴圖魯博賓
　蝟集榛莽路截﨑嶇經一晝夜頓闢通衢突騎衝擊
　賈勇長驅全軍直達摧朽折枯
　　　廣東肇慶協副将庫爾庫巴圖魯官福
　隨征金川秩以功超兹率粤兵鼓鋭揚船所向披靡
　震電馳飈轉斾而南克水底竂
　　　頭等侍衛和隆武巴圖魯額爾登保
　中林効績健㨗過人星馳飛鏃操刺罕倫直前披擊
　衝壘奮身龍驤備衛是謂虎臣
　　　頭等侍衛費揚阿巴圖魯春寧
　惟爾祖父捐軀鍪鎧爾稍踰閑抑之有待鳳山禦賊
　不致蹈海功以盖愆勗哉嘉乃
　　　頭等侍衛佐領能登額巴圖魯穆爾塔
　努力行間奮殱賊黨轉戰益厲英資颯爽氣之所至
　已呑伏莽寵命執㦸國章懋賞
　　　健鋭營前鋒𠫭領斐靈阿巴圖魯賽崇阿
　闞如虓虎薄彼林叢賊燄既銷隊整羆熊守據險要
　豨突計窮痛加殱戮亦藉爾功
　　　䕶軍𠫭領錫林巴圖魯碩允保
　進兵救援弗避矢石䇿馬前驅千人辟易軍中著勇
　霜林逸翮克䕶軍威壯哉斯役
　　　䕶軍𠫭領喀爾春巴圖魯萬廷
　惟彼中林衝陣孔棘奪隘毁巢追奔逐北踔厲無前
　搜捕潜匿協奏膚功嘉兹勇力
　　　蘭州城守𠫭将果勇巴圖魯吳宗茂
　重圍既解勦大埔林尾追賊衆躬厯嶇嶔小半天山
　聳躍雲岑分軍繞後勢已成擒
　　　副前鋒𠫭領發拉薩台巴圖魯錫津泰
　賊非勍敵此怯彼張似兹勇戰果勁孰當馳禦南北
　迅復村荘有勲必録附載旂常
　　　副前鋒㕘領哲布鏗額巴圖魯彦津保
　菴古坑前跳梁竄逆破其危巢災其柴柵披堅斫陣
　驚心奪魄鶻入鵶羣罔不手搤
　　　吉林佐領噶爾薩巴圖魯五徳
　趫衝賊圍激厲勁屬鎗礟兼施烏合蝟縮踰越山梁
　飛梯著足表績宣勞為有功勗
　　　三等侍衛達春巴圖魯三音庫
　整隊疾馳殱兹草竊林落蠭屯連宵薙滅兵威震驚
　賊膽碎裂似兹猛士允副嘉悦
　　　三等侍衛什勒敏巴圖魯屯保
　箭斃鎗殪兵氣逺揚援師嘉義自元長荘鋪敦直入
　武人洸洸入險出險績著戎行
　　　三等侍衛竒成額巴圖魯哲克
　奮力宣威破圍奪路剪削羣兇㒺有脱兔雨集雲屯
　勢難負固矯矯虎臣賊人驚怖
　　　三等侍衛額爾克巴圖魯薩寧阿
　遇險出竒騰躍前進援壁扳林折衝蜂陣鯢目鯨身
　悉膺鎗刃敵愾効誠威名亦震
　　　三等侍衛額騰伊巴圖魯克陞額
　勤劬致果率克籬籓星夜馳逐至斗六門潜踪盡發
　殱戮無存聿彰勇鋭共受殊恩
　　　三等侍衛伯竒圖巴圖魯薩克丹布
　率衆攻堅奮擒獟悍毁柵截途殺賊無算火燄騰山
　力窮䑕竄潰彼蟻封資爾勇榦
　　　三等侍衛能登巴圖魯博綽諾克
　士皆用命奮勇同心路分南北追險入深虺除彗掃
　併力殱擒衝鋒陷陣氣幹堪任
　　　三等侍衛珠勒星額巴圖魯特勒登額
　戰酣易騎㒺分晝夜電閃火攻風馳逐射窮冦捕誅
　夔魈躪藉披覽軍書如聞叱咤
　　　三等侍衛揚桑阿巴圖魯巴彦泰
　遇賊累萬領隊爭先至大里杙力戰攻堅追躡宻箐
　縱躍峰巔壮心鋭氣突将堪傳
　　　三等侍衛瑚東阿巴圖魯定錫鼐
　力宣驃營威揚武畧入虎仔坑士氣倍作殱厥醜類
　收復村落奨勵維均聫標紫閣
　　　三等侍衛錫特洪阿巴圖魯阿哈保
　賊首窮蹙遁入内山搜捕殫力絶頂躋攀爽文就縛
　何有茅菅錫巴圖魯壮士増顔
　　　屯練二等侍衛多布蔵巴圖魯丹拜錫拉布
　才不擇地矧介胄士昔得勇名兹賞及子勸能酬庸
　不忘薇杞蕆事凱旋均昭錫祉
　　　屯練守備扎克布巴圖魯阿忠
　練習勇藝無堅弗摧逖矣西土亦自呈材海疆讋服
　衆武恢恢數符大衍邁彼雲臺
　
　
欽定平定臺灣紀畧卷首二
欽定四庫全書
欽定平定臺灣紀畧卷首三
御製詩一
　命免臺灣府本嵗正供詩以誌事(本嵗葢嵗/在丁未)
無端孽種聚苻萑刼掠村莊害及官(福建臺灣逆匪林/爽文等創立天地)
(㑹名目煽誘匪徒謀為不軌刼掠村庄及知府孫景燧/知縣俞峻等往捕轉被戕害當此光天化日之下聚衆)
(猖獗不法已極不可不/大加懲創以靖海疆)不得已而用兵𠞰莫非勤以俾
民安因思亂後閭閻困合令當前賦税寛(據總督常青/提督黄仕簡)
(任承恩等先後奏報連次用礟擊殺逆匪甚衆並有義/民鄉勇數千隨同𠞰殺甚屬可嘉除俟事定後自當從)
(僾分别賞賚因念臺灣良善百姓當此逆匪肆擾之際/驚懼逃避不免受其荼毒深堪憫憫因馳降諭㫖令將)
(臺灣一府四屬今嵗錢糧槩/免徴輸以示軫念良民至意)徳化未臻寧靳澤一為南
望一心寒
　迴蹕至圓明園作
夜半濃雲佈晨凌細雨霏無何妬風作遂覺亂塵飛徒
復成虚望惟慚勅萬㡬待郵兼待澤(臺灣逆匪等因黄/仕簡任承恩互相)
(觀望以致首犯林爽文至今未獲已飭常青到彼督辦/佇盼馳奏以慰懸念又連日雨意頗濃而每為風散盼)
(望成虚亦/為之不愜)愁度徃和歸
　福建巡撫徐嗣曾奏春雨田功情形詩以誌慰
臺灣有事討奸民(臺灣逆匪林爽文等滋事不法屢經/官兵斬獲而首惡尚未就擒前因黄)
(仕簡任承恩觀望誤事令常青到彼/相㡬督辦日来盼望馳報以慰厪懷)未免發兵近自閩
軍餉寜辭供内地田功最要利三春晴資麥壠卜登圃
雨足稻塍起墾畇(據徐嗣曾奏閩省去冬雨水調勻麥/苖滋長開嵗以來據通省各属禀報)
(自正月初四五六及十八九二十暨二十七八等日屢/得春雨到處普霑二麥倍加暢發園蔬雜種無不茂盛)
(現值東作方興更得及時翻犂/播種閭閻安堵民情  □等語)佇待飛章報擒逆閭閻
安堵樂熈淳
　三月二十九日遣悶雜言
九十春光減兩日(今春正月三/月俱小建)侵尋速至三月盡明當
首夏從頭數韶冶去付東流允嵗除前日雪優霑華滋
景物殊常婉孟春猶稚仲春麗御園花事争妍𦂳我已
畧厪望雨心肯以賞花間(去/聲)民隐季春上中下之澣日
甚一日旱象引昨看弄田麥苖緑及時嘉􁨭豐猶凖十
日不雨恐無之難言大田已播畛(御園内所種之麥田/青翠可愛若十日内)
(得有透雨尚可冀豐収至瀕河水田秧針已出則由/於引水灌注之力不得謂大田已播望雨未殷也)近
每生雲隨散風嗟哉膏澤懼尚逺况經㨗信盼臺灣庸
臣失律增懣憤(臺灣逆匪林爽文等滋擾已逾三月餘/尚未殱滅盡净黄仕簡任承恩二人觀)
(望誤事之罪實無可逭已將伊二人革職治罪惟望常/青速抵臺灣整頓兵力旗鼓一新刻日進𠞰蕆事耳)
雜言遣悶弗成章莫勝其慚辭亦窘
　致逺齋題句
致逺題名久駐園理事處非闗攬景曠惟慎勑幾務適
接閩中章𠞰匪悉真故按兵而不舉庸懦二人誤(臺灣/賊匪)
(林爽文等紏衆不法黄仕簡任承恩帯兵𠞰捕日久未/能殱滅蕆事朕料伊二人必有遷延觀望懦怯誤事之)
(處已將伊二人革職治罪令常青過臺灣督辦兹據常/青奏到黄仕簡安坐郡城並未親率官兵進𠞰又復調)
(遺失宜任承恩駐守鹿港當賊匪林爽文回巢之際亦/並不奮勇𠞰賊種種貽誤之咎果不出朕所料殊為憤)
(懣/)先事遣重臣甫到攄謀慮整頓作士氣旗鼓新軍律
(叶可黄仕簡任承恩二人觀望逗㽞與賊以暇其罪實/無  逭幸而朕早已料及先令常青前往並授為將軍)
(復以福州將軍恒瑞提督藍元枚為恭賛並諭揀𣲖福/州駐防兵一千名帯領飛渡臺灣協同𠞰捕其失機之)
(總兵郝壯猷即降㫖於軍前正法以激勵將士茲莭次/據常青奏稱整頓現有兵力訓飭將弁并請添調廣東)
(浙江兵七千名俱由鹿耳門進口不必再行分撥且俟/兵到三四千之後即親自統領先將南路賊匪撲滅後)
(再行自南而北務期迅速擒獲賊首平定/海疆所辦皆合機宜佇盼㨗音以慰懸注)易將更調兵
埋根弗迴顧獨是海外遥風信難定遽亦惟盡我心籌
畫勤寐寤聞㨗尚需時傍徨盼朝暮
　閲武
徤鋭營兹駐今將四十年雖安不忘耳得力則誠然(戊/辰)
(嵗於香山置健鋭營訓練八旗兵丁素稱精鋭從/前平定凖夷回部大小金川屢經徴調實為得力)詎獨
驍騰㨗所嘉心意堅(滿洲兵臨陣以退縮為恥不似緑/營懦怯惡習往往有兵不顧將脱)
(逃之事兹臺灣逆匪林爽文等糾衆不法調兵進𠞰乃/因黄仕籣任承恩二人觀望誤事以致賊勢鴟張總兵)
(郝壯猷所帯兵丁遇賊潰散退回郡城其畏葸失律罪/無可逭若緑營弁兵俱能如八旗勁旅奮勇堅心埋根)
(前進自當早獲渠/魁撲滅蕆事矣)閒因示戎詰亦以寓恩宣(香山地逺/京城健鋭)
(營列五萃處無外誘習氣故能操練精熟每駐蹕此地/必親臨閲視分别頒賞其中技勇超衆者加倍恩賚以)
(示鼓/勵)
　實勝寺
實勝寺建山之陽置健鋭營早有記(乾隆戊辰夏用兵/金川以彼恃碉之)
(險攻久未克因憶敬觀者不列朝實録開國之初我旗/人躡雲梯肉薄而登城    可屈指數以此攻碉弗克)
(因命於西山之陽設碉而簡佽飛之士習之未逾月得/精其技者二千人命大學士公傳恒為經畧統之以行)
　(逮平定金川後即就碉傍舊寺易其名曰實勝昔我勝/  太宗破明兵十三萬於松山杏山之間歸而建實)
　(寺以紀勲兹防其例合成功之旅立為健鋭雲梯營並/于寺之左右建屋居之詳見己巳嵗御製實勝寺碑記)
　以遵
家法宣國威實頼八旗兵子弟平定西域及金川無不成
　功慶如志(自立健鋭營後所習雲梯馬歩射鳥鎗諸技訓/練精熟趫㨗勇往嗣平定西陲及大小金川)
　(得其力/居多)何意海外邪教輩俾兩提臣誤軍事(上年十一/月臺灣逆)
　(匪林爽文等倡立邪教天地㑹滋事不法水陸兩路提/督黄仕簡任承恩帯兵前徃𠞰捕不意伊二人互相觀)
　(望貽誤之罪/實無可逭)一南一北自株守與賊以暇賊生計緑營
　恇怯惡習成遇敵猖狂即退避以致蔓延恣梟張三月
　待久㨗未至(黄仕簡頓兵郡城任承恩株守鹿港一南/一北遷延不進與賊以暇致令蔓延竊發)
　(甚至總兵郝壯猷恇怯無能遇賊奔/漬已經三月有餘尚未殱滅蕆事)幸予慮早遣將臣
　一新旗鼓申軍律(叶/)稍待調兵抵臺灣殱賊安民整吏
　治(賊匪事起於去年冬至月黄仕簡任承恩既到臺灣/候至彌月未見奏至攻剿情形即慮彼二人必至誤)
　(事幸早見及此命李侍堯為閩浙總督往辦軍需而令/常青飛渡臺灣授為將軍督兵剿賊並將失律之郝壯)
　(猷于軍前正法以警將士常青到彼後查奏貽誤情形/果不出朕所料其籌畫整頓兵力進剿諸務頗合機宜)
　(申明紀律旗鼓一新惟以現有之兵因黄仕簡等調遣/失宜未免氣綏奏請添調廣東浙江兵七千名侯到有)
　(三四千名即先行帯領自南而北以期生致逆賊首犯/其餘么䯢小醜無難一鼓殱戮浄盡綏靖海疆俾被難)
　(羣黎復安生業現在尚湏厚集兵力不得不少遲時日/盼望捷音殊深縣厪此事總由用黄仕簡任承恩二人)
　(不當所致而誤用二人/則朕之過實為慚憤耳)用人之失我實當畧叙其詳不
　勝愧
　　題含浮堂六韻
　别墅梵宫近(堂為聖化寺别墅康熙年間/所建堂額乃    聖祖御書)林深佳䕃攅
　經年來閲武(香山之徤鋭營與茲所閲西頂之火噐營/率經年一閲所以均賞賚校武藝遂為常)
　(例/云)便道憩傳餐兩字
奎章仰千秋治法觀持盈誠不易返樸更云難庶政胥勤
　理軍書更細看(今早於此傳膳辦事適接常青報到奏稱/三月二十二二十三及二十六二十七)
　(等日逆匪竞敢率衆直逼郡城常青令逰擊蔡攀龍等/領兵並率同義民奮勇擊殺先後殱戮甚衆並有賊目)
　(莊錫舍等悔罪投誠殺賊等語常青辦理甚合機宜此/時消息已轉不難計日蕆事因加奬諭並授其子為三)
　(等侍衛賣恩賜玉□佩囊等物前赴軍營者視以示優/眷并允所請將蔡攀龍超陞副將又特賞給花翎其義)
　(民之陣亡者亦諭令照兵丁之例加倍賞恤盖行軍之/道非信賞必罰不足以鼓勵戎行而每當接到軍書之)
　(際更不可不詳細閲/看以定其功過也)亦惟明賞罰敢不慎其端
　　見㡬
嘗讀繫辭傳見㡬曰君子設其俟終日毫釐謬千里馳
驛易閩督徃臺灣經理(上年冬至月臺灣逆匪林爽文/等糾衆滋事黄仕簡任承恩帯)
(兵前往𠞰捕莭次據奏分兵堵禦零星殺賊並不知埋/根首進直搗賊巢予即慮伊二人必有互相觀望畏縮)
(貽誤之事于正月初十日適李侍堯陛見來京即將伊/調任閩浙總督馳赴福建辦理一切軍需事宜而令常)
(青飛渡臺灣專畀以/督率剿辦賊匪之任)甫於到臺灣前一日事否鳯山得
復失三千軍敗北(叶稱常青于三月初九日到臺灣即/奏  總兵郝壯猷帯兵𠞰捕南路賊)
(匪遇賊攻圍衝截官兵竟至潰㪚鳯山縣城已經収復/旋又失守郝壯猷退回郡城所帯兵丁三千名潰曰者)
(僅止七百餘名郝壮猷及敗殘兵於初八日陸績至郡/城此總由黄仕簡安坐郡城調遣失宜郝壯猷不能督)
(率奮勇以致敗衂其罪實無可逭并查叅黄仕簡任承/恩二人一南一北株守遷延漫無籌盡種種誤事之處)
(果不出朕先㡬所料因降㫖將郝壯猷於軍前即行正/法以為玩悞退縮者戒其黄仕簡任承恩俱行拏問治)
(罪即授常青為將軍令恒瑞藍元枚二/人為恭賛俾事權歸一得以迅奏膚功)賊勢益猖狂欲
攻郡城邇設非常青至事不可知矣(自鳯山復失後賊/勢益為猖獗乗勢)
(竟犯府城相距十里之外設非常青即時到彼則黄仕/簡尚在彼以其老病昏懵一籌莫展必致為賊人所刦)
(否則以身殉之尚復成何事體雖么䯢小醜終不難辦/理蕆事但曠日持久臺郡地方良民為賊蹂躪益不可)
(問/矣)幸藉老成臣鼓勵士氣起今日接飛章戕賊新壁壘
賊黨悔罪投用以殺賊匪(常青年逾七旬而精力勇往/到臺灣後莭次所奏經理調)
　(度頗有方畧據稱南路賊匪攻擾郡城官兵義民等奮/勇𠞰殺斬獲二千餘名經此畨大加截殺賊勢披靡郡)
　(城安固無事并有賊目莊錫舍帯領二千餘人悔罪投/降常青恐其或有挾詐情事因令殺賊自效方准其降)
　(所辦持重甚合機宜一俟續調粤兵到日先即統率将/南路賊匪掃浄合并直洗大里杙賊剿務將林爽文及)
　(賊目一併生擒以正刑誅覧奏顧為欣慰此時消息已/轉㡬㑹甚佳自可計日告蕆迴思此事轉移之㡬實頼)
　(惟信上蒼黙佑俾予燭及事前早為調置得以無悞予/    賞必罰慎重嚴明仰承    助順佇盼㨗音以靖)
　(海疆/耳)郡城得以安羣賊㪚披靡惟待調兵至賈勇賊巢
　洗迴思轉移間實頼見機耳見幾豈易哉
昊貺䝉佑啓貞吉
天助慎誠明傳合㫖
　繫辭下傳曰知㡬其神朱注以為釋豫六二爻義其爻
　曰介于石不終日貞吉朱注又以為其徳安静而堅確
　盖訓石之義引而未發也予則以為石喻不動乃訓誠
　也中庸曰誠則明明始能見㡬不動而誠則介石實為
　見幾之本若夫石之堅確不動似與不俟終日之速有
　􁑣然而不􁑣也㡬者動之㣲吉㓙之先見茍見㡬矣無
　以應之是謂失時則又予遲速論所謂兵事宜速之義
　然而不基以誠而出於明其失又可勝言哉由是觀之
　子思可謂知易矣向釋上傳第五章亦以為與中庸首
　章有相合者兹因賦見㡬之什故復闡其義而申論之
　　永佑寺瞻禮用辛丒詩韻
　延薫致爽復來居(延薰山館烟波致爽皆避署山莊/三十六景中    皇祖賜題也)瞻
　拜
穹樓例奉初
仁顯
憲承昭自昔徳明威畏愧惟予么䯢煽值猖而獗(臺灣林/爽文等)
　(本以么䯢邪教煽衆跳梁其始由黄仕簡任承恩互相/觀望貽悞于前其繼又由郝壯猷不能奮勇督率官兵)
　(為賊衝潰而郝壯猷奔回郡城遂致鳯山得而復/失於是賊勢益復猖獗僨事之咎二人實無可逭)撻伐
　張籌速與徐(幸余燭于㡬先命李侍堯為閩浙總督令/常青為將軍飛渡臺灣督剿莭次奏到所)
　(辦俱合機宜此即余遲速/論所謂兵事宜速之義)辛丑甲辰跡畧似那辭勞重
　(去/聲)治軍書(辛丑甘肅撒拉爾畨回肆逆及甲辰新教逆/回田五等糾衆滋擾俱在山莊駐蹕時籌治)
　(軍書茲臺灣逆匪首犯尚未就擒連日馳諭方畧與向/二年跡畧相似予惟敬承    皇祖    皇考謨烈之)
　(昭垂徳威並用以期速蕆/膚功豈敢復辭勞勩也)
　遣悶十韻
仕簡(黄/)承恩(任/)兩提督一南一北互盤旋(上年十一月/賊匪林爽文)
(等肆逆黄仕簡任承恩過臺灣𠞰捕意謂么䯢小醜不/難立時擒獲不意黄仕簡任承恩二人一南一北互相)
(觀望遷延數/月殊深憤懣)與之暇乃賊生計乏出竒因軍久懸(黄仕/簡任)
(承恩彼此觀望不思激勵將士出竒制勝轉與賊以/暇俾得從容生計抗拒官軍曠日持久未及蕆功)以
致鳯山得而失(鳯山於二月二十一日已經收復後賊/匪復來侵擾而總兵郝壯猷恇怯無能)
(敗回郡城兵丁潰㪚黄仕簡/安坐郡城此南路之悞也)徒稱鹿港守之専(任承恩/在路北)
(即應整頓兵力自北而南合同黄仕簡設法擒捕/賊首乃株守鹿仔港藉詞守禦此北路之悞也)社敺
烏合路梗塞港聚蜂屯野蔓延(賊首未得即時就擒遂/致黨匪得以肆出侵掠)
(迫脅良民於是大肚社二林社蔴豆社大武壠社笨港/鹽水港竹仔港東港等處賊勢蔓延南北通衢俱為梗)
(塞/)僨事自應示明勅耆功爰更易英賢(行軍之道貴於/賞罰嚴明黄仕)
(簡任承恩遷延誤事因令拏問解京治罪郝壯猷敗逃於/迴郡亦即扵軍前正法明罰勅法不得不爾又幸予燭)
(㡬先於新正即調李侍堯為閩浙總督馳往辦理軍需/特授常青為將軍恒瑞藍元枚為恭賛飛渡臺灣督率)
(増兵相/機進𠞰)請兵莫不速簡往(常青扵三月初九日抵臺灣/目擊賊匪猖獗勢湏厚集兵)
(力莭次奏請添調官兵随令先後揀調廣東浙江福建/駐防滿兵共四千名緑旗兵共一萬四千名不但如數)
(調往且扵所請之外復添調漳州兵二千名廣東兵一/千名分往常青藍元枚二處以冀尅期奏凱綏靖海疆)
(盖責人以𠞰賊成功而不與之兵朕豈為/之但逺隔重洋恐調遣需緩為之焦急)底績惟期奏
凱還西禦東防非上䇿掄精選鋭在䃺堅(常青至臺灣/後意欲廓清)
(南路拏獲賊目莊大田再往北路㑹𠞰林爽文乃賊計/狡黠見大兵俱在府城諸羅軍弱故作窺伺府城以牽)
(綴官兵實欲攻逼諸羅而常青等西禦東防亦非善䇿/因屢次申諭常青酌㽞將備兵丁堅守郡城竟當簡率)
(精鋭直趨北路沿途剿殺打通斗六門一帯與柴大紀/㑹聚其鹿仔港正令普吉保固守藍元枚帯兵亦自北)
(而南與常青等合兵一處則兵力既厚軍聲益壯直攻/大里杙為擒渠搗穴之計迨林爽文一經拏獲其餘賊)
(黨無難立/時殱滅矣)軍機曉夜重籌畫驛牘海山遥望牽(予因臺/灣之事)
(已經半載雖常青等屢得勝仗殺獲賊匪而大局尚未/克定為之宵旰籌畫盼得捷音惟海道遥逺軍報不能)
(速逹未免時/切繨念耳)要以安民蠲賦普(臺灣自逆匪滋事後閭/閻未免避賊遷徙有悞)
(農功早於二月内即降㫖將臺灣府四屬本/年應徴地丁錢糧普行蠲免用示軫䘏矣)仍虞貴糴
運糧連(臺灣素稱産米之區漳衆各府向資接濟今年/賊匪肆擾轉藉内地運送軍糧因念閩省必有)
(貴糴之虞莭次降㫖令江南浙江江西四川運米九十/餘萬石並據舒常姜晟籌辦湖北米十萬石陸續運送)
(至閩俾民食益臻充/裕糧價不至増昻)任人予誤將誰諉紀實聊成遣悶
篇
　出伊遜崖口至張三營行宫作
伊遜(平/聲)由進復由還(伊遜河名即崖口是/也鹿柴盖設於此)半月風光眨
眼間向暖面㸔迎緑樹經霜背指别蒼山恩頒獵騎都
鳬藻(每嵗獵罷出哨苐一程東道則於此張三營西道/則於阿穆呼朗圖賜從獵之䝉古王公台吉等及)
(所部兵丁等食并頒賞縀疋/銀兩有差令其各歸所部)稔穫農村鮮鵠顔日盼官
軍殱逆㓂問郵午夜未心閒(常青等𠞰捕臺灣逆匪林/爽文等尚未蕆事來往木)
(蘭半月餘日盼㨗/音為之繾念不置)
　迴蹕至避暑山莊即事有詠
時蒐此復轉山莊景物深秋又異常潦盡溪波黄變緑
霜濃林葉緑為黄雖云心志如前壯究覺馳驅遜昔强
斯去斯來増愧處軍書籌畫旰宵忙
　諸羅圍解
大紀(柴/)復諸羅乃在春之首(諸羅前被賊匪林爽文糾/衆搶佔經柴大紀帯兵攻)
(擊於正月二十二日由田洋進兵賊人閉城堅拒邱能/成奮勇先登攻開城門我兵乗勢追趕入城賊人由北)
(門而逸柴大紀入/城安撫賊勢少却)侵尋未掃穴翻被圍之久(維時黄仕/簡任承恩)
(互相觀望不能督兵奮剿於是賊衆復合繼而常青等/渡海之後奏請増調官兵亦未能决䇿制勝以致柴大)
(紀被圍數月皆數人/因循貽悞之咎也)督飭速觧救降㫖頻煩有大斌(魏/)
率兵往半被賊所取(時荘大田於南路牽綴官兵林爽/文等専力環攻諸羅頻經降㫖催)
(飭常青等統率大兵直趨北路救援乃常青祗令魏大/斌帶兵一千五百名往救中途接戰不利轉傷官兵一)
(千餘名不/勝憤懣)所嘉柴大紀勇而謀更富(叶/)能聫軍民情同
心為固守壯士奮戰鬬義民資糧糗以此佈大恩預免
明年賦(叶枋先是據柴大紀奏稱賊匪攻犯縣城並扛/抬  車圍攻西北兩門柴大紀督同官兵義民)
(奮力𠞰殺設法堵禦用砲擊碎枋車數座打死賊人數/百賊始退㪚迨後賊匪屢次圍攻柴大紀悉力捍禦得)
(保無虞其時魏大斌所帯火藥銀糧被賊攔截不能前/進城内紳耆舖民挑送飯米凉水以給軍營又有牌腹)
(村義民亦運粮接濟該義民等踴躍急公圴屬可嘉春/間業經降㫖將臺灣全郡本年錢粮蠲免因冄將五十)
(三年分應徴錢粮預/行豁免以示優奬)茲因蔡攀龍𠞰進敗羣醜進而復
出攻梗路資通透(叶/)不似魏大斌入城増食口(常青聞/魏大斌)
(失利之信復遣總兵蔡攀龍帯兵一千六百名由鹽水/港往援兹接李侍堯奏據署臺灣府知府楊廷理禀報)
(八月十七日蔡攀龍等到鹽水港於十九日領兵前進/副將貴林逰擊楊起麟邱能成為頭隊蓁攀龍恭將孫)
(全謀為二隊柴大紀亦帯兵接應入城軍威大振而蔡/攀龍等於二十二日復自諸羅打出以通道路實属奮)
(勇可嘉較之魏大斌既損折官兵大半所餘數百名兵/入城一無所為不惟無濟諸羅而諸羅反増食口其功)
(過正自昭/如黑白矣)諸羅之圍解焦愁釋心紐賞罰示勸懲惟公
明以剖重臣將至彼百將掄雄﨣(此次諸羅解圍在事/出力諸人柴大紀捍)
(禦有方謀畧素著蔡攀龍帶兵援應最為奮勇伊二人/已擢用提督賞帯花翎特加賜玉韘佩囊用示恩眷其)
(副将貴林即擢用總兵叅將孫全謀即擢用副將逰擊/邱能成楊起麟俱擢用𠫭將並賞戴花翎一體恩賫至)
(魏大斌畏怯無能即立予罷斥仍令在軍營効力贖罪/如此賞罰公明將士等自必倍加感激奮勵現在令將)
(軍福康安𠫭賛海蘭蔡帯領巴圖魯侍衛章京百餘人/馳往蚶江飛渡至鹿仔港相機直搗賊巢今諸羅之圍)
(已解先兆已佳即日福康安到彼統領大/兵奮𠞰自當勢如破竹佇盼捷音馳到耳)先兆已報佳
大功成在後佇待縛二兇露布星飛走
　普吉保奏報収復笨港詩以誌慰
向稱諸羅圍之解誰知隔海傳信訛官軍入城雖及半
其餘仍被賊遮羅更惜捐軀兩勇弁為之扼腕興咨嗟
(柴大紀於春正克復諸羅後旋復被賊屢次圍攻常青/等初次令魏大斌帶兵一千五百名前往救援中途接)
(戰不利二次令總兵蔡攀龍副將貴林逰擊楊起麟等/帯兵一千六百名往援乃官兵入城方僅及半而賊衆)
(又復遮羅不得前進其時李侍堯據署臺灣府知府楊/廷理禀報奏稱蔡攀龍等於八月十九日分起前進柴)
(大紀接應入城蔡攀龍復自諸羅打出以通道路等語/方為欣慰詎意竞属訛傳兹據普吉保奏収復笨港并)
(稱副將貴林逰擊楊起麟已於彼時臨陣捐驅二人屢/著戰績聞之更為憤惜因降㫖貴林即照總兵議邱楊)
(起麟加一等照副/將議卹以示垂軫)加以海上八九月風􁨮不利無舟過
一月有餘望信至旰宵焦急徒延睋(自接常青等奏報/後已一月有餘未)
(得續奏日夜為之焦急盼望相傳海上風􁨮向來八九/月不利即商旅船隻亦不能駕駛交十月後小陽春莭)
(便可往來/迅速矣)茲值十月亥當律小陽春令迴陽和曉來驛
章逓佳信普吉保報殱賊多焚燬賊莊獲賊械收復笨
港安民家東諸羅西鹽水港近五十里非遥遐聲氣既
通約期㑹三路進取賊巢窠(普吉保奏九月初六日帯/領官兵由大突溪前往笨)
(港援應諸羅十一日行扺麥仔寮有賊數千在彼處苛/𣲖銀米百姓正值驚惶無措聞官兵踵至歡聲動地賊)
(衆奔逸普吉保分作三隊直前冲殺連次打死賊匪數/百人生擒三人奪獲噐械米穀無筭并焚燒板頭厝等)
(賊庄七處收復笨港安集良民現在又與恒瑞柴大紀/訂期三路合攻該處東距諸羅僅二十里西距鹽水港)
(僅三十里聲息宻邇又常青聞恒瑞在鹽水港被賊攔/阻𣲖總兵梁朝桂副將謝廷𨕖帯兵一千名前徃䇿應)
(恒瑞處原有兵三千并/力㑹𠞰自當勢如破竹)茲以重臣率勇將久經勲績凌
烟磨待風縦覺遲數日新兵齊到翻為嘉(前命福康安/海蘭察帯領)
(巴圖魯侍衛章京百餘人前往據李侍堯奏尚在大擔/門候風渡洋雖覺少遲數日而新調之廣西兵三千已)
(抵厦門其四川屯練二千貴州湖南兵四千亦接踵可/到又鄭國卿所帶閩兵三千亦將次配渡統計生力兵)
(萬人福康安帯此勁兵飛渡鹿仔港相幾㑹𠞰直搗/賊巢掃穴擒渠一舉蕆事佇待㨗音之至以慰厪念)聲
勢既壯破賊膽不難靖逆揮天戈却以安民為要務叮
嚀訓諭慎莫苛(臺灣民人附賊本非甘心多因迫脅所/致隨馳諭福康安到彼尤應將安分良)
(民妥為撫慰安戢即已經從賊者亦應設法招徠分别/辧理不可因其業已從賊概予殱除阻其自新之路堅)
(其助逆/之心也)屈指兵至鹿仔港重新旗鼓殱么䯢耆定武功
奠海澨七閩閉戸昇平歌
　水師提督柴大紀奏固守諸羅信至即加恩封為一
　　等義勇伯詩以誌勸
正月諸羅克復纔結營牆築更溝開(柴大紀扵正月克/復諸羅之時即相)
(度形勢分兵劄營於縣城四門外要害之處迫六月杪/賊勢猖獗遂環營開溝並堆築短墻安設大砲二十八)
(尊以為禦賊之計營盤甚屬堅固是/以賊衆叠次攻犯俱為官兵所敗)旋聞夏杪賊猖獗
竟敢城攻恣擊豗以少勝多筞其壯聫孤為衆志猶恢
(節次柴大紀奏稱逆賊林爽文紏象萬餘不分晝夜接/連来犯營盤並將八奬溪用土石壅塞决水泛溢以阻)
(援兵來路又用大板木車中藏鎗炮挽以四牛分路冲/突俱為柴大紀設法抵禦令人挖通填溪之土放水順)
(流並用大砲擊碎木車殺死賊匪無算皆由柴大紀調不/度有方聨絡義民之心故能衆志成城以少勝多屹然)
(動如此為國宣勞實為難得每於披/閲來摺嘉奬之意真不可名言也)義民勇士感誠䔍
禦壘輸粮弗懈頽(柴大紀激勵將士義民人皆感激思/奮當諸羅被圍日久軍糈漸乏而魏)
(大斌所帯火藥銀糧復被賊攔截不能前進城内外紳/耆舖民挑送飯米凉水接濟軍營厯久弗懈甚為嘉軫)
有㫖相機計求别直陳固守志毋迴(前因賊衆窺伺諸/羅百計攻擾而常)
(青先後所𣲖援之兵總未能即至惟恐柴大紀激於忠/憤堅守與城俱亡之義固守勿出則反失一賢臣是以)
(降㫖令其酌量情形如力有難支不妨率領官兵整隊/而出并慮義民受賊戕害於心有所不忍諭令設法捍)
(衛出城再圖進取乃柴大紀接奉此㫖覆奏縣城一切/守禦久經佈置周宻且城内數萬生靈不忍委賊毒手)
(立意堅守以待救援與予軫念義民多方愛䕶之意適/相脗合批覧之下為之墮涙似此忍饑固守心志益堅)
(惟知以國事民生為重/雖古之名將何以加之)析骸為㸑雖未至望眼已穿待
援(去/聲)來督飭進兵莫遲耳優頒加爵寔宜㢤(據柴大紀/奏諸羅情)
(形兵民皆以花生地𤓰野菜充饑尚能忍餓堵殺賊匪/柴大紀叠次移文將軍常青轉催恒瑞普吉保迅速救)
(援而二人以鹽水港笨港地方𦂳要且虞後路無繼不/可輕離為辭未念柴大紀待援甚急不可少緩因即馳)
(諭普吉保令其速統大兵往救接濟粮餉鉛藥以保無/虞柴大紀力捍危城忠肝義膽發於至性其在臺灣𠞰)
(殺賊匪勞績㝡著即此守城一莭堅志不移尤為難得/應加恩封一等義勇伯世襲罔替並賞銀一萬兩俟大)
(功告竣後再行優加封賞所有諸羅義民員弁官兵激/發忠義同心固守實堪嘉奬昨已降㫖將縣名改為嘉)
(義再將五十四年閤縣地丁錢粮全行蠲免並令查明/出力員弁咨部優叙其隨營兵丁賞給兩月錢糧以示)
(奨勸現在福康安迅抵鹿仔港兵威壯盛士氣百倍自/當即日破賊解圉擒𠞰首逆林爽文等共奏膚功以靖)
(海疆而安/黎庶耳)
　　(臣/)等謹按柴大紀奉有率衆出城之
㫖仍奏稱情愿死守嘉義以待大兵之至
上為動容封以伯爵
製詩嘉奬迨福康安解嘉義圍始聞固守事由義民非
　　出大紀意宻陳其所奏多不實
上猶心重大紀功勿竟其事及侍郎徳成使浙還始奏
　　所聞大紀不法事下李侍堯琅玕察核遂盡發其
　　貪縱廢弛狀
命福康安審訊得實九卿請論如律奉
㫖逮繫至京盖猶將緩其死也
廷訊時復誣詆徳成在臺灣時捜求其事無所得冀以
　　自觧而案無左騐
上怒其狡詐始誅之臣等㳟讀
御製賜大紀詩盖在初披死守嘉義之奏所謂不逆詐
　　不億不信君子可欺以其方而其後以次敗露終
　　伏厥辜也又所謂國人皆曰可殺然後察之見可
　　殺焉然後殺之者乎臣等益仰見我
皇上聖度如天而人臣之㒺上不忠即邀倖欺飾於一
　　時非但衆論有所不容鬼神亦將隂奪其魄也
　　冬至
南郊禮成述事
　陽迴黍谷值生寅(是日寅正一刻/十四分冬至)亞嵗
天恩惠在人五十二畨欽陟降(自乾南郊太祀典禮至重/    隆元年至今五十二)
　(年每嵗必躬親/行禮以昭誠敬)六旬初願矢躬親(予自即位之初籲/  天矢願如得䝉)
　(年佑至乾隆六十年即當歸政然自今數至乾隆六十/  雖祗餘八年而予乃自七十八以至八十五也心不)
　(敢懈力之能與不能仍/冀    上蒼垂佑耳)璧呈青篚循周典律應黄鍾奏
　夏鈞時值官軍平海㓂(福康安海蘭察率巴圖魯侍衛/章京等統領各路大兵萬餘人)
　(於前月二十八日渡海計此時已早抵諸羅一帯大加音/勦戮賊匪益籲    上蒼鴻禧眷祐速蕆大功速聞㨗)
　兾垂
鴻佑㨗聞頻
　　福康安奏大𠞰諸賊開通諸羅並進攻斗六門賊勢
　　　潰㪚信至詩以誌慰因改賜諸羅縣名為嘉義用
　　　旌士民守城之善
　笨港雖攻取諸羅仍艱進(前據李侍堯奏據臺灣府知/府楊廷理稟報蔡攀龍等于)
　(八月中旬將諸羅道路打通之信不意竟属傳訛嗣據/普吉保奏九月十三日收復笨港與恒瑞訂期前進旋)
(以後路無繼不敢輕離為辭不知救兵如救火豈可少/緩湏㬰乃柴大紀忍饑待援而普吉保等懦怯無能仍)
(未能直抵諸/羅殺賊觧圍)幸早續發兵重臣威名震勇將選以百新
兵强夙振渡海雖遲日以遲翻成迅(幸予燭於㡬先於/八月即命福康安)
(海蘭察等帯同巴圖魯侍衛等百餘人前徃又調四川/屯練及貴州廣西湖南等省精鋭之兵䟎行前進福康)
(安於十月十一日自大擔門開船被風打回十四日得/風駛行半日風色又轉復在崇武澳停泊候風似覺稽)
(滯然當此候風之際四川屯練兵二千及廣西兵三千/先後到彼風色轉順遂于二十八日申刻放洋至二十)
(九日申刻所有兵船齊抵鹿仔港千里洋面一㠶即逹/為從來渡海罕有之事此實仰頼    上天賜惠)
(海神靈佑而福康安帯此新兵乗鋭長驅即舊存兵丁/及義民等亦有所倚恃踴躍争先是渡海雖遲而事機)
(轉為迅/速也)齊力遂渡海一日風資順進由鹿仔港三日倐
臨陣大克崙仔頂一當百以奮蔗田及草寮蹂躪率稱
盡(叶/)即解諸羅圍資賊糧胥運(兹據福康安奏十月初/六日與海蘭察等帯兵)
(赴援凡遇賊庄即行𠞰洗初八日黎明行扺崙仔頂賊/匿多人潜伏竹圍施放鎗砲一齊擁出官兵屹立不動)
(衝入賊中所向披靡及崙仔尾等各庄賊匪前来抗拒/福康安預令扼其左右要路並焚斫竹圍蔗田及各處)
(草尞繼進至牛椆山地方賊匪阻溪自固屯劄山梁待/官兵將至四面圍裹不下萬餘海蘭察等直越溪河衢)
(過賊陣𠞰殺無算官兵無不一以當百於是賊匪紛紛逃/竄福康安等即於酉刻入城城中義民争先出迎歡聲)
(動地福康安入城慰諭並將賊庄所存粮石令/民人儘數搬運米價頓减數倍民情無不歡慶)勞軍及
義民懽呼逭饑饉全活數萬命旌功恩不吝彰善樹風
聲嘉義名新晉(諸羅被圍日久饑困情形深堪憫惻福/康安海蘭察等不俟貴州湖廣之兵到)
(齊即先鼓勇罙入立觧重圍城中數萬生靈藉以全活/因改賜諸羅縣名為嘉義以旌士民此皆由調度有方)
(振作士氣用能克敵致勝自宜厚加寵錫福康安海蘭/察俱即晉封公爵各賞紅寳石㡌頂四團龍補掛以示)
(優異其鄂輝舒亮普爾普等及巴圖魯侍衛章京與在/事出力之將弁等並令查明咨部從優議叙至此次大)
(加痛𠞰賊人胆落已成破竹之勢福康安等隨即籌至/斗六門一帯擒獲首逆林爽文等迅奏㨗書慰予盼望)
(不難指日/以俟耳)籌攻斗六門破竹應觧刄佇𠞰大理杙賊首
生擒訊指日以俟之速逓大㨗信
　降㫖豁免臺灣應徴兵穀詩以誌事
臺灣經賊燹正供免兩嵗(春間廑念臺灣良民因逆匪/之擾未免有誤耕作九月復)
(據柴大紀奏諸羅義民踴躍急公情形先後命将臺灣/全郡本年及明年應徴錢粮槩免正輸至諸羅百姓激)
(厲忠義同心固守降㫖將縣名改為嘉義並/將五十四年闔縣錢糧亦行蠲免用示奬勸)兵穀繫軍
糈弗免乃恒例督撫廑民艱今朝奏章至不敢竟乞免
帯徴四年計嗟嗟無辜民沙蟲苦受偹兹幸功近成庶
得耕耘遂(兹據李侍堯等奏請將臺灣各嵗本年應徴/兵穀及耗羡租税銀米分作四年帯徴等語)
(目下福康安等帯領大兵已扺諸羅沿路𠞰殺賊衆潰/散旋往斗六門一帯捜捕逆首大功不日告成然地方)
(被賊蹂躪之後艱苦備至來春方事南畆安有盖藏因/加恩將該郡四屬應徴兵穀十九萬九百餘石及耗羡)
(租税銀六萬九千餘両粟一千八百餘石全行寛免/俾民漸獲蘇息以副惠爱被難編氓有加無已至意)忍
令帯徴糓其糓何由致概命豁免之明嵗資蘇息(叶/)兾
漸元氣復南望饒憐意
　福康安奏報攻克斗六門詩以誌事
斗六門攻克今朝至㨗音遲聞因海上(兹據福康安奏/十一月二十一)
(日與海蘭察等分據大埔林中林大埔尾三庄沿途殺/賊六七百名鎗斃騎馬賊目千餘人將噐械馬匹全行)
(奪獲直攻開斗六門即日已進搗賊巢惟其摺遲至月/餘始到是此時擒獲賊匪佳音想亦在途總以海上風)
(信不常不/能速至也)别信逼山隂(又據李侍堯奏探聞官兵已攻/破大里杙賊匪逃入内山生番)
(等禀稱願将林爽/文擒獲獻出等語)百戰雄皆勝諸臣嘉不禁(福康安海/蘭察鄂輝)
(恒瑞普吉保袁國璜等此次奪㨿石卡奮勇𠞰殺百戰/皆勝甚屬可嘉已先行交部議叙至普爾普打通府城)
(道路及分外出力之侍衛章京並鎮將官弁等除賞給/巴圖魯名號及陞等賞翎各員外凡在事出力之員弁)
(令一併查明咨部議叙所有打仗出力之兵/丁亦令酌量分别賞給錢糧以示嘉奬)東南望翹企
實報首兇擒
　福康安奏報攻克大里杙賊巢詩以誌事
斗六門既取直前扺賊巢躍溪飛馬渡掃穴短兵交(福/康)
(安等奏官兵於十一月二十一日攻克斗六門之後次/日即檄調埔心二林舊存之兵移駐水沙連山口一面)
(向大里杙進發因大里杙東倚大山南繞溪河水勢甚/深福康安等馳馬先渡賊匪乗官兵尚未到齊自城内)
(擁出萬餘人三面圍裏捨命前撲巴圖魯等鎗箭如雨/四川屯練及廣東廣西兵丁亦即争先渉水攪殺一處)
(斃賊甚多天色昏暮於溪邊整齊行隊以待移時果有賊/匪?來攻擾官兵屹立不動鎗炮大震賊匪旋即敗走)
(逾刻又沿溪來撲如此徃返五六次至丑刻攻擾愈力/隨用短兵相接殺死賊目賊匪數百計自日暮至次日)
(黎明官兵力戰一夜痛殱/賊衆無算實属可嘉)背壘犯雄陣乗宵揮遁鞘(二十/五日)
(夘刻福康安𣲖兵一面與賊接陣一面率同巴圖魯侍/衛等分路攻入賊巢殺死賊目十餘名賊衆二百餘名)
(生擒賊目劉懷清林茂嚴訊林爽文下落據供林爽文/見官兵軍威壯盛不能抵敵遂於夜間帯同眷属遁入)
(内山隨即分𣲖官兵入捜捕並諭令畨社一體堵截擒/拏是此時林爽文亦不過茍延殘喘斷不致稽誅漏綱)
(惟盼望擒獲逆首日/内信至甚為懸切耳)渠魁猶待獲盼切㨗旌捎
　
　
　
　
　
欽定平定臺灣紀畧卷首三
　欽定四庫全書
　欽定平定臺灣紀畧卷首四
　御製詩
　　戊申元旦試筆
　太和元㑹萬方趨五十三年教敬敷戒在得乎老已至
　思其艱也易為圖却非求治成欲速惟是慎終始弗渝
　天子古希敢稱倦孜孜猶日朂勤吾
　康熈三載逮今嵗一百還饒廿五年(康熈三年元旦甲/子至今嵗元旦又)
　(值甲子凡一/百二十五年)甲子重逢真是幸青陽篤祐益増綿功隣
　耆定頼
天祐㓂剪萑苻靖海堧(立春前一日福康安奏十一月二/十五日已攻克大里杙賊巢林爽)
　(文竄入内山官兵入山/捜捕計時當可就擒)始以七言終五字(毎嵗元旦及/試筆詩皆七)
　(言除夕詩皆五言數/十年來遂成常例)遂成常例屬吟箋
　　命蠲緩福建各府州縣錢糧詩以誌事
　妖㓂猖狂煽海濱師征經路自於閩雖居近逺地殊格
　合視重輕恩被均(閩省自辦理臺灣軍務以來漳泉等/府屬應付浙粤滿漢官兵及四川湖)
　(南貴州各省之兵兼之粮餉軍装等項絡繹過境雖輕/重畧殊均資民力兹大功將次告竣自宜特沛殊恩所)
　(有泉州府屬之晉江等四縣漳州府屬之龍溪等八縣/應徴錢粮蠲免十分之三其浦城崇安建陽建安甌寜)
　(南平古田閩縣候官福清莆田僊逰等十二縣蠲免十/分之二至福鼎霞浦福安寜徳羅源連江光澤等七縣)
　(應徴錢粮緩至五十四年麥收後/徴收俾小民均沾渥澤用普春祺)固是軍儲發國帑豈
　無里役累貧民緩徵蠲賦命畺吏屢沛澤猶厪苦辛(上/年)
　(因臺灣轉藉内地運送軍粮漳泉各郡恐致貴糴莭次/諭令川湖江浙等省運米百餘萬石至閩接濟又将台)
　(州等九帮阻凍漕船應兑粮米截留於海道運閩俾接/貯充盈軍民口食益加寛裕盖念大兵經過之地雖軍)
　(儲俱發國帑而閭闔轉運不能不藉/民力實深厪念沛恩不嫌過優耳)
　　戊申上辛
祈糓禮成述事
　三成躬陟屏(上/聲)扶持九奏欽承式禮儀
祈糓俶禋逢糓日上辛殷薦洽辛時(初八祭日/時值辛夘)重重嘉兆
　希豐錫慄慄䖍𠂻祝履綏賊首竄山待生獲(前據福康/安奏已攻)
　(克賊巢林爽文見軍威壯盛夜間帶同眷屬竄入内山/現有畨社等情願一體堵截擒拏等語逆首罪大惡極)
　(自必生獲以彰國憲惟籲耳/昊貺連得捷音慰予致望)　速聞㨗報籲
天釐
　新正重華宫二律
正值傳餐憇武成(殿名在紫光閣後是日/錫晏外藩先扵此傳餐)置郵忽見逹
紅旌衆欣賊首必生獲細按軍書未報明(将陞座時忽/傳紅旗報至)
(云生獲逆首一時與晏藩臣及執事人等皆歡喜動色/及覧福康安奏祇云拏獲林爽文父母家属逆首尚未)
(就獲又稱令投出賊目阮和陳泮等入山跴探俟得確/信帶兵前往並云林爽文恃其地勢險僻勾結生畨祇)
(湏嚴防隘口一靣招致生畨協同堵截並不言現往何/處擒拏所奏殊不明晰至此么䯢小醜亦不值逓紅旗)
(而紅旗又非自軍營發來者不知驛站何處/添設馳逓軍務豈容虚惑現在嚴行飭查)雖此春韶
行賚酒那能歡樂聼歌笙晏回卓午重華坐七字聊攄
不快情
東壁聨吟例有詩咄㦲兹畨(去/聲)乃遲之生擒賊首題方
稱(去/聲)謾頌功成我不為速進督程勸且訓安居深戒慮
而疑(林爽文逃入内山雖據畨社等俱稱協拏但即當/趂此新勝之際一皷作氣以重兵壓之該畨社等)
(怖於軍威自必上緊擒拏若僅坐守逺處傳諭擒獻或/畨社貪其貲財轉為藏匿或令竄入他處而衆心因遲)
(生懈必致更稽時日况據稱南路尚有賊匪竊出滋擾/福康安宜急将林爽文拏獲即馳赴南路殱除餘黨倘)
(疑慮不決未免扵事機遲緩因馳/諭訓戒督其進程朕心殊未惬也)易云君子彊不息决
䇿寧殊少壮時
　新正幸御園即事成什
紅旗未識發何方飭命沿途查勘詳(昨日紫光閣晏前/軍營報到不知何)
(站添發紅旗詭稱報捷不/可不嚴查懲治以儆虚飾)将謂賊渠擒逓㨗徒因逆屬
獲騰章(始聞紅旗逓至以為賊首已得及閲奏摺僅云/拏獲林爽文父母家屬雖逆匪勢以窮蹙不至)
(漏網而現尚未得生擒/之信覧之殊未愜意)順時行慶寧當簡籌䇿應機滋
更蘉(盼得㨗音日甚一日乃福康安已克賊巢未即乗/此兵威震懾生畨擒渠蕆事辦理殊近遲緩生畨)
(等平時當撫之以徳行軍之際不可不惕之以威事機/少緩彼将不復知惧寜肯効命獻賊因即應機籌䇿訓)
(示再三新正順時行慶加恵柔逺必不/可少而盼捷焦思實不知有賞莭之樂)午霽未成雪微
惜(上年獵雪頻霑輿中厯覧郊原土膏甚覺融潤/今早雲隂濃布兾復得雪近午開霽未免惜之)不知
足固我之常
　福康安等奏攻𠞰小半天山賊匪並圍截賊首情形
　　詩以誌事
曉接軍營報攻平小半天前稱獲眷屬(前據福康安等/奏稱林爽文父)
(母家屬逃匿水裏畨/社俱已按名拏獲)今復走兇奸(今日奏至攻小半天/山得勝又據生畨頭)
(目等僉稱林爽文逃往埔裡社/埔尾一帶現在協力擒捕等語)與暇近旬日聚羣至二
开(福康安扵十一月二十五日攻克大里杙後即應乗/官兵鋭氣迅即追捕使賊無駐足之暇無難速擒逆)
(首乃遲至旬日使賊匪得於集集埔聚衆固守迨十二/月初五日攻克集集埔後又遲至旬餘賊匪復得於小)
(半天山聚集據險固守尚有/二千餘人何啻與賊以暇耶)層層涉持重屢屢戒遲延
將士真宣力領軍可謝愆(據奏林爽文餘匪在於小半/天山頂拏立木柵柵内壘石)
(作墻又将道傍大樹斫倒横塞道路官兵踴躍用命蟻/附而上殺死賊匪百餘人賊始竄回柵内投石放鎗抵)
(死抗拒普爾普率先領屯練兵丁攀倒木柵賊匪登時/潰散各兵盡力追殺鎗斃賊目十餘人生擒賊目五人)
(殺賊二百餘人将士官兵屢次奮勇攻堅實属可嘉使/福康安前次即乗勝迅追餘黨豈能復聚為列柵固壘)
(之計而逆首當早就擒官兵又何用如此陟險力/攻是直領兵者自取勞苦而其咎亦無可辭也)並行賞
與飭期速奏功全
　上元鐙詞(有序/)
璇霄寳月燭先天圓體圍三綺席華鐙暎不夜元音隔
八每以撫時抒咏例成排嵗為編溯開什於攝提逮昨
年之協洽積叠經三十七次(自丙寅始作鐙詞至昨/嵗丁未凡三十七篇)春
色冝人迤邐為四六八章(丙寅初唱八章後間有四章/六章者自辛未以來每嵗例)
(作八/章)嵗華紀麗大抵申祝慶占豐之念亦以通酉瀛北
漠之情播為豳籥之音譜入象胥之譯多雖益善數恐
不鮮兹者豐㮊迎年申堅肇吉環周六甲開首祚於嵗
　朝(今嵗元/旦甲子)規滿一輪候圓靈扵元夜(十五/日望)雪封犢背田
　間之嘉兆五行浪帖鯤身海表之軍聲三㨗人向光音
　天裏詩宜鈞樂奏中爰發在心之言因為屈指以計嵗
　紀尚三之二届堯典之倦勤大衍得萬有千合羲經之
　積數分章序卦繼歲連吟平廿一而鉢速響時仄四三
　而珠嵌字裏(六十四卦中平聲二十一皆押為/韻仄聲四十三則於詩中見本字)難因見
　巧䴡不涉纎梁簡文之詠卦名偏非全舉宋嚴羽之臚
　詩體古未前聞竒畫今開乾至比而成嵗哉生始兆弦
　漸望以都圓或能符羲文周孔之全經惟仰頼
天地
祖宗之純佑易生生而大備律八八以相成維五十三年
　之春際三五初摛鐙詠羅六十四卦之目裁四六乃製
　弁言
　屈指倦勤餘八年鐙詞六十四應全(每嵗八章是恰應/成六十四章也)
　每章擬以卦名什副望
恩惟待
昊乾
　上元每歲例西園同樂新疆及舊藩詎為(去/聲)怡情賞烟
　月曰厪深意奠乾坤
　及時膏澤可教屯光武寜當學閉門弗藉舌人通譯語
　(乾隆八年始習䝉古語二十五年平回部遂習回語四/十一年平兩金川畧習畨語四十五年因班禅來謁兼)
　(習唐古忒語是以每嵗年班䝉古回部畨部等到京接/見即以其語慰問無藉通譯元夕命新舊諸畨入同樂)
　(園随觀鐙火並燕笑/聨情用示柔逺之意)華鐙聨席共歡論
　元宵恰值望宵中(上元本以正月十五得名而置望亦/有在十六七者今嵗元宵恰值月望)
　(更副/嘉名)賞集東瀛西大䝉(近年上元鄞錫晏觀鐙朝鮮使/臣亦令與晏去嵗以該國有世)
　(子之事命該使臣扵元旦朝賀後起程回/國今年仍令隨同新疆外藩入班與晏)際此逺來及
　近悦敢誇化洽與功崇
　飛空星㸃逹斯湏火樹銀花燦萬株占得羲經卦之五
　雲天晏樂曰惟需
　千尋貫斗蛾輝䴡八照流虹鶴燄丹恐涉矜張深自訟
　勝分敬怠慎其端
　臺灣耆定逮班師休養羣黎命妥為(臺灣自逆匪滋事/以来良民逃避失)
(業深堪憫惻去嵗已莭次降㫖将五十二三年臺灣全/郡並嘉義縣五十四年地丁錢粮概予豁免今逆犯林)
(爽文父母家屬俱已拏獲該犯亦窮蹙竄入埔裡社埔/尾一帶番社等協同圍截擒拏不難尅期蕆事而被難)
(羣黎正當加意體養一靣命地/方大吏妥為安輯以副軫念)今夕春臺賞烟火那能
南望免遐思
流雲㸃綴幻晴晦時有飛花落碧空建國親侯比(去/聲)之
吉順時行慶月惟中
　上元後一日疊去嵗小晏廷臣詩韻
保障由來勝繭絲任人憤事愧難怡(臺灣地土豐饒福/建漳泉廣東惠潮)
(等郡民人錯處其間各分黨與往往以私怨小忿聚衆吏/械鬪官斯土者祇顧肥其私槖不以職守為念封疆大)
(遇有陞調缺出更或用其私人每致貪婪無藝醸成事/端甚至起立㑹名潛相煽誘而地方官又復習為欺飾)
(顢頇了事以至有林爽文戕官肆逆之事此皆地方官/平日不能為保障而為繭絲所致任用不得其人竊用)
(自/愧)㨗音切盼達軍報翼莭那能快賦詩咨爾簮纓委珮
者體予焦旰憤宵時今朝小晏權教罷意弗紓兼慚執
規
洗巢執屬連稱勝(自福康安海蘭察率領巴圖魯等渡/海以後旬日之間諸羅圍觧旋即攻)
(克賊巢拏獲林爽文父母/家属所向克㨗頗快人意)惟是内山遁首囚(福康安於/𠞰洗大里)
(杙以後未即乗勝追捕以致逆匪潰而復聚連次扵集/集埔小半天山列柵抗拒雖官兵亦即奮勇攻克而逆)
(首遁入埔裏社埔尾一帶日内/尚未得生擒㨗音為之焦急)未可網三施博愛竟當
芥一浄遺憂安民和衆詳畫䇿徳道禮齊多恧羞七字
兩章詎容闕拈毫聊付壁間㽞
　節後萬夀山
名山逰節後佳景攬春初雖未芳菲若已看誾藹如蕪
茵依緑染栁緑向黄舒憂樂無定處仍斯盼㨗書(自上/元前)
(一日福康安奏於上年十二月十八日攻克小半天山/後逆首林爽文逃往埔裏社埔尾一帶生畨頭目等現)
(在協力擒拏諒無漏網之理但距今/旬餘尚未逓到㨗書為之盼切耳)
　福康安摺奏生擒逆首林爽文信至詩以誌事
大里灰摧破巢穴頻繁馳諭戒逍遥(福康安扵上年十/一月二十五日攻)
(破大里杙賊巢後止云畨社等協力緝拏未曾奏及速/即帶兵乗勝追捕誠恐事機少緩生畨等不知畏懾未)
(必肯上𦂳恊拏是以頻/降諭㫖深以遲緩為戒)撫降緝衆日無暇執訊招畨井
有條(兹得生擒林爽文㨗音奏至據另摺奏稱該處民/人投出者絡繹不絶皆妥為撫輯又於所執賊目)
(追究逆首去路及招出各社生畨嚴切曉諭令其協同/堵截擒獻又令巴圖魯二十員屯練兵丁數百名改装)
(易服扮作民人同淡水義民及社丁通事等分投捜緝/遂於正月初四日在老衢﨑地方将林爽文並賊目何)
　(有志等一同擒獲現在捜查餘孽不遺所/辦俱井井有條可謂弗辜簡用者矣)究得生擒盡美善
　不教餘孽伏根苖移師南指如破竹(又據奏俟将北路/捜查浄盡令各兵)
　(少為休息即統率大兵肅清南路擒拏賊目莊大由等/語賊首就擒先聲奪氣自當勢如破竹想續奏㨗音亦)
　(祇在早/晚間耳)待㨗音惟暮與朝
　　仲春朔日重華宫茶晏廷臣及内廷翰林等以平定
　　　臺灣聫句並成四律
　將謂東廂聨句抛(福康安等扵上年十一月初一日抵/鹿仔港旬日内收復諸羅旋即攻破)
　(賊巢林爽文逃入内山意謂不日即可生擒爰擬於新/正九日重華宫茶晏廷臣即以平定臺灣聨句乃遲至)
　(十六十九等日未得㨗音適以奏社祭經筵諸典還宫/今日未刻恰扵重華宫得軍營  㨗仍即於東廂命諸)
　(臣入晏依/例賞賚)㨗聞獲孽浄三苞正逢嵗以二月朔符合師
　之六五爻仍此接茵試清茗無湏列几置豐肴泰中恒
　凛不驕意損滿益謙兩語包
　臺郡弹丸稱要地外通海國内閩疆
康熈始用廟謨定
雍正繼稽吏治詳然以流民多雜處遂教奸匪叛無常(臺/灣)
　(流寓本多福建漳泉廣東恵潮無業之民各分黨翼械/鬪成風以至糾衆不法如往時朱一貴呉福生及近年)
(黄教林耀楊光勲之徒不時竊發然朱一貴而/外未若此畨林爽文就擒直待經年之乆也)
即予五十年中屢未若斯畨賊燄狂
天地改云添弟㑹外官可恨善為欺渡洋涉險不知懼
牟利忘公總計私(向例臺灣道府㕔縣缺出本應督撫/慎揀才守兼優之人調往然逺涉重)
(洋人情多懼近乃㢘知不肖之員貪其地土豐饒不以/涉險為虞轉以得調為幸而督撫亦不問其才具若何)
(率多用其私人比輩莅任後利慾熏心遂置地方公事/於不問更或聼㫁徇私侵婪任意小民無可告訴每致)
(私相搆怨聚衆忿争地方官又復化大為小将就了事/甚至奸民倡立㑹名醸成巨業滋事戕官實有由來富)
(勤渾雅徳之/抵罪以此)及至事張難掩飾徒稱兵少竊嗟咨(地方/遇有)
(奸匪嘯聚文武各員果能乗其勢熖未張急為擒拏不/難立時撲滅乃始則心存諱飾及事不可掩又復諉於)
(兵少不能𠞰除以致賊勢蔓延良民遭其荼毒斧柯之/尋深為可恨然自古以来致乗除易姓者率出於此而)
(其君不知/是可畏也)致兹抑是誰之過吾過吾惟自訟之
界進生畨本異倫窮踪厯險備嘗辛(自林爽文竄入生/畨界内福康安海)
(蘭察等分路窮追所向克㨗賊匪所剰黨羽漸次殱戮/殆盡及聞林爽文逃竄打□寮一帶於山溝樹林内藏)
(匿福康安令官兵由後壠至中港又自竹塹至桃仔園/窮踪厯險嚴宻堵截使賊匪等不致漏網稽誅可謂備)
(嘗辛/苦矣)埋根踴躍資羣力執首綢繆頼一人(此次所派巴/圖魯侍衛等)
(及屯練黔楚官兵等無不踴躍争先奮勇出力實属可/嘉之至至福康安慮逆首驚懼自戕不能生致因派巴)
　(圖魯侍衛二十人及屯練兵丁數百人改装易服同淡/水義民及社丁通事等分投捜緝遂於正月初四日在)
　(老衢﨑地方将林爽文並賊目何有志等/先後擒獲是其預事綢繆辦理更為周至)浄北已知無
　後慮𠞰南應易洗前塵(福康安等奏俟将北路捜查浄/盡即統率大兵向南路擒拏莊)
　(大田想渠魁既已就擒餘匪亦當䘮膽肅清南路更當/勢如破竹統計福康安渡海以後自鹿仔港官兵觧諸)
　(羅圍打通斗六門道路磯大里杙賊巢攻克集集埔拏/獲林爽文父母家屬又攻克小半天山並此次生擒林)
　(爽文未及三月/可謂神速矣)七聞鴻㨗叨
天祐(自二十二年後平凖夷定回部收大小金川焚王倫/殱蘇四十三梟田五並此次俘林爽文三十二年之)
　(中凡七聞㨗報俱仰荷成畏上蒼眷佑屢蕆膚功今予/年近八旬經事既多遂    事□與億兆同我太平惟)
　(兾此後更無用兵之事益當/感激    鴻慈日深兢惕耳)感激惟深勵惕寅
　　平定臺灣聨句(有序/)
　海不掦波奏凱入東風之律春宜湑露銘勲聨左个之
　吟厪籌三㨗之軍書撮紀一編之方略則有瀛壖外郡
　閩嶠南區水帶澎湖山環畨社濤雖甚壮門穿鹿耳之
　雙沙縦能飛嶼剗鯤身之七古未登於圖牒境嘗限以
　要荒自明季之多虞初勝白羽漸海邦之越禁中據紅
　毛逮鄭氏豺虎一方傳克塽貙羆三世
天寛地小始雖示以招徠颶息颱消終究歸於寧謐欽惟
仁祖平以
廟謨開一千里郡縣之封經百五年涵養之澤蔗霜稻雨
　地富畬耕線路沙更人私舶渡莠稂或雜芽蘖其間分
　漳泉鬪蠻觸之軍指天地刑犬雞之㑹屬畺吏有乖於
　撫馭遂奸徒益嘯其譸張初啟嚢封即為燭照並班水
　陸連雞早䇿其退飛相望北南拏馬果貽扵中敗先遴
　能事往易制軍命舊督以臨疆俾壹權而守土王鈇以
　律必嚴僨帥之誅晋版不沉益鼓義民之氣獨任同心
　之弼兼叅常勝之英百将掄雄萬人足敵逆能轉順義
　本取於恵安速乃因遲吉適符乎崇武(澳名在恵/安縣境)一日
　一夜而遄飛鷁首十盪十決而旋觧蟻封梟晝暗而竹
　焚馬宵凌而溪渡斗欹門壊杙㫁里殘竭虎尾之上流
　杵真投臼遮獅頭之窮境網已周阹涸鮒空㳺水裏社
　逃埔裏社竄猿無路大半天連小半天合父母妻一家
　之逆屬全俘舉生熟野諸畨而軍威知懾越海喜傳露
　布擒渠果致檻車欣臻成事之全益顯投機之順維二
　月初吉佳莭適届乎中和先(去/聲)三日之齋
昊貺式昭扵
右社是役也發粟米鏐泉以餉徵川湘黔越之師民不知
　兵價翻減市蠲賦三年之外酬勲五等之加堅城剏百
　雉之墉大吏巡雙熊之軾殊民宅里察吏蠧良始完洗
　甲之功乃入歌鐃之曲迴憶天山二部雪嶺兩金昔皆
　耆定以鴻成今豈示誇扵烏合然而八旬紆䇿五夜決
　㡬軒皇教戰而霧不迷光武發兵而鬚為白信賞必罰
　是為馭將之方衆志一心彌騐入人者厚禁中頗牧八
　旗之子弟多材澳外風潮萬靈之
神祇胥佑兵糧所過嵗未失豐縣里更名事超聞喜師行
　而已籌善後警聞而預度㡬先米聚滄溟籥週春臘皆
　宜臚茲鈐䇿被以宫商用授簡分第頌之茶佇返旌勞
　飲至之酒爾諸臣箴恬熈而奉上毋啻侈韓愈淮蔡之
　文予一人篤敬戒以恵南豈徒效周宣江漢之雅也哉
(御/製)不意妖氛煽海壖擒兇蕆事逮經年(臺灣逆匪林爽/文滋事據常青)
(以前嵗臘月二十八日奏到俟福康安於今年正月初/四日已将林爽文擒獲么䯢小醜自初𠞰以至蕆事盖)
(已經/年矣)漸仁摩義慚惟我
發慮出謀幾在先(平定臺灣一事誤事皇上預料黄仕/簡任承恩必致    適李侍堯以湖)
　　(廣總督於上年正月初十日入覲即渡臺命其前/往總督閩浙辦理軍儲而命常青飛    灣專司)
　　(𠞰捕八月間復大振命福康安為将軍調李勁旅/前往經理軍聲    勢如破竹賊衆潰散林爽文)
　　(旋即就擒自始事以迄蕆功無不由功迅睿/謨黙運決䇿㡬先故能底定海氛成    奏)襟帶
　　南溟廼閩省依毗外郡曰臺員(臺灣在東南大海/中距福州府省城)
　　(一千餘里與漳泉二府相直明閆嬰/東畨記訛稱臺灣為臺員盖南音也)肇開荆棘㓂
　　伏莽(臺灣自古不𨽻版圖記載無考明嘉靖間流/㓂林道乾掠近海地為都督俞大猷所敗追)
　　(至澎湖道乾遁入臺灣旋即棄去至/占城是為臺灣伏莽之始  臣阿桂)旋據荷蘭水
　　跕鳶(臺灣為海中畨島自林道乾遁後海㓂顔思/齊於明神宗時復據有其地鄭芝龍附之恩)
　　(齊剽掠海上倚為巢窟乃有中國民人寄居之其/後荷蘭夷人取其地因築赤嵌城即今之安平鎮)
　　(也/)䜟應雞鳴雖島竊(王士禎池北偶談載明崇禎/庚辰嵗閔僧貫一掘地得古)
　　(甎刻古𨽻四行其文曰草雞夜鳴長耳大尾云云/末曰庚小熙皥太和千紀凡四十字識者謂雞酉)
　　(字也加草頭長耳大尾鄭字也以為應鄭芝龍及子/成功竊據及  本朝提督施琅克取臺灣鄭克塽)
　　　(乞降之䜟盖自明季至我家清朝康熈二十二年/海氛一朝盪滌此固  國    寜悠乆之福而天)
　　　(數已預定/扵古䜟矣)
武成犀射竟波平(為本朝順治十八年鄭成功内犯江寜/  我師大敗而歸又經王師破其厦門)
　　　(舊巢遂退逐荷蘭據有臺灣設郡縣康熈二十一/年總督姚啟聖謀取之明年靖海将軍施琅攻克)
　　　(澎湖鄭克塽/降臺灣蕩平)百年有五
　天瞻斗(康熈癸巳初平臺灣至上年丁未厯百五年沐/  盛朝生息教養之恩共深愛戴  臣嵇璜)
　　　一府𨽻三星列躔(臺灣克取之後康熈二十三年/廷議開設府一日臺灣領縣三)
　　　(曰臺灣鳯山諸羅至雍正元年因諸羅距淡水㕔/道里遼澗乃復分諸羅縣北半線社地方增設彰)
　　　(化縣/治)土沃産豐饒粟蔗(臺灣以海土肥沃生殖滋/豐種植稻糓並栽畨薯甘)
　　　(蔗等物不事耘耡坐享大有不但本地足食并可/資贍内地壓蔗汁為糖嵗產二三十萬商船購售)
　　　(各省兼旁資日/本吕宋諸國)人龎奸雜長蚔蝝(自鄭氏挈内地/數萬人外徙迨)
　　　(後閩之彰泉粤之潮恵相携寄居無藉逰民往往/偷渡私墾近畨隙地地方官又置之界外不能設)
　　　(法稽察以致習扵械/闘遂開弄兵之漸)倡邪張魯訛添弟(邪教設㑹/結盟最為)
　　　(地方之害前年臺灣楊光勲等滋事所立㑹名即/係現今查出之天地㑹起扵乾隆三十二年以大)
　　　(指為天小指為地凡入其教者用三指按心為號/乃彼時地方官改作添弟二字化大為小規避處)
　　　(分以致養癰貽患一經臣和聖明/指出真洞燭隐微矣      珅)投溺盧循妄得
　　仙琯動葭灰竿始揭(林爽文倡㑹聚衆自外生成/扵前年十一月二十七日嘯)
　　(聚起/事)臘霑麥雪牘來傳是何蠢爾竟敢爾(臣王/杰)
(御/製)即以未然知必然(提督黄仕簡聞匪犯滋事即帶兵/渡海任承恩亦自請帶兵進𠞰朕)
(閲其奏報情形殊覺張皇盖由黄仕簡病後精神昏瞀/任承恩少不更事早決其不能妥協辦理刻期蕆事)
仕簡(黄/)病昏已(上/聲)弗奏承恩(任/)觀望彼遲前(黄仕簡任/承恩渡海)
(之後莭次據奏分兵堵禦並不埋根首進及常青至彼/始知黄仕簡果以老病昏憒一籌莫展又不自行陳奏)
(候予調度而任承恩株守鹿仔港一/南一北互相觀望遂致坐失事機)府城遂梗南北路
(鳯山於二月内收復之後總兵郝壯猷尋又愜怯敗歸/黄仕簡在南路安坐不救任承恩又不能整頓兵力自)
(北而南扵是賊匪/肆出南北道梗)
　　賊勢翻搘左右甄(賊首林爽文等聞官軍頓兵不/進復團聚斗六門謀犯諸羅而)
　　(賊匪莊大田等復滋擾鳯山一帶窺伺府/城五六十里間蜂屯蟻聚官兵反為牽制)諸將懈
　　心權忌貳(軍營将弁因黄仕簡任承恩互相觀望/無所稟承亦遂懈弛不能上𦂳追捕)
　　多兵分背氣難聨(征𠞰臺灣兵丁一萬三四千名/經黄仕簡等分統零星派撥不)
　　(相㑹合乃以兵單固守為辭坐失/事機諸臣僨轅之咎實無可逭)軍樞屢
諭洞觀火　　(上深鍳諸将事權不一恇怯摧諉屢頒/誡諭以觀後効逺隔重洋之外洞若觀)
　　(火墉臣/劉)師律一新甚改絃(黄仕簡任承恩莭次奉/    㫖督飭乃始終坐)
　　(守遷延不能奮勉因罪以命将二/人革職拏問觧京治    伸軍律)誠負
重恩老且􁁄猶
矜先志世仍延(黄仕簡任承恩獲罪重辟實所應得乃/    皇上猶念黄仕簡力疾渡洋其按)
　　(兵株守實由老病昏憒至任承恩之父任舉前在/金川陣亡伊兄任承緒亦因救火傷斃父子皆歿)
　　(扵王事承恩又尚無子嗣/是以俱従寛不予勾決)能臣瀕厦旌麾駐(李侍/堯既)
　　(奉劄籌命督閩即馳赴厦門/駐    辦兵餉  臣綽克托)舊督臨疆莭制専(常/青)
　　(既交督篆即渡洋至臺灣/郡城督率将士分路進𠞰)錫舍賞因占面革(賊目/荘錫)
　　(舍帶領二千餘人悔罪投誠殺賊自効因司職賞/給守備職銜嗣後屢次随征受傷晉擢都    銜)
　　(以示/奨勵)壯猷誅盍誓軀捐(官兵既復鳯山總兵郝壮/猷領兵守衛自當効命捐)
　　(軀乃以賊多兵潰敗回郡城怯懦已極因即勇知/命扵軍前正法並申    諭緑營将士俾有)
　　(方臨障/奮往)係累匪目危城復(臣董/誥)保障羣心士氣全
　　(常青抵臺灣後意欲先清南路再往北路㑹𠞰乃/賊計狡黠佯為窺伺府城實則倂力攻逼諸羅圍)
　　(城至半載之久兵民一/心悉力守禦城頼以全)立礟四門雷隐隐(堯復諸/羅時即)
　　(相度形勢分兵劄營扵縣城四門外要害之處/安營設立礟位賊衆叠次攻犯俱為官兵擊敗)決
　　溪一道浪濺濺(時賊将八奨溪用土石壅塞激水/泛溢以阻援兵來路官兵挖通填)
　　(溪之土放水順/流殺賊無算)攻嚴力擬慿蹄躈(賊用大木車中/装鎗礟挽以四)
　　(牛分路衝突俱為官兵/設法抵禦  臣徳保)
(御/製)戰鋭民皆具粥饘(諸羅被圍日久兵食漸乏城内外/紳耆舖民挑送飯米涼水供給軍)
(士又牌腹村義民亦運粮接濟其急/公踴躍甚屬可嘉屢經降㫖褒賞)拜井欲同耿恭矣
呼庚何異叔儀焉(諸羅久困數月軍粮日形匱缺而魏/大斌等所運火藥銀粮又復彼賊攔)
(截不能前進城中軍民忍饑堵殺矢死/固守較之昔人拜并呼庚更為迫切)兩軍屢勅為速
救(諸羅待援甚急恒瑞普吉保二人以鹽水港笨港地/方𦂳要且虞後路無繼不可輕離為辭因再四剴切)
(馳諭令其速統大兵往救接/濟粮餉鉛藥以觧圍城之急)
乙覧來章動
軫憐(諸羅被圍久捍衛上諭柴大紀酌量情形難支不/妨整隊而出    義民毋致為賊戕害不必執城)
　　(存與存城亡與亡之義柴大紀覆奏以城内數萬/生靈不忍委賊毒手立志堅守忍待救援    上)
　　(披章為之堕淚即降勵忠㫖封為義勇伯前以示/軫䘏之    恩後以    藎之氣    大聖人大)
　　(公至正因時因事不/俟權衡而無不悉協)魏大斌援圍未觧(先是魏大/斌帶兵援)
　　(應諸羅在鹿仔草被賊攔截其後雖沿路𠞰殺得/以前抵縣城而一切粮餉火藥未能同時運到路)
　　(途仍復梗阻魏大斌庸懦無能轉為諸羅増/添食口因即與罷斥㽞扵軍營効力贖罪)蔡攀
　　龍㨗信俄遷(魏大斌既不能攻克諸羅之賊常青/又令蔡攀龍帶兵往救前據李侍堯)
　　(奏稱蔡攀龍等分隊進𠞰直抵縣城復自賊中殺/出府城至諸羅道路已通等語孰意竟属訛傳盖)
　　(海上風聞來/能得實也)地𤓰且啖饑腸奮(諸羅城中乏食兵/民皆以地𤓰花生)
　　(蕉根野菜油籸充饑猶能忍餓/殺賊意氣彌奮  臣福長安)䓶竹終完望眼穿
　　(臺灣郡縣向無城垣皆以宻編䓶竹為之而諸羅/終能固守    御製詩有望眼已穿待援來之句)
　　大義夙明褒爾衆
深恩已久入人堅獲嘉聞喜縣名誌(民員上以諸羅義/    弁官兵激發)
　　(忠義同心固守實堪嘉奨臣彭特㫖/改縣名嘉義以示風勵      元瑞)通徳旌賢里
　　額懸(接濟上以廣東及泉州義民随同官兵殺賊/    軍粮深知大義    賜廣東義民額曰)
　　(褒忠泉州義民額曰旌義/各    頒額懸其里門)但觧貪財售賊米(據李/侍堯)
　　(奏諸羅雖尚梗阻各荘民人貪利乗夜運米入城/糶賣其賊營脅從之人亦有私将粮食賣給百姓)
　　(之事可知賊匪多由迫/脅並非出於本願也)預加
施恵免民錢(耕種上念該處民人被賊擾累不能及時/    生計維艱莭次加    恩不特本年)
　　(應徴錢粮免其輸納並将來年錢粮亦概予蠲/除令将軍總督等徧貼謄黄務使家喻户曉)濟
　　師請使遥情
爥(臣喀/寜阿)
籌将知人
睿慮淵(常青奏請添兵並請派大員督辦軍需之意上/鍳知其自恐不勝任欲另簡大員督師    因)
　　(令其念福康安久嫻軍旅堪當此任即降将軍㫖/    馳赴    行在親授方畧    命為    前)
　　(往督/辦)召募渙其羣授䇿(壤毗上以粤東與福建境/    連水土相宜降)
　　(㫖令李侍堯孫士毅扵漳泉潮州等處廣為召募/既可就近聼撥而附近㳺手無藉之人得以充伍)
　　(食粮不至被煽/為匪最為要䇿)脅從赦勿治騰箋(逆匪糾衆肆擾/本属罪不容誅)
　　(苐其中被脅民人原非本願駢誅上念其踐土食/毛均為國家赤子不忍悉予    申    諭脅從)
　　(罔治以/安反側)戎行起粤黔湖蜀(先是常青以賊勢猖獗/必須厚集兵力莭次奏)
　　(請福康安亦以為言因南兵命先後揀調四川屯/練二千廣西兵三千湖    二千貴州兵二千陸)
　　(續分起前赴軍營/協𠞰  臣胡季堂)
(御/製)儲糈浮江漢海川(臺灣向來産米最多内地資其接/濟近因賊匪滋事轉藉内地運送)
(軍粮因念閩省米必昻貴降㫖令江南浙江四川江/西湖廣先後運米百餘萬石俾民食充盈市價平减)熟
計事難庸旅了改圖功俾重臣肩百巴圖魯馳驍將(朕/既)
(命福康安海蘭察迅赴軍營/仍帶同巴圖魯百餘人前往)
　　萬林爽文空鶻拳(古稱勇士一以當百今巴圖魯/皆係選鋒勁旅久經行陣又得)
　　(奮勇帶兵之人是巴圖魯百人/即可敵林爽文萬人而有餘矣)矧彼鴟張烏合伍
　　逞於蚓穴螘封邊偽官䕶駕猴新沐(義民王守等/擒獲賊黨廖)
　　(東捜出黄旗一面上書獲駕/大将軍偽職字様  臣金簡)廢弁都司蜴善縁(賊/黨)
　　(彭喜曽任澎湖守備署都司以軍政黜革素與賊/匪林小文相識遂糾約入黨扵淡水之白湖抗拒)
　　(官兵為副将/徐鼎士所執)坐即索錢原慣蠧(彰化縣蠧役劉士/賢因事革退受偽)
　　(職為海防同知遂坐據官署横索/諸富户錢物尋為義民等緝獻)跛惟運米亦憐
　　蚿(匪夥王坑郎跛一足賊目荘大田以其不能履/陣且曽為鳯山縣徵粮胥役乃令専司運米)
　　幻談測字口召禍(有達清水者素以測字為庄賊/䧟鳯山時遂從賊為偽軍師及)
　　(俘獲觧至叠加訊鞫祇自承/為賊測字云  臣阿掦阿)詭託畫符女起祅(畨/婦)
　　(金娘向習畫符治病林爽文糾之入黨偽封為女/軍師一品夫人詭稱能以符呪召役神鬼助戰不)
　　(受鎗礟每扵賊中鳴鼓持/劍口念呪語以誑賊衆)旗子虚分二百桿(據金/娘供)
　　(稱荘大田黨夥共有萬/餘人分設旗二百餘桿)畨銀箕歛一千圓(王坑郎/嘗為賊)
　　(目荘大田歛畨銀/一千圓以資其用)蟲沙立化辜咸伏(自偽将軍廖/東以下各賊)
　　(匪先後俘送至京咸/置之法  臣李綬)魁首陣羈法置駢(賊目頼樹/受偽職為)
　　(順天北路大将軍拒官兵扵淡水之新荘/擒獲扵陣與彭喜等俱檻送至京伏誅)巨斾啓
　　行金氣肅(福康安召至魯侍行在具授方略即由/京師率巴圖    衛章京等啟行時在)
　　(八月/之初)長纓破浪汐程便祥符崇武鷁中艤(福康安/配渡放)
　　(洋後復又在崇武澳守風澳名/崇武適符破賊吉兆  臣恵齡)
(御/製)賜予平安螺右旋(福康安逺涉重洋為國宣力特将/内府所藏右旋白螺賜令携帶前)
(往俾吉祥安/稳用資利涉)秋發冬臻曉並夜舟登風候海連天視如
遲乃欣成速(福康安於八月初旬自京起程九月内由/厦門登舟開駕旋於大擔門守風比至開)
(行又因風阻未能徑渡收泊崇武澳至十月底始由崇/武澳放洋一晝夜即抵鹿仔港雖守候稍遲而放洋後)
(平安迅速詢之船戸/僉云向來所未有)
　　止本齊還到匪偏(前經派調四川屯練及廣西貴/州湖南等省兵陸續前往福康)
　　(安在舟守風旬日四川廣西之兵已先後齊抵厦/門即随福康安同時渡海其貴州湖南之兵亦接)
　　(踵而至是福康安候風待渡正可俟/官兵齊集即此足為成功預兆云)表楔
　天妃靈肹蠁(此次往臺灣官兵及粮餉火藥均由海/道配渡仰頼  天妃助順靈貺聿昭特)
　　(䝉縣及御書聮額二分扵卦天妃本籍興/化    厦門海口廟宇懸  以荅  神佑)登壇大
　　將壁新鮮(福康安扵十一月初一日抵鹿仔港即/将舊駐營盤擇地遷剳號令嚴肅軍中)
　　(壁壘頓/為改觀)用材職吏與鄉舉(諸羅縣舉人郭廷機彰/化縣舉人曽大源職員)
　　(楊振文監生林文㑹等因避賊至厦門素為臺灣/民人所信其家中荘佃甚多可以設法遣人離間)
　　(賊黨福康安扵抵厦門時即傳見郭廷機等優加/奬賞帶往軍營諭令妥宻辦理功成後許以請)
　　(叙㫖優加録/    臣謝墉)利器厚刀偕火鉛(福康安扵候風時/将應用一切軍噐)
　　(妥為製偹復多製火弹及厚背/利刃斫刀以資攻燬賊寮之用)八卦山初及鋒試
　　廿人哨早已旗搴(八卦山在彰化縣城之西地勢/較髙距大里杙三十餘里為前)
　　(往賊巢必經之地福康安到被預籌進兵道路先/令海蘭察帶領巴圖魯侍衛章京等二十餘人至)
　　(八卦山一帶詳悉跴探徑至賊卡迎殺賊匪四散/奔逃海蘭察率領巴圖魯等鎗箭齊發斃賊數名)
　　(生擒賊一名餘賊潰逸又經預派土守偹色穆里/雍中等帶領屯練降畨在竹圜埋伏遇有賊匪執)
　　(械下山當經屯練等擒獲割取首級是日賊匪見/官兵甫到即能以少擊衆屢有斬獲無不聞風震)
　　(懼即此已有摧/祜拉朽之勢矣)化龍守壘遮防宻(福康安自鹿仔/港進兵即派總)
　　(兵李化龍在彼駐守嚴防後/路俾無後顧之慮  臣逹椿)舒亮尋巢聲勢牽(先/是)
　　(徐鼎士擬由北淡水大甲溪一路夾攻大里杙福/康安到鹿仔港即派舒亮帶兵往㑹徐鼎士聲言)
　　(直攻賊人巢穴以牽綴賊勢大/兵乗鋭直抵諸羅所向克㨗)五隊埋根龍豹合
　　(大兵援應諸羅分為五隊福康安與海蘭察鄂輝/普爾普穆克登阿普吉保額爾登保及巴圖魯侍)
　　(衛章京等分隊帶領互相應援将義民分為兩翼/跴探道路村荘遇有賊人抄出即分投截殺部署)
　　(甚為/周宻)兩莊掎角鸛鵝翩(十一月初六日黎明進兵/福康安海蘭察帶領巴圖)
　　(魯侍衛章京等衝入賊中賊匪退入竹林復扵崙/仔尾等庄糾集數百人或千餘人蜂擁前來抗拒)
　　(從中横截官兵福康安已預為布置令鄂輝穆克/登阿帶領屯練降畨扼住右首東庄溪橋普爾普)
　　(春寜等帶兵堵截左首各庄賊衆/力戰良久遂将道路立時開通)雙溪(口/)三塊(厝/)
　　惟荒土(臣伊/齡阿)㳺厝灰磘少剰椽(福康安一面啇令/海蘭察酌帶巴圖)
　　(魯侍衛章京等及奮勇官兵長驅先進直抵縣城/一靣将沿途賊荘盡行攻𠞰遂攻克雙溪三塊等)
　　(處數十賊荘并将房/屋寮􁂠燒燬浄盡)危境頓安歡以迓
褒言纔聴感而漣(海蘭察等沿途奮勇殺賊所向披靡/進至牛椆山賊匪阻溪自固官兵直)
　　(越溪河衝過賊陣搶上山梁攻克竹栅賊匪紛紛/逃竄即於十一月初八日酉刻至諸羅縣城福康)
　　(安所帶官兵連夜前進復連克賊荘痛殺賊衆城/中義民踴躍出迎歡聲振地福康安帶兵入城撫)
　　(慰将守城義民等優加奨賞撫輯良民各安生業/數月之圍一朝而觧官民等無不共慶更生此時)
　　(始得聞莭次褒嘉下/諭㫖感激或至泣)　西沿洋盡經收盪(諸羅賊/匪人數)
　　(衆多從山麓以至海濵大半佔據諸羅圍觧時官/兵奮勇截殺自縣城迤西至瀕海村荘全已收復)
　　(賊衆掃蕩無遺/  臣阿彌逹)
(御/製)北入山應㨗翦䖍(諸羅圍觧後餘賊多在迤北近山/一帶潜匿經福康安海蘭察等分)
(兵捜捕跟蹤殱戮斃賊無算遂将興/化店至員林等處賊荘悉數攻克)斫柴焚寮迅頃刻
駭麕伏雉看駢闐(諸羅至斗六門一帶中有大排竹等路/荘係賊匪屯聚之地賊人扵各處要)
(搭盖革寮安設柵柴抵死抗拒經大兵分路追𠞰将/賊人柴寮全行焚燬賊衆四㪚奔逸後路為之廓清)門
開斗六逼大里(斗六門為賊人久據之地十二月二十/日福康安海蘭察等帶兵分隊進𠞰将)
(中林大埔林大埔尾等荘同時攻破追殺二十餘里遂/由菴古坑直至斗六門賊匪聚集甚多悉力抵禦官兵)
(四面進攻斫倒竹圍痛加殱殺賊衆紛紛逃竄當将/斗六門收復即日整兵為進搗大里杙賊巢之計)
　　街越螺雙搤水連(斗六門收復後各處村庄畨社/震懾軍威投出者甚衆並願随)
　　(同𠞰賊經福康安派員帶領前往將西螺街東螺/街捜捕餘匪浄盡賊首林爽文自諸羅敗竄福康)
　　(安等即由水沙連至大里/杙一帶山路跟蹤追捕)逆眷躪牛塵亂轍(官兵/自水)
　　(沙連過大溪見沙上車轍縱横知係賊人搬眷入/山之路窮追見賊數千䕶車行走官兵痛加𠞰戮)
　　(車牛中礟驚逸自相/踐踏死者不可勝計)叛徒躍馬落驚弦(賊目蔣挺/在山梁上)
　　(騎馬執旗指揮放鎗據險海/蘭察直前馳射中其髀獲之)沿途倐浄平臺近(官/兵)
　　(向大里杙進發沿途𠞰虎仔溪萬丹荘南投北投/等處十一月二十四日至平臺荘距賊巢五里)
　　(臣阿/肅)徑渡何虞帶水潺(大里杙南溪河水勢甚深/将軍䇿馬直渡兵弁等俱)
　　(争先渉水/奮勇攪殺)竹柵土城猶紙耳(賊巢倚山繞河築土/城内設竹柵二重其)
　　(外溝磡層叠為守禦之計官兵初到賊於城上放/礟乗我兵尚未到齊擁出萬餘捨命前撲巴圖魯)
　　(等鎗箭交發屢敗不退往返五/六次短兵相接剪戮賊匪甚衆)昬鏖旦剗乃殱旃
　　(自二十四日申刻輙夜力戰矢無虚發殱賊無筭/官兵傷者僅數人至二十五日夘刻官兵與賊一)
　　(面接仗将軍率巴圖魯侍衛章京扵西北兩門分/路進攻一擁而入将大里杙全荘洗蕩林爽文以)
　　(夜拒官兵時潜携逆孥宵遁擒偽職劉懐清何從/龍林茂等獲礟百六十餘鎗二百五十餘粮六千)
　　(石牛八/百頭)溪横濁水夷千壘(逆首林爽文自大里杙/竄後由畨社逃竄集集)
　　(埔大坪頂一帶往來水沙連内之水裏社等處而/集集埔為入山要路林爽文預為退守地步臨溪)
　　(設卡據險死守福康安扵十二月初五日至其地/形勢斜狭南北兩山中横大溪一道即虎尾東螺)
　　(兩溪上㳺地名濁水溪賊阻溪自固在斗磡上壘/石墻塞路即派普爾普等由山路進攻福康安海)
　　(蘭察帶巴圖魯等分路至溪邊賊萬餘蔽墻發火/噐官兵排鎗前進兼用大礟轟擊相持良久海蘭)
　　(察等乗馬浮過官兵奮勇泅渡鎗箭齊發斃賊甚/多官兵屯練攀援而上直摧賊壘賊潰追殺十餘)
　　(里将集集埔賊營𠞰浄並燬浩淮角草寮千餘間/擒斬及滚溪之賊不可勝計進追至生畨隘口)
　　(臣胡/髙望)天半髙山碎一卷(據奏稱跴探賊蹤之社丁/杜敷及投出賊目阮和等)
　　(禀林爽文逃後餘孽尚不下二千人蟻聚小半天/山頂拒險死守福康安随領巴圖魯等扵十八日)
　　(分進丁夜繞過大山至小半天山麓時已黎明該/處樹宻草深路徑逼窄攀藤方可登陟賊扵山頂)
　　(立木柵壘石墻並伐大樹横塞徑路官兵攀援進/至半山賊衆壓下勢甚豨突将軍傳諭以山路險)
　　(惡無可駐足地至此仰攻有進無退官弁等俱踴/躍用命不避鎗礟蟻附而上打死賊匪百餘名餘)
　　(賊抵死抗拒攻至已刻普爾普率官兵等拉毁木/柵先登賊衆即時潰散追殺賊目十餘人生擒五)
　　(人殺賊二百餘人奪獲器械/鎗礟鉛藥馬牛米榖無算)産逆坐為梟種累(林/爽)
　　(文賊巢既破竄入埔裏社埔尾一帶其父母家属/遁入水裏畨社福康安令社丁杜敷設法弋獻果)
　　(即按名擒獲觧京忍因上先諭逆首之父林勸雖/律應縁坐然䆒不    子而罪及其父尚可法外)
　　(施仁貸其一死續據奏林勸亦曽啇同把守隘口/抗拒官兵且林爽文曽将義民首黄殿邦祖父墳)
　　(墓發掘使其父林勸早故亦應與其祖先墳墓一/并發掘挫骨掦灰况現在同係謀逆之人其罪自)
　　(無可寛經軍機大臣法司定擬具奏林勸應依律/凌遲處死當即奉    㫖依議仰見用法明允)
　　(至權衡/  當)替身空仗兎謀顛(先據福康安奏林爽文/每日易衣換馬並預求)
　　(面貌相似者數人以為替代脱身之計及官兵分/路窮追擒獲假装林爽文之頼逹訊出該犯本欲)
　　(向北逃竄見圍截嚴宻潜往打鐡寮一帶山溝樹/林内藏匿是逆犯詭謀兎脱轉露行踪天理昭彰)
　　(洵為/不爽)張羅直到畨窮社(福康安既得賊踪遂由打/鐡寮追至炭窰地方又詢)
　　(知該處出山即係海岸慮其入海潜逃派兵由後/壠至中港竹塹桃仔圍沿山宻佈幾於人跡罕到)
　　(之地可為周宻/矣  臣吉夣熊)易服真疑賈列㕓(福康安令巴圖/魯将弁等分路)
　　(圍截復恐逆首情急自戕因揀巴圖魯二十員屯/練兵丁數百名改装易服作民人啇賈同義民差)
　　(役社丁等/分投捜緝)喜報遂聞成檻縶(自逆匪竄入内山福/康安等四路窮追並)
　　(派熟諳路徑之義民入山跴緝一面曉諭獅子頭/社以北三□蛤仔欄社以南各生畨協捕該犯已)
　　(成釜底逰魂逃竄無地正月初四日於老衢﨑地/方将林爽文並賊目何有志擒獲尋又獲林琹陳)
　　(傳呉萬宗頼其龍等四名均係有名頭目固由其/罪惡貫盈難逃顯戮實乃    聖主仰契)
　　(天眷機順事全遂得生擒逆首檻縶/來京按律伏法以彰國憲而快人心)孚人争看用
　　徽纒(恭讀丙申首生御製平定金川受俘詩真首/亟呈非或    人組縶是孚人之句並論俘)
　　(馘二字義以馘字從或從首或者疑辭亟首以獻/真偽在疑似之間至俘字從孚從人孚者信也執)
　　(人以來實為可信六書㑹意具有深義一經幸/闈析昭若發䝉今林爽文生擒就俘尤深慶)
　　堪嗔僣號同一貴(臺灣逆匪屢見滋事不過械鬪/拒捕旋即伏辜惟林爽文與朱)
　　(一貴二賊敢行僣號真神人共/憤天理所不容也  臣葉觀國)
(御/製)最快生俘異道乾(海㓂始扵林道乾與林爽文逆賊/同姓而敗遁逋誅由明軍政多踈)
(異於今日之它國/威而崇實債也)撇捩允資衆軍勇勤勞實藉兩人賢
(前此臺灣進𠞰之兵不為不多特以領兵不得其人皆/致懦怯是易将以來轉怯為勇新調之兵更為生力一)
(皷作氣聲勢倍増巴圖魯等首先摧䧟克成大㨗是役/在事兵将均堪嘉奨而調度有方奮勇無敵則福康安)
(海蘭察二人/實為首功)愧無遑那築京觀
　　役弗淹誰阻瀬船並自侯封俾爵晉(福康安海蘭/察等至鹿仔)
　　(港不俟貴州湖廣之兵到齊即先鼔勇罙入諸羅/圍困數月一朝而觧城中數萬生靈慶獲更生自)
　　(應厚加封賞二人本係候爵福康安晉封一等/嘉勇公海蘭察晉封三等超勇公以示寵異)疊
　　加勇號待功竣(軍營将弁中奮勇出力如梁朝桂/袁國璜穆克登阿官福等二十餘)
　　(人已莭次告竣賞給巴圖魯名號其餘出力員/弁俟大功    再令福康安查奏交部優叙)四
　　團服采榮頒衮(福康安海蘭察等攻克大里杙之/信先據李侍堯探聞馳報當經奉)
　　(圑龍㫖將福康安海蘭察二人優奨並先賞給四/    補褂紅寶石㡌頂嗣福康安奏至即加晉公)
　　(爵懿臣/王  修)再暈冠翎寵珥蝉(常青初至郡城調度一/切甚為妥協柴大紀力)
　　(捍圍城不辭勞瘁李侍堯孫士毅料理調派官兵/及運送粮餉等事周安訊速梁朝桂前在金川帶)
　　(兵奮勉此次𠞰捕逆匪復打仗出力並先/後䝉    恩賞戴雙眼花翎以示嘉奨)職領武
　　文巡莭莅(現在逆匪蕩平地方弹壓及吏治戒行/皆資整頓特奉    諭㫖令該省督撫)
　　(及水陸兩提督每年輪值/一人前往稽察著為定例)任需道府
御屏銓(向來臺灣道府缺出俱由督撫奏調該督撫等/因其地土豐饒每有瞻狗私情不問属員才具)
　　(能否舉請調補俾得侵漁肥槖所調之員不以涉/險為虞轉以得調美缺為喜扵吏治大有闗係現)
　　(今奉請/臨時)　(㫖嗣後臺灣道府員缺均由吏部/  㫖簡放仰見澄叙官方至意)漳泉
　　分籍田兮宅(臺灣地方屢有奸民聚衆械鬪之案/皆由彼處多係漳泉兩郡民人居住)
　　(兩郡之民素有嫌隙其里居田土互相錯處往往/紛争搆釁醸成事端前經奉    諭預令福康安)
　　(扵辦理善後事宜時除各處義民随同官兵打仗/殺賊者毋庸遷徙外其賊匪荘田業經入官應召)
　　(募居民及與賊匪同住一荘民人雖無從逆實蹟/而心持兩端者或趂此兵威酌為遷移令籍𨽻漳)
　　(泉之人各為一荘俾/免争兢  臣茅元銘)郡縣増城石或甎(臺灣郡縣/城圍向用)
　　(竹木編挿不足以垂久逺康熙年間朱一貴滋事/平定後總督滿保首議及建城維時以其地處海)
　　(外無城雖難以防守然失之易復之亦易是以未/經建立以省煩費此次林爽文糾衆猝起攻刼彰)
　　(化縣城究由䓶竹不能防禦所致兵力聖意以當/日未及建城與其失而復取徒煩    曷若設城)
　　(固守更為有備無患曽保障諭令扵事定後将郡/城㕔縣酌量建城以資    或設立窰坐用外磚)
　　(内土之法如式砌造或就彼處/開採石料以代磚工尤為便易)繡使罷差臺制改
　　(向例每三年一次奏派滿漢御史各一員巡視臺/郡御史職任較小且由京派往未能備悉地方情)
　　(形易為欺蔽未免有名/無實特奉    諭停止)冬卿銜
命土功涓(灣府上以工部侍郎徳成諳練工程現在臺/    㕔縣應改城垣    令其馳赴該處㑹)
　　(同巡撫徐嗣/曽勘估辦理)牛區外界
詢前事(雍正時總督滿保著有經畫疆里一書内稱臺/灣地土廣饒糠榖利溥冄過四五十年内山山)
　　(後皆將為良田羙宅若劃定疆界不許往來耕種/勢難禁止等語自近年楊景素議立界限之後將)
　　(界外良田羙産轉畀生畨生畨不事耕種内地無/業㳺民竊渡偷墾地方官諉之界外不復稽察扵)
　　(是奸匪尤易藏匿因傳之事諭福康安李侍堯等/取書内所論確中利弊    不妨参酌採擇務使)
　　(歸扵盡善/  臣錢棨)蟫拂東征
鑒舊編(逆匪上偶閲藍鼎元東征集扵康熈年間平定/    朱一貴時謂諸羅地方遼濶應添設官弁)
　　(以資防守至雍正二年始分設彰化縣増鬪上以/該處迄今又閲六十年土地户口日加    酌量)
　　(情形後應湏添設文武員弁控制無馭之處侍堯/諭令福康安𠞰賊竣事後相度形勢㑹同李)
　　(等籌酌並查藍鼎元履厯仰見觸處皇上好察邇/言寸長必録而    幾餘披覧    貴穿非尋章)
　　(摘句所能/仰窺萬一)
知徹微彰爻繫藴(自臺灣用兵以來凡命將䇿兵籌餉/蹙賊諸事皆由    皇上乙夜精勤)
　　(先事知幾内得大功耆定復念周易繫辭所云知/㣲知彰知柔知剛之義平日用之内以正心外以)
　　(勅政而更慎扵用兵之際盖文王扵豫之卦辭是/取扵建侯行師而周公扵六二爻辭則曰介于石)
　　(不終日貞吉孔子繫辭曰是幾而作不俟終日三/聖人義藴無所不通而行師之貴知幾尤為明切)
　　(者避暑山莊正殿後室議之地聖祖題為依清曠/  實上年    籌機宣      因扵外簷額以四)
　　(知書屋更扵寄情山水之中有㑹扵熈政詰戎之/本闡義作記煌煌    大文羲畫軒韜理通一貫)
　　(矣/)理徵遲速
典謨篇(速蕆御製識事文詳述自逆匪滋事以及大功/    中間遲速之機莫不炳照幾先洞徹事後)
　　(所謂遲在任事之外臣而速在籌䇿之予心二語/與    御製遲速論相為引伸至維敬與明秉公)
　　(去私為用兵之/本弗啻典謨矣)希聞自古
機操劵(臣嚴/福)
(御/製)更願從今燧息烟(兵不易言用至不得已而用之惟/信賞必罰示以至公授䇿量能本)
(扵至明而且午夜捜章辰朝盻㨗尤必輔之以勤方能/集事盖知其不易而慎之而後可以言兵可以息兵予)
(嘗有從今更願無滋事之句近/作識事語指歸此意盖慎之也)逭賦蠲租施後恵(上年/春間)
(念臺灣地方遭賊匪滋擾小民必誤耕作九月後據柴/大紀奏諸羅義民踴躍急公情形先後命將臺灣全郡)
(五十二年五十三年應㣲錢粮概免征輸十二月復據/李侍堯奏臺灣各属本年應徵兵糓十九萬九百餘石)
(及耗羡租税銀六萬九千餘兩粟一千八百餘石請分/作四年帶徵亦令全行寛免近又念漳泉等府属應付)
(官兵及粮餉軍裝等項雖俱動用官帑不無有藉民力/並降㫖將泉州府属之晉江等四縣漳泉府属之龍溪)
(等八縣應徵錢粮蠲免十分之三其浦城崇安建陽建/安甌寜南平古田閩縣侯官福青莆田仙逰等十二縣)
(蠲免十分之二至福鼎霞浦福安寜徳羅源連江光澤/等七縣應徵錢粮緩至五十四年麥熟後徵收俾閭閻)
(間境已安全而澤餘休/養以示有加無已至意)殃民縱吏悔前愆(臺灣逺隔重/洋地土沃饒)
(向來地方官既以牟利為心而督撫即藉為市恵之地/全不以地方公事為念甚至聴㫁徇私貪婪無藝扵是)
(奸匪得以藉口滋事刼縣戕官醸成巨案此固由厯/任督撫任用匪人所致而予亦不能不自引咎也)聨
吟誌過非誌喜誌鬯國威萬里宣
　
　
　
　
　
　
　
　
　
　
欽定平定臺灣紀畧卷首四
　欽定四庫全書
　欽定平定臺灣紀畧卷首五
　御製詩
　　仲春
社稷壇禮成述事
祈固重於
謝勤春每闕秋(每嵗以秋獮幸避暑山莊是以仲秋吉戊/未得躬承    祀典然祈重於報春祭每)
　(親詣/行禮)春膏叨厚澤(上冬各直省雪澤俱優惟近畿得雪/數次未為霑渥上元節前大雪盈尺)
　(心實/為慰)秋穫籲豐收晋玉攄心悃繫縲俘首囚不堪陳
獻典(古者振旅畢大幣獻集以祭社兹逆首林爽文雖已/就執檻送來京然以么䯢小醜罪貫滿盈自應伏辜)
　(豈堪舉陳遄速獻典惟仰荷惕/神庥得以    蕆事實深感)總是沐
鴻庥
　　仲春瀛臺即景
右社躬禋蕆禮成遂臨西苑祭衣更載陽仲月欣佳景素
　尚䨇文仰
聖情(素尚齋數典避暑山莊事於皇/祖所題額是日傳膳視    此)隄栁梳風黄欲緑盆
　梅培雪澤為榮驛章裁奪那知倦(今日接福康安奏審/訊林爽文及籌徃南)
　(路擒挐莊大田情形並各省奏摺頗繁纎細俱經/裁奪雖批閲移時而矢願孜孜亦不以為倦也)纎細
　胥存公與明
　　李侍堯奏報臺灣情形詩以誌慰
　北路賊已靖南路師方進軍郵隔十日復盼佳音信兹
　接督臣章吏民胥致聞(李侍堯奏據同知楊紹裘正月/二十七日禀稱現在府城附近)
　(各鄉已無賊匪惟南路水底竂金京潭等處尚有潛匿/官兵分投捜捕所有附郡義民俱令歸莊耕種等語)
　𠞰賊連得勝寇已逺城郡民廻耕其田夏秋望以瞬(李/侍)
　(堯又奏二月初六七等日據船戸自鹿港囬至蚶江者/稱自林爽文拏獲之後鹿港各廟社演戲謝神殆無虚)
　(日附近田畝已種一半其被難歸莊之民現亦及/時播種等語轉瞬夏收臺灣民氣可以少甦矣)復接
　署撫奏春膏獲稱順麥苗已暢發可卜收成牣(又據䕶/廵撫伍)
　(拉納奏各屬禀報自上年十二月初三四以後各得雨/三四次又建安甌寧浦城建陽等縣十二月二十二三)
　(日得雪積厚二三寸不等其福州興化二府屬於正月/中旬亦得雨甚為霑足當此二麥長發之際有此渥澤)
　(滋培是閩省内地收成亦可預卜大兵之/後豐登有望感沐    天庥彌深兢惕)兵後嵗獲登
　䝉
天庥益慎翹思擒次兇㨗布至惟迅
　　崇禧觀瞻禮
　崇禧古觀枕津河一紀春秋此重(去/聲)過愜意䝉
庥錫海晏(月初據福康安奏已将逆首林爽文生擒檻繫/來京固已仰荷    天庥尚冀南路並将莊大)
　(田亦即拏獲以靖/海疆而安黎庶耳)肅躬瞻禮籲時和藐予深感
恩騈叠
上帝髙居示欎羅萬物有心
天普鑒(固難天在人人心中隨方示象/    議祠宇之各處多有也)難拘禮議畤祠多
　　福康安奏報生擒荘大田信至詩以誌喜
　正殷㨗信盼連朝忽接佳音至自遥鹿耳鯤身防海逸
　(莊大田在鳳山一帶距海甚近初慮該匪情急遁入海/内追捕更難得手轉不如林爽文竄至内山者尚覺人)
　(力可/施也)柴城瑯嶠獲山跳(此次福康安多方籌辦令巴圖/魯等各帶官兵分隊自山梁挨)
　(次排下而烏什哈逹所帶水師兵丁適值順風連檣齊/至沿海宻佈水陸並進四靣合圍遂将荘大田及有名)
　(頭目四十餘名全數擒獲又殺賊二千餘名其餘逃入/生畨者被柴城瑯嶠各畨社縳献三百餘人未及兩月)
　(南北二兇悉行俘獲全/郡俱已平定實深嘉悦)一之為甚竟致再鴟既成擒豈
　赦鴞永靖瀛壖揚國武益深兢業
昊恩昭
　李侍堯奏截停各省運閩米石詩以誌事
軍務昨年恐弗完籌粮百計每從寛(上年因臺灣軍務/未即蕆事節次諭)
(令江南浙江江西四川湖廣等省撥米一百餘萬石又/有台州等九幇以守凍不及受兑之米並令陸續運徃)
(閩省俾軍儲民/食悉臻寛裕)蕆功却至用不竭截運誠教慰以歡(兹/據)
(李侍堯奏現在軍務告竣将各省撥運之米除籌備應/用外尚多米四十餘萬石所有台州等九帮及未抵閩)
(境之湖南四川二省米石飛咨各/省俱可毋庸續運一體截留等語)進𠞰(福康/安)坐謀(李侍/堯)
力各盡宵衣旰食意差安雖然敢即云無事惕息為君
敬識難
　天津廻鑾之作
到來日報大田擒又值訊俘恊衆忱(天津駐蹕六日初/至即得生擒荘大)
(田之報将廻鑾復值林爽文觧到親加鞠/訊衆情胥快數日之内諸事頗為順意)似此諸般皆
順意祗殷一雨獨縈心廻思春雪虞孤負深究盈虚凛
酌斟(新年雪澤甚優嗣後得雨總未霑足豈/因諸事順意敢懈此祈年望雨之意哉)安福艫窻
靜拈句却欣漸逺管絃音
　上巳日賜御前大臣侍衛等食
海嶠首俘至行宫一日停(廵幸津門原定於上已日廻/鑾因逆首林爽文等於初二)
　(日晚間解到次日/廷訊復停蹕一日)重三逄令節上已溯前型左右嘉勤
　扈笙歌合與聼如云較馬射豈彼足相形
　　閲武
　輕輿清曉過南山閲武旌勞未可刪所媿躬倡(平/聲)未乘
　騎(昔年閲武必乘馬至教塲或親御弧矢示之身先之/道固應如是近以年近八旬雖精力尚徤亦宜節勞)
　(以從衆願遂乘輕輿/以徃究用自媿云)敢忘衆力近平蠻(自立香山健鋭/營以來屢𣲖出)
　(征屢有成效上年臺灣逆匪滋事先𣲖翼長等八人前/徃領兵打仗後簡𣲖巴圖魯百人隨福康安等進𠞰果)
　(能迅奏膚功實為奮勇出力然予心/益深兢惕詰戎之念未敢一日忘也)益當克詰訓惟懋
　並視等差賞以頒莫謂例行託遊豫無非事也政胥關
　　實勝寺叠去嵗韻
　實勝寺每兆寔勝䝉
天恩不可無記匪予始乃自
太宗松杏山攻率子弟敬述此事用此名(崇徳六年八月/    太宗以偏)
　(師破明總督洪承疇兵十三萬於松山杏山歸而建實/勝寺於盛京以紀功績予於己巳嵗以金川凱旋亦就)
　(西山舊寺葺新之名曰實勝自是平定伊犂回部兩金/川無不名副其實逺紹    前光即以敬修武備也)
　西域金川早如志以為是後應偃武與民休息可無事
不意丙午嵗之冬臺灣邪教萌逆計兩提臣乃互觀望
不敢首進更退避(上年逆匪林爽文初滋事時黄仕簡/任承恩以兩提督率兵渡海若能奮)
(勇𠞰殺不難立時撲滅不意黄仕簡安坐郡城任承恩/株守鹿仔港以致賊勢蔓延攻城擄社日肆猖獗迨予)
(繼命常青為将軍過臺灣籌𠞰而賊衆日/増已難措手非二人養癰之咎何以至此)以此養癰賊
蔓延攻城擄社猖獗至更命重臣徴勁兵百巴圖魯嫺
師律(叶功客夏予燭照事㡬非遣重臣前徃不能迅速/蕆  於是命福康安海蘭察等於八月初率巴圖)
(魯百餘人帶領續調川黔楚粤勁旅近萬人赴閩此百/餘人皆素嫺師旅無不一以當百賊衆聞之已皆膽落)
屡戰屡勝擒二䜿三月功成亂反治(福康安等於十月/底自崇武澳放洋)
(一晝夜間揚帆逹鹿仔港軍威所至勢如振槁未及三/月而二䜿就擒妖氛悉靖闔郡之民咸安袵席成功之)
(速無以踰此兹予駐蹕香山頋瞻寺額幸而無辱/前名此皆仰賴    上蒼眷佑用是益深敬畏耳)幸哉
未致辱前名不然何以掩斯愧
　勝亭口號
攬勝因之號勝亭操符信有契山靈成功勇将聫翩至
(連日海蘭察普爾普分領巴圖魯侍衛章京等自臺灣/回京嘉其迅掃妖氛復閔其逺涉重洋自應亟加慰勞)
(以示/寵眷)前席閔勞覲蹕停
　悉故
臺灣逆匪靖海嶠期永固因留福康安諸政資展佈(臺/灣)
(自朱一貴肆逆之後嗣如呉復生及近年黄教林耀揚/光勲輩不時糾衆滋事雖即伏法蕩平而一切善後事)
(宜未能熟籌妥辦是以奸民罔知畏懼猶復乘間竊發/此畨大加懲創不可不熟籌良策永固苞桑因命福康)
(安暫留彼處商辦建城移縣増設駐防分/募戍兵及撫戢熟畨經畫疆土諸大政)善後俾乆奠
勘前覈宿誤兹乃具奏聞一一悉其故諸吏懈文治各
弁弛武務加以事苞苴胥弗勤民慮(近據福康安奏臺/灣奸民滋事之由)
(向日文員懈於化導武職踈於操防已不能整頓地方/加以利其地土肥饒肆意侵隐若知府孫景燧同知劉)
(亨基董啟□知縣唐鎰程峻等居官聲名狼籍總兵柴/大紀縱兵牟利於是奸徒得以藉口益無所忌惮矣)
即如緝邪教無備行又遽善惡未分明燒屋如刼擄(叶/)
天地飾添弟化大猶巧訴(前年閩省辦理楊光勲械鬭/奪犯一案該郡文武各員如)
(果将倡㑹起釁縁由徹底究理並将逸犯嚴切則根株/自必早能净絶且此等邪教匪徒祗㦄上𦂳緝拏即有)
(拒捕情形亦不妨當時格殺究非若𠞰捕逆賊所當焚/其巢穴者可比乃署彰化令劉亨基於案犯善惡尚未)
(分明輙任胥役等燒其房屋是地方官緝捕奸民之事/竟至形同刼擄以致林泮等逼令林爽文謀逆滋事又)
(於天地㑹名目改為添弟二字有意化大為小巧詞掩/飾乃道員永福臬司李永祺復存将就之見率轉完案)
(迨林爽文等聚衆抗官恣為猖獗該署令亦束手無策/被其戕害此其貽悞醸變之由厯厯如繪不可不嚴加)
(懲治以為貪吏/殘民激變者戒)以此奸賊煽抗官乃弗懼遂致恣披猖
　賊首乆失捕重臣率精兵三月成功速(叶/)鍳前並飭後
　官方大籌度(叶楚福康安等率巴圖魯等百人及川粤/黔  勁兵雖未及三月而二兇就擒餘黨)
　(悉皆捕誅然良民無慮數萬遭賊荼毒殊堪憫惻兹既/鍳於醸事之由不得不為弭變之計是以令福康安籌)
　(度善後事宜惟冀此後官方整飭文武各員皆以/綏靖地方為念則奸頑自化而海疆庶可永靖耳)庶幾
　靖瀛疆萬民安寐寤
　　命晉増
　天后徽稱詩以昭靈誌謝
　尊封
　天后自
先朝輔
昊晏瀛恩乆饒近以臺灣靖兵燹益知海舶佑
　神昭(臺灣自用兵以來官兵配渡及裝載糧餉鉛藥船/隻率多安稳至福康安於上年十月二十八日申)
　(刻在崇澳放洋一晝夜間駛行千里所有兵船百餘隻/於二十九日申刻齊扺鹿仔港尤為從來渡海所罕聞)
　(今春大兵凱旋海蘭察普爾普等分領巴圖魯等並川/粤黔楚領兵大員各帶本省官兵由鹿耳門鹿仔港兩)
　(處配渡俱即揚帆利渉惟福州駐防一起官兵内有領/催蘇楞額等三十三名於三月初七日乘坐哨船已至)
　(港口未上大船陡起風暴抛碇不住吹折蓬桅前鋒徳/福等四名跳過别船蘇楞額等二十九名未及過船隨)
(風飄至大洋兩日兩夜幸不覆溺初九日於黒水洋地/方適遇許長發船自澎湖駛至於是兵丁等遇救過船)
(俱得無恙深天后昭/靈顯佑益  欽感)飛來異鳥安無事(據福康安奏蘇/楞額等船隻飄)
(至大洋正在危險之際忽有異鳥一䨇赤喙赤足眉作/金色飛集船頭頗甚馴熟船戸等謂得  神佑必可無)
(虞既而果得遇救全生過後詢之官兵船戸等言之鑿/鑿並奏上年自崇武澳開船後即聞船戸等傳説有靈)
(異之事等語向聞海上船隻遭風其䝉救者有飛鳥紅/􁀙來船即知萬無一失之語以今騐之洵為不爽云)
渡後大魚忽有飄(又奏領催兵丁等於遇救過船之後/將軍装搬運甫竟見原坐哨船下有)
(數丈大魚浮出水靣船隻登時沉没是呼吸之頃/數十人之性命得以保全  神之佑助更爲靈異)四字
徽稱晋伸悃(年天后靈應垂庥佑民福國康熈十九濟/      封䕶國庇民妙靈昭應𢎞仁普)
(天后乾隆二年加封福佑群生四字二十二年加封誠/感咸孚四字此次用兵仰荷  神庥屢昭助順允宜増)
(益順徽稱褒崇封號因敬加顯神/賛  四字以隆妥侑而抒悃忱)永資
福錫萬民邀
　福康安奏臺灣地方寧謐情形詩以誌慰
地經兵燹撫為難特勑良臣善後觀(臺灣賊匪滋事福/康安等於數旬之)
(内生擒二逆𠞰除餘黨固稱迅奏膚功然民間以兵燹/之餘耕種失時田畆荒廢撫卹為亟並一切善後事宜)
(轉湏從容料理是以特命福康安暫/留彼處次第詳籌為永靖海堧之計)府一縣三農事起
導和禁闘戸民安(據福康安等奏該處難民漸次歸荘/正東作方興之際因即酌借籽種令)
(其各歸農業民間修復水道繕葺房屋亦已漸復舊觀/現在通衢市集負販流通徃來如織府城内外演劇酬)
(愿者甚衆地方日就寧貼人心實已大定並曉諭地方/官嚴禁爭闘之風隨時化導務在有犯必懲當不致更)
(滋事/端)銷兵鑄耒知謀永(又稱前後收繳刀矛及各項噐/械數千件俱改鑄農噐給與貧)
(民以資耕種仍嚴禁工匠不得/私置軍噐亦可遏絶械鬪刁風)縳匪獻逃莫匿奸(現在/緝拏)
(餘匪不但地方官俱各上𦂳捜捕即村民亦皆實力查/緝嗣又捜獲賊目九名並殺害同知王雋之逆犯張烈)
(一名匪衆陳意等二十八名俱已審明正法凡逃入村/荘者無不即時擒拏且有該匪犯父母親屬自行献出)
(者可見民知畏法雖至親亦不敢隐匿賊匪根株無難/捜查净盡矣福康安此次辦理一切安詳周到俱能得)
(其要領不特征𠞰之時海/嶠畨民服其威勇已也)海嶠威揚人服勇豈知為政
更操端
　夏日齋居
昨曉為霖隨快霽晚風陣雨送行雲(自前月下旬霑渥/之後麥田将届收)
(獲即大田亦資長發又宜晴曬而數日内間有駛雨猶/若隂晴未定惟昨日曉雨旋霽将晚陣雨片刻今早天)
(氣晴朗漬雲净/歛為之欣慰)碧天今日纎翳净廣厦細旃峭爽生農
務莫教縈萬慮人心那得有恒情齋居政簡偏非簡報
閲臺灣費細評(齋居幾務當簡今早接福康安奏報臺/灣招募戍防安設屯政及嚴緝賭博潰)
(兵諸善後事宜詳酌指示至/申酉不以齋居懈勤政也)
　　夏至日
北郊禮成述事
土徳欣逢四(戊年戊月是日己/卯五行又屬土)
黄壇大祀呈㣲躬䝉
眷佑厚貺錫安貞去嵗方鞠旅(上年此時正調遣官兵進/𠞰臺灣逆匪林爽文等今)
　(嵗春初已生擒逆首掃滅餘黨海疆綏/定安貞之吉非䝉    眷佑何以至此)今春早洗兵忖
　修何以遇怵惕鞏䖍誠
　　至避暑山荘即事成句
　曉蹕乘凉喜快晴廣仁嶺過見巖城青衿迎駕蔚文教
　(自丙申嵗陞熱河㕔為承徳府以所屬六㕔為州縣乃/剏建  文廟増置學額府學六名所屬各四名並予鄉)
　(試中額一名於是絃誦之士日益衆多兹正值學臣/金士松試畢率諸生道左迎鑾文教蔚興為之快慰)赤
　子填街豫衆情休養恒為計衣食詰戡卒爾罷經營(去/嵗)
　(駐蹕山荘以臺灣逆首尚未就擒籌治軍書時勤宵旰/今嵗春間大功幸已告蕆即福康安經理善後事宜亦)
　(将次完竣無須訓示駐此饒有清暇/惟盈滿之戒不能不兢惕於懐耳)今年避暑饒清暇
　惟益䕫䕫戒滿盈
　　永佑寺瞻禮叠辛丑詩韵
　臺灣逆賊煽居居(惡也見/爾雅)駐此正籌鞠旅初(上年駐蹕/山荘時臺)
　(灣首逆尚未就獲惟於瞻拜方略神御之下䖍祈也/  黙佑於是日治軍書指授    不敢少自踈懈)揚
　我國威黙籲
祖靖其瀛嶠肯踈予一心盼㨗秋連夏三月成功疾弗徐
　(去夏予早慮及常青未能蕆事即馳諭福康安入覲山/荘旣而自夏徂秋賊勢果益猖獗隨命福康安等前徃)
　(籌𠞰未及三月連擒首惡殄滅妖氛成功之速無以踰/此詳見平定臺灣聨句詩注自非    皇祖    皇考)
　(在天之靈啟牖予衷曷克臻/此則予之感恩當為何如)
永佑信哉䝉
福庇紀恩七字壁間書
　　署福建廵撫伍拉納奏雨水田禾情形詩以誌慰
　兵後多凶年此語古所有臺灣雖海外省同應共受以
　此恒關心為祝逢年阜春雨早報霑麥收七分富(叶省/閩)
　(天氣融和麥收較早前據䕶撫伍拉納奏報三月杪已/届二麥成熟之候各屬除臺灣一府尚未據報到外其)
　(内地六十州縣收成八分有餘者連江羅源寧化歸化/夀寧等五縣八分者長樂福清屏南永福仙遊将樂沙)
　(縣尤溪永安建陽崇安松溪政和邵武光澤建寧㤗寕/長汀清流連城上杭武平永定福鼎直𨽻永春州並所)
　(屬徳化大田直𨽻龍巖州並所屬漳平寧洋等三十州/縣七分有餘者安溪一縣七分者閩縣侯官古田閩清)
　(莆田晋江南安惠安同安龍溪漳浦海澄南靖長㤗平/和詔安南平順昌建安甌寕浦城霞浦福安寧徳等二)
　(十四州縣合計通省麥收七分有餘該省當臺灣用兵/之後收成益為厪念兹雖未稱上熟猶屬中豐仰沐)
　(深昊慈實/  感謝)兹復馳奏章時若利田畝禾苗愈長發蔬薯
　胥暢茂(兹又據奏時届首夏髙阜地畝因晴霽半月又/在望雨隨於四月十五十六等日連獲優霑禾)
　(苗愈見滋長園蔬番薯亦/俱暢茂覧奏真堪慶幸)南瞻慶同民不禁頻額手納
　稼其尚遥慎戒滿招咎
　　永恬居八韻
　片雲收宇外逺界露峯尖曲棧輕輿進翠㣲樸屋瞻琴
　書伴憇息林壑入吟拈廻憶昨年况正籌海冦殱兩臣
　一忠效百勇萬軍兼(上年駐此時正值籌𠞰臺灣逆匪/慮常青不能蕆事因令福康安馳)
　(赴山荘親授方略命為将軍並命海蘭察為叅賛率巴/圖魯侍衛章京百餘人又調遣川粤黔楚勁兵近萬人)
　(前徃二人果能同心共濟未及三月生擒林爽文荘大/田二首逆餘匪亦殱戮殆盡於是海疆底定人慶更生)
　(何莫非得成陟降之靈黙為/祐相俾    功如是之速耶)三月功成速五爻利執占
祖恩賴呵䕶民務叶寛嚴(臺灣近年以來文武各員並不/實心經理民事是以奸頑屢有)
　(騷動此次大加懲創之後不得不令福康安在彼熟籌/善後良謨為一勞永逸之計節次據奏建城移縣撫戢)
　(熟畨設立屯田以及定界址員弁諸事宜無不寛嚴允/當經久可行自此千里瀛堧苞枽孔固仰瞻    皇祖)
　(御書永恬奎額期與/彼民副此至願云)敬仰
奎文意瀛疆佑永恬
　　福康安奏報抵厦門登岸並巴圖魯侍衛等皆平安
　　　渡海凱旋詩以誌慰
　徃征進旅遲成速(福康安於上年十月在惠安縣之崇/武澳候風十餘日似乎遲滯乃當此)
　(停泊之際所調四川屯練二千及廣西兵三千先後到/彼而風亦旋利遂於二十八日申刻放洋至二十九日)
　(申刻所有兵船已齊抵鹿仔港因即乗鋭長驅未及三/月而全臺平定因遲而轉以成速  神之佑助已為靈)
　(異/)廻渡登舟危得安(兹又據福康安於囬抵厦門後具/奏渡海情形云於五月初十日獲)
　(有順風揚帆行至日暮抵黒水洋距澎湖内澳僅二十/餘里風息不能前進碇索長至六七十丈猶未至底難)
　(以寄泊即在洋面徃來飄蕩十二日午後風浪大作竟/夜不止船隻雖覺欹側幸而安稳無虞十三日晚間即)
　(抵大擔門所有隨從巴圖魯侍衛等俱於十四日登岸/此次用兵徃來配渡船隻大槩俱各安順而福康安廻)
　(渡頻危得安尤昭天神䕶要亦忠/信之忱得邀      佑為之感慶)可識臣忠
天必佑益欽
　神䕶衆胥歡除兇旋凱事全蕆旰慮宵縈念始寛自顧
　何修叨
助順持盈惟勵慎君難
　福康安徐嗣曽奏清查臺灣積弊並酌籌善後事宜
　　詩以誌事
善後瀛疆命重臣(臺灣逆匪此次大加懲創不可不詳/籌善後事宜以期永臻寧謐福康安)
(不特勇略夙著堪以掃蕩賊氛而平日體國公忠亦予/所深信是以大功告蕆之後特命暫駐數月詳查厯年)
(積弊際此一切改/弦庶可永絶弊竇)並教宣撫渡由閩(福康安酌籌善後/惟一切弊端究異)
(地方專責撫臣徐嗣曽在閩乆任藩司剔釐固其任内/之事是以預令渡海俟福康安𠞰補事竣㑹商妥辦)
付之海外弊叢舊(臺灣地土本屬膏腴又經我朝百餘/年休養生息物産益饒居民日庶祗)
(以逺隔重洋文武各官僅以肥槖為心不以整飭在念/而督撫大吏又不一至其地於是百弊叢生盖已匪朝)
(伊夕/爾)合以時宜政改新十六條胥飭文武(兹據福康安/徐嗣曽奏清)
(查臺灣積弊酌定善後事宜十六條内如稽查􁄐演按/期廵哨嚴飭閩兵𣲖累禁止離營貿易裁革四項目兵)
(互騐換防戍兵清查安設砲位嚴禁搶奪械闘捜查戸/口逸犯禁止私造噐械懲治賭博惡風開八里坌海口)
(便商嚴禁大小港私渡設立餔逓船隻十四條自屬整/頓營伍綏戢地方要務又如責成大員渡海廵查准令)
(道員奏事二條則俱係預先有㫖之事因令大學士九/卿㑹議具奏将來文武各員果皆激發天良實力遵行)
(則僻逺之區政令一新風/氣潜移瀛堧自當永靖矣)萬千户永晏民人貪官劣将
致僨事(逆匪林爽文等無一倖逃法網固皆孽由自作/然節據福康安李侍堯𠫭奏總兵柴大紀縱兵)
(牟利廢弛戎行知府孫景燧同知劉亨基董啟埏知縣/唐鎰程峻等肆意貪婪不恤民隱以致奸頑既無畏忌)
　(轉得藉口日乆醸成大案原其僨事之由殊堪憤/恨然而事後方加整飭殊愧以前之失於覺察矣)事著
　方知愧亦真
　　賜凱旋将軍福康安恭賛海蘭察等宴即席成什
　去年此際未登程蕆績今朝凱宴迎來徃算仍先一月
　(福康安於上年八月初旬由山荘奉命前徃督𠞰/今以七月望後凱旋來此復命計期尚未及一年)驅馳
　真是賴羣英國威海嶠揚維烈
祖徳山荘佑實明廻憶旰宵斯擘畫不徒勞耳慰猶誠
　慰中豈不自懐慙何致愚民蹈法甘論武邊防乃就弛曰
　文諸吏率為貪(臺灣設立總兵道府大員如果皆能實/心整頓奸匪何由匿跡乃武職不以操)
　(防為事文職專以肥槖居心於是彼此牟利遂致吏治/兵防日以廢弛而逆匪無所顧忌竟至於醸成大案)
　僨轅方悉誠吾過伏鑕奚辭信彼堪(逆首林爽文等滋/事之始總兵柴大)
　(紀始則以回郡調兵為辭繼則遷延不即前徃𠞰賊方/以困守諸羅邀予憐憫及福康安等至彼方悉其僨事)
　(之由已經革職拿觧治罪/彼實不能巧言置辨也)善後雖云大端定有餘厪念
　望東南(福康安於平定臺灣後命留彼詳酌善後事宜/大端已定惟是有治人無治法因思普吉保於)
　(臺灣總兵名望未足以資弹壓而奎林獲咎尚輕其操/守訓練乃所深信即令徃代普吉保為總兵庶可望其)
　(整勵戎行俾東南/海隅永臻寧謐)
　善後詳陳十六條用斯兩月駐成遥(臺灣善後事宜必/得福康安之忠誠)
　(明練方可籌畫及詳陳事宜十六條果皆悉中弊源/命廷臣集議准行而福康安歸期以此遂遲兩月)紓
　猷山海安萬姓錫宴君臣㑹一朝念汝父當愜懐永視
　如子合受恩饒受恩饒處人知否不嗜殺徼
天惠昭(逆匪林爽文等固屬罪大惡極然亦有良民被其/廹脅者悉予駢誅亦屬可憫瀕行時因即諄誡以)
　(脅從罔治之義而福康安果能體予之心專意生擒渠/魁惟抗拒者痛加𠞰洗凡歸降者概從寛貸即此不嗜)
　(殺一念乃其克/膺恩眷者也)
　西域金川宴紫光臺灣凱席值山荘敢稱七徳七功就
　(予自即位以來弗敢輕言用兵然前此平伊犂定回部/收金川誅王倫剪蘇四十三洗田五及兹俘林爽文而)
　(七要皆不得已而用之故皆仰邀功則天鑒俱獲成/功若唐太宗之侈陳七徳以為已    實自恧耳)又
　報一歸一事償(徃嵗𬗟甸之役亦由事非得已彼時将/計日蕆事予以水土惡劣憐我将士多)
　(受病者適緬甸亦籲求貸罪遂令撤兵乃二十年來業/已置之度外近據雲南督臣富綱奏新掌緬甸國事孟)
　(隕進貢稱臣是此一事雖未就於當/年而此日之歸誠亦可償予夙願矣)戒滿持盈増惕永
　安民和衆繫懐長養年歸政應非逺益此孜孜勵自强
　　事定
　事定閒廻事始思慎哉惟是在行師要於不爽鑒人品
　(上年黄仕簡渡䑓灣𠞰捕逆匪林爽文等乃以病後昏/憒株守府城毫無謀略若非予於上年正月間命李侍)
　(堯代常青為總督而以常青代黄仕簡安知黄仕簡不/且為賊裹去及常青至彼亦未即能尅期𠞰洗因於八)
　(月間復命福康安海蘭察等率領巴圖魯百餘人及川/楚黔粤之兵前徃生擒逆首迅速成功然常青在彼數)
　(月當賊勢猖獗之時尚能保守府城不至僨事是以此/時來京仍令為都統予於諸臣功過鑒别悉本至公權)
　(衡不肯/以私)亦弗曽輕受彼欺(總兵柴大紀在諸羅數月屢/奏被圍忍飢固守情形初亦)
　(深加憐憫恩賜伯爵以示寵眷乃無意之間於徳成自/浙勘堤囬京復命之際詢悉其居官聲名狼籍隨命福)
　(康安李侍堯等查訪亷得其平日種種貪婪廢弛營伍/以致賊匪得以肆逆及在北路閲兵一聞林爽文滋事)
　(不即調兵殲賊轉回郡城嗣兵既調齊又復怯懦延挨/不進情事此亦天理昭彰悉令敗露因命拿解來熱河)
　(廷訊後即行正法究/亦不致受其欺蔽也)此日已經成凱宴昨年猶未啟程
　時(福康安於上年八月初間在山荘始奉命前徃兹/於七月十六日回山荘凱宴計期尚未及一年)海
　疆耆定誠神速
天眷躬承勵惕寅
　　命於臺灣建福康安等功臣生祠詩以誌事
　三月成功速且竒紀勲合與建生祠垂斯琬琰忠明著
　消彼萑苻志黙移臺地期恒樂民業海灣不復動王師
　曰為曰毀似殊致(近年以各省建立生祠最為欺世盗/名惡習因令嚴行飭禁並将現有者)
(概行毀去若今特命臺灣建立福康安等生祠實因臺/灣當逆匪肆逆以來荼毒生靈無慮數萬福康安等於)
(三月之内掃蕩無遺全郡之民咸登袵席此其勳績固/實有可紀且令奸頑之徒觸目警心亦可以漸消狼戾)
(是此舉似與前此之禁毀跡雖相殊而崇實斥虚之意/則原相同孰能横議且勵大小諸臣果能實心為國愛)
(民確有美政者原/不禁其立生祠也)崇實斥虚政在兹
　
　
　
　
　
　
　
　
　
　
　
欽定平定臺灣紀畧卷首五
欽定四庫全書
欽定平定臺灣紀畧卷一
　　臺灣古未𨽻中國版圖隋開皇中虎賁陳棱畧澎
　　湖三十六島元末置澎湖巡司明永樂時太監鄭
　　和舟下東西洋至東畨其國人所居名雞籠山即
　　臺灣地嘉靖末遭倭冦焚掠稍稍避居山後神宗
　　末荷蘭國紅毛畨遭颶風泊舟於此愛其地築城
　　居之復築赤嵌樓與相望設市城外而漳泉商賈
　　往往前往漁利屹然為海外一隩區矣天啟初東
　　洋甲螺顔思齊冦海上福建南安人鄭芝龍附之
　　據臺灣自是劇盜繼起皆倚為固崇禎時熊文燦
　　招芝龍降而海上諸冦猖獗如故終明之世迄未
　　就平
　　本朝順治三年大軍駐汀州芝龍赴軍門降其子
　　成功率衆入海冒姓朱自稱曰國姓時時侵擾沿
　　海諸郡縣
世祖章皇帝屢勅招撫並令芝龍作書諭之成功不應議
　　　政王等奏請發兵討之因械繫芝龍於寧古塔旋
　　　以成功反覆誅芝龍及其子孫數人成功敗竄入
　　　海令其子錦守金門厦門成功死錦竊據海隅康
　　　熙十三年耿精忠反錦因襲漳泉諸郡
　王師平定福建
聖祖仁皇帝命將討錦先取海壇諸要地又拔金厦二門
　　　賊衆大敗遁還臺灣二十年七月
特命施琅為福建提督集兵申討時鄭錦已死其子克塽
　　　猶恃險負固大兵由銅山進發直取澎湖克塽等
　　　窮蹙請降遂定臺灣始設立郡縣六十年四月奸
　　　民朱一貴作亂總兵官歐陽凱率兵往捕被害臺
　　　郡全䧟總督覺羅滿保聞報自福州赴厦門討之
　　　提督施世驃以舟師先抵澎湖同南澳鎮總兵官
　　　藍廷珍率將佐等攻克鹿耳門乗勝攻復安平進
　　　攻臺灣府治賊衆敗散賦首朱一貴逃匿諸羅縣
　　為鄉民擒獻臺灣平自大兵攻鹿耳門迄事定凡
　　七日遂以次安戢南路北路擒其餘黨杜君英陳
　　福夀江國論等咸伏法迄雍正十年閏五月臺灣
　　大甲西諸畨不靖奸民呉福生等因糾衆為亂戕
　　害官兵陸路提督王郡討平之併其黨羽數十人
　　檻致京師伏誅臺郡以寧至乾隆五十一年十一
　　月復有奸民林爽文糾衆滋亂之事
　　乾隆五十一年十二月二十七日(丙/寅)閩浙總督常
　　青奏言據署淡防㕔程峻竹塹營守備董得魁㑹
　　禀十一月初間聞有彰化縣匪徒林爽文結黨肆
　　虐騷擾地方即㑹帶兵役於交界處堵緝并具文
　　派撥番社飛遞道署旋據該番帶囬原文並有彰
　　邑大肚社番寄淡属大甲社通事信内稱十一月
　　二十七夜彰化俞知縣在大墩地方拏匪遇害彰
　　城失陷路途梗塞不能前進等情(臣/)隨飛咨水師
　　提(臣/)黄仕簡率領本標兵一千名金門鎮兵五百
　　名南澳鎮銅山營兵五百名由鹿耳門飛渡前進
　　派令副將丁朝雄叅將那穆素里帶領(臣/)標兵八
　　百名海壇鎮兵四百名閩安烽火營兵三百名聽
　　海壇鎮總兵郝壮猷調遣由閩安出口至淡水前
　　進兩路圍攻又叅將潘韜都司馬元勲帶領陸路
　　提標兵一千名前赴鹿仔港堵禦(臣/)即於泉州駐
　　劄㑹同陸路提(臣/)任承恩居中調度并委金門鎮
　　總兵羅英笈前赴厦門彈壓一面通飭沿海營縣
　　嚴宻防範并咨廣東浙江等省督撫各(臣/)於海口
　　要隘一體嚴查不使匪徒得以竄逸
　　同日福建巡撫徐嗣曽奏言本月十四日接據臺
　　灣鎮總兵柴大紀及該道永福移禀内稱訪聞北
　　路大里杙等庄有奸民林爽文王芬等結黨搶刦
　　撥逰擊耿世文帶兵㑹同北協副將赫昇額同知
　　長庚彰化縣知縣俞峻前往查拏帶兵駐劄離縣
　　城三十里之大墩汎地二十七日夜有數千人往
　　刦大墩營盤并於大肚溪邉聚匪截路以致信息
　　不通南北一帶亦有匪徒糾集且聞要攻縣城鎮
　　道等㑹率逰擊李中揚林光玉楊起麟等帶領弁
　　兵即於初二日早飛赴諸羅要處分路𠞰捕檄調
　　澎湖右營逰擊蔡攀龍帶兵八百名來營聽候調
　　用現在賊勢猖獗臺灣府城兵丁不敷調用應請
　　多派强兵分路救援等情(臣/)查提(臣/)黄仕簡已帶
　　兵由厦門出口飛渡鹿耳門督(臣/)常青亦已駐劄
　　蚶江與陸路提(臣/)任承恩㑹商調發官兵由蚶江
　　對渡鹿仔港進攻至省城由閩安出口直達淡水
　　此路最為便㨗亦經督(臣/)調派副將丁朝雄那穆
　　素里帶領官兵聽總兵郝壯猷統領進發三路官
　　兵夹攻分頭捜捕(臣/)現亦飛飭營縣多備火藥鉛
　　彈雇備船隻聴候撥用但恐賊匪聞知官兵分路
　　前進勢必四散竄匿或偷越内渡(臣/)現飭沿海地
　　方文武員弁嚴行截拿至臺灣向有漳泉民人在
　　彼耕種貿易此次不法奸民定多漳泉民人在内
　　(臣/)宻飭該道府明白曉諭各地保族隣人等或有
　　竄回原籍立即捕拿首報加以重賞仍飭不動聲
　　色不得稍有張皇轉致疑駭
　　同日福建水師提督黄仕簡奏言訪得臺灣彰化
　　縣属有匪徒聚衆攻破彰化縣城等事一面委令
　　提標右營逰擊邱維揚先帶兵二百名渡臺確查
　　一面飭令挑選提標五營員弁及備戰兵丁一千
　　名配足軍火器械封備商哨船隻齊足(臣/)當即力
　　疾親赴該地𠞰捕所有厦門地方檄委金門鎮總
　　兵羅英笈就近彈壓查省城直對淡水際此北風
　　當令渡往甚易隨飛咨陸路提(臣/)及水師各鎮協
　　營立就近省營分續調官兵北路援𠞰(臣/)直由鹿
　　耳門郡城南路進兵㑹督夾攻均奏入
上命軍機大臣傳諭常青黄仕簡任承恩徐嗣曽曰臺
　灣地隔重洋民刁俗悍屢次滋事今有彰化縣賊匪
　林爽文等糾衆騷擾殺害官長攻陷城池尤為罪大
　惡極不可不痛加殱戮以示懲創彰化知縣拏匪被
　害該縣不能嚴宻防範雖失之踈懈但帶兵緝犯事
　属因公並着該督撫查明該縣如平日並無别項劣
　蹟及激變情事即據實奏聞候朕降㫖交部議䘏至
　黄仕簡甫經病愈一聞匪犯滋事之信即帶兵渡臺
　殊属奮勉可嘉著賞給荷包等件以示優眷並著於
　辦理捜捕諸務外仍加意調攝勿過勞勩至賊匪么
　䯢烏合黄仕簡到彼督率該鎮道盡力堵勦無難立
　就撲滅但恐餘黨四散竄逸或偷越内渡常青任承
　恩現駐蚶江一帶著嚴飭沿海口岸地方文武員弁
　實力巡防最為𦂳要常青徐嗣曽等總須不動聲色
　妥協辦理若因外洋遇有此等案件該督撫紛紛調
　遣跡渉張皇轉致内地民人心生疑駭殊有闗係該
　督撫不可不處以鎮定也
　　二十九日(戊/辰)常青奏言於恵安途次接據泉州府
　　知府王右弼晉江縣知縣徐夢麟禀稱十二日署
　　淡水同知程峻之子程必大懐取淡防同知闗防
　　赴泉求救詢據程必大稱父程峻駐劄竹塹因彰
　　化賊匪滋事㑹同守備董得魁帶兵赴中港地方
　　堵禦賊匪衆多抵敵不住現在存亡未知賊匪於
　　十二月初七日已到竹塹肆行搶擄我恐印信被
　　搶又因彰化已被賊踞不能前往府城只得潜赴
　　八里坌内渡求救等情又(臣/)差往探信之守備林
　　登雲禀報情節相符是現在北路一帶悉被賊匪
　　佔踞臺灣郡城係根本要地必先急為保䕶并派
　　撥重兵協同進勦方為得力隨與提(臣/)任承恩悉
　　心籌畫即將提標挑出精兵一千二百名先由該
　　提(臣/)統領仍於鹿耳門前進再派福協興協長福
　　等營勁兵一千名檄令叅將福蘭泰統領都司馬
　　元勲等帶往聽候調遣合計調發官兵已共六千
　　名一面再行預為調備以資策應并檄調建寜鎮
　　總兵鄭國卿来泉彈壓其沿海各口岸均各加兵
　　駐守(臣/)於泉州蚶江厦門等處往来督察相機調
　　度所需粮􁀙事宜派委道府大員經理俾不致遲
　　悞
　　同日任承恩奏言現催督㕔縣僱備船隻已於十
　　二月十一十二兩日赶辦敷用並已挑派備戰兵
　　丁一千名於十三日分配登舟候風放洋現聞督
　　(臣/)已自省星夜來泉一俟到日㑹籌妥協(臣/)立即
　　登舟飛渡協同黄仕簡戮力𠞰洗又一應𠞰撫善
　　後事宜闗係重大懇
皇上特簡重(臣/)臨閩鎮安督辦蕆事方能迅速均奏入
上命軍機大臣傳諭常青黄仕簡任承恩徐嗣曽曰此
　等奸民糾衆滋事不過么䯢烏合上年臺灣即有漳
　泉兩處匪徒械鬭滋擾等案一經黄仕簡帶兵前往
　督辦立即撲滅今林爽文等結黨横行情事相等該
　提督到彼匪黨自必望風潰散即使該提督病後精
　神照料未能周到亦止可添派能事總兵一員多帶
　兵丁前往協𠞰乃任承恩竟欲親往豈有水陸兩提
　督俱逺渡重洋辦一匪類置内地於不顧之理至所
　稱簡派欽差督辦更不成話督撫提鎮俱有綏靖地
　方之責設一遇匪徒滋事輒請欽派大臣督辦又安
　用伊等為耶従前康熙年間臺匪朱一貴滋擾一案
　全臺俱已被陷維時止係水師提督施世驃帶兵渡
　臺進𠞰總督滿保駐劄厦門調度不及一月即已收
　復蕆功伊等豈竟未之聞乎又據常青馳奏詢悉淡
　水同知程峻之子程必大彰化失陷文報梗塞情形
　已派兵二千二百名令任承恩及㕘將福蘭泰等由
　鹿耳門前進㑹同夾攻等語與前奏大概相同任承
　恩本不應前往今既已渡臺亦不須拘泥回任務須
　實力勇往㑹同黄仕簡分路夾攻速擒逆匪以期剋
　日蕆功常青仍祇須駐劄蚶江厦門一帶調度策應
　此時總以鎮静内地為要
　　(臣/)等謹按臺灣滋事之初止係一二奸民乗機倡
　　亂水師提臣既督兵渡臺𠞰捕若果調度得宜設
　　法擒其首惡散其脅従自可不勞而定原毋庸陸
　　路提臣同時並往但任承恩業已起程若飭令回
　　任未免又徒勞跋涉我
皇上既明飭任承恩渡臺之非因其既經進發仍准前
　　往㑹兵𠞰辦迨後兩提臣遷延觀望賊勢益張
特簡重臣督𠞰並調集黔粤屯土各兵為一舉撲滅之
　　計仰見
睿謨廣運初不預設成心而遲速後先機宜自然脗合
　　洵所謂無適無莫者歟
　　正月初二日(辛/未)
上命軍機大臣傳諭兩江總督李世傑提督藍元枚曰
　現在臺灣彰化地方有賊匪林爽文等糾衆滋擾刦
　縣戕官一案水師提督黄仕簡陸路提督任承恩俱
　已帶兵渡臺勦捕漳泉地方𦂳要不可無大員彈壓
　藍元枚係福建世家衆所稔悉於該處情形自能熟
　諳著傳諭藍元枚即行馳驛迅速前往泉州署理福
　建陸路提督即駐劄蚶江一帶帮同常青調度接應
　一切事宜以期迅速蕆事所有江南提督印務著李
　世傑於該省總兵内揀員暫行署理
　　同日常青奏言十二月十六日復接到鎮道㑹禀
　　有賊匪數千圍攻彰化縣城於十一月二十八夜
　　將城攻陷都司王宗武被害即要來搶鹿仔港笨
　　港一路直犯府城請撥兵救䕶隨嚴飭本標遊擊
　　李中揚千總蘇明耀魏大鵬等飛馳諸羅勦捕分
　　飭將弁堵截各隘口職道等督同遊撃林光玉帶
　　兵駐劄鐵線橋以便應援查賊匪係漳州人諸漳
　　二邑漳人甚多到處附従勢甚猖獗府城為全臺
　　根本并飭右營遊撃鄭嵩移駐彈壓等情旋又據
　　福興泉永道萬鍾傑禀稱臺灣典史易鳳翔執持
　　臺灣道印照同該道家人曹泰諸榮來厦當即傳
　　詢據鳳翔稱十一月二十九日賊匪攻陷彰化十
　　二月初六日攻陷諸羅柴大紀帶兵堵住離府城
　　十里之三坎店臺灣道召募鄉勇𦂳守府城令該
　　典史同家人二名來厦請救初七日夜出城配船
　　放洋初十日至澎湖見署協㸃兵赴援約十四日
　　可到臺灣并聞得十一日柴大紀與賊打仗大施
　　火炮賊勢稍退等語伏思臺灣匪徒雖易聚集滋
　　事但地方文武平日豈無防範何至一任蔓延竟
　　至莫可抵禦今經兩提臣齊赴集勦小醜跳梁自
　　可速期殄滅苐查逆首林爽文係漳州人其附従
　　之徒率皆籍𨽻漳属其中更難保無内外勾連情
　　事臺灣既属𦂳要而漳泉兩郡尤為内地根本(臣/)
　　惟有預設機宜倍加嚴重並於漳州連界之廣東
　　潮州等境移㑹兩廣督(臣/)一體防範一面督催渡
　　臺官兵協力進勦務期剋日蕩平不使稍留餘孽
　　再水師提(臣/)黄仕簡於十五日自厦門放洋陸路
　　提(臣/)任承恩十四日登舟十七日乘風開駕并與
　　(臣/)面為議定或竟由鹿仔港進攻或由鹿耳門入
　　口統聽該提(臣/)察探賊情隨機應變又聞知府孫景
　　燧自十月初間前赴諸羅緝匪今諸羅失陷業已
　　被害查福州府海防同知楊紹裘現在隨赴泉州
　　即飭該丞前往署理臺灣府事務并派委正佐雜
　　職等員到彼以備隨時差委其餘在臺被害文武
　　容俟查明再行具奏
　　同日徐嗣曽奏言十二月十八日據興泉道萬鍾
　　傑禀知彰化諸羅俱已失陷賊勢方張不可不厚
　　集兵力以速蕆事現於(臣/)標及督標水師撥兵一
　　千五百名並調上㳺之建寧延平鎮營兵一千名
　　來省以備調遣札商督(臣/)就近酌調南澳鎮兵赴
　　泉聽用又飛咨廣東浙江撫提各(臣/)於附近水師
　　營内酌撥備戰兵二三千名各於交界本境駐劄
　　如需策應便於徵發亦可藉為聲援至官兵褁帶
　　口粮已分飭妥協辦理昨准督(臣/)咨商飭司撥銀
　　十五萬兩解赴泉州貯備𦂳要動用(臣/)現飭司迅
　　速解往并另委䕶粮道李振文馳往蚶江隨同督
　　(臣/)籌辦一切其沿海要隘口岸諄飭文武員弁嚴
　　宻截拿以防竄逸又淡防新荘巡檢王増錞禀稱
　　彰城已陷賊人移踞後壠現在招集鄉勇前往勦
　　捕初八日已刻敗兵逃回俱稱塹城已失程同知
　　被賊圍住不知著落新莊止有直街一道並無險
　　要可據因思艋舺距新荘五里西北兩面有大河
　　二道兼有淡防倉厫一座淡水都司全營兵丁俱
　　駐艋舺隨商同都司易連派兵分守要隘保䕶地
　　方倉厫但查淡營額設兵丁止有五百四十名恐
　　賊匪一至兵力單薄當即傳軍工匠首黄世恭業
　　户董再興召募泉民七千餘名其器械口粮係各
　　舖户自行捐備現有竹塹守備千把總三員即令其
　　管領鄉勇分守堵禦惟望迅速發兵由淡水八里
　　坌進口大有濟益等情(臣/)查淡水地方險阻為臺
　　灣北路要區現在既有艋舺地方經該巡檢王増
　　錞召募鄉勇竭力保䕶自應迅速發兵救援即將
　　現派備調之省兵一千五百名飭令閩安協副將
　　徐鼎士撫標右營逰撃呉秀統領多帶軍火器械
　　剋日由閩安出口直抵淡水協同守禦并多帶賞
　　犒奬勵泉州鄉勇相機勦捕亦可為南路遙結聲
　　援均奏入
上命軍機大臣傳諭常青恒瑞黄仕簡任承恩徐嗣曽
　柴大紀曰常青此次所奏派兵勦捕各事宜較従前
　稍有主見畧知鎮定但常青摺内稱逆首林爽文係
　漳州人其附従之徒率皆籍𨽻漳属其中難保無内
　外勾連情事等語此等匪徒糾衆滋事無論何處民
　人其従賊者即係夥黨自應按名駢戮若漳泉民人
　鄉勇果能應募拒賊出力堵禦防守即係良民自應
　加以奬賞不應預存岐視稍露形迹轉致漳民心生
　惶懼别滋事端此時水陸兩提督先後帶兵渡臺已
　有六千餘名徐嗣曽又經派撥兵丁一千五百名渡
　臺協𠞰兵力不為不厚但閩人性本慓輕若零星打
　仗致有挫失是輕為嘗試轉足以張賊勢而餒官軍
　之氣於事尤属無益著黄仕簡任承恩務須俟各路
　兵丁到齊約㑹日期同時併力夾攻自無難一舉蕆
　事該督等總須鎮定持重再徐嗣曽奏飛咨廣東浙
　江二省督撫提督於附近水師營内酌撥戰兵二三
　千名各於交界本境駐劄如需策應便於徵發亦可
　藉為聲援等語此時似可無需隣省接濟兵力然備
　撥亦可總宜不動聲色宻為佈置不可稍渉矜張驚
　動衆聽至臺地㑹匪究係何㑹興有㡬年聚衆數千
　蔓延滋擾刦縣戕官該地方文武平日所司何事豈
　竟漫無覺察並著常青於事定後查明嚴叅示儆但
　非目前急務此時惟當鎮輯内地速𠞰賊匪為要
　　正月初三日(壬/申)
上命軍機大臣傳諭常青黄仕簡任承恩徐嗣曽曰臺
　灣賊匪林爽文等聚衆滋事刦縣戕官一事前據黄
　仕簡任承恩各奏俱帶兵前後渡臺進勦朕初以此
　等匪徒不過一時烏合不值水陸兩提督前往同辦
　嗣據常青奏黄仕簡於十二月十五日自厦門放洋
　任承恩於十七日登舟開行㑹同進𠞰等語任承恩
　既已同往務須與黄仕簡同心協力鎮定持重努力
　𠞰捕若能剋期撲滅迅速蕆事是即有功而無過朕
　必將該提督等加恩奬賞其出力員弁兵丁等亦必
　從優議叙至昨據常青徐嗣曽等奏到各摺内稱總
　兵柴大紀帶兵堵住離府城十里之三坎店召募鄉
　勇𦂳守府城十一日與賊打仗大施火炮賊勢稍退
　是現在府城業經嚴宻防守可保無虞俟大兵到齊
　同時并力夾攻自可即日蕩平所有首夥各犯拏獲
　之日即在該處迅速正法一面奏聞毋庸再行分别
　請㫖辦理致滋躭延
　　(臣/)等謹按兵貴一鼓作氣方水陸兩提(臣/)㑹同進
　　𠞰若俟各路官兵到齊約㑹日期同時并力夾攻
　　則賊衆胆落自成破竹之勢
皇上於進兵之始早慮及閩人秉性慓輕勇於私鬬怯
　　於公戰豫以不可零星打仗輕為嘗試丁寧
訓誡至於再三厥後黄仕簡任承恩等惟事分路堵禦
　　兵力見單士氣不振以致重煩徵調益仰見
聖明坐照如神寔為洞燭㡬先也
　
　
　
　
　
　
　
欽定平定臺灣紀畧卷一
欽定四庫全書
欽定平定臺灣紀畧卷二
　　正月初七日(丙/子)常青奏言彰化賊匪林爽文等攻
　　佔城池先經(臣/)派撥三路官兵赴𠞰惟是調往官
　　兵雖有六千内水師提臣黄仕簡帶領本標及調
　　取南澳銅山等營守兵共計二千數百名其由閩
　　安出口派赴淡北之官兵一千五百名(臣/)于十二
　　月十三日據淡水同知程峻之子程必大禀報竹
　　塹地方亦被賊人佔踞因飭領兵之海壇鎮總兵
　　郝壯猷相度情形非于新莊堵禦即赴南路應援
　　而鹿耳為臺地咽喉尤須厚集兵力庶可近䕶郡
　　城逺赴攻𠞰兹(臣/)復添派督撫二標兵一千名檄
　　令原任閩安協副將徐鼎士帶領由省城南臺口
　　配船又調福寧鎮并桐山羅源等營兵一千名檄
　　令福寧右營遊擊延山帶領于福安縣白石口配
　　船俱從各該處出口候風直渡過臺經由鹿耳門
　　進口交與水師提臣黄仕簡聴其調度俾軍容益
　　昭壯盛賊匪尅期殄滅(臣/)一面仍冄于各營兵丁
　　内預為挑備酌量機宜隨時策應
　　同日浙江巡撫琅玕奏言臺灣賊匪滋事先經督
　　臣常青咨㑹(臣/)即飛咨提鎮各臣並飭沿海各營
　　及地方官嚴宻防範毋致匪徒内竄再於接壤之
　　江山縣起至嘉興府属出境止酌添腰站馬匹驛
　　夫以速郵報兹又准福建撫臣徐嗣曽咨㑹于附
　　近水師營内酌撥備戰兵二三千名配齊器械在
　　交界本境駐劄以便徵發亦可藉為聲援等因查
　　浙省温州府地方由海至閩省之厦門最為捷近
　　自應于附近之水師營内酌派現在飛咨提鎮各
　　(臣/)即於提標同温州黄巖二鎮標所屬營内共揀
　　派練習兵三千名配齊器械㩦帶糧餉在于本境
　　交界之處駐劄以待徵調其應派將備帶領前往
　　一切事宜現咨提臣陳大用酌定具奏(臣/)仍檄飭
　　温處道陸瑗隨同鎮(臣/)在彼彈壓此等匪徒均係
　　一時烏合之衆現當閩省官兵合𠞰不日即可殱
　　盡其匪黨自必四散避遁各海口均闗𦂳要(臣/)已
　　分委道府等官酌派兵丁實力盤查截拏俾無竄
　　逸均奏入
上命軍機大臣傳諭常青黄仕簡任承恩徐嗣曽琅玕
　曰從前𠞰捕朱一貴黄教二案調兵若干名該督自
　有成案可查今常青既令任承恩帶兵由鹿耳門前
　進又復加調官兵陸續渡臺並咨㑹粤東浙江酌備
　戰兵以資策應臺灣常有糾衆不法之事此次常青
　等何以張皇畏懼至此徐嗣曽亦有移咨鄰省一體
　預備之舉而琅玕此奏尚有主見不至過于惶遽著
　傳諭該督等務宜鎮定妥辦不可張大其事使沿海
　民人心生恐懼於地方大有闗係至常青摺内稱探
　得澎湖兵於十二月十四日到臺郡安平林遊擊亦
　帶兵赴援現在賊勢稍退等語郡城防守嚴宻全臺
　根本尚不致有他虞黄仕簡等務須俟各路官兵到
　齊約㑹日期同時倂力夾攻自無難一舉蕆事𠞰捕
　浄盡常青徐嗣曽琅玕尤宜嚴飭沿海文武員弁截
　拏逸回匪犯毋使一名倖脱
　　初八日(丁/丑)常青奏言前派赴淡官兵因聞竹塹已
　　被賊踞旋又據巡檢王増錞禀報於艋舺地方召
　　募鄉勇人等設守隨又宻飭統兵之總兵官郝壯
　　猷相度情形非於新莊抵禦即赴南路應援今該
　　撫(臣/)又經派兵一千五百名前往實為𦂳要得力
　　惟是(臣/)續調之督撫二標兵一千名已派令副將
　　徐鼎士帶領而撫(臣/)所調之督撫二標兵一千五
　　百名據稱亦派該副將帶領實緣省城距泉相隔
　　數百里同時調派以致闗㑹不及至查督撫兩標
　　除派撥防守外統計備戰兵四千四百名現在派
　　出之數已共三千三百名㑹垣重地尚須駐兵留
　　守據撫(臣/)札稱復調上㳺之建寧延平鎮營兵一
　　千名来省以備調遣應俟該二處兵丁到省即留
　　於㑹城駐劄其撫(臣/)所調之督撫二標兵一千五
　　百名即令副將徐鼎士帶領前赴北淡(臣/)隨改派
　　在省之延平副將林天洛帶領(臣/)續派督撫二標
　　兵一千名仍遵前奏由省城南臺配船飛渡經由
　　鹿耳門進口隨同水師提(臣/)黄仕簡協力進𠞰
　　同日徐嗣曽奏言(臣/)以淡水地方𦂳要即將派備
　　之省兵一千五百名飭令閩安協副將徐鼎士(臣/)
　　標逰擊呉秀等統領尅日進發連日接據蚶江通
　　判陳惇厦門同知劉嘉㑹稟報查訊鹿仔港回棹
　　商船鹿仔港亦有泉州興化廣東客民各用布書
　　寫義民字様共相守䕶等語復准提臣黄仕簡亦
　　因王増錞禀報咨㑹撥兵救援(臣/)現已雇備船隻
　　添派督標都司朱龍章䕶水師營㕘將羅禮璋隨
　　同副將徐鼎士等迅速領兵前赴正在候風遄發
　　接准督臣来咨於未接(臣/)咨之先督標撥兵六百
　　名(臣/)標二營撥兵四百名交副將徐鼎士統領由
　　閩安出口至鹿耳門協𠞰等因查淡水新莊等處
　　待援既急而鹿耳門一路誠如督(臣/)籌酌尤當厚
　　集兵力(臣/)前摺奏明預調延建兵一千名原以備
　　督(臣/)調遣之用與督(臣/)所調兵數適相符合應即
　　飭令赴泉聴候督(臣/)派員統領赴鹿耳門進𠞰查
　　厦門對渡鹿耳門較之由閩安出口更為便㨗(臣/)
　　飛札厦門速備船隻該兵到厦之日即可飛渡
　　同日浙江提督陳大用奏言接准福建撫(臣/)徐嗣
　　曽咨㑹浙省水師兵内挑撥備戰兵二三千名前
　　往交界處所以備調遣温州黄巖二鎮各撥兵一
　　千名尚少一千名于提標及所屬水師兵内酌量
　　選撥幷將一切戰船軍械妥協料理等因(臣/)隨選
　　派標下右營兵五百名附近之鎮海營兵五百名
　　共足三千名之數委派署右營逰擊俞世盛左營
　　遊擊裴起鰲馮颺鎮海營㕘將白國樑右營守備
　　江得勝署守備張殿魁並千把外委三十員于十
　　二月三十日帶領起程赴閩浙交界之平陽縣屬
　　北闗洋面處所以為聲援並即飛咨督臣常青酌
　　量調用再查有温州鎮總兵魏大斌瑞安營副將
　　詹殿擢均由福建臺灣水師陞補来浙彼處情形
　　素所熟悉隨派委該鎮將作為總領統率前往其
　　温州地方界聯閩省現飭樂清協副將李長庚前
　　往彈壓稽查至寧波沿海口隘均闗𦂳要現在(臣/)
　　㑹同寧紹台道印憲曽選派員弁時刻留心稽察
　　分路查緝截拏均奏入
上命軍機大臣傳諭常青徐嗣曽曰總督統轄營制全
　省兵弁凡有調遣自當聴督臣主政巡撫雖亦有封
　疆之責不得稍存膜視但調發兵弁應札商督臣公
　同檄調况無迫不及待之情形也此乃國家體制不
　可紊越今徐嗣曽惟恐毫無調度跡渉推諉是以紛
　紛徵發以見留心努力並咨㑹廣東浙江等處挑備
　戰兵預資策應使本省兵弁號令兩岐事權不一且
　省垣重地自應多兵駐守今輾轉更調亦非慎重根
　本之道該撫于此案初起時尚能鎮定其後何以冒
　昧若此但究屬為地方起見尚無大咎亦不得因有
　此㫖過于畏葸而置要務于不問且督撫因此或致
　不睦更于公事無益徐嗣曽惟當與常青彼此和衷
　籌酌機宜協同妥辦以期迅速蕆事至該督等摺内
　所稱鹿仔港等處有客民義民共相糾集守䕶地方
　等語該處商民等激發公義保䕶地方甚屬可嘉著
　該督撫俟事竣後㑹同查明分别奬勵
　　初十日(己/卯)
上諭内閣曰臺灣奸民林爽文等糾衆滋事一案該督
　常青𠞰捕逆匪一切調度堵禦機宜辦理尚屬鎮静
　妥協現在水陸兩提督業經渡臺㑹𠞰逆匪自無難
　立時撲滅惟是海疆重地將来善後事宜均須妥協
　籌辦常青係初任總督恐未能料理裕如李侍堯久
　任封疆雖於軍旅未嫺而辦理地方事務于輕重緩
　急機宜較為熟練李侍堯著調補閩浙總督即馳驛
　前赴新任湖廣係腹地省分且地方寧謐無事常青
　自能勝任即著調補湖廣總督俟李侍堯到閩接印
　後常青即来京請訓再行赴任現在李侍堯自京啓
　程常青到楚往返尚需時日李封年老兼署督篆恐
　精神未能周到所有湖廣總督印務著舒常馳驛前
　往署理俟常青抵任後再行回京
　　(臣/)等謹案林爽文糾衆滋擾府城經該鎮道等保
　　䕶無虞淡水鹿港等處又有義民帮同守禦爾時
　　兩提督渡臺即可合兵痛𠞰而督臣常青于一切
　　調度機宜尚無貽悞我
皇上先事預籌以常青初任總督恐未能料理裕如
特命李侍堯調任閩浙委以内地諸務令駐厦門用資
　　經畫厥後總兵郝壯猷失守鳳山退回府城而黄
　　仕簡病中昏憒人心未免驚慌次日常青即抵府
　　城郡治得以無慮兵民咸獲安堵若非
聖主知人善任算秉幾先則鳳山一失郡城必至失守
　　迥非常情所能窺測萬一也
上又命軍機大臣傳諭常青徐嗣曽曰常青甫經擢用
　總督即遇地方有此等案件亦其年運所致㑹逢其
　適但伊於辦理此案尚無不合惟是事定後一切善
　後要務均須妥協籌辦常青究係新任恐未能料理
　裕如李侍堯久任封圻能知事體之緩急輕重是以
　降㫖將伊與常青對調所降諭㫖俟李侍堯將次到
　閩時再行發抄若不然該省一聞李侍堯来閩之信
　常青必心疑獲咎恐欽差查辦意存畏懼轉致驚惶
　失措于事尤屬無益常靑接奉此㫖固不可因調任
　在即于調度𠞰捕一切事宜稍存觀望尤不可稍露
　端倪致地方文武員弁聞總督業經更換各存弛懈
　之見以致呼應不靈並傳諭徐嗣曽一體慎宻諸事
　幇同常青實力妥辦若稍有洩漏致文武員弁聞知
　常青遇事掣肘朕必重治其罪恐徐嗣曽不能當此
　重戾也
　　同日常青奏言署淡水營都司守備易連禀稱因
　　營兵稀少先發示招募義民七千餘人舖户捐備
　　口糧器械實力防禦十二月初十日有八芝蘭賊
　　首賴水郭穏等樹立大旂招匪千餘人遣夥呉異
　　人即貢生呉志趙同胞叔呉尊伊弟呉淑夜游異
　　等挺身到艋舺聲稱要帶兵前往接應借道經過
　　不必驚惶阻撓等語經防禦義民報知易連將呉
　　異人等四人拏解營中訊確隨押赴教場斬首梟
　　示同日賊匪四處蜂起新莊賊首林小文劉長芳
　　林三奇賴欲等下鹿仔中港厝賊黨黄祖成葉山
　　林陳軒李壬等擺接莊賊黨賴樹賴國等戸尾八
　　里坌長道坑等莊賊黨何馬何記呉三奇莊漢等
　　各招匪千餘人俱竪立大旗佔踞各處地方民房
　　店房男婦老幼俱被焚殺拆毁新荘衙門易連于
　　十二日辰刻帶領兵民先攻新莊以扼其吭守備
　　董得魁把總蘇陞等帶領義民五百名由艋舺渡
　　河直攻下莊至草店尾大街千總席榮等帶兵三
　　百名由草店尾河坡先斷浮橋進攻國王廟邉李
　　因鄭追等督率義民五百名由武朥灣進攻中港
　　厝監生黄朝陽林講等督率義民六百名由中港
　　厝分路進攻海山頭又廣省義民邱龍四林貴陽
　　等埋伏彭厝莊四面攻𠞰殺死賊匪五十餘人義
　　民亦被害數十人十三日派撥户尾莊蔡才陳許
　　林球等率領義民三百名和尚洲莊鄭忩楊景黄
　　天麟趙暢等率領義民六百名大坪頂莊黄英王
　　倍王歩雲等率領義民等進攻户尾八里坌長道
　　坑等處殺死賊匪五十餘人救出同知程峻幷前
　　任新莊巡檢李國楷兩家眷屬守禦港口十四日
　　同千總張正耀等率兵三百名和尚洲莊鄭享蔡
　　論陳唇等率領義民五百名由北投琪里岸孫立
　　勲黄采黄辛元黄光等率領義民等由上埤頭抵
　　内湖集攻八芝蘭殺賊五十餘名義民血戰餘賊
　　逃散奪回大旗四捍馬一匹是夜賊匪蜂擁至擺
　　接一帶竪立大旗紥備竹排正欲渡河時方回軍
　　之際立即嚴行堵禦至十五日巳刻仍同各處義
　　民分頭攻打擺接易連督同營兵三百名又陳必
　　强徐固黄世四等督率義民六百名由溪州登岸
　　直攻芎焦脚千總張正耀把總譚朝亮等率領義
　　民八百名由加臘仔過溪攻打南勢角林賀翁滿
　　陳抱率領義民五百名由大坪林攻打暗坑仔等
　　處四面㑹合殺死賊匪百餘人義民被殺五十餘
　　人餘賊散入籐藔坑山頂等處奪得大旗鐵銃等
　　件又派撥石頭街莊廣東義民徐勤佳戴華元等
　　督率義民七百名三角湧莊龔東陳海陳誰李恍
　　等督率義民七百名合攻桖仔林分投殺賊賊巢
　　盡行燒燬但賊匪雖皆奔散現在復聚暗坑仔等
　　處不時出没艋舺一隅之地兵民力竭難以抵敵
　　望速發兵由五虎門赴八里坌口進𠞰現獲賊匪
　　劉長芳賴吞鄭昌盛蔡洪賴欲等五名已經囚禁
　　嚴行訊供另禀等情竊思小醜竊發竟至四路響
　　應是其蓄謀不軌必非一日其所稱天地㑹名目
　　尤屬不經是否與諸羅匪犯楊光勲等所設之天
　　地㑹暗樹黨援互相勾結應一面蕩平惡孽一面
　　嚴切跟求務期水落石出至該署都司禀稱義勇
　　殺賊事宜如果屬實尚屬奮勉勤事(臣/)已飛檄曉
　　諭務須共明大義志切同仇毋為賊衆揺亂至臺
　　灣郡城為根本重地雖經探聞澎湖副將等帶兵
　　赴援賊勢稍退而水師提臣黄仕簡計此日已可
　　前抵鹿耳陸路提臣任承恩于十四日自蚶江登
　　舟十七日開駕抵口天氣陰雨海道難辨不能前
　　進二十日復起風暴連日猛烈難以放洋一俟風
　　定立即飛渡現在兵力雖已厚集恐尚有隨宜應
　　變之處(臣/)宻為挑備以資策應務期膚功速奏以
　　靖海氛奏入
上諭内閣曰林爽文于光天化日之下胆敢糾衆戕官
　佔據縣城實屬罪大惡極法不容誅該署都司易連
　于賊夥呉異人等前往助賊時即擒拏斬梟以安民
　心所辦甚屬可嘉易連俟事竣後著該督給咨送部
　引見至該處生監商民激發公義糾衆攻殺賊匪保
　䕶地方實可嘉奬著該督等查明分别旌賞以示優
　奬其義民内有被賊傷害者並著該督等于事竣後
　查明具奏照陣亡兵丁之例一體議䘏
　　十三日(壬/午)兩廣總督孫士毅奏言現在提(臣/)黄仕
　　簡帶兵渡臺督𠞰粤東與閩省水陸𦂳接查拏堵
　　截更應格外加嚴現已宻派妥幹弁員于各隘口
　　商船漁艇往来處所改裝易服梭織逰巡不露圭
　　角遇有形迹可疑之人立即盤詰究辦以絶奸匪
　　鬼蜮伎倆至南澳一鎮與厦蚶地方互為犄角提
　　(臣/)黄仕簡移咨南澳鎮(臣/)預派左營戰兵三百名
　　以備調遣(臣/)恐兵數太少不足以壯軍威(臣/)現于
　　附近閩省各鎮協營内共挑選水師戰兵一千名
　　配定戰艋備足軍火器械裹帶一月口糧並派撥
　　得力之統領將備員弁一一料理停妥設有徵調
　　便于立即起程以資策應此外再于戰兵内挑選
　　水師五百名陸路一千五百名共二千名預備調
　　遣再查潮州府與閩省接壤聲息相通自潮州至
　　廣州府省城尚有一千二三百里(臣/)恐在省得信
　　較遲除咨㑹署提臣彭承堯先赴潮州稽查彈壓
　　(臣/)将督撫兩署事務于數日内畧為料理即親赴
　　潮州駐劄以便遇有防範徵調事宜即可就近辦
　　理以期迅速省㑹現有將軍都統同城(臣/)令藩臬
　　兩司隨同督察足資料理奏入
上命軍機大臣傳諭孫士毅曰閩越境壤毗連臺灣賊
　匪糾衆滋事孫士毅接准咨文派兵前往預備策應
　及嚴飭各隘口嚴宻盤詰此係當辦之事至孫士毅
　係鄰省總督止當鎮静地方堵拏逸犯豈得輕離省
　城以致粤東内地民人心懐疑惑外省各督撫遇有
　此等事件每以親身前往見其急公而不權事理之
　輕重緩急孫士毅此時如尚未起程即毋庸前往若
　業已起程亦即速回省
　　同日徐嗣曽奏言前預調建寧延平鎮營兵一千
　　名来省以備督臣調派據准督臣咨㑹於督撫二
　　標派兵一千名令延平協副將林天洛帶領由南
　　臺配船至閩安出口前抵鹿耳門㑹𠞰建延官兵
　　即留於省城駐劄等因查延平兵五百名業經到
　　省建寧離省較逺所派官兵現尚未到(臣/)即照督
　　(臣/)咨㑹於督標内派兵六百名(臣/)標内派兵四百
　　名備齊船隻由南臺開行至閩安候風放洋其延
　　建兵到齊之時即留省城駐劄再査淡水新莊等
　　處現已據都司易連禀率勵義民奮勇𠞰殺賊匪
　　雖暫奔散現在復聚暗坑仔等處請速發兵進𠞰
　　等情查總兵郝壯猷所帶之兵近准督(臣/)札㑹催
　　令仍赴淡水救援及(臣/)所派調閩安協副將徐鼎
　　士帶兵前後進發是淡水一路兵勢已為壯盛一
　　渡八里坌進口便可得力(臣/)仍另遣熟諳路徑之
　　小船往来探報奏入報
聞
　　十四日(癸/未)臺灣鎮總兵柴大紀奏言本月初六日
　　賊匪佔據諸羅分路来犯郡城(臣/)于初七日拿獲
　　奸細林馬一名嚴審供出賊匪分二起一自諸羅
　　山下茄苳来犯府城北門一在笨港將營盤燒燬
　　知鐵線橋一路有官兵駐劄難以經過隨往海邉
　　拏小船由海道来犯府城西門等語(臣/)相度形勢
　　惟有鹽埕橋地方可以截拏水陸兩路一面將該
　　犯林馬正法一面飛飭在城文武員弁嚴守城池
　　幷飛飭臺協水師多撥哨船沿海堵禦(臣/)即督率
　　官兵飛馳鹽埕察看海邉一帶已有小船數百隻
　　浮水而来俱係賊匪飭令弁兵施放鎗炮被母子
　　炮打沈小船數十隻餘船遠逃又見遍野賊匪萬
　　餘蜂擁而至隨督率弁兵奮勇與戰初九日賊匪
　　被鎗炮打死者不過數十名旋退旋来全無畏懼
　　初十日復来自已至亥賊匪被大炮打死者約四
　　五百名被牌鎗打死者約二三百名生擒賊匪二
　　名即行正法賊匪稍退因在黑夜就地劄營十一
　　日卯刻復来攻犯大營賊以綿被透濕遮牛車上
　　向前當我鎗炮牌鎗鉛子不能入施放大炮始能
　　打透牛車賊匪不能抵當打死甚多於未時稍退
　　旋散而復聚又復蜂擁前来(臣/)鼓勵弁兵奮勇力
　　戰賊匪被鎗炮打死者亦多生擒賊匪六名立即
　　正法奪回母子礟二尊並器械火藥鉛子甚多大
　　紅旗一面寫順天二字餘賊前逃追至木柵二十
　　里外天黑收兵十二日早賊衆數萬復三面擁至
　　官兵施放鎗炮打死賊匪約有一百餘名自卯至
　　未賊尚未退守備邱能成打死騎馬賊一名又臺
　　灣知縣王露帶義民七八百名亦来助戰我兵益
　　振打死賊匪二百多名賊衆畏懼始退但彼衆我
　　寡又值黑夜海霧濃布不敢前追十三日五更飭
　　令守備邱能成外委蔡開祥帶兵三百名潜往離
　　營盤十餘里之大穆降埋伏候營盤炮響即轉攻
　　其背已刻遠見賊果復来當飭官兵不許先放鎗
　　炮俟賊漸近營盤(臣/)隨放號炮督率官兵倂臺灣
　　義民齊力向前兵丁賴連陞首先過橋放鎗打死
　　一賊各兵隨齊放鎗炮邱能成帶兵亦經殺到前
　　後夾攻打死賊匪百餘名殺傷騎馬賊一名賊皆
　　四散奔逃查賊匪林爽文等係漳州人諸彰漳民
　　所到附從且臺屬原有逰手棍徒名為羅漢脚從
　　賊搶掠所以猝然數萬雖連日打仗被我兵打死
　　千餘名尚不及十分之一(臣/)鎮守海疆失䧟城池
　　罪無可逭惟有奮不顧身力圖恢復誓不與賊兩
　　立又接臺灣道永福札稱鳳邑㕘將瑚圖里于十
　　二日聞知賊匪有攻打鳳城之信即帶兵三百名
　　劄營城外十三日天明有賊匪二千餘名直攻縣
　　城瑚圖里施放鎗炮僅斃賊五六人賊勢稍退瑚
　　圖里放馬直追賊匪乗虚由龜山北門撲入城内
　　斯時官兵鎗炮莫施旋即潰散瑚圖里縱馬由南
　　而去不知下落賊人進入縣署該縣湯大奎自刎
　　等情隨飭澎協水師逰擊蔡攀龍帶兵七百名城
　　守右營守備邱能成帶兵三百名前往南路𠞰捕
　　以復鳳山(臣/)仍劄鹽埕橋截拏北路賊匪再相度
　　形勢自鹽埕橋以北平原百有餘里大小村莊星
　　羅碁布俱蓄莿竹為圍賊衆奔逃諒必散匿各莊
　　若我兵乗勝直前彼四處潜聚出而截我後路来
　　攻郡城更屬可慮(臣/)督率官兵各處捜捕務使各
　　莊俱無賊匪潜蔵即便長驅以進恢復諸彰二邑
　　賊勢雖甚猖獗不過烏合之衆(臣/)惟有竭盡駑駘
　　以圖殱滅醜類奏入
上命軍機大臣傳諭常青黄仕簡任承恩徐嗣曽柴大
　紀曰此次柴大紀與賊打仗奮勇得勝尚屬可嘉北
　路賊勢蔓延鹽埕橋係水路扼要之區該鎮自應仍
　在彼督率𠞰捕未便遽回郡城以致賊人踵後且南
　路既經該鎮派撥澎湖協及城守兵丁共一千名前
　往諒亦足資抵禦至林爽文等輒敢竪旗結㑹並用
　鎗炮攻犯城池竟屬有心謀逆此皆由從前辦理械
　鬭各案該地方官等止期就案完結將就了事並未
　徹底嚴辦以致刁民肆無忌憚釀成巨案此次惟有
　痛加誅𠞰以示懲創斷不可使一名倖逃顯戮但此
　時不可稍露端倪使賊匪自知必死負嵎固守轉于
　攻捕無益總之助賊者即係亂民法無可貸其不肯
　從賊及幇同官軍出力者無分漳泉俱係良民自應
　一體奬勵使賊勢日孤易于竣事
　
　
　
　
　
　
　
　
　
　
　
　
　
　
　
欽定平定臺灣紀畧卷二
欽定四庫全書
欽定平定臺灣紀畧卷三
　　正月十五日(甲/申)常青奏言十二月二十七日接到
　　署守偹陳邦光兩稟一稱林爽文等於十一月二
　　十七夜搶刼大墩營盤遊擊耿世文等全軍俱䧟
　　二十九日即攻入彰化縣城知府孫景燧理畨同
　　知長庚前署彰化縣事俸滿同知劉亨基署典史
　　事鹿仔港廵檢馮啟宗北恊中營都司王宗武及
　　弁兵數十人俱被殺害復來犯鹿仔港并分擾淡
　　水諸邑賊黨蔓延難以抵禦懇即興師救援一稱
　　十八日有咳咍等庄賊匪謀犯鹿仔港陳邦光傳
　　㑹泉粤義民預先埋伏隨令義民百餘誘賊至埋
　　伏處所兩頭夾攻殺賊百餘名焚燬咳咍湳仔内
　　灣二八水等處賊庄又約牛馬頭等庄義民於二
　　十日辰刻由沙轆進攻水裡大肚茄投等賊巢并
　　率義民襲後追逐至猫霧㨂賊匪退踞烏日庄縁
　　該處有大溪阻隔不能飛渡各等情又於十二日
　　午刻率同各義民從鹿仔港抵彰賊匪聞知隨出
　　西門外施放鎗砲陳邦光令義民分為兩隊攻殺
　　賊人退走當即擒獲執旗之偽副元帥楊振國偽
　　恊鎮高文麟偽先鋒陳高偽辦理水師軍務楊軒
　　等四名殺死賊夥百餘名奪獲馬二匹砲位刀械
　　八十餘件餘賊四散奔逃陳邦光入城查看有叅
　　革前任彰化縣知縣張貞生丁憂典史李爾和教
　　諭王梁訓導陳琔被覊未釋并居民舖户受困在
　　内因彰城逼近賊巢民心驚惶各義民又無糧食
　　可支難以駐劄隨䕶衛受困官親及居民男婦一
　　同囘至鹿仔港保守又將擒獲偽官楊振國等四
　　名押回鹿仔港装入檻車交丁憂典史李爾和受
　　傷之北恊外委許瑪分撥兵丁配船觧送泉州聴
　　候勘訊又續據陳邦光禀稱二十三日林爽文黨
　　羽陳泮呉領等燒燬泉粤民庄隨率義民前徃追
　　捕殺死賊夥三十餘名拾獲紅旗器械四十餘件
　　查陳泮呉領與林爽文同惡相濟均應一倂𠞰滅
　　以絶根株但南北投虎仔坑等處阻隔溪河必得
　　三靣夾攻方能克勝今各義民俱肯奮力捕匪惟
　　因利器無多且鹿仔港地方距虎仔坑尚有七八
　　十里現在鼓舞衆義民同守鹿仔港彰城一靣出
　　廵查捕等情查該署偹節次撲捕賊匪及義民等
　　同心恊力俱屬奮勇可嘉俟分别查明請
㫖優奬據觧逆犯四名(臣/)現委員飛赴迎提即於泉州
　　審明辦理再查漳匪作孽泉粤之人素與為仇到
　　處俱有義民共相抵禦不獨現在足資保䕶即將
　　來收拏匪犯亦可得力(臣/)於淡水鹿港鹿耳俱已
　　發有簡明告示派員分赴各處遍貼曉諭以勵衆
　　志而固人心至水師提(臣/)黄仕簡自金門收泊料
　　羅續於二十八日又自料羅放洋計期兩三日内
　　即可前抵鹿耳陸路提(臣/)任承恩係由蚶江出口
　　亦於二十八日放洋旋因風雨驟作寄泊臭塗澳
　　外該處與鹿仔港相對一俟風定即可揚㠶直達
　　惟是賊情猖獗到處蔓延自澎湖至鹿耳門係屬
　　臺郡咽喉尤宜厚集兵力(臣/)前經續調督撫標兵
　　一千名原令由南臺出口前徃鹿耳以備策應苐
　　恐海道紆廻風汛難定適預備之延建兵一千名
　　亦已分起前來因令督撫標兵仍駐省城防守將
　　延建兵一千名派委延平恊副將林天洛管帶由
　　陸路兼程赴厦並派先經調來之汀州鎮總兵普
　　吉保統率登舟又於水師提標五營内預備兵丁
　　六百名派令興化恊副將格綳額帶領亦從厦門
　　配船飛渡均由鹿耳赴臺隨同水師提(臣/)恊力進
　　𠞰至續派之福寧鎮及銅山羅源等營共兵一千
　　名亦催令陸續繼進奏入
上命軍機大臣傳諭常青黄仕簡任承恩徐嗣曽曰賊
　匪敢用鎗砲攻犯城池罪大惡極不特首惡之父兄
　妻子應行縁坐即如現在拏獲之楊振國等四犯俱
　曾受偽職並與官兵抗拒者亦應一例緣坐該犯等
　係漳州民人其家屬想仍在内地若此時遽行查辦
　恐漳民聞而生駭轉多未便著常青俟楊振國等四
　犯解到時訊明各要犯家屬下落宻為存記俟黄仕
　簡等在臺搜捕賊匪事竣大兵撤回時按名查拏辦
　理自無虞其兎脱漏網至署守備陳邦光督率兵民
　殺退賊衆並擒獲賊目解送内地審辦尚屬奮勇可
　嘉著常青於事竣後查明給咨送部引見其義民鄉
　勇等亦著分别旌賞以示奬勵至賊匪滋擾鳯山時
　叅將瑚圖里乘馬追賊轉被賊人乘虚樸入城内兵
　丁衝散瑚圖里由南而去不知下落是該叅將之不
　能抵禦賊衆由於兵散與臨陣退縮者不同此時尚
　可不治以委城而去之罪若該叅將能收集兵民再
　行出力殺賊則其功罪足相抵統俟常青於事竣後
　查明具奏到日再行核辦其知縣湯大奎雖未能堵
　賊守城但既經自刎究屬可憫亦應查明議䘏至黄
　仕簡與任承恩因海洋風色不順難渉險輕進朕亦
　不責以遲延計此時各路大兵俱已早到黄仕簡等
　務宜督率兵弁分路㑹𠞰奮勇𠞰賊速奏蕆功
上又命軍機大臣傳諭李侍堯曰謀逆首犯與各要犯
　家屬均當一律縁坐但該犯等俱係漳州民人其家
　屬想仍在内地著將常青奏到之摺并所降諭㫖抄
　録一分寄與李侍堯閲看以便該督到閩時遵辦其
　署守偹陳邦光如何出力及叅將瑚圖里作何下落
　之處如李侍堯到彼常青未及查辦著該督查明分
　别具奏
　　十八日(丁/亥)孫士毅奏言聞臺匪紏衆滋事已將調
　　撥弁兵等事料理停當兼程赴潮並宻札該處鎮
　　將等暗行訪查凡在漳泉等處游食民人有回潮
　　形跡可疑者一靣盤詰一靣拘管無許輕易釋放
　　奏入
上命軍機大臣傳諭孫士毅曰現在臺灣𠞰捕賊匪即
　有粤東義民在彼帮同官兵出力殺賊者此時如有
　回潮民人正係不肯從賊及避亂回籍之人該督應
　令地方官收恤安撫何得轉令拘管不准釋放是毆
　良民轉令從賊更屬不成事體著傳㫖嚴行申飭該
　督係軍機司員出身曽經隨同出兵非若未經軍務
　者可比乃於事體輕重毫無定見適足為朕所輕矣
　孫士毅當於該處明白曉諭以此事辦理錯悞現奉
　諭㫖訓飭所有回潮民人仍俱各安生業毋許拘管
　俾該處民人安居樂業不致驚疑設遇有漳州臺匪
　餘黨竄匿粤省自應訪拏究辦
　　(臣/)等謹按督臣孫士毅因搜訪逸匪並令遇有回
　　潮民人概行拘管止知緝捕為亟而不覺失於太
　　過設臺灣被難之人聞信不敢回籍誠如
聖諭良民或轉致從賊更復成何事體䝉
皇上傳㫖嚴飭並明示以回潮之民正係不肯從賊其
　　避難回籍者應令地方官收恤安撫
聖慈寛大如覆載之無所不容粤庄義民等所由聞風
　　感勵恊同官兵𠞰捕始終不懈益徴
徳化之入人者深也
　　二十日(己/丒)常青奏言據臺地文武将賊目高文麟
　　等管解到泉親提研訊縁高文麟楊軒素與逆首
　　林爽文徃來楊振國即楊咏係彰化縣差役陳高
　　係與逆黨劉賢士認識逆犯林爽文住居彰化大
　　里杙庄恃其山路險僻丁族衆多平日窩賊搶竊
　　擾害居民並恐官府訪拏樹黨結㑹共相帮䕶凡
　　入㑹者令其對天跪地立誓並不寫帖立簿只以
　　舉指為號經彰化知縣俞峻訪聞差役楊咏徃拘
　　因林爽文先曾犯竊被獲即係楊咏得錢賣放該
　　縣将楊咏責比收禁并訪知楊光勲案内逸犯張
　　烈等五名亦逃避林爽文庄内該縣以各犯恃衆
　　負固稟知鎮道帶兵搜拏林爽文乘庄衆驚懼遂
　　起意拒官紏合同㑹庄衆殺害知縣副將遊擊兵
　　役多人復思攻佔縣城可與官兵抵禦即於沿路
　　紏邀無賴匪徒三四千人於十一月二十九日攻
　　破彰化林爽文即得縣城自稱盟主大元帥并搶
　　奪店鋪綢布竪立旗號書寫順天字様其現獲之
　　楊咏林爽文念其從前賣放之情許為副元帥高
　　文麟許為總爺楊軒委辦軍務各賊即分路徃攻
　　諸羅淡水留高文麟等帶同匪黨數百人保守彰
　　化旋經鹿仔港守偹陳邦光並泉州義民林凑林
　　文濬黄奠邦許伯達等募集鄉勇同徃攻殺賊衆
　　紛散將逆犯高文麟等四名擒獲押解來泉該犯
　　等膽敢從賊肆擾攻戰城池領受偽職實屬罪大
　　惡極不容一刻稽誅但案闗大逆應請交刑部再
　　行確審因解送省城交撫臣徐嗣曽遴委妥員管
　　解並飭沿途倍加防䕶以保無虞其押犯來泉之
　　典史李爾和外委許瑪情願仍回臺地恊力𠞰賊
　　將來視其功績另予優叙義民林文濬恊同押犯
　　洵屬可嘉(臣/)當即賞給花紅銀兩以示鼓勵並令
　　回臺傳示各義民共加感奮又向該犯等詰問天
　　地㑹起於何時在㑹共若千人據楊咏楊軒同供
　　天地㑹是五十年十二月内有漳州平和縣人莊
　　烟即嚴烟過臺來興起的聴得嚴烟説及起㑹的
　　根源是廣東有姓洪的和尚呌洪二房同一姓朱
　　的人起的洪二房和尚居住後溪鳯花亭不知是
　　何府縣地方姓朱的年纔十五六嵗不知呌什麽
　　名字也不知住在那裡等語(臣/)因該犯等既經嚴
　　烟告知起㑹根由豈有未得詳細之理再四詰其
　　鳳花亭實在何處朱姓實係何名堅稱不知查該
　　犯等狡惡異常情詞閃爍四人本籍多在彰屬其
　　中自難保無勾連串結情事但現在該處民情尚
　　屬寧静若一渉張皇轉恐驚疑四起惟有宻飭該
　　鎮道等悉心訪察加意嚴防俟臺匪蕩平以次查
　　辦　靣飛咨提(臣/)即於臺地追究嚴烟下落再加
　　確究至所稱廣東之和尚洪二房及朱姓等尤闗
　　𦂳要(臣/)隨派心腹妥弁帶領咨文飛投廣東督撫
　　二臣務期不動聲色宻查辦理水師提(臣/)黄仕簡
　　於十二月二十九日已抵澎湖風信順利三十日
　　即可由鹿耳門進口陸路提(臣/)任承恩暨所領官
　　兵俱於初四日在崇武澳得有順風一齊放洋奏入
上命軍機大臣傳諭常青徐嗣曾曰常青辦理此事初
　時未免稍渉矜張嗣據該督等節次奏到調度進𠞰
　各事宜辦理漸有主見至所獲匪犯朕意本欲令其
　觧京今該督於獲犯審明後即請解京審辦並鎮静
　辦理各事宜皆與朕意適合不意常青竟能如此甚
　屬可嘉至嚴烟籍𨽻漳州不難即時擒獲並著常青
　於拏獲該犯後一併妥速解京前因該處善後事宜
　𦂳要恐常青究係初任因思李侍堯外任有年較為
　諳練是以降㫖調任令其前徃辦理此時該督惟應
　督率弁兵於應行辦理之事悉行調度以期迅速蕆
　事朕必加恩嘉奬更不必以調任縈心稍存疑畏轉
　於𠞰捕無益現在黄仕簡任承恩自必已到臺灣厚
　集兵勢合力𠞰捕賊匪自無難立就殱滅一得㨗音
　迅速馳奏
上又命軍機大臣傳諭孫士毅曰臺灣逆匪倡立㑹名
　戕官佔城實屬罪大惡極至所供起㑹根由係和尚
　洪二房並姓朱的俱是廣東人朱姓衹十五六嵗何
　能紏衆匪徒興起㑹名輙敢有謀叛等事恐係洪二
　房依附朱姓名目從中煽誘又如從前朱一貴謀逆
　情事皆未可定不可不嚴行根究着孫士毅查明後
　溪鳯花亭究在何府州縣即將和尚洪二房並朱姓
　嚴宻跴緝迅速查拏一經緝獲到案訊得確情即一
　併派委妥幹員役迅速解京歸案審辦並著飭令沿
　途地方一體小心押送毋得稍有疎虞
　　同日汀州鎮總兵普吉保奏言前接撫(臣/)來咨酌
　　調汀州邵武官兵前赴汀州府屬之永定上杭二
　　縣駐劄聴候進𠞰即於汀標三營派撥兵丁五百
　　名自汀起行一面飛調邵武都司定柱帶兵三百
　　名駐劄上杭(臣/)已前抵永定弹壓督(臣/)調(臣/)赴泉
　　宻商機務隨即日起身途次復接督(臣/)來文鳯山
　　縣亦被賊匪攻䧟望救孔急飛調(臣/)統領建寧延
　　平二處兵丁一千名水師提標兵六百名由厦門
　　配船飛渡鹿耳門進𠞰(臣/)於正月初三日到泉查
　　延建官兵尚未到隨與督(臣/)面商臺郡現在危急
　　不可稍待(臣/)即於初四日由泉星馳赴厦將水提
　　標兵六百名先行配船飛渡其延建官兵飛催接
　　續赴厦渡臺統領合𠞰奏入報
聞
　　二十一日(庚/寅)
上命軍機大臣傳諭李侍堯曰臺灣地方自康熙年間
　始𨽻版圖因逺隔海洋該處府㕔各縣俱未建立城
　垣後經朱一貴聚衆滋事平定後總督滿保曽議建
　城惟時以地處海外無城雖難於防守然失之易復
　之亦易是以未經建立以節煩費但該處乆成郡縣
　與内地無異而城圍尚相沿用竹木編挿不足以垂
　乆遠且此次林爽文紏衆猝起縣城遂被砍破究由
　莿竹不能防禦所致朕意與其失之復取既煩我兵
　力又駭衆聴聞何如有城可守而勿失更為有偹無
　虞乎况方今國帑充盈該處郡城㕔縣不過五處即
　建立城垣動用不過百萬何惜而不為至建城時如
　該處可立窑座或用外磚内土之法如窑座不便該
　處遍地皆山即開綵石料以代磚工更為鞏固著李
　侍堯於臺匪蕩平之後詳細熟商歸入善後事宜案
　内一併妥議勘估繪圖具奏
上又命軍機大臣傳諭劉峩長麟閔鶚元琅玕徐嗣曽
　曰高文麟等係臺匪案内領受偽職要犯必湏解京
　嚴行究訊盡法懲治著沿途各督撫於該犯等到境
　時務湏遴委妥員多派兵役小心防範迅速解京毋
　致中途稍有疎虞致干咎戾
　　二十二日(辛/邜)徐嗣曾奏言准督(臣/)咨商將(臣/)預調
　　之延建兵一千名及督(臣/)續調福寧各鎮營兵一
　　千名俱令由陸赴厦徑進鹿耳門為提(臣/)黄仕簡
　　一路接應俱經陸續到厦總兵郝壯猷於十二月
　　二十二日放洋副將徐鼎士等於十二月二十二
　　日自南臺下船至閩安屢次放洋俱被風阻(臣/)於
　　初八日親赴督催該副將等已先於初七日放洋
　　(臣/)親至五虎門瞭望一帶洋面並無船隻停擱閩
　　安等處地方𦂳要(臣/)即順道將沿海各口岸逐一
　　履㸔其汛兵单少之處先經(臣/)於省標内派兵二
　　百名前赴增駐以資截拏現在廵防甚為嚴宻昨
　　據興泉道萬鍾傑稟報差探賊分南北二路攻犯
　　臺灣郡城適澎湖遊擊蔡攀龍領兵到臺自十八
　　九至二十二連日打仗得勝二十五日夜賊自北
　　來攻柴大紀督同䕶安平恊林光玉等施放大砲
　　賊俱退避等語兹提(臣/)黄仕簡任承恩各路官兵
　　先後抵臺烏合之衆自必立就撲滅特𠞰捕之時
　　若逃入臺地内山官兵長圍攻逼搜拏不患不净
　　惟海洋瞬息千里倘賊匪竄逸内渡或恐漏網現
　　已飛咨水陸提(臣/)及領兵鎮將一靣𠞰殺賊匪一
　　靣即於沿海汊港搜拏賊船先行燒沉净盡預絶
　　其逺颺之路而漳州一屬係賊匪原籍誠慮有勾
　　串連結情事(臣/)宻札該道朱芫㑹知府黄彬不動
　　聲色妥為防範復㑹同督(臣/)出示曉諭以賊匪雖
　　係漳人其在臺滋事與原籍親屬毫無干渉惟藏
　　頓隱匿例應同罪將來賊匪潛逃回籍即捕獲首
　　報并懸賞格剴切示諭至渡臺官兵配坐戰船之
　　外需用商船皆係厚價催備應給兵粮亦皆動碾
　　食糓惟漳泉一帶民食素資臺米今商販不繼恐
　　致粮價稍昻現在設法招商運赴下游糶濟其過
　　兵處所俱飭令大員妥為經理並無絲毫擾累民間
　　體訪輿情各俱安貼奏入
上命軍機大臣傳諭李侍堯常青徐嗣曾曰地方偶有
　聚衆滋事之處總督既經前徃廵撫自當在省静鎮
　不應輕離㑹城以致人心疑駭昨孫士毅奏親赴潮
　州弹壓今徐嗣曽復有前徃閩安之奏惟知出力急
　公而不權事體之輕重緩急朕並不嘉其不辭勞苦
　轉為朕所鄙矣此時各路官兵自早已分頭㑹𠞰賊
　匪無難立就殱滅惟竄匿賊黨恐有逃至内者當於
　各海口不動聲色嚴行防範截拏此則徐嗣曾應辦
　之事該撫務督飭所屬嚴行妥辦不可張皇疏忽如
　得有𠞰賊情形信息仍著由驛迅速具奏
　　二十三日(壬/辰)南澳鎮總兵陸廷柱奏言前准福建
　　提臣黄仕簡札酌派南澳左營兵丁預偹調用隨
　　即就每營飭挑偹戰兵丁各三百名預偹調遣應
　　援嗣又准兩廣總督札將先派水師一千名帶領
　　竟由陸路直抵厦門聴候閩浙總督調遣等因隨
　　即􁘭調署澄海恊就近扺澳弹壓地方并飛飭各
　　官兵星夜兼程赴厦(臣/)即於初六日戌時豋舟渡
　　海前徃厦門聴候調遣奏入報
聞
　　二十四日(癸/巳)孫士毅奏言途次接准閩省咨㑹令
　　粤省派兵二三千名於本省交界處所駐劄預備
　　徴調(臣/)思水師一項若待徴調始行就道恐海洋
　　風信靡常守候稽延是以擬將派定附近潮州之
　　水師兵一千名先委將弁統領徑由閩省詔安縣
　　陸路前抵厦門聴候閩浙督(臣/)常青調遣此外水
　　師五百名陸路一千五百名照依閩省來咨調集
　　交界地方俟有徴調再行起程至碣石鎮標水師
　　五百名南澳右營及澄海海門水師五百名分起
　　接續前進署提(臣/)彭承堯䕶惠潮道顧聲雷已於
　　正月初八日先赴黄岡地方稽查弹壓(臣/)即於正
　　月初九日親赴閩粤交界處督率照料㸃送出境
　　按照兵數每名令其裏帶一月口糧以備緩急應
　　用其水師一千名應得出兵分例(臣/)於藩庫内支
　　項酌給統俟蕆事後照例覈實報銷此外現在交
　　界處等候之水路兵二千名尚未赴閩每日給以
　　口糧其應得出兵分例暫緩給領再(臣/)風聞有福
　　建泉州興化及廣東潮州之在臺貿易客民聚衆
　　數千人隨同官兵奮力拒賊彼此互有殺傷等因
　　(臣/)即乗機出示剴切曉諭潮民俾知感動仍暗加
　　宻訪如有潮屬民人在臺入夥從逆究出姓名即
　　與叛逆奸匪一律從嚴辦理緣潮郡民人在臺貿
　　易者頗多如此分别良歹明示懲勸庶幾將來知
　　所趨向并俟兵事畧蕆(臣/)即咨㑹閩省督撫分晰
　　查明移知粤省辦理再(臣/)派撥南澳各營水師兵
　　一千名先赴厦門聴候調遣署提(臣/)彭承堯咨商
　　請以南澳鎮總兵陸廷柱統領前徃(臣/)以南澳𦂳
　　接臺灣地方𦂳要該鎮未便逺離是以飛調左翼
　　鎮李化龍領兵仍令陸廷柱留營督率防範兹接據該
　　鎮陸廷柱呈報先已禀知閩浙督(臣/)自愿赴臺𠞰
　　賊復准署提(臣/)彭承堯咨調領兵之文即於正月
　　初六日馳赴厦門聴候等語是該鎮未接改委文
　　行一聞調派星速起程尚屬勇徃且該鎮曾任臺
　　灣彼處情形熟悉軍營多一得力之人更為有益
　　南澳營務現有署澄海恊廖光宇前徃代理(臣/)與
　　署提(臣/)徃來潮州黄岡澄海等處距南澳不遠足
　　資弹壓奏入
上命軍機大臣傳諭孫士毅常青李侍堯李世傑徐嗣
　曽琅玕曰閲孫士毅摺内接准閩省咨㑹原不過令
　其預偹何嘗有徴調之語乃該督不揆事理輕重率
　行派委將弁紛紛帯兵即赴厦門實屬非是辦一烏
　合匪犯遽行令廣東浙江江南等省紛紛徴調成何
　事體外省習氣非失之懈弛即過於矜張偶遇地方
　此等事件率奏請親徃以見其急公勉力為站脚地
　歩全不計事體之緩急輕重及騷動地方甚無謂也
　試思粤省廵撫現未回任該督又逺赴潮州海疆重
　地闗係𦂳要茭塘沙灣附近省垣該督如此辦理張
　皇萬一有一二奸匪乘勢皷動又將何以應之乎孫
　士毅接奉前㫖即星速回駐省城其所派水師一千
　名既已起身聴閩省督提調遣若事已定即令撤回
　其續派之兵俱着撤回本營總以鎮静地方安戢人
　心為要
　　(臣/)等謹按奸民倡亂之初若地方大吏稍渉張皇
　　百姓易生疑懼或恐别滋事端
皇上諄諄告誡屢
諭督撫提鎮等不動聲色處以鎮静俾良善自安所由
　　軍行之際閤境安堵無驚洵綏戢之至計也
　　二十五日(甲/午)常青奏言官兵出口屢被風阻收泊
　　各澳兹據報黄仕簡於十二月二十八日放洋由
　　鹿耳門前進任承恩於正月初四日放洋由鹿仔
　　港前進其由閩安出口之總兵郝壮猷及副將徐
　　鼎士等亦因風􁨮不順迄今並無抵淡水信息現
　　在福寧延建各兵亦俱接踵繼進(臣/)并令調來之
　　汀州鎮總兵普吉保添帶水師兵六百名由厦門
　　出口並准兩廣督(臣/)孫士毅派撥粤兵一千名到
　　厦恊同進𠞰兵力已屬厚集計此時兩提(臣/)亦自
　　必到臺分路攻𠞰至臺郡情形接據探差禀報自
　　十二月十八十九至二十等日賊人徃犯郡城經
　　柴大紀同澎湖遊擊蔡攀龍等帶兵打仗屢加殱
　　戮城内聚集義民鄉勇恊同抵敵義民並不受值
　　鄉勇日給錢文人心甚固可保無虞其鹿仔港一
　　路已據署守備陳邦光率同全粤義民殺退賊人
　　恊力固守又淡水新莊之艋舺一帶亦經署都司
　　易連召募義民共相保䕶官兵到日義民響應自
　　必倍加奮勇即可剪除净盡至内地各境俱皆寧
　　謐其餘沿海口岸嚴飭文武員弁實力廵查已據漳
　　浦縣羅澤坤禀報盤獲匪犯陳樵一名現在飭提
　　確究再查漳化縣俞峻係上年十月甫經抵任實
　　因緝拏賊匪致被戕害並無别項劣蹟奏入報
聞
　
　
　
　
　
　
　
　
　
　
欽定平定臺灣紀畧卷三
欽定四庫全書
欽定平定臺灣紀畧卷四
　　正月二十七日(丙/申)常青奏言遵
㫖仍駐蚶江厦門一帶調度策應務期鎮静不敢少動
　　聲色時飭沿海文武員弁慎宻廵查并與撫(臣/)曉
　　諭居民懸立重賞遇有賊匪潛逃回籍捕獲首報
　　總不使餘孽得以漏網又南澳總兵陸廷柱自願
　　赴臺𠞰賊固屬急公勇徃但南澳地方𦂳接臺灣
　　關係𦂳要今粤省之兵既已派有李化龍帶領陸
　　廷柱自可毋庸再往應飭令速回本任
　　同日徐嗣曽奏言林爽文本係積賊因被拏情急
　　起意抗拒而游手無賴之徒乘機附和烏合遂多
　　兹據報提(臣/)任承恩於正月初四日放洋副將徐
　　鼎士等係正月初八日放洋到臺即有先後要亦
　　不過數日之間提(臣/)黄仕簡係十二月二十八日
　　放洋先由南路鹿耳門進發直抵府城計其統轄
　　之兵陸續已四千八百餘名兵力已厚又鹿仔港
　　北淡水兩路之兵接續前進雖閩人不免慓輕而
　　兵威愈壯三路夾攻必可蕆事至賊匪林爽文係
　　漳州人恐漳人因此自疑今䝉
聖明指示無論何處民人從賊者即係夥黨自應按名
　　駢戮果能應募拒賊即係良民自應加以奬賞不
　　應預存岐視(臣/)現已札飭該道府等榜示城鄉明
　　白開導現據漳浦縣羅澤坤禀報拏獲匪犯陳樵
　　訊係賊匪遣回探聴官兵消息業經督(臣/)常青就
　　近提審(臣/)以賊匪遣人探信所遣必不止一人并
　　亦不止一處嚴飭各屬慎宻查拏此後竄逃偷渡
　　回家亦必不少並飭加意防範仍懸賞格諭令親
　　屬鄰佑捕拏首報至一應軍行供支糧餉火藥等
　　項督同司道妥速辦理不敢稍有忽悞又聞黄仕
　　簡抵臺後𠞰捕賊匪開砲打死二千餘人賊俱星
　　散奔逃内山合併陳明再漳浦縣知縣羅澤坤浦
　　城縣知縣鈕琨均經部議降調查漳浦縣濵臨海
　　洋所轄舊鎮一澳與彰化縣之七鯤山相對民俗
　　刁悍稽查不易浦城縣為上游入境首站有稽察
　　文報之事該二縣均不便驟易生手又莆田縣亦
　　係濵海要區為自省至泉孔道現有兵差往來候
　　補知縣郭廷魁厯署繁缺俱能辦理裕如(臣/)現在
　　委令前往署理但亦已縁事降調懇准將羅澤坤
　　鈕琨暫留漳浦浦城之任郭廷魁暫署莆田縣事
　　候𠞰匪事竣再行交卸又閩安協副將徐鼎士亦
　　縁事降調(臣/)現令其帶印領兵由閩安出口前赴
　　淡水八里坌𠞰捕賊匪均奏入
上命軍機大臣傳諭李侍堯常青徐嗣曾曰現在該省
　兵差往來正需熟手所有降調人員自應留本任以
　資駕輕就熟但該省似此等降調人員自必尚有李
　侍堯到閩後應於𠞰捕事竣㑹同徐嗣曾核其功過
　分别辦理此時祗湏彚總咨部存案亦可毋庸逐員
　特奏也又徐嗣曾奏拏獲匪犯陳樵訊係賊匪遣回
　探聴官兵消息恐所遣不止一人亦不止一處現經
　督臣提犯審訊等語此應留心者該督等務須嚴飭
　各屬慎宻查拏加意防範毋任竄逸偷渡
　　同日孫士毅奏言現在接准閩浙督(臣/)常青咨稱
　　天地㑹根源起於粤東有和尚洪二房及朱姓人
　　住居後溪鳯花亭不知何府何縣地方該犯楊咏
　　等現已解京令(臣/)宻查辦理等因查天地㑹名目
　　起於逆犯林爽文而根源由於該二犯平日必係
　　素為衆匪信奉親近之人實係何府何縣人氏夥
　　犯斷無不知之理(臣/)一靣飭屬宻速查拏一靣札
　　覆常青如再獲有他犯將洪朱二犯籍貫究訊明
　　確立即移知到(臣/)查拏更易就(臣/)臆見總不離惠潮
　　二府民人縁潮郡民人赴臺貿易者多恵郡次之
　　煽惑入夥事所應有(臣/)於上年臈底即嚴飭恵潮
　　二府州縣宻查平日曾經赴臺貿易之人此時曾
　　否回家有無别項詭秘縱跡現據地方官拏獲數人
　　未經究有端倪今思洪姓朱姓此時或現在臺灣
　　抗拒官兵或已潛回粤東惟有即於此項貿易人
　　内切實追求自不難由影響而得實際(臣/)已就近
　　嚴諭潮屬州縣上𦂳設法偵拏此案逆犯將来竄逸
　　必多必湏大員専司督辦已飛札臬司姚棻星速
　　赴潮不動聲色専辦緝拏匪犯一事省城現無𦂳
　　要案件藩司許祖京可以料理撫(臣/)圖薩布二月
　　中旬即可回任為期亦屬不逺又派赴厦門聴候
　　調遣之南澳右營及澄海門營之兵丁五百名分
　　作兩起先行其碣石鎮標之五百名現亦到齊接
　　續前進計正月初十至十六日所有水師一千名
　　俱全數入閩省境
　　同日左翼鎮總兵李化龍奏言抵閩粤交界之黄
　　岡地方經督(臣/)孫士毅㑹同署提(臣/)彭承堯將派
　　撥水師戰兵一千名配足軍火噐械裹帶一月口
　　糧分作四起自初十日起間日行走計十六日俱
　　可入閩省詔安縣境(臣/)察㸔弁兵俱各精壯踴躍
　　(臣/)即定於十六日自黄岡起程統領前往聴候閩
　　浙督(臣/)調遣均奏入報
聞
　　二十八日(丁/酉)常青奏言聞提(臣/)黄仕簡總兵郝壯
　　猷副將丁朝雄等所帶兵船俱於初三日自澎湖
　　開駕初四日進鹿耳門登岸提(臣/)任承恩統領各
　　營官兵船隻於初六日齊抵鹿仔港查臺灣郡城
　　前經差探固守無虞其鹿仔港一路署守備陳邦
　　光率同目兵義民四處搜捕焚燬賊巢復擒獲賊
　　夥簡鳩劉實張文林天球林躭朱開六名并聞北淡
　　水署都司易連新莊廵檢王増錞統領兵弁招集
　　義民屢次殺賊惟淡水同知程峻竹塹廵檢張芝
　　馨均已被害又厦門同知劉嘉㑹禀稱賊人已知
　　大兵將到紛紛散去等語伏思賊匪本屬么䯢烏
　　合今兩提(臣/)俱經到臺南北兩路㑹合搜𠞰定可
　　剋期殱滅(臣/)惟嚴飭内地沿海各口岸加𦂳廵查
　　以防竄逸并飛提獲解匪犯到泉究審辦理又浙
　　粤二省前經撫(臣/)徐嗣曾咨請酌撥戰兵原係預
　　為准備俾資策應旋准兩廣督(臣/)孫士毅以臺地
　　逺隔重洋風汛靡定先撥官兵一千由陸來厦現
　　在尚未到齊臣計兩提(臣/)㨗音亦不日可到應否
　　再令前往俟得有確信隨宜斟酌其餘浙粤備撥
　　兵丁仍咨明該督撫各於本境暫駐毋庸遽行赴
　　閩致滋䟦渉至逆首林爽文籍屬漳人(臣/)因慮漳
　　民或有勾串情事但匪徒糾衆豈必定為何處之
　　人若漳泉民人果能應募拒賊即係良民(臣/)惟有
　　核其順逆分别誅賞斷不存岐視之見少露形跡
　　以致漳民疑懼奏入
上命軍機大臣傳諭李侍堯常青曰昨據徐嗣曾奏稱
　黄仕簡到臺後開砲打死賊匪二千餘人賊俱星散
　奔逃内山等語内山係生畨巢穴向聞遇有内地民
　人到彼即行殺害但現在賊匪被官兵追𠞰窮蹙逃
　竄明知一經官兵擒獲萬無生理或將所掠財物賄
　結生畨容留藏匿或恃其人衆脅制生畨而生畨畏
　其兇惡任聴竄處並恐將來撤兵後賊匪等轉勾結
　生畨潛出滋擾更為可慮尤不可不預行籌辦淨其
　萌孽現在水陸兩提督帶領多兵在臺㑹𠞰自應乗
　此兵力捜𠞰殱除勿令賊匪得以逃匿負嵎但黄仕
　簡與任承恩均係提督一同帶兵在彼辦理體制不
　相上下且水陸各有所轄難以統攝常青於辦理善
　後事宜自不如李侍堯之諳練而督率搜捕則常青
　為優著李侍堯抵閩後即駐劄蚶江常青即親自渡
　臺督同黄仕簡統領官弁將竄入内山賊匪餘黨盡
　數搜捕務淨根株仍不得因追捕賊匪或致擾動生
　畨方為妥善其任承恩於常青抵臺後即令先回本
　任以資弹壓如此庻事權歸一有所責成現在湖廣
　有舒常署理督篆常青無湏急赴新任惟當督同黄
　仕簡悉心妥辦鎮戢海疆以為一勞永逸之計再臺
　灣地方前聞楊景素在道員任内設立土牛分别内
　外地界其是否辦理妥協並著常青㑹同黄仕簡於
　𠞰捕事竣後親往履勘斟酌妥善歸於善後事宜内
　一併妥辦
　　二十九日(戊/戌)常青奏言官兵登舟之後雖因風阻
　　不能迅速直達但節次探明臺灣郡城固守無虞
　　其鹿仔港及臺北之艋舺等境均有官兵及義民
　　人等互相保䕶較之從前奸民朱一貴滋事全臺
　　失䧟一案情形已屬不同且兩提(臣/)俱經率師前
　　往更易辦理(臣/)已傳知該提(臣/)等務湏併力合攻
　　以期一舉蕆事一俟得有收復各縣及殱匪情形
　　即將拏獲首夥各犯在該處迅速正法并將一切
　　善後事宜留交黄仕簡辦理奏入
上命軍機大臣傳諭李侍堯常青曰本日常青由六百
　里加𦂳奏到一摺以為𠞰滅臺灣逆賊之信及至拆
　㸔祗係覆奏事件又何必由驛馳遞徒勞驛馬乎常
　青何不知事體輕重若此前曾有㫖令藍元枚赴閩
　署理陸路提督並諭常青探聴臺地消息一俟蕆功
　即可傳知藍元枚行抵何處速回江南本任今思任
　承恩在臺統兵㑹𠞰於該處情形皆所目擊而松江
　提督已有人署理現無𦂳要應辦之事著常青俟抵
　臺後即令任承恩迅速馳驛來京候朕靣加詢問一
　切其福建陸路提督著藍元枚仍行署理毋湏即回
　江南本任至林爽文王芬二犯係此案首惡渠魁如
　經官兵生獲著該督等派委妥幹員弁解京審辦並
　飭該委員等沿途小心加意防範毋得稍有疎虞致
　干咎戾
　　二月初一日(己/亥)徐嗣曾奏言聞淡水守備董得魁
　　招集泉民𠞰捕賊匪十二月十八日有原署淡水
　　同知程峻之幕友夀同春用計退賊㑹同俸滿廵
　　檢李生椿及塹城書院掌教之原任榆林縣知縣
　　孫讓率勵義勇收復竹塹追獲賊匪王作等三十
　　餘人正法該守備馳徃塹城協同守禦又署淡水
　　都司易連新莊廵檢王増錞於十二月二十三及
　　二十六七八等日分路𠞰殺大姑坑等處賊匪官
　　兵義民各皆奮勇殺賊百餘人數十人不等先後
　　擒獲陳軒等十名正法奪獲旗桿器械義民間有
　　受傷賊匪雖屢經𠞰殺旋散旋聚現聞提(臣/)黄仕
　　簡總兵郝壯猷皆於初四日由鹿仔港登岸賊匪
　　知大兵已到紛紛散去黄仕簡定於十三日前往
　　收復諸羅陸路提(臣/)任承恩初六日抵鹿仔港登
　　岸亦定於十三日分兵進𠞰查鹿仔港鹿耳門相
　　距頗遙兩提(臣/)先後進口皆剋期於十三日𠞰賊
　　正與
聖訓相符而鹿仔港署守備陳邦光於提(臣/)任承恩未
　　到之先又擒獲賊匪簡鳩等六名鹿仔港與北淡
　　水相去較近徐鼎士等兵抵北淡水又復適當其
　　時三路圍攻自必一舉蕆事此時沿海一帶尤宜
　　嚴宻截拏防其竄逸但賊匪内竄必不敢由正口
　　逕入自漳泉興化至福州福寧濵海各縣汊港紛
　　岐在在皆可偷渡(臣/)先已嚴飭文武員弁選撥兵
　　役於凡可偷渡之處羅織廵查現復通飭以賊匪
　　洗蕩在即加意堵防毋使一名漏網至郡城既保
　　守無虞而彰化淡水等處又有鄉勇義民恊同𠞰
　　禦大兵一到賊即紛紛逃潰不但無湏隣省策應
　　即本省官兵亦不值多為調派(臣/)知識短淺身親
　　其事不能辨晰實深感愧奏入
上命軍機大臣傳諭李侍堯常青徐嗣曽曰此等么䯢
　賊匪原不過一時烏合現在黄仕簡任承恩督兵㑹
　合搜𠞰自無難立時撲滅前因徐嗣曽輕離省城恐
　致人心疑駭曾降㫖飭諭此時人情大定非同前此
　且大兵抵臺三路圍攻賊匪自必四散潰竄恐有逃
　至原籍及内地者尤應於各口岸嚴宻截拏徐嗣曾
　不妨視其地方𦂳要間一親徃各處搜查前有㫖令
　李侍堯抵閩後即駐劄蚶江督辦一切常青親自渡
　臺督同黄仕簡等搜𠞰賊匪著傳諭該督等遵照妥
　協辦理常青抵臺後即令任承恩迅速馳驛來京該
　提督輕於舉動未免跡渉張皇然究屬遇事勇徃尚
　無不是今令其來京不過欲靣詢臺地事宜常青可
　告知該提督毋庸心生疑懼
　　(臣/)等謹按兵貴先聲制人兩提(臣/)於到臺之始賊
　　匪即已望風驚潰小醜技倆於兹可見若能兩路
　　定期㑹𠞰直如摧枯拉朽乃觀望遷延遂使烏合
　　之衆得乗暇廣為紏集愈肆鴟張實屬有負
任使賴我
皇上神幾逺爥罰不旋踵是以
天威震叠即得迅掃賊氛也
　　初二日(庚/子)徐嗣曾奏言遣將調兵本應督(臣/)主政
　　乃(臣/)於派兵赴淡水一節因廵檢王増錞禀請救
　　援廹切急求集事竟一靣奏派一靣咨㑹督(臣/)未
　　及札商辦理事後捫心自訟實屬過渉張皇近於
　　越爼咎無可辭至督(臣/)遇有公事悉皆開誠剖示
　　總以協力同心相為期勉即如(臣/)調兵赴淡水未
　　及待督(臣/)咨覆(臣/)之錯謬已難自解而督(臣/)並不
　　因此稍存意見惟以公事為重虛衷斟酌將所調
　　省兵留省弹壓改用延建之兵由陸赴厦悉皆徃
　　返札商議歸畫一至軍需口糧鹽菜及裹帶戰糧
　　軍火器械船隻人夫等項先經與督(臣/)酌定章程
　　一切水陸運送均無遺悞本日㨿厦防同知劉嘉
　　㑹稟報官兵到臺賊匪紛紛散去定於十三日㑹
　　𠞰收復諸羅等處郡城内外今已照舊生理民情
　　安堵等語官兵剋期𠞰捕自必立就撲滅誠如
聖諭此時總以鎮静内地嚴拏逸匪為要(臣/)復又嚴飭
　　沿海文武員弁實力堵拏毋使竄逸
　　同日松江提督藍元枚奏言正月初八日自松江
　　起身晝夜兼程䟎赴已於十九日馳抵福州省城
　　隨訪探臺匪情形自官兵陸續渡臺以後賊衆紛
　　紛潰散現在郡城保守無虞兩提(臣/)剋期㑹𠞰自
　　可即日蕆事但恐賊匪四出竄逸逃入内山與生
　　畨勾結引藏搜捕不免有需時日若偷渡各處海
　　面山箐㨗便之路無不可通尤屬稽捕不易而臺
　　灣語音與廣東之潮州相同此時北風當令海道
　　赴粤極順恐逆匪等尤易於竄徃(臣/)現晤撫(臣/)徐
　　嗣曾詢知閩省各處口岸已經設法嚴宻偵緝(臣/)
　　抵泉後再當與督(臣/)常青實力查拏一面飛咨兩
　　廣督撫提(臣/)等并札飭文武員弁加意訪緝不致
　　一名漏網至(臣/)自入閩境以後察看一路民情俱
　　各寧謐以鄉語諮詢俱似不知有臺灣用兵之事
　　省城亦極寧貼均奏入
上命軍機大臣傳諭李侍堯常青藍元枚徐嗣曽曰現
　在兩提督厚集兵力剋期㑹𠞰自必立時撲滅惟前
　據徐嗣曾奏黄仕簡到臺後開砲打死賊匪二千餘
　人賊俱奔逃内山而本日藍元枚亦奏及賊匪竄入
　内山與生畨勾結將來搜捕需時等語内山雖係生
　畨巢穴但賊匪窮蹙無歸或以賄結或以勢脅生畨
　容留藏匿將來大兵撤後潛出滋事尤屬不成事體
　該督等務湏乗此兵力上𦂳搜捕俾盡根株以靖海
　疆至賊首林爽文王芬二犯及此外有名頭目如經
　官兵生獲即選派員弁解京審辦以彰憲典再前已
　降㫖令任承恩俟常青抵臺後即馳驛來京陛見詢
　問該處情形其陸路提督藍元枚署理現在江南提
　督署理有人藍元枚俟任承恩回任後再回江南本
　任
　　初四日(壬/寅)柴大紀奏言彰屬賊匪林爽文王芬攻
　　䧟諸彰二邑恃衆分路來攻郡城自本月初九
　　至十三連日堵禦殺退賊匪十四日子刻接據臺
　　灣道永福來札知鳯山又被賊䧟隨飭遊擊蔡攀
　　龍帶兵七百名守備邱能成帶兵三百名徃南𠞰
　　捕以復鳯山乃出城未逺即遇賊衆來犯郡城當
　　此盗賊蜂起南北交廹郡城為全臺根本倘有踈
　　失恢復更難查郡城並無墻圍惟以木栅箣竹環
　　繞實不能固守必離城稍逺於各總口扼其要害
　　方可有濟(臣/)相形度勢南則桶盤棧地方距城十
　　餘里可截南路賊衆兼可以應大小東門飭遊擊
　　蔡攀龍帶兵七百名倂南路叅將瑚圖里就此劄營
　　東則舊萬夀亭離城五里可禦中路之賊亦可以
　　援大小南門飭守備邱能成帶兵三百名李歩雲
　　帶兵二百名就此劄營其沿海一帶飭守備林球
　　帶兵二百名把守三鯤身署守備張時泰駕船把
　　守港口併提標金門等標載班兵哨船六隻俱飭
　　駛在大港恊守則安平既嚴西門亦固至北路賊
　　匪雖多(臣/)仍劄鹽埕橋獨當一面倘東南門有急
　　俱可隨時應援署遊擊王天植㕘將宋鼎同道府
　　㕔縣等督率兵民堅守四門遊撃鄭嵩在城弹壓
　　廵查前次城内民人聞風恐懼自鹽城連日戰勝
　　莫不踴躍鼓舞共奮義勇出城助戰似此四靣嚴
　　守雖南北賊勢猖獗郡城可保無虞俟内地兵到隨
　　即長驅前往力圖恢復奏入
上命軍機大臣傳諭李侍堯常青徐嗣曽曰前賊匪滋
　擾鳯山時瑚圖里縱馬由南而去不知下落朕以該
　𠫭將之不能抵禦由於兵散獨力難支與臨陣退縮
　者不同曽諭令常青俟事定後核其功罪分别辦理
　今該𠫭將業已回至郡城率兵堵禦如果奮勉殺賊
　則功過尚足相抵著常青俟事竣後秉公核實具奏
　並給咨送京候詢問臺地一切情形再柴大紀摺内
　稱郡城並無墻圍惟以木栅箣竹環繞官兵難以固
　守等語前曽諭令李侍堯於臺匪蕩平後將是否可
　以建城之處酌量辦理今閲柴大紀所奏體察情形
　彰化等三縣一㕔應否改建城垣尚可俟籌辦善後
　事宜時確實勘估繪圖妥議請㫖辦理至郡城為全
　臺根本即應速建城垣以資保障著李侍堯常青一
　俟事竣即熟商妥議一面奏聞一面興工辦理
　　初五日(癸/邜)
上命軍機大臣傳諭李侍堯曰從前辦理𬗟匪時曾調
　福建水師兵二千名隨同進𠞰該兵丁等沿途滋事
　鞭責夫役甚將民夫雙耳割去當將首犯正法以示
　懲儆及隨京兵打仗時又復怯懦竟有聞鎗砲聲恐
　懼戰慄欲泅水逃避者可見該省兵丁勇於私闘怯
　於公戰之習牢不可破皆由該省將弁平日不能認
　真訓練以致軍無紀律著李侍堯於𠞰捕臺匪事竣
　後實心訓練申明軍律隨時懲創俾各弁兵共凛法
　紀有勇知方痛改從前積習以作士氣而勵戎行方
　為有備無患該督不可惟知辦理地方事件為重而
　轉置軍旅専責於不問也
　　同日常青奏言現在水陸兩提(臣/)俱經到臺内地
　　加調官兵亦接續繼進兵力已屬厚集雖未接該
　　提(臣/)等報有進勦情形已據厦門同知劉嘉㑹差丁
　　自臺回厦稱上年十二月二十六至三十等日官
　　兵與賊打仗殺死賊人甚多收奪器械無數正月
　　初四日黄仕簡官兵到臺賊匪紛紛散去聞大兵
　　現定十二三等日長驅㑹𠞰郡城内外照舊生理
　　民情安堵又據蚶江船户張淡等禀稱陸路提(臣/)
　　於正月初六日到鹿仔港上岸十一日殺死賊人
　　七名祭旗等語是該提(臣/)等到臺之後已自相度
　　情形㑹齊進𠞰以期一舉蕆事正與不用零星打
　　仗輕於嘗試之
諭㫖相符再(臣/)與撫(臣/)徐嗣曽共事日乆一切地方公
　　務無不和𠂻辦理今臺灣逺隔重洋匪徒竊發恨
　　不滅此朝夕(臣/)與徐嗣曽俱有同心袛因(臣/)駐劄
　　泉州距省較逺以致續調官兵稍有參差並非各
　　存意見况軍務尤闗𦂳要(臣/)不敢因此生嫌至該
　　處商民等保䕶地方率先向義洵屬可嘉已咨水
　　師提(臣/)黄仕簡於事竣後逐一查辦又提訊盤獲
　　匪犯陳樵㨿供籍𨽻漳浦乾隆五十一年六月渡
　　臺在彰化縣大肚地方宰猪營生與林爽文㑹黨
　　許溪熟識許溪邀入天地㑹陳樵應允十一月初
　　二日該犯同郭盞呉帶陳榜呉汴李積郭却阮擇薛
　　指林倚趙榮林載生等共十二人齊赴麻園莊王
　　芬家内入㑹嗣林爽文攻破大墩營盤殺害官兵
　　該犯係帶竹篙鎗在埸附和林爽文等懼内地發
　　兵徃𠞰經許溪付給該犯畨銀十圓囑令搭船内
　　渡探聴官兵十二月初二日陳樵赴大安港撘船
　　於二十八日飄至漳浦古刹僻處上岸聴聞各處
　　查拏嚴𦂳不敢回家躱匿附近之陸鰲山内於五
　　十二年正月初三日經漳浦縣兵役拏獲至天地
　　㑹名色不知起自何時等語審明後即將該犯正
　　法其家屬財産及在臺匪夥分飭嚴拏照理妥辦
　　至漳浦縣羅澤坤於陳樵上岸潛匿即經㑹營拏
　　獲應請免議其臺灣失察偷渡之文武各職名仍
　　俟查明另恭又弹壓臺灣府城叅将宋鼎遊擊鄭嵩
　　等因防守小北門把總髙大㨗逃赴鹿耳門覔船
　　内渡隨差外委鄭廷棟前徃鎻解到郡詰問㨿供
　　懼賊勢猖獗欲赴内地隨將高大㨗即行正法辦
　　理尚屬妥協奏入
上命軍機大臣傳諭李侍堯常青徐嗣曾曰現在大兵
　已到賊匪望風膽落潰逃四散黄仕簡任承恩統領
　官兵剋期分路進𠞰㨗音何以至今遲滯未到林爽
　文等於光天化日之下紏衆不法攻佔城池戕害文
　武官弁實屬罪大惡極神人共憤所有逆惡渠魁及
　有名頭目務湏按名擒拏殱戮如經官兵生獲即選
　派員弁解京盡法處治不可任其逸八内山搜捕需
　時該督等更湏窮究黨羽按名從嚴辦理務使净盡
　以靖海疆方為妥善
上又諭内閣曰緑營恇怯積習最為可惡在兵丁臨陣
　脱逃已屬大千軍紀况髙大㨗身係把總當臺匪滋
　事之時帶兵防守輙敢擅離郡城首先逃避情罪更
　重自應立正典刑以肅軍令該㕘將宋鼎等一聞髙
　大㨗逃赴鹿耳門之信立即鎻解到郡㑹同訊明正
　法所辦甚是武職中㕘遊等官雖非專閫大員於例
　不應專戮但行軍之際非尋常無事時可比該㕘將
　等能知事之輕重一經訊明脱逃屬實即㑹同該道
　將髙大㨗先行正法使在事兵弁咸知敬畏甚屬能
　事可嘉宋鼎鄭嵩左淵王天植俱交部議叙仍著事
　竣後俱給咨送部引見向來逃兵拏獲尚且即行正
　法况髙大㨗以武弁委城脱逃尤為可惡雖已正法
　尚不足蔽辜著該督查明伊子奏聞發遣並將辦理
　縁由著該督撫通行曉諭緑營弁兵使知避賊潛逃
　希圖倖免不但戮及其身即其子嗣亦難邀寛宥庻
　懲一儆百不敢復蹈恇怯惡習
　
　
　
　
　
　
　
　
　
　
　
　
　
　
欽定平定臺灣紀畧卷四
欽定四庫全書
欽定平定臺灣紀畧卷五
　　二月初六日(甲/辰)孫士毅奏言拏獲匪犯許阿協等
　　四名供上年七月十月在漳州地方被賴阿邊等
　　糾引入天地㑹其㑹起於乾隆三十二年以大指
　　為天小指為地凡入其教者用三指按住心坎為
　　號便可免於搶奪被搶銀兩亦可要回等語奏入
上命軍機大臣傳諭李侍堯孫士毅徐嗣曾曰天地㑹
　名色起自三十二年為時已久且該犯等輙敢轉相
　糾約暗用記號奪取財物毫無忌憚而許阿協等俱
　在漳州地方被誘入夥並未渡臺可見此等邪教閩
　省内地已有尚不止臺灣一處從來倡教立㑹最易
　煽惑人心為地方之害上年大名糾衆戕官一案段
　文經亦借立八卦㑹為名互相勾引遂成逆案而閩省
　匪徒公然立天地㑹名色肆行搶奪較之大名邪教
　其案更久此總由地方官平時不肯實力查察及
　遇有犯事者又不能徹底根究以致姑息養奸即如
　上年臺灣楊光勛一案所立㑹名即係現經查出之
　天地㑹乃地方官改作添弟二字明屬化大為小希
　圖規避處分此次林爽文等滋事不法即由從前養
　癰貽患所致不可不嚴切究辦以浄根株著該督等
　於事定後宻訪嚴拏痛予懲創勿再稍留餘孽並將
　三十二年以後失察邪教之督撫及文武大小員弁
　撤底查明據實㕘奏其辦理楊光勲一案將天地二
　字改作添弟字様之臺灣地方官其咎更重並著確
　查嚴㕘以示懲儆至許阿協供出勾引入教之賴阿
　邊等犯俱籍𨽻漳州該督等俟臺匪辦完後即飭屬
　嚴緝務獲訊明黨羽按名究辦毋任奸徒漏網
　　初七日(乙/巳)常青奏言賊匪於十二月三十及正月
　　初一等日分路攻逼郡城經鎮道督率文武員弁
　　兵民義勇人等協力剿殺鎗砲打死賊人甚多賊
　　匪四散奔逃又臺灣府知府印務先經飭令福州
　　府同知楊紹裘署理奏入
上命軍機大臣傳諭李侍堯常青黄仕簡任承恩曰此
　次與賊打仗文武官弁及兵民義勇人等協力𠞰殺
　奮勇得勝保䕶郡城實屬可嘉俟常青抵臺灣於𠞰
　捕完竣後查明實在出力人員分别奏請交部議叙
　所有義民鄉勇激發公義協力𠞰賊尤堪嘉奬僅令
　地方官分别奬賞尚不足以示鼓勵著常青於抵臺
　灣後查明各義民鄉勇内如係務農經商生理者即
　酌免交納賦税若係首先倡義紳衿本有頂帶者即
　開列名单奏明酌予職銜以示優異至黄仕簡任承
　恩於正月初四初六前後抵臺迄今已一月有餘何
　以尚未㨿奏報𠞰賊消息該提督等係専閫大員抵
　臺灣已久即待厚集兵力剋期進攻亦應將賊匪情
　隨時奏報乃至今總無消息所辦何事黄仕簡任承
　恩著傳㫖嚴行申飭㸔來黄仕簡任承恩全不諳事
　理輕重緩急且彼此俱係提督不相統攝竟有互相
　觀望之意於𠞰捕事宜不能得力近來常青屢次奏
　報甚有主見籌辦一切頗合機宜此時李侍堯自已
　抵泉州常青交印後即速渡臺灣督同黄仕簡等𠞰捕
　賊匪務將賊首林爽文王芬及此外有名頭目擒拏
　解京盡法懲治不可任其逸入内山原任山東按察
　使楊廷樺曾任臺灣道且在閩省年久於該處情形
　自所熟悉其獲咎因監犯越獄究非私罪可比前已
　有㫖交與李侍堯帶徃差遣委用現值用人之際即
　著楊廷樺補授臺灣府知府仍帶革職留任並傳諭
　常青俟李侍堯到閩即令楊廷樺渡臺接印任事
　　(臣/)等謹按林爽文結黨肆虐一時義民鄉勇或首
　　先倡義或應募急公其義憤激發足見小民具有
　　天良我
皇上深為嘉予以僅由地方官奬賞不足以示鼔勵特
諭令督(臣/)查明農商酌免税賦紳衿給予職銜
隆恩逾格彰優異而務普霑宜乎志切同仇倍加感奮
　　也
上又命軍機大臣傳諭李侍堯常青曰該匪等私行倡
　立天地㑹已閲二十年之久在其黨者自必隨同搶
　奪而被搶者豈有甘心隱忍不行呈控之理乃從未
　見該督有查辦㑹匪搶奪之案若被搶之人呈控到
　案該地方官又何所廽䕶竟置不辦其故殊不可解
　且事歴多年其黨羽必多著李侍堯常青均俟𠞰捕
　完竣後李侍堯在閩省内地各屬宻訪嚴拏常青在
　臺灣地方即速嚴行搜緝毋得稍留餘孽仍應不動
　聲色妥協辦理並將此㑹究係起自何年該省有無
　被搶控告地方官沉擱不辦之案確查㕘劾
　　同日常青奏言水陸兩提(臣/)到臺日久迄今未得
　　殱賊確信必因南北兩路徃復熟商以籌併力合
　　攻動出萬全不無少需時日但(臣/)盼望逾切夙夜
　　靡寧至臺灣郡城及鹿仔港新莊一帶俱能攻殺
　　賊匪保䕶各境今當大兵四集定可剋期掃滅淨
　　盡又逆匪林爽文等糾衆蔓延佔踞彰化諸羅鳯
　　山等縣守土文武各官或臨敵捐軀或奮身殉節
　　除臺灣知府印務先經飭委福州府海防同知楊
　　紹裘前赴署理今經大兵進𠞰被䧟地方以次收
　　復所有知縣同知各缺均應遴員速徃經理(臣/)隨
　　飭令原任同安縣知縣黄嘉訓前徃署理諸羅縣
　　知縣事務候補知縣宋學灝前徃署理彰化縣知
　　縣事務其鳯山縣缺即以現准調補之張升吉速
　　赴任事又理畨同知一缺委令原任俸滿理畨同
　　知王雋署理淡水同知一缺飭令現准陞署之徐
　　夢麟前徃任事至各㕔縣印信除淡水同知闗防
　　已㨿繳送到泉即發交徐夢麟擕帶備用其餘尚
　　應查追下落先飭將各經歴縣丞印信闗防借給
　　備用俾得各昭信守所遺彰化等屬縣丞廵檢典
　　史各缺亦俱隨時派委前徃至被害武職各官咨
　　令水師提(臣/)黄仕簡即於現在領兵到臺之副將
　　𠫭將都守内就近酌量委用統於事竣之日循例
　　分别題咨辦理再查臺灣府知府孫景燧係在彰
　　化拏賊被害所有印信亦恐遺失已飭署府楊紹
　　裘借用臺灣府經歴印信其内地府經縣丞借用
　　印信闗防俱令布政使暫給木戳以資應用奏入
　　報
聞
　　初八日(丙/午)藍元枚奏言二十一日馳抵泉州查鹿
　　仔港及北路之艋舺等處皆有官兵率同義民各
　　相保䕶提(臣/)黄仕簡等俱於初四初六等日進港
　　㑹合𠞰捕(臣/)受兹重任所有地方情形一切事宜
　　凡思慮所及惟有勉竭心力統向督(臣/)常青相商
　　籌辧奏入報
聞
　　初九日(丁/未)徐嗣曾奏言連日接㨿臺灣鎮道具報
　　鳯山滋事不法之賊首王啟郎曾錦等亦被拏獲
　　該鎮柴大紀等又偵知賊匪於三十日分路來攻
　　預為準備官兵用鎗砲打死百餘名該道永福等
　　分路捕𠞰殺賊無數蔡攀龍見賊匪由南蜂擁而
　　至復率兵民奮勇截殺鎗砲打死賊匪甚多鄭嵩
　　奮力夾攻追趕十餘里賊俱散退等語是賊匪屢
　　經𠞰殺業已膽落今聞提(臣/)黄仕簡兵到即已紛
　　紛散去加以陸路提(臣/)隨後踵至并力夾攻(臣/)竊
　　計現在官兵㑹𠞰窮搜賊匪必無稽誅之理特恐
　　其潰逃竄逸復又嚴飭沿海地方加意廵防堵緝
　　其賊匪船隻經(臣/)與督(臣/)先後􁘭飭嚴加捜燬並
　　飭臺地文武於商船出口時盤詰稽查毋致夾帶
　　偷渡既杜其逋逃之路復絶其偷越之根自可不
　　致一名漏網至於内地漳民叠次廣為曉諭漳屬
　　民人現有紳士耆民教率子弟族黨於各海口地
　　方宻拏匪犯者當即分别奨勵以示風勸臺灣屢
　　有奸民械鬪之案此次林爽文等竟敢攻犯城池
　　皆由地方官辦理各案止期就案完結並未徹底
　　嚴辦以致刁民肆無忌憚(臣/)查逆匪林爽文所住
　　之大里杙莊從前謝笑械鬪案内即有該莊林姓
　　多人而諸羅縣楊光勲案内逸犯張烈等現因逃
　　入林爽文莊内地方文武往拏遇害可見奸民結
　　㑹樹黨氣類相通仰惟
聖明洞鑒實於數千里海外情形瞭如指掌自當凛遵
　　痛加誅𠞰以浄根株又查辦要犯家屬惟有處以
　　鎮静出以縝宻不使稍露端倪令該處民人坦然
　　無疑犯屬自不致兎脱漏網奏入
上命軍機大臣傳諭李侍堯常青徐嗣曾曰王啟郎曾
　錦係鳯山滋事賊首與髙文麟等四犯無異既經拏
　獲著該督撫等押解來京聴候審辦其遊擊蔡攀龍
　督率兵民奮勇殺賊尚屬可嘉並著事竣後給咨送
　部引見此時各路官兵早已齊扺臺灣賊人望風膽
　落勢必紛紛逃竄各口岸廵防堵緝尤為最要李侍
　堯於二月初二日經過杭州計日内已可抵泉州常
　青交印後迅即前往臺灣遵節次所降諭㫖妥協督
　辦總期迅速蕆事
　　十一日(己/酉)常青奏言接准黄仕簡咨稱帶領官兵
　　於正月初四日到臺經將查辦情形於初五日具
　　奏等因查該提(臣/)所稱初五日具奏一摺並未到
　　泉似係被風阻滯而任承恩由鹿仔港登岸之後
　　迄令尚無進兵確信探聞現駐劄彰化此時南北
　　兩路自必聲息相通軍威益壯至查閩省先後派
　　調官兵共計一萬内兩提(臣/)管帶四千四百名總
　　兵郝壯猷管帶一千五百名普吉保續帶六百名
　　副將林天洛管帶一千名俱已陸續到臺又遊撃
　　延山帶領福寧等兵一千名亦經配渡前進惟副
　　將徐鼎士管帶督撫標兵一千五百名由閩安出
　　口屢被風阻㨿蚶江通判探報十五日到東湧放
　　洋又復因風飄散現止千總陳玉光兵船一隻於
　　十八日自滬尾港登岸其餘各船尚未抵淡但核
　　計到臺官兵已共八千數百名兵力不為不厚所
　　有廣東兵一千名即可令其轉囬其浙省派備兵
　　三千名亦應撤令歸伍以省縻費惟漳州一帶地
　　方𦂳要應將粤省撥赴潮州兵二千名暫行留駐
　　俟臺地𠞰匪事竣再令歸營(臣/)等與署陸路提(臣/)
　　藍元枚商酌意見相同現已分咨廣東浙江督撫
　　各(臣/)查照辦理又接據臺灣鎮於十二月十八二
　　十一二十七等日來禀内稱十二月十四日遊擊
　　楊起麟搜捕各莊獲賊康里等五名十五日遊擊
　　林光玉搜捕竹籠等莊獲賊楊元等八名十六日
　　守備楊彲把總李春魁等搜捕大洲等莊賊匪數
　　千圍攻該鎮督率弁兵飛往攻擊鎗砲打死賊匪
　　百餘人生擒康合等五人十八日守備楊彲等搜
　　捕溪塘各莊獲賊王齊等五名又獲奸細陳老二
　　林保保二名訊供係賊軍師陳天先差令探聴黄
　　仕簡己未到臺及鹽埕營盤有兵若干并以諸彰
　　二縣俱乗大雨攻破亦俟天雨再來刦營攻府等
　　語又接到同知楊廷理札㑹彰化義民張明義等
　　解到賊匪楊牛林活潑等供稱首犯林爽文在鹽
　　埕被砲打傷逃去醫治伊叔林清招匪復圖攻擊
　　隨將陳老二林保保正法十九日午後雷雨賊衆
　　果三靣擁至官兵力戰一夜至二十日辰刻臺灣
　　縣義民亦來助戰兵丁余海首先趕入賊陣放鎗
　　打死一賊各弁兵繼進殺賊百餘名生獲匪陳廷
　　等八名一併解交臺道究辦二十六日賊人又攻
　　鹽埕橋自辰至申鎗砲打死賊匪數百并打死騎
　　馬賊一名賊衆始退隊内兵丁陳成金徐富二名
　　畏葸退後即行梟首示衆餘兵奮勇追趕殺死賊
　　人數十名生獲賊匪林大興等三名就軍前正法
　　等情又將拏獲之匪犯簡鳩陸文朱開劉實即黄
　　實林天球林躭鍾祥等七名提訊鍾祥與逆首林
　　爽文素相熟識張文朱開劉實林天球并林躭之
　　子林萬均係林爽文王芬糾邀入㑹簡鳩原係畫
　　匠並非㑹内之人因與已獲賊目楊振國素識令
　　其畫旗隨同入夥賊匪等當逆首林爽文糾衆刦
　　營攻城之時鍾祥一犯持刀入城遇理畨同知長
　　庚撲捕遂加戕害張文殺死兵丁一人復在城縱
　　放監犯朱開傷害官兵一人劉實林天球二犯㨿
　　供並未傷人惟持木棍隨同附和林躭先充彰化
　　縣役年老黜退其子林萬原屬㑹匪該犯於攻城
　　時主使其子在内接應迫林爽文分攻諸羅淡水
　　派令各該犯在彰化踞守經署備陳邦光率同義
　　民往收彰城將該犯等先後擒獲其天地㑹名目
　　起自何時及入㑹人數多少反覆䆒詰不能指實
　　即將該犯分别凌遲斬决懸首梟示各犯家屬財
　　産分飭各縣照例查辦林躭之子林萬雖據供稱
　　已被義民殺死是否屬實仍飭確查又陳邦光拏
　　獲賊目楊振國等四犯應坐家屬俱在彰化已咨
　　㑹提(臣/)嚴行搜捕嗣後如有續獲要犯其家屬住
　　居原籍者統候𠞰匪事竣㑹同提(臣/)查拏究辦
　　同日黄仕簡奏言郡城為全臺根本週垣廣濶僅
　　係木栅環植本非峻險城隍(臣/)抵臺後加𦂳守禦
　　保固府城初六初九初十十二等日計擒獲賊匪
　　王鍛等二十三名及賊目陳拱福賊夥陳㨗等并
　　奪獲刀械等項審明正法梟示十二日金門南澳
　　銅山等標營官兵續到(臣/)隨遣海壇鎮總兵郝壯
　　猷率同副將丁朝雄㕘將那穆素里遊擊蔡攀龍
　　都司羅光照等帶領兵丁二千三百五十餘名前
　　往南路𠞰匪恢復鳯山又遣臺灣鎮總兵柴大紀
　　率同㕘將潘韜遊擊李隆楊起麟林光玉守備邱
　　能成等帶領兵丁二千二百三十餘名前往北路
　　進𠞰恢復諸羅彰化等處(臣/)帶本標官兵㑹同臺
　　灣道永福在南北路衝要處所堵禦擒捕往來策
　　應以壯聲援仍分遣弁兵往沿海口岸把守堵截
　　飭令在城文武官弁嚴守郡城務期迅殱逆賊恢
　　復各縣城池至府城民居稠宻去冬被賊廹擾未
　　免驚惶(臣/)到臺灣後復出示曉諭安民現在市肆
　　開張商賈貿易如常民情安堵又上年十二月内
　　逆賊林爽文等叠攻府城經臺灣道㕔縣各僱募
　　鄉勇數千守城臺府居民舖户亦募義民數千帮
　　助兵丁敵賊(臣/)到臺之後各加奨賞申明大義人
　　人感戴
皇上恩威愈形踴躍均奏入
上命軍機大臣傳諭李侍堯常青曰黄仕簡雖係病後
　但身為專閫大員既抵臺灣理應親身帶兵𠞰賊何
　得僅以派員前徃了事且彰化縣城久經守備陳邦
　光收復而該提督摺内何以尚稱令柴大紀前徃收
　復彰化等處任承恩由鹿仔港登岸係在北路即當
　知㑹黄仕簡分路夾攻辦理方中窽要乃迄今月餘
　尚無進兵確信㸔來伊二人竟各不相下心存觀望
　此即朕於事起時不欲令任承恩去之意今竟不出
　所料常青不可不迅渡臺灣督率辧理並著常青於
　到臺後即行秉公嚴查如該提督等實有觀望不前
　之處即當㨿實嚴㕘不可因業已調任意存廻䕶兩
　可完事再任承恩似此遲延不奏則該提督及副將
　徐士鼎前後奏守風待渡之説亦恐不足信並著常
　青一併㨿實查奏如該督稍有瞻徇將來經朕查出
　即首領亦不能保不可不慎也至該督雖已調任湖
　廣但此事究係伊在閩浙任内之事尤宜督同妥速
　辦竣方可將功補過即李侍堯以現在閩浙總督駐
　劄泉州凡臺灣𠞰捕等事亦應聴常青就近調度協
　同帮辦和衷共濟其各弁兵内如有因常青係别省
　總督呼應不靈致誤機宜者該督不妨竟按軍法從
　事使士卒咸知儆惕現在帶兵大員有總兵柴大紀
　郝壯猷普吉保三人足以分路𠞰捕著常青於抵臺
　後留心察㸔若黄仕簡實係病體未愈即留於彼處
　亦屬無益可令其回至厦門本任調養又常青審明
　賊夥正法摺内稱劉實林天球二犯㨿供並未傷人
　惟擕木棍隨同附合等語此等叛賊豈可復以尋常
　附和而論况該二犯業於審明後正法摺内又何必
　為聲説致蹈辦常案故套着該督嗣後於拏獲逆匪
　時其首要各犯仍遵前㫖派員解京其餘各犯審明
　後即一靣正法一靣具奏以淨根株
上又命軍機大臣傳諭黄仕簡任承恩曰前據常青奏
　鹿仔港署守備陳邦光帶領弁兵率同泉州粤省義
　民攻復彰化縣城擒獲賊目髙文麟等四犯又據徐
　嗣曽奏鳯山滋事不法之賊首王啟郎曾錦等已被
　拏獲賊人於十二月三十日來犯郡城鎮道親督義
　民與遊擊等分路𠞰殺賊匪無數各等語是彰化縣
　城久經陳邦光等收復其鳯山等處亦經柴大紀等
　派兵分路𠞰捕郡城已無事矣何以黄仕簡摺内僅
　稱派委總兵等分赴南北二路進𠞰恢復縣城竟似
　該處軍情全未知悉者㸔來黄仕簡竟思安坐郡城
　並不親赴各該處督率𠞰捕大屬非是提督為專閫
　大員領兵是其専責黄仕簡深受朕恩現帶兵𠞰賊
　雖係病後理宜奮勉出力乃於𠞰捕事宜奏報遲延
　全不得行軍要領該提督所司何事試思臺灣郡城
　經賊人屢次攻犯該鎮道等當大兵未𠞰之先尚能
　保䕶無虞焉有此刻又添提督所帶大兵轉須協同
　守禦之理豈黄仕簡竟欲以守䕶郡城為名遷延坐
　視耶黄仕簡著傳㫖嚴行申飭至任承恩由鹿仔港
　登岸即應將該處賊匪情形及辦理𠞰捕事宜先行
　具奏乃日久並未據有奏報現據常青摺内稱該提
　督尚無進兵確信探聞現在駐劄彰化等語任承恩
　係自請前赴臺灣𠞰賊既由鹿仔港一路進兵即應
　督同陳邦光等上𦂳追捕殺賊並知㑹黄仕簡分路
　㑹合夾攻何以駐守彰化漫無籌畫其心何居任承
　恩亦著傳諭嚴行申飭
　
　
　
　
　
　
　
　
　
　
　
　
　
　
欽定平定臺灣紀畧卷五
欽定四庫全書
欽定平定臺灣紀畧卷六
　　二月十三日(辛/亥)任承恩奏言統領官兵於十二月
　　十七日開行因風雨阻滯直至正月初四日放洋
　　於初六日全抵鹿仔港登岸後正分派小船撥度
　　兵械忽起風暴小船不能擺渡延至初十日始能
　　全行上岸安營連日審察地方形勢偵探賊匪情
　　形林爽文等仍分屯諸羅縣城及鉄線橋地方阻
　　截南北道路署鹿仔港守備陳邦光紏約鹿仔港
　　義民林凑等乗虚擒捉賊目收復鹿仔港彰化而
　　賊目陳泮吴領等仍復擁衆踞住彰屬東南山之
　　虎仔坑萬丹城一帶地方勾結内山生畨日擾四
　　處村庄又彰屬大里杙等處係林爽文等住居起
　　事之地其中匪夥時出滋擾(臣/)伏思鹿仔港為臺
　　北咽喉要口居民稠宻現今各處避難人民羣集
　　雜處奸匪亦遂混跡其間人心時覺驚惶又逼近
　　虎仔坑大里杙賊巢必須先行掃蕩俾要口得以
　　寧輯(臣/)即於十一日分派遊擊穆騰額守備潘國
　　材帶兵五百名由員林進剿中路南投各庄遊擊
　　海亮帶兵三百名并鄉勇熟畨人等進𠞰南路嵌
　　頂各庄守備常萬雄帶兵三百名并鄉勇等進剿
　　北路北投各庄以次㑹剿虎仔坑等處并派都司
　　馬元勲帶兵三百名駐劄大加冬防範濁水溪後
　　路兹遊擊穆騰額於十二日至許厝察上湳仔下
　　湳仔等庄賊匪聞風逃遁當將賊庄三處盡行焚
　　燬十三日帶兵登山行至半嶺遇賊即行佔住左
　　山梁用鎗横擊打死賊人甚多隨即飭令署守備
　　沈勇雲帶兵分往林厝仔施厝坪搜燬賊庄賊衆
　　蜂擁迎拒官兵用鎗砲進攻賊人四散逃竄計燒
　　燬賊庄六處殺賊首級八顆奪獲藤牌鎗炮等械
　　又遊擊海亮十三日進攻嵌頂賊匪數百人踞住
　　山梁用石打下即令藤牌前攩鎗炮伏後扒山仰
　　攻打死賊匪十餘名賊始退走官兵追趕上山將
　　及三條崙地方賊匪又復拒敵隨用鎗炮打斃賊
　　人甚衆餘賊奔竄經官兵民畨奮勇追殺割獻首級
　　耳辮奪獲鎗刀等械共燒燬内灣竹脚寮宫下仔
　　粗坑頭三條崙松柏坑竹仔坑七處賊庄又守備
　　常萬雄十三日進攻北投庄鎗炮打死十餘人賊
　　匪敗退進至月眉左賊匪又來抵拒當即督兵鎗
　　斃四人殺死二人奪獲鎗箭等械焚燬上茄老下
　　茄老月眉左北投林仔頭溪舟等處賊庄各等情
　　又連日據各庄義民兵役社畨人等擒獻賊偽號
　　將軍林里生並賊夥髙玉等十三名并呈繳賊渠
　　王芬首級一顆訊據林里生供稱林爽文封做掃
　　北大將軍曽經攻破竹塹城又夥賊髙玉等隨同
　　林爽文或攻彰化縣或攻諸羅縣俱各供認不諱
　　因林里生一犯現患病沉重當即凌遲處死其餘各
　　犯概行處斬又王芬首級訊之賊黨林里生等合
　　認屬實舖戸居民無不稱快(臣/)將該犯首級并林
　　里生首級一同梟示其呈繳擒獻之各庄貢生張
　　明義生員張植槐民人錢凌碧邱景厰蔡運世施
　　烜光大肚社熟畨通事烏肉典岸里社熟畨通事
　　潘明慈畨貢生潘士興兵丁方得章陳論林世忠
　　等均行分别奬賞又據運粮官黄嘉訓訪有彰化
　　縣兵房書辦劉志賢曽受林爽文偽封鹿仔港同
　　知公然到任鞭朴平民擅收鹽課需索船規即親
　　率跟役拏獲訊供不諱即日解送督(臣/)審辦更訪
　　得在港居民有乗機搶奪之徒未便姑容致滋騷
　　擾當飭叅將福蘭㤗拏獲楊禮等十一犯挑斷脚筋
　　以示懲創(臣/)仍嚴督將偹將虎仔港一帶賊庄尅
　　日剿平陳泮吴領二人務期拏獲再將官兵調赴
　　大里杙一帶搜𠞰林爽文賊巢浄盡後(臣/)即當親
　　統官兵南下㑹同水師提(臣/)黄仕簡商酌機宜同
　　心并力迅擒首逆盡殱匪黨又到港後據被害臺
　　灣府知府孫景燧家人丁夀呈繳臺灣府印信一
　　顆又被害彰化縣知縣俞峻家人毛榮呈繳彰化
　　縣印信一顆又鹿仔港被害巡檢馮啟宗之子馮
　　廷玉呈繳鹿仔港巡檢印信一顆并僉稱各故員
　　於未被害之前手将印信交付收藏并言我死是
　　該當印係官物未敢遺失你速帶去逃避等大兵
　　到日呈繳各等語隨將印信三顆騐明封固統俟
　　克復諸羅之後委員賫交臺灣道永福收貯仍即
　　飛咨督撫二(臣/)查辦
　　同日黄仕簡奏言臺灣五方雜處逆匪膽敢恣行
　　不法罪大惡極其間或被廹脅隨行者自必不少
　　是欲殱其渠魁必亟散其黨羽(臣/)先經飛檄示知
　　臺地民人現在帶領官兵進剿凡被賊匪廹脅隨
　　行者速須解散無致悉被刑誅嚴切曉示在案先
　　聞賊匪於正月初四五等日要來再攻郡城迨(臣/)
　　統領官兵到臺初四五等日逆賊不敢復來迫攻
　　緣郡城最關𦂳要(臣/)隨將到臺官兵先即一靣分
　　派四路堵截一靣相機發兵進剿日内陸路提(臣/)
　　任承恩亦即續帶官兵及金門南澳銅山等標營
　　兵丁到臺自可調度分發南北夹攻均奏入
上命軍機大臣傳諭常青曰本日據任承恩奏到派撥
　官兵於鹿仔港一帶焚燬賊庄擒殺匪夥一摺所辦
　雖畧有頭緒但殺賊甚少前經降㫖諭令任承恩俟
　常青到臺灣後即馳驛來京陛見但此時任承恩正
　在帶兵剿捕着常青於到日察看情形如果任承恩
　奮勉得力即令其在彼率領將弁追捕賊匪以期迅
　速蕆事若伊在彼不甚得力即據實具奏仍遵照前
　㫖飭令赴京陛見候朕靣訊一切現在該處領兵大
　員尚有總兵柴大紀郝壯猷普吉保三人足資帶兵
　𠞰捕也
上又命軍機大臣傳諭李侍堯常青曰任承恩派兵分
　路進𠞰共有千四百名又有鄉勇等帮同𠞰捕而所
　殺賊人首級割取耳記為數甚少前此署守備陳邦
　光以微末員弁尚能督率兵民多殺賊衆並擒要犯
　髙文麟等四名出力可嘉任承恩等轉不及該弁寧
　不知愧乎現在賊衆既分屯諸羅縣城及鉄線橋地
　方黄仕簡任承恩二人務宜親督弁兵南北夹攻以
　期一舉齊事勿再遲延至摺内所稱各庄生監義民
　人等擒獻賊目并呈繳逆渠王芬首級一顆此等擒
　獻賊目并呈繳逆渠如官兵未到之先本未從賊及
　見官兵到彼即擒賊來獻自應優加奬賞若先被賊
　逼脅觀望附從後見官兵勢盛懼而擒獻只可免其
　治罪不得令其倖功著常青於到臺灣後查明分别
　核辦至林爽文王芬係此案首犯今王芬雖已殱斃
　若林爽文復臨陣被戮或情急自戕轉使首逆倖逃
　憲典無以示懲著常青於到臺灣時務須設法將林
　爽文生擒解京方為妥善其呈出之王芬首級並著
　覆騐明確查明係何人所殺若此時不能詳加辨認
　設將來又有王芬其人尚復成何事體該督不可不
　慎也劉志賢身充書吏竟敢受賊偽職公然到任實
　屬罪大惡極凡應行緣坐者一概不可寛宥該督於
　訊供後一併派員妥速解京至拏獲乗機搶奪之楊
　禮等十一犯雖已挑斷脚筋但該犯等輒敢乗機搶
　奪騷擾良善即與賊匪無異僅以挑斷脚筋完結不
　足示儆並著常青查明搶奪屬實即將該犯正法示
　衆再據黄仕簡奏欲殱其渠魁必先散其黨羽等語
　所奏非是此等辦法或因起事之初兵少賊多為一
　時權宜之計則可今軍威壯盛自應趁此兵力蕩洗
　賊巢勿使轉留餘孽若黨羽既散將來如何按名究
　辦况大兵一撤賊夥散而復聚豈不更煩兵力此皆
　伊等平日將就完案之見此次林爽文等紏聚滋事
　即由從前姑息養癰所致今該犯等肆逆至此豈可
　不殱戮浄盡以絶根株且現據任承恩奏賊人勾結
　内山生畨日出滋擾可見賊人自知罪在必死負嵎
　煽聚非痛加剿洗勢必仍行肆擾現在兵力既盛亦
　不難將所結之生畨等一併𠞰辦上年戕害同知潘
　凱一案即係生畨滋事倘能趁此剪除將來内山等
　處俱成熟畨不更一勞永逸乎著傳諭常青即遵照
　節次所降諭㫖相機妥辦總以剿賊務盡勿留後患
　為要
　　同日海壇鎮總兵郝壯猷奏言承准督(臣/)常青照
　　㑹令挑派精壯兵丁四百名配足軍裝器械齊集
　　閩安前赴進𠞰隨即派兵起程於十二月十五日
　　到閩安適副將丁朝雄恭將那穆素里管帶督標
　　海壇閩安烽火兵丁共一千五百名陸續亦到(臣/)
　　即令分派船隻於十二月十九日由閩安開駕到
　　平海放洋縁連日風暴至五十二年正月初三夜
　　抵鹿耳門水師提(臣/)黄仕簡船隻亦到初四日一
　　同登岸進城即將到臺官兵分派各要隘處所嚴
　　加堵截一靣㑹商水師提督(臣/)黄仕簡相機帶兵
　　進剿奏入
上諭内閣曰據郝壯猷奏奉派帶兵起程到臺灣日期
　一摺所奏甚不明晰該總兵經總督派令前往進剿
　逆匪既已率領官兵於初四日登岸自應奮勉出力
　迅速剿捕並將賊匪現在情形詳悉聲敘方得窽要
　乃摺内並未敘明祇將起程及行抵臺灣日期敷衍
　陳奏於剿賊事宜全無頭緒郝壯猷著傳㫖嚴行申
　飭該總兵接奉此㫖務須奮勇殺賊毋得稍有疎懈
　致干咎戾
上又諭内閣曰臺灣賊匪林爽文紏衆滋事現據任承
　恩奏臺灣府知府孫景燧彰化縣知縣俞峻鹿仔港
　巡檢馮啟宗同時被害各將印信令家屬呈繳等語
　孫景燧等守禦城池猝被戕害殊堪憐憫俱著交部
　從優議䘏
　　十四日(壬/子)
上諭内閣曰此次臺灣逆匪林爽文等紏衆謀逆到處
　搶掠義民鄉勇人等隨同官兵奮勇殺賊守禦郡城
　甚屬可嘉業經降㫖令該督等查明優賞惟念逆匪
　滋事之初經過地方百姓田廬牲蓄被蹂􁞻刦掠及
　避賊遷徙流離者殊為可憫亦宜一體加恩普施
　惠澤所有臺灣府全屬五十二年應徴地丁錢糧悉
　行蠲免以副朕優加軫恤之至意並着該督撫接奉
　此㫖即日謄黄遍諭各處該部遵諭速行
　　(臣/)等謹按臺灣一嵗三熟比戸盈寧久享昇平之
　　福兹猝被林爽文肆虐各處村左受其蹂􁞻者不
　　少我
皇上於該處鄉勇義民已捐稅錫銜
恩施廣被復以賊匪所過地方被其刦掠及兵燹流離
　　者情殊可憫如傷在抱
巽命載申於臺灣府全屬五十二年錢糧悉行蠲免海
　　外編氓無一不在
皇仁㴠煦之中真與天同量矣
　　同日常青奏言二月初一日申刻准提(臣/)任承恩
　　咨稱統領各兵船於正月初十日全行上岸及派
　　撥官兵鄉勇熟畨分路進劉據遊擊穆騰額海亮
　　守備常萬雄等稟報於十二十三日進攻各庄鎗
　　砲打死賊人甚多各有奪獲軍械並焚燬各處賊
　　庄俟搜剿賊巢餘匪後即統兵南下與水師提督㑹
　　商剿捕等因查該提(臣/)自抵鹿仔港即已分兵剿
　　捕焚燬賊巢使匪徒無頓身之地現在南北兩路
　　可互壯聲援併力搜洗且首逆林爽文前據臺灣
　　鎮禀報訪聞被砲打傷早隂裭其魄而王芬係助
　　惡大憝又經義民人等割獻首級其餘逆夥定可
　　不日殱除再(臣/)前委署理臺灣府㕔及各縣員缺
　　因印信尚無下落飭將府經縣丞等印信關防暫
　　行給用今據孫景燧家人呈繳臺灣府印信一顆
　　俞峻家人呈繳彰化縣印信一顆又鹿仔港巡檢
　　馮啟宗之子呈繳鹿仔港巡檢印信一顆俱經騐
　　明封固賫交臺灣道牧貯隨飭知該道分給各署
　　員偹用將借給内地印信關防繳回仍查追理畨
　　諸羅鳯山各㕔縣被失關防印信及武職關防務
　　獲奏入
上命軍機大臣傳諭李侍堯常青黄仕簡任承恩曰本
　日常青奏接據陸路提督咨報剿賊情形一摺皆係
　任承恩業經奏聞之事何用六百里加𦂳徒勞驛站
　林爽文係此案首犯必須生擒解京盡法懲治方足
　以伸國法而快人心據該鎮訪聞林爽文被砲打傷
　之語畢竟有何確據大里杙等處即係賊人巢穴
　林爽文又逃往何處若因林爽文有被砲打傷之語
　將弁等不能將首犯生擒或又揑報因傷身死希圖
　將就完結致首逆重犯倖逃顯戮設將來又有林爽
　文復出非獨黄仕簡任承恩罪無可寛即常青亦恐
　不能當其重戾至王芬一犯據義民等將首級呈繳
　亦恐不足深信昨有㫖着常青等確查覆奏若此時
　未經騐明確據將來他處又有王芬其人一經發覺
　惟常青等是問
　　同日孫士毅奏言上年十二月接准閩省咨文挑
　　偹戰兵以資策應(臣/)才庸識淺不知輕重緩急惑
　　於漳潮接壤民情疑恐親赴彈壓兹自知錯謬不
　　禁慚悚交集現在已於正月二十一日起先將督
　　標官兵陸續撤回歸伍其先赴閩省之水師一千
　　名昨接閩浙督(臣/)知㑹現在暫駐漳州用資彈壓
　　其駐劄黄岡等處水陸兵丁現與署提(臣/)彭承堯
　　商酌再俟得閩省𠞰賊確信亦即分起撤回惟粤
　　省惠潮民人入天地㑹者諒復不少此種匪㑹非
　　别項邪教止圖誆騙錢財者可比必須徹底查辦
　　浄絶根株臬司姚棻現已行調來潮専司督緝署
　　提(臣/)彭承堯仍暫駐潮州督率料理(臣/)即於正月
　　二十六日起程回省奏入
上命軍機大臣傳諭孫士毅曰前因孫士毅接准閩省
　咨文立即調發弁兵親赴潮州不過見其遇事急公
　而不權事理之輕重緩急且恐粤東内地民人心懐
　疑惑是以降㫖飭諭現在黄仕簡任承恩齊抵臺灣
　分路進攻賊匪四散逃竄各庄生監義民擒獻賊目
　賊夥並割取賊渠王芬首級呈繳大兵㑹剿餘黨自
　可即日蕩平此時大局已定孫士毅又當親往稽查
　彈壓况惠潮民人入天地匪㑹者不少其從外竄逃
　入境及内地勾引入㑹之人均應逐一搜捕不留餘
　孽若孫士毅徃來督緝豈不較總兵彭承堯及道府
　等更為有益乃該督率行囘省全不知事體緩急因
　時制宜何以拘泥錯謬若此着傳㫖申飭該督接奉
　此㫖即仍前徃潮州一帶督率辦理
　　十六日(甲/寅)
上命軍機大臣傳諭李侍堯曰前據常青奏黄仕簡等
　帶兵登舟開駕以後屢被風信阻回朕當即於次日
　清晨齋心黙禱叩
天䖍告以祈
　神佑嗣據該提督等節次奏報風水順利所帶官兵船
　　隻於二月初三初六等日先後俱抵臺灣尅期進剿
　　可見誠敬感孚聿昭
　靈應朕欣慰之餘益生寅凛着李侍堯即親詣
　天后宫䖍申報謝以荅
　神庥
　
　
　
　
　
　
　
　
　欽定平定臺灣紀畧卷六
欽定四庫全書
欽定平定臺灣紀畧卷七
　　二月十七日(乙/邜)任承恩奏言拏獲奸細僧人西葉心向
　　新法三名訊供林爽文因攻府城不開聞得鹿港
　　又有兵到恐大里杙一帯失去隨領夥衆由諸羅
　　十六門繞回内山於十三日到大里杙就差我等
　　前來探聼信息并約㑹陳泮等招集黨夥分抗官
　　兵不料就彼盤獲當将該犯等正法一靣差人探
　　知林爽文潜回屬實因𣲖逰撃海亮穆騰額署都
　　司張奉廷領兵八百名至馬鳴山一路防禦大里
　　杙賊匪又𣲖都司馬元勲守備常萬雄帯兵七百
　　名留住埔心庄防範虎仔坑一路餘兵七百名留
　　為防守鹿港海口及四路設卡應用隨據哨報賊
　　匪擾及頭卡鎗傷防卡外委兵丁數人當飭該逰
　　擊等速往堵禦據禀二十二日率兵至柴坑仔遇
　　賊施放鎗砲将賊打退追至田中央賊衆齊出抗
　　敵官兵用鎗砲打倒手執紅黒大旗二賊割獲首
　　級一顆殺賊數十名燒燬賊庄餘賊退走大肚溪
　　東岸因路徑窄狹天色将晚隨将官兵撤回行至
　　䓶仔尾有賊匪從竹圍裏突出衝散把路鄉勇乗
　　勢擁前千總葉榮吳聨貴奮勇抵禦被賊鎗傷陣
　　亡逰擊等見賊勢逼近鎗砲難施即督籐牌兵丁
　　奮力格殺賊衆潰散奪獲賊人大小銃鳥鎗等項
　　至陣亡帯傷兵丁及損失軍械另容查實具報等
　　情查賊匪雖連被官兵殺退但首惡未擒潜歸巢
　　穴暗通匪黨恐致蔓延必湏合兵撲滅鹿港為内
　　渡要口各處難民紛紛屯聚尤湏多兵防守已咨
　　報督(臣/)移咨水師提(臣/)㑹籌辦理
　　同日黄仕簡奏言附郡沿山各處有賊匪蜂擁甚
　　多隨命官兵先赴四路捜追堵禦保固府城縁匪
　　黨聚散靡常聞風各竄(臣/)隨復遣兩路官兵進剿
　　北路遊擊楊起麟等十八日由鐵線橋行至下加
　　冬地方見有賊匪百餘人隨即奮力追殺生擒賊
　　匪鄭發等六名并奪獲刀械等項審明正法又拏
　　獲賊夥王鑑等六名南路總兵郝壮猷於十九日
　　過大湖一帶地方有賊匪數千人前來禦敵隨督
　　率弁兵施放鎗砲自巳刻至申刻打死賊匪三百
　　餘人官兵奮勇追趕生擒賊夥二十五人訊明正
　　法昏暮劄營賊匪復來撲營被官兵鎗砲打死百
　　餘人賊夥退遁又據北路總兵柴大紀咨報正月
　　二十一日在外山部竹地方鎗砲打死賊匪甚多
　　生擒偽䕶駕大將軍廖東一名賊徒陳模黄啟吳
　　章等二十一名二十二日巳時抵田洋生獲賊匪
　　林老併畨婦留娘等共八十二名拏獲偽軍師侯
　　辰一名併奪獲鎗砲火藥鉛子馬匹刀械等項守
　　備邱能成攻開城門賊匪由北門而逸隨将城内
　　賊匪搜拏净盡該總兵親往街市安民俟捜捕近
　　庄事畢即統兵前往彰屬勦洗大里杙又郝壮猷
　　咨報正月二十一日探得賊匪約有三四千人窩
　　聚在西園庄地方隨派令逰擊蔡攀龍𠫭將瑚圖
　　里副將丁朝雄等分三路夾攻用連環鎗打死賊
　　匪三百餘人賊即奔逃搶獲鎗砲器械旗单等項
　　隨将賊巢草寮數百間焚燬查南路鳳山一帯山
　　徑錯雜該總兵帯領官兵由中路之大湖進剿而
　　東路之大岡山小岡山尤為賊匪屯聚之藪必湏
　　添兵前進方為得力二十三日督(臣/)調委汀州鎮
　　總兵普吉保同興化協副將格綳額復帯水師提
　　標兵丁六百名到臺(臣/)即於二十四日遣發將弁
　　帶領前赴大小岡山聼總兵郝壮猷調度務將南
　　路賊匪迅行剿除併將首匪各要犯嚴速擒觧不
　　使一名漏網(臣/)現在南北之要衝隨時應援
　　同日常青奏言准陸路提臣任承恩咨報拏獲奸
　　細僧人西葉等三名訊知林爽文已潜回大里杙
　　庄隨派令遊擊海亮等設卡防守及二十二日該
　　遊擊等堵禦殺賊并首惡未擒恐致蔓延必湏添
　　兵進剿伏思賊人退守巢穴匪類自必衆多若非
　　合兵剿洗計出萬全則賊衆兵单不能得力(臣/)正
　　在揆度機宜飛咨妥辦旋准水師提(臣/)黄仕簡來
　　咨總兵柴大紀進剿北路擒獲賊夥收復諸羅縣
　　城總兵郝壮猷進兵南路屢得勝仗現至大湖進
　　剿尚湏添兵前進查該提(臣/)黄仕簡派撥官兵分
　　路收剿未及旬日之間既已收復諸羅即可直達
　　彰化與陸路提(臣/)聲勢相援而南路之鳯山又經
　　總兵郝壮猷将賊匪攻㪚恢復已在指日至内地
　　派出官兵惟徐鼎士所帶之千五百名屢因風阻
　　現在據報陸續前赴淡水其續調之延津福寧等
　　營官兵二千名此時俱可先後抵臺兵力已厚定
　　可迅速蕆功再粤省撥赴潮州兵二千名(臣/)因漳
　　州一帶地方𦂳要暫請留駐今臺地已報有㨗音
　　内境均極寧謐潮州之兵似可毋庸再行留駐已
　　咨㑹兩廣督(臣/)一併飭令歸伍均奏入
上命軍機大臣傳諭常青黄仕簡任承恩曰任承恩既
　探知賊首林爽文潜回巢穴自應多帶弁兵親往擒
　捕乃分派逰擊都司等零星堵禦殺賊甚少而千總
　葉榮等轉被賊鎗傷陣亡更屬不成事體從來行軍
　制勝合則勢強分則勢弱况閩人性本剽輕若令零
　星打仗輕於嘗試轉恐挫失氣餒朕屢降諭㫖甚明
　任承恩豈不之知而乃輕分兵力以致損失威重乎
　前此署都司易連署守偹陳邦光以微末員弁尚能
　督率兵民鄉勇等多殺賊衆收復鹿港彰化竹塹等
　處任承恩到彼後惟就已得之處駐劄觀望僅以派
　員堵禦了事是誠何心任承恩著嚴行申飭至黄仕
　簡前以所奏南北二路殺獲賊匪情形亦係接據總
　兵柴大紀郝壮猷咨報並未躬率士卒迅速追剿黄
　仕簡所辦何事大非向日嘉予期望之意亦著嚴行
　申飭伊二人俱不免遲延觀望而任承恩為尤甚恐
　於剿捕不能得力常青速渡臺灣遵照節次所降諭
　㫖實力督拿以期一舉蕆事朕於軍務從來賞罰嚴
　明其奮勇出力者必優加甄録而畏葸退縮者亦必
　重治示懲黄仕簡任承恩等寧未聞知豈可自蹈重
　愆以致百身莫贖乎並著常青詳悉諭知該提督等俾
　各知儆惕以期帶罪圖功奮勉集事
上又命軍機大臣傳諭李侍堯常青曰賊匪廖東侯辰
　俱受林爽文偽封名號看來賊首林爽文肆逆不法
　或竟有自稱為王及僣立年號之事林爽文胆敢糾
　衆戕官佔奪縣城已屬罪大惡極若果有此等偽僣
　名號該督即應據實奏聞正可明正其罪無所用其
　諱飾也所有現獲之廖東侯辰二犯著即派委妥員
　觧京審辦守備邱能成奮勇當先攻開諸羅城門並
　將城内餘匪殱盡甚屬可嘉著該督於事竣後送部
　引見此次柴大紀於官兵未到之先能督率兵民極
　力守禦郡城現在帯兵赴北路捜剿又能多殱賊衆
　收復縣城并生獲要犯甚屬出力著常青抵臺灣後
　先行嘉奨惟是臺灣係該鎮専管地方今有此賊匪
　聚衆不法之事該鎮本有應得之咎若能及此時勇
　往剿捕豈止可以將功抵過朕必將伊從優議敘至
　任承恩正值年富力強且自請前往剿賊乃亦逡巡
　觀望並著常青到彼察訪實在情形如任承恩尚知
　出力或有需該提督在彼協剿之處即令任承恩暫
　留臺灣隨同捜捕俟事竣後再核其功過據實具奏
　倘於剿捕不能得力即遵照前㫖一靣令其來京陛
　見一靣據實㕘奏常青固不必因有此㫖過事吹求
　亦不可稍存瞻徇迴䕶致令倖免其功過大概朕已
　知悉常青亦不能欺朕為好人也
　　同日徐嗣曽奏言(臣/)前因官兵阻風未渡輙親赴
　　閩安查催實屬知識短淺不權事理輕重現在兩
　　提(臣/)分投捜剿賊匪自必立就殱滅此時沿海各
　　口岸尤宜喫𦂳防範實(臣/)分内應辦最要之事節
　　經諄飭嚴緝本日據署漳浦縣羅澤坤盤獲匪犯
　　陳傍即陳榜供認在臺從逆因病潜回現觧赴督
　　(臣/)究辦查該縣前曽獲犯陳樵經督(臣/)審明正法
　　今又拏獲陳榜一名可見賊匪竄回自必不少現
　　復嚴飭文武員弁加意堵截查拏不致稍有疎忽
　　自干重咎至(臣/)前准督臣札㑹審辦逆匪髙文麟
　　等犯究出起㑹根由係平和人嚴烟即荘烟過臺
　　興起囑(臣/)一體留心宻查嚴烟籍𨽻漳州恐其已
　　回原籍當即宻飭查拏尚未報獲現又嚴飭宻速
　　訪緝仍令不動聲色妥協辦理再現據漳浦縣訪
　　獲天地匪㑹黄斷等十二犯雖據訊稱係糾約資
　　助𦵏費並無為匪不法情事但有無不實不盡現
　　已提省嚴行究辦兹又接准兩廣督(臣/)咨㑹拏獲
　　匪犯許阿協等究出該犯等先後到漳經平和縣人
　　頼阿邉龍溪縣人梁阿步等糾其入㑹(臣/)已宻札
　　汀漳道朱芫㑹留心訪緝鎮静妥辦毋使兎脱奏
　　入
上命軍機大臣傳諭徐嗣曽曰前因臺灣賊匪滋事之
　初督臣既經前往泉州駐劄該撫自當在省静鎮弹
　壓乃徐嗣曽有前往閩安之奏是以降㫖申飭今臺
　灣賊匪業經兩提臣㑹兵搜剿縣城早經收復賊匪
　紛紛潰散大局已定偷越内地餘匪正復不少則此
　時情形又與前日不同嚴拏逸匪最為𦂳要該撫又應
　往來沿海各口岸親自督率擒拏不使一名漏網方
　合機要况省城距厦門一帯不遠就近往來仍可回
　省辦理一切兩不致悮乃徐嗣曽拘泥前㫖将捜捕
　餘匪等事僅委之文武員弁該撫轉安坐省城何總
　不知事體輕重緩急若此徐嗣曽著再傳㫖申飭該
　撫接奉此㫖即速赴海口一帯親自往來查察務将
　偷越餘匪嚴宻截拏勿稍留餘孽
　　(臣/)等謹按事有輕重緩急貴於變通隨時林爽文
　　起事之初内地民人自必聞風疑懼我
皇上於撫(臣/)徐嗣曽前往閩安之奏深責其非盖以過
　　涉張皇恐致民情惶惑也及兩提督渡臺賊匪紛
　　紛逃散此信播聞即愚民皆知賊夥之易除不復
　　更有他慮得撫(臣/)親往海口督拏逸匪自必更為
　　得力
聖天子揆幾度務隨時變通
特授機宜不設成心惟期其是益見
聖謨廣運悉協時中也
　　十八日(丙/辰)藍元枚奏言二月初五日督(臣/)常青等
　　咨稱逆匪林爽文等南北蔓延派撥官兵分路剿
　　捕經柴大紀獲賊黄余等四名審明正法楊起麟在
　　下加冬地方生擒賊匪鄭發等六名獲賊夥王鑑
　　等六名又郝壮猷在大湖一帶地方殺賊匪四百
　　餘人生擒二十五人訊明正法理合奏明
　　同日徐嗣曽奏言黄仕簡拏獲偽将軍廖東等收
　　復諸羅林爽文現已潜回大里杙荘柴大紀收復
　　諸羅之後即可前赴彰化一帶與提(臣/)任承恩并
　　力夾攻而南路鳳山一帶現又經提(臣/)黄仕簡添
　　派總兵普吉保帶兵馳赴大小崗山聽總兵郝壮
　　猷調度不日亦可得有收復信息(臣/)嚴飭沿海地
　　方實力堵拿不使一名竄逸漏網均奏入
上命軍機大臣傳諭李侍堯常青徐嗣曽曰本日藍元
　枚徐嗣曽奏到各摺皆係常青黄仕簡等業經奏到
　之事乃各用六百里馳奏徒勞驛站甚屬無謂嗣後
　該提督等拏獲逸犯等事應行奏聞者仍令専摺具
　奏外若不過接准臺灣提鎮咨報捜勦情形業經督
　臣提臣馳奏者均毋庸重複聲叙由驛奏報以省煩
　擾至常青此時自己親渡臺灣督率鎮将等實力捜
　剿但常青已經調任湖廣總督今以欽差前往督辦
　一切題陞調補若専俟本省總督李侍堯辦理則所
　統将弁等見常青不能専主或心中以為即奮勉出
　力亦不能即邀㧞擢未免稍生懈怠著傳諭常青現
　在臺灣将弁被賊戕害多有懸缺未補者常青到彼
　即應於剿賊弁兵内核其實在出力者官則酌予陞
　擢兵則㧞補千把一靣具奏一靣知㑹李侍堯俾常
　青得有事權以便䇿勵將卒呼應較靈可期迅速集
　事
　　(臣/)等謹按將帥之整肅戎行因事權之専一也督
　　臣常青以湖廣總督督師臺灣使一切題陞調補
　　必咨明本省督(臣/)辦理將弁等見其不能専主必
　　致心生懈怠
皇上曲體人情明無不矚
特降諭㫖令常青於軍營懸缺皆得酌量陞補不使少
　　有掣肘真鼓勵人才之要道也
　　十九日(丁/巳)
上諭内閣曰福建臺灣逆匪林爽文等聚衆滋事一案
　節經該提鎮等奏報剿捕情形摺内據稱賊匪蜂擁
　團聚各有萬餘及數千不等竟似現在賊衆已不下
　數萬而所奏每次打仗殺賊之數或稱數百或稱無
　數又似被殺之賊已不下數千賊人倉猝起事其糾
　約黨羽及沿途被脅入夥者何能即至數萬之多此
　必緑營将弁畏懼無能揑詞多報既可掩其恇怯又
　可藉以冒功不知被殺之賊俱有首級耳記屍身可
　騐而黨羽之多寡將來生擒林爽文等亦無難跟究
　確數著常青于剿捕事竣後務將所報賊數與所殺
　所拏賊數詳細核查據寔具奏毋任朦混至林爽文
　等攻犯城池戕害官民罪大惡極不特首要各犯罪
　應寸磔即入其黨夥者均屬法無可貸但現在賊衆
　雖未必如該提鎮等所報之多而林爽文等到處煽
　惑糾結為日稍久看此情形人數亦當有萬餘其中
　被賊逼脅附從者想亦不少若概予駢誅朕心有所
　不忍著常青于官兵勦捕時臨陣痛加殱戮不計外
　其續行搜獲暨賊黨畏懼縳獻乞降之犯著該督逐
　加審明此内如受賊偽職及曽戕害抗拒官兵者仍
　　當即行正法其止于被脅隨行並未與官兵打仗者
　　尚可免其一死量予逺徙該督其恪遵妥辦以副朕
　　仰體
上天好生之徳法外施仁至意
　　　(臣/)等謹按臺匪滋事焚掠村庄到處脅從遂至蜂
　　　屯蟻聚論以叛逆之條皆屬法所難宥者我
　皇上不忍概予騈誅
　特命于搜獲乞降之犯分别其未受偽職及未與官兵
　　　打仗者免死發遣
　皇仁浩蕩於萬無可貸之中尚求其一綫可生之路容
　　　保無疆非所謂與
天合徳者歟
　上又命軍機大臣傳諭常青李侍堯曰現在臺灣勦捕
　　官兵節據常青奏報先後調派共計一萬二千餘名
　　軍威已極壯盛任承恩等並不親臨行陣僅派委將
　　弁零星打仗致首惡潜匿稽誅轉以賊勢蔓延必湏
　添兵進剿為辭可見任承恩懦怯無能不過藉此以
　掩飾其遷延觀望之咎昨已降㫖嚴行申飭著再傳
　諭常青于到臺灣時遵照前㫖留心查察據實嚴𠫭
　無得稍有瞻徇計此時兵力已足更無庸再議添兵
　至現在大兵四路㑹勦賊人勢在危急其有擒獲賊
　目割取首級呈獻及臨陣乞降者已諭令常青分别
　查辦果係被賊脅從尚可寛以一綫分别發遣新疆
　等處給厄魯特兵丁為奴但此時賊黨尚多此等匪
　徒目前冀緩誅戮恐有挾詐偽降情事尤應嚴宻防
　範並著常青察看確情慎重辦理毋得稍有疎忽所
　謂受降如受敵不可不知也
上又諭内閣曰臺灣賊匪林爽文滋事一案署都司事
　守備易連守備邱能成署守備事千總陳邦光于克
　復諸羅生擒要犯及保䕶鹿港新庄等處俱能率領
　兵民奮勇出力甚屬可嘉所有現出臺灣鎮標中營
　遊擊耿世文員缺即著易連補授左營遊擊李中揚
　員缺即著邱能成補授北路協都司王宗武員缺即
　著陳邦光補授伊等率衆争先收復擒拏是以逾格
　超擢用示優奨其臺灣北路協副將赫生額及諸羅
　守備郝輝龍員缺仍著常青于帯兵各員内擇其功
　績最著者酌量奏請陞補以昭奬勸
　
　
　
　
　
　
　
　
　
　
欽定平定臺灣紀畧卷七
欽定四庫全書
欽定平定臺灣紀畧卷八
　　二月二十一日(己/未)黄仕簡奏言逆首林爽文住居
　　彰屬大里杙地方其紏匪不法多係烏合之衆但
　　此等海外跳梁必足兵力長驅迅掃乃可以破賊
　　膽而壮軍威若輕兵躁進不特未合機宜而小醜
　　且轉滋抗拒臣初到臺郡因内地官兵尚未到齊
　　隨將現到兵丁派撥四郊要路添防加𦂳堵截保
　　固府城晝夜嚴督擒捕賊匪嗣官兵續到隨同日
　　分遣前赴南北二路并力進𠞰二十四日據赴北
　　路總兵柴大紀報到克復諸羅縣城池(臣/)業經恭
　　報在案現在惟有相機調度務期速殱醜類并嚴
　　擒首逆各要犯解究重治以靖海疆
　　同日任承恩奏言林爽文本係彰屬窩匪肆行不
　　法現在回踞大里杙一帶窠巢暗通虎仔坑賊目
　　陳泮吴領等時出滋擾焚掠泉粤村庄(臣/)連日分
　　派官兵督同鄉勇四路巡防截殺一面謹守内地
　　各海口密諭畨社總通事潘明聴等通知内山生
　　畨頭目懸立重賞令其一體截拿預防遁匿兹聞
　　水師提(臣/)黄仕簡督令臺灣鎮(臣/)柴大紀克復諸
　　羅縣城惟斗六門一帶尚為賊踞俟道路通逹南
　　北官兵會合(臣/)協力進攻無難撲滅至(臣/)至愚極
　　昧㒺識事體輕重惟有恪遵
聖訓鎮定持重斷不敢稍涉張皇再本月二十七日接
　　據都司馬元勲禀報帶領官兵七百名率同鄉勇
　　前駐埔心庄堵禦賊匪二十六日辰刻賊衆千餘
　　人由三路下山滋擾都司隨督同官兵分路迎敵
　　鎗跑并施打倒執旗賊目傷斃賊黨甚多餘賊逃
　　散等情(臣/)當委親隨妥弁前往確查屬實均奏入
上命軍機大臣傳諭黄仕簡任承恩曰前因黄仕簡任
　承恩奏報各摺僅派委將弁等零星打仗並未親臨
　行陣業屢經䧏㫖嚴行申飭然尚以黄仕簡或因年
　老多病猶存憐憫之念今據伊所奏摺内於現在軍
　務情形置若㒺聞是黄仕簡竟與任承恩互相觀望
　遷延時日黄仕簡不宜如此朕亦不能因其老病曲
　為憐宥矣至任承恩摺内有鎮定持重之語伊現在
　如此退縮不前竟屬怯懦無能豈可藉詞持重乎伊
　二人於𠞰捕賊匪種種遲延難辭貽悮之咎又任承
　恩知斗六門一帶有賊踞守即應督同將弁等親往
　追捕將賊衆痛加殱戮俾與黄仕簡一路聲息相通
　庶賊人聞風落胆首犯得以尅日就擒今伊等如此
　遷延觀望幸賊人亦如伊等畏葸無能不致更肆鴟
　張倘賊衆偵知官兵鬆懈復轉相紏聚逞其狡猾致
　大軍稍失威重尚復成何事體耶又任承恩奏稱接
　據都司馬元勲稟報埔心庄打仗殺斃賊目餘黨逃
　散當委親隨妥弁前往確查之處尤屬不成事體任
　承恩如果親往該處督𠞰於該都司禀報虗實何用
　更委員弁前往確查豈任承恩竟思安坐彰化觀望
　不前乎黄仕簡任承恩著再傳㫖嚴行申飭并著該
　提督等親帶弁兵㑹同𠞰捕勿再仍前延緩致千重
　戾
上又命軍機大臣傳諭常青李侍堯曰本日黄仕簡任
　承恩六百里報到竟係覆奏諭㫖並未帶兵進𠞰且
　摺内有鎮重持定之語已䧏㫖將伊二人嚴行申飭
　矣黄仕簡之摺係正月二十七日拜發距伊二十四
　日拜發之摺又有三日此三日應與賊打仗何摺内
　竟無一字提及若云府城𦂳要從前柴大紀與永福
　二人尚能保䕶無虞豈此時須添黄仕簡在彼防守
　之理前因黄仕簡年老患病朕尚為之原諒今玩悮
　至此不惟不覺可原轉覺可惡矣至斗六門為南北
　咽喉之地任承恩即應帶兵前往奮勇𠞰殺以通要
　道乃任承恩尚駐劄彰化而黄仕簡又駐劄郡城一
　南一北互相觀望以致道路不通此明係彼此退縮
　畏怯安得藉詞持重乎從来用兵之道貴乎神速官
　兵一到即訂期夾攻使賊無暇扺拒渠魁既得其黨
　夥自易殱擒幸而賊匪不過么䯢草㓂亦如黄仕簡
　等之怯懦無能若使稍知謀畧乗隙䲭張一路之兵
　稍有失利其餘兵弁雖多自必因而氣餒撲滅為難
　尚復成何事體看來此事斷非黄仕簡任承恩二人
　所能辦理常青務即速赴臺灣遵照節次諭㫖相機
　妥辦必須堅持定見親督官兵調度指揮務使壁壘
　一新以期一舉集事至黄仕簡任承恩彼此推諉一
　味因循其貽悮之咎已無可辭豈可復行寛貸常青
　於抵臺灣後嚴切查明如該提督實有逗遛觀望情
　事即一靣據實嚴㕘一靣傳㫖將伊二人解任令回
　内地交李侍堯請㫖辦理所有水師提督印務交與
　柴大紀暫署陸路提督印務交與郝牡猷暫署候朕
　另䧏諭㫖朕於軍務紀律嚴明信賞必罰其有能著
　績成功者必格外加恩如阿桂在金川奏凱賞給寳
　石帽頂四團龍補服以昭寵異其老師糜餉臨陣失
　機者亦無不寘之重典厯厯可數豈黄仕簡任承恩
　尚未之知即常青雖擢用總督辦事未久然厯任中
　外多年自當知朕用人之道既經朕特交查辦亦不
　能為之瞻徇也
　　同日孫士毅奏言閩省拏獲臺匪楊咏等供出天
　　地會根源起於廣東和尚洪二房及朱姓人前經
　　閩浙總督(臣/)常青咨會(臣/)即一靣飭拏一靣行調
　　臬司姚棻督緝查辦在案嗣將許阿協等四犯訊
　　供上年七月十月内有漳州人賴阿恩梁阿步勾
　　引入會且據供歌訣内有木立斗世字様匪會係
　　起於乾隆三十二年及詢以洪朱二犯不能據實
　　指出(臣/)現查後溪地名粤東饒平潮陽揭陽等處
　　皆有凡屬後溪地方(臣/)已密飭各該州縣並選派
　　得力員弁逐處跟查洪朱二犯下落均稱洪姓土
　　著之人粤東亦到處皆有而身為和尚及稱為洪
　　二房者各處後溪地方並無其人(臣/)以閩省来咨
　　後溪之名雖係籠統而鳯花亭三字自屬確鑿現
　　復嚴飭各屬將鳯花亭住址密速跴訪期於必得
　　以便徹底究辦再許阿協賴阿恩林阿俊凃阿畨
　　四犯節次訊供凃阿畨一犯堅供並未入㑹尚須
　　詳加研鞫此外許阿協等三犯俱係供認入㑹並
　　能口誦歌詞毫無疑義本應即日委員解京歸案
　　審辦現因嚴查天地㑹夥犯恐該犯等黨羽尚多
　　所供不實不盡且現在惠来海口又盤獲閩省漳
　　州人陳孟琴等七名或與該犯等同屬一氣將来
　　尚有應行質對之處是以暫緩解京奏入報
聞
　　二十二日(庚/申)
上命軍機大臣傳諭常青曰總兵柴大紀督率官兵義
　勇保䕶郡城最為出力可嘉郝壮猷在南路一帶督
　兵攻剿殺賊多人亦屬認真奮勉自應酌量加恩以
　示奬勵著常青查明該鎮等如未經賞過花翎即傳
　㫖加恩賞戴令其益加奮勵各帶官兵分投剿捕以
　期迅速蕆事至黄仕簡任承恩並不親臨行陣貽悮
　事機已䧏㫖令常青查明即行叅奏解任將水師陸
　路提督印務交與柴大紀郝壮猷暫署常青務須飛
　渡臺灣遵照節次所䧏諭㫖督率柴大紀等分帶官
　兵相機妥辦黄仕簡任承恩並著先即摘去花翎
　　二十五日(癸/亥)黄仕簡奏言節次所奉
上諭又奉到
恩賞隨即叩頭祇受(臣/)自病後風症時愈時發現雖心
　　神不足氣力不能如常惟當勉竭駑駘督率官兵
　　奮勇剿滅賊匪以期尅日綏靖海疆奏入
上命軍機大臣傳諭常青李侍堯曰連日盻望臺灣捷
　報甚為懸切本日黄仕簡有六百里報到朕以為必
　係奏報剿賊情形及加披閲係接到恩賞及覆奏諭
　㫖於剿捕賊匪之處竟無一字提及而任承恩連日
　亦無奏報是黄仕簡任承恩互相觀望皆屬一籌莫
　展朕前因黄仕簡年老患病一聞賊匪滋事即帶兵
　親赴臺灣屢䧏温㫖奬諭並令加意調挕勿過勞􁀙
　並賞給荷包等物以朕高年如此體恤周至黄仕簡
　宜何如感激圖報以慰朕懸切亦應將受恩深重雖
　年老病後仍當身先士卒剿滅賊匪以圖報効之處
　懇切聲叙即非出於中誠亦當敷衍謝恩乃竟於此
　等處所全無一言叙及豈朕眷念老臣而黄仕簡竟
　不知仰體高年之主宵盰焦勞之意乎著常青到彼
　即將此㫖詰問黄仕簡嚴行申飭况總兵普吉保一
　到臺灣即率領弁兵親往諸羅一帶㑹同柴大紀相
　機進剿普吉保身係滿洲遇事頗能奮勉黄仕簡在
　御前行走非外省提督不曉事者可比乃安然坐視
　並普吉保之不若乎且臺灣原設兵丁不為不多乃
　黄仕簡等屢次派兵進剿止令郝壮猷徐鼎士等帶
　往之兵分投剿捕而於臺灣本地官兵並未將作何
　派撥之處奏及現在普吉保已帶延建及水師兵一
　千六百名前赴諸羅黄仕簡即應督同親往何以僅委
　之該鎮黄仕簡竟若置身事外者豈竟因病氣餒觀
　望不前乎至任承恩年富力强尤非黄仕簡尚可以
　老病藉口乃駐劄彰化並不帶兵親往賊巢奮勇剿
　賊竟如温福在木果木將弁兵各處分散以致賊衆
　乗間窃發遂至僨事光景此事初起時朕尚不甚介
　意以為么䯢竊發黄仕簡一到即可捕滅無餘乃不
　意伊二人竟敢如此遷延觀望殊出意料之外現據
　黄仕簡奏到拏獲賊匪蔡紹等訊據供稱賊首林爽
　文等團聚斗六門勢尚猖獗猶思復攻諸羅而任承
　恩柴大紀俱有官兵單薄需撥兵接應之語雖業經
　普吉保率領原帶兵一千六百前往協剿但恐賊夥
　為數較多黄仕簡任承恩屢派弁兵分投堵禦零星
　打仗或一路之兵稍有失利其餘兵弁雖多自必因
　而氣餒倘賊匪見黄仕簡等漫無籌畫乗隙䲭張或
　有挫失更為可慮常青到臺灣後務須察看情形如
　果必須増添兵力即一靣具奏一靣咨照李侍堯於
　附近各營再撥二三千名速渡臺灣俾資策應李侍
　堯接准来咨即行飛調配渡無致遲悮至常青經朕
　特派前往臺灣督辦剿捕諸務固應親督官兵調渡
　指揮但伊係總督大臣理宜持重於臨陣打仗時亦
　應相度事機籌酌輕重此事已専委常青一人辦理
　當堅持定見勇往前進酌量事宜運籌制勝
　　(臣/)等謹按賊匪林爽文等團聚斗六門阻絶南北
　　道路黄仕簡任承恩果能㑹齊官兵併力夾攻痛
　　加剿洗烏合之衆自不難尅日殱除乃彼此遷延
　　觀望以致賊匪全無忌憚愈肆䲭張我
皇上既屢加申飭明正其罪復飭令添撥弁兵渡臺榮
　　應數千里外之情形燎如指掌斷自
宸衷預為籌􁁎故能迅奏膚功也
　　二十七日(乙/丑)孫士毅奏言接奉
諭㫖將􁁎調兵丁撤回歸伍所有業已赴閩之水師兵
　　一千名因准閩省来札内有交界處所官兵應暫
　　留駐之語是以仍令暫駐黄岡及樟林兩處俟有
　　剿除逆犯的信即行撤回奏入
上命軍機大臣傳諭常青孫士毅曰前因林爽文等不
　過烏合匪犯聚衆滋事各省遽紛紛徵調辦理過涉
　張皇恐内地人民聞而生駭是以諭令停止令黄仕
　簡任承恩二人自到臺灣後並不親帶兵弁迅速追
　捕一味因循恇怯互相觀望以致賊匪尚未撲滅業
　令常青速往臺灣實力督率㑹剿自無難一鼓殱擒
　但恐賊人自知罪在不赦負嵎抗守或又有須添兵
　力之處是前此粤省已經派調之官兵現今自未便全令撤囬
　歸伍仍應於交界處所酌量暫為留駐如常青到臺灣後
　察看賊匪情形尚須兵力接濟即一面據實具奏一面知照孫
　士毅調取應用更為便速此時圖薩布諒已回任孫士毅正
　當在潮州一帯徃來稽察使臺灣匪犯知有總督在彼督拿不敢
　潜行竄入且潮州距閩較近該督親督弁兵就近駐劄更
　足以壯聲援而資策應即於捜捕餘匪亦為有益
　　同日柴大紀奏言正月初四日水師提(臣/)黄仕簡
　　派調(臣/)統領本標兵丁四百名城守營守􁁎邱能
　　成兵丁一百三十名臺灣逰撃楊起麟林光玉等
　　兵丁九百名南澳逰撃李隆兵丁三百名叅將潘
　　韜兵丁三百名又彰化敗回兵丁二百名共二千
　　二百三十名前往北剿正在起程之間提(臣/)黄仕
　　簡飭(臣/)於十六日赴大穆䧏八甲等處與郝壮猷
　　會捕賊匪留叅將潘韜併兵丁三百名守郡城(臣/)
　　統領官兵一千九百三十名於十七日前往北剿
　　至灣裡溪拏獲賊夥黄余等三名押解提(臣/)黄仕
　　簡審辦二十一日至外三部竹地方賊匪數千蜂
　　擁而至(臣/)督率官兵齊放鎗砲武舉陳宗器諸羅
　　縣知縣陳良翼笨港縣丞徐英各帶義民助戰鎗
　　砲打死賊匪甚多生擒偽䕶駕大將軍廖東一名
　　紅馬一匹賊徒陳模黄啟等二十一名二十二日
　　抵田洋賊匪總聚於此約有萬餘人冒死相拒(臣/)
　　督率官兵極力攻剿自午至酉鎗砲打死賊匪無
　　數殺死者亦多生擒賊匪林老并畨婦留娘等共
　　八十二名拏獲偽軍師侯辰一名騾馬三匹奪回
　　砲十一門鳥鎗三桿火藥一石鉛子一桶旂刀等
　　械甚多餘匪四散逃走守􁁎邱能成將城門攻開
　　我兵即時追趕入城賊匪由北門而逸飭將城内
　　賊匪迅速捜拏派撥官兵謹守四門惟安平中營
　　把總郭拔萃兵丁林勇言陣亡(臣/)跟丁林道鄉被
　　傷餘俱無損隨飭楊起麟等往查各文武衙署軍
　　裝庫局俱被殘毀倉庫搶刼一空各官印信尚無
　　下落臣親往街市安民仍舊開店貿易百姓莫不
　　歡欣鼔舞但擾亂之後亟宜安撫已飛移臺灣道
　　永福速即委員暫署知縣佐雜等缺以資經理查
　　附近各庄尚有餘孽俟捜捕净盡即統兵前往彰
　　屬巢洗大里杙等處賊巢奏入
上命軍機大臣傳諭常青曰本日柴大紀克復諸羅縣
　城一摺尚係黄仕簡前日奏報情形所奏已遲至臺
　灣本設有重兵黄仕簡現帶有本標兵丁未經親臨
　行陣復將剿賊之叅將潘韜兵丁三百名留駐郡城
　祗圖自為䕶衛不意黄仕簡恇怯無能竟至於此現
　在常青自已前抵臺灣著將柴大紀摺發交常青閲
　看並諭令常青到彼嚴查黄仕簡所帶本標官兵及
　臺灣原有官兵現作何用因何復將叅將潘韜兵丁
　三百名留守郡城之處一併查明據實叅奏並將何
　日已抵臺灣作何籌辦剿捕情形迅速具奏
　　同日郝壯猷奏言准水師提(臣/)黄仕簡移撥各營
　　兵丁二千餘名前赴南路進剿一路捜捕十九日
　　過大湖一帶地方東南有賊匪數千人前来禦敵
　　(臣/)督率將􁁎弁兵施放鎗砲自巳至申打死賊匪
　　三百餘人官兵奮勇追趕生擒賊夥二十五人訊
　　明正法時已黄昏就地劄營夜間賊匪復来撲營
　　被官兵施放鎗砲打死百餘人賊夥退遁隨即發兵
　　捜捕併差探賊匪現窩聚新園庄地方二十三日
　　派令各營將􁁎帶領弁兵義民三路夾攻鎗砲打
　　死賊匪三百餘人奪獲鎗砲器械賊匪逃散隨將
　　賊窠草藔數百間盡行燒燬仍收回大湖營盤二
　　十四日午刻聞東南有砲聲賊匪猝至隨即派撥
　　官兵殺賊施放鎗砲打死賊匪數十人生擒一名
　　訊明正法(臣/)連日發兵在各庄捜捕二十九日賊
　　人分路前来攻營當即分兵對敵鎗砲齊發賊即
　　敗走官兵追趕殺賊匪數十人奪獲砲位刀鎗等
　　械二月初二日賊匪復紏集數千人大砲六七位
　　從東北東南正南三處来攻營盤(臣/)分遣官兵對
　　敵自夘至午施放大砲連環鎗打死賊匪二百餘
　　人賊始稍退生擒一人訊明正法未刻復来撲營
　　隨放鎗砲趕殺直至戌刻方遁連日打仗我兵被
　　賊鎗砲受傷亦有十餘人現在賊匪尚屬猖獗查
　　南路一帶庄社俱有賊匪倚山傍海聚散靡定(臣/)
　　急欲前進因連日對敵俟剿洗净盡星即前赴鳯
　　山恢復城池奏入
上命軍機大臣傳諭常青曰臺灣不過海外一隅其户
　口不及内地之繁庻林爽文等倉猝起事該處民人
　必不肯盡被脅從且節據該提鎮等奏各路攻剿賊
　匪俱有義民鄉勇帮同出力是百姓中被賊脅誘入
　夥者究屬無多乃該提鎮節次奏報摺内動稱賊匪
　萬餘及數千不等若如所云豈非臺灣之人全係賊
　黨而毎次打仗又動殺賊數百或稱殺賊無算如果
　屬實賊匪己㡬於殱戮靡遺何以尚稱其勢猖獗看
　来皆由緑營將弁飾詞謊報既可掩其恇怯又可藉
　以冒功前己有㫖令常青秉公嚴查該督到臺灣後
　務遵前㫖確實查明勿任朦混至此事總由黄仕簡
　任承恩因循畏葸以致遷延時日賊人因得乗隙復
　相紏結蟻聚成羣未得速就撲滅常青到臺灣後務
　宜悉心調度加之鼓舞若能就現有官兵一鼓殱滅
　賊衆固屬甚善倘必須添兵接濟即遵昨䧏諭㫖一
　靣具奏一靣飛調内地暨粤省附近兵丁應用以期
　妥速蕆事若賊匪本不甚多竟係綠營官弁増數謊
　報必當據實嚴叅示儆勿稍迴䕶
　
　
　
　
　
　
　
　
　
　
欽定平定臺灣紀畧卷八
欽定四庫全書
欽定平定臺灣紀畧卷九
　　二月二十九日(丁/夘)常青奏言據蚶江通判陳惇等
　　將拿獲逆匪劉志賢陳傍即陳榜解送到泉(臣/)提
　　犯研訊縁劉志賢即劉鼎鋐又即前獲賊目髙文
　　麟等供出之劉賢士籍𨽻恵安於乾隆三十年往
　　臺充當彰化縣兵房書辦與林爽文王芬曾經認
　　識陳傍原籍漳浦四十六年往臺在彰化縣大肚
　　地方肩挑度日與在臺居住之許溪同縣相熟五
　　十一年十一月初間許溪邀陳傍至王芬家同入
　　天地㑹迨該縣俞峻㑹營查拿林爽文起意抗拒
　　王芬邀陳傍入夥刼營攻城陳傍俱係在塲至劉
　　志賢並非㑹内之人當林爽文攻䧟彰化該犯躱
　　避在家被王芬拿住因係泉民在臺充役年久可
　　以招集泉衆令其入夥劉志賢亦即依從林爽文
　　許劉志賢為偽海防同知刻給木戳一個時有前
　　經拿獲解放之賊匪陳髙往提隨行十二月初四
　　日劉志賢赴鹿仔港住守因傳戱班不到將戯子
　　杖責又將存倉官鹽散賣并勒派船户每隻畨銀
　　二三圓不等嗣陳傍因見事情重大欲圖逃走十
　　二月初六日詭稱避難回籍附搭詔安縣商船於
　　正月初十日至漳浦小銅山地方登岸至舊識之
　　林篤家留住當經漳浦縣兵役拿獲至劉志賢因
　　陳髙拿獲正欲竄匿即經知縣黄嘉訓訪獲報明
　　陸路提(臣/)任承恩解回内地審辦查劉志賢既受
　　偽職當彰城攻䧟之時恐有勾結内應而陳傍既
　　入㑹黨則天地㑹起自何年共有若干人應知確
　　實且有潛入内地探聼信息情事反覆究詰劉志
　　賢堅供並未預為内應陳傍亦供入㑹未久止見
　　林爽文等二十餘人天地㑹名目起自何年共有
　　若干人實不知確實其私渡回漳亦非探聼消息
　　屬實即將劉志賢陳傍二犯正法梟示劉志賢所
　　供之陳髙先經解部容留陳傍之林篤雖據陳傍
　　供明並不知情但係從賊潛回之匪犯並不查明
　　遽行收留飭縣另行究詰犯屬家産查明照例辦
　　理詔安船户不知姓名無從拘提陳傍雖據漳浦
　　縣兵役自行拿獲但小銅山有無口岸飭查到日
　　再行核辦再閩縣商船户陳永泰船隻渡載海壇
　　營官兵一百六十四員名赴臺剿匪於乾隆五十
　　一年十二月二十九日駛至澎湖洋面陡遇狂風
　　船舵刮折漂冲外礁擊碎淹沒把總一員兵丁七
　　十九名巡檢一員跟役三名船户水手扳挾板片
　　得生弁兵八十四名内因傷身故一名受傷病重
　　十七名所載軍械藥鉛等項俱經沉失(臣/)飛飭將
　　得生弁兵給發銀米另配船隻赴臺一面確查淹沒各
　　官兵姓名并打撈屍身及沉失軍械分晰具報
　　同日徐嗣曾奏言連日接閲臺灣文報賊匪林爽
　　文等或云在大里杙庄或云在斗六門或又言在
　　三貂社等語此時賊首要犯多在諸彰北淡之間
　　而竹塹艋舺附近之大姑䧟擺接等處亦有匪党
　　時出肆擾陸路提(臣/)任承恩總兵柴大紀現在鹿
　　港諸羅分路進兵並經提(臣/)黄仕簡添派總兵普
　　吉保等前赴協剿兵力厚集撲滅自易而北淡之
　　宛裏莊賊匪據署守備董得魁稟報督率官兵義
　　民剿捕浄盡擺接等處亦據副將徐鼎士等具稟
　　㑹商進剿是北淡一路已有官兵率領義民協同
　　剿禦釡底遊魂更易洗蕩惟是大里杙等處均係
　　内山倘賊匪潛入生畨勾結滋擾搜捕未免費力
　　(臣/)查署守備董得魁稟報剿捕宛裏庄賊匪之時
　　曾帶有通事瓚瑛及弓箭畨一百名甚得其力此
　　等熟畨之中必有素悉生畨山徑者(臣/)已宻飭徐
　　鼎士督同董得魁等購遣妥幹通事帶領熟畨入
　　山曉諭許以重賞令其遇匪竄入即行縳獻一面
　　飛咨督(臣/)常青及提(臣/)黄仕簡相機搜捕務盡根
　　株
　　同日任承恩奏言二月初五日署都司張奉廷署
　　守備陳邦光李漢升等分巡彰城一帶午刻至大
　　肚山見賊衆屯聚山梁招旗放砲迎拒官兵當令
　　兵丁鄉勇埋伏田坎誘至山脚下三面攻殺鎗砲
　　並施斃賊甚衆並將騎馬一賊馬匹打倒鄉勇陳
　　喜隆乗勢斬獲首級官兵義民并力截殺又擒獲
　　手執紅旗賊目謝華一名賊夥林芳一名奪獲賊
　　械多件當將獲賊二名嚴訊據供俱是林泮上年
　　七月内邀入㑹的曾厯次攻城打仗那被殺的即
　　是林泮是林爽文堂兄手下約有三四百人住在
　　大肚街今日同夥出來在大肚山瞭望堵禦官兵
　　不料抵敵不過就被拿獲等供當將林泮首級梟
　　示該二犯即行正法鄉勇陳喜隆從優奬賞又初
　　六日賊匪潛來放火燒燬海邊漁竂在港望見火
　　起(臣/)即親督官兵由沿海一帶防範分撥遊擊穆
　　騰額守備潘國材署守備陳邦光等同官兵義勇
　　由近海之崙仔頂溪口厝等庄堵禦賊匪擁衆前
　　來將備等即施放鎗砲打敗賊匪兵民奮力追殺
　　斬首二十一顆奪獲賊械鳥鎗竹串刀棍賊旗多
　　件又都司馬元勲守備常萬雄沈勇雲本月初六
　　日黎明聞賊衆在瓦窑庄地方放火隨帶官兵鄉
　　勇前往該處剿殺連放火砲打死賊匪數十人餘
　　賊潰散擒獲匪犯陳鞭何晏二名次日寅刻賊匪
　　數千又來攻擊營盤馬元勲等督同官兵迎敵賊
　　忽散忽聚恃衆擁前官兵用進步鎗砲傷斃賊人
　　無算賊衆大敗奪獲鎗刀等械多件隨將拿獲二
　　犯正法一面咨報督(臣/)常青查核仍督率各將備
　　加意巡防堵禦并㑹商水師提(臣/)黄仕簡籌剿賊
　　窠均奏入
上命軍機大臣傳諭常青李侍堯徐嗣曾曰劉志賢一
　犯前有㫖令該督等派員解京審辦今既據訊明並
　無𦂳要情節業已先行斬梟自因未接前㫖如此辦
　理但該犯身充縣書受賊偽職其子嗣未便寛宥即
　不至擬以重辟亦當發往伊犁給厄魯特為奴以示
　懲儆著常青於抵臺灣後即查明遵照辦理又據前
　奏海壇官兵赴臺灣剿賊船至澎湖洋面陡遇狂風
　淹斃各員弁兵丁等殊堪憫惻著常青查明照例咨
　部分别議卹其受傷病重者即酌量加賞用示軫恤
　再前因徐嗣曾等以覆奏事件由六百里馳奏徒勞
　驛遞曽降㫖飭諭但現在賊匪尚未撲滅著傳諭
　徐嗣曾如目下得有剿賊㨗音及𦂳要信息仍當由
　六百里迅速馳奏其㝷常覆奏事件即遵前㫖不必
　紛紛馳逓以省郵傳至李侍堯由京赴閩後僅於浙
　江途中拜摺一次雖該督到泉州厦門尚須時日然
　此時自早入閩境接見屬員及閲看禀報於近日剿
　賊情形亦必得有信息即當於入境後隨時具奏何
　以未有隻字奏及豈該督竟不知朕懸盼軍報宵旰
　焦勞無時或釋耶
　　三月初一日(己/巳)黄仕簡奏言二月初三日接任承
　　恩咨稱現在鹿港分兵進攻賊窠需添兵力查副
　　将徐鼎士帶兵一千五百名已由北路八里坌進
　　口可否酌撥遣用(臣/)隨飛飭徐鼎士如北淡水現
　　在寜貼除酌留官兵防守外其餘帶赴鹿港聼任
　　承恩調度合計北路官兵共有七千名已可併力
　　㑹剿至赴南路剿匪之總兵郝壯猷等即據咨報
　　大湖一帶乃賊匪出沒之所聚散靡常勢甚猖獗
　　應先剿洗正月二十四二十九及二月初二初三
　　連日打仗賊匪被鎗砲打死計數百人併奪獲䥥
　　刀鏢器等因(臣/)查南路賊夥雖叠被官兵剿殺但
　　崗山一帶賊勢尚屬鴟張亟應剿洗浄盡現在派
　　撥官兵即日由崗山後路抄襲與總兵郝壯猷等
　　㑹合夾攻剿洗後立赴鳯山攻復城池又總兵柴
　　大紀收復諸羅後拿獲偽先鋒吴映偽將軍侯辰
　　張請先及賊夥廖東阮贊五名檻解到郡發縣審
　　訊嗣因呉映侯辰張請先三名先後病危即行處
　　决示衆惟是臺地辦理多人實恐不便嗣後拿獲
　　之犯陸續渡海解交督(臣/)訊明正法應行縁坐要
　　犯家屬或在臺灣或在内地查明下落宻為存記
　　隨後㑹同督(臣/)逐一查拿妥辦再南路營恭將瑚
　　圖里因乗馬追賊被賊乗虚入城兵丁衝散之後
　　瑚圖里即到郡城協同堵禦現在總兵郝壯猷前
　　赴南路進剿將來功罪如足相抵事竣後聼督(臣/)
　　查明核辦
　　同日普吉保奏言二月初四日行抵諸羅隨詢柴
　　大紀近日賊匪並未復來侵擾惟前路大埔林一
　　帶有賊匪匿踞是以諸彰路道不通(臣/)面商柴大
　　紀諸羅既係無事但提(臣/)任承恩前報林爽文潛
　　回大里杙勢復猖獗應帶兵赴鹿港㑹同任承恩
　　相機合力進剿則南北聲勢可通隨於二月初七
　　日自諸羅帶兵前進至大埔尾地方有賊匪千餘人
　　迎拒官兵(臣/)即率副將格綳額署遊擊唐昌宗督
　　兵攻剿一面令副將林天洛抄截賊人後路鎗砲
　　打死賊匪甚多擒獲手執紅旗賊目張貴一名賊
　　夥莊光喜林超二名斬獲賊首一十四顆小旗銅
　　鑼刀矛等件又署遊擊唐昌宗奪獲砲一門隨訊
　　拿獲賊人林超供今日拒敵官兵是林爽文令葉省
　　帶領千餘人在此庄内住了七八日此庄内男女
　　不知何時搬去隨飭官兵將庄燒燬初八日行至
　　鹿塲地方劄營黄昏時東面有賊前來在竹林内
　　呐喊放鎗官兵奮勇前攻衆賊敗走活擒賊匪一
　　名初十日行抵鹿仔港隨將沿途所獲賊匪張貴
　　等四名訊明正法現在與提(臣/)任承恩整合兵力
　　併剿賊窠聼候調遣均奏入
上命軍機大臣傳諭常青李侍堯曰此時初起時柴大
　紀止能於郡城扼要處所防守堵禦自不能進搗賊
　窠悉數擒捕今大兵雲集黄仕簡惟安坐郡城留兵
　衛已且稱臺灣拿獲之犯本處不便辦理多人更不
　成話即此足見其畏葸任承恩亦以巡防堵禦為詞
　分派弁兵零星打仗俱不親身㑹合前往剿捕似此
　辦理何時事了耶從来用兵之道合則勢盛分則力單
　黄仕簡任承恩帶兵前往不特官兵不應零星分撥
　即鄉勇義民等亦應加之鼓舞俾與官兵團聚一處
　庶伊等見軍威壯盛益加奮勇踴躍從事乃該提督
　等如此漫無籌畫致兵氣不能振作倘義勇等稍有
　失利其良善者即不至從賊亦難望其仍前出力其
　狡黠之徒甚或轉為賊用别滋事端尚復成何事體
　著將本日硃批普吉保各摺發交常青閲看該督一
　到臺灣後即將交查黄仕簡任承恩遲誤之處詳細
　確查並本日批出情節面加嚴審具奏毋稍存迴䕶
　再任承恩摺内所奏各路之賊動稱數百至數千不
　等而斬獲賊匪首級不過一二十顆生擒者亦不過
　一二名看來皆不實在並著常青一體嚴查毋任朦
　混又昨據徐嗣曾委員將受賊偽職之逆犯髙文麟
　等三名解到令軍機大臣研審究出林爽文等與通
　事杜美有勾結生畨希圖將來竄匿内山情事著將
　原審奏片發交常青閲看令其嚴宻搜查勿致首要
　各犯遁入内山致稽顯戮事竣後即將内外界址重
　加勘定以期周宻不至再滋事端其平日防守疎虞
　之文武員弁一並查叅並將杜美一犯嚴拿務獲解
　京審辦
　　初四日(壬/申)常青奏言新任督(臣/)李侍堯於二月十
　　七日抵泉(臣/)交卸督篆將現在辦理事宜向李侍
　　堯詳晰告知并將到臺應辦事務面為商酌後隨
　　於二月二十日自泉起程前赴厦門登舟候風飛
　　渡至臺地情形現又據黄仕簡咨稱賊匪林爽文
　　等因大兵到臺退守窠穴於諸羅之斗六門及大
　　里杙等處羣聚滋擾匪黨衆多任承恩所帶之兵
　　勢覺單薄經黄仕簡又將續到之延建等營官兵
　　内分撥一千六百名派令總兵普吉保副將格綳
　　額林天洛等帶領馳赴諸彰㑹同總兵柴大紀並
　　知㑹任承恩併力剿捕計此日正在搜洗之時(臣/)
　　惟有殫竭駑駘督同黄仕簡悉心調度將首惡林
　　爽文及要𦂳賊目迅速擒拿解京審辦其餘醜類
　　務盡根株並設法預籌不使得與生畨勾結以致
　　日後再有滋擾之事再(臣/)辦理善後事宜需員差
　　遣因酌派泉州府城守營叅將特克什布建寜府
　　同知楊世綸候補布政司經厯葉寳書試用吏目
　　楊兆榮從九品王澤臨五員帶同前往抵臺之後
　　一切文移往來均闗𦂳要并商之督(臣/)李侍堯將
　　福建藩司庫貯巡臺御史闗防一顆佩帶行用以
　　昭信守
　　同日李侍堯奏言於入閩途次接督(臣/)常青來札
　　並抄寄節次摺稿知提督黄仕簡任承恩抵臺後
　　連次攻剿多有斬獲至福州晤撫(臣/)徐嗣曾至泉
　　州晤常青又詳細詢問現在兩提(臣/)南北兩處信
　　息雖已從海邊彼此知㑹而腹地道路尚未相通
　　葢縁任承恩所駐鹿仔港正近大里杙賊窩匪徒
　　最多官兵屢剿尚在抗拒而黄仕簡在南路又有
　　大湖等處賊匪正須剿殺是以尚未聨絡旬日以
　　來雖未續得信息想必又加剿殺數次今常青於
　　本月二十日起程俟到彼宻看情形督率兩提(臣/)
　　視賊所聚處用全力痛剿一二次彼么䯢烏合非
　　素有結約必死之心自當畏死潰散然後分路搜
　　捕不日可以蕆事今内地所以接應者口糧最為
　　𦂳要(臣/)詢常青徐嗣曾已飭各州縣碾米四萬五
　　千石分貯厦門泉州等處現在尚未解到(臣/)一面
　　嚴催以備陸續應用不致有悮至閩省現在情形
　　途次所見極為寜貼秧田已長數寸蓄水翻犁各
　　勤農業又細訪漳泉一帶人情亦皆安静(臣/)但當
　　静以鎮之而宻以稽查口岸為要務不敢稍有疎
　　失再臺匪猝起時所有調兵各事宜自不得不絡
　　繹馳奏今兩提(臣/)已過臺灣常青又往督辦所有
　　軍事業經常青等専摺具奏其知㑹到(臣/)者應請
　　不復再奏如(臣/)另有聞見及常青等所知㑹(臣/)另
　　有商辦者始行馳奏似可稍省馬力均奏入
上命軍機大臣傳諭常青李侍堯曰前以賊匪不過烏
　合之衆無難立時撲滅是以曾諭常青到臺灣後即
　令任承恩來京常青在彼督同黄仕簡辦理搜捕事
　宜今任承恩黄仕簡並不帶兵前進甚不如前竟不
　可恃矣即如常青摺内所稱賊匪退守巢穴於諸羅
　之斗六門大里杙等處羣聚滋擾任承恩所帶之兵
　勢覺單薄又李侍堯奏稱現在兩提臣南北兩處信
　息雖已從海邊彼此知㑹而腹地道路尚未相通等
　語賊匪既團聚斗六門大里杙等處兩提督如果彼
　此知㑹奮勇夾攻軍威壯盛自可迅搗賊窠何至賊
　匪得負嵎團聚文報尚從海邊知㑹伊二人觀望遲
　悮之咎已無可解免屢經降㫖交常青到彼嚴查恭
　奏該督此摺自係未接諭㫖時所發計目下該督已
　可到彼務宜遵照秉公嚴審據實具奏不可稍事姑
　息至一切剿賊善後事宜全在常青妥協經理該督
　須於奮勇之中加意持重以期尅期蕆事慰此厪懐
　其兵丁接應口糧及稽查内地各口岸亦係要務李
　侍堯向能辦事自能就近妥辦不至貽悮所奏臺灣
　軍務既由常青専摺具奏李侍堯即不復由驛馳奏
　所見甚是自應如此以省驛馬之勞
　　初五日(癸/酉)
上命軍機大臣傳諭常青李侍堯曰昨據李侍堯奏兩
　提臣南北兩處信息雖已從海邊彼此知㑹而腹地
　道路尚未相通等語復查看總兵普吉保摺内則稱
　由臺灣郡城帶兵先抵諸羅於初十日到鹿港與任
　承恩併籌勦賊雖該鎮於大埔尾等處曾遇賊打仗
　然既由郡城直達鹿港並未為賊所阻看此情形自
　係賊人蟻聚斗六門大里杙等處馳逓文報隻身往
　來或懼其潛出擾害若帶兵前往亦無虞中途梗阻
　想李侍堯初入閩境無由即知彼處情形係地方官
　禀報即據以入奏其所稱道路未通之處本屬未確
　今普吉保既可帶兵由郡城前往鹿仔港豈黄仕簡
　任承恩獨不能行乎且黄仕簡帶兵到彼賊人並未
　再來可見賊知官兵勢盛已畏避不敢復來即使賊
　人復至郡城黄仕簡正可迎頭截殺不應轉避賊衆
　豈賊人一日不至黄仕簡寸歩不進乎况昨據解到
　賊夥楊咏等有林爽文與通事杜美勾結生畨希圖將
　來竄入内山之供倘賊人竄入内山日久不出黄仕
　簡任承恩亦終嵗在郡城株守竟不往内山搜捕耶
　昨據該督奏於二十一日由泉州起身前往若風色
　順利計此時早到臺灣何以未見具奏此事全在常
　青妥恊督辦迅奏蕆功朕盼望甚切不可如黄仕簡
　任承恩之漫無籌畫坐視貽悮也
　　初八日(丙/子)任承恩普吉保同奏言本月十三日寅
　　刻賊匪林爽文帶領賊衆繞道大肚山由畨婆庄
　　來攻鹿仔港(臣/)任承恩即督令遊擊穆騰額等帶
　　領官兵鄉勇前往堵禦(臣/)普吉保帶領副將林天
　　洛等抄截賊後行至畨仔溝見賊勢甚衆正在放
　　火燒庄官兵奮力直前鎗砲並施打倒賊匪甚多
　　賊衆懼退(臣/)普吉保率兵從旁用鎗砲横擊賊匪
　　大敗四竄當即救熄庄房查擒獲匪夥十六名奪
　　獲銅砲大小鐵砲鳥鎗藤牌旗刀矛箭藥鉛多件
　　馬三匹并於賊屍搜獲書信三紙一係結盟底藁
　　餘二紙俱係陳傳代林爽文約夥攻刼鹿仔港埔
　　心等處(臣/)等即將所獲賊犯鄭實等逐加嚴訊據
　　供都是去年林水邀入㑹的二月初六日陳傳寄
　　字與林水齊集衆人往大里杙㑹合初九日我們
　　隨同林水到大里杙十二日林爽文約陳泮周振
　　興陳道等領了三千多人去攻浦心庄我們共有
　　五千多人隨了林爽文來攻鹿仔港林水係頭目
　　騎著紅馬打頭陣林爽文騎白馬在後催人行至
　　畨仔溝正在燒庄不料官兵趕到抵敵不過林水
　　被砲打下馬林爽文先自跑了當令認明林水首
　　級梟示一面將該犯等正法鄉勇從優奨賞又署
　　叅將馬元勲等遇賊匪來攻埔心約有三四千人
　　馬元勲等督同官兵鄉勇施放鎗砲賊人敗退奮
　　力追殺割獲首級九顆耳記辮子共六十二箇在
　　賊屍搜出書信二封奪獲賊旗藤牌鉛藥等項并
　　擒獲女犯一口其書亦係陳傳代林爽文約夥之
　　字當將女犯發訊據供係盧陳氏今年正月裡被
　　賊夥黄七擄去服侍伊妻陳金娘因屢次被官兵
　　鎗砲打死甚多今日陳金娘呌伊露體出陣要厭
　　鎗砲不想就被拿獲等供隨將該犯婦正法賊書
　　五紙咨送督(臣/)常青查核再准提(臣/)黄仕簡咨稱
　　檄令副將徐鼎士酌留官兵駐守淡屬餘兵亦令
　　來彰協力㑹勦等因普吉保兵已全到(臣/)即㑹商
　　先行分劄要地進扼賊吭一俟副將徐鼎士統兵
　　到日即當審察形勢奮勇㑹勦至擒獲賊夥鄭實
　　等十七名應解赴内地審辦苐彰屬地方現乏佐
　　雜人員差委弁兵又在勦賊之際逐起押解實屬
　　乏人久禁恐有疎虞因審明均係餘夥即行正法
　　仍彚供移咨督撫二(臣/)察核奏入
上命軍機大臣傳諭常青李侍堯曰林爽文既敢親至
　鹿港滋擾即係自來就死任承恩正當親帶弁兵迎
　頭痛加勦殺將首惡擒縛則其餘附和自必紛紛瓦
　解何以任承恩並不親身擒捕僅派令遊擊等與賊
　打仗且任承恩與普吉保現在一處普吉保既帶兵
　剿賊而任承恩竟安坐鹿港豈欲因人成事抑待賊
　自斃乎殊出情理之外况賊人将所掠婦女逼令露體
　出陣冀厭鎗砲可見賊勢已窮行徑可笑無難一鼓
　殱擒乃任承恩一味畏葸遲延不進看此情形現在
　賊匪尚未撲滅竟係任承恩與黄仕簡始終兩相觀
　望貽悮𦂳要軍機向來黄仕簡辦事尚知奮勉此次
　因有任承恩同往致生觀望設任承恩不赴臺灣黄
　仕簡専辦此事無可推諉轉未必恇怯至此任承恩
　斷不可再留該處致墮士氣著常青一抵臺灣即傳
　㫖將任承恩解任飭令即行赴京候㫖其陸路提督
　員缺前有㫖交郝壯猷暫行署理但行軍之際須將
　奮勉出力之員加之鼓舞以勵戎行並著常青於普
　吉保郝壯猷二人内察看孰為出力一面奏聞一面
　將陸路提督即行交與署理以示鼓勵至黄仕簡如
　查明貽悮屬實亦不可留於該處即遵前㫖將伊解
　任送回内地請㫖辦理其水師提督印務即交柴大
　紀暫署候朕另降諭㫖
　　(臣/)等謹案提(臣/)黄仕簡到臺灣後賊匪已不敢窺
　　伺府城即凡遣兵堵禦之處一經勦殺無不奔竄
　　可知么䯢之衆蜂屯蟻聚本屬無能至使婦人祼
　　體以厭鎗砲其伎倆之窮益見矣如以兩提督親
　　臨行陣官兵義民更必奮勉用力賊衆望風膽落
　　搗穴擒渠自如摧枯拉朽乃竟彼此觀望坐失機
　　宜昩於圖功進取抑亦自貽伊戚者歟
　
　
　
　
　
　
　
　
　
　
欽定平定臺灣紀畧卷九
欽定四庫全書
欽定平定臺灣紀畧卷十
　　三月十一日(己/夘)李侍堯奏言旬日以來尚未續得
　　臺灣信息惟於進口商船宻為探訪據稱賊匪出
　　沒無常尚時來滋擾等語今常青於二十二日已
　　至厦門一得順風即當開駕至所取兵糧軍械係
　　臣之責必須使軍前事事應手方可尅期􁨈事查
　　臺灣府城固屬根本而任承恩在鹿仔港普吉保
　　徐鼎士又帯兵前徃㑹剿所有軍糧器械若觧至
　　府城再行轉觧此數百里内既費運脚又慮疎虞
　　是以(臣/)委員分路進送在厦門澎湖者徑觧府城
　　在泉州者即由蚶江觧徃鹿仔港務期陸續接濟
　　不致缺悮再接任承恩來咨知十三日将賊匪大
　　加剿殺並搜出賊屍所帶結盟底稿及糾約攻刼
　　等字共五紙移送前來謹封呈
覽但任承恩摺移稱有五紙今查原包内只有四紙合
　　併申明至楊廷樺補授臺灣府知府現已随同常
　　青前徃臺灣又許阿協等在漳州被誘入夥可見
　　天地㑹邪教閩省内地亦早有之此等匪徒私立
　　㑹黨為時已乆勾引必多目下若即跟查民間又増
　　一畨驚擾(臣/)當預為訪察存記俟臺灣逆匪辦完
　　後與縁坐家屬之在内地者一同辦理並訊明此
　　㑹實係何年創始即將厯來失察官員逐一查恭
　　並通查各屬有無控告搶奪而地方官沉擱不辦
　　之案另行叅奏至上年辦理楊光勛等案内所稱
　　添弟㑹明係換以同音之字意欲化大為小(臣/)細
　　查此案原卷有臺灣鎮摠兵柴大紀臺灣道永福
　　奏稿一件臺灣府知府孫景燧禀一扣俱係添弟
　　字様但該守在上年閏七月十七日禀出而該鎮道
　　已先一日具摺入奏則該鎮道斷不得諉為不知
　　又卷内有照抄該犯記名號簿雖已冩明添弟二
　　字然簿内不過數十人明係就現獲人犯揑造成
　　簿是改換字様惟應于該鎮道是問今該鎮道俱
　　在臺灣辦理剿匪之事應亦請俟事竣確查何人
　　主見據實恭奏再上年十二月十二日有䑓灣竹
　　塹營外委虞文光兵丁王元浩搭舡到泉州向提
　　(臣/)任承恩求救因無牌票移咨前督(臣/)常青查辦
　　兹據該提鎮移咨及守偹董得魁禀内有外委虞
　　文光查無下落之語是該弁等實係臨陣逃囘揑
　　同掩餙(臣/)提訊據供上年十二月初七日該弁随同
　　守偹董得魁到中港堵禦被賊衝散因與同鄉兵
　　丁王元浩商同逃囘内地又恐日後事發有千重
　　罪遂到提督衙門揑稱奉差求救等語並訊據兵
　　丁王元浩亦供認不諱随將該二犯正法又閩省
　　調撥官兵進剿䑓灣逆匪所有副將恭遊多奉𣲖
　　出師今内地各營僅存恭將七員遊擊七員或一
　　人兼署數缺甚至汀州金門二鎮現以守備而代
　　辦摠兵之事既于體制非宜且弹壓地方亦無以
　　示嚴重閩浙両省俱係(臣/)所統轄今擬于浙省副
　　將恭遊内酌𣲖四五員飭速來閩備供委署要缺
　　一面移咨提(臣/)陳大用就近酌量調撥造冊送部
　　俟臺灣剿匪事竣後仍飭各囘本任縁係隔省調
　　用武職人員理合奏明奏入
上命軍機大臣傳諭常青李侍堯孫士毅曰黄仕簡自
　三月初一日奏報之後又閲十餘日未據續有奏報
　該提督所辦何事至任承恩竟安坐鹿港意欲因人
　成事殊出情理之外郎如搜出賊屍所帶結盟底稿
　及糾約書信自應随摺進呈乃轉行咨送搃督其信
　稿五紙又只有四紙足見其悮事不小再柴大紀于
　賊匪起事時保守郡城尚能奮勇近亦不能如前次
　之奮勇出力又一向並無奏摺自係因該提督等互
　相觀望該鎮等亦心生懈怠是黄仕簡任承恩之咎
　更無可諉着常青一抵臺灣即遵照節次諭旨嚴切
　查恭毋得稍存瞻徇至閲搜出賊匪所帶書信内有
　由休生等門㑹齊之語賊匪么䯢烏合尚知八門遁
　甲之法然此亦不過鬼蜮伎倆藉以煽惑人心官兵
　以順討逆以正祛邪母難樸㓕净盡此事惟在常青
　相機調度以期迅奏膚功又閲搜出賊匪書稿内有
　廣東鳯花亭髙溪菴馬溪廟洪二房和尚及朱姓人
　犯曽諭令孫士毅宻速查拏前據該督覆奏加𦂳嚴
　緝至今曽否拏獲未據續行奏報此係要犯著孫士
　毅務須嚴飭所屬設法跴緝毋任逺颺漏網
　　十二日(庚/辰)任承恩普吉保奏言八卦山一帶賊匪
　　不時出沒窺伺(臣/)等宻商必須出其不意即行痛
　　剿以挫其勢随即分𣲖官兵于二十一日即到賊
　　境賊衆遍山漫野抗拒官兵(臣/)等即令施放鎗砲傷
　　斃賊匪數百名賊衆奔潰(臣/)普吉保親督署逰擊
　　唐昌宗乘勢搶上八卦山扼賊來路(臣/)任承恩親
　　督副將林天洛遊擊穆騰額清查彰城内外窩藏
　　賊匪正在查拏間附近山凹之賊約有七八千人
　　蟻聚四出(臣/)普吉保即在山梁督率官兵開放鎗
　　砲斃賊甚多乘勝壓下(臣/)任承恩督兵分處夹攻
　　殺賊無數擒獲賊犯二十七名奪獲賊馬五匹鳥
　　鎗七桿賊旗三十二桿籐牌挑刀長鎗竹串多件
　　時已傍晚不便劄營仍行撤囘各營所獲人犯内
　　林家齊一犯審係林爽文族長且訪聞該犯前曽
　　誆哄彰化文武官願將林爽文帶來投到以致猝
　　不設偹釀成巨案實為此案要犯應即觧送督(臣/)
　　審辦餘犯即行正法至陣亡帶傷各兵丁鄊勇分
　　别記功奨賞事竣之日彚冊造報(臣/)等正待諸羅
　　淡水兩路兵到籌辦㑹剿二十三日據䑓灣鎮(臣/)
　　柴大紀咨以諸羅賊匪張看葉省屯聚斗六門應
　　須攻剿所帶各官兵即在諸羅嚴加防守捜捕又
　　副將徐鼎士等禀稱淡水賊匪負險猖獗現帶官
　　兵分路進攻各等因查賊匪尚在蔓延南北官兵
　　未能㑹合一面咨報督(臣/)常青核示仍飛商水師
　　提(臣/)黄仕簡籌辦㑹剿奏入
上命軍機大臣傳諭常青李侍堯曰任承恩一味遷延
　觀望直至此時始同普吉保親徃帶兵進剿但此次
　攻剿賊匪亦因普吉保親督遊擊等進攻南関口八
　卦山各賊庄柵而任承恩不過于西門一路從後策
　應彰化城内外搜查窩藏賊匪並未親至賊巢其所
　稱出其不意𣲖兵痛剿葢亦係普吉保之意任承恩
　但因人成事如許多日所辦何事且該提督前此既
　存心恇怯則此次所稱親督官兵分路夹攻之處恐
　亦未可盡信况賊匪既屡經官兵剿殺而此次任承
　恩所奏摺内又稱官兵奮力殺賊無數是賊匪幾于
　殱戮靡遺何以摺内又稱賊勢尚在蔓延南北官兵
　未能㑹合看來皆由緑營將弁餙詞謊報既可掩其
　恇怯又可藉以冐功所言殊不可信着常青即將任
　承恩曽否親自帶兵赴八卦山打仗及所報殺賊數
　目是否確實秉公嚴查如有揑飾虚報情節即行據
　實恭奏
　　同日孫士毅圖薩布同奏言查究天地㑹邪教自
　　拏獲許阿協等訊供後即宻咨閩省訪查勾引入
　　㑹之漳州人頼阿邊梁阿歩等續據饒平縣程煥
　　又查獲該縣林功裕一犯訊係閩省平和縣林邊
　　鄊人林三長于五十年六月間勾引入㑹又惠來
　　縣地方盤獲陳琴等七名潮陽縣地方盤獲林海
　　瑞等二十九名均係福建漳州府屬人氏雖訊據
　　堅供欲赴西洋噶喇吧地方謀生因遭風駛船至
　　粤並不知有為匪結㑹情事但正值䑓灣逆匪滋
　　事之時該犯等胆敢糾約多人偷越出口形迹可
　　疑(臣/)亦宻咨閩省存記統俟事定後分别辦理至
　　前准閩省咨拏䑓逆案内供出夥匪有張隆生一
　　犯籍𨽻廣東大埔縣當飭該縣查稱張隆生在䑓
　　生長原籍並無的屬并另行訪有張慶捷張興生
　　亦在䑓灣又與逆犯張隆生同籍同姓有無□逆
　　均未可㝎具其族人張永玉張丹成張崇秀亦俱
　　在䑓難分良歹(臣/)等現在不露圭角宻行存記再
　　閩省續獲從逆匪犯鍾祥等七名内劉實及林天
　　球二名俱係廣東饒平縣人恐原籍尚有應行縁
　　坐之犯現在慎宻飭查未據查明稟覆至後溪鳯
　　花亭洪朱二犯尚未查有實在下落(臣/)等督率恵
　　潮各州縣嚴宻訪拏不敢稍渉張皇致無實際再
　　查天地㑹根源如果起于粤東惠潮二屬案犯必
　　多應需大員専司辦理其時新補惠潮道圖畢赫
　　尚未到任是以奏明行調臬司姚棻赴潮督緝兹
　　圖畢赫業已到任察其才具頗覺静細安祥現值
　　秋審將届臬司係主政之員必須在省公同商酌
　　(臣/)等已將緝匪之事詳諭圖畢赫不動聲色就近
　　督率宻查札調臬司姚棻囘省辦理秋審奏入報
聞
　　十三日(辛/巳)李侍堯奏言北路鹿仔港等處兩月以
　　來雖據報連次打仗俱有斬獲但於賊匪來擾時
　　盡力堵殺尚未能直入賊巢痛加剿洗今南路已
　　克復鳯山軍聲益壮北路賊匪自必聞風震懾如
　　鳯山無須重兵弹壓又可用全力専注北路以期
　　迅速掃除常青已於二月三十日起椗放洋即日
　　到彼鼓勵振作自必易于奏捷又查出正月内守
　　偹董得魁稟送逆匪林爽文偽示三紙閲之不勝
　　髪指該犯于光天化日之下胆敢私立此等悖逆
　　名號真乃罪大惡極謹封固呈
覽奏入
上命軍機大臣傳諭常青李侍堯曰官兵已将鳯山縣
　城收復是南路賊匪業經潰散竄逃無難收剿净盡
　黄仕簡即應督率将弁迅赴北路㑹合任承恩分路
　夹攻以期一舉蕆事乃竟仍安坐郡城按兵不舉而
　任承恩亦惟於賊匪來擾時𣲖撥弁兵零星堵禦並
　未親身帶兵直抵賊巢李侍堯心思周到自早已看
　出伊二人之悮事但以黄仕簡承襲公爵乆任提督
　素昔恩遇較優而任承恩係任舉之子朕軫念伊父
　前勞特加録用擢至提督不免為之稍留地歩是以
　不肯直奏但該提督之因循貽悮朕于數千里外尚
　早經洞燭况李侍堯駐劄泉州耳目較近而所屬文
　武員弁内亦必有議論及此併探聴情形禀報者現
　已節次降旨令常青嚴行查辦李侍堯如果有所見
　聞即據實具奏不必稍為瞻徇諱餙也至逆匪林爽
　文竟敢自稱年號其悖逆之處罪大惡極覆載不容
　俟將來逆首生擒必當嚴行盡法以申國憲而快人
　心此時常青惟當申明紀律鼓舞士氣俾壁壘一新
　人人用命以期擒拏首夥迅速蕆功
　　(臣/)等謹案兵貴神速二月二十一日任承恩有八
　　卦山之捷郝壮猷亦以此日收復鳯山兩提臣正
　　可乘此鋭氣親率将士打通南北道路㑹剿賊巢
　　乃任承恩因柴大紀徐鼎士兩路之兵不能㑹合
　　即遷延不前而黄仕簡又以收復鳯山為已功不
　　思乘機剿賊以致逆匪復肆䲭張我
皇上不以得有勝仗恢復城池為有功而益明着其觀
　　望之罪賞罰嚴明皆出于
先幾獨斷益仰
睿慮之無所不周也
　　同日徐嗣曽奏言二十八日任承恩咨稱本月十
　　二日與普吉保分督官兵殺賊甚衆是該處兵力
　　已足□此開通道路即可與搃兵柴大紀合兵㑹
　　剿内地堵拏逆匪尤為𦂳要(臣/)于二十八日前赴
　　福州府屬之福清長樂及興化一帶沿海口岸細
　　查兩月以來各該處並無䑓灣海船進口(臣/)恐漁
　　户小船或有貪圖微利在於海邊接渡逸匪並恐
　　荒嶼淺灘賊匪附搭海船經過偷越登岸細加訪
　　察現在實無竄逸内渡之人兹于三月初二日興
　　化途次聞官兵收復鳯山賊匪四散奔竄鳯山距
　　澎湖甚近厦門一帶尤為𦂳要(臣/)即星馳前赴厦
　　門等處親督查拏凡有逆匪偷渡立即擒拏務獲
　　不使一名漏網奏入報
聞
　　十四日(壬/午)黄仕簡奏言總兵郝壯猷於二月初九
　　十二等日帶兵剿捕各庒鎗砲打死賊匪数百人
　　奪獲刀械等項查岡山崙仔頂小新園大湖各處
　　俱係賊藪勢甚猖獗(臣/)於十三日添遣官兵分擊
　　夹攻而䑓灣道永福亦𣲖撥義民随赴大湖一帶
　　協同剿捕自十三日未刻起殺賊連宵達旦鎗砲
　　打死賊匪數百人十五日官兵分路直搗賊巢奮勇
　　追殺生擒賊夥併将賊巢草藔燒燬(臣/)又遣福寧鎮
　　標逰擊延山帶兵五百名併義民随郝壮猷進攻
　　鳯山之北遣䑓灣水師逰擊鄭嵩帶兵五百名由
　　海道至打狗山繞攻鳯山之南二十三日據總兵
　　郝壯猷等報稱二十日行至橋仔頭鎗砲打死賊
　　匪甚多二十一日􁕉鳯山極力攻城逰擊鄭嵩亦
　　到㑹合夹攻賊匪由北門奔逃併拾獲盔砲硝磺
　　鉛子等項(臣/)随飛檄該總兵等飭令將弁加𦂳防
　　守縣城綏集民人各歸安業又聞下淡水之新園
　　水底藔三角湖姑婆藔九脚桶等處賊匪猖獗連日
　　出沒攻戰不息(臣/)随飛咨郝壯猷速即𣲖撥官兵
　　併令逰擊鄭嵩赴新園剿匪該處道路一通則署
　　都司邵振綱即可帶兵馳出合攻水底藔三角湖
　　等處(臣/)察看各處賊勢雖被官軍叠次剿戮而餘
　　匪東徙西奔四處皆有賊踪竄匿更訪聞中路之
　　大武隴一帶山路綿亘現有賊夥遁聚日内亦即
　　遣官兵馳徃剿捕務必除盡根株不遺餘孽再總
　　兵柴大紀咨報訪聞林爽文等在大里杙南投沙
　　連斗六一帯糾匪衆多併有賊夥在諸羅附近之
　　打猫大埔林等庄滋擾須添兵前赴各庄勦匪(臣/)
　　随飛檄副將徐鼎士將帯到兵丁一千五百名除酌
　　㽞五百名在上淡水防守外其餘一千名該副將帯
　　領晝夜兼程赴諸羅與柴大紀㑹兵北剿二月二十一
　　日柴大紀咨報十二月日訪查大坪頂有賊匪復聚夥黨
　　随帯領官兵前赴圍拏施放鎗砲打死賊匪三百餘人殺
　　死者亦多擒獲賊匪蔡慶等七名併奪獲刀械牌旗等
　　項又陸路提(臣/)任承恩扎稱總兵普吉保帯領官兵已齊
　　到鹿港一面分駐各要隘一面㑹籌進剿各賊巢等
　　因(臣/)縁南路鳯山甫經克復官兵尚未撤回現在存郡
　　兵少府城𦂳要未可遽離致有意外疎虞俟南路
　　檄兵囘郡之日即馳赴北路一帯與任承恩㑹辦
　　業先宻札任承恩速應擒渠搗穴但該處附近生
　　畨勢必竄入内山應令理番同知令通事土目傳
　　諭内山生畨及沿界熟畨一體堵截擒獻示以重
　　賞仍於四路出沒要口分佈官兵嚴𦂳偵擒如日
　　内柴大紀剿捕附近諸羅餘匪浄盡更可與普吉
　　保㑹同該提(臣/)圍擒逆首併殱除匪夥匪致兎脱
　　奏入
上命軍機大臣𫝊諭常青李侍堯曰黄仕簡奏報剿洗
　南路賊匪尅復鳯山縣城一摺其所陳功案俱係罪
　案且一味飾詞推托即如該提督摺内既稱南路之
　崗山崙仔頂等各處俱係賊薮勢甚猖獗亟應一舉
　撲滅何不親率弁兵前徃剿捕乃惟添遣官兵飛檄
　該鎮將等進攻似此東堵西禦疲于來徃適足為賊
　所輕么䯢草竊自然毫無顧忌日聚日多至逰擊鄭
　嵩等分路進攻鳯山收復城池時伊仍安然坐守又
　不親徃是誠何心又摺内稱官兵叠次剿賊餘匪東
　徙西奔四處皆有賊踪等語黄仕簡並不能親赴賊
　巢將首逆擒獲致賊夥蔓延團結乃尚稱除盡根株
　不㽞餘孽伊試自思數月之乆所辦何事賊勢尚如
　此鴟張惟與任承恩互相推委非伊二人貽悮而何
　尚靦顔為此語乎且大兵雲集各縣俱已次苐收復
　豈䑓灣郡城轉慮其有意外踈虞之理乃黄仕簡仍
　稱守城明係藉詞掩餙以文其遷延觀望之罪著將
　黄仕簡原摺發交常青閲看向黄仕簡逐一嚴審詰
　訊至黄仕簡任承恩始終貽悮𦂳要軍機其咎甚重
　必須拏問常青到臺灣後遵照前旨先将伊二人摘
　去花翎任承恩令其由北路囘至内地厦門勿令伊
　二人同在一處致有彼此関照通同揑餙之事並著
　李侍堯于任承恩到後即行委員觧京黄仕簡㽞厦
　門候旨常青李侍堯此時且當慎宻不可稍露端倪
　另候諭旨辦理想亦不乆待常青奏到即有旨諭矣
　至常青現在自已抵臺灣應照節次所降諭旨悉心
　籌畫統率各路官兵親赴賊巢一鼓剿滅以期迅奏
　􁁉功
　　(臣/)等謹按黄仕簡以收復鳯山空城鋪張調度攘
　　為己功而於各處賊薮惟遣兵進攻又自藉口保
　　固郡城以掩其畏葸不前之咎
皇上以陳功之案俱係罪案
嚴旨詰責令其詳悉登荅竟無可置喙而猶以老病貸
　　其一死
聖天子法外施仁何所不至歟
　　十五日(癸/未)孫仕毅奏言續獲天地㑹匪犯林功裕
　　供出之朱洪徳洪李桃等與閩省從前究出之洪
　　二和尚及朱姓形迹相同或即係洪朱二犯亦未
　　可定奏入
上命軍機大臣傳諭李侍堯孫仕毅徐嗣曽曰此等倡
　㑹結盟煽惑人心首犯不可不嚴緝務獲跟究黨羽
　以盡根株現㨿所供姓名住址俱在閩省且有記號
　歌訣轉相糾約搶奪財物是該犯等在閩省結㑹滋
　事竟係明目張胆毫無忌惮其黨羽必多無難跟踪
　緝獲徹底究辦李侍堯現駐劄蚶江籌辦軍糧一切
　及善後事宜自不能分身前徃徐嗣曽在漳泉一帯
　海口督查尚無𦂳要事件著該撫即親赴各該處将
　朱洪徳洪李桃二犯嚴緝務獲訊明夥黨一面按名
　查挐一面即𣲖委幹員將二犯迅速觧京歸案審辦
　該撫務須不動聲色嚴宻妥速辦理毋任奸徒漏綱
　　十六日(甲/申)郝壯猷奏言初九十二等日帯兵前往
　　各庄剿捕俱遇賊匪數千人随督率官兵向前追
　　殺鎗砲打死賊匪數百人十三日賊匪復來攻營
　　(臣/)自未刻對敵連宵達旦至十四日午刻賊始敗
　　走官兵奮勇追殺鎗砲打死賊匪數百餘人十五
　　日𣲖撥官兵分路直搗崙仔頂賊窠將草藔數百
　　間盡行燒燬十七日由阿公店一路剿捕二十日
　　行至橋仔頭又遇賊匪千餘人前來堵截随督率
　　弁兵施放鎗砲打死賊匪甚多二十一日由橋仔
　　頭進攻至午刻直底鳯山鎗砲齊發適水師提(臣/)
　　黄仕簡另𣲖逰擊鄭嵩帯兵由海道前來夹攻賊
　　匪不能抵敵由北門奔逃追獲盔砲硝磺鉛子等
　　項随𣲖逰擊蔡攀龍入城安民加𦂳防守併令臺
　　灣府經厯羅倫進城總理一切(臣/)即就城外劄營督
　　率官兵嚴加搜獲賊夥跟緝賊首併令弁兵不許
　　擾害良民所有官兵奮勇衝鋒殺賊内有陣亡受
　　傷者查明員名造冊呈送督提二臣辦理奏入報
聞
　
　
　
　
　
　
　
　
　
　
　
欽定平定臺灣紀畧卷十
欽定四庫全書
欽定平定臺灣紀畧卷十一
　　三月二十一日(己/丑)李侍堯奏言接副將丁朝雄等
　　具報郝壯猷收復鳯山之信竊意南路自此廊清
　　可用全力向北路㑹剿巢穴及接黄仕簡抄録摺
　　稿稱尚需駐兵捜捕未敢遽離府城是黄仕簡既
　　坐守郡治而郝壯猷亦不能撤兵往北路㑹剿可
　　知至北路之兵雖據黄仕簡奏任承恩普吉保柴
　　大紀及徐鼎士所帶共有七千餘名查柴大紀收
　　復諸羅後以四旁尚多賊匪仍駐諸羅近又請兵
　　協助而徐鼎士在淡水北又以艋舺等處民人懇
　　求留駐尚在禀商兩提(臣/)􁘭示任承恩普吉保在
　　鹿仔港雖據報屡有堵殺而以賊尚鴟張不敢輕
　　進又咨商黄仕簡撥兵㑹攻是該提鎮等各有牽
　　掣不免坐費時日殊無可恃惟望常青到彼大加
　　振作方可制勝常青臨去時其氣甚壮到䑓灣後
　　如遂能大勝一二次使賊黨潰散即可不必増兵
　　如實係賊多兵少則與其曠日持久收功緩而費
　　轉多不如量為増調以期迅速蕆事但閩兵除先
　　後𣲖調外各營存留較少且兵律久弛増調亦不
　　得用即如䑓灣額設戍兵本有一萬餘名當林爽
　　文猝起時僅柴大紀帶一千数百名在塩埕橋堵
　　守而保䕶府城尚係兵民兼用(臣/)于二月十九日
　　即咨詢黄仕簡柴大紀等令其查明缺額以便撥
　　補又屡次札催至今尚未覆到是舊有之戍兵已
　　属有名無實現在所用祗内地調往之一萬一千
　　餘名而兩月以來情形又如此將怯卒惰已可概
　　見是閩兵竟不必更調(臣/)前在兩廣時知潮州碣
　　石二鎮兵尚属可用且地近泉厦調遣亦便(臣/)于
　　接印後恐將來有需接濟之處曽宻札孫士毅預
　　􁁎兵数千以待緩急昨接孫士毅札已宻選四千
　　并稱南澳鎮陸廷柱情愿帶領前往可即𣲖為總
　　統大員其餘將弁亦已預行選𣲖等語(臣/)現飛札
　　常青察看如果必須増兵一靣具奏一面即飛咨
　　孫士毅調遣起程可不至稽緩再常青于二月三
　　十日申刻已經放洋嗣因風􁀙不順屢出屢回據
　　厦防同知劉嘉訓本月初五日具報尚在料羅暫
　　泊臣心不勝焦急惟有敬詣
　天后宫行禮祈求順風俾得速渡再厦門同知劉嘉
　　㑹觧到桐山營逃兵汪中鯉王正榮二名縁上年
　　十二月初七日隨同守􁁎董得魁在中港抵禦被
　　賊衝散私自逃囘赴水師恭將衙門揑報董得魁
　　差令往臺灣鎮求救因陸路被賊阻隔由大雞籠
　　搭船遭風飄至桐山隨經飭查實係逃回即將該
　　二犯正法至許阿協所供邀入㑹者係賴阿邉賴
　　阿立二人賴阿恩林阿俊所供邀入㑹者係梁阿
　　歩一人而賴阿恩之子賴娘如林阿俊之子林阿
　　真俱在梁阿歩戯班内唱戯孫士毅行知閩省緝
　　獲(臣/)到泉州該府縣已將各該犯挐獲先後觧到
　　(臣/)以此案人犯未經查拏自當緩辦既經獲觧又
　　不便遲留隨委司道府等嚴訊據各犯堅供不過
　　素相認識並無䋅約入㑹情事(臣/)以事関重案該
　　犯等或因許阿協等俱在粤省無慿貭對是以串
　　供狡賴委員將賴阿邉賴阿立梁阿歩賴娘如林
　　阿真五犯解赴粤省孫士毅現駐潮州自可就近
　　審理一經質訊即當水落石出以成信􁀙本日又
　　准孫士毅咨稱續拏林功裕一犯又供出賴阿德
　　洪李桃張阿和李九陶林三長朱洪德張攀桂六
　　名俱係閩省天地㑹内人犯是閩省為此教之淵
　　藪無疑惟是漳泉一帶民情輕慓去冬已多訛言
　　近日漸覺寧貼則正可以相安于無事若四處查
　　拏恐又増一畨惶惑或别滋事端(臣/)謹將孫士毅
　　所咨人犯靣諭地方官宻為存記統俟臺灣剿匪
　　事竣後辦理并知㑹孫士毅將粤省獲犯暫行監
　　禁緩辦奏入
上命軍機大臣傳諭常青李侍堯孫士毅曰李侍堯亦
　看出黄仕簡任承恩二人貽誤情形但所奏未免略
　遲現在惟望常青到彼大加振作方可制勝如該督
　到彼即將賊匪一鼓殱擒自屬甚善如賊匪負嵎抗
　守剿捕稍需時日自應量為増調兵丁以期迅速蕆
　事但閩省之兵存營者已少且該省兵律久弛現在
　𣲖往臺灣者零星打仗又復氣餒更恐不能得力不
　如就近于粤省挑選預偹李侍堯籌慮及此已咨孫
　士毅宻為調􁁎尚為周到惟粤省所偹之兵既有四
　千名恐陸廷柱一人不能照料髙亷鎮梁朝桂曽在
　軍營打仗於軍務自為熟悉著孫士毅即宻劄該鎮
　速赴閩粤交界處所駐劄聼候調遣至臺灣額設兵
　共有一萬餘名林爽文滋事時作何調撥堵禦何以
　柴大紀在塩埕橋拒守亦止帶兵一千數百名此外
　兵丁又在何處柴大紀此次保䕶郡城雖為出力近
　日以来漸覺觀望不前常青到臺灣後一併查明㨿
　實具奏又㨿李侍堯奏漳泉一帶民情輕慓近日漸
　覺寧貼所有粤省咨拏天地㑹各犯現宻為存記俟
　事竣後辦理等語所辦甚是著孫士毅即照李侍堯
　所奏將現獲各犯暫行監禁俟事竣後再為辦理
上又諭内閣曰臺灣逆匪林爽文等䋅衆滋事水陸两
　提督帶兵分路進𠞰並不親臨行陣定期㑹攻致賊
　匪日久未就撲滅節經降㫖嚴飭並諭令常青㨿實
　嚴審查叅兹㨿李侍堯奏到軍務情形摺内稱南北
　兩路該提鎮等各有牽掣不免坐費時日等語果不
　出朕所料黄仕簡承恩最久向来辦事尚属黾勉乃
　於剿捕逆匪一事漫無籌畫因循玩悮本即應拏問
　治罪姑念其年老且係病後着常青將黄仕簡即遵
　前㫖送囬厦門内地候㫖水師提督着郝壮猷暫署
　至任承恩經朕屡加㧞擢用至提督且係自請前赴
　臺灣剿賊伊年力正強理應加倍奮勉乃亦逡廵畏
　葸與黄仕簡互相諉卸實屬辜負朕恩即着傳㫖革
　職拏問交刑部治罪其陸路提督員缺前因柴大紀
　保守郡城尚為出力本欲將伊擢用但柴大紀于林
　爽文等滋事之先不能預為防範且臺灣原設兵額
　一萬餘名該鎮督率守城之兵不過一千餘名此外
　兵丁現作何用並未㨿柴大紀奏及實有應得之咎
　所有福建陸路提督員缺即著藍元枚調補
　　二十二日(庚/寅)
上命軍機大臣傳諭常青李侍堯曰昨經降㫖將任承
　恩革職拏問黄仕簡撤回厦門其水師提督員缺即
　令藍元枚調補所有陸路提督員缺除柴大紀另看
　其如何奮勉將功抵罪其餘總兵郝壮猷普吉保二
　人現在臺灣帶兵打仗尚屬黾勉常泰雖未帶兵前
　往𠞰賊然在漳州一帶弹壓地方亦為鎮靜有方該
　鎮係朕簡調之人著傳諭常青李侍堯于郝壮猷普
　吉保常泰三人内察看孰為出力並才具堪勝提督
　者保舉一人一靣將陸路提督印務令其署理一面
　㑹同㨿實具奏候朕簡放
　　二十三日(辛/夘)李侍堯奏言柴大紀在諸羅咨請兩
　　提(臣/)撥兵恊助任承恩在鹿仔港又檄徐鼎士帶
　　兵㑹攻徐鼎士復以艋舺民人懇求留駐尚在未
　　行各情形是任承恩柴大紀等非惟不能合𠞰大
　　里杙并諸羅彰化間道路亦未疏通又羅禮璋廵
　　查至扈尾庄被賊數千圍住徐鼎士聞知遣兵併
　　力抵禦賊始退去是徐鼎士亦未能即往任承恩
　　處㑹合看來各提鎮等彼此相待坐廢時日固不
　　待言而處處被賊牽掣官兵不敷調用加以相持
　　日久賊黨益多兵氣漸餒亦屬實情而黄仕簡於
　　二月二十七日續調澎湖兵二百赴臺灣則南路
　　又似有需添兵之處常青至府城即欲向北路㑹
　　𠞰看來已無兵可帶亦必不能不請増兵該處逺
　　隔重洋風􁀙不常動需時日若俟常青咨㑹到(臣/)
　　始行調集往返又輙月餘(臣/)既確見實在情形不
　　敢稍有遲緩致悮事機昨㨿孫士毅札稱已選兵
　　四千并將弁等亦密行揀𣲖而總兵陸廷柱曽任
　　臺灣情願帶兵前往(臣/)一面知㑹常青一面飛咨
　　孫士毅迅將預𣲖之將弁兵丁尅日起程一由厦
　　門赴鹿耳門一由蚶江赴鹿仔港由厦門者令陸
　　廷柱帶往查南路郝壮猷尚在鳳山常青無大員
　　同行陸廷柱到時正可資臂指之助由蚶江者令
　　將備帶往聼任承恩普吉保等驅䇿似於两路俱
　　有禆益而兵事可以迅速奏功再常青楊廷樺俱
　　于初六日戍刻在料羅放洋又南澳鎮係閩粤兩
　　省兼轄向例委署總兵閩粤两省督(臣/)輪流𣲖委
　　此次陸廷柱帶兵前往臺灣所有總兵員缺輪届
　　閩省委署閩省將領出征者多無員可委(臣/)一併
　　咨明孫士毅聼其酌量委員署理奏入
上命軍機大臣傳諭常青李侍堯孫士毅曰臺灣初起
　事時朕即不願任承恩前往者恐二人不相統屬未
　免有推諉觀望之事因將李侍堯調補閩浙總督並
　令常青前往臺灣督辦以防緩不濟急幸而事事預
　為布置否則該處止有常青一人既不能分身前往
　而黄仕簡任承恩今竟如此因循貽悮賊匪日久蔓
　延設乗間别生枝莭致蹈從前朱一貴滋擾故轍或
　竟如木果木之失事尚復成何事體耶今李侍堯果
　看出該提鎮彼此觀望坐廢時日賊黨益多兵氣漸
　餒不俟常青知㑹即飛咨粤省令預𣲖之将弁兵丁
　尅日起程籌辦甚為周到動合機宜頗慰朕懷惟粤
　省預偹之兵既有四千名恐陸廷柱一人不能照料
　昨已有㫖令梁朝桂赴閩粤交界處所聼候調遣著
　孫士毅即飛劄梁朝桂速行前往帶兵赴鹿仔港勉
　力㑹𠞰從前賊匪初起時孫士毅調發弁兵前往䇿
　應朕以本省兵力已厚是以降㫖諭令撤回今復須
　徵調雖似多一畨往返之勞然竟實受撤囬之益設
　使彼時粤兵早抵臺灣不過分屬任承恩黄仕簡二
　人帶領仍𣲖令零星打仗該兵丁見閩兵不能得利
　自必日漸氣餒徒使有用之兵亦歸無用此畨新調
　之兵初抵臺灣聴常青帶領其鋭氣方盛正可資其
　生力轉於軍務有禆至黄仕簡任承恩玩悮𦂳要軍
　務之罪均應按律正法但念黄仕簡年老又係病後
　且伊從前辦事尚屬黾勉姑貸其一死令其退廢家
　居自思咎戾所有公爵仍加恩令伊長孫承襲至任
　承恩之父任舉前在金川陣亡任承恩又現無子息
　朕軫念前勞不忍令捐軀殉忠者絶嗣任承恩俟刑
　部照例定擬具奏時尚可加恩貸其一死但老師糜
　餉之罪伊二人百身難贖若使幸免餘生之人坐享
　豊厚不足以示廢弛軍旅之戒将來事竣後所有多
　延時日糜費之軍需銀兩均應於黄仕簡任承恩名
　下追賠以示懲儆至常青于初六日放洋現在早抵
　臺灣務照節次所降諭㫖悉心籌畫妥速督辦
　　二十四日(壬/辰)
上命軍機大臣傳諭常青李侍堯曰徐鼎士于上年十
　二月即經常青徐嗣曽𣲖令帶兵一千五百名赴臺
　灣進𠞰乃該副将所帶之兵屢稱因風阻滯直至二
　月初旬始㨿禀報陸續前赴淡水已不免遲延及到
　鹿仔港總未報其𠞰殺一賊現經任承恩檄令帶兵
　㑹攻復以艋舺民人懇求留駐並未前往㑹𠞰看來
　竟係有心逗留畏懦不前藉詞支餙不可不嚴行查
　辦行軍之道全貴紀律嚴明信賞必罰若將弁臨陣
　出征心懷怯懦惟恐遇賊接仗而畏葸退避者即可
　幸免無事使人人效尤則将弁兵丁又孰肯奮勇直
　前致命效死耶著常青即嚴查該副将前赴臺灣曽
　否稽遲及現在任承恩檄調何以不行前往若徐鼎
　士果有畏縮逗留託詞規避之處即應立行拿問㨿
　實恭奏當按軍法從重辦理俾在事兵弁咸知儆畏
　並著李侍堯一體嚴切訪查㨿實恭奏至柴大紀自
　𣲖往諸羅以後于𠞰捕一切不能如從前之出力並
　著常青一併查奏
　　二十六日(甲/午)
上命軍機大臣傳諭常青李侍堯曰黄仕簡任承恩於
　本月十二十四等日奏到之後迄今將届半月何以
　並未将𠞰捕情形隨時奏報况朕因黄仕簡畏縮不
　前是以特𣲖常青前往督辦伊二人一聞此信苟稍
　有人心即當自知愧懼趂常青未到之前親帶弁兵
　迅速進剿以冀将功抵罪乃竟閲多日並未将如何
　剿捕情形具摺馳奏可見伊二人竟係自甘頽惰觀
　望玩延其貽誤之罪更無可逭著該督即將黄仕簡
　任承恩於前次拜發奏摺後此十餘日内在彼辦理
　何事何以並無一字奏及之處據實查明叅奏
　　二十七日(乙/未)李侍堯奏言接到海防同知楊廷理
　　禀報較(臣/)所訪更為詳悉所云現在兵數合之則
　　多分之則少尤覺切中窽要并稱臺郡與鳳山連
　　界之水底藔等處尚有莊大田等賊出没焚掠則
　　南路之兵似不能盡撤致府城有单薄之虞查臺
　　灣合各路現有之兵僅一萬三千有餘看來常青
　　欲往北路㑹𠞰祗能于府城及南路兵内抽調一
　　千餘名到諸羅後再増柴大紀之兵千餘名力量
　　尚覺未厚(臣/)奏調粤兵内檄令以二千五百名由
　　鹿耳門進口常青得此庶覺軍勢壮盛至任承恩
　　處旬日以來久不得信茲㩀該同知另禀有鹿汓港
　　船戸來郡詢知二月十三賊匪來攻大營任承恩
　　普吉保等大加𠞰殺賊匪死傷無筭等語又有解
　　餉之經歴鄒貽詩禀亦相同但未見任承恩等奏
　　報過境想因風水不順阻擱在途臣謹抄録原禀
　　及所繪圖一併進呈奏入
上命軍機大臣傳諭常青李侍堯曰本日李侍堯奏到
　臺灣情形一摺並抄録海防同知楊廷理原禀據稱
　賊匪滋事以來大兵僅屬固守皆以兵单難於逺捕
　為辭如彰化早經恢復而任承恩駐兵鹿仔港普吉
　保駐兵埔心庄諸羅收復月餘而柴大紀駐兵城外
　鳳山甫經收復郝壮猷分駐四門靜守黄仕簡駐守
　郡城以致賊匪各路嘯聚現在臺灣之兵統計一萬
　三千有餘合之則多分之則寡等語該同知所禀各
　情形早在朕遥度之中可見兵力以分而見单伊等
　貽悞實由於此昨經降㫖将任承恩革職拿問尚以
　黄仕簡年老有病僅令革職撤囘内地今伊等如此
　玩悮則二人厥罪維均黄仕簡亦難稍為寛宥著李
　侍堯一俟黄仕簡囘厦門即傳㫖一併革職拿交刑
　部治罪至該提督等株守玩延致令將弁等效尤觀
　望不能早擒賊首俾賊匪得轉相嘯聚逼脅平民其
　中不肖之徒勢必與賊烏合日積日衆滋擾蔓延昨
　經李侍堯奏添調粤兵四千名一由厦門赴鹿耳門
　一由蚶江赴鹿仔港等語看此情形常青處所有之
　兵尚未免单薄著傳諭李侍堯如粤兵尚未分路配
　渡即檄令全赴鹿耳門直抵臺灣府城俾常青處兵
　力壮盛足資調遣如業經分路配渡前進著常青於
　粤兵將抵鹿仔港者亦即調來合為一處常青親帶
　勇往將弁徑赴大里杙賊巢皷勵弁兵務將首惡林
　爽文一皷擒獲其餘賊衆不難撲㓕净盡又閲該同
　知原禀内現在府城諸羅彰化之間各處皆有賊人
　屯集常青經過地方中途遇有賊匪抗拒正可痛加
　殱戮俾賊匪聞風膽落路途無阻直指賊巢此事惟
　仗常青遵照節次指示悉心籌辦紓朕南顧不致復
　蹈黄仕簡任承恩故轍也其柴大紀郝壮猷普吉保
　因二提臣觀望不無效尤今二提臣已拿問其柴大
　紀三人效尤之罪且赦不問令其効力帶兵贖罪如
　伊等亦有畏葸觀望情事或不可令其効力即著常
　青據實恭奏毋得稍有徇隠
　　同日孫士毅奏言赴恵潮一帶海口督拏竄犯搜
　　捕㑹匪途次接准閩浙督(臣/)李侍堯宻札臺灣賊
　　匪尚多南北兩路未能㑹𠞰常青到彼或須酌量
　　増兵以期一舉蕆事向知潮州碣石二鎮兵尚可
　　用嘱(臣/)慎宻預偹查來咨雖稱此次兵丁果否徴
　　調尚在未定但既有酌量増兵之語自應迅速預
　　偹以便剋期就道(臣/)一面密飭潮州碣石水陸二
　　標及附近各營共挑足四千之數迅即𣲖定分起
　　來潮兹(臣/)於三月初七日抵潮提(臣/)髙瑹亦廵查
　　到此一切預偹事宜現在㑹商妥辦再閩省尚須
　　集兵搜捕似内地查拏㑹匪一事尚宜慎密(臣/)與
　　閩省現已彼此闗㑹存記俟一舉蕩平再行從嚴
　　辦理又南澳鎮總兵陸廷柱統領官兵赴臺遺缺
　　請以澄海協副将鄭元好䕶理其澄海協員缺請
　　以廣海寨逰擊張天宿䕶理又香山協謝廷選羅
　　定協貴林肇慶協官福現亦領兵請以左翼鎮逰
　　擊黄鍚侯䕶理香山協印務督標前營叅將新泰
　　署理羅定協印務督標水師營叅將劉天爵兼署
　　肇慶協印務至查察恵潮一帶沿海口㟁汛地尚
　　屬整肅(臣/)俱面諭該管文武密為偵伺果有踪跡
　　可疑者方許立時盤詰解究不得一味驚擾以致
　　商民褁足據饒平縣續獲㑹匪陳阿塔余阿緒二
　　名余阿緒供係徐阿畨勾引入㑹其所傳暗號歌
　　訣均與前獲之許阿協等大略相同其供出夥黨
　　俱密為存記至前此許阿協等供出閩省勾引入
　　㑹之梁阿歩賴阿邉等經李侍堯因該犯等堅不
　　承認解粤質審(臣/)俟該犯等解到彼此畫一密辦
　　奏入報
聞
　　二十八日(丙/申)孫士毅奏言此次密𣲖官兵俱已酌
　　定起數預為妥偹今定于三月十六日即令頭起
　　官兵自潮起程每起二百五十名間一日行走自
　　粤省黄岡入閩省詔安境相去止數十里自詔安
　　至厦門蚶江等處亦止數日可到照依李侍堯𣲖
　　定數目以二千五百名赴厦門一千五百名赴蚶
　　江配船渡海(臣/)與提(臣/)髙瑹往來弹壓稽查沿途
　　𣲖令恵潮道圖畢赫潮州府孫泳惠州府顧聲雷
　　督率經過之各州縣妥協照料催䟎前進並多偹
　　火藥及褁帶一月口糧俾資接濟其弁兵應得分
　　例量為借給俟將來閩省定有章程再行畫一辦
　　理奏入
上命軍機大臣傳諭常青李侍堯孫士毅曰據孫士毅
　奏是該省官兵全數在潮起程已在四月中旬加以
　配渡放洋計四千名陸續全抵臺灣極早亦須至四
　月下澣常青于三月初六啟椗放洋不過初十内外
　業抵臺灣若必俟粤兵到日始行進𠞰則蕆事之期
　竟須至五月豈不曠日持久著傳諭常青體察情形
　若臺灣現有之兵一經鼓勵覺屬可恃即擇其精壮
　者親身帶至大里杙賊巢痛加殱戮将首逆林爽文
　擒獲其餘附從自紛紛瓦解固屬甚善如該處之兵
　實不可恃必須接濟或俟粤省數起官兵到後酌量
　足敷𠞰捕即帶同前往俾新舊間用庶新到者勇氣
　方張舊存者心有可恃亦自必旌斾改觀不可拘泥
　必待粤兵到齊始行辦理致再遲延或臺灣現有之
　兵其氣已餒必須全仗粤兵到齊方能前往𠞰捕之
　處常青亦不可因有此㫖稍存輕率之見務在相機
　妥辦動出萬全以副委任至粤省未經起程官兵着
　孫士毅即另行籌酌令其併起行走並先知㑹李侍
　堯預偹渡船其已入閩境官兵著李侍堯飛飭沿途
　催䟎前進李侍堯即當親至厦門料理隨到隨渡至
　此事總由黄仕簡任承恩二人互相觀望以致久稽
　蕆事其罪實無可逭孫士毅駐劄潮州相距不逺其
　於黄仕簡任承恩玩悮之處自必有風聞著該督即
　將所聞據實覆奏勿稍迴䕶
　
欽定平定臺灣紀畧卷十一
欽定四庫全書
欽定平定臺灣紀略卷十二
　　四月初一日(戊/戌)徐嗣曽奏言自興化泉州馳抵厦
　　門一帶察看𦂳要口岸即㲼港紛岐處所亦皆派
　　撥員弁帶領兵役梭織巡查(臣/)又随處傳集濱海
　　耆民及澚中漁户面加奬勸該居民等咸知踴躍
　　現復據漳浦縣羅澤坤禀報盤獲臺灣逃回匪犯
　　林壬即陳壬一名解赴督臣李侍堯審辦(臣/)於三
　　月十四日回至省城擬將一切事件速行趕辦再
　　赴𦂳要口岸親往捜拏又因調派廣東兵四千名
　　由厦門蚶江分渡㑹𠞰(臣/)昨往來泉州將應行事
　　宜面同督(臣/)商酌督(臣/)擬赴厦門一帶巡查即料
　　理粤兵東渡(臣/)巡閲口岸亦以興化泉州一帶為
　　最要計粤兵之由蚶江前進者正在其時(臣/)即暫
　　駐蚶江督率照料務俾妥速飛渡俟粤兵開船後
　　趕回省城辦理秋審及一切事件亦不至悞至於
　　應需糧餉等項布政使伍拉納及鹽法道戚蓼生
　　現在泉州随同督(臣/)辦理已節次委員齎銀前往
　　接濟臺灣本係産米之區一面委員就地採辦一
　　面運米前赴支放仍令各屬動碾倉榖運貯泉州
　　聴候撥用藥鉛等項亦已籌備充裕奏入報
聞
　　初二日(己/亥)
上命軍機大臣傳諭常青李侍堯曰康熙年間奸民朱
　一貴聚衆滋擾經提督施世驃統領大兵悉由厦門
　進𠞰不及一月即已收復蕆功葢因大兵㑹合一路
　由厦門進攻聲威壯盛賊匪望風膽落故能一舉殱
　滅此次賊匪起事之初黄仕簡任承恩領兵進𠞰分
　路配渡其餘將弁又各由别路陸續進發已覺兵勢
　稍分伊二人一抵臺灣即應彼此㑹合厚集兵力直
　搗賊巢將首惡擒縛餘黨自必瓦解乃黄仕簡任承
　恩僅派撥將備零星打仗四處堵禦以致賊匪從而
　生心得由山徑繞道蔓延各處嘯聚官兵轉為所牽
　掣兵分而力見單幸而賊匪不過么䯢草竊並無謀
　計設遇狡黠奸徒逞其鬼域伎倆豈不又蹈木果木
　之覆轍耶著常青抵臺灣後即將各路官兵調集㑹
　合一處其添調粤兵遵照前㫖全歸常青統率以期
　兵威壯盛士氣振奮專力全赴賊巢捜𠞰斷不可又
　蹈黄仕簡任承恩故轍輕分兵力觀望遲延俾賊匪
　得以四散牽掣蕆事致稽時日也
　　初三日(庚/子)黄仕簡奏言總兵郝壯猷柴大紀等馳
　　赴南北二路𠞰匪郡城為全臺根本不可無大員
　　彈壓且附郡之大穆降本縣庄岡山羅漢門等處
　　介在南北之中均離府城不逺各處有賊匪往來
　　出沒(臣/)親督官兵居中堵禦捜捕并為兩路軍兵
　　接應聲援此在郡未敢遽離之情形但(臣/)前奏未
　　能詳細聲明實屬糊塗之至迨諸羅鳯山先後克
　　復賊匪復於附近村庄潛聚滋擾(臣/)派撥官兵嚴
　　宻擒捕而諸羅之大武壠礁吧哖各庄仍有匪黨
　　聚集該處山路最為險峻現在整兵進𠞰日内督
　　(臣/)常青到臺灣(臣/)即親率官兵到處𠞰捕掃除之
　　後随赴諸羅督同總兵柴大紀進攻斗六門水沙
　　連等處繼至彰化㑹同總兵普吉保等攻𠞰大里
　　杙賊巢務期生擒逆首林爽文解京究辦併𠞰盡
　　匪夥斷不敢稍有遷延觀望自取罪戾至(臣/)染患
　　風症前在内地時發時愈自到臺灣因機務焦廹
　　心神倍加恍惚氣力日見頽憊惟念職任海疆只
　　當竭盡駑駘是以未敢將症病據實奏明兹節次
　　欽奉
上諭訓飭(臣/)感激涕零悚惶無地惟有躬率士卒奮勉
　　𠞰匪淨盡根株以期尅日蕆事
　　同日李侍堯奏言官兵前往臺灣𠞰捕逆匪所有
　　糧餉等項固須接濟無悞尤防冒濫多支致將來
　　按例報銷或至追賠懸宕(臣/)於到任後即飭司查
　　核兹據伍拉納彚查自上年十二月起至(臣/)到任
　　以前共撥藩庫銀三十三萬餘兩(臣/)意用兵未久
　　何至如許之多及閲所開各欵有鹽菜等項例應
　　支給者有預支俸餉等項數月内即可扣還者有
　　過兵地方借領以應差務將來除核銷外應繳還
　　者亦有解往臺郡備用正在途次該道府具禀時
　　尚未接到者縁倉猝調兵務期迅速應付以利遄
　　行且臺郡逺隔重洋往返動需時日不得不多為
　　預備是以動撥較多但近據臺灣等縣開報雇用
　　夫價等項已有例不准銷者(臣/)以軍務𦂳急之時
　　固不便一一駁核致地方官轉得藉口或至貽悞
　　但一任濫付將何所底止随即嚴行檄飭將來著
　　落賠補外仍一面通飭各屬嗣後一切欵項均須
　　查照部頒軍需則例動支其則例所未載而事在
　　必需如海運水脚等項則酌量先行應付其餘概
　　不得濫給庶軍務無遲悞之虞而帑項亦不致有
　　多糜之弊至臺灣府縣本各有倉庫其三縣雖已
　　殘破而府城保守無虞尚應實貯據藩司查明府
　　庫應存銀二十五萬餘兩倉榖應存十二萬餘石
　　乃接據臺灣道府禀稱銀榖俱已用盡並未將作
　　何動用之處詳悉開報随嚴飭該道府等逐一查
　　明到日核辦現值軍務𦂳要自當先以接濟糧餉
　　為急(臣/)惟有随時酌量應付以期無悞昨據署臺
　　灣府楊紹裘禀稱逆匪林爽文與各賊黨將大里
　　杙一帶掘濠放水復築土牆安設砲位是現在賊
　　黨方盤踞穴巢併力拒守未經大創斷不肯自行
　　潰散則此時尚不慮逸匪竄入其附船入口者類
　　多被難之人窮無所歸思回本籍而各口岸兵役
　　藉有稽查之名遇此等渡海來者留難勒索難保
　　其必無是以(臣/)嚴飭各員務宜分别良歹不得藉
　　端擾累現據各口岸委員盤獲數起如逃兵汪中
　　鯉等四名(臣/)已按律辦理其餘被難之人檄令各
　　州縣訊明如確有證據立即釋回庶奸匪不致倖
　　逃而難民亦不致受累至將來攻破賊巢時匪黨
　　四散逃入内地者必多尤當上𦂳擒捕毋使一名
　　漏網又不得以此中或有難民稍存姑息又提(臣/)
　　任承恩委弁押解賊目林家齊一犯前來咨稱該
　　犯係逆首林爽文族長去冬曽誆哄彰化文武官
　　願將林爽文帶來投到以致猝不設備釀成巨案
　　等因(臣/)查該犯既係林爽文同謀之逆黨自應解
　　京審訊随派委巡檢程鏜把總姚世貴將該犯押
　　解於二十日起程均奏入
上命軍機大臣傳諭常青李侍堯曰黄仕簡不過因遷
　延日久連奉諭㫖嚴飭為此飾詞以掩其退縮之罪
　幸而朕先事預籌派令常青前往督辦黄仕簡得有
　所藉口若使朕不派常青前抵臺灣黄仕簡又將何
　辭豈竟思久坐郡城以待賊之自斃乎況林爽文既
　歸巢穴其餘附近賊匪不過么䯢草竊如易連陳邦
　光等皆可堵截捜捕又豈專賴提督大員坐擁重兵
　以防其復來滋擾之理即總兵柴大紀郝壯猷等收
　復二縣城後自應統領官兵直抵大里杙賊巢奮勇
　𠞰除乃該鎮等即以防守為名並不上𦂳追捕截拿
　任其竄伏團聚以致賊匪得以繞道蔓延官兵轉為
　所牽掣是該鎮等效尤觀望畏葸不前即郝壯猷之
　罪亦與柴大紀之失䧟城池漫無籌畫者不相上下
　現據李侍堯奏逆匪林爽文與各賊黨將大里杙一
　帶掘濠放水復築土牆安設砲位等語賊黨盤踞穴
　巢以圖併力拒守看其光景别無他圖竄匿之計轉
　可聚而殱戮其事尚屬易辦恐大兵雲集四路圍攻
　賊匪計窮力蹙或竄入内山希圖茍延殘喘捜捕轉
　稽時日不可不預為籌辦著常青抵臺灣後即將各
　路官兵調集㑹合一處揀派精鋭親行帶領直赴大
　里杙奮力圖𠞰務將首惡林爽文一鼓擒獲餘黨殱
　除淨盡其堵截賊後路不使竄入内山一事專派柴
　大紀帶兵在内山路口嚴宻堵禦並著常青詳悉曉
　諭柴大紀伊係臺灣總兵致賊滋事失䧟城池已屬
　有罪之人且收復諸羅後效尤觀望其咎亦與黄仕
　簡任承恩無異念其從前守禦郡城尚屬出力姑令
　帶罪圖功現在大兵進𠞰賊匪竄入内山之路最闗
　𦂳要即責成該鎮專力堵截若能將賊首拏獲餘黨
　不使一名竄逸不但宥其前罪並當仍録其功倘再
　不能實力奮勉立功自贖以致賊首林爽文從伊防
　守之地竄逸及餘匪復有逃入内山等事則惟柴大
　紀是問恐伊不能當此重罪也再據李侍堯奏附船
　入口者類多被難之人而各口岸藉有稽查之名不
　無留難勒索等語緑營此等惡習實為可惡俟事竣
　後當嚴查處治以示懲儆又臺灣倉儲庫貯額數不
　為不多府城又復保守無虞何以未及數月即已用
　盡地方遇有此等事件該處官員即使各出已貲設
　法防䕶亦所當然況閭巷小民尚有好義急公之舉
　若地方官竟有藉辦軍需為名浮用冒銷飽其私槖
　則是天良昧盡即立置重典亦所應得但現在正值
　㑹兵進𠞰之時若遽行查辦恐伊等各懷畏懼辦公
　更多觀望著常青李侍堯俟事竣後徹底嚴查如果
　有侵欺情弊即嚴㕘重治想昧良之輩天理難容亦
　無所逃罪也
　　初四日(辛/丑)常青奏言二十三日至厦門登舟因春
　　令北風甚少在料羅寄椗三月初六日風順開洋
　　初九日由澎湖進鹿耳門登岸抵臺灣府城面晤
　　提(臣/)黄仕簡即以欽奉
上諭與看令其回奏並詢以𠞰賊機宜黄仕簡語言不
　　甚明白更兼步履艱難是病憊屬實及(臣/)接見在
　　城員弁訪問臺灣近日情事復悉心體察𠞰捕事
　　宜詎料與該提督等從前咨報逈不相符縁臺灣
　　地廣人稠游手者衆自逆首林爽文攻縣戕官各
　　處奸徒皆效尤搶劫然大兵初到賊衆聞風逃散
　　此時兩提(臣/)乗其鋭氣自有破竹之勢因黄仕簡
　　惟坐郡城任承恩惟守鹿仔港而分派鎮將亦皆
　　觀望遷延不思争先賈勇(臣/)在泉州時以重洋阻
　　隔盻望情殷聞收復彰化攻克諸羅而鳯山又尅
　　日可復(臣/)一時忻幸意謂大勢已定即請將浙閩
　　兩省備用之兵撤回以省糜費今(臣/)親至臺灣得
　　諸目擊始知彰化諸羅鳯山等縣被賊攻䧟焚刦
　　已空而又以栽竹為牆無險足據故賊聞官兵將
　　至即捨城而爭險要之地官兵既已入城因即以
　　克復城池咨報如柴大紀一到諸羅賊仍佔據斗
　　六門使我兵南北兩路至今不通並聞普吉保帶
　　兵前赴彰化中途被刦車輛則道路梗塞較前更
　　甚任承恩帶兵由鹿仔港登岸後既不駐扎彰化
　　縣城以逼賊巢又不與柴大紀夾攻斗六門惟知
　　退守鹿仔港近聞賊人仍往來彰化城中是何得
　　謂之克復至郝壯猷係正月間經黄仕簡派往南
　　路在大湖扎營月餘於二月二十一日據報克復
　　鳯山乃(臣/)於三月初九日到臺灣之時已聞初八
　　日郝壯猷所帶兵丁二千餘名被賊沖散該總兵
　　及副將以下等員先後奔回止存敗殘兵四百餘
　　名又副將徐鼎士前到淡水未見寸功因距府路
　　逺尚無實信兩月以來折兵糜餉應請將遲悞之
　　提督黄仕簡任承恩總兵郝壯猷柴大紀普吉保
　　分别治罪(臣/)在泉州不能覺察並請將(臣/)交部嚴
　　加議處但黄仕簡患病衰頽在軍無益應令其仍
　　回厦門任承恩雖未能向前但北路避賊人民俱
　　在鹿仔港若遽撤動恐賊乗虚柴大紀雖不能將
　　斗六門一帶打通然上年在府城外堵禦尚屬奮
　　力普吉保係後到之員調往北路未久俱仰懇暫
　　令伊等帶罪督兵以觀後效至郝壯猷等自鳯山
　　敗回是否賊多兵少致被沖散抑係畏葸脫逃並
　　前此鎮將等咨報克復縣城以及攻庄殺賊各情
　　節有無藉事鋪張容(臣/)一併嚴查明確再行請
㫖務令功罪分明軍威復振但臺灣賊匪從前止有逆
　　首林爽文王芬等數人從賊者亦止附近賊巢數
　　千人今則南路險要各處有賊首莊大田莊錫舍
　　王坑郎藍九榮陳靈光陳建平等北路險要各處
　　賊首林爽文之外又有陳泮呉領蔡福葉省等或
　　為林爽文羽翼或效林爽文所為自立旗號肆出
　　滋擾凡稍可踞佔之民庄盡為賊人所有惟府城
　　鹿仔港笨港沿海三五處亦屢有賊來攻擾尚能
　　共相保䕶故避難者偕來聚處但將來亦恐有人
　　滿乏食之虞而逆首林爽文等狡猾異常復將所
　　掠錢米廣為散給要結人心以致無食游民盡皆
　　從賊查臺灣額駐兵丁經三縣被䧟傷亡已多尚
　　未據該鎮查報實數然約略存剰之兵似不堪用
　　其内地調到兵萬餘各路打仗又多損失當此賊
　　勢蔓延必須添調重兵方能痛加𠞰洗現在鳯山
　　復䧟賊更䲭張已到府城十里之外(臣/)派遊擊蔡
　　攀龍帶兵往桶盤棧堵禦並督率道府永福楊廷
　　樺同知楊廷理等各帶義民固守郡城可保無虞
　　再令普吉保速與柴大紀夾攻斗六門以通南北
　　之路飭署守備陳邦光保守鹿仔港催任承恩前
　　赴彰化先將附近縣城賊夥殱除即相機攻搗林
　　爽文大里杙賊巢並飛檄徐鼎士㑹同署都司易
　　連將北路新庄艋舺等處賊匪𠞰盡漸次自北而
　　南與任承恩㑹合併力捜捕此時不必僅以收復
　　空城為得計而必以爭據險隘攻搗賊穴殱擒賊
　　目為先除嚴飭提鎮副將等員各思激發天良出
　　力報効外一面飛咨督(臣/)李侍堯將原備南澚金
　　門銅山海壇各營兵一千名再調同安營兵四百
　　名海壇鎮兵三百名金門鎮兵三百名又調原備
　　廣東兵三百名浙江兵二千名再挑幹練勇往之
　　逰擊守備等十員配舡渡海俱由鹿耳門進口㑹
　　齊(臣/)即親自統領必不再行分撥致減兵力先儘
　　南路鳯山縣境以至諸羅彰化淡水席卷而前務
　　期將逆首林爽文並其餘賊目一併生擒不使賊
　　一名漏網又查臺灣府城雖係挿竹為牆而各門
　　城樓磚土砌就亦頗髙大(臣/)随出城外細看地方
　　形勢防範尚為周宻謹將
恩㫖蠲免臺灣府全屬本年地丁錢糧謄黄遍諭各處
　　復傳喚士紳商民當面曉諭各紳士義勇人等莫
　　不感激踴躍現在府城内外街市貿易照常再查
　　該提鎮等咨報克復三縣其彰化並無官兵駐守
　　鳯山現已復䧟惟諸羅一縣自柴大紀駐扎之後
　　賊人尚知畏避居民亦漸次回歸(臣/)因柴大紀不
　　能打通南北道路是以一併㕘奏但其能守諸羅
　　非若彰化鳯山之既克而不能保守者可比是柴
　　大紀功過原不相掩(臣/)仍遵
㫖先行嘉奬再觀後效又逆首林爽文前據該鎮禀聞
　　被砲打傷之語原無確據現聞大里杙庄一帶竪
　　立旗號及偽帖告示寫有順天字様並自稱盟主
　　大元帥此等悖逆不法寸磔不足蔽辜至義民等
　　獻出王芬首級係何人所殺是否真實義民等在
　　先曽否附賊挑斷脚筋之楊禮等十一犯有無搶
　　奪容(臣/)逐一查明核辦
　　同日黄仕簡奏言二月初九日有南路弁兵紛紛
　　來至郡城(臣/)随飭遊擊孫全謀詢問據稱初八日
　　賊匪從鳯山縣東南門放火擁入官兵接戰抵敵
　　不住以致衝散初十日總兵郝壯猷到郡據稱初
　　四日㕘將瑚圖禮禀報自山猪毛被賊攔截不能
　　過溪該總兵派令遊擊鄭嵩帶兵六百名前往又
　　派官兵三百名接應午刻鄭嵩回稱行至硫磺溪
　　遇賊圍截衝散官兵未回甚多未刻賊匪來攻營
　　盤併攻縣城東門初六日該總兵將城外官兵移
　　駐城内初七日賊四面攻城初八日賊匪益見加
　　増攻城更急午刻賊由南面進城四處放火攻殺
　　以致官兵衝散等語查南路自克復鳯山總兵郝
　　壯猷等原帶官兵合計有三千餘名在該處防守
　　縣城足資堵禦接應何致賊匪衝散官兵現在督
　　(臣/)常青於三月初九日到臺灣府城(臣/)差查南路
　　官兵存亡確數另報統聴督(臣/)查核辦理均奏入
上命軍機大臣傳諭常青恒瑞李侍堯徐嗣曽琅玕曰
　據常青奏到臺灣後查明官兵遲悞據實指㕘及添
　調兵丁情形所辦俱合機宜惟任承恩身為提督乃
　畏葸不前既不駐劄彰化縣城以逼賊巢又不與柴
　大紀夾攻斗六門其罪奚辭豈可復留該處再令帶
　兵仍滋貽誤著遵前㫖將任承恩一併拿問解京治
　罪柴大紀一到諸羅不能將斗六門賊匪捜除淨盡
　開通道路實有應得之罪但前此守禦郡城尚能奮
　勉且駐劄諸羅後賊人頗知畏避居民亦漸回歸常
　青所稱該鎮功罪不相掩自屬公論所有陸路提督
　一缺著加恩暫令柴大紀署理並著常青傳諭該鎮
　令其戴罪圖功以觀後效若伊玩悞不前必當二罪
　俱發至郝壯猷守衛鳯山即賊多兵少亦當效命捐
　軀國家自有優恤乃竟棄城逃回怯懦已極軍律斷
　難姑容已明降諭㫖即於軍前正法以肅戎行其所
　遺海壇鎮總兵員缺著常青於現在帶兵將備内詳
　加體察實有奮勇出衆人員則不拘階級之崇卑即
　奏請破格超擢以示奬勵如此賞罰嚴明自必人人
　感奮可期鼓勇集事至常青現在飛咨添調本省及
　廣東浙江兵共七千名俱由鹿耳門進口㑹集即親
　自統領必不再行分撥致減兵力之處所見甚是粤
　東潮碣二鎮兵丁前據李侍堯等奏業經檄調四千
　名已較常青所調者多一千名於三月十六日自粤
　省分起起程即可陸續到彼至浙省兵向來柔懦更
　遜閩省且距閩稍逺此時徴調亦緩不濟急著傳諭
　琅玕竟可停止派撥現於常青原調兵數止少一千
　名朕思福建駐防滿兵雖不能如京師健鋭火器等
　營勁旅所向無前究屬心力堅定較之緑營恇怯尚
　為得力況常青曽任福州將軍駐防兵皆其舊屬呼
　應自靈著恒瑞於滿營内挑選一千名并派得力之
　協領佐領等官分起管帶恒瑞即親身統領前赴臺
　灣㑹合進𠞰所有兵丁口糧配渡各事宜即著徐嗣
　曽妥為料理其福建續調之緑營兵二千名即著藍
　元枚親身統領前往臺灣㑹𠞰内地亦不可無提督
　彈壓所有水師提督事務著漳州鎮總兵常泰暫行
　署理現有粤省添調兵丁四千名及本省續調之内
　地官兵自己陸續至厦門㑹齊著李侍堯妥速料理
　即令其配渡常青於新調官兵未到之前固不宜冒
　昧輕進然坐待稽延恐賊匪又生别計亦非良䇿自
　應將現有官兵内詳加挑選擇其壯健者派令奮勇
　將備帶領先至南路鳯山一帶捜捕賊匪逐一殱除
　淨盡俾後路肅清將來大兵往北攻𠞰不致有反顧
　之憂較為妥善至鳯山駐守兵丁三千餘名何至遇
　賊即行潰散現據常青奏先後奔回之兵止存四百
　餘名餘兵皆向何往豈有俱從賊之理著常青俟事
　定後嚴查為首之人從重辦理其現在退回之兵按
　照兵法俱應概予駢誅但念人數衆多究係領兵將
　弁不能首先奮勇以致兵氣不振姑暫貸其一死著
　常青明白曉諭該兵丁等令其激發天良奮勉自效
上又諭内閣曰郝壯猷係派往南路𠞰捕大員既經收
　復鳯山縣城自應一面派兵設卡防守一面親率將
　弁追𠞰賊匪乃安坐營盤既聞瑚圖里被賊攔截不
　即親往接應以致賊匪乗勢攻圍縣城復䧟況該總
　兵所帶之兵計有三千餘名當賊匪來犯時兵丁等
　畏賊退避該總兵即應立時正法數人使知儆懼同
　心抵禦何至紛紛潰散即或賊多兵少勢不能支亦
　應奮不顧身殺賊而死甚至無能自刎庶不失城亡
　與亡之義從前征戰緬甸時如明瑞觀音保扎拉豐
　阿皆因緑營兵丁恇怯不能勝敵今日適有松潘鎮
　總兵穆克登阿來京陛見經朕詢問據稱伊等在彼
　跟随明瑞等打仗目擊彼時情事將軍等非不可以
　退出而明瑞等僉言受恩深重兵散勢窮寧死於賊
　不死於法即或退出後倖邀寛典亦何忍靦顔視息
　是以不肯生還等語朕聞其言猶欲為之墮淚明瑞
　等能知大義咸以身殉其身後既邀優䘏世職復予
　專祠子孫至今受恩弗替歿有餘榮郝壯猷以專閫
　大員寧不聞知乃亦效緑營兵丁恇怯惡習自罹重
　辟且日前因郝壯猷收復鳯山縣城尚為出力曽諭
　令常青查明如果郝壯猷堪勝提督即行奏明候朕
　簡放今似此畏怯倖生若不明正典刑其何以肅戎
　行而昭軍紀常青接奉此㫖即將郝壯猷在臺灣郡
　城傳集衆將弁將伊正法並將前㫖本欲用為提督
　及現在又因其棄城潛回是以按軍法從事各縁由
　向其宣諭俾知賞罰分明禍福惟其自取郝壯猷即
　身伏刑誅亦當死而無怨至瑚圖里身係滿洲前於
　賊匪滋擾鳯山時乗馬馳歸郡城已有應得之罪苐
　念其究因倉猝兵散所致與自行脱逃者有間是以
　仍令帶罪效力今據黄仕簡奏該㕘將又於山猪毛
　地方被賊攔截不能過溪若係賊人踞守溪河險隘
　尚屬可原倘竟係該㕘將畏懼賊勢借詞躱避亦如
　郝壯猷之逃回則其罪更無可逭著常青即查明此
　次瑚圖里如果有畏葸逃回情事亦即一面奏聞一
　面將該㕘將正法示衆至柴大紀普吉保姑念其從
　前奮勉現令帶罪自贖暫著從寛交部嚴加議處以
　觀後效常青從前率據黄仕簡等咨報冒昧入告咎
　亦難辭但念其逺隔重洋未能得知確信且該督現
　在臺灣督辦本日奏到各摺悉合機宜常青著加恩
　免其議處此事現交常青督辦常青即著授為將軍
　恒瑞藍元枚著授為㕘贊俾事權歸一軍威益振以
　期迅奏蕩平綏靖海疆
上又諭内閣曰前因李侍堯奏南北兩路提督各有牽
　掣不免坐費時日已降㫖將任承恩革職拿交刑部
　治罪黄仕簡撤回厦門候㫖矣伊二人抵臺灣後並
　不親臨行陣定期㑹攻一南一北互相觀望果不出
　朕所料以致賊匪日久蔓延迄今未能撲滅其玩延
　貽悞厥罪維均即或黄仕簡因年老患病不能親身
　帶兵及任承恩到彼後不能不零星堵禦抑或賊匪
　衆多兵力實有不敷𠞰辦之處伊二人早應随時據
　實直陳候朕指示籌辦乃伊等並無一字奏及是其
　種種貽悞實無可置喙而黄仕簡係水師提督臺灣
　乃其專轄現在𠞰捕事宜又經朕特交督辦乃如此
　畏葸因循更無怪任承恩之意存推諉其罪視任承
　恩為尤重任承恩既經革職拏問黄仕簡亦難予寛
　宥昨已降㫖將黄仕簡撤回内地俟伊到厦門時著
　李侍堯即傳㫖將伊一并革職拿交刑部治罪所有
　福建水師提督員缺著藍元枚調補其陸路提督自
　當擢用現在臺灣出力總兵柴大紀於林爽文等滋
　事不能預為防範到諸羅後又不能進勦斗六門賊
　匪本不當復邀陞擢但念其防守郡城尚為奮勉出
　力功罪自不相掩所有陸路提督員缺著加恩令柴
　大紀暫行署理以觀後效
　
　
　
　
　
　
　
　
　
　
欽定平定臺灣紀略卷十二
欽定四庫全書
欽定平定臺灣紀畧卷十三
　　四月初五日(壬/寅)李侍堯奏言接兩廣總督(臣/)孫士
　　毅咨稱前調粤兵四千名第一起於本月十六日
　　起身計二十三四等日可到厦門(臣/)隨於二十自
　　泉起程往厦門料理辰刻抵南安縣接黄仕簡咨
　　㑹知鳯山城又被賊佔戍刻行至沙縣又接常青
　　来札備述臺地情形并增調兵七千查前據同知
　　楊廷理禀臺地現有之兵只有一萬三千餘名而
　　該提鎮等以之分派府城鳯山諸羅鹿仔港淡水
　　五處本屬備多而力分毋怪左支右詘不能奏功
　　轉致失事今鳯山既䧟郝壯猷損折之兵不下一
　　千六七百名則兵力益覺單薄㸔來常青所請增
　　調七千之數實不可少賊既乗鳯山之勢來攻府
　　城據常青奏已在離城十里之外則目下第一以
　　保守府城為要務倘稍有疎虞益難辦理幸總統
　　大員一到人心稍定兼以所解銀餉據各委員禀
　　報亦俱於初八九等日運至府城可籍以守禦適
　　粤兵將次到厦門係二百五十名為一起(臣/)擬每
　　到兩起即令開駕一次先往助守算來事機尚可
　　相接不致緩不及事至常青請調南澚金門銅山海
　　壇各營兵二千名粤兵三千名浙兵二千名想係
　　尚未接到(臣/)先調粤兵之信今查金門銅山等營
　　調派出征者已多本營存兵無㡬處處海疆未便
　　再撥粤兵既調四千已過常青所請之數亦難再
　　調惟浙省與閩省毗連從前常青曾札知撫提二
　　(臣/)預備兵三千今(臣/)一面知㑹琅玕陳大用令將
　　原派之三千名星速由陸路來閩以資接濟但郝
　　壯猷已折耗兵一千六七百名則即增調七千亦
　　僅多五千餘名而府城鹿仔港兩處俱係極要勢
　　不得不分撥一經分撥則以之守禦雖有餘以之
　　進𠞰又不足應請再增調浙兵一千於𠞰捕事宜
　　庻更得濟惟常青所請七千名悉赴府城現令普
　　吉保㑹同柴大紀𠞰捕斗六門之處似覺專顧府
　　城而委鹿仔港於孤注查鹿仔港距大里杙僅四
　　十里去冬陳邦光等之易于剋復以林爽文正在
　　南攻府城是以得乘虛收復匪徒時出肆擾其勢
　　更重於南路是此時之鹿仔港比舊時之鹿仔港
　　逈然不同任承恩普吉保等雖不能奮勇𠞰殺而
　　鹿仔港至今得以無恙究亦頼此三千八百餘兵之
　　勢隠為形援若將此内普吉保之一千六百兵分
　　往諸羅林爽文探知任承恩兵單來肆兇逆任承
　　恩必不能支將鹿仔港亦不能守鹿仔港不守則
　　蚶江遂無進兵之口於臺地全局大有闗係(臣/)初
　　接黄仕簡咨㑹恐府城兵少原擬將粤兵四千盡
　　改由厦門赴府城今接常青調普吉保往攻斗六
　　門之摺稿只得仍照原奏以粤兵二千五百赴府
　　城一千五百赴鹿仔港俟浙兵到日或應兩路各
　　派一半抑或多寡酌配之處俟探聼鹿仔港光景
　　再行酌辦再查澎湖協為臺郡咽喉本有兵一千
　　八百餘名因黄仕簡兩次調取一千名赴臺灣應
　　用該協兵力殊覺單薄蚶江與鹿仔港相對順風
　　一二日可以直達亦不可無兵備禦查去冬臺匪
　　滋事時前督(臣/)常青曾調汀州兵五百名邵武兵
　　三百名在汀漳交界之永定上杭二縣駐劄以待
　　調用今已另調兵前赴臺灣而澎湖蚶江二處均
　　闗𦂳要是以(臣/)將駐劄永定之汀州兵五百名調
　　往澎湖駐劄上杭之邵武兵三百前往蚶江庶要
　　地均屬有備奏入
上命軍機大臣傳諭常青李侍堯琅玕陳大用曰浙省
　兵丁素性懦弱朕南巡時閲㸔浙閩兵丁技勇浙兵
　與閩兵角藝即形畏怯况現在臺灣賊匪皆係閩人
　之慓悍者閩兵攻𠞰尚不能勝何况浙省之兵更不
　如閩省調往協𠞰豈能得力是以昨據常青奏調已
　傳諭琅玕停止今據李侍堯奏為海疆𦂳要存兵無
　多請於浙省派撥所奏亦是此項浙兵止可分撥内
　地海口各營協防若以之進𠞰自不若本省兵丁為
　得濟自應遵照所降諭㫖在閩省各營先行抽撥以
　資接濟其浙兵到閩時竟留於内地防守亦足以資
　彈壓至李侍堯請調浙省兵丁四千名較之常青原
　調浙兵數目已多二千名昨又經朕籌及閩省駐防
　滿兵自較緑營為優則此一千滿兵抵浙兵二千况
　係常青舊屬已諭恒瑞揀選一千名帶往㑹𠞰此時
　李侍堯止湏調浙省三千名自屬敷用且浙省兵丁温
　衢地方距閩較近該處兵丁在浙省中稍為疆健著
　琅玕陳大用即於該二鎮所屬各營揀派兵丁三千
　名速赴閩省交李侍堯酌量派撥至李侍堯奏鹿仔
　港一路現經常青調去普吉保兵一千六百名分往
　諸羅恐任承恩兵單力薄不能支持等語所慮亦是
　但任承恩種種玩悞漫無調度即留該處亦終不能
　得力昨已降㫖將藍元枚授為㕘贊帶領閩兵二千
　前赴常青處㑹勦今思常青既有粤兵四千並駐防
　滿兵一千及存城各兵足敷進𠞰其藍元枚所帶兵
　二千名竟著由蚶江配渡前赴鹿仔港藍元枚到彼
　接代後將任承恩送回内地即行拿問解京再藍元
　枚係領兵大員自應賞戴花翎以示威重伊於江南
　提鎮任内如曾經賞過則已若未賞過著常青即傳
　㫖賞戴俾益加感奮力圖自効再常青奏賊匪攻得
　鳯山乗勢來犯府城已到十里之外是其自來送死
　雖閩兵甫經失利不足倚恃而常青可以簡其精壯
　鼓其勇氣未始不可以逸待勞設法堵截𠞰殺亦足
　破賊人之膽該將軍接奉此㫖即將如何殺退賊匪
　之處迅速奏聞
　　初八日(乙/巳)琅玕奏言准常青咨㑹臺灣賊勢䲭張
　　所有浙省原備兵二千名仍調撥由鹿耳門進口
　　並令刻日起程又准督(臣/)李侍堯咨㑹奏明調撥
　　浙省原備兵三千名再于距閩附近各營添派兵
　　一千名由陸路分起儹行馳赴厦門配渡查浙省
　　前經酌撥備調兵三千名雖已准咨撤令歸伍而
　　一切戰械火藥鉛彈等項俱已備辦齊全此時即
　　可按名調齊起程至現需添派兵一千名查衢州
　　鎮標距閩甚近自應即于該鎮各營派調以敷四
　　千之數當即飛咨提(臣/)陳大用督同各鎮(臣/)迅速
　　調齊派委勇練將弁督押統領立即由陸路分起
　　儹程前進沿途照例支給兵糧飭令各該道府各
　　在本境督押照料遄行並委藩司顧學潮杭嘉湖
　　道清泰分往各路沿途督辦查催並咨㑹閩省督
　　撫(臣/)飭屬一體接䕶支應奏入報
聞
　　初九日(丙/午)孫士毅奏言前據常青究出廣東後溪
　　鳯花亭洪二房和尚及朱姓人犯知㑹宻拿恵潮
　　等屬並無其地惟風聞嘉應州遂鄉堡地方廟後
　　有亭其後半被火燒燬内有洪和尚及朱姓等經
　　姚棻宻委惠州府知府顧聲雷等馳赴確查並無
　　遂鄉堡地名各堡内亦無曾經被燒廟宇復查靈
　　峯寺有洪朗洪科二僧與俗家朱姓十七八嵗僧
　　人立嵩同住與閩省來咨恰合委員隨往搜查寺
　　僧七人並無不法字跡所供住址族屬俱在附近
　　歴歴可查左右亦無溪亭寺後亦無曾經被燬之
　　事寺鄰耆老保甲僉供平日並無為匪願具保結
　　各等情又訪有海陽縣南山寺和尚耀珠俗家姓
　　洪有子秀節現在潮陽黄隴庵為僧並據潮陽縣
　　知縣台霖布將秀節押解到郡確訊實係安静焚
　　修並無為匪情事此外惟潮陽一縣洪朱二姓頗
　　多大半皆係晒丁其餘悉屬種地農民並無和尚
　　亦無洪二房名目嗣又續獲㑹匪林功裕供出福
　　建平和縣人林三長勾引入會曾經告以朱洪徳
　　姓名(臣/)在省時㑹同撫(臣/)圖薩布提并先獲之許
　　阿恊等對質又供有洪李桃係屬和尚家住漳浦
　　縣榕樹脚向在龍溪縣東門外福連寺出家又有
　　頭人李九陶是平和縣小溪鄉人等語其於洪朱
　　等犯名姓亦似畧有端倪並知㑹閩省宻為存記
　　(臣/)抵潮後又據饒平海陽等縣禀獲陳阿塔余阿
　　緒二犯所供入㑹情事與許阿恊等大畧相同(臣/)
　　思此等匪犯行踪詭祕斷不肯將不法字跡及往
　　來交結等事輕露於人兹復欽奉
諭㫖閩省搜出賊匪書稿現有廣東鳯花亭髙溪庵馬
　　溪廟洪姓結盟之語鳯花亭雖現在查無下落其
　　髙溪庵馬溪廟自必實有其地一經查得即可從
　　此跟求(臣/)已宻懸重賞分派妥員嚴切偵緝凢有
　　寺廟聲音相似形跡可疑者亦即徹底跟查毋使
　　倖脱仍知㑹李侍堯常青此後拿獲匪犯活口即
　　就近跟究鳯花亭髙溪庵馬溪廟三處實係粤東
　　何縣地方星速咨(臣/)查辦則得有確實州縣查拿
　　更易為力又查閩省徴調粤兵四千名自三月十
　　六日起至二十二日潮州鎮標兵俱已起程計三
　　月二十三日此一千名全數俱入閩省詔安縣境
　　(臣/)在潮㸃騐起程即於本日馳赴黄岡照料其餘
　　各營水陸官兵接續前進斷無遲悞再粤省兵丁
　　此畨渡臺𠞰捕水陸共四千名臣每起面加鼓勵
　　察㸔情形頗知踴躍赴公似應遇有粤省派兵營
　　分千把外委及馬戰兵丁缺出請先儘軍營拔補
　　以示激勸奏入
上命軍機大臣傳諭孫士毅曰粤省訪出之洪姓和尚
　等既訊明實非此案匪犯自不必累及無辜但洪姓
　和尚及朱姓乃倡㑹結盟要犯前經閩省拿獲偽官
　楊軒供出嗣搜出賊匪書稿内其所開姓名住址又
　復與楊軒所供相同是其人自必仍在粤省外省地
　方官習氣往往迴䕶前非于緝捕事件一經查無踪
　跡禀報之後即或續行查出慮及前此查辦疎漏恐
　致獲咎不肯據實稟出一以烏有完事最為可惡著
　孫士毅務宜詳悉開導諭以該犯等現雖查無下落如
　將來查有鳯花亭等地名仍當據實禀報其從前疎
　漏之咎俱可寛免倘從此跟求果能弋獲正犯並可
　仰邀陞擢若敢始終迴䕶别經發覺必當加倍治罪
　如此反覆曉諭庻各該員知查出後無過有功必能
　認真購緝不至始終迴䕶轉令要犯得以漏網
　　十二日(己/酉)常青奏言總兵郝壯猷帶領副將丁朝
　　雄㕘將那穆素里遊擊蔡攀龍都司羅光照等帶
　　領兵丁二千一百名前赴南路進𠞰在大湖劄營
　　月餘雖間得勝仗究未能前進嗣經黄仕簡添撥
　　遊擊延山鄭嵩各帶兵五百名助戰于二月二十
　　一日抵鳯山縣城賊匪退走僅存空城黄仕簡因
　　安平海口𦂳要調副將丁朝雄回安平扼守又因
　　賊匪欲來攻臺灣府城調遊擊蔡攀龍帶澎湖兵
　　八百名回郡堵禦郝壯猷尚帶官兵二千餘名足
　　資堵禦乃三月初四日因㕘將瑚圖里自山猪毛
　　被賊攔截郝壯猷派令遊擊鄭嵩帶兵接應行至
　　硫磺溪遇賊圍截官兵䘮失甚多賊匪遂蜂擁而
　　至郝壯猷退守縣城初八日賊衆進城官兵潰散
　　該總兵郝壯猷㕘將那穆素里都司羅光照等陸
　　續回到郡城潰回兵丁計七百餘名遊擊鄭嵩被
　　鎗傷陣亡是鳯山已經收復之後旋即失守實由
　　黄仕簡調撤失宜總兵郝壯猷不能抵禦以致敗
　　衂該提督黄仕簡已摘去花翎解任總兵郝壯猷
　　(臣/)亦即飭令摘印并去花翎頂帶相應請
㫖將黄仕簡郝壯猷交部治罪其㕘將那穆素里都司
　　羅光照守備黄喬一併革職暫留軍前効力贖罪
　　再臺灣逆匪滋擾上年十二月内叠次迫攻府城
　　經總兵柴大紀督同臺灣道同知等率帶義民鄉
　　勇奮力堵殺保固郡城迨柴大紀克復諸羅之後
　　據報屢次𠞰殺賊匪生擒賊目實屬奮勉出力(臣/)
　　已傳
㫖加恩賞戴花翎將水師提督印務交與暫署任承恩
　　陸路提督印信暫交普吉保䕶理再臺灣本地戍
　　守兵丁共一萬二千餘名經三縣被䧟傷亡已多
　　其内地調來臺灣𠞰匪兵丁共一萬餘名除分撥
　　三路進兵亦有傷亡逃散府城駐防班兵甚少業
　　已飛咨李侍堯續調本省内地及廣東浙江共兵
　　七千名配船渡海俟兵到三四千之後(臣/)即親自統
　　領由南而北務將賊匪首夥盡數擒獲其各路擒
　　獲賊匪將要犯飭令解赴内地李侍堯審辦其餘
　　賊黨(臣/)即就地審明辦理奏入
上命軍機大臣傳諭常青李侍堯曰郝壯猷身為總兵
　大員于賊匪復犯鳯山時既不能先事防禦又不能
　督率弁兵奮勇殺賊濳回郡城似此恇怯倖生若不
　明正典刑何以肅戎行而昭軍紀此豈徒交部治罪
　可以完事者早經降㫖令常青將伊正法以示懲儆
　諒常青發摺時尚未接到耳至臺灣現有兵丁經屢
　次挫損不免氣餒常青不可不大加振作如兵丁臨
　陣時有一二畏縮退避者即立時正法懲一儆百即
　將備内有恇怯不前者亦即一面正法一面奏聞而
　才能出衆奮勇殺賊之兵弁即奏請破格超擢今賞
　去翎子以備鼓勵戎行之用俾知死生呼吸之際退
　則必死進則可以殺賊立功邀恩拔擢即不幸陣亡
　國家自有優䘏如此賞罰嚴明自必人人知所感奮
　可期鼓勇集事常青雖未經行陣而行軍之道信賞
　必罰朕屢加訓諭該將軍尤宜遵照妥辦也至總兵
　柴大紀普吉保功罪原不相掩前已有㫖令柴大紀
　署理陸路提督普吉保仍留軍營俱令帶罪督兵以
　觀後效果能奮勇出力不但宥其前罪並當旌錄其
　功現在曾經行陣之侍衛章京内派出八員即日啓
　程令其晝夜星馳前往但臺灣距京較逺到彼究湏
　時日著傳諭常青不必待伊等到彼始行進𠞰以致
　稽遲俟所調粤兵四千名及駐防滿兵一千名到齊
　酌量可用時即行帶領直搗賊巢生擒首逆務湏奮
　勇持重計出萬全以期迅速蕆事藍元枚前已降㫖
　調補水師提督授為㕘贊令其速赴鹿仔港㑹𠞰該
　提督目擊黄仕簡任承恩之觀望遷延身罹重譴自
　當益加奮勉再前據常青奏賊匪攻得鳯山乗勢來
　犯府城已到十里之外等語此次摺内何以未將如
　何𠞰殺之處奏及朕心甚為懸切著該將軍即將如
　何籌畫擒殺賊匪情形迅速奏聞
　　(臣/)等謹按行軍紀律嚴明有功必錄有罪必誅則
　　人人無倖生之心方克集事郝壯猷於賊匪來犯
　　鳯山時不能督率弁兵竭力抵禦乃竟退回郡城
　　希冀倖免我
皇上立命於軍前正法並將其棄城濳回是以按軍法
　　從事縁由明白飭諭俾三軍共知畏怯倖生必至
　　身罹重辟羣相警戒並
命於弁員内如有才能出衆奮勇殺賊者即行奏請破
　　格超擢鼓勵戎行之道真無所不至宜將士等人
　　人用命踴躍争先所向無敵也歟
　　同日李侍堯奏言臺灣保聚尚完者惟府城及鹿
　　仔港等四五處而府城為全郡根本鹿仔港亦進
　　兵要口且近大里杙此兩處必湏保固方可措手
　　現在粤兵到厦已有四起(臣/)令隨到隨即登舟一
　　候順風即行開駕但得先到數百名人心即定并
　　知有大兵繼至更當轉怯為壯其鹿仔港一路(臣/)
　　現擬將粤兵内先撥一千五百名前往俟浙兵到
　　日再派往二千名兵力既厚并可無俟常青南路
　　之兵來㑹即直搗賊巢庻南北兩路俱有重兵𠞰
　　殺賊勢自當潰散昨以粤兵每起二百五十名尚
　　覺遲緩復札商孫士毅併為五百名一起計四月
　　初十日前粤兵二千五百俱可到齊其一千五百
　　名之赴蚶江者亦相繼入閩適署提(臣/)藍元枚查
　　察海口來至厦門因留伊在厦照料催䟎(臣/)於數
　　日内即至蚶江料理兩路均可不致遲悮再此次
　　粤省官兵縁督(臣/)孫士毅預行選派皆年力强壯
　　㸔來甚可得力又於各兵内擕帶火藥三萬觔之
　　外另備五萬觔解閩接濟查閩省雖不缺乏然火
　　藥要器多為預備益覺寛裕將來用過若干仍可
　　按數歸還再粤省第二起官兵自海澄縣水路赴
　　厦兵丁曾得髙等一船到嶼仔尾地方有盗二十
　　餘人駕船來刼兵丁受傷者六人失去鳥鎗腰刀
　　等物查厦門係水師提督駐劄之地嶼仔尾離厦
　　不過十餘里又(臣/)方在厦門而盗賊已肆行無忌
　　若此可見戎政廢弛遂使瀕海之地竟為盗數此
　　等匪徒縱未必係臺匪黨羽而縱横洋面乆為商
　　民之害并有盗刼兵船之事更屬目無法紀似此
　　怠玩之文武若不嚴㕘示儆無以肅吏治而飭營伍
　　請將海澄縣知縣侯謹度水師提標中軍守備李
　　光輝革職留於地方協緝勒限一年如限滿不獲
　　再行交部治罪其石瑪通判安靜水師㕘將王祖
　　烈均有督率之責咎亦難辭請將該二員交部嚴
　　加議處至總兵羅英笈於所轄地方全無整飭應
　　一倂交部嚴加議處又現在押解臺灣逆匪林小
　　文等四犯林小文蔡綱係紏衆為逆之犯廖攀龍
　　係海口山汛把總曾將火藥四五十觔送與賊目
　　何朝英係已革外委曾在扈尾與官兵打仗奏入
上諭内閣曰沿海地方盜賊出沒最為商民之害甚至
　駕船行刼渡海官兵不法已極該管地方文武員弁
　並不能立時緝獲非尋常疎縱可比侯謹度李光輝
　俱著即革去頂帶暫行留任勒限半年在該處緝捕
　總兵羅英笈亦著即革去翎頂暫行留任在該處督
　緝其通判安靜㕘將王祖烈均著革去頂帶暫行留
　任督緝務於半年限内將盜犯按名緝獲速正刑誅
　如限滿不獲即著該督㨿實㕘奏分别從重治罪
上又命軍機大臣傳諭常青李侍堯曰李侍堯奏洋面
　盜案摺内稱此等匪徒未必係臺匪黨羽所見實未
　周到該犯等膽敢在洋面駕船肆行刼掠甚至執持
　鳥鎗藤牌等械傷害商旅已屬不法且現在粤省調
　赴叠灣𠞰捕賊匪之兵衆所共知該犯等輒於嶼仔
　尾地方駕船行刼與兵丁互相格鬥安知非林爽文
　等探知消息令其黨羽在中途刼掠以挫鋭氣而緩
　行程何得僅以尋常海洋盜犯辦理李侍堯自因現
　在籌辦一切事緒繁多心曲紛亂未能見及於此至
　閩省地方文武員弁於緝捕盜犯全不認真使瀕海
　之地竟成盜藪廢弛已極本即應從重治罪姑念該
　省現值多事未便遽易生手且該文武員弁若此時
　即行革職轉可遽離本任置身事外是以降㫖將該
　員等俱革去頂帶暫行留任在該處勒限緝捕但該
　縣侯謹度守備李光輝于所屬地方一任盜匪縱横
　洋面行刼兵船已屬罪無可逭著李侍堯詳悉諭知
　該員等現止革去頂帶留任緝捕實屬格外從寛務
　湏實力查拿以圖自贖若限内不能將各犯按名拿
　獲則是該員等始終怠玩即應在該處正法不能再
　邀寛宥總兵羅英笈於所轄地方毫無整飭今暫加
　恩革去翎頂留任緝捕若再不能于限内督率弁兵
　將盜犯全行緝獲並著李侍堯於限滿時據實嚴㕘亦
　應寘以重典决不寛貸著李侍堯將此嚴切曉諭俾
　該員等各知儆畏迅速上𦂳緝拿毋致自罹重辟盖
　該省正當軍旅之際不可不從嚴辦理也至此等盜
　犯黨賊逞兇罪在不赦一經拿獲著李侍堯即行審
　明按名正法一面辦理一面奏聞不必照海洋尋常
　盜犯之例分别辦理
　　(臣/)等謹按緝盜安民守土之職閩省當臺匪滋擾
　　之時海洋盜匪縱横且敢行刼兵船不法已極而
　　怠玩之地方官實罪無可逭
皇上於督(臣/)所擬勒緝一年之期改為半年不獲即立
　　置重典俾人知儆畏庻能實力緝捕奸宄不致漏
　　網因時立法猛以濟寛而猶傳
㫖諄諄訓飭所以大震啓其聾聵而禍福仍聼其人之
　　自取者歟
　
　
　
　
　
　
　
　
　
　
　
欽定平定臺灣紀畧卷十三
欽定四庫全書
欽定平定臺灣紀畧卷十四
　　四月十三日(庚/戌)
上命軍機大臣傳諭富勒渾雅徳曰沿海盜賊最為商
　民之害今閩省蚶江一帶刧案甚多並未將首夥即
　時拏獲而嶼仔尾地方僅距厦門十餘里盜賊竟敢
　行刼兵船可見該省政務廢弛已非一日地方官怠
　玩諱飾遇有刼案僅以尋常械鬭將就完結以致釀
　成巨案且臺灣逺隔重洋㝡闗𦂳要道府㕔縣必須
　才守兼優之員方能勝任朕乆聞該省督撫遇有臺
　灣缺出不問屬員才具是否相宜多以私人調補而
　得缺之員従不以冒險渡海為慮反視為利藪又安
　望其整頓地方實心辦事此等劣員若到臺灣無所
　津益何視為美缺而其津益非取之商民何従而得
　則致民怨滋事刼縣戕官實有由來矣従前厯任督
　撫已多身故難以追究至雅徳由該省巡撫擢用總
　督在閩最乆非若富勒渾之尚藉口在浙江辦理海
　塘者可比今貽悞地方至于此極着令其自思罪狀
　激發天良自揣如何贖此重戾一並明白回奏若稍
　有不實不盡無難將伊拏回照黄士簡任承恩一律
　治罪雅徳不能似彼二人之尚可寛一線也至富綱
　在閩撫任内雖未及雅徳之乆在任亦有二年而于
　地方事務緝盜安民全未整頓實難辭咎其如何贖
　罪之處一並據實明白回奏
上又命軍機大臣傳諭常青李侍堯曰兵丁奉派出征
　不能奮勇効命乃遇敵即行潰散緑營恇怯惡習最
　為可恨此而不嚴加懲治其何以昭軍紀而肅戎行
　従前金川潰逃兵丁一經拏獲即行正法此次逃亡
　之兵亦應按照此例従嚴辦理但此時軍務未竣未
　便遽行查辦致滋疑畏著常青李侍堯俟事定後嚴
　查實在逃逸者即照金川逃兵之例辦理以儆將來
　其逃回軍營仍復打仗對敵者不在此例又常青昨
　奏摺内稱遊擊鄭嵩被鎗傷陣亡該遊擊如果臨陣
　捐軀自應議卹但據何人所報於何處禦賊陣亡摺
　内亦未聲叙明晰著常青再行詳查明確據實覆奏
　常青前次奏摺係三月十三日拜發而此次奏摺則
　係二十一日拜發相隔已有八日此數日内賊匪曾
　否攻犯郡城官兵作何堵禦截殺㫁無坐視之理著
　即將如何籌畫調度情形由驛迅速奏聞
　　十四日(辛/亥)
上命軍機大臣傳諭李侍堯閔鶚元李世傑琅玕曰此
　次臺灣𠞰捕賊匪未經簡派御前乾清門侍衛前往
　者因常青素非内廷行走大臣恐呼應不靈轉不能
　得力是以於侍衛章京内檢選派往常青現已授為
　將軍即如領侍衛内大臣加意管轄方妥若該員等
　打仗出力著有勞績即據實保奏倘有不遵約束率
　意妄行者即嚴行㕘辦不可稍存瞻顧該員等起程
　時已令軍機大臣面行訓諭俟伊等到彼並著常青
　將此㫖曉諭傳知俾各敬凜至此等侍衛章京皆係
　武職恐見小貪利沿途或有需索亦未可定不可任
　其所求過於優待常青李侍堯琅玕均係滿洲大臣
　又皆閩浙督撫常青李侍堯或每人資助百金琅玕
　或每人資助五十金尚無不可然不可来往皆與之
　其徐嗣曾及藩臬以下並沿途督撫則均可毋庸餽
　送伊等果䏻𠞰賊立功朕自優加恩賚設該員等不
　知自愛沿途經過稍有額外需索該督等一經查出
　即行據實恭奏朕必將該員等加倍治罪以示懲創
　　十七日(甲/寅)
上命軍機大臣傳諭李侍堯徐嗣曽琅玕曰向來閩省
　内地民食全賴臺灣稻田豐熟得以源源接濟現在
　賊匪林爽文等糾衆滋事農民未能及時栽種朕心
　深為軫念通省民食闗係𦂳要必須預為籌畫俾糧
　食充裕市價不致翔踴方為妥善淅省温處一帶與
　閩省毗連従前該省商販往往由海道運至閩省接
　濟現距秋收之期尚逺或彼時閩省竟無須隣省接
　濟固屬甚善倘民食稍有未敷尤應設法早為調劑
　俾得有備無患李侍堯統轄閩浙兩省著㑹同徐嗣
　曽悉心酌議預行知照浙省届期如有必須接濟之
　處即委員採買務令裒多益寡民食無虞缺乏至閩
　省因有臺灣之事内地糧價自不免稍昻倘有奸商
　乗機囤積居奇射利最為可惡著該督等飭屬密訪
　嚴查一經拏獲即應従重懲辦一二以儆其餘不可
　稍存姑息
　　(臣/)等謹接閩省糧食向賴臺灣接濟自林爽文滋
　　擾各莊本處不能耕種運赴内地者必少閩省市
　　價自漸致昻貴我
皇上於撫(臣/)奏報春收之時早慮及秋收期逺不待奏
　　請先
諭令於浙省通融採買酌盈劑虚俾得有備無患益仰
　　見
念切民依周詳肫勢且無時或釋也
　　十八日(乙/夘)孫士毅奏言髙亷鎮總兵梁朝桂現已
　　星飛檄調俟到潮即飭令趕赴閩省帶兵㑹𠞰至
　　總兵陸廷柱於三月二十八日帶兵到閩計此時
　　將配船渡臺查粤省水陸兵丁四千名現在入閩
　　境者已經過半計四月初十日前全數俱入閩省
　　又火藥為行軍利器此時臺逆既未蕩平火藥亦
　　應添備(臣/)於粤兵隨身攜帶三萬斤外復另備五
　　萬斤運送閩省以資接濟奏入報
聞
　　二十日(丁/巳)李侍堯奏言臺灣逺隔重洋運送兵丁
　　糧餉等項俱係雇覔民船應用查部頒軍需則例
　　但有内河運脚而海運並無明文上年黄仕簡任
　　承恩等帶兵前往臺灣倉猝僱用但以所載兵數
　　約畧給值各船大小不同自渡送官兵之後凡差
　　員前往及解銀運糧等項僱價已不能畫一今𠞰
　　匪尚未竣事需船正多若不酌定章程則目下辦
　　理既不免參差將來並難於造報查部頒水運條
　　例内開運糧水脚順水每石每站三分六厘逆水
　　每石每站七分等語海運本無順水逆水之分但
　　以風之順逆為進止凡遇開駕必趁順風應即以
　　順風抵内河順水之價自厦門至鹿耳門十二站
　　蚶江至鹿仔港九站閩安口至北淡水八站概以
　　每石每站三分六釐給價其未聞洋以前之守候
　　及運到之後回空俱不另支口粮如此酌定僱價
　　較之内河逆水僱價可節省一半有餘而各船戸
　　亦不致有苦累其内地各州縣碾米運至泉厦兩
　　倉者除内河照部例支銷外自内河出口後亦有
　　應由海運之處並照此計程核給至送兵解銀及
　　官員奉差往來難以石數記者則就船之大小可
　　載若干石之數照此記算以歸畫一又數日内連
　　接常青來劄稱鳯山再失之後賊匪益肆滋擾臺
　　灣府城亟須添兵因奏調之兵尚需時日先調澎
　　湖兵四百及水師提標兵六百前來助守又據臺
　　灣道永福知府楊廷樺稟稱府城内外僅存兵三
　　千餘名現在添僱鄉勇萬餘人以資守禦三月二
　　十二三等日賊漸逼府城督(臣/)常青親帶官兵鄉
　　勇躬自臨陣多有斬獲又據臺防同知楊廷理禀
　　稱北路賊連日焚刦各莊涵西港為米糧通郡之
　　路被賊梗塞府城米價益昻南路賊又沿村迫脅
　　日積日多督(臣/)雖堵𠞰二次而賊匪遍地滋擾彌
　　覺増多是臺灣府城目下需兵甚急而粤兵自前
　　月二十二日起陸續至厦門(臣/)令隨到隨即登舟
　　總兵陸廷柱亦於本月初二日到厦緣連日東南
　　風大難以放洋兹於初六日得有順風陸廷柱即
　　帶已到之粤兵一千七百餘名楊帆飛渡計兩三
　　日可直抵臺灣查常青札稱目下但得千餘兵到
　　即可鎮定人心今一千七八百兵連踪而至且知
　　隨後尚有粤兵浙兵續到合郡士庶不惟頓解驚
　　惶並當勇氣百倍至鹿港一路據都司陳邦光稟
　　稱林爽文現踞大里杙烏日莊等處又有陳泮呉
　　領踞虎仔坑南北投等處欲進攻林爽文則陳泮
　　等無人可禦欲進攻陳泮等又慮林爽文乗間而
　　來是鹿仔港亦需兵甚急現在常青已奏將任承
　　恩解任普吉保䕶理正當新舊更替之際人心尤
　　易驚疑(臣/)前所調粤兵原奏明以一千五百名赴
　　鹿港今亦將次入閩是以(臣/)由厦回至泉州向蚶
　　江料理配渡昨奉
㫖以粤兵四千陸廷柱一人難于統率令梁朝桂前來
　　分領陸廷柱已在厦門先渡則梁朝桂應至蚶江
　　領兵前往但該鎮自髙州起程恐路逺不能即至
　　如粤兵全數已至蚶江而該鎮尚未趕到未便令
　　各兵守候應即令帶兵之副㕘等先行東渡俟該
　　鎮到時再行續往又先據署臺灣府知府楊紹裘
　　等詳稱運送兵糧等項夫役繁多府庫無項動撥
　　懇于藩庫撥銀十萬兩支應事竣造銷又據臺灣
　　道永福知府楊廷樺稱鳳山諸羅彰化淡水四㕔
　　縣倉庫悉空府城倉穀無多懇解米十萬石分路
　　接濟彰化縣屬僅存鹿仔港一處尚在固守各村
　　莊男女老幼咸來避匿不下十萬餘人無處得食
　　似應倣照灾賑之例量為賑卹至鄉勇口糧向係
　　義民公捐今為日已乆義民告匱難令再捐鄉勇
　　無食必然解散擬照出征兵丁每名日給米八合
　　三勺鹽菜錢十文另加給三十文挑選壯丁以備
　　攻𠞰事竣報銷其加給錢文就臺灣文武官員匀
　　捐補欵各等因(臣/)查軍糈𦂳要固不可稍有遲誤
　　而一應動支尤須核實自上年十二月起陸續解
　　往銀已二十萬餘兩米一萬九千餘石又委員賫
　　銀三萬兩前往買米計可得一萬數千石近又准
　　常青咨取銀十萬兩並淡水同知徐夢麟帶往銀
　　一萬兩以上銀米二項以現兵及續調之粤浙兵
　　計算約可供十個月餉銀五個月口糧乃該道府
　　等于官兵糧餉之外又添出鄉勇難民二項查鄉
　　勇本義民所僱固屬急公向義實亦自衛身家義
　　民力雖稍乏亦應勸諭鼓勵使黾勉終事俟大兵
　　一到即可息肩若照該道府所稟每名每日支給
　　錢米且較官兵所支更多現在府城鄉勇已不下
　　萬人他處亦動須鄉勇若非數萬石米數十萬兩
　　銀不敷支應至避難男婦亦祇應於𠞰匪事竣後
　　量為安插撫卹此時軍務為急固無項可支兼亦
　　無官員為之料理是以(臣/)諭令司道等將常青咨
　　取銀十萬兩如數解往而該道府等之另請銀十
　　萬兩米十萬石概行議駁如有例外必需之處仍
　　飭該道府稟請督(臣/)常青就近核示庶帑項不致
　　濫支而軍務亦不致貽誤又(臣/)前以澎湖戍兵一
　　千八百餘名經黄士簡兩次調派一千名赴臺灣
　　應用澎湖甚覺兵少曽奏明將駐劄永定縣候調
　　之汀州兵五百名調往澎湖駐守各兵已經起程
　　尚在途次今常青又調澎湖兵四百前往臺灣則
　　澎湖僅存四百餘名益覺單薄適汀州兵亦於初
　　六日晚間到厦隨飭厦防㕔照例發給糧餉催令
　　開駕
　　同日琅玕奏言接李侍堯咨調撥浙省原備兵三
　　千名再於距閩附近各營添派兵一千名由陸路
　　赴閩聽候調遣當經(臣/)飛行提(臣/)及各鎮(臣/)將原
　　備兵三千名迅速調齊由陸路分起儧程前進並
　　于附近衢州鎮標添派兵一千名派員統領尅期
　　先行起程兹欽奉
諭㫖浙省止須調兵三千名令(臣/)等于温衢二鎮所屬
　　各營檢派速為料理查浙省原調兵三千名係温
　　州黄嚴鎮各一千名提標及鎮海營一千名其添
　　派之衢州鎮兵一千名離閩省最近現已據報于
　　初九日全數出境而温州黄嚴鎮兵俱跟接行走
　　亦可尅日前抵閩境若再為撤回另派恐有稽時
　　日是以即咨㑹提(臣/)飛行統兵之温洲鎮(臣/)魏大
　　斌迅速䟎行所有提標及鎮海營兵一千名係由
　　寧波起程離閩省較逺計算尚未出境已知㑹提
　　(臣/)行令撤回歸伍至䕶送各兵(臣/)委藩司顧學潮
　　杭嘉湖道清泰分往各路沿途督辦均可不致遲
　　誤
　　同日陳大用奏言温衢二鎮原派兵二千名均陸
　　續出境黄嚴鎮兵一千名亦距閩較近現在飛咨
　　領兵鎮將立即䟎行前進其提標並鎮海營兵一
　　千名係在飭派三千之外俟奉到
硃批應行應止飛飭遵辦再總兵魏大斌副將詹殿擢
　　(臣/)因伊等曽任臺灣是以分派統領應否留閩差
　　遣之處咨㑹督臣李侍堯聴其酌量辦理均奏入
上命軍機大臣傳諭常青李侍堯琅玕陳大用曰現在
　賊匪勢尚猖獗竟敢攻犯府城常青親率官兵鄉勇
　臨陣多有斬獲此時粤東兵丁陸續到彼常青得此
　自可鼔其精鋭迅速進攻李侍堯在厦門一帶籌辦
　照料當以催兵速渡接運軍儲糧餉濟用為要餘可
　徐論乃李侍堯摺内鰓鰓慮及多用錢糧恐事竣後
　難于報銷止將常青咨取銀十萬兩解往而該道府
　等之另請銀十萬兩米十萬石概行議駁仍飭將用
　過欵項一一報查所見甚屬錯謬所有該道府請發
　銀十萬兩米十萬石即著李侍堯速行照數運往以
　備接濟并著常青就近先行酌量如有多餘兵糈或
　米或穀散給貧民務使不致逃散方為妥協不然非
　去而従賊即窮極攘奪皆足僨事况鄉勇義民既為
　國家禦賊兼可衛其資産是以為我出力今致日乆
　賠墊既有陣傷亡故又不能保其所有亦必逃散従
　賊兵丁弁備尚難望其枵腹従事而况此衆民乎封
　疆大吏遇此要務惟應以速行𠞰賊不誤軍行為念
　何必慮及賠累此輩無知百姓轉令其竭資自効始
　終忠義自守㫁不能也李侍堯平日心思尚為周到
　不應不識大體若此前據常青奏稱賊匪將所掠錢
　米廣為散給要結人心以致日積日衆豈閲時未乆
　該督遽致忘懐耶葢慮將來難以開銷恐致賠累私
　見固結于中是以為此拘迂之奏該督受恩深重不
　應存此私心見小幾乎貽誤大事著傳㫖嚴行申飭
　前已降㫖酌撥粤東鹽課闗税銀三四十萬兩解赴
　閩省備用李侍堯若恐不敷不妨于廣東浙江二處
　不拘何項一面飛咨撥解一面隨報具奏不可稍存
　惜費之見致有貽誤總宜寛裕籌備接濟軍需最為
　𦂳要即有冒濫亦不必預行駁飭轉使承辦之員有
　所藉口總俟事竣後另行核實查辦即使報銷時格
　于部例有不應准銷者朕亦不肯令李侍堯事後接
　任之員稍有遺累當于貽誤軍機之黄仕簡任承恩
　及道府各員名下分别酌賠朕臨時自有斟酌或酌
　量加恩均未可定此總係事竣後辦理之事非此時
　之急務該督何所用其瞻顧而為驅民資賊之舉耶
　然此事更宜慎密不可稍有洩漏致滋隠寄至賊匪
　于三月二十二三等日攻犯郡城何以未據該將軍
　奏報朕盻望捷音甚為懸切再前經降㫖因浙省兵
　力脆弱停調兵一千名又添調閩省駐防兵一千名
　以足原調四千名之數今兵丁如已撤回即令各歸
　營伍倘已行入閩境即令其前赴厦門交與李侍堯
　酌量調撥多多益善即留于内地巡防亦無不可惟
　在該督等相度事機辦理總期不誤公事為要
　　(臣/)等謹按臺灣自林爽文滋事難民不得耕作糧
　　米自必短少乃督臣于道府請給糧米之稟預為
　　奏銷賠累之慮概行議駁竟不慮及難民無以為
　　生必將去而従賊所闗甚大
皇上嚴行申飭立命照數發往復委曲曉諭以明其非
　　而該督(臣/)旋亦訪聞切實速籌調劑所以該處難
　　民不致流離失所而鄉勇義民亦始終感奮不倦
　　也
　　二十三日(庚/申)孫士毅奏言挑備粤兵四千名分起
　　赴閩嗣復經李侍堯札催其隨後續到之兵(臣/)即令
　　并起前進所有粤兵四千名現於四月初十日全
　　數俱入閩境昨據總兵陸廷柱自厦門申報三月
　　二十二日起至四月初二日止粤兵到厦已有一
　　千八百名其配渡船隻先經李侍堯親赴厦門備辦
　　齊全先後配船出港若遇順風四月初十日前即
　　可到臺此外尚有七百名亦可接續到厦配船東
　　渡其派赴蚶江一路由鹿仔港進𠞰共兵一千五
　　百名并作三起亦于本月初十全數抵閩(臣/)在黄
　　岡㸃送各弁兵俱剴切曉諭察視將弁兵丁頗皆
　　踴躍奮興再(臣/)聞賊匪每逢大雨前來刼掠我兵
　　平日習慣驕惰不耐雨淋往往喫虧又聞有蔡逰
　　擊帶兵打仗頗為賊匪所畏(臣/)得之風聞謹據實
　　陳明再接據潮州鎮標都司王雄稟稱三月二十
　　二日有粤東赴閩第二起征兵由海澄下船赴厦
　　夜間有兵丁曽得髙等八名共坐一船忽遇賊船
　　二隻約有二十餘人乗夜搶奪該兵丁内六人受
　　傷失去鳥鎗等物查該兵等派令赴閩𠞰除臺逆
　　無論白日昏夜均應整肅軍容使人望而難犯今
　　遇内地賊匪一二十人雖事起倉猝隨身俱有器
　　械儘可奮力格殺若擒拏一二匪犯交閩省追出
　　夥黨即可従此徹底究辦乃並不傷獲一犯反將
　　鎗刀失去數件且被打落水竟成狼狽情形(臣/)飛
　　檄統領鎮將查明該兵八名係何弁員帶領嚴飭
　　此次到臺果能奮勇殺賊尚可將功折罪仍恇怯
　　無能立即斥革従重懲治俾軍營弁兵共知儆惕
　　奏入報
聞
　　二十四日(辛/酉)李侍堯奏言前接常青調普吉保帶
　　兵往攻斗六門之信恐任承恩兵力不支鹿仔港
　　或有疎失是以擬分粤兵一千五百名前往協助
　　今任承恩已經常青㕘革普吉保自必仍在鹿仔
　　港不復分兵則鹿仔港可以放心今將此兵全赴
　　府城以裕攻𠞰之用甫入閩境(臣/)即檄粤省領兵
　　各官一直赴厦門配渡仍檄不必俟全數到齊但
　　遇順風即行開駕梁朝桂如不能趕到則令其隨
　　後續往至鹿仔港一路現在究亦𦂳要普吉保見
　　任承恩以遷延獲咎自必思刻期進𠞰但恐兵力
　　尚不敷用所調浙兵四千本月二十内外陸續可
　　到泉州擬將先到之二千亟赴鹿仔港後到之二
　　千仍赴府城惟目下鹿仔港與府城南北相隔常
　　青雖係總統而呼應尚不甚便捷恐浙兵到彼無
　　所稟承(臣/)一面嚴飭普吉保俟浙兵到時務當視
　　同一體均勞共苦勿得稍存岐視速即親自督率
　　閩浙兩省弁兵直攻大里杙等處使北路之賊不
　　能赴援南路之賊則常青在南益易𠞰除可迅速
　　向北夾攻矣再現在増調官兵糧餉尤當多備閩
　　省各營兵糧向係臺灣各縣解運穀石供支今臺
　　地無穀可解又須内地倉穀動支且漳泉民食向
　　恃臺米販來接濟今臺米稀少内地糧價漸増將
　　來恐不免平糶則倉儲不敷應用查前嵗浙省歉
　　收奏撥閩省米石運往平糶今閩省需用亦可彼
　　此通融前已札商撫(臣/)琅玕據稱可撥十餘萬石
　　由乍浦海運較省脚價(臣/)思與其臨時辦撥或致
　　遲悞不如預籌儲備以資接濟即米已到閩而軍
　　事已竣仍可留作營兵口糧及地方平糶之用將
　　米價歸還浙省均屬有益謹一面具奏一面知㑹
　　浙撫(臣/)委員陸續由乍浦海運前來奏入
上命軍機大臣傳諭李侍堯琅玕曰向來閩省内地民
　食全頼臺灣稻田豐熟商販流通得以源源接濟
　今賊匪林爽文等糾衆滋事臺灣米石内渡者必
　少内地糧價自較増昻朕正為此縈念早經降㫖令
　該督預為籌畫並諭琅玕一體籌備想該督等此時
　尚未接奉前㫖兹據奏札商琅玕覆稱可撥十餘萬
　石由乍浦海運至閩較省脚價所辦與朕前㫖恰合
　著琅玕即速派員如數陸續運往俾兵糧民食充裕
　儲備方為妥善
　
　
　
　
　
　
　
　
　
欽定平定臺灣紀畧卷十四
欽定四庫全書
欽定平定臺灣紀略巻十五
　　四月二十七日(甲/子)常青奏言近因鳯山復䧟約潰
　　散兵二千名遺失鳥鎗一千有零砲五十門賊益
　　肆無忌憚時有來犯府城之信(臣/)查府城西臨海
　　口出入自可嚴防其小南門外之桶盤棧大東門
　　外之草店尾大北門外之柴頭港俱屬衝要派有
　　遊擊蔡攀龍孫全謀黄象新等各帶兵七八百名
　　分劄營盤相機堵剿三月二十二二十三等日有
　　賊三四千人分路來攻各門營盤(臣/)親率官兵出
　　城堵殺將弁用命義民爭先鎗砲打死賊三四百
　　人生擒魏彩王正二名即在軍前斬梟并奪獲旗
　　鎗刀牌三十餘件至二十六日賊衆五六千人直撲
　　府城東南二門恭將特克什布遊擊蔡攀龍孫全
　　謀等督兵勇戰自辰至未鎗砲打死五六百人割
　　獻首級髪辮奪獲九節砲一位是日晚據臺灣道
　　永福知府楊廷樺同禀有賊目莊錫舍係泉州人宻
　　遣親丁莊登來郡悔罪投誠訊據莊登供稱莊錫
　　舍委係莊大田廹脅欲將全家殺害無奈曲從二
　　十七日逆首莊大田等帶賊匪萬餘人四面來攻
　　府城其中能打仗者不過一半現派莊錫舍攻大
　　南門莊錫舍早已堅意投順故呌我先來投信現
　　在莊錫舍帶有二千餘人俱愿投降明日臨陣不
　　敢與官兵抗拒莊錫舍親入投誠等語(臣/)初到臺
　　灣即聞南路賊目有莊大田莊錫舍等姓名今據
　　道府等所訊莊登供詞恐忽來投首誆騙入城以
　　作内應之詭計諭令莊錫舍殺賊自効方准投降
　　二十七日辰刻賊果圍攻各門營盤併小東門約
　　有八九千人恭將特克什布遊擊蔡攀龍同知楊
　　理等出力截殺時莊錫舍在大南門一路盡令衆
　　人棄械安頓城外單身入城來降該道府諭以大
　　義莊錫舍掽頭涕零情詞懇切(臣/)觀其降出至誠
　　諭令如果實心投首即應帶手下人一同殺賊方
　　見誠心投順是日莊大田攻小南門桶盤棧營盤
　　莊錫舍隨同蔡攀龍特克什布楊廷理隊伍果能
　　奮力勇往殺賊衆數十人賊見莊錫舍反戈横擊
　　即時閧亂官兵乗機施放鎗砲直至申刻賊衆敗
　　逃莊錫舍隨即禀明帶領手下人等飛往竹滬等
　　處截殺莊大田等併招集泉州義民見功即行飛
　　報是日鎗砲約計打死賊匪六七百人割獻首級
　　三十一顆耳記二十五個髪辮四十二個奪獲鎗
　　刀牌箭一百餘件二十八二十九四月初一等日
　　各門營盤尚有賊來攻犯俱被官兵義勇協力剿
　　殺又經鎗砲打死賊二三百人生擒賊夥謝讓陳
　　榮陳爾三名亦即在軍前正法賊衆盡皆敗逃查
　　連日打仗其有功之官弁兵民立即奬賞記功惟
　　遊擊孫全謀微受砲傷已經醫治平復遊擊邱維
　　揚中砲子陣亡又陣亡把總余壽王澤髙二員陣
　　亡兵丁一百餘名受傷者一百餘名以及傷亡義
　　勇人等均俟查明賞恤照例辦理再(臣/)前因臺灣
　　急需添兵䇿應恐内地各營之兵未能速到是以
　　就近檄調澎湖兵四百名厦門水師兵六百名兹
　　接督(臣/)李侍堯札稱已調廣東省兵四千名由厦門
　　配船飛渡俟一到臺灣仍令澎湖厦門兵各回本
　　汛奏入
上命軍機大臣傳諭常青李侍堯曰賊目莊錫舍悔罪
　投誠帶領所屬二千餘人隨同官兵殺退賊匪並飛
　往竹滬等處截殺莊大田等招集泉州義民立功贖
　罪自係真心投順著常青即賞守備職銜其屬下人
　等有奮勇出力者並酌量分别給予千把總外委職
　銜以示鼔勵而廣招徠匪徒甘心從逆原不過希圖
　偽職今見伊夥黨投順者即有頂帶之榮自必聞風
　嚮慕悔罪輸誠即籍𨽻漳州者亦未必始終附賊似
　亦臨事行權解散賊黨之一法並著常青明白曉諭
　莊錫舍等果能奮勉出力將賊首林爽文及有名賊
　目擒獻必大加恩擢優賞較大職銜如此愷切諭知
　伊等自必鼓舞踴躍或能擒獻首惡亦未可定再前
　據李侍堯奏續調粤兵四千名全由厦門配渡齊赴
　府城此時自已陸續到齊昨據恒瑞奏駐防滿兵均
　已分起配渡起程想必指日可到常青即可親自率
　領將南路賊匪掃除即統率大兵往北路㑹剿直搗
　賊窠務將賊首林爽文生擒解京審辦餘黨殱除净
　盡至鳯山復䧟後遺失鳥鎗砲位甚多皆由郝壯猷
　失機僨事前已有㫖將伊於臺灣正法諒常青此時
　自已接到遵㫖辦理矣至柴大紀駐劄諸羅屢有勝
　仗戰守得宜前已有㫖令伊署理陸路提督如果始
　終奮勉俟剿賊事竣常青查明據實奏到朕必加恩
　擢用其餘有功出力人員均著常青查明註冊俟事
　定後分别奬擢再常青自三月二十一日發摺後直
　至四月初三日始將堵殺賊匪情形具奏固因籌畫
　調度督兵臨陣刻無寜晷但朕盼望信息宵旰焦勞
　無時或釋嗣後常青當仰體朕懐於督兵攻剿時務
　將該處情形於十日之期隨時奏報
　　同日常青又奏言澎湖水師右營遊擊蔡攀龍於
　　上年冬間帶領澎湖兵丁渡海應援適賊匪圍攻
　　郡城該員督率弁兵奮勇截殺保䕶無虞厯經打
　　仗無不身先士卒且能審度機宜弁兵用命義民
　　悦服是以屢次均獲勝仗殱賊甚多洵屬功績最
　　著之員以之陞補北路協副將實於地方營伍有
　　益仰懇逾格擢用以示奬勵再臺灣各路拿獲賊
　　匪應行解京之犯業飭道府等派委員弁押解内
　　地聼督(臣/)李侍堯審明起解其餘各犯經(臣/)在臺
　　灣府城並柴大紀在諸羅縣訊非賊首賊目亦無
　　授有偽職等情事俱於各該處正法梟示又據義
　　民等掲繳偽示二張恭呈
御覽再臺灣府城義民鄉勇自上年十二月以來原經
　　臺灣道永福募僱三千名近經知府楊廷樺新募
　　千餘名又有城内泉州五大街居民自願挑選壯
　　丁千餘名裹糧協助以上新舊義民約五六千名
　　隨同官兵晝夜防範賊來迎戰實屬可嘉連日殺
　　賊見功者頗多亦有臨陣傷亡者均即分别記功
　　賞䘏並先註冊俟事竣查辦又查臺防同知楊廷
　　理協同保䕶郡城並親帶義民勇往剿捕實屬得
　　力人員亦先予記功註冊現在南路賊匪經此畨
　　截殺勢漸消退北路諸羅縣城有柴大紀駐劄屢
　　有勝仗戰守得宜彰化淡水一帶(臣/)已宻札總兵
　　普吉保副將格綳額等留心堵剿惟因兵力稍單
　　是以尚未得有與柴大紀夾攻㨗報(臣/)一俟添調
　　官兵到日掃平南路俾肘腋無患即統率大兵前
　　往諸羅等處各賊窠合兵㑹剿奏入
上命軍機大臣傳諭常青李侍堯曰莊錫舍悔罪投誠
　常青恐其挾詐誆諞入城或有内應情事先令殺賊
　自効方准投降所辦持重甚合機宜已降㫖賞給莊
　錫舍守備職銜其餘賊目酌量賞給千把總外委職
　銜令其隨營効用並著常青曉諭賊衆如能誠心投
　順擒獻賊匪頭目者即照莊錫舍之例分别擢用倘
　更能擒獻首逆林爽文自必另加優擢顯職投出賊
　人亦須先令打仗殺賊騐其誠詐方可受降如此辦
　理始足以堅投誠向化之心而賊黨益可離散但細
　思臺灣民情慓悍反側不常此時進剿之際兵不厭
　詐固宜示以優異設法招徠將來事定後如莊錫舍
　等究不可留於該處又致故智復萌别滋事端著常
　青李侍堯俟辦理善後事宜酌量將莊錫舍等投誠
　賞職之人酌調内地别省各營備弁其所帶降人亦
　令陸續渡回内地分别他省安挿為是但此時且勿
　稍露端倪致賊黨聞之轉足堅其負固死守之心該
　督等接奉此㫖宻為存記遵照辦理惟當慎之又慎
　也
　　(臣/)等謹案賊目莊錫舍悔罪投誠此即賊黨解散
　　之機我
皇上不究其從賊之罪即賞以守備職銜并其屬下人
　　等亦擇其出力者酌給以千把總外委等銜重賞
　　出其意外踴躍感奮自倍尋常且足以廣招徠之
　　路而又
宻諭將來調往内地别省以杜後慮而靖人心時措咸
　　宜之妙用豈淺見所能窺測乎
上又諭内閣曰此次賊匪有侵犯府城之信常青預先
　設法防堵於桶盤棧等衝要地方預派令遊擊蔡攀
　龍等各帶兵分劄營盤相機堵剿籌畫調度俱合機
　宜逮賊匪分路攻犯府門常青率官兵鄉勇迎捕截
　殺斬獲甚多常青年逾七旬尚能如此勇往督戰朕
　心深為嘉奬伊係年老之人宣力海疆無親子在旁
　侍奉殊堪繫念著將伊子刑部筆帖式希明賞給三
　等侍衛馳驛前往臺灣省視並將賞給常青之御用
　玉搬指等件即著伊子帶往以示優眷常青感激朕
　恩益思奮勇迅能剿除賊匪永靖海疆朕必格外加
　恩也至遊擊蔡攀龍前據孫士毅奏稱聞伊帶兵打
　仗頗為賊匪所畏今據常青奏稱該遊擊於防守郡
　城厯經打仗無不身先士卒且能審度機宜弁兵用
　命義民悦服是以屢次均獲勝仗殱賊甚多甚屬奮
　勇出力宜加恩擢蔡攀龍著照常青所請即超補臺
　灣北路協副將仍加賞戴花翎若再能感激奮勇打
　㐲俟續有總兵缺出常青即奏請陞補以示奬勵其
　陣亡遊擊邱維揚把總余壽王澤髙及陣亡受傷各
　兵丁均查明照陣亡例賞卹至鄉勇義民隨同官兵
　晝夜防範為國家禦賊實屬可嘉其殺賊立功者應
　遵照前㫖㧞補千總實缺其陣亡受傷者均著照兵
　丁之例加倍卹賞以示鼓勵此事總由黄仕簡任承
　恩二人互相觀望以致各鎮將效尤玩悮久稽蕆事
　幸而朕及早料及預令常青前往臺灣督辦得以及
　時整頓並將失䧟城池私自回至郡城之總兵郝壯
　猷正法如此賞罰嚴明自必壁壘一新士氣振奮所
　有添調各處官兵日内諒已陸續到齊軍威壯盛料
　此么䯢草竊無難一鼓殱擒膚功迅奏
　　二十九日(丙/寅)李侍堯奏言三月二十日接常青來
　　札知臺灣急需兵接濟但查閩省營兵甚少又將
　　弁多已出征惟有增調浙兵以資接濟即於三月
　　二十二日奏請増調浙兵四千一面知㑹琅玕陳
　　大用迅速料理起程在案兹接奉
諭㫖應即令浙兵停止但浙兵先起程者已陸續入閩
　　若行文停止再回本省延建各營調撥轉致緩不
　　及事至漳泉一帶現在情形不特洋面盗案頻聞
　　而臺灣到米日少糧價驟貴人情輕慓已有結夥
　　搶刼械鬪之案(臣/)正在查辦並另籌平糶等事不
　　可不量留官兵以備緩急苐現奉
諭㫖增調本省駐防滿兵一千則浙兵四千殊覺過多(臣/)
　　一面知㑹浙撫提(臣/)將在途之陸路兵一千名及
　　水師兵已起程者亦約有二千名令其催䟎前來
　　尚有未起程者即行截留一千名不必前進至滿
　　兵一千恒瑞自即星速挑選(臣/)一面知㑹徐嗣曾
　　就近料理起程計月内俱可到泉州惟常青所奏
　　增調官兵齊赴府城之處(臣/)再四思維現在粤兵
　　到府城者已有二千五百名其續至之一千五百
　　名亦已登舟不日可到是府城兵已不少現據柴
　　大紀咨稱前月二十九日逆匪林爽文率領大隊
　　賊夥來攻諸羅柴大紀力戰竟日始行退去鹿仔
　　港正近賊巢不能必其不來滋擾則普吉保兵力殊
　　覺單薄可慮(臣/)扵浙兵到泉州時仍先撥二千
　　由蚶江配渡前往不惟足資堵禦兼可先行攻剿
　　以牽掣賊勢其滿兵一千及後到之浙兵一千仍
　　由厦門前赴府城則常青處已有新兵六千加以
　　舊有之兵幾及滿萬已足敷用可將南路賊匪迅
　　速掃除而北路先有重兵在彼攻剿迨常青向北
　　夾攻時更易於搗破賊巢擒捕逆首再(臣/)自厦門
　　回至泉州後風聞漳浦平和一帶有奸匪滋事之
　　信隨宻札提(臣/)藍元枚以巡查口岸為名就近訪
　　察本月十四日接提(臣/)札稱三月中有呉姓林姓
　　械鬪傷斃數命本月初四五等日又有浮山社民
　　許朴許忽許潛等糾集匪黨多人移尸各村藉端
　　搶奪等因查此事地方文武官俱未申報提(臣/)到
　　彼始行訪出除嚴飭各該員弁上𦂳查拿並取諱
　　匿不報各職名恭奏外已札提(臣/)在彼酌量情形
　　宻拿妥辦至常青處現有恒瑞前往叅贊兼之陸
　　廷柱梁朝桂等大員亦多似足供驅䇿今内地尤
　　屬𦂳要(臣/)謹札知提(臣/)暫留漳浦如此案可以不
　　動聲色即行竣事則仍令其速赴臺灣倘稍需時
　　日(臣/)即一面前往督辦并懇提(臣/)留於該處商酌
　　調度較為得力再先據臺灣道府等禀稱鹿仔港
　　一帶難民咸來避匿不下十萬餘人請撥米十萬
　　石銀十萬兩照灾賑例賑卹等因(臣/)以臺灣逺隔
　　重洋碾運維艱亦恐支用浮濫如果事在必需應
　　就近禀請常青察核咨覆到日辦理是以駁飭但
　　賊匪肆擾各路村庄俱遭焚搶農民不能耕種鹿
　　仔港一帶較為寜謐咸來避匿(臣/)於往來船户細
　　加訪詢其中竟有嗷嗷待哺亟須撫卹者若不速
　　籌調劑轉恐無以仰副愛民如傷之盛心查閩地
　　民人向食畨薯其切片成乾者一斤可抵數斤加
　　米煮粥即可度日隨飛飭司道先在泉州採買一
　　萬斤撥米二千石委員運解鹿仔港交與地方官
　　務查實在貧難男婦照依灾賑粥厰之例設厰煮
　　粥散食仍在於上游延建一帶産有畨薯地方再
　　採買數萬斤酌配米石陸續運往接濟如此量為調
　　劑不日剿匪事竣難民復業耕種自可不致失所
　　奏入
上命軍機大臣傳諭常青李侍堯藍元枚琅玕何裕城
　曰前於初四日接到常青添調浙兵之奏朕因浙兵
　向來柔懦不若福建駐防兵較為得力是以降㫖將
　浙兵停止派撥令恒瑞於駐防滿營内挑選一千名
　親身統領其福建續調之緑營兵二千名即令藍元
　枚統領赴剿次日復據李侍堯奏到閩省各營存兵
　無幾未便再撥請於浙省兵協調四千名隨經降㫖
　令琅玕陳大用於温衢等鎮揀派兵三千名赴閩合
　之閩省駐防兵一千名以足原調四千名之數嗣又
　據琅玕奏所調浙兵業將提標及鎮海營兵停其調
　派其温衢黄巖鎮兵三千名業已起身又據陳大用
　奏停派之提標鎮海營兵俱已在途現令將備緩行
　候㫖各等語朕以征剿賊匪及分防要隘需用兵丁
　甚多不妨多多益善因降㫖令琅玕等所有此項兵
　一千名倘已行入閩境即令前赴厦門交與李侍堯
　酌量派撥不必拘泥迴䕶是浙兵現已陸續赴閩李
　侍堯發摺時未經接奉續降諭㫖致有此奏耳現在
　浙兵已到閩李侍堯奏請先撥二千名前往鹿仔港
　其閩省滿兵一千及後到之浙兵一千仍由厦門前
　赴府城之處俱屬妥協至前據李侍堯奏臺灣道府
　稟請撥銀十萬兩米十萬石該督恐支用浮濫駁飭
　不准之處所見錯謬已經降㫖詳悉飭諭今李侍堯
　以鹿仔港難民嗷嗷待哺酌籌調劑事宜是李侍堯
　知過能改並不稍存迴䕶惟不及朕先見之速耳所
　奏採買畨薯一萬斤並撥米二千石為數無多恐不
　敷用著該督酌量情形多為預備陸續採辦運往以
　資口食設有不敷即再酌撥銀米速行不可仍前惜
　費致悞事機也現在兵數陸續加增鄉勇義民人數
　亦衆皆需按日支給口食現又有投順者二千餘人
　以及無食難民待哺情殷均不可不量給養贍自應
　寛裕接濟前已有㫖令該督將該道府等所請銀米
　如數解運並令琅玕一體籌辦撥米十餘萬石由乍
　浦海運至閩今思江西素稱産米之鄉且與閩省接
　壤著何裕城將該省倉榖即行碾米十餘萬石派員
　迅速運往福建應由何路運往及閩省由何處接收
　方為妥便之處並著何裕城札商李侍堯妥協酌量
　一面辦理一面奏聞其動撥倉榖於秋收後再行買
　補還倉至浙省現在撥運米十餘萬石如尚可設法
　購辦並著琅玕察看情形妥為籌畫一面咨㑹李侍
　堯陸續運往一面具奏俾兵糧民食均資寛裕再臺
　灣向來一嵗三熟是以産米甚饒足敷内地民食今
　林爽文等滋事不法民皆失業農未歸耕以致米無
　所出常青於所過地方務須督令該道府等妥為安
　輯詳悉曉諭該處百姓於收復處所即令其先行儘
　力補種仍可有收即不能接濟内地於本處民食亦
　屬有益藍元枚前有㫖授為叅贊令其前赴鹿仔港
　督兵㑹剿該處現在只有普吉保一人在彼且正近
　賊巢最闗𦂳要其漳浦匪徒現在如已辦竣固屬甚
　善倘尚須時日即著李侍堯前赴漳浦督辦自無難
　迅就弋獲此時當以剿捕臺灣賊匪為重藍元枚自
　當迅赴鹿仔港無庸在漳浦留滯也
　　(臣/)等謹案督(臣/)李侍尭訪知難民嗷嗷待哺情形
　　即撥米與畨薯運往足資賑卹之用我
皇上猶慮不敷所需預令陸續解運深以惜費為戒恫
　　癏在抱愛䕶之殷有加無已又以現在添兵并鄉
　　勇等皆須支給口食復傳
諭江西省亦撥米協濟並令浙江再為設法購辦
睿算精詳無不燭照數計故軍糈民食先時籌備悉寛
　　裕有餘也
　　五月初一日(丁/夘)李侍堯奏言現在浙兵由浦城入
　　閩者係衢州鎮兵一千名由福寜入閩者係温州
　　黄巖二鎮兵二千名適符
諭㫖酌留温衢兵之數尚不致浮多惟浙兵留閩協防
　　仍挑閩兵進剿之處查閩兵在臺灣澎湖駐防既
　　調用一萬二千上年又調一萬一千前往征剿内
　　地營兵實已無多此時零星攅凑兵力轉覺碎薄
　　且領兵將弁益不敷用至常青到臺灣後所指調
　　之金門銅山等營兵二千縁尚未得先調粤兵之
　　信但取其地近厦門易於調集其實此等營分存
　　兵甚少且係挑剰之兵若再於短中抽長轉恐不
　　如浙省預挑備戰之兵較為得力又各營俱係沿
　　海現因洋面盗案繁多飭令出洋分頭巡哨若換
　　以浙兵則人地生疎語音不通難以稽察是謹遵
　　令(臣/)酌用之
諭㫖仍催調温衢等處官兵前來配渡進剿至提(臣/)藍
　　元枚前因訪出林呉二姓械鬪及浮山社許姓搶
　　奪等事暫留漳浦查辦今據札稱許姓糾衆搶奪
　　被害者數村然不過無賴棍徒尚易辦理械鬪案
　　内多有天地㑹之人牽連長泰平和等縣奸匪此
　　時若即搜捕恐激成事端似宜暫且緩辦擬先將
　　搶奪一案辦完後星即趕來正可帶浙江後到之
　　兵前赴鹿仔港等語械鬪案内既多奸匪相連提
　　(臣/)所商暫緩之處亦甚有斟酌且浮山等社係其
　　本鄉一切查訪搜拿較為真確便㨗伊既稱搶奪
　　一案易於辦理即應令就近查辦至浙兵全數到
　　泉州尚需時日計提(臣/)當已辦結仍可帶兵前赴
　　鹿仔港如尚不能速竣(臣/)即親往督辦仍令提(臣/)
　　到蚶江配渡亦不致遲悮奏入
上命軍機大臣傳諭常青李侍堯藍元枚柴大紀普吉
　保曰李侍堯所奏雖與朕昨降諭㫖稍合但李侍堯
　之意尚欲俟械鬪之案辦完再令藍元枚帶領後到
　浙兵前赴鹿仔港為期不免過緩此時總以剿捕臺
　灣賊匪為要林爽文一經拿獲此等内地宵小餘匪
　辦之甚易現在臺灣北路止有柴大紀在諸羅普吉
　保在鹿仔港駐劄雖二人打仗尚知奮勉然普吉保
　到任未久於地方情形未能熟悉且不通閩省語音
　遇有調遣官兵及曉諭鄉勇義民之處恐多未便不
　如藍元枚之籍𨽻漳州又熟諳情形較為得力著藍
　元枚即遵前㫖迅速前赴鹿仔港無庸在漳浦留滯
　如該處械鬪人犯尚未辦完李侍堯親往辦理自易
　於完結可無藉提督之力也至所奏閩省内地各營
　存兵甚少且係挑剰之後若再於短中抽長轉恐不
　如浙省挑備戰兵可期得力之處所見亦是况浙省
　兵丁不闇閩省情形若派令沿海巡哨人地生疎語
　言不通於稽察洋面尤屬無益自不如逕令配渡進
　剿再現在臺灣額兵征兵陣傷脱亡者不少所有缺
　額何不趂此時即在内地召募充補使兵數足額巡
　捕既資充裕而該處游手好閑之徒亦可收歸卒伍
　更為一舉兩得李侍堯何以見不及此著該督即遵
　照妥辦或臺灣義民中願充兵者常青亦可召募補
　臺灣缺額之兵至常青尚須廓清後路再搗賊巢目
　下北路係専交柴大紀普吉保二人在彼辦理從前
　黄仕簡任承恩身為提督一南一北互相推諉以致
　遷延貽悞柴大紀普吉保未免因之觀望幸伊二人未
　敢效尤已甚得免重戾今柴大紀現署水師提督普
　吉保現署陸路提督非前此總兵可比昨據常青奏
　柴大紀駐劄諸羅屢有勝仗並宻札普吉保等相度
　機宜留心堵剿等語賊匪既至諸羅滋擾鹿仔港與
　大里杙賊巢尤近自亦必有賊匪來擾普吉保如何
　打仗殺賊何以俱未據隨時奏及著傳諭柴大紀普
　吉保此時北路剿捕事宜係伊二人専責務須和衷
　商酌奮勉辦理一俟常青統領大兵到後㑹同犄角
　夾攻一舉蕆事毋得稍滋貽悮致蹈郝壯猷之覆轍
　　(臣/)等謹按閩省赴剿之兵已二萬有餘其挑剰存
　　營者甚少又各海口洋面需兵巡緝未便以浙省
　　人地生疎之兵易調自屬實在情形苐内地缺額
　　甚多征兵之陣傷逃亡者亦不少現當剿匪未竣
　　急宜設法補額我
皇上宵旰焦勞無事不勤
睿慮特諭督臣召募充補不特巡捕有資而游手之徒
　　收之卒伍即可為輯寜地方之計並令臺灣缺額
　　亦即在義民鄉勇中召補洵一舉兩得勵戎行而
　　輯奸暴計莫善於此也
　
　
　
　
　
　
　
　
　
　
欽定平定臺灣紀略卷十五
欽定四庫全書
欽定平定臺灣紀畧巻十六
　　五月初三日(己/巳)藍元枚奏言浙兵前到蚶江尚需
　　時日浮山民社搶奪甚至拆毁房屋砍伐樹木若
　　不嚴加究辦各處皆将效尤其林吴二姓械鬪係
　　三月中事現在稍覺止息且此夥内牽連長泰平
　　和等縣天地㑹奸匪若遽行辦理恐即激成事端
　　現當進𠞰臺匪之時應暫且緩辦至許姓搶奪不
　　過無頼棍徒應先行辦理庻可懲一儆百是以(臣/)
　　暫留漳浦辦理一面宻咨督(臣/)如浙兵到蚶江先
　　令陸續配渡計浙兵全到時(臣/)亦可辦完星即赶
　　赴蚶江帶領前往鹿仔港尚不致遲悮
　　同日琅玕奏言浙省原派兵四千名欽奉
諭㫖止須調兵三千名當查添派之衢州鎮兵一千名
　　已於初九日全數出境温州黄巖鎮兵各一千名
　　亦已在途令即跟接前進以足三千名之數其提
　　標及鎮海營兵一千名因距閩較逺是以行程在
　　後即經行令撤囘旋准提(臣/)陳大用札㑹該兵等
　　行抵温州奉到行知即飭令歸伍其温州黄巖鎮
　　兵二千名跟接前進俱于十八日全數出境又先
　　准督(臣/)李侍堯札㑹奏撥浙省米十餘萬石經(臣/)
　　于附近各海口之杭州嘉興湖州寜波紹興温州
　　台州七府属酌撥倉榖二十萬石碾米十萬石派
　　員由海運赴閩嗣據嘉興府鄭交泰乍浦同知方
　　受疇等禀報該處封僱海船百餘隻毎船僅装米
　　五百石内有挑出陳舊不堪應用者二十餘隻現
　　在不敷装運等情(臣/)當查乍浦海口與江南上海
　　口相距百餘里往来船隻甚為近便随一面札㑹
　　江蘇撫(臣/)閔鶚元一面逕行飛飭江蘇松太道立
　　即於上海口岸代僱船隻旋據該道僱覔海船三
　　十隻委員星夜押赴乍浦當即赶𦂳装載足數應
　　用所有杭嘉湖三府属米五萬石已于五月初二
　　日由乍浦海口全數開行其紹興寜波府属米石
　　據報現在装載開行温州台州府属米石亦據禀
　　由該縣陸續起運其至海口開行日期因離省稍
　　逺尚未據該府報到臣先已委員往催限于夏至
　　節前務令全數出口似可不致遲悮再此時相距
　　秋收尚逺本年浙省春收尚為豐稔米價亦漸次
　　平減倘閩省再須採買籌偹一俟督(臣/)李侍堯撫
　　(臣/)徐嗣曽酌議知㑹到時即飭令各該地方妥協
　　照料並嚴察訪查奸商囤户如有乘機囤積抬價
　　居竒情事即行嚴拏從重辦理不敢稍存姑息均
　　奏入
上命軍機大臣傳諭常青李侍堯藍元枚琅玕曰漳浦
　縣許姓搶奪一案李侍堯自能辦理現在臺灣北路
　鹿仔港㝡闗𦂳要着藍元枚即遵前㫖迅赴鹿仔港
　辦事無庸在漳浦留滯李侍堯原調浙兵本係四千
　今雖減去一千但朕已為添調福州駐防兵一千名
　不特所調兵丁仍符原調之數且該處駐防兵雖不
　及京城健鋭火器各營之精壮然較之浙兵柔懦其
　勇往堅定不啻數倍更為得力該處𠞰賊情形常青
　于四月二十七日奏到後迄今又經數日未經續奏
　朕盼望軍報綦切着該将軍務将此數日内𠞰賊情
　形續行具奏以慰厪念再賊匪攻擾鳯山時尚帶兵
　二千餘名前㨿常青奏潰囬者計七百餘名其餘一
　千三百餘名作何下落兵丁臨陣逃脱皆應按律正
　法但念人數衆多㮣予駢誅在朕心究有不忍此項
　兵丁若􁀙逃亡潰散将来只須查明為首者數人正
　法其餘尚可免死分别發遣若去而從賊甚至随同
　抗拒官兵則竟不可一名寛貸矣賊黨與官兵抗拒
　其罪尚在不赦况身𨽻行伍既經臨陣潰逃復敢從
　賊肆逆此而不嚴行辦理何以昭憲典而肅戎行着
　常青俟事竣後嚴查遵辦不可稍存姑息又據琅玕
　奏于浙東浙西撥倉榖碾米十萬石解閩本年浙省
　春收豐稔米價平減倘閩省再須採買籌偹一俟李
　侍堯等知㑹到時即妥恊辦理恰與昨降諭㫖相合
　如此留心殊属可嘉現在閩省内地及臺灣支給口
　粮撫恤難民均須米石應用多多益善自應如此寛
　為籌偹俾兵粮民食均資充裕並當先行出示則奸
　商不致囤積居竒亦權變一法也若李侍堯酌量閩
　省尚須接濟即一面奏聞一面咨撥以期無悮民食
　方為妥善
　　同日孫士毅奏言現需酌撥銀三四十萬兩解赴
　　閩省應用伏思閩省集兵𠞰匪需用較多自應迅
　　速解往但自潮至省往返二千餘里行文兑解必
　　須半月以外頭批方得到潮是以臣即就近在潮
　　州運同衙門應解鹽課及廣濟橋闗税並存貯府
　　庫急需各項内凑撥銀十萬兩選派妥員即于四
　　月十七日自潮起程先行解赴閩省偹用臣仍一
　　面飛咨省城酌撥起解接續前進查粤海闗上年
　　徴收正襍銀九十餘萬兩正值四月起解之期一
　　切装銀器具及委員人等俱經早為齊備應請於
　　此項内撥出銀四十萬兩解閩即可迅速起程(臣/)
　　現将在潮撥借之十萬兩查明内有六萬兩係應行
　　解省之項即令藩運兩司扣存扺兑其餘三十四
　　萬兩即交原派解京之員一并解潮赴閩并知㑹
　　撫(臣/)圖薩布監督(臣/)佛寜如闗餉已交委員承領
　　尚未開行即一面分撥一面起解如前批業已起
　　程即将後批截留改撥設起解已經過半截留不
　　足四十萬兩即於藩庫留存鹽課項下撥足解閩
　　另行分别造冊咨部似此通融籌撥庻起運不致
　　遲延而閩省得以早資接濟奏入報
聞
　　初五日(辛/未)徐嗣曽奏言本月初十日馳抵入境首
　　站之福鼎縣值浙江頭起官兵三百名亦於是日
　　到站(臣/)督同延建邵道元克中及該府縣照料前
　　進至十五日統計福鼎縣過站已有一千五百名
　　嗣奉
諭㫖令福州将軍恒瑞即于駐防滿兵内挑選一千名
　　統領前赴臺灣㑹𠞰所有口粮等事宜飭(臣/)妥為
　　料理即飛檄在省司道暨厦防同知先将應需口
　　粮船隻等項妥協辦理(臣/)兼程馳囬於十九日到
　　省其駐防官兵並軍械一切先經恒瑞預期派撥
　　業於十六十八等日㸃發二起毎起二百五十名
　　(臣/)即㑹同恒瑞於二十日将三起兵丁逐一㸃發
　　察看該兵等踴躍奮勉較之緑營實覺不同二十
　　二日全行起程出省統計月内俱到厦門船隻已
　　據具報僱偹齊全可以随到随渡(臣/)查常青到臺
　　灣適在鳯山失律之際人心藉以安定激勵官兵
　　義民屢次奮勇殺賊三月二十七八等日尤大挫
　　賊鋒柴大紀亦於二十九日賊匪率衆攻犯諸羅
　　大加剿殺現在粤兵得有順風㨿臺防同知楊廷
　　理等稟報到郡已有一千五百名至浙省官兵准
　　督臣李侍尭咨㑹以閩省各營上年挑剩之兵再
　　於短中抽長轉恐不如浙省預偹戰兵較為得用
　　奏請仍調温衢等處官兵配渡進𠞰等因咨(臣/)查
　　照辦理查浙兵三千名不日皆可陸續到省酌以
　　五百名為一起俟滿兵起身後即於二十三日按
　　起䟎赴泉州一路不致擁擠行走自較妥速(臣/)在
　　省一面照料各路官兵挨次進發一面将秋審及
　　一切𦂳要事件赶𦂳查辦即馳赴泉州料理配渡
　　現准督(臣/)李侍尭咨㑹平和等處有匪徒械鬪之
　　事漳浦縣浮山社亦有許姓多人搶奪之案查藍
　　元枚現在奉
命帶兵前赴臺灣㑹𠞰李侍尭駐劄泉州籌辦要務(臣/)
　　俟到泉州與李侍尭商酌如此案尚未完竣(臣/)即
　　親赴查辦又前經飭(臣/)親往嚴緝粤省咨拏㑹匪
　　朱洪徳洪李桃等犯飛行汀漳龍道朱芫㑹先往
　　查緝旋據禀覆龍溪縣並無朱洪徳及洪李桃和
　　尚亦無福蓮寺(臣/)思該犯等狡黠異常所供夥黨
　　姓名住址多不以實未便於臺匪未靖之先紛紛
　　捜捕致涉張皇一切仍俟㑹晤督(臣/)李侍堯面商
　　妥辦期無貽悮至福寜一帶沿海口岸巡防尚為
　　嚴宻雨水調勻田禾暢發官兵過境並無絲毫擾
　　及閭閻體訪民情俱極安堵(臣/)往来漳泉仍随時
　　馳回省城赶辦一切於地方事件兩不致悮奏入
上命軍機大臣傳諭常青李侍堯藍元枚徐嗣曽曰官
　兵分起配渡均經定有章程且粤兵業經過竣浙兵
　挨次進發儘可交地方官辦理毋庸李侍堯親身在
　彼照料如此時漳浦地方所獲許姓各犯尚未辦竣
　李侍堯即星赴該處就近辦理兼資弹壓如許姓各
　犯業經辦竣漳州現有總兵常泰在彼毋庸李侍堯
　親往督辦該督亦不必再往即在厦門一帶辦理渡
　兵之事其餘邪教人犯自應事平後再辦為是至臺
　　灣剿捕事宜若常青不往事不可知此實
上天牖啓朕𠂻倍深感激目下粤兵早已全到其駐防滿
　　兵亦可續到浙兵諒亦陸續配渡常青自當酌量先
　　到弁兵足敷簡調剿捕即躬親統率廓清後路直搗
　　賊巢但該将軍於四月二十七日将三月二十七八
　　九等日剿賊情形具奏後迄今又隔數日着即将二
　　十九以後曽否與賊打仗及現在如何籌辦剿捕賊
　　匪各情形迅速馳奏
　　　初八日(甲/戌)常青奏言首逆林爽文潜囬大里杙賊
　　　巢而南路賊黨仍敢猖獗(臣/)即欲乘賊衆敗逃之
　　　時迅速窮追截殺惟因差探南北賊窝路徑尚未
　　　得其詳悉且現存府城兵丁不過二千餘名又因
　　　鳯山再失其氣少餒急切用之未必得力是以督
　　　率将偹各帶兵丁先在附近村庄逐處捜捕初三
　　　初十十四等日在大洲等處攻剿賊巢鎗砲打死
　　　賊匪百餘人割獻首級十餘顆奪獲鎗砲旗牌等
　　械並将賊巢焚燬(臣/)正在需兵接濟間接督(臣/)李
　　侍堯札知已預調粤省兵四千名極為迅速得力
　　内二千五百名係南澳鎮搃兵陸廷柱帶領進鹿
　　耳門一千五百名由鹿仔港進口髙亷鎮總兵梁
　　朝桂帶隊㑹剿而浙省之兵亦經飛調軍威倍壮
　　賊衆自可一鼓殱擒惟是察看臺灣南北路賊勢
　　雖首逆林爽文現在大里杙巢穴固應直攻北路
　　但南路賊黨荘大田等烏合之衆不下萬餘近又
　　據南淡水都司邵振綱禀稱賊匪往来攔阻上下
　　信息現與㕘将瑚圖里極力堵禦等語若(臣/)遽往
　　北路不惟鳯山等處益被擾害亦恐乘虚復来犯
　　郡轉為肘腋之患至鹿仔港原有兵三千八百名
　　今又添粤省兵一千五百名諸羅原有兵二千名
　　近查柴大紀堵禦北路賊匪且與賊巢相近兵力
　　稍单(臣/)現派㕘将潘韜等帶原調到之提標金門
　　銅山各營兵一千一百餘名前往協助並飭普吉
　　保與柴大紀訂期夾攻斗六門該二鎮若即将道
　　路打通約共有兵八千復與副将徐鼎士帶赴北
　　淡水之兵互為應援則現在鹿仔港諸羅二處俱
　　可防禦無虞(臣/)再四熟籌必須先将南路剿除净
　　盡然後乘勝疾趨北路大里杙一帶以全力専注
　　自不難掃穴擒渠兹南澳鎮縂兵陸廷柱已於十
　　三日到臺灣所帶兵船尚有五六百名在彼一俟
　　粤兵盡數前来以及浙省兵齊到(臣/)即親自總統
　　官兵先往南路自大湖大小岡山小店仔棑子頭
　　茄藤各險要以至相近内山之淡水溪山猪毛水
　　底寮羣賊佔踞之處搜尋撲滅則鳯山縣城可以
　　不煩兵力自然收復至前日雖有投順之莊錫舍
　　(臣/)謹凛遵
訓示受降如受敵仍復時加稽察不敢稍有疎忽並於
　　(臣/)進剿南路之時飛檄柴大紀普吉保等奮力攻
　　擊首逆林爽文大里杙巢穴使北路之賊有所牽
　　制不敢赴南路援救則南路之賊自可盡力殱除
　　并不使賊匪逸入内山致有與生畨勾結情事再
　　查㕘将瑚圖里前於進剿南路時經郝壯猷派往
　　南淡水接應都司邵振綱官兵因鳯山復陷是以
　　該員尚在山猪毛汎協同堵禦(臣/)到臺灣後業将
　　已行正法人犯開具名单附奏兹復續獲賊夥以
　　及沿海搶刼臨陣脱逃各犯逐一訊明俱非賊目
　　即行正法繕具名单恭呈
御覧再初九日接據柴大紀禀報三月二十九及四月
　　初四等日賊匪侵擾諸羅縣城該鎮督率官兵并
　　民畨人等協力剿捕将賊衆殺敗鎗砲打死賊數
　　百人生擒匪犯蔡瑞等十一名斬賊首級三十餘
　　顆奪獲鎗砲旗牌等項詳察柴大紀尚不敢因循
　　懈弛但斗六門道路未通一切文報俱由海道往
　　来竟非一日此皆由黄仕簡任承恩坐守不前柴
　　大紀亦不免少有觀望臣惟有仰懇
聖恩令其帶罪軍營奮勇殺賊以贖前愆再臺灣将弁
　　員缺令(臣/)於出力弁兵内酌予擢用(臣/)惟核其實
　　在勞績以奨有功并嚴查増數謊報等弊以期信
　　賞必罰至堪勝陸路提督員缺容(臣/)與督(臣/)李侍
　　堯札商㑹奏奏入
上命軍機大臣傳諭常青李侍堯曰常青奏酌籌剿賊
　先後事宜所見俱合機要至賊黨雖有萬餘不過么
　䯢烏合一俟擒獲賊首林爽文餘黨自必紛紛潰散
　勢如摧枯拉朽無難撲滅净盡葢聚易者散亦易原
　不虞其多也此時粤兵計已全抵臺灣駐防滿兵及
　浙兵亦即陸續到彼軍威壯盛常青即可親自總統
　廓清南路賊匪乘勝直搗賊巢生擒逆首林爽文迅
　奏膚功承受恩眷朕盼望㨗音宵旰懸切該将軍務
　遵前㫖隨時奏報再常青奏到審明正法續獲賊夥
　以及沿海搶刼脱逃各犯单内有梁必進係撥防鳯
　山臨陣脱逃之犯前據常青奏潰回者計七百餘名
　其餘一千三百餘名尚無下落是臨陣脱逃者不止
　梁必進一犯此等逃兵前經傳諭常青李侍堯俟事定
　後嚴查實在逃逸者即照金川逃兵之例辦理但此時一經
　隨時拏獲訊係脱逃之犯自當即行正法示衆若此時概
　將逃兵全行查辦該犯等自知法所難宥轉致去而從賊
　於事大有闗係著常青此時先宻為存記俟軍務告竣
　再行確切查明遵照嚴辦賊匪未靖之先不可稍露
　端倪也至柴大紀於賊衆攻搶諸羅時復能督率官
　兵民畨協力殺死賊匪數百生擒匪犯蔡瑞等十一
　名正法尚知感激奮勉勇往出力前經降㫖令其暫
　署水師提督以資䇿勵續經降㫖将任承恩所遺陸
　路提督一缺諭令常青㑹同李侍堯於帶兵打仗總
　兵内擇其㝡為出力者保奏一人候朕簡放矣着該
　将軍仍遵前㫖於柴大紀普吉保二人孰為奮勉出
　力據實㑹同秉公保奏一人候朕另行降㫖補授以
　示鼓勵再莊錫舍殺賊立功以圖自効固属誠心而
　所属二千餘人其中豈皆可信此等新降之人究不
　免心生疑貳見官兵勢盛連得勝仗自必懾伏威稜
　始終出力設我兵稍不順遂即恐心懐疑貳常青於
　領兵攻剿時不可心存大意務須慎之又慎揀選勇
　往得力素為賊所畏憚将偹伴押莊錫舍同行以防
　萬一不虞即可先發以制有偹無患仍勿稍露端倪
　致滋疑畏至莊大田現為賊目糾約萬餘人肆出滋
　擾㝡為不法該犯與林爽文同謀互為聲援且籍𨽻
　漳州自不肯遽行投順但莊大田将来或見林爽文
　勢日窮蹙官兵聲勢愈盛而莊錫舍投誠後復邀官
　職之榮欲效莊錫舍所為率衆投誠亦事理所有此
　等奸狡兇徒心懐叵測總不可信如果伊等棄械投
　出若拒而不納堅其負固死守之心既非權宜應變
　之道若輕信受降聼其随營自効則伊等黨羽衆多
　勢難防範倘或該犯等自知罪重野性難馴乘隙生
　心别有竊發内應情事即不致有意外之虞而兵心
　已先為其所亂甚属不成事體此處㝡難措置得宜
　惟在常青時刻留心相度情形随機應變或權時受
　納設法解散俾官兵之力足以鉗制管束伊等無從
　生變或将伊等陸續送回内地設法辦理以杜後患
　而儆兇頑若降者不拒設或林爽文将来勢窮投出
　豈亦貸其死命置之不辦乎常青於此等處務須加
　倍慎重再四留心斟酌以期妥善此時切不可稍露
　端倪不但不可使賊匪聞知即投降之莊錫舍等亦
　不可稍有洩漏致滋疑貳又前經派出之侍衞章京
　八員皆係曽經行陣奮勇之人駐防滿兵昨㨿徐嗣
　曽奏起程時人人勇氣百倍粤兵亦向稱勇健常青
　率領此項奮勇官兵廓清後路直搗賊巢擒獲首逆
　剿除夥黨自無難一舉集事但一切善後事宜尤須
　擘畫周詳如查辦逃兵安置降人捜捕餘黨清釐地
　界酌建城垣等事均闗𦂳要或酌看該處情形有須
　添設文武員弁以資控制撫馭之處均須逐一籌酌
　悉心辦理以期一勞永逸綏靖海疆常青受朕委任
　全在伊一人籌辦妥善即稍遲數月來京瞻覲亦不為
　遲㫁不可急於啓程致有踈漏
　　初十日(丙/子)琅玕奏言閩省押解臺灣逆匪林小文
　　四犯據衢州府知府舒慶雲禀報至江山縣地方
　　廖攀龍一犯兩脚發腫飲食少進(臣/)随飭撥醫委
　　員帯往迎赴前途随路醫治務痊仍令嚴行督押
　　晝夜兼程前進兹林小文等四犯于四月二十九
　　日過省驗明廖攀龍病漸痊愈于五月初一日押
　　送出浙江境仍移明前途江蘇省一體撥醫随路
　　調治其林家齊一犯先據閩省解到已于四月十
　　九日押送出境至章京侍衛烏什哈達等已于四
　　月二十六二十七等日先後過杭州省城(臣/)即照
　　料迅速前進沿途並無需索均為安静司道等官
　　亦無餽送情事
　　同日李侍堯奏言漳浦搶奪一案據汀漳道朱芫
　　㑹禀稱該縣親赴浮山社将搶奪人犯拏獲二十
　　餘名現在嚴緝逸犯等語兹于二十六日接提(臣/)
　　来札亦以許姓聞官府查拏多已逃散其械鬥一
　　案因傷斃人命報縣該縣正在嚴拏兇手不致有
　　不服拘拏等事提臣現擬于數日内即趨赴蚶江
　　是匪徒尚知畏法不致遂成巨案(臣/)已飭該道嚴
　　諭該縣上緊緝捕務使案犯全獲兇徒知警一面
　　札致提(臣/)查辦數日即速到蚶江帶兵赴鹿仔港
　　再粤兵自三月二十六日及四月初六初九十二
　　等日陸續放洋縂兵陸廷柱已于本月十三日到
　　臺灣計此時粤兵四千早已全到本省滿營兵亦
　　将次全抵厦門浙兵亦即随滿兵之後連日䟎行
　　前進計五月初十以内俱可到蚶江厦門兩處配
　　渡提(臣/)来時正可帶領前往昨據普吉保咨稱但
　　能於打仗處出力至於調度籌畫實非所長是普
　　吉保亦自知限於才力不能獨當一面今䝉
諭㫖授藍元枚為㕘贊令其前赴鹿仔港統領提(臣/)過
　　泉州(臣/)當諄切告知一到鹿仔港即相機攻剿勿
　　蹈前人觀望該處現有兵三千八百加以浙兵二
　　千兵力亦已厚集必可直攻賊巢至内地沿海各
　　處(臣/)自當加意訪察於鎮静之中宻為防備不致
　　稍有踈虞再本月十八日黄仕簡到厦門經興泉
　　永道萬鍾傑委員押送于二十日到泉州(臣/)隨傳
㫖拏問委員即日起解赴京任承恩于二十六日到泉
　　州(臣/)亦委員即日起解伊二人兩路先後過海並
　　未㑹面又(臣/)接據常青来咨迅于内地沿海各營
　　酌撥大砲重二三千斤者解赴軍前偹用(臣/)查泉
　　州厦門等營俱有數千斤䕶城大砲恐年久銹損
　　不堪應用随飭各營将領試演挑出十位随帶鐵
　　子火藥等項委員運解臺灣交常青應用再查鹿
　　仔港正近大里杙大兵既集便當直搗賊巢大砲
　　轟摧㝡為得力復飭挑撥十位随帶鐵子火藥等
　　項運解鹿仔港軍營偹用所有解往兩路砲位俱
　　造就砲車随同帶去以便牛隻挽運可省人夫擡
　　送至閩省藩庫動撥已多今粤省撥解前来接濟
　　尤覺寛裕現准孫士毅咨稱先于潮州鹽課等銀
　　内凑撥十萬兩就近起解随後再從省城撥解三
　　十萬兩等因查粤省委員所解十萬兩已于本月
　　十八日入閩境(臣/)亦先已派員前往接解不日可
　　到泉州又本月二十一日臺灣道永福知府楊廷
　　樺等遣役解到匪犯廖東阮賛胡畨連清水曽錦
　　王世昌王大年等七名前来除王大年在途患病
　　至打盈地方身故照例戮屍外查廖東一犯據縂
　　兵柴大紀咨稱在三部竹地方打仗生擒之偽䕶
　　駕大将軍阮賛一犯係克復諸羅後拏獲之偽千
　　總胡畨一犯係諸羅令陳良翼拏獲之偽督粮官
　　連清水一犯係總兵郝壯猷拏獲之偽軍師惟曽
　　錦王世昌二名查曽錦係僧人上年柴大紀遣兵
　　在崁下地方拏獲供出南路賊首王啓郎遣来打
　　探軍情隨即拏到王啓郎收禁經撫(臣/)徐嗣曽據
　　咨具奏奉
㫖将王啓郎曽錦解京(臣/)到任後據派往臺灣之守備
　　林登雲禀稱道府等将王啓郎放出并伊弟王世
　　昌同帯義民指引官兵赴南路進攻鳳山(臣/)以王
　　啓郎係曽錦供出南路賊首何以遽行放出隨行
　　文催解據該道府詳稱王啓郎即監生王世英同
　　伊弟武生王世昌俱住鳳山縣城平日甚属安分
　　上年賊破鳳山時兄弟二人擕帯家口逃至府城
　　為曽錦誣供差拘到案質之曽錦亦稱僧人本係
　　王啓郎邀在泗洲佛堂作住持後仍被逐出自鳳
　　山破後沿途乞食被兵拏獲認為奸細将兩耳割
　　去只得自認為軍師並扳王啓郎為賊首等語旋
　　據府城紳士游廷元等以王啓郎從前辦理黄教
　　時從軍出力實係良民因将王啓郎保出作為嚮
　　導帶同戰兵在大湖軍前効力拏獲王坑郎等十
　　餘名解送郝壮猷營盤又隨同收復鳯山三月初
　　一日奉文解京到打狗地方痰壅氣閉當即殞命
　　是該道府所禀王啓郎兄弟並無為匪情事兼又
　　在軍前出力不惟不應治罪並宜奨賞王啓郎已
　　死伊弟王世昌自無庸解京但事闗匪案未便草
　　率或係該道等一時權宜放出既令其在軍効力
　　不免意存迴䕶亦未可知臣謹将廖東阮賛胡畨
　　連清水四犯先行解京其曽錦王世昌二名暫緩
　　起解一面行文常青確查該道等所禀情節是否
　　属實咨覆到日再行分别辦理均奏入
上命軍機大臣傳諭常青李侍堯藍元枚曰福建駐防
　滿兵心力堅定自較緑營為得力應全令由厦門配
　渡與粤兵四千前往常青處俾統領進剿方為有濟
　其續到之浙兵應令由蚶江配渡前往鹿仔港交藍
　元枚帶領摺内未經分晰叙明諒李侍堯在彼派撥
　照料自必遵照分别配渡不致舛錯也至藍元枚受
　朕深恩授為㕘賛且目擊黄仕簡任承恩觀望遷延
　身獲重譴料伊亦不敢復蹈故轍但該處現有兵三
　千八百名駐劄日久未免師老氣衰而浙省兵丁素
　性脆弱朕所素知不過藉此看守汛地以壯聲威則
　可若臨陣打仗不能得力且鹿仔港逼近大里杙賊
　巢最闗緊要若此時藍元枚到彼即領兵進剿直攻
　賊巢無論浙兵柔懦萬一稍有挫損軍心為其動揺
　固属不成事體即幸得勝仗賊匪敗退勢必潰逃四
　散竄入深山藍元枚所帶之兵㫁不能捜剿擒截常
　青帶領大兵到彼時辦理轉覺費手所謂欲急轉緩
　於事無濟朕意藍元枚到鹿仔港時祗須㑹同柴大
　紀普吉保整頓兵力或往前移駐彰化縣城作為進
　攻大里杙之勢以牽綴賊勢不能往南而懾伏其胆
　或能㑹合柴大紀普吉保先将南北通衢斗六門大
　武隴等處之佔據賊匪合力剿除以便常青率領各
　項奮勇官兵廓清後路乘勝疾趨北路全無阻擋専
　力直搗賊巢自無難一舉蕆功行軍之道緩急先後
　貴于審度機宜權衡悉當有欲速而反遲似緩而轉
　急者所謂行軍貴機變也再漳浦奸民械門一案該
　縣已将正犯拏獲二十餘名是此案該地方官即可
　查拏逸犯究辦完結况有縂兵常泰在彼足資弹壓
　不但藍元枚應遵照諭㫖速赴鹿仔港即李侍堯亦
　須察看情形如不必親往督辦即在厦門蚶江一帶
　往來照料渡兵接濟軍需為是至本日李侍堯奏到
　各摺所辦俱合機宜朕心深為嘉慰著賞給大小荷
　包以示奨勵至軍需用項除粤省撥解四十萬兩外
　如尚不敷用該督即據實速奏候朕降㫖續撥以資
　接濟
　　(臣/)等謹案用兵固貴神速尤在知彼知己方能制
　　勝提(臣/)藍元枚渡臺懲黄仕簡任承恩之獲譴必
　　思迅速攻剿奮勉見功我
皇上計及鹿仔港現存之兵守禦日久未有寸進已師
　　老氣衰而所帶之浙兵二千又素性脆弱打仗不
　　能得力賊首林爽文負嵎之勢已成非偏師足以
　　蕆功
特諭令牽綴賊勢先剿除斗六門大武隴佔據賊匪以
　　待大兵合力進剿數千里外之情形洞若觀火悉
　　先時宻授機宜所以動出萬全事無不集也
　
　
　
　
　
　
　
　
欽定平定臺灣紀畧卷十六
欽定四庫全書
欽定平定臺灣紀畧巻十七
　　五月十一日(丁/丑)
上命軍機大臣傳諭常青李侍堯藍元枚曰昨據李侍
　堯奏黄仕簡任承恩業經委員起解伊二人既經送
　回内地而藍元枚未抵臺灣所有水師陸路兩提督
　印務是否遵照前㫖分交柴大紀普吉保二人署理
　何以前此常青摺内未經奏明又閲常青初到臺灣
　奏到情形摺内稱任承恩雖未能向前但北路避賊
　人民俱在鹿仔港若遽行撤動恐賊人乘虚竊發請
　暫留任承恩帶罪督兵等語常青既因鹿仔港𦂳要
　欲留任承恩在彼嗣因接奉諭㫖即將任承恩解任
　送回内地是該處止有普吉保一人勢力单薄何以
　常青于送回任承恩時並未將如何傳㫖將伊解任
　是否需人恊助之處籌畫奏及且閱李侍堯摺内稱
　接據普吉保咨稱但能于打仗出力至調度籌畫實
　非所長是普吉保亦自知限於才力不能獨當一面
　等語又似常青令彼暫署任承恩之印矣朕早經慮
　及該鎮到任未久于地方情形未能熟悉且不通閩
　省語音遇有調遣官兵及曉諭鄉勇義民等事恐多
　未便是以諭令藍元枚不必在漳浦留滯速即前赴
　鹿仔港今藍元枚尚未奏報放洋日期而該處止有
　普吉保一人鹿仔港距大里杙賊巢最近恐賊匪聞
　而生心乗虚竊發深為厪念已節次降㫖令藍元枚
　星速前赴鹿仔港以資守禦昨又念及藍元枚所統
　領之浙省兵丁素性脆弱殊不足恃特諭藍元枚到
　鹿仔港時止須㑹同柴大紀普吉保整頓兵力遥為
　聲援牽綴賊勢總俟常青到彼定期夾攻藍元枚務
　須凛遵前㫖迅赴鹿仔港審察遲速緩急機宜養精
　蓄鋭以期併力㑹剿再常青前奏賊匪佔踞斗六門
　我兵南北兩路信息梗阻此事最闗𦂳要藍元枚尤
　應㑹同柴大紀普吉保先將斗六門大武隴等佔踞
　之賊匪盡力殱除以通南北大路庶常青統兵前進
　全無阻隔可成破竹之勢再常青前次奏到之摺有
　彰化諸羅鳯山等縣被搶掠一空聞官兵將至即捨
　城而去官兵既已入城即以克復城池咨報並聞彰
　化城中仍有賊人往來何得謂之克復等語所奏自
　属實在情形鳯山一縣得而復失業將郝壯猷治罪
　而彰化諸羅前此柴大紀陳邦光等亦俱稱率領兵
　民奮勇殺退賊匪克復城池亦不免有冒功謊報情
　事矣但現在該二縣究竟有無賊匪往來佔踞况從
　前陳邦光恢復彰化後自必領兵在彼駐劄兹常青
　查奏該處尚有賊匪往來是陳邦光恢復後又捨此
　何往斷無與賊同在一城互相坐視之理該鎮將等
　從前有無藉事鋪張揑飾之處常青何以尚未據覆
　奏若此時該鎮將等皆知過奮勇効力又當以功贖
　罪總在常青善為駕馭皷勵用之而已再副將徐鼎
　士前經常青等派令帶兵剿賊而該副將復以艋舺
　民人懇求留駐尚在未行曽諭常青嚴查該副將有
　無托詞規避之處亦未據查明具奏著常青一併詳
　查不可稍存姑息之見
　　十二日(戊/寅)
上命軍機大臣傳諭常青李侍堯藍元枚普吉保曰常
　青初扺臺灣存城兵數無多賊匪分路攻犯府城常
　青親率官兵鄉勇迎捕截殺斬獲甚多賊匪敗退續
　調官兵未到以前尚能如此連得勝仗現在大兵雲
　集軍威壯盛常青統領廓清後路無難將竄聚賊黨盡
　數殱除是此時南路情形儘可無慮惟北路鹿仔港
　一帶前據常青奏稱避賊難民俱在該處恐賊人乗
　虚竊發欲留任承恩在彼帶罪督兵今既將任承恩
　遵㫖送回内地則該處止有柴大紀普吉保二人恐
　兵勢单薄難以支持且兵民人等見提督解任送回
　内地未免心生疑懼而鹿仔港距大里杙賊巢最近
　深慮賊匪聞而生心乗虚竊發著傳諭藍元枚速赴
　鹿仔港㑹同柴大紀普吉保整頓兵力遥為聲援牽
　綴賊勢藍元枚未到以前北路係専交柴大紀普吉
　保二人在彼辦理柴大紀普吉保皆係總兵大員雖
　調度籌畫非其所長而臨陣打仗情形亦應隨時奏
　報何二人近來無一摺奏耶况前據常青奏柴大紀
　駐劄諸羅屡有勝仗賊匪既至諸羅滋擾柴大紀與
　之打仗普吉保駐劄鹿仔港與大里杙賊巢尤近自
　亦必有賊匪來擾斷無互相坐視之理何以俱未據
　該鎮等奏及著再傳諭柴大紀普吉保將現在北路
　堵剿及賊匪曽否在鹿仔港滋擾暨官兵有無剿殺
　打仗情形各行迅速據實奏聞
　　十六日(壬/午)常青奏言四月十九日將郝壯猷押赴
　　軍前正法在軍將弁無不儆懼并飛劄柴大紀普
　　吉保令其戴罪圖功奮勉出力以郝壯猷為前鑒
　　至鳯山退回之兵其初止存四百餘名現奉
恩㫖貸其一死盡皆感戴輸誠願効死力其餘尚有未
　　回官兵是否陣亡抑係潰散躱避容即逐一確查辦
　　理從此軍令益明士氣倍奮現在南北賊匪稍知歛
　　跡但察看各路鎮將遇賊侵犯尚能殺獲取勝而俱
　　未能掃穴擒渠固由從前彼此觀望亦由道路未通
　　勢分力薄兹福州將軍恒瑞提督藍元枚親身領兵
　　前來臺灣㑹合進剿俱各授為叅賛大臣正可與之
　　悉心籌畫惟立定主見不以零星打仗致稽時日惟
　　俟粤省兵四千名及駐防滿兵一千名不日到齊後
　　即親自統領厚集聲勢嚴整紀律一皷作氣從南路
　　以至中路北路務期乘勝長驅尅期蕆事再查逰撃
　　鄭嵩在鳯山殺賊陣亡此外尚有逰撃延山在南門
　　山埔禦敵被賊圍害原任同知王雋在鳯山之石佛
　　頭地方罵賊被害理合附奏至總兵普吉保自調赴
　　北路後在八卦山打仗尚知出力柴大紀保守諸羅
　　屢據該鎮禀報賊衆來攻該鎮親督將弁帶領兵丁
　　義民將賊殺退(臣/)覆查無異是柴大紀普吉保尚無
　　畏葸情事副將徐鼎士前抵淡水經任承恩調赴鹿
　　仔港以艋舺民人懇留未行查淡水地方遼廓亦有
　　賊匪嘯聚現無文武大員在彼則該處民人請留彈
　　壓尚係實情(臣/)到臺灣後節經札查兹于四月十
　　九日副將徐鼎士逰撃吴秀等禀報三月初二二
　　十一等日在淡水屬之三貂金包裹等處與逰撃
　　易連䕶叅將羅禮璋等帶領官兵義民剿殺賊匪
　　俱各得有勝仗等情自是由淡水至臺灣府城南
　　路梗塞所以禀報稽遲但淡水距府既逺所報打
　　仗殺賊尚須確查如有揑飾定按軍法懲治再調
　　赴臺灣之粤兵四千名總兵陸廷柱所帶之二千
　　五百名已到派往鹿仔港之一千五百名檄令全
　　赴鹿耳門現已陸續改赴已到一千三百餘名其
　　一百餘名以及總兵梁朝桂俱計日可到(臣/)現於
　　舊存及散回各兵内挑其壯健可用者間入新兵
　　令勇往之將弁各帶領數百名于附近府城賊匪
　　往來之處先行逐一搜捕除俟添調内地官兵到
　　後立即起程進剿
　　同日柴大紀奏言自本年正月二十二日克復諸
　　羅賊匪四散竄匿當將城内安撫隨劄營北門外
　　田洋就附近村庄遍處搜捕至二月初八日有奸
　　匪張慎徽假充義民先將與逆首林爽文不和之
　　偽先鋒吴聰擒交武舉黄奠邦解獻以為憑信是
　　日帶匪夥三十八名前來求在軍前効力希圖内
　　應(臣/)見其形跡可疑令張慎徽一人進見餘人俱
　　住營外詢其言語枝梧隨宻飭將備將匪夥盡行
　　擒獲(臣/)將張慎徽擒拏研訊據供實係謀為内應
　　隨將該犯等盡押教塲梟首示衆當差把總李春
　　魁帶兵並縣役林秀等往該犯家中拏獲該犯之
　　母吴氏妻董氏子張振傳女隨娘併㓜子一口搜
　　出林爽文約单一紙内開速撥勇夥一千名候齊
　　攻取諸羅字様隨將該犯家屬人等發交署諸羅
　　縣収禁又十二日探得賊匪聚集二千餘人離諸羅
　　縣城二十里之大坪頂隨飭逰撃楊起麟林光玉守
　　備陳明徳邱能成帶兵八百名又武舉陳宗器黄
　　奠邦帶領義民(臣/)帶兵二百名隨後接應于十二
　　夜五更起行黎明齊赴大坪頂圍拏殺斃賊匪多
　　名生擒蔡慶翁月等七犯又義民縣役獲賊黄専
　　等共十七名除蔡慶一名傷重旋即身死其翁月
　　等十六名審明隨賊打仗燒庄即行正法又二十
　　五夜二十六日賊匪蔡福約㑹南路賊匪陳靈光
　　兩路夾攻諸羅蔡福賊衆先來攻北門營盤(臣/)督
　　率官兵義民奮勇力戰自亥至夘賊被鎗砲打死
　　者數百殺獲首級三十餘顆生獲賊匪張淡等二
　　十三名搶獲行營砲一門百子砲二門餘匪逺逃
　　正在追赶間適南路賊匪陳靈光等数千人來攻
　　東南門營盤隨即將兵収回與逰撃李隆林光玉
　　合兵一處恊力剿殺自未至酉賊匪被鎗砲打死
　　者百餘人餘賊四散奔逃生獲賊匪林洗謝蒲許
　　進三名因近黒夜不敢逺追其許進被鎗傷重解
　　至軍營身斃梟首示衆兩處獲賊張淡林洗等共
　　二十五名其張淡林洗黄潤胡炎張力吴道王沈
　　周春楊輔王玉周文謝蒲等十二犯解送提(臣/)究
　　辦其黄光興陳洪盧力盧罕李圭林硯陳光弼等
　　七犯因受傷重越日身死戮屍又三月初二日探
　　賊目李阿七併南路賊目陳靈光等率衆數千人
　　聚集牛稠山北勢庄(臣/)酌留逰撃林光玉仍守營
　　盤督率逰撃楊起麟李隆守備邱能成等帶領兵
　　丁義民前往剿拏鎗砲打死賊匪數百名殺死者
　　亦多内殺死騎馬賊一名搜出偽輔國帥印一顆
　　餘匪四散奔逃生獲賊匪張炎等十七犯審明正
　　法其偽印暫存另解再三月初八日南路鳯山縣
　　復被賊䧟逆首林爽文復肆鴟張于三月二十九
　　日紏衆數萬分路復攻諸羅(臣/)飛飭駐劄東門外
　　逰撃林光玉駐劄南門外逰撃李隆實力防禦又
　　派署把總蔡開祥孫朝亮帶領鎗砲兵丁赴西門
　　外要路截拏(臣/)親督逰撃楊起麟守備陳明徳楊
　　彲邱能成等仍在北門外田洋堵禦賊衆將近營
　　盤(臣/)率將弁兵丁向前抵禦連放大砲轟撃自夘
　　至未打死賊匪甚多賊衆奔逃隨率將備兵丁義
　　民乗勢追過兩條溪至火燒庄地方因日暮収軍
　　奪獲百子砲一門火藥一桶布帳房一架斬獲賊
　　首八十六顆生獲賊匪蔡瑞等一十名又諸羅縣
　　役生獲賊匪蕭光明一名審明正法再四月初四
　　日逆匪林爽文等紏衆數萬分作三路來攻東北
　　西三門營盤(臣/)督率將弁兵丁齊放鎗砲自夘至
　　午打裂大砲二門賊匪雖被鎗砲打死數百名尚冐
　　死前來(臣/)親率楊起麟邱能成飭將大砲往前上
　　𦂳連轟官兵並各義民及壯畨一齊奮勇冲殺賊
　　始敗退追至白石庄賊被鎗砲打死者數百賊匪
　　奔逃又南門外草店尾賊匪數千來攻即収兵帶
　　赴南門督率官兵義民向前力戰打死賊匪百餘
　　名賊匪逃遁追至火燒庄因天晩収軍畨民阿里
　　稍被傷吧咆陣亡奪獲砲一門器械等項斬獲賊
　　首三十餘顆生獲賊匪陳全陳立吕憲等三名審
　　明正法再安平右營兵丁陳恩成私往雲霄厝强
　　取民人張陳氏衣服拏解研訊屬實隨將衣服追
　　出給還張陳氏領去即將該兵丁正法示衆併將管
　　束不嚴之署把總黄春陽綑責示儆又四月初十日
　　夘刻賊匪萬餘人分作三路來攻東西北三處營
　　盤(臣/)督令各營官兵義民抵敵自夘至未我兵連
　　放大砲數十門打死賊匪數百名賊尚恃衆不退
　　(臣/)率逰撃楊起麟守備邱能成等併武舉陳宗器
　　黄奠邦監生徐宜玉貢生楊振魁武生王得禄等
　　各義民壯畨一齊向前力殺連放大砲打死騎白
　　馬賊一名騎紅馬賊一名餘賊被砲打死甚多賊
　　衆向北飛逃(臣/)分兵三路直前追殺殺死賊匪數
　　十名追至牛椆山後賊匪四散逃竄將賊匪所搭
　　草藔盡行焚燒因營盤空虚未便逺追隨即収軍
　　查鎮標外委劉欽兵丁程忠吴森三名遇賊懼怯
　　不放鎗砲即行逃回以致賊冲入隊兵丁鄭得洪
　　林義傳起龍張應選李日全等五名被賊殺死當
　　經逰撃楊起麟把總陳洪猷等奮勇殺賊隊伍得
　　以不亂似此臨陣退縮之弁兵若不速正典刑無
　　以儆戒將来隨將劉欽程忠吴森等三名在軍前
　　正法將首級遍逰各營示衆奪獲大小旗十五桿
　　鉛子一篓帳房二架牛皮牌竹牌半斬刀等項斬
　　獲賊首五十八顆生獲賊匪蕭全劉科郭元林清
　　元等四名審明正法十二日寅刻賊衆萬餘復來
　　攻西北二處營盤先放鎗砲(臣/)督令將備官兵義
　　民與賊對放鎗砲自寅至午賊被大砲打死百餘
　　名我兵奮勇前進又打死騎馬賊二名内一名身
　　邉捜出偽单一紙寫股頭陳葛名字賊隨退怯(臣/)
　　督率將弁官兵義民向前追殺至火燒庄地方賊
　　匪四散飛奔又據報南邉賊匪數千來攻南門(臣/)
　　見北路賊衆逃去已逺隨將兵収回赶赴南門督
　　令奮勇力戰齊放鎗砲賊被大砲轟死甚多督飭
　　逰撃李隆等帶領兵丁義民前往追赶至八奬溪
　　賊匪遁逺日暮収軍奪獲馬蹄砲一門鉛子一包
　　牛皮牌竹牌長鎗等項斬獲賊首四十八顆生獲
　　賊匪陳諧洪乾郭苞劉淺李俊黄魯吕送李報又
　　縣役拏獲簡宗一名共九名審明正法伏思諸羅
　　地居臺灣之中為南北要區逆匪林爽文復紏南
　　路賊目陳靈光等日来侵犯雖經(臣/)叠次殺敗乃
　　匪徒尚多諸羅陸續収到潰回兵丁五百餘名俱
　　無器械惟就地設法製辦長鎗配用(臣/)所帶之兵
　　共止一千九百餘名若統帶北剿誠恐縣城難守
　　如酌留守城則(臣/)之兵亦覺单薄難以剿捕現已
　　呈請督(臣/)常青撥兵來守諸羅縣城隨即督兵長
　　驅直前㑹合總兵普吉保併剿賊巢擒獲渠惡以
　　期迅速蕆事又臺灣額兵併外委額外共一萬二
　　千一百六十八名内北路恊中左右上淡水等四
　　營額兵共三千零二十二名當逆匪滋擾之時該四
　　營兵丁自守不敷南路營下淡水營兩營額兵共
　　一千五百一十四名北路既被賊擾南路亟宜防
　　備惟有飭該兩營嚴加守禦所有兵丁難以抽調
　　鎮標中左右三營額兵共二千五百四十五名内
　　先經調撥鎮標中營逰撃耿世文等帶兵三百名
　　赴彰化查緝續又撥鎮標左營逰撃李中楊千總
　　蘇明耀魏大鵬等共帶兵六百名往諸羅接濟又
　　(臣/)帶本標兵三百名在鹽埕橋堵禦外尚有兵一
　　千三百四十五名(臣/)前奏調度水陸官兵四面守
　　禦俱係離城稍逺之各總要處所劄營而城内地
　　方遼濶亦不得不再加防範城守兩軍額兵共九
　　百三十二名内派撥左右兩軍守備帶兵五百名
　　駐劄小東門外舊萬夀亭尚有兵四百三十二名
　　不敷分守東西南北大小八門且府城週圍所安
　　水栅原屬稀踈毎根俱離數寸處處可以偷鑚當
　　與臺灣道永福相啇飭署中營逰撃守備王夭植
　　㑹同左右營將弁將鎮標三營所存兵丁一千三
　　百四十五名除管理火藥軍裝外俱令添防各城
　　門併于城内挨靠木柵節節安兵晝夜嚴守臺恊
　　水師三營額兵共二千二百九十七名内逰撃楊
　　起麟林光玉共帶兵七百名跟隨(臣/)在鹽埕橋營
　　盤又逰撃鄭嵩帶兵一百名在郡城廵查彈壓外
　　尚有兵一千四百九十七名分防鹿耳門併北路
　　鹿仔港南路打狗東港等處各洋面口岸均闗𦂳
　　要澎湖恊兩營額兵共一千八百五十八名内調
　　逰撃蔡攀龍帶兵七百名來臺灣駐劄南門外桶
　　盤棧餘兵仍守澎湖上年十二月(臣/)在鹽埕橋禦
　　賊實僅有兵一千餘名此實在情形也當時急忙
　　未將臺灣原設兵額一萬餘名奏明現作何用實
　　屬糊塗咎無可辭兹䝉總督(臣/)常青轉飭理合明
　　白具奏均奏入
上命軍機大臣傳諭常青李侍堯藍元枚柴大紀曰柴
　大紀駐守諸羅在大里杙賊巢之南普吉保駐守鹿
　仔港在大里杙賊巢之北若柴大紀一俟添兵到彼
　即率領進剿直搗賊巢設賊匪一面負嵎死守一面
　分佈黨羽從山僻小路繞出官兵之後復滋擾諸
　羅則柴大紀前後受敵退無所歸兵心未免惶惑于
　事大有闗係不可不慮前經有㫖諭令藍元枚一到
　鹿仔港祇須㑹同柴大紀普吉保整頓兵力作為進
　攻大里杙以牽綴賊勢無庸急于進兵想常青亦見
　及此矣此時柴大紀即有常青續撥官兵來到諸羅
　仍應固守該處或㑹同普吉保先將南北通衢斗六
　門大武隴等處之佔踞賊匪剿除廓清總俟常青統
　領大兵到時合力直搗賊巢無難一舉集事不可冒
　昧輕進置諸羅于不顧行軍之道有欲速而反遲似
　緩而轉急者該鎮不可不審度機宜權衡悉當也現
　在審訊賊夥林家齊有賊首林爽文事勢窮蹙欲逃
　往内山生畨不愛銀兩只愛花紅布疋之語雖係賊
　匪混供不足憑信但賊匪將來勢窮力極明知一經
　官兵擒獲萬無生理或竄入内山勾結生畨希圖茍
　延殘喘亦事理所有不可不預行籌辦生畨伏處内
　山性同禽獸未必通曉理義但利害或知所趨避常
　青即可先趂此時懸立賞格令其縳獻首夥各犯即
　給以花紅布疋生畨貪圖貨利自必踴躍樂從並廣
　行出示開誠曉諭該生畨以賊匪數千人竄入爾境
　必將佔踞爾之地界侵奪爾之牲畜日久受其擾累
　若能擒獲獻出既可得受恩賞花紅布疋又可免賊
　人侵害如此令明白通事愷切宣諭生畨自為生計
　貪圖利便自不致容留藏匿常青仍應揀派奮勇能
　事將領帶兵于通内地各要隘處所嚴宻防堵將來
　進兵時四路截拏更可一皷殱擒搜捕净盡不留餘
　孽至鳯山潰回兵丁常青處前後有一千一百餘名
　柴大紀處又稱有潰回兵五百餘名想來自係在鳯
　山敗逃之數如果該兵丁等逃後仍敢去而從賊查
　獲自當即行騈誅今竟尚知大義不敢從賊仍自行
　投到隨同官兵打仗出力尚有一綫可原自可貸以
　一死今其戴罪圖功至副將徐鼎士所稟被百姓留
　于艋舺剿捕賊匪之處是否確實統俟事竣之後查
　明如有揑飾再行叅處尚可從緩非此時之急務也
　再柴大紀摺内稱所獲賊匪張淡等犯解送提督黄
　仕簡究辦黄仕簡曽否審訊明確作何辦理並著常
　青查明據實覆奏
上又諭内閣曰柴大紀駐守諸羅兩月有餘賊匪屢次
　滋擾連得勝仗斬獲甚多並能識破内應奸匪擒拏
　正法柴大紀前此保衛郡城及此次駐守諸羅堵禦
　賊匪始終奮勉出力朕心深為嘉奬並將私往村庄
　强取民人衣物之兵丁陳恩成審明正法衣物給還
　原主所辦尤為得當柴大紀著交部議叙並賞大小
　荷包仍賞常青恒瑞奶餅各一匣藍元枚柴大紀普
　吉保奶餠共一匣著各查明打仗出力將備官員分
　散賞給俾得均沾恩賚以示皷勵至常青所奏逰撃
　鄭嵩延山在鳯山殺賊陣亡又委解兵餉之原任同
　知王雋一員罵賊被害俱屬可憫鄭蒿延山王雋均
　著交部照例賜䘏又柴大紀連次打仗所有陣亡受
　傷弁兵俱著該部查明照例賞䘏至鄉勇義民隨同
　官兵晝夜防範奮勇殺賊實屬可嘉其陣亡受傷者
　俱著遵奉前㫖照兵丁之例加倍䘏賞以示鼓勵又
　畨民吧咆被賊砲打死阿里稍被砲受傷較之鄉勇
　義民更當優賞著常青分别妥為賞䘏其隨同柴大
　紀打仗出力之武舉陳宗器黄奠邦亦著常青酌量
　奬賞具奏
　
　
　
　
　
　
　
　
　
　
　
　
　
　
　
欽定平定臺灣紀畧卷十七
欽定四庫全書
欽定平定臺灣紀畧卷十八
　　五月十七日(癸/未)琅玕奏言前准李侍堯札會奏撥
　　浙省米石業於杭州等府屬酌撥倉榖碾米十萬
　　石運赴閩省兹又採買米六萬石俟小暑節後風
　　順派員分起押送由乍浦赴厦門泉州二處交収
　　奏入
上命軍機大臣傳諭李侍堯琅玕曰前因閩省内地及
　臺灣支給口糧撫䘏難民均須米石應用是以諭令
　琅玕於撥運米十萬石外再行察看情形寛為籌偹
　今該撫又於杭嘉二府地方採買米六萬石派員陸
　續運閩是浙省所辦米石不為不多現在臺灣𠞰捕
　逆匪已可將次蕆事且尚有江西採辦之米運往接
　濟儘足敷用况閩省本年麥収豐稔内地民人自不
　虞乏食著李侍堯務須撙節辦理不可恃隣省協助
　無虞匱乏致有糜費
上又命軍機大臣傳諭常青李侍堯曰昨據福建委員
　將林家齊一犯解到當令軍機大臣審訊據供林爽
　文作事仗族弟林泮主謀並有軍師陳奉先及董姓
　等若不能得勝即逃往内山投奔生畨處藏匿又大
　里杙後二十餘里就是生畨地方該犯與林爽文等
　家口仍在阿必羅庄居住林爽文怕官兵查拏派人
　把守等語現在常青自己統領大兵廓清後路直搗
　賊巢與藍元枚等會合夾攻但林家齊供有林爽文
　預商逃往生畨之語大里杙距生畨地方止二十餘
　里易於竄入不可不嚴行防堵常青統兵到彼務須
　將大里杙莊四面圍繞嚴密搜捕毋使逆犯得以乗
　間竄匿又須向生畨處查拏不致要犯漏網常青務
　即遵奉昨降諭㫖令明白通事曉諭生畨如林爽文
　等逃入内山即生擒獻出必當奬賞花紅布疋使生
　畨貪利樂從不致収留藏匿此為最要其林爽文林
　家齊等家屬將來皆應緣坐必須按名搜捕今據林
　家齊供出皆在阿必羅庄居住常青亦務須逐一搜
　捕查拏盡净不可稍留遺孽至林爽文之謀主林泮
　陳奉先及董姓俱係𦂳要逆犯擒獲後必須派員解
　京盡法懲治以彰國法
上又諭内閣曰武職大員如或心存私見於所屬弁兵
　有需索不遂及挾嫌專戮情事不但當革職治罪即
　予以抵償亦所應得若行軍之際紀律專在嚴明綠
　營惡習最為可惡平時則强取民物臨陣則恇怯退
　回此而不誅其何以昭軍令而肅戎行柴大紀將臨
　陣退縮之弁兵立正典刑並將私取民物之兵丁亦
　按軍法從事是以將弁兵丁共知儆懼而郝壯猷駐
　守鳯山不惟不能䇿勵士卒抵禦賊匪且畏怯倖生
　從而逃回是以身伏刑誅朕於軍務從來信賞必罰
　其奮勇出力者必從優甄錄而畏葸退縮者亦必重
　治示懲國家累洽重熈兵可百年不用不可一日無
　偹前於甘省𠞰捕逆回蕆事後曾命軍機大臣會同
　該部將行軍紀律擇其𦂳要數條頒發各營操演講
　習乃尚有郝壯猷等之畏葸偷生者著將柴大紀用
　法嚴明得邀奬叙郝壯猷怯懦逃回按律正法之處
　補行載入通行訓諭各營伍俾專閫大員曉然於敵
　愾大義共矢藎忱而將偹兵丁人人有勇知方恪遵
　軍紀盡成勁旅以副朕整飭戎行諄切告誡之至意
　　(臣/)等謹案行軍之道全在紀律嚴明斯弁兵等整
　　肅用命我
皇上特命將嚴整之員邀叙怯懦之員重懲補載入行
　　軍紀律昭示營伍信賞必罰所以䇿勵之方無微
　　不至故弁兵等感惕奮興戰無不㨗也
　　二十日(丙/戌)李侍堯奏言恒瑞所帶滿兵一千於四
　　月二十九日全抵厦門登舟浙兵即隨滿兵之後
　　由蚶江配渡之二千名於本月初七日已經全到
　　提(臣/)藍元枚已於初六日赴蚶江帶兵配渡尚餘
　　浙兵一千昨准將軍常青札稱南路賊匪甚多是
　　以(臣/)亦令由厦門前往臺灣府城計初八日可至
　　厦門登舟總兵梁朝桂已先在厦門待渡一得順
　　風兩路官兵俱可速到至臺灣近日情形(臣/)㕘核
　　各官所禀自四月初十日賊匪莊大田等攻撲府
　　城被官兵殺退之後十五日草店尾三坎店兩處
　　又有與賊打仗之事莊大田又率衆至府城外
　　十五里之南潭庄窺伺欲待天雨官兵難施鎗砲
　　即來攻城適粤兵四千已到常青正欲先𠞰南潭
　　而二十五日賊又來攻小東門及草店尾桶盤棧
　　等處被官兵殺退此府城四月二十五日以前情
　　形也諸羅一帶三月二十九日賊首林爽文率衆
　　來攻總兵柴大紀親率弁兵衝出直追殺至火燒
　　庄地方因日暮兵單始回四月初十十二十八等
　　日林爽文又來攻擾俱被殺退常青又於十六日
　　令㕘將潘韜前往助𠞰潘韜因陸路賊多不能前
　　進回至府城由海路前往於二十日到諸羅其鹿
　　仔港一路自三月二十以後林爽文留賊目陳泮
　　林慶守大里杙虎仔坑等巢自率羣賊南攻諸羅
　　是以鹿仔港稍得寧息近日常青因柴大紀報稱
　　林爽文尚團聚於大埔林斗六門等處飭令普吉
　　保與柴大紀夾攻普吉保即於四月二十六日帶
　　兵前往今藍元枚又帶浙兵赴鹿仔港接濟正覺
　　事機相及再查該道府所禀府城一處但請支給
　　鄉勇僱價未有撫䘏難民之條鹿仔港一路則請
　　難民照災賑之例支給口糧并聲明本折兼支令
　　其兼買畨薯凑食其鄉勇則請照出征兵丁毎日
　　給米八合三勺塩菜錢十文另加給錢三十文挑
　　選壯丁以偹征戰是府城只應解銀鹿仔港應銀
　　米兼解但米石一項(臣/)到任後當即派閩省各州
　　縣碾運米十五萬餘石合之原派四萬五千石共
　　成二十萬石之數繼又因臺米到少恐將來有需
　　平糶等事復奏請撥運浙省米十餘萬石在案因
　　閩省各州縣運米有山溪之阻是以所派二十萬
　　石雖屢次嚴催到泉厦者僅十二萬餘石餘俱未
　　到而所撥浙米由海道解運亦非一時所能猝到
　　現在泉厦兩倉僅存米五萬石自宜留偹兵糧今
　　府城與鹿仔港各解銀十萬兩前往查該道府等
　　所請銀十萬兩原非專為府城鄉勇另有夫價等
　　項亦在其内得此銀兩一切俱覺寛裕而鹿仔港
　　難民(臣/)前已米薯兼辦兹復有銀十萬兩以作賑
　　䘏之資及鄉勇僱價俱聴其或米或薯自行買食
　　則鄉勇難民均可贍濟其泉厦兩倉現貯及將來
　　續到各州縣所解並浙省運來之米俱留偹兵糧
　　及地方平糶如此則臺地鄉勇難民可不至乏食
　　而接濟軍糈民食亦俱不至缺少
　　同日藍元枚奏言(臣/)於五月初五日到泉州浙兵
　　亦於是日抵泉初六日到蚶江配船(臣/)亦即配船
　　候風放洋均奏入
上命軍機大臣傳諭常青李侍堯藍元枚曰臺灣近日
　情形業據該總兵將打仗殺賊之處奏報已明降諭
　㫖將柴大紀交部議叙至四月二十五等日賊匪復
　攻府城經常青率領官兵堵禦𠞰殺情形尚未據該
　將軍奏到彼時臺灣新調官兵尚未到齊常青等督
　率將弁尚能將窺伺賊匪奮勇殺退此時各路官兵
　全數到彼聲勢更為壯盛常青等統領進𠞰必當勢
　如破竹其鹿仔港一路據李侍堯奏賊首林爽文率
　羣賊南攻諸羅該處稍得寧息現在藍元枚於本月
　初五日帶浙兵二千名在蚶江配渡該提督揚㠶直
　逹該處聲勢益覺聨絡自可會同柴大紀普吉保將
　大埔林斗六門等處賊匪先行殱戮俾南北道路廓
　清至常青派令潘韜帶兵一千名前往諸羅助𠞰該
　㕘將因陸路賊多兵少由海道繞至諸羅尚無不是
　與其輕率前進致有挫失自不若繞道行走雖到彼
　稍遲而添兵協𠞰更為得力也至李侍堯奏撥解銀
　米前赴臺灣一摺自應如此辦理此項銀米若該道
　府等果有冐濫將來事竣後李侍堯自能嚴行查核
　據實㕘處此時惟當照彼所請如數給與若過於靳
　惜則承辦之地方官有所藉口而難民口食無資勢
　必去而從賊豈非藉冦兵而資賊勢耶又現在臺灣
　戍守兵丁經常青等帶領追𠞰正當得用之時若應
　輪届换班遽行撤回轉將未厯行陣之兵派往更替
　於事實屬無益自應俟事竣後再行照例辦理
　　二十三日(己/丑)李侍堯徐嗣曽同奏言閩省内地米
　　榖近因臺灣商販稀少漳泉府屬市價稍増經(臣/)
　　李侍堯於浙省籌撥米十萬石並酌籌平糶兹復
　　仰䝉
聖諭必須多為籌畫有偹無患現准浙江撫(臣/)琅玕咨
　　稱該省可以及時採買(臣/)等一面咨會浙省妥為
　　籌偹約以十萬石為率一面委員前往會同該處
　　地方官妥協辦理由海道陸續運回所需米價應
　　請即向浙省動支發值既免解運之煩復省氷脚
　　之費更覺便益至閩省籌辦米石固多多益善而
　　浙省春収雖稔秋成尚逺誠恐販運過多致該處
　　市價増昻亦不可不為慮及現在臺灣軍威壯盛
　　可期尅日蕆功(臣/)等飭令該委員到浙省後不拘
　　買運多寡一得此地㨗音即停止採買庶於浙省
　　糧價不致有妨而閩省民食亦足資接濟奏入報
聞
　　二十四日(庚/寅)常青奏言粤省官兵惟總兵梁朝桂
　　路逺未到此外鎮將弁兵俱已先後到齊兵數較
　　前已増乃賊匪醜類衆多自府城十里之外如虎
　　尾寮嵌頂埔布袋尾崙仔頂大穆降等庄先已被
　　賊盤踞到處焚刼雖經派撥將弁帶兵搜捕猶敢
　　恃衆抗拒於四月二十五日辰刻南路之賊約有
　　萬餘圍攻城外東南北三處營盤其小南門外之
　　桶盤棧營盤有賊四五千人來攻(臣/)在小南門城
　　樓指示調遣分撥副將官福逰擊蔡攀龍率領弁
　　兵鎗砲齊發戰至午刻賊人敗退其大南小東大
　　北各門俱有賊千餘人俱被鎗砲打回共計是日
　　鎗砲打死賊匪四百餘人奪獲賊械三十餘件又
　　於二十九日卯刻賊復糾衆來攻城外三營盤(臣/)
　　仍照前在小南門城樓指示分撥堵殺將弁兵民
　　奮勇夾撃至巳刻賊衆敗退是日鎗砲打死賊約
　　計四五百人奪獲鎗砲刀牌等項官兵義民傷亡
　　者俱一併記功賞䘏註冊(臣/)查賊人初起為數有
　　限故大兵未到之前賊來犯郡義民鄉勇尚能保
　　䕶乃數月以來賊人黨羽日積日多蔓延肆擾(臣/)
　　察看現今府城八門週圍堆卡並城外三處營盤
　　勢必留兵防禦原調現存及挑出鳯山潰回各兵
　　内除撥給柴大紀一千一百餘名外酌留分派駐
　　守只有粤兵四千名於進剿事宜尚覺不敷應用
　　計算恒瑞所帶之兵旬日之内即可到臺灣(臣/)一
　　俟滿兵一千名到時即同恒瑞起兵前赴南路跟
　　踪搜𠞰督(臣/)李侍堯奏撥浙江兵一千名隨到即
　　趕赴軍營則兵力益厚軍威愈壯南路之賊定可
　　迅速殱除至滿兵未到之先仍派奮勇將弁酌帶
　　兵二千餘名在府城附近搜捕賊夥再諸羅屢有
　　賊擾亦被柴大紀督率官兵殺退但諸羅彰化淡
　　水等處因道路未通兵分力薄故柴大紀普吉保
　　等尚未能進搗賊巢直擒首惡(臣/)將南路掃除净
　　盡即乗勢星赴諸羅一帶併力合攻自可一舉蕆事
　　同日柴大紀奏言四月十六日寅刻賊匪萬餘分
　　作兩路來攻諸羅城東北二門營盤(臣/)飭令官兵
　　義民堵禦自寅至已賊尚不退隨將大砲聨絡轟
　　擊打死執紅旗騎馬賊一人及賊匪數十名賊始
　　披靡(臣/)復親率逰擊楊起麟守偹邱能成陳明徳
　　楊彲把總蔡開祥署諸羅縣陳良翼并武舉陳宗
　　器黄奠邦等各官兵義民奮勇追殺守偹偹邱能成
　　望見騎紅馬賊認為林爽文急欲生擒帶兵衝入
　　賊隊兵丁邱文俊胡得長放鎗打倒賊馬賊即墜
　　地把總蔡開祥羅勇趕上認非林爽文隨將賊砍
　　死餘匪被鎗砲打死者約有七八十名賊衆潰逃
　　官兵隨至牛稠溪邊賊衆先將上流溪水築住官
　　兵追至時賊衆已將上流溪水盡發官兵不能過
　　隨収兵回營其衝入賊隊内之右營兵丁沈朝佐
　　周振綱等十名義民蔡羣一名俱被賊殺死生獲
　　賊陳候林允二名殺獲賊首四十二顆奪獲馬匹
　　旗號弓箭藥鉛竹牌等項將獲匪二名審明正法
　　十八日黎明北邊賊匪數千蜂擁前來(臣/)督弁兵
　　奮勇迎敵與賊對放鎗砲自卯至未賊匪被大砲
　　打死者百餘人賊稍退去正在率軍往追見東邊
　　有賊匪千餘突出西邊亦有賊匪數百隨飛飭逰
　　擊林光玉李隆併各義民一齊出戰賊匪被鎗砲
　　打死併殺死者甚多至申刻三處賊匪俱皆奔竄
　　追過牛稠溪日暮収軍殺獲賊首三十一顆奪獲
　　子砲二門火藥一桶綿被二條大小旗杆竹牌半
　　斬刀等項惟是首惡林爽文糾衆復來侵犯(臣/)臨
　　陣未能即獲不勝忿恨現經查探該犯實在潛居
　　何處一得確信自當竭力擒拏並飛移總兵普吉
　　保速即撥兵會拏奏入
上命軍機大臣傳諭常青李侍堯藍元枚柴大紀曰看
　來南路賊匪蜂屯蟻聚勢尚蔓延常青發摺時只
　有粤兵四千名於進剿事宜似不敷用計此時恒瑞
　所帶滿兵一千名及李侍堯奏撥浙江兵一千名早抵
　臺灣兵力益厚軍威愈壯常青恒瑞親督率前赴南
　路跟踪収𠞰廓清後路並揀派得力將偹於賊匪出
　没各要隘駐兵守禦防其繞出來犯鳯山郡城之路
　最為𦂳要至賊匪日積日多蔓延滋擾皆無藉貧民
　迫脅從賊一將林爽文擒獲自必紛紛潰散所謂聚
　易散亦易也至鄉勇義民隨同官兵晝夜防範奮勇
　殺賊實屬可嘉其陣亡受傷者前經降㫖照兵丁之
　例加倍䘏賞本日柴大紀摺内有武舉陳宗器黄奠
　邦等率領義民奮勇殺賊此等武舉義民非弁兵可
　比能打仗出力更應格外優奬著即查明將陳宗器
　等抜補千總等官以示鼔勵其有奮勇出衆者即超
　擢守偹亦無不可並著常青一體查明義民向有實
　在出力者必須迅速嘉奬破格抜擢庻伊等共知奬
　勸用命争先於剿捕更為得力其署諸羅縣知縣陳
　良翼堵禦賊匪甚屬奮勉即著實授柴大紀普吉保
　果能將賊首林爽文生擒解京其功甚大必邀不次
　之賞但該總兵等若自審兵力尚單不能率兵冞入
　搗穴擒渠亦應持重不可冐昧輕進究應俟常青統
　領大兵到時會合夾攻為是其逆犯王芬首級既據
　常青查究明確所有砍殺王芬之義民鄭岱等俱應
　酌量奬賞
　　同日李世傑奏言請於蘇州松江等屬常平倉貯
　　項下動撥榖二十萬石碾米十萬石由松太一帶
　　海道運閩省泉州聴候撥用以濟軍需奏入
上命軍機大臣傳諭李侍堯李世傑閔鶚元曰昨據李
　侍堯等奏委員前往浙省購辦米石不拘多寡一得
　㨗音即令停止採買是浙省續辦之米尚可偹而不
　用又何須江省動撥倉榖碾米運閩惟是閩省糧米
　向藉臺灣接濟今臺灣賊匪滋擾小民耕種失時不
　但該處所産之米不能運至内地且漳泉等屬因商
　販稀少市價稍有加増兼以臺灣支給口糧撫䘏難民
　等事需用浩繁轉須由内地運往此時或不妨寛為
　籌偹俾民食兵糈益資充裕現在江省倉榖業經李
　世傑等動撥出碾且毋庸配渡起運著李侍堯察看
　情形如兵糧民食足敷應用不須隣省協濟即咨會
　李世傑等停止起運倘閩省糧米尚有未敷必須廣
　為儲偹亦即一面咨會李世傑等令其委員押運一
　面奏聞
　　二十六日(壬/辰)
上命軍機大臣傳諭常青李侍堯藍元枚柴大紀普吉
　保曰現令軍機大臣審訊林小文供林爽文所居之
　大里􁄡莊縱横皆約有五里可容萬餘人此内林姓
　聚族而居共有三千餘丁莊内以大毛竹為墻垣墻
　外有溪水環繞等語將來擒獲首犯剿滅賊巢後所
　有林姓各犯三千餘人俱係黨惡附逆必須搜捕净
　盡不可使一名漏網但據供大里杙莊以毛竹為墻
　垣週圍又有溪水環繞且賊匪盤踞已久其防守自
　必周密常青到彼時務須四面圍繞設法攻砍此等
　毛竹圍墻當以火攻為上䇿所有應用火藥不可不
　多為預偹設有不敷即當由内地調取至籌偹軍械
　火藥等項源源接濟著交李侍堯專辦倘有短絀惟
　該督是問至林爽文屢次攻擾諸羅似因柴大紀任
　臺灣總兵日久稍有威望是以專力侵犯使柴大紀
　不能抵禦為其所圖則此外諸人更可不以為意得
　以肆行無忌柴大紀能悉力堵禦奮勇殺退甚屬可
　嘉常青令㕘將潘韜帶兵一千餘名前往協剿助其
　聲勢甚合窽要但普吉保駐劄鹿仔港距諸羅甚近
　自亦必有賊匪來擾斷無坐守之理何以未據該鎮
　奏及著普吉保即將近日鹿仔港有無賊匪滋擾及
　堵禦截殺情形據實速奏藍元枚帶領浙兵前抵鹿
　仔港固不可冐昧向大里杙賊巢進攻但諸羅彰化
　斗六門大武隴等處南北通衢皆為賊人佔踞藍元
　枚至彼當會合普吉保整頓兵力先至諸羅帮仝柴
　大紀設法殱擒以便常青將南路賊匪除净直由中
　路北路進抵大里杙不致中途少有阻撓方為上䇿
　至本日解到四犯皆係義民擒獲又解到賊匪蔡綱
　供稱跟隨頼樹打仗夥黨共五六百人後遇義民四
　五千前來攻剿即被殺散拏獲等語是鄉勇義民不
　僅奮勉可嘉而且較之官兵數多著常青即行查明
　加意奬勵破格賞擢俾伊等益知激勸於剿捕更為
　有益
　
　
　
　
　
　
　
　
　
　
　
　
　
　
欽定平定臺灣紀畧卷十八
欽定四庫全書
欽定平定臺灣紀畧卷十九
　　五月二十七日(癸/巳)柴大紀奏言四月二十一日探
　　得南路賊匪千餘潛聚於離縣十餘里之柴頭港
　　萆蔴荘兩處欲截鹽水港往來之路使文報不通
　　軍需難運(臣/)查兩處地方相近隨即帶領署逰擊
　　邱能成守偹楊彲武舉陳宗器併義民等馳赴柴
　　頭港飭逰撃林光玉守偹黄象新武舉黄奠邦併
　　義民等馳赴萆蔴荘兩處一齊圍拏砲打死賊匪
　　各數十人賊俱向西北奔逃追至水牛厝地方鳥鎗
　　打死賊匪數十人趕過八掌溪尾賊衆四㪚逺竄
　　該處竹圍錯雜又多溪坑恐有埋伏收軍惟兵丁
　　陳連熟畨海山二名陣亡義民黄竒許杏蔡平三
　　名受傷奪獲賊旗砲子等項生獲賊匪李興一名
　　審明正法又探得林爽文糾衆復蟻聚於離縣十
　　餘里之打猫東勢湖等處妄圖截路以禁薪炭入
　　城(臣/)於二十三日黎明親統官兵往拏正起行間
　　賊匪數千分路來犯東北營盤隨排列隊伍對敵
　　又㨿逰撃李隆報稱南路賊匪千餘來攻南門營
　　盤即飛飭守偹黄象新将所帶兵丁併武舉黄奠
　　邦監生李百川武生鍾習信等各義民隨逰撃李
　　隆協力剿撃(臣/)督率逰撃楊起麟林光玉邱能成
　　守偹楊彲陳明徳署諸羅縣陳良翼武舉陳宗器
　　貢生張明義生貟吳正蘭監生徐宜玉等各義民
　　在東北一帶截殺連放大砲賊亦對放鎗砲自夘
　　至午賊被大砲打死約有百餘名尚抵拒不退(臣/)
　　見東邊賊勢㪚漫鎗砲亦少即飭逰撃林光玉守
　　偹楊彲等冲去剿殺其正北一帶賊匪稠密鎗砲
　　且多料林爽文或在其中隨飛馬直冲逰撃楊起
　　麟邱能成等併各義民一齊跟隨奮勇向前殺賊
　　十餘名賊見官兵勇猛皆拚命飛奔追趕過牛稠
　　山後值大雨收軍其南邊逰撃李隆守偹黄象新
　　等當賊匪來攻即率領弁兵義民放砲打死賊匪
　　十數人殺死騎馬賊一人追過八掌溪又被鎗砲打
　　死十數人賊隨逺遁東邊逰撃林光玉等俱能奮
　　力追殺皆因雨收軍兵丁余振乾等二十八名及
　　義民李魏何潘二名被傷斬獲賊首三十二顆奪
　　獲鳥鎗砲子長短刀等項生擒賊匪陳光喜黄阿
　　進顔鳳等三名審明正法又於二十七日探得南
　　路賊匪復聚於離城十餘里之竹林脚龍山脚楓
　　樹脚一帶地方該處惟竹林脚最為險要易於藏
　　奸親統本標官兵義民等進剿由中路火燒荘前
　　往竹林脚派令逰撃李隆叅将潘韜等帶領弁兵
　　併武舉黄奠邦各義民等從赤蘭埔至龍山脚派
　　令逰擊楊起麟林光玉等帶領弁兵併武舉陳宗
　　器各義民等由錄蔴㪚至楓樹脚三路官兵一齊
　　進剿賊衆抵死分頭抗拒被官兵鎗砲打死賊匪
　　各數十人賊隨敗走由中埔山脚四㪚逃竄因山
　　箐叢雜又值大雨收軍兵丁惟陳志朝等三名義
　　民胡阿里等五名受傷生獲賊匪李祥魏滿郭天
　　來陳牛曽老共五名審明正法併獲大旗一桿九
　　龍袋火藥等項奏入
上命軍機大臣傳諭常青李侍堯藍元枚柴大紀曰賊
　首林爽文糾集黨羽蟻集於諸羅城外之柴頭港竹
　林脚等處潛圖攔截復分路攻擾縣城看來竟係心
　恨柴大紀是以專力侵犯其鬼蜮伎倆甚奸狠可惡
　至藍元枚於本月初七日在蚶江配渡約計於十三
　四可抵鹿仔港著藍元枚将到鹿仔港後作何調度
　剿賊情形即行迅速馳奏至李侍堯現駐厦門一帶
　離臺灣較近聲息相通且該處地方官自必時有禀
　報所有臺灣近日情形一得禀報即隨時奏聞
上又諭内閣曰柴大紀自駐守諸羅以來賊首糾合匪
　徒屢次攻擾該總兵督率官兵義民奮勇撃殺連得
　勝仗賊匪敗退實属可嘉柴大紀著交部議敘其隨
　從打仗出力之逰撃楊起麟林光玉邱能成守偹楊
　彲陳明徳署諸羅縣陳良翼武舉陳宗器黄奠邦貢
　監生張明義等著交常青查明具奏候朕降㫖議敘
　奨擢以示鼓勵
　　二十八日(甲/午)李侍堯奏言閩省兵額本少所有臺
　　灣戍兵及調往征兵經去冬賊匪滋擾及本年鳳
　　山再失之後傷亡失㪚者多應及早募補以實營
　　伍苐臺灣戍兵征兵本由内地各營派往所有缺
　　額應查明何營何兵之缺方可令原營募補現在
　　各營本有餘丁待缺挑補兹于二月十九日即飭
　　臺灣鎮将查造又屢次檄催嗣據柴大紀與逰撃
　　孫全謀造報前來均係約畧總數内地各營無由
　　知某營缺少若干難以懸揣挑補十四日准将軍
　　常青移送臺灣鎮中軍守偹王天植所造清冊前
　　來係就現在府城各營並班滿未回留用兵内所
　　有傷亡病故㪚失無著各數一一開造俱有營分
　　及戰守名目可查共四百六十六名(臣/)思常青接
　　奉
諭㫖自應於義民内接補(臣/)若又令内地各原營補額
　　恐致一缺兩補因咨常青於去嵗所調征兵内如
　　有缺額就近於軍營餘丁或臺地義民接補其舊
　　時輪班駐守之戍兵(臣/)即檄飭各標營查照缺數
　　速将餘丁内挑補如有不敷再行召募補足其諸
　　羅鹿仔港北淡水南淡水各營該偹因信息未通
　　尚難查造應令於大兵進剿道路相通時隨處查
　　明造報即照此分别辦理再提(臣/)藍元枚帶兵前
　　往鹿仔港其水師提督印務奉
㫖令漳州鎮總兵常泰暫行署理查水師提督駐劄厦
　　門常泰應即前往該處現有金門鎮總兵羅英笈
　　在彼彈壓且地近泉州一切地方營伍事件臣就
　　近可以照料惟漳州一帶民情慓悍易於生事並
　　據藍元枚訪知㑹匪多係漳属之平和長泰等縣
　　人是該處不可無大貟彈壓理合奏明令常泰駐
　　劄漳州兼辦水師提督事務轉属有益再将軍恒
　　瑞於初八日在厦門開洋浙兵由蚶江配渡者副
　　将琢靈阿帶兵一千於初三日開洋提臣藍元枚
　　續帶一千於初八日開洋其最後之一千總兵魏
　　大斌帶領亦已在厦門登舟兹探得恒瑞将至澎
　　湖洋面被風折回於十一日仍收泊料羅其前行
　　各兵船有收入澎湖者藍元枚琢靈阿等船欲沿
　　海戧駛至金門趂南風斜渡鹿仔港十一日亦因
　　東風甚大寄泊濔滬俱俟風色稍順再行開洋至
　　漳浦械闘一案據報現多畏罪逃匿該鎮道等正
　　在設法緝拏(臣/)料理過兵今已竣事即於十六日
　　起程前往察看情形指示辦理其浮山社許姓藉
　　屍强搶一案已拏獲四十四名提解審訊適撫(臣/)
　　徐嗣曽巡查口岸亦到泉州就近督同藩司各道
　　審辦(臣/)到漳浦查辦械闘之案回至泉州計此案
　　亦可審有就緒(臣/)與徐嗣曽再行㑹同嚴訊從重
　　定擬具奏再巴圖魯侍衛章京烏什哈達等八貟
　　於本月十一十二等日先後到泉州十四五日可
　　到厦門登舟所需鑼鍋帳房戰箭等項臣先飭中
　　軍希當阿預為偹辦交該貟等帶用又因臺灣營
　　中本無馬匹亦於就近營分挑選臕壮馬每貟各
　　給三匹以偹到彼打仗之用再前撥銀二十萬兩
　　分路解往府城鹿仔港兩處以作僱價賑需其泉
　　厦兩倉現貯之米暫留作兵粮等用今䝉増撥江
　　西米石則閩省軍糈民食均已寛裕所有臺地鄉
　　勇難民等項自須銀米兼放更覺有益除已撥銀
　　八萬兩分解外又先撥米五萬石銀八萬兩各半
　　分解臺灣府城及鹿仔港兩處其鹿仔港内難民
　　一項(臣/)前所買薯乾已解往十萬斤今又買得五
　　萬斤解往撘配米粮均勻㪚給計府城鹿仔港兩
　　處所有鄉勇既可銀米兼支而難民并有銀米薯
　　乾三項勻配支放亦俱不致失所再各省偹貯火
　　藥定例於額貯三年數内支出一年操演仍照動
　　支之數逐年委貟採買補足本年閩省因預買乾
　　隆五十三年額硝現因臺灣剿匪須用火藥甚多
　　若照例於冬季委貟按額採買不免稽遲且不敷
　　所用自應及早多為採買擬即行委貟於嵗需軍
　　硝一十六萬八百九十斤十四兩零並帶買從前
　　缺硝一萬一千斤外添辦二十萬斤内於山東省
　　添買十萬斤湖北湖南省各買五萬斤并乗委貟
　　赴湖南購硝之便帶辦硫磺二萬二千五百斤一
　　面行文各該省督撫一俟該貟到日作速催令購
　　辦齊全運回應用其動用價值水脚等項俟辦回
　　時飭令據實造報核銷再於本月十二日接奉
諭㫖令江西碾米十萬石運往福建閩省得此接濟一
　　切軍粮平糶等項均属充裕至此次米石應於何
　　處接收以及僱船装載等事飭司道查議據稱江
　　西入閩之路有三其廣信府之鉛山縣一路有陸
　　運四五站寧都州之瑞金縣一路更係山僻小路
　　挽運維艱惟建昌府之新城縣由五福地方陸運
　　八十里至閩省邵武府光澤縣之上水口即可用
　　竹牌及小船剥運此係向來解運銅鉛之大路由
　　上水口再四十里至光澤縣又可换大船運至省
　　城再用海船装運至泉厦等因是江西省之米應
　　在光澤縣之上水口交兊查五福起岸係江省新
　城縣地方僱夫挑運應由江省辦理自上水口僱船
　　及竹牌剥運應由閩省辦理仍各委大貟在上水
　　口公同交收所有脚價各歸本省報銷除一面札
　　商江西撫臣確按該省情形如果此路較便即由
　　該處解運(臣/)酌委道府前往接收轉送奏入
上命軍機大臣傳諭常青李侍堯曰現在臺灣調往征
　兵所有額缺常青自應先於義民鄉勇内擇其奮勇
　出力者拔補至臺灣曩時輪班駐守之戍兵向例本
　由内地各營派往朕思此等戍兵由内地調遣既不
　免往來繁費而該兵丁等一經調派戍守更不免繋
　念家室必多顧戀若專用臺灣本地人充補額缺又
　恐日久該處情形内地不能熟悉亦非萬全無弊之
　道朕意嗣後此等换班兵丁一半用該處土著一半
　仍用内地各營抽調派往换班則内地既可稍省調
　遣繁費又能熟悉臺灣風土人情實為一舉兩得且
　逰手無藉之徒得以歸伍食粮更可化無用為有用
　著常青李侍堯于剿捕賊匪事竣後公同熟商遵照
　辦理又昨據林小文供稱天地㑹名目上年係林爽
　文倡起由臺灣而至内地等語林爽文設立天地㑹
　名目糾約多人肆行不法且現據藍元枚訪知㑹匪
　多係漳属之平和長泰等縣人是林爽文不但窺伺
　臺灣並欲勾結漳泉一帶蔓延滋擾顯有先得臺灣
　便可漸入内地之意甚為奸險可惡但此時不可遽
　行查辦以致人情驚擾至将來剿賊事竣後常青李
　侍堯務将結㑹之根由及附從入教者詳悉查明痛
　加懲創不可稍留餘孽再恒瑞藍元枚帶領滿兵浙
　兵於初八日開洋後被風折回朕心深為焦急著李
　侍堯即将恒瑞藍元枚究於何日得風遄渡之處迅
　速具奏其漳浦縣强搶械闘兩案既已獲犯多名提
　解審訊當以速行審辦完結為要至漳州鎮總兵常
　泰已令暫署水師提督現在漳州正需大貟彈壓自
　未便即往厦門遽離該處朕於披閱摺片之初即行
　批示後見該督奏明令常泰駐劄漳州兼辦水師提
　督與朕意脗合所見甚是至本日柴大紀賫摺把總
　鄭士勝來至行在隨令軍機大臣詢以該處情形應
　對尚為明晣並據稱曽隨柴大紀在諸羅與賊打仗
　數次看其人尚明白奮勉著常青即将鄭士勝拔補
　千總如将來該弁回至臺灣再能出力即擢授守偹
　亦無不可
　　(臣/)等謹案臺灣駐守兵丁向例由内地輪班而往
　　此畨因正值剿匪之時未及遽行更替我
皇上以戍卒逺涉重洋不免繫戀家室專用本地民人
　　充補又恐該處情形内地無由熟悉因酌為兩用之道不
　　特稍省調遣之繁兼令逰手無藉之徒皆得食粮
　　歸伍地方更可陰受其益曲體人情隨宜措置
聖照所周逈非淺慮所能計及也
上又諭内閣曰常青自抵臺灣即慰撫義民鄉勇俾伊
　等共知激勸用命争先至賊匪攻犯府城預先設法
　防堵並督率官兵鄉勇迎捕截殺屢次克捷甚合機
　宜朕心深為嘉奨常青著交部從優議敘至李侍堯
　駐劄厦門一帶照料官兵配渡迅速辦理軍需粮餉
　均能先事預籌源源接濟孫士毅挑偹粤兵遄赴閩
　省所有火藥鉛彈等物均能寛裕籌偹解送應用皆
　属急公可嘉李侍堯孫士毅著交部議敘
　　二十九日(乙/未)
上命軍機大臣傳諭常青李侍堯曰将來剿賊事竣柴
　大紀屢著勞績自應即實授提督但該鎮任臺灣總
　兵已經數年該處情形較為熟悉且領兵剿賊屢次
　克捷威望較著即日賊匪蕩平所有善後事宜皆須
　該鎮隨同常青悉心籌辦而臺灣經此次賊匪滋擾
　官兵平定之後尤宜加意整頓若将柴大紀授為提
　督則須駐劄内地臺灣即無熟手經理之人朕意将
　來事竣後應令柴大紀以提督管臺灣鎮總兵事務
　在彼彈壓料理二三年再調回内地於綏靖地方更
　為有益所有内地提督貟缺著常青李侍堯於梁朝
　桂陸廷柱二人中察其才具並何人最為打仗出力
　之處酌舉一人可以署理提督者據實具奏至常泰
　現署提督留駐漳州雖未經領兵打仗如量其才具
　堪勝提督之任並著一併奏聞候朕酌量簡署至臺
　灣逺隔重洋屢有械闘搶奪之案今林爽文等竟敢
　立㑹糾衆刦縣殺官自係厯任道府廢弛闒冗擾累
　地方以致養癰斂怨激成事端不可不嚴加治罪以
　儆将來著傳諭常青李侍堯於剿賊事竣即将厯任
　道府嚴切查明據實叅奏
　　三十日(丙/午)
上命軍機大臣傳諭常青李侍堯曰朕披閱藍鼎元所
　著東征集係康熙年間臺灣逆匪朱一貴滋事官兵
　攻剿時伊在其兄藍廷珍幕中所論臺灣形勢及經
　理事宜其言大有可採如所稱諸羅一縣地方遼濶
　鞭長莫及應劃虎尾溪以上另設一縣分駐半線地
　方並於各要隘處所増添巡檢千把總貟弁以資防
　守等語後從其說添彰化一縣至該處迄今又閱六
　十餘年土地日闢户口日滋酌量情形有須添設文
　武貟弁以資控制撫馭之處前經降㫖令常青李侍
　堯於剿賊完竣辦理善後事宜時一併籌酌今閱藍
　鼎元彼時即有此議是臺灣増設官弁實為最要又
　覆閱總督滿保經畫疆里一書内稱臺灣地方地土
　廣饒糖穀之利甲天下過此四五十年即内山山後
　皆将為良田美産若劃定疆界将人民驅逐不許往
　來耕種勢難禁止等語所言亦属有理臺灣疆土既
　開民安耕鑿處處成膏腴之地自楊景素議立界限
　之後則界外良田美産轉畀生畨而生畨以射生為
　業不事耕種勢必内地民人仍往偷墾日久徒滋事
　端是定立界限究恐不無流弊又與提督施世驃書
　内稱賊衆至三十萬其中畏死脅從非盡出於本願
　或有掛名賊黨以保身家者若盡誅之多殺生靈亦
　属無益似應止殱巨魁反側皆令自新等語現在林
　爽文糾合匪衆所到村庄以勢迫脅如有不從者即
　行焚殺小民畏死偷生出於不得已勉强附從以致
　日積日多前後自出一轍朕於此事初起時即經降
　㫖諭令該督等惟将渠魁首逆及實在黨惡不法者
　皆應殱戮無遺其被賊迫脅出於無奈聼從者准其
　悔罪自新以解㪚賊黨藍鼎元之語適與朕意相合
　常青於整齊兵力進剿時不妨先将此意出示曉諭
　使被脅良民及從賊夥黨得以畏罪投誠亦觧散賊黨先
　聲奪人之一法此外書内所列各條尚多可採者藍
　鼎元籍隸漳浦所著東征集閩省通行者必多著常
　青李侍堯即行購取詳閱於辦理善後時将該處情
　形細加察核如其書内所論各條有與現在事宜確
　中利弊窽要者不妨參酌採擇俾經理海疆事事悉
　歸盡善以為一勞永逸之計
　
　
　
　
　
　
　
　
欽定平定臺灣紀畧卷十九
欽定四庫全書
欽定平定臺灣紀畧卷二十
　　六月初三日(己/亥)常青奏言賊匪來去無常自四月
　　二十五二十九等日經官兵殺散之後又於五月
　　初三日糾衆來攻城外各營盤經(臣/)派撥將弁帶
　　兵截殺鎗砲打死賊三百餘人奪獲鎗刀器械二
　　十餘件弁兵傷亡者查明賞䘏初十日差探距府
　　二十里内外之鯽魚潭南潭中洲虎尾寮等處俱
　　各有賊二三千分踞要路並據前已投誠之莊錫
　　舍差人宻禀臺灣道府賊首莊大田帶領畨婦女
　　軍師人等亦同在衆賊屯聚南潭之内可以協力
　　擒拏(臣/)即於十一日黎明親自統率將弁帶領粤
　　省兵二千名飛速前往剿捕賊衆未及凖備俱各
　　驚竄官兵向前沖撃鎗砲打死賊匪并殺死共五
　　六百人奪獲賊械三十餘件其時莊錫舍亦帶同
　　義民與官軍内外應合當即生擒畨婦金娘賊犯
　　林紅二名其畨婦現有顯神助戰旗號且以符咒
　　蠱惑匪類以及隨同打仗之林紅因姦勾結俱應
　　與已獲訊實之賊目王坑郎楊章二犯一併解京
　　(臣/)約計㕘贊恒瑞藍元枚及駐防滿兵早已登舟
　　自因守候風信尚俱未到(臣/)惟有先將近府賊巢
　　逐一殱除俟恒瑞等一到即親統大兵自南而北
　　沿途一有擒獲即随時奏報再理畨同知黄嘉訓
　　將砍殺王芬之義民陳秀成及在場証見人等同
　　王芬首級解送前來(臣/)等詳訊陳秀成供認明確
　　且有擒獲王芬之鄭岱及在場之蔡運世等願具
　　並無假冒甘結反覆究詰似無疑義至前許投誠
　　之莊錫舍自三月二十七日随同官兵隊伍殺賊
　　後即前往鳯山之鹽水埔莊意欲截賊歸路即將
　　莊大田擒獻因人少不能見功又設計令人在賊
　　中偵探信息至五月初三日莊大田來攻府敗退
　　仍將賊衆分踞南潭中洲等處莊錫舍探知一面
　　差人宻禀道府一面宻約義民等伏於賊隊之後
　　十一日官軍進攻南潭賊匪大敗深以未獲莊大
　　田為恨(臣/)看其雖係投誠之人將來或尚有可用
　　之處是以姑令暫留軍前聴候差遣再王坑郎楊
　　章畨婦金娘并林紅等犯(臣/)提齊研訊縁畨婦金
　　娘平日以符咒治病騙人錢財適值南路逆匪莊
　　大田等攻擾鳯山即欲假其邪說蠱惑匪衆因以
　　畨婦為軍師稱做仙姑而畨婦亦遂毎次打仗執
　　劍念咒作此鬼蜮伎倆欺弄鄉愚并受林爽文一
　　品夫人偽札林紅前認畨婦為姊後與通姦并學
　　其畫符治病是以打仗時跟随畨婦轎邊帮䕶至
　　王坑即係王坑郎向充鳯山縣粮差後改皂役又
　　名王璉莊大田要他向各殷户派銀許做副元帥
　　又領有賊旂管辦運粮楊章一犯係賊黨許尚招
　　入天地㑹給與小旂令其管隊許事成封為元帥
　　該犯因此屢與官兵打仗逐加究詰各供認不
　　現將該犯等押赴泉州交督(臣/)李侍堯另委妥
　　員解京各犯家屬財産分飭各該地方官照例
　　查辦並將捜出畨婦經本偽札另封呈
覽奏入
上命軍機大臣傳諭常青李侍堯藍元枚曰莊錫舍自
　投誠後屢次随同官兵打仗殺賊兹聞莊大田帶領
　畨婦等屯聚南潭即宻行稟報並自帶義民與官軍
　内外應合當將畨婦及賊犯林紅擒獻甚屬出力可
　嘉莊錫舍著即賞給守備並著常青面加曉諭奬勵俾
　莊錫舍益知感奮力圗自効閲賊首林爽文所給畨
　婦札内有到府城相㑹之語是其意實欲窺伺府城
　特因大里杙庄係其巢穴與諸羅相近林爽文惟恐
　逺離該處為柴大紀所乗是以尚在諸羅一帶滋擾
　而莊大田屯聚南潭等處糾集夥黨分踞要路其意
　則専在窺伺府城此時若能先將莊大田擒獲則南
　路賊匪自可以次廓清現在常青於粤兵到齊後帶
　領出城剿捕即連得勝仗已覺壁壘一新聲威壯盛
　恒瑞所帶駐防滿兵及藍元枚所帶浙兵一得順風
　自即可遄渡常青於恒瑞等到後即可㑹同統領大
　兵前赴南路逐一殱除乗勝疾趨一舉蕆事至大里
　杙為賊首巢穴前據林小文供稱該處庄内以大毛
　竹為牆垣牆外有溪水環遶等語已降㫖令常青於
　進搗賊巢時用火攻為上䇿所需砲位如不敷用即
　在該處鑄造亦無不可所需火葯並著常青咨㑹李
　侍堯如數迅速運往寛裕接濟再朕批閲藍鼎元
　所著平臺紀畧藍廷珍進攻鹿耳門収復郡城不過
　七日而其餘黨竄逃各處乗間竊發輾轉捜捕幾及
　二年始能辦理完結將來常青藍元枚南北兩路進
　兵攻剿擒獲首逆林爽文莊大田等自應解京盡法
　處治其被賊協従随同附和之村莊百姓應先行曉
　諭令其速行改悔棄械歸農即貸其一死各為安分
　良民以解散其黨羽至賊目及天地㑹匪自知罪在
　不赦一見首逆被擒勢必紛紛竄入内山希圗茍延
　殘喘及大兵撤後又復勾結滋事將來辦理轉為棘
　手常青等於攻剿時務須嚴宻圍堵如可設法招撫
　者不妨權宜招致並曉諭生畨如有竄入該境者即
　時縳獻賞以花紅布疋如此辦理俾賊匪餘孽無所
　逃竄庶可浄絶根株若任其濳匿稽誅又如従前辦
　理朱一貴稽延日久更屬不成事體著常青務須相
　機妥辦以期一勞永逸
上又諭内閣曰臺灣林爽文等滋事不法將民庄燒刦
　随即逼令附從以致農不歸耕商難復業屢經降㫖
　諭令常青等惟將渠魁首逆及實在黨惡不法者皆
　應殱戮無遺其被賊迫脅出於無奈聴従者准其悔
　罪自新以解散賊黨常青不妨整齊兵力前往攻剿
　之先即將此意遍行出示曉諭使被脅民人及従賊
　夥黨一經悔罪棄械投誠即可歸農各安耕種不但
　可免従逆死罪而且及時耕穫仍得口食自給贍養
　身家實屬一舉兩得且伊等亦知賊匪勢日窮蹙旦暮
　必就殱擒趂此時遍行曉諭將脅從賊衆安撫歸農既
　可解散賊黨而現在節届大暑臺灣本係産米之區
　每年三熟尚可趕種兩熟於軍糈民食均有禆益至
　臺灣地方經此次賊匪滋擾所有百姓田廬産業被
　其蹂躪刦掠及遷徙失業者諒必不少現在恢復各
　處村庄及未被賊侵擾業經挿蒔佈種者尚有若
　干處所並著常青查明迅速覆奏以慰厪念民依
　至意
　　(臣/)等謹案林爽文謀逆到處焚刦村莊小民貲産
　　已絶不能自存無奈偷生從賊而一經従賊自知
　　罪在不赦遂堅於附和蟻聚日多我
皇上周知民隠深原其被脅之由
巽命屢申凡従賊夥黨一經棄械投誠即可免罪並得及
　　時歸農安業養贍身家猶慮陷賊者無由盡
　　知復
命遍行出示曉諭以開其悔罪自新之路厥後各庄投
　　出者紛紛不絶足徴好生之徳協于民心而格外
　　矜全真無所不至矣
　　初五日(辛/丑)李侍堯奏言將軍恒瑞提(臣/)藍元枚等
　　所帶滿兵浙兵於十四日得有順風俱即揚帆飛
　　渡其巴圗魯侍衛章京八員亦於十八日開洋計
　　日内俱可到臺地(臣/)因漳浦縣械鬥一案藍元枚
　　未及辦結随於本月十六日起程前往查辦今已
　　將起意糾衆械鬥及傷斃人命各正犯呉春等先
　　行拏獲另有平和縣匪徒周思等糾衆搶奪先經
　　(臣/)訪知飭拏兹平和營逰撃岳新泰探知各匪聚
　　於霞寨堡内即帶兵前往圍拏各犯竟敢用鎗銃
　　刀棍等項抗拒該逰撃督率兵丁奮勇向前拏獲
　　周思周寛等十名並鎗斃周汚一名查械鬥一案
　　尚未敢恃强拒捕其平和搶奪各犯既聚衆多人
　　及官兵擒捕復敢持械抗拒致兵丁等帶傷者七
　　人尤為目無法紀(臣/)擬在漳州將拒捕一案凶犯
　　訊明即正法數人以示懲警然後回至泉州其械
　　鬥一案尚有未獲名犯現飭速拏俟到日一併審
　　辦奏入報
聞
　　初六日(壬/寅)
上命軍機大臣傳諭常青李侍堯曰臺灣地方三面瀕
　海且斗六門鹿仔港及府城外南潭一帶處處俱有
　賊匪竄聚將來大兵捜剿賊勢窮蹙内山要隘既有
　官兵堵截必思乗間逸出海口四散竄逃希圗苟延
　殘喘亦未可定此係最要不可不預為之備現在兵
　丁配渡船隻已抵臺灣凡鹿仔港府城登岸之處酌
　派弁兵分撥各船令其離岸稍逺散布停泊留心查
　察不使匪犯得以偷渡兔脱方為周妥再昨據李侍
　堯奏前往漳州查辦械鬥搶奪兩案擬在彼審明正
　法數人再回至泉州等語此案兇犯已拏獲多名易
　於審辦設此内亦有天地㑹匪名目祗可俟將來擒
　獲林爽文後再行查辦此時尚非急務李侍堯毋庸
　在彼久駐漳州鎮常泰現署提督此等緝拏餘犯自
　尚能辦理李侍堯即當仍回厦門駐劄且大兵四路
　捜剿保無餘匪竄回内地李侍堯即應督率地方文
　武員弁随時查察實力擒獲
　　初八日(甲/辰)
上命軍機大臣傳諭常青李侍堯藍元枚曰閲臺灣圗内斗
　六門有溪河數道俱係通海之路大埔林牛稠山一
　帶現在俱有賊匪竄聚斗六門前據奏久被賊匪佔
　據南北聲息不通經常青派令㕘將潘韜帶兵一千
　名前往諸羅協剿該㕘將因陸路賊多不能前進仍
　回至府城由海道至諸羅是沿海一帶尚無賊匪即
　日大兵進剿四路夾攻將斗六門大武隴等處竄踞
　賊匪廓清掃除設賊匪計窮勢蹙或偷覔小舟由斗
　六門之溪河逸出海口而洋面島溆叢襍易於竄匿
　希圗茍延殘喘亦未可定不可不預行設法防備着
　常青等務揀派得力將備帶領弁兵於通海各溪河處
　嚴宻防守所有通内山各要隘亦務遵節次諭㫖派兵
　堵截並將船隻収藏毋令近岸如此四面防堵水陸兩
　路俱無虞其乗間竄逸庶可捜剿無遺至恒瑞藍元枚
　侍衛章京等計此時早已到齊常青自己乗官兵鋭氣
　方盛之時統領剿賊乗勝長驅其如何調度進剿及打
　仗殺賊情形務随時加𦂳馳奏至藍元枚前抵鹿仔港後
　與普吉保作何調度籌畫曽否先將斗六門一帶賊
　匪剿除殱戮著藍元枚亦即將籌辦剿捕情形迅速
　奏聞
　　初十日(丙/午)李侍堯奏言粤兵四千前已俱令由厦
　　門往常青處四月中旬全數到齊滿兵一千恒瑞
　　帶領亦由厦門往常青處浙兵三千前令藍元枚
　　帶二千往鹿仔港尚餘魏大斌所帶一千(臣/)以常
　　青稱南路賊匪甚多是以令魏大斌亦由厦門往
　　常青處查十四日得有順風飛渡目下已俱到府
　　城及鹿仔港兩處至臺地近日情形(臣/)㕘閲各官
　　稟報並訪問往來船户等僉稱賊匪所掠米穀漸
　　次吃完現將搶掘畨薯作食所得鳯山城内火葯
　　鉛彈亦已用盡林爽文有蓄髮親丁千餘名經諸
　　羅屢敗之後亦十去五六鹿仔港之馬鳴山埔心
　　庄等營盤經内地運往大砲安設之後賊匪不敢
　　來窺伺等語是賊勢漸已衰敗今新兵俱到合之
　　舊有之兵勢力益加壯盛常青等剋日進剿自必
　　即有捷音再查黄仕簡任承恩起程時亦自知情
　　罪重大實無可逭蒙
皇上念黄仕簡已經老病任承恩又係殉難任舉之子
　　且尚未有子息
特加恩待以不死是於法無可貸之中更予以
矜恤生全之路不惟伊二人銜感無地現在漳泉官弁
　　兵丁無不仰頌
聖主格外施仁非尋常意計所可推測共相傳說感激
　　俱深合併據實覆奏奏入
上命軍機大臣傳諭常青李侍堯曰賊匪所掠米粮火
　葯等物漸次用盡其勢日益窮蹙亦不過如釡底游
　魂茍延殘喘至林爽文竟敢令黨羽蓄髮作為親丁
　實屬悖逆不法必應盡數殱戮此等匪徒既經蓄髮
　轉易識認實屬自留証騐常青等領兵攻剿時但見
　有蓄髮者概行殱擒轉可不致漏網也至李侍堯應
　遵照前降諭㫖即速回至厦門駐劄照料一切為是
　　十四日(庚/戌)何裕成奏言各縣碾就之米已陸續従
　　新城縣五福一路趕𦂳運送又檢查舊案自新城
　　至五福溪河逆流仍須由旱路起運是以改由海
　　運較為便捷而省脚價現在札詢兩江督撫俟查
　　明海船咨覆到日立即分撥起運奏入
上命軍機大臣傳諭何裕城曰軍糈米石闗係𦂳要自
　應星速撥運以濟急需前因何裕城奏或由陸路運
　送或由海道運閩札商李侍堯辦理殊屬推諉已降
　㫖飭諭令將碾出米石斟酌何路近便即定於何路
　迅速運閩今何裕城既查明舊案新城至五福一路
　溪河逆流仍須陸路起撥不便従前曽有改由海運
　較為便捷之案自應一面飛咨李世傑閔鶚元令其
　預備海船一面即將陸運未竣之米先行運至海口
　彼時船隻自已到齊庶可迅速起運如果米石先到
　江省船隻不能早行預備朕自將李世傑閔鶚元治
　以遲悞之罪乃何裕城計不及此竟俟該督等查明
　海船咨覆到日始行分撥起運則咨商往返徒稽時
　日豈不貽悞要需何裕城不但意存推諉而於事之
　輕重緩急全無主見竟係不善於推諉且不解事矣
　著嚴行申飭仍著將此項米石於何日運至海口裝
　載起運之處據實覆奏勿再延緩推諉干咎
　　十五日(辛/亥)常青恒瑞同奏言(臣/)常青於十一日率
　　兵往南潭等處捜剿後賊首莊大田等仍恃衆鴟
　　張於離城二三十里外之大穆降中洲埤頭崙仔
　　頂等處聚集兹於五月十四日髙亷鎮總兵梁朝
　　桂先到㕘贊恒瑞温州鎮總兵魏大斌俱於十九
　　日到臺灣府城其滿兵一千名惟協領額爾登布
　　所帶五十六名未到浙江兵一千名惟把總呉森
　　所帶七十四名未到餘皆於二十二日陸續到齊
　　(臣/)常青(臣/)恒瑞查看現在帶兵鎮將足敷遣用而
　　福州駐防併粤省浙江官兵皆勇往精壯官軍聲
　　勢既盛宜即乗鋭前驅殄殱醜類(臣/)等一面檄委
　　副將丁朝雄㕘將宋鼎并派臺灣原存兵二千八
　　百餘名防守府城八門週圍堆卡又於粤省兵四
　　千名内酌留兵五百名浙省兵一千名内酌留兵
　　四百名并原調兵二千餘名分撥城外三處營盤
　　駐劄仍㑹同臺灣道府奬率義勇人等協力嚴宻
　　防禦一面飭令随征將弁作速整齊隊伍軍火器
　　械料理停當(臣/)常青(臣/)恒瑞即親統滿兵九百三
　　十九名粤省兵三千五百名浙省兵六百名水師
　　各營兵八百餘名督率鎮將員弁等於五月二十
　　四日祭纛起程先往鳯山南路一帶賊人分踞之
　　處跟踪捜剿堵截圍拏随飛飭柴大紀普吉保徐
　　鼎士等現在㕘贊藍元枚計日已可到鹿仔港即
　　妥商奮勇㑹剿並嚴防賊人逃入内山要路則南
　　北匪衆自不能首尾相顧(臣/)等迅掃南路之後即
　　乗勝并攻北路大里杙賊人巢穴總期生擒首逆
　　一舉蕆事又前次南路鳯山失事潰散兵二千名
　　現退回七百餘名復有受傷帶病從沿海陸續回
　　歸者百餘名其年力强壯技藝頗嫻者尚似可用
　　(臣/)初到臺灣挑選留存仍随營打仗復奉
恩㫖姑暫貸其一死該兵丁等無不感激輸誠圗報但
　　其餘未回者尚多且潰散之時亦必有為首之人
　　容(臣/)於事定後従重查辦以肅軍紀至逰撃鄭嵩
　　係黄仕簡檄令前赴鳯山即往東港追剿賊匪後
　　因郝壯猷調回縣城把守南門三月初八日該逰
　　撃聞知賊人已入東門即帶兵迎撃被賊鎗傷左
　　臂落馬其親随兵丁陳日中目覩該逰撃遇害乃
　　(臣/)於前摺内未經聲叙明晰實屬疎忽再北路蔴
　　豆庄距府城三十餘里本係粮米相通要路近於
　　四月間被賊侵擾(臣/)當派革職効力之難廕守備
　　黄喬千總盧思聰等帶兵三百名前往剿捕嗣據
　　黄喬稟稱四月二十六二十八等日在溪􁀙地方
　　遇賊千餘打仗殺賊二十餘人割獻賊人首級二
　　顆賊遂敗退至五月初八日賊復糾夥數千前來
　　圍庄官兵義民力戰施放鎗砲打死賊匪六七十
　　人奪獲賊械各項惟千總盧思聰中箭陣亡又陣
　　亡兵丁郭順生等四名受傷者三名義民陣亡者
　　三名受傷者八名並請添兵應援等語(臣/)随飛
　　檄總兵柴大紀酌撥官兵星赴協剿經柴大紀派
　　令逰撃李隆楊起麟等帶兵一千五十名於五月
　　十二日馳抵蔴豆莊見賊約有二三千人該將等
　　即率弁兵奮勇圍裹賊被鎗砲打死并殺死者百
　　餘人又追至灣裏溪邊落水淹死者又有四五十
　　人生擒匪犯王標等八名奪獲鳥鎗刀牌等械因
　　溪水漲發収軍回藍水港駐劄適又聞哆囉嘓一
　　帶賊匪欲攻鹽水港該鎮即飭逰撃李隆等暫且
　　留兵該處截拏查守備黄喬於初八日殺敗賊人
　　之後以所帶兵少恐賊人恃衆又來圍莊即於十
　　一日移兵暫駐離莊數里之外以備堵截是以十
　　二日未得與逰撃李隆㑹兵一處旋因賊已敗退
　　即帶兵於十三日回郡奏入
上命軍機大臣傳諭常青恒瑞曰此時大兵雲集將軍
　㕘贊乗此銳氣壯盛統領進剿自必勢如破竹但此
　次常青等摺係五月二十四日拜發距前次發摺之
　期已隔十日所奏太遲且海洋風信靡常計奏到時
　已閲十二日實不勝懸盼煩悶著該將軍等嗣後務
　於發摺後七八日即將剿賊情形具奏一次得有勝
　仗及擒獲賊首並有名頭目更宜随時加𦂳馳奏至
　常青所奏鳯山失陷兵丁逃亡未回者尚多交常青
　於事竣後嚴查辦理以肅軍紀再賊匪侵擾北路蔴
　豆莊有千總盧思聰及兵丁義民陣亡受傷者均應
　查明咨部照例賞䘏
上又命軍機大臣傳諭常青恒瑞藍元枚曰據常青等
　奏統領官兵起程進剿一摺據稱先往鳯山南路一
　帶賊人分踞之處堵截圍拏但摺内又稱賊首莊大
　田等恃衆鴟張仍敢於離城二三十里之外大穆降
　等處聚集等語賊匪敢於附近府城各處聚集竄踞
　倘窺伺大兵已出乗虚滋擾雖常青等派有副將丁
　朝雄等帶領官兵足資堵禦究不免有後顧之虞常
　青先應將城外賊匪捜剿圍拏將賊首莊大田設法
　擒獲肅清肘腋方可乗鋭前驅至藍元枚帶領浙省
　官兵由蚶江配船開洋自已早到鹿仔港此時作何
　調度籌畫亦即迅速奏聞
　　十六日(壬/子)
上諭内閣曰前經降㫖將藍元枚調補福建水師提督
　其福建陸路提督員缺令常青李侍堯於柴大紀普
　吉保常泰三人内察看孰為出力並才具堪勝提督
　者保舉一人候朕簡放今觀柴大紀自駐守諸羅以
　來屢次將賊敗退實屬奮勉可嘉柴大紀著即補授
　福建陸路提督但柴大紀任臺灣總兵已經數年於
　該處情形較為熟悉將來剿賊完竣所有善後事宜
　正須該提督随同常青悉心籌辦柴大紀著以陸路
　提督兼管臺灣鎮總兵事務在彼彈壓照料俟軍務
　告竣候朕酌量可以調回内地再行降㫖柴大紀未
　回任以前所有福建陸路提督事務著常泰暫行署
　理
上又命軍機大臣傳諭李侍堯常青曰向來閩省百姓
　捕魚為業者甚多或載赴江浙一帶海口販賣本年
　臺灣逆匪滋事該處耕種已稀若漁船不能照常出
　洋小民更致失業該督即行查明如有因賊氛未靖
　不敢出口捕魚販賣應飭沿海口岸文武員弁明白
　曉諭仍令照常謀生毋令失業但宜細查臺灣逆匪
　逃亡混入内地者耳不可因噎廢食
　　(臣/)等謹案閩省沿海居民多以捕魚為業兹因臺
　　匪肆逆巡察𦂳嚴諒必有不敢出口照常販賣者
　　我
皇上慮小民無以謀生
特諭令海口文武員弁明白曉示仍令出口捕魚毋致
　　失業海隅細民生計無一不在
宵旰籌畫之中故百姓咸感
生成不復有一夫失所也
上又命軍機大臣傳諭蘇松水師總兵魏轍曰現在臺
　灣正在剿捕逆匪之時恐有賊黨餘匪逃逸偷渡混
　入内地該處雖漁汛已過海洋寜謐該鎮仍應在各
　海口督飭兵弁嚴宻巡查如有逸匪竄入即行堵截
　擒拏毋得稍生懈忽致賊匪得以混入濳匿
　　十七日(癸/丑)
上命軍機大臣傳諭常青李侍堯藍元枚普吉保曰據
　常青等委員將黄仕簡任承恩解到行在令軍機大
　臣訊問據黄仕簡供到臺灣後實因年老患病精神
　昏瞀以致手足無措種種遷延貽悞任承恩供因賊
　多兵少曽經咨報總督請添派官兵又鹿仔港民居
　稠宻米粮積聚甚多未敢輕離且伊曽經親往虎仔
　坑八卦山同普吉保及將弁等督兵打仗彼時林爽
　文正攻府城聞信繞回䕶其巢穴并欲來攻鹿仔港
　是以在彼防守不能遽離因摺内未將自行帶兵親
　往之處聲叙明晰現有普吉保及將弁等皆可質訊
　等語所供情節如果屬實將來定案時尚可依朕前
　降恩㫖貸其一死但黄仕簡於上年查辦㑹匪楊光
　勛械鬥一案伊雖曽患病朕令伊子黄秉淳馳往看
　視並諭黄仕簡如果病勢難痊應令總兵何俊帮伊
　查辦而黄仕簡奏稱病已全愈仍令黄秉淳回任並
　稱無庸何俊帮辦是黄仕簡病已漸愈今又以染患
　風疾忽止忽發為辭恐係藉病推諉冀圗自缷重罪
　至任承恩正當年富力强尤非若黄仕簡之年老患
　病者可比伊又自請前赴臺灣剿賊乃既不能奮勇
　自効坐失事機且伊既咨請督(臣/)添兵何以不行自
　奏况提鎮奏摺俱係字識繕冩伊平日豈無繕辦奏
　摺之人乃現經詰問尚復巧辭支飾則罪上加罪朕
　亦不能因其父兄著有微勞伊現無子嗣曲為寛貸
　仍即按律寘以重辟皆所應得著將所録供詞發交
　常青閲看查明黄仕簡何故並不帶兵親往有無飾
　詞缷罪並著藍元枚普吉保向將備格綳額林天洛
　陳邦光等詳細詢問並宻加體訪任承恩所供各節
　是否當日實在情形抑係虚揑狡展之處據實具奏
　到日再行按律定擬
　　十八日(甲/寅)
上命軍機大臣傳諭李世傑閔鶚元曰前因何裕城辦
　理撥運閩省米石意存推諉且既查明改由海運較
　為便捷乃欲俟咨覆到日始行起運已傳㫖嚴行申
　飭但何裕城既經咨商李世傑等自己早經接到其
　如何撥派海船於何日駛至海口預備裝載之處自
　應一面咨覆江西一面將准咨辦理縁由迅速具奏
　何以何裕城奏到後已閲數日尚未據該督等奏報
　軍需米石闗係𦂳要今何裕城既推諉於前若李世
　傑又復遲延於後豈不貽悞要需著李世傑閔鶚元
　將此項海船於何日預備齊集派員押至海口及江
　西米石於何日運到裝載開行之處及因何並不先
　行具奏縁由一并據實覆奏
　
　
欽定平定臺灣紀畧巻二十
欽定四庫全書
欽定平定臺灣紀畧卷二十一
　　六月十九日(乙/夘)孫士毅奏言探聞往來船户稱五
　　月十五日以前常青帶領閩粤官兵親身督陣痛
　　加𠞰殺該匪等畏懼官兵勇猛計窮力竭林爽文
　　之母聞已自縊其父亦已潜逃等語現雖未接軍
　　營捷報傳聞當必有因逆犯既已窮蹙勢必四散
　　潰逃粤東各海口與臺地洋面處處可通此時防
　　範捜挐尤難稍容刻懈且於數日前風聞林爽文
　　宻遣夥逆齎帶銀錢偷越外海行刦商船並不搶
　　奪貲財止將賊船與客船調換㸃明貨物照本付
　　價索取船照藉圗影射入口之事此言是否確寔
　　無従徹底追求惟既傳有此語無論虚寔總應迅
　　速偵查以絶奸宄已飛檄管轄各海口員弁更須
　　加倍嚴宻訪查且在洋刦船奪照等事非圗窺探
　　軍情即係預謀兔脫若得船照貨物恃為䕶符儘
　　可収口投稅掩其叛逆形跡倘一時查察不嚴便
　　可逺颺漏網(臣/)思匪犯行踪自與客商迥别小民
　　挾貲牟利計及錙銖其投行發賣必須探訪行情
　　坐待長落凡與行户素常交易者又必牽前撘後
　　収賑躭延若匪徒混跡其中志不在利止圗迅速
　　出脱以冀踪跡逺竄一切缷貨収銀倉皇急遽自
　　與客民迥别(臣/)於附近恵潮各屬現已加派妥員
　　改裝易服分赴各處海口以及稅館處所不露圭
　　角悉心探訪如有此等商船投行納税稍露破綻
　　立即知㑹地方文武員弁帶領兵役赴船捜查即
　　使並無違禁器具而言語支吾情形慌亂即可決
　　其必非善類無論是否臺灣逆黨亦即迅速挐解
　　又查辧天地㑹匪續據林功裕供出勾引人林三
　　長係平和縣人並據大埔海陽普寜等縣訪獲尤
　　揚等八犯現在提齊質審此外海陽潮陽嘉應州
　　訪出之僧人洪耀珠洪秀節洪朗洪科朱立嵩等
　　五名雖已嚴訊並無為匪情事恐其中尚有不寔
　　不盡復飭發各該州縣嚴加管束另候訪察其餘
　　恵来縣盤獲偷越人犯陳孟琴等七名潮陽縣盤
　　獲偷越人犯林海瑞等二十九名應俟臺匪蕩平
　　後咨查原籍果非逆案干連再行定擬尚有碣石
　　南澳二鎮標恵來營逰撃盤獲閩粤二省形跡可
　　疑之人先後共十一起計犯一百餘名内五起訊
　　明寔係商民均已分别釋寜逓籍安挿其餘六起
　　現在研訊有無逆黨及㑹匪在内再行分别究釋
　　至閩省拏獲逆匪潮民従逆正法者先後共有八
　　名咨查原籍家屬内張隆生劉寔林天球三犯因
　　赴臺已乆止有逺房族屬並無應行縁坐之人其
　　餘俱止有縣分並無坐落村庄住址者居多尚須
　　逐縣挨查方免舛錯遺漏再據赴臺領兵將弁稟
　　報陣亡病故兵丁數名已先儘軍營逓行拔補(臣/)
　　查出征兵丁偶遇事故所支月餉原有免其扣追
　　之例若此時遽爾行文開缺查辦該兵家屬播傳
　　鄉鄰同營出兵之家不免俱生惶惑况現在集兵
　　進剿若使守汛弁兵聞風氣餒不足以奮戎行而
　　壯聲勢是以止咨行提鎮宻記檔案所有此數名
　　故兵應得坐糧聴其家照常支領不即行文查辦
　　統俟凱旋後再行照例辦理
　　同日常青恒瑞同奏言自二十四日辰刻起兵進
　　剿南路逆匪出城未及十里即聞有賊三路糾夥
　　萬餘前来即飭各將備帶兵迎撃自午至酉約打
　　死賊百餘人生擒賊匪何葉等三名賊始稍退収
　　軍察看地勢即於該處之闗帝㕔安營二十五日
　　滿兵五十名浙兵七十餘名皆已到齊侍衛章京
　　烏什哈達一員先到二十六日早(臣/)等帶領衆將
　　弁等各帶兵丁義民分隊出戰詎料賊人又連夜
　　糾集中路大武壠等處賊黨亦約有四五千人各
　　冒鎗砲鋒刃抵死攻犯(臣/)等統領官兵督率調度
　　各鎮將俱屬奮勇出力因賊人直撲左翼(臣/)等即
　　飛撥中隊兵三百名交那穆素里帶往協助烏什
　　哈達又將義民數百名作為疑兵誘賊鎗砲齊發
　　打死賊人二三百名自辰至未因暑熱収兵查陣
　　亡守備林世春千總謝元把總林茂貴外委盧鳯
　　等四員陣亡兵丁林進等十八名義民五名受
　　傷兵民共三十六名現今民人被脅従賊者甚
　　多其小庄盡被焚刦大庄之房屋俱被佔踞此外
　　樹木宻翳之所到處潜蔵官兵一往捜捕即蜂擁
　　而來是日(臣/)等全軍盡力剿殺官兵義民儘數出
　　陣至酌留府城防守之兵五千九百名因臺灣地
　　氣潮濕時值炎熱雨水頻漲該兵丁不服水土受
　　病者多且有挑剰軟弱者在内是以不能將此項
　　存兵調赴軍前應用(臣/)常青(臣/)恒瑞據現在情形
　　再四籌酌若非添調勁兵無以痛剿賊匪(臣/)常青
　　初到臺灣識見短淺僅奏請添兵七千寔屬不敷
　　俟事竣後請將(臣/)交部治罪今(臣/)常青與(臣/)恒瑞
　　親歴行陣目撃賊勢蔓延前調兵力尚覺不敷進
　　剿仰懇再調廣東兵四千(臣/)等即先咨㑹督(臣/)孫
　　士毅如潮州有挑備兵丁先發二千來臺灣再行
　　續發二千再調京兵一千湖廣兵四千貴州兵二
　　千共兵一萬一千除長途倘有患病疲弱外亦得
　　勁兵一萬餘名則臺灣賊匪即可剿捕浄盡(臣/)等
　　仍統現在官兵相機進剿一有勝仗即行奏報再
　　查臺灣道府永福楊廷樺辦理軍需糧餉人夫派
　　撥義民均無貽誤該員等兼有守城之責今調兵
　　萬餘錢糧不無浩繁仰懇派一大員前来臺灣督
　　辦軍需則事有責成似於軍務有益
　　同日藍元枚奏言二十日到鹿仔港浙江官兵船
　　隻陸續進口於二十二日亦俱到齊有義民首林
　　凑黄奠邦蕭士旭等率領義民迎接(臣/)以鄉音宣
　　講
聖諭曉以大義衆民感戴涕零莫不踴躍懇乞随同官
　　兵剿捕賊匪(臣/)安頓各官兵劄營後於次日即親
　　到街市撫慰安集難民訪察地方賊勢情形知賊
　　匪俱集在柴坑仔大武郡一帶窺伺鹿仔港勢甚
　　猖獗随於二十三日夜宻㑹總兵普吉保於四更
　　進兵帶逰撃海亮都司陳邦光守備丁士偉兵一
　　千名在鹿仔港西南八卦山堵禦賊匪防賊従山
　　下来截路又派守備張奉廷帶兵三百五十名并
　　義民在鹿仔港之東北大肚溪旁堵禦防賊過溪
　　截路(臣/)親帶逰撃琢靈阿穆騰額守備唐昌宗潘
　　國材兵二千三百名并義民前往柴坑仔大武郡
　　直攻賊巢於二十四日辰刻官兵行至彰化北門
　　望見賊匪約七八千人前来迎敵(臣/)見四處溝圳
　　甚多随棄馬步行在陣前率領官兵前進施放鎗
　　砲賊分南北二隊迎敵(臣/)即帶兵千餘在北邊對
　　敵撥穆騰額唐昌宗帶兵千餘同義民在南邊對
　　打鎗砲自辰至未打死賊匪約五六百人追至大
　　肚溪旁南邊賊匪交手接戰(臣/)見賊勢尚盛随親
　　率北邊官兵沖殺賊不敢過溪由山邊竄走随將
　　柴坑仔大武郡渡船頭三庄賊巢燒燬生獲賊匪
　　王皆郭丕二名兵丁義民繳騐耳記二十六個大
　　砲三尊竹篙鎗挑刀鳥鎗等件賊旗十桿又在庄
　　内收獲賊書信五張總兵普吉保率同逰撃海亮
　　帶領兩提標兵五百名守備丁士偉帶領浙兵五
　　百名共一千名由八卦山進攻快官庄堵截賊匪
　　辰刻到彼有賊千餘前来迎敵官兵即放鎗砲賊
　　人敗退随將該處賊庄燒燬正在燒庄間南山梁
　　復有二三千賊前來接應當即親率官兵齊放鎗
　　砲奮勇前攻鎗砲打死賊人甚多賊即四散奔逃
　　官兵奮勇追殺天晚撤兵又守備張奉廷帶領兵
　　丁義民前赴大肚溪地方堵禦有賊衆千餘人屯
　　聚隔溪即督令兵丁在溪邊用砲連環施放打斃
　　手執紅旗賊目一名執籐牌賊一人騎馬賊一人
　　又賊夥數人賊衆奔散查守備唐昌宗千總魏際
　　隆把總羅洪燦外委潘健吉兆陣亡至傷亡兵丁
　　義民現飭將領查寔另行咨報將軍(臣/)常青核辦
　　所有捜獲賊書五張送交軍機處以備存查
　　同日普吉保奏言鹿仔港逼近大里杙賊巢賊匪
　　不時滋擾自四月十二十三十六十八二十一等
　　日屢來侵犯經(臣/)帶領官兵鄉勇堵禦殺退因殺
　　賊無多不敢陳奏業經咨報將軍常青在案四月
　　二十五日接將軍常青札逆匪林爽文往攻諸羅
　　現駐大埔林牛稠山一帶令(臣/)在於鹿仔港等處
　　駐兵内抽撥親自帶領前赴夾攻(臣/)除留兵堵禦
　　各營盤外酌抽兵一千於四月二十六日親率逰
　　撃海亮守備唐昌宗帶領前赴與總兵柴大紀訂
　　期合剿五月初五日柴大紀來至大埔林知林爽
　　文被官兵挫敗已回大里杙伏思餘黨諒多仍在
　　斗六門正在商議進剿旋據諸羅縣知縣陳良翼
　　差稟南路賊匪陳靈光等率衆勾結大武壠賊匪
　　欲攻縣城速請帶兵回縣堵禦又據副將林天洛
　　格綳額等具禀四月二十八日五月初一日賊匪
　　數萬分路圍攻鹿仔港馬鳴山埔心庄各營盤雖
　　經林天洛等殺退而賊匪恃衆仍復猖獗(臣/)即於
　　初四日撤兵兼程回顧鹿仔港初六日到鹿仔港
　　查訊各路賊情屬寔併將打仗殺賊情形咨報常
　　青現在㕘賛提(臣/)藍元枚帶領浙兵二千名於五
　　月二十日抵鹿仔港随於二十四日調撥官兵進
　　剿令(臣/)帶兵一千名由八卦山進攻快官庄㕘賛
　　藍元枚督兵分路𠞰捕田中央等處所有打仗各
　　情形經㕘賛提(臣/)藍元枚奏明在案至(臣/)自到鹿
　　仔港將及四月尚不能搗穴擒渠剋期蕆事寔屬
　　罪無可逭乃䝉
聖主天恩仍留軍營帶罪自贖(臣/)惟有身先士卒奮勇
　　殺賊斷不敢稍有貽悮致滋重咎
　　同日李侍堯奏言接臺灣道府稟稱臺地風俗慣
　　用外洋銀錢向来内地解到餉銀俱就行户易換
　　應用時日従容尚易辦理現因大兵出征所需夫
　　價車價等項需用繁多郡城一隅之地兼以商販
　　罕通洋錢日少易換維艱懇將軍需銀兩在内地
　　俱換洋錢解用等情查該處既慣用洋錢自應換
　　解前往以便行使随發銀十五萬兩派省城及泉
　　州漳州厦門等處分頭易換現已換得六萬圓先
　　行起解餘俟随得随解外第閩省行使洋錢之地
　　祗此數處恐將来再需易換民間益少或致赶接
　　不及粤省向亦慣用洋錢廣潮二府行使最多今
　　應奏明令兩廣督(臣/)孫士毅撥出庫銀四十萬兩
　　分作數起按照市價陸續易換洋錢解閩以資接
　　濟並知㑹浙省撫(臣/)亦於庫項内酌撥六十萬兩
　　前來備用再本日又接江西撫(臣/)何裕城来札知
　　撥運之米已於五月二十六日起在新城縣五福
　　地方起運查(臣/)前奉
諭㫖後即撥銀一萬兩委延建邵道元克中邵武府馬
　　騰蛟前往光澤縣之上水口接収並料理僱船撥
　　運等事又行令汀州福州二府僱備船隻前往光
　　澤縣聴候撥用均可源源趕運不至遲誤再本日
　　接到常青等抄録摺稿知賊匪甚多現須添兵剿
　　捕(臣/)前於奏調浙兵之後惟恐臺灣尚有需接濟
　　之處随查督提兩標及上逰延津等營可以酌量
　　抽撥因即宻令挑取二千名前来泉厦駐劄以備
　　緩急已於五月下旬到齊今常青處既需添兵即
　　於日内將此項兵由厦門配渡星速前往至粤省
　　兵較多前亦已宻札兩廣督(臣/)孫士毅再行酌量
　　預備據稱已宻備二千在潮州守候現在常青已
　　飛調粤兵想孫士毅即調發前来(臣/)已飭漳州一
　　路預備並飭厦門同知速備船隻候渡
　　同日徐嗣曽奏言泉州回省途次接將軍(臣/)常青
　　㕘賛(臣/)恒瑞咨㑹現在奏請添兵(臣/)即星馳旋省
　　督率各屬於建寜延平一帶過兵處所妥立章程
　　預為備辦以期師行迅速至常青等奏請
簡派大員前往臺灣督辦軍需一事竊思内地糧餉等
　　項現經督(臣/)李侍堯駐扎泉州盡心籌酌儲備俱
　　已充裕惟臺灣調兵踵接錢糧動用浩繁該道府
　　等恐難兼顧(臣/)自問年力尚壯於該處事宜粗悉
　　大概仰懇即令(臣/)迅速前往督同道府辦理軍需
　　所有巡撫印務並懇另行
簡放均奏入
上命軍機大臣傳諭常青恒瑞李侍堯藍元枚柴大紀
　普吉保曰孫士毅摺内稱林爽文之母聞己自縊其
　父亦已潜逃解到賊犯林家齊等亦有林爽文之父
　因其子為逆畏罪自縊之供常青在臺灣駐劄日久
　亦必得有此信何以未據該將軍奏及至常青等統
　兵出城進剿遇賊蜂湧前來抗拒乍見兵少賊多未
　免稍覺驚惶但調及京兵湖廣貴州兵丁動經數省
　又隔重洋未免緩不濟急臺灣更覺炎溽尤恐水土
　不服若簡派京兵又需大員帶往未免駭人觀聴跡
　涉張皇已另降諭㫖派廣東杭州駐防滿兵三千名
　及李侍堯摺内先行調本省兵二千名合之常青等
　現在咨調粤省兵四千名及孫士毅挑備兵二千名
　已足該將軍所奏一萬一千之數以九千名前赴常
　青處聴候調撥其餘二千名著往鹿仔港以助藍元
　枚之力自足敷南北兩路攻剿之用至藍元枚奏帶
　領浙兵在柴坑仔大武郡等處剿殺賊匪燒燬賊庄
　各情形一摺看來藍元枚一路剿賊尚覺得力至此
　次續調之兵一萬一千名雖皆係附近省分之兵派
　撥分起配渡不得即刻便能抵彼至速亦須月餘著
　傳諭該將軍等如有可進之機即行乗勢攻剿果南
　路賊勢衆多不能取勝亦不可冒昧輕進再藍元枚
　處附近賊巢虎仔坑大里杙一帶閲其所進圗説賊
　匪亦不為少雖屢得勝仗亦應持重審慎此時斗六
　門大武壠一帶尚有賊匪佔踞道路梗阻朕思該將
　軍等此次統兵出城不及十里即遇賊打仗被其攩
　阻尚未進剿或事勢稍定兵氣振作仍統兵前進將
　南路賊首莊大田拿獲恢復鳯山縣城固屬甚善倘
　因官兵單弱俟添調兵丁到後再行攻剿則各省調
　撥前往正需時日豈有在彼駐守多時按兵不動之
　理朕意常青現在派守郡城兵丁有五千餘名不為
　不多或再行抽撥數百名將備内如蔡攀龍之可靠
　者一二員帶領在郡城帮同嚴宻防守常青等竟統
　領官兵直趨北路㑹同藍元枚柴大紀普吉保打通
　斗六門一帶進逼大里杙覆其巢穴使賊匪聞信驚
　惶進無可據退無所歸脅従之衆各顧家屬自必紛
　紛潰亂此亦出竒制勝之一法著常青藍元枚等審
　度該處情形相機妥辦據寔覆奏亦不必稍存遷就
　之見再藍元枚進到圗説内有岸裡社熟畨三千餘
　人不肯従賊等語此等熟畨被賊誘脅不肯附従即
　與義民無異藍元枚即應速為慰撫給與馬兵糧餉
　令随同官兵打仗於聲勢益覺壯盛若不給與養贍
　該畨等庄社既為賊匪焚燬無以資生豈不去而従
　賊並著常青等南路如有似此不肯従賊之畨社民
　壯皆應招集奬撫或令入伍以壯聲威而分賊勢但
　須詳慎查察恐其中有賊匪混入希圖内應之事不
　可不加意嚴防也再現在大里杙水沙連等處賊巢
　内有民人十餘萬因衣食缺乏多有従賊入夥者若
　因其従賊打仗即不准其悔罪投誠此等脅從民人
　永無自新之路轉堅其従賊負固之心所闗匪細著
　常青藍元枚等一面出示曉諭無論従賊打仗及被
　賊驅使者一經棄械投誠即為良民或諭令歸耕各
　安本業或有随營自効剿賊立功如莊錫舍者即酌
　量奬拔至林爽文不但上干國法而且累及父母寔
　屬罪大惡極覆載不容斷無不速就殱滅即使藉詞
　地方官平日擾累以致伊等激成事端但地方文武
　俱為所戕害更復何所藉口且朕恵愛黎元休養生
　息雖臺灣逺隔重洋撫綏軫恤従無歧視現在被脅
　民人具有天良斷無始終附逆甘心従賊之理况賊
　匪雖猖獗皆為烏合究易潰散此時脅従者將來徒
　受其累同歸殱戮亦何所貪戀而不速行悔罪自新
　耶著常青藍元枚將此傳㫖詳悉出示曉諭俾脅従
　百姓及早投出歸耕賊黨自日見離散漸就窮蹙再
　普吉保與柴大紀訂期合剿今普吉保已將回至鹿
　仔港㑹同藍元枚剿賊情形奏聞而柴大紀剿賊之
　處未據奏到甚為厪念著傳諭柴大紀即將回至諸
　羅如何剿殺賊匪情形迅速具奏又據李侍堯奏現
　已栘咨粤省撥餉四十萬易換洋錢及撥解浙省餉
　銀六十萬兩並接運江西米石之處均應如此辦理
　並著孫士毅不拘何項即行如數易換洋錢迅速解
　往備用至常青等此時攻剿賊匪如得勝仗擒獲賊
　首所帶官兵足敷剿辦餘匪毋須多兵接濟即酌量
　情形一面飛咨各該省停其前往一面奏聞以省跋
　涉之煩
上又命軍機大臣傳諭常青李侍堯存泰孫士毅寳琳
　琅玕徐嗣曽曰常青等於各路官兵到齊即統領將
　弁等分隊進剿連次殺賊因賊匪四處糾合夥黨蜂
　擁前来抵死抗拒現在所帶兵丁不敷攻剿奏請再
　行添調自屬寔在情形或因初次與賊接仗乍見賊
　匪勢甚鴟張現在兵力不能即時撲滅是以奏請添
　調亦未可定但該將軍等既以官兵尚覺單弱不敷
　痛剿自應再行添派以期迅速集事粤省已據常青
　等咨㑹孫士毅調兵四千該省原有預行挑備兵二
　千前後共兵六千著孫士毅即行揀派速往此外著
　存泰圖薩布於粤省駐防滿兵内挑選一千五百名
　並著寳琳琅玕等於浙省杭州駐防滿兵内挑選一
　千名乍浦駐防滿兵内挑選五百名派令前往著傳
　諭孫士毅等星即遵照挑選迅速分撥起程較前次
　派往者愈速愈妙所有粤省駐防滿兵著派副都統
　博清額帶領浙省駐防滿兵著派已陞授江寜將軍
　乍浦副都統永慶帶領前往其粤省緑營兵六千著
　孫士毅於曽經行陣之總兵内簡派一員總領前往
　並於各將弁内揀派諳練軍旅及曽經出兵者分起
　帶領孫士毅此次辦理官兵起程及一切事宜俱能
　經理妥辦諸凡留心甚為可嘉今所續調粤兵六千
　名該督更宜加意照料令其迅速起程以資征剿之
　用浙省駐防滿兵亦著寳琳琅玕一體妥為料理分
　起加𦂳遄行並著李侍堯徐嗣曽預為籌備船隻等
　項於各兵到時即行陸續配渡至常青等奏請派一
　大員前赴臺灣督辦軍需一節若由别省派往未免
　需時且恐呼應不靈因思李永祺曽任川省道府辦
　理軍需尚為熟手著即派該臬司速赴臺灣督辦軍
　需等務現在閩省秋審已過臬司尚無承辦要務著
　李侍堯於道員内揀派一人署理再閩省現辦軍務
　差委需人已於此次保舉道府内簡派伊轍布徳明
　額李滉李華國袁秉義成明於到閩後著交李侍堯
　酌量分派二三員前往臺灣聴候常青差遣如内地
　料理兵丁船隻等事需員派委即酌留二三員於内
　地委用以資差遣
　　同日李侍堯徐嗣曽同奏言接准部咨臺灣道永
　　福因前在湖北荆州府任内失察歴任知縣諱盜
　　匿詳一案經部議革職但臺灣自上年十一月賊
　　匪滋事該府孫景燧已在彰化被害府城中惟該
　　道督同知縣等糾集義民與該鎮柴大紀所領弁
　　兵悉力堵禦賊匪連次攻擾俱免疎虞本年正月
　　初間各營征兵到臺灣之後一切糧餉皆係該道
　　經手現在大兵進剿各路府城内外既需大員彈
　　壓鎮撫而接應軍營糧餉正資熟手料理可否將
　　該道暫行留任免易生手較為有益奏入
上諭内閣曰永福著照該督等所請准其暫留福建臺
　灣道之任俟大功告竣該督等核其功過具奏到日
　再降諭㫖
　
　
　
　
　
　
　
　
　
　
　
欽定平定臺灣紀畧卷二十一
欽定四庫全書
欽定平定臺灣紀畧卷二十二
　　六月二十日(丙/辰)
上命軍機大臣傳諭常青藍元枚曰閲藍元枚所進圖
　内該叅贊等駐劄之鹿仔港迤南東螺社麥仔竂二
　處在紅線外近海邊處所有賊巢二處現在鹿仔港
　一帶一切軍粮文報皆由海靣通達幸而賊匪無能
　未于此處佔踞倘賊匪於東螺溪等通海口岸私設
　船隻攔截隘口使軍粮文報及官兵來往俱被阻隔
　所闗非細或賊匪勢窮力竭由此入海而逃更難追
　捕朕意現在藍元枚等剿捕柴坑仔大里杙一帶賊
　匪若未能即時廓清尚需兵力厚集則莫若趁此添
　調各兵未到之前統領將弁先將東螺社麥仔寮二
　處賊巢盡力剿毁或于往来海口安設官兵𣲖員把
　守毋使賊匪得以竊踞亦先事預防之一法著藍元
　枚等相機籌畫遵照辦理至臺灣府城一帶有常青
　等率領重兵在彼足資抵禦但附近城外在在皆有
　賊匪屯聚鹿耳門為一郡咽喉文報兵粮往来要隘
　恐賊匪狡黠未必不心生窺伺常青等不可專注意
　南路稍存大意仍當酌派妥當將備加意防守為要
　再此時賊匪鴟張勢雖衆多但究係一時迫脅烏合
　之徒易于潰㪚著傳諭藍元枚等遵照昨降諭㫖務
　需諄切出示即稱遵㫖曉諭各庄社被脅從之衆皆
　知悔罪自新則賊黨自當解體仍著藍元枚等将近
　日剿賊情形並海口要隘有無賊匪屯聚阻隔之處
　據實迅速覆奏
上又命軍機大臣傳諭福康安勒保曰常青本由都統
　将軍甫經簡授總督更事未多今自到臺灣後一切
　調度尚能妥協已出意料之外但伊究竟年逾七旬
　精神未能周到而恒瑞又係年輕未曾更事之人殊
　不可恃且常青等昨奏請派一大員到臺灣督辦軍
　需其意未必非自揣難以勝任欲朕另簡大臣前往
　督辦軍務不可不預為籌及朕思此事自應阿桂前
　往督辦但念伊亦年逾七十之人不忍令其逺涉重
　洋和珅又現在不時手足舊疾復發且朝夕扈從承
　㫖書諭難以分身将来派出之領兵大臣如海蘭察
　等亦非常青李侍堯所能統轄駕馭者因思福康安
　年力富強於軍旅素為諳練又能駕馭海蘭察等若
　以之前往督辦足資倚任現在甘省亦無𦂳要應辦
　之事著福康安接奉此㫖即帶印由驛起程前来行
　在陛見預備差遣所有陜甘總督著勒保赴甘省署
　理福康安於途次遇見勒保時即可將印信交接尤
　為便捷若常青等續有奏報剿捕賊匪業已得手不
　難剋期集事即馳諭福康安仍可於途次回甘肅本
　任勒保亦回晉撫之任
　　(臣/)等謹按將軍臣常青等因賊勢猖獗奏請添兵
　　而于逺隔數省鞭長莫及竟未暇深籌自係猝見
　　賊多兵少不免心存惶惑我
皇上已于隣近省分如數撥付而猶慮常青年逾七旬
　　未能周到恒瑞又少未更事恐不能迅掃賊氛因
特諭陜甘總督(臣/)福康安馳驛前往
行在預偹差遣迨後賊匪日久稽誅遂星馳前往一舉
　　蕆功良由
睿算先操神機豫定也
　　二十一日(丁/巳)李侍堯奏言閩省軍糈現在隣省協
　　濟之米已覺充裕但近接常青知㑹以賊匪甚多
　　又請添兵𠞰捕則米糧自以多偹為要兼以臺灣
　　支給鄉勇撫䘏難民等項需米甚多又近日漳泉
　　一帶雨澤較少晚禾尚未栽挿將來不免平糶等
　　事則閩省籌偹米石自以多多益善(臣/)再四籌酌
　　江蘇省既偹碾米十萬石似應即令陸續委員運
　　閩以裕儲偹又常青既請增調官兵是以(臣/)将豫
　　偹在泉厦之閩兵二千名即令配渡前往並兩廣
　　督(臣/)孫士毅亦有預偹在潮之兵二千名想接常
　　青咨調即先令此兵前來惟所調黔楚之兵似覺
　　太逺
聖明自有指示而征兵既増則一切糧餉火葯及過兵
　　各事宜俱須預為籌偹現在米糧銀餉火葯三項
　　俱已寛裕其由粤入閩過兵各站既有前次章程
　　可以照辦至由浙入閩之路亦扎致撫(臣/)徐嗣曾
　　酌定章程檄飭各州縣預偹惟船隻一項厦門蚶
　　江本港船不過七八十隻近因差使較多已飭沿
　　海州縣協僱今既増添大兵則船隻亦須増備查
　　浙省現有運米到閩之船(臣/)現飭蚶厦兩㕔擇其
　　可赴臺灣者暫行僱留先賞給口糧臨時再從優
　　給以僱價其未熟臺灣海路者則代僱舵工水手
　　駕駛各船户等俱甚樂從其餘一切事宜(臣/)惟有
　　悉心籌度以期無悞奏入
上命軍機大臣傳諭李侍堯李世傑保寧閔鶚元曰前
　因閩省需用米石有浙江江西二省採買三十餘萬
　石足敷儲偹是以李世傑奏請碾米十萬石運閩諭
　令且毋庸配船起運並諭李侍堯察㸔情形如閩省
　糧米尚有未敷再咨㑹李世傑等委員押運今臺灣
　𠞰捕賊匪現又添調兵共一萬一千名則軍糈自應
　預為寛偹兼以臺灣支給鄉勇撫䘏難民並預偹漳
　泉平糶等事所需米石不妨多多益善著李世傑閔
　鶚元即將前次碾出倉糓偹運米十萬石迅速派員
　配船起運以濟急需再川省素為産米之區連嵗收
　成豐稔積儲較裕並著保寧速將川米偹辦二十萬
　石即由川江迅速運至江南交李世傑閔鶚元一併
　委員運赴閩省於軍糈民食更為寛裕李世傑閔鶚
　元務須將船隻預行偹辦齊集一俟川米運到即可
　星速配船陸續起運毋又若何裕城之推諉遲緩致
　悞要需李侍堯接奉此㫖不妨將現在又於江南川
　省運米數十萬石前來接濟之處先令閩人知之俾
　軍民口食有資市價不致踊貴方為妥善
上又命軍機大臣傳諭李侍堯曰朕以湖廣貴州等省
　兵丁與福建相隔數省未免緩不濟急已降㫖派調
　附近閩省之粤浙二省駐防滿兵三千名及粤兵六
　千名合之李侍堯現在配渡之二千名已足該将軍
　等所請之數足敷攻剿今李侍堯奏黔楚之兵似覺
　太逺是李侍堯業已見到及此適與朕意脗合而常
　青並未能計慮及此㸔來常青見賊匪衆多未免着
　忙胸中畧無主見為此甚憂之至所請京兵朕未嘗
　不早為籌及此時若即令前往不但伏暑炎歊長途
　䟦涉未免延緩并慮迹涉張皇且京兵調動則派出
　之領兵大臣亦必須重臣統率常青昨奏請𣲖大員
　到臺灣辦理軍需其措詞雖為督辦軍需起見而其
　意未必非自揣難以勝任欲朕另派大臣前往督辦
　軍務是此事恐非常青等所能辦理完結是以昨已
　宻諭福康安令其馳驛前来行在陛見彼時若常青
　等剿捕賊匪不能得手其勢必須調撥京兵即可令
　福康安統領前往督辦如日内該將軍等續有奏報
　剿賊得勝之信即令福康安于途次仍回本任原可
　偹而不用此朕慮事于先之苦心也著將此先諭李
　侍堯知悉再李侍堯奏蚶江港船本少現將浙省運
　米到閩之船擇其可赴臺灣者暫行僱留等語所辦
　甚是預行籌偹臨期方可遄渡不至稽遲至此添調
　兵丁内有廣東浙江二省駐防滿兵各一千五百名
　此項兵丁雖不能如京兵之驍勇然較黔楚緑營自
　為得力且與閩省接壤道路較近可以早抵該處以
　資攻剿之用李侍堯于各該省續調兵到遵照昨降
　諭㫖以九千名撥往常青處以二千名撥往藍元枚
　處帶領進剿總以愈速愈妙再前據孫士毅奏林爽
　文之母聞己自縊其父亦已潛逃等語前解到賊犯
　林家齊亦有伊父勸誡不從畏累自盡之供自非無
　因總未據常青奏及李侍堯駐劄厦門耳目較近自
　必亦有所聞著即将此事詳加訪問無論虚實即㨿
　該督所聞具奏
　　二十三日(己/未)李侍堯奏言前在漳州時據臺灣各
　　官稟稱賊中米粮火藥將盡逆首林爽文蓄髪親
　　丁亦十去五六意謂大兵一出即可勢如破竹昨
　　忽接将軍常青等咨㑹五月二十四五等日出城
　　遇賊互有勝負並奏請増兵一萬一千以資協剿
　　殊勝駭異是從前各官所稟賊勢稍衰之處即係
　　賊匪布散流言以懈我師而非實在情形也今南
　　路賊首荘大田于官兵未出之先預約賊首林爽
　　文來援林爽文先遣伊弟帶二三千賊至三坎店
　　又自帶衆賊欲先攻塩水港即會攻府城則常青
　　等出城所遇之賊想係南北兩路賊匪已經㑹合
　　併力抗拒又府城北面三十里外之蔴豆社為薪
　　米入城之路有十餘庄向未殘毁近亦被賊焚掠
　　一空而普吉保於五月初間甫至土庫欲與柴大
　　紀會剿又聞賊乗間来擾鹿仔港之埔心庄等處
　　遂急回兵救援而沿途所過之棋盤厝等庄又被
　　賊焚搶是賊直欲將各處不從賊之庄盡行搶擄
　　使蒭薪等項俱無所出前據柴大紀奏報諸羅城
　　外已有賊匪截路禁薪炭入城之語近又據副将
　　格綳額稟稱鹿仔港近地無可樵採柴薪甚是難
　　得是賊即不與官兵接仗而官兵已為所困况現
　　在賊勢昨見藍元枚奏稱漳化北門外遇賊七八
　　千普吉保在快官庄遇賊二三千守備張奉廷在
　　大肚溪亦遇賊千餘恒瑞札稱府城外來抗之賊
　　實有萬餘而埋伏各庄者更不計其數又存留府
　　城之兵因水土不服病者千餘是目下南北兩路
　　俱有賊多兵少之勢今不從賊之庄已被殘燬所
　　存祗府城諸羅鹿仔港數處所闗非細惟有仰懇
　　添派大兵用全力痛加殱除庶可及早蕆事查閩
　　兵存營無幾未便再調惟漳州鎮有兵四千上年
　　因林爽文賊夥多係漳人是以獨未調用然派往
　　藍元枚處俾漳人統漳兵或未必不得力而以之
　　派往常青處(臣/)亦不敢無慮况賊既鴟張漳州聲
　　息相通(臣/)現在風聞有逆首林爽文宻遣人來内
　　地勾結會匪之説雖語出無稽而現據仙遊縣盤
　　獲自臺灣渡回十三人内有陳班一名騐係半截
　　髪辮頭有傷痕形跡可疑現飭提犯來泉審究是
　　漳屬一帶亦不可不預為防偹(臣/)擬再調浙江兵
　　二千名到泉州厦門駐劄以示形勢而備緩急奏
　　入
上命軍機大臣傳諭常青李侍堯藍元枚曰賊勢甚為
　猖獗且播散流言懈我軍心尤為可恨㸔来常青處
　兵力不敷急須添兵助剿前于常青等奏到時即降
　㫖添派已足一萬一千名之數並令各該督等迅速
　挑撥發往又據李侍堯奏接恒瑞札稱府城外来抗
　之賊實有萬餘埋伏各庄者更不計其數等語前常
　青同恒瑞統領将弁出城分隊剿賊是恒瑞與常青
　同在一處如有札㑹該督事件自應聫名咨逹何以
　此次李侍堯所接之札祇係恒瑞出名豈恒瑞與常
　青又分為兩路抑或係常青年老偶患疾病未能會
　辦亦未可定朕心甚為懸注若李侍堯另有所聞即
　行據實覆奏再前日普吉保已将回至鹿仔港會同
　藍元枚剿賊情形奏聞而柴大紀剿賊之處尚未㨿
　該鎮奏到今據李侍堯奏諸羅城外有賊匪截路不
　令薪炭入城又據格綳額稟稱鹿仔港近地無可樵
　採柴薪難得是賊匪甚屬鴟張而藍元枚於二十三
　四等日進兵打仗剿殺賊匪後亦未據續有奏到著
　李侍堯即將藍元枚柴大紀等連日如何堵禦攻剿
　打仗得勝情形一得地方官稟報即隨時迅速加𦂳
　馳奏又據李侍堯奏閩兵存營無多未便再調惟漳
　州鎮兵四千前因林爽文賊夥多係漳人未經調用
　然以派往藍元枚處以本籍之人帶領本籍之兵未
　必不得力所慮甚是自當如此辦理至漳泉一帶會
　匪甚多賊首林爽文遣人勾結之説雖得自風聞不
　可不留心防範總以静鎮為要至該督擬調浙兵二
　千名到泉州厦門駐劄一節浙兵向來怯懦無用即
　調駐漳泉亦不得力徒勞䟦涉更致虚縻且需時日
　朕意閩人素稱獷悍且遊手無藉者更多不若即在
　閩省就近召募俾食錢糧以充營伍伊等自必樂從
　可以一呼而集較之浙兵既屬勇健可恃且遊手無
　藉之徒亦可收以為用不致為匪實屬兩有禆益李
　侍堯接奉此㫖即在該省先儘漳泉一帶速行召募
　并不必拘定額數即多募數千以備巡防調撥之需
　亦無不可如恐經費不敷即速行奏明再由鄰近省
　分撥運解往應用並著常青藍元枚亦各就郡城鹿
　仔港一帶廣行招募即曾經被賊迫脅附從者一經
　應募投到不妨即令充伍不必以曽經從賊過為區
　别疑而不用以安反側如此辦理不但兵力可以日
　增且官軍中多得一人即賊匪少一黨惡既可以充
　實營伍又可以解散賊黨常青藍元枚等務須迅速
　妥辦以期兵數倍増可免逺省調動之費又收化莠
　為良之益
　　同日孫士毅奏言接准将軍(臣/)常青叅贊(臣/)恒瑞
　　知㑹如潮州有挑偹兵丁即先遣發一千名由厦
　　飛渡来臺隨後再偹二千名候
㫖到日續行遣發查前次粤兵四千名赴臺㑹剿俱在
　　附近潮州等營挑撥(臣/)恐弁兵抽撥已多不足以
　　資堵緝是以先經與提(臣/)高瑹商酌選派督標兵一
　　千名提標左翼鎮標水師兵各五百名共兵二千
　　名並派定帶兵将弁及一切軍装噐械火藥鉛彈
　　俱令携帶足數分駐海陽潮陽等縣各海口嚴宻
　　巡防查拏竄匪稍補前次抽撥之數今既接到閩
　　省來咨必須添調即将此項預偹堵緝之水陸兵
　　二千名即日飛飭迅速啓程(臣/)親赴黄岡㸃騐出
　　境以五百名為一起接連前進不復間日行走計
　　六月十三日粤兵二千名全數俱入閩境其後調
　　之二千名現在一面𣲖撥一面行調目下盛夏大
　　雨時行如溪河通達即由水路來潮可節沿途糜
　　費至臺地既請添兵火藥必湏寛裕(臣/)即于此次
　　各兵隨身携帶火藥外復就附近各營抽撥三萬斤
　　随後解赴閩省撥用仍札飭藩司許祖京催辦硝
　　磺赶𦂳補額並預偹裹帶一月口糧運送厦門支
　　發至(臣/)前将臺灣連得勝仗並風聞逆匪窮蹙情
　　形冒昧入告兹常青恒瑞咨調粤兵赴臺㑹剿是
　　前次探聽未確實深惶悚(臣/)現聞五月二十六日
　　與賊打仗官兵踴躍争先是日陣亡守備千把共
　　有四人均係粤省員弁是粤東官兵頗肯勇往向
　　前奮不顧身尚為得力所有常青等令(臣/)聴候
諭㫖再行飭令起程之二千名仰懇
准予調臺協剿庶于軍營有禆奏入
上命軍機大臣傳諭孫士毅曰前據常青奏到派調粤
　兵一摺已降㫖諭令該督先将挑備兵二千名速行
　赴閩再續調兵四千名共足六千名之數又派駐防
　滿兵一千五百名一體派撥尅期配渡計此時該督
　已接奉前㫖即行辦理矣該將軍等奏請派調官兵
　朕豈有不撥之理原可不必候㫖除從前挑備之兵
　二千名該督已據咨令其分起行走此刻自早入閩
　境其餘粤兵四千駐防滿兵一千五百名該督亦須
　先期預偹船隻派員照料起身莫致遲悞愈速愈妙
　至該督奏於此次各兵隨身携帶火藥外復就近各
　營抽撥三萬斤隨後解赴閩省偹用之處火藥為行
　軍利器自應多為籌偹所辦好實屬可嘉至粤東距
　臺灣逺隔重洋傳聞不實亦屬事理之常該督即據
　所聞入告頗見急公又何妨碍耶嗣後如得有信息
　總當隨時迅速具奏以收兼聽並觀之益即偶有不
　甚確實之處朕亦不加之責備也
上又命軍機大臣傳諭常青李侍堯舒常曰常青現在
　臺灣督辦軍務其湖廣總督之任雖經舒常署理而
　常青係正任自有應得廉俸等項但現在閩省既不
　支給而湖廣又不便耑差賫送該将軍在臺灣一切
　用度何所仰給著李侍堯将常青應得湖廣總督分
　例養㢘即在閩省庫内按數給支以備盤費之用将
　來或由楚省遇便撘解撥還原欵或即在閩省藩庫
　内開銷俱無不可
　　二十四日(庚/申)
上命軍機大臣傳諭常青李侍堯曰逆匪林爽文等糾
　衆不法刦縣戕官實由該地方官平時貪黷廢弛殃
　民斂怨以致奸民有所藉口釀成事端除現在文武
　各員俟該将軍等于事竣後查叅嚴辦外其此次被
　害各員内前據閩省獲犯供稱同知董硌埏劉亨基
　官聲狼藉最為地方之害而長庚湯大奎則據該将
　軍等查明遇賊不屈被害因思該員等平日居官操
　守若何有無擾累地方情節及遇賊時孰為抗節捐
　軀孰為貪縱激變該省官民自有公論著常青李侍
　堯確切訪查若有居官素稱亷謹尚不擾累地方及
　到任不久賊衆倡立匪㑹並非其任内之事而遇賊
　時實能激發忠義仗節自殉者具奏到日自當降㫖
　仍予議䘏其貪黷不職斂怨激變而遇賊時猝然被
　戕並非出於義憤以身殉難者即當停止議䘏以儆
　貪劣而示彰癉業将已經具題議䘏者暫行停給其
　未經咨部者概從緩辦統俟該将軍等查奏到日另
　降諭㫖至林爽文糾合匪徒煽誘百姓皆以地方擾
　累為辭該處民人被其用威迫脅以致日聚日衆但
　被脅民人具有天良常青等此時當遵㫖愷切曉諭
　以林爽文罪大惡極勢雖猖獗祗屬烏合之衆指日
　即就殱除至附從百姓本屬安分良民不過被賊威
　脅無奈聽從並非出於本願且伊等即因地方官平
　時不無擾累激成事端但俱已身被戕害已足伸伊
　等怨忿之心况朕惠愛黎元休養生息臺灣雖逺隔
　重洋撫綏軫惜從無岐視伊等身被深仁渥澤天良
　難昧又何所顧忌必欲始終從賊而不速行悔罪自
　新乎若執迷不悟大兵雲集必至玉石俱焚悔将何
　及伊等務須熟思利害及早自新若能即行投出毋
　論從賊與否皆屬子民不但可免治罪且仍得安業
　歸耕入伍食糧如伊等能将有名逆首頭目擒縛獻
　出不但無罪而且有功從前荘錫舍投出立功即賞
　給守備得邀頂帶之榮此乃衆所共知者如此詳悉
　開導曉諭俾從賊百姓紛紛投出不但賊黨可以解
　散且使賊中頭目自相猜疑于剿捕實屬有益再現
　在常青等統領官兵攻剿賊匪糧餉火藥俱由内地
　陸續撥解将来添調各兵到後應需運往者更多此
　等糧餉軍火最闗𦂳要著李侍堯於派員押解時務
　須加意慎重遴選妥幹之員小心押送並給兵丁防
　䕶倘於途次或有被賊邀截之事豈非資㓂兵而齎
　盗糧此事所闗非小著傳諭該督必當慎之又慎加
　意辦理以期無悞要需
　　(臣/)等謹案臺灣吏治廢弛不肖之員任意貪婪殃
　　民斂怨於結黨倡㑹鉅案並不嚴究痛懲以致奸宄
　　無所儆惕釀成叛逆奸謀及賊匪起事被戕若仍
　　得一體邀榮褒䘏竟無殊於仗節抱忠實不足為
　　貪墨者戒我
皇上録善必歸核實
特命督(臣/)常青等嚴查其平日居官之政蹟兼恭以輿
　　論之品評以定予奪斯恩榮不得濫叨而彰善癉
　　惡舉錯咸宜愈足以肅官方而勵人心矣
　
　
　
　
　
欽定平定臺灣紀畧卷二十二
欽定四庫全書
欽定平定臺灣紀畧卷二十三
　　六月二十五日(辛/酉)藍元枚奏言彰化賊匪時刻窺
　　伺鹿仔港所有田中央南投庄大肚溪三處隘口
　　屯聚賊夥𦂳守大里杙賊巢皆築堤决水防備官
　　兵進𠞰而諸羅縣屬自五月初七日起陸續焚搶
　　沿海之安溪寮龍船窩鐵線橋等庄計二十餘里
　　以致諸羅彰化道路不能相通其近海民人因賊
　　焚庄多有搬家乘船逃到鹿仔港而鹿仔港居民
　　見賊蔓延未免惶惑致有殷寔店戸欲搬家口貨
　　物渡回泉州(臣/)竊思若殷寔之人搬回内地則民
　　心愈虚隨即親到街市慰諭禁止令其各安生業
　　并飭䕶同知黄嘉訓彰化縣宋學灝稽查難民妥
　　為安撫内有勇壯者挑作義民給與口糧交義民
　　首管束在難民得有口糧之資兼可帮助官兵戰
　　守之用民情已漸安貼但鹿仔港週圍村庄現在
　　僅存二十餘里又迫近賊巢不得不加意防守已
　　經派撥官兵義民在畨仔溝馬芝遴兩處險要安
　　設營盤増添堆卡防範已属週宻似可無虞又另
　　撥官兵義民往二林大突沿海一帶堵禦遥為諸
　　羅聲援查有彰化淡水交界之大甲溪岸裡社係
　　附近大里杙之北該處義民熟畨頗知義理不肯
　　従賊經宻差幹弁由海道往大甲曉諭義民鼓勵
　　畨衆令其攻迫賊巢以分賊勢(臣/)細察情形如果
　　聲勢得以聨絡便可率兵攻撃大里杙之南再淡
　　水竹塹一帶據閩安協副將徐鼎士等稟報淡水
　　白石湖賊本無多已經拏獲従賊之㕘革守備彭
　　喜一名解送督(臣/)究辦現在賊匪勢孤逃入金包
　　後山(臣/)即飛飭該副將等速将逃散賊匪𠞰捕務
　　盡根株再查鹿仔港難民雜處稽查尤宜嚴宻以
　　防賊匪潜入滋事是以差派弁兵四處偵緝適據
　　弁兵拏到盗犯張凑劉楓經迫勒薛四銀兩并搶
　　奪牛隻又在路上截搶不識姓名婦人物件訊供
　　不諱雖非林爽文賊黨但當擾亂之際截途搶剝
　　必須従嚴懲治俾衆人咸知儆畏當即将張凑劉
　　楓正法
　　同日李侍堯奏言笨港為諸羅通海要口自府城
　　海道北至鹿仔港必由笨港經過向来府城諸羅
　　鹿仔港陸路已不通惟恃沿海用小船往来今笨
　　港已失該處船隻必多為賊所得又將在海口攔
　　截滋擾則不惟府城鹿仔港信息益不能通而内
　　地糧餉火藥等項由厦門解至府城由蚶江解至
　　鹿仔港雖係横海徑渡不従笨港口經過然賊或
　　探伺駕船在海面邀截亦不可不防是以(臣/)酌撥
　　繒船二隻每隻安砲六位水師鎗兵一百名令營
　　員帶往一駐鹿耳門口一駐鹿仔港口彈壓防䕶
　　庶免踈失至従前原擬浙粤等兵一到臺郡即可
　　席捲而北今常青甫經出城已為賊阻而水陸兩
　　路信息又且中㫁則欲待常青由南而北正需時
　　日是目下只可南北各自為戰庶羣賊不至盡萃
　　于一處然(臣/)閲藍元枚摺稿尚須待聫絡熟畨始
　　行舉動伊雖未奏請添兵然至挑選難民協同守
　　禦亦似有賊多兵少之慮令常青方請添兵若又
　　須接濟藍元枚則需兵更多徵調更廣(臣/)查漳州
　　鎮兵四千上年因林爽文黨羽皆係漳人故獨未
　　調撥若派往藍元枚處以漳人統漳兵或可得力
　　之處業經具奏仍一面札詢藍元枚如伊自量可
　　以帶領得用俟覆到日擬將此内選派有眷属之
　　兵二千前往接濟再藍元枚投文兵丁王徳到泉
　　詢以賊中情形據稱賊匪甚多兼有鎗砲臺灣亦
　　出硫磺賊匪在大里杙自行製造並不仰給外來
　　等語隨檢查臺灣府誌有硫磺山出産硫磺在淡
　　水㕔北一百八十里焉知非賊匪即由該處私挖
　　製用副将徐鼎士現駐艋舺與硫磺山相近(臣/)已
　　札藍元枚速飭該將前往察看如有賊匪私挖即
　　行擒殺勿使透漏又鳳山縣有硫磺溪或係因該
　　處産磺而名亦札㑹常青令其于南路進兵時一
　　併體察防範
　　同日常青恒瑞同奏言賊匪等于六月初一日辰
　　刻分四路前来(臣/)等親臨行陣督率将弁兵丁向
　　前施放鎗砲打死賊匪約三百餘人奪獲行營砲
　　一尊賊匪狡詭異常正與官軍對壘之時又令黨
　　夥潜犯府城之小南門大北門二處其北門營盤
　　經副将丁朝雄知府楊廷樺等率領兵民各放鎗
　　砲將賊打退其南門桶盤棧營盤有賊二千餘人
　　直来攻撲臺灣道永福親督鄉勇分派義民隨同
　　弁兵並逰撃左淵等各帶兵丁齊赴接應鎗砲打
　　死賊匪約數十人乘勢追趕又殺賊十餘人賊人
　　之受傷者更多即時奔散初二日(臣/)等復派遣鎮
　　將等帶兵向前捜𠞰並先分路埋伏以備従旁截
　　殺賊等恃其人衆仍来抗拒官軍鼓勇前進施放
　　子母連環鎗砲又打死賊數十人賊即敗逃因中
　　路賊人决溪放水道路盡為泥濘即便收軍初三
　　日夜賊人又来偷刧營盤因派有弁兵各處預伏
　　一聞砲響賊遂驚逸初五日早探得賊目莊大田
　　現在南潭令其夥匪千餘人到府城大北門外十
　　五六里蔦松等地方聚黨焚刦(臣/)等帶同副將官
　　福派撥前隊兵一千名令副將蔡攀龍侍衛富克
　　旌額章京官寳等帶領並臺灣道府分派義民交
　　同知楊廷理親帶随同前往又派撥二隊兵五百
　　名令總兵梁朝桂章京徳成額他思哈等帶領又
　　令烏什哈達岱森寳等帶兵一千名在大北門外
　　沙嵌下預備截殺本日立時馳往行至蔦松一齊
　　向前奮撃賊人不及防備倉猝抵禦尚敢力戰官
　　軍鎗砲齊發打死賊約二百餘人義民等殺賊割
　　獻首級耳記髪辮生擒賊匪湯其曽表曽順謝佛
　　邵長䓁五名奪獲鎗刀旗箭等械又奪獲牛羊米
　　鹽地𤓰乾當將該犯交道府等訊明另辦其牛羊
　　鹽米地𤓰即分賞義民賊衆俱各逃竄我兵亦間有傷
　　亡者惟是賊匪雖衆如僅嘯聚一二處或與官軍對
　　靣打仗自可剋期决勝今賊人自中路大武隴南
　　至鳳山一帶一百五六十里大小村庄皆被賊人
　　盤踞而現在相近軍營又令其匪夥分踞崙仔頂
　　南潭中洲蔦松等處其地勢路徑既係竹箐叢雜
　　又多曲折低窪若遣兵近迫則蜂擁竊發及結陣
　　逺攻又巧避潜蔵是以賊人屢敗不退官兵未得
　　盡力窮追必須多用重兵自可盡殱醜類至(臣/)等
　　現在駐營距府未逺聲息時通且相為犄角㫁無
　　後顧之慮又従前鎮將䓁禀報攻克各縣除鳳山
　　復失外正月間柴大紀收復諸羅縣城復有義民
　　首武舉黄奠邦等協力堵禦是以城内居民得以
　　照舊安業賊雖屢犯俱被殺退陳邦光以署守偹
　　防守鹿仔港汎地止有汎兵五十餘名其能攻克
　　彰化擒拏賊犯係該處義民首林凑等糾募多人
　　始得協同集事縁義民等本住居鹿仔港不能在
　　縣守城且公私積貯焚刧已空並無糧食可支亦
　　非陳邦光一人所能守禦是以将受困官親及居
　　民男婦同回鹿仔港保守是柴大紀陳邦光禀報
　　攻復諸羅彰化尚非謊報冒功至副將徐鼎士現
　　在淡水該處地方遼廓醜孽易聚其民人懇留彈
　　壓亦係實情謹據實覆奏至投誠之莊錫舍(臣/)等
　　已給予守備職衘並酌請
賞戴藍翎其屬下人等又分别其出力之林福生等十
　　六名一概給予金頂伊等泥首叩謝情願報効此
　　時頑梗之徒聞風定知悔罪但荘錫舍従前雖有
　　二千餘人其中脅従者衆未必盡能臨陣自投順
　　之後有願歸肩挑負販之業者即仍聽其解散現
　　在尚能打仗並訪探賊情熟識路徑者共二百五
　　十餘人俱造冊另記給與口糧隨營聴用又臺灣
　　缺額兵現擬于義民中願充兵者募補惟前在鳳
　　山潰兵之未回者尚多俟事竣確查嚴辦現在府
　　城鹿仔港等處兵民復䝉于内地籌撥銀米並撥
　　運浙江江西二省倉儲源源接濟充裕有資均奏
　　入
上命軍機大臣傳諭常青李侍堯藍元枚曰彰化賊匪
　將沿海各庄陸續焚搶以致諸羅彰化道路不能相
　通則文報信息必致阻隔前次柴大紀與普吉保在
　埔心庄訂期進兵因諸羅有賊攻擾即帶兵回縣堵
　禦今賊匪又將道路梗阻必係賊人素恨柴大紀思
　欲併力攻圍柴大紀自前月二十八日具奏後至今
　總未據續奏朕心深為厪念著藍元枚務將該處梗
　阻道路之賊匪上𦂳設法打通並一得柴大紀如何
　堵禦𠞰殺之信迅速加𦂳馳奏至鹿仔港居民見賊
　蔓延致有殷寔店户欲搬家口貨物渡回泉州藍元
　枚一經聞信即親到街市慰諭禁止令其各安生業
　以固民心所辦甚得窽要前經降㫖令常青藍元枚
　等就郡城鹿仔港一帶廣行招募即曽經被賊迫脅
　附従者一經應募投到不妨即令食糧充伍今藍元
　枚于未奉諭㫖之先已將難民勇壯者挑作義民給
　予口糧令其帮助官兵自属得力即予錢糧入伍均
　無不可並着常青于該處被難民人亦應一體挑募
　給糧充伍于𠞰捕更為有益至大甲溪岸里社之義
　民熟畨不肯従賊現經藍元枚差弁曉諭令其攻迫
　賊巢分掣賊勢一俟聲勢聫絡藍元枚即率領官兵
　前赴大里杙之南相機攻𠞰所辦甚合機宜至彭喜
　一犯曽任守備乃竟敢従賊甚為可惡即着李侍堯
　于審訊後委員速解赴行在審究昨念及内地解往
　糧餉火藥等項關係𦂳要若被賊要截貽悮非小已
　諭令李侍堯務須遴委妥員小心押解毋致稍有踈
　虞又鹿耳門及鹿仔港各口岸皆全臺要隘文報兵
　糧往来梭織恐賊匪狡黠心生窺伺已于數日前降
　㫖令常青等酌派將備加意防守今李侍堯已能想
　到及此撥兵分駐甚為妥善又硫磺山出産硫磺着
　藍元枚即就近飭副將徐鼎士認真稽查如有賊匪
　私挖等事即行擒殺勿使透漏前常青奏請添調官
　兵早經降㫖調撥現在賊匪雖四處蔓延但究係烏
　合之衆並非皆能臨陣打仗之人其勢自易潰散昨
　已降㫖令常青藍元枚各在府城鹿仔港就近召募
　現在各該處民人如何踴躍應募及賊匪有無投誠
　充伍之處着常青等即行具奏此次添調各兵前抵
　臺灣尚需時日常青等㫁無株守坐待之理如遇有
　可進之機即應乘勢設法進𠞰以期集事看来常青
　處兵氣已為振作賊匪雖多業經連次𠞰殺紛紛潰
　散無難漸次殱除常青年逾七十親厯行陣督率侍
　衛章京將備併力向前人人用命朕心深為嘉奬着
　賞戴雙眼花領㕘賛藍元枚自抵鹿仔港以来一切
　調度合宜打仗得勝伊係藍廷珍之子伊父従前𠞰
　辦奸民朱一貴收復全臺奮勇克㨗聲威久著今藍
　元枚在鹿仔港統兵進勦能繼家聲實為可嘉亦着
　賞戴雙眼花翎以示優眷臺灣道永福知府楊廷樺
　率領義民打仗亦属奮勉可嘉均着賞戴花翎該將
　軍叅賛等務須督率文武各員倍加勉力奮勇進攻
　以期搗穴擒渠膚功迅奏昨據孫士毅奏六月初九
　日將預備在潮州兵二千名分隊起程此時已可抵
　閩着李侍堯于兵到後即先行撥赴常青軍前應用
　其粤省續行調撥到緑營兵四千着李侍堯再將二
　千名令由蚶江配渡前赴鹿仔港接濟藍元枚至預
　備漳州兵昨據李侍堯奏到已諭令應行派往藍元
　枚處該兵丁既有眷属可無他慮李侍堯即當派往
　原不必札詢藍元枚此㫖到日藍元枚自早覆到此
　項兵丁想即派令起程前赴鹿仔港矣藍元枚處有
　此添調兵四千更為充足若往大里杙一帶進攻自
　屬得力其餘添調滿漢各兵俱著随到隨即派赴常
　青處此内廣東浙江駐防滿兵更較緑營得力常青
　得此多兵聲勢益壯又廣為招募賊勢日見解體自
　可望剋期蕆事也至鳳山潰兵前據常青奏投回府
　城有一千一百餘名續據柴大紀奏又稱有潰兵五
　伯餘名已有㫖許令戴罪圖功是前次鳳山兵丁潰
　散已囘者數目不甚相懸或柴大紀因𠞰賊事務煩
　促未經咨㑹常青處該將軍止須于柴大紀處核對
　即可得實在數目至臺灣百姓被賊侵擾焚燬村庄
　耕種失業該將軍等于收復各路時務妥為安撫俾
　得盡力補種各安本業既可免其失所更得多獲糧
　食兩有禆益此為最要
　　二十六日(壬/戌)
上命軍機大臣傳諭常青李侍堯藍元枚曰常青等所
　請添調各兵到彼尚需時日前經降㫖諭該將軍等
　再行抽撥兵丁數百名擇將備中可恃者飭令帶領在城
　帮同防守常青等徑統領官兵舍南趨北㑹同藍元
　枚等打通斗六門一帶進逼大里杙賊巢使賊匪聞
　知驚惶進退無據以為出竒制勝之計常青等接奉
　前㫖曽否即行派撥與藍元枚柴大紀等訂期前往
　倘因附近府城一帶賊匪四處屯聚不能分兵舍南
　就北朕意現在添調之兵業經李侍堯將預備兵二
　千先行配渡孫士毅預備兵二千又于六月初九日
　起程計此㫖到彼此四千兵均可齊抵臺灣是常青
　處又添生力兵四千聲勢日壯昨據常青等奏賊目
　莊大田現在南潭又令其夥匪到府城北門外蔦松
　地方聚黨焚刧而相近軍營賊人又分路崙仔頂中
　洲等處潜蔵竊發是郡城附近四靣皆有賊匪潜聚
　豈有不思先着待賊人来犯始行剿禦之理况臺灣
　郡城于未添兵以前久已保䕶無虞今若再行抽兵
　撥弁添守自更可無慮該將軍等徑親帶侍衛章京
　將弁直趨南潭將賊目莊大田屯聚賊匪悉力𠞰殺
　若能將莊大田擒獲則其餘蟻聚夥匪自即望風
　而潰設各處夥匪前往南潭奔救更可乘勢聚而殱
　戮此亦出其不意攻堅擒渠之一策着常青等將是
　否可以如此辦理之處酌量情形迅速辦理一面具
　奏固不可冒昧輕進亦不當坐失事機也至李侍堯
　昨日奏稱笨港被賊佔據即撥繒船安放砲位令營
　員帶同水師鎗兵分駐鹿耳門鹿仔港等處此事最
　關𦂳要朕早經慮及已降㫖諭令該督加意防範而
　李侍堯一聞笨港有失即能慮及于此若能沿海一
　帶要隘保守無虞將来大功告成時此亦李侍堯之
　一功也現在海口有無阻滯之處並着李侍堯查明
　覆奏
　　(臣/)等謹按臺灣逆匪滋擾官兵進𠞰止能于賊来
　　堵禦従未乘勝長驅痛加殱戮故烏合之衆益肆
　　無忌憚我
皇上前以常青等奏請添兵曽
諭以舍南趨北攻其不備實為出竒制勝之策兹復以
　　賊目莊大田現在南潭即
命以防固府城率領將弁直趨南潭悉力𠞰捕擒其首
　　惡分踞夥黨自必驚惶潰散扼要争先計無逾此
神鈐逺燭備示機宜么䯢小醜何能久肆䲭張乎
　　七月初二日(丁/夘)閔鶚元奏言前准何裕城咨查海
　　運情形並無運米實在數目當將江西省由蘇分
　　運之米計若干石及蘇省現辦海運情形飛咨何
　　裕城令其迅速咨覆以便預備旋據李世傑札㑹
　　江西省撥運閩米已酌令八萬石来上海過船起
　　運當即飛飭松太道並移㑹浙省一體加𦂳凑備
　　船隻應用奏入
上命軍機大臣傳諭何裕城閔鶚元曰江西運閩米石
　何裕城自應查明陸運海運何路近便即令于何路
　迅速運閩檢查舊案既有改由海運較為便㨗之案
　又何必待江南咨覆始行起撥又不將運米實在數
　目咨明以致江南難以預備船隻何裕城於軍務要
　需互相推諉殊属非是著將此項米石究於何日運
　至海口裝載起運之處據實覆奏
　　初三日(戊/辰)李世傑奏言前據何裕城咨稱江西省
　　現在碾米十萬石赴閩分作六起委員従建昌府
　　新城縣之五福地方陸行八十里即至閩省光澤
　　縣水口轉運前進又檢查舊卷有由長江載至江
　　南上海關口由海運閩之事應咨明江蘇省現在
　　海船是否充裕可以迅速載運等情臣查事關軍
　　糈至要總以迅速為主縁接到何裕城来咨之時
　　正值浙省運米赴閩海船不敷移咨撫(臣/)閔鶚元
　　在上海口代雇運浙協濟而江蘇省亦奏請撥米
　　十萬石赴閩彼時上海口岸所到閩廣船隻甚少
　　現在江浙雇用已不無竭蹶若再添運江西米石
　　恐一時無船裝運未免求速反遲似不如全由新
　　城陸路運閩可以計日而到當即飛行咨覆旋准
　　何裕城来咨以新城至光澤陸路八十里山徑溪
　　河層層險阻過嶺過渡運送頗艱必湏由海道分
　　運方克迅速隨飛行江蘇藩司㑹同松太道務將
　　閩廣船隻速行設法招徕多為預備聽候江西運
　　米到日即行過載開行不許稍有推諉耽延再查
　　江省協濟閩米十萬石現在頭運米五萬石於六
　　月二十五日起運二運米五萬石於六月二十九
　　日起運飛飭文武各運員等務即赶𦂳開駕前赴
　　閩省兑収不許稍有遲悮奏入
上諭内閣曰李世傑素能辦事所奏原委始為詳晰是
　此事竟係何裕城辦理錯悞軍需米石關係𦂳要何
　裕城既查明改由海運較為便㨗即一靣將應用米
　石數目及開行日期飛咨李世傑等預備船隻一面
　將應運之米運至海口等候以便裝載開行並應以
　海口船隻倘属短少或將江浙米石先行運送俟江
　西之米陸續運赴海口時再行接運之處一併咨明
　庶李世傑等可以酌量籌辦乃徒事往返札商並不
　詳晰咨㑹又不詳悉奏明是何裕城不但意存推諉
　并不知事理輕重實属糊塗著交部議處
上又命軍機大臣傳諭常青李侍堯藍元枚柴大紀曰
　昨據福建委員解到廖東等四犯當經隔别嚴審連
　清水認為賊目王周載測字曽經許封偽巡檢阮賛
　亦供稱向開米店賊到店中搶刧時曽代為煮粥並
　收受黑旗許封千總等供是其従賊尚為有據業將
　該二犯先行正法至廖東胡蕃二犯一供係義民挾
　嫌誣害一供係兵役誤拿均属一靣之辭殊難憑信
　若此時即將該二犯一併辦理不足以服其心且従
　前獲犯時柴大紀或因軍務悾愡未遑審訊而觧到
　常青李侍堯處何以亦未訊取確供従前該將軍等
　所奏各摺内既未詳晣聲叙實亦無従指質得其真
　情着該將軍等即將該二犯如何被拏如何供認並
　將現在該犯等所供各情節確實嚴查據實覆奏再
　前奏林爽文手下並有蓄髪親丁千餘名今見廖東
　等頭髪甚長雖據供被拿時係在正二月之間為時
　已久未能剃髪所致但四五月之間亦不致髪長如
　許恐係狡飾是否従前被獲即係久已蓄養之髪著
　一併查明據實覆奏
　　初四日(己/巳)常青恒瑞同奏言初八日夘刻驟雨如
　　注有賊匪三千餘人三路直撲大營(臣/)等令侍衛
　　章京烏什哈逹等八員分派將弁帶領官兵各奮
　　勇争先冒雨逕戰鎗砲打死賊五六十人至己刻
　　雨止又有續到賊匪接應約五六千人併力来攻
　　官兵鼓勇迎殺賊猶抵死不退官兵等施放排鎗
　　乘勢壓下賊方退走奪獲行營砲一尊鎗刀等械
　　十餘件初十日賊人復來攻營又分賊二千餘人
　　攻小南門之桶盤棧(臣/)等一面派撥在營將弁分
　　路截殺一面飛飭副將丁朝雄等齊赴桶盤棧堵
　　禦臺灣道永福同知楊廷理帯領義民隨後接應
　　兩處打仗鎗砲打死賊一百餘人奪獲賊械二十
　　餘件至午刻賊俱敗退當查出力有功以及傷亡
　　弁兵義民俱照例賞䘏註冊再署逰撃黄鳴鳳在
　　鹿耳門内外洋面巡緝初七日巡至卓加海面瞭
　　見賊艘八隻随率弁兵義民追擒賊船駃逃入港
　　登岸奔逃立帶把總李光顯等追捕時有蕭壠等
　　莊義民陳聰等率衆協同官兵殺賊二十二人其
　　餘逃竄賊船賊寮盡行焚滅當將該將弁等記功
　　以待奬擢義民陳聰等各賞銀牌又查南北沿海
　　各港小口俱可通運糧食如鳳山之東港已被賊
　　人佔踞近復于諸羅之笨港鹽水港往来騷擾糧
　　食不通郡城米價漸昂每石錢三千二三百文該
　　道永福現在設法調劑且防範沿海洋面保守郡
　　城(臣/)等酌量各處分兵四五百名并義民數百名
　　前往𠞰禦仍知㑹藍元枚㑹同柴大紀就近速派
　　弁兵齊赴守禦務使港口常通則米糧不致騰貴
　　至賊夥雖衆(臣/)等查看一有變動即乘勢疾撃亦
　　不敢待添調之兵致失機宜
　　同日柴大紀奏言諸羅縣南大排竹地方有賊匪
　　千餘復圖肆擾(臣/)即于初十日黎明親率南澳逰
　　撃李隆鎮標把總蔡國祥羅勇各官兵併署諸羅
　　縣陳良翼帶同武舉黄奠邦各義民等一齊馳至
　　大排竹果見賊泉聚集山上(臣/)即督令官兵義民
　　奮勇上山圍拏連放鎗砲賊匪俱向山後奔逃官
　　兵義民復勇往追殺賊被鎗砲打死者約數十人
　　赶至窠仔厝賊皆四散逺竄值大雨收軍官兵義
　　民俱無損傷生擒賊匪鄭瑞王雕陳竒弁林潑鍾
　　攀石麟賴應林投廖明等九犯審明正法再恒瑞
　　藍元枚日内即可齊到兵力厚集尅期興師由南
　　而北併力勦捕自可一舉蕆事均奏入
上命軍機大臣傳諭常青李侍堯藍元枚柴大紀曰閲
　常青等奏到情形是伊等尚劄營駐守因賊匪乘雨
　攻擾營盤督兵堵禦殺死賊匪僅一百餘人不及十
　分之一未能乘機進𠞰此次添調各兵計粤省先行
　調撥兵二千及李侍堯挑備兵二千此時均可前抵
　臺灣此外添調兵丁尚需時日常青等㫁無坐待株
　守之理前曽諭令該將軍等統領侍衛章京將備徑
　往南潭擒拏賊首莊大田設餘賊奔救即可聚而殱
　戮該將軍是否即行派撥直趨南潭若察看情形可
　以如此辦理業已前往固属甚善但賊匪出没無定
　甚為狡獪若因常青等統兵前往南潭賊匪即糾合
　夥黨繞截後路亦不可不慮該將軍等務須加意防
　範或派奮勉將弁㫁後使我兵首尾相應不致被其
　抄襲方好前據李侍堯奏諸羅笨港被賊焚燒已撥
　派繒船分駐鹿耳門鹿仔港等處復有㫖諭令常青
　藍元枚於沿海一帶各隘口派員把守並將笨港等
　處賊匪先速行𠞰除打通道路毋使賊匪得以乘間
　滋擾今鹿耳門等處果有賊船騷擾之事自應嚴飭
　官兵於各口岸梭織往来巡查防範毋致稍有踈虞
　其逰撃黄鳴鳯巡緝認真即以㕘將擢用至藍元枚
　接奉前㫖如何設法𠞰散分路防堵及前奏稱大甲
　溪岸裡社有義民熟畨不肯従賊業經宻差幹弁曉
　諭義民鼓勵畨衆令其攻迫賊巢以分賊勢如果聲
　勢得以聫絡即可率兵攻撃大里杙之南等語自属
　極好機㑹着一并迅速覆奏又賊匪攻擾諸羅動稱
　千萬而官兵𠞰殺僅止數十人總未見大加勦洗其
　餘匪是否屯聚各處或遁往山竂之處柴大紀均未
　分晰奏及着柴大紀務將該處近日打仗攻勦並道
　路是否不致梗阻各情形據實覆奏
　
　
　
　
欽定平定臺灣紀畧巻二十三
欽定四庫全書
欽定平定臺灣紀畧巻二十四
　　七月初五日(庚/午)
上命軍機大臣傳諭常青李侍堯藍元枚柴大紀徐嗣
　曾曰偶閱通鑑輯覽見魏司馬懿破襄平一事懿以
　公孫淵使其將率步騎數萬屯遼隊圍塹二十餘里
　乃欲以老師攻之正堕其計且賊大衆在此其巢穴
　空虚若直至襄平可期必破遂多張旗幟出其南牽
　綴敵勢潛濟師出其北直抵襄平遂大破之此乃兵
　家聲東擊西之法因思臺灣賊匪四處蔓延若紛紛
　堵禦處處𠞰賊則兵分勢單疲於應接轉恐不能得
　力若常青等於郡城外劄營處所派撥疑兵虚張聲
　勢佯與賊牽綴相持而該將軍統領精銳帶同侍衛
　章京將備或乗夜輕騎直趨南潭擒拏賊目莊大田
　使之猝不及偹藍元枚亦派奮勉將備於鹿仔港亦
　虚張聲勢堵禦附近一帶屯聚賊匪而該叅賛率領
　弁兵㑹同大甲溪義民熟畨前搗大里杙賊巢如此
　乗虚進剿出其不意使賊匪倉皇失措首尾不能相
　顧衆夥自必驚疑潰散是亦搗六擒渠之一䇿兵家
　虚實互用古人屢有出竒制勝以少擊衆者原不可
　不隨機應變以防株守力疲也著常青藍元枚查看
　情形如可相機進取竟即當照此辦理不可坐失事
　機以期迅速集事至柴大紀昨日奏到各摺係與普
　吉保在大埔林㑹商進攻聞有賊匪滋擾囘城堵禦
　之後拜發者賊匪雖經官兵剿殺為數無多及餘匪
　是否尚屯聚各處或仍遁徃山竂仍潛出攻擾柴大
　紀並未詳晰奏及即前次該提督與普吉保㑹靣各
　情節止據普吉保前摺聲敘亦未據柴大紀於摺内
　奏明且該提督於五月二十三日拜摺後距今又四
　十餘日自必與賊匪連次接仗藍元枚自㑹兵攻擊
　均着隨時加𦂳馳奏至未經調用之漳州有眷屬兵
　二千前經諭令李侍堯不必俟藍元枚囘信即行派
　徃此項兵丁究於何時由蚶江配渡又粤省先調預
　偹兵丁此時計巳早抵厦門李侍堯於何時派撥配
　渡着該督即行具奏漳泉一帶現今缺雨田禾黄萎
　小民秋收失望恐米價更有増昂甚關𦂳要前因閩
　省需用米石已早降㫖令浙江等省備辦起運著徐
　嗣曽再詳晰出示俾各屬通行曉諭市價不至踊貴
　方為妥善
　　(臣/)等謹案行兵之道以少擊衆要在隨機應變先
　　發制人將軍常青等劄營城外賊匪仍敢時肆攻
　　擾明係借此牽綴大軍遂得各處焚刦阻絶糧路
　　其計狡黠我
皇上屢諭常青舎南趨北直搗賊巢兹復引司馬懿破
　　襄平之事令常青統領精銳徑襲南潭藍元枚㑹
　　同義民熟畨直趨大里杙南北並舉出其不意若
　　首惡成擒餘黨自潰此真扼要争竒之良策進取
　　機宜早不出
聖明洞照之中惜將軍等各有牽掣未得遵辦故剿捕
　　不免稍稽時日也
　　同日李世傑閔鶚元同奏言江蘇碾備之米已分
　　作二起趕運所有四川省米二十萬石由長江來
　　蘇計期當在江西撥米起運之後(臣/)等惟有預督
　　所屬將續到之船儘力截留並移㑹浙江撫(臣/)琅
　　玕一體截留以備運用俟川米一到(臣/)等即派委
　　員弁妥為照料尅日運送閩省交收斷不敢稍分
　　畛域致有諉悮
　　同日寶琳琅玕同奏言派調浙省駐防滿兵即飛
　　咨署乍浦副都統舒楞額於滿營内挑選精壯兵
　　五百名揀協領等官十員帶領即日起程來省(臣/)
　　等隨扵本日傳齊八旗滿兵㑹同逐加挑選共
　　足一千名並派協領二員佐領四員防禦四員驍
　　騎校十員分行管帶該兵等無不奮勇争先告求
　　前徃及選派足數未經入挑者猶紛紛跪求情愿
　　出力所有杭州滿兵一千名乍浦滿兵五百名(臣/)
　　等酌定以二百五十名為一起共分作六起間日
　　行走一切軍裝火藥鉛彈器械俱令褁帶足數糧
　　餉等項按數給發所需船隻(臣/)琅玕當飭趕𦂳備
　　辦兹頭起官兵已於二十六日午刻起程(臣/)等親
　　至江干督送其乍浦滿兵(臣/)琅玕已派委嘉興府
　　知府鄭交泰馳徃㑹同理事同知並派出領兵之
　　員照料䕶送來省以便接續起程計未起官兵起
　　程之前永慶自可到省倘不能如期趕上(臣/)寶琳
　　即先行督催前進俟永慶前途趕到接替再行囘
　　省至各兵經過水路各站(臣/)琅玕已飛飭該府縣
　　各於本境内地方照料妥辦並令在省司道帶同
　　委員按起輪流彈壓䕶送其江山西安一帶陸路
　　尤為𦂳要(臣/)琅玕委令杭嘉湖道清泰㑹同金衢
　　嚴道玉徳在彼妥辦䕶送出境均可不致遲悮均
　　奏入報
聞
　　初六日(辛/未)何裕城奏言碾運閩省米十五萬石當
　　經查明新城縣五福一路轉運惟恐溪河旱道挽
　　運不速擬由江南海船分運一面咨詢一面趕碾
　　米石並督飭將溪河水淺之處爬沙撈挖平治陡
　　隘山路於五月二十六日將碾就之米開行徃五
　　福轉運嗣准兩江督(臣/)李世傑來咨江蘇亦有協
　　濟閩米由海道運徃若江西載米到彼等候不免
　　欲速轉遲今五福一路自設法料理以後行走較
　　便(臣/)與藩司李承鄴輪流親徃督催並令各縣米
　　船添僱縴夫加𦂳挽運旋准閩省咨㑹委道府佐
　　雜在光澤縣接運五福運徃之米以八萬石運赴
　　厦門七萬石運赴泉州盤收令江西委員帮同照
　　料兹各縣米石全數捱帮前進截至六月二十二
　　日運至五福米三萬五千餘石挑送水口已交閩
　　省委員接運現在早稻收穫正畢挑夫日募日多
　　轉運自必倍速奏入
上命軍機大臣傳諭李侍堯保寧閔鶚元何裕城曰江
　西五福一路運送米石既可不致稽遲而江南海船
　又不敷裝運此項米石自應仍由江西陸路趕運該
　撫惟當督飭所屬上𦂳查催迅速儧運毋致再有遲
　緩至李世傑等前因江西米石應由江南海運業經
　預備船隻今江西之米既由該省陸路起運毋需江
　南海船前諭保寧將川米備辦二十萬石由川江運
　至江南正需海船撥運現在江南預備分運江西米
　石船隻將來即當留為運送川米之用
　　初十日(乙/亥)李侍堯奏言連日接臺灣同知吳元琪
　　等禀稱府城米糧向恃北路之蔴豆社笨港及南
　　路之東港竹仔港等處沿海販運米石來府城濟
　　用前月中蔴豆社笨港已被賊攻佔近日東港竹
　　仔港又為賊匪張基光鄧里所據以致南北兩路
　　無米到城而避難來郡者又多艱於覓食最為急
　　務海邊小船并有被賊押去者現在副將丁朝雄
　　酌派官兵并挑義民四百用船四十餘隻在沿海
　　一帶巡拏又據知府楊廷樺禀稱柴大紀在諸羅
　　屢次打仗尚為奮勉近因分兵徃救鹽水港等處
　　兵力益單諸羅縣陳良翼現在禀請將軍派兵徃
　　援各等語㸔此情形臺灣賊匪更覺滋擾府城既有
　　難民紛集自不得不暫為周恤適有續辦薯乾十
　　萬斤將解鹿仔港(臣/)隨飭派四萬斤分解府城並
　　札該道府設厰將薯乾和米煮賑善為撫恤毋致
　　失所至(臣/)所預調在泉厦彈壓之本省兵二千名
　　内駐札厦門之一千名已於本月十三日隨常青
　　之子侍衛希明放洋駐札泉州之一千名亦已催
　　來於十五日放洋計此時俱已早到臺灣其兩廣
　　督(臣/)孫士毅遣來粤兵二千亦於十五六七八等
　　日到厦今於二十四日一齊開駕查常青等與賊
　　相持竟有不能分兵之勢此四千兵一到當先令
　　驅剿東港等處之賊使糧路疏通則府城人心先
　　定即可相度事機大舉剿除再常青拏獲之畨婦
　　金娘及賊匪林紅王坑郎楊章四犯於六月初六
　　日觧到泉州(臣/)當即委員起解赴京外兹又據駐
　　劄北淡水之副將徐鼎士並同知徐夢麟拏解彭
　　喜頼樹二犯前來彭喜原係澎湖守備因軍政革
　　職從前署北淡水都司時即與林小文相識上年
　　十一月赴淡水向林小文索討舊欠值賊匪肆擾
　　遂入賊黨在白石湖山教賊聚石在山擲打官兵
　　因賊散被擒其頼樹一犯係從林小文紏約入㑹竪
　　旗聚衆偽稱北路大將軍在新莊街抗拒官兵逃
　　後被獲均屬罪大惡極應解刑部已於本月二十
　　日委員將二犯解京奏入
上命軍機大臣傳諭常青李侍堯藍元枚柴大紀曰北
　路之蔴豆社笨港南路之東港竹仔港等處為府城
　販運糧米通衢今為賊匪佔踞以致南北兩路無米
　到城避難民人艱於覓食不可不急為設法剿除前
　屢經諭令該將軍或舎南趨北直搗大里杙賊窩或
　酌添兵丁防守府城即帶領侍衛章京等直徃南潭
　擒拏賊目莊大田該將軍接奉前㫖未知作何籌辦
　定徃何路進剿現在賊匪將南北兩路運米社港佔
　踞并押去海邊小船雖經副將丁朝雄等挑派官兵
　義民前徃巡拏究恐不能痛加剿戮此時常青或與
　賊相持不能分身何不於鎮將内如蔡攀龍之奮勇
　可恃者酌派一員令同侍衛章京一二人帶領官兵
　竟徃蔴豆社笨港等處先將佔踞社港賊匪悉力殱
　除俾道路肅清販運米糧不致阻隔仍飭該處副將
　丁朝雄等實力巡拏海邊船隻不使賊匪搶佔此為
　最要此等賊匪四處侵擾多係脅從其實賊首賊目
　不過數人該將軍若能將其渠魁擒獲其餘夥匪自
　可不攻而潰且賊首林爽文與其有名賊目各負一
　隅而分遣黨羽四出滋擾使官兵分路堵禦疲於應
　接而賊匪轉得暇逸此乃賊人奸狡之計該將軍等
　不可為其所愚斷無賊匪東至則於東堵禦西至又
　於西堵禦以一兵抵禦一賊之理若徒事紛紛堵禦
　稽延一日則師老一日恐官兵日久力疲致有挫失
　更屬不成事體柴大紀處兵力亦單自應添兵助守
　但常青處現在正當相機進𠞰難以分兵徃援且道
　路阻隔亦屬緩不濟急朕意藍元枚現駐鹿仔港距
　諸羅較近且該處現已添撥兵丁即日可到藍元枚
　前奏差弁約㑹大甲溪義民熟畨前徃大里杙之南
　合兵攻剿若聲勢不能連絡未經前徃此時或令普
　吉保駐守鹿仔港該叅賛先帶兵數千前往諸羅帮助
　柴大紀更可保䕶無虞著藍元枚相度情形隨宜酌
　辦務使柴大紀處不致稍有疎虞亦不可有顧彼失
　此之慮方為妥善至現在笨港蔴豆社等處有賊匪
　佔踞藍元枚亦應派撥將弁帶兵前徃該處奮力剿
　散打通糧路為要再李侍堯預偹在泉厦之兵二千
　已於六月十三十五等日配渡開洋粤省先到兵二
　千於二十四日一齊開駕此次添調官兵共計一萬
　一千名前已諭令李侍堯將九千名撥徃常青軍前
　二千名派赴藍元枚處續據李侍堯奏預偹漳州兵
　未經調用者二千名亦有㫖令該督派徃藍元枚處
　此項漳州兵究於何日配渡此外應撥藍元枚兵二
　千是否即將漳州兵抵數抑於前派一萬一千内再
　撥二千前赴鹿仔港並著李侍堯詳悉速行覆奏再
　臺灣府本年應徴錢糧已有㫖豁免至漳泉二府前
　據徐嗣曽奏春夏缺少雨澤恐至歉收且該處有過兵
　運糧等事亦因酌量加恩但此時巳過徴收之期其
　業經完納者自未便給還且恐徒為州縣吏胥肥槖
　若尚有普行未徴李侍堯即可一面傳㫖出示緩徴
　一靣據實覆奏再彭喜係恭革守備膽敢從賊抗拒官兵
　實屬可惡着該督等即查明該犯家屬問擬縁坐至
　頼樹一犯據供受賊偽職與官兵相抗該二犯既經
　從賊自有黨夥何以容易即被拏䕶將來解京審訊
　恐又如廖東等之狡供不認亦未可定並着李侍堯
　將彭喜頼樹如何被獲實情一并查明具奏
上又命軍機大臣傳諭保寧李世傑閔鶚元曰現在臺
　灣軍務尚未告竣一切兵食及平糶撫䘏等事在在
　急需不妨多為儲偹川省素為産米之區連嵗收成
　豐稔積儲較裕著保寧再行採買米三十萬石如或
　市糧不敷採辦即於附近川江各縣常社倉内碾動
　榖石以足三十萬之數接續運赴江南交李世傑等
　一併委員運徃閩省以資接濟其碾動倉榖不妨暇
　時買補至此次運閩米數需用海船較多着傳諭李
　世傑閔鶚元將海船一項寛為預偹俟前次川米二
　十萬石抵江起運後所有續辦米石一經運到江省
　即接續配船起運以期迅速抵閩毋悮要需
　　(臣/)等謹案閩省軍糈民食屢經
宵旰運籌不待奏請早於浙江江南江西四川等省酌
　　撥七十餘萬石接濟嗣據督(臣/)李侍堯奏儲偹已
　　屬寛餘我
皇上以現在添兵進剿凡鄉勇難民皆須支給撫䘏並
　　漳泉平糶所需尤在多多益善
特諭四川督(臣/)李世傑再辦米三十萬石接續運徃不
　　特軍餉有餘而民食益形充裕
聖主軫念民依有加無已所以該省即收成稍歉而閭
　　閻仍安堵宴如也
上又諭内閣曰李侍堯奏閩省現在軍務繁多武職人
　員不敷差委請揀發叅將二員逰擊三員都司四員
　守偹六員速飭來閩以資差遣委署着留京辦事王
　大臣㑹同該部於候補候選及應陞人員内詳慎揀
　選具奏即令該員等輕騎減從迅速馳驛前徃福建
　交與李侍堯差委
上又諭刑部堂官曰臺灣從賊逆匪廖東胡畨二犯前
　審訊時堅稱並未從賊不吐實供因該犯語言不甚
　明晰是以暫令解交刑部監禁着刑部堂官遴派該
　部司員中籍𨽻閩省通曉漳州語音者再行嚴加鞫
　訊務得該犯等實供毋任再有狡飭如刑部司員亦
　未能通曉該犯言語即傳侍衛蔡本禧㑹同派出之
　刑部司員嚴加詰訊據實具奏
　　十二日(丁/丑)常青恒瑞同奏言十四日接據柴大紀
　　等禀逆匪自蔴豆莊殺散以後復紏合大武隴哆
　　囉嘓各匪意欲攻踞鹽水港以絶縣城糧餉刻下
　　諸邑四處皆為賊匪把截惟鹽水港一路可通郡
　　城必須保固現在安兵一千餘名撥遊擊楊起麟
　　統領駐劄又撥千總陳邦材帶兵二百名駐防鹿
　　仔草與鹽水港犄角初五初七等日連敗賊匪初
　　九日探得賊匪攻鹿仔草隨派遊擊李隆帶領隊
　　伍義民一千三百名前徃夹攻行至竹仔脚大崙
　　田洋該處離鹿仔草十餘里忽遇賊匪約八九千
　　蜂擁而出隨飭兵丁施放鎗砲打裂大炮一門賊
　　人愈殺愈多四面逼近兵民奮力鏖戰自辰至未
　　鎗砲斃賊約五六百人官兵義民亦多有損傷適
　　遊擊邱能成巡哨囘至該處鎗砲轟擊其後賊始
　　退散收兵囘縣查㸃兵民有百餘人尚未歸伍軍
　　裝亦有遺失統容查明另報查賊勢猖獗駐縣之
　　兵除撥駐鹽水港鹿仔草兩處餘兵只有一千五
　　六百名已為單薄且義民亦分守鹽水港鹿仔草
　　縣城空虛實為可慮乞發大兵三千名多帶鎗砲
　　速來諸羅以安纍卵又據派徃鹽水港之逰擊楊
　　起麟禀稱同守偹黄象新晝夜督兵固守兹聞笨
　　港汛於本月初一日被賊攻䧟焚燒各莊初十日
　　又攻圍鹿仔草查鹿仔草離鹽水港只隔十數里
　　於初五初七初九十一連日分路圍攻鹽水港楊
　　起麟等竭力殺敗賊匪但鹽水港附近四圍莊社
　　皆被賊䧟惟存鹽水港一街之地兵力甚單兼以
　　連日打伏藥鉛存剰無幾若差徃諸羅運解路經
　　賊巢恐有疎虞請速撥兵一千名并火藥大小鉛
　　子應用各等情查笨港鹽水港皆係諸羅至郡水
　　陸要路今逰擊楊起麟禀内有笨港於初一日被
　　賊攻䧟之語何以柴大紀等並無文報恐係該逰
　　擊得自聼聞未盡確實但細閱柴大紀等㑹禀派
　　令逰擊李隆帶兵民尚未及與遊擊楊起麟㑹合
　　夹攻已於中途竹仔脚等處遇賊交戰鎗砲斃賊
　　雖多而兵民軍械俱有損失並慮縣城空虛専差
　　星夜間道告急自屬立等赴援(臣/)等本欲於各港
　　口酌撥兵四五百名同義民前徃防禦今看此情
　　形恐兵少於事無濟當即派令總兵魏大斌副將
　　詹殿擢都司劉振唐守偹姚國泰等帶兵一千五
　　百名飭同知楊廷理偹齊船隻即於十五日黎明
　　上船開行並令該總兵等探聼鹽水港如尚有賊
　　圍擾即協力進攻如賊已退即竟赴諸羅與柴大
　　紀商同堵剿即確查笨港有無失事迅速馳報如
　　笨港有失則府城徃北海道賊人又將作梗而一
　　切糧食貨物商賈難行殊有關係且鳯山之東港
　　在鹿耳門之左已為賊佔諸羅之笨港在鹿耳門
　　之右又為賊擾則現在鹿耳門一口尤宜加意嚴
　　防(臣/)等已派撥官兵防禦至鹽水港在諸羅之南
　　府城之北距府城不過五六十里今賊衆圍攻鹽
　　水港固意在諸羅而實即覬覦府城(臣/)等現在劄
　　營府城以南自初十日賊人敗退之後伏莽潛藏
　　至十三十五等日有賊千餘屢次來擾官兵迎擊
　　即又奔逃(臣/)等料其詭計希冀官軍大衆深入窮
　　追迨去府既逺不惟妄想繞出官軍之後而鹽水
　　港等處之賊自北趨郡必更肆無忌憚且鹿耳門一
　　口左右有賊又當時時兼顧(臣/)等再三籌畫現在
　　營盤實有未可行動率行輕進之勢(臣/)等前請添
　　兵已咨㑹督(臣/)孫士毅如潮州有挑偹之兵即先
　　發二千名前來猶未據咨覆現已接據督(臣/)李侍
　　堯來咨業將預先調到本省兵二千名飭帶領之
　　叅逰等員由厦門配渡計日可到(臣/)等惟有相機
　　剿捕仍照料郡城南北兩面以及鹿耳門要口並
　　知㑹藍元枚柴大紀等務於各該處用心防範再
　　查臺灣海防同知楊廷理屢次帶領義民打仗現
　　又隨營剿賊勇徃向前又經(臣/)常青前經奏明隨
　　帶軍營之建寧府同知楊世綸該員曽在軍機司
　　員行走隨(臣/)等辦理一切要件俱能諳練勤慎奮
　　勉出力仰懇量加鼓勵奏入
上命軍機大臣傳諭常青李侍堯藍元枚柴大紀孫士
　毅曰閲常青等奏到之摺與李侍堯昨奏大畧相同惟
　蔴豆社柴大紀則稱殺散李侍堯則稱被賊踞不知
　何故不同又鹽水港在諸羅之南笨港在諸羅之北
　皆為運糧要路今俱有賊匪搶佔以絶糧餉諸羅勢
　甚廹急所關甚重看來賊人狡計竟係因大兵俱在
　府城諸羅一路兵單弱故作窺伺府城以牽綴官兵
　使常青等不能逺離該處營盤而其意實欲斷我糧
　道攻逼諸羅縣城若諸羅有失則臺灣府城勢更孤
　懸四面受敵大有關係前曽有㫖令常青等或舎南
　趨北直搗大里杙賊巢或竟徃南潭擒拏賊目莊大
　田今看此情形該將軍等不必向南竟宜先徃北路常
　青此時或於總兵副將内擇其奮勇可恃者酌撥一
　員令其守固營盤而常青等揀選精銳親自帶領同
　侍衛章京將偹等數人直趨北路前至諸羅㑹同柴
　大紀並力擒渠搗穴或再分派勁旅將鹽水港屯佔
　賊匪悉力殱除打通糧道此為上策藍元枚昨已有
　㫖令即帶兵前徃鹽水港剿殺賊匪後自南而北星
　赴諸羅接應柴大紀或能先將笨港一帶屯踞賊匪
　乗勢掃除更為妥善常青自駐劄府城未能進剿而
　現在營盤又未能移動豈有被賊牽綴株守坐視柴
　大紀受困之理今計粤先渡之兵四千早到若派勇
　幹大員在彼固守常青即領兵前徃北路自可無他
　慮而柴大紀處得此兩路兵力接應鹽水港笨港道
　路肅清米糧通運南北聲勢連絡人心自定似於進
　剿機宜極為得力著常青藍元枚酌量情形迅速籌
　辦斷不可坐失事機再用兵之道全在先聲奪人現
　在添調兵丁不為不多即日陸續前抵臺灣常青等
　不妨再行曉諭軍民以此次添調官兵之外現又有
　㫖於廣東及福建本省添調兵數萬接續前進俾軍
　民等心膽益壯兵氣益為振作且使賊人聞之亦不
　敢肆意鴟張此亦先聲後實之一法仍著李侍堯孫
　士毅廣為召募數萬多多益善以偹調遣再臺灣府
　城官兵糧餉火藥等項存貯甚多關係極為𦂳要常
　青於帶兵前徃鹽水港等處進剿時除將戰守官兵
　應用糧餉火藥酌量散給隨身移帶外所餘糧餉火
　藥若仍貯積府城該處係編竹為城恐易生賊人窺伺
　之心不可不慮莫若竟將所餘糧餉火藥酌量留存
　以偹守城之用可不至短缺外其餘悉行擕帶隨行
　即使府城萬一稍有不虞亦祗係空城賊人一無所
　獲亦不能久佔並著該將軍酌籌妥辦但此時該將
　軍等須宻之又宻只可暗為派撥不得稍露風聲使
　軍民聞之心中揺動轉多未便此為最要至鳯山之
　東港為賊佔踞於鹿耳門甚有關係現已據常青派
　撥官兵前徃防禦但恐該處官兵未能分身尚不能
　殱除浄盡著李侍堯於内地總兵副將内奮勇者揀
　派一員帶兵一二千前徃剿除佔踞東港賊匪打通
　糧路更可得力又同知楊廷理屢次帶領義民打仗
　出力楊世綸隨營辦理一切要件頗為奮勉俱着賞
　戴花翎俟軍務告竣再行送部引見以示鼓勵再前次
　解到賊匪廖東胡畨二犯因屢次訊供堅稱係被義
　民挟嫌誣害兵役誤拏而於從賊一節狡展不認曽
　降㫖令該將軍等查明所供情節奏到再行辦理今
　思此等匪犯若非從賊為逆何致被拏豈可因其一
　時狡頼復徃軍營查訊况正在剿捕賊匪之時若因
　其狡展之詞又向兵民查訊恐兵民不無顧忌轉致
　遇有賊匪不敢輕拏大為未便除已降㫖將該二犯
　即行正法外著常青等竟無須查訊此時不但兵丁
　等不須向其究問而義民等更不必再行傳訊以致
　心存顧忌轉使賊匪得以漏網
上又命軍機大臣傳諭保寧李世傑閔鶚元曰江省海
　口船隻業已多為預偹無虞缺悮着再諭保寧將前
　次撥運米二十萬石及降旨復令續採買米三十萬
　石務即上𦂳趕辦接續運至江省交李世傑等即行
　配船起運以期迅速抵閩毋悮要需
　
　
　
　
　
欽定平定臺灣紀畧卷二十四
欽定四庫全書
欽定平定臺灣紀畧卷二十五
　　七月十三日(戊/寅)常青恒瑞同奏言賊匪侵擾諸
　　羅之鹽水港等處(臣/)等當派總兵魏大斌等帶
　　兵一千五百名應援詎南路賊匪聞知郡北一帯
　　有賊已分派官兵前往胆敢于十八日夘刻糾夥
　　約七八千圍繞大營三面又有賊三四千攻犯府
　　城小南門外桶盤棧營盤該道府協同副𠫭等員
　　弁在城守禦并派撥兵民出戰(臣/)等率同侍衛烏
　　什哈達等帯領滿漢官兵出營分路迎擊賊衆正
　　與桶盤棧營盤對陣烏什哈達等所帶官兵横冲
　　賊隊奮勇争先鎗砲齊發賊尚拚死抵敵官兵以
　　排鎗直壓賊始敗走追殺六七里俱向竹箐深宻
　　處竄逸其大營三面之賊有章京岱森寳等七員
　　總兵梁朝桂副將蔡攀龍𠫭將特克什布等俱各
　　奮勇督戰大小砲排鎗弓箭施放得宜至午刻賊
　　人大敗共計鎗砲斃賊約三百餘人殺死數十人
　　割獻首級耳記髪辮奪獲賊械二十餘件傷亡弁
　　兵義民等分别駐冊照例賞䘏(臣/)等查此次打仗
　　烏什哈達奮勇倍常岱森寳等帯隊勇往又副將
　　官福調撥官兵曉暢軍旅深有機冝且晝夜勤慎
　　實為營中出色之員在金川軍營已賞戴花翎其
　　副將貴林臨陣打仗身先士卒以及同知楊廷理
　　帯領義勇倡率有方該二員現在奬以花翎又外
　　委王國志亦能管帯義民打仗甚屬勤勉超補千
　　總實缺並奬以藍翎至搃兵魏大斌等自十五日
　　帯兵由水道前赴諸羅塩水港前已有官兵防禦
　　今魏大斌帯兵前徃諒必通知柴大紀但尚未據回
　　報(臣/)等已飛札藍元枚柴大紀即約㑹魏大斌協
　　力剿賊固守諸羅迅速馳報
　　同日李侍堯奏言常青抄録奏稿内稱現在鹿耳門尤宜
　　嚴防等語則(臣/)前所派繒船二隻鎗兵二百名分駐兩處似尚
　　覺单薄今查水師提標繒艍各船已無可用鎗兵
　　除調赴臺灣所餘有限(臣/)随飛飭海壇金門二鎮
　　調取繒艍船各一隻並向沿海各營凑撥鎗兵二
　　百名照前分配每船一百名分往鹿耳門鹿仔港兩
　　處協力防範如有賊船出擾即行截殺庶糧餉到
　　彼不至疎虞至内地沿海各營額設戰船尤當預
　　為整理無如因循日久船泊海邊不為随時燂洗
　　收拾多不適用其入厰修造者又不能上𦂳完工
　　目下惟有先就可用之船亟飭修整完固其在厰
　　修造之船一併勒限嚴催迅速報竣庶為有偹不
　　至周章再本月二十八日蚶江通判陳惇禀稱有
　　林源邁船自鹿仔港囘至蚶江詢據稱藍元枚于
　　六月十五日帯兵民往大肚溪剿賊義民渉水過
　　溪與賊打仗互有傷殺又聞十六日牛罵頭各庒
　　義民帯同熟畨共數千人殺至大肚溪焚燒賊庄
　　殺死賊匪甚多藍元枚亦撥兵前徃接應等語查
　　藍元枚前奏有遣人徃大甲等社聫絡畨社之語
　　今牛罵頭義民同熟畨攻賊想即係藍元枚遣人
　　紏約前採買色布色絹四千餘疋分行府城鹿仔
　　港兩處今藍元枚聫絡畨社正可得用擬再行酌
　　買觧徃以偹接續應用至北淡水一路據副將徐
　　鼎士等禀稱招撫難民俱已歸庄幸得時雨晚稻大
　　半播種惟賊首呉沙盤踞三貂恃其地險尚在竄
　　伏現在設法購線剿捕等語是北淡水一路尚屬
　　寧貼又閩省額兵除調徃臺灣剿匪外所餘水陸
　　各營兵丁實屬不敷應用不得不量為募補前接
　　守偹王天植造報缺額祗就現在府城各營而南
　　北兩路無從查造者更當數倍若俟一一查到始
　　行補額現在内地營伍殊覺空虚應先約畧募補
　　以資差防而偹緩急查水師提鎮協所轄各營及
　　陸路提標興化長福省城福寧所轄各營均屬沿
　　海要地應請照調徃輪戍臺灣兵數無論是否傷
　　亡散失先挑補十分之三其汀邵延建各營挑補
　　十分之二所有糧餉即按名支給俟剿賊匪事竣
　　後統于傷亡散失截曠銀糧補欵約畧計筭亦足
　　敷歸補如此則兵餉不致多糜而現在内地海彊
　　得添募新兵及時􁎎練可以資守禦而裕巡防再
　　閩省各營鳥鎗自乾隆四十二年起赴臺班兵及
　　巡洋弁兵沉失八百八桿並有年久鎗筒澆薄膛
　　口寛大火機火門銷蝕不堪適用者共六千四百
　　六十八桿經前督(臣/)雅徳莅任後查明即散飭各
　　營修造惟督標業經造補外其餘各營因公費逐
　　年支用無存至今尚未補造現在各營莭次調兵
　　前徃臺灣剿匪所有堪用之鳥鎗多已帯往其存
　　營者半屬不堪設或需用貽悮匪淺查各營鳥鎗
　　沉失損壊七千餘捍之多又延十年之乆竟不補
　　造理合據實恭奏將厯任之提鎮將偹交部分别
　　嚴加議處仍着落賠補但俟追出銀兩後始行製
　　辦又致稽延時日應請先行動項上𦂳修造所有
　　動用銀兩容查明各該員在任乆暫鎗數多寡分
　　别追賠至臺匪滋事後所有軍前莭次遺失之鳥
　　鎗約有二三千桿亦請先行動項製造將來仍于
　　各該營公費内樽節辦理陸續歸欵均奏入
上命軍機大臣傳諭常青李侍堯藍元枚柴大紀曰南
　路賊匪將官兵牽綴意欲攻掠府城狡黠顯然雖經
　常青等率領官兵分路剿殺僅斃賊三百餘人不為
　快意是常青等在府城外結營株守無益竟當遵照
　前㫖酌量留將偹守城直趋北路㑹合攻剿為是至
　藍元枚處糾集義民熟畨㑹合夹攻較為得手若令
　普吉保留兵固守鹿仔港自可無虞該叅賛竟率領
　官兵將笨港塩水港等處屯佔賊匪次第殱除廓清
　道路由北而南前赴諸羅接應柴大紀合兵一處似
　於冲堅掃穴機宜更為得力惟是南路賊匪四處屯
　聚現在將軍恭賛俱在一處府城外所立營盤自屬
　寛濶若常青帯領官兵前徃北路兵力較分營盤寛
　厰照應不易常青應於起身時先將營盤酌量収小以
　便随時堵禦可保無虞然此皆朕於數千里外思慮
　所及随宜指示用兵機要倐忽變換其是否可以如
　此辦理之處惟在該將軍等悉心籌畫随機應變不
　必過於拘泥節次諭令常青等曉諭附從賊匪民人
　令其投誠歸伍各安耕種但恐該民人等未能盡加
　曉諭常青等竟當刋刻騰黄令各處遍貼或射入賊
　巢通行曉諭則從賊民人自當紛紛投出不但賊黨
　可以觧散且使賊衆彼此自相猜疑生心内潰實屬
　不戰可勝之良策常青藍元枚即當妥速辦理一面
　仍奮勉攻擊不可坐視又據李侍堯奏酌補營兵一
　摺所辦未免拘泥前已屢經有㫖令該督廣行召募
　不必拘定額數如恐經費不敷即行奏請再行撥觧
　應用現在正須多兵接應之時内地亦當操防備用
　如果募得多兵既可備撥軍營以助聲勢即内地巡
　防調撥亦為寛裕着李侍堯即廣行添募毋庸拘定
　原額並着常青藍元枚各就臺灣處所一體迅速召
　募
上又命軍機大臣傳諭李侍堯曰昨因東港笨港俱為
　賊佔踞滋擾恐常青𣲖撥官兵前往防禦不能殱除
　净盡已有旨令李侍堯于内地搃兵副將内𣲖撥一
　員剿散賊匪以防梗阻糧路又預偹調遣之兵不妨
　多多益善特降旨令李侍堯孫士毅各行廣為召募
　以資差防今該督俱能先事籌及可嘉之至鳥鎗為
　行軍利器遇有沉失自應随時補造何以各營損壊
　至七千餘桿之多又延至十年之久竟不赶𦂳修理
　祗可免其議處若不令其賠補不足以示懲儆著李
　侍堯即行查明厯任提鎮年分之久暫損失之多寡
　除黄仕簡任承恩自應著落賠補外其餘各員應如
　何分别賠補之處酌擬開单呈覧該督即先動項勒
　限赶造以資應用俟分别著落賠補再行歸欵以期
　無悮要需
上又命軍機大臣傳諭李世傑舒常姜晟何裕城曰前
　據何裕城奏江西運閩米石俱由新城縣五福地方
　行走現在自己陸續起運所有該處山路及一切事
　冝想已辦有章程此次湖北所碾米石亦由江西運
　赴閩省不過照該督成式料理自屬便易著何裕城
　即將江西米石于何時可以運竣其湖北米石接續
　由該省運閩道路便捷之處一面酌定一面飛咨舒
　常令其速將碾就米石分起撥運由江西五福一路
　前進不可似前次推諉以致遲延如江西實有碍難
　辦理之處一面飛即知㑹舒常等令其將米石装載
　撥船由水路運往江南交李世傑等由上海出口運
　徃閩省但前經先後降㫖令保寧預偹米五十萬石陸
　續由川江載赴江南偹船運閩為數較多恐江蘇船
　隻驟難添僱轉恐有悮要需莫若即由五福早運為
　是
上又諭内閣曰柴大紀自剿捕逆匪以來督率官兵義
　民奮勇殺賊一切調度深合機冝着授為恭賛協同
　將軍常青等悉心籌辦以期迅奏膚功
上又諭内閣曰據舒常姜晟奏湖北省早稲豐收秋成
　可卜大有現在動支倉榖二十萬碾米一十萬石遴
　委妥員分作四起由江西一路運徃閩省以濟軍儲
　舒常並徃湖南與浦霖酌議動榖碾米連閩以資偹
　用等語現在臺灣剿捕逆匪尚未蔵事一切軍糧及
　撫䘏平糶等事所需糧石較多不妨寛為預偹該督
　等能不分畛域先事預籌殊屬急公舒常姜晟俱著
　交部議叙
上又諭内閣曰臺灣現在剿捕賊匪尚未竣事所有軍
　需一切費用繁多着户部于附近隣省内酌撥銀一
　百萬兩令該督撫等𣲖員觧赴閩省交與該督等仍
　存貯偹用
　　十四日(己/夘)寳琳琅玕同奏言杭州滿兵第二三四
　　起已於六月二十八七月初一初三等日先後全
　　行起程所有乍浦兵五百名並領兵協領等官十
　　員於初四初六先後到齊江寧將軍(臣/)永慶亦於
　　初四日抵省公同騐看乍浦滿營所挑兵俱年力
　　精壮漢仗去得應需軍装器械火藥鉛弹亦俱備
　　帯齊全(臣/)等照前一體料理於初五初七分為二
　　起接續起程永慶随即趕赴前途先後照料督催
　　前進水陸程途一切船隻口糧夫馬等項先經(臣/)
　　琅玕𣲖員㑹同該道府預備齊全現仍委令司道
　　分起䕶送可以迅速遄行不致稍有遲滯奏入報
聞
　　十五日(庚/辰)藍元枚奏言現在鹿仔港四面受敵而
　　賊匪恃衆負嵎屢來侵擾本月初五日賊匪數千
　　來犯二林荘十一日賊匪數千分路來犯埤頭茄
　　冬溝等荘見官兵義民趕到應援随即散去如此
　　出沒無常防備恐難週宻又章化淡水交界之大
　　甲溪岸裡社係在大里杙之北現亦被賊攻擾若
　　彼處一失賊匪便可長驅直至竹塹斷絶上㳺糧
　　道臣𣲖䕶逰擊潘國材等帯陸路提標并延平等
　　營兵六百名由海道前去堵禦并飭副將徐鼎士
　　酌撥官兵協同守禦兼牽綴賊勢以為諸羅聲援
　　(臣/)等統計兵力除不服水土患病各兵外僅敷堵
　　禦應援而諸羅府城道路阻隔若賊匪四面來侵
　　必須分路痛加追殺兵力未免不敷况鹿仔港最
　　為要地尤當計出萬全懇再調福建兵二千名廣
　　東兵三千名前來鹿仔港以備勦捕又探聞自五
　　月初七日起賊匪陸續焚搶諸羅縣屬沿海之安
　　溪寮龍船窩鉄線橋等荘計二十餘里以致諸羅
　　彰化道路阻隔又聞六月初九初十等日賊匪専攻諸
　　羅屬之鹿仔草荘查鹿仔港至斗六門六十餘里
　　至諸羅九十餘里沿途皆有賊匪屯聚又兼東螺
　　溪西螺溪一帯水漲進勦官兵未能直達(臣/)是以
　　親率官兵由鹿仔厝及中寮二路攻殺大肚王田
　　等賊荘鎗砲打死賊匪約五六十人官兵俱無傷
　　損惟鄉勇淹斃二名被傷八名業經(臣/)酌量賞恤
　　偵探諸羅賊匪於十七十八等日陸續趕囘保守
　　大肚溪諒此時諸羅賊勢自應減少(臣/)現在整頓
　　兵力一面遣人由海道持札宻商柴大紀定有日
　　期(臣/)即親帯官兵由東螺西螺土庫等處攻殺至
　　斗六門㑹𠞰賊匪再(臣/)接據鎮(臣/)普吉保報先奉
　　將軍常青調令帯兵一千名前赴諸羅大埔林地
　　方與鎮(臣/)柴大紀訂期㑹攻斗六門賊匪因到彼
　　探聞賊首林爽文已囘彰化又據鹿仔港營盤副
　　將林天洛䕶叅將馬元勲等具禀賊匪數萬分路
　　圍攻鹿仔港馬鳴山營盤及埔心庄官兵分路迎敵施
　　放鎗砲打死賊匪甚多奪獲砲位刀鎗等件有福協
　　左軍千總林孝龍把總陳鎬帯兵追趕不意賊匪埋伏
　　溝内突然擁出衝擊隊伍各官兵禦敵至殺退賊匪查
　　明陣亡兵丁七名失去行營砲二位鳥鎗四桿腰刀七
　　口賊勢甚為洶湧續又據副將林天洛禀報五月初一
　　日賊匪復出肆擾官兵奮力堵殺鎗砲傷斃賊匪甚多并
　　奪獲鞭砲䥥鈎長鎗竹鋛生獲犯王力廖應魁邱永
　　押交彰化縣審訊等情普吉保隨撤兵兼程於五月
　　初六日囘港(臣/)查普吉保撤兵仍囘鹿仔港業經請將
　　軍(臣/)常青核奏是以(臣/)前次摺内未經附奏王力
　　等三犯先據彰化縣知縣宋學灝詳報王力一名刀傷深
　　重審明後即經病故其邱水廖應魁二犯經(臣/)覆訊正法
　　再查淡水彰化交界之大甲溪一帯閩粤居民雜處間
　　有賊匪潜匿其間以致各懐疑心彼此燒毁莊社又彰化縣
　城内及附城莊社係民賊互相燒毀現在房屋全無以致泉民多逃出
　　鹿仔港漳民多被賊押入山内水沙連并大里杙等荘
　　社是以鹿仔港現有民人十餘萬人大里杙水沙連等
　　社賊巢内亦有民人十餘萬人因衣食缺乏多有從賊入
　　夥者是以賊勢愈形猖獗今賊匪守禦隘口音信隔斷(臣/)細
　　詢將弁竟不能知賊巢虚實現在嚴禁民人不許鬭殺
　　焚搶并遣妥人乘小舟由海到大里杙等社偵探賊巢虚
　　實并攜帯告示諄諄曉諭如民人已經從賊打仗罪無
　　可貸若係良善未經從賊者務速歸荘乘時耕種至林
　　爽文藉大里杙東係髙山西向大海南北俱是大溪阻隔
　　水沙連一帯又是髙山險峻得以鳩集夥黨茍延殘喘(臣/)
　　現在相度機宜設法勦捕斷不敢效任承恩等觀望遷
　　延亦不敢冒昧輕率務計萬全迅速勦滅匪黨奏入
上命軍機大臣傳諭常青李侍堯藍元枚柴大紀孫士毅曰前
　　已有㫖令李侍堯將添調兵一萬一千名内撥粤兵二千名與
　　藍元枚又據李侍堯奏預備漳州有眷属兵二千亦有㫖
　　令該督𣲖赴鹿仔港藍元枚此次發摺時想尚未接到前㫖
　　其閩粤兵四千此時自己陸續前抵鹿仔港今該叅賛既請
　　添兵五千著孫士毅再於廣東挑撥兵一千名速赴閩省並
　　著李侍堯即於漳泉等處速行召募兵一千接濟調撥
　　合之前調粤省應撥鹿仔港兵二千及漳州兵二千已共
　有六千名李侍堯酌量情形如現在添調兵丁一千
　先到厦門即將粤兵先行撥赴藍元枚處若漳泉召
　募之兵於粤兵未到之前業經召募齊集即將募兵
　一千撥往鹿仔港應用以足所請添兵五千之數其
　餘一千著李侍堯即由五虎門配渡竟赴淡水接濟
　徐鼎士所有此次續調粤省兵一千並著孫士毅妥
　協𣲖撥愈速愈妙再據藍元枚奏稱鹿仔港四面皆
　有賊衆滋擾而彰化淡水交界大甲溪等處又有賊
　屯聚昨常青又奏賊衆在桶盤棧等處圍繞大營實
　有不能移動之勢看來賊匪南北四出擾攘意在牽
　綴官兵而常青藍元枚等墮其術中竟有應接不暇
　之勢用兵之道合則勢盛分則勢弱今賊首林爽文
　賊目荘大田等明知重兵俱在常青藍元枚兩處而
　林爽文牽綴北路荘大田牽綴南路使我兵分投堵
　禦奔走不暇賊匪得以乘間蹈隙將南北兩路𦂳要
　各港社隘口任意搶佔賊勢轉得聫絡狡計顯然乃
　常青等為其所愚止知結營自守分兵防備遇賊匪
　擊東應東擊西應西譬之奕棋使賊人着着佔先通
　聫一氣而官兵止辦接應並無制勝之策轉致疲於
　抵禦何時方可竣事該將軍等自當統領大兵帯同
　侍衛章京將備等舎南趨北與柴大紀㑹合藍元枚
　亦應令普吉保留守鹿仔港該恭賛即帯兵由北路
　而南前往諸羅與常青柴大紀㑹合一處使我官兵
　聲勢聫絡軍威壮盛其間阻隔屯聚賊衆即可順便
　乘勢勦殺使南北道路相通偵探林爽文現在何處
　即以大兵全力前往捜捕但能將渠魁擒獲則其餘
　賊目如荘大田陳泮呉領等自無難迎刃而觧勢成
　破竹即使林爽文窮蹙竄入内山而賊目匪夥失其
　首逆勢必紛紛奔潰彼時我兵將賊黨痛加勦洗乘
　此得勝兵威再向生畨令其獻出想逆首林爽文即
　有翼亦難遁也此乃擒渠制勝之策該將軍等當勉
　力相機籌辦不可坐失事機前此黄仕簡任承恩即
　以因循觀望以致老師糜餉今常青等亦不
　免為賊牽綴止知自守即與以百萬之師而
　零星𣲖撥處處分防抵禦亦總不能得力斷不可不急
　思變計改圖以期出竒制勝况現在添調各兵俱係
　生力正當乘此新到鋭氣及鋒而用若再因循又致
　疲弱仍與不添無異至常青等如帯官兵前往北路
　應遵前㫖將營盤酌量收小妥設防卡便於照應更
　可期保固無虞又節次降㫖令常青藍元枚各就近
　廣為召募母論從賊與否一經應募投到即令食糧
　充伍此固為増添兵力觧散賊黨之計但賊匪狡獪
　異常其自行投到者不可不留心防備其中如有家
　屬尚在内地及随營打仗一二次察其情形實能出
　力者方可信用若乍行投到當擇素能管束兵丁之
　將備令其統轄或分𨽻各營令官兵箝束庶可免肘
　腋之患此為最要至北淡水一路現既有賊匪滋擾
　藍元枚應飭令副將徐鼎士加意堵禦奮力勦殺毋
　致稍有踈虞又據藍元枚奏前次賊匪攻擾埔心荘
　時有千總林孝龍把總陳鎬帯兵追趕被賊匪埋伏
　溝内突出衝擊經官兵殺退等語其林孝龍陳鎬二
　人是否囘營抑係陣亡摺内未經叙明並著查明具
　奏現在沿海口岸俱有賊船潜伏内地觧往臺灣等
　處糧米餉銀火藥鉛弹等項著李侍堯嚴飭文武員
　弁加意小心防範方為妥善再該叅賛所請添兵五
　千名現已有㫖如數發往但到彼尚需時日此時豈
　有株守坐待之理今藍元枚約㑹柴大紀訂期親帯
　官兵直趨斗六門奮力攻勦此舉畧見奮勇自應如
　此辦理
　　臣等謹按賊匪蟻聚蜂屯俱係脅從非盡能打仗
　　故一經官兵鎗砲無不奔潰因不能窮追進逼使
　　賊散而復聚仍敢四出滋擾以為牽綴之計將軍
　　(臣/)常青等僅能堵禦應接不暇實墮其術中我
皇上洞燭情形諭以擒渠制勝之策不啻至再至三兹
　　以藍元枚有與柴大紀訂期合攻之語復又傳
諭常青徑赴諸羅㑹齊進勦兵合則勢盛賊匪自無難
　　悉力殱滅
聖明屢示機要惜在事諸臣尚力有未逮也
　　十六日(辛/巳)
上命軍機大臣傳諭李侍堯曰昨據藍元枚奏鹿仔港
　之二林埤頭等荘及彰化淡水交界處所據有賊匪
　攻擾已諭令該督在漳泉募兵一千名並令孫士毅
　再撥粤兵一千先儘五千名撥赴藍元枚處接應其
　餘一千名即令該督徑由五虎門配渡撥赴淡水以
　助徐鼎士防守之用李侍堯務須妥速召募即行分
　撥至粤省及彰州兵應撥往藍元枚者該督究於何
　時先後配渡末據奏及著即將何日可抵鹿仔港之
　處迅速覆奏鹽水港笨港蔴豆社等處為米糧販運
　通衢今被賊匪搶佔且押去海邊小船又將在海口
　一帯滋擾所闗甚重已節次諭令常青等務將各港
　社屯佔賊匪迅速勦殺打通道路為要今披閲臺灣
　全圖澎湖一處正與笨港鹽水港鹿仔草等處相對
　且相距不逺俱有港口可通現在常青藍元枚兩處
　酌辦勦賊無暇前往各港社痛加勦殺雖據常青柴
　大紀各𣲖官兵前徃攻勦恐不能得力今澎湖既相
　距甚近該處原駐有官兵李侍堯自應飭令駐劄澎
　湖將弁帯兵就近配渡前往鹿仔草笨港鹽水港一
　帯接應㑹攻如澎湖駐守兵丁為數不多該督亦應
　於内地押撥官兵由澎湖前徃協𠞰庶内外夹攻屯
　踞各港社賊匪自可迅速勦殺肅清道路使官兵聲
　勢聫絡於勦捕機宜方為有益况賊既佔踞沿海各
　港社保無滋擾澎湖之事亦應預為籌備常青李侍
　堯藍元枚等總未言及今因觀圖甚為厪念著傳諭
　李侍堯並將圖發交閲看酌籌妥辦迅速覆奏
　
欽定平定臺灣紀畧卷二十五
欽定四庫全書
欽定平定臺灣紀略卷二十六
　　七月十七日(壬/午)孫士毅奏言粤省先調兵丁二千
　　名已於六月中旬陸續抵厦此時應已全數到臺
　　至續調二千名内督標及増城恵來營一千名七
　　月初五六等日即可出境右翼鎮標一千名距潮
　　較逺七月二十日外亦可㸃送赴閩所有現在添
　　調二千名因計期稍後(臣/)尤加𦂳飛調並於營分
　　略近者量為抽撥足數計程月抄月初亦可由黄
　　岡出境一切軍裝器械及鉛彈火藥並褁帶一切
　　口糧(臣/)前此恐閩省軍營續有徴調俱預為宻飭
　　部署一俟檄調文到各該營均可即日起程左翼
　　鎮李化龍曽經出師金川派委統領其餘帶兵將
　　弁俱挑選諳練勇往並有曽經打仗者至駐防兵
　　一千五百名想日内存泰博清額會同圖薩布挑
　　選停妥不日即可啟行(臣/)仍一面星飛咨㑹一面
　　派員馳往前途彈壓到潮毋許稍有滋事再近年
　　外洋商船均係以貨易貨其新到洋錢比前較少
　　愚民無知竟與紋銀一様行使是以市價稍昻現
　　在軍營需用孔亟自未便較論成色多寡致有遲
　　悞經撫(臣/)在省迅速趕辦得有數萬兩先行起解
　　因思上年清查倉糓案内有潮屬州縣徴出糓價
　　銀二十餘萬兩提貯藩庫内洋錢居多現與撫(臣/)札
　　商將此項洋錢凑足四十萬兩委員分起解送赴
　　閩即可應用無悞奏入
上命軍機大臣傳諭孫士毅曰孫士毅添派征兵催䟎
　赴臺所辦甚為迅速實屬可嘉昨又降㫖令於粤東
　挑撥兵一千名速行派赴閩省應用該督務須妥恊
　派往愈速愈妙及據稱撥銀易換洋錢通融如數撥
　解所辦亦屬妥協至孫士毅現在駐劄潮州且因照
　料官兵出境馳赴黄岡該處與閩省較近聲息相通
　現在臺灣𠞰賊情形該督自必有所聞知並著得有
　何信即行随時速奏
　　十八日(癸/未)李侍堯奏言閩兵二千名於前月十九
　　二十等日俱到臺郡粤兵先來之二千於前月二
　　十四五等日放洋計目下應亦到齊至分兵二千
　　前往藍元枚軍前之處若論道里則浙省滿兵到
　　泉州即可由蚶江配渡但該提督係漢人㕘賛而
　　永慶係滿洲將軍同在一處恐不得臂指相使之
　　用(臣/)擬令永慶帶滿兵赴常青處俟粤兵來時分
　　撥二千往鹿仔港似覺兩處俱呼應得靈較為有
　　益惟是該提督昨寄來摺稿亦有請添閩粤兵五
　　千之奏今増兵二千似尚不敷所請之數(臣/)前奏
　　明漳州鎮兵獨未調用因札詢該提督去後兹於
　　本月初四日接據札稱漳鎮兵内平和漳浦二營難
　　保無㑹匪在内其詔安雲霄二營兵最為勇健得
　　用鎮標中右二營及城守同安二營亦俱可得力
　　保無他虞倘得此等兵五千不獨可以禦賊即相
　　機進𠞰似亦不難等語該提督係本地人自必確
　　有所見是以(臣/)即照伊所指營分咨會常㤗并宻
　　令挑取有家眷之兵二千名尅日前往以資應用
　　查南路賊匪既多若俟常青由南而北正需時日
　　今該提督増此閩粤兵四千不必俟常青南來㑹
　　合即可進勦賊巢庶𠞰滅逆匪較得迅速再逆匪
　　林爽文之母自縊及其父搬入内山之信五月初
　　間據同知楊紹裘禀曽有此語并謂係三月中事
　　(臣/)随訪之内地文武各官則稱二月初間已有此
　　傳聞是此信恐未必確是以(臣/)未敢率行入告但
　　今賊勢日益蔓延則無論此事未真即果屬實而
　　該匪行同梟獍其父母已不足繫其心惟有解散
　　其黨羽痛殲渠魁始可蕆事至於江浙數省撥運
　　米石之外又令川省撥米二十萬石前來接濟尤
　　屬(臣/)等意計所不到現在漳泉一帶天氣久晴晚
　　禾尚未栽挿將來必需平糶川米到時正資應用
　　(臣/)現在先行傳播非惟人心俱有所恃而山􁐌海
　　澨得聞此信無不感戴
聖主顧復之恩再臺地向無馬匹厯來駐班官員各自
　　帶馬一二匹載往以資乘騎縁海船艙底甚深馬
　　匹不能上下僅可於篷板底毎船附載三四匹一
　　遇風浪尚多驚跳不寧是以載往甚難所有節次
　　調往征兵非特緑營馬兵俱屬歩行即恒瑞帶往
　　滿兵亦照軍需例折給此次増調浙粤二省駐防
　　滿兵應亦照此辦理惟滿漢官員似不可無馬昨
　　據粤省領兵之總兵梁朝桂等咨請兩廣督(臣/)酌
　　撥馬數十匹以資將備乘騎現准孫士毅分解前
　　來今又増調多兵則將備需用又多應請滿漢各
　　員三品以上准帶馬二匹五品以上准帶馬一匹
　　其驍騎校千總以下概不准帶馬以省裝運之艱
　　奏入
上命軍機大臣傳諭常青李侍堯藍元枚柴大紀曰常
　青處已節次指示機宜諭令舍南趨北今又有續到
　閩粤兵四千名兵力更為厚集正當及鋒而用若分
　投堵禦零星打仗何日始能進𠞰且緑營怯懦習氣
　動稱賊有萬餘及數十萬試思賊匪雖到處逼脅亦
　不過臺灣地方一處民人況又未必盡皆從賊又何
　至各處賊匪動有數萬果如此之多又何所得食
　豈賊人亦有錢糧散給之耶此乃事理之顯而易見
　者該將軍等豈可坐待株守以一兵禦一賊之理藍
　元枚處現在已據李侍堯派撥漳州兵二千其續調
　粤省兵二千亦當陸續前赴鹿仔港該叅賛亦當令
　普吉保留守鹿仔港親自領兵由北而南與常青柴
　大紀㑹合一處使我兵聲勢聨絡軍威壯盛不可徒
　為賊所牽綴以致師老力疲坐失事機再據李侍堯
　奏賊勢日益蔓延必須南北並舉以期軍務早竣此
　等賊匪不過烏合之衆總因官兵與賊相持曠日持
　久轉與賊人以暇以致處處牽掣我兵若辦理得其
　要領賊匪焉能日聚日多肆行屯聚且該督稱賊匪
　蔓延之語亦係緑營恇怯訛傳從何而得所指何處
　並著李侍堯據實覆奏
　　同日何裕城奏言准福建撫(臣/)徐嗣曽札稱臺灣
　　軍營需用火藥雖已於浙江廣東二省調撥協濟
　　但有續調官兵必須寛為籌備江西省是否現有
　　存貯火藥堪以撥濟等因查軍營火藥甚闗𦂳要
　　(臣/)已在各營額備火藥内酌提六萬觔裝貯完固
　(臣/)詣局㸃騐派委員弁領解即於七月初十日自
　　省城接續起程由陸路入閩省之崇安縣解送前
　　進一面札覆徐嗣曽并飛咨閩浙總督(臣/)李侍堯
　　派員接收交局應用奏入報
聞
　　二十日配常青恒瑞同奏言據現駐鹽水港之遊
　　擊楊起麟禀稱十七日魏大斌等帶兵至鹽水港
　　因鹽水港兵單留都司羅光炤帶兵五百名在港
　　防禦魏大斌即帶兵前往諸羅一帶𠞰捕又據魏
　　大斌來禀領兵于十七日到鹽水港賊匪暫退即
　　到鹿仔草劄營于十八日同副將詹殿擢遊擊邱
　　能成武舉陳宗器等帶領官兵義民至埔心大崙
　　等庄與賊打仗自己至未鎗砲打死賊匪不計其
　　數詎料四面賊庄羣起蜂擁竟有萬餘將前後隊
　　官兵圍住官兵施放連環鎗砲奮勇抵敵至申刻
　　殺出重圍收囬鹿仔草營盤乞迅撥員弁領兵赴
　　援㑹𠞰是日陣亡把總麥逢春武成烈劉聨陞額
　　外外委包定邦四員兵丁六十六名受傷遊擊邱
　　能成守備蔡國忠二員兵丁十一名未知存亡千
　　總黄殿臣把總陳世棟陳彪三員兵丁二百二十
　　一名陣亡義民四名各等情查鹿仔草距諸羅二
　　十五里該鎮等自應預先通知柴大紀内外應合
　　則攻打較易何至多損弁兵而軍火器械又未聲
　　明料所失亦復不少但柴大紀等自初十日㑹禀
　　請援之後至今尚無文報則現在賊勢充斥阻隔
　　音信自屬實情急需添兵前往(臣/)等當派撥遊擊
　　田藍玉帶兵一千名即于二十六日仍由水道飛
　　赴鹿仔草随魏大斌併力攻𠞰速達諸羅統聴柴
　　大紀調遣再六月二十一日據㕘將瑚圖里都司
　　邵振綱禀二十日自山猪毛帶兵六百餘名廣東
　　義民一千四百餘名由小路翻山至南潭攻𠞰賊
　　匪臨時懇求接應等語(臣/)等於二十二日黎明派
　　令革職㕘將那穆素里前往哨探復派令翼長烏
　　什哈達都司杭富㕘將特克什布帶兵五百名前
　　至二層瀘山脚下接應約至巳刻那穆素里回報
　　㕘將瑚圖里都司邵振綱甫經下山賊匪四出烏
　　什哈達等將隊伍排開賊匪見有官兵接應登即
　　退去㕘將瑚圖里都司邵振綱見賊懼退趂勢帶
　　同官兵義民向前追趕廣東義民奮勇争先現擒
　　獲賊匪陳順等五名(臣/)等查山猪毛汛與廣東庄
　　相連賊人數次侵犯俱被官兵義民殺退又官兵
　　前經被困數月並無糧餉俱係廣東義民助糧接
　　濟實屬義勇可嘉随面加奬勵酌賞六品頂帶貢
　　監生員周敦紀等九人八品頂帶民人曽秀等十
　　三人又每名賞銀二兩者九十名賞銀一兩者一
　　千二百八十二名仍照土兵例給與口糧鹽菜其
　　瑚圖里邵振綱所帶兵亦准分别補給糧餉鹽菜
　　以示鼓勵至山猪毛汛現有把總葉琪英帶兵五
　　百餘名同義民防守奏入
上命軍機大臣傳諭常青李侍堯藍元枚柴大紀曰據
　常青恒瑞奏加派官兵應援諸羅一摺所辦著著皆
　錯瑚圖里等前因鳯山失事被賊攔截在山猪毛駐
　守數月幸而賊匪無能不致將山猪毛搶佔該將軍
　等因中間道路阻隔無從知彼處信息以致日久並
　未遣兵救援今瑚圖里既于六月二十日從山猪毛
　小路翻山進攻南潭聲勢可得聨絡自屬極好機㑹
　該將軍等一得禀報即應親統大兵直往南潭一帶
　合力夾攻則賊目莊大田可期就獲南路即可乘勢
　肅清即使常青恒瑞不能一同前往亦應酌留一人
　駐守營盤或常青或恒瑞帶領侍衛章京將備等親
　身統領以大力多兵直趨南潭奮力攻擊方合機宜
　伊二人又有何不能分往處縱使伊二人俱難以分
　身亦應于鎮將中如蔡攀龍之奮勇可恃者多派官
　兵令其帶往𠞰捕乃常青等計不出此僅派那穆素
　里烏什哈達等帶兵五百名接應於事何益且官兵
　前在山猪毛被困數月既全藉廣東庄義民助糧接
　濟此次瑚圖里等回至大營其廣東義民自應令其
　留守本庄自為捍衛乃竟帶同來至大營伊等之意
　不過為添此千餘義民可以稍添兵力但山猪毛仍
　須留兵防守又豈若令義民在彼自為守禦之得力
　也今將伊等帶回大營令其随營征𠞰該義民等既
　繋戀室家心懸兩地不能得力且使賊匪聞知該義
　民等随營助𠞰必心懷忿恨將其村庄焚燬家屬殺
　戮義民轉致受累灰心似此措置乖張豈用兵之道
　且常青等統兵往北路進勦到處俱有義民協助若
　見廣東營之義民投營出力轉致家屬房産被賊摧
　殘是随同官兵打仗止有吃虧于彼無益不但不能
　招徠鼓舞轉使義民等望而生畏豈非驅之從賊所
　闗匪細觀之實生憤懣著常青等即傳㫖將現在山
　猪毛義民俱令速回本庄自行守護家屬田産並曉
　諭義民等現奉諭㫖以此事係該將軍等辦理錯悞
　特令義民仍回本處自為守禦或仍令瑚圖里親自
　帶領義民等回至山猪毛並酌添兵護送以安其心
　而資守禦常青等前赴北路時遇有義民投到者皆
　應令其各在本庄自行防禦如有賊匪侵擾即悉力
　堵𠞰以助官兵聲勢庶義民等無所瞻顧踴躍從事
　招徠更易此為最要至柴大紀現在諸羅被賊匪糾
　合夥黨攻踞鹽水港四處斷絶糧道又請添兵救援
　常青等即應領將備親身速統大兵前往接應乗我
　兵全力打通道路前赴諸羅㑹合柴大紀方為得力
　乃僅派魏大斌等帶兵一千五百名已不足以資𠞰
　殺而魏大斌又不曉事復留兵五百名防守鹽水港
　止帶兵千名前往諸羅以致兵力益單遇賊擁至不
　能抵敵𠞰殺收回鹿仔草營盤仍不能前抵諸羅且
　官兵義民多有受傷陣亡者既徒損兵力及魏大斌
　請援常青等又止派遊擊田藍玉帶兵一千名赴鹿
　仔草援應似此零星派撥何濟於事而伊等在府城
　又何曽殺戳多賊能進尺寸之地哉且常青等見魏
　大斌請援即撥兵一千前往接應若他處復有求救
　者又撥兵援應似此各處派撥分投堵禦則大營即
　有多兵亦必所存無幾豈又將屢請添兵而不已耶
　常青恒瑞何漫無布置辦理錯謬若此俱著嚴行申
　飭看來該將軍等此時竟茫無主見一錯百錯於𠞰
　捕機宜竟不能得有把握増朕南顧之憂為今之計
　該將軍等惟有遵照節次所降諭㫖直赴諸羅藍元
　枚亦應自北而南與常青柴大紀㑹合一處全力捜
　捕庶期搗穴擒渠其餘黨夥無難殱盡該將軍等勿
　再株守坐待以致老師糜餉坐失事機自取重戾
上又諭内閣曰劉峩奏前准常青咨拏臺灣賊匪髙文
　麟等供出從賊之各犯姓名開單移知令於沿海各
　港口嚴宻堵緝當即飛飭各屬一體查拏兹查有福
　建來津之糖船内有水手趙榮林光二名與髙文麟
　等所供夥匪姓名相同随訊該水手等據趙榮供我
　係同安縣人原名歐陽煥林光供我係彰化縣人原
　名魏寵其趙林二姓係造船時報官姓名厯年換照
　均係頂認並不添改原籍俱有住址親屬可問並有
　天津行舖人等見該水手到過天津十數次情願具
　結等因現飛咨閩督查照所供是否屬實再行核辦
　等語所謂愈細愈逺殊屬不成事體常青等一正賊
　未獲而用心於無用之地可笑可鄙今之大臣等行
　事率多如此實増愧懣也且臺灣逆匪滋事其夥黨
　即或竄逸不過在厦門附近一帶海口潜匿斷無逺
　逾數省直至天津之理無論趙榮等係屬悞拏即或
　實係逸匪伊二人逃至天津又何能滋生事端況船
　户等俱係身家殷實天津行舖皆為出結更屬可信
　乃劉峩率行拘訊殊為失當此等船隻皆係裝載貨
　物投行售賣若如此混行查拏將來商販未免畏累
　褁足不前必至百貨騰貴於閭閻日用大有闗係況
　該督及天津道府等於所屬地方現有劉權之眷船
　被刧一事並未能將盗犯拏獲轉因數千里外閩省咨
　緝之案紛紛查究劉峩何不曉事至此著交部嚴加
　議處並將水手趙榮林光二名即行釋放不得再行
　拖累並曉諭該船户等以此二人實係悞拏業經奉
　㫖即行釋放該督亦治罪矣嗣後各安商業不必心
　存疑懼至常青現在𠞰捕賊匪於應行㑹合夾攻之
　處不能妥速前進乃於餘匪竄逸咨緝至數省之逺
　徒滋煩擾實屬不知事體輕重著傳㫖申飭常青既
　逺咨直省於海口查拏逸匪則浙江等省自己早有
　咨㑹並著李世傑琅玕於沿海各口㟁止須飭屬宻
　行訪拏逸匪遇有商船不得如劉峩之遇事捜求累
　及無辜以致商販聞風裹足
　　(臣/)等謹按查拏逸匪固宜嚴宻然累及無辜使商
　　販畏懼不前更増地方之累天津所到糖船内有
　　水手與逸匪姓名相同督(臣/)劉峩即據咨查辦及
　　審明並非賊夥尚待行咨閩省核覆所辦實屬失
　　當我
皇上降㫖交部議處並令各省沿海口㟁不得藉口拏
　　匪過事捜求俾商賈不致望風裹足
聖天子明無不照緝暴安良務求其實故天下無倖逃
　　之罪亦無不白之寃也
　　同日孫士毅奏言續調粤兵六千名内除預備貼
　　防之二千名已于六月十三日全數俱入閩境其
　　常青續調之二千名内一千名現於七月初五初
　　六兩日已抵閩境尚有三千名未經到潮内一千
　　名已在途次約於七月十七八等日可以赴閩其
　　最後添調之二千名係於七月初一日飛檄行調
　　營分逺近不一自七月二十一二日起定可陸續
　　到潮即最逺之羅定協兵三百名七月盡亦可赴
　　閩至駐防滿兵一千五百名係副都統博清額帶
　　領計程七月二十日後亦可抵閩至需用船隻等
　　項經撫(臣/)圖薩布與(臣/)節次札商寛為預備滿漢
　　官兵儘敷乘坐省城經撫(臣/)派督糧道吳延瑞護
　　送至恵州所屬地方妥為照料(臣/)復派恵潮嘉道
　　圖畢赫迎至恵州所屬彼此交代加𦂳催䟎斷可
　　不致遲悞
　　同日閔鶚元奏言江西省運閩米石先經何裕城
　　咨㑹已全由五福陸路運送經(臣/)同督(臣/)李世傑
　　酌商川省之米由大江順流南下其來迅速且閩
　　廣等船向來秋冬間因北風較多來江南者甚少
　　必需將現在陸續到來之船儘數截留以便侯川
　　米一到即可次第配運並經闗㑹浙省一體趕辦
　　現准浙撫(臣/)琅玕知㑹亦儘力截送來江以資濟
　　運再江蘇省撥運米石分作二次趕運兹據松太
　　道張銘等禀報頭運米五萬石業經於七月初七
　　日自上海啟行(臣/)一面飛移閩省督撫派員在泉
　　州厦門查收並豫行移知浙撫(臣/)通飭沿海汛地
　　一體撥䕶前進再第二運米石已據各州縣運赴
　　上海所需船隻亦以次辦齊現在趕𦂳修艌盤交
　　過載俟報到開行日期另行恭報奏入報
聞
　　二十一日(丙/戌)
上命軍機大臣傳諭李侍堯曰常青前值林爽文等滋
　事不法調遣將弁派撥兵丁及解送糧餉火藥等事
　亦尚有條理旋因黄仕簡任承恩貽悞軍機就近派
　赴臺灣督辦彼時朕本不甚意滿及常青到彼鼓勵
　義勇撫䘏難民及一切調撥頗覺井井有條朕心出
　於望外乃為之稍慰方以該將軍等為可倚恃足資
　委任數月以來節次奏到各摺屢次打仗雖未見出
　竒制勝大加勦洗尚無措置乖方錯悞顯然之處至
　昨日所奏魏大斌前赴諸羅應援至埔心庄遇賊未
　能前進常青聞信並不親領大兵㑹合進𠞰又僅派
　田藍玉帶兵一千前往接應似此零星派撥於事何
　濟又將廣東庄義民留營助勦辦理錯謬無甚於此
　看來常青等此時毫無主見於𠞰捕機宜竟不能得
　有把握朕因此實増南顧之憂常青恒瑞二人俱未
　曽經厯軍務而恒瑞又復少不更事此時随同常青
　辦理軍務恐其因職分相等又以身係宗室稍存矜
　貴習氣且未免有袒䕶滿洲兵丁之意於商辦一切
　事務未能和協亦未可定用兵全在主將和𠂻方能
　集事若各不相下心存意見以致諸事多有掣肘所
　闗匪細李侍堯現在駐劄厦門見聞較切且該督久
　任封彊受恩最為深重伊平日於該將軍等𠞰捕機
　宜原不應有所軒輊至現在常青等辦理諸務動多
　錯悞朕日夕焦急特行降㫖詢問該督自應將常青
　與恒瑞有無意見不和彼此牽掣及該將軍等能否
　辦理此事可期完竣之處據實覆奏毋得稍存瞻顧
　再現已有㫖令福康安速赴行在面授機宜令其前
　往臺灣更换常青督辦軍務但軍中屢易主帥亦非
　所宜特恐常青等不能了結此事以致因循日久不
　克蕆功轉不若及早更换尚可保全之為愈此實朕
　無奈之計也並著李侍堯酌量情形就其所見是否
　必須如此辦理一并據實速奏
上又命軍機大臣傳諭常青恒瑞曰常青等自駐劄府
　城止於桶盤棧一帶結營株守並未能𠞰殺多賊挪
　移尺寸之地而於諸羅請兵援救則派魏大斌前往
　及魏大斌請救又派田藍玉接應似此各處派撥分
　投堵禦即再添兵一萬亦不敷爾等零星派往之用
　而爾等仍坐守郡城成何事體此係該將軍曽經具
　奏之事已如此錯謬不一而足其未經具奏者辦理
　失當之處恐更不知凡幾何以紓朕南顧之憂該將
　軍等此時於𠞰捕事宜處處失算不可不急思變計
　以收桑榆之效為今之計惟有遵照節次諭㫖舍南
　趨北與柴大紀藍元枚㑹合一處以大兵全力擒拏
　賊首林爽文搗其巢穴勿再因循貽悞坐失事機以
　致自干重咎此朕與爾等以救過之路不可不慎朕
　于用兵賞罰嚴明爾雖未經軍旅豈無聞見不可不
　知也
上又命軍機大臣傳諭劉峩曰現令福康安前來行在
　陛見俟其到熱河後即令帶領侍衛章京拜唐阿等
　由驛前赴臺灣督辦𠞰捕事宜所有需用車輛馬匹
　著劉峩先行預備並派出藩司梁肯堂妥為照料計
　福康安所帶侍衞章京拜唐阿等不過百人需用車
　馬等項為數不多該督等務須妥協辦理毋得稍渉
　張皇致有擾累
　　二十二日(丁/亥)
上諭内閣曰兵部奏福建省應行添設站夫未將道里
　逺近事務繁簡分别聲明難以懸議請勑交該督查
　明具奏一摺現在臺灣正在𠞰捕賊匪之時所有文
　報往來最為𦂳要自應酌量添設驛站以便迅速接
　逓朕早經想及未及降㫖而李侍堯亦並未先行具
　奏僅咨部辦理未免遲緩此時該省軍務繁多若俟
　來往行查更需時日所有福建省應行添設站夫即
　著照該督所咨辦理其各省驛站須有大員専司督
　辦直𨽻省著派梁肯堂山東省著派繆其吉江蘇省
　著派通恩浙江省著派歸景照福建省著派伍拉納
　照料查察毋致遲延貽悞
　
欽定平定臺灣紀畧卷二十六
欽定四庫全書
欽定平定臺灣紀畧卷二十七
　　七月二十三日(戊/子)存泰圖薩布同奏言初四初五
　　兩日㑹同副都統(臣/)博清額柏廷翰傳集滿漢八
　　旗及水師旗營各駐防官兵逐加挑選共足一千
　　五百名察看各官兵年力俱屬强壯勇徃必能出力
　　剿賊隨照例㪚給俸賞行裝鹽菜銀兩備足軍火噐
　　械派定協領佐領防禦等官共三十三員分作四起
　　行走以三百七十五名為一起七月初七頭起自省
　　啓行按日接連前進副都統(臣/)博清額統領第四
　　起官兵起程由水路晝夜兼行至龍川縣起岸過
　　山仍由水路至潮從黄岡入閩境現在河水通達
　　船隻便利迅速至官兵自省起程(臣/)等督同藩司
　　許祖京及府縣等親赴河干照科登舟至龍川起
　　岸至清溪派委肇羅道阿章阿支給人夫隨路弹
　　壓由清溪下船至潮州派委惠潮嘉道圖畢赫撥
　　給船隻接替䕶送仍飛咨督(臣/)孫士毅照料出境
　　其官兵日逐應需口粮俱飭各府州縣預備隨到
　　隨發免致停留至此次駐防各官兵應支分例先於
　　司庫動項支給容俟彚案造報
　　同日圖薩布又奏言粤東所屬州縣地方民多濱
　　臨洋海而附近省城沿海各隘口尤闗𦂳要(臣/)節
　　次與督(臣/)孫士毅􁘭飭文武慎宻嚴查現在添調
　　官兵赴臺恊勦誠恐地方稍有疎懈奸匪乘機竄
　　逸(臣/)現飭各州縣㑹同營汎於沿海隘口加𦂳巡
　　查凡船隻收泊港澚遇有踪跡可疑其船户梢水
　　若非本處歇家行店素相認識難保無臺灣逸匪
　　及洋面奸徒一經盤查得實即行拘拿觧究務湏
　　不動聲色嚴宻辦理使匪踪無所潛伏以靖海疆
　　再與藩司許祖京酌商將庫貯上年潮屬觧存榖
　　價内洋錢十四萬九千餘兩撥出凑觧將餉銀扣
　　存司庫扺補榖價並於省城佛山二處市舖公平
　　兊换凑足全數現在已將洋錢七萬八千圓於本
　　月初六日委員先行批觧起程此後趕𦂳易换定
　　於本月内全行委觧不致遲悞均奏入
上諭軍機大臣傳諭李侍堯孫士毅圖薩布曰臺灣與
　粤省毗連非江浙遼逺者可比保無有匪犯竄逸自
　應嚴宻查拿但販貨商人俱係家道殷實豈肯藏匿
　匪徒自取重戾該督撫等遇有形跡可疑者必湏留
　心盤詰若遇到口商船概行查訊則商販等聞風裹
　足将來商販不通百貨騰貴於閭閻民食大有闗係
　着李侍堯孫士毅圖薩布飭屬不動聲色設法妥辦
　毋得紛紛悞拿徒滋擾累
　　二十四日(己/丑)
上命軍機大臣傳諭李侍堯曰前據常青等奏恭將瑚
　圖里自山猪毛帯領官兵義民來營所辦錯謬之極
　已將常青恒瑞嚴行申飭令反覆思之常青等於此
　一事愈覺其辦理失當雖已諭令常青等將辦理錯
　悞縁由傳㫖曉諭義民令其速回本處自為守禦並
　令瑚圖里親自帯兵䕶送以安其心而勸来者但前
　降諭㫖到彼尚需時日已恐無及若賊匪等乗義民
　逺離本庄已將其家屬房産焚刧殘燬以致義民等
　受累灰心并致他處義民聞風裹足不肯踴躍投効
　是皆由常青等措置乖張貽悞事機朕必當將常青
　等從重治罪著傳諭李侍堯將此事情形是否如此
　其意以為何如就其所見據實宻陳此事勿得稍有
　宣露令常青等聞知心懐疑懼更於事無益也
　　(臣/)等謹按將軍常青等留廣東庄義民在營助勦
　　並不先將願留之故奏明我
皇上以義民既留大營其本庄無人守禦必致遭賊擾
　　害既嚴加申飭
指示其措置之乖方而猶慮及䕶送歸庄事或無及
聖天子念切民依痌瘝在抱厥後粤庄義民始終出力
　　不倦固因能知大義亦由感發而愈激其天良也
　　同日李侍堯奏言臺灣額征地丁庄租鹽課等項
　　毎年計銀五萬九千三百餘兩應行觧司兵馬建
　　曠扣缺養亷并文武各員借支各雜項毎年又不
　　下三四萬兩歴係扣存府庫劃兊戍兵餉銀如上
　　兩年奏銷之銀於下兩年請領兵餉内扣収以省
　　彼此運觧之煩着為成例上年臺灣請領五十二
　　年分官兵俸餉養亷銀共一十七萬五千一百餘
　　兩經署藩司李永祺照例劃扣司庫銀一十萬二
　　千五百餘兩飭令將収存府庫銀兩撥出支放在
　　案兹據布政使覺羅伍拉納等詳稱前項存貯府
　　庫銀兩故守孫景燧任内墊用無存兵餉不敷支
　　放請先行給發(臣/)查賊匪滋事係在上年十一月
　　以後而本年臺灣兵餉應動支五十年完觧之銀
　　該年徵収銀兩業經奏銷全完實貯府庫並應行
　　觧司各雜項亦俱扣收在庫與本年官庄地畆賊
　　匪擾害無可徵收者全不相涉乃據稱孫景燧任
　　内墊用無存其墊作何項係何員任内墊用並未有
　　報案顯係虧空本應查明恭奏分别追賠但現當
　　勦捕逆匪之時不使遽行查辦一面飛飭藩司將
　　劃扣銀一十萬二千五百餘兩照數撥出委員迅
　　觧臺灣以備支放并令查明陣傷亡故未回兵丁
　　按照出缺日期將餉銀扣貯府庫歸入下年支放
　　之用仍飭將支放日期官兵花名清冊并扣除亡
　　故兵丁名數造報查核以杜影射挪移情弊又泉
　　州府馬巷通判陸士錕於該㕔地方米船被竊並
　　不上𦂳嚴拿盗犯任聴家丁差役私賣賍米及事
　　主認領又不全行給領請將陸士錕革職奏入
上命軍機大臣傳諭李侍堯曰臺灣庫貯銀兩原存為
　兵餉支放之用且係五十年徵収錢糧實貯在庫
　之項與去嵗冬底被賊滋擾官庄無涉何得稱墊用
　無存孫景燧在任釀成事端又復任意虧缺即應叅
　奏查辦乃該督請於事竣後再行辦理試思孫景燧
　業已身故將來又復向何人查究乎現已降㫖諭令
　琅玕將孫景燧原籍貲財嚴宻查抄以抵官項至陸
　士錕當軍務倥偬之際並不嚴訪盗賊乃於商船被
　刧轉從中侵漁吞匿是不但因該商被盗乘人之隙
　肆行侵隠而且乘國家有事任意貪婪似此居心真
　與盗賊無異僅與革職不足蔽辜着李侍堯將陸士
　錕即行革職拿問仍計賍科罪至李侍堯現值閩省
　地方廢弛之時正當寔力整飭乃於此二案辦理失
　之寛縱若此殊屬非是著傳㫖嚴行申飭用兵之際
　諸事宜嚴李侍堯不宜如此做好人也
上又命軍機大臣傳諭琅玕曰臺灣府庫貯兵餉等欵
　銀兩係五十一年奏銷以前徵收錢糧實貯在庫與
　本年被賊擾累官庄無涉何得藉稱墊用無存明係
　孫景燧挪移虧空無疑孫景燧係臺灣知府平日於
　地方事務既漫無整頓以致釀成林爽文等糾衆不
　法肆行滋擾之事而於庫貯銀兩又復任意虧缺是
　其侵漁歛怨激成事端不可因已被賊害而寛其罪
　使其家屬仍坐享豐厚著琅玕即將孫景燧家産查
　封以抵官項
　　同日李侍堯徐嗣曽同奏言本年應辦乾隆五十
　　一年奏銷因臺匪林爽文滋事先准臺灣鎮道等
　　以淡水諸羅鳳山彰化等㕔縣被䧟恢復倉庫欵
　　項必湏逐一清查方可核實造報請俟勦匪事竣
　　另行詳報而内地各案奏銷因逆匪尚未勦滅現
　　在進兵一切軍火銀米分派各屬辦運自上年至
　　今各員或支應差務或碾運軍粮或稽查口岸均
　　須親身經理而於盤查倉庫核造冊籍等事一時
　　難以兼顧且司道等又隨同在泉州辦理接應軍
　　需事務所有奏銷案内應造冊籍俱未能隨時核
　　辦請將閩省應辦乾隆五十一年分奏銷各欵展
　　限兩個月其臺灣府屬各欵仍俟勦匪事竣另行
　　飭查造報俾得寛其時日庶辦理不致錯悞奏入
　　報
聞
　　二十五日(庚/寅)李侍堯奏言現在粤浙等兵正當東
　　渡(臣/)更擬多撥銀米火藥等項稱此兵船配渡之
　　時委員隨同觧徃尤為妥恊將来如更有續觧銀
　　米該二處既各有派徃䕶防之兵船當亦不致疎
　　失至就漳泉兩處募補兵丁二千名現在情應入
　　伍者甚多不過旬日即可足數所有擬調之浙兵
　　二千已咨明浙省撫提二臣停止調遣再臺灣殉
　　難各官或素係貪殘則殞命亦難贖釀禍之罪或
　　尚稱亷謹則捐軀自當邀死事之褒事闗勸懲未
　　可草率現在留心細訪務得確實再行陳奏再查
　　前調之閩兵二千粤兵二千目下已早到臺郡又
　　續調之粤兵四千本日頭起五百名已到厦門其
　　餘各起有路逺未能即到者准孫士毅扎稱現在
　　嚴催進發又浙省之駐防滿兵已據報於六月二十
　　六日起程粤省駐防滿兵雖未報起程日期大約
　　本月下旬俱可到厦(臣/)現在厦門料理自當令其
　　隨到隨即登舟俾迅速前徃至北淡水一帯近據
　　同知徐夢麟禀稱逆首林爽文遣賊至彰淡交界
　　之大甲溪等處滋擾副將徐鼎士已帯兵来援藍
　　元枚亦遣守偹潘國材帯兵由海路前来率同該
　　處義勇於六月十八及二十一二等日連次接仗
　　等語查所調漳州兵徃藍元枚處者現已在途俟
　　粤兵到時再分撥二千前徃則藍元枚處新舊官
　　兵亦不為少現令常青藍元枚等多募義民鄉勇
　　并從賊而自㧞來歸者亦准食兵粮常青藍元枚
　　等自必共相恊力定可逐段推廓(臣/)惟有料理粮
　　餉寛裕觧徃俾足供支給不敢稍有缺悞奏入報
聞
　　二十六日(辛/夘)
上命軍機大臣傳諭常青恒瑞曰本日詢問常青賫摺
　差弁饒成龍據稱將軍劄營在小南門外十里之桶
　􁅦棧地方自五月二十四日以後與賊人打仗數次
　因賊人四路抵禦未能前進賊目莊大田所踞南潭
　距桶􁅦棧營􁅦只有五里等語常青等自駐劄臺灣
　已經數月其桶盤棧營盤相距南潭不過五里該將
　軍等早應統領大兵將賊目莊大田先行勦除乃惟
　知結營自守似此肘腋之間任其逼處竟不思乘勢
　攻勦實不可觧前以為南潭離大營尚逺故屢次諭
　令該將軍等酌留官兵固守營盤親統大軍舍南趨
　北與柴大紀藍元枚㑹同進剿此時如尚未啟行該
　將軍等即行帯領官兵速將五里外南潭屯聚之莊
　大田痛加勦洗以清肘腋豈有近在數里之内而束
　手坐待之理且此次續調兵丁其粤兵二千昨據李
　侍堯奏業經配渡前徃其餘淅粤官兵自己陸續到彼
　常青等正當乘其新到鋭氣相機進取詎可曠日持
　久坐失事機
上又命軍機大臣傳諭李侍堯徐嗣曽曰前因臺灣勦
　捕逆匪需用軍糈且漳泉一帯地方缺雨恐米粮市
　價昂貴民情不無拮据已有㫖諭令該撫查明妥辦
　並節經降㫖於浙江江西江南四川湖廣等省派辦
　米共一百餘萬石令該督撫等迅速運閩接濟是閩
　省米石日逐充盈除應付軍糈之外儘有多餘漳泉
　二府如有缺雨成灾處所該督撫務須詳悉查明一
　面奏聞一面即行督飭所屬妥為撫䘏俾閭閻均沾
　實惠無使一夫失所以副朕軫念民依至意
　　二十七日(壬/辰)常青恒瑞同奏言南路之賊仍在南
　　潭一帯負嵎不散顯係北路賊勢鴟張故敢有心
　　窺伺(臣/)等於二十八日令侍衛烏什哈達等率同
　　逰擊孫全謀並恭將瑚圖里管帶弁兵臺灣道永
　　福亦派同知楊廷理守偹銜莊錫舍督率義民協
　　同官兵前徃捜捕由鯽魚潭至埔姜頭庄見賊數
　　百向前追殺直至蜈蜞潭溝焚燬賊藔十數間當
　　有南潭賊匪三四千擁來官兵齊放鎗砲打死賊
　　數十人殺賊十餘人賊遂敗退因該處溝徑﨑嶇
　　不便追趕隨即収軍奪獲賊械十餘件受傷委署
　　驍騎校哈即阿一員兵丁一名義民二名陣亡兵
　　丁四名義民四名均各分别記功賞䘏惟被賊冲
　　散不知存亡兵丁十五名候查明另辦又接據駐
　　守鹽水港遊擊楊起麟禀稱二十五日賊衆千餘
　　由蘆竹坑來攻鹽水港商令守偹黄象新帯領弁
　　兵義民由東北勢港墘堵截施放鎗砲打死賊百
　　餘人餘賊敗走於各賊屍身捜出偽將軍封條又
　　據柴大紀禀二十日賊匪攻縣兵民奮力抵禦打
　　死賊數百人内騎馬賊目一人二十四日賊忽分
　　攻四門督率將偹分方堵禦鎗砲並施打死多人
　　賊始懼退二十五日黎明賊匪擁衆攻環西北營
　　盤大砲叠發打死騎馬賊目二人殱賊千餘人其
　　餘賊匪冐死進攻官兵義民力戰至未刻稍退仍
　　遥屯未散四野積水泥濘未敢進勦申刻雷雨盆
　　傾至戌刻賊始散歸各庄現在多方僱覓熟識路
　　徑之人連夜札調鹿仔草官兵前來協助至今尚
　　未見回信各等情又諸羅縣知縣陳良翼禀稱逆
　　匪聚衆八九千人於二十八日辰刻扛擡枋車上
　　䝉濕綿被蜂擁圍攻西北兩門營盤東南兩門山
　　頂各有匪衆六七百人遥為聲援即分撥僚屬守
　　城親率各義民同將偹弁兵徃來禦敵施放鎗砲
　　賊匪鎗砲甚多抵死擁攻官兵義民奮力攻殺賊
　　人退而復進者三次我軍用大砲轟擊碎其枋車
　　數座打死賊二三百人北門打死騎馬賊目一人
　　西門殺死賊目一人梟回首級至申刻賊始潰散
　　官兵義民損傷數十人賊雖暫退差探尚欲糾賊
　　攻城等語查諸羅一帯賊匪浹旬不退柴大紀等
　　既能固守又經屢次勦殺賊衆自不敢久逼圍攻
　　但該縣係二十九日具禀是日遊擊田藍玉纔到
　　新店是以尚未得有該遊撃帯兵恊助魏大斌之
　　信(臣/)等已三次嚴催魏大斌田藍玉等務即通知
　　柴大紀迅速由鹿仔草起兵前進内外奮擊開通
　　道路并已飭該道府添觧餉銀火藥鉛子等項委
　　妥員運徃接濟又柴大紀及署縣陳良翼禀稱現
　　在縣城四面道路田洋積水皆有逆匪阻絶遍挿
　　竹簽官兵難以行動積存文報不得逓送城中粮
　　餉鉛藥存剰無多大砲鉛子隨時鑄造已用過一
　　萬三千餘斤現今鐵炭漸缺設法加意防禦二十
　　五日賊目蔡福被砲打穿頷頰傷重擡回打猫街
　　二十八日賊目葉省被砲打中右腋扛回牛稠山
　　斃命各庄民奔報屬實遊擊田藍玉禀稱鹿仔草
　　由東邊徃諸羅係埔心大崙等庄路被賊削小田
　　水堵滿由南邊徃諸羅係後藔一帯各路口亦是
　　賊匪屯劄之所俱有蔗園深溝阻碍去路現與魏
　　大斌妥酌分兵前徃又據魏大斌禀初三日寅刻
　　同副將詹殿擢遊撃田藍玉等帯領官兵義民前
　　赴諸羅行至半天厝見埔心大崙各庄賊匪突出
　　約有數萬分路殺來遂令排列隊伍施放鎗砲打
　　死賊匪不計其數内有騎馬賊一名但賊匪愍不
　　畏死尚敢圍攏官兵義民奮勇力戰至未刻賊匪
　　退聚各庄路口攔截官兵勢甚猖獗難以前進查陣
　　亡兵丁一名義民一名受傷兵丁十二名義民十
　　九名隨將隊伍收入鹿仔草營盤再商計䇿前赴
　　各等語(臣/)等細閲各禀魏大斌已接柴大紀書凾
　　則彼此自可闗㑹其賊目蔡福葉省若果被砲傷
　　斃則賊勢亦應稍减惟是已抵鹿仔草之各官兵
　　屢前復却皆因賊匪削小官路乗夏令多雨灌為
　　水田又遍挿竹簽以防官兵進勦為此困守諸羅
　　之計殊屬狡惡但查鹿仔草距諸羅僅二十餘里
　　若我軍并力奮勇能透過十餘里城内兵民亦奮
　　力接應尚似可以打通且埔心大崙等賊庄在諸
　　羅西南一面十餘里之外並非四面圍住縣城若
　　募熟識路徑之人無論水陸亦可間道疾趨期於
　　必克(臣/)等以柴大紀望援甚殷而該鎮將等設法
　　應援自以兵多為善是以再行添派恭將特克什
　　布張萬魁署都司邵振綱帯兵一千四百名并派
　　令健鋭營章京官保徳成額恊同前徃即於初八
　　日早仍配船由水道前抵鹿仔草並飭該鎮將等
　　務即悉心籌畫彼此熟商或拚力直前或覓途馳
　　赴總期速達諸羅痛殱醜孽至續添之閩省兵二
　　千名於六月十九二十一等日先到粤省兵二千名
　　惟配渡兵八十五名船一隻尚未到來餘已於七
　　月初七日齊到軍營再恭贊藍元枚統領北路官
　　兵亦以僅能守禦不敷攻勦是以奏請添兵(臣/)等
　　俟請添各兵陸續到齊即相機前進一經擒獲賊
　　首賊目即隨時馳奏不敢稍遲奏入
上命軍機大臣傳諭常青李侍堯藍元枚柴大紀曰賊
　匪雖挖溝壕不過十餘里止係為自守之計並非險
　阻即官兵結營拒敵亦豈無溝壕自衛此乃行軍之
　常事常青等統領大兵何難督率兵民填平溝塹奮
　力攻擊况官兵勦賊即遇深溝髙壘勁敵當前亦將
　奮勇争先直前摧破豈有見此么䯢草竊挖有溝壕
　即畏葸不進株守坐視之理南潭近在肘腋常青等
　自應先將莊大田等痛加勦洗不使負嵎窺伺再行
　統領大兵直趨北路况續調兵丁業已陸續全抵大
　營聲勢倍為壯盛今常青等接據柴大紀處請援之
　信始則僅派魏大斌帯兵千餘前徃及魏大斌在鹿
　仔草被賊攔截又派田藍玉帯兵一千接應仍不能
　直抵諸羅似此零星派撥於事何益且常青等如見南
　路賊匪屯聚窺伺實有難以逺離郡城不能前徃北
　路之處亦應將該處情形據實奏聞乃自駐劄臺灣
　以來業經數月既未挪移尺寸而於如何運籌决勝
　擒殺賊匪及定於何路進兵之處總未據奏報似比
　株守因循何日可以集事耶柴大紀駐劄諸羅屢被
　賊人圍擾其勢甚為着重常青等早應親統大兵前
　徃援應殱殺賊匪㑹合進剿况常青恒瑞俱在府城
　營盤即該處亦屬𦂳要不能一同前徃若以一人留
　守以一人統兵前徃諸羅援應有何不可豈伊二人
　必湏同在一處不能分身耶賊目蔡福葉省既被官
　兵放砲打傷又擡回打猫牛稠等庄該處村庄若非
　賊黨則賊目受傷不應擡至彼處若該庄民人業經
　從賊又不應赴官奔報乃賊目受傷既擡回各庄而
　庄民又以賊目傷重斃命奔報豈有賊與義民同居
　一庄之理若該庄民人並未從賊俱屬義民是該處
　即不應有賊匪屯佔何以魏大斌等帯兵到彼又復
　被賊攔截殊不可觧究竟該庄民人是否賊黨抑係
　義民着常青等查明具奏
上又命軍機大臣傳諭長麟李世傑琅玕李侍堯曰現
　已令福康安前來行在陛見面授機宜前赴臺灣督
　辦勦捕事務並已派海蘭察等先行帯領侍衛章京
　拜唐阿等分起由驛前徃每起約二十餘人所有需
　用車輛馬匹著長麟李世傑琅玕李侍堯等即預為
　籌備並令前派出管理驛站大員帮同照料但此次
　四起侍衛章京等不過百人需用車馬等項為數無
　多該督撫等務湏妥恊辦理毋得稍涉張皇致滋擾
　累
　　同日何裕城奏言恊濟閩米籌辦之始原定於五
　　福陸路轉運抵以該處溪河山路節節起駁肩挑
　　惟恐不速擬照從前辦過成例陸海分運嗣准督
　　(臣/)李世傑咨覆始知江蘇亦有運閩之米海船不
　　敷咨商浙省恊濟(臣/)恐運米到彼等候欲速轉遲
　　隨將碾就之米十五萬石全由五福陸路運徃該
　　處先經爬沙挖淺多備竹筏小船兼幸上㳺得雨
　　足資浮送又於旱路平治陡隘轉運尚覺迅速現
　　在抵閩省光澤縣水口者已有六萬四千餘石其
　　餘接續運赴(臣/)仍嚴切督催務令尅期竣事不致
　　稍有遲緩再江西運閩米石計至九月初旬可以
　　運竣所有湖北省運閩之米行抵五福水次之日
　　適當江西運竣之時堪以接續轉運兩不相妨一
　　面預飭各屬候湖北委員押米入境帮同悉心料
　　理恊力挽運一如江西運米成規不許稍存岐視
　　再查閩省民人廣種畨薯以代米榖江西向不廣
　　種(臣/)今春勸民廣為種植兹届成熟之時收穫頗
　　豐已有成效(臣/)思江西今嵗麦禾二收俱屬豐稔
　　尚不藉畨薯為食臺灣現在用兵食口衆多畨薯
　　堪佐米榖之用隨陸續收買積有十萬斤於運米
　　完竣之日帯運前去交閩省督(臣/)李侍堯查收酌
　　用奏入報
聞
　
欽定平定臺灣紀畧卷二十七
欽定四庫全書
欽定平定臺灣紀畧卷二十八
　　七月二十八日(癸/巳)
上命軍機大臣傳諭常青李侍堯藍元枚柴大紀曰副
　將林天洛㕘將廖光宇病故貟缺業經委員署理但
　現在臺灣勦捕逆匪正在需人之際若由部推補前
　抵臺灣朱免稽遲而且于打仗出力人貟不足以示
　鼔勵著常青即於軍營帶兵人貟内擇其奮勇出力
　者不拘廣東浙江及福建本省即遴選二貟補授行
　軍之際全在得人不妨通融㧞補以示鼓勵原不必
　拘定本省也即嗣後遇有缺出常青等俱應就隨征
　出力人員酌量揀補俾勇敢貟弁知所奬勸再昨據常
　青等奏賊匪將道路削小田水堵滿賊人屯劄之所
　俱有蔗園深溝阻碍去路等語道路既經削小官軍
　人馬難行則賊匪行走自亦不易乃數月以來賊人
　四出侵犯動稱數萬是皆由何道而行乎而官兵輙
　以道窄沙淤為辭豈賊能行而官軍即不能行有是
　理乎况行軍之道貴在随宜制變即遇﨑嶇險阻而
　亦當設法開道直前摧破豈得因小有阻隔即株守
　坐待之理若因賊匪鬼蜮伎倆削小道路放水淤䧟
　即束手無䇿則從前平定金川時跬步皆山又將何
　以進兵破賊耶常青等務宜悉心籌畫設法前進以
　期迅速蕆事㫁不可因循坐待以致師老力疲為要
　　同日李世傑閔鶚元同奏言初次撥運川米二十
　　萬石約需用海船三百數十隻先經竭力雇備除
　　撥運江省兩起米石配用外尚餘可用船一百二
　　十餘隻又浙省除續押送到船一百隻尚不敷船
　　一百數十隻今次續撥川米三十萬石約需用船
　　五百數十隻通計共尚需僱備海船七百隻始足
　　敷用(臣/)等同司道悉心籌議查由江浙運米至閩
　　必需往來閩鹿之船方得熟悉海道沙線情形而
　　每年秋冬兩季北風司令粤閩貿易海船由江浙
　　而往閩粤者較多由閩粤而來蘇者甚少且此時
　　閩省辨理軍務需用船隻必多此次江浙兩省運
　　米赴閩之船計有四百餘隻若閩省盡行截留恐
　　現需配載川米之船未能尅期辦足或致轉運停
　　留殊有闗係(臣/)等現在飛移閩省督撫通盤籌酌
　　或僱令商販之船趕𦂳来赴江浙或江浙運米赴閩之船
　　配給水脚交與江浙委員押迴以裕配載川米之
　　用(臣/)等仍同琅玕將各海口續到之船實力捜查
　　儘數截留並酌給守空飯食銀兩以俟川米一到
　　隨即配載起運如此寛為雇備庶可不致稍遲奏
　　入
上命軍機大臣傳諭李世傑閔鶚元琅玕曰閩省米石
　闗係軍糈要務所有運米海船自應預為封僱不致
　臨時遲悞但該督等惟當核計應運米石所需船隻
　先時籌備足敷運載即毋庸多為封僱此等海船俱
　係装載貨物各處售賣若截留太多致商賈聞風裹
　足將來天津等處商船稀少必致百貨騰貴於京師
　日用所需大有闗碍且摺内稱現在督率府縣於海
　口趕𦂳多方捜羅毋得隠匿私放辦理固属認真但
　恐不肖州縣一任胥吏従中借端需索滋擾以致各
　商船户従而受累更致裹足尤屬不成事體不可不
　嚴行查察管束著李世傑閔鶚元琅玕務需悉心籌
　酌招集海船足資運送即可停止封僱并隨時嚴行
　稽察毋使商販等稽延守候吏胥乗間擾累方為妥
　善
　　二十九日(甲/午)徐嗣曽奏言浙江滿兵一千五百名
　　由浦城陸路送至蚶江登舟赴鹿耳門較為便捷
　　(臣/)派委粮道凌廣赤及署臬司戚蓼生分赴建寕
　　延平等處往來彈壓兹頭起兵二百五十名據報
　　於十三日已到延平約十八日可抵省城以後各
　　起俱間日接續而至(臣/)接送一二起後即先馳赴
　　蚶江料理配渡以期迅速前進至閩省粤省先經
　　預調兵四千名已經全抵臺灣其續調粤兵五千
　　五百名本月下旬俱可到厦當此大兵雲集糧餉
　　火藥等項甚闗𦂳要(臣/)嚴飭各属勒限轉運不致
　　遲悞其浙江餉銀已過省者二十萬米石已到泉
　　厦者七萬有餘火藥鉛彈等項亦俱源源而至(臣/)
　　於陸續到省時親加照料迅飭押運前進江西米
　　石由光澤縣灘河撥載現飭延建邵道元克中在
　　該處専司督辦兵威倍加壯盛軍需亦甚充裕近
　　據副將徐鼎士淡防同知徐夢麟等稟報訪知白
　　石湖山内奸良錯處官兵往捕始初竟敢擲石抗
　　拒該副將等商同勦撫並用先為剴切示諭隨即
　　派委文武貟弁帶領義民人等歩行上山開誠撫
　　慰即有扶掖歸順者三千餘人細詢情形始知賊
　　本不多見百姓下山餘匪奔竄當即擒獲要犯彭
　　喜等數名又於鹿藔金包裹等處招出難民千餘
　　人䕶送歸莊趕種晚禾徐鼎士現已帶兵前駐大
　　甲溪捜勦彰化賊匪等情經督(臣/)飭撥餉銀五萬
　　兩解往為賞恤義勇難民之用至鹿仔港難民聚
　　集甚多自五月初旬運到米薯設厰煮粥陸續賑
　　給所全活者不下數萬人復經提(臣/)藍元枚就難
　　民内勇壯者挑作義民以助戰守寔属一舉兩得
　　奏入
上命軍機大臣傳諭李侍堯藍元枚曰白石湖山内賊
　匪經徐鼎士等帶兵捜捕並令兵役義民人等開誠
　撫慰即有扶掖歸順者三千餘人鹿藔金包裹等處
　又招出難民千餘人俱經該副將送歸各庄安業可
　見賊黨雖衆如果能設法招徕勦撫互用無難即行
　解散此事徐嗣曾既得該副將稟報則李侍尭駐劄
　厦門豈有不得信息之理何以並未據該督奏及又
　藍元枚前于六月二十五日奏到摺内只稱據徐鼎
　士稟報淡水白石湖賊本無多已經拏獲従賊之㕘
　革守備彭喜解送督臣究辦賊匪逃入金包裹後山
　等語而于該副將招撫歸順之三千餘人及鹿藔金
　包裹難民千餘人䕶送歸庄之處並未奏及該㕘贊
　駐劄鹿仔港距淡水更近何於此等情形並未詳晰
　陳奏著李侍堯藍元枚將曾否續得徐鼎士稟報何
　以未經具奏及此後南北各路有無續行投順民人
　一併據寔覆奏至徐鼎士帶兵駐大甲溪捜勦彰化
　賊匪前已諭令李侍堯撥兵一千名接濟徐鼎士所
　撥兵丁於何日配渡前往及近日鹿仔港大甲溪等
　處勦捕殺賊情形並著迅速馳奏
　　(臣/)等謹按賊首林爽文到處脅迫附賊之衆出於
　　勉强者居多我
皇上洞燭民隠節次
諭令將軍等廣為招徕無論従賊與否一經棄械投誠
　　即可赦罪安業並恐僻地未及周知又令出示愷
　　切曉諭
睿慮寔無微不至兹撫(臣/)徐嗣曾奏副將徐鼎士於白
　　石湖山招撫三千餘人鹿藔金包裹等處又招出
　　難民千餘人可見設法招徕賊黨自易解散而海
　　外剿匪機要早不出
聖明指示中矣
　　同日姜晟奏言詳查江西之五福地方與福建光
　　澤縣接壌入閩境後由邵武延平等府取道福州
　　省城仍由海運始達漳泉似不若長江順流由江
　　南出口海運便可徑至泉厦因即與藩司陳淮熟
　　商查得湖北米石用大船裝載至鎮江换船到上
　　海再换海船起運如該處海船不敷則浙有乍浦
　　商船聚集亦可由此出口並查得米船運抵鎮江
　　并或不入内河竟由外洋而行另换崇明船及江
　　南簰子沙船駛至上海乍浦二處换船竟出大洋
　　前赴泉厦更為簡便隨於十六日飛咨李世傑閔
　　鶚元琅玕詳悉熟商如何方為妥善之處迅速移
　　覆以便照辦一面飭藩司催據各属將所碾米石
　　陸續碾就在省城上㳺者運至漢口彚齊其在省
　　城下㳺者如黄州所属各縣則撥船前往即委運
　　員兊収起運並調集各委貟一俟江西江浙各省
　　撫(臣/)咨㑹到楚核明江西一路寔在有無碍難辦
　　理及江浙出口海運究由何路迅妥之處詳細酌
　　定即分起運行奏入
上命軍機大臣傳諭李侍堯李世傑保寧舒常閔鶚元琅
　玕何裕城姜晟浦霖徐嗣曾曰昨據徐嗣曾奏浙省
　米石運到泉厦者已七萬有餘是閩省此時巳有米
　石接濟其江南江西續運之米亦當接踵而至可以
　無虞缺乏若因各省米石皆須由江南浙江出口船
　隻不能應手一時紛紛封僱擾累商民轉多未便著
　李世傑閔鶚元琅玕務須量其緩急酌籌妥辦次第
　起運所有江南本省及湖北四川運閩之米止須隨
　到隨辦使之源源不絶俾船隻流通足敷裝載不必
　一時齊運將船隻全行截留封僱致商販守候稽時
　吏胥従中滋弊方為妥善其湖南應運米石並著舒
　常浦霖亦由該處徑運江南海口交李世傑等接續
　配運毋庸咨商江西省轉致躭擱至川省續運之米
　該督務須妥協辦理陸續接運竟由川江順流而下
　亦由江浙海運抵閩可也
　　同日阿桂奏言䑓灣地方西臨大海東凴大山大
　　山之東係生畨居住為民人所不到大山迤西之
　　麓則現為賊匪佔據官兵進剿勢須仰攻無由察
　　其虚寔而賊衆居髙臨下且其中如水沙連虎仔
　　坑六斗門等處南北又在在可通足以伺官兵之
　　隙前邀後截四出滋擾若徒撥兵堵禦則山徑叢
　　襍不但現有之兵不敷分派即再添一倍仍恐不
　　能一一盡堵現在惟有將𦂳要地方如郡城諸羅
　　鹿仔港等處先為駐兵防守而防守之兵必察其
　　力能保固寔可無虞再選擇可戰之兵二三萬進
　　逼賊人巢穴搗其要害或兩路夹攻或全力専注
　　但得官兵連勝一兩次賊人胆落其黨夥附従當
　　不攻而自潰惟䑓灣現有兵丁除分守府城等處
　　外似尚不敷剿捕且其中亦少可用之兵在初辦
　　時若深悉賊匪情形就本省兵畧為多調趂賊情
　　惶惑之際未嘗不可即就撲滅今則賊人已漸知
　　戰守臺灣復被佔據過半従賊者為數已多寔又
　　有不得不増添兵力之勢此事現令福康安前往
　　督辦福康安經厯軍務聲威已著各省兵丁情形
　　均所深悉似應令福康安先行通盤籌畫䑓灣現
　　有兵丁若干尚需添兵若干及何省兵丁於山路
　　﨑嶇之地用之方可得力雖隔逺一兩省者亦准
　　其檄調備用或竟調慣于䟦涉山路之黔楚兵各
　　一萬合之粤兵萬餘兵力充裕賊必指日授首雖
　　目下似稍遲一兩月而功成反速
　　同日保寧奏言川省辦米二十萬石運交江南轉
　　運閩省業經(臣/)飭委川東道黄軒總理督率重慶
　　府縣等㑹同總運叙州府知府施光輅雅州府知
　　府葉書紳妥速辦理現據該道等稟各處已買米
　　三萬石連各州縣碾運先到之米凑足頭運五萬
　　石之數兊交運貟定于七月十九日開行等語又
　　據各属具稟碾出起運之米俱可陸續到渝其二
　　三四運亦可銜尾前進約計八月初即可全數開
　　行查川江秋水方盛順流東下雖風水靡常舟行
　　總属迅速其自漢口而下川船素未經行必須换
　　船前進(臣/)已飛咨湖廣督撫飭備船隻過載運赴
　　江南並咨江南安徽撫(臣/)轉飭經過地方官一體
　　催䟎並偹船酌撥配運不致遲悞再查運送米糧
　　等項定例順水毎百里每石應給水脚銀七厘自
　　重慶至漢口計程二千九百七十里每石應給水
　　脚銀二錢七厘九毫乾隆十八年辦運江南米石
　　其時船户水手食物人工器用等項皆属平賤節
　　省辦理每石止給銀一錢六分至四十三年協濟
　　江南米石辦理已甚竭蹶今又閱十年一切加貴
　　是以五十一年浙江辦運川米經前督(臣/)李世傑
　　奏明浙省委貟在川借領銀兩僱用船隻該委貟
　　自行支發自重慶至漢口每石給水脚銀二錢二
　　分方能承運查今昔情形不同船户等勢難賠累
　　業經飭照定例毎石以二錢七厘九毫發給再(臣/)
　　欽奉
諭㫖再行採買米三十萬石即與司道悉心籌酌各州
　　縣倉儲俱属充寔尚敷撥用至採買市米雖似便
　　易但川省民間素鮮葢藏目下早稻甫經収割未
　　能集輳一時採買多米市價㦯致騰踴若倉穀則
　　取之于官亦可不動聲色而立辦即將來買補辦理
　　甚属従容且新米往帶潮濕不若倉穀乾潔可無
　　霉變之虞(臣/)現已飭司道查明各属倉穀額數將
　　水次所貯接續動碾趕辦惟上㳺水次之米必用
　　小船運至重慶换裝大船由川江東下前辦運米
　　二十萬石各處小船俱已載米運赴重慶恐缷載
　　後四散他往(臣/)已分委大小文武貟弁四路查僱
　　押令速赴原䖏受載仍運重慶並飭川東道黄軒
　　督率重慶府縣等多僱妥諳大船預偹承運計碾
　　米三十萬石分為五運毎運米六萬石一面飛調
　　現任知縣五貟佐雜十貟分起領運並派雅州府
　　知府葉書紳為總運直送江南兊交計前運米二
　　十萬石掃帮開行後此次續辦米石亦可接續起
　　運不致遲悞至漢口應换船隻仍咨明湖廣督撫
　　飭属僱備其自漢口至江南水脚亦即由楚省照
　　例給發均奏入報
聞
　　八月初一日(丙/申)藍元枚奏言自到鹿仔港諸羅縣
　　属之鐵線橋等庄俱已被賊燒燬彰化縣之東螺
　　西螺亦被賊佔踞(臣/)屢經札商柴大紀相機夾攻
　　緣道途梗塞由海道逓至鹽水港轉遞諸羅至今
　　尚未接准柴大紀覆札鹿仔港係四面受敵自五
　　月至今賊雖不敢直擾鹿仔港屢就各處小庄滋
　　擾焚燒意在㫁鹿仔港應援之路(臣/)細查各賊巢
　　内約有一二十萬人多係漳州及同安之人内中
　　情愿作賊者不及十分之一其餘或被脅相従或
　　貪圗跟隨賊夥焚燒村庄搶掠財物是以毎處蟻
　　聚至一二萬人(臣/)于六月二十六日奉到
上諭敬謹錄出遍行張掛曉諭數日之後有耆老人等
　　陸續従各賊巢出來求見哭訴並無従賊止因家
　　属被賊拘留未能遽出(臣/)皆逐細開𨗳令其遍諭
　　衆人俟官兵一到大里杙各賊巢務須協同擒殺
　　賊匪立功自効各人無不歡欣掽頭知有再生之
　　路但鹿仔港附近賊巢若大兵徑赴斗六門恐道
　　路阻塞一時難與柴大紀㑹合并慮賊匪乗虚滋
　　擾(臣/)是以奏懇添兵五千名計七月半後官兵自
　　可陸續到鹿仔港兵力既厚便可分作二路一由
　　埤頭攻殺東螺賊匪劄營二八水一由二林攻殺
　　西螺賊匪就該處劄營自西螺至斗六門僅十餘
　　里即可乗勢攻擊斗六門似于事機有濟再七月初
　　二日聞賊目林領従諸羅來紏王田犁頭店等庄
　　賊夥初三日要來焚燒阿棟等社隨知㑹總兵普吉
　　保帶遊擊裴起鰲兵八百名在阿夷庄遥為聲援
　　堵禦以防快官庄賊匪出來攔截(臣/)親帶遊擊琢
　　靈阿穆騰額兵八百名由阿棟社前去堵殺行至
　　中藔溪見賊匪千餘人攔途抗拒續有王田庄賊
　　匪千餘人亦來一處抵敵(臣/)親率官兵奮勇向前
　　施放鎗砲自辰至未賊匪始従犁頭店逃散因犁
　　頭店一帶俱是賊巢未便逺追計鎗砲打斃賊匪
　　約百餘人官兵俱無傷損又埤頭庄經(臣/)派撥官
　　兵設卡帶同鄉勇一千名防守亦于初三日有賊
　　目莊好紏東螺賊一千餘人到埤頭焚搶村庄兵
　　民用鎗砲打斃十餘人殺死七人似此賊匪雖蔓
　　延肆擾但鹿仔港週圍村庄均已聫絡設卡官兵
　　義民亦皆奮勇向前毎逢攻殺俱得勝仗(臣/)惟隨
　　時相度機宜務期迅滅賊匪再(臣/)于六月二十一
　　日親帶官兵鄉勇由番仔溝鹿仔厝一帶巡查捕
　　捉賊匪行至大肚溪遇賊數百人隨令官兵鄉勇
　　施放鎗砲賊即退走打斃賊匪十餘人生擒鄭球姚
　　蹇二名訊非賊目即行正法示衆
　　同日李侍堯奏言柴大紀在諸羅自六月中旬被
　　賊攻圍日夜拒守以少擊衆節經常青遣魏大斌
　　田藍玉張萬魁等帯兵往援而藍元枚杪
　　録摺稿稱官兵未能直達諸羅是以先攻大肚溪
　　以分賊勢是藍元枚亦尚未將諸彰道路疏通近
　　日臺灣各官稟報甚少惟同知楊廷理稟稱郡城
　　北路運道稍通薯檢大麥間有數船俱自北淡水
　　載來是以糧價稍減探得賊攻諸羅有頭目蔡福
　　被砲擊死又賊用枋車來攻䝉以濕被亦被砲擊
　　破數輛等語查蔡福混號遼東仔㝡為兇悍前據
　　胡畨供稱林爽文曾封為提督軍門是該匪係逆
　　首得力之人今既中砲身死而所用枋車又被擊
　　破是賊衆雖屢次急攻實俱遭殺敗恃其烏合之
　　多尚未退散魏大斌等併力前進日内想已打通
　　道路又據北淡水同知徐夢麟稟稱彰邑附近賊
　　巢各庄均有良民被賊箝制不得已許以所収田
　　稻加二抽分始免殺戮今聞官兵義民齊集大甲
　　多有私自奔來請求等語是各庄良民甚多即伊
　　等已被脅従預恐官兵破賊巢後難以分剖先來
　　請援以見其並非従賊亦可見民情皆知賊終必
　　破是以早自投明又據稟稱拏獲陳賀一名係被
　　賊逼脅入夥在大里􁂳代㫪城墻求林爽文之父
　　來至軍工寮討欠臨出時有林旺托伊代接家眷
　　進大里杙居住等語是従賊之人亦惟恃大里杙
　　巢穴為茍延旦夕之計此皆極好消息今續調之
　　粤兵四千已先到一千于本日放洋前往臺郡漳
　　兵二千亦已登舟不日可到鹿仔港其餘浙粤之
　　駐防滿兵三千及粤省緑營兵三千計月内總可
　　到齊配渡前往均奏入
上命軍機大臣傳諭常青李侍堯藍元枚柴大紀曰彰
　化等處賊匪屯聚雖據稱有一二十萬人但係被賊
　用威迫脅勉强聴従不過烏合之衆今經藍元枚傳
　㫖曉諭即有民人従賊巢投出自訴並非賊黨該㕘
　贊詳加開𨗳諭以擒殺賊匪立功自効皆知歡欣鼓
　舞共慶更生是賊匪雖衆易聚亦易散若能設法招
　徕自當紛紛投出賊黨日就解散至藍元枚與柴大
　紀札商㑹攻因道路阻隔尚未得有覆信鹿仔港兵
　力稍單未能前進但藍元枚所請添調五千名早經
　如數撥往前據李侍堯奏漳州有眷属兵二千已經
　配渡其餘兵三千此日自已陸續全抵該處藍元枚
　當乗此兵力厚集速行進剿以此時情形而論當以
　打通諸羅接應柴大紀為急務至常青處已莭次降
　㫖令一人速統大兵直趨北路㑹合進剿今南北兩
　路添調官兵自己陸續到齊正應乗其銳氣及鋒而
　用常青竟當令恒瑞督率兵民駐守營盤悉力捍衛
　府城牽綴賊勢該將軍親自統領大兵自南而北徑
　趨諸羅藍元枚亦應令普吉保固守鹿仔港親統大
　兵自北而南則東螺西螺斗六門之賊皆可順便剿
　滅接應柴大紀與常青㑹合一處使聲勢聫絡以大
　兵全力奮勇夾攻若渠魁就獲則其餘賊匪自可紛
　紛解散而被脅従賊民人更當相率投誠不呼而集
　常青藍元枚此時固當持重但於進剿機宜不可坐
　失又柴大紀駐劄諸羅督率官兵義民竭力堵禦賊
　匪屢次攻擾縣城俱被官兵殺退擊破枋車殱賊甚
　多並將賊首林爽文用事頭目蔡福等用砲擊斃賊
　首為之奪氣此事前據常青等業經奏到但常青等
　所派魏大斌田藍玉接應之兵此時自己打通道路
　併力前進柴大紀得此兵力援應自更為得力近日
　如何殺賊攻剿情形著柴大紀迅速馳奏至漳州府
　近賊巢庄民一聞官兵到彼即自行投出奔請救援
　可見民情皆知賊匪雖衆終歸撲滅自為極好機㑹
　該將軍㕘贊急當妥為撫馭廣行招集並開誠曉諭
　令其殺賊立功
　　同日李世傑奏言接湖北咨㑹擬將楚省所辦運
　　閩米十萬石亦由長江運至江南海口轉運等因
　　查現在江南尚須預僱川省米船七百隻若再添
　　僱楚省米船未免竭蹷若由江西新城五福陸路
　　運至閩省水口止八十里旱路即山徑﨑嶇亦計
　　日可到若照来咨即令楚米亦由海運不特船隻
　　一時莫辦且恐欲速反遲奏入
上命軍機大臣傳諭李世傑舒常閔鶚元姜晟何裕城
　曰李世傑係指川楚兩省應運米六十萬石同時並
　運而言殊不知川楚之米亦不能同時運到川楚米
　共六十萬石若分作三起撥運則毎起不過二十萬
　石所需船隻較少即易于僱用不特商船可得往返流
　通轆轤運載而米石亦可接踵而往足敷接濟李世
　傑請將楚米仍歸江西陸道豈非存諉缷之見向来
　總督兼轄兩省者雖同係所属地方往往就駐劄省
　分意存偏袒此係外省習氣使然今該督現駐江南
　未免意存袒䕶豈能逃朕洞鑒耶所有現在湖北及
　將來湖南運閩米石均著由長江順流歸入江南及
　浙江等海口陸續轉運
　
　
　
　
　
　
欽定平定臺灣紀畧卷二十八
欽定四庫全書
欽定平定臺灣紀畧卷二十九
　　八月初二日(丁/酉)柴大紀奏言二月二十五二十六
　　日北路賊目蔡福勾連南路賊目陳靈光等約有
　　萬餘夾攻諸羅經督率官兵義民奮勇力戰賊匪
　　被鎗打死者數百殺死者亦多生獲張淡等二十
　　五犯迨三月初八日鳯山再失賊復䲭張自二十
　　九至四月内賊衆叠來侵犯各營盤俱經(臣/)督率
　　官兵義民奮力剿殺先後共砲斃賊匪不下數千
　　殺獲亦有千餘但賊匪雖被我兵連日殺退而首
　　惡尚未就擒經移令總兵普吉保各帶兵一千㑹
　　合協拏于五月初三日齊到大埔林四面捜捕查
　　稱賊首林爽文早已潛逃大里杙匪黨俱竄入斗
　　六沙連等處(臣/)與普吉保是晚同駐土庫正在㑹
　　商機宜適接據署北路副将林天洛等先後禀稱
　　賊匪萬餘來攻鹿仔港埔心二處雖經官兵二次
　　殺退但兵力單薄懇請囘軍初四日又據署諸羅
　　縣陳良翼併遊擊楊起麟各禀南路賊匪數千聚
　　集赤山一帶欲乘虚攻城民心惶惑等情(臣/)與總
　　兵普吉保各帶兵馳囘各保地方迨囘營盤探知
　　諸羅賊匪南北交通隨處誘脅滋擾四月二十一
　　日将軍(臣/)常青派撥㕘將潘韜等帯兵一千名前
　　徃諸羅接濟復于五月初十日飛檄酌撥官兵千
　　名星赴蔴豈莊協剿遵即派遊擊楊起麟李隆守
　　備黄象新等共帯兵一千五十名馳抵該處殺退
　　賊匪囘至鹽水港又聞哆囉嘓一帯賊匪勾連賊
　　目李七蔡福等逆黨欲佔踞鹽水港等處希圖斷
　　絶通府道路使糧餉莫運以困縣城即飭遊擊楊
　　起麟等將所帯之兵留駐該處防禦又鹿仔草地
　　方亦係通府要路撥千總陳邦材把總施必得等
　　帯兵二百名駐守派遊擊邱能成帶兵二百五十
　　名一路哨巡接應諸羅城外各營盤共兵一千四百
　　餘名賊多兵少所以尚未殱除凈盡又據遊擊李
　　隆楊起麟守備黄象新等報稱本月十七日聞賊
　　匪二千餘人離鹽水港七里之查畝營八老爺莊
　　等處焚燒莊社隨帶隊伍前徃該處剿捕鎗砲打
　　死賊匪甚多追至下窩莊生擒賊匪白潤林得二
　　名賊衆由山徑四散逃走隨收兵囘劄鹽水港奪
　　獲旗鼓短銃等項二十八日辰刻有賊匪千餘名
　　分路來攻鹽水港分頭迎敵鎗砲打死賊匪數十
　　名追殺至茄苳脚生擒賊匪李猫林苞二名獲大
　　旗一桿有南路偽先鋒字様又鳥鎗弓箭等項餘
　　匪逃竄查遊擊楊起麟屢次打仗均屬奮徃可當
　　一面隨撥把總陳國忠帶兵二百名赴鹽水港換
　　囘遊擊李隆仍駐劄諸羅南門外營盤兹六月初
　　五日探得賊匪數千聚集離諸羅城十餘里之中
　　莊山仔門等處誘脅莊民復圖肆擾隨即親率遊
　　擊邱能成等同署諸羅縣陳良翼武舉黄奠邦及
　　各義民飛徃至近中莊之三界埔遇賊千餘飭令
　　齊放鎗砲打死賊匪數十人賊勢披靡官兵義民
　　奮勇追赶至水尾仔殺死賊匪數十人生擒賊匪
　　蔡文蕭却林顔等三名奪獲竹牌器械等項餘賊
　　奔竄山後縁山徑﨑嶇溪坑錯雜恐有埋伏收軍
　　所有節次拏獲賊匪白潤林得等犯審明從賊打
　　仗並未受有偽職俱就地正法奏入
上命軍機大臣傳諭常青李侍堯藍元枚柴大紀曰柴
　大紀奏到情形皆係五月内及六月初四五日之事
　其賊目蔡福攻犯諸羅被官兵用砲撃斃並撃碎枋
　車殺死騎馬賊目等事前據常青李侍堯先後具奏
　而柴大紀摺内俱尚未經奏及至此次柴大紀奏到
　之摺係六月初八日拜發距今五十餘日查閲沿途
　驛遞牌單係于七月十九日遞至厦門是内地接遞
　尚無遲誤竟係由諸羅渡海阻隔四十餘日海洋風
　信雖屬靡常但常青藍元枚兩處馳遞之摺俱由海
　配渡即遇風不順偶有阻滯多者亦不過十餘日何
　以柴大紀此次奏摺竟在洋面躭延至四十餘日之
　久豈海洋獨非閩省所轄不可按日而稽耶著李侍
　堯即將柴大紀所發之摺渡海何以如此遲延多日
　嚴行查察申飭以儆将來
上又命軍機大臣傳諭舒常富綱浦霖李世傑曰現在
　諭令福康安前來行在面授機宜令其前赴臺灣更
　換常青督辦軍務至臺灣前後所調兵丁自已足敷
　攻剿但該處山深箐宻路徑﨑嶇因思湖廣貴州兵
　丁前經調赴金川軍營于馳陟山險較為便㨗若調
　徃臺灣助剿自更得力著傳諭舒常等于湖北湖南
　各挑備兵二千富綱李慶棻于貴州挑備兵二千揀
　選曽經行陣奮勇幹練之將備帶領一切軍装火葯
　妥為宻行預備聴候調發如必須調遣或俟諭㫖到
　日或接到福康安檄調文書即行分起迅速前進其
　湖廣官兵即從本省由江西一路行走貴州兵丁從
　廣西廣東一帶行走所有沿途經過地方並著該督
　撫等一體預為籌備俟兵丁到境即刻迅速遄行仍須
　妥協經理毋致張皇擾累
上又命軍機大臣傳諭保寧舒常李世傑琅玕李侍堯
　曰川省屯練降番素稱趫㨗前經調徃甘省剿捕逆
　囘甚為得力著保寧即于屯練降番内挑選二千名
　並揀派曾經行陣奮勇出力之将領張芝元等分起
　帶領從川江順流而下由湖北江南浙江一路前赴
　閩省所有沿途應用船隻及一切應付事宜並著舒
　常李世傑琅玕等預為籌備免致臨時遲悮
上又諭内閣曰數月以來常青督率調度尚無過失但
　統領多兵駐守府城營盤雖屢有斬獲並未能痛加
　殱戮挪移尺寸之地相機進剿是常青雖屬無過亦
　不得為有功且該将軍年逾七旬究恐精神不能周
　到兹特命福康安前來行在面受機宜令其携帶欽
　差闗防馳赴臺灣更換常青督辦軍務即授福康安
　為将軍並授海蘭察為㕘賛大臣普尔普舒亮為領
　隊大臣其恒瑞藍元枚柴大紀仍著照前㕘賛軍務
　並揀派曾經戰陣之巴圖魯侍衛章京一百餘人分
　起前徃領兵征剿至臺灣初次調撥及續調官兵已
　有數萬嗣又于廣東浙江添調緑營及駐防兵萬餘
　名並于福建本省派撥兵六千現又添派四川屯練
　降番并于湖北湖南貴州等省挑備兵數萬陸續遄
　程前徃合計徴調各兵不下十餘萬福康安到臺灣
　後察看情形如以兵力多多益善再行添兵若干即
　一面檄調一面奏聞所有應用軍糈已于浙江江南
　江西湖廣四川等省撥運米百餘萬石軍餉火葯䒭
　項亦已廣為儲備著李侍堯通盤核筭妥為經理俾
　足敷十餘萬官兵之用毋致稍有短缺至常青剿捕
　賊匪雖未能蕆功奏績念伊究係年老尚無貽悞著
　于福康安到臺灣後即行來京陛見再赴湖廣總督
　之任
　　(臣/)等謹按常青䒭劄營城外屢有斬獲一切調度
　　尚無貽悮我
皇上早慮及其精神不能周到特
命福康安前來
行在以備差遣兹復授為将軍赴臺督辦厥後長驅深
　　入一鼓蕆功良由勝算早斷自
宸衷故機宜悉協迅掃賊氛如摧枯朽也
　　初三日(戊/戌)
上命軍機大臣傳諭常青曰朕特命福康安前徃更換
　常青之意並非因常青辦理軍務大有貽悮寔因常
　青年逾七旬軍旅之事本非素練恐日久因循不能
　辦理完結是以特命福康安前徃接辦以期迅速蕆
　功福康安未到之前常青接奉前㫖不必心懐疑懼
　轉致遇事茫無主見遇有可進之機仍當督率将弁
　相機進剿若因有福康安前徃接辦之㫖心存觀望
　稍有懈弛不復努力前進則常青不但無功而且有
　過即大負朕委任之意該将軍當明喻朕意倘此時
　能将逆首林爽文擒獲固屬甚善即首逆尚在稽誅
　而賊目莊大田若能擒獲官兵已操勝勢即著該将
　軍用六百里加𦂳馳奏已諭福康安于途中得有㨗
　報即先行拆看若見常青於剿捕事宜業己得力並
　可無須前徃即由途次仍囘甘肅本任将來辦理善
　後一切原屬常青所優為更無須福康安前徃帮助
　也
　　初四日(己/亥)李侍堯奏言漳州一帶竟有私販硫磺
　　之人並有出産之處兩月以來節據漳州鎮遊擊
　　馬應璧于郡城外拏獲挑磺之何四何十二名磺
　　八十斤南靖縣知縣長瞻于峯蒼嶺地方盤獲販
　　磺之杜强吳若林二名磺四百餘斤龍岩州知州
　　包承祚于合溪地方盤獲挑磺人巫彩鳴䒭八名
　　磺四百四十斤又據烽火門㕘将李威光于牛鼻
　　藇洋面追獲匪船一隻内搜出私磺一百七十餘
　　斤䒭情經(臣/)厯次飭府嚴訊該犯等多係寧化縣
　　人内間有江西人一二名或稱係他人僱挑或稱
　　係買自上杭縣郭車地方挑徃漳州府城賣與劉
　　姓江姓吳姓銀硃店内旋據飭拏舖戸劉長等到
　　案據供每年製造銀硃官磺偶不敷用或向不識
　　姓名挑夫零買凑用䒭情均未訊有確供而上杭
　　縣知縣恩古達禀稱該縣郭車鄉大岩背山内有
　　土磺該地居民王世良等私挖煎賣當即拏獲該
　　犯等三名並搜出煎就硫磺及鉄鑿鉄槌等物是
　　閩省匪徒私販硫磺處處俱有或海洋盗賊買製
　　火葯以供刼掠或奸民輾轉販賣透入賊中俱須
　　嚴加跟究現将各起人犯親提來厦嚴訊務期水
　　落石出查閩省向來並未查出使營中額用者反
　　向逺省採買而本省向來之磺轉為賊人私挖煎
　　販(臣/)現在一面提訊並飭拏在逃各犯務獲解究
　　并飭勘明該山繪圖詳報又本月十九日有外委
　　陳廷標賫柴大紀奏摺送到厦門發逓查該提(臣/)
　　傳單係六月初八日所發而七月十九日始至厦
　　門益覺遲擱隨傳該外委面訊據稱提督摺子因
　　諸羅城外道路梗塞雇熟番覔小路送出于本月
　　初一日始到鹿仔草該外委係在鹿仔草接到又
　　由小路行至鹽水港雇小船于初三日到臺灣府
　　城出鹿耳門初九日因風收泊澎湖十五日由澎
　　湖放洋是以於十九日到厦等語合并陳明奏入
上命軍機大臣傳諭留京辦事王大臣李侍堯雅徳富
　綱曰硫磺一項為軍火要需該犯等膽敢私行煎挖
　販賣或被海洋盗賊買製火葯以供刼掠或奸民輾
　轉販售透入賊中皆所必有不可不從重治罪所有
　拏獲之地方官亦當記功陞用至該省既有産磺地
　方自應開採煎用乃厯任督撫並未查辦而營中額
　用硝磺轉向湖南逺省採買其本地土磺一任奸民
　私行煎挖輾轉售賣以供盗賊刦掠之用雅徳富綱
　富勒渾俱任浙閩督撫于此䒭地方事務闗係軍營
　火葯者既未能查出就近採辦而于奸民挖煎售賣
　又漫無覺察以致私販紛紛所司何事除富勒渾業
　經革職治罪令留京辦事王大臣就近傳諭詢問令
　其自行登答至雅徳富綱前在閩省時地方事務廢
　弛若此均令其自行議罪並即據實明白囘奏
　　初五日(庚/子)李侍堯奏言前接將軍常青摺稿知柴
　　大紀在諸羅被賊攻圍本月十九日又接柴大紀
　　咨㑹係本月初一日所發其述被圍情形較之常
　　青所奏更覺危急倘一有失事則不惟賊勢益張
　　而全臺人心俱為揺動是以屢次札商常青務須
　　増兵設法掘溝放水以通道路速解重圍兹于二
　　十二日辰刻接臺灣道永福禀稱據佳興里巡檢
　　邵宗堯禀稱赴援之兵以及糧餉軍需俱于十三
　　日夘時由鹿仔草三路進發即于午刻直抵諸羅
　　等語永福禀内又稱探得賊首莊大田已囘南
　　路本月十四日常青遣兵巡哨南潭有賊匪數千
　　聚集該處經官兵義民奮勇剿殺賊匪大潰聞荘
　　大田有潛逃之信現在設法截拏南路賊勢日漸
　　退散再得續請之兵三四千到郡即可長驅北路等語
　　查續調之粤兵四千現有一千到厦已經放洋日
　　内又有續到者(臣/)現在厦門督催務令隨到隨即
　　登舟其浙粤駐防兵總于本月内俱可抵厦迅速
　　配渡前徃看來賊勢已衰而官兵之力益振滅賊
　　不難奏入
上命軍機大臣傳諭福康安常青藍元枚柴大紀李侍
　堯曰賊目莊大田糾合夥匪屯佔南路四出滋擾數
　月以來因常青等未能進剿曽經降㫖飭諭今南潭
　賊匪已經官兵義民奮勇剿殺莊大田已有潛逃之
　信是賊勢業經潰散剿捕事務大有轉機想常青之
　摺不日即行奏到該將軍等乘此賊人潰散兵威振
　作之時急應親統大兵奮力追殺若于福康安未到
　以前將林爽文莊大田等即時擒獲則克復全臺俱
　係常青之功受朕恩眷豈復可量至莊大田潰敗潛
　逃其勢自己窮蹙現在北路一帶鹿仔港有藍元枚
　在彼領兵堵截而諸羅接應之兵已經三路㑹合莊
　大田逃徃北路自無他處可以竊踞必逃至大里杙
　以為負嵎苟延之計若賊首賊目同聚一處正可聚
　而殱戮即使負嵎死守以大兵全力四面合圍賊人
　貲糧有盡無所得食自當束手就斃又何能久延殘
　喘耶現在添調粤兵先到厦門者已據李侍堯配渡
　放洋其餘浙粤官兵陸續登舟前發此時自己全抵
　臺灣常青處兵力日盛而諸羅鹿仔港聲勢亦漸聮
　絡該将軍不可不益加勉力深入長驅速行奏績但
　仍當酌派弁兵嚴防後路勿使餘匪得以乘隙潛出
　此為最要至魏大斌前經常青派令帶兵接應諸羅
　在鹿仔草被賊攔截小有阻滯該鎮能督率官兵透
　出重圍前抵諸羅與柴大紀㑹合亦奮勉出力着賞
　戴花翎其田藍玉特克什布張萬魁同徃接應能與
　魏大斌奮力剿殺直抵諸羅亦尚奮勇著常青查明
　何人最為出力即于前次發去花翎酌量賞給戴用
　以示鼓勵至李侍堯辦理軍務調度接應俱為妥協
　周到此次一得常青處殺散南路賊匪及柴大紀處
　援兵㑹合信息即行馳奏以慰朕懐亦著賞蟒袍一
　件大小荷包以示奨勵其常青俟奏報到日再行賞
　給
　　初六日(辛/丑)何裕城奏言江蘇海運米十萬石之後
　　又有川米五十萬石為數已多深恐船不敷載若
　　湖南之米又由海道轉連勢必壅積不前殊於軍
　　需無益而五福自濬流修路以來蹊徑漸熟夫役
　　漸衆竹篾小舟亦日辦日多即使交冬水落尚可
　　隨宜設法多行旱路數十里前抵五福不致束手
　　所有湖南省運米十萬石自應照湖北之式亦由
　　長江前來行抵五福水次於江西湖北米石運竣
　　之後接續轉運已咨覆浦霖并飭司預備屆期協
　　力辦理(臣/)仍隨時督率催儧不敢稍有岐視貽悞
　　至江西之米現已運過七萬六千餘石准於九月
　　初旬運竣可以接運湖北米石奏入
上命軍機大臣傳諭舒常李侍堯閔鶚元何裕城姜晟
　浦霖曰此事前據舒常等奏江西省五福一路實有
　難辦情形是以降㫖令將湖北湖南之米俱歸江南
　海運今據何裕城所奏是江西陸運既屬可行則運
　閩米石原止須陸續源源接濟即在九月後接運亦
　無不可况現在江南封僱海船辦理亦覺竭蹶正需
　水陸分運庶可不致壅滯周章著舒常等即将湖北
　湖南之米一併運赴江西交何裕城竟由五福一路
　接運赴閩毋庸再由江南海運何裕城惟當益加勉
　力妥速辦理陸續轉運俾閩省足資接濟至江南海
　口既無需再運楚米所用船隻較少俟川省兩次撥
　運米石到時正可隨到隨運陸續載往海船無虞缺
　乏更不必將商船全行封僱致滋擾累也
上又命軍機大臣傳諭福康安常青李侍堯藍元枚柴
　大紀曰本日常青賫摺差弁前來令軍機大臣詢問
　據稱前此瑚圖里帶領廣東莊義民到營止有一二
　千人其廣東莊所住民人甚多約有數萬人儘可防
　守等語前因瑚圖里在山猪毛帶領廣東莊義民前
　到大營常青等留於大營助剿恐其本莊袛係老弱
　或被賊人懐恨肆意摧戕曾經降㫖飭諭今據該弁
　所稱廣東莊所住民人有數萬餘其本庄足資捍衛
　此即常青時運好處現在南路賊匪已經官兵剿殺
　賊目莊大田思欲潛逃剿捕事務大有轉機該将軍
　亟當乘此賊人潰散軍威振作之時親統官兵長驅
　北路至大里杙係賊首巢穴四面皆山将來官兵圍
　攻恐路徑險峻艱於馳陟倘圍攻之後賊人尚在負
　嵎固守則前此派出之海蘭察普爾普舒亮所帶巴
　圖魯侍衛章京六十人令其分三起行走伊等俱經
　厯行陣勇健趫㨗一以當千是數十人已足當萬餘
　人之敵現已有㫖令其兼程遄徃到彼後即令帶兵
　攻撲更當得力至福康安於途次如見有常青等陸
　續奏報㨗音竟當遵照前㫖先行啟看或因所帶侍
　衛章京等人數較多一同行走不能迅速不妨令伊
　等在後儧程福康安竟先行輕騎减從早抵臺灣賛
　成大功多一人即添一人之益於剿捕機宜豈不更
　為妥速耶再川省屯練降畨逺隔數省調撥需時若
　常青等續有㨗報即當降㫖停止進發以省煩擾並
　著李侍堯續得臺灣官兵打仗得勝信息即隨時星
　速知㑹福康安及海蘭察等如官兵益操勝勢可以尅
　期集事海蘭察等當加倍儧行早抵該處即助拏逸
　匪亦屬甚好倘常青等統兵㑹剿未能長驅深入設
　有意外之虞則當仍令海蘭察等在厦門等候俟福
　康安到彼㑹齊全力一同配渡放洋方為妥善此則
　朕不自滿假居安思危之慮該将軍等不可不仰
　體朕意也
　　初七日(壬/寅)圖薩布奏言粤省駐防第二起兵船於
　　七月初七日行至博羅縣鉄岡地方陡遇狂風兵
　　丁急欲儧程不肯停留有正紅旗兵船猝被覆溺
　　甲兵八名内七名及軍械俱已撈獲唯馬甲舒通
　　阿一名被淹身死請將奉委䕶送之徳爾炳阿夏
　　永淳鍾光哲交部議處圖薩布交部察議奏入
上命軍機大臣傳諭圖薩布曰駐防兵奉調出征爭先
　恐後不避風險適因陡遇風暴急欲儧程以致船覆
　溺斃足見急公奮勇殊堪嘉憫所有淹斃之舒通阿
　一名著照陣亡例給與賞䘏其被溺撈獲兵丁七名
　俱著賞給一月錢糧以示鼓勵至兵船遭風覆溺究
　係猝不及防人力難施其䕶送兵丁之徳爾炳阿等
　尚無大過著免其交部圖薩布所請察議之處亦著
　寛免至該駐防兵此時自己抵閩其應賞一月錢糧
　即著閩省照例賞給
　　初八日(癸/夘)李侍堯奏言松山汛千總鄭魁報稱有
　　浙江石門縣運閩官米船戸劉新春到汛報稱本
　　月初八日該船駛至兩山相對不知是何洋面遇
　　賊船刼去米數十石并押運兵役所帶鳥鎗一桿
　　腰刀一口又據崇武汛把總趙珠成報稱有浙江
　　新城縣運閩官米船戸林長茂本月十六日駛至
　　莆田惠安交界之洋面被盗奪去押運兵役所帶
　　鳥鎗二桿腰刀二口其米石並未被搶又據船戸
　　甘發興到厦門報稱装運興化府米三百五十袋
　　本月十七夜在崇武澚十里外被盗船二隻刼去
　　該船戸自帶畨錢香茹等項并押運兵丁之鳥鎗
　　二桿腰刀二口其米石並未被搶等因查洋盗見
　　官運米石膽敢搶奪已屬目無法紀而林長茂甘
　　發興船所遇之盗則不搶米石専搶鎗刀尤覺可
　　疑地方文武屢接(臣/)䕶送交替之檄何以此三船
　　並無巡船防䕶即米船在外洋乘風迅駛本地兵
　　役或有不及趕接䕶送之處然果平時巡緝嚴宻
　　何至盗賊充斥如此(臣/)惟有遵照海澄縣兵役被
　　刼一案所奉
諭㫖将該地方文武嚴㕘革去頂帶留於本任緝拏勒
　　限半年如或不獲即請從重治罪庶於巡哨不視
　　為具文而緝拏可得寔效再據臺灣道永福禀稱
　　近日郡城糧食因北淡水一路漸覺寧貼時有米
　　船到來糧價稍覺平减是臺郡民食亦當不至拮
　　据現在内地将各省運到之米陸續運往源源接
　　濟自不致缺乏其漳泉二府應徴錢糧(臣/)面詢藩
　　司覺羅伍拉納本年己未徵收各數據稱該二府
　　錢糧雖據各屬於二八月間具報開徵縁各花戸
　　因上年舊糧尚未完清先行趕納其本年新糧各
　　該縣又多承辦兵差不及催徵現在並無報司完
　　解各數等語今奉
恩㫖緩徵若俟查明己未徵各數始行出示轉恐官吏
　　開報不寔或有挪前移後之弊(臣/)即一面出示除
　　已徵者即提解司庫其未完之錢糧及屯米概行
　　緩徵再漳兵已於本月二十日開洋前往鹿仔港
　　而常青處九千兵内先派往閩粤兵四千已久到
　　臺郡本月十八日續到之粤兵一千亦已開洋本
　　日又有粤兵一千到厦(臣/)亦即令配渡其浙粤二
　　省駐防滿兵月内俱可到厦(臣/)令隨到隨即登舟
　　務當迅速飛渡至閩省水陸兩提督俱係漳州鎮
　　總兵常泰暫行署理漳州地方𦂳要常泰必須駐
　　劄該處以資彈壓而各處營務殷繁兼以海洋盗
　　刼頻聞尤須専心料理方為有益(臣/)雖督飭上𦂳
　　巡拏而照料過兵接應軍需等事頭緒繁多(臣/)自
　　知精神漸不如前寔有不能兼顧周到之處常泰
　　為人謹飭有餘而心思亦不能各處貫注且以一
　　人辦一總兵兩提督之事一切整頓營伍稽查奸
　　匪恐不免顧此失彼查浙閩二省總兵(臣/)俱未識
　　面惟聞有福寧鎮何俊輿論俱稱其人明白且前
　　曾代辦水師提督事務熟悉海疆情形請将該鎮
　　暫署水師提督移駐厦門兼徃來沿海一帶専心
　　料理巡緝之事庶洋面搶刼等案有所責成如
聖心另有可信之員派來署理更為妥善又據駐劄扈
　　尾之守備羅禮璋禀稱七月初六日外委陳臯望見大
　　屯山頂有數人挑擔不由正路形跡可疑隨率
　　官兵前往盤問該匪見官兵上山即棄擔而逃
　　不知去向遺下蔴袋竹筐俱是硫磺共十五塊重
　　四百斤等因是北淡水果係出産硫磺若不嚴禁
　　刨挖使賊得以私買應用所闗非細查徐鼎士現
　　已移駐大甲距硫磺山較逺羅禮璋在扈尾可以
　　就近防範一面檄令該備速撥兵丁晝夜巡查看
　　守毋致稍有透漏仍移咨藍元枚隨時遣人訪察
　　以杜私挖俟軍務告竣之後将該山作何封禁著
　　落地方文武稽查不致透漏之處統歸入善後事
　　宜案内妥辦奏入
上命軍機大臣傳諭福康安常青李侍堯藍元枚柴大
　紀曰此等盗犯膽敢在洋面行刼官運米船寔屬目
　無法紀而該船戸所遇之盗又有不搶米石止搶鳥
　鎗腰刀者或竟係賊黨潜出滋擾亦未可定該地方
　文武向視巡緝為具文並不寔力查拏以致盗賊毫
　無忌憚肆行刼掠自應從重查辦著李侍堯督飭所
　属員弁務須上𦂳設法勒限查拏務獲並於拏獲逃
　犯時親行提訊是否係海洋刼盗抑或賊人夥黨之
　處嚴切跟究務得寔情用兵之時不必按例具題一
　面奏聞一面正法並着拏獲一案即将審辦情形先
　行具奏其未獲者俟拏獲審訊明確再行隨案續奏
　至漳泉二府應徵錢糧雖已具報開徵而各州縣因
　承辦兵差未及催徵報解所有未完錢糧及屯米業
　經該督遵㫖出示緩徵務須督飭所属嚴行稽察俾
　閭閻得受實恵毋任吏胥影射滋弊現在南路賊匪
　經官兵捜勦賊目莊大田已有潜逃之信今據李侍
　堯奏北淡水一路漸覺寧貼時有米船到彼糧價平
　減是南北兩路於勦捕之事俱有轉機該將軍等亟
　應趂賊匪潰散之時乘官兵新到及鋒而用各親自
　統領南北兩路㑹合柴大紀擒拏賊首賊目進搗賊
　巢迅速蕆功至李侍堯所奏守備羅禮璋外委陳臯
　在大屯山有挑運私磺匪徒率兵前往查拏該匪棄
　擔而逃不知去向是何言耶該守備既見有挑運私
　磺之人自係賊匪即使帶兵不多不能盡獲亦應擒
　拏一二人以便跟究嚴訊何至竟任該匪悉行逃散
　羅禮璋陳臯殊屬無能著藍元枚嚴行申飭此二人
　遇有勞績不准記功以示懲儆再李侍堯請将福寧
　鎮何俊暫署水師提督一節何俊如果熟悉海疆足
　資弹壓自可令暫署否則前此派出赴閩之王炳人
　亦明白著該督於此二人内酌其才具寔堪勝任者
　量委一人署理水師提督於巡緝稽查更當得力
　
　
　
　
　
　
　
　
　
　
　
　
　
　
　
欽定平定臺灣紀畧卷二十九
欽定四庫全書
欽定平定臺灣紀畧卷三十
　　八月初九日(甲/辰)常青恒瑞同奏言南潭中洲各處
　　之賊又紏衆三千餘人三面來攻大營當派侍衛
　　烏什哈達章京岱森寳總兵梁朝桂等各帶弁兵
　　並令(臣/)常青之子希明随同烏什哈達等迅往迎
　　擊施放鎗砲約打斃賊五六十人賊即敗退奪獲
　　賊砲軍械等件因陣雨路滑随各收兵(臣/)等細思
　　南路賊匪屢次失利倘或潛赴北路合擾諸羅則
　　應援之兵必更阻滯不可不預為堵截因於十二
　　日撥兵二千名分左右隊派令烏什哈達希明梁
　　朝桂等分帶由兩路進攻南潭中洲賊人分頭抗
　　拒官兵鎗砲打斃三四十人奪獲賊械六件賊人敗
　　走官兵追至溪邊泥濘收回十四日又派烏什哈
　　達岱森寳等各帶本隊弁兵并郡城及山猪毛各
　　義民(臣/)等親往督陣調度各官兵分作三路由沙
　　沙崗嵌脚北勢前赴南潭先将賊人藉為遮蔽之
　　叢竹宻箐随路砍伐賊人不能藏伏悉出抵禦約
　　有賊五六千人直来迎撲並與官兵對放鎗砲滿
　　漢官軍用連環鎗子母砲進步施放約斃賊百餘
　　人賊各駭奔三路官兵㑹合追趕由車路干殺進
　　康厝洋乃賊人又於山坎結隊抵拒迎戰官兵齊
　　用排鎗直壓賊遂大潰官兵義民追殺直至南潭
　　燒燬賊人草屋蓬藔數百間餘賊紛竄因該處山
　　徑逼仄天色已晚不便深入即将官兵撤回是日
　　除鎗砲斃賊外又殺賊八十餘名擒匪犯髙深楊
　　老二名奪賊砲械七十五件傷亡兵民照例賞䘏
　　查辦(臣/)等查十四日将弁等帶兵打仗協領海星
　　阿副将謝廷選都司杭冨俱能身先士卒洵属勇
　　往内都司杭冨在金川軍營已戴藍翎現今仍能
　　奮勉(臣/)等将海星阿謝廷選杭富三員一併奨給
　　花翎以示鼓勵其餘查明出力之千把外委等貟
　　遇缺即行㧞擢至此次随同打㐲義民人等内山
　　猪毛前来之廣東庄義民實為勇猛盡力殺賊查
　　其有功受傷者(臣/)等面為嘉奨分别賞給銀牌畨
　　元莫不踴躍(臣/)等察看南路賊匪經官兵連日搜
　　𠞰自不能分赴諸羅結黨聚擾(臣/)等俟雨水漸少
　　兵力敷用即乗鋭前驅殄滅醜孽至續添粤兵内
　　未到之八十五名兵船一隻兹已於十五日齊到
　　又接據逰擊邱能成稟三起各應援官兵於十三
　　日辰刻自鹿仔草庄起行前往諸羅各兵軍装係
　　随帶需用所剰藥鉛帳房鑼鍋等項俱存鹿仔草
　　看守俟道路相通另行搬運遊擊即帶駐剳弁兵
　　四百餘名沿途開路䕶送大兵前進施放鎗砲打
　　敗賊匪四散奔逃直至湯圎店地方将隊伍剳住
　　随令武舉陳宗器黄奠邦監生藍應舉名下義民
　　為大兵嚮導䕶送同往約未刻将進諸羅遊擊仍
　　帶弁兵回鹿仔草固守並據臺灣道府轉稟接據
　　随營巡檢邵宗堯稟稱十三日申刻差役在鹿仔
　　草打聴官兵於本日辰刻三起攻𠞰直前殺退逆
　　匪於午刻巳抵縣城所有解縣銄銀随同前進各
　　等語查應援各兵業已齊到縣城既可保固無虞
　　賊人自必伎窮勢蹙俟接有柴大紀魏大斌等咨
　　報㑹𠞰情形再星馳奏報又武舉黄奠邦義民同
　　兵丁䕶解匪犯蘇普陳紀二名鳳山縣義民武生
　　吳鷹揚等䕶解匪犯陳媽球陳接老陳蘓蔡閣四名
　　内除誤拏之蔡閣一名訊非賊夥保釋被脅随行
　　之陳蘇一名擬遣另辦外其陳紀陳接老二犯俱
　　曽随賊攻城殺人當即訊明正法至陳媽球原籍
　　同安縣於三十七年来臺灣與荘大田賊夥張基
　　光熟識上年荘大田攻䧟鳳山該犯投張基光入
　　夥給有旗號手下有洪富洪義等四十多人在大
　　湖與官兵打仗三次本年因攻府城受傷荘大田
　　許做先鋒五月間至東港各庄派飯纔被拿獲蘇
　　普原籍亦係同安在臺灣生長係林爽文夥黨李
　　七於上年十一月間招入天地㑹至十二月初間
　　林爽文攻諸羅時即領旗號同李七攻入西門林
　　爽文封為存城千總随又同李七攻塩桯橋本年
　　二三四月間俱随李七來攻府城因至打苗庄紏
　　人被獲該二犯罪大惡極應請解交刑部再行確
　　審
　　同日孫士毅奏言聞林爽文等狡詐百出指使零
　　星小賊騷擾各處村庄使之不得耕種而於大里
　　杙賊巢之外築起厚墻如城垣光景擋住我兵捜
　　捕之路其中各處山田徧種禾稻雜粮使将来外
　　間乏食窮民不得不迫而入夥又聞賊人缺少火
　　藥其砲子鎗子鑄造不能如法勢難及逺每於我
　　兵施放鎗砲之後滿地撿拾鉄子用以抗拒我兵
　　(臣/)是以每於㸃送粤兵赴臺時面諭領兵将弁必
　　須賊人見面計鎗砲可到方許施放毋令於相距
　　稍逺之地随便施放不能𠞰賊而轉為賊用又聞
　　大里杙後山名曰三湖三湖之後即係生畨地面
　　此内數處生畨已為賊人所戕佔住村落為将来
　　竄伏之地(臣/)思該處内山皆係生畨地面此數處
　　生畨雖為所戕其餘為數尚多似可就近設法宻
　　遣熟畨進山曉諭生畨人等逆賊林爽文與爾等
　　勢不兩立爾等若不再同心協力𠞰除賊匪将来
　　爾等地方勢必盡為所佔剴切諭知則以畨攻賊
　　或者亦可得力又聞逆犯已於水口暗造賊船數
　　十隻希圖危急之時逃入洋面(臣/)係属風聞不知
　　水口確實地名伏思𠞰除賊匪寧可再遲一月半
　　月至一經𠞰除必須生致賊首盡法處治現在既
　　以厚集兵力定可計日成擒應将賊人竄逃詭計
　　先為絶其生路庶為周妥
　　同日藍元枚奏言彰属自條圳塘東螺西螺數十
　　庄約計一萬餘人多係同安彰州民人内中因畏
　　焚殺從賊不少(臣/)随令武生陳大用係同安人武
　　生鍾竒英係漳州人分頭前往詳細曉諭各村庄
　　人等令其保守村庄各安生業旋據稱各庄百姓
　　俱皆感激改悔不敢從賊(臣/)籌度西螺賊匪雖衆
　　係藉該地百姓脅從鳩聚若該地之人不敢附和
　　則林爽文撥来竄踞之賊亦属有限勢易攻殺但
　　西螺離(臣/)營盤五十里若(臣/)帶兵前往恐一聲張
　　則賊匪必先設備於事轉為無益是以派撥守備
　　張奉廷帶兵五百名先去貼防二林於七月十七日
　　宻令該備帶兵同二林義民武生陳大用等自二
　　林由嵌頭厝進攻西螺又令牌頭兵民由條圳塘
　　前進夹攻使賊首尾不能相顧當日西螺一帶賊
　　匪共有千餘人並無防備一見官兵猝至俱鳩集
　　西螺溪旁迎敵被官兵施放鎗砲打斃數十賊人
　　賊見各該地村庄從賊之人俱無出来救應随即
　　逃散生擒賊匪程甫一名奪獲竹牌牛皮牌二十
　　三面大小旗八桿焚毁條圳塘中埔厝等處大小
　　賊庄十三庄因西螺村庄係是廣東良民居住被
　　賊所佔是以未令焚毁以示區别但西螺離斗六
　　門不逺兵力稍单未便剳營該守備仍帶兵駐剳
　　二林嚴加堵截至添調漳州官兵四五日内諒可
　　陸續渡到鹿仔港倘守風未到(臣/)仍統現在官兵
　　相機𠞰捕又(臣/)族中約有二百餘人遷居彰化縣
　　属耕種度活本年七月十四日有藍啓能等男婦
　　共七十九人並無行李自山内漳浦藔前来營盤
　　據稱因(臣/)帶兵在鹿仔港恐賊来迫脅去大里杙
　　是以連夜逃走出来等語其有無從賊殊難慿信
　　當即發交䕶同知黄嘉訓彰化縣宋學灝㑹同研
　　訊據藍啟能等供稱在彰化耕種度活住居漳浦
　　藔山頂離大里杙賊巢四十餘里因係僻逺賊匪
　　所以不来滋擾後聞本族藍提督至鹿仔港恐賊
　　匪聞知怕我們暗通消息必定要逼我們到大里
　　杙去若進大里杙便是賊黨連夜各帶家属從小
　　路下山来三更時候把路賊人攔住我們拼死抵
　　敵當時被賊殺死藍任等三人又拏去藍湖等七
　　人女眷十一口現在不知下落如今求安挿等供
　　查藍啟能等男婦七十餘人俱是空身逃出衣食
　　全無(臣/)一面自行捐給口粮若藍啟能等山路熟
　　識以便随𠞰賊匪較為得力仍一面留心宻訪倘
　　其中有曽經從賊者當即明正典刑斷不敢稍為
　　姑息均奏入
上命軍機大臣傳諭福康安常青李侍堯孫士毅藍元
　枚柴大紀曰本日常青等奏摺僅係派兵𠞰捕情形
　並未大敗賊冦擒獲賊中有名頭目何足以痛示懲
　創俾賊黨聞風奪氣且賊目荘大田既在南潭官兵
　前往𠞰捕時即應偵探賊目所在督率兵民奮力窮
　追以期一鼓就獲乃屢次俱稱遇雨路窄收兵回營
　而於荘大田是否尚在南潭一帶藏匿抑係逃往北
　路之處並未提及實属糊塗著傳㫖嚴行申飭至南
　潭一帶賊人藉為遮蔽之叢竹宻箐現經常青於搜
　𠞰時随路砍伐所辦較好且此事早應如此辦理該
　将軍等統兵前往北路遇有似此深林宻菁處所即
　應随路砍除廓清道路不使賊人得以潛藏方為妥
　善又此次随同打仗之廣東荘義民甚為奮勇出力
　止賞給銀牌畨圎尚不足以酬勞著常青查明實在
　出力者㧞補武弁數人俾該義民益知踴躍奮勉逰
　擊邱能成帶兵䕶送火藥軍装等項前抵諸羅亦應
　陞賞武舉陳宗器黄奠邦監生藍應舉各率義民為
　大兵嚮導䕶送同往亦属可嘉俱著予以官職用示
　奨勵至孫士毅所奏具見留心官兵與賊相遇毎於
　賊人尚逺之時即行随便施放鳥鎗既不打斃賊人
　而鎗子轉為賊匪撿用最為緑營惡習自應曉諭兵
　丁如法施放方為得力至賊匪潰敗恐其逃入内山
　已早經降㫖令該將軍等曉諭生畨奨賞花紅布疋
　令其縛獻而海口一帶尤應先事嚴防絶其去路著
　将原摺及朕批示抄寄常青等閲看並著将孫士毅
　所奏各節即行悉心籌辦庶於𠞰捕有益藍元枚雖
　調派官兵分路攻𠞰西路賊匪兵威較為振作但尚
　未能統兵前進擒拏賊首賊目大加斬獲本不應加
　以賞賚但以族人藍啟能等男婦共七十九人因所
　住地方離賊巢不逺恐賊匪逼令從賊各帶家屬從
　小路投出又藍任等三人被賊攔住殺死拏去藍湖
　等七人眷属十一口不知下落藍任等三人俱着加
　恩賞䘏至藍元枚所奏投到之藍啟能等若能熟識
　山路即令随同𠞰賊其中如有曽經從賊者仍請查
　明正法等語則所辦尤為公當可嘉之至藍元枚著
　即賞給緙絲蟒袍一件御用大小荷包以示奨勵至
　藍啟能等挈其老弱自行投訴其畏賊迫脅自屬實
　情如有熟悉該處路徑者正可用為眼目嚮導令其
　随同征𠞰更為得力且既自行投出亦當遵照前㫖
　令其自新從前有無從賊之處可以無庸追究
上又命軍機大臣傳諭常青李侍堯琅玕曰逆匪紏結
　黨夥肆行滋擾如係擒獲助賊頭目闗係𦂳要之犯
　自應解京確訊盡法懲治至於附從夥黨拏獲後即
　當随時正法何必紛紛解京現在陳媽球蘓普二犯
　尚非若廖東連清水等得受偽職者可比徒勞驛傳
　殊覺無謂此時早至内地即著李侍堯将該二犯立
　行正法或業經觧至浙江地界即著琅玕查明該犯
　等觧至何處即在該處正法毋庸觧京滋擾累也
　　同日保寧奏言川省前辦米二十萬石據總理川
　　東道黄軒等具報頭二起共米十萬石已於七月
　　十九二十四日開行其第三四起米十萬石總可
　　以八月初五以内受兑開行至續辦米三十萬石
　　雖為數較多業經飛飭各属接續動碾現在近處
　　亦已具報起運八月初旬即可陸續運至重慶接
　　續過載發運惟查川江船隻上自重慶起下抵楚
　　省之漢口止更迭往来經厯灘險非他處人舟所
　　能經涉據川東道及重慶府㕔縣等稟現在重慶
　　除已雇稳固大船二百八十隻運米二十萬石外
　　其餘現止有大船一百二十隻通查留雇約僅敷
　　載十萬有零恐停米待船不免遲滯一面飭該府
　　等嗣後續到重慶大船槩留雇用外並飭忠䕫等
　　属沿江文武挨查上峽客船催令赶赴重慶交載
　　又查湖北宜昌荆州二處附近川東下峽船隻亦
　　有在彼卸載者已飛咨湖廣督撫一面徑檄宜昌
　　荆州二府查明該處現有之空船墊給工價飯食
　　即押令溯流而上交川省地方官轉押赶赴重慶
　　供用並委員馳赴該處㑹同查辦約計八月内亦
　　可陸續凑集不致乆滯(臣/)又飭委䕫州府知府穆
　　克登布忠州知州巴寧阿㑹同䕫州協副将三音
　　畢里克圖重慶鎮中營遊擊管隆阿自重慶起至
　　湖廣交界沿江一帶分段往来催儧並多撥兵役
　　哨船照料䕶送奏入
上命軍機大臣傳諭保寧舒常曰此項運閩米石本為
　軍儲要需寛為儲備之用止須源源接濟若如該督
　所奏将川省船隻及湖北宜昌荆州等處船隻紛紛
　押僱既有累商民且恐不肖州縣及吏胥等從中需
　索藉端滋事尤為未便况江浙等省全賴川米接濟
　若将川省湖廣船隻盡行封僱則商販無船装載川
　米即不能轉運各省米價必致騰貴於民食大有闗
　係該督何見不及此著保寧務須設法妥辦無庸将
　川省湖廣商船概行封僱止需陸續撥運源源接濟
　期於要需無悞而商販仍不致有所妨碍方為妥善
　　(臣/)等謹按川省續辦運閩米石因船隻不敷装載
　　檄飭宜昌荆州二府凡有下峽空船俱令押赴重
　　慶受載固見辦事急公我
皇上早籌及閭閻生計若該省盡将船隻封僱則商販
　　無船轉運各省米價必致騰貴而胥吏復得從中
　　需索滋弊
聖明所見甚大所慮甚周委曲
指示俾得有所遵循故不特軍儲充裕而商民亦均無
　　妨碍也
　　同日孫士毅奏言此次添調滿漢官兵一萬一千
　　名赴臺㑹勦從此自可一舉蕩平斷無庸再行添
　　調苐軍營情事未能懸揣萬一将来因分路勦捕
　　再有續調必需尅期應付查一距潮千里以内一切
　　營分俱須巡防海口現在抽調已多即督提二標
　　亦已調過四千名勢難再撥此外髙亷雷瓊等營
　　均係海疆更闗𦂳要且距潮二千㡬百里旱路居
　　多(臣/)斟酌情形似難議調惟粤西𦂳接粤東較之
　　本省髙亷一帶計程為近又係一水可通倘将軍
　　常青等再行咨調可於粤西附近粤東營分抽撥
　　三千名計數尚不為多再右翼鎮及提標兵共一
　　千五百名於七月十七八及二十日入閩省詔安
　　縣境此時俱已到厦候風開駕查添調之緑營兵
　　六千名計㸃送入閩及已到臺者共有四千五百
　　名尚有一千五百名因與駐防滿兵一千五百名途次相
　　值(臣/)飭令譲過滿兵即在後尾随行走以免擁擠計
　　數日内滿漢兵共三千應均可接續㸃送入閩奏入報
聞
　　十一日(丙/午)李侍堯奏言前以本省營兵不敷差防
　　奏請照派往臺灣班兵之數沿海各營先募十之
　　三上遊各營募十之二此苐為内地營伍空虚起
　　見實未計及将来再有調發之處兹節次接奉
諭㫖應再廣為召募苐查諸羅現已解圍軍聲日壯近
　　據同知楊廷理吳元琪稟稱本月十四日官兵焚
　　燒南潭見賊藔内只有蕃薯並無米糧又被害之
　　同知王雋家人逃回稱賊目尚有米可吃賊夥惟
　　喫番薯又各賊目不復相睦多有欲投誠者雖賊
　　情狡詐未可盡慿然漸有涣散之勢等語是南路
　　賊勢已衰看来内地可不必再募兵數萬(臣/)前所
　　奏募十之二三約可得三千有餘嗣又増募漳泉
　　兵二千共已得五千有餘今請再於泉州及沿海
　　各營募兵五千約共成一萬之數(臣/)仍以募兵三
　　萬為詞使外間傳説其實分開各營召募外間但
　　見處處増兵固無由知其實數也如察看臺地情
　　形或尚未旦夕可了則随時再行増募以新兵存
　　營訓練而以已練之舊兵派往亦足應手至(臣/)前
　　以東港被陷已兩次配繒船二隻兵二百名派往
　　鹿耳門防範今再派兵前往沿海𠞰殺必須水師
　　而内地水師各營現因米船被刧等事尤須巡緝
　　洋面毎營除防汎外不過存兵三百及數十名不
　　等實無可再調今於陸路各營内凑兵一千名配
　　渡前往移㑹常青留在軍營進𠞰而於在臺之水
　　師兵内換出一千以資沿海𠞰賊之用查臺郡安
　　平港内本有戰船數十號可就近配載或在沿海
　　搜捕或向東港𠞰殺則海面既有防禦而征兵亦
　　不致短少矣其領兵大員查内地總兵副将内多
　　係一人兼署數缺實亦無可再調擬於叅遊内酌
　　派一員帶領前往再查鹽水港係府城由海道赴
　　諸羅之水路現有柴大紀所派遊擊楊起麟帶兵
　　一千駐守魏大斌又留兵五百名協防並未被賊
　　佔㨿該處距府城近而距鹿仔港較逺藍元枚須
　　自鹿仔港出海乗船南行方至該處今賊攻諸羅
　　不利倘乗藍元枚兵出之後来鹿仔港及北淡水
　　等處滋擾則藍元枚又須折回查藍元枚前奏増
　　兵四五千即可直攻大里杙之南或攻斗六門等
　　語今漳兵三千已開洋前往粤兵二千現亦陸續
　　到厦配渡是當責成藍元枚即從前路進攻大里
　　杙斗六門等處既直逼賊境賊必不敢来窺鹿仔
　　港及北淡水即或繞道來窺藍元枚可以就近兼
　　顧似不必赴鹽水港轉須自南而北更覺紆回(臣/)
　　已移會藍元枚仍向大里杙斗六門等處進兵與
　　柴大紀㑹合相機攻𠞰奏入
上命軍機大臣傳諭阿桂福康安常青李侍堯藍元枚
　柴大紀曰據李侍堯奏召募兵丁及臺灣賊匪情形
　一摺所辦籌畫精詳可嘉之至前因鹽水港賊匪糾
　衆滋擾思欲斷絶粮道是以諭令藍元枚察看情形
　帶兵前往鹽水港将賊匪𠞰殺再赴諸羅會合柴大
　紀今據李侍堯奏鹽水港距府城近而距鹿仔港較
　逺恐藍元枚帶兵南行賊潛至鹿仔港滋　擾藍元
　枚又須折回即一面具奏一面移㑹藍元枚令其即
　從陸路進攻大里杙斗六門等處尤合機要用兵之
　道原當相時而動今該處情形既有不同自不當拘
　泥辦理也至南路賊匪粮食就盡其夥黨乏食且互
　相欺奪彼此不睦各情形係臺灣同知等稟報自當
　確實現在常青藍元枚兩路應添官兵已據李侍堯
　先後派撥自早已全抵該處常青藍元枚急應乗此
　軍威壯盛賊匪潰散之時一面妥為招撫一面速赴
　北路將斗六門等處賊匪𠞰殺廓清道路前抵諸羅
　與柴大紀㑹合一處直搗賊巢以期一鼓成擒
　　十二日(丁/未)常青恒瑞同奏言連次派兵數千應援
　　諸羅軍中偶染暑濕疾病者又十有二三故南路
　　賊首莊大田等探知消息又糾衆於附近各處潛
　　伏窺伺是以臣等於十二十四等日督兵搜𠞰一
　　使其不敢侵犯府城一截其分助北路賊黨合擾
　　諸羅之路乃敗退後仍未潰散毎有乗間抵隙之
　　虞現在時刻嚴防實未可以暫時鬆放且(臣/)等劄
　　營闗帝㕔與賊打仗屢經得勝凡被脅之人已知
　　賊匪難敵官軍又見莊錫舍所帶投誠數百人以
　　及山猪毛義民皆隨營効用此等脅從之人聞此
　　風聲自不願始終從賊茲據附近各里庄出具互
　　結請給腰牌歸庄者現有千餘人(臣/)等酌量概行
　　發給該里庄等咸以官軍南向隠有所恃若遽舍
　　南趨北既恐近府賊窩又思竊發而已經安業各
　　庄不無惶惑俟暑氣漸減道路漸乾添調之滿兵
　　粤兵亦可到營即當乗鋭前驅一舉集事再赴援
　　諸羅三起官兵於十三日自鹿仔草起行兹於二
　　十日接據邱能成續稟官兵至今並無消息差丁
　　前往諸羅探聴柰道路不通現於十七日賊匪圍
　　攻鹿仔草自辰至未鎗砲斃賊甚多賊始退去但
　　現存鹿仔草軍裝藥鉛等項未便疎虞乞賜添兵
　　前来會同固守倘聞諸邑有鎗砲之聲俾得帶兵
　　前往夾攻等語查應援三起各兵軍装係随帶需
　　用所剰藥鉛等項原存鹿仔草看守不可不加𦂳
　　保䕶且各官兵於十三日前赴諸羅至今尚無文
　　報而賊又回攻鹿仔草則其勢似復猖獗已派撥
　　遊擊董秉燦管帶本標兵四百名由海道趕赴鹿
　　仔草協同防禦奏入
上命軍機大臣傳諭阿桂福康安常青李侍堯藍元枚
　柴大紀曰今日據常青奏到情形則又似南路賊匪
　仍未潰散尚在窺伺滋擾而於賊匪乏食一節並未
　奏及以掩飾其不即分兵往北之咎是誠何心且常
　青等派兵應援諸羅及軍中偶染濕疾之處使賊目
　等預先探知消息又復糾夥窺伺似此機事不宻誰
　實當其咎耶况常青等所慮官兵若舍南趨北恐近
　府賊窩乗間竊發安業各莊不無惶惑一節殊不思
　常青恒瑞同在府城營盤原令一人統兵前往北路
　一人留營駐守並非令二人一同前往一兵不留在
　府城營盤也府城營盤既有兵防守又有大員統率
　弹壓有何可慮豈得因賊匪牽制並不挪移尺寸之
　地若云保䕶村庄則各處村庄甚多即數萬之兵亦
　不足敷零星分撥防守豈又將増添大兵乎况現據
　常青奏賊匪圍攻鹿仔草遊擊邱能成請兵接應常
　青又添兵四百名前往等語似此零星派撥於事何
　益總由常青等並未帶領大兵前往北路是以賊匪
　猖獗於魏大斌等前赴諸羅之後又復潜出鹿仔草
　滋擾思欲邀截軍装火藥等項是仍中賊之計也今
　常青等既知派遊擊帶兵四百名接應何不親統大
　兵前往痛加𠞰殺廓清路徑似此弁兵四百豈能得
　力且鹿仔草係僻小村庄前後皆有賊匪此四百官
　兵應須口粮從何接濟若再有挫失咎将誰任常青
　於此等事何茫無主見若此又藍元枚處亦屢有㫖
　令其統兵自北而南直抵諸羅合兵㑹𠞰乃亦並未
　前進看来常青藍元枚總因持重怯懦畏葸不前常
　青不免蹈黄仕簡覆轍而藍元枚遷延觀望亦與任
　承恩相仿伊二人受恩深重非如黄仕簡之老病頽
　廢任承恩之少不更事者可比若再事因循其獲咎
　将甚於黄仕簡任承恩矣朕為爾等畏之現在浙粤
　二省駐防緑營及續調漳州兵早已到齊計此㫖到
　時節候又届深秋暑氣已减雨水已稀該将軍更復
　何所藉口惟當乗此兵力厚集新到鋭氣及鋒而用
　㑹合進𠞰若俟福康安到彼一舉蕆功伊二人将置
　身何地耶至南路被脅從賊之人已知賊匪技倆難
　敵官軍附近各庄民人俱請給腰牌歸庄該将軍等
　即應妥為撫慰設法招集遵照前㫖或令入伍或令
　歸農俾聞風投出解散賊黨方為妥善至柴大紀處
　於魏大斌等前抵諸羅後如何攻𠞰殺賊其邱能成
　所押軍装火藥於何時在鹿仔草殺退賊匪直抵諸
　羅並著迅速具奏
　　同日舒常姜晟同奏言楚省碾運閩米十萬石自
　　初十日起運頭批為始陸續開行徑從長江運赴
　　鎮江一面飛咨李世傑預偹接運船隻應於何處
　　換載並或由上海或由乍浦出口之處均候李世
　　傑等飭行調度再湖南省運閩米石(臣/)舒常現已
　　咨㑹湖南撫(臣/)浦霖一體遵照奏入
上命軍機大臣傳諭舒常姜晟浦霖曰前因江西五福
　一帯溪河淺窄竹笩撑運遲緩是以諭令楚省省運閩
　米石俱由江南出口海運旋㨿何裕成奏稱五福濬
　流修路以來夫役漸衆竹筏亦多楚省米石即可以
　由江西陸運等語因復降諭㫖将湖北湖南米石一
　併由江西五福一帶接運赴閩今舒常等自係因未
　經接奉前㫖乃有此奏著即遵照續降諭㫖由江西
　陸運較為妥速况江南封僱海船亦覺竭蹷莫若徑
　由江西陸路以省往返稽遲也
　　同日孫士毅奏言粤東再派兵一千名抽調尚易
　　(臣/)即将潮属各營抽撥一千名速應軍營之用其
　　軍装火藥鑼鍋帳房等項(臣/)俱早令各該營先期
　　預備計檄調文到一日即可集事内除潮州鎮標
　　存城兵距黄岡一百里可以朝發夕至此外近者
　　八月初一二逺者亦不過初五六等日均可㸃送
　　出境至駐防滿兵一千五百名分作四起自省起
　　程七月二十五日頭起已經赴閩計至二十八日
　　四起均可出境至尾随滿兵行走之緑營兵一千
　　五百名(臣/)已預飭地方官多備夫役擡送軍裝即
　　於二十九三十日分作兩起出境至現在添調之
　　一千名八月初即可接續前進再(臣/)思北路又請
　　添兵似𠞰除逆賊尚非旦夕之事所有昨請預偹
　　粤西兵三千名若在西省地方等候計自行文到
　　彼以至抵潮出境至速亦須一月仍屬不能應手
　　惟有調駐閩粤交界處所既可遥壯聲援使逆賊
　　聞之震恐氣懾萬一接咨添調則陸程五日到厦
　　由厦到臺照常不過三四日不出十日軍營已收
　　臂指之用如逆賊即日蕩平則此項兵丁仍由水
　　程囬至粤西沿途所費無幾奏入
上命軍機大臣傳諭孫士毅曰據常青等奏𠞰捕事宜
　已漸次就緒現在各處調派官兵陸續配渡此時巳
　可齊抵臺灣儘足敷用所有孫士毅奏請預備粤西
　兵三千名竟可不必以省滋擾
欽定平定臺灣紀畧卷三十
欽定四庫全書
欽定平定臺灣紀畧卷三十一
　　八月十五日(庚/戌)李侍堯奏言所募新兵入伍未及
　　一月雖上𦂳操演而技藝尚未嫻習所製鎗械亦
　　未齊全現挑各營舊鎗使之演放必湏一兩月後
　　方可調用是以(臣/)飛檄督撫兩標及水師一營城
　　守一營現存額兵内挑凑一千派将偹管帶即由
　　五虎門岀口赴北淡水隨同徐鼎士協力堵勦已
　　移咨撫(臣/)即在省城料理㸃派起程計十日内即
　　可至北淡水至内地募兵一事(臣/)前接臺灣道永
　　福所禀官兵已直抵諸羅魏大斌柴大紀等裏外
　　㑹合即可乗勢進𠞰指日不難滅賊是以(臣/)奏明
　　三次共募兵一萬有餘之外可毋庸再募今准常
　　青寄來摺稿則魏大斌等進抵諸羅後又無信息
　　恐係賊人故意撤圍俾官兵抵縣却又于後梗阻
　　道路使所運粮餉火藥不能前往接濟是不惟柴
　　大紀被圍而魏大斌等又在賊圍之中雖據常青
　　已派兵前往接應但看來事勢或尚須量為預備
　　則内地募兵必須多多益善擬于水陸各營再募
　　兵一萬及早訓練所有鳥鎗等軍械亦飭司速撥
　　銀両令各營分頭製造(臣/)惟有日夜催䟎以期應
　　用不致遲悞再(臣/)接據副將徐鼎士同知徐夢麟
　　等禀稱現在林爽文在諸羅攻圍未暇歸巢寔為
　　有機可乘查鹿仔港在大里杙之南須歩歩仰攻
　　而自大甲過溪為岸社等處係賊之背乗髙而下
　　易于俯制若鹿仔港攻其南大甲攻其北可使賊
　　腹背受敵又本月十一二等日聞賊營中時有砲
　　聲探係賊夥自相攻殺該同知又訪有何清鳳與
　　賊目何安邦交好因令何清鳳轉為開導據稱何
　　安邦情愿立功贖罪是此時尤可乘虚進𠞰等語
　　查徐鼎士及守偹潘國材等兵一千八百餘名已
　　移駐大甲又有食粮義勇三千名并岸社義民熟
　　畨共四千名今又増派官兵一千即由五虎門前
　　往正可壮軍聲而作士氣是又増𠞰賊之一路(臣/)
　　一靣知㑹藍元枚相度情形或應進攻斗六門一
　　帯或即與徐鼎士彼此訂期徑攻大里杙務當奮
　　勇前進勿致坐失事機再漳泉一帯現在尚有早
　　禾可食計九十月間必須平糶直至明年青黄不
　　接之時約二三十萬石可以敷用臺地除接應兵
　　粮及鄉勇難民外現在賊匪勢又鴟張其寔俱係
　　脅從房屋已燒貲粮已罄不得不從賊搶擄以延
　　旦夕近接将軍常青摺稿稱各庄民又有改悔出
　　結歸庄者大兵進𠞰必多自拔來歸然不稍資其
　　生計俾得暫可度日則無食之民仍無所賴未免
　　觀望不前若來投者即加以撫䘏安挿使得重延
　　殘喘復為良民則脅從之徒誰不相携而至是米
　　之在漳泉固所以綏靖地方而米之到臺灣尤足
　　以散賊黨而省兵力是宜多為觧運源源接濟今
　浙省所撥之十萬石将次到齊八月中浙江江南
　江西之米又可到一二十萬石擬先行觧往臺灣
　南北兩路以供支應官兵義勇口粮及招撫脅從
　之用其内地平糶等事九十月間各省米又必有
　觧到者以之分運各處平糶自可陸續應手至臺
　灣撫䘏安挿之事(臣/)現咨令常青藍元枚並飭辦
　理粮餉之臬司李永祺及臺灣道府等官兵隨路
　廓清有被脅來投者隨時察看情形或就各村庄
　煑賑或量給錢米俾得存活一靣勸諭伊等及時
　補種畨薯之類以資口食則賊夥日益觧散逆首
　自易就擒至軍前既有隨路撫卹等事需用佐襍
　人員必多(臣/)并多行挑選派令觧運銀粮前往即
　酌量留於該處委用内地現有揀發一等舉人陸
　續到閩可以差遣亦不致乏員再查澎湖係鹿耳
　門之門户該處距鹿耳門洋靣三百餘里塩水港
　笨港兩口則又在鹿耳門之北相去更逺鹿仔草
　　係入塩水港後在内港起􁑕至諸羅之馬頭並非
　　沿海港口今塩水港有逰擊楊起麟劄營鹿仔草
　　亦有逰擊邱能成駐守而笨港被賊搶擄之後(臣/)
　　恐賊匪出海滋事已撥繒船二隻水師兵二百名
　　前往鹿仔港防䕶近據臺灣道府禀稱府城近日
　　有北淡水米船到來是以粮價漸平等語北淡水
　　由海道至府城必從笨港口經過今北淡水之米
　　可以至府則笨港尚無賊匪滋擾可知至澎湖雖
　　添兵五百究属单薄沿海一帶並須預為防範前
　　所續派前往鹿仔港之兵二百及鹿耳門之兵二
　　百尚恐不敷應用一靣於新募水師兵内擇其稍
　　習鳥鎗者酌派六百名前往澎湖及各港口協同
　　舊派之四百名往來梭織防䕶斷不至稍有踈失
　　再浙省駐防滿兵已到二百五十名粤省駐防滿
　　兵已到六百名俱隨到隨即登舟候風計初十以
　　内所有滿漢官兵皆可到齊配渡至洋靣刧案繁
　多實由該營員怠巡已慣視緝盗為具文近又因
　水師屢調之後存營兵少不能輪流更換以致曠
　悮是以(臣/)前奏請於沿海各營照派往臺灣班兵
　之數先募補十之二三及時操練以偹巡防昨募
　足五千後又増募五千現又増募萬餘名俱係水
　陸兼募自此水師各營既有新募之兵及時操練
　一面即可将舊兵多為抽派廣布巡船輪流在洋
　嚴緝盗賊兼同地方文員所撥差役䕶送官米船
　隻以免疎虞查金門海壇閩安峰火門各鎮協營
　所轄海道相連每營不過二三百里如果各于所
　轄之二三百里内實力巡查則匪船自無從寄泊
　(臣/)今嚴飭各營毎營派兵四百名配載繒艍各船
　分作兩班每班二百名専派偹弁帶領各兵于所
　轄之洋靣輪流出巡一月一換如有失事按照所
　轄之洋靣嚴𠫭治罪
　同日徐嗣曽奏言浙省六起滿兵已經全數過省
　接准督(臣/)咨再撥兵一千名由五虎門配渡竟赴
　淡水接濟徐鼎士嘱(臣/)留省料理當即督同将偹
　将各兵迅速挑派一靣上𦂳僱偹船隻一應粮餉
　軍火器械等項部署停妥適于初二日接據副将
　徐鼎士同知徐夢麟禀稱自抵大甲後官兵先後
　到齊並募集義民畨勇分隘剳營連戰克勝探聞
　諸羅柴大紀于六月二十八九兩日與賊鏖戰賊
　目葉省蔡福俱斃于砲餘賊死者無數林爽文僅
　以身免竄聚斗六門不敢回彰聞大里杙等處巢
　穴存賊尚有萬餘查大甲溪自南而西過大肚溪
　十餘里即近鹿仔港由北而東自犁頭店至烏日
　庄即逼近大里杙賊巢七月十一二等日聞賊營
　時有砲聲宻差偵探係犁頭店賊夥自相攻殺現
　在官兵一千七百餘名所募義民畨勇共七千餘
　名誠得鹿仔港大兵宻訂進期先在大肚溪等處
　聲援即分兵兩路一攻大肚以斷賊營之右一攻
　烏日荘以絶賊營之左烏日一破縱使大里杙勢
　甚完固架以大砲四靣環轟如拉枯朽更得兵一
　枝扎營南投隔㫁虎仔坑陳泮賊巢使其不能應
　援而林圯埔水沙連等處賊匪亦不敢蠢動並已
　預遣妥人前往結好生畨在内擒獻以絶林爽文
　逃入内山去路腹心之患既除餘賊以次搜捕勢
　如瓦觧商之各偹弁義勇人等無不衆口同聲及
　鋒欲試惟需添兵一二千名迅速由大安進口帮
　守大甲徐鼎士等即統帶官兵義勇再添募義民
　數千隨同進𠞰益壮聲勢並請發餉銀五萬兩以
　備軍需各項費用等語(臣/)竊思大里杙一帯久為
　逆首盤踞深溝髙壘營巢愈宻以為将來抵死負
　嵎之所而南路中路鹿仔港官兵俱為賊牽掣未
　能分兵進逼惟淡水一路自竹塹城以北此時搜
　捕漸净官兵俱駐大甲溪該處迫近賊巢地勢又
　較便㨗果能乘隙進搗将逆黨私蓄一炬而盡使
　　逆首勢孤力竭不難指日就擒即或攻圍稍需時
　　日賊仍退而返頋則南路之勢已觧官兵可移而
　　向北并力齊攻亦可迅速蕆事細核該将丞等所
　　禀似属實有所見其禀内所請餉銀先經督(臣/)撥
　　銀五萬兩觧往日内定已應手惟兵力稍单正在
　　亟需䇿應而奉
㫖添兵適值該處禀到請兵之日現在船隻俱已僱齊
　　飭令該兵等多帶火藥已於初四日登舟候風開
　　駕復經督(臣/)飭司添撥銀三萬兩米六千石委試
　　用知縣王履吉押附兵船帶往粮餉已極充裕又
　　查上年調兵渡淡水時因竹塹新庄等處皆有賊
　　擾今兵由八里岔上岸前抵大甲溪尚有二百餘
　　里山徑亦多迂折(臣/)細訪路徑照依徐鼎士所禀
　　由五虎門出口直抵大安港登岸相去大甲止有
　　十餘里較為便㨗是以即雇募熟悉此路之舵水
　　人等徑由該處進發以期早資接應均奏入
上命軍機大臣傳諭福康安常青李侍堯藍元枚柴大
　紀徐嗣曽曰魏大斌援應諸羅而邱能成所押粮餉火
　藥仍被賊匪梗阻不能前進看來竟係賊人狡計将
　魏大斌放出重圍聽其入城仍将粮餉截㫁道路梗
　阻則柴大紀雖與魏大斌㑹合仍不能𠞰散賊匪而
　諸羅添此應援之兵粮餉又被截㫁更恐軍粮不給
　是賊匪奸計顯而易見數日待柴大紀奏摺未至正
　為此焦心但前據常青奏接據巡檢邵宗堯禀報鹿
　仔草官兵已抵縣城所有觧押餉銀隨同前進等語
　則又似所運粮餉等項亦已前抵諸羅如果所報属
　實則官兵自可無乏食之慮否則有兵無粮其勢豈
　不更為急迫著常青李侍堯将所運諸羅粮餉火藥
　究竟仍在鹿仔草或係全行運到及鹿仔草道路曽
　否打通不致梗阻之處迅速馳奏至柴大紀處雖援
　兵已到勢尚单弱且據李侍堯奏徐鼎士禀報賊首
　林爽文現在諸羅攻圍是該處賊勢尚熾常青急應
　遵照前㫖親統大兵迅赴諸羅合力攻𠞰至徐鼎士
　禀稱令鹿仔港大兵宻訂進期在大肚溪等處聲援
　而徐鼎士分兵兩路一攻大肚一攻烏日庄斷賊左
　右烏日一破即以大砲轟擊大里杙使賊人腹背受
　敵又可乘髙而下為島穴擒渠之要䇿藍元枚前已
　有㫖令其統兵徑赴諸羅㑹合常青柴大紀今大甲
　一路既有可乘之機該𠫭賛又當與徐鼎士速行訂
　期夹攻以期㑹合直搗賊巢用兵之道原貴相機而
　動不必拘泥前㫖並著李侍堯藍元枚傳諭徐鼎士
　若能督率兵民乘機進𠞰傾其巢穴則逆匪夥黨聞
　風觧體更無難迅速掃除撲滅是平臺之功徐鼎士
　實為第一将來受朕恩眷豈復可量耶徐鼎士務須
　倍加努力速成大功至徐鼎士所稱賊營中時有砲
　聲探係犁頭店賊夥自相攻殺又訪有何清鳳與賊
　目何安邦交好因令何清鳳開導何安邦立功贖罪
　一莭此係極好機㑹藍元枚近在該處何以並未奏
　及賊人夥黨既自相殘殺已有内潰之勢常青藍元
　枚等急應乘機招集或𠞰或撫以觧散賊黨至李侍
　堯所奏一切經理妥協甚愜朕懐徐嗣曽照料過兵
　及撥運粮餉前赴淡水所辦亦好至從前洋靣被刼
　各案實由該營員廢弛懈怠視巡緝為具文以致匪
　徒公行無忌事定後急當嚴行查㕘俾弁員知所警
　戒並著該督於審辦此案隨時具摺陳奏一次并将
　有無獲犯一併據實具奏
　　同日琅玕奏言浙省自嘉興入境首站以至錢塘
　　向用馬遞自富陽以至江山向用夫遞上年添設
　　腰站每腰站一處用夫遞者撥夫八名用馬遞者
　　撥馬四匹夫四名人夫接遞之正腰站十九處毎
　　處酌添夫八名並因西安縣至閩省浦城縣交界
　　計程二百四十餘里皆崇山峻嶺遞送維艱若腰
　　站四十里始行更換人力易致疲乏飭令於正站
　　腰站之外每十里再設夫八名接替遞送並𣲖委
　　佐雜各員分叚専管輪流稽查刋發填報单式飭
　　令臬司隨時查核其餘運送軍装並火藥鉛弹餉
　　鞘䓁項需用人夫為數甚多額設扛運人夫㫁不
　　敷用均飭隨時添雇統俟事竣後核明添雇確數
　　按照軍需則例據實造冊報部請銷再現在福康
　　安等馳赴臺灣自嘉興府起至衢州府属之西安
　　縣俱係水路所有一切船隻及由省城至江口應
　　用馬匹已飭管理驛站之臬司歸景照妥為辦理
　　其由西安江山赴閩係属陸路所需馬匹已飛咨
　　提(臣/)就近酌調衢州鎮等處營馬應用至江浙運
　　閩米石用船甚多俱係兩省合力雇辦兹欽奉
諭㫖念及商販令(臣/)等量其緩急酌籌妥辦是米石既
　　稍可酌分緩急船隻亦從容易辦惟是海船全資
　　風力此時将屆深秋西北風當令運閩赴南可以
　　遄行而自南赴北自不能如夏令之便㨗現在川
　　省米石既起運迅速其續運之米自跟接而來若
　　兩湖之米不相照應一時發運恐船隻不敷配載
　　致擁擠海口徒滋守候抑且各商船聞海口屯米
　　過多致啟隠避之弊查浙省兩次運閩之米接據
　　委員禀報在泉厦兑収者已有九萬一千一百餘
　　石浙省採買之米及江南江西續經起運者亦可
　　接踵而至此時閩省已有米石接濟可以無虞缺
　　乏此等運閩米石止須源源接運以偹應用原不
　　必同時運到懇
勅下兩湖督撫(臣/)将應運米石如已起運者聽其運赴
　　海口(臣/)等酌量隨時起運如尚未起運者暫停發
　　運俟川省末起米船全行過楚後将楚省之米運
　　赴海口換船起運如此稍為通融庶船隻可以陸
　　續購雇不致掣肘奏入
上命軍機大臣傳諭琅玕曰湖北湖南米石已一併由
　江西五福一帶接運赴閩現在江浙兩省雇偹海船
　已覺竭􁀙該撫此時祗須遵照昨降諭㫖将川省運
　閩之米陸續雇偹海運船隻其楚省米石即由江西
　陸路運往俾海陸兩路源源分運接濟以備應用自
　可無虞缺乏著琅玕将現在接濟川省米石出口船
　隻計算足敷運送者預為雇偹其楚省運米船隻毋
　庸封雇致滋擁擠稽遲
　　十七日(壬/子)藍元枚奏言賊黨近日因被官兵各路
　　𠞰殺脅從之衆未免觧體經(臣/)出示曉諭乘間來
　　歸者頗不乏人惟是賊匪詭計多端恐有奸細冒
　　充仍須嚴宻查防至臺灣南北道路被賊阻隔往
　　來文報俱由海洋遞送經嚴飭各海口員弁寔力
　　稽查現督(臣/)李侍堯又派撥哨船二隻前來巡查
　　更為有益此時鹿仔港一帯洋靣頗覺安静二林
　　海口現有守備張奉廷帯兵五百名同義民駐劄
　　查自二林以南村庄係賊匪出没之所第東螺西
　　螺一帯數十庄先經(臣/)差該地武生陳大用鍾竒
　　英等愷切曉諭令其保守村庄各安生業本月十
　　七日乘其不備官兵分路攻𠞰西螺賊匪該地百
　　姓俱無助賊今(臣/)又差武生陳大用陳飄香等分
　　頭前往海豐港麥仔藔沿海各村庄遍貼告示靣
　　為曉諭使沿海百姓咸知大義糾集鄉勇共禦賊
　　匪則賊勢益孤便易設法𠞰捕奏入
上命軍機大臣傳諭福康安常青李侍堯藍元枚柴大
　紀曰前以藍元枚奏殺退西螺賊匪擬即統領官兵
　相機勦捕又伊族人藍啟能等在彰化投出懇求安
　挿所辦尚属妥協方以藍元枚係本省人統本省官
　兵可資倚任是以加恩奨勵藍元枚自應倍加奮勉
　速圖奏績且前因兵力单弱奏請増添業據李侍堯
　奏到粤兵漳兵皆經陸續配渡開洋自己早抵鹿仔
　港該㕘賛正應乗其鋭氣鼓勇前進以期迅速集事
　今閲所奏情形止係遵㫖曉諭被脅賊衆防範海口
　各事宜且據稱臺灣南北道路被賊阻隔往來文報
　不無遲滯是則更應速領官兵前往𠞰殺打通道路
　乃既未前往進𠞰而於作何調度㑹合之處亦並未
　陳奏看其光景竟係株守鹿仔港一籌莫展矣即云
　持重亦不應恇怯遷延若此前此任承恩在鹿仔港
　時心存觀望束手無䇿以致曠日持久貽悞機宜是
　以降㫖革職拏問治罪藍元枚尤非若任承恩可比
　若復踵前轍觀望不進則藍元枚獲罪尤重不可不
　慎着先傳㫖嚴行申飭前因徐鼎士擬由大甲分兵
　攻撃大里杙之北並約㑹藍元枚從鹿仔港進兵大
　肚溪以期裏外應合俾賊人腹背受敵搗其巢穴因
　諭令藍元枚即由大肚溪進兵夾擊不知徐鼎士此
　䇿知㑹藍元枚否如藍元枚接奉前赴諸羅之㫖已
　領兵自北而南固属甚善否則亟應帯兵速赴大肚
　溪㑹同徐鼎士夹攻大里杙賊巢機不可失藍元枚
　務須加倍奮勉力圖自効勿再因循遲緩再柴大紀
　於魏大斌前抵諸羅後如何攻𠞰殺賊逰撃邱能成
　所押軍装火藥于何時在鹿仔草殺退賊匪前赴諸
　羅尚未據續有奏報並着常青藍元枚柴大紀各行
　迅速馳奏至福康安已有㫖令其星速遄行今看常
　青藍元枚于剿捕事宜竟無定見當必須福康安前
　往督辦方能蕆事福康安在途行走務須益加𦂳急
　及早到彼督率調度以期迅奏膚功再賊首林爽文
　糾衆謀逆罪大惡極覆載不容其祖墳自必近在漳
　州一帶着李侍堯宻委妥員将林爽文祖墳先行刨
　挖剉骨揚灰以申國憲而快人心亦申賊勢之一法
也
　　十九日(甲/寅)李侍堯奏言山猪毛各粤庄義民最為
　　勇猛賊人屢攻俱為所敗其隨同瑚圖里等到府
　　及留在軍前助𠞰之處或出自情愿即如瑚圖里
　　等於六月二十二日到府旋據同知吳元琪禀稱
　　七月初三四等日逆匪荘大田遣許光來等往攻
　　山猪毛粤庄被粤民殺退而七月十四日常青等
　　往𠞰南潭時所留軍前之粤民最為出力看來竟
　　係該義民自度無内顧之虞願在軍前殺賊常青
　　前奏未曽聲叙明白是以上厪
聖懐至恒瑞前往䑓灣時(臣/)見其虚心商酌深知以國
　　事為重到䑓灣後聞其諸事與常青和衷辦理並
　　無意見不和此(臣/)所深知者惟魏大斌等往援諸
　　羅為賊所阻常青僅遣田藍玉帯兵前往及田藍
　　玉仍不能進又遣特克什布張萬魁帯兵前往共
　　撥兵三千九百名而常青並未親自赴援雖或因
　　府城外賊勢有未可移動營盤之處然究不免為
　　賊所綴未能扼要制勝兹䝉以常青是否可了此
　　事之處
垂詢(臣/)察看此事情形總以能打通諸羅為第一關鍵
　　如常青果能親自率兵前往打通諸羅道路與柴
　　大紀魏大斌等㑹合則軍聲已振賊勢自衰柴大
　　紀最為奮勇且臨機應變調度得宜既得與常青
　　㑹合一處必能協心併力共圖進𠞰兼以内地續
　　調之兵現在陸續配渡不日可到似即可乘勢搗
　　穴擒渠完結此事但目下五六日内尚未得諸羅
　　信息萬一諸羅一時不能得手則常青恐不免著
　　忙可否於武臣中如海蘭察者授為㕘賛大臣令
　　其前來㑹同常青督率料理賊匪雖多究係烏合
　　之衆自不難摧敗在海蘭察久厯戎行來當重任
　　自必期于妥辦且俱係専閫大臣同舟共濟亦無
　　待常青駕馭然後出力而常青處事亦極明白决
　　不肯各立意見自當坦懐商度相與有成則𠞰匪
　　之事似即可及早告竣再廣東駐防滿兵一千五
　　百名副都統博清額帯領已於七月三十八月初
　　一初二初三等日全數抵厦俱已配渡現在候風
　　開駕浙江駐防滿兵亦陸續到有四起隨即登舟
　　江寧将軍永慶已於初五日抵厦尚有二起日内
　　亦可到齊至粤省最後之緑營兵一千五百名隨
　　滿兵後行走亦于初五日到厦七百名即由厦門
　　配渡前赴鹿仔港得有順風即當放洋奏入
上命軍機大臣傳諭福康安常青李侍堯藍元枚柴大
　紀曰前因常青等辦理𠞰捕事務未得把握是以諭
　令福康安同海蘭察等帶領巴圖魯侍衛章京等馳
　赴䑓灣督同進𠞰以期迅速蕆事朕非不知軍中主
　帥不可屢易特念此事前已悞於黄仕簡任承恩二
　人觀望因循以致日久未能辦結猶意此等賊匪不
　過么䯢草竊無難速就殱除是以就近令常青前往
　䑓灣更換常青到彼後籌畫調度尚俱妥協已出朕
　望外但究係年老未能諳練軍旅藍元枚恒瑞又更
　事未多駐守數月總未能相機進取因思此事一悮
　豈容再悮若于賊匪起事之初即𣲖福康安同海蘭
　察帯領巴圖魯等侍衛百餘人及早馳往則賊匪定
　已早就殱擒何致曠日持久尚未蕆事今已失之于
　前此時不得不𣲖福康安前往接辦此朕不得已之
　苦心現在福康安海蘭察帯同侍衛章京等兼程前
　往不日即可到彼所謂成事不説至福康安於途次
　遇有常青李侍堯等六百里加𦂳軍報仍可啟看若
　大里杙已經摧破林爽文荘大田等並就殱擒則福
　康安一聞此信或抵泉州後即可旋回其善後事宜
　固常青所優為無須福康安前往帮辦倘大里杙雖
　已摧破而賊首賊目尚未就擒或林爽文荘大田止
　擒獲一人未能蕆事則福康安仍當速渡臺灣督同
　𠞰捕以期迅奏膚功至常青等所請添兵彼時尚未
　全到雖進𠞰稍需時日朕亦不加責偹常青等若能
　於福康安未到以前将首夥各犯弋獲則平定全臺
　仍是伊等之功常青等不必心懐疑懼惟當悉心籌
畫奮勉自効速圖奏績
　　二十日(乙/夘)
上命軍機大臣傳諭福康安常青李侍堯藍元枚柴大
　紀曰柴大紀處半月以來總未據續有奏報甚為煩
　悶因思魏大斌應援之兵既已㑹合柴大紀即不能
　進攻大里杙賊巢自應令魏大斌分兵出城将從前
　經過道路如鹿仔草一帯屯聚賊匪先行勦散廓清
　道路縱使魏大斌不能分身亦應于将弁中擇其勇
　幹可恃者令其帯兵出城剿捕何以魏大斌到彼柴
　大紀仍復漫無舉動豈添此魏大斌兵力徒令帮守
　縣城甘心受賊圍困而不思乘其新到鋭氣相機進
　𠞰耶著傳諭柴大紀急應設法籌畫倍加奮勉
　
　
　
　
　
　
　
　
欽定平定臺灣紀畧卷三十一
欽定四庫全書
欽定平定臺灣紀畧巻三十二
　　八月二十一日(丙/辰)常青恒瑞同奏言外委段昭眀
　　沈賢齎囘奏摺隨同大兵前往諸羅至老店被賊
　　所害摺亦遺失又魏大斌等禀稱十二日夜接柴
　　大紀札云帶領之兵何􁁉抵諸羅我聞砲即帶兵
　　接應是以於十三日即帶兵二千七百名前行沿
　　途與賊打仗離諸羅尚有四五里我兵正與賊戰
　　之際忽大雨如傾道店湯圓店三坎店等處賊匪
　　蜂擁而來約有二萬餘人圍困我兵不䏻施放鎗
　　砲彼此鏖戰殺死多賊我兵奮勇力戰賊始敗走
　　行近諸羅西門見有叅将潘韜遊擊李隆帶領兵
　　民前來迎接所帶官兵内千總至兵丁傷有一千
　　一百餘名現在雖抵諸羅仍被圍困等情(臣/)等接
　　閲之下不勝焦急伏思應援之兵内外訂期必須
　　彼此熟商不悞時刻乃克有濟今魏大斌雖接柴
　　大紀來札有聞砲接應之語但定於某日某時此
　　從某道而往彼從某道而來亦當從容詳審今於
　　十二日夜接札即於十三日早前往而魏大斌等
　　起程在途之時正柴大紀在縣城禦賊之頃至午
　　後賊退柴大紀聞砲派隊往迎而魏大斌等已為
　　賊阻是雖曽預先闗㑹而仍屬臨事愆期俟該鎮
　　将等将弁兵實在傷亡各數分晰報到另行查辦
　　惟是目前道路梗塞一切軍火糧餉不䏻運送諸
　　羅實闗𦂳急臣等當又派副将蔡攀龍貴林叅将
　　孫全謀帶兵一千六百名仍由水道前往併諭令
　　既抵鹿仔草務必打通諸羅並與柴大紀等悉心
　　籌畫使往來道路不致再有阻塞並飛飭前後調
　　往各鎮将官兵悉聽提臣柴大紀調遣則意見無
　　所參差必可尅期集事至臣等軍營新添本省兵
　　二千潮州兵二千而總計派往諸羅各兵已有七千名
　　即日打通諸羅之後該處亦須分兵堵剿是業經
　　派徃之兵不䏻調囘郡城(臣/)等軍營兵力依然不
　　足仰懇或於江西廣西兩省各撥兵三千(臣/)等並
　　不專候此六千兵到營方圖進剿惟俟現今浙粤
　　滿兵三千以及粤省緑營兵二千到齊即相機前
　　進再查臺灣府城義民協同官兵守城殺賊應行
　　嘉奨但(臣/)等體訪南北路義民情形各有不同則
　　奨賞未䏻一例如諸羅之黄奠邦等鹿仔港之林
　　凑等北淡水之黄世恭等南淡水山猪毛之周敦
　　紀等各統率手下數百人一二千人不等自可将
　　統率之數人按其勞績分别嘉奨惟府城内外原
　　係市㕓之地尤多服教慕義之人上年十二月間
　　賊來犯郡同時倡率各帶手下數十人向前守禦
　　者竟有三百餘人彼此不相統率其出力見功亦
　　大畧相等當飭臺灣道確查共三百四十四名(臣/)
　　等酌量人數若賞概從優轉恐無以示勸而賞或
　　弗及又非所以示公今将武舉給以五品職銜武
　　生給以六品職銜廪生生員貢監給以八品職銜
　　民人俱賞給金頂伊等如願隨營打仗俟有功另
　　請加奨其諸羅鹿仔港北淡水等處義民俟查取
　　履厯功績覆到即行奨賞奏入
上命軍機大臣傳諭福康安常青李侍堯藍元枚柴大
　紀曰魏大斌殺散賊匪前抵諸羅而一切軍火糧餉
　仍不䏻運送入城道路梗阻是不惟柴大紀被圍而
　魏大斌又在賊圍之中常青等接到禀報自即應親
　統大兵徑赴諸羅打通道路接應柴大紀方可得力
　乃僅添派蔡攀龍等帶兵一千六百名前往援應似
　此零星派撥何益於事不又似魏大斌乎况柴大紀
　處被圍日乆其勢甚為急迫常青於此時尚不親往
　救援則豈擁此重兵徒以株守府城營盤為事耶且
　常青即或因肘腋堪虞未䏻遽離府城亦應帶兵就
　近先将南路屯佔賊匪廓清剿殺前據常青等奏南
　潭賊匪被官兵追殺将賊人草屋蓬竂燒燬竹箐砍
　伐賊匪紛竄則南路賊夥已有潰散之勢正應乗機
　剿捕擒拿荘大田使南路肅清以便直趨北路可無
　後顧之虞今據所奏情形則是南路賊匪尚在窺伺
　而常青又並未領兵前往攻剿即云連日風雨未䏻
　進兵但官兵處遇有風雨豈賊匪獨無風雨耶况官
　兵遇雨即鎗砲不䏻施放而弓箭刀矛獨不可用以
　殺賊耶常青等何以株守無策若此為今之計常青
　處添調官兵早已齊集竟應留恒瑞駐守府城營盤
　常青速統大兵直抵諸羅藍元枚若已由大肚溪進
　兵與徐鼎士訂期夾擊固屬甚善否亦即直赴諸羅
　㑹合常青柴大紀則得二三萬大兵全力奮勇剿殺
　進搗賊巢擒拿賊首賊目庶可期迅速集事至川省
　屯練降畨前已有㫖派調二千人該處兵丁自勝江
　西廣西逺甚是二千人足抵二萬人之用尤可資以
　殺賊但屯練降畨到彼尚須時日常青此時不可坐
　待惟應就現在添調已到之兵迅速帶徃㑹合進剿
　毋得再事因循致蹈黄仕簡等覆轍自干重戾至福
　康安在途已兩次啟閲常青李侍堯奏摺該處情形
　諒已眀悉自必定有主見此時當䟎程前往愈加𦂳
　急行走於抵厦門後毋庸等候屯練兵到竟先帶同
　巴圖魯侍衛等星速前渡臺灣即統領該處官兵徑
　赴諸羅㑹合常青藍元枚柴大紀搗穴擒渠痛加剿
　殺以期迅奏膚功
　　二十二日(丁/巳)
上命軍機大臣傳諭阿桂福康安常青李侍堯藍元枚
　柴大紀曰昨據常青等奏派兵接應諸羅一摺反復
　思之常青等辦理此事實屬毫無定見一籌莫展既
　不䏻舍南趨北又不分一人将南路之賊乗勢殱除
　徒擁多兵株守郡城而摺内尚稱旬日有餘賊黨知
　官兵有備不敢來犯豈賊不來犯常青即以為萬幸
　不思進攻似此與賊相持畧無展布豈在臺灣坐守
　終老即䏻了事乎常青何並未計及止請於江西廣
　西添調官兵試思江西廣西之兵與浙江之兵相等
　豈䏻得力而江西兵尤為緑營中之最無用者若以
　此等無用之兵付爾等無用之人徒以虚糜糧餉輕
　試賊鋒而常青又於各處東派西撥於事更屬無益
　且常青既不北應諸羅又不南剿賊匪究係意欲何
　為從前黄仕簡株守郡城猶得藉口兵少力单不敷
　剿捕今常青原帶之兵已較黄仕簡在彼時為多又
　經陸續添調閩省及粤東浙江緑營駐防兵共計不
　下二萬兵力如此厚集而復何所藉口常青可不勉
　圖進取稍贖前愆耶至福康安已屢經有㫖令其䟎
　程行走一抵厦門不必等候屯練兵到即帶領巴圖
　魯侍衛等速渡臺灣督率進剿彼時常青處添調各
　兵早已齊集又有巴圖魯侍衛等百餘人派令帶兵
　自必軍威倍壯壁壘一新福康安竟當直抵諸羅㑹
　合藍元枚柴大紀等直搗賊巢擒拿賊首賊目以期
　迅速集事常青究係年老留於軍營亦屬無益且軍
　中有將軍二人恐事權不一将弁無所禀承轉多未
　便福康安到後察㸔情形如有必須留彼帮辦之處
　即令常青留於軍營亦可若留彼無用即當令其來
　京陛見總在福康安酌量而行但朕意究以常青可
　不必留在該處也至恒瑞年力精壯應仍留於軍營
　聽候調遣福康安帶有欽差闗防即以欽差辦理将
　軍事務其常青所帶福州将軍印信仍著交與恒瑞
　可也
　　二十三日(戊/午)常青恒瑞同奏言自七月二十六七
　　八九等日颶風霖雨至八月初一日風雨稍息(臣/)
　　等預揣賊人詭計必乗雨後鎗砲潮濕又來攻犯
　　先於初二日夜密令那穆素里往探賊人動静即
　　派總兵梁朝桂協領海星阿帶兵四百名往正南
　　十三里荘巡哨又派侍衛郭爾敏色遊擊雙徳帶
　　兵四百名往南勢莊巡哨派侍衛雅爾疆阿協領
　　色普星額帶兵四百名往檳榔宅巡哨派岱森寳
　　富克精額他思哈副将丁朝雄等帶兵八百名分
　　巡白崙仔虎仔山兩處至初三日辰刻有賊三四
　　千四路前來(臣/)等帶領中隊迎擊各路巡哨官兵
　　争先邀截鎗砲齊放賊人抵死抗拒(臣/)等預派下
　　之翼長鳥什哈達官福侍衛希眀帶滿漢官兵一
　　千并山猪毛義民千餘從沙崗抄出賊人望見膽
　　怯紛紛逃竄官兵追殺鎗砲斃賊約二三百人至
　　未刻因泥濘収軍初四日接據提(臣/)柴大紀禀稱
　　賊匪於十五二十一二十三並本日叠攻縣城均
　　經官兵義民奮勇殺退苐諸羅被圍兩月糧餉鉛
　　藥一切匱乏外莊之民迫於賊勢粒米不得到縣
　　新到之兵其氣甫挫一時不䏻出剿舊存之兵為
　　數無多只堪力守又二十七日匪衆萬餘復攻縣
　　城同将弁兵民分頭抵禦施放大砲接連轟擊匪
　　勢稍阻隨分撥将弁各帶隊伍義民追殺自夘至
　　午打死逆匪數百人值風雨収軍察㸔情形逆黨
　　恃衆分劄各荘有必䧟諸羅之意又匪黨分屯各
　　荘大出金帛竪旗招人無頼之徒蟻附益衆而孤
　　城坐困深可憂慮就地煮硝製藥所得無幾且米
　　穀一項日見空乏又自二十八日至今連日大風
　　霖雨賊匪仍屯各莊開霽必復攻縣日與代理縣
　　陳良翼設法米糧煎煮硝藥以期力守但煎硝實
　　不敷用兩次飛咨藍元枚發兵救援接到囘札並
　　未提及有無救援之處合再馳禀星刻發兵仍一
　　面飛咨藍元枚尅日起兵由船至笨港來諸羅夾攻
　　再賊匪鴟張務求迅調閩浙兩省兵一萬名來臺
　　灣以便剿洗各等情是諸羅望援甚殷但(臣/)等又
　　派蔡攀龍等帶兵一千六百名前往該提臣等尚
　　未得信計筭一二日内自可前抵鹿仔草一面飭
　　令道府預撥糧餉鉛藥妥速運赴鹽水港轉運接
　　濟一面飛咨叅贊藍元枚現有添撥漳州兵二千
　　名約計已到鹿仔港務即於該處酌撥一二千名
　　派令将弁帶領即由笨港星赴諸羅自可訂期夾
　　功并力打通至(臣/)等軍營官兵於六七月間受濕
　　染病者頗多自祭闗帝㕔以後目下病皆漸愈除
　　前後派赴諸羅兵七千現計軍營兵數除病者不
　　過四千餘名然剿賊並皆奮勇泥水亦不少怯不
　　日溪水稍涸添調粤浙之滿漢兵亦接續到來即
　　無難盡殱匪逆
　　同日李侍堯奏言本月初七八日連接常青抄寄
　　摺稿知其又遣蔡攀龍帶兵前往諸羅救應而蔡
　　攀龍是否已到尚無信息常青仍復坐守軍營並
　　未親往設法觧圍是真不知緩急實不可觧就現
　　在臺地情形而論自當以先救諸羅為第一要務
　　常青摺内稱柴大紀咨請藍元枚由笨港赴救等
　　語查藍元枚處(臣/)所調之漳兵二千乆已開洋雖
　　七月下旬海多大風而日内料已全到其分往鹿
　　仔港之粤兵二千已先有五百前往今續到之一
　　千五百亦已登舟又續調之粤兵一千亦到四百
　　而領兵之總兵李化龍又已先到現催該鎮帶此
　　已到之兵即日開駕再三面囑該鎮務與藍元枚
　　奮勇進攻不可再有觀望此亦赴援觧圍之一路
　　至(臣/)於閩省多行召募原以備續調之用惟尚未
　　操練嫻熟難於驟調然既有新兵及時訓練以實
　　營伍即可将舊兵挑出進剿而新兵内有兵家子
　　弟已䏻演習適用者亦可㕘用是以(臣/)一面将泉
　　州等處酌量新舊兼挑凑足三千名派委大員統
　　領配渡徑向鹽水港進發以免紆折此又赴援觧
　　圍之一路但未知諸羅之力是否尚䏻乆待至常
　　青摺内有増調江西廣西兵各三千之請而聲叙
　　柴大紀咨文又有増兵一萬之請雖覺跡渉張皇
　　然㸔來亦不得不再為接濟與其零星續派自不
　　如儘用大力以期一舉撲滅之功查江西贛州素
　　稱强勁且距閩省路亦近便粤西之兵亦尚可用
　　如照常青所請之數調派三千前來合之(臣/)此次
　　續調之閩兵三千則兵力亦已壯盛惟是統兵全
　　恃主帥常青措置錯謬㸔來竟不䏻完結此事仰
　　懇或如(臣/)前所奏竟令海蘭察前來統領調度庶
　　不至再有貽悞至沿海各口岸恐有臺匪潜入勾
　　結等事固須嚴密查拿若販貨商船則正藉其流
　　通百物自當倍加體卹使其所至如歸商船載有
　　貨物非偷渡之船專載男婦者可比本屬易於識
　　别(臣/)自二三月間即飭各口岸凡遇入口船隻不
　　載貨而但載人者必須盤詰現已獲有數起訊係
　　避難逃歸原籍之人俱有親族隣里保認當即令
　　其領囘安挿不許稍有擾累至於商船俱有本澚
　　甲長認識其出口時但須掛號即行開駕及進口
　　時載有貨物俱有投税起貨查自春間以來尚無
　　留難悞拿等事均奏入
上命軍機大臣傳諭福康安常青李侍堯藍元枚曰常
　青初到臺灣尚有振作之氣及不䏻取勝又見賊多
　竟致一籌莫展難望其力圖振作此事惟仗福康安
　迅速到彼督率籌辦以期壁壘一新及早蕆事福康
　安抵厦門後務即遵照前㫖統領大兵直抵諸羅㑹
　同藍元枚柴大紀合兵進剿不可過於持重若福康
　安亦如此恇怯豈不失朕所望乎總之賊夥雖多不
　過脅從烏合易聚易散止須将其渠魁擒戮夥匪自
　必聞風瓦觧彼時相機酌辦或剿或撫自無難迅速
　集事若如常青零星派撥分投堵禦徒使師老力疲
　毫無寸進轉與賊人以暇俾得肆其狡計惟知奏請
　添兵豈賊有二三十萬亦将以二三十萬官兵應之
　有是理乎况如常青所辦即再添多兵亦不過東派
　西撥仍屬不敷豈䏻添兵不已乎從前伊犁金川等
　處皆係畨囘部落其人豈止百萬大兵所臨無不摧
　破克㨗掃穴犁庭悉就平定况臺灣本屬内地林爽
　文等不過么麽小醜乗間竊發以如許兵力而賊首
　尚日乆稽誅更復成何事體耶福康安務須胸有定
　見不可稍事㳺移此為最要并著福康安查眀常青
　因何株守府城既不帶兵剿殺南路賊匪又不北往
　将沿途之賊悉力剿除前抵諸羅僅派将弁等由水
　路前往諸羅接應即該處有不䏻移動之勢何以不
　将實在情形陳奏之處逐一詢問常青令其眀白登
　答據實覆奏至李侍堯駐劄厦門聞見自必真切乃
　并未将常青年老無用辦理竭蹶情形據實陳奏經
　朕降㫖詢問尚以常青處事眀白可無庸另派更換
　試思常青近日所辦之事尚䏻望其辦理完結乎㸔
　來李侍堯惟恐奏眀常青於剿捕事宜不䏻得力必
　派伊前往臺灣接辦是以含糊其詞不肯直奏此等
　處亦不䏻逃朕洞鑒其實李侍堯於地方軍糈辦理
　尚妥而軍旅素未嫻習石峯堡覆轍不逺即往臺灣
　與常青無異朕亦㫁不派伊前往也本日常青等奏
　派兵搜剿打仗并接據諸羅文報情形一摺所辦總
　不成事體柴大紀處賊匪糾衆數萬連日攻圍城中
　糧餉火藥俱屬不敷其勢甚屬急迫總因常青節次
　所派魏大斌蔡攀龍等不過帶兵千餘名零星調往
　策應既不足以資攻剿而火藥鉛彈糧餉被賊截㫁
　城中徒増喫用之人愈形拮据實為失䇿今常青處
　無兵可派據奏札令藍元枚撥兵一二千援應諸羅
　藍元枚處已屢經有㫖令其親自帶兵前往諸羅㑹
　合攻剿自早已接奉何尚未據覆奏且柴大紀兩次
　飛咨發兵救援藍元枚何以並未發兵著即眀白囘
　奏現在諸羅被圍𦂳急藍元枚若䏻進兵大肚溪與
　徐鼎士夾攻大里杙賊巢使林爽文囘顧巢穴有所
　牽綴則圍困諸羅之賊自當漸就觧散柴大紀可以
　捍衛無虞亦是一䇿若未䏻前進藍元枚亟應親統
　官兵速赴諸羅接應柴大紀毋得稍有遲緩此事總
　由常青因循貽悞株守無策所致雖據奏稱存營之
　兵止有四千未䏻前赴北路但現在添調之兵計月
　内早已齊集更無可藉口常青若䏻先将南路賊匪
　悉力殱除賊目莊大田拿獲固可稍贖前愆否則速
　統大兵乗其新到鋭氣直趨北路前抵諸羅亦尚可
　補過即屬常青之福若惟知株守郡城坐視柴大紀
　被賊圍困致有踈虞則是常青罪上加罪恐不䏻當
　此重戾也至江西兵在緑營中最為無用朕所素悉
　即該省鎮将大員向亦祗将才具中平者酌量簡用
　兵丁僅可防守營汛若用以剿賊徒令虚糜兵餉輕
　試賊鋒斷難得力即粤西兵亦屬平常前據福康安
　奏調川省屯練兵二千朕初意續得㨗音尚應停調
　今㸔此情形勢難中止現據鄂輝統領前進矣此二
　千兵最為趫㨗已足當二萬之用而續調閩兵三千
　即可抵粤西江西兵六千是兵力不為不厚福康安
　到厦門後倘常青等尚未䏻進抵諸羅而諸羅或有
　挫失福康安即當在厦門暫駐俟屯練兵到齊軍威
　壮盛再帶領巴圖魯侍衛等前渡臺灣相機籌辦方
　為妥善或於巴圖魯中先發去四五十亦可備目下
　攻剿之用再魏大斌前因其帶兵援應柴大紀殺退
　賊匪直抵諸羅尚為奮勉是以降㫖賞戴花翎今據
　常青等節次奏到情形是魏大斌竟係在鹿仔草被
　賊将糧餉火藥等項攔截難以復囘只得前赴諸羅
　希圖掩飾且所帶兵一千五百名被賊殺傷一千一
　百名是魏大斌竟屬有過無功著福康安於到彼後
　切實查眀如魏大斌實係殺透重圍直抵諸羅尚䏻
　奮勇殺賊自應仍賞戴花翎若伊係因糧餉等項被
　賊截斷始行前赴諸羅而兵丁又傷亡過半即據實
　叅奏李侍堯駐劄厦門聞見自確併著将此情節一
　併查眀具奏又昨據常青奏派令蔡攀龍等由海道
　前往諸羅援應似由府城至諸羅之陸路已被賊人
　梗阻而所接柴大紀咨報稱外委段昭眀沈賢齎摺
　隨同大兵行走至老店被賊所害摺亦遺失之語則
　又似往來奏摺俱由陸路齎遞現在發往柴大紀文
　報究係於何路行走且叚昭眀等齎囘之摺既有遺
　失而節次發給柴大紀諭㫖總未見覆奏恐亦不免
　有在途遺失之事若被賊人檢得賊衆内不乏識字
　之人轉可得知官兵虚實闗係𦂳要此等軍情要務
　常青李侍堯等何以並未想到查辦及此此後所發
　柴大紀文報若由臺灣府城齎遞即交常青專差奮
　勇弁兵遞送若由鹿仔港一路齎遞即交藍元枚專
　差奮勇弁兵齎遞毋致稍有遺失遲悞此次發交柴
　大紀諭㫖即著交李侍堯照此辦理並著常青李侍
　堯将前此所發柴大紀諭㫖奏摺有無遺失是否俱
　行遞到之處一併查眀覆奏
　　同日鄂輝保寜成徳同奏言川省屯練降畨前經
　　調赴甘省剿捕逆囘辦理已有章程此次仍應照
　　辦(臣/)等即専委三標中軍馳赴雜谷新疆㑹同該
　　管将領檢派屯練一千六百名降畨四百名均挑
　　選曽經打仗壯健之人並𣲖得力土弁木塔爾日朋
　　丹巴西拉布等帶領星赴成都(臣/)等親為㸃驗優
　　加賞賚令其迅速遄行並調素經行陣曽帶畨兵
　　之将備八員率同勇幹千把分起管領查屯練原
　　係維州協專屬該協副将那蘇圖屢經出師人亦
　　眀白勇往現令與懋功協副将張芝元一同管領
　　惟是畨衆二千道經數省必得統領大員以資總
　　理松潘鎮總兵穆克登阿熟諳軍旅才識幹練現
　　派令統率前往方資鎮撫至自成都由水路至重
　　慶需用内江船隻查現在上㳺各屬兩次趕辦米
　　石俱已運竣足敷僱用惟自重慶至楚船隻除前
　　運米二十萬石已掃數開行外其續運米三十萬
　　石現亦接續兑運節經(臣/)保寜設法僱備船隻雖
　　可無缺恐一時難得餘船再副軍行(臣/)等現復嚴
　　飭原委辦船之文武各員将下㳺川船速行趕赴
　　重慶供載倘畨練等行至重慶尚無多餘船隻即
　　将復運三十萬石尾帮之船暫停運米先儘兵行
　　再将續到之船隨後運米亦不致守候稽延至沿
　　途一切供支(臣/)等飛飭水陸地方預備夫馬及鹽
　　茶米麫肉食柴斤等項寛裕應付奏入報
聞
　
　
　
　
　
　
　
　
　
　
　
欽定平定臺灣紀畧巻三十二
欽定四庫全書
欽定平定臺灣紀畧卷三十三
　　八月二十四日(己/未)福康安奏言拆閲常青等所奏
　　摺内僅稱賊匪旬餘未敢來犯郡城並不能直前
　　進勦是南北兩路官兵尚未得手常青親在臺灣
　　較李侍堯據屬員禀報之詞自為確切所稱兵力不
　　足似屬實在情形林爽文自上年滋事以來陸續
　　徴調各省滿漢官兵不為不多何以閱時已久尚
　　不能掃穴擒渠揆厥所由固屬該將軍等零星堵
　　禦以致兵分力薄亦因久未蕆功士氣日形懦怯
　　現在雖有添調之浙省粤省官兵陸續配渡前往
　　苐該兵丁等向未出征恐不能十分得力前據李
　　侍堯奏請先將内地各營存兵内派撥即令新兵
　　充補但閩省各營兵丁挑赴臺灣者已多存營之
　　兵諒非精壯且閩省地方山海交錯在在需兵汛
　　防彈壓此時若將内地兵丁調往而概以新兵充
　　補亦屬非計必須增調得力兵丁乗其初到鋭氣
　　痛加勦殺賊匪見官兵日益增多自必心存畏懼
　　黨羽漸離渠魁更易就獲今該將軍等又以郡城
　　兵单奏請添調廣西江西兵六千名但前奉
諭㫖令貴州湖北湖南等省各挑兵二千名聽候檄調
　　此時自己預備齊全查貴州兵丁屢經行陣在綠
　　營中最為勇㨗湖廣地方與閩省一水可通與其
　　另調他省莫若仍將貴州湖廣未調之兵即令分
　　起啟程較為妥速至四川屯練降畨派撥二千名
　　速行赴閩此項屯練兵丁想已行走在途將來前
　　抵軍營較他省更為迅速若復中途停止未免徒
　　勞往返况臺灣地方多係深林宻箐屯練兵丁登
　　山趫㨗用以搜捕匪犯必能得力仰懇仍准其調
　　發(臣/)惟恐緩不濟急一面咨㑹保寧飛催前進再
　　魏大斌赴援諸羅中途被賊圍截雖據稱賊衆二
　　萬猝至又適遇大雨不能施放鎗砲彼此鏖戰殺
　　死多賊仍遺失兵一千一百餘名等語但綠營往
　　往有謊報惡習魏大斌是否張大其詞以掩其遺
　　失多兵之咎而此項損失之兵有無潰散從賊之
　　處均須徹底查究容抵臺灣後再行查明核辦至
　　柴大紀力捍孤城坐困已及兩月現在賊匪鴟張
　　更甚城中存兵無多火藥糧餉又已匱乏設有疎
　　虞所闗匪細雖據常青等派令蔡攀龍等帶兵一
　　千六百名前往但尚未得有到彼信息且所帶兵
　　力無多賊勢正在猖獗恐難即時進勦竊思南路
　　賊匪屢經官兵搜捕賊勢漸衰此時郡城一帶較
　　之諸羅被困情形不甚著重自應令常青舍南趨
　　北於郡城各營迅發多兵前往援救但賊人狡計
　　百出若見大兵全集諸羅又恐乗虚在郡城滋擾
　　郡城為全臺根本重地若留兵過少不足以備勦
　　捕應援之兵(臣/)通盤籌畫所有現在請調各省官
　　兵懇飭各督撫速行派撥趕𦂳赴閩聼候調用再
　　臺灣不産馬匹向來俱由内地帶往此次巴圖魯
　　侍衛等前往進勦帶兵打仗追拿賊匪必須乗騎
　　馬匹方能得力已札知李侍堯速行備馬二三百
　　匹先期派員送往臺灣應用
　　同日孫士毅奏言臺灣地處海中深秋後早晚寒
　　冷棉衣在所必需凡先後赴臺兵丁似應各給一
　　件至衫袴鷂鞋等項先調之四千名到臺已閲數
　　月領兵鎮將目擊將次破爛自應製備解往其續
　　調之七千名甫經赴閩係屬完好毋庸一體添給
　　查鷂鞋套袴軍裝内例應製備准在各營公費項
　　下開銷其棉衣及貼身衫袴應由各營家屬自備
　　官為觧送苐該兵不能盡有家室若令自行備辦
　　恐遲速不齊有無不一其中難免向隅查出征將
　　弁兵丁例有賞借二項其兵丁項下馬兵賞銀十
　　兩借銀十兩步兵賞銀六兩借銀六兩此次派撥
　　赴臺勦匪近在隣省非比出口大舉(臣/)意止應照
　　例准借凱旋後分年扣還其賞銀一項應俟到軍
　　前奮勇勦賊聽候將軍叅賛隨時酌賞以示鼓勵
　　若槩於起程時照例賞給轉使勇怯不分不足以
　　昭激勸(臣/)是以止辦准借一項至此次派出馬兵
　　因地隔重洋並未携帶馬匹現係一律步行(臣/)於
　　各兵起身時普照步守兵准借六兩之例每兵先
　　借銀三兩使不致任意花消扣存三兩官為製辦
　　棉衣衫袴核計尚有餘剰本係該兵等應借之項
　　(臣/)即咨明閩省准其禀知領兵鎮將就近請借為
　　軍營添補之用再鷂鞋套褲已據各本營陸續解
　　送到潮其棉衣一項連餘丁共須一萬二千餘件
　　(臣/)就近在潮飭令地方官備料鳩工並經潮州鎮
　　(臣/)彭承堯多派營匠趕𦂳督辦不日即可完竣除
　　現在後起赴閩兵丁已令隨身携帶外其餘解交
　　厦門同知衙門附便搭解軍營按名散給又接據
　　梁朝桂等禀稱逆匪潰逃之後將備督率追捕必
　　資馬力請於附近潮州各營借撥一百匹解往乗
　　騎查將備起程時只預支三月養亷按月坐扣其
　　應借治裝銀兩凱旋後分年扣還一項未經具領
　　應請即於此内扣出馬價交各營買補等語(臣/)查
　　粤兵先後赴臺灣一萬一千名所有領兵官自總
　　兵至將備共數十員今請給馬一百匹畧有浮多
　　然臺灣地屬﨑嶇馬力易乏似應寛給數匹俾資
　　追捕已如所請令官兵陸續順帶過臺其官員應
　　借治裝銀兩(臣/)現咨詢閩省畫一辦理至駐防領
　　兵官員現按照品級隨帶馬匹其棉衣一項詢之
　　副都統博清額據稱現交秋令各兵均已備帶毋
　　庸另製再現在正值勦匪𦂳要之時兵數既多火
　　藥尤宜寛裕(臣/)先期飭備復經潮州鎮(臣/)彭承堯
　　在本營加𦂳配製又於額外趕備火藥四萬斤即
　　隨此次官兵之後接續運閩計兵丁隨身携帶及
　　三次委員額外運送共火藥二十萬斤均在粤省
　　年額之外内十萬斤係額外辦出尚有十萬斤係
　　於預備三年火藥内抽撥解往(臣/)嚴飭藩司許祖
　　京務須剋期採辦硝磺分給各標營即日領回配
　　製前接閩省撫(臣/)來札借用粤東火藥將來製就
　　解還(臣/)思閩粤同一辦公無分畛域况閩省現在
　　用兵正須火藥應用粤東撥解之項即可在粤配
　　製報銷無庸閩省解還徒糜運脚至駐防兵一千
　　五百名分作四起經撫(臣/)添派臬司姚棻運司徳
　　爾炳阿肇羅道阿彰阿送至惠州老隆一帶地方
　　副都統博清額自省統領行走於七月二十五六
　　七八等日齊入閩境其續調綠營兵六千名内除
　　四千五百名蚤經配渡到臺外尚有在滿兵後接
　　續前進一千五百名(臣/)本定期於七月二十九三
　　十日㸃送出境内有順徳新㑹營兵四百名遲到
　　兩日於八月初二日纔到黄岡當即㸃送入閩又
　　欽奉
諭㫖添調一千名八月初三日先㸃四百名出境其餘
　　六百名計程極遲八月初五六等日必到閩省詔
　　安縣境今於初六初八兩日纔到黄岡亦即同㸃
　　送出境查順徳新㑹及羅定營兵俱遲到數日(臣/)
　　㑹同提(臣/)髙瑹傳齊衆兵分將領兵備弁各加重
　　責使凛遵紀律不致稍有遲誤計該兵等到閩配
　　船東渡如風色較順此最後之一千名亦可於八
　　月二十前齊赴軍營再商民挾貲營運利於迅速
　　往來本年因臺匪滋事商船不免心存疑畏已覺
　　比前稀少若再盤詰過嚴必致聞風褁足商販不
　　通百貨騰貴即閭閻隠受其害是以(臣/)嚴諭守口
　　弁員如將毫無可疑之客船槩行留難盤問立即
　　據實叅革重治其罪現在入口商船視春間較多
　　從此轉可暗中物色良歹設法偵探是一任商船
　　往來無阻於稽查奸匪尤為有益至南路賊匪尚
　　未十分懲創何至忽爾紛紛逃竄北路梗塞雖通
　　然賊匪鬼蜮多端其中恐有别情未可深恃且又
　　聞逆匪林爽文將無食貧民招入賊巢挑取年壯
　　者厚給衣食教以技勇抗拒官兵其怯弱者盡數
　　趕出聽其所之以免養活無用之人其奸惡至此
　　(臣/)每向粤省帶兵將備論及鎗砲為行軍利器固
　　須演放純熟然聞逆賊近因官兵鎗砲利害不能
　　抵禦竟敢練出一夥亡命奸徒伏在賊匪隊内抵
　　死直犯我兵倘不預為整備恐臨時轉致喫虧必
　　須於鎗手後𦂳接短兵如賊匪已在百步之内即
　　令短兵直前撲殺有反顧者將兵從後砍之如此
　　痛勦一兩陣殺賊數千賊無計可施當成瓦解之
　　勢再(臣/)聞賊匪最短火藥蓄心搶奪我兵存貯火
　　藥處所尤宜防䕶又聞林爽文胞弟為鎮(臣/)柴大
　　紀用砲擊斃莊大田之子為人割取首級出獻未
　　知是否確實再部議將粤海闗五十二年分應徴
　　税銀撥運二十萬兩解閩備用已移知廣東撫(臣/)
　　圖薩布㑹同監督(臣/)佛寧撥出迅速委員眼同弹
　　兑裝鞘運交閩浙督(臣/)李侍堯存貯入於軍需項
　　下備用均奏入
上命軍機大臣傳諭福康安常青李侍堯藍元枚曰前
　因常青等辦理勦捕事宜怯懦因循茫無定見是以
　特派福康安前往更換督辦軍務福康安非常青可
　比朕方倚以集事今閲奏到之摺看來福康安竟不
　免為常青所惑畧有畏難之意福康安雖更事未久
　但軍旅之事屢曾經歴寧不知臺灣賊匪止係烏合
　之衆夥黨雖多易聚亦復易散惟在殱其渠魁則脅
　從當不攻自破現在常青處兵力雖經零星派撥止
　存現兵四千名但添調之浙粤駐防緑營兵五千名
　業經陸續配渡又經李侍堯於閩省泉州各營派撥
　兵三千名早應接續到彼加以川省屯練兵二千名
　昨已令鄂輝帶領星速前往是添調之兵不為不多
　况福康安帶領巴圖魯侍衛等百餘人皆屬屢經行
　陣趫徤可用以如許兵力而又得奮勇帶兵之人更
　何必於此時先為鰓鰓過計乎且用兵之道全在乎
　將如運籌制勝得宜原可以少擊衆斷無賊有一二
　十萬即須以官兵一二十萬應之之理若以一兵當
　一賊即再調多兵亦屬不足豈有添兵不已之理乎
　現在賊匪以全力圍攻諸羅其勢甚重福康安到彼
　自應統領大兵徑趨北路打通道路聨絡聲勢㑹合
　進勦方可使軍威振作壁壘一新鼔勇直前令賊人
　望風奔潰若先存瞻前顧後之見何以集事况就福
　康安所慮如恐大兵往北賊人乗虚滋擾郡城試思
　賊匪等如由諸羅一路攻擾郡城則賊人來路即福
　康安常青等北去之路正可迎頭截殺賊人焉能逼
　近郡城若慮賊從閒道山徑潛出滋擾我兵豈不可
　堵其出路若慮南路之賊攻擾郡城則常青在彼數
　月添兵未及到齊尚能保守無虞豈福康安與海蘭
　察等同往各路増調之兵萬餘又已到齊且有巴圖
　魯侍衛等百餘人轉慮其乗虚滋擾之理即使常青
　於福康安未到之前業已帶兵前赴北路而郡城營
　盤尚有恒瑞帶兵駐守豈不足以捍禦福康安又何
　所顧慮而先存畏怯之意甚不滿朕所望矣至常青
　摺内所稱柴大紀請添兵一萬之語自因柴大紀被
　賊攻圍兩月道路阻塞文報不通於陸續添調各省
　之兵共計一萬六七千名之處並未得有信息又因
　被困甚急不無恇怯是以有添兵一萬之請今福康
　安已知添調多兵正當乗其鋭氣及鋒而用一振從
　前委靡畏葸之習乃於途次即已奏請添兵轉比常
　青奏請之數較多豈非畏難多慮乎福康安身為統
　帥軍中俱視其意嚮若福康安先有示怯之意則以
　下將弁等更必心存懦怯士氣豈能振奮耶况即如
　請添調貴州湖廣等兵亦非指日可到必須兩月之
　久方能到彼諸羅稍有意外之虞已屬緩不濟急於
　現在勦捕援應機宜有何禆益耶福康安務須堅持
　定見胷有成算相機妥辦不可稍渉游移若福康安
　亦不免畏難過慮朕又將何所倚恃總之此事全在
　得其窽要决機制勝以期鼓勇直前朕厪念軍務早
　已通盤籌畫今不妨為福康安明白宣示使之安心
　若此時常青等勦捕得有轉機早晚㨗音奏至即前
　此調備之黔楚兵竟當停止徴調福康安自應速渡
　臺灣督兵奮勦萬一常青等仍前株守諸羅勢竟不
　支甚或至臺灣全郡揺動則其事必須大辦且將調
　用京兵及各省兵并不止於調派貴州湖廣之兵而
　已朕豈大意不審事體之人然以天理人情論之未
　必至此决裂福康安不必先事畏懼也彼時自應令
　福康安駐劄厦門俟大兵齊集再圖進取必不令福
　康安止帶屯練兵二千冒昧前進何必於此時先存
　疑難畏怯之見乎福康安接奉此㫖更當安心鎮定
　勉圖剋㨗毋負朕委任之意再現在臺灣勦捕賊匪
　添兵甚多將來進攻大里杙賊巢尤須用砲轟擊火
　藥鉛弹最闗𦂳要且賊人此時所搶火藥漸已用盡
　若運送軍營時或被賊人乗間邀截搶奪貽誤非細
　著常青李侍堯藍元枚等務須加派弁兵小心押運
　加意防範倘稍有疎虞惟伊等是問
　　同日李慶棻奏言黔省原有挑備戰兵二萬名平
　　日勤加訓練以備調遣今接奉
諭㫖隨宻飭各標營即於戰兵内復加挑選擇其勁勇
　　出色者如數預備並飛咨督(臣/)富綱暨提(臣/)保成
　　將曾經行陣奮勇幹練之將備公同揀派令其帶
　　領管束至黔省軍裝向俱整齊火藥亦屬充裕一
　　俟續奉
諭㫖或福康安檄調文書到日即可分起迅速前進奏
　　入報
聞
　　二十五日(庚/申)
上命軍機大臣傳諭福康安曰昨據福康安奏稱添派
　官兵一摺已降㫖詳悉開導指示今反覆思之竟至
　徹夜不能成寐福康安受恩多年最為深重非他人
　可比因其才具歴練是以特令前往臺灣督辦軍務
　前福康安陛辭之時朕曾經詳悉面諭福康安由驛
　前往如途次啟閲常青等奏報勦捕事宜辦理得手
　已與藍元枚柴大紀㑹同即應迅渡臺灣督同進勦
　倘常青柴大紀或不能得勝而臺灣全郡竟有意外
　之虞福康安自應駐劄厦門等候官兵調齊再渡臺
　灣相機妥辦所諭機宜至為明晰朕臨御五十餘年
　於一切重大事務經歴不知凡幾無不通盤籌畫熟
　慮機先今委福康安以勦捕之任豈有令其冒險前
　進之理無論福康安久經簡任寄以股肱心膂事無
　鉅細無不休戚相闗斷不肯置伊於險地即常青藍
　元枚柴大紀等身歴戎行皆係為國家出力亦皆體
　恤周至圖其萬全下至蔡攀龍徐鼎士及大小將弁
　朕亦無不時加軫念弗令陟險豈有福康安為朕所
　親信倚任之人轉不為之計出萬全耶福康安非不
　曉事者何至不能仰體朕意忘朕面諭之語轉為常
　青等奏摺所惑耶况朕即不為福康安一身之計寧
　不為朕一身國家軍旅重務熟思籌畫耶朕厪念軍
　務早夜思維揆之天理則朕子惠黎元於臺灣百姓
　一視同仁並無額外徴求之事而以人事言之則林
　爽文以無藉細民負嵎蟻聚止係么䯢小醜即云不
　肖官吏貪黷斂怨亦俱被伊戕害且肆其荼毒地方
　良民受害者更復不少實為覆載所不容亦斷無不
　速就撲滅之理福康安於金川軍旅大事亦曾經練
　豈轉於此等么䯢小醜竟至委靡不振耶况我國家
　荷䝉
上蒼眷佑軍興之際即偶遇危難無不轉敗為功如從
　前兆惠之在錫箔阿桂於木果木温福挫失之後亦
　曾屢經危險旋俱克成大勲况回部金川本其部落
　用兵撻伐猶不無戰勝闢土之心至臺灣本屬内地
　林爽文止係編氓適以自取其死臨以大兵有不如
　摧枯拉朽速就殄滅者乎且柴大紀現在雖被賊匪
　攻圍勢在急廹而常青業已派委蔡攀龍帶兵往援
　柴大紀蔡攀龍素為賊所畏惮亦皆奮勇可恃日内
　常青接奉前㫖若即舍南趨北諸羅自己解圍軍威
　振作㨗音踵至亦未可定福康安何必遽請添調多
　兵為此徒亂人意之舉乎且福康安於清江地方發
　摺距厦門甚逺豈能一蹴而至途中自必續接常青
　等奏報即使諸羅勢將不支必須増添兵力常青已
　經具奏福康安原可駐劄厦門等候官兵齊集再渡
　臺灣相機督勦况續添滿漢官兵正在到齊軍威增
　壯更可無慮福康安此時前抵厦門尚需時日又何
　必預存畏難過慮之見耶從前康熈年間奸民朱一
　貴糾衆滋事臺灣全郡俱䧟經總督滿保派令藍廷
　珍以一總兵帶兵前往即能剋期撲滅况現在派如
　許重兵有福康安等帶同巴圖魯侍衛督率進勦又
　何難迅奏膚功盖此等刁捍匪徒一時蟻聚緩則彼
　此相助急則彼此相圖無論林爽文等罪惡貫盈斷
　無不立遭誅殛即為萬一之慮逆匪等竟將臺灣全
　郡搶佔而其黨惡匪夥如莊大田等亦斷不肯甘心
　屈服自必争為雄長自相戕害其勢必至内潰從前
　朱一貴佔據臺灣後即有呉姓賊人互相争鬬之事
　此即前事之証是林爽文等縱使大肆猖獗臺灣全
　郡為賊所佔亦無難設法圖之指日授首况此時賊
　人佔據要隘我兵前往攻勦在賊匪或得以逸待勞
　若賊匪竊據臺灣官兵分路進攻則匪徒四處守禦
　其力亦必難支此乃反客為主之勢辦理更不致棘
　手福康安寧未算及此乎朕之待福康安不啻如家
　人父子恩信實倍尋常福康安亦當以伊父傅恒事
　朕之心為心竭力奮勉克紹箕裘並揆度事機騐之
　天理人心努力堅定副朕體恤周至宵旰焦勞之意
　一力擔當若遇事輙先涉張皇不特朕將何所倚恃
　而伊亦將置身何等耶且在京大臣中為朕所倚信
　素能辦事者如阿桂久經軍旅但已年逾七旬自難
　令其逺陟重洋和珅朝夕扈從在朕前承㫖書諭亦
　難暫離此外即令福康安自思更有何人堪能勝任
　者福康安簡任有年為國家屈指可數之人若伊復
　有疑難不能肩此重寄朕又將簡用何人亦斷無為
　此小事派福康安前往復令阿桂和珅續往又豈有
　朕親征之理乎就目前情形而論福康安屢膺軍旅
　聲威素著今領兵前往賊人計大兵必前抵臺灣郡
　城自亦專注該處以圖抵禦而此處係久經保守駐
　兵之所可保無虞福康安竟不必前赴府城應帶領
　巴圖魯侍衛等由蚶江配渡直抵鹿仔港若藍元枚
　業已前抵諸羅援應福康安即接續前進在後督率
　㑹合攻勦如藍元枚尚未前往福康安即當㑹同藍
　元枚并檄知徐鼎士或竟前赴大里杙賊巢夾攻乗
　虚直搗俾賊人聞知自必回顧巢穴眷屬則諸羅之
　圍可不攻而自解而南路賊匪亦必聞風驚潰紛紛
　解散此為聲東擊西之計使其首尾不能相應必成
　擒矣福康安務須安心鎮定出竒制勝勉圖奏㨗
上又命軍機大臣傳諭孫士毅李侍堯曰調派臺灣兵
　丁所需棉衣等物其借給工料銀兩原應照例歸欵
　但該兵丁等調赴軍營如果能奮勇出力將逆匪即
　行勦滅迅速蕆功則借支欵項即加恩賞給免其扣
　還亦無不可著孫士毅李侍堯即將此㫖宣諭各兵
　丁等俾感激歡欣倍加踴躍
　　同日李侍堯奏言閩省增募新兵今據各營具報
　　已募得一萬有餘其餘尚在廣為招募查各處情
　　形亦有不同如南澳左營派募四百名現僅募得
　　二三十名經(臣/)嚴行申飭令其速為召募尚未據
　　報其上㳺延建一帶亦祗兵家子弟應募而民人
　　入伍者甚少是各鎮協營不能預定額數均匀配
　　募只可於易募之處多增新兵以備應用閩省惟
　　泉漳二府民皆好勇尚氣情願入伍者多且調發
　　赴臺亦最近便自應於此二府多行召募但細加
　　體訪漳州民情究不可信縁泉漳久分氣類現在
　　逆匪林爽文莊大田等俱係漳籍是以臺地漳人
　　多為賊所誘脅而拒賊者皆係泉人内地聲息相
　　通泉民聞募兵殺漳人尚俱踴躍若募漳人往勦
　　勢必不能得力且漳人入募難保無㑹匪混入其
　　中而既令食糧將來事定後或須量加裁減更有
　　難於辦理之處通盤計算與其多募漳兵自不如
　　多募泉兵是以(臣/)所募兵内漳州所屬僅照藍元
　　枚所指營分共募兵一千其餘多在泉州及金門
　　厦門等處招募至兵數既增則軍械尤須多備鳥
　　鎗一項(臣/)前查奏内地各營遺失及不適用者七
　　千餘桿又因上年臺匪猝擾及本年鳯山失事約
　　畧共損失三四千桿現已動項於福州福寧泉州
　　漳州厦門分設五局派文員㑹同營員上𦂳製補
　　一萬桿今新募多兵每一兵即須一械就現募兵
　　數又須添製鳥鎗六七千桿刀鎗籐牌二三千件
　　一併嚴飭各局晝夜趕造計兩月内俱可齊全餘
　　俟續募得兵若干一面配製亦可應手至所募新
　　兵現將舊兵鎗械通融應用使之早為演習俟新
　　製鎗械齊備則各兵技藝亦可嫻熟得用再軍營
　　各兵自應預籌禦寒之具(臣/)已飭藩司即於軍需
　　項内動支分交各營趕𦂳製備除舊派戍兵本係
　　駐防業有貯備無庸給予其續派之征兵應各製
　　給長袖布厚棉馬褂一件单布套褲一雙搭船解
　　往所用工料價銀統俟凱旋後於各該兵丁月餉
　　銀内寛以月日陸續扣除歸欵奏入報
聞
　
　
欽定平定臺灣紀畧卷三十三
欽定四庫全書
欽定平定臺灣紀畧巻三十四
　　八月二十六日(辛/酉)
上命軍機大臣傳諭福康安李侍堯曰臺灣勦捕賊匪
　自常青接辦後續調官兵不為不多因常青零星派
　撥以致郡城存營之兵止有四千不敷䇿應其實添
　派浙粤滿漢官兵已有二三萬兵力已為厚集乃福
　康安於途次一見常青之摺遽為所惑是以未即准
　行今再四思維福康安受朕深恩委以軍旅重寄伊
　並非不曉事之人於調度機宜豈有不悉心籌畫何
　至畏難若此推原其意自因於途次接閲常青等奏
　報情形勢甚急廹而伊前抵厦門尚需時日若俟到
　彼後該處有不得不添兵之勢臨期再行奏請調撥
　恐致緩不濟急是以預為奏請朕厪念軍務宵旰靡
　寜豈不知厚集多兵可以迅速完事如果揆度情形
　事在難已寜於伊等所請或有靳而不予者此亦福
　康安所深悉今既委福康安以勦賊之任而福康安
　有必須添兵之請若故違其意恐伊以兵力不給遇
　事不能卓有定見轉屬無益且朕於福康安恩遇周
　渥無不曲加體恤豈忍置伊於險地而轉於林爽文
　莊大田有所姑息而不欲福康安之速行勦賊無遺
　耶今已令保成李慶棻等速將偹調黔省兵二千令
　許世亨帶領速行赴閩聼候調用至湖廣兵不能如
　黔省之得力且逺隔數省道里紆回此時亦可無須
　紛紛逺調福康安既有屯練兵二千又得此黔省兵
　力是此四千勁兵可抵他省四萬加以節次續調之
　兵軍威已屬壯盛福康安亦可安心鎮静堅持定見
　力圖奏續不必再存畏難怯懦之見若有此多兵福
　康安猶不能無所畏怯則各省之兵皆可紛紛􁘭調
　惟任福康安所為而已朕亦聼之想福康安斷不肯
　如此進退無㨿也現在柴大紀處雖被賊人圍困然
　柴大紀素能激勵將士圍守數月未必竟至不支而
　常青現已派委蔡攀龍帶兵前往援應蔡攀龍亦奮
　勇可恃非魏大斌等可比看來或竟能破賊解圍而
　常青藍元枚屢經諭令前赴諸羅此時㑹合一處亦
　未可定若日内得有㨗音聲勢聨絡軍威振作則黔
　省之兵即可停止進發以免擾累
上又命軍機大臣傳諭福康安常青李侍堯藍元枚曰
　常青接到柴大紀等被圍𦂳急復派副將蔡攀龍帶
　兵一千六百名前往䇿應因思此事常青既未親自
　統兵往救諸羅若於前次柴大紀請救時即派蔡攀
　龍帶兵前往該副將素能奮勇為賊所憚或能將賊
　匪痛加勦殺打通前路所運糧餉火藥等項自不致
　被賊截斷乃常青計不出此僅派魏大斌前往接應
　魏大斌係浙省派令帶兵之員並非奮勇可恃以致
　在鹿仔草遇賊僅帶兵數百名前抵諸羅是常青於
　此事委派非人實屬錯謬至蔡攀龍自到臺灣屡次
　奮勇殺賊著有勞績甚屬可嘉所有海壇鎮總兵員
　缺前經李侍堯奏明令副将李長庚署理今即著蔡
　攀龍補授以示奬勵並著常青傳諭蔡攀龍令其加
　倍奮勉現在帶兵援應諸羅務將府城抵諸羅一帶
　屯聚賊匪悉力勦除廓清道路使糧餉火藥隨同官
　兵運送接濟無若魏大斌之被賊邀截不能兼顧致
　諸羅城中又添蔡攀龍所帶官兵吃用之費再賊匪
　狡黠若蔡攀龍領兵前往未必不又施誑誘魏大斌
　之計讓出道路俟官兵過後復又邀截蔡攀龍勿為
　所惑當探知賊匪潛匿處所往前搜勦方能痛掃無
　遺廓清道路此為最要常青處現存之兵新到者雖
　止有四千而其餘浙粤等處官兵亦經陸續配渡自
　早已全抵該處常青何得籍口兵单一味株守並不
　往北進勦况即以常青所請添調之兵而論如江西
　廣西兵在緑營中最為無用朕所素知今復思此二
　省中武偹如果可觀當必有洊擢至専閫大員者因
　將兵部所進提督總兵名单詳加披閲則現在提鎮
　中竟無一籍𨽻江西廣西者可見該二省武藝技勇
　實係平常常青即欲添兵亦應將黔楚之兵奏請添
　調若江西廣西之兵怯懦無用倘派令前往不免顧
　戀家室心懸兩地徒以輕試賊鋒豈能勦捕得力常
　青身為大員而於江西廣西兵之平常無用亦不能
　知悉尚得謂之留心武偹者乎再昨據孫士毅奏聞
　賊匪紏集亡命奸徒潛伏林莾衝犯我兵必須鎗手
　後𦂳接短兵如賊匪已在百歩之内即令短兵直前
　撲殺等語賊人鬼蜮伎倆狡詐百出其所畏憚者係
　官兵鎗砲正可用以殺賊乃緑營習氣竟有未見賊
　匪即行施放鎗砲及賊匪猝然衝犯轉致措手不及
　徒有鎗砲不能得力最為可惡着常青藍元枚等嚴
　加訓飭或即照孫士毅所奏於鎗手後𦂳接短兵若
　賊匪相距較逺不可令其亂施鎗砲將鉛丸火藥虚
　擲無用之地待賊匪近前即用短兵撲殺毋令賊匪
　得逞狡計
　　同日孫士毅奏言接將軍常青来札稱現在又請
　　添調廣西兵三千名以資勦捕等語(臣/)前因臺灣
　　逆匪未靖恐軍營或有續調曽預偹粤西兵三千
　　名宻札廣西撫提二(臣/)預行挑撥停妥兹已飛咨
　　廣西撫(臣/)孫永清提(臣/)三徳即將預偹三千名飭
　　令將偹分帶即日起行復令於各兵隨身携帶火
　　藥之外再偹三萬觔解赴閩省應用又正在拜摺
　　間接閲將軍常青摺稿知諸羅賊匪勢尚猖獗提
　　(臣/)柴大紀又有添兵之請萬一接應稍遲闗係不
　　小何敢因粤東附近海口各營抽調已多不復再
　　為酌撥應請於撫標廣恊等營再凑足一千名飭
　　令將偹速即帶領來潮以偹赴臺策應一面飛咨
　　軍營俟常青等咨覆現須徴調即於粤西征兵未
　　到之前先令此一千飛速前進奏入
上命軍機大臣傳諭福康安常青李侍堯孫士毅何裕
　城曰添調浙粤二省官兵軍勢已屬壯盛又何必逺
　調廣西江西之兵乃常青率行咨調實為毫無主見
　今已據孫士毅㑹咨廣西令孫永清等派委將弁帶
　領起程祗可准其調往至常青於前次具奏之後即
　已咨調廣西官兵其江西省之兵諒亦已行文徴調
　江西兵較廣西更為平常且此時添調之兵不為不
　多斷可無庸派往著傳諭何裕城如常青已經􁘭調
　該撫辦理尚未起程即可停止如業經派撥起程行
　抵何處即於何處撤回無庸前進常青此畨冒昧調
　兵原託名救應諸羅試思此兵當兩三月方到諸羅
　尚可待乎朕令常青藍元枚等就近速帶大兵往救
　諸羅至今尚未奏起身之期尚欲待廣西江西無用
　之兵於兩三月後救諸羅是誠何意見著常青明白
　回奏至孫毅於撫標等營凑足一千名名調赴潮州
　預偹増調未免過於急公粤東節次派調之兵已及
　萬餘該省亦係海疆重地若派撥過多恐不足以資
　彈壓孫士毅所請預偹之兵一千名竟當停止毋庸
　再行撥調
上又命軍機大臣傳諭保寜李慶棻曰臺灣尚須添兵
　恊勦著保寜李慶棻即將挑偹兵二千名派威寕鎮
　總兵許世亨為總統帶領速行分起前進由廣西廣
　東行走迅抵閩省聼候福康安調用所有軍裝火藥
　等項俱著妥恊偹帶勿致稍有缺乏
　　二十七日(壬/戌)
上命軍機大臣傳諭福康安常青李侍堯藍元枚柴大
　紀曰魏大斌帶兵二千七百名前赴諸羅援應而所
　傷官兵至一千一百名之多雖據該鎮禀報因賊衆
　二萬餘人猝至又適遇大雨不能施放鎗砲彼此鏖
　戰以致傷失官兵甚多但緑營兵丁素為懦怯往往
　遇賊即行奔潰此項損失之兵是否俱係陣亡有無
　潰散從賊之處常青摺内並未聲叙明晰福康安到
　彼應即詳細查明辦理並著常青遇便查明覆奏又
　常青前摺内稱諸羅被賊圍困軍營兵力不足懇於
　江西廣西兩省各撥兵三千名等語是常青所請添
　兵之處係屬候㫖定奪乃昨據孫士毅奏稱八月初
　十接常青札㑹添調廣西兵丁業經知㑹如數撥調
　常青身為將軍如遇有𦂳急實在兵力不敷原可自
　行檄調但應一面檄調一面據實具奏乃常青前摺
　止稱懇請添兵而扵已經札知粤省省之處摺内並未
　聲叙即此可見其遇事糊塗漫無主見再前摺内稱
　附近民人漸次歸莊已召募壯丁充伍者百餘人並
　聞尚有賊目來投等語賊目究係何人其八月十五
　日續發之摺於賊目有無自行投到之處並無一語
　提及何以踈忽若此亦著一併據實覆奏至諸羅被
　賊攻圍𦂳急柴大紀督率兵民竭力捍禦甚屬奮勉
　業經常青派令蔡攀龍帶兵往援常青藍元枚亦必
　遵㫖星速統兵前往接應蔡攀龍素為奮勇又有常
　青藍元枚兩路䇿應自當破賊解圍㑹兵一處萬一
　賊匪猖獗援應之兵未能㑹合諸羅糧食匱乏火藥
　不給實有難支之勢則柴大紀當酌量情形竟率領
　兵民出城力戰將賊匪乗勢勦殺突圍而出不可拘
　泥城存與存城亡與亡之見固守勿去致有意外之
　虞既於體統有傷且轉足以長賊人之氣於事無益
　柴大紀務須審度機冝完師整旅方為兩全此㫖著
　交常青藍元枚酌量何路前赴諸羅為便即差妥幹
　弁兵䕶送迅速遞投務期必逹毋致中途遺失轉為
　賊人所得方為妥善
　　二十九日(甲/子)富綱奏言與撫提二(臣/)於各營偹戰
　　兵内酌量挑撥二千名每兵百名派鳥鎗兵七十
　　名砲兵二十名弓箭十名其應帶火藥從前出師
　　金川每鎗砲兵一名酌帶火藥十一觔四兩黔省
　　各營額貯藥觔數甚充裕且由古州水路而下携
　　帶亦便今酌定每兵加倍配帶火藥二十二觔八
　　兩俾資充偹其餘軍械等項悉照例配帶大定恊
　　副將岱徳人甚明幹勇往曽出師滇川經厯行陣
　　(臣/)即派為統領又長寨營叅將札郎阿清江恊逰
　　擊魯安邦遵義恊都司楊廷邦古州鎮都司朱化
　　英貴陽守偹劉廷竒提標守偹羅世徳等六員均
　　係才具幹練曽經出師酌派分起帶領至此官兵
　　二千名擬分作四起行走再查黔兵赴閩應由古
　　州乗船於丙妹地方出境至廣西懐逺縣所屬之
　　梅寨地方交替應於梅寨預偹小船接載至懐逺
　　始換大船前進(臣/)思與其於梅寨交替換船不免
　　躭延不如即以黔省古州乗坐之船順流而下直
　　送粤西懐逺再行換船前進在黔省不甚費力而
　　廣西又省偹船交替之繁且於兵行更可迅速所
　　有沿站應需夫船及供應等項(臣/)現在宻飭藩司
　　就各營經由處所酌量安設尖宿各站飭各該地
　　方官妥為預偹毋致臨時遺悮奏入報
聞
　　九月初二日(丙/寅)李侍堯奏言粤省最後之緑營兵
　　一千五百名并續調之一千名陸續於本月十三
　　日全行來厦配渡縁旬日以來東南風大不能放
　　洋所有滿漢兵船一齊停泊兹於十六日晩間風
　　勢稍平俱已開駕滿兵向鹿耳門進發係派徃常
　　青軍前九千數内所有閩兵二千粤兵四千早已
　　前往兹更得此滿兵三千兵力自益壯盛其粤省
　　緑營兵二千五百係派往藍元枚軍前五千數内
　　縁先到之粤兵五百及漢兵二千已於前月下旬
　　開洋今續到之粤兵二千五百適總兵李化龍抵
　　厦即令統領向鹿仔港進發又有本省兵三千名
　　係(臣/)因諸羅望援甚殷奏明即於泉州等處就近
　　挑撥新舊兵徑往鹽水港援勦緣三千兵必須大
　　員統領已飛調建寜鎮總兵鄭國卿前來而路逺
　　尚未即到先令逰擊張旡咎等帶領前往囑其到
　　鹽水港時即與駐劄該處之逰擊楊起麟商度事
　　機奮勇進兵勿得稍有觀望俟鄭國卿到厦門亦
　　即令其星夜赶往其省城所派一千兵由五虎門
　　往北淡水者風勢大概相同想亦同時開駕至浙
　　省撥運軍米共十六萬石已經全抵泉厦兩倉盤
　　収清楚其江西所運之米由五福起旱已抵光澤
　　水口者七萬餘石轉運至省亦已有三萬餘石江
　　蘇之米亦已有五千餘石運抵厦門是米糧一項
　　總可源源接濟惟諸羅近日情形尚未得各官禀
　　報俟一得信息即行馳奏再察㸔北淡水情形地
　　在臺灣極北不過林小文賴樹等小賊紏夥不多
　　勢不能敵泉粤之衆是以林小文等遂先後被官
　　兵義民拏獲昨訊據自賊中逃出渡回之陳班供
　　稱被賊何檜捉去派在何馬寮内守更内不過四
　　五十人三貂地方尚有賊目吴沙本年四月官兵
　　焚燬何檜賊藔何檜已逃往吴沙處等語而何馬
　　一犯近亦經署把總王福等拏獲是北淡水惟吴
　　沙何檜二賊逃竄未獲此外已無賊匪其所謂難
　　民者(臣/)細加查訪並叅閲各官禀報大抵多係漳
　　人泉粤之人因其與賊同鄉遂不分皂白從而搶
　　殺以致避難白石湖金包裏等處今既陸續招撫
　　歸業補種田禾並據該地文武等官出示曉諭泉
　　粤民人不得再有戕害是北淡水地方現已寜貼
　　無事至徐鼎士已移駐大甲該處係淡水南境與
　　彰化接界昨據該副將同知等禀稱林爽文方急
　　攻諸羅未暇歸巢懇内地撥兵一二千來即可自
　　大甲過溪攻大里杙之背等語(臣/)查該副將處現
　　據報有兵一千八百名又有食糧義民義畨七千
　　名自備口糧義民一千餘名隨批令該將等既有
　　兵民㡬及一萬應即乘機進攻勿稍觀望適令(臣/)
　　撥兵一千即由五虎門前往接濟隨於督撫標及
　　水師營福州城守挑派兵一千名即由省城出五
　　虎門放洋並札撫(臣/)徐嗣曽就近料理起程已於
　　初四日登舟至五虎門候風今厦門各兵船於十
　　六日晩間放洋想五虎門之船亦必同時開駕再
　　閩省辦理兵差運送軍械等項除海運外皆係陸
　　路踰山越嶺向無車馬惟恃僱募人夫縁平日另
　　有一種江西及本省逰食之人専以受僱充夫為
　　業故農民各安田畆不知有應差之事即遇重大
　　差使農民習以為常謂各站自有充夫之人於民
　　間無與是以州縣遇有差務俱係現僱人夫應用
　　從不能派及里下非如陜甘雲貴等省可以按田
　　派夫使之領價應役而此等専以充夫為業之人
　　每值差務𦂳急輙一名索數名之價否則不肯就
　　道地方官惟恐悮差不得不曲徇其意増給價值
　　此閩省實在情形也臺灣近日僱夫尤為可異府
　　城外鄉民冲散已無可僱即間有可僱不能無疑
　　惟恃府城内慣用之人僱募應用既資其力又免
　　使去而為匪是以毎名僱價二百四十文(臣/)以夫
　　價過多於臬司李永祺前往時囑令㽞心查察今
　　閩省内地既無按田派夫之例惟有仰懇量増僱
　　價使人樂於受僱則雖素不充夫之人亦皆踴躍
　　趨事查軍需則例夫價條内口内每站給價銀五
　　分米一升口外毎站銀八分米一升口内每站以
　　七十里為率口外以四十里為率又註明金川例
　　正價之外加給回空口糧折銀口内五分口外八
　　分係奉
恩㫖加給未便纂為成例如果需用𦂳急正價不敷承
　　辦大臣臨時酌核奏明辦理等語是正價之外如
　　有不敷原得隨時奏請今可否閩省内地僱夫照
　　金川口内之例正價五分口糧一升之外加給回
　　空糧銀五分臺地僱夫照金川口外之例正價八
　　分口糧一升之外加給回空糧銀八分設再有不
　　敷俟事定後另於通省官員通融攤捐歸欵其内
　　外每站里數另行咨部存案其海運僱船水脚(臣/)
　　前奏明海水無順逆即以順風抵順水之價按照
　　軍需則例順水每石每站三分六釐而守候回空
　　俱不另支口糧其别項差使往來者就船之大小
　　可載若干石之數計算原擬暫時應用不日即可
　　竣事是以守候回空雖不另給口糧本港各船戸
　　已皆樂從今増兵添餉用船正多兼須僱覔外省
　　來船方足敷用守候聼差難以尅定時日而回空
　　時臺地已無貨可載又不能另得水脚則事前之
　　守候事後之回空均須按照舵水人數給以口糧
　　方不致苦累但不定以限制又恐開浮冒之端應
　　請守候口糧以二十日為率回空口糧以十日為
　　率再海船全以淡水為要通海港汊皆係鹹水必
　　須向居民購買井泉貯入水櫃以供日用而沿海
　　地方井既不多每滿一櫃輙取錢十餘千所有載
　　兵之船或有守風稽擱時日需水更多應請毎載
　　兵一名另給船户買水錢一百五十文其不載兵
　　之船不得援以為例再前據臺灣府楊廷樺詳稱
　　庫項已經前守孫景燧墊用無存現在兵餉無項
　　可支請先行酌撥(臣/)隨批飭將所墊何項係何員
　　任内墊用是否墊用軍需抑係孫景燧侵虧查明
　　以憑叅奏分别追賠一面將應放官兵俸餉銀十
　　萬二千五百兩先由藩庫撥解以應支放並將孫
　　景燧墊用各項逐一查核府庫應存銀十六萬一
　　千一百餘兩除現貯在庫並墊項内有已經扣還
　　及雖未扣還尚有項可扣可追各欵抵算外其餘
　　已墊作兵餉尚未収還之十萬九千九百餘兩皆
　　係臺屬各㕔縣應解之項又代墊鹽販欠課九千
　　三百餘兩係各鹽販應繳之項府倉應存糓十六
　　萬七千七百餘石除現存糓二萬九千四百餘石
　　又交過糓價外實在無著糓十二萬五千六百餘
　　石亦係各㕔縣應買補觧府及各殷戸已領過價
　　值並厯任留交應補之項皆因上年賊匪滋擾各
　　㕔縣倉庫有遭搶毁即領過糓價之各殷戸及欠
　　課之各鹽販亦未知存亡以致倉庫俱無著落但
　　錢糧倉糓既係應行解府之項自應按期催解以
　　歸實貯乃該故守於各㕔縣應解之項並不及早嚴
　　催遇有官兵俸餉轉將倉庫舊貯之銀糓挪移墊
　　用而各該㕔縣於應行解府之項亦並不按期批
　　解迨上年冬間賊擾後則盡歸於無著明係平日
　　已經虧空上下扶同作弊挪前補後致應行實貯
　　之倉庫散失無存自應嚴辦孫景燧原籍現據浙
　　撫(臣/)琅玕查抄其家屬尚在閩省僑寓除札㑹撫
　　(臣/)徐嗣曽等在省城泉州等處速行查明下落將
　　貲財盡行查封毋稍隠漏外其應解不解之各㕔
　　縣一併飛咨各原藉查抄以便變抵歸欵奏入
上命軍機大臣傳諭福康安常青李侍堯藍元枚曰此
　時正在𠞰捕賊匪之際該督惟應將調度䇿應一切
　𦂳要機宜悉心籌畫及將有官軍打仗殺賊信息隨
　時具奏至此鎻細之事並非目前急務該督察看情
　形遇有應行調辦者不妨權其輕重次第辦理何暇
　於此時鰓鰓過計𤨏屑入告該省之意不過以此等
　無著庫項及増僱價值闗係將來報銷惟恐不預行
　奏明致伊有賠累之事殊不思臺灣逆匪兹事皆由
　前任督撫及地方官侵貪歛怨廢弛貽悮所致李侍
　堯係接任辦理軍務之人將來事定後其浮用無著
　欵項有應行賠補者自當於厯任督撫及該地方官
　名下查明在任年月著落分賠必不令接辦之李侍
　堯有所賠累也其摺内所奏各欵現在實無暇計及
　此姑照所請行李侍堯當明諭朕意安心籌辦軍務
　要件其尋常細事無庸過慮預為將來地歩也至常
　青藍元枚旬餘以來未據續有奏報而柴大紀在諸
　羅被賊攻圍曽否打仗得勝𠞰散賊匪日内總無信
　息殊為煩悶現據李侍堯奏調赴常青之閩粤兵早
　經前往滿兵現已配渡開洋藍元枚處應調之粤兵
　漳兵已於七月下旬開渡其續調之粤兵現已令李
　化龍統領向鹿仔港進發是常青藍元枚兩路兵力
　俱已厚集正當乗其新到鋭氣奮勇直前併力進勦
　况徐鼎士在大甲駐劄招撫難民義畨食糧充伍者
　甚多又經李侍堯派兵一千名前往接濟此一路亦
　可牽制賊匪令其首尾不能相顧若賊匪回顧家屬
　則諸羅之圍自解常青藍元枚尤當趂此機㑹迅速
　帶兵直抵諸羅與柴大紀㑹合進搗賊巢以収掃穴
　擒渠之效
　　同日浦霖奏言湖南撥運兵米十萬石於改由陸
　　運之後即已飛咨何裕城妥為籌辦隨據覆彼地
　　接運之所據經派有専員不致遲悮除領運米二
　　萬五千石已於八月十五日開帮其餘陸續䟎運
　　魚貫踵行總使湖南之米𦂳隨北省尾帮之後不
　　許逺離自無虞遲悮奏入報
聞
　　初三日(丁/夘)保寧奏言調派屯練降番二千名赴閩
　　一切夫馬船隻供應等項俱預偹經理兹於八月
　　十九日晚頭起屯練兵五百名到省(臣/)保寜㑹同
　　將軍(臣/)鄂輝提督(臣/)徳成親加㸃騐俱屬精壯勇
　　徤當即曉諭鼓勵令其安静行走奮勇出力該畨
　　等俱踴躍遵奉查番練原無軍裝今渉逺赴閩軍容
　　宜整(臣/)與各司道預為捐製毡㡌得勝卦並衫袴
　　等二千副按名散給各屯員亦賞紬縀荷包等物
　　並於例支口糧之外俱各賞給牛羊糌粑烟茶等
　　物以壯行色其二三四起番練俱一例辦給至番
　　練等所帶鳥鎗刀矛器械俱屬齊全惟火藥一項
　　水路長途不特有費搬運且舟中星火宜慎現飭
　　毋容隨帶仍咨明閩省俟該官兵到日發給其管
　　領將弁除本管維州懋功二恊副將各選派幹練
　　都司千總外委等官並酌帶字識通事目兵以資
　　分領所有頭起官兵支領俸餉行裝銀兩及犒賞
　　屯練衣物等料理完畢即令維州恊副將那蘇圖
　　管領於八月二十日登舟二十一日早開行月内
　　可抵重慶其餘二三起屯練俱即隨後進發雖新
　　疆降番較屯練稍逺月内亦必能催䟎到省接續
　　起程不致間斷其自省至重慶自重慶至䕫州之
　　巫山縣出境派委各府州應付俱於例給口糧柴
　　觔之外酌賞鹽茶蔬肉以供日食并令隨到隨應
　　俾免逐程停泊稽延至重慶所需船隻已飭川東
　　道黄軒知府趙由坤備辦倘兵至之日尚有不敷
　　即照前奏將雇偹續運米三十萬石尾帮船隻先
　　儘兵行不致遲滯再行江險灘甚多兵畨等均可
　　於過灘時上岸行走不過一二里仍即下船已派
　　重慶鎮道多派兵役及紅哨等船小心䕶送再川
　　省現在辦運閩米正當秋令水平下游商販貨船
　　來川者較多總須至重慶缷載(臣/)前奏催令速赴
　　重慶原無碍於商載至宜昌荆州僱辦空船旋因
　　客船陸續趕到可敷應用當即飛行荆宜二府停
　　止現續辦米三十萬石之頭二兩運已自重慶開
　　行其官兵番練所需船隻業飭將催偹米船尾帮
　　先儘兵行隨後再辦運米約於九月中旬亦可蕆
　　事其時正值秋収甫畢之後商販米糧仍得船載
　　流通並無妨碍奏入報
聞
　　初四日(戊/辰)孫士毅奏言貴州兵赴閩必須經由廣
　　西東境内(臣/)宻飭兩省地方官酌雇船隻碾偹口
　　糧諸凡妥恊經理俟黔兵隨到隨即應付俾得迅
　　速遄行查黔兵自古州一帶舟行入廣西境經栁
　　潯二府直逹梧州復由梧州入廣東境俱係順流
　　而下行程最㨗再従廣東省河換船至惠州老隆
　　過山仍從青溪下船直抵潮屬黄岡起岸即日赴
　　閩除粤西經過地方移至撫(臣/)孫永清酌派文員
　　妥為辦理其標營武職由(臣/)檄飭沿途彈壓以期
　　安静至粤東經由驛站稽查照料現已辦有章程
　　自可遄行無阻其自入廣東境至惠州府撫(臣/)圖
　　薩布督查其自惠州至老隆過山提(臣/)髙瑹督查
　　其自青溪下船至潮屬黄岡起岸由(臣/)督查㸃送
　　出境總令軍行肅静不致稍有張皇擾累又前接
　　將軍常青請調粤西江西兩省官兵之信即一面
　　檄令粤西官兵分起前進八月十一日復接常青
　　寄閲摺稿内有諸羅急需應接等語(臣/)以粤西兵
　　丁雖經檄調緩不濟急(臣/)既知軍營需兵接應豈
　　容膜視是以復就粤東撫標廣恊惠恊等營凑調
　　一千名派令將偹速帶來潮前赴諸羅恊同搜𠞰
　　今奉
㫖令湖南湖北貴州各挑兵二千名聼候調遣自應將
　　粤東西續調兵四千名暫停但詳閲常青等摺内
　　情形賊匪勢尚猖獗我兵似有不敷今調楚黔兵
　　六千名若再加兩廣兵四千名共又得生力兵一
　　萬則福康安到彼足資調度𠞰匪自較多力(臣/)是
　　以擬候添調粤兵一千名到潮仍令速赴諸羅接
　　應其粤西兵三千亦未敢遽行停止奏入
上命軍機大臣傳諭李侍堯孫士毅曰臺灣𠞰捕賊匪
　節經派調閩省浙粤滿漢官兵及四川屯練黔省兵
　前往㑹勦兵力實已厚集乃常青因諸羅被圍𦂳急
　續行咨調廣西兵三千名因前據孫士毅奏業已咨
　㑹廣西派委將弁帶領起程是以准其調撥其孫士
　毅所請預備之廣東兵一千名業經有㫖停止想該
　督接到前㫖自必遵照辦理在孫士毅以隣省總督
　接到該將軍等札㑹自不能不預為籌備但現在官
　軍雲集又經特派福康安及海蘭察等帶領巴圖
　魯侍衛等前往督勦大兵所臨勢如摧枯拉朽賊匪
　等鬼蜮伎窮諒不能久延殘喘該督等惟當籌度機
　宜鎮静料理俾内地民人安心寜謐方為妥善
　　同日琅玕奏言拏獲派往臺灣出征之駐防逃兵
　　福常一名訊係中途因病潜逃畏縮藐法當即將
　　該犯正法奏入
上命軍機大臣傳諭寳琳琅玕曰福常係滿州駐防既
　經派令出征即應奮勇爭先力圖自效乃敢中途籍
　病潛逃實屬可惡該將軍等即將該犯正法尚為辦
　理得當至該犯之父平時漫無管教致有此等不肖
　之子亦不可不查明辦理以示懲警著寳琳等即查
　福常之父如係有職弁員即當斥革該犯之子如現
　在食糧當差亦即一併革去或念滿州駐防革退錢
　糧家屬無可資以養贍亦應俟該犯子孫一二代後
　再行挑食錢糧方足以昭懲創至弟兄非父子可比
　自可無庸查辦也
　
　
　
　
欽定平定臺灣紀畧卷三十四
欽定四庫全書
欽定平定臺灣紀畧卷三十五
　　九月初五日(己/巳)藍元枚奏言召募兵丁現在踴躍
　　應募者已經陸續挑選勇壯一千餘名照兵丁之
　　例給予錢糧聞其内即有二百餘名係曾經從賊
　　者但本人自愧知非不肯認此惡名伏思
皇上既予以自新之路貸其一死(臣/)亦姑聴其隠秘惟
　　是此等匪徒亦難遽信其無假冐投誠萬一有變
　　所闗匪細仍嚴宻稽查防範以保無虞至大甲溪
　　岸裡社義民熟番先經(臣/)差弁前去曉諭鼓勵隨
　　經差弁帶同熟番潘明慈郡乃等八名義民首邱
　　子標等十二名前來各愿勉力殺賊(臣/)即賞以銀
　　牌布匹令其同心奮勇禦賊嗣又據該處民番來
　　報有賊攻擾(臣/)經撥兵六百名又飭副將徐鼎士
　　帶兵一千二百餘名又招募義民三千餘名同在
　　大甲溪北駐劄而岸裡社熟番在大甲溪之南聲
　　勢甚是聨絡賊人屢次攻擾俱被官兵等殺退且
　　該處路途頗平可與攻迫賊巢若與鹿仔港兩路
　　夾攻實好機㑹但近聞賊目互相猜疑俱將各賊
　　眷属押入大里杙居住若官兵攻勦太急勢必抵
　　死守禦一時恐難遽破轉費時日又防賊人佔踞
　　斗六門必乘大兵進攻大里杙從西螺來抄鹿仔
　　港難免有後顧之慮况鹿仔港現在西南沿海豐
　　港至鹿塲尖山北舖五十餘里約大小二百餘莊
　　經(臣/)遣人分頭前去曉諭所有被賊焚燬村社亦
　　搭葢草藔暫行歸莊七月二十七八九連日大雨
　　園地俱栽挿畨薯而鹿仔港之東南溪底孩沙等
　　莊離斗六門僅七八里該地民人亦有來求見佇
　　望兵到各愿糾集鄉勇跟隨殺賊(臣/)細籌情形明
　　知斗六門係賊要隘勢在必爭必來抵死相拒然
　　際此民心初安向義從官似當先乘此機㑹多帶
　　官兵先劄西螺若斗六門一破正可痛加勦殺使
　　賊人心驚胆裂而我軍便得長驅直進似較大甲
　　溪更為要著(臣/)已飛咨將軍(臣/)常青提(臣/)柴大紀
　　訂期於八月半間㑹同夾攻至漳州兵船經収入
　　鹿仔港有一千三百餘名其未到兵若早晚風順
　　亦必陸續進港(臣/)正在整頓兵力前往攻𠞰斗六
　　門一得勝仗立刻由驛馳奏再查生畨性如猿猴
　　登山渉水便㨗如飛但各分種數毎種或數十莊
　　社或百餘社不等皆有熟悉畨性之人衆畨皆聴
　　其呼喚(臣/)細訪彰化以北生畨有張鳳華能使生
　　畨信服當即諭令張鳳華前去曉諭各社生畨擒
　　殺賊匪自有重賞於七月二十八日張鳳華親姪
　　張髙飛前來面禀伊叔業經傳諭生畨據衆畨告
　　稱先前係林爽文呌人來説大里杙山邊盡是大
　　官員鹿仔港海邊俱是賊是以呌我去殺賊今知
　　鹿仔港是官員大里杙是賊自然要殺賊該生畨
　　業於七月十二日殺阿罩霧賊三十餘人至彰化
　　以南生畨聞有岸裡社熟畨通事潘明慈為人誠
　　實兼通生畨當令傳諭該通事令其前往諄切曉
　　諭嗣據潘明慈禀稱前往生畨告以利害許賞花
　　紅衆畨社無不喜悦都説從前被賊哄了如今纔
　　曉得虎仔港大里杙都是些賊將來必定拏來獻
　　功省得賊來戕害又可以邀重賞等語此等無知
　　蠢類一經曉諭皆知踴躍樂從將見么䯢無蔵匿
　　之所不難即日就擒奏入
上命軍機大臣傳諭福康安常青李侍堯藍元枚曰諸
　羅被賊圍困望救甚切經柴大紀兩次請兵往援該
　㕘贊自應帶領官兵星速前往策應鹿仔港距諸羅
　甚近該處被賊圍急藍元枚豈有不知之理况屢有
　㫖催令自北而南接應諸羅計此時藍元枚早應接
　到何以摺内未曾提及又不速往援應乃轉稱現在
　知㑹柴大紀該處此時正在被圍望救焉有餘力與
　藍元枚㑹合夾攻斗六門之理且藍元枚摺内既稱
　大甲溪岸裡社義民熟畨聲勢聨絡該處路途頗平
　可以攻迫賊巢又稱斗六門係賊要隘勢在必爭當
　多帶官兵先劄西螺進攻斗六門以便長驅直進即
　應酌定機宜普吉保駐守鹿仔港該叅贊親自帶兵
　前往痛加勦殺以圗進取乃既不由大肚溪進兵與
　徐鼎士㑹攻又不進赴斗六門奮力攻擊殱除屯佔
　賊匪救援柴大紀而於大里杙賊巢又稱官兵若攻
　𠞰太急賊人勢必抵死守禦一時恐難遽破是藍元
　枚竟係中無定見株守鹿仔港徒擁兵自衛並無寸
　進若鹿仔港果有賊匪攻擾藍元枚不能前進猶得
　有所藉口該處現在並無賊人滋擾而藍元枚處添
　調官兵又已厚集乃一味株守瞻前顧後並不挪移
　尺寸耶看來藍元枚明知諸羅被圍𦂳急擁兵不救
　徒以大甲溪斗六門等處轉輾推托以掩飾其株守
　坐視之罪豈能惑朕藍元枚之祖父藍廷珍以一總
　兵帶兵前渡臺灣𠞰除賊匪七日之内尅期奏績朕
　軫念前勞是以將藍元枚屢加抜擢用至提督又以
　伊係本省人必能深悉賊情畀以𠞰賊之任授為叅
　贊並常戴雙眼花翎藍元枚自應倍加奮勉效法伊
　祖克繼家聲方為無負委任今自到鹿仔港後遲囬
　觀望一籌莫展即所稱曉諭生畨令其擒賊獻功等
　事皆不過藉詞文飾以為佔脚地歩藍元枚受朕深
　恩何得恇怯委靡若此若再仍前觀望按兵不動則
　藍元枚即為任承恩之續况尤非若任承恩尚可推
　兵少也著先嚴行申飭至常青亦屢有㫖令其親統
　官兵速赴諸羅接應柴大紀乃自數月以來惟知零
　星添撥奏請添兵並未親往北路决機制勝所辦何
　事現在諸羅尚未解圍常青藍元枚既經貽悞於前
　當此兵力厚集之時正該將軍贖罪圖功之日亟應
　奮勇前進収效桑榆庶不致自罹重咎總之此時諸
　羅若無挫失即係常青藍元枚之福萬一柴大紀竟
　有不虞則常青藍元枚更何顔面立於人世不可不
　慎也再藍元枚奏現在召募食糧民人一千餘名内
　有二百名曾經從賊者但本人自愧知罪不肯承認
　雖予以自新貸其一死但難以遽信等語此事最宜
　留心若稍有可疑者即應立行誅戮勿使别生事端
　以保無虞為要至福康安既經啟閲藍元枚所奏情
　形即應將其支吾掩飾及福康安到彼如何措施之
　處據實奏明何以並未附摺具奏福康安於此等處
　豈不能見及若徒然啟閲仍黙無一語則亦不必先
　行閲視矣豈朕委任之意耶福康安到彼著將此次
　諭㫖内指出各節面向藍元枚嚴加詰詢令其逐一
　登答仍嚴行查訪有無揑詞支飾據實具奏
　　初六日(庚/午)藍元枚奏言(臣/)於七月二十二日染患
　　痢疾病症至二十五日聞賊人來擾畨仔溝親帶
　　官兵前去堵殺行至中途因賊匪已退亦即囬營
　　是日大風猝受感冒漸覺疲倦八月初八日聞賊
　　匪一由竹仔脚一由大肚溪一由柴坑仔三路來
　　犯仍力疾親帶官兵前去堵殺至収兵囬營精神
　　愈覺不支現在不能起立飲食頓減伏思鹿仔港
　　為海口要地况現在漳州兵已到一千三百餘名
　　廣東已到四百餘名兵力已足正當迅速𠞰滅首
　　夥之際(臣/)何人何心焉能安卧床褥調攝㣲軀兹
　　暫將一切官兵移交普吉保管束進剿一面飛咨
　　將軍(臣/)常青速撥大員前來經理(臣/)奉職無狀既
　　不能尅日擒渠又何敢抱疴戀棧伏乞將(臣/)革職
　　軍前効力俟臺匪剿滅交部嚴加治罪奏入
上命軍機大臣傳諭福康安李侍堯曰藍元枚昨日奏
　到之摺係八月初六日拜發馳逓幾及一月因查常
　青上次所到奏摺係八月初五日拜發已于八月二
　十三日逓到何以藍元枚此次之摺至一月之久隨
　飭查沿途掛號發單係在未到蚶江以前海門躭擱
　十六日之久向來洋面雖以風信為憑即或間被風
　阻稍稽時日尚属事之所有何遲至十六日之多海
　面亦閩省所轄遇𦂳要文報該督等自必慎選員弁
　船隻以便駛渡斷無聴其任意遲延之理着交李侍
　堯嚴切稽查究係何處躭延遲悞是否實係阻風即
　行據實覆奏此後務須隨時留心稽查嚴飭該管員
　弁慎選夫船設法星速馳逓毋致稍遲再藍元枚處
　現據奏稱漳州兵已到一千三百餘名廣東兵已到
　四百餘名是兵力已盛且賊匪互相猜疑漸有渙散
　之勢官軍正可乘機進剿乃藍元枚又因患病不能
　辦理軍務實深焦切鹿仔港一路現駐重兵最為𦂳
　要藍元枚既經患病此時常青處亦無人可以派撥
　前往統轄福康安此刻已抵閩省接奉此㫖即應星
　夜加倍兼程竟由蚶江配渡迅赴鹿仔港即帶領藍
　元枚所統官兵奮勇打仗接應諸羅或與徐鼎士㑹
　合夾攻大里杙惟當相機而行不必俟屯練及貴州
　兵到齊再行進發彼時若藍元枚病症不能痊愈所
　有水師提督即令蔡攀龍署理蔡攀龍素為奮勇屢
　經打仗出力是以特加擢任着福康安先行傳諭蔡
　攀龍務須倍加奮勉殺賊立功伊現在自己前抵諸
　羅即當由諸羅帶兵剿殺沿途賊匪打通道路徑赴
　鹿仔港如彼時福康安尚未到蔡攀龍即督率官兵
　奮力進𠞰不必等候福康安到彼始行進𠞰至藍元
　枚自到鹿仔港後辦理一切尚為奮勉後因其擁兵
　觀望並無寸進又不親往援應諸羅節經降㫖飭諭
　今藍元枚既稱患病難以支持然猶在畨仔港竹仔
　脚等處力疾打仗堵殺賊匪如果病症属實其情殊
　可憐憫現已頒賞大小荷包以示軫念福康安到彼
　即傳㫖賞給再藍元枚雖因病不能辦理普吉保自
　當帶兵進𠞰何得株守坐待並着福康安將普吉保
　有無畏怯觀望之處一併查明具奏
　　初七日(辛/未)
上命軍機大臣傳諭保寧李世傑舒常李慶棻琅玕孫
　士毅孫永清曰此時川黔兩省之兵自必陸續按起
　前進但現在臺灣雖有浙閩調撥之兵接濟剿捕而
　㑹合攻擊急需厚集兵力以期迅奏膚功計福康安
　此時已可到臺灣督辦一切正須多兵調遣所有調
　撥四川屯練降畨及貴州之兵著保寧李慶棻務須
　飭令後起帶兵員弁加𦂳行走愈速愈妙其川省之
　兵行過湖北江南浙江等省貴州之兵經過廣西廣
　東等省俱著各該督撫飭所屬於兵過之時俱妥為
　照料速令加𦂳遄行毋使稍有遲緩
上又命軍機大臣傳諭福康安李侍堯李化龍蔡攀龍
　曰前據常青奏派令蔡攀龍帶兵一千六百名由海
　道前往諸羅援應柴大紀此時蔡攀龍自己早抵該
　處但計伊接奉前㫖由諸羅前赴鹿仔港尚需時日
　而藍元枚一路現在漳州兵已到一千三百餘名廣
　東兵已到四百餘名又賊黨互相猜疑漸有潰散之
　勢正是甚好機㑹而統兵大員忽值患病反覆思之
　殊増煩懣因思李侍堯於八月初九日曾奏帶領續
　調粤兵之總兵李化龍業已先到現催令該鎮帶領
　已到之兵即日開駕速赴鹿仔港一路協𠞰等語是
　李化龍此時早已帶兵前抵鹿仔港李化龍人尚明
　白且曾經行陣如蔡攀龍即時不能前抵鹿仔港即
　著李化龍署理水師提督事務並著鼓勵將弁等奮
　勇出力相機攻𠞰不得因循株守致有貽悞其藍元
　枚現在患病情形勿令賊人聞知致長奸計窺伺此
　為最要至普吉保與藍元枚同駐鹿仔港藍元枚既
　經患病又將官兵交伊管束普吉保即應將藍元枚
　患病光景及現在如何督率官兵𠞰捕事宜詳悉具
　奏何以並未據専摺奏聞伊雖至愚何至於此等處
　亦不能見及耶普吉保著傳㫖嚴行申飭現在不患
　兵少所最要者乃統兵之人福康安到彼不必俟四
　川屯練及貴州官兵到齊即先奬勵將弁奮勇進𠞰
　不得因途次知藍元枚現已患病又稍存畏怯疑難
　之見至鹿仔港現在各副叅遊擊等官俱係行伍大
　員久隨藍元枚調度籌辦已有章程此時提督雖經
　患病該員等正當各為國家出力勉圖報効之時何
　未見有一人同普吉保𠞰賊者福康安到彼即應鼓
　勵在彼將弁統率新到官兵或㑹合徐鼎士直攻大
　里杙賊巢或竟率領官兵徑赴諸羅救援將沿途賊
　匪痛加𠞰殺以期道路肅清軍威丕振
　　同日柴大紀奏言逆匪糾合南北賊衆滋擾鹽水
　　港鹿仔草等處圖截通府要路使文報不通糧餉
　　莫運以困諸羅縣城(臣/)經撥遊擊楊廷麟守備黄
　　象新等帶兵一千餘名駐劄鹽水港又撥千總陳
　　邦材帶兵二百名駐防鹿仔草與鹽水港互為犄
　　角又派遊擊邱能成帶兵二百五十名一路巡哨
　　接應兹六月初九日探聞龍船窩莊等處有賊匪
　　焚搶情事楊起麟同黄象新等於初五日黎明帶
　　兵飛赴該處賊匪二千餘人迎敵隨督率弁兵施
　　放鎗砲打死賊匪多人餘賊旋退旋來被大砲打
　　死百餘人賊衆敗走追赶十餘里殺死賊匪亦多
　　奪獲賊旗賊械等項惟畨民怡皆一名受傷六月
　　初七日辰刻賊衆約有二三千人分路圍攻鹽水
　　港楊起麟督率弁民義民施放鎗砲打死賊匪二
　　百餘名賊敗追至後鎮地方殺死賊匪甚多奪獲
　　子母砲一門馬蹄砲一門鹿鎗竹牌及賊旗等項
　　黄象新由南赶至急水溪邉生獲賊匪鄭對一名
　　餘賊奔竄兵民間有傷亡隨將鄭對審明正法初
　　九日千總陳邦材武舉陳宗器報賊匪萬餘聚集
　　附近各莊欲來攻鹿仔草乞撥兵救援隨撥遊擊
　　李隆守備楊彲於初十日黎明帶領弁兵併黄奠
　　邦吳正蘭等各義民飛往應援至竹仔脚大崙莊
　　田洋遇賊匪六七千蜂擁而出亦有鎗砲抗拒官
　　兵李隆督令施放鎗砲賊匪四面攻圍官兵義兵
　　奮勇前禦打死賊匪四百餘名殺死賊匪二百餘
　　名自辰至午打裂大砲二門賊衆抵死冲來官兵
　　義民奮勇鏖戰適遊擊邱能成帶領弁民亦至該
　　處併千總陳邦材武舉陳宗器各帶兵丁義民併
　　來夾攻又打死賊匪數百賊始逃散収軍遊擊邱
　　能成等仍囬鹿仔草把總郭得勝李松二員外委
　　蕭富許飛鳳二員陣亡外委陳威一員未知去向
　　陣亡併遺失兵丁陳興髙等共一百三十三名陣
　　亡義民鄭乾等七十名受傷兵丁劉國寳義民吕
　　雲等五十名炸碎大砲一門打裂子母砲一門遺
　　失子母砲四門百子砲四門鳥鎗三十桿腰刀四
　　十八口單刀二口又六月十二日辰刻賊匪五六
　　千人由東勢角來攻鹿仔草遊擊邱能成帶領千
　　總陳邦材併兵丁義民向前抵敵用鎗砲連環轟
　　擊自辰至未打死賊匪多人奪獲子母砲竹營砲
　　共三門鳥鎗令旗竹牌斧頭等件生獲賊匪莊敏
　　等八名即於軍前正法兵民間有傷亡再(臣/)原帶
　　官兵一千九百三十名往諸羅克復城池續於四
　　月二十一日將軍(臣/)常青派撥叅將潘韜帶兵一
　　千餘名前來接濟共兵九千二百餘名除分派鹽
　　水港鹿仔草防守以及陣亡外(臣/)營盤止有兵一
　　千餘名兵力單薄賊匪毎來侵犯已咨請將軍(臣/)
　　常青再添兵應援又二十日巳刻賊匪萬餘蜂擁
　　來攻諸羅四門營盤隨令官兵義民協力抵敵鎗
　　砲齊轟(臣/)往來各門營盤督戰自己至申打死賊
　　匪計有數百名打裂大砲一門其東南北三處賊
　　匪俱已敗走惟西門外賊衆尚抵死冲來督令官
　　兵竭力鏖戰賊匪退而復來者三次義民似覺稍
　　怯(臣/)隨飛調遊擊林光玉帶兵由東殺來兩處鎗
　　砲齊發用力夾攻各義民亦皆奮勇爭先鎗砲打
　　死賊匪三百餘名内執大旗賊一名騎紅馬賊一
　　名始四散逺竄因天晚収軍兵民傷亡者八十餘
　　名獲大旗一面上冩五個雷字四角冩天地日月
　　字様又大旗一面奪獲竹牌皮牌等械二十一日
　　撥防鹿仔草遊擊邱能成禀稱温州鎮魏大斌帶
　　兵一千六百名前往諸羅因大崙埔心等庄有賊
　　匪屯聚截路十八日即帶兵四百名諭令遊擊亦
　　帶水陸官兵併武舉陳宗器等義民隨往該庄剿
　　捕與賊打仗施放鎗砲打死賊匪甚多詎賊衆萬
　　餘四面圍來官兵義民拚命抵敵至申刻殺出重
　　圍遊擊左手中指被賊刀傷見骨坐馬前胸亦被
　　刀傷収兵囘鹿仔草魏大斌所帶官兵陣亡千總
　　一員把總二員兵丁遺失一百五十餘名遊擊所
　　帶官兵陣亡把總武成烈劉連陞二員外委包定
　　邦一員水陸兵丁陣亡遺失共二百二十九名義
　　民遺失三十餘名逆匪因官兵派守鹽水港鹿仔
　　草諸羅營盤兵力單薄總兵魏大斌接濟之兵又
　　不能到益肆鴟張圖侵縣城愈急臣竊思諸羅係
　　四面受敵之地現今賊多兵少隨㑹商署諸羅縣
　　陳良翼併武舉黄奠邦㧞貢鄭天球等環營開溝
　　設險晝夜併工多方鼓勵官兵義民協力堵禦二
　　十四日巳刻賊匪萬餘分攻西北兩門營盤東南
　　亦各有賊匪六七百人察看情形此係賊人詐謀
　　牽掣東南意實専攻西北(臣/)令各營大砲齊發賊
　　砲亦與對放(臣/)往來西北兩處親督鎗砲各兵按
　　定准頭施放打死賊匪約共三百餘人賊衆猶冐
　　死前來(臣/)督率官兵義民奮勇鏖戰北門打死騎
　　馬賊一名又打傷騎馬賊一名打裂大砲一門殺
　　死賊匪七八十名賊敗逺竄西門外賊匪雖被大
　　砲打死二百餘名尚不肯退復親帶鎗隊飛往協
　　力堵殺賊衆恃有鎗砲不特當面對打且分攻右
　　邊畨社其畨社界在西北之間早已撥外委賴連
　　陞帶鎗砲手五十名畨弓箭手三十名在竹圍内
　　埋伏賊匪將近鎗砲弓箭齊發傷斃賊匪十餘人
　　賊隨俱攏西門任我鎗砲轟擊竟然抵死不懼查
　　東南賊匪俱經叅將潘韜遊擊李隆林光玉等殺
　　退隨飛調遊擊李隆林光玉等帶兵由東殺來併
　　力夾攻殺死賊匪百餘名至黄昏賊始退去定更
　　時賊復逼近營盤與官兵對放鎗砲相持一夜至
　　二十五日黎明賊衆復攻西門(臣/)往來各營盤督
　　戰俱用大砲轟擊南門外打死賊匪數十人其餘
　　俱退東北兩門賊匪被大砲打死各二百餘人打
　　死騎白馬賊一名騎黒馬賊一名隨率官兵義民
　　奮勇追殺賊匪始退惟西門外賊匪愈殺愈多雖
　　經大砲接連打死無數仍然拚命來攻復分作二
　　起一由當面冲來與官兵對殺一由畨仔港擁入
　　學舍傍墻圍内多鑿穴空放鎗打入營盤兵丁義
　　民多受其傷若用大砲轟擊儘可透墻斃賊因文
　　廟伊邇神所憑依未敢施放大砲查南門賊匪已
　　退隨飛調遊擊李隆帶兵前來夾攻鎗砲打死賊
　　匪百餘名打死騎馬賊二名殺死賊數十名申刻
　　賊衆四散奔逃值大雨収軍此兩日一夜與賊打
　　㐲官兵不暇造飯俱係城内紳耆舖民挑飯送各
　　隊伍併挑送涼水兵丁得不饑渇兵民傷亡者約
　　八十餘名奪獲馬匹旗牌長刀等項又二十八日
　　辰刻賊匪萬餘復來侵犯四門營盤(臣/)來往各門
　　督戰飭令官兵義民抵禦至午刻打死賊匪三四
　　百人官兵義民奮勇爭先殺死賊匪百餘名東南
　　之賊先已敗去惟西北門外賊匪不退時(臣/)在北
　　門外有見騎赤馬賊率衆冲來甚是鴟張即令放
　　砲立見人馬俱倒併打死賊匪數十人正欲追赶
　　適叅將潘韜守備楊彲等報稱西門外賊勢猖獗
　　數次逼近營盤官兵義民俱有損傷(臣/)隨往援併
　　調遊擊李隆林光玉等均到西門併力夾攻至申
　　刻賊匪被鎗砲打死百餘人打裂大砲一門殺死
　　賊匪數十名賊始四散逺竄生擒賊匪林再何水
　　二名因傷重旋死戮屍獲旗牌長刀等項
　　同日常青奏言八月十六日親帶兵起程因恐賊
　　匪乘間侵擾府城是以宻為預備定于十六日起
　　程先令官兵揚言于十三日前往北路此言傳出
　　果有賊匪五六千人潛伏竹箐窺探府城當經帶
　　兵殺散若官兵往北路止留梁朝桂一人帶兵千
　　餘駐守實属可虞應俟廣東浙江駐防滿兵三千
　　名一到即留一半守城常青恒瑞即帶領一半先
　　剿殺南路賊匪再行往北接應諸羅
　　同日李侍堯奏言諸羅被圍日久芻粮鉛藥日少
　　一日甚為可慮此間滿漢兵登舟者不下八九千
　　總以風信不常連日停泊不能開駕直至十六日
　　始行放洋計目下當可到齊常青得此新兵或當
　　分兵駐守府城率兵前往打通諸羅道路(臣/)前詢
　　問船户陳榮昌據云聞得有牌腹村義民運粮接
　　濟諸羅城中等語若果如此則諸羅尚可堅守待
　　援至鹿仔港一路普吉保劄營在馬鳴山本月初
　　八日有賊來擾即率兵剿禦自辰至未賊猶不退
　　藍元枚遣遊擊琢靈阿帶兵接應賊始敗散官兵
　　乘勝追殺斬獲甚多查漳兵二千久已起程其未
　　到之六百餘名不日亦即可到而左翼鎮總兵李
　　化龍帶領粤兵二千五百亦于十六日放洋兵力
　　驟増正可協力進剿旋接同知黄嘉訓禀稱藍元
　　枚于十八日身故等語藍元枚到鹿仔港後連絡
　　民畨布置似有頭緒一旦身故羣情未免失所倚
　　恃適増調之粤兵漳兵計目下亦必全到則事機
　　尚可相接惟普吉保李化龍兩總兵恐難相統轄
　　府城既有滿漢兵新到想常青自必親自帶領赴
　　援諸羅恒瑞或須留守府城不能分往鹿仔港督
　　率(臣/)一面飛檄普吉保李化龍務當和衷商度酌
　　量一人駐守一人即統兵進剿斗六門等處與柴
　　大紀㑹合勿得各存意見以致悞事想普吉保等
　　亦决不因統率無人遂稍存觀望福康安海蘭察
　　等約計九月初間即可到厦門(臣/)現已預備船隻
　　等項俟一到即可登舟所有粮餉火藥惟有寛裕
　　籌辦上𦂳運送以期應手不敢稍有遲悞均奏入
上命軍機大臣傳諭福康安常青李侍堯柴大紀曰柴
　大紀所奏情形俱係七月以前之事業經常青李侍
　堯等先後俱奏而諸羅被賊攻圍以後常青又派蔡
　攀龍等帶兵往援如何殺賊解圍之處尚未得有確
　信現在諸羅被困𦂳急望援甚切常青等自應遵㫖
　帶兵親赴北路援應柴大紀而伊等又因府城存貯
　粮餉火藥兼之難民甚多惟恐大兵起程後賊匪乘
　間侵擾府城請俟浙粤駐防滿洲兵到後酌留一半
　駐守府城帶領一半洗凈南路所辦亦覺未中肯綮
　此項駐防兵三千前抵臺灣後軍勢壯盛正當乘其
　鋭氣以全力直趨北路今又以分派一半駐守府城
　一半帶往南路剿賊是兵力又以分而見單但此時
　常青等如已帶兵前赴南路果能將賊匪大加剿殺
　擒獲莊大田恢復鳳山肅清後路俾無返顧之虞亦
　属甚善但必當奮力捜剿將屯佔賊匪殱戮無遺庶
　不虗此一舉不可徒分兵力以致兩處躭延方為妥
　善又據奏官兵若往北路後府城止留梁朝桂駐守
　未免可慮一節常青既已見及于此自應令恒瑞同
　梁朝桂固守府城營盤常青自帶兵徑趨北路自不
　當祗令一總兵在郡城駐守也此㫖到時竟應遵照
　前㫖令恒瑞駐守府城常青仍帶兵往援柴大紀為
　是又據李侍堯奏藍元枚于八月十八日患病身故
　覽之深為軫惜藍元枚自駐劄鹿仔港以來調度督
　率均属奮勉出力後因其久駐鹿仔港未能統兵進
　剿又未往救諸羅曾經降㫖飭諭此亦策勵之道不
　得不然今因偶患痢疾仍奮勉打仗竟至身故殊為
　可憫鹿仔港現駐重兵方圖進剿又賊黨互相猜疑
　漸有潰散之勢正是極好機㑹而叅贊大員忽因病
　故軍心不無惶怯將弁等不無懈弛觀望並恐賊人
　聞知藍元枚病故信息生心窺伺最為𦂳要李侍堯
　所奏之摺福康安在途次已經啟閲自悉該處情形
　惟當堅持定見及早馳抵該處整頓兵力奮勇進剿
　倘福康安尚未能尅日前抵鹿仔港即應先發劄諭
　以該叅贊雖經身故但官兵厚集聲勢壯盛福康安
　現赴鹿仔港即日可到李化龍普吉保及將弁官兵
　等務須倍加奮勇努力自効殺賊立功俾軍心鎮定
　將弁等咸加奮勇其所調屯練及黔省兵現又有㫖
　催令該督撫等即速派調起程尅期進發以期早抵
　軍營但此時鹿仔港續調之兵業已陸續到齊兵力
　已足福康安及海蘭察所帶巴圖魯侍衛等百餘人
　最為勇健尤足以一當千更可恃以無恐惟當就現
　有之兵速即統領進剿將來屯練及黔省兵到彼時
　俱係生力豈不更資剿殺賊匪耶至水師提督業經
　降㫖令蔡攀龍署理又因蔡攀龍未能即抵鹿仔港
　是以令李化龍署理以期事權歸一今據李侍堯奏
　已經檄普吉保李化龍二人應留一人駐守鹿仔港
　一人帶領兵攻斗六門與柴大紀會合想普吉保等
　不敢因統率之無人稍存觀望等語自應如此辦理
　厦門距鹿仔港不逺李侍堯之信早到李化龍普吉
　保二人中何人駐守何人進剿自已早經商定即行
　各據實馳奏又前因鹿仔港招集充伍民人内有二
　百餘名係曾經從賊者難遽信其無假冐投誠之事
　已有旨諭令留心防範倘有可疑者即先誅之今藍
　元枚已經病故此事闗係𦂳要並著福康安督同李
　化龍普吉保等加意嚴防隨事稽查倘有心懐叵測
　者當即正法毋致别生事端
上又諭内閣曰官兵在諸羅城外剿殺賊匪紳耆舖户
　挑送飯米涼水兵民得不饑渇又牌腹村民人復運
　粮接濟諸羅該處民人能各知大義踴躍奉公深堪
　嘉尚自當特沛恩膏以示奬勵着福康安常青李侍
　堯即行查明首先倡率之義民頭目一面奏聞一面
　酌給官職第念該處義民衆多若僅將頭目給官嘉
　奬恩施猶未普遍前曾降㫖蠲免臺灣本年應徴錢
　粮着再加恩將五十三年分臺灣府属應徴錢粮亦
　概行豁免並着該將軍等即行普貼謄黄俾全郡民
　人咸知感激倍加奮免急公以副朕優奬義民有加
　無已至意
上又諭内閣曰福建水師營提督藍元枚于臺灣逆匪
　林爽文糾衆滋事以來屢統領將弁奮勇直前剿殺
　賊匪并籌畫一切皆有條理特降㫖授為叅贊以示
　奬勵昨據藍元枚奏染患痢症屢次力疾統兵勇往
　堵禦復降㫖賞給大小荷包用昭體恤兹聞病故深
　為憫惻藍元枚着贈太子太保並賞銀一千兩以示
　朕軫念勤勞優恤戎臣之至意所有應得䘏典着該
　部察例具奏
　
　
欽定平定臺灣紀畧卷三十五
欽定四庫全書
欽定平定臺灣紀畧卷三十六
　　九月初七日(辛/未)阿桂奏言(臣/)與福康安前在金川
　　軍營相處日久四十九年又同在石峯堡剿賊深
　　知其辦理軍務及臨陣克敵並非畏葸怯懦之人
　　此次前赴臺灣督辦其主見如何(臣/)雖無由得知
　　但悉心揣度其奏請添兵自為速於完事起見縁
　　逆匪林爽文等滋擾以來為時既久前後調往官
　　兵雖已不少然其中如福建本省兵丁竟難深信
　　即如該提鎮等遇賊打仗屢報多兵不知下落此
　　項兵丁豈盡死傷逃亡未必不因與賊同鄉遂爾
　　附從此外浙兵素又愞弱所可信者惟駐防滿兵
　　及粤兵二項統計不過一萬四千餘名現在賊匪
　　猖獗鴟張設福康安到彼後現有兵力尚不敷剿
　　捕維時再請添兵臺灣逺隔重洋往返動需數月
　　倘不能冬春蕆事則臺地炎熱雨濕辦理彌形棘
　　手福康安身肩巨任思欲剋朝蕆事故有預行調
　　備之請方今
　帑藏充盈
皇上於辦理軍務從無靳惜且福康安請調之黔楚兵
　　六千名俱可由水路赴閩沿途應付似亦不至於
　　勞費再查鹿仔港距大里杙較近且聞臺灣彰化
　　以北産米較廣若北路打通粮運亦易辦理是官
　　兵由蚶江配渡往北進剿實為得力即(臣/)前摺亦
　　曽請于虎仔坑等處分路進攻大里杙賊巢惟現
　　在臺灣藍元枚駐劄鹿仔港所帶之兵本屬無多
　　而撥給常青處續調之粤浙各兵此時皆已到彼
　　至内地兵丁其新募者既未經訓練即舊有者均
　　係挑選所餘福康安現在前往臺灣無兵可帶若
　　由蚶江配渡而大兵俱在南路轉恐未能得濟(臣/)
　　愚以為目下急務總在打通諸羅為要諸羅一通
　　則南北聲勢聫絡維時可南可北視賊聚集處所
　　或以全力専注或用分路夹攻搗穴擒渠蕆功自
　　易而就現在情形再四審酌福康安似宜仍由厦
　　門配渡以便統率大兵前往諸羅于捕剿方能得
　　力
　　同日福建按察使李永琪奏言八月初五日由鹿
　　耳門到臺灣府城查軍需一切先經督(臣/)李侍堯
　　委員源源運送盡屬充裕所有粮餉藥鉊等項除
　　臺灣府道支放外現在存貯餉銀二十一萬兩有
　　零兵米六萬一千餘石火藥八萬九千餘斤鎗子
　　六萬一千餘斤砲子一千八百餘顆火䋲一十二
　　萬三千四百餘盤均足敷應用(臣/)到後連次赴城
　　外營盤見将軍常青精神照舊强健叅賛恒瑞同
　　在一處城外營盤甚為整齊嚴肅城内民居安貼
　　舖户貿易如常(臣/)現與臺灣道永福同文武各官
　　督率義勇兵民日則慎宻稽查夜則嚴謹巡邏與
　　城外官兵相為聲應凡存貯軍火處所撥兵防守
　　仍不時親往查看以免疎虞至鹿仔港軍營應需
　　一切粮餉藥鉛(臣/)前經過厦門時查閲局内檔案
　　所有歴次委員撥運過銀米鉛藥并火䋲砲子等
　　項甚屬寛裕兹又添兵五千亦足敷用(臣/)一靣飛
　　查支存各數以備考核仍一靣飛移内地總局再
　　行撥運務使充足有餘不敢稍有缺誤均奏入報
聞
　　初八日(壬/申)
上命軍機大臣傳諭福康安常青李侍堯曰附近府城
　南潭一帶屯佔賊匪前據常青等奏經官兵将賊人
　蓬藔草屋悉行燒燬竹箐隨路砍伐賊目莊大田已
　有潛逃之信常青等即應乗勢捜剿痛加殱戮方得
　機要乃即行撤兵轉與賊人以暇以致現在該處尚
　有賊匪糾聚窺伺不能徑趋北路今常青既因府城
　存貯糧餉火藥及難民甚多恐官兵往北賊又乗間
　窺伺難免後顧之虞意欲先清南路賊匪就目前情
　形而論亦祇可如此辦理常青此時竟當胸有定見
　留恒瑞駐守府城親自速領官兵先将南潭一帶賊
　匪奮力殱除所有賊寮竹箐悉行焚毁擒挐賊目荘
　大田即趂勢恢復鳯山縣城俾府城以南道路肅清
　計彼時福康安已由鹿仔港前扺諸羅破賊觧圍與
　柴大紀會合矣且川黔兩省之兵自已早到該處軍
　威更為壯盛常青将南路廓清即徑赴諸羅會同直
　搗賊巢以成破竹之勢務須倍加奮勉為要至福康
　安已屢經有㫖令其速赴鹿仔港决策制勝况藍元
　枚平日在彼督率調度雖有條理究不敵福康安海
　蘭察二人之智勇兼濟且藍元枚所轄将弁等亦逺
　不如舒亮普爾普等之久經行陣奮勇可恃加以巴
　圖魯侍衛章京等百餘人驍勇趫捷俱可一以當千
　福康安統領如許勇将勁兵又當賊匪猜疑渙散之
　勢何堅不摧何險不破又何所疑畏稍有瞻前顧後
　之見耶且朕前𣲖福康安等前往督辦時初不料藍
　　元枚猝有疾病不能辦理軍務之事而藍元枚今忽
　　因染病遂至不起設非早𣲖福康安等前往則鹿仔
　　港一路統率竟至無人其勢必至掣肘今甫有藍元
　　枚身故之信而福康安已即日可扺鹿仔港督率籌
　　辦又值新調官兵雲集士氣振作壁壘更為一新此
　　即
上天嘉佑黙牖朕衷於端倪未兆之時而有先事預籌之
　　計朕實感謝
天恩黙深慶慰即以此事會而論實屬機宜凑合已有成
　　功先兆諒此么䯢草竊又有何伎倆能久延殘喘負
　　嵎抗拒乎福康安尤當堅持定識乗機鼔勇以期迅
　　奏膚功副朕委任
　　　(臣/)等謹按常青藍元枚分駐府城鹿仔港等處一
　　　切調度尚有條理我
　皇上先㡬决䇿
　特命福康安前往督辦並
　令統率大兵徑扺鹿仔港而其時藍元枚適以病卒於
　　　軍賴福康安剋期到彼預定鹿仔港進兵之計是
　　　以徵師迅集壁壘一新遂克速奏膚功悉如
　睿算此皆
　欽承奉若之意有以上格
天心而凡所為察地之宜用人之道亦莫不與
天心相契合也夫
　　　初九日(癸/酉)常青恒瑞同奏言現已𣲖令總兵梁朝
　　　桂副将丁朝雄叅将宋鼎曹貴逰擊左淵等再留
　　　兵二千名同道府共守郡城營盤適八月初七日
　　　添調粤省緑營兵一千名已到軍營(臣/)等即将𣲖
　　　守府城内外各弁兵交梁朝桂等妥協防䕶一面
　　　将因雨冲壊城柵修固一面将闗帝㕔各營盤收
　　　小即於八月十六日統領侍衛章京鎮将等帶兵
　　　五千名起程由旱路三坎店木柵灣裡溪一帶赴
　　　北一至鐡線橋将附近塩水港等處匪衆殱除即
　　知會柴大紀内外夾擊直達諸羅此時藍元枚亦
　　必前來會合以大兵全力往攻賊巢再臬司李永
　　祺已於八月初五日到臺灣府城(臣/)等現赴諸羅
　　一切軍需要務更可倚恃又查附近民莊前已漸
　　有歸荘耕種者而沿海小港汊亦有可通糧食之
　　處是以郡城糧價不致昻貴至附從賊匪民人(臣/)
　　等已出示曉諭現復刋刻謄黄於各路通行曉諭
　　使賊中附賊之衆咸知悔罪現又招募民人入伍
　　已得六百餘名分𣲖能事将弁帶領打仗仍留心
　　察看至山猪毛義民實與他處義民不同㩀該義
　　民副理劉繩祖周敦紀曽秀等二十餘人連名呈
　　稱粤民等祖父自康熙六十年雍正十年逆匪朱
　　一貴呉福生等先後倡亂屢從征剿皆邀議敘職
　　䘖因號為懐忠里又建立義亭嘉奨匾額今賊首
　　林爽文荘大田等南北肆擾上年十二月間鳯山
　　初䧟粤民未及防􁁎被賊燒燬沿邉各荘粤民等
　　因遵康熙雍正年間各義民祖父設堆堵禦之例
　　推舉人曽中立為總理分設六堆統計義民八千
　　餘人屢經打仗殺賊今聞大兵齊集懐忠各里公
　　議排出一千三百餘人俱各安頓家室情愿隨營
　　征剿立功今将軍叅賛傳
㫖䕶送粤民等仍回本處自為守禦粤民等無不深感
　　流涕但現在義民在家公議時誓願殺賊若非倚
　　仗官軍聲勢恐難以伸其公憤至其家室里中公
　　同照料即本處各荘防禦事宜人衆心齊賊匪已
　　不敢輕犯仍懇准令隨征等語(臣/)等察其實係真
　　情合無懇仍准伊等隨營報効立功至(臣/)等現赴
　　北路到處皆有義民投到惟當令其各在本庄防
　　守於官兵剿賊之時共助聲勢再查現𣲖赴應援
　　諸羅之副将蔡攀龍貴林等因風雨阻滯尚未得
　　有到彼信息數日内諸羅亦無文報(臣/)等先經諭
　　令駐劄塩水港之遊擊楊起麟務須設法将火藥
　　送往諸羅兹據該逰擊稟稱已宻差兵丁押同畨
　　民間道零星運送是諸羅鉛藥尚可接濟至添調
　　浙粤滿洲官兵已到厦門配渡約計數日内俱先
　　後可到臺灣兹查郡城外營盤雖已收小仍宜嚴
　　宻滿洲兵到時擬留永慶帶廣東滿兵五百名浙
　　江滿兵五百名駐剳闗帝㕔營盤(臣/)等剳知梁朝
　　桂令其靣交永慶俾敷守禦再臺灣府知府楊廷
　　樺自扺臺灣任事一切堵禦巡防經理粮餉屢次
　　得力兹於八月初六日病故會商督臣李侍堯即
　　以臺灣府海防同知楊廷理暫行署理
　　同日普吉保奏言藍元枚沾患痢疾一面移咨督
　　(臣/)李侍堯併飛禀将軍臣常青指示機宜速撥大
　　員迅來鹿仔港會同辦理(臣/)仍回馬鳴山軍營嗣
　　據行營中軍叅将福蘭泰稟稱藍元枚病故伏查
　　添𣲖漳州粤東之兵漳州兵已到一千三百餘名
　　粤東兵僅到四百六十名鹿仔港一帶軍營統理
　　乏員誠恐逆匪乗虚來擾闗係匪輕(臣/)不得不先
　　事預防故仍駐馬鳴山軍營以為鹿仔港捍衛其
　　沿海一帶口岸嚴飭各員弁留心堵禦稽查以候
　　常青𣲖撥大員并添調之兵到日會合攻剿均奏
　　入
上命軍機大臣傳諭福康安常青海蘭察李侍堯曰山
　猪毛粤東義民聞知賊匪滋擾公議挑出一千三百
　餘人俱各安頓家室隨同官軍打仗殺賊隨營報効
　實屬義勇可嘉自應優加撫奨令其殺賊立功所有
　總理此事之舉人曽中立著常青等查明如係文舉
　人即酌量賞給文官若係武舉人即賞給武弁如果
　人才可用即予以實缺亦無不可此外義民中尚有
　充當頭目隊長者亦著查明量給頂戴以示奨勵俾
　伊等倍知感奮踴躍從事以廣招徕又諸羅被賊圍
　擾前據柴大紀咨報常青城中火藥漸形短缺今該
　遊擊已将火藥宻差兵民從間道運送諸羅正可以
　資接濟想柴大紀自能保䕶無虞畧為慰藉福康安
　海蘭察等此時自己前扺蚶江即應遵照屢降諭㫖
　配渡速赴鹿仔港與柴大紀會合進剿而常青廓清
　南路亦即可由南往北剿殺沿途賊匪前扺諸羅福
　康安等務須倍加勉力鼔勇直前以期捷音速奏又
　普吉保駐守鹿仔港並未寸進及藍元枚患病已将
　官兵交伊管束伊並未将該處情形如何料理處専
　摺具奏至藍元枚病故普吉保正應激勵将弁督率
　兵民悉心籌辦奮力自効即自欲見長亦所當然乃
　轉移咨常青等𣲖撥大員前赴鹿仔港試思普吉保
　身係總兵豈非大員於剿捕賊匪寧非伊分内之事
　即使提督印信不敢擅用亦豈得旁觀坐視一籌莫
　展伊在彼所司何事著福康安将此情莭一併向普
　吉保靣加詰詢令其明白登答據實覆奏看来普吉
　保竟沒志氣将來在彼恐屬無益即總兵亦不能勝
　任徒令坐享俸㢘不足示儆俟事竣後福康安即飭
　伊回京候㫖令其前往新疆換班以贖前愆
　　(臣/)等謹案逆匪滋事之初臺灣義民率多隨同官
　　兵剿賊而山猪毛粤民自其祖父以來急公嚮義
　　屢從征剿今林爽文莊大田南北兩路肆擾蹂躪
　　村莊粤民等公議設堆堵禦咸願隨營自効我
皇上體恤備至
諭令各歸本處防守而粤民等先已安戢室家誓願殺
　　賊立功合詞籲請益以見
　國家恩徳涵濡至深且厚故小民忠愛激發出於至
　　誠有不待官為驅䇿而自踴躍從行争先恐後者
　　逮乎剿捕事竣義民等叨荷
渥恩或賚以職級或表厥宅里褒功之典奨義之方盖
　　自古未有也
上又諭内閣曰藍元枚業經加恩以示軫恤所有應襲
　輕車都尉雲騎尉世職著伊長子藍誠即行承襲仍
　俟百日服滿該督咨送到部帶領引見用昭優䘏勤
　勞有加無已至意
上又諭内閣曰楊廷樺自扺臺灣任事後於一切堵禦
　巡防及經理糧餉等事均屬奮勉出力楊廷樺著給
　還布政使原銜以示優䘏楊廷理隨營剿捕甚屬奮
　勉前已降㫖賞戴花翎所有臺灣府知府員缺即著
　楊廷理補授
　　初十日(甲/戌)
上命軍機大臣傳諭留京王大臣刑部堂官曰藍元枚
　病勢沈重之時猶知以軍務為重黄仕簡身為公爵
　受朕厚恩較之藍元枚更為優渥且伊在提督任亦
　較藍元枚更久伊從前株守郡城一籌莫展即㩀稱
　實係患病亦應即奏明将軍務另𣲖人料理如藍元
　枚據實陳奏自請罷斥効力方為稍有人心乃何以
　計不出此一味因循恇怯藉病支飾辜負朕恩其罪
　實無可觧免著将藍元枚前後奏到之摺抄寄留京
　辦事王大臣會同刑部堂官即監提黄仕簡将此㫖
　並二摺給與閲㸔並嚴加詰訊令其明白登答㩀實
　具奏
　　十一日(乙/亥)常青恒瑞同奏言八月十八日探有賊
　　人聚集府城北門外十里之三坎店一帶焚刼(臣/)
　　等於十九日夘刻親率侍衛章京鎮将協領等各
　　帶弁兵前扺離營十里之大灣塘劄住隊伍當𣲖
　　烏什哈達岱森寶果爾敏色希明陸廷柱謝廷選
　　楊廷理等帶兵二千五百名城内義民一千廣東
　　義民一千於辰刻到三坎店有賊三四千人對放
　　鎗砲移時不退因該處溪水漲後週圍泥濘是以
　　賊人恃險但泥水只深一二尺烏什哈達岱森寶
　　希明等帶領官兵過河鎗砲並施賊人敗逃計鎗
　　砲弓箭共斃賊二百餘人奪獲虎尾砲一尊賊械
　　二十餘人燒燬賊寮二百餘間地𤓰乾六十餘担
　　米二十餘担分賞義民傷亡兵民照例賞䘏(臣/)等
　　帶兵五百名正在大灣塘接應令鎮将等分路追
　　剿旋㩀梁朝桂官福差報南潭中洲一帶有賊三
　　四千攻犯營盤并分攻桶盤棧(臣/)等隨帶兵五百
　　名飛赴營盤迎擊當經梁朝桂等施放鎗砲将賊
　　打退其小南門之桶盤棧有副将丁朝雄叅将宋
　　鼎并司道李永祺永福共率兵民排齊鎗砲賊即
　　不敢前進退入竹箐時已未刻地盡汙泥收兵回
　　營至𣲖赴應援諸羅之叅将孫全謀係初五日已
　　到新店現擬與駐劄鹿仔草之逰擊邱能成商同
　　将先到兵八百名前往塩水港與逰擊楊起麟會
　　救諸羅而副将貴林蔡攀龍都司杭富俱未見到
　　兹於十九日接㩀㕘賛柴大紀十三十五等日小
　　字文報内稱賊匪四處搭寮逼近縣城外庄現在
　　激勵兵民竭力固守又稱暫撤鹿仔草塩水港之
　　兵以救縣城俟縣城圍觧再行打通道路分兵駐
　　守等語是諸羅賊勢仍未少減查副将貴林蔡攀
　　龍等雖阻風雨今閲兩旬計此時亦必齊到又有
　　楊起麟邱能成合兵向前定可直透諸羅痛殱賊
　　衆至逺近民人多有呈請歸庄者當即散給腰牌
　　令其各安本業並有連庄具呈俟大兵一到情愿
　　齊心捕賊者其沿海安平等處投充入營者頗多
　　已㩀守備林登雲募得年壮新兵一千餘名又郡
　　城義民首亦時有呈送入伍并有欲求投誠之人
　　雖少費稽查防範然從此離間觧散自有得力之
　　處再現在江寧将軍永慶廣東副都統博清額於
　　二十一日已到軍營帶到滿兵四百餘名其在後
　　滿兵二千餘名亦計日即到(臣/)等悉心籌酌(臣/)恒
　　瑞即親帶侍衛章京岱森寶富克精額副将謝廷
　　選逰擊林起鳯劉越等共統領滿漢官兵三千名
　　於八月二十二日起程赴援諸羅仍由海道前赴
　　塩水港鹿仔草相機前進若副将貴林蔡攀龍叅
　　將孫全謀等所帶兵丁一千六百名已同駐塩水
　　港逰擊楊起麟駐鹿仔草逰擊邱能成等将圍困
　　諸羅之賊殺散(臣/)恒瑞即將沿途賊踞之庒悉力
　　剿除使道路通順前扺諸羅與柴大紀面商或𣲖
　　官兵守塩水港鹿仔草或調新到之兵夹攻斗六
　　門均俟臨時酌定(臣/)常青仍帶現有之兵五千餘
　　名捜剿南潭中洲大穆降一帶賊巢奏入
上命軍機大臣傳諭福康安常青恒瑞李侍堯孫士毅
　曰本日常青等奏到各摺係八月二十二日拜發因
　船隻被風打至廣東潮州經孫士毅另由江西一路
　加𦂳馳逓奏到頗為迅速所辦甚好朕盻望軍報日
　深厪切此次常青奏摺若因風打至潮州後仍令由
　閩省發逓則往返稽延轉多時日今孫士毅即由江
　西一路迅速奏到實屬曉事可嘉著賞給大小荷包
　鹿肉以示奬勵仍著該督得有臺灣剿賊信息隨時
　速奏至常青等久駐府城營盤未得寸進其因循觀
　望實應自知慚愧今恒瑞旣親帶官兵前往自應由
　陸路遇有賊匪即痛加剿殺速扺諸羅今轉由海道
　行走竟是避賊且道里紆迴未免又致遲緩著常青
　等即将何以不由陸路往援之處據實具奏又所稱
　接據柴大紀咨稱欲暫撤鹿仔草塩水港之兵以救
　諸羅俟諸羅圍解再行分兵駐守等語鹿仔草塩水
　港二處係府城前往諸羅要路現尚有賊匪滋擾自
　應留兵駐守未可輕撤若此時該二處尚未撤兵即
　不必輕易撤動倘柴大紀因縣城圍急已經調往則
　恒瑞於帶兵往援時即應分𣲖将弁酌留兵丁在彼
　加意駐守為是邱能成楊起麟屢經帶兵殺賊甚屬
　奮勉邱能成已由守備超擢其逰擊楊起麟著交福
　康安查明如遇有叅将缺出即奏明陞補以示鼓勵
　至藍元枚所遺水師提督員缺朕意欲即令柴大紀
　調補今因鹿仔港一路乏人經理是以先令蔡攀龍
　署理又恐蔡攀龍未能即扺鹿仔港續經降㫖令李
　化龍暫行署理至陸路提督一缺朕意蔡攀龍屢次
　帶兵剿賊且為賊匪所畏最為出力将來自可擢用
　但伊甫由遊擊超擢副将又陞總兵為時不過㡬月
　若遽任提督未免稍驟並著福康安留心察㸔如果
　蔡攀龍實能打通諸羅道路接應柴大紀打仗奮勉
　著有勞績即奏明将伊陞擢否則於軍前總兵内擇
　其實在奮勇出力者保奏一員補授以示奨勵常青
　等所奏在三坎店與賊打仗廣東義民隨同官兵殺
　賊頗為出力其陣亡者皆當査明賜䘏而隨軍之義
　民亦應給予口粮又㩀常青奏該處溪水漲發道路
　泥濘雖係臺灣地方非北方可比但此時已届深秋
　天氣日漸髙爽雨水亦已稀少正應迅速進兵擒渠
　掃穴不可藉詞稍有遷延致失事機此為最要又本
　日據鑲藍旗都統奏接准李侍堯等咨文将該旗被
　賊戕害之原任同知長庚家産查封一摺此事李侍
　堯等所辦殊屬漫無區别著傳㫖申飭前因孫景燧
　在臺灣府任内将庫貯銀兩侵虧至十餘萬之多該
　員貪黷歛怨釀成事端又復任意虧缺其罪甚重不
　得以其身故即置不問是以降㫖将伊家産查抄以
　備扺項至此外被賊戕害各員究屬因公被害如在
　任内並無别項劣蹟尚應仍與恩䘏用昭激勸至長
　庚止係同知自不應有經管庫項今已被賊害若又
　将伊家産查封則該員等既不能仰邀䘏典轉致家
　産抄沒豈為事理之平除已另降諭㫖令該旗將長
　庚家産即行給還外其任所貲財著李侍堯毋庸查
　辦此外被害各員並著李侍堯一體查明如伊等任
　内實有侵貪欵蹟者自應奏明将伊家産查扺若並
　無别項劣蹟者俱著無庸咨查辦理
　　(臣/)等謹按臺灣奸民糾衆滋事皆由地方文武貪
　　黷歛怨釀成事端其虧缺庫項自應籍其家貲以
　　扺官帑至被賊戕害各員在任時或貪聲素著或
　　劣蹟無聞所當核其平昔彰善癉惡以示大公我
皇上權衡至當於貪劣之員即
飭令查抄而平日居官尚無過失臨事猝遭慘害者既
　　免其抄産復
特加恩䘏煌煌
聖訓所以儆貪吏而䘏死事者仁之至義之盡矣
　　十二日(丙/子)
上命軍機大臣傳諭福康安曰昨據常青等奏柴大紀
　咨稱賊匪四處搭寮逼近縣城欲暫撤鹿仔草塩水
　港之兵以救縣城俟縣城圍觧再行打通道路分兵
　駐守等語朕披覧之下即覺其辦理紕繆已降㫖訓
　諭今復輾轉思維此事大有關係柴大紀乃有籌算
　之人伊豈不知從前魏大斌前往諸羅時将軍装火
　藥留於鹿仔草交邱能成等看守若官兵一移賊匪
　必致搶刼乃為此撤調之言明係因諸羅圍困常青
　等縂不肯發大兵往救故為此言以激動常青等之
　意而常青無所可否僅以一奏塞責實為負朕委任
　若常青等稍有見識自當将鹿仔草現存軍装火藥
　甚為𦂳要若将官兵撤動轉被賊人搶去更屬不成
　事體之語飛檄柴大紀令其不可輕撤一靣即自統
　兵由府城至諸羅陸路速往救援仍遵前㫖留恒瑞
　駐守府城方合機要乃竟計不出此常青不往北而
　往南恒瑞不由陸而由海繞道避賊竟置鹿仔草塩
　水港於不問且前此蔡攀龍等數次接應皆由海道
　繞往已為非是恒瑞親統三千大兵何向不克正可
　将沿路賊匪痛加殱戮縱使少遲一二日再到諸羅
　方無後顧之虞而乃又踵恇怯故轍繞海而行㫁不
　能将鹿仔草軍装火藥帶往是諸羅又添三千吃飯
　之人豈不又成笑話且摺内又不将是否撤調軍装
　火藥有無妨碍及因何由海道繞往不由陸路剿除
　之處詳晰奏聞看来伊二人於軍旅之事全然不能
　措置即留於臺灣亦屬無用著福康安将此㫖向常
　青恒瑞靣加訊詰㩀實具奏現在海蘭察等及各鎮
　将多人不乏領兵之員福康安當察看情形若南路
　實帶兵乏人不妨仍留伊二人在彼令其立功贖罪
　若實在不能得力留彼亦屬無益即一面據實具奏
　一面令其回京候㫖但常青等昨日奏到之摺係上
　月二十二日所發計接到此㫖又須二十餘日是來
　往已在四旬之外誠恐緩不濟急朕既思及此處知
　常青等辦理失䇿不得不明切指示著福康安於扺
　諸羅後将塩水港鹿仔草之兵曽否撤動前逰擊楊
　起麟邱能成具報将火藥由間道陸續運送是否完
　竣之處嚴行查詢據實具奏
　　同日福康安奏言(臣/)因南路賊匪既未剿除諸羅
　　被困危急常青等株守郡城尺寸不能前進調度
　　失宜兵氣餒弱似應徵調得力新兵前往進剿(臣/)
　　原擬先行速渡臺灣激勵将弁相機辦理若於此
　　項兵丁未到之先已經摧破賊巢即可飛咨停止
　　設或尚稽時日彼時再行徴調更恐緩不濟急且
　　賊黨多籍𨽻漳泉内地消息頗通見官兵添調甚
　　多先聲所至必聞風膽落是以専摺直陳今䝉
訓示始知前奏冒昧連日啟㸔南來軍報常青恒瑞奏
　　於十六日前往諸羅留兵二千交梁朝桂看守府
　　城揚言十三日起程而賊匪即於是日各要路四
　　出攔截仍復收軍不能前進等語竊思南路賊匪
　　尚在屯聚該将軍等自當一人留駐郡城廓清南
　　路一人帶兵直扺諸羅方為妥協乃常青恒瑞一
　　同前往毫無措置且起身日期定於十六日倡言
　　於外正應移後數日使賊人猝不及防乃聲稱十
　　三日起程轉令賊匪預先准備以致梗阻道路而
　　柴大紀被困諸羅雖能盡力捍禦但環營刨挖溝
　　濠係札營後即應辦理之事何至受困日久始令
　　武舉黄奠邦等畫辦及此看來常青恒瑞柴大紀
　　於行軍之事措置均屬乖方茫無頭緒即此數端
　　已可概見藍元枚駐守鹿仔港又已患病身故此
　　時南北兩路官兵僅能株守支持㫁難望其振作
　　(臣/)惟有趕赴厦門相度情形速往臺灣另行申明
　　軍紀立使該處弁兵氣象改觀一洗從前委靡之
　　習並與海蘭察等通盤布置整頓兵力先操必勝
　　之勢務期初次接仗即将賊匪痛加剿殺一面追
　　捕一面出示剴切曉諭妥為安撫觧散賤黨想賊
　　首賊黨自不難即就殱擒再査屯練兵丁赴閩路
　　程據巡撫琅玕按察使歸景照僉稱自江西至浙
　　江常山縣徑達閩省較之由江南行走程途計近
　　一千三百餘里等語(臣/)已咨明經過各省先行預
　　備并行知帶領總兵穆克登阿一體遵照奏入
上命軍機大臣傳諭福康安李侍堯曰福康安正當堅
　持定見鼓勇直前奮力進剿乃摺内尚稱現在兼程
　馳赴厦門察㸔情形如鹿仔港有機可乗即由蚶江
　配渡等語是不免尚有猶豫之見此時必應遵照節
　次所降諭㫖决計迅赴鹿仔港統領官兵安定人心
　振作士氣直搗大里杙賊巢方合機宜此乃一定不
　易之理豈可尚有㳺移林爽文以愚賤編氓乃敢紏
　　衆倡亂刼縣戕官荼毒百姓豈有
上蒼不黙鍳朕衷仁愛斯民而轉令此等逆匪肆逆滋擾
　　久延殘喘之理且黨羽不過漳州一處之人較之粤
　　東泉州義勇百姓僅止三分之一即以臺灣之人攻
　　臺灣之賊已屬事半功倍况加以如許官兵更復何
　　往不克又况陸續添調之兵源源接應耶且林爽文
　　所有粮食火藥等項止係在臺灣各處搶掠隨用隨
　　盡豈能久支而官兵粮餉軍械鉛彈火藥絡繹運送
　　用之不竭是賊人之力量有盡而官軍之接濟無窮
　　賊匪又何能負固一嵎相持日久乎此福康安尤可
　　恃以無恐者福康安既以朕心宵旰靡寧為念倍當
　　决機鼓勇迅速籌辦以慰朕懐福康安之志定則朕
　　之心亦安不可不善體朕意勉圗奏績看來目下情
　　形臺灣郡城及柴大紀處轉可無慮而朕之所最懸
　　念者實在鹿仔港一路藍元枚係漳州人今甫經病
　　故該處領兵乏人賊匪自必聞知心生窺伺設使鹿
　仔港稍有疎虞則諸羅之勢更孤倍難守禦所闗甚
　重福康安竟當直由蚶江速赴鹿仔港激勵官兵鼓
　勇直前為是
　　同日何裕城奏言四川屯練降畨兵二千名赴閩
　　進剿必須行程倍加迅速今㩀浙江巡撫琅玕以
　　川兵原定於江南浙江行走若改由江西之九江
　　府等處從常玉山入浙省之衢州府達閩計程較
　　近一千餘里咨(臣/)預備催䟎前進等因(臣/)查琅玕
　　擬改之路程固可減省行程但川兵自江西之九
　　江府入境經過南康南昌饒州等府扺廣信府之
　　河口鎮係江西入浙入閩分路之處若如琅玕所
　　擬從河口鎮起身度常玉山經由浙江之衢州再
　　度仙霞嶺扺閩省之建寕府計程九百九十五里
　　如不經由浙江即從河口鎮起旱由鉛山縣過嶺
　　徑入閩省之崇安縣逹建寕府前進計程四百三
　　十里較琅玕所擬路程尚可少行五百六十餘里
　　兼可少過一嶺更為便捷(臣/)不敢拘泥浙省所擬
　　路程繞道稽緩除行司在於河口鎮至崇安縣一
　　路及水陸經過各屬預偹船隻夫馬口粮等項以
　　資應付届期飭令藩司李承鄴赴河口鎮督率經
　　理臬司額勒春在省城上船處督率照料并知會
　　南昌鎮(臣/)永安帶同官兵沿途彈壓(臣/)一俟入境
　　有信馳赴九江府首站於官兵起旱處所躬親督
　　率料理奏入
上命軍機大臣傳諭何裕城曰此次屯練各兵行期𦂳
　急若早到臺灣一日即可得一日之用今由鉛山旱
　道入閩路程既較琅玕所擬之路為近自應即改從
　此路行走以免稽遲何裕城能不拘泥浙省來咨通
　融籌辦俾軍行倍得迅速甚屬可嘉著賞給大小荷
　包以示奨勵仍著飭令所屬於川兵入境後妥為照
　料迅速前進
欽定平定臺灣紀畧卷三十六
欽定四庫全書
欽定平定臺灣紀畧卷三十七
　　九月十四(日戊/  寅)李侍堯奏言諸羅被圍日乆前接
　　将軍常青來札知又遣副将貴林蔡攀龍叅将孫
　　全謀䓁帯兵一千六百名前往應援嗣於二十四
　　五等日接䑓灣各官禀報因八月以來暴風頻作
　　各兵由水路沿海往塩水港去而復回兼有失風
　　耗損者八月十四日尚未到齊柴大紀等在諸羅
　　尚在固守惟糧食已無甚為竭蹶劄塩水港之遊擊
　　楊起麟先僱畨民四人各帯火藥二十五觔畨銀
　　四五十圓晩間伏地而進後又僱十一人如前運
　　送俱得到諸羅擬再多雇暗運接濟十五日以後
　　風勢稍息貴林蔡攀龍等料可俱抵塩水港該道
　　永福又令塩水港隨營之縣丞徐英䓁多僱義民
　　𢾗千協力前進諒必打通道路二十九日有舡到
　　厦詢知蔡攀龍等已於二十前後到塩水港查該
　　處及鹿仔草夲有府城遣往運送糧餉之夫役五
　　六千名今該道又在塩水港僱義民𢾗千協同前
　　進是兵力亦已厚集且塩水港鹿仔草亦俱有兵
　　駐劄蔡攀龍等見前此魏大斌等輕進被截自必
　　步步為營接續前進不至為賊所誘定可打通道
　　路奏入
上命軍機大臣傳諭福康安李侍堯曰諸羅雖被賊圍
　糧餉火藥不無短缺經楊起麟僱畨民運送接濟實
　為出力可嘉楊起麟前已䧏㫖遇恭将缺出即令補
　用矣至賊人夥黨雖衆止係一時廹脅現據李侍堯
　奏䑓灣道永福已令塩水港隨營之縣丞徐英䓁雇
　覔義民𢾗千人恊力勦賊可見該處百姓皆知賊匪
　立就殄滅無不急公投効若大兵一到或剿或撫賊
　黨自必紛紛觧散日就窮蹙諒此等被脅民人豈有不
　願為良善子民而轉肯為賊出力之理且藍元枚未
　經患病之先朕早已令福康安前赴臺灣督辦軍務
　機宜凑合實為成功先兆福康安尤當深信不疑恃
　以無恐至将來柴大紀調補水師提督後所有陸路
　提督一缺朕因蔡攀龍由逰擊甫擢副将即陞總兵
　不過𢾗月若即用為提督未免稍驟今思該處帯兵
　總兵如李化龍等俱不若蔡攀龍之奮勇而蔡攀龍
　係本省人在閩最乆該處情形較為熟諳自不若即
　以蔡攀龍補用陸路提督更為得力著福康安李侍
　堯留心察看如蔡攀龍果能奮力破賊即先将蔡攀
　龍傳㫖補授以示鼓勵冄徐鼎士前此約㑹藍元枚
　由大肚溪進兵伊由大甲溪進兵夾攻大里杙賊巢
　本為佳策藍元枚未即前往即己身故現在該處䆒
　竟作何籌辦接應徐鼎士是否尚在淡水抑已與李
　化龍等㑹同進兵大甲溪總未據續有奏報並著福
　康安李侍堯各将徐鼎士一路近日攻剿情形迅速
　覆奏
　　同日常青奏言山猪毛義民(臣/)前次未将該處設
　　堆堵禦共有義民八千除保守本庄外又挑出一
　　千餘人俱各安頓家室公議各緣由詳晰聲叙實
　　属錯謬兹擬扵剿捕南路即順便令伊等各回本
　　庒又副将貴林蔡攀龍恭将孫全謀䓁帯領官兵
　　一千六百名已於十九日自塩水港起行前往諸
　　羅現在未接柴大紀等文報但恭賛恒瑞又帯滿
　　漢大兵三千名于二十二日起行聲勢更甚諸羅
　　定可無虞道路自必通暢至浙省滿兵俱已到齊
　　亦已陸續前來(臣/)惟有乗新兵鋭氣速擒南路賊
　　首荘大田即趨赴北路㑹攻賊首林爽文大里杙
　　賊巢必不敢因循貽悮自干重咎奏入
上命軍機大臣傳諭福康安常青李侍堯曰常青仍令
　山猪毛廣東義民各回本庒所辦又属拘泥既自知
　前此聲叙未明係属錯謬而於奉到續䧏諭㫖之後
　又欲将該義民等送囘本庒何不曉事體若此該庒
　人衆心齊既自能防禦而挑出隨營之一千餘人又
　能激發義憤願隨官兵助剿常青正當聼從所請令
　其隨同殺賊立功正可以助官軍聲勢今復行拘泥
　遣囘豈不阻伊等急公投効之心着常青於接奉此
　㫖即派瑚圖里前往該庒傳㫖嘉奨並諭以此事係
　属常青辦錯現已有㫖申飭該義民等仍當前赴軍營
　隨同官軍征剿如能殺賊立功即當邀恩得賞官職
　俾該義民等益加踴躍從事更可得力所有義民副
　理劉䋲祖並即着一體賞給官職以示奨勵現在接
　應柴大紀之蔡攀龍等據常青奏已於八月十九日
　自塩水港起行自已即日前抵諸羅恒瑞又帯兵續
　往是該處軍勢壮盛不但諸羅之圍已觧而塩水港
　鹿仔草一帯亦無可虞今常青乗官兵新到鋭氣親
　自統領先将南路屯佔賊匪剿殺無遺擒拿荘大田
　此亦先清後路一策常青務須奮力搜剿以清肘腋
　現在蔡攀龍已由塩水港前抵諸羅若恒瑞彼時由
　陸路前往正可将鹿仔草沿途一帯賊匪迎頭截殺
　打通道路㑹合柴大紀乃轉由海道行走豈不紆迴
　遲緩此時恒瑞自己由塩水港前進而柴大紀處已
　得蔡攀龍接應之兵若與恒瑞合力攻擊先将塩水
　港以南府城以北一帯賊匪痛加殱戮廓清道路俾
　中間毫無梗阻固属甚善否則或竟合兵一處徑搗
　大里杙賊巢擒拏首惡亦可期迅速集事其如何定
　計前往攻剿之處着即速行馳奏鹿仔港一路藍元
　枚扵上月十八日病故後無大員統領恐賊匪生心
　窺伺殊深懸切但鹿仔港果有賊滋擾李侍堯自必
　業已奏到今並未㨿該督奏及是鹿仔港諒亦無虞
　福康安即當直抵諸羅速奏擒渠掃穴之績
　　同日舒常姜晟同奏言川省運閩米二十萬石分
　　装舡六十二隻於七月十九日自重慶開帮八月
　　二十八九䓁日陸續到漢(臣/)等𣲖糧道連柱帯同
　　漢陽府縣并委雜職等官照料川省委員等盤量
　　過載計楚舡五十七隻足敷装載於九月初四日
　　自漢口陸續開行(臣/)等仍派委巡檢把搃四員協
　　同䕶送出境其二運米舡抵漢者現已過半亦将
　　取次過載三四運米舡據原任荆宜施道陳大文
　　及宜昌府縣等禀報已均入楚境啣尾遄行當亦
　　隨後抵漢換舡過載不至遲逾至楚北運閩米十
　　萬石亦分四運自八月初十日頭運米舡開行每
　　間五六日後啓行今頭批米舡已扵九月初一日
　　齊抵徳化縣轉送前進二批亦到過半均應扵吳
　　城鎮換舡過載業經江西撫(臣/)委員照料(臣/)等亦
　　仍嚴飭押運各員催儧前行務扵江西本省米石
　　運竣赶𦂳接運不至守候躭延冄川省自宜昌府
　　巴東縣入楚境至黄州府黄梅縣出境計程二千
　　二百里應設水臺一十九處(臣/)等遴派正印官分
　　赴各府属沿江地方每隔一百二三十里不等可
　　以灣泊舡隻之處搭棚安站一面預偹牛羊米麺
　　油茶等項以便臨期贍給其入境後宜昌荆州一
　　路業已派有府道㑹同宜昌鎮率帯文武員弁分
　　叚照料弹壓一俟抵漢換舡(臣/)等即親至漢陽督
　　同妥為辦理並於例得供支之外量加賞賚務令
　　屯練等踴躍歡欣遄行無滯仍飭藩司陳淮前往
　　黄梅縣照料出境再本月初二日接准恊辦大學
　　士福康安咨開四川屯練兵丁自九江由江西玉
　　山常山徑至衢州較近一千餘里自應改從此路
　　以期速逹閩省當即飛咨江西撫(臣/)何裕城查照
　　迅速妥偹至漢口為各省商販聚集之所如雇偹
　　舡隻之事辦理不善恐有妨於商民舡户或致各
　　貨阻滯長價不可不通盤籌議前經出示曉諭所
　　有不合用舡隻毋許封雇今雇偹轆轤應運之舡
　　計足敷用除守空給與飯食開行照例給價外復
　　将舡𢾗已敷毋庸封雇縁由出示張貼今商民人
　　等販貨往來一概聼便并嚴查胥役人等留難阻
　　滯是以漢口地方需用舡隻為𢾗雖甚繁多而商
　　民舡户等均極寧貼如常
　　同日孫永清奏言黔兵如須調遣應由黔省古州
　　丙妺一帯入粤西之懐逺縣出蒼梧縣入廣東之
　　封川縣境計程雖一千八百餘里俱係水路順流
　　直下最為便㨗所有各兵沿途支應口糧塩菜等
　　項均經宻飾經過各地方官一律准備並派委右
　　江道陸蒼霖馳赴黔粤交界之梅寨地方督同該
　　府縣弹壓照料桞州一帯派委䕶塩法道李鏡圖
　　督送潯州府一帯派委左江道楊雄業督送一俟
　　接有黔兵起程之信即分飾馳赴各站董率妥辦
　　(臣/)仍前赴梧州府親行㸃送出境至需用舡隻現
　　值粤西官兵赶𦂳啓行即黔兵接續過境舡隻亦
　　儘可敷用又於八月二十五日接准督(臣/)孫士毅
　　咨稱現准将軍常青咨㑹奏請添調粤西官兵三
　　千名赴臺灣恊剿若恭候
硃批未免緩不濟急自應飭令即日起程等因當即飛
　　咨提(臣/)令飾原派各營将弁立即帯兵自營起程
　　扣算路途逺近勒限均到梧州彚齊分起啓行并
　　委䕶塩道李鏡圖馳赴平樂左江道湯雄業前往
　　分頭督催照料其桞州府一帯即令右江道陸蒼
　　霖就近督催務期迅速䟎行俾早行一日則軍營
　　早收一日之效至粤西各標恊營現存預儲三年
　　火藥共二十七萬有零為𢾗頗多(臣/)現在札商提
　　(臣/)三徳冄添撥二萬斤共成五萬並配就鎗子鉛
　　弹於官兵行走之後委員觧赴潮州聼侯督(臣/)轉
　　觧赴閩偹用均奏入報
聞
　　十五日(己/邜)
上命軍機大臣傳諭福康安李侍尭曰魏大斌到諸羅
　後已越月餘而鹿仔草被截糧餉火藥尚未能運送
　到縣魏大斌自應親帯官兵出城将諸羅至鹿仔草
　一帯賊匪奮力往來剿殺開通道路接應糧餉火藥
　方可稍贖前愆乃惟知株守城中安然坐食專待他
　人救援伊竟袖手旁觀一籌莫展試思魏大斌前往
　諸羅係為何事且伊係總兵非若偏禆将弁必聼柴
　大紀調度派委者可比似此一味株守又安用該總
　兵前往援應耶福康安到諸羅後切寔查明将該鎮
　恇怯貽悮之處即行據實恭奏至魏大斌所帯官兵
　損失至一千一百名之多此項兵丁未必皆係陣亡
　恐其中臨陣脱迯甚至有潰散從賊者不可不查明
　嚴辦又前此鳯山潰散兵丁未經投出者甚多俱着
　福康安於事定後詳細查察並著李侍堯飾属於内
　地沿海一帯嚴宻查拏如有潰散逃囘及從賊者即
　應訊明分别按律嚴辦勿致倖逃法網
　　十六日(庚/辰)琅玕奏言四川屯練兵丁從川江順流
　　而下由湖北先至江西必由九江府行走該處有
　　兩路俱係由浙入閩通行大道一自九江府由安
　　徽江南浙江至衢州府計水程二千三百餘里自
　　衢州西安至閩省浦城縣旱路二百四十餘里一
　　自九江府湖口縣至玉山水程九百餘里自玉山
　　經浙江常山至閩省浦城縣旱路四百二十餘里
　　川省屯練兵丁改由江西行走較為便㨗因将軍
　　(臣/)福康安到浙靣同商酌福康安亦深以為然即
　　飾沿途地方一體預偹查自衢州至閩陸路一切
　　過兵事宜先俱委令杭嘉湖道清泰㑹同金衢嚴
　　道玉徳督率各該地方官辦理已有章程惟常山
　　一路並未經過兵差現仍委令該道清泰前往妥
　　協偹辦務使行走迅速不至稍有遲悮再海蘭察
　　等帶領侍衛章京拜唐阿等已扵二十二二十五
　　二十九等日出境将軍(臣/)福康安帯領侍衛章京
　　各員於九月初四日入閩省浦城縣界奏入
上命軍機大臣傳諭福康安常青李侍堯曰海蘭察等
　與福康安先後出浙江境入閩想海蘭察等抵蚶江
　時自必等候福康安一同配渡齊抵鹿仔港激勵将
　士整頓兵力軍威振作壁壘一新即日前抵諸羅合
　兵進剿惟是常青一路現在統兵搜剿南潭鳳山一
　帯賊匪擒拏賊目莊大田該處帯兵鎮將如蔡攀龍
　等已經常青派令援應諸羅恒瑞亦已接續前往其
　餘将弁恐無奮勇可恃之人應於所帶巴圖魯侍衛
　等酌派一二十人令其前赴南路交常青派委帯兵
　擒拏賊目莊大田更為得力但福康安初抵鹿仔港
　時該處至府城道路或尚未通順難以派令遄往應
　於前抵諸羅殺散賊匪與柴大紀㑹兵一處後冄行
　派往巴圖魯侍衛等亦可迅速前進不虞梗阻至福
　康安抵諸羅後若常青尚未将荘大田拿獲福康安
　不可因常青尚未得手轉置大里杙而先赴南路攻
　剿舍近就逺使賊首得以負固稽誅此為最要徐鼎
　士處前曽諭李侍堯添撥兵一千名徐鼎士又招集
　義民熟畨𢾗千人正可乘機攻擊福康安亦應於所
　帶巴圖魯侍衛内酌派𢾗人前往帮同帶兵合剿更
　可期得力至常青自三月初間抵臺灣後在彼已閲
　半載較之黄仕簡在彼止有兩月躭延更為日久且
　黄仕簡止帶兵二千餘名前渡臺灣而常青渡臺灣
　時所帶之兵已有五千餘名今又陸續添調多兵是
　兵力較之黄仕簡多至數倍若此時常青能将荘大
　田拿獲收復鳯山俾南路肅清即属常青之福尚可
　将功抵罪倘福康安等已将大里杙賊巢攻破首惡
　就擒而常青尚未能拿獲荘大田收復鳯山仍須福
　康安統兵前往剿捕蕆事則常青之罪甚重恐難邀
　寛宥至福康安與李侍堯面晤後於何日配渡前抵
　鹿仔港及李侍堯得有軍營禀報各情形即行迅速
　馳奏
　　十七日(辛/巳)李侍堯奏言初四日接楊廷理禀稱中
　　秋前後連接柴大紀來文并外間偵探消息知諸
　　羅尚在固守硝可取土熬煎米亦尚有出處十七
　　日貴林蔡攀龍等到塩水港十九日領兵前進二
　　十日貴林楊起麟邱能成為頭隊蔡攀龍孫全謀
　　為二隊一路前剿正遇大雨賊又乘勢包圍幸柴
　　大紀帶兵接應入城兵民尚無大折又探得到諸
　　羅之兵於二十二日仍復自諸羅打出以通道路
　　至恒瑞所統兵三千因舡少不能盡載二十二日
　　即先往一千六百名餘亦連日續進䓁語查諸羅
　　被圍已逾两月兹據楊廷理所禀則是道路已通
　　即途次尚有賊匪伺間出擾而蔡攀龍等已可往
　　來剿殺斷不至如魏大斌之再入圍中適恒瑞所
　　帯兵三千名又已續到兵力既可接濟軍勢亦益
　　壮盛數日内恒瑞與柴大紀等自必㑹同靣商先
　　将諸羅城外之賊剿洗即可尅期直攻大里杙再
　　接據帶兵鎮将等禀稱去冬及本年春夏間調往
　　各官兵所帶帳房經夏秋雨淋風刮已俱破爛難
　　以棲止懇即製給更換等因自係實在情形兼有
　　随帯火藥等項尤須遮蔽嚴宻不至潮濕方可得
　　用又舊時駐䑓班兵本無帳房今亦有隨征者並
　　應給與帳房以免露宿是以(臣/)飭司道㑹同營員
　　按照軍装則例先製造一千架分觧䑓郡及鹿仔
　　港等處以供配給其近日所派一萬一千之滿漢
　　官兵及本省増調向東港鹿仔港塩水港之進剿
　　各兵甫經派往所帶帳房毋庸添補奏入
上命軍機大臣傳諭福康安常青李侍堯曰福康安等
　剿捕賊匪除臨陣殱戮不計外其拿獲首逆及有名
　大頭目自應觧京盡法處治其賊人小頭目及夥匪
　等若概行觧京長途押送未免徒勞馹傳着福康安
　李侍堯於獲犯後酌量輕重将賊匪助惡大頭目可
　偹䆒訊者派員觧京若不過隨同夥犯即着在該處
　審明正法以免煩擾至厦門地方為拏獲臺灣匪犯
　觧送經過要地不可無滿兵弹壓着李侍堯派調閩
　省駐防滿兵一千名或五百名前往但五百名恐兵
　少不足以示威重竟應調撥一千名為是朕為軍旅
　要務曉夜思維凡所以代為籌畫之䖏無微不到李
　侍堯自能仰體朕意遵照妥協辦理也
　　十八日(壬/午)
上諭内閣曰福建水師提督員缺着柴大紀調補其陸
　路提督員缺即著蔡攀龍補授並著授為恭賛至副
　将貴林等俱属奮勇可嘉亦應加恩陞擢前此常青
　派令縂兵魏大斌接應諸羅中途遇賊攔阻及抵諸
　羅後又祗知坐守縣城並未能帶兵出城勦賊實属
　畏葸無能魏大斌着革職交福康安留于軍前効力
　贖罪所遺浙江温州鎮縂兵員缺即著貴林補授貴
　林所遺廣東羅定協副将員缺即著孫全謀補授孫
　全謀所遺廣東大鵬營叅将員缺即著楊起麟補授
　其游擊邱能成著交福康安遇有恭将缺出即奏請
　陞補除蔡攀龍貴林已賞花翎外孫全謀楊起麟邱
　能成俱着賞戴花翎用示鼓勵
上又命軍機大臣傳諭福康安常青李侍堯柴大紀蔡
　攀龍曰蔡攀龍等帶兵直扺縣城自必乘勢将諸羅
　以南府城以北沿途屯佔賊匪悉數殱除肅清道路
　而諸羅迤南附近村庄義民更可安輯柴大紀等自
　必妥為撫慰整頓軍威以圖進取計此時福康安已
　應由鹿仔港前抵諸羅自可合兵進剿但柴大紀蔡
　攀龍於剿散沿途賊匪後自即應定計統兵徃北直
　攻大里杙賊巣以為掃穴擒渠之舉柴大紀蔡攀龍
　現在彼此相啇作何籌畫著即将辦理情形迅速具
　奏至楊起麟既與蔡攀龍等同抵諸羅其鹿仔草存
　貯糧餉火藥等項㫁無尚留該䖏是否官兵運送諸
　羅縣城又前㩀柴大紀奏諸羅被賊侵擾時有紳耆
　舖民挑送飯米凉水分給官兵已有㫖令福康安等
　查明首先倡率之義民頭目酌賞官軄至幫同官兵
　固守諸羅縣城之義民頭目及義民等亦應酌量加
　恩並著柴大紀查明首先倡率及實在出力者奏明
　分别酌賞職銜以示奨勵至該䖏既得有勝仗兼之
　道路已通何以尚未見柴大紀奏報蔡攀龍現已擢
　任提督授為恭賛是伊儘有奏事之責該叅賛在彼
　如何定計攻剿打仗殺賊之䖏亦著隨時迅速具奏
　至楊起麟現已陞補廣東恭将但伊係閩省人在臺
　灣日久打仗出力于該䖏情形自為熟悉将来即應
　留于臺灣更為得力着福康安俟大功告竣後遇有
　臺灣恭将缺出即行調補以収駕輕就熟之益
　　十九日(癸/未)普吉保奏言前以鹿仔港統理乏員闗
　　係甚大不得不俟将軍派撥之員来港然後進發
　　今鎮(臣/)李化龍既經帯兵前來是統理有人(臣/)一
　　俟伊到即可共為籌度相機進剿苐該鎮(臣/)李化
　　龍初到鹿仔港於地勢賊情難以深悉(臣/)一面将
　　此地情勢詳悉告知乗此兵力已足應㽞該鎮在
　　鹿仔港固守調度(臣/)即親帯官兵前往西螺斗六
　　門一帶奮力勦賊奏入
上命軍機大臣傳諭福康安李侍堯普吉保曰鹿仔港
　一路前因藍元枚病故後深恐賊匪聞知生心窺伺
　而普吉保於藍元枚将官兵移交該鎮管束後並未
　将該䖏情形及如何籌辦進剿之䖏詳悉具奏是以
　降㫖飭諭今據奏一俟李化龍前抵鹿仔港普吉保
　即帯兵徃西螺斗六門一帯攻勦所奏較合機宜殊
　覺改觀是鹿仔港現属安静無虞賊擾現在福康安
　已即日前抵鹿仔港又有李化龍在該䖏駐守普吉
　保自應乗粤兵新到親督将弁速徃西螺斗六門一
　帯奮勇攻剿力圖自効至福康安到臺灣正值秋凉
　晴爽道路已乾添調之兵陸續到齊亟應趂此機㑹
　以期尅日蕆事
　　仝日李慶棻奏言預偹黔兵(臣/)即㑹同提(臣/)保成
　　飛檄原派各營将偹限文到即日帯兵起程并知
　　㑹搃統威寕鎮搃兵許世亨迅速馳赴古州帯領
　　分起前進其一切支應各事宜責成署布政使陳
　　大文署按察使張繼辛督理妥辦所有下遊古州
　　鎮逺二鎮標并清江協營共兵五百名距廣西較
　　近作為第一起現委貴東道尼堪富什渾㑹同古
　　州鎮總兵馬詔蛟照料催䟎出境(臣/)撫標及貴陽都
　　匀二營共兵五百名作為第二起即于九月初八
　　日起程上游提標及定廣長寨協營共兵五百名
　　作為第三起大定平逺黔西遵義四協營共兵五
　　百名作為第四起現委糧儲道索諾木札木椘㑹
　　同營員沿途督催彈壓提(臣/)保成即日可以抵省前
　　赴交界地方䕶送出境(臣/)俟上游官兵經過省城
　　即馳赴古州縂滙之地親身督率照料其火藥鉛
　　弹均係加倍擕帯軍装俱属整齊至經過各州縣
　　應付人夫船隻等項業經預偹齊全不致稍有停
　　滯奏入報
聞
　　二十二日(丙/戌)何裕城奏言據江西省各縣驛禀報
　　近有常青等奏摺報匣二起先後逓過俱附有両
　　廣督(臣/)孫士毅傳牌内開因係海船被風打至潮
　　州海岸是以即從筠門嶺逓至江西省前進等因
　　查江西交界至筠門嶺本非驛路先因孫士毅駐
　　劄潮州府辦事一切文報若照常由廣東省城轉
　　逓路徑紆廻惟于筠門嶺至贑縣驛站大路止計
　　程六百三十里暫設臺站六十四處深山小路不
　　能馳馬募偹人夫按程接逓在案現今軍營報匣
　　既有從筠門嶺一路逓到者誠恐交冬風信不常
　　復有船抵潮州海岸經由此路逓到之報匣且正
　　值福康安統領大兵一舉蕩平之時驛逓奏章更
　　闗𦂳要該䖏新設之站雖經分段派委雜職文貟
　　専司管理但重山複嶺道路綿長若無駐彼縂理
　　之貟不足以資稽查而明慎重酌委署贑州府通
　　判徐寳麟贛州城守營都司石致逺馳赴筠門嶺
　　一帯駐劄督率稽查遇有軍營報匣加𦂳馳逓并
　　飭按察使額勒春督率該地方官添募壮徤人夫
　　在站伺候以期迅速不致稍有遲悮一俟凱旋即
　　行停撤奏入報
聞
　　二十三日(丁/亥)李侍堯奏言聞李化龍已到鹿仔港
　　該二鎮面啇定議李化龍㽞在鹿仔港駐守普吉
　　保帯領粤兵二千浙兵五百漳兵二千泉建兵一
　　千定于初六日起程由西螺進攻斗六門查南北
　　兩路半年以来俱係堵禦並未進勦而斗六門南
　　接諸羅北通大里杙尤為賊匪徃来要隘今普吉
　　保因粤兵漳兵已到即統領前進及鋒而用必能
　　得手而諸羅之南現有蔡攀龍等打通道路恒瑞
　　又統兵三千前徃剿殺是兵力已俱集諸羅一帯
　　不日定當㑹合進攻賊巣至北淡水為大里杙之
　　背調兵一千由五虎門出口往徐鼎士䖏接濟八
　　月十五日已經放洋嗣因各船在洋遭風有漂泊
　　各口岸者今到淡已有七百餘名查徐鼎士䖏本
　　有兵一千八百名食粮民番七八千名今更得此
　　兵一到聲勢益壮是以(臣/)飛飭該副将星速進攻
　　以期乗虚搗穴勿得稍有觀望再查本年正月中
　　柴大紀自府城領兵克復諸羅時係由陸路進發
　　後于何時梗阻之䖏並未見各官禀報苐查四月
　　中常青遣恭将潘韜帯兵赴諸羅協守時因陸路
　　不通改由海道坐船進塩水港至鹿仔草上岸陸
　　行二十餘里始至諸羅是四五月間府城至諸羅
　　已不能從陸路直達惟塩水港鹿仔草兩䖏有柴
　　大紀所派逰擊楊起麟邱能成等分兵駐守是以
　　水路尚無踈虞嗣後魏大斌田藍玉張萬魁及蔡
　　攀龍等四次前徃應援諸羅之兵俱由府城乗舡至
　　塩水港而鹿仔草至諸羅之陸路二十餘里則已
　　俱為賊人佔㩀非復如潘韜前徃之時尚無阻碍
　　魏大斌等赴援與賊接仗即在此二十餘里之内
　　其外委段昭明等賫囬柴大紀之摺想乆在鹿仔
　　草守候迨魏大斌等進兵時随同前徃被賊殺害
　　以致遺失至柴大紀送出之奏摺文報多係僱募
　　社畨從間道黑夜到鹿仔草轉逓其文書率係小
　　字宻封大僅寸許尚易得出至夾板奏摺益難賫
　　送是以五月二十三日之摺至六月二十日方至
　　厦門六月初八日之摺并至七月十九日始行到
　　厦昨又據楊廷理禀稱六月初三日柴大紀僱社
　　畨三人到郡内賫摺一人被賊冲散人摺俱失惟
　　二人得至等語則柴大紀文報遺失者必多惟
皇上所頒諭㫖皆係逓到臺灣郡城再由塩水港鹿仔
　　草轉逓從前路既未通楊起麟等必不敢輕率逓
　　送昨蔡攀龍楊起麟等已于八月二十日殺入諸
　　羅二十二日又行殺出是道路已通自必賫交柴
　　大紀矣至内地發往臺郡之
諭㫖及𦂳要文書從前係由厦門同知遣家人衙役䓁
　　配舡报送(臣/)以事闗𦂳要惟恐復有差失特派佐
　　雜千縂八貟轉流更替押送臺郡所有此次交(臣/)
　　轉寄柴大紀之
㫖已派妥弁賫送查蔡攀龍等既打通諸羅道路恒瑞
　　又領兵三千前徃自必将沿途賊匪更加勦洗可
　　無虞梗阻奏入
上命軍機大臣傳諭福康安常青李侍堯柴大紀蔡攀
　龍曰本日李侍堯之摺係九月初十日拜發朕意其
　時福康安早應行抵厦門與李侍堯㑹晤定期配渡
　何以摺内並未提及再自府城至諸羅陸路未能直
　逹塩水港鹿仔草兩䖏有柴大紀所𣲖楊起麟邱能
　成等分兵駐守是以水路尚無阻隔蔡攀龍等得由
　海道前往援應諸羅打通道路此皆由柴大紀能先
　時籌及預行派員駐守何以常青並未能籌及由府
　城派委官兵前往防守耶至恒瑞帶領多兵由海道
　繞往轉避賊鋒非懦怯而何前諭福康安于抵諸羅
　時查明恭奏但此等情節朕于披覧奏章之下其功
　罪已属昭然何待查奏始能明乎朕厯年辦理軍務
　于萬里之外時刻留心今恒瑞之畏葸無能情節顯
　著即令恒瑞将来自行陳奏亦属無可置喙此事原
　不待福康安再行查詢也
　
　
　
　
　
　
　
　
　
　
　
欽定平定臺灣紀畧卷三十七
欽定四庫全書
　欽定平定臺灣紀畧卷三十八
　　九月二十四日(戊/子)孫永清三徳同奏言接准督(臣/)
　　咨調粤西預備官兵三千名赴臺協𠞰(臣/)三徳先
　　馳抵梧州照料㸃送所有附近東省官兵即撥五
　　百名為一起派副将巴爾布帶領前進其餘各起
　　官兵均依限到梧即分派将弁㸃送上船銜尾開
　　行九月初九日已全數岀境由廣東封川縣一帶
　　前進奏入報
聞
　　二十七日(辛/卯)舒常姜晟同奏言川省派撥屯練降
　　畨二千名赴閩協𠞰于本月十六十七十九二十
　　等日所有四起屯練降畨挨次行抵漢口鎮其替
　　換船隻先經照數按起預備差探每起将到(臣/)等
　　即親至該處督同司道等先為預備隨到隨㸃看
　　更換過船将例給供支及加賚餅肉錢文等項按
　　船散給其領屯兵各起之将備土弁等量給綢疋
　　荷包銀錁等物當即令其開行前進(臣/)等目擊該
　　官兵等氣象不但整肅安静實俱踴躍奮興自漢
　　口至黄梅縣出湖北境計程五百六十里順流而
　　下不過三四日(臣/)等添派㕘逰等催䕶前進逐站
　　水台按例應付令藩司陳淮駐黄梅縣照料出境
　　成都将軍鄂輝總兵穆克登阿俱于十九日先後
　　行抵漢陽即日換船督催川兵前進至川省運閩
　　米二十萬石頭二兩運業經自漢換船開行其三
　　四運亦現在陸續抵漢陽過載又續辦米三十萬
　　石同頭運米船據宜昌府稟報已入巴東椘境
　　同日李慶棻奏言黔省赴閩官兵省城各營于初
　　八日起程下逰鎮逺等各營官兵均於初九初十
　　十一等日自營起程上逰之大定等營官兵亦于
　　初九初十十一等日起程十六日全行經過省城
　　(臣/)現在親赴沿途催䟎並㑹同提(臣/)保成飛飭領
　　兵員弁迅速行走毋許片刻遲延約于二十四日
　　可以全抵古州水次開船前進一路順流直下約三
　　日即可抵廣西懐逺縣境均奏入
上命軍機大臣傳諭孫士毅李侍堯何裕城孫永清徐
　嗣曽曰現在臺灣𠞰賊仍未能刻期蕆事尚須厚集
　兵力以迅奏膚功計福康安此時早經前抵臺灣鹿
　仔港督辦一切正須生力之兵調遣㑹𠞰逆匪所有
　四川屯練降畨及貴州廣西之兵務須遄程前進著
　傳諭孫士毅何裕城孫永清于沿途地方飭令帶兵
　官弁加𦂳兼程行走愈速愈妙並著李侍堯徐嗣曽
　先行預備船隻俟各兵到時即可迅速配渡毋使稍
　有遲緩
　　同日李侍堯奏言十四日接常青来札并将恒瑞
　　摺稿寄来(臣/)查厦門驛站尚未有恒瑞奏摺過境
　　想因風水不順吹往别處口岸不能即到(臣/)等謹
　　將原稿進
　呈惟是閲恒瑞摺稿蔡攀龍等抵諸羅後仍未能殺
　　出隨同進兵之貴林楊起麟等並不知下落是此
　　次赴援之兵又未得手幸恒瑞先帶兵一千五百
　　已到塩水港水路尚可無虞縁經月以来海洋東
　　風甚大内地船隻不能放洋所派赴援塩水港之
　　本省兵三千已開駕一半其續出之一千五百名
　　到厦門僅遲兩日即為風阻屢出屢回至今尚未
　　出境俟風勢稍平即催令速發現准孫士毅咨稱
　　粤西兵三千本月二十以外頭起可以入閩境(臣/)
　　自當料理令其隨到隨即登舟以資接濟至海蘭
　　察等日内已陸續到厦福康安兼程行走已過省
　　城不日亦即可到所有一切事宜(臣/)與之悉心商
　　酌再行具奏奏入
上命軍機大臣傳諭福康安常青恒瑞李侍堯曰前據
　李侍堯奏蔡攀龍等已抵諸羅復又帶兵出城殺賊
　而常青柴大紀總未具奏連日盼望軍報甚為焦急
　今據李侍堯奏到各情形是此次赴援之兵又未得
　手貴林楊起麟係隨同蔡攀龍帶兵援應諸羅今蔡
　攀龍雖經柴大紀接應入城仍未能殺出而貴林楊
　起麟又無下落自係被賊匪攔截若有意外之虞豈
　不可惜恒瑞摺稿又未提及貴林楊起麟下落殊不
　可觧福康安于本月初五日已抵建溪計程早應前
　抵厦門與李侍堯㑹晤商辦一切具奏今李侍堯所
　發之摺係十五日拜發而福康安尚未到彼或係途
　中有疾是以行走遲緩但海蘭察等現據李侍堯奏
　已陸續前抵厦門則福康安亦當相距不逺何以此
　次李侍堯之摺福康安又並未啓閲豈中途或適相
　左未經遇見耶以此時情形而論蔡攀龍入城後雖
　未能得力而恒瑞已帶兵到塩水港並據恒瑞摺稿
　内稱已札㑹普吉保令其派員帶兵三千前赴諸羅
　接應而普吉保前已具奏留李化龍駐守鹿仔港伊
　親帶官兵由西螺斗六門前進攻𠞰此時自必在途
　想普吉保接到恒瑞札㑹自必星赴諸羅䇿應較之
　派員帶兵更為得力看来塩水港尚可無虞惟恒瑞
　摺稿内稱八月二十五六等日新店鹿仔草塩水港
　等處俱有賊匪滋擾民人被賊脅從者甚多賊匪奸
　計欲哄誘官兵前進仍将後路截㫁應俟恒瑞所帶
　兵一千五百名續行到齊将後路分頭嚴防再相機
　進𠞰接應諸羅等語看来塩水港附近沿海村庒雖
　有被賊脅從民人而義民自行果守及請兵救援者
　尚復不少可見百姓向義者頗多而從賊之人亦不
　過迫于賊勢並非甘心効逆若大兵軍威壯盛得有
　勝仗則人心自定較易招徠恒瑞此去如聞蔡攀龍
　等殺出将道路廓清伊必膽壯前進今聞蔡攀龍等
　又蹈魏大斌覆轍而貴林等尚無下落未免稍存疑
　畏是以不敢前進權在塩水港駐劄轉令普吉保發
　兵接應殊不思魏大斌蔡攀龍前抵諸羅時未将塩
　水港一帶後路肅清是以墮賊奸計仍被截斷恒瑞
　此時既到塩水港自應将附近海口及諸羅迤北屯
　聚賊匪悉力殱除庶官兵前抵諸羅無虞後顧若不
　先将沿途賊匪𠞰殺净盡即使恒瑞能抵諸羅又與
　蔡攀龍魏大斌無異不過坐糜廪餉于𠞰賊機宜仍
　無裨益至福康安此時自早已由蚶江配渡前抵鹿
　仔港朕為福康安計算該處有新到漳州兵二千又
　有李化龍帶往粤東兵二千俱係生力之兵又經李
　侍堯兩次派調閩兵四千名現又有㫖催令四川屯
　練及廣西貴州兵共七千名星速前進是鹿仔港兵
　力極為壯盛福康安此時竟當派撥巴圗魯侍衛章
　京二十人令舒亮帶領前往徐鼎士處若徐鼎士已
　由大甲溪進兵舒亮等即速往帮同𠞰賊即徐鼎士
　尚未進兵亦應令舒亮速往㑹同攻擊而福康安一
　面同海蘭察等統領巴圗魯侍衛章京督率大兵以
　全力往大里杙進𠞰大里杙該處係賊匪巢穴一聞
　大兵攻擊賊首等自必回顧諸羅之圍不觧而自觧
　福康安應預先知㑹柴大紀等如賊匪回救巢穴即
　令柴大紀恒瑞蔡攀龍等領兵出城由後跟踪追𠞰
　而福康安迎頭截殺使其首尾受困自可悉數成擒
　倘賊匪仍在諸羅不顧巢穴則福康安於掃平大里
　杙後即回兵移救諸羅賊匪見巢穴已傾自可不戰
　而潰最為善䇿此即徔前諭㫖内所引魏司馬懿欲
　擒公孫淵先破襄平之計福康安不可不决機制勝
　至普吉保如尚在諸羅一帶駐守福康安不妨将普
　吉保撤回鹿仔港與李化龍協同防守福康安竟帶
　其五千兵進搗大里杙則兵力既加更可鼓勇前進
　惟在福康安相度機宜酙酌妥辦再柴大紀處于蔡
　攀龍扺縣後總未據有奏報在恒瑞所駐塩水港距
　諸羅甚近着即派委妥幹員弁設法前往諸羅令柴
　大紀蔡攀龍将該處實在情形及如何籌辦之處詳
　晰聲敘仍遴委能事員弁設法賫送即行迅速馳奏
　又前據李侍堯奏官兵援應諸羅貴林楊起麟為首
　隊蔡攀龍孫全謀為二隊一路進𠞰是貴林楊起麟
　帶兵在前何以恒瑞摺稿内稱蔡攀龍已抵縣城而
　貴林楊起麟轉無下落殊不可觧著福康安查明據
　實具奏
　　同日湖北布政使陳淮奏言川省頭二起屯練降
　　畨各五百名已于九月初七日入湖北巴東縣境
　　現由宜昌荆州一帶水路赴省其三四起官兵亦
　　接踵而至(臣/)自武昌起程迎赴前途查勘水站督
　　率照料一抵漢口立即更換船隻䕶送至黄梅縣
　　出境該處與江西交界(臣/)即駐劄黄梅按起料理
　　前進再湖北動撥倉榖碾運閩米一十萬石業分
　　四起全數配船開行選派妥員按起管運出境四
　　川先運閩省之米二十萬石已陸續運抵漢口料
　　理換船攅運前進其續運之三十萬石頭帮米二
　　萬石已於九月初七日入巴東縣境現亦督率沿
　　途州縣俟其過境妥為䕶送摧䟎務須迅速遄行
　　所需船隻漢口商販雲集易於雇覔經(臣/)飭令地
　　方官凡遇貨船概不雇用查有卸載之船隨時雇
　　備以足副運送其餘船隻均聽其往来自便貨物
　　流通商民樂業奏入報
聞
　　二十八日(壬/辰)柴大紀奏言七月初四日巳刻逆賊
　　糾集匪夥萬餘復来攻打諸羅東西北三門營盤
　　(臣/)往来督戰官兵義民奮勇迎敵各營盤鎗砲齊
　　發俱能多中打死賊匪甚多至未刻東西門外賊
　　匪俱被官兵殺退惟北門賊匪尚冒死冲来隨飛
　　調逰擊李隆㕘将潘韜從畨社後轉出夾攻鎗砲
　　打死賊匪約有百餘名赶過牛稠溪復殺死賊數
　　十人賊始四散逃竄縁田水漲滿鳴金收軍兵民
　　間有傷亡獲賊旂五桿鳥鎗長刀籐牌等項割取
　　耳辮賊首生擒賊匪羅藍張本賴衆等三名訊據
　　賴衆等供稱上月二十八日賊衆来攻諸羅賊目
　　偽後将軍葉省在北門外與官兵打仗被大砲打
　　傷肚腹至二十九日身死其妻王玉娘散銀糾衆
　　欲来報讐等語初六日又探得逆首林爽文復糾
　　集南路水底藔等處賊匪約三千餘名合共萬餘
　　欲来侵犯(臣/)陸續招集義民共六千餘名除歸鹿
　　仔草塩水港等處守禦外尚有四千餘名莫不感
　　激踴躍願効死力初七日寅刻賊衆果来環攻四
　　門其勢比前更屬鴟張俱用車輪及大木牌擋我
　　大砲(臣/)飭令官兵静以待動俟賊将近齊放大砲
　　詎賊匪恃有擋砲之具逼近各營盤大砲連發車
　　輪倒轉打死賊匪無數将大木牌擊碎(臣/)往來督
　　率官兵義民奮勇力戰自寅至未東南二門賊匪
　　打死甚多又殺死五六十人賊始退去惟西北二
　　處賊匪抵死不懼旋退旋来隨令大砲叠轟鎗手
　　齊出連環進歩義民分路夾攻至酉刻打死騎馬
　　賊一名賊匪約三百餘名賊衆逃散追至五六里
　　因大雨收軍生擒賊匪柯招林鎮等四名是夜大
　　雨料賊必以我鎗砲難施潛来刼營隨令各義民
　　留駐營盤協同官兵四面埋伏三更果有賊匪數
　　千擁至西門外營内放起大號左右伏兵齊出施
　　放鎗砲接連轟擊打死賊匪無數賊匪自相踐踏
　　死者數十名始行逃去初八日黎明賊復率衆来
　　攻東南西三門營盤(臣/)往来督飭各營官兵施放
　　大砲總以鳥鎗連環進步打死賊匪甚多官兵義
　　民乘勢争先殺死賊匪多人至午後東南門外賊
　　已敗走惟西門外賊尚不退戰至未刻打死賊匪
　　百餘名賊始逃竄初九日辰刻東門外萬人塚山
　　突出賊數千與官兵對放鎗砲隨令遊擊林光玉
　　率領兵丁義民極力堵殺又據逰擊李隆報南門
　　外草地尾有賊數千從山仔頂来攻(臣/)隨飛飭㕘
　　将潘韜同各義民飛往協𠞰而畨仔溝北社尾等
　　處亦有賊二三千人来攻西門(臣/)飛往督飭守備
　　楊彲連放大砲轟擊飭把總蔡祥等帶兵丁義民
　　從學舎邊抄出守備曽紹龍親帶官兵義民由畨
　　社内殺出賊匪不及提防被殺二百餘人打死騎
　　馬賊一名賊始逺竄其東南二處賊匪俱經逰擊
　　李隆林光玉㕘将潘韜等殺退初十日夘刻賊匪
　　又来環攻其西門外之賊俱帶沾油草把直冲畨
　　社欲圗放火(臣/)督令官兵施放大砲畨社内原有
　　埋伏鎗箭一齊並發打死賊匪數十名賊勢稍怯
　　即令鎗手向前義民長刀在後追殺斃賊數十名
　　賊盡棄草把逺逃而東南門外之賊尚與官兵鏖
　　戰(臣/)往来兩處督令鎗砲連環轟擊打死賊匪甚
　　多賊始四散奔逃打裂大砲二門署北路左營守
　　備李進得外委黄春陽被傷十一日寅刻賊復率
　　衆環攻各營盤鎗砲齊發官兵義民奮勇力戰自
　　寅至午東南之賊打死百餘名各自逃竄北門外
　　之賊被大砲打死數十名亦退惟西門外之賊尚
　　拚命冲來復用大砲接連轟擊打死賊匪百餘人
　　官兵義民向前趕殺詎賊衆身藏尖刀二三把回
　　身擲来兵民間有受傷隨飭義民内牌手盡行抽
　　出與隊伍牌手一併在前擋其擲刀次以鎗手連
　　環叠進再以義民長柄刀𦂳隨一齊奮勇追去斃
　　賊無數其餘四散奔竄追過三苞竹外将賊藔燒
　　燬自初七日起至十一日止共陣亡兵丁林滔等
　　三十八名義民劉極等十二名又兵丁薛名進等
　　十二名義民清尾等一百四十八名畨民他匏倫
　　等五名被傷獲賊旗竹牌半斬刀長刀等項再連
　　日打仗官兵不暇造飯仍係紳耆舗户煮飯送食
　　併挑送涼水官兵義民得免饑渇所有生擒羅藍
　　等七犯隨審明正法再賊匪連日環攻諸羅雖被
　　官兵殺退但粮餉缺乏咨請将軍(臣/)常青添兵應
　　援經三次添兵俱停駐鹿仔草未得前來(臣/)将来
　　諸羅路徑難易賊匪多寡之處繪圗貼説宻行劄
　　知總兵魏大斌等併令預将起程日期先行通知
　　以便帶兵前往接應魏大斌等並無回信兹本月
　　十三日夘刻賊匪六七千復来攻縣東西二門營
　　盤(臣/)督率官兵義民奮勇堵殺至午後賊始退去
　　適逺聞砲聲料係總兵魏大斌等帶兵来縣中途
　　遇賊打仗隨飛飭㕘将潘韜逰擊李隆帶領隊伍
　　前往接應(臣/)親帶官兵義民繼進至外三苞竹劉
　　厝庒地方果見官兵被賊圍困即督飭官兵奮勇
　　向前齊放鎗砲義民併力冲殺打死賊匪數百将
　　賊殺退接䕶魏大斌侍衛徳成額官保㕘将特克
　　什布及帶兵之副将詹殿擢逰擊田藍玉各官兵
　　等又㕘将張萬魁在外三苞竹田洋墜馬正在危
　　急義民鄭乃生奮勇救出送到復有台斗坑水堀
　　頭兩路賊匪趕来(臣/)一面分撥官兵義民引䕶總
　　兵魏大斌等官兵進城一面督率官兵分投抵禦
　　鎗砲齊放又飭官兵義民繞出賊人之後併力夾
　　攻打斃賊匪數百旋即退散兵民亦有傷亡獲賊
　　匪大旗鳥鎗長柄刀等件(臣/)連日與賊打仗雖大
　　小鉛子就諸羅鎔鑄尚足敷用而火藥一項自六
　　月二十日起至今已用去一萬餘觔正苦匱乏今
　　總魏大斌等帶到之兵藥鉛又復全無兼之粮餉
　　兩缺愈覺難處現在㑹商諸羅縣設法備辦以應
　　急需併咨請将軍(臣/)常青再撥精兵来諸羅應援
　　再義民鄭乃生能于賊圍中救出㕘将張萬魁實
　　屬勇往即賞給把總頂戴以示鼓勵其官兵義民
　　搶獲鎗刀器械等項分給兵丁配用
　　同日恒瑞奏言八月二十八日有賊萬餘將鹿仔
　　草庄村三面攻擾經逰擊董秉燦劉鉞守備林世
　　元等帶兵堵禦正在打仗時村内火起村民驚懼
　　跑逸賊匪趂勢進村官兵不能拒守于是日晩間
　　盡行退出其被傷及陣亡官兵共有一百數十人
　　又前此魏大斌蔡攀龍兩次接應官兵雖到諸羅
　　已傷亡大半賊匪仍行梗阻道路粮餉不能轉運
　　現在安撫村民盡力防守俟續調官兵到鹿仔港
　　再行酌量進𠞰並請将董秉燦降為守備劉鉞降為
　　都司林世元革去守備仍留軍營効力均奏入
上命軍機大臣傳諭福康安常青恒瑞李侍堯柴大紀
　蔡攀龍曰諸羅被賊攻擾柴大紀在彼激勵軍民設
　法堵禦并連次𠞰殺賊匪實屬出力朕既嘉其績復軫
　其勞但所奏皆係八月十六以前之事現在蔡攀龍
　已抵諸羅縣城柴大紀等作何籌辦及如何打仗殺
　賊之處尚未據續有奏到柴大紀惟當倍加勉力迅
　速成功承受恩賞至鹿仔草一帶仍有賊匪梗阻恒
　瑞雖駐劄塩水港所帶之兵尚未到齊不能前進未
　免心存疑懼漫無主見若塩水港復被賊擾稍有疎
　失則沿海水路亦致阻隔所關匪細因思鹿仔港距
　大里杙雖不過數十里但沿路村莊恐有賊匪屯聚
　官兵即往大里杙攻擊恐賊匪又乘間潛出将後路
　攔截則官兵難免返顧之虞不可不慮福康安此時
　應探明普吉保如已由西螺進攻斗六門打通道路
　直抵諸羅則大局已定固属甚善福康安即同海蘭
　察及巴圗魯侍衛章京等帶領鹿仔港新到之漳州
　粤東兵徑搗大里杙賊巢鹿仔港自藍元枚病故後
　並無賊匪滋擾該處新到之兵尚未與賊人打仗俱
　係生力新兵鋭氣方盛正可及鋒而用若此時普吉
　保尚未能得手仍在西螺一帶駐劄則徒守無益福
　康安竟應将普吉保調回鹿仔港防守現在川省屯
　練及廣西貴州兵俱有㫖催令迅速遄行自可陸續
　前抵該處福康安即帶漳州粤東兵前搗賊巢並知
　㑹徐鼎士兩路夾攻若鹿仔港現存之兵尚不敷用或
　稍待川廣黔省之兵到後再行統領前進而於鹿仔
　港至大里杙一帶地方仍派巴圗魯侍衛章京等數
　十人酌帶弁兵沿途分佈堵禦截殺净盡勿使賊人
　梗阻道路現在福康安等統領大兵分路進𠞰原不
　難尅期蕆功惟鹿仔草現有被賊滋擾之事誠恐軍
　心未免稍餒福康安惟應仰體朕意整頓兵威䇿勵
　将弁以期迅速集事雖係么䯢艸㓂亦不宜冒昧涉
　險也臺灣全圗前福康安起身時已繪出一分令其
　帶往今再将鹿仔草至大里杙一帶經朕指示之處
　另繪一圗發往並路徑地名粘簽註明易於展閲福
　康安接奉後更可按圗遵照辦理
上又命軍機大臣傳諭福康安常青柴大紀曰鹿仔草
　至大里杙沿途地方所有村莊民人其中帮助官軍
　及安分良善者固多而心懐叵測或于官軍過後潜
　出滋擾轉為賊用者恐亦不少福康安進𠞰大里杙
　時該處距鹿仔港甚近僅止四十里或尚可酌留兵
　丁防範若将来前往諸羅或相距較逺處所設皆處
　處留兵守禦則兵力又分于𠞰捕不能得力著福康
　安于經過各莊時務須留心察看宻行體訪如係義
　勇良善誠實可信者自當妥為撫慰令其自行守䕶
　並可助官兵聲勢倘有心懐反側附從賊黨者一經
　查出竟應於大兵經過時即将此奸徒強悍者悉行
　殱戮止留老弱聽其在莊居住庶無後顧之虞福康
　安當隨處留心慎重妥辦但不可冒昧先露風聲轉
　堅其從賊死守之心至柴大紀非至萬不得已自㫁
　不肯委城而出若果力有難支不得不率兵突出則
　該處義民甚多其中如黄奠邦等現經柴大紀捜獲
　賊匪偽示有必欲甘心之語若柴大紀帶兵逺出此
　等義民必致受賊荼毒朕心更為不忍既使助義出
　力之人無辜受累且恐他處義民聞而生畏阻其踴
　躍投効之心大有關係著傳諭柴大紀如諸羅已無
　他慮自應悉力固守以待援應萬一實難守禦必須
　出城另圗進取之時務将城内義民及其家屬妥為
　捍衛先行送出然後振旅出城俾該處義民不致失
　所被賊戕害方為妥善
　　(臣/)等謹案諸羅被賊圍擾幾及半載義民等竭力
　　捍禦誓死不易我
皇上當援兵未集之先
勅令柴大紀勿泥城存與存之説並恐大兵逺去義民
　　等為賊所甘心復
諭令将其家屬䕶衛先行俾免荼毒仰見
聖主如天之仁所以為百姓䇿萬全者無微不至宜乎
恩意所孚淪浹肌髓益得收衆志成城之效也
　　二十九日(癸/巳)
上命軍機大臣傳諭福康安常青恒瑞李侍堯孫士毅
　柴大紀徐嗣曽曰福康安自九月初五日在建溪發
　摺後已逾半月計程已應早抵厦門與李侍堯㑹晤
　面商一切乃未據續有奏報自必係福康安途次偶
　有疾病行走遲緩而福康安惟恐朕心厪念不肯自
　行陳奏又不令李侍堯徐嗣曽具奏皆未可定著李
　侍堯徐嗣曽将福康安在途是否曽有疾病及因何
　躭延之處速行馳奏又現在臺灣𠞰捕賊匪調撥廣
　東兵已有一萬數千粤東與福建毗連亦係海疆重
　地沿海口岸甚多在在需兵巡邏防守而臺灣𠞰賊
　事務尚未蕆功或将来尚不無添調官兵之處閩粤
　係属隣省遇有調撥較為近便自應預為籌備此時
　粤東調赴臺灣之兵甚多該省存兵較少孫士毅此
　時應于附近潮州一帶地方廣為招募勤加訓練不
　妨多多益善既可資該省巡防之用設遇有調撥亦
　可就近派往但須宻籌妥辦不可稍渉張皇至粤省
　前後調赴臺灣官兵必有子弟人等隨往該兵丁内
　有在臺灣病故損失者自尚懸額未補應即于該兵
　丁隨行子弟内㨂選補額一體充伍食粮隨營効力
　亦可増添兵力着交福康安常青即行遵照辦理
　　同日保寜奏言九月初一日起至初七日四起官
　　兵畨練全數自重慶換船進發十二日已全出川
　　境查𠞰捕臺灣賊匪現須厚集兵力軍行必須迅
　　捷再飛咨成都将軍鄂輝及各起領兵鎮将督率
　　催儹兼程前往並咨沿途各省一體督催奏入報
聞
　　三十日(甲/午)
上命軍機大臣傳諭福康安常青恒瑞李侍堯普吉保
　曰前據柴大紀奏到搜獲賊匪偽札内有防守海口
　要隘及被官兵恥笑等語因思賊人夥黨内既稱被
　官兵恥笑自係賊匪抗拒時屢被官兵𠞰敗心存畏
　懼之言其所稱防守海口亦必係慮及将来窮蹙之
　時希圗竄逸入海况前據孫士毅奏訪聞賊有暗造
　船隻之事可見賊人氣餒已預思逃竄将来官兵四
　路追𠞰賊匪自必由海口遁逸不可不加意嚴防著
　福康安常青等務須嚴飭弁兵于沿海各口岸要隘
　處所梭織往来巡邏稽察毋使賊人搶佔船隻得以
　逃往洋面致搜捕有稽時日又前據李侍堯奏鹿耳
　門鹿仔港等處已派撥繒艍船隻並撥鎗兵二百名
　前往協守此項繒船派往駐守之後該二處有無賊
　匪在洋面滋擾兵丁等曽否拏獲賊船總未據李侍
　堯奏及着該督即将該處情形據實覆奏並飭該官
　兵等務須實力巡防毋致稍有疎懈
　
　
　
　
　
　
　
　
　
　
　
　
欽定平定臺灣紀畧卷三十八
欽定四庫全書
欽定平定臺灣紀畧卷三十九
　　十月初三日(丁/酉)浦霖奏言川兵赴閩自湖北荆州
　　順流前進應由湖南巴陵縣經過(臣/)先經飭令地
　　方官將一切官兵食用薪蔬等物寛為預備隨到
　　隨即應付不令兵丁一人上岸以免躭延并可無
　　虞滋事並飭委署岳州府李之栻署岳州城守營
　　㕘將伊靈阿督率文武各員分駐沿江往來照料
　　茲于九月十七日全數出境成都將軍鄂輝亦于
　　是日督押末起兵船晝夜前進並無停留兵丁等
　　亦極為安静奏入報
聞
　　初四日(戊/戌)福康安奏言自入閩省以來沿途不見
　　柴大紀文報知諸羅受困更為危急及閲看恒瑞
　　奏稿所帶赴援之兵于二十五日行至鹽水港不
　　能前進尚未與柴大紀㑹合而常青株守府城營
　　盤南路賊匪仍行四出攻擾(臣/)沿途細加探訪雖
　　傳聞之辭不一大約南北兩路官兵僅可支持防守
　　至今尚未得手(臣/)于十七日馳抵厦門晤見李侍
　　堯詢以賊匪情形亦言近日屢接臺灣各官禀報
　　賊勢似更猖獗將各禀與(臣/)閲看内臬司李永祺
　　禀稱府城週圍十里之内村庄盡被脅從不惟諸
　　羅受困即郡城亦在圍中郡城兵丁除撥往諸羅
　　七千名外其餘呈報病故者殆無虚日現在卧病
　　者尚有一千數百名兵勢日益餒怯南潭賊匪距
　　城甚近其地附近大穆降蔦松岡山等庄皆係賊
　　匪聚處此時郡城甚為可慮又永福等禀稱諸羅
　　城西十里地名湯元店賊匪衆多厯次赴援之兵
　　皆係此處被截今蔡攀龍等救援諸羅㑹同逰擊
　　楊起麟等前進行至該處亦被賊人阻截惟蔡攀
　　龍孫全謀邱能成帶兵七百名到縣其餘多有損
　　失副將貴林逰擊楊起麟等聞已被害而附近鹽
　　水港之樹林頭鹿仔草新店等處于二十六二十
　　八二十九等日已被賊匪搶佔鹽水庄民人大半
　　從賊各等語(臣/)查各員所禀鹿仔草等處被賊佔
　　據及將弁兵丁損失各情節俱係巡檢邵宗堯禀
　　報之詞或係該員等張大其詞亦未可定必須親
　　至該處目擊情形方可相機籌辦竊思臺灣賊匪
　　原係烏合之衆易聚易散伹該將軍等調度失宜
　　官兵多有損失賊勢固結蔓延日肆猖獗而該將
　　軍等節次奏報之摺僅以支持堵禦情節敷衍塞
　　責而于賊匪出没之聚實在情形及官兵打仗損
　　失之數並未詳悉陳明一味支吾掩飾以致乆未
　　蕆功現在臺灣地方據(臣/)所聞自鳯山以至彰化
　　要隘處所多被賊匪佔據道路梗塞近山一帶如
　　布袋尾雙口坑大穆降九芎林頭湖二湖三湖皆
　　係賊巢是以南北兩路賊匪處處相通而官兵各
　　守一方相距遼逺聲勢轉不能聨絡且進兵道路
　　窄狭數人不能並行賊匪潛伏道旁庄内俟我兵
　　經過行至半途即突出從中抄截領兵將弁不知
　　探眀路徑設法防偹以至累中賊匪狡計即奮勇如蔡
　　攀龍救援諸羅亦不能全師直抵縣城是其明騐
　　看來賊匪不過鬼蜮伎倆慣于中途邀截若我兵
　　探視賊踪所至沿途捜捕連得數次勝仗其技立
　　窮無如自用兵以來辦理不合機宜益長賊人之
　　智全郡官弁兵丁俱不免心懐惶懼現在鹿仔草
　　一帶藍元枚已經病故賊人聞知必致乘虚窺伺
　　該處止有普吉保李化龍在彼(臣/)若遥揣情形指
　　示一切又恐與該處形勢不盡符合惟有速渡鹿
　　仔港立定主見以鎮人心而壯兵威(臣/)今于途次
　　已飛檄各營嚴切曉諭申明軍紀盡改委靡之習
　　一到鹿仔港即選擇勇往弁兵激勵出力義民相
　　度地勢整兵奮勇前進務將賊匪屯聚相連之處
　　併力截斷痛加剿殺使其首尾不能相顧官兵所
　　過之地不致旋通旋塞即當酌量情形或帶兵直
　　抵諸羅或進逼大里杙賊巢則諸羅之圍不攻自
　　解要領既得乘勝直前雖賊匪衆多無難尅期殱
　　滅至(臣/)前赴鹿仔港本應由蚶江配渡聞李侍堯
　　所備船隻馬匹帳房等項先已齊集厦門若復調
　　往蚶江轉稽時日厦門至鹿仔港海道本属相通
　　自應即由厦門前往以期迅速惟現在颶風頻作
　　連日不止茲已于十九日拜摺後登舟即在大擔
　　門候風俟風信稍順即刻放洋逕渡此時仍聲言
　　由鹿耳門前進臨時再諭知船户令其前赴鹿仔
　　港使賊匪猝不及防亦聲東擊西之一法
　　同日李侍堯奏言閩省辦理軍需除節次解往臺
　　灣南北各路軍營一百五十餘萬兩外其内地辦
　　理兵差夫船各價及一切製備軍装借給官兵俸
　　餉等項支用亦多寧可寛為偹辦懇再撥銀二三百萬
　　兩以資接濟至本省嵗需官兵俸餉等項一百四
　　十餘萬兩藩庫亦属不敷據布政使覺羅伍拉納
　　詳請于鹽道庫内撥銀四十萬兩以供支放似亦
　　應照詳動撥再鹿仔港所運粮餉鉛藥等項本俱
　　充足今更當源源運送務期寛裕惟是該處粮餉
　　向來祗係同知等官辦理今將軍𠫭賛等全向此
　　路將來續調之川黔兵到來亦俱由此進剿則糧
　　餉不可無大員經理(臣/)擬即檄臬司李永祺由海
　　道前赴鹿仔港但據福康安告稱此時尚聲言由
　　鹿耳門前進(臣/)俟福康安開洋後再飭知該臬司
　　前徃仍須慎宻不可稍露端倪其府城有永福楊廷理
　　等料理亦可不致有悞惟官兵屢次赴援諸羅之
　　後該處存兵又稍覺單薄查(臣/)所派赴援鹽水港
　　之兵三千名已先有一半放洋其續到之一千五
　　百名現在總兵鄭國卿帶領尚在厦門守風(臣/)與
　　福康安面商將此一千五百兵仍赴常青處協助
　　南路兵力亦益厚集足資𠞰殺均入奏
上命軍機大臣傳諭福康安常青恒瑞柴大紀李侍堯
　孫士毅曰福康安所奏臺灣府城賊匪現在窺伺一
　節俱係地方官禀報之詞但前此蔡攀龍帶兵援諸
　羅時先據地方官禀報已將道路打通直抵諸羅復
　自城内殺出而續據恒瑞李侍堯奏報則蔡攀龍抵
　諸羅後仍被賊梗阻道路並未能出城𠞰殺可見該
　處地方官稟報之詞好否皆未必盡係確實惟常青
　處兵力雖厚但先後派撥魏大斌蔡攀龍等援應諸
　羅已不免分勢而恒瑞又帶兵三千赴鹽水港常青
　處現存之兵以分而見單所存無㡬賊人乘間侵擾
　亦属事之所有常青前經具奏親帶官兵往南潭中
　州等處捜𠞰賊匪如府城附近賊勢稍增想常青自
　揣兵力有限不得直前捜捕亦斷不能輕離該處府
　城從前未添兵以前尚能守䕶無虞又有常青在彼
　自當更無他憲總須俟常青等奏到方得的寔看來
　常青柴大紀兩處局面尚能支持防守所慮官兵或
　屢有挫失不免氣餒于𠞰捕未能得力今福康安即
　由厦門配渡前赴鹿仔港仍聲言由鹿耳門前進使
　賊猝不及防所辦甚好其所稱常青等調度失宜官
　兵多有損失及南北兩路賊匪處處相通而我兵相
　距遼逺聲勢不能聨絡各情節實為切中肯綮福康
　安于抵鹿仔港後振作士氣鎮定人心探視賊踪所
　至沿途捜捕實為此時要著至賊人狡猾伎倆往往
　于官兵過後阻截道路今福康安擬將賊匪屯聚相
　聫之處併力截斷使其首尾不能相顧是即因賊人
　之巧計用以攻賊俾官兵所過之地不致旋通旋塞
　深合機宜此事初起時若早派福康安前往督辦自
　可早已蕆功乃黄仕簡任承恩貽悮於前而常青等
　又茫無把握以致曠日持乆尚未辦理完結朕悔之
　無及今福康安到彼聲威壯盛又有巴圖魯侍衛章
　京等百餘人帶領已到蓄鋭之兵進𠞰且續調之屯
　練二千黔兵二千廣西兵二千約計十月底俱可到
　齊此項兵丁内川黔兵省兵最為趫㨗臨山陟嶮驍
　健可用雖廣西之兵稍遜于此二省之兵亦于南方
　潮溽之地水土相宜尚可期得力又李侍堯派赴鹽
　水港兵三千名今據奏已先有一半放洋其一千五
　百名現經總兵鄭國卿帶領候風過渡合之常青恒
　瑞柴大紀普吉保等所帶之兵統計不下五六萬是
　先後派撥之兵為數已多加以府城及鹿仔港招集
　義民自足敷𠞰捕之用况我朝定鼎之後止用滿洲
　勁旅所向克㨗無不以少擊衆戡定海内奄有萬方
　諒此等么魔草竊即云為數稍多祇不過一時烏合
　以現在如許多兵統領進𠞰豈尚有不敷即云遍地
　皆賊斷無須一兵抵一賊之理福康安惟當督率將
　弁奮勇前進勉圗奏績前曽降㫖令李侍堯孫士毅
　于福建漳泉及廣東潮州等處添募官兵以備調遣
　該督等竟當廣為招募粤東與福建境壌毗連設遇
　有調撥可就近派往而附近㳺手無藉之徒甚多令
　　其食粮充伍既可安輯地方又可預備調撥福康安
　　察看情形若𠞰捕賊匪實有必須再行添調之處閩
　　省粤東之兵不妨一面奏聞一面即就近撥調以期
　　應手福康安計出萬全
上天必垂嘉佑惟福康安摺内所稱沿途捜𠞰一節賊匪
　　到處屯聚所過村庄民人多被迫脅今福康安統兵
　　進𠞰其經過地方固應乘勢𠞰除不使于官兵過後
　　潛出滋擾但所過村庄若悉行殱戮恐一處被官兵
　　𠞰洗而他處聞風畏懼轉為賊拒敵是驅使從賊轉
　　堅其助逆之心若不留心防範而于所過村庄聴其
　　聚處又恐奸猾之徒于官兵過後生心梗阻致為肘
　　腋之患福康安務須隨時體訪加意宻防使良善得
　　安其心而奸宄無由逞其伎倆此為最要再如鹿仔
　　草等處本係楊起麟邱能成在彼駐守嗣因調往援
　　應諸羅致該處兵單為賊所據福康安統兵前進所
　　過之處其原派駐守官兵不可輕易撤調即鹿仔港
　亦應遵照昨降諭㫖于普吉保李化龍二人内酌留
　一人駐守以免疎虞至京營勁旅朕非蘄于調撥惟
　念自京至閩道路遼逺即如川黔等省調派之兵到
　彼尚須時日若調動京兵更属緩不濟急兼恐有駭
　聴聞且各省官兵到臺灣後尚因彼處氣候水土不
　能服習多有染患疾病者若京兵到彼更不相宜即
　派往亦恐用非所長不能得力是以不復調遣福康
　安意以為何如至貴林楊起麟二人是否實係陣亡
　著即行查明速奏
上又命軍機大臣傳諭李侍堯曰前因賊首林爽文糾
　衆謀逆罪大惡極該犯係漳州人其祖坟自必近在
　漳州一帶早經降㫖令李侍堯宻委妥員將林爽文
　祖坟先行刨挖剉骨揚灰以損賊勢今月餘尚未見
　該督覆奏著傳諭李侍堯將于何日查明林爽文祖
　坟處所及如何辦理之處迅速覆奏
上又諭内閣曰成都將軍鄂輝現在帶領四川屯練兵
　丁赴臺灣剿捕賊匪鄂輝乆厯行陣于軍旅較為諳
　習亦著授為𠫭賛協同福康安悉心籌辦進剿以期
　迅奏膚功
上又諭内閣曰現在臺灣勦捕逆匪尚未竣事所有軍
　需等項動用較多著該部於鄰近福建各省分酌撥
　銀三百萬兩令該督撫派委妥員迅速解往閩省備
　用
　同日何裕成奏言川省屯練降畨二千名先經副將
　　那蘇圖帶領頭起五百名于九月十八日抵江西九江府
　　境當即起程前進兹松潘鎮(臣/)穆克登阿帶領二起
　　五百名于二十一日抵九江境即于次早起程前
　　進成都將軍鄂輝帶領三起五百名于二十四日抵
　　境亦于次早起程副將張芝元帶領四起五百名及額
　　外多帶降畨三十一名于二十六日抵境亦即于次早
　　起程並由南康南昌饒州廣信等府前進經(臣/)毎起
　　于例給口糧鹽菜之外量給食物錢文分别犒勞該
　　屯番等趕𦂳行程甚属踴躍亦極安静(臣/)仍飛飭
　　臬司額勒春于南昌省城上船處督率照料並飭
　　藩司李承鄴于鉛山縣過嶺處境處親為妥協經
　　理再湖北省協濟閩米十萬石分作四起由江西
　　五福地方起岸轉運其頭二起米五萬石先已入
　　境換船前進今三四起米五萬石亦于九月十五十
　　九等日先後抵江西九江府境(臣/)派員協同地方
　　官䕶送儧催行抵鄱陽湖口一俟風順立即渡湖
　　換船前進不致少有遲悮奏入
上命軍機大臣傳諭孫士毅孫永清李慶棻曰廣西貴
　州兵丁前據孫永清李慶棻奏已于九月初九十六
　等日全數出境諒日内自可陸續䟎發巳莭經降㫖催令
　遄行現在福康安已抵厦門配渡亟需官兵接濟合
　力攻𠞰著沿途各督撫于前項官兵抵境務須妥為
　照料儧程前進愈速愈妙
　　初七日(辛/丒)福康安海蘭察同奏言登舟數日風信
　　靡常現在大擔門守候日内若得旁面稍順之風
　　可以折戧行走即令開駕放洋再臺灣各處義民
　　隨營打仗接濟諸羅糧食最為急公出力茲賞給
　　義民頭目官職並將乾隆五十三年應徴錢糧通
　　行蠲免現巳發給厦門道㕔等刋刻謄黄送至舟
　　中一經登岸即于南北兩路普行張挂並一面出
　　示剴切曉諭被脅民人亦必聞風投出現在調派
　　漳州兵丁二千名與賊匪同鄉多言其不可深信
　　然此時祇可分派各營各隊嚴加約束仍不可稍
　　露端倪至義民人數衆多難保無賊人混入其中
　　亦當責成義民頭目實力查察奏入
上命軍機大臣傳諭福康安常青海蘭察李侍堯曰海
　面九月内風色不正此原不可過於焦急輕易冒險
　但十月向係平順易渡福康安于九月十九日在厦
　門登舟候風過渡計此時早交十月想已得有順風
　乆經放洋前抵鹿仔港矣臺灣剿捕賊匪前後派調
　官兵不為不多而常青等運籌調度不能得有把握
　以致東派西撥兵力見單賊勢尚在各路滋擾幸而
　朕先事預籌早經降㫖將四川屯練及貴州廣西兵
　預為調度此時臺灣各路之兵未免因日乆稍疲而
　新調川黔廣西之兵皆係生力待其接續前到正資
　剿捕之用此刻雖因守風稍為稽待然俟此兵威壯
　盛機宜凑合未始非成功先兆福康安于此時轉不
　必過於焦急輕易涉險也李侍堯派令鄭國卿帶往
　本省兵三千名亦在大擔候風自即與福康安一同
　渡洋此内一千五百名前據李侍堯奏擬撥往常青
　處此時福康安到鹿仔港後即日相機進剿其鄭國
　所帶兵三千名竟可全數俱赴鹿仔港不必撥
　往南路更為壯盛再七月間曾據常青奏逰擊黄鳴
　鳯帶領弁兵義民在鹿耳門洋面巡緝瞭見賊船八
　隻随率兵民追捕殺賊二十二人餘匪逃竄賊船賊
　藔盡被焚燒等語曾諭令常青等于各隘口分派員
　弁實力巡查嚴宻防範何以前此賊匪潛出滋擾當
　被巡緝官兵即時追捕剿殺而近日鹿仔草一帶近
　海口岸轉被賊匪肆出騷擾焚搶屯佔並不能隨時
　剿捕著福康安到彼後嚴飭沿海各隘口官弁兵丁
　等務須梭織巡邏認真査緝毋使賊匪得以乘間滋
　擾刦奪船隻至普吉保前奏俟李化龍抵鹿仔港後
　即親帶官兵進擊西螺斗六門正欲觀其後效乃距
　今已閲兩旬其如何進兵攻擊及西螺一帶曾否打
　通道路接應諸羅之處並未據有續奏或又係因風
　阻亦未可定普吉保在彼帶兵是否實能奮勇出力
　著福康安秉公查明據實覆奏人才難得福康安亦
　不必因有前㫖預存成見
　　同日阿桂奏言福康安進攻大里杙不特廓清道
　　路攻圍賊巢須用多兵即留防後路以及沿途䕶
　　送糧餉火藥等項在在咸資兵力且福康安與海
　　蘭察等久厯戎行聲威素著非常青等可比必得一
　　臨其地毎戰必克所向披靡方足以寒賊膽而整
　　軍威若急于前進設未能長驅直入途次稍有濡
　　遲不副衆望所闗匪細臺灣節次調往之兵雖已
　　不少但分路剿捕及派撥防堵勢已見單且其中
　　亦少可用之兵而鹿仔港原駐兵力又不及府城
　　至義民熟番等各䕶其身家大約以之守禦則
　　可資其力以之攻剿則但能助勢即如剿賊以來
　　義民鄉勇到處打仗傷亡俱較兵丁甚少于此可
　　見徐鼎士帶兵不過二千餘名即由大甲溪進剿
　　恐亦難深恃計福康安到厦門蚶江一帶當在九
　　月二十左右臺灣每年九月向多颶風難于配渡
　　若福康安畧需等候放洋則現調之屯練降番與
　　黔省兵丁随後可到福康安親帶前往聲勢較壯
　　若福康安到厦門蚶江一帶即揚㠶逕渡似宜就
　　該處現有兵力先于諸羅鹽水港等處剿殺匪黨
　　廓清後路俟屯鋉降番與黔兵到齊兵力稍充整頓
　　前進時再飭知徐鼎士由大甲溪尅期夾攻庶搗
　　穴擒渠可以得手就(臣/)愚見臺灣現在剿賊必得
　　可用之兵二萬専為搗穴擒渠之用辦理方有把
　　握福康安到彼如原有及現調各兵足敷攻剿自
　　不肯再請添調倘兵力尚不敷用仍須奏調湖廣
　　兵丁或竟于原備楚兵之外尚須續添黔兵數千
　　仰懇
即照所請准其調用並飭令遄進縁臺灣炎熱雨濕官
　　兵速到總得于春令完事則辦理不至棘手奏入
　　報
聞
　
　
　
　
欽定平定臺灣紀畧卷三十九
欽定四庫全書
欽定平定臺灣紀畧卷四十
　　十月初八日(壬/寅)孫士毅奏言委守偹沈徳清千總
　　莊大進帶同兵丁三十二名將赴臺兵丁綿衣鞋
　　袴帳房等項分載兩船運送厦門九月初五日在
　　粤東澄海縣開行九月十八日接䕶南澳鎮副將
　　鄭元好禀稱前赴閩省銅山沿海一帶廵查至虎
　　仔㠘收泊沈徳清等船隻亦收至虎仔㠘告知於
　　十五日灣泊銅山營仔汛港三更有賊船四隻毎
　　隻數十人前來行刦千總莊大進船内装載鞋褲
　　帳房等項被刦去一百餘簍並失去随帶兵器數
　　件千總戳記一個因賊多兵少兵丁三名被打落
　　水千總及各兵均各受傷其守偹沈徳清船内装
　　載綿衣未曽被刦等因臣查該䕶鎮鄭元好既在
　　閩省銅山沿海一帶廵哨何至一任盜賊充斥毫
　　無顧忌其銅山營汛是否該䕶鎮所轄抑另有專
　　管之員應聴閩省查明叅辦外(臣/)現於粤東境内
　　各海口一體委員上𦂳跴緝嚴宻查拏奏入
上命軍機大臣傳諭李侍堯孫士毅徐嗣曽曰鞋褲帳
　房等項俱係運送臺灣軍装物件被刦至一百餘簍
　之多㸔來竟係林爽文夥匪在洋靣潜出邀刦不可
　不嚴拏究辦此案被刦係在閩省洋靣李侍堯自應
　飭属一體嚴拿但該督駐剳厦門辦理軍務照料官
　兵配渡事務繁多無暇兼顧徐嗣曽現在省城並無
　經辦要件竟着責成該撫督率所属實力查拏務期
　按名弋獲毋使漏網徐嗣曽于臺灣剿捕事務初時尚知
　㽞心随時陳奏後見賊匪肆擾日乆一時未能辦結
　未免心存畏難轉似置身局外緘黙不語若與己無
　干者徐嗣曽係本省廵撫何得漠不相闗若此着傳
　㫖嚴行申飭
　　同日保成奏言黔省頭起官兵距古州水次較近
　　是以咨㑹古州鎮總兵馬詔蛟即将頭起官兵㑹
　　同貴東道尼堪富什渾先行㸃騐開行總兵馬詔
　　蛟親至丙妹照料嗣(臣/)趕赴古州即将二起官兵
　　查㸃開行随親督前抵丙妹撫(臣/)李慶棻於遵義
　　大定平逺黔西官兵過省亦即親赴沿途督催鉛
　　彈等項俱加倍帶徃以資偹用奏入報
聞
　　初九日(癸/邜)孫士毅奏言黔兵赴閩計程雖逺而自
　　貴州一帶至廣西梧州府均係溪河急水順流而
　　下無需多日其自梧州至廣東省城水勢亦順不
　　致稽遲唯自廣州至恵州老龍地方逆水居多自
　　老龍過山之後如遇溪河水勢不致過淺亦止數
　　日可到潮州查廣西栁州以上提(臣/)三徳在彼督
　　催撫臣孫永清現駐梧州照料其入粤東境後撫
　　臣圖薩布提臣高瑹於廣恵兩處上𦂳催䟎其自
　　老龍過山青溪下船至潮(臣/)妥為料理中間復派
　　委文武大員分叚催查務期加𦂳遄行斷不令稍
　　有遲滯至粤西兵三千分作六起其頭起五百名
　　即日可到黄岡㸃送入閩其餘五起因營分較逺
　　於九月初十日以前由梧州全數起程約計月盡
　　月初亦由黄岡全數出境奏入報
聞
　　十四日(戊/申)恒瑞奏言塩水港附近民人多有從賊
　　九月初四日有賊匪二三千猝至經恒瑞督令岱
　　森保屢次堵禦初五日早又有賊萬餘前來滋擾
　　恒瑞督率富克精額奮力勦殺賊匪人數衆多官
　　兵不能抵禦富克精額被砲打傷陣亡恒瑞欲進
　　不能即欲棄塩水港退回常青處亦不能達現在
　　續到兵五百名唯有悉力固守塩水港奏入
上命軍機大臣傳諭福康安常青海蘭察恒瑞李侍堯
　孫士毅柴大紀曰該處賊勢尚在猖獗恒瑞兵力有
　限未免進退掣肘幸所帶之兵又續到五百名可資
　接應恒瑞此時亦不必過于焦急唯當在塩水港悉
　力固守以待福康安到若賊匪衆多勢難守禦不妨
　竟棄塩水港回至常青處再圖進取亦是一䇿但用
　兵之道以攻撃為先著堵禦為後著今官兵所到轉
　被賊人攻擾我兵日以抵禦為事是官兵祗辦接應
　著著落後而賊人轉得占先客主之勢豈不倒置恒
　瑞此時既不能帶兵前抵諸羅又不能回至府城亦
　㫁無在彼株守之理况恒瑞在彼賊匪不時滋擾仍
　湏堵禦勦殺不得休息與其賊來始應何若偵探附
　近賊匪何處单弱有隙可乗即帶兵直前攻勦使賊
　人救應不暇以成反客為主之勢豈不甚善恒瑞當
　察㸔光景酌量妥辦亦不必過於拘泥遵㫖也至福
　康安自九月二十四日在大擔門發摺後迄今未㨿
　續有奏報前於陛辭時曽令到厦門後察㸔情形如
　臺灣府城及諸羅設有疎虞福康安應俟添調官兵
　到齊再行放洋前進計此時福康安自早得有順風
　徑渡鹿仔港但現在塩水港有賊滋擾恒瑞勢不能
　支倘此㫖到日福康安尚在守風待渡竟當俟川黔
　等省官兵到齊再行開駕若已得風配渡前抵鹿仔
　港不妨稍為等候俟川黔粤西官兵陸續到彼再行
　統領進勦或先赴塩水港一帶勦殺賊匪援應恒瑞
　或徑由鹿仔港直攻大里杙賊庄使賊人迴顧巢穴
　前後牽綴則塩水港等處賊匪自必紛紛觧散其圍
　不攻自觧福康安唯當審度機宜不可畏難亦不可
　冐險輕進總以持重為要至福建廣東二省召募新
　兵未經訓練若即用以剿賊難期得力著傳諭李侍
　堯孫士毅如遇福康安續有添調之處先将各營練
　習之兵派令前徃其新募之兵留於該省廵查防守
　仍一靣督飭将弁上𦂳訓練務期精熟可用庶於戰
　守均為有益又徐鼎士處未㩀續有奏報就目下情
　形而論如賊匪盡徃南路大里杙賊庄祗係家属老
　弱則徐鼎士自應由大甲溪乗虚進搗賊巢以分賊
　勢若北路賊匪屯聚尚多徐鼎士且勿輕進福康安
　到鹿仔港後距彼更近自悉該處確信其應如何籌
　辦之處即當􁘭知徐鼎士遵照辦理
上又命軍機大臣傳諭李侍堯舒常俞金鰲何裕城浦
　霖曰前經降㫖令浦霖於湖南挑選兵二千名以偹
　徴調自己預為挑偹今臺灣勦捕逆匪尚未蕆事現
　須添兵協勦該省兵丁從前調赴金川軍營於馳陟
　山險較為便捷今調徃臺灣助勦自更得力著舒常
　浦霖即將挑偹兵二千名派鎮筸鎮總兵尹徳禧為
　總統並著於副將内曽經身歴行陣者酌派一二員
　随同帶兵前徃亦照運米路徑由江西一路迅速赴
　閩聴候福康安調用所有軍装火藥等項俱著妥協
　偹帶勿致稍有缺乏至湖南鳯凰㕔地方前因苗匪
　滋事甫經該鎮尹徳禧捜捕净盡該處係苗疆𦂳要
　必須大員在彼駐剳以資彈壓著俞金鰲即行前徃
　該處駐劄兼理總兵印務並著何裕城於兵丁抵境
　時妥為料理儧程前進
　　十五日(己/酉)
上命軍機大臣傳諭福康安常青海蘭察恒瑞李侍堯
　曰福康安統兵進𠞰所帶官兵多係𣲖調勁旅其閩
　省本地兵丁屢經挫失自不能如川黔兵丁之得力
　但現在臺灣統兵大員内如蔡攀龍等即籍𨽻閩省
　其餘偏禆千把籍𨽻本省者諒復不少福康安仍當
　加以䇿勉鼔勵俾伊等各思振奮勉圖出力不可因
　現帶巴圖魯侍衛章京等皆驍勇絶倫所調各兵俱
　係生力可恃遂置閩省官兵於不齒致阻伊等効用
　之心况現在各省調徃兵力雖多於該處路徑民情
　未能熟悉亦須本省兵丁為之向導福康安務須随
　時留意於閩省將弁兵丁中視其出力者鼓勵數人
　以作其氣而收其用不可稍存岐視也再前據常青
　等奏官兵與賊打仗屢因遇雨路窄不能擺列隊伍
　但我兵因路窄難行不能整隊豈賊人獨能悉衆全
　來坦行無阻且我兵因雨水泥濘難以前進何以賊
　衆獨不避雨水泥濘時出滋擾殊不可觧福康安到
　彼詳悉查明該處實在情形悉心籌畫務出萬全
　　(臣/)等謹按閩省兵丁當屢經挫失之後其氣已餒
　　我
皇上特簡巴圖魯侍衛章京等及調集川黔勁旅皆驍
　　勇絶倫可期迅速集事尚
垂念閩省弁兵執殳随行不肯稍存岐視以阻其効用
　　之心特
命於將弁兵丁内視有出力者錄用數人以作其氣俾
　　得人人自効踴躍争先斯真天地之量而為鼔勵
　　人才之極則歟
　　十六日(庚/戌)福康安奏言(臣/)此次由鹿仔港進勦必
　　須南北兩路併力攻圍使賊匪處處防偹疲於奔
　　命賊勢既分軍威壯盛不難一鼔殱擒現已繕就
　　咨文俟放洋時差人乗坐哨船知㑹常青恒瑞柴
　　大紀蔡攀龍等約計(臣/)到鹿仔港之時各路大舉
　　進攻鹿仔港大兵即可乗機迅發直抵諸羅將沿
　　途賊匪痛加剿殺一靣撫諭附近被脅民人令其
　　各保村庄殺賊自効不必零星派撥逐處㽞兵道
　　路自無虞梗阻中路既通聲勢益加聨絡然後整
　　兵進逼大里杙約㑹淡水官兵由烏日庄夹攻另
　　派巴圖魯侍衛數員帶兵在牛罵快官䓁庄杜其
　　奔竄之路巢穴既傾南路賊勢益孤殱擒更易為
　　力(臣/)遥揣情形似應如此辦理到彼後如有應行
　　佈置之處再當相機妥辦
　　同日李侍堯奏言閩省駐防滿兵除恒瑞帶領一
　　千赴臺郡外尚有一千五百餘名省城地方亦属
　　𦂳要若分撥八百名來駐厦門亦足資彈壓随飛
　　移副都統鄂岳令其如數調派並明諭各兵以將
　　軍現赴臺灣恐將來或需派撥是以先調至厦門
　　預偹至厦後仍飭随時操演既不稍露端倪亦已
　　足壮聲勢至將軍福康安既赴鹿仔港將来觧送
　　要犯或由蚶江入口該處附近泉州有陸路提標
　　兵自足彈壓可毋庸分撥滿兵駐剳其漳州一帯
　　地方尤當静鎮是以(臣/)諸事只照常辦理不露形
　　迹再密飭平和縣查訪林爽文祖坟據禀林姓各
　　支多者千餘丁少亦數百丁現在進士林屏南稱
　　康熙年間有林恪者隻身渡臺營生後即家於大
　　里杙乾隆四十年屏南之堂姪林任觀往臺販易
　　寓大墩林訪家曽有大里杙人林爽年約二十以
　　内常來閒遊詢係林恪之孫現在造逆之林爽文
　　或即是此人但事隔多年彼此不通信息是否的
　　係此人不能知其確寔等語查漳泉土風徃徃人
　　名有兩字者只呼一字以便稱謂今林任觀所遇
　　之林爽既居大里杙當即係現在之逆匪林爽文
　　則伊祖林恪以上墳墓即應刨掘但據林任觀所
　　供林恪之孫與現在逆匪是一是二尚未有的㩀
　　該姓支族甚多方且各懐畏懼未便因疑似之間
　　遽行辦理恐遂致驚疑不安容再行宻訪務得確
　　切根據辦理均奏入
上命軍機大臣傳諭福康安常青海蘭察恒瑞柴大紀
　蔡攀龍李侍堯曰福康安所奏籌辦勦捕事宜與朕
　莭次所降諭㫖雖有大同小異然已俱得領要現在
　添調川省屯練兵不過七八日即可前抵厦門若福
　康安在大擔門守風尚須數日放洋則此項兵丁當
　已陸續到彼福康安即可帶領一同渡洋即福康安
　已得順風先行開駕而屯練兵随後配渡計其前抵
　鹿仔港亦不過於福康安到後一二日即可到齊其
　貴州廣西兵亦當接續全到且福康安前此原請添
　調四川湖南貴州兵各二千今湖北之兵雖因路逺
　未經調發但朕已預為籌及派調廣西兵三千現又
　添派湖南兵二千而川黔之兵於福康安未經奏調
　之先亦俱預為調派此時俱可絡繹前抵該處正資
　進勦何慮不所向克捷耶唯恒瑞在塩水港有被賊
　滋擾之信該叅賛前日奏到之摺係由廣東轉逓福
　康安未經啟閲自尚未得信已降㫖詳諭一切就此
　時情形而論自先以援救諸羅為要福康安到鹿仔
　港後等候川黔廣西兵齊到即直抵諸羅柴大紀蔡
　攀龍在彼日久于該處情形自為熟悉福康安當與
　之悉心籌畫至臺灣府城現有常青在彼㸔來雖未
　能進取而自守尚属有餘即使府城守禦難支或竟
　有踈虞之事亦不難再為收復福康安不必因身當
　重寄不能為郡城保全即為有負任使心懐疑慮以
　致顧此瞻彼轉不能併力一處决機制勝朕亦不怪
　福康安之不救也所帶巴圖魯侍衛章京等皆係乆
　經行陣于行軍機要皆能熟悉統兵進剿時其旁路
　後路或有賊匪潜出滋擾伊等自能随時察㸔預行
　防範不致墮賊狡計至林爽文祖墳未得確㩀自未
　便因疑似之間概行刨挖轉致林姓支族聞信驚疑
　應俟查有確切根㨿再行辦理即使一時未能查出
　亦無甚闗係不妨稍從緩辦
　　同日何裕城奏言四川屯練降畨兵二千三十一
　　名先於九月二十六日全抵江西九江府境嗣接
　　奉
諭㫖飭令加𦂳兼程行走又飛飭各地方官并添派文
　　武大員分布各站莭節儧催而該官兵等亦各踴
　　躍争先由南康南昌饒州廣信等府行抵河口鎮
　　經藩司李承鄴率同府縣等在彼經理分起過鉛
　　山縣之分水嶺至初八日全抵閩省之崇安縣迅
　　速前進奏入報
聞
　　十七日(辛/亥)孫士毅奏言前因諸羅急需應援即一
　　靣知㑹粤西兵起程來潮一面於粤東再凑調一
　　千名實属失當至粤西兵三千于十月初四日全
　　數照料入閩黔兵二千名計日應抵粤東境内奏
　　入
上命軍機大臣傳諭福康安常青李侍堯孫士毅徐嗣
　曽曰今臺灣勦捕賊匪尚未能剋期竣事正需兵力
　則孫士毅預行𣲖撥以聴調遣殊為得用甚資其力
　何必引以為罪耶此時屯練兵二千已抵該處粤西
　兵三千亦已早抵厦門合之鄭國卿候風待渡之兵
　又有八千生力雄兵加以鹿仔港原有之漳州兵二
　千廣東兵三千以及義民畨社而以巴圖魯侍衛章
　京等分領進勦何向不克但恐將來大功垂成賊匪
　勢窮力絀之時此軰狡猾性成斷不肯束手待斃或
　思由海道搶船避竄笨港鹽水港鹿仔草一帶俱曽
　被賊匪焚搶此等處均係通海口岸將來賊匪避竄
　時其大里杙巢穴留存家属甚多賊人顧戀家室自
　必思搶船隻同載逃逸若逃往洋面則大海廣濶踪
　跡匪易豈有福康安亦駕船追捕之理福康安等務
　須預行留心今兵力既多如沿海口岸一經將賊殺
　散即揀𣲖水陸弁兵嚴行看守並留一二大員往來
　稽察勿被賊人搶佔若有商販船隻亦當全行調開
　勿令近岸其運載軍需兵米等項船隻於到後即令
　原船仍回内地使賊人無船可奪絶其逃竄入海之
　路方為妥善再漳泉各属向藉臺灣運米接濟今臺
　灣被賊滋擾雖米石不能源源運送但該撫現稱内
　運無多則是臺灣地方小民尚能耕種有米運至内
　地且昨據福康安奏常青在府城與賊打仗情形其
　信息即係得之船戸可見該處商販雖少尚有船隻
　往來其臺灣産米是否常有運送内地者為數約計
　若干現在臺灣南北兩路何處尚照常耕種並著福
　康安李侍堯於便中訪查據實具奏
　　十九日(癸/丑)
上命軍機大臣傳諭福康安李侍堯曰臺灣地方奸民
　糾衆械鬭之事非止一次皆由該處多係漳泉二郡
　及廣東民人在彼居住而漳泉兩郡民人素有嫌隙
　及與廣東民人彼此不睦其里居田土互相錯處往
　徃紛争搆釁械鬭滋事而地方官並不實力查辦惟
　思將就完案以致奸民無所儆畏因而釀成事體此
　次林爽文等倡亂不法刼縣戕官亦即因糾衆昌㑹
　而起今福康安等統領大兵鼓勇進勦自可剋期蕆
　事惟該處刁民惡習相沿已久若將來撤兵之後未
　免故習復萌辦理匪易現經此畨大加懲創不可不
　悉心籌辦妥為經理以期一勞永逸因思廣東漳泉
　三處民人互相搆釁若能令其彼此分處各不相涉
　自属甚善但伊等在彼居處多年各有田産安土重
　遷一時概令離折勢有所難將來賊匪蕩平後福康
　安應酌量情形設法妥辦如義民内住居山猪毛廣
　東莊者久經官給懐忠里効忠里匾額該處義民最
　為奮勇急公自應令其照舊安居各守本業此外各
　處義民實在随同官兵打仗殺賊者既經奮勉出力
　豈可轉令遷徙失其世業若賊匪莊業例應入官當
　召募别處良善之民居處至各近處村莊民人雖無
　從逆實跡而與賊匪同住一莊心持兩端者究不可
　信或趂此兵威將該處村莊民人酌為遷徙其籍貫
　分𨽻廣東漳泉者令其各為一莊俾相離較逺以杜
　争端至臺灣府城為五方雜處之區自難逐一清釐
　轉滋煩擾况鎮道大員俱駐府城原可隨時彈壓無
　虞滋事則不必辦及至臺灣南北各處村莊多被賊
　焚燬民人俱遭戕害並賊人頭目及被賊脅從之衆
　所遺田土房産既未便仍撥給漳泉之民令其徒享
　利益且恐遊手無藉之徒從而聚處又致滋事自應
　將其田産查明入官另行分撥因念該處熟番向化
　日久此次逆匪滋事熟畨並無從賊者且淡水等處
　現在招集畨勇甚多莫若將此項入官田産如四川
　屯練之例即給與熟畨耕種按則陞科令其安居管
　業自為守䕶既可以示綏戢又可招撫生畨豈不一
　舉兩得再諸羅彰化等處地方遼濶亦須酌量添設
　兵丁以資防禦該處止設知縣一員恐職分較小不
　能彈壓或應酌添丞倅將弁在該處駐劄更為有益
　著福康安等歸入善後事宜酌辦不必過於拘泥將
　來應行籌辦之事甚多若令李侍堯渡洋前往辦理
　恐内地乏人而常青於此等要務未經諳練恐亦不
　能籌辦裕如福康安既逺涉重洋於該處整頓地方
　戢暴安良一切善後事宜正應乗此大兵得勝之後
　妥為區畫不必急於回京至海蘭察及巴圖魯侍衛
　章京等事竣後自應令其先回不妨酌留數人以資
　臂指其閩浙駐防滿兵亦應令其各回本處惟屯練
　黔兵既經逺調到彼將來辦理善後事宜或有應須
　兵力鎮撫之處亦不妨暫留該處於諸事辦完後應撤回
　時再行撤回也
　　二十日(甲/寅)徐嗣曽奏言四川屯練䧏畨二千名調
　　赴來閩二起兵五百名於初四日入境其頭起兵
　　已於今日到省先准督臣咨㑹調撥駐防滿兵駐
　　劄厦門偹調經酌派八百名分起前往(臣/)與副都
　　統(臣/)鄂岳商同料理趂川兵未到之時先令滿兵
　　兩起於初八初十日起身此時川兵已到應先儘
　　該屯練等逐起過竣後再遣後起滿州前進(臣/)親
　　赴沿途照料彈壓火藥鉛彈均已備貯泉厦兩處
　　經(臣/)酌定川兵由蚶江配渡赴鹿仔港已飭總辦
　　局司道於泉州存貯軍火内就近按數撥給以資
　　帶徃至廣西兵三千名據報三四起已抵厦門貴
　　州兵二千名計已可抵粤境俟各兵到時即可迅
　　速配渡奏入報
聞
　　二十一日(乙/夘)孫永清三徳同奏言黔省官兵二千
　　名分四起行走頭起官兵於九月二十一日入粤
　　西之梅寨界第二三四起俱間日前來自梅寨至
　　蒼梧出境共水程一千八百餘里每多灘淺難行
　　之處先期飭令各地方官多備人夫在灘伺候兵
　　船一到立即拉送毋許片刻停留並飭沿途督䕶
　　各員弁加𦂳嚴催俾各起接續行走兹於十月初
　　三日至初六日四起兵船已全數出境入廣東封
　　川縣界交明廣東道府員弁押䕶前進其統領各
　　兵之總兵許世亨并各將弁均能約束兵丁安静
　　守法並無生事滋擾之處奏入
上命軍機大臣傳諭福康安李侍堯曰現在川黔廣西
　等省兵丁即日陸續前抵鹿仔港伊等逺涉數省行
　走奮勉安静自應酌加奬賞以示鼓勵此内屯練兵
　丁屢經調派素為得力但此次甫經新到尚未與賊
　打仗獨著勞績既未便先加恩賞轉使他省調撥之
　兵不無觖望且臺灣節次所調粤東浙江及閩省滿
　漢官兵甚多久經在彼防守堵勦其中傷亡病故及
　疲弱不能得力者一時亦難分晰查明普行給賞自
　應核其功過分别賞罰用示勸懲著福康安到彼後
　於打仗時務須隨時留心查察至新舊派調各兵有
　打仗出力者亦有怯懦不前者福康安於進𠞰時應
　將各該省中奮勉驍健之兵臨時查明酌加賞賚庶
　出力者倍加感奮而怯懦者亦知所激勵争先効用
　於𠞰捕機宜方可收臂指之效
　　二十三日(丁/巳)李侍堯奏言九月以來海風連作臺
　　灣久無文報本月初九日始接同知吳元琪九月
　　初六日來禀内稱初一日柴大紀有信至府城稱
　　蔡攀龍等援兵惟蔡攀龍孫全謀帶兵七八百名
　　及運送糧餉之義民三千名到諸羅其貴林楊起
　　麟杭富俱在正音莊陣亡賊在諸羅城十數里外
　　周圍邀截使道路不通米糧不入現在米價甚貴
　　且無買處又聞近縣各莊田禾正熟賊與莊民分
　　收運歸斗六門官兵常出城截用似尚可支持恒
　　瑞在鹽水港連日打仗常青又添派梁朝桂謝廷
　　選帶兵一千前徃應援等語是諸羅仍未觧圍而
　　塩水港又多賊匪滋擾梁朝桂等到彼雖可増助
　　兵力萬一賊益䲭張将塩水港水口截斷則恒瑞
　　等進退兩難或有疎失益不成事體是以(臣/)飛札
　　常青速派水師鳥鎗兵數百名駕船數十號徃塩
　　水港倘賊由水路來擾即行截殺務當保住水口
　　兼可作萬一退步之用(臣/)因風帆不順特令厦防
　　㕔選募舵工水手將此信冐險折戧前徃但未知
　　是否必能迅速送到至粤西兵三千現已到齊登
　　舟縁東風甚大不能放洋福康安等亦尚在大擔
　　候風川省屯練本月初二日頭起兵亦已入閩境
　　此項兵係從江西取道省城而來應即從蚶江配
　　渡其船隻亦已預偹妥當俟將到時(臣/)即前徃蚶
　　江料理貴州兵聞已在途想亦迅速可到福康安
　　等一得順風自當即行開駕
　　同日普吉保奏言(臣/)帶領官兵於九月初六日由
　　大突溪前往笨港分路𠞰捕留遊撃葉有光帶兵
　　八百名防守糧道後路十三日行抵麥子藔有賊
　　衆數千苛派良民銀米民苦不能應賊剋期次日
　　燒莊百姓驚惶無措適官兵踵至賊衆奔逸百姓
　　懽聲動地是日劄營該處仍一面分兵偵探追逐
　　十五日劄營元長莊離笨港八里密探賊匪均屯
　　集笨港及前途一帶村莊至夜賊匪暗放火號繼
　　以砲聲并聞諸羅一帶砲聲徹夜不絶(臣/)當飭將
　　弁嚴為戒備四鼓將兵分作三隊(臣/)帶領都司馬
　　元勲由中路直衝賊巢遊撃海亮由西路夾攻䕶
　　副將卓靈阿為之接應叅將張朝龍帶領守偹宋
　　國興署守備沈勇雲從東路横衝賊衆蜂擁迎敵
　　(臣/)督率官兵奮勇攻殺鎗砲并施打死賊匪數百
　　人生擒賊夥楊意蘓媽張固三名審明正法獲器
　　械三十餘件鞭砲二門米榖薯乾約計百餘石當
　　分散出力各官兵鄉勇焚燒坂頭厝等賊莊七處
　　火烟起後諸羅砲聲亦遂不聞查遊撃海亮奮力
　　督兵復用鎗砲打斃逃散賊匪數人正在收軍據
　　報有賊匪數百人乗大路前進由崙仔頂一路來
　　犯大營經署同知黄嘉訓督率鄉勇㑹同遊撃夏
　　承熙帶領官兵奮勇堵禦殺賊十餘人當將崙仔
　　頂賊莊燒燬賊衆退散查笨港地方分南北二港
　　離諸羅二十餘里離鹽水港三十里離海口三十
　　里自五月失䧟後北港竟成片土南港一帶搭蓋
　　草藔約計二百餘間悉係賊巢賊匪得以肆行無
　　忌今頓遭焚殺賊衆未必不為喪膽若徑乗勢直
　　追至諸羅似覺便捷苐恐賊匪詭計多端一俟我
　　兵前進在後繞襲阻隔糧路貽害非輕故仍劄住
　　元長莊并可以覘賊匪動静(臣/)一靣親督官兵焚
　　燒一路賊庄痛加𠞰殺廓清後路一面密遣妥人
　　移咨恭贊臣恒瑞柴大紀訂期三路㑹合併力夾
　　攻均奏入
上命軍機大臣傳諭福康安常青李侍堯恒瑞柴大紀
　普吉保曰笨港離諸羅止二十餘里離塩水港亦止
　三十里該處經普吉保帶兵收復與諸羅密邇聲息
　相聞是諸羅縣城儘可無慮而鹽水港亦距笨港甚
　近恒瑞處有續到之閩兵一千五百名又經常青派
　令梁朝柱等帶兵一千名前徃援應則鹽水港一路
　軍勢亦已大振至常青處既能分兵援應鹽水港㸔
　來府城自必防守裕如計福康安此時諒已順風前
　抵鹿仔港其四川廣西兵自己與福康安先後放洋
　福康安統領多兵及巴圖魯侍衛章京等前徃督𠞰
　又經笨港收復之後軍聲倍振帷當督率將弁相機
　進𠞰再該處民人被賊匪勒索銀米焚燒住莊不堪
　其苦一聞官兵到彼喜獲更生可見賊匪經過地方
　其附從民人本非甘心從賊特因賊匪逼迫無奈聴
　從即如麥仔藔地方幸官兵前徃該處民人得所倚
　仗否則必至被賊脅從是前此業經從賊民人其中
　為賊所廹勉强附從者自復不少福康安此時尤應
　將安分良民妥為撫慰安戢即已經從賊者亦應設
　法招徠分别辦理不可因已從賊概予殱除轉致阻
　　其自新之路堅其助逆之心此為最要其貴林所遺
　　温州鎮總兵員缺著福康安於帶兵勇徃之副將中
　　如徐鼎士謝廷選並此外奮勇出力者保舉一員奏
　　明陞補又遊撃海亮署同知黄嘉訓督率兵民鼔勇
　　殺賊均属奮勉亦著福康安查明酌量陞用以示奬
　　勵再朕恭閲雍正年間
實録舊例閩粤民人往臺灣耕種者所有妻眷一概不許
　　擕帶止許隻身居住臺灣而全家仍住本籍嗣經高
　　其倬疏請將在臺灣墾田耕種及有房屋民人准其
　　搬眷居住經九卿議駁自因臺灣係海洋重地是以
　　不令内地民人挈眷前徃今臺灣民人俱有家属與
　　前定之例不符其准令攜帶眷属起於何時著福康
　　安李侍堯查明具奏即如現在林爽文等糾衆滋事
　　設其家属俱在内地賊首等自必有所牽顧何致敢
　　於肆逆若此是臺灣民人禁止搬眷居住未必非杜
　　漸防微之一法將來事定後應如何趁此兵威酌定
　章程妥協辦理抑或從來已久有所不能之處並著
　李侍堯歸入善後事宜一併妥議
上又諭内閣曰貴林楊起麟同都司杭富因𠞰捕賊匪
　臨陣捐軀殊属可憫貴林著照總兵例議䘏楊起麟
　前在鹽水港一帶堵禦防守尤為出力著加等照副
　將之例議䘏其都司杭富亦著照例議䘏以示憫恤
上又諭内閣曰臺灣逆匪林爽文等糾衆不法肆行滋
　擾搶佔村莊實為罪大惡極今普吉保督率將弁兵
　丁由大突溪一路偵探賊踪奮勇𠞰殺焚燬賊藔生
　擒賊夥奪獲器械銀米甚多收復笨港實為出力可
　嘉普吉保著交部議叙出力兵弁著福康安查明咨
　部一體議賞
　
　
　
欽定平定臺灣紀畧卷四十
欽定四庫全書
欽定平定臺灣紀畧卷四十一
　　十月二十四日福康安奏言十一日清晨(臣/)見風
　　勢畧平強令放船行未十數里仍被逆風打囘至
　　臺灣情形日來總未據常青柴大紀恒瑞等具奏
　　殊不可解適有自鹿仔港放囘船隻即傳船户蔡
　　順利詢問據供聞得總兵普吉保於九月半前親
　　自帶兵前徃諸羅曽否打仗得勝我不能知道等
　　語據該船戸所言普吉保久已帶兵前徃諸羅恒
　　瑞若由鹽水港併力進攻收復鹿仔草彼此聲勢
　　聨絡諸羅尚可無虞查諸羅久被圍困屢次救援
　　皆未得手(臣/)再四酌籌自應令柴大紀仍前固守
　　與恒瑞普吉保内外應合殺賊解圍似未便輕委
　　縣城奏入
上命軍機大臣傳諭福康安李侍堯曰海洋風信頂阻
　未能尅期開駕正是
蒼黙佑
天妃助靈俾福康安得以等候新兵揚㠶同渡未始非
　極好機㑹朕方轉愁為慰福康安惟當益加敬感切
　勿因放渡稽遲稍存尤怨也笨港距諸羅聲息相聞
　與鹽水港相距三十里兵勢已為聨絡是諸羅鹽水
　港兩處俱可無虞且撿查恒瑞前奏鹽水港有賊匪
　滋擾係九月初四五兩日情形而普吉保昨日奏到
　先復笨港係九月十六日之事是鹽水港一路已壯
　聲援常青處自守有餘亦可無慮賊擾至普吉保一
　路既已得手柴大紀等自可内外應合併力㑹攻所
　有前後寄信諭㫖俱毋庸給與閱看再普吉保昨日
　奏到之摺是否由蚶江登岸抑係由厦門轉發何以
　福康安未經相值李侍堯亦未得有信息著李侍堯
　將普吉保此次奏摺係由何路馳遞之處便中查明
　具奏此後軍營奏報均應於遞到何處即由何處迅
　速轉遞勿得因有此㫖拘泥令其轉至厦門以致躭
　擱方為妥善至此次福康安發摺時尚在守風待渡
　是由厦門至鹿仔港係屬頂風而由臺灣至内地當
　係順風何以常青處亦未據有遞到奏報並著李侍
　堯一俟常青文報逓到即飭驛站加𦂳迅速馳遞為要
　　二十五日(乙/未)普吉保奏言李化龍於八月二十五
　　日進港(臣/)隨將北路一帶賊勢及一切設偹防禦
　　各情形詳細告知而李化龍以曽經出師金川即
　　欲帶兵前徃(臣/)以李化龍甫經到港一切地勢賊
　　情未能深悉自應在鹿仔港固守堵禦仍將各路
　　留駐官兵統交經理(臣/)得以長驅可免返顧之虞
　　其原設各營盤均關𦂳要仍妥為安設留兵五千
　　六百餘名責令副將格綳額穆騰額叅將福蘭泰
　　逰擊裴起鰲張㑹元陳士份等加意防範所有添
　　調粤省兵三千名自八月初六二十二至九月初
　　十日始行陸續抵鹿仔港内尚有兵船一隻配帶
　　兵丁七十九名係把總鄭廷斌管帶未經進口(臣/)
　　一面酌帶漳州兵二千名廣東兵二千名又在陳
　　兵内挑撥曽經打仗者一千五百名併帶領䕶理
　　副將遊擊琢靈阿叅將張朝龍遊擊海亮夏承熈
　　葉有光都司馬元勲等分飭管領查署理畨同知
　　黄嘉訓於事頗為熟悉總理糧務隨營辦理一切
　　(臣/)分派妥協定期於本月初四日親率各官兵本
　　擬於東螺西螺一帶進攻縁聞諸羅縣城被賊圍困
　　事至危急(臣/)即遣妥人宻為偵探道路若經由東
　　螺西螺進攻斗六門賊匪不無設備剿洗恐稽時
　　日今查笨港離縣城二十餘里離鹽水港三十里
　　雖係賊匪屯踞若大兵由沿海一帶猝然驟至賊
　　必喪膽潰亂我兵乗勢進攻既可速解諸羅之危
　　而於克復笨港後分撥官兵守禦糧餉藥鉛等項
　　於海道運送更為便益(臣/)一面帶兵相機前進一
　　面宻行知㑹柴大紀由縣城統兵接應互相堵殺
　　務期打通道路即可與將軍(臣/)常青等大兵㑹合
　　進攻大里杙一帶賊巢
　　同日李化龍奏言統領粤兵二千名於二十五日
　　到鹿仔港隨㑹商普吉保乘此新兵銳氣(臣/)即欲
　　親帶官兵進剿而普吉保留(臣/)在鹿仔港駐鎮以
　　固地方(臣/)因署提(臣/)普吉保既係統領閩浙粤官
　　兵則一切機宜自應聽其調度業經禀請將軍(臣/)
　　常青叅賛(臣/)恒瑞一俟派有大員前來經理指示
　　機宜(臣/)即統兵接應分路進剿痛殱渠逆均奏入
上命軍機大臣傳諭福康安普吉保李化龍曰普吉保
　李化龍二人同係領兵大員當此逆匪滋擾亟須剿
　捕之時伊二人俱欲帶領官兵親徃剿賊均屬奮勉
　可嘉但普吉保在彼日久於該處地勢賊情較為熟
　悉伊以李化龍甫到鹿仔港恐未能深悉該處情形
　令其帶兵駐守普吉保親統官兵督率前進所辦甚
　是此次普吉保李化龍奏到之摺係九月初四初六
　等日拜發而普吉保於九月十七日具奏克復笨港
　之摺已先行奏到業經降㫖將普吉保交部議敘並
　賞給搬指荷包以示奬勵至李化龍一抵鹿仔港即
　向普吉保面詢機宜欲親自帶兵進剿其急公勇徃
　之心亦甚可嘉奬李化龍著賞給大荷包一對小荷
　包二對該鎮倍當奮勉督率留駐官兵悉力堵禦俾
　普吉保長驅直入可無後顧之憂即日福康安前抵
　鹿仔港兼有添派之廣西川黔等省兵陸續齊集軍
　威壯盛尅期進𠞰正在需人統領李化龍當隨福康
　安奮勇殺賊尅期立功自効至普吉保稱若由沿海一帶
　猝然前徃賊必聞風潰散之處所見尤合機宜不料普
　吉保竟能如此現在普吉保已將笨港收復殱戮賊匪
　焚燬附近賊莊而該處村莊民人一聞官軍踵至歡聲
　動地正可乘勝攻𠞰昨據該鎮一面咨㑹柴大紀恒瑞
　定期三路夹攻柴大紀恒瑞自必督率將弁兵民内外
　應合併力夹攻可期集事著即迅速馳奏
　　二十六日(庚/申)普吉保奏言逆首林爽文率領夥黨
　　又於二十二二十四等日在元長庄一帶蜂擁前
　　來經(臣/)親督官兵奮力殺退賊衆仍屯踞附近村
　　莊宻遣妥人偵探得實即於二十四夜分派官兵
　　鄉勇預為埋伏二十五日黎明賊衆由溪墘厝到
　　雲厝土庫東莊等處前來逼近營盤(臣/)親率官兵
　　奮勇直殺鎗砲打死賊匪甚多逰擊海亮都司馬
　　元勲從白沙墩横衝賊陣用連環鎗砲打死賊匪
　　一百餘人署副將琢靈阿叅將張朝龍逰擊夏承
　　熈從無底潭環攻其背署同知黄嘉訓鼓勵鄉勇
　　從水磨莊堵禦截殺自邜至未賊衆大潰共計鎗砲
　　轟斃賊匪數百名奪獲器械賊旗多件文武員弁
　　甚為奮勇出力兵丁鄉勇亦有陣亡受傷者現在
　　查明分別賞䘏惟是賊匪經大敗之後仍於附近
　　村莊嘯聚實為可恨必得設法剿洗(臣/)若竟帶兵
　　丁前進糧道後路最關𦂳要是以叠禀叅賛將軍
　　(臣/)恒瑞叅賛提督(臣/)柴大紀三路夹攻方易剿洗
　　浄盡兹於二十五日接准恒瑞來札知鹽水港一
　　帶海口要道賊匪不時出沒現在所帶之兵僅敷
　　堵禦必俟續帶府城之兵到日方可前來並接據
　　柴大紀札稱林爽文等賊於本月十五十六兩日
　　復攻諸羅敗陣聞官兵至笨港該賊目帶匪徒數
　　千團聚於大客莊等語是兩處均有難以輕動之勢
　　現在籌度機宜多方宻探一俟機有可乘即奮勇
　　前進痛加剿洗又二林地方為鹿仔港沿海一帶
　　門户前經藍元枚派撥官兵八百名以資防守旋因
　　續到漳州之兵二千名亦經藍元枚分派二林以
　　偹進攻斗六門調遣縁原帶漳州官兵只有逰擊
　　夏承熈守偹宋國興二員實不敷管帶適遊擊葉
　　有光奉督(臣/)李侍堯委令管押哨船來巡查洋靣
　　藍元枚見伊係同安人語音與漳州相通且為人
　　遇事奮勉是以飭令同帶漳州官兵駐劄二林即
　　將原駐兵丁八百名撤囘鹿仔港九月初九日(臣/)
　　督率官兵駐劄二林察看形勢實為海口要道且
　　為我兵糧道後路特令逰撃葉有光帶兵八百名
　　暫駐二林一面飛咨鎮(臣/)李化龍將原設之兵來
　　駐二林更換葉有光之兵俾得前進攻剿兹於九
　　月二十一日突遇賊匪焚燒大城厝菜菴藔等庄
　　來犯二林逰擊率領官兵徃前堵禦鎗砲攻擊賊
　　衆敗退正在燒燬賊佔之揚賢莊舗心仔等處不
　　意賊匪突從竹圍内衝出繞截後路攪殺一處逰
　　擊督率官兵奮力衝殺賊匪始行退散陣亡千總
　　湯國寳把總曽超羣外委沈揚芳兵丁三十三名
　　照例䘏賞
　　同日李化龍奏言自鎮(臣/)普吉保帶領官兵起程
　　進剿之後即親徃各營盤察看地勢情形諄諭將
　　偹加意防範並傳集義民首林凑等訓示奬諭令
　　其保守村莊協力堵禦苐查現在賊匪注意專攻
　　諸羅正可乘機進擊以分賊勢隨於九月十八日
　　宻令逰擊穆騰額帶領官兵由畨仔溝進至大肚
　　溪一帶以作疑兵(臣/)親率逰擊裴起鰲署遊擊陳
　　士份守偹徐大鵬帶領弁兵義民首許伯逹等引
　　道由八卦山直抵柴坑仔賊匪蟻聚拒敵即令施
　　放鎗砲賊始漸退隨焚燬草藔二十餘間賊人恃
　　衆竟復擁至(臣/)率領官兵向前戮殺鎗砲打死賊
　　匪百餘人賊即奔逃正欲追殺因見該處竹林叢
　　雜溝圳甚多未便輕進暫且收軍生擒賊匪何華
　　歐倚二名奪獲鳥鎗刀械賊旗等件二十日親率官
　　兵義民前赴中藔地方審察地勢偵探賊踪猝遇
　　賊匪數百前來迎敵隨令施放鎗砲打死賊匪十
　　餘人賊始退走二十二日聞大肚溪賊匪出擾莊
　　民(臣/)隨即帶領官兵義勇前徃堵禦施放鎗砲自
　　辰至午打死賊匪約有二百餘名賊匪紛紛潰散
　　奪獲賊旗皮牌長鎗竹鋛挑刀等件義民内陣亡
　　二名加厚䘏賞受傷八名給銀兩醫治至賊匪何
　　華歐倚二名審係賊黨即在軍前正法均奏入
上命軍機大臣傳諭福康安李侍堯普吉保李化龍曰
　笨港業經普吉保克復屢敗賊衆連日賊人不敢窺
　伺而鹿仔港一路又經李化龍在柴坑仔中藔等處
　乘間攻擊奮勇殺賊賊人望風奔潰是官軍聲勢皆
　可聨絡已為大振足令賊人膽寒此時福康安自早
　得有順風揚㠶徑渡前抵鹿仔港正值賊人屢經潰
　敗之後福康安惟當乘此好機㑹督率將弁㑹合各
　路鼓勇直前於初次打仗時即將賊匪痛加殱戮俾
　賊人聞風喪膽無難一舉掃擒至普吉保在笨港一
　帶雖屢敗賊衆但據奏賊匪仍在附近村莊嘯聚該
　鎮帶兵前進其糧餉運道後路最關𦂳要仍應加意
　防範又李化龍於柴坑仔中藔等處乘機進擊以分
　賊勢固屬奮勇但鹿仔港係沿海重地逼近賊巢李
　化龍尤須隨處留心實力防守不可但知銳意直前
　轉致附近賊匪潛出後路滋擾此為最要陣亡千總
　湯國寶把總曽超羣外委沈揚芳及兵丁三十三名
　俱着咨部優䘏
上又諭内閣曰普吉保由鹿仔港進攻督率弁兵奮勇
　殺賊既已攻復笨港今復能偵探賊踪預為埋伏令
　將弁等從旁衝截賊隊從後環攻賊背前後殺死賊
　匪數百餘人奪獲器械等件甚多實為奮勇可嘉普
　吉保已經交部議敘着再賞給蟒袍一件以示奬勵
　李化龍因普吉保帶兵進攻留駐鹿仔港防守今能
　探察賊情乗虚進撃奮勇攻剿殺賊多人奪獲器械
　賊匪望風奔潰李化龍亦屬奮勇可嘉着交部議敘
　所有此次普吉保李化龍派出隨同打仗殺賊之文
　武員弁等均為出力並着查報將軍咨部議敘以示嘉
　奬
　　同日孫士毅奏言招募新兵四千名飭令入伍訓
　　練並知㑹撫(臣/)圖薩布關支糧餉務使各兵技藝
　　嫻熟以收實用萬一軍營現兵不敷搜剿再須添
　　調(臣/)愚似應新舊叅用於其中挑選材技出衆者
　　赴臺剿捕較為得力再查粤東赴臺官兵其子弟
　　作為餘丁隨徃者共一千二百餘人軍營遇有兵
　　丁缺出足資㧞補至此外續有應募(臣/)擬仍令各
　　該營陸續登冊暫緩入伍毋庸一概給以糧餉以
　　節糜費
　　同日圖薩布奏言黔兵二千名現分四起行走於
　　十月初七八九十等日陸續到省立即更換船隻將
　　應給口糧各項照例給足隨到隨行諭令文武員弁小
　　心䕶送晝夜趲行沿途俱極安静並未片刻停留
　　(臣/)仍移咨惠州提(臣/)髙瑹駐潮督(臣/)孫士毅一體
　　飭令沿途地方文武加𦂳催趲務期迅速赴閩
　　同日舒常奏言湖南應偹之兵二千早經照數挑
　　定一面移知提(臣/)俞金鰲速赴鎮筸接署鎮篆並
　　令鎮(臣/)尹徳禧先赴總路查㸃帶領以専責成查
　　原派副將伊當阿曽經出師西路金川其餘將偹
　　多係曽經出師之員均經飛飭作速起程(臣/)赴長
　　沙㑹同撫(臣/)浦霖督辦一切軍行事宜并分地査
　　㸃督催俾各起官兵安静迅速出境不致稍有延
　　緩所有鎗礮火藥鉛彈等項寛為預偹飭派専員
　　解送
　　同日何裕城奏言川省委員先後押米二十萬石
　　接續到境經該地方官迎䕶尾催於十月十二日
　　全數出江西境隨飛咨安徽撫(臣/)一體飭屬儧催
　　星速前進均奏入報
聞
　　二十七日(辛/酉)常青奏言八月二十七日探得賊目
　　莊大田復約首逆林爽文之弟林三共紏匪衆欲
　　來犯郡(臣/)一靣知㑹郡城弁員留心防範一面派
　　撥江寜將軍永慶侍衛烏什哈逹總兵梁朝柱等
　　於二十八日黎明帶領弁兵二千名前徃迎擊方
　　出營盤里許據報賊衆已從中州來犯大營東南
　　二面並分夥黨約二千人先攻府城大南門小南
　　門外之桶盤棧當經在城之司道等率領民兵施
　　放鎗砲打死賊三十餘人賊即由竹箐深處竄逸
　　其大營東南兩面約有賊五千餘人蜂擁而來(臣/)
　　即親自督率永慶烏什哈逹梁朝桂等奮勇進剿賊人對
　　放鎗砲滿漢官兵排開隊伍子母聨環鎗砲叠發併施自
　　辰至午賊人敗逃官軍乘勢追赶剿殺至七八里前
　　抵大溪河邊收兵囘營計共斃賊約二百餘人奪獲
　　大砲二門官兵義民割獻新留髪之首級十一顆
　　當即奬賞註冊官兵義民並無傷損至前次摺内
　　聞賊目來投之語彼時因有山猪毛義民首舉人
　　曽中立差人赴道禀稱賊目許光來囑令民人黄
　　嵩到堆探問如擒送莊大田得以免罪否隨諭以
　　不但免罪而且有功等語以後並未有投出之信但
　　(臣/)具摺時未將賊目姓名各縁由聲敘明悉實屬
　　疎忽
　　同日恒瑞奏言李侍堯所派兵三千名尚未到齊
　　現在鹽水港附近村莊俱有賊人屯聚賊中火藥
　　糧食甚多難以前進且於附近左右蔵匿明係欲
　　俟官軍前進將後路截斷又賊匪於民人所種糧
　　食十分中抽取二三分其附賊民人驟難解散即
　　安分之民亦多心懐兩端均奏入
上命軍機大臣傳諭福康安常青柴大紀曰前曽有㫖
　以常青自駐守府城以來未能前進尺寸伊究係年
　老留在軍營無益而恒瑞年力正壯尚可以資驅策
　是以令福康安到彼察看將恒瑞留彼聽候調遣令
　常青即行囘京今日閱伊二人奏到各摺因思常青
　在府城駐守雖未能前進但一切調度尚俱妥協又
　聞知諸羅鹽水港兩處被賊滋擾先後派兵接應且
　伊在府城亦經屢次與賊打仗是常青雖屬年老尚
　能料理軍務且福康安到鹿仔港由北路統兵進剿
　其南路及府城一帶亦須有大員駐劄督辦常青在
　彼日久於該處情形較為熟悉應仍令其留駐府城
　督率剿捕至恒瑞在鹽水港被賊攔阻一籌莫展轉
　於摺内將賊匪情形張大其詞茫無主見似此怯懦
　無能即留於軍營亦屬無益着福康安於鄂輝到後
　即傳㫖將恒瑞解任令其自偹資斧來京候㫖其福
　州將軍員缺即着鄂輝調補令其統領恒瑞原帶弁
　兵妥力剿捕鹽水港一帶賊匪接應諸羅至常青此
　次覆奏之摺既得有福康安到彼接辦之信該處兵
　民聞之如何踴躍振奮其賊匪聞有大軍將到情形
　若何俱應於摺内詳晰聲敘乃並無一字奏及且常
　青自經委任不能稍著功績今聞簡派福康安前徃
　接辦亦應將伊在彼半年毫無出力愧悚難安而於
　彼處情形自為熟諳情愿留於該處隨同剿賊以贖
　前愆之處於摺内叙及乃亦竟無一語著常青自行
　明白囘奏恒瑞既知賊人於附近處所潛匿欲圖乘
　間邀截正應督率官兵將鹽水港附近左右藏匿賊匪奮
　力搜捕以清肘腋豈有坐待之理即如福康安現在
　統兵到彼沿途遇有賊匪自即隨處剿殺亦斷無因
　慮賊匪潛截後路遂按兵不動乃恒瑞惟知坐守漫
　無籌畫伊究竟在彼所辦何事豈竟與賊相持待其
　自斃又將欲效魏大斌之到諸羅徒糜廪給耶着福
　康安嚴加詰訊據實具奏至常青所奏賊目許光來
　囑令民人探問擒送莊大田是否得以免罪一節常青
　諭以不但無罪且可有功其措詞尚為得當臺灣賊
　匪本屬一時烏合其附從夥黨見逆首尚在負嵎抗
　拒自未必肯將賊首賊目即行擒獻即日大兵雲集
　四路攻剿賊首等勢窮力蹙退無所歸此等嘯聚匪
　徒豈真有恩信相結其附賊夥匪一見官兵勢盛首
　逆指日就擒或希圖自謀生路竟將賊首賊目擒縳
　獻出乃事理之必有著福康安於進剿時即行廣為
　曉諭使脅從之徒自相解體彼此猜疑則賊匪烏合
　之衆可期不攻自散又現在賊匪四出滋擾廹脅村
　莊民人抽分糧食村民等畏其戕害自不得不勉強
　聽從將來福康安統兵進剿於所過地方尤應妥為
　安撫再前此諭令柴大紀如諸羅守禦力實難支不
　妨帶兵殺出縣城另圖進取乃係因彼時諸羅被賊
　滋擾情形較為𦂳急各路援兵未能即至而柴大紀
　係提督大員稍有疎虞殊為不值是以曲加軫念今
　普吉保已帶兵克復笨港與諸羅相距止二十里聲
　勢聨絡兵氣已振而柴大紀在彼堵禦屢經殺賊是
　諸羅保守無虞已逾半載此時豈可轉委之而去且
　諸羅義民委之於賊亦甚可憫所有前降諭㫖即可
　毋庸給與閱看乃常青已差人賫送前徃殊屬失之
　拘泥但柴大紀素有謀畧固守諸羅已經數月當賊
　匪猖獗之時尚能悉力堵禦奮勇殺賊况今賊勢日
　衰伊接奉前㫖自斷不肯委垂成之功而去惟當倍
　加奮勉㑹剿奏績
　　二十八日(壬/戌)徐嗣曽奏言臺灣自用兵以來車運
　　軍裝夫脚並給發義勇口糧在在需用錢文以致
　　錢價増昻即内地亦有日増之勢恐將來逐漸増
　　昻於民用官需均有滯礙不可不急籌調劑閩省
　　寳福局鼓鑄錢文嵗額祇四萬三千餘串僅敷搭
　　放且雲南買銅轉運稽遲赴𦂳加鑄亦屬緩不濟急
　　與督(臣/)商酌擬從鄰省撥濟以平市價但思陸路脚
　　價浩繁轉滋糜費惟查川米五十萬現由江蘇上海轉
　　運莫如即於米船内附搭來閩較為妥便仰懇
勅下浙江江蘇撫(臣/)每省各偹錢十餘萬串附搭米船
　　解閩江蘇錢文即於滸墅太平等關稅銀内扣撥
　　歸欵浙省錢文即於現撥餉銀内扣抵一併發至
　　上海轉運所需運費均由江浙二省核銷閩省得
　　此接濟則制錢各處流通於軍需民用大有禆益
　　但江浙現在市價情形難以懸擬所請毎省十餘
　　萬之數或仍聽江浙撫(臣/)酌量増減毋致此盈彼
　　絀奏入
上命軍機大臣傳諭李世傑閔鶚元琅玕徐嗣曽曰閩
　省辦理剿捕事宜一切運送軍裝夫價以及給發口
　糧需用錢文較多以致錢價昂貴自應鄰省撥濟以
　平市價但江浙兩省現在錢價是否平減局銅是否
　敷用若因協撥閩省以致該二省錢價増昂局銅不
　敷亦多未便著李世傑閔鶚元琅玕即行妥為籌酌
　如該二省能照數協撥固屬甚善即各備錢十餘萬
　串解閩否則減半撥濟亦無不可所有協撥錢文即
　著附搭米船一併撥至上海轉運閩省備用
　　二十九日(癸/亥)李侍堯奏言普吉保徃笨港時軍裝
　　糧餉俱在元長莊大營有賊乗虚來犯經同知黄
　　嘉訓及逰擊夏承熈殺退又九月十二日有虎仔
　　坑賊首陳泮帶領四五千賊夥下山來擾經副將
　　格綳額督率官兵義民奮勇殺退是賊覘知普吉
　　保進兵又思乗虚從後路來襲一則擾普吉保之
　　糧餉一則擾埔心庄營盤以圖牽制則鹿仔港正
　　需兵接濟而本月十四日風勢已平將軍叅賛及
　　粤兵俱由大擔放洋如風􁨮平順不過兩三日即
　　可抵鹿仔港適川省屯練第一起已於十六日到
　　蚶是以(臣/)亦即自厦星赴蚶江料理配渡現皆隨
　　到即登舟配渡又查恒瑞普吉保既已訂期夹攻
　　普吉保所駐之元長莊離諸羅僅二十餘里恒瑞所
　　駐之鹽水港離諸羅亦僅四十里兩路齊進計此
　　時必與柴大紀㑹合而將軍叅賛巴圖魯侍衛等
　　及粤兵三千又齊抵鹿仔港川兵隨後繼進黔兵
　　到來(臣/)亦當料理速發奏入
上命軍機大臣傳諭福康安常青李侍堯曰福康安同
　海蘭察及巴圖魯侍衛章京等於十四日俱由大擔
　放洋不過兩三日可抵鹿仔港計到彼後今已及旬
　餘自已督率將弁乘銳進剿至虎仔坑賊首陳泮覘
　知普吉保進兵又思乗虚潛出繞截甚屬可恨料此
　等賊匪罪惡貫盈久為天理所不容此時大兵雲集
　四路攻圍斷不能茍延殘喘賊匪等肆逆不法罪不
　容誅其逆首林爽文及莊大田陳泮吳領等必須生
　擒解京盡法處治方足以洩神人之恨着福康安於
　統兵進剿時如逆首等膽敢親出抗拒被官兵臨陣
　殱戮固亦足以伸國法然究不若按名生致處以極
　刑方可彰憲典而快衆忿福康安務須預為布置設
　法籌辦俾渠魁首惡悉數生擒更為妥善朕心方惬
　也副將格綳額於賊首陳泮帶領賊夥下山滋擾時
　督率兵民將賊匪殺退甚屬奮勇前因出有温州鎮
　總兵一缺諭令福康安於帶兵出力之副將内如徐
　鼎士謝廷選等保舉一員奏明陞補著將格綳額亦
　歸入出力副將内一併察看比較何人最為奮勇即
　行奏明補用以示鼓勵
　
　
欽定平定臺灣紀畧卷四十一
欽定四庫全書
欽定平定臺灣紀略卷四十二
　　十一月初一日(乙/未)李侍堯奏言臺灣府城九月中
　　惟十四日有賊在蔦松等處滋擾官兵一到即行
　　逃遁其餘並未有賊自奉
諭㫖准脅從者投誠並遣十萬天兵渡臺𠞰匪各官刋
　　刻謄黄布入四鄉南路民人惟恐玉石俱焚自呈
　　實係良民懇賞給腰牌以為識别者共一百三四
　　十莊九月十五日又有鳯山縣竿林等莊及粤民
　　共一萬餘人來郡遞呈將軍常青亦給以腰牌令
　　其回莊安業莊大田因賊黨漸散將家屬移入大
　　武壠自領親信數百人在石仔瀨潛伏常青派副
　　將丁朝雄並(臣/)所遣往𠞰東港之逰擊倪賓共帶
　　兵一千二百名義民二千餘名前往東港二十五
　　日丁朝雄潛遣人將賊所設之大砲灌濕官兵分
　　三路登岸殺死多賊拏獲守港賊目呉豹仍請添
　　兵進𠞰常青以無兵可撥檄令駐劄港口以通糧
　　米入郡之路莊錫舍自帶手下義民數百往㑹粤
　　莊殺賊粤民以其曽經從賊投誠得官共相鄙薄
　　不與㑹合莊錫舍獨與賊打仗為賊所敗帶傷而
　　回莊大田又約許光來等有復擾之勢此府城以
　　南之情形也諸羅一路聞九月初五至十五日諸
　　羅鹽水港二處賊匪連日攻擾官兵俱有勝仗十
　　七日署諸羅縣陳良翼遣數人到鹽水港取去花
　　銀八百圓詢據來人稱十五日賊攻縣城被官兵
　　殺退并打死騎馬賊二人聞得林爽文於十四日
　　手腿中傷已往牛稠山醫治賊目蔡福亦受傷等
　　語普吉保已於十六日到笨港諸羅城外之賊抽
　　去十之四五往禦普吉保是以攻圍稍緩三十日
　　柴大紀又遣人到府取去花銀三千五百圓此諸
　　羅一帶情形也鹿仔港一路除普吉保李化龍在
　　笨港畨仔溝等處打仗業經該鎮等自行具奏外
　　查普吉保進兵後賊又乗虚來擾牌頭等莊俱被
　　官兵義民殺退惟二林莊被賊焚殺較甚十五日
　　㕘將張朝龍𠞰大二崙等處三十日格綳額𠞰大
　　武郡南仔等處俱有勝仗此鹿仔港一帶情形也
　　看來南路賊屢攻府城不利多已退散因官兵從
　　東港進𠞰是以復行煽聚然該處義民甚多近又
　　赦脇從而開其自新之路益足以堅其效順之心
　　斷不致相随為逆府城兵力亦足資守禦可無他
　　虞鹿仔港雖屬有賊擾然該處皆泉州義民甚為
　　齊心兼有李化龍在彼鼓勵調度亦可無虞諸羅
　　雖未解圍然不過在十數里之外並非逼近縣城
　　且兩次遣人往府取銀是米糧尚有可買不致甚
　　危林爽文被傷之信固屬傳聞未必確實而攻城
　　之賊多已撤去抵禦普吉保(臣/)昨接普吉保寄來
　　摺稿據稱知㑹恒瑞柴大紀訂期三路夾攻想此
　　時已各路齊進計日可㑹合柴大紀共籌進𠞰今
　　福康安又已開洋粤兵三千一同随往川省屯練
　　現在陸續配渡不日繼進兵力益覺壯盛此次進
　　𠞰必當所向無前
　　同日徐嗣曽奏言據臺灣軍需局司道議覆淡水
　　同知徐夢麟請餉文内以大甲之兵尚未能與鹿
　　仔港㑹𠞰該處義民口糧過多恐滋糜費似宜酌
　　裁請示等語(臣/)思淡水地處上㳺此時大甲溪以
　　北安静無擾義勇頗為出力即日將軍(臣/)福康安
　　督師渡港亟籌搗穴焚巢之計該處㑹合夾攻最
　　闗𦂳要(臣/)即飭知該司道等現在大兵逕渡鹿仔
　　港淡水義民口糧未便議裁已于本月初十日自
　　省添解餉銀六萬兩米六千石運往接濟一面飛
　　札淡水文武員弁務將該義民妥為安撫于節次
　　運往糧餉内酌量支給務期民兵併力以待大兵
　　㑹合痛殱逆巢至銅山營宫仔汛賊船行刧粤兵
　　棉衣鞋袴一案據營縣節次拏獲首夥各犯二十
　　五名訊取供詞雖未據供有勾結林爽文夥黨情
　　事但賊匪行踪詭祕所刧衣物現係解送臺灣征
　　兵之件必須嚴究有無勾通情節毋任狡脱(臣/)到
　　泉州送兵後即就近馳赴漳州親自嚴審
　　同日孫士毅奏言現聞將軍福康安㕘贊海蘭察
　　已帶兵東渡直趨鹿仔港或嗣後有須添兵捜捕
　　之處惟于閩粤二省就近派往庶幾呼應較靈(臣/)
　　現在預備之新兵四千已充伍食糧勤加訓練俟
　　續有應募仍嚴飭將備加意挑選不得令老弱之
　　人充數徒滋糜費至新兵器械一項先儘營中舊
　　存銛利可用者令其按名承領認真演習其偶有
　　必須添給之件即于舊存公費項下製備為數無
　　多毋庸動支别欵(臣/)意于業經入伍四千名外再
　　得招募四千名似已足備調遣巡防之用再接准
　　部議撥廣東地丁鹽課項下銀五十萬兩粤海闗
　　本年税銀五十萬兩大平闗本年税銀六萬兩共
　　一百六萬兩解往閩省備用計撫(臣/)圖薩布監督
　　(臣/)佛寧此時當趕𦂳撥兑(臣/)一面飭令藩司許祖
　　京運司徳爾炳阿迅即派定委員眼同彈兌裝鞘
　　即日起程解往閩省均奏入
上命軍機大臣傳諭福康安常青海蘭察李侍堯柴大
　紀普吉保徐嗣曽孫士毅曰廣東莊民同心嚮義視
　賊如仇雖以業經投誠之莊錫舍猶因其曽經從賊
　不肯與之㑹合此亦足以見其義憤莊錫舍因粤民
　不與協力𠞰賊益加激勵奮不顧身獨與賊匪打仗
　以致受傷甚屬出力可嘉著加都司職銜事完送部
　引見再賞銀一百兩以示奬勵並著曉諭廣東莊義
　民等以莊錫舍雖經從賊不與一同打仗固屬義舉
　但現在業已投誠屢次打仗殺賊即與帶兵官弁無
　異嗣後該義民不必心存岐視祗當共効同仇之義
　協力𠞰賊以期共申義忿承受恩賞賊目莊大田因
　其黨羽漸次解散將眷屬搬移潛伏石仔瀨地方其
　勢已為窮蹙丁朝雄經常青派令帶兵往𠞰灌濕賊
　砲殺死多賊並拏獲賊目呉豹因所帶官兵義民不
　敷捜𠞰向常青禀請添兵而常青以府城兵力有限
　未能分撥祗令其駐劄港口以通糧路府城原有之
　兵不為不多因節次派往諸羅鹽水港援應以致兵
　力稍單不能添給丁朝雄尚屬寔在情形不為大過
　朕亦不加責備至丁朝雄帶領兵民將東港賊匪奮
　勇𠞰殺寔為出力可嘉昨因副將格綳額打仗奮勇
　已有㫖諭令福康安將該副將同徐鼎士謝廷選一
　併察看酌量保奏一人陞補温州鎮總兵員缺今丁
　朝雄亦能奮勉並著福康安一併歸入出力之副將
　内比較何人功績最著即奏請陞用以示奬勵南路
　村莊民人見大兵雲集賊黨解體指日即就殱擒惟
　恐官兵一到無從自白致獲罪愆紛紛赴常青處呈
　請賞給腰牌以為識别可見該處民人已知賊勢窮
　蹙爭先自為别白率衆具呈而常青給與腰牌將來
　安分良民俱可辨識該民人等益可安心守業以助
　官軍聲勢寔為極好消息現在南路情形既係如此
　則北路一帶村莊民人近見福康安統領勁兵前抵
　鹿仔港自更必歡呼踴躍共慶更生福康安于所過
　地方其各村莊安分民人亦當照常青所辦賞給腰
　牌俾令各有識别安莊服業自為守禦既可以安輯
　衆心且于官兵進𠞰後路更資協助無慮賊人潛出
　滋擾尤為妥善至臺灣義民甚多而廣東泉州二處
　民人尤為急公随同官兵打仗殺賊屢經出力自康
　熈年間廣東莊義民𠞰賊有功經總督滿保賞給懷
　忠効忠等匾額是以民人等咸知嚮義踴躍自効但
　前次匾額祗係總督所給伊等已如此感激奮勵今
　將廣東莊泉州莊義民朕特皆賜匾額用旌義勇伊
　等自必倍加鼓舞奮力抒忠但該處莊居甚多難以
　徧行頒賜著福康安接到匾額後即遵照鈎摹擇其
　大莊羣居處所普加賞給懸設並傳㫖曉諭以伊等
　義勇素著出力可嘉是以欽頒匾額賞賜以示優奬
　俾該義民等益加感奮竭力圖効以堅其向義之心
　看來目下情形常青一路雖因兵力稍單未能奮迅
　攻𠞰但南路賊匪屢被官兵擊退將家屬搬移畏懼
　潛伏已無能為且該處民人爭先呈報自别賊勢日
　孤無難尅期捜捕至諸羅連次𠞰賊得有勝仗逆首
　林爽文手腿中傷賊目蔡福亦經受傷並因普吉保
　進兵笨港其屯聚諸羅城外之賊匪抽去十之四五
　前往抵拒柴大紀兩次遣人運取銀兩是道路已無
　梗阻米糧足資接濟不特守護無慮兵氣亦日見振
　作又普吉保在元長莊駐劄屢次痛𠞰賊匪打仗得
　勝與恒瑞柴大紀定期三路夾攻自可内外應合乗
　勝奮𠞰今福康安已于十月十四日開洋自已早抵
　鹿仔港大兵雲集尤當士氣百倍即日㑹合長驅定
　可一舉蕩平將來𠞰捕事竣海蘭察自應帶同巴圖
　魯侍衛章京等先行回京至福康安既逺渉重洋正
　應乗此大兵得勝之後將一切善後事宜悉心籌辦
　妥為區畫不必急于來京瞻覲也至淡水一帶現在
　並無賊擾而大甲溪逼近大里杙賊巢地方𦂳要該
　處義民等随同官兵堵禦防守頗為出力即日大兵
　進𠞰該處㑹合夾攻正當鼓勵義勇協力助𠞰若此
　時因伊等口糧過多輒議裁減恐義民等資糧不給
　或至漸行散去轉阻其急公効用之心殊屬失䇿徐
　嗣曽現將銀米添解接濟並令該處員弁妥為安撫
　酌量支給使義民等口食充裕招徠日廣將來大兵
　進攻正可得其協助甚合機宜所有各處義民口糧
　俱應照常支給不可輕議裁減為要北淡水一路逼
　近賊巢兵民守禦已久前此徐鼎士與藍元枚訂期
　合攻若無藍元枚病故之事自已定計進兵今徐鼎
　士徐夢麟以勢難久待已分路進攻並禀請鹿仔港
　軍營預備從大肚溪攻擊想徐嗣曽已寄知福康安
　令其就近裁酌指示機宜宻速辦理該處距賊巢甚
　近徐鼎士等自應領兵由大甲攻擊以牽綴賊勢但
　此時逆首林爽文在諸羅被官兵殺退手腿中傷現
　往牛稠山逃竄醫治賊目莊大田又因夥黨漸散將
　家屬移入大武隴自在石仔瀨潛伏是賊首賊目等
　屢經官兵𠞰殺正在奔潰竄匿之際福康安到鹿仔
　港後自必先往大里杙夾攻將林爽文等跟踪追捕
　以期一鼓擒獲至徐鼎士率領兵民分路進取福康
　安若因該處需兵濟應不妨于普爾普舒亮二人内
　酌派一人帶領巴圖魯侍衛章京十數人帶領二三
　千兵前往㑹合徐鼎士併力攻𠞰更為得力挐獲賊
　目呉豹俟解到内地著該督撫即派委妥員押解來
　京審辦
　　(臣/)等謹按粤莊義民随同大兵𠞰捕逆匪激於義
　　憤視賊如仇雖以業經投誠之莊錫舍猶因其曽
　　附賊黨屏斥不與㑹合而莊錫舍遂以獨力𠞰賊
　　猝致被創亦可見粤民之相矜以氣節由來久也我
皇上叠加奬勵示以同仇之義化其岐視之心復因康
　　熈年間粤莊舊有懷忠効忠匾額止為督(臣/)滿保
　　所給
特親灑
宸翰寵逮窮檐所以鼓舞而作興之者至矣
上又命軍機大臣傳諭李侍堯徐嗣曽曰周井等犯在
　洋面肆行刼掠胆敢將運送臺灣軍裝物件搶刼至
　一百餘簍之多甚屬可惡自當查明嚴辦但該犯等
　俱係漳州人而賊首林爽文又籍𨽻漳州該撫查辦
　此案若必將該犯等是否係屬林爽文賊夥之處詳
　加究訊伊等既不肯自行承認勢必展轉追究牽連
　波及恐該處民人不無心懷疑懼況此等盜犯審明
　後本應按律斬梟即使究出實係林爽文夥匪亦不
　過正法梟示罪無可加著徐嗣曽止須將該盜犯等
　行刼軍裝棉衣之案審訊明確就案完結毋庸展轉
　追究致滋疑擾
　　初二日(丙/申)柴大紀奏言九月初三日夘刻賊匪萬
　　餘乗濃霧未散分别環攻四門營盤鎗砲甚多(臣/)
　　同侍衛徳成額㕘將特克什布等往來督戰各營
　　盤鎗砲齊發官兵義民等一齊奮勇力戰約共打
　　死賊匪二百餘名打死騎馬賊二名執大旗賊三
　　名殺死者亦多至午後賊退逃入十四甲北社尾
　　角子藔等莊恐有埋伏收軍初六日辰刻賊匪四
　　五千在北門外田洋斬毁將熟禾稻(臣/)随率把總
　　蔡開祥石生輝帶隊伍併各義民前往趕殺鎗砲
　　打死賊匪甚多忽山仔頂埤仔頭賊衆數千兩路
　　圍來(臣/)随飭總兵魏大斌等分頭抵禦施放鎗砲
　　打死多匪至午後賊俱退逃初七日夘刻賊匪率
　　衆萬餘復來侵犯西門營盤(臣/)望見賊匪向前打
　　仗後面將禾稻斬毁随督飭各將備官兵義民奮
　　勇衝殺鎗砲連環攻擊打死賊匪數百餘名初八
　　日辰刻賊衆復來攻西北二處營盤(臣/)等前往督
　　戰俱照賊多處用大砲連轟打死賊匪甚多随率
　　官兵義民俱出田洋力戰又斃賊各數十名十二
　　日寅刻賊匪數千分路來攻西南北三處營盤惟
　　西門畨社口賊匪最多鎗砲逼近(臣/)等前往督戰
　　南北二處賊匪經大砲轟死多人官兵義民併力
　　殺退惟西門賊匪冒死逼來(臣/)率領弁兵將大砲
　　移在田洋打死騎馬賊一名執黒旗賊一名併賊
　　匪數十人兵民向前力戰殺斃多匪未刻賊始退
　　去因火藥缺少不便逺追獲賊旗鳥鎗長刀腰刀
　　竹牌等件火藥一桶又九月初七日夜東門雲霄
　　厝義民賴光前挐獲奸細林培一名髪辮剃去只
　　留兩角訊據供稱逆首林爽文因連日攻城俱被
　　官兵殺敗差來與堂兄林觀賜約為内應俟十五
　　日夜賊衆來攻東南西門發砲五聲為號即從城
　　内放火亂我軍心以便取勝等情(臣/)即親往將林
　　觀賜拏獲供認不諱又初八日義民首孫仁拏獲
　　奸細僧應瑞一名供認在山仔頂大衆廟遇賊夥
　　楊七交火藥一包囑他在城内十五六等日賊衆
　　攻城放火内應等情即將該犯等正法一面飭令
　　城廂内外嚴加防範十五日夘刻果有賊匪萬餘
　　放砲五聲蜂擁來攻東南西營盤(臣/)同侍衛徳成
　　額㕘將特克什布等督率各官兵奮勇向前鎗砲
　　連環叠進各義民併力鏖戰至午後三處賊匪被
　　鎗砲打死共三百餘名打傷騎青馬賊一名執大
　　旗賊三名賊衆俱退申刻復來逺聚于東南兩邊
　　與我兵相持一夜至十六日黎明賊拚命攻犯東
　　南二處營盤鎗砲逼近各官兵義民奮勇堵殺鎗
　　砲共打死賊匪三四百人東邊打死騎花馬賊一
　　名執大旗賊一名未刻賊俱四散逺逃因火藥不
　　足收軍獲鳥鎗竹牌賊旗等件子砲一門鉛子一
　　包惟是諸羅被困三月有餘糧餉全無雖經㑹同
　　署諸羅縣陳良翼多方勸捐殷寔人民共樂急公
　　但經賊擾以後家少葢藏捐助終屬不敷所有地
　　𤓰花生皆已食盡其附近田稻被叠次打仗踐踏
　　至今僅有四五分成熟乃民間饑餓所迫紛紛割
　　取難以禁止二三日即已罄盡兼之火藥缺乏就
　　地煎硝而每日所出不過四五十斤寔不敷用勢
　　殊危急探㕘贊恒瑞領兵已于上月二十八九等
　　日陸續到鹽水港總兵普吉保領兵于本月十三
　　日抵笨港已再宻差往二處訂定來諸日期以便
　　帶兵向前接應所有官兵義民滿城百姓聞此信
　　息莫不歡欣踴躍苦守數日兩路大兵自必齊集
　　儘可併力𠞰洗
　　同日常青奏言九月初七日賊目張基光洪賽等
　　率賊二千攻擾東港之竿林等莊有義民首林成
　　率衆堵禦殺賊八十餘人初九日張基光等復糾
　　水底寮賊三千餘來攻又被林成㑹齊竿林内六
　　莊義民奮力殺賊並溺斃之賊約有數百人奪回
　　大小砲器械無數並前被賊夥林進李靜等佔踞
　　之新園等莊亦經林成等義民同粤莊義民恢復
　　各賊匪逃往水底寮聲言再約賊匪來攻現在義
　　民首林成同粤籍義民等懇發官兵前抵東港情
　　願齊心接應(臣/)察看此時逺近莊民因賊匪勒取
　　糧米抽分田榖俱願同心殺賊保䕶村莊既經竿
　　林等莊義民倡率防禦自係極好機㑹況有督(臣/)
　　李侍堯派來進攻東港陸路兵一千名對换水師
　　内除已派二百名交千總王國志等帶同府城義
　　民二千前往鹽水港外現有兵八百名即于十三
　　日派令副將丁朝雄並原派來之逰擊倪賓守備
　　查城帶領又派守備林登雲管帶新募入伍之兵
　　二百四十名一同起程由水路直取東港一復東
　　港不但府城糧運大通而南路賊勢自必窮蹙至
　　總兵梁朝桂于初九日到鹽水港劄營與恒瑞大
　　營相近即日與賊打仗𠞰殺賊匪甚多並燒燬賊
　　寮又恒瑞派副將謝廷選同逰擊劉越共帶兵九
　　百名在新莊劄營于初八日與賊打仗得勝查新
　　店係水道登岸港口為鹽水港後路既有該副將
　　等駐守恒瑞處所需軍火糧餉自可源源運送惟
　　接據柴大紀咨稱八月二十日副將蔡攀龍㕘將
　　孫全謀逰擊邱能成等率領官兵來縣查副將貴
　　林逰擊楊起麟都司杭富守備馬大雄四員及千
　　總外委陳邦材陳洪猷等二十一名均聞在途遇
　　害蔡攀龍等帶來官兵一千二百六十六名損失
　　六百二十二名邱能成等帶來兵五百十二名損
　　失一百五十六名又藤牌等兵丁九十名損失十
　　四名其現到各兵随帶藥鉛六百餘斤運來餉畨
　　銀一千六百三十五員守備楊彲在西門外打仗
　　受傷身故恒瑞親統大兵已抵鹽水港柰諸羅附
　　近各莊處處均有賊匪潛伏圖截官兵來路茍非
　　設法分其賊勢大兵未易前來惟懇飛催鹿仔港
　　普吉保李化龍速派勇戰兵丁義民揀選大員統
　　領前來俾賊知鹿仔港兵動必分其黨以禦我兩
　　路官兵則諸羅一帶賊勢自弱再差汀州義民㳺
　　永盛等齎摺赴郡祈再給發畨銀一千三百元迅
　　速帶回以濟急需等情(臣/)因普吉保前咨有商留
　　總兵李化龍在鹿仔港固守即親帶官兵前往西
　　螺斗六門一帶打通道路之語復又飛札屢催諒
　　該鎮此時業已起兵現又有府城義民二千情願
　　前往而義民㳺永盛等既可陸續運送餉畨則藥
　　鉛並可設法零運必不致于乏絶不日南北官兵
　　義民齊到㕘贊恒瑞柴大紀總兵普吉保酌籌並
　　舉内外合攻道路自必通暢賊首尅日可擒惟逰
　　擊邱能成在諸羅縣城西門外畨仔溝與賊打仗
　　被傷身故恒瑞帶往之䕶軍㕘領岱森保患病未
　　愈(臣/)因派撥健鋭營翼長烏什哈逹前往適值内
　　地調赴鹽水港弁兵三千名陸續進發即令該翼
　　長一同星速馳赴一到恒瑞軍營即與總兵梁朝
　　桂等酌籌進攻至南路東港(臣/)派令副將丁朝雄
　　管帶弁兵由海道乘機進攻在鳯山縣屬之竹仔
　　港見有賊船數隻即施放鎗砲打破賊船一隻賊
　　匪百餘人俱各棄船奔岸逃走該副將同革職㕘
　　將那穆素里等帶兵登岸追趕鎗砲斃賊十餘人
　　生擒賊犯丁把洪賀二名當將各賊船燒燬仍即
　　收兵回船候風又于十七日船抵東港暗令目兵
　　李竒林光海浮水登岸先將賊人設防大砲灌濕
　　將備弁兵齊到港口直攻進港賊各驚竄官兵追
　　趕殺賊七名奪獲鎗砲弓刀等賊械又搜捕賊匪
　　方得勝等十二名現在東港安撫百姓並哨探近
　　港均有賊匪糾集該副將同逰擊倪賓等于路口
　　安營堵禦並㑹商粤莊義民總理曽中立等仍曉
　　諭各莊將米榖由港運赴郡城糶賣現有載兵之
　　船回郡俱已裝載米榖開行(臣/)查東港原係南路
　　糧食赴郡之港口今官兵已經到港𠞰捕商販米
　　谷即由回空兵船裝載來郡郡城米價現已平減
　　但據稱近港均有賊聚則此時尚不能為收復東
　　港之功現有粤莊義民首舉人曽中立並俸滿教
　　官羅䕃前協同辦理一俟全行通暢併粤民等莊
　　糧食俱可由港出口到郡無阻(臣/)即查明官兵義
　　民有功者分别請奬另行奏報又㕘贊柴大紀報
　　稱福寧鎮標中營逰擊田藍玉揑稱原配鎗砲器
　　械並無遺失迨親往查騐始據兵丁蘇得亮等供
　　出鎗砲牌刀各有遺失蔡攀龍等帶兵來援随帶
　　將弁接應而該逰擊不即前往屢催始帶兵在後
　　緩行請將逰擊田藍玉革職以肅軍紀又十五日
　　有鳯山縣屬之竿林大林浦等莊及廣東莊各民
　　人約有七八千來營懇給告示當即給發告示腰
　　牌又十四日有賊數千從南潭蔦松等處前來當
　　派江寧將軍永慶廣東副都統博清額翼長烏什
　　哈達協領豐伸佈伊清阿領隊侍衛郭爾敏色等
　　帶領弁兵並各義民由山梁卡直向二王宫廟進
　　𠞰遇賊接仗官兵奮勇撲擊鎗砲並施賊人四散
　　逃竄官兵分開左右二翼兩路截殺自己至申賊
　　人奔逃鎗砲斃賊百餘人
　　同日恒瑞奏言賊匪連日在鹽水港攻擾營盤俱
　　被官兵殺退該處附近村莊民人經恒瑞開導曉
　　諭俱各安貼其造冊投誠者共有八十餘莊當給
　　以腰牌又與賊匪打㐲時投出廖進髙一名訊係
　　前随貴林前赴諸羅被賊搶去今因賊匪被官兵
　　追急乗間脱出若即行究辦恐前次同時衝失之
　　兵不敢投到是以交與梁朝桂令其随營効力都
　　司蕭應得守備李自昌打仗出力該二員前在金
　　川曽經出力今俱賞戴花翎其都司黄象新賞戴
　　藍翎
　　同日李侍堯奏言府城南至鳯山一帶賊夥漸散
　　各莊民俱起義効順九月十一二等日山猪毛粤
　　民㑹同泉民在新園逐賊殺溺死者甚多沿途各
　　莊俱相随殺賊粤民劄住新園泉民劄住下牌頭
　　合萬餘人至郡具呈并稱若大兵進𠞰伊等情願
　　随軍効力是以將軍常青派丁朝雄倪賓等直取
　　東港莊大田因夥黨漸散已逃往石仔瀬鳯山境
　　内略已無賊東港之米有來至府城者市價毎石
　　頓減七八百文是南路大勢已定惟昨據呉元琪
　　來禀有莊錫舍殺敗逃去賊匪又欲糾煽抗拒等
　　語然賊夥已經渙散即糾約亦未必能多而該處
　　義民甚衆兼有丁朝雄等就近彈壓必可無虞至
　　鹽水港自九月十五以後賊見梁朝桂等官兵及
　　府城添雇義民二千前往兼有蕭隴等莊義民相
　　助賊遂漸退惟阻截道路以困諸邑而不敢復攻
　　鹽水港又有諸羅賊目李七者最為驍悍巡檢邵
　　宗堯聞其有歸順之意因義民柯光明柯得騰懇
　　請自効遂將二人帶赴恒瑞處即令齎諭宻招李
　　七李七已領收并有願先送妻子為質再相機行
　　事等語又徐鼎士亦稱十月初六日派逰擊呉秀
　　等在岸裡社一帶進攻大里杙該副將與都司敏
　　祿等由牛罵頭等處進攻大肚溪是各路俱已進
　　兵賊須處處分力抵禦勢必不支又岸裡社熟畨
　　素不從賊八月十六十九等日有賊來擾俱被該
　　畨等殺退呉元琪已遣人傳諭該社貢生潘士興
　　張鳯華等聨絡生畨斷賊走入内山之路則將來
　　賊匪竄逸亦有生熟畨把截不致兎脫看來俱是
　　極好機㑹今福康安等大兵接續前進必可得手
　　至鄭國卿所帶之兵(臣/)前與福康安面商以府城
　　稍覺單薄是以奏明仍令赴常青處昨因風勢稍
　　平該鎮業已放洋計此時已抵臺郡未便追回轉
　　赴鹿仔港且府城南路各莊原聞有十萬大兵𠞰
　　賊之說是以賊散而義民紛起今若無一兵添往
　　未免觀聴所闗義民又懷疑慮賊復生心窺伺是
　　鄭國卿之兵仍應赴常青處聴候調度較為有益
　　至四川將軍鄂輝于本月十六日到泉州其頭二
　　起屯練兵亦已于十六七等日到蚶江餘于二十
　　一日可以到齊已到之兵現在支領鹽菜口糧及
　　鑼鍋帳房馬匹等項陸續登舟配渡均奏入
上命軍機大臣傳諭福康安常青海蘭察柴大紀李侍
　堯曰賊匪狡詐百出胆敢遣其黨夥潛約内應而林
　培一犯已將髪辮剃去則前此所傳林爽文有蓄髪
　親丁之説並不為虚經柴大紀察出即行查拿正法
　使賊匪無由逞其鬼蜮之技所辦甚好其拿獲奸細
　之義民賴光前孫仁並著酌量加賞又普吉保自到
　笨港後已節據奏報屢次打仗得勝𠞰散賊匪現在
　咨㑹柴大紀恒瑞訂期㑹攻此時福康安已抵鹿仔
　港軍威更盛柴大紀等更當加倍奮勉至署諸羅縣
　陳良翼數月以來多方勸諭殷寔之户捐助糧食民
　人共樂急公得資接濟陳良翼寔為出力伊已推陞
　知州呈明告養因病尚未回籍經常青等委令代理
　縣事今該員仍能奮勉自効甚屬可嘉著以知州銜
　即補諸羅縣知縣料理一半年令其回養徳成額特
　克什布于賊匪攻犯營盤時往來督戰殺賊甚多徳
　成額現已因其出力陞補健鋭營前鋒㕘領其特克
　什布著交福康安于軍營遇有應陞之副將缺出即
　奏明陞用魏大斌前以無能降㫖革職今據柴大紀
　奏伊在山仔頂處帶兵堵禦𠞰殺賊匪如果寔在出
　力尚可降補都司以觀後效又鳯山及廣東莊民人
　既悔罪投誠即為良善常青給發告示腰牌令其各
　回本莊互相保守其從前被賊逼脅無柰聴從之處
　不加深究甚屬得當民人等紛紛投營呈明並非賊
　黨足見賊勢已孤寔為極好消息常青正當乗此機
　㑹廓清南路至該處義民如舉人曽中立辦運米谷
　㳺永盛齎送畨銀林成在東港等處率衆堵禦殺賊
　均屬奮勉急公曽中立前已有㫖令福康安等查明
　係文舉人酌賞文職武舉人酌賞武職如人才可用
　即予以寔缺其㳺永盛林成二人亦著查明量加賞
　給職銜或酌用寔缺諸羅武舉黄奠邦督率義民在
　城守禦素為出力已有㫖令常青等酌量録用伊等
　如有情愿服官者將來事竣時不妨分别予以寔缺
　用示奬勵黄象新屢經打仗殺賊甚屬奮勉亦著賞
　戴花翎至李七係賊人頭目今既有歸順之意經恒
　瑞令義民齎諭往招李七愿先送妻子為質自應設
　法即為招致以解賊黨此事何以未據恒瑞奏及再
　賊首林爽文昨據李侍堯奏手腿中傷已往牛稠山
　醫治恒瑞所奏亦復相同其語自當確寔但林爽文
　中傷一事係在柴大紀處抑在普吉保處著福康安
　即行查明具奏至福康安逺涉重洋督辦軍務海蘭
　察率同巴圖魯侍衛章京等奮勇宣勤現在正值隆
　冬之際朕心深為軫念福康安海蘭察俱著賞給元
　狐暖冠各一頂柴大紀力捍圍城勞績茂著亦著賞
　給元狐暖冠一頂以示體恤
上又諭内閣曰邱能成自𠞰捕逆匪以來節次奮勇殺
　賊甚為出力屢經擢陞逰擊今因傷身故寔堪憫惜
　著交部加一等以㕘贊銜照陣亡例議恤至援應諸
　羅中途被害各員除貴林楊起麟杭富業經降㫖賜
　䘏外其守備馬大雄及在西門外打仗傷亡之守備
　楊彲均著交部議給䘏典其餘千總外委陳邦材陳
　洪猷等各員並著該將軍等查明咨部照例議䘏以
　示軫惻
上又諭内閣曰田藍玉帶兵前赴諸羅于兵丁遺失軍
　械有心揑餙迨跟随柴大紀接應蔡攀龍時又復行
　走遲緩寔屬狡詐怠玩僅予革職効力不足示懲田
　藍玉著革職即在臺灣府城永逺枷號示衆以昭儆
　戒
上又諭内閣曰本年閩省𠞰捕臺灣逆匪所有添調各
　省官兵經過地方一切軍需供應俱經發帑支給絲
　毫不以累及閭閻惟是運送糧餉軍械等務間亦酌
　用民力雖並給與口糧脚價而該處民夫急公向義
　無不踴躍從事實堪嘉尚自宜特沛恩膏除漳泉二
　府因本年被旱歉收曽經降㫖加恩令該督等查明
　緩征並臺灣府屬本年及五十三年應征錢糧概行
　豁免外仍著李侍堯等將福建通省承辦軍務各州
　縣所有官兵經過地方就其差務繁簡出力輕重查
　明應如何酌量加恩分别蠲緩之處詳細核定迅速
　奏聞候朕另降恩㫖
　　(臣/)等謹按臺灣𠞰捕逆匪以來軍需供頓皆特發
　　官帑絲毫不累閭閻且漳泉二郡被旱歉收地畆
　　已奉
㫖緩徵而臺郡一嵗正供又全予蠲免
聖慈軫恤亦既無微不至乃復因民夫運送糧餉軍械
　　急公無悞
特勅將官軍所過州縣核其差役繁簡輕重分别蠲緩
　　所由民不知兵相與感頌
皇仁共安耕鑿之休也
上又諭内閣曰總兵梁朝桂㕘領岱森保帶兵前往鹽
　水港一帶𠞰捕賊匪寔為奮勇梁朝桂著即賞給奮
　勇巴圖魯名號並照例賞銀一百兩岱森保著賞給
　副都統職銜以示奬勵
　
　
　
　
　
　
　
　
欽定平定臺灣紀略卷四十二
欽定四庫全書
欽定平定臺灣紀畧卷四十三
　　十二月初三日(丙/寅)
上諭内閣曰朕于軍旅之事有功必賞有罪必誅從不
　肯稍存姑息即如此次臺灣帯兵之郝壮猷因賊匪
　復擾鳯山棄城不守不待大學士九卿核擬即將伊
　于軍營正法其貴林楊起麟邱能成諸人皆因奮勇
　勦賊臨陣捐軀即勅部從優議䘏一律得給世襲刑
　賞昭然惟人自取今臺灣領兵各員俱能争先効用
　未必不因郝壮猷覆轍在前共知儆勵盖兵可百年
　不用不可一日不備而信賞必罰絲毫難以假借此後身
　膺閫寄者當咸知凛惕遇行軍之際務須身先士卒
　克敵致果共曉然于功罪所分視乎勇怯如能共矢
　藎誠著有勞績必躬膺荗賞承受渥恩若畏怯倖生
　必致自蹈重愆身罹憲典庶幾人知敵愾士皆用命
　母負朕整飭戎行諄諄告誡之至意
上又諭内閣曰臺灣逆匪林爽文糾衆倡亂以來提督
　柴大紀統兵剿捕收復諸羅後賊匪屢經攻擾城内
　義民帮同官兵奮力守禦保䕶無虞該處民人急公
　嚮義衆志成城應錫嘉名以旌斯邑着將諸羅縣改
　為嘉義縣俾閤縣良民倍加奮勵以昭奬勸
　　(臣/)等謹按逆匪林爽文糾衆倡亂以嘉義為南北兩
　　路要衝百計滋擾當福康安援兵未集之時嘉義
　　被圍已及五月頼城内義民多方保䕶危而獲安
　　雖以柴大紀怯懦無能為義民等遮㽞因得堅守
　　待援保全閤邑數萬生靈之命迨夫大兵雲集重
　　圍立觧賊人喪膽遂成破竹之勢是義民守禦之
　　功實臺郡全局所繫
　國家教澤涵濡
恩意周渥小民急公奉上出於至誠用能同心恊力繕
　　完守備屹若金湯我
皇上旌其嚮義鍚以嘉名有勇知方洵史冊所罕覯也
　　同日書麟奏言川省運米二十萬石沿江押䕶員
　　弁稽查催儧各船俱揚㠶順流而下遇晚停泊即
　　督率兵役徹夜巡邏防範並無盗賣及攙和情弊
　　亦不敢片刻稽延一面咨明督(臣/)李世傑江蘇撫
　　(臣/)閔鶚元飭屬預偹海船接收轉運奏入報
聞
　　初四日(丁/夘)常青奏言搃兵梁朝桂帯兵一千名于
　　二十九日由海道前往鹽水港恊助想此時早已
　　到彼計鹽水港本有之兵併𣲖去各兵共有五千
　　餘名尚有義民等恊同禦剿軍聲尚為壮盛嗣聞
　　鹿仔草庄於八月二十八日被賊焚刦兵民退囘
　　鹽水港縁鹿仔草鹽水港二處本有逰擊楊起麟
　　邱能成分駐防守與縣城相為犄角且柴大紀自
　　夏秋以來賊匪不時侵擾縣城又調逰撃楊起麟邱
　　能成往諸羅䕶守固以縣城為重而鹿仔草之失
　　實因兵力单弱之所致也今鹿仔草雖失尚有小
　　路數處可通諸羅縣城(臣/)恐鹽水港人情惶惑飛
　　催梁朝桂星速赶赴加意防範並飭令縣丞徐英
　　前往安撫民人多招義勇與官兵恊力堵禦再(臣/)
　　自南路齊𣲖官兵赴援必須鹿仔港亦𣲖官兵自
　　北路齊赴則賊勢必將分散前已三次飛札普吉
　　保于新到兵内酌量抽撥由笨港一帯應援諸羅
　　又飭總兵李化龍如到鹿仔港即帯兵三千星速
　　赴援兹據普吉保咨稱留李化龍在鹿仔港固守
　　即親帶兵前往西螺斗六一帶打通道路(臣/)
　　仍飛札該鎮務與恒瑞柴大紀等預先闗合
　　訂期並舉則賊人首尾不能相顧不但可解
　　諸羅之圍即可乘勢進𠞰立破賊巢至南路
　　賊匪各處(臣/)督率官兵迎擊約計鎗砲斃賊
　　五六十人兵民受傷者十餘人現據督(臣/)李
　　侍堯已調水陸提標兵三千名到厦門配渡
　　並聞督(臣/)孫士毅已調廣西兵三千名到
　　潮州(臣/)已札知二督(臣/)速發此項兵到臺灣軍營
　　遣用此項兵到(臣/)一面留兵守城一面帯兵攻擊
　　北路㑹集諸羅與恭賛鎮將等合兵攻擊大里杙
　殱擒首逆至(臣/)軍營官兵節次撥往諸羅一萬有
　　餘所存營盤之兵雖止四千餘尚足防禦惟諸羅
　　柴大紀等自副將蔡攀龍等到縣以後旬日有餘
　　尚無文報恒瑞現駐鹽水港應俟有普吉保帯兵
　　攻打西螺斗六門一帯之信即與柴大紀関㑹夾
　　擊但恒瑞帯兵三千去後又𣲖總兵梁朝桂帯兵
　　一千赶赴此時諒必一同駐劄該處尚有義民恊
　　助今府城各義民又情願往鹽水港帮同打通諸
　　羅立功自効(臣/)復𣲖千搃王國志董國瑞帯水師
　　兵二百名並管帯府城義民二千前往柴大紀聞
　　知前後兵民齊到鹽水港自必與恒瑞普吉保㑹
　　合進剿以通往來諸羅道路
　　同日柴大紀奏言十五日辰刻賊匪率衆來攻東
　　西北三門營盤鎗砲較前更多(臣/)同特克什布及
　　徳成額官保等往來督戰調恭將潘韜遊擊李隆
　　飛往西門三苞竹一帯夾攻敗匪退逃北門外賊
　　匪從台斗坑北社尾二路繞至與官兵對放鎗砲
　　被大砲轟斃多匪内打死執大旂賊二名又連環
　　鳥鎗打死數十人官兵義民奮勇而前殺賊甚多
　　賊衆四散惟東門賊匪尚不肯退(臣/)親帯隊伍義
　　民由臺斗坑田洋横冲魏大斌等官兵由雲霄厝
　　殺出逰擊林光玉由王田崗小徑斜擊殺賊數十
　　人獲鳥鎗賊旂襍械等項二十日辰刻賊匪率夥
　　千人在東門外之姜母藔王田崗両處搶割稲榖
　　(臣/)飛飭逰擊李隆林光玉等帯領兵丁義民馳赴
　　該處分頭剿捕(臣/)帯兵在八掌溪墘接應逰擊李
　　隆至姜母藔鎗砲打死十數人賊匪棄榖奔逃獲
　　鳥鎗令旂等件榖三十餘石林光玉至王田崗賊
　　匪數百在田割稲一半與官兵抵敵被鎗砲擊死
　　賊匪十餘名賊盡捨所割之稲由山逕逃竄獲濕
　　榖四十餘石均交縣收存以作軍糧兵丁義民俱
　　無損傷二十一日巳刻賊匪數千來攻東北營盤
　　(臣/)同侍衛徳成額等督率官兵齊放大砲打死賊
　　匪數十名賊恃有鎗砲竟不畏惧旋退旋來魏大
　　斌詹殿擢林光玉等督率弁兵義民在雲霄厝抵
　　敵又報西門外店仔尾賊衆來攻營盤(臣/)隨飛往
　　督戰連放大砲打死賊匪數十名復調逰擊李隆
　　叅將潘韜帯隊伍義民前來夾攻打死賊匪數十
　　名賊盡逃往各庄竹圍荗宻難以前進其東北二
　　門之賊亦經殺退追過臺斗坑因禾稲荗盛田塍
　　狹小不便逺追俱令收軍二十三日午刻賊匪萬
　　餘來攻東西北三處營盤(臣/)同侍衛等往來督令
　　鎗砲連環齊轟北門外賊匪被大砲打死十數名
　　賊随攏向東邊逰擊林光玉施放大砲又打死十
　　數名(臣/)督率官兵義民由臺斗坑前田洋攻其右
　　逰擊林光玉帯兵從山仔頂攻其左魏大斌帯官
　　兵自雲霄厝一直冲殺鎗砲打死數十人賊隨退
　　逃時西門外店仔尾賊匪鎗砲甚多勢更鴟張(臣/)
　　飛調逰擊李隆恭將潘韜官兵義民從右殺來施放
　　大砲打死賊匪七八十名官兵義民一同追殺賊
　　逃過八奬溪獲賊旂賊械等項因大雨收軍二十
　　六日巳刻賊匪萬餘復來侵犯東西北三門營盤
　　(臣/)同恭將特克什布等督戰逰擊林光玉施放大
　　砲打死數十名賊隨轉向雲霄厝蜂擁前來又同
　　魏大斌詹殿擢等督令官兵施放大砲連環叠進
　　併飭逰擊林光玉帯兵民由山仔頂圍殺斃賊多
　　名賊隨沿山奔逃其北門外賊匪由埤仔頭竹圍
　　内擁出鎗砲與官兵對打把搃楊起鵬連放大砲
　　兵丁義民一齊奮勇向前恊力鏖戰鎗砲打死及
　　殺死賊匪計百餘名追過臺斗坑惟西門外賊匪
　　鎗砲較多冒死逼近營盤(臣/)帯把搃蔡開祥併鎗
　　砲手飛往攻擊轟死賊匪百餘名(臣/)見賊勢稍退
　　率恭將潘韜守偹邵振綱各官兵一齊赶出署諸
　　羅縣陳良翼教諭江浩飭令義民奮勇向前恊殺
　　至申刻又打死賊匪百餘名二十七日辰刻賊衆
　　復來侵犯四門營盤(臣/)同恭將特克什布侍衛徳
　　成額官保等督率官兵義民恊力堵殺先令大砲
　　連轟各打死賊匪甚多即率鎗手併打進歩連環
　　義民𦂳隨恊助賊被鎗打死者百餘名時東南北
　　賊匪俱經殺敗追赶過溪四散逃匿惟西門外新
　　店尾畨社口二處賊匪鎗砲對打雖被官兵打死
　　多人而旋退旋來抵死不懼(臣/)等奮勇向前力戰
　　至未刻打死賊匪數十名内打死執大旂賊二名
　　賊退追過田洋因田中禾盛水滿未便逺追俸滿
　　巡檢呉元都司羅光炤等被傷獲大旂二面鉛子
　　一包火藥一桶鳥鎗及長柄刀襍械等項八月初
　　二日辰刻逆賊糾衆復犯諸羅東北角雲霄厝營
　　盤(臣/)同侍衛徳成額官保恭將特克什布等督率
　　官兵義民向前抵敵逰擊林光玉施放大砲賊衆
　　被砲打死數十隨飭帯兵從山仔頂轉來夾攻鎗砲
　　打死賊匪百餘人忽臺斗坑擁出賊匪數千直犯
　　北門營盤(臣/)隨赶囘督率守偹陳明徳把搃楊起
　　鵬施放大砲轟擊鎗手連環進步自辰至未大砲
　　打死賊匪甚多官兵義民奮勇争先殺死賊匪三
　　四十人賊衆四散逃走追過臺斗坑收軍獲賊旂
　　賊械等項初五日巳刻賊匪七八千來攻西北營
　　盤(臣/)等在西門新店尾施放大砲打死賊匪多人
　　内執大旂賊匪一名官兵義民追殺過田洋賊退
　　入三苞竹庄内其北門外賊匪經把搃楊起鵬施
　　放大砲連環轟擊打死賊匪數十人賊逃過溪忽
　　東邊山仔頂復擁出賊匪千餘來攻雲霄厝随督
　　率官兵義民前往堵禦(臣/)復調逰擊林光玉帯隊
　　伍從東夾攻鎗砲打死賊匪甚多賊遂奔逃恐有
　　埋伏收軍又聞賊匪在諸羅東邊雲厝地方搬搶
　　民間糧食隨於初九日黎明先令逰擊林光玉帯
　　領隊伍併義民同往搜捕又調詹殿擢田藍玉等
　　率領官兵義民往北巡哨以防賊匪前往攔截行
　　至埤仔頭北社尾即有賊匪二三千從庄内擁出
　　被官兵連環叠進打死賊匪百餘名賊始退去復
　　報西門外畨保溝亦有賊匪三四千來攻新店尾
　　及畨社口各營盤(臣/)隨馳往該處督率官兵奮勇
　　力戰大砲連環斃賊甚多至未刻西北二處賊衆
　　分逃過牛攔溪三苞竹等處隨收軍囘營其逰擊
　　林光玉所帯隊伍至盧厝庄殺退賊匪搶去糧食
　　亦經收囘查義民等奪獲賊榖地𤓰乾約有四百
　　餘石賞給各義民作口糧獲賊旂賊械等項十二
　　日巳刻賊匪萬餘復來攻西南北三門營盤(臣/)等
　　往來督戰各營盤大砲叠轟共斃賊匪數十名鳥
　　鎗連環打死賊匪甚多至未刻南門外賊匪隨退
　　惟西北二門賊匪愈殺愈多(臣/)飛調魏大斌帯領
　　官兵自東殺至北李隆率帯隊伍自南殺至西兩
　　路夹攻共打死賊匪百餘名獲大旂三面併賊械
　　等項守偹楊彲因傷重身故其所帯兵弁委員接
　　管再諸羅被困兩月有餘八月二十九日收得義
　　民運來畨銀一千六百三十五圓並無糧餉運到
　　差探賊情因兩次援兵損失甚多遂思乘勢連攻
　　以重困諸羅于本月二十一二三二十六等日率衆
　　萬餘叠次環攻俱經(臣/)同特克什布徳成額等奮
　　勇堵殺鎗砲打死賊匪六七百人獲賊旂五面書
　　偽鎮南大將軍偽西路左先鋒等字様獲行砲一
　　門鳥鎗腰刀竹牌雜械等項賊逃入十四甲牛稠
　　山埤堵等處竹園荗宻内藏大砲外有溝渠我兵
　　不能逼近收軍囘營侍衛官保逰擊邱能成被傷
　　生獲賊匪二名審明正法惟被賊圍困糧餉兩缺
　　藥鉛不足兵民均以花生牛隻充腸危急情形較
　　前愈甚而官兵義民百姓畨衆俱能忍餓禦賊並
　　無懈志惟有益加鼓勵設法固守以待大兵齊集
　　同日普吉保奏言克復笨港後親督官兵分𣲖恭
　　將張朝龍海亮捜剿焚燒各賊巢計尖山宜梧等
　　處二十六村庄其有挈眷迯出者嚴禁官兵鄉勇
　　不得阻撓十九日探聞笨港潰散賊匪復糾約斗
　　六西螺各路夥黨率衆萬餘分路前後繞截隨分
　　布官兵各路抵禦自辰至酉鎗砲攻擊竟日不退
　　賊匪蔓延田坎佔住沙崗(臣/)于東庄口率領逰擊
　　海亮千搃李漢升帯同官兵直撲上山賊匪始行
　　潰散當被鎗砲打死百十餘人惟時各路官兵人
　　人奮進即漳州隊内各兵亦皆踴躍直前賊匪抵
　　敵不住適䕶副將琢靈阿帯同守偹宋國興由到
　　雲厝堵截前來叅將張朝龍帯同守偹王徳俊由
　　山仔脚衝殺夹攻共計打死賊匪叁百餘名奪獲
　　長鎗器械五十餘件二十日賊匪復出滋擾(臣/)仍
　　督率將偹員弁帯領官兵分路堵殺自辰至未鎗
　　炮打死賊匪一百餘名奪獲器械二十餘件元長
　　各村居民見官兵連日剿殺賊匪歡聲動地現在
　　紛紛來歸者不計其數均經妥為安撫惟是賊匪東
　　散西聚出沒靡常雖屢經挫敗然蓄謀詭譎糧道
　　後路最関𦂳要業經十八二十一等日宻遣妥人
　　飛禀恒瑞柴大紀訂期㑹攻尚未接准移覆一俟
　　訂期既定後路廓清(臣/)即親帯官兵前進再九月
　　二十九日探得賊匪屯距附近土庫地方(臣/)親率
　　官兵剿捕賊匪散布田坎竟日抗拒連用鎗砲打
　　死約有三四十人賊始退散三十日逆首林爽文
　　復糾約賊夥三面攻擊營盤(臣/)督率將領分𣲖官
　　兵鄉勇奮力堵殺自辰至申鎗砲打死賊匪甚多
　　割獲首級耳記併奪獲火藥鉛子皮牌長鎗刀械
　　各項兵丁鄉勇亦有傷亡者十月初四日聞賊匪
　　屯聚崙尾庄等處(臣/)傳集熟悉道路鄉勇𣲖撥
　　官兵定于初五日黎明進剿聞諸羅砲聲甚急
　　隨潜行前赴崙尾埤田心仔庄一帯勦捕見該處
　　地多竹林蔗園路徑狹窄恐有埋伏督令官兵鄉
　　勇小心防範賊匪星散田坎赤身洗足前來迎敵
　　横施鎗砲官兵奮力向前正在鎗砲攻擊之際竹
　　園内復突出賊旂數十蜂擁應援官兵鄉勇奮力
　　抵殺用連環鳥鎗傷斃賊匪甚多餘賊漸退賊庄
　　多係搭盖草藔當令放火焚燒詎意賊匪散而復
　　聚仍然抗拒又被鎗砲打死數十人併生擒賊犯
　　六名餘賊始潰計焚燒賊藔共三百餘處割獲首
　　級耳記奪獲器械多件併將出力各官兵鄉勇奬
　　賞鼓勵其獲犯洪達等六名訊明正法伏思元長
　　庄相距鹿仔港八十里後路賊匪時出滋擾糧餉
　　藥鉛若由旱路運送恐中途被截所関匪細現有
　　五條港水路可以舟運曽將糧餉運到一次自港
　　登岸離營盤僅只二十里(臣/)𣲖撥官兵沿途䕶衛
　　可保無虞惟土庫之賊勾通斗六門夥黨屢要抄
　　襲後路(臣/)惟有身先士卒痛加剿洗以除後患均
　　奏入
上命軍機大臣傳諭福康安常青海蘭察柴大紀李侍
　堯普吉保曰常青自駐守府城數月以來雖未能奮
　力進取不免稍事因循今據節次奏到𣲖兵援應諸
　羅鹽水港及在府城堵禦剿賊各情形于調度機宜
　尚為妥恊㸔來常青雖係年老究係經事較多尚可
　以資任使恒瑞到鹽水港後雖未能將附近賊匪悉
　力剿散打通道路而閲昨日奏到各摺伊在彼安撫
　庄民堵禦賊匪諸事亦尚有料理前曽諭令福康安
　將常青㽞于府城委以南路剿賊之事恒瑞著令觧
　任囘京候㫖今常青恒瑞所辦諸務俱尚能奮勉著
　福康安酌量情形如伊二人在彼均尚能得力不妨
　俱着㽞于該處以資恊助帯兵柴大紀前次檄調楊
　起麟邱能成之兵赴縣亦因該處被圍𦂳急存城兵
　力無多而各路援兵不能即至亦迫于事勢之不
　得不然今普吉保已收復笨港與柴大紀恒瑞訂期
　夹攻自己早經㑹合其鹿仔草一帯屯聚賊匪無難
　乘勢掃除是柴大紀調用楊起鵬邱能成之兵未為
　大錯福康安亦不必因鹿仔草一事將柴大紀加之
　責偹也至粤西兵三千早經全抵厦門福康安帯領
　同赴鹿仔港不可又𣲖往府城其李侍堯所𣲖閩兵
　三千昨據李侍堯奏其先到之一千五百名已經撥
　赴恒瑞處現令鄭國卿帯兵一千五百名前赴常青
　處應用常青處既有此項兵力接濟自己足敷勦捕
　諸羅城外屯集賊匪于七八兩月屢次糾合夥黨肆
　行侵擾俱經柴大紀督率將弁等竭力堵禦殺賊甚
　多城内官兵義民及畨衆等同心固結並無懈志實
　為勤苦出力其打仗出力之將弁等俱應優加陞賞
　内如特克什布徳成額官保等于賊匪滋擾營盤時
　往來督戰殺死多賊最為奮勇特克什布昨已有旨
　令福康安于軍中遇有應陞之副將缺出即行陞用
　徳成額現已因其出力陞補健鋭營前鋒恭領仍着
　福康安㽞心察㸔此後如該員再能奮勇立功即據
　實奏聞即以副都統補用官保在西門勦賊被傷較
　重亦着福康安查明如果打仗奮勉即奏明以應陞
　之缺陞用此外在事出力員弁俱着福康安一體查
　核于軍營現出各缺内酌量奏請陞補至魏大斌已
　有旨降為都司以觀後效在雲霄厝等處連次打扙
　殺退賊匪尚知勉力奮勇着福康安遇有軍營副將
　缺出即將魏大斌奏請補用俾益加感奮立功自効
　賊人狡詐伎倆往往于官兵後路攔截餉道今普吉
　保設法將糧餉火藥由水路運送極合機宜而土庫
　一帯賊匪勾通斗六門夥黨思欲抄截官兵後路普
　吉保現在帯兵將該處賊匪痛加勦洗所辦亦好現
　在福康安同海蘭察等帯領巴圖魯侍衛章京等
　前抵鹿仔港粤西川黔之兵俱陸續齊集軍威壮盛
　而柴大紀恒瑞普吉保各路亦俱連次得勝士氣振
　奮聲勢聨絡即日福康安統領重兵㑹合攻勦諒此
　么䯢小醜豈能茍延殘喘朕日夕盼望捷音之至
上又諭内閣曰普吉保前由大突候往笨港勦賊克復
　笨港已降㫖交部議叙兹復督率將弁兵丁奮力勦
　殺前後打死賊匪五六百人奪獲器械甚多奮勇可
　嘉除普吉保業經議叙優賞外其随同出力之官弁
　並着將軍福康安一併查明咨部分别議叙以示奬
　勵
　　初五日(戊/辰)恒瑞奏言現在賊勢甚大賊目甚夥處
　　處俱被賊人佔據民人領受腰牌者不過為後日
　　立足地歩並非其心不敢從賊(臣/)所領之兵僅有
　　五千只能防守鹽水港新店海口實不能向前進
　　取普吉保亦帯兵五千駐劄笨港不能前進坐視
　　諸羅被賊圍困不能救援倘諸羅一失鹽水港亦
　　難防守目今全臺地方僅餘沿海一帯及府城鹽
　　水港笨港鹿仔港等處餘俱被賊佔據其勢漸大
　　數日以來風勢又猛海中舟不能行福康安又無
　　到來信息(臣/)實在不勝憂懼㸔來此事不動大兵
　　難以完結倘賊衆入山更費周章臺灣地方遼濶
　　風土與内地不同(臣/)愚以為暫守已經恢復地方
　　與接續後路即需兵二三萬直搗大里杙水沙連
　　大武隴等處賊巢剿捕賊目亦需兵二三萬人又接
　　到普吉保來札稱伊若帯兵前進恐後路無兵接
　　續並聞諸羅城内糧餉火藥不能接濟臣即使帯
　　兵能抵諸羅亦仍不能殺出于事無益且新店海
　　門距鹿耳門甚近倘鹽水港再有疎失其事更大
　　臣現與梁朝桂等酌𣲖兵一千五百名駐守新店
　　海口再𣲖兵五百名駐守鹽水港其李侍堯𣲖撥
　　之兵已到九百名皆係召募新兵現同梁朝桂上
　　𦂳訓練奏入
上命軍機大臣傳諭福康安常青海蘭察李侍堯孫
　士毅柴大紀普吉保曰連日據柴大紀普吉保等奏
　報該二處屢得勝仗現在訂期㑹合夹攻而常青處
　亦節次奏到屢經打仗殺賊雖未進取而自守實属
　有餘是剿捕事務各路俱大有轉機何以恒瑞獨為
　此驚惶無措之語自係恒瑞少不更事怯懦無能是
　以遇事張皇茫無主見即如所稱諸羅城内糧餉火
　藥不能接濟若有疎失則鹽水港亦難保守等語試
　思柴大紀被賊圍擾已經數月城中糧餉火藥早屬
　不敷柴大紀激勵兵民悉力守禦並能剿殺賊匪况
　節據李侍堯柴大紀奏蔡攀龍等接應諸羅多雇夫
　役將糧餉火藥随同運進柴大紀兩次赴府城鹽水
　港調運畨銀復經奪獲賊匪所割之稲四十餘石及
　濕榖地𤓰乾四百餘石散給兵民作為口食該處糧
　餉火藥時有接濟雖至匱乏尚可儘力支持現在方
　與普吉保約㑹夾攻而福康安統領大兵即日前進
　聲勢壮盛正可乘鋭進剿豈有數月以來該處縣城
　俱能保守無虞而福康安未到十餘日之前柴大紀
　轉不能設法捍衛竟至委城而去之理且常青在府
　城駐守亦時有賊擾常青督兵堵禦屢有斬獲並未
　稍涉惶急形諸奏牘可見常青雖係年老究經事較
　多心有定見于剿捕事宜尚有把握此時大兵雲集
　正在振作士氣尅期進剿之時乃恒瑞過于張皇率
　為此奏若將士等為此言所惑以致心懐疑懼阻其
　鋭氣所関甚重福康安與恒瑞係屬親戚且福康安
　于此事本不免稍存畏難之見恒瑞所言自尤易于
　聴信而海蘭察及巴圖魯侍衛章京等大半與恒瑞
　熟識若聞恒瑞之言俱不免心存猶豫稍懐恇怯何
　以集事朕甚憂之著傳諭福康安務湏堅持定見切
　勿為恒瑞之言所惑昨因恒瑞連次奏到各摺尚有
　料理是以諭令福康安到彼酌量如尚能得力不妨
　將伊暫留該處効用今觀恒瑞所奏恇怯若此徒亂
　人意伊雖年力尚壮而福康安現在所帯巴圖魯侍
　衛章京及該處鎮將等勝于恒瑞者正不乏人恒瑞
　竟不必留于該處矣彼雖懇求軍營効力亦不可聴
　著福康安即令其來京候㫖不可因係親戚稍存廻
　䕶搃之賊匪雖多不過一時烏合祗湏于初次打仗
　時將賊匪痛加殱戮一二次則賊首賊目望風胆落
　其餘附賊黨夥自必紛紛瓦觧豈有必湏一兵扺一
　賊之理即如現在各村庄民人具呈請領腰牌可見
　伊等皆知賊匪易于撲㓕惟恐大兵一到難以别白
　預為將来自全地步本係心持両端若見官兵克捷
　自無不堅心歸順協力助𠞰是賊黨雖多易聚易散
　無難一舉蕩平何必以賊多兵少為慮若如恒瑞所
　奏防守攻擊動湏兵五六萬毋論無此辦法且隣近
　省分俱已𣲖撥多兵勢難再調其較逺省分即速行
　續調行走動需時日亦已緩不濟急柴大紀處豈能
　曠日持久待此援兵乎福康安此時竟當親統大
　兵鼓勇直前接應普吉保一路不必以鹿仔港為慮鹿
　仔港現有李化龍在彼駐守尚能保䕶無虞此時官
　軍四路雲集聲威百倍鹿仔港自更可無慮並著福
　康安預行知㑹普吉保一得進兵信息即先行帯兵
　直前奮剿速抵嘉義縣福康安亦即帯兵隨後䇿應
　如福康安因大兵行走不能迅速即將所帯巴圖魯
　侍衛章京等酌𣲖數十人令其先往帮同普吉保奮
　力攻剿况普吉保後路即係福康安帯兵前進之路
　福康安統領如許勁將强兵接踵繼進于所過地方
　遇有屯聚賊匪乘勢剿殺肅清道路正可聨絡一氣
　併力進攻且大兵所過村庄將賊匪殺散後其所積
　米糧即可以資兵食恒瑞所奏賊匪屢有増添之語
　想必係諸羅賊匪見普吉保恒瑞統領官兵宻邇縣
　城賊匪聞風畏懼添集夥黨欲為抵禦我兵之計而
　恒瑞株守一隅見該處賊匪較多遂爾過甚其辭殊
　不知南北兩路兵氣已為振作賊匪漸有渙散之勢
　而福康安又統領生力新兵萬餘自當所向克捷貴
　州湖南勁兵又當陸續將到斷可無湏再添兵力若
　福康安到彼或以現在官兵尚覺不敷實有必湏添
　調之處則廣東及福建本省已諭令李侍堯孫士毅
　廣行召募新兵預偹調用福康安即一面先行檄調
　一面據實奏聞亦無不可從來行軍之道不在兵多
　而在將兵得人豈有福康安同海蘭察及如許巴圖
　魯侍衛章京將弁而不能掃穴擒渠之理乎福康安
　惟當悉心籌畫勿為人言所惑
　　初六日(己/巳)李侍堯奏言楊廷理等禀稱諸羅賊匪
　　因鹽水港笨港兩路援兵未進自初五日至初十
　　日晝夜攻城兵民竭力抵禦十一日賊始退踞各
　　庄仍前梗截道路現在城中糧藥俱盡勢甚危急
　　若遲數日援兵不至實難力守等語是本月望前
　　兩路兵尚未進發看來普吉保欲待恒瑞同進恒
　　瑞又欲待鄭國卿到分兵駐鹽水港始行進兵是
　　以彼此相待又稽時日鹽水港為水路要口現在
　　府城至諸羅之陸路乆已不通惟恃此一港為進
　　兵一門户萬一稍有疎虞更難辦理是恒瑞劄駐
　　鹽水港或實有未可輕動之勢至普吉保離諸羅
　　僅二十餘里所帯兵有五千餘名既聞諸羅甚急
　　應即奮勉殺入以觧重圍乃必待恒瑞同進似不
　　免意存觀望(臣/)前𣲖往之三千兵内逰擊張旡咎
　　先到之一千五百名兵已于初九日赴鹽水港而
　　鄭國卿帯領之一千五百名兵亦已放洋計此時
　　必當全到則恒瑞自可分兵駐鹽水港一靣知㑹
　　普吉保兩路並進但未知諸羅兵力是否尚能堅
　　待又李永祺禀稱普吉保已移營月眉庄離諸羅
　　不過十餘里等語亦未知是否確實(臣/)前據各官
　　九月中所禀似兵事大有轉機今據楊廷理所禀
　　情形則仍未得手數日之間奏報前後不符(臣/)實
　　深惶悚焦急看來此事總須福康安到彼調度鼓
　　勵方能奏效奏入
上命軍機大臣傳諭福康安海蘭察李侍堯柴大紀曰
　昨恒瑞奏到臺灣情形所慮賊多兵少之處殊不可
　信恒瑞在鹽水港有兵五千據奏業經𣲖一千四百
　名駐守新店海口又𣲖兵五百名駐守鹽水港是恒
　瑞尚有兵一千餘名伊既知官兵後路亟湏防範即
　應酌量該處情形預行設計倘有賊匪潛出滋擾即
　奮力堵其來路勦殺使賊匪無從逞其狡計如慮賊
　匪分路統截即應預先知㑹柴大紀令帯兵出城跟
　踪追殺内外夹擊並令梁朝桂前後策應随時堵禦
　自可無虞後顧何至一籌莫展徒事張皇即如從前
　平定兩金川前後𣲖調之兵共有十萬而此次剿捕
　臺灣賊匪福建本省前後所調滿漢官兵已二萬有
　餘粤省節次𣲖調官兵又有一萬三四千名加以浙
　江川黔粤西湖南等省陸續添調之兵又不下萬四
　五千合之臺灣原有額設兵萬餘統計已幾及六萬
　兵力實為厚集况金川係土司地方畨衆乆經生聚
　且其地勢險隘碉卡林立而官兵深入攻剿直搗巢
　穴展拓彊宇𨽻我版圖彼時不過需兵十萬即克奏
　膚功今臺灣本屬内地逆匪林爽文等不過編户細
　民糾衆倡亂一時蟻聚况泉州廣東義民皆屬急公
　効義較之平定金川難易奚啻倍蓰而恒瑞輒以賊
　多兵少張大其詞徒亂人意剿賊制勝之道全在主將
　之一心如能立志堅定胸有成筭則運籌决勝自
　當所尚無前將士等亦俱勇氣百倍若將兵之人先
　不免心存猶豫中無把握即使増益多兵亦難望其
　勇往得力福康安當堅持定見至柴大紀一路賊匪勢
　尚猖獗該處屢經賊匪圍擾數月以來柴大紀激勵兵
　民多方捍禦縣城保䕶無虞此時該處賊匪因見官
　軍應接未至晝夜攻城雖勢在急迫但據李侍堯奏
　探聞普吉保現已移營月眉庄離縣城不過十餘里
　或普吉保已帯兵前進殺賊觧圍亦未可定且柴大
　紀固守縣城已經數月設遇縣城力不能守之時自
　必遵照前旨帯兵出城非前赴恒瑞處即赴普吉保
　處仍可合併一路整軍再圖克復且縣城存貯糧餉
　火藥等項俱已用盡城内民人又俱随出是該處止
　係空城即被賊匪一時搶佔無所資藉亦必旋即收
　復至普吉保一路現有兵五千餘名雖據李侍堯奏
　十月望前尚未向縣城進發自係普吉保因後路官
　兵不能接應未敢輕進今福康安已尅期進發普吉
　保處有大兵随後接應倍當奮力進剿直抵縣城與
　柴大紀裏外應合併力攻剿以期克捷不必以後路
　為慮
　
　
　
　
　
欽定平定臺灣紀畧卷四十三
欽定四庫全書
欽定平定臺灣紀畧卷四十四
　　十一月初八日(辛/未)福康安奏言臺灣賊匪蔓延日
　　乆官兵氣餒總未蕆功䝉將屯練貴州廣西兵丁
　　預為調遣各兵俱係生力銳氣方盛進剿必能得
　　力(臣/)適因風信不順守候數旬粤西兵業俱到齊
　　屯練已有至泉州之信貴州官兵不乆亦可入閩
　　雖守風稍覺稽延而軍聲更為壯盛俟到軍營後
　　督率奮勇官兵連得數次勝仗將賊匪盡力殱除
　　即舊存之兵皆可轉怯為勇用命争先又有閩粤
　　各省兵丁隨征子弟㧞補額缺兵力亦藉可増添
　　似未便因此時塩水港一帯賊勢滋蔓即於閩粤
　　等省紛紛徴調致渉張皇且軍營添調一兵湏得
　　一兵之用京兵素稱勁勇而臺灣水土蒸溽似不
　　相宜將來即使添兵京兵竟可毋庸調遣其餘緑
　　營兵丁除貴州湖廣等省外惟廣西及江蘇狼山
　　等處並崇眀水師各營素稱訓練有方似為可用
　　若閩粤新募之兵人數衆多難保無充數應名之
　　弊昨據孫士毅札㑹稱廣西兵丁存營精壯可得
　　二千餘名其廣西召募之兵尚湏訓練又恒瑞所
　　奏之内亦有閩省新兵湏於暇時操演技藝之語
　　是新募者技藝較疎不能十分出力即此已可概
　　見(臣/)此時前抵軍營察㸔情形萬一必湏添兵大
　　舉即將擬調得力官兵據實奏
　聞如兵力業已足敷義民勇徃出力亦即酌量情形
　　具奏毋庸添調以省擾累(臣/)扵入閩途次聞有南
　　安縣教諭郭廷筠商人李光雲于該處情形最為
　　熟悉隨傳該教諭進見詢以臺灣事務應對眀晰
　　即飭其尋覓籍𨽻臺灣之人聽候差遣旋據禀報
　　現有避難來厦之諸羅縣舉人郭廷機彰化縣舉
　　人曾大源職員楊振文監生林文㑹等均為臺灣
　　民人素所信服家中庒佃甚多可以設法遣人離
　　間賊黨(臣/)復傳郭廷機等優加奬賚宻令分途前
　　往妥辦並將途中預偹告示數千張著傳人乘
　　坐小船持徃南北兩路張貼剖晰利害剴切曉諭
　　令被脅民人及早自行投出凢歸庄安業者不許
　　官兵絲毫擾累以安其心其情愿充當義民者亦
　　即廣為招集以偹隨營剿賊之用至器械為行軍
　　要需必湏加倍堅利(臣/)扵候風時將應用一切軍
　　器妥為製偹又聞賊匪居住草藔圍以䓶竹復多偹
　　火彈及厚背利刄斫刀預偹臨時應用現在各項
　　器械俱已製偹齊全已交載兵船内運送前往再
　　查泉州民人素與漳人有隙凢係臺灣之泉人多
　　有充當義民者殺賊保庄倍加勇徃因思泉州地
　　方風俗剽悍若此時招集泉州鄉勇既可隨
　　同剿賊又可安戢地方(臣/)扵到閩時先遣妥人宻
　　辦及行過泉州即有鄉勇多人懇請隨征進剿當
　　經靣加撫諭飭委同安縣知縣單瑞龍教諭郭廷
　　筠揀選身家殷實之人互相保結(臣/)于此内擇其
　　精壯者二千四百餘名商同李侍堯酌賞安家口
　　食銀兩令其隨徃又恐内地漳人聞知疑慮復遣
　　妥員招集漳州鄉勇百餘人以冺形跡但該鄉勇
　　義民等雖属健壯究不能諳曉紀律復檄調熟悉
　　情形通曉閩音之副將李威光並(臣/)奏請帯赴臺
　　灣之恭將李芳園等數員委令管轄隨時教演以
　　収寔用又十四日得有順風與海蘭察同舟放洋
　　駛行半日風色又轉東北船户即欲在料羅地方
　　暫泊(臣/)仍令折戧開行無如側㠶迎借旁風徃來
　　轉折水道紆回不能迅速二十二日已至外海大洋
　　日暮大風陡起不及落㠶水深又不能寄碇
　　隨風折回至二十三日夘刻望見崇武大山將近
　　泉州恵安縣洋靣維時風信愈烈詢據船户僉稱
　　現值暴期三四日方能平順當令収入崇武澳中
　　灣泊普爾普舒亮及巴圖魯侍衛等船隻先後隨
　　至(臣/)遣人赴各船㸔視皆因不慣乘舟又遇風濤
　　傾簸頭暈嘔吐不能飲食間有患病者(臣/)以現在
　　灣泊候風並湏添帯淡水該侍衛等既多疾病不
　　必在船坐守即令暫時登㟁稍為歇息一遇順風
　　即刻開船逕渡查崇武地方與鹿仔港隔海斜對
　　若風色轉順一日可達軍營今因風暴頂阻守候
　　覊遲又不得臺灣賊匪情形確信下懐焦急適恵
　　安縣將驛逓常青恒瑞寄(臣/)摺稿呈送查閲各摺
　　郡城一帯賊匪漸次退散義民投効甚多丁朝雄
　　等所帯之兵已到東港南路漸有轉機惟恒瑞稱
　　諸羅賊匪愈聚愈多日在塩水港滋擾該叅賛盡
　　力堵禦未能進抵諸羅其普吉保一路自到笨港
　　元長庄後亦未能與恒瑞㑹合㸔來賊匪探知有
　　十餘萬大兵渡臺之信未免心生畏怯妄意諸羅
　　圍困日乆兵力稍疲可以乘虚窺伺將南路賊匪
　　撤回諸羅在塩水港一帯四出滋擾是以南路賊
　　雖覺解㪚而諸羅情形更為急廹必湏(臣/)親督大
　　兵迅抵軍營相度機宜將賊之羽黨痛加剿殺殱
　　擒賊首賊目無難尅期集事(臣/)已與李侍尭靣商
　　並咨㑹鄂輝令由蚶江竟赴鹿仔港無庸前徃厦
　　門以期迅速再前在厦門守風據原任副將騎都
　　尉陳大恩原任湖南守偹李天貴江西南昌營守
　　偹廣惠因解送火藥到營俱呈懇隨徃軍營聽候
　　差委查陳大恩李天貴廣惠俱曾在金川出征年
　　力尚壯自應准其所請帶徃軍營差遣其廣惠守
　　偹員缺即咨眀江西撫(臣/)遴員署理奏入
上命軍機大臣傳諭福康安常青海蘭察李侍堯
　柴大紀普吉保曰福康安海蘭察等逺渉重洋
　備嘗辛苦而普爾普舒亮及巴圖魯侍衛章
　京等皆生長北方未厯風濤之險今因乘舟
　不慣偶有患病覽奏甚為軫念即日風色順
　利自當安稳渡洋伊等此時勤勞出力雖不
　免風濤驚險指日奏績蕆功朕必酬庸格外受恩之
　日正長當倍加奮勉鼓勇直前以期迅速集事共膺
　懋賞昨因恒瑞奏到之摺稱賊多兵少過于張皇恐
　福康安不免為其所惑是以降㫖詳晰開示今閲福
　康安奏到籌辦機宜諸凢皆妥井井有條是福康安
　于接到恒瑞摺稿後竟能胸有定見不為其言所奪
　覽奏深為慶慰至柴大紀設遇縣城萬難守禦之時
　自必帶領兵民出城赴普吉保處合為一勢克復易
　于反掌即使普吉保一路亦難駐守伊二人竟可同
　赴福康安軍營㑹合一處以圖収復然此係過慮乃
　必無之事且普吉保到笨港後昨㨿李侍尭奏已移
　營月眉庄距縣城不過十餘里伊一聞縣城被困𦂳
　急自必星速赴援即僅如魏大斌之帯兵入城而城
　中添此兵力亦可以壯聲勢是柴大紀普吉保均不
　致或有挫失即恒瑞在塩水港雖不能稍進尺寸伊
　帯兵數千亦尚能自守斷不至將塩水港棄去計此
　時福康安早得有順風徑渡鹿仔港自己親統大兵
　相機進剿惟日夕盻望㨗音為急耳
　　初九日(壬/申)柴大紀奏言諸羅居臺灣南北之中
　　其縣城四靣堆土種竹為圍並無磚石既薄且矮
　　本難為守正月克復之時即相度形勢分兵劄營
　　于縣城四門外要害之處迨六月杪賊復猖獗遂環
　　營開溝並堆短墻各處共安大砲二十八尊内三
　　千餘觔者六尊營盤甚属堅固是以賊衆數萬叠
　　次來犯俱被我兵殺退若一旦棄而他去其城池
　　營盤大砲均為賊踞將來克復甚難且現今恭賛
　　(臣/)恒瑞之兵七千名已在塩水港離諸羅四十里
　　總兵普吉保之兵五千五百名駐元長庄離諸羅
　　三十里(臣/)諸羅之兵雖受餓疲乏而三方鼎峙聲
　　勢尚壯惟有速催兩路進兵不獨解諸羅之圍而
　　㑹剿斗六搗穴擒渠在此一舉事機萬不可失若
　　帯兵殺出縣城賊勢益張恐塩水港元長庄兩路
　　之兵均難駐守而府城以外直至鹿仔港數百里
　　地方勢必仍為賊踞欲再圖進取甚属不易闗係
　　匪輕况諸羅城廂内外住居百姓二萬有餘又加
　　各庄避難入城者不下二萬自春至今恊力守禦
　　並捐助軍糈均属急公向義寔不忍將此數萬生
　　靈盡付逆賊毒手但官兵乏粮已乆餓病相兼現
　　在菜色而火藥惟以乆年泥牆下叚二三尺之土
　　拆取煎銷毎日所得有限更加本月初五六七八
　　九十等日賊匪晝夜環攻官兵義民忍餓堵殺賊
　　雖暫退仍聚于附近各庄(臣/)審時度勢尚覺人心
　　固結惟有竭力保守以待援兵再諸羅自六月初
　　十日被賊圍困文報不通粮餉莫運七月間(臣/)摺
　　差中途遇害八月十六日復募僱義民㳺永盛等
　　賫摺由山徑小路迂途赴郡禀領餉銀仍由原路
　　回縣徃返三次俱無遺失共収到餉銀四千六百
　　圓九月二十八日復差㳺永盛等二十名仍由山
　　路赴縣請領餉銀將軍常青發畨銀六千五百圓付
　　㳺永盛等帯至赤山六甲庄遇賊寡衆不敵阮阿
　　生等四人帯畨銀八百圓逃脫回縣交繳其游永
　　盛等一十六名人銀文書俱被賊拿去又游撃邱
　　能成因傷重身死逰撃林光玉病故義民黄觀等
　　十名亦因傷重身故十月初四日探得賊匪將諸
　　羅縣南八奬溪之道爺埤用土石壅塞决溪水泛
　　濫扵老店大崙庄鹿仔草一帯田洋使來援諸羅
　　大兵一路難行隨扵初四日飭逰擊李隆帯領官
　　兵義民前徃開通賊千餘來拒當經殺退賊匪將
　　埤挖開水由八奬溪順行併將入口之溝用土填
　　滿雖遇雨溪漲水亦不能冲入上流既斷下流易
　　涸大兵便扵前進初五六七等日逆賊林爽文復
　　紏衆萬餘不分晝夜接連來犯南北西三處營盤
　　(臣/)同侍衛徳成額恭將特克什布等徃來督戰緣
　　火藥不足不能多用大砲惟飭各營鳥鎗籐牌併
　　各義民俱伏溝内短墻下静以待動俟賊將近鳥
　　鎗照定凖頭連環叠放打死賊匪甚多賊衆怯退
　　官兵義民一齊並出趕殺多匪初八九十等日賊衆
　　復各帯稻草一把妄想填溝冲進又用大板木車
　　中蔵鎗砲毎車運以四牛分西南北三路晝夜來
　　攻(臣/)等督率官兵用大砲將木車擊碎北門打死
　　騎馬賊一名南門外打死騎馬賊一名各營盤官
　　兵義民奮勇向前力戰三處打死賊共計數百名
　　所有連日打仗西北之賊俱逃入十四甲中庄紅
　　瓦磘西南之賊皆逃入三苞竹埤堵等庄總因藥
　　火不足兵力枵腹収軍回營獲竹牌旗械等項義
　　民林宗䕃于初五日殺死股首一名捜出木印一
　　顆刻偽鎮守中路征西驃騎大將軍張旋印字様
　　令旗一靣書偽先鋒股首呉昆字様林宗䕃能扵
　　陣前殺死股首當即賞給頂帯以示鼓勵惟是諸
　　羅被困四月粮餉乆乏兵民皆以花生地𤓰野菜
　　芭蕉根薯藤薯葉雜煎充饑人多食繁即地𤓰野
　　菜等物亦將罄盡勢属危急而總兵普吉保恭賛
　　恒瑞兩處大兵均無來援日期諸羅日夜被賊侵
　　犯官兵義民恐日餓日餒難以支持已再募差賫
　　咨力懇將軍常青嚴催恭賛(臣/)恒瑞總兵普吉保
　　兩路大兵迅速來援(臣/)惟有竭力固守以俟大兵
　　齊集以圖併力剿捕
　　同日常青奏言(臣/)營盤内有兵四千雖兵力不敷
　　進剿斷不敢拘泥坐守是以前𣲖副將丁朝雄等
　　帯領弁兵前赴東港現駐港口並該處義民帮同
　　剿捕(臣/)于附近府城賊庄亦漸次剿盡茲查近日
　　南路民人情愿充當義民隨營剿賊者甚多現在
　　酌籌若可得此等義民三四千人(臣/)即酌留兵將
　　防守營盤保䕶府城帯兵一千五百名南路進剿
　　再恒瑞帯兵三千初到塩水港恐兵力不足先派
　　梁朝桂帯去兵一千名又派千總王國志等兵二
　　　百名帯同府城義民二千前徃恊助令内地調赴
　　　塩水港本省兵三千現俱陸續前徃是恒瑞處已
　　　有兵七千所有義民二千及王國志帶去兵二百
　　　名仍撤回郡以偹府城防守均奏入
　上命軍機大臣傳諭福康安常青海蘭察柴大紀曰柴
　　大紀真不愧古來名將朕披覽之餘不覺為之堕涙
　　柴大紀自駐守縣城經賊匪屢次滋擾俱能激勵將
　　弁兵民悉力堵禦保䕶無虞柴大紀接前㫖時正值
　　該處賊匪晝夜攻圍城中粮餉將盡勢在急廹若即
　　遵㫖帶兵出城未為不可乃柴大紀以該處係臺灣
　　要隘恐一旦棄去難于収復並以城内居民數萬恊
　　力守禦不忍委之于賊現在督率兵民忍餓保守以待
　　援應所見甚正柴大紀激發忠良兵民感動
上天必加鑒佑縣城自可保無事即日福康安統領大兵
　　迅抵鹿仔港破賊立功當在旦夕柴大紀不過固守
　　數日福康安大兵一到即可一同勉圖奏績承受重
　恩至恒瑞普吉保兩路聞柴大紀處被圍𦂳急粮餉
　火藥將次用盡兵民忍饑固守自應星速赴援即如
　常青在府城距諸羅較近一聞縣城被圍之信尚知
　派撥官兵先後前徃䇿應况恒瑞普吉保駐兵處所
　距縣城甚近何以觀望遷延並不即行前進又未分
　遣將弁帯兵救援即使伊二人領兵入城又如魏大
　斌前次赴援時後路被賊截斷再設法剿除亦當先
　其急而後其緩城中竟可多添兵力且兵丁等俱有
　携帶火藥粮餉亦可匀出分用以資接濟乃伊二人
　計不出此徒知株守自立于無過之地可乎著福康
　安到彼將伊二人何以頓兵不進之處查眀嚴行恭
　奏但恒瑞普吉保二人其咎稍有區别恒瑞在鹽水
　港係属海口地方距縣城較近且該處関係𦂳要恒
　瑞未敢輕動尚可藉口至普吉保駐劄元長庄後業
　已移營月眉庄距縣城不過十里尤為聲息相聞况
　笨港非塩水港可比即稍有疎虞亦扵大局無碍且
　普吉保即使賊匪潜截後路亦可知㑹恒瑞令其互
　為䇿應是普吉保尤宜奮勇直前速徃援應乃亦按
　兵不救其咎較之恒瑞為重福康安應分晰詳查㨿
　實恭奏此時福康安自己早抵鹿仔港現在柴大紀
　處被圍𦂳急惟當督率將弁乘官兵新到銳氣鼓勇
　直前由普吉保一路速抵縣城至常青在府城日乆
　未能前進今若酌量兵力足敷防守伊竟帶兵前徃
　南路固属一䇿但究不如先救柴大紀為是且福康
　即日前抵鹿仔港常青若督率將弁兵民與福康
　安等㑹合進攻自扵剿捕更為得力至柴大紀處在
　縣城守禦出力文武員弁著福康安詢明柴大紀一
　併咨部從優議叙其殺死賊人股頭之義民林宗䕃
　已經柴大紀賞與頂帯如該義民才具可用即給與
　實缺亦可所有打仗傷亡之官兵義民俱著福康安查
　眀咨部分别給予恩䘏義民等運送畨銀被賊截住
　其賫銀到縣之阮阿等四名著各即賞給頂帯至游
　永盛等十六人如係被賊戕害亦著查明即照陣亡
　例優加賞䘏以示奬勵
上又諭内閣曰柴大紀以縣城一切守禦事宜乆經佈
　置周宻且因縣城内居民甚多不忍將數萬生靈委
　之于賊立意堅守以待援應是其保䕶合縣民人與
　朕軫念義民多方愛䕶之意適相脗合所為我君臣
　各盡其義也柴大紀力捍圍城且能乘間殺賊已属
　奮勇可嘉今被圍日乆心志益堅勉勵兵民忍饑固
　守惟知以國事民生為重古之名將何以加之本欲
　俟大功告竣後優加封賞今伊能如此係念生民忠
　良激發為國家出力尤堪嘉奬柴大紀著即封為一
　等義勇伯世襲㒺替並著淅江廵撫琅玕賞給伊家
　属銀一萬兩用示朕軫念勲勞鍚爵酬庸之至意
上又諭内閣曰嘉義縣城被賊攻圍已閲半載而民人
　共知大義帮同官兵奮力把持乆而益堅寔堪嘉尚
　除節經降㫖將臺灣府属本年及五十三年應徴錢
　粮豁免着再加恩將嘉義縣五十四年應徴錢粮再
　行豁免以示朕優加忠義有加無已至意
　　初十日(癸/未)
上諭内閣曰嘉義縣隨營守禦兵丁同心恊力奮勇打
　仗固守城池亦應一體加恩賞賫除已降㫖將打仗
　傷亡之官兵義民等分别給予恩䘏外所有現在守
　城打仗出力兵丁著各賞給兩月錢粮以示奬勵
　　同日李侍尭奏言接據常青柴大紀各摺稿知諸
　　羅尚在固守(臣/)查恒瑞初到塩水港具奏時正當
　　蔡攀龍等被截鹿仔草被䧟恒瑞所帯之兵亦未
　　到齊是以甚覺𦂳急後梁朝桂等所領官兵義民
　　陸續前徃已足守住港口是以恒瑞寄來九月下
　　旬摺稿稱俟鄭國卿之兵全到即約普吉保照柴
　　大紀所指之路訂期並進援應諸羅令觀柴大紀
　　本月望前摺稿則恒瑞等尚未能進想鄭國卿尚未
　　到塩水港是以恒瑞暫待查鄭國卿已扵本月十
　　三日入鹿耳門一二日必到塩水港則恒瑞自當
　　分兵駐守一靣知㑹普吉保尅期並進現在貴州
　　頭起兵已入閩境湖南兵當亦可繼黔兵之後接
　　續前來其本省召募新兵雖尚未可繼黔兵之後而
　　既有新兵以供差操即可換出舊兵調徃進剿除
　　泉州及金厦等營與漳州相近應留偹防範奸匪
　　之用其餘各營(臣/)已預偹兵三千以俟調遣總之
　　臺灣兵事必湏趁今冬眀春辦定大局方可次第
　　招輯安頓未便再有稽延是以渡兵運餉等項更
　　湏事事應手至徐鼎士處亦據稟本月初六日過
　　大甲溪與賊打仗在牛罵頭劄營初七日與逰擊
　　呉秀都司敏禄等分路進攻豬篙庄初十日進攻
　　蔴園十二日進攻大肚溪殺賊甚多弁兵亦有損
　　失現因鹿仔港無兵夾攻未便獨進仍擬回駐大
　　甲等語㸔來該地情形湏福康安到就近察㸔方
　　有調度再將軍福康安之船隻被風吹至該縣之崇
　　武澚暫行収泊(臣/)隨令藩司覺羅伍拉納前徃照
　　料奏入
上命軍機大臣傳諭福康安李侍尭柴大紀曰現據李
　侍尭奏到之摺係二十七日拜發福康安尚未得風
　開洋計其前抵鹿仔港尚需數日柴大紀處望援甚
　急殊深厪念此時普吉保若能帯兵奮勇前進直抵
　縣城則柴大紀得此兵力接濟等待福康安大兵赴
　援則普吉保尚可將功補過但不知究於何時帯兵
　前進現在貴州兵已入閩境湖南兵亦可繼黔兵之
　後接續前進兵力寔為厚集福康安究於何時在崇
　武澳開洋俱著李侍堯迅速馳奏
　　十一日(甲/戌)福康安奏言鄭國卿所帯閩兵業經李
　　侍尭撥徃南路所有鹿仔港官兵除普吉保帯兵
　　五千五百名赴援諸羅外該處約存三千餘名現
　　在新到之粤西兵三千名屯練二千名俱已配船
　　候渡又加(臣/)招集泉州漳州義勇二千餘名雖係
　　未經行陣而踴躍隨征意氣頗為振奮亦可抵得
　　力官兵一千之數是現在(臣/)等帯徃鹿仔港兵丁
　　共有六七千名軍聲已属壯盛其貴州兵丁已札
　　飭許世亨催令䟎行並咨明李侍尭偹船在蚶江
　　配渡約計月底可入閩境若配渡迅速不過十一
　　月初間可抵鹿仔港(臣/)一得順風不必俟黔兵到
　　齊即行開駕至臺灣賊匪情形間隔重洋總無確
　　信前據地方官稟稱郡城一帯庄民從賊郡城亦在
　　圍中又稱諸羅粮餉火藥尚可設法運送斗六門
　　賊目李七有投書之信今接閲常青摺稿又稱郡
　　城賊匪漸次稀少而恒瑞柴大紀奏報之摺俱言
　　諸羅被圍𦂳急賊勢鴟張粮藥一切匱乏堪虞可
　　見各員探訪之詞先後不符好否俱未確寔况賊
　　匪技倆詭譎異常多使其黨羽布散流言或云某
　　處賊勢蔓延故示矜張餒我士氣或云某處賊黨
　　渙散故示嬴弱懈我軍心若觀聽稍為所惑毎致
　　中其狡計即如(臣/)在厦門時聞賊首林爽文莊大
　　田等各有形貌衣服相類者數人自係希圖窮戲
　　時為乘隙潜逃之計雖為傳聞之詞亦應預為防
　　範䑓灣固不乏認識賊首之人究恐賊黨串通難
　　以慿信(臣/)已宻行寄信李侍尭令扵漳泉民人及
　　曾在彰化一帶換班駐守兵丁内酌派素識林爽
　　文莊大田者一二人送往軍營作為眼目以偹臨
　　時識認庶免岐誤現在新兵雲集鋭氣方新適扵
　　(臣/)候風之頃陸續到齊事機又屬凑合茲復添派
　　湖南官兵二千名聲勢更當百倍(臣/)到軍營後惟
　　有歩歩留心相度情形併力進剿雖不敢過扵持
　　重坐失機宜亦不敢急扵見功冐險輕進若能連
　　得勝仗廓清後路剿撫兼施自必勢如破竹所向
　　披靡且賊中黨羽雖多半係脅從(臣/)已多發告示
　　赦其從逆之罪廣示招徠並宻遣熟悉賊情之人
　　用為間牒如能擒獲賊首賊目來献者優加奬賞
　　授官職使其黨羽内離渠魁更易就獲再查各省
　　添調生力之兵現已陸續到齊即軍營現有之兵
　　有所倚恃亦可轉怯為勇合力進攻若能迅掃賊
　　氛自可毋庸添調萬一諸羅稍有疎虞勢湏多兵
　　集事亦應多調得力官兵方足以振軍聲而収寔
　　用查閩粤營伍是否整飭(臣/)亦未能深悉但詢據
　　臺灣逓摺差弁多稱閩省本地兵丁屢經挫失廣
　　東兵丁較閩省畧優亦非勁旅且該二省調派已
　　多存營者半係新兵充伍山海汛防在在均関𦂳
　　要以(臣/)愚昧之見將來即湏添兵亦毋庸在閩粤
　　各營添兵再賊目莊大田現有潛至諸羅㑹同林
　　爽文併力合攻之語雖得自臺灣各官禀報未可
　　深信但南路賊匪日漸退散而丁朝雄所帯之兵
　　已到東港若乘勝進剿鳳山等處未嘗不可望其
　　収復止以常青本非諳習軍旅之人坐守尚属有
　　餘進攻恐難得手且郡城迤北一帯通徃諸羅之路
　　又多係賊人佔㨿萬一常青逺出賊匪又復窺伺
　　府城寔為可慮(臣/)已札覆常青令其駐劄府城悉
　　力固守
　　同日徐嗣曽奏言二十八日福康安拜發奏摺後
　　風順隨於申刻登舟開駕不及繕摺嘱(臣/)代為奏
　　報(臣/)詢之土人船户等俱稱風色甚好必可速到
　　鹿仔港並見各船連㠶銜尾而進甚為安稳適接
　　䑓灣同知呉元祺禀報聞得諸羅脅從之賊貪得
　　錢文私將米粮賣給百姓而近縣庒民懼賊不敢
　　眀助間有用袋裝米埋扵空曠處所遺字與營中
　　自行往取等語是諸羅百姓中多有曉義急公者
　　柴大紀等固守支持或亦稍資接濟(臣/)以賊情及
　　民志揆之大兵一到鹿仔港後當必重圍立解所
　　有貴州官兵現已據報頭起五百名扵本月二十
　　四日抵漳州府屬之詔安縣境(臣/)復飛飭蚶江一
　　帶務將預偹船隻妥為齊全以速配渡均奏入
上命軍機大臣傳諭福康安常青海蘭察柴大紀普吉
　保李侍尭曰崇武澳至鹿仔港海道徑直不過半日
　可逹今福康安已得順風連㠶穏渡二十九日定可
　前抵該處臺灣賊匪本係么麽烏合今見福康安統
　領如許勁將強兵聲威壯盛自必聞風胆落正可乗
　銳長驅奮力進剿而普告保一路自亦倍加振作此
　時惟應先令普吉保星速帯兵直抵縣城而福康安即
　以大兵接踵遄征與柴大紀等併力剿捕以収搗穴
　擒渠之績更可不湏預籌添調官兵矣現在南路賊匪
　雖已撤動但府城現存兵力既属無多而府城倉庫
　衙署户口自較嘉義縣數倍尤不可委之而去自應
　令常青在彼駐劄委以守城之事至賊目莊大田既
　聞其有潜赴林爽文處併力攻擾縣城之語林爽文莊
　大田分路滋擾官兵剿捕未免稍需時日今若聚為
　一處正可趂大兵全力一鼓殱擒轉属極好機㑹林
　爽文等于紏衆滋擾之時預為改装逃竄之計可見
　天奪其魄已自知其破滅不逺為此等鬼蜮伎倆即
　日大兵雲集四路攻剿自當尅期就縳訪察真情斷
　不致漏網也嘉義縣附近庄民私將米粮賣與百姓
　埋蔵空曠處所令兵民自行徃取是該處百姓曉義
　急公甚属可嘉而縣城得此米粮接濟更可一心固守
　果有此事否即查明奏聞至福康安與海蘭察得風
　稳渡諸凡吉祥如意特賜福康安海蘭察玉如意各
　一柄並各賞大小荷包以志慶慰鄂輝普爾普舒亮
　俱逺渉重洋勤勞出力著各賞大小荷包並共賞奶餅
　一匣另奶餅三匣著分賞隨同出力之渡洋官弁等
　用示奬勵
　
　
　
　
欽定平定臺灣紀畧卷四十四
欽定四庫全書
欽定平定臺灣紀畧卷四十五
　　十一月十二日(乙/亥)李侍堯奏言接奉
上諭即使府城難支或竟有疎虞之事亦不難再為収
　　復等因現在府城一両月以来並無賊擾常青遣
　　丁朝雄前往收復東港雖南路賊匪復思煽動其
　　黨夥决不能如逆爽之多諸羅雖被圍困昨接柴
　　大紀摺稿知其尚在堅守今鄭國卿已到塩水港
　　恒瑞兵約有七八千自當分兵駐守一面約普吉
　　保並進普吉保即以後路為慮而福康安兵到可
　　接續前進其勢必能攻透諸羅則三路㑹合軍聲
　　大振即可就近移兵直攻賊巢勝勢已在我而不
　　在賊此正搗穴擒渠之闗鍵全郡事勢不過數日
　　内即大有轉機至府城尤為全臺人心所繫况數
　　十萬糧餉火藥以及砲位等項無一不在城中若
　　使賊得之反増其勢又鹿耳門為進兵要口府城
　　或有疎虞則鹿耳門亦難守住將来官兵進剿并
　　無上岸之路此事寔大有闗係現在事勢固决不
　　至如此(臣/)恐
諭㫖一到軍營必不能秘宻萬一稍有宣洩則人心不
　　免驚疑揺動或轉有意外之虞計此次所降常青
　　之
諭㫖厦門尚未即刻配渡(臣/)已飛飭厦門同知追回擬
　　將
上諭内節去一段另録寄知常青並恐已經發渡追赶
　　不及一面札知常青並將此次摺稿抄寄囑其萬
　　勿洩露福康安處亦將此意札知矣惟府城之兵
　　自莭次派往諸羅塩水港後兵力不免單薄(臣/)現
　　又在各營挑派舊兵一千名由厦配渡前往協守
　　並前派在澎湖鹿耳門一帯往来防䕶之水師兵
　　六百名亦知㑹常青倘海洋無事而府城或有緩
　　急即就近調度以資堵剿再内地所解糧餉軍裝
　　秋令暴風致有沉失除王履吉一船飄至廣東業
　　經圖薩布具奏外尚有第六號米船一隻載米九
　　百石飄至長道坑海口遇礁擊碎淹斃押運兵丁
　　一名水手五名米石盡行沉失又鄭聖華一船載
　　米八百五十石七月二十五日將進鹿耳門遭風
　　擊破經楊廷理聞知急僱小船往救撈出濕米五
　　百八十八包其餘二百餘包無從撈獲又船户李
　　生財載閩縣軍米赴厦門九月二十八日二更在
　　鼓㠘洋面遭風覆船黒夜無人救獲米盡沉失淹
　　斃兵丁水手七名惟李生財及水手林順扶蓬飄
　　流至嶼得生又曽長瑛船在蚶江載軍米一千石
　　赴鹿仔港二十日遭風舵折二十一日飄至鷄膳
　　觸礁船碎曽長瑛扶蓬浮来其餘兵役水手等同
　　時浮水未知生死此三船沉失米石均請照王履
　　吉之例一體豁免以示矜恤
　　同日孫士毅奏言粤東召募新兵已有四千名入
　　伍訓練(臣/)查督撫提及潮州鎮四標營分較大兵
　　家子弟夲多儘有技藝過人苦于無缺可補今已一
　　體充伍食糧此項新兵其材具優嫻視存營之兵
　　尤為出色日内如遇將軍福康安􁘭調即將各該
　　營素知紀律之兵簡派前往以期得力夲營現有
　　新兵補數無虞缺乏現在復行上𦂳召募再(臣/)風
　　聞逆犯林爽文攻犯諸羅身受鎗傷其西螺笨港
　　等處均被我軍打通賊夥聞有將軍福康安帶兵
　　十萬尅期進剿之信俱各震恐已將逆犯家口移
　　入大武壠地方該處逼近内山大約為竄入生畨
　　地歩至南路東港一帶聞常青亦已派員打通民
　　間米石紛紛運至郡城逆犯莊大田遯入諸羅之
　　石仔瀬地方未知是否確鑿再查粤東總兵帶兵
　　赴䑓者已有梁朝桂李化龍陸廷柱三員嗣後如
　　遇軍營徵調粤兵可否派令諳練將偹帶兵赴䑓
　　交與該三鎮統領毋庸再派總兵帶往又黔兵二
　　千分作四起陸續俱到黄岡令地方官多僱人夫
　　運送軍裝随到随即啟行已于十月二十六日全
　　數俱抵閩省詔安縣境其將偹各員(臣/)酌給衣料
　　弁兵賞給銀牌俱各歡忭趕𦂳遄行再貴州帶兵
　　官因沿途俱係水陸未經帶有馬匹(臣/)即在黄岡
　　營内挑選膘肥馬匹分給各起總兵將偹乗騎迅
　　速前進咨㑹黔省遇便將例馬價值解還由粤東
　　自行買補均奏入
上命軍機大臣傳諭福康安常青李侍堯孫士毅曰前
　因恒瑞抵塩水港後被賊梗阻府城亦在圍中而柴
　大紀處望援甚切是以降㫖督令福康安速往援救
　進𠞰賊巢原就彼時情事而言今柴大紀處兵民一
　心堅守可無他慮而恒瑞處已有續到官兵可以約
　㑹普吉保合兵前進是該處情形與前不同李侍堯
　接閲各官禀報見軍營各路已有轉機惟恐常青接
　到前㫖稍有宣露轉致府城人心揺動擬將諭㫖節
　録發寄並札㑹常青福康安両處深合機要殊得大
　臣之體李侍堯著賞戴雙眼花領以示優眷現在福
　康安已于十月二十八日由崇武澚得風放洋粤西
　屯練兵一同開駕而黔省之兵現㨿孫士毅奏於十
　月二十六日全抵閩境又有湖南官兵接踵進發福
　康安又召募漳泉義勇二千餘名軍勢已極壯盛粤
　東預偹之兵想來毋庸再調也大武壠地方與内山
　逼近今賊匪等將家口先行搬移自係聞大兵即日
　前進匪黨勢漸窮蹙預為竄入内山之計不可不設
　法堵剿絶其逃竄之路福康安到鹿仔港後自即親
　統大兵由普吉保一路直抵縣城接應柴大紀其大
　武壠一帶最闗𦂳要福康安或派令鄂輝帶兵前往
　搜捕或抵縣城後帶兵有人即令柴大紀前赴大武
　壠搜剿方可將賊匪家屬悉數拏獲不使逆黨竄入
　内山搜捕致稽時日
上又諭内閣曰解送軍餉米船於外洋陡遇颶風人力
　難施以致船隻沉溺淹斃數人情殊可憫所有沉失
　米石均著免其賠補外其前後溺斃之兵丁水手人
　等均著該督查明照陣亡例議䘏以示體恤
　　十六日(己/邜)普吉保奏言夲月初八日黎明(臣/)親率
　　官兵進攻土庫地方賊匪蜂擁拒敵官兵奮力向
　　前追殺賊匪敗退随有男婦老㓜投出情詞懇切
　　(臣/)不許官兵鄉勇滋擾傳諭出力之義民首張源
　　懃等帶交署同知黄嘉訓妥為辦理一面將該處
　　賊庄燒燬聞賊夥復嘯聚大崙查大崙為進諸羅
　　之要路十一日復親率官兵鄉勇前往𠞰捕賊匪
　　竟日拒抗官兵放鎗砲中斃甚多鄉勇乗勢放火
　　焚燒賊藔縁該處一帶多係竹林蔗園地勢狭仄
　　仍収軍回營十二日逆首林爽文率夥來攻(臣/)督
　　領逰撃海亮叅將張朝龍副將琢靈阿逰擊葉有
　　光等率帶官兵鄉勇分路堵殺賊匪被我兵鎗砲
　　攻擊敗退割獲首級耳記奪獲長鎗竹鋛多桿十
　　六日探知賊匪散而復聚即於十七日親帶官兵
　　復攻崙仔尾等處(臣/)預料賊匪必埋伏竹林蔗園
　　内特派逰擊海亮管帶後隊防偹官兵鄉勇正在
　　前進賊匪果從竹林内衝出迎敵逰擊海亮帶領
　　後隊奮力繞截其後首尾夾攻賊匪死傷無數賊
　　衆潰敗兵丁鄉勇内亦有陣亡受傷者其附近賊
　　庄有挈眷來歸者均交署同知黄嘉訓查明安置
　　該員辦理勤慎安撫之中更寓防範之意現在造
　　冊編查甚為妥協惟是賊勢分路散布我兵鎗砲
　　急攻彼即潰敗收兵後彼仍復聚集深堪痛恨雖
　　諸羅近日宻差妥人信息可通然彼此均有牽掣
　　殊深憂灼現在設法極力痛𠞰以圖㑹合夾攻
　　同日常青奏言十月十九二十四両日俱有賊二
　　三千在郡城南門外一帶屯聚窺伺均被官兵鎗
　　炮打敗散去約計斃賊七八十人未為痛𠞰是以
　　前摺未經奏及兹於二十七日夘刻賊又分為三
　　隊向營盤前來毎隊俱有賊二千餘人(臣/)常青永
　　慶博清額帶兵一千五百名並山猪毛義民由南
　　潭中路前進又派侍衛塔思哈希明帶兵六百名
　　由竹篙厝左路冲出侍衛郭爾果色副將五逹色
　　帶兵六百名由湖仔仙右路冲出另飭縂兵陸廷
　　柱帶兵五百名在路北山坎埋伏策應(臣/)等一齊
　　迅疾馳赴其左右両邉之賊望見官兵似覺畏縮
　　不進惟中間賊隊膽敢向前與官兵對放鎗炮抵
　　死不退自辰至午滿漢官兵施放進歩連環直前
　　冲殺其時左右両路官兵亦皆環繞夾撃賊被鎗
　　炮打死者約有二百餘人匪衆四散奔逃官兵分
　　投追趕山猪毛義民乗勝争先尤為趫㨗奪獲賊
　　人大炮一門割献首級生擒賊夥張招一名當查
　　殺賊義民按名各賞畨銀二圓銀牌一面奪得大
　　炮義民賞給畨銀十圓其現已賞有頂戴者俟後
　　來有功另加奬擢共受傷兵丁十一名義民四名
　　再㨿塩水港逰擊黄象新義民胡登髙等禀稱二
　　十三日恒瑞統領官兵起程移剳營盤在鹿仔草
　　又月眉莊土庫牛稠山三處係林爽文往來屯剳
　　之所二十五日被普吉保攻開已剳營該處不過
　　離諸羅五里等語是普吉保等之兵業已同時進
　　攻柴大紀自必由縣攻出計日定可破賊解圍
　　同日恒瑞奏言十月二十二等日督同烏什哈逹
　　梁朝桂等於新店等處𠞰殺賊匪收復鹿仔草現
　　在該處剳營將沿海一帶道路打通前赴諸羅均
　　奏入
上命軍機大臣傳諭福康安常青李侍堯柴大紀普吉
　保曰㨿普吉保所奏情形事機已有轉動且附近賊
　庒民人挈眷來歸者紛紛不已足見從賊者日少黨
　羽渙散普吉保遵㫖傳諭不許官兵鄉勇滋擾所辦
　甚是其所稱廓清賊黨㑹合夾攻之處當勉力為之
　勿為空言南路賊匪經常青連次𠞰殺得有勝仗而
　普吉保剳營處所距縣城不過五里恒瑞又已將鹿
　仔草收復是各路聲勢漸已聨絡縣城自更當固守
　無虞且福康安於十月二十八日已由崇武澳開洋
　計柴大紀在縣城再堅守五六日福康安即可統領
　大兵随後直抵該處或普吉保於福康安未到之先
　已帶兵抵縣殺散賊匪與柴大紀㑹兵一處則軍勢
　已為大振福康安一到更可併力進𠞰不難指日成
　功至前㨿福康安奏稱聞逆匪林爽文莊大田等各
　有形貎衣服相類者數人希圖將來乗隙潛逃等語
　可見賊匪自揣勢窮力蹙破滅不逺於紏衆滋擾之
　時預為改裝逃竄之計所謂天奪其魄即此為賊匪
　等成擒之兆即日大兵雲集四路攻𠞰惟在福康安
　督率將領帶同熟悉之人留心辨認不可令正犯首
　惡得以漏網方為萬全恒瑞在塩水港駐剳數旬未
　能前進今雖已克復鹿仔草稍為振作但前㨿恒瑞
　奏該處防守𠞰捕尚湏添兵數萬而此次奏摺將沿
　海一帶道路打通前赴諸羅是其前後所奏已覺自
　相矛盾恒瑞究属胸無定見即其所稱打通道路之
　語亦祗属空言恐未能望其奮勇前進又伊此次奏
　摺係十月二十五日拜發彼時普吉保已帶兵前進
　僅離縣城五里恒瑞與普吉保一路相距不逺何以
　常青業經具奏而恒瑞摺内尚未提及並著福康安
　到彼詳查是否確寔㨿寔具奏
　　十八日(辛/巳)常青奏言叅賛恒瑞八月間帶兵往援
　　諸羅(臣/)等本欲由陸路𠞰賊前往但湏過溪河數
　　道未能便㨗適值風色順利是以改由海道較為
　　迅速實無避賊情事現聞恒瑞在此數日内起兵
　　進攻諒必早與柴大紀普吉保彼此知㑹乃(臣/)現
　　接普吉保禀稱連日探知大崙青埔等處屯聚賊
　　匪該處為往諸羅要路随親督官兵節次𠞰捕兾
　　通道路無如烏合之衆於覆巢處所散而復聚不
　　得不為防偹若輕移前進恐有意外疎虞不但於
　　應援無益且更張賊勢况帶兵前來原為救援諸
　　羅今離諸羅二十餘里㫁無中途而止之理總以
　　極力設法一有可乗之機㫁不敢稍有貽悮等情
　　(臣/)細思柴大紀保固城池一心望援而普吉保離
　　諸羅二十餘里則帶兵五千五百名之多似更易
　　於𠞰通况聞恒瑞之兵已動(臣/)又專札嚴飭飛催
　　普吉保務湏與柴大紀恒瑞同心并力不日福康
　　安亦可到鹿仔港兵勢更為壯盛必能掃穴擒渠
　　(臣/)於海口各要隘分飭兵弁嚴宻巡緝毋使賊匪
　　搶佔船隻以致逺颺並飭臺灣縣王露多偹札諭
　　交熟練畨情之諸羅生員劉宗榮轉交伊弟劉光
　　志宻往大武壠内後山給四社畨通事土目收執
　　預防賊匪竄匿現在南路東港一帶雖尚未全行
　　收復而官兵駐剳港口商販米糧賊匪不能攔阻
　　多有装載船隻來郡糶賣者(臣/)惟有酌量兵力並
　　招徠義民足敷進𠞰即起兵肅清南路
　　同日李侍堯徐嗣曽同奏言有船户金錦逺自鹿
　　仔港回至蚶江㨿稱該船於十一月初一日在鹿
　　仔港出口見有兵船百餘號已收到港口并遇將
　　軍坐船之船户告稱所有兵船俱於前月二十九
　　日齊到等語查福康安於前月二十八日申刻放
　　洋(臣/)等日夕占候夲月初一日又轉東風惟恐船
　　尚未到正深懸慮今㨿該船户所稱則福康安等
　　已於二十九日全到以數百里之洋面一晝夜間
　　安穏飛渡寔為用兵以來所未有現在恒瑞兵已
　　抵鹿仔草普吉保進兵離諸羅不過數里福康安
　　等帶領新兵乗鋭殺入定當三路㑹合迅即移攻
　　賊巢目下貴州總兵許世亨已帶頭二起兵一千
　　名於初三四等日抵蚶江俱即配渡其三四起兵
　　亦不日可到接續前往兵力既厚軍聲益振搗穴
　　擒渠可計日以待
　　同日李永祺奏言臺灣辦理軍務一切情形有迥
　　不相同之處如内地解運糧餉軍火大砲等項船
　　至鹿耳門内有海灘三十里重載不能前進必湏
　　另僱小船乗潮發運然後登岸是大船之外又用
　　小船從前歴次調援諸羅官兵皆由塩水港一路
　　進發該處地方僻小無夫可僱一切軍裝器械係
　　由府城僱偹長夫前往抬運因臺地夫役夲少且
　　逺歴長途較之内地夫價亦昂又數月以來凡有
　　限行北路各軍營往來公文因旱路不通均僱覔
　　快船逓送如此之類不一而足皆係例所不載因
　　地趕辦者(臣/)已逐一詳明督撫二臣俟批到造冊
　　咨部事竣之日核寔報銷再臺灣四面環海一交
　　秋令以後風力甚勁早晚更覺寒冷督(臣/)李侍堯
　　孫士毅并浙江撫(臣/)琅玕各在内地預辦征兵衣
　　履運送給散祗因海洋風信靡常至十月衣船未
　　到各兵被體止單夾之衣(臣/)目睹情形不敢拘泥
　　與臺灣道(臣/)永福彼此酌量禀明將軍常青凡閩
　　浙粤省征兵毎名各借給銀三両分交領兵將官
　　趕造衣褲等物現已按名給領以禦風寒俟各省
　　衣履運到仍令散給俾得益資溫煖所借銀數彚
　　造清冊詳送督(臣/)李侍堯查核分咨浙粤在於各
　　兵月餉内匀扣解閩歸欵均奏入
上命軍機大臣傳諭福康安常青柴大紀李侍堯曰㨿
　常青所奏情形是常青之意亦以普吉保不急往救
　援嘉義為非普吉保由鹿仔港親帶官兵打仗殺賊
　收復笨港固属有功而自駐元長庄後距縣城不逺
　且㨿柴大紀咨㑹望援甚切乃並不奮勇直前迅速
　進𠞰其咎亦無可辭是普吉保功過各不相掩昨㨿
　常青奏十月二十五日普吉保已攻開月眉莊等處
　在彼駐剳離縣城不過五里此摺係二十八日所發
　在夲日奏摺以前或普吉保接常青札飭之信已帶
　兵前抵縣城與柴大紀㑹合亦未可定若果能如此
　則柴大紀此時早與彼㑹合一處而普吉保之咎尚
　　可從輕至南路賊匪已經撤動勢漸渙散而府城兵
　　力已經李侍堯續行派往此時福康安又無湏常青
　　協𠞰常青惟當專力南路至常青於海口各要隘分
　　飭弁兵廵緝並多偹札諭令熟識畨情之生員等宻
　　往大武隴後山發給畨社通事土目預防賊匪竄匿
　　所辦均属妥協該處賊匪見官兵聲勢日盛賊黨漸
　　次窮蹙自必思乗間由海道潛逃常青將海口各要
　　隘預為防守不使賊人搶佔船隻並札諭畨社等在
　　大武隴一帶協力擒拿賊匪絶其逃竄内山之路於
　　𠞰捕機宜似更得力福康安於二十八日在崇武澚
　　放洋今於二十九日即抵鹿仔港以數百里洋面一
　　晝夜間揚帆稳渡所帶兵船百餘號同時到港實仰
　　荷
天神黙佑為成功佳兆福康安統領如許勁將强兵四路
　　㑹合聲威百倍自當乗鋭深入惟日夕盻望㨗音更
　　為殷切
　　　(臣/)等謹按崇武澳距鹿仔港盖數百里而遥雖海
　　　道不可以里計而明史稱舟人以更計程毎行一
　　　晝夜謂之十更今大兵乗風揚帆不過十更耳而
　　　艨艟百餘同時抵港一若祥颷有待必遲之十月
　　　之杪而始發者正俟徵師之集俾得崇朝稳渡共
　　　慶安瀾而遲之不啻其速之也乃知
天神黙佑早兆成功皆我
　皇上之欽承時若有以仰協
天心也猗歟休哉
　上又命軍機大臣傳諭李永祺曰李永祺前在金川軍
　　營曽經辦理糧餉是以專派該司前赴臺灣經管軍
　　需各事宜且係皋司大員非府縣可比遇有運送軍
　　裝器械火藥等項自應随時妥速給價擔當趕運又
　　官兵酌借銀両趕製衣褲俱係該司分内應辦之事
　　何必錙銖較量為報銷時預留站脚地歩朕於行軍
　　要務從不靳惜費用將來大功告竣軍需報銷時設
　有實在當用而格於成例不准開銷之項經部核駁
　時朕自當酌量寛免即如從前平定両金川所用軍
　需内由部核駁刪减各欵經朕加恩寛免者至數十
　百萬之多李永祺豈未知之為此煩𤨏之奏耶着傳
　㫖申飭
　　二十二日(乙/酉)福康安奏言二十八日風色漸轉即
　　於申時與海蘭察同舟放洋二十九日申刻已至
　　鹿仔港因潮退不能進口夲月初一日清晨即行
　　登岸舒亮普吉保等及巴圖魯侍衛章京船隻帶
　　領廣西兵丁皆已随至又鄂輝穆克登阿所帶屯
　　練兵丁由蚶江配渡者亦於是日陸續來到船戸
　　人等皆稱向來海船開駕行走參差縂不能同時
　　入港此次風順波恬揚帆齊至實為渡洋罕有之
　　事鹿仔港居民遥見連檣並進聲勢壯盛互相傳
　　說船隻約有一千餘號官兵當不下十萬有餘夾
　　道擁觀無不同聲歡慶窃思(臣/)等從前守風稽遲
　　　乆未開行及廣西屯練兵丁到後風色轉順千里
　　　洋面一帆即逹如此事機凑合皆仰頼
　聖主洪福
天神黙佑海若著靈滅賊先機於此可卜(臣/)到鹿仔港後
　　　查詢存營兵數㨿李化龍禀稱各營官兵除患病
　　　外寔有四千餘名分剳鹿仔港畨仔溝大崙二林
　　　埔心等五處随查閲鹿仔港所駐各兵尚属可用
　　　而將弁等非諳習軍旅之人不能悉心教練兵氣
　　　遂形餒怯即如鹿仔港營盤近在村庄東首相度
　　　形勢寔係不應剳營之地而營外刨挖溝濠前㨿
　　　地方官禀報深至二丈寛至一丈有餘營壘極為堅
　　　固(臣/)猶以鹿仔港並無賊至何必如此寛深及親
　　　至該處看視溝壕不過數尺圍墻亦不甚堅實與
　　　所報情形迥異即此細事可見緑營捏餙惡習及
　　　地方官禀報虗詞全不足信詢之該鎮將等皆稱
　　　營盤地面係從前官兵舊駐之地未經移改(臣/)以
　　事属既往姑免深求將鎮將等嚴加飭諭另行擇
　　地移營嗣後如不痛改積習即行㨿實叅處其畨
　　仔溝等處營盤相距數里至二三十里不等是否
　　係衝途要隘應行設營防守之處尚湏逐加查看
　　再行酌定至義民一項舊存一萬餘名及(臣/)差楊
　　振文等招集者五千餘名(臣/)於查閲各營後傳集
　　義民頭目面加曉諭並將出力者慰諭賞賚將新
　　舊義民揀選壯者五千餘名以偹随營征𠞰之用
　　其餘仍分派要路各村守卡禦賊以省兵力至查
　　詢賊匪情形賊目分㨿各庄互相響應聞(臣/)等統
　　領大兵前來彰化以西一帶近日未敢焚掠而强
　　悍者多集諸羅以該縣勢在孤危攻圍更急恒瑞
　　普吉保両路經(臣/)屢次嚴催打仗殺賊較前稍屬
　　奮勉無如道路阻隔不能㑹合一處尚未直抵諸
　　羅頃接柴大紀咨稱諸羅㫁糧已久惟以油籸㫪
　　末掘挖蕉根充食賊匪四面圍困不時攻擊請速
　　派勁兵救援等語(臣/)與海蘭察鄂輝悉心商酌諸
　　羅乆被重圍饋運不到且地在臺灣適中之處控
　　扼南北要路倘有疎失闗係非輕昨奉
諭㫖指示令(臣/)等以先救諸羅為要就現在情形而論
　　自應如此辦理惟鹿仔港距大理杙較近賊人家
　　口盡在巢中亦湏酌派官兵乗虚進搗與淡水官
　　兵前後夾攻使其首尾不得相顧若能覆其巢穴
　　固屬甚善即或不能一舉集事亦可牽綴賊勢將
　　來諸羅圍解後賊人紛紛竄囬全藉此路官兵杜
　　其逃逸之路(臣/)等擬派舒亮帶領官兵義民往大
　　里杙進發賊匪見大兵齊集鹿仔港必知為直搗
　　賊巢之計今以偏師前進聲言大軍繼至而實則
　　援救諸羅出其不意使賊匪不知我兵虗實處處
　　防偹進𠞰更易得手若能連得數次勝仗將其精
　　鋭盡殱自成瓦解之勢縂之賊匪夲屬無能惟恃
　　其黨羽衆多將衝途僻徑處處佔㨿四路抄截現
　　在進𠞰官兵既不便零星派撥分路進攻以致兵
　　分力薄若再添調官兵又属緩不濟急惟有随時
　　随地將賊匪屯聚之地設法截斷即以賊之巧計
　　攻賊之人雖詭譎多端亦無所施其伎倆矣(臣/)於
　　夲日甫抵鹿仔港於鹿仔港五里外爽塏之地安
　　營謹將酌籌進兵詢問賊匪大概情形先行馳奏
　　日内即整頓兵力迅往諸羅其貴州官兵不過數
　　日即至亦可令其續行前進所有進兵前往諸羅
　　道路應否由元長庄一路抑由斗六門進攻之處
　　容(臣/)臨時酌量地勢情形再行定議再(臣/)在崇武
　　澳守風時江西解送火藥之吉安營叅將張兆熊
　　禀請随往軍營効用情詞懇切尚屬奮勉業已帶
　　至軍營聴侯調遣
　　同日普吉保奏言夲月二十一日賊匪分路擁衆
　　四出經(臣/)親帶官兵鄉勇奮力赶殺鎗炮併施打
　　死賊匪數十人自辰至申賊衆敗退割獲首級耳
　　記髮辮并打死騎馬賊目一人官兵鄉勇社畨有
　　受傷者當與出力兵丁分别賞䘏正在設法前進
　　適柴大紀訂期二十六日(臣/)帶兵至牛稠溪伊當
　　接應随即咨覆勉圖前進又准叅賛將軍(臣/)恒瑞
　　咨以現在恢復鹿仔港飭令(臣/)帶領官兵前至新
　　埤地方㑹合應援諸羅查元長至新埤必由大崙
　　大容庄經過縁彼處均係賊巢必湏焚𠞰净盡方
　　可前進且業與柴大紀訂期㑹攻併探知賊匪仍
　　復屯集崙仔尾一帶即於二十六日黎明親帶官
　　兵分作三路進攻(臣/)帶領逰撃海亮徑由中路叅
　　將張朝龍守偹王徳竣由西勢潭一路䕶副將琢
　　靈阿逰擊葉有光都司馬元勲由柴苓脚一路行
　　至崙仔尾賊衆蔓延田野前來抗拒鎗砲横施自
　　卯至申經官兵鄉勇鎗砲打死賊匪甚多割獲首
　　級三顆耳記髪辮五件賊衆雖則敗退然猶散而
　　復集潛伏於竹圍蔗林内我兵實有難以輕進之
　　勢除將受傷出力之兵丁鄉勇分别奬賞鼔勵外
　　伏思元長離諸羅僅二十餘里乃一月有餘叠經
　　焚𠞰尚未能長驅直入寔深愧忿崙尾大崙俱係
　　往諸羅要路而從大崙亦即可抵新埤大崙之賊
　　黨𠞰除則諸羅新埤均可直逹現在差探設法奮
　　力圖進務期將大崙道路廓清或由新埤前進與
　　恒瑞㑹合併力夾攻更覺有益均奏入
上命軍機大臣傳諭福康安常青海蘭察鄂輝柴大紀
　蔡攀龍李侍堯普吉保曰賊匪因嘉義縣城勢在孤
　危百計攻擾普吉保駐兵元長庄為日已久柴大紀
　被圍數月兼乏糧食兵丁饑餒自然不能出城接應
　伊亦並未前進實係無能其摺内所稱殺賊情形不
　過割獲首級三顆耳記等五件焉得謂多不過應差
　打仗敷衍塞責徒知愧忿亦屬無益且普吉保在元
　長庒距縣城不逺正應奮力前進𠞰殺賊匪乃轉欲
　由新埤㑹合恒瑞豈非繞逺待人而於柴大紀急望
　救援竟存膜視耶看來普吉保恒瑞雖現在帶兵赴
　援俱難望其奮勇得力此時福康安已統領大兵由
　鹿仔港進發自應速赴縣城援應不可再緩大里杙
　係賊匪巢穴福康安派令舒亮帶兵前往與淡水官
　兵前後夾攻使賊人首尾不能相顧為牽綴賊勢之
　計與朕前㫖脗合並擬將賊匪屯聚之地設法截斷
　即以賊之計攻賊使賊人無所施其狡詐伎倆所辦
　深合機要至該處帶兵將弁不能悉心教練以致兵
　氣餒怯為賊匪所輕而所禀報情形多不確實尤為
　緑營惡習今福康安到彼面加訓飭寔力整頓并於
　鹿仔港另行擇地移營設法防守揀選精壯義民随
　營𠞰賊一切籌辦均属妥恊自當壁壘一新士氣百
　倍想大兵所到賊匪望風胆落指日成擒尅期集事
　再前經降㫖以臺灣辦理一切善後事宜最為𦂳要
　諭令福康安於𠞰捕事竣後不必急於來京瞻覲俟
　善後諸務辦理完竣再行囬京並以柴大紀在臺灣
　日久熟悉該處情形欲令伊以水師提督兼理臺灣
　縂兵事務留於該處整飭彈壓俟一二年後再行更
　換但念福康安等逺渉重洋偹歴風濤之險現在統
　兵進𠞰懋著勤勞而柴大紀固守縣城不辭勞瘁此
　時大兵雲集㑹合進𠞰逆匪自可指日蕩平計至明
　嵗二月中旬朕巡幸天津時福康安等應行籌辦事
　務自己漸次料理應將大端面交常青接辦常青經事較乆
　於善後諸務自所優為柴大紀亦可將該處情形告
　之蔡攀龍令其在彼照料彈壓與福康安一同起程
　約計朕駐蹕天津時前來瞻覲雖此次𠞰捕内地逆
　匪與平定囬部金川不同可無湏舉行郊勞典禮但
　伊等蕆功奏績逺涉宣勤亦應加以宴賚用示奬眷
　至臺灣地方屢有械閗滋事之案如從前辦理黄敎
　後上年又有楊光勲楊媽世等紏約黨夥倡立㑹名
　之事皆由該地方文武等於查辦時並不實力嚴拿
　痛加懲創祗不過拿獲數人希圖化大為小將就完
　案以致奸徒無所儆畏且見地方武偹廢弛心存玩
　視逆首林爽文等遂敢紏衆倡亂乗間竊發戕官刦
　縣醸成巨案經此畨官兵大辦之後所有此事起釁
　根由及助惡夥匪著福康安等於𠞰捕事竣時務湏
　嚴切跟䆒從重懲治勿令稍留餘孽故智復萌庶人
　知畏法革面洗心該處民刁吏黷積習蒸然一變而
　於地方營伍尤湏寔力整飭俾紀律嚴明有偹無患
　以期一勞永逸綏靖海疆方為妥善
　
　
　
　
　
　
　
欽定平定臺灣紀畧卷四十五
欽定四庫全書
欽定平定臺灣紀畧卷四十六
　　十一月二十三日(丙/戌)福康安海蘭察鄂輝同奏言
　　連日以來確訪賊人虚實情形通盤籌畫酌定進
　　兵道路並查各處舊駐營盤酌量移改以固後路
　　查八卦山在彰化縣城之西地勢較髙距大里杙
　　三十餘里為前往賊巢必經之地賊匪在該處設卡
　　出沒不常此次派舒亮進逼賊巢必須偵深明白方
　　可悉其形勢(臣/)等公同商酌於初四日黎明海蘭
　　察帶領巴圖魯侍衛總管特勒敦徹等二十人
　　及穆塔爾丹比錫拉布等至八卦山一帶詳細跴
　　探見對面山梁賊人設卡竪旗支架大砲當經索
　　倫佐領阿木勒塔三等侍衛哲克首先上山迎殺
　　賊匪抵敵不住四㪚奔逃正在追趕間又有賊匪
　　百餘人於山下竹圍内擁出希圖抄截海蘭察率
　　領巴圖魯等鎗箭齊發三等侍衛賽音庫射死賊
　　匪一名藍翎侍衛薩克丹布鎗斃賊匪一名三等
　　侍衛屯保射傷賊匪一名藍翎侍衛翁果爾海趕
　　上拿獲餘俱奔潰查從前官兵惟知株守營中遇
　　賊匪前來攻擾間有斬獲並未能逕到賊庄殱擒
　　匪衆此次巴圖魯等僅止二十餘人即直抵賊人
　　設卡之處截殺得勝擒拿活賊居民人等無不稱
　　異士氣人心無不振奮臣等仍當步步留心不敢
　　稍存輕視賊匪之心以期計出萬全迅速蕆事所
　　有拿獲之賊匪陳曽係為賊人守卡並非頭目業
　　於軍前正法至賊匪現在情形大半聚集諸羅自
　　鹿仔草樹林頭收復後賊匪仍於鹽水港等處四
　　面攻擾業經屢次飛催恒瑞普吉保迅速前進並
　　遣妥人密赴諸羅城中咨㑹柴大紀令其守此數
　　日以待援兵該叅贊亦屢有咨請援情形實為急
　　迫(臣/)等悉心商酌此時自以先救諸羅為是所有
　　進兵道路雖可由西螺斗六門一帶行走但該二
　　處賊匪屯佔已久而斗六門係𦂳要隘口若賊人
　　拒險死守官兵攻克或稍須時日不能尅期赴援
　　諸羅設有意外之虞賊勢愈張收復更難為力查
　　元長庄笨港一帶道路較近(臣/)等即於初六日帶
　　兵由此路長驅直進将崙仔尾等處賊匪沿途搜
　　勦可以徑達諸羅且(臣/)等所帶廣西屯練兵現有
　　五千名經過元長庄時再将普吉保所帶兵五千
　　五百名一同帶往兵力更為壮盛賊匪聞知大兵
　　赴援自必悉衆來迎希圖抗拒賊勢既分恒瑞探
　　知信息即可乗機逕進諸羅解圍後各路㑹合我
　　兵已據勝勢或南或北所向無前如斗六門屯聚
　　之賊匪不難立時殱㓕至大里杙賊巢為彰化所
　　属逼近内山聞賊匪修理城堡溝壕圍以䓶竹極
　　為堅固並勾通水沙連生畨以為将來逃竄之計
　　其賊巢附近地方自大肚溪以北大甲溪以南皆
　　係漳人村庄半已從逆如烏日庄田中央庄犁頭
　　店大肚社水窟頭庄猪哥庄等處賊目分路佔據
　　為大里杙賊巢羽翼惟彰化迤西近海一帶村庄
　　尚属義民拒守(臣/)等此次往救諸羅鹿仔港係後
　　路要地與各處賊庄路徑皆可相通駐守官兵不
　　便全行撤動惟舊駐營盤兵丁尚有應行分併之
　　處查埔心二林二處毋庸移動外其畨仔溝距賊
　　庄稍逺並非要隘馬鳴山駐兵較多将畨仔溝營
　　盤撤去移駐馬鳴山将馬鳴山所駐之兵移回鹿
　　仔港地勢既得兵力又可節省即於舊存兵内撥
　　出一千二百名義民五千八百名交舒亮帶領由
　　烏日庄一路進兵與淡水官兵訂夾攻賊巢之策
　　查淡水在賊巢上游徐鼎士徐夢麟所帶官兵三
　　千名義民一萬一千名聞已越大甲溪而南在岸
　　裡社牛罵庄等處駐劄(臣/)福康安飛傳牛罵庄徐
　　夢麟到營面加詢問該丞所禀情形極為明晰觀
　　其遇事亦頗勇往而於曉諭生畨等事尤所諳悉
　　並據禀稱大溪甲一帶水碓等十九庄俱已紛紛
　　投出現在實有機㑹可乗等語(臣/)已面授機宜派
　　守偹徐大鵬帶鹿仔港官兵二百名又派新舊義
　　民二千餘名同該丞前往淡水令與徐鼎士熟商
　　妥辦将現有兵民分為兩隊一由犁頭店等處前
　　往一由大肚山等處前往大里􁂳請示舒亮訂期南北
　　夾攻即不能進克賊巢亦可將烏日庄田中央等處賊
　　庄或勦或撫剪其羽翼並令徐夢麟差熟悉畨情之㕔役
　　王松及岸裡畨社貢生張鳳華紀阿林等曉諭内
　　山一帶生畨堵截逸匪並令設法至水沙連各社
　　購以重賞不許與逆黨相通如此四面佈置處處
　　預為防範即将來賊首賊目窮迫思逸似無難立
　　時擒獲再查招集之義民籍隸漳泉粤東者各分
　　畛域互相猜嫌即晉江與同安之人同属泉州一
　　府亦復不能和睦(臣/)已查明該義民等原籍令各
　　庄同籍之村庄守卡禦賊不致聚集一處别滋事
　　端其挑出隨征者選派諳悉民情稍能辦事之貟
　　弁嚴行約束協同進勦該義民等雖非久經行陣
　　之人然能熟悉路徑通曉賊情亦可稍助官軍聲
　　勢再藍元枚族人藍啟能等自藍元枚病故後無
　　人照管生計頗為拮据竊思藍姓族衆深知大義
　　不肯甘心從賊投出後不免饑寒殊為可憫(臣/)即
　　傳集藍啟能等面為慰諭優加撫䘏俾得各安生
　　業現在賊中黨羽漳人最多見(臣/)等撫䘏歸順良
　　民不分畛域自必紛紛就撫於勦捕機宜更為有
　　益再昨經巴圖魯侍衛等在八卦山查看路徑擒
　　殺賊匪(臣/)料賊人自必潛出私探官兵消息與鄂
　　輝商酌應選派降畨前往邀截該降畨等無不踴
　　躍請行(臣/)以人數衆多恐被賊人知覺即派都司
　　額爾亨額土守偹色穆里雍中等帶領降畨九十
　　名前往在竹圍内埋伏初五日黎明果有賊匪執
　　械下山當經降畨等上前擒拿斫傷二賊割取首
　　級餘賊沿溪逃奔趕跌落水淹斃賊匪六名殺死
　　賊匪二名復有賊匪百餘人從小路撲出降畨等
　　放鎗迎敵即行打退八卦山一帶賊匪屢經挫衂
　　見官兵以少擊衆賊黨聞風自必益加震懼
　　同日常青奏言先後撥兵應援諸羅之後營盤存
　　兵四千間有因病疲弱者兵力自覺稍单乃賊匪
　　又乗間窺伺(臣/)惟探聞賊匪所在即親率官兵先
　　往迎擊必不使其附近屯聚兹准福康安咨㑹令
　　(臣/)固守府城選派将弁将賊匪往通諸羅要路截
　　㫁即進勦南潭一帶等因(臣/)自應照此辦理於府
　　城加意防範並探有通往諸羅賊踪即派官兵擒
　　勦堵截諸羅一經打通府城均可無虞即帶兵一
　　二千名相機南進至沿海口岸(臣/)尤時時嚴飭将
　　弁實力巡邏毋使賊匪竄逸又粤庄武生鍾文華
　　帶義民四百名千總職銜鄭其仁等募出畨民一
　　百餘名現在抵東港與副将丁朝雄共相防守並
　　於海邊撈獲大砲四尊安置營盤民心安帖又十
　　月二十六日有賊匪撑駕竹筏二十餘隻在海面
　　放砲丁朝雄即派偹弁帶領兵民各坐小船夾攻
　　親率領弁兵施放鎗砲接應打死賊匪並淹斃者
　　三十餘人餘賊逃㪚查現今鹿耳門海口兆至鹽
　　水港南至東港來往官兵粮餉俱各無阻
　　同日柴大紀奏言十月二十七日辰刻賊匪萬餘
　　仍復侵擾西北二處營盤臣同侍衛徳成額叅将
　　特克什布等往來督戰賊匪恃有鎗砲勢甚䲭張
　　副将蔡攀龍都司張振唐守偹曽紹龍等官兵在
　　西門外一帶堵禦(臣/)見賊匪甚衆隨調叅将張萬
　　魁帶兵前往協禦總兵魏大斌副将詹殿擢等官
　　兵堵禦東北角署守偹蔡開祥并把總等官兵堵
　　禦北門外(臣/)飭令各營盤静以待動視賊将近齊
　　放連環鳥鎗打死賊匪共有數百名官兵義民隨
　　奮勇趕出向前力戰俱能復斃多匪獲竹牌鳥鎗
　　長刀等項縁火藥缺少兵丁枵腹難以逺追再諸
　　羅被困四月有餘粮餉兩缺藥鉛不足所有花生
　　地𤓰等物俱盡查民間以花生打油其渣名為油
　　籸農人用以肥田因想花生可食其渣亦必可食
　　詢各油車行共有油籸五萬餘塊每塊重八九觔
　　隨取一二塊舂末篩去粗壳與蕉根同煮加以鹽
　　糖先自嘗試尚属可食遂遍教成廂内外兵民照
　　樣作食月初以來賴兹充腹但人多食繁亦将罄
　　盡賊匪復連日滋擾兵民皆忍餓堵殺雖經暫退
　　仍屯聚於附近之十四甲牛椆溪姜母寮北社尾
　　大溪厝水堀頭﨑仔頭埤堵三苞竹等庄兹接普
　　吉保咨稱由崙仔尾進攻因賊衆固守未得攻克
　　當即設法得路而進又接總兵梁朝桂在鹿仔草
　　來咨内稱先於前路添設營盤一座恒瑞雖已到
　　此統計兩起征兵不過一千五百餘名再禀恒瑞
　　於各營盤内酌量抽調前往㑹合普吉保再為攻
　　進併有凡事俱由恒瑞主令事之能行與否亦不
　　敢自專各等因是恒瑞普吉保兩路尚無來援諸
　　羅日期惟有再行力催冀其迅速齊集併力勦捕
　　均奏入
上命軍機大臣傳諭福康安海蘭察鄂輝李侍堯常青
　柴大紀曰此次海蘭察所帶巴圖魯侍衛僅止二十
　餘人即能直抵賊人設卡處所殺死賊匪擒拿活口
　士氣人心為之一振洵為事機順利極好吉兆柴大
　紀力桿圍城城中粮食火藥乆已缺乏今花生地𤓰
　等物又俱用盡兵民至以油籸充食亦恐不敷接續
　而恒瑞普吉保兩路又未能即時前進是柴大紀望
　援急迫福康安自應即由元長庄笨港一帶統兵速
　進勦殺沿途賊匪徑達縣城柴大紀此次奏到之摺
　係於十月二十九日拜發而福康安已於初六日由
　鹿仔港進兵至遲不過初九初十即可到彼此數日
　内必可保䕶無虞至普吉保自鹿仔港進兵後業經
　收復笨港進至元長庄又經移營距縣不過五里若
　能身先士卒奮力勦殺直抵縣城朕必深為嘉許施
　恩格外且為普吉保計即因賊勢鴟張難以輕動與
　其株守中途進退失據孰若力戰入城即至勢有難
　支與柴大紀協同固守受困猶覺稍有丈夫氣概今
　似此遷延現在福康安大兵已到即普吉保福分淺
　薄之處至恒瑞自駐兵鹽水港後為日已久所帶官
　兵比普吉保為多乃並無寸進亦未打仗得勝是恒
　瑞之咎已視普吉保為重且現據柴大紀奏接總兵
　梁朝桂咨稱凡事皆由恒瑞主持事之能行與否亦
　不敢自專等語是梁朝桂亦知柴大紀處望援甚切
　急應前進而語意之間似不免恒瑞有掣肘之處梁
　朝桂職係總兵自不能不聽候㕘贊調度其不敢自
　專之語自非餙詞伊見恒瑞觀望不前即禀請抽調
　營兵思欲攻打前進尚属具有良心何以恒瑞轉若視
　同膜外恐竟係心忌梁朝桂先往得功是以故為掣
　肘且柴大紀所奏情節惟以恒瑞普吉保不即前往
　援應為言而於梁朝桂禀請恒瑞撥兵之處代為聲
　敘是柴大紀亦知梁朝桂實有赴援之心而於恒瑞
　不能不疑其有心牽掣設使梁朝桂亦属虚詞何以
　柴大紀不一併斥言其非況梁朝桂並未與柴大紀
　共事一處可見其言並非有所迴䕶看來恒瑞竟係
　按兵不舉或因不能親自往救柴大紀而梁朝桂禀
　請赴援竟至有心阻止著福康安即確切查明並詢
　問梁朝桂及隨營将弁倘恒瑞果有此等情節即據
　實嚴㕘不得稍有狥隠至大甲溪一帶村庄民人咸
　知去逆効順各行投出賊黨自必日就潰㪚官軍聲
　勢倍振實為極好機㑹現今福康安派令守偹徐大
　鵬等帶領兵民分隊前往大里杙禀請舒亮與徐鼎
　士訂期南北夾攻即未能進克賊巢可将該處賊庄
　酌量或勦或撫剪其羽翼於勦捕機宜實為有益但
　該處村庄民人俱籍隸漳州既經從賊其心究不可
　信福康安如加以招撫仍應隨時留心以防肘腋之
　慮至内山一帶生畨亦經福康安令徐夢麟差熟悉
　畨情之人前往曉諭堵截逸匪並於水沙連各社許
　以重賞不令與賊黨勾通則将來賊匪窮蹙逃竄更
　無難隨時擒獲藍元枚族人藍啟能等福康安面為
　慰諭優加撫䘏所辦俱好其埋伏八卦山下殺死賊
　匪之屯練等能以少擊衆實属奮勇即當酌量奨賞
　至官弁内如有奮勇出力者亦應隨時酌賞即将前
　此發去花翎藍翎按其功績酌量品級分别賞戴以
　示鼓勵
　　(臣/)等謹案将之勇怯惟在一心心足以率氣則所
　　将之士雖少而氣已奪人心不足以率氣則所将
　　之士雖多而氣先自阻以
煌煌聖訓屢以此飭勉戎行顧縁營結習難除祗知列
　　營株守待賊之自來而禦之遂使釡底游魂久延
　　殘喘幾至經年及海蘭察偵賊八卦山其從行之
　　巴圖魯侍衛等不過二十人而賊之設卡於山梁
　　圖抄截於竹圍内者經官兵勦殺不異捕鹿驅羊
　　良以勇在一心氣自百倍則二十人無不以一當
　　千而賊氣早為之奪也(臣/)等觀於八卦山之役而
聖訓之所以飭勉戎行者其益當恪遵而知勵也夫
　　二十五日(戊/子)李侍堯奏言臺灣府城四鄉尚有賊
　　匪連日攻西港蕭隴等庄俱被兵民殺退東港亦
　　有賊來攻擾該處有兵一千四百名義民四百名
　　尚資守禦東港之米已陸續販運至郡每石三千
　　一二百文将軍常青札調粤庄義民到府帶同勦
　　捕莊大田而粤民恐起程後賊來擾庄欲先攻水
　　底竂是以行期未果諸羅雖尚梗阻而柴大紀常
　　遣人到鹽水港支取番銀一二千圎并聞各庄民
　　貪利乗夜運米入城糶賣前月每斗一千七八百
　　文今减至一千二百文又蔡攀龍寄信到府要取
　　帳房數十架别無他語是諸羅尚可固守恒瑞已
　咨㑹普吉保訂于初六日由新埤地方合兵進援
　　又聞将軍福康安初一日到鹿仔港初二日先發
　　兵二千往普吉保處福康安亦即日帶兵續進其
　　隨同福康安之狼山鎮總兵袁國璜四川副将張
　　芝元所坐船隻飄至鹿耳門聞福康安已到鹿仔
　　港因連日北風甚大難以直達是以與臬司李永
　　祺同赴鹽水港欲隨恒瑞一路往迎福康安現在
　　貴州總兵許世亨所帶黔兵二千於初三日起至
　　初八日俱已到蚶江配渡一得順風即行開駕昨
　　又接前途來信湖南兵於十月二十二日起程本
　　月初間入江西境是兵行亦極迅速計月内當可抵
　　蚶江所需船隻(臣/)已預行齊偹不致有悞至(臣/)所
　　調接濟府城之本省兵一千名日内亦可陸續到
　　厦登舟再閩省各府縣及海口俱有
　天妃廟而厦門港口一廟尤為靈應(臣/)因祈禱順風
　　亦嘗親至拈香即将此廟修理恭請
御書匾對張掛奏入
上命軍機大臣傳諭福康安常青李侍堯徐嗣曽曰據
　李侍堯奏到情形足見縣城尚有銀米可資接濟而
　恒瑞普吉保兩路於初六日先已訂期合兵進援聲
　勢聫絡縣城料無意外之慮昨據柴大紀奏縣城㫁
　糧已久花生地𤓰俱盡現取油籸舂末與蕉根同煮
　作食兵民藉以充腹是縣城兵民口食竟似乏絶但
　前據徐嗣曽奏諸羅脅從之賊貪得錢文私将米糧
　賣給百姓而近縣庄民懼賊不敢明助間用袋装米
　埋於空曠處所遺字與營中令其自行往取今李侍
　堯又奏庄民貪利乗夜運米入諸羅縣城糶賣米價
　較前月稍减若果如此則縣城米糧似尚有接濟未
　必如柴大紀所奏竟至匱乏而柴大紀所稱将油籸
　作食或過甚其詞亦未可定然朕但憐其固守並不
　以此怪彼也著福康安到彼密行留心查訪柴大紀
　力捍圍城已經數月激勵兵民竭力固守實為勤苦
　出力即使李侍堯徐嗣曽所奏属實亦不過零星販
　助為數自属有限兵民豈能果腹不必因柴大紀所
　言過甚稍露端倪使之疑懼特朕向來辦事不肯顢
　頇欲求明白近理是以諭福康安查奏明晰以釋疑
　耳至福康安此時統兵援應柴大紀官兵所帶行糧
　想來僅敷食用自不能多有寛裕若福康安援應入
　城城中得此新到重兵雖覺聲威壯盛而該處兵民
　忍飢日久方在嗷嗷待哺尚無米糧接濟是縣城之
　圍雖解而兵民仍不免乏食則救與不救等耳福康
　安勢又不能令所帶兵丁将賫帶行糧盡行資給城
　内兵民轉致新兵枵腹而城内之人忍飢待食又㫁
　無坐視之理況即将賫帶行糧勻出分食亦豈能普
　行贍給設縣城兵民乏食已久見新到之兵尚得飽
　食或竟迫於無奈致相争閧更属不成事體福康安
　一面統兵援應縣城一面即将鹿仔港後路所存米
　糧隨同大兵之後接續運送入城俾城中軍勢既振
　兵民口食有資或竟資糧於賊則更美善並著李侍
　堯将内地糧米迅速陸續運送鹿仔港軍營俾得源
　源接濟不致缺悞
　　二十八日(辛/夘)柴大紀奏言十四五等日賊匪萬餘
　　分犯西北南三處營盤(臣/)同侍衛徳成額㕘将特
　　克什布等俱令各營盤官兵義民伏在溝内短墻
　　下視賊将近齊放鳥鎗賊匪多處用行營砲轟擊
　　各打死賊匪數十名賊稍退怯各兵民一齊趕出
　　奮勇力殺各殺死賊匪多人南門外打傷騎紅馬
　　賊一名各處賊衆俱退西北之賊逃入十四甲牛椆
　　山紅瓦磘西南之賊逃入北社尾三苞竹角仔藔
　　埤堵等庄因火藥不足兵民枵腹收軍十六日
　　黎明賊衆於紅瓦磘庄前搭藔十數間此處離(臣/)
　　營盤不過里許係通彰化大路隨親率把總蔡開
　　祥石生輝等帶官兵併武舉黄奠邦生貟吳正蘭
　　等各義民前往燒燬庄内擁出賊匪千餘抵拒官
　　兵義民協力向前打死賊匪數十人殺死數人賊退即将
　　賊藔燒燬獲鳥鎗五桿火藥一十五斤籐牌長柄刀
　　等件義民獲有些微糧食收軍回營十七十八等
　　日賊復率衆萬餘分犯西南北營盤仍飭令官兵
　　義民静以待動視賊逼近齊放鳥鎗各處打死賊
　　匪數十名見賊稍退官兵義民奮勇趕殺復斃多
　　匪賊仍逃入各庄十九夜賊衆於旗杆湖口厝宅
　　山仔頂三處搭藔各數十間查此三處與東南門
　　相近俱属低山義民尚可潛往採取蕉根野菜賊
　　復搭藔阻截殊属狠惡二十日(臣/)督率逰擊李隆
　　㕘将孫全謀守偹哈景泰帶官兵義民前往殺退
　　賊匪将三處草藔盡行燒燬南北兩邊各有賊匪
　　數千由各庄内擁出侵犯營盤(臣/)隨将官兵收回
　　先用鳥鎗連環叠進繼以牌刀併各義民協力殺
　　死賊匪共數百名賊逃入各庄内多有大砲打出
　　我軍不能殺入收回二十一日午刻賊匪萬餘來
　　犯西北二門營盤(臣/)等俟賊将近齊放鎗砲各打
　　死賊數十名官兵義民俱能殱斃多匪追入三苞
　　竹十四甲頭橋等庄竹圍内俱有大砲打出我兵
　　不能殺入連日打仗官兵義民畨民等間有傷亡
　　者獲子砲四個併竹牌旗械等項生擒賊匪黄醮
　　一名審明正法惟是諸羅被困四月有餘食物俱
　　盡油籸蕉根野菜亦将無有又属冬季飢寒相兼
　　各營盤報病故者日多危急殊甚恒瑞普吉保尚
　　無來援日期
　　同日恒瑞奏言詢之諸羅城内逃出民人據稱縣城
　　糧食甚貴斗米值錢二千餘文間有與賊認識
　　者私将米糧運入城内縣城竭力守禦止能支持
　　數日均奏入
上命軍機大臣傳諭福康安海蘭察柴大紀李侍堯曰
　柴大紀所奏俱係上次二十九日奏報以先之事至
　恒瑞既知縣城被圍甚急糧食垂盡必須與賊認識
　之人方能将些微米石運入城中試思城内兵民有
　四萬餘人此等零星搬運之米豈能供此數萬人之
　食且據該處逃出民人稱縣城止能支持數日是柴
　大紀處情形較前更加急迫恒瑞知之甚悉更應親
　督弁兵設法速往救援何忍再為遷延普吉保自駐
　兵元長庄以後距縣城甚近亦復遷延株守並不奮
　力勦賊速解縣城之圍是伊二人俱不免有心觀望
　但知保守自己而恒瑞之罪視普吉保為尤重著再
　傳諭福康安到彼即查明據實嚴㕘不得稍為狥隠
　至柴大紀前次奏到之摺係十月二十九日拜發而
　福康安已於初六日進兵由元長庄一路前往援應
　料此數日内柴大紀自能将縣城保守無虞福康安
　自前次發摺後已逾二旬究於何日統兵前抵縣城
　殺賊解圍合兵進勦擒拏賊首賊目之處想此奏早
　已在途二三日内即可奏到惟不免盼望焦急耳
　　二十九日(壬/辰)李侍堯徐嗣曽同奏言聞将軍福康
　　安㕘贊海蘭察等於初六日由大突二林一路進
　　援諸羅並令舒亮等於鹿仔港舊兵内挑一千二
　　百名并義民五千餘名前往大肚溪一帶督同徐
　　鼎士進勦又聞賊目李七雖圍諸羅縣城而私賣
　　糧米接濟城内今為林爽文調去堵截援兵换賊
　　目陳靈光圍城並無粒米可買正在盼望信息間
　　接揚廷理吳元琪等禀稱海蘭察於初八日由笨
　　港攻透諸羅福康安於初十日由新埤進諸羅恒
　　瑞亦於是日由大崙抵諸羅速催糧餉進城接濟
　　并聞各賊匪自行焚藔四㪚逃竄等語是諸羅道
　　路已通三路官兵俱已㑹合大局已定即日可移
　　搗賊巢擒拏賊首至南路情形聞十月下旬莊大
　　田聞官兵多向諸羅又率賊夥前來牽掣莊大田
　　剳元帥庄謝檜剳中洲蔡牛簡倫剳南潭欲來刼
　　闗帝㕔營盤經官兵義民殺退中路賊目許尚陳
　　意陶烏各有賊千餘已暗來約降俟大兵進勦即
　　來歸附将軍常青擬俟内地兵到并整頓義民分
　　兩路往勦巢穴又東港一路有水底藔賊時出滋
　　擾武生鄭其仁令義民持賊旗假装賊夥至水底
　　藔口擒賊五名燒賊藔數十間餘賊逃去鄭其仁
　　現約枋藔義民彭達等訂期往洗水底藔賊巢是
　　南路亦有摧廓之勢再藩司覺羅伍拉納隨(臣/)往
　　來蚶江厦門等處接應軍需事宜料理各站過兵
　　夫役及籌偹船隻催運糧餉俱能認真辦理不辭
　　勞瘁並無貽悞懇照臺灣道永福等之例
賞戴花翎以示鼓勵奏入
上命軍機大臣傳諭福康安常青海蘭察李侍堯柴大
　紀徐嗣曽曰逆首林爽文等糾衆不法攻擾縣城已
　經數月今福康安海蘭察一抵鹿仔港即整旅長驅
　奮勇前進海蘭察於初八日已由笨港開通道路直
　抵縣城而福康安亦於是日由新埤進抵縣城並将
　糧餉等項催令由大崙速運入城接濟福康安海蘭
　察實属奮勇可嘉此時大局已定即日㑹兵攻勦搗
　穴擒渠功在旦夕此信係楊廷理等所禀自属確實
　福康安自因初抵縣城調度一切帶兵殺賊尚未暇
　具摺陳奏想所發之摺業已在途日内即當奏到此
　次臺灣勦捕逆匪雖祗係内地奸民滋事非若從前
　平定回部金川可比但逺涉重洋備厯風濤之險福
　康安到鹿仔港後督兵進勦尅日解圍殊甚嘉奨俟
　捷音一到自應照從前阿桂平定金川之例晉封公
　爵兹先賞給紅寶石頂四團龍掛以示優眷海蘭察
　前在金川軍營屢著勞績今復身先士卒攻透賊圍
　又帶兵出城往來勦殺實属勇畧過人亦應晉封公
　爵一體賞給紅寶石頂四團龍補掛用旌勲績海蘭
　察係索倫人屢立功勲叠加拔擢今特被殊恩異寵
　亦足令該處人貟共知鼓勵一俟福康安等奏到捷
　音再行頒發明降諭㫖外先将此諭知福康安海蘭
　察同為欣慶伊等益當倍加感奮迅速蕆功至恒瑞
　雖已由大崙催運糧餉進城但係福康安海蘭察已
　經入城之後恒瑞不過隨同前進豈足為功設使恒
　瑞普吉保於福康安等未到之先即能奮勇直前打
　通道路入城接應朕必施恩格外今似此怯懦無能
　因人成事即伊二人之無福賊目李七附從賊黨攻
　擾縣城固属可惡但前據李侍堯奏賊目李七有歸
　順之意經恒瑞遣義民柯光明等賫諭密招李七願
　送妻子為質等語今當縣城被困之時又私将糧米
　賣與兵民接濟城内尚為効順其罪自可寛宥将來
　拏獲時或貸其死罪酌量安挿内地亦法外施仁宥
　罪招徠之意伍拉納著賞戴花翎以示嘉奨至南路
　賊匪屢次窺伺府城經常青督率義民奮勇殺退賊
　目許尚等暗約投降是南路賊匪已有廓清之象常
　青在彼雖未能統兵進勦而節次調度派撥打仗殺
　賊守䕶郡城無虞亦尚有功此時李侍堯添調内地
　官兵到彼後常青自己乗賊黨渙㪚之時進勦大穆
　降等處巢穴看來南路賊匪亦無難悉數殱除昨曽
　有㫖以常青經事較久将來事竣後仍可用為福州
　将軍駕輕就熟可期勝任非比恒瑞之怯懦無能也
　至武生鄭其仁在東港設計擒賊焚燬賊藔並約㑹
　義民往勦水底藔賊匪殊属出力著常青酌量賞給
　頂帶以示鼓勵即以守備用亦可
　
　
　
　
　
　
　
　
　
欽定平定臺灣紀畧卷四十六
欽定四庫全書
欽定平定䑓灣紀畧卷四十七
　　十二月初四日(丁/酉)孫士毅奏言聞福康安從鹿仔
　　港親身統兵進剿於十月初七八行扺元長庄殺
　　賊無數賊匪大敗四處潰逃福康安仍即統兵前
　　進同海叅賛一齊打進諸羅城又總兵梁朝桂在
　　鎮平庄攻剿賊匪連獲勝仗脚上受傷各等語如
　　此信果真則將軍福康安等已痛加剿殺直扺諸
　　羅軍威大振不獨諸羅之圍已解並逆犯林爽文
　　等自必魄驚膽喪立見掃除奏入報
聞
　　初八日(辛/丑)
上命軍機大臣傳諭福康安海蘭察李侍堯徐嗣曽曰
　　前據李侍堯孫士毅等奏福康安海蘭察前抵諸羅
　　縣城諒屬確實福康安或因初到縣城接濟粮餉
　　調度一切未及即時拜摺一二日後自當馳報㨗
　音今已閲旬日搃未㨿福康安有摺奏到殊不可觧
　朕因䑓灣剿捕賊匪未即迅速蕆事宵旰焦勞福康
　安所深知今既直扺縣城與柴大紀㑹合福康安自
　應將統兵前進沿途剿殺賊匪及抵縣城後如何佈
　置會兵進剿並如何接濟諸羅被困兵民粮食各情
　形即時詳晰馳奏且孫士駐劄潮州係屬隔省亦經
　具摺奏聞何以福康安自前月初五日在鹿仔港發
　摺後距今一月有餘並未㨿續有奏報而舒亮帶兵
　赴大里杙㑹同進剿此刻自已得有勝仗亦未㨿奏
　及即或因海洋風阻䑓灣奏摺未能如期逓送内地
　而李侍堯現在蚶江厦門一帶自必得有地方官禀
　報何以亦未㨿續奏李侍堯在彼不過照料過兵運
　米等事有何忙廹而亦不暇繕摺馳奏耶至梁朝桂
　前在塩水港帶兵奮勇曽經賞給巴圖魯名號與賊
　打仗受傷後加恩賞戴花翎伊前在金川軍營屢著勞
　績此次剿捕賊匪又能奮勇出力實為禄營鎮將中
　出色之員但前據柴大紀接到梁朝桂咨内以所帶
　征兵不敷攻剿靣禀恒瑞於各營盤酌量抽調再行
　前進並稱凡事皆由恒瑞主持事之能行與否不能
　自專等語已降㫖令福康安查詢具奏今看梁朝桂
　打仗受傷情形是伊頗能勇往直前身先士卒前此
　禀請恒瑞抽撥官兵攻打前進之語自係急欲援應
　柴大紀而恒瑞不能用彼或竟有心忌梁朝桂先往
　得功故為掣肘之處著再傳諭福康安切實訪查並
　詢問梁朝桂及隨營將弁恒瑞有無此等情節㨿實
　覆奏
　　十二日(乙/巳)李侍堯奏言本月十七日以後總未續
　　得䑓灣信息將軍等既無奏摺過境各官亦無稟
　　報連日海洋風􁨮甚大蚶江厦門兩處俱未有船
　　進口無從詢訪想此時福康安等當已有奏摺在
　　途尚未逓到或已經得手勢有可乘欲竟待大有
　　尅獲一併具奏亦未可定再貴州搃兵許世亨帶
　　領官兵二千已於本月二十二日在蚶江放洋前
　　往鹿汓港(臣/)所𣲖本省兵一千往常青處者亦已
　　於二十五日在厦門放洋湖南兵現亦陸續入閩
　　約計十二月初十日内可抵蚶江沿途夫役俱已
　　早為偹辦不致有悞俟一到蚶江(臣/)即照料配渡
　　奏入
上命軍機大臣傳諭李侍堯曰旬日以來搃未㨿福康
　安奏到㨗音但揆度情形自斷可無意外之慮福康
　安海蘭察統兵進剿聲威壯盛所帶巴圖魯侍衛章
　京等俱趫健絶倫一以當百且川省屯練及貴州兵
　屢經徵調最為得力而廣西湖南兵亦俱係生力勁
　旅自可乘鋭奮剿其恒瑞普吉保所帶之兵雖駐守
　日久不無氣餒但見有新到勁兵數千壯其聲勢亦
　自當振奮是福康安等抵縣城後自必會合攻剿所
　向克㨗即賊匪欲逞其故智於官兵進縣城後復行
　攔截而福康安等亦必預有佈置相機堵禦斷不至
　墮其術中計其所發之摺此時諒已在途想因風信
　所阻未能速達今觀李侍堯之奏風􁨮甚大亦合朕
　度量之意惟俟風定福康安奏摺進口即飭沿途星
　飛馳逓以慰厪切
　　十三日(丙/午)孫士毅奏言數日以來(臣/)分遣弁員於
　　各海口上𦂳探訪風聞福康安殺散賊匪之後分
　　兵前進直剿大里杙現在賊衆驚惶已有觧散之
　　勢奏入
上命軍機大臣傳諭福康安海蘭察常青李侍堯孫士
　毅曰孫士毅所奏情形係得商販傳聞自屬確實想
　福康安奏報之摺竟因風阻滯未能速達朕於䑓灣
　軍報晝夜縈懐福康安素所深知今既得勝仗與柴
　大紀㑹合攻勦即使軍務紛繁亦豈有不速行馳奏
　以慰朕懐之理看來福康安於扺縣城後㑹兵進勦
　聲勢壯盛賊匪自必紛紛潰散返顧巢穴而舒亮又
　與徐鼎士於大甲一路進兵夾攻大里杙之背此時
　賊勢窮蹙自必聚集一處希圖保䕶巢穴今大兵四
　面環攻正可聚而殱擒諒此釡㡳遊魂斷不能久支
　時日惟大里杙係屬賊巢聞賊人負嵎恃險竭力防
　䕶築有城堡刨挖溝濠圍以䓶竹以為抵死抗拒之
　計此時福康安統兵進攻若能即時摧破無須用礟
　轟擊固屬甚善倘察看情形該處亦與金川之勒烏
　圍噶喇依相仿官兵攻搗或需時日不若用礟轟摧
　更為得力此皆福康安經過之事著福康安或將軍
　營所帶小礟改鑄大礟施放攻打可期一舉摧破賊
　巢迅速集事目下已屆年節正迎禧集祉之時福康
　安等務須倍加奮勉尅期蕆事
　　十四日(丁/未)福康安海蘭察鄂輝同奏言初六日帶
　　兵起程赴援諸羅途中分起行走防偹賊人抄截
　　初七日申刻行抵元長庄於普吉保營前數里安
　　營査閲該鎮所帶官兵内挑選可用者隨行計新
　　舊兵丁共有六千餘名又挑義民千餘名一併帶
　　往查元長庄以南處處皆賊匪屯聚攔截援兵之路
　　而諸羅日被攻圍危在旦夕援救稍遲必有疎失
　　必須不避艱險深入賊中直抵縣城方能得手即
　　將各兵分為五隊臣福康安與海蘭察鄂輝普爾
　　普穆克登阿普吉保額爾登保及巴圖魯侍衛章
　　京等分隊帶領凡遇賊庄即行勦洗並預為約定
　　各隊互相援應將義民分為兩翼跴探道路村庄
　　如遇賊人抄出即可分投堵截部署已定遂於初
　　八日寅刻發兵褁帶口粮前進黎明時行抵崙仔
　　頂地方賊匪多人潛於竹圍内施放鎗砲一齊擁
　　出我兵屹立不動鎗箭齊發(臣/)楅康安海蘭察帶
　　巴圖魯侍衛衝入賊中賊匪抵敵不住退入竹林
　　兩旁竹圍蔗田内及崙仔尾等處各庄賊匪或數
　　百人或千餘人蜂擁前來抗拒並從中横截官兵
　　希圖斷我後路(臣/)已預為布置調遣令鄂輝穆克
　　登阿帶領屯練降番扼住右首東庄溪橋普爾普
　　侍衛普寜恭將呉宗茂等帶兵堵截左首各庄賊
　　衆並遣義民分投焚斫竹圍蔗田及各處草藔當
　　將崙仔頂庄崙仔尾庄打通維時已交巳刻恐被
　　賊人攔阻不能迅抵諸羅(臣/)等一面迎頭勦殺一
　　面商令海蘭察酌帶巴圖魯侍衛總兵普吉保及
　　奮勇官兵長驅先進(臣/)福康安以沿途賊匪甚多
　　必須將各處賊庄盡力攻勦使其奔命不暇海蘭
　　察方可直前無阻乗隙遄行隨連攻埤長庄柴林
　　脚新庄仔西勢潭庄游厝庄三塊庄本㕔庄天錫
　　庄灰磘雙溪口上崙庄海豐庄過溝仔庄等處賊
　　無不克㨗并將房屋全行燒燬以防賊人散而復
　　聚其庄民耆老持衣出迎及丁壯情愿隨行者分
　　别酌加賞恤以廣招徠而海蘭察等沿途奮勇打
　　仗殺賊所向披靡進至牛稠山地方距諸羅約有
　　六七里賊匪阻溪自固在山梁屯劄山後數里即
　　係圍城竹栅賊見官兵將至四面圍褁不下萬餘
　　海蘭察帶同巴圖魯侍衛官兵直越溪河衝過賊
　　陣我兵人人思奮東西攻擊無不一以當百搶上山
　　梁攻克竹栅賊匪紛紛逃竄即於酉刻入城臣福
　　康安所帶官兵處處攻戰天色向暮又值雷雨交
　　作本應暫為歇息但兵機最貴神速未便稍有稽
　　遅隨催兵連夜前進復攻克北社尾台斗坑牛稠
　　庄等處賊庄痛殺賊衆城中義民踴躍出迎歡聲
　　震地即帶兵入城撫慰奬賞守城義民頭目接見
　　衿耆人等宣諭
聖恩仍囘牛稠山擇其形勝地方安營駐劄一靣出示
　　撫輯𣲖員曉諭良民各安生業城中人被圍已久
　　飢困情形極為可憫現在賊庄所存粮石頗多足
　　資接濟令民人儘數搬運入城現在米價頓減數
　　倍民情歡慶附近一帶並無賊人踪跡初十日(臣/)
　　等出城搜剿賊庄至大崙地方適恒瑞亦帶兵打
　　通半天厝等庄前來㑹合鹿仔草等處賊匪業已
　　全行逃散此次日夜打仗共計殺死賊匪八百餘
　　名鎗斃騎馬賊目六名奪獲賊人鎗砲器械旗幟
　　等物無算生擒賊匪七十餘名訊非賊目即行正
　　法伏查賊匪自滋事以來從未大加懲創經此次
　　痛勦之後業已聞風胆落聞林爽文現已遁往大
　　埔林或云至斗六門與賊目李七㑹合尚未得有
　　確信(臣/)等現𣲖官兵各處搜庄不使賊匪潜行誘
　　聚一俟將村庄捜盡探明各路賊匪情形酌𣲖官
　　兵義民往通諸羅至郡城大路即行相度機宜進
　　搗賊巢跟踪追捕且賊巢逼近内山深林宻箐尤
　　當計出萬全設法堵截以期妥速蕆事再軍營粮
　　餉最闗𦂳要擬給臺灣餉銀五十萬兩鹿仔港餉
　　銀五十萬兩淡水餉銀二十萬兩寛為儲偹即賊
　　匪尅日蕩平亦可留為撫恤難民及修建城池之
　　用(臣/)已移咨李侍堯照數撥給迅委妥員觧送以
　　應急需又十七日夜間聞賊目林棟黃孔等同賊
　　夥三千餘名在大排竹一帶屯聚查大排竹地方
　　距軍營四十餘里為諸羅迤南近山要路並有僻
　　徑越過縣城直達斗六門巢穴今賊匪潜匿該處
　　與斗六門遙相響應恐不無窺伺縣城之意必須
　　先行洗勦大軍北向方無後顧之虞十八日海蘭
　　察恒瑞鄂輝帶領巴圖魯侍衛分路前往進攻(臣/)
　　福康安督催各隊官兵一同前往甫過馬椆後庄
　　即有賊匪若干排列旗幟見我兵將到一齊退據
　　山梁於逺近竹圍内處處施放鎗砲又欲如從前
　　誆誘官兵希圖從中抄截(臣/)等探明竹圍潛匿之
　　賊俱係虚張聲勢令海蘭察恒瑞自山梁進攻臣
　　福康安鄂輝帶兵直前衝殺賊匪即行敗竄追至
　　大排竹地方該庄係賊匪屯聚之地預恐巴圖魯
　　等馳馬衝突將庄外舊有溝磡刨挖寛深各處要
　　路俱搭盖草藔安設賊卡􁨣死拒守並於溪河下
　　流築堤壅水深及馬腹巴圖魯侍衛越溝過溪甚
　　為勇往即一面决放溪水我兵得以同時並濟將
　　賊藔全行焚燬殺死賊匪一百餘名擒挐活賊四
　　十三名餘俱四散奔逸上山時已昏暮道路叢雜
　　未便窮追即行撤兵囘營稍為休息定於二十日
　　赴斗六門進勦其諸羅至府城一帶屯聚賊匪前
　　𣲖普爾普等由茅港尾進剿十六日遇賊四五千
　　人普爾普烏什哈達分為兩路夾攻衝殺賊匪紛
　　紛奔潰我兵奮勇直前追赶二十餘里奪獲器械
　　百餘件殺賊三百餘名擒拏活賊二十四名訊非
　　要犯業經正法因天晚即在灣裡溪暫駐十七日
　　帶兵沿途搜查村庄民人投出者甚多俱經妥為
　　撫慰行抵三坎店地方距府城十餘里知府楊廷
　　理遵檄率領義民㑹合一處道路均已開通現在
　　各處匪徒俱已聞風胆落逃竄入山(臣/)等赴斗六
　　門後自不敢復至諸羅滋擾但賊人素甚狡黠詭
　　計最多亦不可不嚴行防範現在舊存之兵全數
　　並未撤動令柴大紀在城外西南扼要之地劄營
　　蔡攀龍在城駐守相為犄角加意嚴防不可稍涉
　　大意以困進兵後路再義民内素悉賊情之人有
　　情愿宻購賊中黨羽接應官兵擒獻賊首者(臣/)已
　　許以重賞令其前往或可生致首逆但所言是否
　　確信未必可侍此時惟當整頓兵力奮勇進攻以
　　期搗穴擒渠迅速蕆事再據鄭國卿禀稱義民首
　　廷元等在塩水港附近樹林頭朴仔脚等處村庄
　　搜捕餘匪殺賊二十二名擒獲活賊二名業經正
　　法等語並將奪獲賊匪鎗砲鉛子繳送前來查塩
　　水港義民向稱出力前𣲖莊廷元招撫村庄數十
　　處甚為妥協今復能殺賊奪械亦屬奮勉(臣/)已酌
　　加奬賞鼓勵至諸羅一帶地方距山不遠路徑叢
　　雜竹林深宻賊匪隨處可以藏匿亦隨在可以奔
　　逃必須嚴捜餘孽以清後路(臣/)等分帶官兵并熟
　　悉路徑之義民首黄奠邦王得禄陳宗器等在賊
　　人舊時屯聚之地詳加搜捕共捜獲賊匪一百餘
　　名並據義民首千搃藍應舉在水掘頭庄追殺餘
　　匪焚燬草藔奪獲火葯十二桶攻城大車二輛其
　　餘庄耆鄉民毎日擒獻者紛紛不絶(臣/)俱酌加奬
　　賞并將送出賊匪審明正法其並非賊黨為鄉民
　　誤拏之人亦即釋放以杜漳泉民人藉端報復之
　　弊連日以來各庄投出者甚衆即近賊庄等處亦
　　來請示歸庄隨遣義民首陳大用楊梅等招出後
　　璧苦棟脚等四十五庄妥為安輯以離賊黨現在
　　諸羅餘匪漸已捜盡軍營粮餉藥鉛等項𣲖員自
　　鹿仔港塩水港運來均可源源接濟(臣/)等即日帶
　　兵往斗六門進剿直搗賊巢其舒亮一路據稱十
　　五日前往大肚進剿有賊匪萬餘迎敵我兵過溪
　　剿殺鎗砲斃賊數百名牛罵頭義民由大肚山壓
　　下襲擊賊後奮勇夾攻賊匪潰敗攻破北大肚南
　　大肚王田庄瀨湑庄内灣中灣林仔庄渡船頭莊
　　仔庄大肚社脚新庄仔鼻山囉嘶庄半山庄坑子
　　庄等處十五庄已𣲖兵駐劄北大肚要路即日進
　　攻烏日庄等語查舒亮打仗兩次所有𣲖留巴圖
　　章京二員及將偹官兵義民等均屬奮勇現已酌
　　加奬賞容查出力人員再行具奏再查舊駐諸羅
　　塩水港鹿仔草兵丁素非經厯行陣之人又因患
　　病傷亡兵力愈形疲乏閩省新兵又復未曽訓練
　　可用者更少現於塩水港等處滿漢官兵内逐加
　　挑選擇其精壯者隨營聽調並撥交普爾普帶領
　　往通郡城大路其諸羅守城兵丁饑困已久打仗
　　亦不得力仍全數留於該縣以資防守至郡城現
　　存之兵雖未親見然其疲頓餒怯情形大扺與諸
　　羅等處存兵不相上下昨接常青扎稱擬帶兵一
　　千餘名往剿鳳山賊匪等語竊以南路賊勢雖衰
　　出沒仍屬無定常青於行軍之事調遣非其所長
　　防守尚為嚴宻(臣/)已覆知令其酌量情形倘或稍
　　不放心毋寧倍加慎重將來大軍進攻大里杙巢
　　穴既傾南路黨羽即可不攻自潰再查逆匪滋事
　　以來到處焚掠庄舍廹脅良民臺灣南北兩路無
　　不被其擾害農民失業甚多情形極為可憫且現
　　在軍聲大振賊黨逃潰其中附和脅從之人紛紛
　　投出亟宜妥為安輯應𣲖專員管理查䑓灣各官
　　均有防守城池管理糧餉之責武職官員練事者
　　少俱係帶兵打仗不能紛投差遣(臣/)已咨明李侍
　　堯酌𣲖閩省同知通判二員知縣四員州同州判
　　各二員縣丞四員迅赴軍營專辦撫恤安挿各事
　　宜並咨㑹該督照數𣲖撥現任厯練人員如閩省
　　候補人員不敷委署應令該督或於浙省通融檄
　　調或奏請㨂發總期於軍營要務有禆而地方亦
　　無貽悮再按察使李永祺自郡城來諸羅由海道
　　行走于本月十五日已抵軍營一切撫恤安挿事
　　宜即令該司總司其事(臣/)仍不時稽察使民人等
　　均沾寔惠不致稍有浮冒奏入
上命軍機大臣傳諭福康安海蘭察常青柴大紀李侍
　堯曰官兵自抵縣城後屢戰得勝賊匪聞風胆落已
　成破竹之勢至賊匪潜匿大排竹地方與斗六門互
　相應合心存窺伺縣城今經福康安等先行剿洗從
　此大軍進攻斗六門可無後顧之虞所辦甚好而縣
　城至府城一帶屯聚賊匪亦經福康安𣲖普爾普等
　由茅港尾進剿遇賊打仗奮勇衝殺賊匪奔潰已抵
　三坎店地方距府城不過十餘里知府楊廷理遵檄
　率領義民㑹合一處是縣城至府城道路均可開通
　其舒亮一路亦由大肚進𠞰攻破賊庄駐劄要路即
　攻烏日庄看來官兵剿捕賊匪於南北道路要隘已
　經推廓賊勢日就窮蹙而軍營粮餉火藥鉛弹等項
　已由鹿仔港等處源源接運又義民等奪獲賊匪火
　藥甚多並將賊人存貯粮食運入縣城是軍需民食
　均為充裕現在貴州官兵昨據李侍堯奏於十一月
　二十二日已由蚶江放洋自已早抵軍營湖南兵亦
　於本月初十日内可抵蚶江亦即日可到官兵聲勢
　更為壯盛福康安等統領進剿乗勝長驅諒此么䯢
　草竊豈能久支時日惟福康安等摺内稱聞林爽文
　現已遁往大埔林或云至斗六門與賊目李七㑹合
　等語逆首林爽文糾衆肆擾狡詐百出今見官軍勢
　盛跟踪追捕自必急思逃竄若林爽文迴顧巢穴逃
　入大里杙賊庄則官兵四面環攻正可盡數殱擒其
　事轉易辦理惟當防其竄入内山一路至斗六門距
　海甚近在在道路可通若林爽文窮廹之際或由海
　道潛逸官兵追捕不無稍需時日福康安等務宜留
　心防範於進攻時先將通海道路預行堵截船隻皆
　令其遠㟁勿使乗間逃逸搃期將林爽文莊大田等
　設法生擒解京盡法處治方快朕意耳再前㨿李侍
　堯奏賊目李七有歸順之意又私賣粮米接濟嘉義
　兵民今林爽文欲逃往伊處李七若能乘逆首窮蹙
　之時設法擒獻即係有功之人不但可以免罪必當
　格外加恩賞給官職倘不及時省悟立功自贖將來
　擒獲林爽文後必至一同受戮悔將無及如此示以
　利害宻為開導李七或竟將賊首擒獻更為美事但
　是否即係招諭之李七着福康安訪查確實並將如
　何辦理之處即行具奏常青此時若能將莊大田擒
　獲収復鳳山固屬甚善萬一兵力不敷自應倍加慎
　重相機妥辦固守府城至縣城一帶村庄民人毎日
　擒獻賊匪其並非賊黨為鄉民誤拏之人福康安於
　審明後即行釋放所辦甚是此等誤拏之人既非賊
　黨審明釋放可以安輯衆心又可以解散賊黨現在
　附近賊庄民人紛紛請示歸庄賊勢日就潰散更無
　難剋期蕆事至福康安現在咨調内地官員前赴軍營
　辦理一切撫䘏安挿事宜李侍堯即𣲖委速令前往
　以資委用再前因恒瑞普吉保二人俱在中途觀望
　節經降㫖令福康安查明參奏搃未據福康安奏及
　今看伊二人情節普吉保自鹿仔港進兵以後雖未
　能直扺縣城但究能収復笨港進抵元長庄又自該
　處移營距縣城不遠特因兵力不敷尚非有心延玩
　而恒瑞率領多兵駐劄塩水港一味株守並無寸進
　現在福康安等已攻透賊圍直達縣城恒瑞不過乘
　勢帶兵到縣因人成事並非恒瑞自能奮勇前進是
　恒瑞之罪較普吉保為重著福康安秉公查核據實
　具奏並將恒瑞於到後隨同打仗能否自知罪戾奮
　勉出力抑仍係隨衆行走應遵前㫖令其囘京之處
　一併秉公據實具奏楅康安不可因係親戚稍為瞻
　狥
上又諭内閣曰逆匪林爽文糾集賊黨滋擾嘉義縣城
　圍攻數月經常青等屢次𣲖兵往援俱被賊匪阻截
　柴大紀在城内率領官兵義民悉力保䕶若援兵再
　遲十日縣城即難固守福康安海蘭察能督率將弁
　官兵鼔勇直進並不俟貴州湖南續調兵丁到齊即
　將現有兵民分為五隊𣲖鄂輝等分隊帶領沿途勦
　殺賊匪俱能奮勇直進不避險阻越過溪河將各處
　村庄屯聚之賊匪痛加殱殺直抵縣城數月之圍應
　手而解城内數萬生靈均獲更生之慶並將賊人存
　貯粮米運入縣城軍糈民食益資充裕此皆福康安
　等調度有方振作士氣用能克敵致果迅奏㨗音自
　應優加寵錫福康安海蘭察俱現係侯爵著晉封公
　爵各賞紅寶石帽頂四團龍補掛以示優異其鄂輝
　舒亮普爾普等及巴圖魯侍衛章京並在事出力之
　鎮將弁員等俱能率領兵民鼔勇奏績著查明咨部
　一併從優議叙
　　十五日(戊/申)福康安海蘭察恒瑞鄂輝同奏言諸羅
　　賊匪人數衆多從山麓以至海濱大半佔據諸羅
　　圍觧時官兵奮勇截殺賊匪潰逃連日捜𠞰自縣
　　城迤西至濵海村庄全已収復餘賊多在近山一
　　帶潛匿諸羅東門北門外距山甚近即相度地勢
　　安設營卡俾聲勢互相聫絡並差義民首黄奠邦
　　宻遣妥人偵探賊踪所至跟踪追剿痛加殱戮使
　　賊匪望風畏懼而附和脅從者潛消反側之心不
　　敢復行嘯聚賊黨可漸期解散隨商令海蘭察鄂
　　輝普爾普六十七帶領巴圖魯人等沿十四甲山
　　一路捜查賊庄復令恒瑞帶兵接應(臣/)福康安率
　　同巴圖魯侍衛總兵袁國璜督催各隊官兵以僃
　　往東剿殺行至興化店地方探有賊匪五六千人
　　在該處屯劄見官兵將至齊出山墈排立旗幟甚
　　多(臣/)等將所帶兵分為三隊海蘭察普爾普帶領
　　巴圖魯侍衛在前恒瑞鄂輝帶兵及義民首黄奠
　　邦等在旁協剿(臣/)福康安帶巴圖魯及屯練降番
　　居中調度有騎馬賊目多人執旗往來指揮同賊
　　衆一齊自山墈撲下我兵奮勇迎敵用鎗箭立斃
　　賊目十餘人海蘭察鄂輝恒瑞普爾普及巴圖魯
　　侍衛等一齊衝出賊匪不能抵敵登時潰亂(臣/)福
　　康安帶領各隊官兵盡力追赶鎗箭如雨殺死賊
　　匪五百餘名大砲鳥鎗刀矛旗幟遍地遺棄俱為
　　我兵所得情形極為狼狽自興化店至員林等處
　　賊庄均已焚燒查從前官兵惟以支持堵禦為事
　　即偶得勝仗亦不能乘勝窮追以致賊匪蔓延日
　　久散而復聚今連次追尋賊人屯聚處所痛加殲
　　戮賊始知官兵勢盛潛逃近山地方招集餘黨據
　　守斗六門大埔林菴古坑等處抗拒官兵并恐黨
　　羽離散將賊眷悉行搬入巢穴以堅其心看來斗
　　六門等處為賊匪險要之地可以東走水沙連北
　　通大里杙若從此窮蹙奔逃歸入巢穴不出逆囬
　　死守石峰堡之故智轉可聚而擒戮迅速蕆功是
　　攻𠞰斗六門一路實為此時要着查南路賊勢漸
　　衰已咨㑹常青令其固守郡城酌量兵力相機剿
　　撫一面𣲖普爾普烏什哈達酌帯塩水港舊存之
　　兵前往郡城打通道路并留梁朝桂鄭國卿帯兵
　　仍駐塩水港鹿仔草兩處柴大紀仍駐諸羅各處
　　戰守機宜均已有偹惟大軍前赴斗六門之路山
　　徑雜出賊庄甚多後路恐有阻截又不能在在留
　　兵零星𣲖守惟有探明村僻路徑先行嚴宻捜查
　　方可長驅徑進至臺灣民人奸良相混驟難區别
　　其中附從賊黨者多視官兵强弱以為去就今見
　　軍聲振作請示歸庄者紛紛不絶(臣/)恐賊匪冒充
　　混入其中乘隙竊發即責成義民有身家者保結
　　再令歸庄安業其賊中頭目聞亦有悔罪來投之信
　　(臣/)宻訪與賊目素識之人持示前往諭令設法擒
　　獻賊首或帶賊衆來歸許照莊錫舍之例賞給職
　　官使其内自相圖亦解散賊黨之一法再臺灣素
　　不産馬前經李侍堯預偹馬匹俱已解往郡城此
　　次巴圖魯侍衛等打仗殺賊往來馳射最為賊匪
　　所畏現雖囑其愛惜馬力善為喂養究恐日久漸
　　疲無可更換已飛咨常青將厦門解到馬匹交侍
　　衛果爾敏色於打通道路後即行解送軍營應用
　　又據舒亮報稱自鹿仔港帶兵起程初九日行至
　　竹脚中藔適遇田中央大肚溪賊匪數百人前來
　　抗拒經官兵殺退奔逃過溪復有溪邊賊匪三千
　　餘人抄截舒亮督率官兵分路剿殺鎗斃賊匪百
　　餘名餘黨敗竄因該處竹林茂宻溪水甚深現擬
　　斫竹搭橋前進等因(臣/)查舒亮一路進逼大里杙
　　牽綴賊勢今既得有勝仗若能直搗賊巢與徐鼎
　　士等夾攻固屬甚善但該處山深林宻賊匪自諸
　　羅竄逸後迴顧巢穴聚集甚多尤應持重辦理不
　　可稍存大意即日大軍北向聲勢壯盛舒亮乘隙
　　進攻可期得手(臣/)已將進兵機宜行知舒亮令其
　　相機妥辦從前常青自南趨北定於八月十三日
　　起程賊匪聞知四出攻擾官兵不能前進今恒瑞
　　於八月二十二日救援諸羅不能由旱路行走情
　　形自屬相仿其由海道至塩水港時賊匪攻圍晝
　　夜不息兵力已疲若不顧後路突圍徑進又為魏
　　大斌等之續徒損兵力無益於事並恐塩水港海
　　口有失所闗非細是以恒瑞不敢輕進及復鹿仔
　　草樹林頭後令義民首莊廷元招撫沿海之京林
　　等處五十餘庄令義勇自為守禦並撫緝投出之
　　樸仔脚等十五庄以清後路原擬勦撫兼施連營
　　前進無如過於持重轉涉遲延總由未經軍旅不
　　諳機宜尚無有心畏葸避賊不前情事又蔡攀龍
　　到諸羅後在西門外劄營彼時兵力已疲祗能防
　　守並無復自諸羅殺出打通道路之事前因郡城
　　消息阻隔知府楊廷理率以傳聞之辭具禀李侍
　　堯即稱諸羅圍解據禀入
告今(臣/)確切查明復傳蔡攀龍面加詰詢因係損失多
　　兵賊圍仍不能解蔡攀龍即據實陳明懇請革職
　　觀其人尚奮勉且籍𨽻泉州情形亦頗熟悉可否
　　將蔡攀龍酌留海壇鎮總兵原任令其在軍營出
　　力再革職總兵魏大斌人本平常在臺灣出兵又
　　無勞績現在於軍營令其戴罪効力以觀後效至
　　諸羅被圍數月終未失䧟者實衆民一心奮勉方
　　能保守伊等又畧得餉銀接續與昔日希波軍營
　　被圍時直斷粮餉之景象逈乎不同柴大紀人本
　　詭詐甚染緑營習氣不可倚信是以仍使伊屯駐
　　諸羅將來事竣
陛見自難逃
聖明洞見
　　同日李侍堯徐嗣曾同奏言船戸錢泰來自鹿仔
　　港囘至厦門詢稱伊在鹿仔港時聞得福康安於
　　前月十七八兩日攻得斗六門即進攻大里杙先
　　期出示曉諭附近賊巢之人多有來降者大里杙
　　内亦有欲降之人尚被賊攔阻二十四日官兵進
　　攻鎗砲齊放内中願降者知大兵已到即行殺出
　　官兵乘勢追殺内外夾攻已將大里杙打破等語
　　初三日又有囘至蚶江之船戸林任興據稱前月
　　初八九兩日將軍等殺進諸羅柴大紀從諸羅殺
　　出兩下㑹合道路已通十七八日將軍往攻斗六
　　門有老民帯數百人出來投降十九二十等日又
　　往攻南投社二十一二等日由南投社進攻大里
　　杙又有官兵由牛罵頭一路進攻二十三日兩路
　　兵㑹合將近賊巢即與賊打仗二十五日攻進大
　　里杙賊衆俱已逃走從前鹿仔港米價毎石五千
　　二百文前月二十七以後頓減毎石只賣三千五
　　百文等語查該二船戸所供進兵大里杙情莭雖
　　有小異而賊巢已經攻克則大概相同正在繕摺
　　具奏間有福康安奏摺進口查係初十日在嘉義
　　縣所發是嘉義之圍已解該船戸所供已屬符合
　　則初十日以後情形福康安雖尚未有奏摺過境
　　而該船戸所稱攻克大里杙之處自亦必確實可
　　信又有船戸金際泰陳恒裕二船自鹿仔港囘厦
　　稱前月二十四日將軍等攻克大里杙後二十七
　　八等日即有大里杙附近庄民運米到鹿仔港來
　　賣并有送官穀來交倉者是福康安等攻克大里
　　杙賊匪潰散其送榖交倉想係脅從之民懼與賊
　　黨同誅特以此自别為良民此皆是極好消息又
　　閩省本年錢粮漳泉二府已奉
㫖緩徵其餘過兵各州縣雖未據報全完然亦有已經
　　徵収者若於本年錢粮内分别蠲緩恐徒滋官吏
　　侵挪情弊而已完之戸不沾實惠應請於乾隆五
　　十三年錢粮內分别
加恩兹據藩司覺羅伍拉納詳稱泉州府之晉江南安
　　惠安同安漳州府之龍溪漳浦海澄詔安等八縣
　　應付浙粤滿漢官兵及四川湖南貴州各兵兼之
　　粮餉軍裝鉛藥等項絡繹過境差務最繁所有錢
　　粮應請蠲免十分之三其浦城崇安建陽建安甌
　　寧南平古田閩縣侯官福清莆田仙遊等十二縣
　　所有浙江四川湖南各兵俱由各該縣經過並軍
　　裝餉鞘等項差使亦多實為次繁應請蠲十分之
　　二福鼎霞浦福安寧德羅源連江等六縣應付過
　　浙兵二千名其浙省撥米運裝火葯亦多由此路
　　行走又光澤一縣雖無過兵差使而江西湖廣撥
　　運米石均由該處經過所需竹篾船隻以及灘師
　　縴夫亦有資用民力之處惟此七縣較之漳泉等
　　處差使究屬稍簡所有錢粮毋庸議蠲應請緩至
　　五十四年麥熟後徵収至屯米一項凡遇普蠲之
　　年例不准免應仍照例完納(臣/)等覆核似屬允當
　　如此辦理則
皇仁既得均沾而按其出力之輕重量為區别亦屬毋
　　濫毋漏又詳稱臺灣府屬應徵錢粮項下尚有本
　　年兵穀一十九萬九百餘石係供支駐臺灣班兵
　　及解運内地營兵口粮又有應徵耗羨庄租雜税
　　等項計銀六萬九千餘兩粟一千八百餘石係留
　　臺支銷官員養亷公費之用均應按期徵収以備
　　供支苐查各處村庄經賊匪蹂躪之後多至流離
　　失所現在雖已寧貼而被難歸庄之民搭藔棲止
　　買穀補種其生理尚屬艱難惟鳳山縣南之粤民
　　各庄未經賊擾但比戸糾集晝夜堵禦亦甚費貲
　　力兼有義民千餘到郡隨征此時猶未遑耕種臺
　　灣府屬各㕔縣應完正供錢粮已䝉蠲免所有本
　　年應徴兵穀及耗羨庄租雜稅等項並請分年帯
　　徵俾民力益臻寛裕至臺灣班兵口粮請於現在
　　解運軍需米內撥出支給其應行解供內地兵粮
　　於各倉穀内支給所有官員養亷公費查有司庫
　　積存臺灣各年餘租折徴等銀堪以支給等因(臣/)
　　等伏思應徵兵穀等項例本不應蠲惟是賊匪滋
　　擾以來生民究多拮据懇
聖慈俯將本年兵穀耗羨雜稅等項分作四年帶徵俾
　　閭閻更得寛裕均奏入
上命軍機大臣傳諭福康安海蘭察李侍堯等曰本日
　福康安奏摺係十一月十二日拜發俱在昨日逓到
　十六十九兩次奏摺以前情形又據李侍堯奏到詢
　之船户各情形自當確實看來臺灣𠞰捕事宜大局
　已定惟李侍堯摺内稱犬衆逃入山内之語賊匪經
　官兵屢次殲戮窮蹙奔逃若由海道竄逸官兵乘船
　追捕轉不免稍需時日如果逃入山内該處俱係生
　番居住若畨衆等畏其偪處竟將賊首擒獻固屬甚
　善即或容其潛匿不肯獻出亦可趂官軍全勝之勢
　直入内山分兵捜捕即將助逆生番一併𠞰戮亦非
　難事福康安等務須迅速捜捕將賊首設法生擒勿
　令久匿稽誅為要至大里杙所獲之犯自必經福康安
　訊有供詞想此時奏摺業已在途即日可到再賊匪
　現在勢已換散其黨羽自必紛紛解體今諭令將賊
　首擒獻許以官職使其彼此相圖更可離散賊黨又
　據奏恒瑞帶兵援應途中觀望各情節以恒瑞過於
　持重致涉遲延總由不諳機宜辦理不能得手所論
　甚公至蔡攀龍前此應援入城雖未能帶兵出城剿
　殺賊目但伊屢次與賊打仗奮勇出力業已加恩擢
　用提督其過尚可寛免至所有遺失兵丁是否實係
　陣亡抑係逃散從賊之處必當嚴切查究若隨征兵
　丁不顧主將臨陣逃散此而不加以懲儆將來何以
　用兵此内從賊之兵其罪更甚於從賊之民福康安
　於查辦時尤當嚴加區别從重辦理不可稍存姑息
　之見其臺灣應徴本年兵穀耗羨雜税等項竟皆寛
　免
　
　
　
　
　
欽定平定臺灣紀畧卷四十七
欽定四庫全書
欽定平定臺灣紀畧卷四十八
　　十二月十六日(己/酉)
上諭内閣曰恒瑞在鹽水港一味株守毫無寸進實屬
　無能難勝將軍之任著即來京候㫖至福州將軍員
　缺前曽有㫖欲將鄂輝調補因現在保寧已補授伊
　犁將軍李世傑仍調補四川總督該省地方𦂳要且
　毗連西藏統轄畨夷俱有應辦事件李世傑係屬漢
　人且已年老恐辦理公務精神不能周到鄂輝在川
　有年於該處事宜較為熟諳將來臺灣事竣後仍令
　仍回成都將軍原任以資駕輕就熟至常青𠞰捕臺
　灣逆匪雖未能督率將弁尅期奏績但自駐守郡城
　以來賊匪屢經攻擾伊已年老尚能臨陣殺賊將郡
　城保䕶無虞並節次派撥弁兵援應嘉義調度尚屬
　有方雖不宜復任總督但伊従前曽任福州將軍熟
　悉該處情形且以閩浙總督調補該處將來呼應較靈
　於辦理一切善後事宜更為得力所有福州將軍員
　缺即著常青補授將來大功告成後即留於臺灣帶
　同普吉保辦理善後事宜
　　同日孫士毅奏言聞將軍福康安於十一月十七
　　八日攻得斗六門即統兵直抵大里杙賊巢先期
　　徧加曉諭賊黨聞之畏懼當即従大里杙紛紛出
　　降有被賊攔阻者有攔阻不住被賊戕害者亦有
　　竟従大里杙殺出接應官兵者至十一月二十三
　　四等日福康安領大兵奮力殺進已將大里杙賊
　　巢攻破奏入
上命軍機大臣傳諭福康安李侍堯孫士毅曰昨據李
　侍堯奏到官兵攻破大里杙等情與孫士毅所奏大
　畧相同此信自係確實想福康安等奏報之摺業已
　在途即日可到現在大兵𠞰洗賊巢搜捕逆黨想賊
　首賊目自無難即日就獲成功蕆事佇奏捷音朕心
　甚為欣慰孫士毅自辦理調兵運餉諸務以來俱能
　不分畛域實心經理甚屬可嘉俟大功告竣後當賞
　給世職著先賞戴雙眼花翎以示優眷至昨據福康
　安奏柴大紀蔡攀龍守城打仗各情形多不確實一
　節朕因此事反覆思之竟至徹夜不能成寐向來緑
　營將弁冒功謊報積習原所不免但以天下之大地方
　事務在在需人任使遇有軍務勢不能祗仗滿洲官
　兵竟置緑營於不用此次臺灣逆匪滋事以來該處
　領兵將弁雖俱未能振作有為然就現在該處將領
　而論柴大紀蔡攀龍二人尚能奮勇出力柴大紀駐
　守縣城已經半載經賊百計攻圍時時窺伺柴大紀
　能督率兵民力為捍衛卒能保䕶無虞雖伊節次奏
　報斬獲首級奪取器械等事或間有虚詞謊報此亦
　緑營積習情事所有但伊困守圍城不辭勞瘁亦當
　畧其短而取其長柴大紀設果如福康安所云為人
　詭譎取巧則當縣城被圍𦂳急之時朕曽經降㫖諭
　令柴大紀如力不能支不妨帶兵出城另圖進取柴
　大紀何難委城而出以為脱身之計即縣為賊所据
　百姓為賊所得亦得藉口遵㫖而行朕亦難治以棄
　城不守之罪乃柴大紀於奉到前㫖後堅持定見竭
　力固守不忍將城内數萬生靈委之於賊是柴大紀
　尚知以國事為重朕閲其奏摺為之墮淚豈福康安
　目擊情形尚不心存憫惻轉事苛求不能以朕之心
　為心乎即如柴大紀前奏賊匪攻城時用大板木車
　中藏鎗砲分路攻犯被官兵砲擊碎枋車一節若果
　是虚詞現在福康安奏到進抵縣城時追殺賊匪奪
　獲攻城大車二輛又於興化店地方賊匪經官兵追
　趕大砲鳥鎗遍地遺棄俱為我兵所得等語可見柴
　大紀前奏賊匪大車架砲攻城之處實有其事並非
　虚詞之一証又柴大紀所奏縣城糧食匱乏地𤓰生
　花俱盡以油籸充食之語雖縣城被圍時義民等尚
　有捐助糧米零星接濟兵民未必遽至盡食油籸但
　當情形𦂳急之際各路援兵並未即時前進柴大紀
　目睹縣城粮食垂盡至以日食油籸為詞希冀援兵
　速到而普吉保恒瑞兩路尚復觀望不進若再實言
　少有糧米則兩路之救援更緩此時縣城之存亡尚
　未可知又安怪柴大紀之過甚其詞耶今幸福康安
　等統兵速進縣城圍解甫獲更生此等措語未實之
　處朕尚加之寛宥寧福康安不為之原諒耶至蔡攀
　龍現據福康安到彼查詢於援應柴大紀時進城後仍
　被賊截㫁後路損去多兵未能破解賊圍亦並無自
　城内殺出打通道路之事但蔡攀龍屢次打仗殺賊
　曽經常青等保奏頗為奮勇伊帶兵赴援時沿途遇
　賊接仗督兵力戰究能前抵縣城協同守禦是蔡攀
　龍在領兵將弁中尚為奮勉朕已加恩擢授提督福
　康安此時亦可無庸過加責偹即云臺灣逆匪等糾
　衆倡亂由於地方文武平日貪索擾累以致激成事
　端朕非不知但該處百姓休養生聚有年即使地方
　官貪黷斂怨亦可據實上控豈可公然叛逆况官吏
　騷擾地方剝削百姓自係文職為多至武職所轄不
　過營伍兵丁並不經管地方事務縦使従中婪索然
　較之地方文職所得不過十之一二豈得以此歸咎
　柴大紀蔡攀龍二人此次破賊解圍官兵㑹合攻勦
　固屬福康安海蘭察督率巴圖魯侍衛等奮勇力戰
　之功該處緑營將弁俱屬懦怯無用但就該處帶兵
　之員而論其中勇怯不齊亦應絜短較長有所區别
　豈可一概抹煞即將來平定之後焉能止留滿洲巴
　圖魯百餘人駐守將緑營將弁概行撤回之理看來
　柴大紀蔡攀龍二人未免因俱係提督大員且屢經
　恩㫖褒嘉或稍涉自滿在福康安前禮節或有不謹
　致為福康安所憎遂爾直掲其短乎况柴大紀蔡攀
　龍俱現任提督水陸將弁兵丁皆所統轄福康安即
　有不滿伊二人之處然其功究不可冺亦應外示優
　容若遽加之聲色則所屬將弁兵丁見統轄大員全
　無顔面未免心存輕視竟至呼應不靈従而解體於
　事大有闗係即使伊二人實有緑營習氣不可信任
　福康安何妨俟大功告成到京時密為面奏亦不為
　遲何必於此時遽以此形之奏牘耶朕於柴大紀蔡
　攀龍二人並非先有成見不過念其守城打仗勤苦
　出力曲加軫念福康安非他人可比尤當仰體朕心
　略短取長方得公忠體國之道况柴大紀已加恩封
　以伯爵蔡攀龍業經超擢提督福康安所奏各情節
　並無確據又豈可轉沒其功遽加以無名之罪耶搃
　之柴大紀蔡攀龍二人功過自有定論也福康安此
　時總以坦懐相待不稍露詞色為是
　　(臣/)等謹案福康安𠫭奏柴大紀時未經列欵入奏
　　我
皇上念柴大紀在嘉義數月積有微勞不肯因未有指
　　實之言即行查辦
降㫖訓諭至於再三迨後柴大紀貪縦不職廢弛營伍
　　種種劣蹟全行敗露始
命福康安李侍堯等查明㕘奏具見
皇仁體恤周至惟恐宣勞効力之臣稍為屈抑凡有人
　　心者宜何如感激圖報乎
　　十七日(庚/戌)李侍堯奏言接福康安來咨調取同知
　　通判知縣雜職等十六員查臺地辦理粮餉等事
　　奉𣲖有各省保舉道府人員及本省丞倅等官交
　　李永祺委用今賊巢已破一切撫綏安插以及承
　　應各項差使自須多員經理(臣/)即遴選妥員如數
　　派往以資差遣其内地各缺現有分發一等舉人
　　可以委署毋庸另請揀發至軍需銀兩除陸續解
　　往臺地各軍營一百六十八萬兩外福康安起程
　　時雖又委員賫解五十萬兩隨往續又撥解府城
　　二十五萬兩鹿仔港二十萬兩但現在用兵正當
　　𦂳要之時所有軍餉自須寛裕備辦始得應手昨
　　准福康安咨取一百二十萬兩(臣/)現亦照數撥解惟是前
　　後統計共解過臺地三百八十餘萬兩而内地過
　　兵運餉夫價船價以及製備軍裝發給新募兵餉
　　等項支用亦多雖現在尚未用完將來或有需接濟之
　　處再行酌撥以資預備奏入
上諭内閣曰現在臺灣𠞰捕逆匪大功即日告竣一切
　善後事宜需用較多自當寛為儲備以資接濟著户
　部於附近鄰省内再酌撥銀二百萬兩令該督撫派
　員迅速解赴閩省交該督等存貯備用
　　二十三日(丙/辰)福康安海蘭察恒瑞鄂輝同奏言二
　　十日黎明進勦斗六門約行十餘里有賊匪萬餘
　　分據大埔林中林大埔尾三庄阻截道路該三莊
　　東西相去各數里而賊之剽悍多聚中林我兵㑹
　　攻一處賊匪必左右抄截互相救應隨商令恒瑞
　　普吉保等進攻大埔林鄂輝袁國璜等進攻大埔
　　尾左右並進海蘭察帶領額爾登保穆克登阿春
　　寧張朝龍及巴圖魯侍衛章京等専攻中林(臣/)福
　　康安帶領巴圖魯章京特爾登轍等及副將張芝
　　元㕘將呉宗茂各員往來督催中林賊匪排列莊
　　外蜂湧前来海蘭察即率領巴圖魯侍衛等直前
　　馳射賊匪鎗砲甚多拚死抗拒我兵倍加奮勇不
　　避鎗砲殺散賊匪攻克中林其大埔林大埔尾兩
　　處賊庄經恒瑞鄂輝等奮勇剿殺同時並潰官兵
　　追殺二十餘里賊匪棄城奔逃不能返顧沿途殺
　　賊六七百名鎗斃騎馬賊目十餘人積屍遍野無
　　暇割取首級將器械馬匹全行奪獲日晡時追至
　　庵古坑地方該處係賊目蔡福巢穴周圍挖壕立
　　柵外釘木板内築土牆防守頗堅(臣/)等帶兵直抵
　　柵前見敗逃賊匪紛紛竄入守柵之賊俱露驚惶
　　官兵遂乗勢一齊擁進斫殺賊匪不可勝計維時
　　天色已暮馬力漸疲本應稍為休息但查斗六門
　　距庵古坑三十餘里為適中四達之地得此要隘
　　無難直抵賊巢賊匪當屢經挫衂之後心膽已寒
　　官兵乗勝疾驅勢在必克隨催兵連夜前進途中
　　挐獲活賊據供賊人最畏騎馬衝突現於路口開
　　挖陷坑密布竹籖希圖抗拒(臣/)以賊匪狡計最多
　　不可不防現在稻田收穫泥潦漸乾即繞道由稻
　　田行走二十一日齊至斗六門賊匪聚集甚多并
　　將附近村莊賊黨撤回抵禦我兵四面進攻用利
　　刃長刀斫倒竹圍奪據賊卡轉因其拌死抗拒得
　　以痛加殱戮直至午刻後賊匪抵敵不住四散奔
　　竄遂將斗六門收復該處為賊人乆佔之地居民
　　皆已從賊除臨陣殺死外村内藏匿者尚有三百
　　餘人業已全數搜出盡行正法連日以來殺賊一
　　千數百名各處村荘震懾軍威扶老挈㓜投赴軍
　　前者紛紛不絶西螺民莊畨社亦於是日投出(臣/)
　　妥為撫輯該村民情愿充當義勇隨同剿賊(臣/)即
　　派署同知黄嘉訓帶領前往將西螺東螺餘匪搜
　　捕净盡現在中路一帶業已肅清普爾普亦自郡
　　城開通道路事竣北來(臣/)等即日整兵進搗賊巢
　　擒挐首逆查林爽文自諸羅敗竄後連夜遁回或
　　赴水沙連或赴大里杙尚無確信(臣/)等擬由水沙
　　連至大里杙一帶山路跟踪追捕並一面行知舒
　　亮徐鼎士徐夢麟由烏日莊等處前來㑹合此次
　　巴圖魯侍衛章京滿漢屯土官兵等甚為奮勇出
　　力毎戰皆勝且臺灣道里遥逺較内地里數不啻加
　　倍官兵等晝夜進攻不遑寢食沿途繞道行走涉
　　溪過墈並未稍形疲乏看此情形將來一到賊巢
　　自可尅期奏捷
　　同日李侍堯奏言據蚶江通判陳惇禀稱將軍於
　　十一月二十五日攻開大里杙後有生畨稟説大
　　里杙左右并後邊都藏有賊人官兵在犁頭店地
　　方劄營二十七日官兵進去搜山三十日生畨又
　　到營稟稱愿往拏林爽文獻功等語又據船户紀
　　三回稱在淡水聞説二十五日大兵攻開大里杙
　　賊人都逃入内山國姓埔地方初二日有義民到
　　淡水云將軍諭令義民各自歸莊耕種如今臺灣
　　南北道路都通文報往来無阻北路毎米一石賣
　　錢二千五百文等語該兵丁船戸等所言雖係得
　　自傳聞但前後印証攻破大里杙日期俱屬相同
　　而賊已失其所守福康安等乘勝攻剿必能馭用
　　生畨使賊首不致竄逸均奏入
上命軍機大臣傳諭福康安常青海蘭察李侍堯曰賊
　匪經官兵屢次𠞰殺勢力窮蹙望風逃竄斗六門既
　已攻克逆首林爽文自必逃至水沙連大里杙一帶
　希圖潛匿現在福康安等乘勝𠞰捕自己跟蹤追獲
　逆首林爽文等想已就擒前據李侍堯孫士毅先後
　奏報已聞有二十五日攻克大里杙之信本日李侍
　堯摺内又有二十七日官兵由犁頭店進去搜山並
　稱三十日生畨等到營稟稱愿挐林爽文獻功等語
　其信自屬確實此時福康安等想已將水沙連大里
　杙等處賊莊乗勝攻克但尚未據奏到或係因風阻
　滯未能速達現在林爽文究於何日擒獲盻望捷音
　更為殷切賊匪等罪惡貫盈天奪其魄現在大兵四
　路𠞰捕設逆首林爽文等乗間由海道竄逸則洋面
　遼濶官兵不慣乗船轉致難于跟尋今幸逃入内山
　而官兵等於山路坦途兩俱便易况該處生畨又不
　肯將伊容留懇請擒出獻功此正逆首等自投羅網
　定可立就擒縳設使生畨等不明順逆私自容留乗
　此全勝兵威直入内山將逆首擒挐亦屬易事普爾
　普前經福康安等派往郡城一帶打通道路今業已
　事竣回至北路而府城外賊目陶烏復帶領匪黨自
　行投出懇請効力贖罪本日李侍堯奏亦稱臺灣南
　北道路俱通文報往來無阻北路毎米一石賣錢二
　千五百文等語是南北道路業已打通府城一帶賊
　匪聞北路官軍連次克捷賊首業經逃竄自有渙散
　之勢常青此時自當督率將弁將南潭中洲等處賊
　匪𠞰殺凈盡收復鳳山擒挐賊目莊大田廓清南路
上又諭内閣曰斗六門為南北要隘乆經賊匪屯佔福
　康安統領官兵將中林大埔尾大埔林各莊同時攻
　潰乗勝疾驅連夜前進𠞰殺賊匪將斗六門收復官
　兵奮勇力戰不避鎗砲甚屬可嘉現據李侍堯奏探
　聞官兵攻破大里杙賊巢賊匪逃入内山生畨等稟
　稱欲將逆首林爽文擒獲獻出等語想福康安等奏
　報之摺自已在途即日捷音可到俟大功告竣再行
　另降諭㫖外福康安海蘭察鄂輝恒瑞普吉保袁國
　璜著先行交部議敘至普爾普現已打通府城道路
　仍回北路協同進𠞰亦屬出力普爾普著交部議敘
　所有福康安等奏到格外出力之侍衛章京及鎮將
　官弁等除賞給巴圖魯名號及陞等賞翎各員外其
　餘在事出力之侍衛章京鎮將官弁等俱著查明一
　併咨部議敘
　　二十四日(丁/巳)
上命軍機大臣傳諭福康安李侍堯曰閲福康安等奏
　摺内節經派委鎮將等分路攻𠞰而柴大紀蔡攀龍
　二人祇令其在嘉義縣防守及招安李七等項細事
　並未派令打仗一次自係福康安於柴大紀蔡攀龍
　二人意存不滿是以不加委任但伊二人如果狡猾
　難信亦必實有劣蹟可據柴大紀力捍圍城已及半
　載細思伊平日居官如果貪殘剝削實有取怨於民之
　處則當縣城被圍𦂳急時百姓焉肯為之出力死守
　即柴大紀果有貪蹟亦係合郡文武效尤成習未可
　歸罪於柴大紀一人而伊保守縣城不辭勞瘁于其
　功豈可盡冺至蔡攀龍援救縣城雖未能殺透賊圍
　打通道路但伊在臺灣將弁中尚為出力能事亦屬
　可用且伊前次不過游擊尚非若柴大紀之職司専
　閫可比自更難肆其貪虐而伊打仗殺賊素為奮勉
　前據孫士毅奏粤省之人亦知蔡攀龍為賊所畏即
　使其才具中平原可核其功罪兩不相掩今福康安
　於伊二人獨不加以委任不獨柴大紀蔡攀龍自覺
　無顔即其所轄弁兵見將軍於兩提督大員毫不加
　以詞色恐致呼應不靈殊有闗係著傳諭福康安于
　柴大紀蔡攀龍二人仍宜加委用令其自効以勵衆
　心况福康安等督兵打仗屢戰屢捷朕業經懋賞酬
　庸加封公爵四團龍褂寶石帽頂而福康安竟不能
　以朕之心為心於柴大紀蔡攀龍之功概行抹□耶
　福康安現在逺涉重洋宣勞著績固深為朕所嘉許
　但於此事冒昧陳奏朕不得不加以訓誡福康安惟
　當化其成見勿為人言所惑休休有容以期無負任
　使况二武夫亦不值福康安留心偏見也再恒瑞自
　駐劄鹽水港坐擁多兵株守不進並未援應柴大紀
　而轉以賊多兵少率請添調數萬大兵是其畏葸無
　能實無可解免是以屢經降㫖嚴飭並將伊革去將
　軍令福康安查㕘具奏今閲福康安奏到之摺不但
　不將伊㕘劾且摺内聲敘伊帶兵打仗之處頗似露
　其奮勉此時福康安等統領大兵乗鋭深入豈少恒
　瑞一人且恒瑞若再不一同前進豈復尚有人心倘
　恒瑞果能奮勉則當福康安未到之先帶兵赴援何
　以並不見其鼔勇寸進今祇係因人成事即有斬獲
　亦何足為功乃福康安於恒瑞頗留地步看來福康
　安于柴大紀等過事吹求而于恒瑞又不免因係親
　戚曲為瞻徇其何以服衆心而示公正耶至臺灣現
　在剿捕事務即日告竣所有該處地方官平日廢弛
　擾累醸成事端之處亦應確切查辦即如永福臺灣
　府城協同防守雖有微勞但係道員在彼數年該管
　地方致有逆匪肆擾伊本不能辭咎其防守府地原
　屬伊分内之事且賊匪攻擾時有常青在府城督率
　兵民竭力堵𠞰永福不過隨同守禦伊身係滿洲於
　賊匪滋擾之際豈有不帮同常青禦賊而轉委城従
　賊之理即云逆匪滋事由於府縣激成而府縣等皆
　係永福所屬平日何以漫無管束以致釀成巨案永
　福在臺灣道任内有無貪黷劣蹟著李侍堯確切查
　訪據實具奏不得姑息即從前被賊戕害各員如孫
　景燧董啟埏劉亨基長庚湯大奎等雖俱為賊所害
　但其平日居官實在有何貪縦不職劣蹟以致激變
　之處亦應仍將其實在欵蹟逐加查究孫景燧等皆
　係永福屬員其在任劣蹟永福自無不知安有任其
　激成事端置之不問之理李侍堯當嚴加查訪據實
　㕘奏
上又諭内閣曰此次福康安等統領將弁𠞰捕臺灣北
　路逆匪奮勇打仗所向克捷將賊匪屯佔要隘各處
　先後收復屢著勞績其隨同打仗兵丁奮勇力戰不
　避鎗砲踴躍争先甚屬出力自應一體加恩賞賚除
　湖南貴州二省派往兵丁雖已配渡尚未前抵該處
　外其四川屯練降畨及廣西等省兵丁隨同將領前
　抵諸羅殺散賊匪及攻克斗六門等處均能打仗出
　力自應一併加恩用奬勞勩著福康安查明此次隨
　同打仗兵丁其實在出力者毎名賞給一月錢糧其
　出力稍次者毎名賞給半月錢糧以昭鼓勵
　　二十五日(戊/午)
上命軍機大臣傳諭福康安李侍堯曰徳成自浙江差
　竣回京召見時偶詢及柴大紀平日居官聲名如何
　徳成在浙有無傳聞據奏風聞柴大紀自復任臺灣
　總兵以後縦恣自大且居官貪黷較之地方文職尤
　甚並將臺所轄守兵私令渡回内地貿易牟利駐守
　之兵所存無幾上年逆匪林爽文等滋事不法其始
　不過㑹匪黨夥聴従附和人數不多因存城之兵無
　幾不能即時搜捕賊匪糾衆肆擾距府城止有三十
　餘里而柴大紀尚不思前往堵禦經永福催令出城
　始與賊打仗又因兵少敗衂以致賊匪益肆猖獗不
　可復制等語果如所奏是柴大紀在總兵任内貪縦
　不職骫法牟利于賊匪起事之初任意玩視使賊匪
　得以鴟張蔓延日乆竟由柴大紀貪縦廢弛釀激事
　變其平日劣蹟已屬確有可據浙江既有聲聞福建
　自更有議論而福康安前此奏到之摺竟未言及祇
　含糊其詞實大不是矣柴大紀自駐守嘉義縣城後
　賊匪屢次攻擾守䕶無虞經朕降㫖設力不能支不
　妨率衆出城而柴大紀始終固守其功固不可冺但
　伊于總兵任内似此藐視法紀貽悞地方則其罪亦
　難諉卸朕用人行政従無適莫之見有功必賞有罪
　必懲㫁不肯稍涉顢頇為息事老人福康安到彼後
　于柴大紀種種劣蹟自必有所見聞即應訪查明確
　將其實在欵蹟據實㕘奏乃僅稱其沾染緑營氣習
　狡詐難信而于柴大紀平日如何侵貪激變之處並
　未逐欵指出祇含糊具奏豈欲待朕自為揣度耶試
　思柴大紀係守城有功之人若止憑含糊無據之詞
　豈能將伊治以無名之罪今朕于召見徳成無意中
　偶然詢及始悉此等情節而徳成于朕詢問時初猶
　以柴大紀屢次邀恩懋賞未肯遽行陳奏經朕再四
　開導始一一直陳福康安受恩深重非他人可比乃
　于柴大紀平日罪狀並未列欵入告福康安豈徳成
　之不若耶著傳㫖嚴行申飭並著將柴大紀實在欵
　蹟詳悉查明並詢之永福等果否實有前項骫法營
　私之處即行據實㕘奏至李侍堯自調任閩浙駐劄
　厦門于柴大紀平日居官聲名狼籍及廢弛玩悮之
　處豈無屬員禀報来往傳聞且徳成現在浙江已人
　言藉藉欵蹟多端豈有李侍堯近在本省為總督轉
　無聞見之理况柴大紀籍𨽻浙江而其鄉評如此更
　非荒唐其事自屬確實李侍堯自應據實劾㕘即因
　柴大紀守城有功朕亦自有裁奪乃李侍堯見柴大
　紀經朕屢加恩奬輒思容隠不言殊不知朕于臣下
　功罪從不肯絲毫假借即如李侍堯從前歴任總督
　素能辦事受朕恩眷最優後因在雲貴陕甘任内兩
　次獲咎即將伊按例治罪今於辦理臺灣軍務頗能
　奮勉朕仍叠次加恩可見朕于黜陟予奪一秉至公
　初無成見即李侍堯所身受者而言已可共証今李
　侍堯於柴大紀有心瞻顧徇隠實屬辜恩昧良前因
　李侍堯派撥官兵接運糧餉各事宜經理妥速已叠
　次加恩晉錫宫銜賞戴雙眼花翎即日大功告竣本
　欲給還原襲伯爵以示優奬今伊似此心存欺隠㸔
　来竟係不深知朕之一切秉公賞罸明斷伊無福承
　受朕恩豈可再膺懋賞給還伯爵耶朕臨御以来勵
　精圖治五十二年如一日如福康安李侍堯此等存
　心行事或在朕九旬百嵗之時妄思朦混或可今清明
　在躬無逺勿矚即歸政以前猶日孜孜不敢寧息豈
　肯於一切政務稍渉含糊即諸臣中小有過失朕非
　不曲加寛假至於用人行政以及闗係地方吏治軍
　國大事則是非曲直從来核實辦理賞功罸罪權衡
　至當安能任(臣/)下之顢頇了事耶所有徳成指出柴
　大紀各欵及此外有何别項劣蹟並著福康安李侍
　堯各行嚴查宻訪據實㕘奏毋得再有瞻徇致干重
　咎
上又命軍機大臣傳諭李侍堯琅玕曰前經降㫖加封
　柴大紀伯爵並賞給銀一萬兩令琅玕于浙江庫項
　内支銀五千兩給伊家屬並諭令李侍堯于閩省藩
　庫内撥銀五千兩解送柴大紀處給予使用現在另
　降諭㫖訪查柴大紀激變殃民等事所有前項銀兩
　未便徑行賞給著傳諭李侍堯琅玕接奉此㫖將前
　項銀兩暫停給發另候㫖辦理
　　二十六日(己/未)常青奏言近日南路被脅民人聞知
　　北路大兵痛殱賊匪自當各求生路漸次歸莊今
　　查十一月十七十八二十等日尚有賊匪一二千
　　在府城小南門大北門外騷擾臣隨派侍衛雅爾
　　疆阿翼長官福等帶領弁兵分投迎剿鎗砲斃賊
　　甚多又各追趕五六里殺賊十餘名㸔来俱係脅
　　從之徒易于潰散此時賊黨勢孤必將潛逃竄伏
　　(臣/)現于府城沿山要隘處加意堵禦其沿海要口
　　已有李侍堯派到繒船官弁兵丁在鹿耳門外往
　　来巡邏(臣/)又派江寧將軍永慶副都統博清額總
　　兵陸廷柱輪流前往稽查並據臺灣道永福多備
　　小船選派兵役率同㕔縣佐雜分路設立水卡該
　　道仍不時親往督拿倘有賊匪竄至定可立即擒
　　獲必不至有搶奪船隻逃入洋面之事所辦似為
　　周宻至于東港一口現在有兵駐劄俾商販糧食
　　得以往来其有避難歸莊者仍飭地方官隨時撫
　　恤再查南路鳯山一帶踞莊抗拒從賊已乆之人
　　未免畏罪不前(臣/)現飭令臺灣道永福凡逺近莊
　　民除前經該道給發腰牌各安生理外再行按莊
　　愷切曉諭概許輸誠復業如果通莊俱係良民以
　　後或有賊黨入莊即令該莊人衆立刻拿解併踪
　　跡莊大田藏匿處所共相擒獻立予重賞其查出
　　負固不服之莊計李侍堯調来内地兵一千名亦
　　將到營(臣/)臨時妥酌前往捜剿至内山一帶前已
　　飭令臺灣縣知縣王露差人賫札往諭畨社今再
　　令該知縣仍遣熟諳畨情之人前赴各社諭令擒
　　賊許以奬賞不致逆匪潛逸稽誅奏入
上命軍機大臣傳諭福康安常青李侍堯曰常青奏到
　之摺尚無取勝消息不過接奉諭㫖敷衍塞責亦何
　顔為此奏耶㸔来常青一路兵力本覺单弱李侍堯
　由内地調往之兵亦屬無多又尚未到而府城原有
　官兵未免師老力疲其氣已餒今賊匪尚在郡城各
　門分路滋擾常青此時應酌量情形若有機可乗自
　當帶兵將附近賊匪悉力捜捕若自揣兵力不敷仍
　應遵照前㫖固守府城現在福康安已攻克斗六門
　並有攻破大里杙賊巢之信逆首林爽文定可即日
　就擒其南路賊匪聞北路官軍屢次克㨗自必聞風
　膽落且經常青曉諭各莊民人如遇賊黨入莊即行
　拿解並踪跡莊大田藏匿處所共相擒獻給予重賞
　當此賊首潰竄之時其餘黨羽日就解散或其夥匪
　自謀生路竟將莊大田縳獻亦未可定且逆首林爽文
　之次即係莊大田均為渠魁首惡即日福康安拿獲林
　爽文後斷無將莊大田竟置不辦之理自應乘屢勝
　兵威于北路賊匪搜剿净盡之後前往南路與常青
　㑹合一處併力𠞰捕務將賊目莊大田及黨夥各要
　犯悉數拿獲方可謂之蕆事其洋面一帶仍著常青
　嚴飭將弁實力巡緝截其逃竄之路勿令賊人得以
　奪船入海現在常青處兵力不多即未能拿獲莊大
　田朕亦不加之深責若于海口要隘不能督飭將弁
　嚴宻巡訪實力查緝或致莊大田及他要犯得以由
　海路逃逸令常青自思伊當得何罪耶本日令軍機大
　臣提訊任承恩據供曾聞柴大紀操守平常聲名狼
　藉並不管束兵丁任其遊蕩上年十一月柴大紀巡
　閲各營本應由彰化至淡水等處查閲因聞林爽文
　滋事並不前往查辦轉回至府城後来林爽文攻擾
　府城時聞柴大紀尚在城内經永福催令打仗始帶
　兵出城在城外十餘里地方駐劄等語與昨日徳成
　所奏大畧相同似無虚假柴大紀種種劣蹟徳成在
　浙省尚有風聞而任承恩于四十九年到提督任時
　亦已聞其聲名狼籍廢弛營伍可見人言藉藉已非
　一日乃福康安李侍堯含糊狥隠即治罪亦所應得
　今經朕嚴行訓飭福康安李侍堯務將徳成指出柴
　大紀各欵及任承恩所供各情節並此外尚有何劣
　蹟一併據實查㕘候朕裁酌朕于福康安李侍堯恩
　眷素優今因此事竟不免煩勞朕心為朕所憎然朕
　之憎伊二人亦有輕重福康安雖未將柴大紀實在
　欵蹟指出㕘劾但究已具摺陳奏且福康安甫到臺
　灣為時未乆或未能訪查確實又正值剿捕賊匪之
　際無暇詳悉聲敘尚可原諒然已屬非是至李侍堯調
　往閩浙總督已及一年柴大紀種種劣蹟乆已物議
　沸騰傳播鄰省即任承恩前在陸路提督任内臺灣
　非其所轄亦早有所聞而李侍堯並無一字奏及朕之
　待李侍堯恩施格外乃伊如此瞻徇欺隠實屬昧良
　負恩無福承受優眷此事雖徐嗣曾亦係該省巡撫
　未經具奏但伊係漢人平日信任亦非李侍堯可比
　而李侍堯尚然如此朕亦難怪徐嗣曾之不奏矣著
　李侍堯即將因何並不據實㕘奏有心徇隠之處明
　白廻奏
　
　
　
　
　
　
　
　
　
　
欽定平定臺灣紀畧卷四十八
欽定四庫全書
欽定平定臺灣紀畧卷四十九
　　十二月二十七日(庚/申)福康安海蘭察恒瑞鄂輝同
　　奏言二十二日大兵至水沙連山口並無賊匪踪
　　跡(臣/)福康安鄂輝由山右捜入海蘭察恒瑞普爾
　　普由山左捜入渡過大溪見沙上車轍縦横必係
　　賊人搬眷入山之路遂率領巴圗魯侍衛章京等
　　跟踪追趕見賊匪千餘擁䕶車輛行走山梁上另
　　有數千屯劄官兵左右圍繞鎗箭斃賊一百餘名
　　䕶車賊匪奔上山梁有騎馬賊目一人執旂往来
　　指揮賊衆據險放鎗當令廣東兵及屯練降畨於
　　蕉林竹圍内攀縁先上急欲生得賊目訊問賊踪
　　海蘭察即直前馳射賊目腿中箭傷登時就獲詢
　　係賊目蔣挺巴圗魯侍衛等復趕殺賊衆二百餘
　　名山下賊眷車牛中砲驚逸自相踐踏死者不可
　　勝計詢據蔣挺供稱林爽文已回大里杙巢穴質
　　之投出村民所言亦屬相符(臣/)等伏思官兵攻剿
　　所向克捷乘勢立搗賊巢已如摧枯拉朽途中若
　　稍有需遲轉恐使賊人従容修補查水沙連山内
　　逸賊雖多祗係零星賊匪不值深入窮追致稽時
　　日况所帶兵丁祗此數千未便逐處派留致分全
　　力因撤調埔心二林舊存之兵移駐水沙連山口
　　(臣/)等即一面向大里杙進殺沿途焚剿虎仔溪萬
　　丹庄南投北投等處賊庄甚多不能悉數二十四
　　日申刻至平臺庄距大里杙迤南五里先商令海
　　蘭察恒瑞普爾普帶同巴圗魯侍衛等往察看地
　　勢情形大里杙東倚大山南繞溪河砌築土城宻
　　排大砲内設竹柵兩重城外溝墈重叠防守極為
　　謹宻(臣/)福康安將所帶官兵義民分布整齊即令
　　海蘭察恒瑞鄂輝普爾普率領巴圗魯侍衛等進
　　至溪邊賊人於城上施放大砲不敢上前接仗因
　　溪河水勢正深(臣/)等馳馬先渡較步兵行走疾速
　　賊人乗我兵尚未到齊自城内擁出萬餘三面圍
　　褁捨命前撲巴圗魯等鎗箭如雨廣東廣西屯練
　　兵丁亦即趕到争先涉河攪殺一處斃賊甚多而
　　賊人詭譎異常屢敗不退維時天色昏暮即令官
　　兵在田墈溪邊分隊排開抵敵擬於次日探明路
　　徑合圍堵截並預飭各兵整齊行列不可稍動聲
　　色静俟賊來剿殺移時果有賊匪潜来攻擾見官
　　兵屹立不動鎗砲大震旋即敗走未逾數刻又自
　　沿溪分路抄截撲至墈邊有賊目一人擊鼔儧催
　　蜂擁前来勢頗兇惡賊目被我兵鎗斃始稍退散
　　如此往返撲壓五六次官兵奮勇攻擊此處賊匪
　　竄回彼處又復踵至迨至丑刻攻擾愈力短兵相
　　接殺死賊目賊匪數百名(臣/)福康安海蘭察恒瑞
　　鄂輝普爾普往來督催分投策應自日暮直至次
　　日黎明官兵力戰一夜痛殱賊衆鎗箭均無虚發
　　而我兵受傷者不過數人二十五日夘刻派兵一
　　面與賊接仗(臣/)等即率同巴圗魯侍衛等由賊巢
　　西南西北兩門分路進攻一擁而入殺死賊目張
　　大林素林成林快江近許三江陳及不知姓名騎
　　馬賊目二十餘名賊衆二百餘名生擒賊目劉懐
　　清林茂二名另行解京審辦随將劉懐清嚴加訊
　　問跟究林爽文下落據供林爽文原思固守見官
　　兵長驅直入軍威壯盛料難抵敵遂於夜間迎拒
　　官兵時潜回城内帶同眷屬由東首僻路進入大
　　山等語查林爽文本一無賴小民肆為大逆掠邑
　　戕官必當生擒解京盡法處治此次官兵進搗賊
　　巢附近庄民多被賊人褁去無従細詢路徑甫到
　　大里杙(臣/)等即親往查看地勢原擬籌畫攻圍生
　　擒首惡無如連夜打仗營壘未立不及層層進逼
　　拏卡掘壕林爽文即已乗夜入山潜踪延喘當即
　　分派官兵入山分投捜捕其内山生畨隘口前令
　　徐夢麟諭知屋鰲等社把守要隘兹據該社頭人
　　雅維思畢岱等来營謁見(臣/)已面加慰諭賞賚即
　　令前往大里杙東北内山捜拏逸匪惟水沙連等
　　社生畨在大里杙東南向未與外社相通現已尋
　　覔熟諳畨情之人前往曉諭加以重賞令其一體
　　堵截復嚴飭各處海口添派員弁實力稽查林爽
　　文已成釡底逰魂斷不致稽誅漏網其投出難民
　　(臣/)已分委妥員加意撫輯無不歡欣鼓舞歸庄安
　　業此次攻克大里杙起獲大小砲一百六十餘位
　　鳥鎗二百三十餘桿穀二千餘石牛八百餘隻旗
　　幟刀矛不可勝計惟銀錢等項林爽文向係勒派
　　各庄随時攅凑是以並無存積現將城堡平燬房
　　屋焚燒鎗砲器械交彰化縣運往鹿仔港封貯並
　　將稻穀散給義民作為口粮牛隻及零星衣物分
　　賞官兵屯練再二十二日賊匪七八千攻圍大肚
　　溪營盤守備丁士偉及新投熟畨奮力抵禦舒亮
　　親率兵丁義民前往接應並令㕘領扎拉芬七十九
　　等埋伏後路舒亮親帶官兵與賊接仗鎗箭斃賊
　　甚多賊匪等登時敗竄退上大肚山追至半山復
　　有賊衆數千抄截後路扎拉芬等分投攻擊共殺
　　死賊匪四百餘名擒拏活賊十二名即行正法並
　　據徐鼎士徐夢麟稟稱分派官兵義民分作三路
　　與䕶㕘將敏禄䕶逰擊潘國材進剿猪髙庄賊匪
　　數千迎拒潘國材官兵三面被圍經敏禄帶兵䇿
　　應朱龍章等奮勇擊賊立時潰散官兵焚燬賊庄
　　七處殺賊數百名等語兹於二十五日舒亮及徐
　　鼎士徐夢麟由烏日庄猪髙庄兩路至大里杙軍
　　營㑹合又查逆匪滋事以来所過村庄無不被其
　　擾害而愚民無知被賊人威脅附和順従者在在
　　皆是如大里杙牛稠山菴古坑大埔林中林南投
　　斗六門鹿仔溪烏日庄田中央猪髙庄等處為賊
　　首賊目巢穴屯聚日乆官兵従未進攻是以相率
　　附從毎遇攻掠地方糾合動至數萬約計諸羅彰
　　化兩縣烏合賊衆不下數十萬人荷蒙
恩㫖凡脅從之人自行投出者無論従賊與否一槩免
　　其追究自諸羅解圍後附近村庄投出者紛紛不
　　絶惟近山一帶道路未通尚不能家喻户曉及大
　　軍進搗賊巢屢次克捷居民等震懾兵威不敢仍
　　前抗拒其籍𨽻漳州之人自與賊首同鄉尚深疑
　　懼男婦老幼逃入山中藏匿者共有數萬户此項
　　人數甚衆誅之不可勝誅若一嚴行查辦恐堅其
　　從逆之心又益賊人黨羽且臺灣械鬬成風人情
　　剽悍聚衆一處必致更滋事端急應妥為安撫以
　　定民心現在(臣/)嚴宻查察訊明村庄户口逐名散
　　給手票斷不虞賊中頭目混入其中稍有疎漏數
　　日内將難民全行招出遣散歸農内山賊勢愈孤
　　不能復行煽動至内山生畨素不與外社相通惟
　　畨社通事間往交易林爽文滋事之初即預為逃
　　竄地步勾結生畨往来稔熟官兵進逼賊巢一經
　　敗竄即入内山(臣/)已選派官兵於進山隘口分投
　　捜捕並諭知屋鰲等十八社生畨協同堵截其水
　　沙連至大里杙山後一帶生畨従未歸化林爽文
　　必在該處潜藏冀延殘喘當此大兵屢捷之後非
　　不可直入畨界攝以兵威但内山路徑﨑嶇林深
　　菁宻向来人跡不到軍行糧運跋涉維艱與山外
　　地方可以長驅深入者情形實有不同(臣/)前自元
　　長進兵直至大里杙晝夜䟎行沿途打仗原因賊
　　勢猖獗已乆利在速平萬一延至春初臺灣天氣
　　炎熱雨水連綿辦理彌形棘手是以乗新兵鋭氣
　　奮勇直前今賊巢已傾惟首惡遁往畨社若不探
　　明賊踪所至仍前冒險輕進恐搆釁生畨海捕終
　　難弋獲欲速反遲於事殊多未便(臣/)現已尋覔熟
　　諳畨情通事前往剴切曉諭各社該生畨雖係化
　　外之人諭以利害購以重賞即可供我驅遣如此
　　四面布置官兵畨社協力捜拏林爽文所往皆窮
　　斷不能逺颺漏網至南路賊匪雖未全行解散但
　　賊巢業已掃平自不能仍前肆擾(臣/)已屢次知㑹
　　常青令其相機剿撫擒拏莊大田如兵力不敷仍
　　應倍加慎重一俟首逆就擒(臣/)即帶兵速驅南路
　　至撫恤難民事宜(臣/)已咨調内地官員前來臺灣
　　帮辦兹各庄投出者紛紛不絶而内山逃竄難民
　　為數更多務於撫恤之中宻寓稽查奸匪之意較
　　之尋常撫恤尤應倍加周妥其餘無業游民又可
　　於建城垣時以工代賑藉資口食是撫恤難民估
　　計城工實為此時要務亟須預行籌畫其清查叛
　　産捜拏賊犯家屬等事頭緒繁多亦闗𦂳要臬司
　　李永祺人雖穏妥一人實難兼顧臺灣民情刁悍
　　當甫經平定之後亦非一臬司及道府等所能彈
　　壓必須辦事精細大員方可董率料理撫(臣/)徐嗣
　　曽與(臣/)㑹晤時曽言臺灣軍務未竣不敢安坐省
　　城情願赴軍營効力稍贖罪戾觀其情詞甚為懇
　　切現在省城並無要務湖南官兵計期已可過省
　　將来撤兵各項事宜有李侍堯駐劄厦門泉州等
　　處足資經理亦毋庸徐嗣曽在彼帮辦應請令徐
　　嗣曽速渡臺灣辦理各項事宜悉心籌酌可期妥
　　協惟查海洋風信靡常難計時日若俟奏摺回後
　　再行移㑹未免稍遲(臣/)已於拜摺後咨明該撫即
　　行起程由蚶江徑渡鹿仔港所有巡撫印務即交
　　藩司伍拉納暫行兼䕶再臺灣逆匪滋事以來地
　　方官奮勉趨事義民等踴躍急公自應擇其尤為
　　出力者酌加奬勵(臣/)到軍營後留心察看查有同
　　知徐夢麟原在淡水一帶同副將徐鼎士堵禦賊
　　匪徐鼎士本屬中材従前夾攻賊巢之䇿即係該
　　丞籌畫此次攻克猪髙庄等處該丞率領義民協
　　同官兵打仗尤為勇往且能熟悉畨情派令曉諭
　　㟁裡屋鰲等社生熟畨衆捜捕逸匪辦理均能妥
　　協又知縣黄嘉訓於乾隆五十一年十二月運糧
　　至臺灣拏獲偽官劉志賢旋因另案降調經常青
　　奏留署理諸羅縣知縣該員現在䕶理理畨同知
　　印務随同普吉保督率兵民収復笨港嗣經(臣/)檄
　　委捜捕西螺餘匪及随往元長剿賊實為勤幹能
　　事(臣/)已令徐夢麟戴用花翎以示鼔勵且使畨人
　　瞻視呼應更靈其黄嘉訓一員核其勞績本應一
　　體賞給但究係降調人員未免過優仰懇先行賞
　　與同知職銜如果能始終奮勉再行請
㫖至義民守備職銜武舉黄奠邦捐資招集義民固守
　　諸羅千總職銜林凑率領義民在鹿仔港實力堵
　　禦賊匪此次大兵進剿該義民首等偵探賊情打
　　仗殺賊實屬奮勇可嘉(臣/)均已賞給藍翎面加奬
　　諭其餘各處義民首等有捐資辦公保庄拒賊及
　　奉委招集義民者容俟逐一查明另行分别具奏
　　又林爽文逃逸入山經(臣/)等分派官兵捜捕並面
　　諭屋鰲等社生畨在内山分投堵截令於捜過之
　　處在山頂舉放烟火為號連日見大里杙東北及
　　東面山上烟㷔甚多初一日有獅子沙里心生畨
　　社長劉阿里帶領生畨頭人社畨三十六名来營
　　稟稱業已帶領畨衆在山内遍捜並無賊匪踪跡
　　該生畨等踴躍急公甚為恭順(臣/)已面加曉諭賞
　　以銀牌烟布等物仍令入山捜捕頃復探聞近山
　　阿罩霧平林仔地方現有多人聚集即行派兵前往
　　查係被賊褁去難民而平林仔祗存空庄並無民
　　人居住當將難民等招出歸庄並捜出零星逸賊
　　一百二十三名嚴訊實非賊目亦不知林爽文去
　　向訊明後俱已即行正法查彰化諸羅兩縣地方
　　東倚大山内一層重巒叠嶂皆係生畨居住外一
　　層與生畨隘口地勢交錯多有民人墾種埔地如
　　大坪頂集集埔平林仔鯽魚頭八仙頂等處村落
　　相望道路甚屬叢雜該處地近内山藏奸最易又
　　有逃往難民數萬餘户林爽文雖勢窮力竭遁跡
　　逺颺未必不復思煽聚惟有一面加意招徠散其
　　黨羽一面曉諭賊中頭目令其自行擒獻贖罪立
　　功查有賊目杜敷陳泮二人與生畨最熟見官兵
　　勢盛俱有自行投出之信(臣/)已遣素與杜敷陳泮
　　等相識之人前往剴切曉諭貸其一死如果能將
　　林爽文及家屬等全行縳獻再加優賞諒此烏合
　　匪徒原無恩信見利相圗勢所必至惟林爽文逃
　　入畨社尚無實在下落連日以來招撫難民又不
　　下二萬餘人擇其明白誠實者隔别訊問或云林
　　爽文由火㷔山直入畨社或云集集埔大坪頂等
　　處有賊人據險潜聚傳聞均各不同一俟訪得確
　　音如林爽文復由畨社潜赴大坪頂等處(臣/)等即
　　行帶兵前往跟踪追捕現在貴州官兵陸續到營
　　者已有一千四百餘名其餘不日亦可到全湖南
　　官兵尚無到鹿仔港之信自因風信不順未得放
　　洋此時賊勢雖衰而山内賊匪尚未捜剿浄盡南
　　路遺孽亦須兵力掃除未便將楚省兵丁遽行停
　　止若日内林爽文莊大田全行就獲鳯山一帯俱
　　已肅清再行飛咨李侍堯停其配渡以省煩擾至
　　閩粤二省續行備調兵丁(臣/)已咨明李侍堯孫士
　　毅毋庸挑備并令傳知各營以定人心再前獲賊
　　目蔣挺劉懐清林茂三名因劉懐清患病頗重蔣
　　挺箭傷未愈未即起解今又捜獲賊目何従龍一
　　犯訊係經管賊人硝賬不肯認供受過偽職亦應
　　解京審辦(臣/)已將蔣挺劉懐清林茂何従龍四犯
　　一併交侍衛額爾登保帶同廣西緑營官弁并兵
　　丁二十名令於本月初四日押解起程一面飛咨
　　李侍堯及沿途督撫遴選員弁兵丁小心解送並
　　面諭額爾登保如劉懐清病勢加重不能到京即
　　於途中正法不使倖逃顯戮又諸羅淡水等處民
　　情漸已寜謐被脅之吳天等俱赴梁朝桂軍營投
　　到情願招撫村民贖罪連日以来鹿仔草拏獲賊
　　匪凃同等四名諸羅拏獲賊匪林鑿等八名淡水
　　拏獲賊匪劉雙慶等四名(臣/)已飭行梁朝桂訊明
　　吳天等實係被脅良民免其追究飭諭歸庄仍行
　　分遣妥員設法招徠安輯其各處捜獲賊匪除審
　　係賊目即解赴軍營嚴訊外餘犯俱在各該處即
　　行正法又義民首廩生王維清情願赴鳯山地方
　　招出被脅村民保庄拒賊生員劉宗榮熟諳中路
　　畨情遣令曉諭生畨堵截逸匪旋經義民李光藝
　　帶同來營(臣/)面加詢問大武壠山後即係内攸八
　　社生畨俱與劉宗榮稔熟派往曉諭自可得力查
　　莊大田在南路一帶滋擾與林爽文狼狽為奸互
　　相響應頃接常青札㑹亦稱府城附近賊匪雖多
　　而民間聞北路官兵屢次得勝人心較前甚為安
　　定是現在南路賊勢已孤而莊大田所住之大武
　　壠地方逼近内山不可不預防竄逸(臣/)已遣王維
　　清前往鳯山曉諭村民並令劉宗榮即赴内攸畨
　　社堵截莊大田入山之路不使逺颺漏網再知府
　　楊廷理原帶義民在三坎店駐劄兹於道通後前
　　來軍營查府城防守事宜現有道員永福等在彼
　　足資料理(臣/)已令該府随營辦理糧餉撫恤事宜
　　又賊目陶烏帶領賊匪五百餘人投出泣請出力
　　贖罪應免其追究若果能立功自劾再當照莊錫
　　舍之例酌加奬賞以廣招徠
　　同日常青奏言前派守備莊錫舍随同副將丁朝
　　雄前赴東港剿捕其時廣東庄義民不與㑹合(臣/)
　　遵
㫖曉諭嗣後總宜奮力抒忠協同剿賊不必心存岐視
　　不日泉粤等庄且有
欽頒匾額用嘉義勇該義民等盡皆感激鼓舞歡忭異
　　常當有粤庄義民募集二千餘人暫時不能来府
　　恐賊人侵擾該庄(臣/)以東港駐兵無多諭令該庄
　　選撥壯健前赴東港協助守禦該港雖近南仔坑
　　等處賊巢現可固守無虞至府城營盤(臣/)内外稽
　　察加意嚴防近日北路賊首潰敗南路賊夥聞風
　　震懾各處潜竄覔食偷生時伏時出十一月三十
　　日又有匪衆一二千来擾營盤當經派撥官兵迎
　　剿計鎗砲擊斃並追殺者共百餘人餘皆奔散兹
　　准李侍堯添派督撫等標兵一千名陸續來臺尚
　　未到齊府城一帶自更足敷堵剿再前經東港獲
　　賊吳豹一名據臺灣府訊非賊目已於十月内正
　　法均奏入
上命軍機大臣傳諭福康安常青李侍堯曰生畨頑獷
　性成貪利而無信福康安當大兵攻克賊巢聲勢百
　倍逆首窮竄之際正當趂此兵威及鋒而用即勒兵
　直壓生畨地界諭以禍福則生畨等震懾兵威貪得
　奬賞自必將林爽文即時獻出實為此事𦂳要機宜
　従来用兵之道惟以威勝歴觀前史禦敵之道無不
　全資兵力即至講和修好納降亦必陳師壓壘使敵
　人畏威懾伏然後盟約可堅操縦自我即如近來擒
　獲燕起一事前者燕起已為布魯特葉爾體拜所獲
　因彼時見無官兵遂仍將燕起釋放此次老格帶領
　官兵前往直壓要隘始據布魯特部落將伊擒獻可
　見兵力强盛辦理易於完事此即近事之明証福康
　安寜未之知何以擒拏林爽文轉不乗得勝兵威鎮
　懾畨衆今祗差人曉諭生畨懸立重賞則生畨等惟
　利是視設林爽文窮竄該處將所掠財帛廣為賄結
　較懸賞之數更多生畨等利其重賂或竟將林爽文
　私行藏匿不肯擒獻福康安等豈將委之不辦且現
　據福康安所奏招集畨社止有屋鰲等十六社其水
　沙連等二十四社外尚有無數畨社若皆購線往招
　設生畨等私將林爽文放逸而以逃往他社藉口此
　數十畨社中互相推卸既不能不予以重賞又仍不
　能藉生畨之力擒獲賊首有何禆益豈有官兵在彼
　久住經年累嵗候其縳獻之理且似此展轉稽延倘
　林爽文暗中勾結復従内山潜行煽惑别滋事端豈
　不更費兵力若生畨等受其賄賂揑稱已死亦將信其
　誑詐遽為完事乎總之福康安等剿捕賊匪雖已攻破
　巢穴尚未足為功此案逆首林爽文罪大惡極為覆載
　所不容豈可任其漏網稽誅必須將首逆生擒解京盡
　法處治方可謂之蕆事前曽有㫖令福康安等於剿捕
　完竣善後事宜交常青等接辦福康安海蘭察等明春
　趕赴天津加以宴賞今首逆林爽文尚在潜匿捜捕不
　免多需時日計明嵗巡幸天津時福康安等斷不能趕赴
　行在竟毋庸遵照前㫖急於前來如逆首林爽文拏獲即
　令海蘭察押帶先行進京福康安於擒獲賊首廓清北路
　後仍當統領官兵馳赴南路㑹合常青將賊目莊大田
　及黨夥各要犯悉數擒拏掃除餘孽収復鳯山將一切
　善後事宜酌定章程再行起程回京亦未為遲至福
　康安等摺内稱將擒獲賊目四犯派侍衛額爾登保
　押解進京審訊一節尤屬無謂此案總以林爽文莊
　大田為渠魁首惡一經拏獲自應迅速解京若此等
　賊目並非要犯有何究訊之處又何必派令額爾登
　保解送况現值捜拏逆首之時正須巴圗魯等在彼
　奮力進捕乃令其解送此等無闗𦂳要之犯該處豈
　不轉少一奮勇得力之人今既已起程即令其迅速
　押解来京以備詢問一切此後如拏獲林爽文莊大
　田應於海蘭察鄂輝二人内酌定一人押帶前来其
　餘並非首逆正犯止須審明後即在該處正法毋庸
　派員解送以省煩擾至恒瑞前已有㫖革去將軍並
　屢諭福康安切實查明㕘奏令其自備資斧回京候
　㫖今福康安不但不將恒瑞據實劾㕘令其回京轉
　於屢次摺内將恒瑞列名在鄂輝之前並於聲叙打
　仗之處屢將恒瑞露名以見其出力為恒瑞免罪見
　功地步看来竟係瞻顧親戚有心為之開釋非曰愛
　之其實害之矣福康安不應如此著傳諭嚴行申飭
　並著即飭令恒瑞来京候旨無庸留於軍營以免瞻
　顧又此時逆首林爽文尚在潜逃内山地方路徑叢
　雜貴州湖南之兵皆係生力素稱趫捷正可資其捜
　捕現已陸續渡洋前抵軍營自毋庸停止也至柴大
　紀如祗係小有侵漁私圗肥槖此等劣蹟臺灣文武
　官吏皆所不免朕於他人尚不加深究况柴大紀係
　有功之人今柴大紀廢弛營伍甚至私令兵丁渡回
　内地貿易牟利以致存營兵少而於賊匪起事之初
　柴大紀正值巡閲各營並不即時前往查辦轉回至
　府城及賊匪距城三十餘里尚不思帶兵出城剿捕
　此三事是柴大紀最重之案是賊匪日漸猖獗蔓延
　滋擾竟由柴大紀釀成則伊雖有守城之功而其激
　變貽悞之罪斷難輕貸將伊按例正法亦所應得即
　將来核辦時念其不肯出城一節尚堪憐憫亦祗可
　如黄仕簡任承恩貸其一死而於朝審勾到時仍應
　綁赴市曺以示懲儆斷不能置之不辦顢頇了事福
　康安李侍堯如查明柴大紀欵蹟屬實即嚴行㕘奏
　降㫖拏問送京治罪又常青接奉諭㫖敷衍陳奏並
　未能帶兵剿殺匪黨擒拏賊目現在福康安已將賊
　匪巢穴攻克軍威丕振常青正宜督兵進剿肅清南
　路乃摺内所奏情形僅能自守殊覺無謂常青既不
　能帶兵奮𠞰竟當固守府城於各海口嚴宻巡防預
　截賊人逃竄之路此事即専交常青辦理
上又命軍機大臣傳諭徐嗣曽曰徐嗣曽本係漢員由
　科甲出身朕因其辦理地方事務尚能循分妥協是
　以擢用巡撫朕平日信任委用原非若福康安李侍
　堯可比但以柴大紀如此欵蹟昭然在浙江既有聲
　聞福建自更有物議徐嗣曽豈毫無聞見著該撫即
　將柴大紀各欵蹟詳晰查明確實並此外有無别項
　劣蹟一并據實㕘奏該撫已往之咎朕已不加深究
　今經特㫖詢問若再有徇隠之處則是自取重戾恐
　不能再邀曲貸
上又命軍機大臣傳諭琅玕曰柴大紀種種欵蹟徳成
　自浙江回京傳聞既有確據琅玕身膺巡撫於柴大
　紀鄉評輿論豈竟毫無風聞且該撫身係覺羅尤非
　他人可比閩浙本屬毗連聲息相通一有外邊議論
　即當據實奏聞方為不負任使何以竟未奏及著琅
　玕將因何不奏之處明白回奏
上又諭内閣曰現在臺灣剿捕事宜剋日蕆功所有一
　切善後事宜俱須大員籌辦徐嗣曽現在省城並無
　要務即湖南官兵計期已可料理過省而厦門泉州
　一帶有李侍堯在彼駐劄足資經理徐嗣曽計此時
　已前赴臺灣著將撫恤難民估計城工及清查叛産
　捜拏賊屬等事悉心籌辦務期妥協所有巡撫印務
　著伍拉納暫行䕶理
　　二十八日(辛/酉)
上命軍機大臣傳諭福康安曰福康安等頓兵大里杙
　欲待生畨將逆首自行擒獻實屬過於持重且據福
　康安奏稱面諭屋鰲等社生畨内山分投堵截令於
　捜過之處在山頂放烟為號連日見大里杙東北及
　東面山上烟㷔甚多等語所辦亦未妥協生畨等於
　捜過地方舉放烟火為號有何辨别福康安所見烟
　㷔安知非林爽文所放是此種號記仍屬有名無實福
　康安等當官兵直搗巢穴鋭氣方盛時即令一鼔作
　氣直抵畨境擒拏賊首則官兵等乗此全勝之勢踴
　躍直前自無難將賊首即時擒獲今頓兵不進則將
　士等屢勝之後一經歇息未免心存散懈再令其鼓
　勇奮振其鋭氣必不如前豈能得力福康安等自應
　親統大兵直壓畨境並聲言官兵即日入山捜捕一
　面遣人前往曉諭以林爽文現在逃入山内官兵不
　難直入分路捜捕特以生畨等俱係無罪之人若官
　兵即往捜山恐致蹂躪擾累是以稍緩進兵先行曉
　諭該生畨等若能將逆首林爽文擒獻即當予以重
　賞倘助逆黨惡私行藏匿並不即時獻出天兵一到
　四路剿捕生畨等必致同罹誅戮如此明白曉示諭
　以禍福俾生畨等既貪得重賞復震懾兵威自必將
　首逆擒獻可期迅速完事若似此瞻顧遲徊此等頑
　獷生畨不知禮法官軍乆駐何日始能將賊首拏獲
　耶至福康安此時惟當専以擒拏逆首為要務其柴
　大紀種種劣蹟不妨従緩查辦柴大紀如果有實在
　欵蹟一經查訪無難得實若查辦太急或致柴大紀
　聞知畏罪自戕轉似福康安忌其有功有心逼迫豈
　不使造言生事之人妄生議論以為屈害有功之人
　耶福康安惟當熟籌妥辦
　　二十九日(壬/戌)李侍堯奏言本月十二日侍衛和隆
　　武額爾登保等押解陣獲之逆犯林茂等四名進
　　京自鹿仔港放洋因風駛至厦門登㟁詢知福康
　　安破大里杙後本月初五日移營水沙連地方有
　　賊目陳泮前來投誠并將妻子入質自願帶同生
　　畨限初八日以内擒拏林爽文来獻福康安擬以
　　一得林爽文後即従嘉義縣至郡城一帶安撫民
　　畨剿洗餘賊等語查賊目中向聞有陳泮呉領二
　　人為逆爽保守大里杙虎仔坑等處最稱驍悍如
　　果陳泮情願擒逆贖罪看來自必可成兼以南北
　　道路已通是賊匪多已潰散逆首一擒即勢如破
　　竹剿撫並用旦夕可以竣事奏入
上命軍機大臣傳諭福康安李侍堯曰賊目陳泮向助
　林爽文為逆固屬黨惡不法今自謀生路到營投誠
　若能將逆首林爽文即時擒獻以完此案將来查辦
　逆黨時陳泮尚可寛一綫免其死罪但不可仍留臺
　灣應酌量發遣新疆陳泮與林爽文同惡相濟必知
　林爽文逃竄踪跡今既請限擒獻自必易於拏獲正
　當加以撫諭令其急思自効以圗免罪至陳泮向與
　呉領同在斗六門虎仔坑一帶助逆首保䕶巢穴屢
　出滋擾看其光景似在莊大田之次現在陳泮已經
　投誠懇請自効而吳領尚未有下落福康安務須嚴
　訪踪跡將呉領一併拏獲不可令其漏網
　
　
　
　
　
　
　
　
　
　
　
　
　
　
　
欽定平定臺灣紀畧卷四十九
欽定四庫全書
欽定平定臺灣紀畧卷五十
　　正月初四日(丁/夘)
上諭内閣曰上年臺灣辦理軍務漳泉等府屬應付浙
　閩滿漢官兵及四川湖南貴州各兵兼之糧餉軍装
　鉛藥等項絡繹過境差務甚繁資用民力之處最多
　兹屇春祺普錫之時大功即日告竣自宜特沛殊恩
　以示優䘏所有泉州府之晉江惠安同安漳州府之
　龍溪漳浦海澄詔安等八縣本年應徵錢糧著加恩
　蠲免十分之三其浦城崇安建安甌寧南平古田閩
　縣侯官福清莆田仙游等十二縣應徴錢糧著蠲免
　十分之二至福鼎霞浦福安寧徳羅源連江光澤等
　七縣所有應徴錢糧著緩至五十四年麥熟後徴收
　俾小民均沾渥澤以副朕惠愛黎元有加無已之至
　意
上又諭内閣曰現在臺灣府㕔縣應行改建城垣徳成
　於工程事務素為熟諳著即馳驛速赴臺灣會同徐
　嗣曽将該處應辦城工悉心估勘
　　同日孫士毅奏言十二月二十二日船户進口傳
　　稱福康安帶兵搜山分派將弁各路齊進已於十
　　二月初十前將首逆林爽文擒獲且稱十月間賊
　　匪數萬日夜環攻諸羅元長庄等處營盤見賊勢
　　利害不敢帶兵前進幸將軍福康安痛剿賊匪殺進
　　諸羅道旁百姓慶幸更生喜極而泣將軍也在馬
　　上墮涙各等語與(臣/)前此所聞無異其言似確奏
　　入
上命軍機大臣傳諭福康安孫士毅曰前據李侍堯奏
　聞得賊目陳泮懇請定限於十二月初八日以前將
　林爽文獻出日内盻望福康安奏報擒獲逆首之信
　正深懸注今據孫士毅詢問進口船户有十二月初
　十日前生擒首逆林爽文之語此信得自洋面往來
　商客自屬確實計福康安奏報之摺自已在途不過
　日内即可奏到實信至摺内稱賊匪攻擾諸羅時元
　長庄等處營盤見賊勢利害不敢帶兵前進自屬輿
　情公論又稱福康安一到即親身統兵痛剿賊匪殺
　進諸羅福康安進縣城時見百姓跪迎在馬上為之
　墮涙自係該處百姓被圍日久慶得更生福康安目
　擊情形為之憫惻真是乃心國家之良臣與朕同心
　至元長庄等處營盤見賊勢利害不敢輕進自係恒
　瑞普吉保二人畏葸觀望其咎均難解免著福康安將恒
　瑞普吉保二人罪狀分别輕重據實具奏
上又命軍機大臣傳諭徐嗣曾曰臺灣賊匪滋事不法
　現經福康安等攻破賊巢擒拏逆首該處各村庄投
　出難民甚多急應撫綏稽察其義民鄉勇亦應安挿
　歸庄徐嗣曾到臺灣後務須與福康安悉心籌酌勉
　力妥辦俾該處民人共臻寧謐不致失所至臺灣府
　㕔縣現需改建城垣工程較大非司員所能經理徳
　成於工程事務素為熟諳已降㫖令其馳驛前赴臺
　灣詳悉勘估該撫務須㑹同妥辦籌估周宻以期工
　歸實際帑不虚縻一勞永逸方為妥善
　　初九日(壬/申)福康安海蘭察鄂輝同奏言前聞林爽
　　文家屬潛匿水裏畨社即遣義民首職員楊振文
　　舉人魯大源曉諭社丁杜敷令其擒獻兹於初十
　　日復遣帶領義民之教諭郭廷筠帶同投出賊目
　　黄寛黄翰陳講前往設法擒拏十二日據杜敷令
　　其弟杜朗同黄寛等來營稟稱杜敷曉諭生畨將
　　林爽文家屬拘留恐其畏罪自戕不便遽行擒縛
　　定於十三日誘令出山逃命官兵即可拏獲等語
　　(臣/)查水裏畨社至大營七十餘里山徑甚屬叢雜
　　林爽文現在潛匿内山若聞知家屬被拏竟在中
　　途邀奪杜敷等人數無多恐難抵禦即派令副將
　　張芝元恭將吳宗茂遊擊王宣守偹鄭元楷馬大
　　雄帶領漢土兵丁一千名直往番社一面曉諭生
　　畨毋庸驚懼十三日黎明張芝元等進入内山約
　　二三十里遇見杜敷帶同生畨百餘人將林爽文
　　之父林勸母林曾氏弟林壘妻林黄氏在途中圍
　　守官兵到後即行按名拏獲恐賊黨仇恨杜敷害
　　其家屬仍令帶領生畨入山自行䕶衛并令探訪
　　林爽文潛逃踪跡(臣/)等即將林勸等隔别嚴訊跟
　　究林爽文下落據林勸供二十四日夜間林爽文
　　自大里杙潛逃從火熖山後番社行走他就往集
　　集埔把我們留在水裏社居住這十餘日總未見
　　他不知逃往那裏去了等語質之林黄氏林壘供
　　亦相符而林曾氏尤屬狡悍不肯吐實因係應行
　　解京要犯不便刑訊設法開導方能録取實供又
　　拏獲偽軍師僧悟天訊問復供稱林爽文大約逃
　　在柵欄山後一帶地方藏匿供詞亦屬游移未可
　　慿信適有賊目阮和陳泮歐旅等帶同眷屬自行
　　投出該賊目等均係有名頭目既已悔罪歸誠即
　　可令其立功自効(臣/)隨靣加開導留其家屬在營
　　發給執照仍令扮作賊黨入山跴探一俟得有確
　　信即行帶兵前往現在賊首東西奔竄黨羽離心
　　賊目人等皆思自行投出逃匿者亦多被官兵拏
　　獲並據撫輯村庄各員稟報被脅民人歸庄者已
　　有數萬看來賊勢窮蹙已甚不過恃其地勢險僻
　　勾結生番得以苟延殘喘祇須嚴防隘口杜其出
　　山之路一面招致生畨恊同堵截縱使弋獲稍遲
　　數日亦不致漏網稽誅再職員楊振文舉人曾大
　　源世居彰化去年賊匪滋擾時屢遣賊黨招致該
　　職員等深知大義不肯從賊棄家避至泉州(臣/)在
　　大擔門候風時詢訪熟識臺灣情形之人即將該
　　職員等帶赴鹿仔港招募義民隨軍進剿此次購
　　線杜敷擒獲賊眷不辭艱險前往畨社曉諭尤為
　　出力而曽大源又曾經遵檄帶領義民随同舒亮
　　在大肚溪等處打仗均屬奮勉可嘉楊振文係捐
　　納四品職衘加銜未免過優現已賞戴花翎以示
　　鼓勵曽大源係文舉人出身年齒尚輕予以知縣
　　實缺恐其不諳民社觀其人尚明白文理亦優臺
　　灣風俗以得授京職為榮可否將該舉人以内閣
　　中書補用至杜敷招致生畨拘拏賊眷亦屬出力
　　已賞給千總職銜所有出力辦事及生番人等俱
　　已查明從優奨賞其林爽文家眷同陸續拏獲賊
　　目蕭悟天賴應劉天錫林良林順林祖胡真沈定
　　劉徳等現在研取確供另行選派妥員解京辦理
　　再查臺灣地方本無土著以全郡而論漳泉廣東
　　三處民人居其大半而福州汀州興化等府民人
　　寄籍者亦多除郡城縣城及港口鎮集各處俱為
　　五方雜處之區其餘村庄原係自分籍貫各為一
　　庄居住惟因閩庄粤庄彼此交錯田業毗連遂有
　　搆釁相争之事如能將漳泉廣東村庄酌為遷徙
　　各分界址使其相離較逺固可以稍杜争端但南
　　北兩路地方寛廣處處清釐廬舍田産皆須互相
　　易換房間之多寡田畝之腴瘠既難適得其平而
　　𣲖往查辦各員又不能不假手胥吏辦理稍有未
　　妥轉恐紛争滋事若令義民仍守世業查明與賊
　　匪同庄之人即行遷徙又屬難於區别盖臺灣鬭
　　狠成風又因賊匪蔓延日久愚民畏其兇横心懷
　　兩端雖漳民中未嘗無向義之人而泉州廣東各
　　庄附賊者亦復不少除山猪毛蕭壠學稼等處始
　　終通庄拒賊外其餘一庄之中或充義民或為賊
　　黨甚至有父兄現係義民子弟復去而從賊奸良
　　相雜實屬不齊即如諸羅受困時賊匪内間有潛
　　賣糧食接濟城中之人而義民被賊褁去者又復
　　中道從賊此等情形可為明証現在被脅投出之
　　人俱已幸獲更生歸庄安業倘於民心甫定之後
　　復行紛紛查辦概令離析勢有所難詳察情形漳
　　泉廣東民人各分氣類固屬風俗不純而閩粤各
　　庄彼此隣近即偶有為匪之事不能合成一氣轉
　　可互相舉首且民風之淳薄原無一定全視吏治
　　為轉移從前地方官撫輯不得其宜惟知貪圖安
　　逸諸事廢弛甚或遇有械鬭重案意為出入從中
　　取利奸民等全無儆懼日久遂釀成大案將來賊
　　匪蕩平之後若府縣皆得其人痛改積習於民間
　　結㑹聚鬭之事有犯必懲秉公辦理嚴加約束自
　　不致别滋事端再舊例内地民人至臺灣不准携
　　帶眷屬止許隻身居住耕種今内地携眷出口者
　　未聞稽查禁止因何開此例禁自有舊案可稽已
　　飭該道府確切查明另行覆奏(臣/)查海洋重地禁
　　止搬眷居住使民人顧戀室家不敢恣意為非舊
　　例原屬妥善但(臣/)經過各處村庄民人等俱有眷
　　屬而查㸃投出難民婦女㓜孩尤多該民人等居
　　住臺灣已厯數世勢不能令其仍回内地若僅申
　　明往例止許隻身出口民人等一到臺灣仍可置
　　立家室例禁雖嚴亦屬有名無實至臺灣地方寛
　　廣奸宄易滋(臣/)所到諸羅彰化兩縣地界已極遼
　　濶即如現在進兵劄營之地不但從前剿賊官兵
　　不能搜捕至此即地方官亦未嘗親身經厯居民
　　等恃其險逺恣為不軌遂致無所顧忌自應酌添
　　丞倅将弁以資弹壓(臣/)原擬於事定後將全郡地
　　方自鳳山直至淡水逐處詳加查看将如何建立
　　城池營汛添設官弁兵丁之處歸入善後事宜妥
　　議以期一勞永逸綏靖海疆㫁不敢因念切瞻依
　　稍存草率了事之見至海蘭察及巴圖魯侍衛等
　　自應於事竣後先令起程但臺灣地方廣濶民情
　　反側難安必須威望素著大臣帶領巴圖魯等分
　　投巡察方足以資弹壓應俟民情大定將善後事
　　宜酌籌妥協交與鄂輝徐嗣曾從容妥辦再同海
　　蘭察等起程回京所有貴州廣東廣西屯練兵丁
　　最為勇壮出力自當酌留數千以為鎮撫之用苐
　　向來軍營撤兵先後總以道路逺近為凖今將川
　　黔逺省及隣省兵丁酌留竊恐閩省各兵未免稍
　　存形迹事竣時酌量情形如無需多兵鎮撫即令
　　廣東廣西兵丁一倂撤回並通行曉諭各營閩粤
　　官兵隨征一載久著勤勞與川黔各兵甫到臺灣
　　者不同自應先行撤回以示體䘏如此明白宣諭
　　歸伍者咸知感悦而所留皆係勇健兵丁(臣/)得藉
　　資指臂不致虚縻廪給實於公務有禆再十二月
　　初一初六等日賊匪攻擾蔴荳茅港尾等處經遊
　　擊黄象新擊退殺死賊目徐英打傷賊目陳聘殺
　　賊二百七十餘名初九十二十三等日梁朝桂帶
　　兵巡哨至蔴荳庄等處遇賊均經官兵殺退十四
　　日復有賊匪四千餘人分擾蔴荳茅港尾官兵奮
　　勇剿殺鎗砲打死賊匪甚多奪獲鉛藥噐械無算
　　又烏什哈達探聞大武壠賊匪千餘人在大客庄
　　地方撘藔居住隨於初五日進剿鄭國卿遣都司
　　吳壯圖領兵接應過河直冲賊隊賊即沿山敗走
　　官兵追過山梁十餘里焚燒草藔二百餘間殺賊
　　三十餘名割取耳記二十八件十一日復帶兵前
　　往分路進剿見賊匪在山内分隊排列施放鎗砲
　　官兵奮勇進攻殺死賊匪百餘名割取耳記三十
　　三件奪獲刀矛十七件查蔴荳庄大武壠等處均
　　係通往郡城要路南路賊匪當賊勢潰敗之餘尚
　　敢聚衆滋擾實堪痛恨然不過烏合匪衆時出時沒
　　亦不致復行梗阻道路除檄行梁朝桂烏什哈達
　　分投堵剿一俟拏獲首逆大兵南下毋難盡數殱
　　除至鹿仔草一帶村庄節據鄭國卿稟報投出難
　　民俱已歸庄修盖房屋整理田園民情極為寧謐
　　又查臺灣各處義民多係紳衿舖户等招集亦有
　　由地方官衙門招募充當者每日口粮或係義民
　　首捐資偹辦或係官為給發各有不同自逆匪滋
　　事以來府城諸羅鹿仔港等處久被攻擾得以固
　　守無虞實藉該義民之力臣到軍營後即行普加
　　賞賚並將義民首黄奠邦林凑奏明賞戴籃翎其
　　山猪毛義民首舉人曽中立最為奮勉出力前已
　　寄諭奨勵並令帶領粤民相機堵剿俟大軍至南
　　路時再行從優奨賞此外隨同官兵打仗及倡義
　　急公捐助軍需之義民等如何分别奨賞之處俟
　　逐一查明另摺具奏其有通庄拒賊始終不懈者
　　請照効忠里懷忠里之例官給匾額以示勸勵再
　　此項義民從前因賊勢鴟張不得不多為招集多
　　増一千鄉勇即減去一千賊夥是以人數衆多不
　　能逐一揀擇用以防守地方尚屬奮勉而打仗進
　　攻究因未經訓練若無官軍帶領亦不能十分得
　　力(臣/)自進兵以來留心察看惟内地帶來義民奮
　　勇可恃其次則黄奠邦林凑張源懃鄭天球名下
　　義民尚能打仗殺賊此外義民僅可稍助官軍聲
　　勢不能獨當一隊現在北路賊匪將次蕩平無須
　　多人防守所有諸羅鹿仔港元長庄等處官給口
　　粮義民(臣/)已大加裁減以省煩費並諭知各義民
　　等散遣歸耕之後器械均無所用即令其逐件繳
　　銷量為給賞所有繳出器械發交地方官改鑄農
　　器查明失業貧民散給庶農民得資耕種而民間
　　亦不致私藏軍械似屬一舉兩得將來剿平南路
　　亦即一體辦理奏入
上命軍機大臣傳諭福康安海蘭察鄂輝李侍堯曰連
　日以來盻望擒獲逆首之信甚為焦切兹接到奏報
　祇係拏獲林爽文父母家屬未足為快且摺内稱林
　爽文家屬潛匿水裡畨社福康安等遣義民社丁令
　其擒獻曽經繕摺具奏之處此摺亦尚未逓到而本
　日摺内亦未詳細聲叙殊未明晰此等逆首親屬均
　係罪不容誅今業經擒獲自應解京辦理但林爽文
　罪惡貫盈性同梟獍既不知尊君親上豈復顧其父
　母家屬現雖將伊全家拏獲而林爽文尚未就擒自
　仍在各畨社潛藏希圖奔竄他處林爽文係首惡渠
　魁若不生擒解京盡法處治何以彰憲典而快人心
　福康安等在大里杙水沙連等處駐劄惟招致畨社
　懸示重賞令其擒拏實屬過於持重况現在所帶巴
　圖魯等及官兵内之四川屯練貴州等省兵丁最為
　驍健於登山履險更屬趫捷如林爽文逃入内山生
　畨等竟敢將伊潛匿何難勒兵直入内山分路搜捕
　生畨等見官兵已入畨境益加震懾豈有不争先擒
　獻之理且據福康安奏南路蔴豆茅港尾等處俱有
　賊匪數千攻擾又大武壠有賊匪千餘撘藔居住是
　郡城道路雖已開通而該處賊匪尚在窺伺滋擾實
　屬可恨可惡此等賊匪必係荘大田夥黨現在常青
　在府駐守兵力不多未必能肅清南路福康安等既
　經攻克賊巢正當乗勝深入速將林爽文尅期拏獲
　即移兵南路搜捕荘大田殱除逆黨自成破竹之勢
　若似此曠日持久安知非林爽文潛匿不出思欲於
　北路牽綴官兵仍令其夥黨在南路肆擾即現在畨
　社等擒拏林爽文家屬或亦係藉此搪塞以為緩兵
　之計仍私將林爽文放逸令其潛行逃竄設林爽文
　又從内山逃往南路與荘大田㑹合狼狽為奸復行
　煽聚更復成何事體耶至漳泉廣東民人前原有酌
　令分庄居住之㫖既而思之其事似屬難行其禁止
　携眷一節亦因舊有成例是以詢及但臺灣地方户
　口甚繁即内地民人不准其携眷前往而民人到彼
　後即在臺灣另置家室亦難禁止此等事祇須於剿捕
　完竣後將是否可行之處歸入善後酌量妥辦今林
　爽文尚未就擒何暇辦理及此至現在臺灣官兵為
　數甚多足資搜剿堵截之用又何須該處義民帮助
　聲勢福康安等功在垂成轉心存懈弛試令福康安
　等自思受朕如此重恩乃並不出力自効豈以朕有
　賞而無罰耶
上又命軍機大臣傳諭劉莪長麟李世傑閔鶚元琅玕
　李侍堯徐嗣曾曰本日福康安逓到六百里加𦂳夾
　板一副外有紅旗一面及拆閲奏摺祇係拏獲林爽
　文之父母家屬尚未將首逆擒獲此次臺灣逆匪滋
　事不過么䯢烏合之衆易於撲滅即日林爽文就獲
　亦不值用紅旗奏報况現在首逆尚未拏獲沿途驛
　站何得混行編寫紅旗同軍報馳逓實非尋常錯
　悞可比著沿途各督撫於所管驛站逐一查明即將
　該處地方官及驛站貟弁嚴行查恭治罪再福康安
　尚有十二月初七日拜發一摺至今尚未奏到自係
　沿途驛站馳逓躭悞並著各該督撫一併查明覆奏
　　初十日(癸/酉)
上命軍機大臣傳諭福康安海蘭察李侍堯曰前據李
　侍堯奏賊目陳泮前來投誠並將妻子為質自限十
　二月初八日以内擒拏林爽文來獻今福康安奏到
　之摺係十二月十三日拜發而陳泮並未將林爽文
　擒獲獻出是陳泮自請勒限之語不過信口混供並
　不能立功自贖即應將該賊目拏解来京究辦此等
　賊人頭目當逆首潰敗奔竄之時惟知偷生逃死保
　全軀命豈能頋其家屬即如林爽文之父母妻弟俱
　經拏獲而林爽文仍復潛匿不出可見此等逆匪性
　同梟獍豈尚有所繫戀自行投到希圖保其父母家
　屬身命之理是陳泮雖將其家屬留營為質亦不過
　故為掩飾自圖逃竄之計福康安豈可深信即聽其
　入山跴探置之不問設使陳泮逃入内山尋獲林爽
　文轉狼狽為奸告以軍營實情同行逃竄則既不能
　擒拏逆首適以助其羽翼豈不大錯况頓兵不前曠
　日持久則生番等見官兵聲勢伎倆不過如此又何
　所畏憚轉恐為其所輕豈肯將首逆林爽文即時擒
　拏獻出乎但福康安不可因奉有飭諭心懷畏懼轉
　致中無把握福康安係朕股肱心膂之臣今膺此重
　寄本應一力擔當確有定見方為不負任使若既不
　能辦理妥速而因有申飭之㫖更致遇事游移則其
　不是更大至柴大紀貪劣各欵並非無據福康安等
　訪查得實即應列欵嚴恭不必因此時尚在用兵稍
　為容隱現在剿捕事務雖尚未竣豈辦一柴大紀即
　慮其去而從賊乎福康安等惟應據實恭奏朕即不
　肯没其守城微勞亦自另有裁奪也
　　十一日(甲/戌)福康安海蘭察鄂輝同奏言大里杙一
　　帶現已搜捕净盡惟招出難民甚多應酌留官兵
　　撫輯彈壓平林仔地方係内山要隘亦應派官兵
　　義民等堵拏逸匪(臣/)等即于初四日自平林仔發
　　兵沿山行走探知林爽文帶同賊夥往來水沙連
　　内之集集埔水裡社等處而集集埔為入山要路
　　林爽文預為退守地步於該處臨溪設卡據險死
　　守初五日(臣/)等帶兵前往察看該處山勢南北斜
　　對兩山之中横繞大溪一道即係虎尾東螺兩溪
　　上游地名濁水溪賊人阻溪自固在陡磡上壘砌
　　石墻横塞道路並于北山草嶺安設賊卡防守極
　　為嚴宻隨派令普爾普許世亨穆克登阿普吉保
　謝廷選扎爾杭阿張占魁由山路進攻(臣/)福康安
　　海蘭察恒瑞鄂輝帶領巴圖魯侍衛等分路進至
　　溪邊溪流深急賊壘砌築甚長賊匪見官兵將至
　　擊鼓聲喊約有萬餘人于墻内連放鎗砲我兵排
　　鎗前進兼用大砲轟擊已斃多賊而賊匪恃險抵
　　禦不肯即時潰竄海蘭察恒瑞率領巴圖魯侍衛
　等乘馬浮過深溪(臣/)福康安鄂輝催兵一同前進
　　廣東廣西貴州屯練官兵無不人人奮勇泅水徑
　　渡巴圖魯侍衛等鎗箭齊發斃賊甚多官兵屯練
　　攀援而上推倒賊壘擁入赶殺十餘里將集集埔
　　内賊營全行剿洗並將浩淮角地方草藔一千餘
　　間焚燬共計生獲賊一百餘名殺賊二千餘名逃
　　竄賊匪滚跌下山及赶入溪中淹斃者不可勝計
　　河灘山下賊屍遍地縱横直追至生畨隘口始行
　　停止普吉保普爾普許世亨穆克登阿等亦攻克
　　草嶺賊卡由山路前來㑹合訊據擒拏活賊供稱
　　賊匪懼官兵赶殺四散奔逃聞林爽文説此一仗
　　若再不支就逃到内山去了並未説有一定地方
　　賊首家眷已搬入水裡畨社居住等語查集集埔
　　一帶大山重叠竹樹茂宻路徑甚多處處可以奔
　　竄勢難遍山海捕今賊首當屢敗之後並未由山
　　外僻徑潛赴南路即行逃入畨界竟係賊匪等罪
　　惡貫盈自尋絶地坐待官兵擒獲若惟事尾追恐
　　其聞風驚逸或竟畏罪自戕轉不能生擒解送(臣/)
　　等已探明各處路徑令普爾普駐劄科仔坑普吉
　　保駐劄科仔坑口琢靈阿駐劄林圯埔葉有光駐
　　劄藤湖口謝廷選李自昌陳大恩駐劄流籐坪舒
　　亮駐劄歸仔頭格綳額駐劄清水溝各帶兵丁分
　　頭防守(臣/)等在于東埔納大半天等處近山要路
　　分劄營盤嚴宻堵截至東南一面均係生畨地界
　　不能派兵前往已設法傳出水沙連頭社生畨頭
　　目十餘人面加奨賞反覆開導即令傳知各社不
　　得容留匪犯生畨等甚為踴躍願率領畨衆一體
　　搜拏又探知諸羅縣東阿里山内有小路可通南
　　路已派恭將張萬奎帶領官兵義民一千名在彼
　　防守如此處處布置堵其去路賊首等似無從出
　　山竄逸再此次在集集埔等處奪獲大小砲二十
　　六位鳥蹌一百九十七桿刀矛九百四十五件又
　　㨿遊擊葉有光起獲火藥六桶都司田智起獲子
　　砲二個鉛子四萬八千顆已將鎗砲運赴鹿仔港
　　同前次所獲鎗砲交李化龍妥為收貯其鉛子火
　　藥等項分給官兵配用所有擒拏活賊即于軍前
　　正法審出𦂳要賊目酌留數人另行解京再賊目
　　吳匣吳添陳溝黄寛黄翰等陸續投赴軍營情詞
　　尚為真切(臣/)逐一留心察看多係愚魯村民擇其
　　稍有才幹者派令擒拏賊黨其餘即行散遣歸庄
　　免究前罪伏思此等投歸賊目本非良善但既已
　　出示招撫不得不寛其一線交地方官存記姓名
　　宻加防範若再行按名查辦恐不足取信愚民轉
　　致自相疑懼且現在軍威大振民人擒獻賊匪者
　　紛紛不絶即漳人素有黨䕶同鄉惡習近亦不敢
　　容留匪犯自行舉首雖臺灣狡詐成風未可深信
　　然經此畨大加懲創之後民情震懾㫁不致别滋
　　事端又臺灣瀕海地方除鹿耳門塩水港鹿仔港
　　淡水港等處海口其餘支河㲼港甚多小船皆可
　　偷渡(臣/)諄切飭知駐守海口之鎮將大員嚴宻稽
　　察凡係可以通海之處皆添撥弁兵防守兹據總
　　兵李化龍稟稱都司陳邦光千總楊連陞在鹿仔
　　港附近之畨仔挖海口拏獲謝湖船一隻並無執
　　照内載偷渡民人康節等男婦一十九名内有孫
　　兩一名頭上有傷痕四處陳昌李福二名頭上皆
　　有傷痕謝牛一名供認曽經從賊等語又據總兵
　　陸廷柱稟稱汛弁在鹿耳門外拏獲李淡無執照
　　船一隻共載民人張桃等男婦二百四十四名口
　　訊係自内地偷渡來臺灣欲到北路五條港入口
　　遇風飄到鹿耳門等語伏查船隻攬載無執照客
　　民本干例禁况現在搜剿逆匪餘黨潰逃尤應嚴
　　行究辦畨仔挖拏獲船隻載有賊夥已飭委李永
　　祺馳往鹿仔港㑹同李化龍嚴行究辦其鹿耳門
　　所獲船隻私載民人至二百四十餘名之多或竟
　　係賊人夥黨出口潛逃假稱來自内地亦未可定
　　所供殊不足信(臣/)已咨行常青就近親提各犯嚴
　　行訊究從重定擬至恒瑞自到塩水港以來僅知
　　後路堪虞零星打仗不能痛剿賊衆直達諸羅其
　　咎實無可逭但詢之烏什哈達等僉稱恒瑞在塩
　　水港時常與賊匪打仗俱係親身帯兵前往毎日
　　招撫村荘巡查營卡並未在營坐守及(臣/)等自諸
　　羅進兵恒瑞屢在前敵打仗殺賊頗屬奮勉海蘭
　　察等皆所親見看來恒瑞素未厯練軍務遇事不
　　能堅守思慮過多遂至茫無定見而于帶兵打仗
　　之處尚非心存怯懦畏賊不前(臣/)固不能徇私袒
　　芘亦不敢避親誼之嫌不行㨿實陳奏轉蹈欺飾
　　可否將恒瑞留於軍營自偹資斧効力贖罪事竣
　　後再行回京再查成都將軍一缺專管土司及新
　　疆屯田各事必須熟諳人員方資經理福州雖係
　　海疆而臺灣平定之後事務較簡自不如成都之
　　缺更闗𦂳要鄂輝久在川省練達老成(臣/)素知其
　　撫輯得宜最為畨人信服今令鄂輝調補福州似
　　難收駕輕就熟之効可否將鄂輝仍留成都將軍
　　之任奏入
上命軍機大臣傳諭福康安海蘭察常青鄂輝李侍堯
　曰福康安奏到之摺係初七日拜發在前日奏到十
　三日所發奏摺之前該處賊匪阻溪自固壘砌石墻
　安設賊卡聚至萬人非一朝一夕所能為福康安等
　於攻破大里杙賊巢後若即統領大兵乘勝追殺則
　賊匪紛紛逃竄救死不暇豈尚能收合夥黨聚集萬
　人從容壘砌石墻設卡拒守即使攻破大里杙後或
　有堵拏餘匪撫輯弹壓事宜亦祗應於將領中酌留
　數人帶領弁兵在彼儘足以資料理福康安即當親
　統大兵乗勝突入搜捕賊匪即或逆首逸入内山生
　畨等懾於軍威亦必及時擒獻乃官兵於十一月二
　十五日攻破賊巢直至十二月初四日始由平林仔
　發兵前進計期已閲十日使賊匪得以乘暇收合餘
　黨於集集埔預為佈置臨溪設卡壘堵塞路據險死
　守幸而衆兵奮勇出力攀援直上將集集埔内賊營
　全行剿洗而首逆林爽文又經乘間逃竄此皆福康
　安等辦理遲緩與賊以暇若早至生畨隘口則並可
　不需此戰或竟將林爽文即時擒獲乃失此機㑹實
　屬可惜至從賊匪徒雖經遵示投出現在自不得不
　從寛貸其一死但究非良善之人将來總未便仍留
　該處應于辦理善後事宜時酌量分别遷徙他省内
　地安挿方為妥善
上又諭内閣曰臺灣地土膏腴素稱沃壤向來内地民
　人或私渡謀食亦所不免但現在臺灣逆匪滋事該
　處民人遭其擾累生計維艱尚或因無地可耕紛紛
　遷避若内地民人前赴該處則不惟口食無資且恐
　身罹殘害是此時斷不應有偷渡臺灣之事自必係
　鹿仔港等處沿海賊匪夥黨現經官兵剿捕勢已窮
　蹙思欲偷生逃死或將入内地潛匿或將由海道逺
　颺因詭稱内地民人私載船隻以為免脱之計不可
　不嚴行究辦福康安現在該處搜捕逆首所有偷渡
　各犯務湏嚴行訊鞫跟究得實從重定擬仍一面分
　派弁兵在鹿仔港鹿耳門沿海各口岸嚴宻稽查毋
　使賊匪夥黨私自竄逸並著李侍堯查明此等私渡
　船隻係從何口岸逸出即將該地方官及防守各員
　弁一併査明恭奏
　
欽定平定臺灣紀畧卷五十
欽定四庫全書
欽定平定臺灣紀畧卷五十一
　　正月十二日(乙/亥)
上諭内閣曰恒瑞自臺灣帶兵赴援觀望遷延種種玩
　悞又妄行奏請添兵張大賊勢若治以揺惑軍心之
　罪即應按軍法立斬豈福康安曽經屢次出兵而于
　行軍紀律尚未之知幸而朕于𠞰捕事冝先機籌畫
　早命福康安前徃督辦恒瑞奏請添兵時福康安已
　將次到彼人心鎮定不至為恒瑞妄誕之詞遽有揺
　動若彼時福康安尚未奉命前徃則臺灣祗有常青
　一人其將領兵民等見恒瑞係恭贊大員如此張皇
　失措奏請添兵必為其浮言所惑心懐疑懼阻其銳
　氣不但臺灣全郡俱至動揺即福建内地亦皆人心
　惶惑尚復成何事體恒瑞妄言惑聴本應即在軍前
　正法前次朕所以稍從寛辦不即將伊請兵奏摺發
　抄治罪者以彼時官軍𠞰賊尚未得手正值人心惶
　遽之時若遽將恒瑞怯懦張皇之奏宣播中外既慮
　有駭聴聞兼恐外間無識之徒以將軍叅贊等勦捕
　賊匪奏請添兵朕轉靳而不與妄生議論是以未即
　宣示止降㫖福康安即令恒瑞回京今𠞰捕事務業
　已將次完竣即是不須添六七萬大兵之明騐恒瑞
　前此妄言之罪自應核辦試問之福康安現在豈待
　恒瑞請添之兵到彼始能觧圍破賊攻克賊巢耶恒
　瑞前次所奏非妄言惑聴而何朕因念恒瑞年輕無
　識且係宗室姑援議親之條不即置以重典僅令回
　京候㫖已屬格外施恩乃福康安節次奏到之摺曲
　為庇䕶將恒瑞聮冩銜名又屢于摺内聲叙恒瑞帶
　兵打仗試思伊為滿洲大臣衆皆打仗伊不打仗逃
　徃何處乎且屢經令福康安向恒瑞逐欵嚴詰妄請
　添兵揺惑軍心是其首罪乃福康安並不問此一條
　轉為之多方開脫且稱其打仗奮勉仍請留于軍營
　該處帶兵如鄂輝舒亮普爾普等之逺勝恒瑞者正
　復不少豈必須恒瑞一人其意不過遇有帶兵打仗
　即可將恒瑞補叙功績冀朕加恩録用又前因保寕
　在四川將軍總督之任足資倚任而福建將軍在目
　前為要缺是以将鄂輝調任福州以資鎮馭嗣因保
　寜補放伊犁將軍川省現無熟悉畨情之人故仍將
　鄂輝調回成都而以常青仍為福建将軍福康安具
　奏時尚未知保寧調任伊犁之信何以欲将鄂輝仍
　留成都福康安不過因恒瑞本係福州將軍希冀仍
　留恒瑞原任之意福康安自問常青不如恒瑞之為
　將軍耶此等處豈能逃朕洞鑒福康安由垂髫豢養
　經朕多年訓誨至于成人今甫經委任畀以軍旅重
　寄即現在𠞰捕賊匪攻克賊巢皆朕指授方畧再三
　訓示將士等踴躍用命始能所向克㨗今甫經觧圍
　得勝朕即優加奨賞福康安自當倍加感奮迅速擒
　拏賊首尅日蕆功以期承受恩眷乃竟敢藉此㣲勞
　袒䕶親戚此等伎俩豈能于朕前嘗試耶本應從重
　治罪因念其現在帶兵𠞰賊業經攻克巢穴拏獲逆
　犯家属姑從寛免其深究着傳㫖嚴行申飭福康安
　惟當益知愧懼力改前非若能將林爽文莊大田生
　擒觧京尚可將功補過仰承恩眷至恒瑞仍着福康
　安遵照前㫖革去職銜伊係宗室不忍拏問令其自
　偹資斧速行來京交部治罪至輕亦當發徃伊犁効
　力贖罪以示懲儆是福康安愛之實所以害之也朕
　辦理庶政于臣下功罪賞罰嚴明惟視其人之自取
　而于軍旅重務有功即賞有罪必罸予奪昭然是以
　人思奮勵用能平定西陲大小金川拓土開疆大功
　屢告即此臺灣逆匪雖係蕞爾一隅皆經朕宵旰焦
　勞先機决䇿未嘗以老而怠而昏而於諸臣功罪猶
　無一毫假借内外大臣皆當明喻朕意
上又命軍機大臣傳諭福康安海蘭察曰林爽文莊大
　田等罪惡貫盈為渠魁首惡非若大名案内之段文
　經可比段文經不過一無藉奸民即使竄匿稽誅不
　至慮其復行滋事然日久不獲已屬不成事體况林
　爽文肆行不法罪大惡極今以如許重兵前徃𠞰捕
　必應設法先擒解京極行處治豈可容其漏網遽得
　謂之完事乎若此時不行速獲或至逆首竄徃他處
　將來大兵撤後復潛出煽聚更復成何事體總之福
　康安等若已將林爽文拏獲于上元前後奏到即係
　伊福分自可承受恩眷倘此數日内竟無擒渠報到
　朕即因伊等打仗奮勉不深究遲滯之罪伊等自思
　亦何顔仰􁦾茂賞耶計此㫖接到之前福康安等自
　己在彼設法擒拏斷不至俟此㫖到日始行上𦂳搜
　捕但朕宵旰厪懸倍深焦切不得不諄諄告誡福康
　安等務須益知愧奮勉圖奏績
　　十四日(丁/丑)福康安海蘭察鄂輝同奏言前遣社丁
　　杜敷及投出賊目阮和等分投跴探賊踪去後兹
　　據阮和等禀稱林爽文逃入内山尚有餘匪二千
　　餘人聚集小半天山頂拒險死守又據杜敷稱探
　　林爽文逃入埔裡畨社相近地方潛匿已差生畨
　　前徃宻查一得確信即行飛禀各等語(臣/)等查内
　　山各處隘口已分派官兵防守惟小半天山頂地
　　勢極為險峻有僻近可通内山尚為賊據必須將
　　該處賊匪殱除招致山後生畨堵截方為嚴密隨
　　于十八日進兵(臣/)福康安鄂輝帶領特勒登徹穆克
　　登阿袁國璜及巴圖魯侍衛等為一路海蘭察恒
　　瑞帶領普吉保許世亨春寧及巴圖魯侍衛等為
　　一路俱由前山進攻普爾普帶同副將張芝元叅
　　將呉宗茂騎都尉陳大恩都司劉懐仁率領廣東
　　屯練兵丁等另為一路于四鼔前進繞過大山夾
　　攻賊後三路官兵到小半天山麓時已黎明該處
　　草深樹宻路徑逼窄陡險之處攀籐方可登陟賊
　　人在山頂竪立木柵柵内壘石作墻撘蓋草藔又
　　將道旁大樹砍倒横塞道路恃其地險以為久據
　　死守之計我兵攀縁直上進至半山賊匪一齊壓
　　下勢甚潑猛(臣/)等傳諭各兵以山路險惡無可駐
　　足之地今已仰攻至此有進無退弁兵等俱各踴
　　躍用命不避鎗砲蟻附而上打死賊匪百餘名賊
　　始竄回柵内投石放鎗抵死抗拒攻圍直至己刻
　　普爾普率領廣東屯練官兵攀倒木柵奮勇先登
　　賊匪登時潰散各兵盡力追殺鎗斃賊目十餘人
　　生擒賊目林追林二林添孫東湖王若敬五名殺
　　賊二百餘人奪獲鎗砲鉛藥器械及馬匹牛隻米
　　榖等項將賊匪木柵草藔全行焚燬(臣/)等即由該
　　處查看地勢及各處隘口回營旋據義民首張源
　　懃帶領社丁陳保並生畨頭目十餘人來見當即
　　酌加賞賚面詢内山路徑並跟問逆首踪跡僉稱
　　聞得林爽文現在埔裡社埔尾等處潛匿所言與
　　杜敷跴探情形約畧相同(臣/)即令杜敷派撥鑾鑾
　　社興武郡社鶴骨社木格社致霧社内外眉社生
　　畨在埔裡東南沿溪堵截其埔裡東北一帶山口
　　要隘雖已嚴宻但逺在山外不能制其北竄内山
　　之路已飛飭徐鼎士徐夢麟等帶領屋鰲等社生
　　畨岸裡社熟畨進至内山蛤仔攔等處在東北靣
　　堵截又令普爾普普吉保張芝元帶領兵丁由内
　　木柵入山在西北靣堵截查内木柵係生畨地界
　　復派通事黄寛傳集北投地方熟畨引路前進嚴
　　飭官兵不許稍有擾累生畨令致疑懼並一靣曉
　　諭該畨等加以賞賚令其各撥畨丁一體帮同堵
　　挐現在水沙連各社生畨(臣/)等設法招徠該生畨
　　等無不遵奉約束効力爭先一俟各路官兵㑹齊
　　即帶領大兵由埔裡社西南隘口進山捜𠞰斷不
　　使逆首逃匿稽誅再賊目李七係泉州府同安縣
　　人為賊中有名頭目從前即有投誠之信曽領受
　　恒瑞蔡攀龍檄諭(臣/)在厦門時即聞知此事到諸
　　羅後因蔡攀龍籍𨽻同安令其遣人招撫並令泉
　　州義民等分投偵訪離間賊黨而李七畏罪遲疑
　　不敢遽行投出兹據義民首馬應祖等訪獲李七
　　之母李沈氏妻李林氏及伊兄李水觧送來營據
　　李沈氏李水供稱李七本是被賊逼迫無奈順從
　　早想投出又懼治他從賊之罪後來逃在山裡如
　　今願去尋他令其投到等語(臣/)已将李七母妻暫
　　留令李水徃尋李七俟投到時再行究辦又逆匪
　　滋事之初攻陷城鎮各該處文武官員印信多有
　　遺失(臣/)自進兵以來于賊庄内派員逐細捜查陸
　　續起獲臺灣北路副将闗防一顆北路都司闗防
　　一顆鹿仔港理畨同知闗防一顆諸羅縣印一顆
　　彰化縣分駐南投縣丞闗防一顆彰化縣猫霧捒廵檢印
　　一顆各印俱被賊人搶去多有搥損毁壊不堪鈐用其
　　臺灣府印彰化縣印于城䧟時經孫景燧俞峻家屬帶
　　出並未遺失而印文甚屬糢糊亦湏更换查此次賊平
　　之後查明𦂳要地方添設官員酌量移駐印文字様均
　　應另行擬定且臺灣土語謂殺為臺而呼官字又與灣
　　字無異臺灣二字實非吉語亦應另易嘉名容俟
　　辦理善後事冝時酌議具奏奏入
上命軍機大臣傳諭福康安海蘭察鄂輝曰前次福康
　安自十一月二十五日攻破賊巢遲至十二月初四
　日始由平林仔發兵前進使賊匪得以乗暇収合羽
　黨于集集埔預為佈置據險扺拒已属辦理遲緩迨
　官兵攻克集集埔後于十三日在水裡社拏獲逆首
　家属福康安等若能及早帶兵直徃小半天一帶捜
　捕則賊匪窮蹙奔逃救死不暇豈能収集黨夥二千
　餘人于山頭竪栅壘墻搭藔拒守且官兵進攻山梁
　時賊匪投石放鎗抵死抗拒彼時林爽文自必尚在
　該處潛匿若福康安等于賊匪未經佈置之先即已
　統兵前至該處林爽文豈能據險抵禦屢次使之乗
　間逃逸乃福康安等又不即時前進延至十八日始
　帶兵分路攻𠞰距拏獲逆首家属時中間又隔五日
　賊匪得預為扼險死守之計是福康安不但有失機
　宜且使賊匪得以乗暇設偹又湏帶領官兵到處攻𠞰
　即福康安自為計豈非舍易而就難耶再批閱圖内
　于山外各路口安設營盤不下二十餘處計每處派
　兵四五百名已不下萬餘似此于無甚𦂳要處零星
　分派置之無用之地豈不又如從前恒瑞普吉保于
　鹽水港笨港一帶分兵零星堵禦致兵力以分而見
　单乎况福康安在東埔納駐劄距逆首逃竄之埔裡
　社尚逺何不前至舒亮駐劄之歸仔社劄營且現在
　分兵堵截自應酌留一二通内地隘口毋庸設兵使
　林爽文見此數處無兵防堵或由該處仍逸入内地
　不難四路圍截立就擒獲今将各隘口悉行設兵堵
　截是轉恐其入山不深驅之使入豈不失計福康安
　此時應将圖内硃筆㸃出各隘口酌量將官兵撤去
　合兵一二萬福康安竟當親自統領直入埔裡社内
　山跴探林爽文潛匿處所跟踪追捕即該處生畨語
　言不通與禽獸無異今林爽文潛匿内山亦難與生
　畨通語聮絡其所帶夥匪僅止一二千人尚可四處
　竄逸不畏生畨豈福康安帶領大兵數萬轉慮生畨
　野性難馴有所畏怯乎若生畨等震懾兵威将林爽
　文擒獻固属甚善設使㝠頑助逆即趂此兵力亦無
　難将生畨等痛加殱戮總之林爽文逃匿何處福康
　安即帶兵向該處跟踪追𠞰以期必獲此皆福康安
　節次辦理遲緩自貽伊戚其䟦渉勞苦皆所自取福
　康安務奮力速進生擒逆首以副委任
　　十六日(己/卯)常青奏言臺灣府城北至嘉義縣一路
　　前經福康安派令普爾普帶領官兵自縣至府復
　　自府回縣徃來追捕賊匪逃遁道路已通其府城
　　以南(臣/)屢次捜剿勢亦消散所有敗退竄伏之賊
　　時或潛出搶掠覔食(臣/)營盤雖存兵無多兹值北
　　路大兵迅掃賊巢競思振奮一聞探報賊踪立徃
　　迎擊皆能爭先殺獲賊衆登時奔潰節准福康安
　　來咨賊巢業已蕩平賊首尚未弋獲(臣/)再嚴飭文
　　武員弁兵役加𦂳廵查不使稍有踈漏惟查南路
　　賊首莊大田前聞匿跡大武隴山内近又訪聞在
　　南仔坑地方查該處與水底寮一帶係鳯山縣属
　　皆有匪類藏匿距東港頗近(臣/)前派副將丁朝雄
　　等収復東港以通糧路帶兵一千貳百餘名僅可
　　駐守今李侍堯挑派内地各營兵一千現已先到
　　六百五十餘名不日到齊(臣/)即酌撥六百名添赴
　　東港後到三百餘名派守府城合計丁朝雄原帶
　　之兵共有一千八百名再令㑹同廣東泉州等庄
　　義民一二千相機前進開通鳯山道路就近設法
　　擒挐莊大田並其賊目匪黨又飭令鳯山縣知縣
　　張升吉前徃該處将投出之附合脅從人等廣為
　　招撫安挿歸庄並據臺灣縣知縣王露曉諭民庄
　　各舉紳耆聯絡附近庄衆守望相助遇賊拏觧仍
　　踪跡荘大田協擒解獻奏入
上命軍機大臣傳諭福康安海蘭察鄂輝常青曰前此
　派令福康安赴臺灣辦理剿捕逆匪事務福康安奉
　命時即不免有畏難之見中途屢次奏請添兵經朕
　再四降㫖詳悉開導彼時朕深慮福康安未必能迅
　速蕆功已諭令奎林星馳赴京原欲令其前徃臺灣
　帮同帶兵剿捕並令阿桂赴閩駐劄厦門調度一切
　以資䇿應及至福康安帶兵渡洋由鹿仔港進兵數
　日之間即能直抵嘉義縣城殺賊解圍打通道路並
　即攻克斗六門直抵大里杙摧破賊巢痛殱匪衆屢
　奏㨗音朕初不料其辦理如此迅速為之喜出望外
　是以不次加恩以示優奨乃福康安屢與賊人以暇
　致失事機今林爽文業經竄入内山僅将其家属挐
　獲豈得謂之蕆事又焉有官兵始終曠日持久在彼
　等候捜捕之理且生畨等頑獷性成直與禽獸無異
　祗可懾以兵威不可徒事招致與之講觧况各社生
　畨不下數萬豈能一一感化一一賞賚捜捕機冝全
　貴迅速不獨擒挐逆首為然即如尋常追捕亦須趂
　　勢及早擒挐若稍渉延緩徃徃乗間逺颺卒致漏網
　　上年直𨽻大名案内首犯段文經亦因該督等不即
　　查挐以致該犯逺遁至今未獲而林爽文一犯更非
　　段文經可比今窮蹙之際尚敢率領夥黨二千餘人
　　竄入内山設不即時挐獲或復行糾合南路賊匪煽
　　聚滋擾或繞出大兵之後仍在大里杙截掠軍糧皆
　　不可知爾等亦曽思及此否至常青本日所奏不過
　　敷衍塞責常青在府城駐兵日久並不能督率將弁
　　將南路賊匪痛加剿殺廓清道路竟至一籌莫展實
　　属無能常青亦着傳㫖嚴行申飭又昨據福康安奏
　　臺灣二字似應另易嘉名等語所奏殊可不必前此
　　將諸羅縣改名嘉義原因該處義民帮同官兵守城
　　殺賊咸知大義甚堪嘉尚是以特改縣名用是旌異
　　至臺灣地方自
聖祖平定後設立府縣即以臺灣命名沿用至今其土語
　　與字音偶有訛同之處亦無甚闗係况並未之前聞
　自不當輕議更改即此時另改他名而臺灣二字沿
　習已久人亦必仍稱舊名是即更改亦属無謂此皆
　捨正務而用心于無用之地矣着傳諭福康安於辦
　理善後章程内祇須將該處改建城垣添設丞倅弁
　兵一切應辦事宜悉心籌酌妥協務期一勞永逸其
　更改地名一節毋庸提及亦不必形之言語也
　　十七日(庚/辰)常青奏言府城為南北要衝此時北路竄走
　　之賊或與南路匪夥偶通聲息希圗援救均未可定(臣/)
　　於營盤外近山各要隘並鹿耳門上下口岸督率廵查
　　多為防範以期周宻此現在未便分兵南下逺離府城
　　之實在情形也所有李侍堯𣲖到舊兵一千尚未到齊
　　其先到六百餘名已派撥添赴東港因訪聞荘大田近
　　日潛匿南路南仔坑或大武隴二處行踪無定(臣/)是以飭
　　令東港帯兵將弁協同義民等固守港口仍酌量添
　　兵就近設法相機剿捕復令地方官撫輯逺近民庄
　　並懸重賞緝拿首夥各犯一經獲到不須多用兵力
　　而収復鳯山肅清南路即可尅期竣事奏入
上命軍機大臣傳諭福康安海蘭察鄂輝常青李侍堯
　曰福康安前此具奏柴大紀為人狡詐不可深信一
　摺於柴大紀如何貪劣如何誤事如何懼賊不進兵
　實跡並未列欵恭劾經節次降㫖飭諭兹據軍機大
　臣奏福康安有寄伊等公信一件内稱柴大紀守禦
　縣城並非伊之力量福康安到縣城時面見柴大紀
　形貎並非勞瘁馬匹亦皆臕壮城中糧食並未斷絶
　其接奉諭㫖不肯帶兵出城一節亦係義民等不肯
　将伊放出伊亦畏賊不敢出城守諸羅一事朕不忍
　以為柴大紀之罪至於其他聲名狼藉縱兵激變不
　肯帶兵剿賊柴大紀既有此等情節福康安于具摺
　時何不逐欵指出據實叅奏即或因縣城甫經觧圍
　未便即将柴大紀叅劾亦應将以上各情節隨摺寄
　知軍機大臣令其代陳朕亦得以悉其原委可無須
　再三飭諭乃福康安既未於摺内列欵糾恭又不早
　寄知軍機大臣代奏試思柴大紀在縣城被圍日久
　其奏到接奉諭㫖不肯帶兵出城一摺披閱之下朕
　為之墮涙即在朝諸臣凡有人心者亦無不以柴大
　紀竭力守城稱其義勇是即柴大紀小有過失亦當
　録其大功而宥其㣲𤯝豈能據福康安所奏柴大紀
　為人狡詐不可深信一語遽治以無名之罪若因此
　籠統虚詞即将有功之人加以罪譴又何以服衆心
　而示天下耶此事福康安具奏含糊固難辭咎而李
　侍堯心存容隠其咎較之福康安為尤重前問李侍
　堯之諭尚未覆奏想亦難為措詞耳本日常青所奏
　總不過敷衍塞責殊属無謂前因其初至郡城調度
　一切尚為妥協且伊已年老尚能親自帶兵打仗是
　以賞戴雙眼花翎以示奨勵今半載以來株守郡城
　毫無出力念其尚無大過與恒瑞之揺惑人心者有
　間伊于閩省情形尚為熟悉業經補用福州将軍伊
　自當照將軍職分戴用单眼花翎
　　十八日(辛/巳)
上命軍機大臣傳諭福康安海蘭察鄂輝曰福康安等
　自攻克小半天後該處距埔里社不逺各路分𣲖之
　兵當早已㑹集合力捜捕逆首林爽文自必早就擒
　獲日内亦應有奏報擒渠信息何以尚未見奏到總
　之逆首林爽文若于此數日内奏報擒獲方為妥協
　設再遲延日久恐逆首輾轉潛匿捜捕較為費力此
　時福康安既已派兵在内山各隘口分路堵截其内
　山東面大洋並無口岸自無慮其逃竄而北路又有
　熟畨等帮同官兵堵截亦難竄逸惟向南一路山徑
　毘連或林爽文竟從此路逃竄與莊大田聚合一處
　該處俱属内地不難分𣲖官兵悉力搜捕將賊目賊
　首一倂擒獲福康安惟當倍加奮勉探明逆首逃徃
　何路跟踪追捕立就擒縳毋令乗間逺逸若首惡渠
　魁稽誅漏網竟至全無下落尚復成何事體耶朕為
　此事日夕焦勞着再傳諭福康安務遵節次諭㫖直
　入内山将林爽文迅速挐獲毋得再事遲緩
　　二十一日(甲/申)
上命軍機大臣傳諭福康安海蘭察鄂輝李侍堯曰福
　康安自十一月二十五日攻克大里杙後遲至十二
　月初四日始由平林仔發兵及攻克集集埔在水里
　社擒獲林爽文父母家属又復延至十八日始攻剿
　小半天輾轉稽遲此必係福康安到彼聴信恒瑞之
　言以生畨素稱頑梗獷悍異常若官兵輕進必致擾
　動生畨别滋事端是以徐徐進兵隘口惟是招致懸
　立重賞冀生畨等自行擒獻殊不知此等生畨可以
　威懾而不可徒以利誘况各社生畨豈能一一賞賚
　未經得賞者又安能望其出力為官兵擒挐逆首耶
　計小半天地方相距林爽文竄匿之埔里社埔尾至
　遲不過三日路程官兵即可到彼若已将逆首擒獲
　自必具摺馳奏計本月十七八日即當奏到今已閱
　七日尚未據奏到擒渠之信又属無望畏事之人稱
　内山係生畨地界不種五榖該處生畨俱係打生覔
　食林爽文帶領顆匪數千即在彼潛匿無從得食但
　自林爽文竄入内山以後于福康安前此發摺時已
　閱二十餘日逆首等並未因人衆乏食盡皆餓斃又
　豈可徒在隘口堵截林爽文一日不獲即官兵一日
　不撤經年累月與賊相持雖駐兵日久經費亦属小
　事但臺灣地方一交三月氣候即已炎熱所調官兵
　内如屯練貴州及别省兵丁素來不耐濕熱若至彼
　時尚在該處駐劄必致易生疾病其氣更餒或林爽
　文聞知官兵不習水土多有疾病竟乗間潛出滋擾
　或攔截官兵運送糧餉火藥之路或將官兵前徃府
　城道路中間攔截闗係甚重皆不可不慮况南路荘
　大田現在糾衆肆擾常青祗辦自守不能望其帶兵
　剿捕設林爽文又在北路逞其狡獪伎俩牽掣大軍
　更復成何事體耶朕意福康安此時與其在彼駐守
　未能直入内山将逆首即時擒獲豈可老師糜餉不
　為改絃易轍之計約計此㫖到日已属二月中旬如
　福康安已早将逆首擒獲帶兵前徃南路搜捕荘大
　田固属甚善倘福康安接奉此㫖時尚未生擒逆首
　不可不急思變計竟當趂氣候尚未炎熱之時将各
　隘口官兵撤回逕趨南路将賊目荘大田拏獲収復
　鳯山肅清道路其北路一帶轉不妨示賊以隙使林
　爽文聞知大兵業已撤去或自内山逸出希冀竄徃
　他處自尋生路則逆首竄入内地轉可易于捜剿彼
　時福康安于廓清南路後復移兵北向四面截拏攔
　其入山之路自無難将逆首一鼔成擒即使大兵撤
　後難保林爽文不逃入内地復行煽惑但此亦不足
　為慮前此林爽文在北路及嘉義滋擾各處村庄民
　人原俱被其煽誘迫脅而大兵一到無不立時殱除
　解散紛紛奔潰况林爽文當逃竄之餘豈能復行糾
　結即使潛相勾引該處民人已知官兵聲勢豈肯一
　一聴從縱有聴糾入夥者亦斷不能如前之多官兵
　再行搜剿自必如摧枯拉朽易于撲滅反可凈盡根
　株此事理之顯然者福康安如尚未挐獲逆首竟當
　遵㫖而行不必心存疑慮倘更有何善計較此為勝
　者亦不妨速行總期大功尅日告蕆原不必拘執也
　
　
　
　
　
　
　
　
　
　
　
欽定平定臺灣紀畧卷五十一
欽定四庫全書
欽定平定臺灣紀畧卷五十二
　　正月二十三日(丙/戌)李侍堯奏言上年赴閩途次即
　　風聞内地派往臺灣戍兵多有賣放私回以致缺
　　額其在臺者惟上㳺延建等兵㽞在營中當差而
　　漳泉兵則聽其在外營生開賭窝娼販賣私鹽恣
　　為奸利鎮將等令其按月繳錢如該兵獲利甚厚
　　又湏再有餽送而經年並不操演迨各兵换班回
　　來鳥鎗俱已銹澁難用等語(臣/)隨查臺灣戍兵本
　　有萬餘何以賊兵猝起旬日之内連䧟三城是賣
　　放缺額之説必非無因遂於到任第三日即咨查
　　黄仕簡柴大紀令其開造存失各兵庶可核算在
　　臺實數常青過臺後(臣/)又屡次札知直至四月初
　　四日准常青將柴大紀所開清單送到(臣/)查單内
　　府城存兵一項有戍兵三千七八百名而據臺灣
　　道府請兵稟内稱府城内僅有叅將潘韜帯領戍
　　兵五百餘名之語其數逈異隨又飛咨就近轉飭
　　查核至九月二十四日始據柴大紀飭水師中軍
　　逰擊孫全謀造報内開現在戍兵在府城及諸羅
　　䓁䖏實共有七千五六百名此外傷亡㪚失者委
　　無可查等語(臣/)以該逰擊所報無着者竟有二千
　　三四百名雖賊擾時不免亡失亦何至如此之多
　　且從前亦未據報顯有情弊應再行駁查而是時
　　正值賊勢鴟張柴大紀在嘉義縣守禦𦂳急之時
　　(臣/)若以此等未經查實之事遽行陳奏殊覺冐昧
　　是以(臣/)未敢具奏其柴大紀私令兵丁渡回内地
　　貿易之䖏(臣/)實未有所聞是以並未㽞心查察而
　　(臣/)所聞兵丁在外營生按月繳錢之事雖㽞心查
　　察又未得有實據至前嵗賊匪滋擾一事(臣/)亦聞
　　賊匪將至府城柴大紀恇怯不敢出戰永福楊廷
　　理催令出兵楊廷理并面加誚譲激以將總兵印
　　見付我當代為殺賊柴大紀始帯兵出城其時實
　　有此傳説及(臣/)再加察訪則又聞柴大紀在鹽埕
　　橋堵扼尚為出力黄仕簡到臺令其收復諸羅即
　　能殺退賊匪克復縣城其守城數月與賊打仗往
　　来船户亦俱稱其最為賊所畏懼所聞柴大紀恇
　　怯無能之説又似難盡信(臣/)與柴大紀素未謀面
　　伊平日或有骫法侵漁之䖏亦係前任督臣失察
　　(臣/)可毋庸代為隠諱且(臣/)於上年二月十七日到
　　任因有戍兵缺額之風聞即於十九日咨查臺地
　　存失兵數并於三月初八日敬陳軍營情形摺内
　　曽經奏明是(臣/)不敢稍存瞻徇之䖏並非飾説實
　　以地隔重洋凡有風聞未得確據臺地各官與柴
　　大紀同事者又俱在臺灣現因軍務繁多但有自
　　内地派往之員並無自臺灣回來之員其因解餉
　　往来者又非久在臺地得知詳悉是以無從訪確
　　若行查該道府等又恐稍有漏泄柴大紀正在帯
　　兵堵禦或聞之而心生疑懼轉於軍事無益是以
　　並未敢札查及秋冬間見柴大紀力守孤城當兩
　　路援兵俱不能進伊猶固守待援不肯捨士民而
　　出(臣/)實心服其為人亦不暇更事吹求㽞心查訪
　　以致始終不知其有無劣蹟此實(臣/)粗踈輕信之
　　咎懇交部嚴加議䖏至徳成所指柴大紀不法營
　　私釀祸之䖏及此外有何别項劣蹟究湏徹㡳查
　　辦容(臣/)再行嚴查宻訪務得實蹟列欵恭劾庶足
　　以服柴大紀之心㫁不敢稍有徇隠自取罪戾奏
　　入
上諭内閣曰柴大紀往嘉義縣剿捕賊匪縣城被賊圍
　困數月始終保守無虞是以特沛殊㤙用昭懋賞嗣
　據福康安奏其為人狡詐不可深信朕尚以柴大紀
　有守城之功未便以無據空言加之罪譴昨徳成查
　勘海塘回京據奏風聞柴大紀自復任臺灣總兵貪
　縱營私廢弛營務並令兵丁私回内地貿易激變貽
　悮玩視賊匪種種醸成巨案朕以徳成自浙回京距
　閩不逺所聞必非無因隨降旨令福康安李侍堯琅
　玕各行查實具奏旋據琅玕奏風聞柴大紀私令守
　兵渡回内地貿易每月勒繳銀錢又駐守嘉義縣時
　係畏賊不出並非實心守城本日又據李侍堯奏臺
　灣戍兵多有賣放私回以致缺額其㽞營當差之兵
　亦聽其在外營生開賭窝娼販賣私鹽鎮將等令其
　每月繳錢經年並不操演經李侍堯咨查始據柴大
　紀開報現在戍兵實止共有七千五百名此外則以
　傷亡㪚失無可查核為辭觀之不勝駭異又稱前嵗
　賊匪滋擾府城時柴大紀恇怯不敢出戰經永福等
　面加誚讓始帯兵出城等語用兵之道當賞罰嚴明
　此次賊匪紏衆滋事竟由柴大紀平日廢弛貪黷積
　漸釀成豈可以守城微勞置之不問况柴大紀先在
　府城既畏賊不敢出戰又移駐嘉義縣時保䕶無虞
　全係兵民之力即所奏粮餉㫁絶各情節亦多不實
　而其貪劣各欵現經查有確據此而不嚴加察辦何
　以肅軍威而儆官邪柴大紀着革職拏問交福康安
　逐一嚴審明確定擬具奏其福建水師提督員鈌著
　蔡攀龍補授所遺員鈌著梁朝桂補授至常青在閩
　年久擢用總督亦有年餘柴大紀平日骩法侵漁廢
　弛營務常青豈無所聞且據李侍堯奏於常青前往
　臺灣時曽以該䖏戍兵缺少札知常青是常青渡洋
　時李侍堯亦必將柴大紀各欵蹟一并向常青述及
　常青既抵臺灣見聞更確况與永福楊廷理朝夕相
　見㫁無不將柴大紀各欵向永福等詢問永福等亦
　㫁無不詳悉告知常青之理乃常青竟無一字奏及
　殊属昧良辜㤙有心徇隠常青亦著革職即交與福
　康安一并嚴審據實具奏其福州將軍員缺著魁綸
　補授魁綸資格本淺念其係尚書查弼納曽孫且人
　尚明白是以加㤙擢用現在臺灣剿捕事宜雖即日
　完竣而善後各事正需人經理魁綸即由驛星速前
　往臺灣隨同福康安學習辦理一切事務所有四川
　　建昌鎮總兵員缺著芝元補授
　　　(臣/)等謹按柴大紀貪縱營私居心狡詐當嘉義被
　　　困時實因義民不肯放伊出城乃藉口於不忍數
　　　萬生靈委之賊手飾詞入
　　告我
　皇上為之墮淚崇封伯爵而
天實難欺其廢弛營伍婪索多贜種種劣蹟不旋踵全行
　　　敗露可見天爵不可倖邀而貪縱狡詐者㫁無始
　　　終不敗之理大小臣工宜何如儆惕哉
　上又命軍機大臣傳諭福康安常青李侍堯曰柴大紀
　　貪縱營私各欵節經諭令福康安李侍堯詳悉查明
　　據實叅奏朕即向軍機大臣言及以李侍堯在閩浙
　　總督任内已將一載於柴大紀貪劣各欵自必早有
　　見聞此次奉旨飭查李侍堯祗可諉為未經查訪確
　　實及軍務𦂳急之時未便遽將柴大紀叅奏以文其
　　從前不即恭奏之過今據李侍堯奏到之摺果不出
　朕所料李侍堯受朕厚恩不意其扶同徇隠竟至於
　此福康安於具奏之初雖未將柴大紀實在欵跡據
　實指叅而朕因福康安既有此奏始向徳成查詢是
　柴大紀貪劣各蹟得以逐細究出尚由福康安發其
　端至李侍堯調任閩浙已及一載且駐劄厦門常接
　臺灣地方官稟報較之隣省傳聞更為確切既據稱
　到閩時即風聞臺灣戍兵多有賣放私回之事何以
　不即據實查恭此何等事而可從緩辦乎至其縱令
　兵丁在外營生甚至開賭窝娼販賣私鹽更出情理
　之外而柴大紀所報現存戍兵止有七千餘名此外
　藉稱傷亡㪚失委無可查更不成話此等情節李侍
　堯即因彼時軍務𦂳急柴大紀正在守城未能遽行
　恭辦亦應將其在任欵跡宻摺奏聞俾朕得早知其
　誠偽則當其防守嘉義時朕即憐其出力亦不至破
　格加㤙屡膺懋賞今柴大紀既經叠荷殊㤙其貪劣
　欵蹟始節次敗露是臺灣逆匪滋事竟由柴大紀平
　日貪縱廢弛營伍牟利醸成如此重案朕因此宵旰
　焦勞籌辦軍務經年尚未蕆事而各省派調官兵接
　濟粮餉所費不貲且地方百姓受賊戕害擾累者更
　不可勝計設非朕㽞心詢訪節次降旨令將柴大紀
　欵跡查恭李侍堯必致始終緘黙不言是此等貪汚
　醸變之人不但倖免重戾且冒受渥㤙李侍堯瞻徇
　容隠之罪尚復何辭又柴大紀經楊廷理誚譲始帯
　兵出城李侍堯既知柴大紀有此恇怯畏賊情事何
　難即向永福楊廷理確切札詢並將其在任各欵一
　一訪查得實而摺内尚稱其在鹽埕橋打仗及克復
　諸羅縣城㝡為出力前此所聞又似難以盡信為之
　含混支吾以掩飾其從前不及早叅奏之非豈能逃
　朕洞鑒乎又據稱柴大紀固守待援不肯捨士民而
　出實心服其為人等語前據福康安札知軍機大臣
　以柴大紀守禦縣城並非伊之力量城中粮食並未
　㫁絶其不肯出城一節亦係義民等不肯將伊放出
　伊亦畏賊不敢出城等語是此次李侍堯所奏又有
　訛淆更不得藉稱柴大紀有守城微勞竟置之不辦
　也著福康安即傳永福楊廷理二人面加詢問逐一
　跟究並著將柴大紀貪劣各欵據實嚴叅候朕另降
　諭旨
上又命軍機大臣傳諭福康安海蘭察鄂輝李侍堯曰
　前此臺灣賊匪攻擾嘉義時經常青派令魏大斌田
　藍玉蔡攀龍先後帯兵前往援應途中遇賊攔截隨
　征兵丁多有損失又貴林楊起麟由鹽水港鹿仔草
　前赴嘉義遇賊被害所帯兵丁俱為賊匪衝㪚又郝
　壯猷在鳯山失事駐守兵丁亦俱潰㪚後又有陸續
　投出者已節次諭令福康安常青李侍堯查明具奏
　此等兵丁奉派隨征及防守縣城一遇賊匪攻擾即
　紛紛㪚失緑營恇怯積習㝡為可惡此内除自行投
　出外其餘㪚失兵丁未必盡係被賊戕害或臨陣脱
　逃潜匿不出甚至投入賊黨助賊抗拒官兵皆所必
　有自應嚴切查明分别核辦計此旨到日剿捕事務
　自當早已完竣著福康安等即將前此屡次㪚失兵
　丁除陸續投出外實在陣亡者若干名查明確數交
　地方官上𦂳緝拿其從賊之兵情罪更重於從賊之
　民拿獲時尤應從嚴辦理至福康安攻克小半天一
　摺係十二月十九日拜發距今已逾一月如尚未有
　擒獲賊首信息則是生畨等狡獷性成始終不肯將
　林爽文獻出福康安徒事招賞殊属無益昨已有旨
　令福康安等將各隘口之兵撤回前赴南路將賊匪
　捜剿凈盡再移兵向北擒拿逆首計節次調派各省
　駐防緑營官兵并屯練降畨及臺灣額兵約有六萬
　即其中有傷亡損失者存兵尚不下四五萬足敷捕
　剿之用即直進内山亦何所慮福康安擇其精鋭帯
　往南路隨營剿賊其鹿仔巷鹽水港鹿仔草各要隘
　䖏所亦酌派二三千兵分投駐守其餘傷病殘廢之
　兵若概㽞該䖏既不能得力且湏給以口食並轉需
　人看守殊属無益著福康安等細加酌量將此䓁無
　用之兵先行送回内地既可以挑去冗兵又可節减
　繁費此旨到日已属二月中旬該䖏氣候已漸炎熱
　官兵在彼難以久駐福康安等務湏悉心籌畫設法
　赶辦毋又致師老力疲蹈常青等之轍
　　二十五日(戊/子)李侍堯奏言據厦防同知劉嘉㑹稟
　　稱有船户林允瑞初九日自後壠開駕十一日晚
　　抵厦門據稱於正月初五日在後壠媽祖廟親見
　　官兵將林爽文押解裝在木籠有許多官兵圍擁
　　防䕶聞説是内山拿獲䓁語(臣/)查此信既係該船
　　户目睹自必確實奏入
上命軍機大臣傳諭福康安海蘭察鄂輝常青曰林允
　瑞於初九日自後壠開駕其所供拿獲林爽文之䖏
　又係得諸目覩自必確實前因福康安䓁攻破賊巢
　後林爽文逃入内地屡經降旨嚴飭福康安等接奉
　諭旨心懷愧懼必將朕前次所賞寳石帽頂四團龍
　褂敬謹收貯不敢穿戴今首逆業經擒獲雖為時未
　免稍遲而辦理尚屬妥善所有朕㤙賞之頂戴自當
　接受福康安等於拿獲林爽文後諒已遵照前㫖帯
　兵前赴南路擒捕莊大田收復鳯山莊大田與林爽
　文同惡相濟之犯林爽文雖已就獲莊大田亦須生
　擒解京審辦方足以伸國憲而快人心况林爽文已
　經就獲莊大田之勢更孤自易於擒捕即使該犯逃
　入内山亦無難帯兵直入搜拿并勒令生畨等擒獻
　想福康安㫁不肯因拿獲林爽文遽以為完事捨之
　而回若再能生擒莊大田收復鳳山朕必另有㤙奨
　且此事亦必擒獲莊大田南北兩路賊匪全行廓清
　方為蕆事福康安等務宜奮勉辦理至海口一帯已
　有旨交常青專司堵截前據常青奏訪聞莊大田在
　南仔坑地方潜匿派令副將丁朝雄帯兵駐劄東港
　㑹同廣東泉州庒義民就近捜捕並相機前進恢復
　鳳山等語現在福康安親統大兵往南若莊大田逃
　竄入山福康安即可帯兵直入捜捕無虞兎脱惟防
　其由海道竄逸㝡為𦂳要闗鍵常青昨於徇隠柴大
　紀骫法營私種種不法實屬辜㤙昧良已降旨革職
　候訊但此時常青帯兵駐守府城伊本無能該䖏兵
　力又屬無多朕意不如將丁朝雄所帯之兵撤回於
　各海口要隘分投廵防勿任潜逸較為嚴宻若莊大
　田乃𦂳要賊犯竄入内山尚可不再加常青之罪倘
　竟由海道逺颺稽誅則常青自問當得何罪亦不必
　復思来京見朕常青接奉此旨惟當倍加奮勉以期
　立功自贖至林爽文於初五日已押解在途何以迄
　今尚未據福康安奏到想又為風所阻不日即當逓
　至除俟福康安奏到再明降諭旨外其林爽文是否
　係官兵直入内山擒獲抑係生畨等遵諭縛獻諒福
　康安摺内自必明晰聲叙但現在尚未奏到無由知
　悉並著福康安查明據實具奏
　　(臣/)等謹按逆匪莊大田之於林爽文正如狽之倚
　　狼卭之負巨林爽文既經就縛則莊大田已如釡
　　底逰魂但臺灣率皆際海枕山山易於捜而海難
　　為捕使莊大田勢窮力蹙不敢為負隅之虎妄兾
　　為漏網之魚竟至向若潜逃漂流溟渤則茫茫偵
　　緝未免稽誅乃䝉
睿算周詳靡弗早為籌及不特以防海之事責之常青
　　而且撤丁朝雄東港之兵分廵要隘於是環營列
　　斾四布瀛壖莊大田遂不得為逺颺之計惟有竄
　　走内山不啻鼠之入角無何束身俘檻卒與林爽
　　文竿首藁街豈非
聖謨素定實有計出萬全而逺矚於數千里外者乎
上又命軍機大臣傳諭福康安李侍堯曰前因福康安
　於攻克大里杙賊巢後不即帯兵捜捕逆首致林爽
　文日久未獲又於覆奏恒瑞一事瞻徇親戚曲為袒
　䕶節經降旨嚴飭並諭令福康安於剿捕事竣後務
　將臺灣一切善後事宜全行辦竣即在臺灣多住一
　二年亦所應得原因福康安於捜捕逆首既失之遲
　緩又復有心袒䕶恒瑞是以令其久在臺灣示罰今
　據李侍堯奏林爽文已被拿獲於本月初五日在後
　壠地方押解進京此信得之該䖏船户目覩自當確
　實計福康安奏報之摺日内亦即可到京是福康安
　辦理此事雖少稽時日但逆首林爽文業已就獲大
　功即日完竣福康安籌辦一切尚為妥恊著於南路
　賊匪掃除凈盡拿獲莊大田後即將臺灣逆匪滋事
　根由及醸成此案之文武官員並官兵㪚失數目一
　一詳悉嚴行查辦並將善後各事宜悉心籌畫辦理
　如内外山地界從前設立土牛未為周宻應重加勘
　定務令界限分明勿使日久得以偷越致滋生事端
　又如改建城垣添設官兵等事從前該䖏舊有城垣
　俱係用䓶竹䓁項編挿原以䓶竹䓁物雖不若磚石
　工程堅固足資防守但失之易復之亦易即如康熙
　年間有奸民朱一貴滋事臺灣全郡被䧟七日之内
　　即經收復亦因該䖏舊無磚石城垣賊人難以据守
　　故能尅日奏功雍正年間吳福生滋亂時曽奉有無
　　須改建磚石城垣
諭旨亦即易失易復之意此次逆匪林爽文等起事之初
　　雖因各縣舊無城垣得以猝為佔据但現在福康安
　　等統兵剿捕賊人望風奔潰攻克賊巢勢如破竹未
　　始不因該䖏無城垣之固故賊人難以守禦目今𠞰
　　捕事務不日完竣但臺灣逺隔重洋又係五方雜䖏
　　游民聚集之地難保其百年無事自應深思逺慮計
　　出萬全著福康安將改建城垣一事詳悉籌酌朕意
　　臺灣郡城為根本之地自應改建磚石城垣與該䖏
　　安平鎮向有城垣互相聫絡以資扞禦至嘉義一縣
　　朕因該䖏人民隨同官兵竭力守城錫以新名用示
　　嘉奨該䖏城垣亦應一律或磚或石改建務宜堅固
　　此外如彰化鳳山等縣及現在應行添設官弁駐劄
　　䖏所不妨仍用䓶桐竹木等類栽挿惟聞各該處舊
　有城圍多係依傍山麓未能據扼城勢現在雖令徳
　成前往勘辦但徳成僅諳工程做法相度形勢非其
　所能著福康安務須詳細履勘或移建髙阜或因舊
　基跨山圍築即舊城難以移動亦須擇附近山頂形
　勝之䖏設立磚石卡座添設弁丁以資控制總期佔
　据要地勿令有失形勢使四外得以俯瞰城中方為
　妥善福康安將應辦諸要務立定章程即可交徐嗣
　曽等在彼接辦福康安約於朕萬夀前趕至熱河瞻
　覲亦不為遲至海蘭察帯領巴圖魯侍衛章京等及
　應撤各兵一俟剿賊完竣即可令其陸續先回勿湏
　守候也
　　二十六日(己/丑)
上命軍機大臣傳諭福康安李侍堯曰現在逆首林爽
　文已經生獲其餘夥黨餘孽自易殱除臺灣𠞰捕事
　宜尅日可以完竣但該䖏一交三月氣候即已炎熱
　所有各省派調兵丁難於在彼久駐將來福康安辦
　理善後事宜固湏酌㽞官兵數千以資彈壓此外兵
　丁為數甚多㽞於該䖏亦屬無用自應陸續撤回令
　其各歸本䖏著福康安於南北兩路一律肅清大功
　告蕆後除臺灣應㽞額兵外應將素耐炎熱之貴州
　湖南二省兵丁内擇其强壯得力者挑擇數千㽞彼
　彈壓其餘如屯練兵㝡不耐熱及傷殘病廢者俱應
　先撤回次則各省駐防滿兵及浙江兩廣福建緑營
　兵丁俱應次第令其渡回内地各歸原伍庶隨征出
　力兵丁既不至久㽞受熱以致不習水土染患疾病
　而福康安辦理善後有兵數千亦儘足敷應用
　　二十七日(庚/寅)孫士毅奏言風聞將軍福康安派兵
　　捜剿已於正月初五日在竹塹山内拿獲賊匪林
　　爽文初六日已經起解䓁因(臣/)恐又係訛傳但思
　　獻出逆犯家口一事現在已屬確鑿則此次拿獲
　　林爽文所聞或竟不誣(臣/)既有所聞若慮獲陳奏
　　不實之咎匿不
上聞問心更難自安謹先具奏奏入報
聞
　　三十日(癸/巳)李侍堯奏言臺灣府經厯羅倫在臺灣
　　三年且前嵗冬間賊匪攻犯郡城時該員正在彼
　　隨同道府等守城堵禦俱所身親目擊據稱前年
　　十一月内柴大紀廵察北路彰化一帯地方聞有
　　賊匪滋擾經彰化縣俞竣請㽞柴大紀在彼調兵
　　彈壓柴大紀托稱回郡派兵初十回至郡城委遊
　　擊耿世文於十三日同臺灣府孫景燧帯兵三百
　　名前赴彰化縣大墪地方劄營是月二十七日夜
　　賊匪林爽文等攻破大墪營盤遊擊耿世文被害
　　兵丁三百名不知下落二十八日彰化縣又被逆
　　匪攻破十二月初一日府城得信臺灣道永福同
　　臺防同知楊廷理催促柴大紀派兵剿捕柴大紀
　　又派逰擊李中暘帯兵四百名前往應援柴大紀
　　至初五日帯鎮標兵四百名午時尚未動身楊廷
　　理向柴大紀云若將總兵印付我即當代為出戰
　　柴大紀纔起身出城三里到接官㕔就住下了隨
　　將水師逰擊林光玉等帯安平水師兵並城守營
　　兵共一千二百三十名同往諸羅那時諸羅縣城
　　於初五日夜間已經失䧟柴大紀即駐劄鹽埕橋
　　堵禦一月有餘到正月十三日黄仕簡撥兵二千
　　餘名柴大紀纔從塩埕橋起身徃諸羅去的臺灣
　　城内鎮標原有額兵二千五百名原是預備聼調
　　並無防汎當賊匪攻府城時城中兵力甚少每城
　　門不過四五十名是實柴大紀平日聲名平常那
　　包差賣兵之事臺灣地方都是知道的等語(臣/)查
　　該員所稟俱有月日地方及兵丁數目恭以(臣/)平
　　日風聞兩相印証其為貪縱貽悞已屬顯然柴大
　　紀在彰化則避賊而歸及至賊攻犯郡城又復畏
　　賊不即出城致賊匪得肆䲭張實属罪無可逭至
　　戍兵數目(臣/)前因該道府所稟與原額逈異節經
　　嚴查無著者竟有二千三四百名即亡失亦㫁不
　　至如此之多今就羅倫所稟府城存兵除柴大紀
　　兩次𣲖撥及伊親自帯往共止一千一百名又每
　　城門四五十名查臺郡係七門亦止三百餘名是
　　存城額兵本屬虧短一千餘名彼時尚未有傷亡
　　㪚失其為賣放網利無疑(臣/)前此所聞在營當差
　　者祇有延建等兵而彰泉兵則聽其在外恣為奸
　　利餽送錢文之事即此可証至柴大紀私令班兵
　　渡回内地貿易牟利一節(臣/)詢之羅倫據稱實未
　　聞此語(臣/)思柴大紀如私令兵丁渡回貿易從鹿
　　耳門放洋即可直抵江南之上海浙江之乍浦鎮
　　海等䖏原不必收入厦門等口岸或因此故浙省
　　俱有議論而閩省轉無傳聞方鎮大員行同市儈
　　一經審訊自可得其㡳裏奏入
上諭内閣曰賊匪起事之初柴大紀於廵察彰化時若
　一聞信息即親自帯兵剿捕何難即時撲滅乃轉托
　稱派兵回至郡城及聞彰化失䧟柴大紀仍觀望遲
　徊並不速往援救直至數日始帯兵起程復於離城
　三里地方即行駐劄致逆匪得以輾轉蔓延日肆䲭
　張是柴大紀不但平日貪縱營私廢弛營伍而且怯
　懦遷延醸成巨案現經朕面詢押解臺灣逆匪到京
　之侍衛額爾登保據稱逆匪攻擾嘉義時俱係義民
　等出力守禦並非柴大紀之功其不肯帯兵出城一
　節亦係義民等不肯將伊放出柴大紀亦畏賊不敢
　出城等語額爾登保係在臺灣帯兵之員所言更屬
　確實則柴大紀前奏不忍將數萬生靈盡委賊手仍
　忍饑固守待援之語竟屬揑詞巧詐全不足信守城
　亦非其功柴大紀既貪縱醸變於前又復巧詐欺罔
　於後種種劣蹟難以枚舉此而不加以懲治又何以
　肅軍紀而整官方朕辦理庻務從不預將適莫之見
　而信賞必罰乃用人行政大柄况現值用兵之際賞
　功罰罪尤貴嚴明如柴大紀前奏不肯帯兵出城一
　節朕以其勤苦出力甚有良心覽其摺奏之言自屬
　實情初不為逆詐憶不信之見而其種種揑飾之䖏
　彼時亦尚未有人摘發朕焉肯冺其勞績不加之㤙
　賞乎所謂君子可欺以其方者此也迨柴大紀貪劣
　各欵蹟節次敗露經李侍堯等逐欵查明俱已確鑿
　有據是以即將柴大紀革職拿問至常青在閩浙總
　督任已及年餘且渡臺灣後身為將軍近在府城豈
　無聞見乃於柴大紀劣蹟並無一字奏及實屬辜㤙
　特將常青交福康安審訊又李俟堯原欲俟蕆功之
　日給還伊原襲伯爵乃此事經朕節次降旨詢問李
　侍堯知難隠飾始行具摺陳奏似此有心徇隠更為
　辜負重㤙李侍堯不應出此也前已晋加宫衘賞戴
　雙眼花翎已為僥倖豈可復膺懋賞并著交部嚴加
　議䖏琅玕並不自行陳奏及降旨詢問始將風聞柴
　大紀各欵具奏亦難辭咎琅玕亦著一并交部分别
　嚴加議䖏朕於臣下功罪輕重惟視其人之自取初
　　不稍存成見雖不逆詐不億不信實亦先覺其李侍
　　堯續行叅奏柴大紀各欵並著交福康安一併嚴審
　　定擬
　　　(臣/)等謹按論語稱不逆詐不億不信伏讀
　經筵御論謂此語宜與誠明叅看盖人情變幻不齊使
　　　事事皆逆其詐億其不信是先以不誠待人此亦
　　　一不誠彼亦一不誠蓼擾虚偽莫可究詰欲其先
　　　覺抑亦難矣然則誠之為道實我
　聖主之所以御物而亦即以妙鑑空衡平之用者乎夫
　　　以柴大紀之貪縱營私固擢髪不足數罪而當夫
　　　厥罪未彰厥功可飾跡其入告之詞立言懇欵此
　　　而不加之懋賞錫以崇封將何以為登陴禦賊者
　　　勸且又烏知其所云忍饑固守者之竟属虛辭而
　　　預逆其詐預億其不信耶厥後
天不可欺
　垂詢所及不啻衡鑒在懸而柴大紀之巧為掩覆者仍
　　無纎毫之或遁斯葢中庸之所謂自誠明與論語
　　不逆不億之旨洵足相證也夫
　
　
　
　
　
　
　
　
　
　
　
　
　
欽定平定臺灣紀畧卷五十二
欽定四庫全書
欽定平定臺灣紀畧卷五十三
　　二月初一日(甲/午)福康安海蘭察鄂輝同奏言賊首
　　逃入内山經(臣/)等分派官兵堵截要隘令各番社
　　生番在内山一體截拏兹據社丁杜敷報稱林爽
　　文帶領匪衆六七千人在埔里社至埔尾沿溪山
　　溝内逃走因東南一帶鑾鑾等社生番堵截嚴宻
　　不敢竄往南路現已向北逃去等語(臣/)親往各處
　　隘口沿山搜查並催調糧餉僱夫背運入山以為
　　追賊官兵之用一面飛飭通事王松帶領獅子頭
　　社番於要路迎頭堵截一面商令海蘭察鄂輝帶
　　同舒亮普爾普恒瑞普吉保袁國璜穆克登阿許
　　世亨及巴圖魯侍衛等由歸仔頭内木栅各隘口
　　分路進山連夜追赶(臣/)往來各路督催官兵何處
　　𦂳要即於何處帶兵䇿應於二十五日至麻著社
　　一帶聞林爽文於二十四日夜間在東勢角地方
　　被生番截殺四百餘人餘衆沿山北去查㸔賊人
　　踪跡係兩路逃走隨將官兵分為兩路海蘭察舒
　　亮恒瑞穆克登阿許世亨袁國璜由東勢角前進
　　鄂輝普爾普普吉保由樸仔離東山前進山徑險
　　窄穿林越箐不能乘馬均屬徒步登陟官兵等沿
　　山搜捕殺死賊匪二千餘名拏獲活賊四十餘名
　　奪獲大小砲位及鎗桿刀矛七百餘件二十七日
　　行至獅子頭社見山溝内賊屍縱横遍地數里不
　　絶而河内淹斃之賊亦多據王松及生番等禀稱
　　林爽文於二十五日到獅子頭地方賊匪等因日
　　夜行走腿脚俱已發腫過河淹斃者一千餘名社
　　内生番堵截去路又殺死賊匪二千餘名止剰賊
　　一二百人過山逃去大約從猫裡社逃往三貂地
　　方生番等不認得林爽文不知可曽殺死等語隨
　　将各生番所獻首級並拏獲活賊逐一認識俱非
　　林爽文仍即分路帶兵馳往追捕(臣/)查臺灣以東
　　皆係大山越過大山數十重東面仍屬瀕海三貂
　　社在淡水極北轉東逼近海岸與蛤仔欄社相近
　　本係番界間有貧民前往租地耕墾今林爽文在
　　内山逃往三貂必由蛤仔欄經過前經(臣/)檄調副
　　將徐鼎士同知徐夢麟帶領生熟番衆至蛤仔欄
　　邀截徐夢麟已於本月二十五日同都司徐機至
　　八堵地方屯劄查八堵距蛤仔欄不過二百餘里
　　層巒叠嶂山徑陡峭步行前進約有三四日程途
　　且該處俱係生番居住必須熟悉情形之人方能
　　前往前已訪明居住三貂之呉沙許天送及生番
　　通事張光彩等最為熟悉復示以重賞令其遍諭
　　該處生番擒獻逆匪並即帶領官兵入山堵截查
　　逆首竄逸内山隨行賊匪尚有數千官兵追赶及
　　生番邀截業已誅戮殆盡沿途餓斃者又有千餘
　　名現在四路圍逼逆首已無存身竄迹之地一經
　　追及即可成擒惟獅子頭社所殺賊匪首級俱被
　　生番割去其中不無有名頭目自應逐加識認而
　　生番性嗜殺人所得首級皆携囘巢内以誇武勇
　　不肯全行獻出驗過者不過數百顆兹已將出力
　　生番按名給賞諭令將首級呈驗認非賊目再行
　　給還庶知賊目何人被殺何人逃逸按名緝獲以
　　期盡絶根株不留遺孽又正月初一日至各仔社
　　一帶内山殺死奔逃賊匪二百餘名拏獲假扮林
　　爽文之頼達一名活賊四十餘名訊據頼達供稱
　　林爽文自獅子頭社痛𠞰之後隨行賊夥又被沿
　　途官兵生番殺散所剰無多林爽文原欲向北逃
　　竄見山内官兵圍截嚴宻又聞三貂等處亦有兵
　　番截拏不敢前往在打鐵藔一帶山溝樹林内藏
　　匿尚無一定去向等語官兵等遂至打鐵藔追捕
　　由蝦骨社合歡社直至炭窑地方又搜獲零星賊
　　匪百餘名查炭窑與南港仔山口相通出山不逺
　　即係海岸惟恐林爽文被山内官兵追急潛行出
　　山向海口逃逸復派各營官兵由復壠至中港又
　　自竹塹至桃仔園沿山宻佈(臣/)福康安海蘭察鄂
　　輝舒亮普爾普恒瑞許世亨普吉保袁國璜穆克
　　登阿特勒登徹六十七春寧及巴圖魯侍衛將弁
　　人等各分隘口四路圍截該處草深樹宻溝磡甚
　　多大隊官兵恐難於隠僻地方逐處查到致有遺
　　漏兼恐逆首見官兵追至驚懼自戕不能生獲因
　　揀巴圖魯侍衛二十員貴州廣東屯練兵丁數百
　　名改裝易服扮作民人同淡水義民差役及社丁
　　通事等分投搜緝於初四日在老衢﨑地方將逆
　　首林爽文賊目何有志一同擒獲現在搜查逃竄
　　餘匪又拏獲林琴陳傳呉萬宗頼其瓏等四名均
　　係有名頭目一俟搜查净盡並令入山各兵休息
　　數日即行統率大兵肅清南路至南路賊匪情形
　　現猶屯聚大武隴赤山保大穆降水底藔等處聞
　　官兵蕩平北路心懷畏懼黨羽漸離特恐義民截
　　殺不敢相率投誠而被脅村民亦以賊未解散不
　　敢遽行倡義經(臣/)分遣熟悉南路賊情之舉人郭
　　廷機廪生王維清等賫示撫諭村民離間賊黨並
　　以大武隴等處與諸羅接壤行知柴大紀及叅將
　　李隆張萬魁知縣陳良翼將投出之人妥為安輯
　　兹據柴大紀等報有賊目何北海一名賊匪魏振
　　元等十六名自行投出内有蕭盛頼育二名拏獲
　　賊匪林靴林旺贖罪陳良翼報有賊匪呉雲林壓
　　等四十八名均已自行投出又舉人郭廷機帶出
　　南路投誠賊目許參陳送期陳吾春顔院林快士
　　黄充來營並據賊目郭照髙為遣郭敬同來禀稱
　　林爽文三弟林勇帶同賊夥在大武壠潛匿情愿
　　設法擒獻再行投出(臣/)俱已免究前罪令其拏賊
　　自効㸔來南路賊匪黨羽已解散大兵一到無難
　　刻日殱除其賊目李七早有歸誠之信前經拏獲
　　該犯家屬伊兄李水情愿入山找尋至今並未投
　　到兹已在内山拏獲該犯係賊中著名頭目不思
　　早行投出仍隨林爽文逃入内山未便因其原有
　　投誠之心稍為輕縱兹已嚴行㸔守同拏獲賊目
　　等另行派員解京審訊又官兵攻克大里杙後有
　　被賊拘禁之原署南投縣丞洪智投赴軍營據供
　　賊匪到南投搶刼因該處並無城池汛兵九十餘
　　名又分在各處汛地不能抵禦即時被賊攻陷隨
　　帶兩子到民人王生家欲尋自盡王生救住送到
　　豹尾庄廖全家居住林爽文聞知拏到大里杙呌
　　何從龍勸降不從就帶到觀音亭交林繞㸔守又
　　呌劉懷清威逼帮辦事件自刎兩次都被劉懷清
　　將刀奪去手上現有奪刀傷痕可據等語訊之何
　　從龍劉懷清供亦相符昨拏獲賊目林繞一名即
　　係在大里杙㸔守洪智之人亦稱洪智屢被林爽
　　文廹脅實未從賊復傳到王生等隔别硏訊均非
　　虚揑但洪智身係職官被賊人拘禁日久兩次自
　　刎未死仍復􁂦顔視息究屬偷生無恥未便因該
　　犯員未經從賊稍為寛貸應請即行正法奏入
上命軍機大臣傳諭福康安海蘭察鄂輝曰福康安等
　統率大兵分駐各隘口嚴宻堵截捜拏使首逆無從
　逺竄復恐林爽文見官兵勢盛驚懼自戕隨派巴圖
　魯侍衛及貴州廣東屯練兵丁改裝易服同差役社
　丁通事等分投搜緝將逆首生獲福康安等辦理妥
　協可謂用心周到甚屬可嘉至林爽文逃匿後固須
　多派兵民分頭搜捕而當其搜獲之時必有最為出
　力首先下手之人其人應優加奬賞着福康安將林
　爽文究係何人首先擒獲查明名數據實具奏候朕
　另降恩㫖至洪智身為職官被賊拘禁不能捐軀盡
　節固屬罪有應得但念該犯曾兩次自刎為賊匪劉
　懷清將刀奪去手有奪刀傷痕可據與􁂦顔從賊偷
　生者有間着加恩恕其一死發往伊犁充當苦差又
　前奏賊目陳泮投出後將其家屬扣留仍令伊入山
　勒限擒獻林爽文係被官兵捜獲而陳泮作何下落
　未據奏及該犯既不能將林爽文擒獻自未便因其
　曾行投出稍縱末減此外尚有呉領等亦係有名頭
　目均難寛縱並着福康安迅速按名查拏解京審辦
　毋令逺颺漏網
上又命軍機大臣傳諭福康安李侍堯孫士毅曰據臺
　灣解到匪犯劉懐清林茂等供劉懷清在大里杙隨
　同林爽文之偽軍師董喜辦事一切聴其調度衆人
　稱為董仙林茂係董喜糾同入夥又據供賊人頭目
　林水素為林爽文信用諸事皆其主謀現封提督將
　來欲封作宗人府伊二人俱隨林爽文逃入内山等
　語董喜為賊匪軍師林水亦係林爽文信用偽封提
　督雖非莊大田之著名者可比但係助惡為首之犯
　未便任其潛逃漏網現在首逆林爽文已經拏獲董
　喜林水二人係随同逃竄之人如業經就獲自己随
　同解京倘尚未拏獲着福康安務將該二犯嚴宻搜
　查務獲若臺灣查無踪跡計該犯等非逃入福建内
　地潛匿即由海道竄入粤省並着李侍堯孫士毅一
　體飭屬嚴拏以期必獲解京審辦毋任其兎脱稽誅
　再此等黨惡要犯如本日解到之蔣挺劉懷清林茂
　何從龍四犯及供出之董喜林水俱係為賊主謀並
　得受偽職罪惡甚重其家屬俱應縁坐着福康安李
　侍堯等即行遵照查明辦理將來拿獲各犯有似此
　情節重大者俱着照此查辦再柴大紀蔡攀龍二人
　前據福康安奏於抵嘉義縣殺賊解圍後即留柴大
　紀蔡攀龍在縣城防守伊二人俱受厚恩如果思出
　力自効自應懇求福康安隨同帶兵打仗乃本日訊
　問押解匪犯到京之侍衛額爾登保據稱柴大紀蔡
　攀龍二人並未懇求一同帶兵前往𠞰賊似此􁂦顔
　安處全不思奮勉出力並懇求虚詞而無之伊等畏
　懼懦怯全無人心已可概見又蔡攀龍經福康安派
　令招致李七乃蔡攀龍並未能設法招致可見坐辦
　之事尚不認真安望其能隨營打仗奮勇殺賊着福
　康安即傳㫖詢問蔡攀龍令其自行據實明白迴奏
　至柴大紀於福康安自嘉義進兵時並未懇請前往
　一節亦着福康安一併嚴切訊問據實覆奏
上又諭内閣曰福康安自鹿仔港進兵後督率將弁
　奮勇攻𠞰連次克㨗前於嘉義縣破賊解圍業經降
　㫖將福康安海蘭察晉封公爵賞給紅寳石頂四團
　龍褂以示優奬今逆首林爽文經福康安等設法生
　擒辦理周妥實屬可嘉特親解御用佩囊二個分賜
　福康安海蘭察用昭恩眷所有在事出力之將弁並
　着福康安查明咨部議叙其隨征兵丁並着福康安
　分别奬賞至辦理此事朕先事運籌决機發䇿自逆
　匪滋事以來大學士阿桂留京辦事續又差往河工
　及江南勘河本未承辦書諭大學士和珅始終承㫖
　書諭於一切清漢事件鉅細無遺懋著勤勞自應特
　加優賞和珅本係一等男爵着照從前大學士張廷
　玉之例晉封為三等伯大學士阿桂王杰尚書福長
　安董誥夙興夜寐一體宣勤俱着交部議叙其滿漢
　軍機章京並着軍機大臣查明實在出力者交部分
　别議叙至此次辦理軍務孫士毅以鄰省總督一聞
　逆匪滋事之信即親赴潮州駐劄節次派調兵丁撥
　運軍餉火藥鉛丸等項源源接濟迅速周妥甚為出
　力孫士毅業經錫予宫衘並賞戴雙眼花翎仍着照
　從前大學士蔣廷錫之例賞給輕車都尉世職以示
　嘉奬李侍堯自調任閩浙總督後於照料過兵及運
　送糧餉等事亦尚妥速本欲俟蕆功之日將伊原襲
　伯爵給還但李侍堯前抵閩省已及一年於柴大紀
　在總兵任内骫法營私廢弛營伍種種貪劣欵跡自
　已早有見聞乃竟緘黙不言並不及早據實叅奏經
　朕節次降㫖詢問李侍堯始行具摺陳奏明係有心
　徇隠豈可再膺懋賞且伊業經賞戴雙眼花翎晉加
　宫衘毋庸復行給還伯爵仍着交部照例議叙至柴
　大紀前因其固守嘉義不肯出城一節念其勤苦出
　力是以特封為義勇伯今據福康安李侍堯等先後
　遵㫖查奏柴大紀在總兵任内貪劣各欵俱已確實
　並守城亦非其功其前奏忍飢固守之處竟係義民
　等不肯放出伊轉揑詞欺飾已明降諭㫖革職拿問
　交福康安逐欵審明治罪矣至兵部承辦軍報之員
　外郎盛保在良鄉縣駐守俟候馳逓尚為奮勉本日
　擒渠㨗報即係該員親自賫逓着加恩賞戴花翎並
　在京㨗報處各員俱着交部議叙又此次軍報往來
　直𨽻山東江蘇浙江福建沿途各驛站馳逓並無貽
　悞所有沿途督撫辦理一切軍需均屬出力及驛站
　逓送文報之文武員弁並着查明交部分别議叙其
　驛站兵丁亦着酌量給賞
　　初二日(乙/未)
上諭内閣曰黄仕簡任承恩上年朝審勾到並經格外
　加恩免其一死現在大功已届蕆事所有黄仕簡任
　承恩二犯俱着加恩釋放但伊二人身獲重愆經朕
　曲加矜宥全其軀命若仍􁂦顔安居輦轂之地有何
　面目對人俱着勒囘原籍閉戸静居思過
　　(臣/)等謹按黄仕簡任承恩専閫受寄恇怯逡巡實
　　干軍律我
皇上曲貸餘生俾得圜扉偷息已屬施
恩格外及臺灣大功告竣復䝉
矜宥釋還此非
聖恩之獨優於黄仕簡任承恩兩人也祇以黄仕簡乃
　　黄芳度之孫任承恩乃任舉之子方康熙十三年
　　逆匪鄭錦之亂芳度闔門殉節而任舉實效命於
　　金川之役兩人者之祖父皆以忠節著聞是故一
　　綫可原特從曠典為臣工者益欽服
聖主之權衡刑賞不假秋毫惟當激發藎誠咸知法鑒
　　萬一重愆自蹈茍非如黄仕簡任承恩之猶有可
　　原必不能倖邀肆赦而効忠如黄芳度任舉者雖
　　延賞已逾百年或數十年尚足以庇其獲咎之子
　　孫一罪一功昭然不爽載諸簡册洵足以永垂激
　　勸云爾
上又諭内閣曰此次臺灣逆匪滋事刼縣戕官肆行不
　法至一年之久福康安等帶兵渡洋旬月之間即將
　賊匪痛加殱戮搗穴擒渠各村庄得以安堵如舊該
　處地隔重洋五方襍處風俗素稱刁悍經此一番懲
　創若不明示武威恐民人等事過即忘不足令其怵
　目儆心常思安分畏法將來事竣後如福康安海蘭
　察及鄂輝普爾普舒亮等之勇略最著者應於臺灣
　郡城及嘉義縣兩處共建生祠塑立像貌俾該處民
　人望而生惕日久不忘
上又命軍機大臣傳諭福康安李侍堯徐嗣曾曰前因
　黄仕簡帶兵渡洋並不奮勇𠞰賊惟安坐郡城因循
　株守以致逆匪蔓延日久曾經諭令李侍堯等將來
　事竣時所有多延時日糜費軍需銀兩應於黄仕簡
　名下責令分賠以示懲儆李侍堯何以尚未覆奏現
　在逆首林爽文業已生擒剿捕事務即日蕆功黄仕
　簡釋放回籍既邀格外寛宥而臺灣逆匪滋事年餘
　一切軍餉費用不貲皆黄仕簡因循貽悞所致若復
　令坐擁豐饒無以示懲着李侍堯於黄仕簡名下罰
　令繳出銀二十萬兩以備賠補軍需之用至昨據福
　康安奏訊據林爽文之父林勸供稱伊祖父墳墓在
　於義塜地内埋𦵏並無木牌難以辨認等語該犯祖
　墓雖埋𦵏義塜自可查訪而知着李侍堯於林爽文
　本籍漳州一帶嚴宻查訪不可稍渉紛擾致伊支族
　驚疑更不可因匪犯揑飾竟致之不辦徒事顢頇也
　　初四日(丁/酉)
上諭内閣曰柴大紀既貪縱釀變於前復狡詐欺罔於
　後其前此接奉諭㫖不肯出城一節自係因郝壯猷
　前在鳯山棄城逃囘即於軍營正法柴大紀心懷畏
　懼恐罹重辟是以不敢輕離該處設非朕嚴申軍紀
　　於鳯山失事時即將郝壯猷按律辦理則柴大紀深
　　染緑營習氣怯懦畏葸未必不為郝壯猷之續今既
　　查明種種劣蹟自應徹底嚴辦昨已明降諭㫖將伊
　　革職拏問交福康安嚴行定擬具奏矣朕於臣下功
　　罪惟視其人之自取一秉大公至正而於用兵之際
　　有功即賞有罪即罸尤務嚴明從不絲毫假借至辦
　　理軍務宵旰焦勞從前平定凖部回部大小金川無
　　不炳燭幾先預􁎎成算此次林爽文等紏衆滋事雖
　　係么䯢草竊亦並不心存忽視一本敬
天凝命之念孜孜勿懈是以仰邀
昊眷刻期奏績逆首生擒即如恒瑞妄請添兵數萬一摺
　　設不斷以乾綱如宋明庸主遇事輙令廷臣聚議衆
　　論紛紛迄無定見征調紛煩緩不濟急寧不如金世
　　宗所云南朝集議既成北兵已可渡河之語其何以
　　握勝算而奏鴻㨗耶着將前後辦理縁由通諭中外
　　知之
　　　(臣/)等伏讀
　御製遲速論曰兵事宜速而要於敬
天明理不敬不明未有不致僨事者至哉
　皇言誠足以揭萬幾之要立千古之極矣夫以林爽文
　　　之糾衆滋事不過么䯢草竊耳而我
　皇上宵旰焦勞悉本凝命之思孜孜勿懈即遲速論所
　　　云敬
天也以恒瑞恇怯之見妄請添兵數萬而斷以乾綱斥其
　　　謬議即遲速論所云明理也是惟敬
天明理乃無不炳燭幾先預操成算以迅奏膚功蓋於兵
　　　事有明徴焉而豈獨於兵事然哉
　
　
　
　
　欽定平定臺灣紀畧卷五十三
欽定四庫全書
欽定平定臺灣紀畧卷五十四
　　二月初五日(戊/戌)福康安海蘭察鄂輝同奏言将拏
　　獲首逆林爽文賊目何有志及節次拏獲各要犯
　　隔别研訊縁林爽文自㓜来臺灣趕車度日交結
　　無賴行竊為匪乾隆五十一年八月十五日林爽
　　文與林泮林領林水返張回何有志等在大里杙
　　山内車輪埔飲酒結盟互相約誓有難相救結黨
　　搶奪適有楊光勲楊媽世倡㑹械鬪案内逸犯逃
　　在彰化經地方官差役查拏有差役黄姓傅姓訪
　　查曽入天地㑹之人藉端索詐人心不服林泮王
　　芬林領林里生等起意拒捕招林爽文入夥經伊
　　族長林繞林石等勸阻将林爽文藏匿山内糞箕
　　湖地方林泮復来糾約遂决意聚衆謀逆十一月二
　　十七日副将赫生額逰擊耿世文知縣俞峻帶兵
　　至大里杙查拏在大墩住宿賊匪乘夜刦營全行
　　被害二十九日攻陷彰化縣十二月初六日攻陷
　　諸羅縣其淡水之賊於初七日攻陷竹塹城南路
　　之賊于十二日攻陷鳯山縣四處紛紛響應雖彰
　　化諸羅旋經收復起事之林泮王芬林里生各犯
　　亦被官兵義民殺死無如帶兵各員株守一方不能
　　及時進𠞰賊匪得以從容修備将大里杙地方築
　　城挖壕斗六門菴古坑集集埔水沙連等處要隘
　　亦皆竪立木柵壘砌石墻屯聚粮米勒派農民等
　　分季納租山田按一九抽收水田按二八抽收公
　　然以北路一帶村莊属其管轄迫脅各莊民人於
　　於辮頂之外留髪一圏以為記認林爽文見黨羽
　　附和日衆自稱盟主偽號順天賊夥内稱林爽文
　　為大哥彼此相稱為兄弟受過偽職之有名賊目
　　等不下數十人令林領林水返據守附近賊巢一
　　帶之烏日莊田中央等處陳傳拈據南北投蔡福
　　佔據菴古坑李七佔據斗六門劉懐青董喜陳梅
　　為之主謀林爽文自五十一年十二月三十日往
　　犯府城未陷並未再往總在嘉義縣及笨港鹽水
　　港地方滋擾以嘉義為全郡適中之地滋擾更甚
　　圍困數月之乆必欲攻陷至上年十一月内嘉義
　　圍解後林爽文連夜奔回賊巢二十二日舒亮一
　　路官兵進至大肚溪劄營林爽文親率賊夥前往
　　攻擾左臂中鎗從前所聞在嘉義牛稠山受傷之
　　處係属訛傳並無其事及大兵攻克大里杙時逆
　　首由火燄山逃至集集埔以為退守地步並希圗
　　抄截官兵後路旋經大兵併力攻克賊之精壯能
　　打仗者多被殱戮始竄入内山畨界此北路逆匪
　　等起意謀逆及滋擾煽誘先後各情節也其南路
　　逆匪亦係天地㑹内之人莊大田實為渠魁該犯
　　雖與林爽文附和一氣䆒係各分黨類不相上下
　　其起釁情節容俟𠞰平南路拏獲莊大田再行訊
　　明具奏惟查林爽文狡黠性成供詞閃爍其所供
　　聚衆滋事商同謀逆各情多有不實不盡而於天
　　地㑹起自何人之處反覆究詰該犯匿不供吐因
　　係解京要犯未便遽行刑訊其供出助逆賊目等
　　姓名除業經拏獲正法外未獲各犯出示懸賞按
　　名嚴查務期盡絶根株不使稍留餘孽再林爽文
　　等係逆案首犯渡海觧京道路遥逺必須大員督
　　觧舒亮人甚明幹堪以觧送現在𠞰賊大局已定
　　軍營分路帶兵者尚不乏人即将林爽文等一起
　　逆犯交舒亮帶領章京弁兵等押觧赴京舒亮於
　　軍營一切情形皆所深悉亦可仰備
垂詢其先後拏獲有名賊目二十名首逆眷属五名口
　　業已分作三起㨂派妥幹員弁觧送所有各起逆
　　犯現於鹿仔港登舟徑渡蚶江但恐風信靡常或
　　吹至厦門崇武兩處亦未可定(臣/)已飛咨李侍堯
　　於各處海口地方預行派撥官兵等候不問何處
　　登岸皆有官兵䕶送不致稍有疎虞又自進兵以
　　来義民首等隨營進𠞰人思自効實為奮勉可嘉
　　其中最為出力者查有嘉義縣義民首黄奠邦鄭
　　天球王得禄元長莊義民首張源懃隨同打仗搜
　　拏賊匪並購線招出賊目等離間賊黨又各差義
　　民假扮賊装四出偵探賊中情事纎悉皆知得以
　　預為籌畫甚屬勤幹能事再淡水義民王松髙振
　　葉培英東勢角義民首曽應開熟諳内山路徑深
　　悉畨情前經(臣/)委令徐夢麟招致屋鰲獅子等社
　　生畨即係王松等前往曉諭迨賊匪遁入内山之
　　後該義民首等導引官兵進𠞰並於要隘地方嚴
　　宻堵截不使首逆逺颺所辦均属周妥(臣/)已将黄
　　奠邦等八名核其勞績分别賞給翎頂以示奨勵
　　至淡水同知徐夢麟明幹能事熟悉畨情辦理𠞰
　　賊一切事宜甚為出力将迤北一帶生畨全行招
　　出親至三貂險僻之處堵拏賊匪並於所属淡水
　　地方沿山通海各要口分佈義民設卡防守極為
　　周宻又南安縣教諭郭廷筠試用塩大使張均軍
　　需局委員革職通判鄭一桂在厦門招集漳泉義
　　勇隨至臺灣軍營(臣/)以郭廷筠籍𨽻閩省於臺灣
　　情形最為熟悉凡購線擒拏賊眷賊目及撫諭義
　　民訪探賊情等事多交該員辦理實能不辭勞瘁
　　認真妥辦其張均鄭一桂往来督催粮餉鉛藥運
　　送迅速自進兵以来從無貽誤官兵在斗六門𠞰
　　賊時張均因送鉛藥前進適遇賊匪猝至當即殺
　　賊一名拏獲活賊黄褒一名實為奮勉可嘉懇
賞給徐夢麟知府職銜郭廷筠同知職銜鄭一桂知縣
　　職銜俟大功告竣再行送部帶領引
見至張均以文職官員保䕶鉛藥親殺賊匪應請令戴
　　用藍翎以示優奨又閩安協副将徐鼎士調赴淡
　　水堵禦賊匪尚為出力自(臣/)到臺灣以来遵檄由
　　大甲溪進兵人雖不能如徐夢麟幹練勤能亦属
　　奮勉可嘉但業已因公降調懇仍留閩省以副将
　　補用並
賞戴花翎以示奨勵又聞南路賊匪多聚鳯山縣水底
　　寮大穆降等處地方近聞官兵𠞰平北路賊匪多
　　在近山一帶潜匿間或至郡城及山外村庒遥放
　　鎗砲亦不敢逼近營盤莊大田等及有名頭目佔
　　據大武隴地方為負嵎死守之計該處大山圍繞
　　溪深嶺峻山僻路徑處處皆通中有四十餘莊如
　　礁吧哖街大湖庄樂陶庒后堀臘皆係賊人巢穴
　　而虞莊加拔莊赤山保等處皆有賊人出没此時
　　進𠞰南路賊匪必先搗大武隴賊巢覆其根本並
　　将該處通往鳯山之路飭令山猪毛義民在旗尾
　　莊畨薯藔要隘堵截一面令永慶帶領總兵陸廷
　　柱巴圗魯侍衛果爾敏色副将官福等就近由府
　　城往攻水底藔牽綴賊勢大武隴西面(臣/)前已派
　　蔡攀龍帶兵駐劄灣裡溪烏什哈達駐劄哆囉嘓
　　梁朝桂駐劄茅港尾鄭國卿駐劄白水溪一帶進
　　逼其東西一帶内山生畨已諭令熟識畨情之貢
　　生張維光生員王宗榮通事黄彦黄三才王和等
　　前往曉諭各社生畨協同堵𠞰並令臺灣縣知縣
　　王露差貢生張維光宻諭大武隴内之粤庄畨社
　　招集義勇以為内應一俟各處佈置妥協即令烏
　　什哈達帶兵一千名内地同安義民一千名由哆
　　囉嘓前進梁朝桂帶兵二千名繞至阿里港一帶
　　迎頭堵截(臣/)等即統率大兵分路進攻大武隴一
　　破南路賊匪自成瓦解之勢至北路各處村庒民
　　心甫定仍須酌量留兵鎮撫地方捜緝逸匪自應
　　於𦂳要隘口分劄營盤以聫聲勢酌令普吉保留
　　駐東埔納逰擊夏承熙留駐斗六門都司田智留
　　駐南頭副将徐鼎士留駐大里杙都司陳士紛留
　　駐彰化都司朱龍章留駐淡水北路一帶統共留
　　兵四千八百名足資彈壓其餘各處營盤概行撤
　　去聽候調遣惟鹿仔港塩水港係近海口岸地方
　　難民寄住者甚多仍令總兵李化龍都司楊拜颺
　　在彼稽查彈壓至淡水極北之三貂蛤仔欄地方
　　道路險逺向為藏匿奸匪之藪(臣/)前因逆首未獲
　　恐其潜行逃往訪知該處有租墾畨地之吳沙許
　　天送二人素與生畨熟悉因諭令密購生畨導引
　　官兵入山捜捕並飭徐鼎士徐夢麟帶領兵丁直
　　入該處堵截兹據報稱已於正月初二日前抵三
　　貂呉沙等帶領生畨出山逺迎詞色甚為真誠並
　　遵諭分派蛤仔欄東西勢等社生畨扮作抽籐打
　　鹿之人分佈要路截拏首逆等語現在林爽文雖
　　已就擒但恐逆案内有名逸犯潜逃該處亦未可
　　定復飭知該副将等轉飭吳沙許天送嚴宻緝拏
　　並令徐夢麟仍回淡水徐鼎士仍回大里杙捜查
　　餘匪以靖地方再林爽文之二弟林躍興與林爽
　　文同逃入山在打鐵藔失散據淡水兵役於竹塹小
　　坑内捜獲觧送訊供後即将該犯歸入第四起應
　　觧逆犯内一併觧京查林爽文家屬惟伊三弟林
　　勇一名尚在南路潜匿大兵進𠞰時即當設法嚴
　　拏務期必獲以盡根株又古州鎮標都司朱化英
　　等帶領兵丁九十四名配坐陳合興船隻渡洋被
　　風吹回金門鎮地方船隻擊碎淹斃都司朱化英
　　千總陳汝志兵丁六十名其餘弁兵扶板漂流登
　　岸另配船隻現在已到軍營原船内鉛藥器械俱
　　已沈失請将淹斃人等照陣亡例議䘏其扶板得
　　生之外委顧大成胡天祥及兵丁等俱已酌量給
　　賞以示體䘏再提訊林爽文之父林勸供稱原住
　　平和縣小溪火燒樓地方父母𦵏在義塚現已将
　　原籍村庒及𦵏墳處所飛咨李侍堯俟查有確切
　　根據即行刨挖不必将義塚内坟墓概行發掘轉
　　致該處民人聞風驚懼李侍堯自能妥協辦理莊
　　大田係鳯山縣篤家港人訪聞莊大田之父莊二
　　本住嘉義縣属台斗坑莊置有田畆給與莊民黄
　　畨耕種莊二即𦵏於該庒附近地方莊大田於莊
　　二故後始遷往鳯山隨令柴大紀帶同知縣陳良
　　翼至圳仔頭山仔頂地方將莊二墳墓掘開骸骨
　　挫焚其所存台斗坑田産照例入官歸于叛産内
　　一併辦理奏入
上命軍機大臣傳諭福康安海蘭察鄂輝李侍堯曰前
　據福康安奏分派巴圗魯及義民屯練等改装易服
　於老衢﨑地方捜獲林爽文但究係何人首先擒獲
　未據奏及想係軍務匆遽無暇詳及又林爽文之二
　弟林躍興已於竹塹山坑内捜獲林躍興是何人所
　獲自應加以奨賞即詳查具奏嘉義縣及淡水等處
　義民隨同官兵打仗殺賊並購線偵探擒捕匪犯實
　属奮勉著福康安即向各義民等詳加詢問如伊等
　情愿頂帶榮身不欲出仕者各聽其便其情愿出仕
　者著福康安量其才具分文武咨送吏兵二部帶領
　引見候朕酌量補用實缺以示鼓勵又前經温州鎮
　總兵缺出曽諭令福康安於帶兵出力之副将徐鼎
　士格綳額二員内比較何人最為出力即奏請陞補
　兹據奏徐鼎士另案得有降調處分未便遽陞總兵
　請仍留閩省以副将補用並請賞戴花翎自應如所
　請行其温州鎮總兵一缺格綳額是否堪以勝任即
　據實覆奏以便降㫖又劉懐青一犯現經觧到審訊
　其為林爽文主謀一節皆諉之董喜林水二犯供詞
　狡展現仍令軍機大臣嚴行刑詢後即行正法外其
　供出之林水及現在究出之陳梅等已據奏拏獲均
　俟觧到逐一嚴審至董喜一犯據林爽文供帶病跟
　到集集埔已經身死所供恐不足信又劉陞一犯亦
　係起意糾衆之人在内山衝散不知下落該犯既起
　意糾衆亦未便任其漏網著福康安查明董喜是否
　實因病故劉陞曽否續獲毋任􁃿脱又大武隴係南
　路賊匪巢穴自應先行摧破使賊無所依據現在大
　兵四路宻佈莊大田等自不難立就生擒惟該犯見
　林爽文係在内山生畨地方被官兵拏獲自不敢復
　逃至内山潜匿惟防其由各路海口竄逸則洋面廣
　濶官兵乘船追捕恐擒獲有需時日前經屢諭常青
　令於各海口要隘嚴宻巡防著福康安再嚴飭各海
　口弁兵梭織防守並傳諭徐嗣曽普吉保等不時督
　率巡察如莊大田等由海道竄逸則惟伊等是問恐
　不能當此重咎也福康安于擒獲莊大田後即令海
　蘭察巴圗魯侍衛等先行内渡其應撤各兵即行陸
　續撤回福康安俟料理一切善後事宜大局已定亦
　即先行起程其零星未獲無關𦂳要逸犯即交徐嗣
　曽普吉保等在彼督率查拏再此次福康安分派鎮
　将在大武隴附近一帶堵截已将蔡攀龍派入而柴
　大紀則從未派領帶兵可見蔡攀龍在彼較為出力
　而柴大紀竟係懦怯狡詐無用為福康安所深憎是
　以不加派委柴大紀究竟如何貪縦營私廢弛不職
　並著據實覆奏前因林爽文糾衆肆擾勢正猖獗是
　以欲将伊祖墳刨挖以洩衆忿今首犯林爽文業就
　生擒其父母兄弟妻子合家俱被拏獲即其三弟林
　勇現在逃往南路将来大兵捜捕莊大田自無難一
　併拏獲是林爽文業罹族誅其祖坟亦不值再行查
　辦且據供係𦵏在義塚内難以辨認若因此概行刨
　挖未免波及無辜或致衆心惶惑著傳諭李侍堯如
　林爽文祖坟查明確實自應行刨挖若查無確據亦
　可無須辦理至臺灣奸民倡立天地㑹起自何人林
　爽文匿不供吐該犯係属首逆應觧京盡法處治此
　時福康安自不便加以刑訊閲其供詞内稱常聽得
　説漳泉兩府設有天地㑹邀集多人立誓結盟等語
　漳泉兩處民人素不相睦林爽文原籍漳州其黨羽
　亦多係漳州人而義民鄉勇等籍𨽻泉州者居多林
　爽文自係欲借此扳陷以洩其忿看来天地㑹名色
　竟係漳州匪犯所倡與泉州無涉俟林爽文觧到時
　嚴行刑鞫自無從狡展臺灣𠞰捕事務剋日完竣該
　處一交三月氣候即已炎熱各省派調官兵難以在
　彼乆駐節經諭令福康安於辦理善後事宜時祇須
　留兵數千以資彈壓其餘官兵應行陸續撤回令其
　各歸本處現在福康安統兵前往南路自可即日蕆
　功著遵照前㫖俟大功告蕆後除臺灣應留額兵外
　應将素耐炎熱之貴州湖南二省兵丁酌挑數千留
　彼彈壓其餘次第渡回内地各歸營伍将来大兵凱
　旋渡洋不但福康安海蘭察及領兵大員等不可冒
　險輕渡即微末弁兵亦不可輕易涉險總須俟風色
　順利再行開駕即稍遲時日亦属無碍總期全臻穏
　順
上又諭内閣曰此次福康安等統率官兵前往臺灣𠞰
　捕逆匪未及兩月即将首逆林爽文生擒觧京大功
　指日告竣固由福康安等調度有方所向克捷而将
　弁兵丁等隨同𠞰捕亦俱争先効命用能掃逆擒渠
　妥速集事殊属可嘉前已有㫖令福康安查明咨部
　議敘本日據福康安奏請将出力之侍衛章京将弁
　等分别賞給巴圗魯名號加陞職銜翎頂均照所請
　行其餘将領等仍著福康安查明咨部一併議敘兵
　丁等優加賞賚以示朕奨勵戎行至意
上又諭内閣曰向来官兵巡洋遇風淹斃俱照陣亡例
　議䘏今都司朱化英千總陳汝志及隨行兵丁等調
　赴臺灣征𠞰逆匪渡洋遇風以致淹斃多人尤堪憫
　惻著交部俱照陣亡例從優議敘其扶板得生之外
　委顧大成胡天祥以及兵丁等並著福康安照落水
　得生之例從優給賞以示軫䘏
　　初六日(己/亥)
上命軍機大臣傳諭福康安曰朕閲藍鼎元所撰平臺
　紀略朱一貴糾衆肆擾經官兵各路追捕朱一貴逃
　入民家鄉民等設法擒拏觧赴施世驃軍前朱一貴
　昻然而立妄自稱孤藍廷珍命捶其足始與其黨皆
　跪伏罪請死今福康安将逆首林爽文生擒當縳至
　軍前之時其語言動作如何情狀曽否跪伏乞死及
　其黨夥一同請罪抑尚不知畏罪懼刑肆無忌憚如
　朱一貴情形著福康安詳細覆奏
　　初八日(辛/丑)
上諭内閣曰前據福康安奏調赴臺灣協𠞰之貴州吉
　州鎮標都司朱化英等帶領兵丁配船渡洋被風吹
　回撃碎船隻淹斃都司朱化英千總陳汝志並兵丁
　六十名已降㫖将員弁兵丁俱照陣亡例從優議䘏
　苐念黔省官兵向来打仗甚為得力今調赴臺灣協
　𠞰遭風淹斃官兵共六十餘名之多實堪憫惻除官
　員交部優䘏外此内兵丁原額名粮以養家口兹雖
　得邀優賞而粮缺業經空出其家口養贍無資生計
　不免拮据着再加恩交該督撫即查明被淹兵丁係
　馬戰步守何項額缺即照其原缺将伊子孫挑補如
　無子嗣者即于弟姪内㨂選挑補若係餘丁亦即挑
　補守兵俾資養贍
　　(臣/)等謹按軍志以致果為毅而奮不顧身殉于戰
　　陣者厥有議䘏之例至于徵兵協𠞰汎涉鯨波猝
　　遇颶風之變以視臨陣捐軀者似稍有間而
聖慈矜惻特比于陣亡之例而優䘏之猶且念其家無
　　仰給之資復
命于其子孫内挑補名粮額缺俾得養贍盖
皇仁如此其厚
睿慮如此其周也凡我戎行者有不聞而倍生感勵者
　哉
　　同日李侍堯奏言現在臺灣北路逆首就擒餘匪
　　亦經𠞰除福康安等移兵南路乘勝捜捕莊大田
　　等不日定行擒獲計凱旋之期甚近内地應行籌
　　備事宜(臣/)已督同總局司道次第辦理查本省及
　　各省官兵不下四萬有餘自應分起撤回以免擁
　　擠除咨商福康安于酌留彈壓之外何路官兵由
　　何處開洋内渡酌定咨覆俾得預期備辦其最要
　　者莫如船隻一項(臣/)查福康安過臺時隨帶官兵
　　義民及粮餉藥鉛等項共用船一百三十餘號又
　　渡載貴州湖南官兵并續運粮米鉛藥等項共約
　　計二百餘號是鹿仔港現有船隻已敷配載之用
　　至鹿耳門前此渡載官兵等項船隻前經該處留
　　船三十餘號備用又運送粮米藥鉛等項船約有
　　四十餘號今再撥船六十號前往候渡兩路官兵
　　俱可源源配載又前此賊匪未盡之時内地營兵
　　自不得不寛為儲備今逆首林爽文業已擒獲觧
　　京軍務可剋期告蕆即届征兵歸伍之期所有上
　　年新募兵丁原係暫備差􁎎非為乆逺之用其嵗
　　需粮餉逓年計算所費不貲自應通盤籌核俾存
　　營無冗設之兵而内地營制繁簡適均本不至有
　　兵單之慮即漳泉厦門一帶係濱海要區俱有提
　　鎮大標其兵數俱足資控衛無須更議増添(臣/)再
　　四籌酌如将新募兵丁一時全行裁汰辦理似覺
　　過驟然俟其出一缺方補一兵未免需時過乆仍
　　屬多糜粮餉(臣/)現在已通飭各營遇有額兵缺出
　　毋庸另行招募即以新兵撥補舊額至新兵自陸
　　續募補以来已閲半年有餘如技藝不見長進未
　　臻嫻熟即陸續裁汰至各營所募新兵多寡不同
　　今于新兵較少之營分遇有額兵缺出即於新兵
　　較多之相近營分移撥抵補似亦挹彼注兹之一
　　法其中有不願赴别營就伍者並准其辭退另為
　　撥補(臣/)查上年派往臺灣出征兵丁内傷亡散失
　　約有數千名所帶餘丁甚少本不敷頂補今(臣/)於
　　先後所募新兵二萬名内酌留五千名為抵補征
　　兵額缺之用其餘一千五百名即督率各標營分
　　别兵數多寡酌量辦理如補額無需五千名亦即
　　逓行減退似此辦理自不見有裁撤之迹而兵數
　　仍可符原額即粮餉亦無慮日乆多糜奏入報
聞
　　初十日(癸/夘)李侍堯奏言被賊脅從之犯陳駐等十
　　三名訊無助賊抗拒官兵情事應給駐防滿兵為
　　奴但福州距該犯等本籍太近擬發江寕駐防兵
　　丁為奴奏入
上命軍機大臣傳諭李侍堯曰江寜與閩省亦係一水
　可通之地各海岸俱有船隻来往易于逃回原籍此
　等人犯竟應發往吉林黒龍江兩處給兵丁為奴以
　防其竄逸滋事
　　十一日(甲/辰)福康安海蘭察鄂輝奏言正月十四日
　　分路發兵派普爾普帶領格綳額伊常阿謝廷選
　　等由内山僻徑直趨大武隴北面並令通事曉諭
　　生畨協同堵截鄂輝帶領許世亨烏什哈達六十
　　七等由西南哆囉嘓洗布埤一帶進𠞰復派㕘将
　　特克什布逰撃葉有光沿山捜查逰擊吳秀在後
　　接應以杜賊匪奔竄之路復探知莊大田及林爽
　　文之弟林勇因大兵将至留賊目等看守大武隴
　　賊巢復在郡城一帶出没並令牛庄賊匪攻擾灣
　　裡溪村莊希圗截㫁郡城要路(臣/)福康安海蘭察
　　恒瑞即帶領袁國璜穆克登阿特勒登徹岱森寳
　　春寜及巴圗魯侍衛等于十五日劄營灣裡溪令
　　蔡攀龍亦就近帶兵前往十六日進至牛庒賊匪
　　二千餘名排列迎拒(臣/)等即分路進攻齊放鎗砲
　　横衝賊陣賊匪支持良乆始行敗走過溪猶恃該
　　處水深溜急阻溪抗拒不肯遽退有騎馬賊目二
　　人往来指揮官兵一擁過溪射死賊目一人項下
　　掛偽印一顆鐫刻定南将軍蘇魁字様官兵盡力
　　追趕殺賊五百餘名復射死賊目一名擒獲賊目
　　陳獻瑞等四名活賊七十餘名奪獲大小砲位鳥
　　鎗旗幟刀矛器械無算乘勝前進於十九日直抵
　　南潭大穆降一帶有賊匪三千餘名在沿山九社
　　口分劄兩營(臣/)等督率巴圗魯官兵奮勇直前賊
　　即棄營潰散正在追赶忽有賊匪從道傍斜徑抄
　　截官兵分投迎擊復殺賊六百餘名擒拏活賊二
　　百七十餘名常青亦帶兵自沙岡前来㑹合(臣/)等
　　即在南潭劄營商令常青仍回關帝㕔營盤駐守
　　是日有賊目許大花等七名棄械投降據稱莊大
　　田窮蹙竄逸並無定所(臣/)等即令許大花等前往
　　跴探一得確信即行踪跟捜𠞰設法生擒㫁不使
　　逺颺漏網至大武隴山内為賊匪乆佔巢穴該處
　　粤庒畨社頗知向義前經派令貢生張維光前往
　　曉諭粤民等即同四社畨勇自南仔山小路至噍
　　吧哖街焚燒賊藔數百間殺賊二百餘名賊匪等
　　見民畨効順不敢復在該處屯聚俱退至大武隴
　　山口把截以抗官兵適鄂輝許世亨烏什哈達六
　　十七于十九日帶兵前進賊匪競放鎗砲抵禦我
　　兵撲上山梁先佔髙處復從山上壓下攻克本縣
　　庄頭社赶過大武隴河賊匪大敗殺賊三百餘名
　　拏獲活賊一百餘名奪獲大小砲位火藥砲子及
　　鳥鎗刀矛五十餘件是日普爾普一路亦由内山
　　大埔等處捜𠞰至大武隴隘口賊匪抵死抗拒自山
　　溝内分作兩路来攻普爾普帶領格綳額伊常阿
　　謝廷選及劉懐仁李自昌劉越等分路迎出力戰
　　半日殺死賊匪四百餘名拏獲活賊一百二十餘
　　名餘黨即行潰竄查大武隴地方路徑叢襍係賊
　　人佔據之地必須多兵𠞰捕方可盡絶根株不致
　　散而復聚因復令鄂輝由南面搜入普爾普由北
　　面捜入(臣/)等即前往岡山一帶迎頭捜捕務将大
　　武隴賊匪盡數殱除則鳯山賊匪益孤無難尅期
　　蕆事其嘉義以北原設各路官兵除柴大紀仍駐
　　嘉義張萬魁仍駐阿里山彈壓地方外其餘相度地
　　勢酌加改派令蔡攀龍駐劄灣裡溪巡防石仔瀨
　　鄭國卿及守備郭朝龍駐劄哆囉嘓巡防十八重
　　溪逰擊黄象新駐劄灣裡渡頭巡防三坎店聫絡
　　聲勢直達郡城維永慶陸廷柱等原擬派往水底
　　藔牽綴賊勢但郡城重地兵力究不可過單而水
　　底藔在臺灣極南負山面海地勢極為險逺以郡
　　城乆疲之兵帶往攻𠞰恐難深恃且聞該處賊匪
　　有自行投出之信若派出官兵辦理稍不妥協或
　　致驚颺于事轉属無益是以暫停派兵前往另行
　　籌辦已分派永慶博清額梁朝桂尹徳禧陸廷柱
　　帶兵堵截打狗港竹仔港海口與沿山之山猪毛
　　義民一體截拏逸匪辦理似更為嚴宻又接據烏
　　什哈達鄭國卿稟稱初八日有大武隴賊匪阻截
　　十八重溪要路不許居民投出經烏什哈達鄭國
　　卿及都司吳壯圗分路帶領官兵義民熟畨等進
　　勦追過山後殺賊百餘名擒拏活賊二十餘名十
　　三日賊匪又来圍搶畨社被畨勇射死賊匪甚多
　　次日仍來肆擾烏什哈達帶兵前往接應賊匪敗
　　走各等語查鄂輝普爾普等進勦大武隴已将賊
　　匪全行殺散其北面之十八重溪要隘業經(臣/)派
　　兵巡防餘匪不致竄逸又據義民首鄭其仁稟稱
　　水底藔庒民鄭武烈等及附近庒民黄已良楊連
　　等同賊目陳超鄭珠陳天運陳棕陳香自行投出
　　復倡率庒民擒殺賊目賊匪數十名奪獲鎗砲器
　　械收復枋藔北勢各莊情愿設法擒獻莊大田立
　　功贖罪等語水底藔等村莊極為險逺今既震懾
　　軍威不敢負嵎抗拒自應准其投誠殺賊自効(臣/)
　　已派副将張芝元伍達色知府楊廷理前往曉諭
　　因該處附近均係粤庒即派廣東兵五百名交張
　　芝元等帶往駐守與粤庒義民互相援應堵截賊
　　匪更可得力至(臣/)帶兵南下沿途察看情形難民
　　等俱搭盖草藔暫行棲止農田亦有翻犁耕種者
　　各處留駐營盤捜緝逸匪稽查彈壓俱属嚴宻自
　　水沙連至斗六門灣裡溪各處民人俱已歸庒搬
　　移家具貿易往来者相属于道大兵所過庄民相
　　率跪迎塩水港鹿仔草等庒亦有耆老逺来迎接
　　地方均為寜謐惟水田山地尚未全行播種其灣
　　裡溪以南一帶村庒悉被賊人焚燬居民逃散現
　　已出示諭令歸庒即行查明撫䘏其郡城内外之
　　義民甚属歡欣踴躍(臣/)已逐加慰諭查明出力者
　　分别賞賚並據山猪毛義民副理事劉繩祖黄衮
　　邱宏章帶領防守郡城之義民前来懇請隨營打
　　仗(臣/)當即傳見親為奨勞先行給賞並留心察看
　　該義民等果係勇敢強壯立心報効實與他處義
　　民不同以之𠞰賊必能得力(臣/)已准其隨營仍劄
　　諭粤庒總理事舉人曽中立等在沿山一帶堵拏
　　賊匪容俟大兵進𠞰鳯山時再當優加奨擢以示
　　勸勵又前因北路已平逆首就獲不須復増兵力
　　隨於初九日移咨李侍堯倘湖南兵船尚在候風
　　即可停其開駕撤回本省兹據總兵尹徳禧禀報
　　所帶官兵業于十二日由鹿仔港登岸若令即日
　　撤回亦須至港口候風不能尅期逕渡此時雖大
　　局已定不日可以竣事但南路地方内山與海岸
　　相近水陸要衝均須多兵堵截且當逆匪初平之
　　時官兵日益増多聲勢壯盛更足以鎮定民心是
　　以仍令該鎮帶兵前赴軍營聽候調遣奏入
上命軍機大臣傳諭福康安海蘭察鄂輝李侍堯曰官
　兵在牛庒地方與賊匪打仗射死賊目項上掛有定
　南将軍蘇魁偽印一顆射賊者係属何人著查明具
　奏官兵一抵南路即屢得勝仗賊匪紛紛逃竄其庒
　民賊目等又情愿為官兵偵探賊踪縛獻莊大田以
　贖其罪實屬極好機㑹而沿山沿海一帶又屢經福
　康安派兵分路堵截諒莊大田罪惡貫盈㫁不能復
　行兔脱或此時已将該賊目生擒捷報業經在途不
　日自可逓到至南路地方内山與海岸相近既須多
　兵堵截且官兵日増聲勢更為壯盛所有此次湖南
　官兵自應仍赴軍營俟擒獲莊大田再行撤回亦不
　為遲况湖南兵丁性能耐熱将來撤兵時即可暫留
　該處以資彈壓
　
　
　
　
　
　
　
　
　
　
　
　
　
　
欽定平定臺灣紀畧卷五十四
欽定四庫全書
欽定平定臺灣紀畧卷五十五
　　二月十九日(壬/子)
上命軍機大臣傳諭福康安鄂輝李世傑成徳曰此次
　福康安等帶領官兵勦捕逆匪由鹿仔港一帶進兵
　解圍攻破賊巢擒獲賊首經過各𦂳要地方賊匪據
　險抵拒經官兵奮勇攻撲所向克捷此等處山川形
　勢自必極為險要著福康安即將北路一帶險要隘
　處所如平林仔小半天集集埔斗六門水裡社水沙
　連大里杙及逆首林爽文被擒之老衢﨑等處地形
　山勢詳悉繪圖呈覽以誌戰功即日擒獲莊大田其
　南路險要地方亦照此辦理再四川屯練䧏畨屢經
　調𣲖此次隨同官兵征勦更為出力現已有㫖令軍
　機大臣酌議將川省額設土外委四十名照從前金
　川之例每名每年加給銀二兩其屯練兵丁即將此
　次隨征之一千五百名作為定額今該督等按每名
　每月給銀五錢其餘一千五百名俟有缺出以次㧞
　補並將此次隨征之降番五百名作為新屯練每名
　每月給銀五錢其餘番丁亦以次挑補俱作為定例
　俾出力兵丁得以永邀恩賞着傳諭鄂輝即將現在
　加恩之處傳集該屯練降番明白宣示咸使聞知俾
　益加感激踴躍思奮並著李世傑成徳于川省土弁
　降番一體曉諭知悉以示鼓勵
　　二十日(癸/丑)
上命軍機大臣傳諭福康安鄂輝曰隨征屯練降番履
　次打仗或有陣亡者尤堪憫恤着福康安鄂輝傳集
　該番衆等俟回川後于軍機大臣議准二千額數之
　外再將陣亡人等子弟各賞給一兩錢糧一分以示
　格外體恤若伊等家屬在省先有聞知未免哀悼總
　俟將來撤兵後再行傳諭李世傑等遵照辦理
　　二十一日(甲/寅)李侍尭奏言台灣勦捕逆匪自前年
　　十二月至今先後撥運過米四十餘萬石銀四百
　　四十餘萬両為數繁多前次當軍務喫𦂳之時内
　　地秪將銀米源源觧送府城及鹿仔港北淡水等
　　處以期無悞軍行但各該員于某項照何例支放
　　若干均未隨時具報即間有禀及者亦無細數清
　　冊亦難作為報銷之底案且查動用各項除鹽菜
　　口糧外尚有夫價車價駁船運價等項多係例内
　　所無并有過于浮濫之處雖屢奉駁查兼經司道
　　等莭次移行催令造具清冊以便核算報銷作何
　　支用之處均未將細數明晰開呈現在蕆功伊邇
　　經(臣/)節次飭局移催迄今仍未據開報(臣/)思臺灣
　　造報之員即係經手支用之員若任其浮濫開銷
　　勢必輾轉駁查而地隔重洋文檄往還動須累月
　　未免更形遲滯撫(臣/)徐嗣曽早抵鹿仔港應請將
　　動支欵項即交撫(臣/)就近督同臬司李永祺逐欵
　　核實以憑報銷其内地供支一切粮餉及夫船運
　　脚等項(臣/)現在嚴飭總局司道府等上𦂳核辦按
　　欵詳請題銷不致宕延又二月初六七等日有船
　　户揚興利等稱自林爽文拏獲之後鹿仔港各廟
　　社演戯謝神殆無虚日附近田畝已種一半其被
　　難歸庄之民現亦及時補種將軍叅贊帶領官兵
　　往南路勦賊連得勝仗現在鳯山尚未收復初九
　　日同知楊紹裘禀稱現在府城附近各鄉已無賊
　　匪惟南路水底藔金京潭等處尚有?匿將軍叅
　　贊帶領鎮將等分投搜捕但賊首莊大田逃匿何
　　處尚未得確信所有附郡義民俱令歸庄耕種而
　　各庄多已被賊殘燬現在亦有修葺各等語查閲
　　福康安摺稿官兵往南已在大武壠大穆降等處
　　殺散大夥賊匪則水底藔等處雖尚未净盡料不
　　過逋逃潛伏茍延喘息莊大田想亦在此等賊夥
　　中决不能另有藏身之處大兵一到勢如破竹計
　　該同知具禀時距今又已十日此時賊夥自已潰
　　散賊首賊目亦當漸次就擒聞撫(臣/)尚在北路部
　　署一切不日想亦前往府城一帶料理安挿各庄
　　民人自亦可次第復業奏入報
聞
　　二十七日(庚/申)福康安海蘭察鄂輝同奏言十九日
　　殺散南潭大穆降賊匪擒拏活賊甚多逐加訊問
　　俱稱莊大田向南奔竄鄂輝普爾普拏獲賊匪所
　　供亦属相同隨將匪犯正法即帶領官兵南下行
　　至岡山之大林庄鄂輝亦自大武壠山内新豐里
　　搜勦前來據普爾普報稱十九日夜間在大武壠
　　隘口駐劄有賊匪?來劫營普爾普已早有准備
　　帶兵冲出殺賊一百餘名生擒七十餘名二十一
　　日與鄂輝在東勢庄相遇仍帶兵往北靣山内搜
　　查等語(臣/)等至下埤頭一帶探知各處餘匪紛紛
　　奔逃南下俱在枋藔聚集並據派往水底藔安撫
　　之副將張芝元知府楊廷理等禀稱官兵未到水
　　底藔之前有逃來賊匪數千人復將該處佔據隨
　　商令海蘭察鄂輝恒瑞帶兵進勦(臣/)福康安沿途
　　搜查賊庄隨後接應二十六日海蘭察遇賊二
　　千餘人沿山抄截官兵後路一靣令穆克登阿梁
　　朝桂副將岱徳叅將張朝龍防備南來賊匪一靣
　　令許世亨六十七烏什哈逹帶兵迎擊海蘭察等
　　率領巴圖魯侍衛等由蔗園内出其不意横冲賊
　　陣射死賊目陳建平曽大逹及不知姓名騎馬賊
　　目十餘人奪獲賊馬三十餘匹殺死賊匪三百餘
　　人乘勝追趕匪衆多人俱在海岸排列因無船不
　　能偷渡復來拚死迎拒官兵奮勇直前殺賊一千
　　餘名自行投海及儕入海中淹斃者不計其數所
　　棄鎗砲器械甚多俱經官兵奪獲所有臨陣生擒
　　賊目藍九榮等十九名賊匪二百餘名業經正法
　　至海口一帶莭經𣲖兵防守並將大小船隻驅出
　　外港嚴行封禁常青復添𣲖弁兵自鹿耳門直至
　　東港梭織廵查辦理極為嚴宻再此次官兵奮勇
　　殺賊帶傷陣亡者甚少惟義民首鄭其仁引導先
　　行遇賊陣亡殊堪憫惜(臣/)已將該義民首家属給
　　與銀兩以資收斂查鄭其仁係
恩賞守備職銜並令以實缺補用之員應請即照守備
　　之例議䘏再查鳯山縣自賊匪復陷之後衙署義
　　民房屋及䓶竹圍城皆被焚燬大兵進勦南路時
　　該處並無賊人屯聚現已分𣲖官兵前往駐守再
　　(臣/)等在枋藔打仗殺賊時探知敗逃賊匪尚有數
　　千人在極南之瑯嶠?匿莊大田亦由山内竄往
　　該處路徑﨑嶇樹木深宻若不籌截去路官兵一
　　到必致驚竄逺颺緝捕又稽時日查琅嶠地方山
　　内十八社皆係生番直通傀儡大山其山外之柴
　　城隴巒等處逼近海岸亦有閩粤民人居住隨宻
　　諭該處民人務將逃來賊匪偽為容留毋令聞風
　　驚散一面傳出瑯嶠各社生番面加曉諭在沿山
　　隘口處處嚴宻堵截又有山猪毛義民首曽中立
　　招集傀儡山生番一千名聴候調遣各處佈置已
　　定𣲖令烏什哈逹帶領福建水師及廣東兵丁乘
　　舟由海道前往海蘭察鄂輝等帶領大兵由山路
　　進發(臣/)福康安督催各兵前進于二月初四日行
　　抵風港據柴城民人報稱莊大田帶同匪衆俱在
　　柴城欲往蚊率社經番衆極力抵禦復行退回現
　　在居民等宻相約㑹官兵到彼賊匪斷難逃逸等
　　語初五日黎民由風港發兵越箐穿林道路極為
　　逼窄凡遇險要地方俱酌量留兵扼守以備接應
　　約行二十餘里賊匪多人從樹林内突出前隊之
　　侍衛博斌副將岱徳叅將張朝龍都司張占魁等
　　帶兵迎擊海蘭察鄂輝率領巴圖魯侍衛奮勇齊
　　攻殺賊三百餘名生擒一百四十三名追至柴城
　　賊匪人數衆多惟恐我兵攻撲過急賊目莊大田
　　或臨陣被殺匪夥等或乘間竄逸轉不能悉數成
　　擒因𣲖令穆克登阿帶領屯練降番為一隊許世
　　亨岱徳帶領貴州官兵為一隊梁朝桂張朝龍帶
　　領廣東官兵為一隊恒瑞王宣帶領廣西官兵為
　　一隊山猪毛義民副理事劉繩祖帶領粤庄義民
　　為一隊都司莊錫舍北路義民首黄奠邦鄭天球
　　張元懃藍應舉各帶所管義民共為一隊自山梁
　　挨次排下直抵海岸烏叶哈逹所帶水師兵丁適
　　值順風連檣齊至將船隻沿海宻布四面合圍水
　　陸並進海蘭察鄂輝帶同六十七袁國璜及巴圖
　　魯侍衛奮勇往來勦殺(臣/)福康安照料督催令各
　　隊層層圍逼自辰至午殺賊二千餘名賊匪情急
　　相率投海被水師兵丁放鎗擊斃及投水擒殺者
　　屍浮海面不計其數賊目等拚死衝突不能逸出
　　重圍俱在樹林山溝内伏匿隨督令官兵義民等
　　分投搜捕將莊大田及有名頭目莊大韮許光來
　　簡添徳許尚等四十餘名全數擒獲並搜獲莊大
　　田之母莊黄氏一口此外又生擒賊匪八百二十
　　　餘名柴城民人及各社生番縳獻賊匪三百餘名
　　　俱即于軍前正法捜獲大小砲鳥鎗刀矛籐牌旗
　　　幟無算查逆匪林爽文莊大田肆為不法滋擾一
　　　載有餘兹首逆兇渠悉行俘獲即日解京審辦盡
　　　法處治其餘零星逸匪並莊大田家属(臣/)等仍分
　　　𣲖官兵各處搜查務期净絶根株不留遺孽奏入
　上諭内閣曰賊目莊大田等於逆首林爽文就擒之後
　　尚敢竄匿山林抵死抗拒經官兵四路攻圍勢窮力
　　蹙或竟情急自戕及投海斃命俱属事之所有今乃
　　負嵎死守被官兵義民層層圍逼將賊目莊大田及
　　有名頭目悉數擒獲此皆由
上蒼眷佑將士用命而福康安等調度有方佈置周宻是
　　以南北兩路賊首賊目悉就俘擒臺灣全郡平定實
　　堪嘉奬特親解本日手帶漢玉扳指一個小荷苞一
　　個賜福康安又親佩小荷包一個賜海蘭察以示優
　　眷福康安海蘭察鄂輝著俱交部從優議叙所有許
　世亨梁朝桂穆克登阿袁國璜及在事出力之大小
　將弁等著福康安查明咨部從優議叙其隨征兵丁
　並著福康安查明一併分别奬賞至此次勦捕逆匪
　該處義民等隨同官兵打仗出力現在擒獲賊目莊
　大田義民首等帶領各莊民人分隊堵截尤属可嘉
　此内義民首曽中立前因屢次奮勇已賞給同知職
　銜今又招集生番聴候調遣著福康安即將曽中立
　酌量補以實缺其餘義民劉繩祖鄭天球張元懃藍
　應舉等並著福康安查明如何加恩或補以實缺或
　加賞職銜之處分别具奏以示奬勵至前在下埤頭
　一帶勦賊之義民首鄭其仁遇賊陣亡鄭其仁前已
　賞給守備職銜著交部加一等照都司職銜議䘏該
　義民家属並著福康安從優賞給養贍
上又命軍機大臣傳諭福康安海蘭察鄂輝曰此次官
　兵義民分投搜捕將賊目莊大田擒獲其首先擒拏
　者究属何人著福康安查明據實具奏現在大兵告
　竣臺灣地方一交三月氣候即已炎熱屯練兵丁素
　不耐熱計此㫖到時已属三月下旬即應早行撤回
　著傳諭鄂輝即令原帶屯練之總兵將官率領屯練
　等先行内渡取道回川鄂輝亦著由驛來京陛見其
　巴圖魯侍衛章京等即令海蘭察普爾普等仍分起
　帶領回京至此外應撤各兵著福康安遵照節降諭
　㫖次第令其渡回内地各歸營伍此時臺灣全郡平
　定其餘零星逸匪陸續搜查計三月内自可全竣但
　應辦善後事宜最為𦂳要常青現已革職毋庸交辦
　著福康安與徐嗣曽悉心籌酌將改建城垣清釐地
　畝添設官弁等事妥為經理務期一勞永逸綏靖海
　疆且不必急于來京瞻覲務將善後一切事宜料理
　妥協於八月萬夀節前到熱河瞻覲亦不為遲且福
　康安此次凱旋内渡非如前此進勦時闗係𦂳急不
　得不冐險遄行者可比亦應候風色平穏方可渡洋
　勿冐險輕渉並内渡之各省將弁兵丁均不可令其
　冐險以副朕體恤眷念至意
　　二十八日(辛/酉)
上命軍機大臣傳諭福康安李侍尭徐嗣曽曰現在臺
　灣全郡平定大功告蕆一切善後事宜最闗𦂳要李
　侍尭現駐厦門照料撤回官兵内渡及核辦軍需各
　欵項事務繁多自未能前渡臺灣㑹同籌辦昨已有
　㫖令福康安同徐嗣曽悉心籌酌將改建城垣清釐
　地界添設官弁等事妥協經理徐嗣曽係福康安奏
　請帮辦之人且係本地廵撫一切事宜有福康安在
　彼㑹同商辦自能斟酌妥善一勞永逸至李侍尭係
　該省總督如有應行㑹辦之處原可彼此札商熟籌
　妥辦再臺灣逆匪滋事一案前因柴大紀在總兵任
　内骫法營私廢弛激變福康安並未將其種種劣欵
　指出叅奏李侍尭常青亦並未據實直陳是以將福
　康安嚴飭李侍尭交部嚴加議處常青即予罷斥並
　將前任督(臣/)富勒渾雅徳革職拏問俟解到時並按
　律治罪至徐嗣曽身任廵撫臺灣營伍雖非所轄但
　伊在閩年乆於柴大紀縱令兵丁私回内地貿易牟
　利及廢弛營伍不加訓練種種釀變貽怡之處平日
　豈無聞見乃竟視同膜外緘黙不言將來自有應得
　之咎並著徐嗣曽明白回奏又臺灣道永福在府城
　率領兵民協同防守雖有㣲勞但該處地方官平日
　貪黷斂怨釀成事端皆係永福所属已不得為無罪
　且柴大紀近在同城種種貪劣不職如永福曽經掲
　報督撫而督撫置之不辦應令據實指出自當専治
　督撫以狥隠之罪若永福並未揭報則不能因其有
　守城㣲勞稍為寛貸倘伊平日亦有營私之處則更
　不必言矣著福康安即向永福切實訊問據實覆奏
　務使功罪兩不相揜以昭平允至楊廷理原係同知
　各州縣非其専管於此案尚無大過且以在府城帶
　領義民等悉力守禦一得官兵打仗殺賊信息即隨
　時禀報李侍尭尚為迅速著福康安查明楊廷理如才
　具尚属可用即據實保奏候朕酌量加恩録用
　　二十九日(壬/戌)
上諭内閣曰柴大紀在任兩年之内已婪索金銀五六
　萬之多且因臺灣逆匪滋事預行寄信家中囑伊子
　先為防備現據琅玕在其屋後地平之下起出金錠
　銀兩可見柴大紀居心狡詐任意貪黷若非私令兵
　丁渡回内地貿易牟利並勒索所屬剥削兵民焉能
　擁有鉅貲是柴大紀骫法營私貪婪激變種種欵蹟
　已確鑿可據柴大紀業經革職拿問應俟觧到後交
　部按律定擬明正其罪向來朕辦理庻務一秉大公
　至正賞功罰罪尤務嚴明從無成見如柴大紀在嘉
　義縣時被圍𦂳急曽諭令不妨保䕶義民全師而出
　柴大紀覆奏不忍將數萬生靈委之賊手仍督率兵
　民忍饑固守朕以其甚有良心覽奏為之墮淚是以
　即加封伯爵賞給銀兩而其種種貪劣捏飾之處彼
　時尚未有人摘發所謂君子可欺以其方者此也迨
　　柴大紀在任各劣蹟節次敗露前經福康安奏其
　　為人狡詐不可信福康安方抵該處自未知其實在
　　劣欵必因人言藉藉故為此奏後因徳成復命朕詢
　　出前情莭經諭飭查詢始據李侍尭遵㫖逐欵查明
　　属實陸續恭奏因即降㫖將柴大紀革職拏問可見
　　朕於臣下功罪惟視其人之自取有功即賞有過即
　　罰從不稍存適莫之見此天下後世所可共喻者是
　　以得邀
上天眷佑五十三年以來屢集大勲開疆拓土未必不由
　　此敬
天勤民之念有以啟之也
　上又命軍機大臣傳諭李侍尭毓竒琅玕何裕城曰各
　　省撥運米石原以接濟軍糈今臺灣全郡平定大功
　　告蕆各省業經運到閩境之米既足敷應用其未經
　　運到者自可毋庸再行撥運所有浙江台州等九帮
　　及湖南第二三四起川省第二三四五起米石俱著
　停止起運内川省應行截留米石現在面詢書麟
　據稱該省倉儲充足無須買補是此項米石亦可無
　須截留江蘓著同浙江湖南二省停運米石一體分
　年隨帮洒帶運通如米數較多不能于下年全數帶
　交即分作二三年陸續洒帶亦無不可該督撫必須
　飭属加意收貯勿致霉變方為妥善
　
　
　
　
　
　
　
　
　
欽定平定臺灣紀畧卷五十五
欽定四庫全書
欽定平定臺灣紀畧卷五十六
　　三月初一日(癸/亥)
上命軍機大臣傳諭福康安李侍堯徐嗣曽曰臺灣戍
　守兵丁將来自仍應分班輪换此等兵丁籍𨽻漳泉
　者居多若分撥營汛時漳泉兩處庄民即以同籍之
　兵𣲖往防守則伊等鄉貫熟習自必連為一氣即間
　有作奸犯科者兵丁等未必肯舉發自應令籍𨽻泉
　州之兵在漳州民人村庄附近一帶防守其籍𨽻漳
　州之兵即以防守泉州各庄庶彼此互相紏察可以
　防微杜漸而他府之兵與之互相錯處不動聲色於
　撫綏防範俱有禆益着將此宻行傳諭福康安與徐
　嗣曽妥定章程熟籌辦理
上又命軍機大臣傳諭福康安李侍堯曰柴大紀前在
　嘉義縣防守未經帶兵出城一節經福康安等查明
　防守嘉義縣俱係義民之力其未經出城亦係義民
　不肯將伊放出伊亦畏賊不肯帶兵出城柴大紀前
　次所奏全不足信是柴大紀恇怯無用又復狡展欺
　􁂣並守城亦無寸功足錄矣且此案匪逆滋事由伊
　釀成激變是其罪較之黄仕簡任承恩之僅止因循
　貽悞者為尤重著福康安將此一節向柴大紀嚴加
　審訊即行定擬迅速㩀寔具奏
上又諭内閣曰此次䑓灣剿捕逆匪該處義民隨同官
　軍打仗殺賊甚為出力業經降㫖將廣東泉州等庄
　賞給褒忠旌義里名用示奬勵至漳州民人雖與賊
　匪籍貫相同但其中隨同官兵打仗殺賊者亦復不
　少若不一體加恩轉似於伊等有所岐視不足以示
　勸勵所有漳州民人各庄著賞給思義村俾該民人
　等咸知顧名思義勉為國家良善守法奉公以副朕
　一視同仁之意
　　(臣/)等謹按漳泉民人各分氣類動以雀角鼠牙細
　　故輙尋私憤林爽文籍𨽻漳州竟至於誘集匪徒
　　肆行滋亂究之涵濡
徳澤同仇敵愾之義民所在皆是我
皇上復不分畛域凡義民之為粤人為泉人者固已
特示褒嘉而漳人之不黨於賊踴躍從軍者亦
錫以思義嘉名特為表異初不因其與逆匪同籍靳以
　　旌揚斯真海涵天覆之量無所不包而該民人等
　　顧名思義勉為善良則一視同仁之中即寓黙化
　　潛移之道者歟
　　初三日(乙/丑)
上諭内閣曰前因臺灣剿捕逆匪需用軍粮應行寛為
　籌偹又福建漳泉二郡上年偶因缺雨粮價較昻節
　次諭令浙江江蘇四川江西湖廣各省撥運米石以
　資接濟經各督撫𣲖員督辦沿途接䕶運送到閩甚
　為妥速業降㫖將各該督撫交部議叙現在首逆林
　爽文荘大田生獲臺灣全郡平定大功告蕆各省陸
　續運到米石足敷應用其未經運到之米無湏再行
　　運往亦已諭令各該督撫即行截留分年随帶運通
　　至各該省承辦運米之員一經𣲖委俱知以公事為
　　重恪守功令上𦂳赶運源源相繼軍糈民食並資充
　　裕今仰荷
上倉眷佑南北兩路賊氛盡掃魁渠首惡悉就生擒深惬
　　朕意所有各省承運米石之文武員弁俱着該督撫
　　查明咨部議叙其䕶送之兵丁䓁俱着酌量加賞再
　　此次軍報往来馳逓無悮其各省驛站文武員弁亦
　　已有㫖交部議叙至現在逆首林爽文解赴行在沿
　　途管押䕶送甚為迅速所有各省𣲖出押解逆犯及
　　沿途接䕶之文武員弁並著交部議叙其䕶送兵丁
　　人等均著查明分别酌賞朕賞罰一秉至公雖微末
　　弁兵稍知出力亦不肯沒其微勞内外大小臣工惟
　　當倍加感奮益矢慎勤
　　　初四日(丙/寅)李侍堯奏言臺灣被賊戕害各員(臣/)詳
　　　加區别惟彰化縣俞竣到任未及兩月居官尚無
　　劣蹟而被難實属因公似應照例議卹又理番同
　　知長庚當賊攻入彰化時該員出拒手刃數賊為
　　賊所害鳳山縣知縣湯大奎僱募鄉勇守城因衆
　　寡不敵即行自刎其子湯荀業同時亦為賊所戕
　　署理畨同知王隽在任十月降調内渡上年解餉
　　過臺𣲖往鳳山随營支放當賊匪再攻縣城該員
　　在石佛頭地方被害此三員平日居官尚無狼籍
　　之聲而起事情形亦似堪憫惻可否一併仰邀議
　　䘏其他如臺灣府知府孫景燧在任三年臺防同
　　知劉亨基先後在任八年原任臺灣縣知縣程峻
　　先後在任五年署諸羅縣事原任臺防同知董啟
　　埏在任三年有餘署諸羅縣唐鎰在任十月以上
　　聲名俱属狼籍而劉亨基董啟埏唐鎰三員為尤
　　甚此五員平日既貪黷歛怨其被害亦由於自取
　　若復濫邀䘏典無以昭懲勸而儆官邪應請毋庸
　　置議奏入
上諭内閣曰前因臺灣逆匪滋事時被賊戕害各員内
　或有平日居官亷謹實能抗節捐生亦有在任貪黷
　廢弛殃民歛怨遇賊猝被戕害者若概行給予恤典
　不足以示彰癉而儆官邪因諭令李侍堯查明被害
　各員平日居官及死事情節㨿實具奏再行分别核
　辦今㨿李侍堯所奏甚属公當地方官有守土牧民
　之責如果居官勤慎亷隅自矢及事起倉猝能以身
　殉是其在任並無劣蹟而死事實属因公自應加恩
　議䘏以示旌奬若其平日貪汚肆行剥削以致衆怨
　沸騰激而生變此䓁劣員設其身尚在必當明正刑
　誅豈可因其被賊戕害俾得濫邀䘏典所有此次臺
　灣被賊戕害各員除居官貪黷之孫景燧劉亨基程
　峻董啟埏唐鎰五員不准議䘏其俞峻長庚湯大奎
　王隽均著交部照例議䘏
上又諭内閣曰臺灣孤懸海外逺隔重洋民情刁悍奸
　徒易於滋事向来祇𣲖御史前往廵視職分較小且
　不能備悉該處情形殊属有名無實着將請𣲖廵臺
　御史之例停止令該督撫及水師陸路兩提督毎年
　輪值一人前渡臺灣嚴行稽察如地方文武有骩法
　營私擾累兵民之事即可就近查眀㨿實叅奏福州
　將軍亦係該省大貟自應一體輪𣲖至海洋風信靡
　常前已降㫖令該督撫等祇湏視風信平稳時配船
　前往不必拘定時日但逺渡重洋究係渉險如該將
　軍督撫提督内有年逾七十者着免其前往以示體
　恤
　　(臣/)等謹按臺灣民習剽悍不肖之吏又往往以孤
　　懸海外滋為奸利是以有廵臺御史之設所以馴
　　民風肅吏治者固為周至苐御史品秩威稜於臺
　　灣道府既不足以相懾且不能乆駐於閩輶軒所
　　至不過一經渉厯又安在其能整飭哉我
皇上罷御史之遣
特命該省將軍督撫暨水陸提臣嵗以一人往視相嬗
　　而周著為令甲夫督撫諸大臣既為道府以下之
　　所畏憚而皆乆駐於閩輪往廵視則以平日之所
　　聞核諸廵視時之所見稽察尤易為功較之御史
　　之設不更法良意美乎而為督撫諸大臣者當必
　　有以仰體
聖𠂻俾海外之民風吏治烝烝日上也夫
上命軍機大臣傳諭福康安李侍堯曰前諭令阿桂訊
　問富勒渾在摠督任時於柴大紀貪黷營私種種劣
　蹟何以置之不辦㩀富勒渾供稱在摠督任時曽節
　次宻札臺灣道府令其時時查訪倘有廢弛營伍等
　事即宻行飛禀查辦若通同狥隐别經發覺必將不
　行禀報之道府一併嚴恭俱有案可查該道府等俱
　可詢問等語柴大紀任意侵貪該道府等近在同城
　豈無聞見自當㨿實禀報何以並未有人舉發着福
　康安即將富勒渾前此札㨿吊查閲看並詢問該道
　府等如果富勒渾所供屬實則柴大紀種種劣蹟竟
　係道府等通同徇隐即使該處地方官接到宻札後
　富勒渾旋經調任亦應將柴大紀欵蹟禀明接任之
　雅徳常青等乃始終並無掲報除孫景燧已被賊戕
　害永福在䑓灣最久身係滿洲又任道員於此事實
　難辭咎着福康安即查明該道有無掲報及如何通
　同徇隐之處㨿實嚴行叅奏再臺灣應辦善後事宜
　已節次諭令福康安㑹同徐嗣曽熟籌妥辦今思此
　次捜捕逆匪該處熟番尚為得力將来䑓灣换班兵
　丁前已有㫖諭令酌留一半即在臺灣募補毋庸更
　换今此等熟番向化日久馴熟可用或即照四川屯
　練楚省苗民之例酌量挑選即於應在臺灣募補兵
　數内將此項熟番恭半充補既可防範地方又足以
　示綏戢而出力社番得有錢粮於生計益資饒裕似
　為兩有禆益著福康安等是否可以如此辦理之處
　即行詳悉妥商㨿實具奏如不可行亦不可拘泥遵
　㫖又昨訊㨿林爽文有夥犯董喜帶病跟伊逃至集
　集埔地方因官兵追殺不能相頋各自逃竄董喜實
　在身死與否並未親見等供前經福康安訊㨿林爽
　文供稱董喜業經病故當即以所供不足深信諭令
　福康安查明覆奏今嚴訊林爽文並未親見董喜身
　死是林爽文前在軍營所供自係䕶庇黨惡並未確
　實着再傳諭福康安將董喜一犯嚴切查究下落務
　得確㨿毋任倖逃漏網
　　初五日(丁/夘)閔鶚元奏言先准閩省咨㑹委員都司
　　張爾魁押解臺匪内林躍興一名在閩省南平縣
　　地方因病重先行正法其林侯林棍林琴劉徳即
　　林徳龍張回賴子玉林水林玉賴敖黄富等十名
　　於二月二十六日解到吳江之横江溪地方林棍
　　一犯患病沉重即飭令臬司康基田馳往騐明凌
　　遲處死其林侯等九犯飛速小心䕶解前進奏入
　　報
聞
　　初六日(戊/辰)
上諭内閣曰閩省地方文武員弁辦理軍需解運粮餉
　火藥照料兵丁配渡等事尚俱妥速並無貽誤現在
　大功告蕆除該督撫已邀甄叙外其在事出力之文
　武員弁著李侍堯詳晰查明分别等第咨部議叙
　　初七日(己/巳)福康安海蘭察鄂輝同奏言(臣/)等將荘
　　大田嚴訊縁荘大田籍𨽻福建漳州平和縣於乾
　　隆七年随伊父荘二来臺灣原住嘉義遷居鳳山
　　縣䔍家港地方種田度日乾隆五十一年十二月
　　内林爽文滋事差陳天送到南路紏人謀逆荘大
　　田同族弟荘大韮聴紏入夥到阿里港搶刦逼勒
　　舖户攅凑番銀三千圓並向布舖搶布數十疋製
　　造旗幟要到北路投奔林爽文衆人因道逺不肯
　　前往荘大韮欲自為頭目衆人不服遂推荘大田
　　為首自稱洪號輔國大元帥以簡添徳為軍師許
　　光来為副元帥與林爽文遥相應和而攻擾村庄
　　偽封官職亦不聴林爽文調遣十二日攻䧟鳳山
　　知縣湯大奎被害二十日往攻郡城至二十五日
　　聞廣東義民燒庄即行撤回二十七八等日林爽
　　文来攻府城遣賊夥前往帮助摠未攻開五十二
　　年正月鳳山被官兵收復於三月初八日又往攻
　　䧟殺害官兵一千餘人以後摠在中洲南潭大穆
　　降大武壠居住時来府城外攻圍滋擾摠未得手
　　大兵到後將大武壠噍吧哖阿里山等處凡可通
　　南路各隘口俱被官兵嚴宻防守信息不能相通
　　至本年正月半後在本縣庒始知北路賊匪蕩平
　　退守大武壠意欲調集人衆抗拒官兵又想自行
　　投出正在㳺移官兵已到自牛庄大武壠大穆降
　　南潭中洲崗山新園枋藔水底藔等處連次扺禦
　　俱經殺敗即由畨界繞山逃至瑯嶠被官兵直扺
　　畨界四面圍截於柴城外被擒此南路賊匪附和
　　林爽文肆逆之大槩情形也至該犯等本係天地
　　㑹内之人此㑹起於何日何地有何識别記認意
　　欲何為反覆研訊惟稱天地㑹名目相沿已久不
　　知起自何人入㑹者拜盟結義遇有搶奪打降互
　　相帮助見面時只説五㸃二十一以為暗號别無
　　記認荘大田所稱洪號二字即係㑹頭名色等語
　　所供起㑹根由較北路賊匪稍詳亦不能十分確
　　鑿因俱係解京要犯而荘大田又素有吼喘病症
　　被官兵追赶於樹林内黒夜墮馬跌傷頸項及拏
　　獲時又復驚嚇不便遽加刑訊此次拏獲賊目甚
　　多審明並非首逆要犯即於軍前正法毋庸解送
　　其賊目荘大田及著名頭目荘大韮荘大麥許光
　　来簡添徳許尚陳牙林漢等𣲖委搃兵袁國璜翼
　　長六十七解交常青暫行収禁普爾普迅速直至
　　郡城即帶同巴圖魯侍衞克昇額等十員及守偹
　　李自昌率領弁兵迅速押解赴京一面令普吉保
　　前往大武壠山内嚴宻緝拏餘匪至嘉義縣地方
　　賊匪雖已捜查净盡但安撫歸庄民人彈壓地方
　　不可無大員駐劄今柴大紀業經拿問即飛行蔡
　　攀龍移駐該處並將臺灣鎮總兵印篆送交新任
　　搃兵普吉保接收任事其水師提督員缺請
㫖即行簡放奏入
上命軍機大臣傳諭福康安海蘭察鄂輝李侍堯徐嗣
　曽曰前因福康安攻克大里杙賊巢後不即帶兵直
　入畨境捜捕僅懸立重賞令生畨將逆首擒献辦理
　未免失之遲緩恐逆首得以乗間逺颺不得不加以
　䇿勵今賊首林爽文已生擒解京並將南路肅清賊
　目荘大田一併生獲該處生番等帮助官軍分路捜
　緝不料其竟能如此出力現在臺灣全郡賊氛掃蕩
　無遺籌辦一切均属周宻詳妥深慰朕懐實堪嘉許
　辦理亦未為遲至從前請將恒瑞仍留軍營効力一
　節彼時福康安因未奉到節次諭㫖故爾冒昧陳奏
　今既飭令立即回京亦可毋庸置議福康安現係有
　功之人一切過失皆可不問且其功大而過小豈有
　轉加有功之人以罪之理此時軍務業經告蕆計徳成
　早已渡洋前扺臺灣所有應行改建城垣福康安自
　己㑹同相度形勢詳悉妥辦此外如清釐地界添設
　官弁各事宜福康安惟應與徐嗣曽等悉心籌畫酌
　定章程以期一勞永逸即有一二無闗𦂳要零星逸
　犯亦可交徐嗣曽普吉保二人在彼督拏自不難全
　行緝獲刻下新任福州將軍魁綸已可渡海前抵臺
　灣現在大功已竣福康安酌留楚黔官兵一二千在
　彼彈壓將善後諸務大局料理妥恊即可帶兵起程
　回京惟向来四月間海洋風信靡常不無渉險之慮
　福康安此時凱旋回京尤宜慎重不得冒險前進竟
　不妨於五六月間俟風信順利再行内渡方為稳妥
　即途次亦不必過於儧程於八月萬夀前赴熱河瞻
　覲亦不為遲也再荘大田等供内有黄天養荘樹二
　犯現未拏獲著福康安李侍堯即於内外各處嚴緝
　　務獲毋任漏網又㨿荘大田供林爽文曽差陳天送
　　到南路紏合夥黨有荘大田族弟荘大韮聼從入夥
　　等語現訊之林爽文㨿供並不知有陳天送其人所
　　供恐不足信著福康安即查眀陳天送下落務將該
　　犯拏獲毋任兎脫
　　　十一日(癸/酉)
　上命軍機大臣傳諭福康安李侍堯曰此次剿捕臺灣
　　逆匪軍書籌筆宵旰焦勞一切𦂳要機宜朕思慮所
　　及隨時指示福康安等禀承方畧擘畫周妥仰賴
上蒼眷佑于三月之間生擒二逆首全郡賊氛掃蕩無遺
　　現届大功告蕆所有辦理此事顛末曽親製紀事語
　　二篇及平定臺灣功臣像賛序一篇偹述用兵機要
　　及賞功罰罪諸大端而一本于敬
天勤民孜孜不怠之一心宜勒之貞珉以昭彰癉著將御
　　製文三篇用清漢字書冩發交福康安李侍堯于臺
　　灣府城及厦門二處建碑碣三座照依尺丈慎選石
　工妥為鎸刻俾巖疆海徼咸喻朕勤政愛民眀慎用
　兵之意
　　十二日(甲/戌)
上命軍機大臣傳諭福康安曰該處熟畨協同官軍捜
　剿賊匪俱属急公奮勉而生畨等自逆首窮戲逃竄
　之後經福康安明白曉諭各社生畨咸知順逆帮同
　官兵義民分路堵截賊匪林爽文荘大田無處逃匿
　現在二逆首俱已先後就擒所有打仗出力之熟畨
　等著賞給効順匾額交福康安仿照各村庄義民之
　例於所居畨社一體頒賞以示旌奨至生畨等雖與
　内地語言不通亦不能辨識文字但伊等素性好利
　如内地布疋塩茶等物皆所嗜好著福康安查眀帮
　同捜拏逸賊之生畨等就其所好内地物件酌量從
　優賞給俾伊等益加感激蒸蒸向化
　　十三日(乙/亥)
上命軍機大臣傳諭福康安李侍堯徐嗣曽曰前因臺
　灣剿捕賊匪官軍節次打仗㨿該提鎮等奏報不知
　存亡者甚多屢經降㫖交福康安等嚴查此項兵丁
　作何下落尚未㨿查眀具奏兵丁等奉𣲖出征如果
　臨陣捐軀或為賊所害事後查明不特應行賞䘏並
　當將其子弟等挑補兵缺俾資飬贍如遇敵潰散除
　投回軍營仍復隨同官兵打仗者免其查究外若事
　定後始行逃回查無從賊情節尚可貸其一死倘竟
　甘心從賊甚至助賊打仗今見賊匪平定私行逃回
　或被拿獲即當立行正法雖其子孫等將来亦不准
　挑補兵缺以示懲儆從来用兵之道貴在賞罰嚴明
　現在大功雖已告竣但兵可百年不用不可一日無
　備此事如福康安業已查眀即遵照前㫖分别嚴辦
　若因人數衆多福康安回京以前不及查奏即著交
　與李侍堯徐嗣曽各在内外逐一嚴查辦理毋得稍
　事姑息
　　十四日(丙/子)常青徐嗣曽同奏言總兵袁國璜徤鋭
　　營翼長六十七將荘大田解到(臣/)常青徐嗣曽察
　　㸔該犯病勢已就奄息又飭醫診治亦説難以再
　　生不便任其因病而斃倖逃顯戮隨將荘大田綁
　　赴市曹凌遲梟示郡城内外民人觀者不下一二
　　萬人同聲歡忭
　　同日李侍堯奏言領隊大臣普爾普帶同侍衞弁
　　兵押解匪犯林勇林漢荘大麦荘大韮許光来許
　　尚簡添徳陳牙等八名由厦門入口(臣/)查林勇係
　　首逆林爽文之胞弟其餘許光来等亦皆有名賊
　　目屢與官兵打仗之犯均應慎速解京除已專𣲖
　　文武䕶觧外並嚴飭沿途地方官小心護送一面
　　知㑹前途一體防䕶以期妥速行走冄侍郎徳成
　　前往臺灣勘估城工於本月十八日抵蚶江登舟
　　二十六日得有順風即帶同司員等開駕放洋均
　　奏入報
聞
　　十六日(戊/寅)
上命軍機大臣傳諭福康安李侍堯曰㨿福康安委員
　解到從賊匪犯内蕭晤天供上年五月内被賊目水
　沙連監軍林舊拏去入夥等語林舊為林爽文招集
　匪徒黨逆助惡亦係𦂳要賊目未㨿拏獲具奏著福
　康安即將該犯迅速查拏務獲毋任漏網稽誅至各
　犯家属均例應縁坐現㨿賴應供稱伊父賴箋母張
　氏妻林氏子賴際㑹俱在平和縣内地居住著李侍
　堯嚴飭該地方官查拏辦理其林順石南林良胡真
　各犯家属雖㨿供稱在臺灣地方被兵冲散究難慿
　信並令福康安李侍堯於内外地方飭查務得各該
　犯等家属實在下落按名查拏照例辦理
　　十七日(己/夘)李侍堯奏言運送軍米船隻前後遭風
　　失水者共十七號内蔡球琳等六船有搶出撈起
　　米石並淹斃水手自属可信其餘曽長鎰等七船
　　船米俱失而船户水手並未㨿報淹斃恐有盗賣
　　揑飾情事現移咨撫臣就近提訊又外委蔡永勝
　　從九品官正邦二員於轉遽軍報畏怯風濤逗遛
　　灣泊以致躭延現咨部斥革枷號示懲奏入
上命軍機大臣傳諭李侍堯徐嗣曽曰運送軍米如並
　未遭風揑報沉失自應查眀治罪但海洋風􁨮不常
　船隻破溺在所不免且船户等運送軍米事属因公
　今遭風沉破並有一船淹斃水手十七名殊堪憫惻
　著傳諭李侍堯等即將淹斃人口照漕船失風淹斃
　之例賞䘏其餘送逓文報等船如有因風淹斃者亦
　照此賞給以示軫恤至蔡永勝等因畏怯灣泊躭延
　軍報怠玩已極非發遣不足以蔽辜俟枷號滿日即
　發往伊犁烏魯木齊等處充當苦差
　
　
　
欽定平定臺灣紀畧卷五十六
欽定四庫全書
欽定平定臺灣紀畧卷五十七
　　三月十八日(庚/辰)劉峩奏言第四起逆匪林候等於
　　三月十五日解至阜城縣富莊驛地方内有林琴
　　一犯患病危篤不堪醫治當即押赴市曹凌遲處
　　死即於該處傳首示衆其餘人犯仍即管押前進
　　奏入報
聞
　　十九日(辛/巳)
上命軍機大臣傳諭福康安李侍堯徐嗣曽曰柴大紀
　賍私狼籍若非尅扣營運何由坐擁多貲屢經諭令
　福康安嚴審定擬具奏前據福康安奏派員先赴嘉
　義縣將柴大紀拏解至臺灣府看守福康安由南路
　回郡即親行審問目下南路賊匪自已搜查净盡計
　此時福康安早回至郡城所有柴大紀如何骩法營
　私之處何以尚未㨿查奏又永福係滿洲道員近在
　同城於柴大紀貪劣各欵若未經掲報即係通同狥
　隠况知府孫景燧同知劉亨基等種種貪黷歛怨釀
　成事端該府㕔縣等皆係永福屬員平日漫無覺察
　已不得為無罪如永福竟有通同分肥之處其罪更
　不可逭曽屢諭福康安查明嚴叅迄今未據奏到前
　有㫖令福康安辦完善後事宜於五六月間風信平
　穏之時起程内渡回京福康安自應趁此時將特交
　各案會同徐嗣曽逐一秉公嚴查據實速奏完結回
　京豈有無故拖延在彼守候之理著再傳諭福康安
　務宜迅速查審具奏以完此案
　　二十一日(癸/未)福康安海蘭察鄂輝同奏言官兵進
　　抵瑯嶠將莊大田及伊母擒獲尚有家屬在逃隨
　　分派水陸官兵及通事生畨等分途搜捕旋據通
　　事陳元品生畨頭目噠噠探報莊大田家屬及賊
　　目蔡福等逃過瑯嶠該處有運柴船二隻惟恐賊
　　匪奪船竄逸預飭舵工許誥謝助如有賊匪上船
　　假意容㽞灣泊近澚官兵一到即可全數就擒兹
　　探得賊眷賊目等在板六地方搶佔船隻該處從
　　無渡洋大船不能逺竄隨飭烏什哈逹帶領水師
　　前往圍拿因颶風大作頂阻不能前進賊匪見官
　　兵查拏𦂳急欲逃往山後舵工不肯駛行心生疑
　　惑將舵工許誥斫傷即棄船登岸而潭底灰窑窟
　　一帶地方預有官兵義民等在彼堵截將莊大田
　　之子莊天義莊天勇孫莊阿莫壻楊由莊大田之
　　妻童氏媳莊陳氏女楊莊氏及有名賊目蔡福謝
　　檜葉省之妻黄玉娘㓜子葉淂意蔡福之妻蔡賴
　　氏全行拏獲並㨿捜山兵丁及委員義民社丁等
　　擒獲著名賊目陳秀英等三十四名股頭及匪夥
　　等四百六十餘名又普爾普在大武壠山内拏獲
　　林爽文三弟林勇賊目陳寧光等五名查逆匪滋
　　擾日久夥黨衆多進剿以來凛遵
睿訓官兵屢得勝仗將賊匪痛加殱戮生擒者即於軍
　　前正法其竄逸入山逸匪亦被生畨截殺今全郡
　　業已平定但恐臺灣地方寛廣要犯或有藏逸嚴
　　飭員弁兵丁義民及畨社通事社丁一體嚴宻捜
　　拏並查東港大洋内有小島一處地名小琉球為
　　向來廵哨不到之地亦分派水師前往查緝務使
　　山陬海澨處處窮捜以期盡絶根株不㽞餘孽不
　　敢以首惡就擒稍存暇怠連日以來拏獲觧送前
　　來者紛紛不絶林爽丈莊大田家屬悉數生擒惟
　　莊大田第二子莊天畏一名未獲據莊天義等僉
　　供已被生畨殺死可見該逆首等罪惡貫盈不但
　　身被俘刑及其父母妻孥亦不能一名漏網至於黨
　　逆賊目等屢經官兵殱戮間有逃竄現在各路查
　　拏嚴宻村民等震懾兵威不敢容㽞藏匿其有受
　　賊荼毒者尤思搜緝献功洩其私忿平賊之後復
　　將逃逸有名頭目擒獲多人其中如蔡福劉升陳
　　秀英三犯與林爽文莊大田首先謀逆謝檜陳天
　　送鄭記三犯亦係助逆𦂳要賊匪均應與莊大田
　　家屬莊天義等六名口派員解京審辦查現有巴
　　圖魯侍衛等分起回京已派春寧帶領一起行走
　　所有此次解送逆犯即交春寧帶觧赴京其餘賊目
　　林舊等三十六名股頭匪夥張邦光等四百六十
　　九名審明後俱已即行正法其莊大田之女楊莊
　　氏蔡福之妻蔡賴氐葉黄氏之㓜子葉淂意歸入
　　縁坐家屬内辦理至莊天畏雖據僉供被生畨殺
　　死所言恐不足信仍飭嚴拏再水底藔地方在臺
　　灣極南與瑯嶠畨界相接該處莊民原被脅從因
　　道路阻隔不能投出大兵一到南路㨿義民首鄭
　　其仁招致同族鄭武烈等倡率庄民同鄭鄉等殺
　　賊自效収復枋藔北勢藔兩庄正月二十五日有
　　敗逃賊匪數千人竄至該處民人等悉力抵禦寡
　　不敵衆復被賊匪佔㨿村庄(臣/)等即於二十六日
　　帶兵進剿痛殱賊衆招回逃散難民歸庄安業尚
　　恐該庄從前被脅之人未可深信逐一㽞心確查
　　如鄭鄉等帶領庄民在瑯嶠搜孥賊匪甚為出力
　　感懼之意實出於至誠惟陳昆等四十餘名於賊
　　匪竄至時復行從賊葉娥一名曽經受過偽職均
　　難輕貸業已查明按名正法至鳯山縣所屬地方
　　為南路賊匪起事之處莊大田居住小篤家庄首
　　先在阿里港滋擾嗣因賊勢鴟張鳯山失䧟各處
　　村庄多被搶奪新園金京潭下埤頭楠仔坑及打
　　狗港竹子港皆係賊目佔㨿大兵南下痛加殱戮
　　並分别嚴飭各官兵在賊匪起事屯聚各處實力
　　搜捕現已緝獲多犯仍需臣等親身周厯並將鳯
　　山縣城詳悉查勘又山猪毛一帶粤庄捐資倡義
　　實為奮勇出力亦應前往撫慰宣諭
聖恩俾知感戴前自風港撤兵行至東港將應撤各兵
　　先令赴鹿耳門鹿仔港聼候配渡查東港地方自
　　去年九月官兵収復後附近民人逃避該處日聚
　　日多鳯山縣知縣張升吉即駐該處弹壓賑撫難
　　民今地方平定恐民人等貪圖給賑不即歸庄轉
　　致荒蕪田業啇同徐嗣曽飭令暫行停賑催令歸
　　庄查明實在極貧丁口及廬舍被焚者給子撫恤
　　其府城避難民人亦飭行臺灣縣一體辦理臣等
　　於十三日自東港起程次日至山猪毛粤庄該處
　　係東港上㳺粤民一百餘庄分為港東港西兩里
　　因康熈年間平定朱一貴之亂號為懐忠里于適
　　中之地建葢忠義亭一所前年林爽文莊大田滋
　　事不法經永福楊廷理派俸滿教授羅前䕃赴粤
　　庄招集義民旋有賊匪凃逹元張載栢執旗到庄
　　招誘兩里民人誓不從賊將凃逹元張載栢即時
　　擒斬於十月十九日齊集忠義亭供奉
萬嵗牌同心堵禦挑選壯丁八千餘名分為中左右前
　　後及前敵六堆按照田畆公捐粮餉舉人曽中立
　　總理其事每堆每庄各設總理事副理事分管義
　　民剿殺賊匪攻破小篤家庄阿里港等處賊營牽
　　綴賊勢五十二年六月内挑派義民副理事劉䋲
　　祖等帶領義民一千三百餘名由羅漢内門山路
　　赴援郡城即在郡城外劄營禦賊經常青奏明給
　　予口粮九月内復派義民恊守東港該義民等一
　　載以來打仗殺賊始終不懈實屬義勇可嘉臣等
　　親到該處義民總理事副理事及各義民等紛紛
　　迎接當即明白慰諭義民等歡呼感悦出于至誠
　　查曽中立前經奉
㫖賞給同知職衘仍請
賞戴花翎以示優奬其教授羅前䕃一員恊同管理義
　　民頗著勞績請照曽中立之例
賞給同知職衘一併送部帶領引
見又義民副理事劉䋲祖黄衮凃超秀周敦紀四名最
　　為出力隨同大兵在瑯嶠殺賊尤屬奮勉俱請
賞戴花翎以示鼓勵其餘義民首及義民等俱經分别
　　奬賞復親至莊大田所住之篤家庄查明莊姓人
　　等業經剿洗净盡莊大田叔姪房屋亦已焚燬隨
　　將墻垣竹圍復飭鏟平焚燬村外有莊大田屋基
　　二塊蔗園一處荒田二處另行歸入叛産辦理十
　　五日即由潮州庄新園渡下淡水溪前赴鳯山查
　　勘縣城南靣在打狗山麓北門即係龜山地勢低
　　窪四面可以俯瞰城内從前鳯山復䧟時賊匪即
　　由北門龜山撲進所有圍城䓶竹及衙署居民房
　　屋悉被焚燬一時不能整理查有距城十五里之
　　埤頭地方民居稠宻為往來要路已飭鳯山縣知
　　縣即暫在該處租賃民房辦事並酌派兵丁前往
　　駐劄將來鳯山縣城或即移於埤頭地方仍用䓶
　　竹圍挿或因舊時基址在附近山頂設立磚石卡
　　座以資控制之處容(臣/)歸入善後章程内一併妥
　　議具奏(臣/)沿途查閲南路一帶地方遼濶惟東港
　　以南禾苖暢茂粤庄亦皆栽插其餘因賊匪滋擾
　　日久農民失業田畆多已荒蕪(臣/)於經過各庄逐
　　加曉諭民人逃避者俱已綏輯寧居廬舍被焚者
　　暫搭草藔居住現在分委妥員查明撫恤貧民等
　　均可藉資接濟且臺灣地土膏膄一年兩熟現在
　　雨暘時若可冀豊収一俟刈穫登塲閭閻元氣可
　　復(臣/)於十七日至臺灣府城闔城衿士民人等扶
　　老携㓜夾道歡迎城内市㕓如舊景象安恬民情
　　甚為悦豫再軍務業經告蕆海蘭察應即回京現
　　在東風甚大鹿仔港洋面較為平穏海蘭察於二
　　十日起程前赴鹿仔港登舟徑渡蚶江所有回京
　　巴圖魯侍衛章京等亦應分起行走除普爾普已
　　帶十員進京外兹海蘭察帶同岱森保帶領四十
　　員分為兩起春寧帶領十員為一起烏什哈逹帶
　　領十員為一起其餘暫㽞差遣俟(臣/)回京時一同
　　起程至黄州湖南官兵道路較逺屯練降畨素性
　　不耐濕熱去年調至臺灣正值冬令氣候平和該
　　屯練等打仗出力並未稍形勞乏交春後天氣驟
　　寒為此地罕有之事均無疾病但恐一至三月水
　　土不能相宜(臣/)已酌量賞賚並將出力兵丁面加
　　奬諭令與閩浙駐防兵丁及較逺之黔楚兵丁先
　　行撤回查明現有船隻儘敷應用即於二月十九
　　日登舟候風開駕以後各起及前往各處搜山者
　　陸續撤回次第配渡查各兵人數衆多若由一處
　　配渡船隻不敷守候有需時日到内地後又恐擁
　　擠滋事今酌定由鹿耳門鹿仔港兩處分渡並早
　　經飛咨李侍堯添撥船隻分赴兩處港口渡載自
　　可不致貽悮所有各兵起數由鹿耳門配渡者酌
　　將廣州駐防兵作為第一起令副都統慱清額帶
　　領行走杭州乍浦駐防兵作為第二起令將軍永
　　慶帶領行走貴州官兵作為第三起令總兵許世
　　亨帶領行走廣西官兵作為第四起令副將巴爾
　　布帶領行走廣東官兵為數較多另派四起令總
　　兵陸廷柱李化龍分起帶領行走其由鹿仔港配
　　渡者屯練降畨作為第一起令總兵穆克登阿帶
　　領行走湖南官兵作為第二起令總兵尹徳禧帶
　　領行走福州駐防兵作為第三起派恊領海興阿
　　等帶領行走其福建本省水陸官兵另分四起交
　　原帶鎮將等官亦由鹿耳門撤回本營查臺灣額
　　設戍兵年滿者例應由内地各營派兵換防現
　　在查明年滿兵丁令隨撤回征兵内渡即於征兵
　　内挑選壯徤者更換以省往來換戍之煩惟是戍
　　兵額數共有一萬餘名陣亡病故及遺失之數甚
　　多現在嚴切詳查或竟係營制廢弛兵丁本有缺
　　額情弊不得以傷亡遺失為辭任其掩餙且遺失
　　之兵是否臨陣潰逃抑係去而從賊均應嚴行究
　　辦所遺各缺亦即在征兵内挑㽞頂補所有此次
　　㽞挑額缺征兵俱於續調各兵内挑選自調至臺
　　灣日期扣滿年限再行更換其嘉義被困兵丁及
　　初調臺灣者仍令先行撤回以示體恤至臺灣營
　　制尚須酌量増添改設是否仍前全數換防抑應
　　一半換防一半酌募本地義名充補之處容俟查
　　明確切情形妥議具奏至辦理善後事宜時自須
　　遵
㫖酌㽞兵力以資鎮撫查湖南貴州官兵素稱得力但
　　程途遙逺經厯數省若不全數撤回途中預偹供
　　支久稽時日未免致滋煩費惟廣東距臺灣較近
　　洋面若遇順風一㠶可逹今即將廣東兵丁内酌
　　㽞一千名該兵等訓練有方此次在軍營打仗奮
　　勇甚屬可用以資搜緝逸匪彈壓地方必能得力
　　一俟餘匪搜拏净盡酌量應行撤回時即令撤回
　　亦毋庸在臺灣久駐所有撤兵各項事宜已咨明
　　李侍堯妥為偹辦官兵登岸後即間日分起行走
　　各由原路撤回但恐海洋風信靡常同時開駕之
　　船先後參差動隔旬日難以預定並咨啇李侍堯
　　酌量情形令兵丁隨到隨行即由李侍堯知㑹前
　　途一體預偹再屯練降畨此次調赴臺灣自川江
　　順流而下由湖北江西入閩境現在春水漲發湖
　　北宜昌府以上灘髙流急逆水難行時日每多稽
　　滯應令其到四川交界改由陸路行走該處係山道
　　林木茂盛尚不致十分炎熱屯練等素習山行毋
　　庸多偹夫馬途中行走諒來亦不生疾病又前往
　　内地招集之泉州漳州鄉勇業經収繳軍器派員
　　帶領各回原籍其臺灣南北兩路義民亦已令其
　　陸續繳出軍器散遣歸農再查現在軍務告竣内
　　地亦闗𦂳要提督大員應即令一員先回本任現
　　今將臺灣戍兵缺額及内地各營征兵挑㽞頂補
　　等事趕𦂳查辦即令梁朝桂速赴新任不致躭延
　　時日至常青現已革職候訊其應辦事宜魁綸未
　　到之前交鄂輝暫行帶印接辦鄂輝人甚幹練辦
　　事細心現與啇辦善後各事宜其柴大紀一案亦
　　即㑹同審辦惟該將軍四川本任𦂳要未便久㽞
　　一俟稍有就緒即行起程回任至總兵張芝元已
　　派赴各處詳查投誠賊目連眷送回内地分别辦
　　理該鎮於此等事件查辦最能妥恊將弁中實無
　　可更換之人應請俟辦竣後再令赴京
陛見又義民首守偹黄奠邦招集義民固守嘉義縣城
　　深為賊匪所恨將伊祖父坟墓全行發掘(臣/)到軍
　　營後黄奠邦屢次隨同打仗頗屬勇往又有義民
　　首張元􁦯王得禄搜拏賊目訪探賊情均能不辭
　　勞瘁前經(臣/)等奏明分别
賞戴花翎藍翎在案該義民首等捐資倡義始終奮勉
　　今賊已蕩平自應酌加鼓勵懇
恩賞黄奠邦巴圖魯名號令張元懃王得禄換帯花翎
　　以示奬勸再行抵府城即提柴大紀並傳集署中
　　軍逰撃事中營守偹王天植及節年充當廵捕之
　　千總李春魁羅勇鄭名邦把總蔡開祥柴大紀胞
　　弟柴大經家人林道清暨應質人等逐一親加研
　　訊内如巡閲至彰化聞賊匪滋事轉回府城一
　　節縁五十一年柴大紀廵查各營於十一月初七
　　日至彰化縣經副將赫昇額知縣俞峻禀知大里
　　杙藏匿匪犯請多派官兵前往查拏柴大紀藉調
　　兵為名於初八日起身十二日回至府城直至十
　　六日始令逰撃耿世文知府孫景燧帶兵三百名
　　先後赴彰化㑹同副將赫昇額等緝拏賊匪並不
　　親身前往至十二月初二日嘉義縣守偹禀報彰
　　化縣城被賊攻破柴大紀派令逰撃李中揚帶兵
　　六百名前赴嘉義至初四日下晚始自帶兵出城
　　又在演武㕔駐劄不即前進永福楊廷理往詢柴
　　大紀藉稱人夫短少砲位火藥無人擡送當經永
　　福楊廷理催促始於初五日帶兵起程行至灣裡
　　溪賊已擁至退回鹽埕橋劄營是柴大紀聞知賊
　　匪滋事尚復退回府城安坐二十餘日並不親自
　　帶兵剿捕又經永福等催促始行起程種種退縮
　　畏葸醸成逆案已屬確實其令兵丁内渡貿易以
　　致存營兵少一節查柴大紀撡演各營兵丁每年
　　不過一二次各營將弁相率效尤亦不認真訓練
　　甚至兵丁防汎該班亦俱帮貼錢文私相替代自
　　三百五十文至六百文不等多不親當差使又兵
　　丁等名雖充伍其有貲本者仍各貿易營生餘俱
　　逰手飲慱相習成風營制遂不可問惟派令兵丁
　　至内地貿易一事嚴訊柴大紀堅不承認質之王
　　天植及弁兵等亦僉供兵丁在臺灣自做生理屬
　　實並非柴大紀出貲派令貿易况船隻出洋各口
　　俱須掛號查騐而舖户人等亦可逐一挨查不敢
　　代為隠諱其僱倩當差錢文亦稱係該班兵丁得
　　受柴大紀並無從中染指但兵丁等任意逰蕩若
　　非柴大紀及營員得賄縱容何至廢弛若此又據
　　伊弟柴大經供稱前年十月曾借給臺灣府城廣
　　隆糖行黄姓畨銀一千五百圎每月二分行息至
　　今尚未収清實係黄姓缺本暫借並非夥開糖行
　　所言殊難憑信必湏撤底跟查方成信讞至柴大
　　紀聲名狼籍其貪劣欵蹟定不止如徳成所奏隨
　　訊問王天植鄭名邦等據鄭名邦供稱充當巡捕
　　四十九年跟隨柴大紀巡閱各營十月到嘉義縣
　　有守備吴剛為步箭兵林長春劉欽求補額外外
　　委各許送畨銀為謝十二月内囬到府城遇有缺
　　出考騐就將伊二人㧞補劉欽送畨銀一百二十
　　圓林長春送畨銀一百三十圓俱是見柴大紀當
　　靣交収等語隨令柴大紀質對亦供認不諱恐其
　　婪索得賄情弊尚不止於此且戍兵短少數目查
　　報未清月餉必有尅扣其鎮標中營所管官庄租
　　息聞亦有虧短侵挪之弊現在逐細嚴審吊查卷
　　案賑目徹底跟究除守偹吴剛外委劉欽業已陣
　　亡無從提訊外請將署鎮標逰撃事中營守偹王
　　天植革職並將千總鄭名邦李春魁羅勇把總蔡
　　開祥外委林長春均屬要証分别咨部斥革一面
　　嚴加鞫訊從重定擬奏入
上命軍機大臣傳諭福康安李侍堯徐嗣曽曰前據琅
　玕奏查抄柴大紀家産詢據該犯家屬供出柴大紀
　在臺灣任内前後所得出息共有五六萬金若僅止
　如鄭名邦所供得受兩外委賍賄不過畨銀二百餘
　圓為數無㡬焉能如此之多此外賣官鬻爵婪得多
　賍必更有大於此者不可不徹底跟究現在應行提
　訊人証内㣲末偹弁即行照例咨革外如續有查出
　骩法營私之文武各員即一靣觧任嚴訊一面具摺
　叅奏毋任稍有隠餙此案並著徐嗣曽㑹同審辦徐
　嗣曽係本省廵撫又與柴大紀係屬同鄉柴大紀種
　種貪劣欵蹟更無難查訪得實也至臺灣額兵節據
　該提鎮等嚴切詳查昨又有㫖諭李侍堯徐嗣曽各
　在内外逐一嚴查辦理為時已久何以尚未查有頭
　緒如查明該兵丁等遺失後有從賊情節今見賊匪
　平定始行逃回者一經拏獲應遵照前㫖立行正法
　其子弟亦不准挑兵食粮以示懲儆或竟係該處營
　制廢弛柴大紀營私舞弊作為虚粮冒餉輙以傷亡
　遺失為辭希圖掩餙尤不可不切實跟究入案辦理
　以彰其罪至臺灣營制尚須酌量添増改設前已有
　㫖令將一半換防一半酌募本地義民社畨充補既
　可以鼓勵義勇而内地兵丁仍有一半在彼防戍分
　班輪換其家屬皆在内地又可以互相牽制於事似
　屬兩有禆益自應仍遵前㫖辦理惟是内地兵丁渡
　洋防守若無恒産恐所得錢粮不敷資給仍不免借
　端擾累營私貿易等事或將入官叛産酌量撥給作
　為帮貼遇換班時仍著前後交代収取餘息以資貼
　補當差似為妥恊並着福康安等一併詳悉妥議再
　逆匪夥黨陳泮吴領二犯俱係有名頭目前已有㫖
　令福康安等嚴宻查拏是否業經拏獲又現據林勸
　等供出林爽文之族長林石亦尚無下落並著福康
　安嚴拿務獲至福康安奏莊大田之次子莊天畏雖
　訊據獲犯供稱已被生畨殺死但所言恐不足憑信
　仍應一體嚴拿毋任漏網又據福康安奏查勘鳯山
　縣城地勢低窪既不足以資控制自應察看形勢酌
　量移建此外如嘉義彰化淡水等處舊設竹城是否
　亦應酌量遷移或另應添建磚石城垣之處俱應乗
　此畨振頓之時逐加履勘籌畫萬全著福康安㑹同
　徐嗣曽悉心妥辦其餘一切善後事宜頭緒紛繁均
　須福康安在臺灣一手經理福康安總須逐一辦理
　完竣再行起程即在彼多駐數月亦屬無妨總期於
　事有益一勞永逸方為不負任使也
上又諭内閣曰現在福康安前抵鹿仔港未及三月即
　已屢破賊巢擒獲逆首南北二路全境蕩平所有官
　兵止係屯練及黔楚官兵數千何嘗需用多兵設
　如恒瑞所言必須添兵六七萬合之臺灣原有之兵則
　至十餘萬矣不獨各省徴發逺近驛騷且行走配渡
　需時目下尚不能全數到彼幸而朕洞燭幾先即令
　福康安海蘭察帶同巴圖魯侍衛等前往于恒瑞奏
　到時又以其言不可信諭令福康安堅持定見速由
　鹿仔港前進今得尅期蕆功設非朕令福康安海蘭
　察前往即准其添調十餘萬大兵交常青恒瑞二人
　統率則伊等在彼守候日事因循仍前零星調撥不
　特嘉義縣城早為賊所䧟即郡城亦不可守尚復成
　何事體昨詢㨿委觧送犯來京之都司張爾魁稱賊
　匪攻圍嘉義縣城勢已危急若福康安遲到三日縣
　城必不能守是該處城池得以無恙者皆賴朕燭炳
　幾先命福康安等速往之效前因柴大紀駐守嘉義
　將及半載並㨿奏忍飢待援不忍出城朕嘉其忠義
　逾格加恩封以伯爵並賞銀一萬兩倘非福康安早
　到則嘉義縣城已失柴大紀為賊所害既可以藉口
　沒於王事罪狀或不致於敗露豈不使貪縱營私激
　成事端之人非惟倖逃重戾轉得叨冒厚恩兹幸福
　康安星往救應嘉義縣城得以無虞而柴大紀之揑
　詞守城並貪黷各劣蹟不旋踵而破露可見朕恩不
　能濫受骩法昧良之人亦必不為天理所容終致敗
　露而恒瑞從前之妄請多兵㡬至惑衆悮事者不可
　不治其罪矣福康安於袒䕶恒瑞一節固有應得之
　咎若非成此大功亦豈能將伊寛恕兹因其功大過
　小是以錄其功而宥其過福康安嗣後惟當倍加儆
　省益矢公慎勉副朕教誨成全至意至福康安此次
　前往督辦剿捕事宜遵照節次指示調度有方用心
　周宻真能不負任使朕心深為嘉許海蘭察屢次督
　兵進剿甚為奮勇可嘉又將莊大田家屬及逆犯莊
　大韮林勇全數擒獲而籌辦一切事宜均能井井有
　條福康安海蘭察前已晋封公爵賞給寶石㡌頂四
　團龍褂四開氣袍着再各賞用紫韁但福康安係將
　軍發縱指使皆其調度福康安着加賞金黄腰帯並
　賞給福康安海蘭察金黄辮珊瑚朝珠各一盤用示
　優異和珅承㫖書諭於一切清漢事件始終鉅細無
　遺勤勞懋著前已晋封伯爵着一體賞用紫韁以昭
　嘉勵
上又諭内閣曰山猪毛義民急公慕義一載以來隨同
　官兵剿殺賊匪始終不懈實屬義勇可嘉業經頒給
　諭書匾額特加旌異並諭令將各義民等分别奬賞
　矣所有管理義民之教授羅前䕃著加恩賞給同知
　職䘖曽中立業已賞給同知職衘仍著賞戴花翎並
　加恩給予義勇巴圖魯名號俱著送部引見劉䋲祖
　黄衮凃超秀周敦紀著賞戴藍翎用示優奬黄奠邦
　著賞給順勇巴圖魯名號仍着一併送部引見張元
　懃王得祿並著加恩賞戴花翎其曽中立黄奠邦仍
　照加賞巴圖魯名號之例各賞銀一百兩以示奬勸
上又諭内閣曰此次臺灣剿捕逆匪調各省兵丁前往
　恊剿均屬奮勉出力現在逆首就擒臺灣全郡平定
　因念該兵丁等逺渡重洋究為涉險除福建本省及
　廣東浙江二省兵丁隣近海疆渡洋素所經習毋庸
　另行加恩外其湖南貴州廣西及四川屯練兵丁俱
　應酌加恩賞如該四省兵丁現已撤回著李侍堯於
　該兵丁内渡時每名各賞給銀二兩如此㫖到時回
　兵已離閩境各歸原省即著李侍堯咨各該省督撫
　按名賞給又廣東兵一千名既暫行㽞駐臺灣且前
　此隨征剿捕均極奮勉出力並着福康安徐嗣曽一
　體按名各賞給銀二兩
上又諭内閣曰此次押送逆首林爽文及賊眷賊目之
　各員弁沿途俱能小心管押行走迅速且在臺灣打
　仗殺賊均屬奮勉所有觧員馬龍李芳園張爾魁加
　恩以應陞之缺陞用仍俱著各賞縀二疋叅領扎拉
　芬亦著賞縀二疋䕶軍校神竒保守偹丁世偉鄧應
　相徳恩及千總領催俱著各賞縀一疋其䕶解兵丁
　並著各該省督撫查明各賞給一月錢粮以示奬勵
　　同日徐嗣曽奏言在水沙連軍營將一切賑貸及
　　平糶章程與福康安靣加酌定後福康安進剿南
　　路(臣/)親赴彰化遍加查勘縣城内衙署及民房被
　　賊焚燬無剰村庄被焚者亦甚多惟有鹿仔港至
　　埔心數庄保守無失該邑難民遷避鹿仔港者不
　　下十數萬衆業經該地方官按月散給米粮畨薯
　　得以存活(臣/)以此時賊匪已平諭令急早歸庄俟
　　查明户口將鹿仔港撫䘏口粮歸入本庄散給一
　　面發銀苫葢草藔以資棲止該民畨等風聞陸續
　　歸庄已有十之六七自大甲溪至淡水一帶村屋
　　無燬惟上年播種無幾収成歉薄且該處義民出
　　力者多亦應查明酌量撫䘏於本月初旬至嘉義
　　地方察㸔城内民房尚俱完固逺近村庄亦多焚
　　燬惟鹽水港一處房屋齊全由嘉義縣至南路臺
　　灣縣難民遷入府城者居多府城以外村庄竟屬
　　蕩然鳯山城内與彰化相同其村落亦多遭蹂躪
　　惟廣東庄義民田園廬舍最稱完善東港一處先
　　為逆匪佔㨿後為官兵克復難民搭盖草藔多集
　　於此查臺灣嘉義城内及鳯山之東港三處本有
　　賑䘏口粮(臣/)飾照鹿仔港之例招諭難民各自歸
　　莊以待查賑日内亦漸次安集統計全郡之難民
　　而論彰化為最重臺灣嘉義鳯山次之淡水為輕
　　必須分别核實辦理以期無濫無遺(臣/)遴委妥員
　　分赴各處詳晰確查凡賊匪經過之所房屋未經
　　被燬者如係義民竭力保䕶之庄即應量子奬恤
　　如係被賊脅從得以免燬之莊此時子以自新已
　　屬格外不得再邀賑恤其房屋雖已被焚燬而歸
　　庄後尚能葢造修補力可自給者亦毋庸給賑惟
　　實係遭賊焚搶流離困苦之難民造具清册給予
　　一月口粮後察㸔情形如尚須接濟之處再當量
　　為展賑並因各路米價昻貴設厰平糶其無力耕
　　種者酌借籽粮以平市價而急農務節次各省撥
　　濟軍需米石本甚寛裕但海洋轉運須時現在臺
　　灣存米所剰無多僅敷平糶借貸之用其辦賑口
　　粮祗可折給銀兩查閩省從前辦理折賑每石至
　　二兩而極此時臺灣粮價均在三兩以外若照二
　　兩折給仍不免拮据仰懇
皇上格外施恩每石准予三兩則民食更為普濟(臣/)隨
　　時㽞心嚴宻稽查務使均沾實惠至全郡甫經蕩
　　平尤當以搜拏餘匪綏靖地方為要逆黨内間有
　　竄逃賊目俱經福康安派撥兵弁迅速按名查拏
　　(臣/)嚴飭各屬四面恊同訪緝毋使一名漏網連日
　　多有弋獲者輿情倍加安貼自二月初旬以後甘
　　雨優沾凡已經播種之田禾苗暢發早收可卜豊
　　稔柴大紀前任臺灣總兵時(臣/)在藩司任内聞其
　　操守平常營伍不能整頓但無確實欵蹟五十一
　　年四月内柴大紀調任汀州鎮内渡旋奉
㫖仍回臺灣本任到省面晤(臣/)曽以海外重地營務要
　　𦂳務須正已率屬等言規勸柴大紀極口應諾並
　　云臺灣連有鉅案我責任匪輕此去當倍加整飭
　　内地儘可訪察等語回任後未及半載即值逆匪
　　滋事(臣/)在省時聞其帶兵赴剿原係永福楊廷理
　　催令出城後來在三坎店打仗及在嘉義縣守城
　　凡有臺灣内渡之人頗有稱其出力者(臣/)方信以
　　為真及(臣/)抵鹿仔港後訪知臺地班兵全無約束
　　不事操演日逐賭慱逰蕩用以剿禦賊匪率多畏
　　葸不前府城内及各處兵房並不隨時修葺坍廢
　　無存是柴大紀之廢弛營伍莫此為甚並聞營弁
　　缺出柴大紀並未秉公考騐竟有恣意受賄始行
　　㧞補情事其貪鄙營私已屬昭著且於林爽文起
　　事之初適在彰化廵閲並不前往查拿轉回至府
　　城逗遛亦係實有其事是柴大紀種種欵蹟殊出
　　意計之外(臣/)現在府城見聞更為切近惟有再加
　　嚴宻確查務期水落石出告知福康安嚴審辦理
　　奏入
上命軍機大臣傳諭福康安李侍堯徐嗣曽曰臺灣值
　逆匪滋擾之後村庄被燬小民失業自應妥為賑恤
　但被難民人全藉口粮接濟如果該處存㽞米石不
　敷辦賑此時無論折給三兩即使再加一倍折給六
　兩小民雖有銀兩無米可買亦將何以得食且前據
　李侍堯奏臺灣軍務告竣合計本省及各員撥運之
　米除應行籌偹應用外尚多米四十二萬石其各省
　未經運到閩省米石均已咨明截㽞等語據所奏情
　形而論是各省恊撥米石儘足敷閩省軍粮民食之
　用即臺灣應需辦賑口粮亦可由内地運往何以徐
　嗣曽又稱臺灣存米所剰無多辦理賑務又湏折給
　銀兩殊不可解且現據福康安奏沿途查閲南路一
　帶被賊滋擾地方田畆多有荒蕪其東港以南禾苖
　暢茂粤庄亦已栽挿現在雨晹時若可冀豊収是臺
　灣地方其已經播種之處正復不少且該處地土膏
　膄一歳兩熟現在賊匪早經平定被難民人已陸續
　歸庄即未經墾種者亦已照常耕種可望有収此時
　辦理賑務即照向例二兩折給足敷糶買又何必遽
　議加増向來臺灣官吏侵漁成習遇事即思浮冒以
　圖胞槖今經大加懲創之後無可藉端又欲借折賑
　為辭多増價值預為冒銷地歩福康安等不可不嚴
　行查察毋任官吏揑詞浮冐墮其術中如有此等情
　弊即行指名嚴叅辦理
　
　
　
　
　
　
　
欽定平定臺灣紀畧卷五十七
欽定四庫全書
欽定平定臺灣純畧卷五十八
　　三月二十三日(乙/酉)李侍堯奏言閔鶚元咨稱二批
　　川米六萬石于二月初一日開行難以停止又據
　　湖南運員禀稱奉文停運之前已運米六萬六百
　　餘石俱抵閩境查此次米石既已放洋赴厦挑運
　　過山自未便令其運回應將前項米九萬五千六
　　百餘石俱照數兑收閩省奏入
上命軍機大臣傳諭李侍堯徐嗣曽曰前據李侍堯奏
　臺灣軍務告竣計本省各省撥運之米儘足敷用其
　未經運到閩境米應行截留停運是以諭令各該督
　撫等將浙江湖南四川未經起運米石一體截留分
　别辦理昨又據徐嗣曽奏臺灣存米除給發軍粮外
　所存無多其辦賑口粮議欲加給折色銀兩業經降
　㫖令該督撫嚴查辦理毋任屬員藉端浮冐今據李
　侍堯奏江蘇湖南續運米石業已運到閩境李侍堯
　即照數兑收前臺灣存貯之米果屬不敷辦理賑務
　正可將此二項續收之米酌運臺灣既可以接濟民
　食亦可免冐銷之弊較為兩有禆益
　　二十八日(庚/寅)
上諭内閣曰被賊戕害各員如果抗節捐軀没于王事
　本應一例給予䘏典設其家屬因公猝遭他變亦可
　酌量加恩以示軫䘏劉亨基在任時肆意貪黷自知
　為衆怨所歸因見該處情形必滋事端即預令家屬
　携帶多資内渡囬籍藉為營窟之計而中途洋面遭
　風壊船親族人等俱被累淹斃資財漂没無存可見
　昩良黷貨骩法釀變之人即其身倖逃憲典亦為天
　理所不容報應昭然可為烱戒嗣後有守土之職者
　惟當各矢清慎砥礪亷隅時時循思天理凛遵國法
　若不知儆畏惟事貪婪則劉亨基等即其前車之鑑
　　四月初二日(甲/午)孫士毅奏言南澚碣石海門各營
　　汎及饒平惠來等縣禀報臺灣凱旋官兵内渡由
　　閩省厦門蚶江海門收口因風漂泊到境者計粤
　　東乍浦兩處駐防及福建官兵已有八九起即飭
　　令地方官料理分别出境歸伍奏入
上諭内閣曰前因各省兵丁調往臺灣剿捕賊匪逺渡
　重洋究為渉險曽降㫖令將湖廣貴州廣西四川四
　省兵丁于内渡時每名各賞給銀二兩又留駐臺灣
　之廣東兵丁一千名亦經一體賞給至廣東浙江及
　福建本省兵丁因其鄰近海疆渡洋素所經習是以
　未經另行加恩今孫士毅所奏凱旋官兵多有漂
　入粤境此項兵丁俱由閩省内渡因遇風漂入他
　省境界即素習海洋究屬遭險亦堪憐憫所有臺
　灣漂入粤境官兵着孫士毅查明無論何省官兵
　如前降諭㫖内未經賞給者即着每名賞給銀
　二両如已離粤境各回原藉即着孫士毅行知
　各該督撫按名賞給嗣後如有凱旋官兵因風
　漂入他省查明未經得賞者俱照此賞給以示
　朕格外軫恤之意
　　(臣/)等謹按國家設有額兵原以偹徴發之用該兵
　　等平素優給錢糧身家得資養贍一旦遇有徴調
　　即偶經渉險亦屬分所應然我
皇上於辦理臺灣軍務當事竣之時因其逺涉重洋優
　　加
賞賚復因念廣東浙江福建之兵凱旋内渡遭風漂泊
　　又續降
恩綸每名
賞給銀兩所以體恤戎行者有加無已
深仁厚澤浹髄淪肌衆志有不成城者哉
　　初七日(己/亥)李侍堯奏言臺灣全境蕩平所有南北
　　兩路凱旋官兵一到即湏按次遄行(臣/)前已飭行
　　司道等酌定章程預為備辦三月初九日接准將
　　軍福康安來咨並抄寄摺稿已令各路領兵大員
　　分起配船載渡(臣/)查海洋風􁨮靡常其自鹿耳門
　　鹿仔港兩處開行或收入厦門或收入蚶江崇武
　　􁀙均湏随風收泊(臣/)已飛飭口岸各員于官兵登
　　岸處即妥為辦送起程仍酌量間日行走以免沿
　　途擁擠至四川松潘鎮總兵穆克登阿帶領屯練
　　降畨兵丁已由厦門蚶江及銅山漳浦等處登岸
　　接續前進二十四日即可全過泉州又江寜將軍
　　永慶因風收泊銅山澚起岸來厦其所帶杭州乍
　　浦駐防兵船收入厦門亦間有收南澚詔安到厦
　　者尚有一船未到俟到齊即帶領起程又廣東副
　　都統博清額帶領廣州駐防兵因風收入廣東惠
　　來縣并有收入黄岡漳浦銅山者兵丁即就近取
　　道回粤其抵厦之船及未到一船該副都統現在
　　來厦帶領起程又鎮筸鎮總兵尹徳禧帶領湖南
　　兵丁已由蚶江厦門收口現已照料陸續起程至
　　巴圖魯等及福州滿兵亦接續進口遄行連日天
　　氣晴和官兵行走俱極安妥其貴州官兵原係總
　　兵許世亨帯領該鎮已補放浙江提督所有原帶
　　兵丁查有貴州副將岱徳堪以管領回黔(臣/)俟其
　　抵岸即飭知遵照其浙江廣西廣東福建等省緑
　　營官兵軍營分派起數本係編列在後是以尚未
　　收口現飭妥恊預備俾得随到随行再船隻一項
　　已節次飭撥前往並與福康安往返札商轆轤駕
　　駛以資配載侍郎徳成于二月二十九日帶同司
　　員等抵鹿仔港初二日登岸至福州將軍魁綸于
　　本月十五日由崇武澚放洋此日應抵鹿仔港奏
　　入報
聞
　　十二日(甲/辰)福康安鄂輝同奏言臺灣逺在海外南
　　北兩路地方極為遼濶澎湖一島控制鹿耳門為
　　臺灣屏蔽山海汛防均闗𦂳要近年以來柴大紀
　　貪鄙不職而各營官員亦多不得其人營伍日漸
　　廢弛遂致釀成逆案兹當剿平賊匪之後應于軍
　　營出力之員内不論何省慎選幹員請補方足以
　　資整頓查臺灣鎮所屬各營内副將二缺㕘將一
　　缺遊撃七缺均未補放有人又安平恊副將丁朝
　　雄南路營𠫭將瑚圖里前已俸滿照例將副將李
　　威光𠫭將曺貴調補查李威光帶領内地義民随
　　在軍營雖知黽勉才具究屬中平曺貴尚未到營
　　任事察其材力亦非堪勝要缺之人均應酌量更
　　調(臣/)等進兵時于軍營帶兵各員内随時留心察
　　看量其人才核其勞績逐加遴選查有福建同安
　　營㕘將福蘭泰才具眀幹辦事安詳在鹿仔港堵
　　禦賊匪駕馭義民甚為嚴宻得體堪以陞補臺灣
　　北路恊副將又福建督標水師營叅将潘韜熟諳
　　營伍才堪造就調赴䑓灣日久始終出力堪以陞
　　補澎湖協副将又廣東羅定協副将孫全謀才具
　　明晰随征出力諳習水師于臺灣情形較熟堪以
　　調補安平協副将又福建陸路提標前營遊撃穆
　　騰額堵剿賊匪認真出力堪以陞補臺灣城守營
　　恭將貴州清江恊右營遊撃魯安邦打仗奮勇曽
　　任京營守備通曉事務堪以陞補臺灣南路營叅
　　將又臺灣鎮中營遊撃一缺為鎮標要缺營務最
　　繁凡挑補兵丁清查軍械等事皆其專責于都司
　　内揀選一時實難其人查有福建陸路提標右營
　　守備潘國才才具明幹遇事奮勉懇請將潘國才
　　照水師守備應陞之例陞署臺灣鎮中營遊撃照
　　例扣滿年限另請實授又福州城守左軍都司敏
　　禄明白勤慎堪以陞補臺灣鎮標右營遊撃又廣
　　東澄海恊都司麥瑞熟習營伍堪以陞補安平恊
　　中營遊撃又海壇鎮標中營遊撃葉有光熟習臺
　　灣風土堪以調補安平恊右營遊撃又福建水師
　　提標左營遊撃黄象新打仗出力堪以調補澎湖
　　恊右營遊撃又騎都尉陳大恩原任湖北施南恊
　　副將縁事革任仍留騎都尉世職懇請來臺灣軍
　　營効力該員自進兵以來打仗奮勉仰懇將陳大
　　恩留于臺灣補放臺灣鎮太營遊撃又原任温州
　　鎮總兵魏大斌自革職以後深知感懼守城禦賊
　　甚屬出力但觀其才實非幹練應請將魏大斌補
　　授安平恊左營遊撃又臺灣澎湖有應補守備八
　　缺分防汛地管束兵丁均闗𦂳要現在整頓營伍
　　之時亦應㨂選年力强壯打仗奮勇人員補放以
　　收實効查有候補守備陳宗煌堪以補授臺灣鎮
　　標中營守備廣東提標千總陳廷髙堪以陞補臺
　　灣鎮左營守備汀州鎮標千總吳芝鳯堪以陞補臺
　　灣城守左軍守備潮州鎮標千總吳大瑞堪以陞
　　補北路協左軍守備福建水師提標千總李文彩
　　堪以陞補安平協左營守備泉州城守營千總李
　　漢陞堪以陞補安平協右營守備閩安協左營千
　　總雷鳴揚堪以陞補澎湖協左營守備安平協千
　　總聶世俊堪以陞補澎湖協右營守備又浙江温
　　州鎮總兵黄岩鎮總兵二缺令將軍營出力副將
　　揀選陞用蔡攀龍陞任提督普吉保調任臺灣所
　　遺海壇鎮汀州鎮員缺俱係軍營所出之缺例應
　　以軍營人員補用(臣/)留心察看于臺灣軍營副將
　　内逐加遴選有福建興化城守副將格綳額廣東
　　香山協副將謝廷選屢著勞績自随同(臣/)等打仗
　　殺賊均屬奮勉又福建閩安協副將丁朝雄帶兵
　　收復東港口粤庄粮米得以運至府城數月以來
　　堵禦賊匪防守極為嚴宻以上三員俱堪任專閫
　　之任請將謝廷選補授温州鎮總兵格綳額補授
　　汀州鎮總兵丁朝雄補授海壇鎮總兵以示鼓勵
　　此外軍營副將内惟貴州銅仁協副將岱徳打仗
　　奮勇出力已奏請
賞給巴圖魯名號但才具少欠開展尚湏歴練其餘並
　　無堪勝總兵之人不敢濫行保奏所有黄岩鎮總
　　兵員缺應請
㫖簡放再浙江兵丁原係温州鎮總兵魏大斌統領前
　　來臺灣因魏大斌業已革職派令副将詹殿擢帶
　　領撤回但兵數衆多不敷照料查温州鎮總兵員
　　缺現請将謝廷選陞補應即令謝廷選管帶各起
　　兵丁回浙奏入
上命軍機大臣傳諭福康安李侍堯曰柴大紀貪縱玩
　弛一案前經福康安訊據守備王天植及柴大紀之
　胞弟柴大經等録供具奏是柴大紀骩法侵貪俱有
　証㨿其餘各欵亦無難向柴大紀逐一研訊跟究得
　實何以許久尚未審訊明確即前次所奏供情亦止
　係就弁兵及伊弟柴大經等供出而柴大紀尚未見
　訊取確供着福康安即將該弁兵及柴大經等所供
　柴大紀聞知賊匪滋事退回府城及帶兵出城又在
　演武㕔駐劄並不親往剿捕並派令兵丁至内地貿
　易借給糖行畨銀得受兵丁銀兩㧞補外委各欵并
　此外種種劣蹟即向柴大紀逐一嚴加鞫訊録取確
　供迅速定擬具奏毋任稍有狡展再前此福康安等
　奏到獲犯各供詞内據莊大田供出有孫一人莊有
　又堂弟莊樹現在平和廣坑庄生理蔡福供出前年
　林爽文攻破諸羅有素識之何霜榮引進入夥等語
　此三犯現在曽否拏獲該犯等係逆犯親屬夥黨不
　可不嚴拏審辦以净根株着福康安李侍堯一體嚴
　飭查拏務獲
上又諭内閣曰謝廷選着補授浙江温州鎮總兵格綳
　額補授福建汀州鎮總兵丁朝雄補授海壇鎮總兵
　以示鼓勵其浙江黄岩鎮總兵員缺着王柄署理
　俟服闋之後再行實授
上又諭内閣曰前因臺灣出有武職各缺曽降㫖諭令
　福康安查明軍營出力人員内酌量奏補今據福康
　安奏請酌量補放俱着照所請其千總把總外委等
　缺着福康安于軍營出力弁兵内擇其才具堪以管
　教兵丁者酌量㧞補照例咨部至此項陞補人員若一
　概送部引見伊等俱在軍營奮勉出力此時臺灣逆
　匪初平正資人料理彈壓未免又需調署且魏大斌
　曽任總兵亦經素識更無湏令其來京引見所有此
　次陞補各員竟無庸送部
上又諭内閣曰特爾敦轍派往臺灣剿捕逆匪尚屬出
　力業經加恩賞給副都統職銜今自閩回京于途次
　病故殊屬可憫着加恩賞銀二百兩以示軫恤
　　十三日(乙/巳)
上諭内閣曰此次剿捕臺灣逆匪所有派出帶兵之巴
　圖魯侍衛等打仗殺賊甚為奮勇雖止係内地奸民
　滋事非從前平定凖噶爾回部金川可比但數旬之
　内生擒南北兩路逆首臺灣全郡蕩平辦理甚為迅
　速除軍營出力人員業經降㫖加恩分别陞用外今
　特爾敦轍雖已賞給副都統職銜但在途病故殊堪
　憫惜其巴圖魯侍衛等着福康安詳悉查明如有似此
　實在出力勞績懋著者據實具奏候朕降㫖交部查明
　伊等所得功牌酌量議給世職以示鼓勵
　　十四日(丙/午)福康安鄂輝同奏言臺灣民刁俗悍搶
　　竊成風給㑹拜盟尤為惡習所有天地㑹名目起
　　自内地輾轉私傳又有一種㳺手匪徒生事擾民
　　名為羅漢脚以天地㑹人衆勢强利于糾搶無不
　　聴從入㑹若非㑹内之人即行搶奪是以稍有身
　　家及負販營生者亦多畏其搶奪不得不從以致
　　南北兩路日聚日多一經㕔縣查拿動輙抗官拒
　　捕此次林爽文謀逆不法即由糾合㑹匪而起其
　　林爽文入㑹又係嚴烟傳授五十二年正月内常
　　青訊明賊匪楊咏供詞據稱聴得嚴烟説起㑹的
　　根源是廣東洪二房和尚居住後溪鳳花亭同一
　　姓朱的年纔十五六嵗不知名字也不知住在那
　　裡等語並經孫士毅逐處密查不但並無其人抑
　　亦並無其地臣等到臺灣後屢將天地㑹根由訊
　　問賊犯僅知取烟吃茶俱用三指説話不離本字
　　等暗號不能備悉其詳及拿獲林爽文研究再三
　　匿不供吐因係觧京要犯未便用刑嚴訊随思嚴
　　烟係首先在臺灣傳㑹之犯且係有名賊目必湏
　　嚴拿跟究當即嚴宻查緝已將該犯拿獲(臣/)等親
　　加研訊嚴烟即係莊烟又名嚴若海係漳州平和
　　縣人于乾隆四十八年藉賣布為名來至臺灣四
　　十九年在溪底阿宻里庄傳授天地㑹是年三月
　　十五日林爽文聞知㑹内人衆便于糾搶即聴從
　　嚴烟入㑹五十一年八月林爽文復約同林漢林
　　領林水返張四何有志在車輪埔飲酒約㑹各處
　　村庄互相傳習遂致拒捕戕官釀成逆案(臣/)等以
　　該犯既係臺灣首先傳㑹之人則天地㑹傳自何
　　人起自何地必知備細向其逐一跟究據供這天
　　地㑹聞説是朱姓李姓起的傳自川内年分已逺
　　有馬九龍糾集和尚四十八人演就驅遣隂兵法
　　術分投傳教後來四十八人死亡不全只有十三
　　人四處起㑹那在廣東起㑹的是萬和尚俗名凃
　　喜如今在那裡實不知道又有趙明徳陳丕陳彪
　　三人從廣東恵州府來到漳州詔安縣雲霄地方
　　傳㑹有個張姓不知名字因面上疤㾗甚多號破
　　臉狗他常留趙明徳等在家居住附近髙坑菴馬
　　坑廟丁仔峽石磜尾溪都是傳㑹之處乾隆四十
　　八年陳彪借行醫為名到平和縣纔傳我入㑹的
　　這些人是陳彪告訴我的其實都未見過又聞得
　　陳丕也曽到過臺灣傳㑹如今早回内地去了等
　　語又供凡傳㑹時在僻静地方設立香案排列刀
　　劍令在刀下鑚過即傳給㑹内口號結為弟兄連
　　父母妻子不許告知也不冩帖立簿那起㑹的朱
　　姓呌朱鼎元帮他傳㑹的李姓實在不知名字他
　　們兩家傳下一個洪字暗號所以呌做洪二房賊
　　旗上書冩洪號字様并有五㸃二十一隱語都是
　　取洪字的意思曉得暗號就是同㑹即素不認識
　　之人有事都來帮助等語復嚴究此外有無不法
　　語句據該犯供出木立斗世及李朱洪等暗號與
　　孫士毅從前查奏之語大畧相同奸徒編造暗號
　　邪詞藉圖煽誘實堪痛恨所云四十餘人都㑹驅
　　遣隂兵法術甚屬妄誕不經其由川省起㑹傳至
　　廣東等處並不能實指川省粤省是何縣分與孫
　　士毅前奏乾隆三十二年起自漳州之語不符恐
　竟係逆匪等本與粤人不合又因粤人聚集義民
　　拒賊出力希圖架詞傾陥其起㑹之朱鼎元李姓
　　又無實在下落供詞甚為閃爍(臣/)福康安前在四
　　川總督任内查緝嘓匪遍加親歴並未聞天地㑹
　　名目(臣/)鄂輝在川年久亦未聞有此事但既有此
　　語不可以所供無據置之不辦且天地㑹聚衆搶
　　奪與嘓匪搶奪相近或竟係四川省傳來亦未可
　　定現據供出趙明徳陳丕陳彪三人在詔安雲霄
　　地方傳㑹自必深知此㑹根由即應從此跟查徹
　　底嚴究(臣/)等現已宻派妥弁賫信知㑹李侍堯孫
　　士毅不動聲色嚴宻查拿俟閩廣得有確據如果
　　起自川省即飛咨川省一體嚴宻查辦至臺灣天
　　地㑹情形(臣/)等連日訪察其首先傳㑹之人藉端
　　煽惑聚衆結盟原屬心懐叵測而附從入㑹者因
　　糾衆搶奪被惑聴從及至入㑹後科派銀錢遇有
　　搶奪等事即湏互相帮助雖搶其戚好之家不能
　　不随同前往是以㑹内之人有因歛錢助闘心生
　　退悔者可見邪教惑人之事一時圖利相聚必不
　　能始終合夥串通一氣即如阿里港殷戸陳國英
　　原曾入㑹從逆嗣以莊大田等索銀錢不遂将伊
　　父母殺害後逃至山猪毛粤莊願充義民因粤庄
　　不肯收留勒交糓石氣忿身死又有本係㑹内之
　　人因畏懼干連即充當義民随同剿賊如義民首
　　賴水魏收等俱曾入天地㑹賊匪滋事之初即捐
　　資招集義民打仗出力即此可知入㑹之人並非
　　全行從賊自大兵進剿以來乘勝長驅屢次克㨗
　　凡係助惡黨羽望風潰㪚不能復行糾集所有從
　　賊㑹匪人數衆多業已殱除殆盡間有未獲逸犯
　　上𦂳緝拿日有就獲者審明後即行正法此等匪
　　徒㫁不能復行漏網至此外義民庄民等亦有曾
　　經入㑹者經此畨大加懲創之後人情已極震懾
　　不敢復蹈惡習若于人心甫定之時再行追究從
　　前紛紛查辦未免易滋疑懼况天地㑹並無經像
　　無憑指實或啟告訐訛索之端轉于地方無益惟
　　有嚴宻確查首先傳㑹之人以絶其源其來臺灣
　　傳㑹者除嚴烟外尚有陳丕一犯是否實已潜回
　　内地抑尚蔵匿村庄現仍一體查拿究辦並責成
　　地方官永逺嚴行禁止凡有拜盟立㑹即非天地
　　㑹名目亦即嚴懲示儆不但不使有糾搶之事並
　　不得存結㑹之名以仰副
聖主綏靖海疆整飭民俗之至意至嚴拿竄逃餘匪尤為妥
　　靖地方要務當此難民歸庄之時恐有逸匪混入
　　其中希圖漏網經(臣/)派撥弁兵帶同熟諳道路之
　　人分頭跴緝兹各處口岸要隘等處駐守兵丁俱
　　已撤回而南北兩路地方寛廣原設水陸各汛自
　　賊匪滋事後多未安設現在一面酌定營制一面
　　先将挑出補缺兵丁分安原設各汎飭令往來梭
　　織巡查遇有形跡可疑之人即行拿究復揀派妥
　　協員弁分路查緝並派山猪毛義民首劉䋲祖周
　　敦紀等帶領生畨通事黄阿生往内山畨社捜查
　　逸匪以期净絶根株不留遺孽現據派出官兵陸
　　續擒拿觧送及民畨等盤獲縛献者紛紛不絶逐
　　加嚴審或曽抗拒官兵或擾害村民肆行搶刦或
　　賊匪經過村庄附和随行俱各供認不諱審明後
　　即派委知府楊廷理叅将吳宗茂監視行刑將匪
　　犯羅進等三百一十二名按名正法至大武壠一
　　帶地方山箐深宻恐有潜逸匪犯派令六十七帶
　　領官兵前往㑹同副將格綳額等自牛庄進山由
　　大武壠直至崗山一路嚴宻捜查並令將各庄義
　　民慰諭歸農乘時耕作據該員等在大武壠内一
　　帶村庄及山溝竹圍内逐一捜查並無賊匪民人
　　等漸次歸庄整理生業連日㴻雨優霑土膏滋潤
　　正可及時播種其東港洋面小琉球一島亦派員
　　查明該處止有泉州民人三十八戸撘盖草藔居
　　住俱係良民亦無賊匪蔵匿再查各處義民俱已
　　陸續歸庄軍器全無所用節經派委妥員分投收
　　繳並令地方官查明原册將義民自備器械一體
　　交官自到南路後共繳過鎗炮刀矛藤牌等項四
　　千二百九十餘件惟是臺灣風俗剽悍軍器最多
　　皆因械鬥私造此畨懲創之後民人等震懾兵威
　　已甚畏懼而閩粤不和積習尚恐驟難更易惟有
　　嚴宻查辦不准存留軍器地方官如能永逺奉行
　　實力查禁則械鬥之風亦可不杜自息再查林水
　　一犯已拿獲歸入第四起觧京匪犯内起觧其董
　　喜一犯將拿獲賊目隔别訊問多稱董喜實已病
　　故並據供稱大兵攻克集集埔後董喜病已沉重
　　逃到山邉身死賊夥等將伊屍身即在該處掩埋
　　等語已派委妥員往集集埔一帶嚴宻訪查董喜
　　是否實在病斃埋𦵏何處務得確切証據方可憑
　　信總之此等賊目助逆不法㫁難任其一名漏網
　　(臣/)等于進兵時随處訪查賊目姓名另行存記除
　　臨陣殱戮及官兵捜獲之外生畨呈騐首級認出
　　賊目又有數十人其未獲逸犯(臣/)等已開列名單
　　通行南北兩路一體嚴拿二月以後陸續捜獲者
　　甚多查對名单凡係有名賊目已獲十分之九仍
　　嚴飭各處兵役庄民等嚴拿跟究即賊中小頭目
　　等一經訪查確實亦湏按名緝獲净絶根株不使
　　稍留餘孽其賊目家屬人等俱係應行縁坐之犯
　　已陸續捜獲百餘名仍再移咨徐嗣曽一體飭屬
　　嚴查先將拿獲者陸續送赴内地交李侍堯照例
　　辦理其家屬居住内地者亦飛咨李侍堯查明究
　　辦奏入
上命軍機大臣傳諭福康安李侍堯孫士毅曰㑹匪結
　盟滋事自應確查嚴禁臺灣現當人心甫定之時且
　據福康安奏義民中即有曽經入㑹者若再追究從
　前紛紛查辦實未免易滋疑懼至所供萬和尚趙明
　徳等犯為粤閩二省首先傳教之犯必當嚴拿務獲
　但内地輾轉根查又恐啟告訐訛詐之端李侍堯孫
　士毅惟當不動聲色飭屬宻訪嚴查以期就獲不必
　過甚致有株連然亦不得視為尋常緝捕具文致要
　犯潜踪漏網又連日訊及觧到逆犯簡添徳供有李
　恵一犯係南路偽軍師雖檢查福康安原奏供单内
　有李恵已于上年九月被府城官兵拿去正法之供
　但所供是否確實李恵一犯係何人拿獲並着福康
　安查明具奏至福康安現在所辦臺灣善後各事宜
　頭緒繁多若諸務完竣能于七月間内渡即應起程
　于萬夀前赴熱河瞻覲如一時未能辦竣聞海洋風
　􁨮九月内向俱停止開渡福康安不妨在彼多駐㡬
　時萬不可冐險開行即過九月俟風色順利再行起
　程亦未為遲
上又諭内閣曰帶兵出力之巴圖魯侍衛等昨已降㫖
　交福康安查明勞績懋著者奏明交部查照功牌酌
　給世職此内鄂輝舒亮普爾普三人俱係大員奮勉
　出力朕所素知即著軍機大臣㑹同該部查明鄂輝
　等三人節次打仗勞績查照應得功牌酌量議給世
　職以示酬庸延賞之至意
　
　
　
　
欽定平定臺灣紀畧卷五十八
欽定四庫全書
欽定平定臺灣紀畧卷五十九
　　四月十五日(丁/未)福康安鄂輝同奏言廣東官兵從未
　　調派隨征此次在臺灣剿賊幾及一載及(臣/)等進
　　兵後南北兩路屢次打仗殺賊在緑營中實為奮
　　勇可嘉與黔楚兵丁不相上下軍務告竣後隨将
　　各路帶兵将偹等官通行傳齊(臣/)等公同逐加察
　　㸔擇其打仗勇往材堪造就著有勞績者酌量陞
　　補除常青陸續奏補各缺外兹查香山協副将一
　　缺福建督標營叅将張萬魁打仗勇往曽在金川
　　出兵駐守阿里山要隘堵截極為嚴宻堪以陞補
　　又羅定協副将孫全謀已另摺奏調安平協所遺
　　副将員缺查有江西吉安營叅将張兆熊自請赴
　　軍營効用奮勇出力堪以陞補又提標中軍營叅
　　将員缺提標後營遊撃查文昇堪以陞補所遺逰
　　撃員缺惠州協右營都司楊拜颺堪以陞補又海
　　門營叅将員缺左翼鎮左營逰撃林起鳯堪以陞
　　補所遺逰撃員缺左翼鎮右營都司陳大髙堪以
　　陞補又大鵬營叅将員缺碣石鎮中營逰撃許廷
　　進堪以陞補所遺逰撃員缺碣石鎮右營都司曽
　　偉堪以陞補又牛鎮營逰撃員缺興寜都司蕭應
　　得堪以陞補其餘都司八缺守偹十六缺均揀選
　　軍營出力人員擬補另行繕单呈
覽再查臺灣道永福係監司大員在任數年毫無整頓
　　辦理楊光勲一案惟據属員詳報之詞顢頇結案
　　将天地㑹名目改為添弟㑹之處詢據該道稟稱
　　當日署諸羅縣知縣董啟埏原禀及北頭協副将
　　赫生額移文俱係添弟㑹字様實非擅自更改等
　　語隨檢查董啟埏等文稟俱附卷中但該員等業
　　已身故永福係審辦之員豈得置身事外諉為不
　　知(臣/)等細加察訪道署幕友沈謙與諸羅縣幕友
　　沈七係属弟兄在上下衙門作幕已属不合又同
　　辦一案自難保無通同商改情弊質之永福亦属
　　無辭可辯沈謙前往諸羅㸔視伊弟適直逆匪滋
　　事業被賊殺害未便以質証無人任其支飾是永
　　福辦理含混意欲化大為小不問可知又柴大紀
　　貪縱營私聲名狼籍已非一日永福身為旗員近
　　在同城並不據實掲報督撫亦属有心狥隠查該
　　道於賊匪滋事之初捐貲招募鄉勇固守府城復
　　遣俸滿教官羅前蔭等前往山猪毛招集粤民一
　　載以來辦理均属妥協是該道堵禦賊匪固為出
　　力但核其貽悮地方之罪究属功不掩過應請将
　　永福革職送交刑部治罪如此外尚有别項劣蹟
　　再行嚴叅仍一靣先行摘印開缺飭委臺灣府知
　　府楊廷理䕶理查臺灣府事務本繁現又有城工
　　撫䘏等事一人難以兼攝已委淡水同知徐夣麟
　　署理府篆其淡水地方亦關𦂳要(臣/)等於調來臺
　　灣辦事各員内逐加揀選查有奉
㫖發往閩省差遣之江南泰州知州袁秉義堪以委署
　　所有臺灣道員缺恭候
簡放臬司李永祺查審此案係在已經辦結之後但既
　　經覆審不即嚴切跟究殊属狥縱貽悮應一併革
　　職留於臺灣交與徐嗣曽委辦城工報銷等事効
　　力贖罪巡撫徐嗣曽於此案毫無覺察亦難辭咎
　　應交部嚴加議處再凱旋官兵分起渡洋内福州
　　駐防一起官兵在鹿仔港更換大船候風放洋有
　　領催蘇楞額等乗坐哨船已至港口未上大船陡
　　起風暴飄至大洋正在危急忽有異鳥飛集船頭
　　船户等謂得神佑必可無虞飄流兩日夜幸不覆
　　溺適於黒水洋遇見他船兵丁等獲救過船軍装
　　搬運甫竟見原坐哨船下有數丈大魚浮出水靣
　　原船登時沉沒奏入
上諭内閣曰永福以監司大員辦理要案顢頇完結又
　柴大紀貪縱營私永福近在同城有奏事之責並不
　叅奏又未㨿實掲報該道於堵禦賊匪固為出力究
　屬功不掩過永福著革職拏交刑部治罪該員如有
　子嗣亦著同交刑部一併治罪李永祺著革職㽞於
　臺灣交與該撫徐嗣曽委令辦理城工報銷等事効
　力贖罪徐嗣曽係該省巡撫咎實難辭並着交部議
　處所有福建按察使員缺着伊轍布補授臺灣道員
　缺著王右弼補授
　　十六日(戊/申)
上諭内閣曰此次派往臺灣𠞰捕官兵及運送錢糧鉊
　藥等項渡洋多獲平穏前此福康安自崇武澳放洋
　前抵鹿仔港千里洋靣一晝夜即已遄達皆仰頼
天后助順靈應垂庥實深欽感節經降㫖交李侍堯等修
　葺廟宇并親書聨額二分於厦門興化兩處懸掛以
　昭
靈貺兹福康安等奏福州駐防官兵内渡船隻在港口
　被風遇危獲安叠徴靈異覽奏為之額手現在兵船
　陸續内渡者尚多據福康安等奏海洋三四月間風
　力平和四月前儘可全數徹竣仰荷
靈祗黙佑官兵安稳遄歸允宜増益鴻稱褒崇封號著
　於舊有封號上加増顯神賛順四字用答
神庥而隆妥侑并再書匾額一靣交福康安等於沿海
　口岸廟宇應懸處所敬謹懸掛至此項被飄船隻雖
　遇救援無虞但因公冒險殊堪憐念着照前次凱旋
　兵丁漂泊粤境之例每名賞給銀二兩以示格外體
　䘏再救渡兵丁過船之許長發究為何人並著福康
　安等查明酌加奨賞
　　(臣/)等謹按書曰肅恭神人
御製天津海神廟碑文曰康人我人咸依神庥盖神人
　　雖幽明殊致而㒺不肅恭則敬神而佑及于人即
　　為愛人之騐愛人而誠格于神即為敬神之實此
　　至理之相貫徹而人之依神庥者所以即于康乂
　　也我
　國家懷柔歆祀肸蠁昭融神著厥靈靡有不若即如
　　臺灣一役自徂征以迄凱旋往來航海悉皆袵波
　　飈颿澶湉助順甚至祥徴異鳥履險而亨誠所云
　　咸依神庥者乎我
皇上特崇美報鴻號褒稱而哨船之偶遭飄泊猶且
憫其曽涉艱虞
優加賞賚斯則愛人之至也夫斯則愛人以敬神之實
　　也夫
　　同日徳成奏言二月二十九日抵鹿仔港口此處
　　水淺海船不能直達必湏小船接渡又因連日風
　　暴小船不能出港距岸二十餘里停駐候至三月
　　初二日風覺稍定换船登岸於初七日行抵臺灣
　　所有酌建城垣事宜據福康安告知臺灣嘉義兩
　　處自應就舊時基址建城其餘仍可用竹木圍挿
　　所有工程(臣/)即㑹同徐嗣曽悉心估計俟詳細核
　　明錢糧確數另行具奏奏入報
聞
　　十七日(己/酉)福康安鄂輝同奏言連日提訊革職千
　　總鄭名邦等據供除業經供出之劉欽林長春賄
　　㧞外委外尚有歩箭兵甘興隆柴景山㧞補外委
　　柴大紀亦有得受謝禮情事並據供我跟隨柴大
　　紀到南北兩路巡查時每營都司守偹千把總託
　　言夫價俱有餽送總視營分之大小定銀數之多
　　寡自畨銀六百圓至四百圓不等柴大紀曽經收
　　受等語柴大紀以總兵大員貪縱營私毫無顧忌
　　巡查各營並不認真操演兵丁稽查汛地轉收受
　　夫價銀兩每營至數百兩之多而各營員弁相率
　　歛派逄迎饋送均有應得之罪必湏徹底跟究現
　　在飛提各營将備及行賄補缺之甘興隆柴景山
　　來郡一俟人証到齊質訊明確即一併從重定擬
　　至官兵搜拏首逆時惟恐路徑不能諳習侍衛兵
　　丁中亦無認識林爽文之人因選派淡水義民首
　　及社丁通事等數十人帶道作為眼目正月初五
　　日巴圖魯侍衛翁果爾海等四員貴州外委盧應
　　朝廣西把總譚金魁等屯練都司阿忠等捜至老
　　衢﨑地方經義民首髙振見首逆林爽文與賊目
　　何有志一同逃走恐其驚逸即告知侍衛翁果爾
　　海察靈阿棍徳森伯鼐外委盧應朝把總譚金魁
　　貴州廣西兵丁顔得奉等十八名屯練都司阿忠
　　等八員屯兵額竒塔爾等五名一同圍住将林爽
　　文挐獲觧送髙振賞戴藍翎並給千總職銜圍挐
　　之侍衛弁兵義民首等均已分别陞等賞翎拔補
　　實缺又官兵至瑯嶠挐獲莊大田係侍衛博斌都
　　司張占魁廣東把總路世遜貴州額外外委周廷
　　亮廣西千總馬振强各帶兵丁同降畨穆塔爾丹
　　比錫拉布等及山猪毛義民鄭福等十一名一同
　　圍挐臣等俱已分别奨勵其林躍興一犯即係義
　　民首髙振拏獲至杜敷係水沙連社丁擒獻林爽
　　文家属並派生畨在内山堵截逆首甚為出力前
　　已奏明給予千總職銜並酌加奨賞奏入
上命軍機大臣傳諭福康安李侍堯曰柴大紀身為總
　兵大員平日貪縱營私毫無顧忌於拔補弁兵得受
　謝銀並於巡查營伍時收受夫價每營至數百兩之
　多以致營員相率效尤武備日益廢弛釀成巨案自
　應提集案内人証徹底究辦以儆官邪所有鄭名邦
　供出各欵應即向柴大紀逐加嚴訊令其據實供吐
　訊取確情定擬具奏後一靣即将伊派委妥員觧送
　來京沿途小心㸔押毋致有畏罪自戕等事至髙振
　探明逆首踪跡首先下手挐獲又挐獲賊目林躍興
　一名實為出力可嘉著福康安将該義民首同前此
　曽中立黄奠邦等一併給咨送部引見又昨海蘭察
　到京據奏福康安李侍堯二人俱曽抱恙數日仍力
　疾辦事旋即痊愈等語沿海地方水土氣候與内地
　不同福康安在彼不能服習李侍堯又已年老伊二
　人俱偶經抱恙雖已痊愈朕心深為厪念現在大功
　告成不過善後事宜著傳諭福康安李侍堯務須加
　意調攝不可過於勞瘁其尋常細事毋庸力疾辦理
　或致精力就乏於要務轉不能周到惟當隨時善自
　調䕶以副朕體恤委任之意
上又諭内閣曰地方官吏如果素無劣蹟猝被賊害尚
　當予之䘏典是以長庚俞峻各員據福康安等奏其
　居官尚好皆即交部優卹若唐鎰等賍私纍纍骫法
　釀變此而因其被賊戕害遂爾不懲其貪則伊等家
　属仍得坐擁豐饒無以示儆将來接任各員必相率
　效尤復萌貪縱故智非所以儆官邪而靖海疆也今
　當此徹底查辦後該地方官務當各矢清慎砥礪亷
　隅時時循思天理凛遵國法倘不知儆畏惟事貪黷
　則唐鎰等即其前車之鑑
　　二十日(壬/子)徐嗣曽奏言彰化一縣難民户口陸續
　　查明現在按户㪚給賑銀并分設各厰减價平糶
　　該難民等口食有資凢從前遷避鹿仔港流離失
　　所者以次各歸本庄務農安業(臣/)仍遴委妥員宻
　　赴訪查不使胥役等舞弊尅扣俾沾實惠其臺灣
　　鳯山嘉義等縣歸庄者亦漸衆多俟户口冊籍造
　　竣即行一體賑給惟北路一帶地土較寒據淡水
　　同知徐夣麟彰化縣知縣宋學灝稟報二月初旬
　　天氣陰冷并有㣲雪之處恐早禾收成不無稍减
　　當飭據實查明歸於撫䘏案内分别酌辦昨准督
　　(臣/)李侍堯咨㑹各省運閩米石其未經入境者已
　　酌定停止(臣/)現查臺灣存米除給發兵糧外足敷
　　平糶之用所有内地剰米十萬餘石應留為漳泉
　　等處接濟已咨明督(臣/)毋庸撥運過臺至軍需各
　　欵報銷必須核實查辦府城及鹿仔港淡水等處
　　各有内地撥到銀米前因逆匪滋事之時臺灣南
　　北中三路文報不通各屬支用清冊尚未造齊報
　　局查其詳報各案多有與定例懸殊者恐該員等
　　動用浮濫任意開銷(臣/)現在嚴􁘭飛催分飭趕𦂳
　　造冊具報率同臬司李永祺悉心查核一靣宻為
　　訪察倘有揑冒情弊立即嚴叅究辦又查臺灣訟
　　牘紛繁自軍興以來各屬更多積案向來徒流以
　　上案件例觧内地由司審轉兹福康安與(臣/)商酌
　　(臣/)及臬司李永祺俱在臺灣當飭各該㕔縣趕𦂳
　　清釐詳報(臣/)即督同李永祺就近提審分别奏咨
　　完結以清塵案而免拖累至府治城工連日㑹同
　　福康安徳成詳加履勘現在籌定估計另摺奏
聞其餘一切善後事宜更當隨地隨時與福康安熟商
　　妥辦斷不敢稍有怠忽奏入報
聞
　　二十三日(乙/夘)福康安鄂輝魁綸徐嗣曽同奏言臺
　　灣地土膏腴種植米麥畨薯一年三熟賊匪滋事
　　以來民間耕種失時田畆荒廢糧價不能十分平
　　減二月間𠞰除賊匪難民漸次歸庄東作方興之
　　際(臣/)等分派委員於撫䘏村庄之便将繳銷器械
　　飭縣改鑄農器給與無力貧民並商之徐嗣曽酌
　　借籽種令其各歸農業查淡水田園俱已種齊彰
　　化田畆向藉内山淡水灌注上年賊匪阻截水道
　　沿海一帶不能播種今水道漸已修復田水充足
　　禾苖暢茂三月下旬米麥市價較之三月中旬有
　　減無増嘉義臺灣兩縣近日雨澤較少天氣炎熱
　　而地土尚属滋潤鳯山地在迤南氣候極早禾稻
　　現已含漿民情甚属安静惟粤庄閩庄民人素不
　　相和泉民與漳民亦多嫌隙今民人逐漸歸庄恐
　　其藉端争競現在剴切曉諭嚴行禁止嗣後地方官
　　若能隨時化導有犯必懲斷不致稍滋事端至北
　　路各處難民今已全行回庄其南路回庄者亦有
　　十分之九焚燬村庄多已修葺房屋搭盖草藔漸
　　次復舊凡係通衢市集負販流通往來如織府城
　　内外因賊匪蕩平演劇酬愿者甚多各縣生童皆
　　來府城應試(臣/)等體察情形地方日就寧貼人心
　　實已大定仍嚴飭文武各官上𦂳緝捕逆匪現又
　　搜獲賊目林舵林柱陳理林旭初沈刋蔡丑李勝
　　林士芳蕭田九名殺害同知王雋之逆犯張烈一
　　名逆匪陳竟等二十八名俱已審明正法現在村
　　庄認真查緝逃入村庄者即被拏送且有該匪犯
　　父母親属自行獻出者可見民人畏懼干連雖係
　　至親亦不敢隐匿此等零星逸犯逐細捜查無難
　　净盡至收繳義民器械除業經繳銷外兹據臺灣
　　道禀報收過刀矛竹鎗五千九百七十五件臺灣
　　縣又收過各項器械二千五百二十三件俱交臺
　　灣府銷燬改鑄農器並嚴行出示曉諭鐵匠舖户
　　等禁止打造刀矛等項軍器如有私藏私造者即
　　照違禁打造軍器之例加等治罪庻可遏絶争鬬刁
　　風以期永臻寜謐又福建延平協副將員缺有泉
　　州城守營叅將特克什布應行陞補所遺泉州城
　　守營叅將員缺有逰擊張無咎打仗奮勇營伍㽞
　　心堪以陞補所遺提標後營逰擊員缺有都司馬
　　元勲打仗奮勇堪以陞補所遺長福營右軍都司
　　員缺有守偹哈景泰堪以陞補所遺提標後營守
　　偹員缺請以漳州城守營千總沈勇雲陞補又長
　　福營叅將員缺有逰擊海亮打仗奮勇才具明幹
　　應請即以陞補所遺汀州鎮標中營逰擊員缺有
　　都司譚綸邦打仗奮勇堪以陞補所遺興化營左
　　營都司員缺有守偹張奉廷堪以陞補所遺督標
　　左營守偹員缺請以汀州鎮標左營千總董國瑞
　　陞補又福寧鎮標中營逰擊員缺有都司吳壯圖
　　打仗奮勇應請即以陞補所遺延平協左營都司
　　員缺查有奉
㫖以都司補用之莊錫舍屢著勞績堪以請補又水師
　　提標後營遊擊員缺有守偹謝恩詔堪以陞補所
　　遺金門鎮標左營守偹員缺請以水師提標左營
　　千總許廷柱陞補又金門鎮標左營逰擊員缺有
　　水師守偹曽紹龍堪以陞補所遺水師提標右營
　　守偹員缺請以金門鎮標右營千總蘇大鵬陞補
　　又南澳鎮標右營逰擊員缺有水師守偹李得勝
　　堪以陞補所遺水師提標後營守偹員缺請以閩
　　安協左營千總陳景清陞補又連江營守偹員缺
　　有守偹陳明徳堪以調補所遺臺灣鎮標右營守
　　偹員缺請以臺灣鎮標右營千總吳攀龍陞補又
　　建寧鎮標中營守偹員缺請以揀發閩省候補守
　　偹徐萬寜補授又貴州古州鎮標右營都司員缺
　　有守偹劉廷竒堪以陛補所遺貴陽營守偹員缺
　　請以威寧鎮標右營千總袁斌陞補又貴州提標
　　左營守偹員缺請以遵義協左營千總李芝陞補
　　再廣東提標前營逰擊劉越前於鹿仔草失陷案
　　内奏叅降為都司仍㽞軍營効力尚未補缺該員
　　被叅之後頗為奮勇帶兵打仗倍加出力厯經著
　　有勞績現已令其帶兵迴粤懇将劉越仍㽞逰擊
　　之任再拏獲賊目内有林舵一名捜出逆首林爽
　　文偽石印一顆鎸刻順天大盟主印字様訊係林
　　爽文封為管印官審明後即行正法
　　同日李侍堯奏言宻飭漳州府知府徐鎮親詣平
　　和廣坑地方将莊樹拏獲并伊妻林氏及房屋物
　　件均經拘拏查封逆犯莊大田曽祖荘鼎祖莊量
　　各坟墓均亦刨掘骸骨焚燬等情即親提該犯訊
　　據供係逆犯莊大田同祖兄弟叔祖于雍正年間
　　遷往臺灣彼時莊大田尚在未生乾隆三十六年
　　七月間曽到臺灣彼時叔祖已死莊大田相待冷
　　淡我即旋回内地嗣後並未再往從無信息相通
　　等供又飭署平和縣知縣吕憬䝉拏獲賴應之父
　　頼箋妻林氏子頼際㑹三名口據頼箋供稱頼應
　　自㓜不務正業終日賭蕩後不知去向乆無音信
　　他如何在臺從逆不法實不知道等情頼箋係賊
　　目頼應之父莊樹係莊大田大功弟兄均應縁坐
　　請即行正法又趙明徳陳彪陳丕三人雖係廣東
　　惠州府人但既來閩省詔安雲霄地方傳㑹且與
　　居住雲霄之破臉狗往來㽞宿是不難得其踪跡
　　(臣/)即宻委汀漳龍道伊轍布星往該處督同該府
　　縣按照单開姓名住址嚴宻查緝斷不可稍有疎
　　漏亦不可張皇務在不動聲色辦理盖此等㑹匪
　　傳習已非一日即如(臣/)上年查辦漳浦縣匪徒張
　　媽求一案獲犯一百四十餘名究出曽經入㑹者七
　　十六犯逐細研究結㑹根由並無起㑹之人核與
　　現在福康安在臺灣所訊情形大畧相同然(臣/)不
　　敢以訊無起㑹根由遂可稍存懈弛前于獲犯究
　　詢時又輾轉供出㑹匪姓名經(臣/)審明如係㑹匪
　　而又隨同搶奪者俱問擬斬决其止係㑹匪並非
　　此案搶犯從重問擬外遣並尚有供出㑹匪六十
　　名(臣/)俟拏獲時即照此辦理現在已據陸續訪獲
　　㑹匪陳檀等十二名訊究入㑹確情並更可於該
　　犯等追究趙明徳等傳㑹根源奏入
上命軍機大臣傳諭福康安李侍堯孫士毅曰查出賊
　匪各項器械自應銷燬改鑄農器並飭地方官實力
　稽查嗣後不得私造私藏以遏争鬬而臻寜謐又嚴
　烟經福康安在臺灣拏獲亦訊有洪朱二犯之供所
　有孫士毅查出洪朱二姓僧人即非正犯亦不可留
　於内地将來擬以發遣伊犁為奴以絶根株而杜煽
　惑仍著李侍堯孫士毅各於閩粤二省時刻留心将
　起㑹之洪朱二姓正犯跟緝務獲辦理以净萌蘖
　　二十四日(丙/辰)
上命軍機大臣傳諭福康安李侍堯徐嗣曽曰福康安
　審辦柴大紀貪縱營私各欵許乆尚未據将全案定
　擬具奏必係為臺灣原額兵數短少一欵非徹底詳
　查難以得其實在是以未能即時定案即如從前鳯
　山嘉義等處潰㪚敗逃兵丁固有臨陣死事者而其
　間或本係空名或為賊人冲失懼罪潛逃甚至去而
　從賊者均難保其必無今大功雖已告成正當切實
　詳查不可顢頇了事福康安在彼務悉心察訪将此
　頂兵丁下落跟究明確雖未能一一得其實數而大
　叚不至混淆或竟係柴大紀虚額冒餉其罪更不可
　恕必使水落石出方足以勵戎行而成信􁀙又賊目
　林泮等口供内有官兵從前查拏㑹匪時将伊等房
　屋燒燬因而糾約林爽文戕官謀逆之語官兵查拏
　匪犯自當堂堂正正果有拒捕傷差等事不妨督率
　官兵嚴宻查拏即有殺傷亦無不可若如臺灣員弁
　查拏㑹匪時動輙燒人房屋是官兵先行同盗竊不
　但有乖體制轉令賊匪得以藉口着福康安嚴切曉
　諭該處文武官弁俾曉然知官兵自有紀律深以前
　事為戒方為妥善至福康安前奏令義民等盡将兵
　器繳銷改鑄農器嗣後不得私造私藏如此不動聲
　色自遏亂萌深合機宜但恐福康安内渡之後該處
　地方官日乆廢弛又蹈從前因循積習並著福康安
　嚴諭地方文武遵照妥辦并令此後往臺灣巡查之
　大臣一年申奏一次實力奉行乆而弗懈
　　二十八日(庚/申)
上諭内閣曰前此林爽文之父林勸一犯拏獲奏到時
　朕以罪人不拏不欲因其子之惡而戮及其父嗣該
　犯觧到後經大學士九卿等審訊以林勸曽與林爽
　文商量計䇿並派人守卡抗拒官兵實為助逆不法
　且係兇逆首犯之父奏請按律縁坐即行正法是以
　照擬辦理今頼箋係頼應之父伊子頼應祗受林爽
　文偽封不過從犯莊樹係莊大田大功堂兄亦非例
　應縁坐嫡属若俱照縁坐之律問擬立斬究覺有所
　不忍頼箋莊樹俱著改為應斬監候
　　(臣/)等謹按林爽文元惡大憝於律固應孥戮而
聖主體好生之徳尚不欲因其子而戮及其父及再經
　　鞫訊林勸曽與逆謀則勸實無可生之理至於頼
　　箋莊樹因有一線可原皆得邀恩格外概予從寛
　　我
皇上用刑之當皆由於察理之精洵足為恤刑之凖則
　　歟
　　五月初二日(癸/亥)福康安徳成徐嗣曽同奏言臺灣
　　地方一㕔四縣向無磚石城垣惟嘉義係屬土城
　　餘俱用䓶竹圍挿賊匪起事之初雖因無險可守
　　得以猝為佔據然失陷後賊匪見竹城難以負固
　　官兵一到即行棄城逃遁收復之易未必不由於
　　此且地方有意外之事惟在籌備得宜足資守禦
　　即如府城本係䓶竹圍挿與他縣無異經官兵義
　　民竭力保守並無疎失即此可為明証自毋庸處
　　處建立城垣更張舊制祗須於臺灣郡城及嘉義
　　縣兩處改建城垣查臺灣府城西靣迫近海濵潮
　　汐往來衝刷僅以木栅排列難於經乆今既改建
　　城垣斷無空缺一靣之理應請将南北東三面城
　　圍仍照舊趾修建惟近海西靣一帶收進一百五十
　　餘文一律興修保障更資嚴宻其收進基址之處
　　有碍工程者舖户居民約有千餘間矮小者居多
　　稍大者不過十之一二城之東北隅儘有隙地如
　　䝉
恩允照例給予房屋酌定遷移小民不致失所至嘉義
　　縣原係土城距山約有二里並非逼近山麓形勢
　　尚属扼要應即将舊城改築増髙加厚以資捍禦
　　此外如彰化鳯山淡水等處城圍仍用䓶竹栽挿
　　繞城加浚深壕足資保䕶查彰化城内被賊人焚
　　刼一空近日流移漸復淡水地方陷賊未乆並未
　　遭其蹂躪該二處地勢適中毋庸另行移改其彰
　　化縣西八卦山為北路扼要之地請於山上添設
　　石卡一座捍衛縣城惟鳯山縣逼近龜山之麓地勢
　　低窪氣象亦甚局促城圍及衙署民房悉被賊匪
　　焚燬現在居民搬回者甚少訪之輿論俱愿移遷
　　應請於城東十五里埤頭地方相度髙阜移建新
　　城仍用䓶竹圍挿其舊城基址地處海濵亦關𦂳
　　要應在附近之龜山設立石卡一座酌派弁兵駐
　　守以資控制所須建卡石料即就近於該處山上
　　開採辦理所有土城工程做法(臣/)等㑹同照例確
　　切勘估另行㑹奏其石卡兩座工費無多(臣/)徐嗣
　　曽即就近確估辦理又踏㸔郡城舊趾周圍共長
　　二千六百七十餘丈大小八門城臺八座舊式矮
　　小城身通用木柵内外排挿髙一丈一二尺至七
　　八尺不等誠不足以資捍禦其東南北三面均可
　　照依舊趾興修惟西面舊排木柵已多朽廢當潮
　　汐往來日受冲刷之區若就此施工誠為費力即
　　收進二三十丈修建其間又有港汊數道為商民
　　船隻避藏颶風之處必湏開留水津門方為通便
　　苐小則不能容舟大則每座動輙數萬兩似尤不
　　必靡費(臣/)等公同商酌再四思維勘得小西門至
　　小北門有南北横街一道逺距海岸計一百五十
　　八丈餘尺因其形勢曲折興修較舊趾可收减一
　　百五十二丈餘尺足稱完繕但查該處土性浮鬆
　　若用磚石成砌必須下釘樁木再立根脚未免過
　　費况石料産自内山距城窵逺拉運維艱舟行又
　　溪河淺狹均不能運載至磚塊一項原無難設窑
　　燒造但以河土燒磚究屬易於酥􁀙且柴價昻貴
　　殊費經營是一切物料自應照臺灣則例悉在内
　　地購辦今按例核算用磚成砌約需銀二十八萬
　　六千五百餘兩已屬
　帑費繁多若用石成砌更為浩大今竟築土城城身
　　通髙一丈八尺為率頂寛一丈五尺底寛二丈舊
　　有城臺七座上截一律加髙八九尺不等新添西
　　門劵臺一座添築排墻鋪墁海墁並添建城樓八座
　　卡房十六座㸔守兵房八座以壯觀瞻而嚴防守
　　共計照例辦買土方工匠等價約需銀十二萬四
　　千六十餘兩殊覺事易而功倍即土築之城日乆
　　不無殘缺該地方官例有粘修之責自當隨時整
　　理乆之地氣與土脉脗合草木根株互相盤結亦
　　足以資聨絡必不致大有損壊嘉義縣城於郡垣
　　較小計通長七百四十四丈餘尺自可悉照舊規
　　加髙培厚添建城樓劵臺等項約需銀四萬三千
　　八百餘兩奏入報
聞
　　初四日(乙/丑)李侍堯奏言上年臺灣軍營需用錢文
　　經(臣/)徐嗣曽奏請於江浙兩省各撥錢十萬串附
　　搭米船解閩以資接濟嗣據陸續搭解兹准江蘇
　　撫(臣/)閔鶚元咨稱浙省尚有制錢五萬串係附二
　　批川米運往今米石業已截留其錢文是否應需
　　之處咨詢到(臣/)查此項錢文從前徐嗣曾因軍營
　　需用是以奏請酌撥今軍務已經告竣閩省錢價
　　已平自可毋需解閩(臣/)已咨覆江省仍應解還浙
　　省歸欵奏入報
聞
　
　
　
　
　
　
　
　
　
　
　
　
　
欽定平定臺灣紀畧卷五十九
欽定四庫全書
欽定平定臺灣紀畧卷六十
　　五月十六日(丁/丑)福康安鄂輝魁綸徐嗣曽同奏言
　　臺灣戍兵向由内地各營分撥換班但郡屬㕔縣
　　地勢廣濶生聚日繁照額酌留一半即於本處募
　　補既免徃來調换逺涉海洋而遇有戍兵缺出隨
　　時即可補額不致日久曠懸閭里壯丁又得以食
　　糧充伍於生計尤為有益查戍兵就地召募以目
　　前而論自應先儘義民挑補惟義民本屬編氓因
　　值逆匪肆擾各村庄自為聚集藉以保衛鄊閭雖
　　帯同打仗守城亦知奮勇究因軍紀全未曉諳不
　　能十分得力若遽令充伍教練仍復需時届今賊
　　匪甫平汛防均闗𦂳要以未經訓練之兵撥令防
　　禦終不相宜且臺灣本無土著大約漳泉兩府之
　　人居多既在本地募補則凡係廣東及漳泉民人
　　自應一併挑補方足以示平允計内地換防兵内
　　原派陸路漳泉各營二千餘名而水師兵丁除閩
　　安數營外悉係漳泉之人今在臺灣招募一半戍
　　兵以閩粤民人均匀挑補應募漳泉兵四五千名
　　其新増兵丁一千二百名招募一半又應募漳泉
　　兵四五百名即將應派漳泉陸路各兵悉行停止
　　而以就地招募及換防水師兵丁統算籍𨽻漳泉
　　者已及大半似屬非宜前奉
諭㫖令將漳州兵丁在泉州村庄防守泉州兵丁在漳
　　州村庄防守互相稽察查臺灣民人多係内地無
　　藉游民渡洋覔食其中强徤者不安本分武㫁一
　　方名為羅漢脚若以充補營兵則逃伍生事之弊
　　勢所必然其有眷屬身家之人即使情愿食糧各
　　有室家繋戀不能將南路者派徃北路村居者派
　　徃城中各令逺離鄊井若即附近村庄易地防守
　　又恐因平日小嫌藉端滋事察看粤東漳泉各庄
　　情形均屬相同雖閩省内地營兵亦非勁旅但究
　　係入伍有年技藝均所諳習自較新募者為優且
　　可使籍𨽻漳泉兵丁不致多於他處因地制宜似
　　亦控制海疆之道(臣/)等於内地征兵内詳加挑選
　　照依戍兵額數令其頂補分派異籍各庄互相防
　　守不致與本地民人通同一氣再常青將義民挑
　　補新兵四百餘名一時權宜辦理不能詳加㨂選
　　兹(臣/)等公同挑擇不堪充伍者甚多伊等隨征一
　　載若此時概行裁汰未免心存觖望因就其中稍
　　有勞績者酌挑一百八十餘名漢仗均屬可觀交
　　營管束差操其餘情愿歸農之人酌加賞賚俱行
　　散遣所有存留各兵仍俟將來陸續出缺仍以戍
　　兵補額以歸畫一至臺灣熟畨向化日久此次賊
　　匪滋事岸裡社茄藤社霄閭社畨民打仗殺賊頗
　　為出力此項熟畨多在沿山居住向來戍兵駐守
　　地方佈置固為嚴宻但近山一帯道里遼濶畨社
　　交錯稽察究屬難周今若招募熟畨設立屯丁雖
　　不能逺離本社亦可在相近地方與營伍互相聯
　　絡實於廵防有禆惟是兵額糧餉俱有定制未便
　　於額外招畨致滋繁費查臺灣近山平埔本係荒
　　蕪之地民人開墾名為埔地(臣/)等帯兵入山捜勦
　　查看南北兩路如集集埔水沙連國信埔小楠仔
　　仙枋藔等處彌望良田已成熟業其餘堪以開墾
　　荒地尚多應即於此項埔地内撥與畨民自行耕
　　種毋庸另給糧餉仿照屯田之例將壯徤熟畨挑
　　作屯兵設立屯弁以埔地之畆數定屯地之多寡
　　計數目可得四五千人田畆漸闢人數尚可増多
　　畨性樸實强壯能嫻技勇可期得力無事則各力
　　田疇防守隘口如有越界滋事民人及逃竄盗賊
　　匪類皆可派令緝捕所有撥給該畨丁等埔地令
　　其自行開墾照臺灣畨田定例概免陞科以示體
　　䘏再臺灣地方民俗敝玩賭愽成風一切作奸犯
　　科皆從此起自逆匪滋事以來民人等遷徙流離
　　不遑寧處其未經蹂躪之處亦俱保庄守城充當
　　義民無暇暏博及至地方平定恐其故智復萌屢
　　經示禁嚴飭查挐遇有賭愽隨時懲治已不敢公
　　然聚賭到郡後復嚴督文武員弁日夜輪查經派
　　委廵查之都司額爾亨額馬元勲訪聞水仙宫口
　　民人許班家内約同許髙等夜間私賭該員等當
　　即改裝徃拏許班喊同孫嚴拒捕兇毆並用菜刀
　　劃傷額爾亨額手指旋據該員等拏獲觧送當此
　　嚴禁之時尚敢私行聚賭公然拒捕情屬可惡若
　　非立置重典不足以儆兇頑而懲惡習隨於審明
　　後將許班一犯即行正法其餘在塲人犯悉予枷
　　號三個月示衆至孫嚴係帮同拒捕之犯非僅在
　　塲賭博者可比現用重枷示衆期滿擬發新疆給種
　　地兵丁為奴邇日各處民人聽聞許班伏法咸知
　　畏懼賭風頓為歛戢地方極稱寧謐又潰兵等䝉
　　法外施仁貸其一死是以鳳山嘉義等處潰囘兵
　　丁經常青奏明収伍在案續有大墩潰兵二十一
　　名投赴藍元枚軍營尚未收伍(臣/)等覆加查核該
　　兵丁等當賊匪等猖獗之時冲散後不肯甘心從
　　賊即行間道脱歸與鳳山潰囘之兵相同自應一
　　例辦理惟王得賜一名因賊匪逼令喂馬即行奪
　　馬騎囘後隨同官兵打仗出力毋庸追究外其呉
　　勝得一名曽經為賊服役未便因早為投出一概
　　從寛應發徃伊犁充當苦差至於逃匿日乆潰兵
　　直至賊匪將次撲㓕之時始行投出仍當從嚴究
　　辦(臣/)等自統兵進勦以來陸續投出潰兵六十五
　　名訊據王文彪等三十一名供係被賊匪拏去服
　　役並未隨賊打仗抗拒官兵但各兵久䧟賊中甘
　　為服役不思及早投出較之吴勝得尤為可惡審
　　明後俱已按名正法又陳選得三十三名俱係冲
　　散後在義民村庄藏匿因道路梗塞不能投出實
　　無從賊情事應請貸其一死發徃伊犁充當苦差
　　至潰散無着人數今已分晰查明彰化嘉義淡水
　　鳳山各處及崗山營汛被賊攻䧟共潰散無着戍
　　兵八百八十二名郝壯猷在鳳山失事共潰散無着戍
　　兵八十九名征兵一千二百九十二名魏大斌等
　　赴援嘉義千總陳邦材等隨同前徃潰散無着戍
　　兵七十一名楊起麟邱能成隨蔡攀龍再援嘉義
　　潰散無着戍兵三十八名所有赴援嘉義兵丁因
　　賊匪四靣圍裹兩次陣亡共二千二百四十二名
　　故潰散之數較陣亡為少竊思此項潰兵未曽經
　　歴行陣當賊匪肆擾之時紛紛四散帯兵將弁各
　　不相顧内有被賊戕害者該將弁等因未親見不
　　敢冐昧開報亦俱歸入遺失數内(臣/)等自進勦以
　　來投出者祗有王文彪等六十餘名此外並無拏
　　獲潰兵惟恐濵海地方港汊叢襍乘此撤兵之際
　　或有夾帯潛逃隨經飭派妥幹員弁分赴各海口
　　嚴宻盤查並令帯兵内渡各將領等留心稽察據
　　川省都司張占魁拏獲潰兵陳得喜一名供係被賊
　　拏去服役事後思欲逃囘内地訊明亦即正法餘
　　皆禀報並無潛竄現在全郡平定零星逆匪村庄
　　尚不敢容留此項潰兵多至二千餘名似難全行
　　藏匿而福州等府兵丁與臺灣土音逈異更屬易
　　於辨識且叠經訊據拏獲賊匪供稱攻䧟城池及
　　攔截援兵時凡係失䧟兵丁多被戕害賊首林爽
　　文自誇强横曽屢次張掛偽示告知夥黨賊目莊大田
　　亦有攻陷鳳山時殺害官兵一千餘名之供均可
　　為潰兵被害之一証但行兵紀律不可不嚴該處
　　兵丁等既無陣亡實據則從賊偷生之事難保必
　　無仍應通行查緝從嚴究辦已飭造清册移咨李
　　侍堯及隣省各督撫嚴飭地方官一体上𦂳查拏
　　飭行粤省臺灣各海口員弁認真盤詰於何處拏
　　獲即於何處審明分别嚴辦以為臨陣潰逃者戒
　　又據各委員及義民首等陸續報獲賊目張語秀
　　鄧理黄岱莊田林藉洪眼陳信陳光珽温基王喜
　　陳天運洪湖生十二名逆匪林顔領等九十八名
　　隨經核明將有名逆匪提訊或係隨賊打仗或係
　　聽從紏約擾害村庄當押赴市曺正法其淡水彰
　　化等處距府較逺所有報獲餘匪即飭該㕔縣訊
　　取切供詳報確核即於該處令同營員正法示衆
　　現在查對案内指緝各犯未獲者已屬無㡬又林
　　爽文偽印業經捜獲莊大田亦有偽刻木印一顆
　　兹據義民潘瑞鳳在南路大湖地方田邊溝内檢
　　出係洪號輔國四字應與林爽文偽印遇便一併
　　觧交軍機處銷燬至臺灣水營各營戍兵建有兵
　　房給與居住其衝途要隘設兵廵察之處亦俱安
　　設塘汎墩臺以聯聲勢乾隆三十七年鎮標三營
　　兵房因年乆間有倒塌經原任總督鐘音具奏勘
　　估興脩三十九年二月工竣其南北路各營兵房
　　亦動支間欵銀兩脩葺盖造並未全竣海濵沙土
　　鬆浮颶風時發各處舊存兵房塘汛漸次坍塌即
　　新脩處所亦多傾圯並不隨時粘補延至四十九
　　年全行倒壊歴任鎮道各員均未詳報辦理經富
　　勒渾屢次札行嚴查始據該鎮道查明應脩兵房
　　營汛一千三百七十餘間詳請脩理偏僻汛地亦
　　未議及富勒渾以所估工料浮多駁令再行確勘
　　雅徳接任後因鎮標及各營脩理歴年未久何至
　　坍塌如此著再加確勘方准造銷文禀徃來動稽
　　時日直至五十一年地方官自應賠脩甫將鎮標
　　兵房建盖十餘間即值逆匪滋事復又停工(臣/)等
　　自進兵以來沿途親見塘汛墩臺僅有舊時基址
　　依稀可辨留心察看情形其被賊人焚毁者尚少
　　竟多係平時坍塌統計全郡兵房營汛二千四百
　　餘間除安平左營尚存十間鎮標三營尚存十餘
　　間此外房屋並無一瓦一椽以致兵丁等藉稱無
　　可棲身在外散處任意營生貿易置操防於不問
　　經富勒渾雅徳屢次嚴飭而地方文武各官恃有
　　重洋之隔一味支延徃返駁查動至經年累月此
　　種外省惡習已屬可惡况臺灣孤懸海外營制尤
　　闗𦂳要乃敢積久玩悮任意餙延實堪痛恨自應
　　分别賠脩現在戍兵全數挑齊分撥各營未便令
　　其露處若令租賃民居又恐陷從前包差陋習(臣/)
　　等公同商酌先令支架帳房撘盖草寮飭該兵等
　　按營分汛居住防守(臣/)徐嗣曽照例估計立即借
　　動欵項㑹同普吉保上𦂳購料興工仍查明三十
　　八年以後臺灣鎮道府㕔縣歴任各員在任久暫
　　咨部分别着追歸欵再各營原設兵房並未按照
　　兵數建盖以致有兵多之處營房不敷居住而兵
　　少之處房屋轉有空閒總由從前添兵設汛時未
　　能悉心經理以致多有恭差此次另行脩建(臣/)徐
　　嗣曽㑹同普吉保詳查兵數多寡相度地勢妥為
　　辦理俾無盈絀之虞再查有福建閩安恊左右兩
　　營都司二缺廣東惠來營遊撃一缺應行揀補又
　　澄海恊中軍都司一缺前以惠州恊右營守備麦
　　瑞奏陞今麦瑞業經掣補三江口都司其澄海恊
　　都司員缺需遴請補用以上遊撃都司共計四缺
　　均應於打仗出力人員内補用苐查軍營出力人
　　員俱已陸續
　奏請陞補其餘閩粤官員已帯該省兵丁分起配船
　　内渡(臣/)現已分别移咨李侍堯孫士毅查照即於
　　各營照例揀員題補奏入
上命軍機大臣傳諭福康安李侍堯魁綸徐嗣曾曰前
　因臺灣戍守兵丁向内地各營分撥前徃逺渉海洋
　紛紛更調且義民出力者甚多是以諭令福康安等
　於辦理善後時察看情形或酌留一半即在臺灣募
　補以歸簡便原係朕厪念海疆思慮所及即行隨時
　指示並非謂必當如此辦理今據福康安等體察輿
　情若先儘義民挑補既恐未諳軍紀不能得力又恐
　招募漳泉之人太多請於内地征兵内詳加挑選照
　依戍兵額數令其頂補自屬實在情形原不妨據實
　奏明毋庸拘泥前㫖辦理其熟畨既可招募並請將
　集集埔等處空餘田地撥給畨民自行耕種仿照屯
　田之例將壯徤熟畨挑作屯丁設立屯弁管束之處
　自應如此辦理至臺灣無藉游民不安本分武㫁一
　方名為羅漢脚此等惡習最為可惡與四川􁀙嚕匪
　犯無異現經大加懲創之後不可不實力查拏隨時
　嚴辦務使奸徒歛跡盡絶根株不復有此項名目方
　為妥善此事福康安起程後交李侍堯等嚴飭該處
　鎮道及地方文武官弁認真查察隨犯嚴懲以期海
　疆永靖毋得日久玩生致干咎戾又查辦賭愽拒捕
　一案該處甫經大兵懲創之後福康安等尚在臺灣
　大兵未盡全撤而不法奸民已敢肆無忌憚拒捕傷
　官將來大兵全撤後此等奸民更復何所儆畏尤不
　可不認真嚴辦此事福康安起程後亦着交李侍堯
　飭屬嚴查隨時懲創毋得稍有疎縱
上又諭内閣曰潰兵等雖據訊明因道路梗塞不能投
　出尚無從賊情節但該兵等派出隨征於遇賊打仗
　時即紛紛潰散不顧主將冲散後又不即時投出轉
　在村莊藏匿雖與曾經從賊者情罪有間但僅發伊
　犁充當苦差不足示懲着改發伊犁兵丁為奴以昭
　烱戒
　　同日福康安鄂輝魁綸徐嗣曾同奏言臺灣澎湖
　　兩處額設水陸官兵例由内地各營更調防戍自
　　逆匪滋事以來陣亡缺額者甚多因在行軍之時
　　數目未能清查均未調撥充補班滿者亦未撤囘
　　(臣/)等初抵軍營即令柴大紀將戍兵數目詳晣查
　　報維時道路甫通戍兵分撥各處未據查開實數
　　(臣/)等以柴大紀廢弛營伍或係兵丁本有缺額一
　　時難以登覆恐將傷亡遺失數目任意加增希圖
　　掩餙因於撤兵囘郡後傳集各營將弁及帯兵各
　　員詢問並調齊檔册文卷逐一上𦂳撿查此項換
　　防兵丁自内地撥來俱係實數總因臺灣營伍廢
　　弛兵丁多不差操以致存營兵少其實並無短缺
　　通計各營戍兵實在陣亡傷亡無着病故革退等
　　項及㧞補弁目遺缺共計未補兵丁四千八十五
　　名其餘現存兵内有班滿應換者四千四十九名
　　挑出班雖未滿傷殘病廢者二百七十二名所遺
　　各缺除將派來換班尚未歸伍兵四百四十四名及
　　常青招募新兵内酌挑一百八十七名頂補外其
　　餘均應挑補若照例咨調内地營兵徃返重洋動
　　稽時日應即於征兵内挑留補額該兵丁等器械
　　齊全以原配器械隨帯廵防更為便易(臣/)等於撤
　　兵時即將内地壯徤征兵逐一挑選其李侍堯所
　　募新兵漢仗均多可觀亦擇其隨同打仗出力者
　　一併挑留統挑補舊設戍兵額缺共七千八百八
　　名又挑補新增汛防戍兵一千二百名惟向例臺
　　灣戍兵係由福建通省水陸各營内匀派毎營皆
　　有定額到臺灣後自當各按原營安設以資約束
　　乃向來並不按營編伍率以一營之兵分作數處
　　零星派撥兵弁不能相識尤屬難以稽查此項挑
　　留之兵係就現在征兵内選擇營分本不能齊全
　　又祗擇其年力精壯者留補毎營挑出之處或多
　　或寡並未拘定例額其安設地方俱係指定某營
　　之兵派徃某處即歸原營官弁管轄不致如從前
　　参差混淆所管備弁就近㸃騐差操更屬得力嗣
　　後即照新定章程俱令按營分設所有此次挑留
　　兵丁换防年限均以調到臺灣之日為始照例扣
　　算辦理至陣傷亡故戍兵今已查明寔數該兵丁
　　等所出内地本營之缺咨明李侍堯將上年新募
　　兵丁及換囘各兵内挑補其有傷殘病廢者即可
　　酌加减汰如此則兵數適符原額而新兵補缺迅
　　速亦不致多糜費糧餉再臺灣戍兵向係内地各
　　營挑撥更换應得月餉銀俱在臺灣支給其本籍
　　眷口於該兵餉銀之外毎名毎年給銀三兩零米
　　一石二斗以資養贍今新添戍兵一千二百名計
　　需養贍銀三千九百餘兩米一千四百石換防時
　　尚有應給徃來盤費銀兩若再將新添戍兵於内
　　地召募又需在常額之外多增餉銀一萬八千餘
　　兩米四千三百餘石是以祗就内地各營通融抽
　　撥毋庸另行添設核計内地各營現兵五萬餘名
　　調出兵一千二百名於十分之中尚不及一分之
　　半似與營制無碍再臺灣吏治廢弛奸民無所顧
　　忌以致釀成逆案此畨整頓之後丞倅州縣等官
　　如有必需添設即應逐一酌籌詳晣具奏但體察
　　閤郡情形原設㕔縣分治地方經制均為妥善果
　　能盡心撫宇綏輯得宜自可永臻寜謐若多設官
　　員不能盡得其人轉於地方無益惟分駐佐雜官
　　員各有稽查奸匪之責其中今昔情形不同自應
　　悉心調劑量為改移即如南路鳳山縣城現請移
　　建埤頭街其舊城地處海濱議以鳳彈汛弁兵移
　　駐應將下淡水廵檢一員移至鳳山舊城駐劄至
　　下淡水在東港上㳺南逹水底藔枋藔最闗𦂳要
　　應將阿里港縣丞一員移駐下淡水其阿里港地
　　方即與新移鳯山縣之埤頭街相近一切均歸知
　　縣管理又北路斗六門地當衝要原設廵檢一員
　　官職太卑不足以資治理應於該處添設縣丞一
　　員歸嘉義縣管轄又大武壠山内村庄甚多最為
　　險要現已安設汛防撥兵駐守亦須文員彈壓應
　　將原設斗六門廵檢一員移駐大武壠其隨帯弓
　　兵衙役毋庸另議至添設縣丞一員應增俸薪役
　　食並移建添建衙署及鑄給印信各事宜(臣/)徐嗣
　　曾逐加查明照例分别題咨辦理再向例調任臺
　　灣各員三年俸滿即行調回内地該㕔縣身任牧
　　民責成綦重若在任未久一切風土人情尚未諳
　　熟竊計瓜期將届鮮不茍且自安祗圖塞責地方
　　人民亦以官長不久去任未免心存玩狎甚有不
　　肖官吏不以渉險為慮惟知貪利營私延至滿任
　　即可卸責而去即有認真辦事之人正資清釐整
　　頓而俸秩已滿遽易生手亦不能竟其設施查臺
　　灣道府向係三年俸滿四十九年改為五年應請
　　將各該㕔縣照道府之例一體改為五年報滿俾
　　得多歴嵗時盡心民事倘敢日久玩生廢弛公務
　　請交廵視臺灣之將軍督撫等就近考核從嚴恭
　　究再查降畨弁目儹拉浞浸兩處額設土守備六
　　員土千總九員土把總十六員土外委四十六員
　　此次隨征臺灣派來土弁等帯領降畨甚為出力
　　今降畨業有定額均照屯練兵丁之例加給日餉
　　所有儹拉浞浸土弁等請援屯練土弁定例分别
賞給錢糧至臺灣原定營制本無馬兵雍正二年改設
　　馬兵三百名嗣於雍正七年因籌添塘汛守兵將
　　馬兵裁撤是以全郡戍兵盡係步粮即官弁亦無
　　馬匹日久相沿騎射均不講習此次進勦逆匪(臣/)
　　等率同巴圖魯侍衛章京馳驟徃來奮勇衝殺最
　　為賊匪所畏屢次克㨗實藉馬力為多兹當更定
　　營伍之時若請照前例改設馬兵三百名彈壓地
　　方似足以昭嚴肅馳報𦂳急公事亦可不致稽遲
　　於營伍殊為有禆苐查臺灣地方平原寛廣處處
　　皆有水草原非不能畜牧惟因天氣過於炎熱從
　　前裁減馬兵案内即有難於喂養之語(臣/)等帯兵
　　勦匪適值冬末春初水土平和馬匹頗能臕壯若
　　至夏秋蒸溽之時養馬究恐非宜再四籌酌先於
　　巴圖魯侍衛及各官員交囘馬匹内酌留一百匹飭
　　交臺灣鎮總兵照例給發馬乾試養一年如果喂
　　養得力俟閩省督撫廵察臺灣之便就近查騐據
　　實奏
聞再於臺灣鎮標改設馬兵一百名北路恊標改設馬
　　兵一百名作為定制班兵更換留馬易人所有應
　　需馬匹即在内地各營抽調除延平建寜福州長
　　福興化泉州城守等營地當孔道毋庸抽調外其
　　餘偏僻標營均有馬一百三四十匹至一百七八
　　十匹不等毎營不過調撥十餘匹即可足二百匹
　　之數並將馬兵數目於戍兵内改撥核計粮餉馬
　　乾均無增減海疆營伍防範更為周宻再臺灣一
　　郡負山面海外控澎湖地勢袤延幅􁆟廣濶其間
　　要隘甚多原設臺灣澎湖水陸兵丁一萬二千一
　　百七十六名除水師兵四千一百六十三名外南
　　北兩路共兵八千零十三名分撥防汛佈置已為
　　嚴宻惟是今昔情形畧有不同數十年來仰䝉
聖澤濡㴠生齒繁盛從前荒廢之地日闢日增西至海
　　濵東至山麓村落相連野少曠土自大雞籠以至
　　枋藔南北綿亘一千餘里里數較内地加倍不啻
　　有二千餘里之遥近山一帯地方如大里杙水沙
　　連大武壠水㡳藔等處最稱險逺溪深嶺峻僻徑
　　紆迴外則畨社環居内則流民雜處向因人迹罕
　　至未設汛防而各縣城内兵力亦覺稍单不足以
　　資防衛今擬於各處𦂳要地方及通衢大路毎處
　　添兵一百數十名至二三十名不等並將各海口
　　水師量為移撥務使分派得宜聲勢聯絡駐守足
　　資彈壓㑹哨亦易稽查海外巖疆庶可永臻寧謐
　　查臺灣郡城原設鎮標三營城守左右軍一營除
　　去分防之數存城兵丁尚有二千七百餘名足稱
　　重鎮毋庸另議增添其北路彰化縣城原設兵一
　　百一十四名該處地當衝要係副將大員駐劄兵
　　力較少擬添兵一百八十六名以足三百名之數
　　縣城迤東之八卦山地勢最髙可以遥瞰城中現
　　擬於山上設立卡座應添設兵四十名外委一員
　　帯領駐守所有山旁通徃柴仔港烏日庄犁頭店
　　大里杙要路均可藉以稽查大里杙係逆首巢穴
　　雖經大兵勦洗净盡城堡亦已燬除但係阨要之
　　地直逹彰化南北投又與内山相近應添設外委
　　一員兵丁五十名水沙連與畨界交錯山嶺重叠
　　地方更為遼濶應添千總一員兵丁一百名在集
　　集埔駐劄□頂地方接壤水沙連而附近之虎仔
　　坑尤為奸宄出没之地應添設外委一員兵丁三
　　十名稽察更為周宻又磺山地産硫磺向係封禁
　　逆匪滋事時曽經李侍堯派守偹羅禮璋帯兵看
　　守該處山嶺重叠逼近海岸山外砲臺塘汛設兵
　　本少且距磺山道里太逺稽察難周查石門地方
　　係磺山出山要路又有港口通洋應於該處添兵
　　三十名外委一員防守又中路一帯嘉義縣城原
　　設兵三百七十七名係北路左營守備帯領弁目
　　駐守該處為全郡適中之地最闗𦂳要添兵一百
　　二十三名以足五百名之數並擬改設都司一員
　　其原設守備一員即移於斗六門要隘駐劄查斗
　　門四逹通衢向稱險固賊匪佔據一載始行攻克
　　今既將守備移駐該處原設之千總一員兵五十
　　名不敷防守應再添外委一員兵一百三十名即
　　歸新設之都司管轄以資控制大武壠村庄甚多
　　路徑叢雜外霄閭庄在大武壠山内本縣庄為西
　　北面入山要口應設千總一員添兵一百名駐劄
　　外霄閭庄再添外委一員分出兵丁二十名在本
　　縣庄防守元長庄近海地方寛廣應設外委一員
　　添兵二十名大埔林西螺鹿仔草等處均係要地
　　額設弁兵太少難資防守即平時稽察村庄緝拿
　　奸匪亦不敷用應於原設弁兵之外大埔林添設
　　兵十五名外委一員西螺添兵二十名外委一員
　　鹿仔草添兵十名以壯聲勢其大排竹蔴豆庄係
　　嘉義縣至府城大路三坎店茂功庄係大武壠西
　　南面要口應於大排竹添兵二十名外委一員蔴
　　豆庄添兵三十名外委一員茂功庄添兵二十八
　　名外委一員三坎店祗添兵二十名毋庸另設汛
　　弁即歸大武壠千總管轄又南路一帯崗山汛原
　　係守城左軍守備千總帯兵一百三十五名駐守
　　再添四十五名原設備弁毋須更易鳳山縣城原
　　駐恭將一員千總把總外委共八員兵四百六十
　　二名今縣城改建埤頭地方將弁均未移駐毋庸
　　另行增設惟添兵三十八名以足五百名之數其
　　鳳彈一汛即在埤頭附近應行裁減將該汛原設
　　兵丁内撥兵一百一十六名添設千總一員移駐
　　鳳山舊城在擬建卡座之龜山上安設鳳山極南
　　之水底藔地方最為險僻應移撥鳳彈汛原設守
　　備一員把總一員兵一百名仍再添兵五十名在
　　該處駐守其畨薯藔係近山要隘自大武壠山内
　　通徃鳳山小路皆由該處經過應添兵二十名額
　　外外委一員以資防範而重廵防統計此次添設
　　都司一員千總三員經制外委十四員額外外委
　　二員兵丁一千二百名除添設都司應行揀員調
　　補其弁目兵丁均照例於福建内地各營酌量抽
　　撥換防用歸簡易查閩省額兵通共六萬三千一
　　百一十九名扣去臺灣戍兵一萬二千一百餘名
　　内地當存兵五萬九十餘名通盤計算再抽出新
　　添戍兵一千二百名分在各營調派所撥亦屬無
　　多内地兵丁尚不致於短絀但各營兵數多寡不
　　一應如何分别衝僻地方酌量分撥之處容俟囘
　　至泉州與李侍堯面加商酌再行㑹摺具奏再查
　　安平恊水師原設三營駐劄安平為海疆要隘但
　　該處内依郡城外接澎湖聲勢已屬聯絡駐兵未
　　免稍多惟北路鹿仔港最為𦂳要口岸係臺灣水
　　師左營汛地原駐備弁兵丁不足以資廵守應將該
　　協左營内逰撃一員千總二員把總二員外委三
　　員額外外委三員兵丁三百七名戰船九隻移駐
　　鹿仔港即以原駐鹿仔港之守備一員把總二員
　　兵丁一百一十五名戰船二隻移駐笨港以笨港
　　原駐之把總一員兵丁七十五名戰船二隻移在
　　原未駐兵之新店海口其安平恊水師右營之東
　　港一汛原設把總一員兵丁一十五名亦覺過少
　　應再於該營内撥兵三十五名添設該處如此一
　　轉移間沿海營汛仍歸本營管轄毋庸增設新兵
　　而於𦂳要海口哨探廵防亦可倍加嚴宻奏入
上從之
　
　
　
　
　
　
　
欽定平定臺灣紀畧卷六十
欽定四庫全書
欽定平定臺灣紀畧卷六十一
　　五月十七日(戊/寅)
上命軍機大臣傳諭李侍堯曰向來臺灣換班戍兵籍
　𨽻漳泉兩處之人居多此次逆匪滋事亦由漳泉民
　人不和以致林爽文乘間滋擾而防守戍兵俱因係
　屬同鄉互相狥隠此次從賊者漳州民人雖多但其
　中泉州民人亦非盡屬義民亦有隨賊黨抗拒官兵
　者現在臺灣換班兵丁若僅在督撫標及福州恊陸
　路提標等營兵丁内挑補是督撫兩標充伍食糧者
　當係福州民人而陸路提督駐劄泉州其兵丁自多
　係籍𨽻本地者調往臺灣仍係漳泉之人居多恐将
　來日乆未免勾結滋弊若竟将漳泉兵丁概置不調
　又恐轉致猜疑更屬不成事體不若於福建通省内
　如興化延平建寧邵武等處各營内酌量均匀派撥
　而漳泉兩處兵丁亦攤入其中使該兵丁等知挑補
　換防無分畛域自必不生疑怯此係該督分内優為
　之事務湏行所無事或告以離别家室逺涉重洋未
　便獨令漳泉兵丁向隅自當均匀調撥以歸平允之
　言使之知是體恤不生猜畏如此不動聲色潜移黙
　化庶於撫綏防範兩有禆益方為妥善並令記此㫖
　厯任總督永逺留心再黄仕簡帶兵渡洋並不奮勇
　勦賊安坐郡城因循株守以致賊匪蔓延罪無可逭
　朕因其年老多病免其一死釋放回籍而逆匪滋事
　年餘一切軍餉費用不貲皆黄仕簡因循貽悞所致
　是以前經傳諭李侍堯於黄仕簡名下罰令繳出銀
　二十萬兩以偹賠補軍糈之用何以至今未據覆奏
　著李侍堯查明此次所用軍需共有若干黄仕簡原
　籍財産是否罰繳裕如之處即行迅速覆奏
　　二十一日(壬/午)
上命軍機大臣傳諭福康安李侍堯徐嗣曽曰磺斤採
　自山中如果開採時毫無透漏則該省民人製造花
　爆以及打取牲畜配用火藥又從何而來即此次賊
　人鎗砲内用火藥不少豈盡由搶奪所得可見開採
　磺山雖派員駐劄仍不能保無透漏此事惟在該督
　撫等平日嚴加查察總期先於軍火無虧即或民間
　舖户之所需不能悉行禁絶亦當防其太甚至臺灣
　地方向産磺斤前據逆犯林爽文供稱将墻上年乆
　石灰煎煑成硝在北路生畨山裡私換硫磺配作火
　藥等語生畨山裡既産硫磺則奸民不但可以向其
　私換或帮同偷採亦未可定現據福康安奏将臺灣
　民間私用鳥鎗繳回銷燬改鑄農噐而私換硫磺及
　偷採之弊尤應嚴切查禁着福康安務飭該地方官
　嚴宻稽查勿任仍前踈縱並著李侍堯徐嗣曽各於
　内外時刻留心查察不得日乆生懈滋弊生事
　　二十三日(甲/申)李侍堯奏言拿獲張破臉狗研鞫據
　　供向無行業以開場窝賭為生於四十六年夏間
　　有廣東人趙明徳陳丕陳棟三人曽到該犯家内
　　聚賭趙明徳等告以在廣東曽入天地㑹已傳有
　　四五十人勸令亦入此㑹該犯即行聼從及詰以
　　結㑹後有何好處據供一入此㑹就有同㑹之人
　　相䕶開賭便不怕人攪擾其傳授暗號只是喫茶
　　喫烟俱用三指如有人問及有無兄弟答左右俱
　　有兄弟便知是㑹中人該犯又轉傳同縣人鄭成
　　徐炎及平和人鄭詩張普四人至詰其髙坑菴馬
　　坑廟等處俱係傳㑹之所據供該處地方俱因趙
　　明徳等到過即有入㑹者實無另有為首之人訊
　　以趙明徳等年貌住處據供趙明徳係潮州府大
　　埔縣人在東門外下寮鄉住年約五十餘嵗陳丕
　　陳棟亦係大埔人年俱約三四十嵗其住居細址
　　未曽問得至陳彪實不知係何處人四十八年趙
　　明徳復來家内住宿多日後回廣東乆未再到雲
　　霄實不知在何處嚴烟亦曽到過該犯家内等供
　　查該犯所供情節核之福康安訊問供詞並(臣/)前
　　獲㑹匪審究情形大概相同趙明徳陳丕陳棟三
　　犯現在廣東大埔縣地方(臣/)已飛咨兩廣督臣孫
　　士毅嚴宻查緝並飭漳浦平和等縣查拿該犯所
　　傳之鄭成等到案再行質訊奏入
上命軍機大臣傳諭李侍堯孫士毅曰據李侍堯所奏
　是天地㑹竟係起自廣東傳至福建張破臉狗供出
　之趙明徳等三犯為首先在閩傳教之人必當嚴緝
　務獲著孫士毅即速飭屬嚴宻查拿按名務獲勿任
　兎脱漏網其鄭成等四犯並著李侍堯飭拿到案質
　訊明確分别辦理
上又命軍機大臣傳諭李侍堯徐嗣曽曰各省地方官
　建立生祠非違道干譽即倚勢力賄求最為陋習必
　應飭禁此次特令建立建勲諸臣之生祠乃因臺灣
　地隔重洋民風慓悍逆匪等紏衆滋事肆行不法福
　康安等帶兵前徃勦捕未及三月即已擒渠蕆事該
　處民人經此一畨懲創暫知歛戢苐恐日乆復忘是
　以許在彼建立福康安等生祠明示武威使之怵目
　儆心望而生惕此為綏靖海隅因地制宜起見
　但福康安辦理善後各事宜完竣即湏回京且伊亦
　無自辦生祠之理自應該督等承辦何以未據李侍
　堯徐嗣曽奏及著再傳諭該督等止湏遵照前㫖於
　臺灣郡城嘉義縣兩處建立生祠至此次帶兵大臣
　内惟福康安海蘭察鄂輝普爾普舒亮功績較著職
　分亦大應行入祠祠内設立木牌書寫伊五人官階
　其餘各員威望俱輕未便一體列入徐嗣曽現在臺
　灣此事即交與該撫妥辦從前該省耿藩肆逆時范
　承謨效忠殉節曽勅建祠宇非同創設該撫可仿照
　辦理
上又諭内閣曰常青於柴大紀貪黷不法一案狥隠不
　奏前曽降㫖将伊革職交福康安審訊經福康安奏
　請交部治罪固屬咎由自取但念常青由将軍簡用
　總督在任未乆即值臺灣逆匪滋事非富勒渾雅徳
　厯任年乆因循貽悞諱飾袒庇者可比其到臺灣後
　於柴大紀種種劣蹟固易訪查但彼時正值辦理軍
　務匆促其不即查叅之咎尚屬可原且伊年逾七旬
　帶兵駐守郡城保䕶無虞其功過尚可相抵常青著
　加恩免其交刑部治罪俟到京後候朕酌量加恩另
　降諭㫖朕辦理庶務一秉至公罪之輕重固視其人
　之自取而於功過相抵之處亦必斟酌其平不肯稍
　有畸輕畸重即編户小民尚不使一夫寃抑何况封
　疆大吏轉不為之經意乎富勒渾雅徳亦當慚服并自
　知悔懼也
　　二十八日(己/丑)孫士毅奏言上年接准閩省知㑹有
　　天地㑹匪起於洪二房和尚及朱姓等語因並無
　　州縣名色當即㑹同撫(臣/)圖薩布宻飭通省遇有
　　洪姓形跡可疑者俱行徹嚴嚴查解報旋據查出
　　洪姓和尚數名經(臣/)逐一訊供實與天地㑹匪一
　　無交涉惟查有嘉應州法名洪朗洪科二僧與俗
　　家朱姓十七八嵗僧人立嵩同住靈峯寺内當即
　　将三人嚴切訊究堅不承認(臣/)於抵潮後復委惠
　　潮嘉道圖畢赫親徃勘查該寺雖離城三十餘里
　　烟户頗多並非偏僻地方訪訊附近村隣俱稱寺
　　僧耕種焚修從未出外亦從無徃來交接之人並
　　據族隣鄉保出具聨名甘結(臣/)以姓名適合未便
　　遽信其必無為匪情事将闔寺僧人七名一併觧
　　潮(臣/)親提究詰並察㸔語言動止俱係樸野山僧
　　其非起㑹匪犯實屬可信惟因名姓相符未敢據
　　行省釋仍發嘉應州収管在案查洪朗洪科兩僧
　　伊俗家並非洪姓但俱以洪字為名與洪二房之
　　義適合且有十七八嵗朱姓僧人同住雖就(臣/)細
　　加察訪實與天地㑹匪毫無影响但恐日乆弊生
　　不法匪徒又以該僧等洪朱名目互相煽惑不可
　　不防其漸自不應仍留内地(臣/)仍㑹同撫(臣/)圖薩
　　布宻飭通省務将起㑹之洪朱二姓正犯跟緝務
　　獲辦理奏入
上命軍機大臣傳諭李侍堯孫士毅曰趙明徳陳丕陳棟
　三犯俱籍𨽻廣東大埔且有住址年貌非若洪朱二
　姓尚無的確籍貫住址可比無難尅期弋獲著孫士
　毅即速選派妥幹員役嚴宻查拿務令全行拿獲毋
　致要犯得以逺颺漏網至洪朱二姓正犯並著李侍
　堯仍在漳泉一帶飭屬留心訪查務獲毋任兎脱
　　二十九日(庚/寅)福康安魁綸徐嗣曽同奏言提集柴
　　大紀案内人証逐一嚴訊縁柴大紀於乾隆四十
　　八年十一十二等月前赴南北兩路查閲各營員
　　備辦人夫擡送行李漸至折送酒席下程等項銀
　　數無多亦無一定柴大紀因有舊習即令按營定
　　數繳送統名夫價嘉義彰化北淡水等營毎處畨
　　銀六百圓竹塹鳯山下淡水等營毎處畨銀四百
　　圓共計畨銀三千圓俱係各營都守以至千把總
　　按照亷俸擬派彚繳内有當時未經収取之處即
　　留伊弟柴大經在營催取轉交先後廵查四次計
　　得受畨銀一萬二千圓又得受所過㕔縣餽送盤
　　費並折送下程酒席銀兩毎員二百餘圓及三百
　　餘圓不等共取畨銀七千三百餘圓又毎年収過
　　各營員生日節禮畨銀三千七百餘圓五十年廵
　　查彰化時副将赫昇額以營員不堪苦累曽向柴
　　大紀争論不允都守畏懼總兵仍照數備送現據
　　廵捕鄭名邦等供吐確鑿又鹿耳門海口例派逰
　　撃千總按季輪流駐守凡係出入船隻掛號稽查
　　船户向俱送給陋規如有例帶米石之外多帶米
　　糧仍湏格外加送管理海口将弁係總兵派管将
　　所得陋規按季分送搃兵春季向止繳送九百七
　　十二圓柴大紀以春季船隻較多令毎月加増畨
　　銀二百圓春季共畨銀一千五百七十餘圓夏季
　　九百七十餘圓秋季九百餘圓冬季九百七十餘
　　圓尚有鹿仔港海口船隻較少係安平左右将弁
　　管理毎年繳送畨銀一千二百圓北淡水通海港
　　口雖未開設口岸亦有船隻徃來該處汛員每年
　　繳送畨銀一千圓以上毎年共得畨銀六千六百
　　八十八圓自逆匪滋事以後此項陋規始行停止
　　計柴大紀任内共収畨銀一萬六千七百二十圓
　　又五十年九月内淡水營經制外委缺出額外外
　　委余登魁托廵捕鄭名邦向柴大紀胞弟柴大經
　　講定酬謝畨銀八十圓轉向柴大紀説明㧞補十
　　二月内南路營並北路左營出有額外外委二缺
　　守備吳剛代步兵林長春即林上春劉欽懇求柴
　　大紀允准㧞補當經林長春送畨銀一百三十圓
　　劉欽送畨銀一百二十圓俱經廵捕鄭名邦帶同
　　面交柴大紀收受五十年有新㧞外委甘興隆因
　　班滿欲回内地托廵捕鄭英懇求柴大紀早給委
　　牌送畨銀四十圓五十年八月竹塹額外外委缺
　　出柴大紀将北路中營步兵伍永信㧞補得受畨
　　銀六十圓係廵捕髙大㨗向柴大紀説合轉交五
　　十一年十二月内柴大紀因步兵柴景山㧞補鎮
　　標左營額外外委令廵捕髙大㨗索謝柴景山措
　　備畨銀一百二十圓交柴大經轉交収受所得贜
　　銀除厯年花用並寄回原籍及任所抄出外現今
　　查出糖行黄梧借柴大紀畨銀一千五百圓錢王
　　慶繳出存換錢文畨銀四百五十二圓又總兵衙
　　門聼差兵丁舊設旗牌管班伴當材官四項頭目
　　名下兵丁有不親自上班者每月毎名出錢三百
　　文至六百文不等雇替當差名為包差交該班目
　　兵収用聼其各自在外貿易營私甚至包庇娼賭
　　並不留心約束該鎮恊等標兵房及墩臺塘汎坍
　　塌有年亦不及時修葺四十八九五十等年經閩
　　浙督(臣/)富勒渾雅徳叠次札查嚴飭整頓柴大紀
　　於五十一年調任汀州鎮旋仍調回臺灣謁見雅
　　徳時面加申飭而柴大紀先後在任仍止應名操
　　演全不認真倒壊兵房亦未造修完固迨至五十
　　一年十一月間首逆林爽文在大里杙結㑹抗官
　　聚匪滋事柴大紀適於是月初七日廵至彰化縣
　　經副将赫昇額知縣俞峻禀請派兵查拿柴大紀
　　藉調兵為名於初八起身十二日回至郡城僅令
　　逰撃耿世文帶兵三百名㑹同知府孫景燧於十
　　六日前赴彰化查緝並不親身前徃直至十二月
　　初二日嘉義守備禀報彰化縣城失守柴大紀派
　　令逰擊李中晹帶兵六百名赴援至初四日下晚
　　自行帶兵出城即在演武㕔逗遛不進經永福楊
　　廷理詢問柴大紀以人夫缺少無人擡送軍装為
　　詞藉端支飾永福等復加催促於初五日始行起
　　身及行至灣裡溪即聞嘉義被䧟退回鹽埕橋駐
　　劄打仗數次剿殺賊匪尚屬出力正月内從鹽埕
　　橋起身帶同兵民収復嘉義迨後被圍數月多係
　　文武各員兵丁義民之力及奉到
諭㫖令其酌量情形全師而出其時賊匪四面屯聚圍
　　攻勢不能帶同義民家屬突圍他徃而城内軍民
　　亦再三懇留不肯令其出城柴大紀因已固守數
　　月又有大兵不日可到隨傳集義民出示曉諭仍
　　前守禦訊問隨同守城之将備及義民首黄奠邦
　　王得禄等所供均屬相符臣等伏思賊匪起事之
　　初柴大紀適在彰化若平日果能整飭營伍則北
　　路弁兵已足調用何難帶領星赴查辦即恐兵數
　　不敷另湏派撥接應一面飛檄調取一面親徃督
　　拿乗賊勢未張之時迅速辦理自可立時撲㓕乃
　　竟回至郡城坐守二十餘日之乆及帶兵赴援又
　　復遲滯遷延種種玩悞軍機之罪實無可置辯柴
　　大紀於臺灣逆匪滋擾之時在鹽埕橋打仗尚為
　　出力在嘉義守禦亦有㣲勞但係專閫大員身當
　　海疆重任平時不思實力整飭乃敢縱容兵丁出
　　錢替役離伍貿易包庇娼賭兵房塘汎並不及時
　　修葺任其坍塌營務種種廢弛更復私營網利廵
　　查婪取夫價海口得受陋規甚至㧞補外委公然
　　受賄狥私肆行無忌已出情理之外迨至廵查彰
　　化正值逆匪竊發之時又不立即帶兵親徃撲捕
　　輒敢退縮回郡觀望遷延以致賊匪蔓延猖獗攻
　　䧟城池一載以來未能蕆事皆由柴大紀玩視貽
　　悞坐失機宜所致應照例擬斬立决派員觧送刑
　　部請
㫖即行正法劉欽林長春即林上春等營謀干進賄㧞
　　弁缺情節甚為可惡除劉欽一犯前以臨陣退縮
　　業經正法外林長春即林上春照例擬絞監候處
　　决余登魁杖一百流二千五百里伍永信杖九十
　　徒二年半守備呉剛代劉欽林長春説合賄求律
　　應絞候業經陣亡毋庸置議柴景山杖九十甘興
　　隆杖七十柴大經係總兵胞弟隨同在署不思安
　　分守已與廵捕人員私相交結干預公事叠次説
　　事過錢代兄婪賄應發徃新疆充當苦差髙大㨗
　　鄭英業經正法陣亡應毋庸議千總羅勇把總蔡
　　開祥充當廵捕於柴大紀婪索之時實未經手且
　　係賊匪滋事後打仗出力㧞捕千總亦未餽送夫
　　價得受包差錢文仍即咨部開復再查臺灣鹿耳
　　門海口設立文武員弁防守稽查其出口回至厦
　　門船隻例准載米二百石乾隆三十一年閩浙總
　　督蘇昌准部行查議定同知衙門每船収取畨銀
　　三圓武弁取錢一二百文以為辦公飯食之用經
　　户部奏准遵行在案今柴大紀每年得受陋規至
　　六千餘圓此外如副将及管口文武自必有任意
　　勒索情弊均湏徹底根查當即飭調冊檔傳集經
　　管海口各員弁及書吏人等嚴加究訊縁鹿耳門
　　海口安設文武兩館其武館係由總兵派令安平
　　中左右三營逰擊千總分年按季輪流管理凡船
　　隻入口船戸送給畨銀三圓出口每船四圓又額
　　外多帶米石毎百石給畨銀六圓毎年約収畨銀
　　二萬圓内送給總兵陋規銀三千八百八十八圓
　　柴大紀到任又令春季加送六百圓安平恊副将
　　得受陋規銀二千餘圓又書吏工食紙張費用約
　　需畨銀一千餘圓餘俱管口之逰擊千總各員収
　　用其文館則係海防㕔同知管理入口船毎隻収
　　取畨銀二圓出口船毎隻収畨銀三圓領取硃单
　　每年加収畨銀九圓又各船遇有額外多帶米石
　　毎百石收取畨銀六圓每年約收畨銀三萬餘圓
　　除飯食紙張及設立小船引帶啇艘出入一切零
　　星費用二千餘圓外餘俱同知収用雖海洋風信
　　靡常臺灣年嵗亦有豐歉多寡不能畫一但調查
　　厯年船隻出入號簿核計所得陋規約畧相等鹿
　　仔港自四十九年經原任福州将軍永徳條奏議
　　准添設口岸係理畨同知與安平左營守備管理
　　船隻出入及多帶米石陋規與鹿耳門無異而船
　　隻較少每年同知約得畨銀一萬餘圓守備約得
　　畨銀六千餘圓送給總兵規禮一千二百圓副将
　　向不分送至淡水八里坌海口例不准船隻出入
　　常有私自收入港口因該處産米甚多啇販圖利
　　順便販運出口亦有陋規並無定數該處係淡水
　　同知與上淡水都司管理每年同知約得畨銀六
　　七千圓都司約得畨銀四五千圓都司又於所得
　　銀内分送總兵一千圓文武各員及書吏人等供
　　出數目均屬相符僉稱相沿日乆實不知起自何
　　年至乾隆五十一年賊匪滋事後此項陋規概行
　　停止因傳訊陞任逰擊李隆守備曽紹龍陞任
　　千總陳邦光千總黄明髙等均係五十一年以前
　　管理海口之人俱各如數得受副将丁朝雄前在
　　安平恊任内亦受過海口陋規陞任同知楊廷理
　　於五十一年八月到任十一月内即值逆匪滋事
　　止得過畨銀一千四百餘圓查載米既有定額豈
　　容例外多帶其書吏字識人等飯食費用亦有定
　　數何以三十一年清查定議之後復又多設欵項
　　任意需索是廵查海口並不實力盤騐轉以商販
　　船隻視為利藪若不嚴加懲治日甚一日伊于胡
　　底所有現在臺灣之陞任海防同知楊廷理陞任
　　安平恊中營逰撃李隆署安平恊右營逰擊曽紹
　　龍陞任鹿仔港守備陳邦光署安平恊右營千總
　　黄明髙各収受出入船户陋規銀兩雖係沿照陋
　　習收取但該員等或係責成専管或係輪派稽查
　　乃敢沿襲痼弊飽槖分肥實屬胆玩均應革職各
　　杖一百流三千里從重發徃新疆充當苦差副将
　　丁朝雄等以駐防海口大員並不鈐束備弁轉又
　　按月分贜應請革職一併問擬杖流從重發軍臺
　　効力贖罪以示懲儆其五十一年以前厯任臺灣
　　總兵海防同知安平恊副将中左右三營輪管之
　　逰擊千總鹿仔港開設口岸後管口之理畨同知
　　鹿仔港守備有陞調他省及降革事故回籍者移
　　咨李侍堯查明一體問擬其五十一年以前厯任
　　淡水同知上淡水營都司及四十九年以前鹿仔
　　港理畨同知鹿仔港守備所管口岸例禁出入乃
　　各員並不嚴行查禁輒敢収受船戸陋規情節較
　　重除陣亡各員外其餘均已任滿調回亦應咨明
　　李侍堯嚴查從重治罪再臺灣田畆膏腴産米最多
　　不特漳泉一帶藉資接濟即沿海各府地方食米
　　亦多仰給臺灣自未便以官吏因縁為奸遽将啇
　　販概請禁止查臺灣回至内地船隻每船止准載
　　米二百石從前定例原屬因時制宜但情形今昔
　　不同内地各郡生齒日繁需米較多其自厦門蚶
　　江等處來至臺灣船隻無貨不可販運而回㠶装
　　載只有糖米二種捨此更無他物堪以帶售啇民
　　趨利如騖勢難禁遏與其潜滋弊竇不若明定章程
　　俾啇販流通以臺灣有餘之米補内地民食之不
　　足嗣後横洋船一隻應請准其載米四百石按邊
　　船一隻准載米三百石於印照上註明實數内地
　　收口照數查騐如例外多帶立予重究米石入官
　　並将臺灣管口員弁查叅議處其駕徃浙粤等省
　　船隻仍照舊例止准備帶米六十石毋許稍有浮
　　溢各處封禁海口亦不准載米出洋以重海防至
　　海口廵查飯食及設立小船引帶啇艘出入一切
　　費用均不可少三十一年所定文員衙門毎船准
　　收畨銀三圓武職衙門准收制錢自一百文至二
　　百文不等近年食物昂貴實不敷用應請文員衙
　　門毎船准收畨銀五圓武職衙門准收畨銀三圓
　　以資貼補其掛騐米石等項陋例一概嚴行禁革
　　将所定章程勒石海口倘敢仍前需索額外私増
　　一經船户控告或廵查臺灣之将軍督撫提督查
　　出即行據實嚴恭加等治罪至臺灣逺隔重洋督
　　提二臣稽察實難周到全頼總兵督率将領實心
　　訓練方足以整飭營伍寧輯地方若專閫大員首
　　先怠玩甚至骩法貪婪則将備盡皆效尤兵丁肆
　　無忌憚罔利營私弊何底止(臣/)等於柴大紀案内
　　審出収受各營廵閲夫價兵丁曠伍替役出錢包
　　差庇縱娼賭種種弊端即行徹底嚴究况當賊匪
　　平定諸加釐剔之時尤宜亟為整頓未便稍有輕
　　縱除安平澎湖水師兵丁尚無前項情弊外其餘
　　南北兩路如出一轍(臣/)等於各營内擇其在任年
　　乆者毎營酌調三四名來郡令将該營弊竇據實
　　供吐逐細根究如廵查夫價一節向遇總兵廵閲
　　時各營員備辦人夫擡送行李漸至折送酒席下
　　程銀兩為數無多亦無一定至柴大紀廵查南北
　　兩路即按營收取夫價視營分大小定數多寡均
　　係該都司守備千總把總按其所得亷俸分股攤
　　𣲖彚繳惟外委錢糧較少並不𣲖及柴大紀在任
　　廵閲四次俱照數收受惟陸廷柱接任俸止一月
　　有餘廵查南路一次夫價等項並未收取反覆研
　　究各營将弁所供均屬脗合又兵丁包差一節縁
　　各營自守備以上例有旗牌材官伴當管班四項
　　目兵在署輪流當差其千總把總等官分管之兵
　　或係存營差操或係看守倉庫惟彰泉兵丁與本
　　地民人大半同鄉言語相通多有在外生理之事
　　臺灣土産除米糖二種外無可販賣各兵原無資
　　本不過在街市售賣㯽榔糕餅編織草鞋日積錙
　　銖為添補衣履之用其汀州兵丁善於製造皮箱
　　皮毯多在皮貨舖中帮做手藝得受工資亦非開
　　行設肆該兵丁等日逐㣲利閒散自由憚於差操
　　拘束毎月出錢六百文至三百文不等僱倩同營
　　兵丁替代上班名為包班此項包差兵丁惟彰泉
　　汀州最多他府較少而向來操防兵丁又不照内地
　　原營歸整安設一營之兵分作數十處以致漳泉
　　汀州兵丁散在各營南北兩路處處皆有包差之
　　事其實毎營每汛不過數名所出包差錢文係代
　　班之兵及署内四項目兵得受自柴大紀到任以
　　後遇事婪索遂至備弁無所顧忌相率效尤各營
　　守備及千總等於所管包差兵丁亦零星派繳錢
　　文惟都司以上及標鎮三營城守營守備並無分
　　肥染指情事又縱令兵丁開賭一節訊據各營将
　　弁供稱臺灣賭風甚盛南北兩路守備千總把總
　　等於所管汛地内派兵廵查該兵等遇有開賭之
　　處毎處勒索錢百十文縁臺灣無籍逰民並無家
　　室者名為羅漢脚多以賭博為事每人各帶錢數
　　百文即於街市環坐聚賭骰牌跌錢之外更有僅
　　用蓆片上畫十字即可羣聚壓寳雖素未識面之
　　人皆可共賭朝東暮西並無定所該汛兵丁遇見
　　即将攤場錢文稍為分潤毎處百餘文或數十文
　　實不能多為婪索四十八年以後兵丁等所得錢文
　　均與本管營員陸續分用此内惟鎮標中左右三
　　營向設千總把總輪流值日凡遇差務及上司過
　　往並收拾演武㕔預備總兵将備茶水㸃心不無賠
　　累所得庇賭錢文均為添補值月之費該營守備
　　等並不分用間有零星費用之事亦俱令值月千
　　總把總代為備辦又城守營管理崗山羅漢門哆
　　囉嘓等汛境地偏僻毗連内山大抵務農耕種者
　　居多偶有賭博處所索錢更屬無多亦千總把總
　　兵丁分得守備並無得受又兵丁窩娼一節訊據
　　供稱戍兵來至臺灣因近年兵房坍塌無可棲止
　　租賃民房力有不贍娼家留兵居住藉以包庇而
　　兵丁既省房租兼可寄食並非自行窩娼亦無另
　　得錢文查臺灣各營将弁不知勤慎操防整飭營
　　伍乃於上司廵閲則餽送逢迎於所管兵丁則貪
　　得餘潤縱令包差曠伍貿易甚至索取庇賭陋規
　　不論錢數多寡自數十文至一百餘文不等遇事
　　婪索卑鄙不堪且任聼兵丁居住娼家不加約束
　　以致存營兵少日益廢弛其貪劣貽悞醸成巨案
　　之罪實為重大當賊匪滋事之時該員弁等守城
　　打仗雖各有微勞亦難相抵所有餽送夫價又得
　　受包差開賭錢文之南路營署都司邵振綱署守
　　備陳朝魁把總靳金樑陳國泰鄭攀鳯呉亮南路
　　下淡水營把總葉琪英北路千總帥挺巫昆把總
　　許朝芳北路左營把總陳國忠孫朝亮北路右營
　　千總李進得北路右營署守備席榮千總黄廷揚
　　北路淡水營千總張正耀譚朝亮並未餽送夫價
　　得受兵丁包差開賭錢文之鎮標中營把總石光
　　陞董學海蔡日助左營把總王殿開施必得鎮標
　　右營千總鄭名邦王聫登李春奎城守營左軍千
　　總沈祖禮把總符敦仁城守營右軍把總石生輝
　　二十八員均請斥革從重發徃新疆効力贖罪南
　　路營叅将瑚圖里鎮標右營逰撃左淵城守營陞任
　　守備李步雲已革鎮標中營守備王天植雖無分
　　用錢文但平時既不實力操演餽送柴大紀生日
　　節禮而於種種弊端又不嚴行禁革任令所轄官
　　兵庇賭包差明知故縱實非尋常怠玩可比瑚圖
　　里左淵李步雲均請革職與業經恭革之王天植
　　從重發往軍臺効力贖罪又竹塹守備董得魁於
　　五十一年七月内到任八月内因楊光勲結㑹一
　　案帶兵防守彰化並於竹塹交界處所查拿逸犯
　　旋又帶兵把守大甲溪未經回署該管兵丁包差
　　庇賭錢文雖訊未分用但於賊匪滋事之前到任
　　業經數月並不嚴行查禁即屬容縱騐看其人亦
　　甚平常守禦並無勞績應請革職以為玩縱兵丁
　　廢弛營伍者戒其四十八年柴大紀到任以後查
　　有陞調他省降革事故及班滿調回内地各員弁
　　俱經攤派銀兩逢迎饋送包差庇賭分得錢文均
　　屬法難寛縱應咨明李侍堯確查一體從重辦理
　　總兵陸廷柱在任未乆並未収受夫價經雅徳扎
　　查臺灣營伍亦将廢弛情形禀覆但柴大紀種種
　　劣蹟並不據實掲叅究屬不合應請将陸廷柱交
　　部嚴加議處至臺灣城守營叅将宋鼎到任未乆
　　即值賊匪滋事適因腿上生瘡力疾前往大湖地
　　方打仗守城殺賊頗為奮勉出力今柴大紀案内
　　究出該員失察所屬千總把總得受包差開賭錢
　　文自應與左淵等一律懲治但該員保䕶郡城堵
　　禦賊匪尚有微勞且到任甫及四月情罪究屬有
　　間應請将宋鼎交部議處鎮標左營把總翁振行
　　於五十一年十一月到營即值逆匪滋事訊無婪
　　索情弊應免置議至各營四項目兵及包差庇賭
　　兵丁等原應按名查辦但念營制廢弛由於該管
　　員弁貪縱所致節年班滿兵丁均已換回内地自
　　林爽文滋擾以後戍兵半已傷亡所存各兵亦皆
　　打仗守城隨同出力一載以來並無前項情弊懇
　　免追究至永福業經請
㫖革職送交刑部治罪兹復調取道府各衙門卷宗逐
　　一研勘富勒渾於乾隆四十九年五月内札行臺
　　灣鎮總兵及道府等以臺灣營員怠玩並不按期
　　操演不肖兵丁多有包庇娼賭之事行令確查嚴
　　禁並令将坍塌兵房即行查明詳估永福奉札後
　　轉行營縣出示查禁即以並無廢弛禀覆原發正
　　禀例存督署卷内現有批回副禀開註事由可據
　　是年七月九月屢經富勒渾札查臺灣諸務廢弛
　　營兵仍復滋事飭令據實禀覆永福復轉行臺灣
　　府知府孫景燧據該府兩次禀覆内稱㑹同柴大
　　紀加意稽查現在營員俱能鈐束兵丁並無滋事
　　等語永福遂即據禀轉詳並未另行掲報僅将坍
　　塌兵房勘估㑹詳及雅徳到任後以所估浮多駁
　　令刪減分别賠修延至逆匪滋事時仍未修建亦
　　未将營員貪劣之處禀報至海口係文武員弁同
　　管将弁既分給總兵陋規豈有海防同知轉不饋
　　送道員之理又柴大紀廵查南北兩路勒取各營
　　夫價而永福亦廵查地方自不無需索陋規情事
　　嚴訊實無分肥染指之事至廵查地方同協辦道
　　楊廷樺去過一次沿途人夫飯食都是各㕔縣預
　　備供應實未收受銀兩惟每年所屬三㕔四縣按
　　照年節饋送節禮毎員毎節各送畨銀二百四十
　　圓至三百二十圓不等該員任内共收過畨銀一
　　萬餘圓署内供應及修理衙署等事係四縣派家
　　人在府按月輪流承應等語臣等查永福身係滿
　　洲為監司大員當海疆重任不思出力報効乃自
　　到臺灣之後遇事顢頇毫無整頓且得受屬員供
　　應節禮任令貪縱殃民不加稽察親見柴大紀廢
　　弛營伍骫法貪婪該恭道近在同城平時既已瞻
　　狥及至富勒渾屢次札查仍以並無廢弛具禀朦
　　混欺飾尤為可惡自係因地方政治不修與營制
　　廢玩相等惟恐柴大紀持其短長不得不代為容
　　隠是柴大紀貪婪之罪竟由永福狥縱而成應與
　　罪人同科雖自賊匪滋事以後守城尚有微勞而
　　核其功罪斷難相抵應擬絞監候即行派委妥員
　　觧送刑部仍應抄沒家産以為狥隠玩悞者戒所
　　有饋送節禮各員内張貞生一員業經另案恭革
　　其陳良翼王露二員雖守城各有微勞官聲亦好
　　但違例供應呈送陋規均屬不合應一併革職查
　　明該員供應饋送數目令加賠罰出充公再查副
　　将丁朝雄於五十一年奉調引
見後回至省城聞逆匪滋事即禀明常青趕回臺灣𠞰
　　捕上年九月十七日率領兵丁進攻南路收復東
　　港以通粤庄運米來郡節次打仗禦賊甚為勇往
　　出力經(臣/)保奏請補海壇鎮總兵又逰撃李隆守
　　備曽紹龍守禦嘉義把總呉亮守禦府城外營盤
　　復往南路追𠞰賊匪均屬奮勉守備王天植於逆
　　匪攻擾府城時悉力堵禦並令伊子王陽春招集
　　義民勦捕遇賊陣亡情殊可憫又在軍營帶兵之
　　逰撃倪賔守備鄭玉楷千總袁良禧頼國振把總
　　㳺國通藍國寳及帶領内地義民之守偹陳大成
　　或隨(臣/)打仗殺賊或分派駐守地方捜拿逆犯均
　　屬始終勤奮著有勞績撤兵後業經内渡回營自
　　應移咨李侍堯照例詳核該員等情罪分别遣發
　　但念其搜勦逆匪帶兵打仗均為将弁中出力之
　　員且所得海口陋規究係相沿積習餽送夫價亦
　　由柴大紀貪縱所致以功抵罪兩不相掩不敢不據
　　實陳明可否量為末減之處出自
皇上天恩再恭将瑚圖禮之父健鋭營翼長札穆丕納
　　出兵西路雲南金川五次
賞給克爾齊克伊巴圖魯名號雲騎尉世職旋在巴朗
　　拉陣亡加給騎都尉世職即令瑚圖禮承襲瑚圖
　　禮在金川出兵一次由前鋒副恭領補放恭将賊
　　匪攻擾鳯山迎勦得勝盡力窮追不顧後路另有
　　賊匪由北面龜山乗虚撲進遂致失守旋於二十
　　二日帶兵恢復二十四日調赴山猪毛迎取下淡
　　各營兵丁來縣防守回至硫磺漢被賊匪阻溪攔
　　截不能前進鳯山復䧟時瑚圖禮並未在城經常
　　青查明並無畏葸潛逃情事至六月内該員帶領
　　義民由小路翻山進攻南潭復隨在郡城守禦半
　　載以來尚能出力今因饋送柴大紀夫價定擬發
　　徃軍臺自係應得之罪但念伊父屢著勞績身沒
　　行間該員係屬单丁尚無子嗣可否俯從寛典将
　　瑚圖禮免其發往軍臺令在拜唐阿上行走俾得
　　生有子息以綿勞臣宗祀再查楊廷理原係同知
　　各州縣非其専管並無激變殃民之事迨逆匪滋
　　事之初首先招集義民守城打仗始終保䕶無虞
　　大兵進勦時復由三坎店帶領義民前至軍營隨
　　同打仗始終勇往出力臺灣民刁俗悍素稱難治
　　現在賊匪蕩平一切撫綏整頓尤頼幹才臺灣現
　　任各員祗有楊廷理徐夢麟二員最為出色楊廷
　　理自擢任知府以來實心實力辦事公當民情極
　　為畏服現委署理臺灣道篆措置頗覺裕如今該
　　員既經獲罪即應摘印離任但海疆要缺當民心
　　甫定之後難以遽易生手且現在海外並無堪以
　　接辦之人該員所得陋規究係相沿積習謹核其
　　才具政績據實奏
聞可否准其留於臺灣戴罪効力将伊所得銀數加十
　　倍罰出充公再柴大紀永福現應解京經(臣/)遴派
　　汀州鎮標中營逰擊海亮臺灣府理事同知呉元
　　琪建寧府同知楊世綸分起管解起程查海亮業
　　經奏陞長福營叅将例應就近引
見楊世綸隨常青在軍營辦事奮勉奉
㫖賞戴花翎俟軍務告竣送部引
見現經(臣/)給咨赴部至呉元琪於五十二年四月補授
　　理畨同知正值逆匪滋事仍留郡城辦事委署臺
　　防同知自(臣/)抵臺以來陸續拿獲有名股頭曽光
　　裕等十三名並獲偽軍師金娘賊匪楊山等十六
　　名起獲荘大田偽印一顆實為留心出力應請勅
　　部一併帶領引
見奏入
上諭内閣曰福康安等審訊柴大紀永福等分别定擬
　一摺著交軍機大臣㑹同大學士九卿法司核擬具
　奏臺灣地隔重洋文武各員自應各矢潔清力圖整
　頓乃不肖員弁竟敢需索陋規廢弛營伍甚至縱令
　兵丁等包賭窩娼從中染指以致醸成巨案此而不
　嚴加懲創何以儆官邪而靖海疆至柴大紀身任臺
　灣總兵毎次出廵時不但令各營弁備辦供給且折
　收夫價銀兩贜私纍纍國家設給養亷於大員特加
　豐厚以備伊等因公之用若廵閲營伍時仍湏該管
　弁兵代辦夫馬飯食一切則内地之督撫學政提督
　於出廵按試時途次夫馬等項亦必令地方官代為
　置備又安用優給養亷為耶嗣後督撫提鎮及學政
　等凡遇廵查出考途次所需夫馬等項均着自行備
　用毋得令經過各員代辦並令文武各員互相紏察
　如有仍前需索擾累者即各行據實恭奏從重治罪
　如或狥隐不奏别經發覺朕亦必将狥隐之員一併
　治罪决不姑貸勿謂朕不教不誡也
上又命軍機大臣傳諭李侍堯徐嗣曽曰楊廷理収受
　陋規自有應得之罪但念該員平時尚屬奮勉此次
　委辦軍務於一切運送糧餉等事辦理俱能妥協其
　所得陋規係在同知任内非知府大員可比且甫經
　平定一切事宜未便遽易生手楊廷理從寛改為革
　職留任如果八年之内始終出力勤奮方准開復並
　将伊從前所得陋規銀兩加二十倍罰出以示懲儆
　此係朕格外加恩棄瑕録用伊自當倍加感奮激發
　天良以圖勉力自効若因有罰項轉於地方藉端勒
　索致有肥橐殃民之事著李侍堯徐嗣曽嚴行查察
　據實恭奏即當立予重辟不止於發遣已也
上又命軍機大臣傳諭徐嗣曽曰徐嗣曽係本省廵撫
　在任有年武職營伍尚可委之總督而文職内有收
　受陋規營私貪黷等弊即應隨時查訪據實恭奏非
　如福康安係特㫖簡派前徃臺灣専辦勦捕逆匪者
　可比總督李侍堯到任未乆隨駐劄厦門料理一切
　軍務未暇查辦及此魁綸亦係新任将軍徐嗣曽皆
　非其比乃徐嗣曽竟若忘其自為廵撫置身局外耶
　其於楊廷理收受陋規之事平日既漫無覺察不行
　查叅經福康安徹底查奏又復靦顔一同列銜而摺
　内竟無一語引咎之處殊不可解著徐嗣曽將因何
　不早行叅奏及㑹銜具奏又不自引咎之處明白囘
　奏
上又命軍機大臣傳諭福康安魁綸徐嗣曽曰福康安
　奏瑚圖禮之父扎穆丕納出征陣亡該員係屬單丁
　可否免其發往軍臺俾得生有子息一節因詢之由
　臺灣軍營回京侍衛章京等稱瑚圖禮現年約三十
　餘嵗等語滿洲人員祖父有軍功者甚多而軍臺効
　力不過三年期滿即當釋回計瑚圖禮釋回時尚不
滿四十嵗儘可生有子息若因此遽寛其罪将來有軍
　功者設其子若孫亦係單丁勢必援此紛紛聲請又
　復何以示懲俟議覆上時仍當将該員發徃軍臺効
　力
　
　
　
　
　
　
　
　
欽定平定臺灣紀畧卷六十一
欽定四庫全書
欽定平定臺灣紀畧卷六十二
　　六月初三日(甲/午)
上命軍機大臣傳諭福康安李侍堯徐嗣曽曰從前平
　定伊犁回部大小金川皆於太學立碑以示武功臺
　灣不過亂民聚衆海島一隅雖不值刋碑太學而此
　次辦理迅速首夥生擒亦不可無紀實之作朕現在
　駐蹕熱河欲將此次平定臺灣事蹟御製記文於熱
　河文廟大成門廡内嵌石刋刻俾振武敷文盛軌永
　昭上塞俟紀文製就後當一併發與福康安等在臺
　灣厦門等處配建碑亭勒石所有前次發去之御製
　文三篇著福康安等暫緩鐫刻俟此次記事文發往
　後一同敬謹摹勒庶規模丈尺咸歸晝一足以壯觀
　瞻而垂久逺
　　同日福康安魁綸徐嗣曽奏言熟畨募補屯丁悉
　　心酌議章程一屯丁人數應按畨社酌挑令其就
　　近防守也全郡熟番通共九十三社臺灣縣属畨
　　社較少淡水彰化近山地方畨社最多鳯山嘉義
　　次之每社畨民自數百户至數十户不等約可挑
　　選壯健畨丁四千名分為十二屯大屯四處每處
　　四百人小屯八處每處三百人作為額缺毋庸另
　　設屯所即令在本社防守地方稽查盜賊其户口
　　較少之社或數社併作一社或附入近處大社庶
　　畨民等不致逺違鄉井而較騐調派亦易於齊集
　　至各屯相距之地道里難以適均臺灣縣所属畨
　　社不過數處不能多設屯丁然臺灣縣地界本狹
　　郡城設有重兵足資彈壓惟南北兩路近山險要
　　甚多淡水一㕔尤為遼濶原撥熟畨在隘口搭藔
　　防守名為隘丁零星散處不能得力應酌量地勢
　　情形按照畨社多寡分别設屯與各處營汛官兵
　　聲勢聯絡則稽察巡防自可倍加嚴密一各屯畨
　　丁宜設立屯弁以資管轄也四川屯練兵丁額設
　　土守偹千總把總外委等官一百餘員今臺灣畨
　　屯弁目無需似此之多祇應仿照其例量為設立
　　查各社原有民人充當通事管理一社之事代為
　　交納社餉但此等通事積年充役係地方官簽派
　　本非畨人同類未便用為弁目應於畨社頭目内
　　擇其曽經打仗出力及社番素所信服者如岸裡
　　社潘明慈之類揀選拔補於南北兩路額設屯千
　　摠二員統領畨衆屯把摠四員分管各屯大小各
　　屯每處設屯外委一員花名圖册交理畨同知稽
　　核仍將各屯事務交北路協副將南路營叅將就
　　近管理該畨等素嫻妓藝非招募新兵可比應請
　　照川省屯練之例毋庸歸營操演㸃騐屯兵拔補
　　屯弁等事統歸臺灣鎮摠兵臺灣道管轄詳報督
　　撫給與劄付報部存案經管六年後如果董率有
　　方曽著勞績由鎮道核明詳報督撫加一等賞給
　　職銜以示奮勵倘所管内有生事廢業之人及苦
　　累畨衆情弊即行咨革究處遇有事故出缺仍揀
　　選畨社恱服之人詳報拔補一屯丁屯弁毋庸籌
　　給月餉應酌撥近山埔地以資養贍也臺灣東界
　　内山本多曠土乾隆十五年暨二十三年節經勘
　　定界址奏請禁民越墾准令熟畨等打牲耕種以
　　資生計無如游民聚處日多越界佃耕漸成熟業
　　以致争奪滋事控案甚多前經富勒渾奏明專委
　　鎮道確切勘丈尚未勘明詳報即值逆匪滋事現
　　經(臣/)等提奏核查共計丈出已墾埔地一萬一千
　　二百甲每田一甲合内地民田十一畝三分一釐
　　均應查明民墾畨墾分别陞科辦理此外尚有未
　　墾荒埔五千四百四十一甲又四十八五十一等
　　年漳泉械鬬及互控結㑹案内抄没翁雲寛楊光
　　勲等入官埔地三千三百八十餘甲統計抄没未
　　墾及入官荒廢埔地八千八百餘甲均属界外之
　　地逼近内山任其荒廢地利既属可惜而愚民趨
　　利如鶩亦難保無越境私開情弊應請將新設屯
　　丁四千名每名撥給埔地二甲千摠每員十甲把
　　摠每員五甲外委每員三甲令其自行耕種責令
　　地方官勘定界址造册繪圖載明四至段落通報
　　立案以偹稽查屯丁出缺即挑其子弟充補承受
　　田畆如有私行典賣者照律治罪追賠契價充公
　　其地仍歸畨社冄查臺灣各社向例交納社餉所
　　種田畝租賦䝉
恩概免征收所有撥給埔地應照畨田之例免其納賦
　　以示體恤即毋庸另行籌給月餉一清查已墾埔
　　地以定界址也查臺灣東面倚山地方寛廣從前
　　因淡水彰化二處墾闢日増另行畫定界限設立
　　土牛禁止奸民越界佔墾免滋事端乃因生聚日
　　繁民人私向生熟畨黎佃地耕種價值稍輕者謂
　　之租贌價值稍重者謂之典賣熟畨等歸化日久
　　漸諳耕作祇因業經典賣與民無由取贖是以各
　　處畨地不特嘉義以南多有侵越即淡水等處續
　　定土牛之界亦成虚設臣福康安追勦賊匪時週
　　厯全郡所過近山地方良田彌望村落相聨多在
　　輿圖定界之外舊設土牛並無遺址可尋從前設
　　立時不過築土作堆潦草塞責本非經久之計此
　　時若不將埔地徹底清釐事過境遷界址必仍滋
　　淆混(臣/)等悉心籌酌除未墾荒埔五千四百四十
　　餘甲撥給新募屯丁外其已墾之一萬二千餘甲
　　自應分别辦理查臺灣征粮則例仰䝉
皇上優恤海外民畨於民田則薄征租賦於畨業則槩
　　免征科兹查民人租贌之地無多原係民為佃户
　　畨為業主自應同畨社田畝一體免科其業經賣
　　斷與民者既非畨業即應令民户一體報陞苐民
　　買畨地之後所費開墾工本原多又有每年抽給
　　畨租之例若再征收本色民力未免拮据應照同
　　安縣下沙科則按甲計畝征銀免其納粟仍出示
　　曉諭畨社使知租額無虧俾得永資生計民人等
　　藉有納賦明文世守其業亦可永杜弊端其集集
　　埔虎仔坑三貂瑯嶠等處接壤生畨私墾田畝甚
　　多此等偷越民人本應逐加懲治惟念開墾以來
　　與生畨日久相安並無事故一經驅逐沃土既須
　　抛荒而遊民又無歸宿應請照新定民賣畨地之
　　例一概陞科免其查究此時正值農忙之際未便
　　紛紛履勘應令該處民畨將租贌典賣地畝先行
　　呈報一俟刈穫登場(臣/)徐嗣曽專委大員前往抽
　　查並將此外有無續墾地畝一併查明分别辦理
　　咨部存案自此次清查之後即以所墾地方為界
　　竪立界石詳開立界年月地方大書深刻俾人一
　　望而知仍交與巡視臺灣之將軍督撫提督及地
　　方官等不時周厯巡查如有越界私墾即行從重
　　治罪失察之地方文武各官一併嚴叅究處一屯
　　丁習用器械應令自行制偹報官㸃騐也畨民打
　　牲捕鹿所用鏢鎗鳥鎗竹箭器械不一均属犀利
　　即如岸裏社畨善用鳥鎗隨同官兵打仗殺賊最
　　為賊匪所畏一切器械均可無庸製給但現在嚴
　　禁民間私藏軍器屯丁所用鎗箭亦應官為㸃騐
　　以偹稽查所有新設屯丁四千名不必照緑營之
　　例拘定鳥鎗兵若干名弓箭兵若干名祗以該畨
　　習用器械為凖呈報摠兵逐加印絡編號偹查每
　　年令摠兵巡查之後㸃騐一次如無火烙印記即
　　照民人私藏軍械之例一體治罪一屯丁徭役酌
　　與優免以恤畨力也臺灣各社熟畨質樸醇良最
　　堪憐憫從前文武員弁出差巡察無不調撥畨民
　　背運行李其餘各地方興築遞送公文等事亦皆
　　社畨應役其勞苦急公之處較之臺灣民人不啻
　　數倍今既挑補屯丁各令在要隘地方分屯防守
　　遇有捜捕盜賊等事又須聴候征調所有一切徭
　　役應請免其承應其未補屯丁之畨民亦秖令遞
　　送公文不得以私事役使倘地方文武及理畨同
　　知不加體恤有苛派擾累之事令該鎮道實力查
　　訪嚴行叅究奏入
上從之
　　初六日(丁/酉)福康安徐嗣曽同奏言辦理賑務原應
　　支放本色或銀米兼散以濟小民口糧惟查臺灣
　　自軍興以來截至本年二月由内地撥到軍米共
　　計三十二萬餘石除撥過兵糧等項外存米七萬
　　餘石其續撥軍米因海洋風信靡常尚未運到維
　　時凱旋官兵陸續分起内渡尚未全撤且各路米
　　價均極昂貴必須廣為平糶以減時值俾通郡商
　　民皆足以資接濟計算所存米石僅可為兵糧平
　　糶之需不敷散賑而臺地貧民向藉畨薯雜糧同
　　米搭湊糊口得銀便於零買又因米價貴至三兩
　　以外恐一時未能平減難民買食仍未免拮据請
㫖每石給予三兩但按之舊例實覺過多未便遽行擅
　　給是以仍飭各属先照向例給發二兩恭候
批示到日察看田禾市價情形再行補給嗣因三月下
　　旬以後糧價有減無増連次得有透雨禾苖暢茂
　　可望豐收即照向例折給實已足敷接濟毋庸於
　　每石二兩之外再議加増兹查臺灣府属一㕔四
　　縣被難民畨男女共四十四萬八千八百七十八
　　口小口共二十一萬八千九百七十口共放過賑
　　銀十六萬七千五百八兩九錢内有㷀獨殘病等
　　口並極貧難以度日應展賑一月現已查明大口
　　共十四萬一千九百六十八口小口共八萬六千
　　九百七十二口共應給銀五萬五千六百三十六
　　兩二錢又各難民歸莊之前無處棲止給銀苫蓋
　　草藔共九萬八千五十間共銀二萬四千五百十
　　二兩五錢通共需賑恤銀二十四萬七千六百五
　　十七兩六錢現飭造具户口花名清册送部核銷
　　至臺灣官吏侵漁成習不可不嚴行查察(臣/)福康
　　安現駐郡城籌辦一切善後事宜釐剔弊端尤為
　　切要况地方賑務如有侵
　帑殃民情罪至為重大斷不肯稍任欺隠此次所辦
　　賑䘏時刻留心訪察實無預圖冒銷情弊(臣/)徐嗣
　　曽前自北路以至郡城屢經親赴各村莊抽查户
　　口並面諭義民首及業户人等據實呈報使胥吏
　　等無從舞弊至散給銀兩先經出示曉諭查明户
　　口後按名照數發給仍隨時密訪親查斷不使官
　　吏稍有侵扣及浮冒開銷至逆案内入官田産南
　　北兩路處處皆有現就各犯供詞並業户鄉耆人
　　等遍加訪察遴委妥員分赴各處村莊履勘畝數
　　界址以免混淆遺漏自應凜遵
恩㫖逐一查明酌量撥給戍兵作為恒産惟是兵丁等
　　各有操防之責不能自行耕種且定例往來挨戍
　　若令招佃收租又易起掯欠侵挪之弊應請將此
　　項田畝交與地方官經理征租㑹同各處駐劄營
　　員當堂按名散給通報查考以資戍兵當差之用
　　其應撥畝數及每兵毎年應給若干銀數之處容
　　(臣/)徐嗣曽查明叛産另行分晰具
　奏再現在臺灣澎湖兩處補額及新添戍兵俱於本
　　有征兵内挑補該兵等調撥渡洋已逾一載衣履
　　等項不無缺損其舊存戍兵等隨同勦賊祇領月
　　餉月米並無鹽菜銀兩體察情形均不免于拮据
　　(臣/)等公同商酌所有新舊戍兵請先按名賞借銀
　　二兩計兵一萬三千二百名共需銀二萬六千四
　　百兩即於軍需欵内供支散給仍俟將來撥給叛
　　産征收租息扣還歸欵又陳泮一犯前經投出情
　　願訪拿賊首贖罪當將該犯家属留於軍營准令
　　前往續據拿獲股頭匪夥黄富等數名投解復行
　　入山跴緝及林爽文就獲大兵南下該犯並未旋
　　回(臣/)抵郡城後差人查訪業經潜逃當將伊母及
　　妻子等監禁一面分派官兵義民各處捜拿一面
　　諭知内山水沙連生畨堵截于四月二十六日將
　　陳泮拿獲二十九日在嵌頂地方並將呉領拿獲
　　一并解送查陳泮與蔡福何有志陳秀英等黨惡
　　助逆分管北路賊夥最為林爽文信用當賊匪窮
　　蹙之時自行投出復敢乗間潜逃希圖漏網實属
　　怙惡不悛呉領雖未受封偽職但屢次抗拒官兵
　　最為兇横均應派委妥員解京審辦至林石係林
　　爽文族長居住阿罩霧莊王芬等招同林爽文拒
　　捕時林石再三勸阻將林爽文藏匿山内糞箕湖
　　地方不許滋事匪夥等復來糾約遂决意聚衆謀
　　逆林石年逾六旬摠在本莊居住並未從賊打仗
　　得受偽職上年十二月内拿獲該犯到營嚴行訊
　　問並將所供情節質之賊首賊目等供亦相符(臣/)
　　復查該犯林石雖與林爽文各庄居住未曽從賊
　　打仗又有勸阻謀逆之事但究係林姓族長未便
　　輕貸應從重歸入縁坐人犯内辦理至董喜一犯
　　前據賊首所供在集集埔病斃之語原不足信復
　　據捜獲正法之匪犯林乾供亦相同並稱病斃後
　　即於集集埔山墈下掩埋伊所親見業經派員赴
　　集集埔查勘並無屍身可據訊之董喜妻弟凃允
　　並屢次派員分路查拿並無蹤跡連日細加察訪
　　又有竄往蕂口社一帶之信查臺灣地方人情虚
　　詐屢次捜拿匪犯妄報信息者甚多未可盡為憑
　　凖但既有此信亦不可不嚴行查緝已派賞給同
　　知銜之教諭郭廷筠都司莊錫舎義民首劉繩祖
　　黄衮等帶領熟悉路徑義民等直入畨界捜查並
　　諭知社丁王和江如海生畨頭目斗蠻等派撥生
　　畨在内山協拿若未伏冥誅自不能逺颺漏網又
　　莊大田之子莊天畏雖據獲犯供稱已被生畨殺
　　死但亦不可凴信仍應與代管莊大田地畝之黄
　　天養一體嚴拿務獲報解至投出賊目本非良善
　　特見官兵勢盛相率歸誠希圖自尋生路(臣/)亦欲
　　藉此離散賊黨示以寛大免究前罪為一時權宜
　　允准之計兹賊匪業已蕩平不便仍留臺灣令其
　　歸庄安業自應分别遷徙内地他省酌加安挿查
　　西北各省道途遥逺解送為煩中途或有脫逃更
　　属不成事體江浙廣東等處濱海地方皆有海道
　　逕達臺灣不便派往此外惟貴州湖南廣西等省
　　堪以安挿(臣/)等將投出賊目等詳加查核除脫逃
　　復獲之陳泮一犯仍即解京審辦外其應行遷徙
　　之人查阮和等九名自投誠以來隨同打仗殺賊
　　官兵入山追勦時帶領路徑偵探賊踪並屢次擒
　　獻賊匪察看情形實為認真出力雖與莊錫舎於
　　滋事之初首先投出者不同而核其勞績竟與莊
　　錫舎無異應將阮和等九名遷往内地安挿查延
　　平建寧府皆非沿海地方應即交與各該鎮摠兵
　　令其入伍食糧藉資約束如能始終奮勉再以把
　　摠外委等官拔補若敢稍不安分即行加等治罪
　　至李祖生等一百餘名俱請發往湖南貴州廣西
　　烟瘴地方分縣安挿交與該地方官嚴加管束如
　　敢稍滋事端報明督撫即行正法(臣/)等酌商定議
　　後即行面加曉諭以爾等曽經附逆原属罪在不
　　赦仰䝉
皇上法外施仁因爾等於大兵進勦之時即知悔罪自行
　　投出隨營効力尚有一線可原但爾等於從賊時
　　騷擾居民若即釋令歸莊居民必不相安轉恐紛
　　争滋事今將爾等遷入内地即應搬取眷属一同
　　配渡該賊目等俱願遷移情形極為感懼業已陸
　　續搬眷來郡隨到隨令登舟酌令十餘人為一起
　　即於撤回之廣東福建都司守偹等官内順便帶
　　同弁兵管押前赴内地交李侍堯查明指定省分
　　分起解送人數既少沿途小心䕶送自不致稍有
　　疎虞現在送往内地者已有四起其餘(臣/)徐嗣曽
　　陸續解送再逆匪滋擾時海岸港汊地方多被佔
　　據安平協水師在鹿耳門鹿仔港兩處要隘防守
　　其餘通海溪河甚多照料難於周密經李侍堯派
　　撥䕶提標遊擊事守偹李徳勝帶領千摠二員把
　　摠五員外委二員水師兵丁一千二十四名駕船
　　八隻於臺灣澎湖洋面往來巡查自上年六七等
　　月起至本年三月止照例毎月祇領口糧並無支
　　給鹽菜銀兩日用所需未免拮据是以于軍需項
　　下照征兵鹽米銀數酌量借給共借過銀七千五
　　百六十餘兩應在各官兵養亷錢糧内扣還歸欵
　　第查此項官兵雖未至軍營打仗但究自内地調
　　派前來且於洋面梭織巡邏堵截逸匪涉厯風濤
　　已逾半載亦曽經奪獲賊船砲械奮勉出力實與
　　征兵無異自應一體支給鹽菜請照征兵之例一
　　併准令開銷再查叅將那穆素里都司世襲騎都
　　尉羅光炤學習難廕守偹黄喬隨同郝壯猷在鳯
　　山縣守禦嗣因鳯山失守經常青將那穆素里等
　　三員奏叅革職千摠盧思聰等十四員咨部斥革
　　又叅將周世佐守偹衛覲光把摠鐵柱因失察延
　　燒火藥亦經革職又失䧟鹿仔草案内遊擊劉越
　　降為都司遊擊董秉璨降為守偹守偹林士元革
　　職各在案以上各員均經常青等奏明留於軍營
　　効力以觀後效今軍務告蕆自當確加查核據實
　　奏
聞查那穆素里同丁朝雄收復東港擒獲賊目吳豹等
　　審明正法羅光炤屢在南潭嘉義打仗身中鎗傷
　　鉛子未出復拿獲賊目楊臺選王是二名黄喬在
　　東港堵禦經丁朝雄派往收燬賊藔數百間均能
　　奮勉出力其盧思聰等十四員打仗殺賊俱属勇
　　往内有千摠盧思聰外委姚登二員現已陣亡至
　　周世佐衛覲光鉄住三員派往南路同副將五達
　　色侍衛果爾敏色勦賊屢得勝仗俱能圖功贖罪
　　應請將那穆素里周世佐羅光炤黄喬衛覲光送
　　部引
見其千摠以下等官各降一等給予職銜歸營効力如
　　能奮勉再以實缺咨補鹿仔草失䧟案内降革各
　　員除劉越一員隨(臣/)等打仗頗為出力業經奏請
　　留任外董秉璨林士元二員在鹽水港守禦不過
　　隨衆行走業經降革應請毋庸置議再革職遊擊
　　藍田玉奉
㫖革職令在臺灣府城永逺枷號示衆彼時正值用兵
　　之際既經叅奏自當從嚴辦理以肅軍紀惟因此
　　次
諭㫖本年二月始行奉到上年(臣/)至嘉義時該員懇請
　　隨往北路勦賊常在前敵隨同海蘭察打仗極為
　　奮勇查藍田玉由兵丁出師雲南金川厯陞遊擊
賞戴花翎曽帶五處鎗傷三處石傷其左股鎗傷之處
　　已成漏瘡至今未愈該員遺失軍器之罪雖無可
　　逭但業經革職已足蔽辜且同往嘉義之魏大斌
　　特克什佈張萬魁劉唐等所帶兵丁器械多有遺
　　失何以柴大紀並未究問獨將該員移咨常青指
　　叅(臣/)等審辦柴大紀時亦曽將此一節向其訊問據
　　供魏大斌等因賊匪攔截器械多有遺失我查問遺
　　失數目各員未能即刻查明登荅言語尚有情理
　　惟藍田玉一員既未將數目查報又恃其屢次出
　　兵諳習打仗心存輕忽出言不遜我所以禀掲常
　　青不想常青就據咨叅奏等語可見柴大紀掲報
　　之處未為公允仰懇俯念藍田玉久著勞績此次
　　打仗殺賊又属奮勇免其永逺枷號再(臣/)查安平
　　左營外委鄭廷棟前於鹿耳門巡哨見把總髙大
　　捷畏賊脫逃即向盤詰設法拘留飛稟該叅將拿
　　獲立正典刑俾衆共知儆懼實属能事可嘉已傳
　　詢鄭廷棟面加奬諭先賞結千總頂帶交與普吉
　　保遇有千總缺出即行拔補又淡水㕔幕友夀同
　　春係浙江諸暨縣監生年已七十餘嵗在臺灣作
　　幕年久熟習民情地勢當竹塹城失䧟時同知程
　　峻先已被害夀同春親赴各莊招集義民於五十
　　一年十二月内同官兵恢復竹塹城擒獲賊目王
　　作等四名五十二年十月内徐鼎士等渡大甲溪
　　進勦夀同春帶領義民駐劄烏牛欄初十日出哨
　　進逼三十張犁地方賊匪設伏衝突義民潰散夀
　　同春馬蹶被擒罵賊不屈被賊支解又廣東嘉應
　　州監生李喬基當林爽文倡亂之初即在彰化縣
　　岸裏社地方首先倡義捐資招募民畨分設七堆
　　並分撥義勇協守鹿仔港海口接候官兵與賊打
　　仗數十次殺賊甚多五十二年正月内親督義民
　　進攻大里杙直逼賊巢西門焚燬竹圍被賊大砲
　　轟擊未能攻克二月十二日在牛罵庄打仗被賊
　　擒去迫降不屈慘遭磔死又查同知劉亨基有未
　　嫁幼女滿姑年十七嵗賊陷彰化搶入劉亨基公
　　館家属紛紛逃避惟滿姑依戀伊父不肯外走賊
　　匪擁進内房劉亨基被害滿姑奔投屋後水池水
　　淺不能即死號哭痛罵賊匪割其口鼻罵不絶聲
　　遂遭殺害夀同春年逾七旬本無職守始則協同
　　收復城池繼則奮勇深入賊庄致遭支解李喬基
　　為義倡始叠著勞績被賊擒獲誘降仗義不屈而
　　劉滿姑以弱女罵賊抗節捐軀志節均属可嘉而
　　死難尤為慘烈實堪憐憫懇飭部贈䘏旌表以示
　　彰勸至義民等殁於行陣亦應照陣亡兵丁議䘏
　　現據各地方官陸續造報(臣/)徐嗣曽咨部辦理再
　　賊匪滋擾嘉義時教諭江浩招集義民守禦頗為
　　出力俸滿巡檢吳元隨同知縣陳良翼督率義民
　　固守被賊鎗傷丁艱典史李爾和在彰化巡防遇
　　賊身受鎗鋛重傷曽經常青詢明具奏查江浩本
　　無地方之責吳元李爾和業經俸滿丁憂各已離
　　任因值逆匪滋事均能黽勉出力禦賊受傷末秩
　　㣲員尚堪嘉奬相應奏明開具伊等勞績咨部議
　　叙至應行議䘏官員兵丁等自乾隆五十二年十
　　一月初八日(臣/)等進兵時起至五十三年二月初
　　五日止節次打仗並在各處捜山共陣亡傷亡漢
　　屯官弁兵丁四百七十八員名又自五十一年十
　　一月起至五十二年十一月初七日止陣亡傷亡
　　官弁一百四十八員滿漢兵四千九十五名一併
　　造册送部又隨同(臣/)等打仗及常青等督兵時受
　　傷之官弁兵丁等亦分别等次咨部照例辦理再
　　查俸滿南投縣丞周大綸署斗六門巡檢羅漢門
　　縣丞陳聖傳署鳯山縣教諭葉夢苓訓𨗳陳龍池
　　署猫霧棟巡檢渠永諟淡水巡檢張芝馨彰化縣
　　典史馮啟宗諸羅縣典史鍾燕超鳯山縣典史史
　　謙皆係循分供職之員賊匪滋事時該員等以微
　　末官員力不能支即以身殉殊堪憫惻合無仰懇
皇上天恩勑部照例議䘏以示勸勵至魁綸自到郡城
　　一月以來留心學習於一切情形已能諳悉將來
　　輪赴臺灣巡查地方可資經理查該將軍本任亦
　　闗𦂳要應令先行内渡已于四月二十八日由鹿
　　耳門登舟候風梁朝桂蔡攀龍均係提督大員内
　　地營伍乏人所有挑補兵丁查辦臺灣營伍等事
　　均已告竣亦令梁朝桂先赴本任蔡攀龍係水師
　　提督臺灣是其專轄應令與普吉保分往南北兩
　　路及澎湖地方將安設水陸各汛逐一查勘再行
　　赴任至巴圖魯侍衛等不服水土患病者甚多現
　　在赶𦂳調治痊愈令副都統翼長六十七帶領一
　　起於(臣/)起程之前先行配渡其暫留臺灣之廣東
　　兵一千名亦多患病現無應用之處交與原帶將
　　偹張朝龍等帶領撤回本省至生番既知慕義自
　　應廣示招徠民畨等得以共慶
　昇平相安無事(臣/)曽遣熟悉畨情之貢生張維光至
　　畨社曉諭酌令生畨頭目數人照四川屯練土司
　　之例進京瞻仰
天顔使化外畨民優霑
聖澤而海疆荒僻之地咸得被服
聲教永慶敉寧兹據張維光稟報生畨等極為欣恱情
　　願前往如䝉
俞允請俟天氣凉爽交與徐嗣曽妥協辦理派員帶領
　　於年前至京(臣/)現在已無應辦之事即於五月初
　　九日由鹿耳門登舟初十日獲有順風揚帆行至
　　日暮抵黑水洋地方距澎湖内澳二十餘里風息
　　不能前進測量該處海水甚深碇索長至六七十
　　丈總未沉底難以寄泊即在洋面往來飄蕩十二
　　日午風浪大作竟夜不止船隻雖覺欹側幸而安
　　穏無虞行程甚速十三日晚間至大擔門外溜逼
　　山根礁石並未觸損船隻十四日由厦門港口登
　　岸(臣/)上年赴臺灣勦捕叠次被風吹回及徴調各
　　兵到齊風色即為轉順自崇武澳放洋一帆即達
　　鹿仔港兵船百餘號同時並到為從來未有之事
　　此次凱旋内渡途次雖遇風暴瀕危獲安此皆仰
　　賴我
皇上誠敬感孚
　神明黙祐並䝉
恩賜右旋白螺渡海得以益臻稳順登岸後即至廟拈
　　香瞻禮敬謝
　神庥上年由崇武澳徑渡鹿仔港風帆恬利因於鹿
　　仔港寛厰處所恭建
　天后廟宇今駐防兵丁等即在該處港口被風遇危
　　獲安叠徴靈異請將奉到
御書匾額交徐嗣曽即在鹿仔港新建廟内敬謹懸掛
　　現在巴圖魯侍衛及隨從官員俱已陸續到大擔
　　門一俟登岸後即起身前赴泉州與李侍堯㑹晤
　　將應行面商事件另行㑹摺具
　奏至厦門一帶早禾現俱結穂顆粒充盈豐收可卜
　　現在糧價不昂民情極為歡慶奏入
上命軍機大臣傳諭福康安曰海洋風汛靡常五月間
　向已多風福康安此次凱旋内渡雖遇風浪即獲安
　穏行程順速其餘巴圖魯侍衛人等俱陸續登岸朕
　心深為欣慰著賞給玉如意大小荷包以示優眷
上又諭内閣曰臺灣軍營出力人員厯經降㫖著福康
　安查明交部議叙兹據奏軍營出力之侍衛章京官
　員将弁等現經秉公查核分别等第造册咨部其應
　行議䘏之官弁兵丁等亦一併造册送部著即照福
　康安咨到各册詳加核對除業經給與議叙䘏典者
　毋庸再行議給外其餘俱著照福康安册内所開照
　例議叙議䘏又賊匪滋擾嘉義時教諭江浩巡檢吳
　元典史李爾和等俱各遇賊守禦身受重傷亦著該
　部一體照例議叙以示奬勵
上又諭内閣曰長庚湯大奎王雋早經降㫖交部議䘏
　所有縣丞周大綸陳聖傳教諭葉夢苓訓導陳龍池
　巡檢渠永諟張芝馨典史馮啟宗鍾燕超史謙平時
　尚皆循分供職及賊匪滋事時又以身殉難殊堪憫
　惻俱著交部照例議䘏以示奬勸夀同春李喬基俱
　著賞給知縣職銜並著該督撫等查明伊二人子嗣
　内可以造就者候朕酌量加恩劉亨基之女滿姑雖
　伊父居官玩縱以致釀成事端而其女抗節捐軀亦
　不忍令其淹没著交該部照例旌表並入該處烈女
　祠以昭褒奬忠節不遺微末之意
　　(臣/)等謹案崇奬忠貞所以為世道人心之勸我
皇上扶植綱常維持名教薄海咸曉然於大義匪獨守
　　土之責勵在臣僚即如夀同春李喬基者以流寓
　　之國學諸生猶能召集鄉民誓同殺賊至於酷羅
　　膊磔奮不顧身而劉滿姑以深閨弱質乃亦復輕
　　生重節視死如歸豈非
徳教之入人者深歟
軫䘏恩綸重申載錫
造就爰及於其嗣而爼豆不祧於其鄉猗歟盛矣所謂
　　崇奬忠貞者洵蔑以加於此矣
　
　
　
　
　
　
　
　
　
　
　
　
　
　
欽定平定臺灣紀畧卷六十二
欽定四庫全書
欽定平定臺灣紀畧卷六十三
　　六月初六日(丁/酉)福康安徐嗣曽又同奏言清査臺
　　灣積弊酌籌善後事宜一各營操演宜設法稽查
　　以核勤惰也向來臺灣各營戍兵離營散處技藝
　　生疎即遇操演之期亦復虚應故事並不按名全
　　到茲當整飭之時已将修建營房添兵安汎増設
　　騎操馬匹等事次第辦理營制更新亟須嚴定章
　　程認真操演以収實效嗣後水陸各營按照操演
　　鎗箭之期兵丁等齊集教塲逐名㸃騐不許一名
　　不到将備帯同弁目親往較閲分别等第開单登
　　記即将操演原摺呈報該鎮親自較查偶有虚揑
　　或操演不能按期立将該管将備揭報查叅其分
　　防營汛毋論衝僻地方均應一律按期操演一體
　　開单呈報隨時抽騐並委員親往查察以别勤惰
　　凡該鎮查閲原单並抽騐過各營兵丁技藝名冊
　　等第統於年底彚送總督衙門察核並存底冊一
　　分俟将軍督撫提督等巡查操演時照冊查騐如
　　與原冊相符兵丁技藝嫺熟奏明将該鎮交部議
　　叙如有揑報不實即行嚴查叅究如此層層查核
　　操演不致間斷紀律漸次諳習而将備中孰勤孰
　　惰亦皆有所稽考一水師兵丁宜按期出洋巡哨
　　也臺灣澎湖為海疆重地額設水師戰船以為巡
　　哨之用例應将備帯領弁兵按月出巡所轄洋面
　　及本汛地方緝拿盗賊近年以來營伍不能整飭
　　将弁等心存渉險畏難之見怠惰偷安不諳舟楫
　　有汛防之名無巡哨之實洋面盗刦頻聞莫能禁
　　戢殊非慎重海疆之道查洋盗雖係亡命匪徒未
　　嘗不患覆溺其竄匿之地必有偏僻島嶼可以避
　　風取水者方敢停泊亦必於颱颶不作之時方敢
　　出洋行刦至於私渡民人尤非盗賊可比灣泊之
　　處更易巡邏官兵等若能於近邉口岸留心捜捕
　　斷無不獲之理嗣後應令水師将弁按期親自出
　　洋周厯各處實力哨查不得装㸃軍容張揚聲勢
　　預驅賊匪逺避徒衍虚文仍将出汎囘汎日期報
　　明督提各衙門稽核務将港澳之險易風信之向
　　背及駕船之柁繚斗磑諸事講求通曉時時操練
　　自可漸臻純熟如能擒拿盗賊匪徒者准其記功
　　陞用倘敢空文申報僅在内港往來虚應故事查
　　出立即嚴叅究辦一嚴總兵巡查之例以肅營制
　　也臺灣鎮總兵向例於毎年冬間巡查南北兩路
　　各營供應尖宿四十八年以後漸至𣲖送夫價而
　　沿山沿海偏僻汛地並不親厯周巡往返皆由大
　　路南至鳳山北至北塹而止上淡水營及下淡水
　　營兵丁祇係酌調抽騐殊非慎重營伍之道嗣後
　　總兵巡查全郡一應供應夫價盡行革除不許絲
　　毫𣲖累惟是總兵出巡必須酌帯弁兵一二百名
　　方足以壮聲勢向来出差兵丁並無盤費難保無
　　需索情弊應照内地出差官兵給與差費之例酌
　　給盤費入於本省公費内報銷所有巡閲地方務
　　須北自淡水石門南至鳳山水底藔毋論衝僻汎
　　地一律按汎操閲兵丁技藝㸃騐屯畨並令留心
　　察訪弁兵如有包差庇賭者立即嚴行懲治巡查
　　後将營伍地方情形據實陳奏一次倘該鎮仍蹈
　　故轍勒索夫價一經巡查之将軍督撫提督等查
　　出即照枉法賍從重治罪一兵丁貿易離營等弊
　　宜嚴行禁止也臺灣營伍廢弛總由總兵營私牟
　　利備弁等相率效尤縱容兵丁離營他出貿易謀
　　生甚至包庇娼賭無所不為将惰兵驕實由於此
　　現已将各處營汛兵房一律赶𦂳興修分𣲖安設
　　又令於叛産内酌量撥給収取餘息以為貼補當
　　差之用從此各兵生計有餘又有兵房可資棲止
　　應責成各鎮将都司守備等嚴行約束除操演日
　　期按名㸃騐外平時仍𣲖員逐日稽查如不居住
　　兵房在外遊蕩即行革伍枷號半年逓囘原籍嚴
　　加管束永不許食糧入伍倘敢仍前貿易包庇娼
　　賭從重加等治罪並将不行查察之員嚴行恭處
　　其分駐地方即交該汎弁稽查如本汎狥庇容隠
　　准令隣汛弁目一體舉報至地方賭慱固屬兵丁
　　不行查禁而胥役亦不無包芘之事嗣後應令兵
　　役互相稽察呈報鎮道從重辦理若鎮道不行究
　　辦經巡查将軍督撫等察出即治以狗縱之罪一
　　禁革四項兵目名色以杜包差之弊也臺灣各營
　　自總兵至守備衙門皆有兵丁聴候差遣分為旗
　　牌伴當内丁管班四項各有目兵管領總兵署内
　　多至三百人副将以至守備依次酌減至少亦有
　　三十餘人分班輪直其在外自謀生理者多在四
　　項内掛名貼錢代班差操均可不到名為包差因
　　而千總把總於所管兵丁皆有包差情事最為惡
　　習竊思鎮将等官署内本無胥役因公差遣兵丁
　　固所不禁但私分四項名目需兵至數百人之多
　　曠伍等事皆由此起且如郡城内兵丁二千七百
　　餘名而在各處署内當差者已逾三分之一存營
　　實兵無幾尤屬不成事體嗣後四項目兵名色全
　　行禁革總兵署内酌留差遣該班兵一百名分作
　　兩班足敷應用副将酌留兵八十名仍令輪流親
　　自上班不許私相雇替恭将以至守備照此按等
　　逓減分防千總准留兵十名其餘悉令歸營如敢
　　故違定制即依私役軍人例按名治罪所有留署
　　差遣兵丁一體照常操演毋許藉端曠伍一换防
　　戍兵宜分交水陸提督互相㸃騐也臺灣全郡戍
　　兵俱由内地水師陸路各標營𣲖撥輪班更换向
　　來調集厦門經水師提督㸃騐配船渡洋臺灣鎮
　　總兵照冊㸃収分撥駐守但向來各兵内有手藝
　　之人及親族在臺灣者甫經班滿又復换防難保
　　無老弱充數之弊其不願來臺灣者經各營僉𣲖
　　毎於厦門逗遛不進時日遷延經富勒渾雅徳等
　　定限查恭而陸路官兵非水師提督所轄督催開
　　渡等事未免呼應不靈至於㸃騐時由本管提督
　　查㸃亦不免有迴䕶将就之處伏思陸路提督駐
　　劄泉州府距厦門甚近兵丁配渡時即令該提督
　　親赴厦門互相㸃騐将水師戍兵由陸路提督騐
　　看陸路戍兵由水師提督騐看必須年力壮徤方
　　准配渡倘有應名充數及屡次藉端换防情弊立
　　時究恭駁囘另换仍照例各按所屬官兵専𣲖将
　　備催令開駕如此則責成愈重㸃騐加嚴如戍兵
　　皆得精壮充伍於海外操防實為有益一海口城
　　廂各砲位宜清查安設以資守禦也查臺灣鹿耳
　　門沿海一帯口岸舊設砲位數十處原因海濵遼
　　濶逺接外洋是以安設砲位外禦内守以備不虞
　　近因逆匪滋擾如安平塩水港等處大砲隨時撥
　　運軍營配用而各縣曽經賊擾者亦多遺失損壊
　　茲值地方平定自應照舊安置其改建城垣之處
　　亦應相度形勢添置砲位以資守禦此次大兵進
　　勦奪獲賊人鎗砲甚多其中堪用鳥鎗器械已交
　　鎮道撥補各營遺失之數其砲位一項現令逐一
　　清查揀其堅固厚重試放堪用者於各處分配安
　　設其餘砲位鳥鎗飭交臺灣府貯庫将収過數目
　　報明總督提督查核一嚴禁搶奪械闘以靖地方
　　也臺灣民情刁悍綏輯為難近山村僻地方盜賊
　　公行結黨肆搶漸至械閗相尋釀成逆案從前地
　　方官以案件繁多圖避處分事主呈控多不認真
　　查辦兵役等雖識盗賊之名畏其兇横亦不敢遽
　　行追捕是以商旅往来皆携帯器械自衛而盗賊
　　之假託行兇者執持兇器混入其中亦復無人盤
　　詰茲當逆匪蕩平之後収繳軍械奸徒歛跡民情
　　極為震懾但積習難於猝化恐其日久玩生械閗
　　搶刦之事亦難保其必無惟當嚴定章程以期永
　　逺無事(臣/)等體察情形所有臺灣盗案本照洋盗
　　治罪應請即照新例從嚴究辦俟盗風漸戢再行
　　照舊聲請至械閗之案情罪重大從前地方官毎
　　存化大為小之見作為倉猝起衅僅将殺人之犯
　　照命案擬抵實為輕縱查此等械閗殺人之犯情
　　節極為可惡其雖未傷人而審係首先起意紏約
　　鳴鑼聚衆者尤為罪首禍魁當此立法嚴懲之際
　　應請将械閗殺人及起意紏約者均照光棍例擬
　　斬立决傷人之犯亦請從重問擬發遣餘照械閗
　　本例問擬再臺灣搶案最多不可不嚴加懲儆嗣
　　後除聚至十人以上及雖不滿十人但經執持器
　　械倚強肆掠者為首之犯照糧船水手搶奪例以
　　强盗律治罪為從各犯請發新疆給種地兵丁為
　　奴其搶奪人數在三人以下審有紏謀持械逞强
　　情形及雖未逞强而數在三人以上者均請照囘
　　民搶奪例發極邊烟瘴充軍以上請定各例仍遵
　　照
諭㫖俟兩年後人知畏法再行酌請照舊辦理地方文
　　武遇有械閗搶奪案件據報不即緝拿者照諱盗
　　例革職如有増減改揑案情等弊仍即嚴恭治罪
　　一清查臺灣戸口捜拿逆犯以别奸良也臺灣為
　　五方雜處之區本無土著祇因地土膏腴易於謀
　　生食力民人挈眷居住日聚日多雖係海外一隅
　　而村庄户口較之内地郡邑不啻數倍人數既多
　　毎年開報丁口俱係任意填寫並不實力清查前
　　聞府城被賊攻擾時惟恐賊匪潜為内應清查城
　　内民數共有九十餘萬而(臣/)等現在檢查臺灣縣
　　民冊内只開載十三萬七千餘名口數目逈不符
　　合人數既多版籍難慿是以匪徒逸犯竟有厯年
　　久逺不能擒獲者内地逃軍徒犯亦多潜赴臺灣
　　希圖漏網不可不亟為清查辦理查編查保甲一
　　事原有定例即内地亦應實力奉行海外地方民
　　無定籍尤賴此稽查奸匪臣福康安進兵時招撫
　　難民歸庄日有數千惟恐匪犯混入其中毎户皆
　　給用印手票開載姓名人口分𣲖妥員登記簿籍
　　事定後查拿逸匪村民不能容隠無不立時擒獻
　　應令地方官推廣此意於清查叛産之便責成族
　　長管事按户編甲其有充當義民者名冊在官尤
　　屬易於稽核其並無家産遊民最易滋事固未便
　　無端驅逐致有擾累若遇犯事到官即在笞杖以
　　下者亦押令囘籍至禁止携眷之例自雍正十年
　　至乾隆二十五年屡開屡禁經前任總督楊廷璋
　　酌請定限一年永行停止而挈眷來臺灣者至今
　　未絶總因内地生齒日繁閩粤民人渡海耕種謀
　　食居住日久置有房産自不肯将其父母妻子仍
　　置原籍搬取同來亦屬人情之常若一概嚴行禁
　　絶轉易啟私渡情弊前經(臣/)福康安據實
　奏明毋庸禁止嗣後安分良民情愿携眷來臺灣者
　　由該地方官查實給照准其渡海一面移咨臺灣
　　地方官将眷口編入民籍其隻身民人亦由地方
　　官一體查明給照移咨入籍如此則既可便民而
　　外内稽查匪徒亦無從混冐倘有内地逆犯逃遣
　　竄至臺灣者地方官若即能盤獲准予從優奨叙
　　倘别經發覺訊明由何處進口何處蔵匿即将該
　　管員弁從嚴恭處一嚴禁私造器械旗幟以靖地
　　方也律有私蔵軍器之條海外地方尤應嚴禁臺
　　灣民情慓悍械閗滋事漸至釀成逆案刀矛鎗砲
　　等物向多私自蔵蓄業經(臣/)等設法収繳禁止打
　　造若不嚴定章程惟恐日久因循無所遵守查内
　　地應禁軍器祇係鳥鎗砲位其弓箭腰刀等項為
　　防禦盗賊之用原所不禁但臺灣逺在海隅非内
　　地可比除熟畨屯兵應用器械及民間菜刀農具
　　外如弓箭腰刀撻刀半截刀鏢鎗長矛之類一概
　　禁止倘敢私蔵寸鉄即行從重治罪又各村聚衆
　　械閗多用旂幟號召即不肯助閗村庄亦須竪保
　　庄旂一面方免蹂躪逆首林爽文滋事時即係将
　　助逆黨羽分别旂幟顔色作為五隊而義民等隨
　　同官兵打仗亦各製造一旗以示進退(臣/)等於平
　　定賊匪後即将義民旂収繳嗣後若再有私造旗
　　幟者俱照軍器一體治罪一賭慱惡習宜從嚴懲
　　治也臺灣賭風最盛但耗費囊資廢時失業而忿
　　争閗狠搶竊成風皆由於此從前汛弁兵丁等藉
　　端索詐不加禁止遂至肆無忌憚公然在於街市
　　羣聚賭慱莫敢過問茲(臣/)等嚴行禁戢重法懲治
　　而郡城内尚有許班拒捕兇毆之事當經一面奏
聞一面将許班正法小民始知畏懼頓為歛跡嗣後應
　　令地方文武員弁實力稽查有犯必懲即壓寳跌
　　錢之類亦從重枷杖押逓囘籍如敢不服拘拿照
　　拒捕之例治罪各汛弁兵狥隠故縱勒索錢文計
　　賍以枉法論若失於查察别經發覺雖訊無得賄
　　情弊亦即革伍枷責示儆並令各汛弁毎月出具
　　並無賭慱切結呈報總兵查核再臺灣有質押零
　　星衣物之處名為小典貧民無錢賭慱者多向小
　　典押錢入塲是以街市之中多半小典盤剥重利
　　最為可惡應飭地方官一體嚴行禁止違者重究
　　一臺灣文武各官應責巡察大員隨時核奏也臺
　　灣孤懸海外鎮道各員恃有重洋間阻督撫耳目
　　難周無不恣意妄為通同循隠茲
特命将軍督撫提督大員分年巡察實為綏妥海疆之
　　至計但恐日久因循不能認真整飭應請令巡察
　　之總督巡撫等到臺灣後将鎮将及道府㕔員各
　　員通行查核出具考語具奏其備弁佐雜等俱令
　　通行考察咨部存案如各員在臺灣任内有貪縦
　　殃民欵蹟别經發覺者将未經恭劾之人交部嚴
　　加議處如遇将軍提督巡察之年文員雖非其専
　　管但既經渡海巡查諸事皆應稽查不得以文武
　　分途稍存岐視一臺灣道員准令具摺奏事以専
　　責成也内地道員本無奏事之責臺灣逺在海外
　　遇有𦂳要案件原准㑹同臺灣鎮㑹銜具奏但鎮
　　道體制不相統攝遇有應奏之事又不得自行陳
　　奏徇隠扶同之弊勢所必至况海洋風信靡常文
　　禀往来動稽時日於事理殊多未便查楊廷樺任
　　内曽准令奏事然未著為定制嗣後應請令臺灣
　　道員専摺奏事毋庸與總兵㑹銜以専責成仍令
　　該道将營伍是否整飭兵丁曽否操演之處按月
　　呈報督撫查考如敢稍為容隠即照永福之例一
　　體治罪一請開八里坌海口以便商民也查淡水
　　八里坌地方港口距五虎門水程約有六七百里
　　逆匪滋事時經臣徐嗣曽奏明𣲖兵自五虎門放
　　洋直趨淡水嗣後運往淡水之糧餉鉛藥亦多由
　　八里坌収口一載以来甚為利渉該處港道寛濶
　　可容大船出入從前即有商船収泊該處載運米
　　石管口員弁藉端需索得受陋規徒有封禁之名
　　毫無實際且淡水為産米之區八里坌一港又非
　　偏僻港口僅容小船者可比雖臺灣逺在海外稽
　　查奸匪不可不嚴而百餘年來休養生息販運流
　　通實與内地無異小民等趨利如騖勢難禁遏與
　　其陽奉隂違轉滋訛索不若明設口岸以便商民
　　查鹿仔港對渡蚶江本係封禁經永徳奏准開設
　　船隻往來極為便利應請将八里坌對渡五虎門
　　海口一體准令開設其無照船隻及照内無名之
　　人仍行嚴加查察以防偷渡該處原設巡檢一員
　　今又新添一汛足資彈壓並令淡水同知上淡水
　　營都司就近稽查掛號出入其載運米石數目均
　　照新定海口章程一律辧理毋許藉端需索致滋
　　擾累一沿海大小港口私渡船隻宜嚴加申禁稽
　　查也臺灣全郡沿海鹿耳門鹿仔港係南北要口
　　商民船隻出入例應掛騐稽查現擬新設之八里
　　坌海口亦應一體辦理其餘港口如淡水之八尺
　　門中港後壠港大安港彰化之海豐港三林港水
　　裡港嘉義之虎尾溪八掌溪笨港猴樹港塩水港
　　蚊港含西港鳳山之竹仔港東港打鼓港皆可容
　　小船出入無照客民偷渡來臺灣者多在各處小
　　港登岸原設防守汎兵因塘汛傾圯營置廢弛並
　　不各歸汎地甚或得賄縱容任聴出入以致㳺民
　　私渡日多奸宄潛滋無從盤詰(臣/)福康安帯兵進
　　勦時屡奉
諭㫖嚴防海口以杜逆首逃竄之路遵即専𣲖大員分
　　駐並通飭各海口員弁凡有溪港通海之處一體
　　嚴查即經拿獲洪則李淡等私渡兩案而竄至海
　　口賊匪無不就獲正法可見認真巡緝奸匪自無
　　從透越現已挑撥汎兵照舊稽查並於八里坌東
　　港等處要口添兵駐守嗣後應責該管員弁實力
　　稽查如能拿獲私渡奸民即将船隻貨物賞給兵
　　丁以示奨勵其有照商船因風飄泊到岸者騐明
　　牌照立即放行仍不許稍有留難藉啓需索之弊
　　至此項私渡船隻皆由内地小港私越出洋向有
　　積慣船户客頭攬載圖利應請於内地沿海地方
　　一體申明禁例實力訪拿庶可清私渡之源而海
　　防益昭嚴宻一臺灣南北兩路宜安設舖逓修治
　　道路船隻以肅郵政也臺灣全郡地方遼濶郡城
　　距㕔縣治所逺者幾及千里近者亦不下一二百
　　里向來逓送公文俱係畨社應役而畨社相距較
　　逺馳逓不能迅速遇有要事信息難通自宜仿照
　　内地安設舖逓毎三十里一舖逓送文報於封面
　　上填寫時刻以備稽考至各處通衢要路本不寛
　　展又被賊匪剷削極窄數人不能並行臣福康安
　　帯兵進勦時均繞道由稻田行走交春以後引水
　　灌田尤為泥濘難行况現已添設馬兵遇有捜捕
　　盗賊馳突尤非所宜應於秋冬農隙之時令地方
　　官逐加履勘酌明一丈五尺為度一律修整以壮
　　觀瞻而通行旅其淡水溪灣裡溪虎尾溪大肚溪
　　大甲溪等處水深湍急徒渉為難毎届山水驟漲
　　月餘不通往来毎處應設船二隻傳送文書渡載
　　民人實於公私兩有禆益再義民首黄奠邦等或
　　守城出力或打仗奮勉而張源懃倡約族衆捐資
　　招集義民共捐過銀三萬餘兩尤為急公核其才
　　具均屬堪登仕版謹分别文武請
㫖補用實缺惟職員楊振文原係開墾地畝謀生杜敷
　　係屬社丁不願出仕應准其翎頂榮身此外各處
　　義民首守城禦賊及(臣/)福康安進兵以来隨同打
　　仗捜山跴緝及拿獲有名賊目俱隨時酌給頂帯
　　内地招募之義民頭目亦經分别給頂以資管束
　　前於撤兵後通行比較勞績考核人材查有嘉義
　　守城出力南北兩路堵勦之義民邱體元等及打
　　仗勇往之内地義民李青雲等九十名應請一併
　　分别文武咨部核辦勞績稍次之張士玉等共一
　　百九十二名均令以頂帯榮身毋庸送部又郡城
　　出力義民首郭友和等四名於賊匪滋事之初首
　　先招集義民保守郡城始終不懈向未賞給頂帯
　　應給予郭友和六品頂帯李清俊八品職銜施世
　　同鍾天俊千總職銜除郭友和年逾七旬不願出
　　仕外其李清俊等仍咨送吏兵二部補用惟查各
　　處義民首均蒙
恩賞戴翎而郡城義民(臣/)等雖未經奏請而核其守城
　　勞績亦與嘉義等處義民相等似不便稍存岐視
　　應請将郭友和等四名均懇
恩賞戴藍翎以示鼓勵所有送部人員内如通判守備
　　等官例應引
見伊等現因田廬焚燬亟須整理修戢容俟秋冬間(臣/)
　　徐嗣曽再行給咨送部其餘州同教職千總把總
　　等俱係定例毋庸帯領引
見之員應請候吏兵二部註冊照例銓選再查逆匪滋
　　擾日久到處蔓延從前官兵各駐一方道路梗塞
　　全賴義民守禦村庄並運送錢糧火藥所在皆然
　　帯兵大員以其急公向義多給予頂帯職銜鼓勵
　　該義民等亦深以
朝廷名器為榮各思感奮久而不懈茲自詳查給過頂
　　帯者除常青具奏郡城義民已有三百四十餘名
　　而未經具奏及他處給頂義民尚不在此數内核
　　計人數原屬過多祇因伊等一載以來隨征出力
　　若於事完後遽将頂帯摘去未免心存觖望揆之
　　事理似屬非宜自應仍准帯用但恐人多類雜必
　　須詳細核明給劄存案以防頂冐滋事情弊(臣/)徐
　　嗣曽係本省巡撫現在臺灣将給過頂帯義民首
　　等復加查核一遍再與奏明給頂義民一體頒給
　　印劄仍令各該地方官嚴行約束毋任恃符滋事
　　至各處捐貲捐榖義民所捐多寡不一均應徹底
　　清查加以奨勵捐貲之人不能如守城打仗者勞
　　績較為顯著且人數甚多稽核尤難未便全給職
　　銜致滋冐濫容(臣/)徐嗣曽分晰詳查酌量奨賞另
　　行具奏奏入
上從之
上又命軍機大臣傳諭李侍堯曰各營兵丁自應歸伍
　操演總兵衙門酌留數名以備差遣尚屬事之所有
　何得至數百名之多以致将弁等從而效尤竟敢擅
　立四項名目包賭窝娼百弊叢生實為積習可惡現
　經福康安等定議禁革但恐該處員弁陽奉隂違日
　久復萌故智李侍堯現任閩浙總督務宜隨時查察
　認真整飭如有仍前情弊立即從重辦理勿任廢弛
　貽悮
上又諭内閣曰額設兵丁原以備差操防守之用乃臺
　灣鎮将各署内竟設有旗牌伴當等四項名目管領
　額兵總兵署内至有三百餘人之多以致各該兵丁
　分班輪值其餘俱在外自謀生理甚至有掛名在内
　貼錢包差代班差操等弊實屬不成事體不可不嚴
　加禁革但臺灣既有此等情弊恐别省提鎮将弁各
　署亦有似此者著各省督撫即行詳悉嚴查毋許各
　提鎮将弁設立旗牌等名目私令所轄兵丁在署差
　用設或署中須人差遣原不妨酌留數人聼用如有
　仍前設立名目任意役使兵丁至如許之多者即将
　該提鎮将弁嚴恭治罪務令額兵一體照常操演毋
　許藉端曠伍致滋他弊至臺灣鎮道各員恃有重洋
　間阻督撫耳目難周無不通同狥隠尤為惡習前已
　降㫖令将軍督撫提督大員分年巡察苐恐日久因
　循不能認真整飭嗣後該将軍等於毎年輪徃查察
　即将鎮将及道府㕔縣各員通行查核出具考語具
　奏其備弁佐雜各員應行考察咨部者亦一體留心
　查核一面報部一面據實具奏務宜實力整頓秉公
　辦理毋得稍有徇隠袒庇情事倘在臺灣各員有貪
　縱殃民欵蹟别經發覺即将未經恭劾之人從重治
　罪再臺灣逺在海外如遇有𦂳要案件該處道員雖
　原准與總兵㑹銜具奏但鎮道本不相統轄若必待
　㑹銜易啟扶同瞻徇之弊且海洋風信靡常往來商
　辦動稽時日亦多未便前将萬鍾傑補放臺灣道時
　特令加按察使銜原欲令該道遇有應奏事件得以
　自行陳奏嗣後凡遇有補放臺灣道員者俱著加按
　察使銜俾得自行奏事該道膺茲重任倍當激發天
　良盡心辧理實力整頓方為不負任使
　
　
　
　
　
　
欽定平定臺灣紀畧卷六十三
欽定四庫全書
欽定平定臺灣紀畧卷六十四
　　六月初八日(己/亥)
上諭内閣曰知府楊廷理總兵丁朝雄俱得受海口出
　入船户陋規銀兩經軍機大臣等議覆發徃新疆及
　軍臺効力固屬罪所應得苐念楊廷理所得陋規係
　同知任内之事為數無多且逆匪滋事之初首先招
　集義民守城打仗保䕶無虞大兵進剿時復帶領義
　民至軍營隨同打仗始終出力丁朝雄在省聞逆匪
　滋事即趕回臺灣督兵剿捕復進攻南路收復東港
　以通運米來郡之路節次打仗禦賊甚為勇徃出力
　楊廷理丁朝雄俱著加恩改為革職從寛留任八年
　無過方准開復其所得陋規仍著楊廷理照數二十
　倍罰出丁朝雄照數十倍罰出以示懲儆至擬發新
　疆之逰擊李隆守偹曾紹龍把總吳亮擬發軍臺之
　守偹王天植或得受海口船户陋規或得受兵丁包差
　開賭錢文或餽送柴大紀夫價及生日節禮俱有應
　得之罪但李隆曾紹龍吳亮守禦府城外營盤復徃
　南路追剿賊匪均屬奮勉王天植於逆匪攻擾府城
　時悉力堵禦並令伊子王陽春招集義民剿捕遇賊
　陣亡情尤可憫李隆曾紹龍吳亮王天植亦俱著加
　恩改為革職從寛留任十年無過方准開復李隆曾
　紹龍所得陋規銀兩仍著查明按數追賠至總兵陸
　廷柱恭將宋鼎俱屬大員陸廷柱雖在任未乆南澳
　又相距不逺而於柴大紀種種劣蹟並不據實掲叅
　宋鼎於所屬千把總得受兵丁包差開賭錢文毫無
　覺察罪有應得且未據福康安聲明奏請可見該二
　員在軍營不過随衆同行並無奮勉出力之處陸廷
　柱宋鼎俱著降級調用朕於諸臣功罪辦理務酌其平
　固不能因其功而宥其罪亦不忍因其罪而沒其功
　總期斟酌歸於至當從無畸輕畸重之見也
　　十三日(甲/辰)
上諭内閣曰博斌等随福康安剿捕逆匪俱能奮勇出
　力或於北口堵截擒殺匪衆或於南路捜拏首逆各
　著勞績甚屬可嘉博斌阿木勒塔哲克翁果爾海徳
　楞泰薩克丹布塞凌額西津泰特爾敦徹俱著加恩交
　該部查核伊等所得功牌酌與世職又官兵直抵瑯
　嶠時烏什哈達帶領水師兵丁順風連檣而至四靣
　合圍水陸並進俾莊大田得以即時擒獲亦屬勇徃
　可嘉且前在雲南打仗時甚為奮勉烏什哈達亦著
　一併交部查照功牌議給世職
上又命軍機大臣傳諭福康安李侍堯徐嗣曾曰前因
　臺灣兵丁籍𨽻漳泉者居多令於分班輪換時将漳
　泉兵丁分駐防守以便彼此互相紏察而他府之兵
　與之錯處於撫綏防範俱有禆益嗣據福康安奏已
　於挑補班兵時通盤佈置令漳泉及他府兵丁易地
　駐守並妥定章程交普吉保照此宻辦又據福康安
　等奏新添戍兵一千二百名於内地督提二標及福
　寧汀洲各鎮標酌量抽撥將來臺灣之兵籍𨽻漳泉
　者較前漸少自更易於查察但恐日乆廢弛不能遵
　照妥辦著責成毎年前徃巡查之將軍督撫提督等
　實力稽查勿任漳泉之兵仍在原籍各村庄一帶防
　守聚處弊混滋事至福康安等所奏軍營餘剰鉛藥
　派營分貯之處所辦均為妥協即照所奏辦理其磺
　觔一項既查明上杭縣地方所産已敷各營軍火之
　用則臺灣淡水磺山自不必復行開採現經福康安
　等嚴行封禁但恐該處仍有私行偷採及官吏等庇
　縱透漏情事並責成巡查之將軍督撫等一體嚴查
　如有似此情弊即行叅奏治罪又元克中馬騰蛟俱
　著准其送部引見著李侍堯即將閩省是否尚需該
　員等差遣之處據實具奏候朕臨期酌降諭㫖
　　十六日(丁/未)
上命軍機大臣傳諭李世傑曰從前川省□嚕匪犯經
　大加懲治始行安靜畏法彼時查辦􁀙嚕時並未聞
　該處有天地㑹名目然既有此供且指出係朱姓李
　姓所傳未可因年分乆逺且無實在下落遂置之不
　問自宜一體嚴宻查辦以絶根株但川省自􁀙嚕畏
　法後地方乆經寧謐著李世傑查辦此案止宜不動
　聲色飭屬宻加查訪如有踪跡即行嚴挐務獲究辨
　但不可遍貼告示及派胥役人等到處捜訪俾胥役
　得藉端需索良民驚擾不安以致别生事端則是欲
　净根株而又滋萌蘖也李世傑係曉事之人自能善
　體朕意嚴宻留心
上又命軍機大臣傳諭李侍堯孫士毅曰前據福康安
　挐獲嚴烟後訊據供出張姓綽號破臉狗並自粤至
　閩傳㑹之趙明徳等一面具奏一面飛咨閩粤二省
　查拏嗣據李侍堯将張破臉狗拏獲供有廣東大埔
　縣人趙明徳陳丕陳棟三人亦飛咨孫士毅嚴宻查
　緝計此時孫士毅自早已接准福康安李侍堯咨㑹
　且屢經降㫖飭拏何以總未據奏及且趙明徳等三
　犯既經張破臉狗供出年貌住址更無難按名緝捕
　著孫士毅即将趙明徳等三犯現在曾否就獲之處
　迅速具奏又嚴烟傳習天地㑹據該犯供稱實得自
　陳彪並供陳彪四十八年尚在漳州行醫又萬和尚
　俗名凃喜在廣東傳教雖嚴烟堅供不知該二犯住
　址下落但所供必非無因自必尚在閩粤一帶藏匿
　並著李侍堯孫士毅再行飭屬妥宻緝拏務獲奸民
　藉端煽惑聚衆結盟原應徹底跟究但地方各官如
　果平日實力查辦何至邪教蔓延外省惡習徃徃無
　事之時即因循玩悞姑息養奸及一經查究即又奉
　行不善輙遍貼告示多派胥役到處捜查借端滋擾
　臺灣賊匪甫經平定内地及隣省一帶民情寧謐若
　復因查拿㑹匪或致滋擾生事更屬不成事體李侍
　堯孫士毅俱係曉事之人湏不動聲色嚴宻查拏先
　將首先傳㑹之人如趙明徳陳丕陳棟陳彪凃喜者
　挐獲審明從重辦理其餘有犯必懲以期浄絶根株
　方為妥善斷不可過事苛求跡渉張皇令胥役藉詞
　擾累别滋事端
　　十七日(戊/申)孫士毅奏言接李侍堯咨拏獲天地㑹
　　内嚴烟供出之張破臉狗供有廣東人趙明徳陳
　　丕陳棟三人曾到該犯家内勸令入㑹趙明徳係
　　潮州府大埔縣人在東門外下寮鄉住年約五十
　　餘嵗陳丕陳棟亦係大埔人俱約三四十嵗當即
　　派員前徃查拏並無下寮鄉村名亦無趙姓烟户
　　惟保安甲有趙姓兄弟三人出外十餘年未歸名
　　字既不相同且與破臉狗四十六八兩年仍回廣
　　東之供亦不相合至陳丕陳棟二犯徧查通縣城
　　鄉各處亦實無其人奏入
上命軍機大臣傳諭李侍堯圖薩布曰趙明徳等三犯
　前據張破臉狗在閩供出曾到伊家勸令入㑹俱係
　大埔縣人且將趙明徳住址供出自係實有其人必
　非信口妄供者何以孫士毅派員查拏又屬毫無踪
　跡非張破臉狗之所供住址未確即係該地方官捜查
　未到所致著李侍堯即派委從前承審之員將張破
　臉狗小心解赴廣東現在孫士毅已另有㫖令其前
　赴粤西查辦安南内訌之事著即將此案交與圖薩
　布令其將張破臉狗詳悉跟究務將趙明徳陳丕陳
　棟等犯實在下落究出嚴拏務獲毋致要犯得以漏
　網如實無該犯等下落亦即將張破臉狗從前因何
　供出趙明徳等犯及該犯等現在何地藏匿之處詳
　悉訊明具奏
上又命軍機大臣傳諭福康安曰前因臺灣總兵缺出
　一時不得其人普吉保在彼帶兵剿賊尚為奮勉是
　以福康安奏請就近調用當令准行今臺灣剿捕事
　宜雖已完竣而善後各事在在需人料理且該處當
　柴大紀等貪黷營私之後諸務廢弛尤資幹員整頓
　普吉保係白衣保之子洊擢總兵使之帶兵打仗尚
　能得力其於外省地方情形本未諳習恐於海疆要
　缺人地不甚相宜計福康安於五月二十五日由泉
　州起身此時諒已過浙著再行酌量如普吉保竟能
　勝臺灣總兵之任自無容更調若普吉保不能勝任
　即於此次帶兵各總兵或素所深知之總兵内擇其
　才具堪以勝任者酌選一員據實奏聞候朕降㫖簡
　調又思兖州總兵柯藩此人或可用福康安於過兖
　州留心㸔此人可用否再福建水陸兩提督員缺亦
　屬𦂳要陸路所轄多係腹裡地方梁朝桂或尚能辦
　理其水師員缺所轄皆係外洋地方責任尤重而現
　任提督蔡攀龍詢之由軍回京大臣侍衛等僉稱其
　人平庸福康安前亦奏其未能勝任若令其乆任海
　疆恐有貽悮朕意陜甘二提督哈當阿蘇靈俱尚能
　事近來甘省地方寧謐蔡攀龍至彼尚可將就勝任
　並著福康安於哈當阿蘇靈二人内量其才具孰與
　福建水師員缺相宜者即奏聞調補或此外福康安
　尚有知其才具堪以調用之人亦即據實具奏候朕
　簡調庻於海疆重任足資整理
　　十八日(己/酉)
上諭内閣曰臺灣甫經平定一切撫綏善後事宜正資
　整飭普吉保帶兵打仗雖尚為奮勉恐於海疆要缺
　究屬人地未宜因思奎林前在伊犁所處人犯本係
　有罪之人其獲咎尚非貪贜玩法難於原宥者可比
　且伊曾經委任乆厯戎行人亦體面臺灣正當需人
　鎮撫整飭之際不妨棄瑕録用所有臺灣鎮總兵員
　缺著加恩將奎林補授並著即馳馹前徃奎林當倍
　加感激朕恩力圖報効普吉保即著留於福建遇有
　相當缺出再行補授
上又命軍機大臣傳諭福康安曰昨因臺灣總兵員缺
　𦂳要因思奎林人尚體面且曾任都統將軍乆厯戎
　行威名已著臺灣民風刁悍又值柴大紀貪縱廢弛
　之後正藉其體面風厲方能整頓是現在簡用臺灣
　總兵朕思無有過於奎林者奎林係福康安之兄想
　福康安亦必不敢将伊保奏是以業經明降諭㫖即
　將奎林補放並令馳馹速赴新任福康安現已起身
　前來熱河復命途次遇見奎林時可将臺灣地方情
　形及善後各事宜詳細向奎林告知令其到彼實力
　妥辦至水師提督員缺仍著福康安于哈當阿蘇靈
　及素所稔知之提督内酌量一員奏請對調再據徳
　成奏梁朝桂才具亦屬中平打仗懦怯其於閩省提
　督能否勝任應否亦需簡調何人之處並著福康安
　一併據實覆奏
　　二十日(辛/亥)永慶奏言派往臺灣協剿之杭州乍浦
　　駐防滿兵回至福建地方内有瑚圖靈阿等五名
　　欲僱轎乘坐恐中途擡夫脫逃不能行走遂私自
　　坐船至青龍灘地方遭風打壊船隻淹斃人口奏
　　入
上諭内閣曰滿漢兵丁遇有征調剿捕之事于車輛可
　通處所尚可准其更替合坐以省足力若遇山路﨑
　嶇車輛不能前進祗應將軍装行李一切僱人擡送
　本人即當步行正可藉此習勞其或一水之便船隻
　可通亦必須所調之兵普律下船方可准其乘坐若
　中途私約數人各自下船已屬非是何得復思僱轎
　乘坐如兵丁可以乘轎坐兠則所調之兵一千即須
　預備擡夫二千名况駐防兵丁出征向俱帶有跟役
　設跟役等亦用轎兠所需擡夫又當再加一倍且滿
　兵既可用轎兠則緑營及屯練各兵又安能禁其不
　一體乘用兵貴習勞以不能登涉之兵尚望其衝險
　長驅破賊有是理乎此次臺灣剿捕賊匪檄調各省
　之兵不下五萬豈不竟需僱夫十萬以為應付過兵
　之用有是理手從前西北兩路以及大小金川用兵
　時從未聞有此事此必該省地方官違例應付以為
　將來開銷地步亦未必如數預備不過以備有轎夫
　一項事後即可借此多為冒銷之計耳永慶交部嚴
　加議處並著李侍堯琅玕即將該兵丁等過境時作
　何應付及因何備有兵丁等乘坐之轎是否地方官
　藉端開銷之處查明據實具奏至内地用兵口粮
　鹽菜以及運送粮餉火藥等項業定有軍需則例而
　兵丁等沿途行走於水陸地方如何給與舟車及舟
　車不通之處除兵丁本身令其行走外其擡運軍装
　行李等項每兵幾名准給人夫幾名未經列入此次
　閩省違例應付未必不因例無明文遂思從中浮冒
　現在大功雖已告蕆但兵可百年不用不可一日無
　備著户兵二部即詳悉妥議具奏添入行兵事例
　　二十一日(壬/子)
上命軍機大臣傳諭李侍堯曰昨據徳成奏閩省械鬬
　之風尤熾雖内地到處皆有不特臺灣為然而械鬭
　之案往徃紏集匪衆先議出抵償之人許於事後代
　為養贍家口並設牌供獻以致貧民貪利雖死不顧
　而奸徒恃有人代抵遂赴各村庄肆兇攢毆傷斃多
　命甚至放大搶刦無所不為及經到官即有私相議
　抵之人出頭承認既非主謀又非正兇不過按數抵償而
　地方官因見人衆於鬭毆之始固不敢過問迨至斃命又
　以有人認償即將就完結不加深究致奸民罔知忌憚日
　甚一日應嚴加懲創禁止等語械鬬之風雖由閩省民情
　慓悍但究係地方官辦理不善所致若果地方官聴訟公
　明遇有鼠牙細故即立予剖㫁何致小民逞忿私相爭闘
　即或有桀驁不馴之軰鬬毆斃命亦無難立究正兇按律
　定擬何得任其私相議抵乃該省地方官向來因循玩愒
　於百姓訟案並不代為秉公速審致小民無從訴其曲直
　積忿私闘而案情畧大該地方官又思廻䕶處分化大為
　小遂致奸徒無所懲創罔知法紀亟應趂此兵威之後遇
　案嚴辦庶械闘之風可期漸息若復稍事姑息則刁風日
　長雖法令亦無從禁止勢必又生事端尚復成何事體閩
　省係海疆内地與臺灣均屬𦂳要著傳諭李侍堯務宜不
　時查察實力整頓如再有械闘之案務飭究出主謀正兇並
　頂兇之犯一併盡法處治其地方宫員有仍前掩匿諱飾者
　立即從嚴叅究並於奎林行抵泉州時詳細告知令其到
　彼加意妥辦俾械闘之風永行㫁絶方為妥善
　　二十三日(甲/寅)
上諭内閣曰前因臺灣地方經柴大紀等貪縱廢弛之後百
　弊叢生特諭令福康安於剿捕完竣後将善後各事宜詳
　悉妥議具奏嗣據福康安等議定共十六條立法固已周
　宻若該處文武員弁果能實力奉行原可永逺無弊但有
　治人無治法恐日乆復視為具文或竟陽奉隂違則雖多
　立科條仍屬空言無益在臺灣之文武各員務當敬謹遵
　循力除積習以飭營伍而靖海疆至閩省民風刁悍盗刦
　頻聞是以降㫖凡遇該省海洋盗案應俟兩年後盗風
　稍戢再照舊例分别聲請昨據徳成奏福建内地以及
　臺灣械鬬之風尤熾已有㫖令李侍堯當遇案嚴辦是
　此等愍不畏死之徒恐非一二年即能悛革所有閩省
　海洋盗案並械闘之案俱著照新例嚴辦俟三年之後
　如果人知畏法該督撫等再行奏聞照舊辦理以期辟
　以止辟昨因臺灣搃兵員缺𦂳要已將奎林補放朕
　之所以簡用奎林者原令其前往實力整頓俾該處
　營務吏治均有起色奎林行抵泉州李侍堯可即將
　應辦諸務詳悉轉傳令其到彼後恪遵妥辦毋負委
　任至前降諭㫖令於督撫將軍内每年輪派一員前
　往臺灣巡查亦恐該鎮道等扶同徇隐故智復萌有
　將軍督撫前徃層層稽察庶共知儆惕若該處總
　兵皆如奎林之足資委用原不必又令督撫等前往
　多此一畨䟦涉但奎林亦不能乆在彼處設有陞調等
　事而接任者一時不能得人難保其不至貽悮自應
　仍責成巡查之將軍督撫方為周宻乃昨據徳成奏
　不如但令将軍提督前往督撫似可不必等語其意
　必以將軍提督與地方無統轄之責前徃臺灣尚不
　至有需索供應情事若督撫前徃則各州縣備辦供
　應及家人胥役需索門包所費又復不貲即如
　從前富勒渾縱容家人殷士俊李世榮沿途任意勒
　索是其明証無怪徳成之有此奏朕令該督撫等前
　往巡查原為稽察奸弊起見若該督撫等復縱令家
　人長隨胥吏等藉端需索是未受其益而先受其害
　更不成事體著傳諭該督撫等嗣後於前往臺灣巡查
　時務宜嚴禁從役等毋得有得受門包沿途需索等
　事如有明知故縱及漫無覺察者或經科道恭奏或
　經朕别有訪聞即将該督撫加倍治罪决不寛貸且
　不特臺灣為然即各省督撫於巡閲營伍查辦災賑
　時均當自行僱備夫馬毋得絲亳擾累地方朕聞向
　來各省督撫内惟李世傑書麟于出巡時輕騎減從
　尚能不累地方各該督撫俱受朕重恩養亷優厚何
　不以李世傑書麟為則效而必踵不肖督撫之覆轍
　乎况督撫之責在于察吏安民凡通省之利弊屬員
　之賢否皆所應知而其出巡時所帶家人長隨尚不
　能查察又安望其剔除弊竇管轄如許之官吏耶且
　不特督撫為然即大臣官員等奉差出外除應得廩
　給馹夫之外亦不應格外需索擾累地方嗣後凡屬
　奉差出外及督撫出巡者俱應輕騎減從並嚴加約
　束毋任有違例騷擾之事若有縱令勒索毫無覺察
　者一經訪聞即一併從重治罪㫁不為之寛貸
　　七月二十一日(辛/巳)
上諭内閣曰柴大紀在臺灣總兵任内任意廢弛營伍
　縱容兵丁等在外貿易并婪索夫價及海口船隻陋
　規生日節禮得銀抜補外委等欵贜私累萬盈千迨
　賊匪竊發並不即時帶兵親徃撲滅復托詞回城調
　兵遷延時日以致釀成賊勢及収復嘉義縣城時又
　不併力追剿與賊以暇致賊人復得佔據斗六門大
　里杙等處修築抵禦種種貽悞軍機經福康安等定
　擬斬决解京辦理朕以柴大紀情罪重大本應立正
　典刑其在嘉義奏稱不忍以十數萬生靈委之賊手
　情愿固守之處雖查係義民不肯放出皆屬謊詞朕
　究念其尚有守城㣲勞欲俟解到覆訊後加恩從寛
　末減改為監候茲據福建委員將柴大紀解到令軍
　機大臣㑹同大學士九卿覆訊柴大紀復思狡展翻
　供抵頼並供稱徳成前在臺灣連日審訊義民誘令
　如將柴大紀贜罪指出必有重賞如不實説即行治
　罪等語朕命將節次申諭福康安諭㫖令其閲㸔並
　經朕親行廷訊始俯首無辭而于認罪之下仍思狡
　飾柴大紀一案朕専交福康安徐嗣曾審辦徳成不
　過係派徃勘估該處城工並無審事之責與伊何涉
　妄行攀指柴大紀之意不過因此事係徳成前在浙
　省所有風聞到京因朕詢問據實奏明始行查辦遂
　心懐忿恨欲乘機將徳成扳䧟伊或可希冀脱罪奸
　巧之極可惡之極柴大紀竟係天奪其魄自行取死
　豈可復從寛典柴大紀著照所擬即行處斬以為辜
　恩昧良狡詐退縮者戒
上又諭内閣曰福建按察使員缺著萬鍾傑補授萬鍾
　傑現在臺灣該處甫經平定一切善後事宜正須人
　料理著仍留臺灣道員之任將地方諸務與奎林實
　力整頓其按察使印務著李侍堯等揀選妥協道員
　奏明署理俟二三年後萬鍾傑在彼料理諸務大有
　起色該督等再行酌量請㫖候朕簡放臺灣道有人
　再令萬鍾傑赴臬司之任
　　八月初十日(己/亥)徐嗣曾奏言逆犯大半係羅漢脚
　　匪類流寓在臺現按照籍貫宻咨内地查其財産
　　親屬務期毌稍疎縱又臺灣吏治廢弛不能早行
　　覺察咎實難辭請革職開缺奏入
上命軍機大臣傳諭李侍堯徐嗣曾曰此等逆犯財産
　其在臺灣地方者自應詳晰查明盡數入官以備撥
　給戍兵之需至各犯在内地所置田産不必概行入
　官所有此項内地叛産著于各該犯族衆均勻分賞
　以示格外恩施而杜爭競並諭伊等此係特㫖加恩
　嗣後倍當安分守法勉為良善並著李侍堯接奉此
　㫖先于漳泉一帶遍行曉諭使知感激前因臺灣吏
　治廢弛徐嗣曾於屬員收受陋規不能及早覺察又
　不自請處分是以降㫖飭詢但徐嗣曾於辦理善後
　各事宜及清查叛産查緝犯屬等事尚能周到伊所
　請革職開缺之處著加恩寛免徐嗣曽益當倍加感
　激諸事悉心經理實力整頓以期毌負朕矜全委任
　至意
　　九月二十六日(甲/申)徐嗣曾奏言臺灣内山各社生
　　畨畨目等于八月上旬陸續到郡正值
萬夀慶節即令衆生畨隨班鞠跪該畨目等無不以准
　　令進京為非常榮幸(臣/)就其所好賞給布疋鹽茶
　　等令其散播各社將家屬妥為安頓趕𦂳製綿衣
　　行李等件以資安渡逺行查臺灣南北中三路均
　　有畨社此次到京者北路則屋鰲等七社中路則
　　阿里山等九社大武壠等六社南路則傀儡山等
　　八社共計生畨頭目四名畨目二十六名通事四
　　名社丁八名耑委在臺辦事之福州同知楊紹裘
　　帶同熟悉畨情之義民首張維光葉培英王松沿
　　途䕶送進京義民首曽中立黄奠邦等同日起程
　　一體照料均於八月二十八日自鹿耳門登舟候
　　風開駕並將該生畨等居宿飲食所宜一切行走
　　章程咨㑹督臣飭知經過各地方妥為預偹以利
　　遄行計算十二月十五日以前總可趕赴抵京奏
　　入報
聞
　
　
　
　
　
　
　
欽定平定臺灣紀畧卷六十四
欽定四庫全書
欽定平定臺灣紀畧卷六十五
　　十月十二日(庚/子)徐嗣曽奏言因查辦叛産犯屬檢
　　齊將軍叅贊提鎮及各地方官先後挐獲匪犯凡
　　奏明詳報有案者計一千五百餘名開列名单發
　　交該地方官等核對辦理據署嘉義縣張森禀稱
　　柴大紀所奏正法及戮屍各犯内有許懷等三十
　　五名尚在訪係柴大紀誤拏經前任知縣陳良翼
　　審屬良民據保釋放復扶同揑報等語查許懷等
　　既經審非賊夥取保釋放何以柴大紀竟奏稱正
　　法戮屍陳良翼復又聴從揑報其舛錯荒謬實出
　　情理之外隨親赴嘉義查辦許懷等三十五名内
　　已經該縣張森傳喚到案者九名(臣/)抵境後自行
　　投到者十五名逐一嚴訊許懷等供稱上年正二
　　月内嘉邑甫經收復或因官兵初到出城迎看或
　　因遷避他處回至縣城探視途中誤被捉拏並有
　　肩挑販賣及在店生理遇不肖之兵丁義民强買
　　搶取與之較論轉被誣拏者實無從賊情跡訊之
　　原保人等堅稱當日縣城初復緝匪務嚴如城内
　　遇有賊匪我等正要擒獻究治豈肯轉為容隠惟
　　因稔知許懷等實係良民方敢出結等語伏思縣
　　城當甫復之時正嚴緝餘匪之際兵丁義民等見
　　有形迹可疑者從而掩捕甚至貪功妄報挾嫌誣
　　挐皆所不免兹(臣/)甫抵嘉義所有案内應訊之人
　　不待查拏俱各自行投到察其詞色確非附賊情
　　虛者可以詭托且内有張海已年逾八旬翁送來
　　年甫十五素患瘋病之陳應避難流離之畨婦留
　　娘其衰弱疲癃勢難從賊更可一望而知而原保
　　人等或身列衣衿或曽充義民以及舖户耆老俱
　　以數人而保一人且于(臣/)審訊時原保之外更有
　　出具保狀情愿質証者數十餘人俱皆衆口同聲
　　以許懷等前被誤挐若非陳知縣審釋必皆死于
　　非命環訢瀝陳情詞迫切是許懷等三十五名委
　　係平民並非賊黨實屬可信隨訊據陳良翼供上
　　年柴大紀克復嘉義之後凡遇官兵義民有報獲
　　之犯不論在何處挐獲即以臨陣生擒賊夥若干
　　名遽行入奏一面發縣取供録報先後共有二百
　　餘名除訊明實係匪黨俱經正法外其許懷等三
　　十五名實係被人誤挐向柴大紀回明省釋柴大
　　紀以事已具奏並經咨報各處必欲按名正法我
　　又率教諭江浩巡檢邵宗堯前往力争並告以民
　　心初定若再駢戮無辜恐致激變等言痛切指陳
　　柴大紀云已奏明係挐獲匪犯萬難更改爾若要
　　開釋必須照依原奏通報立案我就不管否則必
　　要將伊等正法等語誠恐再與違抝必至將許懐
　　等提到軍營處決所以就照他録供通報始將許
　　懷等釋放等語是柴大紀于此案貪功混報迴䕶
　　朦朧實屬辜負
聖恩玩視民命除柴大紀現已請
㫖即行正法外查陳良翼率衆守城于柴大紀已經奏
　　報之匪犯訊明實係良民力爭釋放不致枉戮多
　　命現據案内各士民等翕然同辭尚以陳良翼能
　　保全無辜感激流涕出于至誠設使陳良翼並無
　　揑報一節于此案不但無罪而且有功乃以已經
　　保釋之民人仍作為正法戮屍之匪犯扶同柴大
　　紀混行通報又不及早據實稟明至此時查辦縁
　　坐始行情急呈稟實屬昏憒背謬事關軍務未便
　　以柴大紀奏報在前稍寛其罪陳良翼應擬斬監
　　候再查叛産犯屬必以正犯之名姓為憑其正犯
　　之名姓當以奏案為根據乃現經查出柴大紀奏
　　案内許懷等委係良民並非正犯即應于匪犯名
　　单内扣除凡從前单内所開均須詳慎稽核且賊
　　匪狡獪百出恐尚有詭托假名及一人而有數名
　　一名而有數人者至如臨陣殱戮之賊全無名姓
　　可考但此等敢于出陣抗拒之犯最為凶惡未便
　　以姓名未著轉滋縱漏(臣/)飭諭各屬于履勘所到
　　遇有田園荒蕪無人收管者向莊耆地保人等細
　　加訪察如遇賊人之産概行標記入官即可根究
　　姓名緝挐犯屬如此四面捜訪務使名单之内不
　　致有舛誤株連名单之外不致有倖逃踈漏以期
　　兩無枉縱現奉
諭㫖各犯在内地所置田産不必概行入官著于各該
　　犯族衆均匀分賞該犯等族衆益當激發天良安
　　分為善(臣/)實不勝忭頌欽服查内地叛産必先就
　　臺灣查明各該犯籍貫住址及有無親屬財産彚
　　齊開列名单密咨本籍查辦以免紛擾而防隠匿
　　(臣/)現飭該地方官及委員等按名詳細訪查核實
　　辦理不得以遽咨内地了事致啓草率諉卸之弊
　　各屬稟報已獲犯屬共有三百餘名已查出叛産
　　共有一萬餘畝其解到犯屬(臣/)俱面加詳審以防
　　訛混現已起解男婦計六十餘名年未及嵗之男
　　犯計三十餘名其餘再陸續審明起解仍嚴飭將
　　未經查獲之叛産犯屬赶𦂳妥辦彚冊具報再䕶
　　臺灣道楊廷理在嘉義平埔山邊將黄天養挐獲
　　委軍需局員錢受椿審訊據供莊大畏與該犯曾
　　在梅子坑内山洞藔躱避隨即親帶丁役馳赴内
　　山將莊大畏挐獲(臣/)等逐加研訊據黄天養供稱
　　為莊大田管種田畝從賊攻城一次于上年十一
　　月内聞大兵到畏懼逃避内山結藔居住本年四
　　月内莊天畏尋到山藔一同藏匿八月間出外探
　　聴消息遂即被拏莊天畏供稱係莊大田㓜子本
　　年正月内與莊大田失散後逃入内山偷挖地𤓰
　　度日欲到台斗坑尋訪黄天養及族叔莊潭不知
　　路徑途遇蕭然引帶前往在蔣潭家潛往三日後
　　聞四處查挐甚嚴將我送至黄天養山寮蔵匿旋
　　即被獲各等語現將該二犯派員解京莊潭蕭然
　　將首逆之子窩留容隠照例擬斬立決奏入
上諭内閣曰柴大紀自到諸羅後恇怯畏葸每次奏報
　禦賊情形妄稱俘馘多名以掩其株守不前之罪即
　義民兵丁緝獲匪犯亦俱稱臨陣生擒飾詞入告種
　種詐妄不實已出情理之外兹復查出許懷等三十
　五名被兵民誤拏尚在羈禁候訊柴大紀先已開单
　具奏混開正法七名戮屍七名及該縣陳良翼訊明
　實係良民柴大紀必欲迴䕶原奏按名正法争執再
　三復令該縣扶同揑報始准釋放是柴大紀妄奏
　冒功朦混迴䕶㡬令無辜良民數十人䧟于重辟
　情節尤為可惡柴大紀已于前案正法核其所犯貪
　詐之罪必須將伊子一併懲治方蔽厥辜從前甘省
　冒賑案内因王亶望等贜私狼藉拖累多人釀成巨
　案罪浮于法是以查明伊等之子發往伊犁今柴大
　紀貽悮軍機失陷地方又復挾詐欺罔拖陷無辜尤
　非王亶望等之止于貪婪玩法者可比著將柴大紀
　之子查明發往伊犁給與兵丁為奴以示懲儆餘著
　該部核擬具奏
上又諭内閣曰莊天畏係莊大田之子被大兵剿散遁
　入内山據福康安具奏訊問挐獲匪犯等雖供稱業
　被生畨殺死所供究不足信仍應交該地方文武通
　行嚴緝以淨根株其黄天養一犯係為莊大田管種
　田畝之犯亦應一併飭挐務獲今徐嗣曽督飭各屬
　嚴密查挐楊廷理錢受椿俱能認真緝捕跟究踪跡
　將要犯按名挐獲實屬可嘉徐嗣曽楊廷理錢受椿
　均著交部從優議叙至莊天畏黄天養二犯即著該
　撫遴派妥員小心解京審辦莊潭蕭然胆敢容留逆
　屬即與黨惡無異應如該撫所擬即行處斬以示懲
　創
　　十一月十二日(庚/子)徐嗣曽奏言淡水磺山封禁之
　　後恐該處仍有私行偷採及官吏等庇縱透漏情
　　事(臣/)嚴飭文武員弁選撥兵役隨時巡緝查挐兹
　　據署淡水都司林登雲巡查海口在八里岔見有
　　船隻寄泊形跡可疑即帶領兵役飛往擒挐獲犯
　　紀品歐冬林評陳里四名驗明該船並無牌照捜
　　出硫磺五百餘觔私鹽三十餘擔訊據供稱船内
　　磺觔係將私鹽與在地民人換得等語(臣/)以磺山
　　現當封禁乃該處民人膽敢勾通偷載私鹽船隻
　　換給硫磺至五百餘觔之多顯有私採透漏情弊
　　且恐不止此一船一次必須將換賣磺觔之犯挐
　　獲徹底根究隨批飭嚴挐復據訪獲王義一名歸
　　案審訊俟解犯到日審明從重定擬至大兵剿匪
　　時奪獲賊械及義民所用軍器經福康安及(臣/)節
　　次追繳現據臺灣府冊報已收過大小砲四百六
　　十二位鳥鎗八百六十四桿刀矛鈎串等項三萬
　　五千一百五十五件(臣/)移知總兵普吉保查明遺
　　失軍械件數于收繳各項内揀選撥補有損壞者
　　量為修整以省製造糜費其器械不合營製者概
　　行改鑄農器按照該民等所繳件數之多寡分别
　　給賞(臣/)再行嚴飭實力查追務期繳銷淨盡使民
　　間無敢私藏軍器得歸實用以肅營務而安海疆
　　至現屆農隙之時各處應建工程正可赶𦂳辦理
　　查前奏府治城垣近海西面一帶有碍工程之處
　　應遷移舖户民居約千餘間兹(臣/)細加相度尚可
　　省折民房數百間于城工丈尺亦並無増減已傳
　　齊該商民等諭令遷移每間給予工費銀三兩該
　　商民不致失所甚為踴躍趨事月内即可興工建
　　築再據署臺灣府徐夢麟稟稱該員于淡水同知
　　任内㑹同將弁等帶領兵民分路剿禦賊匪與營
　　員熟商須添造火器以資戰守該員自行捐貲收
　　買民間農具廢鐵鑄成九節砲二百四十位到處
　　用以轟擊甚為得力除損失外現在尚存砲二百
　　二十三位俱屬整固已移交後任收庫留為捍衛
　　地方等情查砲位為營中利器臺灣各沿海口岸
　　及城郭汛地俱應相度形勢添設砲位以資守禦
　　現有官兵義民繳存砲四百六十二位合之該府
　　捐造之砲共六百八十五位擇其堅固厚重試放
　　堪用者安設各處計已有盈無絀餘剩砲位分撥
　　各㕔縣妥為收貯每年㑹同營員演洗一次以免
　　銹廢逐任造冊交代毋許遺失于防範海疆要區
　　更為周密奏入報
聞
　　十三日(辛/丑)徐嗣曽奏言續獲匪犯黄俊黄代胡嘪
　　莊開陳轎蔡松饒小川陳露余軍等九犯嚴鞫均
　　係賊中股頭並無受封偽職或從賊攻城打仗或
　　殺害官兵義民據各供認不諱法無可寛(臣/)于審
　　明後即行正法照謀叛例查拏各犯家屬分别縁
　　坐奏入
上命軍機大臣傳諭福康安徐嗣曽曰徐嗣曽節次奏
　到各摺俱係单銜該處道員乃係巡撫所轄萬鍾傑
　雖已到任自不便與巡撫聯銜奏事至普吉保係總
　兵大員一切事務皆應帮同巡撫辦理乃總未見其
　與徐嗣曽聯銜奏事可見其不能振作有為若竟令
　其在彼専辦一切殊難勝任現在萬鍾傑已抵臺灣
　該員以臬司辦理臺灣道事有奏事之責將來徐嗣
　曽内渡後所有應奏事件俱當令鎮道㑹銜具奏以
　重責成至魏大斌前因帶兵救援嘉義縣不能殺賊
　解圍降㫖革職後以其隨同打仗尚為出力復加恩
　以遊擊補用今于緝捕洋盜能率領兵役上船挐獲
　尚屬奮勉著傳諭福康安遇有該處叅將缺出即以
　魏大斌題補以示奬勵
　　二十一日(己/夘)
上命軍機大臣傳諭福康安曰上年福康安前赴臺灣
　特賞給右旋白螺帶往是以渡洋迅速風静波恬咸
　臻稳順今思閩省總督將軍巡撫提督等每年應輪
　往臺灣巡查一次來往重洋均資靈祐特將班禅額
　爾徳尼所進右旋白螺發交福康安于督署㓗净處
　敬謹供奉每年督撫將軍提督等不拘何員赴臺灣
　時即令帶往渡海俾資䕶祐俟差竣内渡仍繳回督
　署供奉至前往巡查大臣亦不必因有白螺冒險輕
　涉總視風色順利時再行放洋以期平稳
　　十一月二十五日(癸/未)徐嗣曽奏言戍兵曽忠良一
　　名于上年八月内赴援鹿仔草被賊衝散潰迯在
　　各處打柴割草度口經守備吴大瑞挐獲又戴得
　　生一名于五十年十二月内避賊逃匿各處替人
　　肩挑度活經營兵葉廷輝挐解又陳明璉林長永
　　鄭廷瑞三名各在嘉義彰化等處防守當逆匪猖
　　獗之時被賊挐去脅令守營煮飯等事至上年十
　　二月賊匪逃散後赴鹿仔港軍營投到又顔畧一
　　名于彰化失守逃匿各處偷揠地𤓰度日至上年
　　八月内赴營投首又征兵林桭萬一名于上年九
　　月間因該管官給發餉銀令其換錢買物途中遺
　　失銀兩不敢回營在野地草藔内躱匿至十月内
　　遇見素識之義民引帶投回以上各犯由臺灣道
　　府等陸續審擬招解查曽忠良戴得生二名遇賊
　　恇怯潰逃雖嚴加刑訊並無從賊情事但當蕩平日
　　久尚不悔罪投出情殊可惡陳明璉林長永鄭廷
　　瑞三名乆䧟賊中甘為役使至逆匪將次撲滅之
　　時始行投出法難寛貸均未便稍稽顯戮審明
　　後即已按名正法顔畧林振萬二名逃後並未從
　　賊在軍務未竣以前自行投首均應發伊犁等處
　　給種地兵丁為奴其餘未獲潰兵仍嚴飭各地方
　　文武及海口員弁認真跴緝稽察並出示曉諭村
　　莊百姓毋得縱隠容留致干重罪俟有續獲及投
　　出之犯再行分别嚴辦再查逆案内賊目股頭除
　　臨陣痛加殱戮及蕩平後節次生獲正法外復經
　　福康安及(臣/)于南北各路四處訪查餘匪姓名開
　　列名单通飭各屬嚴挐隨獲隨辦惟是臺灣刁悍
　　成風民多健訟或不肖兵役藉端訛詐或閩粤漳
　　泉之人挾嫌誣揑動輒以緝匪為名訐争不已甚
　　至羅織多人株控無辜(臣/)于審訊時俱經細察虛
　　實遇犯嚴懲斷不因防有弊端轉致懈于緝匪但
　　思蕩平已久未便以漫無區别紛紛海捕遷延時
　　日致閭閻或有擾累查從前所訪匪犯名单非得
　　受偽職之賊目即糾約多人之股頭自係著名黨
　　惡與被賊脅從者不同核計已獲者十之七八其
　　餘未獲之犯八十餘名雖據獲到各犯供稱或被
　　官兵生畨殱戮或業經病故但賊夥供詞狡獪斷
　　難憑信未經生獲仍當按名查挐審明嚴辦務絶
　　根株使惡黨不留餘孽(臣/)現在飭行各屬並出示
　　曉諭兵役義民人等此後查辦餘匪總以单内所
　　開為憑勒限上𦂳嚴緝酌予勸懲毋使一名漏網
　　此外更不得捜拿以杜訐告而息紛擾則逆案可
　　期速結要犯亦不致倖逃再上年冬間遭風擊破
　　船十七號除林合順等齎遞公文外其餘十三號
　　俱係裝載軍米内蔡球琳等六船有搶出撈起米
　　石並淹斃水手自屬可信其曽長鑑等七船船米
　　俱失亦委係遭風失水並非揑飾是該船等委因
　　猝遇颶風人力難施致遭沉失實屬可信所有共
　　沈失軍米三千六百七十餘石可否准予豁免奏
　　入
上諭内閣曰海洋風信不常船隻破溺在所不免且運
　送軍米事屬因公今既據該撫查明實因猝遇颶風
　人力難施致遭沈失淹斃多人殊堪憫惻所有各船
　内淹斃水手兵丁著該督等查明照例賞䘏其沈失
　軍米三千六百七十餘石俱著全行豁免以示軫恤
上又命軍機大臣傳諭徐嗣曽奎林萬鍾傑曰向來臺
　灣一切案件有應歸總兵辦理者有應歸道員辦理
　者事權分隸文武衙門或致日久互相推諉將來徐
　嗣曽内渡後所有臺灣應辦事件俱著責成奎林萬
　鍾傑二人㑹同辦理如有應行具奏者即著聯銜具
　奏不得岐分文武彼此諉卸奎林萬鍾傑惟當加意
　整頓㑹商妥辦遇有案件從嚴辦理庶奸宄咸知歛
　跡地方益臻寧謐
　　十二月初二日(己/丑)圖薩布奏言拏獲天地㑹匪犯
　　陳丕訊供䆒出傳㑹之僧人提喜籍隸福建漳浦
　　縣住在髙溪鄉觀音亭又同㑹之陳彪住在平和
　　縣雲寮鄉趙明徳住在漳浦縣雲霄城北門内倉
　　邊巷已飛咨閩省嚴拏務獲現將陳丕確審定擬
　　奏入
上命軍機大臣傳諭福康安曰天地㑹匪前經福康安
　拏獲嚴烟時即供有傳㑹之僧人及陳丕陳彪趙明
　徳等犯兹據粤省拏獲陳丕一犯䆒出僧人提喜陳
　彪趙明徳各犯住址下落均在閩省漳浦平和縣地
　方務當按名拏獲正法以絶根株計此㫖到時福康
　安自早已抵任著傳諭福康安即督飭所屬按照該犯
　住址嚴宻查拏務獲毋令聞風逃竄
　　十二月初八日(乙/未)徐嗣曽奎林同奏言查明叛産
　　入官酌定一切章程一匪犯名下查出田園應核
　　實征租以杜隠射也查臺地抄封田産舊案每甲
　　報徴租數止于六石或八石不等惟此案賊産與
　　尋常犯産逈不相同縁臺灣業户開懇田園召佃
　　承種即將所費工本收回名犁頭錢毎甲得銀一
　　二百兩每嵗止抽分租六石至八石不等又有佃
　　户自行開懇者因村黎未諳科則倩城市殷實之
　　家充當業户代為經理納糧亦祇抽給租數石名
　　為田面租其佃户承耕之後又覔僱工人代耕牛
　　犁籽種悉係工人自備佃户與分租息毎年毎甲
　　可得數十石名為田底租此業户得租數少佃户
　　得租數多其田雖係業戸出名而實歸佃户承管
　　也從前抄封案内如翁雲寛楊光勲等俱係業户
　　犯事與佃户本無干涉是以毎年止徴業租並未
　　查及佃産今查此案逆匪糾聚佃戸從賊者多業
　　户從賊者少業户從賊如陳泮蔡綱之類其佃户
　　無有不從賊者固應一例查抄至于佃户從賊其
　　業户雖未從賊而不能約束舉報已難辭咎且業
　　户前已得交犁頭錢即與賣業無異今佃産既有
　　入官更未便于官租之内轉行抽給業户此案除
　　雇工人作賊其産本非所管應免查抄外如業户
　　佃户從賊則其産概當入官若僅照舊案辦理但
　　有業租而無佃租但論其田面而不及田底適為
　　蠧胥等中飽舞弊(臣/)已徹底查明是以此案議租加
　　逾數倍庶公項不致隠漏而匪案亦足昭懲儆
　　一查核田園嵗收租額應分别各路情形以定等
　　次也查彰化淡水田皆近溪一年兩熟約計每田
　　一甲可産榖四五十石至七八十石不等豐稔之
　　年上田有收至百餘石者旱園較水田次之嘉義
　　鳯山田園距溪較逺聞有单收者較彰淡次之臺
　　邑沙地居多多係单季收成較嘉鳯又次之此各
　　路田園嵗收不同也所有入官叛産招募殷户佃
　　種完納官租應確勘田園之肥瘠分别上中下三
　　等以年嵗收租額除酌給佃户租榖撥貼牛具籽
　　種及每年修理田圳工本外淡水彰化二處毎甲
　　上等田可收官租榖三十二石中等田可收榖二
　　十六石下等田可收榖二十石上等園如中等田
　　中等園如下等田下等園可收榖十八石其零星
　　荒埔最為瘠薄者較下等園再折半征收嘉
　　義鳯山兩縣較彰淡約可收官租榖十分之
　　九臺灣一縣較彰淡約可收官租榖十分之
　　七(臣/)等細加體察别肥磽之等酌豐歉之中
　　以為定額總使細民工本之外嵗有嬴餘現
　　在採訪輿情已多踴躍應募期於承種官田
　　可垂永久一田園既有等次不得援照賦則
　　率以下等園地納租也臺地報墾陞科于
　　乾隆九年欽奉
上諭照同安則例分上中下則檢查數十年來民間報
　　　率係下則並無以上中陞科者竊思臺灣生齒日
　　繁土田日闢叠奉
恩㫖蠲租薄賦此時固不值因叛産一事將全郡民田
　　賦則紛紛查勘改増但現在田園既經查明内有
　　上中等則未便任其以舊定賦額本係下則為詞致
　　使入官叛産與民間賦額同科且使膏腴之産與
　　瘠薄竟無區别則實在瘠薄者轉見偏枯不足以
　　昭平允現飭該道府等詳加確核務使等則分明
　　據實區别倘地方官不行查實或致吏胥髙下其
　　手立即嚴掲請叅從重究辦一嵗入官租除扣出
　　應完正賦仍徴本色外其餘租應令徴收折色以
　　杜弊而便民也地方官徴納租糧辦理不善弊竇
　　叢生最為閭閻之害臺灣吏治廢弛雖大加懲創
　　之後現在各㕔縣尚知儆惕但恐日久玩生難保
　　無掯勒浮收情弊此案完納官租榖較多至此時
　　立法之初必須通盤籌畫永絶弊端(臣/)等詳查此
　　等叛産多在近山距縣城數十百里不等每户完
　　納租榖數十石至數百石不等若令各完本色肩
　　挑車運費用倍増且民租就田分收俱係鄉斗毛
　　榖較之官斗交倉必須乾圓潔浄者不同又園地
　　之中率皆種植地𤓰甘蔗雜糧等項民租向係折
　　交業户今若槩令買榖完納佃力似恐難支查此
　　項租息加貼戍兵本須支給銀兩若令糶榖易銀
　　輾轉出入徒滋浸扣虧那之弊此官租徴粟不如
　　折色征銀之為便也臺灣舊例充公田園及莊息
　　䕶租變價報銷案内毎榖一石變銀六錢及六錢
　　二分五分不等照依時價未免嵗有叅差所有此
　　案折色應照閩省部定榖價每石折銀七錢以歸
　　畫一一官租折色銀兩應酌充貼補戍兵之用也
　　臺灣換防兵丁前奉
恩㫖令將入官叛産酌量撥給帮貼兹又經軍機大臣
　　奏准照新疆換防之例議給行糧坐糧仰見
聖主軫念戎行有加無已至意竊思戍兵眷屬在内地
　　支領銀米貼補養贍已沐格外
恩施惟臺地食物昻貴恐該兵等本身用度尚有不敷
　　易滋貿易營私等弊兹所議増加銀兩應請就臺
　　地支給本身以資貼補查上年滿漢征兵鹽菜口
　　糧俱于常例外加給四錢現在臺灣各項戍兵于
　　每月應得錢糧外均請即照四錢之數按名加給
　　該兵等得項更屬寛餘感激
天恩自必倍加奮勉通計臺屬兵丁毎嵗共需加給銀
　　六萬三千三百餘兩現據查出各路叛産已有三
　　萬三千八百餘畝除扣徴正供外餘租折色約可
　　收銀三萬二三千兩此外有續行查出者應再加
　　入併筭又從前械鬬案内之翁雲寛㑹匪案内之
　　楊光勲等抄産前本議給熟畨作為屯田現查該
　　畨等有埔地五千餘甲田面田底俱歸承種每一
　　名受田一甲可得榖三四十石已屬寛餘足敷分
　　撥(臣/)等查出此項嵗收租息每年約可得榖三萬
　　石可變價銀三萬三四千兩應請一體歸入兵糧
　　項内如尚有不敷再于臺灣府鹽埕項下查出溢
　　額盈餘充補計戍兵加貼所需有嬴無絀可無庸
　　另籌經費于便民充公兩有禆益奏入
上從之
　　同日徐嗣曽奎林同奏言據按察使兼臺灣道萬
　　鍾傑詳稱乾隆五十一二等年應行造補綏字八
　　號等三船又届期應修平字六號等十八船又收
　　厰未修平字五號等十船共船三十一隻因值辦
　　理軍務不能赶造迨蕩平後經永福移交䕶道楊
　　廷理亦因乏料尚未興工現在例限久逾即當赶
　　𦂳造竣以應營需惟查修造戰船應需臺地樟木
　　紅柴椗舵等料俱産南北兩路山場召匠葢藔均
　　需時日秋冬間在山採製各料須俟明年夏間溪
　　水漲發始能順流運至海口配船一時難于齊集
　　至應需内地桅木龍骨油丁棕鐵等項均由各處
　　採買運厦附撘商艘來臺近因臺灣初定商船到
　　臺稀少内地料件不能迅運兼之現辦城垣營防
　　各項工程需用匠夫既多各路歸莊民人又須葢
　　屋以安棲止再四籌維應修應造船三十一隻勢
　　難同時赶辦請自明嵗開工分作兩年修造報竣
　　等情(臣/)等查臺澎各營額設戰船共八十一隻除
　　應行修造三十一隻外現有存營船五十隻足敷
　　操防于營務可無貽誤據該司所詳集料鳩工需
　　候時日一時難以備辦均屬實在情形應請准其
　　分作兩年赶𦂳修造完竣交營收管再查臺灣向
　　例凡徒流以上案件俱解送内地由司審轉核辦
　　(臣/)到臺以來清釐積案即就近提審辦理叠經奏
　　蒙
聖鑒兹(臣/)内渡後竊思臺地𦂳要案犯仍當立示懲創
　　未便拘泥事例輾轉稽遲除一切尋常案件照例
　　招解内地外如逆黨餘匪命盜重案以及悍兵蠧
　　役擾害地方情罪重大者應即由臬司萬鍾傑㑹
　　同鎮(臣/)奎林一面審辦一面奏
聞又(臣/)在臺時所辦題案業經(臣/)審明定擬其各案内
　　人犯亦毋庸再解内地應候部覆到日歸臬司分
　　别辦理(臣/)現為臺灣懲治地方起見酌籌變通如
　　一二年後民俗大有轉移凡一應案件仍當照舊
　　例解送内地審勘以歸畫一至臺郡改建土城已
　　于十月二十七日興工東南北三面均照舊址興
　　修所有舊栽䓶竹仍應留存環繞城垣並疏浚深
　　壕以資捍衛其近海西面一帶收進一百五十餘
　　丈應拆動民房數百間已遷移東北隙地妥為安
　　頓小民不致失所適奏調來臺之耒陽縣知縣成
　　明亦已抵郡一切程式做法令其悉心經理與各
　　委員等分段督辦查郡城所用工料前經工部侍
　　郎(臣/)徳成勘估約需銀十二萬四千六十餘兩尚
　　有細數估冊例應造具題報後興修但臺灣逺隔
　　重洋未便輾轉守候致稽時日是以(臣/)即令赶𦂳
　　興工總以徳成所估之數為限不得稍資浮濫仍
　　飭該道府等核實確估造就細冊再行送部查核
　　其召募民夫工價嚴飭該地方官留心稽察毋許
　　胥役等稍有浸漁科派致累閭閻並于每日例價
　　三分之外酌量寛為賞給務使小民踴躍趨事工
　　程鞏固至嘉義舊有土城湏増髙加厚委員夫役等
　　不能同時兼顧應俟郡城報竣後再行興築此外
　　如彰化鳯山淡水等處城圍仍用䓶竹栽挿繞
　　城加浚深壕添設石卡及各屬衙署學宫倉厫監
　　獄等項工程並令成明㑹同地方官逐一勘估興
　　修另行造冊題報再查臺灣自軍興至蕩平以後
　　凡守城撫䘏辦理軍需報銷以及查勘工程叛産
　　等事在在需人委用臺屬地方各官不敷差遣是
　　以從前將軍等隨帶過臺及押送銀米各員並廢
　　員中情愿報効尚堪驅策之人多有留臺差委者
　　又經福康安
　奏調丞倅等十六員來臺専辦撫䘏事竣後另有委
　　用亦大半未經内渡(臣/)現將報銷各案帶至内地
　　核辦除向在局中承辦之員酌帶數人回省外其
　　餘留臺差遣者尚有二十餘員統俟城工報銷等
　　項俱行報竣後核其在臺之久暫勤惰分别等第
　　另行具奏奏入報
聞
　
　
　
　
欽定平定臺灣紀畧卷六十五
