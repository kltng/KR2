#+TITLE: 路史-宋-羅泌
#+DATE: 2016-06-11 12:21:17
#+SOURCE: github.com/kanripo/KR2d0008 master c8680a69                
欽定四庫全書　　　　　史部四
　路史　　　　　　　　　别史類
　　提要
　　　　(臣/)等謹案路史四十七卷宋羅泌撰泌字長
　　　　源廬陵人是書成於乾道庚寅凡前紀九卷
　　　　述初三皇至隂康無懷之事後紀十四卷述
　　　　太昊至夏履癸之事國名紀八卷述上古至
　　　　三代諸國姓氏地理下逮兩漢之末發揮六
　　　　卷餘論十卷皆辨難考證之文其國名紀第
　　　　八卷載封建後論一篇究言一篇必正劄子
　　　　一篇(案必正乃泌友人之名其姓/今不可考謹仍原本書之)國姓衍慶
　　　　紀原一篇蓋以類相附惟歸愚子大衍數一
　　　　篇大衍説一篇四象説一篇與封建渺無所
　　　　涉考發揮第一卷之首有論太極一篇明易
　　　　彖象一篇易之名一篇與大衍等三篇為類
　　　　疑本發揮之文校刋者以卷帙相連誤竄入
　　　　國名紀也泌自序謂皇甫謐之世紀譙周之
　　　　史考張愔之系譜馬總之通厯諸葛耽之帝
　　　　録姚恭年之厯帝紀小司馬之補史劉恕之
　　　　通鑑外紀其學淺狹不足取信蘇轍古史第
　　　　發明索隠之舊未為全書因著是編餘論之
　　　　首釋名書之義引爾雅訓路為大所謂路史
　　　　蓋曰大史也句下註文題其子苹所撰核其
　　　　詞義與泌書詳畧相輔似出一手殆自著而
　　　　嫁名於子歟皇古之事本為茫昧泌多採緯
　　　　書頗不足據至於太平經洞神經丹壺記之
　　　　類皆道家依托之言乃一一奉為典要殊不
　　　　免龎雜之譏發揮餘論皆深斥佛教而説易
　　　　數篇乃義取道家其青陽遺姝一條論大惑
　　　　有九以貪仙為材者之惑諛佛為不材之惑
　　　　尤為偏駁然引據浩博文采瑰麗劉勰文心
　　　　雕龍正緯篇曰羲農軒皥之源山瀆鍾律之
　　　　要白魚赤鳥之符黄金紫玉之瑞事豐奇偉
　　　　詞富膏腴無益於經典而有助於文章是以
　　　　後來詞人採摭英華泌之是書殆於此類至
　　　　其國名紀𤼵揮餘論考證辨難語皆精核亦
　　　　多祛惑持正之論固未可盡以好異斥矣乾
　　　　隆四十三年閏六月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　路史卷一　　　　　　　　宋　羅泌　撰
　　前紀一
　　　初三皇紀
初天皇
初地皇
初人皇
　事有不可盡究物有不可臆言衆人疑之聖人之所
　稽也易有太極是生兩儀老氏謂有物混成先天地
　生而盪者遂有天地權輿之説(儀匹也不曰二儀者/二有先後兩無彼此)
　(有相匹之意矣天一地二者此先後之言爾地亦惟/一而云二者言下已落苐二也李明之衡山記云朱)
　(符謂火筯如兩儀成變化不可缺一/當有識者辨之有太極説見發揮)夫太極者太一
　也是為太易(太初/之始)列圉冦曰有形生于無形(無形天/地之始)
　(有形萬/物之母)天地之初有太易有太初有太始有太素太
　易者未見氣太初者氣之始太始者形之始太素者
　質之始氣與形質具而未離曰渾淪(混沌也河圖括/地象云易有太)
　(極是生兩儀兩儀/未分其氣混沌)視之不見聽之不聞循之不得故
　曰易(易内篇云日月相逐為易有易/彖象及易之名二説見發揮)易無形埒(大衍/之數)
　(五十其用四十有九則無其一矣以竒數/倍之為五十而一無倍是之謂無形埒)易變而為
　一(北方/先有)一變而為七七變而為九(七衍數九𤣥數此/河洛自然之用世)
　(莫能名夫一至七返矣至九還矣還返/變通之謂也是所謂易者豈牽合哉)九者究也九
　變復而為一(始則終終則始會九而復元變九而復/貫易卦自一變至七為歸魂而本宫之)
　(氣革矣復二變而返乎本體是復/變為一也九轉之道亦數之足爾)一者形變之始也
　(天以一而變四地以一而變四四有體而一無體是/故天之體數四而用者三不用者一地之體數四而)
　(用者三不用者一一者數之始而非數也二二而四/三三而九以至九九八十一皆可變以乗而一不變)
　(百則十也十則一也故亦不變去/其一而極于九皆用其變者也)清輕而騫者為天
　濁重而墜者為地冲粹而生者為人(此上本易乾鑿/度之文引見列)
　(子知此説則可以/究天地之藴矣)天地壹縕萬物化醇男女會精萬
　物化生而庶彚繁矣(天地交而萬物生也夫一氣之/中五行並育而五行之生各一)
　(其性乾道成男坤道成女自是衍之則為十為百為/千萬如果核既坼則根生幹幹生枝枝生葉斯謂三)
　(生萬/物)雖然治故荒忽井魚聽近非所詳言而往昔載
　諜又類不融正閏五徳終始之傳乃謂天地之初有
　渾敦氏者出為之治(即代所謂盤古氏者神靈一日/九變盖元混之初陶融造化之)
　(主也六韜大明云召公對文王曰天道净清地徳生/成人事安寕戒之勿忘忘者不祥盤古之宗不可動)
　(也動者必凶今贑之會昌有盤古山本盤固名其湘/鄉有盤古保而雩都有盤古祠盤固之謂也按地理)
　(坤鑑云龍首人身而今成都淮安京兆皆有廟祀事/具徐整三五厯紀及丹壺記至唐袁天綱推言之真)
　(源賦謂元始應世萬八千年為一甲子荆湖南北今/以十月十六日為盤古氏生日以候月之陰晴云其)
　(顯化之所宜有以也元豐九域志廣陵有盤古冢廟/殆亦神假者録異記成都之廟有盤古三郎之目庸)
　(俗之妄餘/詳發揮)繼之以天皇氏地皇氏人皇氏(下卷所紀/三靈者)
　在洞神部又有所謂初三皇君(詳見/發揮)而以此為中三
　皇盖難得而稽据然既揄之矣此予之所以旁捜旅
　摭紀三靈而復著夫三皇也(諸書説三皇不同洞神/既有初三皇君中三皇)
　(君而以伏羲女媧神農為後三皇周官大戴禮六韜/三畧文列莊子不韋春秋有三皇之説而劉恕以為)
　(孔門未有明文孔安國曰伏羲神農黃帝之書謂之/三墳世遂以伏羲神農黃帝為之三皇斯得正矣至)
　(鄭康成注書中候𠡠省圖乃依春秋運斗樞絀黃帝/而益以女媧與洞神之説合然白虎通義乃無女媧)
　(而有祝融甄曜度與梁武帝祠象碑則又易以遂人/盖出宗均援神契注與譙周之史攷紛紜不一故王)
　(符云聞古有天皇地皇人皇以或及此亦不敢明至/唐天寳七載始詔以時致祭天皇氏地皇氏人皇氏)
　(于京城内而王璵建言唐家仙系所宜崇表福區請/度昭福作天華上宫及靈臺大地娑父祠於是立三)
　(皇道君太古天皇中古伏羲女媧等/堂是則太古天皇外復别立三皇矣)渾敦氏之世但
　聞罕漫而不昭晰有不得而云矣王充曰古之水火
　今之水火也今之聲色後之聲色也鳥獸草木人民
　好惡以今而見古由此而知來千世之前萬嵗之後
　無以異也事可知者聖賢所共知也不可知者雖聖
　人不能知也非學者之急今一切隔之
　
　
　
　
　
　
　
　
　
　路史卷一
欽定四庫全書
　路史卷二　　　　　　　　宋　羅泌　撰
　　前紀二
　　　中三皇紀
天皇氏
天地成位君臣道生粤有天皇(易通卦驗文按洞神部/以此為中三皇君是君)
(臣道生/之後)是曰天靈(外紀云十二/頭號曰天靈)望獲強尊(以獲為名以/望為姓字子)
(潤號中天皇君/並詳洞神部)頎嬴三舌(十二/文)驤首鱗身(傳記三皇皆/虵身此亦形)
(相爾説在/女媧紀)碧盧禿楬(丹壺/記)首出庶物君有五期(五行期/運一云)
(猶五/條非)實司元化嵗紀攝提(見徐整/厯紀)斟元陳樞以立易威
(春秋保乾圖云天皇于是斟元陳樞以立易威言斟酌/元化該皇極以建易道宋君云威則也言斟酌元氣陳)
(列樞机之行以/改立先法妄矣)秉籙司契無文不懐乾曜迨元像符合
氣(太微黃書云天皇象符/以合元氣長生之要)亭毒萬有風行焱逝(亭蓄其/形毒散)
(其/氣)靈書八會(玉經隐注云三皇天文謂之太上玉策按/洞神第十四一天皇内字二地皇内紀三)
(人皇内文皆三元八會自然成文鳥迹之始也真誥曰/八會文章之祖也一皇演八會之文為龍鳯之章雲篆)
(之迹是矣太微黄書云/靈書八會字無正形)自然洞神(三皇經云三皇自然/之文皆以金玉為用)
(天皇所授𤣥玉為簡青玉為文地皇所授皇玉為簡白/玉為文盖道家者流以三皇經為三墳大洞經云三皇)
(經者玉真洞清上清洞𤣥太清洞神也三洞蒼元經云/洞真上清也洞𤣥靈寳也洞神三皇也然近代三墳書)
(非此也有/跋見發揮)玉劵十華(洞神經有三皇印三皇玉劵一曰/金契三皇經云自然之文皆綴以)
(金鈎置以玉案覆以珠/巾芬以五香恃以十華)人風真淳(太真科云大化始立/人風真淳故三寳度)
(三品之人洞神名僊寳之道接三皇之世洞𤣥名靈寳/之道明三才度五帝之世洞真名天寳之道紀清正之)
(方濟三/代之後)體真得極(靈寳經云三一者上一真帝之極中/一真皇之主下一真王之妙天皇得)
(極故上成皇極地皇得主故上成正一人皇得妙故/上成衆妙三皇體真而守一其真極也得一而已)提
名旋復(提名䇿名也旋/復言其變化)無門無旁神運四奥被迹無外
無熱之陵(遁甲開山圖云天皇出于柱州即無外山也/鄭康成云無外之山在崑崙東南萬二千里)
(水經注云或言即崑崙榮氏/云五龍及天皇皆出其中)三輔九翌為世億齡(項竣/始學)
(篇天皇十三頭皇氏洞紀云一姓十三人也他書皆然/獨春秋緯言天皇地皇人皇皆九人分為九州長天下)
(故河圖括地象云天皇九翌提名旋復盖輔翌者九人/爾易通卦驗云天皇氏之先與乾曜合元君有五期輔)
(有三名注云君之用事五行更王者亦有五期三輔公/卿大夫也故禮記正義謂三才既判尊卑自然而有天)
(地初分即應有君臣治國第年代綿逺/而無文爾三輔九翌併皇是十三人)
地皇氏
天皇氏逸地皇氏作出于雄耳龍門之岳(見遁甲/開山圖)鏗名
岳姓(字子元號/中地皇君)馬踶妝首十一龍君迭辟繼道(地皇十/一君皆)
(女面龍顙馬踶水經注榮氏云兄弟十人面/貌皆如女子而相類蛇身獸足出龍門山)主治荒極
雲章載持逮天恊徳與地侔貲(洞神經云中地皇君主/治八荒四極四海山川)
(谿/谷)太始之元(三皇一一等經云中天皇以平初元年出/治中地皇以太始元年出治平初太始云)
(上竟號年按道書有元景延和赤明延康康秦龍漢開/皇無極等號而武帝内傳又有青虚三統經序有中皇)
(之類悠悠無驗特取/太始太初之意云)上成正一不生不化覆却萬物(覆/于)
(下却于後正/一見上紀)得道之秉立乎中央神與化游唯庸有光
(見中子等書/立中道也)鬼出電入龍興鸞集鈞旋轂轉周而復匝
(鴻烈/解)爰定三辰是分宵晝(見通厯或謂三辰有度晝夜/有經何定分之有曰不然兹)
(特後世作儀器以揆躔度準盈虚以正昏明者固非移/日月而易晝夜也是知躔度晷景之用有自于此矣)
魄死魂生式殷月候(通厯云地皇以三十日為月十一/月為冬至亦見髙氏小史此亦本)
(自然爾凡事有出而無攷/姑取以証者此之類也)諸治徑易火紀周正(帝系譜/云天皇)
(氏以木王地皇氏以火紀始學篇亦謂天皇/以木徳王故或有疑二皇為羲炎者非也)草榮木替
亦號萬齡(三皇經天皇地皇人皇開治各二萬八千嵗/而河圖帝系譜等天地二皇俱萬八千嵗始)
(學篇則云八千嵗按真源云盤古氏後有天皇君一十/三人時遭刼火乃有地皇君一十一人各萬八千餘年)
(乃有人皇君兄弟九人結䋲刻木四萬五千六百年皆/難取信夫太素蓂莖固有定數然方此時嵗厯未著烏)
(從而紀之哉三墳書以一嵗為一易草木盖以草木周/禅為之紀辨爾今都波之人莫知四時之候女貞之俗)
(不知正朔紀年但云已見草青幾度流求之國以月生/死辨時以草木榮枯為嵗儋崖觀禽獸産乳識時占􁖆)
(芋成熟紀嵗土番以麥熟為嵗首宕昌黨項皆候草木/以記時序太古之世中國之俗有以與蠻夷同斯不疑)
(者曰萬齡者亦/號數之萬爾)
　伯陽父曰太古二皇得道之秉立乎中央神與化游
　以撫四方是故能天運地墆而輪轉無廢水流不止
　而與萬物相終始然不曰三皇者豈非泰皇之世人
　道大備非復二皇之代故退首乎十紀而不遂與二
　靈參邪予故從之别紀二靈而返泰皇氏于九頭紀
　　　九頭紀
泰皇氏
地皇氏逸于有人皇九男相像其身九章(見雒/書)胡洮龍
軀(姓愷名胡洮字文/生人面龍身九頭)驤首逹腋(玉篇云亦臂/也今作掖腋)出刑馬山
提地之國(遁甲開山圖云人皇出于刑馬山提地之國/山今在泰州伯陽谷水出之老子之所至)
相厥山川形成勢集才為九州謂之九囿(見雒書春秋/命厯叙云人)
(皇出暘谷/分九河)别居一方因是區理是以後世謂居方氏(見/三)
(墳又雒書云人皇出于提地之國兄弟别長九州已居/中州以制八輔則九州肇此分矣今石􁀙有九皇里非)
(一所/也)太平元正肇出中區(太平元年正月出治大中祥/符五年神祖降言上天祐徳)
(之意以為玉清分職實曰九天司命在昔乃為/人皇盖九人之一亦嘗降治國家之始祖云)駕六提
羽乗雲祗車(見雒書寰宇/記作抵車誤)制其八土為人立命守一得
妙人氣自正(太平經云三皇之時人皆氣清/深知天地之至情故悉得至道)爰役風雨
以御六氣昭明神靈光際無臬挻挏萬物無門無毒以
叶言教為天下谷(言教如云言/辭猶文教也)廸出谷口(谷口古塞門/或云上暘谷)
(蜀秦宓傳云三皇乗祗車出谷/口謂今之斜谷樂史從之妄矣)還乗青冥覆露六幕罔
不承命(上下/四方)道褱髙厚何徳之僣其所付畀與人天參
離艮是仇(雒書適三辟云人皇别長九州離艮地精生/女為后夫婦之道始此又見春秋命厯叙)
有佐無位主不虚王臣不虚貴(文子鶡冠子云九皇之/制主不虚王臣不虚貴)
(階級尊卑名號自居吏民于次者無國厯寵厯録/副其所付授與天人參相結連鉤考之具不備也)政教
君臣所自起也飲食男女所自始也(此言政教君臣所/自起飲食男女所)
(自始則前乎此者無政教無君臣/有不男女不飲食者矣他可類推)當是之時天下思服
日出而作日内而息無所用已頽然汔終為世之日兩
皇並隆(右中天皇而下河圖年代厯等皆記之三五厯/云人皇百五十六代合四萬五千六百年小司)
(馬氏取之不足稽也寳櫝記云斯頻國石室中有三皇/石像皆龍形長六丈天皇十二頭地皇十一頭人皇九)
(頭頭者人也若今數/牛魚然古質故爾)
　有天地則有萬物有萬物則有男女有男女則有夫
　婦有夫婦則有父子有君臣道也昔者太極泮而渾
　敦氏職焉渾敦氏逸而有初三皇君三皇射而二靈
　作二靈後乃有十紀其六在鉅靈氏之前百七十有
　八姓其四在鉅靈氏之後三紀五十二姓而䟽仡之
　紀自黃帝始其嵗之逺近置而勿論可也録條刺于
　右端(春秋命厯序云自開闢至獲麟二百二十七萬/六千嵗分為十紀易乾鑿度及春秋元命苞皆)
　(云二百七十六萬嵗每紀為一十六萬七千年廣雅/因之均為誕妄夫二十九萬一千八百四十嵗而反)
　(太素㝠莖此道之根本也推賾于厯數/之理者能知之有太素之年説見餘論)
　其一曰九頭是為一姓紀則泰皇氏紀也(秦丞相綰/曰古有天)
　(皇有地皇有泰皇泰皇最貴貴者非貴于二皇也以/其阜民物備君臣政治之足貴也按孔衍春秋後語)
　(泰皇乃人皇張晏云人皇九首韓敕孔廟碑云前開/九頭以叶言教是也泰皇即九頭紀舊記不之知爾)
　(真源賦云人皇厭倦塵事乃授籙于五姓知為九頭/紀也韋昭亦云人皇九人所謂九皇然鶡冠子所稱)
　(九皇則又非此至董仲舒繁/露乃推神農為九皇異矣)
　五龍二是謂五姓紀治在五方司五類(五方之/象類)布山
　岳(張陵二十四治圖云伏羲/造天地五龍布山岳也)方是時也世亟巢穴日
　月貞明(真源云五姓乗雲車而治天下時人/穴處巢居日月貞明一曰五龍紀)盖龍徳
　而正中者也漢世祠之膚施(春秋命厯序云皇伯皇/仲皇叔皇季皇少五姓)
　(同期俱駕龍號曰五龍遁甲開山圖云五龍見教天/皇榮氏云五龍爰皇後君也昆弟五人人面而龍身)
　(然以五音五行分配為五龍之名如角龍木僊之類/而以宫龍土僊為父又言五龍以降天皇兄弟十二)
　(人分五方為十二部法五龍之迹行無為之化為十/二時神是天皇在五龍之後妄矣酈元水經云父與)
　(諸子俱僊治在五方亦見李善游僊詩注今上郡奢/延膚施縣有五龍山盖其出治之所也故漢宣帝立)
　(五龍僊人祠于膚施亦著地理志按膚施今𨽻延安/五龍山在焉有帝原水黃帝祠九域志云五龍池有)
　(黃帝五龍祠四在山上亦曰僊泉祠寰宇記五龍泉/出山東一里平石縫雄吼甘美上有五龍堂而五龍)
　(谷水乃在耀之雲陽縣雲陽宫/之西南又非上黨之五龍山也)
　攝提三是謂五十九姓紀(孟詵錦帶前書謂之括提/紀或作提揵提揵皆非盖)
　(攝提首/紀爾)太史公言九皇氏沒六十四氏興六十四氏
　沒而三皇興是也謂六十四氏盖併五姓而言而所
　謂三皇者乃合雒之三姓也在漢皆餼(漢舊儀云凡/聖王之法祭)
　(天地日月星辰山川萬神皆古之人能紀天地五行/之氣奉其功以成人者也故其祭祀皆以人事之禮)
　(食之天與土地金木水火土石是矣又祭三皇五帝/九皇六十四氏凡八十有一姓皆古帝王也故鄭釋)
　(周官以三皇五帝九皇六十/四氏為四類氏或作民誤)
　合雒四是謂三姓紀(龜圖出雒從而合之所謂黃帝/合而不死者或作雄又轉為熊)
　(俱/非)教人穴居(錦帶書云合雒四姓教人穴居/有巢教人巢居四姓謂叙命紀)乗蜚鹿
　以理(見真/源賦)
　連通五是謂六姓紀(或作/連逋)乗蜚麟以理(見賦蜚鹿蜚/麟蜚羊之類)
　(盖皆馬名如蜚莵青龍白鶴/野麋娥鹿走孤騶吾等爾)
　叙命六是謂四姓紀(克以命叙/而通之也)駕六龍而治(賦云五/姓後付)
　(七十二姓駕六龍而治天下七十二姓者攝提合雒/連逋叙命之四紀也然云次傳五龍氏又以六姓紀)
　(為後五姓次傳叙命紀合一百一/十萬七百五十年至遂人則妄矣)
　　右古六紀在鉅靈氏前
　循蜚七是謂二十一姓紀自鉅靈氏而下紀也(徳厚/信矼)
　(天下之人循其化以若飛也陶/𢎞景譜厯云上古有循飛紀)
　因提八如辰放氏之衣皮有巢氏之編堇遂人氏之
　出穴皆因其變而舉之也(即十有三姓也諸記不一/按雒書云三皇號九頭紀)
　(次五帝號五龍紀次攝提紀次連逋紀次叙命紀/次因提紀次禪通紀次為合雒循蜚傳之謬爾)
　禪通九是謂十有八姓紀史皇氏之通封禪者十有
　八姓也(三墳書作通姓氏又以九頭五龍提犍三紀/在通姓後妄也大率此書雖有所取然淺陋)
　(每難/据云)
　䟽仡十自黃帝氏而紀(䟽以知逺仡以審㫁/仁義道徳之所用也)自泰氏
　沒而嘗無君矣其于民也聚生羣處無君親之異仁
　義禮智之所不用也施報往來之所不行也其有君
　者五紀予不知幾氏矣司馬貞曰九紀之間豈惟數
　千百載三二十皇而已哉而莊周之説易姓而王封
　泰山禅梁甫者盖七十有二代其有形兆整堮者千
　八百餘所然則宇宙之耑握符登紀為萬物之主者
　可勝記邪予讀易大傳而知天地之有初翔於僻邑
　荒村恍見大古之俗顧豈俟身親而後信哉昔者成
　湯之問夏棘曰古初有物乎夏棘曰古初無物今烏
　得物使後之人而謂今之無物可乎冉求亦問於仲
　尼曰未有天地可知乎仲尼曰古猶今也曰然則昔
　吾昭然而今昒然何也曰昔之昭然神者先受之今
　之昒然又且為不神者求也祇裯新襲蟣蝨生之州
　沼創出蟲魚産之一氣之易萬物自見故雖天地必
　有初也而况于人乎(譚藪云道言天地初闢一日為/雞二日為狗三日為猪四日為)
　(羊五日為牛六日為馬七日為人賤者易生貴者難/毓故今人以建寅之月一日起至七為人日其源于)
　(此盖不/知也)兩間之物彼亦一無窮此亦一無窮豈以不
　接而遽蔑斷之哉兹固存而不論(泰皇以下五紀凡/九萬嵗十紀者舊)
　(言六在遂人前鄭康成六藝論云遂人後厯六紀九/十一代至伏羲始作十二言之教方叔機注云九頭)
　(一五龍五攝提七十二合雒三連逋六叙命四凡九/十有一如鄭所言則十紀皆在遂人之後而四紀又)
　(在伏羲之後非也馬緫之徒俱謂十紀通百八十有/七代又云伏羲前三後六各立年嵗亦惟取據張揖)
　(貞到徐整等/爾皆不可質)
　
　
　
　
　
　路史卷二
欽定四庫全書
　路史卷三　　　　　　　　宋　羅泌　撰
　　前紀三
　　　循蜚紀
鉅靈氏
鉅靈氏之在天下也握大象持化權乗太極而蹠灝淑
立乎無間行乎無窮揣九變化而與物相弊􁀙(遁甲開/山圖云)
(鉅靈與元氣齊/生為九元真母)出於汾脽(汾水之脽上也其地隆起若/尻脽然今成慶軍是廣韻云)
(鉅靈出于汾脽今華陰縣北一百二里/有鉅靈廟九域志云鉅靈祠河中府也)揮五丁之士驅
陰昜反山川正流並生神化大凝(李淳風小卷云元始/判氣天皇上帝鎮立)
(名山各有所屬分野盖當是時六合之門有未融者故/鉅靈女媧之徒以神通智力出而賛化也五丁盖非一)
(按世本及蜀紀華陽志益州紀十三州志成都記等皆/言五丁事蜀王開明負力能徙山通石則目以五丁矣)
(又言五丁其時未有號謚但以五行/方色為主故廟有赤黒黃白之帝云)惟無恒處或云治
蜀盖以其迹躔焉(傳載鉅靈之迹多在蜀豈别一鉅靈/邪薛綜以鉅靈為河神盖本水經所)
(引謂國語華岳當河河神鉅靈手盪脚踏開而為兩言/之今國語亦無此文又漢武帝内傳時東都送一小人)
(長七寸東方朔/謂為鉅靈異矣)
　予既得丹壺名山之記又得吕梁碑獲逆帝王之世
　乃知天未喪斯文也丹壺書云皇次四世蜀山􁀙傀
　六世渾敦七世東户十七世皇覃七世啟統三世吉
　夷四世九渠一世狶韋四世大巢二世遂皇四世庸
　成八世凡六十有八世是為因提之紀倉頡一世栢
　皇二十世中央四世大庭五世栗陸五世麗連十一
　世軒轅三世赫胥一世葛天四世宗盧五世祝融二
　世昊英九世有巢七世朱襄三世陰康二世無懐六
　世凡八十有八世是為禅通之紀可謂備矣而又有
　鉅靈氏句彊氏自句彊而下次譙明氏次涿光氏以
　次至次民氏如下所叙總曰循蜚紀有號而無世自
　是而上亦惟有九皇氏地皇氏天皇氏又上而乃有
　盤古氏基之渾沌之説其言渾沌之初所謂上無復
　色下無復淵為説甚繁非足貽訓故絀焉自無懐降
　所叙與名山記大同此予之史篇所取􁕫者也鉅靈
　之號此世所聞焉者也遁甲開山圖云鉅靈與元氣
　齊生惟始氣之先者又曰鉅靈胡者偏得神元之道
　造山川出江河神化之宜豈非鶡冠子之所謂尸氣
　皇者邪予得是書乃更為之不疑也然上之五紀卒
　寂寥而無詔系不得而綴矣兹亦可謂富也謹闕之
　以俟
　　　以下辨論本史成而立説元不在正紀中子姓
　　　楫客凖例諸史將便觀覽取之以附於逐篇之
　　　末故其中所用字俱在已所用有異覽者知之
句彊氏
譙明氏
涿光氏
　伯益之書有譙明之山涿光之山而俱載於北經譙
　明涿光信其為繼治者乃知邃故之事非必無傳特
　恨幽介弗之究爾予觀於經而信二書之足丁也
鉤陣氏
黃神氏
黃神氏或曰黃祙黃頭大腹出天參政(見春秋命厯叙/云出天齊政則)
(有官統故賈公彦云九頭紀時有臣無官人皇有輔佐/燧皇伏羲既有官則其間九皇六十四氏有官明矣無)
(文字以知/官號也)無易天生無散太璞按圖正端是致天極(鶡/冠)
(子云物之始也傾傾至其有也碌碌至其成形端端正/正勿損勿益幼少隨足以從師俗無易天生無散太璞)
(自若則清動之則濁神聖踐承翼之位與皇神合/徳按圖正端以致天極兩祭四致聞以正息云云)三百
四十嵗􁓃神次之號曰黃神(見命厯叙按道家亦有所/謂黄神盖與此異本起經)
(云三始之道太初者道之初也其初精盛則為元明名/曰太陽又為元陽子丹乃化道君故曰道之初蔵在太)
(素是為一氣太素者赤氣也初變為黃名曰中和中和/為老子乃化神君名曰黃神入于骨肉以之為人故曰)
(人之素蔵在太始則二氣也太始者氣之始也黃氣乃/復歸于白氣白若水精名之太陰為太和君此為三氣)
(持亦體中之事而歸蔵經言者黃神與炎/帝戰于涿鹿則以為黃帝矣抑又非此)
􁓃神氏
人皇氏沒􁓃神次之出于長淮駕六蜚羊政三百嵗五
葉千五百嵗(見春秋/命厯叙)
犁靈氏
東荒經有犁靈之尸犁靈氏之尸也以不壊
　於予之路史亦異矣凡孔聖之未嘗言者予皆極言
　之矣予非好為異也非過於聖人也夫以周秦而下
　汔於今耳之所納目之所接其駭於聽熒者夥矣况
　神聖之事凡之莫既者邪是堯舜崇仁義六經論語
　其理備矣顧且言之吾見焦唇乾呃而聽之者愈悠
　悠也是故莊周之徒罵以作之意以起之而後先王
　之道以益嚴然則予之所摭正亦不得而不異爾予
　悲夫習常翫正與夫氛氛日趨於竒者之不可以虚
　言格也於是引其暱而景者著之此亦韓將軍學兵
　法之義而蕭相國作未央宫之意也雖然訞詭亂惑
　猶弗薦焉覽者知夫譲王胠箧漁父説劍之惜則吾
　知免矣
大騩氏
大騩氏見于南宻(河南宻縣有大騩山記謂/大騩氏之居即具茨也)或曰泰塊
昔者黃帝訪泰塊于具茨(中山經次七敏山之東三十/里大騩山又次十一有大塊)
(山注滎陽宻縣大騩山也即具茨今在許之陽翟集/韻具􁀙山一作次􁂠詳黃帝紀言歸大騩即大騩氏)一
曰大騩(姓源韻譜云天水有大/隗氏云出于大隗氏)盖設於無垓坫之宇而
臺簡以游泰清者後有隗氏大隗氏(姓苑/等)
鬼騩氏
鬼騩氏後有嵬氏饒氏攘氏刹氏鬼騩氏(嵬及鬼騩皆/古侯國和莵)
(史云古有大嵬氏鬼嵬氏嵬騩古通用潜夫論云嵬姓/饒攘刹是也三國宜皆炎帝之代封之一作攘刹者訛)
弇兹氏
泰逄氏
和山者實為河之九都吉神泰逄司之于萯山之陽出
入有光(見山海經今東陽有萯山孔甲畋處字音培集/韻倍負同音培云河神一云倍尾山世紀云即)
(東首陽山太平御覽/作萯山音為頻繆矣)泰逄氏之神也
　子曰鬼神之為徳其盛矣乎昔者宰我請問鬼神之
　名子曰氣者神之盛也魄者鬼之盛也合鬼與神教
　之至也故無鬼神則鬼神之名不立矣奈何季路之
　問事鬼則曰未能事人既問死則曰未知生説者往
　往以生死鬼神為性命道徳外事有不可以致詰而
　子路未可與言故夫子不與之言夫若是則夫子既
　不誠於人之子矣聖人之言未嘗不自盡也鬼神生
　死人事之大奚為而不語邪盖能事人則能事鬼知
　生則知死矣生死者特性命道徳中之一事而鬼神
　者特性命道徳中之一物爾豈復外乎雖然神者天
　之徒鬼者物之徒也惟人之初與天為徒孰不具此
　神哉惟生之後開閉之不謹而好惡之偏適從而蔽
　之也古之聖人惟其然也是故開天之天而不開人
　之天閉人之竇而不閉天之竇開天者徳生開人者
　賊生徳生者陽明勝陽明勝故識性用賊生者陰濁
　盛陰濁盛故物欲行識性用則歸於神物欲行則歸
　於鬼歸於神者與天為徒歸於鬼者與物為徒亦天
　地之理也今夫天陽而地陰魂陽而魄陰是故智氣
　歸天而體魄則歸地神陽而鬼陰君子陽而小人陰
　是故正直為神而憸險則為鬼徳陽而欲陰男陽而
　女陰是故徳盛成男欲盛成女禽陽而獸陰老陽而
　釋陰是故釋誤多毛老誤多羽君子於此其可不毖
　又毖而自墮於鬼物之區哉三五之時人聰明而淵
　懿純天而不人是以黃帝太少神農顓頊専享乎其
　上句龍芒蓐祝融𤣥㝠作配乎其下其事然也帝嚳
　而來不能紀逺然而禺强閼伯𤣥枵諸稽實沈駘臺
　咎陶伯益豕韋䕫稷之流秩猶不遷之祀橫窮卓偏
　剛毅一真烏往而不神哉叔末之人佔侸僋俕綦溪
　利跂正直之道消而憸險之行多是以不能神明而
　歸于物詩云三后在天王配于京本賢愚也孔填不
　寕降此大厲逢吉凶也三塗六道其僣有自來矣期
　期區畛亦予之熱熱肺也
冉相氏
冉相氏得其環中以隨成與物無終無始無幾無時日
與物化者一不化者也此之謂真人(見南華真經注云/環中中庸之道)
　中之為道帝王之心即治天下之正道而聖人所以
　示世入徳之大方也自成世以來未有不本是以為
　政而能馴致於大治者今夫率意而射則終日無所
　中率意而視則終身無所與必也質的設而後天下
　之手無異鄉日月揭而後天下之目無異屬聖人之
　道獨立乎中而後天下之心無兩從盖中也者極之
　則世人之日月質的也衆見之所宗萬手之所會理
　之至義之盡配天地而不可以復進是故道得之而
　為太一天得之而為天一帝得之而為帝一帝一者
　立乎環中渾兮如有容泊兮如未始出其宗而茫兮
　無所終窮自伏羲氏以之傳炎炎帝氏以之傳黃無
　異付也堯帝氏以之傳舜舜帝氏以之傳禹無異語
　也降及湯文伊尹周公而中之所以為變者盡矣春
　秋之世惟皇不極而厥庶民亦失其所以保極之道
　以故上慢下暴王室如燬數千百年而不之復則極
　之不建其禍正如此也嗟乎臯謨箕範中極之説備
　矣此家所有也大易之書明言中者五十有五所不
　言者否剥屯頤咸革賁遯明夷九卦而已内之中六
　十有四外之中亦六十有四得其中動罔不吉失其
　中動罔不凶是故否剥之五亦獲其吉而復泰之三
　不免乎凶惟其中之不可失也雖然中庸之徳民鮮
　久矣自漢諸儒取過不及之説類之孔伋之書世遂
　泥於過與不及之中求之亡其統矣夫君子之於中
　無過也有不及而已致廣大極髙明夫孰得而過邪
　冉相之道兹其所以寂寥希濶而不繼之豈不􁈀歟
　聖人人倫之至者也欲為君盡君道欲為臣盡臣道
　盡倫盡制豈過不及之云乎而彼傖者附誠明假權
　變繳繞呫囁以綢其婟而濟其姦豈惟無忌憚哉其
　不至於幸小人而病君子亦已矣此予之所以賛冉
　相氏而為中庸泚也
盖盈氏
若水之間禺中之地(若水之間地當川蜀在西南方此/禺中之名所為立以知東北朔易)
(前聖之為有説不盡/朔易説詳發揮一)有盖盈之丘盖盈氏之虚也(海内/朝鮮)
(記南海之内禺中之國以去有九丘有陶唐之丘叔得/之丘盖盈之丘昆吾之丘黑白之丘神民之丘以水絡)
(亦陶唐昆/吾之流也)
大敦氏
雲陽氏
雲陽氏是為陽帝(見道/書)盖處于沙(沙長沙所謂萬里沙/見遁甲經今茶陵西)
(南十里雲陽山也又萊/之掖縣有萬里沙祠)亦著甘泉以故黃帝以來大祀
于甘泉(甘泉山本亦曰雲陽在馮/翊雲陽縣雲陽氏之常居)云丹徒(董覽呉地記/云曲阿秦時)
(曰雲陽嶺太康地記云曲阿本名雲陽秦始皇鑿北坑/以敗其勢截其道使阿曲而名呉録云改曰丹徒天寳)
(元年曰丹/陽今屬潤)絳北者非也(十道志言雲陽氏古之仙人開/山圖以為雲陽先生之墟言陽)
(石山中有神龍池黃帝時雲陽先生養龍於此為歴代/養龍之處水旱不時祀之中有神書鐵劵玉石之記故)
(三輔黃圖引為雲陽先生然開山圖/所言陽石山在絳北又非雲陽氏也)
　遁甲經云沙土之福雲陽氏之虚也可以長往可以
　隐處雲陽之山在衡山之陽只今茶陵之雲陽山也
　予游衡湘道其麓見山川之靈秀土膏水沉方皇不
　忍去亦意嘗有異人者自之西首山阜麗倚皆西面
　而北上朝衡嶺矣然考之皇甫紀實為少昊之封雲
　陽氏之蹤固在甘泉甘泉之山本曰雲陽以故黃帝
　以來每大祀于甘泉則長沙之地其亦為始封乎雖
　然丹陽曲阿亦秦世之雲陽嶺也呉地記録曲阿正
　秦代之雲陽嶺太史時言東南有天子氣在雲陽間
　秦人於是發赭徒三千鑿雲陽之北岡曲之因曰曲
　阿則今之丹徒也昔呉岑昬鑿丹徒至雲陽杜野小
　辛間而陳勲屯田鑿句容中道至雲陽西城則今之
　破岡瀆也故杜佑以丹陽為古雲陽而學道傳謂是
　茅山若絳北之陽石者非其正矣載言之流以為僊
　者盖知其異也
巫常氏
泰壹氏
泰壹氏是為皇人(道言天真皇人者泰壹也杜甫云泰/壹奉引包羲在右堯步舜趋禹馳湯)
(驟/)開圖挺紀執大同之制調大鴻之氣正神明之位者
也是故九皇傳授以索其自然之所生復自然之解與
天地之所始(見鶡冠子三皇經云皇人者泰帝之所使/在峨眉山黃帝往受真一五才之法泰帝)
(者泰皇氏也傳言泰帝興神鼎説者以為伏羲失之三/十九章經云九皇上真玉虚君也即泰皇矣今鶡冠子)
(有泰皇問泰壹天地/人之事三孰急云)昔者神農嘗受事於泰壹小子(本/草)
(經/)而黃帝老子皆受要於泰壹元君盖范無形嘗無味
要會久視操法攬而長存者(開元詔盧鴻云鴻有泰壹/之道竇華云洪荒無為之)
(道按鶡冠子云泰壹之道九皇之傳清成之初太始之/末見不祥事於名理之外范無形嘗無味以要名理之)
(所會抱璞内篇及𤣥籙皆言泰壹餌金液而仙而亳人/繆忌謂泰壹者天人之最貴故漢武以李少翁之言祠)
(泰壹于甘泉然道書謂泰壹君者諱臈又言/身中亦有所謂泰壹者諱務猷盖不足攷)有兵法雜
子陰陽雲氣黃冶及泰壹之書兵法雲氣書傳間出而
黃冶雜子漢後不復見(漢志七略有神農兵法黃帝兵/法又有泰壹兵法一篇有伏羲)
(雜子黃帝雜子又有泰壹雜子五十三篇泰壹雜子星/二十八卷泰壹雜子雲雨三十四卷泰壹雜子黃冶三)
(十一卷泰壹雜子候嵗二十三卷泰壹/陰陽二十三卷兵法今或見之兵書)其書言黃帝謁
峨眉見天真皇人(三一經云黃帝游靈臺青城山絶巖/之下見天真皇人而上清記龍蹻經)
(四極明科苞元玉籙抱璞子等皆言黃帝謁峨眉其事/甚著或云在青城乃見寗封於青城爾事見玉匱寗封)
(告帝曰天真皇人在峨眉山因授龍蹻等事見上清記/及青城等記今青城有寗封洞室軒后壇及黃帝轍跡)
(甚/多)　拜之玉堂曰敢問何為三一之道皇人曰而既已
君統矣又咨三一無乃朗抗乎古之聖人盍三辰立晷
景封域以判邦國山川以分陰陽寒暑以平嵗道執以
衞衆交質以聚民備械以防姦車服以章等皆法乎天
而鞠乎有形者也天地有啟閉日星有薄失治亂有運
會陰陽有期數賢愚之蔽夀夭之質貴賤之事吉凶之
故一成而不變類氣浮於上而精氣萃于下性發乎天
命成乎人使聖人以為之紀是以聖人欲治天下必先
身之立權以聚財葵財以施智因智以制義由義以出
信仗信以著衆用衆以行仁安仁以輔道廸道以保教
善教以政俗從俗以毓質崇質以恢行勤行以典禮制
禮以定情原情以道性復性以一徳成徳以叙命和命
以安生而天下自爾治萬物自爾得神志不勞而真一
定矣予以蕞爾之身而百夫之所為備故天和莫至悔
吝屢庚生殺失寒暑之宜動静戾剛柔之節而貪欺終
無所用無乃已浮乎黃帝乃終身弗違而天下治其為
教也至矣(此所謂玉珮金璫妙文也自使聖人以為之/紀以上集仙録稍革其語以為雲華告禹之)
(言/)水火大淵之事其所言哉(楊谷授道記云黃帝見天/皇真一之經而不决遂周)
(流四方謁皇人於峨眉而問真一之道/其言大率論水火絳宫大淵之事云)
　予所叙古之帝王其世治夀考無以稽矣計其年皆
　不乏三數百嵗黃帝曰上古之真人夀蔽天地盖天
　真全而天一定不􁌇其元者也又曰中古之時有至
　人者益其夀命而强者也亦歸於真人而已盖乗間
　維而基七衡陵罔閬而隘八落者也又曰後世有聖
　人者形體不蔽精神不越亦可以齡逾數百雖有修
　縮之不齊亦時與數當然爾然未有不死者(見素問/天老養)
　(生經老子云人生大期以百二/十年為節度䕶之可至千嵗)釋氏有所謂無常經
　云天地及日月時至皆歸盡此言雖陋以台觀之物
　莫不有數有數故雖天地莫能逃山亡川邕郡陷谷
　遷沙漠遺舊海之蹤厓險著蜯蠃之甲晉殿破榏昆
　明刼灰則所謂地屢敗矣(河側州郡今嵗在河南明/年决出河北東西海岸亦)
　(皆如是今西北荒外沙漠之間皆是滄海遺跡而太/行麻姑朱崖等山險崖石罅皆是蠃蜯之殻顔魯公)
　(等以為桑田/之變者也)土石自天星隕如雨或夜明逾晝或越
　裂崩地則天有時而毁矣(雨土霣石星霣夜明並詳/發揮雨粟説天崩裂事後)
　(世尤不勝多漢恵二年天東北開晉太康二年西北/裂大安二年天中裂咸和四年西北又裂昇平五年)
　(天中裂哀帝即位又裂梁太清二年西北裂陳至徳/元年十二月從西北開至東南或百丈或數十丈有)
　(聲如雷山雉皆呌或見宫室之類按内經云天墜將/相死若見名字妄言語為凶殃十二年易主蕭子顯)
　(齊書永元中夜天開而時趙録建元初天大裂麟嘉/二年天崩五年又崩唐乾元四年正月十八天中半)
　(裂是均于幻/然亂應可知)故曰乾坤毁則無以見易易不可見則
　乾坤或幾乎息矣宛首亦曰天地運度亦有否終日
　月五星亦有虧盈而况於人乎(宛首道/君之號)奈何封君世
　辟不知乎此蔽於方士之言以求不死不死邈然而
　小者亂貽天下大者喪身失國不可勝數矣稽之其
　徒初無是説許玉斧言黃帝鑄鼎以疾崩葬橋山莊
　周言老子之死秦佚弔之三號而出而師曠亦謂周
　太子晉色赤不夀後三年而死孔子聞之曰惜哉殺
　吾君也是老子初無青鹿上陞之事黃帝初無蒼龍
　髙蹈之言而子晉初無綵鳯空騫之語皆方士之徒
　設辭以愚弄其君而取寵亦自其教之害焉且物壯
　不老是謂不道陰陽固有終變偓佺千嵗彭祖七百
　亦必死而已矣而荒君亂主方僕僕信事之以至于
　敗亂而終不悔豈不􁘕哉昔班生謂道家本出史官
　歴記成敗存亡禍福古今之道然後知秉要以自守
　清虚以自持君人南面之術而老君亦令㓂謙盡去
　三張偽法盍氣穢事謂大道清虚顓以禮度為首豈
　有兹事竊究其要與世禮正翓􁀙而尤以信行為輗
　軏初無不死之言子貢有云死生有命而孔子亦曰
　衆生必死自古皆有死使孔子而非聖人則斯言為
　不可信予悲夫世主之甘心於其聾瞽而不悟也故
　愽觀死生之際而極論焉尚其曉然知之而不蹈於
　悔也
空桑氏
空桑氏以地紀空桑者兖鹵也其地廣絶髙陽氏所嘗
居皇甫謐所謂廣桑之野者或云窮桑非也窮桑在西
小顥之君(詳少/昊紀)若乃伊尹之生共工氏之所灌則陳留
矣(伊尹産空桑在陳留非魯地吕不韋等/謂伊尹之母化為空桑尹生其中大妄)
　空桑在東窮桑在西歸蔵啟莁云空桑之蒼蒼八極
　之既張乃有羲和是主日月職出入以為晦明盖指
　隅夷之地故記孔子生於空桑春秋演孔圖云徵在
　游於大冡之陂夢黑帝謂已汝産必於空桑而干寳
　所記徵在生子空桑之地今名孔竇在魯南山之穴
　故孔廟禮器碑云顔育空桑空桑魯北孔子魯人故
　説者指云空桑槩而言之魯南山穴之説正自戾矣
　乃若共工氏之振滔鴻水以薄空桑則為莘陜之間
　伊尹莘人故吕春秋古史攷等俱言尹産空桑空桑
　故城在今陳留固非魯也故地記言空桑南把而北
　陳留各三十里有伊尹村而所謂窮桑則非此矣拾
　遺記言窮桑者西海之濵也地有孤桑千尋盖在西
　垂少昊之居梁雝之域故周書嘗麥云帝命蚩尤宇
　於小顥而逺遊章句西皇所居西海之津西皇者少
　昊之稱而小顥者少昊之正字也宜為咸陽故咸陽
　曰雲陽而少昊一曰雲陽氏雲陽縣今𨽻曜漢甘泉
　宫即武帝之太畤也顓頊繼少昊者故世紀顓頊亦
　自窮桑遷商丘事可知矣而杜預遽以窮桑為在魯
　北至釋例地名乃云地闕故頴逹云言魯北者相傳
　言爾盖以定四年傳封伯禽於少昊之虚逆之而樂
　史之所記乃在曲阜此又因預而妄之也太昊在東
　少昊在西予既言之拾遺逺遊窮桑既在西極則魯
　曲阜之説得非太昊之虚乎郡國志云少昊自窮桑
　登帝位非空桑也
神民氏
天地開闢爰有神民民神異業精氣通行(見潜夫/論十列)都于
神民之丘(山海經陶唐等九丘有/神民之丘盖其所處)一曰神皇氏駕六蜚
鹿政三百嵗(春秋命/厯叙)
倚帝氏
都倚帝山(山海經有倚帝之山唐呉筠下第遂居南陽/倚帝山即此竇子野云今内鄉東三十里踦)
(立山/也)
次民氏
次民氏是為次是民(洛書摘亡辟注以次/是民為皇次屈非也)次是民沒元
皇出天地易命以地紀(此春秋命厯叙文與洛書摘亡/辟同注云次民沒民始穴處之)
(世終也六皇者此此/以下辰放氏而始)穴處之世終矣
　丹壺之書其不繆歟今既闕著而或者有不懕命厯
　之叙其亦有所來乎胡為而多盍也貴人云何子之
　好言古曰有是哉今古一也若以古為見邪荀況有
　言詐人者謂古今異情是以治亂異道而衆人惑焉
　彼衆云者愚而無知陋而無度者也于其所見猶可
　欺也况千世之上乎彼詐人者門庭之間猶挾欺也
　况千世之上乎以心度心以類度類以説度功以道
　觀盡今古一也類不孛雖久同理故往縁曲而不迷
　也五帝之時無傳人非無賢人久故也五帝之中無
　傳政非無善政久故也虞夏有傳政不如商周之察
　也而况次民倚帝之時乎以今觀今則謂之今也以
　後而觀則今亦古矣以今觀古則謂之古以古自觀
　固亦謂之今也古豈必古今豈必今特自我而觀之
　千世之前萬世之後亦不過自我而觀爾傳近則詳
　傳久則略略則舉大詳則舉細愚者聞其大不知其
　細聞其細不知其大是以文久而惑滅節族久而絶
　曷古今之異哉
　右循蜚紀二十二氏六十餘世
　
　
　
　
　
　
　
　
　
　
　
　
　
　路史卷三
欽定四庫全書
　路史卷四　　　　　　　　宋　羅泌　撰
　　前紀四
　　　因提紀
辰放氏
辰放氏是為皇次屈(宋均注春秋命厯叙云辰放皇次/屈之名也洛書摘亡辟以次是民)
(即皇次/屈非也)渠頭四乳駕六蜚麐(太平廣記/作飛麋)出地郣(宋均云/地郣地)
(名/)而從日月上下天地與神合謀(注云從/謂順度)古初之人卉
服蔽體次民氏沒辰放氏作時多陰風乃教民㩃木茹
皮以禦風霜(茹藴也茹毛/藴被其毛)綯髮閐首以去靈雨而人從
之命之曰衣皮之人(命厯叙言被/木枝者也)治三百有五十載(同/上)
(云離光/次之)
　事之始未有不善其末未有不敝服舍器用王道之
　本也自生民以來至黃帝而大備創修增革更幾聖
　而後至盖天下之事因乎時不因則不立不時則不
　成時之所未厭雖聖人不能以强去時之所未安雖
　聖人不能以强行若興若廢特顧其時而已矣始古
　之時虵獸方興鴻水未息人之患也極矣聖人者作
　淈沈鴻而致之海毆虵龍而放之菹然後人得平土
　而居天地之間滄熱而蕭藾之下足它恙於是教之
　巢穿以避之此百姓之所與也猶未艾也生者有所
　需焉故多寒也為之羽皮以禦之多傷也為之火食
　以遂之多疾也為之醫藥以濟之多滯也為之泉幣
　以行之不疏也為之歌舞以道之不通也為之舟檝
　以郵之相傾也為之符璽以信之相奪也為之權衡
　以平之無爪牙以自衛也然後為之城郭羽皮之不
　給也然後為之布帛木處而顛土處而病然後為之
　棟宇為之祭祀以致其報為之刑政以率其壊為之
　車輿以佚其體為之棺槨以厚其終以至為網罟為
　耒耜為杵臼為弧矢為鯤鮸為茵幄為澧洛笵金合
　土墐竈泄井黼坐鼎食鞲牛乗馬兠矛劍㦸重門擊
　柝各以智巧變而通之害至而為之備患生而為之
　防因其時而極其用生生必具然後夫人知有生之
　為貴養生送死無憾然後人得安其生而樂其化此
　教治之大基也是豈有不善邪降及它時不原其故
　乃至窮耳目之好以徇人㓶生民之脂以自奉傾宫
　璇臺不足處則更為之萬户千門合宫龍鷁不足乗
　則復侈以錦颿珠兩南河西苑獵車千乗織金鋪翠
　費動萬計撞萬石之鐘伐雷霆之鼓窮日十夜有不
　足以既其懽弗聞天下之嘆嗟而施施自以為樂天
　道惡盈蜉䖻闕閲而何能以久生乎桀紂幽厲秦政
　石虎髙緯叔寳齊昏隋煬之流亦可以鍳矣唶哉䕫
　龍稷卨伊周孔孟分則人臣而安時處順不失天下
　顯名夏癸商受魯桓齊穆人君也而清虚者猶商其
　有禽獸之心惟其見善不明恣人欲滅天理物至而
　人化物爾物至而人化物則其夜氣不足以存夜氣
　不足以存則其違禽獸不逺也嗚呼物之感人無窮
　而人之受用無盡若以為足今固不啻足若猶未也
　雖萬此其足邪顧是數主之所盡力又奚足為美好
　哉逐物喪我特不思而已矣然則如之何曰吾不為
　奢亦不為儉使為儉則齊鸞永泰之間分裹蒸餘皁
　莢濼梁衍大同之際豆鬻布帳雖唐虞何以加諸吾
　無取焉必也當其分適其數而已矣
蜀山氏
蜀之為國肇自人皇(世本揚雄蜀紀華/陽志本蜀論等語)其始蠶叢拍濩
魚鳬各數百嵗(見蜀紀號蠶叢帝拍濩帝魚鳬帝或作/折護與伯雍者非寰宇記作伯禽尤踈)
號蜀山氏盖作于蜀(今成/都)蠶叢縱目王瞿上(瞿上城在/今雙流縣)
(南十八里縣/北有瞿上鄉)魚鳬治導江(今眉之彭山縣北東二里有/魚鳬津南北入郡志云犍為)
(有魚鳬津/廣數百步)逮蒱澤俾明時人氓椎結左言不知文字上
至蠶叢年祚深眇(揚雄記云二萬四千嵗杜甫云二萬/八千嵗蜀記等言魚鳬等君治蜀八)
(萬年盖難取据俾/明記作開明非)最後乃得望帝杜宇實為滿捍盖蜀
之先也(杜宇鱉令説詳餘論司馬貞以杜宇出唐杜氏/後妄舊記有女曰刹從地出為宇妃按女刹乃)
(梁氏女詳餘論受禅/在丁卯八月三日)自叢以來帝號蘆保(一作盧帝保帝/今廣徳之建平)
(有蘆保圩蘆保月圩未明/何始時代久近詳餘論)其妻曰妃俱葬之(永明二年/蕭鑑刺益)
(治園江南鑿石冢有椁無棺得銅器數千種玉塵三斗/金蠶虵數萬硃砂為阜水銀為池珍玩多所不識有篆)
(云蠶叢氏之墓鑑責功曹何佇墳之内無所犯于上立/神衣青衣即今成都青衣神也  開明妃墓今武擔山)
(也本曰武都在府西百二十步周三百五十步云妃始/武都男子化為女美艶開明尚納之不習水土欲去王)
(作東平之歌未幾物故既葬表以二石闕石鏡武陵王/蕭妃掘之得玉石棺中美女容貌如生體如氷掩之而)
(寺其上鏡周三丈五尺樂史云厚五寸徑五尺今杜宇/廟在益治北五里永平橋西齊建武中劉季連自灌口)
(鎮城内/徙此)昔黃帝為其子昌意取蜀山氏而昌意之子乾
荒亦取於蜀山氏繼其後葉(益山記岷山禹廟西有姜/維城又西有蜀山氏女居)
(昌意妃也本曰蜀山會西北九十里其會州周置喜為/茂州今茂之汶山有眉山樂史亦云昌意娶蜀山氏也)
及髙辛氏以其少子封蜀則繼之者也(昌意遜居若水/元囂降居江水)
(而禹生石紐其地皆在蜀盖五帝時嘗合中國世本謂/蜀王每世相承為黄帝後而通典以蠶叢伯雍為帝俈)
(之支樂史從之謂歴夏商/至周始稱王因前誤云)秦恵文元年蜀人來朝八年
伐滅之(初蜀道相攻來告急司/馬錯請伐之見史記)始降侯云(使陳莊相之/蜀遂屬秦寰)
(宇記梓劍引常璩云静王五年秦大夫張儀司/馬錯從石牛道滅蜀閬中縣引作順王五年)
　嗚呼山川設險此天地之所以限疆界也嗟人之生
　雖聖且智其精神固有限劑而洞地之不可極今古
　同也奈何多欲之君溪心壑志貪以取敗然後百罅
　啟而天地閉矣予讀揚雄蜀紀而感夫蜀之所以通
　中國者夫蜀之為國富羡饒沃固自一天壌也西畨
　東漢北秦南廣一障之隔自生民以來君君世紹蜀
　不知有中國而中國亦莫知有蜀五帝以來羈縻服
　外蜀固不為中國少而中國亦不為蜀不足也逮安
　王時蜀王貪惏求欲無厭故秦恵得以圖之餙妖饒
　之子劖怪誕之牛以誘其衷而後褒余之路棧矣以
　故秦人得蜀之貲而遂併天下自是蜀山不閉莫有
　其有至於今為中州則貪求之所致也一自中國之
　有蜀也固不可謂之無利也然而風動之辰常先他
　國而綴靈府一或入保則無復中國之所有者是其
　為國固鬼神之所作也予既讀蜀紀而感夫蜀之所
　以通中國者及讀陳子昻之疏而又幸蜀之不通於
　吐畨也夫吐畨之於蜀猶昔日之秦於蜀也方其拏
　唐之兵大戰則大勝小戰則小勝幾十載矣未嘗亡
　一旅也以薛仁貴郭待封彪武之將屑十萬之衆於
　大非之川一甲不歸以李敬元劉審禮廊廟之宰辱
　十八萬衆於青海之上竟不能俘一醜而闗隴為墟
　可謂彊矣然其垂羡全蜀之珍如是之久而不得食
　者徒以山川之阻絶而障塞之不通也胡為議者欲
　以梁鳯巴蜓之兵開蜀道繇雅州以討生𦍑而襲吐
　畨夫𦍑人固未易討而昔者東漢之所由喪敗者也
　嗚呼其亦幸而不成歟萬一生𦍑可破而蜀道遂開
　則蜀之瑶庫自此轉而西矣使我而得吐畨其財固
　不足以裕國其地固不足以穡也而徒戮無辜之民
　竭有常之帑以狥之爾其或得之而得以穡亦何異
　於釋近熟而創逺業乎又何異於舍已之田而芸人
　之田者也况已之田舍矣而它人之田未及芸邪昔
　者漢之武帝好大而喜功使者張騫乃反誇以西域
　之富於是嘬兵以争之四十年間中都之財賦夏國
　之生靈略盡於西域矣非不得其地也得朔方之郡
　而自不能以耕也非惟不能耕也得朔方之生而棄
　上谷造陽之熟以予胡矣其所以危士臣以締怨者
　得大宛良馬數十而已使齊楚之巨擘怨而交訟所
　争亦不啻是一何黙邪嗟乎武之轍既覆於前矣而
　隋之裴矩又以西域之圖蕩煬帝之侈心於是親出
　玉門置伊吾且末而闗右蕭然始恃盛彊卒歸狼狽
　此魏公之所以傷之者也顧不韙歟予嘗言之溟渤
　漲洋此天地之所以限東徼也惡溪沸海此天地之所
　以限南徼也(惡溪在閩多厲毒氣中者温屯嘔泄逾/者脚輙腐弱其魚多鰐沸海常沸尤多)
　(惡魚朔云炎/洲貢者經之)䧟河懸度之設乎西(自罽賔西行歴大/小頭痛山赤土身)
　(熱之坂宋膺異物志云山皆在渠捜之東疏勒之西/冬月過之必有頭痛身熱吐逆之患驢畜皆然夏日)
　(則死山有毒藥氣之所為又有三池盤道經三十里/又經烏□四百里右懸度山只尺之路下臨不測法)
　(顯記在盤陀西南今葱嶺冬夏有雪即佛書言/雪山者道有毒龍犯之輙􁂷晦飛礫過者少全)瀚海
　沙子之設乎北此天地之所以遮西而制北者也(沙/子)
　(在契丹後彌數千里乃者女真滅大遼其臣大石林/牙挈其子三晝夜逾沙子立之數十年粘罕莫能近)
　激障霧于東維(東南瘴霧冐者多死其病如疫而重/劇至七孔迸血故南方有大小法場)
　(之號今越嶲有瘴氣中之有聲着人人/死着木木折曰鬼隟本山障之氣毒也)界黑水于南
　極(黒水在梁雍間/涉者則脛黝黒)泄流沙于西陲(裴矩西域記自髙/昌東南去𤓰州千)
　(三百里並沙磧乏水草四面茫茫盖西州之栁中路/也又有一路自栁中縣南東行經大海之東又東南)
　(度磧入伊州即裴所謂伊吾路今使郵所至髙昌從/武威西北有㨗路度沙磧千餘里四面茫然不可準)
　(記行者惟以人蓄骸骨驢駝糞為誌大雪即不得行/或道見宫宇忽聞歌笑從之者多不反盖魑魅也當)
　(且末西北沙中夏則熱風為患惟老駝知之將作則/聚鳴而擁其鼻口不則危斃今髙昌客旅皆由伊吾)
　(道/)决弱水于北㵄此天地之所以界四維也(出陽關/至于甸)
　(路經䧟河伐檉置中乃得度弱水亦䧟河之類羽毛/皆沈今川廣之界亦惟一小河淖濕而深今古不得)
　(度盖亦/弱也)八荒之内奚有奚無八荒之外何窮何止古
　之聖人一視同仁為吾臣與為狄人臣奚以異是故
　人得其君則已矣請試舉一隅以憲之方昇明之二
　年倭王奉表以條其祖之勛謂東西之所服者二百
　九十有六國是固海東之國也倭王之所服者也其
　所不服者幾什伯君其盡制歟(東毛人等五十五國/西服衆夷六十六國)
　(渡北海北九十五國/一云三百一十六國)支顯西游道其所記亦數百國
　此于甸以西國也支顯之所知者也其不知者又不
　知其幾也智猛法盛之録曇勇道安之傳審至之國
　不下三四五百大延四域之使魏氏四道之賔所奏
　之國亦不下三四五百此世之未嘗聞者也是數千
　國者固俱樂土也其地可謂逺矣而其人亦未嘗有
　能道天之涯地之角者惡乎貪而不已邪(有海國説/見餘論)
　慮亂者穿其頤志逺者刺其目黃帝堯舜非不能服
　逺也而所守者域服之外一無所事其在周公亦不
　過曰詰爾戎兵陟禹之迹而已夫禹聲教暨于四海
　而其制中國若是截也(舜投四凶于四裔羽山乃今/海州崇山乃今澧州幽州則)
　(今遼東而三危乃今渭水之源由今觀之皆為近地/齊之伐山戎此特北平之地而當時已譏其逺伐韓)
　(愈之貶潮陽可謂逺陋蕭育之守張掖固已窮僻而/今更為内地放臣遷客遂至編𨽻朱厓沙門島上猶)
　(以為未豈堯/舜之心哉)伊尹四方之令狗國豹胡亦不過三十
　有六國來者不可距往者不爾追又曷嘗勞吾萌宣
　吾府而奉之哉噫先王之政教其施於中國者盖詳
　矣惟先王之政教以治中國則禹之所制不為少矣
　不由先王之政教則禹之所制猶將不異於戎狄彼
　以逺畧誇後世而不詳乎其内者是豈禹之心也哉
　末世之君不知古者之所以為國而以貪求速敗豈
　不甚惑邪嗚呼其亦不聞蜀漢隋氏之事則已矣少
　有所知有不為之寒心哉
豗傀氏
豗傀氏後有豗氏傀氏(見元和/姓纂)豗傀氏之迹學者必以
不著每以屬之皇神農後世遂謂神農為豗傀氏失之
渾沌氏
渾沌氏是為渾敦後有渾氏沌氏屯氏(見姓苑等姓苑/三墳作混沌風)
(俗通作混屯姓苑云後去水為屯/姓纂又有屯渾氏云太昊佐謬)若至于所謂盤古氏
異矣(盤古氏亦曰渾敦氏羅隐有渾敦氏施化之説謂/盤古也如云支節為山岳腸胃為江河之類本出)
(三五厯/紀等書)
　予嘗議三墳之偽渾沌氏豈太昊之佐哉六韜之書
　渾沌氏在昊英氏前及班固表古今始列之伏羲之
　下應劭作書遂以為太昊之良佐三墳姓纂一皆因
　之失其本矣昔者孔子謂子貢曰渾沌氏之治若予
　與汝奚足以知之渾沌氏豈太昊之佐哉此班生之
　失也雖然渾沌氏之治於今果何如邪老儋子曰古
　者被髮而無卷領以王天下其徳生而不殺予而不
　奪天下之人非其服而同懐其徳當是之時陰陽和
　平萬物無息蜚鳥之巢可俯而探也走獸可繫而從
　也盖執中涵和除日無嵗無内而無外者此渾沌氏
　之治也至其衰也鳥獸蟲虵皆為人害是故廹其難
　則求其便因其患則操其備故常不必循器械不必
　因後世因時而有變易亦以輔萬物之自然而已矣
　七十九代之君其為法不同而俱王于天下由此道
　也食也息也何久近之殊哉嗟乎舊國舊都望之悵
　然雖使丘陵草木之緍入之者十九猶之悵然况見
　見聞聞者乎夫有盛必有衰而衰者必復有冬必有
　夏而冬者必開此天地之化氣也今也覲古之人被
　畫冠服而企止者質厚魁偉重視深息氣象固已殊
　矣况三代之時乎三代之世聖賢自多而况出於其
　上者乎然則君子何獨於渾沌氏疑之哉彼將憮告
　賜之言者吾不憮也
東户氏
東户氏之熙載也紹荒屯遺美好垂精拱黙而九寰以
承流當是之時禽獸成羣竹木遂長(莊注云足其性而/止無吞噬之心故)
(物/全)道上顔行而不拾遺耕者餘餼宿之隴首其歌樂而
無謡其哭哀而不聲皆至徳之世也(見子思子淮南子/云東戸季子之世)
(道路不拾遺耒耜餘糧宿諸􁈿首使君子小人各得其/宜也許氏云古之人君傳又作東扈或謂即夏之有扈)
(謬矣人物表在炎帝之前魏文/帝令叙黃帝于其後可知矣)
　前世之史患乎略後世之史患乎詳予述此書自遂
　人而下益詳盖法之始禮之初政治可則不得而不
　詳也遂人而上雖復著之有不得而詳者若夫上之
　號氏世姓多得之外書與夫封禅之文于儒書無所
　見雖或有之連蹇其文濛澒其説如風俗通之列僊
　氏始學篇之卷須氏皆誕謬無鞅者也(補史記/作卷鬚)又有
　得以僅存者如氏譜之吉夷氏莊子之冉相氏狶韋
　氏皇覽之巫常氏王潜夫之神民氏子思子之東户
　氏亢倉子之几蘧氏風俗通之帝疇氏和莵史之太
　嵬氏鬼嵬氏命厯叙之黃神氏􁓃神氏辰放氏皇談
　氏然皆不得攷其上下獨夏后氏之書注山水之所
　自多有諧其號氏者豈其人之所自出而迹之所麗
　邪以此諦其不誣也故予得以詳擇焉
皇覃氏
皇覃氏一曰離光氏兊頭日角□六鳯皇出地衡(春秋/命厯)
(序/)在而不治官天地府萬物審乎無假是故死生同兆
而不可相陵(在者任之而已一而不黨命曰天放若有/心治物則求彼天然直致于尒任則物自)
(足矣虞書云在治忽亦任其自然而已故莊子曰聞在/宥天下不聞治天下管子亦云先王之在天下民比之)
(神明之徳孔氏以來説者皆以為察其然/哉在璇璣正非屑屑致察也在之而已)治二百五十
載(命厯叙云次民沒離光次之/號曰皇覃治二百五十嵗)
　至政之謂時至變之謂世時政再而僿世變三而復
　三變則百年矣子曰善人為邦百年亦可以勝殘去
　殺矣勝殘去殺宜若小然今也善人為之猶有待于
　百年何邪世變之道然也男子生三十壯有立於是
　始室父子相及是故古者三十年而成世如有王者
　必世而後仁盖一世則變矣天時人事皆一更矣變
　極亂而為極治無生而為無殺至殘而為至安豈一
　朝一夕哉殘之勝殺之去故必三變而後復也五帝
　無殺者也三王無殘者也而五伯則無生也無安也
　伯一變而王王一變而帝帝則皇皇則道矣由無安
　而至於無殘無生而至於無殺必有漸也齊一變至
　於魯魯一變至於道風移世革宜必百年而後可也
　今夫五月旱熯人知為暑也而陰實生之十月氷霰
　人知為寒也而陽實始之治亂之變亦陰陽與寒暑
　也寒暑之期三月而移治亂之勢百年而復善嵗之
　家知寒暑之必至故在暑而裘成在寒而絺成是以
　終身無寒暑之憂善世之君知治亂之不常故在安
　而圖危在治而圖亂是以畢世無阽危之患居今之
　世不變今之道雖與之以天下不能一朝居矣嗟乎
　自有君汔於堯如辰放皇覃遂人有巢為世之期皆
　逾二百正所不論而羲炎若黃帝顓頊唐虞且不下
　於百年天下大治由堯而來三千年間百世矣紀載
　之不可明紀者盖亦時有之矣四海之内或合或離
　或治或隳或唱或隨或强或羸一二世而其風已替
　固未有兼世而能一其風俗者雖有名世繼世而興
　猶必化之一洽教之一浹而後民之情始可以一變
　其繼周者茍能不替則雖民如夷狄三變而帝道可
　期矣觀時會通豈欲速之功哉奈何國無百年之世
　世無百年之道以其代有賢不肖奚啻相灑兹文王
　所以望而未見時之難人之難此治世所以常少亂
　世所以常多先王之治所以不務廣地而務詳其政
　教誠以天下之治難乎其變復也子曰愽施濟衆堯
　舜其猶病諸五畆之宅樹之以桑五十者可以衣帛
　矣雞豚狗彘之畜無失其時七十者可以食肉矣謹
　庠序之教申之以孝弟之義班白者不負戴於道路
　矣斯先王之政也五十者帛七十者肉則少者有不
　帛而不肉矣班白者不負戴則少者不免於負戴矣
　聖人之心非不欲少者衣帛食肉不負戴也而所養
　有不贍此病施之不愽也内無怨女外無曠夫則江
　漢之民無鰥寡矣老有所養幼有所長則江漢之民
　無孤獨矣數罟不入汚池則魚鱉不可勝食矣斧斤
　以時入山林則材木不可勝用矣斯先王之政也然
　江漢之域鰥寡孤獨無失養則逺人有失養者矣九
　州之内魚鱉草木無不若則逺物有不若者矣聖人
　之心非不欲九州之外鰥寡孤獨皆得養魚鱉草木
　咸若也而所治有所不及此病濟之不衆也愽施濟
　衆此堯舜之所以猶病之也惟易有言既濟亨小無
　欲濟世而不至於大則吾之仁有不盡矣仁有不盡
　則吾之施有不可得而必矣施不可必則天下之寒
　饑屈枉厄窮而無憀者何時已邪見其生則不見有
　弗及矣聞其聲則不聞有弗及矣况其逺邪是以先
　王不務廣地而於吾之所制每致其詳於吾所制茍
　致其詳則四海之内將有聞風興起視則而視效矣
　然則修已以安百姓是必勝殘去殺而後可也而􁀙
　者曰竢河之清夸者又曰日月冀爾是故或七八年
　或五六年或三四年不至於大敗極亂喪亡相仍不
　止則其視羲炎黃帝辰放皇覃也何啻朝菌與螟􁀙
　哉今而匹之不亦悲乎此予所以賛古人之久治而
　每為之三太息也
啟統氏
　啟統氏别無攷見獨起居舍人章衡運紹記若通載
　有之而乃序之尊盧氏之後觀衡自言歴觀四部古
　人圖籙其亦有所取矣嗚呼治古盛徳之君未有聞
　焉者多矣豈非地寕天澄物無害生萬庶涵泳春風
　之中而不知所以為稱邪草木以土為生而不知土
　魚鱉以水為命而忘其水是故聖人父母萬物澤及
　天下而不知其誰氏上清𤣥格曰大道似不肖盛徳
　若不足韜光晦迹自翳其身而人不知其啟統氏之
　謂乎
　
　
　
　
　
　
　
　
　
　
　
　
　
　
　路史卷四
欽定四庫全書
　路史卷五　　　　　　　　宋　羅泌　撰
　　前紀五
　　　因提紀
吉夷氏
吉夷氏後有吉氏(見姓譜/)
几蘧氏
几蘧氏之在天下也不治而不亂狥耳目内通而外乎
心知(人間世云夫狥耳目内通而外于心知鬼神將來/舎而况人乎是伏羲几蘧之所行終而况其散者)
(成𤣥英云狥使也能令根竅内通不緣于物境精神安/靜志外于心知則外遣于形内忘于知鬼神宜附而舎)
(止矣几蘧者三皇以前無文字之/君言伏羲几蘧行之以終其身也)天下之人惟知其母
不知其父鶉居鷇飲而不求不譽晝則旅行夜乃類處
及其死也槀舁風化而已令之曰知生之民天下葢不
足治也(亦見亢/倉子)
　天下莫難于無事莫險于有為然為治者多幸有為
　之成而鮮知無事之為貴夫以一體諏之藥石具而
　無所用之曰安至于天下雖有聖智無所用之謂平
　及夫夐萬金之方著千人之能亦已幾矣故善攝生
　者無已急之功而善治世者無致平之效彼几蘧氏
　之治葢以無事治者也是以後世罕儷焉
狶韋氏
　昔莊周訏道之大神鬼神帝生天生地可傳而不可
　受可得而不可見而首言狶韋氏得之以挈天地伏
　羲氏得之以襲氣母此所謂神帝也傳者謂是文字
　之前帝者之號得道以馭羣品提挈兩儀者也仲尼
　曰狶韋氏之囿黄帝氏之圃有虞氏之宫湯武之室
　曰囿曰圃曰宫曰室讁世薄也是則黄帝氏之前矣
　而或者疑即商之豕韋夫所謂挈天地者豈區區伯
　据之雄所能克哉且昔夫子嘗問于太史大弢栢常
　褰若狶韋矣豈亦商之豕韋哉(集韻狶韋音絺李軌/說太史官名音治)
　今丹壺書繼諸几蘧氏之後四世則古固有同名而
　同氏者豈得謂其有一而廢一哉(發揮有同/名氏辨)
有巢氏
太古之民穴居而野處搏生而咀華與物相友人無妎
物之心而物亦無傷人之意逮乎後世人氓機智而物
始為敵𤓰牙角毒槩不足以勝禽獸有聖者作楼木而
巢教之巢居以避之號大巢氏(韓子云上古之世人/民少而禽獸衆人不)
(勝禽獸蟲虵聖人有作構木為巢以之羣居天下號曰/有巢氏人食果蓏􁀙􁩠腥臊臭惡聖人作鑽燧取火以)
(化腥臊天下/號曰燧人氏)其為民也登巢㭬蠡(東征賦云登巢而㭬/蠡注謂上古無宫室)
(不知教化之時也曹植遷都燧覽乾元之兆域本人物/乎上世㭬蠡䖿而食疏摭毛皮以自蔽蠡與蠃同武戈)
(切䖿力兮/切㭬琢也)惰食鳥獸之肉若不能䭋者飲其血嘬其臑
茹其皮毛未有火化捆橡栗以為食草棲木末令之曰
有巢氏之民(禮存三古𤣥酒以祭薦其毛血之類是上/古之禮醴醆以獻薦其燔炙之類是中古)
(之禮退而合烹體其犬豕牛羊實/其簠簋籩豆鉶羮則純乎後世)先是時民稔血食而
有爭心有剝林木而戰者矣(吕春秋儀禮正/義謂有巢氏時)勝者以長
長猶不足涖之則就其無欲者而聽令焉又不足以定
之于是刻木結繩以為政(髙氏小史謂刻木結繩/以記事為燧人時非)木皮
未委于復塞其羽革紩衣攣領著兠冒以賁體(見吕覽/周公告)
(成王云古人冒而旬領謂三皇時以冒覆頭旬領遶頸/至黄帝作冕其制遂明故儀禮正義云皮弁以白鹿皮)
(為之象上古也三皇前君以冒覆/頭旬領遶頂至黄帝始制軒冕)民之葬者猶未詳焉
過者顙泚于是厚衣之薪而瘞之不封不植也掩覆而
已喪期無數也哀除而已其政好生而惡殺節上而羨
下故天下之人不歸其服而歸其義(晏子云古者秩衣/攣領而王天下其)
(義好生而惡殺節上而羨下天下不朝其服而歸其義/有處層巢窟穴而王天下其仁愛而不惡予而不取天)
(下之人不朝其/室而歸其仁)治三百餘載(外紀云百餘年或云百餘/代萬八千年或云萬二千)
(年/妄)栖于石婁之顔(遁甲開山記云石樓山在琅琊昔有/巢氏治此山南注城陽縣東北有婁)
(鄉是然于琅琊逺矣而又汝之梁縣有石樓山按今隰/州有石樓縣本曰土京隋又改曰石樓東南六十有石)
(樓山此/宜是)天寳七載詔有司于肇迹之地置廟春秋二享
與遂人氏同
　天下有自然之勢其未至也必至而其既至也不復
　輕清之必上重濁之必下此天地必至之勢也世之
　日偽俗之日澆此勢之必不復也彼有血氣者必有
　爭爭則鬭鬭而不勝必至于剝林木林木未利必至
　于造五兵五兵之作其可復乎有甚而已自剝林木
　而來何日而無戰大旱之難七十戰而後濟黄帝之
　難五十二戰而後濟少昊之難四十八戰而後濟昆
　吾之難五十戰而後濟牧野之師血流漂杵齊宋之
　戰龍門溺驂延于春秋以抵秦漢兵益以熾戰益以
　多而儒者之談必曰去兵謂仁義之君無事于兵而
　自治嗚呼是欲禍天下于兵戈者也夫國無大非兵
　必亡天下雖平忘戰必危是故古之聖王有義兵而
　無有偃兵昔者魏武侯欲為義而偃兵徐無鬼以為
　不可曰為義偃兵是造兵之始也君自此為之則治
　不成西夏非兵而廢祀于陶唐徐偃非兵而殄世于
　曼楚晉諱戰而國棄于劉聰梁諱戰而籙亡于侯景
　一夫作難萬衆潰弊天下無兵汔未見無禍者是可
　去邪傳曰天生五材民並用之廢一不可誰能去兵
　兵者先王之所以威不軌而昭文德也幾微之權死
　生之地而聖人之所謹焉者今而曰俎豆干戚可以
　為矣何事魚麗夫如是則消鋒鏑鑄金人足以為治
　而司馬炎不生事于晉蕭俛段文昌之儔不生事于
　唐矣作易者曰以此毒天下而人從之吉岐雷俞扁
　不惟葠苓之養性也而刼痼攻積巴菽殂葛猶不得
　而後之以毒攻毒有至仁焉是故善去兵者不去兵
　道德仁義素著于躬禮樂教化日漸于民其所以為
　萬世帝王之業者固自有然然一罅之或闕則固將
　有乗之者出此卒伍之法蒐閱之時擊刺之具侵伐
　之典所以必修明于閒暇之日謂之有政俎豆之中
　有軍之容固非徒俎豆也干戚之内有兵之僃固非
　徒干戚也有軍之容是故萊人不得以兵刼有兵之
　􁃻是故苗民不敢以勢抗今顧曰舜孔未學豈書生
　所知哉成安君號儒者稱義兵者無事詐謀竒計卒
　為韓信斬之泜水之上是以聖王以戰去戰非好兵
　也不得已而後動不敢為主而為客非去兵也不得已而後
　應而漢祖平成之困唐宗安市之屈失于黷也陸機河橋
　之敗房琯陳濤之奔失于易也惟非兵之咎也必也主以
　仁義擾以信禮不得已然後用如舜文之當然范蠡
　之審諦馬服之不敢易言王忠嗣之本不生事如是
　可矣又何必去之然後為仁義與若蚩尤之斬乂秦
　趙之阬夷曽不足為齊晉道又烏足以言兵邪彼光
　武之欲三十年不言蓋有為而發也
遂人氏
不周之巔有宜城焉日月之所不屆而無四時昏書之
辨(空同之北北極鍾火之山地數百里無日月之光猶/蜀之陋天常雨少出日者王子年云去都萬里有申)
(彌國近燧明之國地與西王母接以故燕昭王㳺于西/王母燧林之下說燧皇鑽火之事西王母國名詳餘論)
有聖人者㳺于日月之都至于南垂有木焉鳥啄其枝
則㷠然火出聖人感之(廣土自有不見日月之處予嘗/論深山四時早晚與平原之不)
(同非若佛書所謂夜摩天之類拾遺記云燧明之國不/識晝夜土有燧木後世聖人㳺于日月之外以食救物)
(至于南垂觀此燧木有鳥類鶚啄其枝則火出取以鑽/火號燧人氏在包羲氏之前蓋火山國也山海經言火)
(山之國雖經霖雨其火常然即今武周連渾府之遥/火山也故代割雄勇為火山軍亦猶梧州火山之火)于
是仰察辰心取以出火作鑽燧别五木以改火(詳發/揮)上
古之人茹毛而喢血食果蓏􁀙􁩠膻腐餿漫内傷榮衞
殞其天年乃教民取火以灼以炳以熟臊胜以燔黍捭
豚然後人無腥􁀙之疾(祭禮作其祝號薦其血毛腥其/俎熟其肴所以存法太古腥俎)
(謂豚解俎之禮記正義云先燒其石令赤以黍與豚/加于上而灼之或疑神農始藝五穀神農廣其事爾)人
民益夥羽皮之茹有不給于寒乃誨之蘇冬而煬之使
人得遂其性號遂人氏或曰燧人(以鑽燧故古史攷云/鑄金為刄民大悅號)
(曰燧人禮含文嘉云燧人氏鑽木取火炮生為熟令人/無有腹疾遂天之意故曰遂人典畧云燧人鑽木取火)
(免腥臊變熟食人事也白虎通義云取火/教民熟食制養禮性避臭去毒謂之燧人)順而不一于
是窮火之用而為之政春季以出樵終以納異其時也
以濟時疾鬱攸之司九變七化火為之紀謂木器液于
是范金合土為釜重作烓髙甌瓿成物化物而火之功
用洽矣(季春心昏見于辰而出火季秋心昏見于戌而/納火故尸子云遂人察辰心而出火亦見中論)
(夫心見于辰則火大壯故/季春禁火有辨見發揮)當是時也天下多水教人以
漁(尸/子)雒出四佐以代天理物乃大臣職(天皇輔有三名/故皇帝象天文)
(以制官賈公彦謂伏羲之前雖有三名/未必其立官位至黄帝時名位乃具爾)命明由政乎陞
級(宋均云辨等/降政所見後)畢旒辨乎方色(分正方俗論語摘輔象/云必有受稅俗注云受)
(稅賦及徭役所宜必畢/古通用史通莫不必賻)成博受乎古諸(都鄙之事摘輔/象注云受古諸)
(侯之事按孟諸志作/明都知裏為有據云)隕蓲錄乎延嬉(延長嬉福也蓋謂/祭祀崔沔議云祭)
(祀之典肇于上古人所飲食必先嚴獻未有火化茹毛/飲血則有血毛之薦未有麴蘖汙尊抔飲則有𤣥酒之)
(奠施及後王禮物/漸􁃻也蓲一作丘)四后職而天道平人事理(摘輔象云/遂人出天)
(四佐出洛言生知出/于天而四佐洛産也)龍圖呈瑞龜字効靈(見畫/錄)于是占
建而正方(王希明太乙金鏡云燧人氏占/斗極而定方名東西南北是也)握幾矩表計
寘(圖矩也演命明道經注云矩燧皇謂/人皇在伏羲前風姓始王天下者)指天以布躔而
齊七政(康成云矩法也言燧皇持斗機運轉之法本天/以施政教作其圖謂之計寘在伏羲前于時無)
(書刻石而謂之爾刻言蒼精渠肩之人能通神靈之意/也七政詳慮記主禮斗威儀以為五音二少主君臣父)
(子夫婦政少宫主文少商主武法斗/而為七政七政之禮立迹所興也)始注物蟲鳥獸之
名(春秋命厯叙云伏羲燧人始名物蟲鳥獸夫物蟲之/名必與物合如牛之曰牛魚之曰魚名之則必承之)
(以至草木亦莫不然蓋聖人有以與物合一黄帝正名/百物夏禹主名山川而此道後世不復有能知者非無)
(其人世/自隱也)通國之輕重以轉民之貲(管子云齊桓公問于/管仲曰輕重安施對)
(曰自理國伏羲以來未有不以輕重而成其至者曰燧/人以來其大㑹可得而聞乎對曰燧人以來未有不以)
(輕重而為天下者也故通典云自燧人逮三王皆通輕/重之法以制國用是則制貨以權輕重生民以來燧人)
(已通/貨矣)人滋反醇情欲蠢動好嗜外廹則冒禮而忘形以
賤其神乃制男子三十而取女子二十而歸(一云女二/十五王充)
(以為法制張設未必奉行陋也逸禮本命篇云太古男/五十而娶女三十而嫁中古男三十而室女二十而嫁)
(地官媒氏掌萬民之判男三十而娶女二十而嫁蓋本/乎此書大傳孔子之說亦然白虎通謂男三十筋骨堅)
(强任為人父女二十肌膚充盛任為人母合為五十應/大衍之數以生萬物也陽竒而舒故三終隂偶而促故)
(再終三天/兩地之道)以息其民為之進退以耻其凡是故父老而
慈子壽而孝著之世姓而法自是作禮由此顯矣(禮記/疏云)
(尊卑之禮起于遂皇氏云禮有三起禮事起于遂皇禮/名起于黄帝通厯通典等皆謂燧皇始有夫婦之道蓋)
(始著其禮爾孔演明通經注云燧皇謂人皇在/伏羲前風姓始王天下者是燧人已著姓名)治律嵩
髙之石室以火著記(古史攷云有聖人以火德王造作/鑽燧出火教民熟食號曰遂人伏)
(氏書以燧皇與羲農為三皇云遂人以火紀火為陽尊/故託遂皇于天伏羲以人事紀故託羲皇于人神農以)
(地力紀故託農皇于地天地人之道􁃻而三五之運興/矣應氏之說亦然故康成六藝論以遂皇為人皇云易)
(者隂陽之象天地之所變化政教之所生自人皇初起/故頴達謂禮自人皇遂人梁主書起自軒轅而同以遂)
(人為皇其叙五帝則自黄帝至堯而止舜弗預焉謂/舜非三王亦非五帝特與三王通為四代斯亦妄矣)二
百有三十載(六藝論云遂皇之後歴六紀凡十一代乃/至伏羲始作十二言之教注言遂皇在九)
(頭之前非也貞源賦云燧人子孫相承二萬一千年至/伏羲而世紀燧人氏没包羲代之古史攷燧人次有二)
(姓乃至伏羲與六藝論不同頴達/疑是三姓而為九十一代俱妄)
　贊曰
粤有大聖㳺于南垂别火滲代違其羽皮以炮以燔與
人遂性占建握機方㕓以正式通輕重逺近化居四佐
授職小大以孚男娶女歸以息以耻父老子壽禮由顯
矣
　顔子將之齊孔子有憂色子貢問焉子曰善哉問昔
　者管子有言丘甚善之禇小者不可以懐大綆短者
　不可以汲深故命有所成而形有所適者不可以損
　益也吾恐回與齊侯言黄帝堯舜之道而重之以遂
　人神農之言彼將内求諸已而不得則惑矣遂人之
　言久矣不得而聞矣舎者君君臣臣父父子子兄兄
　弟弟夫夫婦婦而已矣聖人之道造端乎夫婦夫婦
　正而天下定是故遂人之制男女必致其詳紆觀乎
　此然後知後世婚娶之道生也夫元氣之所孕始于
　子立于己子者字之始而已者包之始也自子推之
　男左行三十而立于己女右去積二十而合于已正
　陽也隂實從焉是故聖人因是而制禮三天兩地自
　然之數妃也自己而壬之男十月毓于寅女十月毓
　于申申為三隂寅為三陽故年運起焉日生于甲月
　生于庚日月西東夫婦之象也甲統于寅庚統于申
　是故隂陽之合必以正將以順性命之理爾(男子陽/火元氣)
　(起戊子三十丁巳十月至丙寅此火生木也女子隂/水元氣起庚子二十辛巳十月至壬申是為金生水)
　(也/)嗟乎斧斤以時入山林則木得其性而材不可勝
　用矣先王之制得其時故人皆廸智而壽命長及下
　之世不知乎此動違其時是故殘其生賊其性而每
　至于夭折韓稚有言鑽火變胜之下父老而慈子壽
　而孝羲軒而降屠屠焉以相誅滅淫于禮亂于樂囂
　薄澆偽淳風礈矣而或者謂南地薄殘婚宦及早而
　王肅之徒遽取服經謂三十二十孔子以為禮之極
　豈聖人之制法哉雖然景公胡為而不足語邪彼受
　弑兄者之立也而遂相之愛荼之世也而遂立之君
　臣父子兄弟夫婦有一乎此其所以發為政之問而
　孔子告之以君君臣臣父父子子者誠以景公于此
　有所不至故也然則景公果足以遂人之道告乎至
　彼妄士不知其君而夸焉者又多矣孟軻氏之欲齊
　王湯武宜也而公孫鞅遽以帝道說秦孝公何邪抑
　不知孝公之不足以帝道說邪亦鞅之所說之帝道
　贗邪握鉅而兼金售皆穿窬之盗也若人者非惟不
　足以知顔子亦不足以知孟子
庸成氏
庸成氏庸成者垣墉城郭也(庸以兵城從戍古/墉城字只此作)羣玉之
山平阿無隘四徹中繩庸成氏之所守先王之册府也
(穆天子𫝊阿城阿隘阨/也四徹猶四境一作徼)册府所在庸成是立故號曰庸
成氏云容成者非也(杜甫云容成氏中央氏尊盧氏軰/結繩而已百姓至死不相徃來或)
(作容成蓋以黄帝臣有/容成疑其為一而繆)方是時人結繩而用之(子夏易/傳曰上)
(古官職未設人自為治記其事將其命而已故可以結/繩為九家易云古無文字其有約誓之事事大大其繩)
(事小小其繩結之多少隨物衆寡執以相攷鄭云事大/大其結事小小其結亦意逆之說爾今吐畨犬羊同猶)
(以刻木結事/可知繩也)其民僮䝉莫知西東摩唇蓐食而莫知其
止息託嬰巢中棲粮隴首虎豹可尾虺虵可蹍而人無
有相媚之心(淮南/本經)實有季子其性喜淫晝淫于市帝怒
放之于西南季子儀馬而産子身人也而尾蹏馬是為
三身之國(市特貿易衆聚之處張華所記本出括地圖/季子乃其名爾子思子言東户季子是也說)
(苑云翟馬生牛牛生馬封荼曰是雜牧也按秦本紀孝/公二年翟馬生人唐乾符二年河北中和元年長安亦)
(嘗有/此)
　庸成季子之事何其怪邪商書曰五世之廟可以觀
　德凡事在大故地大則有堂祥岐母羣怪大翟不周
　山大則有虎豹熊羆螇蛆而况又有大者乎無物不
　有而後為天地無事不具而後成世道由是而究之
　則非常之故不慮之變皆適然而已矣是以太公有
　云天之為逺矣地之為垕矣人生其間各自利也何
　莫之有乎夫使世俗而能常有其有是乃溟涬鴻濛
　世以為主莫之有七十六聖矣嗚呼天地之間信何
　莫之有乎奚物而為常奚物而為怪通之則物我一
　也不然吾值我非怪邪天下之物固不以自怪也必
　值我而後怪始未常識遇之皆可為駭惑怪固在我
　不在物也昔叔山無知且以孔丘為梏于淑詭眩怪
　者而况于凡乎凡人之情易放而難求子不語怪豈
　不言邪正自難言之爾(有挾怪而問者皆不之告慮/其惑也讀如吾語汝之語)
　申生之託狐突彭生之蠱齊侯與夫秦諜七日而蘇
　荀偃視不受含晉柩牛吼伯有介馳先民紀載良不
　少矣四海之下兩頭四臂九首六足兩口獨目三身
　二體旁口反唇交脛反踵馬首狗蹏三瞳四舌四耳
　三角結匈岐踵半體聶耳毛身𤣥髕貫匈離耳無腸
　蜚頸羽民尾濮豕啄狗頭厭火流鬼野义落刹充牣
　其間北方有不釋之氷南方有不死之草東方有君
　子之域西方有殘刑之尸寢居直夢人死為鬼豈得
　謂之無邪(落刹羅刹也國在婆利東/與林邑為市說見餘論)聖人慮天下之
　狃于惑也是故窮天下之故賾事物之變推至道開
　逕庭以引之正然而祥桑蜚雉有蜮載鬼之類尚筆
　于經是豈以夸世哉此其有以見天下之賾知鬼神
　之情狀者也而世之人以其惛惛乃復邈邈務怪不
　已殆乎夫不極其變則常固不可名不盡其故則心
　固不可保極天下之異而歸之正則正者不能以復
　異矣伯益之所記齊諧之所識予正恐其未廣也使
　世人知物我之不殊同異之一貫則怪亦常矣又奚
　俟于覩流屨而大息哉荀卿子曰可怪矣而未可畏
　也聖人以為常而衆人以為怪是不可不諫也未信
　而諫則人不與兹故因之以怪焉
　右因提紀凡六十有六世
　
　
　
　
　
　
　
　路史卷五
欽定四庫全書
　路史卷六　　　　　　　　宋　羅泌　撰
　　前紀六
　　　禪通紀
史皇氏
倉帝史皇氏(倉頡廟碑作蒼非是按蒼氏出于蒼舒倉/氏出于倉頡論衡倉頡字盡作倉春秋時)
(有倉葛字/不從草)名頡姓侯岡(見地/記)龍顔(春秋命/歴序)侈哆(見内/簡云)四
目靈光(廟碑云蒼頡天生德于大聖四目靈光為百王/作憲其銘曰穆穆聖蒼熹平六年立按春秋演)
(孔圖及春秋元命苞叙帝王之相云倉頡四目是謂並/明顓帝戴干是謂崇仁帝佶戴干是謂清明堯眉八采)
(是謂通明舜目重瞳是謂無景禹耳三漏是謂大通湯/臂三肘是謂栁翌文王四乳是謂含良武王􁀙齒是謂)
(剛强不及人臣也故索靖草書狀曰聖皇御世隨時之/宜倉頡既王書契是為而世紀乃言黄帝史官倉頡取)
(象鳥迹始作文字記其言動䇿而/藏之名曰書契妄也有辨見發揮)上天作令為百王憲
(昔周初有於倉頡墓下得石刻藏之書府至秦李斯辨/其八字云上天作命皇辟迭王或云叔孫通識十二字)
(而不傳妄也任昉云周人不能辨而斯通識之余不/信者詳攷二句乃㓂謙所纂黒帝安和國主禁文也)實
有睿德生而能書(隨巢子云史皇産而能/書亦見淮南修務訓)及受河圖綠
字(河圖玉版云倉頡為帝南廵狩登陽虚之山臨于𤣥/扈洛汭之水靈龜負書丹甲青文以授帝謂蒼頡陽)
(虛山在/上洛)于是窮天地之變仰觀奎星圓曲之勢俯察龜
文鳥羽山川掌指而剙文字形位成文聲具以相生為
字(字孶也言滋毓藩多也與孶/孖同故乳牛羊曰字牛字羊)以正君臣之分(朝廷/之上)以
嚴父子之儀(閨門/之内)以肅尊卑之序(䣊里/之間)法度以出禮樂
以興刑罰以著為政立教領事辨官一成不外于是而
天地之藴盡矣(倉帝所制乃古文蟲篆孔壁古文科斗/書即其體也魏畧言邯郸淳善倉頡蟲)
(篆是矣自倉頡至周宣皆倉頡之體也宣王紀其史籀/始作大篆十五篇號曰篆籀與倉頡二體所謂古文因)
(而用之衞恒云倉頡造書因而遂滋則謂之字字有六/義至三代不變改故孔頴達云倉頡至今字體雖變而)
(六體之本古今不易漢志云倉頡多古字俗師失其讀/宣帝徴齊人能正讀者張敞從受之傳至外孫之子杜)
(林始為作訓子雲因作訓纂此書斷所以謂吕氏書言/倉頡造大篆為非謂若倉造大篆則置古文于何地古)
(文為本篆籀其子孫矣孝經援神契云奎主文章倉頡/作文字者總而為言包意以名事也分而為義則文者)
(祖父字者子孫/滋蔓而相生爾)天為雨粟鬼為夜哭龍乃潛藏(論衡云/河出圖)
(洛出書聖帝之瑞倉頡作文字業與天地同指與鬼神/合何非何惡而致雨粟鬼哭之怪哉圖書文章與作書)
(何異使天地鬼神惡人作書則圖書出乃無/此怪或倉頡作書適與之㑹爾葢一說也)文字備于
以存乎記注乃著績别生正名孚號而升封于介丘紀
文字以昭異世而文亂日昌矣(河圖真紀鉤云王者封/泰山禪梁父易姓奉度)
(繼典崇功者七十有二君管子墨子亦言封禪皆在先/秦春秋之世封禪者帝王易姓告代之大禮也一姓惟)
(一行之謂之岱宗其事可知矣惟后世目之以告太平/為可惡爾按白虎通義云王者易姓而起必升封泰山)
(何報告之義也必于泰山何萬物交代之處也必于其/上何因髙告髙順其類也言封禪者莫此為近豈謂太)
(平不敢歸已推徳于天哉云推徳于天乃所以為有已/皆腐儒之見也夫以唐虞之盛猶曰四海困窮今乃自)
(述太平不遜于天地其享之乎勒石紀號者特帝王之/顯名耳亦非勒功德以示來世知此則知封禪亦無多)
(事也史皇始備文字故首封禪紀文字此皆/可得而知者世儒謂可廢者特不詳其本哉)亂百有一
十載(見渾天記廬陵縣化仁山境舊有脞祠有倉頡像/羅列宰邑治學先公侯徙其像于學四目龍衮古)
(扁猶為倉/王誤矣)都于陽武(今開封之祥符故浚儀縣即春秋/之陽武髙陽鄉也有倉頡城陳留)
(風俗傳云縣有倉頡城及列仙之吹臺地記開封縣東/北二十有倉垣城及廟墓輿地志云城臨汴西北有倉)
(頡墳城别仙臺郡國志云倉頡師曠城倉頡與師子野/所造繆也時宜無城或後世緣其所都名之邪然按姓)
(纂倉頡氏馮翌人則其/後世氏倉頡者為之爾)終葬衙之利鄉亭南書人禋之
(皇覽云墳髙六尺學書者皆徃上姓名投刺祀之不絶/九域志鳯翔有倉頡廟今長安西南二里宫張村有三)
(㑹寺者記為倉頡造書之堂斯亦未然豈亦馮翌者為/之歟或書生習書之所也論衡云學書者諱丙日云倉)
(頡以丙日死按古五行書倉頡丙寅死辛未葬葢五日/始葬或疑其時未有甲乙然世皆言大橈作甲子而伏)
(羲已有甲歴出于/上古特未可執)後有倉氏史氏侯氏侯岡氏夷門氏
倉頡氏(姓纂有倉頡氏姓書更有頡氏豈後世之姓孔/名丘者邪今故不取倉史夷門見姓苑等按漢)
(上谷長史侯相碑云侯氏出自倉頡之後逾商歴周各/以氏分或著楚魏或顯秦齊卿士為斯其胄也然自春)
(秋而下諸國皆有侯氏故姓纂以為晉後而侯成碑謂/鄭共仲賜氏曰侯厥後宣多以功佐國因以為氏然祀)
(之後與魏侯奴氏渇侯氏古引/氏俟伏侯氏亦並為侯氏云)
　嗚呼圖出河書出洛天地之所以畀聖人也而其末
　流禍天下亦深矣三代而上用而不恃文字之所用
　墳典鼎彛之外亡施焉三代而下有說命有政典然
　後文字亡所不用既著文字而六經託六經之託聖
　人之不得已也降至後世句連苦窳牢茹苫畢而後
　淫辭詖說始蔓羨霄塊間矣竒它之目如秋荼而民
　亡所措手足章句之學如凝脂而士不知所稅駕文
　者侮俗而姦者舞文至于讀易卜姦誦詩抇冡亡所
　不至人皆郵之而不知所郵者彼市祅夜哭謂鬼亡
　知吾得信諸
栢皇氏
栢皇氏姓栢名芝(上清三天列紀云上清真人姓栢名/芝乃中皇前人是知栢乃姓也莊子)
(六韜人物表亦皆從本傳或/作伯字云借用栢斯失據矣)是為皇栢(三墳書云伏羲/上相共工下相)
(皇栢妄也其失源于班固應劭叙于伏羲之後故爾後/世以為襲伏羲之號或云其佐皆失之莊周所記封禪)
(之帝叙次/可以見矣)出榑日之陽駕六龍(春秋命歴叙云皇栢登/出榑桑日之陽駕六龍)
(而上下乃/栢皇也)以木紀德(命歴/叙)為而不有應而不求(干寳晉/武革命)
(論云栢皇栗陸為而不有應而不求執大象也莊子/曰獨不知至徳之時乎栢皇栗陸之時斯至治矣)立
于正陽之南是為皇人山(方志華夷圖謂之伏羲山輿/地廣記皇栢山在開封陳留)
(縣/)其後為栢(今蔡州西平古栢國/春秋時栢子之封)有栢氏(風俗通云/栢皇氏後)栢
常為皇帝地官栢亮又為顓頊帥栢昭為帝嚳師堯治
天下有栢成子臯立為諸侯堯授舜舜授禹栢成子臯
辭為諸侯而畊(一作子髙通變經老子言自開闢以來/千二百變後世得道栢成子臯是矣)
逮周之世有栢冏為太僕正又有栢侯氏栢常氏白侯
氏(姓書又有白侯氏按漢尚書郎白侯/雋吳張昭師白侯子安云栢侯之轉)
　學者皆言五運尚矣自伏羲以來以斗精受命者七
　神得間氣而生者又二十有八所謂三十五際者也
　而終始之傳乃謂大庭栢皇悉有所紀何邪天地之
　大者在隂陽而五行為之次同符合證各象其類興
　亡之籙以次相代豈偶然哉是以皇天眷命必先幾
　見于下民聖王感運而興必求合德以為之表昔者
　黃帝之世天先見大螻大䘆黄帝曰土氣勝土氣勝
　故其色尚黄其事則土及禹之時雨金櫟陽禹曰金
　氣勝金氣勝故其事用金然其受命荷帝𤣥玉故其
　色尚黒下至湯代金刄先生于水湯曰金水勝金水
　勝故其色尚白其事則水及夫武王火烏流社武王
　曰火氣勝火氣勝然其衰在木火生于木故其色尚
　赤其事則木類固相召箕麗而風畢動而雨雲從龍
　風從虎其氣炎則有以取之矣伏羲髙辛俱感巨跡
　神農唐堯俱感赤龍黄帝有虞咸因大虹少昊伯禹
　咸繇流星與夫揺光貫月而􁎈顓湯若有同于劵鑰
　者殆叵信邪抑又取之劉季斷虵而遂感赤龍叔達
　繼水而復驚靈跡顧豈有司之者哉徃哲遺疑然物
　之來固可得而知也蒼姬祖弃既本跡瑞偰先湯修
　嗣嬴俱膺𤣥鳥之祥孰難見哉(弃后稷周木徳之祖/偰司徒商水徳之祖)
　(女修嬴秦/水徳之祖)喓喓草蟲趯趯阜螽黿鳴泮隰鼈應淵中
　馬氂截玉梧桐斷角承石取鐵毒冒噏􁩡娠臨門彩
　味蔑媍在軍臯鼓噎嫛婗號母乳泏匏血動痼疾發
　蠶餌絲而商絃絶緣類而升固有不期然而然者狼
　􁀙齒鶴䧿矢中彚彚使虎伸虵令豹止搏勞施虵守
　宫弭蠆唐郎捕蟬即且甘帶故曰道之制在人物之
　制在氣其生以是乃或闇乎其數矣若夫距王而興
　不能復禹之迹者非道殘百年之命則五神之餘氣
　也(張說論唐數禹以金徳而得生數湯以水徳武以/木徳而獲成數伯翳之命中天而堯裔以火徳承)
　(之是以傳世數再三百李唐/以土為紀有統亦當千年)緯以八元三百四歲為
　德運七百六十歲為代軌千五百二十歲為天地出
　符四千五百六十歲為七精反初以文命者十九而
　哀以武興者六八而謀天人相應若合符節(劉氏唐/書云王)
　(勃精于推步作大唐千歲歴言唐徳靈長合承周漢/運歴不應近承周隋短祚大㫖謂以土王者五十代)
　(一千年以金王者四十九代九百年水王者二十代/六百年木王者三十代八百年火王者二十代七百)
　(年乃天地之常期符歴之大數自黄帝至漢皆五運/之真主五行既匝土運復歸乎唐因魏晉至周隋咸)
　(非正統五行之沴氣也/是亦張說等之佞爾)而正統之論煩結至于相承
　失次共工嬴秦俱不得簉而魏隨五代仍去仍留遂
　使應運之王當南反北人符天瑞不得其時稽之作
　者之猷不如太上之無也
中皇氏
中皇氏封禪之帝也(或云即中黄古有中黄子道家有/中皇經叙釋云中黄真人者九天)
(之尊始自人間登于聖路即胎藏論也中黄子之言曰/天有五方地有五行聲有五音物有五味色有五章人)
(有五常故天地之間有二十五人焉上焉者五其次亦/五中焉者五其次亦五而下焉者又五上之于下人半)
(焉聖人所以駭天下真人未嘗過焉賢人所以綏聖世/聖人未嘗觀焉葢道之不相謀者也亦見文子而靈樞)
(言伯髙對黄帝天地之間六合之内不離乎五人亦應/之故有五五二十五人之政葢本于此國朝編類地理)
(有中黄子隱伏上清列紀云中黄之/書白帝藏之瑤臺非有秘籙者不得)當是時人結繩而
用之(莊子云昔庸成氏大庭氏栢皇氏中皇氏當/是時人結繩而用之周所叙乃封禪之帝也)居皇
人山之西是為㟼鄗山(地記謂之三皇山圖/經同在孟之河隂縣)一曰中央
氏(見六韜等傳記以謂虞氏之樂有五央掌其中央者/以中央為氏妄矣按虞樂乃五英即帝俈之五英言)
(五行之英華也故姓書有中英氏與/中央氏别此葢又繆以央為英爾)後有中央氏中黄
氏
　封禪有矣古者五載一廵狩而每姓一封禪封禪帝
　王易姓告代之大典也一簞之饎鞠人之養也受之
　于旅且猶有謝而况得天下乎然則厯世而來開山
　命歴握河登紀者之所以攀嵩緣岱而對越乎清極
　豈茍然耶固所以告成功也是故皇非創業則廵告
　而不展三代八十四王歴年千九百三十其行之者
　禹湯成王而已他君曾未之行武宗中宗宣王亦未
　之行豈惟懲國度戒誣瀆哉繼世守成顧無得而謝
　也一自夷吾設祥瑞之說歫齊君諸儒為必俟泰平
　之言難秦帝而後中材之主誤其美稱不原其本茍
　存華觀至一代而數封中間妄引昌輝假稱蓂萐隲
　肅然除蒿里以誣瀆乎清寜者武接于中馗矣孽臣
　艶后穢挺嵩岱先王之禮意果安在邪咄哉末世之
　君不知夫禮而必欲行封拘儒辟者不知夫禮而必
　曰勿封奚必爾邪創業之辟茍當平世講禮戒費行
　其所謂代一之舉則嗣君無事於襲為矣君欲行之則
　盍反其本乎惟毋致羊皮雜貂裘之譏可也不然無
　重發陳莊伯之歎
大庭氏
大庭氏之膺籙也適有嘉瑞三辰曾輝五鳯異色(見遁/甲開)
(山圖六帖韻/海作五風誤)都于曲阜故魯有大庭氏之庫昔者黄帝
䄢于大庭之舘兹其所矣(庫在魯城中曲阜之髙處今/在仙源縣内東隅髙二丈)
治九十載以火為紀號曰炎帝(後世以其火徳故以之/為神農因復謂神農都)
(魯妄也外紀知不可合乃以神農為大庭而/謂與包羲後大庭氏異而為二大庭益繆)後有大氏
大庭氏(見姓纂風俗通英/賢傳云古天子)大填為黄帝師大山稽為黄
帝司徒唐代勃海尚其世也(唐勃海姓大太山/稽世音為泰誤)
　量莫大於齊人而彼蒼為窄聖人在上情欵通乎人
　德惠加乎物則欣欣焉為之不可致之祥下甘露出
　醴泉三辰曾輝五星循軌歉歉然為聖人延禧而永
　卜及有失道則先出灾患以憲示之不知自省又出
　變異以恐懼之尚不知變乃弗復告而譴極以隨之
　是何數數然邪昔者泰皇倉帝大庭無懷之時清明
　之感上行而際浮下行而極幽故天不愛道地藏發
　泄而人化神伏羲神農之世其民侗􁀙瞑瞑蹎蹎不
　知所以然是以永年黄帝唐虞之代其民璞以有立
　職職植植而弗鄙弗夭是以難老末世則不然煩稱
　文辭而實不效智譎相誕而情不應一惽于上而羣
　有忮心者旋攻之于外是以父哭其子兄服其弟長
　短頡􁀙百疾俱起盲秃狂傴萬怪偕來變不虚生緣
　應而起而中材好大之君樂休祥而昧致戒己未有
　善而詹詹惟瑞之言又不思所以應之而因以自怠
　是以稱善未幾而昭士已􁀙于域門之外故儒老先
　薄言其事乃至詆符瑞為無有者皆過激之論也夫
　天人之相與特一指也日月星辰之麗風雨明晦之
　變即吾心之妙用而饑食渇飲利用出入即天地之
　機踵也拱生之榖同頴之禾雊鼎之雉退風之鷁果
　何與于丘哉而孛食星隕霖震木氷山崩地震蜚蝝
　麋蜮春秋悉與人事雜而識之是誠何意邪豈非四
　靈三瑞五害十煇靡不萌于念慮之初天道若逺而
　念慮之至則象類之見有不可而遮乎君髙其臺天
　火為灾多其下陣淫水殺人賤人貴物豺虎横出孽
　嬖專政榖果不實膻致螘臭引蝶亘古猶是故治世
　不能必天之無灾而能使灾之不至于害聖人不能
　使天之無異而能使異之不至于灾雷電以風㧞木
　發屋而嵗以大熟日食震電川􁌩冡崩而周以東播
　惟戒之不戒爾身有醜夢不勝正行國有祅祥不勝
　善政是故􁊄變異而怵者未有不興稔休祥而怠者
　未有不亡漢之武帝放意殺伐天下愁苦其治效茍
　不至于大亂則已矣然在當時旱䁧彌年孛彗數見
　顧乃以為偶然而景光嘉祥芝鴈金馬史不曠紀則
　歴代之事可知矣今嵗旱矣而曰天以乾封星孛矣
　而曰天報德星是則果自欺也何惑乎速化希㫖者
　之為欺邪惡戲孰能翊翊小心夙夜警戒如楚莊者
　而從之乎若昔楚莊之涖域也見天之不見祅地之
　不出孽則禱于山川之神曰天地或者其忘不穀乎
　若楚莊者可謂上畏天戒謹于厥躬者矣是以雖夷
　君而主盟諸夏方域大治子孫長久此其效焉行之
　非囏人何傷而自絶哉
栗陸氏
栗陸氏是為栗睦(古以陸為睦漢郭仲/竒碑云風崇和睦)敖昬勤民愎諌
自用于是乎民始攜東里子者賢臣也諫不行而醳之
栗陸氏殺之天下叛之栗陸氏以亡(鄧柝/子)後有栗氏睦
氏
　陳靈公不君洩冶諫而死而傳稱孔子援詩以罪之
　予以為非夫子之志也夫春秋書曰陳殺其大夫洩
　冶葢以章靈公之惡悼冶之賢而死不以罪也迷于
　傳者乃以為夫子罪其直言于淫亂之朝而以累上
　書之失之逺矣竊嘗言之春秋之書可以義推而不
　可以例解也聖人之予奪若權衡然一參一累自有
　輕重權隨之而移爾惡可膠權而求其分兩之當哉
　稱國為討為累上此二傳之獨見非經意也(榖梁云/冶之死)
　(不以罪公羊云稱國/者君殺之辭得之)諸侯之臣書之策者無非大夫
　也書曰殺某則是殺大夫矣是故㑹聘涖事若盗殺
　俱不書大夫(自大夫以上/始書于䇿)書殺大夫某者明大夫之
　不當殺也(猶立君致夫人而不書/明不當立不當致也)葵丘之㑹齊小白
　為載書而盟諸侯其四命曰毋專殺大夫書殺大夫
　于春秋豈復有是者哉古者諸侯之大夫一偕命于
　天子及其有罪則請之天子命之殺則殺諸侯不得
　而專之周衰諸侯專恣大夫之罪未登于殺而輒殺
　故未有不書大夫者惟欒盈良宵不書大夫以其絶
　于國也(皆奔而/復入)雖然書殺大夫亦固非一律矣有盗
　有人有名有國書名者三書人者七書國者三十有
　二稱國以殺者君殺之稱人者衆殺之而其名賊則
　大逆者也茍非弑君則不名賊三大夫者皆由君弑
　見及故及其賊之名(孔父仇牧荀息葢遭簒逆力有/所不能制而與君生死者以君)
　(而及之所以榮也杜預謂貶/者妄矣君豈得而字臣哉)二百四十二年之間固
　未有稱某君殺一大夫者則稱國殺為君殺明矣亦
　未有衆殺之而書國君殺之而書人者洩冶之死孔
　寜儀行父實殺之而書國殺曰君實殺之也書曰大
　夫是不當殺也夫冶致諫其君而二子請殺之靈公
　不禁是不曰君殺之乎于以是知聖人婉筆書之深
　見其惜之之尤也而辨者執左氏之說而求之春秋
　至有夫子懐寵不去亂朝之語是膠權而求分兩者
　之見也是後世不忠于君謀一已之利而不顧民社
　存亡者之言也聖人豈有異于人乎哉昔者夫子之
　言不諫則危君固諌則危身與其危君寜危身固當
　不義臣不可不爭于君紂之不道微子去之箕子為
　之奴比干諫而死而夫子俱謂之仁躬丁衰委之代
　垂老作書以示勸沮若冶之忠君死誼方褒嘉之不
　暇而且罪之惡在其為孔子也且冶在陳何寵之足
　懷哉(史記比干見箕子諌不聽而為奴曰君有過不/以死争百姓何辜乃直言而死冶之忠縱未比)
　(干仵固不在宋子哀魯叔盻後于何貶且大夫生死/皆名禮也是故死雖無罪亦必名所以正君臣之分)
　(而非不在此也今徒以名為罪是所書之大夫無非/罪矣曹宋之大夫特不足登春秋爾顧以為非罪邪)
　(晉一日殺三卿而/皆名不皆罪也)至于後世有曰良史而佐繆聖人
　之意以誣墓鬼者予于班固見之矣京房以忠憤死
　則以為不度淺深危言譏刺晁錯以忠謀死則以為
　知小謀大禍發如機至于翟義倡義討賊則又以為
　不量力以隕其宗是則仗節死義皆固之不取矣是
　則人臣之事其君必如無口匏立仗馬不鳴鴈然後
　為明哲歟王鳯以戚里擅政王章力爭以死漢忠也
　而曰不量輕重以陷刑獄王嘉爭董賢以死何武謀
　王莽以死死忠也乃曰區區以一簣障江河用没其
　身夫為人臣而量輕重以進者全軀擇利之徒也嘉
　武身乎將相可以區區自處哉(陽處父晉太傅也既/諫以死而左氏且以)
　(為侵官固/可知也)故非聖人而率肆詆短鮮有不害名教者
　昔范曄謂固下死節否正直不叙殺身成仁而予且
　不得以固為良史(通鑑論東漢黨/錮似此俱未善)
　贊曰
上天作令皇辟迭王穆穆聖倉四目靈光受河之圖仰
觀俯察立我文字創制垂法朝廷之上以正君臣閭黨
之間以肅尊親著績别生升中于岱文治以興布祅奚
怪
　
　
　
　
　
　
　
　
　
　
　
　
　路史卷六
欽定四庫全書
　路史卷七　　　　　　　宋　羅泌　撰
　　前紀七
　　　禪通紀
昆連氏
昆連氏一曰釐連氏一曰釐蓄氏(釐本又/作驪)昆連者昏晦
之謂也(昆釐皆有昏意/連蓄皆有積意)後有釐氏厘氏驪氏(于志寜云/追連胥之)
(絶軌謂昆連/氏赫胥氏也)
　自生民以來君有宇宙者多矣十紀之辟不勝計予
　繹路史僅得其五其五紀則遂亡之矣有或雜出傳
　記如焱氏(莊子有焱氏之頌孔子窮于陳蔡晨起/而歌焱氏之風有其具而無其數也)泰
　氏著于莊子(蒲衣云有虞氏不及泰氏司馬彪云上/古之帝王無名之君李以為大庭氏注)
　(謂伏羲/皆非)成䧱氏(龎子問曰太上聖成䧱氏之道一揆/用之萬八千歲有天下兵强而世不)
　(奪與天地存久鶡冠子曰成睢得一/故物而制焉劉外紀作成鳩繆矣)素皇氏内耑氏
　之著于鶡冠子(近者視其善逺者慕其徳是以其教/不厭其用不蔽故能疇闔四海以為)
　(一家夷貉萬國以時朝服此素皇内耑氏/之法成睢之所防以起等世不可奪者)雖間存一
　二而政迹無滅沕穆難稽然又懼没厥號因復著之
　庶來者得以觀焉易曰過此以徃未之或知子休曰
　人之所知不若其所不知信矣
軒轅氏
軒轅氏作于空桑之北(山海經空桑之北有軒/轅山然空桑乃魯地也)紹物開
智見轉風之蓬不已者于是作制乗車㭒輪璞較横木
為軒直木為轅以尊太上故號曰軒轅氏(或云居軒轅/之丘而以為)
(名非也葢軒轅所迹後人因以名丘非因丘而為號且/其丘在昆崙之下世以為黄帝之所避風雨者非所居)
(也/)權畸羨審通塞于是擅四方伐山取銅以為刀貨以
衡域之輕重而天下治矣(軒轅金長寸七分重十二銖/文作□者至乃軒轅貨一金)
(字也王存義云古文軒轅字合為一按古封禪文與此/正同貨字古皆作化故蔡氏化清經云貨者化也變化)
(交易之物是也/有幣論見發揮)
　贊曰
禪通著紀伊予握旋秉數稽功一德乘乾地不愛珍乃
權畸羨制彼貨刀與民通變稱物平施有無以遷皇上
由尊大號軒轅
　軒轅氏古封禪之帝也在黄帝氏之前承學之士乃
　皆以為即黄帝氏失厥所謂莫此甚焉昔䝉莊氏論
　至德之世軒轅氏後乃有赫胥而尊盧祝融次之又
　後乃有伏羲神農黄帝其明著若是(六韜栢皇氏㮚/陸氏驪連氏軒)
　(轅氏赫胥氏尊盧氏祝融氏古之王者也伏羲氏神/農氏教民而不誅黄帝堯舜誅而不怒别亦為二矣)
　訊諸幣欵有黄帝金而又有軒轅金(董氏别/有兩種)封禪文
　識有軒轅氏而又有黄帝氏(莊子所載二古封禪之/王王存義云軒轅字古)
　(封禪/文也)則軒轅自為古帝信矣後世惟見史遷紀黄帝
　名軒轅更弗復攷于古失之
赫蘇氏
赫蘇氏是為赫胥(胥蘇也傳謂赫然之徳為人胥附/而號之也又以為即炎帝妄矣)赫
胥氏之治也尊民而重事方是之時人居不知所為行
不知所之鼓腹而游含哺而嘻晝而動夕而息渇則求
飲饑則求食莫知作善而作慝也出三入一惝怳如遺
(子華子天之精氣大數常出三而入一其在人呼出也/吸入也一之謂尊二之謂耦三之謂化精氣以三成宓)
(羲軒轅所柄以計也赫胥大庭惝怳如有所遺也故曰/出于一立于兩成于三連山以之呈形歸藏以之御氣)
(大易以/之立數)光曜赫奕而隆名有不居即以胥而自况(胥史/之義)
九洛泰定爰脫灑于潛山(即天柱第十四洞天也仙傳/拾遺云薛伯髙之祖𤣥真曰)
(祝融棲神于衡阜虞帝登仙于蒼梧赫/胥曜迹于潛山黄帝飛輪于鼎湖此也)葬朝陽(寰宇記/赫胥氏)
(在臨濟東故朝陽/城内二里今章丘)後有赫氏赫胥氏(見風俗通山有扶/蘇草木疏作扶胥)
(越絶書言姑胥之臺董鑑吳/地記言姑胥之山即姑蘇也)
　甚矣人欲之不可從也求以從其欲未有不失其所
　欲者也是故求為樂者失其樂求為富者喪其富求
　存者先得其亡求榮者必至于辱求以為大未有不
　先獲其小者也昔者穆王從欲而既失其欲矣秦皇
　繼之秦皇失其欲矣漢武又繼之漢武復失其欲矣
　而明皇又繼之是何邪夸與幾而已矣幾生于所無
　而夸出于不足皆欲也位祿名壽四者人之所大欲
　也貴為天子富有四海則既有其位又有其祿矣其
　不足者名而所無者壽爾且名之所難及者逺而壽
　之所不能致者僊也于是事四夷將服逺以夸名而
　治愈卑禮方士將求僊以幾壽而身愈乏盡心力而
　求之而名與壽愈不可得也雖然服逺難也猶人之
　所為也而其所謂僊者則尤人之不能致者也彼以
　為致人之所能致未足為至必于人之所不能致者
　致之然後足夸也是以中材之主好名之心常卑于
　欲壽而求僊之志尤重于服逺也嗟夫道在邇而求
　之逺事在易而求之難惟精惟一此白晝蜚昇法也
　羲以是傳之炎炎以是傳之黄堯傳舜舜傳禹小顥
　顓頊髙宗文王䕫龍益稷周召箕盤與孔子之所共
　得也穆王之倫不知出此而乃區區外馳以求之是
　之燕而南轅兩騑愈疾自謂即至而不知其日逺也
　善乎周隱遥之告隨文曰帝王修道速于人臣一言
　之善萬域䝉福臣之所學非萬乘所修而劉知古亦
　謂明皇人主長生與庶人異欲得長生當先道化人
　和氣洽則僊自致矣若為庶人之事臣所未悉二子
　之言可謂知所本者代之人能因是而求夫所謂精
　一者則自得之矣又何必敝精神苦筋骨而與死禍
　鄰哉雖然黄帝之所為不在是赫胥氏之所為亦固
　不在是也且以秦皇愎惑不悟卒至陵遲沙丘身首
　不歛為天下笑鄉使穆王遺祭公之諫則不獲没于
　祗宫明皇稽至徳之䄠則不得崩于神龍武帝茍非
　狠狽自悔易危為安則龍淵之廟不立矣方東方生
　之薦藥石于帝也固以為僊者得之自然非可躁求
　若其有道不憂不得不然雖之蓬萊見僊人猶無益
　也而帝且不悟既晚因大鴻言于是悉罷方士候神
　人者每對羣臣自歎曩之愚惑為方士之所欺則不
　知道而已伊尹有言天子惟不可彊為也必先知道
　知道則人欲輕而民事重矣如是則脫灑曜迹不為
　難也赫胥氏之果僊乎予不得而知也予悲夫求僊
　者之喪其欲也故侟紳之學者毋謂太謾將有嘿而
　識之者
葛天氏
葛天氏葛天者權天也爰儗旋穹作權象故以葛天為
號(說文葛葢也與鶡皆音葢而集韻葢覆也居曷切葢/曷盍古通用故曷旦作盍旦渇碣本從盍堨􁀙一從)
(葢􁀙􁥾􁦬􁀙一皆/從葛世不知爾)其為治也不言而自信不化而自行
湯湯乎無能名之其及樂也八士捉扴投足􁎎尾叩角
亂之而歌八終(一曰載民二曰𤣥鳥三曰遂物四曰奮/穀五曰敬天常六曰達帝功七曰依地)
(徳八曰臨萬物之極上林賦云聽葛天氏之歌張揖云/三皇時君也其樂三人持牛尾捉足以歌八曲一曰云)
(云八曰總萬獸之極韋昭云古之王者其事見吕春秋/李善以遂物為育草木奮榖為奮五榖逹為徹闋為曲)
塊柎瓦缶武喿從之是謂廣樂于是封泰山興貨幣以
制數㑹故沈滯通而天下泰矣(幣文有葛李洎云古葛/字董氏譜云葛天氏之)
(幣字雖質而與今𨽻無異但今曷從曰匃曰辭匃聲無/義而此特從土從曰曰乃古之曷字即為聲也曷與堨)
(同所謂田堨田堨土事/古文曷多作□猶此)後有葛氏(見風俗通然少/昊後自有葛)權氏
　贊曰
旋穹蒼蒼孰測至極不有聖人伊誰軌則無言而信不
化而行垂法葛(葢/)天蕩蕩難名載民𤣥鳥臨物之極八
闋興謡莫知帝力
　治者致順之道也無非事也亦無非教也夢有占戎
　有卜災有祈信有盟聖人未嘗廢也是故無常祀則
　淫祀不可勝舉矣無中聲則淫樂不可勝用矣凡民
　之不可去者聖人不廢也抑為之節文爾已古者未
　嘗無樂也洪荒之世聖人出道以應世各有一代之
　業有一代之業則必有一代之樂也雖然樂者治之
　章而禮者治之文也文生而章出禮先而樂後不可
　易也八士八終節未嘗無也節未嘗無則禮未嘗廢
　也而世之人蔑禮節隳形體洿衊以為行疃怨以為
　賢託音乎聚僂之傍而羅嗊乎父師之側曰吾為達
　也吾聞無懷葛天不如是之蕩無度也予嘗學論語
　矣及微子之篇見其著周公謂魯公之語而遂知孔
　子與三仁八士之心然後三嘆孔門弟子善述聖人
　之志而楊雄王通皆不足以知之也夫微子一篇論
　出處之大致以仕為通者溺而不止以隱為髙者徃
　而不返然而特雜是章于間何哉彼周公之言上以
　為君人者而下以為事君者發也為君難為臣固不
　易君臣之間微矣哉于其所厚者薄則無不薄矣親
　而可施則何有賢士大夫哉(施者殺而肆之内則施/羊亦如之氏麋施鹿施)
　(麕皆如牛羊左施秦施兾芮晉施/邢侯叔魚于市山海經殺而施之)二世之殘骨肉六
　朝之戕宗室此可仕其朝邪大臣不以則必愎狠信
　任小人矣剝喪元良而信崇虎賊虐諫輔而任尹諧
　與夫信石顯而疑蕭傅任裴齡而絀陸贄此可仕其
　朝邪非是二者聖人不去也是故子言衞靈公之無
　道猶且徬徨于其域(有仲叔圉祝/鮀王孫賈等)知此則三仁之或
　去或死栁惠之或絀或處孔子之去齊去魯樂師之
　適齊適楚八士之著于是列皆可知矣故舊無大故
　猶不可棄則君非有大故而可去乎朋友且不可求
　備也一人或過其可求備而去乎知是則接輿沮溺
　晨門荷蓧有可得而議矣於戲山林之士豈止于不
　知反哉而世又有無故宅嶺稱慕巢許以蘄達者中
　南少室皆為捷徑大有佳趣豈特岑岑之中南邪巢
　許之事予無信焉且不仕無義可也長㓜之節如之
　何其廢之夷俟之態固嘗見于原壤矣然則數之賊
　而叩之杖是乃聖人之隱也彼阮籍韋髙王澄胡母
　輔之之徒復何為邪譏山甫姍文王謑髁無任而笑
　天下之尚賢縱脫無行而非天下之大聖莊周不如
　是也而况無懷之與葛天氏乎晉室之為夷南北之
　紛更皆由此徒出矣而何任達之足云是故先王之
　治先其禮而後其樂樂者混澖之竟而禮者人之城
　也禮勝則愚故樂以生之樂勝則流故禮以守之禮
　也者所以嚴分而防泆者也茍嚴矣何慢之足憂茍
　防矣何亂之足病彼箕躆祼䄇託言為達其禍已不
　可勝言矣非直聖人病之俾門㑋役莫不以為病也
　詩云野有死麕白茅苞之夫麕既已死矣在所可棄
　矣而猶苞以白茅何耶死惡其汚于地也夫茅之為
　物薄而用可重也易曰藉用白茅无咎茍厝諸地而
　可矣藉之用茅何咎之有此其禮之所以不可以已
　而流遁者之所以獲罪于聖人也
　路史卷七
欽定四庫全書
　路史卷八　　　　　　　　宋　羅泌　撰
　　前紀八
　　　禪通紀
尊盧氏
尊盧氏(董氏錢書有尊盧氏幣其文作□/以夏商幣攷之知為尊盧幣也)是為宗盧(宗/尊)
(古通用故賈逵以宗盟為/尊盟榖梁以伯宗為伯尊)其立政也官天地府萬物革
天下之故惟以幣行(遂人而降帝世者皆立貨幣以通/有無史皇而下君人者咸與封禪)
(以昭受命今惟著代有其迹者尊盧之幣葢以代别或/疑此為黄帝幣者葢以葛盧之山發而出金黄帝取以)
(制幣以通百貨也然幣舉一字/而合為山名不應如此之異)無所甚親無所甚疎抱
德揚和以順天下而世用寜焉治九十餘載位嵹臺之
陽葬浮肺山之隂(即今藍田山其西尊盧氏冡存焉亦/見後魏風土記及長安志等山一名)
(覆車郭縁之云如覆車次有女媧谷一名玉山/寰宇記女媧氏陵亦在此知兹地為三皇舊居)後有尊
氏尊盧氏罇氏(見纂要文世紀尊盧後為混沌昊英有/巢朱襄世本以尊盧在伏羲後應劭風)
(俗通則因班表之序乃謂為太昊之世侯者姓纂/等從之非也班氏葢失其世而妄著之于後爾)
　自余季甫志學遾通三經且待且業未嘗終日三商
　不屬意于是史也訪博士适異書訊旅人求金石之
　遺豫是有益雖奴客必師不知祈寒溽暑之為毒于
　衡湘得雲陽之從于廣都得盤古之祀于馮翊得史
　皇之墓于藍田得尊盧之埰于衡山得祝融之􁁉于
　長安得隂康之冢于肺山得華胥之封于黄龍得女
　媧之碣于荼水得炎帝之陵于蛾眉得黄帝之欵于
　雝得帝鴻之坋于雲陽得少昊之堬于成陽得慶都
　之䈀于大山得有虞之文于陳倉得娥盲之殔于商
　於得女英之壟于杼山得夏后之銘一何多邪獨怪
　劉子政說湯無葬處而崔駰薛瓚俱云濟隂亳縣今
　有湯冢皇覽云在亳城北郭東三里髙七尺韓嬰所
　謂帝乙墓者何謂無邪按伏韜北征記博望城内有
　湯伊尹及箕子冢今悉成丘而杜征南亦云梁國䝉
　縣北薄伐城中有湯冢其西有伊尹箕子冢今城内
　有故冢方城宜其為是而記乃稱王子喬墓亳之湯
　冢己氏之伊尹冢顔籀亦固疑之爰求徴地則又别
　有湯冢漢建平元年大司空史御長卿按録水灾行
　湯冢者于漢𨽻扶風地有湯池徵陌何謂無邪然湯
　之都亳與葛比似亦不在兹土及攷秦寜公本紀二
　年伐湯三年與亳戰亳王奔戎遂滅湯則知周穆桓
　之時别自有湯亦號亳王為秦所滅乃西戎之君葬
　于徵者而非成湯之墓繼觀聖賢成冢記則湯之冢
　後魏天賜中已圯矣銘言二千年困于恩其明器悉
　為河東張恩􁝿之于河是知成湯之窆久矣無没至
　是已不復存子政之言為不茍矣於戲太古尊盧祝
　融隂康華胥之陵尚猶厯厯可知如此而成湯之臧
　不壽獨何歟良可嘆也
祝誦氏
祝誦氏(庸誦古通用一作頌故禮庸鐘容/磬及漢書為容皆作頌有以也)一曰祝龢(見/金)
(樓子/等)是為祝融氏(祝斷也化而裁之之謂陸佃解月令/說云木發而榮之金辱而收之火祝)
(而融之水𤣥而𡨕之葢融而熱之火也白虎通/云祝屬也融續也能屬續三王之道行之也)未有耆
谷無所造作師于廣壽以毓其德(道書以為即老/子說見餘論)刑罰
未施而民勸化三綱正九疇序是以天下洽和萬物咸
若(梁武祠堂畫像碑云祝誦氏無所造為未有嗜欲刑/罰未施六韜云赫胥氏尊盧氏祝融氏此古之王者)
(也未使民民化之未賞民民/勸之皆古之善為政者也)于是聽弇州之鳴鳥以為
樂歌作樂屬續以通倫類諧神明而和人聲是以耳目
聰明血氣龢平而壽令長移風易俗天下大治則歌樂
為之節文也(古非帝王不作樂孝經五行鉤命决云伏/羲氏有立基神農氏有丁謀祝融氏有祝)
(續祝本多作屬見白虎通/義及諸樂緯其義通也)以火施化號赤帝(淮南子云/南方之極)
(自北方之界至炎風之野赤帝/祝融之所司祝融亦號赤帝也)故後世火官因以為謂
(祝融氏號也祝融職也本非人/名黎為祝融囘為祝融皆職)都于㑹故鄭為祝融之
墟(㑹即鄶也其地後為鄭詩譜云溱水在鄶祝融之墟/至周重黎之後處之為鄶國春秋有鄶城其地在溱)
(洧間今新鄭東北三十里有古鄶城是也上古/帝王之都為之墟爽鳩氏人臣故齊止言建國)其治百
年葬衡山之陽是以謂祝融峯也(衡山記云祝融託其/隂非也今祝融峯下)
(有舜觀南有祝融冢楚靈時山崩冢毁得營丘九頭圖/焉荆州記云衡山之南有南正重黎墓故思𤣥賦有頫)
(衡阿睹有黎圯墳之語然張盛二子皆以為黎則不然/矣今其祠廟記咸以謂髙辛之臣且髙辛時黎為祝融)
(黎死吳囘代之而黄帝時庸光亦為祝融何得指為黎/哉且少昊四叔咸無葬處何獨于黎有墓此又漢儒臆)
(說/也)後有祝氏融氏祝宗氏祝龢氏(見姓苑等書白虎羣/儒通義以祝融為三)
(皇宋𠂻論三皇亦數祝融而出黄帝梁武帝祠畫像述/先伏羲氏次祝誦氏次神農氏乃及黄帝顓帝葢有所)
(本豈得云帝俈之臣哉洪丞相云先儒說三皇不一太/史公采大戴禮遷少昊而不録又經傳顓帝之後黎為)
(祝融惟莊子以祝融氏與伏羲神農赫胥同辭白虎通/既依史記遂以羲農祝融為三皇至論五行則又以祝)
(融為南方之神初非通論此梁碑以祝融/為祝誦而介于羲農之間白虎之說也)
　贊曰
伊古祝融人萌揄樂刑賞未施何所造作弇州之聲庸
致樂歌樂希屬續是為祝龢以諧人神以通倫類順火
開祥肇稱炎帝承師毓德三綱以平萬物自若天衢總
清
　為治而至于樂然後可以為僃矣樂者治之至也夫
　人之生天地同體莫不有神明之性湛然中足不自
　外入一蔽于物則浸淫畔肆滑喪其天以至窮人之
　欲而不能反其性命之朔何哉有血氣心知之性而
　哀樂喜怒之無常五綦六鑿壊之于外無以為之節
　也是以先王因其性之所自有索其天和而作為之
　節以樂其所自生而反其朔樂者人之節而性之所
　自有者也其感人也深其化人也著金石絲竹無自
　鳴之聲也羽旄干戚無自動之容也藏之于無出之
　于虛必有所緣者矣聲嗟氣嘆此天籟之自鳴者也
　手舞足蹈此天機之自動者也具之于心作之于氣
　必有所寓者矣人藏其心不可測度而憂喜忿鬱感
　發于外者有不可得而抑是故聖人南面而治天下
　本之于心律小大之稱比終始之序作樂以應天深
　入教化于民循數以召之因器以迎之而樂之倫合
　德矣隨之以節義達之以事業起居視聽事親從兄
　凡所以行而樂之者一不外是夫然故至龢日以積
　而乖爭之念消至順日以積而拂戾之氣冺五官七
　體畢順其正而君臣父子兄弟夫婦長㓜朋友莫不
　相和而不相倍詩以志之書以著之易以通之禮以
　體之春秋以守之本末相從五者􁃻道故得隂陽序
　次聲動氣隨而物􁃻而樂成矣情深而文明德盛而
　化神􁁉蜳旁魄渢渢驛驛而庶物之露生天地之德
　産莫不誘然皆作動盪血脉流通精神浹于骨髓之
　間而固其肌肤之㑹鼓舞品彚陶冶姓族而不自知
　故中聲發越而塞于天地之間郊焉而天神格廟焉
　而人鬼享凡以出乎素有之龢中聲自至而然也中
　聲者一性之龢而與天地八方之氣相為流通者也
　人為之主而情為之本律為之用而器為之居六間
　六始所以為之用金石絲竹陶匏革木則所以為之
　居也陞歌下筦貴人聲也歌鐘在左歌磬在右人聲
　之佽也而五聲以為之侑宫肩信而侟意徵肩禮而
　侟神龣肩仁而侟魂商肩義而侟魄羽肩智而侟志
　宫𢎞以舒徵貶以疾龣防而約商散而明羽展而虚
　變宫生徴變徵生商變商生羽變羽生龣變龣生宫
　而五音之氣協矣五音協而五運之氣平五緯之行
　正黄鐘以生之中正以平之而四六之氣得矣黄鐘
　者律之本而中正者厯之源也在律為聲在厯為氣
　以故律歴同起冬至聲生于三始而歴原于三統以
　故黄鐘之律本于三寸三吕之為三十有六三律之
　為四十有二而黄鐘之本立矣六始為律六間為吕
　律凖乾吕凖坤是故六陽乘位而始于復六隂乘位
　而始于垢隂成于坤陽成于乾乾卦已而位亥坤位
　申而卦亥亥者乾坤之交隂之極而陽之所繇始也
　引于申該于亥是故亥為陽月水之位也人之孩草
　之荄皆自始矣乾為大赤坤為大黑赤入黑以成𤣥
　𤣥中生白造化出焉孩于亥根于艮而三白之化寓
　矣赤黑配于乾而三白生乾坤嫓于亥而三統出是
　故樂由陽來而水化律有五聲十二律之變既而六
　十卦之合得六十卦之合得而十日十二辰之數制
　矣因而六之當期之日致矣氣不頓進律無獨成奏
　黄鐘歌大吕奏大簇歌應鐘以合聲也聽樂均權土
　灰度晷景候鐘律以諧氣也聲合而後神示之降出
　可期氣諧而後隂陽之進退可效相生相化輕者黈
　之重者溓之畸者我之譌者削之而五運六氣九宫
　四治之難去矣體用相權彌綸布㨭于以退乎不正
　之氣而召乎不及之氣是故春宫秋律而百卉凋冬
　宫夏律而雷發聲宫動龣而寒谷春生徵動羽而霜
　雹夏苓猶寓之造化而取之也聲生于日律生于辰
　日紀六甲辰紀五子八卦納甲而土日通焉五子居
　律而八卦隱焉是故以聲召氣以律定歴取八方之
　全聲而寓之八方之全器于以察天地之龢命乖别
　之妖而敵情之勝負馬步之多少悉未逆而知之同
　聲相應物之情也是故殺氣并而音尚宫武王徯紂
　之必敗南風委而死聲至師曠必楚之無功七六之
　絲合而八卦之氣成四寸之管來而八方之風至充
　之者足以移民風而化民俗聞之者有以攷其德而
　知其治英莖弗得弗諧雲咸弗得弗龢淵韶弗得弗
　備濩武弗得弗古探五行之妙用竭萬物之英華著
　其素而直其情以之節事而治容徹志之孛解心之
　繆去德之素達道之塞是以陽不究而隂不宻剛氣
　不怒柔氣不懾在内者皆玉色在外者皆金聲貌正
　而氣得氣得而肌安肌安而色齊色齊而天下化空
　窽之窒厝胃之伏關鬲之擬渾涵氷結之處隨其元
　而充之無細微之不入七始既定九奏具成至于鳥
　獸之聲猶悉關于樂律大昭小鳴四時迭起而協氣
　薫蒸嘉生殖祉地紀天瑞諸福之物皆不約而自至
　若方諸之水圓鐆之火縁類而生有不期然而然者
　又豈復龡歛衍鬱振窕竭怒之患哉祝誦氏之屬續
　朱襄氏之來隂隂康氏之來龢伏羲氏之立基神農
　氏之扶犂黄帝氏之雲門少昊氏之九淵髙陽氏之
　承雲髙辛氏之六厲堯之章舜之招禹之夏是皆得
　天地之中以發人之抑道人之伏達人之慧而為政
　之平則凡以得乎人聲之龢而已故清龣一奏而鳯凰
　翳日簫韶九成而百獸率舞其事然也三五以降醇澆
　而偽璞散而器而人始狙詐與物敵矣天地之元時至
　之氣始離次而不安其所矣其所謂樂不過留意鐘鼓
　巢産之聲綴兆疾徐之文紀鏗鏘著節奏俶詭殊瑰
　為彌文煩飾而已簸邏鏜􁀙進俯退俯欲其召龢氣
　而致柔嘉服人心而固壽命是為齊謳而希楚和吳
　歈而幾越應不已難矣下迨列國曹奢魏𥚹陳汰唐
　憂無足言者桑間濮上流連荒亡之音作而君驕而
　政散民流官壊而不可繫止煩等淫聲慆心闉耳而
　哀痛生之春秋之際干戈日尋魂為燕氛魄化魏土
　而凄怨之聲入于匏管輕生敗倫賊君棄父而變逆
　之音出于金石三綱淪六紀墜遯情傷化惟不能當
　于天心是以祅沴灾眚百疾俱起而鼓師三飯寄遯
　河海至不可以為國千鍾作大吕鑄而内益亂新聲
　興巫音起而君愈卑志惟焦殺求其所謂一唱而三
　嘆何可得邪漢魏而來情文俱冺人狃辭狎而聲匪
　純懿匏不成列舞不像成陳鄭聲于楓庭陞胡部于
　堂上迎神帶邉曲宫案次熊羆而房中之樂則惟恐
　淫哇之不聞變態之不新也不中其聲名器隨變既
　聲有餘于數則更從而分之求五音而不得則益之
　以二變合十二律而不協則載之以四清立四通制
　留尺倚歌梵唄婁羅悅般而風雅進矣夫以五日四
　分日之一不之減六日八十分之七不可裁而六十
　之卦未嘗増也二變不得而應聲増四清不合而子
　聲起七五音而八律吕豈本爾邪是則雖有黄鐘大
　吕之聲商龣徵羽之器以旋宫則不得其變以迎氣
　則不得其平中聲何自而得哉中聲失則律無當律
　無當則樂不比樂不比則情文俱冺情文既冺而旋
　宫之制迎氣之律其能以獨正乎是使後世議者見
　先王之所以為樂古猶今也陶匏革竹之器摶拊戞
　擊之用古猶今也其所謂八風十二律未必不與人
　齊而其所謂麟鳯龜龍其去人也逺矣于是始疑先
　王之事為是夸言蓋不知理之宜然而無足怪者夫
　有恢蕩之音者有榮懐之慶有和平之聲者有蕃殖
　之財淫厲而哀萬寳常所以知隋之不久宫出不反
　王令言所以卜煬之無迴宫離不屬商亂而暴而子
　憲識明皇之播宫不召商龣與徵戾而嗣真明章懐
　之廢王仁裕耳黄鐘有爭鬭之事裴知古聆廟樂當
　慶賜之行發于其聲害于其政有不可而冺者是故
　龍舟五更之聲作而國不可㳺胡戎無愁之曲作而
　君不可留除愛水斷苦輪之歌奮而臺城没打沙鑼
　振銅鈸之伎進而屈茨卹故樂也者天地之合也其
　形變者心亦隨其志變者聲亦絶發于􁩢芴應于遐
　逖雖聖人不能抑也亡國戮民非無樂也而不樂其
　樂蓋出之中者不得其寓而道之外者不得其所也
　趨數傲辟煩戾濫溺此亂國之所好而哀姓之所樂
　也故孔子曰君子之音象生育之氣憂愁之感不加
　乎心暴戾之動不存乎體此治安之風也小人之音
　象殺伐之氣中和之感不載于心温柔之動不存乎
　體此亂世之風也治世之君以道勝欲故其音安以
　樂雅頌之作政其有不和乎亂世之君以欲忘道故
　其音怨以怒鄭衞之作政其有不乖乎世異異音音
　異異政然則亡國之君眩惑轉易刑政紛糾豈惟哀
　以思哉而其民亦困矣故君子之聽聲不徒鏗鏘節
　奏而已亦必有合成已之志也天地之間温乎其和
　者無非樂也而得之者異取夷則之羽不興嘉慶之
　門黄鐘之宫不作庶人之室是故必有盛德斯有備
　聲必有大功斯可制樂此先王之所恃以籞也故有
　樂備制矣而徳薄功小有不足以作者豈惟不足樂
　哉魯莊公國小鐘大而曹劌方請圖之齊桓公謀以
　大鐘而鮑叔且以為過况不有功者乎方晉侯之如
　宋也享以桑林晉侯懼而退入于房至著雝而病卜
　之祟在桑林及平公登施夷之臺欲作清龣師曠以
　為黄帝所作今君德薄不足以作之瞑臣請辭公弗
　聽作之飄瀑總至發屋亂豆平公恐伏晉國大旱夫
　清龣非固能變而桑林非固真能祟也蓋先王所以
　持禮樂之分者甚急而不可亂故其衰也邦君諸侯
　一越用之則魄奪氣裭而不能以自止也故曰樂也
　者始于懼懼故崇次之以怠怠故遁卒之于惑惑故
　愚愚故道道可載而與之俱矣癃病之生赤地之變
　將非恐懼之所致邪故樂之足恃也如此夫國有饑
　主不飱國有凍君不裘有九年之稸而後天子食備
　味日舉以樂諸侯食珍不失鐘鼓之懸是故草木未
　若則不煩鐘鼓之聲文德未敷則不必干羽之容鐘
　鼓干羽固飾龢之具爾彼杜詵之所言張文收之所
　請唐太宗每折而不許者亦以謂百姓安樂則金石
　自暢樂在人龢有不在乎聲也何後之世不明乎此
　乃復膠意于區區之累黍以祈中乎龢氣不已􁀙乎
　夫絲固不足以制聲而黍固不足以稽律也久矣㽔
　賓下生大吕八八左旋終于中吕此班固之所本也
　應鐘聲下大吕十律而反髙一均此失不紀清濁之
　變也其曰黄鐘未必果非大吕也其曰應鐘未必果
　非無射也蕭條者形之君而寂寞者音之主也繩凖
　無所施而平直之運無所逃此不共之術也五音無
　所比而二十五絃以聲應此不傳之道也㳺心乎衆
　虚之間而與物為際者父不能以詔其子放乎事物
　形氣之表而形乎絃者兄不能以喻其弟三如干之
　銅三如干之炭同時鼓之鑄三黄鐘聲不同也而况
　尖圓肥痩之不等者乎故不神解嘿理而恃器數以
　為正祗以惑也以至崇寜之初魏漢津制指尺于是
　上悼黍之非度謀以聲而定律而典樂之臣莫能以
　也夫以神瞽定律必攷中聲亦不過因其自然而道
　之豈河内無真葭而上黨無真黍哉髙山流水固不
　在乎絃爾雖然天之自髙地之自厚日月之自明神
　不易也黄帝伯禹冲正所合是故律度出而幽顯遂
　若以齊緯隨廣叔寳之徒度之固不能損荒陋而廣
　正之也鳯鳴崗衆鳥從鶴在隂其子和夫物固有有
　其方而智巧果敢不足以相賓有其情而皮毛色澤
　不足以相使者必也以仁為恩使天下無不親以義
　為理使天下無不宜殘虐暴横不見乎其上憂愁忿
　鬱不作乎其下黄沙息送元戎偃伯而士農工商無
　或失所然後本之性情稽之度數修五府龢三事以
　為之理合生氣之龢道五常之行取仁義道徳之端
　而倡之平澹恬愉之韻布揮而不洩幽昏而無聲以
　為之用應之以人順之以天内以正其志外以達其
　情廣不容姦狹不留欲而邪汚淫辟之氣無自而接
　上以著泰始下以善民心異文而合愛窮本而知變
　故攷之于文則文足論而不諰發之于均則均足樂
　而不流聽斯喜喜斯暢暢斯達達斯反莫不鮮然窹
　犂然契舎其故而趣于新君子以益厚小人以無悔
　而治道達矣舉鼎移梁樂以邪鄃春畊秋穫休以聆
　缶是故諸侯勤治息以鐘鼓卿大夫卷治息以竽瑟
　馬駕而不稅弓張而不弛固非有血氣者之所能也
　聖王豈固不為樂哉兩君相見揖讓而入門入門而
　懸興揖讓而升堂升堂而樂闋入門金作以示情也
　升歌清廟以示徳也下管象武以示事也故君子不
　必親相與言也以禮樂示之而已重華聆鐘石而傳
　夏伊贄在樂音而歸亳朱干玉戚夏籥序興豈徒樂
　而已邪韶用于齊八佾舞于家庭世之人無或非之
　是徒見聲音節奏之可樂而已至孔子則不忍見而
　聞之是蓋不狥其情不喪其心知其德之不有而作
　之不以禮也雝者天子之所以享元侯也相為辟公
　天子穆穆奚為而起三家之堂諸侯僭天子大夫僭
　諸侯其已乆矣設兩觀乘大路朱干設鍚冕而大武
　八佾以舞大夏宫懸而祭白牲此天子之禮子家駒
　之所以告也而昭公不知乃曰吾何僭然則臣下化
　之而動于惡何尤乎故禮也者樂之大本也豢豕為
　醴非以賈禍也而獄訟以繁化蠶為祫非以為奪也
　而鉗􁘸益衆是故鐘鼓誠設籩豆有踐而百拜之不
　至則寜酸而不飲十獻之不至則寜乾而不品酒酣
　耳熱拔劍擊柱安知天子之尊蹻脚弄目筋斗祼逐
　夫又安知名教之樂邪當此之時而樂幾禍矣是故
　君子窮其起謹其示哀樂之分必以禮終教訓正俗
　必以禮成必禮先備而後樂之文得而舉故禮者挈
　裘領詘五指而頓之順者不勝數也禮作乎外而生
　乎内者也樂作乎内而動乎外者也禮以治外則見
　而知樂以反内則聞而知見而知者觀而化聞而知
　者感而化故禮樂者觀感之術而不可以偏廢也禮
　交動乎上樂交作乎下而觀感之道得矣禮極中樂
　極和中和之本率于吾心非假它求也亡國戮民惟
　于吾心之所同然者不致察而後外此身以求禮樂
　而禮樂益逺矣故曰化不時則不生男女無辨則亂
　成化不時為無樂也男女無辨為無禮也夏殷之禮
　吾能言之而樂不及禮具而樂存也鯉趨過庭訊以
　學禮而樂不告樂必夫自得也顔子為邦終之韶舞
　虞帝教胄先之典樂非無詩禮也立于禮則成于樂
　矣樂需禮而立禮非樂不成是故興世則禮樂之形
　實而人因器以達本世不足以明道則禮樂之用為
　虚文而人不足以化其上偏禮恃樂傷天地損人民
　所以悖理而害政者至矣王德不下通民欲不上達
　而欲人之興讓務本國富家給是濁源而求清流雖
　十舜不能矣故曰節怒莫若樂節樂莫若禮是何有
　司請定法筆則筆削則削而至于禮樂則云不敢是
　敢于法殺人而不敢于禮樂惠人也必以俎豆管籥
　之間小不備絶而不事是去小不備而就大不備也
　此漢之禮樂之所以為可恨而張奮之所以自歎鬱
　可不懼乎
　
　
　
　
　
　路史卷八
欽定四庫全書
　路史卷九　　　　　　　　宋　羅泌　撰
　　前紀九
　　　禪通紀
昊英氏
昊英氏或曰子英(見三墳䇿皇辟云為太昊/臣潛龍氏作甲歴者妄也)昔者昊英
之世以伐木與殺獸人民少而木獸衆人帝之世不麛
不卵官無共備之勞而死不得用享事不同而階王以
時異也伐木者衣薪之世也(見商/子)後有昊氏(風俗通云/昊英氏後)
(有昊氏而氏譜昊氏出自少昊夫氏姓重出亦多有之/如賀氏楚出而慶亦為賀來本郲後而來纎亦為來孔)
(氏宋後而孔達出于衞孔張出于鄭陳又有孔寜齊有/孔虺孫氏晉出而一出于商一出于衛漢荀卿又曰孫)
(楚宋皆有司馬楚衛皆著子南周楚之王孫既異于衞/秦宋之巫臣後别于楚諸國之分侯姓三代之殊王氏)
(不可勝數矣至于後世兵火饑蕩又有違諱避/仇隨母假養寄冒之類紛然層出不可不攷也)
　太上無名其次有為而名從之其次名先而實後名
　先實後而名實離矣是故為善無近名中失而事過
　當名尊而實可泊君子不為也有為皆善而孰為善
　邪温良恭儉明允篤誠人與我以是名也何朅朅然
　擊鼓而求亡子乎故善不可以有心為也有心則偽
　而一失之矣上世親死則内之溝它日過之狐狸食
　之蠅蚋蛄􁀙之心與目㑹而泚達于顙于是反累梩
　而掩之掩之誠也非為儉非為奢也掩之矣而土親
　膚也于是厚衣之薪而棺槨興焉葢孝子仁人之掩
　其親茍可以致其誠者亡不至也喪三日而殯凡附
　于身者必誠必信三月而葬凡附于棺者必誠必信
　勿之有悔焉而已矣古者棺槨無度中古棺七寸槨
　稱之天子七種諸侯五大夫三士二庶人一非直為
　觀美也彼藏千金之璧者緹衣十襲匣户九扄齋沐
　而出之猶以未滿也况于親伏羲人帝之時非無供
　備之勞者死皆用槨豈固是彌文哉而墨子曰堯舜
　之喪衣衾三領窽木之棺葛以緘之夏禹之喪桐棺
　三寸蘧蒢以歛餘壤為坋􁀙可謂儉乎堯舜禹不如
　是也下銅三泉上􁀙南山金玉城闕水銀河海固非
　君子之志而孝子之心不如是之貧也雖然天子之
　喪動四海屬諸侯諸侯之喪動通國屬大夫大夫動
　一國屬修士修士動一鄉屬朋友庶人之喪合族黨
　動州里古之數也惟刑餘罪人之喪不得合族黨獨
　屬妻子棺槨三寸衣衾三領不以總不以晝行凡縁
　而徃埋之反無哭泣已事而踆若無喪者此之謂至
　辱是則舜禹若啟以刑餘罪人喪其君也是墨子者
　以至辱事其親也且吾聞之君子不以天下儉其親
　墨之治喪也以泊為其道也惡足以為儉中古之制
　聖人固不欲速朽也以璠璵歛而孔子麗級豈慮其
　墓之抽哉而王充猶欲明死者無知以降泊葬古之
　人胡為而死其親乎嗟夫儉者一善之名聖人御世
　之寳也在乎内不在乎其外何說者之譚堯舜舉狥
　外而反卑之也且怵戒塗䰍者尉李野人之璞俗土
　階三尺者由余窮邦之陋風蓽戸不扉葢茨不剪此
　楚之交子魯之周子之鄙習也而堯居衢室之宫垂
　衣襞幅䆳如神明集五瑞而見羣后帶幅舄而入覲
　者若衆星之拱極舜㳺巖廊之上被袗衣皷五絃繪
　日月于常備十有二章黼黻𤣥黄爛如也出聞鑾和
　動有環佩步趨中于莖招之節堯舜之備物也如此
　而惡有所謂土階三尺茅茨不剪欲塗䰍而怵戒哉
　此腐儒之所守而汚俗之所以相欺也人之言曰天
　子無老夫食則太牢而加珍服則五采而飾玉坐設
　章容黼扆而諸侯孤卿奔走乎堂下出乘大路越席
　以養安載臯芷以養鼻錯衡以養目和鑾以養耳三
　公奉軛諸伯持輪居如大神動如天帝扶老養衰渠
　有善于此者彼桀紂之奢而亡也則戒奢者有禮存
　焉今也覽四海之賦受九垓之經入而茅茨土階欲
　以塗䰍而不敢信不然矣且先王之制改玉則改行
　旂旒冕璪以示登降之品而汚世之人不通于禮處
　尊而偪賤居大而侵小以天子之尊窮天之産罄地
　之毛而為圉𨽻監門之奉亦難乎為下矣不惟以陋
　于厥躬也而又房無施其族黨上不豐其宗祭而曰
　吾以是為儉也不亦鄙野夷貊之人已乎故曰中失
　而事過當名尊而實可泊君子不為而况唐虞與有
　夏氏乎
有巢氏
昔在上世人固多難有聖人者教之巢居冬則營窟夏
則居曽巢未有火化搏獸而食鑿井而飲􁍲􁎩秸以為
蓐以辟其難而人說之使王天下號曰有巢氏木處顛
風生燥顛傷燥夭于是有聖人焉教之編槿而廬緝􁁉
而扉塓塗茨翳以違其髙卑之患而違風雨以其革有
巢之化故亦號有巢氏(禮運所言有巢氏在遂人氏之/前六韜所叙乃昊英氏之後有)
(巢也而汲書所說有巢氏為在夏商/間故外紀云非人皇後有巢氏也)駕六龍從日月是
曰古皇(河圖云有巢氏王天下也駕/六龍飛麟從日月號古皇氏)龜龍効圖書畀于
是文成而天下治(易曰河出圖洛出書圖書聖人出世/之符也春秋說題辭云河以通乾出)
(天苞洛以流坤吐地符河龍圖發洛龜書感故圖有九/篇書有六篇孔安國云河圖八卦是洛書九疇是名畫)
(記云聖人受命則有龜字効靈龍圖呈寳巢燧以來皆/有之迹映乎瑶鈴事傳乎金册及苞羲發于榮河而典)
(籍圖畫萌矣鄭六藝論云河圖/洛書皆天神語言以告王者)其為政也授而弗惡予
而弗取故天下之民皈仁焉其及末也有禮臣而貴任
之專而不享欲削之權懼而生變有巢氏遂亡(見汲冢/書或以)
(為夏商之間特起于/一方者葢其後世)居于􁁉及盤領(􁁉屬益部盤嶺在安/長安三秦記云長)
(城有平原數百里無山川湖水民尚井汲巢居地多井/深者五十丈今興平始平原也故杜甫云好鳥不妄飛)
(野人半巢居喜見淳璞俗坦然心神舒乃五盤嶺也王/康居亦云昔在太平時亦有巢居子葢有巢之遺化也)
(夫鳥能巢蟲能穴天地而來至今/如此性不變也人何惟不然哉)後有巢氏巢父友許
繇樊竪繇居沛澤其道日光堯朝焉而逭之父適聞之
洗耳于頻竪方飲其牛乃毆而還(朝見之也繇居箕山/今山下有牽牛墟潁)
(水犢泉及樊父還牛處石上牛迹存焉而潁昌有巢父/臺許繇臺而臨汝有巢父井二臺在陽翟東十五里臨)
(潁水髙士傳云巢父堯時隱人聞堯禪繇曰何不隱汝/光而見若身非吾友也擊而下之繇乃去之逸士傳巢)
(父聞堯禪繇繇不受逃之以為汙也乃洗耳池濵樊竪/方飲其牛乃驅去之耻牛飲其洗耳之下流繇字武仲)
(陽城槐里人竪字仲父巢父冢在登封東南四十髙一/丈五尺古史攷云繇一號巢父非也葢因琹操言繇夏)
(則居巢而繆之/人表二人也)
　利器人之所大欲而予奪者天下之怨府也百金之
　家不滿于千金一命之士不登于三命繇庶而止有
　不足者是故聖人乘理而制天下必有以厭服之然
　後小大罔敢不壹于正在易之觀神道設教禮者聖
　人之神道也五之履顯以中正而觀天下以中正觀
　天下故下觀而化之然而上且觀其可樂之生而有
　輆軩之志是以觀盥而不觀薦孔子曰聖人患禮之
　不達于下也故祭帝于郊使下觀而化也觀化之道
　莫尚于祭祭祀之禮爵先盥灌而後薦盥者敬之始
　也薦者禮之末也然薦備物而盥無有焉觀盥而不
　觀薦取虚誠以著信也是以有孚顒若無器而人自
　趨不言而信自諭爵賞刑政有設而不用矣豈復侵
　陽之事乎哉(陸希聲云盥手酌鬯祭之始薦進獻熟/祭之末灌鬯之時誠敬内充齊莊之容)
　(顒顒外見則與祭者皆觀感而化矣儀禮正義作不/觀薦非不薦也不觀薦爾初六童子之觀不見宗廟)
　(之美所觀者小故小人吉九二闚觀不見其全女人/之事若達人則大觀矣九三觀我生自觀也九五觀)
　(我生謂天下之人觀我也上九觀其生觀五也九三/觀我不如無生自我欲未失上九觀五志有未平故)
　(君子无咎五雖中正觀之于民然/三上伺我故亦君子斯可无咎)吾嘗原易之所以
　消長者矣一陽上長復二陽上長臨三陽上長泰四
　陽上長壯五陽上長夬君子道長之時也一隂上長
　姤二隂上長遁三隂上長否四隂上長觀五隂上長
　剝小人勢長之時也五陽之卦皆述君子姤遁否剝
　各戒小人而觀之彖有不言焉觀八月之卦也而臨
　卦其前方臨之時剛浸而長而先戒之曰八月有㐫
　是戒禍于微而防患于未朕也瓜瓞弱物也非藉物
　引蔓則不能上者也杞包于瓜漸引上也乾中姤長
　而五乃包𤓰戒其進也進之不戒得亡喪乎自九二
　喪而遁始無臣九五喪而剝始無君初繫金柅則何
　進之足憂金堅物也柅制動者也故曰利用于堅制
　之防戒之至計也方陽之消也五存而不足及其復
　也以一而有餘此盛衰之勢也故善用物者不使極
　盛不極則衰不生衰不極則盛不成自陽之不繼而
　後復生之隂之不繼而後姤生之姤之卦也一隂遇
　妃故初六曰龍化于虵或潛于窪兹孽之牙象不可
　與長也(易中垢/初爻)所謂一人如女尚可以去者故名之
　以女焉復之卦也一陽反始故初七曰龍潛于神復
　以存神淵兮無畛操兮無垠象可與致用也(連山復/初爻)
　反始際變静以待定是以明王至日閉關不可以有
　為也君子之道始于復而成于泰泰而臨臨而復則
　能見天地之心矣(三卦見上經/反而逆復)泰而不復則薦之大
　壯乃决之以五陽之夬以反接乎六陽之乾又不能
　决則極而無繼繼極而無繼則小人出焉故受之以
　姤小人之勢始于姤而成于否(上二卦/見下經)自是而退則
　反乎姤而入乎坤之順自是而進則至于觀而利賔
　于王此觀之六三所以未失道者以觀我生而進退
　也(孔子以三隂始否于上經次以四隂之觀乃次以/五隂之剝而下經則自二隂之遯而次以一隂之)
　(姤而反接六隂之坤與堯/歴先天圖不同以明用也)且姤與遁否小人道長而
　莫之止者也非不之止也有其利而無其利勢不能
　反也至觀之時小人盛矣而其位足以制之中正足
　以臨之又能觀我生以神教是以下自觀而化之茍
　觀又莫之能正則進而至于剝矣剝極而無繼則君
　子生焉故受之以復戲䄠農炎䄠黄湯放桀武王伐
　紂時也故上七曰數窮致剝而終象曰致剝而終亦
　不知變也(連山剝/上爻辭)夫小人之為剝豈惟易之憂哉始
　乎下而卒乎上始乎外而卒乎内未有不然也詩云
　池之竭矣不云自頻上失其道此剝之所以起也詩
　云泉之竭矣不云自中亂之生也無窮而剝之進也
　不已則上未有能安其宅者也詩云溥斯害矣職况
　斯𢎞不灾我躬其斯之謂歟惡戲明王先戒于姤初
　庸主猶忘于剝廬方萌于用而致戒焉或者謂早計
　也一日切近灾矣泰早乎聖人之于易胡為而小人
　之詳邪小人無樽者也其所以加乎爾者特㳂隙而
　已矣茍動而中正不顯其符俾無隙之可㳂則天下
　之吝其庶矣非觀之神道設教以中正觀天下疇克
　爾夫有觀之位而不知變又不能順巽中正以觀焉
　以至于剝者其惟有巢氏乎豈惟有巢氏乎
朱襄氏
有巢氏没數閱世而朱襄氏立于是多風羣隂閟曷諸
陽不成百物散解而果蓏草木不遂遲春而黄落盛夏
而痁痎乃令士達作五絃之瑟以來隂氣以定羣生令
曰來隂(士達似是不達之訛然樂錄/吕覽等明言命士達今從之)都于朱故號曰朱
襄氏(朱或作株劉昭云陳留株邑朱襄氏之地也厯代/作秋今宋之下邑縣古史攷亦云陳之秋邑朱襄)
(氏之邑攷之范志秋當作株即朱也按即陳之株野/寰宇記柘城為朱襄氏之邑柘故城在下邑南七十)後
有朱襄氏(邵氏/姓解)
　樂者隂陽之和也聖人者協隂陽之聲制其器以宣
　其和而已琴瑟者樂之本和者也琴統陽瑟統隂以
　陽佐隂不可易也是故登歌惟王備琴瑟諸侯則有
　瑟而無琴燕禮登歌有瑟而已所以别于王也瑟惟
　隂也故朱襄鼓五絃之瑟而羣隂來琴惟陽也故虞
　氏鼓五絃之琴而南風至隂陽之應各從其類是以
　伯牙鼓琴而馬仰秣瓠巴鼓瑟而魚出聽魚水物而
　馬火物以類應也楊泉曰琴欲髙張瑟欲下聲數不
　踰琴以佐陽也陽主生故其情喜隂主殺故其情悲
　隂陽并毘則寒暑不成而四時忒矣此帝女之鼓瑟
　所以動隂聲而悲不能克也故樂惟不可苟作也先
　王以術調鼎以鼎調樂樂和而玉燭調矣詩云琴瑟
　在御莫不静好此古之君子無故之所以不徹歟
隂康氏
隂康氏之時水􁓆不疏江不行其原隂凝而易閟人既
鬱于内腠理墆著而多重膇(人之生也天地合其氣萬/物資其用氣以形運是故)
(形不動則精不流精不流則氣鬱閼處于頭則為腫為/風處于耳則為􁀙為聾處目則為蔑為盲處鼻則為􁉿)
(為酲處腹則為張為府處足則為蹷為痿然亦係于上/之人是以太平之世疵癘不行衰亂之時機鬼交作子)
(華子曰亂世之人長短頡􁀙百疾俱起民多/疾癘道多褓襁盲秃傴尫萬怪皆生之謂也)得所以利
其關節者乃制為之舞教人引舞以利道之是謂大舞
(見吕氏春秋孟頻帝王統錄云隂康之王次于葛天/有襄陵之變而始制舞亦見教坊記云次葛天非也)治
于華原葬浮肺山之隂(驪山也亦見長/安冢志今存焉)後有隂氏(風俗/通)
䨧氏隂氏(見姓纂古姓書作䨧相如遊獵賦云奏陶唐/氏之舞聽葛天氏之歌注云陶唐當作隂康)
(葢以吕覽訛作陶唐乃字畫之轉誤外紀云筋骨壅/閼而不達堯作為舞以宣導之葢因吕覽誤本之失)
無懷氏
無懷氏帝太昊之先其撫世也以道存生以德安刑過
而不悔當而不愉當世之人甘其食樂其俗安其居而
重其生意恙不見于色堅白不刑于心而漸毒不萌于
動形有動作心無好惡雞犬之音相聞而民至老死不
相徃來令之曰無懐氏之民世用太平鳳凰降龜龍閣
風雨節而寒暑時于是陞中泰山以宗天禪云云以復
墬仂石昭示而天下益趣于文矣(見管子大/戴禮史記)後有懐氏
無懷氏(姓/纂)
　贊曰
惟彼無懐以德安形人甘其食而重其生形有動作心
無好惡彘犬相聞龜龍以格登代降云勒堅昭示孰曰
無懐聿臻文辭
　孰謂王通之不知禮乎通之言曰封禪之費非古也
　徒以夸天下其秦漢之侈心乎封禪之禮豈其非古
　哉其所以非古者費也封禪帝王之盛禮也厯五帝
　三王而不能去之非不去之也我愛其禮也昔孔子
　之論述六藝傳也畧言觀易姓而王封泰山禪梁父
　昭姓攷瑞者七十有餘君矣而俎豆之禮不章葢難
　言之(見大戴禮孔子之言惟出于此或疑六經中無/問答封禪者大抵無所事此則其禮不講封禪)
　(之禮惟起國之君得行世所不知孔子之時天命/未改宜問之所不及大戴之說偶不在乎禮記爾)或
　問禘之說子曰不知也(昭穆之序籩豆之品或人亦/能知之非特孔子今截然曰)
　(不知者不可說也一纔及禘之說則魯之非禮便不/可逃于天地之間故不知者是知之矣張九成以為)
　(欲人之自/得之非也)知其說者之于天下也其如示諸掌(明則/在禮)
　(樂幽則鬼神禮樂鬼神其致一也豈有知鬼神能制/禮樂而不達于人情治道者朝踐之前以素惟貴父)
　(子之事多饋食以後以文為貴君臣之事豈惟聖人/惟能享帝以其盡人道而與帝同德孝子惟能享親)
　(以其盡子道而與親同心知禘之說則諸侯尊王大/夫尊君君臣之義明民無犯上天下可運于掌矣故)
　(曰禮之所尊尊其義也知其義而敬守之天子之所/以治天下也中庸兼郊社禘嘗言之其義一也云禘)
　(大祀其義/衆非其說)子張問十世子曰雖百世可知也何獨于
　禘而不知哉直不欲觀之爾(禮不王不禘魯侯國而/以禘禮祀大廟誣其先)
　(矣此不可言也灌者求神之始也既灌則别尊卑分/昭穆而不欲觀者以其逆也夫自灌已不欲觀則自)
　(始至終皆不是矣豈一二小節之云哉始其游觀而/嘆說者顧以為嘆魯葢以其答言偃者知之杞之郊)
　(禹也宋之郊契也是二王之後天子之事守也魯何/為哉而陽虎且復禘僖公故曰魯之郊禘非禮也周)
　(公其/衰矣)夏殷之禮吾能言之而把宋不足質也不足質
　者文獻不足故也(文者夏時之類/獻謂老成之人)神而明之存乎其
　人如有用我則吾能質之矣故曰鳯鳥不至河不出
　圖吾已矣夫自傷可致而不得致也(聖人之道建之/天地而不悖攷)
　(之三王而不繆于禮何疑而不足質者質證也無證/人不信不信人不從把宋之禮文獻既不足與明魯)
　(又僭差而不足觀攷之前世已如彼質之當今又如/此事可知矣按禮運亦言把宋而中庸惟言把不足)
　(質至學商禮則有宋存者子長居宋冠章甫則夫子/之從商可知葢觀道則皆不足學禮則僅或存者非)
　(茍言/之)太史公亦曰自古受命帝王曷嘗不封禪葢有
　無其應而用事者矣未有符瑞見而不陞中于泰山
　者也故每世之隆則封禪答焉商受在位文王受命
　政不及于泰山武王克商二年天下未寜而崩爰周
　德之洽者惟成王成王之封禪葢近之矣禋柴之禮
　存于大宗伯告祭柴望播于時邁之詩於皇時周陟
　其髙山則成王褒神之對見矣惡得謂之非古邪且
　屈說者尚何稱于後而云七十二君哉燔柴于泰壇
　瘞埋于泰圻此封禪之禮也作樂崇徳殷薦之上帝
　此封禪之事也(大抵封禪一代惟一行之必剙業興/繼之君可也又須攷瑞崇德然後可)
　(以盛薦之故商有天下六百年惟湯行之周有天下/八百年惟成王行之有其功而無其徳有其應而無)
　(其時皆所不行太/史公之論未悉也)謂之無經見邪昔舜類于上帝而
　又初載之狩柴燔岱宗封禪之禮莫此為盛矣(柴燎/今世)
　(之爇香也至岱宗柴餘岳則惟望秩且初載之巡行/之自後五載之巡不復封禪然燔柴望秩之禮所不)
　(廢也堯十二/年一巡亦然)謂始皇孝武之侈邪彼以侈心用之非
　封禪之非也刑用之久矣咎陶用之而仁鞅湯用之
　而慘豈刑罪邪季氏旅于泰山子曰惡乎曽是泰山
　不如林放乎猶曰泰山必不歆于季氏也(禮天子祭/天地諸侯)
　(祭山川大夫祭五祀士祭其先諸侯不得祭天地大/夫不得祭山川夫猶士庶人不得祭它人之祖于家)
　(也泰山厯代帝王望祀之所也魯之祭之因境内也/季氏旅焉要福而已曽不知祭所當祭乃可得為福)
　(冉求為季氏家臣季氏僭禮夫子欲求救之非救季/氏僭禮也必求之力可以救而求不領遽曰不能故)
　(子不之復語惟嘆泰山曽不如林放若曰泰山有神/其知禮也必不至林放之不如季氏之祭必將吐之)
　(不惟以此意望之于神葢/禮之本者已不足與言矣)旅封禪之細也三家之僭
　乎公室也仲尼非少乎泰山也(朝見曰朝夕見曰夕/旅見曰旅類見曰類)
　(皆人臣見君之禮類于上帝旅于泰山曰類曰旅皆/以臣見君之禮見天莫大之祀也故一獻之禮不足)
　(以大旅周大宗伯典瑞職金皆言旅上帝掌次言大/旅上帝司尊彛眂瞭笙師言大旅皆天子之禮也又)
　(祭山亦曰旅龜人言旅則四望預矣故四望山川不/設皇邸不用金版兩圭有邸而已禮書例以為大故)
　(之祭則非也魯既非禮/陪臣復僭之如禮何)齊小白既伯㑹諸侯于葵丘
　因謀封禪(秦穆公九/襄王元年)管仲曰古之封禪七十有二家
　夷吾所識者十有二無懐氏封泰山禪云云伏羲氏
　封泰山禪云云神農氏封泰山禪云云炎帝氏封泰
　山禪云云黄帝氏封泰山禪亭亭髙陽氏封泰山禪
　云云髙辛氏封泰山禪云云唐堯氏封泰山禪云云
　虞舜氏封泰山禪云云禹封泰山禪㑹稽湯封泰山
　禪云云成王封泰山禪社首皆受命然後得封禪(表/凖)
　(正論云禹禪㑹稽告天則同祭地不得有異會稽可/禪是四岳皆可禪也洛陽天地之合嵩髙天地之中)
　(然則今處天地之中告/于嵩髙可也不必泰山)公曰寡人東救徐存魯蔡陵
　南伐楚逾方城一戰率服者三十有一國北伐山戎
　過孤竹刜令支破屠河西拘秦夏涉鳴沙收西虞方
　舟投柎而浮于泲束馬句車越大行逾辟耳之溪南
　伐牂柯􁀙不庾至卲陵陞熊山而望冮漢九合諸侯
　一康天下三代受命亦何以異乎仲乃設以辭曰古
　之封禪鄗上之黍北里之禾所以為盛江淮之間一
　茅三脊所以為藉東海致比目之魚西海致比翊之
　鳥然後物有不召而自致者十有五今鳯凰不來而
　鴟梟比至嘉穀不生而藜荻茂庶神不格守龜不兆
　而欲封禪無乃不可乎公乃止夫桓公以敬仲之言
　而遂安冉有不能救而季氏卒僭曰救云者為其有
　顛溺也司馬相如非惟不能救而又以將死之言道
　之故曰敬仲加于人一等矣(封禪天子之事也王妥/古今通論云泰山上為)
　(天門地戸户為明堂聖帝受天官之宫也王者即位/三十年功成治定則告成于天到泰山刻石紀號仲)
　(葢不欲明言/而託辭爾)惡戲無諸侯不得行巡狩有天下可以
　為封禪巡狩之事豈不可行邪秦漢而下勢不可行
　也(先王所作相時而動不可以常情執方觀之時則/以省方觀民設教至復之世則商旅不行后不省)
　(方葢在復猶有難復/而省方則或剥也)古禮之名存者惟封禪矣忍去
　之乎方漢家之為封禪太史公自以不得從事其間
　發憤而卒子遷返使適遭河洛把腕啜清直以不得
　從行為命誠以希濶之不可幸也鄉使始皇能下車
　請罪而不至下刑弃灰卑宫室而不至上象天極孝
　武能茅茨不剪而不至木不呈材舞干羽而不至于
　賣武窮邉立謗木而不至誹者捕死躬堯舜之行蹈
　顓嚳之為使天下之人引手加額忻忻然願世以為
　君然後備葅楷飭蒲車躡凌兢而封禪乎天地不亦
　美哉世無管敬仲弗能救其用之以侈心非封禪之
　非也
　
　
　
　
　
　
　
　路史卷九
欽定四庫全書
　路史卷十　　　　　　　　宋　羅泌　撰
　　後紀一
　　　禪通紀
太昊紀上
太昊伏羲氏(昊本作昦按太昊幣文作/昊又作奭奭並太昊字)方牙(易通卦騐/云伏羲方)
(牙精作易無書以畫事謂以畫卦事為治也故論衡云/伏羲以卦治天下鄭氏六藝論云易者隂陽之象天地)
(之所變化政教之所生人皇初起鄭康成注以為伏羲/世質作易以為政令而不書止畫其卦之形象非也)
一曰蒼牙(通卦騐云遂皇出握機矩表計寘而其刻曰/蒼牙通靈昌之成謂伏羲也説者以為文王)
(非按雷吏有蒼牙/所謂蒼牙利鋒者)風姓(孔演明道經云燧皇在伏羲前/風姓始王天下是伏羲因燧皇)
(之姓矣三墳書言因風而生為風姓鄧氏姓書云東方/之帝木能生風故為姓豈其然哉予固謂上世嘗有風)
(國因為姓爾故帝後有風后風國之后蓋久而後/得之𤣥女經云禹問風后知其後云詳國名記)是為
春皇(寶櫝記王子年云以木徳王故曰春皇/太昊氏居東方叶于木徳故曰木皇)包羲(世多/作庖)
(犧轉/矣)亦號天皇(帝王/世紀)人帝皇雄氏(一作熊並音𢎞世/紀云一作雄皇)蒼
精之君也(見鄭禮記注梁武祠像碑云伏羲/蒼精始造工業畫卦結繩以理)母華胥居
于華胥之渚(記云所都國有華胥之淵蓋因華胥居之/而名乃閬中俞水之地子年以華胥為九)
(江神/女誣)嘗暨叔嫟翔于渚之汾巨跡出焉(詩含神霧云巨/跡出靁澤華胥)
(履之河圖亦云孝經鉤命決云華胥履迹怪生皇羲注/云靈威仰之迹世紀謂迹出于燧人之時又云燧人没)
(伏羲代之妄也迹/事詳高辛紀稷)華胥決履以跧之意有所動虹且遶
之因孕十有二嵗以十月四日降神(帝系譜云人定時/生孝經河圖云伏)
(羲在亥得人定之應張説大衍文符厯序云謹以十六/年八月端五赤光照室之夜皇雄成紀之辰是以為八)
(月五日/矣非也)得亥之應故謂曰嵗(或曰伏羲即木帝故曰嵗/十有二年而生也木生于)
(亥十月在亥復得亥時其符皆至寶櫝記云帝女遊于/華胥之淵感地而孕十二年生庖羲長頭修目龜齒龍)
(唇白髯委地或曰嵗嵗星十二年一周也説文/云古之神聖人母必感天而生子故曰天子)生于仇
夷(遁甲開山圖云仇夷山四面絶立太昊之治也即今/仇池伏羲之生處地與彭池成紀皆西土知雷澤之)
(説妄/也)長于起城(今秦治成紀縣本秦之小山谷名開山/圖云伏羲生成起徙治陳倉輿地廣記)
(以成紀為伏羲生處起紀本/通用詩有紀有堂作有起)龍身牛首(𤣥中記云伏羲/龍身靈光賦乃)
(云麟身文子云虵身麟首有聖徳故周燮𫝊注云麟身/牛首非也補史記世紀帝繫皆云虵身牛首詳女媧紀)
渠肩達掖(亦同臂也/今作腋)山準日角奯目珠□駿毫翁巤龍
唇龜齒(孝經援神契云伏羲大目山準日角而連珠□/宋均注云木精之人日角額有骨表取象日所)
(出房所立有星也珠□衡中/有骨表如連珠象玉衡星)長九尺有一寸望之廣視
之專(春秋合/誠圖)繼天出震悤明睿智蓋承嵗而王以立治
紀而萬世循用之(本木徳/建以王)肇脩文教為百王典以其載
徳自木木實麗東道不可尚同乎元氣是偁太昊(亦作/皥元)
(氣皥皥之義/詳少昊紀)得乎中央别而能全宿而有成因號伏羲
(伏虙羲戲字義皆同史傳或謂服牛乗馬因號伏犧取/犧牲以充庖因號庖犧最為鄙妄按莊周等古書皆作)
(虙戲無作犧者且伏羲古或用羲而犧牛之字未有用/戲者況伏豈得為服御字乎故世紀云後世音謬或謂)
(伏犧或作虙犧皆失其㫖然史傳一書元有異辭予攷/古書獨禮緯含文嘉云伏者别也羲者獻也斯為最近)
(王莽傳立斗獻亦音為羲謂北斗之魁標若勺形然集/韻亦同稀勺而禮器之羲尊乃周禮之獻尊則知羲獻)
(在古同義而叔獻之為叔戲有以也羲有純之義獻有/成之義然羲獻字雖通理且有異集韻定用虙戲非正)
(書疏謂伏羲以聖/徳代物亦未然)自有句而應世故又曰有句氏(句即/庖乃)
(國名蓋其始迹之地其後復封之故潛夫論太昊之後/有庖國姒姓今庖水在山陽平樂而帝墓又在山陽則)
(其故迹無疑也後世弗知謂為庖厨已/失大妄而班志更以為炮鄙陋甚矣)方是時也天下
多嘼教人以獵(尸/子)豢育犧牲服牛乗馬草鞮皮䝉引重
致逺以利天下而下服度(世所有□/因存之)天出文章河出馬
圖于是觀象于天效法于地近參乎身逺取諸物兆三
畫著八卦以逆隂陽之微以順性命之理成神明之徳
類萬物之情而君民事則隂陽家國之事始明焉(禮含/文嘉)
(云伏羲徳洽上下天應以鳥獸文章地應以河圖洛書/乃則象而作易故大傳云伏羲氏作八卦此即文王之)
(所用者壺子云伏羲法八極作八卦黄帝體九竅以定/九宫皆近取諸身逺取諸物作枝榦衍為甲子而魏博)
(士淳于後乃以為伏羲因燧皇之圖以制卦故高貴鄉/公以孔子不言燧人氏没伏羲氏作難之也三墳書云)
(伏羲三十二易草木草生月雨降日河汎時龍馬負圖/始畫卦也蓋以草木紀嵗也雨降或以雨水言然河汎)
(時非所紀伏羲文成萬代貴/八卦作而厯數興疑未然也)微顯闡幽章往察來于是
申六畫作十言以明隂陽之中以厚君民之徳于以洗
心退藏于密(管子輕重云伏羲造六畫以迎隂陽作九/九之數而天下化之六藝論云伏羲作十)
(□之教以厚君民之别十言乾坤艮巽坎離震兌消息/也消退而息進謂天地萬物之間無非易非可以文字)
(見直在消息中爾或作不言之教㖖不立文字或作十/二言皆非畫舊云古畫字蓋法字爾古之為畫亦為法)
(法至是而乏故有用/九用六或作畫非)觀象之變爻之動于是窮天地之
用極數之原參天兩地而倚數以成變化而行鬼神八
卦而小成因而重之以盡生生之理而天地之藴盡矣
所謂先天易也(八卦小成即八卦自重者是造六畫矣/因而重之則六十四矣揚雄以為文王)
(六十四非/有辨别見)原始反終神明幽賛于是神蓍著地靈龜出
洛乃窮天地之賾極天下之動以龜為䇿以蓍為筮獻
南占之一十八變而成卦以㫁天下之吉凶(説卦言昔/者聖人作)
(易幽賛于神明而生蓍故鄭魴記云黄帝受河圖而定/玉籙伏羲得神箸而乗皇䇿易乾鑿度所謂乗皇䇿者)
(羲也古史攷云伏羲作卦始有筮其後敫巫咸善占筮/則筮自伏羲始矣聖人之智非不足以立事也而人之)
(于事不容無心以故是非吉凶有時而謬爰取信于無/心之物爾夫卦不六十四不可以筮今先天圖始乾而)
(終夬豈止/小成而已)出言惟辭制器惟象動作惟變卜筮惟占(三/墳)
(書四事皆/云伏羲)政治小大無非取于易者(如罔罟取離離有/麗之象又離中虛)
(罔亦中虛然結繩以為罔罟以畋以漁所取乃重離也/離為目巽為繩以巽變離結繩而為罔罟之象罟罔目)
(也重目為罔䷝離為雉巽為魚自二至四有巽體自三/至五有兑體巽為風兑為澤以畋以漁之象也是六爻)
(果自伏羲重又可見矣一十三卦/皆取兩象學者宜即此思之爾)紾離象法蝥狐作為
罔罟以畋以魚(世本伏義臣芒氏/作羅或作句芒)化蠶桑為繐帛(皇圖/要覽)
因罔罟以制都市(白氏帖云伏羲作布是以神農有不/織之令黄帝内傳云黄帝斬蚩尤蠶)
(神獻絲乃稱織維之功因之廣織廣之爾而淮南子乃/有黄帝指經縷挂之説妄也王逸機賦云機織功用大)
(矣上自太始下迄羲皇帝軒龍躍庾業/是創語彼織女始制布帛蓋始機織爾)給其衣服(古者/衣被)
(即服製也特衣裳未辨羲炎以來裳衣已分至黄/帝而衮章等衰大立非謂始衣服也三禮義宗云)靇龍
時瑞因以龍紀官百師服皆以龍名(文躍鉤云伏羲作/易名官命厯叙云)
(九頭紀時有臣無官但立尊卑之别故周禮疏序謂政/教君臣起自人皇之世伏羲因之郯子以為龍紀而漢)
(儒説左氏者乃出春官青龍/之類杜君卿從之蓋臆説)作為龍書以立制號而同
文(字源云龍書太平/御覽作景龍書)稽夬象肇書契以代結繩之政百
官以治萬民以察而文籍由是興矣(書契代繩取之夬/百官以治豈自後)
(世神農之法一君二臣三佐四使言有虞氏官五十者/誣矣或謂太昊結繩而治黄帝始有書契尤非也有説)
(别/見)于是盡地之制分壤時穀以利國用(功業徳望皆在/于此能者有餘)
(拙者不足董逌/以為伏羲之制)必不自聖庸委師于宛華(即鬱/華子)爰興神
鼎(封禪書云昔泰帝興神鼎一一統天地萬物所繫終/也黄帝作寶鼎三象天地人禹鑄九鼎嘗鬺饗上帝)
(鬼神漢志師古/云泰帝伏羲也)制郊禪即命臣芒庖犧登鼈使鬼物以
致羣祠而升薦之(見拾遺記尋攷古書取犧充庖之説/不可解于後世崔氏正論更謂太昊)
(設九庖之官甚妄/學者所宜領會)正姓􁀙通媒妁以重萬民之麗麗皮
薦之以嚴其禮示合姓之難拼人情之不瀆(麗鹿皮也/古史攷云)
(伏羲制嫁娶以儷皮為禮作琴瑟以為樂通典唐志等/皆作儷白虎通義作離云雙皮也婚聘薦皮為可裘服)
(不忘古也禮外傳云伏羲以儷皮為幣豈若漢武之皮/幣以白鹿皮方尺緣以藻繢王侯朝以薦璧者何休云)
(儷皮𤣥纁取其順天地/也鹿皮所以重古也)法乾坤以正君臣父子夫婦之
義聚天下之銅仰視俯觀以為棘幣好員法天肉方法
地以􁁉輕重以通有亡(太昊幣謂之九棘詳見發揮昔/寶鼎尉王鎛家有一布長寸六)
(分肩廣八分首廣五分足間二分重六銖面文作行昊/乃帝昊字幕文作引李彦美所謂了旁斜畫者蓋羲字)
(也錢書目為異布又董令昇家有一種長寸八分額廣/六分肩廣寸一分足間五分重十二銖面文作父旻幕)
(文作奭皆太昊字也攷之盄鍾帝直作二則此立之為/􁄀信為帝字又封禪文昊作炅可見按三五古幣皆員)
(内而方外為睥睨之形垂則象天之示置則象地之勢/北㑹而南分而坦之則人也蓋本三才之義取象如此)
(豈若後世之/苟簡也哉)察六氣審隂陽以賚之身而四時水火陞
降得以有象百病之理得以有類于是嘗草治砭以制
民疾而人滋信(世謂神農嘗百草而孔叢子世紀皆以/為伏羲蓋不有其始曷善其終伯禹治)
(水猶資􁉽九載之功黄帝制宫亦藉古茅簷之制羲炎/二聖既盡其性而後世猶有攷嘗之患咀蟲蛆齧草木)
(而宫嬪多致死者況不為之度邪世紀云太昊制九針/以拯天柱而傳亦謂黄帝命岐伯為之按靈樞岐伯對)
(黄帝以九針則亦古有之古者以/砭後代以針高氏之山多砭此也)乃因甲錄(真原賦云/廣成子以)
(靈飛六甲籙八卦鎮方籙乃卜法/授伏羲故或竊謂河圖亦人所授)合五緯建五氣消息
禍福以為之元(為合其行以為法春秋内事以謂自開/闢後五緯各居其方至伏羲乃消息禍)
(福以制吉凶始合之/以為元斯失類矣)命潛龍氏筮之乃迎日推䇿相剛
建造甲子以命嵗時配天為幹配地為枝枝幹配類以
綱維乎四象故情偽相感而星辰以順則(漢厯志伏羲/有甲子元厯)
(是太昊已有甲子故陳鳴厯書序云伏羲推䇿作甲子/而世本等皆謂黄帝令大橈作甲子非也橈特配甲子)
(作納/音爾)嵗日月時亡易于作旋蓋(隋志云蓋天者周髀是/也本庖犧氏立周天度)
(其傳則周公受之于商周人制之謂之周髀言天如蓋/笠地似覆盤皆中高而四下商者周大夫商高也按周)
(髀算經商高答周公云古者包羲立周天厯度趙君卿/云立周天厯度建章蔀之法後揚雄洛下閎張衡之流)
(俱衍渾天之説而蓋遂廢世亦不知其為/太昊之法與渾天之非也有排渾别見)著躔舍(天本/無度)
(聖人以日行天三百六十五度有畸而一周故分天周/以為之數以記日之所行既分天度乃假物以誌之二)
(十八宿列布四方故于是以為/當度之星有算周天度説别見)立九部而民易理(易卦/坤靈)
(圖蓋九州之始也寶櫝記云/伏羲審地勢定山川是矣)于是紀陽氣之初以為律
法(續志云宓羲作易紀陽氣之初以為律法建日冬至/之聲以黄鐘為宫大簇為商姑洗為角林鐘為徵南)
(吕為羽應鐘為變宫㽔賓為變徵此聲氣之/元五音之正也世言黄帝始作律吕者謬矣)以驗其符
(班志云大簇為人統律長八寸象八卦伏羲氏所以類/萬物之情樂建立基律吕備矣故太公龍韜云三皇之)
(世虚無廷情以制剛强五行之道天地自然六甲之分/微妙之神以天清靜夜半遣輕騎去敵九百步持律當)
(耳大呼之有聲應管隨其音應/之此五行之符佐勝之術也)矢正爻以配氣(春秋内/事云伏)
(羲推列三光建分八節/以爻應氣凡二十四)置重爻以抵日以作甲厯(伏羲/八卦)
(卦本三畫以三乗八得二十四并其偶書為三十六以/二十四并三十六得六十因而六之為三百六十三八)
(二十四四六亦二十四是為坤一爻之䇿六六三十六/四九亦三十六是為乾一爻之䇿數可合故為者三八)
(重之得四十八加一而成衍四九乗之得七十二以應/五日之候因而五之亦三百六十以應當期之日非為)
(六十四/卦之爻)嵗建寅甲日寅辰(三墳云伏羲三十易草木而/立立三十二易草木而河圖)
(出又三十二易草木而造天書後一易草木作甲厯嵗/起甲寅是伏羲以庚寅嵗生庚申即位與周家啟運之)
(年合斯萬載之一遇也是書/人或疑之是説宜有自來)木盛于夘以夘之辰陞敷
教之臺聽八風民授始(伏羲有敷教之臺見三墳拾遺/記云伏羲方壇之上聽八風之)
(氣以作八卦方壇蓋謂天地猶佛者之言須彌今晉之/趙城南十五里有伏牛臺世紀謂伏羲常居然云居此)
(臺伏牛乗馬而/名其言不類)謂君資于民民安子安民危子危(三/墳)乃
絀神明開肺意舉六佐以自䇿(見陶潛/二八目)命金提􁀙俗指
苫蓋謹窖臧視之未居者借力成之以靖敷民(金國提/民藝祖)
(皇帝定太昊廟/以金提句芒配)命鳥明建方泭窽木絶港道以濟不通
奠八方旌九位而分九土(真源賦伏羲别九宫因此置/九州法語云始定四海之廣)
(作八卦分九州据共工氏霸九州則州之/九分不自帝嚳若黄帝矣亦自然之勢也)視地之壙物
之夥其爭日大勢不可以偏制而獨任于是經國求賢
以極治寄而閎灋制故不慮不圖而人正(世謂黄帝始/分土建國非)
(也按神農以伐補遂攻夙沙伏羲時有紀侯陽侯而傳/亦記神農有逺國近國之制矣非始于黄帝也論語摘)
(輔象曰燧人之佐成博受古諸家衷以為受諸侯之事/蓋土地壙絶非賢共理則雖聖人有所不徧從古然也)
命視冒為貹志災惡察虛實居百䞈以平民(摘輔象曰/鳥明主建)
(福視墨/主災惡)命紀侗中職定于中邦(二八目作紀通宋均/云為田主主内職)仲
起司陸(均云主平地/一作司陽)陽侯司海(宋衷云陽侯伏羲之臣/蓋大江之神者許叔重)
(云陽侯陵陽國侯也國近江以溺死應劭謂以罪/自沈二説不同宣和博古圖有陽侯彞字作陽)六佐
職而天地位隂陽得乃體春穛明刑政脩兵仗以威懷
(太白隂經云伏羲以木為兵神農以石為兵/蚩尤以金為兵今藤州俗以金石為刀劒)蹇修為士
以之御敗而下情至(楚辭所謂命蹇修以為理者王逸/五臣洪慶善等皆云伏羲臣謂為)
(媒理云時理官主婚姻蓋理士也士主萬民之判或以/騷經復有簡吾法乎前修何博蹇而好修之語非必人)
(也慶善以為宓妃伏羲之女故使臣/以為理修修字異蓋異事五臣作謇)于是龢率萬民平
水土道泉原因水居方而置城邑(見三墳書或以世本/諸書皆言􁉽置城郭)
(非也國土既分城池既立故史記言黄帝為五城軒轅/本紀言黄帝築城邑而氾勝書記神農之教雖有石城)
(湯池帶甲百萬然而無粟則不能守也是炎黄已城池/矣石城之制既自神農則土城之作有不自伏羲乎往)
(古之事固有可得言者黄得襄城小童不自後世世本/蓋因吕春秋言􁉽以尾為城而誤之吕氏之説特狀􁉽)
(之凶惡/焉爾)百令具舉乃命蜚龍氏職圖父因尊事以為禮
儀而天下治(三墳/書)長離徠翔(三墳云因鳯來而/作樂長離者鳯也)爰作荒
樂歌扶徠詠網罟(辨樂論云昔伏羲氏因時興利教民/畋漁天下歸之時則有網罟之歌神)
(農繼之教民食穀時則有豐年之詠按扶来歌即鳯來/之頌乃神農之扶犂也扶鳯來犂音相同爾是知神農)
(因太昊/之樂)以鎮天下之人(兔園䇿注引傳云伏羲之人靜/故作樂以鎮之黄帝之人動故)
(宣正聲/以檢之)命曰立其(以立基為立本大淵為/大泉皆唐人避國諱)斵桐為七尺
二寸之琴繩絲以為絃絃二十有七命之曰離(琴撡云/伏羲作)
(琴以御邪辟防心淫舊琴譜伏羲之琴曰龍吟故盧仝/云五音六律十二徽龍吟寉響思庖犧爾雅云大琴謂)
(之離事源及太平御覽云傳此琴伏羲所制樂錄云大/琴二十七絃中華古今注乃以為伏羲造二十五絃之)
(琴而琴式謂琴二十絃郭璞又云十絃皆失之切攷伏/羲以木王者三與八者木之數也故三其九為之絃八)
(其九以為其長非苟然也廣雅云伏羲琴七尺二寸或/云三尺六寸六分五絃蔡氏琴撡亦云伏羲作琴五絃)
(非/也)徽天音撡駕辨以通神明之況以合天人之龢(楚辭/云伏)
(羲駕辨吳通賦所謂超延露而駕/辨者劉淵林云伏羲作琴制此曲)絙桑為三十六絃之
瑟以脩身理性反其天真灼土為塤而禮樂于是興焉
(文子世紀伏羲作瑟三十六絃蓋瑟屬隂故用十六之/數世本云庖羲瑟五十絃後黄帝使素女鼓之哀不自)
(勝破為二十五絃具二均聲故小司馬三皇紀及小史/皆云伏羲所作之瑟二十五絃按揚雄主為論云夫心)
(與治游乎太和惟唐虞能充其任神與化蕩乎無境惟/伏羲能承其統故二十五絃之具非牙曠不能以為神)
(弓矢質的之具非羿逢不能以為妙隋志/又云二十七絃乃爾雅之所謂灑非此)負方州抱員
天體泰乙統乾元紹天體寂明一垂䇿寢方而枕繩蕩
乎亡竟以因應而覺悟乎天地之間不是賢而非愚不
沽巧而尚行去羨去慕惟以道化上亡求欲于下下亡
干進于上是以百姓足而宇宙洪寧官亡共備之民而
死不用郭鳥嘼蟲蛇懐于𤓰毒隂陽之所雝沈不通者
竅理之逆氣之戾物傷民積者絶止之是以事簡民純
亡言而化天下之人浮游罔養而莫知所如往臣子以
順君親以尊故星宿温潤而鬼神受職功揆上下洞八
方而後世不可及也乃封泰山禪云云以昭姓攷瑞而
曽報(攷瑞者輯羣玉如虞舜之輯瑞黄帝/之合符爾非云符瑞字從玉可見)在治百六十
有四載落(真源/賦)而女弟㚿媧立(字與/包同)年百九十有四葬
山陽(世紀云葬南郡在襄陽按帝冢今在山陽高平西/北高平襄陽之境然九域志兖單皆有伏羲陵又)
(河中府有庖王廟引戴氏西征記云潼關直北隔河望/層阜巋然獨秀謂之風陵伏羲氏風姓也此當是女媧)
(墓然古帝王墓冢皆/非一所宜必有説)都于宛丘故陳為太昊之虛(世紀/天皇)
(庖羲都陳留遁甲注云伏羲徙治陳倉地非陳國則不/必宛邱矣然厯代以宛邱為太昊之虛今宛邱北一里)
(有伏羲廟八卦壇寰宇記云伏羲于蔡水得龜因畫八/卦之壇有長史張齊賢文李邑易之然九域志陳蔡俱)
(有八卦壇此後人之附㑹按姚睦亦云黄帝/都陳者則羲黄俱在西方矣豈其先後徙邪)始其父沒
(黄囊經云伏羲父葬震山下作丙放巽或代/王世言伏羲無父其母感迹而生者妄也)華胥死之
葬覆車之源(即藍田山也長安志云冢在/藍田縣西三十里寰宇同)厥妃殞洛是
為洛神代所謂伏妃者(即虙妃漢書音義如淳以為伏/羲之女溺洛而死為洛水之神)
(非也明曰虙/妃豈女哉)伏羲生咸鳥咸鳥生乗釐是司水土生后
炤后炤生顧相夅處于巴是生巴人(郭氏云巴之始祖/後武王封宗姬支)
(庶于巴曰子循古之故古者逺國雖大爵不過子巴主/乃其後僣號秦惠虜之有其地寰宇作后昭因唐人)
巴滅(華陽志順王五年張儀司馬錯/伐蜀因取巴地分為三十一縣)巴子五季流于黔
而君之生黒穴四姓(辰酉巫武元/是為五溪)赤狄巴氏服四姓為
廩君有巴氏務相氏(世本云巴郡蠻本有五姓皆出武/落鍾離山巴氏生黒宂樊瞫相鄭)
(四姓之子俱事鬼神後巴氏臣四姓居夷/城為廩君世尚秦女事詳蜀紀後漢書)黄帝應代有
風后為之相(環濟要畧云侍中古官風后為黄帝侍中/周曰常伯晉志亦云秦以古名漢因之或)
(疑其非然既為相則侍于中/矣故張果云堯時為侍中)因八卦設九宫以安營壘
次定萬民之竁(出隂陽/正訣)黄帝滅蚩尤徽猷多本于后尤
北復以其輕勦其餘于􁋝谷人賴其利遂世祀之是為
金山之神(山谷及祠今皆/在長安藍田)謖封其後于任錫之己姓黄
帝之孫任已實歸(是生/帝魁)其在唐虞俱有封土書缺不見
(周之任/即其後)夏后氏之初封之庖為姒姓(杜預世族譜亦有/庖國云夏同姓或)
(作包一也/詳國名記)遾周之興武王復其後于宿後有密宿須句
顓臾邑于泲上寔典太昊之祀以為東䝉主(須句乃須/朐即鄆也)
(在今須城京相璠云須朐一/國二城兩名餘詳國名記)是以季氏將伐顓臾而孔
子傷之(説見國/名記)須句後為邾所併魯復取之(僖公伐邾/取須句須)
(句蓋滅于邾久矣至是魯取之後復于邾迨文公七年/魯復伐邾而取之春秋特譏無故勞民取而不守云須)
(句者遂為邑猶冒昔名爾云滅須句須句子來奔且云/反其君俱妄預云雖列國而削弱為魯私屬尤非詳國)
(名/記)而宿之後則遷于宋俱不復見(莊公十年也鄆自昭/公元年取之為邑猶)
(以鄆名故三年季/武子伐邾取鄆)後有風氏偑氏□氏(並纂文又有􁂇/氏皆古文之變)
羲氏希氏戲氏包氏庖氏㚿氏鮑氏(宋本/包姓)臾氏顓臾氏
東氏(世又以東方氏為出女媧謂其主東方而風俗/通更以東方氏為伏羲後俱妄詳見黄帝紀)東
䝉氏朐氏須朐氏任氏姒氏宿氏罔氏伏氏虙氏宓氏
密氏服氏(服本服不氏後而密本作宓按黄帝後自有/密而密不齊本作宓故密子賤碑止作用虙)
(以為伏羲後顔之推嘗辨之然伏䖍傳亦用服謬也/宓乃密字又後魏賜劉子文及宿六斤氏並為宿)帝
之弟郝骨氏為帝立制其裔孫子期帝乙封之太原之
郝(蓋商因郝/骨氏國之)後有郝氏郝骨氏(元和姓纂作郭骨氏唐/書系表又作郝省氏云)
(太昊之佐/戚佐也)
　贊曰
泰始云逺聖人成能出包應世書契代繩肇脩文教以
立治紀經域奠部畋漁棘幣原始反終分躔畫卦消息
甲乙以成變化陞降禮樂教而不殊道凝體寂雲自蒼
梧負方抱員明一坐䇿不慮不圖鬼神受職爰興神鼎
封岱禪云萬世允賴若稽三墳
　天下有大本三上處其二下亦處其二仁者上之命
　義者下之命而財者上下之所共者也三者之于人
　猶魚之有水不可頃刻少也仁義立人之道聖人之
　所以配天地者也未有上好仁而下不好義者也惟
　仁者以財發身不仁者以身發財是故君子見得思
　義非後財也予既紀伏羲因玩其畫與孔氏之所賛
　然后知財之不可以不議也遲雞聲撡什器䠞市朝
　而趨隴澤者無非從事于財也今而曰利非孔孟所
　言而財者士之不道不㡬乎又欲禍天下于財乎嗟
　乎喙則鉗矣出而用之則歛之也刻之也剥膚鎚髓
　百孔並作而長不足也何則人心則異而其情不大
　相逺也伊聖人之治天下豈他術哉亦原人情而已
　財者聚人之大本天地之所生人情之所不能免者
　也故雖羲炎之為世不能舍是以為治不過所欲與
　之聚之所惡勿施爾也蓋天地之生財也莫非養人
　而生也是故天地生財以養人聖人為天地生財以
　為治是非外生之也因其理以為之理爾又非以其
　所養者害人也上漏下溢割鼻飴口豈聖人之為也
　哉請毋議其它六十有四卦莫非財也而孔子賛之
　曰天地之大徳曰生聖人之大寶曰位何以守位曰
　仁何以聚人曰財理財正辭禁民為非曰義而乃繼
　之以十三卦之象是理財之説也畋漁之離耒耨之
　益與交易之噬嗑必先于垂衣裳之乾坤者是主財
　為君之説也畋漁耒耨食貨之本也交易為市通財
　之術也市道興而無道以處焉則强陵弱衆暴寡爭
　鬭攘奪乎食貨之場而不可以一朝居矣于是變而
　通之以除其敝故能長有其天位而獲大有上九之
　吉垂衣無為此惟乾坤之所以能用九六也用則變
　變則通而不窮矣舟牛致逺是亦以通之也致之而
　猶有患也故又為之擊柝弧矢以守之然後有財者
　始獲其安而宫室棺椁可作矣宫室棺椁是使民養
　生送死無憾者也是王道之本也苟為不安奚暇治
　禮義哉此大過之棺椁大壯之棟宇所以特後于擊
　柝之豫弧矢之暌與舟牛之隨渙也雖然張官置吏
　莫非為財也不有以決之不可也此書契之夬治百
　官察萬民之所以不可後也是羲炎黄帝堯舜氏之
　所以為天下者也善乎漢文帝之推言之曰吾為天
　下守財爾為天下守財者亦致其順而已矣是故因
　其情而為之治則為力易而得其功以石投水夫又
　烏有不受者邪卻壺漿辭牛酒利之小也而民悦之
　王業以成是則所以使之悦者初不在與之之多也
　悦不在多則其所以使之怨者奚間于取之之少乎
　湯以七十里文王以百里為政于天下而齊宣以千
　里畏人由此故也今而曰我能為君闢土地充府庫
　君之所謂良臣古之所謂民賊也依勢作威倚法以
　削聖人之所甚疾是故與其有聚歛之臣寧有盜臣
　盜者不過于欲利而聚歛者離吾之赤子者也制其
　田産教之樹畜道其妻子使養其老施仁政省刑罰
　正經界薄税歛深耕易耨不違其時壯者以暇日修
　其孝弟忠信斯民親其上死其長矣食之以時用之
　以禮則財不可勝用矣信能行此則四海之民仰之
　如父母如此則無敵于天下矣無敵于天下者天吏
　也斯不亦為天地生財者乎今也撡譎詭飾纎詐一
　日百戰苟可以得之者萬方俱試而口不好焉曰士
　所不道吾不信也夫言者未必為而為者常不言王
　衍之清談吾知其不若魯褒之能廉也取之有道得
　之有義烏在其不言哉刮之盡錙銖用之如泥沙豈
　人也哉京師之朽􁀙太倉之塵腐適足重不肖子之
　過爾鹿臺鉅橋非無財也以多而害于厥躬也而昧
　者往往藏舟夜半之壑獨不聞白公之愛夫財乎是
　梟之愛其子之説也兹非不議之過歟是又烏足語
　易之道也

　　　紀傳設論非作史之法也左氏傳春秋每事之
　　　要時有所謂仲尼曰孔子曰君子曰者蓋將以
　　　發其緒啟其㫁也後世史者乃特立之贊既非
　　　體矣而末更為評為論又有所謂史臣曰臣某
　　　曰臣曰制曰之類則失之矣予起路史惟中三
　　　皇不可得而稱紀若三皇與五帝全徳具美勉
　　　為之贊其諸紀叙不敢有所論贊昔者子貢方
　　　人夫子以為我所不暇其作春秋特亦不過直
　　　書其事無評品也今之論辨蓋以事出緜古隠
　　　脱難白有所不獲己者始别為錄私竊自謂以
　　　為士子所玩在是若别之則兹史復為㫁爛邸
　　　報乃準厯代史例所無附之逐篇之末姑遂聽
　　　之宜其用字時有本書不同君子其必察焉(其/辨)
　　　(證非詳攷/者存卷外)
　
　路史卷十
欽定四庫全書
　路史卷十一　　　　　　　宋　羅泌　撰
　　後紀二
　　　禪通紀
太昊紀下
女皇氏
女皇氏㚿媧(媧一作去㚿與/庖同出唐文集)雲姓(按洞神部伏羲姓風/女媧姓雲號女皇名)
(媧蓋古聖人有不相襲以知書傳所言女/媧風姓止本伏羲言之不知其嘗更也)一曰女希(世/紀)
(云虵身人首一曰女希是為女皇而姓書希氏出于/伏羲風俗通亦云女媧伏羲之妹知羲希古通用)虵
身牛首宣髪(𤣥中記云伏羲龍身女媧虵軀列子以為/皆虵身牛首虎鼻故曹植贊女媧云二皇)
(牛首虵形蓋人之形自有同乎物者今相家者流取象/禽獸之形體者是矣非真首牛而身虵也韓愈栁宗元)
(且不之達至今繪畫羲炎者猶真為太牢委虵之狀夫/宛然戢然作于堂上而何以君人哉王充云世圖女媧)
(為婦人形斯得之矣至陶𢎞景遂疑佛氏地獄中/有所謂牛頭阿旁者為是三皇五帝尤可怪笑)太昊
氏之女弟(盧仝云女媧本是伏羲婦非/也蓋以女媧一曰女婦妄之)出于承匡(山名/在任)
(城縣東南七十里寰宇記云/女媧生處今山下有女媧廟)生而神靈亡景亡􁐭少佐
太昊禱于神祗而為女婦正姓氏職昬因通行媒以重
萬民之判是曰神媒(風俗通云女媧禱祠神祈而為女/媒因置昬姻行媒始此明矣夫昬)
(以昬時而昬由此因以因婭而因乎人姻者/烟之始媒者煙之聚所謂昏因姻媒如此)太昊氏衰
共工為始作亂振滔洪水以禍天下隳天綱絶地紀覆
中冀人不堪命于是女皇氏役其神力以與共工氏較
滅共工氏而遷之然後四極正冀州寧地平天成萬民
復生㚿媧氏乃立號曰女皇氏(冀州即中冀如蚩尤亦/滅于此蓋屢亂矣或曰)
(中國總謂之冀/州詳今福地記)治于中皇山之原所謂女媧山也(山在/金之)
(平利上有女媧廟與伏羲山接廟起伏羲山在西域女/媧山在平利寰宇引十道要錄云抛錢二山焚香合于)
(此山亦見九域/志并守令圖)繼興于麗(長安志云驪山有女媧治處/又云藍田谷次北有女媧氏)
(谷三皇舊居之/所即驪山也)爰絶瑞席蘿圖(許氏云殊/絶之瑞)承庖制度襲
水勝主于東方(喬潭女媧陵記云予謂媧皇受命在火/火以示水谷不為陵蓋謂太昊以木生)
(火爾非也年代厯云女媧共工大庭皆不承五運理或/可信而古史攷以為女媧水徳神農木徳妄矣論語疏)
(云女媧尚白神農赤黄帝黒少昊白高陽/赤高辛黒唐白虞赤此以三正言之也)造天立極惟
虛亡醇一而不􁗔喋于苛事(許云􁗔喋/猶深算也)上際九天下契
黄壚合元履中開隂布綱而下服度(春秋運斗樞云虙/羲女媧神農為三)
(皇皇者中也合元履中開隂布綱上合皇/極其施元明指天畫地神化潛通者也)乃命臣隨作
制笙簧以通殊風以才民用(禮記明堂位云女媧之笙/簧世本以為隨作衷注以)
(為女媧氏之臣笙簧二器詩云吹笙鼓簧並坐鼓簧鼓/而不吹則非笙也許説文云隨作笙女媧作簧明為二)
(物仙傳王遥有五舌竹簧漢武内傳鼓振靈/之簧説者皆為笙中之簧非也蓋筝筑之類)命娥陵氏
制都良之筦以一天下之音命聖氏制頒筦以合日月
星辰以易兆之晨作充樂(帝系譜以都良管班管名曰/充樂樂成天下幽微無不得)
(其理/也)用五絃之瑟于澤丘動隂聲極其數而為五十絃
以交天侑神聽之悲不能克乃破為二十五絃以仰其
情具二均聲樂成而天下幽微亡不得其理(傳言帝女/鼓瑟而云)
(泰帝謂伏羲女媧也故何妥謂伏羲減瑟而補史記言/伏羲之瑟二十五絃也五絃乃朱襄氏之瑟女媧用之)
(非伏羲也世本云庖羲五十絃黄帝使素女鼓之哀不/自勝乃破為二十五絃具兩均聲而拾遺記亦謂黄帝)
(使素女鼓庖羲氏之瑟滿席悲不已後破為二十五絃/長七尺二寸則以為黄帝減之故宋世本注女媧笙簧)
(為黄帝/臣謬矣)總紒而笄加之□帶而頭飾用(□帶絡頭繻也/二儀寔録云燧)
(人時為髻但以髪相乗而無繫女媧之女以羊毛為繩/向後繫之後世名之頭􁏓又云以荆梭及竹為笄以貫)
(髪至堯以銅/為之横貫焉)于是乗雷車鞲六蜚以御天(山海經云女/媧乗雷車服)
(駕應龍淮南㝠覽云女媧功烈上際九天下契黄壚乗/靁車服應龍驂青蚪援絶瑞席蘿圖雲黄璐前白螭後)
(奔虵浮游逍遥道鬼神登九天朝/帝于靈門宓穆乎太祖之下以此)申祠祝而枚占之曰
吉(詞曰昭昭九州日月代/極平均土地合和萬國)乃設雲幄而致神明道標萬
物神化七十(淮南子等以摶土為人之類為七十化且/有鍊五石以補蒼天㫁鼇足以立四極積)
(蘆灰以止淫水等事世遂有鍊石成霞地勢北高南下/之説按易内篇云福萬民壽九州莫大乎真氣鍊五石)
(立四極莫大乎神明而麻姑仙人紫壇歌云女媧鍊得/五方氣變化成形補天地三十六變世應知七十二化)
(處其位王逸楚辭注亦謂一日七十化其體則特軀中/之事爾故安期生尚鍊五石踐脩者宜知之有補天别)
(説見/發揮)􁏬車出澤馬來川嶽效靈􁙃緯應理是故馨烈彌
㮘不設法度而以至徳遺後世(鴻烈/解)治百有三十載而
落(見真源賦元/年中元甲子)其腸爰化而神居于栗廣之野横道而
處坫王裕于堇龍古塞洪河之流是為風陵堆也(墓今/在潼)
(關口河潭上圪然分河有木數株雖瀑漲不漂没今屬/陜之閿鄉縣按元和郡縣志風陵堆在河東縣南五十)
(與潼關對寰宇記風陵城在其下閿鄉津去縣三里即/風陵故關也女媧之墓秦漢以下俱係祀典然九域寰)
(宇濟之任城東南三十九里又有女媧陵成冢記云女/娃墓有五其一在趙簡子城東今在晉之趙城東南五)
(里高三丈九域志晉州有帝女媧廟寰/宇記在趙城故皇朝列祀亦在趙城)唐文武皇帝江
都之役夜徑其處風雨中有女人鱗身騶倡而前餫生
魚一匪帝後果靖中華(段成式以為徳宗于靈武遇之/宜後再見一云至徳之際神嘗)
(降之晉破苻堅八公草木皆為人馬唐得王君奐助討/賊張永通得周公助平李密開元之天王助兵至徳之)
(女媧神降此皆/佑順可得信之)後乾元中失之刺史奏閺鄉墳天寶十
三載天雨晦㝠俄失所在至是河房風雷夜聲黎明視
之其墳涌復夾之兩栁肅宗命祝史祠焉(唐厯云十三/載五月失之)
(乾元元年六月一日復出/刺史乃王晉光一作奇光)以其載媒是以後世有國是
祀為臯禖之神(古高媒祀女娃後/世不攷有説别見)因典祠焉(董仲舒法/攻社不齊)
(則祀女媧王充云仲舒迨以女媧婦/人帝王者也男陽而女隂故祭之)又曰皇母(水經注/云顕親)
(縣北山宕水源有女媧祠按太行一曰皇母山亦曰女/媧山崔伯易云一曰皇母云女媧于此鍊石補天按今)
(濟源縣之女媧山上有祠廟一曰母山古老言為皇母/山山近復有陵山皆云遺迹寰宇記云孤絶似陵皇母)
(山起邑界其祠嵗禱又今蛾眉亦有女媧洞常/璩華陽志等謂伏羲女媧之所常游此類猶多)乾徳四
年詔置守陵五戸春穛少牢(應先代陵寢每下詔申樵/採禁至再三置守陵戸委)
(逐處長史常切檢校罷任上厯太昊宛丘在陳炎帝長/沙在潭黄帝橋山在上郡今坊州界高陽臨河縣故城)
(東高辛頓丘城南臺隂城堯城陽穀林今鄆界舜九疑/今永州界禹會稽今越縣女媧華州界各五戸春秋大)
(牢諸處舊有祠廟者别祭享陵戸並近陵/小戸除二税外免雜徭隆平集云少牢)或云三皇之
一也(見洞神部鄭𤣥注中候敕省圖以伏羲女媧神農/為三皇云女媧脩伏羲之道無所改作故孔頴達)
(謂大易興佔之條/不見有女媧難信)
　贊曰
制度承庖􁀙彼女希迪主東方前虵後螭􁁉穆靈門爰
瑞席圖上際九天下契黄壚川嶽效奇馨烈宏集道標
萬物神化七十㫁鼇立極地平天成笙簧汔今載祀風
陵
　女皇氏題
　甚矣天下之不可一日無王也太史公作史記世家
　侯室而紀皇王然而吕后項籍俱列本紀人皆疑之
　且以為太史公壊編年之法以立紀傳予有以見太
　史公為得聖人之意也夫春秋編年以王次春示天
　下不可一日無王也太史公不敢擬聖人而作經于
　是法外傳之體以為紀表世家焉是編年之法也惠
　帝死孝文未立吕后為政者八年今不紀則將屹然
　中絶其統邪知此則知太史公紀吕后之意矣班固
　作書吾不知其知是否也然亦紀吕后而不敢絀唐
　之舊史因之列武后于本紀歐陽子不知出此乃以
　為春秋之法所以著其大惡而不隠此歐陽子之失
　言也聖人之作經隨事舉寔非以意而遇事是故五
　剛在御而一隂得位則折以大有天地之義事則逆
　爾統在惠則紀惠統在吕則紀吕豈固曰婦人不得
　為君吾不紀邪(惠帝立七年而史不紀政寔出于后/也固乃立惠紀于吕后之前唐高宗)
　(崩中宗即位武后廢之及其反正史遂紀之武后之/下范祖禹以為春秋不王吳楚以存周室唐有天下)
　(武后烏得間之遂復中宗之年絀武氏之號此尤倍/理不知周既革號而易祚矣范曄華嶠之徒乃以謂)
　(后者配天作合前史録外戚于末編非其義乃/盡取諸后紀之斯無識矣不知何所見而紀耶)夷王
　崩厲王立無道三十有七年王流于彘宣王未立有
　共伯和者釋位以間王政蓋十有四年矣宣王有志
　而後效官共伯歸國故當時史氏以是十四年者繫
　之號共和焉知此則知予紀女皇氏之意矣(有共和/辨見發)
　(揮/)嗟乎君子之制行至其窮則皆道之廢也后妃之
　賢不過俌佐君子求賢審官以贊其外而已成王幼
　不能踐阼周公相葆之以踐阼三母之賢不敢干也
　自宣太后臨朝稱制而牝晨時播姁媮嬿婉違夫子
　者莫不以荐其口故宜都内人云古有女媧者亦不
　正是天子也特佐伏羲以定九州而已爾後世孃媪
　越出房闥㫁天下事者皆不得其正非俌昬主則抱
　持小兒以求肆豈知天地之義女卑于男也邪而學
　士之論不知出此亦難乎為頌矣(武后時宫人李/義山紀其事)或
　曰項籍與高帝同時而王胡為而著之紀曰是又所
　以為編年也方秦之亡也籍既自立割漢中以王高
　祖而又挾義帝以令諸侯漢中之地非惟偏也而高
　祖之王又出于籍籍方分王諸侯而高祖固出其下
　是天下之勢在于籍也烏乎而不紀之故必待天下
　之一而後紀還于漢是編年之法也(揚雄云秦十五/載而楚楚五載)
　(而漢五十載之際而天下三禪又曰秦楚為天典命/馬遷作史以楚繼秦列項于本紀是以有天下待之)
　(矣班固降之于傳蓋以其書主漢作爾而歐陽子論/正統遂以其説為非謂列羽為紀此豈可法且以為)
　(厲王後無君周公邵公為政十四年而宣王立是周/統嘗絶十四年而續故周史紀年謂之共和漢中衰)
　(莽簒立十五年而敗是漢統嘗絶十五年而續故漢/史以其事作傳則統之絶何害誤矣夫統者謂天下)
　(不可一日無主也秦失其鹿勢已歸楚沛公以降悉/聽命沛公雖先入關而不能有未幾羽屠咸陽殺子)
　(嬰是楚當紹秦矣固之傳羽固非史記之例若張衡/劉知㡬謂後漢書宜為更始立紀不知此總史之例)
　(二漢書却/不然也)雖然項籍實起群盜其自為稱曰西楚霸
　王而已列之本紀則誠過矣(義帝從牧羊為羽所立/遣將救趙滅秦首尾三)
　(年太史公宜為之紀以繼秦而不紀者以羽實為之/而義帝之後無繼爾劉歆葛洪謂遷發憤著書列項)
　(羽于本紀以見居高位者非關有徳則非矣昌邑王/在位二十七日以過惡廢固無可言者然已為君踐)
　(帝位而乃絀之與宗室同傳豈非以是為貶而不知/列之紀乃所以暴其過也厥後魏齊王芳廢歸藩中)
　(東昬廢帝奕宋前廢帝子業後廢帝昱齊帝鬱林王/海陵恭王東昬侯陳廢帝伯宗元魏廢帝即西魏廢)
　(帝欽北齊廢帝因後唐廢帝從珂並以過惡/廢皆列之紀蓋以其常踐位豈以久近論哉)予既紀
　太昊與女媧見共工氏之為以水紀事則既改正朔
　革制度矣固不可没也因更傳共工以贅于太昊紀
　之末
　　共工氏傳
共工氏羲氏之代侯者也(世紀云女媧末有諸侯共工/氏任智刑以强霸而不王非)
(也于時已/有侯國)是曰康回(屈原云康回憑怒地東南傾王逸/曰康回共工氏之名蓋康其國姓)
(回其/名爾)髦身朱髮(歸藏啓筮云共工/人面虵身朱髪)㿮狠明徳任智自神
太昊氏没俶亂天常竊保冀方(按淮南子覽㝠言伏羲/之道但言往古之時四)
(極廢九州裂天不兼覆地不周載云云于是女媧鍊五/色石以補蒼天㫁鼇足以立四極殺黒龍以濟冀州積)
(蘆灰以止淫水蒼天補四極正淫水涸冀州平唐表言/共工氏有地在𢎞農之間是矣然以為炎帝後則非也)
(據古列子尹子皆先叙共工而及女媧至淮南本經乃/以為舜時共工振滔洪水薄空桑謬矣攷共工有三詳)
(發揮補/天辨)搶攘為傑于是左概介丘右矕終隆振滔洪水
以薄空桑(空桑莘陜之間于女媧之都為近故共工決/水灌之欲以止之猶後世智伯梁武所為者)
(智伯曰吾乃今知水可以亡人/之國不知共工氏之所為也)寇劇于諸侯虐弱以逞
爰以浮游為卿(瑣語云晉平公夢朱熊窺其屏惡之而/疾問于子産對曰昔共工之卿曰浮游)
(敗于顓頊自沈于淮其色赤其言善笑其行善顧其狀/如熊為天王祟見之堂上則正天下者死見之堂下則)
(邦人駭見之門則近臣憂見之庭則無傷今窺君/之屏病而無傷其祭顓頊共工乎從其言而病間)自謂
水徳故為水紀官師制度皆以水名蓋乗時䧿起而失
其紀是以後世不得議其世也(荀悦漢紀引劉子政父/子之言謂五行之運以)
(子承母伏羲氏木徳共工氏承之以水居于木火之間/伯而不王公孫𢎞賈誼兒寛馬遷皆以秦在水徳漢據)
(火以克/之非也)方其君國也専以財利貿興有亡其取之也水
處十七而陸處十三乗天勢以隘制天下而用不匱(見/管)
(子澤課倍/差于陸産)迨其跋戸更復虐取任刑以逞人不堪命于
是立兵仗聚亡義以奸天憲(韓子云共工之戰鐵銛矩/者及乎敵鎧不堅者傷乎)
(體兵仗鎧㦸/已大備矣)専任浮游自聖其智以為亡可臣者故官
壙而國日亂民亡所附賢亡所從(見汲冢書/及六韜)尚虞湛樂
淫失其身猶欲憑怒傃其悍塞㙲防百川隳高闉卑率
方輿而潮陷之(天地成而聚于高歸物于下子晉曰古/之長民者不隳山不崇藪不防川不竇)
(澤共工氏棄此道/也云云見周語)行違皇乾諸福弗畀疾薦作而菑屢
臻女媧氏戮之共工氏以亡(共工氏無霸名有辨見發/揮祭法曰共工氏之霸九)
(州也陸農師云皇而霸者也謂之霸入于器故也/所謂共工氏者如此若伏羲氏襲氣毋則全粹矣)凡四
十有五載落有子不才終死為厲(禮傳嵗時記等共工/氏有不才子以冬至)
(日死為厲畏赤豆故/作赤豆粥以禳之)
　紀為君傳為臣路史之書豈故為是㵒滕哉紀皇王
　所以尊天子也傳僭偽所以懲霸據也尊天子所以
　壹天下之統懲霸據所以著叛竊之罪統既壹罪既
　著則亂常犯上盜國賊民者不能一日遁形于地上
　矣齊桓晉文衆所共徳也孔子作春秋蓋甚貶之勤
　王而請隧則併没其功爭入而無親書齊小白曽何
　間于州吁與無知乎狄泉盟王人河陽朝襄王㑹宰
　周公王世子豈徒載之空言哉亦竊取其義以為人
　道之大經而已矣百嵗之後有孟軻氏者蓋知其統
　矣故曰孔子作春秋而亂臣賊子懼又曰仲尼之徒
　無道桓文之事予之路史宜有合于此者不可以弗
　察也元經何為哉彼將以進退南北也而自拂其統
　也乃自比于春秋曰春秋元經于王道是輕重之權
　衡夫春秋所書彼善于此則有之矣而正統常在周
　也帝魏于太和之元則不知所以為始絶宋于元徽
　之五則不得所以為終是則宋魏之間正未嘗分也
　正未嘗分則統未嘗壹也乃自比于春秋邪吳楚僭
　王春秋屢抑以夷狄而有中國雖有大功必如桓文
　之予而實不予可也何至抗而帝之邪是故未覿先
　王之大道也未覿先王之大道而獨猥經百世區區
　于麟止獨何歟嗟乎法春秋而不知春秋豈惟王通
　哉使後世黖黖于正統之論而不得其正者皆通之
　咎也
　路史卷十一
欽定四庫全書
　路史卷十二　　　　　　　宋　羅泌　撰
　　後紀三
　　　禪通紀
炎帝
炎帝神農氏(農從䢅囱聲弊文作由古作□故吕春秋/管法法皆云堯使稷為田□之訛也農厚)
(也籕作䙪洞靈經/□□皆滋于此)姓伊耆(一作祈世以為堯姓非也熊/安云伊耆氏即神農詳詩禮)
(正義集韻作帆云古/天子號蓋誤當作阠)名軌(見春秋鉤/命訣注)一曰石年(見春秋/命厯序)
(或作/耳訛)是為後帝皇君(見洞神部禮記正義云神農/下為地皇作耒耜播百穀)炎精
之君也(乗火/徳)母安登感神于常羊(春秋元命苞云少典/妃安登游于華陽有)
(神童首感之于常羊生神子人面龍顔好耕是謂神農/詩含神霧云龍首顔似龍也此亦後世劉媪潘夫人之)
(事爾常羊華陽之常陽/也安登傳多作女登)生神農于列山之石室(即烈山/厲山也)
(見荆州記水經賴山今江夏/隋縣北界厲鄉村南重山也)生而九井出焉(荆記云井/在山北重)
(塹周之廣一頃二十畝内有地云神農宅神農所生神/農既育九井自穿舊言汲一井則八井震動寰宇記云)
(縣北百里人不敢觸按今一穴大木木傍䕃人即其處/為神農社年常祠之荆州圖言永陽縣西北二百三十)
(厲鄉山東有石穴高三十丈長二百丈謂之神農穴神/農生此老子亦生于此故崔𤣥山瀨鄉記以為老子教)
(堂之/故處)初少典氏取于有蟜氏是曰安登(有蟜國也世紀/云神農母任姒)
(有蟜氏女曰女登非也孰有一姓而任蟜兩國者蓋/任姒乃帝魁之母世多以帝魁為神農因合之爾)生
子二人一為黄帝之先襲少典氏一為神農是為炎帝
(詳譜/圖)炎帝長于姜水成為姜姓(姜姓之祖也扶風姜陽/鄭駁異義云炎帝姜姓)
(太昊所賜黄帝/姬姓炎帝所賜)其初國伊繼國耆故氏伊耆(伊即伊尹/之邦耆即)
(文王之所伐者猶/陶唐然詳國名記)長八尺有七寸𢎞身而牛顛(願顛首/今炎陵)
(廟像正為王者衣衮戴冕按太祖皇帝詔脩先代帝王/祠廟至百二十間以上令禮院立定配享功臣檢討儀)
(相宜其有/所據矣)龍顔而大脣懐成鈐戴玉理(命厯序云有神/人名石耳蒼色)
(大肩戴玉理注云日月清有次序故神應和氣以/生之大脣一作大睂玉理一作玉英猶玉勝也)生三
辰而能言五日而能行七朝而齒具三嵗而知稼穡般
戲之事必于黍稷日于淇山之陽求其利民宜久食之
穀而蓺之天感嘉生菽粟誕苓爰勤收拾剛壤地而時
焉已則釐牟五子偕至(周書曰神農之時天雨粟神農/取種之夫五穀未有不自天來)
(者或曰天道逺神農后稷之事未必皆然詩言有相之/道第以其翼翼油油若有相之者爾此不通之論天人)
(之交何逺之有/詳發揮雨㮚説)神農灼其可以養民也于是因天之時
分地之利垡土㽨穢燒􁀙埩野以教天下播種嗣𤓰蓏
之實而省殺生之敝始諸飲食烝民乃粒(梁武祠像碑/云神農氏因)
(宜教田闢土種穀以振萬民而管子謂神農教耕生穀/以致民利陶𢎞景本草序神農嘗草以省殺生之弊)
惟生亡徳咸若古政(形墳/文)于是師于悉諸九靈學于老
龍吉祖其高矩以致于理(悉諸新序作悉老鄧姓辨作/悉清非九靈或云大成也莊)
(子云妸何甘與神農同學于老龍吉或者以為寓言非/寔夫寓言者謂寓其理于言借事以寄吾之理爾非鑿)
(空造端/之説也)受火之瑞上承熒惑故以火紀時焉(神農之有/天下伐邪)
(䄠邪不可得而詳矣董仲舒繁露云神農氏之有天下/與天地俱起乎其有所伐乎神農有所伐則可湯武有)
(所伐則不可何也是/以神農氏為伐非邪)于是修火之利(管子云神農作種/五穀于淇山之陽)
(九州之人乃知穀食黄帝作鑽燧生火以熟腥臊民食/之無兹􁘘之疾而天下化此正言炎燧改火事字誤為)
(黄故下乃言黄帝之王/童山竭澤云云可見)范金排貨以濟國用(班志云食/貨興于神)
(農之世而易明言神農氏聚天下之貨貨幣之來久矣/故杜佑謂神農列鄽于國以聚貨幣日中為市以變有)
(無竊攷前譜異布中有一種長二寸六分首廣寸六分/有肉好無輪郭足間正圓面文六字背一字又一種長)
(二寸四分上廣寸五分下寸七分首廣六分足間八寸/重八銖有郭面七字縱横神農幣也又不知年代品有)
(一大錢圓徑寸五分重七銖好圓無輪郭狀如半兩銅/色純赤左有□字鉤畫甚精神字也而董譜文有幔由)
(一金佑所推知貨自神農以來/有之不知已二三分金貨矣)因時變㷄以抑時疾以
炮以燖以為澧洛(醴酪也醴味似澧酪味似洛禮運言/汙尊抔飲謂神農時楊仲昌加籩議)
(云神農時雖有黍稷猶未有酒醴後聖作為醴酪猶存/𤣥酒示不忘古儀酒正義亦云神農以上水為元酒此)
(不知何所見古史攷云始有燔/炙裹肉燒之曰炮此燧人之世)謂木器液金器腥聖人
飲于土而食于土于是大埏埴以為器而人壽(陶冶之/事始于)
(燧人蓋有人事則有之若古聖人每創一事必盡其變/而後已是故卦立則有貞悔占稽之事室立則有宫隅)
(門牆之制穀藝而烹蒸杵銍之用興藥嘗而炮炙佐使/之法起槌輪為大輅之始兠帽為軒冕之源燔豕為柴)
(望之濫觴土鼓乃雲門之拳石理勢之來事有必至此/燧人出火而陶冶燔炮之事有不待于後世也黄帝内)
(傳言黄帝始作陶蚩尤作冶吕春秋言/昆吾始陶冶蓋廣之爾此類尤多宜考)官長師事悉以
火紀故稱炎焉(世紀云以火承木位在南方主夏故謂/炎帝關尹告列子云神農有炎之徳者)
(通典云有火/星之瑞也)肇迹列山故又以列山厲山為氏(或作烈/山厲山)
(同按列厲與烈音本通垂帶如厲裂也故音為裂趙都/賦與越叶蜀賦亦與結叶詩栗烈叶卒嵗而校獵賦隆)
(烈亦與内叶知古同也且厲山即賴山故登真隠決音/薤字為咸厲切蓋音如賴注者不知謂音小異誤矣開)
(山圖云列山氏産山谷分布元氣蓋即厲山氏蔡墨曰/列山氏炎帝也起于厲山者禮七祀太厲傷神也儀禮)
(正義謂帝王之無後者至漢七祀無厲而有山神説者/遂以為厲山氏妄矣杜預又以烈山謂炎帝時諸侯劉)
(𤣥已/非之)預若天命正氣節審寒暑以平早晚之期謂人之
生太倉為主而太倉穀為主天下萬物亡以易于穀于
是斵木為耜揉木為耒􁀙窮髮跋艽野制畮清甽分龍
㫁而戒之耕然後六穀䑋以供粢盛而給軍國(漢書云/神農之)
(教帶甲百萬而無粟則不能守也兵書謂神農以石為/兵而帝亦嘗伐補遂則軍旅已備矣漢代猶有神農兵)
(法一篇則兵武之事有不出于有巢太昊/之時乎第年載遼邈有不得而詳乎爾)爰布國禁春
夏所生不傷不害謹脩地利以成萬物亡敚人所務而
農得以順其時教之桑麻以為布帛相土停居令人知
所趍避乃命赤冀創捄鐵為杵臼作耝耨錢鎛梋鬵井
竈以濟萬民􁀙䀁刳􁀙以蒸以􁁉民始播食而不胜(赤/冀)
(即赤糞赤糞若也一作赤制炎帝之臣與攝提諸稽元/囂皆十二支神作糞者誤按易傳九事非必盡黄帝堯)
(舜時吕春秋云赤糞作杵臼而新論以杵臼為伏羲作/黄帝内傳以為黄帝作鉏耨􁀙鬴之類事始等始各不)
(同有説/别見)故為政曰唯天生民惟君奉天唯食喪祭衣服
教化一歸于政林林生人亡亂政典(此三墳書神/農政興之言)又設
教曰民為邦本食為民天農不正食不充民不正用不
衷士丁壯而不耕則受其饑女當年而不織則當其寒
不貴難得之貨不器無用之物是故耕不彊者亡以養
其身織不力者莫以蓋其形有餘不足各歸其身是故
亡十倍之賈倍稱之民士力耕而女力績力歸于上而
功被于下嵗守十三三年與少半成嵗三十一而國有
十一嵗之儲有以利下而不足以傷民乃制為之數一
穀不登損一穀穀之法十倍二穀不登損二穀穀之灋
倍十蓰夷疏滿之亡食者與之塵亡種者貸之新農夫
敬事力作故天毁地凶旱泆並作而亡有入于溝壑乞
請者時其時以待天權也是以年穀順成衣食足而禮
義興姦邪不作亡制令而人從(淮南子云神農無制令/而人從唐虞有制令而)
(無刑罰非無制令設而不用也故六韜云神農以為賞/在于成民之生然賞不施于民而天下化則非無制令)
(矣/)衆金貨通有亡(按神農貨曰一金則其為幣已衆矣/故董氏譜謂杜佑推貨自神農以來)
(不知已二三/分金貨也)列廛于國日中為市致天下之民聚天下
之貨交易而退各得其所而有亡于是俱興(耒耜之益/臼杵之小)
(過交易之噬嗑皆世之急/務固不在連山易之後)神而化之使民宜之故天下
號曰皇神農(南方火為神明命厯序注云其教如神使/民粒食故天下號皇神農禮含文嘉云神)
(者信也農者濃也徳信/濃厚若神故名神農)謂亂時不殖亂氣作沴乃紀上
元調氣朔以端啓閟拂焄蒿辟尸隰以逃民害(神農書/云冬至)
(隂陽合精天地交遜天為尸隰地為不凍君為不朝百/官為不親事不可出游必有憂悔此復之商旅不行后)
(不省方之事也隋志云/神農分八節蓋定之也)三朝具于攝提七曜起于天關
所謂太初厯也(神農之厯自曰太初非漢之太初也楊/泉云疇昔神農始治農功正節氣審寒)
(温以為早晚之期故立厯名太史公曰神農以前尚矣/漢使校厯淳于陵渠覆太初厯晦朔弦朢最密日月如)
(合璧五星如連珠應劭云太初上元甲子夜半朔朝冬/至日月五星俱起牽牛雖非漢太初然其法亦不大相)
(逺/)乃命司怪主卜巫咸巫陽主筮(見世紀外紀非商巫/咸經有巫咸而郭氏)
(巫咸山賦乃以為帝/堯之醫豈其職名哉)于是通其變以成天地之文極其
數以定天下之象八八成卦以酬酢而佑神以通天下
之志以定天下之業謂始萬物終萬物者莫盛乎艮艮
東北之卦也故種艮以為始所謂連山易也(艮前寅而/後丑丑嵗)
(之終寅嵗之始也萬物之終始也夫伏羲六十有四卦/其名未著而神農之卦名又與今代為異代弗之知陽)
(豫游徙之類連山卦也演孔圖云孔子脩春秋九月而/成卜之得陽豫之卦而史記始皇得壁言明年祖龍死)
(不樂卜之卦得游徙是矣世紀云夏人因炎帝曰連山/禮言夏謂之連山夏人用之也陸佃云長安人家有之)
(其卦皆縱然北齊劉光伯常撰為連山魯史記以應遺/書之詔後亦敗矣世有連山三十卷者乃梁元帝之所)
(撰/)故亦曰連山氏(艮山也字音轉注列山者亦連山之/轉邪然則連山以帝而名容可知也)
謹時祀盡敬而不蘄喜挹春間焚封豨塊桴土鼓以致
敬于鬼神而上下達矣(見莊子晉志杜子春云以瓦為/匡鄭注不從孔頴達云始諸飲)
(食敬鬼神祭祀吉禮起于神農/土鼓因于中古神農之器云)悼澆泊閔愚愗爰問于
泰乙小子曰上古之人壽過百嵗後世不究天年而有
殂落之咎獨何氣使然邪小子曰天有九門中道最良
乃稽太始説玉冊(素問大論岐伯言臣覽大始天元玉/冊天之文冊氣經于牛女戊巳分云)
(云戊巳分者奎壁角軫天地之門戸也唐馬總意林云/神農稽首再拜問于太一小子曰鑿井出泉五味煎煮)
(口别生熟後乃食咀男女異利子識其父曽問上古之/時人壽過百無殂落之咎獨何氣之使邪太一小子曰)
(天有九門中道最良日月行之名曰國皇字曰老人出/見西方長生不死衆曜同光神農從其嘗藥以救人命)
(玉氷云鬼臾區十世祖當神農之世/説太始天元玉冊今按文有十二篇)磨唇鞭茇察色􁀙
嘗草木而正名之(小司馬史記云神農磨唇百草是嘗/又云帝以赭鞭鞭草木按事載搜神)
(記云神農赭鞭鞭百草盡知其平毒寒温之性臭味所/主以播百穀故號神農皇帝楊炯藥圖序所謂神農旋)
(赤鞭而毆毒者夫草木之類雖則散殊然察其形色嗅/其臭味自可别善惡堪作某藥可治某病固不待嘗而)
(後知然聖人必逐一嘗啖制神鞭者蓋以重其事爾任/述意云太原有神釜岡有神農嘗藥鼎又成陽山中有)
(神農鞭藥處一曰神農亦名藥草/山中有紫陽觀云帝于此辨藥)審其平毒旌其燥寒
察其畏惡辨其臣使釐而三之以養其性命而治病(上/藥)
(養命中藥養/性下藥治病)一日之間而七十毒極含氣也(傳記説同/孔季彦獨)
(以為伏羲嘗草木之可食者一日而七十毒世/紀從之此亦陶氏序本草謂神農畫八卦等爾)病正四
百藥正三百六十有五著其本草過數乃亂(見三墳書/本草中今)
(本中白字者是神農本經者用者大騐世紀云神農著/本草四卷按漢紀雖及本草而志無録梁七録始有之)
(止三卷是故或謂古無其書非也昔樓䕶/少誦一經本草則漢世嘗有之特未廣爾)乃立方書(小/史)
(云神農方書靈樞云黄帝曰予私覽諸方則方/書古有之故岐伯曰此上帝所秘先師傳之)命僦貸
季理色脈對察和齊摩踵訰告以利天下而人得以繕
其生(僦貸季岐伯祖之師理色脈者移精變氣論云上/古使僦貸季理色脈而通神明八素經云天師對)
(皇帝云我于僦貸季/理色脈已二世矣)粤又制請雨之法蓋南置水掩髂
埋胔以待天澤之至(見神農求雨書其説别出尸子云/神農之理天下欲雨則雨五日為)
(行雨旬日穀雨旬五日為/時雨萬物咸利故曰神雨)赤松子者諸侯也移老襄城
于是下之致為雨師(神仙傳云赤松子服水玉神農時/為雨師教神農入火至昆山上王)
(母石室隨風雨上下炎帝少女追之俱仙去及高辛時/復為雨師列仙傳云赤松子輿者黄帝時啖百草花不)
(食穀至堯時為木工舊傳謂黄帝師赤松或云帝嚳師/之一云堯時為官師猶火師龍師今道家有黄帝問赤)
(松經而張良欲從赤松游故代以為仙赤松/子迹在襄陽平陽或云石室非也有説别見)剸剸民食
形盡悴而不顧(通𤣥/經)每嵗陽月盍百種率萬民蜡戲于
國中以報其嵗之成(建亥之月火伏而蟄畢農事終而/始蜡祭也或云後世之文攷之郊)
(特牲乃以周正非也周蜡以十二月蓋夏十月商之十/一月晉以周十二月襲虞故宫之奇曰虞不臘矣月令)
(以孟冬祈來年祠公社門閭臘先祖五祀蜡臘共/月三代同之皇氏以為三代皆以十二月亦非也)故祭
司嗇山林川澤神示在位而主先嗇(蜡者合聚百物而/索享之山川神示)
(皆豫非止八神而所重者八以尤有功于田也嗇先嗇/司嗇所謂田畝神苖稼神者説者以神農為先  后稷)
(為司嗇蓋自後世故禮傳謂豈有神農始蜡而自祭其/身哉皇氏云神農伊耆一代總號其子孫有天下者始)
(為蜡祭其先祖造田者故籥師注以神農為田主為始/造田謂之田祖先為穡事謂之先穡神其農業故曰神)
(農漢晉以來東耕悉祠先農如社儀北齊以上辛丁亥/祠先神農氏則又為先農矣故禮記以先農即為先嗇)
(傳以先嗇為田祖司嗇為田/畯據籥章樂田祖樂田畯也)享農及郵表畷禽獸貓虎
水防昆蟲(通典曰蜡之義自/尹耆之代有之)而祝之曰土反其宅水歸
其壑昆蟲亡作草木歸其澤(傳以為神農蜡辭宜/有傳宅澤皆音鐸)葦籥
土鼓榛杖喪殺既蜡而收民息已年不順成之方其蜡
不通以謹民財也(蜡者嵗終勞農休息之祭/也蜡與臘異有説别見)惟不順成
則厭禮而婚條風至則合其亡夫家者以蕃其民是故
淳鹵作而人民毓教化興行應如桴鼓耕桑得利而究
年受福(孝經援神契云神農耕桑/得利究年受福究窮也)乃命邢夭作扶梨之
樂制豐年之詠以薦釐來是曰下謀(扶犁一作扶來即/伏羲之鳯來來犁)
(古同音爾帝繫譜云伏羲曰扶來/神農曰扶梨蓋未達詳太昊紀)制雅琴度瑶瑟以保
合大龢而閑民欲通其徳于神明同其龢于上下(曰瑶/貴之)
(也揚雄琴清音云神農造琴以定神禁淫僻淮南子云/神農之初作琴以歸神反望反其天心新論云神農為)
(琴七絃以通萬物而攷治亂而洽聞記乃云二十五絃/説文世紀隋志小史通厯又皆以為五絃非也按廣雅)
(神農之琴長六尺六寸有六分/然亦以為五絃有説在發揮)于是神澧瀵嘉穀茁乃
命屏封作穗書以同文攽令(禮含文嘉云神農脩徳作/耒耜地應之以醴泉書㫁)
(云上黨羊頭山嘉禾八穟炎帝乃作穟書用攽時令亦/見墨藪及韋氏字源澤之高平北三十五里羊頭山也)
(寰宇引山海經神農嘗五穀之所上有炎帝廟蓋郡國/志也山今在上黨有神農城下有神農泉南帶太行右)
(有散蓋今長子西南五十有神農井出羊頭小谷中九/域志上黨有神農廟井又云隰州有穀城神農嘗五穀)
(于此而上黨記廟西五十步石泉二所一清一白甘美/呼為神農井風土記神農城在羊頭山上下有神農泉)
(為神農得嘉禾處地形志亦云得嘉/穀之所太原御覽屏封一作丙封)命白阜度地紀脈
水道窬木方竹杭潢洋而有亡達(春秋元命苞云炎帝/之臣曰怪義生白阜)
(是圖地形御覽以怪義為白阜母/名阜為神農通水脈使不壅塞)遂甄四海紀地形逺
山川林藪所至而正其制(蓋正九州之制錦帶書云神/農甄四海故文選詩云神農)
(更王軒轅承紀畫野分疆爰封衆子命厯序云有神人/駕六龍出地輔號皇神農始立地形甄序四海逺近山)
(川林藪所至東西九十萬里南北八十二萬里世紀云/自天地設闢未有經界之制三皇尚矣諸子言神農王)
(天下地東西九十萬里南北八十五/萬里蓋所制里于今有所不同者)于是辨方正位經
土分域處賢以便勢于以相用而寄其慽近國地廣而
逺彌小負海之邦率三在地(吕春秋云神農分國近國/地廣逺國地愈小海上有)
(十里之國與二十里也此特一聚落附庸采地爾以今/觀之中華戸密緣海人稀而何以為國哉三墳書氣墳)
(云山氣上聖人以安萬國夷攷其制蓋制應有萬且不/應見于炎帝之後世言黄帝始創萬國謬矣説詳國名)
(記/)國土相望彘狗之聲相聞以大用小由中下外猶運
指建瓴而王者以家焉乃課工定地為之城池以守之
(詳太昊/紀注)后嵗省方觀民設教月省時攷終嵗獻功以時
嘗穀祀于明堂(見淮南子及隋書宇文愷傳明堂之制/有蓋而無四方風土不能襲燥濕不能)
(傷遷延而入之以享上帝祀鬼神如此而已晏子所言/下之燥濕不能及上之寒暑不能入土事不文木事不)
(鏤以示人之制者故王禹偁有巢氏碑云猶賴伊耆儉/于一時椽不用斵階無翦茨則知自神農矣或謂黄帝)
(制屋廬始作明堂/妄説移在賦祿書)補遂不㤨乃伐補遂而萬國定(庾肩/吾云)
(炎帝本卷領唐勛載允恭方傳來世盛尚且欲從戎是/兵伐矣補遂二國見吕春秋蘇秦云神農伐補遂黄帝)
(伐涿鹿而禽蚩尤堯伐驩兠舜伐三苗不絶三光/之明不傷百姓之心有王術焉通典作輔遂非)爰崇
郊祀封岱禪云以大報而天下治(封禪之典郊丘之制/也其興亦已久矣故)
(曰羲農之郊曰禪後代之所/守也或以為起于黄帝失之)襲九窽種九愸提挈形氣
而嫥捖乎剛朒以竅領天下是故萬物百族皆有經紀
條理(許叔仲云竅法也□形也謂九/天九地之形法嫥捖猶調和也)不以物之壞自成
也不以人之卑自高也不以遭時自利也一上一下而
浮游乎萬物之祖故其民璞重端慤有善而亡惡(文子/云智)
(者無所施其巧勇/者無所措其威)虛素以公希聲若退樂與政為政樂
與治為治是故威厲而不試謂賞在于成民之生賞誠
設矣然施于人而天下化謂政亡有棄法而成治法誠
立矣然刑罰不施于人而俗善(見别本六韜淮南子云/刑措而不用法省而不)
(煩當此之時法寛刑緩囹圄空虛而天下一俗莫/壊于姦心則既有囹圄矣囹圄柴柵獄之始也)不忿
爭而財足不勞形而成功因天地之資而與之龢同任
賢使能故官利則而賢者歸是以天下共尊共富之(越/絶)
(書云神農不貪天下而天下共富之/不以自智而貴于人而天下共尊之)懐其仁成之心神
不越于胸中智不出于四域知其白守其黒是故求死
而不得(還金丹訣云按黄帝内經神農知白守黒求/死而不得注云知白守黒即是合二性也)後
其身而先外其身而存其神不國其鬼不神亡隅亡適
而天下正南交北幽三危暘谷偎僾之人靡不戾止天
不牟其道地不愛其寶故黄龍川泳丹渠先産風不鳴
條雨不破剻亡扎瘥沈焙之惄䇇人猶劮窪尊臼飲竦
身戴聽以陶乎至化唯亡共胥之怒而不聞王役之摇
故人皆惡其死而尚其生是以唐堯敷言朕之比神農
猶民之于鼂旦也而嵬説者猶以為夫負妻戴以有天
下是相率而為偽者也惡足以言人道邪(尸子語按文/子與淮南齊)
(俗云神農之法曰丈夫丁壯不耕則天下有受其饑者/婦人當年不織則天下有受其寒者故身親耕妻親織)
(以為天下先不過親耕躬蠶而已故曰神農黄帝竅領/天下紀綱四時和調隂陽萬民莫不竦身而思戴聽而)
(觀故治而不和言使萬物莫不注其耳目而六韜兩疑/云三勸皆親六懐有常天下安樂和乃立王神農並耕)
(天下太/平謬矣)都于陳(今宛丘有陳城故陳國傳云太昊之虛/或云神農亦居此酈元云今故城北有)
(所謂羲神寔者其處也實者對虛之名天文旗中四星/為天市其中星多則實虛則耗神農所在人民常實非)
(若虛砦朝實而暮虛也予以是知神農之去太昊為不/逺矣傳無炎帝之虛而紀載皆以為都魯此謬認大庭)
(為神農故爾世紀云太昊都陳豫州之域西望方外東/及明諸胡公之封神農氏亦都之是羲炎果同處然攷)
(義炎之都似在陳倉太昊紀已詳之而世紀云又營曲/阜故晉志云神農都陳又别營曲阜郡國志云自陳徙)
(都于此昔大庭阪譙周云炎帝居大庭/寰宇曲阜炎帝之虛皆相承之訛也)蓋宇于沙是為
長沙(攷神農之都宜在南方故顓帝之都在北益以知/太昊之在東少昊之在西為信第世逺紀畧傳者)
(亂不得其定其詳/見後及國名記中)崩葬長沙茶鄉之尾是曰茶陵所謂
天子墓者(郡國志云炎帝神農氏葬長沙長沙之尾東/至江夏謂之沙羨今郡有萬里沙祠故曰長)
(沙世紀云神農葬茶陵衡圖經云茶陵者所謂山谷生/茶名也地有陵名者皆以古帝王之墓竟陵零陵江陵)
(之類是矣炎陵今在麻陂林木茂密數里不可入石麟/石土兩杉蒼然逾四十圍兩杉而上陵也前正兩紫金)
(嶺丁未春予至焉寓人云年常有氣出之今數載無矣/所葬代云衣冠赤睂時人慮發掘夷之陵下龍潭傳石)
(上古有銅碑陷入焉五行書/云神農丁亥日死丁未日葬)有唐嘗奉祠焉(有唐代/舊記)太
祖撫運夢感見帝于是馳節夐求得諸南方爰即貌祀
時序隆三獻(廟在康樂鄉鹿原陂上乾徳五年建太平/興國中將事官覆舟憚險奏徙縣南隅廟)
(有胡真官殿云帝之從臣帝病告以當葬南方視旗所/矗遇嶠即止因葬于兹今中途嶠梁嶺也梁坑有轍迹)
(淳熙十三年予請守臣劉清之奏於陵近復置廟乞以/陵前唐興敝寺為之謂佛殿其中而炎帝殿乎其旁不)
(惟不正而三五之時初未嘗有西方之/教君從之即命軍使成其事未竟而去)惡戲盛徳百世
祀至神農亡以尚矣我宋火紀上協神農豈其苖裔邪
何誰昔之夜神交萬載而乃丕揚于今日歟(事具孫冠/大字碑)
在治百四十有五祀(世紀外紀並百二/十或云百四十)年百六十有八
(元年/甲戌)亦謂赤帝(仲舒繁露云堯以神農為赤帝河圖言/赤帝有女譌鐵飛之異而經亦有赤帝)
(女女娃姜姓為精衞在上/黨發鳩山知為炎帝云)其崩也天下之人為之不將
者七日(丹壺/記)納承桑氏之子(漢書作桑水氏書傳多作/奔水氏字轉失也吳起云)
(承桑之君修徳忘武以喪其國神宗黄帝神武祕畧/言有唐滅之唐太宗金鏡述惟作桑氏即承桑也)子
十有三人
　贊曰
火徳開統連山感神謹修地利粒我烝民鞭茇嘗草形
神盡悴避隰調元以逃人害列廛聚貨吉蠲粢盛夷疏
損穀禮義以興善俗化下均封便勢虛素以公威厲不
試弗傷弗害受福耕桑日省月攷獻功明堂天不愛道
其鬼不神盛徳不孤萬世同仁
　濟世有道豈可與貪而躁者謀哉天下無常勢而時
　勢有通塞世固有利害而利害有淺深近而淺貪而
　躁者能知之利害之長而深非聖智有所不能悉也
　封建郡縣其事槩可見矣借以巨室俔(音顯又賢/遍切譬也)之
　偃豬(音宴沃/壤也)有十囩(音/芸)之籍其月舉亦博矣其課辨
　亦劇矣必委能囩率之將卒之儻來十鉗奴之為利
　乎抑何如推囩之愿民而甲之邪其忠主仁民經畧
　久近固不同也知此則封建郡縣可得而議矣予嘗
　言之彊榦弱流天之道也封建之行也豈利一宗哉
　其于民俗尤所急焉者也是以先王世雖極治猶且
　漼然莫敢或後況亂世邪聖人之憂患莫非為亂世
　計也苟上有明辟則封建而治郡縣而治上失其道
　則封建者亂郡縣者亡封建而民猶能存郡縣而四
　海累氣事之深淺有間矣而昧者乃謂封建聖人之
　所不得已或又謂郡縣則主祚促而利于民談何易
　邪請毋多言而簡喻之王者奉天地法至公者也封
　建者天下之公也郡縣者一人之私也唯公也故人
　皆得遂其私惟私也是故公私俱廢士民兵政一切
　取苟且之術豈直越肥之視秦瘠耶又將剥之以自
　厚也郡縣若此而上之人猶欲冀俗之歸厚是何異
　于秉棁(音拙楗/上撑拄)而招狗而栁鄉猶以為公天下之端
　自秦始何不思之甚歟聖人之所慮固不在于彼也
　昔者鼂子請削七國而七國反逮夫主偃策行而列
　侯之坐酎除者百有六可謂罰非其罪矣而汔亡叛
　其勢異也惡戲自封建法廢而後世不見成康之俗
　君無世臣民無常主無惑乎道之卑也國家承平百
　年之間民物阜毓波夷夏海實超軼乎三代唯世變
　風移之事視之有愧則封建不行之所致也兹豈陋
　儒俗吏之所知哉日者漢唐雖稍封建然而因陋就
　簡事不稽古紀綱法制一無或備是顧得言封建邪
　兹其所以厯世紛紛傽偟救弊之不暇者豈封建之
　咎哉制之失其道也予觀神農之治天下甄四海建
　諸侯處賢以便勢胥用而平民近者國地廣而逺彌
　小負海有十里之侯若二十里者以大制上猶榦役
　指由中下外如水建瓴是故上下得以相安而人皆
　惡死然後知賈顔之謨蓋亦善而未盡聖人之經國
　立法其慮世防患可謂至矣三代之所以長久此其
　效焉故曰三代之末尚有仁義六代之季盡矣不然
　揚子雲豈識下于栁宗元而王仲淹豈見卑于李百
　藥乎彼宋祁興遞救之言尤為可切厥(哂不出/齒笑)也
　
　
　
　
　
　
　
　
　
　
　
　
　
　
　
　路史卷十二
欽定四庫全書
　路史卷十三　　　　　　　宋　羅泌　撰
　　後紀四
　　　禪通紀
炎帝紀下
炎帝柱神農子也(魯語烈山氏之子柱内傳說同祭法/云烈山氏之子曰農農官也即為柱)
七歳有聖徳佐神農氏歴谸原銘百藥爰惎其人比梩
定利芟芨及寒垈土時雨至則挾創乂以從事於疇殖
百疏區百穀别其疏遫深耕聖作以興歳天均時而地
均財于是神農之功廣而天下殷賑矣(真源賦云神農/有子年七歳有)
(聖徳同厯名山辨其百藥闢田墾/土興于穀帛化于市鄽民無征役)任公而不物任法
而不數守其餘以制其嗇故其人不佻不病民亾䵨事
審時而權宜是以老幼安里而無謝生之心滣西盪河
源東澹海滣南耀丹垠北汔幽虛莫不來享來咨來茹
亦曰烈山氏(傳云烈山氏/始為稷謂柱)五帝以來稷之(昭公二十九/年左氏云柱)
(為稷夏氏以上祀之周弃亦為稷自商以來祀之所言/者皆人神孝經援神契云社土地之主稷五穀之主俱)
(土神而所主之功異所主既異故/其配亦異柱弃句龍苐配食爾)
　　　說
炎帝慶甲帝柱之伯也自帝慶甲至帝臨書傳蔑記不
得其攷
　事固不可以概論有顯然之是而世以為非有皭然
　之非而世以為是者神農有天下傳七十世而書傳
　止存八葉年眇記落固無足惑然運歴諸書復侜張
　爭詭其為政之日而世交引以為是(春秋命歴叙炎/帝八世五百二)
　(十年古今通系年代歴世紀補史/記外紀紹運紀運圖等並因乎此)真誥有炎慶甲而
　國語烈山氏有子曰柱二者記並無有以今内簡炎
　氏為世以十抴者亦七首于二帝然自是至帝臨汔
　亦無紀(楊長史手錄云炎慶甲古之炎帝也楊君受/㫖書云今為北大帝君隠居真誥乃疑其為)
　(神農又謂神農功高無應而為鬼帝當/是黄帝所伐大庭氏稱炎帝者失之)夫古之有天
　下最長世者無神農若也故尸子曰神農七十世有
　天下豈每世賢哉牧民易也呂覧亦曰神農七十世
　有天下豈不足信如後世之書耶尸子之言記為孔
　子然世猶以為非宜乎士之不攷古也
炎帝臨(通歴代紀並作臨外紀復/以臨魁為神農子尤妄)
　通系外紀以帝臨為臨魁非也夫帝臨在帝承前(年/代)
　(歴/等)而帝魁乃在帝承之後(補史/紀等)盖自異代世本書言
　夙沙民叛以歸帝魁則非臨也惟諸歴紀炎帝八世
　故臨與帝魁遞為存廢或合臨魁以為一復有不知
　神農嘗有後代者則又以帝魁為即神農(如南都賦/注等以帝)
　(魁為神農/名尤妄)而更以神農為魁傀氏(潛夫論云炎帝身/號魁隗帝堯碑作)
　(塊㠕陶潜云在炎帝帝魁之/世獨砥脩以自勤非帝臨也)嘻儒之無特操如此夫
　彼又烏知黄帝之元孫帝魁哉
炎帝承帝臨息也其政因民之仭發虛土監賈區儲偫
廢舉以符其詭盖五百而始收於是貢胥之灋行焉(神/農)
(書云承為民賦二十而一按管子言共工氏之霸取民/有法而神農亦有終歳獻貢之事賦貢之來久矣特神)
(農教民稼而後有穀米/之賦帝承為之制爾)
　　　説
炎帝魁(帝魁之後八世而為榆罔/昇𤣥有魁岡其説非是)帝魁之立祗修自勤
質沙氏始叛其大臣錮職而譁誅臨之以罪而弗服其
臣箕文諌之不聽殺之三卿朝而亾禮怒而拘焉譁而
弗加譁卿貳質沙之民自攻其主以歸(質沙炎帝時侯/者也世本世紀)
(皆作夙沙亦見英賢錄文子作宿沙云宿沙民自攻其/君歸神農氏説苑淮南子尹逸告成王曰桀紂之臣反)
(讐桀紂而臣湯武夙沙之民自攻其主而歸神農吕覧/亦以為歸神農此特謂炎帝爾世本唐韻等言夙沙氏)
(煮海為鹽以為炎帝之諸侯今安邑東南十里有鹽宗/廟吕枕云宿沙氏煑鹽之神謂之鹽宗尊之也或以為)
(靈公之臣夙沙衛非/也齊多此姓其後爾)
　　　說
炎帝朙帝魁之子子也明生直
炎帝直直生釐是為帝值
炎帝釐釐生居是為帝來
　　　説
炎帝居母曰聽訞承桑氏之子也(太平御覧訞音妖生/常林女子宜有镺音)
(或作談作/郯轉失也)炎居生節莖
　婦人之賢亦有能世其聲者尤為不恒有也夫世固
　有賢母眷其孫子而願授其孫若姪終以閑有家者
　杞蕩二姬為子來逆原流益别惟其賢有以知之也
　昔者神農取於承桑氏矣至於炎居復納承桑氏后
　稷取于有駘氏矣至於泰王復納有駘氏此其子孫
　繁衍盛大豈偶然耶夫婦人倫之本也魯自惠公而
　上世取于宋桓公以降世取於齊非一日矣(所謂必/齊之姜)
　(必宋/之子)文姜何為哉莊公世嫡而猶制使必取其黨抑
　果賢而合于禮耶齊女待年公齒晏矣而且牽惑姜
　氏至年六六不有内主以䧟不孝之域(聖人書子同/生徒以見公)
　(之失婚爾若云喜其正則文武之生不/書若云冡嫡則出姜之子不見於經)惡呼婦賢而
　世其聲誠為不恒有哉
炎帝節莖節莖生克及戱
炎帝克(年代歴帝刻同餘書皆作哀非/古書克作扈又作􁁉繆為哀爾)炎居生節莖節
莖生戯戯生器(見山海經書傳釐後為哀哀後為榆岡/失之按釐來互音故書傳多作帝來小)
(司馬記釐生哀哀生克克/生榆岡又以哀克為二矣)
　樂樂其所自生禮不㤀其本是故狐死首丘魚肉之
　蟲集於地而北行葬於北方北首三代之達禮也予
　㳺陵山拜靈丘徬徨重阜覿𤣥廬潜闥之竄其間者
　崔嵬隐約且二百所以傳信之神農有天下七十世
　若其妃后亞旅則有之矣方金戎犯順初原之氓㓽
　隴穿焉方中尸首㑹撮而腯黒𤣥綃單衣偃負穿中
　附旁惟銅鼎劍璽既取掩之他日邑胥魁或新室匄
　其鼎榮焉燕合未既而室燬鼎遂亾之而棄劔鼎者
　亦門滅(茶陵大姓老尹/將為予詳其事)嗟夫易墓非古也太公之封
　營丘比及五世皆反葬于周而文武周公猶反玷畢
　族葬合兆古之道也是何魯人長府之事予稽而切
　悲之夫長府昭公之所居也公之二十五年欲逐季
　氏居于長府九月戊戌伐季氏是故季氏惡公欲改
　為長府故閔騫曰仍舊貫如之何何必改作以言長
　府自爾又何必改作以自章其惡不韙哉此孔子之
　所以聞之而發言必有中之語盖亦嘉其深中季氏
　隠也方昭公之出也平子禱於煬宫故九月立煬宫
　由此觀之則其欲改為長府意可知矣定公之元年
　公之䘮至自乾侯戊辰定公即位季孫使役如闞公
　氏將溝焉榮駕鵞曰生不能事死又離之以自旌也
　縱子忍之後必或恥之季孫乃止問于駕鵞曰吾欲
　為君謚使子孫知之對曰生不能事死又惡之以自
　旌將焉用之七月癸巳葬公于墓道南孔子為司冦
　也乃溝而合之墓夫闞者魯羣公墓之所在也周代
　冡人掌公墓地必辨兆域而為之圖先王中居昭穆
　左右凡諸侯以前卿大夫以後惟兵者不入兆域季
　孫惡其君乃溝絶其兆使之不得上同先君故孔子
　于是溝而合之以反于義族葬合兆自天子達由古
　然矣何惑乎炎墓之叢哉或曰周公盖附其亦不詳
　于禮者歟
炎帝戯戯生器及小帝自慶甲以來疑年(古今通系系/炎世在位之)
(歴帝承六十年臨八十年明四十九年直四十五年來/四十八年哀四十三年榆岡五十年小司馬史記乃有)
(魁無臨而通鑑外紀神農後為臨魁六十年帝承繼之/帝承六年諸書不同世紀等不逾此夫神農七十世以)
(炎黄之在位觀之不下數百千年而命歴叙等類以為/八世五百四十年此所以致傳記之紛紛且以炎黄為)
(世皆逾百載其子孫無一及于百年/又皆上下于四五十間知其難据)炎帝器器生鉅及
伯陵祝庸(山海經炎帝生鉅/封又云器生祝庸)鉅為黄帝師胙土命氏而
為封鉅夏有封父封文侯至周失國有封氏鉅氏巨氏
封父氏富父氏(世本鄭大夫封父彌真然代/北是賁氏又為河南封氏)伯陵為黄
帝臣封逢實始于齊(經云炎帝之孫伯陵左氏言齊之/先逢伯陵是也故周語云太姜之)
(姪伯陵之後逢公之所憑神而説者謂為夏之諸侯非/也盖因晏子序爽鳩在其前耳太常禮書以伯陵為伏)
(羲孫高頥碑以為顓/帝之苗俱失之妄)同吳權之妻何女緣婦孕三年生
三子曰殳曰鼓曰延延始為□(朝鮮/記)殳戕後出臣堯(一/云)
(二/人)鼓兊頭而􁀙􁀙(歸藏云麗山/氏之子鼓)與延同事是始樂風為
編鍾生靈恝靈恝生氐人(山海經云氐人能上下于天/氐羗也記傳多作互草書之)
(繆/)有逢氏蠭氏殳氏延氏氐氏齊氏(蠭非逢漢以來書/為蠭遂有之後漢)
(氐人齊鍾留魏孟/觀擒氐帥齊萬年)祝庸為黄帝司徒居于江水生術囂
兊首方顛是襲土壌生條及勾龍條喜逺逰歲終死而
為祖(禮記外傳荀彧傳注風俗通皆云/共工之子脩好逺逰死為祖神非)句龍為后土(高/陽)
(時蘄春月子山下有句/龍廟無猛獸其居治也)能平九州是以社祀(湯既勝夏/欲遷其社)
(不可以其功高而不可易也故祭法内外傳言商初稷/以弃代柱而句龍為社不改盖後世水土之神功無及)
(句龍者故湯不得而/遷見後世祀之輕易)生垂及信信生夸父夸父以駛臣
丹朱有句氏句龍氏(書作勾鄧姓書云近勾/以諱改從系或從金)垂臣高辛
為堯共工不貴獨功死葬不距之山(句龍生共工而傳/記皆云共工生句)
(龍盖漢儒因山海經之誤失之不攷夫句龍臣高陽而/共工事堯孰有子先于父百五十年事高陽者按經後)
(云後生垂垂即共工以知前者之誤脫為信國語以四/伯為五官之後謂共工侵諸侯而自王祭法以為伯九)
(州者俱/妄矣)生噎鳴是為伯夷為虞心吕且功於水封吕生
嵗十二泰嶽襲吕餘列申許堯代有許繇(泰嶽盖長伯/夷之子世謂)
(即伯夷始繆于伏氏按朝鮮記云伯夷生四嶽則泰嶽/為伯夷之子明矣故子晉云共工從孫四嶽佐之書咨)
(四嶽僉曰言僉非一人也見書大傳伯夷之子為西嶽/或襲之爾太史公不應以四嶽為一人韋昭以四嶽為)
(伯夷/也)泰嶽生先龍先龍生𤣥氐𤣥氐乞姓(二氐異孔晁/云今曰氐侯)
湯革夏伐氐氐人來朝(白/帖)其别為青白朒之三氐後有
𦍑氏𦍑戎氐楊氐符氐氐𦍑數十白馬最大非無弋後
者(齊書氐楊氐與符氐同/出畧陽漢世居仇池)周初復泰嶽後于申　申伯
入鄉而楚蝕其壌宣王開元舅申伯于謝(詩申伯畨畨/既入于謝命)
(召伯定申伯之宅徹/其土田在周之中世)後有宇氏申氏申叔氏申鮮氏謝
氏射氏宇文氏大野氏(周賜北海公申徽為宇文魏賜/謝懿為大野三輔錄云後漢末)
(謝服以出征不祥改射/威然元封已有射姓)吕侯為穆王司冦訓夏贖刑後
曰甫春秋初入於楚(或云入蔡按新蔡吕本併于楚王/取申吕以為賞田是也國語齊許)
(申吕皆由泰姜宣王時吕/始曰甫不與我戍甫是也)有吕氏旅氏吕相氏甫氏共
氏龔氏藥羅氏(唐藥羅真本吕姓為囘紇飬子因/從其姓姓纂共龔為共工氏後非)商周
之際有吕渭字子牙敏而内智而動偶諸閼㳺諸侯而
不用退居東海之濱及棄于室伏于兹泉(太公河内汲/縣人史傳外)
(紀等皆謂東海人因孟子失之按汲縣太公碑云昔崔/爰為汲令縣民會稽守杜宣白爰曰太公甫生于汲故)
(居猶存君與高國同宗之宜正其位乃立廟水經汲故/城北三十有太公泉及廟故居也列仙傳冀州人釣于)
(卞溪三年不獲比嫗曰止尚曰非爾知果獲大鯉得兵/鈐腹中後葬無尸惟玉鈐薦棺卞溪即磻溪在岐之虢)
(縣然今汲北石夾谷水亦名磻溪書中侯云尚釣于渭/濱魚腹得玉璜刻云姬受命吕佐之滋泉極清冷在磻)
(溪中按渭水至郁夷磻溪水注之水出南山兹谷激流/注溪積成川太公釣此今曰凡谷石壁東南有石室云)
(公所居流次平石兩/跂膝存汲之溪勿信)四友與居文王見之吕遯陳以釣
道遂成周業是為太公望師尚父(望其後名書中矦云/文王至磻溪太公釣)
(于崖王趨拜曰切望七年今見光景遂變名曰望符子/方外云太公渭釣隐溪五十六年矣不得一魚季連徃)
(見之太公望跽石隐崖不餌而釣仰詠俯吟及莫釋竿/膝處成臼跗觸成路季連曰釣所以在魚無魚何釣公)
(曰不見康王父之釣耶吾方之猶一日也或曰/尚三入商朝三入周朝然後合有二説在發揮)成王封
之營陵曰齊十五世小白伯于諸侯又若世而陳和移
齊鍾鼎寳玉七百餘年後有丁牙丘尚左洴國晏賓平
紀癸柴苑慶賀掌厲獻易竪氏是年欒㐮牽㨗青管柯
析其裔壬角望紹茶駱弦旗眀靈孝彦閭門栢亘威齊
盖鐸暢李(五十六苑亦作宛大夫艾孔即裔欵暢見陳/留傳邴粲以唐諱改李東觀記栢齊矦作伯)
(支庻以為氏姓辨云紹興二年以國諱改亘明出孟明/古人先字後名南史明僧紹傳云以名為姓非也隋唐)
(間有是光又稱齊後復/為齊氏見孔至雜錄)及子旗子雅子尾子㐮子嚢子
剡子功子牽子淵子泉子乾子公公齊旗公牛公牽公
翰母知祭公仲長諸兒士疆樂利齊季申鮮將其雝門
東門東宫西宫南史邴意獨孤宇文東北西南四郭若
左右子因之氏(複四十姓曰子曰公皆以王父字者非/可妄加世有自號子劉子之類為不知)
(据西魏後周賜崔宣猷士謙忱皆為宇文名至孫復周/賜高穎父賓為獨孤至隋復又後魏賜晏氏為高氏)
其以采者丙氏邴氏艾氏隰氏高氏劇氏棠氏高堂氏
檀氏灌檀氏禚氏甗氏崔氏移氏若氏丁若氏陸氏大
陸氏井氏百里氏西乞氏白乙氏余氏余丘氏虵丘氏
(丁公嫡子季子遜國叔乙采于崔百里等氏出于井伯/世以為虞仲後妄穆天子與井公傳顔云井子牙後晉)
(㓕虞執其大夫井伯奚媵于虞邑于百里也風俗通云/高徯采高堂公子雍采于移後為氏齊棠公姜姓故郭)
(偃不娶之余丘公族采漢有余丘炳開元有余欽皆音/為虵拾遺記有虵丘云西王玉母神異傳姚萇后虵氏)
(宜出/此)若閭丘鉏丘籍丘咸丘梁丘廪丘蒲盧盧蒲之氏
(又三原盧氏本閭丘/氏改閭珣亦改為盧)宣氏子之孫封汲為汲氏(或作伋/非乃丁)
(公之名姓書必謂公子/伋封于汲兩引之可笑)徯封于盧為盧氏徯氏柴氏(文/公)
(子高之孫漢盧敖其後徯之裔孫恭/仲柴孔子弟子字子羔後為柴氏)其支于章者為章
氏鄣氏章仇氏申章氏赤章氏赤張氏(漢章弇始加仇/氏開元十九年)
(置先師太公廟命京兆功曹盧若虛錄太公之後姜吕/尚齊高盧柴慶國紀紹檀賀栢罕厲牽晏望献易章謝)
(丁申營浦采許盖雍門東門子雅子尾子㐮子剡子功/子牽公旗公牛盧蒲祭公閭丘仲長章仇等止四十八)
(姓刻記禮部外郎崔宗之制銘廟門然多有非其後/者敏按唐扶碑乃有三閭氏蔡氏吁氏之類皆失据)先
是武王得泰嶽後文叔紹之許靈公徙葉悼公遷城父
曰焦夷(昭九年書許遷于夷周紀謂武王封之/焦非也昭十八年遷柝定四年遷容城)二十有
四世鄭㓕之(定六年㳺吉㓕許以許男歸一作斯蘧然/哀元年許男與楚圍蔡盖國㓕而君在説)
(者以為復/立之非矣)有許氏􁀙氏叔氏凾氏禮氏容成氏錫我氏
買氏止氏焦氏譙氏岳氏文氏苴氏苴人氏(亳之譙即/焦也故譙)
(敏碑引譙貢唐李利渉定譙氏出姬姓故或謂不出炎/帝而出于曹按曹伯陽雖㓕焦未嘗居之兹又大妄)
小帝少也佚名盖為政日淺者自慶甲徠俱兆茶陵(今/陵)
(山尚存二百餘墳盖/妃后親宗子屬在焉)
　魯僖公二十有四年㐮王出居於鄭文公三年王子
　虎卒求之於例則皆曰王臣謂春秋所書王臣之卒
　者三尹氏紀世卿之禍劉眷存定難之功而子虎之
　義不眀見於天下其所以言王臣又自不得其説左
　氏説者既以為翟泉同盟之王人而公穀氏且以為
　㑹葬之叔服夫王臣之來㑹葬同盟衆矣何獨子虎
　而且指之為叔服哉此惑于左氏晉文公己定㐮王
　之説而臆之也王子虎周之居守者也夫春秋始書
　天王出居後四年五月書公朝于王所冬天王狩于
　河陽公朝于王所(時諸侯㑹温以勤王因以傍狩公/朝王所而衛不㑹故執之歸之於)
　(京師者歸王子虎此王命也故曰/歸之于緩辭與曹伯異昔未之究)文公八年書天王
　崩未嘗書入也王猛居皇敬王居翟泉此圻内境而
　其入也猶切書之天下之主也鄭他國也亦既逺而
　戒矣孰有入不書哉(京師不必成周成周不必王城/成周都之别所至王城然後入)
　(其城説者/多不悉)納天子定王室是乃人臣之極勲而顧蔑
　紀何以春秋為然則㐮王未始入也未始入則何居
　狩鄭寄也踐土之㑹鄭地也朝書王所則猶在鄭矣
　(會于温因以天王至河陽故公朝于王所踐土未嘗/書天王而朝王所故三傳以為王在而不書為晉侯)
　(諱必致天子至于再而後書狩以罪之是一致天子/不為罪也其妄若此不知踐土之㑹正以天王在鄭)
　(為之天王/寔不在㑹)千金之家三錢之府不可一日虛也文之
　八年王之在外十三年矣而君不立顧不有居守者
　乎然則居守非王子而誰與由此觀之虎之居守可
　知矣王猛居皇王猛入於王城此以宜為王也而其
　卒也書王子猛未正乎其位也未正其位而以王子
　猛書則王子虎之書卒又可知矣子虎書卒益以信
　㐮王之未入也以王子大居守厥任亦已重矣任重
　者其禮異是故其卒必登于䇿非王臣比也烏乎聖
　人之慮天下亦深而示其後世也亦至矣西孛東狩
　必三書而後巳予既誦之而王之居外亦三書而後
　已出而不入其事亦已眀矣而或且疑焉至謂不能
　乎母而絶之日何妄耶(或曰天子無出禮然其寔則/與諸侯分土而守出乎其守)
　(則與諸侯之奔者無異不然圻者天子之閫也皇翟/圻内故不書出鄭越圻外出乎閫也雖然王子瑕之)
　(奔晉王子朝之奔楚出其閫矣而不書出周公奔晉/瑕朝等也而以出書周公有官守瑕朝無官守也是)
　(又不可/不辨)雖然後世學士將復䯂其間兹予之所深憂
　而過計者魯公居乾侯猶王居鄭也而于嵗首必書
　公在乾侯比其没也必曰公薨于乾侯以是例凖則
　凡年首必書天王在鄭及其隕也亦必書曰王崩于
　鄭而且不有則王其入矣兹益不然(句/)也之與以相
　去千里周公魯公似矣而大殊也鄭雖圻外猶吾之
　鄭而乾侯𨽻晉非吾境也惟其不入則明在鄭矣又
　豈詳魯而畧周哉嗟乎聖人不作聲謂過情諸侯而
　不謚則見謂今王(戰國/以上)天子而䝉出則謂之少帝(漢/魏)
　(上/下)魏收所述且至以少帝目平陽事靡憲章乃頻于
　是小帝之謂其亦孺帝之倅為政無幾如後世携王
　哀王之等者與
炎帝參盧是曰榆岡居空桑(按世紀空桑為陳留故歸/藏啟筮云蚩尤伐空桑帝)
(所居/也)政束急務乘人而鬬其㨗于是諸侯携㒃乃分正
二卿命蚩尤宇于小顥以臨西方司百工(二卿殆猶/二伯者)徳
不能御蚩尤産亂逐帝而居于涿鹿頓㦸一怒并吞亾
親黄帝時為有熊氏實懋聖徳諸侯利賓之參盧大懼
設䄠于熊黄帝乃暨力牧神皇風后鄧伯温之徒及蚩
尤氏轉戰執蚩尤而誅之于是四方之侯爭辨者賔祭
于熊爰代炎輝是為黄帝乃封參盧于路(亦作露路今/茶陵軍露水)
(鄉有露水山高與衡山等初封盖在此/元和姓纂云黄帝封榆岡支子于路)而崇炎帝之祀
于陳(黄帝所崇宜在陳蒼故秦靈公于呉陽作下畤/祠炎帝上畤祠黄帝皇甫謐以為宛丘未的)路
露也潞是後繁于河之北東商周别為赤白之狄狄歴
廧咎臯落九州之戎(王符云炎帝後姜戎伊洛陸渾也/故戎子駒支曰謂我諸戎四岳之)
(後楊柜泉臯吾離等皆是也宣子謂駒支曰昔秦人廹/逐乃祖吾離于𤓰州吾離來歸惠公與之田居伊川陸)
(渾與允姓隂戎各别平王之末渭首有狄䝠邽兾之戎/涇北有義渠戎洛川有大荔戎渭南有驪戎潁首有蠻)
(氏戎伊洛有楊柜泉臯之戎義渠大荔驪戎為少昊後/他皆姜姓鄭樵猶以九州戎為隂戎駒支居魯南鄙踈)
(矣按僖二十二年泰晉遷陸渾戎于伊川惠公與之南鄙/之田三十三年卒以敗秦于殽昭九年晉梁西率以伐)
(頼周人辭于晉曰伯父惠公歸自秦誘以來使逼我郊/旬者也十七年荀呉伐之陸渾子奔楚遂有其地非允)
(戎也續漢書渭羗出/三苗者為姜姓亦非)有隗氏狄氏落氏臯落氏戎氏戎
子氏(齊靈妾/戎子)袁紇氏斛律氏觧批氏烏䕶氏紇骨氏壹
利吐氏異其斥氏(狄歴氏為敕勒紇骨烏䕶薛延/陀等皆是延陀姓壹利吐氏)囘紇
九姓(一囘紇二僕固三渾四㧞曳固即㧞野古也五同/羅六思結七契苾唐神著八阿思布九骨崙屋骨)
(思天寳後始列貞元/以咸安公主改為鶻)高車十二族其衍也(泣伏利氏叱/盧氏乙旃氏)
(大連氏窟賀伏氏達薄于氏阿崙氏莫允氏俟分氏副/伏羅氏乞袁氏布叔沛氏也東魏北夷傳及北史云高)
(古赤狄餘種初號狄歴北曰勅勒諸夏以為高/車車高丈餘丁零種有狄氏等六氏及十二姓)潞子嬰
兒甲氏㽞吁姜路之餘晉㓕之後有潞氏路氏路中氏
露氏甲氏榆氏(諸露惟姜世以為皆隗姓非也按狄為/隗昔狄人伐廧咎如獲二隗㐮王以狄)
(伐鄭徳之立其女隗氏則赤狄亦隗氏當時見傳者五/曰東山臯落氏曰廧臯如曰甲氏曰潞氏曰留吁鐸辰)
(皆赤狄也惟甲潞/臯落則以部為氏)伊列舟駱淳戯怡向州薄甘隋紀皆
姜國也禹有天下封怡以紹列山是為黙台(荘注文/列即頼)成
湯之初析之離支是為孤竹(即觚竹離支即零支/元年三月丙寅封)西伯
之興有允及致老矣而歸俌之未至西伯薨武急伐商
叩諫不及義棄周祿北之止陽上俾摩子難之逮聞淑
媛之言遂擿薇終焉是為伯夷叔齊(二子祠墓在蒲坂/首陽山首陽靁首)
(也事著不疑二子之來事詳吕氏書當時何有叩馬之/事譙史攷云夷齊采薇有婦人難之故劉孝標有夷齊)
(斃媛之事而黄庭堅謂無餓死之事列士傳云夷齊之/諫周公曰義士王欲以為左相去之王摩予徃難之遂)
(不食事有信不信類林以為棄薇不食有白鹿乳/之韓非以為武王遜以天下而不受有説見餘論)先是
齊嫡而夷長父初欲立夷不可初薨夷齊偕㢲去之北
海之濵于是憑立(論語䜟云伯夷叔齊義遜龍舉孔叢/注云夷齊墨台初之二子也按允字)
(公信伯夷也致字公逺叔齊也夷齊為謚春秋少陽篇/允字公信智字公逺不同今北海有孤山九域志引孟)
(子隱居北海濱即此父/初字子朝見韓詩外傳)故孔子曰伯夷叔齊不念舊惡
怨是用希又曰求仁而得仁又何怨嗟乎適世暴亂而
道不行能亾怨乎㤀天下之不善去之海濱放于義以
俟其清則其怨亦希矣一㢲而獲其親安其弟美其身
求仁得仁夫又何怨之有(有論在/發揮)憑世其國定王之十
一年辭于齊(憑夷齊之弟烈士傳云異母弟伯僚是也/漢光和元年柳城岸壊遼守虞翻夢人曰)
(予伯夷之弟孤竹君之子也遼海見漂旦徃視之有浮/棺尸絳衣露冠者葬之捜神記曰見浮棺破之而語破)
(者尋死民有襁褓視者/皆無病而死此其異者)有竹氏笁氏孤竹氏孤氏墨氏
墨台氏黙怡氏怡氏台氏(周書怡峯傳云出于墨台廼/黙怡也又東莞竹氏後漢樅)
(陽侯竹晏後報怨不改姓加二以存夷齊而遷于莒侍/中笁其孫也夜郎竹初宜亦本此范史乃有剖竹得兒)
(之説若姓纂竹/出天竺俱妄)伊耆之國堯之母家下及湯代有伊摯
以本味進為之左相是為保衡伊尹尹豐上而兊下僂
黒下聲鉤深本草妙逹湯液有伊秩氏耆氏伊耆氏尹
氏伊祈氏阿氏衡伯氏衡氏(阿氏衡伯氏見風俗通/衡方碑云尹稱阿衡因)
(氏英賢傳又有空桑氏妄也○夫去亳適夏五就湯桀/此事之難非聖人有不能彼以為為湯作間者戰國之)
(士私意也世紀謂為湯妻有莘氏之媵臣以見紀年以/為交于妹喜而遂以間夏俱不足信有説在發揮)
紀侯以道事齊不得免乃大去而俾季奉酅入于齊有
紀氏郱氏裂氏嶲氏鄣氏(紀侯譛齊哀公于周莊公四/年齊㐮復九世之讐㓕紀紀)
(侯義不下齊不忍□其民乃/去其國子孫因氏有復讐説)淳于不復有淳氏淳于氏
于氏(于同唐憲氏/宗諱為于)甘夏㓕之州把㓕之舟駘戱薄至周尤在
列頼則楚㓕之矣後各以國令氏(戲露薄見/潜夫論)姜之𣲖又
有列氏厲氏麗氏巫氏神氏靈氏農氏夸氏節氏烈氏
藥氏山氏鄒屠氏(風俗通山氏烈山氏後漢有/神曜出神農農氏見姓源)戎子遁
朔野有葛烏釋世長鮮卑又以俟斤俟汾渝汾嗣汾俟
畿為氏(或云神農既㓕子孫遁居北方鮮卑呼草為俟/汾以其嘗草功號俟汾氏或以葛烏菟為南單)
(于之/裔非)俟汾者藥也則又為宇文氏宇氏普氏俟豆氏(後/周)
(書云炎帝裔孫普四狩得王璽三紐有文曰皇帝以為/天授俗謂天子為宇文因氏焉按普四生莫那自隂山)
(徙遼西謚献侯生可地汗莫何單二闈地西出玉門孫/普撥普撥五世孫俟豆歸稱大單于為慕容晃所㓕六)
(子長阿若彦後魏都牧主安定侯徙代生系系生韜韜/生泰是為周太祖俟豆歸從其主亦號宇文氏世為魏)
(沃野鎮軍主/化及祖也)庫莫奚氏費乜頭氏阿㑹氏莫賀弗氏李
氏(宇文之别後分五部有辱紇主莫賀弗等阿會五部/為盛士及先野頭氏費乜頭臣突厥元和三年賜奚)
(首領索低/為李氏)
　　　蚩尤傳(附/)
阪泉氏(周書阪泉氏用兵無/已而亾記為蚩尤)蚩尤(集韻作蚩/蚘從䖝謬)姜姓炎帝
之裔也(隂經遁甲云蚩尤者炎帝之後與少昊治西方/之金故祭蚩尤文云將軍敢以牲牢祭爾炎帝)
(之裔蚩尤之神蚩尤/出于炎帝代弗知也)兄弟八十人(河圗云八十一人或/云七十有二人非)
蚩尤䟽首虎捲八肱八趾(見歸藏啟筮蚩尤虎捲威/文立兵見春秋元命苞)好
兵而喜亂隳黨崇讐惽欲亾猒惟作五虐之刑延于平
民㒺不冦賊䲭義姦宄敓攘矯䖍(書云蚩尤惟始作亂/延及于平民惟作五)
(虐之刑曰法刑統隂云尤性酷毒作五虐/之刑謂車裂焼銅柱使抱及㳂之之類)發葛盧雝狐
之金啟九冶作兵刑劍撥劍撥作而嵗之諸侯相兼者
二十一(管子云葛盧山發而出水金從之蚩尤受而制/劍鎧矛戟是嵗諸侯相兼者九雝狐山發而出)
(水金從之蚩尤受而制為雝狐之㦸狐父之戈是嵗諸/侯相兼者十有二天下頓戟一怒伏尸滿野世本皆云)
(蚩尤作五兵戈矛㦸酋矛夷矛黄帝誅之涿鹿之野而/三朝記哀公問曰蚩尤作兵歟子曰蚩尤庶人之貪者)
(反利無義以䘮厥身何兵之能作歟民皆生也故吕氏/云蚩尤非作兵利其械也未有蚩尤之時民固剝林木)
(以戰矣越絶書云神農以石為/兵黄帝以玉禹以銅鉄繆也)帝榆岡立諸侯攜㒃胥
伐虐弱(周書嘗麥/云赤帝)乃分正二卿命蚩尤宇于小顥以臨
西方(周書作四方黄庭堅云/當作西方盖為方伯)司百工徳不能馭蚩尤産
亂出羊水登九淖(上黨羊/頭山水)以伐空桑逐帝而居于濁鹿
(即涿鹿地記濁鹿有凶黎丘今幽州懐戎有涿鹿山下/有涿鹿城涿水出焉即􁀙縣冡山美頡山有泉廣百步)
(深無底四時一色古之阪泉城東二百歩泉上有黄帝/祠西一里為涿鹿城大康地記阪泉蚩尤泉自二處魏)
(土地記云涿鹿城東南六里蚩尤城泉水淵而不流/霖雨則注阪泉亂流東北入涿水周書又作濁鹿)興
封禪號炎帝(蚩尤炎帝之後恃親强恣逐帝而自立簒/號炎帝鄧展謂神農後子孫亦稱炎帝而)
(登封者故史言炎帝欲侵陵諸侯大戴禮言黄帝與赤/帝戰于阪泉之野後周書云炎帝為黄帝所㓕文子亦)
(謂赤帝為火灾故黄帝禽之皆謂蚩尤而書傳舉以為/榆岡失之集仙録云言黄帝克榆罡于阪泉黄帝非與)
(榆罡戰也至世紀遂謂黄帝與神農戰而炎帝克蚩尤/非也陸徳明云神農後第八帝曰榆罡時蚩尤强與罡)
(爭王逐榆罡罡與黄帝/合謀擊殺蚩尤此得之)乃驅㒺兩興雲霧祈風雨以肆
志于諸侯(傳記黄帝以車戰蚩尤以騎戰蚩尤作霧黄/帝作指南車通典云蚩尤氏帥魑魅與黄帝)
(戰于涿鹿帝命吹/角作龍吟以禦之)頓㦸一怒并吞亡親九隅亾遺文亾
所立智士寒心參盧于是與諸侯委命于有熊氏有熊
于是暨力牧神皇厲兵稱旅順殺氣以振兵法文昌而
命將熊羆貔貅以為前行雕鶡雁鸇以為旗幟(列子熊/羆貔貅)
(言勇鋭之士雕鶡雁鸇亦旗之所繪如曲禮所言前朱/雀後𤣥武左青龍右白虎謂前旗後旐左旂右旗而招)
(揺在上謂太常斗居中以正四方耳兵法止則植五􁗁/午地以朱雀酉地白獸子地𤣥武卯地青龍中央招揺)
(何裔云言如鳥之翔如蛇之毒龍之騰虎/之奮無能敵也注以此四獸為軍陣非也)士既成矣逮
蚩尤逆筮之巫咸曰果哉而有咎(歸藏云將戰筮之□/晉侯將勤王卜偃筮)
(之遇黄帝戰于阪泉之兆時遇大有之暌或者是也正/義云卜遇黄帝吉兆是戰克也筮得大有是天享也)
乃率風后鄧伯温之徒及尤嘬兵濁鹿之山(郡縣志濁/鹿城在脩)
(武東北二十三/山陽公所居)三年九戰而城不下問之五胥乃設五
旗五軍具四面攻之三日而後得志(𤣥女戰經云帝與/蚩尤戰九戰九不)
(勝引歸泰山三日夜霧帝仰天而歎遇𤣥女授以兵符/又𤣥女兵法云攻之三年城不下得術士五胥問之胥)
(曰是城中之將白色商音帝之始攻得無以秋之東方/行乎今皇帝為人蒼色角音此雄軍也請以戰為帝曰)
(為之若何曰請攻三日城必下其中黄直曰帝積三年/而攻不下何三日也曰不如言以罪法論乃設五旗五)
(軍已具四面攻之三日/城果下封之世不絶)傳戰執尤于中冀而誅之爰謂
之解(今之解州寰宇記云蚩尤之封域有塩池之利故/絳之塩也王氷黄帝經序云其血化為鹵今之解)
(池是也方百二十里鹵色正赤故俗呼解池為蚩尤血/其中有一甘泉得之鹵乃成泉北一水曰巫咸河其水)
(入澤則鹵不復結一曰堯稍水俗作巫咸非也中冀見/周書嘗麥冀州也解州本解縣天授二析虞鄉置乾祐)
(李守貞反鄭元/昭奏置州禦之)以甲兵釋怒用大政順天思叙紀于太
常用名之曰絶轡之野(尤始亂在幽州其死在兾山海/經等言黄帝命應龍攻蚩尤于)
(冀州之野殺之啟筮云蚩尤出自羊水八肱八趾疏首/登九淖以伐空桑黄帝殺之于青丘書傳皆言殺之涿)
(鹿之野誤也尚書刑徳攷云涿鹿者竿人頭也黄帝殺/之涿鹿之野身首異處故别葬豈竿其首于涿鹿地乎)
身首異處(今正冡在臨河夀張而肩髀冡在鉅野縣東/北九里高三丈皇覧冢墓記云蚩尤冢在夀)
(張縣闞鄉城中高七尺常以十月祠之有赤氣出亘天/如匹練謂之蚩尤旗肩髀冡在山陽郡鉅野縣十三州)
(志云重聚大小與闞冡等寰宇記云濟之鉅野/有蚩尤墓乃肩髀冡今鄆之夀張有蚩尤冢祠)以故後
代聖人著其像于尊彛以為貪戒(蚩尤天符之神狀類/不常三代彛器多著)
(蚩尤之像為貪虐者之戒其状率為獸形傳以肉翅盖/始于黄帝龍魚河圗云黄帝之初有蚩尤氏兄弟七十)
(二人銅頭鉄額食沙石制五兵之器變化雲霧演義云/漢武時太原有蚩尤神畫見龜足虵首疾其里人遂立)
(祠齊魏間太原村落中祭蚩尤神尚不用牛頭述異記/冀州有蚩尤神俗謂蚩尤人身牛蹄四目六首涿鹿間)
(徃徃掘得髑髏如銅鉄蚩尤骨也齊梁間尚有蚩尤齒/長二寸堅不可碎秦漢間説蚩尤牛耳鬢如劍㦸有角)
(與軒轅闘以角觸人人不能何兾州舊樂名蚩/尤戯其人兩兩三三戴角而相觸即角觝之制)由其威
械故貊焉(貊祭蚩尤詳禮書九十一方漢祖徇沛為沛/公則祠黄帝祭蚩尤于沛廷釁鼓旗後立祠)
(長安置祠官宣帝乃立祠于夀良等史記言尤能徵召/風雨而記志尤説多異龍魚河圗  至謂尤亂黄帝仁)
(義不能禁尤没天下復擾帝乃畫尤像/以威天下天下咸謂尤不死乃服妄矣)後有蚩氏
　貪必敗虐必敗淫奢必敗不忠必敗賊必敗而昬懦
　不與焉方夫事之渙也常若有利有不利族而觀之
　固未有不敗者吾行年四十所閲載籍數十百千萬
　卷所見所聞若所傳聞衆矣自黄帝以來貪如蚩尤
　如龔工如蜀王盗跖虐如桀紂如秦皇如高緯劉鋹
　淫如丹朱如東昏隋煬奢如秦虎如蜀昶崇愷賊如
　莽卓布安史巢泚不忠如趙高王莽恭顯京卞幾千
　百軰矣而一身一首汔未見全保者是非其必敗耶
　嗟乎為善與為惡等用心作偽與作德均致力彼作
　偽而至于小人為惡而至于賊殺豈有他哉不過祈
　飽㬉爾君子何嘗不衣食耶堯桀同飽顏跖同暖是
　故無二道也彼以豐而亾此以約而長由此語之桀
　跖之豐固不若堯顏之約而樂也富貴者人之所欲
　也而聖人者常以不得已而後居之故其有為也必
　推己之有餘以善於人而不竭人之有以奉于己是
　故勞心以治人盡神以及物其任愈重其憂愈大遜
　許繇遜四岳盖未以位為樂也天下之人見其有憂
　而無樂知其憂之為已也于是為之儀衞以榮之為
　之輿服以尊之輿服成儀衞作而聖人之所以為聖
　人者亦猶是也聖人何加損焉柰何繼世乘其基業
　不知其憂之不得已而乃紛紛從事于末侈輿服盛
　儀衞崇䑓榭而夸子女窮日卜夜上不思所以紹其
　業下不思有以保其樂庸夫妄卒覷其儀衞之都輿
　服之姣也於是盡盡然羣起其後以簒奪之而事始
　擾矣易曰負且乘致冦至子曰負也者小人之事也
　乘也者君子之器也小人而乘君子之器盗斯奪之
　矣上嫚下暴盗斯伐之矣夫盗之處心非有經世之
　具也非有為仁之方也跳梁䟦戶亦不過祈飽㬉圖
　自肆于一日而已故其所覬曽未轉盼而禍敗已随
　之矣嗚呼為善作徳必有餘慶為惡作偽必有餘殃
　此天之定理也蚩尤天之戾氣也其威力與天通矣
　徒以貪殘且猶不免于戮而况其降者乎然則貪淫
　賊虐不忠狂􁦠之徒顧何規于後而猶囂囂以犯于
　惡不韙自棄于人類也耶
　　　帝柱
　老子曰民不畏死柰之何以死懼之刑法以治盗賊
　法令滋章盗賊多有何者民窮則不畏死法令奚施
　焉今有二舟一實而一虛相薄于中流虗者恃其無
　傷也盛闘而俱覆焉今天下剽掠者莫非虛舟也而
　法令奚施焉是以先王之時民以里居田以井授翹
　農抑末所以處之者至矣凶年饑嵗為之荒政以聚
　之散利薄征緩刑弛力使之家給人足豈復有盛鬬
　之患哉剝之象曰君子以厚下安宅必厚下者固所
　以安其宅下不厚則宅不安宅不安者剝之道也孔
　子嘗言刻覈太至必有不肖之心應之昔者大安歸
　賦雜調十五石盗賊起文成將與除之毛法仁以為
　軍國資用去之弗可賴帝不惑卒遂蠲削曰使地利
　無窮民力不匱百姓有餘吾誰而與不足于是賦調
　輕清而民復厚開皇之間曽未幾何常賦益輕而藏
　府以益積是知哀公有年饑不足之問而有子有盍
　徹之對為見逺矣于時之人猶以為異盖不知百姓
　既足君是以足百姓既足天下尚何更得虚舟之有
　　　帝承
　非利仁之事前日未起不可從我始寓人以徇而有
　殱良之惨二十收一而有率扉之苛殱良而後輕殺
　臣民之怨深(繆公從死者百七十有七人/始皇死後宫無子者盡徇)率扉而後
　委棄山海之命易(漢武告緡算舟車戶口减半隋焬/頭㑹箕斂道路暴骨徳宗括商税)
　(間架人多/死山海)古人有言始作俑者其無後乎塗車芻靈
　自昔有之而必曰無後者為其象人而用之也其曰
　無後者甚疾之之辭也(揚雄曰俑哉俑哉奚食而已則/哉韓昌黎俑作踊踊言刑貴)
　(踊象人足而用之李翺云始為肉刑者仲尼猶疾之/况坐視飢民之死乎盖以踊指一刑而言之周官有)
　(象人或説為/俑安石非之)損下益上損上益下此天地之定理也
　生老病死此人之定數人萌財晦此天地之定數也
　川竭谷虚丘夷淵實固未有利于此而不害于彼者
　黄食澤乳豈能益人之數哉伐其夀以强其欲而已
　予悲其欲則暫强而夀則闇摍矣用其二而民有歉
　用其三而父子離正恐其歉不待于二離不必于三
　也人而言曰吾能生財斂不及民而用度足夫誰欺
　昔者楚靈為章華之䑓伍舉諌曰君民者將民之與
　處民實瘠矣君安得肥唐明皇既以韓休為相而無
　一朝之驩或請去之帝曰吾雖苦瘠天下肥矣故孔
　子曰未有子富而父貧者知夫此則知損益之道矣
　予既玩易而妄論夫財矣今又于帝柱帝承而再三
　者誠以民事之為重矣春秋書初稅畮用田賦皆重
　其首為民害爾帝柱之裔則大矣而帝承之伷世不
　得而聞之兹予之所甚惑也
　　　帝魁
　夫勢之去未有不先敗其本者也國之將亡必出將
　亾之事人之將死必形將死之為昔武王之説詩曰
　支支之言曰天之所支不可壞也而其所壞亦不可
　支也支壞壞支其名曰逆天有不亾乎箕文之于質
　沙支壞也質沙之于箕文壊支也是以箕文見殺質
　沙卒亾其能免夫子華子曰厚而不博敬守一事正
　性是喜而務成一能盡能既成四夷乃平惟彼天符
　不周而周此神農之所以長堯舜之所以章也堯曰
　若何而為日月之所燭舜曰若何而服四荒之外禹
　曰若何而治青北九陽竒怪之所際是以重塞之主
　無有存國固有道之主因而不為責而不詔以不知
　為道以柰何為寳鄧析名言堯置諌鼓舜立謗木湯
　有總街之誹武有􁀙戒之鼗四君之勤如是至于􁎓
　睦氏殺東里子夙沙君僇箕文桀誅關龍逢紂刳比
　干四主之嫉賢如仇是以賢愚之較九地之下而重
　天之上也由此語之自敗自成豈有難見者哉特其
　寐已久矣
　　　帝直帝釐
　有其善䘮厥善無為無作此古聖之治也非特無為
　惡亦無為善非惟無作敝亦無作法寒而衣饑而食
　誰能易之是故帝者之為世或傳焉或禪焉何容心
　于間哉知善其治而已矣炎帝有天下七十世何乃
　于禹而徳衰哉仁義者教世之不可後而衰亂者先
　王之所不能免者也抑為之善後焉爾託人以府庫
　弗能任其弗竊也託人以封疆弗能任其弗叛也先
　王躬仁義以善天下之俗是故俗成而竊者莫之盖
　也叛者莫之與也言無咎釁則雖有百萬之智不足
　以勝天下之衆矣是以先王惟不私其後世之子孫
　如欲私其後世之子孫而不由先王之道未有能之
　者也炎耶禹耶曷徳之衰
　
　路史卷十三
欽定四庫全書
　路史卷十四　　　　　　　宋　羅泌　撰
　　後紀五
　　　疏仡紀
黄帝紀上
黄帝有熊氏(或作/雄)姓公孫(初姓後改姬馬總以來/多没其公孫者非也)名荼
(河圗挺輔佐云黄帝告天老曰荼昔夢兩龍以白圖授/予天老曰河有河圖洛有龜書天其授帝圗乎帝乃齋)
(徃河洛有大魚泝流而泛白圖帝跪受荼古舒字或作/余故世本云伯余製衣裳淮南子伯余之初作衣許註)
(亦云黄帝王氷黄帝經序及難/經疏乃云黄帝名全字轉訛)一曰軒(河圗握拒云黄/帝名軒北斗黄)
(神之精孝經鈎命决云附寳出降大靈生帝軒注軒黄/帝名電黄精軒之氣故文選言登封降禪齊徳黄軒牽)
(秀云邈矣帝軒世紀云或曰帝軒尚書中侯云黄帝提/象又云黄帝廵洛龜書赤文成字象軒而論語撰考亦)
(有軒知地利九牧倡教之語/是黄帝名惟曰軒不曰軒轅)軒之字曰𤣥律(見黄帝經/序及難經)
(疏按軒星謂之𤣥軒廣韻九合内志文云竹受氣于𤣥/軒之宿是矣然則名軒而字𤣥律理或然也山海經帝)
(律生帝鴻則帝/之字律尤信)小典氏之子黄精之君也(鬻子注以少/典為帝鴻氏)
(妄/)母呉樞曰符葆(即附寳河圗云黄軒母曰地祗之子/附寳也宋書志作符寳皇朝列祀廟)
(號聖母是為/元天大聖后)秘電繞斗軒而震二十有四月而生帝于
夀丘(河圗握拒云附寳之郊見電繞斗軒星照郊野感/而生軒而世紀謂神農之末少典娶附寶見電光)
(繞北斗樞星光照郊野感附寶而孕二十月生黄帝于/夀丘脞説供奉官郭坦二十二月生初以為妖百計針)
(藥不動生亦無他數自有久近爾夀丘在上/邽或云濟南世紀又以為兖俱非詳水經注)故名曰軒
(太史公謂名軒轅後世從之非也天文雖云軒轅黄帝/之神黄龍之體然軒轅自是古帝按錢譜古幣二種文)
(有作□□者黄帝貨有作當者軒轅氏幣也上世貨/幣皆以代别知黄帝與軒轅為二也辨在軒轅紀)生
而紫炁充房(見王氷序寳櫝記云黄帝以戊巳日/生故以土王五行書云以戊子日生)身逾
九尺附函挺朶修髯花瘤河目隆顙曰角龍顔(河圖云/黄帝兊)
(頥黑帝修頸蒼帝并/乳餘見孔叢等書)生而神靈弱而能言㓜慧齊長敦
敏知幽眀死生之故少典氏没後軒嗣立成為姬姓(古/史)
(攷有熊氏/已姓非)并謀兼智明法天明(中説并天下之/謀兼天下之智)以使民
心一四國順之于是開國于熊(世紀云有聖徳授/國于有熊鄭也)炎帝
氏衰蚩尤惟始作亂赫其火燀以逐帝帝弗能征乃帥
諸侯責于后爰暨風后刀牧神皇之徒較其徒旅以曷
小顥而弭火災(刀音彫刀牧即刀墨書傳皆作力牧按/國朝有刀牧四明經刀牧地户開歴然)
(世紀言黄帝間居夢大風吹去天下塵垢又執千鈞之/弩驅羊萬羣寤風為姓垢去土為后千鈞異力驅羊牧)
(人也其有姓風名后姓力名牧者于是得風后于海隅得/力牧于大澤亦見夢書故文選云占夢而得二賢其言)
(為/妄)得一奉宸(史得一奉宸逍/遥㐮城之域)乃臨盛水錄龜符(見黄帝/出軍訣)
(及太白隂經云帝征蚩尤七十一戰不克晝夢金人引/領長頭𤣥狐之裘云天帝使授符得兵符戰必克矣帝)
(寤問風后曰此天應也乃于盛水之陽築壇祭太牢有/元龜含符致壇似皮非皮綈非綈廣三袤一尺文曰天)
(一在前太乙在後帝再拜受于是設九宫置八門布三/竒六儀制陽隂二遁凡千八十局名曰天乙遁甲式三)
(門發五將具征蚩尤而斬之又出軍/决一云夢西王母使盛水作成水)納三宫五意之機
受八門九江之要(見集仙錄及/遁甲等書)衍握竒以為式(見兵法/六壬等)
(唐太宗云世傳黄帝握竒文/或作握機靖云餘零也音同)故五旗五麾六毒(見河圖/及出軍)
(决有説/見餘篇)而制其陣(黄帝八陣法車箱銅當金也車工中/黄土也鳥雲鳥翔火也折衝木也龍)
(騰却月水也鴈行鵞濯天也車輪地也飛翼浮蛆巽也/八陣古有漢以十月㑹營土為八陣是也世以為出孔)
(明不然孔明八陣本一陣也盖出黄帝丘井之法井分/四道八家處之陣分八面大將軍處其中而握竒焉一)
(軍萬二千五百人八千七百五十為正陣三千七百五/十為竒兵陣問容陣隊間容隊衛公變為六花陣今出)
(軍亦遺法也李靖云天地者本乎旗號風雲本乎幡名/龍虎鳥蛇本乎隊伍古人祕之設此八名爾章懐云古)
(有八陣/亮法之)年三十七戮蚩尤于中冀于是炎帝諸侯咸進
委命乃即帝位都彭城(史傳言帝居涿鹿世本云涿鹿/在彭城代弗知也故魏土地記)
(云濟城南東六十里有涿鹿城城東一里有阪泉泉上/有黄帝祠則世本之言信矣然媯州懐戎乃故涿縣有)
(涿鹿山黄帝祠阪泉蚩尤城世止以為帝邦在是而世/紀遂疑上谷當名彭澤非也按涿鹿有三又有督濁二)
(音上谷本蚩尤之居而彭城乃黄帝之都盖帝克尤以/其名來此猶漢春陵之内啟爾若脩武之濁鹿與蚩尤)
(二冢相近則尤死之地/又嘗以此名冠之也)王承填而土行故色尚黄而天
下號之黄帝自有熊啟胙故又曰有熊氏(傳謂有天下/都熊非也)
其即位也適有雲瑞因以雲紀百官師長俱以雲名(涿/鹿)
(之役五雲花葩金枝玉葉常覆帝上古今注云乃作華/盖昌黎表按宋書慶雲五色太平之應援神契云王者)
(徳至山陵則慶雲出故黄帝因之紀事虞舜由之作歌/服䖍云黄帝受命得景雲之瑞雲為官名無所出惟内)
(傳有縉雲氏䖍佑等遂有青縉白黑黄/五名之列與五火五水五龍並不足信)乃立四輔三公
六卿三少二十有四官凡百二十官有秩以之共理而
視四民(三公六卿即為九卿二十四官與三少即二十/七大夫靈樞有黄帝問少師則時有少師論語)
(撰考云黄帝受地形象天文/以制官盖至是名位乃具)命知命紏俗天老錄教刀
牧凖斥鵊冶决法五聖道級闚紀補闕地典州絡七輔
得而天地治神明至(絡維級等也闚紀即陶潜賢輔錄/中窺紀也論語摘輔象七輔有風)
(后而無鵊冶世紀云黄帝以風后為主台與天老五聖/為三公其餘知命規紀地典刀牧常先封胡孔甲等或)
(為師或為將非一人也故張衡云方將師天老而友地/典漢志隂陽有地典六篇鵊冶子一篇封胡五篇刀牧)
(十五風后十三鬼容蓲三篇及容/成隂道天老雜子隂道皆黄帝臣)十有五年帝喜天下
之戴已乃飬正命娯耳目昏然五情爽惑于是放萬機
舍宫寢而肆志于昆臺方明執輿昌㝢參乘張若謵朋
前馬昆閽滑稽後車風后柏常從負書劍(謵多作習㝢/多作宇唐音)
(或以昌㝢字/字廣成非)發軔紫宫之中渉洹沙而届隂浦(賈誼書/云濟東)
(海入江内取綠圖西濟積石渉流沙登崑崙還中國治/天下子年云風后負書柏常荷劍旦涉洹流夕歸隂浦)
(孫綽子云發軔紫宫不崇朝而届六合大抵書傳言黄/帝事如道書列子符子孫綽子之類多渺茫難摭也)
陟王屋而受丹經(抱朴子真源云黄帝以地皇九年正/月上寅詣首陽山宰牧從焉次駕東)
(行詣青丘紫府先生授三皇籙及天文大字次西入空/桐禮廣成子囬駕王屋啟石函發玉笈得九鼎飛靈神)
(丹訣次㳺𤣥圃禮雲䑓先生授龍蹻經役使龍虎/令詣天真皇人故庾信云治身紫府問政青丘也)登空
桐而問廣成(莊子黄帝為天下十九年令行天下聞廣/成子在空桐之上徃見之空桐山在汝之)
(梁縣西南四十有廣成澤及廟近南陽雉衡山故馬融/廣成賛云面據衡隂北方遵化南三十亦有空桐㐮城)
(世謂帝謁廣成在此非也仲長子云廣成㳺于九山之/嶺來徃嶕嶢嶕嶢在洛之永寧九山在鞏有廣成廟碑)
(號九山府君有太華元子之/稱非在北方唐盧貞碑亦詳)封東山而奉中華君(或云/即中)
(黄丈人受/九品之方)䇿大面而禮寗生(大面青城也黄帝封為五/岳丈夫寗生劉向仙傳以)
(為寗封寗封子為黄帝陶正能作/五色烟積火自燔或云寗國封人)入金谷而咨涓子心
(世有涓子書晉志云黄帝東海南江登空躡岱/至昆峯振轡風山訪道存諸汗竹不可厚誣)訪大恢
于具茨(黄帝經序于龍曲山逢大恢即大塊也具茨即/今大塊山在陽翟一曰泰塊司馬云在滎陽宻)
(東/)即神牧于相成(莊云牧馬童子相成即㐮城金簡玉/字云受㐮城小童歩六紀之法黄纍)
(小童歩三綱之法三洞云㐮城小童授軒皇七元六紀/天綱之經四極明科云帝封一通于太山一于勞盛山)
陞鴻隄受神芝于黄盖(黄盖童子/陽城記)遂盍群神大明之虗
而投玉䇿于鍾隂自是愛民而不戰四帝共起而謀之
(各以方色青赤白黒為號起四方而僣亂者若蚩尤為/赤帝朱宣為白帝之類故有赤帝城白帝城說者以少)
(昊之徒當之非/也盖自後代)邊城曰警介胄不釋帝乃焦然歎曰朕
之過淫矣君危于上者民不安于下主失其國者其臣
再嫁厥病之由非飬冦耶今處民萌之上而四盗起迭
震于師何以哉乃正四軍(神宗神武秘畧云兵法處山/之軍居高為陽水土之軍所)
(就卑下斥澤之軍必依水草平陸之軍擇/其坦易此四軍黄帝之所以勝四帝也)即塋壘㓕四
帝而有天下(萬機論云黄帝初立飬性愛民而不戰四/帝交共謀之邊城日警云云向令黄帝不)
(龍驤虎變而與俗同道/則其臣民嫁于四帝矣)謂國雖大好戰必亾天下雖平
㤀戰必危矢以仁義擾以信禮故投之死地而後生知
彼知已故亡敵于天下于是以兵為衛内行刀鐻外用
水火天目臨四維而廵行句陣并氣而决戰(天目見黄/帝太乙密)
(推云欲知廵狩之年當視太乙與天目在四維之嵗法/當廵狩冬官楊可能集聖歴云黄帝御宇真女降朝授)
(神䇿于金縢緘兵符于玉匱至若省方廵狩/天仗出而爰擇剛辰王師興而先求近日)傍行天下
未嘗寧居先之徳正而後之以威刑必不譓者從而征
之是以麾之所擬而敵開戶身五十二戰而天下大服
焉乃達四面廣能賢稽功務法秉數乘剛而都于陳(今/寳)
(雞故陳倉姚睦云黄帝都陳倉非宛丘故今隴右黄帝/遺迹甚多水經注上邽有軒轅溪軒轅谷睦云黄帝生)
(處遁甲太昊亦治陳倉豈三皇同在西乎/仙傳謂都泰山之阿世紀都軒轅丘俱妄)師于大填學
于封鉅赤誦(赤松也大填即火真或作大莫非封鉅即/大封或作鉅封非白虎通云黄帝師刀牧)
(故晋書云軒轅聖人伏師/臣而受圖所師固非一矣)復岐下見岐伯引載而歸訪
于治道(時岐伯已百餘嵗見仙傳亦詳靈樞二十九素/問稱天師或曰太師一云少師靈樞有問岐伯)
(問少師少師/似非岐伯)于是申命封胡以為丞鬼容蓲為相刀牧
為將而周昌輔之(黄籙云黄帝坐𤣥扈閣上與大司馬/容光左右輔將周昌二十二人臨觀)
(鳳圗此本出河圖錄運法春/秋合誠圖云百二十二人也)大山稽為司徒庸光為司
馬(論語摘象輔亦云容光為司馬而/吕氏春秋大封為司馬盖非一職)恒先為司空建九
法七相翌而下服度(六帖云黄帝時恒常先為/大司馬掌建邦之九法)猶且蛩
蛩常若僃盗豫若天令令人知禁風后善乎伏羲之道
以為當天而配上台(春秋内事云風后善于伏羲之道/故推衍隂陽當天天官也陶氏職)
(官要錄云以風后配上台天老配中台五聖配下台環/濟云為侍中管子六相又云帝以蚩尤明天道為當時)
(非/)桓常審乎地利以為常平(地官之職管/云為廪者)于是地獻草
木乃述耕種之利(内傳云升為天子地獻草木/述耕種之利因之以廣耕種)奢比辨
乎東以為土師而平春種角穀論賢列爵勸耕饁禁伐
厲(即奢龍管注云土/師司空角穀菉豆)庸光辨乎南以為司徒而正夏種
芒穀脩馳戒僇發宿臧靜居農以戒力以宛夏功(即祝/融謂)
(南種小/麥赤豆)種房穀以應戊巳之方(謂中種麻王氷云黄/帝所種五方穀也)大
封辨乎西以為司馬玩巽禽種遂穀收穀薦祖組甲厲
兵戒什伍以從事(謂西種白麥金穀故秋種夏死/菽水穀黍火穀見金而成也)后土
辨乎北以之李行冬㫁罪種稜穀劋箭伐木乃勞農始
獵殺(管五行云春者土師也夏者司徒也秋司馬冬李/行六相得而天地治民為本土事嗇事為重故后)
(土后稷/以名教)帝處中央而政四國分八節以紀農功命天中
建皇極(又三墳/亦備)乃下教曰聲禁重色禁重香味禁重室
禁重國亡衺教市亡淫貨地亡壙土官亡濫士邑亡㳺
民山不童澤不涸是致正道是則官有常職民有常業
父子不背恩兄弟不去義夫婦不廢情鳥獸草木不失
其長而鰥寡孤獨各有飬也(世紀云聲禁重聲衣禁重/衣食禁重味居禁重室兎)
(園策又三墳所謂有/雄垂六禁之科也)于是立貨幣以制國用問于柏高
曰吾欲陶天下為一家有道乎對曰請乂其莧而時之
吾謹逃其爪牙則可矣(柏高舊云岐伯之名宜非靈樞/帝曰子欲聞隂陽之義岐伯曰)
(岐先師之所秘柏高猶不能明則似非矣莧胡官切/細角山羊易言莧陸孟喜云獸名夬有兊兊為羊也)曰
若言可得聞乎曰上有丹矸者下有黄銀上有慈石者
下有銅金上有陵石下有赤銅青金上有代赭下有鹽
鐵上有葱下有銀沙此山之見榮者也至于艾而時之
則貨幣于是乎成乃燹山林破曽藪楚萊沛以制金刀
立五幣設九棘之利而為輕重之法曰自言能司馬不
能者釁鼓自言能治里不能者釁社自言能為官不能
官者劓以為門故人亡有奸能誣祿而至于君者相任
夤為官重門撃柝不能者亦随之以法所謂李法教而
後殺故法設而亡用(所謂李法按黄帝李法曰壁壘已/定穿窬不由路者殺注云李者法)
(官之號總主征伐刑戮之事故稱其書為李法胡建為/南北軍王假黄帝李法斬天子監軍李天李也説苑云)
(壁壘已具行不由路謂/之姦人姦人者殺本此)致五法而布之天下故財用自
是作而刀棘由此顯矣(五法乃財用之法術太公素王/妙論云黄帝設五法布之天下)
(用之無窮世有能知之者莫不尊親如/范子可謂曉之矣豈税斂率削云哉)河龍圖發洛龜
書威(鄭注中侯威則也亦見/龍魚河圖易正義作威)于是正坤乾分離坎倚象
衍數以成一代之宜謂土為祥乃重坤以為首所謂歸
藏易也(歸藏初經卦皆六位初坤初乾初離初坎初兊/初艮初震初巽也其卦又有明夷營惑耆老大)
(明之類商随志存十三卷晉薛正注長孫無忌論漢初/已亾中經簿有之惟卜筮爾崇文三卷但有初經齊世)
(本蓍三卷缺文昔啟筮明夷鯀治洪水牧占大/明桀筮營惑武王伐商牧占耆老曰不吉是也)故又曰
歸藏氏(易天事歸藏地事連山人事是所謂三易也/坤乾南北是坤者地也萬物藏焉故謂之歸)既
受河圖得其五要(春秋五始公羊疏云元者氣之始春/者時之始王者受命之始正月者政)
(教之始即位者一國之始漢書春秋緯皆言黄帝受圖/有五始謂此五事夫王正月者京師之正朔爾元正即)
(位寔係大事如堯舜歴象日月齊七政定閏之類後世/承已定之法故未蒙其害稍或不正其禍不勝説矣)
乃設靈臺立五官以叙五事(史黄帝考定星歴建立五/行起消息正閏餘于是始)
(有天地神氓物類之官是謂五官中庸注云聖人制作/其徳配天地惟五始可以當之合誠圖言黄帝立五始)
(制以天道公羊疏謂正物/之法莫大於正其始也)命臾蓲占星(鬼容丘也或云/即雷伯未核容)
(丘亦有/兵法)鬬苞授規正日月星辰之象分星次象應著名
始終相驗于是乎有星官之書(規旋儀器晉志云黄帝/創受河圖始明休咎故)
(星傳尚存隋志云星/官之書自黄帝始)浮箭為泉孔壺為漏以考中星(肇/于)
(軒轅見梁刻漏經隋志云黄帝/創觀漏水制器取則以分晝夜)命羲和占日僪珥旺適
纓紐抱負闗啟亾浮(羲和日御故後世日官/皆以為號或疑之則非)尚儀占月
䋲九道之側匿紏五精之留疾(即常/儀)車區占風道八風
以通乎二十四(晉志車蓲占星氣或謂即/鬼臾蓲非也臾鬼訛爾)𨽻首定數以
率其羡要其㑹而律度量衡由是成焉(四器生于律律/本于數故陏志)
(云𨽻首作數/律之本也)伶倫造律采解谿之篁㫁篁間三寸九分
為黄鍾之宫曰含少(漢志帝使伶倫之大夏之西崑崙/之隂取竹之嶰谷生竅厚均者㫁)
(兩節間吹之以為黄鍾之宫曰含少制十二筩寫鳯之/鳴雄鳴六雌亦六此清宫也隋志云帝使伶倫取竹㫁)
(節間吹之為黄鍾清宫之管自清宫皆可生之夫律吕/之數或還或否凡七十八黄鍾之數焉七十八三寸九)
(分黄鍾之清倍之也十二律可以和聲可以作樂矣後/代因其餘出之為六十為三百本于劉安未見加損也)
制十有二筩以之阮隃之下聼鳳之鳴以定其雌(抱朴/云帝)
(轅候鳳鳴而調律隋毛爽云帝聼鳯阿閣之下造十二/律鄒衍吹律以定五始正朔服色由斯而别未聞累黍)
(也/)乃作玉律以應候氣薦之宗廟察治忽以知三軍之
消息(晉志云黄帝作律以玉為琯長尺六寸為十二月/玉者取其體含温潤也晉人發汲冢得古周玉律)
(及鐘磬鄭衆釋典同謂陽律管隂律銅順其性是亦用/銅矣隋志云伶倫含少擅比竹之工虞帝昭華傳刻玉)
(之妙是虞始以玉非也統和天人非玉莫致其至東漢/二至以玉律十二候氣殿中以竹律六十候日靈䑓其)
(用有異太始十年中書攷古器校古律乃七品一/姑洗玉律二小吕玉律其來久矣不得而廢也)以正
名百物明民共財而定氏族(易是類謀曰聖人興起不/知姓名當吹律聼以别其)
(姓黄帝吹律定姓是也律六律也故有五音姓之說堪/輿經有黄帝問天老五姓而援神契亦謂聖王吹律有)
(姓白虎通云聖人吹律定姓云演孔圖云孔子曰丘□/律而吹命隂得羽之宫而李房推律亦謂五音生于本)
(姓遂自/定為京)氏定而繋之姓庶姓别于上而戚殫于下婚姻
不可以通所以崇倫類逺禽獸也(禮大傳云繋之以姓/而弗别綴之以食而)
(弗殊雖百世而婚姻不通周道然也或云六世親属/竭財通婚姻故杜佑云商以上親不隔同姓妄也)大
撓正甲子探五行之情而定之納音風后釋之以致其
用而三命行矣(伏羲已有甲子大撓特配甲子作納音/爾燭神經云𤣥女授三式壬遁太乙也)
(大撓黄帝史臣攷天書三式以十干十二支衍而成六/十取納音聲如今海中金沙中金之𩔖風后所釋如甲)
(子乙丑仗墓金丙寅丁卯乘象火是也世亦有之命鈐/叙謂黄帝使風后為之以序九宫之法有納音説見餘)
(論/)察三辰于上迹祻福于下經緯歴數然後天歩有常
而不倍(張衡/傳)命容成作盖天綜六術以定氣象問于鬼
㬰蓲曰上下周紀其有數乎對曰天以六節地以五制
周天氣者六期為僃終地氣者五嵗為周五六合者嵗
三十七百二十氣為一紀六十嵗千四百四十氣為一
周太過不及斯以見矣(六者六氣五者五位天以六氣/臨地地以五位承天以六加五)
(則五嵗而餘一氣故遷一位以承六則常六嵗/乃備天元之氣故六年而環㑹周而復始也)乃因五
量治五氣起消息察發斂以作調歴嵗紀甲寅日紀甲
子立正爻以配氣致重爻以抵日而時節定是嵗己酉
朔旦南至而獲神䇿得寳鼎冕侯問于鬼容蓲容蓲對
曰是謂得天之紀終而復始(冕侯封禪/書作宛昫)爰興封禪迎日
推䇿造六十神歴(索隐云䇿神蓍也/所謂太乙神䇿)積邪分以致閏配
甲子而設蔀嵗七十六以為紀紀二十而蔀首定之原
名握先率二十而冬至復朔(公孫卿云今年辛巳朔旦/冬至與黄帝時等按黄帝)
(冬至在己酉朔古未有合者太甲元年乙丑朔旦冬至/後九十五年甲申朔得至又周公攝政五年丁已朔旦)
(得至後七十六年丙申朔旦得至下至秦漢率七十六/嵗而冬至一復朔果無己酉者至于皇朝政和八年而)
(始一合于黄帝素問曰履端于始表正于中推/餘于終而天度畢矣萬嵗一遇顧豈偶然哉)凡二十
推三百八十年而䇿定然後時惠而辰從(沿革云黄帝/歴曰調歴元)
(鳳三年太史令張夀王言黄帝調歴漢元年以來用之/今隂陽不調宜更歴之過詔下歴使者鮮于妄人詰壽)
(王與治歴大司農中丞麻光二十餘人執候晦朔壽王/非漢歴逆天道乃詔李信治調歴是也易乾鑿度云名)
(曰握先/即調也)于是始有天地神民事物之官各司其序俾不
相亂民是以能有忠信神是以能有明徳民神異業敬
而不凟故神降之嘉生本次分范十有二鏡六乳四獸
變異得以占焉(應十有二次随有得者以占蝕刻分無/差集異記汾隂侯生死以一鏡授王度)
(徑八寸麒麟鼻龜龍鳯虎布四方外八卦内十二辰二/十四𨽻字承日則文影入見于面持却百邪云吾聞黄)
(帝鑄十五鏡第一徑尺五寸以法滿日此為第八度隋/御史嘗自為記述異記以鏡湖為軒皇鑄鏡處未究)
受祥金隐耀神鍾九乳神光玉聲于赤城乃本隂陽審
風聲命榮猨鑄十二鍾以協月筩以詔英韶(陏志云即/鑄鐘帝命)
(榮猨所鑄故國朝會要馮元等議云黄帝命伶/倫與榮猨鑄十二鍾以調樂律今之鑄鍾是也)調政之
緩急分五聲以正五鐘令其五鐘以定五音(垂則為鐘/仰則為鼎)
(其用甚重五/鐘名詳餘論)伶倫造聲以諧八音五音調以立天時八
音交以正人位人天調而天地之美生矣(伶倫即伶鰥/一作倫通禮)
(義纂帝使/伶倫造磬)命大容作承雲之樂是為雲門大卷著之椌
楬以道其龢(椌柷楬敔也椌中空本樂出虚柷觸也有/觸而作敔禦而已為伏虎者西方之獸疑)
(樂極而憂伏也幽思/賦注大容黄帝樂師)中陽之月乙卯之辰曰在奎而奏
之(李淳風云黄帝時仲春乙卯日在奎至今三千餘年/春分亦在奎此不韋月令也盖秦歴如此淳風歴冬)
(至在斗十三謂黄帝/時亦在斗此偶合爾)弛張合施動靜麗節是故翕純皦
繹聲而聼嚴五降之後而不彈矣今曰咸池(即咸䪧北/門成曰黄)
(帝奏咸池于洞庭之野劉子法語言黄帝之咸池言大/道罔不備也阮嗣宗樂論黄帝詠雲門之神少昊歌鳯)
(凰之迹雲門咸池樂殊奏異康成云咸池即大/卷大卷即大章頴逹以雲門為大卷未詳何據)乃廣宫
室壯堂􁂠高棟深宇以避風雨(春秋/内事)作合宫(尸子管子/即明堂杜)
(佑謂黄帝祀上帝于明堂或謂合宫其制中有一殿四/面無壁茅盖通水水圍宫垣為複道上有樓從西南入)
(名崑崙天子從之入以祭祀此公玉帶所上制度故元/封列五帝明堂文中子云黄帝有合宫之聽唐志言帝)
(朝萬方于明堂一曰明庭禮記外傳黄帝享百神于明/庭又管子黄帝有明臺之議魏志崔融皆同或云别所)
(盖古堂/作臺爾)建鑾殿(黄帝經序云帝見岐伯于鑾殿殿其堂/宫其總名也如云未央前殿甘泉前殿)
(者葉少藴等疑/秦始名殿非也)以祀上帝接萬靈以采民言四阿反坫
褈亢褈即庫臺設移旋楹複格内階幽陛提唐山廧樀
幹惟工斲其材而礱之乃命寗封為陶正赤將為木正
以利器用(並列仙傳有神人遇封教為五色烟黄帝封/為陶正積火自燒随烟下上赤將子一曰繳)
(父/)命揮作盖弓夷牟造矢以僃四方(陳音云黄帝作弓/以僃四方古史考)
(云黄帝/作弩)岐伯作鼓吹鐃角靈鞞神鉦以揚徳建武厲士
風敵而威天下(劉瓛定軍禮謂鼓吹不知誰造漢氏以/雄朔野短簫鐃歌岐伯所造義纂又云)
(制𤣥纛十二授帝黄鉞制/角十二以警説詳餘論)重門撃柝僃不速客(易林師/之頥辭)
命邑夷法斗之周旋魁方標直以携龍角為帝車大輅
故曲其輈紹大帝之衞于是崇牙交旂羽搊㩧矟櫑劍
華盖屬車副乘記里司馬以僃道哄(晉志聖人見秋蓬/孤轉杓觹旁建乃)
(作輪輿墨子言黄帝會鬼神于泰山駕象車六蛟龍記/里華盖之類脩見内傳晉志古今注事始等昔馬鈞與)
(高堂隆秦朗争言指南車二子謂古典無紀鈞云古有/故眀帝詔令作之唐服志云黄帝造車服為之屏蔽也)
命馬師皇為牧正臣胲服牛始駕而僕蹕之御全矣(見/河)
(圖挺左輔及軒轅本紀黄帝内傳古今注等後志云乘/牛駕馬㳺覧八極師皇見仙傳及馬經為帝馬醫嘗醫)
(龍胲見/世本)法乾坤以正衣裳制衮冕設斧黻深衣大帯扉
屨赤舄𤣥衣纁裳紸纊贅旒以規眎聴之逸(𤣥衣纁裳/天𤣥地黄)
(之色土位西南南赤合黄而成纁故坤五曰黄裳衣上/裳下乾坤之象説文曰黄帝初作冕而世本胡曺作冕)
(注黄帝臣又世本云黄帝作旃冕合誠圖云黄帝黄冠/白帝白文故三禮圖言黄帝黄冕也禮宗云黄帝深究)
(物情始垂衣裳以化天下當是時素風尚近惟白布深/衣齊則緇之盖以黄帝有也大戴禮孔子云黄帝斧黻)
(衣大帯斧裳乘龍駕雲勤勞心力耳目/是也又世本云黄帝臣於則作扉履)房觀翬翟草木
之花染為文章以朙上下之衰褘衣褕展以為内服故
于是有衮龍之頌(夏侯太初辨樂/論龍衮者誤)端璧瑞以奉天委珩
牙以嫮武是以衣裳所在而兇惡不起(易林坤/之訟辭)謂附于
身者必誠必信乃飾棺衾以送死封崇表木以當大事
(棺槨久矣世以易九事在垂衣裳之後遂謂始于黄帝/非也劉向上言棺槨之作自黄帝始而史考謂禹作土)
(堲以周棺湯作木槨/易土堲又因禮記誤)創􁁉侲(内傳云帝始儺按莊子云/㳺島問于雄黄曰逐疫出)
(魅撃鼓呼噪何也曰黔首多疾黄帝氏立巫咸使之沐/浴齋戒以通九竅鳴鼓振鐸以動其心勞其形趨步以)
(發隂陽之氣飲酒茹葱以通五藏撃鼓噪呼逐疫出/魅黔首不知以為魅祟爾以知爆竹鬰壘之設矣)設
鬰律(戰國䇿作余與鬰/雷義同詳餘論)説青烏記白澤以除民害而民
宜之(抱朴子云精推步則訪稽牧講占候則詢風后窮/神姦則記白澤相地理則説青烏二書今代有之)
(則非/矣)于是吉凶䘮葬靡不備也(凡伎術皆自黄/帝始詳内傳)乃命沮
誦作雲書孔甲為史執青纂記言動惟實(杜甫云風后/孔甲充其佐)
(漢志有史孔甲八篇/田蚡習者黄帝始也)天下已治百令具舉猶且䘏然神
橤形茹用作戒于丹書曰施舍在心平不幸乃弗聞過
禍福在所密存亾在所用下匿其私用試其上上操度
量以割其下上下一日百戰故作巾几之銘曰毋弇弱
毋俷徳毋違同毋敖禮毋謀非徳毋犯非義又著瑞書
曰敬勝怠者吉怠勝敬者㓕義勝欲者從欲勝義者凶
凡事不彊則枉不敬則不正枉者㓕廢敬者萬世乃命
史甲作戒盤盂籩豆奩鏡劍履輿席巾杖戶牖弓矛一
著銘詩以彌縫其闕(凡二十六昔周公誦之於成王並/見大戴禮蔡邕銘論云黄帝有巾)
(几之銘孔甲有盤盂之戒漢志有孔甲/盤盂三十六太平御覧以為夏孔甲非)惟口起兵惟動
得吝乃為金人三緘其口而銘其背曰古之慎言人也
夙夕念治瞿然自克是以功高業廣而亾逋事(世謂太/公作金)
(人昔孔子見之后稷之廟按太公金匱公對武王之言/明黄帝所作皇覧記隂謀曰黄帝金人器銘曰武王問)
(尚父五帝之戒對曰黄帝之戒曰吾之居民上搖搖恐/朝不及夕故為金人三封其口曰我古之慎言人也)
于是親事法宫觀八極而建五常(素問黄帝坐明堂始/正天綱臨觀八極攷)
(建五常請天/師而問焉)謂人之生負隂而抱陽食味而被色寒暑
盪之外喜怒攻之内天昬凶札君民代有乃上窮下際
察五氣立五運洞性命紀隂陽極咨于岐雷而内經作
謹候其時著之玉版以藏靈蘭之室(濟/序)演倉穀(道基經/云倉穀)
(者名之穀仙行之不休可長久王莽篡位種五梁禾于/殿中各順色置其方面云此黄帝穀仙之術靈樞亦有)
(説/也)推賊曹(黄帝元辰經云血忌隂陽精氣之辰天/上中節之位亦名天之賊曹尤忌針炙)命俞
跗岐伯雷公察眀堂究息脉謹候其時則可萬全(素問/謹候)
(其時氣乃與期能合/色脉可以萬全矣)命巫彭桐君處方盄餌湔澣刺治
而人得以盡年(胃瘧以下五十九刺詳素問制瘧及黄/帝中詰世紀云帝使岐伯嘗味百藥主)
(典醫病今經方本草之書咸出焉故家語云黄帝嘗味/草木又命岐伯雷公論經脉旁通問難八十一為難經)
(著内外術/經十八卷)命西陵氏勸蠶稼月大火而浴種夫人副褘
而躬桑乃獻繭絲遂稱織維之功因之廣織以給郊廟
之服(皇圖要覧云伏羲化蠶西陵氏始飬蠶故/淮南王𧖟經云西陵氏勸蠶稼親蠶始此)祀天圓
丘牲玉取蒼(漢舊儀云黄帝以来圓丘祭天于甘泉山/今雲陽通天臺也史記公孫卿言黄帝作)
(清靈臺十二日燒可治明庭接萬靈甘泉也漢書云黄/帝郊雍上帝宿三月雍土積高神明之奥故立畤郊上)
(帝諸/神焉)祀地于方澤牲玉取黄(圓邱方澤皆取自然/而成非人力所為者)築壇
除墠設醪醴制蘭蒲列圭玉而薦之(圭謂璧琮玉謂圭/山經尸子所謂吉)
(玉/)七登之牀十絶之帳奏函夹之宫以致之而䄘䄓乎
夀宫(岐雷之醪醴七登牀十絶帳及壇墠並見内傳封/禪記云黄帝列圭玉蘭蒲席上然沈榆之香沈立)
(香譜云以分别尊卑華戎之佐故拾遺記云軒皇使百/辟羣臣受教者先列圭玉于蘭蒲席上然沈榆之香或)
(以漢得休屠神祭不用牛羊惟燒香禮拜為焚香/出梵教今祭用之為非誤矣不知古燔柴即香也)立五
祀作其祝嘏咸以數薦而山川之典禮為多命共鼓化
狐作舟車以濟不通(車亦舟也越人謂舟為車地志故/作舟楫化狐即貨狐説文作貨狄)
(按古貨布/貨止作化)命竪亥通道路正里候命風后方割萬里畫
埜分疆(班固云分州周公職錄圖云黄帝受命風后受/圖割地始布九州置十二圖又見太乙或占割)
(定之/也)得小大之國萬區而神靈之封隐焉(後漢書云昔/在皇唐經畧)
(萬國爕定東西疆里南北傳言神靈之封七千此公孫/卿假為申公説妄也劉恕外紀辨百里之國萬區非是)
(詳國/名記)命匠營國國中九經九緯五置而有市市有館以
竢朝聘之需(班固賦分州土立市朝軒轅氏所以載帝/功徐帖云經途九軌環途七軌野途五軌)
置左右大監監于萬國(大戴禮及史記本作四監周大/司馬建牧立監是也太宰乃施)
(典于邦國乃建其牧立其監牧/以侯伯有功徳者加命州長是)侯牧交獻而朝聘之事
備(禮記外傳夫黄帝之九牧倡教即周之六卿分職以/倡九牧也禮記正義以論語譔攷黄帝阮有九州之)
(牧則有朝聘/是賔禮也)茄豐違命于是刑而放之而萬國服(茄楚/地昔)
(楚子州城州屈以復茄人是也或作茹豐誤元中記云/黄帝軒之臣茄豐氏有罪刑而放之扶伏而去是為扶)
(伏民玉/門外)經土設井以塞爭端立歩制畮以防不足八家
以為井井設其中而收之于邑故十利得(外紀十利本/通典夏殷不)
(易其/制)辨九地立什一(什一之法天下之中正三/代取民之制咸本之此)存亾相
守有無相權是以情性可得而親生産可得而均分之
于井計之于州因所利而勸之是以地著而數詳(禮運/言大)
(道既隐而云以立田里説者為三五時非也黄帝井法/井一為隣隣三為朋朋三為里里五為邑邑十為都都)
(十為師師十為州外紀誤云州/十二師盖因康成之説誤之矣)置法而不變俾民得以
安其法是以不使而成不扈而止筞天命而治天下故
天報眉夀(唐裴舜云黄帝顓頊堯舜禹湯□以功/濟生人徳配天地故天報之以眉夀)徳澤
深後世故子孫皆以有土黄祚衍于天下于今未㤀也
(見申子文/子子華子)自即位百年履地戴天循機提象不就物不
違害不善求不緣道法中宿而要繆乎太祖之下職道
義經天地别雌雄等貴賤不使不仁者加乎天下故用
武勝殘而百姓以濟紀人倫叙萬物以信與仁為天下
先是故法令明而上下無尤(百年者號數帝在位七十八/年列子曰帝立有十五年)
(喜天下之戴已又有十五年而大治又四十/八年而登遐世云百年坤監百一十年俱妄)不章功不
揚名隐真人之道以從天地之固然故物無忿敓之心
而人亡争傾之患耕父推畔道不拾遺狗彘吐菽粟而
城郭不閟人保命而不夭嵗時熟而亡凶天地休通五
行期化故風雨時節而日月精明星辰不失其行蓂莢
屈軼紫房頳莖史不廢書海不揚波山不愛寳翠黄伏
樎兹白戀皂焦明嚾阿而龍麟擾于階除日蟹虹螾禺
蛄牛蟻黄神黄爵白澤解廌府亾虚日是以九瀛仰化
諸北貢職楊裘秬鬯貫匈長股莫不来庭而依朔(或曰/徳而)
(已矣世之言符瑞者妄也曰徳義也符瑞命也古之受/命者盖嘗有符瑞矣古之人因其有而存之所以著命)
(之不可以干然不敢後者亦義而已矣尸子云四夷之/民有貫匈者深目者長股者黄帝之徳皆致之諸瑞在)
(音/義)乃撫萬靈度四方乘龍而四廵(馬八尺/為龍)東薄海禪凡
山(十道志沂山縣之沂山也寰宇凡山在青之益都郡/國志云黄帝封泰山禪凡山即此公玉帶云黄帝封)
(泰山風后封東泰山禪凡山或東泰山即沂山漢武以/其卑小祀之而不封者又靈武亦有泰山在河東之地)
(非/此)西逾隴欵笄屯(即鎮戎之空桐山俗呼雞頭山水經/云大隴山之别名又臨洮亦有空桐)
(山二山各有廣成廟故太史公兩言/雞頭空桐相連倦游錄在平凉西)南入江内渉熊湘
(南方亦多故迹永初山川記永寕有黄帝錬丹處張氏/土地記東陽永康南四里石城山上有石城黄帝㳺此)
(而黄山皖公縉雲衡山衡之/雲陽山皆有黄帝蹤迹焉)北届浡碣南臨𤣥扈(𤣥扈/者石)
(室也臨洛水河圖云黄帝坐于𤣥扈之閣合誠圖云帝/坐𤣥扈洛上與大司馬容光等臨觀鳯皇銜圖置前帝)
(再拜受黄帝録云帝在𤣥扈閣上與大司馬容光左右/輔周昌等百二十人臨之鳯銜圖至帝前黄玉為匣署)
(曰黄帝詔司命集帝行錄開之其文可曉宋書云黄帝/坐𤣥扈洛水上有鳯集銜圖至帝前黄玉為匣世紀言)
(帝齋宫中坐𤣥扈鳯止東閣也今商之上/洛南有𤣥扈山寰宇記洛南縣西北百里)乃開東苑(帝/曰)
(余每之東苑未嘗不感/去之則復亦見靈樞)祓中宫詔羣神授見者齋心服
形以先焉(群神謂諸/侯五等)作清角樂大合而樂之鳴鶴翺翔
鳯皇蔽日(握河紀云堯即政七十年鳯皇止庭伯禹拜/曰昔帝軒題象鳯巢阿□白虎通云黄帝時)
(鳯皇蔽日而至止于東園終身不去禮瑞命記云黄帝/服黄服戴黄冕齊于宫鳯蔽日而来止帝園食竹寔棲)
(梧桐終不去詩外傳云黄帝即位宇内和平問天老乃/服黄衣帯黄紳戴黄冕齊中宫鳯蔽日至帝降東階西)
(面再拜乃止東園/集梧桐終身不去)于是合符于釡山以觀其㑹(合符者/合諸侯)
(之瑞也如虞帝之□瑞傳所謂黄帝合而不死者釡山/覆釡山也昔魏明元玁牛川發釡山臨儌繁之水而南)
(觀乎九十九泉是矣在荆山之前帝鑄鼎處索隐乃引/郭子横説以為在東海中妄也大抵儒生言三五事類)
(引之渺茫曠絶不可致知之所如拾遺記黄帝厭世于/昆臺乃鼎湖之峻處耳而説者必以為崑崙北有覆釡)
(山故綿上有覆増山今維之北海溉源山亦曰覆増見/漢地志寰宇記舊名塔山其形如塔水經溉水源出塔)
(山者今青之北海東南六十天寳山/亦曰溉源故凡不近人情者皆非也)采首山之銅鑄三
鼎于荆山之陽以象泰乙能輕能重能瀆能行存亾是
諗吉凶可知虎豹百物為之眡火参罏(史黄帝鑄寳鼎/三象天地人瑞)
(應圖云以象三才陽極于九故聖人攝其數而云九鼎/覆釡山在緱氏首山在蒲坂荆山在湖城世謂㐮陽若)
(縉雲之荆/山者失之)八月既望鼎成死焉(五行書帝以甲戌日崩/一云戊午孔子曰亾而)
(人用其教是死也世言黄帝鼎成乗龍上昇此秦漢方/士之言爾按劍經言黄帝鑄鼎以疾崩塟橋山後五百)
(年山崩空室無尸惟存寳劍赤舃是神仙冢亦謂黄帝/有死矣又列仙傳云黄帝自擇亾日至七十日亾七十)
(日還塟于橋山故莊子曰若人者將擇日而/登遐而儒者反惑之有上昇説著存發揮)塟上郡陽
周之橋山(慶之華池西翟道山寕之真寕東八十子午/山也郡縣志云陵在山上風土記陽周所有)
(黄帝陵在子午山上今塚存大歴七年廟按混天記黄/帝塟南陵山南陵也故莾曰上陵山而神鑑謂黄帝塟)
(南甲山則首向也思元注云黄帝塟西海橘山地志亦/謂山有黄帝塜史記武帝廵朔方還祭黄帝塜于橋山)
(元魏諸帝亦數祭焉後魏書文成東廵涿鹿祠黄帝祭/橋山觀温泉幸廣寗泉今在上谷東南二十里九域志)
(橋山又有軒轅太子陵廟而媯之/懐戎川橋山有黄帝塟及祠焉)其臣左徹感思取衣
冠几杖而廟像之率諸侯而朝焉七年而立子(九域地/理志成)
(州有軒轅廟晉周生招魂議云黄帝體仙登遐其臣扶/微等斂其衣冠塟之扶微誤也汲書云左徹乃立顓帝)
(亦/非)年百十有七或云三百宰予以問于孔子子曰人頼
其利百年用其教百年威其神百年曰三百年也(見大/戴禮)
(五帝徳榮伊之令也故列子/曰百姓號之二百餘年不輟)立后三妃以存靈憲彤史
小臣以僃内官以教天下之内治(大戴禮立四妃/一后三妃也)子二
十五别姓者十二(為姓/十二)祈酉滕箴任茍釐結儇依(苟國/語史)
(記皆作/荀非)及二紀也(青陽/夷彭)餘循姫姓(古書大㮣可質然不/容無繆國語言青陽)
(與夾彭同為紀姓是矣而又云青陽與蒼林為姫姓則/非也夫姬姓乃𤣥囂而非青陽黄帝之子二十五人其)
(十二人為十一姓餘十三人皆姬姓也今乃云惟二人/同于黄帝者為姬姓其得信邪且昌意𤣥囂蒼林揮皆)
(姫姓者豈/惟二人哉)元妃西陵氏曰儽祖(纍儽靁同音羸傫累嫘/􁀙雷省非是集韻嫘祖)
(為力偽/切非)生昌意𤣥囂龍苖(三/人)昌意就徳遜居若水(姓書/辨昌)
(出昌意則昌或始封/也然任後自有昌)有子三人長曰乾荒次安季悃乾
荒生帝顓頊是為高陽氏(有本/紀言)安䖏西土後曰安息漢
來復者為安氏延(史傳謂安禄山出于昌意之子安妄/也按禄山本曰軋落山寔本姓康母)
(阿史徳氏為覡禱軋落山生之随母嫁于虜將安延偃/延偃以来依安道買乃冐姓之其山虜謂之戰闘神舊)
(書猶云突厥謂闘/戰以為軋落山)李氏(唐賜抱玉抱/真為武威李)悃遷北土後為黨
項之辟為拓䟦氏(拓䟦之説不/一詳餘論)至鬰律二子長沙莫雄
次什翼犍初王于代七子其七窟咄生魏帝道武始都
洛為元氏十五世百六十有一年周齊㓕之(十一世/十五帝)有
黨氏奚氏達奚氏乞伏氏紇骨氏什氏乾氏烏氏源氏
賀㧞氏㧞㧞氏万俟氏乙旃氏禿髪氏周氏長孫氏車
非氏兀氏郭氏俟亥氏車焜氏普氏李氏八氏十姓俱
其出也(八氏細封氏往利氏費聴氏頗超氏野辭氏房/當氏米禽氏拓䟦氏十姓者兄伊樓氏婁氏丘)
(敦氏敦氏万俟氏俟氏叔乙旃氏為叔孫氏屬車輥氏/為車氏也後魏改元覧為元氏大武賜秃髮傉䄠為源)
(氏周閔賜周瑤為車非氏又是云氏者任城王子避難/是云家而姓至陏而復景元氏者出自景昇冒姓乃元)
(載之祖而郭崇播黨/氏賜也他詳餘論)拓䟦思敬鎮夏以討巢功賜李姓
有拓䟦仁福者為畨部都指揮使亦從其姓將吏迎為
州師(開平/中)子彛超彛興繼有夏銀綏宥地(彛興事周為/定難節度中)
(書令曲平王其後光献繼/筠等承襲服叛不常事具)𤣥囂姫姓降居泜水(史記元/囂降居)
(江水即泜水今之湔泜水大戴禮青/陽降居泜水又誤以𤣥囂為青陽也)生帝嚳是為高辛
氏(有本/紀言)龍苗生吾融為吾氏吾融生卞眀封於卞為卞
氏(郭璞云卞一作弔盖古卞字故司馬/貞作算眀爾史索作苗龍融吾皆非)卞朙棄其守降
之南裔生白犬是為蠻人之祖(見大荒北經白大乃其/名若前世之未虎熊羆)
(熊髠龎國後代之史雞猪狗烏□犬子豹奴虎㹠/之類非實犬也槃瓠之説盖因乎此有辨見發揮)帝之
南㳺西陵氏殞于道式祀于行(本紀云帝周遊時元妃/􁀙祖死于道命次妃嫫)
(母監䕶始置防䘮今之方相也漢祀行神以西陵氏死/在江夏韋昭國語注云西陵即方雷妄矣按世紀方雷)
(氏生青陽大□禮西陵生𤣥囂不云是方雷而人物表/西陵氏乃在方雷之後盖世以史記謬謂青陽為𤣥囂)
(𤣥囂為少昊遂以/方雷為儽祖耳)以其始蠶故又祀先蠶(北齊季春祀/先蠶黄帝氏)
(後周皇后祭先蠶西陵氏唐月令以為天駟天駟馬祖/非先蠶也先蠶猶先飯先酒皆祀其始造者自蠶婦事)
(亦不得為黄帝漢世祠苑窳婦人/與□氏公主亦後世之溢典耳)次妃方纍氏曰節生
休及清(休見/内簡)休繼黄帝者也是為帝鴻氏(有本/紀言)清次封
清為紀姓是生少昊(有本/紀言)次妃彤魚氏生揮及夷彭(彤/魚)
(世作彤雷夷彭世作夷鼓皆非皇甫謐謂夷鼓為蒼林妄/矣姓纂更謂青陽生揮鼓唐表以揮為少昊第五子尤)
(無據盖般/爾非暉云)揮次十五子造􁀥矢及司率罟受封于張為
弓氏張氏(陳子昂張氏銘軒轅錫亂􁀥弓崇威是也姓/書謂主張羅記謂為弓之長而姓張俱妄)
李氏灌氏(李有元惁惟簡元惁見英華九百/六十五灌夫父張孟皆本張氏)叱羅氏(周/氏)
(張羡子/照復之)東方氏(朔父張夷字少平母田氏遺腹生之三/日母卒鄰母飬之時東方始明因為姓)
(故世謂朔無父母洞㝠記朔母田寡夢太白臨之而娠/羞之曰人將弃我乃向代郡之東方里以五月朔旦生)
(之因姓東方而名朔亦見時鏡新書仙傳不得其由/而多妄説風俗通姓纂云伏羲後云出女娲俱妄)夷
彭紀姓其子始封于采是為左人有采氏左人氏夷鼓
氏(國語秦有夷彭思宜氏姓英賢錄云黄帝子/夷彭之後鄧姓辨引英賢傳作夷鼓偲宜誤)次妃嫫
母(謐云第四妃即嫵母/漢表説文為撫母)兒惡徳充帝内之曰属女徳而
弗㤀與女正而弗襄雖惡何傷是生蒼林禺陽(任出禺/陽而奚)
(仲等皆任姓有自来矣或作/萬乃莒字唐表作禹陽謬)禺陽最少受封于任為任
姓(唐表又云顓帝/少子陽封任妄)謝章舒洛昌㓶終泉卑遇皆任分也
(十/國)後各以國令氏(遇即禺見潜夫或作過非姓書謂泉/出全暉封白水為氏妄也高麗王為)
(盖蘇文氏殺/文乃泉氏)禺號生禺京傜梁儋人(禺京即禺彊或作/偶非字音虞郭為)
(語龍切山海經黄帝生偶號偶號生偶京又云帝/俊生禺號皆非梁簡文云黄帝孫莊注𤣥孫也)京居
北海號䖏南海是為海司有禺強氏強氏(大荒東經强/北海神海外)
(經云黒身首乗両龍歸藏云穆王子筮卦于禺强故荘/子云立乎北極疏云與顓帝並黄帝之孫得道為水神)
儋人任姓生牛黎(即今儋人故/儋近有黎)傜梁生番禺番禺是始
為舟(番禺南極海/故主為舟)生奚仲奚仲生吉光是主為車建侯
于薛(或云禹湯十二世生奚仲姓纂黄帝子第十二/人以薛為姓一為任氏六世奚仲生所説俱妄)又
十二世仲虺為湯左相始分任(太戊時臣扈武丁時祖/已皆國薛竹書梁惠成)
(三十一年邳復遷于薛歐文忠薛簡/肅銘云虺遷邳而仲虺㽞居薛未詳)祖已七世成遷為
摯有女歸周是誕文王逮武為世復薛侯後㓕于楚(杜/云)
(歴三代六十四世齊威公時嘗絀為伯定元年薛宰曰/薛之皇祖奚仲居薛為夏車正仲遷于邳仲虺居薛則)
(仲亦/居邳)為薛氏蘖氏且氏祖氏奚氏嵇氏仲氏摯氏執氏
疇氏伾氏丕氏邳㚰娝氏李氏(廷珪本姓/奚江南賜)徐氏(光裔光/祚乃薛)
(昭簡子随母嫁/徐延瓊遂姓徐)終古夏太史乘亂歸商為佟氏謝氏謝
之後又有射氏大野氏(後魏賜謝總大野氏然閻氏亦/嘗為此氏歐文忠謝絳銘云黄)
(帝後任姓十族謝其一也至詩嵩高始言/宣王使召公營謝以賜申伯盖始失國)蒼林姬姓生
始均是居北狄為始氏(西經黄帝孫始生北狄漢書又/以蒼林高陽云昌意之子妄)
結姓伯儵封於南燕後有吉氏姞氏孔氏(伯爵本結姓/傳多作姞蹶)
(父姞姓讀尹吉之/吉衞孔氏出了姞)密湏闞允蔡光敦偪燕魯雝㫁宻雖
皆結分也(一十/四國)箴濟及滑箴姓分也後合以國令氏(見/潜)
(夫㫁氏世本作叚非宻雖二國/或謂即密湏亦非餘詳國名記)有虞氏作封帝之後一
十有九侯伯(禮記/外傳)其得資者為資氏􁀙氏得郮者為郮氏
輔氏(姓書又有婋云/黄帝後婋音虎)得䖍者為䖍氏(鄧名世以䖍在/十四人中非)得冦者
為冦氏口引氏劉氏(劉封本羅侯冦氏子先主飬之後/魏賜冦携口引氏一曰若口音辰)
(然姓書㓂出蘓忿生姓源黄/帝後忿生或云出康叔皆非)國于酈者為酈氏儷氏食
其氏侍其氏(食其𤣥孫賜/食其冒孫武)國于翟者為翟氏糴氏狄氏
(晉㓕翟姓書/又有酒氏)于詹者為詹氏自詹移葛則為葛氏詹葛
氏(葛伯國英賢傳詹葛有熊氏之後姓書/謂諸葛訛為詹葛繆矣葛伯非嬴姓)髠氏依之分
狂犬任之種也武王克商求封帝之裔于葪以復㓶(㓶/葪)
(本同盖周/始為葪)又有葪氏橋氏喬氏陳氏(姓纂橋山支孫守/冡者為氏喬氏狀)
(云本橋氏黄帝後按二姓周出蔡邕喬仁碑云黄/帝子孫不在十二姓者以為姓至後周始去木)蒼林
氏有熊氏軒氏軒轅氏陳氏(姓書有軒有軒轅云出軒/轅又有頡氏云出蒼頡若)
(是野哉按二姓皆鄭出古雖有軒轅氏唐雖有軒/轅彌明必不出之云出黄帝後世依彷而託之)洛之
後又有落氏雒氏(姓書洛氏為/皋落氏後妄)闞之後又有監氏(史監/止)
宻湏之後又有湏氏舒之後又有舒子氏紀氏(紀邁本/姓舒)
　賛曰
稽古齊睿崇黄紀雲秉籙(缺/)尢得一奉宸并謀兼智稽
功務徳立監興賢命中建極推䇿設蔀體統隂陽訪咨
岐雷爰叙五常史垂世勣車陳大路鼎樂雲門克諧調
露衮衣棺衾兇惡不起井設什一城閭十閟去殺勝殘
九瀛仰化澤被生民祚衍天下
　以詆名已也鄙語曰厲人憐王斯不恭之語也雖然
　不可以弗察也亂常犯上固皆小人之為然其所由
　來未始不有以實其喗民者君之天也天能違乎舜
　禹之得天下非天與之民與之也桀紂之失天下非
　天取之民取之也撫我則后虐我則讐此民之通言
　也凋匱之民自攻夙沙之君募耕之夫能㓕彊暴之
　秦烏在乎勢位之凝哉騶馬繻以胡公内之貝水邴
　戎閻職戕懿公于囿竹李兊餓主父于沙丘百日殺
　之淖齒擢涽王之筋于廟一夕而死怨也昭宗溺昏
　醉而妄喜怒劉季述排㩳以出幽錮之少陽院梁武
　泊宗廟而佞浮屠侯景更欲捽縛之為太平寺主劉
　曜既役所事晉懐青衫行酒而劉聰亦叱孝愍執㦸
　前驅是皆已甚然亦未有不先詆其過甚矣扼其吭
　者也隋煬汰侈荒淫卒見雉于宇文化及而掖庭人
　復棺之床第唐莊褻習優猱竟招射于俳郭門高而
　五坊人又焚之樂器所謂君以此始亦以此終是以
　聖人春秋于弑逆必謹書之微則書人示人之不可
　欺衆則書國示民之不可違也弑必書君而蔡侯呉
　子則不君忽暴客狎刑餘濁斯濯足不戒履霜之漸
　也孟子曰禍福無不自己求之者蚩尤之亂以臣逐君
　雖其暴惡之尤然亦参盧之急政有以取之也四海
　之間善則吾蓄不善則吾讐此尹逸所以戒成王也
　夫民今而後得反之君無尤焉此言何謂邪由此語
　之厲雖憐王可也嗟夫君人得聞此言則寢不瞑食
　不㫖尚何縱欲貪酷之有時日害䘮予及汝偕亡民
　欲與之偕亡夫誰舍之晉平公曰予無樂乎為君也
　為人上者奈何不敬
　　　黄帝
　子曰加我數年五十以學易可以無大過矣五十者
　知命之年而易者窮理至命之學也以知命之年為
　至命之學可以無過矣而必曰可無大過是則小過
　者聖人猶未敢自必其無也是故過者聖人之所不
　能免也人誰無過見善則遷有過則改此易之所脩
　聞義不能徙不善不能改斯聖人之所憂也堯稽于
　衆舍己從人舜審于衆予違汝弼豈若小人之恥過
　作非又從而文之乎君子之過也如日月之食焉過
　也人皆見之更也人皆仰之非無過也所過者化不
　俟終日兹聖人之所以為聖人也過而能改善莫大
　焉食更而日愈明過改而人益聖此聖人之所以不
　貴無過而貴改過善改過者聖之資也始雖昧而今
　眀初雖慝而今臧吾何尤一過改而一益起矣昔者
　太甲之自艾猶夫人也而周公賛之衞獻公之復國
　猶夫人也而君子貴之善補過也若楚子䖍聞右尹
　之言乃揖而入當饋不食數日不能以自克以及于
　難故孔子曰克己復禮仁也楚靈王若能如是豈其
　辱于乾溪乎(右尹子革/子䖍靈王)黄帝之初志于求仙養正命
　娯耳目愛民而不戰乃放萬機舍宫寢而肆志于昆
　臺發軔紫宫之中投䇿鍾山之下登空桐陟王屋陞
　鴻隄而入金谷車轍馬迹半于天下于是四帝共起
　而謀之邊城日警介胄不釋當此之時民幾再嫁而
　非黄帝之有矣然而黄帝克自抑畏剗迹遊馳即營
　壘㓕四帝而有天下則克己而已矣子曰一日克己
　復禮天下歸仁焉夫世固有大無道民心已離一旦
　翻然克自抑悔人猶懐之至于死而不㤀漢武帝唐
　徳宗可謂迷復者矣輪臺之命奉天之詔非必盡實
　也一日而播告上首之蠱靡不為之感泣而知戎冦
　之不足平卒以自保其國言發乎身加乎民行發乎
　邇著乎逺匹夫為不善一念之悔固有言未脱口而
　菑變為之消弭者况稱孤之客邪易危之安轉亾之
　存夫又何難之有易曰復自道何其咎以黄帝之神
　聖一念之差猶幾至于不免而後之人乃至耻過飾
　非聞諌則咈曰吾為盡善豈不大悖乎聞黄帝之事
　其亦少知戒哉
　
　
　
　
　
　
　
　路史卷十四
欽定四庫全書
　路史卷十五　　　　　　　宋　羅泌　撰
　　後紀六
　　　疏仡紀
黄帝紀下
帝鴻氏
帝鴻氏釐姓帝律生帝鴻是為帝休(山海經云帝律生/帝鴻律黄帝之字)
(也杜預以帝鴻/為黄帝陋矣)母方纍氏(即方雷故鬱纍亦/為鬱雷詳少昊紀)感掖晶而
生生而多祥黄帝厭帝休是立(于寳革命論云鴻黄世/及以一民也堯舜内禪)
(體文德也是帝鴻黄帝為世及者顯矣何得以為黄帝/哉史記黄帝舉風后力牧常先大鴻以治民順天地之)
(紀幽明之占生死之說人物表/序帝鴻于炎帝之前則又失之)正朔服度一仍黄帝之
故故亡思亡為不慮不圖而臻至治治四十有七載卒
葬雝雝之鴻冢是矣在秦漢皆列祀典(鴻冢即六鴻冢/即帝鴻也史漢)
(書說者更以為鬼容丘益非按今冢/在雝以知所都亦不逺黄帝之都也)生白民及嘻嘻生
季格(西荒經云南岳娶州山氏曰女䖍生/季格季格生壽麻之國嘻其南岳矣)季格生帝魁
(有本/紀言)白民銷姓降居于夷是為白民之祖(汲冢書有白/民之國出乘)
(黄孔晁云是東南夷與白州相接天寳軍錄云日南廏/山連接不知幾千里祼人所居白民之後也去前二齒)
(刺其胸為花葩以粉/紫畫兩目下為飾)其别為防風氏守封禺之間(寰宇/記􁀙)
(山在武康東南三十輿/地記古防風氏之都)釐姓至商為汪沶氏漆姓(夏為/防風)
(釐姓商為汪沶或云號鄋蠻鄋蠻漆姓云即周之長狄/故鄧氏辨證文十一年得臣敗狄傳遽以為長狄又云)
(□瞞由是遂亡預謂長狄種絶謂防風子孫為長狄大/人妄也外傳謂仲尼言周為長狄今為大人謂今非周)
(而何妄繆/可笑如此)有汪氏罔氏(汪沶史作汪罔說文作汪芒姓/苑云汪芒釐姓徽州圖經言新)
(安汪氏按姓苑出汪罔氏景徳四/年西夏主趙德明之母罔氏卒)而縉雲氏亦帝之胄
也(傳謂縉雲黄帝之官非史註縉雲氏姜姓炎帝之裔/黄帝時為縉雲官妄矣蓋國也處州舊本圖經縉雲)
(山又皆以為黄帝/氏失之詳國名紀)妻土敬氏曰炎融遺腹而生驩頭為
堯司徒(汲冢書/博物志)弇義隱賊好行凶慝天下之人謂之倱
伅堯放之于崇山(崇山在澧之慈利縣有驩兠冢左傳/云帝鴻氏不才子凡其後世皆謂之)
(子/)驩頭者驩兠也以狐功輔繆亡其國(狐功驩兠/之佞臣)生三
苗氏(北經云顓頊生驩頭驩/頭生苗民苗民釐姓)苗民長齒上下相冒(崇寜/五年)
(蔡京修第于河北得瓦棺十數其骸皆長丈餘顱骨不/圓而橢牙如犬牙下冒其骸時謂撩牙按述異記苗氏)
(長牙上下相冒蓋當時自有此一/種人虞氏􁁉棺則其時所瘞也)髙辛邦之(緇衣正義/云髙辛之)
(諸/侯)㗖于飲食冒于貨賄侵欲崇侈不可盈猒聚歛積實
不知紀極不分孤寡不恤窮匱天下之人以比三兇謂
之饕餮(山海經顓帝生驩頭又云鯀妻遺腹生驩頭驩/頭生苗民故世以苗民顓帝之後果以遺腹則)
(驩頭為禹之弟而苗民其猶子也堯試舜時禹才十歲/何繇有弟若姪暴恣為亂且苗民釐姓明甚而黄帝子)
(姓弟七為釐苗民為驩頭之子而驩頭為帝鴻之後則/知驩頭縉雲之為釐姓審矣傳言三苗為縉雲氏之子)
(蓋驩頭猶襲縉雲之號/也往古之事亦可知)堯竄之于三危河西諸羌俱其
類也(三危在焞煌詳國名記傳三苗與防風同出是也/范曄西羌傳乃謂西羌本出三苗姜姓之别炎帝)
(之後姓纂從之繆矣此河關西南羌也/隋書以黨須宕昌白狼皆三苖後益非)虞之㢲禹三載
苗民逆命昬迷自賢反道敗德斷制五獄之刑曰法爰
始淫為劓刵㭬黥以亂亡辜練抑惟刑民棄弗保天降
之咎俾禹徂征而猶負固帝乃誕敷文德舞干羽而苗
格遂分北之其餘入于南海者為驩朱國(朱兠聲近外/國圖郭璞詳)
(矣三苗之君蓋入仕堯朝其國仍故是以既竄而苗復/叛傳言三苗所以不服者衡山在南岐山在北左洞庭)
(之波右彭蠡之水/也蓋江鄂之境)後有鴻氏洪氏縉氏縉雲氏驩氏䓣
氏瞞氏曼氏蠻氏(曼蠻同音故說文音蠻為䓣風俗通/云瞞氏荆蠻之後本姓蠻其裔隨音)
(轉改為/瞞也)長狄氏防風氏(任昉云吳越防風廟其神作龍/首牛耳連眉一目足長三丈南)
(人姓防風氏即其後皆長大越人祭之奏防/風樂截竹三尺吹之如犬嗥三人披髪而舞)危氏元氏
(竄三危後為危氏錢塘危/氏改為元仔倡全諷之子)
　士有患博非博之足患所患者寡要而已適千里者
　睨遥途而惑躡道山者見挿架而懣甚矣書文之病
　人也噫學者既病夫書文矣余顧又欲病之邪帝鴻
　氏繼黄帝者也而說者以為黄帝何邪以五帝位無
　地以置之也虞氏之先有幕而惑于史記所叙之世
　者無地以置夫幕也遂以為之虞思而不暇顧是皆
　學者沈緜之意病也按春秋運斗樞以帝鴻金天髙
　陽髙辛唐虞為五代而班氏人表既叙帝鴻于炎帝
　之前矣豈得謂黄帝哉于令昇曰栢皇㮚陸而前為
　而不有應而不求執大象也鴻黄世及以一民也堯
　舜内禪體文德也漢魏外禪順大名也是則鴻黄為
　世及者信矣雖然亦有以致其疑者昔者文信侯引
　黄帝告顓頊之言曰大員在上大矩在下汝能法之
　為民父母而鬻子謂顓頊十五而佐黄帝二十而有
　天下汲書亦云黄帝死七年其臣左徹乃立顓頊三
　書世少見信然史記亦言黄帝崩而昌意之子髙陽
　立少昊且無況帝鴻耶此鄭康成于書中候所以依
　運斗樞以帝鴻為五帝而乃指之為黄帝也(勅省圖/云徳合)
　(五帝坐者稱之今實六帝而云/五者以其俱合五帝坐星也)余觀内簡黄帝經黄
　帝後厯四世乃至顓頊設不之信則少昊為世八十
　有四載顓頊何由事黄帝哉此其不足疑者然班氏
　置之炎帝之前則又失之
帝魁
帝魁氏大鴻氏之曽孫也母曰任已感神而生魁(已姒/二姓)
(世多一之孝經鉤命訣云任已感神生帝魁故康成云/任已帝魁之母而春秋鉤命訣作任姒傳者繆也夫任)
(乃太昊之後黄帝封之為已姓而姒氏夏始有非任之/受姓又宋衷春秋傳云魁黄帝子孫而康成李善俱以)
(為神農之名尤疎蓋以炎帝後亦有魁爾既云炎帝俄/復指為神農故御覽又引任已生帝嵬魁古書之誤大)
(率如/此)昔孔子求古史記得黄帝𤣥孫帝魁之書是矣說
者以為神農非也
　傳曰三王百世計神元書五帝之受錄圖世有史記
　從政之錄帝魁以來訖于秦繆除禮樂之書三千三
　百有四十篇夫子删之斷自舜始所存者百篇而已
　典有五而軼其三墳有三而不存其一則知記注之
　興文字之務時代有之其闕逸可勝慨邪(一云二千/二百三十)
　(篇斷逺取近定可為世法者百二十篇以百二篇為/尚書十八篇為中候故漢張霸偽造尚書百兩篇為)
　(緯者附之鄭云異者二十在大司徒大僕/正平事不經矣鄭依書緯與白虎義正同)余為此書
　蓋未嘗勉為之說而推合之其足以垂示後世亦不
　茍求為異也昔者夫子贊易自羲炎而下序書自堯
　舜而下删詩自湯武而下脩春秋自桓文而下豈無
　意邪然自羲炎而上則有所不書何邪豈非羲炎堯
　舜者人道之極摯而出乎其前者即羲炎黄帝而可
　以知之歟抑其教多本于神明懼後世不稱而有求
　歟亦豈于世有所疑歟予為此書以學猶欲知也予
　豈妄逆謣讕以誣于人也哉君子于其所不知蓋闕
　如也予聞昆侖矩縷宛委防山有黄帝之書空桐祝
　融有唐帝之碑泰山箕山青城海隅有古帝王文字
　霍灊嵩岱衡華恒山㑹稽空桐雄耳碣石等處皆有
　禹所記焉天其使得厯而訪之以詔于當來乎
　
　
　
　
　
　
　
　
　
　
　
　
　
　
　路史卷十五
欽定四庫全書
　路史卷十六　　　　　　　宋　羅泌　撰
　　後紀七
　　　疏仡紀
小昊
小昊青陽氏(少昊幣文作小/周書亦作小顥)紀姓(世紀青陽姬姓古史/攷云窮桑氏嬴姓非)
(春秋諸紀/系出可見)名質(周書云乃命小昊清司馬烏師以正五/帝之官因名曰質質贄同故史傳多云)
(名摯而以為髙/辛之子誤矣)是為挈(世紀云少皓名摯亦見世本宜/與摯通即攷挈本作栔乃契刻)
(字故年代厯云少昊名栔或云名契溝洫志栔苦計切/而契刀文正作栔汗簡直以栔為契然質在周書若果)
(為贄徃/來音呼)其父曰清黄帝之第五子方傫氏之生也(累傫/嫘間)
(本皆從畾以音靁𨽻省從田大戴禮嫘祖生昌意方雷/生青陽而史記𤣥囂亦雷祖所生然史以𤣥囂為青陽)
(則非也青陽少昊之父也故帝徳攷云青陽之子曰摯/而曹植贊少昊云青陽之裔則少昊為青陽之子信矣)
(蓋少昊亦號青陽帝王年代紀以少昊/為帝青陽故世誤以為一人辨見發揮)胙土于清是為
青陽(清在鄆故樂平漢髙帝封宫中同為清侯國大戴/禮黄帝之子少昊曰清又云青地也一曰青陽屬)
(鄭杜云滎陽中牟西清陽亭是按清有四詳國名記然/雲陽本曰青陽昔荆獻青陽以西于秦者今長沙蓋帝)
(之始封亦繇清音二地一名少昊父子同以為號或少/昊襲先封之名以來雲陽猶商亳楚郢重名者今其後)
(裔猶曰青陽可見知少/昊非黄帝子者母異也)元為紀姓(蓋初得紀/而為姓)配于類氏
曰娥居河之微逆星流槎奏便媚之樂樂而忘歸震而
生質白帝子也(見拾遺寳櫝等記曰星娥一作皇娥處/于璇宫夜織撫臯桐梓琴與神童更倡)
(白帝子太白也因有桑/中之目多過實故不摭)既生其渚為陵(地有興廢各因/其時休子云少)
(昊生于稚華之野其渚一旦為陵鬱鬱葱/葱焉此亦闗軸轉動而發者有說見餘論)秀外龍庭月
縣通􁀙襲青陽以處雲陽故謖號以青陽亦曰雲陽氏
(攷古帝王皆兼所興之地以為號張晏云少昊之時天/下之號象其徳顓頊以來天下之號因其名髙陽髙辛)
(始以所封之/地則非也)以金寳厯色尚白(邢昺論語疏云女媧尚/白神農赤黄帝黒少昊)
(白髙陽赤髙辛黒陶唐白有虞赤/此以三正言之非五運之所尚)故又曰金天氏(金西/方之)
(行世以號之如西岳之號也洪/慶善云以金徳王白精之君)惟能任道不事心不動
力逺憲大昊而乘西行是稱少昊(南方火北方水水精/火神故夏曰神農冬)
(為顓頊東西二方春秋二氣之中其氣昊淑故歐陽書/四天春昊夏蒼吕覽九野東蒼西顥顥皓昊皥同昊者)
(髙廣以和之謂也有大小爾爾雅春蒼夏昊特取其大/洽聞記言夏炎冬昊則差矣禮志云西方少昊譙周云)
(金天氏能脩太昊之法故曰少/昊少者小之文古字只用小)其即位也五鳯適至而
乙遺書(田俅子云少昊之時赤燕一羽鳥飛/集戸遺其丹書五鳯見春秋内傳)故為鳥紀
鳥師而鳥名(後魏登國中嘗以鳥名官故魏書美其好/尚淳樸逺師少昊者夫魏興邉朔少識典)
(墳鳥官創置豈/關郯子之言哉)乙鳥氏司分伯趙氏司至蒼鳥氏司啟
丹鳥氏司閉而鳯鳥氏董之以為厯正(燕以春分來秋/分去故司分鵙)
(以夏至鳴冬至止故司至鷃以立春來立夏去故司/啟鷩以立秋來立冬去故司閉鳯知天時故厯正)五
鳩五雉篤九雇之利祝鳩氏司教且鳩氏司制尸鳩氏
司空爽鳩氏司㓂滑鳩氏司事五鳩紏民者也(司教則/司徒司)
(制則司馬也祝鳩鵊鴿孝故司教且鳩王鴡别故司制/尸鳩鴶鵴均故司空爽鳩為罹摯故司㓂滑鳩鶻鴅多)
(聲故司事司事納言之職頴達以為營繕之事非/也營繕有司空矣釋詰鳩聚也民惡散故以鳩名)五雉
用五工正利器用正度量夷民者也(鷷雉攻木之工甾/雉摶埴之工壽雉)
(攻金之工希雉皮工翬雉設色/之工雉性介直故民可取平)九雇為九農正教民事
户民亡淫者也(戸止也雇取其義晉貨志云昔在金天/勤于民事命春鳸以稼耕召夏鳸以耘)
(耡秋鳸于以收歛冬鳸于焉蓋藏蔡氏云春雇氏鳻鶞/趣民耕種夏雇氏竊𤣥趣民芸除秋雇氏竊藍趣民收)
(歛冬雇氏竊黄趣民蓋藏棘雇氏竊丹為果毆鳥行雇/氏唶唶為晝毆鳥宵雇氏嘖嘖為夜毆獸桑雇氏竊脂)
(趣民養蠶老雇氏鴳鴳趣民收麥令不得晏起者各隨/時宜而督勸之賈逵樊光說同獨斷云少昊致九農之)
(官是也鳻/鶞猶分循)民事既正乃法度量調氣律行二十有八宿
(天祐紫微經云少昊明二十八宿/顓頊立九寺九卿以應上象也)十二月以為元而民
事定(宋志云黄帝髙辛夏后以十二月為正少昊唐商/以十二月髙陽虞周以十二月所謂三正之說然)
(以昬中攷之則亦四時為正爾正在人時在天王者有/改正之文無改時之實人事定也有三正說見發揮)
既處甘泉(甘泉古之雲陽在西與西近宜/為少昊之都詳時紀雲陽氏)于是興郊禪
崇五祀(祭有其舉之莫敢廢也羲炎之郊禪黄帝之五/祀後世唯以循守董氏錢譜引世本云少昊黄)
(帝之子名契字青陽黄帝殁契立王以金徳號曰金/天氏同度量調律吕封泰山作九泉之樂以鳥紀官)正
都邑肇車牛(古史攷云黄帝作車少昊畧加以牛禹時/奚仲駕馬更廣其制然馬駕黄帝有矣肇)
(車牛謂服/賈之車)作布貨以制國用(李錢譜異布一種長寸七/分肩廣一寸足間六分有)
(好面有已舌􁁉三字已化字􁁉􁀙字古金字又董譜一/種面文□□帝昊字也幕文作全董以已為帝字非)
于是通窮拒􁌕老老慈㓜恤孤合獨然後矜寡窶極瘖
龍跛躄扁籧握遞者偕有所養立史官(内則五帝/有史官)尊耆
老脩其方而天下治(炎黄以來皆有養老記曰凡養老/五帝憲憲者法其徳義養其氣體)
(而不/乞言)丕釐景命放凖循龜是故天用大戒久而不亂人
亡疵厲鬼亡靈響百工法而亡偽而竒術怪行亡敢煩
言孟行以過其情遇其上者守故常抱雌節生而不有
為而不恃是以垂象著瑞后土錫符長庚輝日五色山
金鳴澤銅益諸福之物必至(體白帝也故長庚曜明尸/子云日五色至陽之精象)
(君德也少昊金天氏邑于窮桑日五色互炤窮桑按易/傳聖王在上則日光明五色具禮斗威儀以為政太平)
(則日/五色)爰書鸞鳯(見書斷字源/等作鸞書)立建皷制浮磬以通山川
之風(通禮義纂云建鼔大鼔也少昊作之為衆樂之節/大晟樂書云少昊造以節衆樂夏后加之四足曰)
(足鼓出隨/音樂志)作大淵之樂以諧人神龢上下是曰九淵(世/紀)
(少昊樂曰九淵文選隨晉書/唐文集皆作九泉避唐諱)龍山鳯水日五色雲從龍
之章也(日五色亦見田俅子故唐李程擢宏辭以日五/色賦後浩虚淵亦以此龍山鳯水以龍鳯瑞故)
(作之寳櫝記謂有/山屈如龍妄矣)德廣逺而樂時節是以逺服而邇不
遷鞬鞮旄人獻其羽製賨䌖苞棐亡逺弗屆(田俅子云/少昊都于)
(曲阜鞬鞮毛人獻其羽裘渠摉之人服禹之徳獻其􁦈/裘毛出五采孫氏瑞圖云王者奉五行教民種植以時)
(則渠摉來獻裘德茂盛不/耻惡衣則四夷獻其白裘)在位八十有四載落年百有
一(世紀在/位百年)葬于雲陽(見世紀遁甲開山圖蓋歸葬于始/封之國今在茶陵之露水鄉攸縣)
(界生鐡成墳予㳺炎陵訪之圖諜俱云是/黄帝陵鄉俗謂為軒轅皇帝墳不知也)其神降于長
流之山主祀于□是司反景故傳又偁西皇(騷經云詔/西皇使涉)
(事西山經云積石之西二百里長流之山其神白虎少/昊居之實唯員神隗氏之官是神也主司反景亦見世)
(紀今臨朐有熏治泉源麓之側有祠曰治泉祠廣雅以/為金神之祠謂之清明斯少昊所降也酈善長以為古)
(理官所在故昔人謂治獄參軍/為長流誤矣家訓作長留亦非)都于小顥(顥地也故周/書云命蚩尤)
(宇于小顥宜在西方梁雝之域以故昊皓皥姓多出西/方然靡究其所逺㳺章句云西皇所居在西海津拾遺)
(記窮桑者西海之濱蓋近西也故咸陽為雲陽漢甘泉/宫武帝立太畤平王之元年秦為諸侯至襄公自以居)
(西垂主少昊之神乃作西畤祠白帝後文公東獵汧渭/卜居之吉乃夢黄虵自天而下口屬于鄜衍于是復作)
(􁀙畤以三/牢祭白帝)以宇窮桑故亦曰窮桑氏(見世紀賈逵云處/窮桑以登帝天下)
(號曰窮桑帝寳櫝記一曰窮桑氏一曰金寳氏一/曰桑丘氏是為白帝然非河圖所謂白帝朱宣也)或云
曲阜鹵是以云小昊之虚(曲阜無攷世紀以為都徐州/蒙羽之野奎婁之次晉志云)
(少昊始自窮桑而遷都曲阜因傳與世紀也/曲阜魯城中小地名也有空桑說别見前紀)元妃生倍
伐降處緡淵既封蔑為蔑氏夏后世衰有緡為桀所克
有倍氏緡氏(倍伐或作代/見山海經)次妃生般(音/磐)為弓正是制弓
矢主祀弧星封于尹城世掌宫職尹耆事唐為尹氏(周/宰)
(尹亦為/尹氏非)有子曰昧為𤣥㝠師是生允格臺駘俱臣髙陽
(水經六注引左氏以/臺駘為實沈後非)駘宣汾洮障大澤封于汾川沈姒
蓐黄實守其祀有臺氏沈姒蓐辱之氏(沈姒蓐黄四國/故鄧名世云姒)
(乃國/名)允格封鄀(寰宇記世/本允姓國)有子鄀姓虞帝投之幽州是
為隂戎之祖(姓纂云允格後金天氏之裔詹桓伯云先/王居檮杌于四裔故允姓之戎居于𤓰州)
(杜預以為隂戎與三苗俱竄三危後世因謂出于三苗/通典等以駒支為𤓰州允姓戎非也按宣子語駒支云)
(昔秦人迫逐乃祖吾離于𤓰州/此自羌姓為秦所逐者左之繆)己氏格氏戎氏允戎氏
戎州氏皆允類也(鄀楚滅之十道志云戎本國號已氏/其姓今楚丘已氏城也輿地廣記云)
(謂昆吾後别在戎者周衰入居此僖廿二年陸渾戎遷/伊川允姓戎遷渭汭傳以秦晉九州陸渾戎為允戎之)
(散亦非也按國都記魯/衛間戎為昆吾之後云)重熈脩該帝之四叔也佐髙陽
氏髙辛氏衰五官失守堯乃復育重氏之後羲仲羲叔
俾世守之有羲氏重氏(羲和異出世不能别吕邢傳云/重即羲也黎即和也蓋羲和亦)
(曰重黎帝堯所命楚語云堯復育重黎之後孔安國班/固皆云羲和其後法言云羲近重和近黎羲重後和黎)
(後/也)帝之入立也其屬有更于青陽者厥後疆力侵尋四
伐重氏苦之而遺之姝或而不治大臣爭棅逺近相襲
而青陽遂分有青氏青陽氏(漢有東海守青陽倍東海/王尉青陽精蜀唐道母青)
(陽氏風俗通云黄帝子孫始姓之六韜/作績陽非重氏一作重丘氏即重之國)初帝裔子取髙
陽氏之女曰脩生大業大業取少典氏女曰華生繇(繇/本)
(再生者今作陶同本音由易林遯之既濟云兹基逢時/稷契陶繇上食得願微子解囚而禮記喜則斯猶先儒)
(亦為揺讀謂秦人猶揺聲相近小顔漢書讀繇/皆為由唯臯繇正五刑為弋昭切未之攷爾)繇生馬
喙忠信疏通㔓而敏事漁于雷澤虞帝求旃以為士師
繇一振褐而不仁者逺(繇生于曲阜年代厯云少昊四/世孫世以秦紀言女脩遂謂髙)
(陽之後鄧名世猶以李嬴出髙陽不知攷也馬口見論/衡故今繪獄主為馬頭淮南子作鳥喙元命苞云鳥喙)
(子宜/誤)乃立􁀙獄造科律聽獄執中為虞之氏而天下亡
寃封之於臯是曰臯陶(風俗通云咎陶謨虞始造律蕭/何成九章闗諸百王不易之道)
(故傳子曰律者臯陶之遺訓漢命蕭何廣之後漢張敏/議云臯陶造法律原其本意皆欲禁民為非者也急就)
(篇云臯陶造獄吕覽云臯陶作刑而世本云陶制五刑/非也六藝論言符瑞與中侯最詳如臯陶于洛見黒書)
(等事亦見詩疏如解/豸事有說别見餘論)虞禪禹禹巽之臯辭焉卒崩于臯
所謂公琴者(在今六安縣北十五安豊芍陂中大冢也/廣記即臯陶冢楚人謂之公琴寰宇記六)
(安北十三有二古城一曰六合一曰白沙上有/臯陶廟冢在東五里酈元云楚人謂冢為琴)臯克天
德自作元命配享在下(摯虞雜記議云故事祠臯陶于/廷尉寺故范滂至獄獄吏請祭)
(臯陶晉志故事祠臯陶廷尉新禮祠律署以同祭先聖/太學故事以社日新禮改以孟秋以應社政摯以臯陶)
(作士國重其功人思其當是以獄官禮其神郡縣逺方/神祠各奉祠之雜五行書臯陶壬辰日死不可劾罪人)
(成罪天寳二載/尊為德明皇帝)有子三人長伯翳次仲甄次封偃為偃
姓(伯翳大費也少昊之後史傳以為伯/益而謂為髙陽後妄甚辨見發揮)偃匽之後有州
絞貳軫謡皖參㑹阮棐鬲酈郾止舒庸舒鳩舒龍舒蓼
舒鮑舒龔州則鹵滅之絞佼則朱滅之舒皖貳軫鳩庸
龍蓼則食于楚矣後各以國命氏(史記匽姓臯陶後莊/帝母匽氏國潛夫論)
(偃姓有舒庸舒鳩舒龍舒共止酈謡參㑹六阮棐髙髙/即臯也偃或作優誤釋例舒鳩亦偃姓也按蓼舒及舒)
(蓼三國也舒黄帝後任姓蓼庭堅後姬姓而舒蓼偃姓/也杜皆以為臯陶後又以蓼為即舒蓼失之詳髙陽紀)
仲甄事夏封六其後分英俱為楚并有甄氏六氏臯咎
繇睪英黥之氏(英六貳軫古皆臯地並詳國名紀文五/年楚滅之通典寰宇六臯陶封世本六)
(為姬姓非也或以英六臯尤/妄商有咎单乃音為舊恐非)伯翳大費能馴鳥獸知其
語言以服事虞夏始食于嬴為嬴氏盈暨功于洪帝乃
錫之皁斿𤣥玉姚女而封之費(費乃國名古人多以人/加國如大唐大彭大封)
(皆是非字也嬴盈也庶物盈美而以為封即太山嬴縣/益翳二人書傳多以為即伯益故以嬴姓臯陶為出髙)
(陽而大亷若木為伯益子者都成記伯益二子大曰大/亷封鳥俗氏小曰若木别為費氏居南裔為諸侯九真)
(守谷朗碑出自顓頊益為舜虞賜姓嬴氏至非/子封秦各為氏皆繆以益翳聲近而職同爾)生大亷
若木恩成(三/人)大亷事夏后啟為鳥俗氏路俗氏(俗史作/浴一作)
(洛/非)後有孟虧仲衍孟虧能帥翳者作土于蕭是為蕭孟
虧夏后氏衰孟虧去之而鳯皇隨焉(見括地圖史作孟/戲云大亷𤣥孫張)
(華作孟/舒誤)仲衍臣商太戊其裔戎胥軒内酈山氏生仲潏
(史以仲衍為孟戲兄弟以戎胥軒為仲衍𤣥孫夫孟戲/當夏之中世豈有母弟乃後出四五百年而臣太戊哉)
(且太戊至紂四百餘年而革纔六世遽事紂乎申侯/曰仲衍以故親西周西周文王先世蓋當太戊時)仲
潏生處父處父徤步是為蜚亷生革暨季勝(革惡來也/武王殺之)
(見世家紀/云早死)勝三世造父封趙復七世叔帶乃𨽻晉九世
而武立又六世籍始命復再世而析晉三世主父益大
又五世邯鄲没秦諸大夫立嘉于代六年重剡于秦子
公輔主西戎西戎懐之號趙王世居天水(史記屠岸賈/滅趙與程嬰)
(公孫杵臼保趙孤事最失實程嬰杵臼墓在絳之太甲/南二十一里趙盾墓塋中見元和郡縣志然邯郸西十)
(五亦有嬰杵臼墓事為難信隨圖經云今洺州趙氏數/百家每祭則設客位以祀嬰杵臼主號曰祀祖此亦魏)
(晉而後形影而為/之者辨見發揮)有張氏狼氏屏氏訾辱氏樓季氏主
氏主父氏康氏馬服氏馬氏馬矢氏馬適氏莽氏武成
氏周陽氏邯氏邯鄲氏(屠封馬服君援馬服之後一云/趙官名趙括號馬服服武事者)
(風俗通平原君勝封武成成因氏宫馬氏之後彚狀云/出于嬴趙漢封周陽由為周陽氏馬何羅後為莽張遼)
(趙壹/之後)及叔帶中衍戎胥冬日之氏(四姓見姓纂姓苑等/英賢傳齊大夫叔帶)
(子莊又西魏趙肅賜/氏乙弗至隋而復)采于眭者又為眭氏(姓書又有朔/氏盧氏嬰氏)
(嬰齊氏之類以名為姓/古未至若是野今絀)革五世曰非子孝王封之秦谷
使復嬴氏(史記非子邑于秦谷朗碑/與永寜侯相碑皆作扉子)五世襄公勤于平
王錫之岐豐以為侯二十有九世而趙政替周號始皇
帝隳天亂地振古亡與二世而漢有之(始皇生于邯/郸故號趙政)有
秦氏非氏扉氏處氏房氏旁氏蜚氏飛亷氏亷氏徴氏
寜氏子桑氏子車氏車氏仲行氏鍼氏侯麗氏繆氏謬
氏縶氏整氏庶長氏不更氏稻氏谷氏繞氏將閭氏(王/莽)
(改嚴尤亷丹皆為徴號二徴將軍是也姓書為丁丘二/音云皆出李徴者妄將閭秦公子將閭後姓纂引將閭)
(莬非乃莊子之蔣閭葂姓書秦後又/有蹇奚穆畜等氏亦非乃炎帝後)王功秦仲既國襄
而復錄其少子康使有夏陽為梁伯秦溘之有梁氏梁
餘氏梁于氏將氏將良氏(此乃少梁又西魏賜梁禦/為紇豆陵氏至隨而復)漢
莽以梁攘為脩逺伯奉小昊祀而又有運期氏(梁鴻改/名曜)
其食于運者為運氏自運采掩為奄氏掩氏運奄氏采
鍾離者吳滅之為鍾氏離氏鍾離氏終黎氏(世本作終/犂魯昭二)
(十四/年滅)尋衙汪良莵裘不羮灌東東閭脩魚㯉里宻如髙
陵附庸氏也(凡十二氏或云灌/氏亦出灌東非)秦鍼奔晉封裴中曰裴
君(即䓃唐表云裴非子支孫是也傳謂平公封顓帝/孫鍼為裴君故表又以為顓帝風姓之後妄矣)六
世陵遷解為解君有裴氏解氏壘氏履氏(釐王遷之符/堅時梓橦守)
(壘襲一作裴而後趙錄有壘澄木作斐也集韻裴音非/後轉為匪又為履則為斐也唐疏勒王裴氏號阿摩攴)
若木事夏襲翳之封後有費昌為湯御右費仲事紂(當/音)
(吠與姒/費别)其立于淮者為嬴氏夏世有調王命以徐伯主
淮夷三十二世君偃一假仁義而賓國三十六周王剡
之(偃即康王乃穆王時都城記云穆王西巡聞其威徳/日逺遣楚師襲破殺王偃後漢書七諫淮南子注以)
(為楚文滅之楚/文乃春秋時誤)而錄其子宗十一世為吳所滅(宗北走/彭城武)
(原山萬衆從之因曰徐山昭三十年吳子執鍾離遂伐/徐防山水之章羽斷髪攜孥逆吳子復之徐子奔楚楚)
(城夷而/處之)有徐氏蟲氏取慮氏李氏(世勣本徐氏賜潛夫/論偃王後食邑取慮)
(故氏十三州/志音陬閭)恩成之伷世為理以命族至紂時理徴為
翼肄中吳伯弗合以死取契和氏逋難伊虚為李氏(李/理)
(字通辨/見發揮)利貞生仲師昌祖家于若生肜徳其曾碩宗因
采焉(康王/命之)五世孫乾元杲為周上御史(字元杲老子之/父𤣥妙内篇云)
(老子母無壻故范祖禹曰/老子父書傳無見非也)胎刵且𦕈取洪氏曰嬰敷(前/涼)
(錄索綏云元杲胎刵無耳一目不明又云生而孤單年/七十二無妻與鄰氏人益壽氏野合而娠十年而生儒)
(道二家多言老母為益壽氏妄也/國臣記云乾娶滕氏宜非一娶云)感飛星而震十有二
年副左而生儋(宣王四十二年乙夘二月十五/日生劉向列仙傳生于商時妄)曰𤣥祿
(集真錄老子始生/母名之曰𤣥祿)是為伯陽甫生而能語黄面皓首故
謂老子耳七寸而參屚故名耳而字儋(即太史儋世以/為二人不知儋)
(與𣆀/同)幹籍九尺方童長眉鼻雙柱齒六八(詳金蕭内經/朱韜玉禮等)
(書仙傳云生而能語九日長九尺/大抵傳記老子事至多難稽云)邑于苦之賴賴乃萊
也故又曰老萊子(世以老萊子别一人亦非列女傳云/萊子逃世耕䝉山之陽楚王求之按)
(髙士傳孔子至楚見老萊子時已二百餘歲班衣戲母/側所問答皆禮事知非二人孔學禮時年十七當景王)
(之十年老時二百五/十餘歲蓋弃仕矣)以三十六法治心理性究忠盡孝
桓莊世柱下史簡靈世守藏吏(一云平王時為/太史著道徳經)孔子嘗
學禮焉(學禮之事亦備禮記或謂孔子未嘗師之/蓋因劉向誤以老子為商大夫老彭也)孔没
十九歲而儋入秦西厯流沙八十餘土化暨三千九萬
品戒(云漢所獲大/月氏復立經)化胡成佛(于闐西南五百里有比摩/寺記為老子化胡之所彼)
(人言老子于此昇天與羣胡泣訣而釋子諱之夫佛特/西土一聖胡爾中國之人不知其由乃推而歸之不可)
(知之神愚陋之徒復肆為詭誕之說而不可詰大抵天/下之事唯近于人情者為是西域諸國事佛其言可得)
(而攷有化胡恒/星等辨見發揮)壽四百有四十(見仙傳太平廣記等實/不究所終或云二百七)
(十然儋見秦獻公在孔子後百餘年故韋昭以為非禮/外傳云夀者百二十過此不死為失歸祅怪今􁀙縣栁)
(谷水面有老子/墓蘇鶚云冠劍)儋生宗邑段干世濟其德至世民而興
唐傳世二十則少昊瘖繇之德在人也(宗魏將軍封段/干生注及司注)
(生宫宫生譜見魏書然自段/干三世而譜見後魏誤也)昪養于徐為徐氏既復李
有南唐三世而俘以歸于京(世言昪徐氏子不/知本姓李養于温)有理氏
里氏相里氏京氏恩氏利氏儋氏𣆀氏耽氏徴氏崇氏
段氏段干氏(徴音止崇徴本皆姓李遭亂改見程康傳/三輔决錄云段出老子段干木之子隱如)
(入闗去干字然段以字段干以/地不可合也武士艧娶相里氏)老氏老陽氏柱氏丙氏
及廣武老萊賀蘭堅吾大野徒何之氏(周大夫有老陽/子宋老佐左氏)
(注以為戴公子非佐去公甚逺也陵降匈奴裔孫歸魏/見于丙殿賜姓丙周龍居縣公明生粲應國公與髙祖)
(有舊避世祖名復為李黠戛斯右堅昆氏與居賀蘭山/下皆自云陵後周書賜李弼徒何氏魏書賜李虎大野)
(氏諱之髙祖/相周復為李)江黄耿弦兹蒲時白郯復巴寘穀麋䢵葛
祁譚皆嬴國也(秦本紀嬴姓十四有白𡨕氏姓/書以為復姓非乃白與𡨕爾)郯則越
滅之寘則徐滅之兹蒲周滅之沈耿晉滅之譚榖入于
齊巴復入于䕫而江黄䢵弦時麋白滅于楚矣後各以
國令氏(威烈八年越滅郯傳云魯滅之非也外紀簡/王三年明年僑如㑹伐之或云宋滅之尤非)沈
逞奔楚曽孫諸梁為右司馬采于葉為葉氏尹氏諸梁
氏(成八年晉滅沈沈子逞奔楚字循之為沈氏生嘉字/唯良二子尹丙尹戍戍字中逹為右司馬生諸梁字)
(子髙及后臧子髙采葉號葉公二子尹射文尹射為令/尹旬日去隱華山生尹朱尹赤姓書以為出𣆀季載又)
(以葉諸梁出/于楚俱誤)􁀙氏(沈氏世次唐表極為差繆沈在汾川/與平輿之沈别沈約宋書以為平輿)
(者非也其世序亦繆表/譜更以為季載後尤非)周興封帝之後于祁(潛夫論武/王封少昊)
(後蓋古帝後皆封矣按周封杞宋為二後并陳以備三/恪左氏說者更以黄帝堯舜後為三恪而少昊不預熊)
(氏云周之三恪越少昊髙辛而/逺存黄帝者取其制作人非也)而置莒後輿期于始都
計二世兹丕歸莒至紀公復紀姓(世本紀同按聲/已戴已皆莒女)厯世
三十楚簡併之(與曹姓莒别故名世猶以輿期為/陸終後誤尸子莒尹好巫鬼亡國)有莒
氏萭氏莒子氏(萭古莒同漢有宿猾萭章蘇林音矩傳/謂黄帝子萭陽非急就章有萭改鄉)
兹丕氏展輿氏庶其氏(姓/纂)郊氏捷氏裂氏若犂比林閭
渠丘著丘安丘且于務婁無婁菀羊之氏與林氏拏氏
氏以邑也(此成都林也楊/雄師林閭氏)嬴之後又有盈氏􁠴氏(姓苑/又有)
(􁀙/)黄之後又有胡氏(廣本黄氏/見語林)若巴後之巴公白後之
白侯武安蒲後之蒲候蒲餘與符(洪是也載記等以/為因家生蒲妄)江
後之析(析象本姓江祖封/析侯因氏後漢)譚後之覃談佼(三姓姓源/覃音尋)耿
後之簡諫東其衍也(蜀簡雍本耿也幽州多此姓然諫/亦音簡詩云是用大簡周有簡師)
(父晉滅耿姓纂以簡出狐鞠居諫/出周之司諫杜謂皆姬姓國失之)又有昊皓星金桑雉
芒勾瞫皥秋伯(瞫皥出武落鍾山黑穴中見蜀錄姓書/勾氏出勾芒羊氏家傳羊續聚星重女)
及西方桑丘空桑龍丘五鳩有偃之氏(後趙將軍/五鳩盧)
　贊曰
邈矣西皇小昊靑陽秀外龍庭抱雌守常五鳯既至乃
法度量通窮拒􁌕孤獨得養惟能任道人亡疵厲德廣
樂時逺亡不至降彼長流是司反景李趙隆興于斯為
盛
　厯者大中之符聖人之所以順天命而經世者也其
　原出于天其法成于人有其數而無其文聖人之授
　受傳數而已昔者堯之為世欽若昊天厯象日月星
　辰敬授人時故其耋而授舜曰咨女舜天之厯數在
　爾躬允執其中舜之受終也在璿璣玉衡以齊七政
　故其旄而授禹曰咨女禹天之厯數在爾躬允執其
　中三聖之所授執中而已執中者以厯數之本乎中
　也是故厯法作而中道著矣班固之志厯也亦以是
　為堯之授舜者也蓋聖人之為治不過欽天厚人而
　已而先儒之言厯數類皆歸于䜟緯之言非先王之
　正也天生河圖八卦之原也地應龜書九疇之寄也
　八卦者厯數之始也而本于太極太極者至中也九
　疇者厯數之成也而本于皇極皇極者大中也太極
　元氣含三為一三才之所基也稽疑庶徴五福六極
　此鬼神之所同故屬之天五行五事八政此百姓之
　所用故屬之地而三徳五紀之與皇極同居九位之
　中然則聖人中道而立者亦以保其在躬之厯數而
　已矣律應鳯鳥而厯數詳焉此少昊氏之傳中也豈
　唯欽天厚人哉抑亦以保其在躬之厯數也嗟夫善
　言古者必有驗乎今善言天者必有信于人傳厯數
　豈徒為天哉以為人也豈徒為古哉抑為今也一晝
　一夜一寒一暑此盛衰之常變也乾用九坤用六用
　者變之謂也九六者隂陽之盡也窮者未有不為災
　陽九百六此其不知變者也亢之與戰豈厯數之中
　哉彼少昊之法凝矣其所以與太昊氏兩立乎九閡
　之内而稱皇者唯能任道不事心不動力知所變而
　已矣少昊既假歴數復于堯舜堯舜唯知變也故唯
　九黎亂徳苗民逆命而不抵于窮垂衣裳而天下治
　則其所以取之乾坤者用九六也是故易窮則變變
　則通通則久變而通之此歴數之所以長也六而後
　窮數止則起六六者一變之數也以故夷昭不馭幽
　厲失圖頽亂惠遷帶叛襄出楚子問鼎晉侯請隧猶
　且三十六傳一變之數先王定筞之驗不可易也有
　用我者吾為東周潛心文王可變之謂也使其得文
　王之位而合其變則東周之胙何止八百年哉惜乎
　執中之道不傳至于窮不知變不能盡當運之數也
　蒼既朒矣而況秦漢而下不全其天者邪受命不知
　其數傳國不知其符係胙不永豈唯厯數之微哉亦
　人謀之不臧也嗚呼甌脫捃邉幅沮梪化侯王戎狄
　焉能舉華哉中國丘墟生靈荼炭可勝痛耶變而通
　之此無窮之厯數也
　
　路史卷十六
欽定四庫全書
　路史卷十七　　　　　　　宋　羅泌　撰
　　後紀八
　　　疏仡紀
髙陽
帝顓頊髙陽氏姬姓(古史攷以為妘姓纂則謂顓帝帝/風姓故唐表韋氏彭氏皆妘出風)
(姓顓帝之/後俱妄)名曰顓頊(顓頊厚養也河圖云瑶光貫日正/白女嫗感于幽房之宫生黒帝名)
(顓頊均云日月失行瑶光星/精貫月集韻云頊頭煩音玉)黄帝氏之曽孫祖曰昌意
黄帝之震適也行劣不似遜于若水(遜謂降封之史記/𤣥囂降居江水昌)
(意降居若水若即江之下流皆在蜀水經云水出旄牛/徼外東南至故闗為若水即昌意之封又南過越嶲卭)
(都至朱提西瀘江水則𤣥囂封處又九州要記云嶲之/臺登有雙諾川鸚鵡山黒水之間若水出其下即黄帝)
(子昌意降居于此杜預以為昌/意所封在鄀鄀乃襄州樂鄉矣)取蜀山氏曰景􁀙(一作/景樸)
(即史云昌樸大戴禮為昌濮捜神記世紀/作景僕云即女樞又以為昌意正妃妄)生帝乾荒(即/韓)
(流蓋乾荒之誤為乾流曰帝者如漢山陽公之日獻帝/唐孝敬奉天承天三皇帝追稱云山海經丹朱商均皆)
(曰帝亦若是也劉知幾所以唱謂朱/均皆常為帝而舜禹為奪不學之過)擢首而謹耳豭喙
而渠股(擢首長咽謹耳小耳或作擢耳謹首非海内朝/鮮紀云謹耳豕喙鱗身渠股郭云謹耳未詳渠)
(車輞傳言若大車之渠非也渠鉅也/謹小也相書耳門不容麥夀過百)是襲若水(文選若/水顓帝)
(所生吕春秋云顓玉生自若水實/處空桑乃登為帝世紀作弱水非)取蜀山氏曰樞是為
河女所謂淖子也淖子感瑶光于幽防而生顓頊(潛夫/論云)
(幽防宫也世紀等云星貫月如虹含神霧云揺光/蜺貫日正白感女樞注星光如虹蜺徃貫月也)渠頭
併幹通眉帶午(元命苞云顓玉帶午是謂清明干謂成/干字易乾鑿度云泰表戴干鄭氏云泰)
(者人形體之彰識也干盾也王劭言隨文有龍顔戴干/之表指示羣臣是也宋忠注為干盾故世紀云髙陽首)
(帶干戈誤矣本文作帶午言如午字/葉法善額有二午者或又作帶牛非)淵而有謀疎以知
逺年十五而佐小昊封于髙陽(涿郡有漢髙陽縣以在/髙水之陽名本𨽻河間)
(今之順安軍然浚儀亦有髙陽故城開封圖經云髙陽/氏佐少昊有功封于此九域寰宇從之非也蓋後都之)
(冐髙陽之名于此爾故郡國志云汴之髙陽城髙陽氏/之虚也車頻秦書云新平民畊獲玉器初有金彫者頗)
(知圖記王猛勸誅之彫臨刑表言新平古顓帝之虚/其故有白鷄閭記言此里應獲古帝王寳至是果信)都
始孤棘二十爰立乃徙商丘以故栁城衞僕俱為顓頊
之虚(古帝王于中國邉地每有二都孤棘今營州栁城/東南百七十棘城是寰宇記云顓帝之虚通典云)
(號曰顓帝之虚故慕容廆以大棘城帝顓頊之都移都/之教農桑制同中國商丘濮陽也以帝居之因曰帝丘)
(乃衛之都故今澶之臨河東北三有顓頊城史記顓頊/都帝丘其地北至幽陵惑也世紀云自窮桑徙商丘大)
(行東北及兖廣桑之野豕/韋之次水經晉志因之非)逃迹髙陽故遂以髙陽氏黒
精之君也(月令/注)以名為號故後世或姓焉(神仙傳有太/𤣥女顓頊和)
紹小昊金天之政乘辰而王以水窮厯故外書皆稱𤣥
帝(道書言𤣥帝者皆髙陽氏莊疏云十二/冠十五佐少昊二十即位亦曰𤣥帝)祭䬽牲用騂
薦玉以赤繒載時以象天養材以任地依􁀙神而制義
治氣性以立教自是不克逺紀始為民師而命以民事
釐改服度符采尚赤乃立九寺九卿(少昊顓帝官號蓋/因黄帝而益詳故)
(賈公彦云髙陽以前畧言于上成王言/唐虞稽古建官惟百則上下百官之間)重該修熈少昊
氏之四叔也(叔出季處之叔傳/以為少昊裔子妄)實能金木及水乃俾重
為句芒該為蓐收(惠王十七年虢谷夢在廟有神人面/白毛虎爪執鉞立于西河云云覺召)
(史囂古之蓐收/也天之刑神)修及熈為𤣥𡨕(姓氏英賢錄云𤣥𡨕為/水正熈氏佐之禮傳云)
(五官古帝王子孫有功之人左正義言五官在髙陽之/世居官有功以功見祀不是一時之人修熈代為水正)
(非一時者不然蓋不知北方虚危無位權衡龜虵皆是/二物與賢皆有左右之義有說别見𤣥𡨕為司寒乃修)
(之職如言/犂曰祝融)孫犂顯曜乃命祝融而炎帝氏有子句龍俾
為后土是謂五官(春秋傳云句芒春官為木正蓐收秋/官為金正祝融夏官為火正𤣥㝠冬)
(官為水正句龍后/土中央為土正)恪共厥業遂濟窮桑(帝立于窮桑蓋/亦有窮桑之號)
(故服傳云窮桑顓頊所居柱氏以窮桑為少昊之號而/先儒遂以五官為少昊所命非也顓頊以來不能紀逺)
(始為民師木正火/正非鳥師之號)上世人神異業是以禍災不至而求
用不匱小昊氏衰𤣥都氏黎實亂天德賢鬼而廢人惟
龜䇿之從謀臣不用喆士在外家為巫史亡有要質方
不類聚物不羣分民匱于祀神䙝民狎嘉生不降龜䇿
鬼神不足以舉勝左右背鄉不足以專戰乃命重犂典
司祝融重獻上天以屬神犂抑下地以屬民以絶上下
之通以規三辰之行(隋天文志髙陽氏命北正犂司地/按楚語云九犂亂徳民神雜探不)
(可方物顓頊受之命南正重司天以/屬神火正黎司地以屬民髙陽之世)使復舊物毋相浸
瀆民用安生(重為南正犂為火正火正司馬故齊職儀/云顓帝以司馬主火應劭曰犂隂官也火)
(數二故火正司地以屬民鄭答趙商與昭皆以為三皇/至道故舉南比正夏冬而春秋自正五帝中道故又命)
(羲和于春秋夏詳人事乃合而一之漢髙可章商之奏/以趙堯舉春李舜舉夏倪湯舉秋貢禹舉冬各職一官)
(以舉時政宣帝時魏相請以明經通隂陽者四人各主/時至明言所職此後惟有司厯之官而已月令開明堂)
(布十二月之政/當作北犂妄也)于是窮四履稱險易申畫郊畿以殿任
賦立勤人以職孤為正長以惠窮置宰喪以恤亡設射
志以習雅守獵耘耔以習移(出内/簡)乃䃣名岡倮大澤制
十等之幣以通有亡曰權衡(見管子髙陽貨一種作􁁉/□勹亏一幕文作仝髙陽)
(貨一金也纂古髙字正同董譜髙陽金别種五/等或出長平異布封演曰面有科斗書是也)宿疇以
成泉幣亡滯工賈時市臣僕州里俾毋交為是以主虞
而安民璞而親官亡邪吏市亡型民事分職正而人反
其故然猶悛慫自持焦心蛾伏以從事于賢謂功莫美
于厺惡而之善辠莫大于沓惡而不變非惟善善善因
善也非惟惡惡惡緣惡也乃旉令曰毋慢制毋虐民貴
臣驕而弗譓男女不相辟于道者拂之四達之衢文龍
負圖于是書科斗百辟作戒盈之器室而著復禮之銘
詩以為德䵞之術(後周書武帝詔云甲子乙夘禮云不/樂昔周王受命請聞顓帝之廟有戒)
(盈之器室與復/禮之銘者也)師于大欵赤民柏夷父柏亮父淥圖之
流以濬其明而畀其聖(淥從水見何氏姓苑傳多作綠/國新序晉紀又作錄圖皆非)
謂至道不可過至義不可易而後治者復迹也故上緣
黄帝之道而行之修黄帝之道而賞之弗或損益而致
治平(見鬻子及賈氏新書祭法黄帝正/名百物以明民共財顓頊能修之)乃注新厯十三
月以為元歲紀甲寅上日乙已日月值艮維之初而五
星㑹于天厯(天厯營室也秦用顓帝厯元用乙夘竊按/厯法黄帝顓帝夏商周魯凡六家皆有元)
(顓帝厯術云天元正月乙已朔旦立春俱以日月起于/天屆營室五度與月令合然秦厯以十月為歲首故說)
(者謂顓帝厯首十月非也蓋秦遇閏則一切置之九月/為後九月則是首十月亦非以十月為正也按二世二)
(年閏在酉漢二年閏在已五年在寅而皆書後/九月非法也傳又云顓帝厯正月用寅朔亦非)冰始離
蟄始動時雞三號而立春至天曰作時地曰作昌人曰
作樂是以萬物應和而百事理是為厯宗(傳言顓帝厯/正月朔旦七)
(曜直艮維之初漢太初厯冬至七曜㑹于牽牛按金水/二星常附日而行故史記漢書及荀悅紀皆記髙帝元)
(年十月五星聚東井而魏髙允以為史之失按五/星乃以前三月聚東井非漢元年十月乃正出未)序惟
天之合正風乃行(律家皆謂顓帝始作渾儀故後世尊/用之不能改益部傳巴郡洛下閎改)
(顓玉歴為太初云後八百年差一日隨顔慜楚上言亦/云乂詳隂胄𤣥傳按厯帝紀顓頊造渾儀黄帝為蓋天)
(以古未有歲差之法如顓帝厯冬至日宿牛初今宿斗/六度古正月建丑又歲與歲合今亦差一辰且如堯典)
(日短星昴今則日短東璧矣其疎如此顓帝之渾儀其/法則實蓋爾故劉氏厯正問云顓帝造渾儀黄帝為蓋)
(天皆以天象于蓋非今之/所謂渾也有排渾别見)熈熈鏘鏘帝好之爰命鱣先
為倡洎蜚龍稱八音㑹八風之音以為圭水之曲以召
氣而生物(方時金石絲竹匏土革木之音備也后世有/作以八方之物全五聲者制為八音以召氣)
(以生物鱣先蜚龍蓋人名倡首也/太晟云鱣鼓其腹吕氏之說怪)浮金効珍于是鑄為
之鐘(太晟書云其/金聲震百里)作五基六䪫之樂以調隂陽享上帝
命曰承雲(漢書作六莖五英樂緯動聲儀作六英五莖/于諸書獨不同非也按宣和古器有䪫鐘其)
(銘凡六其字作䪫銘云宋公成之䪫鐘所鑄所謂六䪫/也國家肇建鼎樂之際于應天得之制作雄偉雙龍盤)
(鋸篆其帶曰黄鐘夫宋乃微子始封之地六莖乃髙陽/氏之樂宋三王之後故得用之以祀則六鐘為商制而)
(髙陽之遺法也故晉志曰敫不綱英莖之制已微元結/亦誤矣劉恕以為帝系譜漢志世紀放六樂撰其名鄙)
(哉/)上緣黄帝因事而憲功文德錫之鐘磬武德錫之干
戈而人知鄉方矣(見淮/南子)惠浸萌生信沾翔泳于是設簫
鬱陳祼鬯仗萬靈以信順監衆神以道物馭百氣詔雷
電采羽山葛嶧之銅鑄鼎以臧天下之神主諸著洞臺
之山隂宫之丘悉寘之移安徳之石填焉(詳陶𢎞/景真告)設玉
兆(太卜三兆玉兆瓦兆原兆顓帝玉兆象其玉帝堯瓦/兆象其瓦疏云卜筮先王所作伏羲時已有未有玉)
(瓦原之名爾至/顓帝以來始有)􁁜晝景乃乘結元之輦巡四海以寜民
北爌幽陵南捬交止西際神沙東跂蟠水四行天下周
旋八外動靜之物小大之神日芒所誋靡不砥屬集威
成紀以理隂陽處乎𤣥宫摶心揖志不貪廣逺故地大
而不淫在位七十有六崩(韓愈云年七十九世紀云九/十八二十一而立或云三十)
(六立皆非按新序云齊閭丘卬遮宣王曰昔帝顓頊十/二而治天下故禮傳謂顓帝十二而冠蓋因立而始加)
(元服/也)葬東郡頓丘廣陽里務顒之陽(俗謂之商王陵妄/也郡國志云顓頊)
(葬俗名青冢山皇覽冢墓記云在濮陽縣頓丘城門外/廣陽里中崔鴻前趙錄云和苞諫劉曜曰堯葬榖林市)
(不改肆顓帝葬廣陽下不及泉十道志云鮒鰅即廣陽/山之别名也寰宇記在頓丘西北三十通其記帝陵在)
(相州臨河乾徳四年置先代帝王守陵戸髙陽在臨河/寰宇記臨河東九里顓頊廟而九域志順安髙陽縣有)
(顓頊陵縣故𨽻瀛而臨河濮陽地相出入也然顔真卿/吳地記烏程有顓頊陵則非矣務顒九域志與作鮒鰅)
(同/)下不及洤四它衞之(上郡石穿貳負乃見漢陽索出/攴祈始聞女媧神變宜亦見而)
(可知四虵衛之何足深怪昔漢丁姬與臨江王之葬皆/有鷰數千銜王投壙中亦此類也象能耕烏能耘却未)
(必為虞帝陸/龜䝉辨之非)其隂九嬪在焉其范林方三百里(經云爰/有熊羆)
(文虎離朱鴟/又視肉璿塊)其立也歲居豕韋其崩也歲在鷻火故傳
以塦為顓頊之族非也(學者不曉此義故信而不疑夫/塦土族而顓帝水也此學者之)
(誤/也)取鄒屠氏勝濆氏初帝僇蚩尤遷其民善者于鄒屠
惡者于有北鄒屠氏有女履龜不踐帝内之是生禹祖
及夢八人蒼舒伯益檮演大臨龎江霆堅中容叔達是
為八凱(寳櫝記云一曰八神一曰八力一曰八英言神/力英明也又記云夢日則生子八夢日而生八)
(子故/曰夢)帝崩而元子立襲髙陽氏是為孺帝尋崩而帝嚳
立(山海經所謂孺/帝顓頊是也)伯益之字隤凱次居子族之三(益廟/碑云)
(字隤凱帝髙陽第/三子亦見水經注)為唐澤虞是為百蟲將軍(蟲今鞏洛/嵩山有百)
(蟲將軍廟是也自漢有之水經云/晉元康五年七月順人吳義復立)佐禹治水封之于梁
舜嬗禹禹巽于益辭焉(故韓孟稱益之避啟而張夀王/謂伯益為天子代禹差矣漢志)
(謂之伊益世本作/化益或宜伯字)年過二百南梁大敖梁之析也有梁
氏敖氏伯氏(見風俗通伯益治水封于梁亦見尚書春/秋左傳故劉昭志云董氏與梁同祖光和)
(元年有白衣入陽徳殿門稱梁伯夏/亦見風俗通云顓頊大敖之後是也)霆堅封安安既復
分蓼後俱滅于楚猶以國氏(安蓼皆姬姓故地理志云/安姬姓國而世本蓼亦姬)
(姓則皆庭堅後也杜預以庭堅為臯陶之字妄也魯文/公五年秋楚仲歸滅六冬公子燮滅蓼臧文仲曰臯陶)
(庭堅不祀夫臯陶乃少昊後四世而庭堅則髙陽之子/六乃臯陶之後而蓼則庭堅之後也預既誤以庭堅為)
(臯陶字乃復以蓼為臯陶後偃姓失之矣予嘗攷之臯/陶之後有舒蓼而非蓼也舒蓼偃姓而蓼則姬姓也蓼)
(㓕而舒蓼猶存至宣公八年始滅其地乃壽之霍丘而/蓼乃安豐其地相邇也舒蓼與蓼既自二國而舒又自)
(一國乃黄帝之後任姓見潛夫論預不知别有舒與蓼/而分臯陶後舒蓼為二國謂皆偃姓正義以為文五年)
(蓼滅復封而楚復滅之俱/繆按舒僖公三年已滅矣)勝奔氏曰娽(奔即勝濆也埤/蒼云娽顓帝之)
(妻名世本人表皆作女祿大戴禮/勝奔氏之子謂之女祿生老童)生伯偁卷章季禺三
人偁字伯服與卷章綿産(昭二十五年疏引楚世家及/世本顓頊生偁偁生卷章)
季禺是生叔歜(大荒西經叔/歜顓頊之孫)卷章取梎水氏曰嬌(即所/謂嬌)
(禍者一作橋極皆非也勝濆一作滕湟一作勝其梎水/見世本一作即水皆字畫之轉失卷章史及大荒經作)
(老章經云顓頊/生老童非也)生犂及囘犂為祝融淳曜敦芒天明地
德臨照四海是食火土生長琴及噎噎處西極以行日
月太子長琴居于揺山實始樂風犂卒帝嚳以囘代之
(楚語及史記云共工作亂帝嚳命祝融誅之不盡乃/以庚寅日誅之而以弟囘為犂復居火正祝融非也)囘
食于吳是曰吳囘生陸終(唐韻云陸終古天子妄也楚/及司馬氏皆云陸終吳囘之)
(後也司馬遷乃以為皆重犂之後失/之重犂乃自二人有辨見發揮中)取鬼方氏曰嬇(世/本)
(帝系云鬼方國君之妹女嬇音蒯人表作女嬇故集韻/音潰大戴作女隤一作女􁀙繆陸終彭祖之父也仙傳)
(云彭祖遺腹而生三歲失母妄也黄囊經云彭祖父/墓坤山下作癸向放坎入乾坎峯髙揖五行相生)􁎈
三年生子六人曰樊曰惠連曰籛曰求言曰晏安曰季
連以六月六日圻左而三人生剖右而三人出(㝈生圻/㽬世有)
(是事有說/在餘論)樊為已姓封昆吾昆吾為夏伯主其後裔自
臧而無譐與桀同滅故孔子曰堯之有天下允恭以持
之虚静以待下是以百載而愈成汔今而益章昆吾自
臧滿意窮髙而不衰是以當時而虧久而愈惡損益之
道也(以乙夘日亡鄭語云昆吾為/商伯非世本云昆吾者衞是)後有昆氏吾氏昆吾
氏(氏書又有吳氏戰國策/楚將吾得注當為五非)顧温蘇扈廖董諸斟祝産皆
已分也(祝産見/國語)扈則啟滅之矣後有戸氏扈氏有扈氏
(前秦錄以蒲氏符/氏皆出于扈妄也)顧温則商滅之温則狄滅之後有顧
氏雇氏温氏宋氏(詩云韋顧既伐昆吾夏桀皆先衞/桀滅者僖十一年温滅温子奔)蘇伯
吉利是世祝融逮妻摶頰死託于竈(竈者老婦之祭許/氏五經異義云吉)
(利婦姓王名摶頰而世/立祝庸為老婦者妄)紂王欲伐有蘇蘇以妲進免紂
寵之而亡周滅之有蘇氏司㓂氏(平王時有蘇/成公好箎)其攴子
封郗又為郗氏(姓纂以為忿生支子/已姓青陽之後妄也)廖有叔安異封于
董董甫以豢龍事虞封于鬷川别為鬷夷更為關龍(音/豢)
(龍同關龍逢/作平聲非)廖董關龍則夏滅之鬷則商滅之後有廖
氏飀氏飂氏飂叔氏董氏董甫氏(廣/負)侯叟氏(風俗/通)青史
氏鬷氏鬷夷氏融夷氏豢氏關韻氏李氏關之轉又為
關氏(唐李忠臣本董氏從朱泚誅秦青/史氏出英賢錄關上音豢下如字)斟姓灌􁡆則夏
滅之戈介則商滅之後有斟氏戈氏斟戈氏􁡆氏尋氏
􁀙氏斟尋氏鄩氏斟灌氏灌氏介氏(周大夫有鄩盻又/有􁀙氏出姓纂要)
(諸斟之姓世皆有之而史伯謂斟無後蓋在周無封土/也史記遂以斟戈尋為禹後賈逵以諸斟為曹姓後皆)
(因史伯之言/而誤之也)惠連妘姓其封參胡參胡者韓是周之鄅
子其後也後有鄅氏參氏(並見世本鄅子妘姓外傳謂/參胡無後亦非故漢志以鄅)
(子為堯/後失之)籛之字鏗封于彭是為大彭彭祖以斟雉養性
事放勛(其彭祖事備黄山君彭祖經中仙傳以為姓籛/名鏗此出世本籛乃古翦字故虞翻云名翦國)
(都記豕韋氏彭姓國祝融後陸終第三子/曰翦封于彭今為祖姦切者非唐韻音牋)夏之中興别
封其孫元哲于韋是為豕韋迭為夏伯夏遷于商老彭
守官大夫商王拼采女受術籛始去之終身不見(寰宇/彭門)
(記殷之賢臣顓帝/之𤣥孫至殷末)壽七百六十七(莊子云彭祖得之上/及有虞下及五伯如)
(此而已彭祖傳云商王時傳之三百歲已謬矣仙傳乃/云喪四十九妻五十四子或云壽七百或云四百皆妄)
(世本鏗在商為守藏史周為柱下史子云老彭蓋/又誤為老子也潛夫論又謂顓帝師于老彭尤乖)秃諸
暨稽舟人皆彭分也髙辛師舟人(即此晉有/舟之僑)暨諸稽則
商滅之秃姓舟人則周滅之韋則夏甲遷之矣(左傳言/孔甲以)
(劉纍更豕韋後矣而鄭語乃云大彭豕韋為商伯又云/彭祖豕韋則商滅之則三國至商方盛豈劉纍遷魯之)
(後而二國更復乎然襄二十四年范宣子言其祖/又云在商為豕韋氏豈復封乎不然何兩立也)後有
籛氏錢氏禿氏舟氏韋氏豕韋氏伯氏霸氏覽氏壽氏
名氏諸氏諸稽氏稽氏暨氏既氏周氏(上元中賜暨佐/時為周氏暨音)
(吉又/如字)錢鏐當乾寜以十三州王吳越者百年而俶朝于
我(姓纂有彭祖孫子為周錢府大夫周氏六一文云錢/氏三代以來無顯者初以士為周官久而以為氏)
來言䢵姓封于儈是為㑹人介于河伊貪嗇滅爵上下
不臨重氏伐而亡之有儈氏鄶氏㑹氏(即鄶也鄭語云/號仲恃勢鄶仲)
(恃險鄭武公滅之徐廣云在河南/宻縣杜佑云在新宻史以為鄭非)傿路云鄔偪夷皆䢵
分也傿侯納仲任貪冒愛吝蔑賢簡耐而滅于鄭有傿
氏鄢氏􁆘氏焉氏(陸徳明以鄢為平上去/三聲非是詳見國名記)云近楚若敖
父子娶焉後滅之有云氏員氏雲氏鄖氏䢵氏(䢵又作/溳䚋唐)
(書員半千十世祖凝之本彭城劉仕宋後奔魏自比伍/員改為員王淵切竇苹云唐人讀作運此皆好異按前)
(凉錄已有員敞芸閣姓苑云員氏南陽與楚同族顓頊/之後令尹子文鬭伯比之子育于鄭公辛辛生鬭懐員)
(蓋辛/之後)路偪陽夷佹諸則晉滅之後各以國為氏(魯襄十/年滅偪)
(陽以與向戌公羊作/傳陽譜有偪陽姓)晏安封􁩣為􁩣姓朱婁騶繹倪莒
小朱根牟皆􁩣分也武王得􁩣挾復封之朱曰朱婁朱
友以父夷甫顔功封倪三世居騶從齊尊王是為小朱
子(圈稱葛洪云邾武公字伯顔人謂顔公子孫為氏王/儉云未知按邾婁顔公事見公羊傳魯公家譜亦以)
(邾言代北可朱渾/亦為朱望河南)小朱十四世而朱二十有九世滅于
楚封其君為鉅鹿侯後有朱氏侏氏(姓書邾春秋後八/世滅為朱氏然哀)
(公時有齊/大夫朱毛)侏氏婁氏邾婁氏兒氏倪氏郳氏倪犁氏鄒
氏騶氏蒥氏翼氏挾氏無婁氏庶其氏楚且氏鉏從氏
茅成氏茅夷氏卑徐氏茅地氏夷氏儀氏夏父氏掶氏
庚氏蘧氏繹氏顔氏(茅夷卑徐鉏丘茅地蘧繹皆以附/邑為氏見姓纂者顔氏見圈稱陳)
(留傳及葛洪集要皆云顔出于邾而朱知儉譜獨以為/出于伯禽之庶采于顔者非也故魯公尚書譜亦謂之)
(儉為失/据云)仲尼之門顔氏之達者八(路囘僕㑹何祖克辛/也之推云仲尼母族)
(故多賢/蓋私言)根牟者侔也魯耴之(宣九/年)後有根牟氏牟氏侔
氏牟孫氏莒則周滅之矣(非紀姓之莒周滅/之以封兹輿期)伯禹定荆
州季芈實居其地生附叙始封于熊故其子為穴熊(芈/谷)
(野以名加姓附叙史作附祖大戴附/祖氏産穴熊季芈即季蓮芈姓也)荆楚名也夏有楚
狐父厥後鬻熊子者師臣西伯(世有鬻子書云文王初/見鬻子年已九十王曰)
(老矣對曰君若以臣逐麋則老矣坐䇿國事臣年尚/少史記及釋例云鬻熊子早卒繆乃其子事文王云)成
王時熊氏畔乃復封子繹于荆居丹陽是為楚十七世
通祈周顯號事抑乃自稱之子貲遷郢及魏為秦詐留
子横徙陳凡二十有五世而秦滅之(始皇楚名為秦郡/意亦以莊襄王母)
(名改焉世家云/以為楚郡失之)後有荆氏楚氏熊氏附氏穴氏粥氏鬻
氏郢氏逞氏能氏叙氏序氏沮氏(能奴代反沮音叙古/有楚老左趙孟家臣)
(楚/隆)其公族氏有成啟鬭囊賁善逯祿縣逮審側庇次連
草仵昭由景到聲㬊即圍尹后竟秉宜繹酒保枝乘春
陽鈞甲環夘武莊霜雪蜎舉舉穿稱僕貴嚴徵庾奮賀
列監減䪨(闕/)　　　　　卒度陳張李(凡七十二氏由/余本出中國而)
(伍員後有孫氏秦有班民一避地為棲煩而度尚碑云/度與熊同祖急就章有翠鴛鴦乃景翠之後列出列宗)
(有禦㓂風俗通云出古帝王列仙氏妄姓纂復姓又有/列禦繆矣姓氏之出固多矣潘本畢公後又有出于楚)
(者故岳家風也詩云楚公族/芈姓之後潘崇子尫生黨也)其複氏則有鬭耆鬭乳鬬
㜌鬭强鬭緡鬭文鬭班鬭比圍龜彌牟若敖叔敖堵敖
郟敖越椒罷敵上官三閭五相五參諸將太宰公建良
臣左尹右尹申叔申公楚季楚宗巫臣列宗子南子期
子庚子西子建子午子重子季子乗子千子儀子木尹
午無鈎無圉無宇無庸餘推涉其慶父襄老王孫成王
黒肱舒堅來纎沉纎邑由利孫白男吉白屈南耆門市
南伍叄慶父嬰齊弃疾枝如伯比師初熊卒熊相倚相
辛廖接輿季連季融仲雄大心凡八十二氏及籃厩箴
樂芉陵權莠清郊工連囂之十三尹(沈即寢屈南一作/男仲雄潛夫作熊)
(非/)其氏于邑者有馮屈閻瓦堂棠蒍薳靳卷圈柘拳養
包椒包申茍穰䝉蕩麻白渦淖慎匡訾貲棘棗龍俞園
艾鑢苗聶蔓萬万利鄀主康(蒍與蘧卷與圈園堂與棠/訾與貲皆同也棗出于棘)
(萬出于蔓匡出匡宰須句而李延昌本姓麻張遼本姓/聶皇朝始以匡為主政和制不得以主為姓乃為康姓)
(書楚有鑢音去聲/然攷楚自有鑢)及鄧陵卜梁魯陽櫟陽苞丘吳丘何
丘軒丘商宻愈豆英賢武安期思田公白公涇陽葉陽
之氏(闕/)　　　　　　　　　　　　為郴氏圈公者
始秦博士避世商山(闕/)　　　　　(分非/發揮)帝摯之世九
犂亂時重犂失職堯于是復育重犂之後使復舊葉是
為羲和(命羲仲宅嵎夷命羲叔宅南/交和仲宅西和叔宅朔易)和實為犂後為和
氏(易見詳堯紀班彪于寳皆云司馬犂後是也世紀云/羲和四子羲仲羲叔和仲和叔分掌四岳王安石以)
(四岳為一/人非也)商封之程有程氏司馬氏(周宣王時程伯休/父為宣王司馬掌)
(六師伐徐為氏西京雜記云司馬出史佚休父出史佚/也异之祖又左傳荀氏攴子邑程程鄭是程元及靈洗)
(是具程祈之譜談云風姓/有裔孫程伯始啟士失之)史遷既刑作史記下及懿師
三世事魏遂移其社為晉四世弃洛南渡又十一傳而
劉宋滅之(西五十三年東一百四年沈約晉書造竒以/元帝牛金之子應牛繼馬之䜟鄴中學者王)
(邵宋孝王等辨之魏收深疾/南幸收其短著之司馬叡傳)和仲孫宗處清纍為纍和
氏(左果毅誓狀云重黎誅共工堯命其子和中居春官/代為岳牧和仲孫宗處代清素自守百姓號曰素和)
(子孫/氏焉)濮羅歸越賨滇麕麋芊蠻皆芊分也楚子取麕麋
以國其庶已而取之歸是䕫賨是宗繹之適昆摯以疾
廢于䕫亦併于楚(鄭語注摯乃繹元孫有疾自弃于/䕫子孫有功為䕫子世家不紀)有
䕫氏歸氏賨氏宗氏(宗俱碑云四岳之裔宗/均資世皆作宋非也)羅熊析也
後亦入楚有羅氏羅侯氏(初國宜城後轉徙枝江/衆周之東乃定長沙)滇祖
莊蹻百濮芊蠻或竄或懐世不絶也有濮氏髙氏(髙氏/句麗)
(後燕錄云慕容雲祖和髙句麗之支云髙陽氏之/後故以髙為氏為慕容寳養子後僭即復為髙氏)越狥
芈姓是為南越越裳駱越甌越甌隑甌人且甌供人海
陽目深扶摧禽人蒼吾蠻揚揚越桂國西甌損子産里
海癸九菌稽余僕句比帶區吳所謂百越也(百僕亦自/多種揚越)
(即揚粤是為蠻揚或作揚雩非也南海桂林象郡皆古/南越之地並詳國名記中輿地志云東南二越而諸儒)
(一之/疎矣)有駱氏李氏(李嗣興/本姓洛)帝之後又有䝉氏容氏孺氏
若氏雙氏玉氏頊氏蟲氏隤氏凱氏重氏童氏龎氏檮
氏臨氏蒼氏蒼舒氏達氏叔達氏陸終氏淵氏聖氏(周/大)
(夫有叔達為王恭曽孫孺興與陸終氏有惡又/姓韻才子蒼舒謚淵八凱隤􁑹謐聖後為氏)彭祖氏
季連氏髙陽氏商丘氏
　贊曰
玉子髙陽精氣揺光通眉戴干是濟窮桑履時象天疏
以知逺上緣黄帝通變不倦集威成紀㥄慫自持内戒
􁏬室外親客師惠寢萌生信沾翔泳乗彼結元范林何
堋
　世無聖人亦無愚人非無愚人也務學從師則愚者
　聖非無聖人也違師背學則聖者愚矣乾之九二見
　龍在田此龍徳而正中者也而孔子發之曰君子學
　以聚之問以辨之學問從師之始也三皇五帝固未
　有不自師以成者而獨異黄帝氏髙陽氏之取師何
　如是之勵且博邪黄于諸臣風后力牧大填封鉅容
　蓲岐伯若廣成甯封一切師之髙陽之初師于淥圖
　矣師于栢夷父矣師于大欵矣師于赤民栢亮父矣
　不憚下風皇皇如有求而弗得何邪至道無所底失
　徳不以聖唯學然後知不足堯為御舜為左而伯禹
　為之右入于夢而訪荷蓧涉于津而訊淵客聖亦豈
　必達哉一人之智固不若衆之愚也師者人之斗極
　也入人之家則以重人之家入人之國則以重人之
　國是故古之聖人世至治矣政無為矣民悉仰化而
　天下之和舉至矣猶且恐然常若獸盗之將至而將
　不免者尚友親師常若不逮故徳愈隆性愈徹世愈
　治而後世愈不及也孔子師於老儋師于萇𢎞師于
　盂蘇䕫靖叔而老儋且師常樅是生知者焉不學然
　亦何常師之有神農師㶏隂之老黄帝拜空桐之叟
　㶏翁桐叟豈聖者邪炎黄之聖不自聖也唐虞夏后
　拜師稽古垂衣裳而天下治湯之于貸子相髙宗之
　于甘盤文王之于錫疇子斯武王之于太公周公之
　于庶秀成王之于郭叔此其憲也晉文公之咎犯隨
　㑹秦繆公之百里奚公孫枝楚莊之孫叔敖沈申巫
　闔閭之伍子胥文之儀句踐之范蠡大夫種若聖若
　賢莫不尊師而重學子張魯之鄙家顔涿梁父之大
　盗而學孔子段干木晉之大駔而學子夏髙何縣子
　石國之大暴而學于子墨索盧參東方之鉅狡學于
　籥滑六人者刑僇死辱之徒也而為天下名士顯人
　王公從而師禮之以其壽盡則得之師與學者君人
　之所知也齊小白伯者也師于管仲而致其理齊人
　有士畟也者小白執質請見之三而弗得嬖者曰畟
　也䯢臣君國之賤士也三往而弗得見其可已矣公
　曰烏是何言歟吾聞布韋之士不屑富貴不輕身于
　萬乘之君萬乘之君不事仁義不下禮于布韋之士
　夫子之不屑富貴則可矣謂不穀置仁義而可乎五
　反而遂見之天下之諸侯聞之爰胥師而賓焉于是
　九合諸侯不以兵車一匡天下則自一賤士始也詩
　曰有覺徳行四國順之其小白之謂乎先朝講臣范
　祖禹嘗為帝學八篇其槩曰三代八十四王厯年千
　九百三十以學見者禹湯髙宗文武成王而已夏之
　啟與少康商之祖甲中宗祖乙盤庚周之康宣皆功
　業並于詩書非學不至漢唐之君則蓋有矣要之少
　學而無師夏癸商受昬德弃祀豈性不足與為善邪
　由不法先王不親賢不問學也祖禹之言其不可戒
　哉學者聖之資而師者道之原也是故曰說義必稱
　師聽從必盡力天子入學祭先聖則以齒嘗為臣者
　弗臣所以尊師而敬學也學堯而堯學跖而跖途巷
　可以為禹而舜果人也由此語之治亂之分師不師
　學不學之一間爾郭隗之言中虺之戒其真有國者
　之龜鑑歟
　
　
　
　
　
　
　
　
　朱紫陽曰渾天儀古必有其法遭秦而滅至漢武帝
　時洛下閎始經營之鮮于妄人又量度之至宣帝時
　耿壽昌始鑄銅而為之象宋錢樂為鑄銅作渾天儀
　衡長八尺孔徑一寸璣徑八尺圍周二丈五尺强轉
　而望之以知日月星辰之所在即璿璣玉衡之遺法
　也厯代以來其法漸宻宋朝因之為儀三重其外曰
　六合儀以其上下四方于是可考故曰六合次其内
　曰三辰儀以其日月星辰于是可考故曰三辰儀其
　最在内曰四逰儀以其南北東西無不周徧故曰四
　遊此其大畧也
　
　
　
　
　
　
　
　
　
　
　
　
　
　路史卷十七
欽定四庫全書
　路史卷十八　　　　　　　宋　羅泌　撰
　　後紀九
　　　疏仡紀
髙辛氏
帝嚳髙辛氏姬姓(古史考云或云房/姓妄也一云妘姓)曰嚳(一作俈集韻/髙辛號通作)
(嚳/)一曰逡(見世紀一作夋山海經作俊言帝俊處甚多/皆謂嚳郭景純皆以為舜謂舜俊聲相近失)
(所考/矣)嚳之字曰亡斤黄帝氏之子曰𤣥枵之後也(世本/嚳黄)
(帝之曽孫漢志言顓帝蒼林昌意之子帝嚳青陽𤣥囂/之子皆並二人而言繆亂如此外紀𤣥囂雷祖之子是)
父僑極(大戴禮/蟜極)取陣豐氏曰裒(髙堂隆北郊表日/握裒履巨跡是也)履大
跡而􁟿生嚳方嚳之生握裒莫覺生而神異自言其名
遂以名(見大戴禮世紀故曹植贊及張顯析言云髙/辛氏初生自言其名其君氏終無迷繆也)方
頥龎覭珠庭仳齒戴干(河圖矩起及白虎通云帝俈駢/齒上法日參秉度成紀以理隂)
(陽帝系亦云方頥駢齒元命苞云帝俈戴干是謂清明/發節移度蓋像招摇注云干楯也招揺為天戈戈楯相)
(副戴之像見天中以為表干或作/辛古辛作干干作干二字相似云)厥徳神靈厥行祗肅
年十有五而佐髙陽氏受封于辛為侯國(十道志襄邑/有髙辛城地)
(志云下邑梁國也今碭山縣下邑今𨽻南京帝系譜云/帝俈年十五佐顓頊有功封為諸侯邑于髙辛九域志)
(有髙辛/城廟)髙陽崩而嚳是立以木紀德色尚黒正朔服度
惟時之宜(十三月為正三正記云正朔三而改文質再/而復禮記正義云夏以上以此推正朔皆三)
(而改矣鄭說三帛謂髙陽氏用赤繒髙辛以黒其餘諸/侯用白繒以此却推舜以十一月為正尚赤堯以十二)
(月尚白餘諸侯用白繒髙辛以十三月尚黒故用黒繒/髙陽氏以十一月尚赤故云以赤繒少昊以十二月尚)
(白又謂黄帝以十月尚黒神農以十一月尚赤女媧以/十二月尚白伏羲而上未聞易言帝出乎震則當以伏)
(羲為始後世如漢循秦用十月太初始/用夏正魏景初之建丑唐載初之建子)仁而威惠而信
其色郁郁其徳嶷嶷其動也時其服也士聰明濬武嶷
嶷涘涘侻衣服而不駔冬輕以㬉夏輕而清窶薶其屋
室土事不文木事不飾以示民之節謂徳莫髙于博愛
人政莫髙于博利人故政莫大于信治莫大于仁吾慎
此而已約身博施惟愛人利物是圖謂黄帝之言曰道
若川水其出亡已其流亡止是以服人而不為仇分人
而不為譐順天之義知民之急脩身而天下服故達于
天下而不忘縁巧者之事行仁者之操上由黄帝之道
而明之守髙陽之庸而正之節仁之器以脩其財而身
專其美矣于是叙三辰以著衆厯日月而送迎之以順
天之則謂寅賓出日寅餞納日魯語云俈能次序三辰
以治厯明時教民稼穡以因民也命重為木正黎為火
正該為金正脩及熈為水正句龍為土正是為五官分
職諸國封為上公社稷五祀是尊是奉(五官顓帝所命/髙辛從而任之)
(昭公十七年傳顓頊之下服注曰春官為木正夏官為/火正秋官為金正冬官為水正中官為土正髙辛因之)
(此五人神而配五行之神者勾芒祝融之徒乃五行之/神名非重熈之徒雖非其名以其名以配食故亦得名)
(之如社稷本五榖之神配食黎/者亦曰社稷所謂尊本也)氏克官說天文夘下地
火紀昭融而世賴之(賈逵云祝甚/也融朗也)逮其繼世失遺其業
守乃命弟囘嗣綏厥職昭顯天地之光以生柔嘉材爰
封之吳謹農祥乩欿傺故六氣正而天道平五正建而
人事理(春秋文耀鈎云髙辛受命重黎說天文昭二十/九年傳蔡墨曰遂濟窮桑  顓頊所居然黎乃)
(顓頊之孫其世相及故鄭語謂黎為髙辛氏火正堯典/注謂髙辛氏命重為南正司天黎為火正司地周禮疏)
(序謂髙辛與顓頊相繼無隔故重黎事/顓頊又事髙辛如稷契事堯又事舜也)乃闓閟塞履龍
斷委闗貸賑亡益恤逺人盍閭連墓使人相親故飲食
相與守望相助而疾病相扶持揖其民力更相為師因
其土宜以為民􁁉故生亡乏用而死亡傳尸貴賤賤貴
以通其器耕以自養而以其餘應于上故平(管云應良/天子耕以)
(云/云)工賈以通故闗夷而市平財亡鬱廢而愚亡不教修
其禮樂正其兵農故升降得以有數長㓜得以有叙而
班白者不負戴矣粤命臺駘宣汾洮鄣大澤道演擊汰
而民離湍決之患帝用嘉之封之汾川以處太鹵封允
格賞帥味而下以龢(允格/封鄀)以日至設丘兆于南郊以祀
上帝日月星辰先王偕食絜其祭服備其帷帳陳之圭
幣薦之黒繒右社稷而左宗廟制其谿陵明鬼神而敬
祭為之數薦所以重本也(二儀實錄云帝/俈始制帷帳)命咸黒典樂
為聲歌作九招制六列五罃(樂緯及潛夫論等皆作六/英竇苹以六英為少昊樂)
(誤/)享上帝以中罃(即中/英)命柞卜(柞卜吕氏傳世紀咸作/倕世紀云嚳命倕作鞞)
(先儒小鼔有柄曰/鞀大鞀謂之鞞)作鼙鼓制笭筦壎箎祥金之鐘沉鳴
之磬伶人咸抃鳯皇天翟舞之以康帝功鼔奏以觀聲
歌奏以觀龢舞奏以觀禮禮以樂龢政是以成命曰九
招咸黒為頌以歌九招之就(劉勰文心雕龍云帝俈之/世成累為頌咸黒見吕氏)
(春秋作成累字之誤也兎園策引吕氏春秋咸黒為九/歌六英以康帝功樂緯黄帝曰咸池顓頊曰六莖帝俈)
(六英堯大章舜大招湯大濩周曰酌是以清和上升天/下白虎通云樂者所以象徳表功而殊名也記曰顓帝)
(樂曰六莖六莖言律厯以調隂陽著萬物也帝俈曰五/韺言能調和五聲以養萬物調其英華也注志謂顓頊)
(作六莖帝俈五英英/者英茂莖者根莖)羿以善射服事先王乃命司衡賜
以累矰彤弓蒿矢(郭云累矰矢名以白羽為之大/傳云白羽之矰是也或作繒非)羿是
以去下地之白難而民得以佚(白難兇頑為亂之人如/封豕長虵之類皆其號)
(名/爾)以故羿死託于宗布(鴻烈解云羿死託祀于宗布布/祭名也說者以為夏之窮羿失)
(之夫窮羿非若蚩尤僅作兵器徒能僭叛為盗爾豈宜/有祀按字書有羿云古之射人廣韻云羿古諸侯一云)
(射官而說文乃云羿俈時射官少康滅之則似以羿為/之後世矣故世紀以為帝俈之世掌射加賜弓矢封之)
(于鉏為帝司射厯唐及虞而賈逵云/俈賜弓矢者羿之先祖皆失所攷)于是盡地之制受
少昊髙陽之經理卒創九州以統理下國正甽均賦以
調民人(水中之可居者曰州川有所擁也後世加水故/共工幽州作州而蘇子遂云北裔水中非也九)
(州之制久矣伯禹作九賦爾而說者乃謂禹始分九州/妄也炎黄已九州矣通典等謂帝俈九州蓋皆定其疆)
(理欲其支脉貫通得所爾非剙之也非若後世/率意割南益北斷手屬足而不預其地理者也)龢以仁
義持以信禮為亡為事亡事混美于下故卿而不理(管/云)
(静/也)動而民罔不欽言而民罔不勸男有分女有歸壯有
用老有終凉風至而陳麾太白髙而轉戰然後倔强惠
命因其時而誨其民修其方而天下定守髙陽之道而
不務乎其前任智守數以道其常周聽廣莫以䋠其明
于是致學柏昭而師于赤松舟人授書于鍾山而拜師
于牧德(記言帝俈拜師牧徳按四極明科謂九天真王/于牧徳之臺授俈以靈寳内文帝以道治世遂)
(秘之鍾山而太霄琅書謂靈寳秘文内符九天真王等/以授帝俈藏之鍾山北河劍經則言王子詣鍾山授九)
(化十變之書隱遯日月游行星辰其言難攷李膺紀/青城有天皇受帝俈五符文于此山牧徳之臺今在)發
節移數順天思序以道御世秉度成紀行星辰遯日月
以從天地之固然故山不童而用贍澤不弊而養足不
出百里而求足(管/子)舉星畢曳雲稍春乘馬而秋登龍黄
斧紼衣溉執中而獲天下(大戴禮云春夏乗馬秋冬乘/龍龍馬八尺者充亂龍云古)
(者畜龍乘車駕龍/故今畫之非也)法尚乎一而政貴乎信故下服度不
備待而得龢故民反累皇道炳燠萬流仰鏡牛馬之牧
不相反人民之俗不相知(管子/侈靡)霜雹所沾日月所監亡
不尊親地寳天瑞應誠而至于是省方以齊民之物而
登封以報其政之成是以四海同風九州共貫天下歸
往而人以樂生都于亳殷亳殷辛其始國故號曰髙辛
氏(或謂河南偃師城西二十里乃鄉春氏之尸氏今睢/陽治宋城之地秦再思云周封商後于宋太祖皇帝)
(初作鎮于此及有天下號大宋叶于皇考之諱又宋主/大火而德復在火可謂符契今髙辛陵廟去宋城三十)
(里/)是為王子者(道書謂帝/俈為王子)帝生三十而御天六十有三
載崩葬頓丘臺城隂野之秋山所謂頓丘臺也(山在魏/之頓丘)
(元和志頓丘西北三十五有秋山縣北三十有帝俈墓寰/宇記秋山冢見存皇覧云在頓丘城南唐以仲春祀帝)
(俈于頓丘三年一享藏景錄及形神經云王子曽詣鍾/山獲九化十變經一旦疾崩營冢渤海山即秋山也山)
(經九域志皆作狄云山隂今陵見存又云夏中衰有人/發渤海山王子墓室中無有唯一劍在北寢上作龍鳴)
(數聲人不敢近蓋仙者言解法/多以劍自代也後失所在云)四后(胄后則一為正三/為妃論者以為四)
(妃並列妄故隨主欲立五后辛彦之曰后與天子亡體/齊尊不宜有五而博士何安駮之謂俈四妃舜二妃何)
(有常數不/學之失)上妃有駘氏曰姜嫄(鄭𤣥云俈立四妃以象/后妃四星一明者為正)
(三小為次帝堯因之夫姜嫄既曰上妃則為后矣劉瑜/疏古天子一娶九女姪娣有寝河圖授嗣正在九房以)
(此/)清淨專一而好稼穡(列/女)衣帝衣履帝敏居期而生弃
(山海經云后稷生于巨迹列子因之太史公禇先生鄭/康成記之是說也先諸詩而有也春秋元命苞曰姜嫄)
(㳺閟宫其地扶桑履大人迹而生稷又云蒼神精感姜/嫄而生卦之得震故周蒼代商蒼神謂俈木王者也論)
(衡曰嫄衣帝俈之衣坐徳帝所而妊故怪之詩言履帝/武敏或問予曰歐永叔蘇明允洪駒父軰皆辨無是事)
(予曰神理所在居于恍忽汗漫之間氤氲通行蓋有難/廢者今齊之章丘縣龍蟠山上有神迹祠焉皇覽云即)
(姜嫄所履者亦見十道志及述征記伏琛齊地記宋濟/南太守蕭承之立祠于山妻學履之是生齊帝亦見本)
(史則列子之/言未可遽非)弃惟元子披頥象亢(潛夫論云后稷披頥/元命苞曰稷岐頥自)
(求是謂好農蓋象角亢戴土食榖注云面皮/有土象頥面為下部下部為地巧于利也)弃之每異
嫄乃收之爰名曰弃而字之曰度辰(世本嫄為上妃天/問稷維元子元妃)
(之子也真源賦云帝未立時有姜嫄履大迹而生男耻/之三弃草野有異帝聞姜嫄有聖子乃詔為妃賜姓姬)
(名曰弃名弃亦借苪司徒少名弃赤而毛弃之恭姬之/妾取以入而名弃韓郎伯竒生弃荆棘數日兵散乃收)
(養之王充云或時禹稷之母欲妊適吞薏乙/履迹邪古今好怪謂不見怪則亦不異爾)性敷而仁
戲惟稷黍(列女傳云性敷而仁/簡狄教之時藝桑麻)長研耕稼為唐天官及
事虞夏以耕織為本教發菑糞土别五土之宜教民時
萟嘉穀致貽有相之道(書刑徳考云堯使稷為司馬文/子云為大農師齊職儀文云堯)
(命羲叔為司馬夏官也虞夏以司馬為夏官弃居其職/孔頴達云舜命羣官使禹宅百揆天官也契敷五教地)
(官也伯夷秩宗春官也咎陶為士秋官也垂共工冬官/也惟夏官不言命然上言禹遜于稷契帝曰汝后稷播)
(時百榖不言命官明是稷為司馬夏官也故鄭詩箋云/稷居稷官民賴其功後雖為司馬天下猶以后稷稱焉)
(頴達不知后稷乃官也鄭氏昏禮謁文讚云稷為天官/故齊職儀云弃授人時尊為天官則稷實天官又非司)
(馬矣麥麰天降故云周有麥瑞后稷始貽民以麥種絳/郡有稷山隨圖經云稷播種百榖于此竇苹云山西南)
(去安邑六十里唐/之稷山今屬河中)脩封疆為田順土造區廸民降岌而
後(闕/)　　　　　　云稷始為甽田以二耜為耦(闕/)
　　　　　　　一甽一夫三百甽而播種于(闕/)
　　　后稷天下之為烈也豈一手一足哉虞帝乃國
之漦號后稷(與台邰同一作駘昔景王使詹桓責晉曰/我自后稷駘苪岐畢吾西土也注武功邰)
(城是十三州志云古文作台然稷之母/有駘氏傳皆作漦其地在齊世不知也)􁂠百穀而山死
(山海經云后稷死于黒水之山國語展禽之言世/紀云死于黒水潢渚之野五行書云以癸巳日死)取姞
人是生漦蠒世濟其徳漦蠒生叔均是代其父及稷播
穀是為田祖自商以來祀之(五行書云田祖以甲寅日/生田主以乙巳日死辛亥)
(葬大司徒注云田主田神后土及田正之神所依疏弁/為堯稷官立稼穡死配稷名為田正詩人謂之田祖籥)
(師注云田祖謂神農以神農為造田之祖而后稷亦有/田功故傳謂有事于尊可以及卑祭田祖則后稷田正)
(后土亦在焉然此經言叔均為田祖則自是一人知其/仂田者衆不得指云神農后稷先嗇司嗇田祖當别人)
(也/)世為后稷及夏之衰有不窋者失其官守竄居于尉
李(不窋非稷之子乃夏末時人國語云不窋事虞夏非/也而史記本世紀遂以為稷所生妄也有辨見發揮)
(尉李即春秋義渠之地成相篇/砥石是也今慶州有不窋城)生鞠是為鞠陶生公劉
公劉能脩后稷之業民保歸焉周道由興生慶節始國
于邠生皇僕皇僕生弗差弗差生偽隃偽隃生公非公
非生辟方辟方生髙圉髙圉能帥稷者周人報焉生侯
牟侯牟生亞圉亞圉卒弟雲都立生叔組紺是為祖類
祖類生諸□是為泰公生亶父是為古公泰王(不窋周/家之世)
(最為繆亂世本云公非辟方髙圉侯牟亞圉雲都祖紺/諸□太公如此而已班氏表乃云辟方公非子髙圉辟)
(方子夷竢髙圉子雲都亞圉弟其世顯甚然史記乃無/辟方侯牟雲都諸□故皇甫謐遂以髙公非髙圉亞圉)
(祖紺之字吾知其牽于单穆公之言而合之也故遂詳/之釋例亦云髙圉僕窋九世孫而索隱謂辟方侯牟皆)
(二人為得之侯牟或作夷岐偽隃即毁隃祖/紺即公叔祖類人表曰公祖世表曰叔類也)避熏育居
岐陽實始剪商復取于駘曰泰姜生泰伯仲雝季厯季
厯居程(見周書/世紀)古公屬焉泰伯闞知及弟仲雝竄于荆
曼居梅里荆人義而君之號勾吳古公薨計于近郊而
還于畨離(亦稱越梅里在盍閭城北五/十里世本云孰哉居畨離)伯卒仲繼剪髪
文身臝以為俗是謂孰哉虞仲(史記謂泰伯斷髪文身/非也乃仲雍也左傳及)
(潛夫論詳之王充亦云太伯教吳冠帶孰哉隨其俗而/與之俱倮也故吳之知禮義太伯改之也此與左氏端)
(委以治周禮仲雍嗣之斷髪文身陸氏吳/地記雍冢在常熟虞山上與言偃家並)武王封其曽
孫仲于夏虛為西吳亦曰虞仲十二世而晉滅之仲攴
孫卿于周封樊為樊氏樊仲氏卿氏皮氏虞氏方紐于
氏(僖五年滅虞定/五年于越入吳)虞滅吳始大二十四世而越滅之有
燭庸厥由常壽夫餘鳬臾胥門慶忌慶師公冶公祖公
劉泰伯漆雕(以上/復姓)及夢餘句壽延畨夫槩冶延闔㧁􁂷
常開周古蠧禽頗之氏其以邑氏者偃州州來延陵棠
谿堂溪唐谿郁閭及郁􁘫或柯之氏(潛夫論又有成氏/梁氏公氏延出延)
(陵與州來為二姓/纂又有延州氏誤)越滅吳流其三子長曰鴻流婺源葬
焉(寰宇記婺源西七十/五村葬處名吳山)倭鄖無錫皆吳分也(周處云武/王追封周)
(章于吳乃封章之子越于無/錫魏畧云倭王自稱太伯後)季厯再世而興周即王季
(子思云帝乙時王/季以九命作伯)文王因之(小戎啚云帝乙命王季為/西伯又命文王典治南國)
(史記紂以西伯為三公賜/之弓矢鈇鉞得專征伐)又再世康王一晏朝而暴公
作闗睢之詩以諷(史遷云周道衰詩人本之祍席而闗/雎作幽厲之闕始于祍席故曰闗睢)
(之亂以為風始齊魯韓三家則云康王政衰詩也楊雄/亦云周康之時闗雎作乎上陸云康王晚朝闗雎作刺)
(也/)又再世穆王耄荒訓夏贖刑而書不續又再世懿益
衰詩人遂刺又五世幽王不道死于驪山之下申侯立
平王而東遷黍離遂作(世謂孔子降王風妄也夫風者/風土之歌耳黍離自是東周之)
(土風東遷之後政僅施于圻内不能刑于四方故國人/隨其土風如此非謂降也若以黍離為降則七月何為)
(列于風邪且雅亦有東周之詩世不知爾節南山十月/之交乃桓莊之詩亦可謂降雅乎曰王風者春秋書王)
(之意也然新序又以為衛宣公之子壽閔其兄伋而/作韓詩及曹植惡鳥論以為伯封作學者宜勿妄談)王
政陵遲至魯惠公遂請郊廟之禮未與而顧用之于是
禮樂征伐不由于天子故孔子傷之而春秋作又十三
世而敬王丐立子朝之難遂止成周三十有八年有星
孛于東方明年而西狩獲麟聖人于是絶筆春秋而書
亦終于秦誓吾知秦之必蹶周也故十一世王然而周
卒亡秦卒有天下於呼(王者之迹熄而詩亡詩亡而後/春秋作詩亡謂孔子時說者云)
(詩亡于陳靈公謬哉靈公之殺乃魯宣之十年春秋/之作百二十一年矣絶筆獲麟有二論見發揮四)
　贊曰
帝逡髙辛厥德神靈生而有異自言其名其色郁郁侻
衣薶屋次序三辰六畜遮育工賈以通拜師牧德樂作
五罃鳯皇天翟法尚乎一政貴乎信霜雹所沾孰不尊
親
　路史卷十八
欽定四庫全書
　路史卷十九　　　　　　　宋　羅泌　撰
　　後紀十
　　　疏仡紀
髙辛紀下
周之初興大封同姓五十有三國而文武之胙又三十
有二管蔡成霍魯衛毛􁨧告雝曹滕畢原豐荀文之昭
也亏晉應韓寒狄武之穆也而凡蔣邢茅之與胙祭則
周公之裔也(伯益考之父已亡管/叔誅周公為禰也)召虢燕陽閻鎦邠鎬
方卬息隨彤单縱寗梁項岑鄄滑養盛極鞏穀謝郭宻
榮丹陽楊逢觚欒甘鱗主頓鼓肥宫遂冥麗暴載岐費
紀胡康萇解張隗藺運冀潘龎馮沈賈鄭暌芮魏焦樊
巴周徐橋北燕鮮虞陽樊皆姬國也(七十九國如召祭/閻原畢劉等猶是)
(商世所封餘乃/後之分封者)文之昭十有六而泰之生者十(詳譜/圖)文
公采于周(在扶風/武功)成王封其子伯禽于魯三十有四世
而楚滅之(洛誥云予小子其退即辟于周命公後周公/留相周成王封其子于魯明矣陶潛作諸侯)
(孝傳以為武王封之于魯誤也伏云周公致政封魯老/于周心不敢逺成王欲事文武之廟公疾曰吾死必葬)
(成周示天下臣于成王及死成王葬之畢而云示天下/不敢臣故公封于魯身未嘗居魯而說者更以為成王)
(以公有勲勞于天下賜以天/子禮樂妄矣有辨說見發揮)後有有蟜臧㑹臧文臧孫
公山武仲南宫惠叔叔仲仲顔仲叔公孫東門子家子
叔子服子我子言子翬子于子成子寤子孟子駒子有
子士子華子陽子楊公施公襄公冉公為公思公石公
之公析公巫公父公伯公慎公索公肩公良公哀公若
公冶公輸公鉏公儀少施慶父富父賓牟意如仲梁仲
顔孟仲叔季之四孫(子陽公族子陽後子楊出季桓世/本無子陽公孫公鉏公冶二子傳)
(皆曰/伯)及聲意南懿陘般僖榮禽于賜湣閔騫哀隱悼引
毗彌展施衡為穆作昨婼尾鞠麴孟仲叔季之氏(叔出/叔盻)
(甚明姓纂出叔達又云叔向繆矣風俗通哀出哀公吳/有隱蕃云隱公後鞠氏伯禽後與鞠見王禹儞集云本)
(出于/魯)其以邑氏者臧衆鄟秦運鄆管栁厚郈顔即費蔑
魯(孝公子彄采于臧展禽采于栁孝公八世廢采厚曰/厚成叔與郈通姓苑有厚丘費乏碑云季文封費為)
(氏懿公孫費伯城即居之/顔乃齊靈公妃顔懿姬者)及栁下瑕丘厚丘梁其榖梁
(梁其伯禽庶/子見英賢錄)逮項公孫足守秦符璽又為符氏(潛夫論/魯又有)
(乙華向/非也)周公使管叔監郼與蔡惎郼間王室周公蔡蔡
而辟管爰代以中旄父管故不嗣(周書管叔霍叔經死囚/蔡叔杜預訓蔡為放二)
(蔡管叔初亦為蔡故/云文王惠慈二蔡)後有禽氏管氏敬仲相齊公伯卒
于齊其耳孫脩適楚為隂大夫漢始南陽世奉仲祭號
相君有隂氏隂嵩又為丘自陵氏(後周書賜隂嵩至隨/複姓君子曰管氏之)
(世祀也宜哉釋例以管叔為/周公後管仲為穆王後皆非)蔡叔既蔡于郭凌子胡改
行帥德周公使為魯卿魯治乃復之王邦之蔡澤是為
蔡仲子蔡伯生宫侯至平侯徙新蔡益微每賦役于楚
遷之州來(故州來/為下蔡)二十四世而楚滅之(齊世家云周公/舉胡為魯卿士)
(治言于成王復封蔡書疏/辨之孔晁云郭凌地方)有蔡氏辰氏盱氏朝氏歸生
氏生氏太史氏蔡仲氏子履氏大利稽氏(後周書賜蔡/裕姓一作蔡)
(總/)曹叔甸伯二十六世而宋滅之(哀八年/宋景)有曹氏覊氏
僖氏釐氏子臧氏射姑氏夕姑氏公彊氏其攴于卞者
為卞氏欣氏于牟者為曹牟氏重丘氏子臧氏(欣時字/子臧先)
(賢傳有曹/牟君卿)曹操􁂷漢而有魏五世刼于典午(非髙陽後/曹氏見魏)
(武自作/家傳)成伯子爵後附于齊還奔魯而滅于楚(成十三/年之成)
(子成肅公也肅公恒公皆為卿按成即郕文王之子不/詳名寰宇記引史記武封母弟季載于郕按管世家季)
(載封冉又云後世/無所見非成也)有成氏郕氏上成氏邽氏肅氏(戰國/郕午)
(仕趙始為成氏然/周魯皆有成邑云)霍處以禄父降而經至永公滅而奔
齊晉旱卜之在岳于是復霍而登旋滅于晉有霍氏冠
軍氏􁅃氏(閔二年與/耿魏俱滅)叔封司㓂采康及成王降霍以商
餘地封之統三監為孟侯(宋咸云長也若云方伯康告/云朕弟小子封以為成王知)
(康告/周)曰衛伯(周書謂/之殷)八世頃侯始侯孫和桓厲宣九十
猶戒于國所謂睿聖武公者五子懿公殺公于狄宋立
戴公狄載至徙楚丘子成公遂遷昆吾凡三十有五世
而衛亡(秦二世時衛/封滅不見經)有小王成公公上趙陽羌師辟閭
析龜北宫强梁㑹庌羌憲祝固祝國祝史史晁史朝史
桑太叔卷子南公世叔仲叔石駘石伯公叔子叔公明
公孟公孫子髙公析公甫公荆公文子文子伯子玉子
郢子强子季子齊夏戊夏丁將軍右宰司馬司㓂及左
右之公子(蕢為/司馬)與石聶彌承禮免勉左右伋壽南晁蒯
輒頑衎林凌稷牧冷嗣眷兼孫孟𢎞洪璧辟憲孺黔渠
朝世監㓂鍼文齊開彪孔之氏(𢎞唐改為洪晁錯史作/朝又作鼂孔達非宋出)
(孟亦與魯異如衛經雖嘗為縣長/張氏之後以禁異姓復為衛不著)其懸氏懸潘氏求氏
仇氏裘氏(纂非刀/裘也)康氏衛氏戚氏傶氏濮陽氏元氏元
咺氏常氏商氏凌氏(因采者也武公孫耳采于戚後為/孫氏一作傶集韻傶邑姓音簇凌)
(即凌人商乃鞅封/仇見世本裘之轉)陶叔授民為陶叔氏司徒氏(司徒定/四年非)
(宋司/徒)武公生季釁采于甯九世居卿為甯氏(周威王師/甯越齊威)
(師甯/戚)孫權啟吳四世而歸于晉又有厲氏(皓以秀奔魏/改為厲氏)
春秋之時惟魯衞希王政武王克商以毛叔鄭從(史記/武王)
(克商尚父牽牲毛叔鄭奉明水劉原父得毛伯/敦疑為鄭穆王時有毛班郭以為毛伯衛之先)成王以
鄭為三公有毛氏毛伯氏(毛庶氏也有衛過/得三毛伯世采)武王之封
母弟也惟季載少使食于沈成王立為司空爰封之冉
曰冉季是為那􁨧有冉氏那氏􁀙氏􁨧氏(冉即那見國/語冉耕冉㑹)
(姓纂出叔山冉妄傳多作𣆀尤繆春秋尹氏訟𣆀啟鬭/章囚鄭𣆀伯亦皆作耽太史公𣆀作冉或以為借不知)
(其誤今亦或􁨧乃𣆀厖國故雲安冉本巴東蠻不可不/辨然記皆謂季載封沈唐沈氏表云季載字子揖封沈)
(按成八年晉獲沈子揖豈季載哉疑沈/乂耽之訛不然或聲之轉餘詳少昊紀)告分南北南後
入晉北入宋有告氏郜氏(國姓之字古少從邑其從邑/者皆出後世朱曽之類反謂)
(後世去/邑妄矣)雝伯入周後有雝氏邕氏(音擁又于用切與/姞雍畢𨽻為雍)叔
繡居錯文公侯之縢三十有一世齊滅之(嘗一貶子尋/復世本云錯)
(叔繡封縢漢志/以為懿王子誤)有縢氏滕氏騰氏卜氏滕叔氏公丘氏
錯氏(姓苑宋大宰錯君又有􁀙並/去聲姓纂云温泉多此姓)文公薨畢公髙入職
焉(姓書文/王少子)子季孫邑潘既復分龎裔孫畢萬事晉獻公
滅魏而封之十世而斯始命文侯(師子夏/子方)惠徙大梁又
八世虜于秦(始皇二/十二年)有畢魏藩番龎吕獻豫苪垣新王
(吕出魏犨子錡王氏出信陵君孫卑子望京兆/山陽番同潘係見食志豫讓畢陽孫見國事)及魏强
伯夏曼多令狐宇文新垣葉大夫之氏(陳留傳新垣衍/居大梁虚為梁)
(垣氏潘後又周令狐整為御正賜姓宇/文曽孫元超唐復之徳棻楚綯系也)華侯采馮城為
馮氏有北燕(畢後采馮亭春秋有馮簡子杜云歸姓然/無攷後漢馮魴亦云魏之攴别采馮城東)
(觀記魏之别封曰華侯華侯孫長卿食采馮/城馮城為氏信都馮和孫跋為北燕十一年)武伐紂原
公把小鉞原莊公後亡有原氏佼氏原仲氏原伯氏跪
氏(姓書陳大夫原仲後英賢傳原伯氏絞之然後原貫/在絞前已百年鄭有原繁與原仲所謂南方之原也)
荀侯諸侯之伯晉滅之為公族後逝敖為荀氏郇氏旬
氏孫氏孫伯氏夙氏程氏中行氏伯宗氏籍氏席氏投
氏投壺氏(風俗通云中行穆子後/姓纂引世本為仲行)孫息食知為知氏智
氏(孫息後為三族一公族逝敖生林父為中行將謂荀/中行氏一林父弟首邑于知為荀智氏一逝敖曽孫)
(歡食邑程為荀程氏/後漢荀恁一作郇)智果諫謡不從乃别族于太史為
輔氏(汲古文晉武公滅荀以賜大夫原氏世族譜荀/侯荀姓魏正平有荀城故或以為鄭地之荀)豐
侯坐酒亡國以故負罌于首以為式(爼豆中有豐即鄉/飲禮中豐侯也都)
(斵一木為之象豆而卑一同坫爵射禮置罰豐西堦下/音訓謂豐國君以酒亡國故以為罸爵之名三禮圖云)
(射為罸爵之豐作人形豐國名其君以酒亡國戴盂以/戒酒故崔駟酒箴云豐侯沈酒荷罌負缶自僇于世啚)
(形戒後李尤銘曰豐侯荒繆醉/亂迷逸乃象其形為禮戒式也)後有豐氏酆氏(出鄭多/仕鄭姓)
(纂第/十七)武之穆四于邗為長先是唐有禍成王以封子干
子􁁉父而謂晉十一世文侯勤周受錫予昭侯立其弟
于曲沃五世而曲沃滅晉君之五世文公遂覇諸侯又
十六世而析徙端氏(曲沃武公滅晉/周命為晉君)有晉進戊恭整舅
咎羊甲獻射席籍(陽欒司籍或以/籍席出于荀)及士貞樓季太戊叔
魚叔向叔夙季夙季嬰楊食食我凡閭伯宗伯州公仇
公師弗忌臼季子羽之氏(叔向叔夙見世本公師成師/後見辨證凡閭見賈執英賢)
(傳及韻姓纂云子羽晉公族復為楚邑大夫然/鄭衛皆有行人子羽韓起庶子亦曰子羽云)其以采
者絺郤步涉畜鄐臼傗苦冀解張楊陽端續温祁鄔羊
介翼盂駒州欒及揚干銅鞮羊舌祈夜長魚五鹿東闗
㕁州(晉既分乃封/其君于端氏)其苦成庫成古成車成出于苦(晉校/尉車)
(成/將)欒書下軍及嘉若欒出于欒(靖侯孫/賓采欒)隄遆蹄鞮鮭出
于銅鞮(共六姓澄城鮭縣有鮭姓自云/鞮氏避事改之鞮纂文音隄)犨分于郤郗出
于絺自步居温則為步温(郤至/采温)由祈易續則為續祈(狐/鞠)
(居采續/為氏)先軫封原(胥臣為原大夫次卿也/故先縠曰原縠繼于彘)且居徙霍為
霍伯有先氏左行氏(國語且居蒲城伯/後受霍為霍伯)康王以虞之㓜
子公明為賈伯曲沃滅之有賈氏右行氏賈孫氏(晉滅/以封)
(公族狐射姑即賈季姓苑/以賈孫出王孫賈者妄)出公生伯僑封揚曰揚氏揚
孫氏(秦大夫揚孫為穆公戍鄭宻/謀取鄭覺奔宋為揚孫氏)雄其出也(出公㳺齊/生僑歸周)
(封于/揚)而温則狄滅之(僖十一温子/奔衛叔虞後)或為狐氏(世本有大/狐氏小狐)
(氏溱為大狐氏射姑為小狐氏大狐容即大戎氏云唐/叔子孫在者然狐本重耳外祖狐突郤陽狐皆采温故)
(後以狐為温出葢/晉後以封狐爾)韓武庶子幽世失國宣王中興韓討
不庭錫之梁山奄受北國是為韓西衛滿伐之而鄱于
海(韓侯為燕師所滅宣王錫/之外紀云平王時晉滅之)曲沃并晉有韓萬為戎御
復采韓原至景侯始命凡二十有四世秦滅之(萬唐叔/十一世)
(孫預以為出曲沃故或/以為成師之子俱妄)有韓何横俠罌言賈褐李吕(賈/謐)
(韓壽子隨外家姓至後充復詔所謂以恩繼情者/李嗣昭本姓韓又周賜韓褒侯吕陵氏後為吕氏)及韓
侯無忌公族韓褐韓籍韓嬰韓信信都之氏(籍嬰信三/韓見姓纂)
(韓褐見英賢錄公族乃/厥子無忌曰公族穆子)厥之𤣥康采趙藺為藺氏哀侯
少子婼采平為平氏婼氏張氏灌氏(良五世相韓佐漢/灌夫父張孟幸于)
(灌嬰/因氏)信之後又有韓餘氏(信敗于參合後亡入匈奴景/帝時子頽當赤來降餘匈奴)
(中為韓/餘氏)于之後有于氏邘氏盂氏(晉有盂苪盂大夫也/唐邢之盂縣而邘則)
(在懐州蓋/分封者)万紐于氏(東海于公裔孫隨拓䟦隣徙代為/万紐于氏至孝文復為于外都大)
(官新安公栗磾六世謹/從孝文入闗始籍長安)應侯次四晉滅之有應氏深氏
(韓詩云成王戲弟以桐葉圭封之周公曰天子無戲言/請封之王應聲而封曰應侯吕春秋則以為封叔虞)
狄子寒侯偕武穆也後各為氏(唐表云成王封母弟孝/伯于狄城為狄氏孔子)
(弟子有狄黒廣韻云春秋狄國之後漢有博士寒朗乃/武王子寒侯後而㳺俠傳寒孺乃以為出后寒姓書以)
(韓寒聲變則非也/然朗說為姓寒)周公之祚七長魯禽父次凡伯為凡
氏􁀙氏汜氏次伯齡封蔣男爵後以功侯二十二世併
于楚有將氏定氏次靖淵封邢侯爵滅于衛有邢氏陘
氏(僖二十五年玉篇作郱輕干/切非是乃金邢丘正音形)次祭事文王受商之命
(祭叔為卿士祭公/事穆王祭伯襲國)有祭氏謀氏訾氏祭公氏(姓苑云祭/氏以不祥)
(改為訾音紫祭/公氏見姓解)次胙次茅胙入南燕有胙氏作氏(姓/纂)茅
有茅氏茒氏(苑本立絞切/俗以為茅)若夫周𨽻之國則伯鹵之孫
仲奕武王封之閻晉滅之有閻氏奕氏大野氏(一云昭/王少子)
(生手有文曰閻康王封之閻城一云唐叔後成公子懿/采于閻晉滅之俱非晉滅之以賜公子懿爾周書閻慶)
(賜大野氏至隋復唐姓錄以/仲奕為太伯之曾孫亦非)虢仲虢叔文王敬友二卿
(國語亦母弟也馬融/云叔同母仲異母)仲曰西虢後遷上陽為南虢而留
者為小虢虢晉滅之(東虢滅在春秋前西虢下陽滅/在僖五年小虢滅在莊七年)叔
為東虢(亦曰郭叔見王㑹解郭輔碑云王季中子/文王卿士采于虢武王錫封後世謂之郭)平王
奪其地與鄭楚莊責王乃求其裔孫叙封之陽曲曰郭
公晉滅之有虢氏郭氏制氏若上陽夏陽西郭南郭南
伯之氏(又李子和/本郭氏賜)鎦康公卿後有留氏劉氏康氏官師
氏師氏帥氏(鎦後世作劉晉師/昺以晉諱為帥氏)文王之異弟煇之子渠
封岑為岑氏(唐表作燿/武王封之)亦有王氏䖍仁氏鉗耳氏箝耳
氏䖍仁氏仁氏此王季之穆也(王氏望馮翊狀云王季/第四子䖍仁居湟水西)
(羌音訛為鉗耳隨改為王氏唐有王宗按隨九門令鉗/耳君徹頌云朝邑人王子晉後避地西戎以地為姓今)
(廢天徳軍牟那山有鉗耳觜故英賢傳/云鉗耳本胡姓然以為子晉後則非矣)成王侯次子于
翟為翟氏(姓纂云/少子非)又封其攴于彤為彤伯宗伯是為彤
氏(廣韻/彤)又封㓜子臻于單單世卿為甸侯有單氏靖氏
單伯氏旗氏(柯陵㑹單襄公卿士單/朝也與魯之單伯異)昭王子成公男後
有成公氏(李利涉編古命氏成公生/與李斯男由同時遂不仕)宣王封庶弟友于
咸林曰鄭(一作棫林襄/八注鄭子國)為司徒死戎難子武公以夾俌
賜虢鄶十邑徙拾爵伯二十有二世韓滅之(厲公居櫟/文公徙新)
(鄭漢侯成碑云文王之後/封鄭鄭共仲賜氏曰侯非)有鄭藺語京將良孤尉具司
髠燭禆諀堵泄洩羽渾然㳺逰駟國渝俞喻(諭/軍)㑹雅䆳
繻罕豐䞉歂僑參眅薑蠆印頡梧儵皇蟜佚衛(五十姓/㳺望廣)
(平逰望馮翊禆通作諀渝通作喻蟜固出子蟜衛青乃/鄭季孽子穆公十一子子然子二子孔三族亡子羽非)
(卿存者罕駟豐印/良國㳺七族也)及田章封具羌憲彊梁趙陽史龜去
疾大季公文公德共叔世叔大叔子人子强子駟子罕
子孔子晳子國子㳺子寛子然子羽子軒子革子旗伯
有馬師東里行人西門西宫京城俟伏賀吐之氏(凡三/十六)
(子旗豐施之字子人穆公弟語字吕春秋鄭大夫公息/房而世叔討論乃子太叔㳺吉西宫則鄭執政所居苑)
(纂未詳侯植從魏孝政西遷賜俟佚氏又賜賀吐氏姓/纂引世本云宋司城子革又云季平子支孫為子革氏)
(按二國無子革乃七穆子然之子丹/之字奔楚爾子晳一云楚出亦非)宣之子三一尚父
為楊侯(地紀熊/渠伐之)一食陸卿曰陸侯(陸氏譜宣/王支子)一封謝丘
為謝丘氏(見盟㑹圖云皆幽王/封人表有謝丘章)平之子三長曰精封縱
為縱氏精縱氏(見英/賢錄)次曰唐封梁山為梁伯(千姓編云/平王少子)
(唐/)少曰秀封汝川謂之周十九世併于秦為周氏(併其/地為)
(汝南郡烈繼文昇興晏安宏明隱壽容休雄揮寛員成/邕十九世邕生秀秀生仁漢興復封汝墳侯周仁也號)
(正公或云𧹞出非/長安沛二望𧹞後)楊侯曽孫失國平王以賜晉封叔盻
後氏為楊洎堅為三世而為唐有梟氏屋引氏越勒氏
普六茹氏(煬誅元感賜梟氏周賜楊紹厓引氏一為君/口引氏楊忠為普六茹又為普陋如楊粤為)
(越勒並至/隋而復)惠之子帶封甘曰昭公子成公世官王所有
甘氏甘士氏甘先氏甘莊氏染女氏鑒氏(即叔帶甘先/甘氏姓染見)
(姓/苑)頃之孫武强滿為武强氏姬氏周氏(唐以諱改姬/氏周望長安)簡
之子儋季為儋氏(子/括)景之孫封陽樊後宅無終為公翁
陽氏陽氏陽樊氏無終氏(陽氏譜云春秋末宅無終因/陽樊而易氏仙傳拾遺陽翁)
(伯適北燕葬父無終山為右北亭人天祚玉田事亦見/于寳記范通燕書云後有雍于無終山獲玉是也名世)
(以陽氏為/景王少子)敬之子封鄄為鄄氏靈王之太子超古幼有
成德以諫廢年十八而賓是為晉(字子晉或云名晉一/云謚或云字子喬坤)
(監云字開/山俱妄)子宗敬為司徒號王子家平陽為王子氏田
氏緱氏王人氏王氏李氏拓至氏可頻氏乙速孤氏(王/氏)
(琅琊祁諸房皆出子晉可譜者以多仕齊周書王秉王/興並賜拓至氏王雄太原人貞觀志西魏賜為可頻太)
(原王顯後魏賜為乙/速孤遂為醴泉人)召康公願封燕(名奭乃實字世紀/以召公為文王庶)
(子而富辰所言無召乃以郇為召蓋以下泉言郇伯而/黍苗言召伯爾非也傳言公封燕九世惠侯始就國亦)
(妄/)康王復為太保年百有八十其長居燕而攴襲召召
世為伯(王安石云元子既國燕/次子守者猶食卲也)有召氏邵氏召伯氏東
陵氏(傳又有奭氏/盛氏非也)其分于唐者為陽伯齊滅之(昭十二/年齊髙)
(偃納北燕伯于陽左云伯欵迫逐遷/之然本曰唐即閔二年滅者是也)北燕歸國不達于
革凡四十有三世秦滅之(始皇三/十二年)太史公曰燕之社稷
血食者九百年于姬姓獨後亡抑召伯不鄙其民有亡
執之德也後有燕喜攸繆釐噲快噲之氏(秦已夘年亡/喻本音快)
盛伯子姬姓之長降于齊有盛氏痛氏(穆天子盛姬國/春秋書成公羊)
(云盛也韻譜姓纂云先姓奭後改為盛蓋以漢元諱意/其字曰盛而召公之名字皆為奭也盛姬卒王改其族)
(為痛氏急就/章有痛無忌)宻公榮公瑕公萇伯賈伯芮伯桃叔尹公
康公鞏伯甘單公暴公詹伯家父巷伯方叔卭叔世卿
家後各為氏又有尹公氏竒氏榮叔氏南宫氏榮伯氏
芳氏(竒出尹芳出方伯輿大夫有瑕禽服辛世本暴辛/公作塤宋云平王諸侯樂書平王時人風俗通諸)
(侯也賈芮等伯非爵芮為司/徒寰宇記封芮為附庸妄)齊侯滅穀秦穆滅滑楚文
滅息晉文滅巴魯滅項(巴楚昭妾巴姬國與風姓巴别/輿地廣記云武王封商姓為巴)
(子七國時與蜀俱稱/王張儀虜之為巴郡)有穀氏滑氏滑伯氏(英賢/傳)息氏息
夫氏(風俗/通)巴氏通氏(吕春/秋)項氏劉氏辛氏(羽敗並賜姓/劉項伯封射)
(陽侯與桃侯襄平皋侯佗及先武/侯皆為劉後周賜項亶為辛氏)召公俌周西伯夫人
紹兩交龍不樂遂娠生子有文在手曰盛因名氏之年
十有八封之譙侯晉武公滅譙有之為譙氏焦氏(李利/渉盛)
(氏譜孔至之說同以為譙/侯因為望其地譙國焦縣)漢東之國隨為大楚滅之有
隨氏少師氏(世本/楚滅)鱗宋滅之宫虞滅之紀遂齊滅之岐
鄗周廢之養頓徐胡入于楚肥鼓魏焦入于晉(觚/則)麗屆
于秦而鮮虞則在狄極入于無駭而隗丹暌載逢冀冥
主亦衰除矣後各以國令氏(甘鱗主逢觚欒等見潛夫/諸論載姬姓見風俗通)
考王封弟褐河南曰東桓公至孫惠公傑分其子姓于
鞏以奉王曰西惠公號二周𧹞王之立二周分理四十
九年秦取西周遷東惠之孫咎公于􁃔狐王崩秦昭取
西王稽(次/年)七年秦莊襄取東西周地而以賜人聚為周
君祀(東周後有咎公西後有昭文君西周王城東洛陽/也史遷于此極為紊亂二周封滅歲月俱不能詳)
(蓋時二周微甚紀錄蔑載二周比亡才七縣譜云秦不/絶其祀以陽人地賜周君使奉祭祀于周亦未深媿矣)
(輿地廣記徙西周君于􁃔徙東周君于/陽人聚誤矣應二周以來詳見譜圖)中山武公東桓
公子也厥後桓公荒淫不恤國王問晉史餘曰今諸侯
孰先亡對曰中山乎二年而魏拔之處之靈壽(烈王十/二年國)
(世本中山武公居願桓公徙靈壽按樂羊為魏拔中山/封之靈壽史言趙武靈以惠文三年滅中山遷其君于)
(膚施是也漢于/此置靈壽縣)蓻副輿嗇种稷賓校顯黨惠偏公富大
泰亞辟組驪治棸治鞠鞫儋技支宰忌舞蝮(三十二宰/忌周公後)
(幽王内史棸子乾封元年改武惟良為蝮氏風俗通文/出文王隱公時有武氏子唐書平王世子手文曰武為)
(武氏/妄)及王孫王叔王子賈孫王史内史公祖叔服太伯
黒肱黒肩西周武强司空陳留之氏皆周枿也(武公世/子稱西)
(周氏共王子圉後為王史氏鄭有王子氏齊衛吳皆有/王孫氏俱出周王惟楚王孫出伍員英賢傳陳留姬姓)
(國因/為氏)漢封之衛(唐表云封周仁攷之非文帝時有周仁/無封也元鼎四年武帝至河南求周後)
(得姬嘉以三十里封為周/子南君光武復封子衛)次妃有娀氏曰簡狄(一作東/翟即簡)
(易也于寳作索倓繆書中侯云𤣥鳥翔水遺卵娀簡易/拾吞生契封商後萌水易注云易疑洛娀簡在水中浴)
(而吞卵生契後人當天應嘉乃以水易為湯吕春秋娀/氏二佚裔為九成之臺飲食必鼓帝令燕視之鳴謐隘)
(謚隘二女争摶之覆以玉匡遺卵北飛二女作歌云云/故史有行浴遺卵之說列女傳曰姊妹浴于𤣥丘之水)
(即晉丘之水今浚儀清丘一曰𤣥池寰宇記簡狄浴/于晉丘之水云云即此水然湯自從昜不從易也)仁
而有禮飲食必鼓感乙致胎(乙燕也特男子之祥感遇/生子非必吞卵厯代遂于)
(禖壇立卵石故束晳議禖壇有石以為吞卵之象經無/文乞除之張掖記謂所感在縣界雞頭山之黒水云簡)
(狄所浴重丘之水/也去俗都逺矣)疈而生􁁉(于寳云前志所謂修已背/坼而生禹簡狄胷剖而生)
(契/)􁁉契也(古作􁁉從奴蟲也/􁁉一卨非一作偰)聰明而仁堯命司徒使布
五教而民輯及虞不廢是以受商賜姓子氏商人謂之
𤣥王(所封乃華隂鄭縣有欒都城故潘邑也世本謂契/居蕃是矣中侯握河紀云弃契皆堯封長發箋云)
(堯小封舜末年/益為大妄也)子昭明居砥石(世本復/遷商)生相土克承商
業始居商丘出長諸侯威武烈烈至孫冥為司空世事
虞夏十有二世而湯遂興傳二十有八王國幾亡者五
而紂遂失天下姬武王居之乃封其子武庚于弼(偝即/鄁衛)
(地/)弼叛周公攝伐殺之更求帝乙之元子魏子啟邦之
宋户東夏為周客(魏即微紂之母兄母末後生之商法/不得立故成王曰殷王元子而樂記)
(左氏史記云武封之妄也微圻内國古胄子雖遷爵而/班爵不及故者以故官稱故二微為宋公猶以微之號)
(終/)三十有二世君偃不道齊魏楚戮而三析之(偃謚康/見吕覽)
(國/事)有幾微衍尾沃據卿穆止舎近宋弼鄁㔨石母戚懐
既椒督沙猛政正桓完牛牢遼寮虞華耏還狂臼朱耦
酁郃邉坎冀仲□靈祿虺勃聖省牽伉錯銳兊左宗正
所(六十四乂有楚疋並音所錯音措牛金後為牢又為/遼魏將以難為尞周遼兀復為牛矣朱暉傳注東觀)
(記先宋微子之後以國氏宋滅奔碭易姓朱氏後徙/宛風俗通又有宣云宣公後邵姓解有卨契二氏繆)及
王夫皇父空相事父不更幹獻申屠三伉魚孫圍龜樂
王白馬黒夷鳩夷不夷艾歲西鉏中野即利子朝子奢
子蕩子罕右師左師司城司㓂司馬司徒右歸公朱陽
門季老微生孔父□侯老男并官武信(複三十八因夷/不夷幹獻見世)
(本魚孫白馬見風俗通不更不茅見潛夫論墨夷見邵/氏姓解世本楚大夫公朱髙出宋公子朱宋義事懐王)
(封武信/君為氏)與季老男氏巨辰經氏(三字/姓)因夷不茅西鄉已
氏木門東鄉祝其及木坎合向皇樂戎御魚鱗蕩氏于
采也(祝其出戴公子祝其而齊靈子牙母乃戎子或又/冇鍾氏之出州犁木氏出木門風俗通宋大夫西)
(鄉錯尸子隱者西鄉曹又南雍/闕為皇父漢皇父鸞乃為皇甫)其支于戴者鄭取之有
戴氏甾氏菑氏(隱十年鄭伯伐取戴附庸不/言滅姓書戴公後以謚為氏)叚采禇為
禇氏石氏禇師氏(恭公子字/子石石彄)仲思之曽湣公生弗父何
義國其弟四世孔父嘉之難子木金父逋于魯為孔父
氏孔氏生祁父為防大夫子防叔生伯夏伯夏生叔梁
紇(字叔梁姓解/有叔梁氏妄)紇封聊生皮及尼孟皮襲聊為聊氏(姓/又)
(有棸云出聊晉棸/儔音紂又音鄒)尼母顔野合(謂非正聘詳少昊紀家/語等有廟見等事妄也)
生而頨頂故名丘而字仲尼(尼古夷字頨蓋圬字㘭貌/故世本史記家譜皆作圬)
(頂緯書言孔子反宇世本云反首張面言頂上窳也淮/人謂堰水平浸為圬然字書集韻舉音為篇說云頭妍)
(從翩誣矣世言顔氏禱尼丘山而為名/字更著之于魯圖豈不以山川之義哉)四十有九表堤
眉谷竅參臂駢脇要大十圍長九尺有六寸時謂長人
(事詳世本及孔子家譜祖/庭記等有生日辨在餘論)廣博聖武為魯司㓂齊人患
焉歸女季氏子乃去之厯于諸侯莫能用也十有三年
而歸于魯(敬王二十三年去魯哀十一年冬反魯厯周/鄭宋曹衛陳楚把吕齊梁頓牟云厯七十國)
(過/也)然後樂正禮得乃刪詩定書繫周易作春秋以示炯
戒自惟商後而宋不足徵乃述考志追商頌以尾魯故
曰明王不興天下其孰能宗予不亡幸于宋也反魯蓋
六年而没敬王之四十有一年也(商頌宋頌也頌襄公/之詩耳叙詩者以為)
(正考父所得商詩中言湯孫而毛鄭遂以為太甲中宗/之詩妄也夫言奮伐荆楚襄公事也萬舞有奕非商樂)
(也蓋宋有商王之廟而詩為宋祀之詩此常理爾故韓/嬰馬遷亦以為美襄公然遷以為考父作則繆矣考父)
(佐戴武宣非襄公時蓋因而誤之此宋也而謂之商不/志本也六藝論云文王創基至魯僖間商頌不在數矣)
(孔子刪詩時錄此五章豈無意哉商邑翼翼四方之極/我有嘉客亦不夷懌豈能忘哉景山商墳墓之所在也)
(商邑之大豈無賢才哉松柏丸丸在于斵而遷之方斵/而敬承之以用之爾松柏小材有挺而整布衆楹大材)
(有閑而静别既各得斾則寢成而孔安矣拱成羣材而/任以成國則人君髙拱仰成矣是綢繆牖户之義也疏)
(云景山泰山誤矣商有景亳之命而衛詩亦言景山商/之山也顧伯弼乃以為宋人幸周室之衰又謂夫子存)
(之者以見二王之後有/此顗覦烏足知聖人哉)初武丁封季父于河北曼曰蔓
侯有曼氏蔓鄤氏優鄧其出也(廣韻云封河北為鄧誤/杜云鄧城在頴川邵陵)
滅于楚有鄧氏登氏鄧侯氏養氏𣆀氏騅氏(莊十六/年滅)優
人後有優鄾憂氏(蔓姓鄭之分/楚武鄭莊妃)祖庚封弟文于苑有苑
宛庚氏(左傳有苑何忌/苑鎮碑失之)封子于權楚人遷之卶處為卶
氏那氏權氏(莊十八年滅今為那不知/卶也姓纂以權出鬭緡非)太丁侯母弟堂
陽為堂陽氏(城冢/記)蕩陽番署御姓國也四時荼共梅稚
定巢郅同黎比髦扐叚瓦鐵繁沛來向施蕭饑索空桐
鮮虞皆子國也(二十六詳/國名紀)西伯戡黎武王復以封湯後
黎侯豐舒奄之有黎氏犁氏(六韜决大疑云甲子武王/封湯後于犁殷後于宋三)
(百以為殷社黎犁也即/黎陽故陳球碑作犁陽)商國萊侯與太公爭營丘及齊
復入萊共工浮柔奔棠晏弱遷之郳有萊氏郲氏浮萊
氏浮氏(在國東/曰東萊)蕩則秦滅之(一曰/湯氏)巢則吳滅之(昭二/十四)比
干則受刳之(干四月四日生武王封墓貞觀/十九年再封之贈太師謚忠烈)梅伯則醢
之矣有蕩氏比氏梅氏枚氏梅伯氏(武王封伯𤣥孫黄/梅曰忠侯居楚鄭)
(間以梅為氏韻云梅伯本出干姓歐文忠/梅氏銘云逺出梅伯世久籍不明怱也)比干死子堅
逋長難林為王氏林氏(王望及則河間林王為十徳之/門邵氏云少師比干後鄧名世)
(久為無/失之)成王以商之六族條氏徐氏蕭氏索氏長勺氏
尾勺氏錫魯公復以商民七族賚康叔陶氏施氏􁁉氏
錡氏樊氏饑氏終葵氏(皆商之族分封後為民乃商之/巨室故賜之潛夫論􁁉作繁饑)
(作飢云皆/商之舊姓)桃子蕭姓春秋時猶在(鄭穆公少/妃桃子)蕭人則楚
滅之(宣十/二)太心采桐門為還氏桐門氏(太心戴公子衎/後是為空桐或)
(云太心始萊蕭為氏非夏/有蕭矣還蕭大夫還無社)蕭道成遷劉宋七世號齊衍
代之為梁世四易入于陳又有孛氏蛸氏饕餮氏(齊武/改其)
(子巴東子響為蛸梁武賜豫章王綜為孛然宋先/已有勃氏武陵王已敗賜為饕餮氏孛名世作悖)而乙
氏湯氏殷氏商氏祖氏亳氏薄氏北殷氏殿氏武氏皆
湯後也(姓書乙出天乙非本吞乙爾江南湯悅本殷崇/義改而殿乃崇陵間商殿全袒姓殷徙撫因訟)
(令以似/改之)次妃塦豐氏曰慶都生堯有紀篇言(或作陳鋒/傳又言堯)
(母為有/窮氏妄)次妃有陬氏曰常羲生而能言髪迨其踵是歸
髙辛生太子康及月十二(山海經云羲和者帝俊之妻/也生十日又曰帝俊妻常羲)
(生月十二蓋月當為日十日者謂以日名如甲乙丙丁/之類云羲和者乃常羲有陬氏也大戴禮名常羲傳作)
(尚儀作常儀又作常宜士安作常耳失之陬音輒見大/戴史漢世紀作娵訾氏非也劉敬叔異苑云陬訾氏生)
(而髪與足齊堕地能言及為帝室八夢日而生八子皆/有賢智世號八元伯奮仲堪叔獻季仲伯虎仲熊叔豹)
(季貍也年代厯云陳留氏生八元蓋/誤有陬為陳豐誤陳豐為陳留爾)八元實沉閼伯晏
龍叔戲巫人續牙猒越也八元為虞布五教(十六相十/六臣爾姓)
(書以貍虎豹為/八元後氏宜非)實沉閼伯居曠林干戈日尋后帝不臧
遷閼于宋是為商沉于大夏是為參後有實氏參氏閼
氏遏氏堪氏奮氏龎氏擣氏商丘氏(實沉為隂陽宫閼/伯為倐火大神)
續牙友舜于貧貴而遺之為續氏(經云帝俊生身是也/人表韓非說疑淵明)
(二八目皆作續牙蓋/𨽻者多以牙為身也)晏龍事虞為納言是主琴瑟生司
幽是為司幽之國有龍氏(即龍/也)巫人封巫為巫氏生􁌉
民􁌉民盼姓(經有􁌉民之國/韻作􁌉國誤)其侯于蜀者更生號後分
苴苴侯好于巴故巴仇蜀蜀伐苴苴侯奔巴巴求援于
秦秦之滅蜀遂及苴巴有蜀氏苴氏葭氏(蜀志云帝俈/封攴子于蜀)
(是為蜀侯秦滅之為巴蜀/二郡蜀王弟葭萌封苴)叔戲生摇民摇生居越生女
且為摇氏(漢海陽侯摇無餘世/以為越後未悉爾)髙辛㳺海濱過棘城闞
顓頊之虚樂之暨其歸居猒越于昌黎邑于紫䝉之野
號曰東胡漢初敗于凶奴退保鮮卑之山曰鮮卑是曰
烏丸(隨國經山在栁城東南二百里又棘城東塞外及/遼西北百里亦有鮮卑山皆其地杜佑不能詳)
魏初莫護跋部入遼西置國大棘城之北曰步摇徒河
涉歸進拜單于二子長吐谷渾置國甘松南孫葉延為
吐渾氏次若莫廆遷徒何之青山以大棘顓帝之虚徙
焉子皝遂王燕前後南燕皆出也(詳餘/論)又有豆盧賀蘭
慕輿慕利慕䕶庫狄(豆盧寜本慕容歸義賜姓北人謂/歸義為豆盧也賀前本鮮卑依賀)
(蘭山谷/者為氏)及裕慕暮之氏(西秦鮮卑大人裕苟降汴有慕/氏出此姓苑又有暮氏晉書慕)
(容有熊氏後/因山號妄)柔僕羸土亦帝之裔末也(山海經柔僕之/國帝俊之生已)
(一曰/贏土)髙辛崩而帝康立襲髙辛氏(康見年代厯史傳皆/作摯故髙誘陳伯宣)
(以帝摯為少昊而以少昊為俈之子尹子遂有少昊逐/弟之說妄也按少昊在位八十四年摯在位九年摯立)
(不善而少昊之徳在人如此夫何疑哉世紀云摯母于/四人中班最下而摯于兄弟中年最長故登位後立弟)
(放勲為唐侯按康音致人必誤為摯/而繆為少昊爾世孰有名曽祖哉)帝康之立不善九
載以其仲立是為堯(故議郎衛宏云摯立九年而唐侯/徳盛因禪焉故世紀云摯政軟弱)
(而唐侯徳盛諸侯歸之摯服其義乃率諸侯造唐朝致/攝焉又云摯因委心為臣堯知天命所在乃受而封之)
(髙辛蓋意/逆之言)有子𤣥元堯封之于中路厯夏侯服國盡為
中路氏路氏辛氏僑氏囂氏(囂見世本僑出僑/極姓書辛出堇非)堯封舜
故舜郊嚳而商周用禘
　姓也者性也與生俱生者也山行十驛形不脫祖水
　行千里性本其處山有形水有性是故性不可易子
　孫十世不免性類我者諸姜之性𢎞諸姚之性仁張
　王之性寛李趙之性慤劉范性急羸偃性雄吕尚性
　狷熊羊性奰姬黄性廣曹儈性𥚹豈聖人固為區哉
　所以别亂兆明人義也傳曰男女同姓其生不繁行
　路有禮惟其原有以使之也余起路史既歸天下之
　姓氏見孔氏之出髙辛老氏之出少昊既為周著而
　後怪佛者之來獨靡適從不姓不氏而孤出乎神州
　之外為其徒者纍垂出没百千萬億至亦自蔑其姓
　氏而從之嗟乎彼之教以滅道來不知所從去不知所
　徃不仁不敬理固應爾而乃不知先王大倫實亂于
　此今夫削頭鉢食羣趨而軰脇者誕謾誣讕莫不倀
　倀自以為得髙視濶步至不認其宗祖父母兄弟是
　豈名人也邪冠婚喪祭此人道之大者也自天子至
　庶人兵戈戮殺亦不過此四者而已而今也冠昏易
　亂而無以酬生喪祭蔑薄而莫以報死而又奚以生
　為孔子曰窮理盡性以至於命父兄子母所以窮理
　飲食裘葛所以盡性而歸根守白凡所以至命也不
　窮理不足以盡性不盡性不足以知命窮理至命固
　非可獵等也而彼佛者每得其偏而不蔽其全故知
　性者必達乎理命知命者必達乎理性每執一見自
　為至足亦可謂不知務矣吾夫子亦何嘗蔑性而薄
　命哉雖然弟子之惑滋甚若老之說脩而上之至于
　無上清虚之境人皆空濛散為清陽之氣虚無縹緲
　無有形質從佛之說脩而上之至於果位入三摩地
　人皆罔蕩歛為善爽之鬼寂冷坐結弗復變化而無
　有君父妻子朋從之與往來且以父祖子孫人之所
　以為際而冠昏喪祭生之所以為奉者也奈何有父
　祖而不得其所以為奉有子孫而不得其所以為際
　父祖子孫冠昏喪祭既無以自盡則亦奚用于有生
　寂冷坐結觸輒散弛而無有形質則亦奚貴于有我
　哉究言索理固不足以滿神禹之一笑是以聖人于
　此必因乎父祖子孫冠昏喪祭事上而為之制使之
　不失其本原而後已然則教者其可以不嚴所道而
　沉迷乎寂滅誕謾之區哉自古及今亦有不仁義之
　真僊若無君親之佛覺乎别生分類人道之極摯聖
　人之所甚急而不可後者顧可厭而棄之歟
　
　
　
　
　
　
　
　
　
　
　
　
　
　路史卷十九
欽定四庫全書
　路史卷二十　　　　　　　宋　羅泌　撰
　　後紀十一
　　　疏仡紀
陶唐氏
帝堯陶唐氏姬姓(世謂堯生伊長孺家而姓伊祈妄也/伊祈乃炎帝之姓堯姓姬出于唐嚳)
(不為伊盖皆以堯與炎帝俱火德王故謂堯為炎後自/漢以來有是說世遂果以堯為炎帝子孫因云姓伊祈)
(失之世紀云慶都寄於伊長孺家故堯從母所居為姓/又云為祈氏或從母姓伊姓非其本姓亦自辨矣稽古)
(録從之為祈姓誤也靈臺碑言昔者都慶兆㑹穹/精氏姓曰伊則伊其母姓爾然亦不得為祈云)髙辛
氏之第二子也母陳豐氏曰慶都(史作陳/鋒借)嘗觀三河之
首(見春秋合誠圖注云/河東北端今荆州)赤帝顯圖奄然風雨慶都遇而
萌之(帝堯碑云其先出自塊㠕翼火之精有神龍首出/于常羊慶都交之生伊堯不與凡等龍顔日角眉)
(八彩謖自侯伯游于𤣥河龍龜負銜投鈐授與然後受/命按合誠圖大帝之精起三河之州中土之腴流潤大)
(石之中而生慶都于斗維之野身形長大有似大帝蔑/食不饑年二十寄伊長孺家觀于三河之首常若神隨)
(赤龍負圖出慶都讀之云赤受天運其下圖人衣赤衣/光靣八彩鬢鬚尺餘長七尺二寸兌上豐下足履翼星)
(題曰赤帝起成天下寳奄然隂雨赤龍與婚龍消而乳/堯既乳視堯如圖及堯有知慶都以圖與之此事正類)
(後魏序紀詰/汾力㣲之異)黄雲覆之震十有四月而生于丹陵(見遁/甲開)
(山圖及世紀漢鉤弋夫人生昭帝姙身十四月上/曰昔聞唐堯十四月而生乃命所居曰堯母門)曰堯
(本只作壵三士為堯譲也惟士能讓即為優饒後下加/乃人字象引乞之出堯母碑堯堯碑堯可見即云􁓝士)
(故有嶣嶤竨嶢等說俱妄猶􁓝士爾魏周訴曰吾/所賢者堯舜堯舜名世以為謚者非也詳見發揮)是曰
放勲(王功曰勲達于四方曰放或曰以帝徳偈後人則/曰放勲所放在堯以帝德終前烈則曰重華所重)
(在堯/也)身侔十尺(孔叢子及世紀按合誠圖云赤/帝之為人視之豐長八尺七寸)豐下兊
上龍顔日角八彩三眸(合誠圖云光靣八彩謂八位皆/有光彩注云彩色有八者非而)
(孝經援神契及元命苞乃云眉有八彩書大傳等遂以/為眉如八字妄也王充宣漢云正使堯復佌齒舜復八)
(日眉一作八/月豈八眉哉)鳥庭荷勝琦表射出(援神契注云堯火精/鳥庭庭有烏骨表取)
(朱鳥與太㣲庭也朱鳥戴聖荷勝似之堯碑云性/發蘭石生自馥芬琦表射出雙握嘉文手有文也)握嘉
履翼竅息洞通(合誠圖云足/下五翼星)聰明密㣲其言不式其德
不囘(大戴/禮)仁如天智如神明如日而晦如隂(仁以蒞之/智以周之)
(明以察之/晦以蓄之)好謀能深和而不怒憂而畏禍快而愉(莊子/虚静)
(恬淡寂寞無為/堯之為君也)年有十三佐摯封植受封于陶(摰為髙/辛封植)
(陶今廣濟治定陶故范曄謂定陶為陶堯所居皇甫謐/繆為舜陶之所今夀光有堯水伏琛晏謨皆以為堯頓)
(駕/處)明人察物昭義崇仁禁詐偽正法度不廢窮民不敖
亡告苦死者而哀婦人底德靡解百姓和欣于是改國
于唐(輿地廣記堯為唐侯于此/餘詳國名紀有說别見)勤勞不居儉而用禮不
貴時巧不視文繡溫飯煗羮不餧不易褍衣袿履不敝
不更御□柈土朹夏葛衣而冬鹿裘栝柱采椽為人愛
費(儉吉德也然世之言堯舜者多過實六韜計用云堯/王天下世謂賢君其治則宫垣室屋不堊也金銀珠)
(玉弗服也錦繡文綺弗展也淫佚之樂弗聽也桶椽楹/柱非藻飾也茅茨之盖弗椾齊也褍衣袿履不敝不更)
(為温飯煗羹不酸穢不易尸子云人君之有天下瑶臺/九纍而堯白屋黼衣九種而堯大布宫中三市而堯□)
(居珍羞百種而堯糲飯菜鬻騏驎青龍而堯素車璞馬/堯盖不盡然也由余亦言昔堯飯于土簋飲于土型而)
(墨子且謂堯黍稷不式羹胾不重飯土𠺕啜土鉶又淮/南五術云大路不畫越席不縁太羹不和粢食不毁布)
(衣揜形韓非至謂糲粢之食藜藿之羹冬日麑裘夏日/葛衣雖監門之養弗虧于此者故紆而非中道者悉不)
(取/)不以鶉居易九市不以私故㽞耕時水處者漁谷居
者牧陵阪耕畬臯澤織罔是以地宜其事事宜其械械
宜其材故人得以所有易所亡所工易所拙而上下達
矣(見文子淮南子所謂/安天下之所當安)欽明文思内行謹飭篤孝慈仁
敬使人知子弟之道仁恩被于蒼生德化敷于四海故
亡膠漆之約于當世而道行(欽明文思駿德也欽為仁/明為禮思為智文為義四)
(者易之元亨利貞也而聰明文思者性矣天道主聰故/言明文思而以聰冠之人道主欽故言明文思而以欽)
(冠之性圓而成德顯而用與天下治而不為/貪以天下巽而不為亷允恭克讓與道合矣)年十有七
謖以侯伯恢踐帝(靈臺碑云堯以侯伯恢踐帝而許叔/重謂堯以楚伯受命滅不義于丹水)
(楚今唐州亦見御覽一百七十一董仲舒亦云堯發于/諸侯而蘇秦說趙肅侯云堯無三夫之分舜無咫尺之)
(地以有天下禹無百人之聚以王諸侯淮南子云堯無/百夫之郭舜無植錐之地禹無十人之衆作文者之常)
(蔽/)曰陶唐氏(韋昭書云陶唐皆國名猶殷商然邢昺謂/未聞堯居陶與湯稱異頴達亦謂書傳未)
(聞有陶疑陶唐或共一地不知爾雅說文陶坐再成者/在于濟隂永初山川記堯先居陶後居唐曰陶唐氏也)
都于平陽(今晉之臨汾漢平陽也即晉陽有故堯城姑/射山元和志有堯帝廟在臨汾東八及南六)
(里世紀謂自唐封從晉陽及為天子都平陽謬也平陽/太原大夏大鹵夏虚晉晉陽七名一地寰宇記云平陽)
(今晉晉陽太原也然魯/衞皆有平陽非堯都矣)安邑(夏歌惟彼陶唐有此冀方/今霍邑至平定有故晉陶)
(城本永安地去晉四百里皆古太原地開皇卜于并城/中古晉陽置太原縣皇朝為平晉軍九域志翼之唐陽)
(有堯臺九門城郡國志云信都堂陽九門城古臺二並/號堯臺城塚記堯臺二所九門城􁉽所造又今河中有)
(故唐城在絳之翼城西二里/故通典謂堯舊都在蒲也)以火紀德謂赤帝(詩含神/霧云慶)
(都以赤龍合昏/生赤帝伊祈堯)色尚白(家語大戴禮云/土王色尚黄非)黄収純衣彤車
白馬乃立三公六卿百揆暨百執事(大傳舜攝時三公/九卿百執事此堯)
(之官也故使/百官事舜)富而亡驕貴而不舒居于明堂斥題不枅
土階不戚茅茨不􁛜泊如也(明堂之制如此非皆居也/潘尼云古之為君無欲而)
(至公故土階茅茨之儉墨子以為堯居/土階三等堂髙三尺非所以為儉者)重先務急親賢
明駿德以親九族九族既穆乃辨章于百姓百姓昭明
而恊和于萬邦黎民於變時雍(此施彼應如響聲/者所謂立之斯立)丐施
政制因事立法不激不涹取人以狀明非見有于人翹
翹惟以天下為憂務求賢聖爰得稷契夷臯朱斨伯譽
羣龍輔德是以教化大行天下洽和民安仁而樂義乃
更制五服均五等五國相維(禹貢五百里甸服傳謂甸/服堯制賦其田使入穀禹)
(輔成其外百里者賦納總至五百里米甸服之制本自/納總禹為之差有輕逺之法周則圻田用貢法以禾米)
(采服則取美物以當邦賦不入穀矣又云周之納穀止/于千里唐虞所轉為二千里是方千里者四納穀比周)
(為多謂唐虞萬國諸侯歲一見其用費于後故鄭志答/趙商云圻内四百國郊内亦封諸侯矣周法十國入一)
(于天子雖千里四其稅猶少于/周故使方二千里一納米繆矣)設四岳八伯以典諸侯
(帝立八伯以典諸侯立四岳以稽八伯八伯即九牧也/史以四岳為司馬氏之先故蘇氏以為一人失之舜廵)
(狩覲四岳又使四岳還瑞則四岳在外而非一人矣至/岱宗覲東后則東方之諸侯在焉岱在兖則兖青徐三)
(州所統之侯畢朝胡益之以為四岳寓于十二牧不然/也孔氏以四岳為羲和四子星文之官豈與岳牧雜哉)
均井邑都制鄙(晉志云昔在帝堯卟和萬邦制八家為/鄰三鄰為朋三朋為里五里為邑十邑)
(為都十都為師州十二/師盖本黄帝之法也)而臨民以十二(孔子云舜臨民/以五堯臨民以)
(十二謂十二載一廵狩也鄭云天子以四海為家時一/廵省之五年者虞夏之制周以十二年安國謂堯舜同)
(道舜攝既然堯又可知義宗云唐虞五載一廵故周語/云堯臨民以五以五服一朝考之古盖皆以五年第堯)
(以洪水遂為十二年爾十征兼虞夏法者重古而言周/十二年一廵法歲一周不必專十二年或云五載廵一)
(岳二十年而徧四岳周則四十八年而徧故杜/佑謂堯十二載一岳四十八載乃徧益遐濶矣)春省耕
秋省歛宣聲教以同俗振彫瘵聽民聲觀四履之所以
化其上(五服服五百里為方五千里故魏許綰云堯舜/建諸侯地方五千里大司馬九畿四面萬里書)
(疏云禹成五服實是堯時以禹所制/故云禹制周公所定乃禹之舊制也)入其疆土地辟岐
旁趨養老尊賢俊傑在位則有慶反是則絀三載小考
正職九載大考有功五載而一述職其所典職以備則
賞不備則罰因地之生美為貢賦故民出而不憾因人
之好惡為政教故令不犯(九共云予辨下土使民/平平民以無傲是也)三歲
貢士而賓興之一適為之好德再適為之賢賢三適有
功于是始命有不正則以絀一少絀以爵再少絀地三
少而爵地畢一不適為過再為之敖三為之􁔐其絀如
之附下而罔上者刑豫聞國政而亡益于民者斥在上
位而不能進賢者逐比年而秩官之亡文者次絀之而
代以賓見之賢者進使亡繇得其所利退使亡繇避其
所害故安其位而樂其羣德行有所是道義有所明故
士莫敢詭俗異禮以自見于國莫敢布惠緩行以修上
下之交而和親于民故臣莫敢阿君嫵上躐等踰爵漁
利蘇功而駿艾在官矣(命謂一命為命諸侯三適之賞/見虞夏傳大抵上世之事可以)
(槩見有不可得而執者如略說所言諸侯有德者一命/以車服弓矢再命虎賁三百人三命秬鬯三命者皆受)
(天子之樂以祀宗廟雖云德之所貴然未遽若/是輕三適之說亦未遽執有九錫辨見發揮)于是命
偰司徒和合五教以保于百姓棄為大田職司馬播嘉
穀辨五土之宜教民稼穡(按孟子契為司徒在舜攝後/非也始堯得舜命為司徒矣)
(故文子淮南子皆云堯治天下舜為司徒偰為司馬禹/為司空棄為大田此舜試後也按古農作□繆為田故)
(伏書亦謂/棄為田也)伯夷宗秩降典邦禮以治人神和上下(鄭語/云伯)
(夷禮神以佐堯注秩宗之官周/為宗伯漢太常也主司祭祀)臯繇為士庶折繁獄政
教平姦宄息(淮南子堯舉禹契后稷臯陶政教平姦宄/息獄訟止而衣食足按堯命三后乃伯夷)
(禹稷/云)尊忠正之位表勤孝之閭厚亷潔愛民之禄民之
敬長憐孤取舍克讓而舉事功者則命于上然後得飾
車駢馬而被文錦未命而乗衣之則罰故雖有餘財侈
物亡禮義功德謖亡用(所謂命民庶民則/木車單馬衣布帛)以賢制爵以
庸制禄故人慎德興功輕利而興義(伏氏/大傳)政先仁而後
殺先暱而後疏先化而後教三教不率而刑賞寓焉惟
敬五刑以成三德是故明法察令(申子堯之治天下明/法察令而已聖君任)
(法而不任智任/數而不任說)單均刑法(國語單均刑法以儀/民禮作賞均非是)非汔于
威惟汔于富象刑以儀之而民亡犯(典獄非汔于威不/絶威也惟汔于富)
(賂不/行也)畫衣冠異章服謂之戮故人可殺而不可辱(凡斬/其人)
(鑿形膚曰刑畫衣冠異章服謂之/戮上世用戮民不犯也見慎子)上刑赭衣不純中加
雜􁀙下則墨幪以居州里故民有恥而興禮(唐傳作反/于禮甫刑)
(傳以三刑為有虞氏者非純縁也幪巾也周禮罷民亦/然上刑易二十刑易一輕重之差也此以四萬二千家)
(為州七十二家/為里與周禮異)宥過亡大刑故亡小以人而戒故禮義
興禮義興而民亡爭民亡爭而治達矣(公孫宏云堯舜/之時不貴爵賞)
(而民勸善不重刑罰而民不犯躬率以正而民愈信故/大傳子贑曰傳云堯舜之王一人不刑而天下治教誠)
(而愛深也史記禮書乃以為堯治天下殺一人刑三人/而天下治此以四罪言爾過誤也誤則赦之不以大故)
(用意者刑之不以小然在堯時而已以其待之盡白虎/義云五帝畫象者其服象五刑墨者幪巾劓者赭衣髕)
(者墨幪宫者扉屨大辟布衣無領故法言云唐虞象刑/傳言五帝畫象而民不犯盖唐虞有象刑而更設畫衣)
(冠之法如周明祮秦赭衣者或疑/與刑故之事戾戾者何得察哉)乃立四學以詔于國
而養更老故民興孝(禮注五帝有太學曰成均虞庠近/是更五更老三老更以更事為名)
(蔡云當作/五麥非)在位七年民不作忒鴟乆逃于絶域麒麟遊
于藪澤則能信于人也(拾遺/記)嘉言罔伏賢亡野遺猶絀
聰明開肺意舍已稽衆師于善綣許由尹中而學于務
成子附(善綣即善卷尹中尹夀也荀子等作君疇者非/世紀尹夀為許由友許由諸侯堯師臣也新序)
(引吕子言舜亦師之而讓天/下之說甚著說在炎紀下)詢政行人問老衢室務急
讜言以為教先達立建善之旌廷置敢諫之鼓愽咨芻
蕘以成盛勲塗說巷議咸所不廢(管子云黄帝立明臺/之議上觀于賢也堯)
(有衢室之問下聽于人也舜有告善之旌主不蔽也禹/立建皷備評謡也佃云取其垣四合曰合宫取其門四)
(達曰衢室晉張紘云堯舜立敢諫之鼓三王立誹謗之/木吕春秋言堯有敢諫之鼓尸子言堯立誹謗木文紀)
(注進善之旌堯立之五達之道誹謗木堯作之橋梁板/所以書政治之愆失古今注云大道交衢施之韋昭云)
(堯時然也後世因之今宫外橋梁頭四柱木也崔浩/云木裂柱表四出名桓陳楚俗曰和曰和表聲之訛)而
又書銘竹帛瑑戒杅柈(墨/子)謂人莫躓于山而躓于地是
故翼翼民上如臨不測之谿戰戰栗栗罔敢暇豫允恭
以持之虚静以待下心存天下而志加于窮民民一有
饑如已饑之民一有罪如已䧟之是以篤實光輝被四
表而塞天地(淮南人間云堯戒曰戰戰慄慄日慎一日/人莫蹪于山而蹪于垤賈誼書堯曰吾存)
(心于先古加志于窮民痛萬姓之罹罪憂衆生之不/遂也先古說苑作天下翼翼金匱惴惴虚静出家語)率
天下以仁而人從之故天下以均平百姓按静不知喜
不知怒欣欣焉樂其性故一出言而天下誦萬物齊使
之而成户之而止惟恐言而莫予違也(管子云禁之而/止猶埴已而撚)
(莊子云堯治天下欣欣焉樂其性/是不恬也不知喜不知怒善卷語)初重黎受職髙陽之
代髙辛氏衰(摰/)三苗復九黎之事民興胥漸罔中于信
而二官以廢閏餘乖統民黷齊盟上帝不蠲苗民遏絶
于是復育重黎之後使纂舊業(九黎𤣥都也别自一人/說者以為祝融黎妄矣)
(其亂在少昊時此其後世班志云髙辛氏衰三苗復九/黎之事二官俱廢帝乃復育重黎之後此本楚語故或)
(謂堯滅苗民吕刑注遏絶/為堯也程伊川云只是舜)乃命羲和絶地天通羲載上
天黎獻下地俾主隂陽羲和居卿而致日(傳云日官居/卿乃命為天)
(地之官分命為四時之職六卿也故周禮疏序舜格祖/之年堯始以羲和為六卿春夏秋冬并掌方岳是為四)
(岳出則為伯羲和與下叔重六人也孔氏以其分命謂/即下四人故頴達云有叔仲無伯季者以其不賢豈羲)
(氏伯季不賢和氏伯季亦不賢哉故疑國語史記羲司/天和乃司地而書則羲和通掌天地按齊職儀云太宰)
(品第一堯命羲和使主隂陽羲伯司天則天官也故昌/言云冢宰堯官則固有羲伯為天官卿矣頴達謂時羲)
(和似尊于諸卿後世稍/卑之不得謂無伯季)立渾儀(曜鉤云唐堯即位羲和/立渾儀盖名渾爾王著)
(云渾天儀羲和之舊器考靈曜乃命/中星觀玉儀之游注以玉為渾儀也)欽若昊天厯象日
月星辰(厯數也象占也星四方/之中星辰日月之所㑹)敬授人時(帝堯時事/以寅正時)命
羲仲宅嵎夷敬賓出日平秩東作張昏中而播穀(書帝/命騐)
(禺鐵在遼西即青之嵎夷近出日故敬賓出之古者君/臣尊天事如此一云春夏民欲早作故令民先日出而)
(作是謂寅賓出日秋冬民欲早息故令民候日入/而息是謂寅餞納日春迎其來秋送其去無不順)命羲
叔宅南交(南交故交趾郡一行云開元十二年七月戊/午當食自朔方至交趾候之不差知堯亦于)
(此候日四方既定然後可以候日/月出没測星辰運行以起厯法)平秩南訛敬致(所謂/日至)
(化者南方火盛物化易則歲終東北代易今書作訛以/勸南偽繆矣一作為云東作南為西成朔易以人事言)
火昬中種黍菽(齊職儀云羲叔/為司馬夏官也)命和仲宅西寅餞納日
平秩西成宵昬虚中而傳麥(西隴西漢之西縣其地周/望栁谷敬送日而納之春)
(陽故言日秋隂故云宵周官言中春晝中秋夜同日中/星不見故不指一星昏中惟一宿故不及他宿星鳥以)
(四象言鳥火以辰次言虚昴以經宿言之此四方之中/星以分至昏見者也朱鳥七星星為中故言鳥以見其)
(體乂為鶉鳥言火以見其次以見堯法之密昔王孝通/詰傳仁均推歩之法謂日短星昴以正仲冬七宿畢見)
(舉中宿言之仁均専守昴中說誤矣且月令昏璧旦昴/甲子元厯推合堯時冬至日在危合昏時昴星正午先)
(儒誤連星鳥星虚讀之故不解爾大/傳春言張昏中秋虚昏中道其常也)命和叔宅北幽平
在朔易霤昏中而収歛(幽幽州易易州東始北終相代/易古有易地王肅謂四子居京)
(師而統之有時述職故/疏謂在京都而遥領)修劇厲謹盖藏畋獵斷伐上告
之天而賦之民天子南靣視四星以知民之緩急急則
不賦籍不舉力役(考靈曜視四星之中大傳同舜廵三/岳一如岱禮堯命三時一如春令以)
(見聖人之治簡而不亂純而不雜君/人法此優㳺矣故二典之言常道也)著推術設蔀首演
紀于虚之初建困敦而首大吕(易乾鑿度云堯以甲子/天元為推術注云以甲)
(子為蔀首起十月朔竹紀年云堯元年丙子故隨袁光/云堯以丙子受命四十九年得上元第一紀甲子天正)
(十一月庚戍冬至至仁夀甲子凡八經上元然考堯以/戊寅即位而非丙子四十七年始得天正甲子是年冬)
(至日在虚一度為演紀之端在位百年禪舜舜五十年/起戊午自天正甲子至開元甲子三千一年日退三十)
(八度四千一百二十八分日至在斗十度下至皇朝慶/厯四年甲申積凡三千三百二十一年日退四十二度)
(五千五十八分是歲冬至在斗五度以歲差考之每七/十八年而差一度則堯甲子歲日至在虚一度于是中)
(星皆正皇甫謐邵堯夫皆以堯為甲辰/即位舜以壬午堯在位七十載皆誤)朞三百又六旬
又五日而期以閏月定邪而成歲攽之諸侯而臧之祖
(在天為度在厯為日合朔旦則月有小盡之法取之以/加歲外之餘此閏之所起故古人謂之首氣于節六六)
(日示斗建于月半之辰退閏餘于相望之後必得閏乃/能収天地之餘氣使四時之不忒故無閏則時不定歲)
(不成三年無閏則孟為仲九年無閏則以秋為冬羲和/知朞之日以閏定之則天道之運舉積此矣百工因天)
(運而作者必以此允釐之/沈括去閏之論亦妄人也)析因夷隩不失其宜以故單
民得職而不佻不病山不槎枿畋不䴠胎故鳥獸孳尾
希革毨縟咸若(正星而後正時正時而後正民事民/事正乃及鳥獸草木帝治非止及民)桐
梃東廂蓂生下庭龜書乃來于是稽蓂以正月訪桐以
定閏録龜字而施之是曰龜厯(伏滔述帝功德銘云胡/書龜厯之文盖堯厯曰)
(龜厯述異記陶唐世越裳獻千歲神龜背有文紀開闢/以來録為龜厯唐事始言堯因軒轅靈龜有圖作龜書)
(也/)分積定時日得故百穀又而風雨時百工釐庶功興
(帝之出也萬物作焉帝之入也萬物復焉物方作則聖/人之治政事者衆績于是熙物既入則聖人之治政事)
(者庶績于是凝熙其作如春焉凝其成如秋焉/故堯于成歲言衆績熙陶于撫辰言衆績凝)乃命遏
伯長火居商丘祀大辰而火紀時焉是時于心故因其
出入而望之以修其官而戒民事(是為/火祖)命倕為工作和
鍾利器用(向列仙傳赤松子輿在黄帝/及堯時為木工或云即垂非)命母句氏作離
磬(世本樂録云磬叔所造乃無句也一作無/間禮記云叔之離磬古史考云堯時人)制七絃徽
大唐之歌而民事得(文心雕龍云堯有大唐之歌舜有/南風之詩辭達而已琴清英云五)
(絃堯作二絃新論廣雅等謂二絃文武王所加/妄也通禮義纂堯使母句作五絃誤七絃也)命質放
山川谿谷之音以歌八風作大章之樂(禮書質作􁋓或/云即䕫以世紀)
(作䕫/也)擊石拊石上當玉磬乃麋􁊣置缶而皷之立瞽叟
􁀙五絃之瑟為十五絃命延􁀙瞽叟之所為瑟益之八
絃以為二十三絃(瞽􁀙或作瞽叟紀原瞽叟作十三絃/之瑟誤也董遒謂秦文以􁀙為佶云)
(與嚳/同)制咸池之舞而為經首之詩以享上帝命之曰大
咸(樂動聲儀云黄帝樂曰咸池而大司樂以咸池祀地/云又夏日至于方澤奏之堯盖用黄帝之樂大咸樂)
(章有經首之類莊子所謂中于經首之/㑹者教國子舞大咸注云堯樂者也)作七廟(七廟古/制虞禋)
(六宗尹言七世之廟禮酬六尸一尸發爵六尸旅之非/自後世虞嘉云七廟不始于周建隆元年張昭議堯舜)
(禹皆立五廟二昭二穆與始祖商改立六廟昭穆外増/契與湯周七廟親廟外加太祖此先儒牽于禮緯元苞)
(非孔/子意)立五府以享先祖而祀五帝(杜佑云唐虞祀五帝/于五府羊宏云黄帝)
(合宫堯五府皆明堂也書帝命驗云帝者承天立五府/以尊天象蒼曰靈府赤曰文祖黄曰神計白曰顯紀黒)
(曰𤣥矩注唐虞之/天府夏世室同矣)祭以其氣迎牲殺于廷毛血詔于室
以降土神然後樂作所以交神明也乃設五吏立祈祥
(五吏五官齊桓公欲藉宫室六畜管仲不可謂立五厲/之祭曰昔堯之五吏五官無所食請立之以祭堯之五)
(吏春獻蘭秋歛落則澤魚百倍異日無屋粟邦布/籍此謂祈祥推之以禮義也或以為五行之官非)守歲
之盈虚乗民之緩急正其甲令而御其大權燒山林焚
沛澤以通刀布(堯布文作上十全□又□亐大止又一/品小者□􁁉盖古文泉久在水水詳董)
(譜元澄云周外府掌邦布之出入藏曰泉流曰布則錢/之興也始于六品欲令代匠均同圓流無極布幣泉貨)
(一/也)乃為金三等禺氏邉山之玉赤野末光之珠上幣汝
漢右洿之金以為中幣泉貨以成下幣勝禽獸之仇大
夫隨之鞚財髙下以衡民之好惡焉(楚世家注三錢府/虞夏商周錢幣三)
(等赤白黄為上錢為正故平凖書云虞夏之幣金為三/品黄白赤非惟虞夏管子云堯舜之王所以化海内者)
(北因禺氏之玉南貴江漢之珠其勝禽獸之仇以大夫/隨之桓公曰何謂對曰令諸侯之子將委質者以雙虎)
(之皮卿大夫豹飾列大夫豹蟾則將㪚其邑粟財物以/求之故山林之人刺其獸若從親戚之仇君冕服于朝)
(而猛獸勝于外大夫散其財物萬/人得受其流矣此堯舜之數也)而又為之儲偫以備
其歉故沈菑九刈雨雹彌旬而下亡菜色(兎園策注堯/湯之時三年)
(耕餘一年之食謂之升平九年耕餘三年之食謂之登/平二十年耕餘七年之食謂之太平徐光對石勒云堯)
(時暴風雨雹九日楊震曰/堯遭洪水而民無菜色)西夏廢志惠而非兵隳城守
棄武德好貪以求于民于是伐而亡之有唐不享于是
偏以劘之䘮之丹浦(西夏事見神武秘略及吕春秋吕/氏又云堯有丹水之戰丹水在今)
(商洛其地近唐故鶡冠子云堯伐有唐今南陽之唐鄉/也六韜乃謂堯伐有扈戰于丹浦世紀則謂堯伐有苗)
(于丹水之浦非惟地理遼濶而伐苗乃/舜伐扈乃啓皆非堯文字之誤如此)在位六十二載
沈䝉洚水演天方害龍門未闢吕梁未發后土冐没而
填星逆于水府(詳後魏書/張淵傳)帝乃憂中國之不康詔曰洚
水滔天下民其咨孰能使□將任焉四岳稱􁉽帝知􁉽
之圯族方命而民患弗可竢(方命則不知敬君圯族則/不知愛親猶不妨于水事)
又自中國至條方莫薦于是試􁉽俾司空欽哉(程晏云/云汲害)
(也試􁉽以其僉/同所謂稽于衆)九載功用不成而止(九載三/考績)嗟乎予于
用􁉽見堯之仁汲焉當是時禹年穉而在廷之可就水
者莫􁉽若也及􁉽垔水而後帝知厯厯運之遭七年衰
志閔復覘嗣子之嚚訟于是巽遁之願軫焉(充治斯云/年歲水旱)
(非政所致堯洪水湯大早皆以為有遭遇按太乙厯數/有所謂大水浩浩周世宗使使竇儼論水沴云隂陽水)
(火之本隂之主始于淵獻水之行犯于九六凡千七百/二十八歲為浩浩之㑹乃當此之時陶唐之君不能弭)
(其患至于后辟狂妄以自率權臣詐冐以下專政不明/賢不章苦雨數至潦水厚積若德宗壬申之水是政也)
(昔魏主疑任􁉽九年為失序庾竣云聖主不容無失竊/詳書傳皆言堯水九年此讀書之誤使九年則􁉽當之)
(矣又何俟禹之八年且其命􁉽時已非一年/矣禹之用亦非按殛􁉽年盖是数十年亊)洊之窫窳
鑿齒九嬰十日大風封豕長它之害民㒺攸止(按經融/天之山)
(有人曰鑿齒羿煞之又羲和君之子曰十日而傳以吳/為封豕長蛇北伯封之子亦號封豕盖大風九嬰等皆)
(當時兇頑貪婪者之號如檮杌饕餮之類應劭以□貐/類貙食人服䖍以鑿齒長五尺似鑿食人大風風伯九)
(嬰以火之怪妄以為真蛇/豕怪獸大風十日者妄)于是澤兵稱旅屠長它于洞
庭射十日繳大風于青丘殺窫窳禽封豕于桑林乃誅
鑿齒于疇華之野戮九嬰于凶水之上而後萬民復生
四方同塵夷夏廣陿險易逺近始復道里(長它即所謂/巴蛇在江岳)
(間其墓今巴陵之巴丘在州治側江源記云羿屠巴蛇/于洞庭其骨若陵曰巴陵也青丘記為東方澤疇華南)
(方澤凶水在北狄或曰臨濮西三十五清丘也淮南子/以為堯皆命羿除之故許氏云羿臣堯河伯溺殺人羿)
(射其左目風伯壊人室屋羿中其膝又誅九嬰窫窳之/屬非有窮君也歸藏楚辭言羿彃十日非天之日矣)
于是為世載七十矣天下猶未平洚水横流草木暢茂
獸蹄鳥跡之道交於中國堯實憂之乃疇咨能若時之
賢以屬天下之統方是帝畿巨浸稽天而冀人虞舜身
修家正所在數有美祥(四明山記云堯時有老人持圖/曰予姓伊名獻諸山洪水遇舜)
(則正矣亦數也真源/云年大饑惟舜所熟)帝知其聖然猶忌其私也爰巽四
岳岳辭其德弗辱則又俾之顯揚幽側而岳且知帝之
在舜以舜錫薦于是舉之童土之地而厯試之命為司
徒二女女焉觀厥刑于二女官材任士一耳目之而不
疑(舜修畎畝之中而聞之堯此舜之難堯㳺巖廊之上/而知畎畝此堯之難也是必舜之聖德章如日月故)
(能以一野人而達之人主帝曰師錫則衆舉知之帝曰/予聞則堯之知之審矣然則豈徒遜哉方其薦岳俾揚)
(側陋盖可知矣夫咨若時而放齊舉朱知若時為是位/咨予采而驩舉共工亮采百揆職也欲帝不用之二事)
(齊以常情信堯父子世及古今通義其遜四岳也亦將/使自推之猶漢文時請建太子帝曰楚王梁王淮南王)
(皆舉德以陪朕之不能有司請曰子啟最長寛厚請建/為太子也帝于時授位之意决矣事之畎畝之中未為)
(司徒也帝曰欽哉然後為司徒故孟子曰國人皆曰賢/然後用之大傳謂堯為天子朱為太子舜為左右堯知)
(朱之不肖必將壊其宗廟滅其社稷而天下同賊之故/推尊舜屬諸侯焉致天下于大麓之野夫堯之治天下)
(豈惟朱之憂二女事之豈復使之佐/其子乎世無知堯此固難其言也)薦之天暴之民(天/子)
(不敢以天/下予人)三載稽厥行事亡不時叙于是㳺于康衢聞
童之謡曰天生蒸民莫匪爾極不識不知順帝之則乃
還宫召舜而乃命以位正月上日授終于天府而遂老
焉(天府即五府書帝命驗云帝者承天立五府以尊天/注云天府五帝集居太㣲降精以生聖人故帝者承)
(天立五帝之/府是為天府)于是修壇河洛擇良議沈仲月辛日昒明
禮備榮光出河休氣四塞越歲仲春率百工沈璧于洛
且告䄠事(握河紀云堯即政十七年仲月甲日至于稷/沈璧于河青雲起囘風摇落龍馬銜甲赤文)
(緑字自河而出臨壇吐甲囘遰云云又沈璧于洛赤光/啟有靈龜負書出背甲赤文成字止壇世紀堯與羣臣)
(沈璧于河乃為握河紀/今中候也詳說見餘論)禮聖姑射拜師沮洳(姑射山在/臨汾廣固)
(北平陽界曰平山是為壺口山冀州圖經云西入文成/郡以山為界有故堯城及堯祠述征記堯廵登此山)
陞首山道河渚遇五老而濟焉(論語撰考云堯修壇河/洛擇良議沈率舜等升)
(首山道河渚有五老㳺焉相謂河圖將來告/帝以期云云亦詳野王符瑞圖說在餘論)乃賞侯伯
封偰棄(世紀始封稷契/臯陶褒進伯禹)又東沈書日畟受圖以歸(即日/稷鄭)
(讀為側故宋均云稷側也世紀吿禪後二年刻璧為書/沈洛今中候論衡篇也所授之圖書今握河紀也考靈)
(曜云五百歲聖紀符四千五百六十精反初握命乙起/河出圖聖受思鄭云聖謂堯也天握命人當起者河乃)
(出圖堯受而思/之以厯數也)始舜之攝俾益掌火禹平水土禹疏九
河瀹濟漯决江漢排淮泗而注之海益審封植烈山澤
禽獸逃匿然後人得平土而居而食未足禮莫起于是
富而教之俾棄為田教之稼穡五穀熟而人民育然後
拼偰司徒教以人倫于日□之徠之匡直之輔翼之又
從而振德之彊于行薔于志以養天下之形是以庶政
惟和萬國咸寧民皆廸吉莫不振動服化比屋可封而
隮仁夀(揚終傳云比屋可封者堯舜為之隄防也大抵/堯之治有上中下三自命羲和而日月星辰得)
(其序為上治自若時登庸而公卿大夫得其職為中自/洪水方割而山川丘陵順其理為下聖人之能事畢矣)
乃渉流沙封獨山訓大夏討巨􁑪西暨沃民東𨽻黒齒
貫匈離耳天督該首莫不有仁義之心軒常之志(獨山/在毉)
(無閭東北九十巨􁑪今朔渠㮴縣鄭以/為二國誤不言南北已見命羲和中)二十有八載㳜
然寫其天下之尊爰與方廻㳺于陽城乃徂落(魂氣徂/體魄落)
(落降徂往堯于是死形/乃死者鳯靡鸞訛之謂)百姓如䘮考妣三載四海遏密
八音親如父母信哉(我忘天下易天下忘我難如甚也/四海親如父母三載遏密八音盖)
(不能使之忘我也衝波傳云宰我謂三年之䘮日月既/周星辰既更衣裳既造百鳥既變萬物既易黍稷既生)
(朽者既枯于朞可矣顔淵曰人知其一莫知其他俱知/暴虎不知馮河鹿生三年其甫乃堕子生三年而離父)
(母之懷予雖辨豈能破堯舜之法改禹湯之典更聖人/之文改三年之䘮哉父母者天地也天崩地壞為之三)
(年不亦宜乎是三年之䘮堯舜之制也此言堯崩四海/思慕堯德且明舜雖受終天下服䘮三年如繼世之禮)
(非率天下諸侯/以為三年䘮也)葬濟隂成陽西北四十里是為穀林通
樹之(墨子曰古者聖人制為葬埋之法曰桐棺三寸足/以朽體衣衾三領足以覆惡堯北教八狄道死卭)
(卭之山衣衾三領滿抗無封已葬牛馬乗之舜西教八/戎道死南紀之市既葬市人乗之禹東教于越葬㑹稽)
(之山桐棺三寸皆下不及泉上不通臭三王豈財用不/足哉為葬埋之法也云死卭山妄矣墨意盖謂堯舜皆)
(以勤民死不于家爾劉向云葬濟隂丘隴山續征記小/成陽南九里通典曹州界有堯家堯所居王充以為堯)
(葬冀州或云葬/崇山妄之甚)宛心約志以從事于亡為隱不肖舍已
從人處撝宫徽神暢不施智力而萬國平(古今樂録云/堯郊天地祭)
(神示在坐響誨堯曰洪水方至為害而子救之堯乃作/歌故琴譜堯有神人暢大周樂正之序自堯神人暢九)
(十三弄為上名琴道云堯暢者/達則兼善天下無不通暢之謂)居衢室隱精神篤恭而
王天下不廢困窮不敖亡告是以離畔者少聽從者衆
鄰國相望彘犬相聞而正迹不接諸侯之竟車軌不結
千里之外蒼髫巷歌黄髪擊壤帝何力之知哉(論語比/考云叔)
(孫武叔毁仲尼如堯民云堯何力功者事見列子王充/云堯時天下太和百姓無事有壤父五十餘人擊于康)
(衢有觀者曰大矣堯之德也壤父作曰吾日出而作日/入而息鑿井而飲耕田而食堯何力之有世紀及列士)
(傳云八九十老人擊壤歌于康衢文子曰堯治天下舜/為司徒棄為司馬禹司空稷田疇奚仲為工師是以離)
(畔者少聽從者衆猶風之過簫忽焉感之各以其清濁/應萟經云壤以木為之前廣後狹此後世依倣而托之)
(者風俗通云形如履長三四寸下/僮以為戲俱妄要是􁨠擊土壤爾)始帝在唐夢御龍以
登雲天而有天下(見夢書世紀等昔齊髙帝年十七夢/乗青龍上天西行逐日每懷憂懼及)
(出鎮淮隂淮南守孫奉伯嘗同卧夢帝乗龍上/天已于下捉龍脚不得而死故夢書為不誣)及資有
天下制在一人(管/子)以德化為冠冕以稷偰為筋力都俞
吁咈于一堂之上是以德政清平風教大洽化格上下
而信孚于升濳慶雲鮮菩五緯順軌景星炳曜甘露被
野神禾滋畝朱草茁牧澧泉泆岫倚翣生厨蒲薤茁鳯
巢閣榮光幕河河馬輦籙一日而十瑞至(見世紀典術/云聖王仁功)
(濟天下者堯也天降精于庭為薤感百隂而為昌蒲故/吳氏本草昌蒲名曰堯薤倚翣􁥸莆也冬死夏生俗作)
(􁥸脯謂肉物者妄說在餘論書中候云堯即政七十載/德政清平比隆伏羲鳯凰巢于阿閣驩林景星出翼軫)
(朱草生郊嘉禾滋連甘露潤液醴泉出山修壇河洛榮/光出河休氣四塞述異記王義興表云堯生神禾晉有)
(蠱栗詩含神霧云堯時嘉禾七莖三十五穟古之聖王/不貴祥瑞理人事而瑞應之因并著以見至治之馨香)
(者上黨有慶雲山上黨/記云堯將興慶雲出之)矢心與治立于靈扉雲生牖坐
于華殿松生棟萬物皆備于我而亡黄屋之心舉天下
以為社稷非有利也故垂襞幅委輕裘而天下治僥民
獻其没羽封人祝之夀富翕然各以其所重報是以比
隆伏羲後世莫及(先聖本紀云許繇欲觀帝意謂堯曰/帝坐華堂之上靣雙闕之下君榮願)
(已得矣堯曰余立雲扉之内霏然而雲生牖坐于華堂/之上森然而松生棟雖靣雙闕無異崔嵬之冠蓬萊雖)
(背郭無異囘巒之縈崑/崙予安知其所以安榮)孔子曰人之所貴為天子者為
其窮耳目之欲適五體之宜也采椽葛衣藜羮土機人
之所棄而堯安之勤勞求賢以恊治舉天下授之舜如
舍儋然大哉堯之為君也惟天為大惟堯則之蕩蕩乎
民亡能名焉巍乎其有成功煥乎其有文章而疇人云
堯以義終舜以事没稽諸典祀貽世永教游夏之徒豈
誣也哉(見韓子淮南子等劉子政曰古有行大公者帝/堯也貴為天子富有天下得舜而傳之不私其)
(子去天下若遺躧于天下/猶然况細于天下者乎)帝初取富宜氏曰皇生朱(皇/即)
(女皇世本帝系漢書等云女皇生丹朱帝繫人表作散/宜氏繆堯三妃一后或云即中山夫人靁澤縣西五十)
(歩有中山夫人祠云堯之四妃張謂舜廟碑謂堯舜皆/娶一姓也朱即嗣子朱說文引虞書作丹絑御覽世紀)
(女罃生丹朱非也安國/以嗣子朱别一人妄)驁佷􁀬克兄弟為䦧嚚訟嫚游
而朋淫(朱于兄弟有䦧故鄒陽傳云/骨肉為讐者朱象管蔡是也)帝悲之為制奕棋
以閑其情(愽物志堯造圍棋以教丹朱故中興書陶侃/云圍棋堯以教愚子虞愿亦云朱明言堯帝)
(以此教丹朱非/人主所宜好)使出就丹(御覽尚書逸篇云丹朱不肖/舜使居丹淵為諸侯號曰丹)
(朱乃堯居之丹見漢厯志竹書云放帝丹朱于丹水今/朱虚縣有丹山東丹西丹二水水近有長坂逺峻謂之)
(破車坡記為丹朱弄奕之所今青之益都有堯山三齊/記堯廵所登伏琛云山南有二水名東西丹然鄧之内)
(鄉亦有丹水漢丹水縣荆州記為丹川堯/子所封即丹浦堯敗有唐之處盖非朱國)帝崩虞氏國
之于房為房侯(韻云舜封丹朱為房邑侯今荆/河之畀房同作防昭王后家)以奉其
祀服其服禮樂如之謂之虞賓天子弗臣夏后封之唐
如虞之禮朱卒葬笰陽(相之安陽永和鎮南有故堯城/開皇四堯城縣以為堯居乃朱)
(居也相圖經引孟子注舜封丹朱于白水白水乃今清/河盖夏封之在鎮西南三里有丹朱陵南八里有帝子)
(夜游臺周二百歩相臺志云丹朱嫚㳺之地笰䣡同羛/陽鄉在内黄北二十羛陽聚元和志丹朱墓唐山縣東)
(一里寰宇冢在永定東二里有唐縣有䲨郎城九州要/記云堯時丹朱所居相之冢為是矣而經注城陽有丹)
(朱塚海丙南經蒼梧之/山帝丹朱葬于隂無信)朱生陵以父封為丹氏房氏防
氏陵三十五世鍾昭王世采靈夀生沈(姓書陵四十八/代孫雅莽時為)
(清河守又云沈十/二代孫雅俱繆也)又有屋引氏(晉初房乾留虜改為屋/引後隨魏南遷復之而)
(河南猶有此氏又沛相朱自云丹朱/後故姓録以沛郡朱為丹朱後非)朱之兄考監明先
死而不得立庶弟九(莊子云堯不慈故云殺長子殆先/死爾而近尹子其四譏論乃有堯)
(囚十子天下不論之無義之說淮南子云堯得舜任以/百官属以九子孟軻亦有九子之說然說苑堯時舜為)
(司徒契司馬禹司空稷為田疇䕫樂正倕工師伯夷秩/宗臯陶大理益敺禽獸九子為臣堯知九職之亊使九)
(子者各受其事以成九功則/非堯之子矣盖自二事云)其封于留者為留氏(留與/劉同)
(張良之封字只作㽞故說文止有鎦而無劉漢因識始/為卯金刀之說妄也劉康公亦作封鎦周初匡俗事老)
(子劉越劉亦非至秦方有文子華子有留務茲日有傳/有留長孺功臣表有留盻吳有留贊與漢同出宋武以)
(竟陵誕反貶其族為留/氏不知乃其本姓也)後有劉累以豢龍事夏𦙍甲賜
之氏曰御龍以更飂董之後既遷于魯(事具左傳襄二/十四年宣子之)
(言及昭公二十九年蔡墨之言云使豢龍以更豕韋之/後非也豢龍乃已姓廖叔之後豕韋之族爾宣子云在)
(商為豕/韋亦妄)商居大夏為唐氏御氏擾氏擾龍氏(周書王㑹/解云堂下)
(之右唐公虞公左/則夏公殷公是也)至周封帝後于鑄鑄祝是分侯于隨
為鑄氏祝氏隨氏(周有鑄仁達臧宣叔娶于鑄者禮傳/皆作祝聲同轉吕春秋云封後于黎)
(丘其處也祝睦二碑/云出髙辛祝融非)既更累之裔于方城為唐公(傳謂/成王)
(以舊唐封叔/虞而更之非)楚併唐其徙杜者為杜氏唐杜氏屠氏唐
孫氏李氏(杜伯友為卿士宣王四十三年誅之杜蒯記/作屠簣唐賜杜伏威為李氏達云武王並封)
(堯後為唐杜二國非滅唐封杜又炫云唐非豕韋後杜/亦未必是安知滅唐遷杜司馬貞謂唐杜陸終後亦非)
杜更為祈(晉文妃杜祈是故/世紀謂堯姓祈也)杜伯之息隰叔如晉生蒍
(字子/輿)為李以正于朝朝亡間官故氏為士氏(李理同土/官也晁說)
(之書說謂雲土為古杜字如詩言桑土因有土氏而以/陶唐氏豕韋氏御龍氏為土氏之宅後為唐杜氏遂以)
(蒍縠㑹丐爕鞅吉射富魴皆為士氏矣/為士員士弱士文伯景伯為士氏異哉)及官司空以正
于國國亡敗績故氏為司空以正于國國亡敗績故氏
為司空是生士縠為縠氏縠生㑹㑹采隨故氏為隨是
佐文襄諸侯亡惡謖傅成景軍亡敗政中軍太傅端法
集典國亡姦民是以受范故氏為范逮文子爕能穆宗
侯爰受栒櫟故氏栒櫟(作郇/非)士魴受彘故氏為彘臯夷
采函與故氏函與而魴氏陽氏士丐氏士季氏士吉氏
士為氏士思氏司功氏祈成氏士弱氏胥氏張氏陶氏
朱氏陶朱氏鴟夷氏(范雎䝉難變稱張禄入秦為丞相/應侯范蠡功成去為鴟夷子號陶)
(朱以范仲淹隨母嫁朱復姓啓及之姓纂又有士弱氏/姓源韻有士丐氏亦作士貞按此左氏文當時語未必)
(有也風俗通晉大夫有司功景子世本云匄弟他晉司/功為氏又風俗通范蠡之齊為鴟夷子後人以為氏濳)
(夫以為鴟夷出于子姓/宋㣲子後恐目夷之誤)其犇秦而復也秦歸其帑其處
者生明為劉氏明生逺逺生陽十世孫獲于魏為大夫
生清始居沛生仁是為豐公生煓是為漢太公(字執嘉/士安云)
(名/)四子伯仲邦交(世紀昭靈后名含始㳺于洛池有玉/雞銜赤珠刻曰吞此者王含始吞之)
(生高祖握誠圖詩含神霧云執嘉妻含始/生劉季索隱乃云母湯氏貞時餘泗水碑)天德光堯㓟
項授沛邦實著符是為漢祖炎祚復煇載祀四百(以其/留秦)
(故為留氏而左氏謂其處者為劉氏夫伍員屬其子于/齊使為王孫氏知己必死預令改族故傳為發之士㑹)
(之帑在秦不顯于㑹之身復無所避而傳言之故達炫/之徒深疑此文非傳本㫖盖漢初左氏不顯先儒無以)
(自申劉氏從秦徙魏原出劉纍挿注此辭以媚于世明/帝時賈逵上疏謂五經無証圖䜟明劉氏為堯後者左)
(氏獨有明文前世籍此/求通故引之為証爾)有漢氏厥氏兀氏紅氏横氏吳
氏宗正氏中壘氏谷蠡氏獨孤氏公族氏陳氏徐氏(吳/氏)
(芮後望濮陽長沙漢沛獻孫進伯因孤山下生尸利單/于以為谷蠡王號獨孤部七世羅辰從魏徙洛為獨孤)
(氏後漢谷蠡王獻為谷蠡氏漢賜衡山王為厥賜安樂/王為兀而廣陵陳乃後漢魯相無子以外孫劉嶠嗣曰)
(陳嶠又蜀齊王徐畊乃杜悰之/遺蘖○何氏姓苑東莞有漢氏)劉備立蜀再世而魏滅
之裕起南朝者八世有員氏留氏(宋書劉凝之慕伍員/忠烈為員氏唐書云)
(半千七世祖改按半千家狀云宋營陵侯遵考子凝之/事魏太武以忠比伍員改江休復雜志堯山民得半千)
(銘云十八代相賜然員古有平聲出/于鄖前凉録有員敞員平自音運)嗟乎物固未有張
而不弛成而不毁者也惟聖人能盛而不衰帝之傳天
下非為讓也為有法度而朱弗能統也漢承堯祚著矣
而杜林等何知哉(火德相承東觀記杜林云漢德基業/特起不因乎堯堯逺乎漢人不曉信)
(終不說諭而揚光輔對仁宗云堯舜之/事逺矣亦未易行是何鄙陋不敬如是)先是房之後有
貍氏裔子大繇夏后氏封之傅為傅氏(見傅子貍氏事/出國語甚顯姓)
(書云出季貍大妄唐表云繇黄帝/後韋昭云貍氏在周為傅亦非)說築于巗商宗得之
陞為太公又有傅餘氏餘氏(晉傳餘顔著復姓録云出/傅氏史謂得之傅巗名為)
(傅氏非也傅餘猶梁餘韓/餘也姓書猶有說氏妄)其分于冀者為冀氏(春秋時/冀子)
帝之後又有薔氏御氏陶丘氏周生氏堯氏(姓纂丹朱/居陶丘為)
(氏焞皇實録云魏侍中周生烈本姓唐外飬周氏因為/姓亦見七録及中經簿姓書又有堯氏云出帝堯雖未)
(足考然隨有鷹揚將軍堯泰矣○又周賜唐環為紐/于氏劉志為宇文氏劉亮為侯莫陳氏至隋皆復)慶
都葬靁澤
　贊曰
聰明文思蕩蕩巍巍惟天為大惟堯則之不激不委因
事立法昭義崇仁内穆外協詢政行人問老衢室茅茨
土階允恭勿失萬物備我生化咸宜誦言行道比隆伏
羲

　子曰大哉堯之為君也惟天為大惟堯則之蕩蕩乎
　民無能名焉嗟乎堯之治天下豈有竒謀秘計而日
　與之為鬬哉生者自生死者自死而已矣天下大器
　為者敗之生者不得不生死者不得不死堯何心于
　間哉隱精神居衢室固已雲行雨施而見品物之流
　形矣立于櫺扉而雲生牖坐于華殿而松生棟何容
　心哉吾知都俞吁咈一堂之上而已矣日往則月來
　月往則日來天何言哉四時行焉百物生焉此天之
　所以為天也委輕裘垂襞幅堯何為哉月白風清萬
　籟空而七絃定此堯之所以為堯也陽光之熙羣目
　之隨浹沐之聚羣心之豫豈有心于為哉林焉生總
　焉羣一日而風之二日而霖之三之日蕩然矣天地
　不異化萬物無異性無攖則寧無拂則全此同然之
　情也聖人者操造化之權以鼓舞動蕩而作成之爾
　三年成一葉則物之有葉者固鮮而一日揠其苗則
　物之成性者亦罕矣道之以政齊之以刑而天下始
　慘然矣風之過簫芴焉感之各以清濁應離畔者少
　服從者衆堯豈家至而日見之哉蒼髫巷歌黄髪擊
　壤果何力之有邪天生烝民莫匪爾極不識不知順
　帝之則堯之所以為大固有不俟孔子而後知者然
　而猶曰修已以安百姓博施濟衆堯舜其猶病諸是
　何邪盖凶旱水泆天有所不能全寒饑疾痛天有所
　不能蔑洪水十日此九六之大㑹也而堯于此能通
　其變而不抵于窮七十在位弇茲日薄而若時之庸
　猶未適也咨若予采而獲象恭之夫咨乂滔天而得
　圯族之子帝之心果如何邪九載之績弗成而密藏
　之意已迎鏡壇宇間矣能庸命朕位巽吾亦何意于
　天則哉昕而作夕而瞑安時處順亦適然而已矣(庸/君)
　(事采臣事二典言庸者三言采者三如登庸如奮庸/庸命皆君事也如亮采如予采載采采皆臣事也前)
　(此無能知者若時者指言能順天時即言農功曰庸/非所譬矣大抵帝堯之政不過天地人之三事厯象)
　(日月者天亊親族叶邦者人事而東作西成者地事/也今欲若時為天事而不得其人欲若采為人事而)
　(不得其人欲乂水為地事而又不得其人則亦無可/幾者天下之事亦如此而已矣堯以是知天之厯數)
　(有不屬乎我而有在夫人者故一舉而遜之夫以三/者之咨其文皆舉而無結至于治水又以無功則此)
　(篇特為遜位一/事張本明矣)且昔聞之堯之治天下七十載不知
　天下之治與不治億兆之願已與不願已也顧問左
　右問在朝問外朝俱不知也乃㣲服于康衢聞立我
　之謡喜而問焉曰誰教爾此言者則皆曰聞之大夫
　問大夫曰古詩也于是還宫召舜甥而禪之舜不辭
　而受焉舜之紹堯惟不異于堯也承安引佚萬物皆
　作履中行善日月照而四時行庸非天邪故子晉曰
　如舜者天舜居其所以利天下奉翼逺人咸得其人
　此之謂天易曰乾元用九乃見天則此堯之所以同
　天也首出庶物萬國咸寧此舜之所以亦天也彼之
　引竹書援地記而上疑夫兩聖者亦欺詬唾射之徒
　爾雷動風行鳥歸獸息而驢鳴狗㺝方此大作曽何
　傷于在上哉祗見其弗知量爾
　
　路史卷二十
欽定四庫全書
　路史卷二十一　　　　　　宋　羅泌　撰
　　後紀十二
　　　䟽仡紀
有虞氏
帝舜(按舜本作􁁉古作􁁉從夾從/舛汗簡􁂠集韻􁁉􁂠􁁉訛)有虞氏姚姓(見世本/因生賜)
(姓堯世風俗通按書舜生/姚虚云在濟隂成陽非)其先國于虞始為虞氏(天子/建德)
(因生以賜姓祚之土而命之氏祚土謂封之虞命為虞/氏因生謂生姚虚因賜姓姚此氏姓之别故世本皆上)
(言姓下言氏虞氏亦見左傳正義書云有鰥在下曰虞/舜虞舜側㣲則帝㣲時止姓虞而名舜可知王符志氏)
(姓云舜姓虞而史伯亦稱虞幕則其上世/為虞矣杜預云虞乃舜之先世數未聞)瞽子(兩目不/見史云)
(盲者子是也二孔以為/有目但不分善惡者)五帝之中獨不出于黄帝自敬
康而下其祖也(有辨見/發揮)敬康生于窮係(史記曰窮蟬宋/衷以係為諡非)
係出虞幕後之幕姓宗焉(風俗通姓譜等/幕姓皆云出幕)是生喬牛喬
牛生瞽叟瞽叟天瞢(史云窮蟬以來㣲在匹庶謂庶士/非庶民也曰嬪于虞虞乃小國即)
(瞽所封是侯伯矣然王逸以舜為布衣而耕漁陶販皆/庶人之事者盖以父母頑嚚去而耕野若伯竒重耳云)
幕能平聽恊風以成樂而生物有虞氏報焉(報祭之孔/晁云幕能)
(修道功不及祖徳不及宗故每于歲之大蒸而報祭之/左氏言舜祭幕而風俗通亦謂舜祖幕與吕梁碑合皆)
(無句望而以幕為祖賈逵韋昭乃以幕為虞思盖因世/本等序舜為高陽五世孫而所謂幕者無地以置之遂)
(以為之後世爾按内傳國語俱云自幕至于瞽叟/無違命然後言舜重之以明德豈得云舜後哉)舜長
九尺(孔叢子云舜長八尺有竒靣頷無/毛亦聖也世紀云六尺一寸非)太上員首(春秋/繁露)
(云舜形體太上而員首/長于天文純于孝慈)龍顔(世/紀)日衡(古謂眉衡故執天/子之器上衡日衡)
(者眉骨圓起也洛書靈凖聽云有人方靣日衡重華握/石椎懷神珠注謂衡有骨表如日懷珠諭有明信椎讀)
(如錘言能/平輕重)方庭甚口(孝經援神契云舜/手握褒龍顔大口)靣顄亡髦懷珠
握褒(尚書帝命驗云虞舜聖在側陋光曜顯都握石椎/懷神珠注謂懷珠以諭聖性援神契注握褒者手)
(兆如褒字喻從勞苦受褒飾致大/祥也洛書注握謂知旋璣之道)形卷婁色黳露(莊子/云卷)
(婁者舜也注謂背項傴凹向前也文子云堯瘦㿑舜徽/墨尸子堯瘦舜墨言憂世念民至于此而鄧析子言堯)
(舜至聖身如脯腊堯若腊舜若腒故王充言上帝/引俛此謂舜也承安繼逸無為而治何為若腒哉)目童
重曜故曰舜而原曰重華(世紀云因瞳子名重華真源/云字仲華按荀子堯舜參眸)
(子是堯亦重瞳然但一目重書大傳言舜四童子則兩/目重矣故春秋演孔圖云舜目四童謂之重明承乾踵)
(堯海内富昌元命苞云舜重童子是謂重原上應攝提/下應三元尸子淮南子云舜兩童子是謂重明作事成)
(法出言成章夫舜葍也蔓地蓮華之名有晱曜意故目/好動而曰舜或作瞬書注云舜名也儀禮正義以為名)
(號之名非也/辨見發揮)濬哲文明温恭通智敏敦好學而止至善
寅畏天命而尤長于天文(大戴禮云寛裕溫良敏敦知/時而好學又云畏天愛民恤)
(逺親近叡明通/智為天下主)初家于冀夙䘮其母(世紀云母握登詩/含神霧云握登見)
(大虹意感而生舜于姚墟按書帝命驗云姚氏縱華感/樞注縱生也舜母握登感樞星生舜重華樞如虹也河)
(圖注命云握登見大/虹意生黄帝謂舜)蒙茨緼棘哀綿五至猶未歉者䘮
期之有數盖有是顯(三年問曰三年之䘮天下之達䘮/也百王之所同古今之所一未有)
(知其所由來者故傳以為三年之䘮雖貴遂服禮也而/許氏注淮南子乃以為三月之服夏后之禮妄矣松冉)
(斬衰投和截髪生韋百濟流思嚚三年通典以䘮/期無數為黄帝時三年遏密為堯崩後斯得據矣)瞽叟
御而生象(或云象隨/母嫁者妄)象得親乃咸惡舜御以不道舜于
是往于田泣旻天號父母負罪隱慝大杖避小杖受(子/云)
(舜于瞽瞍索而使之未嘗不在側索而殺之未嘗可得/人窮則反本疾痛則呼天韓非以往田號泣為未盡命)
(誣/矣)事親拊弟日以篤(王充實知云虞舜大聖隱藏骨肉/之過而尸子云事親養兄為天下)
(法是則更/有兄也)象憂亦憂象喜亦喜惟恐不獲于象以貽父
母戚道而不徑舟而不游凡所以動心忍性皆以増其
所不能夫然故死生不入于心而能動人(琴操舜耕厯/山思慕父母)
(見鳩與母俱飛相哺益以感思因而作歌夫虞帝之迹/琴中尤多學者不省虞帝盖不幸而以孝名後世而說)
(者率過實自萬章倡井廪之/說而語益紛紛有論見發揮)與木石俱而光曜顯都麗
然汗著年二十而以孝友聞四海故天下大說而將歸
焉方是時口不設言手不指麾執𤣥德而化馳若神(莊/子)
(曰以此處上帝王天子之徳也以此處下𤣥聖素王之/道也堯以帝王天子之德處上故曰駿德舜以𤣥聖素)
(王之道處下故曰𤣥德老子曰𤣥德深矣盖堯以成德/為行乾之九五是也舜則隱而未見乾之初九是也)
厯陽之耕侵畔乃往耕焉田父推畔爭以督亢授(舜耕/厯山)
(在河東乃首陽山九域志云厯山有三濟南濮陽河中/今秦地池陽澧陽潘城始寧等處皆有之有說見餘論)
濩澤之漁爭坻乃往漁焉䰻人巽長爭以深潭與(淮南/子云)
(釣于河濱濩澤在今澤之陽城唐濩澤縣應邵云澤在/縣西北沁水東逕濩縣故城南漢之澤氏縣魏土地記)
(陽河有沁與濩澤水合者紀在梁惠王十九年晉取𤣥/武濩澤墨子亦言舜漁在此故金鑰謂澤州為舜澤十)
(道記云澤州以濩澤得名皆在河/東或云漁于雷澤雷澤濟隂非也)東夷之陶苦窳(當讀/如臯)
(陶之陶故綿詩注云/鑿池穴居如陶然)陶于河濱期年而器以利(見朝子/淮南子)
(河濱在蒲陶城北有故陶城南去厯山甚近故孟津有/陶河之稱一云河濱在濟之鄆城盖以東夷之說也夫)
(帝冀人而虞濱厯山陶城皆在冀盖初耕于野未必逺/去父母也然夀丘在濟負夏在衞則商販觀風或往來)
(于此不必/限一所)牧羊潢陽而獲玉厯于河巖所至嚮合(公孫/尼子)
(云舜牧羊于潢陽堯舉之以為天子公孫𢎞云牧羊于/黄河于寶云舜耕厯山獲玉厯于河際之巖知天命之)
(在已體/道不倦)當其田也旱則為耕者鑿􁓆儉則為畋者表虎
與四海俱利是故光如日月而天下歸之(見尸子云舜/之德無不該)
(南靣而治天下燭息風食火飲于澧舜其猶江海乎千/仞之溪滿之螻螘之穴亦滿之禹湯之功不足尚矣又)
(云舜之陶也不能利其巷南靣而/治天下則蠻夷䝉福淮南子用之)父母之不我愛弟妹
之不我親故雖躬稼陶漁惡悴勞苦燭息火食口腹不
獲于美厚而諧和正救烝烝乂亡入而不自適(世傳瞽/瞍與象)
(每欲殺舜其妹婐首每為之解許說文云或作畫婐一/音畫也類林云瞍填井後兩目方瞽又云舜耕厯山歲)
(不熟舜糶其母詣糴每還錢與米問之子也因相抱泣/拭其父目尋自明堯聞而妻之真源亦云糶于平陽市)
(父認之乃䑛其目目以光明又御覽八百十二卷引史/記舜為父淘井取金銀安罐中與父母齊東之語也婐)
(或作擊一作繫列女傳舜/女弟繫與二嫂諧是矣)灰于常羊什器于夀丘就時
負夏未嘗暫息頓丘買貴于是販于頓丘傳虚賣賤于
是債于傳虚以均救之故孔子曰耕漁陶販非舜事也
而往為之以救敗也舜其仁也乎編蒲結罟躬耕處苦
而民從之一徙成邑再徙成都三徙成國至鄧之虚而
百千萬家(世紀云遷于負黍每徙百姓從之按衞有負/黍鄧今襄之南鳯林古之鄧林祈侯之國楚)
(之北/境)小大說之秀士以從雄陶方囘續牙伯陽東不訿
秦不宇靈甫不辟而至周旋厯濩之間為之七友迨既
禪七人者始逃之(王斶云堯有九佐舜有七友淵明亦/云七友魯連子云舜耕厯山而交益)
(陶河濱而交禹然後受禪時禹纔十歳或者疑之雄陶/續牙人表作雒陶續身一作續耳𨽻轉失之吕本法云)
(堯舜得伯陽續耳而後成又日舜染/于許繇伯陽註為老子舜師之非也)初堯在位七十載
矣見丹朱之不肖不足以嗣天下乃求賢以巽于位至
夢長人見而論治(見書緯溫子昇舜廟/碑所謂感夢長人者)舜之濳德堯實
知之于是疇咨于衆詢四岳明明揚仄陋得諸服澤之
陽(見墨子側陋言其在僻側㣲言不顯世紀云堯求/賢四岳薦舜堯命之于順澤之陽或云即濩澤)問
以天下曰我欲致天下為之奈何對曰執一無失行㣲
亡怠中信亡倦而天下自來(荀子云執一如天地行㣲/如日月誠盛于内賁于外)
(形于四海天下其在一/隅邪夫亦何足致也)問以奚事對曰事天問之奚任
對曰任地又問奚務對曰務人曰人之情奈何對曰妻
子具而孝衰于親嗜欲得而信衰于友人之情乎人情
大不美又奚問若夫從道則吉反道則凶猶影響也南
靣而與之言席龍垤而䕃翳桑䕃不移而堯志得始尚
見帝帝館之于貳室(即貳宫世紀堯見舜處之貳宫又/云貳女妻舜為築宫室封之虞)
亦享帝迭為賓主語禮樂詳而不孛語政治簡而易行
論道廣大而亡窮論天下事貫昵條達咸叶于帝而咸
可底績于是錫之絺衣雅琴命之姚姓(尚書帝命驗云/姚氏縱華感樞)
(縱天縱華重華也論語撰考比云重童黄姚黄其德也/世紀云賜之絺衣與琴為築宫室封之虞土然云舜上)
(虞人本姚/姓者妄)妃以盲婭以罃(盲即娥皇字娥娙皇盲聲相/滋也罃即女英見世本故孝)
(桓梁后名曰文罃一日匽見大戴禮承受大命依于倪/皇帝系作女匽氏尸子云妻以娥媵以皇娥皇衆女之)
(英/妄)以觀其内(舊說堯舜同出則皇英為舜之髙祖姑故/或者以為堯取天下民之女以妻之非堯)
(之女及晉劉嘏欲婚同姓遂謂堯舜之婚正姓分絶于/上斯妄矣夫惟西戎氏族無定或以母姓為種猶十二)
(世乃相婚姻父没則妻後母兄亡則納嫠嫂此禽道也/尹子乃云舜娶祖姑天下不論之無禮不學如此有說)
(見餘/論)九子事之以觀其外(見孟子伏氏世紀淮南子云/屬之九子韓愈以為卿大夫)
(族人之/子亦非)百官牛羊倉廪備以事之于畎畝之中(堯百官/已備傳)
(奕乃云官貴簡約夏后官百/不如虞之五十盖因記之妄)舜乃飭正二女勝其胸中
之情以應天地之理澹焉(此未使為司徒時也曰往欽/哉然後使宅百揆為司徒馮)
(休以為豈有始得之遽使百官事之畎畝之中而不當/天子之朝且復使誰事堯之朝是宅揆賓門皆在畎畝)
(之中/繆也)二女嬪媯純篤盡道(列女傳云元始二妃帝堯/之女瞽瞍和寧卒享福祐)九
子尊虞服勤靡懈(有人則作無人則輟可以侈塗人之/耳目而不可以欺同室刑寡妻刑二)
(女非動容周旋中禮疇克哉故能使嬪者舜之德刑也/岳薦舜不言其他而言其烝烝乂堯試舜不觀諸他而)
(觀其刑二女父子兄弟夫婦此人之至難者况以卑正/尊獨正衆親正疎乎安國云堯以舜治家觀治國斯得)
(之/矣)妻有桑田身有南畝(尹子/文)瞽順象從而不至于姦于
是帝將胥天下而遷之乃厯諸難使宅百揆靡不時叙
(書中候等皆云舜為太尉故世紀云命為司徒太尉正/月以太尉從事束晳乃據中候追維康成劉昭云太尉)
(實司天當是據位書/前職爾有說見餘論)屬之徽典亡或不從賓于四門諸
侯穆穆(五典世之父子兄弟百揆内之百官族姓四門/外之諸侯賓客人從之百官從之賓客從之即)
(傳所謂無違教無廢事無兇人無天怒者孟子/曰使之主事而事治百姓安之是民受之也)烈風雷
雨納于大麓而弗能迷也(大麓之納薦之天也漢儒以/大麓為大録萬機之政于是)
(太傅趙喜太尉牟融並録尚書事猶古冡宰位三公上/薨則罷之遂以為常故沈約云堯納舜于尊顯之宫使)
(大録萬機之政不知非也夫既有百揆矣豈復録尚書/哉有說見發揮○昔王介甫問吕晦叔舜納于大麓何)
(義曰薦之於天故介甫云古者行爵出禄必告太廟軍/出必載遷廟之主誅賞禀而後行示不敢専况以天下)
(與人可不薦于天乎然以薦必因太山之麓為禪以告/謂太山為易姓告代之所則非也方其納麓猶未受禪)
(豈封禪之時耶盖使之主祭而百神享之風雨/弗迷是天受之也胡益之以納麓為虞衡尤妄)帝即致
以昭華之玉曽而尚之三載程功亡乖疇䇿民安其為
帝覆其聖謂以天下授舜則天下幸而朱福授朱則天
下病而朱利曰予終不以天下之病利一人乃放朱于
丹而卒禪舜舜讓于德弗嗣弗可遂致天下于大麓之
野屬諸侯焉(典辭不費舜遜于有德者弗肯嗣位堯弗/許曲折亦必如禹遜臯陶之委曲記弗及)
(爾/)崇􁉽非之曰不祥哉誰以天下予人哉帝乃殛之羽
山共工又訕乃流之幽州必以禪舜而天下莫有非者
(史云堯治天下殺一人刑二人而天下治荀子云堯伐/共工而周語亦謂堯殛鯀故曹植贊堯克流共工萬國)
(同塵然程子以謂共驩無大姦知惡之不可行乃隱其/惡以助治一旦舜以側陋顧居其上且將臣使之故不)
(能堪而作惡淮南子亦謂北人無擇非舜自投清/冷之淵是則舜德不足以厭衆乎故前說為近)故仲
尼曰堯知舜賢非難也不以所間敗所察其難也正月
上日受終于天府(天府文祖所在上日如上丁上辛者/夫受終則堯不復有庶政矣然猶攝)
(也孟子曰舜相堯又日堯老而舜攝而世猶/曰舜南靣堯率諸侯北靣朝之齊東之語)乃命羲和
欽若昊天厯象日月星辰敬授人時在璿璣玉衡(堯厯/象立)
(其數舜璣衡立其器璿生于淵月魄終焉隂精之純也/玉生于山虹氣藏焉陽精之純也璣運于上以璿為之)
(衡望乎下以玉為之取則乎隂陽之運也說苑璿璣謂/北辰勾陳樞星以其魁杓所指二十八宿為吉凶禍福)
(列含盈縮之占云孔子之厯日志北斗/魁四星為璿璣杓三星為上衡本此)以齊七政(日月/五緯)
(也堯正經星舜齊緯星所以相濟器出于人故占之以/齊七政于上數出于天故推之以授人時于下或以為)
(斗七星/者非)肆類于上帝(以下攝位吉祭也上帝者昊天及/五帝故以四類小宗伯祀三帝四)
(郊四類如之四類四方帝也太祝六祈一曰類而四師/類造上帝則為位宗伯有故則類社稷皆宗廟之大祭)
(也與類禡異禮書以類造為劣于正祭與旅失之云兆/五帝四郊則上帝其南郊矣司服主祀昊天上帝則服)
(大裘而冕祀五帝如之是昊天外更有五帝上帝可以/兼之孔子以為告天及五帝是也鄭以昊天上帝為天)
(皇大帝四類為/日月星辰俱妄)禋于六宗(六宗者三昭三穆也與文祖/而七禋者所謂肇禋是也非)
(上帝上帝以及天神山川以及地示六宗以及人鬼取/義為得百家之說不同凡有十四然祭有其舉之莫敢)
(廢也有六宗/說見餘論)望于山川(山林川澤有為民取材用者必/載祀典以逺故望而祭之三正)
(記云郊/後必望)徧于羣神(有天下者祭百神皆有功于民者天/神既類人鬼已禋而地示又望矣猶)
(若未也至于薫蒿悽愴百物之精莫不至則聖人之至/也夫既受終而主祭行廵狩則為天子事矣時以堯在)
(未即/真爾)輯五瑞既月乃日遂覲四岳暨羣后班還其瑞(収/諸)
(侯圭瑞于正府也岳牧來朝諸侯或不能皆至則附其/所執以納于天府及新君已定受岳牧之朝乃以所輯)
(之圭璧付之使各還其所涖之侯伯更代之禮如此且/以俾諸侯知有所統安守而不自專又以齊其真偽信)
(不信者大傳云瑞也者屬也無過行者得復其瑞以歸/有過則留其圭能改者復之三年圭不復少黜以爵六)
(年圭不復少黜以地九年不復而地畢頴達謂瑞本受/之堯今歛而還之如舜親付之使之為臣示正始也)
以四仲廵四守(歲二月者乃次一年二月也世不之究/虞夏傳云惟元祀廵守四岳八伯馬融)
(以為受終後五年非也鄭云建夘之/月是矣注以為除堯䘮即真之年非)至于方岳燔望告
至秩山川(至方岳必以仲者四岳四方之正四仲四時/之巾以時之中祀方之正非故為是屑屑也)
(所以交神明者然也其祀上帝神祗可知矣伏羲堯舜/禮制大備所以為萬世法今疏出之不著中岳者在王)
(畿内年/時有祭)覲四方羣后問百年而見之(鄭云百年老成/人見尊之至也)定
八伯之樂(九州八伯畿内不置八伯樂名並見書大傳/鄭氏書言堯末羲和之子皆死庶績皆闕故)
(驩兠共工更相薦引四岳者四時之官主四岳之事始/羲和為之謂之四伯至死分岳更置八伯以驩鯀共工)
(放齊為四餘四人無/文賈氏從之妄也)元祀代泰山貢陽伯儀伯之樂(陽/伯)
(春官秩宗伯夷為之儀伯羲仲之後陽伯之樂舞侏􁍜/歌聲比余謡晳陽儀伯之樂舞鼚哉歌聲比大南陽鼚)
(動貌哉始/也南任也)中祀大交霍山貢夏伯羲伯之樂(夏伯夏官/司馬棄為)
(之羲伯羲叔之後夏伯之樂舞謾哉歌聲比中謡/初慮羲伯之樂舞將陽歌聲比大謡朱子干大也)秋祀
栁穀華山貢秋伯和伯之樂(秋伯秋官士也臯陶為之/和伯秋叔之後秋伯之樂)
(舞葵俶歌聲比小謡苓落和伯之樂舞/𤣥鶴歌聲比中謡歸來蔡衰也俶始也)幽都𢎞山祀(𢎞/山)
(恒/山)貢冬伯和伯之樂(冬伯冬官司空垂為之冬伯之/樂舞濟落歌縵縵和伯樂闕)并
論八音四會貢正聲以聽天下之治而民無有不惠而
從命太師陳詩以觀民風命市納賈以稽民之好惡命
典禮恊時月正日同律度量衡禮樂制度衣服正之(班/固)
(云惟聖人能同天下之志故帝舜欲同之今修明舊典/同律審度嘉量平衡均權正凖直繩立于五則備數和)
(聲以利兆民正海内/于一同則海内歸之)修五禮五玉三帛二生一死質之
器卒則復(圭璧在臣下謂之瑞在人君以為器及修之/則曰玉三帛二生一死諸侯之壤奠所謂奉)
(圭兼幣謂𤣥纁黄者繆世子孤臣/豈當朝乎一死腒修之屬非必雉)山川神祗有不舉者
為不敬不敬者君削以地宗廟有不順者為不孝不孝
者君絀以爵變禮易樂者為不從不從者君流革制度
衣服者為叛叛者君討歸次外三日遂假于禰祖用特
(告至記禮也盖出告禰則歸必格于禰王制天子將出/造乎禰又云造乎祖禰用特則出而告用特可知故曾)
(子問凡吿必用牲幣反亦如之叔恬曰舜一歲而廵五/岳國不匱而民不勞何也文中子曰儀衞少而徵求寡)
(也此五年一行之禮而告廟止一特他可知矣茲萬世/之禮經也或疑一歲不能周五岳萬五千里以為四年)
(而鄭氏謂每一岳歸而更去是五載廵一岳皆妄元朔/六年之事以八月而周萬一千里尊祀天地豈如是稽)
(留/哉)卒歛幣玉藏諸兩階之間然後命徧告入聽朝(大傳/云古)
(者廵狩以遷廟之主行出以幣帛皮圭告于祖遂奉以/載于齋車每舍奠焉然後就舍反必告奠卒歛幣玉藏)
(之兩階之間/盖貴命也)五載一廵守羣后四朝(唐虞五服畿内甸/服之君朝夕見不)
(待修朝覲之禮至侯服則當朝一年綏服二年要服三/年荒服四年四年則天下諸侯畢一朝一朝則天子廵)
(狩盖五年則一同至京師所謂大朝㑹此唐虞之典周/官六年五服一朝又六年王乃時廵故周十二年一修)
(法六年者侯甸男采衞要六年一徧也五年者天道大/備或云舜土德土數五故五載周家木德木星十二年)
(一周故云十二不知/五帝二代皆五載也)賦奏以言明試以功言奏功試則
輿服以庸之(奏者下奏上納者上納下試者在我奏者/在人故舜典與益稷異奏言以觀其志試)
(功以察其事此黜陟之事/也不言罰見黜非所先)設三公四輔師保凝丞官不
必備惟人也(四輔三公何敞所謂聖王爭臣七人者建/官惟百三公九卿備矣王吉書以舜湯為)
(不用三公九卿之世妄也記曰虞夏商周有師保有凝/丞所謂四鄰也大傳以為前凝後丞左輔右拂其爵視)
(卿禄視次國之君此皆三公論道者故周六官無之非/專職也莊子說苑有舜問乎丞之語師保即輔拂故後)
(周因/之)肇十有二州封十有二山(肇造始也古未有十二/州舜盖以四岳統十二)
(州在禹治水之前受禪之初封其山後禹治水見地之/大勢止可以成九州故復為九說者謂因冀之北逺故)
(分衞水以為并析燕以北以為幽以青越海乃判遼東/以為營夫一州縱廣豈容析而為三宜合天下而均之)
(而幽并之治適在冀境營之治適在青/境爾鄭云為兆域以祭十二州之分星)謀牧立岳以廣
聰而燭隱(東岳寓于兖牧青徐屬焉南岳寓于荆牧揚/豫屬焉西岳寓于雍牧梁凉屬焉北岳寓于)
(幽牧并冀屬焉帝覲四岳羣牧又使岳牧還諸侯之瑞/則羣后𨽻十二牧十二牧𨽻四岳明矣然則山岳摠于)
(百揆而非一人又可知也何武翟方進奏言古者選諸/侯賢者以為州伯咨十二牧所以廣聰明燭幽隱也乞)
(置州牧以應古制此固服之内六/服之外揆牧不及則附縻而已)于是沈菑未復民亡
安止爰命伯禹繼平水土主名山川俾益掌火烈山澤
而焚之禽獸逃匿然後人得平土而居乃商九州以正
五服以定任賦表提類考疆域作十有三載而後同(漢/志)
(云虞舜登庸厥功彌劭表提類而分區宇判山河而考/疆域冀北創幽部之名燕齊起幽營之號所謂肇十二)
(州封十/二山也)既釐下土方别居方别生分類錫土姓而下亡
違者(賜大/賢)壇四奥沉四海而函夏正(沉祭/水名)水始平姦宄
衆于是象以典刑(典六典刑五刑象以示之所謂方施/象刑如所垂治象蘇軾胡翼之謂其)
(所犯為常/法非也)刑出不復流以宥之(為被五刑為已重/加鞭朴為已輕者)官有
慢事􁑎以訊之(庶人之/在官者)教或不率朴以威之(皆教也非/止在學)
罪疑犯誤金以贖之(以上典刑之目黄金古易得故大/辟罰六鍰頴達謂古以銅器漢始)
(以金少/之令敵)凶荒災𤯝赦以肆之(肆赦𤯝災也春秋肆大眚/甸師䘮事代王受𤯝災是)
(也亦猶荒政者/諸儒之說非)惟怙終賊在所刑者(刑故也恃詐力卒/袵惡與賊害三罪)
(律家之情重者康誥曰乃有大罪非終乃惟𤯝災適爾/既道極厥辜時乃不可殺𤯝災肆赦之謂也人有小罪)
(非𤯝乃惟終自作不典適爾不可不殺怙終/賊刑之謂叔向曰昏黒賊殺臯陶之刑也)欽哉欽哉
惟刑之謐哉(民可覿德不可覿刑方廵狩時以庸一言/及賞而詳刑如是或曰德化不能以獨行)
(此養苗去害之說非也盖時洪水方平不久無刑姦賊/方張民無奠枕故水既平而刑首議爾韓子云昔舜使)
(禹决洪水先令而有功者殺之舜法也欽/哉之語非史所記乃戒臯陶語文有脫漏)舉八凱使主
后土以揆百事百事時叙地平天成舉八元使布五教
五教克從内平外成十六相得而天地治(事詳左傳文/公十八年故)
(晉華歆傳云帝舜以二八成功虞喜疏云二八舉/而四門穆袁宏云二八升而唐朝盛皆指攝時)流共
工于幽州放驩兠于崇山竄三苗于三危殛鯀于羽山
四罪而天下咸服(共工静言用違故流驩兠黨敝共工/故放苗頑不即功故竄鯀方命圯族)
(故殛輕重之叙流者屏之逺地放者棄之不齒竄則編/管之惟殛為重或云死非也安國以四罪為皆誅蘇軾)
(以為皆不誅而為逺國君俱失之按四罪皆在堯世舜/攝之初但史官于此摠舜之功德刑併及爾不然鯀殛)
(豈在肇十二州之後哉知二典亦有不次處且治水時/三苗已丕叙矣何舜晚年復分北哉孟以竄為殺莊以)
(竄殛為俱殺且易/其先後非義例)二十有八載堯崩(舜生三十而舉用/厯試三載二十八)
(載堯崩時/年六十)三年謖避帝子朱于南河之南天下之覲者
不之朱而之舜歐歌者不之朱而之舜獄訟者不之朱
而之舜夫然後之中國(諸儒謂無三年之䘮孰有三年/䘮畢寶籙未定方避堯之子者)
(或曰二十八載丹朱為君之心固未忘也今而避之變/生奈何曰一朱豈能變哉惟順事爾不然舜視棄天下)
(猶敝屣也豈鄙夫之患失哉/以此度舜宜萬章之徒猶惑)月正元日(月正猶詩言朔/月語云吉月者)
(元日甲子也故世紀以為仲冬甲子月次于畢而即位/康成以為堯建丑舜建子妄矣王肅謂夏而上皆寅正)
(得之王安石云曰月正者避堯子時/國未有正如伐紂而稱一月非必然)假于文祖(太史公/以文祖)
(為堯之太祖或云藝祖文祖同義非也孔氏云堯文德/之祖頴達謂其廟不知祭何人或以藝祖為堯之祖神)
(宗為堯/或然)踐天子之位都于蒲(今河東縣蒲津闗所謂蒲/坂漢志之蒲阪縣本曰蒲)
(或曰蒲隂今河中有舜泉坊二井相通祥符祠分隂臨/觀賜名廣孝泉蒲頻河地鹵水鹹此獨甘美中山記蒲)
(隂昌安郭東舜氏甘泉即此有舜與二妃祠西征記潼/闗去蒲坂城六十城中有舜廟城外有舜宅并及二妃)
(壇南去城二十舜所耕也宣室志開成中/有盧嗣宗入蒲津娥英廟狎神悸死之事)及安邑(謐云/舜所)
(都或云蒲坂或云平陽及潘今城中有舜廟按潘在媯/之懷戎西北三里亦有厯山上有舜祠考之帝迹未聞)
(在此媯汭在河中/不得遼隔如此)以土承火色尚赤(世紀淮南子/云尚黄非)改正
易服明庭玉階(見章華賦墨/子明堂也)立七廟(家語廟制有虞七/孔子曰天子七廟)
(自有虞以至于周不變也晉太始三奏置七廟宜權立/一廟羣議以為上古清廟一宫周置七廟舜承堯禪受)
(終文祖則虞氏不改唐廟/乞依有虞故事說見餘論)祠中霤社用土封祭先首而
尚氣血腥爓祭(血隂而氣陽養生者欲血少而氣多禮/云虞氏尚氣商尚聲周尚臭氣臭一也)
(商不尚氣何以薦且人鬼之享不在九變之前摶/拊琴瑟不居祖考來格之後虞夏未嘗不尚聲也)冕䍿
紱絑緇衣纁裳(􁀙冕服之鞞也以韋為之舜始作以尊/祭服見明堂位鄭注乾鑿度云古田漁)
(而食因衣其皮先知蔽前未知蔽後後之易以布帛獨/存其前重古道也要義謂古未知蔽後舜冕服既備故)
(後作之/非也)深衣縕袍以視朝兩敦玉斚(兩敦黍稷也杜甫/云舜祠宗廟以玉)
(斚/)泰尊(即瓦/甒)梡爼義尊匭豆大路越席水陸修絜以致
敬于鬼神日南至禘圜丘配以黄帝以夏正祭帝南郊
配髙辛以北至祀神州于北郊五天佐五人神于明堂
髙陽唐堯配焉(乾鑿度云三王之郊一用夏正盖特尊/也特尊者五帝中特祭感生一帝也周)
(公郊祀后稷以配天是矣王者禘其祖所自出先儒謂/是感生帝鄭謂圜丘祀昊天上帝南郊祭感生帝以建)
(寅圜丘國南即為南郊雩祀祈穀皆謂郊也故/曰南郊為大報而夏正郊亦曰大報祭則報也)春礿夏
禘秋嘗冬蒸所以報本反始也乃駕五龍(列子舜駕五/龍馬行康衢)
乗鑾輅載絜旌小綏大綏(陸佃以鑾車為金輅鉤車為/戎輅明堂位虞氏之旂又曰)
(虞氏之綏以月令鑾輅青/旂周官金路亦載旂也)日三朝于瞽所䕫䕫齊栗惟
盡子道順其性而得其情故瞽底豫瞽底豫而天下之
為父子者定(竭力耕田恭為子職庶人之孝也以天下/養養之至天子之孝也舜為庶人則盡庶)
(人之孝為天子則盡天子之孝知盡其心而已而記者/曰舜見瞽瞍其容蹙焉咸丘䝉曰瞽瞍北靣而朝舜堯)
(率諸侯亦北靣而朝之是無父無君也/禮不迎尸為不敢為主而况敢臣父乎)乃建百官(唐虞/稽古)
(建官惟百明堂位云/有虞氏官五十者妄)主五等(公侯伯/子男)親親任賢建弟象
于有畀(見鄒陽傳今道州昌邑王賀傳/作鼻或作庳非有說見餘論)封黄帝之孫子
十有九人為侯伯(都邑服色祀享封列禮之必至者故/書自格文祖後即繼以咨四岳聽納)
(為萬事本故先之其他常事不書韓/詩云封黄帝子一十九人非法義也)詢于四岳辟四門
明四目達四聰(咨四方之門以招來清四方之見以廣/覽擴四方之耳以兼聽皆因四岳盖知)
(四方無逾于四岳也故首以是詢之言四目則知聽之/為耳言四聰則知目之為明猶言汝明汝聽皆體用也)
咨十有二牧曰食哉惟時柔逺能邇惇德允元而難任
人蠻夷率服(食民之命而蠻夷各隨邉土備禦故以咨/之十二牧柔逺能邇必相為用逺者政教)
(有不及而略故柔之邇者政教可以加而詳故善之舜/戒諸侯柔逺能邇而蠻夷率服平王告文侯柔逺能邇)
(而惠康小民説者以詩書言能邇必先柔逺明逺未允/柔則邇惠有不可得善中庸言柔逺人而後懷諸侯)
(元或以此為/舜德俱非)乃咨四岳有能奮庸光堯之緒使宅百揆
亮采惠疇僉曰司空伯禹(司空掌土地以居民百揆非/司空之職舜為天子特使之)
(代已事爾時禹遜于稷契臯陶帝不從爾雅亮左右也/采如僚采言事各有其列疇如九疇言事各從其類仲)
(舒云舜即天子位以禹因堯之輔佐/繼其統業是以垂拱無為而天下治)帝曰禹汝平水土
嗣考之勛四海㑹同祗我德先時乃功惟叙(祗台德先/不距朕行)
(非豫于治盖水未平四方諸侯㑹同之禮有不講而上/之德或闕今能使之祗我德先而不距所謂廸朕德時)
(乃功惟叙謂天下之人皆由我/之德而行者是汝功之惟叙也)禹曰俞小子敢悉考績
以統天意(禹功著天下此不必問而咨岳者宅揆大職/亦不自用也曰汝注哉猶曰無如汝盖先定)
天降秠秬乃命稷築墻茨屋辟地蒔穀萬民乃足(詩曰/誕降)
(嘉種孫氏瑞書云舜時后稷播種天降秠秬生民有荏/菽禾黍麻麥𤓰瓞秬秠糜芑所謂百穀云播蒔百穀同)
命偰司徒别三族親百姓敬政率經毋亟五作十道孝
力為右萬民以成(𤣥云五作五教也十道者謂君令臣/恭之類水土平而後衣食足教化興)
(也孟子曰飽食暖衣逸居而無教則近禽獸聖人有憂/之使契司徒教以人倫五品父子君臣夫婦長㓜朋友)
(如父子主恩君臣主敬天之與我民彛者故謂之典其/在人有秩序則謂之品及布之下乃曰教百姓百官族)
(姓膏粱難化/故憂其不親)臯陶為士(士理官也故史云為大理周官/典刑謂之士師士者事人之謂)
(事人則事事當察爾雅士察也/刑官獨曰士見用刑尤當致察)以五服三次五宅三居
之法政五刑以消冦賊姦宄(帝命臯陶蠻夷猾夏冦賊/姦宄此司冦詰姦慝刑暴)
(亂者夫二帝時民淳俗阜自無冦賊姦宄今因蠻夷猾/夏而起故命士師治之說者乃以為唐虞士官兼司馬)
(而王安石蘇軾等遂謂以五流三居治蠻夷踈矣刑有/五必服其罪流有五必使有所宅所謂有服有宅三就)
(三居王氏之說為近盖教之原情定罪不為執一之說/或以五服為要荒三就為朝市原野原野之說盖本國)
(語止是大辟一刑要荒亦惟流蔡豈墨劓亦流之/哉孔又以三居為四夷與九州外千里外亦非)密勿
淑問制百姓于刑之中以教祗德惟明克允(刑法也惟/明足以察)
(故易每以雷電為用刑之象凡以動而明也臯陶方施/象刑惟明可見允信當也子曰舜選于衆舉臯陶不仁)
(者逺矣昔揚賜稱尚書令數日出為廷尉自以世非法/家固辭謂三后成功惟殷于民臯陶不預盖容之也)
帝曰臯陶惟茲臣庶罔或干予正汝明五刑以輔五教
刑期于亡刑民恊于中是乃功以刑教中陶乃祗陳九
德之序以刑俌僇是故畫衣異服而姦不犯其醇(荀子/云象)
(刑非生于治古並起于亂今所謂象刑其說不一真子/曰有虞氏之誅也以畫詭當㸃以草纓當劓以復􁀙當)
(刖以艾畢當宫布衣無領以當大辟謂之戮上世用僇/而民不犯故文帝治云有虞氏畫衣冠異章服以為戮)
(而民不犯班固善荀卿說古無肉刑而有象刑此不然/也謂象天道而作刑爾畫詭一作幪巾復􁀙一作菲履)
(艾畢韠也草纓荀作掻黥墨刑也與甫刑傳/之說不同詳堯紀布衣無領即頳衣不純)垂為宗工
辨材楉利器用(宗工司空之職使之代禹垂有創物/之巧舉極其精故竹矢猶為後世寶)于
是百用作削鐻修之迹流髹其上輸之宫寢而當時之
諫進者十有三乃崇納諫之官(文子云舜塗髹以自怵/戒髹黄漆也繇余云舜)
(作漆器諸侯以為益侈國之不/服者十有三魏徵有進諫之說)益為公虞若于上下草
木鳥獸佑之朱虎熊羆而物蕃衍(禹益垂伯夷四人新/命皆四岳所舉四人)
(皆辭而終命之舉可謂約周官大山澤虞中士四人下/士皆八人與中山澤虞下山澤虞甚衆益之為虞豈一)
(山一澤哉衆/虞之伯也)夷作秩宗(孔注云宗廟之官宋百官春/秋王莽以宗正為秩宗繆矣)降
典三禮(舜時五禮具備云三禮者據事天地人/為之其實事天地為吉禮餘四皆人事)惟寅惟
清以接幽𤣥以節天下哲民惟刑而上下讓(史記伯夷主/禮上下咸)
(讓刑法也夷本典禮而以其法教民若享宗廟是降此/典禮折斷于民以為法也或云堯先任臯陶後任伯夷)
(故舜典先言之而吕刑/次言之以刑輔禮非也)后䕫典樂(虞帝之世夷典禮䕫/典樂分為二周大司)
(樂屬于宗伯則為一知帝治于禮樂致詳也大/晨書引傳舜五祀論鍾石定人聲此大傳語)以樂德
教胄子樂語興道其風頌語言直寛剛簡惟克有濟(興/于)
(詩成于樂故典樂以教胄為先周官大司樂掌成均之/法合國子弟詳略雖異而其教則同仲舒康成五帝之)
(學周于成均教樂德樂舞樂器則習樂所也胄子元子/以下及卿大夫子孫所養者厚所教者薄故于此而加)
(詳由聲之/入人深也)以六律五聲八音七始在治忽以出納五言
而賞諸侯(漢志言以律吕和五聲施之八音合之成樂/謂七始詠者天地人四時之始也故以歌詠)
(五言/聽之)樂歌籥舞以和鐘鼓詩言志歌永言聲依詠律和
聲八音克諧神人以和(樂之所感幽明一也仲尼燕居/謂䕫不達禮妄矣外紀重黎舉)
(䕫典樂欲益求人事見孔叢子按八音克諧此帝之所/以責䕫百獸率舞此䕫之所以許帝劉敞等以為脫簡)
(非也論/見發揮)晏龍納言主賓客夙夜出納射侯書據以待庶
頑讒說殄行格則承之庸之不者威之而逺人至(納言/者星)
(也王聽下言納于上為名詩云出納王命王之喉舌/故晉志云納言五星夙夜諮謀龍作納言此之象也)帝
曰咨汝二十有二人欽哉惟時亮天工(王蘇等以四岳/九官十二牧為)
(之然四岳非一人也故胡益之以百揆易四岳不知百/揆在九官中矣若合四岳則二十五矣故世紀云二十)
(五人或在九官或在十二牧中一人兼兩職者若先為/牧又兼四岳九官爾孔氏以為禹益垂伯夷䕫龍六人)
(新命有職及四岳十二牧然其戒四岳以闢四門戒十/二牧以民食蠻夷是岳牧之事已各戒之則此咨二十)
(二人必不兼矣况亮天工者非岳牧之任而禹稷契臯/陶有不應絀者元凱十六相與羲和之六卿歟九官在)
(其中故各以事咨戒之又如羣臣受任而遜于人亦皆/授職如殳戕伯與朱虎熊羆不見任用有舊職不移也)
三載一考績三考絀陟幽明于是俊又在官羣后德㢲
(三考九年周傳考績訓云三歲小考正職而行事九歲/大考絀無職賞有功也一之三以至九年天數窮矣陽)
(德終矣積不善至于幽六極以類降故黜之積善至/于明五福以類升故陟之皆所自取聖無容心也)廵
州觀風習其情性因論十有二俗定以六律五聲八音
七始著其素以為韶退其利欲返其仁義九奏具成而
鳥獸之聲猶悉闗於律(闗猶/統也)惟五祀定鍾石論人聲鳥
獸咸變乃更著四時推律吕均十有二變而道𢎞廣于
是勃然興韶于大麓之野執事還歸二年䜎然乃作大
唐之歌以聲帝美聲成而絑鳯至故其樂曰舟張辟雝
鶬鶬相從八風囘囘鳯皇喈喈言其和也(書帝命驗云/舜舞終而朱)
(鳯/來)因農而擾兵因獮而蒐練寓之牧伯故干戈不試而
人皆體之兵衞少而誅求寡故國不匱(隂經云陶唐氏/以人戒于國中)
(欲人强其命也有虞氏以農教戰漁獵簡習故人皆體/之夏后氏誓衆于軍中欲人先其慮盖有虞氏之兵寓)
(于農也故劉勰云/有虞始戒于國)尚廣能賢以自輔愽學以成能師紀
后(紀國之君即冀后故/□粲云舜師冀后)拜蒲衣(即披衣髙士傳云披衣/蒲衣之子尸子云八歲)
(舜遜以天/下妄矣)親單卷(即善卷善卷墓在/今辰州大酉山)學于務成軺問于
務成軺曰天下未治何以使我對曰避天下之逆從天
下之順天下不足治也避天下之順從天下之逆天下
不足失也(新序作務成子跗/荀子作務成昭)于是依乎中庸明庶物察
人倫執兩端而用中於民作五葆扇立誹謗木善旌諫
鼓以廣直言之路(管子舜有告善之旌示不蔽也褚/亮疏堯鼓納諫舜木求箴詳堯紀)訪
不逮于總章(總章明堂一曰總期尸子云有虞曰總章/商曰陽館王通牛洪杜佑亦云故陳子昇)
(云黄帝合宫有虞總章皆所以調元氣治隂陽也然考/月令南明堂北𤣥堂東陽館西總章三正所尚故夏商)
(周以𤣥明陽為名惟虞非三/正總章非西義宜吕氏之繆)養國老于上庠養庶老于
下庠憲其行止盖貴德而尚齒(熊氏云國老卿大夫致/仕者庶老謂士皇氏云)
(庶人在官者其致仕之老大夫以上當養從國老之法/士養從庶老之法故外饗云邦饗耆老掌其割烹周人)
(養國老于東郊庶老于虞庠是也鄭云虞/夏商質取貴成物故大學在西小學在東)深衣燕禮脫
屨陞堂袒割牲餽􁀙進爵公攝凡卿納舃祝鯁祝􁀙以
養其氣體善則記之以為惇史(崔云燕禮者殽有蒸于/爼行一獻之禮坐而飲)
(酒以至霑醉饗禮則體薦而不食爵盈而不飲依尊卑/而為獻取數畢而已相尊敬也食禮則不飲酒享太牢)
(以禮食/之而已)嘗讅于衆曰吾盡吾敬以事吾上而見者謂忠
焉吾盡吾敬以接吾敵而見者謂信焉吾盡吾敬以致
吾下而見者謂仁焉吾是以見愛親于天下之民而歸
樂于天下之士又貴信于天下之君則取之以敬也所
以明道而諭教惟以忠敬而時鄉之是以未施敬于民
而敬(時鄉順/受之)藏金巉巖之山捐珠五湖之淵而下服度
(不亊采鑿而藏之山捐于淵也抱樸子云虞舜承禪/抵璧于谷陸賈新語云以杜淫邪絶覬媚之情也)堀
地財取水利股肱不居故祠于田曰荷此長耜耕彼南
畝四海俱有志利民也乃作米廩以教于國以臧帝耤
(禮傳米廩虞氏之庠也虞氏出于畎畝故特作米廩藏/粢盛之委焉盖御廩神倉所謂廩于籍東南者魯之米)
(廩虞氏之庠耳曰庠者祥事也/于此教孝或曰言祥事考禮也)立兩學以教國士(上庠/大學)
(下庠小學小學在東左學也大學在西右學也小學在/國中王宫之東大學在西郊虞夏質而尚右周則改之)
(庠于周/為鄉學)秋養耆老春食孤子(大/傳)于是得策乗馬之數乃
割髙􁀙倮太衍䡆羣害以作策馬貨當金貨一金二金
二四金二五金策垂馬幣(詳董氏譜其文當為尚策為/乗馬為正按漢書天竺為乾)
(篤而佛書篤皆作竺又爾雅竺厚也楚詞帝何竺之則/竺之為篤不疑矣五二金者重貨也金一者輕貨也當)
(金者當重金也/考之管子可見)又率百畝之夫而與之䇿率二十七日
以為子之春事以資子之幣分國穀之重而足國用春
秋子穀大登國穀之重去分謂農夫曰幣之在子者以
為穀而禀之州里國穀之分在土國穀之重再十倍謂
逺近之縣里邑百官皆當奉器械備曰國亡幣以穀准
幣國穀之擴一切什九還穀而應穀國器皆資而亡藉
于民不窮其力而巧于使之故民死而不怨飯糗茹葅
􁀙盆亡膻而下不以餘獲罪瓦匭土型而工不以巧獲
罪麑衣盩領而女不以侈獲罪法下易繇事寡易功而
民不以政獲罪道大多容大德衆下寡為而用物常壯
故天下之賢皆躍而歸之丈夫女子振振殷殷亡不載
說乃為詩曰普天之下莫非王土率土之濱莫非王臣
以言賢之不時也(吕氏輙輙顧顧注/顧顧欲動而喜貌)爰省中河登南山
觀河渚録皇圖壇沈稷下瑩光休至(孝經鈎命决云舜/即位廵省中河録)
(圖受文稷讀為側地在洛水傍方堯禪舜沉書曰稷而/赤光起舜禪禹沈璧堯壇赤光又起及湯觀洛沈璧三)
(投光不/起矣)于是禹益進戒(見大/禹謨)遂申錫羣后封棄百里之
駘賜姓妘氏(妘即姬也故堯本/姬姓傳云妘姓)封契七十里之商賜姓
子氏(中候契握湯云契賜/子氏孝經援神契同)遷伯禹夏賜姓姒氏皆益命
以為公(握河紀云堯即政七十年受河圖繼云堯曰嗟/朕無德欽奉丕圖賜爾二三子斯封稷契臯陶)
(皆賜姓號注稷契公也自商以上大國百里考河命曰/舜褒賜羣臣爵賞有分稷契臯陶皆益土故康成云三)
(人皆先封舜如其封地而/周紀謂禹封棄于邰妄也)臯陶能刑于封之臯而益滌
鴻奏庶鮮食于封之梁伯夷次禹能禮于神爰封之吕
(商武正義云益其封/昔不止于百里非)于是繹承雲備咸池(淮南子舜樂/咸池承雲九)
(韶注兼用/黄帝樂也)以六律五聲八音七始詠叶治忽以出納五
言而賞諸侯命質作昭華之琯尺有二寸之箾(世本舜/造簫形)
(參差象鳯翼其管長二/尺髙誘以質為即䕫非)䕫修大招六列五英以明帝德
以降上神通八風而齊上下拮隔鳴球搏拊琴瑟以詠
(戞擊孔安國以為柷敔然搏拊如鼓以韋為之以作止/樂則是與柷敔重設抑堂上設之堂下復設之乎盖搏)
(拊非柷敔矣禮云搏拊玉磬指擊大琴大瑟中瑟小瑟/荀子云懸一鐘而尚拊大戴懸一磬而尚拊拊設于鐘)
(磬之東為衆樂之倡禮書云搏拊鼓類舜堂上有鼔堂/下有鼗周官大師小師大祭祀登歌擊拊盖戞編磬擊)
(編鐘搏小瑟拊中瑟之屬云拊瑟擊磬如搊筝摘阮爾/沈括云鳴球非可以戞擊和之至有時而至于戞且擊)
(琴瑟非可以搏拊和之至有時而至/于搏且拊不知其然宜祖考之來格)絑干玉戚冕而大
舞下琯鼗鼓合止柷敔(燕禮下管新宫禮下管象升歌/象德下管象武事商詩先鼗後)
(鏞鼓周詩先鼗後惟鏞天地/之義鄭謂九夏先鐘非也)笙庸以間(笙震鏞兊隂陽/之義笙至細鏞)
(至大細大間作堂上以詠而不以間八音皆有過賴人/聲而和儀禮大射樂人宿垂于阼階東笙磬西間而南)
(笙鐘其南鑮西階之西庸磬其南鑮盖阼階/東有笙磬笙鏞西階西有鏞鐘迭作之也)堂上之樂
祖考來格虞賓來助羣后德巽堂下之樂鳥獸瑲瑲擊
石拊石百獸率舞庶尹允諧韶箾九變而帝道成鳯皇
儀五帝之樂莫盛于此(舜治至鳯來儀然後有簫韶九/成以象之武治至復綴以崇而)
(後有大武六戚象之韶文樂文為陽故韶九變而止武/為隂故武樂六成一變為一成箾韶者舜樂總名舞者)
(所執上取羽翟翛翛然之意豈止來鳯有苗之格實由/乎此世以為簫舜樂固自有簫也康成以百獸為伏不)
(氏之所養者然則鳯來其孟虧之所起乎有辨見發揮/書中候考河命云舜曰朕惟不艾蓂莢孚著百獸率舞)
(鳯司晨注如雞而司晨子曰鳯鳥不至别鳯而言表靈/物也通云夫鳥鵲之巢可俯而窺鳯皇何為而藏乎)
故仲尼曰韶盡美矣又盡善也又曰韶者舜之遺音也
溫潤以和如南風之至其為音如寒暑風雨之動物物
之動人仁義之動君子財色之動小人是以聖人務其
本乃封䕫于歸(歸即䕫國語芉姓歸越是矣樂叶聲儀/云昔歸典恊樂律書中候云禹拜稽首)
(讓于益歸注歸堯臣讀為䕫宋忠云歸即䕫之歸鄉乃/今之秭歸縣地有䕫鄉䕫封在此地理志云秭歸歸子)
(國是也予謂古以秭歸鳥名史厯書秭雉先嘷盖俗作/子規今秭歸縣東十里有䕫子城髙堂賦又作秭歸故)
(袁山松等以為女嬃歸/屈原喜而為名妄也)自即位以來順堯考德欽翼皇
象(考河命云若稽古帝舜曰重華欽翼皇象/注翼奉厯象也言欽奉皇天之厯數也)天德出寧
日月照而四時行積正合仁由仁義行是故好生之德
洽于民心在位猶北極題期立象臨下以簡御衆以寛
損益盡由堯道(曹褒傳肅宗元守二年詔云帝命驗曰/順堯考德題期立象注堯廵省河洛得)
(龜之圖書舜禪習禮題五/德之期立將起之象也)宥過亡大刑故亡小任于人
而不任於法故不賞不罰而民可用(古司馬法注/云故如故殺)尊德
義貴縕年損已以安百姓是故寡怨于人率天下以仁
而人從之光天之下惟好問而察邇言隱惡而揚善善
與人同舍己從人樂取諸人以為善言行一善從之若
决自耕稼陶漁以至為帝亡非取于人者體仁孝之德
盡事親之道五十而嬰兒慕承安引佚立義治律而萬
物以皆作分均天財而萬物以熙熙游于巖廊之上左
禹右臯不事詔而萬物成被袗衣鼓五絃詠南風之詩
不降席而天下治(琴書云舜鼓琴而黄河/清南風詩說詳餘論)功格亡臬恩
被動植山川鬼神莫不咸若故曰受命于天惟舜也獨
正幸能正生以正衆生君天下生無私死不厚其子有
惻怛之愛無忠利之教親而尊安而敬威而愛富而有
禮思而能教是以宗廟享之子孫保之故為法于天下
可傳於後世天下之明德皆自帝始故仲尼曰亡為而
治後世雖有作者虞帝不可及也夫何為哉恭已正南
靣而已矣(舜有天下何容心哉敬修其可願而已是故/執中含和不下廟堂而行于四海尸子曰堯)
(以天下與舜顔色不變舜受天下于堯亦顔色不變知/天下無損益于己也夫何為哉董仲舒以為繼堯故無)
(為誤/矣)是以教通四海之外北發肅慎(晉灼疑北發為國/名大戴禮孔子曰)
(舜明民教通于四海之外北發肅慎大教鮮支渠搜氐/羌南撫交趾按周書有發人乃東北夷則發與肅慎二)
(國/名)南撫交趾東長隯夷(史作島夷云/長夷島夷也)西渠賜支(渠渠搜/也今朔)
(方渠搜縣賜音錫析支也今河闗/西十里有河曲羌是大戴鮮支非)出入日月罔不率俾
(大戴禮孔/子之言)大人反踵俱被其澤萬邦黎獻共為帝臣而
粒食之民昭然明視屈軼産觀景星燿房古黄委轡山
車垂綏(洛書靈凖聽云舜受終鳯皇儀黄龍感朱草生/蓂莢滋春秋佐助期云舜時景星出房瑞應圖)
(云舜時有三足鳥金/車見于庭即山車也)蟠龍賁信于其臧魚鼈孚㳺于其
穴長胡獻白狼之霜西母進益疆之版(西王母西方昏/荒之國說詳餘)
(論/)十有二牧貢亡不時君子人來効龍求能食之髙陽
之後有董父能求其欲使豢之賜之氏曰豢龍封于鬷
川于是始有豢龍之官少昊氏有裔子曰孟虧能馴鳥
獸而致鳯凰爰封之蕭故孔子曰舜其大智也與起布
衣積德圅和而終以帝其政好生而惡殺其任授賢而
替不肖徳若天地而静虚化若四時而變物是以四海
承風暢于異類鳯翔麟感鳥獸被德亡他好生而已(書/大)
(傳成王問周公舜何人也曰其政好生而惡殺尸子曰/有虞之君使天下貢善其治天下見人有善若己有善)
(見人有過如己有過/此有虞氏盛德也)宅立三十有三載咨禹而巽位焉
(詳見/書)乃更著四時張樂成于大麓(大傳附/于五祀)鐘石渝笙管
變未及終天大雷電烈風大木盡抜大屋盡發宫羽盡
革二工伏柷以操雅帝乃雝而歌者重篇樂正重贊舞
人復綴乃更容貳節備十有二變奏肆夏而納以孝成
四岳三公暨百執事咸贊于帝曰尚稽㤗室唐為虞賓
始而狂然汔茲羡于四極諴禹之命敷于四海韶為賓
而雝為主人莫能遷矣于是命禹行天子事巽于臯陶
弗可(其辭見/于書)正月朔旦受命于神宗帥百官如帝之初
于是八風循通卿雲叢叢俊乂百工胥和而歌曰慶雲
爛兮糾縵縵兮日月光華旦復旦兮八伯拜手而進曰
明明上天爛然星􁀙日月光華宏于一人帝乃擁旋持
衡沉首而笑曰時乎日月有恒星辰有行四時順經萬
物允成鼚乎鼓之軒乎舞之英華欲遂褰裳去之百工
又歌而終焉維時洪祀六沴用咎于下乃令大禹歩于
上帝而共禦之帝用不差神則不怒五福乃降用章于
下禹乃共辟厥德用帝休令爰用五事建五極而共禦
之(共供也共禦之法備見大傳云王后元祀禹攝之元/元年也知五行傳不自後世歆向以來訛而繆之爾)
(大傳得正/歩推也)三載釐苗弗恭命禹征之三旬苗猶逆命益
贊于禹曰惟德動天亡逺弗届帝之往于田也號天引
慝瞽亦信順至誠感神矧茲苗乎(言有証乎其人者雖/詳必録此之類也苗)
(竄三危而分北不在舜立之前/此三苗竄後復有為三苗君者)于是般師振旅帝乃誕
敷文德舞干羽于廟階七旬而有苗格分北其民亡世
在下(人非禽獸俱有良心苗始逆命而終服何哉師旅/之至不得自新故承命而逆自救之計也及益言)
(而禹班師矣苗聞義而始服果如/益言故善用兵者示之以生路)故孔子曰通乎德之
情則孟門太行不為險矣德之流行速於郵傳命用之
明堂金在其後先德而後武也舜其由此乎(韓詩說苑/云禹請伐)
(苗舜不許曰吾喻教猶未竭也久喻教而苗/請服天下聞之皆薄禹之義而美舜之德)初有苗負
固弗用靈昏迷不恭侮慢自賢反道敗德君子在野小
人在位斷制五虐之刑以亂亡辜爰始淫為劓刵㭬黥
越茲麗刑併制罔差有辭練抑惟刑靡察于獄之麗罔
擇吉人惟時庶威奪貨以是為法而民有惡德冺冺棼
棼罔中于信及是亡辭于罰遂分北于既巽禹于洞庭
張樂成于洞庭之野乃作大唐之樂以皈帝美作大化
大訓六府九原之章以颺禹功而君臣之美盡矣十有
七載天見妖孽黄星靡鋒帝乃死(宋張謐觀象賦云嘉/黄星之靡鋒明虞舜)
(之不/競也)以瓦棺葬于紀是為鳴條(紀即冀故紀后為冀后/今河東皮氏東北有冀)
(亭冀子國也鳴條在安邑西北其地相近記謂帝/葬蒼梧皇覽在零陵營浦縣尤失有辨見發揮)年百
十有一(世紀八十一即真八十三薦禹九十/五使攝五年而苗叛南征而亡皆妄)三妃娥肓
亡子(禮云蒼梧葬三妃未之從以證古無合葬先儒謂/舜不告而娶不立正妃妄矣楚辭有湘君湘夫人)
(世傳堯女故退之以娥皇為正而英為庶皇長故曰君/次為夫人不知堯欽舜之德釐降二女方在妻列釐降)
(以理下之也豈女媵哉但二女觀舜之德時以婦道嬪/于虞氏舜即位乃擇立焉鄭云舜但二妃佃云三妃舉)
(其貴/耳)女罃生義鈞及季釐季釐封緡為桀所克義鈞封
于商是為商均是喜歌舞禹封均子于虞虞思妻少康
厥後虞君惟專于樂臣争于權民盡于利而亡(見周書/以虞思)
(為象/孫妄)次妃癸比氏生二女曰宵明曰燭光處河大澤靈
照百里是為湘之神(大澤謂洞庭言為神處此故靈光/及于百里也以湘神黄陵為舜之)
(二女非堯之女也唐屬岳司馬氏時屬長沙天祐中/號懿節子嘗欲作黄陵碑言之詳見發揮辨舜冡中)庶
子七人皆釐降于齊人(代宗詔云虞夏之制諸子疎封/世紀云九人朝鮮記云舜有子)
(八人始/歌舞)圭胡負遂廬蒲衞甄潘饒番傳鄒息有何母轅
餘姚上虞濮陽餘虞西虞亡錫巴陵衡山長沙皆其裔
也(並詳國/名記)夏之世有箕伯直柄伯戲中衰成湯寘之于
遂遂世守之後為齊所滅(莊公十二年齊桓滅之左氏/正義及風俗通云商封之于)
(遂袁良碑云世本陳遂舜後宋虞思後/箕伯直柄中衰湯封遂于陳以後舜)箕伯之後箕子
事紂仍諫不入陽狂為奴紂敗囚釋為武王陳洪範去
之朝鮮以道義化其民蔚為君子之國(宋世家云箕子/紂之親戚盖外)
(親也而鄭𤣥王肅馬融之徒以為紂之諸父伏䖍杜預/以為紂之庶兄皆無正文以意言之大傳云箕子不忍)
(為周之釋去之朝鮮武王因封之朝鮮遂有臣禮故十/三祀乃來朝然叙云勝商殺紂以箕子歸是釋其囚即)
(以歸因訪以伐紂之事假以天對陳洪範而去之盖遯/去如夷齊之于首陽非就封也十三祀併文王之年)
後有箕氏鮮氏鮮于氏(姓纂云其支子仲封鮮于為鮮/于氏顔真卿鮮于少保碑云先)
(太師武王封于鮮子仲食邑於于/而受氏寰宇記潁川八姓有于鮮)直伯之後有直氏圭
衞蒲傳則商滅之胡潘則周滅之息負廬鄒則春秋時
入于彊矣後各以國命氏(郡國志云衞國姚/姓亦見水經注)有虞氏幕
氏司徒氏申屠氏信都氏勝屠氏勝氏勝徒氏(申屠見/世紀湯)
(時有申屠狄然衞文公子許宋邉公卭陳成公子/後皆有此氏姓纂云申侯子居安定屠原而姓非)舀氏
咸氏遂氏須遂氏合愽氏李氏(漢胡不害封合愽侯為/氏唐定襄王李文恩本)
(胡氏李叔明/本鮮于氏賜)胡有何皆歸姓(王符云歸姓胡有何魯襄/夫人胡女共少婦齊歸是)
胡公世不淫至虞閼父為周陶正武王妃其子胡公滿
以太姬(姓纂均後三十二世孫遏父袁/孝政以太姬穆王女名胡姬妄)錫之媯姓與肅
慎之珤復之于陳(大戴禮禹受命乃邑姚姓/于陳則胡公乃繼封也)以備三客
(三恪義取王尸所敬左氏傳以陳備三客徐錯云今俗/作恪古讀客如恪即三恪也詩云有客者故陳王問太)
(師周存二代又有三恪何也對曰封夏商之後為二代/繼虞帝之後為三愙愙敬也言禮之如賓客非别有三)
(恪/也)二十有五世而楚滅之後有陳氏遏氏轅氏榬氏袁
氏爰氏慶氏衡氏栁氏鍼氏逄氏􁀙氏弱氏杵臼氏五
父氏駟氏恩氏甄氏番氏鬬門氏壺丘氏偃師氏司甄
氏儀氏(昭公八年滅明年又書陳灾君存焉爾哀十年/楚伐陳又十三年云退之云父子食采袁鄉為)
(氏乃轅也甄本音堅陳留傳云舜陶甄河濱後氏按楚/子縣陳通奔周王以為中將美其族命為甄氏云錫姓)
(因生如堅之讀形聲轉注以真為音鎮林/攄倡名呼堅于襟不知也見張說甄亶碑)初齊桓公十
四年陳宣公殺其太子御冦而敬仲奔齊致陳樂是以
孔子在齊而聞韶敬仲有禮桓公說之以為工正為田
氏(世家云如齊以陳字為田氏然左氏/云陳田知非仲所改應云采邑亦有)七世成子弑簡
公分齊國孔子沐浴而朝請討之哀公不悟故孔子曰
以吾從大夫之後不敢不告也(孔子請討陳常時已致/仕其意本以明君臣之)
(義于三家使知不為大夫討本為齊也公不知之反使/之告三子宜三子之不可也然考左氏家語不可似在)
(孔子不曽之三子自是二年孔子卒又十一年公孫于/越前後學者不知聖人妄為之說故發之非敢異聖人)
(也/)又三世而田和移齊又六世而齊滅之有敬氏皮氏
車氏恪氏穰氏汲氏稑氏䅶氏辱氏(廣信䅶氏/本陸氏改)薛氏法
氏王氏文氏茍氏光氏紇于氏尉遲氏司馬氏(王建子/為王氏)
(望陳留東海金城北海第五倫窮賜販塩曰王伯襄王/法章後為法氏田文封薛後有薛綜穰本田氏范希文)
(誌田氏云將有穰苴後魏賜大司空田宏/固紇于氏許昌公陳忻尉遲氏隨並復)其複氏則有
少西子穆(世本僖子子/子穆安後)子占子沮(世本烈/子後)子與子獻(本/桓)
(公/孫)子鞅子梧子坊子芒(世本僖子子子/芒後一作䒙)子寤子尚(世本/僖子)
(生廪/子尚)丘子石(世本桓子/生子石後)子夏子宋子禽犨子子仲(陳宣/公子)
(子仲詩子仲之子者惟書無子夏/即宣庶子子西子禽者僖子後)顓孫亡字五王安平
廣武即墨於陵之氏(無宇二子常書書字子占伐莒功/景公賜姓孫采于樂安登其後)
覇先亡梁以為陳者五世而隨滅之(凡三十三年覇先/寔之十七世姓纂)
(出武南東海者胡公後出武當者太邱長/後出長城者晉中郎將逵十世為陳武帝)齊宣王封母
之弟于母鄉為胡母氏胡非氏威氏慈母氏慈氏漢初
徙諸田闗中而遂有第三至第八氏沙鹿留占亶生元
后是育孝成四世稱制(僖公十四年沙鹿崩占曰隂為/陽雄土火相承六百四十五祀)
(有聖女興其齊田乎至漢王翁孺徙元城沙鹿也舜土/漢火日月復當之及生政君入東宫生成帝四世稱制)
(及崩揚雄諫/之及沙鹿事)漢求帝後得媯昌為始睦侯以奉其祀焉
(莽封之又封田封為世睦侯奉敬仲後後魏/孝文詔訪舜後獲萊郡民媯茍之復其家)始禹分帝
之少子于西戎秦厲公世有無弋爰劔曾孫舞生子十
七為十七種忍九子研號研種十三世燒當代雄洮罕
之間(居河北/大允谷)四世孫瑱良益貧良卑湳侵甚為所敗虞
滇岸滇虞(即吾/嗔)生東吳迷吾後益困依發羌吾曽孫麻
奴收怨羌復振溟零大㨗漢遷那内附中元間冦西郡
馬武有弋仲襄萇是為後秦云(事詳/餘論)有無弋氏研氏滇
氏東氏迷氏銚氏
　贊曰
若昔善化臧用于民民由不知孰識其仁北靣朝堯君
臣道盛齋栗見瞽父子以定二女嬪降夫婦以貞庳貢
源源兄弟以成形端表正萬邦作孚能事畢矣夫何為
乎
　予言其略經載其詳予言其詳經載其略虞䇿夏前
　不著于經予則詳之而略之于典謨故曰予言其略
　經載其詳四凶之去有堯去之者(四凶當時世家巨/室為政用事者按)
　(莊子音義堯六十年乃放驩兠六十四年流共工六/十六年竄三苗按縣共工以誹禪竄逐今考此年載)
　(似不相合然大戴五帝徳紀云四凶之去皆堯也淮/南子荀子戰國䇿亦言堯伐驩兠荀子國䇿言禹伐)
　(共工周語亦云堯殛􁉽是􁉽之殛非舜明矣世言􁉽/以治水無功殛死尤妄夫治水縱無成而仂作九年)
　(亦勤於民事矣勤于民事者先王皆祀之豈有至于/殛死者使􁉽不能啓其功于前則禹亦未能速収功)
　(于後故祭法云􁉽障洪水而殛死禹能修􁉽之功是/􁉽非無功也不能成爾果以無功殛則何以見乎夏)
　(郊謂治水殛/吾弗信也)八元八凱之用有堯用之者而傳壹之
　于舜(八元髙卒之子伯奮仲堪叔獻季仲伯虎仲熊/叔豹季貍也當是二母黨故皆以伯仲叔季為)
　(號書有朱虎熊羆說者以為二人予稽之四人也虎/為伯虎熊為仲熊江東語豹為朱語者相傳是朱為)
　(叔豹也則熊為季貍必矣故人物表作季熊盖漢去/焚書未久猶有傳習故尚存一二但熊當作羆傳寫)
　(誤也伯奮是棄契之倫而叔獻則叔戯也是堯多用/之者若八凱則髙陽之子蒼舒隤􁑹𢷬戭大臨龎降)
　(庭堅仲容叔達也隤􁑹乃伯益之字為堯伊衡服䖍/以八凱為垂益之屬杜以為垂益臯陶之倫正義乃)
　(謂垂臯陶皆顓頊之後妄也垂乃炎帝之後臯陶乃/少昊之後也杜又以八元為契等八凱為禹等盖以)
　(書言契敷五教禹平水土而傳云舉八凱使主后土/舉八元使布五教因謂禹契在其中盖八元八凱非)
　(主一事云主后土布五教以事之大者言爾五帝德/云堯命伯夷䕫龍虞舜彭祖杜預謂史堯之言有過)
　(辭為稽庭堅班固杜預等以為臯陶字鄭注論語以/為臯陶號曰庭堅非也文公五年蓼與六滅臧文仲)
　(曰臯陶庭堅不祀是二人也書傳本/有兩舉人名與字者是堯多用之矣)自有能庸命至
　乃命以位略是數十年事而書不過數語可謂略矣
　以天下予人異矣以為不可而諫者多矣豈直崇􁉽
　之與共工哉經亡見焉故曰予言其詳經載其略
　黄帝曰合宫有虞氏曰總章夏后氏世室殷人重屋
　周曰明堂
　大戴禮云明堂凡九室一室有四户八牖三十六户
　七十二牖以茅盖屋上圓下方(茅取潔義/)
　
　
　
　
　
　
　
　
　
　
　
　路史卷二十一
欽定四庫全書
　路史卷二十二　　　　　　宋　羅泌　撰
　　後紀十三
　　　䟽仡紀
夏后氏
帝禹(齊鎛□□□□□古書㠳雲臺/􁁉嘯堂集古有夏禹印正□□)夏后氏(夏籍文􁁉/夏□書夏)
(盄鍾夏□𨽻􁁉/□夏后用之)姒姓名禹(按禹廟謚議云或曰禹桀皆/易名周人革民視聽故以行)
(為謚追夏始祖與末王而加之夏商之世諱忌未行臣/子呼君父名無嫌猶朕尊卑得共稱之大禹之名飛在)
(金烏前懸于玉光上大荒咅而必作億載聞而亦/新而開元禮祭夏王云敢昭告于夏王禹瀆矣)一曰
伯禹(按禹一曰伯禹亦曰大禹者尊其爵為稱也羅疇/老云禹之功至水平而後大故於禹成厥功之後)
(始稱大禹湯之功至克夏而後成故于湯歸/自夏之後始稱成湯然則果謚乎抑字號也)是為文命
(孟子曰放勲乃徂落知放勲者號也王安石曰放勲堯/號見之孟子則重華文命為舜禹之號明矣梁武祠像)
(碑堯曰放勲舜曰重華而禹不著/故文命之説為迂詳發揮非謚辨)其先出于髙陽髙陽
生駱明駱明生白馬生(海内朝/鮮記)是為伯􁉽(傳記􁉽為髙/陽𤣥孫故世)
(族譜譏之按漢律志及帝系三統歴皆謂為髙/陽五世孫世本等以為髙陽生􁉽失其世矣)字熈汶
山廣柔人也(見子雲蜀記今之茂洲後周汶山郡/汶川縣漢廣柔也故縣城在其西)姱直
敗數帝使治水稱遂共工之過廢帝之庸九載亡功(墨/云)
(伯􁉽帝之元子廢帝之徳庸既乃剕之羽之郊此親而/不善者楚辭云鯀婞直以亡身蘇軾云盖剛而犯上者)
(若小人也安能以變四夷哉/左氏之言後世流傳之過)逮帝禪舜熈怒于帝曰得
天之道者帝得地之道者王公胡為□論意欲自以為
公彷徨于野以患帝乃遏之羽山(書殛于羽山殛者致/之死地而不返云爾)
(經云鯀竊息壤以垔洪水帝怒命祝融殺之羽郊故天/問云永遏羽山歐文忠云鯀殛羽山慙而斃羽山海之)
(羽山縣獨㞐山也元和志縣西北百二十寰宇九十臨/沂東南百十髙四里周公里蓬萊南十五俗呼懲父山)
(南百步外有淵水常清牛羊不敢飲曰羽淵/淵上多細柳鳥獸不敢踐有羽潭羽朐音同)三年而死
是為羽淵之神(山海經云南望禪渚禹父之所化今陸/渾東有禪渚即鯀化之所河南宻亦有)
(羽山鯀化羽淵一或在此神則無不在也子産云其神/化為黄熊事詳晉語或云黄龍或云𤣥魚云能鼈有説)
(别/見)寔為□郊三代舉之(見晉語按鯀以殛死墓今在臨/沂東百里惟神化爾歸藏啓筮)
(云殛死三嵗不腐副之以/吳刀是用出啓寓㖖也)初鯀納有莘氏曰志(帝系有/莘氏之)
(子謂之女志傳□有㜪女/娡故記多□女嬉失之)是為修已(一作/紀)年壯不字獲
若后于石紐(秦宓云禹生石紐今之汶山郡乃今茂之/汶川縣石紐山也在西蕃界龍冡山之原)
(青城記㖖生于石紐起于龍冡者世紀□石㘭雒書云/有人出石夷随巢子謂禹生崑石皆指此也越春秋云)
(女嬉于岷山得薏苡盖石苡薏流星之為盖桓𤣥母馬/氏之類故禮緯云祖以感薏生按書帝命驗云白帝以)
(星感修紀山行見流星貫昻感生姒戎文命禹注星金/精姒禹氏成生戎地名文命也又孝經鈎􁩤訣云命星)
(貫昴脩紀夢接生禹注命使之星故世紀云脩/已山行見流星貫昻夢接意感生禹于石紐)服媚之
而遂孕嵗有二月(遁甲開山圗榮氏注云女狄莫及石/紐山下泉中得月精如雞子愛而吞)
(之遂孕十四/月生夏禹)以六月六日(今淮南俗尚以六月六日為/禹王生日蘇軾㳺塗山廟詩)
(自注云是/日數萬人)屠疈而生禹(蜀本紀云禹生石紐禹母吞珠/孕之折副而生世紀云吞神珠)
(折胷而生故仲舒繁露云禹生發於/背契生發于胷屈原云勤子屠母)于僰道之石紐鄉
所謂刳兒坪者(孟子云禹生石紐華陽志郡國志生于/石紐村寰宇記今在茂之汶川縣北四)
(十任豫益州記廣平之石紐林者今其地名刳兒坪蜀/本記作痢兒畔夷人共营其地方百里不敢處及畜牧)
(有罪者逃之捕者不逼三年則原之畏禹之神亦猶窮/山不敢西畏軒轅之丘也十道記紐為秦州地名随巢)
(㖖禹生碣石之東斯繆矣禹生在􁉽/未出用之前十數載則其在𤏡道矣)長於西羗西夷之
人也(青城記云禹生于石紐起于龍冡龍冡江源岷山/也有禹廟填許山上廟平八十畆每朔望池自漏)
(繼有水/給千口)身長九尺有只虎鼻河目􁀙齒烏喙耳三屚(世/紀)
(長九尺二寸耳參鏤本/作漏一云九尺九寸)載成鈐㐮玉斗(鄭注雒書靈凖/聽云有人出石)
(夷掘地代戴成鈐懐玉斗注姚氏云禹胸有墨如北牛/鄭謂懐璇璣玉衡之道戴鈐謂有骨表如鈎鈐星也)
玉骭履已(世紀云鈐胸有玉斗首戴鈐虎􁀙大口足/文復已董繁露云足昕疾行先左隨以右)聲
為律身為度稱以出(司馬索隱云聲與身為律度則權/衡亦自身出故云稱以出非也盖)
(稱量而出之用權之道如巽卦以㢲竹權/而云巽稱而隠隠微也其次為天秤本此)亹亹穆穆為
綱為紀(家語支子云每/子云為綱為紀)敏給克勤其徳不違其仁可親
(大戴/禮)師于大成摯(作覽作摯/新序作執)暨墨如子髙(百成/子髙)學於西
王悝(西王􁀙也新序作西王國/白虎通義曰國先生繆也)實懋聖徳夢自湔于河
西四岳舉之舜進之拜治水土爵司空(易林云舜生大/禹石夷之野進)
(詣王庭拜治水土傅子云荀仲豫稱禹十二為司空按/舜攝時􁉽殛既死而禹用攝時盖年十四後代守中多)
(矣傳云大司空按建武詔契/為司徒禹為司空皆無大名)乃握括命(書中侯云伯禹/在庶師舉荐之)
(帝堯握括命不/試爵授司空)暨虞余度人徒以傅土(傅敷布之謂畧/分布之定州土)
(之形然後施工天問云降省下土/四方即荀作溥即云□治非也)悼前人之非度乃勞
身焦思輕尺璧而憐寸隂志勤天下左凖繩右規矩纚
長風沭甚雨攝從三子履四時乗四載(四載多説書注/說文准南注皆)
(以舟車獨克獨尸子塗以楯險/以攆山樏沙軌冝是有説别見)行山表木斬髙喬下(管/刑)
(勢云禹斬髙喬/下以致民力)定髙山大川(廣谷大川風俗之所以異/九州之所以分故推其髙)
(大者先正之然後九州可别如大山定而山之西為兖/大河定而河之南為豫此分畫之要也孔云岳瀆差秩)
(失/之)疏停道滯鍾水豐物身􁁉芨以為人先(禹功記云禹/治水其功暨)
(成今江河淮海之神曰魚鼈盛衰随世安危自是之後/年必小减其物逓增其價以食晚末之民應天意也)
堯之水河之患為甚泲次之淮次之江漢次之濁河所
被冀兖重而雝輕泲之所被則徐輕而兖青冀重兖之
流皆自其東北走海而冀又上京故治水之急先於河
(自上而下有治水先後説見/發揮舊說自下而治上非是)于是發迹壺口治梁及岐
(吕覽淮南子禹時龍門未闢吕梁未鑿河出孟門之上/大溢逆流無有丘陵髙阜㓕之曰洪水禹道之為孟門)
(水尸子云吕梁未闢河出孟門為二寰宇記吕梁在離/石北以東可三百餘里今石之定胡龍門在壺西南梁)
(山在馮翊則龍門之南岐山在扶風夏陽則在其西差/逺水溢孟門時皆墊溺故始于壺口乃治梁山方及岐)
(所謂既載壺/口猶俶載也)南至于華隂東至底柱□孟津梳三門以
奠西河(既修太原至于岳陽覃懐底績孟門既開二地/出于水從而治之漢志以為二山蘇軾以為河)
(患上及之水經禹鑿砥柱以通河水謂之三門今在陕/一曰閼流地記河水東流貫柱触于流者在南河水峻)
(害舟一十九灘勢三陿所言龍門下駃如竹箭者鴻嘉/中楊焉言底柱於逺成帝使鎸沒水鑿之不能去水益)
(怒至今伯禹為萬世慮豈有可鑿留以俟焉者西河/觸華山之北故妄者遂謂巨靈分山遂有二華之説)斯
二渠(史記斯留二渠而北載之髙地二渠謂濟漯漯川/出貝丘今大河之所流周漢移改非古河也舊謂)
(今河與北瀆亦非漯川王莽所塞書無二渠之説太/史公易禹北山川言水行地中禹無載之髙地事)過
洚水至大陸􁀙為九河合為逆河以入海(九河始元城/今大名縣西)
(三里故瀆也新論王平仲云西南河間涇渭漆沮伊洛/瀍澗衆流輻凑昬墊常先聖人故于冀兖間逆設為河)
(以防暴至之患未至則不妨于民耕既至則/不隳民舍周譜定王五年河徙故道今禹穿)猶未暇積
石也(自壺口至積石三千里水無甚害始壺口者以水/患極于冀冀之水患在壺口也其功之所施見下)
(石曺/說)冀州既乂於是凖地之勢自北而南兖青徐為東
偏雝髙於豫豫髙于青徐雝豫餘流由鞏洛而入河揚
下于荆荆下于梁梁荆之水東自揚而入海故東南次
兖青又南次徐四州治而河患息又南沉於揚又西次
于荆以放江淮江淮乂而洪水定瀹泲漯决汝漢引南
河以通淮泗排淮泗而注之海(南河汴也道元云大禹/塞滎澤開汴以通淮泗)
(有汴說别見沂從下邳入泗泗至淮隂入淮書云東㑹/于泗沂入于海孟子言排淮泗注之江非也故李翺来)
(南錄云自淮㳂流至髙郵乃沂至于江併引孟子謂淮/泗嘗入江禹之舊迹也熈寜中遣使按圗求之見故道)
(宛然但江淮已深無復能至髙郵所謂故道/者果耶傳云雝豫洪流由青徐而入海尤妄)于是由荆
而北次于豫由豫而西次于梁由梁而北次于雝以奠
江河之上流(謂道積石此治九州餘浸者舊云水自下/而治上魏幾道論禹貢豫㞐九州之中與)
(兖徐接境何自徐之揚頋以豫為後乎盖順五行而治/之冀為帝都在所先而地㞐東北于五行為水水生木)
(木東方故次之兖青徐木生火火南方故次之揚荆火/生土土中央故次之豫土生金金西方故終之梁雝所)
(謂彛倫攸敘盖本于王安石冀地下而在北方水所始/之言洪紫微愛之非也冀由有治水先後說見發揮)
櫛泉瀪以汳諸術濬畎澮以距諸川汨九川以距諸海
九州滌厡九山封崇九澤始陂(子晋云封崇九山决汨/九川陂障九澤豐植九)
(藪汨越九原宅㞐九隩合通四海太史公云禹漸九川/國語云曲九防謂陂障也澤如靁夏既澤大野既瀦之)
(類川如恒衛既從濰淄其道之類山如䝉羽其乂蔡䝉/旅平之類川不可使之堙澤不可使其散故或導之使)
(行或鎮之使/止順其自然)暨伊益奏庻鮮食暨伊稷播庶艱食奏庻
鮮食阜通有亡化居蒸民乃粒萬邦作乂(上鮮食肉食/鳥獸也下鮮)
(食魚鼈也山林與益同之行川澤與稷同之水功方興/必先圗食于時五榖不殖食鮮而已黍稷之類水時施)
(功尤難得以播之化居者懋遷阜通貨賄之謂有則懋/使之遷以濟無無則懋使之遷以從有故士農不斵削)
(而械用足工商不耕稼而榖粟充物不可積故使之化/化之所以為貨可積以待財使之居居之所以為賄此)
(有無化㞐/之利也)始禹之治水七年矣傷功未就愁然沈思于
是上觀于河河精授圗(書中候云伯禹曰臣觀于河伯/人首魚身出曰吾河精也授臣)
(河圗􁁉入淵伯禹拜辭注即括/地象也􁁉去也今孟津淘河)乃北見六子獲玉匱之
書以從亊(所謂鳴天下經/詳予福地記)受黒書于臨洮得緑字于濁
水乃駐江山棲桐柏受䇿鬼神之書乃得童律狂章鴻
䝉之徒制其水怪(水怪無攴祈事詳岳瀆經集仙録晋/天志云昔大禹觀濁河而受緑字寰)
(瀛之内可得而言/也有支祈説别見)乗龍降之乃命范成光國哀御以通
原(天問云鴟龜曵銜􁉽何聽焉順欲成功帝何刑焉王/逸以為􁉽殺羽山飛鳥水蟲曵銜而食之柳子爰有)
(鴟龜肆喙之語洪注不/能正有應龍說别見)聞宛委黄帝書乃吉䄢刲白馬
三月庚子登覆鬴探穴獲五符知治水要(仙靈符㑹稽/紀㑹稽委宛)
(曰石簣昔禹治水功未就發石簣得金簡玉字以知三/河體勢于是疏導百川各盡其宜大霄琅書及四極明)
(科云夏禹于陽明洞天感太上命繡衣使者降授五符/以治水檄召萬神後為紫庭真人陽命洞㑹稽也餘詳)
(福地/記)於是復岳下龍門受玉簡以揆地(拾遺記禹鑿龍/門至空巖得伏)
(羲玉簡長尺有二寸及八卦圗開山圗又云㳺龍門八/神採玉簡授之長尺二寸禹執簡平定水土開山圗云)
(禹㳺東海得玉圭碧色長尺二寸光如日月禹/以自照洞達幽明按張衡傳即洞視玉版也)遂周行
天下主名山川以利于民(張揖云禹為堯司空辨九州/名山别草木禮云夏禹主名)
(山川/也)山川理脉土地所宜風炁所生畢究其政草木企
走蜚動蟲魚俾益疏之以為岳瀆山海二經(越春秋云/禹按黄帝)
(經見聖賢所記在九疑東南天柱號曰宛委承以文玉/覆以盤石其書金簡青玉為字編以白銀瑑其文禹乃)
(東廵登衡山求之赤綉文衣男子自稱𤣥夷蒼水使者/来候令齋三日受求禹乃齋三日登宛委得金簡通治)
(水之理遂廵周行天下四瀆所至名山大川召問其神/使益疏之為山海經王充别通云禹治水益主記異物)
(海外山表無逺不至以所聞見傳山海經非禹行逺山/海經不造仲舒觀重常之鳥子政識二負之尸以見經)
(也/)東造絶跡西延積石南逾赤岸北過寒谷而裴囬乎
昆侖察六扈青泉赤淵分八洞穴金匱玉符以鎮川瀆
(禹功記云道河之際沉秘景符以鎮五方水患後人/頼焉昔王原引杜暹下浙江觀禹玉匱事見紀聞)當
是時也晝不暇食夜不獲寢以與萬民同務焼不及撌
濡不給扢冠罣而弗顧屐税而弗納(淮南子禹身執虆/臿以為民先剔九)
(河而道九岐鑿江而通九路辟五湖定東海當此時焼/不暇撌濡不給扢死陵者葬於陵死澤者葬于澤故節)
(財薄葬簡服生焉韓子云身執耒/臿充云禹决江河不鍤東鑃異矣)躬操橐㭒而九雜天
下之川(見荘子御覽作九滌/集韻作鳩籴非也)居外三十年三過門而不
入東至榑木日出九津青羗之野攅樹之所㨉天之山
鳥谷青山之鄉窮髪帶方之地南至交趾孫濮續樠之
􁩥丹栗沸水之際南娭黃支之堵不死之望西過三危
之阨巫山之下飲露之民竒肱三面北至太正之谷夏
海之窮祝栗之界禺強之里積氷積石之山未嘗暇息
勤考之勲憂其黔首身解陓之河(即陽紆經所言縱極/之淵也括地圗咅河)
(水乂出于陽紆陵門之山者穆王之所至然爾雅云秦/有陽紆在今扶風汧縣之西周書周禮以為冀州妄)
外鑿二十䖟□十七湛䟽三江道四涇通十有二渚(並/管)
開峽口(川陕璞江賦云巴東之陕夏禹所鑿故/杜甫云早知乗四載䟽鑿控三巴唐)闢伊闕
鑿轘轅破碣石(伊闕即今龍門在伊陽縣是為河津巨/靈之迹水經云禹决梁山所謂龍門孟)
(津河口廣八十步岩際鐫迹遺功尚存又云風山西四/十里河水南出孟門山與龍門對即龍門之上口黄河)
(之巨厄此經禹鑿廣岸深崖穆王西出孟門九州之澄/者河出两山之門最湍悍故鑿之今韓城有禹廟寰宇)
(記云禹治水至龍門今夏陽縣是禹廵遶至遶山即此/龍門山即龍門關極險司馬彪云吕梁即龍門又鄉寜)
(西南北五礨石城據嶺臨谷西南俯河龍門/之上口號倚梯中有禹廟魏孝文至立碑)伐山封仂
以載厥功(王子年云禹治水所穿鑿皆以青泥封記之/龜印其上十洲記禹至鍾南山經諸五岳使)
(工刻其石識其里數髙下其字科斗文載厥里數皆禹/明書也不但刻劘五岳諸名山亦皆有之亦見雲笈二)
(十/六)而矩數行矣(周脾經商髙語周公積矩之法禹所以/治天下者也數之所生也趙語云禹治)
(洪水决流江河望山川之形定髙下之勢除滔天/之災使東注海無浸溺之患此句股之所由生也)泄流
沙于西隅决弱水于北漢青流沇之下地下而上䟽故
鬟九河于緡􁂙道五水于東北爰虚其處及時水至而
得以縱逸(濟口碑云姫氏之所常蹙崇􁉽之所不能治/漢長水校尉髙並言河决率于平原東郡左)
(右其地形下而上疏惡也聞禹治水本空此地以為水/隈盛則放溢少損自索察秦漢河决曺衛之域不過百)
(八十里可空此地勿以為民室漢古河决瓠子云熈寜/十年秋大决曺村下埽及澶後派為一一會南清河入)
(淮一合北清入海乃故瓠子地上詔築堤/石十四里孫洙作記皆九河故道所致)功之所施名
川三百支流三千而弗自功惟心劋形瘵以趣事手不
𤓰腓亡然儀色黴支不遂跳不相及竅息不通勞而不
居以勤于民而中帝心古人云明徳逺矣微禹之功吾
其魚乎其功之施于下世者如此其深且著也年三十
娶于塗山氏(舜攝之十五年吕春秋云禹年三十未娶/行塗山恐時莫失制曰娶必有應乃有白)
(狐九尾造焉禹曰白者五服也九尾者陽數也于是娶/于塗而天問曰焉得彼塗山女而通之于台枽世紀云)
(塗山氏合昬于台枽之地塗山鍾離西七十里五塗山/也即平河之當塗縣太康地記云古當塗國也漢當塗)
(縣随為/塗山縣)曰趫(世本廣雅/作嬌繆)是為攸女(連山云禹娶塗山之/子名曰攸女生啓故)
(世本禹納塗山/氏是為攸女也)辛壬癸甲行十月而生啓啓見其父呱
呱而泣而弗皇子也(劉向説苑及孔晁云出先人書家/語國語同吕氏云禹娶于塗不以)
(私害公自辛至甲越四辰而復徃治水或謂辛壬癸甲/為四年然後有啓太史公言辛壬娶癸甲生啓繆矣或)
(云癸甲下缺文俱妄夫娶與生子乃自二事其娶止以/辛壬癸甲四日一也子生啼而不暇子之二也吳越春)
(秋云娶于塗山辛壬癸甲禹行十月而生子是啓十月/而生也列女傳言娶四日而去治水啓既生􁀾􁀾是矣)
(王逸言辛酉日娶甲子日去而有啓故說文云九江當/塗氏以辛壬癸甲之日嫁娶而水經亦言汝淮之俗至)
(今以辛壬癸申/為嫁娶日也)稱􁁉築賦□蘧程土后(吕氏云禹之决/水也令民埾瓦)
(礫事已成功已立為萬世利者禹之所見逺而民莫之/知也淮南齊俗云禹時天下大雨令民埾土積薪擇丘)
(陵處/之)畧兹基平版榦坯城郭謹關遂以御㓂攘使民知
閭􁂇屋室之築(城池古有禹作郭爾傳云處士東里槐/□禹亂天下禹乃退而作三章強者攻)
(弱者守敵者戰故城郭由禹始而淮南子言􁉽作三勺/之城諸侯背之禹乃壊城平地散財物禁甲兵施之以)
(徳海外賔服會諸侯于塗山執玉帛者列萬國故機械/之心藏于胸中則純白不粹在身不知何逺之能懐其)
(為說之為/異如此)謂人亡食則不能使也不利於人則不能勸
也故鬟河而定之九牧鑿江而㳙之九路疏五湖而定
東海民勞矣而不怨利于民也故不自言其信而信諭
矣(外紀云通九派疏五湖鴻水漏中州乾率然/語也三江九江四瀆沇濟並詳于福地記)人阻饑
而儥子者取歴山之金制幣賣之羡餘胥給以均諸侯
(髙道穆表禹遭大水以厯山之金鑄錢救人之困湯遭/大旱以荘山之金鑄錢贖人之子事本管子傳言夏以)
(貝/)乃商九州之髙下相其原隰及山川之便利任其􁀙
膌格肕胗其殖□剽怸沙桀作其畦畛正其疆界以杜
争奪(傳言禹經啓九道畫為九州禹貢九州之畫寔在/治水之後盖因治水悉地勢之分斷皆出自然不)
(可十二乃/復為九爾)九州之土有常而物有次五沃之土五粟為
長五臭所毓凡彼草木有十二襄(此以壤邑辨盖如周/施草人糞種之法劉)
(氏以大司徒十二土為十二州之土如職方所掌職方/從時王大司徒因上古如十二壤毎上有十二之别若)
(草人醉剛之九土而益/以青黎塗泥其說非是)上土廣舄黄壌赤䐈中土黒墳
白壤墳壚下土青驪塗泥品居庻彚而正九賦(随食志/云禹制)
(九等而康歌興九州以土色定田皆有定賦惟冀豫梁/揚錯出冀豫荆青徐雍兖揚梁為次然雍兖皆六六而)
(無/九)一夫履地五十而貢(井田古法孫毓以為井邑丘甸/為周制禹治水未暇及丘甸妄)
(也語云盡力溝洫書云濬畎澮此井/制也詩亦有云惟禹甸之何云未暇)乃復定其九貢沇
之漆絲織文青之鹽絺海物惟錯岱畎絲枲鉛松怪石
萊夷厭絲徐之色土羽畎夏翟泗濵浮磬繹陽孤桐淮
夷之𤣥纎縞班珠及魚(禹貢之匪三出于夷傳不之别/𤣥纎縞三物古今訓纎物為細)
(亦/非)揚荆三金齒革羽毛惟木揚之摇關筱蕩島夷卉服
織貝橘櫾錫貢(卉今之黄草具今之吉草代亦弗知說/文班夏書從賔從虫宋𢎞云淮水出班)
(珠珠之/有聲者)荆之杶幹栝栢厲底砮丹及􁄸簬楛𤣥纁璣組
包軌菁茅(茅生巴陵祥符東/荆惟一老人識之)豫之漆枲絺紵纎纊磬錯
梁之熊羆狐猍璆鐡銀鏤砮磬雝之球琳琅干東海魚
湏魚目南海魚革璣珠大貝西海骨幹脇北海魚石魚
劒出瑱擊閭(古貢必以用物如怪石微物亦適用然後/貢魚石魚頭石魚刀魚劒魚兵如刀劒者)
(與魚革脇皆以餙小東纒兵室羽葆者旄牛尾樂舞用/非甚切故禹貢不著出瑱如凝膏浮水上擊閭如鮐大)
(五六尺可治劒周書言閭似隃冠隃冠竒魚出揚/州注射禮以閭為射器鄉射注以為獸謂似驢妄)大都
□魚魚刀河蚖江蟬五湖元唐鉅野之芰鉅定之嬴治
中膽諸孟諸九江大龜隆谷𤣥玉嵗咸㑹于尚方以俟
其工之需上農捇土出金上工䃣石出玉各以土産任
土作貢(貢者夏賦之縂名别九州賦九等貢九等聖人/敘之云任土作貢不云賦者九州之物惟貢入)
(于王賦歸諸侯也任土者随土所出不以所無若所難/得者也鄭志云凡所貢匪皆以税物随時價市之其地)
(之所有以當邦賦盖圻外侯不以致逺故也龍子曰莫/不善于貢然則貢非禹之法乎此禹之後世禹之時法)
(已有助安有不善後/乃知其有不善爾)畿不貢榖米兵車是之取百里賦
納縂二百里納銍三百里鞂服四百里粟五百里米邇
重而逺輕凡五里為甸服(甸佃也縂當是薪芻成束者/銍是所刈至即納之戞服槀)
(蒙之属如云寝衣之縂為槀穟銍所刈穟秸為槀非惟/顛倒是内反輕矣冀不貢者以其入榖而入州地逺榖)
(重難致故先王制為之貢此仁政也是則貢者在九等/田賦之内以其多寡為賦之常非九等賦之外有貢也)
(經文納銍而上特加一賦字則貢賦出于田/可知矣侯服以下不及所輸物惟可見也)甸外率五
百而為侯綏要荒侯服之内采男諸侯𨽻焉(卿大夫衆/在六百里)
(内男小國七百里内侯大國在千里内不言四百五/百里皆侯也以大庇小故在外懼小陵大故在内)綏
服之内以揆文教以奮武衛(此外諸侯綏之而已千三/百里之内使揆文以教千)
(五百内使奮武以衛武衛/如今邊地右軍武畧文藝)要服之内夷蔡屬焉荒服之
内蠻流屬焉示其逺為之紀(蠻夷三百里流蔡二百里/此之里州長短與畿内侯)
(甸殊夷蔡在要服蠻流在荒服夷性近人蠻逺人也古/者流蔡以王圻定逺近今以逐處論異矣流共工蔡蔡)
(叔此五宅/三居之二)視數嵗之豐約酌以為常上下足以相輔然
後禮成而教行取之有制而其所以垂法也九州攸同
九隩咸宅四海㑹同六府孔修庻土交正致重財賦咸
則三壌成賦中邦(九州二千四百三十萬八千二十四/頃定賦九百一十萬八千二十四頃)
(不墾者千五百/萬有二千頃)冀流廣而河濟盛水既退而民作多故
作十有三載而後同(十三載止為冀兖二州舊說天下/共十三載或止以為兖州馬融康)
(成頴達更以為併禹􁉽之九年舜攝元年九州始畢繆/也按洪範􁉽殛死禹乃與􁉽䘮三年禹乃娶今云禹治)
(三年八州平故堯以為功而禅舜是十二年八州平十/三年而兖州平在舜受終之年頴逹因之誤矣髙唐隆)
(云治洪水前後二十二載以􁉽之至禹言之也然水未/平豈得行廵狩哉八年之外特記過門不入之年而已)
乃命豎􁀙歩經大章行緯暢於八極方以為國十國而
有長長有師五長而一師師五十國州十有二師州有
牧牧禀命于上京(州十二師百二十長孔氏謂州十二/師為三萬人非也豈州等三萬庸哉)
(此不過所謂承以大夫師長者商周/之連帥卒正也薛氏以為兵制或然)弼成五服至于五
千(兵民之法皆自此始故有比卦漢/八月按比是也伏生以入聲讀爾)外迫四海咸建五
長小比大卑承尊故入趍事而赴功小大之國内外之
侯三正之所用者盖七千矣(綏服内三千里九州舊說/州十二師為六百國十二)
(州為七千二百國詩箋謂禹弼成五服方萬里以七千/里為九州方千里者四十九八州各得千里者六百)
(國一師州十二師八州計九千六百國圻内以子男僃/數為萬國之號康成謂夏縣内四百國然在王制又以)
(縣内九十三國為夏制俱繆百國一師不出典記益難/取信且禹之功在于平水土不在于拓疆境豈有土地)
(三倍于二帝而傳無聞者無信可也淮南子云定千/七百國亦妄盖因商家有千七百七十三國之說)得
齒千百五十五萬四千(三千九百/二十三)男耕女織不奪其時
釐改制量象物天地比䫫百則義之民而度之羣生故
天亡伏隂地亡散陽水亡沈氣火亡灾燀神亡間行時
亡逆數民亡濫心物亡害生率帝之功而度之儀軌近
逺通其明以佑不逮東漸于海西被于流沙北逾碣石
南越衡山咸暨聲教汔于四海(浸而入之者漸加而覆/之者被暨言及之逺汔)
(言至之盡南亦海不言漸北亦沙不言被有不盡矣聲/教及之而已治水定力堯舜世事著之此見禹所以得)
(天下而謂/之夏書也)禹錫𤣥圭告厥成功夏后氏尚黒職由此始
(𤣥者水之徳圭者君之瑞嘗意治水之時從禹于外堯/以是假之俾之便宜馭衆而不由中履介令功既畢則)
(前之所假當以歸之君而告其成錫如納錫錫帝之/錫而記皆以為天錫若堯錫之是錫亦非禹錫也)封
之髙宻以處于擽是為有夏曰夏伯(宻今宻之髙宻禹/之初封故世本云)
(鯀生髙宻是為禹宋云禹之封國櫟今之許昌陽翟漢/属潁川唐𨽻河南有禹山禹故城及鄭之櫟邑昔武王)
(至周曰吾其為有夏之居乎遂營洛邑謂櫟也世紀云/夏今陽翟即此地志云陽翟夏禹國或云都之非也故)
(汲古文云聞不居陽翟寰宇記鄧州引漢志穎川南陽/本夏禹國周為申國按志潁川陽翟夏禹國南陽故苑)
(今南陽為申錯陽翟言之兩誤王充云堯以唐侯嗣位/舜以虞地得逹禹由夏而起湯自商而興皆本興昌之)
(地為號重本不忘始也或云封在虹虹今宿丘縣輿地/志云堯封夏禹為伯邑于此即位徙都陽于翟漢為夏)
(丘縣北齊為夏丘郡世紀/又以髙宻為禹字益繆)初􁉽以崇伯事帝(連山易云/鯀封于崇)
(故國語言崇伯今在鄂東熈寜五年議廟事王安石以/為禹非因􁉽受封故揚雄云禹以舜作土謂前代固有)
(不待有國王天下者禹是也上曰􁉽治水或有封不可/知安石曰据書傳封于有夏曰有夏曰有姒者禹也無)
(豫于􁉽/妄矣)帝為洚水之患訪于四岳求能治之者四岳稱
􁉽帝曰方命圯族岳曰舉哉試之不可乃已乃以命鯀
鯀筮之於歸藏得其大明曰不吉有初亡後􁉽障水汨
陳其五行水不閠下上帝震怒不畀洪範九疇彛倫攸
斁(􁉽障水故有鯀隄在相之安陽鯀築以捍孟門今謂/三两城又歴髙東三十五又清河西三十自宗城界)
(來而澶之臨河西十五􁉽隄自黎陽界入堯命鯀治水/築之以障故無功又澶瀤清軍城東南五十有堯隄過)
(飛狐界古長城即堯遭洪水命鯀築之者經云洪水滔/天􁉽竊帝之息壌以闉洪水帝令祝融殺之羽淵淮南)
(之說本此息壌生息之/壌也有息壤說見餘篇)逮帝授厯􁉽則殛死禹乃嗣興
從而道之百川順流天乃錫以洪範九疇彛倫攸敘所
謂洛書者也(九疇即臯陶所陳者言鯀逆之所以凶禹/順之所以吉帝怒不畀如云天誘其衷若)
(鬼神予奪之者潤下者水之性而鯀垔之以拂其性此/五行所以亂彛倫所以敗禹能修之得其性故五行攸)
(敘自漢儒泥河圗洛書之說以天錫禹者其文自洛出/禹因次之自初一曰六十五字皆龜背所負者或云三)
(十八字或云二十七字怪哉事出于理之自然非人力/私智所致者古人必重而歸之天洪範概發明彛倫敘)
(非由/數起)帝崩舜為天子命為司徒代典百揆内輔虞位外
行九伯(百揆衆職之尊禹以功徳盛極岳薦乃授雖未/禅而意己見蘇軾以為司空之異名盖以左氏)
(使主后土揆百事與四岳薦語誤之不知熈帝載非司/空之事而周官水土乃司徒職且禹為司空在舜攝初)
(至是已六十載岳薦之語殆今如制首敘功勤爾/或以為若魏晉之相國有禅之漸則除者無是)三十
有三載帝以教期劵劇(時帝年九十/三期如字)受命以位(堯将用/舜以試)
(之娶二女矣又歴試諸難舜禅禹/不加試者六府三事之治已效也)曰汝惟弗倦縂朕師
遜于伯益臯陶不可則拜稽首固辭重弗獲命正月朔
旦受命于神宗(堯授舜告于祖舜授禹/告于宗一云神宗堯也)率百工如帝之
朔(如虞故事璿璣齊七政類/帝禋宗巡狩之類皆行之)帝告禹曰予告汝九術五
勝之常可以克之汝能從之師徒其興(見河圗/握矩紀)乃治六
師以征不序始嵗三驅以柬車徒三載有苗弗共奉辭
誓伐三旬而苖逆命益賛于禹乃班師而苗格(詳虞紀/及帝鴻)
(紀禹治水汔四海各迪有功苖獨頑不肯即功故禹勸/帝念哉欲帝念其事備伐之三旬逆命乃賛帝修徳班)
(師于此見禹于兵弛張之道一月已乆何八月而師還/哉随巢子云昔三苗大亂天命禹于𤣥宫有神大面烏)
(身降而輔之司禄益食而人不飢司金益富而國家寔/司命益年而民不夭四方歸禹乃克三苗而神人不違)
(墨子云三苗大亂天命殛之雨血三朝龍生于廣天哭/于市金匱言三苗之時三月不見日論衡言三苖之亡)
(五穀變種鬼哭于郊紀年墨子言龍生廣夏/水雨血地圻及日夜出晝不見皆異說也)于是四海
之内咸戴帝舜禹駢三聖乃興九招命臯陶為夏龠足
鼔龍簨􁏐八佾六列皮弁素積九成而功昭曰大夏(使/四)
(海之内咸戴帝舜之功于是禹興九韶之樂致異物鳯/凰來翔故孔融傳言禹興九韶之樂致異物淮南子云)
(禹樂夏龠九成六佾六列六英九成九變也明堂位云/皮弁□積裼而舞大夏祭統云八佾以舞大夏天子之)
(文舞也内則傳云在干戈既文武俱備春秋元命苞云/禹之時民大樂其駢三聖相繼故名大夏大司樂注謂)
(徳能大中/國非也)十有五載帝將陶真冷禹曰戒之哉形莫若
縁徳莫若率縁則不離率則不勞不離不勞則不求文
以待形不求文以待形固不待物欽哉慎乃有位敬修
其可願四海困窮天禄永終惟口出好興戎朕言不再
(冷曉也言用此真教命大禹也夫堯命舜不/戒而舜命禹丁寜戒之如此恐其矜功矣)帝崩禹即
真(越春秋云堯崩禹服三年氣不屬聲舜崩又/服三年朝夕旒位形體枯槁盖因孟氏之妄)王以金
成都陽城(瓉云世本禹都陽城在大梁之南今陳留俊/儀故寰宇記登封古郜城引地理志穎川陽)
(城為禹都非也乃澤之陽城堯舜皆都河東北不居河/南故說者又謂禹避商均于此皆非夫堯不聽舜譲受)
(終二十八載舜不聽禹辭受命已十七年歴數已/决豈復方為區區匹夫之遜避哉此孟氏之妄)太原
(即晉陽世紀云禹自安邑徙晋陽漢志自平陽遷安邑/後徙晋陽通典并州太原禹所都注云禹都或為今太)
(原或為今平陽或為河東安/邑或云今河南陽翟不一也)安邑(世紀云或居安邑今/陕之夏縣魏太和元)
(析安邑置以禹都名北十五有夏宫夏故城夏禹臺十/道志云縣有夏禹宫夏静與洛下書云安邑禹舊宫有)
(石殿隂户丹庭紫房俗名驪姫故房臺在縣西北十五/十三州志云塗山氏思本國築以望之基猶在夏城南)
(安邑塗山臺俗謂青臺上有禹祠縣東南五十五中條/山有望川夏后避夏離宫之所地形志河北有北安邑)
(縣漢晉属河東又有南安邑注太和十一置元和志今/安邑地太和十一别置十八年為夏縣寰宇記置胱誤)
革正朔奠服色以日至六十日為正色尚黒(樂稽躍嘉/及元命苞)
(云夏以十三月為正息卦受泰注云物之始其色黒以/寅為朔商以十二月周以十一月所謂三統淮南云服)
(尚青/非)其祀户祭先心社用松牲用黝大事斂用昏戎事
乗雒驪(雒為/黒鬛)尚明水而旂緌(明堂位有虞氏之/旂夏后氏之緌)山罍揭
豆琖斚四槤以施之宗廟(孔氏夏四璉殷六瑚山罍夏/后之尊也哀十一年瑚簋注)
(夏曰瑚商曰簋虞祭尚陶夏尚匠盖虞以陶得人心故/尚之周禮云夏后氏尚匠所謂反其所自生虞氏尚陶)
(泰尊以瓦則/山罍亦瓦矣)𤣥堂世室九階三階厥用亡文(𤣥堂夏之/明堂夏尚)
(黒也猶周尚赤而曰明堂說苑墨子曰古之無用文者/禹是也土階三等衣裳細布當此之時黼黻無所用也)
(黄圗義云明堂夏后益之為世室堂之大百四十有四/尺坤之䇿屋圎徑三百一十六尺乾之䇿九階者周禮)
(注南三東西北各二賈馬等以為九等非也禮傳周堂/九尺商三尺夏一尺相三數也佑云禹卑宫室為一尺)
衣裳細布牟追𤣥冕(記毋追夏后氏之道白虎通追大/也其體最大輿服志夏毋追長七)
(寸髙四寸廣五寸後廣二寸制如覆桮前髙廣後卑鋭/商章甫即牟追今之委貎委以緌言追以笄□言周禮)
(言追笄□是矣其制相比漆布為殻緇縫其上前廣四/寸髙五寸後髙二寸五經通義云夏冕黒白赤組旒獨)
(斷云明帝來尚書臯陶及周禮以定冕皆廣七寸長尺/二寸緌白玉珠其端凡十二旒郊特牲言商冔夏收故)
(夏收而祭三王共皮弁素積為弁不易也然堯黄收夏/后因之爾雅云收言收歛髪純黒前小後大商因曰冔)
(黒而微白/前大後小)衮衣而山􁀙(環濟要畧云夏后/氏山􁀙取其仁也)立尸而卒祭
(有事/則坐)祭以其闇明日而復祚(復祚繹祭/商曰融)盖貴爵而尚齒
(七十者/皆引年)養國老于東序養庻老于西序燕衣而以饗禮
以教民之孝弟(卒食燕衣𤣥端/𤣥端注黒衣裳)襲堯爵行堯道脩五等
以賞諸侯(舜之禅集五瑞禹政由舊列爵為五自唐至/周五等一也鄭釋王制謂商殷夏三等無子)
(男/)追􁉽父(國語禹云豈伊多寵也云三/王之後注禹郊􁉽而追王之)褅黄帝而封丹
朱唐商均之子于虞作賔王家(天子弗臣謂不以臣禮/責君臣之義固定故云)
(作賔者異于諸臣矣而議/者或異亦闇于大義哉)立三公九卿百二十官(三公/此在)
(九卿外佑云三公以下百二十此夏時也記云官倍則/宜二百四十不然者唐虞清要三代不變其餘稱事為)
(之/爾)三妃九嬪以為内治(春秋說天子娶十/二佑云夏時制)三嵗而攷績
五嵗而定政惡㫖酒好善言好予而不取好縁而惡駔
亦上信而賤文必度其正為政先禄而後威先賞而後
罰故能敬徳面稽天若(召誥言面攷/天心而順之)承安繼治任賢使
能(充云禹引失承安繼治任賢/使能共已無為而天下治)繕賞不罰而民不負言
(慎子云有虞氏不賞不罰夏后賞/而不罰商罰而不賞周賞且罰)亡廢功亡蔽財自眡
觔如(淮南/王術)愉易平静以待之使夫自得之因然而然之
使夫自寜之不求葡不大望于民是故剴精神明耳目
龥俊尊帝以故黒風㑹紀而明明在朝(詩舎神霧云大/禹之興黒風㑹)
(紀注黒力墨風風后皆黄/帝臣禹伯禹當其至也)勞身以治天下迪知恂于九
徳之行故民承寛厚而亡懐薄立三年而百姓以遂焉
勤求賢士以及方外見山仰之見谷俯之以䓒道秉徳
之士存焉(董/子)適于郊芴焉遇其縳于路謖降拊而泣之
左右曰彼則不刑于王何痛焉曰天下有道民不離幸
天下亡道罪及善人堯舜之民以堯舜為心朕為民辟
百姓各以其心是用矜之(吳越春秋云計于蒼梧而見/縳人陳蕃傳云禹廵蒼梧見)
(市殺人下車而哭曰萬方有罪在予一人故其興也勃/然淳化四年閏十月上謂輔臣曰孟昶于刑獄優㳺不)
(斷以為夏禹泣辜竊效之不明古聖之㫖朕深味其理/盖大禹止能行王道自悲不及堯舜致人死法所以下)
(車而哭之今犯罪之人情理難恕/朕固不容可謂異世而同仁矣)立諫幡陣建皷(太公/金匱)
(云禹居人上慄慄如不滿日乃立建鼓管子云舜有告/善之旌而主不蔽禹立建鼔于朝而備辭訟何敞傳云)
(禹致敢諫之幡故光武詔云舜居人上兢兢如履薄氷/禹居人上慄慄如不滿日敬勝怠則吉義勝欲則昌日)
(謹一日夀/終無殃也)不矜不伐不自滿假投一饋而七起一沭而
三捉髪曰予惟四海之士須于門而四方之民弗至也
諸侯朝覲而親報之士月見而躬接之曰諸侯能亡以
予為驕乎諸大夫能亡以予為汰乎其驕若汰而不予
榖是逢君之惡而教寡人之殘也是以天下大治諸侯
萬人而一知其體則能以愿為之也故未施于民而民
敬之(賈誼新書云禹猶大恐諸侯朝則問于諸侯云云/朔日士見則問于士云云敬者禮之本禮者忠信)
(之薄老氏言道其中有信有虞時大道未隱故未施信/而民信之夏后時道隱而未䘮故未施敬而民敬之此)
(哀公所以問新/書作民信之誤)命伯封叔及昭明作衍歴嵗紀甲寅鈐
天行施敬授人時人事是重故建首寅而後冬夏正春
斤不升山夏罟不趣淵以宛生長而專民力乃布令曰
九月除道十月成梁故其時儆曰收而場功偫乃畚梮
營室之中土工其始火之初見其于司里速畦堘之就
而執成男女之功故生不失宜而物不失性人不失事
天得時而萬財成焉昔孔子觀夏道得其四時之書者
是矣(歴象堯舜之法三代以來未始可廢而書不著者/法已成于堯舜後王守而用之故不之復錄大聚)
(云禹之禁春三月山林不登斧斤以成草木之長夏三/月川澤不入網罟以成魚鱉之長禮云夏不田以生長)
(之時也鄭謂夏禹以仁讓得天下/觸其夏名故不田此運斗樞之文)謂土少則民失業土
多則内亡守于是有不稱之災故其箴曰中不容利民
乃外次又曰小人亡兼年之食遇天饑妻子非其有也
大夫亡兼年之食遇天饑臣妾輿馬非其有也國亡兼
年之食遇天饑百姓非其有也故諸橫生盡以養從生
盡以養一人不殺胎不夭奥不隳時十年而王道固乃
立祈祥以固山澤立器械以使四國破増藪楚沛澤以
立三幣而撡其重䇿以守國榖存􁁉丘立駢守以為民
饒以人御人逃戈刄而髙仁義乗天固以安已而民心
一政徳既成而聽于人矇誦于朝史箴于位官獻使勿
兠采臚言于市攷百事于廷耆艾脩之以聞其缺而斟
酌之行善而備敗是以事行而不悖天下復璞(文中子/舜禹繼)
(軌而天下璞桀/承之而天下詐)有君民之大徳有事君之小心(禮/記)是以
神勞五岳形瘦九州而不以為苦攝位行政攷之于天
是以克勤于家克儉于邦而盡敬于神故孔子曰禹吾
無間然矣菲飲食而致孝鬼神惡衣服而致美黻冕卑
宫室而垂意溝洫禹吾無間然矣(諸侯王表云舜禹受/禅積徳累仁功洽于)
(百姓攝位行政攷之于/天下數十年然後在位)越在先時閼伯火正實事唐虞
及是更以相土居之商虚入為王官出長諸侯有勤于
民以食于味(裏云相土就/契封商妄)命任奚為車正(文子堯以奚/仲為工師淮)
(南子堯治天下以后/稷為大匠任奚為工)子吉光暨相土佐之昇物以時五
財皆良乃剙鉤車(記云鈎車夏后氏之路作勾輅同今/戎車也商曰寅車周曰元戎元良也)
(儒者因謂典興傳𤣥子云夏后輦曰余車故通典云夏/末代制輦人所輦晉志商曰胡奴周曰輜車司馬法夏)
(后余車二十人輦商胡奴/十八人周輜輦十五人)建綏斾(明堂位夏后之綏綏/最短亦曰旐又云有)
(虞之綏夏后氏之綢練檀弓亦云綢設旐夏記旐謂之/綏也曲禮武車綏旌注綏無旄所謂大麾周禮王建斗)
(尾于袵首大/麾以田者也)相土始乗肇用六馬于是登降有數(五子/歌言)
(六馬天子用六乆/矣記言禹駕四妄)乃封奚仲于薛(今徐之薛城南二十/五有奚公山奚仲冡)
(楊曄徐州記/云仲造車處)謂政衰于唐虞而民于昔始政肉刑(梁武/祠堂)
(畫賛云夏禹退為肉刑應氏云三皇結繩五帝畫像三/王肉刑非也肉刑蚩尤之法穆王曰苖民作五虐之刑)
(爰始滛為劓刖掾黥亦未原其始也嗟夫肉刑政之本/也後世以為不忍而去之者誠不仁矣君子曰小仁者)
(大仁之賊也以肉刑為當除是亦志于仁而未知仁之/術也故荀卿班固曺操鍾繇陸紀諸葛曺彦之徒皆欲)
(復之而祖訥以漢文為非聖誠有見矣彼/孔融王朗之論亦已淺哉論見國名記)謀面用丕訓
徳則乃宅人乃三宅亡義之民(大罪宥之四裔次九/州外次中國之外)罪
疑從輕死者千鐉中罪五百下鐉二百罰有罪而民不
輕罰輕而貧者不致于散故不殺不刑罰弗及彊而天
下治(大傳甫刑傳云禹之君民也罰弗及強而天下治/一鐉六两鄭云所出金鐡也死罪出三百七十五)
(斤用財/少爾)命孟涂為理刑正訟從以為神主(經云夏后啓/之臣孟涂是)
(司神于邑巴人訟于孟涂之/所其衣有血者軌之是為主)乃備祭用簠簋嶡爼雞彛
龍勺(賀云直有脚曰梡脚中央横木曰嶡有虞上質未/有􁀙飾始有四足夏漸文横木為矩于足中也)
雕勒粉澤流髹其上蔣席袡鞇頗縁觴酌有采籩豆有
踐而當時之不内者三十有三國(韓子云禹作食器墨/染其外朱畫其内縵)
(帛為䄄蒋席頗縁觴酌有采尊爼有飾康成云赤多黑/少為髹韋云刷漆為髹墨子云禹造粉繆也唐虞已有)
(粉未/矣)為䘮灋曰死于陵者葬于陵死于澤者葬于澤桐
棺三寸制䘮三日亡得而逾(見尸子淮南子云禹之時/天下大水死陵者㘸陵死)
(澤者葬澤節財也故節財薄葬簡服生焉又云以洪水/之患陂塘之事故朝死暮葬所以因時偶變見形施宜)
(也/)祝餘鬻(以生事親祝/徹鬻餘飯)飯九具作葦茭(通典夏后氏金/行初作葦茭言)
(氣所交也商人水徳以螺首謹閉塞也周木徳以桃為/梗風俗通萑葦有叢吕春秋言湯祓伊尹以萑葦欲子)
(孫蕃不/失類也)而牆置翣綢練設旐立凶門用明器有金革則
殯而致事而人于死者益以致(王肅要記云魯哀公葬/其父孔子問曰設表門)
(乎公曰夫表門起于禹禹治洪水故表其門以紀其功/吾父無功何用焉孔琳之議曰凶門杓装不起自末代)
(冝罷故禮論云改葬立凶門不蔡謨曰改葬若停䘮有/凶門是惟䘮事用之故韋𢎞與蔡謨牋問父在母䘮及)
(與父别止立凶門不曰禮命士以上父子異宫故卑私/之䘮皆别凶門范堅答問謂凶門薄帳不出禮文有懸)
(重于庭以席覆之形似于/此後世于門外表䘮由是)命扶登氏為承夏之樂歌九
敘以樂其成是謂九夏(六府三事所謂九功九功惟敘/九敘惟歌此禹之九夏也鐘師)
(以鐘鼓奏九夏即大夏也大宗伯奏九徳之歌九韶之/舞瞽師掌九徳之歌以娛太師故左氏曰九功之徳皆)
(可歌也謂之九歌猶言舜之韶謂之九韶爾/烝民以王者為君九夏以王夏為首豈偶然)設五器于
庭(一作/門)而詔于􁏐曰有以道憲我者聲鼔以義告我者
鳴鐘以事詔者振鐸以憂聞者發磬以獄復者揮鞀政
天下于五聲後世寳用至于追蠡(鬻子禹治天下以五/聲聴治門懸鐘鼓磬)
(鐸而置鞀以得四海之士為銘于筍􁏐/云云淮南汎論注五聲宫商之属妄矣)作棧鐘于㑹稽
以定奏(王澄云夏商之政九州貢金以定奏晉世剡縣/民于田得鐘長七寸口徑四寸銘曰棧小案爾)
(雅鐘之小/者棧音盞)逺方圗物貢金九牧鑄九鼎于紫金條荆之
山鼎之為物左氏嘗言之人得藉口(舊云九鼎者所謂/九州鼎寔則一鼎)
(又别有九鼎圗/九州之方物也)使人知神姦入川澤而不逢不若魑魅
罔閬莫能逢之鼎成而太白見者九日(瑞圗云金銅之/精知吉凶存亡)
(不㸑自沸不汲自盈不舉自藏不遷自行日移五步自/郏鄏來日東南移今不知所孫暢之述書云道人商行)
(傳云今在剡賔神怪之說然今深山大澤徃徃有之晉/陽秋咸康囬榖城門外有光取得九鼎一湘潭縣興唐)
(寺在磯上泉流莫測石嵌旁入及/法堂下有大鼎南遷錄以為禹迹)帝女儀翟醖醸稷麥
以為酒醴醪變五味進之帝飲而甘之折額而嘆後世
必有以酒亡國者遂䟽儀翟(戰國䇿云魯君語梁王昔/帝女令儀狄作酒而美進)
(之禹飲甘之䟽儀狄絶㫖酒或云初作酒非虞酒養老/而岐雷有醪醴黄帝内傳王母之酒而神農為醴酪其)
(來尚矣本草夏禹仙經取昌蒲𤣥酒封百日緑葉色/投黍米十四日出飲之去三十六種風不自後世)于
是舉臯陶而薦之將畀之政辭乃封之六其仲子克世
使襲六奉其祀(文王之使編云編之太祖疇為/禹占得臯陶繇比于此見六韜)宅立一
十有五嵗七表承風化制殊類青縈九陽竒怪之所際
莫不内拱八風循通而百榖用成木榮冬敷天雨稻蜚
莵應(瑞圗云蜚莵日行三萬里禹治水土勤勞歴年天/應其徳而至駃蹄者后土之獸自能語言王者仁)
(孝于民則出禹/治水有功而來)騊駼出(即駃蹄見孫/氏瑞應圗)方澤出馬(随巢子/禹方興)
(時/)靈龜穴庭(宋書志𤣥龜者天符也/徳至淵泉洛出龜書)𤣥龍御雲(孔演圗/云天命)
(之見候期門靈龜穴庭𤣥龍御雲/注靈龜虗虎也穴庭者星入太微)故孔子曰巍巍乎舜
禹之有天下也而不與焉于是大宣教化(省方宣教化/制殊類𤣥云)
(五年一巡者虞夏之制虞/五載一巡狩夏后因之)歸元勲祠上帝(河圗云禹治/水功大天帝)
(以贅文火字賜禹佩免北海溺水之難故方朔十州記/云禹治洪畢乗蹻度弱東至鐘山祠上帝于北阿歸功)
(九/天)乃大計治道外美州靡息慎之功内演龍徳以當天
心撰𤣥要集天書(道學傳云夏禹撰真靈之𤣥要集天/官之寳書以南和繪封以金英涵檢)
(以元都印原禹之先得𤣥女之法標其二五九跡之術/承舜命鑿龍門開九江遇巨石則施之一鳴其術石立)
(銷金呼禹步修神仙之術開鑿洞/天盡立五岳名山形撰靈寳文)以藏南浮之洞(即宛/委衡)
(山也詳于福地記禹功記云渡江河/者以朱書禹字佩之免風濤保安吉)遂致羣臣于鍾山
(即會稽前山一曰揀山越絶書云揀猶鎮也中茅傳云/禹詣鍾山行九真此也亦曰茅山晉灼言㑹稽茅山是)
(矣故越絶書越春秋皆言禹登茅山朝羣臣乃更名曰/㑹稽即苖山矣今㑹稽有禹村禹虚然九江當塗界當)
(塗故城云禹㑹處故塗山亦有會稽之名宋之問云朝/王泉兮何地聲存而處亡杜預以為㑹在夀春之塗妄)
(矣/)以觀其用執玉帛且萬數(執玉諸侯帛者小國之君/禹之初進而受命者七千)
(國左云萬國者號数爾齊王斶云大禹之時諸侯/萬國非安石云不遇東方諸侯有天下皆㑹非也)防風
氏後至戮之以徇于諸侯伐屈驁攻曺魏而萬國定(舜/之)
(初正四罪末年分三苖禹初治水誅相繇至是四十年/戳一防風天下可大治盖始之刑以立我之綱後之誅)
(以立後世之紀後代/聖王不可不知也)初來南塗山之女作歌以候其伯
姬曰候人兮猗而南言自此始至周之君臣取風焉寔
為周南召南正始之道王化之基也(南樂名胥鼓南以/雅以南若象箾南)
(籥是也豈得謂之風有樂有舞故曰人而不為周南召/南其猶正牆面而立也未至于舞大夏知不特誦其詩)
(而已周南天子之事故繫之周周王室也召南諸侯之/事故繫之召召諸侯之伯也豈周公召公哉周自太王)
(爰及姜女王季太任思媚周姜太姒嗣徽音世有賢妃/之助文王刑于寡妻以御于家邦故詩以后妃夫人之)
(徳為二南之首/寔取效于塗山)自塗山南省南(南今之江陵秦昭㐮二/十九年使白起抜鄢郢)
(以漢南置南郡周書云/南國名是也非南方)舟濟于江黃龍負舟人甚恐帝
清議亡易龍顧弭鱗而逝(事見吕春秋淮南子水經地/記等誠有兹事矣說詳餘論)
(中/)乃巡大越見耆老納詩書審銓衡平斗斛立典則以
貽子孫(見越絶書禹救水至大越上茅山大㑹計/及其王乃狩大越云云所謂關石和鈞者)焚戈
甲而夷人附(崔融四鎮議神農修徳而夙沙至夏禹/焚戈甲而夷人附舜舞干戚而苖民舉)追
思覆鬴之書復㑹諸侯于江南(盖九江浙江今所在古/迹如杭之餘杭即秦故)
(謙之之吳興記始皇二十七年上㑹稽塗山此因立縣/杭即航也史記亦明圗經不之知然郡國志以為夏禹)
(東行舍舟航登陸于此盖乗海舎航皆在是/董遒不知以為杭州當用所部属潁川音抗)作刀劍(刀/劍)
(錄云髙宻在位十年以庚戌八月鑄一劍藏之/秦望山腹上面刻二十八宿比記山水日月)伐靡山
而邑之(塗山之㑹禹志也非常之㑹傳謂禹望九山/之南苑宛中者則意在此乆矣故特為是㑹)尋
崩因葬之(只即㑹稽山詳予福地說天問何勤予屠毋/而死分竟地補注云折副而産有之死分竟)
(地未必然竟地猶言竟天今/叚成式言從分竞地用此語)絞衾堲周葛以繃之其坎
深不邸水上不通臭收壌為墳廣終畆木不改列畬不
易畆(世紀云衣衾三領桐棺三寸墨子云桐棺三寸絞/衾三通其言大率如墨之儉本于大禹之致孝鬼)
(神美黻冕故荘周曰禹堙洪水親􁎎裳耜沐甚雨櫛疾/風置萬國禹大聖也而形勞天下如此後世墨者多以)
(裘褐為衣履蹻為服日夜不休以自/為極曰不如此非禹道也不足為墨)年百有六實祀于
社(淮南子禹勞天下而死為社漢興立/官仕復立官稷以禹配社以稷配稷)亦謂白帝(王符/五徳)
(云少昊其後白帝見流/星意感生白帝文命)后趫生啓及均塗山于是獨明
教訓而致其化乃立庻子之官嗟乎天下之命懸太子
若塗山可謂知所本矣(趫世本世紀廣雍列女傳皆作/嬌帝係作文憍属本紀云禹母)
(坼疈生禹後于塗山娶妻生子名啓于塗山有禹廟亦/為其母立廟寰宇記塗山在渝州巴縣東南八里冺江)
(南岸華陽國志以娶塗/山為江州塗山皆非)后趫死塟陽城(倦㳺錄三門禹/廟神儀侍衞極)
(嚴肅後殿為一胡人氊冠夷服/侍衞皆胡人云禹婦翁俗有此)均生固固生伎來伎來
生循鞈是殺綽大帝念之(大荒經固作/國伎或作役)其裔居兠牟山
北人號突厥寳(匃奴别種代居金山城状如兠鍪兠鍪/俗呼突厥因號之先狼種也故施金狼)
(頭于纛衞上曰/附離夏言狼也)歴魏晉十代而属蠕蠕是為阿史那徳
那最為長宇文末滅蠕蠕百餘年暨處羅蘇尼先始歸
北號阿史那至開元為史氏帝之支子或封于辛辛甲
事紂七十五諫不從文王以為史封之長子(見劉向/别錄)昭
王南征辛繇靡為御右拯王而俱溺封其子西翟有辛
氏計氏司空氏宇文氏(周賜/辛弁)普屯氏(魏賜辛威/随皆復)崇後滅
于周文王(有崇危/虎崇危)帝崩而啓立
　賛曰
相彼夏后天地功深纂脩前緒載惜分隂斬髙喬下纚
風沐雨身解揚口為百神主克勤克儉菲食惡衣奏􁀙
艱鮮手足胼胝捉髪投饋為綱為紀河洛興思明徳逺
矣
　天下公器不可得而私也主之必有道而處之也必
　有義主之不以其道則亂處之不合于義則争是故
　君天下為甚易而授天下為甚難丹朱商均不足以
　託天下而舜禹者可以託天下于從而授之時無舜
　禹之有可傳而啓可傳則從而授之啓是聖人之意
　矣戰國之士不知乎此乃謂禹不勝其私而傳子知
　啓之不足以任天下而私意勝陽以天下授益而盡
　以啓人為吏禹崩啓連黨而攻益取之(此鹿毛夀等/為蘇代設辭)
　(以喻子噲使巽之子之/者韓子外傳亦有此說)故子車曰禹崩益避啓于箕
　隂而益佐帝之日淺澤未洽于天下天下之人不歸
　益而歸啓矣益暨禹同事唐虞而同功于水佐帝之
　日不為淺矣功施于人者不為不乆矣且啓之徳固
　無以尚于益而謂天下不歸益而歸啓其然乎(符子/云禹)
　(遜天下于竒子竒子曰君之佐舜勞矣鑿山川通河/濟首無髪股無毛故舜也以勞報子我生而逸不能)
　(為子之勞矣乃從去之而墨子云禹舉益于隂方之/中授之以政而九州成夫益雖壽年亦有禹死矣無)
　(從避啓辨/見發揮)六經之存聖人固不以纎芥疑後世也堯
　受終舜受命一于文祖一于神宗而禹之末無是舉
　也堯曰汝陟帝舜曰汝陟后而益之初無是語也禹
　之傳盖天下之不復昔也(王充問孔云書言無若丹/朱傲惟慢㳺是好故帝舜)
　(勑禹無與不肖子也舜重天命恐禹私其子故引丹/朱以刺戒之禹曰予娶若時辛壬癸甲啓􁀾􁀾而泣)
　(予弗子此陳己行之事以推來見己之不私不肖子/也夫若是則舜逆禹之将傳子故諗之而禹之卒傳)
　(子也有是哉毋若丹/朱乃禹之誥誡舜語)始堯為世使民心親民有為其
　親殺其殺而民不非也舜之為世使民心競故子生
　三月而言不至于孩而時誰而人始天也及禹治天
　下使人心變人有心而兵有順殺盗非殺而人自為
　釋矣盖三聖之季功美漸去而其世且然爾禹初嘗
　以天下巺於竒子伯益竒子伯益辭焉而死矣啓可
　傳而傳之顧可以私召亂名啓争哉子不可傳乃蔽
　於親愛之私而必傳子可傳或貪於巽禅之名而不
　傳均非天下之公行也方帝之授禹也柏成子臯擿
　語禹曰堯舜之治天下舉天下傳它人至無欲也擇
　賢而與之其位至公也以至公至無欲之行示天下
　是以不賞而勸不罰而畏今君賞罰而民欲且多百
　姓知之徳自此衰貪争之端自此始矣然則啓之傳
　禹顧任其私哉承百代之流而㑹其變不得而不然
　也子可傳而傳不失于公人不可傳而必傳不免於
　私聖人者知可不可傳而已何計夫私若公與子之
　有天下末之思爾子孫雖不肖猶以必傳為有後且
　人心天命既已俱去而且展轉惴息而不肯瞑茍不
　以祸敗奪則不止顧不謂大哀乎孔子曰巍巍乎舜
　禹之有天下而不與焉匹夫而有天下真可謂大異
　事矣然以道觀之舜自舜禹自禹天下自天下果何
　與天與賢則與賢天與子則與子吾固因天而已與
　賢與子子車顧知之矣避啓之言殆為辯士設也
　
　
　
　
　
　
　
　
　
　
　
　
　
　
　
　路史卷二十二
欽定四庫全書
　路史卷二十三　　　　　　宋　羅泌　撰
　　後紀十四
　　　䟽仡紀
夏后紀下
帝啓曰㑹(見紀年連/山作余)一曰建(見年代歴按歸藏鄭母經/明夷曰夏后啓筮御龍飛)
(升于天山海經楚辭等引作夏/后開避漢諱也故云啓之字開)伯禹之治水也娶于塗
山生啓於行荒度土功三過門而弗入塗山氏能明訓
教而致其化(列女傳云及長化/其徳卒成令名)以故啓知王事達君臣
義(越絶/書)持禹之功(列女傳云持禹/之功而不殞)禹崩啓繼世有天下
户氏不恭(今鄠縣姚察訓纂云户扈鄠一/也扈己姓乃髙陽氏之後也)信相失度威
侮五行怠弃三正帝乃遷廟(摯虞要注云古者帝王征/行以齋車載遷廟之主行)
(故甘誓云用命賞于祖曾子問以遷廟之主/行必有尊也廟無虚主故無遷主則主命)與有户大
戰甘澤乃召六卿而誓(鄭謂三王同有六卿故大傳夏/書注以后稷司徒秩宗司馬士)
(共工為六卿按地官卿大夫自有六卿毎鄉卿一人所/謂軍将皆今卿是也章懐云古者天子寄庫政于六卿)
(居則以田警則以戰素信著與衆相得也啓伐有户乃/召六卿盖大夫之在軍為将如齊以髙子國子各率五)
(卿或六卿外别有此六人無事掌其鄉之政属于大司/徒有事則率其鄉之萬二千五百人為之軍将属于大)
(司馬爾用兵之時事統司馬孰/有天官冡宰更從属于司馬哉)整軍實以伐之不勝六
卿請攻之帝曰不可吾地非淺民非寡也兵刀接焉而
不勝是吾徳薄而教不善也何以伐為於是般師琴瑟
不張鐘弗撞鼓弗攷不因席不仍味親親長長尊賢委
能隱神期月而户來享(夏之失徳始于伐户孔子敘甘/誓特以見夏之衰自此耳故馮)
(衍云訊夏啓于甘澤兮知帝典之始傾注謂夏徳之薄/同姓相攻失之魏霍性䟽云夏啓隱神三年而說苑乃)
(云子貢謂禹與有扈戰三陣而不服修教一年而請服/吕春秋以為相伐扈六卿請復之云云荘子亦以為禹)
(伐之/皆非)遂滅之復昭夏功(文選啓滅有扈而夏功昭有扈/之罪經無明文史記以為啓為)
(天子而扈不服啓滅之頴達謂堯舜禅而啓獨繼故不/服書云不恭其事亦可知矣周書言夏之興也扈氏弱)
(而不恭夫滅侮五行怠棄三正則不用正朔則其為罪/甚明此其所以伐之而許叔重以為扈伐啓啓滅之吕)
(春秋淮南子以為為義而亡胡益之更謂有歸益之心/而啓討之抑又妄矣天問云有扈牧豎云何而逢擊牀)
(先出其命何從王逸以謂扈本牧人逢時為侯啓攻之/于牀擊殺之洪慶善謂啓滅之遂為牧人逸云扈澆之)
(國故天對云澆扈/爰踣承逸之誤)既征西河(紀年在二/十五年)能拘是達(天問/啓惟)
(憂而能拘是達言能/憂勤拘執者變通之)敬承繼禹之道商契之來孫曰冥
寔喜水功命為司空勤其官而水死商人是郊(文武之/功起于)
(后稷故推以配天然祖有功有功而子孫不有天下亦/不郊􁉽障水而殛死冥勤官而水死皆可郊故夏商郊)
(之/)孟涂敬職而能禮於神爰封於丹(今建平郡有丹陽/城在秭歸縣之東)
(七里丹山之西即孟涂之/所理也丹山乃今巫山)乃立五廟筮遷鼎禘黄帝而
郊􁉽(鄭云夏無祖但宗禹而已并四親為五商祖契而/宗湯而湯不毁并四親而六故王制云商六廟七)
(廟出于周或引伊訓七世之廟考之不然唐書/云夏以大禹為始祖漢以髙祖為始祖非祖也)命大亷
祭鼎昆吾之谿(墨子言夏后開命大亷折金山川鑄陶/於昆吾作九鼎鼎成而方不炊而自烹)
(不舉而自藏不動自響不遷自行圎象萬物鑄于鼎側/以祭昆吾之虚使翁雞乙灼于白君之龜其兆曰蓬蓬)
(白雲一南一北一東一西九鼎成遷三國焉夏人失之/商人受之商人失之周人受之一云禹也歸藏云啓筮)
(徙九鼎啓果徙/之是則徙也)而莁享大阾之上是為鈞臺之享(連山/陽文)
(啓莁享神于大陵之上即鈞臺也鈞臺在陽翟地道/記云下有鈞臺彼俗謂之臺陂九域志有鈞臺驛)又
筮於晉之墟作旋臺於水之陽(在太/原)爰棘賔商九辨九
歌(天問騷經云啓九辨與九歌夏康豫以自縱王逸以/九辨九歌為禹樂諸說皆妄予謂啓之所急在以商)
(均作賔九辨即九韶盖商均以帝後得用備樂也辨當/如遍夫禹九功之徳皆可歌也而王逸以為九州物可)
(以辨治啓能承先徳/育羣品而作之妄也)舞九招(紀年啓登后/九年舞九韶)登嬪抃馬秉
翳執環而聲九辨中聲猶在而人皆仰夏之功(山海經/云上三)
(嬪于天得九辨與九歌以下天指舜禹尊其賜爾注謂/天帝之樂啓登天竊之以下妄矣經言大樂之野夏后)
(啓于此舞九伐馬乗两龍雲盖三層左/手秉翳右手􁎎環佩玉横在大運山)在位十有六嵗
年九十一(紀年啓二十九年年九十八按禹年三十而/娶行十月而生啓年代厯啓夀九十在位十)
(六年又十五年在父朝六十年在虞朝生當舜攝/之二十一年與娶塗之年合紀運圗等云九年非)子太
康立厥弟五人分封於衛是為五觀(楚語觀射父云夏/有五觀與朱均管)
(蔡並列知為姒姓而左氏云觀扈至商失國夫觀與扈/各國潁達引此為射父之言而以五觀為觀扈失之)
其支於莘者為莘氏辛氏甡氏觀氏卜氏(世本莘國姒/姓禹後文王)
(妃家詩傳同楚武伐都俘觀丁父歸以為師故楚有觀/氏世掌問卜曰卜君為卜氏姓苑又有啓氏與姓纂之)
(啓氏皆云/出夏啓非)
　以上討下奉辭伐罪之謂征敵曰戰是故春秋有書
　戰而無征虞之於苖仲康之於羲和其事是也有户
　氏諸侯之國也啓禹子也以天子討諸侯宜曰征矣
　而孔子序書乃曰啓與有户戰于甘之野不謂之征
　有若敵然何也啓失其天子之禮也古者天子有六
　卿卿将一軍諸侯有罪則奉詞以討之天子弗躬也
　茅戎不道定王伐之為戎所敗春秋書曰王師敗績
　於茅戎言王者之師非戎之所可敗取敗而已王者
　之於天下也盖之如天容之如地豈可捐忿而與臣
　子争一决之功哉有户不恭則文徳以來之文徳而
　不至偏以劘之可也焉用戰啓失其御乃至遷廟而
　臨於小國之侯以至大戰而軍不勝予以是知夏徳
　之将衰矣甘誓之書所以及戰而不一及成敗成敗
　不足言也然則聖人於此可刪而反著之豈惟傷之
　哉又将以為萬世戒也
帝太康太康既尸天子以佚豫蔑厥徳(尸猶尸素尸厥/官者居位而矌)
(職之謂孔蘇/訓為主非)假國亡政不顧後圗㤀伯禹之命(周/書)播棄
五則而叶比於滛聲(騷經云不顧難以圗後逸注太康/不遵禹啓之樂更作滛聲放縱情)
(欲卒以/失國)於是四夷背叛黎民咸貳爰大城築(開封太康/縣理城夏)
(后太康所築漢為陽夏/開皇七年改曰太康)作為刑人不堪命乃般㳺亡度
求用益匱而貢以敝(孟子言夏后治地莫不善于貢謂/後代之君非禹也若禹之為豈至)
(于是有辨/見發揮)畋於洛表厥弟五人御其母以從徯于洛汭
過時弗反有窮氏羿於是因民弗忍距諸河太康失邦
五子咸怨述皇祖之戒作歌閔焉(五歌之作在失邦後/今按四子述禹之戒)
(其五乃自述以傷己之亡攷之其一戒于微二言其亡/三恨其亡國四恨其覆宗而五則痛追悔之無及從微)
(至甚亦長㓜/之序如此)夸翔河上衆散亡歸而其弟仲康立(汲冡/古文)
(太康居斟尋乃失邦斟尋今夀光漢之斟縣入瓉以為/河南有尋未考也孔安國云為羿所拒不得  國遂廢)
(之/)在位盖十有九嵗失政又十嵗而死(廢逐之後世莫/知其死時代厯)
(謂在位十二年按世紀云二十九年失政而崩外紀從/之刀劍錄云太康二十九年嵗次辛卯春鑄一劍上有)
(八方面長三尺一寸頭方盖廢/逐之後然辛卯乃二十七年也)
帝仲康太康之弟也(太康之亡國人立之孔氏云羿立仲康/古史從之非也左傳屈騷皆不之及)
自太康之失徳天厭災流四國亡政不用其良日月告凶不
用其行惟仲康肇位肘制於羿皇天哀禹錫以彭夀思以正
夏(史彭祖也本/云太康時)乃命𦙍侯大司馬統六師(徹國之侯入為司/馬肇位時即命)
於時羲和湎淫(夏世羲和之官合為一王者之代天事畧/也或曰夏時羲和以官為族如倉庾氏非)
(也/)顛覆厥徳遐棄所司而酒荒於乃邑脇從梟嘑俶擾
天紀(荒于邑則不在其位矣脇從則嘯聚卒旅矣有邑/有兵而為渠魁非䟦扈而何天紀謂五紀俶擾者)
(始亂/之也)乃季秋月朔辰不集于房瞽奏鼓嗇夫馳庶人走
(道人嗇夫治官之属鄉黨宣令之官漢有郷嗇/鄭立第五倫等皆嘗為之𢎞云主幣之官非)而羲和
蔑聞知(唐書云五年此劉炫之說虞翻云無年非也盖/誤肇位之語爾肇位四海乃命侯掌師之嵗非)
(辰不集房之嵗九月日月合辰今不集故或以為失閠/而非食夫瞽奏鼓嗇夫馳則食可知矣馳走者遑遽奔)
(救以答天象若将失主而無歸爾非謂取位幣凡/救食者出入不遇疾風暴雨有辰弗集房說别見)王命
𦙍侯征之(蘇軾謂書序羲和罪止廢時亂日官為占天/職甚輕誅之一法吏可辨何至命六師遂以)
(𦙍后之命出于夷羿仲康所不能制說者皆從之至謂/昬迷天象辰不集皆追數其前日之愆或謂子序惟言)
(𦙍徃征之見非仲康之命皆妄按此篇與五子旅􁄶仲/虺皆有兩序承王命已詳序故畧于新序且掌六師乃)
(為司馬時及征羲和六師豈盡出哉以先時/不及時為指司厯之失時此本二孔尤害義)十有八嵗
崩子相立(世系譜以相為啓之子誤年代厯二/十八年外紀紹運圗十三年俱非)其支封
鄧為鄧氏(華夷國仲康子徙/都鄧寰宇記同)
　學者復𦙍征其言有八妄夫羲和有夏之賊臣而仲
　康則剛明果斷之主嗣后者忠亮有為之臣也説者
　乃謂羲和雋羿而忠夏謂仲康者夷羿之所立而𦙍
　后禀偽命以行誅是則仲康乃優柔失權之主嗣后
　者黨奸怙惡之人而羲和誠有夏之忠臣也方夷羿
　之放其君也盖因民之不忍未必心乎操懿之行也
　然而天下之事多由馴致辨之不早則将搂其柄而
　號制於天下矣仲康於此乃能沉幾先物于踐位之
　初首反六師以命𦙍兹乃先漢文帝自代入立夜拜
　周昌投幾之會也以故夷羿雖懐觖望汔仲康之代
　而弗得肆則仲康之辟得其御天下之柄歸於夏羿
　不得有之也夫羲和蓄其反徳嘯類囊槖而崇飲於
　私邑其将以俟釁而圗不軌也乆矣渠魁脇從叛夏
　之迹顯矣豈直廢時而亂日哉而蘇軾乃以為命征
　作誥皆出后羿或者又從而増繹之謂之挟天子以
　令諸侯如司馬懿之誅王陵諸葛誕蕭道成之制沈
　攸之楊堅之討尉遲廻皆以忠於王室而不順己之
　所圗者至謂書有非聖人之所取而猶存者豈理也
　哉夫以先時後時為羿所以名羲和之罪玉石俱焚
　為羿所以状羲和之惡以威克厥愛為任刑之事以
　脇從汚染為文致之詞其果然耶爾衆士同力王室
　尚弼予欽承天子威命則侯之忠忱見矣豈摟諸侯
　假王命者一切之言哉政典之言尸司馬法也其與
　玉石等語皆侯之所以戒敕吏士者也豈羿之所以
　數羲和哉威者果斷之謂愛者姑息之名也豈刑與
　仁之謂耶始魯昭公六月而食祝史請用幣平子止
　之昭子知其異志盖小人之圗國未有不自蔽其君
　始此𦙍征之書所以著於百篇之内者誠以見仲康
　之能立而𦙍后之能職也使非聖人所取而且存則
　是王莽之大誥誅翟義者文致之語一切之言又得
　與将巽使𦙍之典並傳不朽而𦙍侯之罪畧亡一句
　以示譏豈所以垂戒天下後世俾亂臣賊子之懼耶
帝相(史記帝太康崩子帝仲康立帝仲康崩子帝/相立稽古錄凡帝皆易曰王失之詳譜圗)一曰
相安(世/紀)相安之立選蠕而佳兵征淮畎(淮夷畎夷紀/年云元年)羿
逐之播於商丘依斟灌斟尋氏(即介斟乃東郡之灌汲/古文云相居斟灌盖被)
(逐之後居于商丘/依二國以為援)二年征風黃夷(范氏風/夷黄夷)七年於夷來
賔(並紀年衰亂之世夷戎之來不盡徳化非必繫國盛/衰通典謂相征畎夷七年然後來賔樂史因謂七年)
(乃服/非也)八年寒浞殺羿(太康後亊惟屈原敘之甚詳與内/傳之說相表裏班固以為劉安之)
(說既升而子長紀全逸其事夫羿之簒夏盖在相世本/以猥才貪于禄位逐相而後不復于意神器故相得以)
(妄興征役内傳謂羿因夏之衰代夏政八年而遇/烹得其寔記錄咸云相十四年方為羿逐盖誤)又二
十有二嵗猗奡滅二斟而弑帝寒浞自立(馬縂虞世南/皆云羿弑后)
(相非也年代厯相羿二十八年晁公邁云相二/十八年羿二年相之下安得别出羿二年哉)后緡生
少康(譜商丘/有相氏)
　自古國家丁中否艱難之運朝廷之政類皆茍且姑
　息之為以故豺狼梟獍跳梁䟦扈乗間並起而不可
　繫止自非大有為之君奮其剛斷攬權綱以離奪之
　其濟鮮矣予讀𦙍征見仲康之能以威勝愛而相遂
　以姑息失之未嘗不痛之也夫兵權之失得社稷存
　亡之所繫也堯帝之末不誅四凶而付之舜則唐之
　兵權在舜矣舜帝之末不征三苖而付之禹則虞之
　兵權在禹矣兹豈陋儒之所知哉春秋之代魯人三
　弑其君盖未有不先有其兵權者(慶父帥師伐于餘/丘經必書者見慶)
　(父之得兵也夫以荘之㓜立而首以兵属慶父其所/以致子般之禍有由矣公子翬再為主将專會諸侯)
　(而仲遂擅兵再出入杞伐邾救鄭威令信于其軍故/翬弑隱而寪氏不能明其罪遂殺惡及親而叔仲惠)
　(不能免其死慶父殺子般而成/季非正其惡皆兵權之失也)秦漢而來魏晉齊梁
　隋唐之際其誰不然孝和以㓜冲即大位能遽誅鉏
　竇憲於是威權在手十六七年邦畿綏奠則兵制之
　不失也至宇文氏依周建號以宇文䕶為司馬逮其
　歸政猶属以兼司馬緫軍政以故周毓不制循致于
　難唐自中世一切姑息而強藩悍将擅殺主帥皆即
　授以節鉞於是握兵方命至自相推與或甲乙相攘
　𢷬闕逼京顯戮将相朝廷莫之或制自憲宗用剛斷
　平江東夷澤潞易定魏清貝衛澶相淮蔡蜀夏一時
　率服而有唐遂以中振穆敬懿僖世益頽靡而藩鎮
　益雄張卒以亡唐則不知果斷而已向若后相綜覈
　名寔蓄其威武權而用之則仲康之業何至是而覆
　哉優柔不斷反受其亂此志士之所以長拂膺與
　　　夷羿傳
夷羿有窮氏窮國之侯也(作□/同)偃(以女偃出臯陶或云/姓鬲非也世紀云不)
(聞其姓/失之)左臂脩而善射(淮南子/随巢子)五嵗得法于山中(括地/象云)
(羿五嵗父母與之入山處之木下以待蟬鳴還欲取之/而羣蝉俱鳴遂捐而去羿為山間所飬年二十習于弓)
(矢仰天嘆曰我将射四方矢至吾門止因捍/即射矢靡地截草徑至羿之門乃随矢去)傳楚弧父
之道(吳越春秋云黃帝作弓後有楚/弧父以其道傳之羿以善射著)既學射于吉甫其
詞佐長故亦以善射著(見世/紀)嘗從吳賀北㳺見雀焉賀
命之射羿曰生乎其殺之乎賀請左目羿中厥右恥之
由是毎進妙中髙出天下迨事夏王王命射于方豕之
皮征南之的曰中之賞子萬金不中則削十邑羿援矢
而色蕩射之矢逸再之又不中焉王謂傳彌仁曰斯羿
也發無不中而今也不中何以對曰若羿者口懼之為
災而萬金為之患也人能遺其喜懼之私若萬金之患
則天下亡愧於羿矣王曰善吾乃今知亡欲之道矣(符/子)
太康之立滔滛亡度娛以自縱民興胥亂迷畋有洛之
表十旬不反夷羿於是因民弗忍兵於河以距之太康
失邦仲康立於時羲和沈湎于酒叛官離次将夷羿是
與王命𦙍侯征之羿遽隱慝及相之立爰逐相而自立
因夏民代夏政(論語兼義云羿逐相而/自立蘇軾云自立為帝)自鉏遷于窮石
(鉏今澶之衛南窮石即有窮之地今夀之安豊地有窮/谷窮水杜順而來皆以為西郡刪丹妄矣按汲書羿桀)
(皆居斟尋則宜在此與鉏相近豈得逺出西塞因夏民/乎天問云阻窮西征巖何越焉此謂羿也盖亦因誤予)
(有以知天問非屈原作/注以為鯀阻羽山尤妄)滅樂正后䕫之子伯封(即伯封/叔見禹)
(紀/)先有仍之女美而黰厥澤可鑑夔納之是為𤣥妻生
伯封貪惏忿纇寔有豕心人謂封豕羿滅之后夔是以
不祀(即封狶史傳堯有封狶羿射之于桑林此也騷經/等多言之如又好射乎封狐天問云馮珧利决封)
(狶是射說者俱以/為豚豬殊為寡理)羿於是益時射不修民事忘其國䘏
而蔽于從禽用不恢于夏家武羅伯因熊髠龎圍皆賢
臣也乃棄之而信相伯明氏之䜛子寒浞(伯明寒國/之君猗姓)又
以龎門是子為受教之臣(陳音狐父傳羿羿傳逢蒙論/衡作龎門是子即逢門也孟)
(子作逢蒙或作䗬門/䗬蒙同炎帝之後)浞乃蒸取羿室純狐爰謀殺羿(純/狐)
(羿妻名天問云浞娶純狐眩妻爰謀何羿之射革而交/吞揆之言羿能貫革之射人揆度而交吞之又云胡射)
(彼河伯而妻彼洛嬪盖有洛氏之女也注以為宓妃妄/矣傳言羿妻姮娥者字也竊藥奔月之說特假類之言)
(爾射河伯殺窫窳僇/九嬰等並見淮南子)植之詐慝内行媚外施賂而虞羿
以於畋内外咸服而羿弗察也八年将歸自畋龎門取
桃棓殺之家衆亨之以飲其子子不忍食死于窮門伯
靡奔有鬲氏太康君也奚禄崩而出玦羿得之於是簒
帝及是而滅(今江寜縣北五十有射烏神廟羿祀也然/射烏言堯時羿按九域志亳惟有羿廟)
後有窮氏□氏羿氏
　成敗不難見哉夫與死同病者越人所不醫與亡同
　政者屠黍所不處用賢則治有徳則昌此不易之理
　也是故古人論病以及國原診以知政秦為暴虐羽
　親滅之而暴虐益甚陳為滛侈隋親滅之而滛侈益
　甚是安得不亡哉夫以繼體之君艱難不知而抵于
　敗是故不足怪今也躬自伐之而躬自為之躬自成
　之而躬自敗之此何為也邪甚矣夫人之愚也湛于
　酒色小病大死人舉知之而人舉甘之好任小人大
　亡小亂理之必然而小人必用今世固有誨人以酒
　色亡身而自溺于酒色諫彼以小人破國而自惑于
　小人者矣是非不知戒也知思于憂患而死安佚也
　武王之鏡銘曰以鏡自照者見形容以人自照者見
　吉凶鄉使文皇非魏徴之徒朝夕勉之以隋為監則
　唐之為唐未可知也太康以佚豫作禽荒般㳺亡度
　而亡其國此羿所親滅也而羿不知戒復恃射而㤀
　國卹淫于原獸是又一太康也家衆亨之顧非其不
　幸矣嗚呼服留黃醉紅裙豈其不知戒哉而卒自蹈
　之故君子非茍知之
　　　寒浞傳
寒浞者猗姓(潜夫論有猗姓括地象云過猗姓/國是也本以寒為邙姓國者失之)寒君伯
明氏之䜛子弟也好為䜛慝后寒惡之棄諸窮窮羿入
之謖以為相而信使之方羿之逐后相相浞是從及羿
立而荒㳺浞於是蒸其室而虞之以於畋内外從之則
繼殺而代之襲羿之號(盖循其所僭之名號外紀/云不改有窮氏之號非也)且因
其室生澆及豷澆惟恃力盪舟走陸是曰奡(奡一作敖/說文云生)
(敖及豷澆倪吊切集/韻澆灌字一作盪)浞任詐偽而不徳于民使澆帥師
滅斟灌斟尋氏處澆於過處豷于戈(過今□之旅縣/戈宋鄭間邑)弑
夏后相爰革夏命易天明四十有三年為伯靡所殺(羿/距)
(太康及相立始逐之而自立八年夏祚未絶及寒浞殺/羿而代之盖二十餘年始殺相代夏至是又四十三年)
(計浞之簒盖六十餘年夏之亂向百載矣年代厯云浞/四十年其說為近續漢書羿浞簒夏數十年泛言之而)
(通厯等云浞二年外紀云十二年晁紀年云十年紀運/圗云三十年其踈甚矣夫浞之殺羿因其室而生澆澆)
(長殺相相死少康始生少康復生四子逮事而後誘豷/滅浞以中興非數十年可知夏本紀言相崩子少康立)
(益/踈)澆恃多力從欲不忍惡虐以逞朋淫不義而通于丘
㛮岐日康娛以自忘館同所止(天問女岐絳裳而舘同/爰止注女岐澆㛮也)
少康滅之及女岐(天問何少康逐犬而殞厥首注少康/因田獵逐犬襲殺澆斷其首又云㒹)
(易厥首注謂少康夜/襲得女岐而斷之)伯杼復誘豷殺之寒浞遂滅
　史臣言唐安史能以臣反君而其子亦能以子弑父
　以為天道之好還蘇竣之亂桓彛涕遣俞縱遮守蘭
　石竣數誘之縱益死守或勸以利縱曰吾徳桓侯惟
　有死報吾之不負桓侯猶桓侯之不負君也石演芬
　胡人也假父李懐光将遂與朱泚而演芬亦請討之
　懐光罵曰若為我子奈何亡我家耶對曰若天子股
　肱我公之腹心若負天子我何得不負公吾嘗言之
　造物者之報人也不報其人而報其人之天非惟報
　之其報之也必厚天道豈難知哉惟其效有遲速之
　不同爾而歐陽子遂有幸不幸之說惡可謂誼理也
　哉秦政焚書阬儒以愚黔首黔首未愚而其子胡亥
　已不分于鹿馬曺操令不仁不孝而有兵政術者咸
　舉無遺民俗未化而其子丕絰未反哭廣設百戲顯
　納二女殺妻害弟不善之報如是豈有所謂幸免者
　耶舍人須騐商鞅法也而鞅竟以無驗執納甕熾炭
　周興計也而興竟以熾甕服索元禮作鐡籠以􁁉囚
　而卒自冐之李林甫好歸獄于天下而國忠亦即其
　術以推治殷洪喬不作置書郵而子浩遂有竟達空
　函之厄小且若是秦宏違天地之道則天地違秦亦
　宏矣詩云敬之敬之天維顯思命不易哉曽子曰戒
　之戒之出乎爾者反乎爾者也唐虞以遜禪帥天下
　而商湯去其所以帥而帥之以其非所帥然則周之
　于商奚間焉曺孟徳能欺孤兒而奪之司馬仲達亦
　能紹其寡婦而攘取及劉裕之平逆亂則又司馬徳
　宗之曺操也隋煬弑父殺兄及宇文之變而父子更
　相為疑此豈有所愛者晉能與白狄伐秦秦亦能與
　白狄伐晉殺人之父人亦殺其父殺人之兄人亦殺
　其兄石勒病遣二王俾之國虎留之而紹以遣及虎
　之病留二王使輔政妻逐之而紹以留虎之於勒姪
　也殺其子以及其母遵虎子也亦殺虎而及其母甄
　后之戕郭后康窒其口既甄之戮亦以康窒其口朱
　温令蔣煇弑昭宗昭宗環柱而走劍之擊柱者三乃
　歸獄于裴季暨友珪之逆俾馮廷諤以劍犯温温亦
　走旋柱劍之擊柱者亦三乃歸獄于博王友文及末
　帝之討逆友珪竟俾廷諤進刃而廷諤亦自殺矣夷
　羿之不道以臣逐君絶后夔而其妻與其相浞亦能
　賂龎蒙而殺羿子亦死于窮門浞能弑相而伯靡卒
　能滅浞陽推五福以類升隂幽六極以類降天道好
　還豈不明甚矣哉予觀慶封蒲嫳之於崔杼慶舍蒲
　癸之於慶封與夫元昊訛嚨等亊而益嘆羿浞之會
　舉天理自然者故曰愛出者愛入福徃者福來鶴鳴
　于隂其子和之三后之裔皆王而有吴者卒夷昧之
　子孫視履考祥諶哉
帝少康初奡之弑相也后緡方震亟出自竇歸于有仍
(緡少昊後/仍太昊後)生少康少長為仍牧正殊才異畧至徳正仁
忌奡而能戒之奡使臣椒求之奔有虞為之庖正姚思
妻之二姚而邑諸綸(綸今宋之虞城竹紀年楚吾得及/秦師伐鄭圍庖綸氏者博物志謂)
(汾隂古綸邑為少康邑踈矣方多艱之際/何得近舍虞仍而逺即汾隂餘詳國名記)有田一成衆
一旅乃布徳兆謀撫其官職旋收夏衆而用之(一成十/里百井)
(也九百夫地五百人為旅八百家/而五百人有増常數衆志叶也)慶得四息伯杼曲列
龍留季杼俱賢逮亊乃俾女艾諜奡季杼誘豷伯靡自
鬲收二斟之藎滅浞而立少康(汝國即女艾/女□之封)猗奡被服
彊圍朋淫不義而弗豫不虞少康乗之滅于過而伯杼
復滅豷于戈復禹之績以紹都于櫟(十道志云陽翟有/少康城洛陽記云)
(夏少康故邑水經頴水東歴康城/又瀛有中水城圗經云夏少康所)　(此/)于是方夷來賔
獻其樂舞(後漢書及/汲紀年)祀夏配天不失舊物(左傳晉志云/禹五服至于)
(五千里夏徳中衰有窮之/亂少康中興不失舊物)正法度振凋攰嚴祀崇禮撫
􁀙藥瘵而天下之民歸心焉是以振祚四百後世莫及
在位四十有六嵗陟年八十有八九子(漳浦縣有九侯/山舊經云禹子)
(少康封于會稽有子九人流于此山而名新圖經云/少康九子今訛為鬼侯山以為山魈之居者妄矣)伯
杼嗣
帝杼一曰松蔓(音設見代厯世紀/云或作公孫蔓非)是為帝輿(世本云季/杼作甲又)
(云杼作矛注少康子輿也墨子亦云輿作甲中侯作予/一作宁又作佇世紀一作后予集韻云予夏后名音宁)
(又/柠)始作矛甲滅戈豷及即位都于原(紀年帝子居原自/原遷于老王老王)
(地/闕)五嵗征東海伐三夀(本作王壽紀年云夏伯/杼子之東征獲狐九尾)乃封其
仲曲列于繒(是曰繒衍/傳作鄫)至周為莒所滅(魯㐮/四年)有繒氏鄫
氏曽氏(宣室志有崇言曽氏陶唐/氏之後以字為氏妄也)封云西甌處于埤中
􁛜髪文身以負俗曰無余無余者杼也(云即季杼少康/之庶子傳云季)
(杼誘豷杼少康之長子不得謂季然姓書言少康崩時/季杼尚少則滅豷非杼也寰宇記少康庶子無餘封于)
(會稽世為越侯/云無余紂誤)初禹之會稽山也復于衆曰食其寔者
不傷其枝吾獲覆釜書以除天下民有廬里其徳溥矣
死則予欲瘞焉於是邑之安民治屈以為之法及崩羣
臣葬之至于太康嵗弗及祀方皇不忍去(人名其處為/杼山顏真卿)
(記山有夏王村其北有夏駕/村張元之吳興記曰稽留山)爰封杼以世祀盖十數傳
而與民編及周之東有無壬百姓奉而君之是為漚粤
東粤(越也記云周遷時有人生而言曰鳥禽呼嚥喋指/天而向禹墓曰我無余君之裔末也将修前祀為)
(民請命民喜而封之粤無壬生􁀙􁀙生夫譚譚之子為/元常故越北界有語兒鄉與萬嵗厯之說異按國語通)
(典作禦而越人謂/兵為兒盖禦兵云)暨元常而始伯(元王命之或/作允常非)其子執
菼滅吳而遂霸(勾踐也哀二十二年淮南子云勝夫差/于五湖南面而霸天下泗上十二諸侯)
(率九夷/朝焉)七世菼􁀙夘逃位巖間寖罕越人熏而出之是
為無顓(即子搜自勾踐而下傳無世次按紀年勾踐以/晉出公十年卒鹿郢立是為鼯與六年卒育姑)
(立是為不夀十年卒朱句立是為王翳三十七年卒王/翳立三十六年卒子諸咎殺之諸枝立是為孚錯枝一)
(年其大夫寺區定亂立初無余十二年寺區之弟思復/弑其君莽而立無顓八年故子捜曰越人三弑其君)
其弟無疆為楚所破(顯王四十六年楚威㓕越盡有其/地史云粤之紀年無歐文忠云句)
(踐五世王/無疆非)族散江南海上于越東野句餘姑妹姑于迭
為伯長(王徳璉畨陽記云東野王夏后氏之苖/裔秦末為百粤君長餘並詳國名紀)無疆之
長王後去琅邪(王子尊尊子親失/其民見越春秋)其次子蹄守歐餘之
陽(歐餘山在烏程歐文忠云諸子/皆楚封之盖雖散處猶臣楚)為歐氏謳氏漚氏餘
氏烏氏烏餘氏甌氏歐侯氏歐陽氏歐羊氏(謳區甌歐/漚並同歐)
(羊見熊/喬碑)無諸保泉山漢帝王之閩中(漢五年立無諸為/閩越王王閩故地)
(都東冶建元三年閩越為東甌王遣助救之未至止東/甌因請徙中國帥其衆處江淮間此摇也後頗出因立)
(冶冶之即東冶今福之閩縣也按福圗經云勾踐六世/孫為楚倂其後無諸以其境南泉山都之稱閩越王朱)
(買臣云東越王保泉山在建安北/界今衢之信安南二百里泉嶺山)其季餘善與孫搖又
以海東隅地稱王號三越(俱會稽之域見福圗經按歐/摇佐漢平秦漢惠三年封為)
(東海王居東甌號東甌王顧氏譜云勾踐七世閩君摇/寰宇記云疆七世殆俱非建元六閩越王郢擊南越佗)
(孫胡上書上遣将兵郢弟餘善殺之降乃以為東越王/郢舉兵無諸子繇君丑獨不預謀乃立為越繇君奉閩)
(越祀元鼎六餘善反元封元冬兵入東越繇君居服殺/餘善降上以東越陿多阻閩越數反覆徙之東越遂虚)
(今之閩/川也)以顧餘王東越搖無餘侯海陽奉越祀尋以漢
兵衆歸分郡之(會稽郡/吳郡)姑越漚句章吳門餘復黄林餘
不甌鄧俱其羡也(越絶書云吳樓門外馬寜溪止復城/者故越王餘復君所治門外鴻城故)
(越王城也無餘史表/作母餘並詳國名紀)後有駱氏顧氏疇氏靈姑氏(史無/諸及)
(揺皆勾踐後駱舊作騶其将有騶力徐/廣一作駱是為越騶無本齊有馬繻矣)諸氏搖氏傜氏
稽氏多氏植氏菼氏舌氏余氏越氏(羊姓諸越亦有越/氏後魏越勒疆並)
(為越氏姓書少康封少子會稽為會稽氏漢初徙譙/稽山為稽氏漢功臣有多軍封無錫越将子夘嗣云)龍
苗居仍為竇氏六十有九世犨出北方仕晉二十世統
以武誅入鮮卑拓拔部南竟代郡號沒鹿囬為沒鹿氏
魏穆命為紇豆陸氏其歸華也魏武又復之為竇氏(犨/字)
(鳴犢葬常山故姓書又有/鳴氏紇豆或作紇旦非)懐正敗溺僇尸為毒氏(唐相/與太)
(平公主/謀逆)帝杼能帥禹者故夏氏報焉二十有七嵗陟子
槐立
帝槐(世本外紀/或作魁非)一曰芬是為祖武(並世/紀)立三嵗而東九
夷來御(畎十方黄白赤𤣥風陽/凡九見竹書及後漢書)二十有六嵗陟(世紀二/十八年)
(紀年四十/四年俱非)子芒如立
　名以主謂字以尊徳名字不正則紀不順而文不從
　帝芬帝槐也固未悉其名若字也班氏表古今乃列
　芬于上下置槐于中中(一作/懷)非特是也夔后䕫也居
　䕫于上中居后䕫于下上韋豕韋也置韋于下上置
　豕韋于上下(韋在桀時豕韋在南庚時又出劉姓豕/韋在武丁時居中上韋國名也此猶可)
　(諉/)郵無䘏與王良並著(即尤旡恤/王良也)范武子與士㑹俱
　垂此何為邪(武子列上中/士會列中上)以至列帝柱𤣥冥之後而
　龔工與女媧齊等陋矣夫人物之表也
帝芒如(史記夏后芒/鄒誕生音荒)一曰和(世紀帝芒/又曰和)芒如之元年首
以𤣥圭賔于河(見紀/年)乃東狩海(紀年云東狩/于海獲大魚)十有八嵗
陟(紀年后亡陟/年五十八)子洩立
帝洩(一作/泄)是為世宗二十有一嵗六夷來御於是始加
爵命(畎白赤𤣥風陽之六夷也紀年云繇是服從故范/氏後漢孫子經書云東夷自少康後而出服王化)
(獻其樂/舞也)二十有六嵗陟(世紀同年代厯十六/年紀年二十一皆非)子不降立
帝不降是為帝江(史帝不降即帝降當/音江山海經帝江也)一曰北成(世本/世紀)
(帝降或曰北成年代厯/作江武一作江成非)六嵗伐九苑(紀/年)五十有九嵗陟
(紀年代厯同紀年六/十九紹運圗六十三)弟扄嗣
帝扄(或作禺世紀喬云芬子帝芒芒子帝泄泄子帝不/降不降弟帝喬喬子帝廣年代厯作愚字之誤)
號曰髙陽(世紀年代厯云/或名曰髙陽)二十有一嵗陟(世紀年代/厯等同)子
厪嗣
帝厪(太平御覧音近是也世紀作廣年代/厯云一曰厘乂曰量江皆字之誤)一曰頓(見年/代厯)
(世紀云厪一曰頓一/曰董江亦字之誤)立二十嵗而陟(世紀同紹運/圗二十二)子𦙍
甲立(人表帝厪在/孔甲後失之)
帝𦙍甲(見汲紀年左傳作孔甲世遂從之非也按古/有孔甲乃黄帝史官孔姓也無因以為名號)
甲之立湎泮陂僻僾而不敏好方鬼神事淫亂夏后氏
始衰諸侯叛之㳺畋黄萯之顏(東陽萯/山也)天風晦冥遇神
䙜而迷(字書云䙜黄萯山之神能動天地孔甲/嘗遇之吕氏春秋及地記皆作萯山)急趨民
舍主人方乳皆曰后來不勝(句/)之必殃帝取子之曰其
誰敢殃及長幕動撩析而中厥足帝曰有命遂以守(御/覧)
(云以為守者守門之官劉子云析/薪斬左足遂為大閽吕氏無此)取嘽緩之聲以為破
斧之歌始為東音而民邪僻之心生矣(晏子春秋云/桀為東音非)於
是得乗龍于河滅(蔡墨云孔甲能擾于帝帝賜之言/能順于天而天賜之傳者之妄)不
能飲食有劉累者學擾龍于豢龍氏以服事之賜之氏
曰御龍(左氏/傳)它日龍戰于庭流漦櫝之(詳國語論衡如/蛟妄事大似郭)
(璞諫止任谷/所化之女者)既一雌死累潜醢以奉甲巳而求之懼而
之魯(或云師門非向列仙傳云嘯父冀州人梁母推其/使火去之三危介登師門者嘯父之弟子也能使)
(火為夏孔甲御龍不能順其心意孔甲殺而埋之野外/一旦風雨迎之山木皆焚孔甲祠之未至而道死異矣)
𦙍甲在位四十嵗後居西河(刀劍錄云孔甲四十年以/九年甲辰采牛頭之鐡作)
(劍一銘之曰夹長四尺一寸黄伯思/引孔甲劍一字銘曰甲以為之銘)天有妖孽十日並
照於東陽(有十日/說别見)其年𦙍甲陟(以上紀年年代/歴云三十一非)子臯立
帝臯(或作/睪)是為簡臯(世紀年代厯/又作臯簡)十有一嵗陟葬于殽
所謂南陵(蹇叔曰殽有二陵其南陵夏后臯之/墓今洛之永寜三崤山也說詳餘論)子敬發
立
帝敬發(傳多作/帝發)一曰惠(見紀年年代/厯作發惠)是為后敬其始即
繼諸夷式賔獻其樂舞(紀年云/元年)於是思禹之功庸意于
治十有二嵗陟(帝王本紀十三/外紀云十一)而弟履癸立(世本臯生/發及履癸)
(史記人表世紀皆以癸為發之/子故杜預以為臯之孫非也)
帝履癸是為桀(桀名也或以為/號為謚俱非)初有窮之誑攘夏緒􁩢
忽不絶諸侯胥亂民罹癉毒少康中興比𦙍甲再淫亂
姦雄畔渙而夏以汨震三傳而癸諸侯之存者不能以
四千矣(衛彪徯云孔甲亂夏十四世而亡班志云禹後/十三世孔甲好鬼神孔甲後十三世湯伐桀誤)
(也/)癸不務徳好貨便佞慢神虐民侈後陳蔽㛫遂哫訾
嚅唲恩信不申於國始遷於垂(所謂天門在澤之晉城/太行之上有天門說見)
(餘/論)乃大淫昏洪舒于民䜛貸處榖而㓜色是與(榖禄也/大戴禮)
(孔子言桀紂踈逺國老㓜色是與䜛貸處榖法言法行/處辟又云桀不率先王之明徳荒耽于酒淫佚于樂徳)
(昏政亂汙池土察以民為/虐粒食之民懵然幾亡)盛軍伍立兩億(正書云桀有/左億右億之)
(衆/)自謂天父(賈子云紂自謂天王桀自/謂天父滅亡而民以為罵)恃其多力用其
虎視不克靈承于旅天下之民悴悴焉(墨子桀為天子/生裂虎兕指畫)
(殺人淮南子云桀之力剔觡伸鈎索鉄歙金推移大戲/大戱軍旗也故云遂擒移大戯桀盖以此自號言能移)
(大槊爾或作大犠者為牛非也晏子乃謂夏有推移大/戯偽矣書帝命驗云桀失玉鏡注玉鏡謂清明之道虎)
(視謂其/暴虐)以羊莘侯哆為相(侯哆韓子作侯侈吕氏春秋/作惟多羊莘一作干莘吕云)
(桀染于羊莘岐踵戎外紀又/作干莘云恃威陵轢諸侯者)尹諧斟觀岐踵戎曺觸龍
介之闚道其志乃胥為虐於民至於百為大不克開(荀/子)
(云桀惑于妹喜斟觀韓侍御云斟觀也皆桀佞臣世紀/云左師曺觸龍謟諛不正賢良鬰怨按說苑孔子對哀)
(公云桀不修禹之道毁壊辟法絶裂世祀荒淫于樂沉/酗于酒其臣太師觸龍者謟諛不正湯誅桀觸龍者身)
(死四肢不同檀壃而罟韓嬰/荀况乃謂觸龍事紂誤矣)於是犬戎侵岐居之(諸夷/内侵)
(畎遂入居邠岐之間杜/佑云邠新平岐扶風)申命任威以原侯夸帥(孝經援/神契云)
(后偷任威折其玉斗失其金推注右偷苟/且自專也玉斗者渾儀金推言國之寔)伐有唐(歸藏/桀筮)
(伐有唐牧占于熒惑曰不吉不利出征惟利/安處彼為狸我為䑕切用作事恐傷其父)復伐䝉山
得妹喜焉(一作妹嬉故集韻未喜音希妹只音昧以妹/妹目之或音秣變也天問云桀伐䝉山妹何)
(得焉王逸云伐䝉山國得末嬉列女傳以為有施得之/師古云有施之女盖以國語說施為嬉姓國外紀從之)
(失之/矣)妹喜蠱惑一笑百媚而色厲少融好姣反而男行
弁服劍帶而喜繒裂桀溺狥之毎加諸已(董謁云桀媚/妹嬉常加于)
(膝以金簪貫玉螭媚之師古云未喜善于色女子行丈/夫心桀常置于膝上聽其言而失道湯伐之放之南巢)
逺味四海(尸子云桀紂欲長樂以苦百姓珍怪逺味必/南海之薑北海之鹽西海之菁東海之鯨禍)
(天下厚矣列女傳云大臣諫喜謂桀曰君之威衰今不/從皆以妄為亂習願賜妾死桀乃行法過喜者誅忤喜)
(者死譽者昌諫者/亡羣下杜口矣)駕人車以奉之(井丹云亦/見世紀)廣優猱戯
竒偉作東哥而操北里大合桑林驕溢妄行於是羣臣
相持而唱於庭靡靡之音人以龜其必亡(董繁露云桀/侈宫室廣苑)
(囿竭山澤之材困野獸之足驕溢妄行云云阮藉惡藥/論桀之末傳慕淫聲晨歌達于三衢聞之悲酸史記云)
(大進倡優漫瀾之樂設竒偉戯靡靡之聲而伏書毁傳/湯誓云夏人飲酒醉者負不醉者相和而歌曰盍歸乎)
(薄薄亦大矣伊尹退而閒居深聽樂音更曰覺兮較兮/云云入告于王曰大命之亡有日矣王僴然嘆啞然笑)
(曰天之有日猶吾之有民日/亡吾乃亡矣尹乃去夏適湯)侈屋室崇園囿傾宫旋臺
(晏子春秋云夏之衰也其王桀作旋臺商之衰也其王/紂作傾宫旋臺在綘之正平寰宇記絳縣璇臺瓊室在)
(城南門夏桀造列女傳璇臺瓊臺以臨雲雨傾宫造作/傾反常若欹傾璇臺登之轉危常若璇轉所謂摇臺世)
(不知作璿/瑶者非)汙池土察(汙察深也言/洞地為池)摕狐批狻不足以攄
志市縱虦獸以覲人之奔駭廣池漾酒一鼓而䩭飲者
三千覘其醉溺且多發帛以希妖喜之一啴(新序云桀/為酒池足)
(以運舟糟丘足望七里一鼓而牛/飲者三千人列女傳云絡其頭)復㑹于仍(史桀為有/仍之會賈)
(逵以為/緡非)有緡叛之克有緡又命扁伐岷山氏岷山莊王
以二女御焉愛而無子乃刻之苕華而棄元妃於洛(二/女)
(曰琬曰琰刻名苕華之玉詳焞煌紀年吕覧云伊尹奔/夏三年反報于亳曰桀迷惑妹喜好彼琬琰不恤其衆)
(衆志不堪皆曰上天弗恤夏命其卒湯謂尹曰若告我/曠夏盡如詩湯與尹盟誓滅夏云云詩志也或云元妃)
(即妹/嬉)給過善非棄義即䜛淫侈滋甚不克終日勸於帝
之迪衺人因財而進賢良日蔽而逺刑賞無信位随財
而行(淮南子云桀之時日暗晦而不明道熖熳而不修/棄五帝之恩刑蹶三王之法籍舉事戾蒼天發號)
(逆四時春秋縮其和天地除其徳仁君處位而不安大/夫隱道而不言羣臣凖意而懐當䟽骨肉而自容君臣)
(父子之間競載驕主而豫其意植杜稿而堮裂容臺振/而掩覆西老折勝黄神嘯吟狐狸首穴馬牛放失云云)
(云三王之/法繆矣)更為長夜之宫男女雜處十旬不出政一昔
而風沙邕之(地室也博物志云/川為陵山復于下)方冬穿陵毆以就之酒
渾而戮刑殺彌厚(纒子云桀為天下酒濁而殺厨人紂/熊蹯不熟而殺庖人大傳云桀殺刑)
(彌厚而民彌暴故爾梁逺遂以是/亡注云故爾窮其近也梁讀為掠)滅皇圗亂厯紀(書帝/命騐)
(云桀無道殺關龍逢絶滅皇圗壊亂厯紀/殘賊天下賢人逃遁淫色慢易不事祖宗)玉瑞不行朔
不告(大戴用兵車桀紂妖替天道逆亂四時禮樂不行/㓜風是御厯失制攝提失方邦大無紀玉瑞不行)
(不告朔/于諸侯)於是天不畀純祅孛出柱矢射(宋張鎰云桀誅/諫而星孛紂耽)
(荒而致彗世紀云紂淫亂災異並見兩日鬬射攝提移/處五星錯行伊洛竭彗星出鬼哭于國湯伐之書運期)
(授云白帝之治六十四世其/亡也枉矢参射又見書中侯)地震天血(外紀天雨/血水氷)迅雷
黄霧(古今五行紀桀末年雷震殺人/其年湯放之地吐黄霧見本候)夏霜而冬露(命厯/序外)
(紀云六/月降霜)大雨水里社坼(汲紀年桀末/年社坼裂)因之以饑饉桀益
重塞好富忘貧(管子/桀紂)不肯慼言於民(大軍之後必有凶/年桀之饑饉因于)
(殘刑湯之大旱因于大軍皆人事也大戴云桀紂時諸/侯力政不朝于天子六蠻八夷交代于中國于是天降)
(之災水旱臻焉霜雪大滿甘露不降百草嫣黄五榖不/升民多夭疾六畜􁀙㫮此太上之不論不議也王充治)
(期云災至有數年嵗有水旱五榖不/成非政所致桀紂無耗之災非也)大夫豢龍逄引圗
進曰君人以禮義為基恭信為本節財愛民故國安而
身夀今冬不為杠夏不束拊而視其死内有女華之隂
傾而外有曲逆之姦穢役民如不勝用財若無窮民無
所附君子莫死焉惟帝念之乃立而弗及朝遂死之(即/關)
(逢見潜夫論桀之大夫戰國䇿云桀聽讒而殺其良将/注以為逄則兼将也論語隂嬉云桀殺龍逄後庚子旦)
(有金版出于中庭刻曰族王禽注云桀與逄同姓故云/族王言必見禽妄也逄乃髙陽後故别本作旋王逄之)
(死當有故有/辨見發揮)耆艾又諫以為祅言殺之(見博物志金匱/云桀時有芩山)
(之水常以十月發民鑿山穿陵通河民諫曰孟冬鑿山/穿陵是泄天氣發地藏天子失子道後必有敗桀以為)
(妖言殺之朞年一旦芩山崩為大澤水深九尺山覆于/谷上反居下耋老諫而殺之六韜外紀作瞿山世紀等)
(云桀見籙書云亡夏者/桀于是大誅豪傑也)自是衺人参耦忠臣折口磬龜
無腹蓍䇿日施大臣同叛其信費昌乃徙族以歸商太
史終古亦負其圗哭而去之(淮南子終古為太史令奔/商三年而桀亡論衡云時)
(兩日並出東者熖西者沈費昌問馮夷答云東若為商/西為夏乃徙族之商傳言桀紂之世變異多矣日月五)
(星圗云桀末年兩日並鬬五星交錯枉矢流火神/見關龍逄引黄圗諫不聽焚圗誅逄火神祝融也)伊䞇
帝之酒保也醜夏而耕于商陕(伊尹/也)商契之後有子履
者天錫勇智得禹之錄齊聖廣淵不殖貨利不邇聲色
以七十里為方伯(安國云為方/伯故得專征)法三聖用三俊克寛克
仁明徳䘏祀賢于諸侯聞贄之賢三枉聘而不至馳即
見之既而幡然就商說以伐夏救民於是每進之夏桀
俞自賢矯誣上天簡賢附勢率遏衆力窮父兄恥功臣
不任其遇女鳩女方夏賢臣也亦遂去之贄既醜夏三
年復歸于亳遇諸北門蟬連歎知夏命之将墜也乃遂
相商(鳩方世皆以為湯臣非也不期而會曰遇豈/吾國乏臣而曰遇哉盖伊尹在夏時二友云)子履
之沛遇搫埸四面羅者一祝解而漢隂降(東京賦幕帝/乙之弛罟謂)
(此子虚賦以為/成湯好田誤也)爰循禮法以觀天子天子不說既得仲
虺萊朱於是有不譓者從而征之葛伯仇饟初征自葛
而昆吾韋顧亦斬艾其民粒食之民人戮而不得以疾
死於是伐韋伐顧伐昆吾以儆於桀誅其君弔其民東
征西怨載十一而征無敵于天下二十有七征而徳施
於諸侯歸之者三十有六國(征者天子之事湯之征得/無禀命乎湯七年九征南)
(唐劉鶚云載十一征者伐二十二國也書中候云天乙/在亳夏桀迷惑諸隣國強負歸之傳云漢南諸侯聞之)
(歸之四十國故傳/子言歸者四十國)桀怒以諛臣趙梁計召而囚之均臺
置之重泉嫌於死履乃行賂桀遂釋之而賞之賛茅(商/子)
(云封之非史云囚之夏臺即/均臺重泉在馮翊見漢志)子履湯也湯有膻行天下
之効之者且百國矣又得慶誧湟里沮東門虚南門壖
西門庇北門側七大夫佐司御門尹登恒為佑始試之
弱宻須氏以為武教試得宻須氏而知所服桀矣乃率
六州攸徂之民以伐桀(傳云景亳之命費昌為御世紀/謂湯退居中野老㓜虚國奔之)
(皇甫謐云同日/員職者五百國)始用𤣥牡昭告上天神后(皇天后土也/用𤣥牡尚從)
(夏/)誓于衆庶良車七十乗必死六千人及桀戰于鳴條
敗諸娀虚(安國云伐桀升而出其不意皇甫/謐云桀醉不窹湯伐之發揮冇辨)桀與其属
五百南徙千里至於不齊不齊之民去之轉之郕遂放
之南巢氏(封之也詳國名記尸子以為放之厯山故世/紀云禽之焦門放之厯山乃與妹嬉及嬖妾)
(同舟浮海奔南巢之山則非也晉志亦云敗于焦焦乃/娀地淮南子云革車三百乗困之鳴條禽之焦門吕氏)
(云戈子戰于郕遂禽移大犧登自鳴條乃入巢門逐有/夏是矣尸子云革車三百乗伐之南巢收之夏宫益踈)
(吕春秋云商涸旱猶發師以申尹之盟故合師從東方/出國西以進未接刃而桀走逐之至大沙大荒西經云)
(成湯伐夏桀于章山克之注云章山名/大沙或云沙丘墨子云湯放桀于大沙)戮尹諧滅斟觀
昆吾氏(皆桀同惡吕覧周書戊子戰桀于郕按傳桀與/昆吾同以乙夘日亡昭公十八年二月乙夘毛)
(得殺毛伯萇𢎞曰是昆/吾稔之日也則非戊子)湯乃復亳㑹羣后退從諸臣之
位曰天子之位惟有道者處之三千諸侯無敢即乃簡
代夏復禹功修舜緒為副于天(周書殷祝解大傳皆言/三千諸侯大㑹有湯遜)
(辨見/發揮)反夏政國遷郼(于旂反商之國號吕春秋云湯王/為天子夏人大悦如得慈親朝不)
(易位農不去畮商不變肆親郼如夏是謂至公髙誘讀/如衣云今兖州人謂有殷猶曰有衣故鄭于中庸一戎)
(衣為此讀康誥有殪戎殷之文為是不知康誥乃文王/事與武成一戎衣異陸氏從之踈矣湯之國號本不為)
(于斤/切)将遷其社不可(遷如遷都盖勝夏已欲移其社于/商地然禮王者當自立社不可以)
(亡國之社稷立于商臣扈盖賛其不可者當移于桀之/子孫國耳夫不可者湯不可之也世以謂欲變置社稷)
(且以為湯始欲遷衆議以為不可非也不可而/欲舉是妄舉矣如欲變置是易社非遷社也)乃取璽
書(置座右見周書古有璽說者以秦制乗輿六璽以為/秦始者非老子云為之符璽荘子云焚符破璽後至)
(三王俗化雕文詐偽漸興始有印璽春秋運斗樞/云黄帝得龍圗中有璽章文曰天黄符璽是古有)發明
徳作八政命于縂章(大戴/禮)遂賢良築五庫藏五兵與民
休息(商君/書)爰封少康之後於把以郊禹後分于曺東之
偻是為東樓生西樓公(鄞生云湯放桀封其後于把故/大戴禮云湯放移桀乃遷姒姓)
(于杞偻盖其析也/或云湯封之樓非)周興求後得東樓公後之把為二後
九世成公遷縁陵又十一世簡公而滅于楚(楚惠滅之/故傳云把)
(夏餘也而即東夷或/以州公為把後則非)弟佗奔魯受爵為侯有封于陽其
後去魯之沛分沛立譙為夏侯氏侯氏把氏題氏偻氏
樓氏娄氏劉氏丐氏雝丘氏郁釐氏孫氏杷氏(夏侯嬰/曽孫頗)
(尚主随外家姓孫而嬰子孫遂為孫漢髙帝云娄者劉/也賜娄敬為劉姓纂杞若避重卓難改為杷或作抱疑)
桀立四十有三嵗而放三年死于亭山(年代厯諸書五/十二或五十三)
(或云十/二非)夏氏凡四百八十有三嵗(十七世汲記年并窮/寒四百七十二年三)
(統厯云十七主通羿浞四百三十二年世多從之非也/六韜大明云禹之徳流三十一世至桀為無道湯得伊)
(尹一舉而/放之誤矣)嗟乎湯放桀所以定禹功也然而猶有慙徳
而後世猶曰于湯有光是以君子不為也(殷祝解言桀/請致國而奔)
(于千里奔魯百姓去之湯不前止乃放之無戰之/文桀始走保三鬷故伐之也别有湯武二誓說)始夏
之興青凋止郊雨金櫟陽而祝融降于崇山(崇國之山/非驩兠放)
(處/)及是囬禄信於聆隧容臺覆岱淵振􁂠亡瞿瀦而湯
之里社鳴焉亦天命之反郼也(里社鳴聖人出湯社鳴/見春秋潜潭巴淮南注)
(容臺禮容之臺桀不行禮振動而覆外紀堯山崩庚山/亡五行記云夏末年瞿山地一夕為大澤深九丈九年)
(湯放/之)禹初姒姓其後分封以國為氏有泊氏弗氏􁞷氏
鬻氏冥氏鄍氏褒氏沈氏男氏有南氏肜氏肜城氏姒
氏弋氏綸氏(弋即姒定姒把姓公羊作定弋休去莒姓/誤矣或作戈失之泊見潜夫論或云鮑非)
(也春秋公子譜鄍出姒氏卲姓解一作鄍誤弗見世本/姓苑作費然少昊後自有費故金石錄云費少昊後陳)
(湘姓林云音蜚夏禹後自不同如無極長房出此孫盛/蜀譜云益州諸費名位者多字本作桀􁞷弗同漢有􁞷)
(脩公孫瓉/臣綸直)有南以二臣勢均争權而分後有南仲翊宣
王以中興(辨証云湯八世孫盤庚妃姜氏夣赤龍入懐/孕十二月生子手把南字長荆州號南赤龍)
(生條孫仲為紂将平獫狁宫括為文王臣封南陽侯生/邵成王司馬封白水侯生宫宣王時南陽侯生伯荘王)
(上大夫南季聘/魯宜公之子云)褒君事夏至幽王嬖褒后遂亡周而褒
亦亡矣肜伯事商而沈子亦滅於蔡矣(定四/年)姒敬叔仕
于齊采於鮑為鮑氏包氏(或云鮑齊/族非也)成王封夏公又為
夏氏夏后氏差氏禹氏(王孫孺百家譜蘭陵蕭道㳺娶/禹氏女而南唐将有禹萬成風)
(俗通云攴庶以為氏史記又有斟/氏戈氏有扈氏非也乃髙陽後)桀崩其子淳維妻其
衆妾遁于北野随􁁉轉徙號葷育逮周日盛曰獫狁(玁/狁)
(匈奴樂産引括地圗云桀放三年死子獯鬻妻桀之衆/妾居北野謂之匈奴盖别號獯鬻故服䖍謂堯時為獯)
(鬻又史黄帝北逐獯鬻非自後世也晉史云淳/維禹後又云軒後畏其干紀則又不能别矣)秦有匃
奴單于頭曼者復入于冐頓蔚為彊暴破東胡走月支
南并樓煩白羊河南燕趙始長城却胡李牧破滅䄡襤
秦亦被䝉恬城逐塞外既侵燕代窘戹漢祖於是屈婁
敬之䇿和親單于由是稽胡子孫感漢為劉氏(望河間/河南)
扶羅助漢死子豹生淵居離石遂號漢二世而聦滅晉
曜改曰趙石勒夷之(四主二/十五年)勃勃興朔方為赫連氏(右/賢)
(王去卑之後中平中羌渠扶羅将兵助平黄中扶羅/子豹為左賢王生淵為前趙右賢王去卑裔庫仁)三
世號大夏後魏滅之有鐵伐氏雲氏其始姓虚連題是
為攣鞮氏(范史虚/連鞮)厥後異姓有呼衍氏蘭氏須卜氏丘
林氏雕氏凋氏(漢表匃奴王雕/氏凋見載記)盧氏赫連将呼盧古(師/古)
(云呼衍即今鮮卑姓呼延者/與蘭須卜三六姓宜皆出此)宕昌白狼之羗亦其散也
有宕氏庫氏黨氏渾氏房當氏(夏亦二十五年夏錄勃/勃詔云朕皇祖大禹受)
(𤣥圭之錫號夏朕祖北遷幽朔姒氏音殊中國故從母/為劉氏從母非禮朕以義易之王者係天為子是為煇)
(赫寔與天連今改氏赫連非正統者以鐵伐為氏故號/大夏亦聦之族也晉書以聦為冐頓後勃勃左賢後而)
(黨出西羗故姚泰将黨耐康曰祖本夏后氏後為羗豪/隋書以黨項白狼宕昌為三苗後失之黨集韻作黨鐵)
(氏本曰鐵伐勃勃云庶攴族子/孫剛鋭如鐵皆堪伐人是也)
　古人有言天下之勢猶一堂也夫為堂者必得乎基
　址柱石然後堂可立為國者必得乎賢人君子然後
　國可存也基址堅柱石固是故居之安而罔飄摇之
　患賢人至君子用是故處之泰而無杌隉之憂賢人
　君子其國之基址柱石也歟桀紂之亂乆矣其可以
　亡矣然而兩賢猶在三仁未去則猶未至于遽亡及
　其一旦釋而去之基址傾矣柱石僵矣堂其能以獨
　存乎是故商書終於微子之命而夏書終於女鳩女
　方言賢人君子之去就社稷存亡之所繫也昔者子
　言衛靈公之無道也康子曰夫如是何為而不喪子
　曰仲叔圉治賔客王孫賈治軍旅祝鮀治宗廟夫如
　是奚其喪紂之去武丁未逺也其故家遺俗流風善
　政猶有存者又有微子微仲王子比干箕子膠鬲相
　與輔相之故乆而後失之然則國無道而幸存焉者
　亦必有人焉而為之也桀之乆其位惟可知矣君天
　下者何至掘基址而仆柱石哉
黄河之水天下之最大者也禹則於兖州之域䟽大河
之水為九河以分其勢又䟽通濟水漯水并九河皆注
之海九河濟漯皆取北方水也又㳄南決海水漢水排
淮水泗水而注之江天下大水則有此四水而數者皆
𨗳其流而注之江海之中然後大地皆平中國之民可
得而粒食也
　
　
　
　
　
　
　
　
按爾雅九河一曰徒駭二曰太史三曰馬頰四曰覆釡
五曰胡蘇六曰簡潔七曰鈎盤八曰鬲津其一則河之
經流也先儒不知河之經流遂分簡潔為二此與集註
小異吳氏曰曰簡曰潔集註與爾雅簡潔合為一而其
一則河之經流殊不可曉然以水道考之九河率在河
澗路滄洲境内今存有五六處何得盡湮入海南皮縣
有潔河未聞與簡河合一集註未為非也
　　　帝太康
　雅徳曰太康失邦五觀胥怨其兄之不道而弟怨之
　仁人固如是乎曰仁人固如是也小弁人子之為詩
　也是人子之怨其親者也親天也天可怨乎怨者親
　愛之情也伊人子之於親惟欲用其情耳於其親不
　得用其情能無怨乎雖然君子之為怨亦有道矣思
　而怨怨而不訐是故虞帝怨申生亦怨豈若匹夫匹
　婦自經於溝瀆而人莫知之歟方幽王之惽也將放
　其太子宜臼而殺之夫為人子而将見殺此人情之
　至痛而無告者也茍於是而不怨則是䧟父不義而
　致己于不終矣此小弁之所以不得而不怨小弁之
　怨親其親也親親仁也兄弟之親情同手足安則同
　安辱則偕辱邦分崩族離析於此猶得而相忘乎然
　則五觀之怨亦涕泣乎關弓者也孔子曰詩可以怨
　此於詩所以取小弁於書所以取五子之歌禦務急
　難誰如兄弟至于失國而不怨則亦路人而已矣(小/弁)
　(說在/發揮)嗚呼予於五歌見五子之賢而可哀也古之為
　會也智者慮義者行仁者守三者備然後出㑹者所
　以講信而修睦也猶必仁者以為守而後出洛表逺
　矣十旬乆矣雖無后羿蕭牆之變起矣鄉使太康棄
　國不務五弟之中有一人焉為之守吾知夷羿之不
　作夷羿雖作亦可以不亡矣曷至五弟皆從傾國畢
　出以至於覆沒而莫之救邪柳莊曰如皆從孰守社
　稷太康之萌倀于是甚矣五子安得而不怨哉
　　　帝少康
　天下之亂未有如夏氏之乆者也羿浞之簒盖歴四
　世幾于千百年其根株可謂固矣少康之初以夏遺
　孽布徳兆謀旋收其民而用之盖五十有餘載然後
　始克復祀是豈商周漢唐中興者比哉皇父謐以為
　少康之興有田一成有衆一旅而漢再命不階成旅
　平暴反正續漢書謂復夏尚有虞思伯靡内外之助
　光武起自匹庶靡有憑藉以數千屠百萬克復炎漢
　無以加之是則俱以過少康矣豈亦未之思邪大抵
　因時特起者易為功而誅鉏積難者難為力故論成
　敗而不徼其時勢之難易而惟其一日之功言之未
　見其可也羿浞澆豷皆積年在内盤錯強梗之姦而
　王朗王尋者乃一時在外崛起不根之盗其難易固
　不可同年語也世之人有所席則有所懐無所顧則
　無所頼是故懐寳越都者競競一踣惟恐失之而為
　計俞拙罄身摩壘者滔滔獨徃無所顧惜則其從也
　輕唐神堯能以一旅取天下而其子孫不能以天下
　取河北光武之興亦可謂因時而特起矣一成一旅
　惡得以是殿成功哉以數千屠百萬是直一時之幸
　又可論之常勝之家邪於乎喪亂百年民心亦離夏
　矣浞豷之強梗以南征北伐之威討之猶懼或殆以
　光武而誅鉏希不傷其手矣竊尚論之后少康之志
　與夫辛苦艱難越句踐可畧似之光武不足嫓也雖
　然禍亂之小大抑又懸矣彼髙貴公之以髙帝為論
　劉知幾之以劉蜀為比擬人其倫于是為爽
　　　帝杼
　甚矣人有肖其祖也夏禹長頸鳥喙少康亦長頸鳥
　喙越王句踐亦長頸鳥喙非惟貎之肖也自夫椒之
　辱棲身㑹稽以致姑蘇之霸其辛苦艱難又何與少
　康無異歟(兩越之分/備國名記)或曰越徐吳楚皆先王之族也
　春秋何貶焉曰非貶也王非所以為稱也(春秋書侯/伯俱從其)
　(寔獨此四國則人之子之言春秋者不知四國皆然/乃以謂吴楚夷也哉聖人貶而稱子此大妄也夫聖)
　(人一視同仁夷亦人也何貶而况吴楚亦皆先王之後/耶盖春秋之作所以尊王土無二王而此四國嘗稱)
　(王矣筆削之際于辭弗順故變之而曰子示不可重/書一王非有貶也禮婦人明旌祠版有封書寔封無)
　(封書夫人亦是意也或曰滕侯來朝以其臣楚把侯/來朝以用夷禮故悉書子斯亦繆矣二國當時固自)
　(有説非/示貶)奚以信曰不志葬凡葬必以寔所以正其終
　也齊小白晉重耳必於其葬而後書齊桓公晉文公
　若書越徐吳楚之君將何以為辭此不得而不子之
　非貶也(春秋蠻夷雖大曰子昭二十六年楚/子居卒定十四年吴子光卒是矣)左氏曰
　其葬僣奚獨四國之葬僣哉故君子名之必可言也
　聖人豈徒較其區區毫末之僣哉(春秋雖邾把小國/且書卒葬獨四國)
　(不書知難乎其稱也名不正則言不順若書/越王卒葬正則是與先王無異矣故必子之)
　　　帝厪
　於乎夏自少康而後周自宣王而後皆累世循常政
　事無大過人可傳於後世者何邪豈非先王之後紀
　綱大定法度素著茍非孱虐惽悖則雖以庸常之君
　守不變皆足以保其宗社而太平之後富庻之世雖
　以中材之主血氣未定作聪明事改作厭鈍騁駿以
　乗快於一驟而乃蹶而遂不起與由是觀之任智者
　固不若愚而騁駿者未必如跛也蜚亷終日馳不能
　不蹶惡來終日搏不能不􁀙而危然深坐以觀焉者
　常自若也子思子曰喜怒哀樂之未發謂之中發而
　皆中節謂之和夫致中和而不於其未發之前求之
　則其所見無非喜怒之與哀樂其去中也逺矣而况
　以淫于㳺于畋于觀于逸以害其心哉極欲易衰省
　欲難老此天之常道也是以古之聖人不殖貨利不
　邇聲色土階茅茨惡衣菲食而不狥乎其外紛華盛
　麗以堯禹湯文之君為之應未害也而數君子必不
　為者知其蔽物累徳而無益於己也好大喜功澤車
　美室作章華建極殿晝夜照作架瓊而結綺與夫爵
　䝉犬馬刑及矜孤殺夫而奪婦者皆以速亡而亟斃
　則庸常之君守而不變有足多矣嗟乎耳目之官不
　思則蔽於物物交物則引之而已是故君子於此不
　可不致於學萬乗之主不致于學不知性命之重道
　徳之尊而為耳目情欲之所牽役以兵刑貨利膳服
　聲色賊其身害其政而致于滅亡夭死者可勝痛哉
　然則人臣之欲以生事動其君與人君之欲大有為
　者可不為之却顧而深思耶
　　　帝甲
　漢儒之言左氏以五靈妃五方行而為之說龍為木
　鳯為火麟為土白虎為金神龜為水水生木水生則
　木王木生火木生則火王土與金水亦復如是皆修
　其母以致其子是故水官修而龍至木官修而鳯至
　火官修而麟至土官修而白虎至金官修而神龜至
　於是又為說曰視明禮脩則麟出言從義服則龜㳺
　貌恭仁成則鳯來思睿信立則虎擾聽聰智得則龍
　見皆言修母以致子其為祥瑞之說也盖如此可謂
　屑矣雖然天地之間不離乎五拓而言之則是理也
　故東方多龍南方多鳯西方多虎而麟㳺乎中土北
　方一六虚危無位是故神龜藏六而神顓頊王者之
　行左青龍右白虎前朱雀後𤣥武而招摇大角乃在
　其上斯亦以其粗爾至於其微則有能言者矣後世
　國不脩其官官不辦其事而小大之政闕故傳曰水
　官棄矣而龍不得生(王者之行亦以南面言盖前旟/後旐左旂右旗而招摇斗柄大)
　(角軒轅麒麟之宿太/常居中建四方也)
　
　
　路史卷二十三
欽定四庫全書
　路史卷二十四　　　　　宋　羅泌　撰
　　國名紀
　　　太昊後風姓國
風　　　上世因國於風而為姓故帝之後有風后(佐/黃)
　　　　(帝滅/尤者)蚩堯誅大風禹訪風后皆其祚云(大風/若大)
　　　　(夏大/封然)地當汊水(元和郡縣圖志云復州竟陵/縣城本古風城古之風國即)
　　　　(伏羲風姓也南臨汊水澨水也武德中置汊/川縣𨽻沔顯徳五年𨽻安本魏之汊川郡出)
　　　　(郢/州)
成紀　　今天水治漢屬大水東漢屬漢陽唐屬㤗州
　　　　州元治上邽而成紀本治小杭川開元二十
　　　　二年地震州自上邽徙治治之敬視川縣亦
　　　　移入新城天寶元年州還治上邽唐記云包
　　　　羲于此生
包　　　帝之潜邦夏復封之為姒姓(杜預世族譜有/庖國云夏同姓)
　　　　(王符云夏封/伏羲之後)地在襄陽漢之平樂也有包羲
　　　　陵(見水經/世紀)及庖水焉東北入泲亦作􁀙庖泡
　　　　(説文泡出山陽平樂東北入泗音/脬集韻包􁀙同庖脬袍褒四音)
虙　　　鄆之東一亭有致宻鄉記為古宻或者其虙
　　　　邪其虙不齊世咸作宻亦作宓故虙子賤碑
　　　　以為虙羲之後音為伏謂傳誤作宻(黃帝後/自有宻)
陳　　　今陳治宛丘攷古字作陣𨽻繆為陳(車列官/傍所以)
　　　　(為陣轉為平聲古無從東陳後世傳家繆車/為東𨽻遂為東世不之知反以陳為正陣為)
　　　　(俗今難頓革姑定為陳亦或用/塦出説文石經及孝經車石碑)傳云太昊之
　　　　虗許氏謂從木申聲亦妄
任　　　伯爵本己姓帝魁母家逮黃帝以封幼子周
　　　　之繼絶也以居風姓今濟陽之任城(水經注/云亢父)
　　　　(故城西夏后氏之任國也/亢父即今任城唐𨽻兖州)或曰仍也故晉志
　　　　以仍與有仍為二
宻　　　男爵(非宻/侯者)今高宻有宻鄉本宻水名漢高宻
　　　　國隨高宻郡唐為宻州春秋之萊夷維邑也
　　　　(預云淳于東北宻鄉/淳于後齊廢入高宻)
宿　　　男爵周武王封宋人遷之(隱公元年及宋人/盟于宿莊十年宋)
　　　　(人遷宿不云宿/遷于某亡之也)杜預云東平亡鹽有故宿城
　　　　亡鹽城在今鄆之須城東三十六里隨宿城
　　　　縣也(秦置須昌在須句城北開皇十六年改/曰宿城于宿城西北三十二里别置須)
　　　　(昌/)
鄆　　　一曰㣧今之須城(秦須昌後唐以/諱改即須句)按太康地
　　　　記有東西二鄆西鄆魯公所居今濟之鄆城
　　　　(鄆與魯境舊云莒附庸以昭元年傳言季武/子伐莒取鄆誤之經二十五年齊人取鄆而)
　　　　(居昭公不附莒也莒/何得附庸亦非魯地)東鄆即此(文公十二年/城鄆與成公)
　　　　(九年楚人入鄆在今沂州沂水有員亭/即鄆亭城寰宇以此為莒魯所爭亦非)
須句　　子爵成風國邾伐而魯取之(詳記中或云魯/私屬皆非經書)
　　　　(伐成傳曰來/奔列國也)一作朐(公/羊)地志朐城在壽昌西
　　　　北今須城西北須胊故城者京相璠云須朐
　　　　一國二城兩名非也蓋鄆歸須城而朐猶是
　　　　故所
顓㬰　　子爵沂之費縣西北二旅有顓㬰故城(寰宇/記沂)
　　　　(水西北八十里/今在費縣西)故漢顓㬰縣(開皇十八年以/南武陽為顓㬰)
　　　　(貞觀元年/省入費)
巴　　　海内南經有巴國所謂巴賓彭濮者伏羲後
　　　　生巴人郭璞云三巴國今巴縣是也(𨽻恭州/秦漢之)
　　　　(巴郡本𨽻渝有古巴城在泯江之北漢水之/南蜀將李嚴修古巴城者三巴記云閬白二)
　　　　(水東南曲折三/回如巴字故名)
閬　　　華陽志巴子後理閬中(閬水紆回三面/地在其中而名)地形
　　　　志云閬中居蜀漢之半東道要衝今郡城即
　　　　古之閬中城
通　　　巴之邑郡巴皆子也古者逺國雖大爵不過
　　　　子(巴東至魚復西連𤏡道比接漢中/南極牂柯皆其界春秋戰國不改)
郝　辰　巫　武　沅
　　　　五州皆巴後分王黔中者
　　　　今太原有郝鄉太昊弟郝骨氏後一云右扶
　　　　風盩厔鄉也(見長安等志/集韻音尺)帝乙時有子期因
　　　　封之曰郝云(舒石切又/呼角切)
　　　　　傳曰任宿須句顓㬰風姓也邑于濟上實
　　　　　司太昊與有濟之祀風姓顓㬰魯親之舊
　　　　　也故邾人滅須句成風請封之言于釐公
　　　　　曰崇明祀保小寡周禮也公聞之爰復須
　　　　　句惡戯以成風一婦人不出戸庭猶存繼
　　　　　絶之心豈惟先王之澤哉蓋人情所同然
　　　　　者不可易也且伏羲去周幾年矣而猶國
　　　　　焉欲世之不厚不可得矣此其可知者也
　　　　　(襄王十三年左氏傳邾人滅須句須句子/來奔十四年當僖公二十二年經書公伐)
　　　　　(邾取須句傳云反其君焉至文公七年當/襄王之三十二年再書伐邾取須句傳乃)
　　　　　(以為寘文公子劉氏權衡以為皆無其事/謂其若來奔與反其君皆義事當褒寘文)
　　　　　(公子封叛臣當貶而皆不書夫使邾不滅/須句魯無縁取之取之而不復後無縁再)
　　　　　(伐邾取須句蓋邾嘗滅須句而邑之故魯/取之取之矣而後復之故至是而冄取書)
　　　　　(再取則知嘗復邾須句矣不然何得二十/年而後兩書伐取邾諸侯不得専封故復)
　　　　　(其君雖齊桓于衞有不書惟于日後有事/則自見其雖滅而未滅矣若寘文公子何)
　　　　　(足書哉詩序云攘戎/狄而封之知其妄也)
　　　炎帝後姜姓國
伊　　　蓋亦上世所國今洛之伊陽縣有伊水堯之
　　　　母家伊侯國
耆　　　侯爵自伊徙耆爰曰伊耆(猶陶唐/殷商然)一曰􁆃黎
　　　　也故大傳作西伯戡耆史記言文王伐􁆃
厲(列頼/)　帝之潛邦一曰列是曰列山亦曰麗山即厲山
　　　　(黎見商後國九域志/厲鄉村有神農廟)今隨縣之北厲鄉即頼
　　　　鄉也有厲山在隨縣北百里神農是生(郡國/志云)
　　　　(厲山神農所生荆州圖經云永/陽縣西北有厲山神農所生處)春秋之厲國
　　　　(僖十五年/齊伐厲)通為頼然厲頼異(見周/世國)
姜　　　扶風姜陽有姜氏城南有姜水
封　　　封鉅國黃帝封之是為封胡通典云封丘古
　　　　封國也今𨽻開封有封父亭封丘臺即封父
　　　　國(魯國都記衞之延鄉高/祖以為封丘封翟母)
逄(龎/)　　伯爵伯陵之國黃帝所封夏有逄䝉(一作蠭/又作龎)
　　　　穆天子傳逄公其後也地今開封蓬池一曰
　　　　逄澤(縣東北十四里九域志逄陂忌澤汲冡/紀年梁恵王發逢忌之藪以賜民者)
　　　　(字當音龎秦孝公使公子少官會/諸侯于蓬澤天寶初載更名福源)
北齊　　内傳齊之先有逄伯陵蓋伯陵前封逄後改
　　　　于齊故山海經有北齊之國姜姓是兩齊云
殳　　　伯陵之子堯代有殳戕即齊地冐淳也一作
　　　　朱故傳作朱戕
江水　　祝庸之封地今朱提
吕(甫/)　　侯爵伯夷之封杜預謂在南陽宛西南陽今
　　　　𨽻鄧(宛後周併/入南陽)而太公乃出東吕吕莒也(博/物)
　　　　(志曲海城有東吕鄉東吕里太公望所出/也寰宇記宻之莒縣東百六十漢曲海城)霍
　　　　邑亦曰吕武徳初為吕州(十七/年廢)圖經以新蔡
　　　　為古吕國蓋後來之吕近申在周亦曰甫一
　　　　作郙(上蔡有/郙亭)
申　　　伯爵初為侯平王母申姜國楚靈遷之今信
　　　　陽軍之方城内也唐申州之南陽漢之苑縣
　　　　詩云王命召伯定申伯之宅徹申伯土田(見/崧)
　　　　(髙/)潛夫謂在南陽苑北序山之下所謂于邑
　　　　于序者
謝　　　伯爵荆州記棘陽東北百里謝城是有謝水
　　　　(水經出謝城申伯之國黍苗箋云宣/王使召伯營謝邑以定申伯之國)棘陽城
　　　　在唐之湖陽西北
汲　　　太公居今汲郡治汲縣有古汲城在故新鄉
　　　　東北四十八里有太公泉及廟(水經一/云故居)
齊　　　侯爵伯陵氏之故國以天齊淵名吕尚復封
　　　　都營丘今青之臨淄也然營丘故城乃在濰
　　　　之昌樂故萊侯與太公爭營丘(齊地記丘下/周三百歩高)
　　　　(九丈北廂下/隆一丈五尺)後胡公徙薄姑地志謂尚封薄
　　　　姑非(詳古/國中)
許　　　男爵太叔之封鄭滅之(定六/年)王符云潁川許
　　　　縣(魏文曰/許昌)周靖帝始為州今治長社一作鄦
　　　　説文作􁀙
焦　　　許靈公徙葉(成十三年楚/平立還葉)至悼公遷城父(今/都)
　　　　(亳/)曰焦夷(昭九年遷于夷/者典畧作譙夷)春秋時為陳邑楚
　　　　併之(襄王十五年楚/伐陳取焦夷)魏為譙郡後周為亳州
　　　　今亳治譙縣有古焦城譙焦一也(寰宇記古/譙城下邑)
　　　　(城北三/十一里)
析　　　地即白羽(昭十/八年)今鄧之内鄉也鄭樵以為淅
　　　　川(本南陽析縣二名見/魯僖二十五年傳)斯蘧遷容城今華容
　　　　　内傳齊之先有逄伯陵而伯益書炎帝生
　　　　　器器生伯陵故周語謂天黿之分我之皇
　　　　　妣太姜之姪伯陵之後逄公之所憑神伯
　　　　　陵太姜之祖逄公伯陵之後為商侯伯封
　　　　　于齊地而伯益書更有北齊之國姜姓是
　　　　　知伯姜姜姓炎後前封于齊而太公其繼
　　　　　焉者也昔者帝嚳取于有駘氏曰姜嫄生
　　　　　后稷而后稷之封亦曰駘説者咸謂帝堯
　　　　　以其母國封之然及㤗王復取于有駘氏
　　　　　曰㤗姜是姜姓之駘至周猶在豈得云以
　　　　　是而封稷哉乃不知稷封之駘在于武功
　　　　　而姜姓之駘在于琅琊固不同也前事之
　　　　　缺失可勝悼哉
艾　　　隱公盟處(六/年)今牟縣東南有艾山(齊魯之境/或曰艾陵)
　　　　(九域志艾/山在下邳)杜預疑為臨沂東有艾亭
隰　　　犂也一曰犂丘預謂濟南隰陰縣或云隰郕
　　　　在懷西南懐貞觀入武陟(西有古/懷城)
柯　　　齊邑柯澤在鄆之東阿(荘公㑹齊侯處東/阿故城在須城東)
　　　　與鄭(成公十七年/柯陵鄭地)衞之柯異(襄公十九年豹/㑹處杜云東北)
　　　　(故柯城内黃/今𨽻大名)
丙　　　邴也宋之下邑晉大夫所封古邴炎國(穆王/北入)
　　　　(于邴乃鄭/邑祊也)
高(高氏/)　故高城在齊之禹城漢故縣
棠　　　大夫棠公邑襄六年晏弱圍棠預云國也今
　　　　萊之即墨有棠鄉與魯棠異(隱公矢魚處乃/單唐之魚臺)
檀　　　武王時有檀伯達地志瑖丘檀城古灌檀也
　　　　瑖丘今𨽻兖有檀鄉(輿地/廣記)或作壇
若　　　魯賢若士出于此(漢河間/王妻若)齊地與蜀(若苗/意封)吳
　　　　興之若異(吳興記長城下有若/下美酒曰上若下苦)
井　　　周有井伯廣韻云子牙後(穆天子/臣井利)或云虞公
　　　　族非字書作邢誤(正邢/字)
劇　　　齊附庸今甾川劇縣
甗　　　齊邑乃齊宋戰處(僖公十/八年)
崔　　　丁公子采預云濟南東朝陽西北有崔氏城
盧　　　姜姓後封(韻/)今齊之盧城漢縣(𨽻濟/北)有盧水
章　　　鄣東平亡鹽東北有章城古章國齊人降之
　　　　(莊公三/十年)劉賈依公羊穀梁為紀遺邑預非之
　　　　云附庸如邿鄟是也
高堂　　風俗通云高徯采
閭丘　　本屬莒後歸邾(襄公二十一年邾/庶其以閭丘來奔)預云南陽
　　　　縣北有顯閭亭
廩丘　　世本齊大夫廩丘子邑今濟之鄆城北有廩
　　　　丘故城漢廩丘縣屬東都(晉𨽻濮隋併入鄆/襄公二十六年傳)
　　　　(齊烏餘以廩丘奔晉/故城在濮之雷澤北)
梁丘　　齊宋遇處(莊公三/十二年)穀梁謂曹邾之間去齊八
　　　　百預云昌邑西南梁丘鄉今武成有梁丘山
　　　　(𨽻單昌邑今/在濟之金鄉)
虞丘　　世本又有梁丘虞丘皆齊采地
移　　　風俗通齊公子雝采于移後為氏(後漢/移良)
　　　　　右齊之分
　　　　　神農之為世謖甄四海紀地形經土分域
　　　　　以與賢者共理之其所以為制也近者地
　　　　　廣而逺彌小負海之邦多十里與二十里
　　　　　以大用小猶幹役指繇中下外若居高屋
　　　　　而建瓴水焉其制可謂得矣然攷其彊理
　　　　　逺國廣陿纔俯後世一附庸爾斯萬國之
　　　　　制也(十里一成外大夫士之采如郤張解/楊之類亦可謂國渾瑊特奏置河東)
　　　　　(縣廣輪才一十有四里若今海洲堵嶼十/里二十里亦有至宰世為業者不在大也)
　　　　　雖然神農之國彌近彌大彌逺彌小而唐
　　　　　虞之制則近小而逺大甸服之外親賢所
　　　　　建百里之内為采二百里之内任邦而餘
　　　　　三百悉封諸侯必先小而後大神農之使
　　　　　大國處内則近大常禀京師之制而逺小
　　　　　自微雄大之陵唐虞必使小國居内則小
　　　　　國易獲神都之蔽而日圻亦蔑彊摰之迫
　　　　　唐虞神農豈故為是擾擾殊哉(晉志五百/里侯服百)
　　　　　(里采二百里任三百里侯任/即男也故有任氏為有男)古今有異時
　　　　　亡異勢勢或變易而存亡安危之幾或不
　　　　　在乎此惟彊大之處内則尾大之憂自去
　　　　　而上常愓彊大處外則僭擬之心易釁而
　　　　　上常怠神農之制故可謂兩盡矣而况于
　　　　　徳處者乎抑又求之先王之法亦固有微
　　　　　權其間而非為是固也周之五服男列侯
　　　　　外而晉鄭宋衞棋布近甸萊牟耿弦星分
　　　　　逺服固非小必近而大必逺也然則神農
　　　　　之國亦豈必近大而逺小哉大封建之君
　　　　　于此必有擇矣
氐人　　山經云炎帝孫靈恝生氐人為氐國(俗作/互非)
狄厯　　後為勅勒通典鐡勒自西海東據山谷不絶
　　　　骨僕同羅韋訖拔野古都波覆羅並號俟斤
廧咎　　杜例云赤狄别種
臯落　　杜例赤狄别種盟㑹圖疏云在潞州今絳之
　　　　垣縣西北六十故臯落城是世曰倚薄
𤣥氐　　乞姓羌也今文鳳二竟白馬氐者居仇池曰
　　　　氐侯今興武成階四州地蓋岐隴而南漢川
　　　　以西皆氐云
楊　柜　泉　臯　伊雒　陸渾　九州之戎
　　　　僖公十一年有楊柜泉臯伊雒之戎二十二
　　　　年有陸渾九州之戎陸渾河南屬縣楊柜不
　　　　見而泉乃洛陽西南之泉亭伊雒之間則洛
　　　　陽縣西南之故戎城皆姜戎也(三十三年姜/戎在晉南鄙)
　　　　秦晉誘致而城于此或以為允姓戎者非
赤狄　　隗姓(赤狄潞氏/皆隗姓)故上黨地(杜云有/赤沙城)今洺州地
　　　　(鄭譙/地名)
露　　　參盧之封荼陵露水郷有露水山予訪炎陵
　　　　稽其始封字亦作露蓋商周間衍于河東北
　　　　爾
路　　　參盧後春秋之潞子都曲梁(即雞澤洺/州雞澤縣)周置
　　　　潞州(建徳/七年)今之潞城漢故縣亦作路有潞水
　　　　(并之/侵)潞子廟
隗氏　　山海經有貟神隗氏春秋隗氏之地(僖二十/四年)
潞　　　齊邑昔鮑子及潞者(哀公/八年)一云土軍縣今有
　　　　地曰露漢之東露而幽之潞縣亦有潞水(即/潞)
　　　　(河露/河也)知後代之承襲猶殷商楚郢所至以為
　　　　名也
甲氏　　潞氏屬晉滅之(宣公十五年荀林父滅赤狄/潞氏十六年滅赤狄甲氏及)
　　　　(留吁皆潞之屬杜云上黨只潞/城縣東有古城潞氏之國也)
留吁　　潞氏屬(亦滅/于晉)屯留故城南即故留吁國也與
　　　　潞俱附中國(水經第十卷一名戎/屯與潞俱附中國)為赤部胡
　　　　(索隱春秋地名云/潞氏今曰赤部胡)
舟　　　秃姓亦有舟人明為國也古􁏬有舟姜敦博
　　　　古圖讀為周敦矣按楚有息舟(昭十三/年傳)齊地
　　　　亦有舟道(哀公二十/一年傳)
駘　　　后稷母有駘氏後㤗王復取于駘(盟㑹圖疏/云邰炎帝)
　　　　(之後周/弃外家)魯東鄙地今沂之費縣南故駘亭是
　　　　地接齊邾亦作台故越使魯還邾田封境至
　　　　于駘上(哀十/七年)莒人伐我圍台(襄十二年伐我/東鄙圍台季孫)
　　　　(宿救台/遂入鄆)洎哀公時齊亂景公子荼遷于駘則
　　　　入齊矣非武功之駘
淳　　　是為淳于故城在高宻之安丘東北故淳于
　　　　縣屬北海酈元云本夏之斟灌國武王以封
　　　　淳于公杞併之遂遷江南預云華容今監利
　　　　也
戯　　　驪山之北水名今新豐有戯亭(郡縣圖志昭/應東北三十)
　　　　(有古戯亭皇甫謐云新/豐二十韋昭云有戯山)幽王死焉(章邯入門/至戯蘇林)
　　　　(云縣南/四十里)或云幽褒戯此而名妄也(兩京道/里記等)正
　　　　音希
怡　　　一曰黙怡今營之栁城亦作台即墨台禹師
　　　　墨如或云墨台
孤竹　　今平之盧龍東有古孤竹城小白之所至地
　　　　道記在肥如南十二里秦之離支縣漢今支
　　　　也營州皆其地一作觚(本以孤生之/竹可管而名)
向　　　向姜國今河陽西北三十五有向城酈元云
　　　　軹南四十五向城(軹故城在濟源地名向上/寰宇記在懷之河内西北)
　　　　(二十/七)璠預皆以河内軹西有向而無城疑為
　　　　蘇田按紀年鄭侯使韓辰歸晉陽向二月城
　　　　陽向(更名陽為河/雝向為高平)故十三州志云軹縣南山
　　　　西曲有故向城即周之向國然代以為承之
　　　　向乃莒邑(向城在承縣宣四年伐莒取向者/今宻之莒縣南七十二故向城乃)
　　　　(莒邑非姜國蓋因傳姜/不安莒而以為近莒爾)
州　　　桓公五年州公如曹説者為即淳于輿地廣
　　　　記高宻夷安城淳于本春秋州國也今海之
　　　　東海縣有大小州山(本宻州/杞併之)王之三公稱公
　　　　云寰内侯者非也(劉敝云寰内侯如祭/公者蓋胡公之類)或云
　　　　懐之武徳北(武徳漢故河内州/縣忿生邑地近共)有州氏(晉有/州綽)
　　　　(水經漢有州苞金石/録有州輔皆吉成侯)
薄　　　今拱之考城東北有薄城漢縣屬山陽本宋
　　　　地(莊十二年盟薄者預云/梁國䝉縣北薄城即此)
甘　　　京兆鄠西南五里有甘亭(郡縣志或/云在鄠北)甘盤之
　　　　國啟扈戰于此(馬融云甘鄠之南郊頴逵/云啟西行甘當在戸東)
紀　　　侯爵姜姓輿地廣記紀侯故城在壽光(寰宇/記紀)
　　　　(城故紀侯國姜姓又濰之昌樂西六十有劇/城内有紀臺高九尺紀侯所築蓋後遷于此)
　　　　世紀云周文妃國姜姓非也桓王后季姜也
　　　　(孫逖送紀參軍序云周/公之祚紀為之首繆也)
隨　　　隨侯炎裔(得虵/珠者)故李白云漢東之國神農之
　　　　後季良為大賢(送倩/公序)而世以為姫姓詳周後
　　　　國
酅　　　紀要邑後為齊附(莊公三年紀/季納之齊)預云故穀城
　　　　西有地曰巂下(濟/北)續述征記安平有酅亭安
　　　　平齊廢今𨽻臨菑(記云齊國東安平乃菑川/國故之城在鄆今東阿東)
紀鄣　　杜例贛榆東北有紀城此紀鄣也(唐併入/東海)今
　　　　懷仁東北七十五有紀鄣城(並海州莒子所/奔近海周十里)
　　　　(餘/)莊公之三十年齊人降鄣高赤俱云紀邑
　　　　在宻然時紀亡二十年矣故啖子攻之
黑齒　　姜姓山海經黑齒之國帝俊生其中冝梁竟
阪泉　　姜姓其後蚩尤强覇周書云阪泉氏用兵無
　　　　已而亡(僖二十五年傳云此黄/帝戰阪泉之北指蚩尤)今懷戎涿鹿
　　　　城東一里阪泉是
小顥　　參盧命蚩尤宇此今安邑有蚩尤城宜是
　　　　　春秋之世亡非亂春秋之法不亂魯宣公
　　　　　十五年書晉師滅赤狄潞氏以潞子嬰兒
　　　　　歸明年書晉人滅赤狄甲氏及留吁曰師
　　　　　曰人晉固罪矣然在春秋戎狄舉號君臣
　　　　　同辭固未得以名氏爵號書也今書其國
　　　　　又書其氏又列其名爵又别其種族經之
　　　　　文始異于是若三傳説為賢之者其果然
　　　　　也邪潞氏甲氏蓋亦先王之世漸流于狄
　　　　　而非狄之出也旣有爵邑有名號則其為
　　　　　書固不得而略矣伐國者討其罪人斯已
　　　　　矣潞子之夫人晉景公之姊也據傳之説
　　　　　豐舒為政煞之則豐舒者罪矣晉之致伐
　　　　　則執豐舒僇之立黎侯安潞子紀其政而
　　　　　還則諸戎至矣而顧滅其國執其君哉踵
　　　　　是以降伐廧咎如敗狄于交剛于太原一
　　　　　皆晉人有以見晉之不能仁義禦于為奪
　　　　　易絶人之世也神農之垗在于茶陵而潞
　　　　　水之鄉潞水之山若諸露之名遍于茶陵
　　　　　攸邑潭衡之境益以是知諸露之始有在
　　　　　于此殷周之代衍出幽冀上黨之郊爾書
　　　　　其爵土又書其名氏又别其種族徒以見
　　　　　盛衰之不常其重絶先王之世也三五而
　　　　　來未聞有賢狄也
　　　黃帝後姬姓國
少典
有熊　　帝之開國今鄭之新鄭輿地廣記云古有熊
　　　　國黃帝所都云都非
壽丘　　在兖之曲阜東北六里高三丈今仙源(廣記/云黃)
　　　　(帝所生之地此本史記素/隱皇甫謐説在魯東門外)
陳　　　今鳳翔寶雞故陳倉有陳山非宛丘詳紀注
昌　　　昌意後
若水　　昌意國今越巂之臺登盟㑹圖疏以為鄀故
　　　　世本云允姓國昌意降居為侯非也(詳高/陽紀)
安息　　安之後
黨項　　悃之後
江水　　𤣥囂國若之下流泜水也今蜀州
卞　　　卞明國湯伐有卞隨或云即弁以説文字林
　　　　大小篆無卞非也(卞和卞莊子自為姓尚/書率循太卞與弁不同)今
　　　　泗水縣有卞故城漢屬魯國(季武子以自封/姜氏㑹齊侯處)
蠻人　　龍苗之裔今湖南北桂林等處皆是辰灃沅
　　　　湘之間尤盛
清　　　少昊父封詳見後
張　　　揮之封然黃帝臣自有張若故河東解有張
　　　　陽城漢之東張今邢之任縣是(通典云漢/張縣地)紀
　　　　年齊師逐鄭太子齒奔城張陽南鄭是也
采　　　紀姓夷彭子故左人地今中山之北平王符
　　　　以采任姓非
北狄　　始均之裔
資　　　陳留風俗傳云資姓黃帝後姓纂云益州資
　　　　中今資州資陽有資川江然古資陽城在簡
　　　　之陽安(祁之無極有資/河衞之北紏山)而潭之益陽有資水
　　　　(出縣北流入資口即益水酈云即/資水之殊目武岡又有資水出唐)或其派裔
郮　　　潛夫論詹資郮翟黃帝後故玉篇云資郮故
　　　　國黃帝後封在岐山之陽所謂周原膴膴者
　　　　顧伯弼云昌意後止于夏商間
䖍　　　風俗通䖍氏出黃帝與陳留傳同今河東聞
　　　　喜䖍聚旻集韻􁀙音蹇非
㓂　　　在鄭有㓂水北行唐(闕靈丘一作􁅘本/出    高氏山)今莫
　　　　之任丘西一里有㓂水枯瀆陳留傳㓂氏自
　　　　黃帝出
酈　　　故南陽酈音尺今内鄉菊潭鎮也字一作􁀙
翟　　　北地古翟國後徙西河盟㑹圖云今慈州(地/道)
　　　　(記伐衞懿公者賈逵云處北地後為晉/所滅此春秋時隗姓翟炎帝後非此也)
詹　　　周有詹父(莊公十/八年傳)詹桓伯(昭公/九年)圻内地與楚
　　　　詹尹異
葛　　　郡國志高陽有葛城今鄭西北有葛鄉城一
　　　　名依城漢高陽地然葛鄉故葛城乃在寜陵
　　　　北十五郾城北三十周四里去亳城百里即
　　　　葛伯國(説文􁀙南陽陰鄉郾城𨽻許寜國本/屬應天今𨽻拱應邵杜佑樂史等並)
　　　　(云古葛/伯國都)非嬴姓之葛(詳少/昊後)
髦民　　依姓山海經髦民國近積石
狂犬　　黄帝後任姓分見潛夫論
􁙘　　　葪也中絶武王復繼之記皆為祝祝堯後(詳/後)
橋　　　僑即􁂱橋也葬于橋因食其地以世祀者篇
　　　　韻􁂱國名(皆為九/小切非)唐表橋姬後(云周文帝/命去木妄)
　　　　　余披傳記見蠻夷之種多帝者之苗矣若
　　　　　巴人之出于伏戯𤣥氐羌九州戎之出于
　　　　　炎帝諸蠻髦民黨項安息之出黄帝白民
　　　　　防風驩兠三鱙之出帝鴻淮夷允戎鳩□
　　　　　羣舒之出少昊昆吾滇濮甌閩駱越之出
　　　　　高陽東胡儋人暴輿吐渾之出高辛兇奴
　　　　　突厥没鹿無餘之出夏后曰是固有矣縉
　　　　　雲之子黄帝之孫其始不肖以至不才幾
　　　　　何而不胥為夷也遼東存箕子之伷大夏
　　　　　有李陵之苗信矣然元魏自以出于蒼林
　　　　　慕容自以出于厭越赫連自以出于伯禹
　　　　　而禄山亦謂安息出於昌意之子安是果
　　　　　信邪余常言之夷蠻之醜雖有盛彊苟非
　　　　　先王之後者皆不足以得志中國彼之
　　　　　所傳亦必有所本矣且時聞之春秋用夏
　　　　　變夷者夷之夷而進於中國則中國之彼
　　　　　以是心至斯受之矣不然則求之四夷而
　　　　　從鳳嬉何陋之有(逸論語云子欲/居九夷從鳯嬉)
　　　黃帝之宗
祈　　　蘄也歐陽修祁公銘以祈為黄帝之子所封
　　　　非也祁少昊後祈黄帝後
酉　　　即酉陽今黔之彭水漢酉陽也有酉水
滕　　　今徐之西南十四有故滕城(古蕃縣/小邾國)開皇六
　　　　年古以滕國為名一作勝紀年越王朱句二
　　　　十年滅滕是也(司馬貞云滕之祖閔二年/共滕之民乃衞之下邑)
箴　　　衞有鍼(成公/六年)卲氏姓解作箴皆音針
任　　　禹陽國倉頡為任大夫晉邑今邢之任縣
苟　　　戰國有苟變子思薦之(能將五百乗/薦之衞侯)程氏世
　　　　譜以河内多杞氏焉妄也
釐　　　僖也齊國釐城為來音簡王十二年舒庸人
　　　　道吳圍巢及釐虺
郅　　　佶是見詩風俗通云殷時侯國一作吉潛夫
　　　　論云郅與姞同而字異(周封女姞氏於南燕/鄧名世以潛夫為誤)
　　　　(非也説文/佶為正)
儇　　　與嬛同音􁀙輕也集韻音旋非
依　　　史伯説十邑有依疇厯莘皆鄶邑後屬鄭韋
　　　　昭云國
紀(劇/)　　劇是今齊之臨朐東壽光西南故劇城漢之
　　　　劇縣紀劇要為二國故寰宇記古紀城在壽
　　　　光南又有劇南城云故紀國鄭樵云紀後遷
　　　　劇所謂朐劇云紀劇聲訛非也
　　　　　胥臣曰同姓為兄弟黃帝之子二十五宗
　　　　　其得姓者十四為姓十二姬紀祈酉滕箴
　　　　　任茍釐佶儇依蓋皆以國而為氏嘗攷之
　　　　　古之得姓者末有不本乎始封者也其氏
　　　　　于事者蓋寡矣而姓書氏譜一每為之曲
　　　　　説至有弃其祖之所自出又牽異類而屬
　　　　　之豈不悲哉余述路史又起國名紀而後
　　　　　天下之氏姓始大定矣且以張王李趙易
　　　　　類是謀謂皆黄帝所賜姓而世莫詳焉姓
　　　　　書則謂王出靈王李因老子張趙始周之
　　　　　中世而乃不知商有李徵夏有趙隱王倪
　　　　　在唐堯之代而張若者黃帝之臣又黄帝
　　　　　子揮亦封于張西廣洞酋汔今惟此四姓
　　　　　為雄易傳之言未為無本而姓書之不足
　　　　　證類蓋若斯嗟乎萬姓同本而岐其枝百
　　　　　川派别而宗于海君子之欲求其祖之所
　　　　　自出舍路史國名記何以哉
滑
濟
　　　右二國箴之分
　　　　　舜受禪水土平伯禹于是弼成五服至于
　　　　　五千四海㑹同爰申錫其土姓土以立其
　　　　　國姓而立其宗土姓錫而宗國定矣公侯
　　　　　百里伯七十里子男五十里所以立國也
　　　　　雝㫁宻雖滕箴祈酉釐郅儇依此所以立
　　　　　宗也國立而後氓人有所依宗立而後族
　　　　　姓有所係人有所依斯有以君之族有所
　　　　　繫斯有以宗之是故公劉遷邠有為致力
　　　　　朝廷而君之者有為致力宗廟而宗之者
　　　　　本于土姓之有所錫也傳曰天子建徳因
　　　　　生以賜姓胙之土而命之氏胙之土錫土
　　　　　也命之氏錫姓也契封之商稷與邰此錫
　　　　　土也賜之子與姬此錫姓也方水未平諸
　　　　　侯固各有國土百官亦各有族姓矣必九
　　　　　州攸同而後錫之者前乎此惟有所不普
　　　　　至是而後得以錫之徧爾　滑濟二國名
　　　　　衆地博有不可而指云
奚　　　鄭樵云魯奚邑今徐之滕東南六十青丘村
　　　　有奚家冡奚公山陽曄徐州記云仲造車轍
　　　　存焉
薛　　　侯爵(莊公三十二/年伯者降)吉光國今滕東南五十有
　　　　故薛城故漢縣戰國屬齊為徐州秦為薛郡
　　　　有仲祠(後魏書薛縣/有奚仲廟)或曰大薛(公孫𢎞生山/今淄州南四)
　　　　(十/里)
伾　　　邳也今淮陽治下邳城漢下邳國(永平十/五年)梁
　　　　下邳郡周邳州唐𨽻泗城三重處泗沂之㑹
　　　　有仲虺祠(寰宇記祠在徐之沛有仲虺城見/九域志鄭樵云仲虺居在薛魯奚)
　　　　(仲遷邳後以/邳為薛妄)
摰　　　祖己七世孫成封周文王母太任國今蔡之
　　　　平輿有摰亭
謝　　　歐陽修謝絳銘云黃帝後昔周滅之以封申
　　　　伯在南陽之宛見詩嵩高其地西甚廣鄭公
　　　　友言謝西之九州者二千五百家者也
章　　　章與謝本皆任姓周始以封太公之支子
舒　　　春秋之留舒去穀七里亦曰栁舒故城在鄆
　　　　之須城許氏作䣄䣄邾之下邑(説文邾在薛/縣集文音涂)
洛　　　周書之有洛氏史伯云北有路洛泉徐蒲韋
　　　　昭云皆赤狄宜與此異或作絡(衞賢者/絡疑)雒廣
　　　　漢屬縣
昌　　　黃臣有昌若宜昌邑其東昌故縣近滹沱河
　　　　有昌亭西昌縣春秋昌間多在河東北
葪　　　縣今范陽治地多葪水經注葪城西北隅葪
　　　　丘為名班志云葪故燕國名(非今葪城南北/九里東西十里)
　　　　(慕容/雋造)
終　　　商有終古宜即佟後有佟氏(見廣蒼北燕/文人佟萬)泈
　　　　通今襄陽有泈水
泉　　　洛陽西五十故伊闗縣北有泉亭周世狄居
　　　　之俗呼前亭(伊拒泉皋是也昭/二十二年有前城)
卑　　　宜晉郫邑一曰郫邵(文元/年)絳之垣東九十有
　　　　郫邵陒卑氏所出(蔡邕胡太傅/碑有卑整)非越嶲(有卑/水)
遇　　　禺也宜即畨禺魯襄公救成至遇(十五/年)魯邑
　　　　近成然非必禺(成在泰山/鉅平南)王符作卑過訛
儋　　　山海經儋人任姓今儋州(周有/儋翩)
牛黎　　經云牛黎之國儋人之子儋令有黎姥山
畨禺　　賁隅也今清海之屬縣有禺山傳云禺號南
　　　　海故予謂此即禺經文有無腸繼無之國皆
　　　　任姓
　　　右一十六國任之分
　　　　　周人之制内之天子三公外則二後之君
　　　　　曰公康誥之周公召公畢公三公也微子之
　　　　　之建上公二後之君也然攷諸經五等之
　　　　　君通稱曰侯亦通謂之公康王之告羣公
　　　　　與儀禮同稱之公春秋之稱諸侯與餘經
　　　　　通稱之侯皆兼五等為言蓋公若侯爵之
　　　　　貴者代故以是為稱聖人亦因而不之奪
　　　　　乃若班爵則固自有差矣非可紊也春秋
　　　　　列君平居必正其爵至𦵏則從其稱從其
　　　　　稱所以副臣下之尊敬正其爵所以存王
　　　　　度于不凋也雖然正其爵矣而于㑹盟總
　　　　　稱惟曰諸侯世族所稱猶曰公子公孫魯
　　　　　君侯也卒以公稱至于盟㑹亦或侯之吳
　　　　　楚子也僭故不𦵏然至世族亦稱公子惟
　　　　　其爵之貴爾(家國之稱抑又不一孟子言/千乘之家而王制縣内之采)
　　　　　(一皆曰國周官朝大夫且稱毎國是國亦/謂之家而邑亦或稱國矣豈非公侯卿佐)
　　　　　(謹度以事其上則全于臣制節以御其下/則正于君自臣道言之雖國亦家而自君)
　　　　　(道言則邑亦國邪采邑曰國則卿大/夫固可謂諸侯矣所謂内諸侯也)
南燕　　伯爵伯儵國后稷妃南燕姞氏也(石癸曰吾/聞姞姓后)
　　　　(稷元/妃)今滑之胙城東北漢南燕縣隨改曰胙
　　　　(桓王二年鄭敗燕師于北制/桓公二年㑹燕人説為南燕)亦嘗曰東燕云
　　　　(魯莊十九年衞師燕師伐/周者史誤以之為北燕也)
宻須　　子爵世本云商有宻須文王伐之(晉志曰/商侯國)魯
　　　　有宻須之鼓杜預謂姞姓國在安定陰宻今
　　　　涇之靈臺也(十道志陰宻屬鶉觚故括地象/云鶉觚宻氏姞姓今陰宻城在)
　　　　(涇之保定郡縣志在靈/臺西寰宇記古宻國地)史索云是河南宻九
　　　　域志以為鄆之致宻城皆非
闞　　　子爵今鄆之壽張有闞鄉而闞古城在中都
　　　　(桓十一年寰宇記/云今屬齊之鉅野)闞亭又在須昌東南(即昭/公末)
　　　　(年取闞者郡國志東平/陸有闞亭今壽張也)齊有闞止
允　　　高陽時有允格或云少昊後出黄帝
蔡　　　蘄春江中有蔡山在廣濟縣(高崇文傳有蔡/山竇苹云蘄水)
　　　　(縣/北)大龜納錫故曰蔡非姬姓蔡
光　　　春秋圖有光國今光州
敦　　　鉏任冷敦之田許地也鄭取之陳留風俗傳
　　　　云敦氏姞姓後
偪　　　晉襄公母偪姞國即周之偪陽國(扶日切詳/高陽後國)
燕　　　伯爵宜為東燕與南燕北(昭三年北燕/伯欵亦姞姓)
魯　　　汝之魯山縣非兖地
雝　　　伯爵汴之雝丘鄭莊夫人雝姞國姓纂云宋
　　　　之雝氏本姞姓寰宇記雝氏黄帝後姞姓是
　　　　矣又兾之堂陽東北三十六亦有雝氏城寰
　　　　宇之高□城本于隴切自漢州名人姓皆于
　　　　用切談苑云當作平聲(昭十四年傳晉尸雝/子杜云陽翟東北有)
　　　　(雝氏城/者非)
斷　　　晉地有斷道即卷楚也世本作段冩誤
宻　　　河南宻縣東四十故宻城是武徳三為宻州
　　　　與須城比故説者謂即宻須蓋亦號宻須云
　　　　(史索云宻須今河南宻/縣與安定姬姓宻别)
雖　　　開封長垣近須城是衞今在澶之衞南二十
　　　　八里衞詩所謂思須與曹者由聲轉也
　　　　　右一十四國黄帝後結姓分(結本姓今多/用從女字)
　　　　　黄帝之子二十五人為姓十二姬釐俱帝
　　　　　而任結二姓為此二十九國其他子姓固
　　　　　稱是也禮傳曰舜即位封黄帝之子孫十
　　　　　有九人為侯伯蓋不得攷矣後有見者當
　　　　　併綴之
　
　
　
　
　
　路史卷二十四
欽定四庫全書
　路史卷二十五　　　　　　宋　羅泌　撰
　　國名紀
　　　帝鴻後釐姓國
白民　　山海經云銷姓國而汲冡書言白民之國今
　　　　之白州(亦見博/物志)孔晁以為東南夷與白州接
防風　　釐姓守封禺之間二山在今湖之武康(吳興/記云)
　　　　(吳興西有風渚山一曰風山有風公廟古防/風國也下有風渚今在武康東十八里天寳)
　　　　(改曰防風山禺山在其東二百歩説文作嵎/寰宇記云以禁樵采曰封山山東南二十里)
　　　　(有禺山禹十二代孫帝嵎所居皆妄今錢塘/之金鵞山郡國志云防風氏封此山下有風)
　　　　(渚然謂古鄋/暪國者又謬)
汪芷　　即汪罔説苑云汪芷釐姓説文云封嵎山在
　　　　吳楚間汪芒之國厯代故以為防風也
縉雲　　今處州縉雲郡有縉雲山是為縉雲堂縉雲
　　　　氏之虗也永初山川記永寜縣有縉雲堂是
　　　　矣舊經圖記皆以為黄帝之號黄帝之蹤失
　　　　之
驩兠　　以嬖臣狐攻専權亡國(荀卿云/堯伐之)今𢎞農有地
　　　　名晁志為驩兠之都然意驩為國當如魯驩
　　　　未必晁地其後竄之崇山則今灃之慈利也
　　　　有驩晁墓然領外驩州圖經記以為其竄所
　　　　樂史亦記驩州為所放處則去崇山逺矣驩
　　　　随為州是為驩朱國(山海經云國人似仙人/面鳥喙捕魚海島郭氏)
　　　　(謂堯臣有罪放南海死帝矜之使其子居南/海祠之而神異經言驩晁民鳥足仗翼而行)
　　　　(食魚不畏風雨有所觸/死乃已居南荒中尤異)
崇山　　在慈利(詳/上)潞之涉東南亦有崇山非也
驩朱　　今驩州詳上
三苗(三/)　周景式云柴桑彭澤之間古三苗國左洞庭
　　　　右彭蠡負固而亡者今衡岳潭之境而南海
　　　　亦有三苗國(山海經三苗國在西北赤水之/東南海三苗之國記云禹伐有)
　　　　(苗其餘裔叛以入南海外國圖云去九疑三/萬三千里神異經云苗民人形而腋翼不能)
　　　　(飛為人饕餮淫佚/而無度居西北荒)
三危　　今戎虜𤓰沙等州是其處有三峯山俗曰升
　　　　雨山在焞皇南三十里地道記云鳥䑕同穴
　　　　西有三危山三苗所處是也
重􁀙　　穆天子觴重􁀙氏地在長㻏近黑水其先三
　　　　苗
羌　　　今河闗西南皆羌地濱于賜支至于河首緜
　　　　地千里
大人　　見西北經釐姓
　　　　　久逺之事謂人似狗蓋有知之者矣四兇
　　　　　之姦曰倱伅曰窮竒曰檮杌饕餮而已倱
　　　　　伅侜張之譬窮竒離竒之謂檮杌幬􁁉之
　　　　　稱饕餮貪叨之號爾而言者率過實傳曰
　　　　　投之四裔以禦褵袜又曰堯竄之以變四
　　　　　夷計四兇之在堯朝則為兇族蓋有今之
　　　　　君子所不及者不然則亦安能禦褵袜變
　　　　　四夷哉我之下駟當彼上駟然則四夷之
　　　　　視中國豈不甚相遼邪先王於此蓋有以
　　　　　處之矣此氐羌戎蠻與夫白民驩晁防風
　　　　　三苗髦民狂犬鮮卑安息等之所以不去
　　　　　於國名記者豈惟先王之族哉亦欲世人
　　　　　知生華之為幸而不自棄于禽物之歸而
　　　　　已雖然山海經云驩兠苗民至有甚異而
　　　　　東方生神異經更以倱伅窮竒檮杌饕餮
　　　　　為之四獸人之于獸逺矣然檮杌之饕餮
　　　　　之不已則去華而夷化人而禽不希矣離
　　　　　仁義人雖名固二足無毛爾是以君子惡
　　　　　居下流人之為人豈惟衣食飽煖而已哉
　　　少昊青陽氏後
清　　　帝徳考云少昊曰清清地也一曰青陽春秋
　　　　圖清有二預謂榮陽中牟西青陽亭是中牟
　　　　今𨽻開封　然攷清地非一一在鄆漢封宫
　　　　中同者或謂少昊國(衞地今鄆之東阿東北/西十里有清亭隱公四)
　　　　(年遇于清者哀十一年/杜云亭在濟北盧縣東)一在濮(臨濮西三十/五乃宣十二)
　　　　(年晉宋盟清丘者其邱髙丈/又昭十一年一清丘魯地)一在并解(本曰/清源)
　　　　(在解之聞喜今在安邑北五十宣十三年赤/狄伐晉及清者而并又有青原亦狄伐晉之)
　　　　(路/)一作故樂平(成十七年國勝/待命于清者)
雲陽　　今荼陵有雲陽山有青陽氏墳蓋即青陽今
　　　　長沙皆是
青陽　　今潭之長沙昔荆獻青陽以西于秦者　然
　　　　貝之青陽漢之舊縣故城在今縣東三十五
　　　　貝今之恩而青陽熈寧四省入清河而歐公
　　　　于役志辛亥次青陽乃宿泗間蓋子孫之散
　　　　處者若池之青陽則特在青山之陽爾(天聖/元年)
　　　　(置/)
窮桑　　宜在梁雝之域(詳紀/中)説咸以為魯(詳前/紀)蓋以
　　　　傳謂伯禽之封為少昊之虗或其後所徙非
　　　　始國窮桑也
兖　　　今兖之仙源輿地廣記云少昊之裔
　　　　　凡人有子八嵗教讓十三出之俾就外傅
　　　　　居宿于外誠欲以尊徳性而廣見聞歴艱
　　　　　難而知疾苦也國君有子獨不知誨之乎
　　　　　太子者天下之本也其善者非他在于早
　　　　　教諭而習人事爾子曰吾少也賤故多能
　　　　　鄙事夫世固未有不先賤而多能者昔文
　　　　　王之卦乾父西北坤母西南中男近父中
　　　　　女近母少女介乎父母之間而長男獨逺
　　　　　居乎父母之外逺乎父母惟以成其徳多
　　　　　其能也是故一鼂出震向明取離而天下
　　　　　治矣雒陽年少蓋知其一而未悉其二也
　　　　　彼知自古聖君少庸君多故亂日長而治
　　　　　日短者在于人主教諭之不早而不知鼂
　　　　　夕閨闈耳目之所接者盡冨貴無非䧟溺
　　　　　其良心正性者也而能保其終不流乎風
　　　　　雪之中有柰草蔭覆之下無羙樅舟臒之
　　　　　垣豈固少經綸之材邪佚則生疾安則忘
　　　　　患是故洪舒蒲假從欲敗度而無不至夏
　　　　　之癸商之受周之幽厲秦之二世與夫漢
　　　　　桓靈晉惠懐東昏叔寶若夫後代之弃迷
　　　　　菽麥惑屯毛繆豬驢而疑鹿馬者皆是物
　　　　　也舜居深山之中與木石居與鹿豕游及
　　　　　其得位則垂拱無為而天下治晉公子十
　　　　　九年在外險阻備嘗而楚君蓽路藍縷以
　　　　　起草莾俱霸諸侯夏之仲康少康商之盤
　　　　　庚祖甲漢高祖唐太宗與夫文帝光武之
　　　　　所以能恢復境土致太平者咸由長於民
　　　　　間知人疾苦而已矣徳慧以疾疢存聖賢
　　　　　由忍性達是故愛子不可存之膝下孟侯
　　　　　元子生于深宫之中長于婦人之手暑至
　　　　　于溫寒至于凉而已未嘗知憂未嘗知懼
　　　　　何自而知稼穡之艱難哉畀以天下是何
　　　　　異于俾蟾執䑕鼈捕䗢其不失之者無矣
　　　　　予繹絡史見伏羲之出于庖神農之出于
　　　　　耆黄帝之出于熊少昊之出于清與夫高
　　　　　陽之出若水帝嚳之出高辛俱自逺方以
　　　　　陟帝旋致昭㤗然後知古之有道之君未
　　　　　有不養成于潜者易曰潜龍勿用陽在下
　　　　　也或躍在淵自試也飛龍在天上治也滄
　　　　　淵者神農養神之所而潜邸者聖人養徳
　　　少昊後國
倍　　　倍伐倍冝國
緡　　　蔑姓夏滅之山陽東緡(漢縣陳留風俗傳云/東緡故陽武戸牖鄉)
　　　　今濟之金鄉有古緡城鄒衍云予登緡城以
　　　　望宋都后緡國也(僖二十齊二十六年楚/各圍緡同金鄉故昌邑)賈
　　　　逵以緡為有仍之姓妄
蔑　　　一曰姑蔑(姑引語/猶于越)今兖之瑕丘有姑蔑故城
　　　　(預在/卞縣)邾魯盟處(隱元年或云/魯附庸嬴姓)
尹　　　般之封今汾州鄭樵説故尹地及周為尹氏采
　　　　(有吉/甫墓)王符云慶姓蓋亦作允(允/格)
汾　　　駘封汾川以處太原絳州正平之汾水也故
　　　　曲沃有駘神(通典絳州曲沃有臺駘神元和/志臺駘祠在曲沃西南三十六)
　　　　(里/)
臺　　　臺駘宜以國名或即汾川一曰臺駘障(九城/志祠)
　　　　(障並/太原)
沈　　　故國在汾川晋滅之(沈約説成八年無之當是/文三年沈潰者然恐其不)
　　　　(在/此)與汝南之沈别約自序失之
姒　　　鄧名世云姒乃國名非姓也(姓氏/辨誤)
蓐　　　辱鄏也所謂郟鄏俱在河南有鄏山後蓋為
　　　　蓐收國風俗通姓纂云蓐收後未然
鄀　　　子爵舊鄀本商宻秦楚界上小國(商宻楚地/在商之丹)
　　　　(水水經云南鄉丹/水縣西宻陽鄉)世本云允姓國秦入之(文/五)
　　　　(年/)後遷南郡(預之説按晉志云南郡鄀縣鄀/子國輿地廣記云楚附庸楚滅)
　　　　(之/)今襄之宜城西南有鄀亭山上有城險固鄀
　　　　鄉鄀水(郷居水仄貞觀嘗為鄀州通典皆作/鄀故諸地書多以為昌意所封失之)
戎州　　允姓古戎州己氏之邑今拱之楚丘己氏城
　　　　漢隨之己氏縣(詳/紀)
　　　少昊後偃姓國
臯　　　陶之封杜云偃姓當與咎同商有咎單讀為舊非
偃　　　匽郾也光武曰郾最大宛次之楚昭陽伐魏
　　　　取郾者今許之郾城有故城而蔡之褒信故
　　　　郾城乃漢之匽(僖元年有偃云邾地盟㑹圖/疏云偃城在豫州泛言之)
州　　　今荆南監利故華容古州也昔隨絞州蓼伐
　　　　楚敗鄖者皆近楚小國(外紀以為/姜姓州誤)莊辛言州
　　　　侯者非淳于之州(預云華容縣東南地然謂/淳于杞併州遷于此而名)
　　　　(則/非)
絞　　　佼也楚伐取之(桓十/二年)邾邑有絞在隨唐之南
　　　　(漢有佼强或/云原伯佼後)傳云佼小而輕是國也(桓十/二年)又
　　　　曰日虞四邑(桓十/一年)顛倒如此
貳　　　在隨州南昔屈瑕將盟貳軫者
軫　　　左氏傳記軫國在楚東南鄭樵三國未詳(姓/苑)
　　　　(黄帝造車軫/後賜氏妄)
謡　　　見潜夫論郅鄆傳有繇延音遥(歐陽歙舉/督郵繇延)宜
　　　　謡之訛臯繇名也
睆　　　伯爵漢為侯(論衡云廬江故睆侯國續/漢志云廬江自舒徙居睆)舒之
　　　　懐寜有睆故城睆公山(諸葛恪/所屯)睆伯廟九域
　　　　志宋州郡志云晉安于舊睆城置懷寧(為晉熙/郡治方)
　　　　(輿記舊睆城武徳五年王𢎞讓析置在古逢/龍城内魏書臧霸討難當逆戰逢龍即此居)
　　　　(睆水之北/因號睆城)史云夏姓非(地記睆偃姓系/臯陶後楚滅之)佑作
　　　　皖音患同
參
㑹
阮　　　文王侵阮是矣或云周中葉阮鄉侯晉伐秦
　　　　圍邧新城蓋與元同(文四/年)而切為願晚故説
　　　　同阮然代之五阮闗乃音通而地異也(邧新/城如)
　　　　(言宋彭城爾説以邧為秦邑姓纂謂/在岐渭之間説文云鄭邑蓋自别)
棐　　　鄭地文公㑹鄭伯處(十三/年)説即棐林(宣元年/襄三十)
　　　　(一/年)今開封宛陵有棐林林鄉一作棐(集韻棐/漢侯國)
　　　　(一作棐音肥/在魏郡宜誤)
舒　　　僖三年徐人取舒杜云廬江舒縣今廬之舒
　　　　城也一作舒羣舒子爵(文十二年羣舒叛楚/夏子孔執舒子平)
止　　　今首陽北故曰止陽
舒庸　　楚滅之(成十/七年)在舒城與庸别寰宇記舒庸城
　　　　與舒鳩城相似預云東夷國繆
舒鳩　　楚滅之(襄二十/五年)襄公時吳子使舒鳩民誘楚
　　　　(民或作氏預/云楚屬國)故城在舒城内(寰宇/記)離城(襄二/十五)
　　　　荒浦(二十/四傳)鳩兹皆其地
舒蓼　　鄝也(集韻一作􁀙/字當作􁀙)楚滅之(宣四/年)武徳四為蓼
　　　　州(領霍丘七/年廢入壽)盟㑹圖云在光州杜以為二國
　　　　旣非而通典更以為湖陽湖陽乃廖囙預之
　　　　繆(預云棘陽東南湖/陽城是漢志從之)
舒龍　　預云六西南有舒城又西南有龍舒今舒城
　　　　西有龍舒故城去州三百而舒城懐寜皆有
　　　　龍舒鄉大小龍山曰龍以别羣舒然境以龍
　　　　稱水城在龍舒水西南中有池深仭無耗
舒鮑　　世本云小國寰宇記舒鮑城在舒城西北龍
　　　　舒水南小於諸城(晉悼公大夫/舒鮑無終)
舒龔　　兖之龔丘東南二十有古龔丘城然與羣舒
　　　　逺宜别國
鬲　　　郡國縣道記古鬲國郾姓臯陶後漢為縣齊
　　　　天保七併入安徳今𨽻徳州西北有故鬲城
酈　　　今南陽屬縣
　　　　右二十二國偃姓
　　　　　孔子作春秋凡并國邑在内皆曰取(取田/四取)
　　　　　(國邑十四是直書取小國限牟鄟邿鄶鄆/郜防與闡  也  書伐某取之者本其附)
　　　　　(屬如伐邾取須句是也亦公孫/惲父伐邾取鐸雖内臣  曰取)外而書取
　　　　　必其以計若本有者也(莒伐把取牟婁宋/伐鄭取長葛鄭伯)
　　　　　(取戴必其元屬者齊人取子紏魯為郜取西/鼎皆元有者也  僖三十一取濟西田濟)
　　　　　(曹田而我取之宣四年濟西田以賂齊故/書齊取十年而歸于我如昭元春取鄆田)
　　　　　(秋疆鄆田見非我者十五年齊因公出取/鄆以居公故書齊侯善之也  哀八夏齊)
　　　　　(取讙及闡冬歸之定十歸/鄆讙龜陰田此皆計取者)徐人取舒何也
　　　　　(僖/三)舒昔屬徐今屬魯而徐人取之也外取
　　　　　内邑不繋國故代以讙闡鄆為魯邑不知
　　　　　酄闡鄆亦皆昔不屬而今屬郜者文之昭
　　　　　也豈宋屬邪然罪之宋則見其今服宋故
　　　　　伐宋而取之知此則知舒之所屬矣据考
　　　　　其地宜居徐魯之間而非羣舒哀公十四
　　　　　年有舒州者正乃齊地据以舒為羣舒江
　　　　　淮雜夷而徐取之為夷蠻之自相并此尤
　　　　　繆矣預例以為勝國不用大師曰取用大
　　　　　師曰滅抑又大妄夫成國重于附庸附庸
　　　　　重于都邑春秋必謹于此惟其罪有輕重
　　　　　淺深也今顧不然而反為不道者記師行
　　　　　之難易邪衞侯滅邢可謂易矣而不書取
　　　　　公以楚師伐齊取穀用大師矣而不書滅
　　　　　不為難易書亦明矣(蘓輙以徐稱/人為羡尤疎)雖然秦
　　　　　趙宫李黄徐􁛓費解梁諸國其後盛矣而
　　　　　臧文仲以為臯陶不祀此左氏之妄志也
　　　　　謡棐參㑹阮酈舒止皆偃姓也而王符以
　　　　　為優優姓商出于潜夫之失攷且以舒庸
　　　　　舒龍舒鮑舒龔與舒五也而佑以為楚之
　　　　　五舒為一唐史遂謂羣舒一國五名勞乎
　　　　　今之記哉
　　　少昊後嬴姓國
六　　　中甄國壽之安豐南有故六城漢縣九江王
　　　　都(元狩二為六安國治六而以蓼為屬東漢/並屬廬江晉省入安豐寰宇記蘄之廣濟)
　　　　(為秦漢/之六)有臯陶冡在舒城東南六十陂中
英　　　楚與國魯僖十七年齊徐伐英氏者漢為黥
　　　　布國
嬴　　　□也翳能緐物而封漢縣𨽻㤗山後魏復置
　　　　于萊蕪唐入博城所謂嬴博今兖之萊蕪本
　　　　齊邑(公㑹齊/侯處)
盈　　　嬴之枝作雒云熊盈以略者與熊䣍皆為周
　　　　公所郯一作􁠴姓也或云即嬴者非
費　　　翳之封音沸費仲費昌國費州費水之地與
　　　　魯費河南費異(河南滑費禹後扶未/切魯之費音秘各見)
蕭　　　孟虧封徐之蕭漢故縣屬沛北征記云城週
　　　　十四里南臨沔水
非　　　蜚也蜚亷國龍門縣南七里有蜚亷故城非
　　　　子祖也又絳之正平蜚亷城云事紂所居
趙　　　晉之趙城南三十五故趙城造父封(史注趙/城在河)
　　　　(東永安隨義/寜二置趙城)寰宇記今趙州其地也(趙郡北/齊為州)
曲沃
訾
馭服　　趙奢馭服君封今海之永年有馭服岡
邯鄲　　磁之屬縣唐𨽻洺風俗通云邯鄲氏以國為
　　　　姓
眭
□　　　籛禾名𨽻省為秦非子初封秦亭今隴之汧
　　　　原隴西鎮有秦亭秦城(元和郡縣志城在州/東南二十五世本云)
　　　　(附/庸)然非子初封實秦谷在今秦州隴城漢隴
　　　　縣襄公始侯有岐豐地　莊居大丘(今永興/興平漢)
　　　　(槐/里)文復汧渭　徳遷雝(今鳳翔/大興)獻遷櫟陽孝
　　　　徙咸陽(並𨽻/永興)遂世處之伯爵
鍼
繞　　　成六年晉楚遇于繞角
徵　　　北徵也今同之澄城
梁　　　伯爵本少梁夏陽也(伐曲沃者秦徳公三年/梁伯來朝索隱云嬴姓)
　　　　(是矣秦惠文公更/名夏陽今韓城)今同之韓城有少梁故城(在/韓)
　　　　(城南二十三文十年/晉伐秦取少梁者)好戰而亡(僖十九年梁/亡今有新里)
　　　　(城梁伯所築樂史云/在澄城本華氏邑)有梁山(禹治梁/及岐山)
梁餘　　遼山縣河東圖和順縣晉大夫梁餘子養邑
　　　　云云
將良　　本曰良今淮陽軍有古良城(預云下邳良城/縣哀十五年良)
　　　　(地屬/吳)史作將良
運　　　京相璠云廩丘東八十有運城廩丘隨併入
　　　　鄆城今𨽻濟晉人執季文子還待于鄆即此
　　　　(成十/六年)
掩　　　即奄䣍也兖之仙源故曲阜有奄城奄里古
　　　　之弇中(郡國志奄城古奄國茂/先云史記出魯弇中)自運遷掩故
　　　　史有運掩氏魯近淮夷武王伐之(唐韻䣍國/名商奄也)
　　　　(祝佗云因商奄之民以命伯禽者按將蒲姑/成王政俱云踐奄而周官言滅淮夷大誥言)
　　　　(佳夷叛而多士乃言朕來自奄知為夷也襄二/十五年弇中預疑為㤗山莱蕪西罋口谷)
鍾離　　子爵(世本云/嬴姓國)徐之别封(上又九/域志)今沂之承有
　　　　鍾離城乃晉吳㑹處(成十五年預云淮南縣/今屬濠州然時方謀伐)
　　　　(楚豈得㑹其地預之誤也遂/滅偪陽偪陽去鍾離城六十)應劭云鍾離子
　　　　國在九江蓋其後徙于此吳滅之(昭二十四/年傳吳滅)
　　　　(巢及鍾離鍾/離不書疑)光武為侯國今濠之治東六里
　　　　鍾離故城也而宜咎之所城則楚地矣今漢
　　　　陽軍
尋　　　今尋陽字一从水
衙　　　漢馮翊屬縣今同之白水東北六十彭衙故
　　　　城也(文二年彭衙杜云郃陽西北有/衙城馮翊故城亦在白水東北)音魚如
　　　　吾穆公子采(一音牙或/音語訝非)
汪　　　秦邑同之白水有汪城在臨晉東後屬晉(文/二)
　　　　(年晉伐秦取汪及彭/衙索隱云不知處誤)
莵裘　　盟㑹圖云兖之泗水縣預謂莵裘在梁父縣
　　　　南梁父唐入乾封今之奉符也
不羮(二/)　春秋時二不羮襄城西不羮(汝之襄城東南/古不羮城在今)
　　　　(龍興/之南)定陵為東不羮(在定陵西北定陵今入/穎川舞陽鄭樵以此為)
　　　　(西不羮龍興/為東不羮)楚併之子革云四國皆足畏謂
　　　　陳蔡二不羮也(昭十一/楚城之)子晳曰三國賦皆千
　　　　乗見非小邑
東灌　　以有斟灌故此為東
東閭
修魚　　即蕭魚鄭地(襄十一/年杜闕)
樗里　　今謂南陽鄉有樗里
宻如　　預云費縣北有宻如亭費𨽻沂一作􁀙
高陵　　蓋秦昭弟高陵君封今屬京兆
裴　　　􁛓也河東聞喜􁛓鄉是
解　　　洛陽西南大解城也又有小解非河東之解
　　　　(昭二十二年周/軍于解者周地)
徐　　　趙孟曰周有徐奄括地象云泗州徐城縣北
　　　　今徐城鎮在泗之臨淮鎮北三十有故徐城
　　　　號大徐城周十一里中有偃王廟徐君墓去
　　　　徐州僅五百郡國志曰薄薄城(本下邳僮/即今臨淮)
取慮　　徐之分漢屬臨淮故下邳西南有取慮故城
　　　　在虹北百二十光武以益楚者(以取慮益楚/國十三州志)
　　　　(讀如觜陬邾婁/野王音秋閭)
淮夷　　世本云嬴姓蓋非一武王所伐其一也
　　　右三十九國皆嬴姓
　　　　　諸嬴為少昊後不待較矣由漢而來皆謂
　　　　　伯翳為伯益而後始有以諸嬴為高陽之
　　　　　後至有知伯翳為少昊之後者則不知伯
　　　　　益為高陽之子言氏族者襲偽躡訛莫知
　　　　　其繆文字滋多大率相紿求其為適不亦
　　　　　難哉予亟矜之是以論其世也後有識者
　　　　　曷益損焉
　　　少昊後李姓國
李　　　徐廣云河内平臯有李城李阪今温縣城是
　　　　昔李同却秦兵死封其父李侯即其地(史説/平原)
　　　　(君/封)
苦　　　碩宗封今亳之衞真漢苦縣𨽻淮陽國晉屬
　　　　梁國後魏為谷陽唐為真源有渦水瀬鄉祠
　　　　老子生處
萊
段干　　蹇叔處干干國也(處干而干亡之秦而秦/伯非愚于干智于秦也)郡
　　　　國志衞縣南有干城詩出宿于干者今開封
　　　　有䢴溝有段干木廟(九域/志)而墓乃在汾之孝
　　　　義東北二十五(孝義乃/漢兹氏)
　　　右四國李姓
　　　　　段干李姓邑也初邑段後邑干因邑而氏
　　　　　魏世家有段干子田世家有段干朋而風
　　　　　俗通氏姓注乃以為姓段名干木蓋以吕
　　　　　氏春秋干木光于徳與魏都賦干木之徳
　　　　　之言誤之唐百官表遂以為封段而為干
　　　　　木大夫疎矣幽通賦云木偃息以藩魏干
　　　　　木豈其名哉姓書或更以為鄭共叔後抑
　　　　　又妄云
江　　　晉志汝南安陽江亭也(預/同)按在信陽縣之東
　　　　南新息之西有安陽故城(寰宇記安陽故/城江國之地)
黄　　　子爵楚滅之(僖十/二年)光之定城西十二有故城
　　　　(樂史云黄國故城十三州志云定城置在古/黄子國南十二里少司馬云弋陽故黄國弋)
　　　　(陽即今/定城)其去黄州四百五十先儒亦疑其相
　　　　遼不知其異昔黄不事楚曰自郢及我九百里
　　　　非齊安亦明矣
耿　　　伯爵河中龍門縣十二故耿城晉獻公滅以
　　　　賜趙夙遂曰趙今晉之趙城(閔二年都城記/耿嬴氏國辨誤)
　　　　(以為皮氏/東南耿鄉)
弦　　　子爵楚所滅(僖五/年)杜云弋陽軼縣東南今光
　　　　之仙居東十里弦亭也武徳三為弦州(軼故/城在)
　　　　(仙居北四十晉志弦在西陽西陽今/光山縣故歐陽志以光山為故弦國)
兹(二/)　　牟夷以防兹二邑奔魯預云姑幕有兹城姑
　　　　幕後齊併入東莞今髙宻有故城(九域志姑/幕城在宻)
　　　　然太原亦有兹氏城(晉/志)
蒲　　　晉志云隰之蒲子今隰川縣北四十五故蒲
　　　　城晉重耳居(通典云故蒲城縣長安志云蒲/城縣同本之蒲城在縣東三十)
　　　　(里/)與衛蒲别(衞之蒲在開封長垣/東北十里子路所宰)
時　　　博昌有時水春秋之乾時元凱云旱則涸故
　　　　曰乾時齊大夫時子
白　　　蔡之褎信西南白亭是楚平滅以封子建之
　　　　子勝曰白公
郯　　　子爵故東海郯縣唐入下邳無壃云願齊試兵南
　　　　陽莒地以聚常郯之境則齊莒之間也今淮陽
　　　　軍治有古郯城在東北百五十沂沐二水間周
　　　　十餘里有郯子廟(漢志少昊後外紀/與地記云己姓國)秦為郯郡
優　　　今優州春秋以來楚地
巴　　　左氏傳巴師侵鄾今巴瀘二州境宜與太昊
　　　　後異
寘　　　史記作𡨕云嬴後有白㝠氏則以白㝠為一
　　　　也㝠在陜(詳周/後國)
穀　　　詳周後國
麋　　　詳高陽後國
䢵　　　䢵子䢵夫人國也世族譜云嬴姓傳太叔㑹
　　　　鄖乃衞地(哀十/二年)非䢵姬二姓䢵
葛　　　魯附庸齊昭公母葛嬴在河内修武有葛伯
　　　　城葛伯墓(九域志湯/始征者)
祁　　　太原祁縣以祁藪名自漢不改其地甚廣金
　　　　坡遺事係小國蓋以祁奚邑爾(祁奚墓/在安邑)
□　　　子爵齊桓二年滅之(魯莊/十年)今齊之厯城武徳
　　　　中為譚州東南十里有故城(預云濟南東平/陸西南有古譚)
　　　　(城竇苹云今齊州東平陵鎮/也輿地記平陸唐或作平陵)一作□與郯異
　　　　(齊世家作滅郯故世以譚郯/為一而鉉以作譚為非皆誤)
　　　右一十八國亦嬴姓
　　　　　魯宣公十三年齊師伐莒楚子伐宋二國
　　　　　之興兵皆以晉也(莒從晉不事齊/宋與晉不順楚)彊大之
　　　　　為虐春秋極矣　方扈之㑹鄭㑹而陳不
　　　　　至故林父伐陳以即楚也楚子伐鄭以服
　　　　　晉也(並宣/九年)夫為盟主不務徳以聴諸侯之
　　　　　去來而每以力勝豈長乆之道哉　沈服
　　　　　楚晉伐沈江與晉楚圍江(同文/三年)曾未幾何
　　　　　沈潰(文/三)江滅(文/四)雖晉楚亦末如之何者故
　　　　　君子務修徳不修徳而爭諸侯徒自悴爾
　　　　　此聖人所以皆人之歟
莒　　　紀姓輿期二世兹丕始封都計後徙莒(外紀/寰宇)
　　　　樂毅破齊城莒獨不下隨為莒州今宻之莒
　　　　縣理厥後徙鹽官故世謂南莒
計　　　計斤爾樂史云兹輿始都今高宻東南四十
箸丘
渠丘(二/)　莒子朱居為渠丘公莒邑也(寰/宇)楚子重伐莒
　　　　圍渠丘者今莒縣有渠丘故城風俗通云晉
　　　　有渠丘公乃莒也　與齊邑異(齊渠丘乃雝/廪邑今臨淄)
　　　　(西北西安/故城也)
安丘　　漢縣𨽻北海今𨽻宻有安丘亭西南十二有
　　　　漢安丘城(寰宇記云/即渠丘邑)安丘望之(嵇康高士傳/持老子不仕)
無婁　　即牟婁也本牟夷國後屬杞今宻之諸城有
　　　　婁鄉城字書無婁微視也音牟
且于　　犂比　林閭　凡莒邑皆公稱
　　　右紀姓國
　　　　　宻人不恭敢拒大邦侵阮徂共王赫斯怒
　　　　　爰整其旅以遏徂莒以篤周祜以對于天
　　　　　下此詩人所言王治天下弭祻御患而以
　　　　　膺夫天眷者也宻宻須也宻須之人旅拒
　　　　　王命侵逼阮共之二小國王始以其不道
　　　　　赫然奮怒整治師旅以遏絶其徂莒者蓋
　　　　　將以除祻亂于下斯天之所為福也以篤
　　　　　周祜以對于天下斯人之所為悦者以故
　　　　　孟子援之為説而鄭氏乃以莒阮徂共
　　　　　為之四國蓋惑于前者四國之説不惟逺
　　　　　失詩人美王去亂之意而於詩文亦不亂
　　　　　維此二國其政不獲維此四國爰究爰度
　　　　　此言天之所以興周者也皇矣上帝臨下
　　　　　有赫則監觀而下語可知矣二國者宻人
　　　　　崇侯也崇宻為虐政可謂不獲矣而公乃
　　　　　以為之殷夏豈其然邪維此四國爰究爰
　　　　　度此言天以四方君侯付之周王而究度
　　　　　之故下又云乃眷西顧言其卒與周也何
　　　　　得以是充四國乎按馬遷言文王征伐之
　　　　　數甚備孰有所謂徂者顧亦何嘗伐阮共
　　　　　哉　昔楚人之滅江秦伯為之降服出次
　　　　　大夫諌之秦伯曰同盟之滅雖不能救敢
　　　　　不矜乎吾自懼矣故君子曰詩云維此二
　　　　　國其政不獲維此四國爰究爰度其秦穆
　　　　　之謂乎(文三/年)惟孟所言以遏徂莒而今乃
　　　　　云以按徂旅斯則秦之後出于民間定于
　　　　　講師之口者耳彼上方言爰整其旅而此
　　　　　遽云徂旅其不然昭矣春秋初年紀子莒
　　　　　子為盟于宻莒杞宻之近也王之伐宻于
　　　　　此遏其往莒之師戡亂之祻理必從其亟
　　　　　宜莒之為正云
　
　
　
　
　
　路史卷二十五
欽定四庫全書
　路史卷二十六　　　　　　宋　羅泌　撰
　　國名紀三
　　　髙陽氏後
髙陽(三/)　帝之初封瀛之髙陽縣在髙水之陽也至道
　　　　三割𨽻順安然棘城實為髙陽氏之虚(栁城/東南)
　　　　(一百/七十)今浚儀亦有髙陽故城葢後所都
濮陽(僖三/十一)帝後所都今澶之屬縣所謂帝丘有顓帝城
　　　　城内帝冡亦號顓頊之虚
梁(西梁/)　伯益國地理風俗傳扶栁西北五十有梁城
　　　　故漢西梁縣西梁故城在今冀之南宫堂陽
　　　　鎮鎮之東鹿南六十(縣道記西梁故城二三/里一名五梁城後漢入)
　　　　(扶/栁)南梁在汝(詳周後國以别/大梁少梁云)
􁕦　　　梁析傳謂顓頊大􁕦之後詩云薄狩于􁕦是
　　　　也今沂之新泰東十一故􁕦國有􁕦山昔尭
　　　　伐胥􁕦者
安　　　姬姓今壽之安豐與六近故漢為六安地書
　　　　述六失安
蓼　　　姬姓侯爵(淮南子陽/侯煞蓼侯)楚公子爕滅之(襄王三/十年)
　　　　今壽之霍丘(杜云安豐蓼縣安豐/城在霍丘南十三)有蓼故城
　　　　武徳四為蓼州(七年廢寰宇元/年立九年廢)圖䟽云在光
　　　　州(廣記云偃姓水經臨水縣/西翏邑臯陶之封皆誤)與舒蓼别
　　　　　安蓼皆姬國也故班志云安姬姓國而世
　　　　　本蓼亦姬姓則俱庭堅後矣杜預乃以庭
　　　　　堅為髙陽之字妄也按文公五年秋楚仲
　　　　　歸滅六冬公子爕滅蓼臧文仲曰臯陶庭
　　　　　堅不祀夫臯陶乃少昊之後四世而庭堅
　　　　　則髙陽氏之子六臯陶之後而蓼則庭堅
　　　　　之後也預既誤以庭堅為臯陶字乃復以
　　　　　蓼為臯陶後偃姓失之矣予嘗考之臯陶
　　　　　之後有舒蓼而非蓼也舒蓼偃姓而蓼則
　　　　　姬姓蓼滅而舒蓼猶在至宣公之八年始
　　　　　滅其地乃壽之霍丘而蓼乃安豐地正相
　　　　　逺舒蓼與蓼地正為二而舒又自一國黄
　　　　　帝之後任姓見潜夫論預既不知别有舒
　　　　　與蓼而乃妄分臯陶之後舒蓼以為二謂
　　　　　皆偃族正義遂以為文公五年蓼滅而復
　　　　　封楚復滅之果皆臆見僖公之三年舒已
　　　　　滅矣
己　　　邔紀也故南郡邔縣己姓之祖
昆吾(昭十/二哀)己姓樊之國衞是澶之濮陽昆吾氏之虚也
　　(十七/)隨昆吾縣(開皇十六置在顓王城内武/惪四復割置濮陽八年廢)城中
　　　　有昆吾臺所謂昆吾之觀(寰宇以昆吾/為觧之安邑)夏末
　　　　遷許
顧(哀十/四)　己姓子今濮之范東南二十八有古顧城人
　　　　表以為鼔師古云即顧
温　　　己姓子今孟之温西南三十有古温城漢温
　　　　縣(僖十年秋滅温温子/奔衞後襄王以賜晋)忿生邑亦曰蘇
蘇　　　己姓子忟在夏曰伯今懐之武徳有蘇古城
　　　　在濟源西北二里(寰宇云忿生故邑蘇温見/隱三年陽樊温原十二邑)
　　　　(皆蘇/故地)
户　　　己姓商之崇扈古文作􁀙秦改為鄠漢𨽻扶
　　　　風(自後魏/属京兆)今永興鄠北二十有故城周四里
　　　　有户谷户亭
飂　　　己姓廖也(昭二十九有飂/九域志方救切)今唐之湖陽一作
　　　　飀
董(文六/)　己姓伯聞喜東有董池陂董澤之陂也竹紀
　　　　季晉武公元年尚一軍芮人乗京荀人董伯
　　　　皆叛者非秦川董(舊云臨汾有董亭是或云/秦川晉陽難當使兄子保)
　　　　(宗鎮董亭/者皆非)
郗　　　己姓説文云周邑野王西北(詳後/周國)
鬷(昭二/十九)　董姓鬷夷也今濟隂東北四十九有龍池鬷
　　　　亭(即三鬷亭在定陶東北二十蔡墨云舜封/豢龍子於鬷川鬷夷氏其後九州要記云)
　　　　(董父好龍舜遣豢龍/於陶丘為豢龍氏)集韻去聲非
豢龍　　董姓在滑之韋城古城内有豢龍井然寰宇
　　　　記豢龍城在臨潁今長葛西四十豢龍城豢
　　　　龍氏邑也而汝之龍興東南五十又有豢龍
　　　　城韋城為古(豕韋/邑)故王屋山有龍逄祠(潞/縣)長
　　　　垣有龍逄㞐皆在後(長垣東南二十有龍城/龍逄㞐有祠墓而靈寶)
　　　　(西南七亦有豢龍墳城冡記闗/龍逄塟龜頭原左脇髙三丈)
祝産　　己姓帝堯時國
戎州
斟　　　己姓漢之北海斟縣北海今濰去州七里有
　　　　斟亭(寰宇州東/南五十)一作㘰草繆
灌　　　斟姓傳謂斟灌(廣記云/禹後誤)今青之壽灮東南有
　　　　斟灌城灌亭(舊記髙宻有灌亭寰宇/斟灌城一名東夀灮)故淳于
　　　　也(水經淳于縣本夏后氏斟灌國武/王以封淳于公淳于後齊併髙宻)
尋(三/)　　斟姓傳謂斟尋張勃地記濟南平壽古斟尋
　　　　國預謂青之北海北海今𨽻濰東南五十有
　　　　斟城斟亭一作􁡆鄩今九江為尋陽(一作/鄩潯)瓉
　　　　謂河南有尋葢周地也(昭二十三鄩預謂/鞏西南鄩中周地)
介　　　斟姓斟介也傳謂介斟在東郡衞地或云即
　　　　斟灌非若葛廬國則宻之膠西(東北百里/有葛廬墓)
戈　　　斟姓是為斟戈左氏世本皆以為即斟灌氏
　　　　非按宋鄭間六邑有戈錫(後為/􁑮國)
　　　　　右五斟本出己姓形聲轉繆而遂為姒故
　　　　　史記以斟戈尋為夏禹後非也賈逵更以
　　　　　之為曹姓葢因史伯之言失之
云　　　員䢵同妘也妘姓之祖亦作伝傊㜏鄖又用
　　　　䚋雲晉志云雲子古之雲夢(在江北今王/沙監利等縣)盟
　　　　㑹圖云䢵子國在安州(杜云江夏雲在/東南今安州城)旾秋
　　　　鄖人楚滅之封閻辛為鄖公今安之安陸有
　　　　鄖鄉鄖水鄖城鄖公廟周為鄖州
參胡　　妘姓韓也惠連國
鄅　　　妘姓偊子爵(景王二十/一邾襲之)班志云東海開陽故
　　　　鄅國開陽故城今在臨沂北十五里(春秋/啟陽)
彭(二/)　　即大彭彭姓之祖舊云徐治彭城有彭城山
　　　　彭祖墓廟春秋為宋邑(晉楚滅之為/魚石采邑)寰宇記
　　　　州里外城即古大彭國考之初國當是彭州
　　　　有天彭大澤垂拱為州後迻徐爾(仙傳歴陽/有彭祖宅)
韋(豕/韋)　　彭姓商伯元喆之封豕韋也(國都記豕韋/氏彭氏之國)劉
　　　　絫更封之故世本謂豕韋防姓隨韋為城縣
　　　　則白馬南之韋鄉也(杜云東郡白馬東南有/韋城今􁌇之韋城有豢)
　　　　(龍井在韋故城内有古碑記云左/右直殳上日汨水下入十一口)
禿　　　彭姓
暨(既/)　　彭姓沂之承有蔇亭即古暨國(杜云鄫縣東/北有蔇亭今)
　　　　(鄫城在/承縣東)其𣲖者為諸暨本日餘暨有暨浦諸
　　　　山𨽻越一作既則江隂也(常之江隂/晉曰既陽)
諸(莊二/十九)　彭姓宻之諸城西北三十春秋之諸國(漢諸/縣故)
　　　　(城在西南本魯邑/正奢切或如字)
稽　　　彭姓亳之譙有稽山
舟人　　禿姓楚地昔常壽過克息舟城而居之者(昭/十)
　　　　(三年越/大夫)
儈　　　䢵姓一曰㑹人鄶也詩之檜國在溱洧之間
　　　　今新鄭東北三十五有古鄶城(詩譜重黎後/䢵姓國武公)
　　　　(滅之然謂澮以水名按春秋之汾澮/乃在絳故伯弼以為潧之誤妄矣)
傿　　　䢵姓今襄之宜城楚之鄢都一曰郢(昭四遷/頼于鄢)
　　　　(者漢惠三/日宜城)與莒鄢鄭􁆘異(穆叔如莒及鄢陵/登鄢陵城今沂之)
　　　　(安陵也鄭克叚于鄢則開封之􁆘陵漢之故/縣晉鄭戰鄢陵則鄭地故城在今鄢陵西北)
　　　　(十八/里)有傿􁆘鄢氏(地名人姓宜有定音陸氏/兼平上去三聲非是按韓)
　　　　(世家徐音于乾切而今鄢陵人皆平聲呼/之與姓同今定鄭􁆘楚鄢上聲餘為平)
路　　　䢵姓漢屬漁陽
鄔(二/)　　䢵姓春秋二鄔一在晉(司馬彌牟為大/夫者太原鄔縣)一鄭
　　　　地(隱十一王取鄔今在懐杜云緱氏西/南有鄔聚緱氏熈寧為鎮入偃師)上聲
　　　　集音烏
偪陽　　䢵姓子晉滅之(襄/十)楚為傳陽(漢縣春秋偪陽/國杜云彭城偪)
　　　　(陽縣扶/目切)今沂之承有故偪陽城
夷　　　䢵姓詭諸邑楚滅之今亳之城父陳之夷邑
曹(二/)　　侯爵曹姓之始傮軰也今興亡之濟隂漢之
　　　　定陶東北三十七有定陶故城即古曹國有
　　　　曹南山髣山曹人之塟(髣山廟定陶四五層/阜之上連十五里曹)
　　　　(國塟地髣髴於山也自振鐸/至伯陽二十五世皆葬焉)而曹城在禹城
　　　　若衞之曹則下邑也一曰漕在􁌇之白馬俱
　　　　徂侯切
朱(邾三/)　曹姓子邾也周封挾後遷婁是為邾婁今濟
　　　　之任城南二十有邾婁城(呉苪都邾毛寶/守邾城在是)非
　　　　江夏(説文江夏邾縣玊/云魯附庸地隔)亦在黄(黄岡東南百/三十邾縣故)
　　　　(城楚宣滅/邾徙之此)
騶(二/)　　曹姓子繹也兖之鄒縣有繹山邾文公遷繹
　　　　後曰騶(戰國滅于楚劉薈騶山記云鄒山即/古繹山邾文公所卜鄒縣本邾國魯)
　　　　(穆改曰鄒而山從邑變邾城在山/南通典云周四十里在鄒縣東南)故或謂騶
　　　　即邾内傳邾伐魯史作騶也(趙岐云鄒本春/秋邾子之國至)
　　　　(孟子時改曰鄒後為魯所併又言楚併者非/然邾鄒本二近而移非改也邾為魯併而鄒)
　　　　(為楚/併)古騶則今之鄒平(廣輿/記)武徳為州則今
　　　　臨濟(元年/鄒州)非扶風(玊篇鄒古扶/風附庸國)
兒(郳/)　　曹姓倪郳也從齊勤王命為小邾子(公羊即/小邾子)
　　　　郳黎字舉(儋云小國/無爵名)髙厚定郳田今承縣滕
　　　　東南有郳故城(本滕邑宋人伐兒/者或云宋附庸)
莒　　　曹姓周滅以封少昊之後(或云周邑昭二十/六隂忌奔莒者非)
小邾　　曹姓倪之分滕縣是(晉志蕃縣古小邾國隨/曰滕今𨽻沂卲云蕃即)
　　　　(小邾國魯附/庸漢蕃縣)一云仙源故曲阜東南四十古
　　　　邾城(或以此為/邾婁非)
□牟　　曹姓子魯宣取之(定王/七)預謂琅邪陽都東之
　　　　牟鄉城(樵云琅邪今沂之/陽都故苹云在沂)樂史云□牟國即
　　　　宻之安丘隨之牟山縣或云牟人非
閭丘(漆/)　從征記髙平東陽東北有漆縣漆鄉東北十
　　　　里有閭丛鄉
鬻　　　楚先封鬻夏商間因為姓文王師鬻後𨽻省
　　　　為粥(不成/字)
荆(楚/)　　芊姓子爵季連封漫其處周初復之荆楚一
　　　　本故春秋初猶書荆(僖公后始書楚或謂孔/子狄之非也秦莊襄以)
　　　　(母諱復/曰荆)
楚　　　子爵芈姓後熊繹初封居丹陽今之秭縣本
　　　　曰西楚(縣東南有故丹陽城璞云今秭歸縣/南成王以封熊摰今熊姓猶百家故)
　　　　(晉志云秭歸/故楚子國)武徙枝江亦曰丹陽(丹山之陽/佑云楚自)
　　　　(丹陽徙枝江亦曰丹/陽記多徙丹陽非)是為南楚(枝江𨽻荆南/漢志丹陽郡)
　　　　(丹陽縣為繹所封秦之郼郡元封二年為丹/陽郡而丹陽縣乃潤州境蕪湖縣東二十有)
　　　　(石城山志為楚始封地/陳宣詔云楚繹南城)
郢　　　楚文庇是徙在江之南為南郢(孫竒父雜題/予知古渚宫)
　　　　(故事楚文王都郢後九世昭王避敵遷鄀惠/王因亂遷鄢玩立復歸而舊史闕見按惠王)
　　　　(末墨翟重璽趨郢班子析謀宣王之時王宫/遇盗郢軍見黜懐王入秦齊人使郢中立王)
　　　　(因與王弟皆昭惠後莫不于焉根本則知鄢/鄀之遷權週非乆都者襄王末郢為白起所)
　　　　(㧞北遷陳城其地遂入邑于秦自文王襄大/夫凡十九世以遷云郢居八世為矣今江陵)
　　　　(北十二有召軫紀南城東/一小城名曰南郢非郢州)徙鄀今宜城為北
　　　　郢(云今郢州為北郢昔楚莊使公子燮子儀/守羣舒二子作亂城郢襄十四年子囊遺)
　　　　(言必城郢太史公云楚都郢至平王更城郢/杜以為州北紀南城盛氏記昭王十年呉通)
　　　　(□水灌紀南城入赤湖進灌都城遂破楚/則前破紀南後破郢也郢破乃徙鄀尒)惠
　　　　遷鄢(桓十三/在宣城)項襄徙陳(號西楚寰宇及陳/州城楚惠所築)考
　　　　烈爰徙壽春亦曰郢(今壽之羅城尖㴞正/淮論云考烈所築)字
　　　　一作􁀙皆縁先代威名冠之也
東楚(西楚/南楚)　東楚海州南楚廣陵西楚為陳其後乃以
　　　　彭城自楚惠滅陳至項襄為秦所伐自郢徙
　　　　之號西楚(今㶏水西三/有章華臺)懐王都彭城羽遷之
　　　　郴而都之號西楚至懐王孫都東楚則屬彭
　　　　城故厲王胥都廣陵為南楚元王交都彭城
　　　　為東楚而唐復以楚州為東楚郡
句亶　　熊渠長子康封之今江陵(夷王/時)
鄂東　　熊渠中子紅封之(世/本)今興國軍永興有故鄂
　　　　城(寰宇記州西北百八十/鄂王城鄂人事鄂王神)漢鄂縣本𨽻武昌
　　　　故九州記云鄂國今之武昌東鄂也
越章　　熊渠少子執庛封之皆江上或云即句章
諸梁　　楚文子采
馮　　　周地(定/六)
屈　　　武子瑕邑號屈侯(姓書後為氏風俗/通魏賢屈侯跗)
利　　　邵姓録云楚公子采為氏為今利州
閻　　　西固安有閻安固城
苖　　　賁皇邑河内軹縣有苖亭
互
寢(宣十/二)　放邑沈也徐云寢國續志云固始有寢丘(集/􁋚)
　　　　(子朕/切)秦滅楚蒙恬攻寢者潁之汝隂今沈丘
　　　　南百歩與沈國近漢沈丘縣開皇為沈州今
　　　　有叔敖祠
堂　　　棠也伍尚封號棠君今揚之六合秦漢之棠
　　　　邑陳嬰侯國
薳(三/薳)　　蒍是楚地子玊治兵處(僖二/十七)薳澨也(昭二十/三薳越)
　　　　(縊于/薳澨)一周鄭地(隱十一/䧦鄭地)鄭處誨云魯山地名
　　　　亦作䧦鄬(襄七楚子㑹鄬杜云鄭/地説㞐為玉于彼切)
卷(圈/二)　　即圈陳留傳云圈氏本出其國南陽葉縣南
　　　　有卷城非鄭卷今鄭之原武西北七里有卷
　　　　故城周十里故漢縣曹大家東征賦歴滎陽
　　　　而過卷者姓辨並上聲
蕩　　　舊記蕩侯國楚地
蒙　　　姓纂云髙陽後封以為蒙雙(云有/雙氏)預云東莞
　　　　蒙隂有蒙隂城蒙隂後齊入新泰𨽻沂有小
　　　　蒙城(六國楚為蒙縣莊十五年䝉澤也昔莊/周為漆園吏今宋之考城古䝉城東魏)
　　　　(為䝉部今興化之寃亭有莊/子漆園漢之寃句亦䝉地也)
麻　　　棘酈麻俱楚邑按襄城縣乃故麻城今黄之
　　　　麻城而辰有麻陽又碭山西北故麻城漢之
　　　　麻鄉風俗通麻氏齊大夫麻嬰後
郟　　　汝之襄城有郟城九域志云令邑郟敖邑
白　　　邵陽有白公城即白公邑(子西莒使處呉境/為曹大夫曰白公)
慎(二/)　　呉伐慎白公敗之(哀十/六)今廬之屬縣西北四
　　　　十一有故慎城慎水通典漢慎故城在今頴
　　　　州頴上西北(九域志楚縣白公/之邑故白公救慎)
匡　　　邼也本衞邑中屬晉文元年鄭伐匡今扶溝
　　　　有匡城鄉匡亭而匡故城在􁌇之城西僖十
　　　　五㳄于匡者漢之長垣地道記長垣南十里
　　　　有衞故匡城孔子所厄淮南子注襄邑西匡
　　　　亭承匡今拱州故襄邑近有匡水承匡山(在/仕)
　　　　(城東七十五璠云襄/邑西二十有承匡山)
訾　　　鄭地(成十/三)亦楚地(昭十/三)始齊大夫采今濰之
　　　　都昌西有訾故城國本屬紀一作鄑西訾也
　　　　齊遷之(莊/元)昭公時楚遷訾人(二十/五)樵以為楚
　　　　東訾枝(哀/六)非訾母(襄十/八)訾婁云(僖十八長/垣西十六)
棘　　　棘名所在有之楚有棘櫟(今城父東北/十八有棘城)唐有
　　　　棘陽(唐之湖陽北有/故城棘水漢縣)趙有平棘(今州治平棘/南有古平棘)
　　　　(城春秋之棘邑十/三州志云戰國改)宋有大棘(鄭破宋師處范/志陳留有大棘)
　　　　(鄉乃在襄邑西南今南京/括城西北三十有大棘城)有曲棘(昭二十五/外黄有曲)
　　　　(棘里杜/云城中)鄭有上棘(襄十八陽翟/有上棘城)棘澤(襄十/四)衞
　　　　有棘津(冀之秦陽東北二十七有棘津城吕/望乞食於此有賣漿臺太公泉廟汲)
　　　　(南七/里)而齊魯皆有棘矣(昭十棘杜在西安東/南有㦸里亭城輿志)
　　　　(云有㦸里郭魯棘在汶水北杜云蛇丘比棘/亭又龔鄉縣東北七十五有棘鄉蛇丘今鉅)
　　　　(野又魯城/内有棘下)
芋
艾　　　今隆興分寧西北里有艾城春秋呉慶忌居
　　　　之漢艾縣開皇廢入建昌(九/年)十二真傳云今
　　　　查田即今之寧州也
罏
穰　　　楚别邑今鄧治秦宣太后弟穰侯魏拜皆芈
　　　　姓楚後
聶(三/)　　楚屬􁀙有聶本衞大夫采(僖元聶/北􁀙地)或疑後屬
　　　　楚又云即攝俱非(楚攝/叔)當别自楚地又博之
　　　　博平有攝城
析　　　楚有析公邑(襄二/十四)
蔓　　　今􁀙也今廣漢有􁀙鄉
廬　　　春秋有廬戢犂國語注廬楚邑戢犂為廬大
　　　　夫
飬　　　繇基先鄧大夫有養甥楚地璠云襄城郟縣
　　　　西南有養水由基之邑郟城今𨽻汝
葉
商　　　子西為商公今商之商洛之地志屬𢎞農裴
　　　　駰謂在順陽魏晉始分時𨽻之
椒
櫟陽　　櫟也預云新蔡東北有櫟亭昭四年呉入櫟
　　　　有故櫟城在新蔡故城西北半淪江水
魯陽　　今鄧之向城
苞丘　　或云荷丘楚有荷丘子
虞丘　　呉丘也楚相虞丘子邑(吾丘夀王/説苑作虞)
軒丘　　楚文庻子采邑
期思　　楚下邑漢縣屬汝南故蔣國入楚大夫復遂
　　　　遂為期思公今壽之霍丘有廢期思梁書天
　　　　監四于期思置期思州葢移弋陽期思名徠
　　　　有故城在固始西北七十(漢賁開告布/反封期思侯)
暌　　　楚地
　　　　　右楚之分(四/六)
　　　　　春秋褒貶乎曰無之有進退乎曰無之無
　　　　　則奚以勸曰善善惡惡善其善惡其惡直
　　　　　書其事而人自勸矣進者不得不進因其
　　　　　進而進之于何褒退者不得不退因其退
　　　　　而退之于何貶曷嘗求夫經之所以書者
　　　　　乎夷之日盛華之日㣲豈人所願哉徐之
　　　　　初也稱戎(隱元/以徠)盛而稱徐(莊二十/六秋)又盛而
　　　　　人之(僖/三)又盛而子之(昭/四)楚之初也稱荆(莊/十)
　　　　　(以/徠)盛而稱人(二十/三)既而楚矣又盛而人之
　　　　　(僖/元)又盛而子之(二十/一秋)已而有使通矣已而
　　　　　有大夫矣聖人豈有心於進之哉因其進
　　　　　而進之至於此也葢王道衰諸侯僣一再
　　　　　降而政逮於大夫又再降而制歸於夷狄
　　　　　聖人豈有心於退之哉因其退而退之至
　　　　　於此也(春秋徐初稱戎自稱徐不復見稱/戎者山戎北戎皆種别之蘇文定)
　　　　　(以為徐不稱人人者羡文/妄人與子何羡文之多哉)五年一朝諸侯
　　　　　之於天子禮也天子於諸侯有聘而已諸
　　　　　侯而相朝聘講信修睦豈有大小彊弱之
　　　　　分哉周室東王政不綱於是大國聘而不
　　　　　朝小國朝而不聘故春秋書徠朝者三十
　　　　　有六皆邾把曹滕之君未有一大國也徠
　　　　　聘者三十有一皆晉宋齊秦之人無一小
　　　　　國也二百四十二年之間魯之朝楚者屢
　　　　　而楚未始一朝魯其徠聘也偃然既以大
　　　　　國自居而聖人亦因以大國書之矣(晉宋/齊秦)
　　　　　(亦/然)始其來聘進而人矣未名通也其再至
　　　　　也進而名矣未氏通也(文/六)又至而名氏通
　　　　　(襄三十/一薳罷)於是始與中國諸臣儕無别矣聖
　　　　　人之意豈不欲中國之盛而夷鎮之復郤
　　　　　哉不得已也(鄭與楚盟又復與晉故楚伐/之鄭窮告哀楚師退舎而鄭)
　　　　　(不服修其城郭故再克之鄭袒牽羊而楚/復舎之始欲縣陳申叔時一言而楚亦遽)
　　　　　(止已而伐蕭蕭囚宜僚楚命勿殺蕭人殺/之即復滅蕭則不為大悖道且春秋之於)
　　　　　(夷非不齒也徒以彼陋僣擬蔑朝享而陵/中夏尒至於伐衞救齊有以排衆難而安)
　　　　　(諸夏者亦所不掩因其進而進之固將以/恥諸夏而罪齊晉也向使諸侯知所自殆)
　　　　　(進賢退不肖節用而愛人懐仁義以/事其君撫邦交定諸夏聖人何訾焉)或曰
　　　　　慕義徠也故進之不然慕義周公明堂之
　　　　　盛舉也荆之聘三成之元穆之八與郟敖
　　　　　之二載俱其熾盛之日時魯方弱有無禮
　　　　　而加我尒(具徠聘也固自謂大/國而將責備於我者)齊桓死晉
　　　　　文未起方僖公之盛際且甘心委質之盂
　　　　　之㑹至不出而受其㨗未㡬而乞師伐齊
　　　　　取榖則魯之附是乆矣孰有慕義於莊公
　　　　　哉
濮　　　熊姓書彭濮彭濮人皆峽外為楚害楚滅之
　　　　(文十六麋人卒百濮伐楚/昭十九楚子為舟師伐濮)預云建寧郡南濮
　　　　夷地建建故縣今為鎮𨽻石首以多曰百濮
　　　　一作䧤□(集彭䧤蠻/國一作□)非衞濮
羅　　　熊姓羅君也初封在襄之宜城(故信陽有羅/山九域志羅)
　　　　(國城在襄春/秋時附庸)後徙江陵之枝江(故佑云岳州/古羅國地桓)
　　　　(二十一楚伐羅羅敗/之宜在此桓公十一)周東乃定長沙今潭之
　　　　湘隂東北六十有羅故城秦之羅縣梁為羅
　　　　州(太清四年大業十三羅縣令/蕭鋭起兵説為岳之巴陵)岳陽志隋煬
　　　　元年始為羅州非有羅水所謂羅汭(汨水注/湘處汨)
　　　　(羅在縣/東北)
䕫(歸/)　　熊姓子爵歸是楚滅之(僖二/十六)寰宇記䕫之巫
　　　　山縣䕫子熊摰治多熊姓今秭歸城東二十
　　　　有故䕫子城荆州記稊歸西有楊城即繹孫
　　　　所㞐
賨(宗/)　　芈姓子宗也頃王四年居執宗子遂圍巢十
　　　　六國春秋常璩志云宕渠古賨國寰宇故賨
　　　　城江流縣東北八十四古賨國都又廣安軍
　　　　渠江縣北十二(即始/安城)宕渠今入伏虞賨城見
　　　　存(蓬州/)中興書云廪君後非
滇　　　滇王國今洮州與夜郎以西蠻皆云莊蹻後
􁈹　　　麇同所謂麇庸即麏也今之房陵楚饑與濮
　　　　伐楚楚子再敗麇師于房渚者(桓王/三)荆州記
　　　　引釋例在當陽非也當陽乃麋(岳志以岳之/巴陵為麋子)
　　　　(國地有兩城址尚存相去十里所楚昭/奔隨王使王孫由于城麋者有麋州)
麋(文十一/又定五)芈姓子今荆之當陽舊云均之鄖鄉非也乃
　　　　古錫穴(鄖鄉乃漢錫縣/太康五為鄖鄉)潘崇伐麋至錫穴者
　　　　(地形志漢中郡之/東界古之錫穴)
　　　　　右髙陽後濮羅䕫越等國
　　　　　諸侯以保社稷為孝是故國君去國止之
　　　　　曰奈何去社稷大夫以守宗廟為孝是故
　　　　　大夫去國止之曰柰何去宗廟士以守墳
　　　　　墓為孝故士去國止之曰柰何去墳諸侯
　　　　　失國曰䘮大夫士之失位亦曰䘮以不孝
　　　　　處之也孟軻曰世守也非身之所能為也
　　　　　効死不去此重去社稷之義也顔淵曰去
　　　　　國則哭於墓而後行此重去墳墓之義也
　　　　　土地人民諸侯之寶也是故春秋于外取
　　　　　滅必書所以見不能保其土地與人民也
　　　　　卿大夫死衆士死制是故國君死社稷謂
　　　　　之義大夫死宗廟謂之變四郊多壘大夫
　　　　　以為辱而謀人之軍師敗則死之則大夫
　　　　　不可以不死衆矣奉命以出有死無霣士
　　　　　大夫死行列百吏死職則士不可以不死
　　　　　制矣雖然國君死社稷而太王去邠大夫
　　　　　死衆士死制而管仲不死子紏葢死社稷
　　　　　以為民也去邠以為民無死可也死衆死
　　　　　制以為君也死非為君無死可也故君子
　　　　　之謀國勇足以制敵智足以謀必以死為
　　　　　尚哉所守然爾是故國滅君死之正也聖
　　　　　人猶不必其死也其見滅焉猶以取滅之
　　　　　道書之蔡獻舞潞嬰兒沈嘉許斯頓牂胡
　　　　　豹曹陽邾益之名所以見不能修徳保社
　　　　　稷而之滅爾(諸侯失國而后託于諸侯孟/子以為禮若譚子在莒弦子)
　　　　　(在黄温子在衞雖奔失國/不名非其不道自抵滅也)楚子滅䕫以䕫
　　　　　子歸不名非其所取滅也(楚人謂䕫不祀/祝融粥熊䕫子)
　　　　　(不伏楚人疾之遂滅之書楚人罪專滅也/杜謂䕫不祀故楚不譏滅同姓妄也衞祖)
　　　　　(康叔不敢及稷魯祖周不及公劉䕫不/祝融非所以為罪也況楚得專滅乎)以
　　　　　歸録實也或曰以蔡侯獻舞歸明蔡之己
　　　　　滅蔡何嘗滅哉(趙説/誤)
越　　　芈姓古南越盟㑹圖䟽云南越廣州按南海
　　　　桂林象郡皆是非姒姓之越(十道志云禺州/古百粤婺女之)
　　　　(分秦為象郡而容/邕等州本皆越)東南二越諸儒皆一之踈
　　　　矣
越常　　今灌之越裳縣(呉置/)
駱越　　今潰治欎平(通典貴州古/西甌駱越)葢古甌駱(周/書)載言
　　　　云潘州古甌駱越之地而史記亦有西甌駱
　　　　交止九員之域(十道/記)號駱侯姚姓(李竒/説)故九
　　　　員有駱田(益州記交止有駱田仰潮水人為/駱人有駱侯或自名駱將漢代蜀)
　　　　(王子將兵徕討駱侯自/稱安陽王尉佗滅之)邕有駱越水(即驩/水)其
　　　　㪚居襄(通典襄陽縣漢之/中廬駱越人徙此)或云甌閩誤(駱姓/史記)
　　　　(作騶/誤)
甌越　　梁四公記合浦落黎縣甌越也董逌謂于越
　　　　又訛為甌越妄
甌隑　　太平御覧引周書五來切
且甌
西甌　　郭璞以建安為西甌非此集韻音嘔駱越别
　　　　種郡國志欎林西越也故杜佑云西甌即言
　　　　西以别東爾(寰宇記欎林廢黨州經/善勞縣即古西甌居)
供人　　或云文朗民也今之峯州
目深　　又大荒北海深目之國盻姓近南地
摧扶
禽人　　或云羽氏
蒼吾　　梧之蒼吾縣元始六年開蒼吾郡地廣東至
　　　　湘潭
揚􁁉　　呉起為楚收揚越者(國/事)揚州之分(漢南􁁉傳/奏畧定揚)
　　　　(􁁉/注)宜即蠻揚(見王㑹觧或云蠻婺州也本屬/會稽郡國志云東越之地為東)
　　　　(揚州人俗輕/狡少信行)
桂國　　見伊尹四方令經云八桂在賁禺東(今畨/禺)葢
　　　　桂陽也
損子　　百濮九菌産里並四方令
産里　　一云語兒也或作陸童誤
九菌　　四方令在正南今九江之菌江
海癸
稽余
北帯
僕句
區呉　　蒙之東區漢之荔浦也
　　　　　右髙陽後越之分
　　　　　余讀地書王㑹觧等知所謂百越矣是芈
　　　　　姓之越也至于㑹稽之越伯禹之苖又不
　　　　　在是(自嶺而南唐虞三代為百越之國亦/謂南越彫題之重隨畜轉居非先王)
　　　　　(建封職方之限自交至于㑹稽七千里内/百越攸處各有種姓非盡少康之後甌越)
　　　　　(閩越亦非南/越之種也)若夫中盧之駱衛地之越則
　　　　　又昔之進于中華者(桓元年越/近垂上)亦如鉤町
　　　　　(鉤一用句集韻音劬西/戎之君然字書作㽛町)同竝(皆今牂柯屬/縣故同竝勾)
　　　　　(町二/俟國)義渠(今慶州義渠縣秦昭滅義渠君/封之此九域志邠州古義渠城)
　　　　　(義渠/之國)大荔(地志臨晉故大荔國今同州朝/邑貞王八年秦厲公滅而居之)
　　　　　(洛/川)漏卧(牂柯漏卧縣/故漏卧侯國)陸渾(在河/南)枹罕(河州/枹罕)
　　　　　(縣漢屬金城劭/云罕羗侯國)朐衍(秦穆得由余西戎八/國來服涇漆之北如)
　　　　　(義渠大荔烏/氏朐衍皆是)温宿(今醴泉縣有温宿嶺漢/世温宿國人居之隨書)
　　　　　(之温/秀也)之名縣也烏乎周之全也五服衣冠
　　　　　侯伯合沓曽何有於夷哉東遷而後强豪
　　　　　攻併禮廢樂壊然後諸夷得以㳂隙而入
　　　　　赤體白窒更踞泰半於中原矣呉越楚蜀
　　　　　徧為蠻境(今荆湖川廣松茂姚保横賔邕/梧等處皆是其類甚多通渠涪)
　　　　　(渝逄壁充畢等/皆巴人之境)秦隴晉魏悉成戎地(如岐/有犬)
　　　　　(戎趙有代戎渭南有允戎麗戎河南山北/有隂戎伏羗有兾戎河蘭厚㑹鄯鳯文宕)
　　　　　(皆西羗氐人疊拓松恭/靜維當亦悉羗戎之地)河南為蠻(河南陸/渾新域)
　　　　　(故蠻子國惠帝/四年置蠻中)河西為狄(杜謂白狄故河/西郡鄜延坊銀)
　　　　　(綏丹之間皆古白狄地/故云白狄與秦同州)淮有羣舒魏有諸
　　　　　隗在在充蒲(河北有赤狄甲氏留吁鐸屈/潞子皆隗姓洛川亦有赤狄)
　　　　　(遺/地)狄䝠邽冀徃徃徧于渭首雖洛陽一王
　　　　　城而楊拒泉臯陸渾伊洛之戎亦且雜然
　　　　　分䖏其中為冠俗者葢無㡬也悲哉甲族
　　　　　將頺子弟卑舊制而聘新尖衞侯咅代王
　　　　　胡服咸失其死把居雝丘邾處魯甸乃用
　　　　　夷禮淮徐介莒牟萊之國在今京東而亦
　　　　　俱有夷名可勝嘆邪夗金而下典午之際
　　　　　齊州左衽言侏離矣被髪野祭誰其哀之
　　　　　仙李石晉而􁀙兹禍尤酷此許翰所以歸
　　　　　過謀國者之不知學春秋寧不劾乎若此
　　　　　族者猶先王之類也是故列之
牟　　　子爵祝融後續志云㤗山牟縣故牟國今文
　　　　登(輿地廣記云奉符/春秋牟子之國)
堣夷　　堯命羲仲宅堣夷在遼西即青之堣夷今文
　　　　書及帝命驗作禺鐡一作嵎銕故即郁夷故
　　　　武后時福順冨為嵎夷公
南交　　羲叔所宅今交州故交阯交郡也
西　　　和仲所宅今興元西縣漢故西縣古來田西
　　　　而閬之晉安有西水上原由京兆水西西水
　　　　縣界流入
幽都　　和叔所宅幽也一曰北幽今之幽州居山之
　　　　上有幽都山以隂幽名非宋地之幽(莊十/六)
易　　　所謂朔易古有易之地(商上甲㣲/伐有易者)今之易州
　　　　北終東始有代易意故邇于代(世不知有易/朔易之地或)
　　　　(謂冬收藏交易為言東作西成南為朔/易皆以民事言非也謂嵗改易者亦非)有易
　　　　水出固安故固安為北易(即安國河出故安/閻鄉西川故安國)
　　　　(經云故安謂之/北易作故通)復有南易(燕趙記有三易漳/為南易班固闞駰)
　　　　(以呼沱為南易史云燕與/趙易以龍亢分門與燕者)而臨洺為漢易陽
　　　　昔燕文公徙易則漢之易縣也有故城在城
　　　　西五里有故易京城在涿之歸徳南十八里
　　　　(公孫瓉害劉虞于葪下謡云燕南垂趙北際河/惟有此中可避世瓉以易地當之築城臨易)
　　　　(徙都曰易京鐡門樓榜千重袁紹破之石虎/自遼徙此惡其固毁之寰宇記歸義東南十)
　　　　(五有大城燕桓/侯之别都指此)
程　　　商封呉回後今咸陽故安陵城周程邑也(地/志)
　　　　(安陵𨽻扶風闞/駰云古程邑)一云洛陽上程聚程伯休父
　　　　卿士之采
黄(桓七/年)　桓公再㑹黄人爾登之黄縣東南二十五里
　　　　故有黄城本紀邑後入齊黄亦多矣如内黄
　　　　(縣𨽻/相)外黄(雍􁀫東六里/有故外黄城)小黄(陳留東北有小/黄園東北漢故)
　　　　(小黄/城)土黄(晉縣割臨沮立/今襄之南漳)與封丘(隱元年宋/敗處有黄)
　　　　(池/)涪陵等皆有之(岑彭破侯丹/于黄今涪)一作􁀙(玉篇/古國)
　　　　　太昊宅東少昊宅西炎帝居南顓帝居北
　　　　　予嘗證之矣南交北幽東堣西栁處乎四
　　　　　方此不遷之㳄也己酉冬周益公退舎歸
　　　　　首以炎陵事來訪謂三皇五帝並居中原
　　　　　炎帝之墓無因南方即疑為偏據者予曰
　　　　　不然古之聖人惟與天地合必於我者無
　　　　　一毫之不盡則示之後斯悠乆而不渝後
　　　　　世聖人取之於古必其所履能合於天地
　　　　　動靜曲盡而無媿者然後執之視以為則
　　　　　茍在我者一毫之不盡則推之於彼者將
　　　　　厭棄而不繼矣盛徳在火不刋之祀其帝
　　　　　炎帝其神祝融此實司南方者是故炎墓
　　　　　茶鄉而祝融墓于衡山地道記誌顓頊之
　　　　　虚實在幽州逺逰章句寶櫝等記西皇所
　　　　　居乃在西海之津斯未得信然秦漢來大
　　　　　祝雲陽甘泉則雲陽固在咸陽之區而姓
　　　　　氏書譜皡顥等姓亦皆出於西方魯為少
　　　　　昊之虚衞為顓頊之虚固左氏説也開元
　　　　　揆天下景林邑驩愛所至悉謬而獨交州
　　　　　之晷分寸不訛予以是知聖人之所以為
　　　　　萬世法豈茍然邪而孔子國猶以為夏與
　　　　　春交果何義歟嗟乎隨室考嘗夭枉相繼
　　　　　而後姓神農本經句字不可變三十餘厯
　　　　　昏旦悉異而後信放勲之典中星不可違
　　　　　不登髙山不知天之髙而猶未得其所以
　　　　　髙悲夫(安國字/子國)
　　　髙辛氏後
髙辛　　髙陽封之今南京榖熟髙辛鎮也梁載□云
　　　　襄邑有髙辛城襄邑今𨽻東京而髙辛故城
　　　　在榖熟西南四十五(地理志在梁/國榖熟西南)
漦(釐漦/台邰)　稷封作釐􁁉􁅶庲亦作台駘邰今永興武功
　　　　西南二十二有故漦城有后稷姜嫄祠隋為
　　　　稷州(㳟帝武徳三分武功好畤/四縣置稷州葢唐再置)本曰周(漢志/漦属)
　　　　(右扶風本曰/周故後曰周)與姜台異(見炎後國許云邰姜/姓炎帝稷后稷廟記)
　　　　(云武功本名邰後/改曰□城失之)
豳(邠/)　　邠也(諸記開元十三年以豳似幽改邠按魏/大和十四已為邠二十年乃為豳豳先)
　　　　(一年為/班州)本谷名班云扶風栒邑豳鄉(公劉邑/詩云于)
　　　　(豳斯/語)邠之三水西南三十有故豳城(徐廣云/新漆縣)
　　　　(東北有故豳亭/九域志太王都)今豳亭栒故城皆在三水東
　　　　北龎川水西有姜嫄公劉廟(按渭水南一里/故郇城武徳三)
　　　　(為郇州三年廢/故城今在郿)
尉季　　不窋居今慶之安化有尉季城在州東三里
　　　　作尉季誤
不窋　　今安化有不窋城不窋墓(州東三里/故順化也)周地圖
　　　　之郁郅城在白馬馬嶺両川交水口(水經尉/季一曰)
　　　　(不窋疑郁郅之訛周語不窋竄戎狄間韋/昭以為居豳故詩正義謂生來于豳邰)
亶父　　古公亶父或云亶地吕氏云宓子治亶父然
　　　　宓子治乃單父也
魏　　　景王之十二秊(昭/九)使詹伯辭於晉曰我自夏
　　　　王之代以后稷之功故受魏駘芮岐畢為吾
　　　　西土武王克商蒲姑商奄為吾東土巴濮楚
　　　　鄧為吾南土肅慎燕亳為吾北土則周之先
　　　　嘗受魏矣平陸乃故河東之河北縣春秋屬
　　　　晉(今陕之平/陸有魏城)
岐　　　古有岐伯至古公避狄遷岐之陽今鳯翔岐
　　　　山縣西北有岐城故址後魏為岐州以山之
　　　　岐而名(即箭/䇢嶺)文王初為岐侯(琴/操)在邰西北不
　　　　百里而豳又在􁉴西北四百南有周原而乾
　　　　之永壽亦為豳地故傳謂自稷至武五遷不
　　　　出所封以此一作􁉴㟚(地志文王/徙􁉴非)縣道記隴
　　　　州呉山縣東四十五即岐山縣西南界有一
　　　　故城彼人謂之文王城寰宇記考文王都酆
　　　　不合于此有城疑是漢杜陽縣又岐山縣東
　　　　十九有杜陽為内亦有杜陽故城二縣俱属
　　　　扶風據十三州志郡縣道里數即隴州杜陽
　　　　故城近之据漢志注杜水南入渭即普潤界
　　　　文王城近之
周　　　黄帝臣有周昌商有周任(千姓編云/商太史)周國乆
　　　　矣預謂扶風雝東北有周城(雝唐為/天興)葢即周
　　　　原岐之小地名泰王遷之在美陽南故説文
　　　　謂文王封岐在美陽中水鄉而漢志謂美陽
　　　　西北中水鄉周泰王邑(或謂太公徙岐下之/周原號國曰周非)
程　　　王季之居(周書王季宅程世/紀云王季徙于程)在今咸陽故安
　　　　陵亦在岐南與畢陌接所謂畢程(吕十八武/王嘗窮于)
　　　　(畢程長安志孟子言文/王卒于畢郢今作郢)
豐　　　文王作豐武王作鎬豐豐宫鎬鎬宫豐在豐
　　　　水之西鎬在豐水之東皆宗周地本小男國
　　　　武王伐紂乃收虞師芮師豐師鎬師者亦作
　　　　酆寰宇記文王酆宫在鄠盟會圖云豐鎬相
　　　　去二十五里
鎬(鄗/)　　在長安之靈臺鄉鎬京宗周(元和志鎬京在/長安有武王宫)
　　　　漢穿昆明鎬之遺址淪焉(今永興昆明/北之鎬陂)即京
　　　　周(昭/元)或作鄗非是(世本荀子皆作鄗六韜酆/師鄗師史鄗池君亦見春)
　　　　(秋後傳然本只高字光武起鄗邑者若常山/鄗邑在河北自音郝一作䧚集亦音鎬非)
王城(洛二/東西)武王遷鼎郟鄏成王定之作東都洛曰王城
　　(周/)　今河南縣皇城也(澗水東/瀝水西)亦曰郟(今縣西有/郟鄏陌有)
　　　　(郟/山)至平王遂居之曰東周而以豐鎬為西周
　　　　子朝復居之二周分理此為東周赧王遷之
　　　　而此為西周矣(公羊云咸陽東/周王城西周)與秦之王城
　　　　異(杜云臨晉東有古王城今名武鄉城秦城/之王城乃昭十五隂飴生㑹秦伯䖏即大)
　　　　(荔城在/今同州)
東周(三/)　西桓公孫惠公封少子于鞏號東周
西周(三/)　經姬姓叔均國葢别一國
宗周(三/)　周公既營洛又卜瀍水東作下都遷商頑焉
　　　　曰成周今河南洛陽故城是(洛陽熈寧省入/河南城中有翟)
　　　　(泉翟泉詳/樵周地水)及子朝入王城敬王居成周曰東
　　　　周周衰為二而此為西周(桓公居/考王封)自武以鎬
　　　　為西豐為宗周後更鎬為宗周(正月注雨無/正曰周宗忞)
　　　　(云宗周/京兆)宗周成周王城東西周不一學者宜
　　　　詳
􁃔孤聚　秦以處東周君
陽人聚　秦以處西周君今汝州之西
承休　　光武封姬常今汝東有承休故城
商(蕃/)　　契封在華隂之鄭鄭縣有欒都城及故藩邑
　　　　故世本謂契居蕃闞駰云蕃鄭西今之巒城
　　　　是矣地有商山魯連子云在太華之陽世紀
　　　　謂在商洛故世謂上洛漢商縣非也(括地象/云商州)
　　　　(闞云商州上洛九域志輿地記云契始封通/典云商之商洛古商邑乃商君封檢地志盖)
　　　　(南陽界古商/于漢之商縣)
砥石　　昭明居
鄴　　　上甲㣲居即桐也世紀云鄴西南有上司馬
　　　　太甲之居今湯隂有司馬泊司馬村或云太
　　　　甲葢以鄴西桐有離宫商之墓地而􁁴以上
　　　　甲為太甲爾
參(大夏/)　實沈封大夏是為參今太原陽曲舊晉陽城也
商(隱元/)　商丘閼伯封相土因之宋是今南京理宋城
　　　　漢之睢陽或以為漳水之南商虚失之
相　　　虹之西北有故相城寰宇記云即相土居
龍　　　晏龍國(䕫龍皆以/名為國)王符云優姓魯之北鄙(成/二)
　　　　(年齊伐我北鄙/圍龍世家作隆)預云太山博縣西南後為博
　　　　城今奉符有龍山漢陳署為龍侯者(唐乾/封)非
　　　　長垣之龍(蕭縣東三十有龍城水經獲水所/經開皇曰龍城今長垣有龍城)
續　　　續牙國晉邑也狐鞠居采
巫人　　今之巫山歸之巴東故漢巫縣(利州其/北境)
􁌉民　　經有巫人􁌉民􁌉民肜姓帝俊後廣韻有􁌉
　　　　國集音替
司幽　　一曰思幽見經列子曰思幽之國思士不妻
　　　　而感思女不夫而孕
蜀　　　支子封蜀侯國自益昌西南至蜀皆其地張
　　　　儀滅之(蜀王八戰不勝而滅赧王元/年秦惠文封公子通為蜀王)
苴　　　蜀王封其弟葭萌于漢中為苴侯後命其邑
　　　　曰葭萌今利州縣一曰吐費城
揺氏　　經云帝嚳子國即揺民
東胡　　厭越國後曰鮮卑盧綰所居鮮卑山在栁城
　　　　東南二百里伊尹四方令東胡正北
吐渾
慕容
柔僕　　一曰羸土之國
赤烏　　穆傳赤烏之國在㫪山西三百與周同祖
中路　　𤣥元國
　　　　　帝嚳之孫子何其盛歟傳曰昔帝嚳卜四
　　　　　妃之子皆有天下常儀之子為帝摰慶都
　　　　　之子為帝堯契之後為商而稷之後為周
　　　　　商周之後盛莫京矣予嘗求之帝嚳之治
　　　　　天下其迹之聞于代者初無赫赫之功是
　　　　　何邪得非有功者不如無過之難而作隂
　　　　　徳者弗若絶陽刑之惠大乎體嚳之政亦
　　　　　惟仁柔無苛而已而其裔之昌如此也不
　　　　　亦姣乎其若商周之後國别著于篇
虞　　　仲雝後陜之平陸呉山有故虞城虞井虞城
　　　　在平陸東北六十本帝舜之後國所謂西虞
互呉　　伯爵(外傳云命圭有/命固曰呉伯)呉大也即泰伯居句呉
　　　　也句呉故城在無錫梅里平虚(城在無錫東/三十梅里在)
　　　　(葢閭城北五十寰宇太伯城西去縣四十/平地數丈輿地志呉築城梅里平虚即此)城
　　　　内有泰伯宅及泰伯之墓(墓在無錫縣東三/十九里冡墓記在)
　　　　(㑹稽呉縣北梅里輿地記宅/東五里乃泰伯塟梅山也)姑蘇呉興丹陽
　　　　為三呉(句踐即今蘇治呉縣/哀公十三越滅之)
棠谿　　夫槩奔楚封之世家呉春秋云昭王封之為
　　　　棠谿氏(定五姓寰宇云唐陵/書又為唐谿氏繆)在汝南呉房(房/為)
　　　　(丹朱封夫槩封/呉因曰呉房)今蔡之遂平有棠谿亭呉房
　　　　城(潜夫論云在汝南西平通典在郾城/彪云亭在呉房呉房元和十為遂平)盟㑹
　　　　圖作堂谿(云在豫之郾城有/堂谿村郾城西界)
延陵(西/)　延陵五一在代一在綏(後魏延陵縣/今綏之延福)一在丹
　　　　徒(隨延/陵縣)皆非季子之居一作金陵然亦非古
　　　　(今潤州延陵縣太康/二分曲阿延陵鎮置)古延陵在今常之晉陵
　　　　(故漢/毘陵)退畊在是(地志㑹稽毘陵季札居公羊/云札退居延陵終身葢因封)
　　　　(此今江隂芙蓉湖西/馬鞍山札所耕處)有札墓孔父所至(今墓/在縣)
　　　　(北七十申浦之西/江隂西三十五)
州來(二/)　古國楚滅之呉取之封季子(成七呉入州來/昭十三滅之又)
　　　　(二十三年/伐封之)釋例地闕地志在沛今壽治下蔡
　　　　(夫差遷昭/侯于此)自延陵徙故曰延州來(今延陵東/北九有季)
　　　　(子廟太康地志云呉封季札/州來而居延陵故曰延州)野王云呉自有
　　　　延州來地先已封季子非楚州來邑未詳
朱方(襄二/十八)潤之丹徒東二十地曰朱方呉邑也故慶封
　　　　入呉與之朱方昭四年楚圍朱方者
郁閭　　郁乆閭也或曰郁國乆閭其名一作􁘫今單
　　　　之魚臺故方與縣東南有郁郎城(或云禺夷/一曰郁都)
　　　　有郁氏(國語魯/相郁貢)
鳩兹　　預云蕪湖縣東今臯夷也今太平蕪湖縣東
　　　　四十員卿呉地記云有鳩兹城按輿地志以
　　　　為臯兹今蕪湖之徳政鄉有句兹社句兹港
　　　　為古鳩兹樂史以為松滋失之(寰宇記壽之/霍丘東十五)
　　　　(有松滋故城葢本古今地記松兹古鳩兹漢/屬江陵魏屬廬江一名祝兹誤松兹楚地楚)
　　　　(伐呉及鳩兹無囚在江陵咸康三年以松兹/流户在荆上立松兹縣𨽻河東乃荆之松兹)
鄖　　　一作䚋呉地發揚也(杜云鄖發揚也桓王十/二鄖將與趙楚敗之)
　　　　今海陵(今㤗州治縣西/南有發繇口)
西呉　　一曰虞雝支子封今陜之平陸東北六十里
　　　　故虞城也漢大陽地本帝舜後封即西虞有
　　　　呉山虞井
樊(三􁀙/􁁉)　仲山甫采(宣王/封之)􁁉也今京兆杜陵有􁁉鄉樊
　　　　川昔惠王使虢公伐樊執仲皮者(記漢砠賜/樊噲邑因)
　　　　(號樊/川妄)王符以為封南陽在南雝州記荆州圖
　　　　副摰虞等皆以為襄之鄧城然兖之瑕丘亦
　　　　云樊仲皮國(寰宇記瑕􁀫西南樊故城/漢縣郡國志云樊仲皮國)吉甫
　　　　之墓則在南皮(西三十髙三丈上二木自/有墓來不老曰長秊樹)亦
　　　　作􁀙
安陽　　周章次子風土記武王封周章小子斌于無
　　　　錫安陽鄉今常之無錫有安陽山(莾有/錫)
閻(有/閻)　　仲奕國閻􁀙三公晉之閻縣成王封康叔以
　　　　有閻之土者(定四為衛/之朝宿邑)地近洛與甘縣接境
　　　　昭九年周甘人與晉閻嘉爭閻田預闕之樂
　　　　史在河陽有閻坎一為閻田解縣也非鬼閻
　　　　(宋地杜云穎川太平西北有/鬼閻亭潁川今許長平未詳)
邘(哀九/)　廣陵東南有邘江即邘溝
太鹵　　太原榖梁云中國曰太原狄曰太鹵地與狄
　　　　境今陽曲
發繇　　海陵東南有發繇口哀十二年之發揚也
　　　　　右泰伯仲雝後
　　　　　子曰泰伯其可謂至徳也已矣三以天下
　　　　　讓民無得而稱焉禮讓為國之本也昔者
　　　　　虞帝一讓而九官皆讓范宣子一讓而其
　　　　　臣皆讓下之視俲芿草偃風況始國之君
　　　　　哉詩云受爵不讓至于己斯亡少康以克
　　　　　艱興而句踐亦以克艱興泰伯以天下讓
　　　　　而季札亦以呉國讓惟其有之下必有甚
　　　　　焉者故能禮讓則知禮而敬上矣知禮敬
　　　　　上于為國乎何有古公之時周家之業葢
　　　　　已形矣其所以當得之者泰伯也乃不受
　　　　　而三辭之其不受也非為名也非為其弟
　　　　　也以天下故豈其心之有是哉心無是是
　　　　　故天下莫之知天下莫之知何從而稱之
　　　　　哉范煜亦言泰伯伯夷未始有讓若許由
　　　　　者能逃天下而不能逃名迹不冺也鄉使
　　　　　泰伯遷延退辟不能堅决則民得而稱之
　　　　　矣豈至徳邪(泰伯無子弟/至徳不為雝)文王者天之所
　　　　　命也伯惟知此是故致國不屑夫以君之
　　　　　元子而棄宗國以逃形身本中夏而冐先
　　　　　王之大禁以從狄安行獨復又曷嘗以讓
　　　　　為為美而為之哉(符子曰泰伯將讓其國於/季厯謂其傳曰泰王欲以)
　　　　　(一國之事屬我我其羞之吾聞至人不君/一世而萬世以之君不貴一代而萬代以)
　　　　　(之貴吾焉能貴乎一國而賤乎萬代哉乃/去其國夫泰伯以國讓而云以天下讓者)
　　　　　(非用天下讓為天下而讓也方古公時邑/于梁山之下何嘗有天下禹稷躬稼而有)
　　　　　(天下文王一怒而安天下稷文王何嘗有/天下為天下讓故民無得而稱若以天下)
　　　　　(□何無得/而稱哉)三讓之説亦推見至隱而知周
　　　　　之所以得天下之本云爾太史公云伯知
　　　　　古公欲立季厯亡之荆蠻斷髪文身何嘗
　　　　　見其三讓如所謂南鄉讓天下三哉(方太/王時)
　　　　　(以與王季而王季以與文王文王以與武/王皆泰伯啓之也論衡云泰伯見王季有)
　　　　　(聖子知太王意欲立之乃入呉采藥斷髪/文身以隨俗太王薨泰伯還王季避世泰)
　　　　　(伯再遂王季不聴三遜曰吾之呉越呉越/之俗斷髪文身吾刑餘之人不可為宗廟)
　　　　　(主王季乃權受之古今樂録云泰伯與虞/仲俱去被髪文身變形託為王采藥及聞)
　　　　　(古公卒乃還發䘮哭於門外示夷狄之人/不得入王庭于是季厯謂泰伯長當立伯)
　　　　　(曰吾生不供養死不含飯哭不臨䘮猶不/孝之子也何得繼又斷髪文身則刑餘之)
　　　　　(人也戎狄之民也三者不除何得為君委/而去之故孫盛三讓論曰鄭𤣥以託采藥)
　　　　　(而行不與發䘮斷髪文身為三者之美隱/蔽不著而王肅則以謂其讓隱故民無得)
　　　　　(而稱𤣥既失之肅亦未為得也如𤣥所云/天下共見何云隱而未著且逃去與不發)
　　　　　(䘮本止一事而斷髪文身文與左氏明文/不合子言三以天下讓如季札子臧之倫)
　　　　　(者/)按王充書古公三子其季曰歴季歴生
　　　　　昌在褓瑞見古公曰吾世當有興者其不
　　　　　在昌乎泰伯知之乃去之呉夫泰伯葢知
　　　　　天命之在昌不去則惑惑且亂是故翩然
　　　　　有不俟駕此其去之為天下者明也(真父/云自)
　　　　　(竄荆呉以讓季厯也讓季厯者以有昌也/所貴昌者以有發也伯見季厯仁人者文)
　　　　　(武乂聖知天意方啓周室故黙焉而退讓/仁人者一讓聖人者二故云三以天下讓)
　　　　　(夫以為伯知文武之聖當得之而后遜/則武之牧野無是心也而況於泰伯乎)時
　　　　　平則先嫡國難則先功此憲之所以讓太
　　　　　子也若齊景公簒其君兄之位雖有千駟
　　　　　死之日曾何足為稱哉秦王世民功既髙
　　　　　矣而建成元吉猶不之寤卒以自斃則知
　　　　　為己而已夫又安能以天下哉泰伯可謂
　　　　　至徳也已矣
　
　
　
　
　
　
　
　
　
　路史卷二十六
欽定四庫全書
　路史卷二十七　　　　　　宋　羅泌　撰
　　國名紀四
　　　陶唐氏後
陶　　　髙辛封之今廣濟軍治古定陶城有陶丘范
　　　　蠡變姓名間行止陶今鄆之平隂有陶山
唐　　　國即中山今定之新樂與唐縣俱是(即漢/唐縣)有
　　　　堯山唐水望都故城望都里東北有廣唐城
　　　　(即中山故城張/曜記之中人城)東有堯故城(俗訛為堯姑猶/故州為𣲖州)
　　　　後都平陽安邑亦皆曰唐平陽亦丹朱封也
楚　　　許氏叔重謂堯以楚伯受命今之唐州故湖
　　　　陽有西唐山宣十二年之唐乃唐成公之國
　　　　記云成王滅唐徙其後於許郢之間者也
丹　　　朱之國今朱虛有丹山丹水出焉東丹西丹
　　　　二水近有長阪遠峻謂之破軍坡記為丹朱
　　　　弄兵之處又鄧之内鄉亦有丹水漢之丹水
　　　　縣荆州記云丹川堯子封者九域志云在鄧
　　　　有丹朱冢然丹朱陵乃在相之永和鎮
房(防/)　　朱封防也昭王取房后今蔡之遂平西南四
　　　　十呉房故城孟康云本房子國(輿地志云房/子國楚靈滅)
　　　　(之遷房于楚夫槩奔楚封之因曰呉房元濟/平因曰遂平即西魏之先遷國周為遷州水)
　　　　(經云陽武有房故/城非趙之房也)秦之防陵(昭二十二呉/房亦作防)有
　　　　唐王墓武徳初為房州與趙房異(詳周後/世國)
傅　　　大繇國(唐表云/黄帝後)夏封之在虞虢之間(在河東/大陽北)
　　　　(十里有顛軫阪/說阪築之所)有傅虛傅巖傅說之祠古之
　　　　北虞今𨽻平陸尸地多傅姓子云傅巖在北
　　　　海之洲妄也
鎦(留/劉)　　長子之後妘姓留也丘中有麻彼留子國者
　　　　漢𨽻彭城(酈云留縣故城翼佩泗濟張良遇/髙祖處縣至隋猶在今在沛縣泗)
　　　　(水縣東南二十五或以為/襄元年宋吕留在彭城也)子房之封有廟墓
　　　　(蘇鶚云騰縣有留城是鄭留邑陳併之曰陳/留今陳留有子房廟陳留圖經云靈臺非也)
　　　　(乃此􁚩氏之劉亭隠/十一年傳之劉也)今徐之留城鎮有留鄉
　　　　留故城(繁休伯避地賦朝余發/乎泗州夕余宿乎留鄉)世作卯金刀
　　　　繆也(說文無劉字春秋劉康公/故只作鎦纂古亦作鎦)
豕韋　　防姓韋也見世本或云劉氏非
鑄(祝/)　　侯爵祝也兖之龔丘治故虵丘屬濟北有鑄
　　　　鄉(廣記云龔丘春/秋鑄遂二國地)然記齊之歴城為祝國春
　　　　秋之祝阿寰宇記為古祝國黄帝後故城在
　　　　今豐齊東北二長清東北四十五(記云黄帝/後封因禮)
　　　　(記/誤)
唐(二/)　　桀伐有唐堯帝後洛陽之唐聚(昭二十三注/或云洛陽東)
　　　　(南有/唐亭)若邲之戰唐侯為楚左拒預謂楚之小
　　　　國定五年秦子期滅唐者隨之唐城唐鄉也
魯　　　御龍邑(左傳云懼/而遷于魯)魯陽國夏魯陽縣亦號唐
　　　　侯漢屬南陽(固云南陽魯縣/御龍氏所遷)今汝之魯山有
　　　　魯陽關有大龍山堯山今曰大陌山因絫立
　　　　堯祠(水經注絫/祠堯山上)後忞魏魯州(王世充/魯州也)有魯陽
　　　　公墓豢龍城(汝之龍興九域志魯陽關城/在鄧有松嶺即古魯陽關)
杜(屠/)　　一曰屠括地志云杜伯國今永興長安縣南
　　　　十五有下杜伯冢廟記云杜伯所築漢之杜
　　　　陵今萬年(杜縣秦有周右將軍三杜主祠通/典城在萬年東二十四杜陵後魏)
　　　　(為杜城在下杜東城今在/萬年東十五非杜伯國)唐杜兩國也(即國/志云)
　　　　(雝州杜城在安山國七/里范氏云唐杜氏此也)
隨　　　士㑹邑晉地晉人逆晉侯于隨者非隨州然
　　　　按類林隨侯祝姓則亦陶唐氏之後
范(三/)　　士匄封今濮之范漢故縣有故范城武徳二
　　　　為范州領范一縣與范陽夀張異(鄆之夀張/有范城)
􁀙櫟
彘(一/)　　河東永安東北故彘縣也今晉之霍邑晉先
　　　　縠為彘子宣十二年彘子尸之者有彘水(霍/邑)
　　　　(即漢/彘縣)非周彘(昭二十九年/傳彘周地)
函與
　　　　　右五邑皆士氏
冀　　　冀氏也倂于晉郄芮封之昔臼季過冀者(僖/三)
　　　　(十/三)漢之陭縣今𨽻晉有冀亭在皮氏東北傳
　　　　云冀為不道者非冀州
髙唐　　博之屬縣縲所出桑欽地里志云縲出髙唐
　　　　今濟南之祝柯預云祝阿西北上堂城
上唐　　唐之名非一若帝堯伐有唐則為上唐故蔡
　　　　陽上唐鄉晉楚之戰後為縣(晉上/唐縣)今隨之唐
　　　　城有故唐城劉累之封則南唐也(見/前)復有廣
　　　　唐北唐之類冐其名耳髙唐齊邑今齊之章
　　　　邱則故髙唐(闞駰云漢縣平原郡南五十宋/髙唐縣開皇以愽有髙唐改為)
　　　　(章/巫)髙唐故城在齊之禹城南五十昔夙沙衛
　　　　以髙唐叛後使盻子治髙唐地者
　　　　　堯之子十其長考監明先死而不得立故
　　　　　堯有煞長之誣監明之嗣式封于劉其後
　　　　　有劉累事存漢紀(唐表云陶唐子孫生子/有文在手曰劉累按左)
　　　　　(傳有文在/手曰劉)朱又不肖(肖克也禮云簡不肖/謂不似其父母非)
　　　　　而弗獲嗣然亦弗絶於世其代之封者可
　　　　　得而知矣
　　　有虞氏後
虞(三/)　　帝先世所封河東虞阪所謂嬪于虞者今解
　　　　之虞鄉一曰呉在虞城北十三志云平陸呉
　　　　山上有虞城舜始封是(故虞城在陜之/平陸東北六十)穆天
　　　　子登薄山寘軨之隥宿于虞是也(薄山即/首山)預
　　　　在河東太陽(陜之夏縣有/太陽故門)樂史以為安邑(忞/同)
　　　　故武徳為虞州(元/年)乃都也
媯(六/)　　本作溈(因/水)嬴也(媯同見說文古/書賈昌朝音辨)柱所都蒲阪
　　　　今之河東有溈水逕首山下復一水曰汭溈
　　　　南汭北西注河(河東舜廟記云二泉在首山/東北山中寰宇記出河東縣)
　　　　(南三十首山南流溈北流汭孔安國馬季長/吕忱王肅杜預皇甫謐以為溈水之曲非也)
　　　　有帝廟(宇文/䕶造)然潘城饒汭皆有媯名(並見/下)而
　　　　泗水亦有媯亭(媯亭山在兖之泗水源陶/虛乃謝息所遷桃虛也)長
　　　　沙有媯水皆有祠去都逺矣(又安息去代二/萬千五百亦有)
　　　　(媯/水)
商　　　義鈞國今商之商洛漢商縣有堯女墓盛𢎞
　　　　之云武關西北百二十商城是
緡　　　季釐國(見山/海經)今濟之金鄉(詳少昊/後國)
虞　　　公爵虞思國(少康所依商均後寰/宇記後為少康邑非)宋之虞城
　　　　漢虞縣伯禹所封即有虞(哀/元)君專於樂臣爭
　　　　於權民盡於利而亡
圭　　　鄭穆妃圭媯國後為邽秦武公伐邽縣之者
　　　　(武公十年伐/邽戎置下邽)今華隂有下邽天水有上邽故
　　　　城在成紀有邽山
胡　　　古胡子國歸姓范史汝隂本胡國汝隂今頴
　　　　治西二里有胡故城九域志開封有陳胡公
　　　　廟胡公媯姓而盟㑹圖胡在豫之郾城此姬
　　　　姓胡楚所滅之(昭二十/三年)越世家云折酈宗胡
　　　　索隱宗胡邑也為胡姓之宗
負(負/黍)　　世紀舜遷于負黍按少室一曰黍室負黍城
　　　　在其南定六年之負黍也(杜云陽城西南有/負黍亭今在登封)
遂　　　虞後商人寘之遂(見風俗通杜/云商封虞邑)璠云在虵丘
　　　　東北十里字書作隧今兖之龔丘有虵丘城
　　　　西北十里有隧鄉漢隧縣齊滅之(莊十/三年)
廬　　　國故楚地今襄之宜城漢中廬春秋時廬子
　　　　􁀙黎者縣北有漢黎丘城應氏謂在廬江非
　　　　(郡國志寰宇記應劭廬江故廬子國故通典/以為廬州盖古廬庐亦或通言故庐潘辨載)
　　　　(籍無庐國而左傳廬戎亦曰廬在宣城/西山中劭以後因以庐江為庐戎國)
蒲　　　蒲衣之故國河中之河東西二里蒲津關也
　　　　(寰宇記為子路問津之所而又以為開封長/垣西南之蒲城又以為在黄城山亦自不一)
　　　　(今長垣東北十故/蒲城有子路祠)即蒲邑秦昭襄之蒲子(四/年)
　　　　後周唐為蒲州亦祁之蒲隂(中山記蒲隂昌/安郭東有舜氏)
　　　　(昔泉及舜二妃祠寰宇/記同之邰陽有故蒲城)
衛　　　郡國志云東郡衛公國姚姓本觀國也有河
　　　　牧城亦見水經今鎮之靈夀西北
潘　　　故縣屬上谷左傳潘獲潘子者本北燕州貞
　　　　觀改曰媯州今媯之懐戎亦曰媯虛(魏土地/記下雒)
　　　　(城西南故/潘城也)
饒　　　今之西城有姚方媯虛(世紀謂/之姚虚)佑云本曰饒
　　　　汭有舜祠或謂舜生於此世本云媯虛在西
　　　　城西舜居而頴容釋例亦謂舜居西城西本
　　　　曰媯汭非也
傅　　　河東商滅之
鄒　　　桑欽水經云濕水逕鄒平故城酈元云古鄒
　　　　侯國舜後姚姓今在濟南
息　　　今新息楚文妃息媯國後周之息州(随志周/于新息)
　　　　(置息州大業中廢集古/録有息州刺史梁洋碑)非姬姓之息(杜以為/姬姓非)
　　　　(也/)按字書鄎齊附庸今齊南郡
母(胡母/)　衛地在曹衛之間田世家伐衛取母者田氏
　　　　取之以封胡之支子逺本胡公為胡母氏(春/秋)
　　　　(舊圖云母邑/在曹衛間)漢劉楚為胡母侯屬泰山
轅(袁/)　　齊之禹城西有故轅城(寰宇記作瑗池/禹城南百里)哀十
　　　　年趙鞅取轅宜非此漢有袁良食遺鄉(按良/碑云)
　　　　(滿為陳侯至陳濤塗以宅立姓/曰袁漢有關内侯良食遺鄉)
餘姚　　風土記云舜支庶所封今縣𨽻㑹稽在餘姚
　　　　山之西以河東有姚故曰餘姚武徳為姚州
上虞　　今縣𨽻㑹稽拒餘姚七十酈道元所謂虞濱
　　　　西三十有虞山以有宋之虞曰上虞上虞故
　　　　城則在餘姚(太康地記謂帝避丹朱于此故/縣北有百官橋一曰舜橋郡國)
　　　　(志云禹與諸儒㑹事于/此相虞樂而名尤妄)
西虞　　齊桓公收西虞者
餘虞　　即虞呉今長興東北四十二有餘虞浦(陽羡/之東)
　　　　(鄉/)周處云諸漁浦一名餘呉溪舜虞時人化
　　　　之徕居故記每作餘漁非也
巴陵　　古巴丘今岳州有黄陵(舜妃登北氏墓/詳路史舜冢辨)
長沙　　今岳之沂江潭之益陽梁之重華縣有重華
　　　　城一號虞帝城記為帝都非
濮　　　帝子散封者今濮州有歴山靁澤故衛有曲
　　　　濮(定/八)城濮(桓十/二)宛濮(僖十/八)濮水(在曹之南華/莊子釣處)
箕(四/)　　箕子之先箕伯之封小國也春秋猶有箕崇
　　　　之國姓纂云商之圻内今太原晉敗狄于箕
　　　　者(僖三/十三)預謂太原陽邑有箕城是陽邑隨之
　　　　大谷後為骨打都今遼之榆社東南三十古
　　　　箕城在遼山(又地/形志)與琅邪(漢箕國屬琅邪宣/帝封城陽荒之子)
　　　　(文為箕侯今/莒縣有箕山)益都(青之益都/有箕山)襄邑異(石勒破/州郡必)
　　　　(柬衣冠號君子城其平幽州擢荀/綽等還襄邑今訛為箕子城矣)
朝鮮　　箕子後封遼之樂浪今平之盧龍有朝鮮城
　　　　故武徳以遼為箕州(八/年)而髙麗亦其地
鮮于　　箕子之支子仲國顔真卿云武王封之鮮子
　　　　仲食邑於于一云朝鮮後入海者為鮮國
直　　　直柄國昭二十三年直人周地
溈　　　長沙縣有溈水水經云東入臨湘
陳　　　媯滿之封本商侯武王伐而封之今陳治宛
　　　　丘苑城城記云胡公所築楚初滅陳項襄後
　　　　都之(昭/八)漢初淮陽國章和為陳國(二/年)後魏為
　　　　陳郡隨為州
陸
畨　　　邾國也漢縣屬魯國(今滕縣移蕃城中/去古滕二十里)一作
　　　　鄱邰音皮白褒魯國記云陳子游為魯相太
　　　　尉陳畨子也國人為諱改曰皮
罕羌　　燒當後
有庳　　象國今道州孟子作鼻
象城　　漢縣屬鉅鹿今趙之臨城昭慶鎮西北古象
　　　　城趙記舜弟象居(九域圖/經同)故仁夀以廣阿為
　　　　象城樂史引左傳舜弟所封(二國/附)
　　　　　君必不道而後國不祥國不祥而後國幾
　　　　　亡陳殺洩冶(宣九/年)明年而夏舒弑其君(十/年)
　　　　　夏舒弑其君而後楚入陳(十一年楚/莊殺夏舒)陳招
　　　　　殺世子(昭八/年春)未幾而陳侯卒陳侯卒而後
　　　　　楚滅陳(十月楚/靈殺昭)楚莊欲縣陳已而復之故
　　　　　楚靈滅之(凡四十/八年)楚靈滅陳已而陳呉復
　　　　　歸(昭十/三年)故楚惠復滅之(哀十七凡/五十二年)凡楚三
　　　　　滅陳矣(昭八年滅陳九年書陳災劉向謂/已滅而猶書陳者不與楚滅中國)
　　　　　(盖不知暫滅而猶存也前書叔弓㑹楚子/于陳見楚子已在陳繼書陳災所以災楚)
　　　　　(且存滅國若陳之未滅者傳言禆竈謂災/五年當復封封五十三年而遂亡亦左氏)
　　　　　(之/妄)方其欲縣陳也以申叔時之一言復之
　　　　　既而納其致亂之二臣故聖人書曰納公
　　　　　寧儀行父于陳夫復人之國而乃納其致
　　　　　亂之臣則是制人之國而使之不得其君
　　　　　臣之道也昔者晉人以幣如鄭駉駟乞之
　　　　　立者子産辭曰以寡君之二三臣而晉國
　　　　　之大夫專制其位是晉之縣鄙也何國之
　　　　　為辭之幣而報之晉人舍之四國有王它
　　　　　國非所當與也今也納其致亂之臣則是
　　　　　私利之而制之國矣存亡繼絶顧若是耶
　　　　　納者莫之受而强焉者也然則為楚也如
　　　　　之何豬夏舒之宫封洩冶之墓施孔寧儀
　　　　　行父于朝而後謀諸宛丘耆徳定其君而
　　　　　去其誰不可何至納其致亂之臣哉(經明/先煞)
　　　　　(夏舒而後入陳左氏/煞之在入陳後非也)太史公曰舜重瞳子
　　　　　項羽亦重瞳子豈其苗裔耶何其興之暴
　　　　　也朝鮮罕羗固亦聖後然有虞氏之明徳
　　　　　不以天下私其子而傳禹彼區區之爭殘
　　　　　者其何以承之哉方楚滅陳史趙曰盛徳
　　　　　必百世祀虞之世數未也陳氏得政于齊
　　　　　而後陳卒亡田氏之取論者猶以為虞帝
　　　　　之羞而况彼之爭殘者乎
　　　夏后氏後
駱　　　􁉽父之國王符云駱慶姓今京兆宜壽有駱
　　　　關駱谷故盩厔地
崇　　　􁉽國伯爵昔文王伐崇命無殺人民壊宫室
　　　　崇人歸之如父母而趙穿且侵崇(宣/元)今永興
　　　　鄠東故酆宫是鄠扈也故扈一曰崇扈
虹　　　堯封之命縣𨽻宿輿地志云堯時禹為夏伯
　　　　邑于此有廟(九域志同張耒南遷録云當作/紅以為紅陽侯國訛為虹誤)
髙宻　　今洛之宻縣然髙宻縣乃𨽻宻
陽翟　　櫟也今許之陽翟縣本曰夏故後曰有夏本
　　　　此世紀云夏今陽翟是也
夏　　　今陜之夏縣唐𨽻絳周成王封夏公在此本
　　　　侯爵莊辛云堯時漢安邑之地(故安邑城在/夏縣北十五)
　　　　盖冐陽翟之名
辛　　　帝支子封韻或云辛之轉非也一作騂􁆶㜪
　　　　也今陳留有辛城辛虛(周語作莘墟地/記莘城辛之轉)
長子　　紂太史辛申國今潞之長子縣紀年之尚子
　　　　也(梁惠成十二年/鄭取屯留尚子)
西翟　　辛繇靡之子周封之
觀　　　后啟五庶俱封于衛是為五觀(外傳云啟有/觀注太康弟)
　　　　(封夏襄滅之潛夫論水經/云兄弟五人是為五觀)故頓丘(杜預觀國/夏同姓在)
　　　　(頓丘頓丘今熙/寧省入清豐)澶之觀城(陳氏禮論觀為姚/姓誤寰宇記古頓)
　　　　(丘縣在清豐東/南十五後移澶)河决之地(平準書河决觀元/和志云觀城漢之)
　　　　(觀縣古之觀國/後漢為魏田縣)漢之畔觀故屬趙(竹紀年梁/惠成二年)
　　　　(齊田壽帥師伐/趙圍觀觀降)記志皆以為灌說者又謂斟
　　　　灌俱繆諸斟接爾
扈　　　觀扈二國(昭/元)滎陽武原西北有扈城扈亭(莊/二)
　　　　(十/三)故卷縣地(後齊省/入洛陽)汲紀年晉出公三十二
　　　　年河絶于扈者非己姓之扈
莘(八/笙)　　姒姓(世/本)文王妃母家今同之夏陽漢郃陽有
　　　　太姒冢城祠廟(詩云纘汝維莘在洽之陽十/道志在同之河西河西即郃)
　　　　(陽郡國志云郃陽南/二十有城古莘國)昔散宜生求有莘氏美
　　　　女獻紂周代有神降之本虢地陜石鎮西十
　　　　五莘原也(在陜州/陜縣)然大名之莘縣有莘亭(桓/十)
　　　　(六衛盗待諸莘廣記莘縣為殺伋處京相/云平陽陽平北十里有莘亭伋壽沒焉)亦
　　　　國也隨為莘州而齊(成二從齊師于莘即宣/十八年笙也注魯境外)
　　　　(此齊地杜例愽州武/壯西北有故莘城)蔡(莊十八荆縣蔡/師于莘乃蔡地)濟隂
　　　　(元和志古莘仲國濟隂縣東/南三十古莘國伊摯耕處)管城(史伯云厯/莘昭云國)
　　　　(在管城/有莘城)陳留俱用莘字作兟甡㜪􁀙同(集/辟)
巢
鄧　　　仲康子國楚之北境史云阻之以鄧林者今
　　　　之南陽故杜佑以鄧為禹都
綸　　　少康居虞邑今宋之虞城西三十五有綸城
　　　　秦楚伐鄭圍綸氏者(汲紀/年三)山海經狂水逕綸
　　　　氏城注在陽城然漢綸氏故城在今登封西
　　　　南盟㑹圖䟽云虞邑在洛之嵩陽漢輪縣屬
　　　　潁川(十道志臨武縣夏之綸邑魏孝文于綸/氏置潁陽縣故寰宇記潁陽夏之綸邑)
　　　　博物志以汾隂為古綸今汾隂北九汾隂城
繒(二/)　　子爵昭公取鄫也曲列國一曰繒衍今沂之
　　　　承縣東八十故繒城莒滅之(襄/六)漢繒國屬東
　　　　海開皇為鄫州(大業廢武/徳四復置)非鄭鄫(按滎陽有/鄫水城有)
　　　　(鄫水水經云出鄫城西北雞絡塢下入洧乃/溱也襄元年次鄫者城在拱之襄邑東南)
越　　　季扞國姒姓􁁉也一曰於越(杜云發語聲王/㑹觧有於越墨)
　　　　(子㳺公尚過於越蘇/軾云於嘆聲繆矣)處埤中號無餘今㑹稽
　　　　越州治謂之句踐城與南越異(越絶書云句/踐小城山隂)
　　　　(是/)爵不過子
㑹稽　　王㑹解有㑹稽或云即越盖自一國
姑越　　今處州通典云本甌越之地
姑蔑　　一曰姑妹大末也晉之龍丘今衢之龍游有
　　　　姑蔑城(在縠水南三里/東門臨薄溪)昔彌庸見姑蔑之掑
　　　　者漢之大末即東陽之太蔑縣而瑕丘其析
　　　　也(隱元年盟邾之處今/兗之瑕丘有姑蔑城)
于越　　越之别漢書荀子吕覧明作于昭云是餘于
　　　　今𨽻饒漢之餘汗杜佑謂句踐之西界所謂
　　　　于越淮南云越人有變必先守餘于者韻作
　　　　邘為盂音非(董逌以為亐云即于越因杜以/於為發語尒漢音云南方越名)
　　　　(誤/)
句餘　　周書有句餘盖句越也亢倉子言句越之幹
　　　　者山經有句餘之山郭云在句章之北餘姚
　　　　之南取二縣以名不然
甌餘　　今烏程東二十有歐餘山一曰烏山一曰甌
　　　　亭山以王逸少昇之曰昇山
顧余　　輿地志漢文封東海揺之子期視為顧余侯
　　　　侯今昇山東十八有西余山
閩越　　海内南經云閩在海中許說文云閩越虵種
　　　　郭氏以為西甌(今建安/非鬱林)乃今福之閩縣即東
　　　　冶亡諸之封(冶後分為㑹稽故/冶城今在永嘉)亦曰西越(郡/國)
　　　　(志西越建安郡東甌永寧郡今福州南九里/南臺江有亡諸釣龍臺州南二百歩越王山)
　　　　(乃亡諸舊城中有越王井其中金雞有/聞之者有閩山在州南一里二百歩)有五
　　　　姓黄林等是或云東越者非(開元録云閩川/越地即古東甌)
　　　　(今建州亦其地皆虵種有五姓謂黄林等是/其裔無諸封閩越王乃秦之閩中或云即東)
　　　　(越非也建元三年閩越發兵擊/東甌六年擊南越不得為一)
黄林
餘不　　烏程有餘不鄉(扶鳩/切)今湖之徳清東百歩武
　　　　康東二十四里有餘不溪溪水絶清與餘溪
　　　　不類晉孔愉放龜於此(榆餘不亭侯沈氏家/傳後漢沈戎居烏程)
　　　　(餘不/溪)
姑於　　見王㑹解說云顧(見/下)然在漢世一云姑熟於
　　　　孰音轉也
海陽　　見王㑹解漢之掲陽亡餘復封是今潮之海
　　　　陽縣潮舊謂南越地二越之間爾
瑯邪　　漢縣故城在宻之諸城東句踐圖霸徙此起
　　　　觀臺山上徙三萬户于下
秣陵　　上元西南七里有故越城越絶書云東甌越
　　　　王所立元王四年范蠡築寰宇記在今瓦官
　　　　門東南曹氏記云在秣陵西十五句踐平呉
　　　　戍之而築去建康宫八里
東甌　　王揺王東甌今温之永嘉也(郡國志云永嘉/為東甌漢之治)
　　　　(縣/)有甌水永嘉記甌水出永寧山(郭氏以臨/海永寧為)
　　　　(東/甌)有東甌王都城有亭積石為道今猶在故
　　　　章安之東甌鄉也地有囘浦浦東乃漢侯官
　　　　都尉理(閩越王東甌告急遣嚴助救之未至/止東甌為徙國於江淮間而遺人漸)
　　　　(出乃以東甌地為囘浦/光武以囘浦為章安)
東越　　越之分封顧余者號東越郡國志云婺州正
　　　　得東越之地
越漚　　四方令越漚在正東越之分或云即甌人漚
　　　　歐甌區通
句章　　故城在明之鄞縣西圖經鄮縣東有甬東及
　　　　句章故城(郡國志句章/本是華平山)
甬東(甬/)　史記句踐平呉徙夫差於甬東韋昭云甬東
　　　　即句章東溪口外洲句踐都即哀二十二年
　　　　之甬也預云甬東乃句章東海中洲窮地也
甌人　　王㑹解云甌人鱓蛇(鮀/字)注云東越甌人海内
　　　　南經甌居海中注岐海今臨海永寧縣即云
　　　　東甌
甌鄧
諸暨　　秦縣界有諸山暨浦元常之都
武城　　隨寰宇圖云夏禹七代孫芒封公子武于此
　　　　建國今具之武城北十里有故城
没鹿
　　　　　經之無勿說之而有經之直勿煩之而䊸
　　　　　魯僖公十九年夏六月宋公曹人邾人㑹
　　　　　于曹南鄫子㑹盟于邾己酉邾人執鄫子
　　　　　用之㑹盟者彼自為盟而已往㑹之也用
　　　　　之者亦猶易之用牲云爾或以饗或用享
　　　　　所不得而知矣聖人惡其詳而書之曰用
　　　　　則其惡己具矣焉用究然執鄫子固邾人
　　　　　而左氏者乃以為宋公使邾文公執而用
　　　　　之次睢之社說者復有叩鼻血社之說盖
　　　　　因上文曹南之㑹相屬而為之言兹大妄
　　　　　矣夫經文之曹南乃别自一㑹也于時雖
　　　　　有邾人而非文公其㑹盟于邾也乃是邾
　　　　　國自為盟事而鄫子往参之鄫子参之因
　　　　　以見執非復向者曹南之㑹也曹南者曹
　　　　　之南而邾者直邾國也若以同為曹南則
　　　　　經之書必曰如㑹不得云㑹　盟于邾矣即
　　　　　按曹南在濟隂東二十里邾在東濟任城
　　　　　南二十里西南去曹三百一十次睢在宋
　　　　　城南其東北一百八十至單又一百八十
　　　　　而至濟其西北至曹南二百八十道路越
　　　　　絶不知何為而有是說且曹南之㑹寔非
　　　　　為盟亦何得謂之㑹盟而辨疑更以謂用
　　　　　為牲而㰱之以盟不知鄫子已用則復誰
　　　　　與盟耶以為盟曹南之人則非惟壤隔而
　　　　　己酉後曹南抑又逺矣宋公亦當代之盟
　　　　　主也而今為㑹乃遽制使邾子執用鄫君
　　　　　則罪正在宋不在邾矣春秋胡得越宋而
　　　　　理邾哉設以宋公果使邾子執鄫君而用
　　　　　之則春秋必曰宋公使邾子執鄫子䒩用
　　　　　之宋公主使國君戕一國君理無不書不
　　　　　書宋公是宋公未嘗使邾人執鄫子書邾
　　　　　人執鄫子見執鄫子者乃邾人宋無豫也
　　　　　夫以季姬之使鄫子倈朝猶切書之况使
　　　　　他國之君執國君而賊之乎果以宋君使
　　　　　之則宣之十八年邾人之戕鄫子又誰使
　　　　　邪昭公十一年四月丁巳楚子䖍誘蔡侯
　　　　　般殺之于申冬十有一月丁酉楚師滅蔡
　　　　　執蔡世子友以歸用之時之月之日且地
　　　　　之又名其二君曰誘曰殺曰執曰滅曰用
　　　　　其辭之曲盡如此宋果使邾度得而不書
　　　　　乎蔡友之用左氏以為用祭岡山而公羊
　　　　　則以為用其頭以築深戒小人之不能順
　　　　　事者果聖意乎然春秋之諸侯死不以其
　　　　　道名鄫子不名其所以放乎死惟自取也
　　　　　季姬許嫁邾鄫子請强委禽焉既歸邾矣
　　　　　而鄫子者復往而参其㑹其取死者固非
　　　　　以其道也胡文定云用為臣僕用為臣僕
　　　　　固不足乎書也
巢(二/)　　南巢氏桀之封秦為居巢(亦作鄛羽傳/范增居鄛人)今無
　　　　為之屬鄛縣也古巢伯國(見書亦為子/入楚為巢公)呉滅
　　　　之(昭二十四寰宇記楚滅非/既為羣舒邑故楚圍之)故巢城在皖北
　　　　六東(同安志巢城在桐城寰宇記在縣南六十/五號古重城城有三重南北川澤左右)
　　　　(陂/湖)故有夏水(合肥巢胡云居巢陷者九域志/謂之焦呉志作勦同吕交切)
　　　　非衛巢(杜云呉楚間小國是/左云楚邑邑無書滅)
把　　　定姒國商封之今汴之雝丘有古把城武徳
　　　　初為把州(又開皇初杞州/今滑之白馬)僖十四遷緣陵(邵/謂)
　　　　(營陵地志云北海營陵亦謂營/丘唐省入北海今維治有禹廟)後復遷淳于
　　　　(今髙宻瓚云即緣陵文/公遷之桓六淳于公亡)貞定二十四楚滅之
　　　　(㣲不紀公羊僖/十四莒滅之)古作□(衛宏/說)
婁(五婁樓/牟)樓也本作僂商所封即牟婁(隱四莒伐/杞取之者)曹東
　　　　之地一曰無婁宻之諸城有婁鄉牟夷國也
　　　　說謂封把而號東樓繆東樓與晉婁穰䣚異
　　　　(僖二十四傳婁晉地而南陽穰鄉乃婁也漢/祖云婁者劉也故呉疁縣漢改為婁姑蘇疁)
　　　　(門後亦/為婁)
陽　　　即陽樊在濟源晉文公曰陽夏商之典祀樊
　　　　仲之官守焉者
沛
泊　　　見潛夫論或云即鮑然自有鮑
弗(費/􁞷)　　費也一作􁞷扶味切今河南緱氏滑都也與
　　　　魯費異(魯費音秘陸/氏一之誤)姓纂有􁞷氏别為􁞷並
　　　　音非也(玉篇以􁞷為季/氏之鄪亦非)
冥(鄍/二)　　鄍也陜之平陸東北二十有鄍城冀伐之者
　　　　後為虞氏邑又哀六有冥陳地(與哀十九/越冥異)
褒(二/)　　夏有褒君褒姒祖也盟㑹圖云梁州褒城縣
　　　　漢之褒中義熈之苞中有褒水褒谷褒國故
　　　　城為褒水所壊(寰宇記褒中古褒國都/尉理在興元西三十三)樵謂
　　　　蔡之褒信
沈(寢/)　　沈姒國子爵蔡滅之(定/四)潁之沈丘縣亦謂之
　　　　寢(楚/地)叔敖之封在縣南百歩隋為沈州
男(南/)　　世本之有男氏潛夫作南周書之有南也二
　　　　臣勢均争權而分楚地記云漢江之北為南
　　　　陽漢江之南為南郡者是
肜　　　商有肜伯地即肜城
鬻　　　齊公子荼毋鬻姒國(昭二/十六)
鮑(四/)　　齊之歴城歴下城東三十四有鮑城三齊記
　　　　鮑叔牙之食邑而漁陽有鮑丘之水潞水也
　　　　亳之城父亦有鮑溪水非舒鮑
流黄　　辛姓在三巴之東山海經云廣三百里亦見
　　　　鴻烈等書
葷育　　熏粥也後為玁允匈奴
大夏　　後為黨項宕昌白狼羌
　　　　　書云成湯放桀于南巢即据典牒成湯放
　　　　　桀芮伯命巢盖建之也辭曰放為放象放
　　　　　兠顧有以處之矣雖然尹放太甲晉放其
　　　　　大夫胥甲父于衛蔡放其大夫公孫獵于
　　　　　呉(哀/三)楚執陳公子招放之于越(昭/八)糓梁子
　　　　　曰放猶屏也豈建之云乎曰不然辭固有
　　　　　同而辨然則桀非不仁歟曰桀雖不仁君
　　　　　也湯雖仁臣也以臣而建其君置其天下
　　　　　之大而小之一國非放而何哉太史公曰
　　　　　禹之後分封以國為氏然自有扈氏斟尋
　　　　　氏斟氏戈氏則失之矣扈出昆吾斟戈出
　　　　　于己姓盖由世史誤以己為姒爾非其後
　　　　　云
　　　商氏後
亳(五/)　　湯都南亳今南京糓熟髙辛之都與葛鄰(葛/今)
　　　　(寧陵/葛鄉)亳有五一在杜南先世之居(長安杜南/有亳亭有)
　　　　(激/水)一偃師西亳(屬西京或以此為湯都盖以/詩言商邑四方之極誤之偃)
　　　　(師去葛八百亳衆安能往耕而童/子餽食哉水注梁國二亳是矣)而考城為
　　　　北亳(屬開封/後𨽻拱)景亳薄是(漢薄縣/𨽻山陽)有景山亳城
　　　　湯亭(宋宗廟墓所九/域志景山在澶)湯受命都之(古亳城在/考城東北)
　　　　(五十三有陽塟亦/有溵水盤庚徙治)一鄭地(襄十一/盟處)而譙弗豫
　　　　(亳縣本濟隂故亳今/亳州譙郡近南亳)南北亳亦皆曰商(後代/襲威)
　　　　(名/)或以實三亳阪尹者妄(謂南西北亳或以/考城為南亳安陽)
　　　　(為北亳穎逹不能辨杜謂景亳乃周地故今/鞏縣西南湯亭亭而降之垣有景原記為湯)
　　　　(誓師處按三阪則東成臯南轘/轅西降谷分亳民于此三所爾)
郼　　　殷也讀如衣(見吕/春秋)盖本杜亳契都故不韋曰
　　　　湯嘗約于郼薄(十/八)然考城榖熟安陽俱有殷
　　　　名榖熟湯都古之商丘昭相土之居(所謂從/先王居)
　　　　殷者亳之内地(鄭云始于/亳之殷地)劉恕以為盤庚始
　　　　號非也(云始號曰殷/已前皆追號)
囂(敖/)　　仲丁居敖也在陳留浚儀秦之敖倉今鄭之
　　　　滎澤西十五有敖土有敖城穆傳囂氏之隧
　　　　即詩薄狩于敖者字書隞猥
相(二/)　　元和志内黄東南十三故殷城亶甲居(寰宇/同)
　　　　今相州有畿城商亭亶甲故城在安陽西北
　　　　五里(寰宇安陽/為紂都)亶甲冢在城外西北隅洹水
　　　　南岸(元豐七年水毁民夷之有銅/器冶之又有黄堆者后墓)魏始名州
　　　　(後魏書道武幸鄴訪立州/名崔先取亶甲居名之)非鄭相(昭元年/相鄭也)
庇　　　祖乙勝即居之(紀/年)沃甲祖丁因居之
奄(二/)　　南庚更自庇遷奄(紀/年)後陽甲居之商奄也(晉/志)
　　　　(奄商奄/二國)奄君附禄父周公踐伐之(伏書周公/三年踐奄)
　　　　(奄君勸禄父叛也世皆以為魯/奄然與禄父封相逺或此是)
耿(邢/)　　今河中龍門故皮氏東有耿鄉城為河所毁
　　　　晉滅耿賜趙夙者開皇之耿州(十六年改定/陽為耿州以)
　　　　(州南祖乙城今慈/州若隰之吉鄉)即為邢故通典云祖乙遷
　　　　邢(佳韻邢/音耿通)史記云先耿後邢正義從之失之
䝉　　　紀年盤庚旬自奄遷于北冢曰殷虛北冢䝉
　　　　字爾即景亳湯都今亳之䝉城漢之山桑(屬/沛)
　　　　(後漢屬/汝南)天寳二改縣北八十有南北二䝉城
　　　　(魏孝文築相拒四十歩光武幸處今宋城南/十五小䝉故城六國之䝉縣復有大䝉城縣)
　　　　(北四十/一里)或云河北非也(地形志北梁有北䝉/城索隱殷虛南去鄴)
　　　　(三十是殷虛南地舊曰北冢夫亶甲祖乙居/河北不利盤庚渉河以民遷矣豈復在河北)
　　　　(邪/)
沫　　　武丁遷之在朝歌故城南詩沫之鄉者近紂
　　　　都(水經紂都在冀/州大陸之野)
北殷　　庚丁徙河北號北殷地即殷虛在相之安陽
　　　　西有激水北去朝歌百三十里(南去鄴三十/史項羽傳洹)
　　　　(水南殷虛/是河北地)有殷城(述征記河内懐有殷城元/和志在武渉東南十里司)
　　　　(馬邛都按紀年秦伐鄭/次于懐城殷殷城久矣)晉之殷州(劉聰以郭/嘿為殷州)
　　　　(刺/史)建中復為溵州(二年以陳之溵水置真/元二廢元和十二復立)故
　　　　史商後有北殷氏或云北冢
朝歌　　武乙徙之(世/紀)今衛之黎陽衛鎮西二十二有
　　　　朝歌城(唐衛縣今通利軍黎/陽故東離城紂蒐處)有鹿臺(衛西二/十大三)
　　　　(里髙千仭/七年城)沙丘臺(紂自朝歌北築之今沙丘/在鉅鹿東七十故衛北四)
　　　　(十寰宇記平鄉東/北二十稱妲己臺)莽曰雅歌(寰宇酒池糟丘/斮涉處並在衛)
　　　　(縣冀圖經丘池故朝歌南一里/巨橋倉在洛之曲周即邸閻城)
大陸
牧野　　衛之汲輿地廣記故商都牧野之邑寰宇記
　　　　汲近郊三十
　　　　　商之王盖屢遷矣書自契至成湯八遷湯
　　　　　始居亳盤庚五遷八遷自湯之前而五遷
　　　　　在盤庚之前故班固曰商今屢遷前八後
　　　　　五盖十三也自盤庚至紂盖復五遷世不
　　　　　知矣(盤庚遷䝉北武丁遷沫自沫徂亳居/庚丁徙河  武乙丁徙朝歌至紂)
　　　　　(之/)八遷之可考者六契居番昭明居砥石
　　　　　復遷于商相土處商丘上甲居鄴而湯居
　　　　　亳此世所謂不可得而知者至于五遷則
　　　　　囂相庇奄耿也庇奄書所不載而世儒輙
　　　　　以湯盤庚之兩都足之已失之矣而或者
　　　　　更以五遷俱出盤庚尤為妄亂夫盤庚之
　　　　　遷本于洪水都國墊溺為之是豈得已而
　　　　　不已者哉益六四曰中行告公從利用為
　　　　　依遷國勢或不利固有不得而不然者盤
　　　　　庚之告民曰先王不恒厥邑于今五邦是
　　　　　則所謂五遷者非指盤庚而今之遷為有
　　　　　所不得已矣且其遷也渉河南渡而說者
　　　　　猶以為盤庚之遷在于河北儒學荒踈之
　　　　　惑世也如此(鄭云祖乙去朝居耿為水所/圯修徳禦之不復徙其後奢)
　　　　　(侈逾禮土地廹近山川圯焉至陽甲立盤/庚為臣乃謀徙湯舊都民居耿久奢侈成)
　　　　　(俗故不樂徙王肅云自祖乙五世至盤庚/元見陽甲宫室侈奢下民邑居墊壊水泉)
　　　　　(瀉鹵不可行政教故徙都殷士安亦云自/祖辛来民皆奢侈故盤庚遷殷云我民用)
　　　　　(蕩析離居事可見矣穎達以為久居水變/非必奢侈也以盤庚名篇則鄭云為臣之)
　　　　　(時事宜/有據)予記國名而商氏之都不一學者
　　　　　不之能悉庸復著之(應氏地里風俗傳曰/河内殷國也周名曰)
　　　　　(南陽故相州圖經云安陽紂都也在淇洹/之間所謂北冡戰國策言紂兵左飲淇右)
　　　　　(飲洹者束晳謂盤庚遷處正/義以為盤庚後餘王遷之)烏呼商之屢
　　　　　遷亦可謂不幸矣貧氓月徙閼窶士日更
　　　　　名其與庸王之嫚為政而嵗遷都年改號
　　　　　者何異自湯至于盤庚將二十世都始五
　　　　　遷而民胥怨不安方且誥諭大臣諸侯惟
　　　　　恐或怫豈將以其勢毆哉鄉非北都圯廢
　　　　　則刼之以愛子吾知盤庚之不遷矣太室
　　　　　三塗洞庭盟門天下之險而國之者不一
　　　　　姓是地利固不足恃也然則為國者必有
　　　　　道矣奚至朝河而莫隴哉春秋之書以國
　　　　　遷者凡七邢衛蔡各居一而許處其四悉
　　　　　譏其輕動而不能自反也然則為國者亦
　　　　　必有道矣
弼　　　鄁武庚之封漕是(一作/漕)今滑之白馬有鄁水
　　　　即妹之邦紂所城一作㔨(晉有/㔨督)霍叔尹之(見/詩)
　　　　(譜邶霍叔尹之鄘管叔尹之衛蔡叔尹之曰/三監孔氏以管蔡商為三監霍有不預班固)
　　　　(從之非也武庚得為監以蔡仲之命攷之/鄭為是武庚之封乃紂之都在邶境也)東
　　　　衛南鄘北邶邶鄘亡於春秋前故有詩(樵云/中衛)
　　　　(南鄘東邶伯邶云南邶東鄘北衛俱非史周/公誅三監盡以其地封康叔譜謂庸叔子孫)
　　　　(强兼二國亦妄邶詩言/亦從其流則在北也)
鄘　　　楚丘城是今衛之汲東北十三有故鄘城(新/鄉)
　　　　(鎮西南三十二或云楚丘/城在澶之衛南西北七里)有鄘水(出宜/蘇山)其後
　　　　東徙野處漕邑而云在彼中河則衛東矣
衛　　　曰曹曰衛以在畿域分曹遮衛馮翊扶風之
　　　　義也三國以淇為分鄘云送我于淇衛云送
　　　　子涉淇而邶云亦流于淇地俗異也
　　　　　蘇文忠曰武王非聖人也夫手鉞其君而
　　　　　國其子使三叔監之是豈得已邪使武庚
　　　　　而非人也則必不叛假二叔憃而非親也
　　　　　亦豈至于助逆乃一亟而悉誅之子瞻之
　　　　　言劉知幾之說也鄭厚本此而學者誹之
　　　　　(知幾曰武庚合謀二叔徇節三監君親之/怨不忘臣子之心可察稽之名教生死無)
　　　　　(慙而論者以其無成即以頑民為目若少/康子胥不幸而敗則亦肆迹醜徒竄名逆)
　　　　　(息邪武庚紂之長子也武王又己國之而/大誥乃曰殷小腆誕敢紀其序曰予復則)
　　　　　(庚之事可知矣詎可以此為之罪哉或以/春秋之法君弑而賊不討則深責其國之)
　　　　　(無臣子論/庚尤非類)方武王之誅紂也三年毆蜚亷
　　　　　于海隅而僇之滅國者五十此皆助紂者
　　　　　也紂雖不善然猶有助國與若林之旅如
　　　　　此而乃死之南單之臺而分天之明知微
　　　　　子之賢不立乃貪于武庚之不肖而立之
　　　　　復疑于此而以三叔監之是誠何心哉夫
　　　　　以洶洶之商而輔之以三憃此武王之失
　　　　　策也鄉使克商之後舍武庚求微子以世
　　　　　祀雖無三監吾知商人之不反矣立微子
　　　　　于商退即諸臣之位以聴天命之所屬彼
　　　　　天下之勢既一去而不可反人心已離而
　　　　　不可挽則雖以𤣥徳之賢决不能挾區區
　　　　　之商以令我夫然後之中國踐金戺而朝
　　　　　諸侯俾天下後世知吾心之不利商則雖
　　　　　三聖之授受不是過矣惜乎武王之志荒
　　　　　也(書曰武王勝商殺紂淮南子云武王殺/紂于宣室或曰殺紂非周人荀子云武)
　　　　　(王伐紂選馬而進厭旦散之而紂卒易鄉/遂乗商人而進誅紂是以為商人殺之是)
　　　　　(聖人不信也不知乗商人者誰歟乃周人/也易鄉者前徒之攻于後者也荀子曰武)
　　　　　(王誅紂斷其首懸之赤斾周人尚赤所謂/大赤太史徒尼書言右秉白旄因謂懸之)
　　　　　(太白爾孔氏欲明武王不殺紂謂紂之自/焚也史遷本紀謂武王以戎車馳商師商)
　　　　　(師大崩帝辛奔内登廩臺屏遮自燔于火/武王手太白麾諸侯進拜王揖之入王所)
　　　　　(射之三發下車撃以輕劒折之懸之太白/其事本見汲書故頴達以為死而斬之且)
　　　　　(死而斬之則生必不釋之矣殷紂有三說/或曰罪浮于桀或曰不共戴天或曰紂多)
　　　　　(智不殺則必有扶之以叛如武庚者尸子/云武王親射惡来之目斬商紂之頭手汙)
　　　　　(于血當此之時猶猛獸者湯不殺桀也故/邵雝云下放一等則至于殺其說如是)
　　　　　君子曰武未盡善又曰義士猶或誹之謂
　　　　　之義士則不義有所尸矣或曰孔子殷人
　　　　　也于武王猶有憾然而居周也故于夷齊
　　　　　數致意焉曰否是無義無命也漢武帝時
　　　　　既封周子南君求殷之後絶不能祀丞相
　　　　　衡曰王者存二後所以尊先王通三統也
　　　　　其罪絶者更封他親以承其始今宋已失
　　　　　統宜立殷後非當繼宋乞以孔子世為湯
　　　　　後不幸事廢逮孝成時九江梅福更以為
　　　　　言始以諸經相明録其後世為殷紹嘉公
微(三/郿)　　子爵本扶風郃陽今岐之郿縣有郿鄉紂徙
　　　　畿内則在聊城(十道/志)今故城在潞東北(寰宇/記微)
　　　　(子城在潞東北三十里/九域志愽州有㣲子城)或云在魯今徐沛東
　　　　南微山有微子冢非也(亦曰郿莊築郿公羊/作微杜云魯下邑璠)
　　　　(云㣲子國東平夀張/西北三十有微鄉)
宋　　　古商邱火正遏伯之虛相土因之漢睢陽隨
　　　　為宋城今南京治縣西南十二有微子冢廟
　　　　五隕石
目夷　　今徐之滕東有目夷亭
木門　　今滄之清池西北四十六有木門故城衛鱄
　　　　所託(襄二十七奔/晉託于木門)輿地志云中有大木因名
桐門　　樂大心采
不其　　今秘之即墨西有漢不其故城
祝其　　今海之懐仁故祝其也
長勺　　宋之汋陵城今在寧陵東南二十五後𨽻魯
坎氏　　宋附庸(英賢/録)鞏縣東坎􁁉聚服云鞏東邑
向(二/)　　許之長社東北有向城向岡向鄉鄭地(襄十/一師)
　　　　(于/向)一云尉氏西五十向城
鍾　　　今亳之臨渙漢之鍾縣
鍾離　　州犂采楚地
樂氏　　鄭地津名(襄二/十六)
華　　　華子國鄭十邑有華
酁　　　皇瑗之子般邑酁曰酁般
戴(甾/)　　甾也愽雅䅔析也或作戴􁩎􁌬菑今拱之考
　　　　城有故戴城(考城今/𨽻開封)初併于鄭(隱十鄭伐取/之劉𫝊云附)
　　　　(庸故/曰取)楚滅宋曰榖(廣記秦/謂之榖)漢之甾縣(應氏菑/戴聲近)
　　　　(故詩箋以俶戴為熾甾廣記/云楚漢兵起邑多災而名妄)章帝為考城(東/廵)
　　　　(詔取光烈/考之義)隋為戴州有戴水(國都城記考城/西南有戴水今)
　　　　(戴陂/戴國)
褚(昭二/十六)　子段采(共公/子)今洛縣南有褚氏亭褚氏聚
合　　　向氏邑(向戍曰/合左師)郃也今同之郃陽(徐史音郃/陽國近龍)
　　　　(川/)
鞍　　　向魋邑(成/二)糓梁云去齊五百里
防　　　今單州有古西防城(隱九取防杜云髙平/昌邑西南有西防城)漢
　　　　西防縣城在單父北(魯防臧/氏邑)
郰(襄/四)　　魯下邑今兖之魯孫預云魯縣東南垂城是
　　　　樵未詳孔子之生處與孟軻之鄒異(或作/鄒非)
　　　　　武王既勝商殺紂即武庚而立之夫弔其
　　　　　民誅其君而乃立其子獨不以其他日之
　　　　　將不利而廢之此周之至徳也至于周公
　　　　　謖使管蔡二叔監商監之云者所以制止
　　　　　其沈湎淫奔之俗而納之道爾土地人民
　　　　　皆我之有固非利其國而欲之如宇文之
　　　　　于蕭氏也及武庚之作難三監淮夷並起
　　　　　應之當此之時周之事亦洶矣周公于是
　　　　　濯征龕伐至久而後克之兹宜深監武庚
　　　　　之事而乃更立商王之元子微子啟夫以
　　　　　微子之賢吾君之子而商人父師之顧乃
　　　　　使之代商後而邦之宋宋為故亳商之舊
　　　　　都民之被其澤者固未忘也使微子而非
　　　　　人少異其志則全商之地恪非周矣而成
　　　　　王周公方且晏然命之統承先王修其禮
　　　　　物不少為疑而宋之臣人卒以按堵非聖
　　　　　人之盛徳能如是乎于以是知立國惟在
　　　　　于賢而不在于疑之多也秦漢而下不原
　　　　　仁義而徒汲汲以防虞天下為心豈不大
　　　　　可慙哉
曼(蔓/􁀙)　　鄭邑曼伯國(昭十二鄭京/櫟寔殺曼伯)為曼姓一作蔓(玉/符)
　　　　(作/曼)鄤也(成二集/音瞞)鄉在廣漢□􁀙訛(穆傳蔓伯/一出□集)
　　　　(􁀙音吻鄉在廣/漢又音萬作鄤)
鄧　　　曼姓侯爵(鄭莊娶/鄧曼)今襄之鄧城二漢鄧縣古
　　　　鳯林也(是為/鄧林)秦昭使左更錯伐楚取鄧置南
　　　　陽郡(十六年封/公子悝)今鄧故城在鄾城西北十餘
　　　　里而蔡鄭盟處則蔡地乃今鄧州與鄧城接
　　　　(桓二/年)
優　　　鄧之分(曼/姓)子爵鄾也(寰宇記/鄾子國)巴人圍之(哀十/八)
　　　　楚倂之傳云鄧之南鄙鄾人是已今鄧城有
　　　　鄾城(沔水/之北)光武言宛最强鄾次之者范謂安
　　　　養有鄾聚是
苑　　　武丁子文封苑城為苑侯今鄧之南陽漢宛
　　　　縣也為平去二聲非
權　　　今荆門當陽東南有權城臨權水口(當陽古/屬南郡)
　　　　楚武滅之(遷之/那處)闘緡尹焉非定之權(今真定/北二十)
　　　　(有故權城/古㨗鄉也)
御(襄二/十二)　後為御叔之邑
蕩　　　御姓湯也(潛夫/作湯)今相之湯隂漢蕩隂也(桓王/十六)
　　　　(年秦寧公伐/蕩氏取之)
陽　　　御姓侯爵(淮南/子)
番(鄱/)　　御姓鄱也史夫差取番者今饒之番陽漢之
　　　　番(陳勝傳/番盗)有番江今縣東有番故城
錫　　　御姓錫時子之先今均之鄖鄉有錫穴漢之
　　　　中錫
署　　　御姓
堂陽　　侯爵漢縣今在冀
時(郲/)　　春秋之時來鄭地子姓(世本子姓有/時氏蕭氏)預以為
　　　　滎陽之釐城璠云滎陽東四十釐城是
荼(䣝/)　　䣝也王符云皆殷氏舊姓郃陽䣝城是
共(恭/)　　恭也(世族譜云/附庸國)今朝之共城文王侵阮徂恭
　　　　者即共伯國漢之共縣共故城縣東百歩非
　　　　叔段邑(詳畧史發/揮共和辨)
梅　　　伯爵(寰宇記云梅伯國/九域志云殷伯)紂所滅今譙南四十
　　　　有故梅城河南宻縣有梅山集韻音每
稚　　　史記商後有稚氏以國為姓
定　　　渭水有定城是郭述征云定城去潼關三十
　　　　夫人定子世以為諡失之
巢(三/鄛)　　子姓一作鄛南陽棘陽有鄛鄉呉人伐巢克
　　　　棘者有巢亭在襄邑南二十與衛巢異(大叔/疾處)
　　　　(巢哀/十一)或云居巢非也
郅
同　　　一作􁀙春秋地圖謂今同州為同國
黎　　　黎氏故國(或黎/山氏)子姓國侯爵(宣十五酆舒奪/黎氏地後荀林)
　　　　(父滅潞立/黎侯而還)一作□□(玉/篇)文王所戡者與紂都
　　　　接今潞城東十八有故黎侯城黎亭(即黎陽/故城一)
　　　　(曰黎侯城水經黎陽故城在黎山東北班志/上黨壺關東北有黎亭九域志亭在黎侯嶺)
　　　　(上/)衛地故黎侯寓衛(今通利之黎陽漢黎縣/有黎陽山古今山川記)
　　　　(云衛黎陽國也黎侯寓衛/以中潞泥中二邑處之)
比(沘/)　　比干國(馬融鄭𤣥王/肅云紂諸父)今唐之北陽有沘水後
　　　　魏為殷州而比干墓乃在偃師西北十五寰
　　　　宇記在汲北十里有石銘云大夫比干之墓
　　　　(魏孝文弔之黎陽西北三十枉人/山云比干殺于此而名止陽三山)有廟在滑
　　　　(唐太宗/諡太師)又汾之西河縣北百二十有比干山
　　　　(九域志石州有比/干山比干祠禱驗)
髦(旄/)　　見世本一作旄姓書複姓有比旄重誤
朸　　　漢平原有朸縣音勒(世本/牞)劉辟强為侯國者
段　　　段干也芮城東北十五有段干木墓髙三丈
　　　　貞觀禁樵采
瓦　　　□也衛地(定八/㑹處)有□亭在胙城(杜云亭在東/郡燕縣東北)
　　　　(燕即今/胙城)非成紀之瓦亭也(成紀有瓦亭水瓦/亭山在秦之隴城)
　　　　(東北/二百)
鐡　　　衛地(哀/二)今衛州有鐡丘預云在戚地南七國
　　　　並出世本
萊　　　子爵來也登之黄縣東南二十五故黄城是
　　　　(樂史云即/萊子國)古之萊夷今文登東北八十不夜
　　　　城也(元和/志)齊人遷之郳曰東萊(漢故東萊郡/昔晏弱城東)
　　　　(陽川逼萊乃齊/境上青之臨朐)隨立萊州亦作郲(宣七又襄/七齊人以)
　　　　(郲寄/衛侯)云時來(鄧名世以為/鄭之時來非)萊蕪俱非(萊蕪乃/魯菜柞)
　　　　(之地竇苹云萊人流播邑落荒蕪/而名妄萊蕪故城今淄非東南)
桐(二桐/鄉三)　空桐也(世本云/商後國)宋之虞城南五里有桐亭故
　　　　空桐地今尚曰空桐(哀二十六景公卒大尹/奉公以入空桐寰宇崆)
　　　　(峒/俗)非桐鄉(桐鄉有三一在舒城詳三皇時國/一在扶溝即開封之桐本鄭地一)
　　　　(曲沃西南聞喜西南八里桐有桐鄉故城隨/圖經云俗以此城為桐宫皆云放太甲處按)
　　　　(湯𦵏在今尸鄉乃/放處在偃非此)
向(五/)　　皇甫作都沛國之向漢屬龍亢今入糓孰(西/南)
　　　　(五十有/龍亢城)附庸國(世族/譜)非河内(詳炎/後)尉氏(西南/五十)
　　　　(見有/向城)沂(承縣亦/見尖後)許之向(襄十年向鄭地今許/之長社有向鄉向岡)
沛　　　徐也有沛氏商人六族有條氏徐氏王符云
　　　　殷氏姓也
繁(二/)　　澶之清豐有繁淵繁陽故城而臨河有繁泉
　　　　(郡國志云繁陽城漢之外黄有繁陽亭/通典城在内黄西北應云在繁水之陽)漢强
　　　　占為繁侯者亦音皤一在汝隂(杜云繁陽亭/在汝隂鮦陽)
　　　　(南今穎/州也)
施　　　本嬉國紂伐有施有施以嬉進今施州
樊　　　慶姓(潛/夫)今襄之鄧城有樊城鎮漢之樊縣有
　　　　樊古城樊陂樊侯國也(寰宇記樊陂/在南陽西南)南雝州
　　　　記荆州圖副摯虞等皆以為仲山甫之封(荆/州)
　　　　(圖云樊城仲山甫所封/記志皆然詳泰伯後國)樊村鎮在宜城皆其
　　　　地魏孝文帥十萬攻樊城不下者(曹虎鎮/之齊書)或
　　　　云樊噲所食采
薄　　　姓書宋大夫食邑為氏
饑
條　　　蓨是周亞夫封條今冀之蓨縣樂史云即條
　　　　國晉改條(桓二年/晉地)
索　　　鄭之索氏(昭五年鄭/勞叔向處)故成皋東有大索城成
　　　　皋開皇為汜水(屬/孟)今鄭之滎陽有索水
鮮虞　　續志云子姓國鮮虞子中山新市也有鮮虞
　　　　故城白狄别居種最大晉伐之(昭十五定/四哀六)今
　　　　定之新樂(通/典)漢盧奴故鮮虞縣後周鮮虞郡
　　　　唐鎮州(應氏地理記左人城西北四十左人/亭鮮虞故邑左人即今定之唐縣)
姚　　　春秋姚子國子姓(或云蕭/姓非)
蕭　　　子姓附庸(莊十二大心煞南/宫牛始封為附庸)本宋邑(寰宇/記周)
　　　　(封子宋之别為庸后并/為邑非也先為邑矣)故有封人(宋髙哀為/蕭封人云)
　　　　(任于附/庸非)楚滅之(宣十二/定王十)今徐之蕭故漢縣屬
　　　　沛北征記云城週十四里南臨沔水
虞城
梁丘
　　　　　楹書待子櫝硯貽孫有田禄思以貽其子
　　　　　孫人情所同然也是故諸侯有國以處其
　　　　　子孫大夫有采以處其子孫采者服事之
　　　　　稱也(所謂亮采一作寀爾雅云尸寀也寀/寮官也郭璞云官地為寀同官為寮)
　　　　　(義亦同采取以奉君子故亦用菜猶偹食/菜字書又作􁀙集韻音菜云臣食邑俗)
　　　　　内諸侯禄有采者也外諸侯嗣有國者也
　　　　　圻外之侯惟嫌紛變是故必世子而世禄
　　　　　圻内之侯入為王官必選賢徳是故異於
　　　　　外侯有禄而不必世然有大功亦有采地
　　　　　以嗣其子所謂官有世功有官族者邑亦
　　　　　如之所以處子孫也書大傳曰古者諸侯
　　　　　始受封則有采地百里諸侯以三十里七
　　　　　十里諸侯以二十里五十里諸侯以十五
　　　　　里其後子孫雖有罪黜其采地不黜使其
　　　　　子孫賢者守之世世以祠其始受封之人
　　　　　此之謂興滅國繼絶世書曰兹予大享于
　　　　　先王爾祖其從與享之此之謂也(亦見韓/詩外傳)
　　　　　若古封建惟以其功徳于民者則與民共
　　　　　封之所以繫民心也至于後嗣弗能遵守
　　　　　廢祀失國則民望于是絶故必興而繼之
　　　　　使歸心焉漢追何後魏録由世縱其不肖
　　　　　猶當十世宥以勸能者後世不知乎此見
　　　　　功臣之子孫有無功而受禄則思所以削
　　　　　而奪之而不知其乃祖乃父固嘗功于爾
　　　　　民功于我矣吾之有天下亦猶是也孟軻
　　　　　曰所謂故國者非謂有喬木之謂有世臣
　　　　　之謂也成季之勲宣孟之烈而訖無後則
　　　　　為善者懼矣(韓厥/云)茍有先祀何廢二勲(臧/武)
　　　　　(仲/云)若子文而無後奚以勸善(楚/王)官人以世
　　　　　雖紂之粃政然賞延于世者臯陶之訓仕
　　　　　者世禄亦文王所由興也所主惟賢豈其
　　　　　不必嗣歟句龍共工臯陶伯夷昭明伯益
　　　　　相土伊陟三五之時禄不免世春秋胡為
　　　　　􁋸世卿哉八元八凱世濟其美尹單甘劉
　　　　　代食厥地豈非繼世象賢則以興鮮克由
　　　　　禮者以亡而非縶于世不世乎(公羊以為/春秋訊世)
　　　　　(卿漢許伯張敞何休之徒每持此論非是/詳官制中左氏說者知其不然故又云公)
　　　　　(卿大夫世禄而不世位父死/子食其邑而不繼賢則復之)烏戲以人情
　　　　　為天下則天下莫能破昔蘇軾論夏以為
　　　　　人之愛子天下之通義有得為而欲與其
　　　　　子孫人情之所皆然聖人以是為不可易
　　　　　也故從而聴之使之父子相繼而無相陵
　　　　　是封建之理也事情深盡今古無二然至
　　　　　海外之說乃大不然豈作以蚌異于蛤而
　　　　　二五之非十者乎宋景文傳宗室謂李百
　　　　　藥帝王之興自有天命歴祚之短長不緣
　　　　　封建為臆論及十一宗諸子之傳乃以為
　　　　　厯數短長自有底止漢七國晉八王不皆
　　　　　常得其效以此見其非好惡之不同特知
　　　　　識之未昭爾若蘇子者盖亦習于百藥宗
　　　　　元衆楚之咻而未晰其致者歟土蕃設官
　　　　　父死子代非其種類汔不相伏屈茨之法
　　　　　國酋首領相承不絶他姓别系决不得而
　　　　　處之燕呉禪亂葉白爭滅古之君子豈顧
　　　　　自為膠擾而欲民之定哉明賢于斯亦有
　　　　　所决擇矣
　路史卷二十七
欽定四庫全書
　路史卷二十八　　　　　　　宋　羅泌　撰
　　國名紀五
　　　周氏
虢(郭/)　　仲之封為西虢在岐今鳯翔虢縣(通典云岐/州虢縣西)
　　　　(虢/也)東遷之際自此之上陽為南虢矣其處者
　　　　為小虢秦滅之(秦武公十一/年魯荘七年)亦俱曰郭(公羊/曰虞)
　　　　(郭郭究碑言郭叔禮記注虢或為郭在武/都南百里有虢城集韻引傳攻郭音虢)
東虢　　叔之封制也今鄭之滎陽有虢亭(世紀以成/臯為東虢)
　　　　(叔之封故通典以洛之汜水為東虢國即制/邑左傳云制巖邑也虢叔死焉制今在孟之)
　　　　(汜水漢/之成臯)臺冡在焉(水經濟水南厯虢公臺/皇覽云基址及冡尚在)或
　　　　云仲封者非(左疏亦云東虢制也賈逵虞翻/等謂叔為西虢仲謂東虢誤)
南虢　　上陽是(上陽城在陜縣之硤石鎮西三十六/里常陽驛之東南下陽即今同之下)
　　　　(陽服氏亦云在此下夏字通杜謂河東大陽/亦非馬融云叔封上陽仲封下陽疏謂二地)
　　　　(皆虢邑不得二/人分封其處)今虢之虢畧正曰南虢以其
　　　　仲後所都故亦號西(九域志周封虢仲非世/紀三虢仲為西虢不在)
　　　　(此春秋公子譜上/陽虢叔之後亦非)
北虢　　男爵今陜理西四十五里故虢城是(漢志𢎞/農陜故)
　　　　(虢世一以州治/城為即古虢國)是為大陽(漢志北虢在大陽/東虢在滎陽西虢)
　　　　(在雝今按陜平陸皆漢之大陽地天寳元/年守李齊物開漕得古鏵有平陸字改焉)佑
　　　　以此為仲邑仲後也
盧氏　　地道記郡國志皆云西虢之别詳商世侯國
夏陽　　序之封晉滅之(僖二/年)今陜之平陸(見歐志/廣記)漢
　　　　夏陽城又在韓城東北百三十
□　　　康公邑在緱氏(杜云緱氏西北舊有□/亭緱氏  西寧入偃師)或云
　　　　魯地非也(襄公十五年盟/于□地不在周)世作劉繆故説文
　　　　惟有鎦然古亦無之(詳字/經)
岑　　　渠之封(文王異/弟之子)今梁國北岑亭風俗通云古
　　　　岑子國
　　　　　右王季之穆
　　　　　齊桓公遊于郊見亡國之城焉訪諸野耋
　　　　　郭氏之虛也公曰曷其虛對曰善善惡惡
　　　　　公曰善善惡惡固政之媺也奚而虛曰惟
　　　　　善善而不用惡惡而不去也公歸告管仲
　　　　　仲曰若人者為誰惟弗知也曰然則君亦
　　　　　一郭矣公退招野耋而進之故春秋書郭
　　　　　亡猶梁亡者言其所取亡也夫亡國之亡
　　　　　也未嘗不以其取亡者也今郭之亡所善
　　　　　不善而所惡不惡也所善不善則無貴于
　　　　　知善所惡不惡則無貴于知惡矣奚其在
　　　　　始郭君之出也徑諸澤語馭者渇馭者進
　　　　　清酒語飢欲食馭者進梁肉脯糗君曰何
　　　　　給對曰臣昔儲之為君之将出亡道飢渇
　　　　　也曰然則若知吾且亡乎曰然然則孰不
　　　　　告對曰君喜道腴而難至言誠恐先君之
　　　　　亡也君怒馭者辭焉曰今天下之君無賢
　　　　　而吾君以獨賢泰賢此其所以不之存而
　　　　　之亡郭君於是伏軾而詰曰賢顧若是難
　　　　　邪舍車躇山中㞐飢力解枕馭者而寐馭
　　　　　者易之塊疎行而亡之郭君餒死中野詩
　　　　　云聴言則對誦言如醉郭君之謂也(恵王/七年)
　　　　　(詩外傳云/為狼所食)齊湣居衞謂公王丹曰吾之所
　　　　　以亡何也公王丹曰主之所以亡賢也天
　　　　　下之主不肖而惡主之賢也湣慨然曰賢
　　　　　固若是苦耶此亦不知其所以亡而亡者
　　　　　公王丹之所過也若宋昭之出也俯謂馭
　　　　　者吾今知所亡矣被服而立侍者無不曰
　　　　　吾君麗者發言舉事朝者無不曰吾君聖
　　　　　者内外不見其過兹吾所以至於此也宋
　　　　　公于是革心易行安㡬行道居二載宋人
　　　　　逆而復之死諡曰昭故君子莫大乎自克
　　　　　(吴語云楚靈無道其民不忍飢勞之殃三/軍叛之乾溪屏營山中見㳙人疇而呼之)
　　　　　(曰余不食三日矣疇進枕之股及寐易之/以塊去之比覺無見入棘闈弗納乃入于)
　　　　　(申亥氏縊焉/此事相似)余稽四虢先後南北知郭公
　　　　　之非是而代莫之明也故并及(按此郭乃/荘二十四)
　　　　　(年之所書者賈誼書作虢君亦曰郭新序/乃北燕之地寰宇記云聊城今有郭城博)
　　　　　(州圖經云亾國郭氏之虛是也管子亦言/桓公之郭問郭父老何以亡春秋地名云)
　　　　　(虢北燕之地與齊接境與四虢/不相及諸家皆不知郭公繆文)
魯　　　鹵也曲阜少昊之虚(曲阜小地名在魯/城中委虵七八里)古城
　　　　十二門(魯國記七門有鹿菜/石稷上東子駒等)大中祥符間曰
　　　　仙源𨽻兖
管　　　今鄭治管城古中牟(自漢為/中牟)開皇管州(十六/年即)
　　　　(楚子次/于管者)大業三為鄭(武徳三復為管/貞觀元復為鄭)
蔡　　　今蔡治上蔡(漢縣/迄今)伯爵(仲子/蔡伯)括地圖云豫州
　　　　北七十里上蔡古蔡國縣西南十里有故蔡
　　　　城蔡山岡故國也
􁩣　　　侯爵(穆傳邢侯􁩣侯來吊絀為伯毛􁨧雝霍/皆伯祝駝言文王子惟􁩣為伯左妄)
　　　　興仁之濟隂漢之定陶東北四十七濟隂界
　　　　有定陶故城即古􁩣國南二十有􁩣城有􁩣
　　　　南山周為􁩣州(今興/仁府)
成　　　郕是也伯爵濮之雷澤北三十故城是漢屬
　　　　濟北晉屬東平後遷其陽曰成陽(漢𨽻濟隂/京相璠云)
　　　　(東即廪丘南故郕都故寰宇記雷澤古郕伯/姬姓國縣北有郕都故城誤也按漢止有城)
　　　　(都屬山陽非此之郕/與成陽樂氏妄爾)與周(成十三年/成乃周地)層(公圉/郕魯)
　　　　(邑/)蘓之郕異(隰郕蘓忿生/邑在河内)
霍　　　伯爵􁅃也始亦侯(穆天子傳/霍侯薨)今晉之霍邑有
　　　　霍泰山霍水郭璞云平陽永安西南汾水之
　　　　西有霍城非六安之霍(夀之六安霍山天/監貞觀為霍州)
衞　　　侯爵故朝歌本衞州衞縣(周為州/隨為縣)熙寧六年
　　　　省為鎮入黎陽(天聖四年以衞𨽻通利軍/熙寧三年廢復𨽻衞州六)
　　　　(年省/為鎮)
毛　　　伯爵(原父得毛伯敦盖/于扶風文稱伯)河南籍水傍有毛泉
　　　　近上邽
􁀙　　　伯爵􁀙也(􁀙/同)本作肉(􁀙龍字/亦音染)京兆今有􁀙亭
　　　　世繆為􁀙(僖二年鬬章囚鄭􁀙伯又異/集韻􁀙那丹同音男益失)
􁁉　　　子爵(僖二十/年來朝)□也今登封有廢□城是為南
　　　　□與晉□異(太原今有□城/所謂箕□者)
雝　　　伯爵今懐之修武有故雝城范志云山陽有
　　　　雝城(杜云雍城在/河内山陽西)周􁏬有雝公緘鼎非秦之
　　　　雝(岐之雝縣今鳯翔之/天興塦倉城秦之都)
縢　　　侯爵(僖十九年/縢子在貶)本徐屬縣(詳黄帝/後國)後遷公丘
　　　　而地為小邾故兖之龔丘有古縢城(今縢縣/西南十)
　　　　(四里/城在)字一従水(亦作/□)
畢　　　周世居(太王王/季皆都)今京兆咸陽有畢原畢陌(闗/中)
　　　　(記云髙陵北有畢原畢陌南北數十里東/西二三百里無山川陂池井深五十丈)詹
　　　　桓伯曰我自夏以魏駘芮岐畢吾西土也畢
　　　　芮岐魏自昔為周邑矣原畢皆三公
原　　　伯爵今澤之沁水縣西北有故原城(晉伐原/者後趙)
　　　　(同為原大夫即此或云忿生邑或云濟源水/經云濟有二源東源出原城即晉伐者今孟)
　　　　(州濟源西北九/里有故原城)
豐　　　侯爵初文王作邑以治南國今永興鄠北二
　　　　十豐水之西有豐故城竇苹云在長安縣之
　　　　靈臺鄉(通典鄉在/長安西北)
荀　　　侯爵(詩云荀伯/謂諸侯伯)珣郇也今猗氏西南古郇城
　　　　是佑云猗氏古珣國(元和志西南四里/絳之正平西十五)竹紀
　　　　年次于郇者(徐鉉云荀姓郇侯後宜用郇字/世云今河東多此姓不作荀音)
　　　　或云邠之三水栒邑非也晉伐荀以賜原氏
　　　　則河東矣汾水所經荀城也(應以荀為伐/晉之郇侯誤)
　　　　　右文王之昭
　　　　　唐虞稽古列爵惟五分土惟三公侯百里
　　　　　伯七十里子男五十里由夏逹商未之有
　　　　　改至于武王雖曰反商政則由舊故班志
　　　　　云周爵五等其土三等弗可改也孟軻曰
　　　　　天子之制地方千里不千里不足以待諸
　　　　　侯公侯百里不百里不足守宗廟之典籍
　　　　　子恵子云天子封圻千里公侯百里伯七
　　　　　十里子男五十里虞夏殷周之常制也而
　　　　　子産亦謂天子一圻列國一同自是以衰
　　　　　古之言封建無以異者王制之書州建之
　　　　　國亦不過乎五十若七十與百里正有合
　　　　　乎子思孟子先王之制㫁可識矣獨周禮
　　　　　書諸公之地方五百里侯伯子男率百里
　　　　　而差之果周制乎夫以男國百里食四之
　　　　　一為五十里餘為所比之封附庸土也然
　　　　　子伯侯公地乃大異諸公之地乃至二千
　　　　　五百縦食其半猶當千二百有五十如千
　　　　　二百五十則以多如五十則以少其果然
　　　　　邪顧魯侯也而百伯之地豈治世法哉粤
　　　　　自周襄上失其御諸侯無政謖相侵併而
　　　　　後土宇逾越燕越之壃埓于王圻而齊耒
　　　　　耜所刺方二千有餘里秦地為方千里者
　　　　　五郢楚且以六千而為人役故子産曰今
　　　　　之大國兼數圻矣此諸侯所以惡其議己
　　　　　而圯其籍又従而羼之制曰上公之地方
　　　　　五百里且謂成王以周公為有勲勞故特
　　　　　加之四等之上使兼二十四附庸者益以
　　　　　㒺矣夫太公之封齊周公之封魯地非不
　　　　　足也而儉于百里此孟子為魯人言者于
　　　　　百里猶曰儉則周公太公何嘗越百里哉
　　　　　今魯為方百里者四十九有王者作則果
　　　　　在所損乎在所益乎徒取諸彼以與此然且
　　　　　仁者不為况殺人而求之乎形方氏制邦
　　　　　國正其封疆無有乖離之地正使小國事
　　　　　大大國比小是先王之意也公侯伯子誠
　　　　　使咸依司徒之數則職方所率千里惟可
　　　　　四公罄禹所正八州不過三十二公侯伯
　　　　　以降己不容厝設以盡為男邦亦不能八
　　　　　百國王制之千八百豈三千所容哉(説者/以周)
　　　　　(九州方七千里州得千里者六以千里封/四公又以千里封六侯又以千里封十一)
　　　　　(伯一千里為二十五子一千里為百男凡/百四十有六國不及二百一十之數猶一)
　　　　　(千里取之以封五十九男六侯之方餘二/百里以封四男十一伯之方餘一方以封)
　　　　　(一男凡六十有四男合一百四十六為二/百有一十儒之無特見至此且魯方七百)
　　　　　(里為公侯地百里者四十九為伯/地七十里者百云十伯之地尤疎)
臧
鄆
秦　　　乾時之戰有秦子荘公所臺處(三十/一年)
栁　　　展禽邑地理風俗記髙城縣東北五十有栁
　　　　亭故縣世謂辟亭
成　　　桓六年城預云泰山鉅平東南
郈　　　厚也(厚成/叔瘠)鄆之湏城東三十六有郈城郈亭
　　　　酈氏云闕其南面叔孫所隳也
費(二/)　　鄪也(僖公以鄪賜季友季利涉編古命氏云/費氏出魯桓少子季友有勛邑于費)
　　　　今沂之費西北二十有故城(臨沂東/三十六)一作粊
　　　　(古文書粊讐或作粊/誤粊音背惡米也)非河南費
顔
郎　　　預云髙平方輿東南郁郎城方輿今單之魚
　　　　臺
防　　　臧氏邑魯東啚昭公五年莒牟夷以來(以防/兹來)
　　　　即齊魯㑹處今宻之安丘有莒城莒亭
瑕丘(二/)　桓庶子萊漢𨽻泰山(公叔文子升瑕丘項羽/紀有瑕丘申陽申陽盖)
　　　　(名孟康以為瑕丘人姓申名陽/姓纂自為一姓因文頴之説)今兖治瑕丘
　　　　瑕丘在其西南與衞之瑕丘别(衞瑕丘在今/璞陽東南三)
　　　　(十囚邾子/負瑕也)
榖梁　　酈氏云博陵有榖梁城
隂(下隂/)　襄之榖城東北有隂城師古云古隂國乃故
　　　　鄼地又有下隂在隂城之西後之所遷(昭十/九年)
　　　　(公子赤遷/隂于下隂)今光化乾徳(漢隂縣/隋隂城)
榖
新蔡　　平侯都今蔡之屬(志云平侯自/上蔡徙都此)或云黄梅(開/皇)
　　　　(新蔡今黄梅有石蔡山/出大龜在廣濟並蘄)
州來　　昭侯徙此號下蔡今夀治唐屬頴(春秋時有/蔡成公輿)
　　　　(地記成/公徙此)樂史云下蔡有二處水經淮水東岸
　　　　一城即下蔡新城二城對據是也
卞　　　季武子以自封者今兖之泗水開皇中以故
　　　　卞城置(十六/年)
牟　　　登之牟平在牟山陽而夷平開皇之牟州(三/年)
康　　　姓書康叔故城在穎川孔安國宋𠂻以為畿
　　　　内國
漕　　　本曰曹戴公居(宋桓公立/之廬于曹)泉水載馳皆言衞
　　　　地今􁌇之白馬衞之下邑(西征記今白馬城/古衞之曹邑戴公)
　　　　(東渡河處此文公/遷楚丘今衞南縣)
楚丘　　郡國志成武有楚丘亭(城冢記齊桓公築衞/文公居僖二年所城)
　　　　(杜云在成/武西南)今澶之衞南西北四里楚丘城也
　　　　非拱之楚丘(今楚丘縣戎州之邑即戎伐凡/伯處酈氏以為文公徙此九域)
　　　　(志南京有楚/丘晉文公作)
石　　　碏邑周有石尚姓書云王父字為氏非
厈　　　文八年晉解揚歸厈戚之田于衞者
儀
裘　　　仇也栁荘采裘氏地
彌
戚　　　傶也衞附庸(在河上文元年注相/之臨河東有戚城)世家以為
　　　　宿(如宿舍于宿/左皆作戚)河流北過元城而戚在河外
　　　　故陽虎従晉伐戚曰右河而南必至焉(襄二/十六)
　　　　(晉伐衞/取戚)今在衞縣之南(預云戚頓丘衞縣西/今戚城在枯河之東)
　　　　(春秋之時河與晉異由晉而言河西為内/東為外故云戚在河内春秋時在河東也)集
　　　　韻並音鏃
元　　　咺邑今大名之元城應云魏武侯公子元邑
甯　　　陽處父聘衞過甯者一作寜今拱之寧陵古
　　　　信陵故魏安僖封弟於信陵號甯陵君然甯
　　　　城在獲嘉而武陟亦故甯
沈　　　肉叔初封預云平輿有沈亭平輿城在今蔡
　　　　之汝陽東汝水南通典云古沈子國
北郜　　宋併之(桓二年/取郜鼎)今曹之考城東南有北郜城
　　　　(鄭樵云南北二郜/城在單之成武)
䥄　　　滕叔初采今沛之公且
潘(番/)　　魏王地記云下洛城西南四十潘城是(畢分/十三)
　　　　(州志潘在廣平/城東北十里)
龎　　　畢之分龎鄉越世家所謂讐龎長沙者
馮　　　唐韻􁀙姬姓國(本説/文)今范陽李澤中有馮水
　　　　即古馮池故馮夷國
魏　　　在安邑芮近(寰宇記芮城北五有魏/城即萬所封周八里)樵云河
　　　　中河西縣河西熙寧三省入河東縣
大梁　　魏惠六年自安邑徙大梁遂曰梁(孟子見/梁恵者)今
　　　　開封祥符昔之浚儀而汴城西有故魏城魏
　　　　惠所築(九域志古梁城/畢公髙築謬)張儀所謂四平無名
　　　　山大川之阻者東魏為梁州
令狐　　魏顆邑晉恵公濟河圍令狐者(僖二/十四)今猗氏
　　　　西十五有故令狐城
智
懷　　　寰宇記懐州云管蔡廢絀封康叔為懐侯于
　　　　此即為衞後遷河内晉于是唘南陽狄伐晉
　　　　圍懐者覃懐也(宣/六)紀年秦伐鄭圍懐殷或云
　　　　隤懐忿生之邑今懐之武陟西有故懐城
恒　　　康叔孫封楚有恒思公世本云後有恒氏
　　　　　右文昭之分
　　　　　周監二代封爵五列子弟勲賢必参封之
　　　　　秦除五等設爵二十身稱皇帝而子弟為
　　　　　匹夫徹侯闗内一至無廟可立二世國絶
　　　　　漢祖龍興創其孤立奮然封建然而襲秦
　　　　　戰國先王綱紀掃地之後莫究其事忽忽
　　　　　唘土設爵二等大王小侯張耳吴芮韓信
　　　　　彭越臧荼黥布韓信盧綰異姓之王者八
　　　　　盖時求安反仄不得不爾而王之號遂為
　　　　　臣下常稱(二年立韓太尉信為韓王四/年遣良操印立韓信為齊王)高
　　　　　帝之約異姓非功不王至吕后遂破約王
　　　　　台禄産自兹不改洎建武初尚襲二等皇
　　　　　子為王而其餘以列侯及是朱佑峙議天
　　　　　無二日人臣之爵無過于公于是正為郡
　　　　　公(十五/年)已復稱之識者蚩焉(十七/年)曹氏始
　　　　　列郡王晉且封國皇子稱王而王之子為
　　　　　侯(太始元年子弟/王者二十餘人)宋齊以降爰復列郡陳
　　　　　室即有郡嗣藩之三等逮乎元魏王公侯
　　　　　子分爵為四皇子若元功異姓稱王皇族
　　　　　若始藩為公王大郡公小郡于是王者七
　　　　　十旋為六等北齊因之大氐于晉宋若梁
　　　　　靡異開皇國郡王分九等煬帝謖以王公
　　　　　侯為三等李唐之起務廣宗藩自従昆弟
　　　　　郡王數十孩提並列及文皇塈封彛説疎
　　　　　悉降公時惟數有功王而止貞觀之十一
　　　　　年即詔前元景等二十一王督刺代襲後
　　　　　復制皇兄弟若皇子為王皆國親王太子
　　　　　男為郡王庶姓卿士功業特盛亦得郡王
　　　　　由是異姓畢王侵尋戰國五季之事至徳
　　　　　之元迄大厯三異姓王者至百一十有二
　　　　　不亦異乎比後之世更以王子兼師保官
　　　　　果何為邪夫以此號既立既久而不可易
　　　　　邪則世祖固嘗改文皇固嘗降矣以吾之
　　　　　子弟非王其號不足以貴之重之邪則文
　　　　　武成康之親子弟管蔡成霍孟晉之徒止
　　　　　于侯伯一適之外其子不過守其故土或
　　　　　食卿采公且無有未始不貴且重漢魏而
　　　　　下蠻酋冷伯王稱且不勝計其果重乎南
　　　　　粤尉陀若閩尉粤亾諸四夷酋長固不得
　　　　　同中國(如□韓賜之璽綬南粤元鼎即賜/之相及内史中尉太傅印得自置)
　　　　　(賜非/矣)然漢王子曰諸侯王徒名王而其實
　　　　　則諸侯言之不順而有此目則名浮之無
　　　　　益辨矣聖人復起果将奚先亦惟名之必
　　　　　可言而已(季札辭國胡翼之以為見父兄/之王號難乎革也革而不用則)
　　　　　(左右國人習于僣擬之久有所不順因而/不革則非季子之心自度有不足以辨此)
　　　　　(故辭之以全操使有伊周材具則不辭而/為之矣水惟就下人惟従是安有習于僣)
　　　　　(擬之久而/不順者)
晉(唐/)　　故唐都鄂夏虛也(世本云叔虞居鄂鄂今大/夏故云唐本堯封在夏虛)
　　　　(晉/陽)後曰晉以水名今并之陽曲故平晉西南
　　　　十六有叔虞祠墓故詩止曰唐
韓　　　同之韓城南十八有故韓城韓原也(秦晉戰/處古今)
　　　　(地名曰韓武/子食采韓原)一曰宗丘與臨晉近謂之少梁
于　　　邘也今懐治河内故邘縣有邘臺邘城(京相/云河)
　　　　(内野山西北三十有古邘城邘亭邘臺水經/云故邘國一云祁氏邑在陽曲東七十即為)
　　　　(邘者周以與/鄭後啚晉)或作邗誤
雁　　　今作應(古應侯/今作雁)侯爵(韓詩應侯范雎/増世為應侯)盟㑹圖
　　　　云汝之魯山有故應城今在葉(𨽻/汝)有應鄉
翟　　　孝伯封狄城也續志臨濟本狄國唐韻云春
　　　　秋時狄國也
寒　　　侯爵定公三年有寒氏晉地一曰五氏南宫
　　　　中鼎云王在寒師即此字書􁀙(以為/邯)
　　　　　右武王之穆
　　　　　武之穆四唐為長後曰晉次桓叔韓是也
　　　　　邘三雁四而狄寒亦其别者富辰曰邘晉
　　　　　雁韓吾知其説無推次也惡戲聖人之經
　　　　　畫大畧為世長慮豈後世腐爛之儒茍目
　　　　　前者之所知耶昔者周公弔二叔之不咸
　　　　　于是封文之昭武之穆者二十有餘國二
　　　　　叔不咸周公宜戒同姓彊大之禍而弱宗
　　　　　國矣乃復大封同姓焉此可與腐儒苟目
　　　　　前者言與先漢孝武懲七國彊大之禍于
　　　　　是務削宗支逮元成時宗國蔑矣而移漢
　　　　　者王家也孰為來哉孰為來哉凡四國之
　　　　　分封者今復條于下方
曲沃　　成侯之居以封桓叔故地有晉先君之廟獻
　　　　公城之居申生曰新城漢為曲沃今𨽻絳潘
　　　　岳云陜之曲沃是也
絳　　　穆侯居(見詩譜荘公二十/六年士蒍城之)二漢為縣今𨽻絳
　　　　有絳山絳水有故絳城在翼城東南曲沃南
　　　　二里(元和志周勃邑/今號絳邑故城)景公遷新田又曰絳乃
　　　　以翼為故絳二(後魏北絳縣在/翼城南絳在絳)
翼　　　孝侯居因曰翼侯盖與絳近今翼城東十五
　　　　有翼故城絳邑之東八十(隠五年伐翼者/集韻云國名)云
　　　　即絳改非
鄂　　　翼九宗嘉父逆晉侯于隨納之鄂曰鄂侯晉
　　　　地(隠/六)
端氏　　澤之屬縣西北三十有端氏故城
郤　　　叔虎邑俗作郄
絺　　　郗也預云野王西南有絺城今在懐之河内
　　　　(隠十一年王以絺租攅茅等十二邑與鄭易/鄔劉蒍邘田後復歸周以賜晉文公故又屬)
　　　　(晉/)
畜　　　傗鄐也邢侯邑曲沃南二里有故鄐城雝子
　　　　奔晉與之鄐者姓書有畜氏鄐氏云因非子
　　　　畜養妄
涉　　　涉佗邑漢之涉今𨽻潞
苦　　　苦成也王符云郗犨采于苦曰苦成故城在
　　　　鹽池東北後或為楛齊人改曰車成(又作古/城繆)
冀　　　芮城西三里有郤芮墓芮死文公命闕下軍
　　　　大夫復與之冀今晉之冀氏芮故邑
張　　　晉分漢張縣今邢之任是(郡縣志縣西南二/十七即濟陽城)
　　　　王符云河東解邑有張城西張城(吕春秋云/魏之分非)
解　　　唐叔後今河中臨晉東南故解城在桑泉之
　　　　南虞鄉東三十(城猶屬解僖十五解梁以/賂秦者非昭二十二之解)後
　　　　魏為二(南解虞鄉/北解臨晉)以蚩尤體解名(集韻音/蟹繆)
揚　　　一曰揚氏寰宇記趙氏之寧晉春秋楊氏(説/文)
　　　　(揚舉/也)二漢揚縣今晉之洪洞南十八有故揚
　　　　城地道記揚侯國(云晉滅賜盻/郡縣志同)
續　　　狐鞠居采謂之續簡伯
温　　　叔虞後封在河内狄滅之(僖十年温/子奔衞)襄王以
　　　　賜晉郤至采焉曰温季(狄臻陽處/父亦采此)
祁　　　太原祁縣有祁奚墓(寰宇記在聞喜/東二十二里)
介
步　　　郤步揚邑玉篇作􁀙云亭名
盂　　　盂内盂大夫祁氏漢縣𨽻太原唐邢今陽曲
　　　　東北八十故盂城劉子伐盂(定八續/志云國)非衞東
　　　　盂也(定十四年蒯聵獻齊/者又哀四年盂周地)若宋盂(僖二十一/公作霍穀)
　　　　(作雩一/作宇)
駒　　　郤克采(鄧名世/姓辨誤)與子錡皆謂駒伯
原　　　先縠封曰原縠後封彘
彘
霍　　　汝之梁縣西南七十霍陽山漢為霍陽縣有
　　　　霍故城一夕之期襲梁及霍在是(哀四/周地)
箕　　　箕鄭采晉語鄭為箕大夫
欒　　　賔邑(靖侯/孫)真定欒城漢為平棘開皇欒州(十/六)
　　　　(年/)今趙之平棘西北十六有故欒城(近栢/鄉鎮)及
　　　　國夏取欒遂南徙曰南欒漢南欒故城在鉅
　　　　鹿(邢/州)
屈　　　夷邑采麗姬曰蒲屈君之壃也今隰州有故
　　　　屈城南屈也翟章救鄭次南屈者(汲古/文)北屈
　　　　見後(古國/中)
犨　　　臨汾有犨氏亭樂史云郤犨采非魯山之犨
　　　　(楚有中犨昭元年犨乃南陽之犨本鄭地入/楚漢犨縣今汝之魯山南十九有古犨城)
荀　　　逝遨采本鄭地重耳軍盧栁濕次于郇者(晋/語)
　　　　(狐偃盟于郇韋云/鄭地非河東郇)
銅鞮　　羊舌邑漢縣今𨽻威勝(本屬路太平/興國三置軍)有銅鞮
　　　　山銅鞮水南十五銅鞮故城宫址存焉(子産/云銅)
　　　　(鞮之宫/數里)南六十(有銅/鞮)伯華墓
揚干
戎氏　　唐叔後在狄者有大戎氏小戎氏
桓　　　按桓叔封韓盖初封桓竹紀年有桓侯非諡
　　　　也漢梁孝子明封桓邑侯是也
韓西　　王肅云涿郡方城縣有韓城是
趙藺　　漢西河屬縣
平　　　代之雁門故平縣東漢之平城紀在晉烈公
　　　　四年趙城平邑今魏之南樂縣圖云平邑在
　　　　縣城東界
　　　　　右武穆之分
　　　　　虞虢焦􁌇霍揚韓魏姬姓也八國皆為晉
　　　　　所滅昔者晉假道于虞以伐虎宫之竒曰
　　　　　泰伯虞仲太王之昭也虢仲虢叔王季之
　　　　　穆也為文王卿士勛在王室藏在盟府将
　　　　　虢是滅何愛于虞且虞能親于桓荘乎桓
　　　　　荘之族何罪而且害之晉可謂不仁矣方
　　　　　文公滅曹也以其地賜宋人文公有疾曹
　　　　　伯之寺儒胥筮之史佚誨之以曹為解曰
　　　　　昔齊桓公為㑹而封異姓今君為㑹而滅
　　　　　同姓曹叔振鐸文之昭也先君唐叔武之
　　　　　穆也而君滅之能無及此乎且合諸侯而
　　　　　滅兄弟非禮也公悦復曹伯及霍之滅霍
　　　　　公求奔於齊晉國大旱卜之霍泰山之為
　　　　　也使趙夙召霍公而復之齊景公之伐宋
　　　　　過泰山夢二丈夫怒甚□晏子曰湯伊尹
　　　　　也語其狀信公曰何如對曰夫湯太甲武
　　　　　丁祖乙天下之盛君也不可以無後今惟
　　　　　宋矣而君伐之請散師而平之公不従再
　　　　　舍鼓毀将殪公辭乎晏子乃散師商頌曰
　　　　　不僣不濫不敢怠皇命于下國封建厥福
　　　　　此湯之所以獲天福也(襄二十六/聲子云)虞虢之
　　　　　滅惜乎無以三者之事沃晉侯者(晉滅魏/耿霍皆)
　　　　　(不見經/當訂)
凡(二/)　　􁀙伯爵衞之共城西南二十二凡故城也(杜/云)
　　　　(共縣東南有凡城袁山松云西南郡國志/共有汎亭詩凡伯國隠十年戎伐凡伯者)又
　　　　臨胊東陽城亦曰凡而益都有凡山(並𨽻/青)
蒋　　　初伯後侯班志云汝南期思里蒋鄉古蒋國
　　　　楚滅為期思今尉氏西五十故蒋城是(新鄭/界杜)
　　　　(云在弋陽期思期思/故城在固始西七十)
邢　　　侯爵邢治龍岡城内西南隅小城也秦之信
　　　　都莾之襄國隨為州(漢項作為邢侯穆傳/邢侯注廣平襄邑縣)應
　　　　形刑従井説文户經切乃作邢故字書妄以
　　　　邢為井而邢􁀙為二(玉篇邢輕干切韻邢在/河内􁀙在鄭邢侯國)
夷儀　　范志東郡聊城有夷儀聚瓉云夷儀城在襄
　　　　國西百劭云邢侯自襄國徙此曰邢丘(通典/龍岡)
　　　　(北百四十有夷儀城西百五十七有夷儀嶺/元和志龍岡西四十有故城俗呼随宜有邢)
　　　　(夫人/冡)在河之臯曰平臯有平臯城(狄國邢丘/晉送女邢)
　　　　(丘者紀年梁恵/成三城邢)彪後志云縣有邢丘故邢國
　　　　周公子封非也平臯邢丘非始國也
祭　　　伯爵商代國後為周圻内(樵云在河南□/傳云寰内諸侯)穆
　　　　傳正公􁀙父(説文􁀙/周公後)城在開封長垣今管城
　　　　東北十五有古祭城也
胙　　　今􁌇之胙城燕併之故曰南燕(後漢燕縣属/東郡本南燕)
　　　　(國有胙城古胙國杜云城在西南/本屬酸棗有胙亭然晉元東郡)武徳胙州
　　　　(二/年)
茅　　　殖綽伐茅氏也(襄二/十六)戚之東鄙本衞邑茅盈
　　　　系云姬胄之分漢有東茅侯預云髙平昌邑
　　　　西有茅鄉城今金鄉(西北四十二/有昌邑故城)非修武之
　　　　茅
訾　　　有二西訾在濰(詳見/前)東訾在鞏西有故城屬
　　　　周單子取之(昭二十三/年取訾)姓苑云此本出祭氏
周
兊　　　盟㑹圖云兖國周公後所封疑即魯之謂
　　　　　右周公之族本亦文之昭苐國多故别出
　　　　　亦以别其祖禰之所自出云(伯邑考亾管/叔誅周公為)
　　　　　(禰/也)
　　　　　惡戲人之可痛未有如族姓之不睦者也
　　　　　雖有兄弟不如友生豈惟後世之愚然哉
　　　　　晉文公之出亾也厯者七國齊桓女之楚
　　　　　成享之宋襄公贈之馬而秦穆公乗送之
　　　　　卒以得國此四國者皆異姓也而能繼之
　　　　　若此衞成公曹共公鄭文公皆同姓也而
　　　　　皆不禮焉是所謂不如我同姓邪昔者晏
　　　　　子患齊之公室卑子華子曰詩亦有云不
　　　　　如我同姓何以是踽踽臨于人上将卑是
　　　　　取何懼而不獲兄弟之不協焉能協諸侯
　　　　　之不睦邢與衞同姓之國也狄伐邢(荘三/十二)
　　　　　齊救之(閔元/僖元)暨遷夷儀乃従而為之城(並/僖)
　　　　　(元/年)狄入衞(閔/二)則為之城楚丘(僖二/年正)二國者
　　　　　俱齊侯所存之亾國其患難正相同也齊
　　　　　桓卒(十七/年)眀年而宋衞遂伐齊狄救之故
　　　　　邢與狄冬伐衞又明年衞伐邢二十有五
　　　　　年遂滅邢一書狄救齊有以見諸侯之罪
　　　　　再書狄伐衞于有以見救齊之美也方狄
　　　　　人之迫黎侯黎侯寓衞衞不能脩其職及
　　　　　戎之伐凡伯衞且不救致王臣之無援逮
　　　　　為狄滅齊復為之城以居之衞人㤀亡可
　　　　　謂飲其徳矣今也卒再朔則遽起而伐之
　　　　　况王在難而乃稱兵滅人之國絶先祖之
　　　　　支體無人類矣故聖人書曰衞侯燬滅邢
　　　　　夫春秋國君未有生名之者今曰燬盖甚
　　　　　責其無人類也(禮云諸侯不生名失地名/滅同姓名此以一節而測)
　　　　　(經者其説未然書稱吕伋君奭詩言召虎/生名也楚子滅䕫蔡滅沈晉滅下陽虞虢)
　　　　　(滅同姓也衞侯奔楚郕伯徠奔失地也而/皆不名采地之大夫附庸之君未爵命于)
　　　　　(天子則不盈乎君道不盈乎君道而猶異/乎列臣故平居則字有所降則名諸侯之)
　　　　　(大夫平居則族而名之有所降則舍族惟/天子尹宰與公之孤特貴故又以官加之)
　　　　　(異列臣也姓有同異其所以滅之貪土地/利人民上絶王命下絶人紀其惡一也楚)
　　　　　(子䖍誘殺蔡侯豈同姓哉杜諤黎錞更以/燬字為因下文燬卒而誤増之不知文宣)
　　　　　(之前滅國皆人無稱爵者此将名之不可/曰衞人燬故特加爵正如楚子䖍者豈二)
　　　　　(爵亦誤耶胡以名為/常不名為變陋矣)
翟　　　侯爵成王次子云翟今洛陽城中太倉西南
　　　　池也世紀景王葬翟泉在今東陽門内大街
　　　　北太倉中北眺翟泉戴延之云太子宫東今
　　　　無水
肜　　　伯爵成王子唐韻作彤云成支庶
單　　　成王子單子國單襄單伯子也今單之單父
　　　　非魯之單伯
鄭　　　伯爵厲王子初采咸林(載言作棫林國語元/和志通典寰宇記皆)
　　　　(作咸襄六年/棫林許地)今華隂鄭縣西北三里古鄭城
　　　　(縣道記云古城連接今州城天保中官路其/中東西連三小城宇文朝移于西南九里故)
　　　　(鄭城開皇三又移里/州北故鄭城屬京兆)盖未為國(國語桓公/采地咸林)乃
　　　　初縣在鄭者(秦武公十一年班志宣王弟桓/公封劭云母弟友所封子與平)
　　　　(王東遷更稱新鄭瓉云穆王以下都西鄭不/得以封桓公公為周司徒王室将亂謀于史)
　　　　(伯寄孥賄于虢鄶間幽王敗一年滅鄶四年/滅虢居于鄭父之丘是以為鄭桓公無封京)
　　　　(兆之文師古亦非之盖是采于彼今因其名/以來此非至此始有鄭名京兆畿内自不妨)
　　　　(于王都晉鄭焉依謂武/公文侯爾固不為新鄭)
新鄭　　幽王敗武公徙河南併虢鄶十邑居之曰新
　　　　鄭故荘公曰吾先君新邑於此若新豐者今
　　　　鄭之新鄭祝庸之虛
南鄭　　今興元耆舊傳云桓公死於犬戎其民南奔
　　　　漢中為南鄭
櫟　　　鄭别都厲公居後屬楚王隠云翟也今許之
　　　　陽翟荘公城櫟寘子元
制　　　此制虢東虢也本滎陽(隠元/年)而北制虎牢乃
　　　　成臯(五/年)今孟之汜水有制氏(成十六制田鄭/地滎陽制澤今)
　　　　(宛陵/東)
共　　　共叔邑杜云汲縣非
京　　　太叔封所謂京索鄭詩叔出于京者今滎陽
　　　　東南二十有故京城故京漢後齊廢
成
楊　　　侯也宣王子幽王封之曰楊侯其地平陽楊
　　　　氏縣漢之河東楊縣也
陸　　　宣王支子陸氏譜云封陸鄉為陸侯
謝　　　宣王支子是為謝丘盟㑹圖云謝城兖之龔
　　　　丘與姜任二謝異
縦　　　平王子精封英賢錄云因為精縦氏
梁　　　平王子唐封南梁也今汝治梁縣有梁山梁
　　　　故城在承休西南四十(哀四年梁云河南梁/縣縣道記云梁縣西)
　　　　(南十五古梁國城十/三州志云周南鄙邑)國事云南梁楚襲之安
　　　　定梁氏出此
周　　　平王子秀封在汝川秦滅之為汝南郡光武
　　　　封姬常為周承休公居麻城今在汝之梁縣
甘　　　惠王子叔帶封即昭公生成公成公生簡公
　　　　及悼公過酈元云河南城西二十五有故甘城
　　　　俗曰鑒城在甘水東十里(洛陽南北對河南/故城佑云城在頴)
　　　　(之頴/上)
陽樊　　景王後河陽濟源東南三十八皮子城是(即/皮)
　　　　(氏城水經􁀙逕/陽城即樊氏邑)
無終　　薊之玉田故無終縣陽氏譜云春秋之末爰
　　　　宅無終(仙傳拾遺陽翁伯適北燕葬父母無/終山有天祚玉田事亦見于寳記范)
　　　　(通燕書云後有雝于/無終山獲玉是也)
鄄　　　敬王子或作甄非劉子盟處周地與元和志
　　　　云濮州理故鄄城中栢所封曹植
汜　　　襄王居鄭邑拾地象云汜城在許之襄城南
　　　　韻云國云言凡有氾水在濟隂
皇　　　王猛居􁆚也今鞏西南有皇亭(記多作黄非/京相云訾城)
　　　　(北三里有黄亭黄陌/黄水訾城今𨽻鞏)
陽人
中山　　東周分釋地云鮮虞地中山國治盧奴佑云
　　　　常山靈夀中山國有故城在西北(靈夀今/𨽻真定)張
　　　　矅中山記云郡謂中人城城中有山故號中
　　　　山其山仄而欽上若委粟漢中山靖始移郡
　　　　出山居廬奴隋經云中山城在今唐昌東北
　　　　三十中山故城是中山故宫在安喜釣臺戲
　　　　馬
膚施　　今𨽻延安即漢之靈夀(世本中山武公居/顧桓公徙靈夀)
　　　　　右周氏世封可見者
　　　　　公侯百里伯七十里子男五十里百里大
　　　　　國七十里次國五十里小國此三土也唐
　　　　　虞三代以莫不然周官武成王制之言成
　　　　　王周公經世之制率此不越然在行人司
　　　　　儀儐禮皆以公為一等侯伯一等子男一
　　　　　等故世遂以公為上國侯伯中國子男為
　　　　　小典命注夏官序更以公侯伯為一子男
　　　　　為一則侯伯俱為大國子男小國徒二等
　　　　　矣公羊説者復以伯子男同稱子謂春秋
　　　　　書變周従商制皆従子此特國語師旅之
　　　　　説盖因子産一時自解之言尤無足據子
　　　　　産當時特以鄭伯班次許男有所不平而
　　　　　為之語故曰鄭伯男也而共公侯之貢正
　　　　　亦以是為辭且欲下其貢于諸男而已豈
　　　　　得視為品之成邪乃若白虎通義禮記外
　　　　　傳謂商爵三等而無子男武王増之始為
　　　　　五等董繁露言周爵五等土三品春秋三
　　　　　等合伯子男為一爵土二品康成定謂箕
　　　　　子微子為是畿内因乎夏制且謂質家爵
　　　　　用三等文家乃用五等微所取
南宫　　武王時有南宫仲(見宣和/博古圖)春秋時周大夫南
　　　　宫極其裔也即冀之南宫縣(盟㑹/圖)吕后封張
　　　　偃為侯國
宻　　　盟㑹圖云周圻内國宣王滅之此河南宻(齊/桓)
　　　　(公宻/妃國)然宻康公墓在靈臺故説者以為涇近
　　　　也
榮　　　榮伯采(榮叔/也)説為榮錡今河南鞏西之榮錡
　　　　澗(子朝之亂景王崩于榮/錡氏大夫食其地者)然榮城伯駕鵞魯
　　　　出聲伯盻之后也
萇
瑕　　　周之支酈氏云山桑縣有瑕城晋使詹瑕處
　　　　瑕燭之武所言焦瑕即唐改蒙城今𨽻亳晉
　　　　恵臣賂秦者各一國
桃　　　僖二十四年桃叔采
尹　　　子朝入尹周地(昭二/十三)尹氏采杜謂鞏西南偃
　　　　師今汾州有吉甫墓記即其邑
鞏　　　鞏伯國(晉鞏朔亦/曰鞏伯)今河縣鞏縣西周故居酈
　　　　氏云有鞏故城洛地圖云在洛之間四面山
　　　　鞏固也
康　　　見前
仍　　　仍叔采
暴　　　暴新公采鄭邑也一曰隧世本云周圻内國
　　　　文公八年㑹雒戎盟于暴鄭詩謂周圻内無
　　　　暴邑失之(箋云為卿士者皆食圻内故有周/召毛原荘祭尹樊鄩成單甘劉南)
　　　　(宫而/無暴)
單
巷　　　巷伯采姓纂云巷伯後氏
頽　　　頽叔采為頽氏(邵云姓解/云頺人姓)
方　　　方叔采許説文云邡廣漢縣乃什邡非此周
　　　　書武王命伐方乃商圻内
卭　　　卭叔采山陽卭成縣
富　　　大夫富辰采
鄩　　　子朝之亂郊鄩皆為之邑故有上鄩下鄩北
　　　　鄩南鄩之名今鞏西南有地名鄩中有鄩谷
　　　　水故鄩城即大夫鄩盻采
詹　　　詹桓伯采(昭九/年)大夫詹父後(詹嘉為晉瑕大/夫非楚詹尹)
家　　　家伯采後有大夫家父(幽王/太宰)
　　　　　右周氏族卿之采
　　　　　日為君月星為臣是故月近日則虧逺日
　　　　　而盈星近日則伏逺日而疾臣之于君則
　　　　　近厭而逺申是故外以邦國内以都鄙外
　　　　　侯射三内侯射二(司/裘)外守節以玉内以角
　　　　　(掌/節)外逹節以金内以管(小行/人)外之城制以
　　　　　隅内以門阿外經途以環法内以野法(匠/人)
　　　　　天之道也車攻之諸侯㑹王則赤芾而不
　　　　　以絑覲禮之侯氏朝王則墨車而不以輅
　　　　　㑹王畋獵則王者不合圍諸侯不掩羣在
　　　　　國畋獵則國君不合圍大夫不掩羣王賓
　　　　　射則公執璧卿執羔諸侯賔射則卿執羔
　　　　　大夫執鴈王視朝公卿特揖大夫旅揖諸
　　　　　侯視朝則大夫特士旅之盖諸侯之在國
　　　　　則南面制節以存君道而有以與王同徠
　　　　　朝則北面謹度以全臣道而必以與王異
　　　　　此禮之大辨也雖然公侯伯子男命數五
　　　　　七九而公卿大夫命數八六四或竒或偶
　　　　　説者以為在國陽爵居日下者隂爵則有
　　　　　不然五等之命非無六八公卿大夫非無
　　　　　五七九也特五等以尊言而公卿大夫以
　　　　　卑言尊言竒卑言偶従其辨順也三禮義
　　　　　宗雖云公卿大夫以四六八然亦有七命
　　　　　卿若五命之大夫如公作伯則亦九命故
　　　　　云元士三命則隂爵非特偶也四六八此
　　　　　而上爾公侯伯子男五等正矣故以附庸
　　　　　四命則陽爵非特竒也九七五此而下爾
　　　　　云公八命卿六命大夫四命此與内夫人
　　　　　嬪世婦相應言公侯伯子男五等而妻皆
　　　　　曰夫人則其命為可下上大夫卿中下大
　　　　　夫四等而妻皆曰世婦則其命為可上矣
　　　　　以四命大夫視伯六命之卿視侯則知侯
　　　　　八命矣周之諸侯實惟八命非王後不為
　　　　　公避九命也困之九二絑紱方來利用享
　　　　　祀九五赤紱利用祭祀赤紱為君絑紱為
　　　　　臣祭祀祭帝而享祀則人鬼矣是故絑紱
　　　　　為降漢代丞相東西曹掾比四百石餘掾
　　　　　比三百石屬比二百石故曰公府掾比古
　　　　　元士三命者其儀為可知矣(正曰掾副曰/屬漢舊儀注)
召　　　邵也預云扶風雝東南有召亭雝今鳯翔天
　　　　興東遷後采於垣則今縣東北六十召原也
　　　　有康公廟(廟在王屋西三十五原在縣西四/十寰宇實為奭又記垣之古棠為)
　　　　(公分陜之地非也説文邵晉邑謂郫邵齊師/所戍皇興元置邵郡大統為邵州義寧元為)
　　　　(邵陽/郡)然易縣故淶水縣城在州北四十二亦
　　　　曰邵云周封邵公于此盖歸老之地(興國六/年併入)
　　　　(易/)
燕　　　召公初封春秋之燕亳以其僻逺有寢丘留
　　　　侯之意地逼山戎六國時寖大置漁陽上谷
　　　　右北平遼東西郡地秦滅之為上谷郡漢立
　　　　燕國昭帝為廣陽國廣陽郡武徳元年為燕
　　　　州今幽治薊(國史云今/范陽縣)
北燕　　燕之分燕地廣矣(北燕伯云/亦姞姓者)以燕而名(予初/謂爾)
　　　　(按張采使遼錄云北中京牛山/館北去羣燕飛翔大如鳩鴿)其燕州乃隋
　　　　遼西郡以處諸部内附事詳隋北蕃風俗記
陽　　　燕之分本曰唐併之大谷漢之陽邑今定之
　　　　唐縣班志云燕之别邑(昭十二髙偃/納北燕伯)齊人遷
　　　　之(閔二/年)
盛　　　盛伯國亦曰成續志云濟北成本國預謂東
　　　　平剛父西南有盛鄉竇苹云鄉今在鄆即晉
　　　　之剛父(公羊云成者何盛也盛降/于齊諱其滅同姓書曰成)
　　　　　右燕召之屬
　　　　　治國之道牧民而已牧民猶牧馬必人安
　　　　　其馬馬習其人胡為而數易之嘗試語來
　　　　　建康一㑹府爾而史氏之所志自開寳八
　　　　　年盡乾道之三二百載中牧民之使已百
　　　　　二十有五易其罷去若祠去與夫致仕而
　　　　　去者咸六不禄若憂去者五不見其去之
　　　　　期者二十一召去者十有五而即除者五
　　　　　十有六其得滿而替者二十有一而已或
　　　　　一年或半年或一月或二三月若王益柔
　　　　　之至俯六日而迢迢應天府矣再任俯七
　　　　　而馬亮乃四受部然亦未嘗一因任者區
　　　　　區徠往俗安得不啙窳民安得不罷敝哉
　　　　　府之邑屬正可知矣府與邑屬宰牧若此
　　　　　天下又可知矣(史正/志書)方太平興國之八年
　　　　　日本僧奝徠朝𠻳其國主相襲者六十有
　　　　　四世矣文武僚吏悉以世官上顧鼎臣喟
　　　　　然嘆曰是夷虜者而世嗣乃如此臣下世
　　　　　爵能有古道中國即自唐季海内分裂五
　　　　　代世數尤以淺促而大臣子孫亦鮮克繼
　　　　　父祖基業朕雖不逮往聖然孳孳願治未
　　　　　嘗自佚所冀運祚隆永諸臣世襲禄位㒺
　　　　　俾逺夷擅享斯美由此語之持久不動之
　　　　　為美可知矣(句麗國主髙姓故漢書國志/皆曰髙句麗隨始去句字然)
　　　　　(五代史同光元年韓申來其王尚/姓髙則秦漢至是亦止傳一姓也)孟軻曰
　　　　　所謂故國者有世臣之謂也武有天下卜
　　　　　年七百而魯衞燕宋皆垂千祀周召毛原
　　　　　尹劉榮單布滿朝著悉世其禄與周匹休
　　　　　有天下者固将君臣相與守其家法以保
　　　　　其禄于無窮焉而已矣海邦干數覉縻八
　　　　　百莫非世襲不可得易此有天地生民以
　　　　　來自然之道也何至朝恂莫縦一龔十寗
　　　　　為黔首尤哉嗟乎天語重開可謂百世幸
　　　　　矣而當時在廷莫有成其美者豈識學之
　　　　　未詣哉天時之未厭哉(王嘉曰孝文帝時/居官者長子孫以)
　　　　　(官為氏其二千石長吏亦皆安官樂職然/後上下相望莫有苟且之意及孝宣親政)
　　　　　(以為太守吏民之本數變易則下不安民/知其将久不可欺罔乃服従其教化故侍)
　　　　　(中尚書功勞當遷及有異善至于子孫終/不改易黄霸亦云數易長吏送故迎新之)
　　　　　(費及姦吏緣絶簿書盜財物公私耗費甚/多皆常出于民至和三年諫官范鎮言恩)
　　　　　(州自皇祐五年秋至去年冬知州事凡七/換河北諸州類如此欲望兵馬練習固不)
　　　　　(可得伏見雄州馬懐徳恩州劉渙冀州王/徳恭材勇智慮可責之以辨治乞令久任)
　　　　　(任之不久而欲其成事不可得也李牧為/趙將功以久而成李勣守并州威以久而)
　　　　　(伸而晉人隂計中吴則使其将帥屢易議/故渾濬得以收功盖責任之不久則不足)
　　　　　(以有為而/卒功業也)
榖　　　伯爵預在筑陽今襄陽榖城西北五里有故
　　　　榖城有榖伯廟
小榖　　齊魯城小榖以為管仲私邑(荘三/十二)城中有夷
　　　　吾井(即管/仲井)本曰榖景公曰桓公以仲為有力
　　　　邑狐與榖者乃姜㑹齊侯處後漢置榖城縣
　　　　屬東郡晉廢入東阿故城在縣東(小穀魯邑/孫明復云)
　　　　(曲阜西北/有小榖城)有榖城山(張良得/黄石處)或曰陽榖(僖/三)東
　　　　阿南東四十二有陽榖亭
息　　　侯爵楚文滅之(荘十四釐/王一年)今蔡之新息北三
　　　　十有古息城(孟康云後東/徙加新字)西十有息侯廟周
　　　　息州也(説文新鄎鄎姬姓按/春秋别有鄎齊南鄙)
􁌇　　　伯爵鄭入而秦滅之(襄三十二年鄭入􁌇十/三年伐之二十五滅于)
　　　　(秦後晉/取之)今拱之襄邑西北有􁌇亭(鄭/地)為周秦
　　　　晉鄭更邑本水名(宣八楚子/及􁌇汭)後遷于費曰費
　　　　􁌇今偃師緱氏鎮有古􁌇城滑臺􁌇伯廟(九/域)
　　　　(志在􁌇/之白)非􁌇州(去州四/百里)
養　　　繇基先邑今汝之郟城有養水楚子逆吴公
　　　　使居養在此
極　　　魯附庸無駭入之(隠二/年)榖梁子云滅同姓也
隨　　　世本云姬姓楚滅之(桓六年楚侵随八年伐/之隨侯逸荘四又伐之)
　　　　(僖二十年以/漢東諸侯叛)今隨之隨縣晉之隨郡有虵丘
　　　　隨侯臺墓
丹
逢　　　楚屬春秋時有逢伯或作逄誤
􁈉　　　涇之鶉觚
鱗　　　見潛夫論春秋時有鱗朱
主
頓　　　子爵(昭/四)楚滅之(定十/四)今陳之南頓故頓縣有
　　　　故頓城(十三州志云南頓西三十故頓/子城在頴水之南故號頴隂城)劭云
　　　　迫于陳後南徙曰南頓(後魏為/南頓郡)
鼓　　　子爵白翟别鳶鞮國中行穆伯攻之經年不
　　　　能下荀吴滅之(傳昭十五圗鼔/二十二滅之)今祈之鼓城
　　　　(唐屬/定)有鼓聚在定之槀城(漢下/曲陽)
肥　　　子爵本白翟地晉滅之(傳昭十二八/以肥子縣臯)歸月真定
　　　　之肥纍城也在槀城西南七里(漢下曲陽後/齊廢入槀城)
　　　　(今屬/真定)肥子後歸燕封之肥如(如歸也/漢故縣)今牟之
　　　　盧龍或作邯鄲(有故肥鄉縣城紀年梁恵王/八年伐邯鄲取肥地道東太)
　　　　(康八年立/𨽻廣平)
宫　　　之奇之先國玉篇􁀙國為徒冬切非
㝠　　　鄍也冀為不道伐鄍三門乃虞地(僖二/杜闕)今陜
　　　　之平陸東北二十有鄍城周四里又有上鄍
　　　　(成二年㑹晉師/處説文晉邑)
麗　　　麗姬家商時國(盟㑹圖/元和志)一作驪男國也(集韻/作孋)
　　　　(非/)秦曰驪邑今臨潼東二十四有故麗城(道/里)
　　　　(記云髙一丈五尺盟㑹圖在雝之新豊漢之/新豐唐之昭應祥符改曰臨潼元和志作驪)
　　　　(戎故城在昭應/東二十四里)非驪戎之國
載　　　左傳有載國風俗通云姬姓後陳留外黄是
　　　　韻作􁩎云古國
紀　　　今緱氏故紀縣
胡　　　子爵楚滅之(昭二十三吴敗胡師胡子髠滅/定十五楚方滅胡以胡子豹歸)
　　　　(相去二十五年/盖楚之所立)姬國也(哀六平王二十六年/鄭伐胡武公曰胡兄)
　　　　(弟之國也越世家云析酈宗胡索隠/云宗胡邑為胡姓宗非乃宗姓胡爾)今頴治
　　　　汝隂西二里有胡故城(范史云汝隂本胡國/杜在汝隂西北盟㑹)
　　　　(圖在豫/州郾城)故有胡隂胡陽(胡隂本山陽胡陵章/帝改之胡陽縣𨽻南)
　　　　(陽/)與胡公之國異
隗
運
冀　　　冀子冀戎國今秦之清水故伏羗城秦漢之
　　　　冀縣也(秦武公十年/伐冀戎為縣)隗囂據此稱西伯
賈　　　伯爵華之蒲城西南十八有故城賈大夫冢
　　　　(非賈/伯)伐曲沃者(左傳芮伯梁伯/賈伯伐曲沃)又臨汾有賈
　　　　鄉
芮　　　伯爵今陜之芮城百二十有芮故城(水經河/水自河)
　　　　(北城南東/逕芮城)芮君祠(九域/志)商代國西伯初虞芮
　　　　訟今平陸西六十閒原者所争田也(東西七/里南北)
　　　　(二/十)周為司徒(書注周同姓圻内國為大夫寰/宇記周司徒封芮為附庸非杜)
　　　　(云馮翊臨晉芮鄉臨晉/城在朝邑西南二里)秦滅梁芮(繆公/二年)唐為
　　　　芮州(武徳/二年)集韻儒劣切非
魏　　　今陜治平陸有古魏城在河伯縣在河之東
　　　　北南西去河各二十餘里北拒首山十里所
　　　　故魏風著十畝之詩(詩叙言魏君儉嗇褊急/近秦晉日見侵削平桓)
　　　　(之世變風始作事無所見/此依詩以意為之言爾)晉獻滅之以賜畢
　　　　萬(閔/二)芮萬奔魏故或以魏為萬邑(紀年晉武/公七年芮)
　　　　(伯萬之母芮姜逐萬萬奔魏八年周師虢師/圖魏取芮伯而東之九年戎人逆之郟又云)
　　　　(桓王十二年秋秦侵芮冬王師秦師圍/魏取芮伯而東之萬見左氏桓三年)同姓
　　　　也(傳魏姬姓國郡國志陜州魏城昔芮/伯萬毋惡子逐之于魏處非其國)
焦　　　𢎞農陜是本北虢之上陽晉滅之(恵公以賂/秦紀年魏)
　　　　(襄王六年/秦取我焦)其大城中小城故焦也(云召公子/譙侯之舊)
　　　　(國樵云焦故城在/陜州東北百步)非亳之焦(梁載言云姬姓/與亳之姜姓焦)
　　　　(别酈元以為神農之後歐志亦謂武封炎後/在此非也按傳虞虢焦􁌇皆姬姓也晉是以)
　　　　(大後十五年燭之/武説秦亦以焦瑕)
巴　　　巴姬之國(楚靈/妃)晉文公西伐巴蜀此也(吕氏/春秋)
　　　　今果之南充預云巴之江州縣江州今恭之
　　　　巴縣(紀年桓王十七/年楚及巴伐鄧)
項　　　子爵齊滅之(僖十七年左云魯滅之非也公/穀以為齊得之此蒙上伐英氏)
　　　　(文内不/言滅)漢之西華後曰項城今縣𨽻陳東北
　　　　一里有故項城(楚襄徙陳以項為别都楚考/烈滅魯封其将于項為項氏)
　　　　(晉諺堅不過項者史項梁/父項燕世楚将封于項)
徐　　　徐姬國(齊桓/妃)穆王時滅偃以封姬姓
鮮虞　　本子姓國(詳見/商後)以處姬姓子爵翟也種地最
　　　　廣(白狄也晉語有蒲人翟人中行穆子伐翟/乃鮮虞也春秋昭十二年晉伐鮮虞十五)
　　　　(年荀吴又伐定四年士鞅哀九年趙鞅又伐/之列子襄子攻翟取左人中人未嘗滅也應)
　　　　(劭地理記中人城西北四十有左人/城左人之故邑左人即今定之唐縣)
昔陽　　子爵本肥馬(肥子後/遷昔陽)今平定之樂平東五十
　　　　有昔陽故城(杜云樂平治縣/東有昔陽城是)晉滅之(昭十二/年九域)
　　　　(志趙鞅晉陽寰宇記荀吴假道于虞遂入昔/陽鮮虞在北昔陽在南晉恐肥為備故従北)
　　　　(偽東南行往㑹齊師乃先/還假道鮮虞遂入昔陽也)故鉅鹿境一曰夕
　　　　陽開皇置昔陽(于下曲/陽置)今祈之鼓城
夏陽　　下陽也僖公二年虞師晉師滅下陽書滅國
　　　　矣或曰虢邑非也(滅國曰滅君/死其位曰滅)虞虢之亡不
　　　　書(五/年)而書下陽之滅于此罪虞也(下陽虞虢/之所恃下)
　　　　(陽滅而虢去虢去而虞舉矣滅下陽者晉/而以虞首兵賄也虞之賄孟子三傳詳矣)
　　　　　右周之餘族可見者
　　　　　烏乎姬周之國楙矣方其晟時述職朝覲
　　　　　㑹于明堂日省月攷時享嵗貢來有湛露
　　　　　之燕去有彤弓之送怡怡偲偲以藩屏周
　　　　　及其衰也召穆公思周徳之不類故紏合
　　　　　宗族于成周而作文王之詩曰棠棣之華
　　　　　蕚不煒煒凡今之人莫如兄弟周之有懿
　　　　　徳也猶曰莫如兄弟故封建之其懐柔天
　　　　　下也猶懼有外侮故以親屏周是以楚子
　　　　　彊梁心張問鼎而猶畏迫宗周不敢竊發
　　　　　不幸後世上失其道宗國恣横諸侯相併
　　　　　王官不討陵􁇿至于三四然後枝葉相扶
　　　　　赧降為庶尚四十年而後秦得而挹之宣
　　　　　王以降世乏令王然如齊晉勤王世有能
　　　　　者故猶五百厯年數極徳盡而後位去則
　　　　　磐石之宗可賴也一自東遷宗國恣横謖
　　　　　相侵伐以至于滅禽父一國當春秋伐侵
　　　　　國者十入國者六圍者十三取者十四而
　　　　　伐人之國者四十九㑹伐十九及伐者三
　　　　　而公之伐者又十伐若以某師伐者咸一
　　　　　大夫伐九而㑹伐者又六公之伐十而邾
　　　　　居其六大夫伐九而邾居其七公㑹伐十
　　　　　有五而鄭居十二人之侵我五伐我者二
　　　　　十一而齊居十五追戰敗滅不與存焉其
　　　　　諸為可知矣鄉使宗國循良不躙外姓以
　　　　　穆諸姬則周室至今存可也詩云騂騂角
　　　　　弓扁其反矣兄弟婚姻無胥逺矣爾之逺
　　　　　矣民胥然矣魯棄同姓従而伐之其為反
　　　　　也不已甚乎齊之見伐其為然也不已洵
　　　　　乎或曰諸侯之吞威勢之必至楚荘滅陳
　　　　　而以為縣樂毅下城七十皆郡縣之是破
　　　　　滅諸侯不可復封建矣曰不然楚之不縣
　　　　　陳當時之論亦已明矣而燕之郡齊城亦
　　　　　孰見其安且利哉伊昔先王所以立之九
　　　　　伐之法者凡以禁其相吞景風至而利建
　　　　　建徳策勛存亡繼絶者所以為不滅之道
　　　　　而今諸姬恃親强恣陵蔑外姓循至尋鈇
　　　　　此秦楚所以自為計不然則亦俱把宋而
　　　　　弊矣嗟乎王法不行使秦得志盡絶先王
　　　　　之世豈惟秦之罪哉盖由諸姬自賊之所
　　　　　致也
　
　
　
　
　
　
　
　
　
　
　
　路史巻二十八
欽定四庫全書
　路史卷二十九　　　　　　宋　羅泌　撰
　　國名紀六
　　　古國
饒　　　嵬姓今深州有饒河齊大夫采邑(趙孝城拔/之以封弟)
　　　　(長安/君)
攘　　　嵬姓宜即穰穰侯國(秦封/魏冉)今鄧之穰縣
利　　　嵬姓潜夫云嵬姓饒利一作刹
雲陽　　今茶陵西南十里有雲陽山少昊亦居之又
　　　　在甘泉亦曰雲陽山在馮翊雲陽縣今𨽻耀
　　　　非丹徒
蜀　　　今成都見揚子雲蜀紀等然蜀山氏女乃在
　　　　茂詳後妃后國
蠶　　　蠶叢氏國今彭之𨗳江有蠶厓而漢之蠶陵
　　　　縣在翼之翼水縣西有蠶陵山
瞿　　　今雙流縣南十八里有瞿上城益之西南二
　　　　十縣北有瞿上鄉
𨗳江　　魚鳬治今眉之彭山縣北東二里有魚鳬津
　　　　南北八郡志云犍為有魚鳬津廣數百歩
􁀙　　　杜宇治
􁀙韋
婁　　　石樓也開山圖云石樓山在琅邪昔有巢氏
　　　　治此在城陽縣東北有婁鄉是然去琅邪逺
　　　　矣今隰有隨石樓縣隨本曰土京東南六十
　　　　有石樓山水經注蒲水出石樓下是也
庸城　　許所遷定四年楚城今岳之華容(垂拱二以/武氏諱與)
　　　　(雄之容成皆改/增土天寶復舊)
陽武
柏　　　柏皇後黄帝臣柏髙春秋之柏子國楚滅之
　　　　今蔡之西平有柏亭(寰宇九域/云古柏國)
大庭　　魯地昭五年傳有大庭氏之庫輿地廣記云
　　　　在仙源今𨽻兖
東里　　東里子諸侯也(栗陸/臣)夏后臣有東里槐
祝宗　　祝融氏後
祝丘　　祝融氏後祝丘氏今沂之臨沂東南五十有
　　　　即丘城春秋之祝丘也(桓五年城祝丘鄭/樵云漢即丘縣)
彌　　　在益部詳紀中
朱襄　　九域志云南京柘城古朱襄氏之邑
　　　　　右上古帝王之世
　　　　　子曰道千乗之國敬事而信節用而愛人
　　　　　使民以時學之為王者事其此已矣千乗
　　　　　諸侯之謂也而其所謂道道此而已敬者
　　　　　所以重事也信者所以立政也節用所以
　　　　　冨國愛人所以固本而使民以時者所以
　　　　　興財也五者治天下之常經而聖人之所
　　　　　以道有國者唯有國者從而道之則君安
　　　　　而國家可保矣是故道之以敬而民莫不
　　　　　承聽道之以信而民莫不承任道之以節
　　　　　用而財不匱道之以愛人而民不失於生
　　　　　使之以時則糓不可勝食財不可勝用而
　　　　　道之之道畢矣經曰在上不驕髙而不危
　　　　　制節謹度滿而不溢髙而不危所以長守
　　　　　貴也滿而不溢所以長守富也冨貴不離
　　　　　其身然後能保其社稷而和其民人蓋諸
　　　　　侯之孝也夫不驕則敬事矣謹度則信行
　　　　　矣制節則謹用而不溢則愛民矣和其民
　　　　　人則又時使之矣固諸侯之事也故曰古
　　　　　之亡國皆以無道記曰國家未道此撢人
　　　　　所以道國之政事者也上失其道則其散
　　　　　亦乆矣而顧可國乎詩云迨天之未隂雨
　　　　　徹彼桑土綢繆牖戸今此下民或敢侮予
　　　　　孔子曰為此詩者其知道乎能治其國家
　　　　　誰敢侮之乃若夫子之得邦家所謂立之
　　　　　斯立道之斯行固不外乎此也夫夫子顧
　　　　　未始得邦家也而曰得邦家者上之所以
　　　　　道其君而下之所以道其民者固所以行
　　　　　之天下而得邦家也湯於亳文王之于岐
　　　　　因此道爾故以亳之政道之天下則商之
　　　　　王矣以岐之政道之天下則周之王矣夫
　　　　　子之得邦家特亦不過推中都之政道之
　　　　　天下而已矣吾固曰敬事而信節用而愛
　　　　　人使民以時此治天下之常經而聖人所
　　　　　以道有國者也故曰泉有源治有本道者
　　　　　審本而已齊一變至於魯魯一變至於道
　　　　　豈惟千乗之國哉
　　三皇之世
苑　　　即鬱鬱華國
金　　　金提國帝堯時有金道華種蘭唐韻云周附
　　　　庸金州也金氏出此(唐新羅金姓漢金日磾/因祠金人為姓非也)
紀　　　紀侗國後有紀后為虞帝師
陽　　　陽侯伏羲臣許慎云陵陽國侯也國近江今
　　　　宣之涇縣有陵陽山
蹇　　　蹇脩國後有蹇氏寋氏(秦有蹇叔姓書云因/邑又有寋氏姓解音)
　　　　(愆/)四者太昊臣
共工　　地在𢎞農虞帝時共工或云居此
赤　　　赤奮赤松炎帝諸侯後有赤氏赤民髙陽師
􁀙　　　􁀙夭國􁀙州鉅鹿郡
巫　　　巫咸國故巫縣今䕫之巫山(漢巫咸隋/曰巫山)淮南
　　　　子云巫咸在軒丘北經在女五北今巫咸山
　　　　在陜之夏縣
屏　　　屏封屏翳國
白　　　白阜國六者炎帝臣
胡　　　炎陵廟胡真官者同遷侍臣也按媯歸後皆
　　　　有胡然按世本胡曹作衣當不在五帝後攷
　　　　工妢胡之笴云胡子國在楚
補　　　炎帝伐補遂史伯云鄔蔽丹是也姓苑有補
　　　　氏通典作輔遂非
遂　　　炎帝伐之(吕春/秋)易之遂城古遂武也媯姬皆
　　　　有遂
質沙　　帝魁所伐世本之夙沙也後有夙氏夙沙氏
　　　　宿沙氏(齊夙沙衛鼓/子相夙沙釐)
吳　　　炎臣吳權黄帝母吳樞國紂時亦有吳伯今
　　　　陜之平陸有吳山
廣夀
廣成　　仙傳云廣成居空同今汝之梁縣西南四十
　　　　有空同山廣成城廣成澤廣成子廟宣和中
　　　　守林時奏其事立觀其澤漢安以賜貧民有
　　　　廣氏(風俗/通)
刁　　　音彫道書多作刁仁廟編隂陽書猶有刁牧
　　　　地戸開歴世盡作力白虎通云黄帝師力牧
　　　　晁錯云帝得力牧而為五帝先姓書後有力
　　　　氏未究
伍　　　仵也伍胥黄帝臣(見𤣥女/兵法)今慈之仵城
鄧　　　黄臣鄧伯温魯地隱十年齊魯盟處與南陽
　　　　子姓鄧二
寗　　　杜云汲郡脩武今衛之獲嘉有寗城故脩武
　　　　也(詩外傳武王伐紂勒/兵於寗改曰脩武)魏土地記大寗城西
　　　　二十里有小寗城今在懐戎
容成　　侯國漢縣𨽻涿本蜀易今𨽻雄州燕之西境
　　　　徐廬國也(漢匃奴/降王封)有容氏姓纂容成氏(仙傳/容成)
　　　　(公/)
恒　　　恒先國常也(一作/常先)衛康叔孫封之世本云後
　　　　有常氏恒氏老師常從楚有恒思公宜為恒
　　　　山(亦作/常)
鵊　　　鵊治黄帝臣乃俠也漢俠侯國有俠氏
闚　　　闚紀黄帝臣
方　　　方回國帝堯時有方明
習　　　風俗通云習國名傳有少習(哀四/年)預云商洛
　　　　武關按此晉禦楚之塞在商洛東南九十今
　　　　永興軍漢有習響陳相
離
㳙　　　㳙子黄帝師臣
岐　　　即岐豐至商文王為岐侯(詳髙辛/後國)
靁　　　靁伯國漢有靁侯屬東海
鬼　　　容區國商有鬼侯即九侯今漳浦有鬼侯山
　　　　亦曰九侯山(俗云山魈之居圖經容區/謂少康九子之居皆妄)
霍山　　後漢朱㻛九江夀春記金明城西南百二十
　　　　有黄帝時霍丘城楚莊廢為戌(寰宇記廢霍/丘在霍山)
庸　　　庸光侯國詳商世侯國
奢　　　奢比國
車　　　車區國
泠　　　泠倫國衛之泠邑近魯作冷非
冕　　　宛也宛侯即冕侯寃朐是今曹之宛句(云古/寃濮)
　　　　(湏句/之間)
俞　　　鄃也俞跗國今大名夏津西南五十有鄃故
　　　　城後魏漢清河之鄃縣(田蚡邑音輸德/州平原西南)吕佗
　　　　為俞侯國有俞氏喻氏(漢有俞達/勅救切)
盧　　　俞跗或作盧跗今鄆之陽榖有故盧城齊地
　　　　乆廢後扁鵲居之
桐　　　仙傳桐君世族譜云楚東小國(文二年桐叛/楚地名九域)
　　　　(志云小國楚附庸/定二年楚滅之)今舒之桐城(圖經云春秋/時桐國蓋桐)
　　　　(邑也漢之樅陽昭五年吳/敗楚䧿岸注桐國離尾渚)西南有桐亭(廬州/舒城)
　　　　(西/南)有漢桐鄉朱邑所􁩦
榮　　　榮援國周之采地或云滎鄭地(宣十二乃滎/陽滎澤然閔)
　　　　(二年戰滎/澤衛地也)
橋　　　姓辨書云黄帝子孫守橋山者或云喬非
沮　　　沮誦音菹黄帝史後有沮氏
共
茄　　　黄帝㓝茄豐(𤣥中/記)楚地昔楚城州屈以復茄
　　　　人城丘皇以遷訾者(使熊相謀郭巢季然郭/卷子太叔聞之曰楚王)
　　　　(將死矣使民不安其/土云云昭二十五)記音加張揖以為荷
雝　　　郡國志許州雝城黄帝雝又為杵臼處或作
　　　　羅非
於　　　於則作履者今鄧之内鄉東七里有於村(㓝/州)
　　　　(圖/副)與商近所謂商於説者以商於為一國失
　　　　之(裴云商於在順陽南鄉丹水二縣有商城/在於中所謂商於劉氏云商於二國相去)
　　　　(二百里傳言商於/析酈四邑近南陽)有於氏(袁紹傳/有於授)
左　　　左徹後有左氏今聞喜漢之左邑
有北　　帝戮蚩尤遷其民善者于鄒屠惡者于有北
　　　　詩云投畀有北惡可知矣
　　　　　右三皇時侯伯之國
　　　　　萬盈數也易之比曰先王以建萬國堯協
　　　　　萬邦以其號數之多也而塗山之會贄玉
　　　　　帛且萬數則古嘗萬國矣粤自黄帝畫埜
　　　　　分壇方割萬里得百里之國萬區而劉恕
　　　　　遽摘其非謂百里者萬非方十萬里有不
　　　　　能容是殆尺分之也(尺以一直/為十寸)國界之分
　　　　　直依枰罫枰罫之勢百里者萬特方一萬
　　　　　里爾是故方十里者為方一里者百方百
　　　　　里者為方十里者百方千里者為方百里
　　　　　者百方萬里者為方千里者百方百里者
　　　　　萬矣(枰一十九路方為/三百六十一路)雖然虞夏之前四
　　　　　正疆理東止郎邪之海西積石之河五千
　　　　　而縮南至衡山北洎單于府五千而贏使
　　　　　皆封建百里之國惟堪二千五百縱並遼
　　　　　東勃海長城外盡契丹髙句驪積石塞黒
　　　　　水靺鞨流沙之地亦不能五千國况古百
　　　　　里當今百二十一里六十歩烏得所謂萬
　　　　　區百里國哉蓋古嘗有萬國之制而非皆
　　　　　百里也故吕覽言神農封建彌近彌大彌
　　　　　逺彌小海上乃有十里之邦以大運小要
　　　　　如臂使指者而孔子亦曰安見方六七十
　　　　　如五六十而非邦者是衰周時列國雖足
　　　　　强大猶有不五十者然則古之萬國從可
　　　　　知矣執玉者不皆百里則執帛者安能皆
　　　　　五十哉伯七十里則百里可二子男五十
　　　　　則百里可四矣孟子曰海内之地方千里
　　　　　者九古之天下方三千里止矣五千里者
　　　　　古今盛衰山川萊藪之通數也周世九服
　　　　　號七千里而職方藩畿為方萬里斯亦末
　　　　　記之敝王畿所止亦曷嘗千里哉宗周八
　　　　　百成周六百此以百同度計言之故子思
　　　　　曰天子封畿千里公侯百里伯七十里子
　　　　　男五十里虞夏商周之常制也畿門域也
　　　　　非所謂王圻者也周官班固蓋因𤣥鳥之
　　　　　詩而失之不知𤣥鳥所云正以謂門畿内
　　　　　而其所謂千里者特徑度三十一里半而
　　　　　强耳公侯之畿徑度十里伯畿八里半而
　　　　　弱子男七里而强又奚以宗周八八成周
　　　　　六六而合於百里者百哉□(九州之/分如此)古者
　　　　　九州特亦以㮣率者王制之言四海之内
　　　　　斷長補短方三千里此㮣率約也五服之
　　　　　制王城之外甸侯綏服面千五百已盡九
　　　　　州三千里地要荒二服綴九州外其數然
　　　　　也而况九州面距不齊自恒山距南河東
　　　　　河抵西河為各千里此則圻内甸服所建
　　　　　然自東河至東海西河至流沙南河至江
　　　　　亦各千里南西二方侯綏所建外為要荒
　　　　　可矣而東距海要荒已無容繫北距恒山
　　　　　已接邊陲雖侯綏有不得而立惟南自江
　　　　　至於衡山更越千里則要荒二服亦並在
　　　　　九州内而自衡山南盡揚域且復千里未
　　　　　汔南海悉為荒外南為太贏北為太朒則
　　　　　知先王之制必有圓法豈至説者之拘哉
　　　　　(九州之界濟河淮岱相去不能千里荆河/千里而贏海岱千里而縮荆山衡陽二千)
　　　　　(而遥東海西河二千而近而夀春之淮朝/陽之海相去五六千里龍門之河屯蝗之)
　　　　　(黒相距且四千里華陽黒水窮數千里猶/未知其所終荆河淮濟之間斷長補短不)
　　　　　(能淮海一州之半則/知所制各有當矣)周之西都今之關中
　　　　　而東都則洛陽也二都地踞南山之隂北
　　　　　山之陽東西長南北短短長相補猶不能
　　　　　以千里今古不變而禮王畿四方相距為
　　　　　方千里逺郊近郊甸地稍地小都大都率
　　　　　相距為百里豈千里之方所能容哉固知
　　　　　畿服諸説有匪圓通上世必有除補相乗
　　　　　之道為疆理之定制者方隨盛時東南並
　　　　　海西且未北五原東西九千三百南北萬
　　　　　四千八百一十五唐文皇時東極洋海而
　　　　　抵焉耆九千五百一十南盡林州北延陀
　　　　　萬六千九百一十八兹亦人迹逐曲所計
　　　　　而歩畿之法取之虗空鳥道揆以日景而
　　　　　參之乎圭表其於人跡迂直大約三而去
　　　　　三萬五千之折正亦五千而已王制之言
　　　　　惟其大約也
　　五帝之世
𤣥都　　少昊時諸侯外傳云𤣥都氏黎國或謂重黎
　　　　非也周書云昔𤣥都氏謀臣不用龜策是從
　　　　忠臣無禄神巫用國而亡(洪芻志都夫人按/風俗通出古元都)
　　　　(𤣥都氏避聖祖/諱為元氏都氏)
渌　　　髙陽師渌國或作渌圖今湘東澧陵有淥水
　　　　或作瀌非
鱣　　　鱣先國宜為澶古之得姓俱自其封國而命
　　　　其㠯字者蓋尟蹇脩鵊治之類亦必其封國
　　　　也
爽鳩　　齊地(昭十/二)今之青州季萴繼之(晏子/之説)杜云虞
　　　　夏諸侯有爽氏(姓/苑)爽鳩氏(姓/纂)
且鳩　　後有且氏
祝融　　儈是今鄭州有祝融冡與祝融氏異
咸　　　髙辛臣咸黒宜是咸陽有咸水
柞　　　柞卜邑
展　　　展上公帝嚳時得道者
隂　　　唐虞時國商世隂君長生之祖故長生詩云
　　　　惟予之先佐命唐虞周有隂忌今濠之定逺
　　　　有隂陵城項羽失道處管叔後采于隂則今
　　　　襄之榖城東北有隂城是(故鄼地師古/云古隂國)又有
　　　　下隂在隂城之西隂後遷此(左/白)今化光乾德
　　　　漢隂縣隨隂城(春秋時道柏巢吕申息/房應胡隂桐與楚比者)
務　　　一作瞀帝堯時務成商有務光諸侯也後有
　　　　務氏一作牟或云即牟(見後/)
庾　　　帝堯時侯國春秋時有庾子皮皮子過邑於
　　　　維氏為庾氏(庾公差姓書以為帝/堯時掌庾大夫之後)
殳　　　殳戕國齊地一曰冐澤即朱故亦作朱戕有
　　　　殳氏
朱　　　朱虎國虢之朱陽
嚴　　　許繇之友嚴憘按樗里子傳嚴君之封在嚴
　　　　道
樊　　　帝堯時有樊仲文今武昌有樊山
放　　　放齊後有放氏
被　　　齧缺師被衣被陽也今淄之髙苑西南八十
　　　　歩有漢被陽侯國故城音皮
齧　　　春秋時有齧桑衛地
狐　　　狐攻定六年狐人周地(僖十六有狐厨今晉/治臨汾西北有狐谷)
　　　　(亭/)
繇余
鴻䝉
育唐　　帝堯夏桀皆嘗伐之南陽章陵之上唐鄉也
　　　　班固云古國括地象唐鄉故地在隨州
西夏　　今鄂故大夏有夏水漢水也(漢水之曲為夏/口今屬漢陽江)
　　　　(夏記沈尹射奔/命于夏納者)周書云西夏仁而去兵城郭
　　　　不脩武士無位堯伐亡之
叢　　　帝堯欲伐叢枝胥敖四國也或云兩國
枝　　　春秋傳戎伐楚侵訾枝訾枝楚地
胥　　　胥臣胥氏之先一作湏舊春秋圖有湑與檜
　　　　接在虢宻之間
敖　　　滎澤西有敖山有敖倉城(在滎澤西十五/秦置在敖山下)舜
　　　　曰夫三子者是宗膾為三胥敖為一也
宗　　　帝堯欲伐宗膾者按漢一曰宗昔文十二年
　　　　子孔執宗子遂圍巢則在廬江預云宗巢二
　　　　國羣舒之屬
膾　　　當即㑹㑹人鄶也在河南宻縣
㣲
道　　　齊桓之伯江黄道柏附之四國皆弦姻邵云
　　　　安陽縣道國也(杜云汝南安/陽西有道亭)楚靈遷之今蔡
　　　　之確山西南有道故城後有道氏(楚有/道翔)
闕　　　三國皆帝堯時
婁　　　九江夀春記金明城西南百二十有雩婁城
　　　　堯之婁子城也寰宇記雩婁城在霍丘
臨　　　帝堯時有臨侯望博(見春秋/運斗樞)注臨侯國氏今
　　　　趙之臨城漢故縣
雄　　　雄陶或為熊夏有熊髠
東　　　東不訛國或作陳非南南郡(夏禹西/省南)西西縣
　　　　(和仲/宅西)北有北東固為東國也
秦　　　秦不宇魯地臺於秦者在濮之苑北(莊三十/一年杜)
　　　　(云東平范縣東有秦亭/九域志云西北今𨽻鄆)
紀　　　虞帝師紀后一作冀后
蒲　　　長垣東北十里有蒲城(詳有虞/後國)春秋有蒲侯
　　　　氏莒地(襄三十/三年)
單善　　帝舜師單卷今鄆城有單父城即善卷也(傳/言)
　　　　(堯師/善卷)或吳之善道也(襄五年今旴台阮勝之/南徐記春秋時善道也)
歸　　　䕫之封一曰䕫杜甫所謂䕫子國者後有慿
　　　　氏(詳髙陽/後國)
胡　　　歸姓世本左傳皆云胡子國歸姓歸姓䕫出
有　　　歸姓王符云歸姓胡有何有有子也有九委
　　　　音故本一作洧宛地今開封扶溝有洧水有
　　　　曲洧城
何　　　歸姓虞帝末何侯得道於九疑今道之寜逺
　　　　廣濟鄉有何亭墟然伯陵同何女緣婦則何
　　　　姓黄帝時已見若僧伽何國人則非此(泗州/僧伽)
　　　　(傳云僧伽何國人世謂不知為/何國人按西域有何國見隨書)
讙　　　濟之乗丘有讙亭或云讙兠國今濟治鉅野
　　　　齊人歸讙預云濟北虵丘西有下讙亭説文
　　　　作酄
中容　　山海經中容之國舜之所生或云即諸馮穆
　　　　天子傳有容氏國或是
　　　　　右五帝時侯伯國其有先代後者見逐姓
　　　　　下
　　　　　泌嘗謂古之法皆可行于今學者得無笑
　　　　　之封建民兵井田肉刑豈惟可行於古固
　　　　　可行之今非惟可行之今亦可行於後惟
　　　　　通變而已矣易曰通其變使民不倦通變
　　　　　天下無敝法矣唯古與今同此之天均此
　　　　　之地又等生乎此人日月八百率十里為
　　　　　湯沭於王城何得此八千里况以商三千
　　　　　率三十里於泰山之傍乎商之三千使率
　　　　　依男為附庸三猶應附九千國况以夏萬
　　　　　國率九率十於侯伯之邦乎是備湯沭者
　　　　　固有數而無附之國滔滔是也町原防井
　　　　　衍沃則衍沃者以井而原防固以町是井
　　　　　田不可概施髙庳之區矣戮防風流共工
　　　　　則宜戮者戮宜流者流是肉刑不得專用
　　　　　於三五之時矣是故外諸侯嗣有所不必
　　　　　嗣内諸侯禄有所謂嗣先聖之法要必如
　　　　　是而後可以行之萬世而無敝專用者固
　　　　　無時可時而措之何時而不可哉可井而
　　　　　井可町而町何厭乎今田之井可流而流
　　　　　可戮而戮何患乎今刑之肉而益削之法
　　　　　堯舜之道蓋亦設法而時措之者天下之
　　　　　大萬國之多惡者何勝削而善亦何勝益
　　　　　哉諸侯之疆有定域也今日之益曰取之
　　　　　閒田明日之益地於何取東西有閒田南
　　　　　北當益地將越數百千里而取之乎抑乞
　　　　　之其鄰乎徒取諸彼以與此然且仁者不
　　　　　為今日削十數明日削數十果先王之意
　　　　　邪吾固曰此先王之法設而時措之者也
　　　　　且湯伯也文王伯也湯以七十里而文王
　　　　　以百里自稷契始也自契至湯自稷至於
　　　　　文王如是乆矣非無賢德也而地不加舊
　　　　　是則無益地也然則禮記白虎之義其亦
　　　　　繆而不足徵歟錫之山川土田附庸錫魯
　　　　　公也錫山土田于周受命錫召虎也無益
　　　　　地哉盖昔先王三嵗而一脩封必其俊異
　　　　　之功殊偉之德乃於千百軰中陟其尤者
　　　　　一二而稍益之故善者以勸必其敗羣之
　　　　　憝違命之最乃于千百軰中絀其一二尤
　　　　　者而稍削之故不善以沮時而措之是所
　　　　　謂益削也魯公召虎見之歌頌惟其希濶
　　　　　而不可易得也乗馬之法凡立國都非于
　　　　　大山之下則必廣川之上髙無近旱而水
　　　　　用足下無近水而溝防省因天之材就地
　　　　　之利是故城郭不必用規矩道路不必用
　　　　　繩準又孰有城畿國服開方引直而可為
　　　　　者益削之法豈一概之施哉
　　夏世侯伯
西王　　夏后師西王慖
童　　　童律一作僮即􁑛也故下邳􁑛縣後有童􁑛
　　　　􁑛氏姓纂出老童非
狂　　　夏后臣章律狂章按經有狂水逕綸氏城在
　　　　今陽城有狂氏(宋大夫/狂校)
繇余　　錢記作由
晁氏　　今𢎞農有地名晁一作郖斵
盧氏　　今之盧氏縣有盧氏山
章商氏
犂婁氏
鴻䝉氏　右五神夏后所囚者
烏　　　烏陀陶臣或云烏陀猶鴻䝉又烏木田太康
　　　　地志梁國烏縣今國孰西南二十烏城
郭　　　郭哀夏后御博之聊城有郭水出東南郭商
　　　　有郭崇子(三一經云商人彭真人弟/子以嘗殺人不得真人)
范　　　今幽之范陽漢縣有故城在易東南有范水
扶登　　扶登氏典樂之臣
䜿　　　䜿􁀙國或作䜿亥
杜　　　鳳翔普潤漢杜陽地有杜水
既　　　七大夫杜子墨既子黥
孟　　　孟涂國隱十一年向盟即孟今河南孟津偃
　　　　師西三十一里穆傳至於孟氏近河南
丹　　　涂後封今建平郡有丹陽城括地象云丹陽
　　　　故國歸州巴東縣也
甘　　　鄠西五里甘亭水經在甘水之東啓扈戰其
　　　　野
屈(北屈/)　隰之吉鄉北二十一里有古屈城北屈也(晉/二)
　　　　(屈/)
驁　　　夏后伐屈驁吕覽云啓
曹　　　潜夫論曹有姜姓者
魏　　　夏后攻曹魏吕覽亦以為啓詹伯曰祖自夏
　　　　以稷魏駘為吾西土盟會圖云嬴姓(非姬/姓魏)
西河　　后啓征之見紀年
有洛　　洛也
上洛　　商州上洛郡治上洛晉地紀年晉烈公三年
　　　　楚人伐我南鄙至於上洛漢屬𢎞農唐洛州
　　　　侯爵風俗通云夏諸侯國今利之𦙍山乾德
　　　　三年平蜀天寶元曰𦙍山出舞衣(今川/錦)有𦙍
　　　　氏嗣氏(鄧氏云/國諱改)
耝　　　羿邑(襄/四)澶之衛南縣東十五有故耝城一曰
　　　　外里襄十一年城耝者邑界宋魯
窮　　　有窮羿邑楚地今夀之安豐有窮谷窮水即
　　　　窮石故記皆謂刪丹盖以淮南子弱出窮石
　　　　窮石山在删丹今在張掖似太遼隔楚人救
　　　　潜沈尹戍與吳師遇於窮潜今之舒與寒過
　　　　皆相邇因夏民代夏政則此為近故得及䕫
　　　　子也説文作竆
寒　　　浞國邑樂史云伯明氏所立本國世本云䢵
　　　　姓今濰之北海東二十三有寒亭(杜云在平/夀東今夀)
　　　　(光/界)非晉塞(晉地五氏/一曰塞氏)
過　　　夏之國即有過括地象云猗姓國今萊之掖
　　　　西北二十有過鄉過亭(地道記/有過城)有過氏
戈仍　　别見
鬲　　　有鬲氏夏諸侯近鬲津後有鬲氏(姓書膠/鬲後非)今
　　　　德之安德西北有故鬲城即有隔(世族譜有/鬲與有隔)
　　　　(為二/非)漢之鬲縣應氏以為偃姓臯後酈氏以
　　　　為有窮后國俱非
武(武羅/)　世本云夏武羅國冀都之武邑一云衞北境
　　　　武父陳留有武父城
厖圉　　厖圉國莒邑有大厖冝出厖降
猗　　　河東猗氏縣南二十有猗氏故城魯人因陶
　　　　朱興富於猗氏因曰猗頓
棲　　　猗姓
疏　　　猗姓潜夫論棲疏猗姓
女　　　女艾國汝也商有女鳩今之臨汝一云晉之
　　　　汝濱本陸渾地晉取之集韻邚音如媯
東海　　后抒征東海伐王夀
王夀　　宜是平夀衛之下邑在濰州西南三十里
有易　　經云王亥託於有易河伯僕牛有易殺女王
　　　　亥取僕牛竹書云殷王子亥賓於有易淫焉
　　　　有易之君綿臣殺而施之是故殷上甲㣲假
　　　　師於河伯伐有易滅之殺綿臣
原　　　后抒居原者預云泌水西北有原城今河内
　　　　軹桀以原侯夸師者
千　　　桀臣千辛邗也説文邗國屬臨淮一作䢴吳
　　　　地昔吳城邗溝今揚州故廣陵開皇曰䢴江
　　　　(十/八)武德邗州(七/年)今作韓江繆
䝉山(岷山/)桀伐䝉山氏即岷山氏今䝉州䝉山郡(非晉/陽之)
　　　　(䝉/山)
有施
扈
趙　　　桀世趙梁
伊　　　摯所尹六渾伊川許氏所云伊維侯國
萊　　　湯佐命萊朱國
登　　　湯御登恒有登氏
慶　　　湯臣慶誧
湟里　　七大夫有慶誧湟里沮
􁀙　　　樵云鄭地
卞　　　卞隨盖晉下
漆　　　䣛國乾之永夀漢之漆縣今鳳翔之普潤有
　　　　漆水昔隗囂攻畧陽上至漆漢之漆今邠治
　　　　也寰宇記邠之新平漢漆縣有漆水屬扶風
　　　　非寃句長垣之漆(舊云防風氏漆姓後然/世本無漆姓防風姓黎)
南巢
　　　　　右夏世侯伯之國
　　　　　堯禪舜禹為司空平水土弼成五服至於
　　　　　五千(堯五服服五百里要服之内方三千/里其外荒服為之四海方五千里康)
　　　　　(成謂方萬里以七/千里為九州妄也)方以為國五國有長長
　　　　　有師十長而一師師五十國州十有二師
　　　　　州有牧牧禀命於上京(此以傳之/説裁之)外薄四
　　　　　海咸建五長(四海謂千里要荒之内要荒/雖異九州不盡建侯亦有五)
　　　　　(長五國之長也/一云每方五長)五百里以為甸(甸佃也為/天子治田)
　　　　　(里賦納總二百里納銍三百里納秸服四/百里粟五百里米邇重而逺輕甸服之賦)
　　　　　(供天子四方/之賦供諸侯)甸之外率五百以為侯綏要
　　　　　荒(甸服外即為諸侯侯者喉也惟以射而/進退侯外漸逺綏之而已綏者鞚也綏)
　　　　　(外益逺故惟責其要服之外則又荒逺邇/於夷矣此唐虞之制也周之九服不能如)
　　　　　(是佃服即移侯服之外采又在男之外衛/乃在采之外而侯邦男邦且雜建於天下)
　　　　　(無復逺近之别知/虞夏之制為盡善)侯服之内采男諸侯之
　　　　　所𨽻也(卿大夫采在六百里内男國小在/七百里内侯國大在千里内以大)
　　　　　(庇小故男在内懼大陵小/故侯在外周又異於此矣)綏服之内以揆
　　　　　文教以奮武衞(千三百里之内近於侯服/使揆文以教為以文治千)
　　　　　(三百里之外逼於要服使奮武/以衛亦猶今之邊郡尚武畧也)要服之内
　　　　　夷蔡屬焉荒服之内蠻流屬焉(禹貢蠻夷/三百里流)
　　　　　(蔡二百里此言其實與上古侯甸不同夷/性近人蠻性逺人故夷近而蠻逺罪輕則)
　　　　　(蔡之夷罪重則流之蠻大不可以變而不/忍殺則放之要荒爾左傳蔡蔡叔説文作)
　　　　　(􁅟散也放散之也書云囚於/郭鄰安國以為中國之外非)侯綏之内八
　　　　　州所布州六百國(凡四千/八百)要荒之内惟不
　　　　　悉建隨地而區(通之則/亦萬國)甸服親事時時而
　　　　　見侯服嵗朝綏服再嵗而朝要三荒四四
　　　　　嵗而天下諸侯畢一朝一朝則天子時巡
　　　　　(所謂五載一巡/狩羣后四朝)東漸于海西被于流沙朔
　　　　　南暨聲教小大之國内外之侯三正所用
　　　　　蓋七十有餘國(十二師之制州六百國故/説者謂十二州為七千二)
　　　　　(百國州擇十二諸侯以為之師以九州則/異矣鄭謂每州得百里之國二百七十里)
　　　　　(之國四百五十里之國八百州計千四百/國以二百為名山大川不封之地餘百國)
　　　　　(立一師州十二師八州計九千六百國以/圻内子男備數為萬所謂萬國固非必如)
　　　　　(是惟周王撫萬邦而幽王且有萬邦之屏/周亦何由有萬邦哉謂禹弼成每服加五)
　　　　　(百里為萬/國尤妄)嗟乎塗山之會贄玉帛者萬國
　　　　　其君長世及不知其㡬侯伯也其可見于
　　　　　國名紀者如此而已令名醜行均寂滅而
　　　　　無餘矣况流風善政之欲知乎後世之士
　　　　　蓋不勝膬薄也德藝智畧曾不足以任建
　　　　　立而第相粉澤蚉功蚤德以􁀙剔金石而
　　　　　蘄取流傳乃至爭起片文隻字以圖自託
　　　　　於不朽者其果足以滿戴晉人之一吷耶
　　　　　彼夢者之在寢也其四肢鼻口率故形也
　　　　　据其旁者未始一見而若之神游或羽而
　　　　　􁦆或冕而朝城郭宫室輿服臣妾乃忽冨
　　　　　而驟榮宫偝興乎時鹵簿敶乎後若無有
　　　　　極逮其既覺蘧蘧然無毫黻之可攬矣然
　　　　　後自笑其始之妄而奭然以悲然則竊勢
　　　　　希合次且愒日專利㠯封已者其犬言彘
　　　　　裾未始少變而且枵然顯大自智莫之與
　　　　　對顧不為尹氏老役咍者鮮矣孔子曰禹
　　　　　吾無間然矣夫孔子之功惟見于六經而
　　　　　自比于禹夫子于禹若不相似然然而後
　　　　　世且曰生民以來未有則六經之文比隆
　　　　　堯舜可也比之于禹盖小着矣宜乎後世
　　　　　之不以為非也予觀班志劉畧文字固已
　　　　　不勝紀矣其果皆有益乎無益也而隨唐
　　　　　之書卷􁁉之多動數十百千萬使後之學
　　　　　士腐唇蔑齒眵昏雙明而不知其統豈不
　　　　　悲哉古人云脩短隨化皆期於盡予攷古
　　　　　之封君曾無隻影而文人詞士殘窮竹帛
　　　　　誠不能不以之興懐從而列之焉知後之
　　　　　視今不猶今之視昔也
　　商世侯伯
馮　　　馮夷國詳文昭中
應　　　汲古文云商時國寰宇云故城郟城東南四
　　　　十故殷之應國杜云□(陽城父南/應國也)
隗　　　史伯云南有應鄧西有晉隗
侁　　　姺也(唐韻古/有姺國)一作􁀙䢾先典切(集並穌/典切)説文
　　　　云商諸侯為亂者或以為莘非(集小禮切/又音韻)
妚　　　傳云啇有姺妚(昭後三/有妚氏)云邳也定元年有邳
　　　　薛地今淮陽治下邳集同胚姓纂纂要方凡
　　　　切姓苑始音鄙一音缶
弊
􁀙
終葵　　商時侯國後有終葵氏
髙平　　商有髙平子見三一經
薄姑　　商諸侯即薄丘一曰蒲姑在青之博興地志
　　　　有薄姑城在臨淄西北五十(杜云蒲姑城在/樂安隨博昌北)
　　　　(唐博/興也)青圖經云與四國作亂成王滅之以封
　　　　太公按史記則胡公徙之(按晏子爽鳩氏始/居之季萴囙之伯)
　　　　(陵又囙之薄姑氏又囙之然後太公囙之爽/鳩太昊時季萴夏季而伯陵薄姑商末也然)
　　　　(太公實居/營丘非此)
落姑　　按春秋傳落姑齊地(閔元年或云魯/地魯大夫采)姓書落
　　　　姑氏
蒲侯　　襄公與莒子遇蒲侯氏(二十/二年)預云邑名
蒲如　　商侯國齊地有蒲如氏預云下邳取慮東南
　　　　有蒲如城春秋蒲隧或云即薄姑盖其分也
姑幕　　商侯國今密之莒東北百六十有姑幕故城
　　　　故晉琅邪姑幕縣後齊併入東莞晉志通典
　　　　十道記等俱謂即蒲姑蓋非又史以為薄姑
　　　　氏國與四國亂周公滅之以封太公又云青
　　　　之博昌界有薄姑城是亦一之按書大傳謂
　　　　奄君薄姑語錄父舉事以薄姑非名誤矣傳
　　　　所謂薄姑商奄吾西土者豈惟晏子之言哉
酈　　　酈山是後為酈氏食其氏(音異基其/孫賜為氏)侍其氏
　　　　(其曾/賜氏)
黄洛　　寰宇記盧龍有黄洛城黄洛水殷諸侯國
貸　　　成湯時有貸子相
邊　　　商國周有邊伯(莊十/八年)
膠　　　膠革國今沛之公丘續云本膠國通典則以
　　　　萊之膠水為古膠東國括地象云在膠東南
　　　　六十里即墨城也
錫(錫疇/)　商末錫疇子斯一云錫疇國鄭六邑有戈錫
　　　　錫宋鄭之間鄭人滅之以處宋元公之孫
瞿　　　商􁁉有瞿父鼎有商瞿氏冝為瞿上
陵　　　玉篇國名冝即􁈻三􁈻也湯伐之字書書傳
　　　　作艐從舟故雅訓至(𨽻從/月)史夌通典㚇一也
　　　　漢廣川子則封三融侯屬東海
甘　　　甘盤小乙臣髙宗學焉後受遺有大功
九(鬼/)　　紂三公即鬼侯(明堂位為/紂所殺)彪云鄴西鬼侯國
　　　　也隨圖經臨水縣九侯城今相之隆陽有九
　　　　侯城(磁之滏陽/西南五十)誕生音仇故或謂即􁆃非
羑　　　羑里地在相音九或即九字書音牖失之
鄂　　　史記九侯鄂侯為紂三公紂虞所封南陽所
　　　　謂大夏有鄂氏(姓書出/晉鄂侯)或作邗非
邢(䢴/)　　邢侯亦紂三公(昭十四晉施邢/侯音邢作䢴訛)或云即鄂即
　　　　云䢴侯俱非按世紀邢侯事紂以忠諫死而
　　　　邗為文王所伐文王豈伐賢哉(䢴見武/穆中)
崇(二/)　　崇侯虎紂佞臣文王虜之今崇有崇城崇侯
　　　　墳九域志云虎也(集韻/􁀙猥)寰宇記彭城北三十
　　　　垞城臨泗水秦地志云垞城古崇國兖人謂
　　　　實中城曰垞(直加/切)城西南有崇侯廟(在廟/山)與
　　　　秦崇異(杜云杜扈永和志云在秦晉之間蓋/以宣元趙穿侵崇以求成於秦也張)
　　　　(子厚疑/非一國)
虞(芮别見/)文王質虞芮之訟暨師武伐紂乃收虞師芮
　　　　師(六/韜)春秋虞公虞仲之後(周初封之/小國稱公)今陜州
密　　　文王伐之詩云密人不恭者事見周書蓋與
　　　　紂有謀周之意
黎　　　夏諸侯九黎預云東夷國晉侯畧狄土立黎
　　　　侯非文王所戡矣故晉志二黎國
飢(􁆃/耆)　　昔文王伐飢本作􁆃音祈即耆黎也周書傳
　　　　五年伐耆而大傳作戡耆故説以為黎也(周/傳)
　　　　(一年質虞芮二年伐䢴三年伐密湏四年伐/犬夷五年伐耆六年伐崇周紀平虞芮明年)
　　　　(伐犬夷又明年伐密湏又明年伐/耆又明年伐䢴又明年伐崇侯虎)字書帆訛
　　　　(􁀙飢帆同集云伊􁀙古𤓰子號按􁆃有祈/音兎罝叶逵趙王歌龜策傳皆叶之也)
酆　　　豐也事周紂惡之韓子云文王侵盂克莒舉
　　　　酆三舉春秋徐之豐縣又楚地(杜云祈縣/南有豐鄉)
閎　　　有閎夭為閎氏(漢廣陵/相侯孺)
散宜　　散宜生後有散氏
於陵　　書大傳散宜生之於陵氏今淄之長山
長子　　周史辛甲封今潞之長子晉執衛石買處
商蓋　　周公勝殷將攻商蓋辛甲曰難攻請先九夷
　　　　攻九夷而商盖服
庸　　　庸氏伯爵助武伐紂今房之竹山漢之上庸
　　　　(文十六楚滅之楚飢率諸蠻叛楚也寰宇記/上庸故城在州西二百五十楚子為庸浦之)
　　　　(役/者)説襄十三蜀地文鄘南夷國寰宇記金州
　　　　周庸國地戰國時為楚附庸後滅之(楚使盧/戢黎侵)
　　　　(庸/)有禆儵魚三邑
髳　　　庸蜀羗髳㣲盧彭濮皆西南夷助伐紂者
㣲
瀘　　　盧戎也古文作纑齊之長清南五十有盧城
　　　　齊鄭尋盧之盟者然非此記每為廬今襄之
　　　　中廬(寰宇云中廬廬戎國文十/六年楚師自廬以往者)
彭　　　黔之彭水縣又有彭溪在忠之臨江即巴賨
　　　　彭濮者非濛陽矣
僰　　　僰侯國今戎之僰道音撲一作􁀙集音棘云
　　　　縣名又音拍慢
靡　　　周書世俘云武王伐靡及陳者
戱　　　武王克商命吕佗伐戯方云紂畿内按襄九
　　　　年戯鄭地
艾　　　侯爵穆鼎有艾侯作􁘹王俅以為共誤并之
　　　　廣陽漢之上艾後漢石艾也又吳有艾縣隋
　　　　入建昌有艾城今在武寜
佚　　　武王俘艾侯佚侯小臣四百六是也皆商國
恭　　　姓纂云商末侯國
厯
華　　　國莘
思　　　康成云商有思侯梅伯
霍　　　侯爵武王禽之汝之梁縣西南七十有故霍
　　　　世本云霍國真姓(今本作/姬姓)知非晉霍
臧　　　文王觀於臧遇臧丈人釣者近渭
遲　　　商有遲任賢者集韻引書遲任
􁀙　　　吕春秋揚􁀙世本又君新􁀙字從邑僣也當
　　　　邑國
　　　　　右商世侯伯之國
　　　　　王制四海之内九州州方千里建百里之
　　　　　國三十(十三/公)七十里之國六十(十六/卿)五十
　　　　　里之國百有二十(三十二小卿/圻内大夫)凡二百一
　　　　　十國(三等/相倍)八州千六百八十國(大二百四/十次四百)
　　　　　(八十小九/百六十)名山大澤不以封(與民同財/税供而已)其
　　　　　餘以為附庸閒田(州餘方百里者十方十/里者六十若封者為附)
　　　　　(庸未封者為閒田有功者取之閒/田錄之其有削地則歸之閒田)天子之
　　　　　寰縣内方百里之國九(視公侯者三為三/公之田有致仕者)
　　　　　(副之為六餘三以待封/王子弟其一大國之命)七十里之國二十
　　　　　有一(視伯者六為六卿之田致仕者副之/為十二又三為三孤餘六待封王子)
　　　　　(弟其三次國之/命三孤無副)五十里之國六十有三(視/男)
　　　　　(子者二十七為大夫之田致仕者副之為/五十四餘九以待封王子弟此鄭氏説非)
　　　　　(必盡爾然鄭又以王制前所言三公等田/為商制後言縣内國為夏制采地殊不可)
　　　　　(曉/)凡九十有三國(三等而/二倍之)名山大澤不以
　　　　　朌(王以給民/虞人掌之)其餘以禄仕以為閒田(畿内/無附)
　　　　　(庸餘方百里者六十方十里者九十六周/官以大都之田任畺地公所受地在焉小)
　　　　　(都之田任縣地卿所受地在焉家邑之田/任稍地大夫受地在焉此言縣内舉中言)
　　　　　(之然則公邑之田任甸地元士于此受地/可知此其大凡也其地有餘有不足盖又)
　　　　　(有通法故卿或在縣地取足于封而已甸/稍縣都無過十二謂如百畆而徹賦民什)
　　　　　(一於一之中又以十分為率取二/也畿外諸侯以歸公上大畧如此)九州千
　　　　　七百七十三國天子之元士諸侯之附庸
　　　　　不與(八州餘方百里者百八十方十里/者四百八十附庸禄仕閒田在焉)寰
　　　　　内夏后氏之畿也故康成以為夏氏之衰
　　　　　戎狄内侵諸侯相并國滅數少商湯承之
　　　　　更制中國方三千里以為九州建此一千
　　　　　七百七十三國杜佑因之蓋失之矣夫湯
　　　　　之興資者三千(王斶云湯時諸侯三千洛/誥傳云武王伐殷同國三)
　　　　　(千長育其材設其禮義被/之文章便可與事宗廟也)千八百者周家
　　　　　之始受也(九州州方千里此於禹服五千/里内斷長補短建國多寡之數)
　　　　　(三代同也鄭謂湯制中國方三千里周公/復唐虞之舊為七千里妄也孝經説云周)
　　　　　(千八百諸侯布列五千里内足相參攷烏/在七千里哉夏之萬國至商湯至周逾數)
　　　　　(百年間不應所减如此商之去周又數百/年何得並無减損知此周數商益多矣書)
　　　　　(傳云退見文武之尸者千七百七十三諸/侯𤣥謂此周所因商世九州諸侯之數所)
　　　　　(謂萬國固亦號數/知文武之後制)千里之内曰甸千里之
　　　　　外曰采曰流(甸者服治田出榖税采者采/取以當榖税謂所貢物上言)
　　　　　(采下言流/其中舉矣)天子百里之内以供官千里之
　　　　　内以為御(官官府所用御御府所用百里/内謂如納􁆀皆粗者千里内謂)
　　　　　(如粟米皆精者太府入賦不以逺物待近/近物待逺近供官逺為御也太宰制國必)
　　　　　(合王府之賦為之調度此則王府之/所供止百里膳服之御必千里也)千里
　　　　　之外設方伯(州/伯)五國以為屬(以屬制名大/事從其長小)
　　　　　(事則/專逺)屬有長(州四十/二長)十國以為連(以聫制/名言以)
　　　　　(授邦職以役/國事如聫也)連有帥(州二十/二帥)三十國以為
　　　　　卒(以卒制名言以比追/胥令貢賦如卒也)卒有正(州七正連/帥比年柬)
　　　　　(車卒正三年柬徒羣/牧五年大柬車徒)二百一十國以為州
　　　　　州有伯(牧/伯)八州八伯各以其屬屬於天子
　　　　　之二老兹商周之通制也(八州八伯五十/六正一百六十)
　　　　　(八帥三百三十六長凡五百六十/八多少雖不同方伯連帥一也)嗟乎置
　　　　　天子非以優天子收天下也置諸侯非以
　　　　　優諸侯收一國也諸侯之有方伯連帥牧
　　　　　長卒正非以優彊大在小國也故以小事
　　　　　大大字小致治之要春秋之所與也分災
　　　　　救患濟弱扶傾是王政之所急黎侯迫逐
　　　　　衛宣不救而旄邱以為責四國災流許人
　　　　　不吊而君子必其亡(詩云伯也執殳此州/伯也時齊侯亦自謂)
　　　　　(小伯見/國語)是故什伍之法於州鄉則聨其民
　　　　　於師畋則聨其徒於宿衛則聨其官夫然
　　　　　故能以中國為一人而無内患為屬連卒
　　　　　州以聨其國為長帥正伯以聨其人夫然
　　　　　故能以天下為一家而無外虞此大司馬
　　　　　比小事大以和邦國若職方氏邦國小大
　　　　　相維之事也先王之建諸侯豈顧私其力
　　　　　以自衛使子孫世得王哉不如是有不足
　　　　　以寜天下而世之治不治子孫之世不世
　　　　　有不在乎此也世之人徒見三代之能長
　　　　　則以為建侯之力見春秋之紛亂則以為
　　　　　建侯之失夫以禹之功又非無諸侯也而
　　　　　世未三易太康不道俄失其國其所以未
　　　　　亡而再集者幸有窮之顛越而少康之明
　　　　　賢爾諸侯何力之有東遷之後非無疆大
　　　　　也然而載祚數百世乏令主猶克永世雖
　　　　　危無咎則周公之法在而四國不能以相
　　　　　賓也諸侯亦何罪邪先王之設法固為後
　　　　　世之能守者設也使後之世果能守邪安
　　　　　有春秋之末世茍不能守則亂之起有繇
　　　　　矣豈設法之罪哉謂諸侯之敝有春秋之
　　　　　末世則司馬氏之季天下裂於夷狄大業
　　　　　之際天下散於盜賊其為禍亦至矣豈以
　　　　　有諸侯至此極邪
丁　　　武王時丁侯叛者
羑　　　羑侯今武功縣界有羑陽故城或云湯隂者
　　　　非(湯隂北六里有羑城羑水城北臨水周二/百五十歩即羑里城史音牖里元和志牖)
　　　　(里一名羑城湯隂北九里通典相州湯隂羑/里城隋國經湯隂有防城紂囚文王築此防)
　　　　(之/)
濁　　　有濁氏(元后傳/有濁賢)濯氏(鄭有子濯孺子風/俗通云濯輯之後)説文
　　　　濁水出齊郡厲鉅山東北
䊸　　　穆王伐之大起九師東至九江蚖蟬為梁在
　　　　江東矣(紀年四/十七年)
因　　　穆王西征至因氏郭云國也近河
房　　　穆王里圃田之路東至於房郭云房子國趙
　　　　地有㠝山紀年作魴即髙邑之地(十道志云/髙邑趙房)
　　　　(子也通典云趙臨城舊房邑寰宇/有房子城漢之鄗邑後漢之髙邑)
􁀙　　　穆天子傳有􁀙子郭云夷國有德者稱子
剻　　　剻傰也剻伯綮國穆天子西征至於剻河宗
　　　　之子孫剻伯綮逆天子郭叵肯切伯爵綮名
　　　　廣韻上聲引之云漢有剻城侯又歩登切故
　　　　楚漢春秋作慿城又作馮馮朋通也地記陳
　　　　倉有蒯城云河宗之子孫則宜在此非沛之
　　　　䣙(姓纂作䣙伯綮穆/傳今作䣙伯絮訛)
䣙　　　説文沛城父有䣙鄉玉篇蒲梅切蘇林廣韻
　　　　為薄回切云鄉名在右扶風集一作䣙又音
　　　　浮顔為薄肯切則又誤矣姓纂䣙氏以為出
　　　　伯綮國在虞芮間者妄或作□非(諸剻䣙􁀙/蒯字並詳)
　　　　(字/經)
􁀙　　　□是春秋□得之先訛為蒯苦怪切括地志
　　　　河南縣西四十有蒯亭縣今有蒯鄉玉篇説
　　　　文□從□省汝南安陽鄉名或作簣
　　周世侯伯
詩(邿/)　　邿也魯取之(襄十/三)預云亢父有邿亭亢父𨽻
　　　　濟説文附庸國漢志詩亭詩國水經云春秋
　　　　詩國也在任城界欒盈克邿乃齊地例云平
　　　　隂城西有邿山
鄟　　　成六年取鄟外紀云附庸
栒　　　邠之三水東北二十五栒原上有古栒城(見/寰)
　　　　(宇記郡縣志云安定/縣界有三水故城)周鼎銘云王命尸臣官
　　　　此栒邑者班固以為文昭元和志從之非也
　　　　(應云郇侯伐晉者今謂水南一里有故城建/德二為栒州三年廢皆因國誤城今在郿)
淖　　　楚淖國先為淖氏集韻音卓(魯共王/淖􁀙)
䙐　　　周器南宫中鼎云䙐人是説文有􁀙
頼　　　子爵蔡之褒信有頼亭楚滅之(昭四/年)非炎帝
　　　　後頼春秋滅頼古本作厲故世以為即厲非
　　　　也晉志厲頼二國(又哀六安孺子/如頼乃齊地)
郵　　　王良邑為郵氏
庳　　　吕覽晉文之覇東伐庳廬者
渠　　　畿内國周大夫渠伯紏後有渠氏(昭二十六/渠周地)
昔　　　周大夫所封見風俗通通作夕故有夕侯後
　　　　有昔氏夕氏鉅鹿故昔陽城一云貝丘今恩
　　　　之清河有􁀙亭乃音籍清河乃秦厝縣貝州
　　　　也(或云臨清/有􁀙鄉非)
用　　　風俗通云古用國見毛詩在髙唐乃用地故
　　　　有用姓(名士錄有/用羽之)
吕　　　徐之彭城東有吕梁城五十九里春秋為宋
　　　　地漢吕縣
郙　　　甫也汝南上蔡有郙鄉郙亭或云即吕非也
　　　　孝經偶引吕􁀙為甫爾
鄦　　　在潁川玉篇云甫侯所封非按鄭世家有鄦
　　　　公本許云
鄫　　　鄭地今滎陽有鄫水城鄫水溱也而故鄫城
　　　　在襄邑東南有故城襄元年次鄫者非姒姓
　　　　鄫故晉志有二鄫國
宋　　　春秋有宋子乃小國今趙之平棘有宋子故
　　　　城漢之宋子縣非㣲子國封
􁘫　　　奥一作郁有郁氏(姓/苑)
慎潰　　魯有慎潰氏奢侈逾法敗(家/語)
沈猶　　古附庸後魯沈猶氏(孟子有沈猶行/姓苑云太山人)漢劉穢
　　　　為沈猶侯地在千乗(韻直忱切師古/音審云沈亭是)
無終　　無終子翟國今葪之玉田渙陽亦其地晉滅
　　　　之燕為右北平有無終山(故無終縣在右北/平城西三十萬嵗)
　　　　(通天二/為玉田)以蔽北燕之路亦春秋之山戎
零支　　齊桓公北制零支今平之盧龍故零支縣古
　　　　離支也
臯虞　　故侯國漢郎邪臯虞縣
中牟　　佛肹邑今縣𨽻開封開皇之内牟北十二有
　　　　中牟故城又河北有中牟在濕之北趙獻侯
　　　　徙治者晉地瓉説詳矣班固杜佑以為滎陽
　　　　中牟縣故樂史以為河南有肹墓因年表誤
　　　　之衛侯如晉過中牟不在趙之東也(定九年/晉車千)
　　　　(乗在中牟預嘗疑之吳曾云當在温水之上/逌疑年表趙都中牟謂新鄭恐趙嘗都亦繆)
　　　　(矣/)
東牟　　文登西北百一十有東牟古城
堂陽　　九域記漢縣今𨽻冀城冡記商之太子封母
　　　　弟才為堂陽侯在堂水之陽
闕鞏　　國也昭十五年傳有闕鞏之甲
郇瑕　　預云郇瑕古國(僖二十四/郇郇瑕氏)伏氏云在解東郇
　　　　瑕氏之虚也地薄水淺近於鹽謂鹽澤也然
　　　　郇與瑕二郇音環詳周國中瑕見卷末
析成　　今鄧之内鄉
介根　　東夷預云黔陬東北計基城即介根國漢之
　　　　計斤今密東南四十計斤故城(廣記密之膠/西介葛廬國)
　　　　(黔陬隋省入膠西故城/在今諸城東北百一十)
徐吾　　徐吾氏茅戎之别後有徐吾氏今潞之屯留
　　　　西北三十有故漢餘吾城
閼與　　通典儀之和順韓之閼與(趙奢破秦軍處/和順今𨽻遼)寰
　　　　宇記今名島蘇城銅鞮西北二十今潞之銅
　　　　鞮故閼與城漢梁榆也(九域志一曰榆城盧/諶征艱賦云訪梁榆)
　　　　(之虚郭乃閼與/之舊都謂此)
安陵　　國事云小國侯其後氏安陵經為楚王妃
卑梁　　吳之邊國吳梁氏卑梁人也楚滅之今濠之
　　　　鐘離吳世家昔卑梁女與鍾離人爭桑相攻
　　　　遂滅卑梁
曲梁　　晉伐之(宣十/五)今之潞預云廣平曲陽縣今洺
　　　　之雞澤漢曲陽地
仇吾　　一曰仇繇韓子云仇繇小國為智伯所滅後
　　　　有仇吾氏(吕春秋中山國有風繇之君/智伯伐亡之即厹一之誤)一作
　　　　厹猶非國事云智伯欲伐之遺以大鍾(韓子/智伯)
　　　　(以大鍾遺仇繇見二十卷/二十六卷又云遺以廣車)按河東盂縣有原
　　　　仇城元和志以為仇繇樂云即盂之外城仇
　　　　繇城俗名原仇九域志亦在九原并
厹猶　　班志屬臨淮今泗之漣水代以為即仇繇非
　　　　智伯所伐不在是
鍾吾　　一作鍾吳春秋鍾吳子國(昭二/十七)吳滅之預云
　　　　泗之宿遷西北十里司吾故城是(寰宇峒/峿俗)為
　　　　鍾吾氏(漢尉氏今/鍾吾蒼)
餘丘　　於餘丘也(莊二慶/父伐之)預云為邾所併故二傳云
　　　　邾邑經不繫邾魯附庸也邑不言伐
沙隨　　春秋地名云本國也今南京寜陵西北七有
　　　　沙隨亭(成十六/預云北)
浮來　　即邳來紀邑今東莞北有邳鄉邳鄉之西有
　　　　公來山邳來澗
彭戯　　秦武公元年伐彭戯氏於華山地近華隂
虵丘　　音移封者為氏泰山虵丘縣
葵丘　　外黄東有葵丘大夫邑食者氏焉英賢傳有
　　　　葵丘欣
潁　　　春秋圖有潁國樂云潁侯國通典以為洛之
　　　　潁陽考叔邑即城潁許之長葛西一里有故
　　　　潁城潁谷(考叔冡在/汝廟在許)亦有周潁(昭九年/潁周地)
蘧　　　伯玉先國陳留傳云長垣有蘧伯鄉一曰新
　　　　鄉伯玉之冢
單　　　單伯魯孤與周之單子别
介　　　之推先國即汾之介休有介山緜上山地今
　　　　沁之緜上竇苹以為密界晉黔陬乃介根也
駕　　　楚附庸吳圍巢伐駕圍釐虺者(成十/七年)
湯
亳　　　秦寜公二年伐湯三年與亳戰蓋京兆杜亳
豐　　　秦襄公以弟穆嬴為豐王妻地蓋豐水之西
　　　　一作酆(哀/四)昔文王侵盂克莒舉酆三舉而紂
　　　　惡之(韓/子)預云南鄉析縣南有酆亭
譚
儲　　　齊大夫有儲子姓源云儲人後繆
酄　　　春秋酄闡一作讙在鉅平今濟北蛇丘西下
　　　　讙亭唐入鉅野(今濟/治)然此為聞喜之酄有酄
　　　　亭自音圈水經蛇水逕下讙城南即灌水也
　　　　(今龔/丘)
析　　　所謂析酈楚附邑白羽之地秦人過析隈今
　　　　鄧之内鄉有淅水魏淅州故漢南陽淅縣
聊　　　聊莒即墨皆齊東界今博之聊城漢屬東郡
攝(昭二/十)　晏子云聊攝以東故博平是今聊城東北三
　　　　十有故攝城(博平西/南二十)或以聊攝為一誤
博　　　兖之奉符漢之博縣隨為博城
㳙　　　齊有㳙子㳙蜀艮之先荀子㳙蜀吕濁艮非
離　　　本舒鳩地今通利軍之黎陽有故東離城漢
　　　　鄧弱為離侯於此史表或云黎非
儀　　　儀封人儀之封人也注衛邑今開封東明西
　　　　北二十有儀城
后　　　宜即郈有后氏(弟子后處云/出后土妄)
牟　　　牟子國楚滅之為附庸預云泰山牟縣今奉
　　　　符(廣記奉符漢牟縣故牟/國樵云登之牟平非)
鄄(莊十/四)　衞縣大夫鄄子士音眷衞侯自鄄入(哀十/七)本
　　　　齊豹邑曺植之封晉八王故事云東海王越
　　　　洎鄄城城無故壊今濮之鄄城漢屬濟隂
郱　　　本紀邑有郱故城在青之臨朐東南
鄑　　　昭十一年鄑魯地舊云都昌西之訾城(詳楚/後訾)
郚　　　密之安丘西南六十故郚城漢郚縣(杜云卞/縣南又)
　　　　(朱虚東南/有郚城)隨之郚縣縣武德中併(文七年五/梧紀邑後)
　　　　(屬魯南/與邾境)莊元齊遷莒郱鄑郚凡書遷者自是
　　　　滅矣
崇　　　春秋之箕崇小國趙穿尋崇者非崇侯國
廬　　　九域志廬州古廬子國(劭/)有廬氏
郲　　　鄭地時來也預云滎陽東釐城
吕　　　河東永安博物古今地名記有吕鄉吕甥之
　　　　邑郡縣志云霍邑西南十里有吕城紀聞云
　　　　霍邑古吕州即彘也(唐為吕州/彘即永安)其城甚固(紀/年)
　　　　(晉獻公十九年會虞師伐虢滅夏陽虢公醜/奔衞乃命瑕父吕甥邑於虢都志云北虢也)
　　　　非彭城(樵云彭城東五十/九里吕梁漢吕縣)
肥(二/)　　漢故肥城今在鄆之平隂志肥子國屬泰山
　　　　唐𨽻濟然菑川劇自有肥亭志亦云肥子國
　　　　盖二邦云
魚　　　魚人逐楚師者(文十/九)長楊之魚城也(長楊西/北五十)
　　　　(四面/險絶)舊云魚復(通典䕫州春秋魚國也然魚/復之名始於漢也即魏之人)
　　　　(復故城在州西十/五沔河東十五)禆鯈魚庸之三邑
禆
鯈　　　文十七年待於鯈樵云晉鄭之境
漆　　　從征記髙平南平陽東北有漆鄉(杜/同)定十五
　　　　年城漆邾庶其以徠奔者(襄二/十一)今兖有古漆
　　　　城
宛　　　即有宛長垣西南有宛亭近濮水衞宛濮也
戎　　　戎州已氏邑今宋之楚丘(九州記云已氏戎/君之姓混吾之後)
　　　　(漢已氏縣/哀十七)預云濟陽東南有戎城此會潜伐
　　　　凡伯者(隱/二)又山戎在漁陽(國都城記云燕北/通山戎莊三十公)
　　　　(及齊侯遇於濟謀山戎以其病燕/也今幽州東二百十三漁陽縣)茅戎在陜
　　　　(杜云大陽西有茅亭亭今在/𢎞農陜有茅城樵云陳留)襄戎在秦(九域/記秦)
　　　　(州有平襄城古/襄戎邑漢陽)驪戎在新豐(莊二/十八)瀘戎(桓十/二)
　　　　姜戎(僖三/十二)隂戎(昭/九)
蠻　　　哀四年蠻氏潰蠻子赤奔晉今河東伊陽伊
　　　　闕鎮即古戎蠻子國漢新城唐伊闕也(寰宇/以梁)
　　　　(縣西南蠻中聚為/其國今謂麻城)
夷　　　紀所戎夷國也(隱/二)城陽壯武治夷安(漢壯武/城在即)
　　　　(墨/西)非魯地之夷(閔二殺/哀姜處)若臯夷(蕪湖/東)淮夷(僖/十)
　　　　(三東夷居淮上者安國以為徐夷之屬非/也閟宫詩與昭四年春秋淮夷徐明為二)
狄　　　翟也晉語蒲人翟人狄類非一居中國者若
　　　　白狄(僖三十/三宣八)與秦同州預云故西河地有白
　　　　狄部胡(神異記/白狄先)今鄜坊綏延間皆其地(一曰/白翟)
　　　　(居乃秦髙奴故董翳為/翟王都髙奴今膚施)中行穆子伐翟乃鮮
　　　　虞列子言襄子攻翟取左人中人則鮮虞矣
开　　　开羗居金城今蘭之五原
逯　　　風俗通云逯秦邑集韻音錄有录氏逯氏(漢/有)
　　　　(逯並髙馸/將逯並)
　　　　　右周世侯伯之國
　　　　　事之𢎞逺固有不得盡計於其始而有俟
　　　　　於後之人者封建之事非一世之利固非
　　　　　一旦之可為非一朝之事亦非一日之可
　　　　　計要必因其平時漸而為之則何事而不
　　　　　立是故古先哲王擇明賢比勲德年増而
　　　　　嵗益之所以成爪牙之勢者固非一旦而
　　　　　衆建之也脩禮法謀連帥朝厲而夕勉之
　　　　　所以為長乆之計者固非一日而驟為之
　　　　　也規模者本之前善善者存乎後是故羲
　　　　　炎以來歴載千百而封建之設猶有遺利
　　　　　則凡事之立固不在乎始謀之善不善者
　　　　　漢封諸侯初本率意事㣲周度是以土宇
　　　　　過制嵗未㡬何而叛九起則其始謀者既
　　　　　不善矣誠使恵文景武而徠克原其故脩
　　　　　方伯謀連帥明君臣父子之恩正疏戚尊
　　　　　卑之分漸而維之使安其樂絀貪殘寵賢
　　　　　德崇恵而涵養之則三代之緒將復見矣
　　　　　柰何吹􁁉過計一饐廢膳遂使成功頓毁
　　　　　美惡俱盡而不可以復起豈不惜諸是故
　　　　　成乆長之業者必非一旦之可為也周有
　　　　　天下商之諸侯存者猶千八百因而崇之
　　　　　故為勢易而説者謂周之興也八百之侯
　　　　　同會伐紂故不得而不封且以為一旦封
　　　　　之此皆書生􁀙嘐嘗試疏闊譚也
　　　　　　暴長者云云推久長之策造速成之功
　　　　　　此非陛下之福天下非一時之用海内
　　　　　　非一旦之功云云朱浮云
　　上世妃后之國
華胥　伏戱母國在閬中列子云華胥氏之國在弇
　　　　州之西台州之北
娥陵　　女媧氏之臣有娥陵氏
少典　　黄帝父大叢少典氏則其後襲封者有典氏
　　　　(姓纂又有/少氏妄)
有喬　　僑也一作橋少典取有僑氏傳作有蟜賈云
　　　　諸侯(集云古諸侯又云上世國名/國語有矯故玉篇為居兆切)後有喬氏
　　　　橋氏蟜氏(春秋有蟜固漢有蟜彦/冲姓纂以為蟜牛後)
承桑　　神農取承桑氏一曰桑水陜之靈寶有桑里
　　　　亭(晉桑田今即/陵有桑里)
西陵　　黄帝元妃嫘姓國作儽同今江夏安陸間故
　　　　吳以安陵為西陵有嫘氏西陵氏(春秋有西/陵羔見世)
　　　　(本/)
方纍　　黄帝次妃方儽氏一曰方靁靁纍聲注(靁祖/方靁)
　　　　(用字每相犯故世/以方靁即靁祖誤)有靁氏纍氏儽(累雷傫嫘/单從田皆)
　　　　(非/字)
彤魚　　黄帝三妃彤魚氏國固表作彤非
干類　　青陽取干類氏生少昊後有類氏
蜀山　　昌意取蜀山氏益土也(詳前/紀)今濟有蜀山或
　　　　其分也
鄒屠　　髙陽取鄒屠氏者昔黄帝戮蚩尤遷民善者
　　　　於鄒屠
勝濆　　勝奔也髙陽允妃勝奔氏國(帝系注宋/𠂻云國名)或作
　　　　騰隍誤
根水　　卷章取根水氏今土軍縣有根水是史多作
　　　　卽水非
鬼方　　陸終取鬼方氏殷高宗伐鬼方或此
陳豐　　一作鋒酆也僑極取陳豐氏生帝嚳嚳復取
　　　　陳氏生帝堯齊之豐丘陳氏邑也
有娀　　帝嚳次妃國訛作嵩(殷武疏/簡狄國)桀敗有娥之虛
　　　　盖陕虢間(故世紀晉志桀敗於焦淮/南子有娥在不周北逺)有娀氏
　　　　嵩氏
有陬　　帝嚳三妃之國音輙史作訾陬或作陬訾俱
　　　　非(姓書訾陬三/皇時諸侯)
冨冝　　帝堯取冨冝氏史記班表作散冝散冝為二
登北　　帝舜之三妃傳多作癸北(姓纂又/作癸比)經云國在
　　　　鉅燕之南倭之北屬燕
有㜪　　􁉽納有㜪氏生伯禹唐韻云國名帝繫作有
　　　　莘今陳留有莘城國語之莘虛
土敬　　􁉽妻圡敬氏見山海經
塗山　　太康地記塗山故當塗國固云九江當塗今
　　　　夀春東北塗山也(山在濠之鍾離/四百十七里)當塗故城
　　　　州西九十六有禹廟塗山神祠山頂漢魏不
　　　　害劉聖公為當塗侯國(應以為會諸侯處/非塗山侯國大誤)
酈山　　戎胥軒取酈山氏盖即酈侯
契和　　老子祖理徵取契和氏後有契氏
純狐　　后羿妻純狐氏浞納之
有仍　　見商世國
州山　　南岳取州山氏曰女□
　　　　　右上世帝王妃后之國
　　　　　子曰周監於二代郁郁乎文哉文者禮文
　　　　　加詳之謂也夏商氏非不文也以周而視
　　　　　之則猶質也方封建之行也豈惟利其私
　　　　　哉予之所嘉亦正以其文也且姑以大婚
　　　　　一事言之王妃取於諸侯而王女下嫁於
　　　　　國君之世子不過下一等爾逆送之有文
　　　　　以相接丙丙乎不可尚矣自其郡縣而兩
　　　　　勢懸后妃遂取於齊民而王女下嬪於匹
　　　　　庶矣豈不異夫(桓二年紀侯來朝何休以/為稱侯者天子將娶於紀)
　　　　　(故封之以百里謂天子得娶庶人女以其/得專封非也劉元輔云天子養天下之民)
　　　　　(居天下之尊守天下之法能刑人能爵人/然刑人當以罪爵人當以德豈以得專而)
　　　　　(妄刑人爵人哉又况撓以情愛援百里之/命於匹庶輕宗廟䙝社稷使後代庸君欲)
　　　　　(以百里之女共天地之事豈不失觀諸六/典云兩漢皆列侯尚主自魏晉來尚主者)
　　　　　(皆駙馬都尉駙馬都尉鄙/矣然兩漢亦不專列侯也)或曰何傷乎是
　　　　　所以為無私也嗟乎亦不究其本矣天下
　　　　　多故人非齊聖敵則敬其相洎者未有不
　　　　　生於不等者也秦漢而徠不原其本脱先
　　　　　王之意務以尊君抑臣為治列侯尚主帥
　　　　　使男事其女而公卿婿天子者一至舅姑
　　　　　屈跪其婦以故王陽條奏原以為失長樂
　　　　　王回亦首其敝謂父母至不敢畜其子而
　　　　　舅姑且不敢有其婦人倫悖於上風俗頺
　　　　　於下則不等而已矣惟不等故不敬不敬
　　　　　故相洎相洎不敬失伉儷之義矣失伉失
　　　　　儷乂烏足以言之封建之代哉
　　古之亡國
皮氏　　信不行義不立哲士陵君政禁之生亂而亡
　　　　皮氏詳雜國中
華氏　　方正日逺邪人專政禁之生亂而亡(六韜作/莘氏又)
　　　　(博物/志)
平林　　挾德責數賢能日疏位均而爭遂亡詩會伐
　　　　平林後漢平林盜起者按平林在隨縣東北
　　　　(九域/志)史記有平林老(引見/姓纂)
三鱙　　美言聞於内惡言聞於外内外不相聞而亡
　　　　或云三苗(昭/元)
義渠　　二子異母皆重君病大臣分黨以爭而亡春
　　　　秋之義渠戎秦昭滅之為北地今慶州
平州(二/)　功大而不賞謟臣日賞功臣怒而生變平州
　　　　出奔盟會圖疏平州在汾州介休西若齊之
　　　　平州漢平州國在梁父(宣元平州杜云泰山/牟縣西有平州鄉)
有林　　召離戎君朝之而不親禮逃而誅之天下叛
　　　　之林氏以亡六韜林氏國出騶經與葛䑕近
　　　　預云中牟林亭非(今開封春/秋之北林)
曲集　　自伐其智廢仁義事彊力賢良伏匿君孤無
　　　　使榆州伐之而亡今符陽郡有集云萬山所
　　　　集六韜作西譙州氏伐之
榆州　　孤而無使曲沃伐之而亡(見博物志當亦/周書文今不見)儀
　　　　之榆社或云魏榆(晉曰雝榆亦曰魏榆預云/朝歌東有雝榆城今衛縣)
　　　　(隨/改)
有鄶　　蔑爵損禄後君少弱禁伐不行重氏伐之而
　　　　亡攷之潜夫即祝融後也今鄶城六韜曰會
　　　　氏
重氏　　伐有鄶者宜句芒國滄之南皮有千童城年
　　　　表云故重是也(城在今無𨽻漢縣/也云囙徐福妄)
上衡　　與林氏爭權林氏再戰弗克上衡為義弗克
　　　　俱亡
有果　　好以新易故故者興怨新故不合内外不附
　　　　而亡今果州
畢程　　損禄增爵羣臣貌匱而亡文王卒於畢程(長/安)
　　　　(志引孟子/今作畢郢)而武王嘗窮於畢程(吕十/八)地今咸
　　　　陽
陽氏　　自伐而好改作事無故業官無定位民運於
　　　　下而亡夫國以陽名者多矣如陜有上陽下
　　　　陽晉魯鄧越皆有東陽南陽難可悉數
榖平　　慢類無親破國弗克業荆用國内外相援而
　　　　亡一作平氏
縣宗　　狠而無親執事不從守職者疑羣臣解體國
　　　　無立功而亡六韜作懸原
扈氏(二/)　鄭地預云滎陽故卷有扈城亭卷後齊入滎
　　　　陽故卷城在原武西北
洛氏　　宫室無常池囿廣大工巧日進失其民時民
　　　　人匱竭饑饉不食商伐亡之即有雒(雒以色/㖖魚豢)
　　　　(云漢火行忌水故去水加佳妄也按漢字從/水不改師古云光武後改亦非史記已用之)
　　　　六韜作有熊誤
重丘(二/)　以美女遺青陽者括地象云曺州武城有重
　　　　丘故城今在濟隂東北三十一(亦曰/廩城)孫蒯飲
　　　　馬重丘遂伐曺取重丘者(襄十七寰宇以乗/氏東北三十七古)
　　　　(重丘/城是)與德之重丘異(二十五年盟處乃齊地/邵云平原安德北有重)
　　　　(丘鄉今有故重丘城在德治安德/北樂史云故城在博之聊城東南)
　　　　　右古亡國見周書史記解及六韜周志凡
　　　　　國三十皆叙其所以致亡之道以詔徠世
　　　　　者(二書俱云二十八國然文止二十有二/今以張華等記參綜得此其有夏后居)
　　　　　(殷商○有虞○質沙○有巢○共工○南/氏○阪泉○𤣥都○西夏十國已别見)
　　　　　嗚乎謀人則智謀已則愚謀末則獲謀大
　　　　　則疎此天下之通患也彼有宗社者莫不欲
　　　　　安也俄而危矣莫不欲存也俄而亡矣虞
　　　　　夏不可言矣商之三千周之千八百至秦
　　　　　漢之世者不千一莫不失於是也有一裘
　　　　　褐必即良工有一羊豕必資良宰人主欲
　　　　　善射中㣲而及逺也則張貴爵厚賞以招
　　　　　之内不阿其子弟外不隱於逺人惟能中
　　　　　者取之雖有骨肉之親便媚之好不之使
　　　　　誠以不能是也至於治國御民調壹上下
　　　　　内以固其城外以拒其難治則制人而不
　　　　　制於人亂則危亡削滅可立而待然而求
　　　　　卿相輔佐不如是之公惟便僻説已之庸
　　　　　是豈不獨過歟是故明主有私人以百金
　　　　　良珠玉而無私以官職事業國無常强無
　　　　　常弱奉法者以强而不奉法者以弱荆莊
　　　　　併國二十六開地三千猶荆莊之氓社稷
　　　　　而荆已亡齊桓併國三十開地三千猶齊
　　　　　桓之氓社稷而齊已滅燕襄以河為境以
　　　　　葪為國殘齊而平中山有燕者重無燕者
　　　　　輕魏安釐攻趙破荆利都平陸攻韓拔管
　　　　　兵四布於天下而尋皆亡者羣臣官吏務
　　　　　其所以亂而不務其所以治也戈盾異用
　　　　　刀鑑殊施易位而用之則俱廢矣三公九
　　　　　卿人之司命今也不惟其人而惟親戚便
　　　　　佞之與無故而處豈非大不智歟韓嬰子
　　　　　云彼不能而主使之是闇主也臣不能而
　　　　　妄為之是詐臣也主闇於上臣詐於下滅
　　　　　亡無日俱亂之道故明主惟能愛其所愛
　　　　　闇主則危其所愛矣予讀周志而益信國
　　　　　之亡未有不自已以求者後之取亡亦未有
　　　　　不出此而君人者尚不知戒豈不悲哉
　
　
　
　
　路史卷二十九
欽定四庫全書
　路史卷三十　　　　　　　宋　羅泌　撰
　　國名紀
　　　雜國上
貫　　　􁀙也貫鼎貫所重齊宋盟處預云䝉縣西北
　　　　有貫城水經注俗曰薄城按定陶有貫城今
　　　　在濟隂名䝉澤城即古貫國有貫氏(國事齊/有貫珠)
鄵　　　盟㑹圖䟽云鄵侯國在慈州鄭伯卒處(襄/七)鄭
　　　　地杜闕音躁集音驂非
炎　　　兩制擬封皆用古國有炎見金坡遺事
桑　　　秦昭襄二年桑君為亂誅
藍　　　梁恵王三年秦子向命為藍君(紀/年)今之藍田
襄　　　今襄陽古襄國黄帝時襄城小童者代為重
　　　　鎮非襄邑(在汴乃春/秋襄牛地)
棘　　　陽翟有上棘城
虢　　　燕地與齊境(昭七/年)
沙　　　魏之黎陽有牽城是相臺志云古沙侯國一
　　　　音𤨏今元城西南有沙亭
𤨏　　　䣔也開封宛陵西北有𤨏侯亭記河南䣔亭
　　　　也一云𤨏澤(成十二/鄭地)與璅異(昭五/楚地)有𤨏氏(奚/傳)
　　　　(有𤨏髙/唐書)
厥　　　班志云無塩東平陸古厥國玉篇㵐國名後
　　　　月切隨之唐城魏為㵐西(志一/作厥)孔子所宰今
　　　　鄆之中都有厥亭有厥氏
棣　　　伯也為棣氏鄭城棣酸棗西南有𨽻城(非𨽻/州)
　　　　又有南𨽻城北𨽻城(寰宇記陽武/縣北十里)
曠　　　鄺是字書鄺古國有鄺氏音荒又有荒氏(見/姓)
　　　　(苑鄺廬江人千/姓編臨淮人)
湛　　　河陽軹有湛水傍有湛城襄十六年有湛阪
　　　　以為襄城之昆陽北有湛水後有湛氏
隄　　　玉篇國名諧眼切
􁀙　　　玉篇國名阻生切
䣅　　　國名見玉篇
䣅　　　古國宛丘西南四十有䣅亭是(宣十一辰陵/杜云長平東)
　　　　(南有屈亭/陳州地)後有䣅氏(姓/苑)
鄙　　　古國後有鄙氏亦見左傳
鄚　　　莫也鄚州文安郡(漢河間鄭縣開/元十三改州)有鄚故城
　　　　在鄚縣東北三里郱子顒三郡記云顓頊造
　　　　者景雲二鄚始去邑有莫氏(河南莫氏出代/北姓書云出莫)
　　　　(敖/非)
郠　　　景王十三年魯伐莒取郠在琅邪梗音然晉
　　　　自有梗陽璠云晉陽西南十榆次界入陽
臨　　　趙稷奔臨弦陁隳之晉邑有臨氏(姓書大/臨後非)
牆　　　廧也昭二十三有廧人直人周地
眭
竺　　　故國今沛之竹
梧　　　故國本鄭地(襄/十)晉取之漢陽成延為梧侯者
　　　　今彭城
騏　　　古國漢有騏侯國在河東
衛　　　預云奉髙西北有衛亭昭八年商衛者
閺　　　陕之閿鄉有閺亭今汝南西平
安　　　一作䢿當陽里也或云即六安國非
維　　　東莱之邑晏嬰莱夷維人漢為夷安今髙宻
　　　　安夷城有維水今作濰
延(郔/)　　鄭地與楚郔二(宣十二楚伐/鄭師次于郔)
貞　　　􁞴也貞氏宜出此
著　　　在濟南與晉著二(襄二/十二)
盻　　　楚世家云盻子必用矣亦見國事
郫　　　晉地盾殺公子樂處有郫氏
䣚　　　力朱切南陽穰有䣚鄉
賈　　　鄮也今明之鄮縣有賈氏􁀙氏𨽻為貿
鄳　　　漢鄧邯為鄳侯即此
茌　　　泰山茌縣即地志東郡茌平也有茌氏(杜疑/切)
蒍　　　東周大夫子因食邑蒍謂之蒍因
斯　　　後有斯氏
麥　　　麥丘也昔麥丘人年八十三祝齊桓公公封
　　　　之麥丘漢有麥侯即此有麥氏麥丘氏
尸　　　召伯逆王于尸周邑也在鞏西南故偃師之
　　　　尸鄉即尸氏齊桓尸臣晉有尸侯為商君師
　　　　著尸子
靳　　　楚地靳尚先封
毗　　　魯邑哀五年城毗者
菑　　　䣎也漢濟南郡隨為淄州
鹹(文十/一)　澶之濮陽西南有鹹城(杜云濮陽/東僖十三)續志云古
　　　　鹹國也
苗　　　晉地今垣縣軹闗南逕苗亭西亭本周之苗
　　　　邑賁皇采
均　　　均國近庸盖州均也
池　　　後有池氏(池仲/魚)
眭　　　後有眭氏(漢眭孟許遜/師眭子烈)
郕　　　隰郕之郕今懐之武渉
稅　　　蜀王以稅氏五十遺廪君者盛荆州記云建
　　　　平信陵今有稅氏
良(二/)　　幽之良鄉漢之良縣又鄆之夀張宋之良邑
　　　　漢初之夀良今下邳北六十古良城(晉吳㑹/處宋地)
淯　　　育也今之洵陽育淯故城漢育陽縣在育水
　　　　之陽(應云育水出𢎞農後入加水蘓秦云韓/東有穰淯者今鄧之南陽亦漢育陽也)
　　　　有夀為淯州唐為縣有育氏(集一/作毓)
鄨　　　鄨令國(蜀王相/本用鄨)故牂柯鄨縣有鄨水
娻　　　見王篇云國名徳紅切韻無地理志東郡有
　　　　□舘宜是集並收東
鄲　　　在沛十三州志音多漢周應為鄲侯者佑云
　　　　亳之鹿邑漢鄲也
郥　　　即郥氏定十三齊衛境􁁉葭也諸樊入郥取
　　　　楚夫人(昭二/十二)預云鉅野西有郥氏亭巨野今
　　　　濟治若郥陽封人則蔡邑也(昭十/九)有貝氏(韻/譜)
　　　　(古賢貝獨坐今/吳越多此姓)
　　　　　右雜國上
　　　　　朱兒豐匽貞㑹云員婁童□費古或從人
　　　　　以為侏倪僼偃偵儈伝傊僂僮□􁀙亦猶
　　　　　優傿侁伾偊偝􁟿佶侏傽􁅃傗之類本不
　　　　　從邑其為鄾鄢䢾邳鄅鄁鄒郆邾鄣􁀙鄐
　　　　　者凡出後世邰􁀙郇邵䢼􁀙鄩鄎邗郜郕
　　　　　邴􁀙鄘邡􁀙郲鄛邼郙郙鄃鄸鄹䣤􁀙郲
　　　　　䢿郥鄍鄚邻䣆鄡䣝郔鄤􁀙􁀙鄣􁉀古則
　　　　　單作邑管蔡魯衛晉楚秦齊騶驛駘雝毛
　　　　　韓絺紀梁蔣樊祭滕莒窮穰崔汲熊張詹
　　　　　祈薛謝州較燕宻何嘗必從邑耶即如國
　　　　　名姓氏􁅙嫣姺㚰妘㜏􁗒姑媰㜢􁀙㜅毎
　　　　　亦從女葢取生生繁衍祝爾以故親名女
　　　　　字姣嬥妖妙嫖姚婹􁀙嬋姢嫽嬈嫸㜣奵
　　　　　􁀙嬛嬗􁀙娩亦皆從人聖人之意惟可得
　　　　　矣郮郃酀郘􁀙□䣐􁀙􁀙􁑲􁀙䣁􁀙郲䣇
　　　　　􁀙􁀙􁀙邒郂􁀙􁀙郁􁀙何等俗繆而顧不
　　　　　能削邪故必知其要而後天下之偽可息
　　　　　余顧漫勞心哉
　　　雜國下
徴　　　徴北徴廣韻􁀙古國漢徴縣属馮翊今同之
　　　　澄城西南二十二故徴城地志馮翊徴韋音
　　　　懲秦反晉北徴者(文十/八)故元魏曰澄城
牽　　　衛地魏之四黄西南三十故牽城(樵云十二/里杜云在)
　　　　(黎陽/東北)定十四年牽脾上梁之間者
弁　　　一作􁉀吕氏攷古圖有􁉀敦銘云王格于宣
　　　　榭呼太史策命􁉀(宣榭宣/王之廟)有􁉀氏(劉曜太史/弁廣明)
盍　　　盍公先國王驩為大夫齊地在沂水西八十
　　　　(陳仲子兄戴/盍注盖齊邑)王信為盍侯即此音蛤(景帝封/后兄)
　　　　􁢉也記並作蓋􁀙乃音冠蓋(蓋去聲盍入聲/玉篇􁀙音閤􁢉)
　　　　(丘蓋切集並/音閤俱非)
陘(三/)　　文十六年傳集云陘國名預云潁川召陵南
　　　　陘亭今許之郾城(又晋有陘庭翼南鄙邑今/曲沃西北有陘古城又定)
　　　　(有涇/邑)
隰　　　師叔曰合而後進先君所以服隰陘者二國
　　　　近楚
郪(二/)　　梓之郪縣南八里臨江有郪王城址漢初郪
　　　　縣(寰宇故郪王城在飛/烏縣北三十五里)然潁自有郪有郪丘
　　　　城魏安釐十一年秦㧞郪丘九域志云即此
　　　　(云齊/地非)
劇　　　遽也漢為遽侯國有遽鄉在常山
邲　　　管城東六里有邲故城韓厥敗此(宣十二/鄭地)
圁　　　圁陽縣在西河音銀
黨　　　黨氏也(莊二十四築/臺臨黨氏)說文䣊地
袲　　　宋地預在沛國相縣西南未詳宜即那楚有
　　　　那處預云南郡沛縣東南那國南郡今江陵
蟲　　　邾地(昭十/九年)後有蟲氏
牢　　　姓書古牢子國後有牢氏
圉　　　圉侯為衛邑(成二/十六)今雝丘南五十有圉城(杜/闕)
　　　　鄭伯勞韓宣子于圉者(昭/五)楚有圉陽圉公邑
　　　　(昭二/十四)而周地有東西圉東圉乃洛陽東南圉
　　　　鄉西圉未證(昭二/十三)
薛　　　淄州南四十謂之大薛非滕南之薛
頯黄　　預云頯黄氏吳地(見哀十/六年)
狐駱　　魯地今徐之滕縣本𨽻邾
侯麗　　晉人濟涇及侯麗秦地
秣陽　　姓書云秣陽國後有秣氏末氏
髙梁　　春秋髙梁之虚(僖九又/郡國志)今臨汾東北三十有
　　　　故城(河北圖云/三十七里)有髙梁亭髙梁堰春秋屬晉
　　　　(杜云平陽楊縣西南有/髙梁城楊縣今洪洞)
髙黎　　東陽有故髙黎城俗呼髙黎郭
摯疇　　風俗通云古之諸侯後有摯疇氏摯氏疇氏
　　　　或即任姓之摯以國為氏
宻商　　楚邑有宻商氏或云宻商本鄀邑水經南陽
　　　　丹水西南宻陽鄉(亦謂之/二户)今在鄧之穰
平都　　簡子立今遼之平城開皇于此城立縣
烏程　　烏程氏國秦為縣今𨽻湖郡國志云古烏程
　　　　氏善醖
赤烏　　穆傳有赤烏氏在泰山西
留昆　　穆傳留昆氏歸玉紀年云國名
陵澤　　音俊致賂于王即陵子夀胡也郭云隗姓國
石窌　　齊之長清地名預云濟北盧縣東
濁繇　　穆傳四濁繇氏食滔水
􁝯韓　　穆傳二􁝯韓氏有樂野
剖閭　　穆傳剖閭氏音倚
閼胡　　穆傳閼胡氏音遏
諸飦　　衣被胥谷
巨蒐　　巨蒐氏即夏貢之渠搜
西夏　　西夏氏在河首至今為國
珠余　　珠余氏去西夏千五百里又皆西征所次
柏人　　趙郡柏人縣
甲父　　傳有甲父之鼎預云古小國名昌邑東南有
　　　　甲父亭今甲父城在單姓纂云古諸侯以國
　　　　為氏(竇苹云在/濟州南)
黄父　　晉地一曰黒壤
莒父
武父(二桓/十二)在河南預云陳留濟陽東北有武父亭今𨽻
　　　　開封然定四年傳封畧武父以南則衛之北
　　　　境非河南矣
陭氏　　今晉之冀氏居義切
泫氏　　紀年梁恵九年晉取泫氏即汲書趙獻子城
　　　　泫氏者地在上黨澤之髙平漢之泫氏有泫
　　　　谷水
冠氏　　齊為衛伐冠氏春秋晉邑今為縣𨽻大名
函氏　　許地(襄十/六年)
懿氏　　戚縣西北五十有懿氏城襄二十六壃戚田
　　　　取衛西鄙懿氏六十與孫氏因姓也風俗通
　　　　出齊懿公妄父桓公時已有懿氏云
輔氏　　晉地秦師敗處(宣十/五)凡地名帯人與氏者皆
　　　　古國(是年有黎氏/乃黎侯國)亦晉大夫采
乗氏　　在兖州風俗記云濟隂乗氏故宋乗丘邑也
元氏　　鎮之元氏趙孝成築元氏漢為縣(云趙公子/元邑明帝)
　　　　(生于此寰宇記前元氏今巨/野西南五十七元氏故城)今真定
輪氏　　故登封西南今洛之告成西南有輪氏城漢
　　　　輪氏縣(開皇十八/曰輪氏)寰宇記作綸誤
寪氏　　魯大夫邑廣集二韻有䦱姓姓源引䦱大夫
　　　　誤
尉氏　　鄭大夫邑今開封尉氏或云古獄官
莵和　　與隂戎境今上洛有莵和山或云莵氏今尉
　　　　氏西北四十有莵氏城野莵陂南(昭五鄭勞/屈生處)
翟祖　　晉獻公田見翟祖之氛歸寢不寐卻叔虎朝
　　　　公語之出遇士蒍曰翟祖之君好專利而不
　　　　忌其臣競謟以求媚伐可亾也蒍以告公恱
　　　　伐翟祖克之釐王十一年也
休　　　在潁川或云介休介在膠西
㢘　　　今京兆有故㢘城漢㢘縣
􁀙　　　秦虜負芻于􁀙今徐之􁀙縣周秦之故邑陳
　　　　渉走􁀙今蘄州北有蘄水吳蘄秦郡有蘄氏
　　　　姓苑云以國為氏從□說文從艸誤
鄸　　　曹邑(昭十/二)今濟隂乗氏西北大享城寰宇記
　　　　古鄸城也
冘　　　所謂姑冘二水在即墨有冘氏代作姑尤姓
　　　　苑有尤氏乃别出
蜀　　　一作􁑲(成/二)預云泰山北平西北有蜀亭今兖
　　　　之奉符故濟陽有蜀山
賁　　　今沂之臨沂南襄賁故城漢襄賁縣音肥漢
　　　　賁赫亦音肥姓書有墳奔二音(云懸賁/父後妄)
蔽　　　史伯云鄢蔽一作弊
畫　　　故畫城在西安城南有澅水耿弇進軍畫中
　　　　者胡麥切或云臨淄晝邑水誤臨淄乃晝
晝　　　齊大夫之封見風俗通有晝氏孟子宿晝者
郟　　　鄭地鄭有郟張姓苑云所封邑今汝之襄城
　　　　有故郟城亦楚邑今許之郟縣子瑕城郟者
　　　　漢屬潁川魏龍見陕之摩陂改曰龍城
鄗　　　趙之髙邑有古柏鄉城故鄗也(哀四齊伐/晉取鄗)光
　　　　武即位改曰髙邑或云㑹齊侯之處非也(桓/六)
　　　　(年㑹于文公羊作鄗榖梁作蒿/啖氏不知時方定許何得在此)
瓠(哀四/)　壺也有壺氏瓠氏(壺子壺丘子/後有瓠巴)
籍　　　上邽有籍水一曰洋水又哀十七年籍圃衛
　　　　地
穀　　　隰州有穀城非姬姓榖
商(鄔/)　　紀年秦封衛鞅于鄔改曰商(梁恵成/三十年)紀謂故
　　　　下愽縣有商城今鉅鹿故城是然鞅封商於
　　　　乃商洛九域志止洛商君之邑張儀以商於
　　　　地賂秦者此也
邮　　　今髙陵有邮鄉許徒力切本屬扶風集音毒
　　　　篇韻音攸失之
垂　　　引八宗衛遏處曹之濟隂北有垂亭即犬丘
　　　　非上黨桀居之垂與垂隴郵棠(垂隴在榮陽/東鄭地襄十)
　　　　(八郵棠/齊地)
厝　　　甘陵故厝也秦昔漢厝城七亦切桓帝曰甘
　　　　陵今見之清陽東南三十有故厝城(上人曰/䧿城)
　　　　有厝氏燕有厝夀(春秋/後語)
潜(灊/)　　楚邑在廬之廬江南二里有古潜城漢之灊
　　　　吳伐夷侵潜六沈尹戍救潜遷潜于南岡者
　　　　(昭二十七吳使公子掩餘燭庸圍潜/楚救潜注楚邑在廬江六縣西南)盍閭四
　　　　年伐楚圍灊者(史/記)非魯盟戎處
鄈(葵/)　　葵也紀年梁恵成元年趙成侯偃韓懿侯若
　　　　伐我鄈者郡國志山陽有鄈城京相璠云在
　　　　山陽西北六十今河東臨汾
充　　　寰宇記充國故城在閬中西南九十四今在
　　　　新井東北二十八又有西充今果州南充郡
　　　　治西九十五唐西充縣(武徳/四)有西充山大歴
　　　　四為充州(寰宇記以古/充國為名)有充氏(孟子/充虞)
常　　　傳言郯常之境郯國在淮陽常在南陽田文
　　　　之封
瑕　　　水經山乗縣有瑕城詹家之故邑山乗故亳
　　　　之䝉城璠云解西南五里故瑕城酈云在故
　　　　解城東北二十四猗氏故城西北俗名郇城
　　　　預云猗氏東南(僖三十/文十二)故酈視為孤證(成十/六楚)
　　　　(地昭二十/四周地)
　　　　　右雜國下
　　　　　失之乎数求之乎信疑失之乎勢求之乎
　　　　　國危權鈞則不能相使勢等則不能相併
　　　　　治亂齊則不能以相正故小大輕重少多
　　　　　治亂不可不察此禍福之門也冠帯之國
　　　　　舟車所至不用象譯狄鞮而通者方三千
　　　　　里古之王者擇天下之中而立國擇國之
　　　　　中而立官擇官之中而立廟天下之地方
　　　　　千里以為國所以極治任也非不能大也
　　　　　其大不若小其多不若少衆封建非以私
　　　　　賢也所以便勢令威而愽義也義愽利則
　　　　　無敵無敵者安故嘗觀于上世矣其封建
　　　　　衆者其福長其名彰神農七十世有天下
　　　　　與天下同之也王者之封建也彌近彌大
　　　　　彌逺彌小海上有十里之侯以大使小以
　　　　　重使輕以衆使寡此王者所以家且室也
　　　　　故曰以滕費則勞以鄒魯則逸以宋鄭則
　　　　　倍日而馳以齊楚則舉如綱旃而已所用
　　　　　彌大所欲彌易湯無郼武無岐賢雖十不
　　　　　能成功以湯武之賢而猶藉之乎勢况不
　　　　　及湯武者乎故以大畜小吉以小畜大滅
　　　　　以重使輕從以輕使重凶今欲濟一世安
　　　　　黔首功名著于盤盂銘篆垂乎壼鍳其勢
　　　　　不厭尊其實不厭多水用舟陸用車泥用
　　　　　楯沙用鳩山用樏因其勢也因其勢者令
　　　　　行是故位尊而教受威立而姦止此畜人
　　　　　之道也故以萬乗令十乗易以千乗令一
　　　　　家易以一家令一人易嘗識及此雖堯舜
　　　　　不能諸侯非欲臣人而不得已其勢不便
　　　　　則奚以易臣權輕重審小大多封建所以
　　　　　便其勢也王也者勢無敵也勢有敵則王
　　　　　者廢矣故有知小之愈于大少之賢于多
　　　　　則知無敵矣知無敵則似類嫌疑之道逺
　　　　　矣故先王之法立天子不使諸侯疑焉立
　　　　　諸侯不使大夫疑焉立嫡子不使庶孽疑
　　　　　焉疑生争争生亂是故諸侯失位則天下
　　　　　亂大夫無等則朝廷亂妻妾不分則家室
　　　　　亂嫡孽無别則宗族亂彭䝉曰雉兎在野
　　　　　衆皆逐之積兎在市莫有志者(尹文/子)慎子
　　　　　曰一兎走街百人逐之非一兎足為百人
　　　　　分也繇未定分分未定堯且屈力况衆人
　　　　　乎積兎在市過者不顧非不欲兎也分已
　　　　　定分已定雖鄙不争故治天下國家者定
　　　　　其分而已矣熊侣圍宋九月熊招圍宋五
　　　　　月熊當圍宋十月凡楚三圍宋矣而不能
　　　　　亡非不可亡也以宋攻楚無時止也故功
　　　　　之立也賢不肖彊治亂異也齊簡公有臣
　　　　　曰諸御鞅諫於簡公曰陳成常與宰予之
　　　　　二臣者甚相憎也臣恐其相攻也相攻則
　　　　　危上願君之去一人也公曰非若細人之
　　　　　所議也居無何陳常攻予于庭即公于廟
　　　　　公喟焉曰余不用鞅言以至此也失其数
　　　　　無其勢雖悔無聽鞅也奚益此不知恃可
　　　　　恃而不恃也
漢國
惡呼秦為不道䘮亂先王之法制隳封建廢井田凡先
王之所以維持兹世立經常簡易之法者一切壊之矣
漢室隆興四方旋定宜求遺書召故老講明王制取封
建而首正之脩禮法立親賢使逺近小大咸適其宜而
後廢阡陌還井田以恵其子孫天下後世推二帝三王
所以公天下之心而廣之使子孫天下後世必來取法
顧不偉歟當是時其去秦之世為未逺經界封畧必猶
可攷城邑郊遂必有存者柰何髙帝不知稽古除嬴滅
項而志願已滿故雖懲秦孤立分建同姓而割地亡制
擇立亡法封三庶孽一日而瓜天下之半茍且一時使
子孫天下後世受其敝而不得見二帝三王所以公天
下之心豈不惜哉雖然髙帝之智固不足以知此而子
房之流亦樂因循亡有為之長慮者何邪豈非王跡當
熄霸道當興天不啟其𠂻邪不然渠若是而止也漢之
封列初亾足道比之晉唐則為近古因録之以偹采監
鄼(屬沛/)　　　　　　平陽(河東/)
宣平　　　　　　　絳(河南/)
舞陽(潁川/)　　　　　曲周(廣平/)
魯(魯國/)　　　　　　汝隂(汝南/)
潁隂(潁川/)　　　　　陽陵(馮翊春秋作隂陵/楚漢)
信武　　　　　　　安國(中山/)
棘蒲
清陽(史記楚漢春秋同固作清和/清河郡清陽縣也云郡非是)
廣平(臨淮/)　　　　　汾隂(河東/)
陽都(地道記云屬臨淮/)曲成(涿/)
愽陽(汝南/)　　　　　梁鄒(濟南/)
剻(薄梅反屬扶風楚漢春秋作城志/闕地道記在北地索隱芳尤切)
都昌　　　　　　　武陽
厭次(地道記屬平原後/屬樂陵國)成(涿/)
城父(沛史故城/)　　　阿陵(涿固作河陵/)
廣(地道記廣縣屬東莞史漢表作/廣嚴誤吕歐諡北壮為嚴爾)
河陽(河内/)　　　　　蓼(六安/)
費(東海/)　　　　　　聊城(位次聊城侯史漢並/作平侯)
髙苑(千乗四十/史第)一(固第四十二/)
隆慮(河内/)　　　　　臺(臨災臺鄉縣/)
貫(鉅鹿/)　　　　　　海陽(南越/)
東茅(固作東茆四十八/史漢皆作)柳丘(渤海/)
斥丘(魏/)　　　　　　東武(琅琊/)
樂成　　　　　　　宣曲(闕云先封武侯/隠)　(索/)
魏其(琅琊/)　　　　　昌武
絳陽(固作終陕闕/)
曲逆(如字在中山以水曲而西流為名章帝惡之改曰/蒲隂五臣注陸機功臣頌音去遇非按别有曲遇)
(在河南本音舉隅/見髙紀明作遇)　　菌(求隕切固作卣闕按先/得南陽侯則南陽地)
復陽(南陽應邵云在桐/柏山下復水之陽)猗氏(河東/)
祁(太原/)　　　　　　傿陵
愽陽(彭城/)　　　　　平定
故市(河南/)　　　　　髙梁(闕/)　(史漢皆在六十六/按肥如已六十六)
什邡(廣漢/)　　　　　柏至
辟陽(信都/)　　　　　髙京(涿宜是長沙安平惟宣/封長沙孝王者屬涿)
留(彭城/)　　　　　　南安(犍為又𨽻建安/)
平棘(常山/)　　　　　北平(中山/)
肥如(遼西/)　　　　　安丘(北海/)
襄平(臨淮/)　　　　　朝陽(南陽/)
彭(東海/)　　　　　　清(東郡/)
彊　　　　　　　　寗陵(陳留/)
祝阿(平原/)　　　　　煑棗(宛朐/)
梧(彭城/)　　　　　　堂陽(鉅鹿/)
寗(濟南寗陽/)　　　　張(廣平/)
紀信　　　　　　　棘陽(南陽/)
髙胡　　　　　　　陽阿(上黨/)
龍(盧江龍舒恐非當是/大山龍也表龍陽)下相(臨淮/)
堂邑(臨淮/)　　　　　新陽(汝南固作信陽/)
營陵(北海/)　　　　　廣阿(鉅鹿/)
戚(地道記屬東海/)　　􁁉(扶風固作栒/)
磨(固作歴非厯在信都/)武原
吳房(汝南故子房國/)　繁(魏郡繁陽固作平/)
汾陽(太原/)　　　　　髙陵(琅琊/)
深澤(中山/)　　　　　宋子(鉅鹿/)
閼氏(安定/)　　　　　中水(志屬涿應云易滱二水/之中地道記屬河間)
杜衍(南陽/)　　　　　赤泉(司馬正以為南陽丹/水謬)
湼陽(南陽/)　　　　　穀陽(史漢作穀陵/)
甘泉(固作景侯/)　　　湏昌(東郡/)
長脩(河東位次作平信/侯)昌(琅琊/)
成陽(汝南/)　　　　　平州(地道記屬巴郡/)
壮(或作荘/)　　　　　邔(南郡按周成難字觧詁/音跽)
恭(河内/)　　　　　　開封(河南/)
臨轅　　　　　　　禾成
東陽(臨淮/)　　　　　陽羡(丹陽/)
軼(江夏/)　　　　　　平臯(河内/)
土軍(位次成信侯也包/愷云西河土軍縣)汲(河内/)
槀(山陽/)　　　　　　中牟(河南/)
戴(甾也章帝曰考城/)　徳(志闕表在濟南/)
上邳(王/)　　　　　　朱虚(王瑯琊/)
衍　　　　　　　　震陽(汝南續漢書作滇陽/)
期思(汝南/)　　　　　便(桂陽音鞭/)
義陵(一作義陽義陽在/汝南)桃(信都/)
沅陵(武陵/)　　　　　陸量(如淳以為江南陸梁/地)
平都(東海按永和中平都國乃安平也屬/長沙漢表在百十史無次第)
䠶(臨淮即貫陽/)　　　陽夏(淮陽/)
淮隂(臨淮/)　　　　　􁁬(沛/)
任(廣平/)　　　　　　棘丘
江邑　　　　　　　離(鄧弱封史失其始末固/去之)
羔頡(音戞固作頡羔非/詳史表世家)合陽(馮翊/)
沛(沛/)
周吕(應云周吕國索隠云周及吕/非濟隂有吕都縣又封令)
建成(沛/)　　　　　　平(河南在費一有此次三十/  二    之下)
　　　　　髙皇帝五年滅項趣定功行封六年十二
　　　　　月甲申始剖符封列十八侯之位次訖十
　　　　　二年侯者百四十有三髙后二年詔丞相
　　　　　平盡差列侯之功録第下竟藏之宗廟副
　　　　　在有司今以其次録之(史漢表傳互有不/同其侯國本百三)
　　　　　(十有七又有周吕建城在外戚合陽羔頡/沛徳四人在王子侯寔百四十有三然按)
　　　　　(平定梧􁉨上邳朱虛使沅陵平都八國非/髙帝所封固表末云百四十七又云百五)
　　　　　(十三皆/誤多十)夫封功勞建賢徳所以崇國基勸
　　　　　天下也是故功必稱地位必稱徳然後庶
　　　　　人不議而天下定按留侯良曲逆侯平勛
　　　　　業之具在漢亾有出其右者乃不得豫于
　　　　　十八位之中張敖者何人而反危然顯據
　　　　　第三及后叙定良居六十二平次四十七
　　　　　而淮隂信且絀於列噫論功定封而以私
　　　　　意行之可乎唐之裴度平淮之功固非李
　　　　　愬下也韓愈氏評之得其槩矣而憲宗乃
　　　　　以愬妻皇族命叚文昌改立碑頌歸功於
　　　　　愬於是議者蠭午夫以度之公議固不可
　　　　　掩而一時所屈亦足以銷志士功名之念
　　　　　而沮忠臣事上之心憲宗可謂失君人之
　　　　　道矣抑嘗言之惟天下之亾私者可以為
　　　　　天下漢之封法既不善矣而又行之以私
　　　　　意欲不擾且亂顧可得乎
筑陽　　　　　　　武陽
蕭鄉(右三鄼之屬一更/有紹陽)南宫
信平　　　　　　　睢陽
樂昌(右四宣平之屬/)　修(史漢作餘音同/)
平曲(髙城絳之屬/右二)　　繆(曲成之屬/)
重平(魯之屬/)　　　　臨汝(潁隂之屬/)
安陽(汾隂之屬/)　　　夜(東萊/)
垣(河東曲成之屬/右二)　　塞(臨洮之屬/愽陽)
鄲(沛十三州志音多/䣙之屬)　池陽(䣙之初封/)
節氏(右成之屬/)　　　南(河陵之屬/)
巢(費之屬/)　　　　　發婁(宣曲之屬/)
䋲(髙京之屬/)　　　　􁀙山(河陽之屬/)
江鄒(汾陽之屬/)　　　曳(深澤之屬/)
臨汝(赤泉之屬/)　　　陽平(長修之屬/)
㤗山(徳之屬/)　　　　張(芒之屬/)
令(濚陽見地道記舊云/謚非  羹頡之屬)吳(合陽之屬/)
鄜(一作􁀙屬/周吕之)　　　　胡陵(建成之屬/)
　　　　　右百四十三國之後分封者惡呼漢之諸
　　　　　侯可謂真不幸矣方髙帝之封也其封劵
　　　　　之誓曰使河如帯泰山如礪國以永寧爰
　　　　　及苗裔申以丹書之信重之白馬之盟可
　　　　　謂恵矣柰何髙帝不學面墻不能講禮制
　　　　　度與為長久計上亾道揆下亾法守功臣
　　　　　子弟亦復不閑有家一旦得國正猶鄽人
　　　　　之驟獲放意酒色而不知所興起迨文景
　　　　　時民歸户息富厚什伯於前矣為子孫者
　　　　　唯宜講禮脩樂以樂其生而乃驕㤀其先
　　　　　亾兢兢於苛世之禁隕命亾國匹匹相繼
　　　　　洎武後元異姓耗矣(耗音毛/無也)或絶失姓或
　　　　　乏亡主朽骨孤於墓苗裔流於道生為愍
　　　　　𨽻而死為之傳尸(傳音/轉)即是胗之豈惟在
　　　　　下之不教哉亦上之人不知所以恵之之
　　　　　道亾制以保之也唐有天下子孫蕃衍其
　　　　　初咸有封爵至世逺親盡亦隨賢愚與異
　　　　　姓雜仕或流困民間繇此而言開國之君
　　　　　其可不知所以恵之之道而為之善後者
　　　　　乎
愽成　　　　　　　扶栁(信都/)
中邑　　　　　　　樂平
山都　　　　　　　松滋(廬江固作祝兹非别有/吕瑩八年為祝兹侯)
成陶(固作成隂/)　　　俞
勝(沛/)　　　　　　　吕成　(作昌成/)
祝兹(瑯琊/)　　　　　建陵(東海/)
醴陵(長沙/)　　　　　腄(東萊/)　(史作錘/)
東平(東平/)　　　　　洨(沛/)
不其　　　　　　　漢陽(信都/樂昌)
　右髙后封
陽信(勃海信陽在新野/固作)壮武(膠東/)
樊(東平/)　　　　　　沶陵(史作波陵/)
南湞(河南有湞亭音程/)黎(東郡/)
缾(瑯琊/)　　　　　　弓髙(營陵/)
按道(濟龍額後分按道/又)襄城(魏一云潁川非/)
故安(涿/清)　　　　　　軹(河内/)
章武(勃海/)　　　　　南皮(勃海/)
鄡(史作清都固作鄔鄔大原邑非也按/史古本為靖郭則齊封田嬰者)
周陽(上郡/)
　右文帝封
俞　　　　　　　　江陽(東海/)
遽(鄉名在常山/)　　　新市(鉅鹿/)
商陵(臨淮/)　　　　　建陵(東海/)
建平(沛/)　　　　　　平曲(髙城/)
山陽(或作陽山/)　　　安陵
垣(河東固作桓非/)　　遒(涿/)
容城(涿/)　　　　　　易(涿/)
范陽(涿/)　　　　　　翕(内黄/)
亞谷(漢表在河内/)　　塞
魏其(瑯琊/)　　　　　盖(渤海/)
隆慮(河内/)　　　　　武安(魏/)
周陽(上郡/)
　右景帝封
長平(汝南/)　　　　　平津(髙城/)
冠軍(南陽漢表在東/郡)　周(長社/)
樂通(髙平一云臨淮/)　牧平(平原/)
富民(蘄/)
南奅(茂陵中書同此本字匹孝反/衛青傳作窌說文栁宥反)
葛嶧　　　　　　　龍額(汝南非豫章者/)
隂安(魏/)　　　　　　發干(東郡/)
南陽　　　　　　　樂平
冠陽　　　　　　　翕(内黄/)
特轅(南陽史作特装/)　親陽(武陽/)
若陽(平氏/)　　　　　平陵(武當/)
㟁頭(皮氏/)　　　　　渉安
昌武(舞陽/)　　　　　襄武(隴西/襄垣)
樂安(瑯琊漢表在昌/縣)　合騎(髙城/)
渉軹(齊漢表軹在西/安)　從平(昌邑/)
隨成(千乗/)　　　　　愽望(平陽/)
衆利(在陽城姑莫/)　　潦(舞陽/)
宜冠(昌縣/)　　　　　煇渠(魯陽鄉名/)
浞野　　　　　　　下麾(在猗氏固作摩/)
漯隂(平原/)
順梁(韋昭作渾渠云皆魯陽鄉名班固作煇渠然/上三年僕多方侯故孔文祥以為一邑封二)
河綦(濟南/)　　　　　常樂(濟南/)
符離(在沛朱虚固作/邳離)　義陽(平氏/)
壮(東平固作杜非/)　　衆利(為諸縣/)
湘成(陽城/)　　　　　㪚(陽城/)
臧馬(朱虚/)　　　　　膫(南陽舞陽/)
術陽(下邳/)
龍亢(譙蕭該云廣徳所封止曰/龍有亢者誤龍乃魯城)
成安(陳㽞漢表在郏/)　昆(鉅鹿/)
騏(河東北屈/)　　　　梁期(魏/)
将梁　　　　　　　安道(南陽/)
隨桃(南陽/)　　　　　相成(堵陽/)
海常(瑯琊/)　　　　　北石(濟南固作外石/)
下酈(南陽固作鄜非/)　繚嫈
蓹兒(越/)　　　　　　開陵(臨淮/)
臨蔡(河内/)　　　　　東成(九江/)
亾錫(㑹稽/)　　　　　渉都(南陽/)
平州(梁父/)　　　　　荻苴(渤海音秋蛆/)
澅清(齊獲音且畫索隠/音  非)騠兹(瑯琊/)
浩
瓡讘(河東即狐讘今隰之永和縣/讘一作瓠徐作執俱非)
㡬(河東/)　　　　　　湼陽(南陽漢表作齊/)
海西　　　　　　　新畤(齊/)
承父(東萊/)　　　　　秺(濟隂/)
重合(渤海/)　　　　　徳(濟南/)
題(鉅鹿/)　　　　　　邘(河内/)
轑陽(清河/)　　　　　當塗(九江/)
蒲(琅琊/)　　　　　　富民(蘄/)
　右武帝封
愽陸(漁陽文頴云無此/縣失之)安陽(汝南/)
桑樂(千乗/)　　　　　宜春(汝南/)
安平(汝南志屬涿/)　　富平(平原/)
陽平(東郡/)　　　　　秺(濟隂今成陽有秺亭/)
建平(濟陽/)　　　　　宜城(濟隂/)
弋陽(汝南/)　　　　　商利(徐/)
成安(穎川/)　　　　　平陵(武當/)
義陽(平氏/)
　右昭帝封
營平(濟南/)　　　　　平丘(陳留漢表在肥城/)
昌水(於陵/)
陽城(漢表在濟隂隂乃成陽/陽城屬潁川汝南二郡)
爰氏(單父/)　　　　　扶陽(在沛之蕭/)
平恩(魏/)　　　　　　髙平(在臨淮/)
平昌(琅琊/)　　　　　樂昌(汝昌/)
陽城(汝南與潁川陽城/别)邛成(濟隂本屬濟南/)
安平(長沙/)　　　　　将陵
平臺(常山/)　　　　　愽望(平陽/)
樂成(平氏/)　(云南陽城/)愽陽(汝南南頓/)
建成(沛/)　　　　　　西平(臨淮/)
長羅(陳留/)　　　　　爰戚(山陽/)
鄼(河南何之𤣥孫封/本紀名係)　愽成(淮隂/)
髙昌(千乗/)　　　　　平通(愽陽/)
都成(潁川/)　　　　　合陽(平原/)
安逺(在慎縣/)　　　　歸徳(汝南/)
信成(細陽/)　　　　　義陽
陽都　　　　　　　樂平
冠陽
　右宣帝封
陽平(東郡/)　　　　　樂安(僮/)
義成(安平見上/)
　右元帝封
安昌(汝南/)　　　　　高陽(東莞/)
安陽(平陽原/)　　　　成陽(新息/)
高陵(琅琊/)　　　　　定陵(汝南/)
殷(沛韋昭云河内/)　　宜鄉
汜鄉(南陽/)　　　　　愽山(順陽/)
安成(汝南/)　　　　　武陽(郯/)
平阿(沛/)　　　　　　成都(山陽/)
紅陽(南陽/)　　　　　曲陽(九江/)
高平(臨淮/)　　　　　新都(南陽/)
駟望(琅琊/)　　　　　延鄉
新山　　　　　　　童鄉
樓虚
　右成帝封
陽安　　　　　　　孔鄉(夏丘/)
平周(湖陽/)　　　　　髙樂(新野東海/義陽)
高武(杜衍/)　　　　　楊鄉(湖陵/)
新甫(新野/)　　　　　汝昌(陽穀/)
新陽(新野/)　　　　　髙安(朱扶/)
方陽(龍亢/)　　　　　宜陵(杜衍/)
長禹(濟南/)
　右哀帝封
扶徳(贑榆/)　　　　　扶平(臨淮/)
廣陽(南陽/)　　　　　承陽(汝南/)
褎魯(南陽平/)　　　　褒成(瑕丘/)
賞都
　　　　　右孝恵以來侯者凡二百四十三間有附
　　　　　在前者又不數焉(太平御覧孝平時郡國/百三十二侯國二百四)
　　　　　(十有/一)元始五年而後雖稍封繼亾足紀者
　　　　　其如孝武所封冠軍愽望從驃之類名亦
　　　　　詭矣(自髙帝以侯生為平國君婁敬為奉/春君而後有剼胡子光武亦有鐫胡)
　　　　　(侯其有功徳侯者為朝侯自通者為徹侯/通侯也其侍祠無朝位者為侍祠侯食闗)
　　　　　(内者為闗内侯又有倫侯若建成侯趙亥/昌武侯馬母擇者但有封名無食邑霍光)
　　　　　(之封愽陸亦取愽大陸平其後曹操遂至/立名號侯鄉公亭侯亭伯之類故樊子蓋)
　　　　　(以功濟天下遂有濟/公之號皆不足法)且多匃奴方士雜簉
　　　　　其間封法壊焉(瞭宅開陵博望成安宜春/安陽冠陽陽平愽成周陽)
　　　　　(俞樂安髙平建平富民承父衆利/煇渠翕皆兩封樂平義陽三封)惡呼髙
　　　　　帝封功臣信誓之辭事闗宗廟豈後世臣
　　　　　子所得輕議哉武帝乃以酎金文致奪之
　　　　　不數年間而見侯者四不亦悲乎太初之
　　　　　年異姓漸盡封滅紹絶時也不幸帝且殘
　　　　　忍動以法䋲猲雞意鹿一切耐除或一嵗
　　　　　誅或再嵗斬籃雞胥悸圈兎交驚吾何以
　　　　　觀之哉憘有國家者其毋以若所為也
　　　　　漢魏春秋云髙祖封許負為明雌亭侯裴
　　　　　松之疑時列侯無鄉亭之爵孔衍之謬然
　　　　　劉備傳謂中山勝之子貞亦元狩六年封
　　　　　陸城侯按貞封乃元鼎二年此亦誤
漢王子國
惡呼髙帝封諸侯王其子孫亾有與漢俱存者矣歐陽
子云周有天下封國七十而同姓五十三後世不以為
私也蓋所以隆本支崇屏衛雖其敝也有末大之患而
猶崇奨扶持歴四百年而後亾蓋其徳與力皆不足矣
而其勢或使然也唐有天下雖不封建而其子孫咸列
封爵及世逺親盡然後各隨賢愚與異姓雜仕入居尚
書出為督刺故雖天下分裂而猶俞于它人髙帝時梁
楚燕趙出入觖望一皆異姓之憂而所恃者惟宗族昆
弟是以兄仲奪國伯子甫侯而諸侯莫敢非末大之禍
固始謀之不善而非封建之末敝豈可芘焉而縱尋斧
哉文帝封梁王城陽災川景封河間常山長沙中山昭
封廣陵髙宻廣陽諸國比莽攝而廢矣宣帝所封雖云
有及莽世又年淺亾足論徐鄉嚴鄉武平陵鄉之徒忿
然以誅莽死亦足尚矣若夫東漢王子百餘亦亾有及
建安末者豈非天厭漢徳而先蔑其人邪抑人事之不
既邪鄉使絶除輒續與為長久之計雖不能驟以勝天
而漢祚亦未必既如此也詩云懐徳維寧宗子維城修
徳而固宗子何城如之
襄城(頴川/)　　　　　軹(河南/)
壺闗(上黨/)　　　　　昌平(上谷/)
　右恵帝子封
贅其(臨淮/)　　　　　東牟(東萊/)
管(滎陽/)　　　　　　斥丘(魏史斥作瓜固作氏/皆非)
營　　　　　　　　楊丘
楊虚　　　　　　　朸(平原/)
安都　　　　　　　平昌(平原/)
武城　　　　　　　白石(金城之分/右齊)
阜陵(九江/)　　　　　安陽(馮翊/)
陽周　　　　　　　東城(九江南之分/右淮)
　右文帝子封
平陸(西河/)　　　　　休
沈猷(髙苑/)　　　　　宛朐(濟隂/)
棘樂(右楚之分/)　　　乗氏(濟隂/)
桓邑(右梁之分/)
　右景帝子封
兹(瑯琊鄉名/右河間)　　　　安成(豫章/)
宜春(豫章/)　　　　　句容(丹陽/)
句陵(長沙固作容陵/  右長沙)　杏山
浮丘(沛/)　　　　　　廣戚(沛魯之分/右)
丹楊(蕪湖/)　　　　　盱台(臨淮/)
湖孰(丹陽/)　　　　　秣陵(丹陽史作秩陽/)
睢陵(固作淮臨/右江都)　　　張梁(右梁/)
龍丘(瑯琊/)　　　　　劇(北海/)
壤(固作懐昌/)　　　　平望(北海/)
臨衆(琅邪史作琅邪/)　葛魁(北/)
益都　　　　　　　平酌(北海固作平的/)
劇魁(北海/)　　　　　夀梁(夀樂/)
平度(東萊/)　　　　　宜成(平原/)
臨朐(東海川/右菑)　　　　靁(東海/)
東莞(琅琊/)　　　　　辟(東海/)
辟文(南郡/)　　　　　封斯(常山/)
榆丘　　　　　　　襄嚵(廣平縣/)
邯㑹(魏/)　　　　　　朝(朝歌/)
東城(九江/)　　　　　隂城(右趙/)
廣望(涿/)　　　　　　将梁(涿/)
新舘(涿/)　　　　　　陸城(涿/)　(本作陘/)
新處(涿中山/右)　　　　蒲領(東海/)
西熊　　　　　　　棗强(清河/)
卑梁(魏史漢作畢梁/)　房光(魏/)
距陽(魏/)　　　　　　蔞安
阿武　　　　　　　参户(渤海/)
州鄉(涿/)　　　　　　平成(南皮史作成平/)
廣(渤海/)　　　　　　蓋(魏一云蓋胥志在泰山/右河間)
陪安(魏固作隂安/)　　榮簡(荏平固作榮闗/)
周望(史作周堅/)　　　陪(漢表在平原/)
菆(平原固作前/)　　　安陽(平原/)
五據(泰山/)　　　　　富
平(河南/)　　　　　　羽(平原/)
胡母(泰山北/右濟)　　　　離石(西河漢表在上黨/)
邵(山陽/)　　　　　　利昌(齊/)
藺(西河/)　　　　　　臨河(朔方/)
隰成(西河固作濕/)　　土軍(西河/)
臯狼(臨淮/)　　　　　斥丘(平原斥史作千固作千/非  右代共)
愽陽(汝南/右齊)　　　　　寧陽(濟南寗陽也/)
瑕丘(山陽/)　　　　　公丘(沛/)
郁根(盧黨切韋昭云屬/魯)西昌(右魯/)
陘城(在辛處固作陸地是劉備傳/作陸城亭侯  右中山)
邯平(廣平/)　　　　　武始(魏/)
象氏(韋昭云鉅鹿縣/)　易(在鄗屬涿/右趙)
路陵(南陽史作洛陽/)　攸輿(長沙攸縣是表在南陽無/之)
茶陵(長沙固云在井陽/非)建成(豫章/)
安衆(南陽沙定/右長)　　　利鄉(馮翊衙縣亭名/)
有利(東海/)　　　　　東平(東海/)
運平(東海/)　　　　　山川
海常　　　　　　　鈞丘(固作騶/)
南城　　　　　　　廣陽(頓丘史漢作廣陵非/)
荘原(固作杜原/右城陽共)　　　臨樂(渤海/)
東野　　　　　　　髙平(平原/)
廣川(右中山靖/)　　　千鍾(固作重侯在平原/右河間)
披陽(千乗/)　　　　　定
稻(瑯琊/)　　　　　　山(渤海/)
繁安　　　　　　　栁
雲(瑯琊/)　　　　　　牛平(東萊牟平也/)
柴(泰山/右齊)
柏陽(中山史保州清苑引漢祀/柏陽紀無之表伯暢非樂)
鄗(常山/右趙)　　　　　　乗丘(深澤一作桑/)
髙丘　　　　　　　栁宿(涿/)
戎丘　　　　　　　樊輿
曲成(涿/)　　　　　　安郭(涿/)
安險(中山/)　　　　　安道(一作遥/右中山)
夫夷　　　　　　　春陵(南陽/)
都梁(零陵/)　　　　　洮陽(零陵/)
永陵(零陵今永州固作衆/陵一作泉陵右長沙)終弋(汝南山/右衡)
麥(瑯琊/)　　　　　　鉅合(平原/)
昌(瑯琊/)　　　　　　蕢(瑯琊本作􁁉/)
雩葭(瑯琊/)　　　　　石洛(瑯琊固作原洛/)
扶㴆(瑯琊索隠音浸固/作侠術)挾
朸(平原/)　　　　　　父城(遼西漢表在東海/)
校(志闕或云瑯琊被縣/)庸(瑯琊/)
翟(東海/)　　　　　　鱣(襄賢/)
彭(東海/)　　　　　　瓡(山海注與瓠同北/按韋昭諸縶反)
虛水(瑯琊/)　　　　　東淮(北海/)
拘(千乗史作栒非/)　　淯(淯陽漢表在東海是/按南陽有淯陽縣)
陸(夀光/)　　　　　　廣饒(齊/)
缾(瑯琊/)　　　　　　翕閭
甘井(鉅鹿/)　　　　　襄陵(河東鉅鹿/)
臯虞(瑯琊/)　　　　　魏其(瑯琊/)
祝兹(瑯琊/)　　　　　髙樂(濟南/右齊)
参鬷(東海/)　　　　　沂陵(東海川/右廣)
沈陽(渤海間/右河)　　　　漳北(魏/)
南􁎋(鉅鹿/)　　　　　南陵(臨淮/)
鄗(常山/)　　　　　　安檀(魏/)
爰戚(濟南/)　　　　　栗(沛/)
洨　　　　　　　　猇(鉅鹿/)
揤裴(東海/右趙)　　　　　澎(右中山/)
　右武帝子封
松兹　　　　　　　温水
蘭淇　　　　　　　容丘
良成　　　　　　　蒲領
南曲　　　　　　　髙城
成(涿中山/右)　　　　　新市(堂陽川/右廣)
江陽(東海陽/右城)
　右昭帝子封
朝陽(濟南/)　　　　　平曲(東海/)
南利(汶南陵/右廣)　　　　安定(鉅鹿/右燕)
利鄉(常山/)　　　　　宣處(右中山/)
脩市(渤海/)　　　　　東昌
新鄉　　　　　　　脩故(清河/)
東陽(右清河/)　　　　新昌(涿燕/右)
邯􁩧(魏/)　　　　　　都鄉(東陽/)
樂陽(常山/)　　　　　桑中
張(常山/右趙)　　　　　　景成(渤海/)
陽興(涿/)　　　　　　平隄(鉅鹿/)
樂鄉(鉅鹿/)　　　　　髙郭(河間鄞縣/右河間)
樂望(北海/)　　　　　成(北海/)
新利　　　　　　　桞泉(南陽東/右膠)
復陽(南陽/)　　　　　鍾武
髙城(右長沙/)　　　　海昏(豫章邑/右昌)
遽鄉(常山定/右真)　　　　廣鄉(鉅鹿/)
成鄉(廣平/)　　　　　曲梁(魏/)
平利(魏/)　　　　　　平鄉(魏/)
平纂(平原/)　　　　　成陵(廣平/)
陽城(濟隂/)　　　　　祚陽(廣平干/右平)
東襄(信都/)　　　　　樂信(鉅鹿/)
昌城(信都/)　　　　　武陶(鉅鹿/)
歴(鉅鹿川/右廣)　　　　　昌慮(泰山/)
平邑(東海/)　　　　　山陽(東海/)
建陵(東海/)　　　　　合陽(東海/)
東安(東海/)　　　　　丞(東海/)
建陽(右魯/)　　　　　髙鄉(瑯琊/)
兹鄉(瑯琊/)　　　　　藉陽(東海/)
都平(東海/)　　　　　棗原(瑯琊/)
箕(瑯琊/)　　　　　　髙廣(瑯琊/)
即來(瑯琊/右成)
　右宣帝子封
　　　　　右孝文以來侯者二百七十有七其後王
　　　　　者一十有五　東牟　楊虛　朸　安都
　　　　　　平昌　武成　白石　阜陵　安陽
　　　　　陽周　乗氏　桓邑　武始　春陵　襄
　　　　　陵别封者七休分紅　離石分渉　藺分
　　　　　武原　隰成分端氏　臨河分髙俞　土
　　　　　軍分鉅乗丘斥夏分夏丘漢自元成政出
　　　　　王氏其矯偽褒封者盖百有五十見於班
　　　　　表年淺制率亾足紀洎莽攝据封繼俞多
　　　　　亾以述焉惡呼武帝發主偃之謀令諸侯
　　　　　王得推㤙分子弟於是諸侯王子孫侯者
　　　　　百七十有七(元朔二年制詔御史諸侯王/或欲推私㤙分子弟邑者令)
　　　　　(各條上朕且臨定其號名自是支庶畢侯/元光侯者七元朔百二十有七元狩二十)
　　　　　(五元/鼎五)而王國遂弱此賈誼之䇿也故善為
　　　　　計者事立於亡形方文帝時分齊為五以
　　　　　封悼恵王之子淮南為三以封厲王之子
　　　　　則誼之䇿畧施行矣(賈曰欲天下之治安/莫若衆建諸侯而少)
　　　　　(其力割地定制令齊楚趙各為若干國燕/梁他國皆然文帝以代王即位後分代為)
　　　　　(二國反思賈生言乃分齊為七淮南為三/淮南廬江衡山凡三城陽濟北濟南菑川)
　　　　　(膠西膠東齊凡/七國云六誤)及乎景帝因晁錯計欲削
　　　　　七國而吳楚遂反豈其施之昔而不可行
　　　　　之今哉失於欲速而不得其道爾(錯為御/史大夫)
　　　　　(請諸侯之罪過削其地收其支郡三年楚/來朝錯請誅之詔削東海郡因削吳之豫)
　　　　　(章㑹稽及前二年越有罪削其河/間郡膠西以賣爵有姦削六縣)子曰欲
　　　　　速則不達東漢疾横議而黨錮興文宗急
　　　　　姦竅而訓注起同此轍也鄉使孝景沉思
　　　　　熟計脩禮教正名分以廸之則君君臣臣
　　　　　父父子子不勞而天下定矣豈有不削亦
　　　　　反者計非不臧惜乎其為說之鄙也
王國自髙帝至孝平凡六十一
繼封十一
　　　　　親之欲其貴愛之欲其富此仁人於弟則
　　　　　然也兄為天子弟為匹夫則不足以為國
　　　　　矣雖然將以愛之而不知所以愛之適害
　　　　　之爾象至不仁封之有庳可謂親愛之矣
　　　　　然封之而使吏治其國象不得有為於國
　　　　　則制之亦有道矣欲時時而見斯使之源
　　　　　源而來則處之亦有法矣豈若後世燕安
　　　　　嘗試率然而為者乎孝武分王諸弟其恩
　　　　　固已沃矣然未幾何衰淫並起悉就夷滅
　　　　　豈教之不至者適足以害之歟乃若孝景
　　　　　非惟不能教而反縱其為及其有罪然後
　　　　　從而誅之若路人然可謂親愛之乎昔者
　　　　　成王封康叔衛作書三篇其所以告戒之
　　　　　者至矣是以康叔卒能奉承王命垂法將
　　　　　來汔為長世有道之國漢諸侯王以百千
　　　　　數其保於令終者蓋尟况敢祈永久乎然
　　　　　則為之君者其可不知教而有民社者其
　　　　　可以不知徳邪
東漢
易曰大君有命開國承家小人勿用開國承家王者之
大業惟不可匪其人比之匪人如勿封也雖然匪人禍
矣懼其禍而遂至於不封亦豈先王之意哉髙皇帝時
韓彭黥豨販繒屠狗咸據要㑹而光武之興㓂鄧耿賈
髙勲鴻烈而所封食不過四縣丁恭猶以不合古制嘗
迹其故髙祖自謀則拙自戰則敗平秦夷楚惟韓彭是
賴故其為報不得而不厚光武命将咸繇指授從令則
㨗違教則北故其為報不得而不薄髙祖蓋知承家之
義而微勿用之文光武拘於勿用之文而蔽承家之義
亦可謂兩失矣嗟夫孝子慈孫者善繼人之志善述人
之事者也固陵之㑹韓彭之徒召或不至故子房亟勸
捐地連城駢邑蓋出一時求安反側有非經久之計而
光武之心亦欲一時未足其欲固皆有待後之人者鄉
使孝恵以來脩眀禮制日反於古顯宗而後稍正土宇
以漸合於中則三代之盛且復見矣惜乎就簡因陋而
不知其要既得之復失之以棲遲於短祚也詩云萬邦
之屏之屏之翰大君有命其可不思易之所以承家者
乎
同姓侯王
光武五十八　　　　　明帝二十八
章帝六十二　　　　　和帝九十七
安帝六十五　　　　　順帝五十六
冲帝六　　　　　　　質帝十
桓帝十五　　　　　　靈帝十一
獻帝十二
　　　　　右四百有二十列縣鄉亭總焉見熊方之
　　　　　表(紹興十/五年進)按光武十三年侯宗室及絶國
　　　　　百三十有七十四年十子始為公今可見
　　　　　者此爾(續志凡縣道國邑千五百八十七/注縣大者置令一人千石次置長)
　　　　　(四百石小/者二百石)雖然東京法蔑侯不分茅長相
　　　　　内租列侯守寵而已自列而降位愽士下
　　　　　所謂猥諸侯也亾以述焉(前漢非朝侯侍/祠侯以下士小)
　　　　　(或以肺腑宿親若公主子孫奉墳墓在京/師者亦随時見謂之猥諸侯中興循之其)
　　　　　(列士特進朝侯雖正賀執璧治民如令/長而不臣但納租秩如本縣無宫室)其
　　　　　如朝侯雖挺璧苴社而土宇殺矣光武十
　　　　　王並列圻近顯宗八子不芘逺民方之前
　　　　　朝地裁十一是以西漢之王連城数十或
　　　　　載黄屋而東漢之末四海潰敝八方不能
　　　　　内侵則衆建而少其地真令典也(後志云/漢初立)
　　　　　(諸王因項羽所立諸王/制地廣大且至千里)惡呼周與漢皆封
　　　　　建其事固不同矣而皆有諸侯之患周之
　　　　　初基諸侯述職而周以之彊及其末也用
　　　　　兵争彊而周以之弱西漢之初大啟九國
　　　　　而叛者九起及其末也分國子弟而諸侯
　　　　　之患遂消故論者謂周得之始而失之於
　　　　　終漢失之前而得之於後是不然天下亾
　　　　　不敝之事而人君有不敝之術周之所以
　　　　　弱特自弱爾方千八百之建也旦望之勛
　　　　　不過百里當此之時豈得尾大患哉成康
　　　　　諸侯而强平桓諸侯而弱果侯罪耶吳楚
　　　　　齊晉固曰强大然猶迭主夏盟崇奨夹輔
　　　　　而不抵於速亾及漢之興急於矯枉不思
　　　　　經久之計於是大封同姓周匝三垂而天
　　　　　子之所有纔十五郡列侯公主頗食其中
　　　　　故韓黥彭豨相繼叛逆蓋其始者既不善
　　　　　矣及夫主偃䇿行而諸侯已亾政有茅土
　　　　　者特亦不過食租税是以哀成之際宗室
　　　　　弱極而新莽得以髙歩雍容坐移鼎祚故
　　　　　予嘗謂周得之始而不制於終漢則首尾
　　　　　兩皆失之若光武者雖亾侯王彊大之禍
　　　　　而本枝之緩終以少固此董卓之徒之所
　　　　　以得肆行亾忌而漢遂亾也然則劉昭致
　　　　　論謂聖帝英君欲返斯敗必當更開同姓
　　　　　之國置不増之約然後可以還墜路而反
　　　　　全安之轍信非讕説
異姓侯
光武一百七十四　　　明帝二十七
章帝二十一　　　　　和帝二十七
安帝五十一　　　　　順帝三十二
冲帝三　　　　　　　桓帝四十五
靈帝四十七
　　　　　右見熊方表按光武十三年三月功臣増
　　　　　邑更封三百六十有五其外戚恩澤封者
　　　　　四十五不得盡見矣(續志明章至順凡郡/國一百五為十三郡)
　　　　　(光武併省郡國十凡縣道侯國四百餘為/十三州理至於末加置郡國一百五凡縣)
　　　　　(道侯千一/百八十)方桓帝時封賞逾制内寵猥盛
　　　　　於是陳蕃亢䟽謂古諸侯上象四七所以
　　　　　藩屏上國也髙祖之約非有功不侯而近
　　　　　習以非義授邑左右以亾功傳賞一門之
　　　　　内侯至數人是以緯象失度隂陽繆序則
　　　　　封賞之失當其禍乃如此也迨獻帝時政
　　　　　歸曹氏然猶名在漢室所封之侯於曄書
　　　　　夀志可見者百五十有一名存實亡兹用
　　　　　不録
　　　　　䟦
　　　天下之事欲其成也嘗費辭而其壊也一言而
　　　已事固不可以言句索也固有言之甚美而妎
　　　於理者小人之言未嘗不美於君子之言也未
　　　嘗不宜聽於君子之言也然而妎於理也将欲
　　　取之必固予之斯言信美矣然未小信而天下
　　　服其禍不㡬乎一言而䘮邦乎是以聖明達識
　　　之主必廣受謀謨而嘗索其利妎於言句之外
　　　盖智以言昏而事因説惑也久矣封建之事有
　　　國之大利三皇五帝之所以法上象而為天下
　　　後世立簡易可久之法者也秦漢而下惟憂不
　　　得行之一有行之而以一言廢之固将不勝也
　　　栁子之論吾固不患焉屬者披蘇文忠海外之
　　　篇有曰聖人不能為時亦不失時三代非不欲
　　　罷侯置守而亾罪不可削也始皇立守宰若冬
　　　裘而夏葛此不失時也是固栁子之説也又曰
　　　自書契以來臣弑君子弑父無不出於襲封而
　　　争位者至漢而來君臣父子相賊弑者皆諸侯
　　　王子孫其卿大夫不世襲者未嘗有也讀之至
　　　此駴然寒而復汗曰東坡先生而為是説也牢
　　　其可摇乎封建之論其閣矣因竊稽之禽獸奸
　　　義蓋皆出於衰周之世而諸侯之罹故者一皆
　　　有亾道之資其争襲者蓋無㡬也傳可攷焉漢
　　　諸王國七十有二其世百八十有六以罪除者
　　　二十七以法死者二十二如上所説者亾有焉
　　　諸王子侯為國二百八十有五其世七百八十
　　　有二其王者十有八以罪除者百四十六以誅
　　　盡者三十二而惟二死於奴如上所説者亾有
　　　焉髙帝功臣之國百四十有三恵帝之世又倍
　　　於此者百國凡世九百七十有七以罪除者二
　　　百一十有一不令終者百二十有八而惟二死
　　　於賊其餘皆以武帝淫刑自盡或誅殺若棄狗
　　　者而如上所説者亾有焉元成而下王子之國
　　　隨啟隨滅莽簒而絶者百八十有一國而如上
　　　所説者尤亾矣東漢之侯可見者六百餘世其
　　　國除者纔二十數其誅其賊死若其建安之死
　　　者蓋八十而惟一死於奴如上所説者尤亾矣
　　　先生之言豈非過論乎故君子言不可以若是
　　　其㡬也今夫世禄之家不無此禍余嘗聞之矣
　　　特事不聲於吏名不上於大夫有不得而云爾
　　　是豈繇於世襲乎藉令實爾而其制利於君便
　　　於民而恵於後猶當右顧而行矧無是耶而曰
　　　李斯之言栁宗元之論當為萬世法泌是以為
　　　之解壬辰八朔書
　
　
　
　
　
　
　
　
　
　
　
　
　
　
　路史卷三十
欽定四庫全書
　路史卷三十一　　　　　宋　羅泌　撰
　　國名紀八
　　　封建後論
惡呼治古不可見矣予嘗稽古之所以為治之具見其
不可得而跂及其為後世之所輕毁而至於慟矣若古
聖王思建一事立一法必為萬世不可易之計其所周
旋必有不可容啄之處逮為之也不惜一身之勞不憚
百年之乆而必為之長慮盡䇿持之以定期於成而後
已故或有跨數世而後始克有立焉者逮其立也靡愆
於素自然藴利而足世守蓋以一勞永佚豈使朝庚而
夕改哉雖其中間或有損益亦其小者而其大者終不
可以少指也故孔子曰殷因於夏周因於殷因之而已
未聞有改其所損益固可知也往者然矣來者其有異
乎大者已足因而不改小有損益救弊時生豈難知哉
又曰其或繼周者所損益雖百世可知也何特百世千
世之至可坐而知也豈唯孔子知之如泌之愚亦可以
豫知之也奈何後世不求其故不知千世之利百聖之
勞而見其一朝之害則軒然肆毁曾不遺疑遂使萬世
莫良之法一朝而歸於亟壊豈不哀哉原昔先王之立
法也正朔服色之外自伏羲神農黄帝堯舜厯夏商周
世世守之未之有改至於秦氏世尚權謀以變詐有為
富國强兵而有天下狃於故習遂取先王之法一切變
革而不之顧其繼秦者覩其有為近利而不知利近者
禍急若長慮者之可以乆安也更以有為為能而以守
常為齷􁗍循之為常争事改作罷封建廢井田隳里選
除肉刑先王良法掃地就盡而為治者猶曰復古交曰
追治殊不知本既抜矣而切切焉溉罋欲以青其柯
而揠其枝後難繼矣顧常言之萬事失理皆繇封建之
法弛也封建之事自三皇建之於前五帝承之於後而
其制始備厯夏達商爰周郅隆而後其法始密可謂勞
矣不幸後世上失其制諸侯僭天子大夫僭諸侯禮樂
征伐侵㝷四潰而王官方伯相與黷貨莫之或討浸淫
浸泆以至亡而後已故人皆曰周以弱亡論者徒見周
之弱亡則以為建侯之罪而不知其所以長者正以
國存也鄉使上之人稍失制於郡縣之前則夷厲已失
之矣夷厲不失此封建之得也秦以險資濫居天位見
周之亡以弱而已之得以侯又􁀙前日取之之難而用
力之多者以六國也於是罷侯置守功臣宗室尺地蔑
有當是時秦固謂得計矣然而未幾劉項興於龍斷惡
在得土乃王哉賈生之計諸侯不過欲衆建而少其力
而栁子乃以為郡縣之利朝拜而不道則夕絀之夕授
而不法則朝斥之是不以諸侯為難制而郡縣為易支
歟是何三代建國無匹夫横行之禍秦漢置守羣盜並
起而州郡莫有制者東周雖萎然猶侯伯相維而未遽
亡莽卓盜漢天下郡縣無一人敢議者部刺史以六條
問事五為二千石不法而部刺史或不循守與郡相迫
促則匹夫呌呼不數十輩厯數十郡莫誰何者斗筲穿
窬移國梐枑之間莫之或阻雖南郡一太守慷慨奮事
亦不旋踵而就夷滅則郡縣之權素奪陵遲至此而不
足恃也以唐明皇號能優假守刺躬加勴擇至於以侍
從選可謂重矣而一禄山變起河北二十四州靡然胥
應建國立郡其事概可見矣方漢之初首鑒秦轍革土
宇建諸侯計非不韙也惟其法制不立以故中有不掉
之憂漢之君臣不知乎此而乃專專歸咎强大於是極
意以謀弱之逮元成時宗國弱盡而王氏之子孫已滿
朝宁王侯宗室厥角稽首至陳符命上璽書無一人焉
為之禦其禍福亦明矣世祖隆興仂鑒時弊然而不原
其本元功碩徳一茅不建故當靈獻奇禍迭作而内外
無援曹氏懲之宗賢雜置而亦夐隔千里第存名號是
以元首致論而爽弗知思及乎一旦浮梁奏泥至求死
而不得魏之封圉亦自是不復國晉復懲魏倍開同姓
然而矯枉過正置軍授職卒致八王禍不還踵則制之
失其道也宋齊之間爰以晉戒諸王宗國䕶以典籖而
諸王之誅悉以典籖宇文懲之復失孤弱及隋文之混
一申鑒其事夫何討究莫及壤子介宗悉援大鎮即致
驕奢不度權侔帝室而不得以令終嗟乎天下果難制
哉繇秦汔魏五百年間下之所以􁀙􁀙而議上之所以
擾擾而治惛呶斐亹之不一者惟封建之不决也繇晉
汔隋五百年間下之所以􁀙􁀙而議上之所以擾擾而
治惛呶斐亹之不一者惟郡縣之不専也時人失之東
後必西鄉者誤之白今必黒此厯世寶臣􁀙議建國立
郡之大較也胸中憒憒曷嘗只尺之或見哉有唐大宗
亦可謂英明不世出之主矣方其有天下感周官惟王
建國辨方正位體國經野設官分職以為民極之語慨
然以為不封建不井田而欲復周公之治不可得於是
奮然講封建事而以陳就之事望之魏徵可謂得獨見
之髙矣惜乎明之不至不能斷之於已其㑹直中書徵
不能定而設爵之制遂興封建國論汔不行於天下而
禮樂􁀙壊之象帝尚憫焉是以當時雖號大定府兵方
靖然而武氏一亂幾以不唐改彉騎變藩鎮炰烋蓼擾
而卒以亡唐則天下之勢不立其禍正如此也即此語
之封建二字千五六百年而議未定也而暇大脩政事
邪故曰天下之枉未足以害理而矯枉之枉常深天下
之弊未足以害事而救弊之弊常大是皆率作興事致
慮不熟之所至也方至和之二年范蜀公為諫院建言
恩州自皇祐五年秋至去年冬知州者凡七換河北諸
州大率如是欲望兵馬練習渠可得也伏見雄州馬懐
徳恩州劉渙冀州王徳恭皆材勇智慮可責辨治乞令
乆任然事勢非昔今不從其大而徒舉二三州為之以
一簣障江河徒無益也(名臣傳/)請以誰昔河東之折靈
武之李與夫馮暉楊重勛之事言之馮暉節度靈武而
重勛世有新秦藩屏西北它日暉卒太祖武皇爰徙其
子馮翊而以近鎮付重勛於是二方始費朝廷經略折
李二姓自五代來世有其地敵人滅之武皇於是俾其
世襲每謂外㓂内入非世襲有不守世襲則其子孫久
逺家物勢必愛吝分外為防設或叛換自可理討縱其
反噬原陜一帥禦之足矣况復朝廷恩信不爽奚自而
它斯則聖人之深謀有國之極算固非末垂窮谷流俗
淺近者之所知也厥後議臣遽以世襲不便折氏則以
河東之功姑令仍世而李氏遂移陜西兩鎮因兹遂失
靈夏國之與郡其事固相遼矣髙宗在御范宗尹等㑹
議將以京畿東西湖北淮南並分為鎮以鎮撫使為名
除茶鹽之利國計所繫歸之朝廷依舊置提督官其餘
監司悉罷財賦除上供外並聽帥臣移用州縣官許辟
置惟知通須奏朝廷審授運興許以便宜從事帥臣非
召擢不除代捍冦有功則許世襲上詔從之既擬世襲
上曰若使世襲恐事太重當俟保守無虞然後許之於
是詔以河南河陽唐汝授河南翟興以楚泗連水授楚
州趙立以滁濠授滁州劉立以光黄授光州呉翊以舒
蘄授舒州李成海及淮陽授海州李彦先承及天長授
承州薛慶和與無為授和州趙霖並為鎮撫使既而成
以舒蘄叛擾江西此失於議臣輕舉而不知政也李牧
為趙將功以久而成李勣守太原威以乆而立將帥屢
易是乃昔人隂計中呉使渾濬成功者責任不專與雖
專而不乆欲其有成那可得也使數子者一時反噬禦
之原陜一帥誠是何世襲不便之有論者乃以武皇之
懲唐末五季之事而以鎮兵歸朝廷為不可復封建愚
竊以為不然夫武皇之不封建特不隆封建之名而封
建之實固已黙圗而隂用之矣李漢超齊州防禦監關
南兵馬凡十七年敵人不敢窺邉郭進以洺州防禦守
西山巡檢累二十年賀惟忠守易李謙溥刺隰姚内斌
知慶皆十餘載韓令坤鎮常山馬仁珪守瀛王彦昇居
原趙贊處延董遵誨屯環武守琦戍晉何繼筠牧棣若
張美之守滄景咸累其任管𣙜之利賈易之權悉以畀
之又使得自誘募驍勇以為爪牙軍中之政俱以便宜
從事是以二十年間少無西北之虞深機密䇿蓋使人
繇之而不知爾胡為議者不原其故遂以兵為天子之
兵郡不得而有之故自寶元康定以中國勢力而不能
亢一偏方之元昊靖康醜虜長驅百舍直𢷬梁師蕩然
無有藩籬之限卒之横潰莫或支持繇今日言之奚啻
冬氷之氷齒惡呼欲治之君不世出而大臣者每病本
務之不知此予所以每咎徵普以為唐室我朝之不封
建皆鄭公韓王之不知以帝王之道責難其主而為是
尋常茍且之治也式觀昔之譔著欲論定者衆矣揚雄
王通固無尤也陸平原之論所論據古驗今而反覆者
自時無或肥之至李百藥始建立祚不緣封建之說而
後好新奇者作宗元於是孽孽文之可謂不達國體者
矣下逮宋祚惑於其說而誤於杜佑之言遂遽以為建
侯置守當如質文之遞救夫朝庚夕改者乃小家之錡
釡老婦之缾盆且猶不可而兹何事邪予為國名記愴
先王之事時而暢之不能自已因併著異時之肤論於
後以俟他日必有能熟其制詳其禮濟之以必而持之
以乆容易行之如主父者熟其制則無嘗試之為詳其
禮則有可遵之法濟之以必則事無不成持之以久則
事無不定矣尸臣人牧又奚患於作舍不成與尾大不
掉之咎邪
　　　究言(庚申歸自誠齋作/)
天下萬事必有其綱一綱舉而衆目從矣今夫一家之
事巨細百出必大綱之正而後事可為一郡之事巨細
千出必大綱之正而後事可理况天下之大萬務之繁
而可隨事帥意嘗試而為者乎封建者天下之大綱也
始予論封建有大利十郡縣有大害十再十年後論封
建則事蔑其非郡縣則事無其是然前之論知古之為
利而未及乎今之利知封建之未弊而未明郡縣之終
非大抵封建郡縣正猶愚智千慮之失得侯伯百十豈
無酷惡守令百十亦豈無令徳哉說者徒見陳靈衛宣
魯桓齊穆則以為諸侯之失見卓魯龔黄召杜則以為
守令之得而乃不知漢四百載守令數萬循吏不數十
春秋二百四十二年侯伯千輩其不道亦正可數緇徒
億萬豈無逺肇奘澄而餘何不稱賓進百千豈無韓范
文富而餘何不算三數百郡縣邑千百百年之中宰牧
萬計三年大比廷對千百百年之中登拔數萬豈不各
有數百翹拔為推首者而稀疎寥落之若此何其不知
權輕重之如是邪大率人情習於目前而昧於目之所
不及故為人臣貪爵位喪亷恥特不過冀尊顯以為身
榮圖世賞陷贓墨特亦不過為私計以貽子孫爾顧所
以為身榮貽子孫者豈必官髙而地大哉小國寡民徒
亦欲其乆欲其傳欲其為已物而已今士大夫急資轉
事奔競將以及子孫也然不一再而㣲子孫汔不承廣
田宅事兼并將以貽子孫也然不一再而窶子孫汔不
保則亦不知所以長乆者而已崇教化而教化汔不行
興禮樂而禮樂汔不立却夷狄而夷狄汔不享振風俗
而風俗汔不厚禁兼并抑奔兢而兼并奔競汔不止百
千年間論議洋溢朝野紛糾亦可謂劬勩矣然說里選
而不知里選之不可施說宗法而不知宗法之不可設
語民兵而不知民兵之不可復䇿井田而不知井田之
不可行省刑獄而刑獄汔不省立家廟而家廟汔不立
以至劭農馭吏澄冗清流若清賦而裁俸者爭談競議
動盈匧匱而汔不見一說之得以通行其或論建詳至
令布嚴肅能遵而行之者亦不過數十百郡邑中而五
七遇五七之中又不過一二載而逌去政亦何補於君
民哉抑乃不知不封建則其勢不可得而行而一封建
則其事不言而自復大綱不是區區講發正亦擾擾徒
勞頰舌而耗煤楮爾請試以百里之縣言之東西南北
不過五十吾之家也游處朝夕奚事不及耳目所接奚
物不知耆賢碩徳不過百輩何得不審官師卿士不過
百數何得不精胥吏吾民之蠧何得不嚴獄城吾民之
命何得不詳田萊不過百里何得不闢賦用不過一國
何得而不清哉(書大傳云圻者天子之境也諸侯曰境/天子游不出封圻諸侯非朝聘不出境)
(齊桓公伐山戎過燕燕君送之出境公問管仲對曰非/天子不出境燕以畏失禮也公乃割燕君所至地以與)
(燕諸侯聞之皆朝於齊漢之諸侯擅出國界者皆削為/司冦如楊丘侯終陵侯之類是也百里之内得備游觀)
(乃無所限故得熟其風俗人事爾燕之畏齊之割近/義矣然亦戰國之事所貴者猶知越境之非周禮也)國
邑備故生産絀生産絀故兼并絶(卿大夫既有家各有/采地自無與民争奪)
(田産/之弊)宫居具故第宅省第宅省故民居寛(𪠘舍各具即為私/家儀式具備今士)
(大夫罷官乃營私第掩奪閭/巷故茍貪財物無有休歇)疆境定故逺戍罷逺戍罷故
民兵成(一國之内民自為守如今土豪四隣援助亦不/過數百里内無復絶漢逺征離鄉失井生離死)
(别之患故人/以樂為也)兵民擾故戎狄畏戎狄畏故外侮却(藩離/勢成)
(重重拱衛内外隔限/故有封建則無戎狄)土宇辨故賢否見賢否見故鄉舉
復(百里之間百年鄉社不待鄉里舉選朝廷皆自可知/則不言可自復今合天下而欲行鄉舉里選是不通)
(世/務)鄊舉復故士清脩士清脩故俗學止(必㧞其材賢而/後試其實能則)
(無泛濫猥進無用之學古選而後試/故精今試而後選故濫自然之理)官職稱故仕路澄
仕路澄故奔競息(選而試之以是能居是官以是材居/是職材實兼副自無僥倖之舉今無)
(賢否惟資格舉主是視而/欲不奔競是不知人事)俸給散故貢賦清貢賦清故
鞭朴省(甸方八里丘方四里邑方二里三公五甸得三/萬二千畝至下士一丘一邑得二千畝私田不)
(預國邑采地各足其/禄在王朝無復俸給)胥吏恒故設心厚設心厚故法令
守(胥吏亦有禄田有常産而不數易則自愛/而守法令枉濫自少亦所以全其臀脊)四民安故
田野闢田野闢故賦稅足(田歸於民而賦入於卿大夫/無勢力兼并之患田里旣寛)
(而上又有常勸/則逐未者自少)宗廟立故兄弟親兄弟親故風俗厚(有/國)
(斯有/宗)宗廟立故子孫孝子孫孝故宗族睦(有邑斯/有廟)姦兇
盜蠧弱强難易隨地區處必獲其施醝茗竹漆有無多
寡任土増損必得其宜夫然故逺近利害少多治亂各
自為政有不煩於上之屑屑京都内史特亦不過勤䘏
畿甸脩其禮樂謹方伯慮刑政以畏懐督勸之而天下
治矣故予嘗謂不封建則鄉舉里選决不可行均田井
地决不可措兼并决不可息奔競决不可抑官職决不
可澄胥吏决不可繩姦宄决不可懲士卒决不可精教
化决不可興財賦决不可省人無常主刑無常辟官無
常事吏無常畏士無常守民無常業凡百有為特亦不
過茍且之中求少優異於行間則已矣云為注措每每
失議是豈茍且然哉蓋亦不知今古末弊與夫利之不
利郡縣之勢正如此也是故必封建而後宗法民兵可
以行之於天下必諸侯而後鄉舉里選可以施之於列
國誠使封建朝復及莫便無奔競詐譎寡亷鮮恥之為
爭奪自植乾沒兼并之患而迎送道途奔走費􁩎之勞
試院攷官浮末濫號之弊一皆可以隨去至於劭農馭
吏澄冗清流若清賦而裁俸者但不言而自正矣下有
貢而無賦上有賜而無俸事百循理又孰有朝更夕改
而不可為者輿服成妃子備倉廩實而禮義興姻好結
朝聘講刑罰省而盜賊息則榮願亦滿矣宗廟之美百
官之富既得自足其樂而付子傳孫榮世顯族亦已各
足其欲則亦惟時脩其禮法以示後世選其賢者能者
而共理之抑何至憧憧役役相欺詐互稽薄胥洶湧而
事剝取以貽司敗之誅哉河北州郡古之畿服定逺東
西八十南北七十二里寧邊東西八十二里南北七十
文安東西八十南北六十破虜經緯皆止三十靖戎經
緯皆止四十五里雖曰險劇而得之者目前時暫咸以
為榮一何至望望迷惑而烘談四五百里邪一國不道
自取其滅一帥不道自速其絶則亦奚至絃絃出出疑
其不可圖哉是故立國之道惟在乎勢秦楚之强大特
强大之弊爾而天下之勢民俗之病有不在乎此世徒
見晚周諸侯之强而不知天下之勢合見後世守令之
弱而不知天下之勢散故論封建失之弱而實以强郡
縣失之强而實以弱皆率然之對也夏商之世衆建諸
侯固非有兼并之弊也禹初七千至商三千至周而千
八百特其子孫不一二世輙不自振廢退厭絶以歸於
滅息者朝廷不修封君上不留意而致之於是爾竊又
諗之國壊之廢必有餘貢餘貢之始其勢必至於附近
附近歲久廢積日多而㑹不能稽則鄰封之接者因以
認而有之逮其强也適周之亂謖相侵據而遂不可正
爾曰公子張告楚䖍曰齊桓晉文其始入也四封之内
不備一同而今至有畿田屬諸侯句踐之地南至句呉
北至禦兒東至鄞溪西至姑蔑其廣運才百里故曰郼
岐之廣也萬國之順也顧豈其本爾邪今而曰建國利
一宗列郡利百姓豈知言邪東遷之前二代之際建國
何嘗不利百姓桓靈恵懐肅代徳憲之世列郡百姓泥
沙塵土亦曷見其安且利哉吾故曰建國利一宗復利
百姓列郡不利百姓復不利一宗封建之時一人縱以
失徳於上而萬國之中各有政化聞者得以興起郡縣
之世一人失徳則波頺瓦解而四海共罹其禍事固不
可同日語而說者猶以為公天下之端自秦始其亦目
熟遽盧偋匽而不知秦帝清都琳宇之邃謐者乎雖然
事亦難乎言矣世之主計議及清賦則曰未可輕議姑
循其舊有及澄冗則又曰幾茍安爾毋庸生事如此而
欲以其封建之說進不幾乎見㾹㿋之尫而强之烏獲
之任其不折而死者無矣辛寛有言吾乃今知先君周
公不若太公望封之知也朱晦翁歎天下之事皆不是
未窮天下之大綱也吕東萊憡天下之事不可為不明
天下之大綱也李泰伯刺萬事之不一行而知邦國之
不興兩程子知百事之無一是而不知封建之不置惟
失制也先達賢徳封建之說大率不過率然為之魏徵
馬周李百藥輩猶不過習紙上至於侯守實利實害何
嘗少究其略而况栁蘇文士爭衡冊府務為新特之說
者乎兹予所以不憚耄志喋喋疏寫顧豈祈為舉子誇
哉直欲謄申朝野人人傳而户議之年深嵗久熟其利
害之鄉而博大髙明者攸然中作一舉而施之天下則
豈惟區區之願得以少副實天下之休而萬世之幸也
　　　必正劄子(五月日/)
必正久不獲面每切傾馳但時從仲威詢問行李備聞
盡屏外事専意家學神宇既定氣貌益昌聞之矍然喜
而不寐過辱厚意不棄其荒落隳廢之乆猶欲以著述
開其茅塞病中展省過於昔聞蓋愚意病此乆矣古者
以四海不可以一人專之故分封藩屏與之共治使人
人各愛其民以為永乆不廢之業其為之慮也長為之
法也信為之恵也廣為之治也精不復有後世茍且之
弊而復上古淳篤之風民既信之吏固畏之無朝夕紛
更之心而有因續成功之利為之主者亦不至信任之
非人而使天下嗷嗷然失其所守俾四方萬里朝令夕
改以狙狂失守而在上者偃然各行其心栁子厚所謂
公天下之端自秦始而不知私天下之端自秦始也今
天下梯山航海以奉一人改心易面以奉一吏是豈聖
人之心哉大利有十大害有十二了然明白不可枚數
姑以大綱言之則振領而裘整矣然此事誠難為言人
亦不信正由私天下之心在昔則在下者安得舉而正
之姑以俟後人之不惑可也倦甚未能接論草草姑此
以復來命崕略皇恐
　　　國姓衍慶紀原
氏族之興所繇來逺矣自一姓以上推而至於有國有
家者均不可不原所自來也不原所自來而區區於五
廟七廟目前之奇偶昭穆是講是究則先公風化之所
繇前代甄陶之所致者豈不因是泯沒而後代之雲礽
更相承繼將欲追尋族系於數千百年之上者不知何
所考信哉况國姓之淺深尤有係於國脈之修短世運
之盛衰天命人心之去留者而可以置而不論歟昔秦
皇燔簡編薄姓系君子竊嘆其斁倫魏帝捨托跋紀元
氏君子深責其背祖太史公作堯舜本紀謂其源皆出
於黄帝後世目以為良史唐史臣作世系表先宗室而
後宰相後世指為全書蓋祖宗積累之源流千萬世享
國之明騐倘録其小而遺其大詳於臣而略於君豈不
為一代紀録之闕文耶恭惟國家列聖相承太祖太宗
以英睿定大業真宗仁宗以忠厚守成憲髙宗孝宗以
謨斷成中興之功自開基至今日甲子逾四周繼今日
以往固將傳之無窮而趙氏得姓之因厯諸儒討論猶
莫之核議者徒見史記所載程嬰杵臼之事遂以為趙
氏得姓為始於此而不知其不止此也又徒見左氏所
記趙朔趙武之事遂以為趙氏得姓或由於是而不知
其不止是也抑徒見史記所謂造父以徐方功封於趙
城為趙氏及張說氏族對以韓陳魯衛許鄭若魏與趙
氏並言遂又以為趙氏得姓以國而不知其亦不止於
國也嗟乎處劉漢之朝而不知劉氏之為堯後居李唐
之世而不知李氏之為少昊裔者皆考訂有所未到况
居堂堂天朝而不知天派之所自來可乎我國家之有
天下也詔有司講求趙氏得姓之由大中祥符間作玉
清昭應宫復詔儒臣講求趙氏得姓以來有名可知者
三十六人繪祠兩廡元豐間郎臣又以前星不曜乞訪
程嬰杵臼墓而廟之其於氏族非不以為重也而副墨
之子不能將明聖意推而上之徳厚功積源深流逺之
效而獨安於淺見溺於成說例推援造父之後抑不知
夏氏之季已有諱梁字者見於正史則趙氏得姓其不
止於造父也明矣商氏之初亦有諱隱字者官為牧師
則趙氏得姓其不止於造父也審矣戰國中衛平嘗以
名梁者言於宋元王後魏中李譜亦以諱隱者言於冦
謙之曰三六之上有𢎞真正尊者姓趙名道隱得道於
商初及百家諜風俗傳易是類謀俱言張王李趙皆黄
帝之所賜姓抑又知趙氏得姓其不止於造父也亦校
然矣竊况程嬰杵臼之事俱為無有同括屠岸事乂皆
不得其實是尚得為至論乎大抵百尋之木生於千仭
之崗其根之蟠於下者與枝幹嘗相等百川之水朝於
衆宗之海决亦不自潢潦無根源者起商有天下六百
餘載蓋孕育於六百餘年之契周有天下卜年八百亦
固自夫八百餘年之后稷有以肧胎於其先也趙氏得
姓於今蓋厯四千餘嵗而後太祖武皇始為天下根可
謂深源可謂逺重之以明徳厚之以仁政享年有永奚
必智者而後知之歟家國之夀何以異於人惟善攝者
䕶嗇元氣必長演而過之道徳以繕俗仁義以膏本則
膺期過厯固非客龜短筮之所能知也仙源積慶臣嘗
於所述路史辨之詳矣庸復纂載以備史官之採擇
　
　
　
　
　路史卷三十一
欽定四庫全書
　路史卷三十二　　　　　　宋　羅泌　撰
　　發揮一
　　　論太極
道不可以言知言之愈希夷性不可以辨索辨之益晦
惑性與道固非言與辨之所能竟也子貢曰子如不言
則小子奚述焉其欲聞之也可謂至矣而性與天道終
不得而聞之豈非上焉者示其朕已得於言辨之表而
下焉者不得其所以言愈曉而愈瞀邪易有太極是生
兩儀兩儀生四象四象生八卦夫太極之與兩儀四象
八卦析而語之則一十有五盍而言之則一一即太極
而太極者即太一也有物之先本已混成有物之後未
嘗虧損惟有性而無形其與兩儀四象八卦與我偕生
一時具備而未嘗生未嘗死者也蓋有中則有兩位四
方八極有太極則有兩儀四象八卦大自天地細臻萬
彚物物具之而無餘欠有形有色孰不具此極此儀哉
傳曰太極元氣含三為一曰含三者一與一為二二與
一為三也太極與兩儀即二而兩儀與太極即三一即
三三即一也豈惟含三五十有五莫不具焉猶有形則
有影有一則有二有三以至於無窮焉爾是太極者在
天地之先而不為先在天地之後而不為後終天地而
未嘗終始天地而未嘗始惟其有與天地萬彚融和合
一而無所先後終始是故道得之而為太一天得之而
為天一帝得之而為帝一萬物無不稟而謂之命無不
本而謂之性無不生則謂之天無不主則謂之心自古
自今無時而不存亦無時而不有固非今日有太極而
明日方有兩儀後日而乃有四象八卦也又非今日有
兩儀而太極遯明日有四象而兩儀亡後日有八卦而
四象隱也今夫果核之未坼也斯以謂太極也方其未
坼固具兩儀兩儀之間兩枼自具兩枼之具即人字也
蓋所謂桃梅杏人者三才之道一時具足於此見矣一
生為􁂠􁂠與人同所謂側􁂠是故木之性仁而善謂之
榖皆有生之理也方夫兩枽以謂之人迨其􁁉土復生
兩枽而枽復生則為仌矣仌者人之著者也故孔子曰
仁者人也方核未□人在其中是以賜果君前核則懐
之人存焉爾田此觀之人雖一物而與兩儀並生其於
萬物也殊矣故曰天地之性人為貴人為萬物之靈可
不重邪嗟乎子則不言荀楊之徒奚擇焉後荀揚者可
得而知矣始予黙探於是以謂可與易埒者惟有字學
欲著成書惜乎許叔重王安石輩不足與言也爰伸佔
畢惟特立後起者與明焉
　　　明易彖象
易者明象之書也昔者聖人之作易也賾天下之故窮
造化之隱而其妙有不得而言傳者於是儗之形容近
而身逺而物一皆取而寓之於象以見焉兹聖人之大
恵也子曰八卦成列象在其中矣方三畫之未峙也固
已有是象也天地定位山澤通氣雷風相薄水火不相
射此皆以象而告者也是故八象立而八卦之義見矣
非惟八卦而六十有四莫不皆有象也澤中之火山中
之天豈故為是夸哉大腹白眼豕塗鬼車語譬淺鄙而
取類甚大蓋不求之顯則幽不得而闡不取之近則逺
無自而明内外上下逺近小大是必交互反錯遞相煥
發而後理無餘藴也抑又求三百八十四爻一皆有象
而曰易曰彖曰象是亦一象也易者逷也日月更逷而
相貿者也(彖者/􁀅也)瘦去匿􁀅而迹焉者也至於象則像此
而已景兆彷彿而未有形焉者也(􁀅與遯同􁀅猶搏也/如𤣥之有測象猶想)
(也如𤣥之有擬曰遯甲者起數藏匿法/也豚之放者一起足而有隠去之意)蓋形也者象之
著而象也者彖之章也即而言之則易與彖象亦以三
物取名易取於易象取於象而彖取於彖何謂也易者
廬􁂏之名守宫是矣身色無恒日十二變是則易者本
其變也(易即刺易蜥蜴是也亦曰石蜴曰辟宫曰龍子/曰蠑螈曰蝘蜓曰祝蜓曰蝎虎曰守宫又曰蚵)
(蠪東齊曰䗂􁀙善治虵疾俗呼虵師一曰虵舅母一曰/十二時每時一變色故正名曰易餧以朱砂則丹漢武)
(用之宫闥為守宫之術與龍通氣故/禱雨者用之又能嘔雹與魚合六)彖者茅犀之名豨
神是矣犀形獨角知幾知祥是則彖者取於幾也(彖亦/曰茅)
(犀狀如犀而小一角善知吉凶/交廣諸山有之土人謂之猪神)而象則直取其身形相
象逺近不變􁀙有成位膽應四時而已(韓子云人希見/生象也而得死)
(象之骨按其圗以想其生故諸所意想者皆謂之象今/諸獸之形一各自别惟象無巨細悉皆相類乂近視之)
(與逺無異是故謂之象身具十二少肉惟鼻其本肉膽/隨四季移於四足五歲始乳三年一産亦能知吉凶淳)
(化中上苑馴象死上命取其膽/不獲問之姚鉉得之前左足)是故易者象也取諸物
以為象聖人之意見矣如乾之龍坤之馬小過之鳥損
益之龜姤中孚之魚解未濟之狐童牝之牛豶羸之豕
虎豹莧狗羊䑕豚羝牲禽見鮒隼雉鴻雞鳴鶴鳳皇咸
取而象之(鳳皇見穆/姜之筮)至於器則取于牀于几于枕于柅
于舟于車于鼓于輿于簀于輻于輪于輹于匕鬯于資
斧于缾甕缶于匡鼎鬴茀幕弧矢尊酒簋貳於服則取
于簪于圭于衣于繻于屨于履于袂于袽于繩于囊赤
紱黄裳于布于帛鞶帶徽纆於居則取于家于室于庭
于宫于庖于藩于牖于舍于廬蔀屋王居于次于處棟
桷門户於都則取于邑于國于階于衢于城于隍于闗
于虚于廟于巷于比鄰郊野於物則取于稊于華于杞
于瓜于蘭于竹于葦于木于茅于茹于莽于株于葛藟
于枯楊蒺藜叢棘碩果包桑在天則取於月於斗於夜
於晝於雷出入於日中􁀈風雲㝠晦雨霜堅氷終朝幾
望先甲後庚三歲旬季七日八月在地則取於田於淵
於河於川於陂於險於泥於干於塗於隂於甃於磐於
菑􁁉於丘園於九陵於岐山於穴於沛澤於谷於平陸
坎窞林鹿剛鹵金玉泉井沙石東西南北在人則取於
躬於膚於項於趾於頄於輔於口於鼻於頰於舌於牙
於齒於夤於限於陽於尾手足耳目頥面須髮腹背脢拇
腓臋汗血股肱心膂眇跛孕育天劓剕刖荷校桎梏刵
渥尸疾婚娶慶譽齊咨涕洟歌號笑語咥噬嗟泣威儀
志意逋係闚盱突來焚棄靡不餂之猶未離其類也髙
宗文王王母箕子帝乙鬼方同人弟子康侯大君士夫
家人元夫大師夫子宫人考妣妾婦壯耋羣醜臣子童
僕主賓朋友大夫小子女須娣妹邑人行人冦盜戎介
讐衆族類史巫商旅武人惡人夷主配主金夫後夫老
妻女妻不速大首建侯行師幽人丈人錫命好爵災𤯝
驅田戰征耕穫憑渉弋獲盟薦言禴元筮失律南狩納
約以至􁁌足黔喙翰音鞏華巢飛蹢躅角牿羽翼香臭
甘苦𤣥黄朱白孚膏公餗乾胏腊肉飲食烹餁勿藥遇
毒之類一皆比配曾無遺棄謂不如是不足盡其意也
是以彖立而卦明象設而爻顯曾何凝滯之有而後之
學者煩荒辭溺章句且不知易之為義何繇而詣其情
哉雖然是特一象也若夫龍非惟乾也而坤亦為龍馬
非惟坤也而乾亦為馬龍與馬非惟乾與坤也而坎震
亦取象焉是故觸類可為其象合義可為其變學者能
因是以索之則可以見羲文之心見羲文之心則能見
天地之心矣羲文之心即天地之心而天地之心即吾
心也見吾心則見易矣今也不因是以索之徒覩代之
人執象以迷易而咎伏羲之費畫以為文王病乃不先
明於彖象而欲深求於易此負苓者之妄人也舎蹄而
索兔舍杭而窮海古今豈有是哉神而明之則必有在
矣
　　　易之名
或曰夫子以易彖象為三物取名義則然矣敢問聖人
之意乎曰予不得而知也賢者之言可以一途盡而聖
人之言非可一途盡雖然請試為若漫言易之說乾鑿
度曰易者易也不易也變易也夫易之道廣矣大矣而
乾坤以為首乾坤者易之門也昔者聖人體諸天地先
立乎其二卦以為天地日月隂陽鬼神而六爻為之六
子三才以二卦之畫成六爻之位而八卦之象著生生
之理具矣畫始於一立於兩一竒象天兩偶象地是故
竒畫成於三而為乾偶畫成於三而為坤繇乾之畫交
於坤而三男生繇坤之畫交於乾而三女生自主卦言
之一卦之中八卦咸具是故卦體一立而分隂分陽四
五上以上卦陽而為天初二三以下卦隂而為地初三
五之三陽為震坎艮二四上之三隂為巽離兊而八卦
成矣初之與三既以陽畫始終而象震艮又以二陽而
象春夏四之與上既以隂畫始終而象離兊又以二隂
而象秋冬周旋酬酢有不待夫坤者是故用數三百六
十乾全用而坤全不用卦變其始爻變其次倒卦不足
繼之反類反類不足繼之互體而易道辨矣此所謂變
易也天有二正地有二正而共用二變以成八卦天有
四正地有四正而共用二十八變以成六十四卦是故
小成之卦正者四變者二而成六大成之卦正者八變
者二十八而成三十有六純陽卦乾純隂卦坤自一陽
始復而為卦六一隂始姤而為卦六二陽始臨而為卦
十五二隂始遯而為卦亦十五三隂三陽始於否泰而
為卦者二十凡六十有四陽自下以順生則隂反上而
逆復隂自下以順生則陽反上而逆復始於乾坤中於
咸恒而終於既未濟又可得而變易哉是所謂不易也
故曰易之為書也不可逺其為道也屢遷動變不居周
流六虚上下無常剛柔相易是故易以變者占而亦有
不變之占以變易為道而亦有交易之道焉陽畫為剛
隂畫為柔外卦之畫來而居内内卦之畫往而居外而
交易之理見矣或順生以往或逆反而來或正以交索
或反動相對而剛柔每兩相易惟變適也嗟夫交易之
道予於日月見之矣月行乎天三日而成震初見乎庚
故震納庚八日而成兊初見乎丁故兊納丁十五日而
成乾乾納甲壬十六日而成巽始退於辛故巽納辛二
十三而成艮爰退於丙故艮納丙三十日而成坤坤納
乙而消長之道成矣故曰日月為易謂之日月而於文
正為勿勿月彩之散者也故月散於日下為易散於日
上為曶相對為明對而虧為昒易者朔也所謂朔易曶
者晦也明者望也昒者望而食者也是故西曰昒谷明
載東南而朔易二郡乃俱著於東北今夫日往月來月
往日來物之易也寒往暑來暑往寒來時之易也將旦
忽􁀙比夜忽昶行之易也熱劇而雹寒劇而雨氣之易
也暴石泐雨積草炎休勢之易也虵化而鼈鼈化而虵
形之易也魚羣而飛鳥羣而沉性之易也精氣為物游
魂為變精之易也始感而生終化而死神之易也喜而
禍伏懼而福倚事之易也是故萬物不易不生六子不
易不成艮兊以終相易坎離以中相易震巽以初相易
始則終終則始所以為不窮也顧可一途盡哉易内篇
曰日月相逐為易故病有隂陽易者乃大病之後交者
輙易男曰隂易女曰陽易易者三穛輙死繇此喃之日
月之交易斯益灼矣易曰日月合為明謂明者無踰於
日月爾然明非合也嗚呼安得史籕鍾雲房而與之論
哉(逐音籕夸/父與日逐)
　按沈括論日月或問予以日月之形如丸也如扇也
　若如丸則其相遇豈不相礙予對曰日月之形如丸
　何以知之以月盈虧可驗月本無光猶銀丸日曜之
　乃光耳光之初生日在其傍故光側而所見纔如鈎
　日漸逺則日照而光稍滿如一彈丸以粉塗其半側
　視之則粉處如鈎對視之則正圓此有以知其如丸
　也日月氣也有形而無質故相值而無礙程子有云
　日月之為物隂陽發見之尤盛者也
　　　同名氏辨
耳目之所接有不得而盡世知孔子之謚文宣王而不
知齊之竟陵王子良與隨之長孫雅亦曰文宣王漢兩
龔遂俱為郡太守而兩京房俱明易災異然則千歲之
乆萬里之逺其不約而合者渠可既邪誰昔嘗聞有唐
堯與虞舜矣及摭梁史則又有所謂虞舜者官丞太常
嘗薦明堂之議(即虞瞬同名録有漢名盜曰虞舜/按乃絮舜見東觀記絮女居切)而漢
更有唐堯為臨武長堯舜而可名哉(臨武接交州州舊/貢茘支堯諫止之)
(然桂陽志中汝南唐羌為臨武長/宜後人惡其僭而易之時永元中)予起路史既白祝融
氏共工氏帝魁氏青陽氏髙陽氏渾敦氏與夏后啓商
湯若有巢氏豕韋氏之不同者而後悵或人之無識也
(劉恕以神農為大庭氏而謂與古大庭氏異却為非是/蓋牽于舊說夏后啓鄒公之子與白公同時見吕春秋)
夫經史之間名氏同者衆矣如劉𢎞王褒俱有十一(𢎞/十)
(一十見前録一北齊獲澤縣公褒十一九前/録一漢鑄工見孝成鼎一真人自有内傳)張良有九
而張敞王吉皆有八然則記録之下可勝惑哉録見前
士􁩎士鞅之父也而乃相鞅(士文伯也亦范氏之族與/鞅父宣子同名見昭公六)
(年傳又並作丐或疑此為正字非也春秋時人名字亦/皆相配文伯之字伯瑕與楚陽丐之字子瑕其義正同)
(而鄭泗乞亦字子瑕丐乞同義也襄公三十一年使􁩎/請命􁩎即文伯豈容妄改又按人表士鞅亦有二一在)
(中上一在中下相/去不逺殆不可曉)夀夢句呉之君也而乃臣越(夀夢即/春秋呉)
(子乗也越大夫夀夢/見昭公二十四年)書裁四代亦既該兩伯夷(一虞之/秩宗一)
(諫武王者雖不在書孔子所稱也又杜甫之𨽻亦有伯/夷見課伐木詩然髙陽師伯夷世或作柏前録從之則)
(非顔魯公集/顔柏夷誤矣)而論語一書乃有兩南宫括世莫察爾(一/問)
(羿者一太公之/友在十亂中)夫公孫龍為孔門髙弟而顔囬為晉代
𦍑師時殊事異正得不懣有如王羲之之仕苻徤張華
之佐慕容徳韓信降虜曾參殺人亦既並時得不為之
投杵邪昔蕭繹陸善經俱著同姓名録然特不能包刺
即以後世固不勝窮而在古猶不少請誦其渉史篇者
左方按古有庸成氏而黄帝之臣亦曰庸成(亦皆作容/列仙傳楊)
(玉時容成公自稱黄帝/師此又後世赤松子也)伏羲曰蒼牙而天雷之吏亦曰
蒼牙羲臣曰巫咸而來又商家曰帝曰未宣而為唐刺
濮以至離婁事黄帝則論彼商臣(王褒傳注離婁黄帝/時明目者即離朱)
張若事黄帝則指夫秦士(婁若並見莊子秦張若即蜀/郡太守與張儀共築成都城)
(者李氷代/之見蜀紀)趙隱仕商國而亟舉魏賢(魏黄門遷祕書監/見魚豢典略又唐)
(宰相趙隱以大中三年登第見唐登/科記咸通中同中書門下平章事)馮夷友費昌而竟
談河伯(武王伐商問兩日/鬬者河伯即水夷)覩叔均而思稷子(山海經商/均曰淑均)
(后稷之/孫叔均)見習朋而疑齊臣(黄帝臣洽/聞記作隰)贊風后為軒師(禹/問)
(風后見𤣥/女戰經)說伍胥為楚族(黄帝臣見/𤣥女兵法)謂赤松炎帝諸侯
(皇初平/亦號之)而以季連為栁恵等伍(陸終之子又季/克子亦曰季連)仲衍為
孟戯之弟(仲衍紂/之兄)而孔甲為孔子之孫皆有錯於見聞
者也(孔甲黄帝史官而孔子八世孫鮒亦/曰孔甲又夏后孔甲本誤詳紀中)復若帝嚳之
臣有窮之君俱曰羿而俱以射名少昊之子魯國之士
皆曰般而皆因巧著凡此族者悉莫能紀且以虞仲之
孫實曰虞仲(周章/之孫)蔡昭侯申實蔡文侯申曾孫之子也
是叵訓者(虞國仲字此於義可而二申之名宜有一誤/劉貢父云今又曰申逺也夫名同其祖恐古)
(不然然魯莊之孫有仲嬰齊而文公孫曰公孫嬰齊仲/嬰齊者從祖也又乃同時鄭有公孫段字子石而印段)
(亦字子石乃公孫段從父子也蓋族大/有不相統者近代名子申之宗正善矣)漢趙王曰如意
矣而廣宗又名之唐義成曰琮矣而奉天又名之鬱林
曰恪矣而建王又名之此何為邪三代之王悉尊諜系
下世乃有即姓而襲先代之名者烏知其非祖歟以晉
王氏一譜而有兩渾(昶子/戍父)兩愷(茂仁/君夫)兩綏(俞子/戎子)兩乂(緒/父)
(衍/父)兩澄(濟弟/衍弟)兩處沖(還/湛)兩安期焉(含子/湛子)豈惟它族紊用
而無識哉嗟夫有人焉自姓孔而字仲尼則固不可謂
仲尼矣然則君子又奚必迹襲以貽識者之譏哉
　　　論遂人改火
順天者存逆天者亡是必然之理也伊古明王之為治
也顧亦豈能違理哉因天事天不逆焉而已是故著時
令授人時法而建官象以作服凡以順之也昔者遂人
氏作觀乾象察辰心而出火作鑚鐩别五木以改火豈
惟恵民哉以順天也(四時五變榆栁青故春取之棗杏/赤故夏取之桑柘黄故季夏取之)
(柞槱白故秋取之槐檀黒故冬/取之皆因其性故可救時疾)予嘗攷之心者天之大
火而辰戌者火之二墓是以季春心昏見於辰而出火
季秋心昏見於戍而納之夘為心之明堂心至是而火
大壯是以仲春禁火戒其盛也成周盛時每歲仲春命
司烜氏以木鐸修火禁於國中為季春將出火而司爟
掌行火之政令四時變國火以救時疾季春出火季秋
納火民咸從之時則施火令凡國失火野焚萊則隨之
以刑罰夫然故天地順而四時成氣不愆伏國無疵癘
而民以寧鄭以三月鑄刑書而士文伯以為必災六月
而鄭火蓋火未出而作火宜不免也今之所謂寒食一
百五者熟食斷烟謂之龍忌蓋本乎此(司烜仲春以木/鐸修火禁因火)
(出而警之仲秋火入則不警宫正/春秋以木鐸修火禁宫禁尚嚴也)而周舉之書魏武之
令與夫汝南先賢傳陸􁂷鄴中記等皆以為為介子推
謂子推以三月三日燔死而後世為之禁火吁何妄邪
是何異於言子胥溺死而海神為之朝夕者乎(予初賦/潮知此)
(妄説而或者謂昔人言潮無出子胥前者因為舉書朝/宗之語而齊景嘗欲遵海觀朝舞矣且屈原云聽潮水)
(之相擊而易亦有行險不失信之言自有天地即有此/潮豈必見紙上而後信哉子胥漂於呉江適有祠廟當)
(潮頭不知丹徒南㤙等潮/且復為誰潮耶餘詳後賦)予觀左氏史遷之書曷嘗有
子推被焚之事况以清明寒食初靡定日而琴操所記
子推之死乃五月五非三日也(古人以三月上已祓禊/以清明前三日寒食初)
(無定日後世既以一之而又指為三月之三妄矣周舉/傳云每冬中輙一月寒食以子推焚骸神靈不樂舉火)
(然則介子又將以冬中亡矣且子胥之死既云五月五/日而浙人每春鬬綵舟誰念招魂節此沈佺期三月三)
(日獨州驩州之詩而重開避忌之席更作招魂之引乃/王績三月三日賦也然則招屈亦用三日矣非可信也)
夫火神物也其功用亦大矣昔隋王劭嘗以先王有鑽
燧改火之義於是表請變火曰古者周官四時變火以
救時疾明火不變則時疾必生聖人作法豈徒然哉在
昔有以洛火度江代代事之火色變青而晉師曠食知
勞薪今温酒炙肉用石炭火與柴火竹火草火蔴荄火
氣味各自不同是新舊火理應有異顧於五時取五木
以變火若劭可謂知所本矣夫火惡陳薪惡勞自開世
然者晉代荀朂進飯亦知薪勞而隋文帝所見江寧寺
晉長明燈亦復青而不熱傳記有以巴豆木入爨者爰
得洩利而糞臭之草炊者率致味惡然則火之不改其
不疾者鮮矣泌以是益知聖人之所以改火修火正四
時五變者豈故為是煩文害俗得已而不已哉(東晉初/有王離)
(妻李將河南火渡江云受於祖母王有遺書二十卷臨/終戒勿絶火遂常種之傳二百年火色如血謂之聖火)
(宋齊之間李嫗年九十餘以火治病多瘉嫗死人為葬/之號聖火冢隂雨每見火出冡門者今號其處為聖火)
(巷金陵故事云禪衆/寺前直南小巷也)傳不云乎違天必有大咎先漢武
帝猶置别火令丞典司燧事後世乃廢之邪方石勒之
居鄴也於是不禁寒食而建徳殿震及端門襄國西門
雹起介山平地洿下者丈餘人禽死以萬數千里摧折
秋稼蕩然夫五行之變如是而不知者亦以為為之推
也雖然魏晉之俗尤所重者辰為商星實祀大火而汾
晉參虚參辰錯行不毘和所致
　　　辨史皇氏
吕不韋之書曰史皇作書倉頡氏也管氏韓子國語史
記俱無史官之說據世本云史皇倉頡同階又云沮誦
倉頡作書亦未嘗言為史官也及韋誕傅𤣥皇甫謐等
遽以為黄帝史官蓋肇繆於宋衷衷之世本注云倉頡
沮誦黄帝史官抑不知衷何所據而云末代儒流莫見
其書更望望交引以為世本之言世本曷有是哉竊嘗
攷之倉頡之號曰史皇又曰倉帝河圖說徵云倉帝起
天雨粟青雲扶日語亦見之洛書說河而鴻烈解言史
皇生而能書是則倉帝史皇非人臣之目明矣後世徒
見其有史皇之名因謂為史官爾史豈今之所謂史乎
哉(古謂字書為史故有倉頡史篇之類揚雄曰史哉史/哉非史記也孔子曰吾猶及史之闕文也謂字書之)
(闕文吾猶及見其全而今不復見故班固叙小學云古/制書必同文不知則闕問諸故老自後漢徐防始以闕)
(文為是闕事而蘇軾遂以有馬者借人乗之七字為當/時之闕者誤矣夫子蓋諭已之有馬不能乗習則借人)
(乗之文有闕失不能是正則因人以正之已不能馬則/借於人人有闕亦可正於己庸何害而今無有見其全)
(者不能正云爾故曰今/無矣夫夫者惑之之辭)且上古始制文字者倉頡也而
無懐氏已刻徽號伏羲氏已立書契俱在炎黄之前豈
得至黄帝而始制文字邪此崔爰蔡邕曹植索靖顧野
王之徒所以咸謂古之帝者為得之矣(崔草書體蔡篆/書體成公綬𨽻)
(書體繁欽硯銘及許/叔重皆稱為頡皇云)雖然三五厯古史攷謂在炎帝之
世其足信歟書疏張楫書云倉頡為帝王生於禪通之
紀而丹壺記禪通之紀首别史皇氏則知楫書為有據
者衛氏慎到以為包羲之前斯不誣也(孔穎達尚書疏/辨之稍詳獨衛)
(氏云在包羲倉帝之世譙周謂在/炎帝時徐整謂炎黄之間失之)粤復訂之春秋河圖
揆命篇云蒼羲農黄三陽翊天徳聖明說者謂蒼為倉
頡羲為包羲與神農黄帝之四君者俱能奉三陽以輔
上帝益以􁊄倉頡之為帝而在包羲之前矣故河圖玉
版云倉頡為帝南巡陽虚之山巡狩之事固非臣下之
所行也昔者孔子嘗曰封泰山觀易姓而王可得見者
七十有餘君三皇禪於繹繹五帝禪於亭亭三王禪於
梁甫而莊書言七十二代之封其有形兆㙬堮勒紀者
千八百餘所興亡之代可得而稽矣管夷吾言於桓公
曰古之封禪七十有二家夷吾所記者十有二曰無懐
曰伏羲曰神農曰炎帝曰黄帝曰髙陽曰髙辛曰唐曰
虞曰禹曰湯曰成王皆受命而後封禪無懐乃在伏羲
之前是其可紀者而不識者六十又在無懐氏前此皆
孔子之得見者而七十二君之前又有孔子之不得見
者(詩外傳云古封泰山禪梁父者萬餘人仲尼觀焉不/能盡識故穎達謂文字在伏羲前特未用之教世至)
(伏羲然後/始作書契)則知封禪之文其來乆矣上古之君其世夥
矣壺記以史皇首禪紀梁未之盡也以彼其說雖不槩
見於經然士攷質詩書以其所見推其所不見則自無
懐而上可得而論矣倉帝史皇豈人臣之號哉
　　　辨葛天氏
世紀言大庭氏後十一世為葛天氏而服䖍以大庭氏
為即葛天氏敢問所安曰昔莊周叙古帝皇惟曰庸成
氏大庭氏柏皇氏中央氏栗陸氏驪畜氏軒轅氏赫胥
氏尊盧氏祝庸氏伏羲氏神農氏如是而已曾不及葛
天故服遂以葛天為大庭氏六韜大明所叙復有共工
氏渾沌氏昊英氏有巢氏朱襄氏葛天氏隂康氏無懐
氏而無大庭中皇赫胥此學者之所疑也班生表古今
人物也庸成乃在共工之後大庭繼之而葛天亦在朱
襄之後然自女媧共工庸成至無懐一皆叙之包羲之
下在遁甲開山圖亦然世紀從之故世遂以為皆包羲
之後代及其制度無聞則又以為皆襲包羲之制亦厚
誣矣不惟是也如固所叙復黜其祝庸氏軒轅氏蓋以
史記稱黄帝名軒轅而髙陽之代有祝融謂即其人而
黜之爾此孔仲逺所以謂無祝融氏而金樓子興王依
莊周所叙而去其軒轅也彼髙誘者更以朱襄為炎帝
鄭康成更以大庭為神農而六韜所叙共工且在尊盧
之後庸成且在祝融之後而葛天又在朱襄之後違離
蔽固不可勝算此禮記正義所以謂封禪之書無懐在
伏羲氏前而以為世紀不足信歟(開山圖云自女媧至/無懐一十五代合萬)
(七千七百八十七嵗外紀云千二百六十嵗或云五萬/七千七百八十二或云千一百五十或云萬六千八十)
(此與列子所記楊朱語伏羲/以來三萬餘萬嵗者無信也)近世有所謂三墳書者乃
以有巢為提捷之子遂人為有巢之子而包羲為遂人
之子大庭無懐而下則皆以為羲之臣佐復有天一遁
甲者正以祝庸少昊等為之四帝居於四方佐黄帝而
為治(此蓋謂月令四方之帝為黄帝/之佐者非黄帝所滅之四帝)及王符著?夫論
又以謂顓帝身號共工代少昊氏子曰句龍生卨其後
裔為商湯炎帝身號魁隗其後嗣為伊堯而以帝嚳為
伏羲之後帝舜為皇帝之後禹為少昊之後離蔽薠亂
尤為可擯委也
　　　論幣所起
傳曰君有山山有金以金立幣以幣準榖而受禄而國
榖斯在上矣金木水火土天之五財與天俱生與物偕
行民並用之廢一不可民知飲食衣裳之用而貨幣作
貨幣作而天下通聖人守之所以為治也則其勢之來
其當生民之物乎昔商之民有無飦而儥子者湯以莊
山之金制幣贖之夏之民有無飦而儥子者禹以厯山
之金制幣贖之而沈演論布以為興於周代班固桓譚
皆謂夏商靡記何邪易稱神農氏聚天下之貨交易而
退是貨幣出於炎帝之前矣予嘗博訪古幣訂以封禪
之文匜洗之刻證以汗簡集綴古文籕韻外書集字等
識則有葛天軒轅尊盧之幣大昊九棘神農一金黄帝
少昊之貨嚳貨一金髙陽平陽金堯泉舜當金䇿乗馬
之類憲憲如是是古未嘗不以輕重而為天下者也(古/幣)
(皆以代號為别舊之錢文錢譜例目之為奇品俱不能/辨如異布中有作􁁉斤一金者乃大昊之九棘長寸七)
(分肩廣一寸足間六分有肉好幕文作舌芒又有作􁁉/山舌者少昊貨也長廣皆同有好天寳元年李幼奇得)
(一種文作□□乃髙陽金也長寸一分下廣九分首長/廣各五分向上漸闊足攴四分間廣三分背文如八字)
(又長平布中有作踐以舌一及作允□侖□平□□□/者凡五種有肉郭皆髙陽金也復有􁁉斤至有長寸八)
(分肩廣寸一分足間五分□刑重十二銖無好郭帝嚳/貨也又李涿家一品長二寸一分肩寸七分枝長六分)
(間四分半首廣七分質厚重二十八銖文作􁁉豆三斤/全幕文作􁁉又一種大小輕重與此正等六字亦同俱)
(倒書之其􁁉作􁁉乃黄帝貨此幣之最大者舜䇿乗馬/長二寸上廣寸二分下寸三分首長廣各七分足間五)
(分正□文作尚全􁁉疋□/□皆面肉好皆有周郭)洪範八政食一而貨二是食
與貨必相資而後興不可一日而無者則夫貨幣之行
其來逺矣伏羲之貨莢錢書舊譜俱列之於布品傳稱
九棘播於羲皇故幣文有□而封演顧烜咸譜之周秦
之幣黄帝少昊髙陽帝嚳之貨又目為長平異布汙漫
蔽固豈復知有古文也董逌之作錢書也蓋略辨之故
首之以太昊之幣亦以謂宜興太昊之前然有葛天尊
盧之幣而皆著之大昊之後是又未悉攷也接幣文有
葛李泊云古之葛字則世以為葛天氏之幣又有作□
者王存又以為軒轅氏之幣謂古軒轅字合為一雖未
可執然皇帝氏既自為皇帝之貨則此為軒轅幣信矣
奈何說者復泥史記說幣止於唐虞魯褒論幣出自黄
帝之語而謂貨幣不出於上古况葛天軒轅洪荒之世
邪三代書名相變不一逮夫虞夏敦□所見夏商異文
矣古今書文不同豈可以籕文而論之葛天軒轅之幣
乎曰不然書文聖人所以立制度而示同文也雖員橢
遁形衡邪異置然固有便於事亦遂相因而不改者夫
物固有用於一時而廢於後世乆復蹈襲乃與古符者
多矣其數然也世有𨽻書謂王次仲之所創而臨菑人
得齊胡公之銅棺前龢隱起皆為今𨽻是𨽻不出於次
仲矣又烏知不出於上古邪韓非書云倉頡制字自環
者為私背私者為之公而漢人論風氣生虫故倉頡制
字以凡増虫而為風是則始制之字初不異漢世也且
誰昔嘗聞之於古矣包羲氏盡地之制凡天下山五千
三百七十居地五十六萬四千五十六里出水者八千
里受水者八千里出銅之山四百五十七出鐵之山三
千六百九所以分壤植榖也戈矛之所起刀幣之所起
也能者有餘拙者不足封於泰山禪於梁甫者七十有
二家功業徳望皆在於此是謂國用則伏羲之制亦既
大備及觀管夷吾之對桓公則知輕重自遂人以降矣
夫自書契而來君君封禪七十二家其文異制而其立
貨幣以救時則同也世闊記簡後世弗攷乃謂古無有
貨且謂書文不出於葛天軒轅之世者亦已罔矣
　　　論三易
子曰鳳鳥不至河不出圖吾已矣夫乆矣天之無意於
斯文也龜圖鳳苞天地之文也迨其發露天地之文有
時而不得祕聖人則之所以為治也祕而不示聖人亦
遂已夫若昔聖人之得河圖而作易也神明幽贊蓍實
生之聖人於是仰觀俯察即參兩之自然而倚之數因
隂陽之變以立其卦發剛柔之藴以生其文而天地之
文始粲陳八鴻間矣天地定位山澤通氣雷風相薄水
火不相射此小成之易也(本乎陽者升而上本乎隂者/降而下乾純陽天也故正位)
(乎南坤純隂地也故正位乎北乾付正性于離故中虚/有日之象坤付正性於坎故中滿有月之象日生乎東)
(故離正乎東月生乎西故坎正乎西亦南方之火生于/東之木而北方之水產乎西之金也今之上經首乾坤)
(而尾坎離取四正之卦也乾坤交而男女生之乾下交/坤故三男之卦附於坤坤上交乾故三女之卦附於乾)
(乾一變為巽居乾之左再變為艮故居坎之左三變而/之坤坤一變為震居坤之左再變為兊故居離之左三)
(變而之乾艮為山兊為澤地勢髙於西北故艮位之四/瀆湊於東南故兊處之雷出乎地故附坤之東南風薄)
(乎天故附乾之西南今之下經以震艮巽兊為用取四/維之卦也乾坤離坎純一不變故蒞乎四正震艮迭成)
(巽兌互變故蒞乎四維此伏羲之所理乾坤變化自然/之叙故養生者有納甲之論與此正合日月消長之理)
(在/焉)帝出乎震齊乎巽相見乎離致役乎坤說言乎兌戰
乎乾勞乎坎成言乎艮此連山之易也(此大成之易以/五行相生為次)
(順也蓋神農之易以人事為重矣乾坤定上下之位坎/離别左右之門乾生於子坤生於午坎終於寅離終於)
(申以應天時此誰之易邪乾坤相交萬物化生然及成/功則男女以用事而父母以退處此天地之常理也陽)
(以順動故乾順進四位而處於西北隂以逆行故坤逆/退四位而處於西南是故伏羲初經以乾先坤而歸蔵)
(之叙以坤先乾卒諸此也離火生東而王乎南坎水生/西而壯乎北火炎上水潤下故離自東而南坎自西而)
(北雷以春分出地故自東北歸於夘澤以秋分始伏故/自東南反乎西長養萬物于春夏之交者風也故巽自)
(西南而居於已作止萬物于冬春之際者山也故艮自/西北而處乎寅此則應地之方而見於用者也蓋亦本)
(於伏羲世/不見尒)初􁁹初乾初離初􁁉初兌初艮初釐初奭此
歸藏之易也(此歸蔵初經也亦因于伏羲氏蓋伏羲之/易本於天歸蔵之易本于地學者不知究)
(尒乾兌離震在天為陽在地為剛故在天則居東南在/地則居西北巽坎艮坤在天則為隂在地則為柔故在)
(天則居西北在地則居東南立天立地自然之理如此/􁁹即坤字􁁉即坎字釐即震字奭即巽字此歸蔵本文)
(卦皆六位/即黄帝易)是所謂三皇易也小成者伏羲之易也而文
王因之連山者列山氏之書也而夏人因之歸藏者歸
藏氏之書也而商人因之(世紀云夏人因炎帝曰連山/商人因黄帝曰歸蔵文王廣)
(六十四卦著九六之爻謂之周易傳謂夏曰連山商曰/歸蔵而周曰周易以為三代所作者非也神農為市取)
(之噬嗑耒耨之利則取諸益而黄帝之舟楫亦取之渙/矣豈惟三代哉山海經云伏羲氏得河圖夏后氏因之)
(曰連山黄帝氏得河圖商人因之曰歸蔵列山氏得河/圖周人因之曰周易杜子春從之誤也按歸蔵之文有)
(乾為天為君為父為大赤為辟為卿為馬為禾為血卦/之類則知與今易通矣或曰歸蔵黄帝之書而坤啓筮)
(乃有堯降二女以舜妃之語莭卦云殷王其國常毋谷/日之類易為伏羲書而有帝乙文王等語文何邪其卦)
(是也其文非也連山之文禹代之作歸蔵之文湯代之/作而易之文特文王之作至于爻辭則周公而彖象則)
(孔子/也)易者易也變易也而乾坤以為首連山者重山也
故重艮以為首艮山也歸藏者萬物藏焉故也故重坤
以為首坤者臧也從時配位是三統之政也(三統為三/正黄鍾子)
(為天正林鍾丑為地正大簇寅為人正天正十一月故/乾為首地正十二月故坤為首人正十三月故艮為首)
(夏得人統故用連山商得地統/故用歸蔵周得天統故用易)三易之書其書一其法
異其為卦皆六位經卦皆八而别卦皆六十四書一也
易尙變連山歸藏尚不變法異也變老也不變少也易
用九六尚老也連山用七歸藏用八尚少也尚變之占
三百八十有四不變之占亦三百八十有四凡七百六
十有八其所以逆天地隂陽之神數定天地隂陽人事
之休咎者備矣(或云商蓍䇿三十六蓋商氏之易主于/坤坤之䇿三十有六雖不著見理則然)
(也/)或曰易以變者占則不變無占乎曰否凡變之占以
所變之人為占不變之占以所不變之爻為占古以三
易參而占之非不用也(五爻不變則以變者占五爻俱/變則以不變者占凡變繇下而)
(之不變繇上而之其不然者惟乾一卦尒穆姜之筮遇/艮之八其五皆變惟六二不變故以為占唐人不知以)
(為史茍以是說穆姜/但求反于周易非也)雖然易道主於用尒至三易則用
於占而易道不豫焉連山歸藏其數皆六十有四與易
同也惟易則變故一可六十四而六十四可以為一是
故以六十四乗六十四得四千九十有六其與連山歸
藏倍一之理殊矣於是復以五十約之為三千二百則
今之易卦三十二陽三十二隂者也大衍之數五十實
筌乎此是伏羲神農以來厯數之本也(一倍之而二二/倍之而四四倍)
(之而八八倍之而十六十六倍之而三十二三十二倍/之而六十四以五十乗六十四得三千二百即三十二)
(之數/也)或曰三易之變不變則異而其書一皆首乾曰首
艮者以艮為首法爾以艮為首法者法其止而不變非
首書也曰首坤者以坤為首法尒以坤為首法者法其
靜而不變非首書也得意忘象何首卦之云是不然曷
亦知夫大易之掌其法而不掌其書邪書果一則連山
得陽歸藏得隂繇屯而下卦卦分也而在三易則卦不
分焉故曰不異抑且不知雜卦之次與序卦之列不同
焉又何歟伏羲氏之小成神農易之為中成神農之中
成黄帝易之為大成伏羲氏之先天神農易之為中天
神農之中天黄帝易之為後天豈非易道廣大變通不
窮有非一法之所能盡是故伏羲作之前而神農黄帝
相與振明於後惟變通之術不得不共而其為道則未
始不同之歟世之說者不原乎此乃更以為易道不一
可以隨時而變置者亦誕惑矣千世而下誠使一遇大
聖得知占法之可變而卦不可以損益則易道辨矣亦
何至書名之泥而變不變之紛哉夏謂之連山商謂之
歸藏而周謂之易其用雖不同其致一也
　　　跋三墳書
書籍之逸豈特後世邪昔楚倚相能讀三墳五典八索
九丘之書及孔子求古之史記自五典九丘之外三墳
八索已不得而見矣後世不知其何書也(亡書有九共/九篇即九丘)
(之字誤也𨽻丘為丘因繆為共丘者區也按左氏或作/九區云九州之區域攷古多以丘為區故鬼容蓲為鬼)
(㬰丘而驅嶇軀等轉為駈岴􁞹即云丘聚/非也又云述職方以除九丘亦是妄臆)孔安國以為
羲炎黄帝之書曰三墳少昊顓嚳唐虞之書曰五典康
成從之而賈逵亦以三墳為三皇時書五典為五帝常
典至馬季長始以三墳為隂陽始生天地人之三氣五
典為五行之說籍外論之豈其然哉(安國又以八卦之/說曰八索九州之)
(志曰九丘賈逵以八索為八王之法九丘為九州亡國/之戒而張平子以八索為法之八議九丘為周之九刑)
(紛紜不一孔穎達云三墳之書在五典上數與三皇相/當而墳又大名與皇義相類故云三皇之書堯典舜典)
(為二帝之典推此而上則五帝當五典矣賈公彦/云孔鄭説無正文故延叔堅馬季長所解有異)按道
家者流有所謂洞神祕録者謂是三墳小有經下記云
三皇治世各受其一以治天下是曰三墳後有八帝繼
三皇而起亦以神靈為治各受其一是曰八索至黄帝
述厯得其所謂三皇内文者此也(抱璞子云黄帝東至/青丘過風山見紫府)
(先生授以三皇内文雲笈云八帝治各千/嵗上曰三精次曰三變次曰二化凡八卷)三洞叙目云
小有三皇文本出大有天皇地皇人皇各一卷上古三
皇所受之書也字似符篆藏在名山多不具足惟峨眉
山備有之昔智瓊以皇文二卷見義汔不能解遂以還
之王公以帛公精勤所得傳之賢達大字叙說一十四
篇是天文次第之㫖小有經下記所載者十有一卷推
部本經分别儀式合一十有四卷孟先生之所録者其
山中之所傳猶十一卷(二本並/行於世)晉武帝時南海太守晉
陵鮑靚於元康二年二月二日登嵩髙石室見古三皇
文皆刻石為字靚以總五兩告𤣥受之為之叙云三皇
文者古初以授三皇名為皇文而三皇經叙則云鮑君
所得與世不同靚後授之葛洪是為三墳其陸修靜所
得者則以授弟子孫游岳本止四卷至陶𢎞景分析枝
流稍至十一卷與今皇文小異然觀三皇經文雖號三
墳多是符架等事黄蘆子西岳公之所傳者於逢􁀙之
言戾矣(按三皇經叙云天皇開治用治天下二萬八千/嵗地皇代之復次人皇各萬八千嵗合三卷號)
(曰三墳鄭先生所傳/葛𤣥三皇文是也)逢􁀙之說正以内經素問靈樞與
易當之果何所蔽邪靈樞素問醫家明堂之書也世儒
第見深言凑理莫探其朕故推之與易並非實貫也予
家三墳書自大父孝俛先生傳有三卷以山氣形為之
三墳山墳言君臣民物隂陽兵象謂之連山氣墳言生
動長育止殺謂之歸藏而形墳則言天地日月山川雲
氣謂之坤乾復有河圖姓紀與天皇䇿辟地皇政典之
類大率似假羲炎黄帝為言以遷就於孔說云元豐中
得諸南陽逆旅酬偽書也(云毛漸使/西京得之)大抵書生髙譚風
月華草間猶足以蓋其淺至於語易自非悟入鮮有不
可笑者今觀其書有云伏羲作易而君民事物隂陽兵
象始明焉一語之中淺鄙備見是豈隆古包氏語哉有
如以燧人為提捷之子有巢為燧人之子伏羲為有巢
之子軒轅柏皇大庭無懐則皆以為伏羲之臣而加之
龍官火紀之號尤可靳也周鼎商盤籕篆佚書已與今
不相侔而此書大率作所謂栁葉篆者於今代俗書殆
不多較贋可知矣夫墳者防與大之訓蓋禮法之書而
索者究八體之應也故史伯云平八索以成人建九紀
而立徳近取身也張平子以三墳為三禮而馬融以八
索為八卦惟有以也或曰孔子贊昜道以除八索則八
索已滅矣亦豈然邪三墳近聞有為之傳以進者宜其
究是憯未之見也
　　　女媧補天說(共工有三/)
聞見之不明智識梏之也夫智識不超者在粗猶惑况
妙乎予觀列禦冦記共工氏觸不周及女媧補天之事
(此古列子之文如是王充説天所引猶尒故尹子盤古/篇云共工觸不周山折天柱絶地維女媧補天射十日)
(惟舊木列子先叙女媧事乃及/共工蓋近世繆之非古本云)蓋言共工之亂俶擾天
紀地維為絶天柱為折此大亂之甚也女媧氏作奮其
一怒滅共工而平天下四土復正萬民更生此所謂補
天立極之功也而昧者乃有煉石成赮地勢北髙南下
之說何其繆邪甚矣聞見之誤人也伏羲虵軀神農牛
首此事之辨者而世莫之解掘井得人而䕫一足鄉非
達者時而鐫之今猶信也何則識不超者見聞蔽而樂
人之謶己也共工氏太昊之世國侯也及太昊之末乃
恣雎而跋扈以亂天下自謂水徳為水紀其稱亂也蓋
在冀土故傳有女媧濟冀州而冀州平之說是女媧代
平共工之亂明矣以故郯子述祖之言叙炎帝於其後
斯可據矣而傳記緼結莫可尋詳劉安賈逵則以為與
髙辛爭帝史記文子則以為髙陽誅之荀卿氏以為禹
伐淮南子又指以舜時此無它蓋堯典言共工故學者
以為堯時舜典言共工故或又以為舜時也夫共工氏
非堯世之共工堯之共工又自非舜之所命者叵不知
也堯之共工乃少昊氏之子而舜之共工則炎帝之裔
垂也論者惑於衆多之說遂一謂共工乃職非人名而
傳記顓嚳堯禹時之共工皆以為之後世何其妄邪彼
共工氏自其號氏有國家者而舜之共工職也帝曰垂
汝共工是矣堯之共工是則名爾左氏之傳可見烏可
妄意而為說乎或者又謂共工氏為即炎帝之裔尤非
所謂知理者夫垂特工師之任水紀大事渠得謂為垂
哉且炎帝至堯殆二千載事相遼矣夏革曰自物之外
自事之先朕所不知也以今揆古年載誠𦕈人情則近
可得而知也吁亦目睫之說矣天下一理物之外事之
先其别有一理邪理一貫奚古今事物之殊哉
　　　共工氏無霸名
顯曹君子有䛪予以展禽共工氏霸九有之言傳者咸
謂霸無録而王者其徳力粹駮之謂歟曰否霸之名我
未之前聞也其當周之標季齊桓晉文之事乎曰韋顧
昆吾非商之霸者乎韋顧昆吾固聞諸後世也豈徳力
粹駮云哉國佐有言三王之王也植徳而濟同欲焉五
伯之霸也勤而撫之以役王命當是時周故家名分猶
有存者故國佐知王之不可以為霸而霸之不可謂之
王也(書中候注云霸猶把也傳云五伯之霸謂以諸/侯長把王者之政大抵霸即伯之强者云尒)至
戰國之士逰談馳說架虚穴空以信行其計而後徳力
粹駮之說興焉善乎李泰伯之言曰霸諸侯號也霸之
為言伯也所以長諸侯也道之粹駮在人而王霸之號
不可易也王之道安天下也霸之道尊中國也非粹駮
之謂也借之紂克改作武志不信則西北霸之盛者而
已西伯霸而粹桓文霸而駮者也三代王而粹秦漢王
而駮者也要之其言王霸之道皆欲粹而不欲駮豈直
王霸然哉帝皇之道一也泰伯之言知其一而未悉也
予於司馬文正得道同之說焉其言曰古之王者必立
三公一公處於内二公分天下而治之曰二伯周衰二
伯之職廢二伯之號乃轉而為霸霸之名自是而立荀
揚以來不原其本遂以王霸之道分為兩塗此霸道之
由始也未聞古之有霸也漢之學者患在望聲求影徒
見後世有五霸則以為古亦有霸見共工氏之迹不白
則曰昔霸者也其言往昔未有不以當時準也(羊容云/古之帝)
(王中分天下而使二公治/之曰二伯如周召之分陜)曰然則共工氏繼乎包羲之
世將羲炎之徒歟曰非也其項籍之類乎籍嘗霸有九
州矣當秦漢之閒横行宇内尊義帝分天下以王諸侯
而自稱曰西楚霸王則其自處者然矣彼共工氏蓋籍
之徒而非桓文之徒也竊乎帝者之間而不得謂之霸
也
　
　
　
　
　
　
　
　
　路史卷三十二
欽定四庫全書
　路史卷三十三　　　　　　宋　羅泌　撰
　　發揮二
　　　共和辯
嗟乎後世之士何其不能得古人之意而惟敏於為妄
邪夷王崩厲王立無道三十有七年王流於彘共和十
四年宣王立(右鼓作於是年司馬/温公厯年始於是歲)説者曰周室無君周
公召公共和王政故號之曰共和自史遷至温公無異
議也敢問所安曰予不敢以為然也夫厲王之時周公
召公非昔日之周召也(周召二公時皆痿弱不足有為/至宣王時始有召穆公虎而周)
(公則無聞焉烝民詩言仲山甫保宣王而立之説者遂/執之以為周公妄矣夫仲山甫乃史記之樊穆仲春秋)
(之樊侯國語之樊仲山甫也後屬于齊樊之與周異采/各邑奚可牽合漢杜欽云仲山甫異姓之臣也無親于)
(宣就封于齊其言明/甚即非周公之後)予聞厲王之後有共伯和者修行
而好賢以德和民諸侯賢之入為王官十有四年天旱
廬火歸還于宗逍遙共山之首宣王乃立(魯連子云共/伯名和好行)
(仁義諸侯賢之請立焉後歸於國得意共山之首莊子/及呂春秋言共伯得志于共首即其人也共國伯爵和)
(其名爾司馬彪云共伯和修行而好賢厲王之難天子/曠絶諸侯知共伯賢請立為天子共伯不聽弗獲免遂)
(即王位一十四年天下大旱舍屋焚卜于太陽兆曰厲/王為祟召公乃立宣王共伯歸還于宗逍遙得意于共)
(丘山之首故汲冢紀年及世紀云共伯和即于王位而/史記亦謂共和十四年大旱火焚其屋伯和簒立故有)
(大旱攷之諸書其事章著簒立者簒繼而立後世以竊/奪為簒者非矣按人表厲王後有共伯和孟康謂其入)
(為三公葢周室無君和以三公攝政唯其日乆故有火/旱之變爾十三州志云共伯後歸國逍遥得意于共山)
(之首使其竊簒則宣王之立可能得志于共首哉共今/衛之共城故漢之共縣隋曰共城有故共城在東北百)
(步有共山傳謂至共頭者字一作䢼乃漢高帝八年封/盧龍師為共侯國又非詩之恭國與叔叚邑也按寰宇)
(記云厲王流彘諸侯請奉和行天子事十四年厲王崩/共伯使諸侯奉王子靖立為宣王共伯復歸于國共山)
(在縣北十里其事益明水經注云即共和之故國共伯/既歸帝政逍遥共山之上山在國北故又曰共北山)
是以王子朝吿于諸侯猶曰厲王戾虐萬民弗忍流王
于彘諸侯釋位以間王政宣王有志而後效官是宣王
之前諸侯有釋位間于天子之事者矣然則所謂共和
者吾以為政自共伯爾若曰周召共和吾弗信也(設以/二公)
(為政謂之和可曰共和者不/成語古無事亦書年無此法)雖然烝民有言天監有周
生仲山甫王躬是保是必朝廷有故而後天子始保佑
于山甫也由此語之和之即王位果其簒者邪曰不然
也臣之保君臣之常也襄王之出子虎居守亦豈其簒
也哉(王子虎周之居守者事/正此類詳炎帝紀下)簒者後世小人下軰豺狼
梟獍反道敗德者事也和之賢也葢干王政而非其得
已者也向秀郭象援古之説以為共和者周王之孫也
懷道抱德食封于共厲王之難諸侯立之宣王立乃廢
立之不喜廢之不怒斯則得其情矣(歐陽子論曰伊尹/周公共和之臣攝)
(矣不聞商周之人謂之/王此歐陽子之説也)和之非簒顧亦有知之者厲王
之後式朝廷之故哉吾觀聖人之書王子虎卒而益知
共和之不易也(或曰夫子曷不發之曰是不揄伊尹之/意爾見俑而知後世之有狥覩攝而知)
(後世之有簒聖人之特見豈俟于著而後知邪是故不/語力亂懼後世見者之不一也抑嘗語之力亂不語此)
(古者史氏之成法也下世之史不明乎聖人之意于履/常蹈正者率致其畧而于淫亂之等必廣記而備言之)
(若張騫之遠使衛霍之鏖兵石虎齊昬隋煬之奢靡幽/靈呂武羣后之汚穢石顯楊素李林甫之姦囘卓布巢)
(泚安禄山之階禍與夫莽丕懿裕梁全忠之漸逼每切/諄復唯恐或逸葢以淫亂之事利于騁辭而不知中人)
(以下實衆而聞見之易于溺人/也夫又安知聖人之所慮哉)
　　　共工水害(禹治黒弱/)
聖人有一視同仁之心是故有兼濟夷夏之事關于之
洞極曰凡命于兩間者謂之人靈蠢不齊皆人也是故
聖人一視而同仁篤近而舉遠天下之大一人之身也
一身之間皮毛髮爪皆吾愛也攝之不至而一手足有
或偏而不舉則君子謂之不仁至于半身不遂此可謂
之仁乎(仁字詳首/卷論太極)易曰顯諸仁藏諸用鼓萬物而不與
聖人同憂天地之間孰非吾物邪一人民之失其所一
蟲鳥之失其情與夫一草木之遏而不遂皆吾仁之不
至者也聖人莫不憂之而萬物者果能與聖人同憂哉
是聖人以一心為天下而天下之物不能以其心體聖
人豈不悖歟嗟乎私于己者形骸有爾汝之分私於家
者樊落有比鄰之異厥裁不廣邑屋皆然一視同仁吾
於禹功見之矣夫以九州攸同四隩既宅斯足以為仁
矣然足以見其仁而未足以見其仁之至至於導黒弱
而西戎即叙然後有以見其仁之至焉方九州之既滌
九澤之既陂而九州同四隩宅則凡江河淮濟之瀰漫
泛濫乎中國者舉順下流之勢而九州之赤子免於魚
矣民免於魚禹之功可以已矣而又導黒又導弱禹之
仁其有既乎黒弱二水塞外之橫流失其故道而為邊
民之患者也今也為中國治之則决其奔突而注之塞
外使不為吾民之害則已矣又奚必因塞外而决之以
入於流沙南海而後已哉計弱之距流沙與夫黒之距
南海皆數千里而遥然導弱必至于合黎而納餘波於
流沙導黒必至于三危而入其流于南海者凡以塞外
之民猶之吾民而裔國之患等夫中國之患詎可以吾
民之欲安而致塞外之民于不安之域哉湯湯之患天
實為此而禹見天下之溺猶已溺之是則禹之心一視
夷夏不惟不以洪水之患病吾民亦不以病乎塞外之
民篤近舉遠又詎肻以吾民之利而遺其害于塞外之
民哉大抵蔑其私者無時不仁而私其私者無時而仁
一饞而丹溪流一怒而赤原谷知有我者一毫我也又
孰能仁其人而以天下為公哉漢光武在邯鄲趙璆王
子林軰請决河流則赤睂之百萬衆為魚矣而光武且
不答伯禹之心可得而知矣聖人之愛人何此疆爾界
之殊哉禹視西戎無以異梁州之民光武視睂衆無以
異漢家之衆此天地之為大也戰國之時齊趙魏皆以
河為界趙魏頻山而齊卑下齊人作隄去河二十五里
河水東抵齊隄則西播于趙魏于是趙魏亦為隄于河
二十五里使其水東泆于齊夫為齊利則趙魏䝉其害
為趙魏之利則齊䝉害違天害物眞所謂以鄰為壑者
也智伯曰吾乃今知水可以亡人之國觀其决汾以灌
晉陽其不沒者三板厥後或决綘以灌安邑或堰肥以
灌合肥咸祖其事及梁武帝作浮山堰堰淮以灌壽陽
壽陽之都一皆為魚共工氏之事不過於此矣由此觀
之共工之水害從可知矣隳高堙埤以亂天下其欲不
亡得乎抑嘗即武帝所泥報䜟之説言之囚餓臺城欲
一盂蜜水不得而死此宗廟麪牲而不血食之報侯景
之兵梁之宗室戕殺殆盡此堰淮以灌壽陽之報也夫
能堰淮以灌井邑而乃區區以麪為牲能絶人親殺人
子而獨屑屑于不籛羅綺人之不靈一至于此夫亦豈
知伯禹之以四海為壑一視夷夏而不見彼此内外之
分哉然則人之為仁而至於一視皆同以成兼濟夷夏
之事微伯禹吾誰與歸
　　　雨粟説(地獄之説無稽/)
莊周曰六合之外聖人存而不論六合之内聖人論而
不議春秋經世先王之志聖人議而不辨若子休可謂
知春秋矣惟天下之變故不勝窮也天人之相與不勝
變也然求其所以然者則有時而不得言或言之有時
而不得信此説者之所以類推而歸之不可致詰之域
而世遂以天人為相逺而不相及且以為變異之事聖
所不言循致君人漫然不見所畏恣為非理而忘國䘏
夫亦豈知天人之相與甚密而可畏邪太虛之内大而
天地細而昆蟲明而日月幽而鬼神金石沙礫人甿草
木孰非一氣之形哉五藏象天六府象地是故藏病則
氣色發于靣府病則欠申動于貌眼瞤有酒食燈華得
錢財烏鵲噪行人至蜘蛛集而百事喜况家國之間乎
逆氣成象而凶慝生順氣成象而吉祥止亦天地一指
爾翼奉之言人氣内逆則感動于天地殺一孝婦何預
于陰陽而天為之旱烹一虐吏何預于陰陽而天為之
雨春秋之世災異變見何日無有變異之來顧若非涉
于人事而人事之萌兆朕未嘗不先見於天地之間唯
其德有小大而應有遠近是故或不旋踵或五六年或
數十厯年而始驗聖人經世葢難言之是以螽螟蜚􁉃
麋蝝鴝鷁日食星隕星孛水冰無冰不雨雨雹霖震山
崩地震廪災屋壞之類春秋悉與人事雜而志之存而
不論將使智者雜而觀之則知其所自矣知其所自則
凡遇變故皆得以恐懼修省期於消去斯聖人警世之
大訓也比歲甲午二月二十四日晏食環城百里悉雨
木實如沐莢子紅黑黃綠鮮明異色種之乃條先是二
年三月雨蛤如桃梅人犁塊之間舀之滿琖盆坳所貯
際曉皆亡由此觀之神農后稷之事為不誣矣况復後
世五榖天降良亦不少后稷嘉榖周氏以興中山雨榖
姬人以亡榖粟之零盛世常有而興亡固繫乎人故京
房易逆刺謂天雨榖歲大熟而王充以為論説之家雨
榖為凶在昔史皇作書固嘗雨粟而伯禹播殖嘗雨稻
矣燕丹留秦天亦雨粟而光武之末還見陳留梁惠成
之八年雨黍於齊而梁齅之八年復雨於薛元康四禩
𤣥稷降於郡國而五代之際閩天又嘗雨豆邇歲舒城
且雨米矣獨神農后稷而疑之哉(述異記漢宣帝時江/淮饑饉雨榖三日秦)
(魏地雨榖二千頃其桓王時金陵雨五榖民家建武三/十一年陳留雨榖蔽地深黒如稗實或疑夷狄間所生)
(棄而不食疾風飄之墜于中國故封荼語趙簡子曰翟/雨穀三日䖟風所飄也雨血三日鷙鳥擊于上也然變)
(不窮固有/非飄至者)厯觀前載天雨之事葢非一矣如螽(宋文公/三年秋)
(雨于宋魯襄公二年雨于江明年楚滅江雨螽之説或/以爲飛而雨濡之或不為害自上而墜或以為飛蟲之)
(合如雨之多又或以為雨之變四者儒之鑿也/自上而下曰雨此自空降異之大者所以書)如魚(漢/成)
(鴻嘉四年秋信都雨魚皆長五寸李期時雨大魚于空/中皆黃色又赫連鳯朔元年唐光啟二年元和十四年)
(皆嘗/雨)如鰕蛤(廣中邕容道常有隨雨至謂之天鰕天蛤/人取鹵之不取亦化葢亦有海中攝至者)
(見番/禺記)蠃蟹(同/上)蠪(科斗/蟇屬)鼈(古云雨/鼈兵喪)灰(紂末年六韜云紂時/雨肉血灰石沙塵又)
(梁武大同三年/正月雨黃灰)沙(紂又簡文大寶元年雨黃/沙侯景亂唐以來更多有)塵(紂又梁/武大同)
(元年二年雨黃塵/如雪攬之盈掬)土(紂時墨子云雨土十日于亳又古/今注元鳯三年伏候占元朔四年)
(昭帝始元元年二年魏景明四年梁大同元年周太象/二年凉州隋開皇二年京師皆有此變唐世尤多其十)
(二見志又乾符/二年雨于宣武)金(夏禹秦穆時皆雨于櫟陽又成王時/雨咸陽襄王三年雨于晉晉惠公二)
(年唐垂拱三年五月雨于廣州内記云天雨金鐵是/謂刑餘人君殘酷好殺無辜不出一年兵起于朝)碧
(惠成七年雨/于郢見紀年)鉛(述異記咸陽雨金河間雨鉛故名/金城漢惠世宮中雨黃金黑錫)鐵(此/亦)
(有然結骨國每雨收為刀劎極銛利見王會圖嘗問使/者隱而不答葢地産因暴雨淙出精利爾賈耽云國出)
(好鐵曰迦沙輸/突厥兹實也)刄劒(法范珠林言阿修羅雨兵仗此葢/妄説然河圖云怪目勇敢兩童天)
(雨刀于楚之邦謂項羽春秋/演孔云八政不中則天雨刀)錢(近世嘗有多五銖赤仄/述異記王莽時宮中雨)
(五銖錢至/地為龜)石(紂末年雨石皆大如䗸按魯僖公十六年/霣于宋五左氏以為星漢自惠盡平凡十)
(一魏武末年鄴中雨五色石唐永徽八霣于馮翊者/十八皆耀甘氏云雨石名曰天鼓所下之邦大戰)華
銀(内記云天雨水銀是謂荆祖不出三年兵喪並起亡/國失王仁壽二年宮中雨水銀花四年陜雨金銀花)
(四十里/非祥也)珠玉(大同中雨雜色寶珠虞寄上瑞雨頌法苑/云兜率天雨摩尼珠大率成式多誕使兜)
(率天能變化則何雨而不可者大同之間灰沙之類/大似紂時使雨珠寶豈不見史然或有者理不足怪)華
(記錄瞿曇説法而天雨華占鏡言仁壽/間宮中雨花如榆莢或即上金銀花)果(如魏武世河/内雨粟述異)
(記呂后時雨粟周秦間/河南雨酸棗故以名縣)草(漢元時雨草葉相繆又平帝/時皆為外氏擅權宋明大始)
(四雨于/行宮)木(唐貞元四年陳留雨十/里大如指中通皆植立)桂子(唐垂拱四年三/月天台雨桂子)
(旬餘司馬孟詵冬官/侍郎狄仁傑以聞)竹蘖(占鏡云雨木多風雨蘗君有/咎大抵雨草木等多病死)
䈥(占云雨/䈥大饑)骨(梁惠成八年雨于赤鞞後國/饑兵疫内記云是謂陽消)羽毛(易祅云/天雨毛)
(羽貴人出走京氏云邪人進賢人退天雨毛前樂後憂/天雨羽漢武時連見之晉大始八雨于蜀皆白隋開皇)
(六雨于京如馬尾至三尺唐神龍二年四月雨于鄮臭/熙寧戊申王得臣為巴陵忽雨白毛長二三尺焚之)
(如馬尾三管輅云天雨毛賢人逃漢/志天漢  大雨白氂大率多為兵役)膏(占鏡云雨血君/殺雨膏忠輔多)
(貪内記云天雨膏/師敗雨肉將易君)血(晉傳云侫人禄功臣戮天雨血故/紂世雨血永康元年三月雨于尉)
(氏有聲如牛唐武德初突厥雨之三日此與三苗亂時/同宋志大康七河陰雨赤雪晉雜事云二頃血之類又)
(貞元二十一京師雨之又後齊河清二年十二月霜晝/下雨血于太原易曰歸獄不解兹謂追非厥咎天雨血)
(兹謂不親不出三年無其/宗人故帝王不可以興獄)膳(法苑云䕶世城雨/美膳世亦宜有)肉(紂滅/年及)
(漢桓晉愍時又魏世鄴地墜肉其大/數丈數日臭連村邑始聞有哭聲)爵錫(内記雨爵錫/爲饑荒狀如)
(甘露/而黃)絲絮(内記雨絲綿/絮皆兵喪)績(宋大明/七年)帛(傳/錄)絳羅(宋書張仲/舒在廣陵)
(元嘉七年七月天雨絳羅牋異苑云仲舒晨起側有/赤氣後雨絳羅于庭紛紛皆七八寸如箋經宿暴死)杵
臼鬴􁀙(占鏡云雨杵/臼飢鬴􁀙穰)人龍鳥獸之類莫可殫紀(董氏繁/露謂聖)
(人在上羣龍爲之朝臣按靈臺秘苑云王者失道下將/畔去則星畔天而隕以見其象將有兵凶則墜爲鳥獸)
(天下將亡則墜爲飛蟲將大兵則墜爲金鐵將水則墜/爲土主亡有兵則墜爲草木兵起主亡則墜爲沙有大)
(喪則爲龍又爲人而言者善惡如其言其説則異如漢/成時宮中雨蒼鹿魏世河間雨小兒九域亦云風所飄)
甚者至有土山(武后時慶山/自雨而下)冰牌(京房云雨冰大疫桀/末年冰生于朝梁齅)
(王十一年齊地雨冰廣者六尺漢桓時/京師雨冰張駿二年二月雨冰片如纊)熱湯(唐咸通八/年七月下)
(邳雨湯/殺鳥獸)此皆耳目之所接焉者也嗟夫先王之設教必
本可信曷嘗以人之不聞不見者敺哉日月星辰昭布
乎其上風火雷電交盪乎其下此皆世之同聞而共見
者也凡若是者亦有持其權者矣雖然在上者皆有常
而在下者常不測葢有常者以覺君子而不測者以涖
小人兹天地之至權也雖其世有治亂而無代無小人
是故平治之世變故常微衰亂之期星宿常怒而風雷
之戒常不廢所以為相濟也天地聖人何嘗不以信哉
今夫雷之行也必先諦覆而後仆之又必篆其事以示
之其所以詔之於世者昭昭矣夫然故愚智自守而不
煩於政是天之所以濟王政之不及者然也三五以還
世衰道降信不足以一澆僞而機變用於是盟誓興秦
漢而下盟誓又熄而後佛之教始得入於中國天下之
士搰於妄福不知先王之大道與夫天人相與之意于
是盡摍其藩而撤其戒曰天變不足信聖人不之言也
昧昧相師遂使天地變異昭昭之理散而釋之徒得以
闖其堂閫而以其耳目之所無有阿比地獄無稽之説
剏而入之以毆一世之人於杳杳昬昬之地而世莫之
寤也予嘗作原化傍甄地獄之詭雖同門之哲弗予諒
也於是為之究解而後信之者始一二見猶曰所患子
爲必然之説爾曰世之惑不解正患無必然之説也變
異聖人不言春秋胡爲而書之哉嗚呼亦曷不幸而弗
及赤子之未病邪藥之不至達之而弗及矣雖然尚來
者之可追也詩云心之憂矣其誰知之
　　　神農琴説
朱襄氏之瑟伏羲氏之琴其來尚矣後世雖有作者特
脩而用之非有改也而三都賦補史記以為神農制瑟
説文世紀隋志小史則以為神農造琴葢脩之也揚雄
琴清英云昔者神農造琴以定神禁淫僻去邪欲反其
天眞新論琴道云其琴七絃而鄭遂洽聞記乃以為神
農之琴二十五絃夫二十五絃在所未聞而七絃則世
皆以爲起於後世或謂周代之所増黈亦嘗發之琴書
矣若古聖人凡創一事立一制必有不可易之法是故
窮思極致無遠近無小大必致其三而後已固非若後
世之士率意而作之者也既討于傳黃帝虞舜琴皆五
絃而神農唐堯之琴其絃皆七斯其信者然則聖人之
制果無意乎黃帝虞舜土紀者也土之數五故其絃皆
五神農唐堯俱以火紀火之數七故其絃皆七是皆可
得而稽者也五絃者琴之本制也葢以當乎五音大絃
爲君小絃為臣而六七兩絃實為少宮少商故禮斗威
儀云少宮主政少商主事宋衷以為聲五而已必加少
宮少商者君臣任重為之設副者也二少之絃時謂文
絃武絃一弛一張文武之道而世遂以二絃為文武王
之所加斯大妄矣夫世固有見湘溪二女而以為娥皇
女英(乃舜女/見别論)聞周室三后而以為禹伯后稷(周公君陳/畢公亦稱)
(三/后)謂梳起于赫胥氏蠶始于蠶叢氏(葢以胥梳聲同而/蠶蟲也因妄言之)
(二事前/後事始)若掀子胥之髯而續西門豹之尾者矣(唐人至/吳子胥)
(廟見其像五髯長鬚為奪朱之色及/鄴城西門豹祠絳袍之下垂一豹尾)以二絃為文武王
之所加是則方書有所謂文武火者是必以周王執㸑
而後可也庸生之汲為妄如此哉(鄭氏以過作則暴為/失文武之意是矣)
嗟乎以其小者見其大者此先王觀政術也五絃七絃
雖或増或損而七絃之為用詳而有本知其神農法也
然則先王之榘度從可知矣兹予所以毎贊古人之制
而每嘆後世之不如歟
　　　論太公
正道之不明自戰國之急於功利者滑之而漢儒不能
明後世不能討也太公亞聖之大賢也其仕于周也亦
不茍矣孟子曰太公避紂居東海之濱聞文王作興曰
盍歸乎來吾聞西伯善養老者賢者之去就可知矣而
大史公乃以為漁隱于渭文王卜畋于渭之陽載與俱
歸爰立為師且以為西伯昌囚羑里尚隱兹泉其臣閎
夭散宜生南宮括者相與學訟于公四子于是見西伯
于羑里而復相與求美女文馬白狐奇物以獻紂而脱
其囚歸而與之陰謀修德以傾商政其然乎夫太公之
為人果如是何耶其出處之際必有義而其致君也亦
有道矣何至操切譎詭為憸人之舉哉鬼谷之午合曰
昔者伊尹五就桀五就湯然後合呂尚三入商朝三就
文王然後合聖賢之出處惟可知也今夫閭閻小子之
愛其君必有道矣公之所學者王術而其所事者聖人
也顧不若閭閻小子之愛其君者乎方紂在上播弃黎
老而文王思皇多士欲盡得天下英材而用之而天下
之英材亦莫不心而願為之用矣故其詩有疏附有先
後而又有奔走禦侮之臣孰有天下之士歸之如此有
如太公而猶伏于漁者耶且太公之漁也有意于天下
乎抑無意于天下乎有意于天下當文王而不出何時
而出無意于天下則雖俱載以歸猶將鑿坯而遁而又
奚以師為遷之言葢取之戰國一時辨士之説而不知
决擇者也且既曰畋得之矣而又曰四子於隱所相與
見西伯於羑里其相盭乃如此且君奭之言文王之脩
和有夏也時則有若虢叔若閎夭若泰顚散宜生南宮
括曽不及于太公而孟子論五百歲聖人出則以太公
望散宜生于文王為見而知之然則公之聞道實有自
文王矣此武王言予有亂臣十人而説者始以為太公
在焉是太公未嘗為文王師也詩云維師尚父時維鷹
揚則公之在當時特將帥之任爾劉向别錄云師之尚
之父之合三元以為名則非必太公也至雒師謀乃以
為號師尚父則亦本諸此也夫學訟而脱人之囚與陰
謀以傾人之國皆兵謀詭計出于後世所謂太公六韜
書者其果信邪六韜之書顧非必太公也班固述權謀
不見其書志雖有太公兵謀而乃列之道家儒家有六
弢六篇則又周史所作定襄時人或曰顯王之世故崇
文自謂漢世無有今觀其言葢雜出于春秋戰國兵家
之説爾自墨翟來以太公于文王為午合而孫武之徒
謂之用間故權謀者每並緣以自見葢以嘗職征伐故
言兵者本之以為説騎戰之法著于武靈之伐而今書
首列其説要之楚漢之際好事者之所掇豈其本哉君
子于此其可不審所取而讕説之是狥耶
　　　太公舟人説(伊尹庖人/)
昔之人有負鼎以干世者人見其為鼎而不知其所以
為鼎因曰庖人也然則太公負釣以干世而或謂之舟
人亦宜太公望河内汲人也其為人也博聞而内智葢
亦嘗事紂矣紂之不道去而游于諸侯退居東海之濱
聞文王作興翻然起曰吾道信矣或曰傺七十餘主而
不遇人皆曰狂丈夫也文王獵而得之嗟夫風雲之會
不約而合豈繄俗所窺哉方公之遇文王説者謂其陰
謀詭計以午合此既失之而或者因其釣合復以為之
舟人漁父韓詩傳云文王舉之舟人七十二矣其果然
邪夫太公于文王孟子之説最為近之始其來也葢以
釣道説爾陳以釣道豈世俗所謂漁哉迹文王畋于渭
之陽也太公鉤餌手竿而蹲于茅王問焉曰子樂漁邪
對曰君子樂其志小人樂其事吾漁非樂之也然則奚
其餌對曰魚求于餌乃牽其緡人食于禄乃服于君故
以餌取魚魚可掲以禄取人人可殺以小釣釣川而禽
其魚中釣釣國則禽其萬國諸侯是以公之為釣非舟
人也明矣伊尹之負鼎爼葢亦以滋味説豈庖人哉滋
味之説鹽梅之説也具之呂覽本味之篇由此語之太
公之事益可知矣然則莊子謂湯以庖人籠伊尹而范
睢以太公為漁父厥有由也鬼谷子云尚三就于文王
然後合于文王必其知之至而後歸之而不疑豈茍合
邪辭棘津西入渭其亦知文王之所以興矣知其興而
來以求合其道則其所以釣釣文王者豈在魚乎雖然
卜畋之事我知之矣太公之賢文王既雅知之豈又懼
夫世不之知而我異故于是為之畋且卜耶胥靡之賢
武丁豈不之知而必曰夢帝賚予者武丁雖已知之而
天下未之知天下未之知故不得不託之夢然則文王
之不得不託之于卜也審矣知武丁之夢為非夢則知
文王之卜為非卜矣武丁之夢文王之卜是或一道也
　　　夷齊子南
兄弟之間天理之所在也然天下之仁義自兄弟始而
不仁不義亦多自兄弟始葢是非之相形朝夕見也有
能禮遜得不為之肅矜而屢嘆歟子曰伯夷叔齊不念
舊惡怨是用希又曰求仁而得仁又何怨夷齊孤竹君
之二子也其父子兄弟之間予列之詳矣二子他日義
國其弟去而歸周其賢可得而知矣是以孔子每亟稱
之凡有為也兹未暇細姑迹子南一事以明子貢之問
而信後世學者之弗察也子南公子郢之字靈公之介
子而蕢瞶之弟也蕢瞶既奔靈公游于郊子南僕公曰
予無子將立汝不對他日又謂之對曰郢不足以辱社
稷君其改圖君夫人在堂三揖在下(三揖卿/大夫士)君命祗辱
夏靈公薨夫人曰命公子郢為太子君命也對曰郢也
異他子君沒於郢之手若有之郢必聞之(言當以臨/沒為正)且
亡人之子輙在乃立輙子南之德實嫓夷齊孔子居衛
葢有疑輙逆德不可為君而子南之賢可立而不立者
故冉子求折於子貢而子貢舉夷齊以為問夫子以為
古之賢人求仁而得仁者葢以明其志之得也始叔齊
之遜夷也固以夷長而當立也曰無兄弟之義何以為
國夷以叔齊為父之所命也曰無父子之義而又何以
為國爰與俱去一遜而兄弟之倫正再遜而父子之義
立兄弟正父子立而君臣上下之分定可謂求仁而得
仁矣故聞夷齊以遜國為仁則知夫子不為衛君而郢
賢可知矣當夫人之以君命而立我承之可也而固以
輙在辭此叔齊之義也使輙當時逡巡側避授之子郢
以俟蕢聵之入則伯夷之舉矣而顧不知是方且嬥嬈
周章固位仁人君子之忍言歟曷儒老先而猶昧此乃
更以為夫子善夷齊兄弟之遜為惡蕢輙父子之爭蘇
轍更取而著之伯夷之傳至謂夷齊之出父子之間必
有間言者豈夫子志哉父子之爭十惡之罪首也當時
諸侯固數以為譙矣是非隱奥也孰有求賜高弟不能
知此而反聖人疑邪且出公之欲用夫子也子路固以
政之所先為問矣子曰必正名乎何名哉直父子而已
矣而君子猶以為隱後世如公羊高者果以輙之拒命
為正謂其不以父命辭王父命故慕容輿軰遂至以子
拒父為可嗟乎父子之間純乎天理者也豈較是非曲
直所哉瞽瞍殺人竊負逃之則凡世間之事不暇顧矣
今也爭國則父子之義蔑而國不可一日立矣乃復論
當立不當立邪蕢瞶欲入為輙者繫鼓去位而唯父之
從可也顧兵以拒之邪蕢瞶見書必以世子明當立也
圍戚必書以罪輙也聖人豈為輙哉奈何謭謭徒知輙
之受遜於郢夫亦豈知世子之名誓之天子而蕢瞶之
出先君未嘗絶之邪雖然爭者怨矣而遜亦有怨乎曰
怨出乎心而人之為遜非必無心也宋宣公魯隱公與
夫韋元成劉愷丁鴻鄧彪之徒其初未必出于矯拂勉
强以沽名然其心顧不能不以是為世間之美事也時
以為美則有時而怨矣有心者怨之府也介推子胥沒
齒不釋豈君子之為哉郢之去可謂求仁而得仁矣求
仁得仁夫又何怨之有或以郢遜悔而怨者唯予知其
辭出于誠無怨也蕢奚不怨輙奚怨哉
　　　論伊尹
嗚呼人之諒亦有如伊尹之大者乎君臣者天下之大
義也以民而伐其主以臣而放其君二者天下之大不
義也而尹且為之泰然不疑豈其忠之未諒哉義有時
而不濟也今夫匹夫匹婦得一豆甌而不知所處以一
介人臣起于耒耜之間而犯二難焉非有脱畧萬乗芥
視天下之心疇克爾唯其平日養之者至達道義之所
在而能不以天下動其心故其出而制世有不可得而
變者湯誓太甲此聖人之所以不廢者亦將以為萬世
君人者之戒爾雖然予不敢以為正也昔孟軻氏以仁
義游諸侯思濟斯民然其要説諸國之君必以湯武之
事是其所以自處者非伊尹不為遂以是得罪于後世
之學者惟其尊之者衆詆者未幾而詆之者至矣卒未
得其衷也夫其言曰仲尼之徒無道桓文之事又曰管
仲曽西之所不為而所言者必伊尹予則曰仲尼之徒
有道桓文管仲而無道伊尹予非異于聖人也聖人之
意則然也何則孔子之于管仲未嘗不愛之也所惡其
小器者特以三歸反坫山楶藻梲之事累大德爾至稱
齊桓之功九合諸侯不以兵車則斷以為管仲之功而
至以如其仁許之如其言管仲相桓公霸諸侯一匡天
下民到於今受其賜微管仲吾其被髮左衽矣豈若匹
夫匹婦之為諒哉其稱於管仲也葢如此而未嘗一言
以及伊尹伊尹之事不可揄也或曰論語雖不及之而
書固已取之矣聖人非不稱之曰不然書者史而已有
其事而可監則直著之非有議也而論語則聖人譏評
折衷之書也學為君子者必于此乎取之取之此也伯
夷伊尹栁下惠是皆以身制行特立乎天地之間以為
人道之大經者也世固未有臣伐君者也而伊尹以為
吾盡其所以為臣之道而不得其君湯者天之所命也
吾不忍坐視斯民之塗炭狥人而逆天于是俯就湯而
説之以伐夏救民然天下之大義惟君臣爾今以君為
無道而伐之則後世亂臣賊子將羣起而效矣故伯夷
不敢以武王而廢天下之大義于是叩武王而告之以
伐君非忠夫存伊尹則廢人狥伯夷則逆天于是栁下
惠復出而正之不羞汚君援而止之而止固盡其所以
為臣之道而幸其君之能奉天而已矣故仕于定哀之
間而不去曰後世必有得吾心者然子謂伯夷餓于首
陽之下人到于今稱之謂栁下惠直道事人焉往而不
三黜至於伊尹又未嘗有言焉葢伯夷栁惠人之所不
屑為而伊尹之事不患於無人為之知夫此則孟子之
猷在所攷矣雖然栁惠之行近于降志而辱身藉使其
君又不可幸焉則仲之業在所進矣以其君霸而致天
下于一正則已矣豈必曰如彼其卑而棘為其大哉吾
見秦漢而下簒敚之等每為也果於秦漢之前則誠軻
之尤也雖然軻於三子亦既俱以為聖矣至論聞風興
起則亦不及于尹豈非清和者可學而任者不可學歟
學清和而不至猶不免于隘不恭學任而非其志弊如
何耶然則軻豈不知其弊哉嗚呼微軻之論則伊尹之
志幽微吾之言則夫子之意蕪矣固不可墨也如曰若
何甘處于仲之卑而弗自致于尹之高則弗病
　　　伊尹無廢立事
李昱之雜説惑伊尹曰伊尹未盡善也君之不明持其
顚而正救之可也黜而放之可乎太陽不明星月奮曜
非星月矣大海不受江河自納非江河矣且操刀而割
藏貨而集利曰不為屠賈吾不信也尹為厲階權臣逆
夫假廢立以圖國竊此道爾或曰尹之得至公之稱以
有三年之歸政也世有醫生善視疾者語人曰吾能易
爾腸胃更爾系絡則疾可為也然人無肯致其身其難
信也周旦北靣相冲子不僣天下之尊不居假王之位
聖人之心不可易者同也尹縱明誠自誓懷至公于不
疑一旦溘先朝露則太甲之於天下一旅人爾大事已
去其如何邪羅昭諫則又曰唐虞以揖遜得天下而猶
用和仲稷契以厚風俗成湯放桀而有天下揖遜已異
淳樸大壞伊尹放太甲立太甲而臣下知權矣乃曰耻
君不及堯舜夫尹不耻其身之不和仲稷契而耻其君
之不如堯舜在致君之誠則善矣顧厲己之事如何哉
二子之説如此歸愚子曰伊尹之事顧非不韙也苐君
臣之義為弗順爾且以世之亂臣賊子莽丕懿裕之徒
盗國柄者曷嘗不假尹以餬口兹其所以致議者之如
彼也抑嘗求之攝王之事周公之所無而廢立之事伊
尹之所無也周公之坐朝抱冲子而太甲之居桐宅諒
陰爾葢古者之君薨太子諒陰百官總己以聽于冡宰
三年父母之喪天下之至痛也念慮一起手足俱廢是
故繁務之來有不及察茍可以委而置之者悉委之矣
聽於冡宰豈唯天子然哉國君亦各有攝臣以上卿為
之惟痛均也滕父兄曰吾先君魯先君亦莫之行則其
禮廢已久時人無能知矣太甲之書伊尹之事宜後世
之弗及知也惟元祀十有二月太甲始居陰之時也百
官聽於冡宰此處喪之常紀非攝也唯太甲者立而不
明既乃背去師保之訓則亦戾愎自用而不可以順導
矣故尹於是因其諒陰營宮于桐俾之密邇先王之室
而作其憤悱之心謂之放者自内而外之言抗世子之
謂爾非廢也惟三祀十二月伊尹以冕服奉嗣王歸于
亳是起復之例爾非再立也始曰太甲今曰嗣王其事
亦已明矣自漢羣儒以淺見眯經㫖而廢立之説昌及
霍光將廢昌邑告于田延年曰古有之乎對曰昔者伊
尹相商廢太甲以安宗社後代稱為忠臣將軍誠能行
之亦漢室之伊尹也光計遂决夫以光之不學而投之
延年循俗無識之言遂使後世信以尹為果嘗擅廢立
者莫之省也抑又攷之太甲之三篇其上篇乃甲居憂
之時中篇乃甲免喪之後而下篇則尹去位之時作者
曷嘗有廢立之一言哉聖人之志葢簡而甚備也嘗試
即太甲之史觀之前有伊訓以始事矣而後復取咸有
一德以終義則尹之在當時有甚不得已而無一毫之
私欺見哉且以復甲也則曰唯王克終厥德實萬世無
疆之休其喜之亦至矣及告歸也則又曰臣罔以寵利
居成功尹之心豈將利其私哉予固曰廢立之事伊尹
之所無所可議者以舜禹君臣之義概之則有愧爾雖
然尹之迹為有愧而心無愧後世為尹事者心迹俱可
以唾去矣曰然則尹之事其終不可言歟曰有孟軻之
志識則可無孟軻之志識則亂而已矣奚以尚
　　　黃帝輕重之法
先王之制治莫仁於刑而其所以祥刑莫仁於法法者
仁之寓而刑之所取中焉者也夫人之仁非人之仁也
天地之仁也人之不仁非人之不仁天地之不仁也寒
而給之衣饑而給之食豈能為仁哉不能不為仁也無
食則使之饑無衣則致之寒豈能為不仁哉不能不為
不仁也是故代天地司牧者制五刑必即天地于民之
可以仁而不仁者刑之所以輔天地之不及也可以仁
而不仁負天地者也不可以仁而不為不仁不受制天
地者也先王之心豈不欲天下之人皆仁而為君子也
奈何天下之人有不足以當吾之望以自棄于不仁而
為小人之歸自棄于不仁而小人之歸夫然後不得已
而待之以小人焉葢望之以君子者先王之心而待之
以小人者天下之法也一怒而天下安四罪而天下服
其所以為仁亦已至矣刻膚斷領豈聖人之心哉吾故
曰制治莫仁於刑刑者先王之惡石也惡石者神醫不
得已而用之刑亦先王之所不得已也不得已寓之法
是故法者天下之公而非先王之所得有也管叔作亂
司寇致刑瞽瞍殺人士師可執又烏得以吾仁而屈法
哉吾故曰其所以祥刑莫仁于法今夫殺人者誅欺君
者誅此所謂法也先王豈故為是嚴哉威莫大于殺人
而罪莫大于欺君也擅殺人之威而無殺人之罪敢欺
其君而無欺君之誅小人何憚而不為哉是故謀殺人
者坐之以殺人之罪謀欺君者與之以欺君之誅則小
人何利復敢生事于國吾觀黃帝輕重之法自言能司
馬不能者釁鼓自言能治里不能者釁社自言能為官
不能官者㓷以為門故相任寅為官重門擊柝不能者
亦隨之以法其于欺君邀功之罪何其重邪雖李悝之
法不是過也然輕重之法黃帝用之而天下大治李悝
之法商鞅用之而秦有覆窠之禍何邪唯所附之不同
與用之之有異爾吾故曰法者仁之寓而其所以不仁
者人不仁也夫唯明者為能用刑唯仁者為能制法刑
欲重而不欲急法欲嚴而不欲詳刑重則犯者鮮法簡
則人易避以是為辟何有惡德黃帝氏之法亦此之由
也而律魁大士不是之法侮文亂典動則失衷不有過
急必有處息是二者雖不同而皆可以速亂幸而不亡
後王繼之必有法令不行之患然後小人得以沿隙勦
竊而天下亦從之矣梁統嘗言刑罰在中無取于輕刑
輕之作反生大患是故殺人减死而人益犯法此初元
建平之際盜賊之所以浸多而不可制歟嗚呼後之持
律者亦不在涕持丹筆唯黃帝之為法哀矜勿喜而母
使有臡炭凝脂割鼻飴口之悔則幸矣
　　　黃帝乗龍上昇説
或問荆山經龍首記黃帝服神丹已龍來迎之去羣臣
追慕靡所搆思或即其几杖而廟祭之或取其衣冠而
葬守之一應神僊之傳至于儒書以莫不然而夫子紀
其為死豈其然邪曰有以明之昔公仲承問于程子曰
人有常言黃帝之治天下也百神出而受職于明堂之
庭帝乃采銅首山作大罏焉鑄神鼎于山上鼎成羣龍
下迎乗彼白雲至于帝鄉羣小臣不得上昇攀龍之胡
力顫而絶帝之弓裘墜焉于是百姓奉之以長號故名
其弓曰烏號而藏其衣冠于橋陵信有之乎程子曰否
甚矣世之好譎怪也聖人與人同類也類同則形同形
同則氣同氣同則智識同矣類異則形異形異則氣異
氣異則智識異矣人之所以相君長者類也相使者形
也相管攝者氣也相維持者智識也人之異于龍龍之
異于鼎鼎之異于雲言之辨也曷足以相感召而帝使
之邪此其必不然也甚矣世之好譎怪也吾聞之太古
之聖人所以範世訓俗有直言者有曲言者直言者直
以情貢也曲言者假以指喻也言之致曲則其傳也久
傳乆而詭偽則智者正之譌甚而殽亂則智者止之黃
帝之治天下其精微之感蕩上浮而下沉故為百神之
宗為百神之宗則是百神受職于庭矣帝乃采銅者錬
剛質也登彼首山者就高明也作為罏火者鼓陽化也
神鼎者熟物之器也上水而下火二氣升降以相濟中
和之實也羣龍者衆陽之器也雲龍屬也帝鄉者靈臺
之關而心術之變此之謂所類也形也氣也智識也雖
與人同然而每上也成成而每上則其精微之所徹達
神明之所之適其去人也逺矣羣小臣智識之不及者
攀龍之胡有見于下也不得上昇無見于上也有見于
下無見于上者士也上下無見者民也弓裘衣冠帝所
以善世制俗之具也民無見也懷其所以治我者而已
故于帝之逝也號以决其慕藏以奉其傳此假以指喻
之言也而人且亟傳之以相詆欺甚矣世之好譎怪也
千世之後必有世主好高而慕大以久生輕舉為慕羡
者其左右狡詐希寵之臣又從而逢之是甘心黃帝之
所為矣夫生而少壯轉而衰老轉而死亡此人之大常
聖凡之所共上帝之所弗幸免焉者也且自古記之傳
若存若亡大庭中皇赫胥尊盧以來聖人者不一族誠
恐大圓之上嶢榭聫累雖數千百有不足處而復何主
宰何臣使而猶昬昬黙黙以至于今乎此不然之甚者
也然世之人智者歆羡愚者矜跋而不已甚矣世之好
譎怪也夫周之九鼎大禹所以圖神姦也黃帝之鑄一
禹之鑄九其造為者同而所以之適焉者異是可以决
疑矣歸愚子曰無見于下衆人之所同有見于上聖人
之所獨首山之銅予不敢伸誠恐游方之士文從而引
之以歸于天庭至寳之言故言之不可易也如此
　　　論槃瓠之妄
有自辰沅來者云盧溪縣之西百八十里有武山焉其
崇千仭遥望山半石洞鏬啟一石貌狗人立乎其傍是
所謂槃瓠者今縣之西南三十有槃瓠祠棟宇宏壯信
之天下有竒迹也予曰是黃閔武陵記所志者然實誕
也(記云山半石室可容數萬人中有石牀槃瓠行迹今/山窟前石獸石羊竒迹尤多辰州圖經云隍石窟如)
(三間屋一石狗形蠻俗云槃瓠之像今其中種有四一/曰七村歸明户起居飲食類省民但左祍二曰施溪武)
(源歸明蠻人三曰山􁀙四曰犵獠雖自為區别而衣服/趍向大畧相似土俗以歲七月二十五日種類四集扶)
(老攜幼宿于廟下五日祠以牛彘酒䱹椎鼓踏歌謂/之様様蠻語祭也云容萬人循俗之妄  様當用養)曰
然則所謂槃瓠者非歟曰非也何以言之予稽夏后氏
之書知之也伯益經云卞明生白犬是為蠻人之祖卞
明黄帝氏之曽孫也白犬者乃其子之名葢若後世之
烏䖘犬子豹奴虎㹠云者非狗犬也雖然世之誕妄厥
有形影其言之不典亦實自于經也按經又言卞明生
白犬白犬有二自相牝牡郭氏以為自相配合葢若今
之婆羅門半釋迦者(鳥有曰鵸􁀙曰􁀙􁀙者一身之間/自為牝牡半釋迦者其種有五有)
(具男女二體者有半月/為女者皆偏氣所孕)而應劭書遂以為高辛氏之犬
名曰槃瓠妻帝之女乃生六男六女自相夫婦是為南
蠻則知其説原衍于此是殆以白犬為龎爾至郭璞張
華于寶范曄李延壽梁載言樂史等各自著書枝葉其
説人以喜聽而事遂實矣且其説曰高辛氏募有得犬
戎吳將軍首者黃金千鎰邑萬家妻以少女杜君卿固
疑其誕謂黃金古以斤計至秦始曰鎰一也三代分土
漢始分人古安得萬家之封二也將軍周末之官三也
吳姓宜周始有四也佑之難亦當矣又引其獄中與諸
甥書證之然不知其説之不出乎曄也(伯岐同吳權之/妻而羿之友有)
(吳賀不可謂吳姓至周始有謂夷狄古無姓可也伯益/為百虫將軍𤣥女立五軍之將不可謂將軍周末之官)
(謂夷狄古無官號可/也其説本出應氏書)夫人畜之交通世葢每有昔元嘉
中孟慧度之婢蠻與犬通處者且逾年然高辛之事常
竊誕之(慧度吳興人事/具宋書志等)槃瓠者特􁀙狐之轉爾(犬尾/大)按
𤣥中記槃瓠浮之東南海中是為犬封氏葢因本風俗
通然亦不謂蠻人之祖(記云高辛時犬戎為亂帝曰有/討之者妻以美女封三百户帝)
(之狗曰槃瓠七三月而殺犬戎以其首來帝以女妻之/不可教訓浮之會稽東有海中得地三百里封之生男)
(為狗女為美人是為犬封氏𤣥中之書崇文總目不知/撰人名氏然書傳所引皆云郭氏𤣥中記而山海經注)
(狗封氏事與記所/言一同知為景純)曰然則盧溪之祠君武山之像何彰
邪曰見石西俯則以為為惠逺㸃頭見石東僂則以為
為秦皇赴海木石之象物厥類多矣偶然喚作木居士
豈特一槃瓠而已邪不然犬戎國之神哉經亦有云犬
戎國有犬戎神人靣而獸身非蠻人之祖也
　
　
　
　
　
　
　
　
　路史卷三十三
欽定四庫全書
　路史卷三十四　　　　　　宋　羅泌　撰
　　發揮三
　　　辯𤣥囂青陽少昊
𤣥囂青陽少昊三人也説者以𤣥囂為青陽或以青陽
為少昊或盍三者以為一劇為淺陋按春秋緯黃帝傳
十世雖未足信然竹書紀年黃帝至禹為世三十世以
今攷紀亦一十二世昔漢杯育冶始終黃帝而來迄元
鳯之三三千六百二十九載帝世年世正自多有内簡
黃帝後有帝鴻有帝魁有青陽有金天而後乃至高陽
金天少昊俱為青陽之子攷之書則無疑質之世則不
詭青陽𤣥囂自二人固也(王氷黃帝經序云黃帝九子/一曰帝鴻封冀二曰金天封)
(荆三曰挈封青四曰青陽封徐五曰顓頊封預六曰高/陽封雍七曰帝嚳封梁八曰帝辛封兖九曰姬都封陽)
(子者非謂其生也謂其世也求之世則然矣而其記則/誤也二金天當是帝魁三挈當是少昊四青陽則少昊)
(之後六高陽則顓頊之子八/高辛則挈九姬都則堯也)司馬公作史記不紀少昊
畧不識其所出而言𤣥囂不得居帝位夫少昊之榘度
顯在人目三代以來皆所尊用祀于五帝之位正于月
令之次徳之在人如是之著而𤣥囂不得居帝位則𤣥
囂非少昊明矣(外傳史記古書皆不言/少昊為黄帝之子也)史記云黄帝生
𤣥囂是為青陽降居江水此太史公之誤也黄帝之子
二十五宗賜姓十二惟紀有二餘十有三皆姬姓也(史/云)
(得姓者十四人此本國語為十二姓二姬二紀其文甚/明觧者乃破為十三盖不知國語姬紀二姓青陽之失)
青陽與夷彭同為紀姓𤣥囂與蒼林同為姬姓少昊生
于青陽循其紀姓帝嚳出于𤣥囂循其姬姓世本紀姓
出于少昊而帝嚳之子帝堯猶襲姬姓氏姓之來各有
𣲖别則𤣥囂青陽又不得為一明矣(𤣥囂西陵氏之子/青陽方雷氏之子)
(少昊于類/氏之子)夫𤣥囂降居江水青陽安得降居江水之事
葢太史公統記二人皆出黄帝而並列之後世因傳習
而誤之其初宜曰生𤣥囂青陽𤣥囂降居江水爾(少一/𤣥囂)
(字/)魏曹子建之贊少昊也亦稱祖自軒轅青陽之裔則
少昊為黄帝之孫而青陽之後矣惟帝徳攷云黄帝之
子少昊曰清又曰清者青陽也其子曰摯兹太史公之
所取所以致學士之疑者葢少昊二字傳之者之贅之
也(少昊非清而摯即少昊郯子/曰我祖少昊摯之立是也)是以張衡條遷固之違
誤謂帝繫説黃帝産青陽昌意與周書之説異而郭璞
亦云少昊金天氏帝摯之子也然以摯為青陽之名則
又誤矣記注紊亂如此學士何從而要質之予故詳焉
　　　論史不紀少昊
司馬氏父子世典太史其作史記也首于黃帝而繼之
以顓帝帝嚳又繼之以唐虞以為紀三皇邪則不及羲
炎以為紀五帝邪則不應黜少昊而首黃帝學者求之
而不得其説此所以致後世之紛紛而蘇子之所以紀
三皇也竊觀太史公記首黃帝者特因于世本若大戴
禮帝繫五帝德葢紀其世而非主于三與五之説也抑
以為後世氏姓無不出黃帝者故首而宗之至于羲炎
鮮有聞焉是以不紀是太史公之本意也(孔安國劉向/服䖍以黃帝)
(為三皇而司馬遷列之五帝首晁錯桓譚王肅遂以為/據夫以黃帝首五帝則五帝為六而三皇少其一故甄)
(曜度益以祝融氏白虎通益以共工氏鄭康成益以女/媧為皇而五帝為六人以為德合五帝者稱之不必人)
(數拘而梁武遂以燧人為皇黃帝少昊顓頊帝嚳堯為/五帝舜弗豫謂舜非三皇亦非五帝特與三王為四代)
(尤為/無據)然而少昊不紀則失之矣以為易不著邪則易稱
神農氏沒黃帝堯舜氏作顓嚳且無而况少昊氏乎易
傳不言固得謂之無哉無其人則無是號矣年渺世夐
傳者自少豈直少昊與顓嚳乎葢五帝者皆循黃帝之
道無所改作故易傳不之著劉恕不知出此乃竟黜而
不特紀果為得歟難然此特世之所知者也世之所不
知者又不少矣萬􁨡之下其或書出于巖壁有得以信
聖人所不言者多矣非不之言也言之不及也非言之
不及也制度之不章也言之不及後世因無得而觀焉
此學者之不幸也豈直少昊顓嚳邪或曰易傳之不及
之既聞命矣敢問周用六代樂封三恪何以皆不及之
邪曰不用其樂先賢言之備矣葢制度之弗傳爾且夫
司樂以雲門祀天神以咸池祀地示以大磬祀四望通
夏商周之樂凡六(磬古韶字今周官等皆作大磬謂/舜樂大韶之外别有大磬繆也)夫
黃帝之樂多矣何獨取之雲門堯舜之樂多矣何獨取
之咸池大磬乎葢以法度之可尊醇厚之可樂也所不
用者法度之不足而遷之是以三統厯言周遷其樂故
易不著崔靈恩謂非如舞之制又非今宜故越之而用
雲門不立其樂亦不為恪是皆知其一未知其二也昔
者六國之君魏文侯為最好古漢孝文時得其樂者竇
公獻書乃周官大司樂樂章也厥後河間獻王與毛生
等采周官及諸子言樂者以作樂記然大司樂有雲門
大卷大咸而樂記則有大章咸池亦自牴牾矣雲門大
卷皆黃帝之樂大咸即堯咸池之舞而大章又堯樂也
豈非法度之可尊醇厚之可樂故邪且英韶本皆黃帝
之樂後世所不知者鑄十二鐘以韶英韶是也顓帝曰
承雲帝嚳曰大韶則是高陽承之而高辛大爾舜歌九
淵以美禹功禹因之為大夏則固少昊之樂也帝嚳作
大韶六列五英舜修而用之則是三后之樂虞兼修而
用之矣然韶不言嚳而稱舜淵不稱少昊而言禹者以
其備(各詳/本紀)若曰三恪之不封則我未之前聞也少昊之
後周封之于莒矣苐以代遠而黜于恪顓帝之後為禹
為陸終禹之裔固已在恪而終之六子周代俱列土宇
非不封也帝嚳之後則為陶唐為商周唐及商之裔已
俱恪矣周固不論也若夫上古之君其世渺矣其系微
矣其政散其樂缺有不可得而攷矣雖欲用且封其可
得邪又或封之而所封不見亦不得而紀也固陋之言
固不足惑然後之君子之所欲聞予得而略乎
　　　明三正
甚矣周秦而下先王之政無一定之説也三代之所尚
正朔異服色殊昔者竊聞之矣果且有是乎哉果且無
是乎哉以為有是乎而説者以為正朔聖人之所不言
文武政而正朔循嬴秦不害于治嬴秦政而服色從三
代無損于亂顧其本而已矣以為無是乎則説者以為
五帝以來正朔悉異三皇而往服色舉變不若是不足
以為盛而廣川先生河汾老子猶以為言卒不得其衷
也或曰授受者循其故革命者變其時是故夏禹而前
不有改也其然乎(孔安國云自古帝王皆以建寅為正/惟商革夏命而建用丑周革殷命而)
(建用子葢以為革命者必新/制度以變天下之耳目也)昔孔子作春秋書王三月
而古之王者必存二代所以通三統也三易之書首乾
坤艮而怠棄三正扈氏之所以為不恭者何至於禹而
後革之哉(三統合于一元故春秋書春王正月者九十/三王二月者廿一王三月者一十九明此乃)
(時王之正月所以通三統也故漢宣詔曰春秋于正月/書王重三正謹三微也髙堂隆云三春稱王明三統也)
然竊攷之三皇之代歲皆紀寅顓帝之厯攝提首紀而
帝堯之分四子亦鳥正于仲春是則其建同矣惟虞之
法雖不著見而分巡岳鎭必按四仲是則三聖之相授
所守一也使舜易堯正則禹改之矣夏正得天明不改
也是不然亦人事而已矣葢亦有天事焉何則天下之
事有本有文有因有革文者天之事而本者人之事可
革者其文而不可革者其本也在文可革則三皇而必
革在本可守則雖三代而必守是故湯既革夏而建用
丑矣至于作厯紀元則復以冬首(外紀湯革夏改正朔/以建丑為正月變服)
(殊號而作厯不復以正月朔旦為/節更以十一月冬至為元周從之)武既革商而建用子
矣至於授時巡祭則猶用夏時是則本者未嘗革也(外/紀)
(武王克紂改建子為正月以垂三統至于敬授民時巡/狩祭享猶用夏時二事葢本世紀厯紀實出汲書周月)
(云夏數得天百王所同商湯用師于夏順天革命改正/朔變服殊號文與質示不相沿以建丑之月為正若天)
(時大變亦一代之事越我周王致伐于商改正異制以/垂三統至于敬授民時巡狩承享猶自夏焉知夏時不)
(可改改正者示/不相沿而已)惟元祀十有二月太甲之正月也不以
商正紀惟一月既南至周書之正月也不以周正書正
月繁霜四月維夏五月鳴蜩六月徂暑九月授衣夏之
時也故易説曰三王之郊一用夏正人事然也(春秋書王/正月説者)
(為周正月周正建子天道然也雖然天道始于子而春/必寅卯辰若以周之正月二月豈得為之春哉故如周)
(官所言春夏秋冬皆為夏時小雅豳風亦皆夏正毛鄭/之説皆然葢春秋方以尊周何得不用時王之正大傳)
(云改正朔易服色此其所以與民變革也疏正謂年始/朔謂月初言王者得政示從我改始故朔隨新正唐彭)
(偃所謂王者之政以變人心為上是也晉傅常侍議應/遜禪則不改正朔遭變征伐則改之魏受漢禪亦已不)
(改者/謂此)傳曰五帝殊時不相沿樂三王異世不相襲禮夫
不相沿者樂之器而樂之情未嘗渝不相襲者禮之文
而禮之實未嘗易是故正朔之所異者寅子丑而春夘
秋酉則同服色之所改者黒白赤而上繪下絺則等忠
質文雖異尚而簠豆升降之節均爵富親雖異貴而仁
義禮信之施一也豈非文者可革而本者不可革乎子
曰商因于夏禮所損益可知也周因于商禮所損益可
知也商繼夏周繼商有改制之名無改制之實革其文
不革其本也今夫忠質文之相胥以成治猶寒暑之相
代以成歲也有偏勝爾烏可以獨任哉奈何説者離之
而指為相救術耶易曰兌正秋也夫以兌為正秋則震
為正春而坎為正冬離為正夏也必矣(周書之周月曰/四時之成歲春)
(夏秋冬各有孟仲季十有二月中氣以著時應春三月/中氣雨水春分谷雨以至冬三月中氣天地之正不易)
(之/道)故斗必指寅而後謂之春必建巳而後謂之夏此不
易之道也今也以冬為春而以夏為秋則四時反易而
失其位矣且既曰建丑矣而書始復位則曰三祀十有
二月是月不易也曰建亥矣而書始建國曰元年冬十
月是時不易也子丑非春亦明矣(建用寅謂之歲用子/謂之年太史歲年以)
(敘事是也又用先代之厯周正建子而四時之事亦用/夏正如正歲讀法三歲大計群吏用寅建也如司稼視)
(年上下之類/用子建也)昔者顔子淵吾夫子之以帝王之道許之
者也方其發為邦之問也則告之以四代之禮樂如乗
輅則商之從服冕則周之從惟至於時則斷俾之行夏
誠以人事之不可得而革也(行夏之時見夏政之得天/乗商之輅明商政之得地)
(服周之冕周政之得人三者備然後成之以韶樂樂者/政之成也昔縣子問子思曰顔子問為邦夫子曰行夏)
(之時商周之異政非乎子思曰夏數得天堯舜之所同/也商周革命以應天因改正朔所以神其事如天道之)
(變然/也)而世有為歲本之説者乃謂子當夜半則輙屬來
日遂以子丑之月屬之來歲葢亦不知此天事爾夫又
烏知日出之二刻半為明聖人本人事而施之哉知夫
此則三正可得而議矣(天施地化之道葢自有理人生/自寅而成于申地化自丑而畢)
(于辰天施自子而/復于于此又繁矣)雖然商以建丑革夏正而不能行之
于周周以建子革商正固不可行之于夏秦以刻建此
何等時邪其不可行而謂之閏位也宜矣漢室承之不
之能改至于孝武而始克用夏魏初寅建至其子叡乃
建用丑及孫齊芳始復從夏唐至永昌尚猶行子既而
用夏上元初載爰復以子又年而復寅紛更膠葛之如
此雖然由漢迄今千有餘載惟夏正者卒莫能易豈非
文可革而本者不可革歟紛紜之論夫亦豈知三代之
政文變而本不革哉不然三代而下豈予之屑言歟
　　　青陽遺妹
人主有大惑九材者處其四而不材者處其五好貨貪
仙悦女色而事四夷此材者之所惑也為游觀喜符瑞
好樂便佞而諛佛此不材者之所惑也是九者皆足以
䘮身亡國而女色為尤急子曰我未見好德如好色者
也天下之物好之斯惑之矣小惑易好大惑易性是故
攫金者不見市賈逐􁃿者不見泰山而况女色之移情
乎艶妃姯妓婐􁙮柔撓方其好之窮身究欲以至五情
爽越人倫悖謬而不知所為主雖其屋漏匪隱無往不
用其至有如當塗之子留心闇室無非肆意得志之所
怦怦鞅鞅惟恐不極幽而甚密也當此之時敵國奚求
而不得哉譖愬行于尊爼之間鴆毒作于言笑之下日
朘月浸夫孰得而知之然則化人而禽自盛而衰孰非
是邪昔者孔子用于魯齊景公以犂彌計歸女樂于季
氏而孔子行舟之僑用于虢晉獻公以荀息計歸女樂
于虢公而之僑去由余用于戎内史廖為穆公䇿遺以
女樂二人而由余奔子胥用于吳陶朱公為勾踐䇿遺
以西施鄭旦而子胥死是非神秘之畧也非有駭異之
謀也然而四發四中如出一軌良以人之好耆不大相
逺而德色之心不能兩重故雖大有為之君一蔽于是
則從聖如孔子賢若僑余有去而已忠若子胥有死而
已尚何道之能行而何謀之能濟哉雖然是特以取小
國爾故有以下大國者矣昔者夏伐岷山岷山以妹喜
伐夏商伐有蘇有蘇以妲己伐商周伐褒而褒以姒氏
伐周晉伐驪而驪以姬氏伐晉故曰三代之亡皆是物
也然則鄭武公困于胡人而先妻之女以娛其心然後
襲而取之重丘氏苦于青陽而先遺之妹以惑其志然
後襲而㓕之斯亦秦越人小兒宣轉累效之名方也嗟
夫理義之備所以養其心芻豢之設所以養其形也理
義勝者正氣盛而天理行芻豢勝者血氣滋而人欲熾
人欲熾則好色之心軒天理廢故好德之心輕權輕物
重權重物輕此不易之理也三代晉侯既覆于前而吳
魯戎虢復溺之于後然繼此者代不乏有是何邪亦不
剛而已矣剛者天之德而君子之操也終日乾乾自彊
不息則凡天下之物有不足以動其心而況于格物之
餘乎刑寡妻刑二女一正家而天下定矣又奚至氣轢
萬夫而困躓于一粉黛哉由此語之貞觀之君亦足以
豪矣
(貞觀二十年高麗進美女二太宗謂其使者曰爾其歸/告爾主美色人所重也爾之所獻信美矣吾謂不然閔)
(其離父母兄弟于本國留其身而忘其親若夫愛其色/而傷其心朕不取也近日林邑獻鸚鵡彼鳥尚解思鄉)
(訴請還國况/人乎乃還之)
　　　辨伯翳非伯益(秦趙宜祖少昊/)
事有若迃而實先似緩而實急者世次之亂姓氏之失
此人倫之所由紊習俗之所由薄也予之紀少昊也既
辨𤣥囂青陽少昊為三人矣復合太史儋老子老萊子
以為一既辟仲衍不得為孟虧之弟矣乃復明伯翳不
得為伯益之名若字豈無説邪夫孟虧當夏啟之時而
仲衍事商大戊豈有同父之兄先已而出于四百載之
前者乎伯翳者少昊之後臯陶之子而伯益乃帝高陽
之第三子隤􁑹也然世俱以伯翳為即伯益其謬甚矣
予嘗攷之伯翳者嬴姓之祖也書傳嬴姓實出少昊其
源甚著非高陽後也(郯子云我袓少昊而鄭語嬴為伯/翳之後他記多同中候苗興云陶)
(苗為秦臯陶/少昊後也)按陳杞世家序舜禹之功臣十有一人云
伯翳之後平王封之秦而云垂益䕫龍其後不知所封
不見也又云臯陶卒封其後于六或在許然後舉益而
授之政則伯翳不得為伯益尤顯故劉秀表校山海經
云夏禹治水伯益與伯翳主驅禽獸是則益翳為二人
亦有能知之者苐太史公于益翳有時而不分所以致
後生之繆爾秦本紀云高陽之裔孫女脩生大業大業
娶女華生大費女脩乃高陽之裔女而適少昊之後大
業之父者葢大業之父名不著見而秦趙二家遂以母
族而祖顓頊非生人之義也郯子曰我祖少昊而嬴氏
乃其族也則秦趙宜祖少昊為得其正班固之徒不知
攷此乃直以女脩為男子而系之高陽之後故世遂以
伯翳為伯益不復别也抑又稽之伯翳葢封于費者也
是以有大費之稱若夫封大唐者費昌費仲俱其後也
而世亦復論更以大費為伯翳之字益可嗤矣且大業
者臯陶之父也而史記音義復以臯陶為即大業葢以
史記大業之下無臯陶而失之至世紀書乃直以為髙
陽生大業又以大業之妻女垂為大業之子而别出女
華之妻名曰扶始扶始生臯陶臯陶生伯益唐書取而
用之此春秋元命苞之説不足實也(元命苞云堯為天/子季秋下旬夢白)
(帝遺以烏喙子其母曰扶始升高丘白帝上有雲如虎/感之而生臯陶扶始問之如堯言烏喙子謂臯陶也)
　　　原焚
甚矣焚尸之酷也其禽獸之不若乎夫人之所以異于
禽獸者以其存心也以其有禮也孟子曰存心養性所
以事天也存養者盡其事而無媿之謂爾生有養死有
葬所以事也子夏曰傷哉貧也生無以為養死無以為
禮也人之生世豈惟自求飽煖逸樂而已哉生欲以為
養死欲以為禮爾今也生無以為養而又離之死無以
為禮而又焚之非惟離之又絶之非惟焚之又棄之可
謂人乎孔子曰今之孝者是謂能養至于犬馬皆能有
養不敬何以别乎夫能養亦難矣而猶未足為孝然則
孝者豈惟能養而已哉必有敬焉既不敬復不養既不
養復不葬此何理耶曽子曰愼終追遠則民德歸厚矣
䘮祭之禮薄則倍死忘生之人衆矣敝帷不棄為薶馬
也敝葢不棄為薶狗也孔子貧無葢于其狗死猶與之
席聖人之于物亦且致其盡矣父兮鞠我母兮育我而
顧生離之至于凍餒而弗之顧比其死也復一舉而焚
之撲之湍流微塵漂散示以不返其不及犬馬也遠矣
嗟夫焚事戎俗也在昔三代罪至惡逆乃有焚尸所以
示凌遲而絶之人類也奈何末代不知其故反狥戎俗
舉凌遲惡逆之刑而施其親豈不大可哀耶嘗試語來
砭孕者胎必傷扶生者尸必疻天地之所以使人重其
生也覺昏而夢靈生㝠而死神造物之所以使人謹其
死也立和表而為神道陳𤣥輿而設偽物啟塗軷遣臯
嘷而祝發之勿震勿驚凡所以安神而妥靈者惟恐其
少不至斧棺裂槨過者褫魄是所謂妥靈耶方其熾焰
皮㿰盎罐筋骸縮胎至有起而蹲者兹禽獸亦不忍而
孝子順孫時且為之于汝安乎抑嘗稽之雷公之書炮
炙之方一骨一石必曰存性而今爇者睎薪熇㷄橐而
鼓之務桀其事靡遺餘力父母之一性果復存乎然而
愚者卒惑至自喜其能然曰予之能事畢矣反控其故
則曰佛者教也彼善為祝而善懴是將生善地也吁一
何愚之至此極耶世有導人溺者語人曰我善為祝將
俾而為水仙而第溺之毋憂而信之乎夫既已離而絶
之方且燔不根之故楮以為薦既已焚而棄之方且作
無用之蠻語以為祝其果信乎生受離絶之苦死受焚
棄之酷而顧區區從事于無有所益之薦祝是之謂放
飯流歠而問無齒决其不情悖誣也明矣曩予觀于秘
閣閒談有鄭民張福詮者貴糶為雷所撲其妻焚之中
道忽死既而讝曰福詮震死亦備苦矣而又且焚不已
甚乎予以是知焚事之為死者苦也甚矣可不戒歟易
曰敦艮吉象曰敦艮之吉以厚終也夫欲人之歸厚必
自人倫始人倫之切莫若喪祭而顧可為畧耶藏千金
之璧者緹衣十襲匣户九扄齋沐而出之猶恐不敬况
于親乎王喬之仙彼固以為天下玉棺是則人情之不
可磨滅者雖天上不廢也且其説曰世尊之死金棺銀
槨其自奉也葢若此而顧以焚棄之事待世人乎謂不
然矣若曰能遺形乎則波旬之叫哭文殊頓足果遺形
乎然則今之為焚事者眞禽獸之不若也孝子順孫葢
亦為之却慮而深思邪雖然流俗之為之抑有由矣奉
佛事則曰無餘貲而不𦵏也溺陰陽則又曰無善地而
不𦵏也嘻上世無佛地獄何無末代誦經天堂何有天
堂無則已有則君子登地獄無則已有則小人入而顧
佛者何為忠孝既昭三鶴自戾碑誄雖崇無後可守高
緯之父母非不卜宅兆隋文之墓田非不叶吉而反為
殃亦可以理曉矣然則世之君子盍亦為之觀相而節
度之乎設棺槨以歛之捐壙原以安之使比化者不暴
于外追逺者不失其處而又為之法制以禁其逾期不
𦵏而為佛事説陰陽者其亦庶乎其可矣
　　　原理李二氏
世之謬誤者無氏姓若也非氏姓之無統也由人之好
言氏姓者謬誤之也予起路史而後天下之氏姓始得
其正矣臯陶之後有嬴氏偃氏以其為理則又有理氏
李氏理天理也故天官書云左角為李然則李理二字
在古特通爾非有他義也陸佃説禮用云李水之子又
水子也可謂正矣仁實也故古以為理官之字管子書
云冬李也又云黃帝得后土辨乎北方以為李而呂春
秋亦云后土為李又云臯陶為李昔晉文公命李離為
李以為臯陶之後是矣是古者理官之理字直為李其
義一也傳云一介行李即昭公十三年傳之行李也(杜/云)
(行李謂使人今世並用周語行理以節逆之賈逵曰理/吏也小行人也而孔晁本亦作李云行李行人之官宣)
(公三十年傳行李往來/郙閣頌云行李咨嗟)葢在夏商之代已有此李氏矣
(詳少/昊紀)而姓氏之書及北史若唐新舊書等乃云老子生
于李下而以為姓或云因亂食苦李而得姓或又以為
饑餌木子而姓之均為妄誕(范祖禹云書云臯陶為士/而史以為大理既不經矣)
(又以為李氏所出尤非族類唐之先祖出隴西狄道非/如商周世次之可攷也夫謂唐出狄道可矣謂李不出)
(臯陶則/未覈)暨葛孝先直謂老子之母李氏女也故老子因
母以為姓迨其孫洪傳諸神仙因謂老子生于李家猶
為李姓非也漢屬國侯李翊碑以李氏為出于箕子尤
為無所本矣吁後世之妄日益繁矣氏姓不勝誤孰正
之哉
　　　老子化胡説
德經曰出生入死生之徒十有三死之徒十有三人之
生動之死地十有三(嘗謂道陽而德陰老氏歸陽釋氏/歸陰分道德為二經其義斯在昔)
(未有知此者惟道君皇帝/以僧為德土葢體之矣)夫一性之元湛然虛徹曽何
有于生死哉其所以生死者出則為生入則為死而已
矣生之徒十有三謂十之中生者居其三也死之徒十
有三謂十之中死者亦居其三也而人之生動之死地
十有三者則是一性本生而顧不能静每以物動而自
趣于盡者十又處其三也葢生者居其一而死者處其
二也既已十管其九矣而其一置而不顯者是何邪非
出生而入死者邪乃不生而不死者也是生死之道九
而不生不死之道一也佛者之教不出于此矣老子之
所以化胡惟此道爾謂之德經事可見矣(詳五千文意/葢留猜後人)
(者而韓非以為四肢九竅三生李宿以為之食神禄與/倒食陽干前一陽干為食神後一陽干為倒食互相食)
(伐皆在干十三數以是為/所言生死之徒溺于術矣)然釋氏之無知者輙諱其事
又從而誣罔之固非毗皤尸之意(釋氏推過去/毘婆尸佛)而老子
者不知出此乃復羣起而較其容儀之盛衰與夫出世
之先後以爭之祗見其不能勝爾雖然釋子之無耻豈
惟誣老哉羲媧孔顔之聖且弗免也彼腐儒者既莫之
能謫又從而怖之吁(釋有所謂造天地經云寶厯菩薩/下生世間號曰伏羲吉祥菩薩下)
(生世間號曰女媧摩訶迦葉號曰老子儒童菩薩號曰/孔丘復有清靜法行經云眞丹國乃能從化其見侵侮)
(迦葉往為老子淨光童子往為孔丘又遣月明儒童往/為顔回三弟子者出生其國乃能從化其見侵侮如此)
(故唐杜嗣先有吉祥御宇儒童衍教之説而韓愈曰佛/者云孔子吾師之弟子也釋者遂有詆韓論甚矣其無)
(忌憚也雖然道家者流亦有記莊王癸巳之歲一陰之/月老君遣尹眞人喜乗月精白象下天竺於静飯夫人)
(口中託生佛者嘻事亦善于報復矣夫天下之事豈有/二道老釋之教其初則一苐其立教各開户牖以自為)
(異而末遂至于不相涉爾今溧水縣南七十五里有儒/童寺者本孔子祠唐景福二年遂以為孔子寺以孔子)
(適楚經此南唐改曰儒童寺故予嘗/謂江南之亡非文之罪用浮屠之過)己丑閉　閲化胡
經書
　　　論恒星不見
語之無所稽妄言也聽之而不審妄信也和之而弗擇
妄隨也佛者曰方摩也之誕也川地震動天夜有天而
恒星不見此則妄言者也(佛之父為淨飯王母為摩/邪夫人摩邪者莫邪也)故
古今論衡周書異紀云姬周昭王之二十四年甲寅之
歲四月八日井泉泛溢宮殿震動而恒星不見五光貫
于太微王問太史蘇繇對曰西方有聖人生却後千年
其教法來此矣是以世謂孔子書恒星不見者將以為
異時之證而傳記悉從之此則妄信者也(汲紀年云昭/王末年夜有)
(五色光貫于紫微其年王南巡不返所/引異紀葢即此爾按春秋在昭王之後)夫春秋所書恒
星不見乃莊王之十年甲午之歲上去昭王之甲寅有
三百四十年之差故顧微之吳地記謂佛法之始典籍
無聞而亦狥舊以魯莊公之七年夜明恒星不見為佛
生之日然恒星之不見乃四月辛卯之夕是歲四月丁
亥朔辛卯乃月之五日非八日也是皆不得而牽合者
(莊公七年乃見莊王之十年故齊王巾有周魯二莊親/昭夜景之語謝丞漢書以為癸丑七月十五日託于摩)
(耶之腹莊王十年甲寅四月八日始生然莊王十年乃/甲午又非甲寅甲寅又後二十年此則腐儒習于妄説)
(屬意牽合而不知所攷者葢釋之徒欲蔑老子化胡之/説故推而上之于昭王之時老者又不能以其道勝復)
(為推曰老子以商王陽甲庚申之歲降于𤣥妙之胎紛/紜誕妄不可殫紀使知退之弟不必不如師師不必賢)
(于弟之語則必/不為此妄矣)嗟乎川地震動天夜有光而恒星不見
星隕如雨變有大于斯者乎(傳曰/左氏)　(臣/與)　(雨言其多也/偕榖梁言既)
(隕而後雨皆非夫晝星不見則見是夕無雲及雨矣故/公羊曰非雨也春秋不修魯史記曰雨星不及地尺而)
(復孔子修之曰如雨豈得雨偕乎本行經/云虛空無雲自然而雨陋者之談經如此)方三川之震
于幽王之時也伯陽甫以為周亡之證厥後果然(詳春/秋外)
(傳/)而厯攷前代天夜有光(漢成帝元延元年晉穆帝永/和十年皆為歲星亂權宋元)
(嘉十一年張祚元/年皆不乆大亂)恒星不見(古曰主不嚴法度消又云/天子失政諸侯暴橫國亡)
(之象陳太建五年九月晦恒星/不見二十八宿及中外官搖動)星隕如雨(漢永始元年/二月癸未晉)
(太始四年七月皆西流太康九年八月壬子宋元嘉二/十年三月乙未皆北行至曉不可計又二十四年正月)
(大星皆西流至旦日光定乃止大明五年三月流星數/萬千並西行梁中大通四年七月甲辰隋開皇十九年)
(十二月乙未廣德二年二月丙寅中和元年八月癸丑/及十三年十一月天祐二年三月乙丑五代長興元年)
(九月辛酉皆亂世之兆以春秋言之前乎此則五國連/衡旅拒王命後乎此則齊晉主盟王室遂衰永始之間)
(亦以五侯擅權王莽簒祚自此而/還晉梁尤多葢皆佛氏浸昌之應)皆非佳事况諸祅叢
夜今古獨此使佛果因此變而生固非家庭之令器矧
復年庚日甲無一者之可合邪然倡之者皆以為實勃
又從而神之兹非妄隨者邪(或曰安知非昭王時乎曰/非也彼所以牽合之者正)
(以春秋所書在四月辛卯故遂誤以為八日爾古今占/鏡云莊王九年四月八日已失不攷而杜預更以為七)
(日豈自為長厯而自繆之邪又按髙僧傳世説宋書劉/宣傳皆以四月八日為佛生日而歲時記乃以四月八)
(日為彌勒生二月八日為釋迦之生信捨之家庭入關/齋香花遶城謂之行城故壽陽記梁典有四月八日行)
(城樂而阿那含經謂是日當行入關之戒云二月者葢/以周正而記者妄别之爾故言佛年十九以四月八日)
(出家而本起經云二月八日踰城出家則此八日特出/家之日又非始生之日也再攷春秋恒星不見後百十)
(五年而老始生而十有五年而孔始生妄者不知乎此/求以相先故一意推而上之爾于通曰三教可合為一)
(既曰三敎則孔老釋迦之生必不異時而佛决不以恒/星不見時生三敎鼎立何有異代傳記之言誠不足惑)
(然佛敎必出于老者以/出生入死之章知之也)抑又言之恒星之不見雖非必
佛之生然稽其變知亦為後來之有佛也謂孔子為有
為書之庸有之矣劉向曰夜中中國也其子歆曰夜象
夷狄夫歆向雖説異同而其言俱理何則聖人不識夷
狄因其有弊而中國䝉其弊則著之佛之為中國弊也
篤矣三代之時闗譏而不征凡竒伎奇器怪迹孟行者
皆不得進于城門之内慮其搖民蕩衆而不之能出也
彼佛之敎固非三代而下有也三五之時固已有是人
矣晨門荷蓧何代無有苐先王之道充滿乎天下天下
之人厥有恒性而彼之偏習無自入三代而下四體虛
羸方切畏戒而且不知守此邪風戾氣所以得長驅而
入之方莊列之出也佛之敎將出矣孔子知之而莊列
不知也觀微子之篇則見聖人之所以憂之者矣三代
之際每切譏禁豈茍爾邪及後之世不惟撤其譏禁而
從之又延之梱内而盡室以聽之矣二千年間其颺精
破膽以至于死者不知幾千百億而猶以為得邪夫狂
者東走逐狂者亦東走迷者赴水拯迷者亦赴水此未
為失也其所往同而其所以往則異也今也見狂者之
走亦竭蹷而效之覩迷者之赴水亦裭褕而從之其狂
迷亦甚矣豈不哀哉
　　　佛之名
學記曰其施之也悖其求之也佛釋名曰轡佛也言牽
引佛戾以制馬也故曲禮曰獻鳥者佛其首畜鳥者則
勿佛佛者拗戾而不從之言也觀佛制字以一弓從兩
矢豈不拂哉語曰從諫勿拂是輔拂之拂亦作􁁉􁀙義
可見矣佛曰吾之道佛于人者也人曰彼之道佛于我
者也人固以此而名之佛固以此而自名其所謂佛如
此而已而庸人事佛欲以崇之而不得其嘉號則轉其
義以從嘉釋曰佛者覺也噫謂佛為覺亦不知所以覺
矣(梁武以佛有悖音始改悖音為倍後始經/史循之非也宋子京既于國語音義正之)雖然世俗
之所以尊之可謂至矣然皆欲尊之而不知其所以尊
之者予請得以大其説而遂解之曰滿世之人皆莫能
譽佛欲夸其事我則能言之矣瑞應本起因果之經皆
所以凂佛者也胡不揚孔子中備經之言以附之乎中
備經曰觀夫震爻之動則知有佛矣又胡不舉列禦冦
所記商太宰問孔子之語以譽之乎其為説曰太宰見
孔子曰丘聖者歟孔子曰聖則丘豈敢博學多識者也
三王聖者歟曰善任知勇者聖則丘弗知五帝聖者歟
曰善任仁義者聖則丘弗知三皇聖者歟曰善任因時
者聖則丘弗知商太宰大駭曰然則孰為聖孔子動容
有間曰西方之人有聖者焉不治而不亂不言而自信
不化而自行蕩蕩乎民無能名焉丘疑其為聖矣弗知
眞為聖歟眞不聖歟是則非佛也邪中備經列禦㓂之
説吾不知眞孔子之説歟非孔子之説歟然説如是則
三皇五帝俱不足以方其聖矣是則佛者不亦危然甚
大矣乎然則世之人其亦有能如是而譽之乎吾故曰
世之人皆莫能譽佛欲夸其事我則能為之言矣將譽
佛者請參之台之説
　　　佛之俗(長守富貴/)
浮屠之為教所可惡者尤惡于以利言也夫人之情莫
不欲生而惡死欲存而惡亡欲安而惡危欲富而惡貧
欲佚而惡勞欲壽而惡夭何哉物重故爾聖人忘生不
留于物自非聖人未有能免此者是故貧者莫不欲富
也而處富者更憂其復貧賤者莫不欲貴也而處貴者
更憂其復賤危者咸欲安也而已安者未嘗不惡其復
危生者皆欲壽也而既壽者未嘗不惡其復死欲之既
至牢不可解而為佛者乃為姦偽以中其情曰吾能生
之安之富之貴之不惟是也而修吾事者則富弗復貧
貴弗復賤而安且壽者弗復病且死也雖斷無是而世
之愚莫不惑而奔之至于截髮掛缸煉腕釘髁賤身祈
嗣棄子禳灾靡所不至而莫之禦也甚至在上之賢不
知孔子所以長守富貴之道而時且為之然貧與賤病
與死卒有時而不得離則亦不知以彼為非也彼姦偽
者度知貧與賤病與死之不可免則其伎有時而遂敗
于是又為不可勘之説以欺曰西方有極樂世界焉修
吾事者死將得金地以處也雖斷亦無是而愚者信之
愈益固則亦以其無從質故也夫舍衛諸國臣服天竺
雪山鷲嶺驛使常至夜义落刹本乃三國而炮烙地獄
正本自阿育王金剛舍利琉璃碼碯第如華之産鐵而
青獅白象橐佗孔雀正猶華之畜乗斷刀破械解䯁吐
火皆本幻術而剪髮貫耳吹蠡擊鈸俱其習俗本然世
之惷人曽不之知乃類推而歸之不可致知之神其淺
鄙者又倡而為詭怪之説殊可詆笑按晉宋浮屠記云
臨倪國王生浮屠太子也父曰屑頭邪毋曰莫邪浮屠
身服色黃髮若青絲始莫邪夢白象而孕及産從左脇
出生而有髻能行七歩如此而已洎漢哀時景匿受大
月氐使王使伊存口受浮屠經其所載者正與老子相
出入葢昔老子西游出關過于天竺教胡人為浮屠厥
後其徒更相推譽流傳而失實爾諸如法顯道安軰所
記天竺等事槩可見矣顧豈若今之詭誕哉或曰子何
釋之議惟不視其書則已矣程子有云佛書直不必觀
觀必入之矣是則不然不觀其書此程子一人事也今
有道者擿埴而示曰足之下寶窖也然後過者柅足莫
不徘徊覬夫窖之得也知其罔者必發掘明告之而後
來者不惑懷恐其入而止之則自亦不明其窖之眞有
無也人滋不信矣故予為之發其虛窖以諭之則人心
庶乎其正矣嗟乎堯孔之教立之如登天浮屠之人壞
之如燎毛因循茍且此天下之至大患也庸人之所喜
而聖人之所憂焉者也庸愔之徒易以誑惑而况樂因
循而彼且與其因循安苟且而彼且誨之茍且此其教
之所以易與而不可返也天行健君子以自强不息終
日乾乾天行也未聞以因循苟且為之德也障百川迴
狂瀾君子曷動心焉
　　　道以異端而明
無異端則聖人之道尊然有異端而聖人之道愈尊道
豈異端之所能昏哉浮雲翳月月何嘗昏其所以為月者
者常存惟决其翳而月愈清異端害道道何嘗昏其所
以為道者常在惟去其害而道愈明爾道以異端而昏
亦以異端而明也佛老孔氏之道端大不同矣而世之
人每惑而不能判者惟不知其所異爾其所以不知其
異者由其不能合見故也不合其見安明其異不明其
異烏識其尊此聖人之道所以至今為不明歟泌請獻
其所以異夫老言命佛言性而孔氏則兼陳乎性命老
説生佛説死而孔氏則兼明乎生死老修道佛修德而
孔氏則合道德而修之兹其所以大不同也雖然老之
于性非不言也而以命為之重於德非不修也而以道
為之本佛者則不然惟知性之為急而無俟於命知德
之為尚而不契于道其所以違于道命者亦徒不知下
學之義與夫窮理而已矣若老子者非惟恭篤禮信治
國有道而兵戎之事尤所致意博愛之方既已異于彼
矣至于孔子則天地功深生人道備何特生死性命之
一端邪子曰攻乎異端斯害也己夫異端之害道在所
攻矣而聖人且不之攻者非不之攻也攻之則害有甚
也春秋之法責備賢者彼之道可與行邪吾固不得而
不責今既知其不韙則不應與之矣乃奮而與之較既
以為異端則不應進之矣乃引而與之列虎兕出于柙
而牛羊殞于阹矣然後從而仇之是誰之過歟嗟乎佛
之為吾道害也乆矣昔之大賢莫不欲去之也然迄莫
去之者睽者又從而挽之也王子曰吾乃今知三教可
合為一栁子又曰其言往往與易論語合夫將取其不
合而辨之是與而較之矣夫既引而與之列而三之是
誘而進之矣豈非攻之則斯害也邪學者之大患莫大
于不識易而妄言王子曰大易之妙盡在佛書此宗元
之憒憒也更引之邪今夫蚩氓稚子見弄木虎者驚喜
嘆訝且畏且愛歸而誇于鄰之嫂逾年未巳而乃不知
彼眞虎者耽耽蹲伏深林之中神色不動宛不異狗苐
人不可得而即之然則庸人之要佛者亦蚩氓稚子之
愛木虎者以其可即而弄之爾二子之説予將置之邪
則恐世之人以為眞而莫之識辨之邪則復慮若等惑
之之深而反見誹以貽斯害之灾雖然猶不得而不畧
正之大抵天下之事大過則反傷理之常也眞君之坑
沙門毁像事至與安而復建德之毁經像還僧道至大
象而復及會昌之撤寺宗民僧尼至大中而復夫亦豈
知易道之變通哉曰然則終不可攻邪曰正其義不憂
　
　
　
　
　
　
　
　
　路史卷三十四
欽定四庫全書
　路史卷三十五　　　　　　宋　羅泌　撰
　　發揮四
　　　九合諸侯
事不白則教不成齊侯之為會十有五云九合者在葵
丘之會言之也􁀙淮之會固出其後而貫榖之舉又非
其盛者乃若兵車之會則有之矣莊之十四年伐宋二
十八年救鄭僖之元年救邢四年侵陳蔡六年伐鄭與
十五年之救徐首止之役定王世子所謂一匡天下者
也說春秋曰信其信仁其仁衣裳之會十有一而未始
㰱盟兵車之會四而未嘗大戰是信厚而愛民也仁其
仁者如其仁之謂言如其所成就是以仲之仁爾者晉
平公問于叔向曰齊公九合諸侯一匡天下翳君之力
乎臣之力邪對曰譬之衣然管仲制裁之隰朋削縫之
賔胥無純緣之(韓子曰賔胥無/削縫隰朋純縁)君舉而服之爾臣之力
也師曠倚瑟笑之平公問焉(一云齊/景公)對曰凡為人臣猶
庖宰之于味也管仲斷割而隰朋熬煎之賔胥無齊和
之爰進之君君不食誰其强之臣何力之有焉且君譬
壤地臣草木也必壤地美而後草木碩是以君之力也
九合諸侯齊桓之盛舉也而夫子以為仲之力者盖以
為齊桓者正當上佐天子恢王綱纂舊服顧乃區區合
諸侯以勤王是特小相一卿之事故也嗟夫詩于衛存
木𤓰于秦取渭陽所以訓齊晉之美也而桓文不存焉
管仲覇者之佐也匹之伊尹其器業正小矣而孔子猶
曰微管仲吾其被髪左袵矣豈若匹夫匹婦之為諒哉
當其解梏堂阜而致位乎上卿則綦之理舉賢能立四
民而制軌里却子華之計信曹沬之盟幹山海責包茅
安衛文而攘戎翟其功業固可尚矣佛者之事視管仲
之功孰愈哉夫不試乎冬之寒者不知夫春之燠不睇
夫本之正者不竟夫末之䨾揖遜救焚誦詩拯溺揖遜
誦詩固雅事然亦何補于焚溺哉晨門荷蓧不無用于
世顧亦奚用于世邪篤信明義崇徳報功吾固不以是
責歸馬放牛囹圄空虚此軰之所能歟約法三章外户
不閉此軰之所能歟拾桑麻衽氊毳棄五榖而嘬海錯
語人曰彼以世間法我以出世間法吾見其大言之相
愒也
　　　佛事太盛速天譴
俗人不可以為大臣而俗士不可以為史把用夷禮春
秋惡之謝靈運蕭瑀王縉之徒合𤓰殿庭膜拜廊廡此
何為者耶夫為胡事乎朝著之間而羞惡之不知可謂
大臣歟梁武不道捨身同泰寺為僧奴百官僚𨽻傾庫
藏以贖歸之俄而閃電霹靂風雲冥晦焚毁其寺浮圖
堂宇一夕蕩然及再捨身光嚴禪室而重雲殿浮仙花
生忽皆震動三日時以為瑞而識者因以季龍之事方
之同泰佛閣七層寶飾大同十載震火畧盡更造未半
景亂尋起此則上天明譴顯戒可以見矣當時史氏雖
能紀其捨身之謬至于天戒之事則黜不録豈非史官
俗士怖于佛者一時妄福之說而没之邪唐武后為薛
懐義起功徳之堂明堂比也其崇千尺佛像之隆度九
百尺一準之偉逾于千斛之舟小指之間匿十數軰偽
圖血像頭度二百尺所觀者溢郭士女争施俄而火起
像室延于明堂以及寶庫飛烟突漢鐵律􁁃尺半夕之
間不遺片拊風裂血像分飛數百然則非理之事豈釋
迦本意哉在昔大順二年七月癸丑汴之相國寺火是
夕大雨震電有物類毬塊而赤轉于門譙藤綱之間周
而火作頃之赤塊北飛又宛轉于佛閣之藤綱之間亦
既周而火作既乃大霔平地數尺而火勢益甚延及民
三日不息而所謂日月隱檐檻者亦且燼矣詳觀厯代
若此者殆不勝記是則佛者果不能違理為之福矣蕭
倣嘗言佛者可以悟取非可迹求寳柱煥爛珠㡘的㿨
此敬則所謂神怨人怒祻積患生者也奈何愚俗不知
出此乃更崇侈至于菲塟薄養以争趨而佞奉之金碧
翬飛過于玉闕鎔金銷翠单困民用由此語之免祻幸
矣何福之為予憫夫世之士者為其誘惑流通而莫之
止也故表而出之以為烱鑑梁武事或見之僉載隋志
亦稍及之明堂大順之事亦㣲見唐志云
　　　益爲朕虞(佛氏戒/)
或曰墨氏兼愛何不思之甚也墨氏安能兼愛哉先王
之時鴻水平矣民粒食矣又從而教之墨者能之乎蚩
尤平矣管蔡定矣又從而冨之墨者能之乎夫害已去
難已平其愛之亦至矣亦可已矣而又冨之又教之先
王之心仁民而愛物者其有既乎吾知墨者之無是也
非無是也實不能也非徒不能也實不知仁之方也不
知其仁而徒曰吾能兼愛愛何從而兼之不能仁民而
惟以戒雞犬䕶螻螘為之兼愛一何淺邪吁是特妾婢
傳娼修小亷以惑衆者先王之戒殺不如是也夫畜者
未有不殺而其所不殺者非畜也試以一劇之郡言之
蠭屯螘聚户輙數萬孰不雞孰不狗而孰有不殺之雞
狗哉彼墨氏者其亦果能戒之邪是以先王惟制禮以
節之君子之于禽獸也見其生不忍見其死聞其聲不
忍食其肉是故足迹不邇于庖厨而魚肉不及于廟閾
豈其不之戒哉其所以戒之亦有道矣郊社特牲宗廟
特牛而神得其饗矣七十二膳八十常珍而親得以養
矣天子不合圍諸侯不掩羣大夫不取麛卵士不隱塞
庶人不數罟諸侯無故不殺牛大夫無故不殺羊士無
故不殺犬豕庶人無故不食珍而後天下之畜無妄殺
也爰復設之虞衡之官按其生育之時行山林禁澤梁
以及乎其可生者大寒降土蟄發水虞于是講罛罶取
名魚登川禽而嘗之寢廟行諸國人助宣氣也鳥獸孕
水蟲成獸虞于是禁罝羅矠魚鼈以為夏稿助生阜也
鳥獸成水蟲孕水虞于是禁罣䍡設穽鄂以實廟庖畜
功用也仲春之祀用犧牲而季春之月置罘羅網畢翳
之具俱不得出于九門之外豺不祭獸不以畋獵獺不
祭魚不設網罟鷹隼不摯不出畢羅昆蟲未蟄不以火
畋不探鷇不射宿不濫淵不巢覆不成禽不獸不中殺
不粥儥毋殺孩蟲毋食雛鼈鱗不尺不取彘不朞不殺
不刳胎不髪􁀙不成毛不登庖毋麛毋麑不卵不䠣蚳
蝝㝹䍻各有常禁而物不失其性矣時方長養則野虞
禁止其斬伐未至黃落則斧斤不入乎山林毋槎毋蘖
毋絶華蕚不風不暴不以行火而恩被于動植矣此則
先王博愛之實也故曰虞氏之恩被于動植是真被于
動植者也豈若彼之假仁義而繆設虚言也邪魏正光
求帑藏空竭于是有司請損百官蕃客廩食肉之三一
嵗終計省百五十有九萬九千八百五十六斤唐世正
五九月格刑屠禁采捕月率十日斷宰割是不過緩死
爾賣㹠售肉饟羜還筵兹固有善于彼假之不已烏知
其非有哉雖然予之所以尤病焉者二喪壊先王之風
俗其害固已急而靡兵之氣厥祻為尤大夫世不能無
暴亂也是故立之兵以禁御之此天地之道聖人之所
不能去也非惟聖人不能去之雖天亦不能去之惟不
能去是故必立之威威立而暴亂止矣威之不立則將
無以御暴而適求侮古者婦人不入軍中凡以其靡兵
之氣而將無以示威也暾欲谷曰寺刹之法教人柔弱
非用武之道不可衆置語毘伽曰突厥人寒而皆習武
唐兵雖多無所施用凡以是也厥今佛者其靡兵之氣
也甚矣士有壹為其說輙威索體解而不可用然則予
之所以病焉者是非惜乎兵也惜其兵氣之靡而天下
之祻起也昔者黃帝之初志于求仙愛民而不戰于是
四帝共起而謀之然而黃帝克自悔祻擇兵稱旅以威
不軌而後天下始復定夫以黃帝之明且聖猶幾不免
而况于不黃帝者乎明皇之始賢人佐職事無不舉納
姚崇之議削中宗之偽濫者萬二千數是以天下太平
海内充富奈何帝以中人之性不能保之于是終天寳
之末廣鑄金軀度僧造寺舍前日昭昭已效而甘心乎
未來昏昏虛妄之說于是禄山之亂乘弊而起陵遲播
蕩幾于不振黃金之像不可以助威福緇毳之流不足
以應凶虜而生靈挺血之祻已徧于寰宇矣故凡言不
殺者是必馴致于大殺而後已此齊梁之殺伐之祻所
以尤毒于戰國者兵氣靡而威不立也吾不知齊梁君
臣奉佛尊經與夫䕶戒禽蟲之惠可以贖其蔑威致㓂
棄師衂國之寃也邪吾故曰使佛者能去其君臣而治
絶其兵武而安則其教無不可立也予見學者不知先
王之道大而受佛者之毆皆以為佛道廣大而能兼愛
故因先王虞衡之意而備說之益將以廣其見
　　　辨四皓
揚雄曰美行園公綺里季夏黃公甪里先生代之所謂
四皓者園公一綺里季二夏黃公三甪里先生四也遭
秦苛政避地商之藍田山中漢髙招之以皇帝善嫚士
不至迨帝為戚姬故欲易太子髙后以留侯計致之太
子以定四老人之力也既去弗復見後俱塟于安陵太
白所謂蕪没四墳連者百姓義而祠之今京兆藍田軹
及上落商東巔俱有祠廟或云為秦博士世亂乃隱故
園稱陳留風俗傳云園公為秦博士避地南山漢祖之
起禮聘不就惠帝立以為司徒圈公者園公也其本圈
姓而崔其所賛亦謂四皓為秦博士然質之傳四皓當
秦在時已入商洛深山不見其為博士且漢世無司徒
元夀二年始置大司徒公亦何自為之此稱繆也雖然
四皓之名言者不一如圈公在史記以來漢書法言諸
所記載俱作園公洽聞記作郭園公賛與仙傳拾遺又
以為東園公甪里先生在孔安國祕記及漢紀仙傳作
角蠡而魏子作禄里是特音相假耳(甪有音禄故禮大/記録中康成謂當)
(為禄頴達云聲相近顧野王切敇字為所甪翻知昔人/直作彔音世不能明妄有從刀從人之分頃太祖皇帝)
(問崔偓佺以李覺奏四皓一先生姓或云用加人或云/加夕對曰臣聞刀用為角一夕一人俱不成字此亦据)
(陳留志李匡文/辨之偓佺誤也)至綺里季之與夏黃公則畢文簡特以
綺里季夏為一黃公為一盖以逸少淵明子美有黃綺
之語非也按仙傳拾遺云綺里季東園公甪里先生夏
黃公與張良為雲霞之友間二子而言之而夏黃公在
崔氏譜老子中經皆謂之夏里黃公則不得云綺里季
夏矣又元和姓纂亦有夏里綺里禄里三姓夏里云出
四皓河内軹人則文簡之說正為失之徃嵗商於人有
得四皓神胙機者乃有綺里季與甪里之神坐則夏黃
公之自為名益可知也神胙刻更有圈公神坐及圈公
神坐機字正作圈而顔師古正俗引圈稱之自叙亦云
圈公之後則知圈之為正抑復攷之四皓姓諱有大異
者在陳留志則圈公名庾而字宣明襄邑人始居園中
因號園公或云姓國名秉與軹人甪里先生綺里季夏
里黃公為友秉庾字轉是亦稱園公爾故風俗通云四
皓園公本亦園者夏里黃公姓崔名廓字少通齊人隱
居夏里爰號夏里黃公姓崔譜而甪里先生則係泰伯
之後姓周名術字元道京師謂之覇上先生甪里亦其
號爾淵明亦嘗引此則非不知黃綺之實者四皓之刻
始見于黄伯思董逌繼見𨽻纂為不誤也三輔舊事𤣥
惠帝為四皓作碑于隱所則知神胙機俱當時所刻者
或云圈公姓韋韋口聲也國口意也殆廋辭云(風俗通/云圈援)
(也從國袁聲今市/語韋氏為園家)
　　　稷契攷
天下之同者不必異而異者不必同聖人之于人茍可
以傳者不求同而矜異也堯契棄之為嚳子明矣而諸
儒皆疑之以為契棄既皆堯弟堯在位百年則皆百餘
嵗矣豈有堯在位如是之乆有賢弟不能用至舜且未
死方舉而用之乎仁人君子固未有遺其昆弟而為國
者是好異而求同之過也即按内傳史克之言髙辛氏
有才子八人時謂八元舜舉而用之杜預謂為髙辛之
裔稷契之倫而張融孔頴達等以為稷契皆在其中謂
去聖逺信其言為髙辛之裔非髙辛之子且信緯書之
次謂嚳傳十世堯及稷契皆不得為嚳子亦不得為兄
弟(譙氏亦疑契生堯代舜始舉之必非帝嚳之子因謂/其父㣲故不著名且其母有娀簡逖與宗婦三人同)
(浴于川𤣥鳥遺卵而孕之則/非嚳之妃不知浴川之妄)予觀堯之繼摯也契棄既
皆已用之矣傳稱堯以契為司徒棄為農師及得舜為
司徒然後以契為司馬則堯非不用之也(王充每言稷/仕堯為司馬)
(而伏氏書及吕春秋皆云堯使棄為田按田乃古農淮/南子云堯之治也舜為司徒契為司馬禹為司空稷為)
(大田師乃/大農師也)按褚生叙孔子語曰昔者堯命契為子氏為
有湯也命稷為姬氏為有文王也堯曷嘗不用之哉特
至舜始大任焉故太史公以為堯皆舉用而未有分職
傳記之說畧可見矣惟于書無聞爾夫書于堯最為粗
畧官司制度禮樂刑賞咸無見焉在位百年所可得而
知者惟分命羲和异鯀試舜數事而已及舜受禪則復
以契為司徒棄為后稷又其官任皆出申命則是因乎
堯之舊者况復推用皆在厯試之年則固堯為政也甫
刑云三后䘏功兹正堯之所命然則稷契之仕堯朝端
不疑矣或者又曰詩言蕳翟惟言從帝詩美后稷惟稱
姜嫄曽不及嚳劉向叙列女傳履迹吞乙之事俱當堯
代而傳記蕳翟乃謂有娀之佚女則姜嫄果為帝嚳後
十世之妃吹求㣲纇以疑其所自者是不然世本大戴
之書言昔帝嚳十四妃之子皆有天下而稷之後為周
周人既上推后稷為嚳子矣何所疑邪(曺植賛嫄狄云/嚳有四妃子皆)
(為王帝摯之崩堯承天綱鄭氏箋詩始疑于緯遂以姜/嫄為嚳後十世之妃然注禮檀弓則又用帝系之文亦)
(自異/矣)昔有娀氏有二女長曰東逖次曰建庇東逖為嚳
次妃是為簡翟故屈原云蕳翟在臺嚳何宜乙鳥致貽
女何喜又云髙辛之靈盛兮遭乙鳥而致貽夫古書之
存者惟屈原莊周韓非管子山海經為可質其言簡翟
未嘗不及于嚳何嘗有十世之說哉(貽一作胎古胎貽/亦通故用楊震碑)
(貽我/三魚)嘻繇漢而來學者之談商頌鮮不謂是稷契無父
而生先儒張夫子王逸之流且猶惑之鄉非褚先生孰
能知其神不能成須人而生也邪夫以嫄翟信在堯朝
則亦信似無歸之子果為佚女抑何從禋祀于禖宫哉
(佚閑美也與妋同纎緯之言信亦繆戾如言五帝三皇/皆有感而生然非感于郊則遇于野甚者越在夷獠之)
(鄉若數千里之外豈皇王之妃后而率彼曠野者又/其所叙之迹皆有似淫奔之事斯所以為難信歟)學
者之學正不可爾僻又可貴詳于經乎彼其猜之予故
辨之細
　　　周世攷
禹為夏契之後為商而稷之後為周夏十七世商三十
世盖四十有七世而後有周文王禹及稷契皆當唐堯
之時稽之史載契十四世而至成湯厥次僅是然是叙
棄后稷十有五世而至文王中間乃閲夏商二代所較
者三十餘世踈脫甚矣夫由堯帝至周文王千一百有
餘載而其世云十五豈人情也哉嘗竊攷之信書不窋
實非后稷之子而公劉乃商世之諸侯盖當周家十葉
之間故左氏云文武不先不窋而外傳乃謂夏氏之衰
不窋始失官守婁敬亦言周自后稷封邰積徳累仁十
有餘世而公劉避桀是公劉之去后稷已十餘世還當
君桀之時盖所謂夏之衰者尤不當出乎履癸之前然
而說者無謂太康之世曷不諦之如是邪(凶奴傳云夏/道衰公劉失)
(其稷官變于西戎師古以為稷之曽孫而康成遂謂與/太康並世妄矣傳云太王亶父去公劉二百餘嵗則其)
(去文王才四百年盖/當仲丁外壬之時云)爰復詳之夏氏之書記帝王之世
云帝俊生稷稷生台蠒台蠒生叔均叔均為田祖夫帝
俊者帝嚳之名而台邰也后稷封台故其後有台蠒有
叔均既有台蠒叔均則知稷之後世多矣不窋不得為
稷子明矣苐恨其間世次乆逺有不得盡見者雖然單
穆公言后稷勤周十五世而興是則世本史記所為信
者夫亦知夫所謂興者有非文王而不正為公劉也邪
即稽世本不窋而下至于季歴猶一十有七世矣一十
五世而得遽而盡之哉甚矣系牒之難理也
　　　夢齡妄(竹書/)
六經之書惟禮記雜而多妄夢齡之事殆同䜟緯之言
前哲多非之而心疑其說予嘗攷之信書武王之夀烏
有所夀九十三邪且以武王少文王之四嵗文王崩服
未終而伐紂克商二年天下未寜而崩相出入才七年
是文王七嵗而生武王也况復武王乃文王之次子則
伯邑考父之生也文王年才四五爾此其必不然一也
(外紀注文王十二而冠十三生伯邑考引左氏冠而生/子之文大妄按文王九年大統未集武王欲繼志伐商)
(故不改元十一年伐紂乃武之三年十三年乃武之五/年也克商二年而崩世紀紹運圖云武王七年盖計大)
(誓十三年之文自九年至十三年/為五年也伯考乃文王之嫡孫也)且以武王之崩成王
方居襁褓豈有九十之年不見嗣息踰于衰耄而始生
育者乎夫聖人之異于人者智識爾其精華數至則與
衆無以異此其必不然二也(按攷周公襁抱孺子以朝/諸侯其事為核鄭𤣥乃謂)
(武王崩三年周公始避居東時成王年已十三居東二/年王年十五公乃反而居攝七年致政成王年已二十)
(有一皆妄也夫襁者不過一二嵗子爾孰有年逾幼學/而尚資褓者我公之歸成王年己志學豈復候公之攝)
(七年哉真源賦云武王之崩太子始生是為成王周公/攝七年王才七嵗夫武王克商二年天下猶未定而遘)
(厲虐疾子少國危大臣未附公于此時正患天下之事/有不可勝言者故為三壇乞以身代武王之死納策金)
(縢以俟事變之定時王雖以少瘳然亦尋不起武王之/崩成王才一二嵗是以周公攝政而四國流言理皆可)
(以見者夫四國流言而公居東不知何載而去以為武/後三年居東二年罪人既得于後不知幾年公乃為詩)
(以貽王天大雷電王弁以啓金縢既執書以泣則亦既/冠而達政理有不俟攝矣而反以為年十五而公始攝)
(之首尾衡决其足信邪夫以金縢著少瘳之語者特以/見公至誠之應而孔子存金縢之篇者所以表公之忠)
(爾王充不信金縢之事而反信九齡/之說亦可謂觀濁水而迷清淵矣)是皆理之所可充
不必旁搜逺摭而後可知者也(男子十六天壬至始有/生育之理八十而數絶)
(矣錢公輔語王安石云武王/聖人八十尚無太子益繆)按竹書紀年武王年五十
四罕得其實然則與汝三齡漢儒之妄斯可見矣雖然
天下之事固有言之無質而必然者有聞之如實而必
不然者矣故嘗言之武王之政皆非七八十翁之為然
者意者文王之崩知武王位夀之不永而付之速集之
託邪其云吾與汝三者豈非謂于吾没之後與汝三年
而成之乎未可知也(别有說徐鉉謂古無此齡字若有/之武王不應不達而云西方有九)
(國/)竹書乃晉太康二年魏人不準盜發魏安釐冡所得
古書也綽有事實惟其舛駁不純世頗疑焉抑載攷其
尚父致師周師自誓至于罷兵與武王徴九牧史佚典
九鼎若度邑等事俱見史遷周紀美男破舌縵縵奈何
等語明引于戰國短長太子晉等事見于王符著論而
少昊之証備于張衡之集則知漢世其書猶在而人罕
有傳者子華子曰吾之君歸采于周始有蒲璧以朝作
程典而今程典猶見其書豈盡出後世哉班固志書古
今書外有周書七十一篇劉向以為孔子所論百篇之
餘文尤爾雅非漢人所為也
　　　魯用王者禮樂(明堂位/)
士之不學古我知之矣智者不屑于稽而昧者不知其
所以稽也魯侯爵也而設兩觀作五門備六官而媵三
國立太廟建明堂乘大輅載弧韣斾十有二旒日月之
章季夏禘周公于太廟牲用白牡尊用犧象山罍俎用
梡嶡鬰用黃目灌用玉瓚大圭薦用玉豆彫篹爵用玉
琖仍彫加以璧散璧角升歌清廟下管象朱干玉戚冕
而舞大武皮弁素積裼而舞大夏祀帝于郊配以后稷
君衮冕立于阼夫人副褘立于房中君肉袒迎牲夫人
薦籩豆大夫賛君命婦賛夫人大雩帝夏禴冬蒸春祠
秋嘗而遂大蜡複廟重檐刮楹達鄉崇坫出尊康圭䟽
屛木鐸振朝𤣥輿和表納四夷之樂于太廟此何為者
邪求之先覺則皆曰武王崩成王幼周公保之以踐祚
制禮作樂頒度量而天下服七年歸政成王尊周公故
賜之以天子之禮樂以廣魯于天下有人臣不能為之
功則賜以人臣不得用之禮明堂位之說曰昔者成王
以周公為有勲勞于天下賜以上公七百里加之四等
之上使兼十四附庸而用天子禮樂吁有是乎天下有
達道不可得而易仁義禮信士之所當為孝者人子之
所當為而忠者人臣之所當為也是故事親若曾子而
事君若周公者可也臣為忠子為孝豈有過外而臣子
所不能為之事哉世道衰教不明于天下而忠孝之等
少是故一有獨行則指之為分外于是始有冐數濫典
越禮樂而不知所為怪學士大夫習于亂說不果决擇
則又從而申之豈識先王之意哉禮天子禘諸侯祫大
夫享庶人薦天子祭天諸侯祭土諸侯而祭天惟王者
後此不刋之典也非天子非王後雩帝郊天抑何典邪
禘者帝之禋也是故不王不禘皇皇后帝皇祖后稷享
以騂犧是享是宜則魯顧以享帝為宜而不知其非矣
太廟天子之廟明堂王者之堂也而顧用之其合矣乎
季路欲使門人為臣孔子以為欺天而曽子且不忍以
季孫之簀斃公而以王禮塟于汝安乎管仲相桓公覇
諸侯一匡天下管仲齊侯之周公也而塟之不以侯禮
三歸反坫聖人猶切齚之以王者之制而魯用之然則
三家以雍徹舞八佾旅泰山而禘僖祖厥有由矣(傳曰/學士)
(大夫則知尊祖矣諸侯及其太祖天子及其始祖之所/自出大夫有事省于其君而干祫及其髙祖諸侯有事)
(省于天子而禘其祖之所自出此周之/末造非太平制名器正上下之分也)公侯之地百里
伯七十里此周公之制也天下不敢不守而公十兼之
是自為法而自棄之也孟子曰周公之封于魯為方百
里地非不足也而儉于百里于百里猶曰儉則周公固
未嘗越其制也董子之說曰成王之使魯郊盖報徳之
禮也然則仲舒亦以為成王之與之矣是不然禮之有
天子諸侯自伏羲以來未之改也成王周之顯王也盖
亦謹于禮矣而且亂之則成王其惑矣此劉原父所以
謂使魯郊者必周而必非成王盖平王以下固亦未之
悉爾如魯恵公使宰讓請郊廟之禮于天子天子使角
往惠公止之其後在魯於是有墨翟之學魯用之郊正
亦始于此矣夫魯惠公之止之則是周不與之矣不與
而魯用郊自用之也昔者荆人請大號者周人不許荆
人稱之然則魯之郊禘可知矣兩觀大輅萬舞冕璪有
不自于兹乎使成王已與魯則惠公不請矣惠公之請
由平王世也孔子曰魯之郊禘非禮也周公其衰矣魯
之郊豈所以尊公哉(吕氏春秋以為桓王使史角往非/也桓王立于隱公之四年盖平王)
(云/)明堂位或者疑為戰國妄士僣君分謗之所為書其
為言曰魯王禮也天下傳之乆矣君臣未嘗相弑也禮
樂刑法政俗未嘗相變也天下以為有道之國夫桓公
弑隱而自立矣共仲殺子般弑閔公而立僖公襄仲殺
太子惡而立宣公則君臣嘗相殺矣躋僖公立焬宫從
祀宣公丹楹刻桷而致夫人不告朔娶同姓而大夫宗
婦覿用幣則禮嘗變矣萬仲子之宫繹襄仲之卒則樂
嘗變矣伐莒獻俘用人亳社則刑又嘗變矣兵甲作田
賦用則法非不變也初稅畆舍中軍則政非不變也祠
爰居鼓大水矢魚而觀社則俗又非不變也未嘗之言
殆誣魯者而予未嘗疑之矣飽思厭索然後知非夫子
不能作夫魯之作無禮非一節矣顧未嘗不以成王周
公為解當時之臣盖亦有知之矣是故書也設以明堂
之位而繼之以其所僭中之以三代之服器官魯兼用
之而後結之以未嘗相變相殺之語其貶薄之意亦深
矣出㳺于觀固所以甚歎魯禮運禮器傳記之言豈蚩
傖之囈語哉魚目猶疑宜攷信于大傳
　　　獲麟解
魯哀公十三年冬春秋書有星孛于東方十四年春西
狩獲麟春秋絶筆歸愚子曰盛哉聖人之言也古之人
三月無君則弔春秋不作天下何由知有東周乎春秋
之為書予既已知之矣始何為而書魯隱乎為東周而
設也終何為而筆獲麟乎為東周而設也周自后稷公
劉積功累仁八百年而王業成太王肇基王迹王季其
勤王家其辛苦艱難可謂至矣文武不幸以幽繼厲顛
覆宗周幾于不臘平王之立周室東遷是嵗秦始列為
命侯受西周之故都方平王之東轂天下之人引領以
期其中興至隱公之元年平王在位四十有九年矣論
其數則過矣攷其時則乆矣而竟不能西歸諸侯僭大
夫强禮樂刑政寖尋隳廢而不可復故孔子作春秋于
是始之刪詩則次王國之風叙書則汔文侯之命著東
周之不復興也夫雅者朝廷之樂而風者國土之音也
文王之詩列于二雅其政惟可見矣黍稷流于國風仲
尼何容心哉命者天子之所制者也成之于蔡康之于
畢穆王之于君牙皆一出而下敬命至于平王制命于
申天下莫知有周也當其䝉犯䟦坱一命文侯而遽有
弓矢之貽由是征伐自諸侯出黍離欲復雅渠可得邪
故曰王者之迹熄而詩亡詩亡然後春秋作隱公立三
年而平王崩聖人之意不難見也自是以降生民卒癉
童齓皆知無復春秋未作時矣下及正沔日以陵遲三
十有八年有星孛于東方明年而西狩獲麟文之十四
年有星孛入於北斗昭之十七年有星孛于大辰春秋
之書孛皆辰次此何為而東之邪桓之四年公狩于郎
莊之四年公狩于禚春秋之書狩皆地名此何為而西
之邪且之二者繼書而終聖人之意我不敢知也昔者
成王定鼎郟鄏以為東都至平王遂居之曰東周孝王
封非子秦亭以為西垂大夫地故堯典之西也東遷之
元年秦始强大逐犬戎祠西畤號曰西秦而東西自此
分矣曰東曰西時之所知聖人之意我不敢知也春秋
之為書法不諦瑞麟曷為而書哉以出非其時為聖人
之應乎則聖人之著述豈自為邪聖人之意實不在于
是邪夫麟王者之嘉瑞也孛彗所以除舊而布新者也
除舊于東而西獲其麟此聖人所以反袂拭面泣涕沾
袍遂放筆而稱吾道窮嗚呼其不然乎其不然乎奈何
腐爛之儒為之說曰聖人之所以聖非淫巫瞽史若也
何􁌇滑焉惟未來災異之推邪是不然夫推言禍福以
揺人惑衆者類淫巫瞽史之為聖人固不為也至于感
而遂通遂知來物是乃聖人之餘事而興亡治亂者聖
人之至切者也奚為而不感邪若昔柱史儋之如秦也
語獻公曰始秦與周合而别别五百嵗而復合合十四
年而覇王出位出尾箕之際經大㣲掃東井大史張孟
亦告苻堅謂不一紀燕其有秦後二十嵗代且滅燕是
則先時之告也不然書者帝王之典而秦誓諸侯之書
也書何為而終之悔過自誓我不敢知予述路史既及
春秋之所以始終感麟出之非時作麟說
或曰夫子之解獲麟辭則㣲矣而謂孔子知秦之必繼
周者則似不然使孔子知繼周者在秦則於周身之防
宜無不知者矣然一出而圍于匡㧞木于宋窮于陳蔡
削迹于衛奔走乎一十二國役役以終其身是則今之
不知命者然也命且弗知而尚奚秦之知曰不然惟其
知之此其所以然也問者或曰是何夫子之紿誑我也
世固未有知禍弗避而故即之者曰謂禍可避此中人
以下者也聖人知禍之弗可違也故必身從艱棘以昞
其致匪自已而猶或可溓也若以今之不知命者為之
則必敗于匡必敝于宋不蹶于衛必勃繆于陳蔡矣代
之人以顔淵陋巷自樂而無跌踣為勝于孔子正是見
也昔唐鄭䖍之為學也有自滄州來師者曰鄭相如嘗
謂䖍曰孔子稱繼周者雖百世可知也豈惟孔子僕亦
知之因言天寳之末當有大亂而先生當汚于賊惟守
節宜可免齊栁世隆一日目典籖季黨索髙齒屐筆于
簾旌曰永明十一年因流涕曰永明之元年我亡後三
年丘山崩齊亦于此既矣厥後皆如其言夫以相如世
隆之說不謬則知孔子知秦之繼周也審矣唐盧齊卿
之方幼也嘗訊來詳于孫思邈思邈告以後五十年位
登方伯而吾孫為屬而張燝藏之告蕭儼亦謂繼此二
載官掌武于東宫及免而厄于三尺土下六十一而刺
蒲十月晦而禄竭厥後思邈之孫孫浦始生逮齊卿刺
徐而浦丞于蕭儼後亦以失職埍于髙麗土窟者六年
六十有一刺蒲而卒事之契言皆不違其畧夫以齊卿
若儼一介人臣而猶災祥之不可移如此况國之大事
乎夫書非始于堯始于舜不終于秦終于周世不知也
方孔子之自齊反也攝魯相事齊景公患之于是内犁
鉏之計歸女樂于季氏而孔子行始也適衛既而靈公
並載南子招揺都市于是趣宋適鄭如陳會晉楚侵陳
爰過于蒲蒲人止之乃復適衛將之于趙聞鳴犢殺届
河而返遂復如陳及蔡楚昭將聘而封之子西沮之還
復于衛亦有意于衛矣而靈公者老益荒怠也違夫子
詭而問陣退命駕而行衛人止之會齊伐魯魯以冉有
之言而迎請子于是自衛反魯盖春秋六十有八矣(按/左)
(氏傳孔文子將攻大叔訪于仲尼曰簠簋之事則嘗學/之矣甲兵之事未之聞也退命駕而行之子止之將止)
(魯人以幣召之乃歸與論語所載盖一事也按子以敬/王二十三年去魯時年五十六三十五年復自陳適衛)
(居外凡十有三年哀公十一年季康子逐公華公賔公/林以幣迎子乃歸魯凡兩至陳蔡五至衛世多失其經)
(行之次/故著之)年運而往始傷卒老而不得載之行事乃刪詩
定書正禮樂繫周易作春秋以為萬世之典法返魯盖
六年而坐奠之祥作其慻慻于數篇之空言可知矣百
篇之書皆帝王之大訓而特置秦誓于其末是誠何意
哉藏之屋壁謂之不知秦禍不可也焚燎之酷雖知不
免猶不敢廢人事焉爾是故畏匡厄蔡禍也乃不憂已
之喪而憂文之喪然則匡蔡匪子之畏厄而秦燎為子
之畏厄也審矣若以為重繆公之改過則彼時要服之
荒君至死而猶用其良而何以為改過乎嗚呼小白一
覇而陳完來魏丕受禪而仲達舉服卒之嵗劉季肇生
齊滅之年侯景載孕而建成元吉遇害之際正武氏之
首胎然則東遷之年西秦始命雖䝉且知之矣彼夏書
之後繼之以湯征而商書之後繼之以西伯戡黎皆剥
膚之漸也然則繆誓之接于周奚惑焉成湯西伯夏商
之異姓而繆公周之異姓見㣲豈止于聖人哉如其不
然則願有以詔我惟母曰所感而起故所以為終而已
　　　明㣲子
賢者以一身為萬世法有不幸而遭世之亂其所以潔
身而去之者亦已難矣而世之君子弗之或察又從而
誣之遂使去就之義不明見于天下後世而姦人倍叛
得以迹其誣而資口實真可謂不幸矣㣲子紂之庶兄
也其去商也盖以紂錯天命蟄亡將至而將不免者于
是不忍坐視其壓不得已而去之故孔子曰商有三仁
㣲子去之初不明其何之而說者乃以為抱祭器以歸
周吁有是哉按商本紀數諫不入乃與太師少師謀而
去之及比干以諫死箕子奴而後商太師少師挾祭樂
器以奔周武于是乘以東伐于商二師初不明誰何人
至周本紀則以為太師庇少師强事本周書當時盖有
挾器去者而非箕子㣲子也惟宋世家始言武之伐商
㣲子自持祭器伏于軍門可謂擇焉而不精矣至蘇古
史遂正以為商紂之亂㣲子即持祭器以降于周果可
實乎夫㣲子之去也豈茍然哉其謀之箕比也熟矣故
其言曰我其發出狂吾家耄遜于荒而父師之詔亦曰
王子出迪則㣲子之去志决已乆矣其所以遲吾行者
特欲二子之一言鍵其决爾所謂去之者特不在其朝
而其所謂遜于荒者直亦盤庚之出遯荒野以自免于
刑戮而已矣何至挾祭器降周哉抑嘗稽之箕比㣲子
皆紂之懿親位尊地近而與紂同休戚者也紂之不道
固不得而茍去今也即其自靖之語觀之則知三子固
恐一旦溘先脩夜則無以榖先王而欲各盡其忠以自
獻者顧忍以先王重器適他人乎紂雖暴虐吾之天屬
宗國雖危猶未冺也孰有宗國未冺遽倍天屬挾彛器
而屬之異姓之仇乎覬成敗賣宗戚此項伯之所以為
利鄉里自好者有所不為而謂仁人為之乎且㣲子之
辱身而急歸周將有益于國乎抑無益乎使周而成果
行王政則成湯且不廢禹之祀武王其肯絶湯祀乎使
其不有存繼之心而遽挾此危亂不祥之器以趣新造
之邦祗以䝉詬而貽戮曷補于國辱其身無益宗國雖
甚戇有不為而謂㣲子為之乎方商佔危㣲為重親使
潔身以去之則為仁若棄商而歸周則為叛謂仁人者
决不叛君親于危迫之際而叛君親于危迫之際者决
非仁人二者甚氷炭也况以重器歸他人乎僖公之六
年楚人克許許子面縛啣璧衰絰輿櫬見楚子楚子問
焉逢伯對曰昔武王克商㣲子啟如是武王親釋其縛
受其璧而祓之焚其櫬禮而命之使復其所是則㣲子
之歸周在商之既滅而禄父已封之後其去商也盖當
邦之未喪箕比無恙之時矣其遯去者特以跧伏隱晦
以俟紂之改若宗國之復存爾及紂不悛箕奴比死武
王舉而踣之當此之時㣲子在野俱無一毫豫于間也
何以覸之㣲子武庚尊卑賢否正相邈也使商未亡㣲
子先降于周則已在武王之側矣以武王之賢而吕望
周公實相之二子在側詎肯捨長立幼棄賢而植不肖
以遺後世之憂哉盖武克商急于大義未及下車而亟
求商後故即武庚而立之未暇于㣲子也及夫武庚巳
國㣲子始見王乃祓而復之㣲暨武王崩成王幼管蔡
挾武庚以叛周周公誅之然後訪㣲子而立之其始終
去就正如是也面縛啣璧曷嘗有祭器之抱持哉雖然
史遷本紀以為㣲子去而後比干死比干死而後箕子
奴于是太師少師始奔周世家則謂箕子不忍彰君之
惡徉狂為奴比干見其奴乃諫而死于是太師少師乃
諫㣲子乃去其先後正衡决與孔子之言學者固折𠂻
于孔子然而賢者之去就有未大明則將有以資亂故
并覈
　　　氏姓之牒
古者有史官左史記言右史記事而氏族之牒别自一
家也是故有内傳有外傳而又有世本之書不可節也
太史公作史記乃以其族舊之逐國與人天下謂之紀
傳于是事類始有棄大而録小太史公可也而自固以
下不之能改是為得與歐陽子之紀唐氏也爰表世系
盖欲景文之為臣而世不之知遂使宰相宗室至今異
傳諒可歎也予述路史既歸天下之氏姓而特異髙辛
氏族姓之多乃為之紀而復歎後世氏族之不講也夫
氏姓之著人倫之所由叙風俗之所由篤亦政教之甚
急也而世咸忽之使不明焉然則俗之澆惡豈惟民之
罪哉古者司商以協民姓民庶之家無妄改也後世官
厯之書反著天老乞姓之文此何為邪若是而欲氏族
之不亂不可得矣武為蝮揚為梟蕭為蛸孫為厲此惡
號也亦必有由焉王為可頻李為徒何楊為普陋如而
蔡為大利稽此夷語也然而猶可稽也奈何氏姓之書
不知其由乃復妄為之說如以雙姓為出䝉雙竒姓為
出伯竒愚出愚公度出度支軍本冠軍皇本三皇兒因
語兒終因六終春則自于春申有則自于有巢居本于
先且居西本于西門豹謂為象麗之變謂冷為冷倫之
訛芻因于牛哀之食芻兹因于才子之宣兹審出于面
勢之審曲此何典故又若以童為出老童而洪出于共
工箕出商紂伊由唐堯昌由昌意累出累祖𣆀出于𣆀
叔季載而卑本于卑耳之國其妄繆何可槩邪上世書
必同文而後世儒流視為小伎漫不之習無惑乎氏姓
之失其統也且以名山非必從山名鳥非必從鳥草木
之名豈皆傍施草木蟲魚之字奚必側設蟲魚是則國
邑之名古之從邑者甚少今也不原其始而謂邾郳鄷
􁉀䢾邳鄾鄐郾鄅􁑛鄶鄣􁀙邡􁀙䢵鄪邭卲鄖鄘邴鄎
鄩􁀙􁀙鄃邘郜郕郲鄸􁀙邼郙之類皆因失國避難而
去邑不知從邑者乃後世之俗制古希有也張納碑言
張本張星栁敏碣言栁因栁宿果何據邪盧雷陳甄既
云聲轉仇求棗棘則謂仇改惟不學之過哉亦不識字
之所致也往予嘗謂王羲之弄筆寫林禽為來􁁉而世
亦千年弗知反為說曰果孰􁁉來而以為名俗儒之可
笑類如此東方生曰來來為棗而棗陽本棘陽也予以
是知文士士棘祗棘據之改為棗非避仇也昔者魯之
公索氏將祭而㤀其姓人以是龜其必亡而隨之文帝
惡隨之從辵乃去其辵以為隋不知隋自音妥隋者尸
祭鬼神之物也守裶既祭則藏其隋亦云釁殺裂落肉
之名也卒之國以隋裂而終則書名之䜟其禍如是然
則君子可不知所戒哉今夫百齡之木柯十而枝百條
十同葉萬同一根抵也使盼其葉而曰是云本逺是不
由于其幹可乎是故循其枝而求其本則易從其本而
求其末則難三代之君獨商周為長世故其為氏姓也
尤繁此不得不紀也予述路史又綴國名紀而後天下
之氏姓始大定循而索之則民徳歸厚矣豈徒區區之
虚文哉
　路史卷三十五
欽定四庫全書
　路史卷三十六　　　　　　宋　羅泌　撰
　　發揮五
　　　堯舜禹非謚辯
學者必自見不有所見而唯一隅以求經天下之通患
也夷益棄契皆名也而夷棄獨以官稱(稷棄/益稷)虞伯后稷
司徒皆官也而契洎益何爲以名著耶古之人要不為
是拘也(名分之際要不可亂非此則唯取其辭之順而/已書曰咨伯謂宗伯也即秩宗爾伯爵也亦非)
(字周五十/以伯仲)予述路史既推堯舜禹之為名矣復以放勲
重華文命爲之名學者疑焉謂放勲重華文命昔之人
或以爲名而堯及舜禹在昔俱以爲謚鮮有以爲名者
曰否皆名也謚不出於古書傳雖云謚出黄帝然實出
於周公何以言之予觀夏商帝王皆非謚法知之也(夏/世)
(帝王猶以名紀至商始以甲乙爲號故湯名履而號天/乙外丙沃丁大庚小甲皆别有名世不知也世本云湯)
(名天乙妄矣唯湯名履而又曰舉世不知也說張晏顔/師古等以爲禹湯皆字亦非特商國中一邑名爾故潜)
(夫論商後有湯户今相之湯隂古北隂之/地昔秦伐湯是也曰成湯者猶成周然)死謚周道也
古者生無爵死無謚故始皇之制曰朕聞太古有號無
謚中古有號死而以行爲謚是以秦秀謂昔周公弔二
季之陵遅哀大道之不行於是作謚以紀其終非古有
之而榖梁子亦曰武王崩周公制謚法大行受大名小
行受小名所以懲惡而勸善也世有謚法輙悉文致堯
舜禹湯桀紂之類而羼入之盖始於白虎羣儒斯最荒
唐者也夫堯舜禹之爲名固自章也堯曰咨汝舜舜曰
咨汝禹汝棄汝契是果名也若以爲謚則棄契垂益䕫
龍一皆爲謚而後可有鰥在下曰虞舜是豈鰥而在下
已有謚乎彼則又曰此後世之追志斯亦㒺矣夫書之
於名分法最嚴密世莫稽也方舜未嗣每書以舜盖未
始一稱帝逮其既立則唯書帝而弗復書以舜此則上
古記史之法如是抑豈先謚而後帝乎(按舜典未受禪/命則惟稱舜其)
(稱帝者皆堯也及文祖之後始稱以帝唯首咨四岳一/稱舜盖方求代之初所以别於堯爾且舜典所稱帝皆)
(爲堯三謨所稱帝/皆爲舜亦宜審取)昔魏周訢謂魏君曰吾所賢者堯舜
而堯舜名是古未嘗以爲謚也然則其說謬於漢儒可
知矣雖然堯舜禹之爲名其受命於尊者而放勳重華
之與文命則其號謂之名人之所以名之者也放勳者
極功也推而放之無所至極者也重華者繼明也紹堯
之後唯有光華而文命則特文德之命若贊舜之格苖
者是也孟子曰放勳乃徂落放勳曰勞之來之屈原曰
嗟重華之不可迕就重華而陳辭而書中候亦曰文命
德盛俊乂在官而朱草生夫攷古之迹必求古之無意
於言者推之屈孟之書此無意之言而又出於秦漢之
前者也然則史記大戴世本不爲無所本矣(王肅淺陋/其家語全)
(取大戴禮五帝德惟去其放勳重華文命與赤帝為炎/帝之語且易其秋乗龍與教熊羆爲猛獸之說特未達)
(厥指/爾)說者又曰放勳重華第言其德乃若文命而以爲
之號名則敷於四海者爲何事邪以類言之則允迪當
爲臯陶之號而下文亦不相侔斯又謬矣夫禹臯兩謨
其文正異其云大禹謨曰者此叙書者之曰也云若稽
古大禹曰文命者此史官之曰而秪承於帝曰者乃禹
言也盖所謂敷於四海者敷土也禹既敷土而後敬承
於帝而言之也是故禹謨首三曰而用各異臯謨則不
然其云臯陶曰允迪厥德者是直臯陶之言爾故禹復
之曰俞斯可質矣惟恊於帝者舜之德而敷于四海者
禹之德然也猶曰其名如是其德亦如是若劉寛之寛
班固之固申屠剛之能剛謝安之能安皆名象其德也
若以是爲不侔則重華之下尤不侔矣正不可若是其
拘也(舜禹帝者故世有號以尊其名臯陶人臣自不應/有兹益可知大抵陋儒敢於為妄章句之學雖不)
(可泥然亦有不可攷夫經指之乆晦正以章句之不明/也鄭少梅云放勳重華文命史官以此稱堯舜禹之功)
(德後世因史有是稱遂以為之號如子貢稱孔子天縱/將聖後世因謂孔子爲將聖然允迪不可爲臯陶之號)
(故不可以爲稱程子云放/勳猶言仲尼或曰夫子云)或曰孟子爲信則謀盖都君
皇父謐旣以爲舜之字矣奚爲廢之則又非也揚雄韓
愈李翺旣有辨盖都鄙之君云爾一徙成市再徙成都
都之有君自昔然也(雄翺云都鄙之都愈云張/以都爲于非也君于都爾)抑又論
之名以制義以義則堯遜也舜運也禹舉也名有五以
德命爲義斯之謂矣(堯遜也本只作壵从三士後下加/凡云壘土而髙非也舜轉也變也)
(从中中戾拚轉之意後加厺奕字赫盛貌故夐華蔓蘩/蓐槿華翩反皆有舜名禹舉也从宄九禹􁁉也外柔而)
(强禺卨同意若䕫龍類古人名多有此廣雅云堯曉也/鄭禮記云舜充也  篇云禹舒也是亦一義翼善傳聖)
(曰堯仁聖盛明曰舜受禪成功/曰禹後世影意之論各詳紀注)嗟乎堯舜禹之名一無
所隱而人之所以言之亦唯如此而已後世從文制爲
號謚縁天以誄之曰文曰武斯已矣至唐天皇事不師
古於是始取祖宗號謚而悉變之天寳之後加増重複
遂至繁不可紀是則以爲過三聖邪夫祖宗之功徳果
足以超世歟則唯曰放勳曰重華一二言已足矣茍無
其實是厚誣之而誘後世之訕毁也故孝子仁孫之欲
顯其親則莫若使名副其實曷聞以號謚繁多之爲貴
哉莊生曰夫海不辭東流大之至也聖人并包天地澤
及天下而不知其誰氏是故生無爵没無謚實不聚名
不立此之謂大人予以是益知堯舜禹之非謚而後之
學士指言堯舜禹者其爲不遜昧去就甚矣
　　　論謚法(書蘇洵謚法/)
古之法行于今者唯謚行然二千餘年而靡有定法大
戴氏曰昔周公旦太公望相嗣王以制謚法周書之說
亦然故今周書有謚法一篇頗為簡要至杜預取而納
之釋例而世遂重出之謂春秋謚法盖不知也異時有
廣謚者沈約賀琛皆嘗本之約又撰著謚例事頗該備
而琛之書特少去取且復强為君臣婦女之别亦無取
焉太宗皇帝爰命扈䝉裁著新書然而亦莫䆒明(太平/興國)
(八年八月詔増周公謚法五十五字美謚七十一字為/百字平謚七字為二十惡謚十七字為三十仍令翰林)
(學士承㫖扈䝉中書舍人王祐同詳定蒙等奏廣/増五十五字皆可用沈約賀琛續廣謚請廢不行)蘇洵
于是䆒定古今斷以書傳刋其重複以為法雖其或得
或違時亦有合聖人之意唯其必欲以堯舜禹湯等入
謚而謂其法起於三皇五帝之時則大繆矣夫謚者原
其號者也其不出於周公之前予嘗論之彼號近古而
好牽合者無過漢儒而漢儒亦自謂堯舜禹湯不入謚
法則其說可槩見矣且在周書初無堯舜禹湯桀紂之
文至預而後増之以湯益無所據商之太宗中宗髙宗
本非謚法特以其一時功行推而崇之爾乃若甲丙庚
壬乙辛丁癸何由而為謚哉若古論謚為法最簡故賈
山云古聖作謚不過三四十世而蔡邕之書纔四十六
然猶不見世本大戴之所載者洵乃以為二書邕無不
見見則無不載矣周書之篇乃周公之法而春秋之謚
乃出於此今洵反謂周公者為最繁雜而春秋者為簡
而不亂又謂周書謚法以鄙野而不傳則知三書洵亦
未嘗見也按洵書云匹夫之有謚始東漢之隱者婦人
之有謚始景王之穆后夫婦人之典周三母其著者也
而穆王之盛姬亦有哀淑人之謚見于穆天子傳匹夫
之典夷齊其著者也而齊之黔婁已謚曰康見于髙士
傳二者其來乆矣比楊侃為職林書謂公主之有謚自
唐之唐安始乃不知世祖之平陽昭文公主與齊髙帝
之女義興憲公主謚也邕之言漢母無謚至明帝始建
光烈之稱於是請正和熹之號而乃不知元帝之母許
恭忠而髙帝之母媪已有昭靈之號又何邪五年二月
甲午日昭靈夫人五月辛未日昭靈后見之後書紀論
邕不攷見而獨于和熹以為當然豈禮也哉婦人無外
行者也是故生也姓配其國没也謚從其夫明有屬也
秦嬴鄧曼陳媯燕姞以姓配國者也秦穆姬宋共姬魯
文嬴與夫共宣莊之三姜此以謚從其夫者也唯死先
夫則異其謚景之穆后桓之文姜莊之哀姜之類是也
後死而殊謚抑何典邪今不知攷而更請正和熹光烈
之稱豈先王之典哉嗟夫禮不下庶人而謚者非下之
所造也顔閔至徳不聞有謚而蔡暉子穆輙正加以貞
宣及穆之死邕復以文忠被之穆則廢典邕亦不知禮
邪其貽譏於荀爽而見誚於張璠也宜矣抑嘗言之謚
者正先王之所謂名教也然古之謚為名教而後世之
謚也為辱典東漢莎車以蠻夷而膺茂典此何為邪然
則邕之違禮豈唯邕之罪哉徳又下衰其流及於藝術
與緇黃矣名器之失孰甚于此顧不謂辱典耶
　　　九錫備物覇者之盛禮(臣瓚/)
大宗伯以九命正邦國之位九命者一受職再受服三
受位四受器五賜則六賜官七賜國八作牧而九作伯
也(王制制三公一命衮有加則賜夫三公八命更加一/命則服衮龍與王者之服同矣春秋書錫命者三此)
(侯伯之命公羊以為加衮服者非左氏說為命珪使執/以朝晉羊𤣥云珪者諸侯朝覲所執成公八年乃錫則)
(三年如晉何執哉是知命者策書教令也然覲禮諸侯/奉策服加命書其上而文侯之命亦有秬鬯之類則命)
(者所以将之爾/非専教令也)故子思子曰王季以九命作伯而文王
因之記有九錫盖九命之外有加賜者或以為九命者
非也(鄭司農許異義以九命與九錫為一盖以禮言人/子三賜不及車馬而九錫有車馬遂以為三命受)
(位則賜車馬不知九錫車馬牧伯有功始賜宗伯八命/作牧注侯伯徳者加命得専征傳晉文侯受賜皆九命)
(之外故康成知/與九錫不同)在春秋說以車馬(大輅一𤣥/牡二駟)衣服(衮冕/赤舄)
(副/之)樂器(軒垂/六)朱户(彤其/扉)納階(納入也鑿堂對/陛入為小階)虎賁(三百/夫虎)
(賁三十可也云三百者/盖因牧誓有此文譏之)鈇鉞(各/一)弓矢(彤弓一矢百/玈弓十矢千)秬鬯
(一卣圭/瓉副之)為之九錫後世不能改(張華記同亦見禮含文/嘉禮外傳以朱户在虎)
(賁下韓詩外傳以虎賁第三樂器第四朱户第六弓矢/第七鈇鉞第八榖梁傳亦以七弓矢八鈇鉞非是皆後)
(世遷就/之說)若昔先王以徳詔爵以功制禄其功大者其禄
厚其徳盛者其禮豐叔旦有夾輔之勳師望有鷹揚之
烈是故並啟土宇并受備物宣王中興召虎是資是故
釐以圭瓉告於文人皆所以表元勳異賢哲也彤弓之
詩天子之所以錫有功諸侯者也平王有犬戎之難文
侯是保是以有弓矢秬鬯圭瓉之錫爰及襄王楚人不
供而文公是頼是以有輅服虎賁弓矢秬鬯之錫出於
曠典俱匪常秩暨漢武帝詔議不舉者罪議者乃謂古
者諸侯貢士一適謂之好徳再適謂之賢賢三適謂之
有功乃加九錫而應氏遂以九錫天子制度尊之故事
錫予但數少爾臣瓉乃云九錫備物覇者之盛禮齊桓
晉文且不能備今三進賢而輙授之此殆不然當只受
進賢之一錫爾台竊求之議者之說盖出于虞夏傳其
為說曰有功天子一賜車服弓矢再賜秬鬯三賜虎賁
百人曰命諸侯命諸侯者鄰國有臣弑其君孽賊其宗
者弗請于天子征之而歸其地于天子可也一不適謂
之過再不適謂之敖三不適謂之誣誣則黜之一黜少
以爵再黜少以地三黜而爵地畢此之是矣(禮賜弓矢/然後征賜)
(鈇鉞然後殺賜圭瓉然後為鬯未賜圭瓉則資鬯于天/子未賜弓矢則不得専征未賜鈇鉞則不敢専殺大傳)
(云諸侯賜以車服弓矢者得以祭不得専征者以兵屬/于得専征之國不得専殺者以獄屬于得専殺之國不)
(得賜鬯者資鬯于天子之國然後祭此晉文公所以執/衛侯則歸之京師也平王錫晉而書紀文侯之命者聖)
(人于此見征/伐自諸侯出)錫也者賜也上公九命數已崇極勲業更
茂蔑以加矣是故制之褒錫以寵綏之車馬以代其勞衣
服以章其徳樂器以頤其神納陛以節其陞虎賁以衛
其軀朱户以表其居鈇鉞以重其威弓矢以資其權圭
瓉以廣其孝盖有之矣(其數比之九命所以尊有功崇有/徳也宗均禮含文嘉注云進退有)
(節行歩有度賜以車馬以代其歩言成文章行成法則/賜以衣服以表其徳周旋可觀動作有禮賜之納陛以)
(佚其體長于教訓内懐至仁賜之樂則以化其民居處/修理閨房不媟賜之朱户以明其别勇猛勁疾執誼堅)
(强賜之虎賁以備非常抗揚威武志在宿衛賜以鈇鉞/使得専殺内懐仁徳執義不傾賜以弓矢使得専征親)
(睦九族慈孝父母賜以秬鬯以祀先祖其義盖有備矣/然書傳亦自有異禮外傳云車馬以適逺代勞衣服以)
(飾體象徳樂器以和情朱户以表飾納陛以升降鈇/鉞以飾威虎賁以禦衛弓矢以征伐秬鬯以享宗廟)然
事於經無有明文厥自後世顧亦多有受其典者而大
率非家事是以劉頌梗趙倫之事云漢之錫魏與夫魏
之錫晉俱非可以通行周勃誅諸吕而尊孝文霍光廢
昌邑而奉宣帝悉無是舉亂舊典習權變非先王之制
也九錫之議竊謂無所施之文若固惜於曹操安石秘吝
於桓温是皆深達國體者也(通典一衣服二朱户三納/陛四輿馬五樂則六武賁)
(之士七鈇鉞八弓矢九秬鬯此本之公羊說非也又云/大國不過于九次國七小國五尤非公羊說一加服餘)
(同/)瓚駁漢儒之議當矣世莫知其誰氏盖薛瓉云(崇文/書目)
(及漢書序攷皆不知為誰氏或云于瓉史記索隱以/為傅瓉皆非乃薛瓚也瓉有集注漢書極博通云)
　　　巽禪非求為異
聖人之事一不幸而庸儒以為美談重不幸而姦人搴
以藉口堯為天下七十載其明于憂患世故可謂悉矣
見丹朱之不肖不可以為天下于是謀賢而巽之巽于
四岳四岳不受然後明揚側陋始得舜而庇位焉舜之
來也堯盖不勝其喜也嬪以二女賔于四門寘之百揆
納于大麓凡可以試其更變而應世者索為之矣方是
時堯非固難之也天下重器授之不得而輕也及夫典
職數載績用既成于是舉天下而付之其付之也特不
異于寄器其鄰顔色不變又非其易之也得其人則不
得而不授也昔之試今之授皆堯之所不得已也夫以
四岳之賢付之以天下皆能以朝諸侯而不斷以予之
以四岳之親首膺巽命皆可以承重器而亦斷不自受
乃皆屬之四海在下之一窮人然則重華之登舉而付
之堯何心於其間哉嚚訟嫚㳺天方廢之堯顧能違之
乎特亦不過行所無事在賢予賢在子予子唯天所命
而已矣夫天之所予豈偶然哉必其有徳見于天下者
也天之所廢亦豈偶然哉必其有罪見于天下者也是
故君薨而世子生且猶不廢以世子為不得罪于天下
也不可予而予與可予而不予俱廢命也黄帝而來皆
予其子而武王不以予周公然則堯舜豈求為異也邪
借使朱足以授天下吾知其不以授之舜使其時而不
得舜吾亦知其必不授朱也舜之授禹亦若是而已矣
至于後世不求其故見爭傾之患作而堯舜之道愈隆
則以為有所矯為乃諄諄以為說而詭特之行行矣中
材之主循其名而昧其致不知徳之不足事之獲已而
額額行之反道飾情以冀一時之名幾何而不亂邪吳
季札廢遺言而立王僚亂者四世宋宣公舍與夷而立
穆公亂者三世隱桓之胥賊之噲之失國可以監矣是
皆樂為堯舜之禪而不知其所以禪之所致也宋襄公
將遜目夷目夷不聽鄭穆公將遜去疾去疾不聽及楚
昭欲遜公子閭而子閭亦不之聽後皆無亂是三子者
非貪于名而為辭也非惡其富而不為也誠知一避之
為重而國為輕也使三子者從而利之則亦頻此亂矣
盖嘗言之虚静者可以集事而無欲者唯可為君世有
得道之士能化黄金丹砂一鋝成金一鋝成白鑞一斤
得金四兩及耄求其人而授之寓其神於風監者數十
載矣其所閲者幾千人矣莫予叶也一旦得無欲者然
後誓而授之不得其人則寜没而不授何也懼其黷貨
妄作而將及禍失吾知人之監也夫以燒金之術而受
之者必無欲而欲之者必不得而受則巽禪之事從可
知矣是故巽以天下非難也得其人之為難以天下巽
非貴也合于義之為貴堯舜之事豈求于異而可為哉
徳又下衰亂臣賊子盜竊名器乃至矯飾詐偽致惡聲
於聖人曹丕之攘漢也登壇而顯言曰堯舜之事吾知
之矣爰詆孟軻荀况以為不通禪代之變而自比于媯
汭納漢二女明勒麗石其襲偽業姦以傖囊天下非唯
無恥乃有源流復以盜賊之行加之聖人何聖人之不
幸邪嗚呼世無聖人使堯舜之道不尊為此曹玷䙝者
庸儒之罪也昔姚萇固嘗令尹偉馳說苻堅求為堯舜
之事矣堅且持之曰姚萇叛賊奈何擬之聖人夫以苻
堅一介妄人猶知守此顧儒名而反惑之邪或曰若子
之誨則巽禪之事其不可行歟曰否不然也禪者聖人
之事也自非得乎聖人則亂不止也堯為父舜為子則
巽禪為可行矣台嘗十復風雷之事感世之賢君尚慕
美談多以禪而召亂而亂臣賊子售其姦者交援此以
自蔽恐世之君子因以禪為徳也勉為之道
　　　辯帝堯冡(明舜禹事/)
古今之事緒無窮而地理之差尤為難於䆒竟堯之冡
在濟隂成陽堯母靈臺在南漢章帝元和二年使奉大
牢祠堯于成陽靈臺是其處也今皆在濮之雷澤東南
(元和郡縣志堯母廟縣東南四里堯陵縣西三里堯即/位至永嘉三年二千七百二十一年紀載于碑正觀十)
(一年禁樵採/春秋奠酹)而王充乃云塟崇山墨子則謂北教八狄
道死南已之市而塟蛩山之隂盖儀墓爾(論衡曰堯葬/冀州或云葬)
(崇山儀墓如漢世逺郡園陵與蒼梧舜墓之類非實葬/所山海經云堯葬狄山之陽酈善長以為非亦此類)
按歐陽文忠公集古録言靈臺碑以為史記地志水經
諸書皆無堯母塟處粤稽地志及范曄志則云成陽有
堯冡靈臺而此碑云堯母葬兹欲人莫知名曰靈臺又
郭縁之述征記成陽城東南九里有堯陵陵東有中山
夫人祠在城南二里盖堯妃也東南六里有慶都冡上
有祠廟而水經注言成陽城西二里有堯陵陵南一里
有慶都陵于城為西南稱曰靈臺鄉曰崇仁邑號脩義
其葬處明白若此惡得云無言邪然述征記在成陽東
而今之所識乃在成陽西北四十里榖林則古今疆埸
相出入有不同者郭氏所記乃小成陽小成陽在成陽
西北五十里𨽻于河南有山曰成陽榖林在其下(髙誘/注吕)
(春秋云成陽山/下有榖林是)小成陽以山得名乃堯塟所在有堯之
故名焉即庸俗所謂囚堯城者(鄄城東北五里有堯城/竹書紀年以為堯之末)
(年徳衰為舜所囚在是演義囚堯城在相之湯陰又濮/陽有偃朱城在鄄城西北十五里竹書謂舜既囚堯偃)
(塞丹朱于此使不得見寰宇記以載言所録不欲去蘇/鶚謂是丹朱息沐之所非塞之瑣語云舜放堯于平陽)
(而山海經放勲之子為帝丹朱故劉知幾疑舜既廢堯/仍立其子俄又奪之而又謂任昉記朝歌有獄基為禹)
(囚虞舜之宫竹書而/謂讓國為虚語荒矣)抑嘗訂之盖其遯位之後作遊于
此此宵人所以得迹其近似而誣焉(漢志堯作㳺成陽/㳺都也盖武王之)
(牧宫漢祖之沛宫周禮所謂國㳺者三齊畧云廣固/南有堯山巡狩之所登者頂有堯祠豈其所囚哉)何
以龜之莊周之書極天下之譎者也其讓王之說至有
堯不慈舜不孝等語而未嘗有簒竊之一言使差有之
周肯不言哉韓非戰國之從横自賈者也其說疑曰姦
人之事其君其諷一而語同世主說其言而不之辨則
姦人愈反而說之曰古之明王非長幼弱也皆聚族偪
土而求其利也因曰舜偪堯禹偪舜而自顯其名也田
成子宋子罕皆是物也嗟乎以韓非之輩猶能破其說
于處士横議之時而今之學士乃不能毆其惑于聖哲
清明之代可謂智乎因三思之是盖魏晉之事而竹書
又出於魏晉之間則其當時逢君之臣為主分謗而附
益之不言而諭爰復偵之燕之慕容盛晉之傖囊奸義
者也嘗稱商之太甲而以伊尹事同夷羿郎敷之徒雖
能初與之較而終以屈聽更譽其言之當而今竹書果
有伊尹放太甲太甲潛出殺伊尹之言乃知逼于一時
雷同詭随謂白為黑者衆矣(韓非子之說甚明盖戰國仲/時已有此妄竹書紀年云)
(壬即位居亳其卿士伊尹仲壬崩而立太甲伊尹放太/甲于桐乃自立伊尹即位太甲三年太甲潜出自桐殺)
(伊尹乃立其子伊陟伊奮命復其父之田宅而中分之/夫太甲之事見于尚書孟子此為可信故左氏曰伊尹)
(放太甲而相之卒無怨色兹足明矣杜預猶以竹書而/疑伏生之昏妄况知幾者按書太甲三年已復政乃陳)
(戒而作咸有一徳伊尹没太甲子沃丁塟之復命咎单/訓尹事作沃丁伊陟相太戊作咸乂烏有甲立其子與)
(七年太甲出殺之事髙宗亦云先正保衡作我先王又/曰格于皇天爾尚明保予㒺畀阿衡専美有商皆賢之)
(之辭也夫以後王極誦休烈如此何有如是之妄說哉/此太宗皇帝所以稱其特立而謂疑義之不可訓也)
夫治古之事曲引而說之何不可哉知幾之妄泌請得
以佐其說而盡破之毋俾世迷得以引戈而議其後伯
禹曰毋若丹朱朋淫于家用殄厥世予創若是而史記
亦曰朱絶厥世摭此附會則知幾之說牢矣鄉使知幾
援此自證則將遂信之乎我無是也夫殄世者不繼世
以有天下也豈絶㓕云乎哉方堯之遯位也將遜之語
先聞于岳薦之前而使嗣之誠已見于側㣲之日及其
出也然後女于畎畆試以百為如慈親之育其子含飴
䙔葆由小以髙大豈若凶殘鬼類愒日玩嵗處髙㨿勢
怙寵冐權而為偪邪舜之事官也以之徽典則必使其
從以之賔門則必使其穆逮其底績然後致自大麓格
于文祖若蒲輪而赴京緩轡取程自邇而之逺非若輕
狷少年不召自至衝尹突蹕蹶坑墜壍而後息也雖然
犬豚鳬鴈之徒智不足以知聖人汚自昔然矣(先聖垂/教不俾)
(世疑堯舜之事二典自備顧學者自昧之舜之聰明堯/實聞之及將使嗣位時尚在側㣲何有逼挾之事且舜)
(之未舉也堯先以其事咨于四岳四岳不受然後舉舜/則是未得舜之時堯已有巽禪之意足見堯心本不為)
(舜而巽也知此則知聖人已知天下後世之有/妄學而必存其始末稍疑者不以之垂世矣)而文忠
公之䟦亦何足邪謂俗本多作城陽獨此碑為成陽夫
成陽與城陽正自二所成𨽻濟隂乃古之成昔成王封母
弟于成後遷於成之陽遂曰成陽(十道志引左傳衛師入/郕即成也寰宇記并史)
(記武王封季載于成之/陽漢於此置雷澤縣)而城陽乃漢齊悼惠之子章所食
之國今之兖州是矣不得為一也(趙明誠黃伯思/洪丞相皆有說)其云
廷尉某姓名磨滅據漢廷尉仲定碑云遷廷尉卿託病
乞歸脩堯靈臺黄屋三十餘而靈臺碑言濟隂太守成
陽令各遣大掾輔仲君則知為仲定矣至言漢受濡期
則又以為不知何語此盖指言漢氏承秦之水運而已夫
君子恥一物之不知而病聖賢之失世而公以為乆逺
難明之事不知不害為君子君子愽學而反約今也畫
　　　論舜不出黄帝
道有所謂經亦有所謂權法有所謂正亦有所謂義經
與正者常也權與義尤不得而廢焉舜之有天下受之
堯也受之于堯于是祖堯之祖而不自致其祖方其攝
也受終文祖文祖者堯之太祖也及其立也則復格于
文祖皆不自致其祖而祖堯之祖以其受之堯也權也
虞書曰祖考來格夫所謂考者瞽目之叟而祖者叟之
父非可易也然則祖顓頊者特推其位之所自傳者祖
之非祖也其宗堯也亦唯推本帝業之所從受而取之
以為配也義也禘于員丘黃帝非虞氏在廟之帝也郊
於國之陽帝嚳非虞氏在廟之主也由是言之顓頊豈
虞氏之祖哉顓頊傳之帝嚳嚳傳之摯傳之堯是知堯
亦祖顓頊矣然則堯舜之所祖為傳位者信也降及夏
后天下為家于是而始祖其祖矣祖其祖常也故康成
云有虞氏尚徳其禘郊祖宗之人配用有徳而已皆非
虞氏之親也自夏而後稍以其姓代之郊鯀是也是鄭
亦以舜為不出髙陽矣然云尚徳是不知權與義之說
也蘇軾亦云受天下于人必告其人之所從受者虞祖
顓頊而宗堯則神宗當為堯而文祖當為顓頊帝嚳舜
禹之受天下也及堯舜之存而受命于其祖宗矣至有
天下從而宗祖之謖以是知顓頊帝堯為虞氏明堂禘
郊之祖幕而宗洎瞽則祖宗于廟盖自幕以來㣲在匹
庶等禮亦無得而豫大祀祖宗于廟禮亦冝之此記禮
者所以唯識其禘郊之祖宗而遺其幕與瞽于其禮之
盛者著之是經權之說也抑固攷之舜非顓頊之後有
數驗史云自窮蟬以來㣲在庶人夫窮蟬既云帝子何
得未幾㣲為匹庶一也男女辨姓禮之大司而綴食之
禮雖百世而婚姻不通舜既堯之五世從𤣥孫豈得御
堯之女况以𤣥孫而尚髙祖姑昭穆失當無是若者二
也夫源流之最可攷者唯氏姓也故昔者帝王之姓各
有所循非賜不改少昊青陽髙陽𤣥囂髙辛之姓皆累
世不易唯舜之姓非先王之姓三也且以所言舜為堯
之從孫禹乃舜之從祖堯授天下于從孫舜受天下于
從祖自其家人烏得謂之至公而能以天下予人哉顓
頊之傳帝嚳何以不謂之傳賢不降之授帝扃何以不
謂之巽位商周漢唐若此者亦衆矣胡得獨稱堯舜乎
唯堯能以至公之天下授之異姓在下之鰥夫故得為
傳賢之帝唯舜能以所受之天下傳之外姓有功之賢
臣故得稱巽位之君四也八元八凱堯帝固多用之然
不云堯舉者以其親也至舜則非其親而能用故于是
美其能舉五也舜茍堯親非大相逺也顧豈不知而必
資夫岳薦然後舉之歴試諸難如此之艱而後授之若
曰出于側㣲則舜之徳聞非若顓頊之出若水帝嚳之
出江水特出而授之盖堯以為非所當授而授之則天
下必將駭其為者故必歴試使攝及我存而俾之為政
逮夫厭世而天下已安之矣是以堯假舜立而朝不易
位國不更制天下晏然與鄉無以異者此其必不然六
也是皆經傳明證顯驗可得信者或曰禆竈之言陳水
族也故昔史趙謂陳為顓頊之族是則舜為水帝後矣
曰不然此假類之言也竈知陳之將作而假類以驗之
爾舜土屬也豈有近舍舜土而逺攀顓帝之水哉且昔
帝王之裔多矣孰有與其所承之類終同者邪楚先火正
故火為楚然吳囘之父其王木也曷又舍祖而依宗哉
此皆賢哲有以知之宜不可以攷世者雖然隋之崔仲
方亦嘗申史趙之說謂天時人事隨當㓕陳陳既㓕于
隨矣然陳之必毁隨之必興亦人事之必然者也若曰
楚隨火屬則自古以來水必克火曷嘗有火克水邪且陳
承土隨火且猶生之己酉土嵗而顧反為殃乎其不由
此明矣泌以是知子羔子所以有虞夏禘郊祖宗或乃
異代之問而孔子有召伯甘棠之答不獨為子羔發也
　　　舜不幸以孝名(井廩事/)
孝道之難言乆矣公西之養親若朋友處曽參之養親
若對嚴主參之矜矜固不如損油油也父兄不淑孝悌
乃章竒有吉參有晳而後孝之名始著龍逢比干忠著
後世桀紂惡也伯夷后稷忠曀當日堯舜賢也忠臣不
顯聖君之代孝子豈聞慈父之家哉舜之大孝此舜帝
之不幸也韓忠獻言古者聖帝明王爲不少矣而獨舜
稱大孝豈其餘盡不孝哉父母慈而子孝此事之常不
足道也昔者齊景公問於晏子曰忠臣之事其君如之
何對曰有難不死出亾不送公曰列地以處之䟽爵以
榮之難不死亾不送可謂忠乎對曰言而見用終身無
難臣奚死焉諫而見聽終身不亾臣奚送焉言不用而
難死之是妄死也諫不聽而亾送之是僞送也故忠臣
者能盡善於君不能與䧟於禍死事而立忠不爲全矣
是故大賢寡可書之節衰亂見易名之行世不危亂竒
行不見主不悖惑忠節不立父兄必慈良則孝悌之名
無所見矣帝舜不幸而以孝名後世豈其所欲哉自孟
軻氏唱井廪之事而列女傳首著鳥工龍工之說且以
爲瞽叟速舜飲二女與藥浴汪豕往終日不醉而史記
亦有匿空旁出之語故史通子非之謂使如是特左慈
之爲羊劉根之入壁者豈拘羑厄陳之事而栁粲且辨
之謂聖人受命必有天祐髙帝匿井脫項羽之追光武
乘氷免王郎之逐或飛鳥或詐言人謀天算世固有其
傳矣抑甞訊之親之於子既惡之而無道殺之可也又
何井廪完浚之迂哉豈凶人之爲不善亦猶有所愛歟
晉獻公之欲殺申生也計誠决矣然且數年而先戮其
傅則無道之心雖父子間有不得以直肆者聖人之事
固可理攷而不可以迹求也夫堯之所以舉舜者正以
其父頑母嚚象傲而獨能諧以孝俾不格於姦爾既不
格姦則瞽叟已底豫矣叟既底豫則井廪之事何自而
舉乎凡此一皆未試用之前也逮其試用則有二女百
官而奉之又何躬為井廪之事乎哉妻帝女備百官其
貴勢亦大矣象縱不仁可得施其志乎兹皆坦然可理
曉者抑何至遃遃如萬子之云哉程氏訓井廪謂孟子
方明象憂亦憂象喜亦喜而不暇井廪是非之辨斯亦
黨矣夫軻固曰奚爲不知則是以爲有是事矣雖然匪
軻志也唯兹臣庶汝其於予治舜告臯陶語也鬰陶乎
思君顔厚爾忸怩五子戒太康語也而牽合之以爲舜
象之言此漢人之蔽也昔者孫盛録曹公平素之語而
裴少期且譏之以其全作夫差亾國之辭也言以春秋
事殊乖越然則規前羼後代有之矣奚獨於此而疑之
哉且渠乞伏儒雅並之元封拓䟦宇文德音同乎正始
僞脩混沌何代無有不弔昊天節南山也不憗遺一老
俾守我王十月之交也嬛嬛在疚閔予小子也而乃以
爲讄孔之辭哀公顧亦集詩言而讄之乎故曰稱予一
人非名也變仲言父非字謚也盡信書不如無書信矣
　　　大麓說
孰謂說經之誤其祻小哉大麓之事自孔安國以爲大
録萬機之政而桓譚新論以爲麓者領録天下之事若
今之尚書然盖自漢以來有是說矣是以章帝置太傅
録尚書事而魏晉而下權臣之將奪者一以命之肇亂
於此嗟乎六經之不明漢儒害之也唐虞之際内有百
揆四岳外有州牧侯伯執事之臣無踰於百揆矣豈復
有領録之長職哉(録尚書事自東漢牟融始宋百官志/云成帝初王鳳録尚書事章懐注肅)
(宗紀云武帝初以張子孺領尚書事録尚書事由此始/誤也西京無録尚書止有領尚書平尚書事王鳳止領)
(尚書/事爾)夫所謂納于大麓者歴試諸難之謂而其所謂烈
風雷雨弗迷者是天有烈風雷雨而舜弗迷爾陰陽之
和則風柔而雨順今也風烈而雷且雨非大動威則陰
陽之不和者也乃更以爲陰陽和風雨時邪聖人之立
言無若是也(云大録萬機之政故陰陽和諧烈風雷雨/各以其應而不迷錯愆伏此孔鮒所記以)
(爲孔子答宰我之言安國附㑹之非聖人意也夫以納/麓爲領録烈風爲陰陽和不迷為不愆易春秋論語無)
(此類也風之烈雷而/雨豈得謂和且時哉)竊以太史公之記觀之謂不然矣
其言堯使舜入山林川澤暴風雷雨舜行不迷而王充
亦謂堯使舜入大麓之野虎狼不搏蝮虵不噬逢烈風
疾雨而行不迷惑其與劉子政列女傳遜於林木入於
大麓之言俱其實迹如是豈領録云乎哉(以大麓爲三/公之位王充)
(已非之李文叔乃以子長爲不知經而蘇氏書解與古/史皆論如子長先達多不能决張九成云處之深林大)
(澤之間凡學聖人若當/自其難堪處觀之也)按攷大麓則大陸也故趙之臨
城隆平鎮之大陸澤也一曰沃洲是爲廣阿澤漢之鉅
鹿廣阿縣隨爲大陸即今邢之鉅鹿密邇於趙故酈元
注水經引古書云堯將禪舜納之大麓之野烈風雷雨
不迷乃致以昭華之玉故鉅鹿縣取名焉(澤在今鉅鹿/縣西北五里)
(地即廣阿澤東西二十里南北三十里寰宇記在昭慶/一名大麓一名鉅鹿一名大鹿一名沃洲隋國經云大)
(陸大鹿廣阿一澤而異名麓鹿通用也淮南子九藪趙/有鉅鹿而爾雅晉有大陸吕春秋云晉之大陸由趙之)
(鉅鹿則爲二矣統之則一也十三州志云鉅鹿唐虞時/大麓也堯試舜百揆納于大麓麓者林之大也堯欲使)
(天下皆見之故置諸侯合羣臣與百姓納之大麓之野/然後以天下授之明已禪之公也大陸縣今有堯臺髙)
(與城等乃堯禪舜之處始皇二十五年滅趙為鉅鹿郡/縣即唐之昭慶矣禹貢大河北過洚水至大陸然今大)
(陸與河逺不相涉唐成書傳引地說大河東北流過降/水千里至大陸爲地腹按降在信都密近鉅鹿豈容千)
(里宜此謂絳然鄭音爲下江/切謂即共縣之淇酈氏非之)今柏人城之東北有孤山
者世謂麓山所謂巏嵍山也記者以爲堯之納舜在是
十三州志云上有堯祠俗呼宣務山謂舜昔宣務焉或
曰虛無訛也(寰宇記云邢州堯山縣有宣務山一曰虛/無山在西北四里髙一千一百五十尺城)
(冡記云堯登此山東瞻淇水務訪賢人者也巏嵍王喬/所仚顔之推與王劭見之以示魏収収大驚歎及作莊)
(嚴寺碑用之而之推遂以入廣韻音爲權嵍然嵍本音/旄故亦用旄字林乃爲亾付亾夫二切故玉篇止音雚)
(旄瑣言載馬郁贈韓定辭云别後巏嵍山上望羡君無/語對王喬蘇子瞻愛之不知爲平聲矣仙傳王喬爲柏)
(人令於東北巏嵍山/得道故詩銘及之)虞夏傳曰堯推尊舜屬諸侯致天
下於大麓之野應邵以謂麓者林之大也故康成云山
足曰麓麓者録也古者天子命大事命諸侯則爲壇國
之外堯聚諸侯命舜陟位居攝致天下之事使大録之
因地譬意斯得其指而孔說乃如彼夫子長受經於安
國顧豈不知而故倍其師哉盖有以知其說而當時之
有見如此也(遷受書/於安國)嘗竊語之爲其難則易斯至矣堯
之試舜亦可謂多術哉震雷虩虩且喪七鬯以烈風雷
雨而行乎茂林蘙薄之中孰不禽驚麕怖恐懼而失常
者而舜方此泰然不迷豈唯度越尋常哉亦天地鬼神
之實相也歴踐至此天下無難者矣或曰泰山之麓禪
代之所易姓受代故於此乎告之夫堯之觀舜也試之
者三年矣於人民則五典從於朝廷則百揆序於賔客
則四門穆夫然後納之大麓以觀夫天意之從不旣已
烈風雷雨之弗迷然後授之而舜方此謙遜未遑受也
既未受禪豈有先告代於泰山者乎雖然其所以納之
亦必有其禮矣其不禋柴寅告而遂納之未可也惜乎
其不傳爾(封則于其家禪則於其麓封禪告/代之禮也納之之禮盖可知矣)抑又訊之
舜之授禹亦有納麓烈風雷雨之事然則堯舜之事斷
可識矣盖天下大器王者大統授受之際得不歴試諸
難而决之天哉(虞傳云唯五祀興韶樂于大麓之野十/四祀笙管變天大雷雨疾風爲遜禹之)
(事也詳/著紀中)嗚呼禪以天下事有大於此者乎周公遭謗天
且動威以章周公之德况舜禹之事邪然則堯舜之所
以納之大麓者豈唯使之主祭哉實亦薦之天其所以
薦之天者抑以盡其命而已矣命者安亂禦妄之正理
也論語二十篇終之以不知命而今之君子皆曰孔不
言命夫命孔子之所與也曷不言哉(與命與仁/豈不言仁)后稷之
生鳥翼羊腓齊頃之誕貍乳羶嫗(后稷之事詳見生民/名之曰棄其事明甚)
(齊惠之妾蕭桐子有身賤不敢言生頃/公棄之野貍乳之羶覆之故長名無野)昆莫之棄野鳥
䘖肉東明之擲豕嘔馬噓是豈人爲之哉(昆莫生棄于/野鳥䘖肉飼)
(之凶奴收養後王烏孫槖離生東明棄/之溷豕嘔之棄之厩馬噓之後王扶餘)小白中鉤棄疾
猒紐俱本天命漢髙帝唐太宗夫豈項羽范增建成元
吉之所能謀邪陳橋之歸契丹自退(報退與受/禪同日)澶淵之
役絞車闇發(中夜射/殺撻覽)是與淳風之不肯去武氏肅宗之
不能圖禄山皆若有鬼神陰沮于其間者(肅宗嘗召禄/山過東宫傳)
(酖將飲飛鷰落泥/其中自此不至)而况河圖洛奥生民𤣥鳥之類卓然
見于詩書者多矣焉可誣哉奈何鈆槧之夫諱言符命
遂使小人不知天命皆自謂智角立黨與相擠以傾人
之家危人之朝者不勝舉至有因夫一夢一䜟以訌國
而速殪者其視大麓之事為何如邪然則符命之說其
可廢哉彼以或者推言太過流入䜟緯如孔熈眭孟先
以速禍王莽公孫述之徒㳂以簒竊而隋煬帝唐太宗
武韋之流又因之以濫殺于是歸罪三代受命之符舉
而廢去者亦矯枉過直矣不知聖人未嘗廢也
　　　韶說
子曰韶盡美矣又盡善也及在齊而聞韶則三月不知
肉味抑不知韶簫之音何如其和而其為感之至於斯
邪予既紀虞帝觀唐書見后䕫之論樂然後解矣寤曰
韶至矣乎一代之治至于樂而極矣而韶者又今古樂
之獨隆者也今夫黨巷之聲有不可常理詰堯舜之事
固難於鄙見俗情測也且書小藝也能草者不能為行
能𨽻者不能為真真行既得則或能今不能古其或極
真行備今古矣而胸中無千卷之資日用乏忠恕之行
以涵養之則筆下自然無千嵗之韻故雖銀鈎蠆尾八
法具備特墨客之一長爾求其所謂落玉垂金流奕清
舉者一㸃不可得也此虞帝箾韶之樂所以俟孔子而
後知歟䕫之言曰戛擊鳴球摶拊琴瑟以詠祖考來格
虞賔在位羣后徳讓下管鼗鼓合止柷敔笙鏞以間鳥
獸蹌蹌簫韶九成鳯皇來儀擊石拊石百獸率舞庶尹
允諧于有以見其音之能合天而幽明飛走無一物之
失其情也兩大之間理固有是而宋子京乃以為推美
舜徳而侈言之謂鳯未始來獸未始感且樂作之朝廷
郊廟朝有宫室之嚴廟有垣壖之䕶郊有營衛之禁百
獸何自而至使自山林林林戢戢而參乎百工之間何
其怪邪又如祖考來格則見其上世闖然坐堂上乎吁
兹亦挾兩厓之見度聖人矣夫孝弟之至者通神明而
仁聲之感入人也深故一極其和則天地為之格鬼神
為之感而况于百物之顯者乎聲律氣臭先王之所以
通物類而交神明者也視之而弗見聽之而弗聞于是
有蕭鬰以達其氣化之而弗至喻之而弗及于是有鐘
鼓以達其聲至其肹蠁潛通冲虚軮軋而于于􁘟􁘟或
接乎其左右氤氲妙㡫幽逺畢而鳥獸百物亦且咸得
其樂是故九變八變而天神地示舉為降出幽明之理
默然相契若祝而雞集呼而虵至有不可以言語詰者
盖樂也者通倫類之鑰而置神明之軺也(周禮六變而/天神降八變)
(而地示出九變而人鬼享說者以為大者易感小者難/格此何語邪或曰六水數八木數水者物之始而木成)
(乎地乾知太始坤作成物故天用六而地用八宗廟以/九所以法天之終數斯亦妄矣天下之物孰不成于地)
(哉且六變所致之物以羽物配川澤臝物配山林鱗物/配丘陵毛物配墳衍介物配土祗與大司徒土地所宜)
(之物皆不同焉又何邪聖人之于禮樂也惟致其至而/已樂作于此物應于彼雖聖人亦安能必限其至于一)
(變二變之時哉唯致其至斯有以知其必降而必出盖/所謂降出者非必如是而有時乎如是爾詩云先祖是)
(聽而禮齋三日必見其所為齋者又豈若釋氏/之徒以或見齊其不見而以不見歸之于必見)昔者秦
漢垂情祠祀數著光怪悉漢前朝陳寶一祠髙文武宣
之代百三十有一見初元以後亦二十至此則陽氣舊
祠劉更生之所列者(髙帝時五來文帝二十六/武帝七十五宣帝二十五)比武帝
之為樂采詩夜誦文必爾雅而猶聞者興起用事甘泉
僮聲一奏而神光集壇師曠之作清角一奏輙有𤣥鶴
二八棲門之危再奏而列三奏于是延脰長鳴舒翮迅
舞杜鴻漸罷蜀副帥月夜率燕錦谷郵亭奏羯鼓數曲
四山猨鳥皆翔飛忻鳴又于别野登閣奏之羣羊與犬
忽皆躑躅變旋如其疾徐髙下之節此則自然之聲有
以感召非必牽挽而後獲其應也且鈞奏鶴舞歴代亦
已多矣宣帝世宗廟告白鶴集庭孝昭寢祠鴈五色集
西河廟赤鶴下燭起房廣川廟殿鐘聲光明夜徧厥類
非一皇甫政之為越泛月鏡湖有吹笛者俄而細浪旋
湧二龍輔舟如聽夏仲御之刺水也折旋中流為鯔鷠
之躍附䱐之引而風濤震駭雲霧窅㝠白魚之躍舩者
八九遽土作曲扣舷引轉而大風應至含氷潄空雲雨
響集逮其集氣長嘯則煙塵頓起盖樂自内作茍一氣
之英合乎其内而中聲之和駿發其外則空穴為之來
風丘岑為之出雨草木魚鱉翹揺咸若亦自然之理也
變四時暖北方固有不得而不然者魚出聽馬仰秣顧
常人有能之而况聖人御天賢者攷樂熈孝治以嫓仁
聲則其致神響之格飛走之感理宜然者且鳥獸之喜
聲性與人同而鬼神之情亦樂音也(樂五/教反)而况笙管有
鳥之聲鐘鼓柷敔有獸之音茍得其中則頏空跖實之
等蹌蹌乎四海之内而率舞乎椒薄之間矣亦奚必蹁
躚虞氏之庭而曷止盤辟䕫之目前邪火木相感而然
金水相際而流孰匪自然如必一為之說則事有不得
而言者故孔子曰其功善者其樂和樂和則天地且猶
應之况百獸乎(李後主演樂記曰鳥歌嚶嚶以其彚征/鹿鳴􁁉􁁉以其類聚情發于聲而流于)
(音則感動之理迨于鳥獸而况于人乎夫以人而不知/夫樂是同芻人具質而無心者也豈足言哉方鴻漸之)
(作樂于利州望喜驛見猨鳥之感乃大歎曰若其于此/稍致其功猶能及此况聖人御天而賢者攷樂乎王充)
(云鳥獸好怨聲其耳與人同何為而不樂然以率舞為/司信而風雨癃病為虚言謂樂能亂隂陽則必能調隂)
(陽如是則王者奚必脩身正行唯鼓隂陽之曲則和氣/自至太平自立矣彼盖以為一物一事即可以致其和)
(夫亦豈知道徳仁義/政教為大樂之本也)大抵溺於人者不可與言天狃於
俗者不足以知聖夏王懋徳山川鬼神以莫不寜而鳥
獸魚鱉亦復咸若周王在囿麀鹿攸伏王在靈沼於牣
魚躍而說者亦以為是夸美之辭是則先聖仁人莫非
誑矣聞易水之歌者至于怒髪衝冠聆房陵之謳者至
于流泣沾水則遜羣后諧庶尹非汎辭矣劉琨清嘯而
羣胡為之長歎罷圍劉疇吹笳而羣胡為之倚泣郤去
則格有苖馴虞賔非溢語矣棠梨之花羯鼓而綻美人
之草度曲而舞而况有情之鳥獸乎唐之園陵王晨衣
舉漢之祠室房户夜開而况流光之祖考乎宫樂一奏
而黃鵠下籞中吕一叶而黃鶯繞林然則鳯之𦍑𦍑又
何足異邪雖然是特類之相召烏足上窮虞帝之妙哉
若夫南風報徳之絃其所以阜財而解愠者雖目窮乎
所欲逐耳窮乎所欲聞有不可得而及矣且時聞之子
之如齊也遇童子郭門之外挈壺而俱其視精其行端
子謂御者趣驅之曰韶樂作矣比至果聞韶焉三月不
知肉味故樂非獨自樂也又以樂人非獨自正也又以
正人不圖為樂之至于斯兹其所以悠然不覺發也嗚
呼卒爵而樂闋孔子屢歎之寢夢而見周公學琴而見
文王神交氣合千載一日其聞韶也其身固已揖遜乎
虞氏之廷際九官之肅穆而評合止之宜矣此所以一
為感悅于至彌時猶口爽也􁃊然㤀味夫又烏知耳目
口鼻之在我而聲色臭味之在彼哉啜醯而口爽嘬梅
而齒􁀙固有兼旬不能飯者而未嘗知梅與醯者猶莫
展也傳曰人莫不飲食鮮能知味以三月之字為音豈
達聖人之口耳哉
　　　䕫論
自知審音者言有所不慙而非矜喜得其君者智無隱而
必期有以自效盖士君子之生世必期有以自見肯與
區區草木同炎而共盡哉方虞帝之命九官也八官皆
遜而䕫獨無所遜且復昌言于帝前曰於予擊石拊石
百獸率舞(於讀/如烏)及益稷之論功也則又賛夫韶曰(戛擊/云云)
擊石拊石百獸率舞盖前之語䕫之喜得其君而所以
自期者後之語則䕫之所以叙其樂之成果如其所期
者有以見其収功必效而無言之不酬也夫以舜之樂
得夫䕫而益和䕫之道遭夫舜而益章此䕫之所以屢
道其功而不遜者誠所不慚故也昔在先朝李炤欲下
其律乃自言曰異日聽吾樂當令人物舒長夫以炤之
為樂而自許已如此則䕫之樂為可知矣(李炤鐘見長/編嘉祐元年)
(八/月)以仁聖之君而得夫䕫臣以孝悌之治而嫓之仁聲
則其崇徳象成參偕造化與天地八荒之氣相流通而
無間不為難者此䕫之所以自嘉其遇遽許其君而不
疑也劉薛王蘇林梅胡李乃以前語十字為益稷篇之
脫簡複出亦何妄削聖人之經也邪大抵學者患在矜
管蠡而不識聖賢之事業衆之所難以聖人處之為甚
易聖之所就以衆人覩之為甚疑遺屨失著之徒夫亦
豈知聖人之語凡出自然而非以㳺言赫也子曰我戰
則克祭則受福如有用我者期月已可三年有成由學
者億之為果然邪以小人腹度君子心不既指以夸譀
之辭哉明乎此則知䕫之所以自期為自信矣嗟夫䕫
龍稷契等人也始帝命䕫以典樂教胄子盖是以典樂
之官兼教事者其賢為可知矣而記禮者乃以為䕫不
達禮其知言歟方帝之命夷秩宗典三禮也夷巽之䕫
則䕫固非不達禮也唯其禮樂兼備特在當時知樂優
於禮爾教國胄子直寛剛簡不達於禮者能之乎唯直
唯寛唯剛唯簡則知教之所由興矣而温而栗無戯無
傲則又知教之所由廢而師道亦裕矣孰謂䕫其窮歟
且昔重黎之舉䕫為樂正也重黎欲益求人以佐帝曰
樂者天地之精得失之節也䕫能和之以平天下一而
足矣故荀子曰知樂者衆矣而䕫獨傳一也豈為不達
禮哉嗚嘻人之好樂也甚矣其不可奪也先王之時以
樂合天下之情是故必命大賢深窮情致而後聞者日
興起末世之君視為一技畢付庸瞽啁啾嘈囋唯以取
聒是以無益於智又何有於物類之感而啟人之信喜
哉人之化感尤在觀聽樂缺至此此釋之徒所以得竊
其鼓舞之權取西俗戎蠻之樂而附之慈悲不忍之聲
以感動夫人之良能者而人樂之死復之家禮律所禁
則又比其鐃鉢八音者而易其為樂之名度以鄙猥辛
酸之語而叶之曲破以施之服舍之側于是乃有倀倀
辟經而品校精否者果何為邪情實之相變理固至是
故予嘗謂洒其金碧則釋者萎制其鐃鉢則釋者寂矣
于是引而歸之先王之聲教以動化于天下則移風易
俗吾知其不難矣又何俟于異世之䕫邪
　　　申都
虞帝之未嗣也職為司徒故其後有司徒氏司徒之轉
又為申屠勝徒申都之氏按漢功臣侯表張良以廐將
從起下邳以韓申都下韓楚漢春秋則作信都信申古
同音也然在史記作韓申徒而良傳復作韓司徒一也
(云項梁使良求韓成立為韓/王以張良為韓司徒云云)盖申屠勝徒者司徒之聲
轉申徒申都者申徒之聲轉而信都者又申都之轉也
劉敞愽聞强記亦意申都為是司徒而不得其證不知
王符言之詳矣潛夫論志氏姓篇云沛公之起良生屬
焉沛公使韓信畧定韓也立橫陽君成為韓王而拜良
為信都又曰信都者司徒也或曰司徒或為勝徒然其
本共一司徒也後作傳者不知信都何因妄生事意以
為是乃代王為信都也由此觀之則知當時已自疑誤
然申都之為司徒固也顔籕不知乎此直以韓申都為
韓王信劉知幾直又以為韓名信都謂子長謬去都而
留信踈妄又甚
　　　辯帝舜冡
孟子曰舜生于諸馮(即春秋之諸/浮冀州之地)遷于負夏(衛/地)卒于鳴
條東夷之人也(在河中府安邑或云陳留平丘有鳴條/亭然湯伐桀與三朡昆吾同時三朡在)
(定陶鳴條義不得在陳留又/安邑有昆吾亭顯其非是也)諸馮負夏鳴條皆在河南
北故塟于紀所謂紀市也(詳紀中紀在/河中府皮氏)今帝墓在安邑
而安邑有鳴條陌其去紀才兩舍帝記言河中又舜冡
信矣(亦見廣/川家學)而竹書郡國志等皆言帝塟蒼梧則自漢
失之(禮記/是)至鄭康成遂以鳴條為南夷之地不已踈乎
(孟子言諸馮負夏鳴條伊訓言亳鳴條三朡皆衛晉之/地豈得越在南夷哉故竇苹云舜卒鳴條去所都蒲阪)
(七十里無縁𦵏于蒼梧四千里外而司馬攷異乃謂蒼/梧為在中國非必江南然無明文且謂江南抑又踈矣)
夫蒼梧自非五服人風婐劃地氣髙瘴在虞夏乃無人
之境豈巡狩之所至邪方堯老舜攝也于是乎有巡狩
之事今舜既已耄期勌劇形神告勞釋負而付禹則巡
狩之事禹為之矣豈復躬巡狩于要荒之外也哉是以
劉知幾之徒得以摭厲王流彘楚帝遷郴及夏桀趙嘉
之事而疑舜禹之明徳泌嘗攷之象封有鼻(今道/州)故墓
在于始興(幽明録云始興有鼻天子冡鼻天子城即南/康記南康縣鼻天子城者亦見虞賔録盖地)
(後貫南康昔人不明/為何人乃象冡也)義均封於商故女英之冡在商(事/見)
(劉禹錫嘉話廣記等世紀云舜三妃娥皇無子女英生/商均女英盖隨子均徙于封所而死葬焉有說别見)
其餘支庶或封巴陵或食上虞采西城邑池陽與夫懐
戎衡山長沙無錫故其墓或在江華或在巴陵上虞(荆/湖)
(之浙虞帝之迹徧所在有風土記上虞有舜冡郡國志/云上虞東有姚丘舜葬之所東又有谷林云舜生之地)
(復有歴山云舜耕于此而嘉禾降之又越之餘姚餘姚/山記以為舜父所封而風土記乃云舜支庶之所封又)
(㑹稽山有虞舜巡狩臺臺下有望陵祠云民思之而立/風土記云舜東夷之人生于姚丘媯水之汭損石之東)
(今姚丘山在餘姚西六十上虞縣之東本作桃丘又始/寜界有舜所耕田始寜乃故上虞之南鄉也今有吳北)
(亭虞濵皆在小江裏去縣五十對小江北岸臨江山上/有立石謂之損石俗呼蔿公嶄又餘姚有漁浦湖輿地)
(寰宇記以為舜漁于此沈稷謂湖今在上虞而今冷道/乃有舜廟徐儉碑謂是舜之所都而營浦南亦記有舜)
(巡宿處而道州學西有虞帝廟營其它盖不勝記如營/道廟舊在太陽溪溪今不知處漢以來廟九疑山下至)
(唐不存元結建之州西置廟户刻表勑并状僖宗時士/胡曾權延唐始復之九疑國初王繼勲奉詔修嵗春秋)
(降祠版盖皆/其後祠之)禹為天子帝之諸子分適他國其之巴陵
者登北氏盖從之故其墓在于巴陵(黄陵也登北氏/帝之第三妃)帝
之三妃不得皆後于帝死育既葬于陳倉則其先死矣
(育即娥皇漢志陳倉/有黄帝孫舜妻育冡)既皇英各自有墓則黃陵為登北
之墓審矣(世以湘隂黃陵為舜妃墓而臨桂縣城北十/餘里有雙女冡髙十餘丈周二里亦云二妃)
(之葬俱繆今江華太平鄉有舜寺湘隂有大小/哀洲圖經以為二妃哭舜而名亦妄特舜女也)唯登北
氏從徙巴陵則其二女理應在焉故得為湘之神而其
光炤于百里是皆可得而攷者胡自氛氛而争為堯之
二女乎(舜之二女一曰霄明一曰燭/光登北氏之所生有辨别見)雖然虞帝之墳在
在有之何邪(海内南經蒼梧山帝舜葬其陽大荒南經/帝舜葬岳山又海内北經有帝舜臺之類)
(有陵臺/說别見)盖古聖王乆于其位恩沾于倮隅澤及于牛馬
赴格之日殊方異域無不為位而墳土以致其哀敬而
承其奉是以非一所也顓嚳堯湯之墓傳皆數出漢逺
郡國皆起國廟亦若是也是則九疑之陵或弟象之國
所封崇爾(漢惠帝元年令郡國諸侯王立髙廟今山陽/縣西四十里髙廟也至元成時郡國祖宗園)
(廟百六十七所自髙祖至悼皇考各居陵/旁立廟并京百七十六園中各有寢便殿)不然商均窆
也大荒南經云赤水之東蒼梧之野舜子叔均之所葬
也而九疑山記亦謂商均窆其隂豈非商均徙此因葬
之後世遂以為虞帝之墳邪(山海經古書也苐首尾多/衡决後世不攷按海内朝)
(鮮記云南方蒼梧之泉其中有九疑山舜之所葬在長/沙零陵界中此世所憑信者盖後人所増長沙零陵名)
(出秦漢非/古明矣)嘗又訊之大傳符子之書虞帝遜禹于洞庭
張樂成于洞庭之野于是望韶石而九奏則帝盖嘗履
洞庭而樂韶石亦既遜位而歸國矣(遜禹後十八載乃/崩九山皆石峻聳)
(特立亦謂/之韶石)故集僊録言帝得脩身之道治國之要瞑目
端坐冉冉乘空而至南方之國八十龍之門泛昭囘之
河其中有九疑山焉歴數既往歸理兹山是則九疑之
㳺特夢想之所届者是以蔡雝九疑碑辭乃云解體而
升而胡曾九疑碑圖且謂今無復墓然則蒼梧之蔵有
其語而已矣(真源賦云因南狩走馬逐鹿/同飛蒼梧莫知所去盖誕)河中之壠焉
可誣也世逺論畧而諸生若信蒼梧之言為出于經而
予之言亦難乎為信也李白云重瞳孤墳竟何是則虞
帝之冡不明自昔以為恨也(王充謂舜禹皆以治水死/葬于外按是時水平已乆)
(栁璨闢劉知幾之說當矣然謂舜因天下無事肆覲南/巡零陵桂林不期奄化而因葬之至比始皇孝武章帝)
(之崩載歸路寢而/後成禮又大妄矣)書云陟方乃死說者以陟方為巡狩
孔氏謂升道南方以死韓愈非其說曰地傾東南南巡
巡非陟也陟者升也方乃死者所以釋陟為死也蘇軾
亦謂陟方猶升遐乃死為章句後學誤以為經文書云
商禮陟配天唯新陟王故汲紀年帝王之没皆曰陟然
則在位五十載陟者為紀帝之没明矣(蘇謂陟方猶升/遐誤矣盖未見)
(紀年/爾)解者又何必區區以非五服之地巡狩所不至言
哉(傳又謂伐苖民而崩于蒼梧伐苖/乃禹也穎達云時苖民已竄三危)韓非曰商周七百
餘嵗虞夏千餘嵗而不能定儒墨之真今欲審堯舜之
道于三千嵗之前意者其不可必乎無參驗而必之愚
也非能必而據之誣也故明據先王必定堯舜者非愚
即誣也予既考定有虞若三妃有鼻諸孤之墓一旦明
白歴歴可知如此抑不知予之愚誣邪韓子之愚誣邪
　
　
　
　
　
　
　
　
　
　
　
　
　
　
　
　路史卷三十六
欽定四庫全書
　路史卷三十七　　　　　　宋　羅泌　撰
　　發揮六
　　　堯舜用人
堯舜皆聖人也其為治則既無不同者矣然稽所以為
治何其異邪方陶唐氏之用人也必須僉舉而後舉之
又必反覆難疑然後用之至於虞氏咨俞一出諸已有
其舉之莫或廢也未嘗一言以疑其臣下舉之之私與
人材之濫者朝廷之上急莫急於用人也而二帝之用
人奚大異也或曰堯不逮舜故每疑其臣舜徳光堯故
無敢繆舉此臯陶之所以為帝難之斯亦妄矣夫堯舜
之為治豈容心於間哉亦善為應而已曰都曰俞安有
二道一難而一易者正亦不得而不然爾且臯陶之所
謂難之者非不之知也堯自不易之爾伊尹嘗言昔者
堯見人而知之舜任之而後知禹則成功而舉之三聖
之舉異道而皆成功是則天下之知人莫堯若也今而
曰不知人則何以得之於舜乎惟堯能不自信而舜唯
不自任不自信故謀之人而參之已不以大臣之言而
必従不自任故明之心而合之外不以獨炤之精而遂
間使疑其下曷以得人而亦何以為治邪雖然虞氏之
時用人由已四族去而二八升陶唐之代反覆備至然
四凶在廷則弗知去十六俊在野則弗知舉也是何邪
說者曰史克之言是堯之不能爾噫亦厚誣矣夫所貴
乎堯者以能允釐於百工也今也乆抑元凱則克明俊
徳為虚言長芘四凶則百姓昭明為妄語矣聖人豈徒
言邪蓋莒僕之去也宣公不能而行父能之彼史克者
恐宣公之以不能去為恥而行父以擅去之為專故借
是以為釋爾乃若堯舜之為固皆以垂法於天下後世
者也抑再質之十六俊之舉非一載也固有堯舉之者
矣四凶之去亦非一載也固有堯去之者矣惟堯之時
黎民變矣故十六俊不盡舉不足以損其猷萬國和矣
故四凶不盡去不足以病其治不足損其猷是故知而
不舉將以訓後世之審官也不足病其治是故知而不
去將以訓後世之御姦也而舜也起㣲出側以立人極
茍不盡明於黜陟則不足以變天下之耳目是故納於
百揆則八元八凱不得而不舉賓於四門則流放竄殛
不得而不行是故昔不舉而今舉者將以訓後世之用
人昔不去而今去抑將以訓後世之屏姦也是固不得
而不然者雖然凶去俊舉朝廷清明而天下以治萬物
以安此其宜也俊不舉凶不去玉石雜揉而天下亦治
萬物亦安又何邪或曰禹之征苖受命於舜則舜之去
凶亦受命於堯也堯將禪舜恐天下之未安也故留四
凶以遺之去存十六俊以貽之舉俾其去取於一旦之
内而猒服於天下之心是一説也夫如是則堯舜固已
有心為之矣三聖之授受顧豈後世姦憸相濟者若邪
舜之所以信於天下之人者亦豈俟於今日去凶而舉
俊邪天下固已信之於竭力耕田供為子職之時矣豈
猶是邪大抵堯之圖任一皆始謀於下故其所舉不得
俱當而其所任有不得而不難舜居山澤之中退藏於
宻天下之材否平日已茂聞而熟詳之矣及一朝而達
之天下則材者為我用不材者自我去事至而應物來
而名以故不下几席而得其情又奚俟於反覆疑難而
後用哉况其所用稷契之倫皆出申命故或僉舉有不
待於難疑而後可也嗚呼人其果難知邪其人堯邪惟
堯而後與之合也桀邪惟桀而後與之合也非必不合
也人君惟去其如桀者而就其堯者則奚患乎不知堯
與桀也固嘗言之知人納諫君人之第一載也納諫者
非有甚患也特患乎人不我諫耳納之與否惟君人之
為之至於知人天下之至難者君能知人萬事畢矣堯
舜之所以治由此道也後世而有作者其能以外此乎
　　　論治水先後
天下之事未始有人之不可為者也得其理則無不易
違其理則無不難方洪水之為患也堯求有以治之者
可謂急矣然以鯀則不治以禹則治之何哉得其理不
得其理而已矣夫水之居於天地之間也猶氣血之周
於人之一身也一身之間血氣之流無餘欠也方水未
乂豈有餘乎壅之失其道而特行於地上爾及其既乂
又非其欠也導之得其理而遂行於地中也孟子曰智
若禹之行水也行其所無事又曰禹之治水水之道也
禹之治之豈任智鑿於間哉亦不犯焉而已矣方行地
上伯禹治之必有所従始矣浩浩瀚瀚川原為一吾不
知畚臿之功何従而施哉後世之人見其功之無涯而
不獲其迹求其説而不可得於是以為神聖之事非人
力之所能致遂引而歸之不可窮詰之域而怪誕之説
行矣為老子者至謂道有所謂金丹之靈得而餌之則
可以知萬物之名究川源之理而禹嘗得之未始不真
以為䇿雷電而役鬼物也不惟學者疑之始吾於此盖
亦嘗疑之矣於是盡取凡禹貢之傳而讀之則無不以
為禹之施功自下而之上始之於冀次之兖青徐而終
於雍雍土最髙故治最後其説也盖以禹貢之所叙九
州之次言之未嘗不笑之也夫上者水之源而下者水
之委也上者既已襄且懐之則下者淹没而無餘矣今
也治之而先乎下萬萬無是理也吾固謂治水者必上
流始顧禹亦豈能倒行而逆施哉予乃屏衆傳攝伯禹
之書而復之目營手畫於九州之次而不得其説則復
稽之九州之次以求之又不得其説也於是退而求之
𨗳山之文而始得其説焉然後信予之所謂始上流者
斷不疑矣夫九州之别不在於水工方興之時而畚臿
之工必先於水害尤急之處盖别州者不縁乎其水而
治水者不限乎其州不縁乎水是故荆梁皆及於沱潜
沱潜者江漢之别也不限乎州是故壺口必載於梁岐
梁岐者梁雍之山也始於梁岐有以見上流之必先及
於沱潜有以見下流之居後事不愆矣子曰禹别九州
隨山濬川禹曰予隨山而刋木夫濬川刋木必隨乎山
者上流始也山豈可𨗳哉曰𨗳山者𨗳水而已是故四
列之山自正隂以至於正陽自北而南也中國七水自
河以及於江亦自北而南也𨗳汧及岐河之始功也至
於王屋濟之始功也渭自鳥䑕洛自熊耳淮自桐柏此
隂列之山也漢自嶓冡江起汶山此陽列之山也孰曰
先後之次而不可見乎濬畎澮以距之川決九川以距
諸海先下乎哉抑又求之堯水之害盛者莫過於河濟
而短者極於渭洛河之害在於冀兖雍而濟之害在於
兖青徐是故河濟則治其近而不治其源洛止於豫渭
止於雍是故渭洛則附於河而不待致力盖河一治而
渭洛自従也且九州之地固非皆苦鴻也有甚者矣淮
次於漢漢次於江江次於濟此小大之别也淮之所被
者徐而江漢之所被者梁荆揚顧河之害則冀重而雍
輕濟之害則徐輕而青重至於江漢則荆揚為尤多也
今治冀而首於雍則治青者必先於徐而治揚荆者先
於梁也必矣所謂水之道也夫惟自上而之下故揚州
惟一敷淺原而兖青徐則無山事不愆也若夫九州之
次則特沉洪既平之後分别疆界陂其餘浸作其平陸
平土定賦之叙爾以故自北而東之轉乎南然後折乎
西以復於王所而九州之叙則又貢賦已定而銓次功
績之輕重短長先難後易之次爾以故先河漢次江濟
而末後於渭洛若夫涇則小而附於渭黒弱則又遐荒
而尤大其功尤難故冠之河首俱非治水之先後也是
則禹貢之書實非治水作也以定賦而附見伯禹之功
也九川之列非出治水之時也乃史官所條難易之次
也是故次𨗳山於九州之後而綴九川於𨗳山之尾斯
可見矣竊復索之水之功始於河而訖於河首於雍而
終於雍徐兖梁荆往來經界皆非止乎一至今而曰雍
土最髙而治最後豈理也哉嗟乎禹之决瀆也因水以
為師神農之為穡也因苖而為教鯀之治水惟知以土
勝水而不能從其就下之性於是堙其泄以逆犯之而
激其怒故一行汨於下而五俱廢上帝震怒不畀洪範
九疇至於殛死禹乃嗣興從而𨗳之九疇乃錫九疇者
出於理之自然而非人力私智之所致者也是故順之
則吉逆之則凶然則伯禹治之豈任智鑿於間哉直不
犯焉而已矣嗚呼由禹而來惟商都河北時或墊圯然
而遇圯輙遷故訖無大害春秋之際山崩地震變故畢
備然而獨蔑河患則禹之功施於人者亦大矣後世之
水患固無以加於伯禹者而一河之患訖未見其可治
何邪亦舍順効逆而已崇其防而廬其上此何見歟夫
又安知鯀禹之所以為功哉興利之臣何至殘民而與
水争尺寸以盛涯壖之鬼歟予論治水之叙愴禹之功
傷乎世之用鑿而不足以知禹也故重嘆之
　　　煬帝水戲
隋煬帝䝉眊輕姢不脩政事荒於嬉戲大業間勅學士
杜寳常脩水飾圗經一十五卷新成以上已㑹羣臣於
曲水縦觀水飾有神龜負八卦出河進於伏羲黄龍負
圖出河𤣥龜銜符出洛大鱸銜籙出翠媯之水以授黄
帝黄帝䄢於𤣥扈鳯鳥降於洛上丹甲靈龜銜書出洛
以授倉頡堯與舜等坐舟浮河鳯皇負圖赤龍載籙出
河授堯龍馬䘖中赤文出河授舜堯舜觀於河渚值五
老人來告帝期堯見四子汾水之陽舜陶河濵黄龍負
黄文符璽之圖出河授舜舜與百工相和而歌魚躍於
水白面魚身長人奉圖而出授禹舞而入河應龍以尾
畫地𨗳决水源禹從之治禹鑿龍門䟽九河濟江而黄
龍負舟𤣥夷倉水使者於是以山海經來既又遇兩神
女神泉之上帝乙觀洛黄龍雙躍化為黒玉帶以赤文
周公輔成王舉行舜禮榮光幕河其類凡七十有二以
七十二航貯之迭進為樂嗟乎名教之内其樂固自多
矣何至於以聖賢為戲不亡何待
　　　貢法非不善
彼哉龍子之言古也貢何為不善哉孟子曰夏后氏五
十而貢商人七十而助周人百畆而徹貢者自治其田
而貢其税畆五十而以其五貢助者借民之力以治公
田畆七十而以其七助而徹則公私合併百畆而取其
十畆矣貢者獻也助者藉也至於徹則徹之而已先王
之制名斯可見矣貢何為不善哉昔者先王制民之産
豈固欲為之數邪不得已焉爾五十而貢此伯禹之與
民約者非可加也盖有損而已今而曰校數嵗以為常
豈先王之意哉原禹之法亦曷嘗不本之時邪顧後之
人不達其宜而易之以削是故有不善烏可以是而議
禹之法乎今也覩戰國貢法之弊而以病禹此何理邪
樂嵗多取不為虐豈君子之言哉夏諺曰吾王不遊吾
何以休吾王不豫吾何以助是知夏氏雖曰定貢盖亦
輔之以補助之政矣何特於周為亦助哉黄帝之時八
家為井故十利得一為公田公田之有助亦已乆矣何
特夏之為亦助邪三代取民雖名不同然取之以什一
初不變也什一者仁義之政而三代之中行也多乎此
則重之於堯禹而入於桀有以傷乎民而不仁少乎此
則輕之乎堯禹而入於貊無以養乎上而不義皆非三
代之中行也惟貢則有末世不善之弊而禹不能逆變
於未弊之前助雖有乆逺可行之善而固不能專用於
已行之後然則周兼貢助而以徹法取之亦時更而事
異爾説者故謂周畿内用貢税夫而無公田視年之上
下以為法畿外用助制公田而不税夫因民之餘力以
治野詩曰雨我公田而周禮遂人興耡里宰嵗時合耦
於耡旅師聚野之耡粟故耡為助惟助為有公田此則
周之用助也令地貢以司徒均地貢以土均而閭師任
農以耕事貢九榖司稼廵野以年之上下出歛法此周
之用貢也惟其税畆而用賦則助之隳已乆矣此孟子
所以特援詩以明助而不及貢誠知當時之貢不善而
欲滕侯之為助也夫野九一而助國中什一使自賦則
畿外之邦亦自内外異矣雖然皆什一也九一者自井
言而什一者自藉言也自康成匠人之釋謂通率什一
為正而頴達之徒乃謂助則九而貢一貢則十而貢一
是則助之所取者重而貢之所取輕矣豈孟子意哉雖
然夏商周之授田一矣而其數不同者則伯禹之時沉
菑未逺九州之土固有見而未作作而未乂者人功未
足以盡地利而可耕之地尚少故家五十畆而授㳂厯
商周人力浸廣疆土益闢是故啇七十而周則百詩云
信彼南山維禹甸之畇畇原隰曾孫田之我疆我理南
東其畆是則其法之略於夏而備於周可知矣皇氏劉
氏乃謂夏之民多故家五十商民稀故七十周民尤稀
故百熊氏則謂夏之政寛故一夫之地稅其半商政稍
急乃稅其七至周煩極故盡稅之而賈公彦復取六遂
上地與夫司徒四等據地之法為言謂夏之貢據一易
之地家二百畆甸百畆而萊百畆則二百畆而税百畆
是五十而貢也商之助法據六遂上地甸百畆者萊五
十故百五十畆而稅一百畆是七十而助也若周之徹
則據不易之地百畆而盡稅之是則古之民常多而後
世之民愈少古之稅常輕而後世之稅愈重古之地皆
一易而後世之地皆不易豈理也哉夫又豈知三易之
地周室盡有而六遂之地與司徒之法已不同歟夫不
易之地家百畆則遂人之上地田百畆也一易之地家
二百畆則遂人之中地田百畆萊百畆也再易之地家
三百畆則遂人之下地田百畆而萊倍也是何周地益
治乃多下地而夏商之世反無也邪况乃遂人上地加
萊五十則既異於其説反覆無據則更以為司徒主鄙
言而遂人主野而言徒亦不知六遂加莱司徒三易髙
下之法豈得以是論之三代之貢助歟夏據一易固有
上地商據上地豈無一易之田哉且既曰皆什一而載
師之征復二十而一若二十而三與十二不同者載
師之法征也特征於有地之主而非取於井牧之民也
嗟夫閭師司稼此貢也非助也以廵野觀稼視年之上
下出歛法則嵗以為常豈夏后之法哉孟子之言盖以
救戰國一時暴取之弊爾今夫九州之貢賦既有每嵗
之常矣至於他時嵗儉境驗乃復有錯出之賦因時制
變凶年豈有取盈之理哉惟其後世不善用之知取必
於每嵗之常而無雜出他等之時者此其所以為弊而
不全歟惟昔太宗皇帝既平河東制和糴之法是時米
斗十錢草束八錢民樂與官為市厥後物貴而糴不改
遂為河東世患夫謂河東和糴為弊政則可謂太宗皇
帝和糴之法不善則不可禹之貢法謂後世不善用之
則可謂禹之法不善則不可今也漸於戰國之弊而以
之議禹法是乃目熟無鹽臼頭窪目之狀而議南威西
子非必天下之正色者也吾故曰彼哉龍子之言古也
貢何為而不善哉
　　　辯塗山伯益
古往之事學士之言十失而九伯禹娶塗山而立記於
巴渝又起祠於陸渾㑹於塗山而建碣於鍾離復指表
於巴渝益先禹死而避啟於箕隂請章陳之(陸渾乃三/塗山故盟)
(㑹圖云塗山在亳州非塗山國誤矣蘇鶚演義辨塗山/有四一㑹稽二渝州三濠州皆置禹廟四者文字音義)
(所云嵞山古國禹娶之地然以宣之當塗為是益謬矣/夫巴東縣塗山巫山也以其近江禹生之地尤非詳紀)
(注/)夫禹年二十而事舜舜命繼鯀治水盖八載而後洪
水平洪水平然後作其九州故夏書云作十有三載乃
同九州之同逾壯盖數年矣方其作州也實始冀兖冀
兖治然後作青作徐揚年三十娶於塗山以年計之正
當急於徐揚之下故四日而亟往趨事則娶在壽春之
塗明矣(舜受禪時禹纔十餘嵗又二十餘年而娶故吕/不韋云三十娶於塗山夫禹之仕不在於舜攝)
(之初亦不接於鯀殛之日其去鯀殛也逺矣十嵗非能/治水之時也頴達更謂舜攝之年九州治畢尤疎妄並)
(詳紀/中)昔吴伐越隳㑹稽得專車之骨使人聞諸孔子孔
子以為防風氏之骨禹致羣神於會稽所戮者㑹稽棟
山也一曰塗山即防山也故傳又云禹㑹諸侯於塗山
防風氏守封禺之間塗山之㑹最近而最後至此帝之
所以誅之則㑹之塗為會稽之塗明矣(地名改易最為/煩亂今宜州南)
(陵之東南有故當塗城及禹墟記皆以當塗山之國應/氏以為禹娶塗山侯國按今當塗乃太康二年之于湖)
(縣成帝時以江北之當塗流人在于湖者僑立當塗縣/屬淮南晉州郡志云愍懐之亂郎邪王濬出鎮揚州因)
(渡江南卜金陵建大業衣冠禮樂郡邑之名並随渡江/徙北地當塗徕江南自東晉始也封禺二山皆在湖州)
(武/康)堯之諸臣惟彭籛臯陶伯益為最壽臯陶年百有六
而伯益逾二百然計其年亦皆前禹死矣烏有所謂避
啟者乎(臯陶當髙辛氏之末事唐厯虞及禹受禪従而/避之則年百六七十矣伯益乃髙陽氏之子其)
(猶子黎逮事其父則髙陽之崩益年不下四十厯髙辛/唐虞凡二百二十載如年二百六十始及禹之受禪且)
(攷於書何嘗有遜益七年之事惟臯陶見禹受命之初/亦不及禹之沒故其序曰謨明弼諧言其建謀則明為)
(輔則合見其徳之止於輔佐而/禹之不終遜之也此孟子之失)凡此之類書之則不勝
書辨之則有不足辨者聊引其彚觸而長之可以三隅
反矣
　　　小弁序
小弁之詩刺幽王者按其序則太子之傅作焉然稽孟
子乃以為人子之怨大者何哉夫既以為人子之有怨
則是詩不得為太子之傅作而詩序不出乎孟子之前
矣孟子之言或且妄乎曰不然人子之於親也惟欲用
其情爾於吾親而不得用吾情是故時而至怨怨者所
以致其親愛之情而已如其傅作之則是陳義以達其
情者髙子雖固豈得以為怨乎惟怨之生猶煙之方鬱
也不有以抒之則其志不能以自見而為溝瀆之經矣
故必有以抒而合乎義是亦聖人之所許者惟其非義
不得其情此髙子所以謂之小人也孟子曰親之過大
不得不怨然則此詩為人子之心有慉而作明矣使由
其傅其怨豈得為愈䟽乎且凱風亦非人為之作也曰
若是則詩序彼皆非歟曰不然小弁人子之為詩也詩
序聖人之所作也夫曰刺幽則其義已該矣而説者以
為子之怨父不可以訓是以託諸其傅而已雖然中山
勝趙臺卿俱謂伯竒所作劉更生且以伯竒為王國子
正謂繼母欲立其子伯封而譛之王王以信之豈其然
乎方幽王之嬖申后而愛伯服將逐其太子宜臼而殺
之故太子作是詩而伯竒何稱焉伯竒尹吉之子也吉
甫頷嗣妻之愬而伯竒黜固似之而非未足登也曹子
建惡鳥論云吉甫聴後妻之讒欲殺伯竒厥弟伯封求
之弗得乃作黍離之詩俗云吉甫悟而遊於田見伯竒
為鳥伯勞因體其妻斯固弗信然韓詩亦以黍離為伯
封作則伯封之作黍離也民莫不榖我獨于罹豈其傅
之言哉踧踧周道鞠為茂草豈伯竒之言哉
　　　夏氏户口
户口之登耗非必為國盛衰然昔之覘國者必以民人
衆寡為貧富而論相者亦以近郊户口為優劣治亂之
迹亦得見諸此也養民者君相之職也是故先王以天
下為一家省刑役薄賦歛所以懷保而存撫之者無不
至視猶赤子惟恐其生之不蕃也成周之時司徒以保
息愛養萬民嵗終登籍則王拜而受之鄉官稽比較登
其事尤悉故成王時生齒之息至千三百七十一萬四
千九百有七十三幽厲之亂黎民凋䘮抵莊王十三年
五千里外已非天子之御自公侯達民止千一百八十
四萬一千九百有二十三而諸侯之國猶千二百(桓公/二年)
春秋二百四十二年干戈鼎沸民不聊生故其詩曰知
我如此不如無生民盖以身而為累矣已則又曰我躬
不閲遑恤我後則復以家而為累矣如此則奚望乎人
之蕃息也自時厥後戰國縦横生民魚肉秦築長城四
十餘萬阿房驪山七十餘萬伊闕之敗首斬二十四萬
長平之戰死者亦四十萬餘如十萬數萬若五七萬莫
可殫紀然如七國之戍猶五百有餘萬秦項殘鷙斬殺
無藝漢初平城兵才説三十萬而人之以萬數者僅逾
二百逮孝文時六十年間休養生息煙火萬里不幸武
帝窮奢黷武末年海内虚耗大半所謂代天地司牧者
固如是邪降魏訖周或離或合盖不足比齊髙置校籍
官納户三百三萬二千五百二十有八隋氏平陳有户
僅四百萬(三百九十九萬九千/六百四即後周數)大業二年乃至八百九
十萬七千五百三十六煬帝承之遂恣荒淫首營洛邑
月沒丁二百萬𨗳洛穿淮引沁通涿還築長城率逾百
萬丁男不足充以婦女亡死大半倍之大業之季乃至
十室九空身䘮國㓕(北史云大業元年發河南諸郡男/女七百萬開通濟渠自西苑引榖)
(洛達於河自汶/引河達於淮)唐氏承之正觀末年户猶不三百萬迨
終天寳唐興百四十載而人户僅比於隋乾元三年户
三百一十萬四千七百二十六(時一百九十六州課户/一百九十三萬三千一)
(百三十四不課户一百一十七萬四千五百九十/二肅宗即位較户籍禄山一亂損户五百餘萬)五年
之間三又失其二矣所以然者徒内以一楊太眞外一
李林甫爾成難敗易可傷也哉(通典天寳十四年户摠/八百九十一萬四千七)
(百九唐志開元二十八年户亦止八百四十一萬二千/八百七十一獨通鑑言天寳初天下奏户九百六萬九)
(千一百三十四口五千二百八十八萬四百八十八二/書莫見然仁宗皇帝時三司所上亦載唐户九百六十)
(萬九千一百五十四盖為有據乾元三年校天寳損户/五百八十八萬三千五百八十四損口三千五百九十)
(二萬八千七百二十三當是時雖河朔强梁民版不入/平便有其半亦亾其半矣以此校之通典為實僅少七)
(百然唐志言减天寳户五百九十六萬一千四百八十/四又少十萬則知厯代最數無非大約方永徽中天下)
(進户多上問户部髙履行隋唐户因奏大業八百餘萬/今户三百餘萬及開元大蝗户口逃散始用宇文融檢)
(括招携才得八十餘萬/自是州縣率相偽增)代宗之時户部户最二百九十
餘萬稍復生息(口千六百/九十餘萬)至元和初合方鎮户才百四
十有四萬奈何憲宗弗之或恤勤兵掊割閩越之俗乃
至計産而育民廹餒饑往往相食嗚呼民之生肅代徳
憲間可謂真不幸矣郭子儀請罷兵於前獨孤及請息
疲於後而聴者蔑或聞生齒之虧全由横歛李勃每為
言而憲宗且不省方時氓民雖欲求同草木自生自死
於天地間不可得也或曰有盛必衰有成必毁此天地
之數也以漢文景而武帝繼之隨髙祖而煬帝繼之唐
明皇而禄兒繼之盈極復虧固非人所能遏此胡寅所
以謂愽古者言自古人君養民至千萬尸則止謂三代
不之見兩漢而下誠未有溢此者何獨不經而乃不知
漢元始間户至千二百二十三萬三千六百一十二(二/年)
(口五千九百五十九/萬四千九百七十八)永壽三年亦至一千六十七萬七
千九百六十(口五千六百四十八萬六千八百五十六/世紀元始户一千二百二十三萬永壽户)
(千六百七/萬九百六)我宋寳元之元户一千一十一萬四千二百
九十七(編年一千三百一十萬寳訓/一千一十萬四千二百九十)慶厯二年乃至千
三百三十萬七千六百有四十(嘉祐三年一千八十二/萬五千五百八十見長)
(編六年増三十六萬五千五百九主七百二十萬九千/五百八十一客三百八十八萬一千五百三十一八年)
(乃至一千二百四十六萬二千三百十丁/二千六百四十二萬一千六百五十一)熈寧十年至
千四百二十四萬五千二百七十(吕祖/謙數)元豐二年千三
百九十萬(見曾鞏太祖/皇帝總序)何獨不之見哉(仁宗皇帝嘗讀/真宗正説養民)
(篇見厯代户口登耗之數頋問侍臣天下民籍徧詢不/能對乃詔三司編修院檢閲前漢以來户口上之國家)
(首繼五季衰殘太祖皇帝初年州一百一十一縣六百/三十八户才九十六萬七千三百五十三末年州二百)
(九十七縣一千八十六户三百九萬五百有四洎章聖/天禧間户已八百六十七萬七千六百七十七安養之)
(效若此建隆元年吏部恪取諸道見/在官户口增耗為州升降未㡬罷)在漢長吏以户最
課故州縣希㫖攤逃痩蔽多以客而為主若為增者故
伏無忌記每帝之即位户口墾撮之田大數以見滋减
帝以後且不復較則固其大畧者孝平以來莽眉繼起
存者不十二三孝桓而後巾卓迭作存者十一二矣民
哉民哉不殆於無生哉嘗竊蔽之唐虞伯禹升平者三
百載而自湯至盤庚且二百年保民之主世出固非後
世無事淺促者比户籍於時又豈千萬而已邪然稽之
傳禹平水後口才千三百五十五萬三千九百二十三
雖云堯代水土初平民户未息然塗山之㑹贄者萬國
不以侯伯曷有甫千口而可國者人民財用在天地之
間亦血氣之周於人之一身也豈有餘不足哉以隨平
陳不三年而户之増者五百萬雖云時平滋息亦豈能
若是遽此則文帝好為吏事郡縣竭力按括所至雖能
驟致富强而大業之亂已瓦觧不可復故朝廷雖極富
而郡縣已極貧兵籍至繁而民力已至困民之膏血今
日已盡而明日之兵亦竭矣(魏太和間民苦户調至更/相隱冐三五十家而共一)
(户楊炎括隱户輙田四百萬而民以重困開元中宇文/融檢括匿户羡田一嵗之間至收八百萬畆而生民之)
(力亦盡户最何/得而視為實)若古先王與民為生後世不能與之為
生則聴其自為生亦已矣又從朘苦之征科日來疾視
掊歛茍不至貧賤潰敗者不已此無以為生者所以於
是亦輕用其生於垂亾隕絶之餘疾視其上而無依依
不忍之意如先王之季者豈惟民之罪哉昔簡子為保
障而尹鐸捐户數以寛民及韓魏亂而襄子獨免則前
日之寛民者所以為襄子一旦之歸也民何罪哉虞夏
之民養之既至教之又悉而無札瘥兵革之禍父子祖
孫貫十數世為太平氓代天地之職者斯無媿矣故曰
保民而王不能保臣民何為保王哉
　　　闗龍逄(桀紂事多過實/)
凡事出於千百載之下不幸而不知其詳則宜疑以傳
疑何至妄為之説哉闗龍逄桀之大夫也其當時之死
君臣之間必有曲折第後世不得而聞之爾而為説者
必従而溢之其可信邪竊嘗求之逄之入諫也是豈溢
惡之言哉上下之交亦有間言者矣其在竹書始以為
諫瑶臺新序則以為諫酒池然其為諌一也及其死也
韓子以為傷其四肢而劉向則以為拘之其事為疑然
至符子則復以為就炮烙孰為信邪夫其説曰桀觀炮
烙於瑶臺顧龍逄曰樂乎龍逄曰樂桀曰觀刑而樂何
無惻隱乎對曰刑固苦矣然天下苦之而君樂之君心
也臣為股肱孰有心悦而股肱不恱者桀曰聴汝之諫
得我攻之不得我刑之逄曰觀君之冠危石而履春氷
也未有冠危石而不壓履春氷而不陷者桀曰汝知我
亡而不自知其亡請就炮烙使吾觀汝亡以知我之不
亡逄乃歌曰休哉造化者勞我以生而休我以炮烙也
遂赴炮烙逮汲冡張華書則更以為諫長夜之宫而薦
之以必亡之語桀曰吾之有民猶天之有日也日亡吾
乃亡矣以為妖言遂殺之夫危石春氷言之不倫顧豈
逄之語而炮烙之事攷之書則紂之行不聞其為桀也
大抵書傳所記桀紂之事多出模倣如世紀等倒拽九
牛撫梁易柱引鈎申索握鐡流湯傾宫瑶室與夫璿臺
三里金柱三千車行酒騎行炙酒池糟丘脯林肉圃宫
中九市牛飲三千丘鳴鬼哭山走石泣兩日並出以人
食獸六月獵西山以百二十日為夜等事紂為如是而
謂桀亦如是是豈其俱然哉(外紀用此王充云既牛飲/則必虎食矣若池在中庭)
(非長夜矣車行酒則非池矣騎行炙則非林矣殆傾酒/地上旁流如池掛肉林中恣人取食戯走其中故云祼)
(逐言無節度爾昔周公告康叔以紂用酒期於悉極無/是說也使果引鈎伸索倒拽九牛此但力爾何預於亡)
(而為至/惡邪)夫吞珠紿吏一事也韓子以為伍員國事以為
張丑弓影致疾一事也風俗通以為杜宣晉史以為樂
廣之客抱罋出灌一事也莊子以為漢隂丈人説苑以
為衛之五丈夫逆旅人勸就國太公也說苑則云鄭桓
公寒且作𥜗韓康伯也别傳則云張蕪誨為長者太史
公謂渤海守於宣帝禇生以為北海守於武帝化不孝
子仇覽傳謂蒲亭長於陳元謝丞書以為陽遂亭長於
羊元挑土梗語戰國策謂蘇秦於李兊史記謂蘇代於
孟嘗君體寢石有熊渠繇基李廣之異獻壽藥有荆王
燕王漢武之殊而獻空籠亦有淳于髠蔡無澤之不同
流傳轉妄莫可為紀(新序楚熊渠見寢石以為虎射之/沒羽韓詩亦云沒金吕覽論衡則)
(曰由基見寢石以為兕射之飲羽漢書西京雜記則以/為李廣鮑昭古詩注則又謂景公造弓體石梁飲羽戰)
(國䇿有獻不死藥於荆王中射士奪而食之王欲殺士/對曰若殺臣是死藥矣遂不殺漢武内傳則以為東方)
(朔帝欲殺之云云類說則云有語不死之藥於燕王人/既死尚求其藥○國事蔡無澤獻鵠於齊中途失之以)
(空籠獻而君厚待之一/以為淳于髠於楚王)以至芻說稗官此類尤煩如廣
異記𤣥恠録俱有妻筝投果之言(記言開元中有張李/同學道李厭而歸仕)
(至大理後謁張張饌之而李妻持筝不敢言投以林擒/至歸猶在録則謂王恭伯謁裴湛見其妻持筝投以朱)
(李/)逸史仙傳拾遺俱有箜侯為婚之事(史以為盧李二/生拾遺以為崔)
(宇過薛肇箜侯上書天/際識歸舟二句同也)而集異記韋侍御華山遇老翁
引見諸祖姑及阿婆等乃逸史楊越公六代孫事乃若
爛柯流紅䴏女等事說各不一大抵文人說士喜相倣
撰以悦流俗飽食終日無所用心則描前摸古甘隨人
後而不自病其妄也(爛柯事述異記則云王質入信都/石室山遇童子棊東陽等記則云)
(鼓琴而歌異苑廣異記等則謂有入山者見二老樗蒲/拄鞭看之俄鞭爛鞍朽○流紅事乃盧渥見雲溪友議)
(及本事詩及張子京記為于祐北夢𤨏言則以為李茵/遇鬼雲芳子詐作宫嬪而䴏女墳在麗情集以為姚王)
(京南史乃王整之/女衛敬瑜之妻也)言桀紂者特類於此昔祖伊始謫於
紂也惟曰淫戯自絶而已及武王數之斮涉剖賢炙忠
剔孕斯已甚矣而史傳復有醢鬼脯鄂之文六韜更出
刳心等三十有七章焉故子貢曰紂之不道不如是之
甚也(史記紂醢九侯脯卾侯明堂位云脯鬼侯以享諸/侯吕春秋亦謂殺梅伯醢之殺鬼侯脯之以禮諸)
(侯於廟鬼侯者九侯也而淮南子以為醢九侯之女爼/梅伯之􁀙春秋繁露云生燔人聞其臭剔孕婦見其化)
(殺梅伯以為醢刑鬼侯之女取其瓌則非殺鬼侯矣外/紀云九侯入女於紂女不喜淫紂殺之而醢九侯鄂侯)
(争而并脯之盖出/世紀豈足盡信)台嘗言之揚善毋過辭抑惡毋過飾
揚善而過辭則人弗信抑惡而過飾則人弗戒夏桀之
惡好貨便佞戮諫嬖嬉一事足以亾矣說者又何必過
為之説而俾人之不戒哉汲冡古文册書云桀飾傾宫
起瑶臺作瓊室立玉門而淮尸二子乃云為象廊玉牀
至謂其時至徳㓕而不揚帝道掩而不興植杜槁而罅
裂容臺摇而掩覆群犬獋而入淵豕䘖蓐而席隩美人
挐首墨面而不容曼聲蜃炭内閟而不歌飛鳥鎩翼走
獸廢脚山無峻幹澤無洼水田無立苖路無莎蘋金積
折亷璧襲無理豈非過甚之言乎(老子云世之將䘮主/闇昧而不明道廢而)
(不行徳㓕而不揚舉事戾於天發號逆四時春秋縮其/和天地除其徳大夫隱遁而不言羣臣推異而壊常邪)
(人諂而隂謀骨肉踈而不附田無立苖路無緩步金積/折㢘璧襲無贏殻龜無腹蓍筮曰施云云盖因此而演)
(之/)韓嬰詩傳更謂糟丘足望十里管子載言女樂三萬
晨譟端門而聞於三衢衆言殽亂蓋曰不如是不足謂
之桀爾徒使後世庸君僻主多為不義聞諫則拒曰吾
之罪未至於桀也豈不失諸故凡言桀紂之事者吾不
敢盡信也
　　　伐桀升陑辨
道二仁與不仁而已湯之得天下也以仁而桀之失天
下也以不仁以仁存心豈有利於間哉應天順人不得
已焉爾孔子之序湯誓曰伊尹相湯伐桀升自陑遂與
桀戰鳴條之野夫桀都安邑而湯都亳亳居安邑之東
而鳴條在安邑之西陑又出其西南河曲之南其去亳
與安邑也逺矣湯之致伐乃不従東逕擣安邑乃從下
反上至於陑而反下乃趨鳴條何邪此仁人之師也夫
師必兼行而倍道今也不然而反迂廽逺餉以出於陑
盖將以示桀衆而使之知備焉爾以故桀得出而逆戰
於鳴條之野事可明也嗟夫伐人之國又有仁焉予於
升陑見之矣而孔安國乃以為升道自陑以出桀之不
意仁人之師固出不意而襲人乎應天順人猶有慙徳
襲人不意而何以為湯乎且既曰出不意矣而故反倍
道而緩期邪其不然必也夫襲非用兵之道九伐之法
無有也春秋之書襲特以見君人而行盗賊之事爾齊
之技擊不可以遇魏氏之武卒魏氏之武卒不可以敵
秦人之鋭士秦人之鋭士不可以當桓文之節制桓文
之節制固不可以對湯武之仁義節制之兵已不事於
詐譎而况仁義之師乎劉子政曰湯欲伐桀伊尹請乏
其職貢以觀其動桀怒召九夷之師九夷之師皆至尹
曰未可也明年又乏之召九夷夷不副矣於是興師以
伐之仁人之師曷嘗不以正哉而或者猶曰兵行詭道
有險可據彼不知恃我則據之有釁可乗彼不知備我
則乗之用兵之道期於取勝而已他匪計也是故古者
伐國不問仁人天予不取反受其咎方天所賛李靖能
因之遂破吐渾宋襄公不能乗之而徒守區區之仁義
果敗於泓湯之所以由陑蓋出此道斯亦繆矣李靖曰
正兵受之君竒兵將所有晉羊叔子務修徳信以懷吴
人每有交兵必尅日乃為戰不為掩襲陸抗對境行人
不絶抗每告邊戍曰彼專為徳我專為暴是不戰自服
也以祐且爾况湯武之師乎詭道兵家之所有也臨危
赴急所以濟其不及者是亦將家之事耳而湯奚事邪
始湯之得尹也爰問之曰桀惡甚吾將伐之也如之何
對曰可也而非可悖也予其為子往䂓之於是適夏告
以君民之相須者而桀弗惠乃大淫昬大不克明保享
於民有夏之民叨懫日欽劓割夏邑尹既反而復往為
之酒保思入其誨而桀任是暴徳誕為厥佚尹始醜夏
復歸商而説之以伐夏故曰伊尹相湯伐桀知伐桀者
非湯也伐桀非湯則其為伊尹矣時日害䘮予及汝偕
亡則天下之民欲其亡也乆矣尹湯固不得而已也戰
鳴條而後誓非豫戒之兵也兵不豫戒衆志協也衆志
協而尚伺人之不意乎然則桀之失天下非湯取之明
矣天取之也天何以取之民取之也民取之則天取之
天取之則湯取之矣湯豈容心於間哉因民而已故曰
湯放桀所以定禹功也襲人之兵五伯不為而謂湯為
之乎嗚呼孔氏漢儒之冠冕也其於書亦多㒺矣謂文
王内秉王心陽率諸侯事紂而武王之會盟津為卜諸
侯伐商之心既乃退而示弱且謂四岳為不得已薦舜
而湯出桀之不意率由妄度嗟乎天下之妄説詎勝窮
哉前史氏言髙定七嵗問父郢以湯伐君事父曰應天
順人定曰用命賞於祖不用命戮於社此順人乎小子
之言君子至今誦之而乃不詳其為啟誓非湯誓也彼
皇甫謐者更以為桀醉不寤而湯伐之其足徴歟
　　　湯遜觧(卞隨務光○許/由在四嶽中)
莊子曰湯伐桀因卞隨而謀之不對又因務光而謀乃
用伊尹克商之後遜於卞隨隨投椆水又遜於光光投
盧水而死(亦詳吕氏離俗覽云/隨投潁水光投募水)紀佗聞之恐其及已帥
弟子踆於窽水三年申屠狄者聞之爰踣於河故列仙
傳言湯伐桀因務光而謀光怒曰非吾事也湯得天下
遜之於光光遂負石而自沉盧水(狄商時人鶡冠子云申/屠易以世溷濁負石投)
(河故墨子有申屠投河河伯分流之説皇甫謐以務光/為黄帝時而韓嬰劉向以為崔嘉謀之狄稱子胥洩冶)
(以對大率/難信矣)夫湯之伐豈其所欲哉應順天人拯民水火
而已雖然其義則應順天人而其事則臣伐君也是故
放桀而後有慚徳而無喜色盖湯之意躬以自厚誠恐
啟天下後世亂臣賊子因以為利而叛其君者將以台
為口實云爾然則湯之心豈以應順天人而自是哉唯
不以應順天人而自是此仲虺之所以陳諭引義而廣
釋之深有懼夫湯之憂媿不已而有害維新之政且將
以破天下後世之見惑者嗟乎以湯勇智豈以天下動
其心哉其克商而遜之蓋有之矣彼卞隨務光其何以
承之邪昔有堯嘗遜天下於許繇繇耻之而不受退逃
箕山莊周稱之且以為有子州支甫者亦蒙堯禪而舜
亦嘗以天下遜之子州支伯與夫善卷北人無擇若石
户之農又有狐不偕者亦以為不受堯禪投河而死茲
盖戰國之際分義不明君臣相賊故周之論唯有所激
然聖人之授天下豈如是輕哉此太史公所以致疑於
卞務而以許繇之事為虚語夫以天下遜此堯之至徳
也堯知天下之将爭且亂而欲以遜禪示天下後世之
標則乆矣其非一日也豈唯其子之不肖哉朱而不肖
九子而俱不肖乎且舜之未見也其遜固非一人矣其
遜四岳也則許繇已在其列矣許四岳之祚也說者又
奚必為異而以堯之禪為虚哉(羅昭文云治天下者必/曰陶唐氏有虞氏嗣天)
(下者必誡曰無若丹朱無若商均是陶虞氏為聖人而/朱均為不肖矣天下知朱均之不肖而不知肖否不在)
(朱均在陶虞用朱均於不肖也陶虞将推大器於公也/故以不肖名而廢之然後俾家不自我而家子不自我)
(而子而不係乎朱均之肖否也朱均蒙不肖名於後世/也許繇之迹盖甚章著非寓言者吕正獻云許由不可)
(謂無其人/盖有見也)雖然事有大惑不可以不析墨子書言湯以
天下遜務光既而使人謂之曰湯昔伐桀而遜於子欲
加惡名於子也光耻之遂投清泠之淵其在韓子亦云
然則斯舉也果姑制為之名邪湯無是也(說林云湯伐/桀恐天下言)
(已之貪也讓之務光恐光之受之也乃使人說之云云/此以小人之腹而度之者列仙傳云務光耳長七寸即)
(暓光也荀子作牟光類林逸士傳云禹聘之為上卿光/投於河韓子亦云投於河而仙傳以為武丁欲相之投)
(於梁水皇甫謐又以為黄帝時人其不一如此盧水在/右北平椆水在潁川或云在范陽清泠水在南陽西鄂)
(周下云此人/無擇所投)至周書殷祝解則復以為桀遜湯之王位
說者疑焉而墨子且謂夏桀既北湯欲比迹堯舜乃制
夏人為之推遜豈其然邪噫嘻隋氏以唐王為相國加
之九錫而髙祖以為魏晉繁文却之不受斯可尚矣然
以兵取而必欲云受禪於隋則猶未免末世之弊陋也
此成湯之事所以至末世為可言歟
　　　小人勿用
易何為而作乎為小人而作也春秋何為而作乎為小
人而作也小人之患何世無之不幸世衰封君世辟惑
於聴察往往問君子於小人致其舞手蹈足於尺宅之
前稔惡連禍無所遮避有似黎丘之鬼指以小人往往
左右顧而不得見當此之時亦可謂危矣子曰惟女子
與小人為難養也近之則不遜逺之則怨夫小人女子
一皆隂類其肅殺之氣中於人也如商飈素雨受其害
者日深月慘皆不得而知之自外視之固有似柔脆不
能以自立而其為患則莫之禦也小子學易抑嘗即山
澤之象而得聖人之寄矣少男少女艮兊之正也而其
費乃至於為妾為閽寺閽寺男之賤而妾者女之賤也
彼以一隂為恱乎外此以二隂為阻乎内隂幽險陂其
事正如此也雖然上之人固有能知之矣然每弗之去
而每近之者惟見善之不明與用心之不剛耽佚樂而
好輭媚爾天下固未嘗一日無君子亦未嘗一日無小
人也惟所御之而已御得其道則君子之道勝而小人
從之化御失其道則小人之勢盛而君子従之去此安
危治亂之所由分也君子小人義利之間果非甚難知
也君子懷義小人懷利懷義者難進而易退懷利者易
進而難退難進惟不茍合易進惟巧迎逄不茍合者人
之所嫌而巧逄迎者人之所喜喜故易親嫌故易踈易
踈則責之備易親則待之恕待之恕則一遂足以盖百
非而百欺不足以為戾責之備則扶天之徳不能蔽纎
芥之踈一日之違可以沒千朝之績盖責之備者每不
以為君子而待之恕者常不疑其小人二者既渾則順
已者必親而恪正者必逺理勢然也茍簡以鴆其身快
暫而㤀後恤此人之常情也是以中材之主常逺君子
而近小人小人樂有為器近而功速君子行其所無事
業逺而道似踈是以喜功不好要之君常好任用小人
而每至於速亂也君子有所恤小人無所耻有恤故每
有所忍不耻故無所不為是以小人常勝而君子常窮
此天下見治之所以常希濶也伊摰夏庖而興商姜牙
商屠以王武百里奚虞之亡虜而覇秦韓信楚之亾卒
而成漢荀彧袁紹之棄臣而彊魏燕之彊也樂毅去魏
魏之起也崔浩辭晉此七君得之而七興彼七主去之
而七䘮何如是之憲憲也失度佐而有扈伐狐攻專而
驩兠放成駒權而三苖竄俟侈佞而桀奔左强䛕而紂
折優旃用而晉禍寺貂任而齊危惠廧委而宋亂是數
君者其好任小人則均而其身及於禍則又等也易曰
小人勿用必亂邦也使小人而可用則何亡國敗家之
有此先聖明王之所以嚴防而切戒之夫豈得已邪禍
天下之首壞國䘮家之具誠無先乎此也諸葛武侯曰
親賢臣逺小人此先漢之所由興也親小人逺賢臣此
後漢之所由亾也故權徳輿論西漢之亡以張禹東漢
訖録始胡廣而崔羣亦謂罷九齡而相林甫則開元之
治亂已分矣夫一賢制千里之命而一佞亦足以亡國
君子小人之消長實為天下之戚休治亂之隨迅逾響
答去任之際渠可以不遴之邪善乎富鄭公之言曰天
子無職事惟審辨君子小人而進退之此天子之職也
若唐徳宗亦可謂昧已職矣蕭陸姜湯毫釐之忤負已
彌天而韓竇之徒每至以功目罪是不亦以待小人之
術待君子而以禮君子之具禮小人乎烏得不亂君天
下者其可不深戒於此而佚樂輭媚之是好邪
　　　路史絶筆
昔湯遷九鼎於亳至大同而有慙徳武王布車遷九鼎
於三巫及鹿丘而不進義士非之是以聖人刋書於君
道則首以二典於臣道則始之兩謨皆以若稽古之言
命之至商周氏之書俱不䝉焉豈非以堯舜禹臯益稷
之事為可稽而商周之君臣有不足法歟(曰若引辭李/尤陽徳殿賦)
(云曰若炎唐稽古作先李善引書皆作粤乃古書也若/稽猶曰謹按云爾非訓順與如也兩謨者益稷合於臯)
(陶/謨)故門人於堯曰之篇上記帝王之所以得天下(在子/一人)
(以/上)下言帝王所以為治之道(謹權量/以下)於堯舜禹則賛其
執中至湯武則惟稱其罪已湯不執中邪盖門人之學
所得於聖人之意者如是此則路史之所以為終也且
作會而民始叛五典由是而薄矣有虞氏紀論未施信
於民而民信之夏后氏紀論未施敬於民而民敬之其
以是觀之(論語堯曰之說書獨不録堯言禹謨所記乃/帝舜命禹之言湯誥亦無成湯萬方有罪至)
(以爾萬方之語盖聖人所見之博互/為存去也或以為兩有脱錯妄矣)嗚呼聖人之心其
所以待天下者亦深而所以待後世者亦厚矣唐虞之
時為君者揖遜乎其上為臣者訏謨乎其下天下未嘗
争且亂也湯武固聖矣然其事則放焉殺焉伊周固忠
矣然其事則放焉攝焉不幸而不變必湯武伊周為之
則忠且聖也或聞之不詳其事而襲其迹其能保其終
無争且亂邪是聖人以堯舜望天下後世之君而不願
其為湯武之君以禹臯益稷望天下後世之臣而不願
其為伊周之臣其所以待天下後世者可謂深且厚也
後世學士不知出此而乃以為詩書始終之序皆出偶
然無意至温公作稽古録爰始伏羲而終孔子遂以湯
武干之豈聖人之㫖哉不然篤信明義崇徳報功之前
非台敢稽
　
　
　
　路史卷三十七
欽定四庫全書
　路史卷三十八　　　　　　宋　羅泌　撰
　　餘論一
　　　路大之訓
太常主簿劉君清之逮泌之史何以謂路謖按爾雅路
之訓大路寢路朝路門路鼓路車路服皆以大為之稱
路朝路寢亦或用露故或者謂設之路側云露之外惟
弗得其說爾夫路之所以謂大者叵不知也据遂人職
自遂上之徑至于川上之路凡五鄭氏謂徑通牛馬略
容大車涂容乗車一軌道容二軌路容三軌其說盖本
匠人王城之經涂九軌環涂七軌野涂五軌環涂以為
諸侯之經涂野涂以為都之經涂差之諸侯之環涂五
軌野涂三軌都之環涂野涂皆三軌則遂人之路容三
軌道容二軌以至徑容牛馬理宜然也又按宫中衖謂
之壼廟中路謂之唐而堂涂謂之陣一逹謂之道路二
逹謂之岐旁三逹謂之劇旁四逹為衢五逹為康六逹
為莊七逹劇驂八逹為之崇期九逹為逵涂莫枝于逵
莫小于徑莫大于路故兎罝言在彼中逵在彼中林以
中林之徳晦中逵之徳顯也洪範無有作好遵王之道
無有作惡遵王之路以作好之利小作惡之害大也涂
一曰旅亦謂之行所謂旅樹微行者國語司空視涂盖
藏其數而周禮量人掌天下之涂數皆書而藏之欲知
所逹逺近修否也道若大路然豈難知哉故路史者亦
大史之云爾公曰善是皇王大統之義也無以易
　　　海國
從北塞下仰視仰極且在人北凶奴之北地之邉陲北
上視天復北髙而南下日月之道亦復在上從日南縱
望斗南諸星仍復在南日月之道亦復在上㑹稽流沙
乃九州東西極際今從流沙之西視日小大與會稽海
上無異烏弋之國去長安萬二千里西行百日至于條
支國臨西海問之惟云長老傳聞有昆崙山未有至者
韓愈送嶺南節度使書云海外雜國若躭浮羅流求毛
人夷亶之洲林邑扶南真獵于陀利之屬東南際天地
以萬數維未究悉而佛告阿難閻浮提海中間平陸有
三千洲正中大洲東西括量大國凡二千三百所其餘
小洲在諸海中或三兩百國或一或二至于三十四十
五十盖有之矣大食之國在珠崖南其王使船齎糧南
去窮之八年不極其西南崖計糧有限途取莫繼而還
八極之際何可得而既邪
　　　八㑹文之初
☰乾天也本乎三畫之☰(天字本只如此古文作□非/謂一而大與乾同音故梵語)
(竺乾為竺天班固以天竺為乾竺釋名云天顯也在上/髙顯也以舌腹言之青徐以舌頭言之天坦也坦然髙)
(逺故異域有狄因切近/以贑人亦為此音也)巛地也本乎六畫之☷父母之
道也(巛古文坤字見漢服志古文又以為順字坤順/也天陽物故天乾一音地隂物故坤地兩號)水
坎也本乎☵(篆為水/一居中)火離也本乎☲男女之道也(篆為/火二)
(居/中)水内景故一在内火外景故一在外天地自然之理
不可易也而亦不可得也予嘗以智索索之而不可得以
離朱索之而不可得以子野索之而又不可得三索之
而不得也乃以罔象索之而得焉故忍與流俗言也今
夫囦有中孚之象䷼而非有小過之象焉䷽故其
繇曰信及豚魚又曰非鳥離之鯤化為鵬正為是也囦
近坎非近離此可與流俗言哉後世非為飛而囦為淵
流為蜚淵已失之矣而李騰乃云□朱為非反非為􁂙
此何等語邪(非古之飛字史漢用蜚蔡湛頌與孔/耽碑皆以飛為是非字古通用也)吾聞
南丹洞陽上館為學士王龍賜說玉字之訣皆諸天内
音非𤣥之炁自然成結八角垂芒精光亂視道君説徧
皇人注之赤明玉帝于北土煉文亦火瑩發于字形瑶
林枝葉皆成紫書而三皇内文皆三元八㑹自然成文
諸仙皆謂鳥迹之始迨夫四目開運爰復甄符闡秘以
惠黎元而天地之妙始黨䓪而不可制矣蒼牙法龍而
書契作伯牛睹穗而時令攽𤣥律體雲少顥鸞皇髙陽
科斗玉子仙書八眉龜兆伯禹象形牟光倒薤吕尚連
錦周佚虎書史籕複篆伯氏琱殳子韋轉宿雖其屢變
而俱本自然至于相期刻符趙魏之英與古始離又變
而為上谷之羽人八分无岑之尚方徒𨽻與夫肝陽佐
書主父行槀而或失其真矣然其天地自然之妙猶或
存者頃予嘗病世之說文字破碎大道胡言漢𠻳㘓哰
􁀙拏而不可為觧使後之人不幸不見天地之純古人
之大體逮觀童氏錢書玉球集古若薛氏之鍾鼎欵識
洪公𨽻纂𨽻續之書乃知往聖心畫猶有遺者于是自
慶曰天地之純何嘗而不存乎史皇羲氏之意斯亦可
以見矣世徒罪斯變古斯知草創豈能變古哉人自不
之思爾若夫瓊羽之門連福之書四司所保青空捒名
固𤣥名不著者之不得而闚也吾而闚之抑不知天之
之捒之邪其譴之邪
　　　大素之年
按春秋命歴叙自開闢至獲麟二百二十七萬六千嵗
分為十紀漢嘉平中沛相計掾陳晃上言歴元不正謂
自開闢至獲麟凡二百七十五萬九千八百八十六嵗
故易乾鑿度春秋元命苞云二百七十六萬嵗每紀為
二十七萬六千年廣雅因之均為荒誕按禮含文嘉推
以上元為始起十一月甲子朔旦夜半冬至日月五星
俱起牽牛之初是為歴本故鄭𤣥云上元者大素以來
所求之年也唐李淳風推自麟徳元年甲子上距上元
甲子積纔二十六萬九千八百八十載而僧一行以大
衍數推上元甲子積距開元甲子亦止得九千六百九
十六萬一千七百有四十是其日數也然則大素以來
之年從可知矣夫二十九萬一千八百四十嵗而反大
素冥莖此道之根本也惟賾于歴數之理者能知之近
世邵堯夫以十二萬四千五百年為一㑹云自開闢至
堯正當其中數故名雍字堯夫後世必有辨其學者以
今釋氏又有所謂祕法華三卷者言開闢以來悉本廣
雅而増益之譎妄尤甚其徒更鬼神之以誑流俗每見
士夫更問不知其淺陋也且以䟽仡之紀始自黄帝于
今不滿四千嵗爾稍知氣數諸說廢矣何卷帙紛糾之
足惑乎
　　　五龍紀
按十紀二曰五龍按春秋命歴叙云皇伯皇仲皇叔皇
季皇少五姓同期俱駕龍號曰五龍遁甲開山圗云五
龍見教天皇榮氏云五龍爰皇後君也昆弟五人人面
而龍身然以五音五行分配為五龍之名如角龍木僊
商龍金僊之類而以宫龍土僊為父又言五龍以降天
皇兄弟十二人分五方為十二部法為龍之迹行無為
之化為十二時神是天皇在五龍後妄矣酈元水經云
父與諸子俱僊治在五方亦見李善游僊詩注今上郡
奢延膚施縣有五龍山盖出治之所也故漢宣帝立五
龍僊人祠于膚施亦著地理志按膚施今𨽻延安五龍
山在焉有帝原水黄帝祠九域志五龍池有黄帝五龍
祠四在山上亦曰仙泉祠寰宇記五龍泉出山東一里
平石縫䧺吼甘羙上有五龍堂而五龍谷水乃在耀之
雲陽縣雲陽宫西南亦非上黨之五龍山也
　　　杜宇鱉令
按諸蜀記杜宇末年遜位鱉令鱉令者荆人也舊說魚
鳬畋于湔山仙去後有男子從天堕曰杜宇為西海君
自立為蜀王號望帝徙都于郫或瞿上自恃功髙諸王
乃以褒斜為前門熊耳靈闗為後户玉壘娥眉為城郭
江潜綿洛為池澤岷山為蓄牧南中為園苑時鱉令死
尸隨水上荆人求之不得至蜀起見望帝望帝以之為
相後䄠以國去之隠于西山民俗思之時適二月田䳌
方鳴因號杜䳌以志其隠去之期一云宇䄠之而淫其
妻恥之死為子嶲故蜀人聞之皆起曰我望帝也杜甫
每每起歎所謂杜宇曽為曹帝王者据風俗通等鱉令
化從井出既死尸逆江至岷山下起見望帝時巫山擁
江蜀洪水望帝令令鑿之蜀始陸處以為刺史號曰西
州自以徳不如令從而䄠焉是為蜀開明氏年號萬通
生蘆保亦號開明時武都出五力士輔之開明子孫八
代都郫九世至開明尚始去帝號稱王治成都自開明
五世開明尚始立宗廟于蜀則猶在五帝時以今蜀記
望帝逺記周襄王至鱉令王蜀十一代三百五十年當
始皇時號蜀蘆子霸王夫始皇時蜀滅久矣記言儀錯
伐蜀蜀王開明拒戰不利退走武陽獲之樂史云在彭
山縣則是張儀滅之也鱉水名也字一作鄨音别縣在
牂柯集韻音幣而刺史乃秦官故王充劉知㡬以子雲
之紀杜魄荆尸為妄鱉令亦作鼈靈墓在郫西五里
　　　野义落□
落□羅刹也國在婆利東黒身朱髪獸牙雁爪碧眼與
林邑為市市必夜至常掩其面畏人之見之也大業三
年常駿使赤土至其國野义夜义也國在北海海鬼之
北三面抵海俗狗毛布夏服魚皮冬衣鹿豕不能乗馬
北行月餘有所謂夜义城其人豕牙翹出頭有肉角數
寸又蘇都匿亦有夜义城城中有夜义窟不知深極旁
百餘家一年再于窟近設闗祭之或逼窟則烟出觸之
輙死因擲尸魄其中博物志言獨南沈黎髙山之中有
物似猴髙七尺而人行曰攫見婦女輙盜之入穴呼夜
义窟沈黎即今黎州漢源也西畨部落尤切畏之狗國
即五代胡嶠所至兩面乃三國王頎所至此類種種悉
著絶域見乃為異今釋所繪以怖流俗者盖以佛國與
之比近常所見爾
　　　五勝相感
方以類聚物以羣分至精交感應不待召予求五運譯
之路史詳矣陽燧來火方諸致水箕動而風畢麗而雨
土龍致澤桐魚鳴鼓獺膽分盃十膽鳴釡冡灰傳漏啄
木愈龋匛湯引妳鵙枝速語堂蜋之氣含之出火蚯蚓
之塵背之起霧結巾投地而兎走箴綴丹帶而虵去狗
䑛罋而疊生蓬生地而沙不聚萬應不齊固亦有其故
矣蟾切玉橘明珠油鑚針薑觧荼葦化牛塩消𤓰甘草
硬角木賊軟牙磢錫以茄畫暈以蘆洒油以蜜濯錦以
魚新灰拘駒然柳煞雛盖不得而誣也今夫魫甌裂毒
硫盃毁熱薑磁免爆礬線不熱翡翠屑金神沙碎鐵雨
將至七絃緩大風起痼疾發癲疾作而匏血動蠶餌絲
而商絃絶投醪醉士望梅止渇既呼出而響隨亦形休
而影滅以至駝烟殺蛟犀火照怪磁石引針虎珀拾芥
勃荷醉猫皂莢宜蟹黍以蟹散栗因酒壊麻得黍而涌
酒得麻而敗蒲荷憎油草木忌桂阿膠止濁犀株離水
弊篦匡鹹石灰正醪戎䀋纍卵青􁖈還錢麐角續劒鸞
膠集弦屠狗者狗逐之屠牛者牛觸之理固可言言固
可得而復君子舉其一隅淮南劉安之術未必能多而
陀頭小人得其一二毎以之而行惑固不可不識也
　
　
　
　
　
　
　
　路史卷三十八
欽定四庫全書
　路史卷三十九　　　　　　宋　羅泌　撰
　　餘論二
　　　重卦伏羲
子曰八卦成列象在其中矣因而重之爻在其中矣夫
八卦成列斯小成也因而重之爻在其中則六十四矣
小成者八卦自重者也是造六畫者伏羲而六十有四
者亦伏羲也故世紀云炎帝䆒八八之體為六十四夫
卦不六十四不可以筮天地定位山澤通氣雷風相薄
水火不相射此伏羲之易也而曰八卦相錯盖一貞一
悔必相錯而後見故劉安云八卦可以識吉凶知善惡
矣而伏羲為之六十四變則輔嗣之言為得其本然而
洛誦之流俱以為文王重卦因揚䧺之說而繆之也且
昔聞之傅說之初赭衣而賃舂于巗既夢乘雲遶日而
行于是筮之得利建侯是則前有豫矣滿招損謙受益
謙與損益益稷之言不自後世畋漁之離謂之小成可
也耒耜之益與交易之噬嗑此小成哉然則不自文王
斷可識矣若古聖人立創一事則必周旋反覆極其
至而後已固非若後世茍且依違稍可行而遂止者伏
羲之時八卦自重亦自詳于施用特未見之文字至連
山與歸藏反易上下則爻象已大備而世弗深究降及
文王拘囚羑里用以卜筮加竄繇辭更改衍數以立大
衍之策使之可衍而後文辭始詳遂名之以周易其所
詳定固非為六十四實大衍之說也雖然衍數之立亦
其本有文王者致其法爾七百六十八卦三千八百四
十之變而後二百五十有六其本然也此歴法之所以
歴代不能改豈後世邪鄭夫謂文王易八卦之方而次
六十四卦其可知矣
　　　書契說
書之叙曰伏羲氏王天下造書契以代結繩之政由是
文籍生焉按書緯與孝經援神契則俱以為三皇無文
故或者謂太昊結繩而治黄帝始有書契而班固鄭𤣥
馬融王肅之徒更以為文籍起于五帝斯大繆也夫三
墳八索不自後世而易卦本草本于羲炎豈五帝之為
哉嘗竊稽之先天之書始乾終夬而書契之作實取夬
象是則書契之興出于羲氏有不疑者子國之言初未
必究乎此盖偶合爾而皇甫世紀遂爾從之善取㩀矣
班馬之言頴逹既已辨之亦謂遂皇刻石已在伏羲前
則文字宜與天地並興況史皇固已作書伏羲固已作
易豈後世哉周外史掌三皇五帝之書而伏羲神農黄
帝之書謂之三墳烏得云無文邪且洞神論三元八㑹
為三皇之前鳥跡之始雖世無有然無懐氏固已封泰
山昭姓紀號播之山石其書略已見于尉律則是伏羲
之有書契為不迕也又況無懐之前昭姓之後已自不
少俱有鑱勒見之封丘曷得謂至黄帝始有書契乎
　　　九井列山
世言神農生而九井自出按九井在頼山荆州記云江
夏隨縣北界厲鄉村南重山也井在山北重塹周之廣
一頃一十畆内有地云神農宅神農生此神農既育九
井自穿舊說汲一井則八井皆動寰宇記在縣北百里
人不敢觸按今惟存一穴大木傍䕃人即其處為神農
社年常祠之亦引荆州記所言厲鄉村厲山下之穴神
農所生穴口方一步容數人上有神農廟即荆州圖永
陽縣西北二百三十里厲鄉山東石穴也髙三十丈長
二百尺謂之神農穴神農生于厲鄉者老子亦生于此
故崔氏瀨鄉記以為老子教堂之故處秪今真源老子
祠北三里有李母祠門内東院有九井述征記云汲一
則八動然當塗南十里又有九井山伏滔記丹陽山南
有九井五乾四通大江寰宇記穰之九井與江寜三井
皆汲一則餘俱震而廣濟之靜林院亦有九井攷之院
記乃開成中宗義所鑿為隂竇使相通引東巗水注之
即今之九井寺固知巗井之相通附㑹者非一矣且若
江寜三井在城南五里三井岡而縣復有烈山烈洲臨
江中流上有神祠記或以為烈山氏之故跡乃伏滔記
之栗洲也其上有小山如栗王敦舉兵所至者輿地志
云吴之舊津是矣内有小水商客停舟以避烈風而名
亦曰溧洲非古之烈山也
　　　事始
傳曰深知器械舟車宫室之為則禮由己夫物之始或
創或基或因或革皆有自來此禮之所由始也故能知
之則知禮之所自起知禮之所自起則禮之為有不由
己而由人乎哉是則器械舟車宫室之為用可重而其
因變之始尤君子所當致意焉者也魯侯有云君為故
事何禮之拘彼衆云者飲食日用終身由之而不知其
道者也欲其動之恊禮難矣哉原智者之創物存乎記
注曩之人裒之者亦已衆矣然而或猥或畧偽謬實繁
稽之于事賢者為忸易曰斷木為杵掘地為臼臼杵之
利萬民以濟此神農氏之事也而新論以為伏羲黄帝
内傳以為黄帝謂伏羲者盖以吕覽赤糞杵臼為伏羲
之臣謂黄帝者盖以世本雍父踐舂為黄帝之佐爾夫
神農之耒耜亦見于易其為斧斤作鉏耨則見于周書
而皇圖要覽若世本則以為垂作耒耨字林又以耒耜
為臯陶所作是伏羲先耕而為杵臼神農不以耒耜而
耕而易傳之言且不信矣古史攷云神農之時民始食
榖釋米加燒石之上而食之黄帝始有釡鏳火食之道
始成斯盖本之周書黄帝始鏳竈蒸榖為飯烹榖為
麋燔肉為炙之說兹大繆也夫有火食則有烹蒸之事
矣又孰有能定百藥之蒸炮不違一性而不能辨一榖
之可蒸烹而有待于千百載之後人哉大抵始事之書
最為無統紀原之作繆落尤繁彼琵琶觱篥胡笳𦍑笛
羯鼓胡床兠綿狨錦鞾敦塔寺之類不窮異方而惟以
見于中國者為始猶云可也有如堯之羮紂之箸稷之
隘巷舜之廧里伊尹之屨吾丘子之鎌𦙍之舞衣公劉
之槖囊秦穆公之沐浴不究在昔而惟以見于傳者為
始豈盡見邪又至以秋千為千秋之倒語則尋語聲而
不知其為迂以拓䟦為拓㧞之轉稱則認字形而不識
其為妄指旃為氊認蘓為梳是亦升謝堂覔鳳毛責坊
州貢杜若者豈特見笑于一時哉
　　　神農求雨書
大旱雩祭而祈雨大水鳴鼓而攻社被雩以青衣繫社
以朱索此隂陽之義也神農求雨書曰春夏雨日而不
雨甲乙命為青龍又為火龍東方小童舞之丙丁不雨
命為赤龍南方壯者舞之戊巳不雨命為黄龍壯者舞
之庚辛不雨命為白龍又為火龍西方老人舞之壬癸
不雨命為黑龍北方老人舞之如此不雨潛處闔城門
置水其外開北門取人骨埋之如此不雨命巫祝而暴
之如此不雨神仙積薪撃鼔而焚之漢董仲舒為請雨
法春令縣以水日禱社稷山川家人祠户禁伐聚虵八
日為壇東門植八蒼繒祠共工八生魚𤣥酒膊脯甲乙
日共十一青龍東方東鄉八僮衣青舞之田嗇夫青衣
立里社通溝池置五蝦蟆焚䧺雞老猳闔南門置水其
外開里北門焚老猳埋骨開泉夏令縣邑以水日家人
祀竈暴釡為壇南門外植十赤繒祠蚩尤十赤雞丙丁
日共七赤龍南方南鄉七壯衣赤舞之赤衣而立通社
燔雞猳如春祠季夏禱山陵無舉土令縣邑十日一徙
市南門外五日家人祠中霤及稷以母􁀙五壇帝旁植
五黄繒戊巳日為五黄龍中央南鄉五丈夫衣黄舞之
老者黄衣立通社立秋暴兵尫巫無舉火煎金器家人
祀門祠太昊以九桐魚植九白繒庚辛日為九白龍西
方西鄉九鰥白衣舞之司馬白衣立冬舞龍六日禱名
山以助之家人祠井無壅水祠𤣥冥以雛犬六壬癸日
立六黑龍北方北鄰六老人衣黑舞之尉黑衣立他隨
方色蝦蟆池皆如春儀雨至報以豚酒黍茅席無斷衣
物鄉位各從方色四時皆以水日為龍開隂閉陽焚薪
薶骨十日各異又奏江都王母收廣陵女子為人祝者
視一月諸巫母聚郭門為壇以脯酒祭女擇寛便徙市
毋納丈夫丈夫毋相從飲令吏妻各往視其夫到即起
雨而止劉歆致雨其作土龍吹律諸方備具盖本諸此
漢世旱則公卿官長以次雩禮士人舞僮七日一易如
故事自立春盡立秋郡國上雨澤以為農也故尸子云
神農之理天下欲雨則雨五日為行雨旬日為榖雨旬
五日為時雨萬物咸利故曰神雨五日一風十日一雨
豈非太平之應哉
　　　赤松石室
予游炎陵過西陽之鄉值雲陽老期我于山中觀赤松
軒轅之壇寺後山之頂為嵗祈所赤松子者炎帝之諸
侯也既耄移老襄城家于石室故齊孔稚𤣥館碑云赤
松家于石室之下神農行弟子之敬今襄陽之境也而
說者乃以為東陽之石室山故東陽記北山去郡三十
里有赤松廟赤松澗云昔徐公遇赤松于此而酈氏水
經亦謂赤松子逰金華山自燒而化故今山上有赤松
壇載稽非也乃黄初平爾初平亦赤松子也炎世赤松
迹在襄陽不在于此按習鑿齒襄陽傳蔡陽界有赤松
子亭下有神陂即南都賦所謂松子神陂者也神仙傳
云赤松子者服水玉神農時為雨師教神農入火炎帝
少女追言與之俱仙髙辛之時復為雨師而列仙傳有
赤松子輿者在黄帝時啖百草華不榖至堯時為木工
故傳謂帝俈師之又云堯師之而道亦有黄帝問赤松
子中戒等經此張良所以願從之游非末代之数矣然
今西蜀娥眉衡陽在在俱有赤松壇墺豈其所寓邪雲
陽之迹邇于炎陵可得而詳也
　　　臯禖古祀女媧
　　　　(變媒言禖變稷/言禝神之也)
臯禖之神女媧是饗末世已失其源謂為娥簡之所託
者䟽矣昔者駘姜従嚳郊禖則郊禖之禮古先之世有
之矣娀駘同列豈得為娀簡哉而五經異義乃以為簡
狄吞鳦卵而生子後王以為媒官嘉祥從而祠之故王
權為問謂舊注以言先商之時未有髙禖生民禋祀以
祓無子而姜嫄禋祀上帝以生契則郊禖非立于生契
之後鄭志譙喬答云先商之時自有禖氏祓除之祀位
在南郊以𤣥鳥至之日祠之彼其所禋乃于上帝至娀
簡吞乙之後後王乃復祀之以配帝若昔先禖則廢之
矣斯說為覈然乃不知其為女皇至商而祠蕳狄迨周
而祭姜嫄時各推其本而配之亦猶后稷之神古祠帝
柱逮周而易以棄事資沿革隨世而有變易此蔡邕所
以謂禖神髙辛以前之所舊有不由于髙辛也束晳云
臯禖者人之先也盧植乃云𤣥鳥至時隂陽中而萬物
生于是以三牲請于髙禖之神因其明顯故謂之髙因
其求子故謂之禖而古有禖氏之官因以為之神斯得
之矣秦廢典祀及漢武晚無子于是始立禖祠城南下
洎北齊爰以太昊配之青帝壇之南郊旁隋唐因之及
皇朝景祐四年乃以春分之日壇于南郊祠青帝而配
伏羲與嚳猶不及女媧云
　　　蜡臘異
蜡報田之祭嵗終合萬物而索饗者孔子曰一日之蜡
百日之澤古之君子使之必報之春官宗伯以疈辜祭
四方百物主日而配月百神從之致百物而用六樂籥
章國祭蜡則龡豳頌擊土鼓以息老物伊耆氏掌共仗
取其老物以佚蜡氏掌除骴取其老物以息盖有以勞
之必有以佚之有以作之必有以息之故既蜡則飲酒
于學黨正屬民飲酒于序令得極歡而大飲所以休息
之也雖然蜡與臘異臘也者獵也獵取禽以祭祖故禮
臘先祖五祀在蜡後黄衣黄冠而祭謂之息民而蜡則
祭日月星辰祠門閭公社皮弁素服以送終葛帶榛杖
以從喪殺所謂大蜡大蜡天子之禮也是以漢唐蜡祭
遍及五祀蜡則于郊臘則于廟蜡祭宗而不及天祭社
而不著地以異于郊也玉燭寳典云臘者祭先祖蜡者
報百神同日而異祭盖亦以漢世季冬勞農大饗臘祭
宗廟五祀同于一日爾按晉宋舊事魏帝遜位祖以酉
而臘以丑髙堂隆議王者各以其行之盛者為祖而衰
臘故木行之君子祖辰臘火以午戌木以夘未金以酉
丑土以戌辰今魏土王宜以戌祖辰臘博士秦靜謂古
禮嵗終祭蜡皆有常日而無正月祖祭之文漢以戌臘
而以寅正午日祖盖非經義黄精之君盛徳在未而坤
位于西南辰者嵗終日窮之辰不宜以為嵗功祖祭之
行惟丑者土之終宜如前未祖而丑臘魏名臣奏司農
董遇之議亦謂土行之君且以未祖丑臘而魏臺訪議
臣崇所議月令左氏俱不著日師說惟以盛祖而終臘
此即隆之說也厥後宋徳以水故子祖而辰臘周以十
日祭神農伊耆下至毛介于五郊五方天地星宿四靈
五帝五官嶽鎮下至原隰分方而合祭之故隋初因以
孟冬丁亥蜡百神失厥所謂至開皇始以建丑用臘貞
觀十一年房𤣥齡復按月令蜡法惟祭天宗其五天帝
五人帝五地極俱非古典請除之而以季冬前寅蜡百
神南郊以夘日祭社稷于社宫以辰臘饗宗廟五祀及
開元定禮乃命三祭皆從臘辰以應土德益失之矣(六/典)
(唐以季冬臘前寅蜡百神于南郊大明夜明神農后稷/伊耆五官五星二十八宿十二辰岳鎮海瀆五田畯青)
(龍朱雀麒麟騶虞𤣥武五方山/川以至昆虫一百八十七座)皇朝乾徳元年盖用戌
臘而以前七日辛夘大蜡和峴以為蜡者臘之别名遂
援開元之事而以今所行者為非于是三祭同用戌其
合矣乎
　　　祭先飯
老者多儇佛者多戅儇故敢為妄戅故敢為誕理勢然
也禮食必祭祭先飯祭乎其始飯者也古者將田祭貉
將射祭侯用火祭爟用師祭禡食必祭先倉㸑必祭先
炊養老則祭先老不忘本也先衣先虞先蠶先卜先馬
先牧先農先嗇先食先酒皆其類矣先王之制禮無非
教也食祭祭所先進主人先進則先祭後進則後祭春
官大祝辨其九祭一曰食祭而膳夫王食與肆師之饗
食一皆授祭亦以報本反始也玉藻曰君賜之食而君
客之則命之祭然後祭先飯徧嘗羞飯飲而俟命之品
嘗然後惟所欲是故孔子侍食于君君祭先飯少施氏
食子以禮而飽祭則作而辭䟽食不足祭也客若降等
則主人延客祭而後祭客不降等則遂先祭𤓰尚環魚
尚膴而殽之序則徧祭之其不祭者惟水漿魚腊湆醬
若餕餘爾此叔孫穆子食慶封慶封泛祭而工所以賦
茅鴟也子曰君子無終食之間違仁終食之仁吾于食
祭見之矣孔頴逹謂君子不忘本有徳必酬之故得食
必種種出少置籩豆間以報先代造食之人是以王渙
每食必絃歌而薦之盖是意也今世固有當饋而祭者
實本諸此其為佛者竊而倣之既乆而莫究其由則又
引而入之佛鬼之說曰為鬼設也亦可喊矣㨿紀聞錄
有謁薛相訥之子直者未食先祭直曰是奚為者客曰
釋言壙野之鬼食人血肉而佛氏化之制為此戒且食
而先施得其命壽延長直詰之曰若何妄邪何所有佛
何者為鬼俗人相誑愚者雷同而子信之邪子俗人也
若直亦可謂豪傑之士矣然錄所記乃謂于是空中有
聲責者若云迨午且死及是果殞可謂大妄夫人之死
生雖天地有不制佛鬼奚為哉使直之死為果然耶是
亦適與死㑹而山鬼得以憑虚乗釁倡嚇而厭祟之爾
奈何世俗更益崇信多見無識雖然世之誕妄豈惟二
氏哉其在儒宗固有之矣謂寒食為介推謂五日為屈
原與夫七夕牛女之類其與佛者中元目連等事何以
異然而舉天之下奔走企羡至数十百年而不可止君
子于此可不攷駁其流而微怪之是信耶㨿韓詩外傳
云孔子侍坐哀公公賜之桃與黍孔子先飯黍而後噉
桃公曰夫黍以雪桃也子曰丘聞之矣黍五榖之長而
桃為下君子以賤雪貴不以貴雪賤則子之先飯特先
飯爾而先飯之祭未可廢也善乎王符氏論隂陽巫祝
之說曰賢人君子秉心正直可與言也世俗小人醜妾
婢婦淺陋愚戅漸染既成又數揚精而破膽矣今不順
其精誠所向而彊之以其所畏直亦増病爾是猶羸病
之人且畏蝼螘而欲俾之觀虎其與怖而死者又速矣
今畏佛者類此
　
　路史卷三十九
欽定四庫全書
　路史卷四十　　　　　　　宋　羅泌　撰
　　餘論三
　　　許繇
莊周書言堯遜天下于許繇許繇不受耻之而逃于箕
隂且以為繇師齧缺缺師王倪與被衣而意而子與巢
父嚴僖方回皆許繇之友凡数人者迹不見于他傳故
説者類以周為寓言靡事實太史公且疑之謂其不有
遜禪之事而乃特稱箕山許繇之冡今據在登封東南
三十里為髙三丈則不得謂無其人也吕氏春秋言堯
朝繇于沛澤請屬天下(朝者亦上見下之稱昔周公朝/于窮巷之中甕牖之下者而七)
(十人/是也)而傳謂繇隠沛澤之黄城耕于箕山之下沛澤即
今之沛而黄城則今登封西南之負黍亭也馮衍顯志
賦所謂求善卷之所在遇許繇于負黍者京相璠云成
陽西南二十七里世謂黄城而西征記許昌城者為許
繇之所居大城東北九里而近猶有臺曰許繇臺其崇
六丈廣三十步許由之所嘗登故譙史云由居箕山恬
泊無欲尭聘不就人咸髙之因曰堯以天下屬之繇切
恥之夫周之言固有或寓然齧缺王倪豈類如䟽者云
哉益部傳云尭傳許繇非不𢎞也洗其兩耳世何徽焉
魏子且曰許繇立身守志存已不甘禄位于是洗耳不
受尭遜此謙退之至也而樂録等直謂堯以符璽禪為
天子説者過之夫繇之避尭寵也退處箕山故其卒塟
在是所謂箕公之神配五岳者許四岳之祚也尭之遜
于四岳則由既在舉矣豈得謂無此人耶(王倪齧缺其/説如彼而洪)
(慶善言長沮桀溺為沮如淖溺/示混兮若濁無涉川濟難意紆)夫堯之遜天下非遺天
下託天下也繇之辭天下非輕天下重天下也程晏亦
言尭勞于民求以託其民以繇能重天下之民故此託
之而且以天下之民為重故不敢以輕受斯得繇之心
矣是何魏惠將授國于惠施惠施不聽謂惠子曰古之
有國必賢者也故受而賢者舜也是欲子之舜也傳而
賢者尭辭而賢者繇是欲主之堯而子之繇也尭舜許
繇之作非獨傳舜辭也他行稱是今無他行而欲為尭
舜許繇故惠主首布冠而拘于鄄齊饑弗受惠子易衣
變冠而走幾不出境故自行不可以幸必成史舉非犀
首于王也犀首頋欲窮之謂張儀曰請王遜先生國而
先生為弗受則王堯舜而先生許繇矣衍因請王致萬
户儀因令舉比数見衍王聞而弗使也不辭而去由此
語之由豈從為妄者資哉論髙而過實弊之至也故君
子之為遜頋時而已矣無故而為遜何取焉
　　　夷齊首山
夷齊冡廟在蒲之蒲阪首陽山之南馬融顔師古之説
同而髙誘乃以為洛東北去二十里之首陽山杜預阮
籍之徒咸以為然更謂二子餓死在是即今二山皆有
夷齊冡廟九域志兩從之戴延之竊以為疑按夷齊之
蹤當在河東首山者雷首也是為中條一曰薄山一山
九名即萯山也據河南郡境界薄云城東北十里首陽
山上有首陽祠夷齊所居而黄太史猶以或者指武師
度孟津二子叩馬而諫當以洛陽為是夫首山之名所
在固不一曹大家云在隴西而今隴西有地曰首陽東
有鳥䑕山謂之首陽而許叔重言首陽則正在遼西今
遼之和順東實有山曰首陽俱有祠廟其在吴郡亦有
首山豈得偏為據邪子曰伯夷叔齊餓于首陽之下又
曰不降其志不辱其身伯夷叔齊歟注家亦云蒲阪陽
區山者俗號首陽而黄子且以為無餓死事按吕氏書
夷齊如周至岐陽而文王已歿武王即位使叔旦説膠
革于次四内盟曰加冨三等就官一列又使召公就微
子啟于共頭之下盟曰世為長侯守商之祀相奉桑林
宜私孟諸各為三書同辭血之以牲埋其一以其一歸
夷齊聞之相視而笑曰嘻異哉非吾所謂道也昔神農
氏時祀盡敬而不祈喜云云卑自髙也今周見商之僻
而遽為之其治尚謀而行貨阻兵而保威割牲而盟以
為信揚夢以説衆殺伐以要利以此治商是以亂易暴
也今天下聞周徳衰與其並乎周以漫吾身不若避之
以結吾行二子乃北行至首陽餓焉石曼卿云死蒲阪
者恥周之事而死于尭舜之區庶幾見揖㢲之風焉則
亦非洛陽矣又孰有叩馬之事哉三秦記謂夷齊食薇
三年顔色不變武王戒之不食而死而爾雅云芑白苖
犍為舍人以為伯夷所食首陽之草也程晏以不食為
飽以失仁為餒餓乃其飽死乃其生而李徳裕且以聞
媛不薇為不智不義棄兄之禄不仁伊川程氏則謂止
是不食其禄非餓不食聖言皦日而衆言猶不一惜哉
　　　五旗五麾
風后曰予告汝帝之五旗東方法青龍曰旗南方法赤
鳥曰䑕西法白虎曰典北法黒蛇曰旂中央法黄龍常
見河圗書五麾五牙旗也為五色見青則舉青牙見白
則舉白牙餘隨所見舉之以牙為餙見出軍訣𤣥女兵
法云伍胥請以朱雀之日日正中時立赤色徵音絳衣
之軍于南方以輔角軍以青龍日平旦立青色角音青
衣之軍于東方以輔羽軍以𤣥武日人定時立黒色羽
音黒衣之軍于北方以輔商軍以白虎日日入時立白
包商音白衣之將于西以輔宫軍以黄龍之日日中建
黄旗于中央以制四方五軍具四面攻之三日城果下
爰制其陣而黄帝八陣之法車箱洞當金也車工中黄
土也鳥雲鳥翔火也折衝木也龍騰却月水也雁行鵞
鸛天也車輪地也飛翼浮蛆㢲也在通俗文車當謂箳
皇林宗别傳部從事宿仲琰柴車編荆為當是也
　　　納音五行説(婚厯妄/)
甲乙木丑未土子水而午火六者無一金而風后妃合
乃以甲子乙丑甲午乙未為之金此出乎數者然也數
之所合變之所由出也乾為天坤為地乾坤合而為泰
徳為父紅為母徳紅合而為東干為君支為臣支干合
而納音生是故甲乙為君子丑為臣子丑甲乙合而為
金盖五行之在天下各有氣性有材位或相濟或相克
若成器未成器旺在受絶絶中受氣惟相妃而取之為
不同爾此金數之所以雖同而又有海中沙中之異或
曰甲乙以相克取甲嫁庚乙嫁辛而甲乙遂有金氣故
凡木必受金胎陽生于子水王之地故甲子乙丑為海
中之陽金隂生于午火王之地故甲午乙未為沙中之
隂金子陽之始午隂之始以甲加子乙加丑數之至午
得庚至未得辛為陽索隂以甲加午乙加未數至子丑
亦得庚辛為隂匹陽納于數也從甲至庚得七七為西
方西方素皇之氣故甲子乙丑皆為金三為火九為木
一為土五為水數其干不數其支此謂納音盖亦旋宫
之法夫妻子母相濟相克相上相下而吉凶之兆著矣
草有莘與藟獨食之殺人合而食之則壽金錫兩柔合
而煉之為剛理固如是然嘗怪代有所謂勘婚歴者以
某命合某命則不利以某命合某命則大利或以生或
以死未嘗不切笑之夫天地之間固有是理矣而決非
此軰所能知者是書之所言決不䆒是理之所在父病
推其子禄妻災課以夫年理固不易消而息之則思過
半矣
　　　鼓吹
蔡邕禮樂志云鼓吹岐伯所以揚武徳也而劉巘定軍
禮以為鼓吹不知誰造漢氏以雄朔野短簫鐃歌岐伯
所造故陸機鼓吹賦云原鼓吹之所始盖禀命于軒皇
徐廣車服儀制云角前世書記所不載而帝内傳云元
女請制角二十四説文及晉書志通禮義纂亦云然又
云請制旗幟以象雲物鑄鉦鐃以擬雹聲鼓鼙以當雷
霆皆元女之所請而徐儉角賦以為帝㑹羣臣所作清
角者非也按周禮以鼖鼓(大鼓謂之鼖/小者謂之應)鼓軍事六典樂
録説者云蚩尤帥魑魅與黄帝戰于涿鹿之野帝命吹
角為龍吟御之魏武北征烏丸越沙漠軍士多思歸于
是减為中鳴尤更悲切故有長鳴中鳴吹角三部云
　　　神荼欝壘(儺/)
穰架之事從古而有今人家正旦門設神荼欝壘為説
漫汗按風俗通引黄帝稱上古有兄弟二人曰荼曰欝
律在度朔山桃下簡百鬼妄滑人者援葦索執以食虎
而漢舊儀乃引山海經云神荼欝壘二神人主執惡害
之鬼黄帝乃立桃人于門户畫荼壘與虎索以禦鬼其
為説盖如此獨風俗通作欝律戰國策又作余與欝壘
厥義同也故集韻中壘音為律盖神荼者伸舒也而欝
律者苑結之謂也周代多以荼為舒如公子荼夏后荼
是也西京賦云靁欝律于岩突聲欝屈也沈伴文云欝
律構丹巘形欝屈也而黒深又為􁀙􁀙王充亦云禮刻
尊為雷形一出一入為相較之狀盖欝律者㟪㠥之類
也相較則鳴分裂魄然若敝裂者氣射之聲也欝律忽
發中人則死其引山海經欝壘與舊儀同惟括地圗言
二神曰欝曰律則失之矣且黄帝内傳云黄帝始儺而
莊子有游島問于䧺黄逐疫出魅擊鼓呼噪與黄帝立
巫咸之事則神荼欝壘爆竹之事可知矣舉世多説故
發之
　　　鸞翳
山海經云女牀之山有鳥焉其狀如翟而五彩以文名
曰鸞鳥見則天下安寜軒轅之丘沃旻之國鳯鳥自歌
鸞鳥自舞元命苞云火離鸞鸞運斗樞言天樞得則鸞
集演孔圖謂官以賢舉則在野帝軒題象鸞鳥來儀周
公歸政制禮而鸞復見説文以為神靈之精雞形赤色
五彩鳴中五音頌聲作則至而孫氏瑞書謂是赤神之
精鳯凰之佐狀類翟而五色鳴中五音肅肅雝雝喜則
鳴舞人君行步有容進退有度祭祀宰人咸有敬讓禮
節親踈有序鍾律調恊則至亦山窟氏之國標山之所
廣都之野而南禺之山乃多鳳凰鵷鶵鸞鳥張華云鸞
者鳳之亞也似鳳而白鸎初生類鳳久復五彩變易禮
斗威儀云其音如鈴巒巒然也周成王時氐羌獻鸞鳥
于是法駕上綴以大鈴如鸞之聲逌抱璞子云聞樂而
舞至則國安樂其雌曰和而禽經亦謂雌和雄鸞爾雅
注曰雞趣郭氏按亦名翳屈原云駟玉虬而乗翳是也
山海經蛇山有鳥五色其飛蔽日名曰鷖九疑之山五
彩之鳥飛蔽一鄉盖即翳也昔華隂辛繕連辟不至鸞
集其槐雞首燕頷蛇頸魚尾五色而青多其髙五尺光
武詔問羣臣俱以鳳對太史令蔡衡曰凡象鳳者五五
色而赤多者鳳黄多者鵷鶵紫多者鸑鷟青多者鸞白
多者鵠是鸞也非鳳也于是三公避位五鳳三年鸞鳳
集長樂木上文章五色王阜世公為重泉令吏民向化
鸞止學館阜使授官椽公沙疊為張雅樂擊磬鸞乃舉
足垂翅應聲而舞棲止縣屋旬餘而去大抵鸞鳳多應
仁孝嘉音聲而鸞尤識鍾律鍾律調則和鳴蹈節而舞
(謝丞書方儲母死負土/成墳種棃株鸞鳥棲上)罽賔王結罝峻祈之山獲一鸞
鳥甚愛之欲其鳴不能乃餙以金籠享以珍羞而鸞愈
蹙三年王妃乃言聞之鸞鳥見類而鳴懸其鏡以映之
鸞覩影感契慨焉悲呃哀饗中宵一奮而絶范泰因作
鸞鳥詩序敬叔異苑從而記之亦可見禽鳥之仁義矣
　　　拓䟦氏(十姓/)
後魏之先為拓䟦氏至道武都洛陽乃為元氏魏法七
分其國以兄弟分統之沙漠雄為南部大人為拓䟦氏
生嵩北平宣王道武以其宗室之長改為長孫氏至孝
文以獻帝長兄為紇骨氏次兄普氏為周氏次依樓氏
為婁氏立敦氏為丘氏俟氏為萬俟氏叔父乙旃氏為
叔孫氏䟽屬車輥氏為車氏凡十姓又有八氏按庾信
季敦傳云道武兄弟七人分為十姓丘其一也元氏之
所出書傳最雜宋齊二史則以為降將李陵之後魏書
序紀則以為后稷始均之後其説皆非據北俗謂土為
托后為䟦拓䟦者以黄帝土王為言而宋書乃云索頭
虜其先李陵降匃奴單于妻以女字曰拓䟦因氏焉盖
出崔浩之說當時衆議已相斥不行或竊以渡江約遂
仍之乃若魏書序紀則因山海經始均生北狄而妄謂
為拓䟦之先又誤以始均為叔均而遂以為稷後其言
始均事尭則是以為叔均矣俱妄也又按黨項自有拓
䟦等氏盖其後盛于北土故唐表謂􁀙後為鮮卑君而
通典謂之東胡之别是殆又以拓䟦為帝嚳厭越後矣
愈非
　　　鍾鼎
鼎者所以起樂者也可以正律吕可以調氣節可以恊
風聲可以和滋味可以抑虚浮垂則為鍾仰則為鼎故
為國之重噐黄帝之鑄一禹之鑄九其實一也若昔黄
帝命榮㣪鑄十二鍾以恊月筩以詔英韶而調政之緩
急分五聲以正五鍾命其五鍾一曰青鍾大音二曰赤
鍾重心三曰黄鍾洗光四曰景鍾昧其明五曰黑鍾引
其常則固以起樂調政術也景當西方則白也故陳祥
道云景白也而康成云景明也士昏禮景為明衣則白
可知矣然五鍾在太晟景鍾第一于時即命張康伯為
之序固以為景者大也夫黄鍾者樂之所自出而景鍾
者又黄鍾之自出黄鍾者樂之祖也九寸之律天之數
也極其數而為八十一故景鍾之受八斛一斗以應乎
天惟親祀則用之宫架之中以為宫圍然則鼎者非必
傳國之具也自左氏有楚子問鼎輕重之說且以為武
王克商遷九鼎于洛邑太史公因言武王營洛周公使
召公卜居之安九鼎至秦昭時周噐九鼎入秦而周遂
滅周志九鼎沒于泗水彭城下始皇過彭城禱祠使千
人沒水求之不得故國事有武王謀遷九鼎每鼎用九
萬人之說洎漢武猶欲省方出鼎而歴代每有冶鑄之
議至萬歳通天之元遂鑄九鼎既成置之明堂之庭依
方列之蔡州之鼎名曰永昌髙一丈有八尺受一千八
百斛冀兖青徐揚荆梁雍八鼎各有其名髙一丈二尺
受千二百斛各冩其州山川物象為銅五十六萬七百
二十一斤鍾紹京等分題之終亦無補于亂夫天下大
器無可譬也惟譬之于鼎爾禹之九鼎不過圗九州之
神姦使民知避入川澤而不迷不逢不若而已夏有亂
政鼎遷于商商有亂政鼎遷于周武王克商定鼎郟鄏
卜世卜年天所命也而洛誥周公之作當時曽不之及
抑亦不知左氏之說常切不信夫楚莊者春秋之賢君
而輔之以孫叔敖頋非前日之夷蠻頑俗也如其滅陳
感申叔時之一言而復之其入鄭也則又哀鄭伯之自
卑而許之平比其勝晉乃至不喜而懼則誦武之詩曰
所違民欲猶多民何安焉無徳而爭諸侯何以和衆夫無
徳而爭諸侯且猶不肯况逼周而取之鼎乎包茅不入齊
且致伐而況欲遷周鼎諸侯能舍之乎吾固曰問鼎之
事左氏之罔無信可也隠訣之說黄帝火九鼎于荆山
說者頋謂黄帝之鼎有九太清中經又有九鼎丹法則
黄帝之鼎乃丹釡之名爾故荆山經龍首記謂黄帝服
神丹或曰三或曰九九即三三即一故鼎書曰以三為
十五河圗數也九鼎之所得焉以兩為十五乾坤數也
十二律之所合焉積九鼎之所鍾引而伸之九州之所
崇也五運之所建也十二律之所由生也是故起樂之
具非傳國之用也
　　　井田之法
黄帝制井以塞爭端八家為井旁開四道乃井其中而
收之邑井一為鄰鄰三為朋朋三為里里五為邑十邑
為都十都為師十師為州因所利而勸之是以地著而
數詳諸葛武侯因黄帝丘井開方有九之制而為營陣
大陣包小陣大營包小營隅落相連曲折相對合而為
一則天地風雲龍虎鳥蛇各見其形于所居之方為之
八陣至李衛公又因武侯出軍斜谷之隘損八為六乃
以一為營法五為方圎曲直鋭之形地平而中窪則為
圎地歴山脚則為曲地正出入則為直前陿後廣則為
銳故其對太宗曰臣按黄帝始立丘井之法因以制兵
故井分四道八家處之其形井字開方而為九五為陣
法四為正地所謂數起于五而虗其中大將居之環其
四面諸部連繞是所謂終于八則黄帝之法也井田之
義居則為鄰出則為伍墾其地可以足食聮其民可以
足兵辨其疆理可以習軍禮治其溝洫可以修阻固九
軍之制井之夫也五軍之制井之方也四頭八尾井之
啚也田廬在内溝洫在外井之固也安存同福危亡同
憂井之義也耒耜服勤戈㦸之象服牛乘馬車騎之象
合耦于鋤用衆之象凡此皆五帝三王之制寓于夫井
之間使民身服其業心知其義者也一有不庭不虞之
戒猶將不費一財不擾一民而惟樂事勸功尊君親上
之人以為扞禦腹心殺敵致果之卒政刑修于閒暇蓄
積備于州閭故得錢榖甲兵之問不至于廟堂祭祀賔
客之禮不徹于爼豆而其効乃至于威加四夷莫不來
享惟井法也後之人能修其政則雖以區區侯伯一國
之師猶足坐制敵國無敢旅拒為疆埸患得其道也自
商鞅開阡陌張說變彍騎為國家者不復知體國經野
之為政為州縣者不復以土地人民為政事官司者不
復以經綸紀綱為法其所汲汲不過率歛百姓無名之
入以養游惰不根之軰以當古人軍旅之任其弊乃至
卒亂于官民殍于野而不暇給于是敵國盜賊起而乗
之而向之所斂曽不足以給其餉向之所養曽不足以
應于用于是内外蒿目而憂甲兵財用之不繼則復欲
率凋瘵之户調罷困之民禆補之此之謂水濟水名之
曰益多如此而欲上下之洪寜未之有也
　
　
　
　
　
　
　
　
　
　
　
　
　
　
　
　路史卷四十
欽定四庫全書
　路史卷四十一　　　　　　宋　羅泌　撰
　　餘論四
　　　渚為陵(少昊紀/)
地有興廢各因其時按休子言少昊生於稚華之渚其
渚一旦化而為山凡物有數有闗軸轉動雌雄相就皆
興廢之由也後世亦有子生而門出渚洲者昔襄陽以
下二千里無洲渚臨沔張興世之生一旦門前忽生洲
嶼年嵗増長及為雍伯洲遂至十餘頃三十國春秋殷
仲堪塟流棺門前洲忽成峰夢徐彦伯達云君將為州
已而果然江陵九十九洲古傳滿百則應天子桓𤣥破
其一以應之隨即漂散及太青末忽一洲自立明年文
帝即位元凶之禍此洲還沒泊髙繼冲時李景威復告
云舊傳江陵諸處九十九洲滿百則王者興自武信王
之初江心深浪中忽生一洲昨此洲忽漂沒若可憂也
繼冲遂以納欵伊闕大溪每僚佐有入臺則小灘泛出
世謂之御史灘牛僧孺為尉而灘出堂吏謂曰是分司
爾若以西臺當有溪勑雙至牛視頃間俄溪勑雙下不
旬浹果西臺方泰始中益州市橋忽出小洲道士邵碩
謂當有貴王臨州厥後齊始興鑑刺益督二州加鼓吹
凡此類固不少矣夫地固有沈沒波潭若隠土中者謂
之伏龍以見時發不得為不信
　　　五祀
五祀門户中霤井竈見於儀禮自天子至士無隆殺司
服曲禮禮運禮器天子諸侯大夫同之惟五者家國之
所皆有誰能去之自黄帝立五祀厯代守之無敢或廢
世本言湯五祀故曲禮謂天子五祀嵗徧康成以為商
制漢志一户二霤三竈四門五井白虎通義范曄髙堂
隆劉昭之説皆然後漢魏晉亦皆從之湯五祀户井竈
中霤行有行無門而月令書乃有行而無井康成倣之
以故隋唐以行代井開元禮祀户司命以春竈以夏門
厲以秋行以冬霤以季夏迨林甫詔修月令始復井而
絀行以神行神軷於始行非冬祀也必欲祠行則湯之
法去門為允惟户即兼門而井非家國可得廢者若天
子之七祀乃有泰厲司命宫正舞師七祀自與五祀不
相統也且以五祀四至三祀二祀一祀其説尤乖祭法
諸侯五祀乃在厲命而去户竈大夫三祀族厲門行適
士二祀門行庶士庶人一祀或户或竈是則家無井竈
而士庶無門井矣果合已乎鄭於祭法大夫與王有别
故以周禮解之至於王制大夫五祀乃又以為有采地
者無地則祭三而遽以曲禮為商禮祭法為周制其不
達乃如此祭法王為羣姓立七祀又自為立七祀是二
七祀矣夫王不過為羣姓祀為羣姓祀即自為矣烏有
二哉記為羣姓立社又自為立社故説以為天子諸侯
皆有私社以為私禱其有是乎乃若宗伯三祀禋祀實
柴槱燎則祀天神之三禮酒正之三祀大祀天地宗廟
中祀日月星辰社稷五祀小祀司中司命山川風雨如
宗伯小祀之五祀康成以為五行之氣司農以為五色
之帝一云礿祠烝嘗祫或曰展禽之説禘郊祖宗報之
五祭五行之氣迎於四郊而祭五徳之帝故禮含文嘉
云南郊北郊西郊東郊中郊兆正謀也注言東郊去都
城八里南郊九里西郊七里北郊六里中郊西南去城
五里兆者作兆域也謀者齋戒謀慮其事也王制天子
祭天地諸侯祭社稷大夫祭五祀而外傳楚語謂天子
徧羣神品物諸侯祭天地三辰其土山川大夫祀其先
禮言五祀及所自出士庶不過其祖諸侯何得及天地
三辰哉此又外傳之妄
　　　解廌(獬豸/)
解廌神羊也王充論衡云臯陶之時有解廌者如羊而
一角青色四足性知曲直識有罪能觸不直臯陶跪事
之治獄罪疑者令羊觸之故天下無寃許説文云如牛
一名任法古者决獄命之以觸不直黄帝時有遺者帝
曰何食何處曰食薦夏處水澤冬處松栢故因名薦薦
字象獸有尾角及四足蘓氏演義亦云毛青四足似熊
性忠直見鬭則觸不直聞論則咋不正古之神人以獻
聖帝而神異經乃云獬廌性忠直見邪則觸之困則未
止東荒之獸故立獄階東北依所在也田求子云尭時
有獬廌緝其皮毛為帳後書志云北荒中獸一角性烈
知曲直見人鬭觸不直咋不正者古説神羊能觸邪故
晉志法冠一名柱後解廌冠也斯亦繆説竊據解廌葢
羊爾羊性自知曲直昔齊荘公之臣王國卑與東里檄
訟三年而不㫁乃令二人共一羊盟齊之社二子相從
刲羊以血灑社讀王國之辭已竟東里辭未半羊起觸
之齊人以為有神則其性也字一作獬豸豸廌並楚買
切大抵羊行多倒行而逆豸虫豸亦然或音雉非王充
許氏之言吾不謂然
　　　好學而後釋者不能惑(荷蓧正今之佛者/)
惻隠之心人皆有之聖人者因惻隠之心充而大之造
倫類之極而其道曰仁羞惡之心人皆有之聖人者因
羞惡之心充而大之造倫類之極而其道曰義人皆有
辭讓之心聖人因辭讓之心充而造之而其道曰禮人
皆有是非之心聖人因是非之心充而造之而其道曰
智是皆本之身出之性而皆人之所可能者聖人者惟
能充之不有以害之爾故能充其惻隠之心而無害其
惻隠則無往而不為仁能充其羞惡之心而無害其羞
惡則無往而不為義辭讓之心充而無害則無往而不
為禮是非之心充而無害則無往而不為智兹非甚難
能也而人不之為者失於不能充而有以害之也孟子
曰人能充無欲害人之心而仁不可勝用矣能充無穿
窬之心而義不可勝用矣孺子入井而人不忍以其無
欲害人也茍能擴無欲害人之心而充之則殺一不辜
而得天下真不為矣穿窬得財而人不為以為之非義
也茍能擴非義不為之心而充之則行一不義而得天
下亦真不為矣惟其不能充是故必穿窬必害人以至
傾險賊殺而莫之止火之始然一爝之寡及其充之可
燎原野泉之始達一勺之多及其充之可成江河大可
以保天下而或不足以保父母逺足以保四海而或不
足以保妻子豈有他哉安危治亂特在充不充而已今
夫執非有滯頑空肩摩背脇而不知所為充也多矣嘗
試語來晨門荷蓧此正今之所謂釋者流也方子路之
從夫子而後也遇丈人之荷蓧者而問之見夫子乎否
夫子路之問之也固非真索吾夫子也識其索隠而託
其辭以問如亦能知有吾夫子之道乎否也丈人者固
亦察夫子路之問非索夫子故亦設之辭以應而植其
杖以芸焉若人者固若漠然無人之情而不攖夫世者
子路識之抑將以敬而動之於是為之拱而不去而丈
人者果為子路一拱所動於是遽止子路宿至於殺雞
為黍以食而且見其子焉夫以一敬而動其心則非絶
無人情者也止宿具雞黍則非絶無友愛者也見其二
子則是父子夫婦君臣上下長幼之節皆森然具在咸
不得而廢矣父子夫婦君臣上下長幼之節既不可廢
則是生於世者顧得不攖夫世而絶人之情乎此子路
所以前告夫子而夫子遽使反見之夫夫子葢亦見其
所謂人之情者具在而未嘗蔑故將使子路還告之以
長幼之節與夫君子之所以仕者且不仕無義可也長
幼之節如之何其廢之欲潔其身而亂大倫君子之仕
也行其義也道之不行也我知之矣此夫子使子路反
告之之辭也而儒氓方領曽不之知乃更章分而絶之
前離别其説使聖人之意果冺而不復見豈不悲乎嗟
夫豚子猶食其死母乳鵠蒼且􁖕其死子懷父母之心
物皆有之何至員首方足卑陬克忍每絶人之情哉仁
義禮智人之所以為人而神之所以為神者也今而曰
吾以觀空而不俟於仁義禮智不俟於仁義禮智而方
且資小慧以為智摩頂放踵以為仁往來問勞進旅退
旅以為義擎跽跼拳朝參莫拜以為禮是則仁義禮智
卒不可得而廢也仁義禮智卒不可廢而方且遺其父
母棄其君臣絶其妻子賊其肢體倀倀然以從事於外
豈其不知愛哉特放於利而不知其類不能充爾極於
不能充猶失其類而况不知其要者乎極於能充舜尭
是矣極於不能充桀跖是矣充而不得其要釋者是矣
故以堯舜之能充則為仁以桀跖之不能充則為暴而
釋者之不得其要則為愚子曰好仁不好學其蔽也愚
夫人嘗有好仁者矣而不得其道者不好學也是故有
不忍人之心而欲充之者必從堯舜而去釋者先王有
不忍人之心斯有不忍人之政老吾老以及人之老幼
吾幼以及人之幼五十者帛七十者肉無父之孤皆有
常餼此不忍人之政也封天下之君則俗自成矣均天
下之田則人自足矣刑天下之暴則人自安矣任天下
之賢則人自服矣此先王之治也一狗彘之不盡其性
一雞鳥之不得其情彼固不自安矣奚至君臣朋友則
方且過而弗之存父母妻子方且擯而弗之顧飢􁀾之
不愧疾𤯝之不察而方且倀倀從事於寂黙曰吾觀空
而達性其為愚不仁也甚矣吾固曰欲知先王之道而
不他惑必自好學始好學而後釋者不能惑也
　　　俗士不可為史
俗士之為史官孰有如李延壽之甚者乎其為南史也
稱宋武北侵而寧朔將軍王𤣥謨夜遁就逮將斬夢有
教誦觀音經者因以獲免及作北史復稱盧景裕者以
敗繫晉陽獄誦經而枷鎻自脱且謂有當死者亦夢沙
門誨之課誦臨刑刀刃為折及反訊之則髙王經也一
何猥俗之如是耶頃見載記言徐羲之將殺也以誦觀
音經比夜門開械脱遂免慕容之禁每切鄙之夫以二
經今且具在偏袒之徒莫不攘是説以盪愚俗愚俗流
遁遂相信而不返然而冐法之徒臨刑懇切誦之者比
比而竟不聞前效之一見豈李將軍之射虎出於一時
偶然而不可以再效於後世邪抑當時實無是事而記
事者因其俗説而無識以絀之邪不然則亦齊梁之際
一時天地之間有此氛祲欲肆行於天下適兹二子天
命未訖故山鬼得以託為靈響以驅一世之人於杳杳
昏昏之地爾而延夀等輒爾特書亦可謂無識矣大抵
此等皆小人倡之世之小人愚暗無識貪於欲得而輕
於冐法及觸憲網又無計以自釋則惟起倖心冀空飛
而隙竄是故易以誑惑一有誑之則牢結胸次而不可
破而乃不知無是理也請以鄭伯有晉申生楚成王之
事明之方伯有之報帶段也通國恐矣然伯有之出乃
子晳攻之而後段始伐焉使其報怨必不先段而後晳
今也不晳之報而急殺段亦昧所輕重矣此葢人心之
疑伯有者乆而致之然爾夫以申生能報公之改塟而
曷不能報譛殺已之驪姬楚成王能使臣之改謚而顧
不能報親殺已之太子其昧於小大亦甚矣且將以為
強魄邪則三十六弑君不聞報其臣以為忠亮邪則比
干子胥不聞報其君由此觀之𤣥謨景裕等事足可知
矣雖然以左氏之文猶未免俗則碌碌延夀者復何齒
邪或曰延壽之書固有誦孝經而獲應者斯又罔矣孝
經之作豈亦世俗妄為鬼神出沒之書邪梁使王固聘
魏魏開之宴網設昆明固以佛語呪之一鱗莫獲斯特
一時巫祝小術今世固多有之此何足道而固以為異
耶乃若宋如周以不信佛經而面陿長之類又何等俗
語延夀真狐塲兔落之俚儒也
　　　䪫鍾説(髙陽記/)
大晟府有古䪫鍾六皆有欵識云宋公成之䪫鍾崇寧
三年甲申之嵗得諸南都崇福禪窟錫貢内府考其文
宋器原其出宋地也於是詔與大晟即以為法所謂得
英䪫之器於受命之邦者䪫傳皆作莖案樂緯叶圖徴
淮南鴻烈解與班氏之志俱言帝嚳之樂曰五英顓帝
之樂曰六莖白虎通議云六莖者言和律厯調隂陽著
萬物也獨樂動聲儀以為六英五莖宋均釋言云六英
者能為天地四方六合之英而五莖者能為五行之道
立根莖疎矣夫六䪫之作顓帝之所以文治美也由辛
及商制始大備商亡畀周而其器制流在宋國其傳可
得而知矣周備六代樂雲門咸池韶夏濩武莫不備有
而英䪫猶以非作者不得著宋以商祚二王之後得用
其樂是以宋公獨得其傳葢不誣矣成平公之名也宋
自㣲子二十有六世而平公之名始見於魯昭十年春
秋之書牟銘端合真可謂不世出之符者平公之立當
簡王之十一年乙酉之嵗即魯成公之十有六年距崇
寧之三一千六百有八十載而其器適出受命之區復
丁上聖駿惠先烈制作之際得以恊成治世之音端總
清之盛舉也且以䪫鍾雖出宋境而其實則顓帝之樂
也博古殿中古鍾之見為不少矣而於周鍾率上設衡
甬旁傅旋蟲或内實而側垂或仰通而中貫一皆振掉
而不能安惟此䪫鍾雙螭踆踞上為平鈕大晟之鍾實
所取則且其垂之也正而鼓之也和無復振掉弗安之
患此其所以逖越三代非五帝之盛樂渠以及此
　　　㝈生坼疈
㝈生坼疈古嘗有矣昔周祖甲一産二子曰囂曰良許
僖公一産二女曰妖曰茂楚唐勒生一男一女女瓊男
貞兹世之所常有而坼疈之事尤為昭彰詩人美后稷
之生不坼不疈則古固有坼疈者矣黄始六年魏守孔
羨表言黎陽掾屈雝妻王以去年十月十二日在草生
男從右脇下水腹上生其母自若無他異痛今子母安
全又廣五行記李勢末年馬氏姙從脇生子母無恙李
宣妻樊生兒從額瘡中出及長將兵宋武時武寧揚歡
妻姙女從股中生至齊猶在唐志大順元年資州兵王
全義妻孕漸下至股入足拇指痛折生珠漸大如柸何
譙周致疑於陸終乎老𥅆疈左釋迦疈右夏后闢背此
予之不疑者公羊髙風俗通西京雜記謂雙生者以後
産為兄以其先胎而譙子法訓辨之謂野人之鑿語君
子不測暗安知其胎之先後或曰禹逆生故刑背稷順
生故不坼疈逆生者子孫逆死故桀王討順生者子孫
順亡故懿奪邑而已充云妄也蟬生腹育開背而出天
生聖子豈同腹育兔吮毫而孕從口出簡狄吞乙則宜
從口不闢背梁嬴之字過期過期不生卜曰是將生一
男一女男為人臣女為人妾故字之曰過期若后稷之
名棄豈吾欺哉
　　　天地合祭
子曰事父孝故事天明事母孝故事地察天地明察神
明章矣人君之事天地正人子之事父母故知事父母
則知所以事天地矣天明地察厥類惟章孰有南北郊
祀之不明者乎人皆曰吾知信孔孟然知信孔孟而理
不達猶無學也喪欲速貧死欲速朽夫子之言也而有
子以為非君子之言學惟其理而已是故違之者失而
執之者又失老生常談吾知詩書之信而已其不在詩
書者一切不取也詩云郊祀天地則天地必合祭他有
顯證非所知也曰不然是可矣而未達也昊天有成命
郊祀天地者謂用是以郊天亦以之而祀地言郊祀天
地皆用此詩章爾般之祀四岳河海豈謂其合祭哉合
祭天地此王莽之妄武后之失也而顧用之果為得耶
夫聖人之為祭必求其類以為之數是必合其情而後
神可交也燔柴於泰壇瘞埋於泰折泰壇南郊之壇泰
折北方之坎壇於圓丘南坎於方澤北是故圓丘貴祀
方澤貴祭因天事天因地事地輕重髙下隂陽清濁員
方南北判然其不同矣父天圓丘母地方澤此則事不
同也南郊就陽北郊就隂此則地不同也祭日南郊祭
月北郊此則配不同也圓丘以南至郊方澤以北至祀
此則時不同也郊逺而尊故以郊言祀近而親故以時
紀此則名不同也郊以騂犢祀以黝牲則牲不同矣壇
圓中規折方中矩燔柴於泰壇瘞埋於泰折則制不同
矣璧琮而禮葢軫而祀則禮不同矣圓鍾為宫冬至於
地上圓丘奏之函鍾為宫夏至於澤中方丘奏之則樂
不同矣神南面君北面示北面君南面則位不同矣夫
不同者顧若此而且謂其必合祭豈盡敬之道哉祭帝
於郊所以定天位也祀社於國所以列地利也郊社者
所以尊天而親地也故明乎郊社之禮禘嘗之義者治
國其猶示之掌中庸所言郊社之禮所以事上帝若郊
社可合則禘嘗亦可合矣圓鍾以禮天神函鍾以禮地
示黄鍾以禮人鬼若天地可合則人鬼亦可合矣其不
達乃如此抑嘗原禮之所失矣自秦而來雍鄜密上下
四時以祀四帝祠天不於圓丘祠地不於方丘以為天
好隂地貴陽乃兆天於髙山之下兆地於澤中之圓丘
漢又増之北畤以祀五帝祠天不於南郊而於甘泉祠
地不於北郊而於汾隂壇有八觚席有六采樂有玉女
車以鸞路騂駒龍馬一非舊典此匡衡劉向之徒邪正
同異之説所為起也元始之間始稍從正春秋天地同
牢南郊而冬夏則分祭於南北尋以廢改至光武乃兆
南郊於洛陽自是不復此康成王肅之徒所以有郊丘
異用之辨及賈曽定為合祭之説而議者益紛惑唐初
鋭意禮制郊祀之臣訖無一定王全仲蕭嵩輩紛錯尤
甚而君無可否𤣥宗爰復合祭南郊而尊敬之心曽不
加於侈靡乃者蘓軾劉安世之徒反覆辨論亦已備矣
若軾之説既以合祭為是而安世則以合為未善雖卒
從合而世之識者猶未以為得古諉安世則亦豈無明
古誼者哉或曰二説其來逺矣聖人不作則若之何從
曰郊之與祀自為二禮必異其方各從其時更欲盡事
則以間嵗為禮而重合之於明堂可矣圓丘方澤不可
合也
　　　燔瘞無玉
祭天燔燎祀地瘞埋葢牲幣爾先儒以為俱有玉者謂
以降神出示學者承襲遂以為燔瘞皆有玉莫之察者
夫古郊祀蒼璧禮天黄琮禮地四圭有邸以祀天而兩
圭有邸以祀地未聞燔瘞之玉也天之常祭嵗九則玉
之燔者為九地之常祀嵗二則玉之瘞者為二其所以
用之常祀之外者又不勝一矣燔瘞之玉何其多邪以
皆燔邪則玉不受火以皆瘞邪而泰壇之下泰折之側
耕斸旦旦未見獲一玉者按六經縁祭祀而言玉者多
矣無所謂燔瘞之玉也惟韓嬰詩傳始有天子奉玉升
柴加之於牲之説而崔靈恩遂引詩之圭璧既卒以實
之為燔玉且謂肆師立大祀用玉帛牲牷為論燎玉之
差降而鄭注大宗伯職亦遂以為或有玉帛燔燎而升
煙夫以祀而言燔瘞之玉於百氏書曽不之見大祀玉
帛若圭璧既卒兩説此世以為見之經者猶不近情韓
詩鄭注端未足據詳考肆師所用玉帛特禮神之用而
非論燎玉之差降雲漢所言亦禮神之玉爾其説以謂
宣王承厲之後遇灾知懼禱祠供給靡所不至而遂至
於圭玉罄盡葢所以美之也鄭氏以為禮神之玉又已
盡者斯得之矣何自而指為燔且瘞哉禮運云祭祀瘞
繒是祭地不瘞玉而瘞繒然則燔於泰壇瘞於泰折無
玉明矣若古輯瑞三帛二生一死贄則受而五玉之器
則卒而復知此則祀大神無燔玉祭大示瘞繒而不瘞
玉又可知矣曷至膠膠曲臺儀省之間哉
　　　天地各兩牲(不用牝/)
天地之祭牲各二降神之牲祀神之牲也燔柴於泰壇
瘞埋於泰折或曰實牲體焉所以降之也掃地而祭羞
牲體焉所以祀之也故牛人凡祭祀共其享牛求牛享
牛者祀神之牛求牛者降神之牛也降神之牛於天騂
犢於地黝牲從其類也牧人凡陽祀用騂牲毛之隂祀
用黝牲毛之鄭以陽祀為祭天隂祀為地祀神之牲於
天用蒼於地用黄象其功也大宗伯以蒼璧禮天黄琮
禮地而牲幣各從其器之色本其類也天地之祭俱有
两牲其來乆矣召誥云用牲於郊牛二而禮器乃云祭
天特牲有以少為貴者此特謂享牛爾享牛主於祭若
求牛則主在降神非所言者是故禮器言祭召誥言郊
皆有所不及彼熊氏等乃以為郊惟一牲而祭有兩處
分牲體以供之失所依矣切稽楚語禘祀之祭則有全
蒸若分牲體豈得謂全蒸哉方唐顯慶長孫無忌等議
始以蒼璧黄牲燔於泰壇加以騂犢而實之以俎四圭
有邸則奠之於坐其後張説又以祭後方燔考之經乃
不合葢不知郊祀天地有禮神之玉又有祀神之玉有
求神之牛而又有享神之牛也或曰孟春之月山川林
澤犧牲無用牝則非孟春非山澤牲用牝矣郊特牲云
天子牲孕弗食也祭帝弗用也鄭謂任子曰孕祭帝之
牲必孕然後弗用則不孕之牝若可以祭帝矣曰否天
地宗廟社稷牲惟牡也敢用𤣥牡此天地之牲也從以
騂牡則宗廟之牲而奉時犉牡者社稷之牲也孕者牝
牡之為通非特為任子也奔騰之時牲雖牡通孕則非
犢矣故弗食於天子弗用於帝葢取所謂貴誠者非用
牝
　
　
　
　
　
　
　
　
　路史卷四十一
欽定四庫全書
　路史卷四十二　　　　　　宋　羅泌　撰
　　餘論五
　　　上帝
上帝之號曷為而不正葢亦嘗求諸經乎有所謂天有
所謂帝周禮或言天或言帝或曰上帝曰五帝曰昊天
上帝大宗伯以禋祀昊天上帝以蒼璧禮天有大故則
旅上帝及四望典瑞四圭有邸以祀天旅上帝上帝非
天而天非昊天上帝矣掌次大旅上帝張氊案設皇邸
朝日祀五帝則張大次小次而司服祀昊天上帝大裘
而冕五帝如之則五帝非上帝而昊天上帝非五帝矣
然則天帝果不同歟帝即天天即帝奚不同也天者元
氣之統稱而帝者徳之見乎用者也以形體言則謂之
天以主宰言則謂之帝及因其氣之灝淑髙廣而言則
又謂之昊天上帝而水火木金土之帝居於五方位而
迭王者則謂之五帝以皆分統别號而言之者至於合
昊天若五帝羣然而祀列位乎上而非可一名者夫然
後總而稱之曰上帝是三皇之數制叵不知也若昔虞
帝肆類上帝而大師亦類上帝肆師類造上帝曰類曰
旅則上帝果非一帝矣然司裘為大裘以共王祀天之
服而司服主祀昊天上帝大裘而冕則天宜為昊天上
帝昊天上帝為天之見乎用者審也夫以司服昊天上
帝與五帝之祀服有所不殊則五帝於昊天疑不降矣
然以掌次祀旅所張之次乃不同焉則五帝於上帝為
有降者有所降顧得合乎昊帝而同稱乎祀帝圓丘牲
玉以蒼兆五帝於四郊玉以珪璋琥璜琮牲幣色從其
方而迎之各以其氣至之日則五帝豈得同帝哉雖然
昊帝統五精而運化五帝佐昊帝而毓物猶之子父非
可離也是故昊帝五帝六神之辨俱以禋祀同服大裘
而皆用圭邸則知有所分而又有所合矣類而稱之上
帝孰不可哉經曰昔者周公郊祀后稷以配天宗祀文
王於明堂以配上帝惟稷配天則有思文之頌惟文王
明堂則有我將之頌郊一明堂六尊祖而親考也豫之
象曰先王以作樂崇徳殷薦之上帝以配祖考以配祖
者天而以配考者五帝也夫以大旅昊帝在焉則上帝
合而稱之為可訊矣明堂五室以配五帝其説古矣易
孝經周禮之義何有殊耶至鄭康成傅以緯文乃以昊
天上帝為冬至圓丘所祀之天皇大帝而且以為曜魄
寳既復以為紫㣲宫中大帝又以為中宫天極天帝太
一其惑繆葢如此是以漢魏而來祀號莫適漢既曰上
帝又曰太一曰天皇大帝魏曰皇皇帝天梁曰天皇大
帝隋唐又曰皇天上帝紛紛率爾顧不可懼乎夫天皇
大帝星中之一而紫㣲太帝乃北極之號曜魄寶者北
辰之神而太一則中宫天極勾陳口中之一明者也其
於天帝上帝昊天上帝皇天上帝亦已别矣何得遽同
稱哉嗟乎古人勤勤於禮意者常多而拘拘於禮文者
常少祖之配天考之配上帝豈茍然邪康成以上帝為
五帝而不及天王肅以上帝為天而不及五帝抑未之
悉爾唐書新志天皇大帝為曜魄寶可矣乃復以為昊
帝可乎今之郊祀昊天上帝既正上位而天皇大帝則
位下方斯合則矣而或且疑之亦不知變矣
　　　六宗論
招虞以旌虞人不至召嬪亡符楚嬪守死况非類之祀
豈聰明正直者之所歆哉虞帝之初肆類上帝禋於六
宗於是望於山川徧於羣神葢由尊而之卑先後之禮
固有序矣六宗之神亞於上帝而世緜𦕈莫有能明之
者諸儒之説既垂厯代之祀亦異泌不知其果足以致
夫神之歆乎否也雖然請試為若謾言之夫自漢而來
諸儒之説無慮數十百家而其説有十四以為寒暑日
月星水旱者安國也以為星辰司中司命風師雨師者
康成也以為天地四時者伏生馬融也以為天地四方者
夏侯建歐陽和伯也以為乾坤六子者劉歆晁錯孔光
王莽王肅顔師古也其純於天者後魏之孝文則杜佑
李翰取之(太常三年立六宗祀皆别兆有常日牲用少/牢孝文太和十三年大議禋祀髙閭舉十一)
(不同之説莫能詳究帝曰書言上帝六宗其文相屬上/帝稱肆而不禋六宗言禋而不别其名理是一事六宗)
(非别祭之名肆類非獨祭之目且禋非祀地之用是祭/帝之事故稱禋以别之葢六宗一祭也而今圓丘五帝)
(在焉乃詔祭天皇大帝及/五帝於郊壇總為一位)其純於地者晉之虞喜則劉
昭以之(虞别論謂地有五色本社象之總五為一以成/六宗六為地數是祭地也故經無祭地之文昭)
(既從之然疑禋非地/祭遂以為禋理之名)謂天宗地宗則許叔仲是矣(五經/異義)
(云古尚書言六宗者天地屬神之尊也天宗三地宗三/天宗日月北辰地宗河海岱日為陽宗月為隂宗北辰)
(為星宗岱為山宗河為水宗海為澤/宗祭天則天文從祀地則地理從)謂天宗地宗四方
宗則司馬彪是矣(彪表難諸家天宗日月星辰寒暑之/屬地宗社稷五祀之屬四方之宗四)
(時五帝之屬/晉初遂廢之)至季命則以為不在天地四旁而在乎六
合之間劉邵則以為太極冲和之氣為六氣之宗者孟
康則以為天地間之逰神張迪則以為六代帝王張髦則
又以為三昭三穆各憑私臆不可典要嗚呼秦為不道
崇非類廢典祀焚滅詩書禮制於是乎失墜漢室隆興
草創取具自文帝甘泉汾隂祠祭天地而孝成定南北
郊具列六宗惟壇五帝至於平帝始建日月雷風山澤
而屬以星辰水火溝瀆此則本乎王莽(元始/中)安帝立天
地四方之中於洛陽戍亥地比太社此則本兩夏侯(元/始)
(六/年)魏明帝則因王肅之言而從莽司馬氏則以摰虞之
請而從魏然俱不離孔晁之説而景初之復則亦劉邵
之説也(二/年)乃若張迪虞喜一無所據而孟康李邵又皆
繆本𤣥文曽何取哉(大𤣥曰神遊乎六宗葢指六合/非主於祭而言二子葢因此)夫
從六氣之説乎則氣從天地烏乎而祀之從六子之説
乎則卦乃象物烏乎而祀之將從彪之説則宗止乎三
從許之言則宗不過二賈逵之説本許則鄭駁之矣馬
融之説本伏則杜非之矣俱不得其當也(三昭三穆前/人如程顥王)
(安石輩多取以為祭人鬼然穆非宗也夫祭有其舉之/莫敢廢也三昭三穆世何嘗廢祀此固不必議者且七)
(政既齊之後則惟及天神又曷有文祖/有事於在璣衡之前而後於餘時哉)惟康成安國比
諸家言最能近而代莫之行者雖然宗之為言總也司
中司命實係文昌而好雨好風乃是箕畢以總而言是
特一宗爾豈得有實柴而復槱燎哉此鄭之失也郊之
祭也大報天而主日配以月則日月在郊而不在宗矣
冬享司寒而四立各自迎氣則四時寒暑不在宗矣此
孔之失也然則佑之取魏亦有矣夫六天之説本出漢
世源於緯候而成於康成然魏氏以昊天上帝為首則
又非矣佑之所以取之葢以昊天上帝周用禋祀而祀
昊天上帝大裘而冕五帝如之則禋不屬於别祀不知
先王禮典莫有重舉上帝既已肆類豈復禋乎佑抑不
知漢之所祀自是泰乙故曰泰乙者天神之最貴其佐
為五帝是則非昊帝矣然亦未敢謂安國是也繄復語
之宗亦祀之尊也(伯夷典天地人之三禮而曰秩宗周/官主祀大神祗而曰伯宗大宗小宗)
(族之尊也老子曰萬物/之宗言萬物莫不尊也)莊周曰天地為宗故禮有天宗
則亦有地宗矣天宗者萬象之宗(雲漢虹蜺雷電雪霜/風雨氛祲之屬非必)
(日月/星辰)而地宗者萬類之宗也(土石金穀草木毛羽鱗/介之屬非必主於山川)求
之於傳又有河岱之宗河宗則萬水之宗(謂淵泉溪沼/藪岸灘濤之)
(屬非主於/山川四瀆)而岱宗則萬山之宗也(謂岡巒陵谷阿隴原/隰之屬非主於五岳)
(九山也凡此皆㣲小族類祀所不該故以火為宗而總/祭之如夷蠻戎狄之總名曰人爾王者事天明事地察)
(故於地/而加詳)是四宗者所以及乎其不及而已矣然則幽宗
雩宗其不在六宗乎(日月既主於郊四時寒暑復各屬/於嵗惟星一類實繁猶之在地之)
(山而水旱者隂陽之極數民/事之尤切故二者自為宗)或曰六宗云禋山川云望
則山川在望不在禋矣是故禮無禋地之文是不然禋
者蠲精之名爾大傳作煙則事止燔燎然劉昭曰堙則
及於瘞埋矣且古書曰六宗者天地屬神之尊也奚為
而不併地如曰不然則安國之説庶乎其次矣他不足
稽也安國之説出於祭法而附於孔叢子家語因之葢
孔氏之家世有是説故王充蘓軾一皆從之亦未敢以
為安也且將從孔説則必上自類帝至於羣神合以為
一而又升五帝於肆類而不禋於六宗禋日月於六宗
而不與於郊類斯可矣何則郊祀而及於天地間之神
古葢有矣燔泰壇瘞泰折此則似乎類帝而合食矣泰
昭祭時坎壇祭寒暑王宫祭日夜明祭月幽宗祭星雩
宗祭水旱此則似乎六宗矣(四時寒暑雖别有祭於此/又合而享之未大害郊既)
(主日則日月决不可下齊乎六宗星為幽宗/水旱為雩宗此自二類鄭改宗為禜踈矣)坎壇以祭
四方而又徧祭於百神山林川谷丘陵能出雲為風雨
見怪物者此則合乎山川與羣神矣(四方非山川林谷/丘陵又未盡於百)
(神此漢儒/以意求之)是以漢世泰壇其中而五帝環壇其下以求
當乎六宗而復壇設羣神以求合乎書之文是則禋類
百神合之以為一也山川惟不望知徧走其地矣(望者/遙祭)
(爾以山髙可望而祭之川曰望者本山而/言之漢岳瀆各祠其處然不望則非也)王肅治家語
而輒自異之必有其説矣噫多言奚為後世必有尭舜
文王周孔者出不由羣惑一㫁以義則六宗之秩正矣
於予與何有
　　　魯郊覈
曷不幸而生於後世也天子祭天地諸侯祭社稷魯之
郊禘抑可知矣自王安石以周公有人臣不能為之功
而成王報之以人臣不得用之禮告於神考説者於經
不得其證則又牽引司約所謂治神之約為所主非常
之禮賞非常之功者以扇之而聖人之意以益繆夫魯
之郊禘其非禮亦明矣當僖公三十有一年春秋始書
郊而詩且著僖公之頌聖人之意不難見也是何説者
猶以為未失郊禘豈諸侯之得用哉今也郊禘之名既
同而汲汲然取其禮之小異者以為可抑何瞀邪周郊
昊帝魯郊五帝周禘帝嚳魯禘文王周郊日至而魯之
郊孟春周牛以騂而魯之牛白牡此果魯之疑其僣而
自為之制也周祖后稷故禘帝嚳魯祖周公故以為禘
文王日至天帝用事之始故事天帝孟春五帝用事之
始故以為祀五帝豈以無書三月郊若卜郊祀五帝之
為得正無譏書用禘為禘文王之得宜邪享以言帝祀以
言廟不忒則無爽矣四卜不從鼠食牛死有天道矣何
謂春秋不懈而享祀之不忒乎皇皇后帝后帝非威仰
矣享以騂犧騂犧非白牡矣騂犅赤脊公羊明文(文十/三)
而禘周公以白牡固明堂位之説也豈祭周公以白牡
而魯公反騂犅乎日月之常有交龍衮龍之旂無日月
周禮王建太常十有二斿而覲禮天子載大旂以象日
月升龍降龍考工記弧旌枉矢以象弧葢張旗以弧韜
弧以韣而魯以龍旂承祀載弧韣十有二旒日月之章
是名旂而實常魯之為制固已無毫末顧矣周禮在
魯果何信乎立五門設六官此春秋所為作予既論之
而世未之明也孟獻子曰啟蟄而郊郊而後耕是月以
寅矣而穀梁子猶以為自正月至三月皆郊之時此經
所以無書三月之郊宣三年之正月特書牛死乃不郊
則他嵗牛不死正月郊矣正月之郊乃建子之月也子
服景伯謂呉人曰魯以十月上辛有事上帝先王季辛
而畢自襄公來未之有改則魯固十月郊矣畢乎季辛
則十一月矣故雜記曰正月日至有事於上帝七月日
至有事於祖此記禮之失自獻子也魯僣天子禮故正
月日至郊天而配以稷比其祭祖則固用夏之孟故明
堂位以六月祀周公於太廟今孟夏也獻子葢將以尊
其祖而以夏五有事此亦徒以二至為重也彼見魯郊
不過三月則以為啟蟄而郊見其及稷則以為祈農事
一何鄙邪雖然定哀以來郊皆正月又未嘗以十月郊
禘之僣明自後世非成王與周公㫁可識也魯用王者
禮樂予既言矣今得而卒其説
　　　麟木説
絶筆獲麟二論見發揮矣夫哀公之十四年至秦滅周
凡三百二十有四年予敢謂孔子之知秦哉予謂昔魯
端門有血書云趣作法聖人沒姬周亡彗東出秦正起
胡破術書記散孔不絶明日子夏往視之血書蜚為赤
鳥化為帛鳥消書出署曰演孔圖中有制作之状言孛
鳥之出周室遂㣲秦政滅周滅諸侯及子秀書亦甲乎
孛胡亥破先王之道也端門今在孔廟東南十一里春
秋説題辭言孔子謂子夏獲麟之月天當有血書魯端
門子夏録之者此也故演孔圖云孔論經有鳥化為書
奉以告天赤爵集之化為黄玉刻曰孔提命仰應法是
為赤制又云麟木之精蒼之滅也麟不榮也注謂見拽
柴者觀此然後知予言之有由昔王通氏謂春秋以天
道終而孔頴達云彗星東出之際憲章遂冺言必及彗
其亦有所承乎緯候之書吾不敢廢顧豈茍然已哉按
孝經中契云丘見孝經文成而天道立乃齋以白之天
𤣥霜涌北極紫宫開北門召亢星比落司命天使書題
號云孝經篇目𤣥神辰裔孔丘知元命使陽衢乗紫麟
下告地主要道之君後年麟至口吐圖文北落郎服書
魯端門隠形不見子夏往觀冩之得十七字餘文二十
消滅飛為赤鳥翔摩青雲解疑論云聖人不空生不
受命而制作所以覺斯民覺後生也西狩獲麟知天命
之去周赤帝之方起為周亡之異漢興之瑞及聞端門
之命有制作之状乃遣子夏等一十四人求周史記得
百二十國寶書修為春秋故春秋説丘覽史記援引古
圖推集天變為漢制法陳序圖録又云丘水之精治法
為赤制功西狩獲麟言赤受命蒼失權周滅火起采薪
得麟也而何休乃謂孔子按録知劉季當代周見薪者
獲麟知為之出謂采薪有庶人然火之意明赤帝將代
周西狩獲者從東而王西東夘西金明夘金之得天下
又不書下三時者水絶火王漢興之應此過鑿也然家
語亦云子與子貢講道徳有赤氣起貫於天子曰魯
端門當有血書西飛為烏則非特緯書也(書林/作鳥)拾遺記
云夫子生時麟吐玉書故以為聖人之應也
　　　麟難
麟果何物邪孔子曰麟以為畜故獸不狘刳胎殺夭則
麟不至如此而已越自西狩筆絶而世之學士弗復知
麟之為物於是羣起而要為之説曰瑞獸也曰仁獸也
曰土畜也或曰木之精(詩含/神霧)曰北方元枵之獸(鶡冠/子)曰
西方之毛蟲(陳/欽)曰中央軒轅大角之信(蔡/邕)若是其不一
也底言其状則曰麕身牛尾曰狼項馬蹄曰黄色圓蹄
曰狼額赤目而五蹄髙丈二尺身備五色腹下茹黄角
端帶肉含仁懐義居不羣行不侣音中宫羽步中規矩
不踐生蟲不折生莽不犯陷擭不罹網罟飲清池而逰
樂土牡鳴逰聖牝鳴歸和春鳴扶㓜夏鳴養綏秋鳴藏
嘉冬鳴思邊食嘉禾飲玉英彬彬乎有文藻申申乎有
樂章京房葛洪鶡冠廣雅與孫氏瑞應之書其説固多
不離乎此矣(歸和一作歸昌扶㓜一/作使劣養綏一作養耋)若語其夀則或一
千(廣/雅)或三千(抱樸/子)或云水土搆精(公羊/傳)或云陽氣所孕
又云純隂之精(鶡冠/子)云嵗星之散(保乾/圖)云機星得則生
運斗樞何其紛紛邪按孝經右契春秋感精符麒麟一
角明海内之共一也不刳胎剖卵則在郊矣自漢而來
為祥説者咸謂麟生於火而㳺於土王者視明禮修好
生惡殺動有儀容賢者在位不肖者退則見郊野禮斗
威儀云君垂金而正政太平則在郊而春秋考異郵以
為王者功平則至孝經緯亦言徳至鳥獸則鳯凰翔麒
麟臻故劉向謂帝王之著莫不先致四靈是以治平則
至徳盛則以為畜而三五厯紀遂記黄帝之世以麟為
畜尚書中候亦謂黄帝時常在園囿而傳且記尭時毎
在郊棷虞世來逰於田遂使庸君想致學士妄談於是
指鳥為鸞證鶡作鳯讐真假偽漫不可考嗟乎鉏商一
獲而周室衰孝武一獲而漢祚㣲章帝何人而元和二
三年間郊國上麟者五十一安帝延光亦且三見孝獻
延康之元一年之中至十見於郡國石季龍開華林郡
國上送蒼麟二八爰俾張司虞調之以駕芝葢晉宋以
降無代無有而孟蜀之邦乃至多於犬彘不知果何物
邪公羊氏云麟非中國之獸也而瑞中國中國有王則
至今并州有野麟其大如鹿則又非瑞物矣予聞唐文
皇時龍支來貢天馬堕地無毛鱗生於肉目若黄金項
若雞延股裏旋毛光成日月在處大鮮雲周覆之予以
是真麟也餘子之言其亦出於想像而不足徴者載質
之傳牡麒牝麟而書中候則云麒似大䴢一角麟似馬
而無角赤目斯迨得之釋獸亦謂麟如馬而一角不角
者麒此雌雄之辨也終軍所獲一角五蹄葢若麃者果
又何物耶然詩義疏中興徴祥書又謂麕身牛尾狼頭
一角馬足而黄劉向謂其麕身牛尾圜頭一角含仁懐
義擇土而踐則又繆矣嘉祐二年六月交趾貢二獸狀
如水牛身被肉甲鼻端有角食生芻𤓰果必先以杖擊
之然後食時以為麟田况云其與書史所載不同恐為
夷人所詐而杜植亦奏其不似麕而有甲此必非麟畨
商有辨之者特山犀也宋太始末武威進獸一角羊頭
龍翌馬足父老亦莫之識按爾雅麕􁀙麐兕皆一角然
不言有鱗甲惟廣志言符枝謂其状如麟皮有鱗甲此
迨近之而形乃如牛遂宣詔答為異獸斯為體矣方吕
光入姑臧有麟正見百獸從之光遂僣即三河然則斯
麟也其果祥邪果不祥邪
　　　鄒虞續
古琴操云鄒虞者邵國女之所作也古者役不逾時不
失嘉㑹邵國之大夫乆於行役故作是詩也鄒者天子
之囿虞者掌囿之官東都賦云制同乎梁鄒韓詩云梁
鄒者天子之田也故九成宫頌云司馬奉梁騶之典虞
之時益為朕虞故詩韓魯説鄒虞為天子掌鳥獸之官
周南補亡召風鄒虞皆以吁嗟稱之穆天子傳七萃之
士髙奔戎擒獸以獻王命畜之東虞則今之虎牢矣自
書大傳言散宜生等之於陵氏取怪獸白虎以獻紂尾倍
其身大宗伯以白琥禱禮西方而孫炎以為白虎西方
之義獸白質黒文一曰鄒虞劉義方詩疏作騶呉異義
陸機遂謂騶虞白虎黒文尾長於身不食生物不踐生
草人君有至信之徳則應葢取應信厚之説爾然山海
經言林氏所出騶虞其説如枝相如所謂囿騶虞者今
西河有騶虞縣則或自一物也歐陽公論蜀多端其説
甚美然亦未可概語
　　　商周之際
式稽書傳必不得於予衷則疑疑則求求而未嘗不得
堯之於舜必有美祥武之於紂必有殰怨始嘗語矣然
不敢按鄙臆及得後魏書張淵傳若四明山記乃得虞
帝之事而商周之交猶昧也於是摭國事見希舄之言
謂文王拘羑里武王羈玉門卒㫁紂頭與韓非武身受
詈湯身易名之説以知文武王嘗辱於紂(三十/九)而未得
其始末也暨稽吕氏首時乃云季厯困死文王苦之有
不忘羑里之醜者時未可也至武王而事之夙夜不懈
亦不忘玉門之辱立十二年而成甲子之事則知周之
辱累世矣故非之喻者以勾踐之官於呉身執干戈為
呉王洗馬而殺夫差於姑蘓文王見詈玉門顔色不變
而武王擒紂於牧野故曰守柔曰強(二十一又云越王/之霸也不病官武)
(王之王也不病詈聖人之不/病以其不病則是武王也)而陽經且云食子羮於牖
里莫自悔也至此而後南單之事見矣嗟乎商周之載
一何惑邪釋諒闇而即戎載木主而示述伐君之利歸
於已而伐君之名施於父此昔人所以謂二子恥食其
薇者也即按難二之言昔文王侵盂克莒舉酆三舉事
而紂兵之文王懼請入洛西地赤壤之國方千里以贖
炮烙之刑仲尼曰仁哉文王輕千里之國而請炮烙之
刑智哉文王出千里之地而得天下之心鄭長者言體
道者無為也無見也此最宜文王矣仲尼以文王為智
未及此也義則然矣然文王胡得千里之地哉載觀吕
氏順民之説則知文王之處岐而事紂者寃侮雅遜朝
夕必時上貢必適祭祀必嚴於是紂喜命稱西伯賜之
千里之地文王再拜辭地願為民請炮烙之刑文王非
惡千里之地也得民心賢千里也文北面而躬事之武
南面而三斬之敏而求諸何求而不得故凡事必有釁
審其源循其委則千嵗之至皆可知矣何至盡百里之
外意他山之草木哉
　　　春秋用周正
烝冬祭也故周禮大司馬烝以仲冬而魯烝以正月是
時王之正也春秋所紀抑不知魯史之舊歟夫子之革
之歟商正建丑而伊尹奉嗣王歸亳若見厥祖若即位
若朝廟若復辟在嵗首者商書皆以十二月紀是建不
同而書不改夏之月也按在周書作周月也若以夏正
紀則當云元年冬十有一月矣今不然而謂之王正月
是以周王之正紀而夫子因之矣雖然以周正紀而猶
冠以春者時王之四時也定之方中夏之十月周之十
二月而城楚丘乃見於次年之正月紀其成也(去年閏/在戍則)
(定中在十月不在十一月故説者謂/衛以十月城魯以十一月會之亦妄)或曰春秋用夏正
故四月鄭祭足取温麥秋又取周之禾則春秋果用夏
矣是不然經紀以周而傳則亂以夏也榖鄧之來朝經
書在夏而傳謂之春經以周而傳固以為夏此預所以
又謂春來而夏行禮僖之五年正月朔日南至傳顧以
周正説傳亦何常之有預特因其繆爾使春秋以夏正
則二月無氷十月大雪皆不得為異者何事乎書且在
周禮有正嵗有正月正嵗為寅而正月則為子經書周
時然子丑不得四年之正者固自若周以子正而周之
書授民修祭猶切用夏時不易也郊以孟春建寅月也
禘以季夏建未月也而康成謂孟春子之月季夏巳之
月而左氏則謂啟蟄而郊郊而後耕故説者謂魯無冬
至之郊葢欲見魯非僣宣之八年六月有事太廟固云
巳月而明堂位以季夏六月禘周公有非建巳之月矣
正在人時在天先王有改正之文而無改時之實是故
周官凡言正嵗與田狩郊祀春夏秋冬皆本夏時四月
維夏夏之初夏也六月徂暑夏之末夏也春秋之書舉
二中以見四時則王正月當為夏之正矣而且不然豈
天之冬而周謂之春天之夏而周謂之秋乎此穀梁所
以謂正月烝為冬祭之時正月狩非春田之禮四月郊
為夏之始九月郊為秋之終則亦以春秋為夏正與二
傳之説異葢不知周之四時固不是律也
　
　
　
　
　
　
　
　
　
　
　
　路史卷四十二
欽定四庫全書
　路史卷四十三　　　　　　宋　羅泌　撰
　　餘論六
　　　孔子生日
何惑乎儒學之衰乎皆儒者之不自尊其道之所致也
夫聖人之禮法行乎天地之間萬物賴之而相生養者
也一日或息則日月為之孛蝕隂陽為之錯繆山川企
走咸失其所豈止臣賊其君子賊其父而已哉顧佛何
為而且與之分曹而抗衡邪今夫峩進賢曵珩玉享太
牢而踞􁂠屋者其貴大亦極矣孰非先聖人之賜哉奈
何乗高驤道廟闕則枵然不之顧覩籩豆仆溝塉則恝
然不之省而崇佛教奉緇侣則至於麋捐跼蹐日虔禱
月施給猶以未惬是何耶惟其學識不至衷無所見而
將以圖荒唐之妄福也夫釋氏果能以福人邪則王公
大人今日貴大不由佛教而顧以進其身潤其家者一
本先聖人而取之亦不知義命矣異時有假守古上饒
欵孔廟者目老桑門舞肘而過執而訪之曰吾由佛刹
未始不肅而得無狀則對曰儒自敬我教而不自知其
所以敬我有佛書未始漫泄方其暇時珍藏什襲皈之
敬之及其出也又非盛服焚禮則弗敢以誦而今横舎
經籍取具汚毁狼籍靡所不至齋閣為聚訟之宮庭廡
乃博塞之閾何由興起守聞而忸之從而謝焉以今都
邑横舎實為無統所謂養士一皆無賴莫適者竊食其
間而所藉生徒則皆先進之徒多方占寄以為他日罹
憲免責計成才烏乎出哉嘗試語喪釋氏有所謂四月
八日固非其實而走天下之人沈道虔輩累世奉事至
推宅以為寺四月八日廣設圓像舉室慟哭流風如此
而孔氏有一初度之辰曽無記者非惟無記正亦自不
之知夫孔子之道固不俟此以輕重逢掖之徒亦豈以
斯而較彼然道尊在於師嚴而禮義存乎愛敬誠使天
下横舎能因夫子初度之辰畧為之識庸何傷(四月八/日亦非)
(實定之日詳/發揮恒星説)予曩繹齊書見臧榮緒以宣尼庚子日生
每以是日陳五經而拜之未嘗不仰之也奈何夫子一
誕生之日史傳紀載靡有定恪珞琭子云宣父畏以元
辰而五行書論孔子以庚戍年二月二十三日庚子甲
申時生按庚戍乃魯襄公之二十二年是嵗周靈王之
二十一年而長歴其年二月二十三日實為庚子以哀
公之十六年壬戍嵗四月己丑卒乃敬王之四十三年
享七十有三齡然公羊傳乃於襄公二十一年書十一
月庚子孔子生榖梁傳則繫於十月之後葢十二月二
十二日之庚子也是嵗閏申以元術論節過在子可以
庚戍語然或以為十月庚子則是今之八月乃襄公之
二十一年而靈王之二十年也然嵗在己酉則為年七
十有四不得為之庚戍故劉外紀謂孔子年七十四雖
然公羊子言十一月是月固無庚子以孔氏家譜及祖
庭記等所以俱云二十二年十月庚子乃二十有七日
故林開以為庚子之月節雖已過不知周正乃今之八
月亦非得云二月矣今定著八月二十七日為先聖人
孔子生日
　　　鮮卑烏丸
鮮卑者東胡也漢初敗於匃奴退保鮮卑烏丸之山曰
鮮卑亦曰烏丸(隋圖經云卑在桞州東南二百里又棘/城東塞外及遼西北百里亦有鮮卑山)
露宿莽飲桓靈之際盡并北匃奴地光和中亂檀石槐
種為小種鮮卑破之魏初莫䕶䟦部入遼西從討公孫
淵封國於大棘城之北曰步搖子本延為左賢王孫徒
河涉歸漸華風進拜單于二子長曰吐谷渾以馬致國
甘松之南孫葉延為吐渾氏官俗頗同中國及卒兄弟
繼立至夸吕號可汗百餘年還為慕容氏(慕容鍾都督/録尚書事奔)
(姚興興拜始平太守歸義侯自永嘉建國為吐谷渾隨/有伏允死順為可汗順子諾曷鉢立封青海國王死子)
(忠立忠死子宣超立襲可汗號生曦皓卒子非嗣龍朔/三年土番并其地散徙朔方河東境俗謂退渾凡三百)
(五十年/國絶)次若莫瘣遷徒河之青山以大棘城帝顓頊之
虗徙焉(元康/四年)教農桑修政令徴儒生撫華裔四逺歸之
乃立四郡統焉子皝遂王燕前燕後燕南燕皆其别也
　　　唐國望都(尭山/)
唐今中山之唐縣也按輿地廣記尭為唐侯於此漢屬
中山國今中山之新樂皆故漢之唐也有尭山唐水南
有望都城望都里東北有中山故城一曰廣唐城張曜
中山記之中人城也望都城東有尭故城俗呼為尭姑
城世紀以為慶都山在望都南張晏皇父謐皆謂以升
尭山南望都山因曰望都相去為五十里今在唐縣東
北五十四里俗呼孤山一曰豆山而十三州志唐故城
在盧奴北七十五盧奴今之唐也酈元云城去望都城
八十去中山城七十推騐宜為唐城北去尭山五里與
七十五里之説合然城南無山以擬都山於是欲以唐
城為望都城而北又無城以應唐城乃以唐城東南十
五髙昌城為望都城葢不知道里之誤也雖然唐之為
名在在有之而平陽安邑亦皆曰唐平陽即晉之臨汾
正乃詩之唐國有姑射山按九域志唐水之上地正名
翼一曰絳而總曰平陽成王滅之以封叔虞後更曰唐
安邑今𨽻解故絳之翼城城西二十有唐城又并之平
晉北二里有故唐城寰宇記為唐尭所築夫平陽乃丹
朱之封也徐才國都城記及元和郡縣志皆云翼城唐
國帝尭裔子所封而晉陽縣北二里亦有故唐城云尭
所築即爕父之所徙而河北縣南百二十八又有故尭
城九域志威勝軍之臨漳城風土記亦云尭築而邢之
尭山縣漢之柏人西十二有南蠻古城今相有古柏人
城九域記引世紀為尭都縣東北二十二有柏鄉城故
與趙都柏鄉縣東西中分城冡記言尭所置有尭廟謂
尭登此覽洪水訪賢人者又河東之南二十八亦有尭
山上有尭城水經以為唐尭所理而雷首亦謂之尭山
有尭祠唐之尭山亦有尭祠張朏齊地記以為巡狩所
登而河清西南八十五瑕丘東南七里洙西與滑之靈
祠皆有尭祠上黨長子亦有尭水尭祠集古録記尭祠
碑二皆在濟隂九域志濟隂乃今有尭溝而九州志曹
為尭廟尭之所開而名若寰宇所記尭迹尤多尭舜之
祠天下不勝多矣張朏皆以為巡狩之所記有所不得
盡有如東海縣西北三里謝禄山上尭廟乃太始七年
刺史劉崇之所立自以為尭後為之此類尤多今荆湖
南北江西兩浙桂陽永明二水以來祠場不可勝紀廣
記皆不能録
　　　克明峻徳(至/)時雝
聖人之徳固無待而自明尭帝峻徳所以克明者徳性
之明足以勝己之私而已大學說曰克明峻徳自明也
不明爾徳時無倍無側爾徳不明以無倍無卿此所以
為幽也惟峻徳之克明故於是可以親九族惟九族之
既睦故於是可以平章乎百姓九族王之親族而百姓
者百官之族姓也聖人之治必自近以及逺由親而之
踈是故治國者必先家齊家者必先身此平章百姓之
所以必先於親九族親九族者所以必自於明峻徳而
萬邦之恊和黎民之於變又有待於百姓之昭明也(九/族)
(惟患其不睦故必使之既睦百姓惟患其不明故必使/之昭明親親以睦友賢不棄使既睦也以其昭昭使人)
(昭昭使/昭明也)春秋傳曰克明峻徳自修也以親九族親親也
平章百姓體羣臣也恊和萬邦懐諸侯也黎民於變時
雍子庶民也天下歸之此明徳之效也大抵天下之不
治常由逺人之不安逺人之不安常由諸侯之不度不
能修身九族何自而親不能親親百官何自而辨故必
正身而後内外順必親親而後職任當方晉季世宗賢
摧落姦佞在朝悼子父子既非親賢國寳之徒又皆讒
佞是故一時岳牧如囗泰輩曽無畏忌而晉陽之甲興
其為不睦也甚矣迹其禍兆豈不由於峻徳之不明乎
此於變黎民所以必俟諸侯之恊和而恊和萬邦所以
必俟百姓之昭明也典於親九族言以而下不言以於
睦九族言既而下不言既䝉上辭也程子以百姓為庶
民孔氏以峻徳為賢士未諳
　　　九族(三族非異姓/)
親親治之始也禮小記曰親親者以三為五以五為九
上殺下殺旁殺而親畢矣是所謂九族者夫人生則有
父壯則有子父子與已此小宗伯三族之别也父者子
之祖因上推之以及於己之祖子者父之孫因下推之
以及於己之孫此禮傳之以三為五也己之祖自己子
視之則為曽祖王父自己孫視之則為髙祖王父己之
孫自己父視之則為曽孫自己祖視之則為𤣥孫故又
上推以及己之曽髙下推以及己之曽𤣥是所謂以五
為九也五衰之等惟父與長子三年族莫重也以三為
五則祖與嫡孫皆期以五為九則髙曽曽𤣥為三月矣
所謂三月殺也昆弟為期而從父之昆九月從祖之昆
五月族昆三月所謂旁殺也(詳禮書/六十)其不曰五為七者
服數盡於五也雖然髙為三月則曽宜小功祖為期則
曽宜大功以祖期言之則曽大功矣而為齊三月不以
旁服加乎尊也禮齊三月而章以為曽祖是曽亦齊三
月矣重其衰麻尊之也減其時日恩殺也此之謂上殺
髙曽曽𤣥同為三月所以報也然曽服同齊而曽𤣥緦
卑也此之謂下殺是以五為九也記曰閨門有禮則三
族和矣詩書言九族而小宗伯士昏禮仲尼燕居惟言
三族葢五衰之所止以上下言之則九而以等衰言之
則衰以袒免所及自旁言之則又謂之六親一也三族
親之本九族親之盡舉三則九見矣孔安國云上至髙
祖下至𤣥孫小記之言亦昭明矣而或者謂髙非己之
所逮事𤣥非己之所及見且出一族則其所睦為不廣
於是執為異姓之説此何琦所以謂若但内宗有不足
以贊帝尭之美徒亦不知所謂上下及者非及髙𤣥之
身其同出乎髙祖旁殺服屬之内者皆是也夫亦豈知
世之難睦者惟在内族曽髙外屬世曠事希簡薄有甚
於外人者然竊疑之桓公六年傳以外祖父母子及妻
之父母姑之子姊妹之子女子之子若己之同族為九
族而禮傳遂謂緦以上恩所及妻之父與舅有服明在
族也女適人而係姓為不異族故禮之戴書之歐陽夏
侯白虎通議如淳之徒皆以為父母妻之族合則為三
别則為九父之族别而四(父五屬之内父之女昆弟適/人者子己女昆弟適人者子)
(己女之子/適人者子)母之族别而三(母之父母母之女昆弟/母之女昆弟與其子)妻之
族别而二(妻之父姓/妻之母姓)至引伐木諸父諸舅角弓之兄弟
婚姻與頍弁之父弟甥舅以為實謂諸父兄弟者父之
族諸舅諸甥者母之族而婚姻者妻之族也是不然伐
木詩言親親以睦非九族也角弓父兄刺幽之詩頍弁
諸公刺幽之詩傳者以為不親九族非本指也葛藟王
族刺平之詩而以為棄其九族行葦美周忠厚之詩而
以為能睦九族豈其然乎終逺兄弟謂他人父謂他人
昆此譬逺棄親族而謂他人為父母昆弟爾戚戚兄弟
莫逺具爾非他人也恊比其隣豈其隣在族哉况在爾
雅内宗曰族母妻之族曰黨父可以為黨而妻與母不
得謂之族也白虎議云族者湊也聚也上湊髙祖下至
𤣥孫一家有吉百家聚合生相愛死相哀故謂九族斯
亦悉其由矣嗟乎罪人以族此虐王之末政也尭親舜
叙惟病施之不博然亦有畔止矣是故桀紂雖苛族止
一宗秦襄以來立三族法張晏之徒猶以為父母兄弟
妻子若莊子之言五紀袁紹之言五宗匡衡𤣥成所言
五屬不過父祖已與子孫莊子言六位老氏班志賈誼
言六親不韋言六戚亦不過父母兄弟夫婦故貫髙曰
人豈不容愛其父母妻子哉今吾三族皆以論死則非
異姓㫁可識矣奈何刻者濫誅無藝一人犯罪禁至三
屬此章帝之所為惜而如淳者猶以為父母妻之族亦
大妄矣漢誅黥布不及蚡也𤣥之駁之亦可謂明也矣
異姓之服不過於緦緦不廢昏而士昏禮言惟是三族
之不虞恐其廢昏則亦父己子之昆弟而已大功惟不
嫁娶妻黨豈妨於婚送哉
　　　七廟
天子七廟三昭三穆與太祖之廟而七七廟之中必有
功者為太祖有徳者為太宗此百世不遷者也後繼之
君昭穆序位至其親盡則以祧去祧去之宗為毁廟之
主四時祭之至祫而後得合食於太祖之廟祧廟無數
若周家惟后稷為始祖文武二主有功徳於民者為不
遷之宗此一祖二宗也漢儒滋蔓遂以謂逺廟為祧有
二桃焉享嘗乃止去祧為壇去壇為墠墠壇有禱焉祭
之無禱乃止去墠為鬼葢以壇墠二祧足其為七斯亦
罔矣夫宗廟之制雖親盡之主猶當蔵之於祧何以壇
墠為是暴之也此葢因於金縢周公為三壇同墠為禱
之文而以為祧廟皆當然爾或曰周之文武為不祧之
廟自是以下皆迭毁降去之此亦非也廟者親事之主
也祧者親盡别蔵之主也入廟者為祔於出廟者為祧
有祔者必有祧言祧則非廟言廟則非祧矣今乃以二
祧足之為七豈理哉且既曰不毁又豈可名之曰祧廟
邪
　　　尭水不禱
宋大水鼓用牲於社湯大旱禱桑林大水用牲是水有
禳事矣水有禱禳尭胡為而不禳大旱致禱是旱有禱
賽矣旱有禱水胡為而不禱曰水之有潦猶人之有水
蠱也嵗之有旱猶人之有癉疾也癉疾水蠱人之奇疹
潦災旱熯亦天地之大疹也癉疾水蠱非善誦之可蠲
非禳禱之可免大水大旱豈善誦善禱之可移哉尭舜
神聖委其然也是故不易政不致禱惟命伯禹益稷治
之而已是蠱之必用醫癉之必以藥也伯禹益稷從而
治之百川順流此亦天地之蠱癉而獲夫良工之起之
也然則湯之致禱豈知不足於聖人歟亦示教也身有
疾有不可不為善親有疾有不可不盡誠赤子冐疾藥
之弗至抑坐視而弗軫乎抑將走羣祀而幸其功之一
見乎然則湯之禱宋之鼓亦所以盡其誠而已矣故湯
宋之致禱以示教也尭舜之不禱而命禹以任正也榮
社伐鼓其亦果能益乎桑林者社也社為隂鼓用聲也
聲為陽伐鼓於社以陽而起隂有是言也雖然桑林之
舉將七年而後禱乎禱七年而後應乎七年而後禱民
事不已緩乎禱七年而後應其報不亦晚乎吾固曰湯
宋之禱以示教也尭任正也由智者觀之思過半矣
　　　星次説
費直書十二篇以易卦配地域蔡邕月令章句以節氣
當國分及皇甫謐作帝王紀復以月律配入辰次言之
而事益支矣按蔡邕之説豕韋之次立春驚蟄居之衛
之分野以至元枵小寒大寒居之為齊之分若謐之説
星紀之次於辰為申謂之赤奮若於律黄鍾斗建在子
呉越分野以至析木於辰為寅謂之攝提格於律應鍾
斗建在亥燕之分野此班鄭之說也鄭氏律說黄鍾子
之氣十一月建而辰在星紀應鍾亥之氣十月所建而
辰在析木班固歴志娵訾之初危十六度為立春中營
室十四度為驚蟄元枵之初婺女八度小寒中而危初
為大寒二子葢原乎此夫星紀東北而呉越實東南降
婁娵訾戍亥之位而魯位實在東北齊表東海而星且
北秦處西垂而次乃南故或以古受封之日嵗星所在
為説武王克商嵗在鶉火伶州鳩云嵗之所在我周之
分野則周屬鶉火故自栁九度至張十二度鶉火之次
為周之分晉文即位嵗受實沈董因所云實沈之虛晉
人是君則晉屬實沈故自畢十二度至井十五度實沈
之次當晉之分自張十七至軫十一鶉尾楚分故魯襄
二十八年嵗淫元枵禆竈知楚子之死謂嵗棄其次以
害鳥帑周楚惡之則鳥尾為楚矣自氐五至虛九大火
宋分故魯昭十七年星見火辰􁅋慎知宋鄭之火謂宋
大辰之虛皆火房也則大火為宋矣然春秋戰國地每
遷變三晉未分晉果何分秦㧞西河魏當何屬周既東
西何都而直鶉火陳滅於楚何自而入韓分前封後據
又豈得如康成之所謂同時而當星次哉况乃中邦幾
何三千以去夷蠻戎狄外更綿邈詳觀諸書葢亦支離
而未嘗究也按甄曜書次三十度度三千里以古九州
方三千里果如所説九州纔當天分一度之廣九夷八
蠻五戎六狄豈日星不臨哉古之國邑不過百里何常
而得專次况古萬國周千八百又豈皆無受封之日而
獨此十二國得當之乎七國之初天下雌燕雄魏韓魏
趙地動亘數郡厥後魏徙大梁則西河合於東井秦㧞
宜陽而上黨入於輿鬼豈趙魏之地歸秦而遂屬秦之
星乎秦乃周也不曰周而以東洛為周唐都京兆二郡
既入畿内而説者尚謂秦分則是國易而地不易也呉
楚齊晉春秋之末廣土所至一時配入而不知疆域雜
亂之不可要也夫風俗之所以異以廣谷大川之異制
也州郡雖改山川不移閩浙五嶺本自両越荆揚徐梁
正爾三楚亦何得以是制哉此一行所以惟取七宿之
中(唐僧一行認山河脈絡於/兩界識雲漢升沈於四維)分四象之中位自上元之
首以度為紀據山河以分其野然亦未之盡也茍以封
日則有絶而復續者或以姬而繼子封日既異前人又
非而前星且不變邪禹貢無言保章之説惟不得而執
也雖然豕韋禍蔡大梁凶楚元枵見飢乎宋鄭星紀定
占于呉越永嘉中嵗白熒惑聚牛女間時謂呉越當有
興王未幾是嵗元帝登極故史臣謂星斗是祥苻堅㑹
謀南冦石越對以嵗鎮斗牛福徳所在而苻融亦以呉
越為不可伐葢有不可誣者嵗之所在為福所衝為災
故師曠梓慎禆竈有得而言天道在西北而晉不害在
越而呉不利皆以嵗言之也龍宋鄭之星宋大辰之次
陳太昊之虛鄭祝融之虚皆火屬也然衛顓頊之居則
水屬矣呉越同分而史墨以為越得嵗呉不應伐是又
不可曉者昭公七年四月日食説者以為魯衛之惡春
分之日在魯衛也十年嵗在顓頊之虚姜氏任氏實守
其地則齊薛之分矣前哲之言葢亦自有所見要不必
牽乎此餘如未然要以九州之分為正
　　　唐書月令
敬授人時此帝尭之急政聖人以之首書民事之為重
可知矣禮有月令世皆以為出於管子不韋之書故傅
子云月令取吕氏春秋至杜君卿乃以為出於管子不
韋編之以為十二紀之首漢世戴聖始取以入禮記葢
以管子有㓜官四時之篇然亦不知周公已有時訓而
時令解見之周書此蔡氏所以謂為周公之作孟冬祈
來牟則建用子矣是周正也正嵗合諸侯若諸侯之所
税非秦事也而或者猶謂周以六冕郊天以大裘玉輅
大常迎氣而月令車服並依時色况乃太尉秦有則非
出於周代是亦不知劉安時則之訓本之月令而亦時
有増損顧得謂漢時乎常切考之特亦本之夏小正爾
小正之書顧亦本之前代炎黄顓嚳一代之治斯有一
代之時惟其來者甚逺是故歴代傳寶以為大訓故雖
有變易而其大者猶不得而易也頃見郭京易舉正序
言我唐御注孝經刪定月令以知唐室嘗改古之月令
矣中見斗南於世家獲唐板五經首帙為貺其本既禮
記以為先而以月令冠篇曲禮次之月令之篇則於每
月分節與中氣而異言之謂吕氏定以孟春日在營室
無適變通不知氣逐閏移節隨斗建洎乎月朔差異中
星見殊乃令雩祀愆期水旱作沴事資革弊於是定以
杓建凖攝提而刪之命集賢殿學士尚書左僕射兼右
相吏部尚書李林甫門下侍郎陳希烈等為之注此即
唐志御定禮記月令一卷者爰表出之以見唐世猶以
民事為重云淳熈新元四之日墨莊藏書
　　　沈璧
書中候握河紀云尭即政十七年仲月甲日至於稷沈
璧於河青雲起囘風搖落龍馬銜甲赤文緑色自河而
出臨壇而止吐甲迴遰甲似龜廣九尺有文言虞夏商
周秦漢之事帝乃冩其文藏之東序而世紀言尭與羣
臣沈璧於河乃為握河紀今中候是也王元長云握河
沈璧孫氏瑞圖云帝尭即位坐河渚神龍赤色負圖而
至備載山澤河海之形國土之分域(𤣥雲篇云龍飛何/婉婉鳯翔何噦噦)
(昔在唐與虞時/見青雲際此也)帝舜祗徳欽象有光(𤣥云象天也/治象位者也)至於
稷興榮光迭至黄龍負圖卷舒至水畔置舜前舜與三
公大司空禹等三十人集發圖周公踐阼理政與天合
志萬序咸得休氣充塞(見孝經/援神契)藩侯陪位羣公皆就立
如舜周公差應(差應邪錯在後聖/當受神位故近之)至於日昃榮光汨河
青雲浮至青龍仰𤣥甲臨壇止濟止圖滯(青龍靈仰之/使𤣥甲所以)
(裹/圖)周公視王公視(聖人精明/故先視)其文言周世之事五百之
戒與秦漢事(中候摘洛戒云若稽古周公旦欽惟皇天/順踐阼即欇七年鸞鳯見蓂莢生青龍銜)
(甲𤣥龍背書以/上野王符瑞圗)故中候又云周成王舉尭舜之禮沈璧
於河白雲起而青雲浮乃有蒼龍負圖臨河然據考之
亦黄帝之事爾以按野王符瑞圖云黄帝軒轅氏東巡
省河過洛又沈握視將加沈璧(沈握/沈珪)集歴並臻皆臨諸
壇河龍負圖出赤文象文以授命(象字象時代/出握河記)龍魚河
圖云天授帝號黄龍負圖鱗甲光耀從河出黄帝命侍
臣冩以示天下河圖又言黄帝云予夢兩龍授圖乃齋
徃河洛求之有大魚泝流而至泛白圖帝跪受之而河
圖挺輔佐曰黄帝持齋七日七夜天老偕從以㳺河洛
之書至翠媯之泉大鱸泝流而至問五聖莫見獨與天
老迎之蘭葉朱文五色畢見沈白圖以授帝(見兔/園策)又云
黄帝㳺於河洛之間至澤鴻之泉鱸魚負圖以授帝蘭
葉朱文名曰録圖前河圖亦云黄帝㳺洛水有鯉長三
丈身青無鱗赤文成字故世紀言黄帝時大震三日帝
㳺洛水上見大魚三牲醮之天甚雨七日河流而得圖
書則非止握河之説也
　
　
　
　
　
　
　
　
　
　
　
　
　
　
　
　路史卷四十三
欽定四庫全書
　路史卷四十四　　　　　　宋　羅泌　撰
　　餘論七
　　　蓂莢　(朱草/)
蓂莢歴莢也世紀云尭時蓂莢夾階而生每月朔則生
一莢至月半而十五莢十六日後日落一莢至晦而盡
若月小盡則餘一莢厭而不落王者以之占歴應和氣
而生舜亦如之一名仙茅故田俅子云尭為天子蓂生
於庭為帝成歴瑞圖云葉圓而五色日生一莢至十六
則落一莢及晦而盡白虎通義云考厯得度則生書中
候摘落戒云尭舜時皆有之周公攝政七年又生亦見
伏書大傳或云朱草大戴禮云朱草日生一莢至十五
日後日落一葉周而復始按孝經援神契云朱草生蓂
莢孳則二物也注朱草者百草之精状如小桑栽子長
三四尺枝莖如珊瑚生名山石岩之下刺之如血其葉
生落隨月晦朔亦如蓂莢則蓂莢之類爾三禮義宗云
朱草赤草也可以染絳為服以别尊卑王者施徳有常
則應徳而生光武中元年羣臣奏言地秪應靈而朱草
萌生又有赤草生於水涯則非蓂莢矣云仙茅者誕矣
　　　五老人
酈元水經注云尭帝修壇河洛擇良議沈率舜等升首
山道河渚有五老㳺焉相謂河圖將來告帝以期知我
者重童也言訖五老乃翻為流星以入昴事見論語比
考云仲尼曰吾聞帝尭率舜等㳺首山觀河渚有五
老㳺河渚一曰河圖將來告帝期二曰河圖將來告帝
謀三曰河圖將來告帝書四曰河圖將來告帝圖五曰
河圖將來告帝符有頃赤龍銜玉苞舒圖刻版題命可
卷金泥玉檢封盛書威曰知我者重童也五老乃為流
星上入昴黄姚視之龍沒圖在尭等共發曰帝當樞百
則禪於虞尭喟然曰咨汝舜天之厯數在汝躬允執其
中四海困窮天禄永終乃以禪舜故任彦升宣還皇后
令云尭見五老入於河一老人曰河圖將來告帝期又
一曰河圖推龜告帝謀又一曰山川魚鼈荷聖恩又一
曰河圖推龍銜玉繩歌訖五老飛於天入昴寰宇記今
河東縣故永樂東兆三十里有五老山尭升首山觀河
渚五老人為流星上入昴今河西縣西十七五老仙人
祠也夫古之事亦有原矣今道之營道北五里有五老
人祠昔唐國子司業為道至襄陽遇五老人來迎自云
舂陵人與之帛與幞問所居州城西北五里至訪之則
無有惟五龍井遺縑在焉乃立祠即曰五龍祠貞元十
九年也大觀四年二月賜號崇應政和侯封曰夀聖夀
通夀寧壽成壽應云
　　　陵臺説
大荒南經帝尭帝嚳帝舜皆塟岳山而海内北經有帝
尭臺帝嚳臺帝舜臺之類非一夫帝王之冡曰陵亦謂
之臺傳言禹殺相桞其血腥不可以植乃以為衆帝之
臺故帝嚳冡曰頓丘臺尭母冡曰靈臺鄴有魏文武甄
后三陵臺張賔進所言三臺險固者也即在上世亦謂
之山黄帝塟南甲山曰橋陵亦曰橋山是矣葢山者取
其如山陵者取其如陵因謂之山陵爾風俗通云陵者
天生自然故王公冡稱陵或云秦曰山漢始曰陵殽有
二陵豈漢始哉若臺者猶夷俗之言路
　　　繇余氏墓　(陶臣氏/)　(烏陀氏/)
蘓州節度使錢元鐐之猶子文炳為元帥府判官檢校
禮部尚書顯徳中入京供奉飽文學善應對尤精青鳥
之術開寳五年妻丘奄化訪吉兆於報恩襌宅之側古
松區中僧常泰者共疑叢薄据岡當必昔賢墳竁不可
重營炳執不從董役發之果古墓道版石數重梓廬灰
盡惟一骸亞石間長逾丈所脛且二尺明比南金東一
銅鐺傍縷青花西璧劔器亦且敗毁惟環在靶佳玉所
成合抱芙蓉瑩然精白炳心尤愛不聽役入因酹而下
將攬其環忽一黒蜂狀如毬丸從劍下螫炳右眉間尋
見悶絶輿還乃卒泰具掩之翌朝炳之丕子知𤣥方伸
號躃遽亦冥然見一丈夫道貎古野身度丈餘魚鱗之
甲足色如金徒跣挺劍前語𤣥曰我帝堯之臣繇余氏也
與陶臣氏烏陀氏佐禹理水以功封呉獲塟於兹當時
此地乃海東漸之山也宅兆誠吉居之且安奈何而父
剛愎發吾版石顧已非義而乃更欲奪吾玉櫑罪孰甚
焉雖今擊死然方𨽻吾籍吾於𡨕間大有主治而父且
無苦宜勿念悼知𤣥始甦錢公希白特為之紀以知宅
墓凶吉始諸太古而冡訟之説為不可掩尭帝而來迄
於開寳數百千載而精爽猶在足信定分之不可逾而
直諒忠忱之不冺也
　　　去凶年
四凶之去熈朝以來明經之士間有能知而先後之際
猶不能究卒亦同乎為妄舜攝之初即分十有二州既
而流四凶族命禹平水水土平而後復為九州故得共
工流於幽州四凶之去在十二州分後明矣在舜典自
可見説者乃以為舜十二州在禹平水别九州之後顛
倒失統程頥之徒咸謂殛鯀在説明刑之中非先分州
而後殛胡益之之徒至謂幽州崇山三危為共驩三苗
先封之地而今乃流放而竄之鯀治水無狀嘗竄羽山
今出怨故更殛死俱為碍理夫四凶皆當時世家公卿
巨室用事之臣也莊子之言共驩苗民之罪皆在尭時
陸徳明云尭六十年放驩兠六十四年流共工六十六
年竄三苗未知其所據雖頗不合然尭遜禪之意固在
六十載後大戴記孔子之言四凶之去亦皆尭世而荀
子國事淮南鴻烈皆言尭伐驩兠國事荀子亦言尭伐
共工周語言尭殛鯀則鯀之殛非舜明矣按舜紀云舜
歸言於帝乃流共工周書則云共工乆居重位而唐伐
之是説學者往徃以為非經有不之信然吕刑言遏絶
苗民安國亦顯之為尭矣鯀與共工詳之正以誹禪見
竄而世猶謂鯀以治水無功殛果足信歟夫有勞於民
者先王一皆祀之鯀縱治水無成而仂作九載亦勤於
民事者矣孰有至殛死者向使鯀不能啟其功於前則
禹亦未能速収勤於後祭法之言鯀障洪水禹能修鯀
之功則鯀非無功也果無功殛則何得見於夏郊蘓子
瞻云四凶之罪莫得其詳忽諸
　　　吕梁碑
吕梁碑劉耽作字為小篆鈎畫訛泐間可認者僅六十
言耽於傳無聞矣據碑之言皇帝登封之嵗則葢秦漢
間人也碑中叙紀虞帝之世云舜祖幕幕生窮蟬窮蟬
生敬康敬康生喬牛喬牛生瞽叟瞽叟産舜命禹行水
道吕梁特此節完備為可考質之於傳惟無句望且不
言出自黄帝諒得其正甲申秋七月觀於内相郭知章
明叔家公異時亦常集録古刻多六一先生之未見者
二百斯其一也字勢權竒葢莫之辨嗚呼有虞氏之明
徳千古被之而無斁者孰有世祀之不明者乎繇數千
嵗之後予得論而次之天未喪斯文哉吕梁者龍門也
而彭城之東一亭亦有所謂吕梁葢猶夷陵陸渾交趾
等處之龍門云
　　　厯山
厯山今河東縣之雷首山也其山九名一曰首陽臨河
與大華對峙即謂歴觀揚雄所云登歴觀以逕望者樂
史謂在偃師西北二十五里有舜廟舜井媯水汭水媯
南汭北(媯一作溈溈汭舜廟後周宇文䕶造地記云二/泉在首山北山中皆逕山下而入河然孔安國)
(馬融王肅杜預皇甫謐皆/以為汭為媯水之曲云)然後魏輿地圖上谷記下洛
城西南四十有潘城城西北三里亦有歴山形如覆釡
下有舜瞽二祠云是舜居帝之蹤迹何聞至是而齊之
歴城南五里又有歴山水經注云上有舜祠縣東復有
舜井亦云耕處寰宇記在縣東百歩云舜之所穿又有
華水與厯山井通曽子固言舜耕厯山漁雷澤陶河濵
作什器於夀丘就時於負夏康成謂歴山在河東雷澤
在濟隂而負夏則衛地皇甫謐乃謂夀丘在魯東門之
北河濵為即陶丘乃定陶西南之陶丘亭耕稼陶漁皆
舜之初年其地必不大相逺今皆在魯衛間則厯山不
得獨在河東遂以為娶後所居後世因有媯水而遷就
之(齊州二/堂記)夫河中乃帝所生若所都而厯城古厯下也
其相去也逺矣耕漁之時徒以瞽叟不順暫即荒野顧
非日後就販之比其初未必逺去父母之側河濵雷澤
其説未悉按九域志濟南濮陽河中皆有厯山俱存祠
廟而今秦地池陽澧陽始寧河縣上虞無錫亦皆有之
子列子云舜耕河陽書大傳云舜陶河濵按元和志乃
河東縣北四十之故陶城蘓氏演義云厯山有四一河
中二齊之厯陽縣三冀州四濮之雷澤雷澤不聞有二
耕漁必不相逺即此為是今曹濮間有舜豢龍井定陶
城皆其蹤也然厯山何止四哉信都之歴山樂史亦以
為舜耕在是援神契云舜生姚墟應邵謂與雷澤相近
寰宇記在雷澤縣東十三里厯山在縣西北十六今濮
之雷澤西北六十有小山孤立謂之厯山山北有小阜
屬池目之姚墟邵謐縁之皆記舜耕之所而池之建徳
東十里更有尭城山縣南三十有尭城尭祠云尭巡所
至梁武於此立太原府縣北二十為舜城城有舜井有
櫪山上有尭舜二祠元和郡志謂是兩帝南巡所至(櫪/山)
(隅井曰舜井秋甫志歴山在東流縣東三十里髙八十/丈上有尭舜二祠南巡所至本屬祈門新安志在祈門)
(西八十五里寰宇記石埭西百六十有櫟山髙五里上/有澄水大抵古迹傳聞多謬如今太湖縣北七里龍山)
(亦有尭舜廟説亦以為/放勲乃唐之神尭也)而周處記始寧界復有舜所耕
田一山多柞因謂櫪山而以具區為之雷澤以其中有
大小雷山也王介甫從之妄矣夫使帝果南巡至是亦
何豫耕漁之日邪(風土記云太湖中有大小二雷山相/距六十大雷髙百二十丈長興東北)
(六十其間曰雷澤即舜漁處故/浙東有餘姚上虞江為舜本土)且以姚媯之名在在而
是金之西城故有姚方媯墟杜佑謂舜生此而世本亦
謂媯墟舜所都在西城今長沙縣有溈水云舜所都而
上虞之損石號蒍公嶄㑹稽又有媯水三撫之泉經之
東入海圖經亦以為釐降之地祝阿故縣又有濼水俗
呼娥姜水原有娥英之廟水原山上有帝舜祠下開大
穴為之舜井(寰宇記/羅姜水)兖之泗源又有陶墟亦有舜井其
西阜號媯亭山下之一漏澤方十五里指為帝之所漁
不知此自桃墟謝息之所遷者又水經注上虞一曰
虞賔太康地記為避丹朱之所而雷澤亦非一周處謂
是太湖故寰宇引尚書釋言謂在震澤若陽城漢濩澤
縣墨子則言舜漁在此澤今在陽城西北十二寰宇記
為烏號切矣郡國志言邑西今有地名舜田然今潭之
益陽岳之沅江故梁之重華縣有虞帝城記亦謂是所
都而述異記去湘水岸三十有相思宫望帝臺志為二
妃之迹冷道臨武桂陽藍山等處悉有帝舜之祠藍山
更有舜水舜鄉縣西十五與永明西十五皆有娥皇女
英之廟江華太平鄉有舜女寺即按厯城東南十里之
廟山晏氏三齊記在縣東南後人思舜而置廟也湘中
記云地有舜之遺風人民純樸故老猶彈五絃之琴為
漁父辭莫不以為虞帝之居豈盡信邪
　　　太尉
尚書中候握河紀云舜為太尉故帝王世紀云命為司
徒太尉正月以太尉行事按月令命太尉贊桀俊鄭注
太尉秦官漢志亦云獨應氏官儀以為周官而康成中
候注首從其説與禮注相異故束晳據中候以追難之
正義且因中候之言謂三王有司馬無太尉以為尭置
之而三王不置予考春秋元命苞云尭㳺於河赤龍負
圖與太尉舜等百二十人發視之而合誠圖言尭坐舟
中與太尉舜等臨觀鳯凰負圖授於尭赤玉為匣長三
尺廣八寸厚寸黄玉檢白玉繩封兩端章曰天赤帝符
璽而春秋運斗樞亦云舜以太尉之號即天子五年二
月東巡狩中舟與三公諸侯臨觀河黄龍五采負圖出
置舜前䠠入水而前去黄玉為匣長三尺廣八寸有户
白玉檢黄金繩芝泥封兩端章曰天黄帝符璽鳥文舜
與大司空禹臨侯愽望等三十人集發圖𤣥色綈長三
十二尺中有七十二帝地形之制天文位度之差蔵之
大麓而河圖所云與此畧同則其為説乆矣然吕氏書
孟夏命太封贊傑不云太尉黄帝時太封為司馬是太
尉也(周之大司馬至秦而為太尉漢武復為大司馬東/漢復為太尉尉者自上安下之辭周官大司馬職)
(進賢興功以作邦國王制司馬/辨論官材皆贊傑遂良之事)劉昭以為緯候之書貴
尚神鬼動挾怪誕太尉官實司天虞舜作宰璿衡賦政
當是據位以書前職非虞氏之寔號葢太尉之職寔舜
所掌遂以職同而追稱之非官之謬康成自注中候至
於禮學豈遽忘帝之職位哉葢亦知之不發之中候而
發之月令也
　　　小人之過必文(劉嘏/)
同人於宗式吝之道而男女以同姓則其生不蕃故子
産曰内官不及同姓則生不殖内有四姬而晉侯之疾
不差婚姻禍福之階也是以君子不娶同姓買妾不知
其姓則卜之所以附逺厚别知自别於禽獸也胥季曰
異姓則異徳異徳則異數異數雖近男女相及以生民
也同姓則同徳同徳則同志同志雖逺男女不相及異
黷敬也黷則生怨怨亂毓灾毓灾滅姓是故娶避同姓
畏亂灾也昭公娶呉死不書姓若盧蒲癸娶慶氏而云
宗不避予吕后之妹歸於吕平兹何可據王莽嘗言姚
媯陳田王五姓予同族皆以為宗然至宜春侯女則遂
以為姓出各别納之稱之曰宜春氏豈知訢亦齊之王
邪臨淮陳矯劉頌近親養於姑陳而冐其姓及納頌女
則亦以為姚虞陳田同出於舜而世皆為婚禮律不禁
劉嘏既婚劉疇太常非之則更以為鍾出鍾離胡同胡
母單複相婚不以共本為悔於是貽書卞壼以謂尭舜
之婚正姓分絶於上應韓之通庶姓異終於下而荀崧
遽以為可吾乃不知尭舜大聖反為後世變情敗俗亂
倫無禮之魁也邪而禮傳遽有上古五世通婚與商人
六世相婚之説豈非小人冐禮者之自為地乎夫小人
之犯義曷嘗不假聖人以藉口哉禮聖人之所性而聖
人禮之所自出也狂者嗜膚指醉者嘬土糞顧謂醒者
亦為之乎庾蔚之云同姓之婚易置矣而小人情巧又
益嘏在邊地無他與婚如可恕者假使又無與婚則將
遂與豕交之邪春官小史掌奠系世辨昭穆繫之以姓
而弗别綴之以食而弗殊百世而婚姻不通後世士大
夫譜系不著族無綴食之義而下失事宗之禮氏姓莫
别故王通曰任薛王劉崔盧之婚非古也何以視譜魏
氏春秋司空王基當世大儒而納司空忱女以為姓同
源異周室之後昌黎張仲娶范陽張璉女弟猶諮張卓
而後婚王伯璵鄭康成髙雋弟子而亦為子稚賔納王
處道之子於時清議盡無譏誚則知禮傳之妄有自來
矣而杜佑儒宗恢愽冠代而乃亦有商以上婚不隔同
姓之説豈習見之稔而莫覺邪江南陶穀唐氏子也後
納唐女士有致議則更以為正自殊出以知非禮之人大
率一律故予嘗謂後世教失其本讀經史者恣為濫説
徒以資其所欲為爾讀書者之為多市井之不為渠不
信矣
　　　瞽叟殺人
桃應問曰舜為天子臯陶為士瞽叟殺人則如之何孟
子曰執之而已然則舜不禁歟曰夫舜惡得而禁之以
有所受之也然則舜如之何曰竊負而逃遵海濵而處
終身訢然樂而忘天下孟子之言葢以為受法者設也
而劉敞(明舜以為凡聴五刑必原父子之親立君臣之/義以權之商鞅作法可謂慘刻猶以太子為君)
(之貳不可刑乃刑其傅豈/有皋陶為士而瞽叟執者)五臣范(以為非孟子之言書/言舜克諧瞽允若而)
(不格姦孟子亦言瞽底豫矣豈有殺人之事不得乎親/不可以為人不順乎親不可以為子舜視天下歸已猶)
(草芥惟不得乎親則不可為人豈有不禁之事/皋陶無執瞽之理舜亦無棄天下而逃之事)葉夢得
輩(云軻之過説瞽叟未嘗殺人臯陶/何嘗執瞽叟舜未嘗竊之而逃)以為瞽叟真殺人
而臯陶真執之舜真竊負而逃之失之逺矣夫春秋之
書殺大夫或曰公子或曰世子或曰兄弟公子未命大
夫者其重視大夫世子君之世嫡而兄弟母之昆弟其
見殺不以有罪無罪皆斥其君以明親親之道周制同
姓有罪不即市必致刑於甸師不與國人慮之也公卿
士庶則有議親公族有罪雖親不以犯有司正術也所
以體百姓也為人君而自賊其類不祥莫大焉宣帝之
詔父子之官夫婦之道天性也雖有禍患猶䝉庇而存
之誠愛結於心忠厚之至豈能違之自今子匿父妻匿
夫孫匿祖妾匿其父母皆勿坐惟父母匿子夫匿妻大
父母匿孫誅仍請廷尉以聞豈有為天子父殺人而廷
尉得執乎曹操馬騰入麥主簿議罪而自刑割髪太子
馬蹄踐霤廷理依法而斬輈戮御唐黨仁洪坐贓百萬
當死五奏太宗閔其自首就戮方食徹案將法出之召
五品以上曰人君所受於天不可以私失信今朕私黨
仁洪是自亂其法上負於天命有司設草南郊進蔬飯
將請罪三日羣臣前後固請乃止夫唐臣猶不聴太宗
請罪南郊舜之諸臣豈聴其竊負而濵海哉晉國有訟
士匃聴之士匃不明曲直要辭未合而曰天子所右右
之所左左之是知尊天子而未知决獄守法之道也法
者天下之法而天子特司之爾其權固不在天子而在
於士師成王命君陳曰商民在辟予曰辟汝惟勿辟予
曰宥汝惟勿宥惟厥中是則縱舍輕重惟法是視天子
固不得而豫然惟厥中則固有其權矣直躬證父攘羊
孔子惡之曰直躬一父而再取名焉石奢之父殺人楚
昭理而縱之奢刎而死而孔子曰父為子隠直在其中
矣孰有瞽殺人而陶真得而執之者然則如之何而可
曰舜不難於隠法陶不難於棄士而已矣隠法不過失
位而天下之父子恱棄士不過失職而天下之君臣定
舜豈得為不君而陶豈得為不臣哉
　
　
　
　
　
　
　
　
　
　
　
　
　
　路史卷四十四
欽定四庫全書
　路史卷四十五　　　　　　宋　羅泌　撰
　　餘論八
　　　即位書元非春秋立法
元年者史氏之本辭也君即位之一年稱元古之史皆
然書云太甲元年維元祀而虞夏傳亦有舜元祀之文
然則即位之年稱元其來久矣非春秋始為法也元者
善之長聖人之所以見乎用者也大哉乾元萬物資始
此天之所為用也至哉坤元萬物資生此地之所為用
也體元者君之職而調元者相之事是故曰元后曰元
聖曰元宰謂一為元者以其德於是乎始所以奉天地
而為用爾古之君子必即位逾年而後改者將以重遽
革必不敢以前之餘為今始也於其改也亦行告廟之禮
而後行事此國史之記時政所以必書即位之年為始
事或曰元善非也不有元惡何獨善然則稱元者直欲
其奉元以養物而成德亦所以示正本謹始而已矣是
故君子必能盡人物之性而後可以贊天地之化育能
贊天地之化育則可以與天地參矣得丘民者顧可不
自謹其所始與
　　　原尸
于祭有尸見君子氤氳事神之盡也三代之時自天子
至庶人祭皆立尸秦漢而來兹事廢矣故或者遂以是
古重尸為執滯豈識聖人之意哉神依人而行者也宗
廟有尸以盡孝也而自天地社禝山川羣小祀一皆有
尸則亦以事父母之心事之也或曰今之像設方之于
尸則尊且嚴矣得先王之意奚必古之拘哉曰不然尸
與主二道古者尸主並用故祭五祀皆設主三祭而
後迎尸(祭五祀于廟皆席于奥户則設主戸内之西竈/于門外之東中霤牖下門則于門左樞而軷禳)
(在門外之西皆三祭既徹而後陳俎饌各于筵前迎尸/始宗廟之禮中霤乃中庭檐溜今俗所謂檐神說為室)
(神非/也)特牲有主有尸而在逸禮祫于太廟毁廟之主升
合食而立二尸五廟七廟皆無虚立勝國之社有尸無主
而邦國都鄙之社則有主無尸犯軷為壇菩芻棘柏為
神主亦有尸焉故坊記曰祭祀之有尸宗廟之有主示
民之有事也曽子問既殯而祭五祀尸入三飯則有尸
可知矣(一人發爵則七尸七廟/矣發爵主尊故不酢酬)譙周禮祭集諸侯之廟
有木主在尸之南為在尸上今之象設特古之主而已
君卒哭而祔祔而作主主立而埋重始用嗣尸虞而立
尸其主以桑練而易之遂藏於廟以為祭主是未祔則
有重無主既祔則有主而無尸必虞而後立之也少牢
之祭有尸無主蓋祫則有主而不祫無主故自卿以下
無主者依神以几筵大夫束帛依神士結茅為叢聖人
之意豈兹俗之所知哉(公羊云大夫聞君之䘮攝主而/往則大夫有主矣昔衞孔悝反)
(祏西圃故徐邈等以為有重則宜有主大夫士不見無/主之義而魏清河王懌遂以為大夫士宜通立主豈識)
(聖人/之意)嗟夫鬼神之事雖聖所不盡言然其制數亦有可
以見其情者大氐神鬼陰屬非附陽體則不可以見是
故尸以託之郊之祭也尸與王裘冕而士師逆尸者亦
裘冕舜入唐郊丹朱為尸晉祀夏郊董伯為尸則祭天
有尸矣周公之祭泰山召公為尸繹賓之尸髙子靈星
而是三辰山川為有尸矣言登祗用一尸則祭統設同
几筵者也其在魯郊亦以祝延帝尸稷尸從之而公羊
氏白虎通五經異義俱以為祭天無尸則似失之(祭天/有尸)
(則地可知星有尸則日月可知山有尸則川瀆又可知/白虎通謂天無形不可象故宗廟有尸而天無尸非也)
聖人之制祭致敬而已豈係於有形無形哉鳧鷖美神
祗祖考者也而五章俱有公尸訓者固以初章為宗廟
二為四方百物三為天地四為社稷山川五為七祀則
成周之世大小神祀皆有尸又可知矣推此而言則諸
侯之境内山川大夫有采地之五祀皆有尸也特牲者
士禮而少牢大夫禮也一皆有尸則諸侯有尸矣祭統
君執主瓚祼尸諸侯之尸也守祧王祭祀各以其服授
尸天子之尸也是自天子至庶人俱立尸矣始死無尸
尚其生也成䘮必尸神始識也祭殤必厭示弗成也無
後必厭為無人也男女異尸以厚别也同几二尸神所
合也夫婦共尸貴同牢也宗廟異尸近必詳也毁廟同
尸逺欲合也尸必以孫示成人也婦為尸坐不拜手不
脫屢嫌燕媠也祔用嗣尸尚質也既封主人贈而祝宿
虞尸以盡孝也為人子者不為他人尸厭也天子宗廟
之祭以卿之孫行者為尸諸侯則求於大夫之孫行者
皆以同姓之嫡昭穆同也(成氏云未䘮之前形柩在殯/以生事之故䘮奠無尸虞祭)
(之日始/立尸)天子不以公諸侯不以卿大夫不以家臣以避
君也天子不以子為己父之尸諸侯不以己嫡為尸卿
大夫避上嗣舉奠亦不以己嫡為己父之尸是故子未
立者小于同姓之嫡而無父者勝國之社稷小司冦為
尸司冦士師以法殺也凡大禋祀肆享祭示則大祝執
明水火而號祝隋釁逆尸令鐘鼔侑亦如之大䘮始崩
以肆鬯溉尸小祝大祭祀則逆齊盛送迎尸沃尸盥贊
隋贊徹大䘮則佐大祝贊渳以盤盛水共尸盥士師祀
五帝則沃尸及王盥洎鑊水宗祝後尸大䘮則鬯人供
鬯以釁尸郊祀則節服氏裘冕二執戈送逆之相尸者
延其出入詔其坐作既䘮令徹大夫于尸再宿一戒士
一宿不戒君前三日而宿戒之既得日乃宿戒尸明日
朝服而筮之大夫前祭一日士二日吉乃宿尸祝儐明
日而祭(祥去要絰而筮尸練則繩屨大祥則吉服尸服/卒者之上服其士𤣥端其妻宵衣不以賤父為)
(士子為大夫葬以士祭之尸服以士父為大夫子為士/葬以大夫祭之尸服以大夫父為士子為諸侯祭以諸)
(侯尸服以士父為天子諸侯子/為士祭以士其尸服以士罪也)為君尸者弁冕而出乘
之以几卿大夫見者下之君知所以為尸者則自下之
掌次共張司樂奏夏出入廟蹕過者趨走以教敬也君
與尸行接武大夫繼武士中武尸之為用重矣大夫為
先君尸在廟門外則疑于臣子在廟中則全于君與父
君在廟門外則疑于君父在廟中則全於臣與子是故
君迎牲而不迎尸大夫士以祝迎尸天子諸侯則以士
延尸于戸外尸入升筵東面坐視主人西南立拜妥尸
尸答拜之遂坐按祭君獻尸尸祼之后酌璋瓚尸祭之
啐之祭后朝踐既四獻而饋食於是薦熟乃變几王及
尸有倚住引尸入室詔妥尸尸縮酒啐之既六獻而後
朝獻畢而交酢及九獻賓也王與孤俱四獻諸侯為賓
者一尸飲五君洗玉爵獻卿尸飲七以瑤爵獻大夫尸
飲九以散爵獻士羣有司皆以齒示等也既酢諸臣遂
降冕而總干舞大武以樂皇尸嗣子諸臣加爵三旅酬
武算尸謖君與四卿餕之夫人薦豆執校執醴授之執
鐙尸酢夫人執柄夫人受尸執足尸飲三衆賓飲一示
民之有上下也尸出尸上嗣食之卒食告飽主人酳尸
尸酢主人次主婦如之賓長亦如之利成祝入尸謖主人
降祝先尸從遂出從尸者不出大門所以交神明而明
君臣之義子事父之方也夏立尸而卒祭有事坐之殷
坐尸無事亦然周因于殷尸故坐亦旅酬六尸惟稷之
尸發爵而不受旅告尸行節勸尸飲食詔侑武方若
孝子之就養其事然也始于神事故朝踐以腥坐尸于
堂詔血于室終以人養故饋食以熟延尸主于室體饌
而進主人獻尸賓長以肝從主婦獻尸賓長以膰從酌
尸之僕猶君之僕象之也始作樂求之於天也既灌鬯求
之于地也於祊於彼乎於此乎則又以求之人間世而吾之
禮意殫矣是故樂合而先祖是聽灌降而神鬼來享蓋
有以知其必臻必享也夫神猶火也火生無形因物顯
照物盡而火熄神本無方因物顯用物盡而神藏是故
火非可盡也而在物者為可盡神非可盡也以其在物
者有可盡之理也古者于文火聿于皿為盡而火之盡
者為燼凡以是也子曰鼓之舞之以盡神也三日齋七
日戒凡以求合于氤氲縹渺間而已矣白虎義曰祭之
所以尸以其虚無而寂寞也視之無形聽之無聲升自
阼階仰視榱桷俯察几筵其器存而人亡思慕哀傷無
所寫洩故坐尸而食之毁損其饌欣然若親之飽其醉
若神之醉也詩云神具醉止皇尸載起鼓鐘送尸神保
聿歸諸宰君婦廢徹不遲是故侑神尸入舉角妥尸食
為之節及乎酌盎啐尸有至沽醉旅酬降冕則尸弁而
舞之以盡神也後世禮闕尸不復見而夷蠻之中容或
存者周隨蠻夷傳言巴梁間俗每秋祠祀則里之美鬚
面者迭迎而尸祝之栁道之人祭亦取于同姓之丈夫
婦人伴享此則尸之餘事而今巫童方士亦有憑身附
體之法其所以交神明猶有聖人之遺意獨在國家宗
廟山川寂然亡矣曽子問曰祭必有尸乎則固久疑之
矣而魏髙允亢書文成乃以為祭尸久廢今俗或取貌
之肖者為尸祭之為之宴好敬之如夫婦事之如父母
損敗風化而杜佑更謂古人質樸華夷同俗故有人徇
死祭立尸事非所宜用嗟乎彼亦豈知聖人之事親一
毫髮之不盡則不足以致其孝而其所以交神明者有
不可以盡言耶
　　　鸞車有虞氏之路
大馭凡御路以鸞和為節鸞和君子之所以和心而養氣
者也升車則馬動馬動則鸞鳴鸞鳴而和應其所以和
心而養氣者步趨不廢也乗車鸞在衡兵車在鑣而遣
車亦曰鸞車則凡車必有鸞矣春秋傳曰鍚鸞和鈴昭
其聲也君子之行馬題有鍚旂首有鈴豈特鸞和然皆
不若鸞和之鏘鳴也故前者命以鸞後者命以和特言鸞
車有虞之路者豈其制若三代之車與明堂位曰鉤車夏
后氏之路而司馬法夏后氏曰鈎車鈎車者先正也蓋曲其
輿前謂之鉤命之所乘與兵之先正貴賤雖殊其致曲
一也鄭康成以鉤鞶釋司馬之鉤車誤矣山車垂鉤伊
古之瑞此鉤其轅非鉤車也
　　　舜帝無為(為治/有序)
為者敗矣而無為之說為世患尤不淺虞帝之初闢四
門明四目在璇衡以齊七政類上帝禋六宗秩山川而
覲羣后恊時同律修禮詢岳命揆攷績其為勤亦至矣
而先聖以為無為而治代之說者遂以為放凖遺繩一
無所事如道家者流所謂無為清虚放蕩汗漫而不可
縶者於是滂洋恣肆禮法之外絀是非遺成敗聽其雜
揉而任其所自為權柄綱條一切委置不之或省而天
下始大亂矣虞帝之無為豈如是耶夫其言曰臣哉鄰
哉鄰哉臣哉言臣則吾之鄰而鄰則吾之臣所相附者
為相近也故其告諸臣曰臣作朕股肱耳目予欲左右
有民汝翼予欲宣力四方汝為予欲觀象作服汝明予
欲同律聲在治忽以出納五言汝聽是所謂股肱耳目
者予違汝弼豈其不事事哉(汝翼股也汝為肱也/汝明目也汝聽耳也)俾禹
司空平水土棄后稷播百榖卨司徒敷五教陶為士理
庶獄垂為工利器用益為虞若上下伯夷秩宗典三禮
䕫典樂教胄子龍納言典出納各職其職然後内外之
節得而帝方以優游巖廊之上本仁祖義總𢎞綱而莫
敢佚其為治固有序矣方鴻水之未平天下之事固無
以大于水故首命禹及水既乂大陸既作則惟食之為
急故次命稷富斯可教故次命卨徒善不足以為政故次
臯陶而其化以大行于是命垂以給其器用命益以遂
其動植而後神人可得和故次伯夷成其典禮又次之
䕫以興其樂而王道此成矣然而天下之事尤防乎壅
上之不下宣下之不上達則政不可得而治故卒命龍
為納言而後上下以無㙲一得禹而地平天成再得陶
而民恊于中得稷而蒸民粒得卨而百姓親得益而庶
物蕃得夷而上下讓得䕫而庶尹諧夫然故虞帝得以
被袗鼓琴端拱一室之上而天下治豈其不有為哉不
自為耳故曰無為而治者非無為也任得其人而無事
于屑為也故用歌曰陟天之命股肱喜哉元首起哉百
工熙哉蓋帝之所以無為而百工熈者凡以諸侯之汝
為汝翼汝明汝聽也豈若是蔑禮節隳形體而自放于
繩凖之外與昔者孔子嘗欲無言而曰天何言哉四時
行焉百物生焉夫天地以生物為大功者也其所以行
四時生百物固未嘗有為也四時自爾行萬物自爾生
而已天下之人非皆不可有為亦非皆不可以無為也
有為者商賈之事而無為者佛老之事也商賈佛老一
身之外皆越人之肥瘠而代天地司牧者天下之人皆
吾之人天下之事皆吾之事固可以商賈治佛老治哉
賤商賈尊佛老固非至論用商賈與佛老治怨美雖殊
其敗事一也故曰舜之無為六轡在手佛老之無為䘮
其兩肘此其所以無用
　　　禹臯戒舜
人之言曰為君難為臣不易子曰如知為君之難也不
㡬乎一言而興邦乎方虞帝時臯陶矢謨曽微髙絶之
訓而惟曰后克艱厥后臣克艱厥臣此興邦之言也政
之乂黎民之所以敏德繇此而已此帝之所以俞之而
曰允若兹者言君臣之艱信如此也夫君臣之所艱不
過舉善進言而已世之庸君從邇之言有不察也而况
于嘉言乎此罔攸伏之所以為艱也在廷之英有不舉
也而况于在野乎此無遺賢之所以為艱也堂下逺于
千里門庭之間有不及安况九洛乎此萬邦咸寜之所
以為艱也忘賢自與而羣且不可虐况于無告此不虐
無告之所以又艱也有能奮庸不能無廢况于不顯此
不廢困窮之所以又艱也凡是數者君之所以有邦而
臣之所以致君者也昔之人能是者欽明文思之后而
已所謂惟帝時克者顧不謂克艱耶雖然帝之及此豈
其不可能耶特亦撝謙而不自多爾有天下者非不知
德業之為尚也然有其德者未必有其智有其智者未
必有其才有其才者又未必有其時與位也今也其德
廣運則既有其德矣乃聖乃神則復有其智矣乃武乃
文則又有其才而奄有四海為天下君則又有其時與
位矣復何艱耶而禹益之言猶若是者抑亦以敬其君
勉其為君之難而已故方其志于治則戒之以惟艱及
其以為艱則又勉之以可致禹益之忠于是至矣禹益
之為臣于是盡矣(帝德廣運云云此指舜言也孔氏以/為益之美堯不然夫舜既立則羣臣)
(之稱帝者皆指舜也如禹曰帝念哉帝光天之下皋曰/帝德罔愆皆謂舜當舜之時舜謂堯為帝可也使益亦)
(謂堯為帝則何以稱舜乎張子厚云此美舜也/因舜歸美于堯故益亦歸美于舜其說為是)
　　　賡歌
治既定功既成此君臣賡歌詠太平之時也雖然聖賢
之作豈徒然哉必有勸且戒也有不勸戒而徒為容恱
之言是特中和樂職狎客之分韻者竟何補邪元首之
歌此治定功成賡歌而不忘乎勸戒者也後世有如大
風之歌謂之傑作可也然不過憶故鄉思壯士而已戒
勸安在孝武而來芝房天馬之作為不少矣果何益也
勑天之命惟時惟幾此安不忘危而有慮乎所忽之謂
也股肱喜哉元首起哉百工熈哉此言股肱之臣樂于
盡忠則元首有所興起而百工之職得其所也率作興
事慎乃憲欽哉屢省乃成欽哉者言率人臣而造事在
于循法度以責其成也元首明哉股肱良哉庶事康哉
者言君明則臣良臣良而後衆事得而成也元首叢脞哉
股肱惰哉萬事墮哉者言君煩苛則臣不作臣不作此
萬事之所以墜落也蓋君明則小人去而英賢庀英賢
庀故天下治君不明則英賢去而解謾職解謾職故天
下亂其理然也雖然帝之歌先股肱而臯陶之歌則先
元首何耶蓋有為之君常患不得其臣而有為之臣每
憂不得其君患不得其臣故欲其臣之喜而後君有所
起此僕臣正厥后以克聖也患不得其君故必其君之
容而後臣有所作此后克聖臣不命其承也陳平有言
上佐天子下使卿大夫得其職其亦體于斯乎唐虞之
時主賢臣賢功成治定而歌詠之形一言之出不忘乎
勸戒兹其所以萬世式
　　　胡益之堂上下樂說是非
益稷之謨載后䕫之論樂胡益之始以為序有不倫傳
者錯之而以䕫曰二字為疊出者夫八音與政通惟可
以在治忽也是故無其德而作之則逆有其德而作之
則和聲和則氣和氣和則人和人和則天地之和應此
理之自然而無疑者夫一變而祖考格羣后遜再變而
百獸舞庶尹諧此堂上之樂應也再變而鳥獸蹌蹌再
變而鳯凰来儀此堂下之樂應也鳥獸率舞此近者聞而
舞爾鳥獸蹌蹌則逺者且興起至於鳯凰来儀則非時出
之物亦感之而来矣盖樂之入於物者其漸然也其文宜
云䕫曰於予戛擊鳴球搏拊琴瑟以咏祖考来格虞賔在
位羣后徳讓擊石拊石百獸率舞庶尹允諧下管鼗鼓合
止柷鼔笙鏞以間鳥獸蹌蹌簫韶九成鳯凰来儀斯亦妄
改聖人之經矣韶九變而鳯来儀豈一再變之功哉堂上
樂舉其作而堂下之樂則舉其名豈非堂上之樂接物逺
而堂下之樂接物近接之逺故惟聞其作之聲接之近則
見其所陳之器歟詳近畧逺亦紀載之法然爾
　　　南風之詩
步隲疏云舜命九官則無所用其心彈五弦之琴詠南
風之詩不下廟堂而天下治南風之詩辭云南風之薫
兮解吾民之愠兮南風之時兮阜吾民之財兮樂書所
云南風之詩生長之音也舜好生與天地同意得萬國
之懽心故天下治鄭氏謂南風者長養之風以言父母
之長養於已也詩之南風亦言孝子歌之言已得父母
之生長如萬物得南風而生者康成以為其辭未聞而
聖證論引尸子家語以難之熊安乃以為凱風之詩其
說異矣按纂異記有張生至蒲關夢舜召之問以何習
對曰孔孟問孟何人及誦其書至徃于田號天怨慕之
語帝曰蓋有不知而作之者朕舍天下二千八百年矣
秦漢典籍泯其帝圖號天怨慕非朕之所行者莫之為
而為者天也莫之致而至者命也朕之泣怨已之不合
于父母何軻之不知答傳聖人之意顧如是乎吁而不
已拊琴而歌之歌曰南風薫薫兮草芊芊妙有之音兮
歸清絃蕩蕩之化兮由自然熈熈兮吾道全薫薫兮思
可傳歌訖鼔琴為南風詠發聲稱妙故南風之德大矣
琴書云舜鼓琴黄河清其亦見之聲乎
　　　舜為法于天下
古今有異時無異理彼已有異迹無異心吾心之所存
即天下之矜式而今日之所設即後世之視效也古之
聖人所以獨立乎百世之上而天下後世有所不能遺
者豈他術哉本乎心之一理而已聖人者知夫天下後
世之有待于我也是故致察乎此心者有不得而盡蓋
天下之理契于人心者即其所以形之吾心者也惟形
之吾心者雖微而無媿則其所以契之人心者斯悠久
而不渝茍在我者一毫不盡則推之于彼者斯厭棄而
不繼矣音容之前有不約之妙形迹之表有不言之契
有所待而後從固不若無所待而自化也約繩而信曷
若相信於繩約之先告語而孚孰若相孚於告語之外
邪古之明王為不少矣而舜為法于天下行乎千百世
之上而清風之所存猶足以悚動乎千百世之下推之而
不倦譽之而不厭愈久而愈不忘者惟其有以使民不
忘之道而所以先施之者有由也仁義之精一之則舜
之動無媿矣是故未施信于人而人信之法度彰禮樂
著則舜之行無媿矣是故為法于天下可傳于後世是
皆此理之契于人心者也人有是心吾有是理以是理
觸是心兹其所以行之萬世而無弊與
　　　舜禹有天下而不與
必不有天下者惟能有天下夫以一匹之夫而一旦與
之天下正以君子處之恐未免入其心而舜視有天下
與飯糗茹草時無以異禹視有天下與冠掛屐脫時無
以異故曰舜禹之有天下而不與焉舜自舜禹自禹天
下自天下果何與于我哉吾知修人紀立天極山龍璪
冕柴立稱不榖而已矣漢滅諸吕召文帝于代而立文
帝之初被詔也謀之羣臣又使宋昌觀變而後進西面
而遜者三南面而遜者再是以一即大寶宇内平泰而
幾致于刑措故曰惟無以天下者為可以託天下若昌
邑賀日中逮晡馳百三十有五里從騎踵死於道烏足
以有天下
　
　
　
　
　
　
　
　
　
　
　路史卷四十五
欽定四庫全書
　路史卷四十六　　　　　　宋　羅泌　撰
　　餘論九
　　　西王母(玉環/玉琯)
西王母西方昬荒之國也在爾雅為四荒之名据大戴
禮三朝記孔子之言昔西王母獻舜白玉琯及益地圖
注言神也亦見書帝驗期及世紀世本乃云獻白玉環
及玉佩禮斗威儀云獻地圖及玉玦集仙錄又言黄帝
在位西王母使乘白鹿授地圖舜帝在位復獻白玉環
及益地圖舜遂廣九州為十二復獻白玉之琯以和八
風故章帝時零陵文學奚景於中道舜祠下得笙白玉
之琯風俗通漢晉諸史吕覽樂書皆備言之説文堯舜
祠下得笙玉琯蓋皆以玉作琯故能使神人和鳳來儀
也竊按諸書言舜時瑞事尤多如金樓子言舜攝時有
緩耳貫胸民獻珠鰕拾遺記言羽民等獻黄布火浣之
類多不足質按竹書穆王七年西王母來賓特不過西
戎爾大歴六年試西戎獻白環詩指此
　　　黄陵湘妃
岳之黄陵癸北氏之墓也湘之二女虞帝子也歴世
以為堯女舜妃者由秦博士之妄對始癸北氏虞帝
之第三妃而二女者癸北氏之出也一曰宵明一曰
燭光見諸汲簡皇甫氏之世紀山海經言洞庭之山
帝之二女居之者也若九歌之湘君湘夫人則又洞
庭山之神爾而羅含度尚之徒遽斷以為堯之二女
舜之二妃而以黄陵為二妃之墓鄭𤣥張華酈道
元輩且謂大舜南巡二妃從征溺死湘江神游洞
庭之山而出入乎瀟湘之浦為是說者徒見堯典有
二女之文即以為堯之女而舜之妃不復致考厥妄甚
矣郭景純云堯之二女舜之二妃豈應降小水而為
夫人當為天帝之女斯亦繆者夫使天帝之女尤不應
降小水而為夫人王逸韓愈從而辨之得其情矣且
虞帝晚年亦既退聽而禪禹矣南狩之舉摠之伯禹
而二妃者俱過期頥孰有從狩之事哉今攷皇英之冢既
各它見則此黄陵顯非二妃之窆而湘祠決匪堯女之
靈皆昔人之罔說知矣山海經云舜之二女處河大
澤光照百里夫大澤者洞庭之謂而光照者威靈之
所暨也訖今湘神所保靈正百里所謂分風送客者
乃正囿一同之間然則湘靈為虞帝之二女復何疑耶
沈存中云陟方之時二妃皆百餘歲豈得俱存而且謂
之二女乃復不知位既久禪匪復陟方之事耶黄伯思
輩雖能以退之之辨為非然猶以為天帝之女與翁養
源於湘江圖志述之斯亦惑矣紛紛失据以為舜女蓋
自今始
　　　女英冢
唐世記錄張尚書牧𢎞農鞫盜有嘗發商州堯女墓者
多得大珠鏐金寶器玉􁁉厥事甚顯公獨怪其史傳蔑
記又謂堯女舜妃從死湘嶺不得在是且以玉􁁉寳珠
非協茅茨之事一時名流劉禹錫輩亦舉為疑微達識
之義矣予竊攷之舜子商均本曰義均見於山海經以
其封商而謂商均商正今之商州按帝王世紀云虞帝
三妃娥皇無子女英生商均今女英之冢在商則特舜
崩之後隨其子均徙於封所故其卒葬在焉事允恊矣
又奚史傳之記不記哉彼亦豈知虞帝未始南巡與二
妃初無從巡溺死之事皆記禮者之妄爾夫以帝果南
巡二妃於時皆逾百歲豈得謂女而復此俱存哉尭舜
固儉也然寳玉之類亦非必為深怪南陽張澹墓碑陰
刻白楸之棺易毁之裳銅鐵不入瓦器不藏嗟爾後人
幸勿我傷元嘉既發甚多金器垂簾一皆金釘飾之先
漢文帝勅治霸陵一皆瓦器不得以金銀銅鐵為飾故
魏晉羣盜發掘陵堬而霸陵獨得不抇至元康間三秦
人尹桓解武始發霸杜二陵潛闥之中金玉燦陳由此觀
之則商墓之藏可理知矣况尭舜之儉朱均固未守也
式求劉向當時對成帝者則霸陵之事固不得甚薄
也况商均乎
　　　鄧至　爰劍　(後秦/)
後魏書鄧至傳像舒治者普水𦍑也自稱鄧至王舒彭
内附拜龍驤將軍益州刺史甘松縣子王請以封授子
彭奮髙祖乃拜奮建中將軍甘松子(寰宇松/州引)舒彭者舒
治之後也通典云自治至十代孫附於後魏故寰宇記
鄧至𦍑敘云自舒治至十世孫舒彭附於後魏孝文封
甘松縣子然至嘉城縣敘乃以彭為治之子按後魏紀
太和十七年鄧至王像舒彭遣其子舊朝貢以位授舊
當是奮字及鄧至傳則云其王像舒治遣使内附髙祖
拜龍驤將軍不云遣治髙祖即孝文而紀傳所載曰彭
曰治曰使為名不同在元和郡縣志則云像舒治子孫
舒彭内附拜將軍開國以彭為治之子未詳何据(恭帝/初其)
(主擔□因亂來/奔始有其地)爰劍者伯禹之初分帝之少子於西戎
為𦍑酋秦厲公時有無戈爰劍爰劍為秦執歸南山賜
支河子孫分種有氂牛種白馬種參狼種氂牛種越嶲
羌也白馬種廣羌也參狼種武都羌也與苗後異(或以/爰劍)
(燒當出三/苗非也)景帝時研種畱何等求守隴西塞徙之狄道
故安武帝西逐諸羌乃渡湟築令居塞始置䕶羌校尉
於涼州部(牛邯/為之)曽孫忍舞子十七人為十七種忍九子
研號研種十三世有燒當代雄姚罕之間(居河北/大允谷)四世
孫填良益貧收先零良良卑湳侵甚為所敗良益盛
奪榆中居復彊生岸滇虞即滇吾生東吳迷吾號吾
後益困依發羌吾曽孫麻奴收怨羌復振滇零大捷
漢號天子遷那内附漢中元間冦西郡馬武有弋仲襄
長是為後漢云
　　　黄熊化
昭七年傳子産云􁉽殛羽山其神化為黄熊入于羽淵
梁武帝謂熊不入水當是能鼈孔穎達云神化不可以
常言若云能鼈何由入寢若以夢化為不可常則可至
矣以今東海祭􁉽廟者不用鼈與熊白豈化為二物耶
人自為爾竊按能亦熊屬非指熊鼈而熊能亦並音𢎞
又切之以奴來語云欲得不能光禄茂才是也故程晏
化黄熊評謂晉侯之祀有五不可而栁子厚非國語謂
好事者之為之凡有為也然於雜記更謂化為𤣥魚其
大千尺故鮌之字從𤣥從魚不知􁉽􁊚禹父而鯀鮌乃
魚名王嘉云舜命禹疏川道岳遍日月之下惟不踐羽
山之地濟巨海則黿龜為梁逾峻嶺則神龍為負聖德
所感而神化之事互説不同𤣥魚黄熊四音相亂蓋疑
於此也王充亦云逺殛羽山又化而入羽淵非人之所得
知而為鯀之初斯未可審且晉侯之夢象熊羆之占
自有所謂侯疾偶當自衰故子産因以言之後遂以為
信爾又按瑣語晉春秋篇云平公疾夢朱熊窺屏與傳
又不侔矣大抵左氏多誣劉子𤣥復引之以為黄龍入
門益為昬聽
　　　啓母石
夏后氏生而母化為石此事之異聞者說見世紀蓋原
禹母獲月精石如薏苡吞之而生禹也淮南子修務云
禹生於石注謂修已感石坼胸而生故說者以為夏后
生而母復為石今登封東北十里有廟廟有一石號啓
母石應劭劉安郭璞李彤隨巢王炯王韶竇苹等皆云
啟母歴代崇祀亦以為之啟母按元封元年武帝幸緱
氏制曰朕用事華山至中岳見夏后啟母石伏云啓母
化為石啟生其中地在嵩北有少室姨神廟登封北十
二里云啟母之姨而偃師西二十五復有啟母小姨行
廟淮南子禹通轘轅塗山欲餉聞鼓乃來禹跳石誤中
鼓塗山忽至見禹為熊慙而去至嵩山下化為石禹曰
歸我子石破北方而生啟蓋本乎此事正與廣德所祠
烏程張渤疏聖河夫人李餉至鳴鼓事正同見事實乃
桐汭志謾錄等故記以為大禹之化厥有由矣雖然啟
母之廟顧野王盧元明等又以為之陽翟婦人嵩髙記
云陽翟婦妊三十月子從背出五歲入山學道為母立
祠曰開母祠則又疑后母矣歴載傳訛故得而為之説
　　　無支祁
集仙錄云雲華告禹曰太上愍汝之志將授靈寳之文
陸策虎豹水制蛟龍馘邪檢兇以成汝功因授上清寶
文又得庚辰虞余之助遂導波決川奠五岳别九州天
錫𤣥圭以為紫庭真人虞余庚辰按楚詞乃益稷之字
雲華者云王母之女巫山神女也昔李公佐至永和九年
從元公錫泛洞庭登包山入靈洞得古岳瀆經第八卷
竒字蠧毁不能解其後周焦君詳之云禹治淮水三至
桐柏山驚風迅雷石號木鳴土伯擁川天老肅兵功不
能興禹怒召百靈搜命䕫龍桐柏等於君長稽首請命
禹因囚鴻䝉氏彰商氏兜氏盧氏犁婁氏乃獲淮渦水
神名無支祁善應對言語辨江淮之淺深原隰之逺近
形若猨猱縮鼻髙額青軀白首金目䨮牙頸伸百尺力
逾九象摶撃騰趠疾利倐忽視不可久禹授之童律童
律不能制授之烏木田烏木田不能制授之庚辰庚辰
能制鴟脾桓胡木鬽水靈山妖石怪奔號叢繞者以千
數庚辰以戰遂去頸瑣大械鼻穿金鈴徙之淮隂龜山
之足俾淮水永安而釋氏乃以為泗州僧伽之所降水母
者惟僧伽以觀音大士應化於過去阿僧祗刦值如來
三慧門入道以音聲而為佛事現化此土如李邕之三
碑蔣之竒所傳三十六化近是而水母之事非也方永
泰初李湯知山陽物嘗出焉詳予福地記
　　　四載
淮南子云物無貴賤因其所貴舟車楯肆窮廬固有所
宜也許氏以為水宜舟陸宜車沙地宜肆坭地宜楯草
野宜窮廬書言四載孔安國謂水舟陸車泥楯山樏而
夏本紀乃言泥乘橇山乘檋橇尸子作蕝集韻同為
祖芮切舊亦音蕝而檋乃音鞠故河渠書溝洫志皆云
泥蹈毳書言山即橋而志言山即梮諸儒皆以檋為丘遙
切此以意言之音橇為蕝爾按許說文四載水舟陸車
無可異者惟山乘樏澤乘䡅為不同尸子云行塗以楯
行險以撮行山乘樏行沙乘軌樏與欙同力追切䡅與
楯輴同敕倫切尸子之說蓋得其傳橇非輴也字宜音
撮險所乗者書志作毳特省文借字代弗察爾􁀙與
梮同蓋即樏也當讀如濟漯蓋亦諸儒意㑹而音為纍
其作橋者殆梮之轉然禮韻直收橇於平聲云丘妖切
字亦作鞽則又合橇檋為一矣集韻作鞽而以梮同之
􁁉􁁉固舉食之具爾如淳云橇以板置泥上通行檋以
鐵如錐頭長半寸施之履下以上山使不跌字亦作梮
二物蓋皆車類竊詳其制橇當如蘇公􁁉馬之法而樏
則輁之制爾周禮軍旅㑹同鄉師治其輂輦輦人輂
車駕輂上為藩藩營輓之以載任器然說文以輂為大
車駕馬則又非山乗者矣按禮士載柩以輁軸大夫以
上以輴輁狀如長牀穿桯前後著金而關軸焉輴車庳
下而寛廣自諸侯上有四周即其制也孟服謂木橇形
如箕摘行泥上徐廣以橋為直轅車一作輂而應謂梮
或作樏人所引者如說非矣夫曰載曰乘則不應為履
與板矣楯軌樏撮是為四載舟車常所乘宜不在四
載内然在文子又言渉用髵髵於説者為乃鳥反兹
又異矣
　　　九藪
周語云豐殖九藪其在職方揚有具區荆有雲夢豫有
圃田青有孟諸兖有大野雝有弦蒲幽有貕養冀有陽
紆而并有昭餘祁然爾雅書乃有十藪魯曰大野宋曰
孟諸楚曰雲夢燕曰昭餘祁鄭則圃田而吳越間則有
具區齊有海隅周有焦䕶晉有大陸而陽陓乃為秦藪
海隅大陸焦䕶既異且無弦蒲夫大陸晉地而焦䕶陽陓
皆在扶風方周公時秦未分地豈得與周並舉周亦何
由自謂之周而與秦並言哉且以海隅何得為藪而獨
屬之齊耶傳云鄭之有原圃猶秦之有具囿也今乃以
陽紆屬冀圃田屬豫地理殊矣以鴻烈之九藪若從
爾雅既無周魯而益以趙之鉅鹿則是與晉大陸為二
也說文用職方說以圃田為甫田貕養為奚則自異爾
　　　奠髙山大川
王制曰廣谷大川異制民生其間者異俗先王修其教
不異其俗齊其政不易其宜夫風俗之所以異由廣谷
大川之異制也是故鴻水平九州之地失疆理伯禹定
之必以髙山大川為之凖者本風俗之異也濟河為兖
州則專以大川為之界荆衡為荆州則專以髙山為之
界荆河為豫華黒為梁則兼以髙山大川為之界也兖
州東南据濟西北距河青州東北据海西南距岱豫州
西南荆山北距河水雝州西距黒水東据西河荆州北
据荆山南及衡山之陽梁州西距黑水東据華山之陽
維揚東海而北淮徐東海而北岱南及于淮此所謂奠
髙山大川也蓋以其地命州而不以其州分地有如兖
濟皆當時所命之名後世安知其在北與在南哉云濟
河為兖州荆及衡陽為荆州則以濟水河水之間為兖
而荆山衡山之陽為荆矣蓋荆衡者萬古不徙之山而
河濟者萬古不泯之水也以故荆兖之名得附河濟荆
衡而不滅萬世而下求禹貢九州之分域者皆可得而
攷矣九州惟冀無所至者舉八州而界自見亦所以别
帝都而大一統也九界别山川定于以及夫治水之曲
折與夫田賦髙下貢篚多寡以詔來世蓋前目而後凡
者體如是也雖然言某山某水者非必止乎此而言及
者亦未必至乎此揚不言南青雝之不言北則以其境
接蠻狄提封有所不常故也
　
　
　
　
　
　
　
　
　
　
　
　路史卷四十六
欽定四庫全書
　路史卷四十七　　　　　　宋　羅泌　撰
　　餘論十
　　　雲夢二澤
雲夢楚之二澤也江南為夢江北為雲以其跨江相比
而謂雲夢爾雅十藪楚有雲夢後世以為一澤故杜預
以雲夢藪為巴丘湖酈元謂自江陵東界為雲夢北為
雲夢之藪誤矣按左氏春秋傳昭公三年鄭朝楚楚子
田於江南之夢䢵子之女生子文棄之夢中則江南之
夢澤定公之四年吳入楚楚子涉雎濟江寢於雲中即
江北之雲澤也雲土夢作乂者雲在前為水所没至是
而始得為土夢在前雖土而未可作至是始可作而乂
之蓋夢地差髙而雲下論者不知既以雲夢為一澤復
謂古經乃雲夢土作乂者非也春秋文耀鉤云大别以
東至富春九江衡山皆雲夢也而子虚賦云雲夢方九
百里南有平原廣澤緣以大江而安陸有雲夢縣是合
而為一矣沈立云雲即今之玉沙監利景陵等縣夢即
今之公安石首建寜等縣自史漢亦然班生志地而華
容枝江若江夏之安陸皆有雲夢學者遂莫知所適從
宋山川記郭璞皆以夢為南郡華容巴丘湖則枝江也
方楚子之涉濉濟江以避吳兵而華容在楚之南安陸
在楚之東故或者謂避吳之行當不在此謂雲在江北
而以濟江者為指漢言之益繆
　　　汴(字本用汳煬帝/惡其從反易之)
汴流舊矣世咸謂隋煬始創以幸維揚前此未有斯大
妄也夫地之下沮水必趨之理勢然也使古無汴其地
既髙且仰則雖神禹不能使之行于地上况乎煬汴也
者魏大梁也故東魏為梁州後周曰汴即漢之漕渠一
名莨菪其渠廞利自秦氏徙平隂以開灌注後以開空
不填乃任水下扶溝入渦而通泗暨漢平帝時河汴久
壞其後汴渠東浸兖豫百姓怨歎㑹伏宫以樂浪王景
薦於是詔發卒數十萬從景修渠隄自滎陽東平千乘
海口千餘里十餘里立一水門相洄注渠成河汴分流
稍復舊迹故樂俊言汴渠東浸日月彌廣知汴流古久
矣夫卒數十萬修渠隄則是起自兩岸而汴行其中矣
立水門以節度其上流則與今汴不異也(事亦見顯宗/紀發卒乃謁)
(者王/吳)魏太祖討董卓也從弟洪至滎陽為卓所敗太祖
失馬步至汴水深不得渡循水得船共濟而晉祖逖之
將衞茦亦破石勒别軍於汴水厥後桓温將通之以北
伐而不果義熈中劉毅通之以討秦始有湍流利漕及
濬舟師伐吳杜預抵書勸之自江入淮逾於泗汴泝河
而上振旅還都而濬亦謂將以成古今之絶倫而自汴
河班師則汴之大小必不減於今也夫二帝之時都於
中冀居河下流而八州貢賦必由河達帝所蓋堯舜在
位重於用民故九州川瀆各有入河之道所以通朝貢
來商旅而便轉輸也今之禹貢每州之末所紀是矣惟
淮與河獨不相及而言浮於淮泗達于河者蓋由淮以
入汴泝汴而入河也使其無汴淮泗奚自而達河哉此
則伯禹之前有汴已見矣我宋都大梁貢輸之來必由
四河自江淮荆湖者道汴河自陜西者道河三門白波
沂汴陳許諸州道石塘惠民河而京東者道廣濟河蓋
趨京都必以達河為至此唐虞建都之本意也(國初未/有定制)
(太平興國六年始制汴河歲運江淮六百萬石豆百萬/石大中祥符初七百萬石黄河米豆八十萬石惠民河)
(米豆六十萬石廣濟河五百餘萬石/此最登之數百貨十倍景德已減)青揚二州不言達
河已見於徐兖也(兖言浮于濟漯達于河矣故于青直/云達於濟徐言浮于淮泗達于河矣)
(故於揚直云達于淮泗/由淮濟以達于河也)自大業初遣皇甫儀自苑曲引
榖洛達河自汴渚引河通淮大發河南男女百餘萬濬
開千里遊幸江都築堤蒔柳號通濟渠所謂隋河者特
煬帝因舊而濬廣之百姓怨苦因而號之爾(坤元錄云/宋武北征)
(後復皆堙大業元年更令開道名通濟渠西通河洛南/達江淮煬帝游江淮於此泛龍舟至江都轉交廣荆揚)
(益越等/州運漕)及開元時齊澣牧汴請開汴之下流自洪之隋
河至淮陰北合為淮尋以河源勢急而塞則汴不起于
隋益可知矣方楚漢之中分割界鴻溝文穎以為自滎
陽下引河水東南為鴻溝以通宋鄭陳蔡曹衞與濟汝
淮泗㑹于楚即今之官渡水魏武袁紹相持之處故蘇
軾疑此為汴謂其後或為鴻溝或為官渡為汴上下百
餘里間雖不可必而皆引河以達淮泗者至道中上問
汴水疏鑿之由張洎對曰禹于滎澤下分大河為隂溝
引注東南以通淮泗至大梁浚儀復為下渠一渠東經
陽武中牟臺下為官渡水一渠始皇鑿川灌郡謂之鴻
溝即出河之溝亦曰菪溝王吳所作浚儀渠東合濟至
敖山北兼邲之名煬帝開汴自為通濟渠國家惠民金
水五丈清汴四渠合㑹所以無遺乏也(會/要)史謂渠隄自
滎陽而東則上疑其為鴻溝下疑其為官渡有不然者
今汴渠自西而東鴻溝乃横亘南北而官渡直黄河爾
故袁紹相拒沮授歎曰悠悠黄河吾其濟乎官渡匪汴
亦明矣酈道元謂禹塞滎澤開渠以通淮泗予固謂伯
禹之前有汴不易之論
　　　敷淺原
敷淺原蓋江鄂之間孔氏謂一名博陽山顔師古云博
當為傅漢志豫章歴陵縣南有博陽山傅陽川在南古
文以為敷淺原音為敷陽誤為博爾水經注云敷淺原
地在豫章歴陵縣西南水經所載禹貢山水澤地凡六
十山指名曰山水指名曰水而稱地者四流沙九江東
陵敷淺原也孔顔以為山者異矣按通典云蒲塘驛漢
歴陵縣有敷淺原西十里有博陽山以今縣南十三里
有陽居山舊經依固以為敷淺原名博陽山然縣境惟
有一水流入大江人謂傅陽川乃在此山東北與志不
合杜佑復析敷淺原傅陽山為二蓋以敷淺原之水也
(十道四蕃志敷淺原博陽水俱載饒州九江新舊尋陽/錄記顔魯公過蒲瑭驛辨土俗所呼蒲淺水蒲敷音之)
(轉南有博陽山土人呼濮陽山濮/博亦音之訛則又以為博陽矣)博陽之山不得而實
爾按驛西數十里惟有一望夫山蓋望敷爾尋陽志博
陽山在德安縣南十三里望夫山在德陽縣西北十五
髙一百丈謂升此望敷陽也隨志云盆城望夫山或曰
望君是也方輿志謂夫行役妻每登髙而望箱土積髙
而為名然寰宇記巴陵當塗黎城德安皆有望夫之山
俱以婦人為說繆矣志言邑人或謂縣古有敷淺原登
此可以望之故名望敷以今山下近村猶以敷裏敷外
為名斯得之矣蓋望都之類爾今崇陽之西二百二十
有雲溪山峭峻清流界道如帶即所謂敷淺原也非博
陽山
　　　三江詳證
揚州文有三江而導水之文乃有中江北江釋者于是
紛紛孔謂江自彭蠡分三以入震澤而鄭復以東迤為
南江歴代不決不知所謂三江非中北之江中北之江
初無三江之名而三江原不入震澤也職方三江揚州
之川郡國志韋昭等以吳郡南松江浙江浦陽江為之
按此皆自㑹稽入海者自班固冒以南中北之名遂與
泯漢入滙之文相亂故或者疑南松等為是吳中小水
不足名川于以泯漢充之故志林云江于彭蠡分為三
以入海然江自夏口合漢以入彭蠡即合為一自蕪湖
出由秣陵京口至崇明入海何嘗有三桑欽許慎謂江
至彭蠡石城而分為二一為中江今大江一為北江浙
江也然浙出于黟至餘姚定海而入海與長江正自隔
絶故漢注又謂岷為大江至九江為中江至徐陵為北
江是一源而三目豈其然耶夫贑源于西章本曰豫水
豫章之名始此而西章明有江南之號則亦可謂三江
特此一江禹所不至禹貢不見學者有不之知夫以震
澤在吳彭蠡在楚畧不相及今乃謂江自彭蠡分入震
澤為北江是誤以揚州之文解之也三江既入震澤厎
定者謂三江既入于海而震澤亦以致定此自二事非
謂其入震澤此鄭所以謂三江分于彭蠡為三流東入
海然謂分於三流則愈疎矣且雷夏既澤灉沮㑹同雷
澤在兖灉沮在雍兖東雍西亦自二事而安國亦以為
二水㑹同于此澤蓋不知地理之所至也然又考之海
内東經㑹稽之山在大楚南三江之首大江出岷山海
江出蔓山南江出髙山髙山在成都西皆入于海故郭
景純以岷江易浦陽今人特不知其處爾學者又何可
妄引淺證而罔之哉
贑自豫章入彭蠡泯漢自漢陽合入彭蠡則合為一不
為二矣然禹貢猶有中江北江之名者水性不同各自
為道如涇渭之分流流雖合而水不混惟涇渭有色可
見而此則不見故鄭漁仲執此以為水入水則合豈有
流至九江猶可辨其為江為漢而林之奇遂謂在禹之
時彭蠡而下有此中江北江而今為一孔蔽於所不見
蘇蔽于所可見不知之奇之蔽又有甚者夫泯自夏口
合漢入彭蠡使其復出分為二江亦不辨其孰為漢孰
為泯矣况說二江去古未久其一遽失而徒不之知耶
不知二江既入彭蠡雖合為一而自匯而下禹貢之文
猶分江漢至于入海為說甚明初未嘗合則亦有其說
矣蓋江漢既㑹則自東陵而畧彭蠡之側東流復出蕪
湖初不與彭澤之水混故云東滙澤滙澤之水在其東
也今華容青草湖中有大江在縣東一百里屈而南與
湘沅二水合春夏漲冬入零陵則大江見則依舊自為
道也揚州言三江既入而于荆言江漢朝宗于海則同
流而自為道可知矣唐許敬宗謂濟入河洑地南出亦
以味别以今揚子江心有南零北零之異則知其入而
不合正不疑也古有五行之官水官得職則能辨其性
味潛而復出合而更分皆可辨之此陸羽所以于揚子
江心候南零之水而張江州亦記嚴瀨揚子南零水之
不同劉伯芻季季卿品天下水各有不同昔師曠易牙
俞兒張華王劭皆能辨于淄澠自有此理蘇子瞻謂中
江北江以味别之亦本乎是然以為江漢入澤而更分
則又非矣入固未嘗合也
　　　九江詳證
導山之文自岷山至衡山過九江至于敷淺源而導江
自岷山至于澧過九江至于東陵東迤北㑹于滙東陵
今之巴陵與夷陵相對出于東西以夷陵曰西陵則巴
陵為東陵信矣故唐志以今鄂州巴陵為是九江蓋在
東陵而上顧不在彭蠡下也按荆州文九江既殷鄭氏
以為殷者多也謂九江從山溪所出其孔甚多以言治
之之難九江各源其下流合于江而非大江孔安國言
江于荆界分為九道應劭遂以為自尋陽分班氏之志
則以為在尋陽縣南皆東合于大江而以東陵為在廬
江金蘭水經亦云金菌西北以廬江郡有東陵鄉也不
知金蘭乃在滙之下流非大江之所至許叔重云迤邪
行也今江水過洞庭至于巴陵而後東北邪行入于彭
澤所謂至于東陵東迤北也豈尋陽之區哉且以大水
受小水謂之過二水相受大小均謂之㑹河水東過洛
汭北過洚水洚洛之水入河河水過之而已漾過三澨
渭過漆沮亦猶是也自江分為九道則經當云播為九
江不云過矣九江舊説一畎二白蜆三嘉靡四烏土五
􁄏六􁁉七麏八沙堤九廩為之或百里或五十里始于
鄂陵而㑹于京口桑落洲三百餘里而張須元九江圖
乃有三里五洲白􁄏菌州之名五洲即蜆而三里即畎
也尋陽記則以為一烏二白􁄏三烏土四嘉靡五畎六
源七廩八提九菌源或作浮烏土一作烏白水經書疏
莊子義等往徃皆引為正晁百揆以為方俗所名於經
無當桑落洲今在宿松西南百餘里十道四番志云江
自鄂陵分派為九于此合流謂之九江口又云尋陽江
有八洲一沙二人三九江四葛五象六烏七感八􁄏曲
折為九江洲與江州尋陽中流分界東武林洲洲之下
尾故程大昌謂荆境至尋陽以東即為揚州孔應所以
附㑹屬之别無古据安國言為九派未有其名至張僧
鑒張須元賈耽名而不同蓋出俗傳江何嘗九分哉逮
蔣之奇乃以九江為今洞庭宜亦有所見矣竊攷漢志
東陵之間自有沈漸元辰敘酉澧湘資九水皆合洞庭
東入于江山海經云洞庭之山是在九江中而博物誌
君山為洞庭山故張勃吳錄云岳之洞庭荆之九江也
若尋陽則為揚境非荆地矣水經注言九江在長沙國
不雋縣西北楚地乃今岳之巴陵洞庭在其西北則荆
之九江為洞庭審矣雖然秦漢以夀春置九江郡殊失
所謂及英布為九江王而王莽更以豫章為九江郡劉
歆以為湖陵九江入彭澤禹貢為辭也太史公云予登
廬山觀禹迹九江口安得古之九江而觀之蓋自秦漢
說者知尋陽為九江爾惠逺記廬山在尋陽南南濱宫
亭北對九江而尋陽志九江在州西北二十五里皆率
然之說爾太康地記以為湖漢元水入彭蠡者則又入
贑之九水也益遼隔矣
　　　辨兖濟
予既證三江而兖濟截河之說古今未哲夏書兖水東
流為濟入于河溢為滎又東出陶丘北此伯禹所知也
(歴古地書皆知濟自河北温/縣入河自河南滎陽而溢)兖濟二郡正以是名濟源
縣在河東濟南濟北濟陽濟陰皆在河南自杜預謂濟
繇滎陽東過魯之西至樂安入海兖出王屋入河始釐
為二而杜佑李吉甫樂史竇苹鄭樵輩遽援後志謂濟
自莽末旱塞不復截河南度而以水經依取禹貢為疏
故唐髙宗問許敬宗禹浮濟漯達于河何今濟漯斷不
相屬對曰兖濟自溫入河洑地南出為滎澤又洑而出
曹濮之間汶水從南入之故書又言浮汶達濟不言合
漯漯自東武陽至千乘入河也(漯自濟派至東武陽入/河今莘縣北此水此水)
(非濟水/入河也)敬宗蓋亦本孔與河並驅而截河溢出之意不
知其時無復滎水汨出滎口者(滎陽水受河流石門謂/之滎口○滎澤在今滎)
(澤縣北/四十)謂濟南諸名為出不審是一蔽也佑說河南之
濟使禹所命或以性同或一時衆流湊泛濟適溢從河
南以出而名又奚必洑流之説然禹必不以一時暫溢
之名移疑後世夫水之所出自以不同固有入而不合
行而復出者昔郭緣之于河上源遇書生問之何知濟
與河上源通生曰洛水淬劍正與河水上源不異物之
不同猶鉛錫也北濟既入于河性與河别不能合混滲
漉入地洑行達滎陽而遂溢為滎爾今之歴下等處發
地悉是流水濟所過也東阿之井正濟所溢故今阿膠
止濁住吐下隔而疎痰以濟之性趨下清而下重故治
淤濁逆上之痾以今油水固不同情九夏之辰冷熱之
風亦各為隧豈謂必無水過水哉涇渭分曹南零㑹地
此理不少鄭樵謂山過山則分水過水則合世無山過
山水過水之理謂漢入于江其文止此下有脫文兖入
于河其文亦止於此而溢為滎之上當更有導沇水數
句說經不通不以為脫必以為誤此書生之笁疾也林
之奇以為漢入江濟入河皆合而流大禹導水自此開
以支引之故猶䝉上之名亦以淺鄙測聖人者庭州霸
水金鐵皆漏(庭州霸水滴滴以手及金鐵器承之皆漏然/惟瓠葉則否拘夷山中有水流下如飴亦)
(服之􁁉毛落而仙曰駝溺去屯煌二萬里道/安西域記云石駝溺其國有婆羅門守視)􁀙延之江
日夜流脂(􁀙延境内有石油舊說髙奴縣出脂水即此/水際河石間與泉雜出以雉尾裛之乃采入)
(缶似淳漆然之如麻煙甚濃重沈括取掃爲墨松脂不/及所謂延川石液者石炭烟亦大黑人衣延川詩所謂)
(二郎山下雪紛紛/石煙多似洛陽塵)弱水溺毛黒溪𤣥髕悉唐制角(西海/島間)
(出如脂而黒金鐵承皆滲去惟角可貯南人以塗/木上象至輒不去昆崙以塗身即乘之如家畜)畔怯
腐手(婆羅門有畔茶怯水出山石坎下七色或冷或熱/能消金石草木手探亦腐取以駝骨石人守之)
蓋亦謂之無哉
　　　息壤
洪水滔天􁉽竊帝之息壤以堙洪水(山海經云帝怒令/祝融殺之羽山)
息生之土長而不窮(如出入息息肉/息錢息媍云者)故有息石(髙子勉/息石詩)
(序在江陵莊嚴/寺或云韞玉)漢元帝時臨滁地涌六里崇二丈所哀
帝之世無鹽危山土起覆章如馳道狀蓋息壤也江陵
之壤鎖鎮水旱(江陵圖經引别錄云子城南門地隆起/如伏牛馬去之一夕輒復如故在昔傳)
(為息壤騰/踐或死)昔髙從誨鎮渚宫出經其處(萬勝/門外)問書記孫
光憲對以伯禹治水自岷至荆定彼泉原之穴慮萬世
下有或泛溢爰以石屋鎮之蓋本之冥洪錄裴相歐獻
之事也(元和初裴宙鎮荆掘之六尺得一石規模樓櫓/悉倣荆城其中空徑六尺八寸甚工緻命徙之)
(藩篱間是春淫雨四月不止潦漲莫遏人抱為魚之憂/㑹歐獻乘居楚山馳問之對以事迫鑿石弗及令陶範)
(為江陵城内廣六尺八寸樓堞門閾無少差于南門外/八十步掘深六尺埋之當止宙始驚歎昔人所填從之)
(既瘞祭之夕復隆起獻乃洛中/道士博學多聞亦見江陵志)王子融修臧丙之事雷
雨驟集爰屋而記之貽救甾者焉(慶歴甲申尚書郎王/子融蒞渚宫自春不)
(雨遍走群祀五月壬申與郡僚及此以今地無復隆起/而石屋詹且露請掘取驗雖致水沴亦足為快因具畚)
(鍤置土數百擔以備俟旦從事是夕雷雨大至逺近沾/洽亟以馨俎薦荅醫博士張若水者年逾七十因言兒)
(時見臧大諫丙嘗以久旱發之數尺巨石如屋四面為/柱為牖其南隠出門闥之象百夫莫動乃縻以巨索率)
(水見二百踏出之大雨而止未及窮其石城者因覆以/屋後更加敞纍壇繪為風雷佛之像陳堯佐易以龍神)
(皇祐二年子融致仕始/為記俾漕吕刻石寘之)蘇軾言其屢應然矣(息壤詩序/云旁有石)
(記謂不可犯畚鍤所及輒復如/故又頗致雷兩歲旱屢發有應)栁子所言龍興寺地天
地之間自多有此(記是永州云負甓而起者尺有/五寸夷之復髙锸者皆死云)然􁉽
以堙水殛禹復用之彼以障汨而此以填後禍也(淮南/子云)
(禹以息壤堙洪水以生/上封之意有後泄也)
　　　龍負舟
呂春秋云禹自塗山南省南濟江黄龍負舟舟人恐禹
仰而笑曰受命于天竭力以濟生民生寄也死歸也奈
何憂耶龍乃弭耳而逝淮南子云禹視龍猶蝘􁀙顔色
不變龍弭耳掉尾而逝(云南省方濟/江而黄龍見)文人啟表徃徃多
用而不既其有無虚實按今江陵公安江有地名龍巢
者乃龍負夏后舟處地常有龍即桑欽所謂龍穴水口
者注云江浦右迤北對虎洲龍巢又在洲北其南有部
駕口宋景平二年太祖入奉皇統至此有黒龍躍負帝
舟左右失色帝謂王曇首曰此夏禹所以受天命我何
德以堪之至都即位蓋興帝之祥也江陵志云龍穴水
口在石首縣十道四番志云二龍掉尾而去禹使迹之入
此穴寰宇記亦云巴陵夏口浦郡國志謂浦有龍魚昔
禹南濟兩龍夾舟之所以知夏后實有是事
　　　十日
古今通占鏡云衆日並出天下分裂百官名設政令不
行三日並出諸侯爭洪水出晉建興二年正月辛未三
日出西方而東行後江東改元劉聰李雄作亂四年三
日復出其年帝䝉塵平陽五年五月庚子三日又見占
曰三四五日見天下兵王者如其數建武元年亦嘗三
日並矣見晉陽秋而太興三年五日並出後前秦後趙
乘時並起貞觀之初突厥亦記五日並見乾符六年十一
月朔兩日出鬭三日乃没夫天有十日居于陽谷在黒
齒之北一日居上枝九日居下枝次以甲乙迭運中土
君有失道則兩日並鬭三日出爭以至十日並出大亂之
道山海經云日浴溫原谷上扶桑一日方至一日方出皆
戴於烏夏桀之亂兩日並出商紂之世兩日又見其一
將殁一方出故攷靈曜云黒帝之亡二日並照雖然興
亡必並有德則興無德則䘮此不易之道也顯德七年
正月癸夘兩日固嘗見矣是時苗從訓從太祖出師見
日上復有一日久相摩盪曰天命也及夕六軍推戴由
此觀之𦙍甲之事蓋有之矣歴代之書志更有多月者
梁太清二年正月兩月相承見西方唐志貞觀初突厥
言有三月連明攷之乃是當時推為突厥頡利之應雖
云分域然日月正為中國之占顧得云頡利哉
　　　天門
桀遷于垂所謂天門在澤之晉城太行之上天井關也
地志言在髙都通典云關南有大井泉三今謂之百巖
可容百家關在井北故又曰百家戰國䇿謂桀之居左
天門之險右天溪之阨是矣吳起曰夏后之居左河濟
右太華伊闕在其南羊腸在其北修政不仁而湯伐之
羊腸即五行山昔武王欲築居五行周公曰五行險固
德能覆之則内貢逥矣使吾暴亂則伐我難矣乃太行
也是蓋戲而君子以為能持滿故袁子正書云桀有四
岳三塗之險京山中南之固及在鳴條一朝而失其天
下故曰域民不以封疆之界固國不以山谿之險威天
下不以兵革之利得道者多助失道者寡助豈固恃其
險哉
　
　
　
　
　
　
　
　
　
　路史卷四十七
