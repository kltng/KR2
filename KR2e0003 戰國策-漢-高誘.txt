#+TITLE: 戰國策-漢-高誘
#+DATE: 2016-06-11 12:21:20
#+SOURCE: github.com/kanripo/KR2e0003 master 41c2847d                
戰國䇿序
護左都水使者光禄大夫臣向言所校中戰國䇿書
中書餘卷錯亂相糅莒又有國别者八篇少不足臣
向因國别者略以時次之分别不以序者以相𥙷除
復重得三十三篇本字多誤脫爲半字以趙爲肖以
齊爲立如此字者多中書本號或曰國䇿或曰國事
或曰短長或曰事語或曰長書或曰脩書臣向以爲
戰國時游士輔所用之國爲之䇿謀宜爲戰國䇿其
事繼春秋以後訖楚漢之起二百四十五年間之事
皆定以殺青書可繕寫叙曰周室自文武始興崇道
德隆禮義設辟雍泮宫庠序之教陳禮樂弦歌移風
之化叙人倫正夫婦天下莫不曉然論孝悌之義惇
篤之行故仁義之道滿乎天下卒致之刑錯四十餘
年逺方慕義莫不賔服雅頌歌詠以思其德下及康昭
之後(以思其徳一作恩德/其上下及一無下字)雖有衰德其綱紀尚明及
春秋時已四五百載矣然其餘業遺烈流而未滅五
霸之起尊事周室五霸之後時君雖無德人臣輔其
君者若鄭之子産晉之叔向齊之晏嬰挾君輔政以
並立於中國猶以義相支持歌說以相感聘覲以相
交期㑹以相一盟誓以相救天子之命猶有所行㑹
享之國猶有所耻小國得有所依百姓得有所息故
孔子曰能以禮讓爲國乎何有周之流化豈不大哉
及春秋之後衆賢輔國者旣没而禮義衰矣孔子雖
論詩書定禮樂王道粲然分明以匹夫無勢化之者
七十二人而巳皆天下之俊也時君莫尚之是以王
道遂用不興故曰非威不立非勢不行仲尼旣没之
後田文取齊六卿分晉道德大廢上下失序至秦孝
公損禮讓而貴戰爭弃仁義而用詐譎苟以取強而
已矣夫篡盗之人列爲侯王詐譎之國興立爲強是
以轉相放效後生師之遂相吞滅并大兼小暴師經
歳流血滿野父子不相親兄弟不相安夫婦離散莫
保其命湣然道德絶矣晚丗益甚萬乗之國七千乗
之國五敵侔爭權盡爲戰國貪饕無耻競進無厭國
異政教各自制断上無天子下無方伯力功爭強勝
者爲右兵革不休詐僞並起當此之時雖有道德不
得施設有謀之強負阻而恃固連與交質重約結誓
以守其國故孟子孫卿儒術之士棄捐於丗而游說
權謀之徒見貴於俗是以蘇秦張儀公孫衍陳軫代
厲之属生從横短長之說左右傾側蘇秦爲從張儀
爲橫橫則秦帝從則楚王所在國重所去國輕然當
此之時秦國最雄諸侯方弱蘇秦結之時六國爲一
以儐背秦秦人恐懼不敢闚兵於關中天下不交兵
者二十有九年然秦國勢便形利權謀之士咸先馳
之蘇秦𥘉欲横秦弗用故東合從及蘇秦死後張儀
連横諸侯聽之西向事秦是故始皇因四塞之國㩀
崤函之阻跨隴蜀之饒聽衆人之䇿乗六世之烈以
蠶食六國兼諸侯并有天下仗於詐謀之弊終無信
篤之誠無道徳之教仁義之化以綴天下之心任刑
罰以為治信小術以為道遂燔燒詩書坑殺儒士上
小尭舜下邈三王二世愈甚惠不下施情不上逹君
臣相疑骨肉相䟽化道淺薄綱紀壞敗民不見義而
懸於不寧撫天下十四歲天下大潰詐偽之弊也其
比王徳豈不逺哉孔子曰導之以政齊之以刑民免
而無耻導之以徳齊之以禮有耻且格夫使天下有
所耻故化可致也苟以詐偽偷活取容自上為之何
以率下秦之敗也不亦宜乎戰國之時君徳淺薄為
之謀䇿者不得不因勢而為資㩀時而為(脱/字)故其謀
扶急持傾為一切之權雖不可以臨教化兵革救急
之勢也皆髙才秀士度時君之所能行出竒䇿異智
轉危為安運亡為存亦可喜皆可觀護左都水使者
光禄大夫臣向所校戰國䇿書録
　　　　　曽序
劉向所定著戰國策三十三篇崇文緫目稱十一篇
者闕臣訪之士大夫家始盡得其書正其誤謬而疑
其不可考者然後戰國策三十三篇復完叙曰向叙
此書言周之先明教化修法度所以大治及其後詐
謀用而仁義之路塞所以大亂其說既羙矣卒以謂
此書戰國之謀士度時君之所能行不得不然則可
謂惑於流俗而不篤於自信者也夫孔孟之時去周
之𥘉已数百歲其舊法已亡其舊俗已熄乆矣二子
乃獨明先王之道以爲不可改者豈将強天下之主
以後世之所不可爲哉亦将因其所遇之時所遭之
變而爲當世之法使不失乎先王之意而已二帝三
王之治其變固殊其法固異而其爲天下國家之意
本末先後未嘗不同也二子之道如是而已盖法者
所以適變也不必盡同道者所以立本也不可不一
此理之不易者也故二子者守此豈好爲異論哉能
勿苟而已矣可謂不惑於流俗而篤於自信者也戰
國之㳺士則不然不知道之可信而樂於說之易合
其設心注意偷爲一切之計而已故論詐之便而諱
其敗言戰之善而蔽其患其相率而爲之者莫不有
利焉而不勝其害也有得焉而不勝其失也卒至蘇
秦啇鞅孫臏呉起李斯之徒以亡其身而諸侯及秦
用之亦㓕其國其為世之大禍明矣而俗猶莫之悟
也惟先王之道因時適變為法不同而考之無疵用
之無敝故古之聖賢未有以此而易彼也或曰邪說
之害正也宜放而絶之則此書之不泯其可乎對曰
君子之禁邪說也固将明其說於天下使當世之人
皆知其說之不可從然後以禁則齊使後世之人皆
知其說之不可為然後以戒則明豈必㓕其籍哉放
而絶之莫善於是故孟子之書有為神農之言者有
為墨子之言者皆著而非之至於此書之作則上繼
春秋下至秦漢之起二百四五十年之間載其行事
固不得而廢也此書有髙誘注者二十一篇或曰三
十二篇崇文緫目存者八篇今存者十篇云編校史
館書籍臣曽鞏序
　　國策劉向校定本髙誘注曽鞏重校凡浙建括
　　蒼本皆㨿曽所定剡川姚宏續校注最後出予
　　見姚注凡二本其一冠以目録劉序而置曽序
　　于卷末其一冠以曽序而劉序次之盖先劉氏
　　者元本也先曽氏者重校本也今不敢失其舊
　　故次曽氏焉呉師道識
戰國策
　　　序
國䇿史家流也其文辯愽有煥而明有婉而微有約
而深太史公之所考本也自漢稱為戰國策雜以短
長之號而有蘇張縦横之說學者諱之置不論非也
夫史氏之法具記一時事辭善惡必書𥘉無所決擇
楚曰檮杌書惡也魯曰春秋善惡兼也司馬史記班
固漢書有佞幸等列傳學者豈以是為不正一舉而
棄之哉矧此書若張孟談魯仲連發䇿之慷慨諒毅
觸讋納說之從容飬叔之息射保功莫大焉越人之
投石謀賢莫尚焉王斗之愛縠憂國莫重焉諸如此
類不一皆有合先王正道孔孟之所不能違也若之
何置之曽鞏之序羙矣而謂禁邪說者固将明其說
於天下則亦求其故而為之說非此書指也起秦迄
今千四百歲由學者不習或衍或脱或後先失次故
肖立半字時次相糅劉向巳病之矣舊有髙誘注既
踈略無所稽㩀注又不全浸㣲浸滅殆於不存彪於
是考史記諸書為之注定其章條正其衍說而存其
舊慎之也地理本之漢志無則缺字訓本之說文無
則稱猶雜出諸書亦别名之人姓名多不傳見欲顯
其所說故繫之一國亦時有論說以翊宣教化可以
正一史之謬備七略之缺以之論是非辨得失而考
興亡亦有𥙷於丗紹興十七年丁卯仲冬二十有一
日辛巳冬至縉雲鮑彪序
　　　　曽序(見前)
　　　　劉序(見前)
劉氏定著三十三篇東周一西周一秦五齊六楚四
趙四魏四韓三燕三宋衛一中山一(今按西周正統/也不得後於東)
(周定爲/首卷)
彪校此書四易槀而後繕冩己巳仲春重校始知東
周䇿嚴氏之賊陽竪與焉爲韓䇿嚴遂陽竪也先哲
言校書如塵埃風葉隨掃隨有豈不信哉尚有舛謬
以俟君子十一日書(正曰嚴遂陽竪事有/差互說見周韓䇿)
國策校注序
先秦之書惟戰國策最古文最訛舛自劉向校定已
病之南豐曽鞏再校亦疑其不可考者後漢髙誘爲
注宋尚書郎括蒼鮑彪詆其踈略繆妄乃序次章條
𥙷正脫誤時出已見論說其用意甚勤愚甞並取而
讀之髙氏之踈略信矣若繆妄則鮑氏自謂也東萊
吕子大事記間取鮑說而序次之丗亦或從之若其
繆誤雖未甞顯列而因此考彼居然自見遂益得其
詳焉盖鮑專以史記爲據馬遷之作固采之是書不
同者當互相正史安得全是哉事莫大於存古學莫
善於闕疑夫子作春秋仍夏五殘文漢儒校經未甞
去本字但云某當作某某讀如某示謹重也古書字
多假借音亦相通鮑直去本文徑加改字豈傳疑存
舊之意哉比事次時當有明徴其不可定知者闕焉
可也豈必強爲傅㑹乎又其所引書止於淮南子後
漢志說文集韻多摭彼書之見聞不問本字之當否
史注自裴徐氏外索隱正義皆不之引而通鑑諸書
亦莫考淺陋如是其致誤固宜顧乃極詆髙氏以陳
賈爲孟子書所稱以伐燕爲齊宣用是發憤更注不
思宣王伐燕乃孟子明文宣閔之年通鑑謂史失其
次也鮑以赧王爲西周君而指爲正統此開卷大誤
不知河南爲西周洛陽爲東周韓非子說秦王以爲
何人魏惠王盟曰里以爲他事以魯連約矢之書為
後人所𥙷以魏幾鄢陵為人名以公子牟非魏牟以
中山司馬子期爲楚昭王卿此類甚多尚安得詆髙
氏哉其論說自謂翊宣教化則尤可議謂張儀之誑
齊梁爲將死之言善周人詐以免難爲君子所恕張
登狡獪非君子所排蘇代之訑爲不可廢陳軫爲絶
類離群蔡澤爲明哲保身聶政爲孝樂羊爲隱忍君
王后爲賢智婦人韓幾瑟爲義嗣衛嗣君爲賢君皆
悖義害正之甚者其視名物人地之差失又不足論
也鮑之成書當紹興丁卯同時剡川姚宏亦注是書
云得㑹稽孫朴所校以閣本標出錢藻劉敞校字又
見晉孔衍春秋後語參校𥙷注是正存疑具有典則
大事記亦頗引之而丗罕傳知有鮑氏而巳近時浚
儀王應麟甞斥鮑失數端而廬陵劉辰翁盛有所稱
許以王之愽洽知其未暇悉數而劉特愛其文采他
固弗之察也吕子有云觀戰國之事取其大㫖不必
字字爲據盖以游士増飾之詞多矧重以訛舛乎輙
因鮑注正以姚本參之諸書而質之大事記存其是
而正其非庶幾明事蹟之實求義理之當焉或曰戰
國策者六經之棄也子深辨而詳究之何其戾鮑彪
之區區又不足攻也夫人患理之不明耳知至而識
融則異端雜說皆吾進德之助而不足以爲病也曽
氏之論是書曰君子之禁邪說者固將明其說於天
下使皆知其不可爲然後以禁則齊以戒則明愚有
取焉爾是非之在人心天下之公也是雖芻蕘不遺
非雖大儒必斥愚何擇於鮑氏哉特寡學謏聞謬誤
復恐類之世之君子有正焉固所願也泰定二年歳
乙丑八月日金華呉師道序
國䇿之書自劉向第録逮南豐曽氏皆有序論以著
其大㫖向謂戰國謀士度時君所能行不得不然曽
氏譏之㠯爲惑流俗而不篤於自信故因之推言先
王之道聖賢之法而終謂禁邪說者固將明其說於
天下其論正矣而鮑氏以爲是特求其故而爲之說
者䇿乃史家者流善惡兼書𥘉無决擇其善者孔孟
之所不能違若之何置之鮑之言殆後出者求備邪
夫天下之道王伯二端而已伯者猶知假義以爲名
仗正以爲功戰國名義蕩然攻闘併吞相詐相傾機
變之謀唯恐其不深捭闔之辤唯恐其不工風聲氣
習舉一世而皆然間有持論立言不戾乎正殆千百
而一二爾若魯仲連盖絶出者然其排難觧紛忼慨
激烈每因事而發而亦未聞其反正明本超乎事變
之外也况其下者乎當是之時本仁祖義稱述唐虞
三代卓然不爲世俗之說者孟子一人而已求之是
書無有也荀卿亦宗王者今唯載其絶春申之書而
不及其他田子方接聞孔氏之徒其存者僅僅一言
又何略於此而詳於彼邪史莫大於春秋春秋善惡
兼書而聖人之心則欲寓褒貶以示大訓是書善惡
無所是非而作者又時出所見不但記載之爲談季
子之金多位髙則沾沾動色語安陵嬖人之固寵則
以江乙爲善謀此其最陋者夸從親之利以爲秦兵
不出函谷十五年諸侯二十九年不相攻雖甚失實
不顧也厠雅於鄭則音不純置薫於蕕則氣必奪善
言之少不足以勝不善之多君子所以舉而謂之邪
說者盖通論當時習俗之敝舉其重而名之也近代
晁子止書志列於縱橫家亦有見者且其所列固有
忠臣義士之行不係於言者而其繼春秋抵秦漢載
其行事不得而廢曽氏固已言之是豈不知其爲史
也哉竊謂天下之說有正有邪其正焉者主于一而
其非正者君子小人各有得焉君子之於是書也考
事變䆒情僞則守益以堅知益以明小人之於是書
也見其始利而終害小得而大䘮則悔悟懲創之心
生丗之小人多矣固有未甞知是書而其心術行事
無不合者使其得是書而究之則將有不爲者矣然
則所謂明其說於天下爲放絶之善者詎可訾乎
戰國策校注序
至正𥘉袓仁始登史舘而東陽呉君正傳實為國子
慱士呉君之鄉則有丁文憲何文定金文安許文懿
諸先生所著書君悉取以訓諸生匡末學後君歸丁
母艱病卒袓仁亦嘗聞君校注國策考覈精甚而惜
未之見也今季夏浙西憲掾劉瑛廷脩隨僉憲伯希
顔公來按呉郡一日囊君所校䇿來言曰正傳吾故
人今已矣不可使其書亦已吾嘗有請於僉憲公取
於其家且刻梓學宫君宜序之幸毋辭祖仁竊惟古
之君子其居家也本諸身其居官也本諸家其訓人
也本諸己其安時也本諸天文其餘也而况於言乎
是故不以言為上而後之為言者莫能上也不以計
為髙而後之為計者莫能髙也周衰列國兵爭始重
辭命然猶出入詩書援㩀遺禮彬彬焉先王流風餘
韻存焉壊爛而莫之存者莫甚於戦國當時之君臣
惴惴然惟欲強此以弱彼而遊談馳騁之士逆探巧
合彊辯深語以闘爭諸侯矜讋妻子雖其計不可行
言不可踐苟有欲焉無不售也苟有隙焉無不投也
卒之諸侯不能有其國大夫不能有其家而蘇秦之
屬不旋踵勢敗而身僨由此觀之非循末沿流不知
其本故耶是策自劉向校定後又校於南豊曽鞏至
括蒼鮑彪病髙注踈謬重定序次而𥙷闕删衍差失
於專時有議論非悉於正故呉君復據剡川姚宏本
參之諸書而質之大事記以成此書其事覈而義正
誠非鮑比古書之存者希矣而諸儒於是書校之若
是其精者以其言則季世之習而其䇿則先秦之遺
也于何幸得觀呉君此書於身後且知其所正者有
所本而又嘉劉掾不以死生異心而卒其志也故不
復辭而爲之序至正十五年六月　浚儀陳祖仁
序
　　李文叔書戰國䇿後
戰國䇿所載大抵皆縱横捭闔譎誑相輕傾奪之說
也其事淺陋不足道然而人讀之則必向其說之工
而忘其事之陋者文辭之勝移之而已且夀考安樂
富貴尊榮顯名愛好便利得意者天下之所欲也然
激而射之或將以致人之憂死亡憂患貧賤苦辱棄
損亡利失意者天下之所惡也然動而竭之或將以
導人之樂至于以下求小以髙求大縱之以陽閉之
以隂無非㣲妙難知之情雖辨士抵掌而論之猶恐
不白今寓之文字不過一二言語未必及而意已隐
然見乎其中矣由是言之則為是說者非難而載是
說為不易得也嗚呼使秦漢而後復有為是說者必
無能載之者矣雖然此豈獨人力哉盖自夏商積制
作以至于周而文物大備當其盛時朝廷宗廟之上
蠻貃窮服之外其禮樂制度條施目設而威儀文章
可著之簡冊者至三千數此聖人文章之實也及周
道衰寖滛陵遲幽厲承之于是大壊然其文章所從
來既逺故根本雖伐而氣𦦨未易遽熄也于是浮而
散之鍾于談舌而著於言語此莊周屈原孫武韓非
商鞅與夫儀秦之徒所以雖不深祖吾聖人之道而
所著書文辭駸駸乎上薄六經而下絶来丗者豈數
人之力也哉今戰國䇿宜有善本傳於丗而舛錯不
可疾讀意天下之于至寳常不欲使人易得故余不
復竄定而其完篇皆以丹圜其上云
　　　王覺題戰國䇿
戰國䇿三十三篇劉向為之序丗乆不傳治平𥘉始
得錢唐顔氏印本讀之愛其文辭之辯愽而字句脫
誤尤失其真丁未嵗予在京師因借館閣諸公家蔵
數本參校之盖十正其六七凡諸本之不載者雜見
於史記他書然不敢輙為改易仍從其舊盖慎之也
當戰國之時強者務并吞弱者患不能守天下方爭
於戰勝攻取馳說之士因得以其說取合時君其要
皆主於利言之合從連衡變詐百出然自春秋之後
以迄于秦二百餘年興亡成敗之迹粗見於是矣雖
非義理之所存而辨麗横肆亦文辭之最學者所不
宜廢也㑹有求予本以開板者因以授之使廣其傳
庻㡬證前本之失云清源王覺題
　　　孫元忠書閣本戰國䇿後
臣自元祐元年十二月入館即取曽鞏三次所校定
本及蘇頌錢藻等不足本又借劉敞手校書肆印賣
本參攷比鞏所校𥙷去是正凡三百五十四字八年
再用諸本及集賢院新本校又得一百九十六字共
五百五十籖遂為定本可以修寫黄本入秘閣集賢
本最脫漏然亦間得一兩字癸酉嵗臣朴校定
　　　　右十一月十六日書閤本後　孫元忠
　　　孫元忠記劉原父語
此書舛誤特多率一歳再三讀略以意屬之而已比
劉原父云吾老當得定本正之否耶(以上皆/依姚本)右戰國
䇿隋經籍志三十四卷劉向録髙誘註止二十一卷
漢京兆君延篤論一卷唐藝文志劉向所録已闕二
卷髙誘註乃増十一卷延叔堅之論尚存今丗所傳
三十三卷崇文緫目髙誘註八篇今十篇第一第五
闕前八卷後三十二三十三通有十篇武安君事在
中山卷末不知所謂叔堅之論今他書時見一二舊
本有未經曽南豐校定者舛誤尤不可讀南豐所校
乃今所行都下建陽刾本皆祖南豐互有失得余頃
於㑹稽得孫元忠所校於其族子慤殊爲踈略後再
扣之復出一本有元忠䟦并標出錢劉諸公手校字
比前本雖加詳然不能無疑焉如用埊􁒚字皆武后
字恐唐人傳寫相承如此諸公校書改用此字殊所
不解竇苹作唐史釋音釋武后字内埊字云古字見
戰國䇿不知何所據云然然坔乃古地字又埊字見
亢倉子鶡冠子或有自來至於􁒚字亦豈出於古歟
幽州僧行均韻訓詁以此二字皆古文豈别有所見
耶孫舊云五百五十籖數字雖過之然間有謬誤似
非元書也括蒼所刋因舊無甚増損余萃諸本校定
離次之緫四百八十餘條太史公所採九十餘條其
事異者止五六條太史公用字毎篇間有異者或見
於他書可以是正悉註於旁辨灓水之為漬水案字
之為語助與夫不題校人并題續註者皆余所益也
正文遺逸如司馬貞引馬犯謂周君徐廣引韓兵入
西周李善引吕不韋言周三十七王歐陽詢引蘇秦
謂元戎以鐵為矢史記正義碣石九門本有宫室以
居春秋後語武靈王游大陵夢處女鼓瑟之類畧可
見者如此今本所無也至如張儀說惠王乃韓非𥘉
見秦厲憐王引詩乃韓嬰外傳後人不可得而質矣
秦古書見於丗者無㡬而予居窮郷無書可檢閱訪
春秋後語數年方得之然不為無𥙷尚覬愽採老得
定本無劉公之遺恨紹興丙寅中秋剡川姚宏伯聲
父題
　頃嵗予辨正鮑彪戰國䇿註讀吕子大事記引剡
　川姚宏知其亦註是書考近時諸家書錄皆不載
則丗罕有蓄者後得於一舊士人家卷末載李文
　叔王覺孫朴劉敞語其自序云甞得本於孫朴之
子慤朴元祐𥘉在館中取南豐曾鞏本參以蘇頌
錢藻劉敞所傳併集賢院新本上標錢劉校字而
姚又會稡諸本定之每篇有異及他書可正者悉
　註于下因髙誘註間有増續簡質謹重深得古人
　論撰之意大與鮑氏率意竄改者不同又云訪得
　春秋後語不爲無𥙷盖晉孔衍所著者今尤不可
　得尚頼此而見其一二詎可廢邪攷其書成當紹
　興丙寅而鮑註出丁卯實同時鮑能分次章條詳
　述註說讀者眩於浮文徃徃喜稱道之而姚氏殆
　絶無足怪也宏字令聲今題伯聲甫待制舜眀廷
　輝之子爲删定官忤秦檜死大理獄弟寛令威憲
　令則皆顯于時其人尤當傳也余所得本背𥿄有
　寳慶字已百餘年物時有碎爛處既㩀以校鮑誤
　因序其說于此異時當廣傳寫使學者猶及見前
　軰典則可仰可慕云至順四年癸酉七月呉師道
識
右戰國䇿隋經籍志三十四卷劉向録髙誘註止二
十卷漢亰兆尹延篤論一卷唐蓺文志劉向録已闕
二卷髙誘註乃增十一卷延篤論時尚存今所傳三
十三卷崇文緫目髙誘註八篇印本存者有十篇武
安君事在中山卷末不詳所謂延篤論今亡矣其未
曾經曾南豐校定者舛誤尤不可讀其浙建原小本
刋行者皆南豐所校本也括蒼耿氏所刋鹵莾尤甚
宣和間得館中孫固孫覺錢藻曽鞏劉敞蘇頌集賢
院共七本晚得眺以道本並校之所得十二焉如用
埊􁒚字皆武后字恐唐人相承如此諸公校書改用
此字殊不可觧竇苹作唐書釋武后用埊字云古字
字見戰國䇿不知何所㩀而云然坔乃古地字又埊
字見亢倉子鶡冠子或有自來至於􁒚字幽州僧行
均作切韻訓詁以此二字云古文豈别有所見邪太
史公所採九十三事内不同者五韓非子十五事說
苑六事新序九事呂氏春秋一事韓詩外傳一事皇
甫謐髙士傳三事越絶書記李園一事甚異如正文
遺逸引戰國䇿者司馬貞索隱五事(豫讓擊㐮子之/衣衣盡血吕不)
(韋言周凡三十七王白圭為中山将亡六城還㧞/中山馬犯謂周君馬犯謂梁王云王病愈作癒字)廣
韻七事(晋有大夫芬質音撫文切羊千者著書顯名/安陵尹雍門周中大夫藍諸晋有亥唐趙有)
(大夫㡽賈音肇訓門也斉/威王時有左執法公旗蕃)玉篇一事(驥俛而噴/鼓鼻也)太平
御覧二事(涸若耶以取銅破􁒚山而出錫廊廟之/椽非一木之枝先王之法非一士之智)元
和姓纂一事(引風俗通云/晋大夫芸賢)春秋後語二事(趙武靈王/遊大陵夢)
(處女鼓瑟平原君躄/者注云躄挛跛之名)後漢地理志一事(東城九門注/云碣石山在)
(縣/界)後漢苐八賛一事(廉頗為人勇/鷙而好士)藝文類聚一事(蘇/秦)
(為楚合從元戎以鉄為矢/長八寸一弩十矢俱發)北堂書鈔一事(楚人以弱/弓徵繳加)
(歸鴈之/上者)徐廣注史記一事(韓兵入西周令成/君辨說秦求救)張守莭
正義一事(碣石九門本/有宫室以居)舊戰國䇿一事(羅尚見秦王/曰秦四塞之)
(險利於守/不利於戦)李善注文選一事(蘇秦說孟甞君曰秦四/塞之囯髙誘注云四靣)
(有山関之固故/曰四塞之囯也)皆今本所無也至如張儀說惠王乃
韓非子𥘉見秦書厲憐王引詩乃韓詩外傳既無古
書可以考證苐嘆息而已某以所聞見以為集注𥙷
髙誘之亡云上章執徐仲冬朔日㑹稽姚寛書
　右此序題姚寛撰有手寫附于姚註本者文皆與
　宏序同特䟽列逸文加詳考其嵗月則在後乃知
　姚氏兄弟皆甞用意此書寛所註者今未之見不
　知視宏又何如也因全錄著之左方以俟愽考者
　呉師道識
劉勰文心雕龍云從横之世史職猶存秦并七王而
戰國有䇿盖錄而不叙故即簡為名也
劉知㡬史通云從横互𧺫力戦爭雄秦兼天下而著
戦國䇿其篇有東西二周秦楚燕齊三晉宋衛中山
合十二國分為三十三卷夫謂之䇿者盖錄而不序
故即簡以為名或云漢代劉向以戦國游士為之䇿
謀因謂之戦國䇿至孔衍又以䇿所書未為盡善乃
引太史公所記參其要删彼二家聚為一錄號春秋
後語除二周及宋衛中山其所留者七國而已始自
秦孝公終於楚漢之際比於春秋亦盡二百餘年始
衍撰春秋時國語復撰春秋後語勒成二書各為十
卷今行于丗惟後語存焉又云左傳後經傳不作于
是文籍唯有戦國䇿及太史公書而已至晉著作郎
魯國樂資乃追述二史撰為春秋後傳其書始以周
貞王續前傳魯哀公後至王赧入秦文王之繼周終
至二丗之㓕合成三十卷
　　　括蒼刋本序
余至括蒼之明年嵗豐訟簡頗有文字之暇於是用
諸郡例鏤書以恵學者念戰國䇿未有板本乃取家
舊所蔵刋焉是書訛舛為多自曽南豐已云疑其不
可考者今㩀所藏且用先軰數家本參定以俟後之
君子而已昔袁恱之還都止齎戦國䇿曰天下要惟
此書而李權從秦宓借戦國䇿宓曰戰國從横用之
何為盖學者好惡之不侔如此夫是非取舎要當考
合乎聖人之道以自擇要之此先秦古書其叙事之
備太史公取以著史記而文辭髙古子長實取法焉
學者下可不家有而日誦之故余刋書以是為首云
紹興四年十月魯人耿延禧百順書
　右修職郎司理參軍馬陞校勘
　右迪功郎兖州學教授趙渙校勘
左朝散郎通判軍州事崔耀卿
龍圖閣直學士左朝奉大夫知軍州事耿延禧
戰國策目録
　東周第一　西周第二　秦一第三
　秦二第四　秦三第五　秦四第六
　秦五第七　齊一第八　齊二第九
　齊三第十　齊四第十一　齊五第十二
齊六第十三　楚一第十四　楚二第十五
　楚三第十六　楚四第十七　趙一第十八
　趙二第十九　趙三第二十　趙四第廿一
　魏一第廿二　魏二第廿三　魏三第廿四
　魏四第廿五　韓一第廿六　韓二第廿七
　韓三第廿八　燕一第廿九　燕二第三十
　燕三第卅一　宋衛第卅二　中山第卅三
　　　右定著三十三篇
戰國䇿卷第一
　　東周(凡二十/二章)
秦與師臨周章　秦攻宜陽章
東周與西周戰章　東周欲爲稻章
　昭獻在陽翟章　秦假道於周章
楚攻雍氏章　周最謂吕禮章
周相吕倉章　温人之周章
或爲周最章　石行秦章
蘇厲爲周最章　謂周最曰章
爲周最謂魏王章　趙取周之祭地章
杜赫欲重景翠章　周共太子死章
　三國隘秦章　昌他亡西周章
　昭翦與東周惡章　嚴氏爲賊章
戰國䇿卷第二
　　西周(凡十/七章)
薛公以齊章　秦攻魏將犀武章
秦令樗里疾章　雍氏之役章
　周君之秦章　蘇厲謂周君章
　楚兵在山南章　楚謂道於二周章
　司寇布章　秦召周君章
犀武敗於伊闕章　韓魏易地章
　秦欲攻周章　宫他謂周君章
　謂齊王曰章　三國攻秦反章
　犀武敗周章
戰國䇿卷第三
　　秦一(凡十/三章)
　魏鞅亡魏入秦章　蘇秦始將連横章
　秦惠王謂寒泉子章　冷向謂秦王章
　張儀說秦王章　張儀欲假秦兵章
　司馬錯與張儀章　張儀之殘樗里章
　張儀欲以漢中章　楚攻魏張儀謂秦章
　田莘之爲陳軫章　張儀又惡陳軫章
　陳軫去楚之秦章
戰國䇿卷第四
　　秦二(凡十/六章)
齊助楚攻秦章　楚絶齊章
　秦惠王死章　義渠君之魏章
　醫扁鵲章　秦武王謂甘茂章
　宜陽之後馮章謂章　甘茂攻宜陽章
　宜陽未得章　宜陽之役楚畔秦章
　秦王謂甘茂章　甘茂亡秦且之齊章
　甘茂相秦章　甘茂約秦章
　陘山之事章　秦宜太后章
戰國䇿卷第五
　　秦三(凡十/七章)
　薛公為魏謂魏冉章　秦客卿造章
　魏　謂魏冉章　謂魏冉曰楚破秦章
　謂穣侯曰章　謂魏冉曰和不成章
　五國罷成睪章　范子因王稽章
　范雎至章　應侯謂昭王章
　秦攻韓圍陘章　應侯曰鄭人章
　天下之士章　謂應侯曰君禽馬服章
　應侯失韓之汝南章　秦攻邯鄲十七月章
　蔡澤見逐章
戰國䇿卷第六
　　秦四(凡十/章)
　秦取楚漢中章　薛公入魏而出齊女章
　三國攻秦入函谷章　秦昭王謂左右章(元連上/為一章)
　楚魏戰於陘山章　楚使者景鯉在秦章
　楚王使景鯉如秦章　秦王欲見頓弱章
　頃㐮王二十年章　或為六國說秦王章
戰國䇿卷第七
　　秦五(凡八/章)
　謂秦曰臣竊惑章　秦王與中期章
　獻則謂公孫消章　樓􁪜約秦魏章
僕陽人吕不韋章　文信侯欲攻趙章
　文信侯出走章　四國爲一章
戰國䇿卷第八
　　齊一(凡十/七章)
楚威王戰勝於徐州章齊将封田嬰於薛章
　靖郭君将成薛章　靖郭君謂齊王章
　靖郭君善齊豹辨章　邯鄲之難趙求救章
　南梁之難韓氏請章　成侯鄒忌爲齊相章
　田忌爲齊将章　田忌亡齊而之楚章
　鄒忌事宣王章　鄒忌脩八尺章
　秦假道韓魏章　楚将伐齊魯親之章
秦伐魏陳軫合三晉章蘇秦爲趙合從說齊章
　張儀為秦連横說齊章
戰國䇿卷第九
　　齊二(凡八/章)
　韓齊為與國章　張儀事秦惠王章
犀首以梁為齊戰章　昭陽為楚伐魏章
　秦攻趙趙令樓緩章權之難齊燕戰章
　秦攻趙長平齊楚救章或謂齊王曰周韓章
戰國䇿卷第十
　齊三(凡十/一章)
　楚王死太子在齊章　齊王夫人死章
　孟嘗君将入秦章　孟嘗君在薛章
　孟嘗君奉夏侯章章　孟甞君讌坐章
　孟甞君舎人章　孟甞有舎人章
　孟甞君出行國章　淳于髠一日章
　齊欲伐魏淳于髠謂齊王章
戰國䇿卷第十一
　　齊四(凡十/一章)
齊人有馮諼章　孟甞君為從章
　魯仲連謂孟甞君章　孟甞君逐於齊章
　齊宣王見顔斶章　先生王斗章
　齊王使使者問趙章齊人見田駢章
　管燕得罪章　蘇秦自燕之齊章
　蘇秦謂齊王曰章
戰國䇿卷第十二
　　齊五(一/章)
　蘇秦說齊閔王章
戰國策卷第十三
　　齊六(凡九/章)
　齊負郭之民章　王孫賈年十五章
　燕攻齊取七十餘城章燕攻齊齊破章
　貂勃常惡田單章　田單将攻狄章
　濮上之事章　齊王建入朝章
　齊以淖君之亂章
戰國䇿卷第十四
　　楚一(凡二/十章)
　齊楚搆難章　五國約秦以伐齊章
　荆宣王問群臣章　昭奚恤與彭城君章
　邯鄲之難昭奚恤謂楚章江尹欲惡昭奚恤章
　江乙欲惡昭奚恤章　江乙說於安陵君章
　江乙為魏使於楚章　郢人有獄章
　城渾出周章　韓公叔有齊魏章
　魏氏惡昭奚恤章　江乙惡昭奚恤章
　楚杜赫說楚王章　楚王問於范環章
　蘇秦為趙合從說楚章　張儀為秦破從連横章
　張儀相秦謂昭雎章　威王問於莫敖章
戰國䇿卷第十五
　　楚二(凡九/章)
　魏相翟強死章　齊秦約攻楚章
　術視伐楚章　四國伐楚章
　楚懐王拘張儀章　楚王将出張子章
　秦敗楚漢中章　楚㐮王為太子之時章
　女阿謂蘇子章
戰國䇿卷第十六
　　楚三(凡十/章)
　蘇子謂楚王曰章　蘇秦之楚三日乃得見章
　楚王逐張儀於魏章　張儀之楚貧章
　楚王令昭㫿之秦章　張儀逐惠施於魏章
　五國伐秦魏欲和章　陳軫告楚之魏章
　秦伐宜陽楚王謂陳軫章唐且見春申君章
戰國䇿卷第十七
　　楚四(凡十/三章)
或謂楚王曰章　魏王遺楚王羙人章
楚王后死未立后章荘辛謂楚㐮王章
　齊明說卓滑章　或謂黄齊章
　長沙之難章　有獻不死之藥章
　客說春申君章　天下合從章
　汗明見春申君章　楚考烈王無子章
虞卿謂春申君章
戰國䇿卷第十八
　　趙一(凡十/七章)
　知伯從韓魏兵章　知伯帥趙韓魏章
　張孟談既固趙宗章　晉畢陽之孫章
　魏文侯借道章　秦韓圍梁燕趙救章
　腹擊為室章　蘇秦說李兊章
趙收天下且以伐齊章齊攻宋奉陽君不欲章
　秦王謂公子他章　蘇秦為趙王使於秦章
　甘茂為秦約魏章　謂皮相國章
　或謂皮相國章　趙王封孟甞君以武城章
謂趙王曰三晉合章
戰國䇿卷第十九
　趙二(凡七/章)
蘇秦從燕之趙章　秦攻趙蘇子爲謂秦章
　張儀為秦連横說趙章武靈王平晝章
　王立周紹為傅章　趙燕後胡服章
　王破原陽章
戰國䇿卷第二十
　　趙三(凡二十/三章)
　趙惠文王三十年章趙使机郝之秦章
　齊破燕趙欲存章　秦攻趙藺離石祁㧞章
　富丁欲以趙合章　魏因富丁章
　魏使人因平原君章　平原君請馮忌章
　平原君謂平陽君章秦攻趙於長平章
　秦攻趙平原君使人章秦趙戦於長平章
　秦圍趙之邯鄲章　說張相國章
　鄭同北見趙王章　建信君貴於趙章
　衛靈公章　或謂建信君章
　苦城常謂建信章　希寫見建信章
　魏魀謂建信章　秦攻趙鼓鐸之音章
　齊人李伯見孝成王章
戰國䇿卷第二十一
　　趙四(凡十/九章)
　爲齊獻書趙王章　齊欲攻宋秦令起賈章
　齊將攻宋而秦楚禁章　五國伐秦無功罷於成皐章
　樓緩將使伏事章　虞卿請趙王章
　燕封宋人榮蚠章　三國攻秦趙攻中山章
趙使趙莊合從章　翟章從梁來章
　馮忌爲廬陵君章　馮忌請見趙王章
　客見趙王曰章　秦攻魏取寧邑章
趙使姚賈約韓魏章　魏敗楚於陘山章
秦召春平侯章　趙太后新用事章
秦使王翦章
戰國䇿卷第二十二
　　魏一(凡二十/七章)
　知伯索地於魏章　樂羊爲魏將章
　西門豹爲鄴令章　文侯與虞人期章
　魏文侯與田子方章　魏武侯與諸大夫章
　魏公叔痤爲魏將章　魏公叔痤病章
蘇子爲趙合從說魏章　張儀爲秦連橫說魏章
齊魏約而伐楚章　蘇秦拘於魏章
陳軫爲秦使於齊章　張儀惡陳軫於魏章
　張儀欲窮陳軫章　張儀走之魏章
　張儀欲以魏合於秦韓章張子儀以秦相魏章
　張儀欲幷相秦魏章　魏王將相張儀章
楚許魏六城章　張儀告公仲章
　徐州之役犀首謂梁章秦敗東周與魏戰章
齊王將見燕趙楚章魏令公孫衍請和於秦章
　公孫衍爲魏將章
戰國䇿卷第二十三
　　魏二(凡十/七章)
犀首田眄欲得齊魏章犀首見梁君章
蘇代爲田需說章　史舉非犀首章
楚王攻梁南章　魏惠王死章
五國伐秦無功而還章魏文子田需周宵章
魏王令惠施之楚章　魏惠王起境内衆章
齊魏戰於馬陵章　惠施為韓魏交章
田需貴於魏王章　秦召魏相信安君章
秦楚攻魏圍皮氏章　龎葱與太子章
梁王魏嬰觴諸侯章
戦國䇿卷第二十四
　魏三(凡十/章)
秦約趙而伐魏章　芒卯謂秦王章
秦敗魏於華走芒卯章秦敗魏於華魏王且入朝章
華軍之戰魏不勝章　齊欲伐魏魏使人章
　秦將伐魏魏王聞之章魏將與秦攻韓朱巳章
　華陽君約魏魏王將封其子章
　秦使趙攻魏魏謂趙王章
戰國䇿卷第二十五
　　魏四(凡二十/七章)
　獻書秦王曰章　八年謂魏王曰章
　魏王問張旄章　客謂司馬食其章
　魏秦伐楚魏王不欲章穣侯攻大梁章
　白珪謂新城君章　秦攻韓之管章
　秦趙搆難而戰章　長平之役平都君說章
　樓梧約秦魏章　芮宋欲絶秦趙章
　為魏謂楚王曰章(連上/為一)管鼻之令翟強章
　成陽君欲以韓魏聽章秦㧞寧邑魏王令人章
　秦罷邯鄲攻魏章　魏王欲攻邯鄲章
　周肖謂宫他章　周最善齊章
　周最入齊秦王怒章　秦魏為與國齊楚約章
　信陵君殺晉鄙章　魏攻管而不下章
　魏王與龍陽君章　秦攻魏急或謂魏王章
　秦王使人謂安陵君章
戰國䇿卷第二十六
　　韓一(凡二十/四章)
　三晉已破知氏章　成午從趙來章
　魏之圍邯鄲章　申子請仕章
　蘇秦爲楚合從說韓章　張儀為秦連橫說韓章
　張儀謂齊王曰章　楚昭獻相韓章
　秦攻陘韓使人章　五國約而攻秦楚王爲章
　鄭彊載八百金章　鄭彊之走張儀章
　宜陽之役楊逹謂章　秦圍宜陽游騰謂章
　公仲以宜陽之故章　秦韓戰于濁澤章
　顔率見公仲章　韓公仲謂向壽章
　或謂公仲曰聽者章韓公仲相齊楚之交善章
　王曰向也子曰章　或謂魏王王儆章
　觀鞅謂春申章　公仲數不信於諸侯章
戦國䇿卷第二十七
　韓二(凡二十/一章)
楚圍雍氏五月章　楚圍雍氏韓令冷向章
公仲爲韓魏易地章　錡宣之教韓王章
㐮陵之役畢長謂章公叔使馮君於秦章
謂公叔曰公欲得章　謂公叔曰乗舟章
齊令周最使鄭立章
韓公叔與幾瑟爭國鄭彊爲楚章
韓公叔與幾瑟爭國中庶子彊章
齊明謂公叔曰章　公叔將殺幾瑟也章
公叔且殺幾瑟也章　謂新城君曰章
胡衍之出幾瑟章　幾瑟亡之楚章
冷向謂韓咎章　楚令景鯉入韓章
史疾爲韓使楚章　韓傀相韓章
戰國䇿卷第二十八
　韓三(凡二十/四章)
或謂韓公仲曰章　或謂公仲曰今有一舉章
韓人攻宋秦王大怒章或謂韓王曰秦王欲章
謂鄭王曰昭釐侯章　東孟之㑹章(今連上/為一)
韓陽役於三川章　秦大國也章
張丑之合齊楚講章　或謂韓相國曰人之章
　公仲使韓珉之秦章韓相公仲珉使韓侈章
　客卿為韓謂秦王章(舊三章/為一)
　韓珉相齊章　或謂山陽君曰章
　趙魏攻華陽韓謁急章秦招楚而伐齊章
　韓氏逐向晉章　張登謂費緤章
安邑之御史章　魏王爲九里之盟章
　建信君輕韓熈章　叚産謂新城君章
　叚干越人謂新城君章
戰國䇿卷第二十九
　　燕一(凡十/五章)
蘇秦將爲從北說燕章　奉陽君李兊章
權之難燕再戰章　燕文公時章
人有惡蘇秦於燕王章　張儀爲秦破從連横章
宫他為燕使魏章　蘇秦死其弟蘇代章
燕王噲旣立章　𥘉蘇秦弟厲章
蘇代過魏章(舊三章相連鮑以後二章為一姚本/第三章别提作行恐當自是一章)
燕昭王収破燕章　齊伐宋宋急章
蘇代謂燕昭王曰章　燕王謂蘇代曰章
戰國䇿卷第三十
　燕二(凡十/四章)
秦召燕王章　蘇代為奉陽君章
奉陽君告朱讙章　蘇代為燕說齊章
蘇代自齊使人謂燕章　蘇代自齊獻書於燕章
陳翠合齊燕章　燕昭王且與天下伐齊章
燕饑趙將伐之章　昌國君樂毅章
　或獻書燕王章　客謂燕王曰章
趙且伐燕蘇代為燕章　齊魏爭燕章
戰國䇿卷第三十一
　　燕三(凡五/章)
齊韓魏共攻燕章　張丑為質於燕章
燕王喜使栗腹章　秦并趙北向迎燕章
燕太子丹質於秦章
戰國䇿卷第三十二
　　宋　衛(凡十/四章)
　齊攻宋宋使臧子章公輸般為楚設機章
　犀首伐黃章　梁王伐邯鄲章
　謂大尹曰章　宋與楚為兄弟章
　宋康王之時章　智伯欲伐衛章
　智伯欲襲衛章　秦攻衛之蒲章
　衛使客事魏章　衛嗣君病章
　衛嗣君時胥靡章　衛人迎新婦章
戰國䇿卷第三十三
　　中山(凡十/章)
　魏文侯欲殘中山章犀首立五王章
中山與燕趙為王章司馬喜使趙章
　司馬喜三相中山章隂姬與江姬爭爲后章
　主父欲伐中山章　中山君饗都士大夫章
　樂羊爲魏將攻中山章昭王旣息民章
　　　　緫四百八十六章
　　鮑彪變亂古文學者喜尚新異幾亡其舊今以
　　元本卷第章次列于目録著于篇首庶幾得據
　　以有考云呉師道識
校正凡例
　　一鮑更易䇿文元次殽亂欲從舊本則不見駁
　　　正之意已著目録于前今據其本䟽辨凡注
　　　之謬誤者抹之辨正則以正曰著之未明而
　　　改定者亦從此例闕遺及他有發明者以補
　　　曰著之
　　一鮑所改及加字并抹除字復存之或與一本
　　　合而可通者從之而注其下他本字異義通
　　　者以一本著之
　　一大事記與鮑說有當見或與今說有相發者
　　　則見之不悉引
　　一地名等類大事記多取史記索隱正義說今
　　止稱各書或欲著大事記說則稱大事記前
　　見者不復出云見前見某䇿
　　一此書字多通借不可徧舉今於首一字著其
　　說後止注其字其可兼通者不注凡音切擇
　　難暁與易混者釋之或附章末
戰國䇿西周卷第一
　　　　　　　　縉　雲　鮑　彪　校注
　　　　　　　　東　陽　呉　師道　重校
　　西周(漢志河南洛陽榖城平隂偃師鞏維氏皆/周地也正曰按大事記周貞定王二十八)
(年考王初立封其弟掲於河南是爲河南桓公/河南即郟鄏武王迁九鼎周公營以爲都是爲)
(王城洛陽周公所營下都以迁頑民是爲成周/平王東迁定都王城王子朝之亂敬王徙都成)
(周至是考王以王城故地封桓公焉平王東迁/之後所謂西周者豐鄗也東周者東都也威烈)
(王以後所謂西周者河南也東周者洛陽也何/以稱河南爲西周自洛陽下都視王城則在西)
(也何以稱洛陽爲東周自河南王城視下都則/在東也河南桓公卒子威公立威公卒子惠公)
(立考王十五年河南惠公復自封其少子班於/鞏以奉王號東周没亦謚惠是時東西周雖未)
(分治河南惠公旣號奉王者爲東周亦必自号/西周矣顯王二年趙與韓分周爲二於是東西)
　　　安王(威烈王子此類並以事見紀表丗家新/出正曰東西周雖分王實在上䇿以東)
(西周稱决不當係之王鮑以西周即王故此/係以安王赧王而東周係以惠公彼西周桓)
(威惠武等公著在史冊獨不見乎安王烈王/實都東周而可係之西周乎按策中周君皆)
(指東西二君故多穪主君其稱王者則附以/見/章鮑止以嚴氏爲賊一條)
(遂出安王不知乃烈王時事又誤也鮑/用意雖勤傅㑹舛謬者多並見各章)
嚴氏爲賊(嚴仲殺韓相傀列侯三年書殺俠累是也/殺人不以道曰賊於此爲五年正曰韓策)
(陽堅此作竪字有訛索隱曰紀年韓山堅賊其君/哀侯韓山堅即韓嚴非嚴遂使聶政殺俠累事也)
(說見上/及韓策)而陽竪與焉(鴻烈人間訓注竪/小使也韓策名堅)道周(出亡/過周)
　周君留之十四日載以乗車駟馬而遣之(乗四馬/也一車)
(駕四馬所/謂駟馬車)韓使人讓周(讓譙責也然則此時周之/令已不行於諸侯矣正曰)
(此東周君也策/文明曰小國)周君患之客謂周君正語之曰(使/以)
(留之之情告之𥙷曰一本客/謂周君曰正語之正猶直也)寡人(孤寡不榖/王侯之稱)知嚴
　氏之為賊而陽堅與之故留之十四日以待命也
(待韓/之命)小國不足(衍亦/字)亦(補曰疑在不/字上一本無)以容賊君之
　使又不至是以遣之也(元在東周策時周未分也/彪謂客之辯雖足以文周)
(而周君实為天下逋逃主所謂欲盖而彰者何以/示天下乎正曰考其時則烈王五年王都東周若)
(以王都為尊則舊/卷首東周是矣)
　　　赧王(周紀慎靚王子歲丁未立徙都西周西/京鎬京也宋忠曰卒謚西周武公正曰)
(西周不當係之王前巳論之西周桓威惠武/等公東周惠公昭文君雖見史傳然年丗不)
(明事實難附鮑所附赧王諸章㩀史亦有可/考者然無考者悉強附焉係王旣非不復深)
(論○鎬京大謬○按周紀西周君犇秦周君/王赧卒宋忠曰云云正義曰非也西周公即)
(西周武公王赧即周王也周君與王赧此年/俱卒通鑑書赧王入秦大事記謂當從之史)
(衍周君二字又楚丗家楚欲圖周周赧王使/武公則武公為臣明矣豈可合為一人乎)
周共太子死(周紀云西周武公之共太子死正曰策/元在東周鮑㩀周紀改此恐有誤而下)
(注周紀之/文以存疑)有五庶子皆愛之而無適立也(適猶定/也故與)
(莫反正曰/適專主也)司馬翦(司馬楚卿/疑即昭翦)謂楚王(懐)曰何不封
　公子咎(周君/別子)而為之請太子(請於周使/立為太子)左成(楚人/正曰)
(此類當因舊注凡有明徴者可定其生地不可考/而仕囯可見者則當曰某囯臣正義注此正作楚)
(臣髙注亦多/作臣後放此)謂司馬翦曰周君不聽是公之智困
(困不/通也)而交絶於周也不如謂周君曰孰欲立也微
告翦翦令楚王資之以地(封之以/為之資)公若欲為太子
(此左成告翦之辭/為皆去音猶助也)因令人謂相國御展子(楚相之/御姓展)
廧夫空(廧嗇字同小/臣也空其名)曰王類欲令若為之(王楚王/類猶似)
(若汝也言楚/王之意然)此徤士也(此亦左成喻翦之言徤猶/悍也正曰此亦成作翦語)
(語展/子者)居中(囯/中)不便於相國(二士居中與囯事以其/悍故相囯不之便若出)
(而使周則不居中用事相囯之/所欲也故以此說之相國必從)相國令之為太子
(此䇿周紀有元在東周正曰見上/補曰共㳟同適丁歷反咎音皐)
謂齊王(凡言謂言爲而不人失之也猶言或為或謂/王閔王正曰周最屢見東西周策謂周最曰)
(仇赫之相宋云云事在赧王十七年周最於齊王/厚也而逐之聽祝弗相吕禮云云禮之相在赧王)
(二十九年此則正當齊閔之丗周紀赧王四十五/年周君之秦客謂周最以應為太后飬地五十八)
(年有周聚以収斉則正當頃襄王之丗相距凡四/十年不可定為閔王時也按葉西周兩章皆云最)
(為太子而東周又出最名無曰太/子云者疑或自是二人然無所考)曰王何不以地
齎周最(齎持遺也最周之庶子凡周皆周之族正/曰鮑意此即上章事而上有五庶子之文)
(爾無/明據)以為太子也齊王令司馬悍(齊/人)以賂進周最
於周(進猶/薦)左尚(齊/人)謂司馬悍曰周不聽是公之智
困而交絶於周也公不如謂周君曰何欲置(置猶/立)
令人微告悍悍(補曰一本/悍請令)令王進之以地左尚以
此得事(以教悍得齊王意故委任之疑此即上章/楚王楚人補曰最史作聚索隠云最古聚)
(字說文同趙䇿顔/最史亦作顔聚)
司冦布(司冦周官/布其名)爲周最謂周君曰君使人告齊王
　以周最不肯爲太子也(閔王善最欲其爲太子以/賂進之最時讓立周以最)
(不肯立告齊正曰閔王/說見前章此並無㩀)臣爲君不取也函冶氏(冶/銷)
(鐵也函盖其姓補曰剡川姚/氏云函姓冶官名因以爲號)爲齊太公(田和也始/代吕氏爲)
(齊/侯)買良劔公不知善歸其劒而責之金(歸還之也/責取也金)
(買劔/之金)越人請買之千金折而不賣(折折劒正曰髙/注云雖千金猶)
(未盡其本價故折其錢而不賣則折/作折闕義若作斷折則於下文不通)將死(函冶氏/將死)
　而屬其子(屬囑同集/韻託辭)曰必無(無以/告人)獨知(自知其良/正曰二語)
(因髙注愚意必無獨知當作一句言/凡有售必使衆知其良不可獨知也)今君之使最
　爲太子(周雖以最不肯立告齊/猶欲立之特未定耳)獨知之契也(契約/也當)
(兩知之今則獨補曰禮記右/契注一書兩札同而别之)天下未有信之者也
　臣恐齊王之謂(元作/爲)爲(補曰䇿爲謂通/借此當作謂)君實立果
(亦周/子)而讓之於最(讓飾/說也)以嫁之於齊(嫁猶賣也/言欺齊)君
　爲多巧(巧猶/詐)最爲多詐(心欲之而/言不肯)君何不買信貨
　哉(可信之貨/非獨知也)奉飬無有愛於最也(愛猶/吝)使天下見
　之(然則立最信矣從周紀皆當爲楚王正曰使衆/見之而信最之當立從周紀改楚非正曰爲周)
(爲君爲齊/之爲去声)
秦令樗里疾(秦惠王弟其居在渭南隂鄉/樗里故號樗里子後相武王)以車百乗
　入周周君迎之以卒(百人/爲卒)甚敬楚王怒(懷/王)讓周以
　其重秦客(謂/疾)游騰(周人正曰/髙注作臣)謂楚王曰昔智伯(晉/卿)
(智襄子/之孫瑶)欲伐厹由(夷囯屬臨淮漢志由作猶又九/域圗并州有仇猶城引此正曰)
(髙注狄囯括地志云并州盂縣外城俗名原仇山/史樗里傳作仇猶韓子仇繇吕春秋劉外紀夙繇)
(髙注或作仇首漢志臨淮乃泗之漣水羅氏/路史謂非智伯所伐者厹音求字又作叴㕤)遺之
大鐘載以廣車(欲開/道也)因隨入以兵厹由卒亡無備
故也(受其鐘不/防以兵)桓公伐蔡也(僖二年蔡姬沈舟盪/公公怒歸之未絶也)
(蔡嫁之故伐之蔡蔡叔度/所封屬汝南後徙沛下蔡)號言伐楚(號声言也以/伐楚號衆)
其實襲蔡(無鐘皷曰襲正曰此據左氏/說陸氏纂例掩其不備曰襲)今秦虎狼
之國也(喻其/貪殘)兼有吞周之意使樗里疾以車百乗
　入周周君懼焉以蔡厹由惑之(以二囯爲惑𥙷曰/一本戒之注以二)
(囯為/戒也)故使長兵在前(戈矛/之屬)強弩在後名曰衛疾(衛/行)
(列為/護也)而實囚之(𥙷曰一本/下有也字)周君豈能無愛國哉恐
　一日之亡國(恐秦/亡之)而憂大王(為楚/王憂)楚王乃恱(樗里/傳有)
雍氏之役(周紀注陽翟有雍氏城韓記注赧王三/年十五年楚再圍雍氏此十五年也)韓
徴甲與粟於周(徴猶/索)周君患之告蘇代(秦之弟/洛陽人)蘇
代曰何患焉代能為君令韓不徴甲與粟於周又
能為君得髙都(屬上黨正曰水經云伊水逕邥郵/亭又北逕髙都杜預云河南新城)
(有邥郵亭括地志云髙都故城在洛/州伊闕縣北京相璠云非在上黨者)周君大恱曰
　子苟能寡人請以國聽(以囯事/從之)蘇代遂徃見韓相
國公仲(元作中下/同韓公族)中(正曰古仲字省補曰索隱云/公仲侈裴駰云相囯秦官韓)
(亦有諸囯/倣秦也)曰公不聞楚計乎昭應(楚將也昭屈景/皆楚之族姓後)
(有不/重注)謂楚王(懷/王)曰韓氏罷於兵(罷疲同/勞也)倉廪空(並/榖)
(所/入)無以守城吾攻之以飢(因其飢攻之𥙷/曰一本収之)不過一
　月必㧞之(得城曰㧞/如㧞物然)今圍雍氏五月不能㧞是楚
　病也(病猶/困)楚王始不信昭應之計矣今公乃徴甲
　與(元作/及)及(正曰史作與及義/自通毋煩改字)粟於周此告楚病也
(猶以飢/疲告之)昭應聞此必勸楚王益兵守雍氏雍氏必
　㧞公仲中曰善然吾使者巳行矣代曰公何不以
　髙都與周公仲中怒曰吾無徴甲與粟於周亦巳
　多矣何爲與髙都代曰與之髙都則周必折而入
　於韓(折猶屈/入猶歸)秦聞之必大怒而焚周之節(節符信/也行者)
(所執焚之者不通周也周官通/逹於天下必有節無節則不逹)不通其使是公以
敝髙都得完周也何不與也公仲中曰善不徴甲
與粟於周而與髙都楚卒不㧞雍氏而去(紀有而/略周君)
(爲東周補曰正/義雍於恭反)
薛公(靖郭君田嬰之子孟甞君田/文也襲其父封薛薛屬魯囯)以齊爲韓魏攻楚
(楚懐二十六年齊韓/魏攻楚此十二年也)又與韓魏攻秦(齊閔二十六/年爲轉魏攻)
(秦此十七年也正曰此據史按通鑑大事/記赧王二年當閔王元年此當作十六年)而藉兵
乞食於西周(藉猶/借)韓慶(凡韓皆韓人其在周去韓/仕周也凡非本囯人皆自)
(其囯來/仕者也)爲西周謂薛公曰君以齊爲韓魏攻楚九
年取宛葉以北(二縣屬南陽九字誤當云六或五/補曰宛於袁反鄧州縣葉舒渉反)
(汝州/縣)爲強韓魏(爲猶代補曰一本而取/宛葉以北以強韓魏)今又攻秦
以益之(益其/強)韓魏南無楚憂西無秦患則地廣而
益重齊必輕矣夫本末更盛(更猶/迭)虚實有時(言不/可常)
竊爲君危之(並言齊薛今雖善/韓魏後或爲患)君不如令敝邑(周/也)
隂合爲秦(隂猶/私)而君無攻(但出兵臨秦/不用攻也)又無藉兵
乞食(勿示秦/以弱)君臨函谷(臨言以兵至其地函谷關/名在弘農補曰正義云陜)
(州桃林縣西南有洪溜澗/古函谷也今屬靈寳縣)而無攻令敝邑以君之
情(心所/欲也)謂秦王(昭/㐮)曰薛公必不(𥙷不字補曰史/此下有不字是)破
秦以張韓魏(張去音/大之也)所以進兵者欲王令楚割東
國以與齊(楚之東地即楚/䇿下東囯云)而(元作/也)也(補曰史/作而)秦王
出楚王(懷)以爲和(楚懷三十年張儀誘楚王/㑹秦秦留之此十六年也)君令
敝邑以此恵秦(秦得無攻/周之力也)秦得無攻(元作/破)破而以
楚之東國自免也必欲之楚王出必德齊(齊出之/齊之恩)
(也)齊得東國而益強而薛丗丗無患秦不大弱(無/三)
(囯之/兵故)而處之三晉之西(趙魏韓本晉三卿分/晉而君之故曰三晉)三晉
必重齊(秦居晉西不弱而善/齊三晉畏秦故齊重)薛公曰善因令韓慶
　入秦而使三國無攻秦而使不藉兵乞食於周(孟/甞)
(傳有今按楚記三囯攻楚秦救之引去與此言取/宛葉小駮正曰大事記頴濵蘇氏云秦昭王欺楚)
(懷王要之割地諸候孰視無敢一言問秦者惟田/文怨秦借楚爲名與韓魏伐秦自山東難秦未有)
(若此其壯者也惜其聽蘇代之計臨函谷而無攻/以求楚東囯而名義索然以盡由此觀之秦惟不)
(遇桓文之君故横行而莫之制世豈有以大義而/屈於不義者哉○爲強爲和之爲如字餘去聲)
三國攻秦反(反猶/還)西周恐魏之藉道也(藉亦/借)爲西周
謂魏王(哀正曰此據史按通鑑大事記顯王三十/五年乃魏惠王後元年愼靚王三年當魏)
(襄元年說見魏䇿此當/作襄事在二十一年)曰楚宋不利秦之聽(元作/徳)
　德三國也(聽猶順從三囯近楚宋秦聽之則強而/害楚宋故不利也正曰三囯不攻秦而)
(觧故秦徳之秦徳之/則和而不利於楚宋)彼且攻王之聚(楚宋攻魏之/廩庫正曰邑)
(落曰聚如􁃔狐/聚陽人聚之類)以利(元作/到)到(補曰一/本作利)秦(若為秦/報魏王)魏王
　懼令軍設舎速東(舎軍次也魏東还必道周周必/賔之故恐今速東則無賔之之)
(費/矣)
韓魏易地(韓策書此在/楚圍雍氏後)西周弗利樊餘(周人正曰高/注作臣補曰)
(姚云餘下曽/有為周字)謂楚王(懷)曰周必亡矣韓魏之易地
　韓得二縣魏亡二縣(易地則魏亦有得而獨/言亡者亡多於得也)所以
　爲之者(魏雖多亡/然且為之)盡包二周(東/西)多於二縣九鼎存
　焉(漢志武王迁九鼎于郟鄏郟鄏/屬河南為東周正曰說見前)且魏有南陽鄭
　地三川(河内修武注晉始啓南陽是也京兆山陽/皆有鄭河南有新鄭此在楚魏之間新鄭)
(也河南郡注秦三川郡也周紀三川震注洷渭洛/補曰杜注在晉山南河北故曰南陽鄭本在西都)
(畿内咸林武公得虢檜之地乃徙其封是為新鄭/咸林今華州鄭縣新鄭今鄭州正曰三川河洛伊)
(張儀所謂天下朝市秦武王所謂車通以/闚周室者也秦拔成臯滎陽𥘉置三川郡)而包二
　周則楚方城之外危(南陽郡注葉公邑號方城補/曰正義云方城山在葉縣西)
　韓兼兩上黨(漢并州郡甘茂傳注逺韓近趙故言/兩此韓所得也今按東䇿周最再說)
(金投秦策藍田陘山三/章所言則上黨亦屬魏)以臨趙即趙羊腸以上危
(上黨壷關有羊腸坂髙注趙險塞山形/屈折如羊腸此皆以折近之囯強故危)故易成之
　日楚趙皆輕楚王恐因趙兵以止易(補曰一本因/趙以止易也)
秦攻魏將犀武軍於伊闕(唐志爲縣属河南注北有/伊闕故關此役秦昭十四)
(年此二十二年補曰正義云水經注禹䟽龍門以/通水兩山相對若闕故謂之伊闕今洛南猶謂之)
(龍門也諸本/犀作􁚄當正)進兵而攻周爲周最謂李兊(趙司/寇)曰
　君不如禁秦之攻周(禁猶/止)趙之上計莫如令秦魏
　復戰(趙魏隣也魏有/秦兵則趙無事)今秦攻周而得之(得猶勝正/曰得其土)
(地人/民也)則衆必多傷矣秦欲持(元作/待)待(補曰字/有訛)周之
　得(持猶/保)必不攻魏(恐重/傷)秦若攻周而不得前有勝
　魏之勞後有攻周之敗又必不攻魏今君禁之而
　秦未與魏講也(講和觧也補曰史甘茂傳索隱云/鄒氏講讀曰媾又曰漢史媾講兩)
(字常雜愚按搆構購/亦然今凡為和觧之義/者定讀從媾為交結之義者字當從才後放此)
　而全趙令其止必不敢不聽是君却秦而定周也
(却猶/退)秦去周必復攻魏魏不能支(支猶/拒)必因君而
　講(與秦/和也)則君重矣(凡言重皆制人而/不制於人者也)若魏不講而
　疾支之是君存周而戰秦魏也重亦盡在趙
犀武敗於伊闕周君之魏求救(白起既敗魏遂進攻/周周以魏怨之故徃)
(求救補曰大事記秦怒東周助/韓魏故攻之按䇿文當作西周)魏王(昭)以上黨之
　急辭之(意者有趙或韓兵也正曰趙兵無/考周韓魏共伐秦此時韓魏必和)周君反
　見梁囿(陳留浚儀注魏惠王自安邑徙大梁有/林池曰囿正曰囿者蕃育鳥獸之所)而
樂之也綦毋恢(周人正曰/髙注作臣)謂周君曰温囿不下此
(温屬河内言其/樂不在梁下)而又近(近/周)臣能爲君取之反見魏
　王王曰周君怨寡人乎對曰不怨且誰怨乎臣爲
　王有患也周君謀主也(猶為天子故正曰韓丗家/使公孫喜率周魏伐秦敗)
(伊闕縁是故稱/謀主比周君也)而設以國爲王扞秦(設施陳/扞衞也)而王
　無之扞也(無為周/扞者)臣見其必以國事秦也秦悉塞
　外之兵與周之衆以攻南陽而兩上黨絶矣(言趙/韓援)
(魏之路絶正曰是時魏上黨𬒳兵若周秦攻南陽/則魏又當禦其攻而上黨必絶後云上黨無患言)
(得併力/於此也)魏王曰然則柰何綦母恢曰周君形不好
　小利(形猶勢也小利謂温囿國/小多憂其勢宜不得游觀)事秦而好小利(有/秦)
(助則無囯患/乃得游觀)今王許戌三萬人(戍守邉也許/為周扞秦)與温
　囿周君得以爲辭於父兄百姓(云得戌/卒之援)而私(元作/利)
　利(𥙷曰姚云錢本作私/按作利字則與上恊)温囿以爲樂(得戌公也/得囿私也)必
　不合於秦臣甞聞温囿之利計歲八十金(魏人貢/其上之)
(数)周君得温囿其以事王者歲百二十金(周許魏/之数)
　是上黨無患(周善事魏則趙/韓必不如兵)而􁏮四十金(􁏮有餘/賈利也)
　魏王因使孟卯(鴻烈汎論注/齊人即芒卯)致温囿於周君(致送/也)
而許之戍(彪謂周君非賢君也秦兵在境而樂於/囿其志荒矣恢雖能得囿非君子所以)
(事其君者也補曰為辭/為樂之為如字餘去声)
犀武敗周使周足(周/相)之秦或謂周足曰何不謂周君
曰臣之秦秦周之交必惡(皆羙惡之惡正曰左傳/周鄭交惡杜注两相疾)
(惡據此則皆/當烏故反)主君之臣(主君稱/周君)又秦重(秦之/所重)而欲
相者(欲得/相周)且惡臣於秦(此人欲代足相周故敗其/使事此二囯所以必惡)
而臣不能為使矣臣願免而行(免己之相/以順欲者)君因相
之彼得相不惡周於秦矣君重秦(此下或人/復說足也)故使
相徃行而免是(元作/且)且輕秦也公必不免(雖以免/自請勢)
(不可/免也)公言是而行交善於秦是公之事成(元作/成)成
事(𥙷曰恐當/作事成)也交惡於秦不善於公者(𥙷者/字)且誅
矣(意其惡足/於秦也)
蘇厲(亦秦/之弟)謂周君曰敗韓魏殺犀武攻趙取藺離石
祁者(藺交離石屬西河祁屬太/原補曰此注大事記取)皆白起(秦將武/安君)是
攻用兵(攻功字言善巧也/正曰攻工字通借)又有天命也(得天/之助)今攻
梁(魏/都)梁必破破則周危君不若止之謂白起曰楚
有飬由基者(楚共/王將)善射去柳葉者百歩而射之百
發百中(發發/矢)左右皆曰善有一人過曰善射可教
射也矣(意欲/其息)飬由基曰人皆善(善善/我)子乃曰可教
射子何不代我射之也客曰我不能教子支左屈
右(支去竹之支也盖取其直左右臂正曰列女傳/云左手如拒右手如附枝右手發之左手不知)
(此射之/道也)夫射柳葉者百發百中而不以善息(百中/善也)
(此時/宜息)少焉氣力倦弓撥矢鉤(元作拘/今從史)拘(撥弓反也鉤/矢鋒屈也補)
(曰姚本作鉤拘/有鉤音古或通)一發不中前功盡矣(盡猶/滅)今公破
韓魏殺犀武而北攻趙取藺離石祁者公也公之
　功甚多今公又以秦兵出塞過兩周踐韓而以攻
　梁(踐履也/偤過)一攻而不得前功盡滅公不若稱病不
出也(周紀三十四年有補曰/射之射柳之射食亦反)
楚兵在山南(山呉岳屬扶風禮所謂岳山也正曰岍/山秦地非此所指髙注在周之山南)
　伍(元作吾/下同)吾(補曰吾字/訛當作伍)得(楚將也髙/注吾作五)將爲楚王(頃/㐮)
　屬怨於周(屬連也/猶結)或謂周君曰不如令太子將軍
　正(周太子也將去音軍正猶卒正軍之率也正/曰此謂將軍而正迎也史穣苴傳軍正無注)迎
　伍吾得於境而君自郊迎令天下皆知軍之重伍
　吾得也因泄之楚曰(微漏其言/使楚知之)周君所以事伍吾
　得者器必名曰謀楚(此以間得於楚言與/得之器其欵識云然)王必求
　之(楚/王)而伍吾得無効也(效猶致也得實未/甞得器故無以効)王必罪
　之(以其欺也彪謂此謀雖不出於正而免/國於難可也正曰鮑以此爲尊周繆矣)
楚請道於兩周之間(以假/道請)以臨韓魏周君患之蘇子
(元作/秦)秦(秦字/季子/洛陽人/其死時東西周未分此/當為代若厲諸如此處不一正曰東西周說見前)
(史不曰蘇秦東/周洛陽人乎)謂周君曰除道属之於河(除去穢/也夏紀)
(注河出金城積石盖道行兩周之間使楚所假連/及之正曰河東過洛汭在鞏縣東洛邑北望有河)
韓魏必惡之(惡/楚)齊秦恐楚之取九鼎也(道廣可/以出鼎)必
　救韓魏而攻楚楚不能守方城之外安能道二周
　之間若四國弗惡(齊秦/韓魏)君雖不欲與也(與之道正/曰謂鼎也)
楚必將自取之矣
秦召周君周君難徃(意不/欲徃)或爲周君謂魏王(安釐正/曰無考)
(周紀作/韓王)曰秦召周君將以使攻魏之南陽王何不
出兵於河南(河南洛陽也時未爲郡言河之南耳/正曰河南即西周郟鄏考王封弟河)
(南其名/乆矣)周君聞之將以爲辭於秦而不徃(以魏兵/在境爲)
(言)周君不入秦秦必不敢越河(越度/也)而攻南陽
周君之秦謂周最曰(最時/從王)不如譽秦王之孝也(秦/昭)因
　以原爲太后飬地(齊記注河内沁水有原城后昭/王母宣太后也供飬之地湯沐)
(邑也補曰原姚本作應史/同徐注穎川父城縣應郷)秦王太后必喜是公有
秦也(有言得/其意)交善(周秦/之交)周君必以爲公功交惡勸
周君入秦者必有罪矣(紀四十/五年有)
秦欲攻周周最謂秦王(昭)曰爲國之計者不攻周攻
　周實不足以利國而聲畏天下(聲猶名也周天子/也今見攻故天下)
(畏秦正曰畏猶惡也周地狹不足以利國而有攻/天子之惡名見畏惡於天下與司馬錯說同意)
　天下以聲畏秦必東合於齊兵敝於周(攻雖勝不/無傷失)
　而合天下於齊則秦孤而不王矣是天下欲罷秦
(罷疲同/下同)故勸王攻周秦與天下俱罷(天下合齊而/與秦戰戰則)
(必/疲)則令不横行於周矣(横行無畏/忌也紀有)
宫他(周人正曰/髙注作臣)謂周君曰宛恃秦而輕晉(宛屬南陽/故申伯國)
(南陽三晉時屬韓韓釐五年秦㧞我宛盖/宛亡在春秋之晉三晉分晉乃屬韓也)秦飢而
　宛亡(此下皆恃逺輕近而亡秦飢不/暇救宛故晉㓕之其亡不經見)鄭恃魏而輕
　韓魏攻秦而鄭亡(鄭河南新鄭鄭君乙二/十一年韓哀侯㓕之)邾莒亡
　於齊(魯鄉縣故邾也邾曹姓國二十九丗楚㓕之/莒屬城陽國故盈姓國三十丗楚㓕之葢恃)
(齊/也)陳蔡亡於楚(陳舜後漢淮陽國楚惠王十年滅/陳四十二年㓕蔡皆不見所恃盖)
(即恃楚不/備之也)此皆恃援國而輕近敵也(援引也故/有助意)今
　君恃韓魏而輕秦國恐傷矣君不如使周最(元作/早)早
(𥙷曰姚本/正/作最)隂合於趙以備秦則不毀
戰國策西周卷第一
戰國䇿東周卷第二
　　　　　　　　縉　雲鮑　彪　校注
　　　　　　　　東陽　呉　師道重校
　東周(漢志河南鞏東周君所居正曰東周當從/舊居卷首說見前○大事記云東周惠公)
(班秉政洛陽采邑在/鞏漢志說非餘見前)
　　　惠公(周紀考王封其弟河南是爲桓公桓公/子威公威公子惠公惠公封其子於鞏)
(號東周惠公然則河南鞏父子同謚又紀西/周武公赧王則謚也盖以避秦不敢稱尊楚)
(記頃襄十八年王赧使武公此武公赧王臣/也而徐注以為惠公之子踈矣惠公之子自)
(為東周君豈為西周用邪兩周西先亡至秦/荘襄元年俱滅正曰東周止有惠公名著䇿)
(有文君他無見徐廣云紀年顯王九年東周/惠公傑薨皇極經丗東周惠公卒子傑嗣二)
(書不同則其丗系亦難明矣凡䇿所書豈得/皆為惠公時事邪〇赧王非謚武公鮑引宋)
(忠說誤已見前索隠謂謚法無赧赧然慚愧/故以爲號戰國相王周之王號自若不聞其)
(為秦貶損也王赧使武公徐廣謂即西周武/公大事記從之西周惠公封子於鞏爲東周)
(惠公實同謚者継西周之恵公則武公也旣/曰武公則周君也謂别為一人可乎東西周)
(雖分治王猶在上爲東周君敬/奉王命而王使之又何不可乎)
秦興師臨周而求九鼎周君患之以告顔率(周/人)顔率
　曰大王勿憂臣謂東借救於齊顔率至齊謂齊王
(閔正曰大事記云姚氏考春秋後語周顕王齊宣/王也今附載於顯王三十三年宋太丘社亡之前)
曰夫秦之於無道也欲興兵臨周而求九鼎周之
君臣内自盡(盡其心思補曰姚云/盡字劉曽集作畫)計與秦(計猶/謀)不
若歸之大國(謂/齊)夫存危國(周有秦/兵危)美名也得九鼎
厚寳也(厚猶/重)願夫王圗之齊王大(補曰一/本大說)發師五
　萬人使陳臣思(即後田臣思凡/陳田皆齊公族)將以救周而秦兵
　罷齊將求九鼎周君又患之顔率曰大王勿憂臣
　請東解之(東之齊/觧免之)顔率至齊謂齊王曰周頼大國
　之義得君臣父子相保也願獻九鼎不識大國何
　涂之從(問其路所從出禮遂/上有徑洫上有涂)而致之齊齊王曰寡
　人將寄徑於梁(徑歩道也/猶言假涂)顔率曰不可夫梁之君
　臣欲得九鼎謀之睴臺之下(臺名曰暉故孟子/稱梁有臺池之樂)沙
(元作/少)少(補曰少/當作沙)海之上(九域圗開封/有沙海引此)其日乆矣鼎
　入梁必不出齊王曰寡人將寄徑於楚(楚非適齊/之途旣不)
(可入梁亦無從至楚/其云然不可曉也)對曰不可楚之君臣欲得九
　鼎謀之於葉庭之中(即南陽葉也補曰姚/云後語作章華之庭)其日乆
(秦補曰茂一作戊後多/有說苑亦作戊古字通)覉旅也(集韻覉/旅寓也)攻宜陽而
　有功則周公旦也(言且/相秦)無功則削迹於秦(言不/得留)秦
　王不聽群臣父兄之議而攻宜陽宜陽不㧞秦王
　耻之臣故曰㧞君曰子爲寡人謀且柰何對曰君
　謂景翠曰公爵爲執珪官為柱國(楚/卿)戰而勝則無
　加焉矣不勝則死不如背秦援宜陽(翠時盖援宜/而有秦私故)
(說之云補曰秦䇿馮章許楚漢中楚懽而不進所/說有秦私者竊謂此䇿上旣言秦之必㧞翠之不)
(勝則死而又曰不如背秦援宜陽意殊不類恐此/勝有缺誤背下或有之字或秦不復有秦字援字)
(或作拔勸之避秦兵待秦既㧞然後進兵乗其敝/當秦懼之韓德之而交得賂以為利下文秦㧞宜)
(陽景翠果進兵果字可見又秦策楚畔秦而合於/韓句意似與此同然彼指翠未救時言之爾其後)
(韓楚雖合楚不為韓氏/謂先戰固巳預知之矣)公進兵秦恐公之乗其敝
也(乗謂因/而攻之)必以寳事公公仲慕公之爲巳乗秦也
亦必盡其寳秦㧞宜陽景翠果進兵秦懼遽効煮
棗(屬齊陰/冤句)韓氏果亦効重寳景翠得城於秦受寳
於韓而德東周(徳恩之也補曰爲寡爲/巳之爲去聲餘如字)
東周與西周戰韓救西周爲東周謂韓王(襄)曰西周
　者故天子之國也多名器重寳按兵而勿出(按下/與舉)
(反)可以德東周西周之寳可盡矣(欲韓出兵故賂/之紀八年有)
東周與西周爭西周欲和於楚韓(和二囯以/爲巳援)齊明(疑/楚)
(人兩見楚䇿正曰無明徴注例以囯姓者皆其囯/人齊明豈不可爲齊人邪故大事記止云當時之)
(辯士/也)謂東周君曰臣恐西周之與楚韓寳令之爲
　已求地於東周也不如謂楚韓曰西周之欲入寳
持二端(言東兵急則/入不急則巳)今東周之兵不急西周西周
之寳不入楚韓楚韓欲得寳即且趣我攻西周(趣/疾)
(也督使疾戰/我謂東周)西周寳出是我爲楚韓取寳以德之
也(言有恩/於楚韓)西周弱矣
東周欲爲稻(爲謂/種之)西周不下水(稻宜濕西周居河之/上流正曰未知專指)
(河/否)東周患之蘇子(非代/則厲)謂東周君曰臣請使西周
　下水可乎乃徃見西周之君曰君之謀過矣今不
　下水所以富東周也今其民皆種麥(麥宜/燥也)無他種
矣君若欲害之不若一爲下水以病其所種下水
東周必復種稻種稻而復奪之若是則東周之民
　可令一仰西周(有望於上則仰補曰/爲去聲仰疑向反)而受命於君
　矣西周君曰善蘇子亦得兩國之金也(彪謂此䇿/不可行東)
(西周壌地相接豈不能候其所種蘇子東人也為/東游說而豈得不疑且今下水安能保其不奪雖)
(一為下何補哉正曰據此䇿則西人可以制周必/不疑於其說蘇子公為反覆以得金豈顧其復奪)
(哉大事記云其㣲如此其所爭又如/此可不哀哉然則又何足深辨也)
昭獻在陽翟(屬頴川補曰韓/䇿楚昭獻相韓)周君將令相國徃(徃與/獻會)
相國將不欲蘇厲爲之謂周君曰楚王與魏王遇
也主君令陳封之楚(此言疇昔之事陳向許/皆仕周而位在相下)令向
公之魏楚韓之遇也(亦其/王遇)主君令葉公之楚令向
公之韓令昭獻非人主也而主君令相國徃若其
王在陽翟主君將令誰徃(言必君/自徃)周君曰善乃止
其行
秦假道於周以伐韓周恐假之而惡於韓不假而惡
於秦史黶(韓史疑即厭補曰黶正/義云烏减於㸃二反)謂周君曰君何
　不令人謂韓公叔(韓公/族)曰秦敢絶塞(絶横渡塞障/也為垣壘以)
(遮止鄰/國徃來)而伐韓者信東周也公何不與周地發重
使(使周/發使)使之楚秦必疑(秦楚相圖之囯也周使/使楚故秦疑其圖已)不
　信周是韓不伐也(不受/秦伐)又謂秦王(武)曰韓強(補曰/強巨)
(兩/反)與周地將以疑周於秦寡人不敢弗受秦必無
辭而令周弗受是得地於韓而聴於秦也(紀八年/彪謂戰)
(囯之士設心措辞無不出於詐若此者君子之/所恕也下章次之正曰鮑意尊周故謂行詐免難)
(所可恕與前注/爲伍得章失同)
楚攻雍氏(此亦赧之/十五年也)周粻秦韓(粻食米也時秦救韓/周以米餉之正曰詩)
(傳糧也/音張)楚王(懐)怒周周之君患之爲周謂楚王曰
　以王之強而怒周周恐必以囯合於所與粟之國
則是勁王之敵也(勁強/也)故王不如速解周恐(周以/楚怒)
(之故/恐)彼前得罪而後得解必厚事王矣
蘇厲為周最謂蘇子(元作/秦)秦曰君不如令王(君謂蘇/子王周)
(君也此時與赧俱王其稱/公後避秦也正曰尤繆)聽最以地合於魏趙(地/周)
(地)故必怒(稱故者特為之/怒蘇子怒最)合於齊(怒最而反/其所合)是君
　以合齊與強楚吏産子(時齊與楚善合齊則得與/楚為與囯可至再世産子)
(言易世也與黨與也補曰劉/辰翁云吏字當作更平聲)君若欲因最之亊(與/最)
(同合魏趙此厲本謀也前/皆游辭耳故為為周最)則合齊者君也割地者
最也(補曰最欲合趙魏而蘇秦欲合齊厲為最故/言若不廢最之事則君合齊而最合趙魏也)
謂周最曰仇赫之相宋(補曰赫/本作郝)一將以觀秦之應趙
宋(絶/句)敗三國(韓魏齊也魏紀哀二十一年與韓斉/敗秦函谷盖此時秦欲敗之反爲所)
(敗也赧十八年正曰哀當作襄下同/十八當作十七年表文大事記從之)三國不敗將
與趙宋合於東方(即三/國)以孤秦亦將觀韓魏之於
齊也不固則將與宋敗三國(此應/秦也)則賣宋於三國
(此應三囯也以囯情輸之曰賣言赫不忠於宋不/應秦則應三囯以此知赫本非宋人補曰一本則)
(賣趙/宋)公何不令人謂韓魏之王(韓㐮/魏哀)曰欲秦趙之
相賣乎(此賣/猶欺)何不合周最兼相(使韓魏/皆相之)視之不可
離(視示字二囯同相最可見/其交之固補曰離去聲)則秦趙必相賣以合
於王也
爲周最謂魏王(哀正/曰㐮)曰秦知趙之難與齊戰也(難言/其不)
(和正曰難/畏阻意)將恐齊趙之合也必隂勁之(勁趙以兵/使之強)
趙不敢戰(難先/戰)恐秦不已収也(違其勁/之之意)先合於齊
秦趙爭齊(齊固秦所欲合故其勁趙謂之隂勁/正曰秦欲伐齊趙欲合齊故云爭齊)而
　王無人焉(無主其事/於齊者)不可王不去周最(最時在魏/欲之齊故)
(此士爲之/言使得去)合與収齊(與即謂斉斉/魏之與國)而以兵急之(元/作)
(之急急之以/兵則非合矣)之急則伐齊無因事矣(言秦見斉有/魏兵必伐之)
(有此有彼曰因猶言無他事矣斉敗魏馬陵宜為/魏讐因此言合與盖其國形宜相依也正曰而以)
(止伐齊句因猶依也言今不合與収齊而以秦/兵之急則伐齊/是無可依之事矣)
謂周最曰魏王(哀正/曰昭)以國與先生(以德齒尊稱之也/與謂相之正曰孟)
(子注學士年長/者謂之先生)貴合於秦以伐齊(貴猶/欲)薛公(田/文)故
主(齊閔王也最甞/仕齊故稱之然)輕忘其薛不顧其先君之丘墓
(謂齊王田文欲去國以避秦兵正曰此田文相魏/時也下文謂魏王薛公可見文激於祝弗吕礼之)
(故勸秦伐齊故主上恐缺一字盖言文猶背齊以/起下文最不與伐齊之意大事記赧王二十九年)
(魏以田文爲相謂其去齊相魏/在齊㓕宋之前史在滅宋後非)而公獨修虚信(最/本)
(善齊固不背齊然今相魏魏有以/秦伐齊之形猶爲虛信信謂親之)爲茂行(茂盛/美也)明
　群臣(明猶示也/臣魏臣)據故主(據仗持也猶言爲之此言/最在魏示朝臣以爲齊王)
(不欺之此所謂茂行正曰修虚/信爲茂行句明群臣據故主句)不與伐齊(與去音/正曰與)
(如字/許也)産以忿強秦(産猶生也魏欲伐齊已獨不與/猶生此節目也違秦不伐齊故)
(秦/忿)不可公不如謂魏王薛公曰請爲王入齊天下
　不能傷齊(最之智略/足以全齊)而有變(萬一有/傷齊者)臣請爲救之
(此則非/虚信矣)無變王遂伐之(伐/秦)且秦爲齊奴也(爲去音/言其爲)
(之如奴/事主)如累王之交於天下(累者事相連及猶/誤也交謂齊魏)不
可(此言非/人之情)王爲臣賜厚矣臣入齊則王亦無齊之
累也(此累猶患正曰按魏䇿周最入齊秦王怒令/姚賈譲魏王魏王爲之謂秦王曰魏之所以)
(為王通天下者以周最也今最遁寡人入齊齊無/通於天下矣敝邑之事王亦無齊累矣最入齊則)
(正與此章相首尾所謂敝邑之亊王亦無齊累語/又與此合曰請為王入齊天下不能傷齊者最自)
(許其足以全齊有變謂秦伐齊齊急則請魏之救/無變謂秦不能伐則王遂伐之此厚齊之說也且)
(臣為齊怒以下以為魏言之爲齊奴爲齊奴隷也/交指秦也累連及也不可以最故使魏惡於秦王)
(使最得入齊為賜厚矣最入齊則秦無疑於魏是/魏不為齊所累也補曰爲王為救之為去声餘如)
(字)
趙取周之祭地周君患之告於鄭朝(凡鄭皆/鄭人)鄭朝曰
君勿患也臣請以三十金(一斤爲一金正曰正義/云秦以一鎰為一金孟)
(康云二十四兩/趙岐云二十兩)復取之周君予之鄭朝獻之
趙太卜因告以祭地事及王病使卜之太卜譴之
　曰(譴謫/問也)周之祭地爲祟(神禍/也)趙乃還之
杜赫(周人正曰楚/䇿云楚杜赫)欲重景翠於周謂周君曰君之國
小盡君之重寳珠玉以事諸侯不可不察也(國小/必賂)
(以求援不可/勝賂故宜察)譬之如張羅者張之於無鳥之所則
終日無所得矣張於多鳥處則又駭鳥矣(多鳥處/有觸羅)
(者傍鳥必覺覺/則羣驚而去矣)必張於有鳥無鳥之際然後能多
得鳥矣今君將施於大人大人輕君施於小人小
　人無可以求又費財焉(均之費財而小/人多則多費也)君必施於
今之窮士不必且爲大人者(不必猶不可知也言/不終窮或且爲大人)
(者此指/翠也)故能得欲矣(齊䇿楚䇿皆有杜赫在齊則/威王時於周顯王背也自顯)
(威至是八十年矣疑赫字誤景翠實此時人正曰/按齊䇿田忌亡齊之楚鄒忌代相恐其以楚權復)
(齊杜赫曰臣請為留楚忌出奔實宣王時宣王二/年忌有馬陵之戰其奔必後此/楚)
(䇿五囯伐秦魏欲和杜赫云云在楚懷王十一年/當慎靚王三年大事記據韓丗家注赧王三年書)
(楚景翠圍韓雍氏自宣王二年至赧王三年為三/十年自慎靚王三年至此為七年則翠之與赫何)
(不相及/之有)
三國隘秦(赧十八年注具前隘謂隔绝之正曰八/當作七補曰䇿隘阨字通此當乙革反)周
令其相之秦以秦之輕也(見其隘/於三囯)留其行(不/進)有人
謂相國曰秦之輕重未可知也秦欲知三國之情
公不如遂見秦王(昭)曰請爲(一作/謂)王聽東方之處
(聽偵候之東三/囯也處其所爲)秦必重公是公重周(下衍重/周二字)重周
　以取秦也(秦重相則/周重矣)齊重故有周(齊重天下重之/也故猶舊也有)
(言善/之)而已取齊(此時秦齊為天下重已善秦不可/忽齊故又勸之取齊正曰有謂収)
(已也取謂得於彼也齊爲重囯故能収有周而/周已取之矣今復取秦是周常不失重囯之交)是
周常不失重囯之交也(補曰凡輕重字自然重者/上聲重之者去聲此章輕)
(重齊重重囯之/重上聲餘去聲)
宫(元作昌下同此/書作宫不一)昌(正曰且/依本文)當他亡西周(以罪去/囯曰亡)之
東周盡輸西周之情於東周(輸言委/以告之)東周大喜西
周大怒馮睢(元作且雎之省也猶趙作肖斉作立/故後唐且史作雎裴駰亦曰唐雎以)
(華顚悟秦也/此西人下同)且(正曰且當/依本文)曰臣能殺之君予金三十
斤馮睢且使人操金與書間遺宫昌他(為反間書/以遺之)
　曰告宫昌他事可成勉成之不可成亟亡來亡來
(亟急/也)事乆且泄自令身死(事泄露則死而不亟來/自取之也正曰本文明)
(白注少乆/字似不必)因使人告東周之候(偵候之吏揚雄/曰西北一候)曰
　今夕有姦人當入者矣候得而獻東周(得其人/與書)東
　周立殺宫昌他
昭翦與東周惡或謂昭翦曰爲公畫隂計(為人謀者/畫之以籌)
　昭翦曰何也曰(𥙷此字正曰古書/多如此不必補)西周甚憎東周
　常(元作/甞)嘗(補曰當作/常古通)欲東周與楚惡西周必令賊
賊公因宣言東周也(集韻宣/揚也)以惡(元作西/周二字)西周(補/曰)
(字有訛/未詳)之於王也(王楚/懐王)昭翦曰善吾又恐東周之
　賊已(此翦/自計)而以輕西周惡之於楚(翦惡東必善西/西善翦則楚亦)
(因重西矣東欲壊其交故賊翦翦死/則西無内主於楚東因得使楚惡之)遽和東周(彪/謂)
(周衰君臣唯貪利而畏禍故一切趨避变乱於游/談之口而無有特操翦之慮死如此其能復固其)
(所守/乎)
周最謂吕禮(凡吕皆齊人礼以秦昭十三年奔魏十/九年復歸秦其相齊在薛公歸薛後見)
(孟甞傳盖赧二十一年後也正曰吕皆齊人此類/無據當缺晋有吕錡吕相本魏氏不必吕尚後也)
(〇注奔魏據秦紀按穣侯傳冉相秦欲誅吕禮礼/出奔齊大事記從之帰秦據秦紀及穣侯傳按秦)
(紀下接齊破宋之文年表破宋在秦昭二十一年/則紀誤矣按吕禮相齊孟甞君遺穰侯書勸秦伐)
(齊而禮亡事當在齊㓕宋前大事記書於赧王二/十九年之首/則禮自奔齊至去齊首尾)
(九年然觧題亦據紀為說/謂後六年來歸則未改也)曰子何不以秦攻齊臣
　請令齊相子(秦攻齊禮使之也齊欲/免攻故可使之相礼)子以齊事秦
　必無慮(元作/䖏)䖏(正曰前後章有/此字義當同)矣子因令(下衍/周字)周
　最居魏以共之(與齊俱/事秦)是天下制於子也子東重
　於齊西貴於秦秦齊合則子常重矣
謂薛公(田/文)曰周最於齊王厚也(閔/王)而逐之(補曰史秦/亡将吕禮)
(相齊欲困蘇代代乃謂云云○史周最於齊至厚/也而齊王逐之䇿文省而勝祝弗史作親弗索隱)
(謂䇿得之/一本况弗)聽祝弗(齊/人)相吕禮者欲取秦也秦(𥙷此/二字)
齊合(上章所謂以齊事秦正曰注據史𥙷二字然/言齊合則秦自見省文爾下章齊合亦然一)
(本欲取秦/秦齊合)弗與禮重矣(與猶如也言二國合則齊/所重無如禮者正曰史親)
(弗與吕礼重矣言二國合則二人重䇿齊合弗與/禮重矣言齊與秦合則一人重於齊視史語簡而)
(勝上文秦字/省尤可見)有(下衍/周字)周(補曰史/作用)齊(秦有之正曰有/用齊者言二子)
(用/齊)秦必輕君君弗如急北兵趨趙(亦與趙/攻秦)以秦魏
(能左右之曰以以猶使正曰從史以下有和字是/急北兵讀秦魏句是時秦怒齊齊趙交惡秦欲合)
(魏前章魏貴合秦以攻齊趙難與齊戰下章齊合/則趙恐伐可見皆一時事也秦趙魏合為攻齊也)
(故云急北兵趨趙以和秦魏也趨即趣促也謂不/如急北方之兵促趙之應秦魏而相與以攻齊也)
(魏䇿周最入齊秦譲魏魏謂秦曰大國欲急兵則/趨趙而已趨即趣也此語正同雖時有後先而事)
(理不誤爾魏/史載此䇿在文謝病歸薛/後文從其計而吕礼嫉害文乃勸秦伐齊吕礼亡)
(其後齊㓕宋文乃奔魏且文在齊豈敢召穣侯之/兵哉召秦伐齊必文也去齊而史失之也此䇿云)
(収周最反齊王則亦文奔/魏之後召秦兵之前乎)収周最以爲後行(齊𥘉/遂最)
(欲取秦合也今攻秦収最用之可圗後舉行猶舉/正曰當從史無爲字後作厚行下孟反最本厚於)
(齊今齊逐之故収最以/厚其行上文厚字同義)且反齊王之信(齊前與秦/合今與趙)
(攻之信反也正曰齊用礼以/合秦取信今反之使不合也)又禁天下之率(率猶/從也)
(謂從齊補曰率史作變索隱云齊秦/合則弗礼用用則䡖孟甞二說皆通)齊無秦天下
　果弗必走(果猶决也走去音趨之也言不趨齊正/曰史齊無秦則天下集齊親弗必走此)
(果字當從史作集謂齊無秦合而秦趙魏合則天/下之兵集於齊祝弗必走言弗而不及禮者齊聽)
(弗而相礼弗走/禮不待言矣)齊王誰與爲其國(言必重文孟嘗/傳有正曰以章)
(參之史可以互正如弗乃祝弗名/易知而注乃釋以他說其誤甚矣)
齊聽祝弗外周最謂齊王(閔)曰逐周最聽祝弗相吕
禮者欲深取秦也(補曰深取之深/恐因下文衍)秦得天下則伐
齊深矣(秦得齊則益強故能得天/下得天下則亦不能存齊)夫秦(𥙷正曰說/見上此下)
(云急兵以示秦則/無秦字尤明矣)齊合則趙恐伐(秦伐/之)故急兵以
　示秦(趙兵/攻齊)秦以趙攻(攻/齊)與之齊伐趙(之猶/趨)其實同
　理(以趙攻齊則得齊趨齊/受趙亦得趙故其理同)必不處矣(處猶據也秦/不據齊理同)
(而獨不據齊齊無兵而趙巳出/兵故也正曰注難通處義未詳)故用祝弗即天下
之理也(理在受兵於趙正曰/言天下必將歸秦)
周相吕倉見客於周君(言之於君使得見/補曰見賢遍反)前相工師
籍恐客之傷已也(傷猶毀此即/後工陳籍)因令人謂周君曰
客者辯士也然而所以不可者(不可/聽用)好毀人(彪謂/工師)
(籍非端人也德義/不愆何恤人之言)
周文君(史書東周略甚豈惠公後有此君邪不然則/惠公别稱也鴻烈道應訓亦稱周昭文君此)
(後書訓皆/鴻烈也)免(下衍/士字)士(補曰疑衍姚/云曽集本去)工師籍相吕倉
國人不說也君有閔閔之心(亦不/說也)謂周文君曰國
必有誹譽(誹謗/也)忠臣令誹在已譽在上宋君奪民
時以爲臺而民非之(見襄十/一年)無忠臣以掩盖之也
　子罕釋相爲司空(司空主土工傳言子罕/親執朴以行築者是也)民非子
罕而善其君齊桓公宫中女(元作/七)七市女閭七百
(閭里中門也爲門爲市於宫中使女子/居之正曰宫中爲七市女閭此七百也)國人非之
管仲故爲三歸之家(婦人謂嫁曰歸夫家/曰家仲盖三取女也)以掩桓
　公非自傷於民也(管仲爲此人皆毀之仲非樂於/毁也其意欲掩盖桓公耳一說)
(仲欲掩公之/非寜自毁也)春秋記臣弑君者以百數皆大臣見
譽者也故大臣得譽非國家之美也(彪謂此言掩/君之非可耳)
(而齒見譽者於殺君之列則後世名卿賢相何道/而可以安於朝廷之上不仁㦲此言也𥙷曰漢髙)
(帝繫治蕭何曰吾聞李斯相秦有善帰主有惡自/與云云王衛尉曰秦以不聞其過亡天下李斯之)
(分過又何/足法㢤)故衆庶成強(言師籍/之得衆)増積如山周君遂
　不免(卒相/倉也)
温人之周(温時爲西邑綦母恢請之/也正曰西周得温囿耳)周不納(並東/周)客
　即對曰主人也(矯稱東人補曰姚云一本周不内/問曰客邪對曰云云韓非子文同)
問其巷(補曰韓非/子作巷人)而不知也吏因囚之君使人問
　之曰子非周人而自謂非客何也對曰臣少而誦
　詩詩曰普天之下莫非王土率土之濵莫非王臣
(小雅北山詩/普徧率從也)今周君天下則我天子之臣而又爲
　客哉故曰主人君乃使吏出之
或爲周最謂金投(盖趙人之/不善齊者)曰秦以周最之齊疑天
　下(周使最之齊秦以此疑周齊/與天下合而謀巳正曰無考)而又知趙之難子
(不敢/違投)齊人戰恐(秦既疑齊投又不/善齊故齊懼伐)齊(下衍/韓字)韓(補曰/疑衍)
　之合必先合於秦秦齊合則公之國虚矣(言趙必/破而爲)
(墟墟虚字/同大丘也)公不如救齊因佐秦而伐韓魏上黨長
子(屬上黨/盖韓地)趙之有巳(二囯有秦兵故/趙得取其邉地)公東收寳於
秦(佐秦/故)南取地於韓魏因以困(韓魏唇齒/之囯故也)徐爲之
東(爲猶謀也/東謂齊)則有合矣(齊合趙也始時趙與齊隙/無合理今得秦韓故齊懼)
(而合其實最時相齊慮有趙/患故爲最謀者侈之韓魏也)
周最謂金投曰公負令秦與強齊戰(負猶失也其失/在此正曰負恃)
(也令字/疑合)戰勝(勝/齊)秦且収齊而封之(封謂疆/理之)使無多
割(割謂/出地)而聽天下之戰(諸囯求地於齊齊不多割/則必戰此秦弱齊之計正)
(曰此秦制/齊之命)不勝國大傷(趙傷也時趙令秦與齊戰/戰不勝則秦必咎趙能無)
(傷乎正曰趙恃合於秦以與齊戰/不勝則囯大傷而聽命於秦矣)不得不聽秦(趙/聽)
(也)秦盡韓魏之上黨太原(魏地後/爲秦郡)西土(元作/止)止(正/曰)
(上西字姚本/引錢一作而)秦之有已(秦之所難者齊也巳/収斉則韓魏不守)秦地
　天下之半也制齊楚三晉之命(趙以大傷/故亦見制)覆(元作/復)
復(補曰/覆通)國且身危(覆如覆器然囯/趙也身謂投)是何計之道也
(言非計此䇿最爲/齊使趙拒秦也)
石行秦(周人正曰無考一本/石作右右行秦官也)謂大梁造(秦爵梁作良/秦孝十年衛)
(鞅惠文五年公孫衍昭襄十五年/白起皆爲之此盖起也正曰無考)曰欲决覇王之
名不如備兩周辯智之士(備謹/待之)謂周君曰(行秦/謂之)君
　不如令辯智之士爲君爭於秦(秦欲卑周爭者爭/此也旣謹待之則)
(爭必得矣補曰王應麟云周赧王䘚于乙巳明年/丙午秦迁西周君而東周君猶存壬子秦迂東周)
(君而周遂不祀作史者當自丙午至壬子係周統/於七囯之上乃得春秋存陳之義大事記周赧後)
(即係秦朱子以爲未當綱目以七囯如楚漢並書/之今按解題云自赧王降周統已絶東周雖未亡)
(特邾莒附庸之類耳所以存而未論也朱子雖以/七囯並書而赧王之後亦不以東周係統者其意)
(亦不異綱目之成在乾道王辰而淳熈/辛丑吕子䘚大事記始出非矯之也)
　　　　凡二十六章
戰國䇿東周卷第二
戰國䇿秦卷第三
　　　　　　　　縉　雲　鮑　彪　校注
　　　　　　　　東　陽　呉　師道　重校
　　秦(蘇張說外自弘農故關以西京兆扶風馮翊/北地上郡西河安定天水隴西皆秦地南有)
(巴蜀廣漢犍為武都西有金城武威張掖酒/泉燉煌又西南有牂牁越嶲益州皆屬焉)
　　　孝公(獻公子顯王八年庚申立正曰注意專/以此為重今考其舛謬不合者各見本)
(章)
衞鞅(衛之庶孳公/子姓公孫氏)亡魏入秦(鞅事衛相公叔痤為庶/子見魏䇿正曰此據史)
(愚謂公孫衛之公孫也庶孽公子/恐非盖因為中庶子而生此文)孝公以爲相封
　之於啇(屬私農𥙷曰盧藏用後語注今/商州上洛之地又見後章注)號曰商君
　商君治秦法令至行(至猶/極)公平無私罰不諱強大
(諱猶避也/強宗大族)賞不私親近法及太子(是爲/惠王)黥劓其傅
(墨湼其顙曰黥截鼻曰劓太子犯法鞅曰法之不/行自上犯之太子君嗣也不可刑刑其傳公子䖍)
(黥其師/公孫賈)朞年之後道不拾遺民不妄取兵革大強
(革甲也以/革爲札)諸侯畏懼然刻深寡恩(刻猶深也刻金/木者有深而已)
　特以強服之耳孝公行之八年疾且不起欲傳商
　君(傳位/與之)辤不受孝公已死惠王代後蒞政有頃(蒞/臨)
(也集韻/頃少選)商君告歸(懼誅/歸商)人說惠王曰大臣大重者
　國危左右太親者身危(君之/身)今秦婦人嬰兒(集韻/女曰)
(嬰男曰兒𥙷曰釋名人始生曰嬰/嬰匈前也投之匈前乳飬故曰嬰)皆言商君之法
　莫言大王之法是商君反爲主大王更(𥙷曰更/平聲)爲
　臣也且夫商君固大王之仇讎也願大王圗之商
　君歸還(時自商欲歸魏/不得故還秦)惠王車裂之而秦人不憐
(無念/之者)
　　　惠文君(孝公子元年顯王三十二年甲申也/十三年始稱王前此稱王後人追書)
(耳)
蘇秦始將連横(文頴曰關東為從西為横孟康曰南/北為從東西為横瓉曰以利合曰從)
(以威勢相脅曰横正曰髙注連關中/之謂横合關東之謂從大事記取)說秦惠王曰
　大王之國西有巴蜀漢中之利(三郡並/屬益州)北有胡貉
(胡樓煩林胡之/類集韻貉似狐)代馬之用(代幽/州郡)南有巫山(在南郡/巫補曰)
(正義云䕫/州巫山縣)黔中之限(黔故楚地秦地距此二郡耳/故言限秦昭三十年始定為)
(黔中郡後為武陵郡見後志補曰大事記今黔/辰施元等州正曰髙注皆有塞險故謂之限)東
　有殽函之固(始皇紀注殽二殽函函關也在弘農/𥙷曰左氏殽有二陵杜注在澠池縣)
(西函見/周䇿)田肥美民殷富(殷盛/也)戰車萬乗奮擊百萬
(士之能/奮擊者)沃野千里(沃言其/肥潤)蓄積饒多地勢形便(地/勢)
(與形便/於攻守)此所謂天府(言蓄聚之富/非人力也)天下之雄國也
(物之雄/者强)以大王之賢士民之衆車騎之用(騎士之/便馬者)
　兵法之教(教猶/習)可以并諸侯吞天下稱帝而治願
　大王少留意臣請奏其効(奏進効/功也)秦王曰寡人聞
　之毛羽不豐滿者不可以髙飛文章不成者(文章/法令)
(也)不可以誅罰道德不厚者不可以使民政教不
　順者(逆人/之心)不可以煩大臣(逆人心則行之/難故大臣劳)今先生
　儼然(矜荘/皃)不逺千里而庭教之(教之於/廣庭)願以異日
(異猶它也俟成順然後承教以此知為惠/王𥘉補曰史時方誅啇軮疾辯士弗用)蘇秦曰
　臣固疑大王之不能用也昔者神農伐𥙷遂(國名/未詳)
　黄帝伐涿鹿(屬上/谷)而禽蚩尤(九黎氏之/後事見史)堯伐驩兠
(書止言憂之豈甞伐之而不服邪正曰書放驩兠/又堯伐驩兠禹伐共工見荀子此游士之辭下言)
(五帝三王不能坐而致地故以戰續之此不過欲/售其攻戰之說耳凡戰國言帝王事類如此皆不)
(足辨後/放此)舜伐三苗(國名縉雲氏之後正/曰事見書不必泛引)禹伐共工
(伐乃/流之)湯伐有夏文王伐崇(崇侯虎紂卿/士道之為惡)武王伐紂
　齊桓任戰(任猶用也作内/政寄軍令是也)而霸天下由此觀之惡
　有不戰者乎古者使車轂撃馳(轂輻所湊也相擊/而馳言其衆補曰)
(轂擊說/見齊䇿)言語相結(約親也補曰後語注結音吉此/古韻恊也下文悉然横黄態替)
(濁蹰玉反聊留服蒲北/反信/新兵/反)天下爲一約從連横兵革不
　藏文士並飾(文謂辯也/飾飾同)諸侯亂惑萬端俱起不可
　勝理科條旣備(科程也集/韻條件也)民多偽態書䇿稠濁(䇿/簡)
(也大事書之稠多也言有司文書/多閱者昏亂正曰稠多濁亂也)百姓不足上下
　相愁民無所聊(集韻聊/頼也)明言章理(文章法理正曰/章亦明也謂明)
(著之言章顯之理下句文辭/謂辭之文者三語文勢同)兵甲愈起辯言偉服
(偉竒也補曰/偉一作偽)戰攻不息䌓稱文辭(游說也正曰明/言者教令辯言)
(者游說文辞者書䇿明言章理即科條既備辯/言偉服即言語相結繁稱文辞即書䇿稠濁)天
　下不治舌敝耳聾不見成功行義約信天下不親
　於是乃廢文任武厚飬死士(敢死/之士)綴甲厲兵(集韻/厲嚴)
(也正曰/厲即礪)効勝於戰埸(効致其/功也)夫徒處而致利(徒猶/空也)
(言無/所為)安坐而廣地雖古五帝三主五覇明主賢君
　常欲坐而致之其勢不能故以戰續之寛則兩軍
　相攻迫則杖㦸相撞(迫近也杖如杖劒㦸謂持㦸/㦸有支矛撞手擣也正曰杖)
(持執也直亮/反戟有支兵)然後可建大功是故兵勝於外義強
　於内(論戰故/獨言義)威立於上民服於下今欲并天下凌
　萬乗(集韻凌侵尚/也當從人)詘敵國(詘服/也)制海内子元元(元/善)
(也民之類/善故稱元)臣諸侯(言敵國又言諸侯/則侯非其敵者)非兵不可今
　之嗣主(時君皆継/世者也)忽於至道皆惛於教(惛不/明也)亂於
　治迷於言惑於語沉於辯(沉猶/溺)溺於辭(溺謂為/所冐没)以
　此論之王固不能行也說秦王書十上而說不行
　黒貂之裘敝(貂䑕屬大而黄/黑出丁零國)黃金百斤盡資用乏
　絶(資貨/也)去秦而歸贏縢(方言擔濟楚陳宋日攍通/作贏縢緘也正曰一本贏)
(縢是贏与縲纍字通用倫追反易贏其角贏其瓶/孔頴達云拘纍纏繞也詩邪幅在下注如今行縢)
(即礼所謂偪也注說下与履/蹻不倫而擔囊又巳言矣)履蹻(屐也正曰史虞/卿躡蹻注草履)
(也蹻與/屩通)負書擔囊(髙注橐囊也然則此字元作橐/從此說則上縢字當從巾囊也)
(槖無底囊有底正曰一/本作橐髙注槖囊通言)形容枯槁面目黧(元作/犂)犂(補曰/古字)
(黧犂/通借)黒(集韻黧黒黄色正曰黧/黒色集韻誤見魏䇿)狀有愧(元作歸今/從髙注)
　歸(𥙷曰當作愧/姚氏亦云)色歸至家妻不下維(機縷也不/下言自若)㛮
　不爲炊父母不與言蘇秦喟然歎曰(喟太/息也)妻不以
　我爲夫㛮不以我爲叔父母不以我爲子是皆秦
　之罪也乃夜發書陳篋數十(篋蔵/也)得太公隂符之
　謀(漢志有隂符經正曰隂符經恐非/此所指索隱云隂符是太公兵法)伏而誦之簡
　練以爲揣摩(簡猶擇練涷帛也取其熟揣量摩研/也游說之術或量其情或研功之)
　讀書欲睡引錐自刺其股(錐鋭也/鍼之類)血流至足曰安
　有說人主不能出其金玉錦繡取卿相之尊者乎
　朞年揣摩成曰此眞可以說當丗之君矣於是乃
　摩燕烏集闕(摩言切近過之闕名未/詳補曰髙注闕塞名也)見說趙王(肅/侯)
　於華屋之下(見說見而說/也華髙麗也)抵掌而談(集韻抵/側擊也)趙王
　大說封爲武安君(𥙷曰武安趙邑正/義云潞州武安縣)受相印革車
　百乗(兵車/也)錦繡千純(集韻四端曰純正曰/髙注純束也徒本反)白璧百
　雙(𥙷曰璧玉環也/肉倍好曰璧)黃金萬鎰(一鎰四十四兩/補曰鎰說見前)以隨
　其後約從散橫以抑強秦故蘇秦相於趙而關不
　通(六國之關不通秦也正曰即/所謂秦兵不敢窺函谷関者)當此之時天下之
　大萬民之衆主侯之威謀臣之權皆欲決於蘇秦
　之䇿(決言用之不/疑策謀也)不費斗粮未煩一兵未戰一士
　未絶一弦未折一矢諸侯相親賢於兄弟(賢猶/勝)夫
　賢人在而天下服一人用而天下從故曰式於政
　不式於勇(式猶/用)式於廊廟之内(廊東西序廟以尊/先祖人君之居謂)
(之巖廊廟堂尊嚴之稱正曰文頴云廊殿下外屋/顔師古云堂下周廂又巖廊髙屋也愚按此言宫)
(與廟也廟堂字見徐樂梅福傳劉向九歎王逸注/人君爲政舉事告宗廟議於明堂今人稱宰相爲)
(廟堂/盖誤)不式於四境之外當秦之隆(蘇秦隆/盛之時)黃金萬
　鎰(元從/水)溢(補曰此書/溢鑑通)爲用轉轂連騎(後車之盛正/曰車騎之盛)
　炫熿於道(光耀/也)山東之國從風而服(以草偃/爲喻也)使趙
　大重(爲從主諸/侯尊之)且夫蘇秦特窮巷掘門(鑿垣爲門/補曰掘即)
(窟古字通齊䇿掘穴窮巷鄒/陽書伏死掘穴楚䇿亦有)桑户棬樞之士耳(樞/門)
(牝也楺木爲之如/棬棬屈木盂也)伏軾(車前/横木)樽銜(集韻撙挫也盖/猶頓銜勒也)
　横歷天下(歷過也/猶横行)庭說諸侯之主(猶庭/教云)杜左右之
　口(杜猶/塞)天下莫之伉(集韻匹也正曰姚云錢劉作/抗當也一本天下莫之能伉)
(伉抗古/字通)將說楚王(威)路過洛陽(漢爲河/南郡)父母聞之
　清宫除道(清汛/掃也)張樂設飲(張施/也)郊迎三十里(迎於/郊)
　妻側目而視(不敢/正視)側耳而聽㛮蛇行匍伏(蛇不直/行伏音)
(匐匍匐/伏地也)四拜自跪而謝(集韻跪小拜也/旣拜復膝地)蘇秦曰㛮
　何前倨而後卑也(倨不/避也)㛮曰以季子位尊而多金
(譙周曰秦字季子正曰司馬貞曰/此㛮呼小叔爲季子未必字也)蘇秦曰嗟乎貧
　窮則父母不子富貴則親戚畏懼人生丗上勢位
　富厚盖可以忽乎哉(忽輕也此䇿史畧同合從在/趙肅侯十六年此四年彪謂)
(秦之自刺可謂有志矣而志在於金玉卿相故其/所成就適足誇㛮婦而此史極口稱頌之是亦利)
(禄徒耳惡暏所謂大丈夫之事哉正曰按史秦出/游數歳困歸兄弟㛮妹妻妾竊笑之於是得周書)
(隂符讀之以出揣摩乃求說周顯王弗信至秦說/惠王弗用乃之趙奉陽君弗說之去就燕文侯資)
(之至趙奉陽君死乃說肅侯合從說楚/後還過洛陽顯王除道郊勞与䇿小異)
秦惠王謂寒泉子(秦處士/之號)曰蘇秦欺寡人(欺詐也言/以虚聲恐)
(之)欲以一人之智反覆山東東山(𥙷曰當/作山東)之君從
以欺秦趙固負其衆(負猶/恃)故先使蘇秦以其幣帛
約乎諸侯諸侯不可一猶連雞之不能俱止於棲
亦明矣(連謂繩繫之/棲雞所宿也)寡人忿然含怒曰乆吾欲使
武安子起徃喻意焉(喻諭同告也告諸/侯以不可一之意)寒泉子曰
不可夫攻城墮邑(敗城邑/曰墮)請使武安子善我國家
(稱國家之羙正曰/能羙善我國家)使諸侯請使客卿張儀(魏人仕/秦惠五)
(年爲/客卿)秦惠王曰敬受命(按起以昭二十九年爲武/安君自合從至是五十七)
(年矣所稱武安子起謬也正曰起號武安君此云/武安子必别一人上旣言武安子起而下止言武)
(安子盖起字屬下文李牧亦封武安君如此名不/一且張儀死於秦武王時与白起戰勝攻取時不)
(相及補曰使諸侯/之使去聲餘如字)
楚魏戰於陘山(魏記蘇秦傳注在密縣宻屬河南楚/記威王卒魏因䘮取我陘山魏襄六)
(年伐楚敗之陘山在此前九年正曰徐廣云召陵/有陘亭宻縣有陘山正義云括地志云在鄚州新)
(鄭縣西南大事記取鮑氏所引召陵韓策引正義/又謂楚北有汾陘之塞即此皆一地也愚恐汾字)
(有誤因韓陘城汾旁訛也說見彼條/○從通鑑在惠後六年髙注作惠)魏許秦以上
洛(屬弘/農)以絶秦於楚(使不/助楚)魏戰勝楚敗於南陽(荆/州)
(郡非修/武所謂)秦責賂於魏(責求/也)魏不與管淺(秦/人)謂秦王
曰王何不謂楚王(懷)曰魏許寡人以地今戰勝魏
　王(襄正/曰惠)背寡人也王何不與寡人遇(遇猶/㑹)魏畏秦
　楚之合必與秦地矣是魏勝楚而亡地於秦也是
　王以地德寡人(秦因楚㑹得地楚之惠也/𥙷曰一本以魏地德寡人)秦之楚
者多資矣(之徃也言將以/厚幣徃結楚好)魏弱若不出地(𥙷曰劉/辰翁云)
(多弱字即若愚謂/以弱句義亦善)則王攻其南寡人攻其西魏必
危秦王曰善以是告楚楚王揚言(揚顯/言之)與秦遇魏
　王聞之恐効上洛於秦
楚使者景鯉在秦從秦王與魏王(襄正/曰惠)遇於境(此下/脫簡)
(有秦使周最觧說与魏所以遇之意見髙注而楚/䇿有其事補曰按鮑所謂楚䇿元在韓曰齊楚之)
(交善秦与魏遇且以善齊而絶齊乎楚景鯉之秦/與於遇楚王怒恐秦以楚爲有隂於秦魏也且罪)
(鯉云/云)
　楚怒秦令周最謂楚王曰魏請無與楚遇而合
　　於秦(補曰别本以此足缺文在是以鯉与之遇/也句上即髙注秦令周最解說者姚本楚)
(怒秦合最爲楚王曰魏王遇於境楚使/者是以云云其文缺誤不如别本明白)
　是以鯉與之遇也敝邑之於與遇善之(加好於魏/正曰敝邑)
(秦自稱謂鯉与秦魏遇此以爲善盖二囯之遇將/以善齊而絶齊於楚而楚使在焉故齊疑之而不)
(与合/也)故齊不合也楚王因不罪景鯉而德周秦(齊/魏)
(讎也好魏故齊不合齊楚敵也齊不合故/楚說正曰以齊楚交善章考之其失可見)
楚王(懐)使景鯉如秦客謂秦王曰景鯉楚王(下衍使/景二字)
　使景(𥙷曰姚云一/本無二字)所甚愛王不如留之以市地(市/買)
(賣所之也言使楚/以地贖鯉如之)楚王聽則不用兵而得地楚不
聽則殺景鯉更(下衍/不字)不(補曰/疑衍)與不如景鯉者(元作/留)留
(𥙷曰姚云留曽/劉/作者是)是便計也(便猶/利安)秦王乃留景鯉景鯉
使人說秦王曰臣見王之權輕天下(權猶勢也/天下所輕)而
地不可得也臣之來使也聞齊魏皆且割地以事
秦所以然者以秦與楚爲昆弟國今大王留臣是
示天下無楚也齊魏有何重於孤國也(有猶又補/曰二字古)
(通用後䇿陳軫云又/何重孤囯即此文)楚知秦之孤不與地而外結
交以圗(圗/秦)則社稷必危不如出臣秦王乃出之(𥙷/曰)
(來使之使去/聲更平聲)
楚攻魏張儀謂秦王曰不如與魏以勁之(与猶/助)魏戰
勝復聽於秦必入西河之外(禹貢西河屬雍州此/時屬魏子夏老於西)
(河之上是也補曰盖主冀之/西而言正義云同華等州)不勝魏不能守王必
取之(自取/河外)王用儀言取皮氏卒萬人車百乗(皮氏/屬河)
(東魏地也今秦於此取卒与車豈䘮地七百里/時入秦邪補曰正義云皮氏在絳州龍門縣西)以
與魏犀首(公孫衍也隂晉人司馬彪曰犀首魏官/若今虎牙將軍𥙷曰按年表隂晉人犀)
(首爲大良造則非官名而韓䇿摎留以犀首張儀/並言何爲一人獨以官稱乎恐犀首或姓名也魏)
(亦有犀武說/又見衛䇿)戰勝威王(楚)魏兵罷敝(罷疲/同)恐畏秦
果獻西河之外(魏㐮五年入秦河西地此前八年/也儀時爲客卿魏七年納上郡此)
(前十年也儀時爲相正曰惠後五年補曰此章稱/楚城王威王在位凡十一年攻魏事史無見年表)
(十一年魏敗我陘山因䘮來伐是歳秦取魏皮氏/明年入上郡于秦而西河濵洛之地盡皆楚威死)
(後也陘山前一年魏入少梁河西/地于秦豈是時楚魏巳搆兵乎)
田華之爲陳軫(二皆齊姓補曰/一本西莘姚同)說秦惠王曰臣恐王
之如郭君(郭虢同屬扶風正曰路史云北虢仲後/也在太陽今陜州西西虢仲之封在歧)
(東迁自此之上陽爲南虢東虢叔之封制/也今鄭之滎陽按此䇿所指者北虢也)夫晉獻
　公欲伐郭而憚舟之僑存(憚難之也/僑郭大夫)荀息(晉大/夫)曰
　周書有言美女破舌(破壞其事/舌指諫臣)乃遺之女樂以亂
　其政舟之僑諌而不聽遂去(閔二年/奔晉)因而伐郭遂
　破之又欲伐虞(屬河東/大陽)而憚宫之竒存荀息曰周
　書有言美男破老(老成人𥙷曰汲冡周書美男破/老美女破舌武之毀也注云所)
(以毁敵也修女御覧引周/書作美男破産美女破居)乃遺之美男教之惡宫
　之竒宫之竒以諫而不聽遂亡(左氏不/言其亡)因而伐虞
　遂取之今秦自以爲王(時亦未王/謂其欲之)能害王者之國
　者楚也(因其有自王之志/故稱之曰王者)楚知横問君(元作横君注有門字/知為脱文盖泰将也)之善用兵
(下衍用/兵二字)用兵(補曰姚云/錢劉本無)與陳軫之智故驕張儀以五國
(驕寵之也言楚使韓魏趙燕齊以事屬之以重其/㩲按儀𥘉游楚楚相答之後相楚乃爲秦間耳楚)
(無繫之之事今云然/因其自楚來閒之耳)來必惡是二人(惡言其/惡也)願王
勿聽也張儀果來辭因言軫也王怒而不聽
張儀又惡陳軫於秦王曰軫馳秦楚之間今遂不加
善秦而善軫(言楚善之𥙷曰/一本今楚不加)然則是軫自爲而不
爲國也且軫欲去秦而之楚王何不聽乎(聽猶/許)王
謂陳軫曰吾聞子欲去秦而之楚信乎陳軫曰然
王曰儀之言果信也曰非獨儀知之也行道之人
皆知之曰孝已愛其親(世紀殷髙宗有賢子孝巳/母早死髙宗惑後妻之言)
(放之而死補曰尸子云孝己事親一/夜而五起視衣厚薄枕之髙下也)天下欲以爲
子子胥忠乎其君(伍子胥楚人平王殺其父奢胥/奔呉呉王夫差敗越於夫椒越)
(王勾踐求委囯爲臣妾夫差將許之胥諫不聽後/呉伐齊胥諫請釋齊先越太宰嚭䜛之賜劒以死)
　天下欲以爲臣賣僕妾售乎閭巷(售賣去/也)者良僕
妾也(良善/也)出婦嫁郷曲者(曲里之一曲/如韋曲杜曲)良婦也吾
　不忠於君楚亦何以軫爲忠乎忠且見棄吾不之
楚何適乎秦王曰善乃止之(軫傳/有)
陳軫去楚之秦(言去楚者本其始仕秦之時/自楚來也自爲輸楚張本)張儀謂
秦王曰陳軫爲王臣常以國情輸楚(情謂囯事之/隱者補曰情)
(實也輸寫也/輸寫以告之)儀不能與從事願王逐之即復之楚
願王殺之王曰軫安敢之楚也王召陳軫告之曰
吾能聽子子欲何之請爲子約車(約纒束之正曰/髙注具也盖約)
(束戒令之/䇿多有)對曰臣願之楚王曰儀以子爲之楚吾
　又自知子之楚子非楚宜安之也(補曰一本/且安之也)軫曰
　臣出必故之楚以順王與儀之䇿(䇿謂其/所籌度)而明臣
　之楚與否也(此之即所謂以囯情輸楚正曰故之/楚之之徃也之楚与否之之語助也)
(下/同)楚人有兩妻者人誂其長者(誂相呼誘也補曰/後語作祧徒了反)
　長者詈之(詈罵/也)誂其少者少者許之居無幾何(時/不)
(乆/也)有兩妻者死客謂誂者曰汝取長者乎少者乎
　取長者(誂者/對也)客曰長者詈汝少者和汝(和猶/應)汝何
　爲取長者曰居彼人之所則欲其許我也今爲我
　妻則欲其爲詈人也(以囯情輸楚猶許者也軫誠/有此則今之楚楚必不欲也)
(𥙷曰許我詈之云/云後漢馮衍傳有)今楚王(懷)明主也而昭陽賢相
　也軫爲人臣而常以國情(𥙷補曰囯下/當有情字)輸楚楚(元/作)
(所稱譬皆當於人心不詭於正論周衰辯士未有/若軫之/倫離羣者也正曰秦爲無道魯仲連不)
(肯帝孔子順義不入彼識豪傑之士巳軫往來其/間其居秦也又與張儀争寵鄙㦲雖其為楚謀也)
(多而終不能以善楚也之楚之對辯給不詭於正/猶為彼善於此耳補曰大事記顯王四十一年秦)
(陳軫奔楚觧題引䇿文自賣僕妄以下正歸/乎云軫居秦期年恵王終相張儀而軫奔)
義渠君(西戎也北地/郡有義渠道)之魏公孫衍謂義渠君曰道逺
　臣不得復過矣(不復/相過)請謁事情(謁白也/情猶實)義渠君曰
　願聞之對曰中國無事於秦則秦且燒􁃚獲君之
　國(􁃚亦燒也言火其囯以/得其也補曰􁃚即爇)中國爲有事於秦(事皆/謂戰)
　則秦且輕使重弊(䡖言其/行疾)而事君之國也(此事君/之事)
義渠君曰謹聞令(令猶/命)居無幾何五國伐秦(後七/年韓)
(趙魏燕齊/共攻秦)陳軫謂秦王曰義渠君蠻夷之賢君王
　不如賂之以撫其心(撫安/也)秦王曰善因以文繡千
　匹好女百人遺義渠君(遺贈/也)義渠君致群臣而謀
(致之/使至)曰此乃公孫衍之所謂也因起兵襲秦大敗
　秦人於李帛之下(史張儀傳末有此䇿帛作伯地/缺平原傳注河内成皐有李城)
(豈秦兵與諸囯遇於此而見敗邪正曰正義云懐/州温縣本李城也李同父所封按趙救邯鄲時同)
(戰死封其弟為李侯意者因此號李城事在後且/此云李帛必非秦既攻五囯不勝而走秦兵不應)
(至懐是時諸侯連匈奴秦恐義渠因而有変故賂/以和之義渠之襲必次於五囯之後恐非与諸囯)
(遇時也𥙷曰按史犀首相魏張儀去犀首聞儀復/相秦害之乃謂義渠君云云且五囯伐秦事在惠)
(文後七年次年魏因儀請成于秦乃復相秦則此/時儀未為秦相也儀自惠文後三年出相魏至今)
(在魏衍不相則儀必不去也故大事記謂伐秦之/役儀在魏隂為秦用而又謂衍与義渠語其相魏)
(之後盖亦不能無疑豈儀去魏之秦犀首知其必/相而害之欤○又按秦紀書韓趙魏燕齊帥匈奴)
(伐秦年表韓魏趙楚燕五囯伐秦不勝楚丗家書/蘇秦約從六囯共攻秦楚懷王爲從長至函谷関)
(秦擊之六囯皆引歸齊獨後互有不同通鑑據年/表大事記據楚丗家按楚丗家特詳者以從長故)
(當以爲正年表諸囯皆書不勝齊獨後而不敗故/畧不書歟紀不書楚者豈以丗家文巳明歟修魚)
(之戰虜韓申差年表在次年而紀於此連書之/則紀誠有誤也髙注五囯作齊宋韓魏趙尤誤)
司馬錯(秦/人)與張儀爭論於秦惠王前司馬錯欲伐蜀
張儀曰不如伐韓王曰請聞其說對曰親魏善楚
下兵三川塞轘(補曰轘/胡貫反)轅緱氏之口(髙紀注轘轅/緱氏險道屬)
(河南𥙷曰瓉云轘轅險道在緱/氏東南索隱云緱氏以山爲名)當屯留之道(屬土/黨𥙷)
(曰正義云屯當潞州縣/道即太行羊腸坂道也)魏絶南陽(秦使/之絶)楚臨南鄭
(亦河/南鄭)秦攻新城宜陽(新城屬河南𥙷曰左傳僖六/年注新城鄭新宻今滎陽宻)
(也大事記白起繋韓新城引正義云在洛州伊闕/縣又秦韓㑹新城云兩周間地名注引正義云許)
(州㐮城縣古新城縣也按芈戎華陽君又號新城/君則華陽在宻者此䇿以直陽並言地必連近當)
(是伊/闕爾)以臨二周之郊誅周主之罪(誅討也補曰/周主謂二君)侵
　楚魏之地周自知不救九鼎寳器必出據九鼎按
　圗籍(土地之圗人/民金榖之籍)挾天子以令天下(號令指/麾之)天下
　莫敢不聽此王業也今夫蜀西僻之國而戎狄之
　長也敝名(補曰一本/名作兵)勞衆不足以成名(伯王/之名)得其
　地不足以爲利臣聞爭名者於朝爭利者於市今
　三川周室天下之市朝也而王不爭焉顧爭於戎
　狄(顧還視也/故爲反)去王業逺矣司馬錯曰不然臣聞之
　欲富國者務廣其地(務趣也正曰/務專力也)欲強兵者務富
　其民欲王者務愽其德三資者備(三者於囯如/人之有資貨)而
　王隨之矣今王之地小民貧故臣願從事於易夫
　蜀西僻之國也而戎狄之長也而有桀紂之亂以
　秦攻之避如使豺狼逐羣羊也取其地足以廣國
　也得其財足以富民繕兵(繕補也正曰左傳隱元/年繕甲兵注治也訓切)
　不傷衆而彼巳服矣故㧞一國而天下不以爲暴
　利盡四海(言四方之物蜀兼有之故蘇秦於巴蜀/漢中獨曰利𥙷曰一本西海新序同)
　諸侯不以爲貪是我一舉而名實兩附(不貪暴名/也得囯實)
(也)而又有禁暴正亂之名今攻韓刼天子(刼脅/止也)刼
　天子惡名也而未必利也又有不義之名(韓無罪/而伐之)
(不義/也)而攻天下之所不欲危(天下皆有尊周之志/正曰史攻天下之所)
(不欲危矣新序同按下文云此臣所謂危是也/今無矣字則以欲字句而危字自爲句亦竒)臣
　請謁其故周天下之宗室也(宗尊/也)齊(𥙷曰齊/字恐衍)韓周
　之與國也周自知失九鼎韓自知亡三川則必將
　二國并力合謀(并並/也)以因于齊趙而求解乎楚魏
(解免/秦兵)以鼎與楚以地與魏王不能禁此臣所謂危
　不如伐蜀之完也(不虞/傷敗)惠王曰善寡人聽子卒起
　兵伐蜀十月取之遂定蜀蜀主更號爲侯而使陳
　莊相蜀蜀旣屬(屬猶/附)秦益強富厚輕諸侯(儀傳有/在前十)
(年前而表在後九年謂前年議伐後年取之而取/之書十月知爲一年事也今從表𥙷曰秦紀与表)
(合○按甘茂傳云張儀西并巴蜀當儀与錯議不/同故紀表並言錯定蜀而茂傳之言如此何也水)
(經云秦自石牛道使張儀司馬錯尋路伐蜀㓕之/華陽囯志云蜀王伐苴侯苴侯奔巴求救於秦惠)
(文王使張儀司馬錯伐/蜀滅之是二人同徃也)
齊助楚攻秦取曲沃(晉桓叔所封漢屬河東爲聞喜/此時屬秦与上取皮氏卒同義)
其後秦欲伐齊齊楚之交善惠王患之謂張儀曰
　吾欲伐齊齊楚方懽子爲寡人慮之柰何張儀曰
　王其爲臣約車并幣(言并則幣非一/物正曰并合也)臣請試之(不/自)
(必之/辭)張儀南見楚王(懷)曰敝邑之王所說甚者無
　大大王(大猶/過)唯儀之所甚願爲臣者(唯辭也傳稱/徃相楚是也)
亦無大大王敝邑之王所甚憎者(衍亦/字)亦(𥙷曰/疑衍)無
　大齊王(閔)唯儀之所(𥙷)甚憎者亦無大齊王今齊
　王之罪其於敝邑之王甚厚(言得罪於/秦重也)敝邑欲伐
　之而大國與之懽是以敝邑之王不得事令(事猶/聽從)
　而儀不得爲臣也大王苟能閉關絶齊臣請使秦
　王獻商於之地(楚記注在今順陽郡南鄉丹水二/縣有商城在於中故名弘農商縣)
(是/也)方六百里若此齊必弱(失楚/援故)齊弱則必爲王役
(元作/没)没(補曰姚/本作役)矣(役言看/楚役使)則是北弱齊西德於秦(秦/因)
(楚絶齊得報曲沃/之役楚之惠也)而私商於之地以爲利也則此
　一計而三利俱至楚王大說宣言之於朝廷曰不
　榖得商於之地方六百里羣臣聞見者畢賀(畢猶/盡)
　陳軫後見(時去秦/在楚)獨不賀楚王曰不榖不煩一兵
　不傷一人而得商於之地六百里寡人自以爲智
　矣諸士大夫皆賀子獨不賀何也陳軫對曰臣見
　商於之地不可得而患必至也故不敢妄賀王曰
　何也對曰夫秦所以重王者以王有齊也今地未
　可得而齊先絶是楚孤也(無援/故)秦又何重孤國且
　先出地絶齊秦計必弗爲也先絶齊後責地且必
　受欺於張儀(言儀必/背約)受欺於張儀王必惋之(惋猶/恨)
　是西生秦患北絶齊交則兩國兵必至矣楚王不
　聽曰吾事善矣子其弭口無言(集韻彌止/也通作弭)以待吾
　事(軫之䇿此可謂明矣而懐王不聽/愚而好自用者也其死秦宜哉)楚王使人絶
　齊使者未來(來還/也)又重絶之張儀反(絶/句)秦使人使
　齊齊秦之交隂合楚因使一將軍受地於秦張儀
　至(前反而/今至也)稱病不朝楚王曰張子以寡人不絶齊
　乎乃使勇士徃詈齊王張儀知楚絶齊也乃出見
　使者曰從某至某廣從六里(横度爲廣/直爲從)使者曰臣
　聞六百里不聞六里儀曰儀固以小人(小人貧寠/之稱言不)
(能多/与)安得六百里使者反報楚王楚王大怒欲與
　師伐秦陳軫曰臣可以言乎(𥙷曰髙注𥘉王使弭/口今可以言未也)
　王曰可矣軫曰伐秦非計也王不如賂之一名都
(都邑有聞/於時者)與之伐齊是我亡於秦而取償於齊也
(償還也言勝齊則得地/雖亡所賂足以相償)楚國不尚全事(不尚尚也/言無所䘮)
(正曰髙注事一/云乎乎字是)王今巳絶齊而責欺於秦是吾合
　齊秦之交也國(元作/固)固(𥙷/曰史/作囯/姚注曽本固作國)必大傷楚王
　不聽(是亦明計也而不聽是以知楚/王之悍也彼豈能用屈原哉)遂舉兵伐秦
(正曰史云/使屈句將)秦與齊合韓氏從之楚兵大敗於杜陵
(屬京兆正曰/髙注楚邑)故楚之土壤士民非削弱僅以救亡
者(集韻僅/劣也)計失於陳軫過聽於張儀(過猶誤記懐十/六年有此/十)
(二年也補曰張儀啇於之欺雖竪子猶能知之以/陳軫之智固不爲難也儀之肆意而無忌者知懷)
(王之愚而軫之言必不入也不然他日楚之請儀/將懼其甘心焉而儀請自徃卒不能害豈非中其)
(所料也哉○洪邁云賂秦攻齊䇿尤乖謬不義齊/本與囯宜割地致幣卑詞謝罪復求其援而反欲)
(攻之軫說謬矣○子爲爲臣/之爲使者使齊之使並去聲)
楚絶齊齊舉兵伐楚陳軫謂楚王(懷)曰王不如以地
東解於齊西講於秦(補曰講當從/媾讀說見前)王使陳軫之秦
　秦王謂軫曰子秦人也寡人與子故也(故言有舊/補曰髙注)
(軫元仕/於秦)寡人不佞(佞髙/才也)不能親國事也(躬親/治囯)故子
　棄寡人事楚王今齊楚相伐(軫傳言/韓魏)或謂救之便
　或謂救之不便子獨不可以忠爲子主計(主懐/王)以
　其餘爲寡人乎陳軫曰王獨不聞呉人之遊楚者
　乎楚王甚愛之(楚先/王)病(呉/人)故使人問之(楚王/使問)曰(使/者)
(還王/問之)誠病乎意亦思乎(思/呉)左右曰臣又知其思與
　不思(注家說有爲又則又亦有也此言有以知之/正曰劉辰翁云又知猶安知愚謂終缺安字)
(按姚本作/不知是)誠思則將呉吟(作呉人/呻吟)今軫將爲王呉
　吟(言不/忘秦)王不聞夫管與之說乎(軫傳作/館竪子)有兩虎爭
(元作諍/下同)諍(𥙷曰字与/爭通下同)人而鬪管莊子將刺之(傳管/作卞)
(刺有傷也𥙷曰索隠引䇿作/館館謂逆旅舎其人字莊子)管與止之曰虎者戻
　蟲(戾猶/暴)人者甘餌(以餅餌/喻之)今兩虎爭諍人而鬪小
　者必死大者必傷子待傷虎而刺之則是一舉而
　兼兩虎也無刺一虎之勞而有刺兩虎之名齊楚
　今戰戰必敗(必有/一敗)敗王起兵救之有救齊之利而
　無伐楚之害(今詳秦王言爲子主計則以齊楚正/相伐故也今軫言無伐楚亦并以忠)
(爲主/也)計聽知覆逆者(能計善聽知二國之覆逆覆/逆言不順於理正曰覆謂反)
(覆逆謂逆料覆即卞文/一二逆即下文本末)唯王可也計者事之本也
　聽者存亡之機(機主發矢喻事/之要也先也)計失而聽過能有
　國者寡也故曰計有一二者難悖(一二言反覆計/之集韻悖亂也)
　聽無失本末者難惑(軫傳有無計聽下補曰蒯通/說韓信曰聽者事之候也計)
(者事之機也聽過計失而能乆安者鮮矣聽不失/一二者不可􁅔以言計不失本末者不可紛以辝)
(○軫為是媾於秦而勸秦収齊楚之敝豈所以忠/爲主㦲或疑史作韓魏者是考秦惠時唯十三年)
(韓舉趙護帥師与魏戦敗績去楚絶齊時逺甚他/不見韓魏相攻事且䇿言甚明竊意楚巳遣人觧)
(齊軫之媾秦欲其不助齊耳/當識其意不可泥於辝也)
秦惠王死公孫衍欲窮張儀李讎(秦/人)謂公孫衍曰不
　如召甘茂於魏召公孫顯(秦人正曰李讎/據髙注此無拠)於韓起
　樗里子於國(起猶/舉)三人者皆張子之讎也公用之
　則諸侯必見張子之無秦矣
　　　武王(惠文子元年/赧王五年辛亥)
張儀欲假秦兵以救魏(時將/相魏)左成謂甘茂曰不如予
　之魏不反秦兵(謂敗而/死傷多)張子不反秦(謂秦以䘮/兵誅之)魏
　若反秦兵張子得志於魏不敢反於秦矣(懼秦疑/其厚魏)
　張子不去秦(去猶捨也儀雖為/魏猶有得秦之心)張子必髙子(髙貴/重也)
(髙之者欲茂以秦資之正曰劉辰翁云不去秦/萬一不行救魏也亦必髙茂之誼髙茂之忠)
張儀之殘樗里疾也(殘猶/害)重而使之楚(重猶貴貴之/者欲使楚亦)
(言不/然)天下有変(謂害/於秦)王割漢中以楚和(補曰一本/王割漢中)
(以爲和楚姚注一無爲/字此作以楚和殽次也)楚必畔天下而與王(畔猶/背)
　王今以漢中與楚即天下有変王何以市楚也
為(𥙷)魏(補曰姚云曽錢/本此下有文字)謂魏冉曰(楚人宣太后苐後/封穣侯傳言其用)
(事武王時此時冉欲/如楚魏恐其合也)公聞東方之語乎(東山/東)曰弗
聞也曰辛張陽毋澤(辛疑韓人張張儀毋澤疑齊/人正曰此章多難通此類尤)
(難知下文云觀張儀与/澤又不云毋澤當闕)說魏王(哀正/曰襄)薛公(田/嬰)公叔
也曰臣戰(与楚/戰)載主契國(主木主軍行載之禱且/吿焉契言以囯爲約)
以與王約(王魏/王)必無患矣若有敗之者臣請挈領
(領項也言欲請誅/持其項以受鈇鉞)然而臣有患也(患楚与秦合/下衍十六字)夫
楚王之以其臣請挈領然而臣有患也(補曰此十/六字姚云)
(一本/無)夫楚王(懷)之以其國依冉也而事臣之主(事/征)
(伐也臣辛張陽王韓魏斉也此/三人之辭非說冉者故名冉)此臣之所甚患也
(此下乃說/者之辭)今公東而因言於楚(公謂冉東東之楚/也因宇楚好言)
　是令張儀之言爲禹(儀以武二年死故此章必次/之此禹善謨今儀言楚依冉)
(而冉果与楚合是/儀之謀侔於禹也)而務敗公之事也(三囯是儀之/說必欲敗冉)
(合楚/之事)公不如反公國(謂/秦)徳楚(但施恩惠/而不之楚)而觀薛公
　之爲公也(觀其於/冉如何)觀三國之所求於秦而不能得
　者請以號三國以自信也(為韓魏齊請其所欲於/秦因宣言之所以信於)
(三/囯)觀張儀與澤之所不能得於薛公者(衍也/字)也(𥙷/曰)
(恐/衍)而公請之以自重也(薛公所不与儀者冉為之/請而得則儀重冉儀時相)
(魏為儀請亦所以為魏魏亦/重冉也𥙷曰為公之為去聲)
(視也周室洛邑盖欲取之不正言爾言三川知其/志不止鎬京也正曰三川宜陽說見周䇿大事記)
(盖控阨之地/故秦武云云)而寡人死不朽乎(𥙷曰乎/史作矣)甘茂對曰
　請之魏約伐韓王令向壽(宣太后/外族)輔行(輔猶/副)甘茂
　至魏謂向壽子歸告王曰魏聽臣矣然願王勿攻
　也事成盡以爲子功(𥙷曰茂欲壽告王勿攻王必/疑其故而茂得以薦其言故)
(曰事成盡以爲子功大事記云/壽武王所親幸故茂以諉之)向壽歸以告王王
　迎甘茂於息壤(山海經鮌竊息壌以陻洪水時則/訓於中央言息壌湮洪水之州而)
(栁子厚言永州有之則/息壌非一處此秦地也)甘茂至王問其故(勿攻/之故)對
　曰宜陽大縣也上黨南陽(此屬/修武)積之乆矣(二縣財/賦歸之)
　名爲縣其實郡也(此時韓都平陽春秋傳上大夫/受郡下大夫受縣則郡縣之稱)
(乆矣正曰大事記云春秋時郡屬於縣趙簡子所/謂上大夫受縣下大夫受郡是也戰國時縣屬於)
(郡所謂上郡十五縣者是也魏/後方孝公啇鞅/時并小郷爲大縣縣一令尚未有郡及守稱故魏)
(纳上郡之後十餘年秦紀始書漢中郡/或者山東諸侯先變古制而秦效之歟)今王倍數
　險(倍背/同)行數千里(𥙷曰一本/行千里)而攻之難矣臣聞張
　儀西并巴蜀之地(并猶/兼)北取西河之外南取上庸
(屬漢中𥙷曰大事記云本庸囯/今房州竹山縣漢中要地也)天下不以(衍爲/字)爲
(𥙷曰姚氏云錢/劉本無此字)多張儀而賢先王(惠/文)魏文侯令樂
　羊將攻中山(冀州囯後志云一名中/人亭𥙷曰見中山䇿)三年而㧞之
　樂羊反而語功文侯示之謗書一篋樂羊再拜稽
　首曰此非臣之功主君之力也今臣覉旅之臣也
　樗里疾公孫衍二人者(𥙷曰衍史並作奭新序作/公孫子謂皆秦諸公子)
　挾韓而議(媒孽/之也)王必聽之是王欺魏而臣受公仲
　朋(元作/侈)侈之怨也(朋公仲名此書後或名朋或名/侈朋侈字近故誤史並作侈然)
(韓䇿言公仲侈又言韓侈爲兩人今定公仲名明/别韓侈也正曰史田齊丗家韓馮徐廣云即公仲)
(侈大事記取韓又有韓明韓侈馮朋音混而/侈明朋字訛故也且當各存舊文辯見各條)昔者
　曾子處費(魯邑屬/東海)費人有與曾子同名族者(族姓/也)
　而殺人人告曾子母曰曾參殺人曾子之母曰吾
　子不殺人織自若(若如/故也)有頃焉人又曰曾參殺人
　其母尚織自若也頃之一人又告之曰曾參殺人
　其母懼投杼(機之持/緯者)踰墻而走夫以曾參之賢與
　母之信也而三人疑之(使其/母疑)則慈母不能信也今
　臣之賢不及曾子而王之信臣又未若曾子之母
　也疑臣者(疑之/於王)不適三人(適啻/同)臣恐王爲臣之投
　杼也王曰寡人不聽也請與子盟於是與之盟於
息壤果攻宜陽五月而不能㧞也樗里疾公孫衍
　二人在(言在/中也)爭之王王將聽之召甘茂而告之甘
茂對曰息壤在彼王曰有之因悉起兵復使甘茂
攻之遂㧞宜陽(在三年/茂傳有)
宜陽之役(役猶戍役正/曰役事也)馮章(秦/人)謂秦王曰不㧞宜陽
韓楚乗吾敝國必危矣不如許楚漢中以懽之(使/楚)
(說/也)楚懽而不進韓必孤無柰秦何矣王曰善果使
馮章許楚漢中而㧞宜陽楚王(懷)以其言責漢中
於馮章馮章謂秦王曰王遂亡臣(詐爲/逐之)因謂楚王
　曰寡人固無地而許楚王(彪謂此䇿可以無出地/矣如後不可爲約何正)
(曰戰囯變詐多此類豈暇慮後邪懐王/親受啇於之欺而猶不悟昏於貪故也)
甘茂攻宜陽三鼔之(鼔以/進軍)而卒不上(卒士也/上猶前)秦之右
將有尉(軍/尉)對曰公不論兵(言不以兵/法治士)必大困甘茂
　曰我覉旅而得相秦者我以宜陽餌王(以釣/喻也)今攻
宜陽而不㧞公孫衍樗里疾挫我於内(挫摧也𥙷/曰衍史作)
(奭下/章同)而公仲(元作/中)中以韓窮我於外是無伐之日
　巳(戰功日伐言後不復立功正/曰一本作無茂是盖字訛)請明日鼔之而不
　可下因以宜陽之郭爲墓(示必/死也)於是出私金以益
　公賞明日鼔之而宜陽㧞(𥙷曰一本鼓/之宜陽㧞)
宜陽未得秦死傷者衆甘茂欲息兵左成謂甘茂曰
　公内攻於樗里疾公孫衍(二人毁之/如攻囯然)而外與韓朋
(元作/侈)侈爲怨今公用兵無功公必窮矣公不如進
兵攻宜陽宜陽㧞則公之功多矣是樗里疾公孫
　衍無事也(不得/事權)秦衆盡(謂死/傷多)怨之深矣(使茂乆攻/二人持之)
(故/也)
宜陽之役楚畔秦而合於韓秦王懼甘茂曰楚雖合
韓不爲韓氏先戰韓亦恐戰而楚有變其後(變背/約也)
(楚時助韓兵在韓後/正曰言其後有變也)韓楚必相御也(御猶制也二/囯雖合猶相)
(疑故自/相制)楚言與韓而不餘怨於秦(楚之与韓有言/而巳而其於秦)
(不見多怨正曰聲言/与韓而不遺怨於秦)臣是以知其御也
宜陽之役楊逹(秦人正/曰無據)謂公孫顯曰請爲公以五萬
　攻西周得之是以九鼎抑(元作/卬)卬(補曰大事記/引作市者是)甘
　茂也(顯与茂爭囯者見恵王䇿抑按也正曰按惠/王䇿李讎云云顯乃張儀讎無与茂爭囯事)
　不然秦攻西周天下惡之其救韓必疾則茂事敗
　矣(言攻而不勝亦足以敗茂元在韓䇿𥙷曰鮑旣/改從秦䇿今韓䇿仍出此章楊逹作楊侹卬作)
(市注亦異大事記所取鮑氏云顯得止用顯亦今/韓䇿注文髙注此章無作侹字者豈别本有之而)
(鮑又重見於此乎○宜陽之役䇿公孫衍史並作/公孫奭又有公孫顯公孫郝公孫赫其云狹韓而)
(議云善韓皆仕秦而黨韓者大事記謂郝顯奭/爲一人愚謂赫即郝也然其事亦多与衍類又)
(恐衍即顯之訛也/今且當各從本文)
秦王謂甘茂曰楚客來使者多徤(言其/強辯)與寡人爭辭
　寡人數窮焉(辭屈/也)爲之柰何甘茂對曰王勿患也
　其徤者來使者(𥙷曰者/字疑衍)則王勿聽其事其需弱者
　來使(集韻需音儒韋柔/滑貌𥙷曰需即濡)則王必聽之然則需弱者
用而徤者不用矣王因而制之(弱者易制/因可制)
甘茂相秦秦王愛公孫衍與之間有所立(請間之間/暇隙也因)
(暇与語將/置相也)因自謂之曰寡人且相子甘茂之吏道
　而聞之(聞之於道𥙷曰姚注劉本無道而二字按/韓非子道而作道穴云秦王欲將犀首樗)
(里疾恐代之將也鑿穴於王之所常隱語者王果/与犀首計之境内盡知之盖樗里疾道穴聽之矣)
　以告甘茂甘茂因入見王曰王得賢相敢再拜賀
　王曰寡人託國於子焉更得賢相對曰王且相犀
首王曰子焉聞之對曰犀首告臣王怒於犀首之
　泄也乃逐之(𥙷逐逐衍也日告人足矣不必告已/正曰姚本有之字𥙷曰告人之云機)
(更深/險)
甘茂約秦魏而攻楚楚之相秦者屈盖(凡屈皆楚人/楚任之於秦)
(使爲/秦相)爲楚和於秦秦啓關而聽楚使甘茂謂秦王
　曰訹(元作/怵/𥙷曰䇿訹/怵字通)於楚(訹誘也若/怵則驚耳)而不使魏
制和(制謂/主之)楚必曰(以鬻魏之/言吿魏)秦鬻魏(鬻賣也如賣/友云言始約)
(而終/皆之)魏(𥙷補曰恐/缺一魏字)不說而合於楚楚魏爲一國恐
傷矣王不如使魏制和魏制和必說(絶/句)王不惡於
魏則寄地必多矣(言魏且割地与秦/時地未入故言寄)
謂秦王曰臣竊惑王之輕齊易楚而卑畜韓也臣聞
　王兵勝而不驕霸主約而不忿(主天下之要約/正曰歛約也)勝
　而不驕故能服丗約而不忿故能從鄰(使鄰囯/服從)今
　王廣德魏趙(大施/恩惠)而輕失齊驕也戰勝宜陽不恤
楚交忿也(言不以交/楚爲意)驕忿非霸王之業也臣竊爲
　大臣慮之而不取也詩云靡不有𥘉鮮克有終(大/雅)
(蕩/詩)故先王之所重者唯終與始何以知其然也(補/曰)
(一本惟始与終/何以知其然)昔智伯瑶殘范中行(范吉射中行/寅晉兩卿)
　圍晉陽(屬太原故計唐囯補曰大事記晉陽漢太/原郡所治龍山在西北晉水所出北齊分)
(晉陽置龍山縣陏改蘢山曰/晉陽而以晉陽爲太原縣)卒爲三家笑(趙魏韓/也事見)
(韓䇿晉出公十七年正曰太事記晉出公十七年/晉荀瑶与趙韓魏氏分范中行之地反攻出公奔)
(齊道死晉哀公四年趙/約韓魏攻荀瑶滅之)呉王夫差棲越於㑹稽(故/越)
(囯揚州郡亦山/名事見哀元年)勝齊於艾陵(杜注齊地哀十一年/補曰正義云艾山在)
(兖州愽/縣南)爲黄池之遇(陳留外黄注縣有黄溝又魏/内黄注呉㑹諸侯于黄池今)
(黄溝是衰十三年正曰哀十三年杜注陳留封丘/縣南有黄亭近濟水按外黄小黄封丘皆屬陳留)
(外黄有黄溝故指爲黄池而内黄隷相者亦有黄/溝水經注所謂河水泆通濮齊黄蒲者也相与封)
(丘殊逺當以杜注/為正路史同柱注)無禮於宋(並哀十三年吴欲伐/宋殺其大夫囚其婦)
(人)遂為(元作/與)與(𥙷曰當作爲一/本死於干遂)勾踐禽死(二十/二年)梁
　君(惠/王)伐楚勝齊制韓趙之兵驅十二諸侯以朝天
　子於孟津(在河内河陽縣南魏記惠王二年敗韓/于馬陵敗趙于懐十五年魯衞宋鄭君)
(來朝二十八年中山君爲相不見斉/楚及朝天子事正曰年表二十九年)後子死(太子/申也)
(三十年斉敗/我馬陵虜申)身布冠(以䘮禮/自居也)而拘於秦(拘猶制正/曰髙注太)
(子見殺故布冠/而拘執於秦)三者非無功也能始而不能終也
　今王破宜陽殘三川而使天下之士不敢言雍天
　下之國(雍擁同言/據有之)徙兩周之疆(侵逼/之)而丗主不敢
　窺陽侯之塞(河東陽注/陽侯囯)取黃棘(秦紀楚記懐王与/昭王盟于黄棘皆)
(不地正曰正義云/盖在房㐮二州)而韓楚之兵不敢進王若能爲
　此尾(言善其後正曰尾終/也即士文能終之說)則三王不足四五霸不
　足六王若不能爲此尾而有後患則臣恐諸侯之
　君河濟之士(済水在温西北此言中囯爾正曰済/水出絳州垣曲縣王屋山伏流至孟)
(州済源縣出二源合流至温縣入河出河南溢/而爲滎自鄭以東貫滑曹鄆済斉青入于海)以
　王爲呉智之事也詩云行百里者半於九十(逸詩/言行)
(九十里適足/爲五十里耳)此言末路之難今大王皆有驕色以
　臣之心觀之天下之事依丗主之心(依猶/據)非楚受
　兵必秦也(皆驕/強故)何以知其然也秦人援魏以拒楚
　楚人援韓以拒秦(衍王/字)王(補曰姚本/無此字)四國之兵敵
(秦楚韓魏也韓魏雖/弱以得援故与之敵)而未能復戰也(敵故不/敢輕戦)齊宋
　在繩墨之外以爲權(外言四囯不以爲意/權言能輕重四囯)故曰先
得齊宋者伐秦(此言魏韓得之正曰/下文楚先得齊可見)秦先得齊宋
則韓氏鑠(以銷/金喻)韓氏鑠則楚孤而受兵也楚先得
之則魏氏鑠魏氏鑠則秦孤而受兵矣若隨此計
　而行之則兩國者(秦/楚)必爲天下笑矣(彪謂此䇿孟/軻之徒也惜)
(其不名正曰孟子曰仲尼之徒無道桓文之事者/五伯者三王之罪人今䇿云伯王之業五伯不足)
(六孟子而有是言歟驕者必敗亦論之常其言先/得齊宋与失之揣量事勢計較強弱不過以力服)
(人而已豈可与孟子同日/語哉𥙷曰爲大之爲云聲)
秦王與中期(秦/人)爭論不勝秦王大怒中期徐行而去
　或與中期說秦王曰悍人也(悍勇也勇/者多迕)中期適遇
　明君故也向者遇桀紂必殺之矣秦王因不罪(𥙷/曰)
(當曰中期悍/人也有錯文)
　　　昭襄王(武王母弟元年/赧王九年乙卯)
甘茂亡秦(茂傳昭元年擊/魏皮氏未㧞去)且之齊出關遇蘇子(代也/代傳)
(侍燕太子質/於斉將適秦)曰君聞夫江上之處女乎(女在/室者)蘇子
　曰不聞曰夫江上之處女有家貧而無燭者處女
　相與語欲去之(遣之/使去)家貧無燭者將去矣謂處女
　曰妾以無燭故常先至掃室布席何愛於餘明之
　照四壁者幸以賜妾何妨於處女妾自以爲有益
　於處女何爲去我處女相語以爲然而留之今臣
　不肖棄逐於秦而出關願爲足下掃室布席幸無
　我逐也蘇子曰善請重公於齊乃西說秦王曰甘
　茂賢人非恒士也(恒常/也)其居秦累丗重矣(茂事惠/武昭三)
(王)自殽塞谿谷地形險易盡知之彼若以齊約韓
　魏反以謀秦是非秦之利也秦王曰然則柰何蘇
　代曰不如重其贄(集韻贄與摯通握持/也言多持物徃遺之)厚其禄以
　迎之彼來則置之槐谷(扶風有槐史云鬼谷注在/陽城𥙷曰按史谿谷槐谷)
(並作鬼谷故前則徐注在陽城後則劉伯莊云在/関内雲陽皆不明按姚引後語注槐里之谷今京)
(兆始平之地/作鬼谷大非)終身勿出(代知茂必留齊故言此尔/不爲茂游說也正曰代以)
(此言激秦王與之上卿以相迎/之使齊亦重茂豈非游說也)天下何從圗秦秦
　王曰善與之上卿以相迎之齊(迎之於齊𥙷曰姚/注錢作以相印迎)
(之)甘茂辭不徃蘇子(元作/秦)秦(𥙷曰姚氏云一/作代按史同)僞爲
(𥙷曰僞爲二字疑是爲謂盖上卿/之事誠有何得言僞爲一本作謂)齊(𥙷𥙷曰姚氏/云一作爲爲)
(齊/王)王(閔)曰甘茂賢人也今秦與之上卿以相迎
　之茂德王之賜故不徃願爲王臣今王何以禮之
　王若不留必不德王彼以甘茂之賢得檀用強秦
　之衆則難圗也齊王曰善賜之上卿命而處之(命/猶)
(入命之命茂傳有補曰列女傳齊女徐吾與鄰婦/合燭夜績辭亦相類史通謂游士假設之辞遽以)
(名字加/之者)
獻則(楚人爲芈/戎游說者)謂公孫消(秦/人)曰公大臣之尊者也數
伐有功(伐戰/伐)所以不爲相者太后(宣太/后)不善公也
芈(元作辛/下同)辛(補曰當作/芈下同)戎者太后之所親也(􁏸侯/傳后)
(同父弟芉戎爲華/陽君凡芉皆楚人)今亡於楚在東周(戎時未入秦/知爲昭王𥘉)
(也)公何不以秦楚之重資而相之於周乎(使爲/周相)楚
　必便之矣(戎雖以罪去楚楚旣與秦共/資之必爲楚用故楚利之)是芈辛戎
有秦楚之重太后必說公公相必矣
三國攻秦入函谷(魏記哀二十一年與齊韓共攻/秦此九年也正曰哀當作㐮)秦
　王謂樓緩(趙人見穣侯傳此/九年相秦而免)曰三國之兵深矣寡
　人欲割河東而講(大河之東非地名𥙷/曰講媾通說見前)對曰割河
東大費也免(元作/勉)勉(𥙷曰䇿免勉通/姚/本正作免)於國患大利也此
　父兄之任也(謂公/族)王何不召公子他(元作池下同/此書多作他)
　池(正曰池即他/且當從本文)而問焉王召公子他池而問之對
　曰講亦悔不講亦悔王曰何也對曰王割河東而
講三國雖去王必曰惜矣(悔其/失地)三國且去吾特以
　三城從之此講之悔也王不講三國入函谷咸陽
　必危(咸陽秦都扶風渭城也𥙷曰大事記山南曰/陽水北亦曰陽其地在渭水之北九嵕諸山)
(之南故/曰咸陽)王又曰惜矣吾愛三城而不講此又不講
　之悔也王曰鈞吾悔也(鈞均同/平也)寧亡三城而悔無
危咸陽而悔也寡人決講矣(决断也/猶必)卒使公子他
　池以三城講於三國三國(𥙷此二字𥙷曰宜/復有三囯二字)之兵
　乃退(緩時相秦對以池之言豈爲侵官哉而曰此/父兄之任焉用彼相矣補曰緩之不自言池)
(以兩悔言皆䈤其主之術也○周䇿韓慶爲西周/說薛公令臨凾谷而無攻楚割東囯以與齊而秦)
(出楚王以爲和薛公從之會公子池來媾遂罷兵/大事記說見彼章當參觀按三城者武遂與韓封)
(陵與魏齊城與齊武遂封陵在河東齊城無考事/在年表秦昭九年下十一年書韓與齊魏擊秦與)
(我武遂大事記謂即此年事誤分也通/監綱目通以爲楼緩公子池之對者誤)
薛公(田/文)爲魏謂魏冉曰文聞秦王欲以吕禮收齊(收/猶)
(取也禮時相齊親禮所以取齊昭十三年禮奔魏/其相齊見周䇿及孟甞傳後至十九年歸秦明年)
(齊伐宋伐宋後文乃相魏此事合在禮歸秦之前/此時文未相魏其言爲魏意親之矣正曰失考辨)
(並見/周䇿)以濟天下君必輕矣齊秦相聚以臨三晉禮
　必并相之(相齊/及秦)是君收齊以重吕禮也齊免於天
　下之兵其讎君必深(齊讎冉也欲得陶故故下章/曰攻齊不成陶爲鄰恤然齊)
(未免於兵亦不敢尓正曰齊無兵患則可以肆志/於冉與秦得天下則伐齊深文意同但言其事理)
(當/尓)君不如勸秦王令敝邑(薛也文以此/十三年奔薛)卒攻齊之
　事齊破文請以所得封君齊破晉強(晉謂/魏)秦王畏
　晉之強也必重君以取晉(文親魏而重冉故/欲取晉必重冉)齊與
　晉敝邑(薛雖文舊封而屬齊齊/破畏魏且取薛予魏)而不能支秦(魏得/薛秦)
(必害之而魏實/弱不能當秦)晉必重君以事秦是君破齊以爲
　功採晉以爲重也(𥙷曰姚本操晉是/採字訛義不通)破齊定封而
秦晉皆重君若齊不破吕禮復用(禮雖亡秦之齊/秦方以禮収齊)
(則復親之今齊不破是秦収齊之功遂也/禮爲有功於秦秦必用之并相齊秦也)子必大
窮矣
泠向(髙注秦人今詳爲齊人正曰/髙注秦臣韓趙䇿亦有此人)謂秦王曰向欲以
齊事王使攻宋也宋破晉國危安邑王之有也(晉/囯)
(大梁也宋在其東宋破則梁/邑屬河東近秦梁危則秦可)取(危安/安邑)燕趙惡齊秦之
合必割地以交於王矣齊必重於王(秦多得地齊/畏其強故重)
(之)則向之攻宋也且以恐齊而重王(燕趙交於秦/故齊必恐)
王何惡向之攻宋乎(惡皆/去音)向以王之明爲先知之
(言秦自知/攻宋之利)故不言
謂穣侯曰爲君慮封(謀所以/定其封)苦(元作/若)若(𥙷曰此連/下有缺誤)於
除宋罪重齊怒(宋齊所惡也故除宋罪則齊怒齊/怒則冉之封不定故以爲苦除觧)
(免/也)須殘伐亂宋德強齊定身封此亦百丗之一時
　巳(補曰須殘字有衍誤趙䇿作宋罪重齊怒深殘/伐亂宋云云又作宋之罪重齊之怒深殘亂宋)
(云云凡兩見彼言爲奉陽君定/封說見彼䇿○姚本之時也巳)
謂魏冉曰楚破秦秦(𥙷正曰秦下/宜復有秦字)不能與齊懸衡矣
(懸衡輕重等也/此言秦輕於齊)秦三丗積節於韓魏(節猶事也言/累有戰伐之)
(事正曰劉辰翁云/積往來之節也)而齊之德新加(加於/韓魏)與(衍齊字/正曰)
(云與一/作焉)齊秦交爭韓魏韓(𥙷)魏東聽(謂聽齊正曰/姚本齊秦交)
(爭韓魏東/聽自通)則秦伐矣齊有東國之地方千里楚包
九夷(補曰索隠曰/屬楚之夷)又方千里南有符離之塞(屬/沛)北
　有甘魚之口(未詳疑爲濟隂髙魚正曰王應麟云/鮑說非左氏昭十三年傳吹于魚陂)
(注竟陵縣城/西北甘魚陂)權懸宋衛(言較其/輕重)宋衛乃當阿甄耳
(莊十三年注阿今濟北東阿齊之阿邑甄屬濟隂/莊十四年會于鄄史作甄此言二囯如齊邑爾補)
(曰鄄本濮/州鄄城)利有千里者二(謂齊楚正曰恐/非此句正指楚)富擅越
隷(越勾踐囯隷猶禮之秋官肆隷征伐所獲之民/也擅專有之事正曰越有三皆屬楚隷徒隷賤)
(稱此言/楚之強)秦烏能與齊懸衡韓(正曰此句与䇿首不/同當与上權/宋衛)
(爲北一本權懸韓魏者是支分/字上或缺楚字如此義乃稍通)支分方城膏腴之
地(支言細散取之腴腹/肥也言肥沃如之)以薄鄭(薄猶迫也鄭屬長/安在秦漢之間正)
(曰西都咸林鄭舊封去方城逺新鄭/榮陽是時巳爲韓䇿凡言鄭者韓也)兵休復起足
以傷秦不必待齊
五國罷成皐(屬河南詳見趙䇿惠文十三年此二十/一年也史不書補曰皐姚本作睪前漢)
(志成皐故虎牢亦名制左傳所謂巖邑也正義引/括地志云成皐故縣在洛州汜水縣西南汜音似)
秦王欲爲成陽君(以趙魏䇿知爲韓人此/十七年入朝時在其囯)求相韓
　魏韓魏弗聽秦太后(宣)爲魏冉(冉后弟時主五囯/之成后恐成陽害)
(其事故/爲之言)謂秦王曰成陽君以王之故窮而居於齊
　今王見其逹而収之亦能翕其心乎(翕猶収也/言收之晚)王
　曰未也太后曰窮而不収逹而報之恐不爲王用
　且収成陽君失韓魏之道也(其窮在齊亦/必韓魏所惡)
秦取楚漢中再戰於藍田大敗楚軍韓魏聞楚之困
　乃南襲至鄧楚王引歸後三國(齊韓/魏)謀攻楚恐秦
　之救也或說薛公可發使告楚曰今三國之兵且
　去楚楚能應而共攻秦雖(𥙷曰姚氏本章首/有此六十六字)藍田
(屬京/兆)豈難得哉(此䇿上有脫簡盖三囯攻楚楚求/秦救薛公時在魏說者欲使薛公)
(遣使之楚告以舎楚攻秦以疑秦使不救/楚此言三囯旣舎楚攻秦藍田可得也)况於楚
　之故地(藍田秦近邑也尚可得而況/楚地謂秦且以漢中予楚)楚疑於秦之
　未必救已也而今三國之辭云(元作去三囯攻楚/史不書辭云上所)
(言者/也)去(𥙷曰當/作云)則楚之應之也必勸(勸樂之也言/樂從從三囯)
(攻秦此/一說也)是楚與三國謀岀秦兵矣(出兵敵三囯/也其謀自楚)秦
　爲知之必不救也三國疾攻楚楚必走秦以急(趨/秦)
(吿急𥙷曰姚注一/本以下有告字)秦愈不敢出(畏三囯也/此又一說)則是我
　離秦而攻楚也(我三囯也離/言絶其交)兵必有功薛公曰善
　遂發重使之楚楚之應之果勸於是三國併力攻
　楚楚果告急於秦秦遂不敢出兵大(衍臣/字)臣(𥙷曰/姚氏)
(云曽作勝髙/注亦作大勝)有功(此章應屬齊若魏然附之齊則/薛公時在魏附之魏則無齊公)
(事以其事不完不明而齊魏無所適屬也故次之/此正曰秦恵王後十三年取楚漢中非薛公在魏)
(時事鮑不見脫簡文故/其說妄謬而次之此)
薛公乂魏而出齊女(魏公子負芻之母/薛公惡齊故逐之)韓春謂秦王
　曰王何不取爲妻以齊秦刦魏(刦刼/同)則上黨秦之
有也(此上黨/屬魏)齊秦合而立負芻負芻立其母在秦
則魏秦之縣也(言負芻以母/故必事秦)已珉(元作呡下同字/書無之而韓呡)
(韓䇿作珉今並從之此魏人也正曰巳字句/今連作巳珉非呡珉策字通恐即韓呡也)呡欲
　以齊秦而困薛公(爭魏權故補曰一本欲/以齊秦刧魏而困薛公)佐欲定
其弟(佐負芻庶兄/也定定其立)臣請爲王因珉呡與佐也(困二/人可)
(以刼魏/困薛)魏懼而復之(反齊/女)負芻必以魏殁丗事秦
齊女入魏而怨薛公終以齊奉事王矣(齊女德秦/而齊其父)
(母囯也齊又與薛公隙/故女能得之以事秦)
謂魏冉曰和不成(與趙和秦也此二十七年白/起擊趙因伐光狼正曰無考)兵必
出白起者復將戰勝必窮公不勝必事趙從公公
又輕(不能窮冉故從冉而和然先/和則冉重今不勝而和故輕)公不若母多(謂/專)
(志於和母/他務也)則疾到(趙歸我也此盖冉欲和而起欲/戰也起冉所薦其言窮公起似)
(不尓𥙷曰語不可曉/有缺誤姚云到恐封)
陘山之事(穣侯傳魏背秦與齊從親秦使穣侯攻趙/韓魏於華陽下且益趙以兵伐齊則此役)
(也陘山在宻後志注云史記秦破魏華陽地亦在/縣則此䇿書陘山史書華陽一役也事在三十四)
(年正曰大事記華陽之役秦救韓而擊趙魏年表/列傳或云得三晉將或云攻趙韓魏皆記者之誤)
(按大事記赧王四十一年魏背秦與齊從親秦魏/再伐魏㧞四城明年趙魏伐韓秦魏冉救韓敗趙)
(魏且與趙觀津益趙以兵伐齊補曰/陘山見前大事記華陽亭多在宻陽)趙且與秦伐
　齊齊懼令田章以陽武(屬河南此時屬齊正曰此/指開封陽武非齊地當考)
　合於趙而以順子爲質(齊公/子)趙王(惠/文)喜乃案兵告
　於秦曰齊以陽武賜敝邑而納順子欲以解伐敢
　告下吏(不斥王故/言吿吏)秦王使公子他之趙謂趙王曰
　齊與大囯救魏而倍約(齊背/二囯)不可信恃大國不義
(趙以齊倍/之爲不義)以告敝邑(告以/伐齊)而賜之二社之地(邑皆/有社)
(二社二邑也正曰/未詳戰囯之制)以奉祭祀今又案兵且欲合齊
　而受其地非使臣之所知也請益甲四萬大國裁
　之蘇伐爲齊獻書穣侯曰臣聞徃來者之(元作/之者)之
　者(𥙷曰宜作者之史無之字姚/注錢刘一作徃來之言者)言曰秦且益趙甲
　四萬人以伐齊臣竊必之敝邑之王(必者意其/然王㐮王)曰
　秦王明而熟於計穣侯智而習於事必不益趙甲
　四萬人以伐齊是何也夫三晉相結秦之深讎也
　三晉百背秦百欺秦不爲不信不爲無行今破齊
　以肥趙趙秦之深讎(此二十七年敗/趙取伐光狼)不利於秦一
　也秦之謀者必曰破齊敝晉(此晉趙也以趙破/齊齊破趙亦敝)而
　後制晉楚之勝(二囯破敝秦無後/慮可以南制楚)夫齊罷囯也(罷/捷)
(同)以天下擊之譬猶以千鈞之弩潰癰也(補曰史/作决潰)
(癰)秦王安能制晉楚哉(天能制人必其威武足以/屈人今攻罷囯勝之非武)
(也安能/制人)二也秦少出兵則晉楚不信(不信其/伐齊)多出
　兵則晉楚爲制於秦齊恐則不走於秦且走晉楚
(兵多則非獨齊見制懼晉楚亦見制齊畏/秦故不趨秦而與晉楚同患故趨晉楚)三也齊
　割地以實晉楚則晉楚安齊舉兵而爲之頓劔(二/囯)
(惡秦而斉先伐故旣合則斉爲/二囯出兵蝢下也此以小言之)則秦友受兵四也
　是晉楚以秦伐齊(晉亦趙也𥘉/與秦伐斉)以齊破秦(爲之頓/劔是也)
　何晉楚之智而齊秦之愚五也秦得安邑(此攻華/陽時得)
(之安邑魏地亦屬韓猶上黨兩屬也白起傳取韓/安邑正曰按起傳取韓安邑以東到乾河在取魏)
(城六十邑前一年昭王之十七年也索隱云韓故/地又魏以安邑入秦在昭王二十一年恐非此時)
(得/之)善齊以安之亦必無患矣秦有安邑則韓魏必
　無上黨哉(言可/取)夫取三晉之腸胃(安邑上/黨如之)與出兵
　而懼其不反也孰利故臣竊必之敝邑之王曰秦
　王明而熟於計穰使智而習於事必不益趙甲四
　萬人以伐齊矣(穣侯傳有𥙷曰於是穣侯不行引/兵而歸○爲斉爲之之爲使臣之)
(使兩走字/並去聲)
秦客卿造(造其/名)謂穰侯曰秦封君以陶(冉别封也越/記注陶今済)
(隂定陶𥙷曰/說見趙䇿)藉君天下(借以制天/下之權)數年矣攻齊之
事成陶爲萬乗(囯大/也)長小國以朝天子(𥙷曰姚本/率以朝)
　天下必聽五霸之事也攻齊不成陶爲鄰恤(言近/於憂)
　而莫之據也(無緩囯可恃正曰言攻斉不成/成則陶且有爲鄰囯得之之憂)故攻
齊之於陶也存亡之機也君欲成之何不使人謂
燕相國曰聖人不能爲時(時天時非/人所能爲)時至弗失(補/曰)
(姚本時至/而弗失)舜雖賢不遇堯也不得爲天子湯武雖
賢不當桀紂不王故以舜湯武之賢不遭時不得
帝王今攻齊此君之大時也已(得時之利/無大於此)因天下
　之力伐讎國之齊報惠王之耻(田單破燕燕/惠王之𥘉)成昭
　王之功(燕昭二十八年樂毅伐齊入臨淄三十二/年下齊七十餘城明年田單復之𥙷曰惠)
(王字疑有誤且/不當在昭王前)除萬丗之害此燕之長利而君之
　大名也(君謂/燕相)詩云樹德莫如滋(滋益/也)除害莫如盡
(逸詩𥙷曰泰誓樹德務滋/除惡務本姚本作書云)呉不亡越越故亡吴齊
　不亡燕燕故亡齊(齊閔八年蘇代爲齊說燕噲譲/子之燕幾亡矣而不卒功故有)
(樂毅臨淄之役正曰齊宣二十七年注/譲子之下宜云於是燕乱斉伐之云云)齊亡於燕
　呉亡於越此除疾不盡也非以(元作/以非)以非(正曰以/非至之)
(害句或以巳字通屬/上句上下文兩有此)此時也成君之功除君之害
　秦卒有他事(卒猝同/忽也)而從齊齊秦(元作/趙)趙合其讎
　君必深矣挾君之讎(讎謂/齊)以誅於燕(使燕/誅相)後雖悔
　之不可得也巳君悉燕兵而疾攻(元作/僣)僣(正曰字/誤當作)
(從下文/可證)之天下之從君也若報父子之仇誠能亡
　齊封君於河南(亦河之南非/郡此盖寓封)爲萬乗逹途於中國
　南與陶爲鄰丗丗無患願君之專志於攻齊而無
　他慮也(補曰後爲萬/乗之爲去聲)
　頃襄王二十年秦白起㧞楚西陵或㧞鄢郢夷
　陵燒先王之墓王徙東北保于陳城楚遂削弱
　爲秦所輕於是白起又將兵來伐楚人有黃歇
　　者游學愽聞㐮王以爲辯故使於秦說昭王曰
　　天下莫彊於秦楚今聞大王欲伐楚此猶兩虎
　　相闘而駑犬受其敝不如善楚臣請言其說臣
　聞之(𥙷曰姚氏云此叚首有缺文史記新序後/語皆有之文亦小異今以後語𥙷案此當)
(下接物至云云而章首說秦王/曰四字巳在此叚内當爲衍文)
說秦王曰(按史此春申君未封時書在擊芒卯/後此三十四年也𥙷曰說已見上)物至
　而反(至猶/極)冬夏是也致至而危(致言取物/置之物上)累棊是
也今大國之地半天下有二垂(邊/郵)此從生民以來
萬乗之地未甞有也先帝(尊稱之耳/時未爲帝)文王(惠文王/非孝文)
武(元作/莊)莊王(按史秦輕楚項襄王歇乃上書說秦/昭王則史與此䇿書此爲莊王謬也)
(𥙷曰莊/當作武)王之身三丗而不接地於齊(不與/通也)以絶從
親之要(要約/也)今王使成橋(秦人𥙷曰劉伯/莊云橋音矯)守事於
韓(守猶/待)成橋已(元作以正/曰以巳通)以北入燕(使燕入朝於/秦𥙷曰史作)
(盛橋以其地入秦爲是新序同/此言韓入地下言取魏地也)是王不用甲不伸
　威而出百里之地(出言割地燕入秦必割/地予秦秦使之出也)王可謂
　能矣王又舉甲兵而攻魏社(𥙷曰姚本/作杜是)大梁之門
　舉河内(屬司隷正曰正義云即懷州也在/河南之北西河之東東河之西)㧞燕酸
　棗虚桃人(燕南燕屬東郡酸棗屬陳留徐注始皇/五年取酸棗燕虚又蘇代曰決宿胥之)
(口魏無虚頓丘按此則虚魏地也桃人史作桃注/燕縣有桃城今按任城有桃聚𥙷曰燕張儀傳注)
(滑州胙城縣酸棗正義云故城在滑州酸棗縣北/古酸棗縣南虚正義云謂殷虚今相州所理大事)
(記解始皇紀引正義云姚虚在濮州雷/澤縣東二地不同按髙注作虚文恊)楚燕之兵
(𥙷曰史作魏之兵意此上皆魏地當/作魏之兵不然燕楚以來援者言之)雲翔而不敢
　校(雲翔散也語注包曰校報也正曰爾雅其飛也/翔注布翅翺翔按翔有髙起貌漢書言翔貴古)
(人每言/髙翔)王之功亦多矣王休甲(元作申無休/字今從史)申(正/曰)
(史文雖順此/作重義自通)息衆二年然後復之又取蒲衍首垣
(河東蒲坂注故蒲蘇伐曰北有河外卷衍注不地/今按屬魏故魏地書㧞我卷垣蒲陽衍而張儀說)
(魏王秦據卷衍又南陽有杜衍垣元作恒河東有/首山首垣正曰徐廣及索隱皆云此蒲在衛之長)
(垣蒲郷索隱云衍在河南與卷近/正義云屬/鄭州恒姚本作垣索隱云首盖牛首垣即長垣非)
(河東之垣也/長垣開封縣)以臨仁(兵臨之/仁地鈌)平丘(元作/兵)兵(𥙷曰兵/從史文)
(伯/丘)小黃濟陽嬰城(地並屬陳畱嬰猶縈也盖二邑/環兵自守𥙷曰按燕䇿決白馬)
(之口魏無黄濟陽史作外黄正義云故黄城在曹/州考城縣東濟陽故城在曹州冤朐縣西南大事)
(記云水經注河水舊在白馬縣南泆通黄溝趙世/家㧞魏黄城正義引括地志云故黄城在魏州冠)
(氏縣南十里因黄溝爲/名舊注陳留外黄者非)而魏氏服矣王又割濮(周/紀)
(注在江漢之南楚紀/注建寜邵南有濮夷)磨之北(後志當陽縣注荆州/記沮水西有磨城子)
(胥所造正曰江漢南之濮乃書所謂彭濮之濮沮/水磨城逺不相渉下文北屬之燕可見濮即衛之)
(濮上水出東郡濮陽南入鉅野者也索隱云磨地/近濮按史表有磨侯程黒索隱云表作歴歴縣在)
(信都地邑並無磨愚按此字作磨與歷通猶樂/毅書磨室之類新序正作僕歴則其字甚明)屬
　之燕斷齊秦之要絶楚魏之脊天下五合六聚而
　不敢救也王之威亦憚矣(補曰憚史作單是/新序同殫盡也)王若
　能持功守威省攻伐之心而肥仁義之誡(髙注肥/猶厚地)
(猶道則此誡字元作地也補/曰守威疑/守成史誡作地新序同姚氏云一本作誠)使無復後
　患三王不足四五霸不足六也王若負人徒之衆
　恃(元作材/史作仗)材(補曰姚云/一本無)甲兵之強一(元作/壹)壹(𥙷曰/史作)
(乗新/序同)毁魏氏之威(前勝魏有威矣今自挫毀不/持守也正曰從乗字義明)而
　欲以力臣天下之主臣恐有後患詩云靡不有𥘉
　鮮克有終易曰狐濡其尾(未濟注小狐不能渉大/川雖済而無餘力將濡)
(其尾不/能終也)此言始之易終之難也何以知其然也智
　氏見伐趙之利而不知榆次之禍也(榆次屬太原/智伯葬處正)
(曰索隠云敗於榆次/正義云屬并州縣)呉見伐齊之便而不知干隧
　之敗也(干隧呉地蘇秦春申傳並不注道應注干/隧在臨淮豈此耶盖或越王逐北至是正)
(曰正義云出萬安山西南一里太湖即/夫差自剄處在蘇州呉縣西北四十里)此二國者
　非無大功也沒(元作/𥙷/曰姚/設/云劉本作没)利於前(没猶/溺)而易
(𥙷曰易音亦前之/利易後之患也)患於後也呉之信越也從而伐
　齊遂攻齊人於艾陵(𥙷曰艾陵在/兖州愽縣南)還爲越王禽於
　三江之浦(禮揚州其川三江浦水濵也髙注即/干隧正曰書蔡傳婁江東江松江也)智
　氏信韓魏從而伐趙攻晉陽之城勝有日矣(其日/可期)
　韓魏反之殺智伯瑶於鑿臺之上(史注在/揄次)今王妬
　楚之不毀也(謂無/傷)而忘毀楚之強魏也(楚毀不能/侵之故強)
(考下文宜有韓字𥙷/曰史作韓魏新序同)臣爲大王慮而不取(𥙷曰/取下有)
(也字/文順)詩云大武逺宅不渉(逸詩武足迹宅猶居也/言地之居逺者雖有大)
(足不渉之也正曰威武之大/者逺安定之不必渉其地也)從此觀之楚國援也
　鄰國敵也詩云他人有心子忖度之躍躍毚兎遇
　犬獲之(大雅巧言詩忖亦度也躍躍是也毚狡也/言兎雖善走或時遇犬犬能得之人心難)
(知或可忖度𥙷/曰羅天力反)今王中道而信韓魏之善王也(中/道)
(在前/後間)此正呉信越也臣聞敵不可易時不可失臣
　恐韓魏之卑辭慮患(以慮患/故卑辭)而實欺大國也王旣
　無重丗之德於韓魏(重猶/累)而有累丗之怨焉夫(𥙷/曰)
(姚本之怨矣/無焉夫字)韓魏父子兄弟接踵而死於秦者百
　丗矣(𥙷曰百丗史作將十丗/新序同髙注百一作累)本國殘社稷壞宗廟
　隳刳腹拆頥(頷/也)首身分離暴骨草澤(暴日/乾也)頭顱僵
　仆(顱首骨僵/僨仆倒也)相望於境父子老弱係虜相隨於路
(係纍爲虜/虜獲也)鬼神狐祥(狐之爲妖者正曰史狐傷是/新序作潢洋二字楚辭後語)
(注潢户廣/反洋音養)無所食(無人爲/之依也)百姓不聊生族類離散
　流亡爲臣妾(男爲人臣/女爲妾)滿海内矣韓魏之不亡秦
　社稷之憂也今王之攻楚不亦失乎且王攻楚之
　日則惡出兵(惡安/也)王將藉路於仇讎之韓魏乎兵
　出之日而王憂其不反也是王以兵資於仇讎之
　韓魏必攻隨陽右壤(補曰一本隨陽右壤疊一句/新序同陽作水索隱云楚都)
(陳隨水之右壤盖在隨之西/今鄧州之西多山林者是也)此皆廣川大水山林
　谿谷不食之地王雖有之不爲得地是王有毁楚
　之名無得地之實也且王攻楚之日四國必(衍應/字)
　應(補曰姚云一/本無史同)悉起應王(齊趙韓魏也方言南攻/故不及燕應言以兵從)
(之盖躡/秦也)秦楚之兵(𥙷𥙷曰史之/下有兵字)搆而不離魏氏将
　出兵而攻留(屬楚/國)方與(方與胡陵/屬山陽)銍胡陵碭蕭相
(碭屬梁囯/餘屬沛)故宋必盡(七國故/皆宋也)齊人南面泗北必舉
(濟隂乗氏注泗水入淮魯囯卞縣注入沛補曰書/蔡傳泗水出魯囯卞縣桃墟西北陪尾山四源俱)
(導因名西南過彭城又東南/過下邳入淮卞仐泗水縣)此皆平原四逹膏腴
　之地也而王使之獨攻(秦與楚戰不䁔救七邑及/四比二囯攻之兵勢無所)
(分/也)王破楚於以肥韓魏於中國而勁齊(補曰姚云/劉本以上)
(無於字楚/史新序同)韓魏之強足以校於秦矣(校較同直也/言與之敵)
　而齊南以泗爲境東負海(負與抱/反背也)北倚河而無後
　患天下之國莫強於齊齊魏得地葆利(葆保/同)而詳
　事不吏(事猶治𥙷曰不吏姚本下吏是詳其/事以下於吏愼重之意應上葆利言)一年
　之後爲帝若未能於以禁王之爲帝有餘(禁制/也)夫
　以王壤土之博人徒之衆兵革之強而注地於楚
(注猶屬言地廣正曰注瀉之注𥙷曰史作/樹怨於楚新序同姚本一舉衆而注地)詘令韓
　魏(詘猶反正曰魏句屈命令於韓魏歸爲帝/之重於齊言齊韓魏皆強而齊尤甚也)歸帝
　重於齊是王失計也臣爲王慮莫若善楚秦楚合
　而爲一以臨(元作臨以𥙷曰姚/云劉本作以臨)韓韓必受首(言其/服而)
(請/誅)王襟以山東之險(蔽障/如襟)帶以河曲之利(圍繞/如帶)韓
　必爲關中之侯(比之/侯吏)若是王以十萬(𥙷補曰史十/下有萬字是)
(新序/同)戍(元作/成)成(補曰史作戌/是新序作伐)鄭梁氏寒心(戰懼/則然)許
　鄢陵(並屬/頼川)嬰城上蔡召陵(並屬/汝南)不徃來也(韓魏不/通補曰)
(史上蔡上有而字新序/同從此則上以嬰城句)如此而魏亦關内候矣王
　一善楚而關内二萬乗之主注地於秦(元作/齊)齊(補/曰)
(當作/秦)齊之右壤可拱手而取也(拱歛/手)是王之地一
注(元作/任)任(補曰史/作經是)兩海(東南正曰索隐/云西海至東海)要絶天下
　也(要謂/中)是燕趙無齊楚齊楚(𥙷此二字補曰宜從/史疊齊楚字是新序)
(同)無燕趙也然後危動燕趙(以危亡之/事恐動之)持齊楚(持/劫)
(之也補曰史直揺齊楚/新序同通鑑綱目從之)此四國者不待痛而服矣
(痛言攻伐之酷春申傳有補曰史昭王曰善於是/止白起而謝韓魏發使賂楚約爲與囯○惡音烏)
(重丗之重平聲藉音僣方/與音房預爲王之爲去聲)
段産(秦/人)謂新城君(韓㐮十二年/注芉戍也)曰夫宵行者能無爲
　之一也而難千里之行今臣雖不肖於秦亦萬分
　之一也而相國見臣(戎未甞相以其/傳囯事稱之)不釋塞者(言/障)
(之於下/不解)是纆牽長也(亦在韓䇿詳二臣之言則戎/之竉少衰矣故范雎得而間)
(之正曰上章為議已者言下章言相囯之短於用/已皆不見芈戎寵衰之意為秦亦無明徵當從舊)
(次○難/去聲)
范子(名睢字叔後封應侯凡范皆晋/舊姓故史云魏人補曰睢音雖)因王稽(秦謁者/令時使)
(魏/還)入秦獻書昭王曰臣聞明主莅正(史作政/字通)有功
　者不得不賞有能者不得不官勞大者其禄厚功
　多者其爵尊能治衆者其官大故不能者不敢當
　其職焉能者亦不得蔽隠使以臣之言爲可則行
　而益利其道(利猶/達)若将弗行則乆留臣無謂(元作/為)
　爲也語曰人主(𥙷曰姚云後語/作庸主史同)賞所愛而罰所惡
　明主則不然賞必加於有功刑必斷於有罪今臣
　之胷不足以當椹質(集韻椹所木鑕/鑕鐵椹質鑕同)要不足以待
　斧鉞(鉞亦/斧也)豈敢以疑事甞試於王乎(甞亦/試也)雖以臣
　爲賤而輕辱臣獨不重任臣者後無反覆於前者
　耶(保作人必保其後後不如言則爲反覆此任人/者所重也王豈得䡖之𥙷曰姚本反覆於前王)
　臣聞周有砥厄宋有結禄梁有懸黎楚有和璞(卞/和)
(之璞皆/美玉名)此四寶者工之所失也(失謂不能别之/故卞和三刖也)而
　爲天下名器然則聖王之所棄者獨不足厚國家
　乎(厚言使/之重)臣聞善厚家者取之於國善厚國者取
　之於諸俟(皆取/其人)天下有明主則諸侯不得擅厚矣
　是何也爲其凋榮也(凋傷也榮草華也此喻厚/重彼有擅之則此無有)良
　醫知病人之死生聖主明於成敗之事利則行之
　害則舎之疑則少甞之雖堯舜禹湯復生弗能改
　已(補曰睢云聖王明於成敗之事而曰疑則少甞/之語旣反覆又引舜禹舜禹豈嘗疑事者哉所)
(謂游士/之言)語之至者臣不敢載之於書其淺者又不
　足聽也意者臣愚而不闔於王心耶(闔合同補曰/闔史作槪索)
(隠引䇿/作関)亡(元作/補曰姚云/已/錢作亡史同)其言臣者(亡其猶得/亡補曰亡)
(其猶/亡乃)將賤而不足聽耶非若是也則臣之志(絶句/正曰)
(史自非然者臣願云云按自非然者即䇿非若是/也臣願即䇿則臣之志願云云志字句絶雖竒非)
(文/義)願少賜游觀之間(間暇/隙也)望見足下(不斥王故指/其足下之人)
(猶陛/下也)而入之書上秦王說之因謝王稽說(且謝且/說說其)
(未用之故正曰謝其得人而説其/欲見之意姚云一本無説字史同)使人持車召之
(睢傳有𥙷曰為其之為/去声説之之說音恱)
范睢至秦王庭迎范雎曰(𥙷曰一本/謂范雎)寡人宜以身受
　令乆矣今者義渠之事急(盖修李帛之怨補曰大/事記赧王四十四年秦)
(㓕義渠漢匈奴傳秦昭王時義渠戎王與/宣太后亂有二子太后計殺王於甘泉)寡人日
自請太后今義渠之事已寡人乃以身受命躬竊
　閔然不敏(閔猶傷敏疾也自/傷其見睢之晚)敬執賔主之禮范雎
　辭譲是日見范雎見者(下見䝨/遍反)無不變色易容者
秦王屏左右(愽雅屏除也/此謂法之)宫中虚無人秦王跪而
　進曰先生何以幸教寡人(以教之/為寵)范雎曰唯唯有
間(亦隙也正曰間猶頃/也孟子為間如字)秦王復請范雎曰唯唯若
　是者三秦王跽曰(跽長/跪也)先生不幸教寡人乎范雎
　謝曰非敢然也臣聞始時吕尚之遇文王也身為
　漁父而釣於渭陽之濵耳(渭水出隴西首陽此渭/水之陽詩在咸陽之地)
(補曰正義引吕氏春秋云太公釣於兹泉酈道元/云磻溪中有兹泉水源出岐州岐山縣西南凡谷)
(北流十二/里注于渭)若是者交䟽也(絶/句)已一說而立為太師
　載與俱南(補曰姚本無/南字史同)歸者其言深也故文王果
　收功於吕尚卒擅天下而身立為帝王即使文王
　䟽吕望而弗與深言是周無天子之徳而文武無
　與成其王也今臣羇旅之臣也交䟽於王而所願
　陳者皆匡君臣之事䖏人骨肉之間(処猶在也謂/欲言太后及)
(穰侯/等)願以陳臣之陋忠而未知王心也所以王三
　問而不對者是也臣非有所畏而不敢言也知今
　日言之於前而明日伏誅於後然臣弗敢畏也大
　王信行臣之言死不足以爲臣患亡不足以爲臣
　憂􁇀身而爲厲(音頼惡疾也𥙷曰豫譲傳索隠云/凡􁇀有毒近之者多患瘡腫若頼)
(然故以􁇀塗身令若癩/然厲頼聲近古多借)𬒳髮而爲狂不足以爲臣
　耻五帝之聖而死三王之仁而死五霸之賢而死
　烏獲之力而死(秦紀烏獲武王力士然自孟/子時稱之則其以力聞乆矣)奔育
　之勇而死(史注孟奔夏育皆勇士育之/力能舉千鈞𥙷曰皆衛人)死者人之
　所必不免處必然之勢可以少有𥙷於秦此臣之
　所大願也臣何患乎伍子胥橐載而出昭關(楚関/名補)
(曰後語注/云韋橐)夜行而晝伏至於菱夫(地缺正曰姚本/作菱水索隠云)
(即溧/水)無以餌其口坐行蒲服(匍匐同/飢困故)乞食於呉市
(胥傳在丹/陽溧陽)卒興呉國闔閭爲霸使臣得進謀如伍
　子胥加之以幽囚不復見是臣說之行也臣何憂
　乎箕子接輿(髙士傳楚人/陸通字接輿)漆身而爲厲𬒳髮而爲
　狂無益於殷楚使臣得同行於箕子接輿漆身(補/曰)
(姚注一本/無此二字)可以𥙷所賢之主是臣之大榮也(二子/無𥙷)
(於時猶為之今為而有𥙷故特以為榮正曰接輿/固辟丗之士箕子之心豈睢所能知鮑順文爲說)
(謬/矣)臣又何耻乎臣之所恐者獨恐臣死之後天下
　見臣盡忠而身蹷也(蹷僵/也)是以杜口褁足莫肯即
　秦耳(即就也補曰/即一作郷)足下上畏太后之嚴下惑姧臣
　之態居深宫之中不離保傅之手(女保女傅/非大臣也)終身
　闇惑無與照姧大者宗廟滅覆小者身以孤危此
　臣之所恐耳若夫窮辱之事死亡之患臣弗敢畏
　也臣死而秦治賢於生也秦王跪曰先生是何言
　也夫秦國僻逺寡人愚不肖先生乃幸至此此天
　以寡人慁先生(慁溷同亂/也濁皃)而存先王之廟也寡人
　得受命於先生此天所以幸先王而不棄其孤也
　先生柰何而言若此事無大小上及太后下至大
　臣願先生悉以教寡人無疑寡人也范雎再拜秦
　王亦再拜范雎曰大王之國北有甘泉谷口(文紀/注在)
(雲陽雲陽/屬馮翊)南帶涇渭(涇水出安/定涇陽)右隴蜀(隴西有隴/坻即隴阪)
　左関坂(函谷関/隴坂)戰車千乗奮擊百萬以秦卒之勇
　車騎之多以當諸侯譬若施韓盧(俊犬名博物志/韓有黒犬名盧)
　而逐駑兎也(駑言其不俊𥙷曰姚本/施作馳駑作補史同)覇王之業可
　致今反閉關(𥙷補曰史閑下有関/字姚云季善引同)而不敢窺兵於
　山東者是穰侯為國謀不忠而大王之計有所失
　也王曰願聞所失計雎曰大王越韓魏而攻強齊
　非計也少出師則不足以傷齊多之則害於秦臣
　意王之計(以意/測之)欲少出師而悉韓魏之兵則不義
　矣(義宜也已少出師而/使人悉出非宜)今見與國之不可親(與謂/韓魏)
　越人之國而攻可乎䟽於計矣昔者齊人伐楚(閔/二)
(十三年敗楚重丘大/有功正曰十三年)戰勝破軍殺将再辟千里(辟/拓)
(地/也)膚寸之地無得者(集韻側手曰抶通作/膚春秋傳膚寸而合)豈齊不
　欲地哉形弗能有也諸侯見齊之罷露(罷疲同在/野曰露)
　君臣之不親舉兵而伐之(魏昭十二年與秦/趙韓燕伐齊敗之)王辱
　軍破爲天下笑所以然者以其伐楚而肥韓魏也
　此所謂藉賊兵而齎盜食者也王不如逺交而近
　攻(補曰逺交近攻秦卒用/此術破諸侯并天下)得寸則王之寸得尺亦
　王之尺也今舎此而逺攻不亦繆乎且昔者中山
(元作/山中)山中(補曰當/作中山)之地方五百里趙獨擅之(武靈/二十)
(七年亡/中山)功成名立利附焉(元作則/今從史)則(𥙷曰恐當/從史作焉)天
　下莫能害(此言近/攻之利)今韓魏中國之處而天下之樞
　也(言出入來/往所由)王若欲霸必親中國而以爲天下樞
　以威楚趙趙強則楚附楚強則趙附(言雖不能兼/制必有一附)
　楚趙附則齊必懼懼必卑辭重幣以事秦齊附而
　韓魏可虛也(可使爲/丘墟)王曰寡人欲親魏魏多變之
　國也寡人不能親請問親魏柰何范睢曰卑辭重
　幣以事之不可削地而賂之不可舉兵而伐之(彪/謂)
(逺交近攻雎之䇿當矣語未卒而復欲親之旣親/之又欲伐之立談之間矯亂如此使人生何道從)
(乎若日某䇿爲上某次之其可也正曰/大事記親魏者豈誠愛魏哉孤韓黨耳)於是舉兵
　而攻邢丘(在河南平臯補曰史廪丘郪丘郎邢丘/也正義云漢置平皐縣在懐州武德縣)
(南)邢丘㧞(四十一年/夏取邢丘)而魏請附曰(雎復/說也)秦韓之地
　形相錯如繡秦之有韓若木之有蠧人之病心腹
　天下有變爲秦害者莫大於韓(補曰姚本此下有/王不如収韓一句)
　王曰寡人欲収韓韓(𥙷補曰姚云/劉本有史同)不聽爲之柰何
范雎曰舉兵而攻榮陽(屬河/南)則成臯之路不通北
斬太行之道(河内山陽唐有/此山晋隘也)則上黨之兵不下一
舉而攻宜陽則其國斷而爲三(衍魏字補曰宜一/本作榮史同是時)
(宜陽之/㧞乆矣)魏(補曰字/疑衍)韓見必亡焉得不聽韓聽而霸
事可成也王曰善(睢傳有按史㧞邢丘在親魏說/後二年此三十八年也攻宜陽)
(說亦在㧞邢丘前則此邢丘㧞要終言之也正曰/大事記秦昭王三十六年范雎爲客卿三十九年)
(㧞懷四十一年㧞邢丘史㧞邢丘後睢復說攻韓/則此自是兩節䇿附載爲一章也昭王四十四年)
(攻韓取南陽絶太行/道皆行睢之謀也)
范雎曰臣居山東聞齊之内有田單(齊之䟽屬後爲/相封安平君史)
(云田文非也文去齊至是巳二十餘年不得近舎/單逺論文也補曰姚氏云後語亦作文愚謂舉齊)
(事言不/必一時)不聞其有王聞秦之有太后穰侯涇陽(眧/王)
(母/弟)華陽(補曰正義云華陽亭名在洛州宻縣故華/城在鄭州管城縣南杜注新城宻也故戎)
(又號新城君涇陽雍州縣髙陵屬京兆〇四貴者/穰侯涇陽華陽髙陵也史涇陽華陽擊斷無諱下)
(有髙陵進退不請一句䇿下文出髙陵則此/有缺文又走涇陽下姚云曽有華陽字史同)不聞
　其有王夫擅國之謂王(擅專/也)能專利害之謂王制
　殺生之威之謂王今太后擅行不顧(不顧/王也)穰侯出
　使不報(報猶白也言不白/王而擅遣使於外)涇陽華陽擊斷無諱(擊/断)
(謂刑人無諱/言不避王)四貴備而國不危者未之有也爲此
　四者下乃所謂無王已然則權焉得不傾而令焉
　得從王出乎臣聞善爲國者内固其威而外重其
　權穰侯使者操王之重決裂諸侯(謂分剖/其地)剖符於
　天下(剖猶分符信也謂軍符漢制以竹長六寸分/而相合正曰竹長六寸說文說也漢文紀云)
(郡國守相爲銅虎符竹使符索隱云漢書儀䥨虎/符發兵竹使符出入徴發此剖符取上决裂而言)
(謂擅封/爵也)征敵伐國莫敢不聽戰勝攻取則利歸於
　陶國敝御於諸侯(國謂秦御言爲諸侯所制正曰/下章利盡歸於陶國之幣帛云)
(云恐此/有缺誤)戰敗則怨結於百姓而禍歸社稷詩曰木
　實䌓者(實木/子)披其枝(披謂裭之正曰/披折也普靡反)披其枝者傷
　其心(逸/詩)大其都者危其國(此因詩申之也補曰恐/此四語皆詩非必逸詩)
(古有此/語爾)尊其臣者卑其主淖齒(楚將楚使救/齊因相之)管齊
　之權(管猶管搉之/管專之也)縮閔王之筋懸之廟梁宿昔而
　死(集韻宿夜也通作者亊在/閔四十年正曰三十年)李兊用趙减食主父
(减主/父食)百日而餓死(趙惠文/四年)今秦太后穣侯用事髙
　陵(亦昭王/母弟)涇陽佐之卒無秦王此亦淖齒李兊之
類也臣今見王獨立於廟朝矣且臣將恐後世之
有秦國者非王之子孫也秦王懼於是乃廢太后
逐穣侯岀髙陵走涇陽於關外(此四十一年補曰/按睢傳睢相在昭)
(王四十一年秦紀明年太后薨葬芷陽驪山九月/穰侯出之陶是太后𥘉未甞廢穰侯雖免相而未)
(就國太后葬後始出之陶此辯士增飾非實之辭/故大事記從邵氏皇極經丗書免魏冉相國奪宣)
(太后權以客卿范睢爲丞相封應侯其下書華陽/君芊戎王弟涇陽君布出就封華陽盖髙陵别名)
(此書爲實綱目書秦君廢其母不治亊遂/魏冉芈戎公子市公子悝云云亦失考)昭王謂
范雎曰昔者齊公得管仲時以爲仲父今吾得子
亦以爲父(睢傳有正曰睢欲言太后穣侯先巳摩/切秦王王曰上及太后下至大臣願先)
(生悉心以教寡人宜可言矣而且陳逺交近攻之/䇿至是姑極所欲言比䇿士之深術也史所謂未)
(敢言内先言外以觀秦王之俯仰是矣而乃謂左/右多竊聽者睢恐故爾則未然也睢豈不能屏左)
　大於臂臂大於股若有此則病必甚矣百人輿瓢
　而趨(負之如輿載物/正曰輿載也)不如一人持而走疾百人誠
　輿瓢瓢必裂(以爭持/者衆)今秦國華陽用之穰侯用之
　太后用之王亦用之不稱瓢爲器則巳(稱猶等也/謂比國於)
(瓢)稱瓢爲器國必裂矣臣聞之木實繁者枝必披
　枝之披者傷其心都大者危其國臣強者危其主
　且今邑中自斗食以上(漢官表歳俸不滿百斛/計日而食一斗二升)至
　尉内史(秦有郡縣有内/史郡國官也)及王左右有非相國之人
　者乎(相國/穰侯)國無事則巳國有事臣必見王獨立於
　庭也臣竊爲王恐恐萬丗之後有國者非王子孫
　也臣聞古之善爲政者其威内扶(扶猶持也/言不顛仆)其輔
　外布(輔謂股/肱之臣)而(元作/四)四(𥙷曰字誤/宜作而言)治政不亂不逆
使者直道而行不敢爲非今太后使者分裂諸侯
　而符布天下操大國之勢徴強兵伐諸侯戰勝攻
　取利盡歸於陶國之幣帛竭入太后之家境内之
　利分移華陽古之所謂危主㓕國之道必從此起
　三貴竭國以自安(㩀上文不及/涇陽髙陵)然則令何得從王
　出權何得毋分是(衍我/字)我(𥙷曰姚云劉/本無此字)王果處三
　分之一也(彪謂人君生事之所嚴有母而已范雎/說昭王乃以太后為稱首忍哉君子所)
(以進其身豈舎/此獨無說乎)
秦昭王謂左右曰今日韓魏孰與始強對曰弗如也
　王曰今之如耳(魏人正曰髙注韓臣/抜如姓魏有如姬)魏齊(魏/相)孰與
　孟甞(先時/相魏)芒卯之賢(不言韓人/魏主兵也)對曰弗如也王曰
　以孟甞芒卯之賢帥強韓魏之兵以伐秦猶無奈
　寡人何也今以無能之如耳魏齊帥弱韓魏以攻
　秦其無奈寡人何亦明矣(補曰姚本此下有左/古皆曰盡然六字)中
　期(武王時巳出此人至/是四十四五年矣)堆琴(𥙷曰期史作旗說苑/申旗史馮琴索隱引)
(後語伏琴韓子堆瑟說苑伏瑟愚謂此記其堆/琴而起對猶論語記舎瑟也莊子云孔子堆琴)對
　曰王之料天下過矣(料量/也)昔者六晉之時(智范中/行韓魏)
(趙晉卿也/實分晉囯)智氏最強㓕破范中行又帥韓魏以圍
　趙襄子於晉陽决晉水(出晉陽補曰正義引括地/志云晉水出并州晉陽縣)
(西東南流/注汾水)以灌晉陽城不沈者三板耳(板髙/三尺)智伯
　出行水(行去音/按視也)韓康子御魏桓子驂乗(徐無鬼䟽/在左爲驂)
(在右/為御)智伯曰始吾不知水之可亡人之國也乃今
　知之汾水利以灌安邑(汾水出汾陽屬河東𥙷曰/漢志汾水出太原汾陽縣)
(北山至河東汾陽縣入河正義云安邑在絳州夏/縣汾水東北歷安邑西河入河髙注安邑魏桓子)
(邑)絳水利以灌平陽(絳水平陽並屬河東正曰晉/迁新田今絳縣謂平陽為故)
(絳正義引括地志云絳水一名白水今/名弗泉源出絳山髙注平陽韓康子邑)魏桓子肘
　韓康子(不敢正語/以肘築之)康子履魏桓子躡其踵(躡𨄌踵/跟也)
　肘足接於車上而智氏分矣身死國亡爲天下笑
　今秦之強不能過智伯韓魏雖弱尚賢其在晉陽
　之下也此乃方其用肘足時也願王之勿易也(彪/謂)
(此賢人君子之言也人君聞暇宜數聞之魏釐十/一年有曲四十一年也以在取邢丘下故不可先)
(范睢事正曰秦自孝公啇鞅以来政俗彌惡當時/動以遺禮義弃仁恩虎狼目之是以魯連孔順義)
(所不臣盖聖賢之徒之所絶也凡委質於其/囯者雖有忠言嘉謨皆不得在君子之科)
秦宣太后愛魏醜夫(魏人/仕秦)太后病將死出令曰爲我
葬必以魏子爲殉(以人從/葬曰殉)魏子患之庸芮(秦人正/曰髙注)
(臣)爲魏子說太后曰以死者爲有知乎太后曰無
　知也曰若太后之神靈明知死者之無知矣何爲
空以生所愛葬於無知之死人哉若死者有知先
　王積怒之曰乆矣太后救過不贍何暇乃(𥙷曰元/無乃字)
　私魏醜夫乎太后曰善乃止(后死在四十二年𥙷/曰為魏之為去聲)
秦攻韓圍陘(僖四年次于陘注楚地頴川召陵南有/䣆亭此時屬韓韓桓惠九年秦㧞我陘)
(此四十三年也正曰召陵䣆亭者陘山也說見前/非北陘史韓丗家秦㧞我陘城汾旁正義云陘故)
(城在絳州曲沃縣西北汾水之旁白起/傳作邢丘亦誤大事記據丗家為文)范睢謂秦
　昭王曰有攻人者有攻地者穰侯十攻魏而不得
(補曰姚云/得一作能)傷者非秦强而魏強也其所攻者地也
地者人主所甚愛也人主者人臣之所樂爲死也
攻人主之所愛與樂死者鬪故十攻而弗(補曰姚/本弗下)
(有能/字)勝也今王將攻韓圍陘臣願王之母獨攻其
　地而攻其人也王攻韓圍陘以張儀爲言(儀死至/雎之相)
(四十四年矣儀亦/未甞在韓此必誤)張儀之力多且割(元作/削)削(補曰/疑即)
(下文/割字)地而以自贖於王幾割地而韓不盡張儀之
　力少則王逐張儀而更與不如儀者市(智不如耳/非力也)
　則王之所求於韓者盡可得也(補曰更平声此/章有舛誤未詳)
應侯曰鄭人謂王未理者璞周人謂䑕未腊者朴周
　人懷朴(元作/璞)璞(𥙷曰當/作朴)過鄭賈曰欲買朴乎鄭賈
　曰欲之出其朴乃䑕也因謝不取(謝辞去也補曰/一本出其朴視)
(之乃鼠也○說亦見/尹文子及漢應奉傳)今平原君(趙公子勝惠文王/弟後相孝成見魏)
(無忌/傳)自以賢顯名於天下然降其主父沙丘而臣
之(降貶損之也鉅鹿有沙丘亭趙記不書此未詳/正曰趙記書公子成李兊非平原也平原字必)
(有/誤)天下之王尚猶尊之是天下之王不如鄭賈之
智眩於名(眩目無常主/也故為惑)不知其實也
天下之士合從相聚於趙而欲攻秦秦相應侯曰王
　勿憂也請令廢之秦於天下之士非有怨也相聚
　而攻秦者以已有(補曰一本/有作欲)富貴耳王見大王之
狗卧者卧起者起行者行止者止毋相與鬪者投
　之一骨輕起相牙者(輕猶忽也牙/言以牙相噬)何則有争意也
　於是(補)唐雎載音樂予之五千金居武安(屬魏/郡趙)
(奢漙注在邯鄲西/正曰武安說見前)髙㑹(髙紀注/大㑹也)相與飲謂邯鄲人
(邯鄲趙/囯都)誰來取者於是其謀者固未可得子也(用/金)
(少故未能/動謀者)其可得予者與之昆弟矣(謀人之昆弟/正曰言與之)
(和好若昆弟矣/此下有缺文)公與秦計功者(應侯教/唐雎云)不問金之
　所之金盡者功多矣今令人復載五千金随公唐
　雎行至武安散不能三千金天下之士大相與鬪
　矣(士得金復為秦故其謀不恊補曰六囯猶連雞/群士如鬪狗所以虎狼秦張頥哆其口〇秦記)
(尉繚説秦王曰願大王毋愛財物賂其豪臣以亂/其謀不過亡三十萬金則諸侯可盡大事記云前)
(此范睢之散合從後此陳平之間項羽同出一術/盖亂丗風俗貪鄙故此術每中有言礼義㢘耻於)
(多事之際必以為迂􁆻不知撥乱之兼莫要於此/愚謂郭開之間李牧晋鄙客之讒信陵后勝之勸)
(王建秦卒亡此王囯者皆應侯之術/也髙祖購陳稀将亦陳平之故智欤)
謂應侯曰君禽馬服君乎(趙招也襲其父稱補曰史/白起傳昭王四十八年秦)
(復定上黨分軍為二王齡攻虎牢㧞之司馬梗定/太原韓趙恐使蘇代說應侯大事記引〇服䖍曰)
(馬服猶言服馬也崔浩曰/馬服官名言服武事也)曰然又即圍邯鄲乎(四/十)
(八年/十月)曰然曰(𥙷)趙亡秦王王矣武安君為三公武
安君所以爲秦戰勝攻取者七十餘城南亡鄢郢
漢中(南郡宜城注故鄢江陵注郢都/又郢故郢正曰詳見後五都注)禽馬服之軍
　不亡一甲雖周(補曰姚云錢劉/本此下有召字)吕望之功亦不過
此矣趙亡秦王王武安君爲三公君能爲之下乎
雖欲無爲之下固不得之矣秦甞攻韓邢(趙國㐮/國注故)
(老)曰公子愛子也(衍也/字)天下無有今子死而不憂
　何也東門呉曰吾甞無子無子之時不憂今子死
　乃即與無子時同也臣奚憂焉臣亦甞爲子(此臣/應侯)
(子餘子也/此時無地)爲子時不憂今亡汝南乃即與(元作/與即)與
　即(補曰當/作即與)爲梁餘子同也(大司徒可任之餘為餘/子正曰周礼小司徒致)
(餘子注餘子謂羡也傳晋有公族餘子杜云嫡子/之母弟也吕春秋張儀魏氏餘子索隱云支庶也)
(又季子也荘子注不應丁夫為餘子趙䇿亦有餘/子字按梁餘子恐是睢入秦而亡其餘子之在梁)
(者臣亦甞為子言巳亦若東門呉乃/即與為梁餘子同言亡地與亡子同)臣何爲憂秦
　王以爲不然以告䝉傲(秦人補曰傲恐即驁始/皇七年死此時相及)曰
　今也寡人一城圍食不甘味卧不便席今應侯亡
　地而言不憂此其情(補曰姚云一本/此下有何事)也(問其心/誠然否)蒙
　傲曰臣請得其情乃徃見應侯曰傲欲死應侯曰
　何謂也曰秦王師君天下莫不聞而况於秦國乎
　今傲勢得爲秦王爲(元作/為王)爲王(𥙷曰當作王為姚/云一本無為字是)
　将将兵臣以韓之細也顯逆(言其囯小而逆節著/正曰顕逆乱之誅又)
(作顯違誅/戮義亦通)誅奪君地傲尚奚生不若死應侯拜蒙
　傲曰願委之卿蒙傲以報於昭王自是之後應侯
　毎言韓事者秦王弗聽也以其爲汝南虜也(汝南/民為)
(韓虜獲者𥙷曰以為為憂為将之為/如字依姚本句則為秦之為亦如字)
昭王既息民繕兵復欲伐趙(圍邯/鄲也)武安君曰不可王
　曰前年國虚民飢君不量百姓之力求益軍粮以
㓕趙今寡人息民以飬士蓄積粮實三軍之俸(集/韻)
(俸秩/椂也)有倍於前而曰不可其說何也武安君曰長
　平之事(後志泫氏有長平亭在上黨郡南山中百/二十里事在此四十七年正曰正義云長)
(平在澤州/髙平隷西)秦軍大克(元從寸下同徐鉉曰勝此物/謂之克若尅則殺也正曰克)
(尅字/通)尅趙軍大破秦人歡喜趙人畏懼秦民之死
　者厚葬傷者厚飬勞者相饗(郷人飲/酒也)飲食餔餽(餔/申)
(時食呉謂祭鬼曰餽正曰以食食之/曰餔餽即餽餉也祭鬼本髙注非)以靡其財(集/韻)
(靡縻通/壞也)趙人之死者不得收傷者不得療(治/也)涕泣
　相哀勠力同憂(勠并/力)耕田疾作以生其財今王發
　軍雖倍其前臣料趙國守備亦以十倍矣趙自長
　平巳来君臣憂懼早朝宴罷卑辭重幣四面出嫁
　結親燕魏連好齊楚積慮并心備秦爲務其國内
　實其交外成當今之時趙未可伐也王曰寡人旣
　以興師矣乃使(衍五/字)五校大夫王陵將而伐趙陵
　戰失利亡五校(集韻校木爲欄格也軍部及養/馬用之故軍尉馬官以爲號)王
　欲使武安君武安君稱疾不行王乃使應侯徃見
　武安君責之曰楚地方五千里持㦸百萬君前率
　數萬之衆入楚㧞鄢郢焚其廟東至竟陵(後志屬/江夏起)
(此二十八年取鄢二十九年取郢𥙷曰竟陵在郢/州長壽縣南今復州亦其地焚其廟即所謂燒夷)
(陵先王/之墓也)楚人震恐(震劈靂震動/也故爲恐)東徙而不敢西向
(徙/陳)韓魏相率興兵甚衆君所將之卒(𥙷𥙷曰當有/卒字大事記)
(𥙷)不能半之而與戰之(𥙷曰當/是之戰)於伊闕(十四/年)大破
　二國之軍流血漂鹵(鹵櫓同大盾也正曰髙注鹵/大漂也言殺人多而流血漂)
(浮鹵/也)斬首二十四萬韓魏以故稱東藩此君之功
　天下莫不聞今趙卒之死於長平者巳十七八其
　國虚弱是以寡人(雎稱王/命故云)大發軍人數倍(元作𥙷曰/君/姚)
(本作/倍字)於趙國之衆願使君將必欲㓕之矣君常以
　寡擊衆取勝如神况以強擊弱以衆擊寡乎武安
　君曰是時楚王(項/襄)恃其國大不恤其政而羣臣相
　妬以功䛕謟用事良臣斥踈(集韻斥/亦踈)百姓心離城
　池不修旣無良臣又無守備故起所以得引兵深
　入多倍城邑(兵深入城邑在後故言倍倍背同正/曰倍如字言深入所過城邑多也)
　發梁焚舟以專民(梁橋也此皆示以不還使/民專於戰也下衍以字)以(𥙷/曰)
(大事記云/此作心字)掠於郊野(掠奪/取)以足軍食當此之時秦
　中士卒以軍中爲家將帥爲父母不約而親不謀
　而信一心同力死不旋踵(不反/走也)楚人自戰其地咸
　顧其家各有散心莫有鬪志是以能有功也伊闕
　之戰韓孤顧魏(時韓僖侯立三年耳故/稱曰孤正曰韓勢孤也)不欲先用
　其衆魏恃韓之銳(時韓主兵故韓記言率周/魏攻秦魏記言佐韓也)欲推
　以爲鋒(鋒軍/之先)二軍爭便之力不同是以臣得設疑
　兵以持(元作/待)待韓陣(時不映/戰也)專軍并銳觸魏之不
　意魏軍旣敗韓軍自潰乗勝逐北(戰敗/曰北)以是之故
　能立功皆計利形勢(謂人謀地利/軍之形勢)自然之理何神
　之有哉今秦破趙軍於長平不遂以時乗其振懼
　而㓕之(振震同以趙/畏服遂釋攻)畏而釋之使得耕稼以益蓄
　積養孤長㓜(𥙷曰長其/㓜小者)以益其衆繕治兵甲以益
　其強増城浚地以益其固主折節以下其臣(屈折/肢節)
　臣推體以下死士(推體猶委質正曰推體/猶委身謂以身與之也)至於平
　原之屬皆令妻妾補縫於行伍之間臣人一心上
　下同力猶勾踐困於㑹稽之時也以今伐之趙必
　固守挑其軍戰(挑摧撓也撓敵求戰正曰漢書/擿挑敵以求戰左傳謂之致師)必
　不肯出圍其國都必不可克尅攻其列城必未可
　㧞掠其郊野必無所得兵出無功諸侯生心外救
　必至臣見其害未睹其利又病未能行應侯慙而
　退以言於王王曰微白起吾不能㓕趙乎復益發
　軍更使王齕代王陵伐趙圍邯鄲八九月死傷者
　衆而弗下趙王(孝/成)出輕銳以寇其後秦數不利武
　安君曰不聽臣計今果如何王聞之怒因見武安
　君強起之曰君雖病強爲寡人卧而將之有功寡
　人之願將加重於君如君不行寡人恨君武安君
　頓首曰臣知行雖無功得免於罪雖不行無罪不
　免於誅然惟願大王覧臣愚計釋趙養民以諸侯
　之變(補曰以字/下疑有缺)撫其恐懼伐其憍慢誅㓕無道以
　令諸侯天下可定何必以趙爲先乎此所謂爲一
　臣屈而勝天下也大王若不察臣愚計必欲快心
　於趙以致臣罪此亦所謂勝一臣而爲天下屈者
　也夫勝一臣之嚴焉(嚴猶/威)孰若勝天下之威大邪
　臣聞明主愛其國忠臣愛其名破國不可復完死
卒不可復生臣寧伏受重誅而死不忍爲辱軍之
將(軍敗則辱此/所謂愛名)願大王察之王不荅而去(事在四/十八年)
(及五十年元在中山䇿之末彪謂起之䇿秦楚三/晉可謂明切然人臣無以有巳故孔子不俟駕行)
(矣長平之敗屬耳趙何遽能益強以起之材智知/已知彼而得筭多不幸至於無功極矣何破囯辱)
(軍之有三請不行此自抽拉郵之劎也正曰應侯/納蘇之說許韓趙割地以和由是起與之有隙不)
(從伐趙者爲此也大事記謂起之死皆雎之力鮑/可謂不探其心者矣所引孔子不俟駕行盖當仕)
(有官職而以其官/召之此不類也)
秦攻邯鄲十七月不下莊(人名/也)謂王稽曰君何不賜
軍吏乎王稽曰吾與王也不用人言莊曰不然父
之於子也令有必行者必不行者曰去貴妻賣愛
　妾此令必行者也因曰毋敢思也此令必不行者
　也守閭嫗曰(嫗母也正曰廣韻老/嫗也此引說文不切)曰某夕某孺子
(孺子乳也婦之甞乳者亦婦/人之美稱齊策王有七孺子)内某士(内私之也言/嫗之言亦有)
(必行/者)貴妻已去愛妾已賣而心不有(有猶欲也言/父雖令之而)
(非其所欲故令之/勿思則必不行)欲教之者人心固有(教猶告也/孺子内士)
(人心固欲其告雖/非至親令必行也)今君雖幸於王不過父子之親
(言王之令亦能奪其/所貴愛有不必行者)軍吏雖賤不卑於守閭嫗(言/且)
(吿/稽)且君擅主輕下之日乆矣聞三人成虎(即魏䇿/龎葱所)
(稱/者)十夫揉椎(揉屈申/木也)衆口所移母翼而飛故曰不
　如賜軍吏而禮之王稽不聽軍吏窮果惡王稽杜
　摯以反(摯稽之副也雎傳言稽與詣/侯通則此所惡亦其實也)秦王大怒而
　欲兼誅范睢(稽始薦睢睢後任稽守河東補曰史/王稽爲河東守三歳不上計鄭安平)
(降趙應侯講罪秦法任人而所任不善者以其罪/罪之於是應侯當収三族昭王恐傷其意加賜益)
(厚後二歳稽與諸侯通坐誅應侯益以不懌昭王/臨朝嘆息應侯懼不知所出此䇿睢曰云云當在)
(此時所謂秦王大怒而欲兼誅睢者則非當/從史然王益厚賜而善遇之者所以愧之也)范睢
　曰臣東鄙之賤人也(魏在/秦東)開罪於(衍楚/字)楚(補曰/恐衍)魏
(開言始/得罪)遁逃來奔臣無諸侯之援親習之故(習猶/狎故)
(舊也言非王/近習之舊)王舉臣於覉旅之中使職事(職猶/主)天
　下皆聞臣之身與王之舉也令愚(元作/遇)遇(補曰當/作愚)
　惑(衍或/字)或(𥙷曰/衍)與罪人同心(罪人謂/王稽)而王明誅之
　是王過舉(過猶誤也昔舉而/今誅之是舉之悮)顯於天下而爲諸侯
　所議也臣願請藥賜死而恩以相葬臣(既殺之而/加思以囯)
(相禮/葬之)王必不失臣之罪(巳殺/之)而無過舉之名王曰
　有之(然其過/舉之言)遂弗殺而善遇之
秦攻趙蘇子謂秦王曰臣聞明王之於其民也博論
而技藝之(試之/以事)是故官無乏事而力不困於其言
也多聽而時用之是故事無敗業而惡不章臣願
　王察臣之所謁而効之於一時之用也臣聞懷重
寳者不以夜行任大功者不以輕敵是以賢者任
重而行恭智者功大而辭順(皆不/伐也)故民不惡其尊
而丗不妬(元從女/從后)姤(𥙷曰訛/當作妬)其業臣聞之百倍之
國者(謂地/廣也)民不樂後也(爭先附之正曰地旣廣矣/民不樂其後之復有事也)
功業髙丗者人主不再行也(一舉成之不待後/正曰大功不再)力
　盡之民仁者不用也求得而反靜(復於/無事)聖王之制
　也功大而息民用兵之道也今用兵終身不休力
　盡不罷怒趙(元作/趙怒)趙怒(𥙷曰當/作怒趙)必於其巳邑(必欲/戰服)
(使爲/巳邑)趙僅存哉(言所存/無㡬)然而四輪之國也(輪猶通/言其民)
(於適四方無所不通故下言從而不止/正曰姚本作四輸是言四面輸寫之囯)今雖得邯
　鄲非國之長利也(時攻邯鄲不/㧞故曰今雖)意者地廣而不耕
　民羸而不休又嚴之以刑罰(新民未/服故)則雖從而不
　止矣(言且/去之)語曰戰勝而國危者物不斷也(物事也/㫁猶止)
(言戰事/不止)功大而權輕者地不入也(補曰戰勝囯宜/安而愈戰則囯)
(危功大權宜重而愈求功則權輕危故物不止輕/故地不入不斷不入因上文用兵不休與雖從而)
(不止/言之)故過任之事父不得於子(雖父責之其子使/必爲不可得也)
　無巳之求君不得於臣故(補曰此下當有缺字/以下句推之可見)㣲
　之爲著者強察乎息民之爲用者霸明乎輕之爲
　重者王(不伐人人所輕/也重莫大焉)秦王曰寡人案兵息民則
　天下必爲從將以迎秦蘇子曰臣有以知天下之
　不能爲從以逆秦也臣以田單如耳爲大過也(補/曰)
(如耳見前此時必二/人欲爲從故云然)豈獨田單如耳爲大過哉天
　下之主亦盡過矣夫慮收亡齊(言丗主志慮欲爾/補曰亡齊指其甞)
(亡於燕言之/下作破齊)罷楚(並音/疲)敝魏與不可知之趙(未亡/而有)
(亡形正曰言其/存亡不可知)欲以窮秦折韓臣以爲至愚也夫
　齊威宣者丗之賢王也德愽而地廣國富而民用
(民爲之用/元作用民)用民(補曰當/作民用)將武而兵強宣王用之後
　破(元作/富)富(補曰字因下/誤疑爲逼)韓威魏以南伐楚西攻秦
　秦(𥙷補曰宜/復有秦字)爲齊兵困於殽函之上(補曰按秦惠/後七年五國)
(擊秦齊師獨後不敗他/戰無考一本殾塞之上)十年攘地(攘推也/猶招)秦人逺
　迹不服(逺迹畏而避之/也然終不服)而齊爲虚戾(戰敗其地爲/虚其民爲戾)
(戾疾也按齊記及表不書秦敗齊唯秦記惠十三/年東攻齊昭二十二年伐齊河東爲九縣三十六)
(年攻齊取剛壽不至是也此樂毅入臨淄之役也/秦與五囯共敗之補曰趙䇿亦有社稷爲虚戾之)
(語莊子囯爲虚厲䆁文虚如字又音墟夲云居/宅無人曰虚死而無後爲厲恐此戾即厲也)夫
　齊兵之所以破韓魏之所以僅存者何也(破韓魏/冝能強)
(而適足自存者何正曰齊宜強而反遭破韓魏宜/亡而乃僅存何也故下文言齊之受殃注讀句誤)
　是則伐楚攻秦而後受其殃也今冨非有齊威宣
　之餘也(今謂/丗主)精兵非有冨韓勁魏之庫也而將非
　有田單司馬之慮也(司馬穣苴以齊言之耳非/威宣將正曰說見齊䇿)收
　破齊罷楚敝魏不可知之趙欲以窮秦折韓臣以
　爲至誤臣以爲從一(合從爲一正曰當作一不/可成下文從之一成可見)不
　可成也客有難者今人有患於丗(難者如刑名家/蘇子所患也)
　夫刑名之家(申韓/之徒)皆曰白馬非馬也已如白馬實
　馬乃使有白馬之爲也(如使白馬實馬必有白馬/之爲而天下之馬不皆爲)
(白馬故/曰非馬)此臣之所患也(言難者皆無端若此故/可患而今非若此也)昔
　者秦人下兵攻懷(屬河/内)服其人三國從之(趙趙奢/齊鮑佞)
(并楚/爲三)趙奢鮑佞將(絶/句)楚有四人(不名/吿之)起而從之臨
　懐而不救秦人去而不從(趙鮑楚四人本起救懐/而不救又聽秦之自去)
(不隨/擊也)不識三國之憎秦而愛懷邪亡其憎懷而愛
　秦邪(亡其猶亡亦云正曰/亡其前有似不必注)夫攻而不救去而不從
　是以知(𥙷𥙷曰此下/或有缺文)三國之兵困而趙奢鮑佞之
　能也(以不救不從爲能/知秦之不可當也)故裂地以敗於齊(此下申/言上殽)
(函之敗正曰裂地敗齊當是指五國伐齊之事三/國之不救懐卒裂地以敗齊皆言從之不能合)
　田單將齊之良以兵横行於中十四年終身不敢
　設兵以攻秦折韓也而馳於封内(言不出戰所/謂横行於中)
　識從之一成惡存也於是秦王觧兵不出於境諸
　侯休天下安二十九年不相攻(以此䇿爲蘇秦合/從時則所稱趙奢)
(惠文孝成將也蘇秦不當稱之自昭訖姤皇定天/下無年不戰則天下不相攻之說不可曉也今定)
(爲孝成九年邯鄲圍後說是後秦獨攻取兩周猶/息兵五六年前此後此皆無解兵之事𥙷曰二十)
(九年不相攻必有誤字辯士増飾之詞固多然不/應如此之甚○元在趙䇿爲趙而說也當從)
　儀(補曰誤當/作韓非)說秦王(此上元有張儀字而所說皆/儀死後亊故刪去說云者猶)
(西周謂齊王之比正曰王應麟云姚氏謂韓非子/第一篇吕成公麗澤集文取此鮑失考愚按集文)
(所謂非上書請破天下從即此非以韓王安稱藩/使秦始皇十三年也次年見殺今以韓子考其言)
(而䇿文義勝/者不復)曰臣聞之弗知而言爲不智知而不
　言爲不忠爲人臣不忠當死言不審亦當死(審悉/也補)
(曰韓子審作當勝不/當即上云不智也)雖然(言已未/能如言)臣願悉言所聞
(悉詳/盡也)大王裁其罪(裁制/也)臣聞天下隂燕陽魏(隂北/陽南)
　連荆(楚也始皇諱其父名故稱/曰荆知比書始皇時人作)固齊(時由東國齊/楚爲大故從)
(人連結之/恃以爲困)收餘韓(韓時弱多喪地/今存者其餘也)成從將西南(𥙷/曰)
(韓作面是/下文有)以與秦爲難(赧五十九年與諸/侯從此五十一年)臣竊笑
　之丗有三亡而天下得之其此之謂乎(此謂從補/曰薛子作)
(二亡無以逆/攻順者一句)臣聞之曰以亂攻治者亡以邪攻正
　者亡以逆攻順者亡今天下之府庫不盈(府文書/蔵庫兵)
(車蔵今詳凢有蔵者皆得稱也正曰/府庫蔵貨財對下困倉蔵榖粟言)囷倉空虚(囷/圓)
(廪正曰髙注圎/曰囷方曰倉)悉其士民張軍數千百萬(張去音/正曰平)
(聲亦通補曰韓此下云其頓首戴羽爲/將軍㫁死於前不至千人皆以言死)白刃在前
　斧質在後(誅不進戰/者故在侈)而皆去之不能死(不戰也補/曰韓怯而)
(却走不/能死也)非(元作罪補曰/韓正作非)其百姓不能死也(言亦殺/之補曰)
(一本而皆去之不能死韓而却走不能死也/本其上不殺也韓上不能故也皆當從韓勝)言
　賞則不與言罰則不行賞罰不行故民不死也今
　秦出號令而行賞罰不攻耳(𥙷)無相攻(元作/攻相)攻相
　事也(言秦有不攻耳無敢與相攻者正曰韓/作有功無功相亊也姚云曽本如此)出其
　父母懷袵之中(袵衣/衿)生未甞見冦也聞戰頓足徒
　禓(此頓下也集韻徒空手裼袒也正/曰頓踴也徒謂空露袒裼露臂也)犯白刃蹈煨
　炭(煨盆中火補/曰韓罏炭)斷死於前者(以死/句㫁)比比(元只/字)是也
(比次也言如是者相次不正/曰韓作皆是比盖皆之訛)夫斷死與斷生也不
　同(言死難補曰斷死生之㫁都玩/反㫁長之㫁覩緩反前後同)而民爲之者是
　貴奮也(奮言勇不顧死補/曰韓貴奮死也)一可以合十(與敵合鬬/𥙷曰四合)
(字一本皆作勝韓/作對當也義長)十可以合百百可以合千千可
　以合萬萬可以勝天下矣今秦地形斷長續短方
　數千里名師數百萬(名言有勇/决之稱)秦之號令賞罰地
　形利善天下莫如也(秦有㫁死之利諸侯有不死/之害故不如秦正曰利害是)
(總/言)以此與天下(與言與/之爭)天下不足兼而有也是知
　秦戰未甞不勝攻未甞不取所當未甞不破也(當/相)
(值/也)開地數千里此甚大功也然而甲兵頓(此頓言/其勞弊)
　士民病蓄積索(集韻索/盡也)田疇荒(疇耕治/之田)囷倉虚四
　鄰諸侯不服霸王之名不成此無異故(猶言無/他事)謀
　臣皆不盡其忠也臣敢言徃昔昔者(補曰韓臣敢/言之徃者盖)
(兩昔字因者字/訛衍當從韓勝)齊南破荆中破宋(閔二十八年補/曰韓東破是)
　西服秦(荆秦事未詳正曰齊南破荆以下以地勢/言之非以年之先後也齊宣王二十五年)
(與五國攻秦湣王十六年與韓魏伐秦十/一年與韓魏伐楚十三年與秦韓魏敗楚)北破燕
(十五年正曰齊宣王/二十九年伐兼取之)中使韓魏之君(兩國從/其役)地廣
　而兵強戰勝攻取詔令天下(以詔令令天下時未/稱詔此秦史之言耳)
(正曰詔告命令也下文韶之及後/䇿趙王之教詔之使者明詔之類)濟清河濁(補曰/韓作)
(齊之清濟濁河/與下文恊語勝)足以爲限(東郡壽張注泲上有朐/城又平原有鬲津般河)
(皆近齊正曰書蔡傳濟水自鄭以東貫滑曹鄆齊/齊青以入于海自鄆以下皆斉地也正義云黄河)
(從洛魏二州界北流入海亦斉/西北界左傳齊履西至于河)長城鉅防足以爲
　塞(蘇秦傳注濟北盧有防門又有長城東至海後/志注防門即鉅防𥙷曰長城西頭在齊州平隂)
(縣界太山記云太山西有長城縁/河經太山一千里至琅琊臺入海)齊五戰之國也
(上所謂南破中破之類/正曰謂四面及中受兵)一戰不勝而無齊(燕昭入/臨淄事)
　故由此觀之夫戰者萬乗之存亡也且臣聞之曰
　削株掘根無與禍鄰禍乃不存秦與荆人戰大破
　荆襲郢取洞庭五都江南(揚州記太湖一名湖亭/一名震澤一名洞庭按)
(熊繹都丹陽文王徙江陵是爲郢都昭王徙郢所/謂故郢又自郢都鄀與鄢爲五史多言鄢郢齊䇿)
(鄢郢者楚之柱國知鄢亦爲都江南即漢志楚地/所謂江南地逺者也補曰太破荆在昭王二十九)
(年楚頃㐮之二十一年正曰洞庭在巴陵見楚魏/䇿即此〇路史熊繹𥘉封丹陽今秭歸武徙枝江)
(亦曰丹陽楚文都南郢即江陵又謂故郢昭王避/呉遷鄀今宜城爲北郢即郢州恵王遷鄢在宜城)
(曽氏謂屈瑕亂鄢以濟者都鄢非乆都故惠王未/墨翟重蠒趨郢宣王時王宫遇盗郢軍見黜懐王)
(入秦齊使郢中立王皆昭惠後愚按楚辭哀郢荘/辛說㐮王郢都必危白起㧞郢始徙陳知懷㐮之)
(丗亦仍都南郢也考烈王徙壽春命曰郢又年表/考烈徙都鉅陽大事記謂春申君用朱英䇿自陳)
(徙壽春不云自鉅陽也㩀此楚不止五都鮑因誤/文又以其時在徙陳前故徙陳以下不論而其說)
(亦不明故爲正之三義云江南在豫章長沙南楚/之地○韓五都作五湖史蘇秦傳五渚注引䇿文)
(洞庭五渚謂此渚乃湖之訛燕䇿亦有五渚字按/䇿旣言襲郢而五都郢在其中都字必誤當從韓)
(五湖說不一索隱云具區洮滆彭蠡青草洞庭又/說太湖射陽青草丹陽宫亭宫亭即彭蠡張勃呉)
(録謂木湖别名或說/太湖中自有五湖)荆王(頃/㐮)亡走東伏於陳(見白/起傳)
　當是之時隨荆以兵則荆可舉(㧞其國如舉/物然言易也)舉荆
　則其民足貪也地足利也東以強齊燕(強於二囯/正曰韓強)
(作弱是/下有)中陵三晉然則是一舉而霸王之名可成
　也(舉猶/行)四鄰諸侯可朝也(使之/朝秦)而謀臣不爲引軍
　而退與荆人和令荆人收亡國聚散民立社主(為/木)
(主/社)置宗廟令帥天下西而以與秦為難此固已無
(𥙷曰韓無作/失下並同)霸王之道一矣天下有比志(比宻也/言其志)
(親)而軍華下(即華陽/之戰)大王以詐(𥙷曰詐韓作/詔是下同)破之
　兵至梁都(元作/郭)郭(正曰韓/本文)圍梁數旬則梁可拔拔
　梁則魏可舉(梁以都言/魏全囯也)舉魏則荆趙之志絶(魏居/二國)
(之中而為與囯故/舉魏則二囯不通)荆趙之志絶則趙危(趙尤/近秦)趙危
　而荆孤東以強(補曰/見上)齊燕中陵三晉然則是一舉
　而霸王之名可成也四鄰諸侯可朝也而謀臣不
　爲引軍而退與魏氏和令魏氏收亡國聚散民立
　社主置宗廟此固已無霸王之道二矣前者穰侯
　之治秦也用一國之兵而欲以成兩國之功(秦及/穣侯)
(所封也如封剛/壽以廣陶之類)是故兵終身暴露於外士民潞(補/曰)
(韓作/疲)病於内(潞即露耳故/髙注爲羸)霸王之名不成此固已
　無霸王之道三矣趙氏中央之國也雜民之所居
　也(補曰韓子注趙都邯鄲燕之南斉之西魏之/北韓之東故曰中央兼四囯之人故曰雜)其
　民輕而難用也(輕則其/志不堅)號令不治賞罰不信地形
　不便(無險隘故/正曰非無險隘上云中/央之囯/此云不便是以大勢言之)上非能盡
　其民力彼固亡國之形也而不憂民氓(在野/曰垊)悉其
(池在代/鹵城)不戰而巳爲燕矣(燕乗敗/取之)然則是舉趙則
　韓必亡韓亡則荆魏不能獨立則是一舉而壞韓
　蠧魏(蠹者病/其中也)挾(補曰韓/作㧞)荆以東(補曰韓作東/以弱齊強燕)弱齊
　燕決白馬之口(張儀傳守白馬/之津津在東郡)以流(補曰韓/作沃)魏氏
(流猶/灌)一舉而三晉亡從者敗(合從/者)大王拱手以須
(須胥同/待也)天下編隨而伏(補曰韓作敗也編言衆隨/而伏䧏矣以䋲次物曰編)
　霸王之名可成也而謀臣不爲引軍而退與趙氏
　爲和以大王之明秦兵之強霸王之業(謂先丗/所創)地
　尊不可得(地與相王之尊正曰韓尊作/曽劉辰翁謂地猶第皆失考)乃取欺於
　亡國(亡囯以長平/之敗言趙)是謀臣之拙也且夫趙當亡不
　亡秦當霸不霸天下固量秦之謀臣一矣乃復悉
(補曰韓此下/有士卒字)以攻邯鄲不能㧞也棄甲兵怒戰慄
　而却(且怒目懼而退𥙷曰韓作/弃甲兵拏戰踈而天下)天下固量秦力二
　矣軍乃引退并於李下(後志河内有李城趙封李/同之父於此𥙷曰韓作孚)
(下)大王又并軍而致與戰(致言/極力)非能厚勝之也(厚/猶)
(大)又交罷却(交言秦與趙/俱罷兵而退)天下固量秦力三矣内
　者量吾謀臣外者極吾兵力(極言度其/力之所至)由是觀之
　臣以天下之從(合從/也)豈其難矣内者吾甲兵頓士
　民病蓄積索田疇荒囷倉虚外者天下比志甚固
　願大王有以慮之也且臣聞之戰戰慄慄日愼一
　曰苟愼其道天下可有也何以知其然也昔者紂
　爲天子(元作補曰韓/下/作/子)帥天下將(補曰一/本將甲)百萬左飲於
　淇谷(河内共淇/水所出)右飲於洹水(蘇秦傳注出林慮項/紀注在安陽縣北前)
(後志在良/鄉東南)淇水竭而洹水不流(亦竭/也)以與周武爲
　難武王將素甲三千領(絹素爲之非金革/也正曰素以色言)戰一日
　破紂之國(以甲子日/戰遂克之)禽其身㩀其地而有其民天
　下莫不傷(傷殷之亡耳正/曰韓作莫傷)智伯帥三國之衆以攻
　趙襄主於晉陽(禮大夫/稱主)決水灌之三年(補曰韓作/三月趙䇿)
(亦兩云/三年)城且㧞矣襄主錯龜(錯措同置也補/曰錯韓作鑚)數䇿
(以著/筮也)占兆(灼龜折/處曰兆)以視利害何國可降(三囯中孰/爲可降)
　而使張孟談(趙之/謀臣)於是濳行而出反智伯之約(使/韓)
(魏背/之)得兩國之衆以攻智伯之國禽其身以成襄
　子之功今秦地斷長續短方數千里名師數百萬
(卿卿論兵以附民爲要以仁義爲本以禁暴除害/爲務非而有是言歟大意不過欲極威怒而務攻)
(取耳鮑旣考之不精且謂卿不如謬矣𥙷曰蘇氏/論荀卿歴詆天下之賢人以自是其愚李斯以其)
(斈亂天下其髙談異論有以激之也韓非此書歴/詆秦之謀臣盖指魏冉范雎之徒他日謂申不害)
(徒術無法公孫鞅徒法無術張儀以秦徇韓魏甘/茂以秦徇周簏侯應侯攻他囯以成其私封所詆)
(者亦非一人其剛愎不孫自許太過則亦卿之風/也終以忤李斯短姚賈而殺其身太史公謂非短)
(說之難而不䏻自脫可/以爲騁說者之戒矣)
蔡澤(燕/人)見逐於趙而入韓魏遇奪釡鬲於涂(人奪之/也爾雅)
(鬲鼎/也)聞應侯任鄭安平(魏斉困范雎安平匿之時/安平擊魏以二萬人降趙)
　王稽(通諸/侯也)皆負重罪應侯内慙乃西入秦將見昭
　王使人宣言以感怒應侯曰燕客蔡澤天下駿雄
　弘辯之士也彼一見秦王秦王必相之而奪君位
　應侯聞之使人召蔡澤蔡澤入則揖應侯應侯固
　不快及見之又倨應侯因讓之曰子甞宣言代我
　相秦豈有此乎對曰然應侯曰請聞其說蔡澤曰
　吁君何見之晚也夫四時之序成功者去夫人生
　手足堅強耳目聦明聖智豈非土之所願與應侯
　曰然蔡澤曰質仁秉義(質猶/禮)行道施德於天下天
　下懷樂敬愛願以爲君王豈不辯智之期與(斯猶/志也)
(辯智者志/期得此)應侯曰然蔡澤復曰冨貴顯榮成理萬
　物(理治/也)萬物各得其所生命夀長終其年而不夭
　傷天下繼其綂(綂絶/也)守其業傳之無窮名實純粹
(言其兩/全羙)澤流千丗稱之而毋絶(𥙷曰一本此下有/與天下終一句)
　豈非道之符(言行道/之効)而聖人所謂吉祥善事與應
　侯曰然澤曰若秦之商君楚之呉起(衞人仕魏後/相楚而死)
　越之大夫種(姓文越王/勾踐之相)其卒亦可願與(元作/矣)矣(補/曰)
(矣史/作歟)應侯知蔡澤之欲困已以說復曰何爲不可
　夫公孫鞅事孝公極身毋二(極身猶/竭已)盡公不還私
(還反/顧也)信賞罰以致治竭智能示情素(素其所蓄積/正曰素愫通)
(誠/也)蒙怨咎(集韶蒙覆也蒙冐同鞅甞刑太/子之傳知必見怨咎猶冐爲之)欺舊交
　虜魏公子卬(卬則鞅/之舊也)卒爲秦禽將破敵軍攘地千
　里呉起事悼王使私不害公䜛不􁗫忠言不取苟
　合行不取苟容行義不顧(元作𥙷曰姚云/固/曽/作顧)毀譽必欲
(元作/有)有霸主強國不辭禍凶大夫種事越王王離
　困辱(離罹同集/韻遭也)悉忠而不解(解懈/同)王雖亡絶盡能
　而不離(離猶/去)多功而不矜富貴不驕怠若此三子
　者義之至忠之節也故君子殺身以成名義之所
　在身雖死無憾悔何爲而不可哉蔡澤曰主聖臣
　賢天下之福也君明臣忠國之福也父慈子孝夫
　信婦貞家之福也故比干忠不能存殷子胥智不
　能存呉申生孝而晉惑亂(僖五/年)是有忠臣孝子國
　家㓕亂何也無明君賢父以聽之故天下以其君
　父爲戮辱(戮殺也賤之如/刑戮詬辱之人)憐其臣子夫待死而後
　可以立忠成名是微子不足仁孔子不足聖管仲
　不足大也於是應侯稱善蔡澤得少間(間言有/隙可乗)因
　曰商君呉起大夫種其爲人臣盡忠致力則可願
　矣閎夭事文王周公輔成王也豈不亦忠乎以聖
(補曰姚本以/君臣論之)論之商君呉起大夫種其可願孰與
　閎夭周公哉應侯曰商君呉起大夫種不若也蔡
　澤曰然則君之主慈仁任忠(任猶/信)不欺舊故孰與
　秦孝楚悼越王乎應侯曰未知何如也蔡澤曰主
　固親忠臣不過秦孝越王楚悼君之爲主正亂批
　患折難(批􁉔同匹齊切擊也集/韻􁉔或作批又蒲結切)廣地殖糓(植種/也)富
　國足家強主威盖海内功彰萬里之外不過商君
　呉起大夫種而君之禄位貴盛私家之富過於三
　子而身不退竊為君危之語曰日中則移月滿則
　虧物盛則衰天之常數也進退盈縮變化聖人之
　常道也昔者齊桓公(𥙷曰一本有九/合諸侯一句)一匡天下至
　葵丘之㑹(杜注陳留外/黄東有葵丘)有驕矜之色畔者九國(僖/九)
(年)呉王夫差無敵(元作/適)適(正曰史作敵適/通適人開戸)於天下
　輕諸侯陵(元作/凌)凌(正曰陵通史凌/雲漢書陵雲)齊晉遂以殺身
　亡國夏育太史啓(太史周官其人未詳史作/太史激豈君王后之父邪)叱呼
　駭三軍(叱訶/也)而身死於庸夫此皆乗至盛不近道
　理也夫商君爲孝公平權衡正度量調輕重决裂
　阡陌教民耕戰是以兵動而地廣兵休而國富故
　秦無敵於天下立威諸侯功已成矣(𥙷𥙷曰史此/下有矣字)
　遂以車裂楚地持㦸百萬白起率數萬之師以與
　楚戰一戰舉鄢郢再戰燒夷陵(屬南/郡)南并蜀漢又
　越韓魏攻強趙北坑馬服誅屠四十餘萬之衆(屠/言)
(殺之/酷)流血成川沸聲若雷使秦業帝(有帝/之業)自是之
　後趙楚懾服(懾失/氣也)不敢攻秦者白起之勢也身所
　服者七十餘城功已成矣賜死於杜郵(起傳注在/咸陽西門)
(十/里)呉起爲楚悼罷無能廢無用損不急之官塞私
　門之請壹楚國之俗南攻揚越(越属/揚州)北并陳蔡破
　横散從使馳說之士無所開其口功已成矣卒支
　解(断其四支按起傳宗/戚大臣射刺起死)大夫種爲越王墾草剏邑
(墾耕剏/造也)辟地殖糓(殖植/同)率四方之(𥙷)士專(𥙷)上下
　之力(𥙷曰史方下有之字士/下有專字恐此有缺)以禽勁呉成霸功勾
　君白公呉起大夫種是也君何不以此時歸相印
　讓賢者授之必有伯夷之廉長爲應侯丗丗稱孤
　而有喬松之壽(喬正子晉松赤/松子皆不死)孰與以禍終哉此
　則君何居焉應侯曰善乃延入坐爲上客後數曰
　入朝言於秦昭王曰客新有從山東來者蔡澤其
　人辯士臣之見人甚衆莫有及者臣不如也秦昭
　王召見與語大說之拜爲客卿應侯因謝病(以病/辭去)
　請歸相印昭王強起應侯應侯遂稱篤(篤猶/甚)因免
　相昭王新說蔡澤計畫遂拜爲秦相(在五十/二年)東收
　周室蔡澤相秦王數月人或惡之懼誅乃謝病歸
　相印號爲剛成君(補曰水經云鴈門子延水東逕/罡成南澤燕人疑此即其所邑)
(與)居(𥙷補曰姚云一/本有居字史同)秦十餘年事(𥙷正曰史昭/上有事字)昭
　王孝文王莊襄王卒事始皇帝爲秦使於燕三年
(居燕/三年)而燕使太子丹入質於秦(澤傳有彪謂周衰/辯士皆矜材角智)
(趣於利而巳唯澤爲近道德明哲保身之䇿故其/得位不數月引去優游於秦以封君令終羙矣非)
(苟知之亦允蹈之澤之謂乎正曰澤知范睢内慙/故西入秦志在奪相揚雄所謂搤其咽抗其氣拊)
(其背而奪其位乃矜材角智趣利之尤者相秦數/月懼誅歸印亦智巧之尤無功而退旣無當於道)
(德之旨明哲保身之義彼何足以知之哉補/曰爲主爲君爲孝爲楚爲越爲秦之爲去聲)
　　　孝文王(昭王子元年辛亥/周亡於是六年矣)
濮陽人(属東/郡)吕不韋賈於邯鄲見秦質子異人(子楚/𥘉名)
(孝文/王子)歸而謂父曰耕田之利幾倍曰十倍珠玉之
　贏幾倍曰百倍立國家之主贏幾倍曰無數曰今
　力田疾作不得煖衣餘食今建國立君澤可以遺
　世(遺猶貽/世後世)願徃事之(事猶爲𥙷曰不韋鄙耕田珠/玉之小贏而圖建囯立君之)
(大利自以爲計得矣徙/蜀飲酖之時能無悔平)秦子異人質於趙處於􁨿
　城(趙地缺補曰字書無􁨿/字龍龕手鑑云音盺)故徃說之曰子傒(異人/異母)
(兄)有承國之業又有母在中今子無母於中(異人/母曰)
(夏姬無寵/如無母然)外託於不可知之國(史言趙不禮之故/禍福未可知也)
　一日倍約身爲糞土(弃死旦/賤也)今子聽吾計事求歸
(以求歸爲事正曰刘辰翁/云計事猶謀事求歸别句)可以有秦國吾爲子使
　秦必來請子乃說秦王后(孝文后華/陽夫人)弟陽泉君曰
　君之罪至死君知之乎君之門下無不居髙尊位
　太子門下無貴者(太子/子傒)君之府蔵珍珠寶玉君之
　駿馬盈外廐美女充後庭王之春秋髙(春秋舉成/歲此言其)
(年/髙)一日山陵崩(山陵喻髙且/固崩喻死)太子用事君危於累
　卵而不壽於朝生(木槿也朝榮夕/死令又不如)說有可以一切
(權宜/也)而使君富貴千萬歳(衍其/字)其寧於太山四維
(四方之隅不可移也/正曰以太山爲四維)必無危亡之患矣陽泉君避
　席(離席/前請)請聞其說不韋曰王年髙矣王后無子子
　傒有承國之業士倉又輔之王一日山陵崩子傒
　立士倉用事王后之門必生蓬蒿子異人賢材也
　棄在於趙無母於内引領西望而願一得歸王后
　誠請而立之是子異人無國而有國王后無子而
　有子也陽泉君曰然入說王后王后乃請趙而歸
　之趙未之遣不韋說趙曰子異人秦之寵子也無
　母於中王后欲取而子之使秦而欲屠趙不顧一
　子以留計(留不/决也)是抱空質也(此質本以交好今/不能然故曰空)若
　使子異人歸而得立趙厚送遣之是不敢倍德畔
　施是自爲德講(必以徳絶講好於/趙正曰講即媾字)秦王老矣一日
　晏駕(天文志天子當早作而方崩/隕臣子之心猶謂宫車晚出)雖有子異人不
　足以結秦趙乃遣之(不韋傳秦圍邯鄲趙欲殺/子楚子楚脫亡歸與此駁)異
　人至不韋使楚服而見(以王后楚人故/服楚製以說之)王后說其
　狀髙其智曰吾楚人也而自子之乃變其名曰楚
　王使子誦(誦所/習書)子曰少棄捐在外甞無師傅所教
　學不習於誦王罷之(補曰大事記不習於誦此楚/書之兆也愚按昭王問荀卿)
(儒無益於人之/囯其來乆矣)乃留止(止宫/中)間曰(間政事/之隙)陛下甞
　軔車於趙矣(髙紀五年注陛者/云云軔碾車木)趙之豪傑得知名
　者不少(以名見/知於王)今大王反國皆西面而望大王無
　一介之使以存之(昭二十八年注一箇單/使也存問也問其存亡)臣恐其
　皆有怨心使邊境早閉晚開(有警/則然)王以爲然竒其
　計王后勸立之王乃召相令之曰寡人子莫若楚
　立以爲太子子楚立(是爲莊/襄王)以不韋爲相號曰文
　信侯食藍田十二縣王后爲華陽太后諸侯皆致
　秦邑(致邑爲太后養地也按此是子楚以孝文王/立後不韋說使歸之不韋傳則言孝文爲安)
(囯君時歸與此駮彪謂不韋賈人也彼安能知義/欲圖羸而奪嫡立庶秦囯之不亂敗者幸也以是)
(得贏而飲酖於蜀於是知有天道矣凡不韋所立/於時皆喪身㓕囯之事周衰士之隂險傾邪無輩)
(於不韋者不足筭也不足筭也子楚之計/平平耳孝文稱爲竒而立之非老悖乎)
　　莊襄王(文王子元/年壬子)
　　　始皇帝(莊襄王子/元年乙卯)
文信侯欲攻趙以廣河間使剛成君蔡澤事燕三年
　而燕太子質於秦文信侯因請張唐(秦/人)相燕(補曰/姚本)
(此下有欲與燕共伐趙/以廣河間之地一句)張唐辭曰燕者必徑於趙
(徑者道/所出也)趙人得唐者受百里之地文信侯去而不
快少庶子甘羅(禮庶子掌諸侯卿大夫之庶子羅/茂之孫正曰髙注少庶子官名羅)
(文信家臣也索隱引策甘羅事吕不韋爲庶子/即指此也汪以周制言秦官誤庶子說又見後)曰
君侯何不快甚也文信侯曰吾令剛成君蔡澤事
燕三年而燕太子已入質矣今吾自請張卿相燕
　而不肯行甘羅曰臣行之文信侯(元作/君)君(正曰以/羅所事)
(言故/稱君)叱去曰(正曰姚云曽/作曰去語勝)我自行之而不肯汝安
　能行之也甘羅曰夫項橐(列子有問日出者豈/其人平正曰無稽)生
　七歳而爲孔子師今臣生十二歳於茲矣君其試
　臣奚以遽言叱也甘羅見張唐曰卿之功孰與武
　安君唐曰武安君戰勝攻取不知其數攻城墮邑
　不知其數臣之功不如武安君也甘羅曰卿明知
　功之不如武安君與曰知之應侯之用秦也(見用/於秦)
　孰與文信侯專曰應侯不如文信侯專曰卿明知
　爲不如文信侯專與曰知之甘羅曰應侯欲伐趙
　武安君難之去咸陽七里絞而殺之(起傳言/賜劒)今文
　信侯自請卿相燕而卿不肯行臣不知卿所死之
　處矣唐曰請因孺子而行(因之請於文信離/婁注孺子童子)今庫
　具車廐具馬府具幣行有田矣甘羅謂文信侯曰
　借臣車五乗請爲張唐先報趙見趙王(悼/襄)趙王郊
　迎謂趙王曰聞燕太子丹之入秦與曰聞之聞張
　唐之相燕與曰聞之燕太子入秦者燕不欺秦也
　張唐相燕者秦不欺燕也秦燕不相欺則伐趙危
　矣燕秦所以不相欺者無異故欲攻趙而廣河間
　也今王齎臣五城以廣河間請歸燕太子與強趙
　攻弱燕趙王立割五城以廣河間歸燕太子與(𥙷)
　趙攻燕得上谷(幽州/郡)三十六縣與秦什一(以十之/一與秦)
(也羅傳有𥙷曰史云得上谷二十城令秦有十/一索隱云謂以十一城予秦也二說未知孰是)
秦王欲見頓弱(秦/人)頓弱曰臣之義不參拜王能使臣
　無拜則可矣不即不見也秦王許之於是頓子曰
　天下有有(𥙷正曰一/本有姚同)其實而無其名者有無其實
　而有其名者有無其名又無其實者王知之乎王
　曰弗知頓子曰有其實而無其名者啇人是也無
　把銚推耨之勞(銚芸苗噐耨耨噐補曰徐按詩傳/錢銚也七遥反字与鍬同耨亦芸)
(田器莊/子作鎒)而有積粟之實此有其實而無其名者也
　無其實而有其名者農夫是也觧凍而耕暴背而
　耨無積粟之實此無其實而有其名者也無其名
　又無其實者王乃是也已立爲萬乗無孝之名以
　千里養無孝之實秦王悖然而怒(悖艴同語色艴/如也補曰艴如)
(說文文今/論語作勃)頓弱曰山東戰國有六威不掩於山東
　而掩於母(始皇母帝太后也本吕不韋姫通不/韋又通嫪毐人告之王怒九年遷雍)臣
　竊爲大王不取也秦王曰山東之戰國可兼與頓
　子曰韓天下之咽喉魏天下之胸腹王資臣萬金
　而逰(資齎/同)聽之韓魏(時不通諸囯故/請王听其徃也)入其社稷之
　臣於秦(說之使/歸秦)即韓魏從(補曰一本/疊此三字)而天下可圖
　也秦王曰寡人之國貧恐不能給也頓子曰天下
　未嘗無事也非從即横也横成則秦帝從成則楚
　王秦帝即以天下㳟養(且敬/且飬)楚王即王雖有萬金
　弗得私也秦王曰善乃資萬金使東逰韓魏入其
　將相北遊(衍於/宇)於燕趙而殺李牧(趙良将畨王七/年殺之此十八)
(年)齊(𥙷曰一本此/下有王字)入朝四國畢(元作/必)必(𥙷曰/疑畢)從(齊/魏)
(燕趙也殺牧時巳虜韓正曰髙注燕趙/韓魏是上已言齊矣殺牧是要終言之)頓子之說
　也(說始皇在十年還太后前此要終言之彪謂蝢/子之義髙於范睢而其說過之逺矣惜其不知)
(擇木焉有仁人君子而爲始皇用哉魯連視之蔑/矣正曰大事記茅焦說秦王曰秦方以天下爲事)
(而大王有遷母太后之名恐諸侯聞之由此倍秦/頓子告始皇山東戰囯有六威不掩扵山東而掩)
(於母始皇所重者獨兼并諸侯耳茅焦所以能復/太后者特以諸侯背秦恐之非能以母子天性感)
(悟之之愚按頓弱雖有威掩於母之一言其下即/說以兼并行許未甞正諌遷母之失又非茅焦比)
(二人雖異於范雎/於義皆不足取)
或爲六國說秦王曰土廣不足以爲安人衆不足以
　爲強若土廣者安人衆者強則桀紂之後將存昔
　者趙氏亦甞強矣曰趙強何若(曰猶/言)舉左案齊(言/舉)
(兵於左則齊/下案下也)舉右案魏厭案萬乗之國(厭言案之/不一正曰)
(厭益渉反培/壓也又伏也)二國千乗之宋也(宋於七囯時爲千/乗今使齊魏如之)
　築剛平(趙地缺趙敬侯四年築剛平以侵衞五年/齊魏爲衛取我剛平皆不注正曰正義云)
(盖在/河北)衛無東野(詳此則剛平/趙取之衛也)芻牧薪採(芻草也以/食馬牧養)
(牛人也大者薪小者採/正曰芻草也牧牧人也)莫敢闚東門當是時衛危
　於累夘天下之士相從謀曰吾將還其委質(還反/言改)
(事也僖二十三年注委質屈膝也正曰彼注不明/此強節入質䞇通即下文抱質孟子傳質是也委)
(致/也)而朝於邯鄲之君乎於是天下有稱伐邯鄲者
　莫不夕(𥙷)令朝行魏伐邯鄲(魏惠三十年伐趙趙/告急齊是以有馬陵)
(之敗正/曰/後)因退爲􁅢澤之遇(開封陳北有逄池/或曰宋之逄澤)乗夏
　車(夏取其文禮有夏篆正曰乗夏車者言中夏之/車下文可徴夏亥雅反禮注夏赤也孤東夏篆)
(非天子/之車)稱夏王(夏中/國也)一(𥙷正曰朝音潮即驅十二/諸侯朝天子者爲字疑衍)
　朝爲天子天下皆從齊宣王(元作太公太公/和時無此事)太公
(𥙷曰二/字有誤)聞之舉兵伐魏(𥙷曰一本此下有壤地/兩分國家大危八字)梁
　王身抱質執璧(質贄同羔/鴈之属)請爲陳侯臣(齊陳敬仲/之後故稱)
(陳侯趙成侯二十二年魏㧞邯鄲齊亦敗魏于桂/陵不至如此所稱故定爲宣王馬陵之役正曰按)
(大事記周顯王十六年魏惠十八年齊威二十六/年趙成侯二十二年魏㧞趙邯鄲服十二諸侯遂)
(稱王齊乗其敝敗之桂陵二十七年秦孝公㑹諸/侯於逢澤以朝王䇿謂魏伐邯鄲遂爲逄澤之遇)
(按魏旣克邯鄲即爲齊楚所襲天下未甞皆從當/㩀史書秦顯王二十八年魏恵三十年齊宣二年)
(魏伐韓齊伐魏以救韓敗魏于馬陵魏丗家書魏/伐趙乃徃歳事是時亦田忌孫臏将而桂陵馬陵)
(易混故爾其後惠王用恵施之言朝齊以怒楚魏/䇿有顯王三十六年魏惠後二年齊宣十年楚成)
(六年楚伐齊大敗申縛於泗上今以此考之伐邯/鄲乃魏惠十八年事逢澤之遇秦爲之非魏也敗)
(魏馬陵而魏朝之者齊宣王也舉兵伐魏一語在/會逄澤後則亦指馬陵之役而上文伐邯鄲乃敗)
(桂陵時事天下皆從指服四上十二諸侯言之亦/未免殺舛也大事記又謂魏爲逢澤之遇天下皆)
(從又梁君驅十二諸侯以朝天子語雖不可/盡信但魏自㧞邯鄲後稱王則無句疑者)天下
　乃釋梁郢威王聞之(郢楚都也亦避始皇父諱/楚威七年伐齊敗之徐州)寢
　不寐食不飽帥天下百姓以與申縛遇於泗水之
　上(縛齊將掦之/水注申諸姜)而大敗申縛趙人聞之至枝桑(地/缺)
(趙記注根桑一曰平桑疑即/此此魏地也盖赴魏之難)燕人聞之至格道格
　道不通平際絶(二地/缺)齊戰敗不勝謀則不得使陳
　毛釋劒掫(掫夜戒有所擊引也釋二者不/自衛示卑也正曰掫側侯反)委南聽
　罪(委去南面之尊/正曰聽罪於楚)西說趙(說使人/觧之)北說燕内喻其
(正曰/怠也)其兵乃資車百乗金千斤衣以其衣(以王衣/衣之寵)
(之/也)舞以其劔(古者飲則以劎舞今以王劎賜之使/爲舞時用正曰姚云舞劉本作帶)
　姚賈辭行絶其謀止其兵與之為交以報秦秦王
　大說賈封千户以爲上卿韓非(韓之諸公子秦王/見其書恨不及見)
(之攻韓韓遣之使秦秦王/說之賈與李斯毁之死)知之曰賈以珍珠重寳
　南使荆齊(元作吴此章無呉亊此四國後亡者/也三晉㓕乆矣正曰無考當從舊)呉
　北使燕代之間三年四國之交未必合也而珍珠
　重寳盡於内是賈以王之權(𥙷曰一本此下/有國之寳三字)外自
　交於諸侯願王察之且梁監門子(監門卒也/賈其子)甞盗
　於梁臣於趙而逐取世監門子(父死子/繼曰世)梁之大盗
　趙之逐臣與同知社稷之計非所以厲群臣也(厲/礪)
(同䃺/也)王召姚賈而問曰吾聞子以寡人財交於諸
　侯有諸對曰有王曰有何面目復見寡人對曰曽
　參孝其親天下願以爲子子胥忠於君天下願以
　爲臣貞女工巧(有婦/功也)天下願以爲妃(妃四也補曰/妃當音配曽)
(參止之身云云/即陳軫之說)今賈忠王而王不知也賈不歸四
　國尚焉之使賈不忠於君四國之王尚焉用賈之
　身桀聽䜛而誅其良將紂聽(元作/聞)聞䜛而殺其忠
　臣至身死國亡今王聽䜛則無忠臣矣王曰子監
　門子梁之大盗趙之逐臣姚賈曰太公望齊之逐
　夫(婦逐之也/不經見)朝歌之廢屠(朝歌属河内賈肉不售/故曰廢補曰楚辞師望)
(在肆昌何識鼔刀掦声后何喜集注云吕望鼓刀/在列肆文王親往問之望曰下屠屠牛土屠屠囯)
(文王喜載與俱歸此與獵渭濵而得之說不同盖/當時好事者之言猶伊尹百里奚自鬻之比惜乎)
(孟子時無問者不/得并掊擊之也)子良之逐臣(未/聞)棘津之讎不庸
(後志琅邪西海太公所出又釣於棘津今/存雔售同盖甞求售與人爲庸不見用也)文王用
　之而王管仲其鄙人之賈人也(五鄼爲鄙盖鄼鄙/之人爲賈者仲甞)
(與鮑叔賈𥙷曰/鄙下人字疑衍)南陽之敝幽(修武南陽也仲頴上/人甞以貧困隱此敝)
(困幽/隱也)魯之免囚(見莊二/十九年)桓公用之而霸百里奚虞
　之乞人傳賣以五羊之皮(奚虞臣也不見用自鬻/於秦養牲者以五羖羊)
(皮鬻之補曰說見上說苑鄒子說梁王曰管仲故/成隂之狗盗也天下之庸夫也太公望故老婦之)
(出夫也朝歌之屠佐也棘津/迎客之舎人也云云亦此類)穆公相之而朝西戎
　文公用中山盗而勝於城濮(僖二十八年晉文公/用咎犯之謀破楚成)
(王於城濮與此不同杜注城濮及史注止云衛地/正曰文公用中山盗而勝於城樸與上句穆公相)
(之而朝西戎文意同此但言用人不問其出於賤/惡而卒有如是之功耳按文公有寺人披斬祛𥪡)
(頭須竊藏二事鄒陽書文公親其讐而強伯諸侯/注以爲寺人勃鞮新序文公用其盗以爲里鳬須)
(即竪頭須也/二事皆可通)此四士者皆有詬醜大誹(詬辱醜/耻也)天
　下(補曰姚注曾/作於天下)明主用之知其可與立功也(𥙷)使
　若卞随務光(並湯時人/辞湯之聘)申屠狄(紂時人自沉于/淵並見荘子)人
　主豈得其用哉故明主不取其汙不聽其非察其
　爲已用(汙者非者雖不取不听知其/爲用則或所取察言听取之)故可以存社
　稷雖有外誹者不聽雖有髙世之名無咫尺之功
　者(八尺/曰咫)不賞是以群臣莫敢以虚願望於上(無功/而願)
(賞虚願也補曰魏無知之論陳平曰今有尾生孝/已之行而無益勝負之數王何暇用之乎即姚賈)
(之說也燕䇿蘇秦/蘇代之說亦此類)秦王曰然乃(衍可/字)可(補曰/本無)復使姚
　賈而誅韓非(髙誘妄人也註此書謬妄非一䖏如/此䇿以姚賈爲陳賈齊䇿以伐燕爲)
(齊宣王𥘉不考其歲月賈乃與李斯同時安得見/於孟子之書宣閔皆甞伐燕而之噲之役实閔王)
(也誘之率意如此愚天下後世甚矣彪之校注盖/爲此發憤故其所稱皆必有依據惧獲罪於後人)
(也正曰鮑注是書謂髙氏以姚賈爲孟子書陳賈/以伐燕爲齊宣王爲是憤發凡䇿之書宣者悉據)
(史記改從閔大詆髙氏而以此爲穪首夫學者考/訂於千載之上義理事徵而巳歲月名字之差互)
(者當愽取徵驗而折以事理之是非信其可徵者/或彼此有據則並存之可也擇焉不精憑私臆决)
(妄詆前人輙改舊文何鮑氏之果㦲考之趙䇿趙/使姚賈約韓魏時雖不可考其云趙使則趙臣也)
(魏䇿周最入齊秦王怒令姚賈譲魏王秦武魏襄/時也其云秦令則秦臣也此䇿姚賈梁監門子則)
(魏人仕秦並始皇李斯時者殆非一姚賈矣姚以/舜姓得爲陳髙不爲無據使誠孟子書所稱當與)
(秦武魏襄相及並始皇李斯者則非然未知的爲/一人而髙輙以此姚賈爲孟子書譏周公不仁不)
(智者固非矣唯之噲之役則有可言者史記年表/齊宣王立十九年卒湣王立燕噲七年當湣王十)
(年書噲子之皆死惟孟子以爲宣王而䇿之丈與/之合此通監所㩀也通監宣王二十九年伐燕視)
(史記下移十年宣王伐燕即薨次年湣王立宣閔/之年或亂而失次通監必有所㩀而大事記亦從)
(之伐燕之事莫詳於孟子莫著於囯䇿史記年表/無明文齊丗家不書特燕丗家剟取囯䇿而易宣)
(以湣耳安得㩀史記之畧而廢孟子囯䇿之詳且/明哉傳曰所見異辭所聞異辭所傳聞異辭宣王)
(伐燕孟子所見也史記所傳聞者也安得㩀所傳/聞而廢所見者哉或謂荀卿甞事宣王爲之諱也)
(孟子之書幸有囯䇿明徴不然則非孟之徒得以/肆其說矣䇿文書宣非出髙氏豈爲率意繆妄鮑)
(之詆髙氏乃所以自謂也髙注吕氏春秋隂康氏/㩀漢書改爲陶唐氏昔人譏其不視古今人表妄)
(改本文鮑之失正類此學/者之所以愼於傳疑也)
　　　　　凡六十七章
戰國䇿秦卷第三
　　　　　　乙巳前藍山書院山長劉鏞重校正
戰國䇿齊卷第四
　　　　　　　　縉　雲　鮑　彪　校注
　　　　　　　　東　陽　呉　師道　重校
　　齊(東有菑川東萊瑯邪髙宻膠東南有泰山城/陽北有千乗清河以南勃海之髙樂髙城重)
(合信陽西有/濟南平原)
　　　威王(田齊桓公子元年/安王二十四年癸卯)
濮上之事(此東郡濮水/之上實衛地)贅子死章子走(皆以名子之/猶嬰子文子)
(章匡/章)盼子謂齊王曰(田盼也威王言使/守髙唐者並齊將)不如易餘
　糧於宋(易移/與之)宋王(辟公正曰辟公說見宋䇿桓公/未嘗稱王宋偃十一年稱王當)
(齊宣王二十五/年此非威王時)必說梁氏不敢過宋伐齊齊固弱
(同猶/信)是以餘糧收宋也齊國復強雖復責之宋可
(可責/其償)不償因以爲辭攻之亦可(盼子威王臣威自/九年後未嘗敗撓)
(此言二子死蓋九年前也正曰盼子雖見稱於威/王宣王二年馬陵之役盼爲將十年楚敗齊令齊)
(逐田嬰張丑說楚王云嬰逐盼子必用則盼尤著/於宣王之丗伐燕之役章子將兵亦宣王時且䇿)
(有齊國復強之言/决非威王時也)
邯鄲之難(趙成侯二十一年魏/圍邯鄲此二十五年)趙求救於齊田侯召
大臣而謀曰救趙孰與勿救鄒子(名忌二十一年/相明年封下邳)
(號成/侯)曰不如勿救叚干綸(補曰史作朋/後語作萌)曰勿救則
我不利(我我/齊)田侯曰何哉對曰(𥙷二字𥙷曰史/有對曰二字)夫
魏氏兼邯鄲其於齊何利哉田侯曰善乃起兵甲
(補曰一本甲作曰是言將屯/于其郊故後云乃起兵南攻)軍於邯鄲之郊(以軍/法陳)
(之於此正曰髙注軍屯也愚謂凡言軍于/某地者猶言師于某也成列則云陳于某)叚干綸
曰臣之求利且不利者非此也(且猶/与)夫救邯鄲軍
於其郊是趙不㧞而魏全也(兩國不/戰故)故不如南攻
襄陵以敝魏(襄陵屬河東魏邑/也攻之使魏困)邯鄲㧞而承魏之
敝(承言繼/其後)是趙破而魏弱也田侯曰善乃起兵南
攻襄陵七月邯鄲㧞齊因承魏之敝大破之桂陵
(諸注止言魏地齊記有云二十六年正曰正/義云桂陵在曹州乗氏縣東北又說見後)
秦假道韓魏以攻齊齊威王使章子將而應之與秦
　交和而舎(孫子兩軍相對曰交/和楚記注軍門曰和)使者數相徃來章
　子爲變其徽章(徽幟也以綘帛著於背章其别也/𥙷曰此引說文又左傳楊徽注若)
(今救火衣又按王莽傳/殊徽幟注通謂旌旗屬)以雜秦軍候者言(齊之/偵者)章
　子以齊入秦威王不應頃(衍之/字)之(正曰有頃之間/也句竒下頃問)
(変/文)間候者復言章子以齊兵降秦威王不應而此
　者三(而猶/如)有司請曰言章子之敗者異人而同辤
　王何不廢將而擊之(廢謂罷之𥙷曰廢一本作/發是既降矣安用廢爲)王
　曰此不叛寡人明矣曷爲而擊之頃間言齊兵大
　勝秦兵大敗於是秦王稱(元作/拜)拜西藩之臣(按威/王與)
(秦獻公孝公同時齊雖/強而秦不弱此語未詳)而謝於齊左右曰何以知
　之曰章子之母啓(其母/名)得罪其父其父殺之而埋
　馬棧之下(棧爲棚以立馬正曰髙注棧牀也補曰/章子通國稱不孝孟子以爲父子責善)
(而不相遇者恐因此/事也後語馬屎之中)吾使(衍者/字)者(補曰姚云/一本無)章子
　將也勉之曰夫子之強全兵而還必更葬將軍之
　母對曰臣非不能更葬先妾也臣之母啓得罪臣
　之父臣之父未教而死(未有教命𥙷/曰後語未赦)夫不得父之
　教而更葬母是欺死父也故不敢(彪謂君父一也/雖無父命而以)
(君命更葬何損於義凡章子之孝皆過所謂過孝/正曰此是章子言所以不更葬之故未見其終拒)
(威王/之命)夫爲人子而不欺死父豈爲人臣欺生君哉
(彪謂周衰齊威不丗之主也列子曰君非自知我/也以人之言賜我其罪我又将以人之言故人君)
(於其臣欲其自知之也威王之於章子有焉夫/如是雖百市虎不揺也豈以三告而投杼乎哉)
楚將伐齊魯親之(親/楚)齊王患之張丐曰(齊人疑/即張丑)臣請
　令魯中立(於兩國之間/無所親踈)乃爲齊見魯君(康公正/曰無考)魯
　君曰齊王懼乎曰非臣所知也臣來弔足下魯君
　曰何弔乎曰君之謀過矣君不與勝者而與不勝
　者(楚時未敗而云然者蓋楚有勝齊之勢楚雖勝/士卒多死魯合齊以兩國擊之楚必敗故言其)
(不/勝)何故也魯君曰子以齊楚爲孰勝哉對曰鬼且
不知也然則子何以弔寡人曰齊楚之權敵也(補/曰)
(言其力/適均)不用有魯與無魯足下豈如全衆而合二
國之後哉楚大勝齊其良士選卒(林武見/選者)必殪(殪/死)
(也)其餘兵足以待天下齊爲勝其良士選卒亦殪
而君以魯衆合戰勝後(合合敗者也勝者雖合之/不必見德今以全衆合敗)
(者彼勝者旣士卒多死/可勝也敗者因見德矣)此其爲德也亦大矣(德敗/者)
其見恩德也亦甚大矣(敗者/德之)魯君以爲然乃退師
(𥙷曰爲齊/之爲去聲)
成侯鄒忌爲齊相(𥙷曰髙注成齊邑按史/曰封以下邳號爲成侯)田忌爲將
　不相說公孫閈(齊人補曰/閈史作閱)謂鄒忌曰公何不爲王
　謀伐魏勝則是君之謀也君可以有功戰不勝田
　忌不進戰而不死曲撓而誅(曲撓言師不/直前而敗)鄒忌以
　爲然乃說王而使田忌伐魏田忌三戰三勝鄒忌
　以告公孫閈公孫閈乃使人操十金而徃卜於市
　曰我田忌之人也吾三戰而三勝聲威天下(天下/畏其)
(威聲正曰其/聲畏懼天下)欲爲大事(反齊/而王)亦吉否卜者出(田忌/之人)
(𥙷曰公孫/閈所使者)因令人捕(捕取/也)爲人卜者亦驗其辭於
　王前田忌遂走(齊記三十五年有彪謂齊威賢王/也其知章子察阿即墨大夫明矣)
(獨於是失之然忌之走亦非威王譴之也正曰史/以公孫閈爲鄒忌云云附戰桂陵之前文小異操)
(十金卜市以下在威王三十五年下云田忌聞之/率其徒襲攻臨淄求成侯不勝而奔宣王召復位)
(遂有馬陵之戰按䇿言忌伐魏三戰三勝忌戰可/見者桂陵馬陵二役䇿併言之也後章記忌係太)
(子申禽龐㳙孫子謂忌曰若是則齊君可正成侯/可走忌不聽遂不入齊又記田忌亡齊之楚楚封)
(之江南則忌之出奔在戰馬陵後宣王之世明矣/史載其奔在前故謂召復位忌旣襲齊豈得再復)
(成侯猶在豈宜並列而馬陵後忌無可書之事知/其必有誤也以威王之明成侯公孫閈之詐豈能)
(行其間其爲宣王無疑也大事記謂桂陵馬陵二/事多混而書忌出奔在威王時亦仍史之舊耳)
鄒忌脩八尺有餘而形䫉昳麗(昳徒結切日側也/故有光艶意又疑)
(作佚正曰髙/注昳讀曰逸)朝服衣冠窺鏡謂其妻曰我孰與城
北徐公美其妻曰君美甚徐公何能及君也城北
徐公齊國之美麗者也忌不自信而復問其妾曰
　吾孰與徐公美妾曰徐公何能及君也旦日(旦明/也)
客從外來與坐談問之(補曰一本問之/客曰一無客字)吾與徐公
孰美客曰徐公不若君之美也明日徐公來孰視
　之自以爲不如窺鏡而自視又弗如逺甚暮寢而
　思之曰吾妻之美我者私我也(私猶/親)妾之美我者
　畏我也客之美我者欲有求於我也於是入朝見
　威王曰臣誠知不如徐公美臣之妻私臣臣之妾
　畏臣臣之客欲有求於臣皆以美於徐公今齊地
　方千里百二十城宫婦左右莫不私王朝廷之臣
　莫不畏王四境之内莫不有求於王由此觀之王
　之蔽甚矣王曰善乃下令羣臣吏民能面刺寡人
　之過者受上賞上書諫寡人者受中賞能謗譏於
　市朝聞寡人之耳者受下賞令𥘉下羣臣進諫門
　庭若市數月之後時時而間進(進諫者/有暇隙)朞年之後
雖欲言無可進者燕趙韓魏聞之皆朝於齊此所
謂戰勝於朝廷(坐朝廷之上四囯朝之不待兵也/彪謂鄒忌嘗以詐走田忌則其人)
(亦傾險士耳唯此言者萬世之言也補曰大事記/威烈王二十二年按外紀宋昭公出亡謂其御曰)
(云云事與此類又新序齊有田巴先生賢王聘而/問政巴攻製新衣拂節冠帶頋謂其妾云云恐與)
(鄒忌事/有訛舛)
　　　宣王(威王子元年/顯王二十七年巳卯𥙷曰名辟彊)
南梁之難(魯囯蕃縣有南梁水此二年魏伐趙趙與/韓共擊魏趙不利敗於南梁正曰正義引)
(括地志云故梁在汝州西南稱南梁者别於大梁/少梁髙注韓邑大梁在北故曰南梁〇大事記此)
(魏伐韓也謂伐趙者徃歲/桂陵之戰與此混而誤尔)韓氏請救於齊田侯(猶/上)
(陳/侯)召大臣而謀曰早救之孰與晚救之便張丐對
　曰晚救之韓且折而入於魏不如早救之田臣思
　曰(𥙷曰索隱云䇿作田期思必别本/也紀年謂之徐州子期即田忌也)不可夫韓魏
　之兵未敝而我救之我代韓而受魏之兵顧反聽
　命於韓也且夫魏有破韓之志韓見且亡必東愬
　於齊(愬告/也)我因隂結韓之親而晚承魏之敝(承継/其後)
(也)則國可重利可得名可尊矣田侯曰善乃隂告
　韓使者而遣之(告者許/之也)韓自以有齊國五戰五不
　勝東愬於齊齊因起兵擊魏大破之馬陵(補曰虞/喜云馬)
(陵在濮州鄄城東北六十里有澗深峻可以置伏/龐㳙敗即此徐廣云在魏州元城縣東南司馬彪)
(引杜預說亦然按齊使田忌將直達大梁龐㳙聞/之去韓而歸齊軍已過而西則從汴州外黃退至)
(濮州東北六十里是也/豈合更渡河至元城哉)魏破韓弱韓魏之君因田
　嬰北面而朝田侯(齊記有爲兩章一爲桓公臣思/一爲宣王孫子彪謂臣思之䇿)
(則幸中矣非仁義舉也孟子謂行一不義而得天/下不爲也況朝韓魏乎正曰今按桓公田臣思事)
(自與邯鄲之難及韓齊爲與囯/二章相亂非此章也說見後章)
田忌爲齊將(此二年召復位/正曰說見前)係梁太子申禽龐㳙(魏/將)
　孫子(臏也齊人武之/孫爲田忌軍師)謂田忌曰將軍可以爲大事
　平田忌曰奈何孫子曰將軍無解兵而入齊使彼
罷敝於先(罷疲同彼謂齊齊軍已與/魏戰雖勝亦罷今使當前)弱守於主(弱/弱)
(卒也忌所自將使齊不疑也主地缺蓋齊險隘補/曰姚云曾本先皆作老愚恐上句多於字謂以罷)
(敝老弱守險敵衆而以精兵/攻齊下云輕車銳騎者也)主者循軼之途也(軼/轍)
(同車迹也言其險狹/不得方軌適相循耳)鎋擊摩車而相過(鎋牽同車/軸耑鍵也)
(路浹車宻故/相擊相摩)使彼罷敝先弱守於主必一而當十
(得地/利故)十而當百百而當千然後背太山(在太山博/縣西北)
左濟右天唐(蓋盼子所中所/謂髙唐屬平原)軍重踵髙宛(重輜重/也後志)
(高宛屬/樂安)使輕車銳騎衝雍門(始皇紀注在高陵正/曰髙注雍門齊西門)
(名按左傳襄十/八年有雍去声)若是則齊君可正(正猶/制治)而成侯可
走不然則將軍不得入於齊矣田忌不聽果不入
齊(彪謂臏非武流也武雖運竒用詭豈嘗語人以/是乎忌不聽忌賢也補曰使田忌無間於齊孫)
(子曷爲而有是言必公/孫閈成侯讒搆之時也)
田忌亡齊而之楚鄒忌代之相(𥙷曰前云鄒忌為相/田忌爲將田忌走此)
(云代之相/恐有差誤)齊恐田忌欲以楚權復於齊(復猶/返)杜赫
　曰臣請爲留楚(爲鄒留田於楚𥙷曰一本/爲下有君字留下有之字)謂楚王
(成)曰鄒忌所以不善楚者恐田忌之以楚權復於
齊也王不如封田忌於江南以示忌之不返齊也
　鄒忌必(補𥙷曰當/有缺字)以齊厚事楚田忌亡人也而得
　封必德王若復於齊必以齊事楚(言此示不爲/鄒忌游說也)此
　用二忌之道也楚果封之於江南
鄒忌事宣王仕人衆(薦於王/使之仕)宣王不說晏首(斉/人)貴而
　仕人寡王說之鄒忌謂宣王曰忌聞以爲有一子
　之孝不如有五子之孝今首之所進仕者以幾何
　人宣王因以晏首壅塞之(言其不/薦逹人)
楚威王戰勝於俆州(後志魯之薛六囯時曰俆州事/在楚威七年此十年補曰徐詞)
(余反正義云紀年梁惠王三十年下邳遷/于薛改名俆州俆左氏作舒說文作䣄)欲逐嬰
　子於齊(逐使齊逐之田嬰時未/封故曰嬰子猶盼子)嬰子恐張丑(斉人/正曰)
(丑又見韓魏/燕中山等䇿)謂楚王曰王戰勝於俆州也盼子不
　用也盼子有功於國百姓爲之用嬰子不善(不與/盼善)
　而用申縛申縛者大臣弗(補補曰姚/云一本有)與(史曰/不附)百姓
　弗爲用故王勝之也今嬰子逐盼子必用復整其
　士卒以與王遇必不便於王也楚王因弗逐(楚記/七年)
(有)
權之難(後志南郡編注闘緡以權叛又當陽注縣東/南有權城楚地也蓋燕自北進齊自東進而)
(戰于楚境燕䇿爲文公時正曰大事記燕齊交兵/必非此地按記合燕䇿並載而取鮑三說文公末)
(年云云並屬中山云云燕齊合云云故於此條著/其說而斥其非者不著鮑氏取長棄短之意也)
　齊燕戰秦使魏冉之趙(冉傳言自王惠時任事/然則此役文公末年也)出
　兵助燕擊齊薛公(嬰時未封後人稱之耳/嬰傳言自威王時任職)使魏處
　之趙謂李向(趙人正曰大事/記趙用事者也)曰君助燕擊齊齊必
急急必以地和於燕而身與趙戰矣然則是君自
爲燕束兵(束猶歛燕齊和/成歛兵不戰)爲燕取地也(取齊/地)故爲
君計者不如按兵勿出齊必緩(趙之助燕不力故/齊無危急之勢)
緩必復與燕戰戰而勝兵罷敝(罷疲/同)趙可取唐曲
逆(並屬中山囯言二囯戰不暇北顧趙可以其間/取中山也補曰髙注唐今盧奴北盧縣也曲逆)
(今蒲/隂)戰而不勝命懸於趙(懸繫/也)然則吾中立(吾吾/趙)
而割窮齊與疲燕也(割割齊地正/曰割齊燕地)兩國之權懸於
君矣
蘇秦爲趙合從(趙肅侯十七/年此當十年)說齊宣王曰齊南有太
　山東有琅邪(徐州郡𥙷曰孟子注/琅邪齊東南竟上邑)西有清河(冀州/郡補)
(曰正義云/今具州)北有渤海(幽州郡補曰正/義云今滄州)此所謂四塞
　之國也(言四方皆/有險固)齊地方二千里(𥙷曰史三/千餘里)帶甲
　數十萬粟如丘山齊車之良五家之兵(管仲軍令/始於五家)
(爲/軌)疾如錐矢(錐銳也補曰吕氏春秋所/貴錐矢者爲其應聲而至)戰如雷電
(其威/大也)解如風雨(言疾/也)即有軍役未嘗倍㤗山絶清
　河渉渤海也臨淄之中(屬齊郡𥙷曰青州臨淄縣/古營丘地城臨淄故云見)
(正義及水經注渤海後語/北海今青州北海是也)七萬户臣竊度之下(補/曰)
(史不/下)户三男子三七二十一萬不待發於逺縣而
　臨淄之卒固巳二十一萬矣臨淄甚冨而實其民
　無不吹竽(似笙三/十六簧)皷瑟(似琴二/十五弦)擊筑(以竹曲五/弦之樂)彈
　琴闘雞走犬六博蹹鞠者(劉向别録蹙鞠黃帝作/蓋因娱戯以練武士蹹)
(即蹙也𥙷曰王逸云投六箸行六棊謂/之六愽蹹史作蹹說文徒盍反即蹹字)臨淄之途
　車轂(元作/䡰)䡰(正曰䡰者轚之訛說文轚車牽相擊/也周禮舟車轚互糓梁傳轚者不得)
(入釋文音計又古的反此章史作轂擊按秦䇿車/轂擊馳說苑齊人好轂擊揚雄書辨者轂擊讀亦)
(通)擊人肩摩連祍成幃(帳屬在/旁者)舉袂成幕(袂袖/也)揮
　汗成雨家敦(補曰史/作殷)而冨志髙而揚夫以大王之
　賢與齊之強天下不能當今乃西面事秦竊爲大
　王羞之且夫韓魏所以(𥙷補曰史/此有以字)畏秦者以與秦
　接界也兵出而相當不至十日而戰勝存亡之機
　決矣韓魏戰而勝秦則兵半折(折猶敗以秦敵強/雖勝猶爲失半也)
　四境不守戰而不勝以亡隨其後是故(元作/後)後(補/曰/姚本作)
(故是/史同)韓魏之所以重與秦戰而輕爲之臣也今秦
　攻齊則不然倍韓魏之地(倍言二國/在其後)至衛(元作/闈)闈(𥙷曰/姚)
(云至闈一作/過衛史作衞)陽晉之道(魏襄十六年秦㧞魏蒲坂/陽晉張儀傳刼取衞陽晉)
(注皆不地蓋衞地時屬魏也正曰正義云/衞曹濮等州陽晉在曹州乗氏縣西北)徑亢父
　之險(屬東平𥙷曰亢音剛又/苦浪反髙注任城縣南)車不得方軌(爾雅方/舟得兩)
(舟則此亦兩/也軌車轍)馬不得並行百人守險千人不能過
　也秦雖欲深入則狼顧(驚皃正曰狼性/怯走常還顧)恐韓魏之
　議其後也是故恫疑虚喝(元作猲恫痛也言疑/之甚集韻喝呵也)猲
(𥙷曰髙注猲喘息懼皃史作喝索隠云亦作/猲並呼合反竊謂作恐掲亦通又注見趙䇿)髙躍
(𥙷曰史/作驕矜)而不敢進則秦不能害齊亦明矣夫不料
　秦之不奈我何也而欲西面事秦是羣臣之計過
(補曰一本/此有也字)今臣無事秦之名而有強國之實臣故
(元作/固)固(正曰䇿/固故通)願大王之少留計(留意/計之)齊王曰寡
　人不敏(此敏謂猶明明則疾於事補曰一本注晁/本此下有云逺守海窮道東境之囯也未)
(嘗得聞/餘教)今主君(補曰主君稱蘇秦恐/衍主字史作足下)以趙王之詔
　告之(詔告/也)敬奉社稷以從(凡蘇張從橫之說本傳/皆有此在說燕趙韓魏)
(後)
淳于髠(齊人見/滑稽傳)一日而見七人於宣王王曰子來寡
　人聞之千里而一士是比肩而立(比謂肩相次也/言士難得千里)
(有一猶爲/並肩也)百丗而一聖若隨踵而至也仐子一朝
　而見七士則士不亦衆乎淳于髠曰不然夫鳥同
　翼者而聚居獸同足者而俱行(補曰後語鳥同翼/者聚飛獸同足者)
(俱/亡)今求柴胡桔梗於沮澤(二草山生而沮水也故/求不可得孟子注菹澤)
(生草者水名出漢中正曰沮澤但言漸濕之地如/漢書所謂生於沮澤之中者不必因下文求地名)
固
(以實/之)則累丗不得一焉及之睪黍(地缺疑爲負黍/蓋此與梁父皆)
(東地也補曰髙注睪黍梁父/皆山名愚按臯字或作睪)梁父之隂(梁父在泰/山山北曰)
(隂)則郄車而載耳(郄却同言多獲/車重/不前)夫物名有疇(耕治/之田)
(禾所聚也故爲/類正曰疇類也)今髠賢者之疇也王求士於髠若
　挹水於河(挹酌/也)而取火於燧也(夫燧/鍳也)髠將復見之
　豈特七士也(𥙷曰兩見/字賢遍反)
齊欲伐魏淳于髠謂(元作/爲)爲(𥙷曰此書爲/謂字通用)齊王曰韓
　子盧者天下之疾犬也東郭逡者(逡魏同/狡兎名)海内之
　狡兎也(集韻狡獪/也疾也)韓子盧逐東郭逡環山者三騰
　山者五兎極於前犬廢於後犬兎俱罷各死其處
　田父見之無勞勌之苦而擅其功(擅者無/與爭也)今齊魏
諸曰有之然則先生之爲寡人計之何如淳于髠
曰伐魏之事不便魏雖刺髠於王何益(伐魏不便/魏所欲也)
(而髠止之故魏刺之雖刺髠而齊實不便非/益也此設辭也正曰強注終不通說見下)若誠
不便魏雖封髠於王何損(補曰姚云若誠下劉本/無不字愚按上句當無)
(不字義乃通/恐有訛舛)且夫王無伐與國之誹魏無見亡之
危百姓無被兵之患髠有璧馬之寳於王何傷乎
(元在魏䇿正曰爲/魏而說當從舊)
齊宣王見(補曰見/賢遍反)顔斶(集韻音觸引呂春秋齊有顔/斶補曰春秋後語作王蠋)
曰斶前斶亦曰王前(並使之/即已)宣王不說左右曰王
人君也斶人臣也王曰斶前斶亦曰王前可乎斶
對曰夫斶前爲慕勢王前爲趨士(趨就/也)與使斶爲
　慕勢不如使王爲趨士王忿然作色曰王者貴乎
　士貴乎對曰士貴耳王者不貴王曰有說乎斶曰
　有昔者秦攻齊令有敢去柳下季壟五十歩而樵
　採者(魯展禽字季食采柳下亦云居之/壟其冡埒秦伐齊先徑魯故云)死不赦令
　曰有能得齊王頭者封萬户侯賜金千鎰由是觀
　之先王之頭曽不若死士之壟也宣王黙然不說
　左右皆曰斶來斶來大王據千乘之地而建千石
　鍾(一石百/二十斤)萬石簴(鐘皷/之桴)天下之士皆爲役處(役爲/之使)
(處在其位𥙷曰姚本天下之士仁義/皆來役處恐仁義字當在之士上)辯智並進莫
　不來語東西南北莫敢不來服(元作/服求)服求(𥙷曰求/屬下句)
　萬物無不備具而百姓無不親附今夫士之髙者
　乃稱匹夫徒歩而處農畒下則鄙野(五鄼五爲百鄙家郊皆/外曰司野徒亦五所家)
(處爲比也五𥙷比曰爲/鄙二十五五百家家郷)監門(閭/謂)閭里(遂人五閭在家爲郷里鄰在五鄰野並爲里閭里皆/之閭遂有門謂之正曰里周二十禮大五家共有巷)
(巷首/有門)士之賤也亦甚矣斶對曰不然斶聞古大禹
　之時諸侯萬國何則德厚之道得貴士之力也(言/能)
(貴士故/德厚)故舜起農畒出於野鄙而爲天子及湯之
　時諸侯三千當今之丗南面稱寡者乃二十四由
　此觀之非得失之䇿與(昔諸侯多由得䇿也今失/䇿故誅滅而寡得䇿貴士)
(也)稍稍誅滅滅亡無族之時欲爲監門閭里安可
　得而有也哉是故易傳不云乎居上位未得其實
　而(元作/以)以(補曰恐/當作而)喜其爲名者必以驕奢爲行据
(補曰倨/据通借)慢驕奢則凶必從之是故無其實而喜其
　名者削(削地也正/曰削弱也)無德而望其福者約(約窮/也)無功
　而受其禄者辱禍必握(言禍辱隨/之不捨也)故曰矜功不立
(言徒有矜大好功之/志而不爲故功不立)虚願不至(不求不爲而欲得/之虚願也物不自)
(至)此皆幸樂其名而無其實德者也是以堯有九
　佐(九官/也)舜有七友(雄陶方回續牙伯陽東不訾秦/不虚靈甫見陶淵明四八臣正)
(曰雄陶云云又見皇甫謐逸士傳不訾或云不識/不虚或云不空尸子無靈甫愚謂此類皆不可深)
(考或後人/所妄造)禹有五丞(楚辭八師三后外/有益稷臯陶垂)湯有三輔
(啇書伊虺二相外有誼/伯仲伯咎單豈此未詳)自古及今而能虚成名於
　天下者無有是以君王無羞亟問(亟猶/数)不愧下學
(學於/臣下)是故成其道德而揚功名於後丗者堯舜禹
　湯周文王是也故曰無形(元並/作刑)刑(𥙷曰當作形下/同古書字通形)
(民之力家語作刑/朱子謂當從家語)者形刑之君也(無形謂削約/之未著者)無
　端者事之本也(正曰無形無端/皆指實德言)夫上見其原下通
　其流至聖(衍人/字)人明學(明學學之明者言上/見下通聖明之事)何不
　吉之有哉老子曰雖貴必以賤爲本雖髙必以下
　爲基是以侯王稱孤寡不榖是其賤之本與非夫
(猶言非邪𥙷曰疑非字當在歟字上而夫音扶屬/下句與下文豈非下人而尊貴士歟夫堯云云同)
(一本作本歟/無非字義明)孤寡者人之困賤下位也而侯王以
　自謂豈非下人(以身/下人)而尊貴士與夫堯傳舜舜傳
　禹周成王任周公旦而丗丗稱曰明主是以明乎
　士之貴也宣王曰嗟乎君子焉可侮哉寡人自取
　病耳(𥙷曰自取病謂/斶言士貴王賤)及今聞君子之言乃今聞細
　人之行(細人王自稱正曰細人前/所謂無實德不貴士者)願請受爲弟子
　且顔先生與寡人遊食必太牢(牛羊豕具/爲太牢)出必乘
　車妻子衣服麗都(皆美/稱)顔斶辭去曰夫玉生於山
　制則破焉(制裁/㫁之)非弗寶貴矣然大璞不完士生乎
　鄙野推選則禄焉非不尊遂也(遂猶/達)然而形神不
　全斶願得歸晚食以當肉(晚言飢而食也其美比/於食肉𥙷曰當敵也如)
(字)安歩以當車無罪以當貴漬淨貞正以自虞(虞/娯)
(同樂/也)制言者王也(言謂/命令)盡忠直言者斶也言要道
　巳備矣願得賜歸安行反臣之邑屋則再拜(衍而/字)
　而辭去君子(𥙷二/字)曰斶知足矣歸眞(𥙷)反璞則終
　身不辱(正曰曰者斶既辭而又自言也上言大璞/不完以喻土之形神不全故曰歸反璞云)
(云文意甚/明添字謬)
先生王斗(齊人補曰一本標/文摳鏡要作王升)造門而欲見齊宣王宣
　王使謁者延入(謁者掌賔賛/受事延引也)王斗曰斗趨見王爲
　好勢王趨見斗爲好士於王何如使者復還報王
　曰先生徐之(使待其至正/曰使無趨至)寡人請從(就之/也)宣王因
趨而迎之於門與入曰寡人奉先君之宗廟守社
稷聞先生直言正諫不諱王斗對曰王聞之過(不/如)
(所/聞)斗生於亂丗事亂君焉敢直言正諫宣王忿然
作色不說有間王斗曰昔先君桓公(此桓公雖非/田氏之先斗)
(齊人也得/稱爲先)所好者五(補𥙷曰一本摽文/樞鏡要有五字)九合諸侯
　一匡天下天子授(元作/受)受(補曰當作/授字通借)籍(士地人民/之籍猶賜)
(履/也)立爲太伯(二伯/之伯)今王有四焉宣王說曰寡人愚
　陋守齊國唯恐夫抎之(抎失也春秋/傳抎子辱矣)焉能有四焉
　王斗曰先君好馬王亦好馬先君好狗王亦好狗
　先君好酒王亦好酒先君好色王亦好色先君好
　士而(元作/是)是(正曰姚云劉/本無是字)王不好士(補曰先王好/馬以下說苑)
(以爲淳于彪/之言小異)宣王曰當今之丗無士寡人何好王
　斗曰丗無騏驎騄耳(字書不說騏驎不載唯玉篇/云馬黒脊亦不言良馬陸機)
(䟽麒麟行中律吕則此馬以麒麟比也騄耳八駿/之一正曰玉篇單言驎尔此二字軍言如詩及說)
(文爾雅/不一)王之(𥙷)駟巳備矣丗無東都俊(𥙷曰一本/作逡前有)
　盧氏之狗王之走狗已具矣丗無毛嬙西施(莊小/䟽毛)
(嬙越王嬖妾四/施越女呉王姬)王宫巳充矣王亦不好士也何患
　無士王曰寡人憂國爱民固願得士以治之王斗
　曰王之憂國愛民不若王愛尺縠也(縠細繗也正/曰増韻縠縐)
(紗齊三服官輕綃注今紗下章曳綺縠又章帝省/齊氷紈方空縠知齊産善也說文縠細縳恐此注)
(字/誤)王曰何謂也王斗曰王使人爲冠不使左右便
　辟(便順其所好/辟避其所惡)而使工者何也爲能之也今王治
　齊非左右便辟無使也臣故曰不如愛尺縠也宣
　生謝曰寡人有罪國家於是舉士五人任官齊國
　大治(彪謂王斗之義無所取出門求見自卑甚矣/而徒以趨見於咫尺之間以爲髙此孟子所)
(謂不能三年而緦小功之察者也抑其陳誼迂而/不功獨所謂學縠者可知耳然不若魏牟之言之)
(慤而彪爲序舎牟而取斗爲牟之言出於斗也正/曰王斗造門求見徒以趨見於咫尺之間爲高鮑)
(論當矣其言王不好士不可謂不切也特桓公好/拘馬酒色之說亦管仲不害覇之意此其所以爲)
(辯士之言而非君子之正爾學縠之言與魏牟合/又何不若之有戰國論說相類者甚多牟豈果出)
(於斗乎補曰宣王喜文學游說之士賜列第爲上/大夫者七十六人不治而議論稷下學士至數百)
(千人士非不盛也然鄒衍淳于髠之徒類皆詼誕/無實不治而議所養非所用國何頼焉故顔斶勸)
(以貴士王斗譏其不好士有以也然若斗與斶者/亦未知其何如也有一孟子而不能用安用彼數)
(百千/人哉)
齊人見田駢(齊處/士)曰聞先生髙議(補曰恐/是義字)設爲不宦
(設者虚/假之辞)而願爲役(爲駢/給使)田駢曰子何聞之對曰臣
聞之鄰人之女田駢曰何謂也對曰臣鄰人之女
　設爲不嫁行年三十而有七子不嫁則不嫁然嫁
　過畢矣(畢猶已言過/於嫁已矣)今先生設爲不宦訾養千鍾
(訾資同所資所養也昭三年注四豆為區自四以/登至於釡十則鍾又㮚氏注四升為豆則鍾凡六)
(斛四/斗也)徒百人(徒從/車者)不宦則然矣而富過畢矣田子
　辭(謝之/也)
管燕(齊人正曰無考/新序作燕相)得罪齊王謂其左右曰子孰而
　與我赴諸侯乎(而辞/也)左右黙然莫對管燕連然流
　涕(連與漣同/泣下也)曰悲夫士何其易得而難用也田需
　對曰士三食不得饜(飽/也)而君鵝鶩有餘食(鶩舒/鳬)下
　宫糅羅紈(下宫後宫下列/糅雜紈素也)曳綺縠(綺文/繒)而士不得
　以為縁(縁衣/純)且財者君之所䡖死者士之所重君
　不肯以所䡖與士而責士以所重事君非士易得
　而難用也(補曰田需見魏䇿與公孫衍並相者豈/即此人歟說苑宗衛相齊罷歸召田饒)
(等問饒對/亦與此合)
　　閔王(宣王子元年顯王四十六年戊戌正曰/此/據史通鑑閔王元年當赧王二年視史下移)
(十年大/事記同)
昭陽為楚伐魏覆軍殺將得八城(楚懐六年此元年/正曰宣王二十年)
　移兵而攻齊陳軫為齊王(衍使字史言軫為秦使/齊齊問之為齊見陽)
　使見昭陽再拜賀戰勝起而問楚之法覆軍殺将
　其官爵何也昭陽曰官為上柱國爵為上執珪陳
　軫曰異貴於此者何也(問此外復/有貴者不)曰唯令尹耳(楚/相)
(也)陳軫曰令尹貴矣主非置兩令尹也臣竊為公
　譬可也楚有祠者(祠春祭正曰/髙注祠祭)賜其舍人(始皇紀注/主廐内小)
(史或云侍從賔客者正曰顔師古曰舎人親/近左右之通後遂以為私屬官號)巵酒
(巵器/也)舍人相謂曰數人飲之不足一人飲之有餘
請畫地爲蛇先成者飲酒一人蛇先成引酒且飲
乃左手持巵右手畫蛇曰吾能爲之足未成一人
之蛇成奪其巵曰蛇固無足子安能爲之足遂飲
其酒爲蛇足者終亡其酒今君相楚而攻魏破軍
殺將得八城不弱兵(言恃/其強)欲攻齊齊畏公甚公以
是爲名亦(元作/居)居(正曰因下足字衍而/訛姚云一本去此字)足矣官之
上非可重也戰無不勝而不知止者身且死爵且
後歸(言身死後爵歸於/囯故史言爵奪)猶爲蛇足也昭陽以爲然
解軍而去(楚記同彪謂此䇿雖其指爲齊亦持勝/之善正曰爲楚爲齊爲公之爲去聲)
秦攻趙趙令樓緩以五城求講於秦而與之伐齊齊
王恐因使人以十城求講於秦樓子恐因以上黨
二十四縣許秦王(惠/文)趙足(凡趙皆/趙人)之齊謂齊王曰
王欲秦趙之解乎不如從合於趙趙必背秦背秦
則齊無患矣
齊將封田嬰於薛(定封在此三年正曰宣王二十年/又說見後補曰索隠云嬰諸田之)
(别子非宣/王弟也)楚王(懐)聞之大怒將伐齊齊王有輟志
(集韻輟/止也)公孫閈曰封之成與不非在齊也又將在
楚閈說楚王令其欲封公也又甚於齊嬰子曰願
委之於子公孫閈爲謂楚王曰魯宋事楚而齊不
事者齊大而魯宋小王獨利魯宋之小不悪齊太
何也夫齊之削地而封田嬰是其所以弱也願勿
　止楚王曰善因不止(彪謂此說不可行也嬰齊相/也雖得薛不决裂於外猶齊)
(地耳齊薛爲一如穰侯應侯之於秦也何弱小乎/其𥘉哉正曰史齊襄王立而孟嘗君中立爲諸侯)
(王畏君與連和後卒諸子爭立齊魏共滅之/鮑謂分封不足以弱齊未睹末流之害也)
靖郭君(田嬰謚正曰此據史文索隠云靖郭或/封邑號漢齊王舅父駟鈞封靖郭侯)將城
薛客多以諫靖郭君謂謁者無爲客通齊人有請
　者曰臣請三言而已矣益一言臣請烹(所謂鼎/鑊之誅)靖
郭君因見之客趨而進曰海大魚因反走君曰客
　有於此(言此言外應復有正曰/髙注於此止無走也)客曰鄙臣不敢以
　死爲戲君曰亡(亡無同言/無此也)更言之對曰君不聞大
　魚乎網不能止鉤不能牽蕩而失水(集韻蕩放也/言自放肆)
　則螻蟻得意焉(螻螻蛄一曰􁂔天/螻得意飫飽也)今夫齊亦君之
水也君長齊(雄長之長/正曰見下)奚以薛爲夫齊雖隆薛之
城到於天猶之無益也(正曰一本君長有齊姚氏/奚以薛爲夫齊句按新序)
(作無齊雖隆云云是蓋夫/無音訛又因上夫齊字混)君曰善乃輟城薛
靖郭君謂齊王曰五官之計(曲礼司徒司空司馬司/士司冦典司五衆計其)
(事之凡也正曰注家謂此殷制非䇿所指按記曽/子問諸侯出命國家五官而後行注云五官五大)
(夫典事者髙/曰計簿書也)不可不日聽也而數覽王曰說吾而
厭之(言汝旣說我則不得自厭故以委之正曰也/字當在覽下王曰說吾有缺誤姚云一本作)
(王曰日說五官吾厭之通鑑云不可不日聽而數/覽也王從之已而厭之悉以委嬰嬰由是得專齊)
(權)今與靖郭君(以五官之計委之補/曰姚云今一作令)
靖郭君善齊貌辯(齊人補曰姚云古今人表作昆辯/師古引此按一本標云修文御覽)
(北堂書鈔同吕覽作劇/貌辨元和姓纂崑弁)齊貌辯之爲人也多疵(疵/病)
(也謂過失補曰此人蓋有奇/節而不修細行者吕覽作訾)門人弗說士尉(齊/人)以
　証靖郭君(証諌/也)靖郭君不聽士尉辭而去孟甞君
(嬰子文補曰孟子甞邑名在薛/旁按詩居常與許即此甞也)又竊以諫(竊猶/私)靖
　郭君大怒曰剗而類(集韻剗翦也以翦草/爲喻而汝也類族類)破吾家
　苟可慊齊貌辯者(集韻慊/愜也)吾無辭爲之(言有可滿/貌辯之意)
(雖家族破滅猶/爲之不辭也)於是舎之上舎(猶甲第正曰此本/髙注按田文傳傳)
(舎幸舎代舎索隠云並當上中下三等之/客所舎之名以此推之則代舎乃上舎也)令長子
　御之(集韻御侍也正/曰爲之御也)旦暮進食數年宣(元作威/下同)威
　王薨閔(元作宣/下同)宣王立(嬰之封薛在閔王𥘉下言/之薛則此不得言宣王立)
(也正曰/說見下)靖郭君之交大不善於閔宣王辭而之薛
　與齊貌辯俱留無幾何齊貌辯辭而行請見閔宣
　王靖郭君曰王之不說嬰甚公徃必得死焉齊貌
　辯曰固不求生也請必行靖郭君不能止齊貌辯
　行至齊閔宣王聞之藏怒以待之齊貌辯見閔宣
　王曰子(元作/子日)子曰(補曰當/作曰字)靖郭君之所聽愛夫(爱/而)
(聽用/其言)齊貌辯曰愛則有之聽則無有王之方爲太
　子之時辯謂靖郭君曰太子相不仁過頥豕視(過/謂)
(豊頥過人豕多反視補曰吕氏春秋過頥豕視注/頥涿不仁之人其說未詳劉辰翁云過頥即俗所)
(謂耳後見腮豕視即/相法所謂下邪偷視)若是者信反(始信/後反)不若廢太
　子更立衞姬嬰兒郊師(補曰髙注郊師衞/姬子宣王庻弟)靖郭君
　泣而曰不可吾不忍也若聽辯而爲之必無今日
　之患也此爲一至於薛昭陽請以數倍之地易薛
　辯又曰必聽之靖郭君曰受薛於先王(封嬰於薛/閔王也而)
(曰受於先王蓋宣王有指封之正曰史以田嬰之/封在湣王三年從通監則在宣王二十二年按嬰)
(自威王時任職用事而文之言曰君用事相齊至/今三王矣三王者威宣閔也故大事記以嬰卒文)
(立附見於閔王元年此策曰受薛於先王先王之/廟在薛則是威王之丗嬰已受封史亦不合索隠)
(引紀年梁惠後元十三年四月齊威王封田嬰於/薛十月齊城薛十四年薛子嬰來朝十五年齊威)
(王薨考之史梁惠王後元十三年在今封嬰前一/年不得爲威王之丗亦皆不合惟梁惠前十三年)
(則正當威王時疑此處有差互/而嬰之封薛則實威王之丗也)雖惡於後王吾獨
　謂先王何(言無以告/於先王)且先王之廟在薛吾豈可以
　先王之廟與楚乎又不肯聽辯此爲二閔宣王太
　息(長出/氣也)動於顔色曰靖郭君之於寡人一至此乎
　寡人少殊不知此客肯爲寡人來靖郭君乎齊貌
辯對曰敬諾靖郭君衣宣威王之衣冠舞其劒(先/時)
(所賜𥙷曰姚云/舞劉本作帶)閔宣王自迎靖郭君於郊望之而
泣靖郭君至因請相之靖郭君辭不得巳而受之
七日謝病強辭(強猶/固)不得三日而聽(王聽/其辭)當是時
靖郭君可謂能自知人矣能自知人故人非之不
爲沮(集韻沮/止也)此齊貌辯之所以外生(以生爲外物/無所愛也)
樂患趣難者也(彪謂知人之難貴於知其心齊人/曰辯之爲人多疵論其迹也靖郭)
(君獨深善之不可奪知其心也士爲知巳者死此/辯所以不求生歟正曰心迹之論未當說見章首)
(條下𥙷曰/趣即趨)
秦伐魏陳軫合三晉而東謂齊王曰古之王者之伐
　也欲以正天下而立功名以爲後世也今齊楚燕
　趙韓梁六國之遞甚也(遞言其/更相伐)不足以立功名適
　足以強秦而自弱也非山東之上計也能危山東
　者強秦也不憂強秦而遞相罷弱(罷疲/同)而兩歸其
　國於秦(兩彼/我也)此臣之所以爲山東之患天下爲秦
　相割(以割肉喻/其相伐)秦曽不出力(補曰北山何先生標/大事記云力一作刀)
　天下爲秦相烹(煮/也)秦曽不出薪(喻秦無/所事)何秦之智
　而山東之愚邪願大王之察也古之五帝三王五
　覇之伐也伐不道者今秦之伐天下不然必欲反
　之(反/古)主必死辱(死於/辱)民必死虜今韓梁之目未嘗
　乾(戰死者/多也)而齊民獨不也非齊親而韓梁䟽也齊
　逺秦而韓梁近今齊將近矣今秦欲攻梁絳安邑
(絳屬/河東)秦得絳安邑以東下河必表裏河山(𥙷)而東
　攻齊舉齊屬之海(舉言得/其地)南面而孤楚韓梁(三國/在秦)
(之南孤謂稱孤以臣之正/曰諸國勢不得合故曰孤)北向而孤燕趙(絶/句)齊無
　所出其計矣願王熟慮之今三晉已合矣復爲兄
　弟約而出銳師以戍梁絳安邑此萬丗之計也齊
　非急以銳師合三晉必有後憂三晉合秦必不敢
　攻梁必南攻楚楚秦搆難三晉怒齊不與已也必
　東攻齊此臣之所謂齊必有大憂不如急以兵合
　於三晉齊王敬諾果以兵合於三晉(秦惠後七年/韓趙魏燕齊)
(共攻秦此六年正曰按大事記顯王四十七年當/秦惠後三年魏惠後十三年齊宣二十一年秦伐)
(魏取曲沃平周解題軫說齊不知在何年以其說/明切附見于此軫與張儀相惡去秦事楚而懐王)
(顯王四十七年於韓䇿謂論秦最得其情因其言/梁絳安邑附見於赧王二十九年魏獻安邑之後)
(皆不能的指其時今徴以楚王入秦一言當在赧/王十六年蓋秦取曲沃平周距五囯伐秦前四年)
(慎靚王三年五囯合從實懐王爲長蘇秦之約而/無與於軫也懐王入秦次年田文合韓魏伐秦猶)
(能成一戰之功未必不因軫之說也反覆參合可/决其爲軫矣獨燕䇿言秦伐韓而中山亡此事據)
(史乃中山未亡四年之前且年表滅中山在主父/死後而出家先一年大事記取丗家史遷所紀固)
(不能無失趙武靈王十九年初胡服二十年二十/一年二十三年二十五年連歲攻中山畧地得城)
(邑二十六年復攻中山攘地北至燕代西至雲中/九原二十七年傳囯子何稱主父欲畧胡地襲咸)
(陽遂詐入秦是後已不言攻中山矣惠文三年乃/書㓕中山遷其王于膚施意者攘地之時中山巳)
(定而未廢其君後四年始迁其君如西周旣㓕次/年迁其君于􁃔狐之類通鑑綱目武靈二十五年)
(書中山君奔斉而魏䇿云齊魏伐楚而趙亡中山/政是年事則是其囯巳亡特其君未得後乃得之)
(燕䇿所謂中山亡非舛也故愚並著/其說以俟知者考焉中山餘見燕䇿)
韓齊爲與國張儀以秦魏伐韓(儀復相時補曰伐韓/下有缺文必著韓之)
(請救以下文許/韓使者知之)齊王曰韓吾與國也秦伐之吾將
救之田臣思曰王之謀過矣不如聽之子噲(燕/王)與
子之國(之燕/相)百姓不戴諸侯弗與秦伐韓楚趙必
救之是天下(補曰下字衍一本/無大事記從之)以燕賜我也(我我/齊)
王曰善乃許韓使者而還(補曰一本/作遣是)之韓自以得
交於齊遂與秦戰楚趙果遽起兵而救韓齊因起
兵攻燕三十日而舉燕國(燕噲七年此十年𥙷曰/此斉宣王所謂五旬而)
(舉之者大事記改三爲五補曰按史田斉世家桓/公五年秦魏攻韓韓求救於斉桓公召大臣而謀)
(騶忌曰不若勿救段干朋曰不救則韓且折而入/於魏田臣思曰秦魏攻韓楚趙救之是天以燕與)
(斉也因襲燕取桑丘䇿即本章○斉威王二十六/年魏圍邯戰趙求救於斉威王召大臣而謀騶忌)
(曰不如勿救叚干朋曰不救則不義且不利云云/不如南攻襄陵以弊魏邯鄲抜而乗魏之敝王從)
(其計敗魏桂陵䇿邯鄲之難章威王作田侯段干/朋作綸餘畧同○宣王二年魏伐趙趙當作韓說)
(見前趙與韓親共擊魏趙不利戰于南梁韓請救/於齊宣王召大臣而謀騶忌子曰不如勿救田忌)
(曰不如早救之孫子曰云云宣王曰善/起兵擊之/敗之馬陵䇿南梁之難韓請救於齊田侯召大臣而)
(謀張丐曰不如早救田臣思曰云云餘皆畧同○/史凡三莭與策三章互有同異邯鄲之難與威王)
(條合南梁之難與宣王條合但史爲張丐田臣思/䇿爲騶忌孫子唯桓公取桑丘與威王伐魏宣王)
(伐燕相亂按威王二十一年鄒忌始相上距桓公/取桑丘之歳二十餘年忌豈得已爲大臣史誤以)
(邯鄲一章勦入之明矣田臣思即田忌宣王二年/戰馬陵後出奔至二十九年之噲之役凡二十七)
(年不應復見使忌果在斉則王安得棄之而將章/子䇿或誤載其名也且桓公時秦魏攻韓楚趙救)
(之齊不救因而襲燕宣王時秦魏伐韓楚趙救之/齊不救因而舉燕何其事之脗合如此是必可疑)
(考之桓公時秦魏攻韓事無見年表魏韓趙伐斉/至桑丘齊伐燕取桑丘意者斉取桑丘而韓魏趙)
(伐之韓且與趙魏攻斉則與求救於齊之文戾且/田臣思之辭曰是天以燕與齊而僅爲取桑丘乎)
(是史亦誤以宣王伐燕章附之桓公也故大事記/書韓魏趙伐田齊至桑丘而不書斉取桑丘於宣)
(王伐燕則引䇿之文謂秦伐韓楚趙救韓即岸門/之戰而斉之取燕雖因之噲之亂亦由諸侯連兵)
(不解無與競者也故愚具列史䇿所載而著大事/記之說俾覽者得以考正焉正義云桑丘在易州)
(遂城縣東)
張儀爲秦連横(儀傳連横在鄭䄂出儀後說楚說韓/斉趙卒說燕歸報而恵王死則此當)
(秦十四年此十三/年正曰湣王二年)說(𥙷補曰此處/當有說字)齊王曰天下強
　國無過齊者大臣父兄殷衆富樂無過齊者然而
　爲大王計者皆爲一時說而不顧萬世之利從人
　說大王者必謂齊西有強趙南有韓魏負海之國
　也地廣人衆兵強士勇雖有百秦將無奈我何大
　王覧其說而不察其至實夫從人朋黨比周(比周/親周)
(相芘也與論語意異𥙷/曰猶傳言相與比周)莫不以從爲可臣聞之齊
　與魯三戰而魯三勝國以危亡隨其後(魯戰勝斉/史傳不書)
(時魯故在有亡形耳正曰此取譬之說/猶孟子言鄒人與楚人戰與下文不同)雖有勝名
　而有亡之實是何故也齊大而魯小今趙之與秦
　也猶齊之於魯也秦趙戰於河漳之上(史不書說/文濁漳史)
(上黨長子鹿谷山東入清漳淸漳/出沾山大黽谷入河南漳出南郡)再戰而再勝(絶/句)
(正曰誤當以/勝秦句下同)秦戰於畨吾之下(不書蘇秦傳注/常山有蒲吾)再
　戰而再勝秦四戰之後趙亡卒數十萬邯鄲僅存
　雖有勝秦之名而國破矣是何故也秦強而趙弱
　也今秦楚嫁子取婦爲昆弟之國(儀說懐王/亦云然)韓獻
　宜陽魏效河外趙入朝黽池(屬弘農補曰令河南/府黽池縣水經注榖)
(水出崤東馬頭山榖陽谷東北流歷黽池川漢/㬌帝因崤黽之地以目縣黽弥盡弥兖二反)割
　河間以事秦(據此則說趙/當在齊前)大王不事秦秦驅韓魏
　攻齊之南地悉趙渉河關(悉悉起其兵河関属金/城史作淸河是也正曰)
(河之関/亦通)指愽關(蘇秦傳注齊威六年晉伐齊至愽/陵東郡有愽平以爲愽関今按泰)
(山有愽亦近齊也補曰後語注云今兖州/愽城縣有古関是愽関司馬貞云存愽州)臨菑即
　墨(屬膠東囯補曰/今萊州即墨縣)非王之有也國一日𬒳攻雖欲
　事秦不可得也是故願大王熟計之齊王曰齊僻
　陋隱居託於東海之上未甞聞社稷之長利今大
　客(禮大行人掌/大客之儀)幸而教之請奉社稷以事秦獻魚
　鹽之地三百於秦(三百里也𥙷曰一本有/里字○爲秦之爲去聲)
張儀事秦恵王恵王死武王立左右惡張儀曰儀事
先王不忠言未已齊讓又至(儀甞曰儀之所甚憎/無大齊王則儀齊所)
(惡也而秦任之/故齊以此責秦)張儀(補曰一本此/下有聞之字)謂武王曰儀有
愚計願效之王王曰柰何曰爲社稷計者東方有
大變(言有/兵)然後王可以多割地(割諸/侯地)今齊王甚憎
(衍張/字)張儀儀之所在必舉兵伐之故儀願乞不肖
身而之梁齊必舉兵伐之齊梁之兵連於城下(連/謂)
(不/觧)不能相去王以其間伐韓入三川出兵凾谷而
無伐以臨周祭器必出(周有先周宗社禮器諸侯/所不備今必出以賂秦)
挾天子按圖籍此王業也王曰善乃具革車三十
乗納之梁齊果舉兵伐之梁王大恐(補曰後語/作魏襄王)張
　儀曰王勿患請令罷齊兵乃使其舎人馮喜之楚
　藉使之齊齊楚之事已畢(事使/事)因謂齊王王甚憎
　張儀雖然厚矣王之託儀於秦王也齊王曰寡人
　甚憎張儀儀之所在必舉兵伐之何以託儀也對
　曰是乃王之託儀也儀之出秦因與秦王約曰爲
　王計者東方有大變然後王可以多割地齊王甚
　憎儀儀之所在必舉兵伐之故儀願乞不肖之身
　而之梁齊必舉兵伐梁梁齊之兵連於城下不能
　去王以其間伐韓入三川出兵函谷而無伐以臨
　周祭器必出挾天子按圖籍是王業也秦王以爲
　然與革車三十乗而納儀於梁而果伐之是王内
自罷(疲音勞/師故)而伐與國廣鄰敵以自臨而信儀於
秦王也此臣之所謂託儀也王曰善乃止(儀傳有/彪謂此)
(計之必售䇿之必行者也儀之所謨於時有妾婦/之所羞市人之所不爲者若譽南后以取金欺商)
(於以賣楚皆可鄙也惟此爲文無害儀亦明年死/矣宜其言之善歟𥙷曰大事記秦恵王死公孫衍)
(欲窮張儀見秦䇿儀之逐其衍之力歟正曰鮑謂/將死言善爾反覆詭詐之術死猶未已何善之可)
(稱)
犀首以梁與齊戰於承匡(本宋地見陳留襄邑注補/曰大事記襄陵故宋之承)
(匡襄牛之地朱襄/公所築故曰襄陵)而不勝張儀謂梁王(哀正/曰襄)不用
臣言以危國梁王因相儀(魏九年此十四/年正曰此四年)儀以秦
　梁之齊合橫親(補曰猶/言從親)犀首欲敗(敗其/橫事)謂衛君(嗣/君)
　曰(時儀/過衛)衍非有怨於儀值所以爲國者不同耳(值/適)
(當/也)君必觧衍(觧說衍於儀/使之釋怨)衛君爲告儀儀許諾因
　與之㕘坐於衛君之前(三人/合坐)犀首跪行爲儀千秋
　之祝明日張子行犀首送之至於齊疆齊王聞之
　怒於儀曰衍也吾讎(衍嘗與/齊戰故)而儀與之俱是必與
儀(補曰一/本與衍)鬻吾國矣遂不聽(彪謂此一時岌平殆/哉一言一動盡爲機)
(穽豈可與同羣哉此在衍術中而不悟是以知儀/之踈也故其智暗於秦其辨屈於軫而此謀敗於)
(衍也補曰爲/義之爲如字)
楚王死(懷/王)太子在齊質(楚二十九年使太子質於齊/名橫是爲頃襄王按史楚三)
(十年懷王入秦秦留之明年頃襄/王立立三年懷王乃死與此駮)蘇子(元作秦下/並同秦死)
(至是二十年矣此非代則/厲也補曰字誤下並同)秦謂薛公(田/文)曰君何不
　留楚太子以市其下東國(楚䇿云與我東地盖楚/囯之東其地近齊楚地)
(髙而/此下)薛公曰不可我留太子郢中立王然則是我
　抱空質而行不義於天下也蘇子秦曰不然郢中
　立王君因謂其新王曰與我下東國吾爲王殺太
　子不然吾將與三國共立之(齊甞與秦韓魏敗/楚三囯謂此重立)然
　則下東國必可得也蘇子秦之事(此著書/者叙說)可以請
　行可以令楚王(並新/王)亟入下東國可以益割於楚
　可以忠太子而使楚益入地可以爲楚王走太子
　可以忠太子使之亟去可以惡蘇子秦於薛公可
　以爲蘇子秦請封於楚可以使人說薛公以善蘇
　子可以使蘇子(此三子/字因舊)自解於薛公蘇子秦謂薛
　公曰臣聞謀泄者事無功計不决者名不成今君
　留楚(𥙷)太子者以市下東國也非亟得下東國者
　則楚之計變變則是君抱空質而負名於天下也
(負荷不/義之名)薛公曰善爲之柰何對曰臣請爲君之楚
　使亟入下東國之地楚得成(得猶與也齊求地/而楚與之爲得成)則
　君無敗矣薛公曰善因遣之故曰可以請行也(此/七)
(字元作汪字此類亦著書者叙說𥙷曰叙說者分/其文而屬之故以此著例姚云曽此七字不作注)
　謂楚王(以爲懐王則上言已死以爲頃襄則頃襄/即太子也以爲新二王則頃襄外無他王)
(未/詳)曰齊欲奉太子而立之臣觀薛公之留太子者
　以市下東國也今王不亟入下東國則太子且倍
　王之割(倍多/於前)而使齊奉巳楚王曰謹受命因獻下
　東國故曰可以使楚亟入地也謂薛公曰楚之勢
　可多割也薛公曰柰何請告太子其故(謂告蘇子/辭也告以)
(楚獻地/之故)使太子謁之君(君薛公也使太子/白以亦欲割地)以忠太
　子使楚王聞之可以益入地故曰可以益割於楚
　謂太子曰齊奉太子而立之楚王請割地以留太
　子齊少其地太子何不倍楚之割地而資齊齊必
　奉太子太子曰善倍楚之割而延齊(延長行也故/有饒益意)
　楚王聞之恐益割地而獻之尚恐事不成故曰可
　以使楚益入地也謂楚王曰齊之所以多割地者
　挾太子也今已得地而求不止者以太子權王也
(權者輕/重所在)故臣能去太子(使人/去齊)太子去齊無辭必不
　倍於王也(多/割)王因馳強齊而爲交(馳亟/往)齊辭(齊之/說)
　必聽王然則是王去讎而得齊交也楚王大說曰
　請以國因(因蘇子/交齊)故曰可以爲楚王使太子亟去
　也謂太子曰夫剬楚者王也(剬㫁齊也猶制補曰/剬本多丸反史漢作)
(制字正義/論字例云)以空名市者太子也齊未必信太子之
　言也而楚功見矣(功謂/入地)楚交成太子必危矣太子
　其圖之太子曰謹受命乃約車而暮去故曰可以
　使太子急去也蘇子秦使人請薛公曰夫勸留太
　子者蘇子秦也蘇子秦非誠以爲君也且以便楚
　也(太子去楚/之便也)蘇子秦恐君之知之故多割楚以㓕
　跡也(沒其使/楚之跡)今勸太子去(𥙷補曰一本/標眺本有)者又蘇子
　秦也而君弗知也臣竊爲君疑之薛公大怒於蘇
　子秦故曰可以使人惡蘇子秦於薛公也又使人
　謂楚王曰夫使薛公留太子者蘇子秦也奉王而
　代立楚太子者(代太子/立爲王)又蘇子秦也割地因約者
(因爲之約齊𥙷/曰一本固約)又蘇子秦也忠王而走太子者又
　蘇子秦也今人惡蘇子秦於薛公之以其爲齊薄
　而爲楚厚也願王之知之楚王曰謹受命因封蘇
　子秦爲武貞君(封以羙名非邑/正曰姚注楚邑)故曰可以爲蘇子
　秦請封於楚也又使景鯉請薛公曰君之所以重
　於天下者以能得天下之士而有齊權也今蘇子
　秦天下之辯士也丗與少有(言如之/者少)君因(補曰姚/云劉作)
(固)不善蘇子秦則是圍塞天下士而不利說途也
　夫不善君者且奉蘇子秦而於君之事殆矣(於猶/與)
　今蘇子秦善於楚王而君不蚤親則是與楚爲讎
　也(此亦非薛公之恐楚王立未能自定安能難/斉/哉故彪於楚䇿謂蘇子以此䇿干薛公不見用世)
(猶載其語也正曰謂不親楚則與楚爲讎以事/理言爾于薛公不用世猶載其語亦臆度之辭)故
　君不如因而親之貴而重之是君有楚也薛公因
　善蘇子秦故曰可以爲蘇子秦說薛公以善蘇子
　秦(按此則懷王死楚立新王太子卒不得立而項/襄非太子也史不謂然故其書東囯之事亦畧)
(𥙷曰史稱懷王入秦而頃襄立䇿獨以爲懷王死/而頃襄立前後屢見竊以事勢言之楚人知懷王)
(之必不歸而秦要之以害地故立王以絶君而䘮/君有君所以靖囯頃襄之立非懷王死後明矣史)
(謂當時以詐赴之䇿猶仍之爾特所謂新王及太/子不可暁然以逐節考之皆有事實又非飾說也)
(或者太子未返之時郢中立王邪姑缺/所疑○爲之爲交爲武爲讎之爲如字)
齊王夫人死有七孺子者皆近(言其/親幸)薛公欲知王所
欲立乃獻七珥(瑱也所/以克耳)羙其一明日視羙珥所在
勧王立爲夫人(補曰與楚䇿謂昭魚云云/類韓非子淮南子皆有)
孟甞君將入秦(傳言秦昭王聞其/賢求見之故将入)止者千數而弗聽
蘇代(元作秦今/並従傳)秦(補曰字誤冝作代/下同後語並作代)欲止之孟嘗
君曰人事者吾巳盡知之矣吾所未聞者獨鬼事
耳蘇代秦曰臣之來也固不敢言人事也固且以
鬼事見君孟甞君見之謂孟甞君曰今臣來過於
淄上(淄水出太/山莱蕪原)有土偶人(偶相人也比土爲之正/曰索隱云偶類於人也)
與挑梗(集韻梗畧也荒也此盖枯木海外經東海/中有山名度索有大桃樹屈蟠三千里枝)
(間東北曰鬼門萬鬼所由往来上有二神人曰神/荼欝壘主治害鬼故使丗人刻桃畫其首正歲置)
(門上辟鬼正曰梗枝梗也趙䇿蘇秦說李兊作土/梗木梗謂木梗曰汝非木之根則木之枝是枝根)
(皆可言梗此謂刻桃木爲人也史及說苑作土偶/人木偶人索隱謂以土偶比涇陽君木偶比孟甞)
(君時秦昭王使涇陽君為質以/求孟甞○髙誘注荼一本作余)相與語桃梗謂土
　偶人曰子西岸之土也挺子以爲人(挺㧞也抜於/土中正曰挺)
(他鼎反有也藝文/類聚及晁本作埏)至歳八月降雨下(降大雨自上/下也異於飄)
(洒)淄水至則汝殘矣(殘敗/壊也)土偶曰不然吾西岸之
　土也土則復西岸耳今子東國之桃梗也刻削子
　以爲人降雨下淄水至流子而去則子漂漂者將
　如何耳(如往也不知其所在/正曰如恐止是語助)今秦四塞之國譬如
　虎口而君入之則臣不知君所出矣孟甞君乃止
(傳有𥙷曰此時不/行其入秦盖在後)
孟甞君在薛(史言文代立在薛時未相也補曰代立/在薛歸老亦在薛此不可知爲何時)
荆人攻之淳于髠爲齊使於荆還反過薛孟甞君
(𥙷補曰姚云/一本有君字)令人體貌(有禮/容也)而郊迎之謂淳于髠
　曰荆人攻薛夫子弗憂文無以復侍矣(言且/死)淳于
髠曰敬聞命至於齊畢報(以使事悉/報齊王)王曰何見於
荆對曰荆甚固(言其/不通)而薛亦不量其力王曰何謂
也對曰薛不量其力而爲先王立淸廟(詩注祭有/清徳之宫)
(正曰按本文有淸/明之德者之官)荆固而攻之清廟必危故曰薛
　不量力而荆亦甚固齊王和其顔色曰嘻(集韻痛/也正曰)
(徐云痛而呼之言也和其顔色聽其/言也痛而呼之傷宗廟也𥘉不相礙)先君之廟在
焉疾興兵救之顛蹶之請(此著書者詞也言善說/者不劳而功顛倒蹶僵)
(也哉是持者待之/訛得者待之訛衍)言也(彪謂君子所以報知我者/亦多術矣豈必毀之而後)
(爲爲之哉此其說有似侯/嬴而不及嬴非正議也)
孟甞君讌坐(讌合語也正/曰讌即燕)謂三先生曰願聞先生有
　以補文闕者也(𥙷曰髙集先生長/老先巳以生者也)一人曰訾天下
　之主(訾不稱意也言孟嘗/有不得意於諸侯)有侵君者(侵淩/之也)臣請以
　臣之血湔其袵(湔濺同集/韻水激也)田瞀曰車軼之所能至
(軼轍/也)請掩足下之短(衍者/字)者(𥙷曰疑當/在至字下)誦足下之
　長千乗之君萬乗之相其欲有君也(有言欲/得之)如使
　而弗及也(若有使之/如恐弗及)滕(元作/勝)勝臀(元作/字書無/之亦可作股齊)
(人/𥙷曰姚云恐作/春/秋傳鄭游/或作)曰臣願以足下之府庫
　財物收天下之士能爲君决疑應卒(與猝/同)若魏文
　下之兵以攻齊是人謂君曰孟甞君不知臣不肖
　以臣欺君(欺者巳不肖而/孟甞言其賢也)且臣聞齊衛先君刑馬
　壓羊(殺馬㰱其血又壓羊殺之以盟使/諭者如此正曰髙注壓亦殺也)盟曰齊衛
　後丗無相攻伐有相攻伐者令其命如此今君約
　天下之兵以攻齊是足下背先君盟約而欺孟甞
　君也願君勿以齊爲心君聽臣則可不聽臣若臣
　不肖也(言或以此人爲不肖/補曰若疑者字訛)輙以頸血湔足下衿
(交袵/也)衛君乃止齊人聞之曰孟甞君可語(言可與/語正曰)
(姚云語劉作謂/宜至矣字句)善爲事矣轉禍爲功(彪謂周㐮禮/義消亡以若)
(孟甞者爲能愛士愛則愛矣然非禮之愛也以若/舍人者爲能強爭強則強矣然亦非義之強也補)
(曰事亦可醜而論著者以爲/羙談邪袁盎從史事類此)
孟甞君有舎人而弗說欲逐之魯連(齊人/仲連)謂孟甞君
　曰猿獮猴錯木(言自置木上𥙷曰錯木/據水一句錯舎置也)據水則不
若魚鼈(據猶處下/衍處字)處(補曰姚本無或上據字/訛而脫在此作處水勝)歷險
乗危則騏驥不如狐狸曹沫(衍之/字)之奮三尺之劒
　一軍不能當(魯記莊公與齊桓公㑹柯沬/執已首刼桓公歸魯侵地)使曹沬
釋其三尺之劒而操銚鎒與農人居壠畒之中(壠/田)
(埒補曰銚七遥反與鍬同鎒呼/髙反說文拔去田草也即薅)則不若農夫故物
舎其所長之其所短(之猶/於)堯亦有所不及矣今使
　人而不能則謂之不肖教人而不能則謂之拙拙
則罷之不肖則棄之使人有棄逐不相與處(言黨/友以)
(此士見棄逐/不屑與處)而來害相報者(棄逐者必之他國自/彼來而害我報其棄)
(逐之/怨)豈非丗之立教首也哉(言後人視/丗爲戒)孟甞君曰
善乃弗逐(彪謂仲連立言/士也言必有中)
孟甞君出行國(按行之行兼相他國/故正曰行當去聲)至楚獻象床(象/齒)
(爲/床)郢之登徒(楚官也好色賦登徒子注以爲姓非/正曰屈平爲左徒考烈王以左徒爲)
(令尹鮑見此故以登徒爲官名未見/所據然彼云大夫登徒子則非官名)直使送之(直/猶)
(當)不欲行見孟甞君門人公孫戌曰(𥙷曰戌/音恤)臣郢
　之登徒也直送象床象床之直千金傷此若髪漂
(漂飄同言其細若絲髪/補曰姚云别本作標)賣妻子不足償之足下能
　使㒒無行先人有寶劔願得獻之公孫戍(𥙷)曰諾
　入見孟甞君曰君豈受楚象床哉孟甞君曰然公
　孫戌曰臣願君勿受孟甞君曰何哉公孫戌曰小
　國(𥙷曰小國疑當作大國後語作/五國盖首句作出行五國也)所以皆致相印
　於君者聞君於齊能振逹貧窮有存亡繼絶之義
　小國英傑之士(才出萬人曰/英千人曰傑)皆以國事累君(累猶/諉諉)
(之以事所/以累之)說君之義慕君之廉也今君到楚而受
　象床所未至之國將何以待君臣戌願君勿受孟
　甞君曰諾公孫戌趨而去未出至中閨(特立之户/上圜下方)
　君召而返之曰子教文無受象床甚善今何舉足
　之髙志之揚也公孫戌曰臣有大喜三重之寶劒
　一(重言三喜/外復有此)孟甞君曰何謂也公孫戌曰門下百
　數莫敢入諌臣獨入諌臣一喜諌而得聽臣二喜
　諌而止君之過臣三喜輸象床(輸亦/送也)郢之登徒不
　欲行許戌以先人之寶劒孟甞君曰善受之乎公
孫戌曰未敢曰急受之因書門版曰有能揚文之
名止文之過私得寶於外者疾入諌(彪謂孟甞君/於是能立徳)
(矣吾知欲止吾過而巳彼得寶於我庸何傷且諫/者士之所難因得寶而摧折之後孰敢以過聞乎)
(吾/哉)
齊人有馮煖(史作驩並況袁反補曰/煖即諼故諼或作喧)者貧乏不能自
存使人屬孟甞君(屬囑/同)願寄食門下孟甞君曰客
何好曰客無好也曰客何能曰客無能也孟甞君
笑而受之曰諾左右以君賤之也食以草具(草不/精也)
(具饌具○正曰草萊也陳平/傳惡草具注去肴肉云云)居有頃倚柱彈其劔
(𥙷曰以下文例/之疑當有鋏字)歌曰長鋏歸來乎(鋏劔把也欲與/俱去補曰莊子)
(音義鋏從/棱向刃)食無魚左右以告孟甞君曰食之比門
　下之客(𥙷曰列士傳孟甞君厨有三列上客食肉/中客食魚下客食菜○一本比門下之魚)
(客)居有頃復彈其鋏歌曰長鋏歸來乎出無車左
　右皆笑之以告孟甞君曰爲之駕比門下之車客
(乗東/之客)於是乗其車掲其劔(集韻掲舉/也擔也)過其友曰孟
　甞君客我(符我/以客)後有頃復彈其劒鋏歌曰長鋏歸
　來乎無以爲家(𥙷曰呉氏韻𥙷/家叶工乎反)左右皆惡之以爲
　貪而不知足孟甞君問馮公有親乎對曰有老母
　孟甞君使人給其食用無使乏於是馮煖不復歌
　後孟甞君出記(記䟽/也)問門下諸客誰習計㑹(計㑹/㑹總)
(合也正曰㑹古外反周禮司㑹注大計也小/宰要㑹注計最之簿書月計曰要歳計曰㑹)能爲
　文收責於薛者乎(責債同集/韻逋財也)馮煖署曰能(署書/也)孟
　甞君怪之曰此誰也左右曰乃歌夫長劒歸來者
　也孟甞君笑曰客果有能也(言果則孟甞/固意其能也)吾負之
　未甞見也請而見之謝曰文倦於是(是謂國事正/曰一本是作)
(事盖因音而訛說閔王/章則是作則事亦此類)憒於憂(憒貴同憒亂也/以憂思昏亂)而
　性懧愚(懧當作儜/集韻弱也)沉於國家之事開罪於先生(得/罪)
(於煖自我啓之𥙷曰沉/没溺也下沉於義同)先生不羞乃有意欲爲收
　責於薛乎馮煖曰願之於是約車治裝載劵契而
　行(劵亦契契别書/之以刀判其旁)辭曰責畢收以何市而反孟甞
　君曰視吾家所寡有者驅而之薛使吏召諸民當
　償者悉來合劵劵徧合赴(凡劵取者與者各收一/責則合驗之徧合矣乃)
(來聽命𥙷曰一本赴作起則起属下/文謂作起而矯命也合讀起句亦通)矯命(汲黯傳/注矯託)
(也託言孟/甞之命)以責賜諸民因燒其劵民稱萬歳(祝孟/甞也)
　長驅到齊(行不/留也)晨而求見孟甞君怪其疾也衣冠
　而見之曰責畢收乎來何疾也曰收畢矣以何市
　而反(孟甞/問也)馮煖曰君云視吾家所寡有者臣竊計
　君宫中積珍寳狗馬實外廐美人充下陳(陳猶/列)君
　家所寡有者以義耳竊以爲君市義孟甞君曰市
　義奈何曰今君有區區之薛不拊愛子其民(拊循/猶摩)
(也)因而賈利之臣竊矯君命以責賜諸民因燒其
　劵民稱萬歳乃臣所以爲君市義也孟甞君乃(補/曰)
(一本/作不)說曰諾先生休矣(休息/也)後朞年齊王謂孟甞
　君曰寡人不敢以先王之臣爲臣(補曰此遣其就/國而爲之辭猶)
(漢丗所謂列侯亦/無由教訓其民)孟甞君就國於薛未至百里民
　扶老攜㓜迎君道中終(元作/正)正日(補曰一本/無此二字)孟甞
　君顧謂馮煖先生所爲文市義者乃今日見之馮
　煖曰狡兎有三窟僅(元作/今)今(𥙷曰姚云/今/作僅)得免其死耳今
　有一窟未得髙枕而卧也請爲君復鑿二窟孟甞
　君予車五十乗金五百斤西遊於梁謂梁(元作/惠)恵
　王(昭正曰文奔魏在昭王時此固/辭不往事必在前史作秦王)曰齊放其大臣
　孟甞君(此非當時所/稱追書云爾)於諸侯諸侯先迎之者富而
　兵強於是梁王虚上位以故相爲上將軍(補曰徙/故相爲)
(上將軍而虚相/位以待孟甞也)遣使者黄金千斤車百乗往聘孟
　甞君馮煖先驅誡孟甞君曰千金重幣也百乗顯
　使也齊其聞之矣梁使三反孟甞君固辭不往也
　齊王聞之君臣恐懼遣太傅(本周官此/齊大臣也)齎黃金千
　斤文車二駟(文彩/繪也)服劔一(王所自/佩者)封書一(補曰一/本書下)
(無一字則上/當以封字句)謝孟甞君曰寡人不祥𬒳於宗廟之
　祟沉於謟䛕之臣開罪於君寡人不足爲也願君
　顧先王之宗廟姑反國綂萬人乎(集韻綂/攝理也)馮煖誡
　孟甞君曰願請先王之祭器立宗廟於薛(前自靖/郭君時)
(旣立廟矣今又請立則/所謂宗廟者非一王也)廟成還報孟甞君曰三窟
　已就君姑髙枕爲樂矣孟甞君爲相數十年無纎
　介之禍者(介獨也獨則不衆故爲微細之/詞一說喻草芥也正曰介芥通)馮煖之
計也(孟甞傳有彪謂能者客之人孰不能客無能/者孟甞於是爲不可幾也煖之市義賢矣而)
(爲之營窟則亦聲利之客耳嗟乎氣俗之移人莫/覺悟也以煖之賢而不能自擢扵衆況不賢者乎)
(補曰史文稍異末無三窟之說爲勝正曰馮公自/言無能非眞無能也孟甞盖已知之故聞其署則)
(曰客果有能也魏子予粟馮公焚劵孟甞卒蒙其/力百乗之家不畜聚歛之臣豈迂也哉○食以食)
(之之食音嗣爲君爲/文足爲之爲去聲)
孟甞君逐於齊而復反(此三十年孟甞奔薛此言復/反傳言王召之因謝病老於)
(薛與此駮正/曰二十年)譚拾子(齊/人)迎之於境謂孟甞曰君得
無有所怨於齊士大夫孟甞君曰有君滿意殺之
乎(拾子借以殺/之爲愜乎)孟甞君曰然譚拾子曰事有必至
理有固然君知之乎孟甞君曰不知譚拾子曰事
之必至者死也理之固然者富貴則就之貧賤則
去之此事之必至理之固然者請以市諭市朝則
滿夕則虚非朝愛市而夕憎之也求存故往(所求/者存)
(故往/趨之)亡故去願君勿怨孟甞君乃取所怨五百牒
(牒札也書/所怨人)削去之不敢以爲言(馮驩傳畧同以此/䇿及驩傳考之盖)
(反而後/謝病也)
蘇子(元作秦史/作代是)秦(補曰/字誤)自燕之齊(此三十六年正/曰二十六年)見
　於章華(補曰姚及一/本作華章)南門(史作東門注齊都賦小/城北門不知是一門非)
(也補曰括地志齊城東/有閭門武鹿章華之門)齊王曰嘻(集韻有所多大/之聲正曰嘆聲)
　子之來也秦使魏冉致帝(致帝號/於齊)子以爲何如對
　曰王之問臣也卒而(與猝/同)而患之所從往(補曰一/本作生)
(是)者微(患在後故言從往與從/來異也今未著故言微)今不聽是恨秦也
(違秦秦/恨之)聽之是恨天下也不如聽之以為(元作/卒)卒
秦(爲猶善正曰/卒成秦之事)勿庸稱也(庸用/也)以爲天下秦稱之
　天下聽之王亦稱之先後之事帝名爲無傷也(雖/稱)
(有先後無/害於帝)秦稱之而天下不聽王因勿稱(衍其/字)其
　於以收天下此大資也(齊記三十六年有彪謂此/䇿自爲智則明爲人謀則)
(忠蘇張之巨擘也正曰受帝號以順秦而不稱/以收天下無非詐謀耳補曰子以爲之爲如字)
蘇子(元作/秦)秦(補曰字誤/史作代)謂齊王曰齊秦立爲兩帝王
以天下爲尊秦乎且尊齊乎王曰尊秦釋帝(蘇子/問)
則天下愛齊乎且愛秦乎王曰愛齊而憎秦兩帝
　立(亦問/辭)約伐趙孰與伐宋之利也對曰代宋利(𥙷/此)
(五字正曰姚云劉本有/王曰不如伐宋六字)對曰夫約然(然其伐宋之/約補曰史作)
(夫約鈞然言齊秦俱相約如此一本無然字愚/恐約鈞字訛無然字而以約與連下文讀爲是)與
　秦爲帝而天下獨尊秦而輕齊齊釋帝則天下愛
　齊而憎秦伐趙不如伐宋之利故臣願王明釋帝
　以就天下倍約儐秦(倍背同儐擯同集韻棄也𥙷/曰擯儐賔古通用䇿多有後)
(倣/此)勿使爭重而王以其間舉宋夫有宋則衛之陽
　城危(汝南頴川皆有正曰非衛/地史作陽地注濮陽之地)有淮北(淮水之北/淮出平氏)
(桐柏正曰淮岀南陽平氏縣胎簮/山禹自桐柏導之東㑹泗沂入海)則楚之東國危
　有濟西(莊十八注/濟水之西)則趙之河東危(趙河之東/非郡也)有隂
　平陸(隂属南陽正曰隂/即陶說見趙䇿)則梁門不啓(大梁/之門)故釋帝
　而貳之以伐宋之事(貳不與秦合也秦/約伐趙而此伐宋)則國重而
　名尊燕楚以刑服(刑猶威也言畏威而/服補曰姚本刑作形)天下不敢
　不聽此湯武之舉也敬秦以爲名(非實/敬之)而後使天
　下憎之此所謂以卑易尊者也願王之熟慮之也
(齊記與上爲一章今詳上章猶欲聽秦此/章决欲儐之非一日之談爲二章可也)
蘇子(元作/秦)秦(補曰字誤說見後姚/云一本無此二字)說齊閔王曰臣聞
用兵而喜先天下者憂(爲天/下先)約結而喜主怨者孤
(爲約以結與國而伐人人必怨/之又爲之主衆所不與也故孤)夫後起者藉也(藉/言)
(有所􁎤/權是也)而逺怨者時也(得其時也人怨之則/雖欲乗時不能也)是以
聖人從事必藉於權(權者事之宜重之所在也/上言後起者藉藉此而已)而
務興於時夫權藉者萬物之率也(率帥同/猶長也)而時勢
者百事之長也故無權藉倍時勢(倍背/同)而能事成
者寡矣今雖干將莫邪(博物志干將陽龍文莫邪/隂漫理此二劒呉王使干)
(將作干將越人莫/邪其妻亦善作剱)非得人力則不能割劌矣(劌利/傷也)
　堅箭利金不得弦機之利則不能逺殺矣矢非不
　銛(集韻/利也)而劔非不利也何則權藉不在焉何以知
　其然也昔者趙氏襲衛車舍人(主車/者)不休傳(傳驛/遽也)
(言其/警急)衛國城割平(言城中割地/求成平成也)衛八門土而二門
　墮矣(補曰堕/許䂓反)此亡國之形也衛君跣行告遡於魏
(遡愬/同)魏王(補曰魏武侯也時未稱王此辯/士之詞猶下稱孝公爲秦王)身被甲
　底劔(底砥同/礪也)挑趙索戰邯鄲之中騖(騖亂/馳也)河山之
　間亂衞得是藉也亦收餘甲而北面殘剛平墮中
　牟之郭(中牟属河南趙獻侯自耿徙此趙記注詳/正曰此據地里志讃及索隱以為非正義)
(云中牟趙邑在相州蕩隂/縣西有牟山邑在山側)衛非強於趙也譬之衛
　矢而魏弦機也藉力魏而有河東之地(趙敬侯四/年築剛平)
(以侵衛五年齊魏/爲衛敗我剛平)趙氏懼楚人救趙而伐魏戰於
　州西(州屬/河内)出梁門軍舍林中(魏記注宛/有林郷)馬飲於大
　河趙得是藉也亦襲魏之河北(屬河/東)燒棘蒲(元作/溝下)
(同敬候六年借兵楚取魏棘蒲不注宣二年注大/棘在陳留襄邑南蒲南蒲蒲坂也謂此正曰正義)
(云今趙州平棘/縣古棘蒲邑)溝(補曰史趙/丗家作蒲)隊黃城(八年抜魏黃/城陳留外黃)
(是正曰正義云括地志故黄城在魏州冠氏縣南/十里因黄溝爲名按陳留外黄城非陏所别也大)
(事記從上/說當考)故剛平之殘也中牟之墮也黃城之隊
　也棘蒲溝之燒也此皆非趙魏之欲也然二國勸
　行之者何也衛明於時權之藉也今丗之爲國者
　不然矣兵弱而好敵強國罷而好衆怨(罷疲同音/下同楽與)
(衆爲/怨)事敗而好鞠之(鞠窮也/言遂事)兵弱而憎下人(衍也/字)也
(𥙷曰姚云曽/本無/此字)地狹而好敵大事敗而好長詐(長益/之)行
　此六者而求霸則逺矣臣聞善爲國者順民之意
　而料兵之能然後從於天下(從謂/後之)故約不爲人主
　怨伐不爲人挫強(不以兵爲/人挫強敵)如此則兵不費權不
　輕地可廣欲可成也昔者齊之與韓魏伐(衍秦/字)秦
　楚也(正曰齊閔王十一年楚懷二十六年齊與韓/魏為楚負其從親而合秦遂共伐楚閔王十)
(六年合韓魏以伐/秦秦昭王九年也)戰非甚疾也分地又非多韓魏
　也(言得地/等耳)然而天下獨歸咎於齊者何也以其爲
　韓魏主怨也(是楚懷二十六年此二/十一年正曰此十一年)且天下徧用
　兵矣齊燕戰而趙氏兼中山秦楚戰韓魏不休而
　宋越專用其兵(未/詳)此十國者皆以相敵爲意而獨
　舉心於齊者何也約而好主怨伐而好挫強也且
　夫強大之禍常以王人爲意也(欲爲/人王)夫弱小之殃
　常以謀人爲利也(補曰恃謀人以/為利而致殃)是以大國危小
　國滅也大國之計莫若後起而重伐不義(不義雖/可伐亦)
(不可輕正曰主於後起藉/權不以伐不義爲急也)夫後起之藉與多而兵
　勁(人與/之多)則是(元作/事)事(𥙷曰姚云/劉本作是)以衆強敵(元作/適)適(𥙷/曰)
(敵適/通)罷寡也兵必立(補曰疑/有缺字)也事不塞天下之心
　則利必附矣大國行此則名號不攘而至(攘猶/取)霸
　王不爲而立矣小國之情莫如謹(元作僅/下同)僅(𥙷曰/字訛)
(疑謹/下同)靜而寡信諸侯(信猶恃也/莒蔡是矣)謹僅靜則四鄰不
　反寡信諸侯則天下不賣外不賣内不反則稸積
(元作/㯽禍)㯽禍(𥙷曰改稸積亦當是/積稸此書多稸字)朽腐而不用幣帛
　矯蠧(矯揉箭箝也故有變意此言變其𥘉也蠧猶蝕正曰/别本注矯一作矯去堯切火行也〇/姚/及/别)
(本此下皆有而不服矣/一句文義明白今添)而不服矣小國道此(道猶/行)
　則不祠而福矣不貸而見足矣(貸音貸從/人求物也)故曰祖
　仁者王立義者霸用兵窮者亡何以知其然也昔
　呉王夫差以強大爲天下先(衍強/字)強(𥙷曰姚云曾/本無/強字)襲郢
　而棲越身從諸侯之君(諸侯/從之)而卒身死國亡爲天
　下戮者何也此夫差平居而謀王強大而喜先天
　下之禍也昔者萊莒好(某東萊故萊子国補曰春/言秋齊侯㓕萊傳萊恃謀)
(也)陳蔡好詐莒恃越而滅(莒蔡皆恃逺忽近而/亡正曰䇿但言有恃)蔡
　恃晉而亡此皆内長詐外信諸侯之殃也由此觀
　之則強弱大小之禍可見於前事矣語曰騏驥之
　衰也駑馬先之孟賁之倦也女子勝之夫駑馬女
　子筋力骨勁非賢於騏驥孟賁也何則後起之藉
　也今天下之相與也不並滅(與猶恃也言與之相/恃亦不皆亡在所處)
(耳)有能(元作/而)而(補曰字/或誤衍)案兵而後起寄怨而誅不直
(寄言假乎於/人不爲主也)微用兵而寄於義(猶假也補曰寄怨/而誅不直者使人)
(誅之而已不主怨即所謂重伐不義也微用兵而/寄於義者隠其用兵之真情而寄寓於義以爲名)
(也)則亡天下可跼足而須也(跼不/伸也)明於諸侯之故
　察於地形之理者不約親不相質而固(質質/子)不趨
　而疾衆事而不反(衆事猶/共事)交割而不相憎(交言彼/此割地)
　俱強而加以親何則形同憂而兵趨利也(補曰衆/事宜多)
(反覆交割地者宜相憎俱強者宜不/相下今皆不然以其同憂趨利故也)何以知其然
　也昔者燕齊戰於桓之曲(家語所謂桓山/盖在齊魯之間)燕不勝
　十萬之衆盡胡人襲燕樓煩數縣(樓煩屬/鴈門)取其牛
　馬(此盖之/㑹敗時)夫胡之與齊非素親也而用兵又非約
　質而謀燕也然而甚於相趨者何也(衍何/字)何則形
　同憂而兵趨利也由此觀之約於同形則利長後
　起則諸侯可趨役也(可使趨我/而爲我役)故明主察相(相之/明察)
(者)誠欲以霸王(衍也/字)也爲志則戰攻非所先戰者
　國之殘也(有害/於囯)而都縣之費也(隱元年注邑有宗/廟之主曰都周制)
(二千五百家爲縣正曰周禮四甸爲縣四/縣爲都又五鄙爲縣又禮小曰邑大曰都)殘費巳
　先而能從諸侯者寡矣彼戰者之爲殘也士聞戰
　則輸私財而富軍市(士衆所聚/有市井焉)輸飲食而待死士
　令折轅而炊之(轅輈/也)殺牛而觴士(觶實曰觴/盖以飲之)則是
　路君之道也(路疑作露言囯中所有悉出於路又/疑作路窘言財用窘於道路正曰正)
(是道路/之路)中人禱祝(囯中之人/爲行者祈)君翳醸(翳華盖也故/有隱義言醸)
(於中以/待飲至)通都小縣置社(戮不用命者正曰/亦言禱祀之事)有市之
　邑莫不正事而奉王(事謂財賦/警備之事)則此虚中之計也
　夫戰之明日屍死扶傷(屍未/殮也)雖若有功也軍出費
　中哭泣則傷主心矣死者破家而葬夷傷者空財
　而共藥(夷亦傷/共供同)完者内酺而華樂(酺大飲也/華猶奢)故其
　費與死傷者鈞(與均/同)故民之所費也十年之田而
　不償也軍之所出矛㦸折(矛酋矛也兵車所建𥙷/曰詩二矛注酋矛長二)
(丈夷矛長二丈/四尺戟注見前)鐶鉉絶(鐶刀鐶正曰/鉉姚本作弦)傷弩破車罷
　馬亡矢之太半甲兵之具宫之所私出也(宫如父/子異宮)
(之宫古者寓兵於/農故私家出之)士大夫之所匿厮養士之所竊
(厮析薪/養馬者)十年之田而不償也天下有此再費者而
　能從諸侯者寡矣攻城之費百姓理䄡蔽(檐衣蔽/前者䄡)
(蔽疊言也言士作苦/衣易敝故亟治之)舉衝檐(衝䧟陣車正作䡴補/曰城上露屋爲櫓戰)
(陣髙巢車亦爲櫓此/與衝並言亦車也)家雜緫(全家/併作)身窟穴中(謂地/道)
　罷於刀金(兵器/也)而士困於土功將不釋甲㫷數而
　能㧞城者(數數/月)爲亟耳上倦於教士斷於兵(断音/短截)
(也)故三下城而能勝敵者寡矣故曰彼戰攻者非
　所先也何以知其然也昔智伯瑶攻范中行氏殺
　其君滅其國又西圍晉陽吞併二國而憂一主(趙/襄)
(子)此用兵之盛也然而智伯卒身死國亡爲天下
　笑者何謂也兵先戰攻而滅二子之(𥙷)患也(患在/滅二)
(子)昔者中山悉起而迎燕趙南戰於長子敗趙氏
　北戰於中山克燕軍殺其將夫中山千乗之國也
　而攻萬乗之國二再戰比勝(比相/次)此用兵之上節
　也(莭猶/䓁)然而國遂亡君臣於齊者(此二十九年書/佐趙滅中山補)
(曰說見前/及燕䇿)何也不嗇於戰攻之患也(嗇吝/也)由此觀
　之則戰攻之敗可見於前事矣(𥙷補曰事下/或有缺字)仐丗
　之所謂善用兵者終戰此勝(終謂/窮兵)而守不可㧞(守/城)
(期於/不拔)天下稱爲善一國得而保之(得所稱爲善/者保恃之)則
　非國之利也臣聞戰大勝者其士多死而兵益弱
　守而不可拔者其百姓罷而城郭露(外無居人/故暴露)夫
　士死於外民殘於内而城郭露於境則非王之樂
　也今夫鵠的(的即鵠也所謂侯/中補曰栖皮曰鵠)非咎罪於人也(補/曰)
(姚云咎一作柩劉作善按吕/春秋亦有柩罪於先王之語)便弓引弩而射之(便/謂)
(巧審弓得/便巧乃發)中者則善(人善之𥙷曰/一云劉作喜)不中則愧少長
　貴賤則同心於貫之者何也惡其示人以難也(的/以)
(難中人爭欲貫之如惡之/然人如的者人所惡也)今窮戰比勝而守必不
　㧞則是非徒示人以難也又且害人者也然則天
　下仇之必矣夫罷士露國而多與天下爲仇則明
　君不居也素用強兵而弱之(素猶常也言兵/常用雖強必弱)則察
　相不事(不從事於此𥙷曰/事下當有也字)彼明君察相者則五兵
　不動(五戎注刀劒矛㦸矢正曰此據淮南子注今/按諸說不一周禮司右月令注弓矢殳矛戈)
(㦸司兵車注戈殳㦸夷矛酋/矛穀梁注矛㦸鉞楯弓矢)而諸侯從辭讓而重
　賂至矣故明君之攻戰也甲兵不出於軍而敵國
　勝衝櫓不施而邊城降士民不知而王業至矣彼
　明君之從事也用財少曠曰逺而利長者(曠闊也/日雖闊)
(逺其利/不窮)故曰兵後起則諸侯可趨役也臣之所聞
　攻戰之道非師者(師旅也言/不用師)雖有百萬之軍比之
　堂上(言謀之於堂彼自敗也補曰比當作北諸本/皆作比不知何故此注亦作敗釋矣章本字)
(同)雖有闔閭呉起之將(闔閭將孫武也此以君臣/互言之正曰將若闔閭之)
(善用/兵)禽之戸内千丈之城㧞之尊爼之間(爼肉在/豆上)
　百尺之衝折之袵席之上(鄭玄記注/袵卧席也)故鍾皷竽瑟
　之音不絶地可廣而欲可成和樂倡優侏儒之笑
(倡優倡樂也/侏儒短小人)不乏諸侯可同日而致也故名配天
　地不爲尊利制海内不爲厚(言其功徳之崇雖名/利若此猶不足稱也)
　故夫善爲王業者在勞天下而自逸亂天下而自
　安諸侯無成謀(圖我之/謀不成)則其國無宿憂也(言無一/夕之憂)
(正曰宿留/也猶宿諾)何以知其然也(𥙷補曰上文/例冝有也字)佚治在我
　勞亂在天下則王之道也銳兵來則拒之患至則
　趨之(趨言往/應之)使諸侯無成謀則其國無宿憂矣何
　以知其然也(元作/矣)矣(補曰上文/例當作也)昔者魏王(恵)擁土
　千里帶甲三十六萬恃(𥙷)其強而㧞邯鄲(十八/年)西
　圍定陽(属上/黨)又從十二諸侯朝天子以西謀秦秦
　王恐之(此孝公也此史秦人故/尊稱之正曰說見前)寢不安席食不甘
　味令於境内盡堞中(堞城上/女墻)爲戰具競(元作/竟)竟(補/曰)
(即上文境字也堞中/爲戰具境内爲守備)爲守備爲死士置將以待魏
　氏衛鞅謀於秦王曰夫魏氏其功大而令行於天
　下有十二諸侯而朝天子其與必衆故以一秦而
　敵大魏恐不如王何不使臣見魏王則臣請必北
　魏矣秦王許諾衛鞅見魏王曰大王之功大矣令
　行於天下矣今大王之所從十二諸侯非宋衛也
　則鄒魯陳蔡此固大王之所以鞭箠使也(箠馬/䇿)不
　足以王天下大王不若北取燕東伐齊則趙必從
　矣西取秦南伐楚則韓必從矣大王有伐齊楚心
　而從天下之志(使天/下從)則王業見矣大王不如先行
　王服(王者/服飾)然後圖齊楚魏王說於衛鞅之言也故
　身廣公宫制丹衣柱(以丹帛爲柱衣正/曰丹柱猶衣之也)建九斿(旗/旒)
　從七星之旟(鳥隼爲旟又繪星焉正曰按考工記/并注龍旂九斿諸侯所建鳥旟七斿)
(鳥隼爲旟州里所建弧旌柱矢畫柱矢此與曲禮/合龍旂即青龍鳥隼即朱雀柱矢恐即招揺注所)
(謂畫七星者又禮百官載旟此言七星之/旟而又以天子言戰國不可以古制凖也)此天子
　之位也而魏王處之於是齊楚怒諸侯奔齊齊人
　伐魏殺其太子覆其十萬之軍魏王大恐跣行(跣/足)
(親地/也)按兵於國而東次於齊(過信爲次/往服齊也)然後天下
　乃舍之當是時秦王垂拱而受西河之外(垂衣拱/手言無)
(所事西䘮地/於秦謂此歟)而不以徳魏王故(衍曰/字)曰(𥙷曰姚云/一/本無)衛鞅之
　始與秦王計也謀約不下席言於尊爼之間謀成
　於堂上而魏將巳禽於齊矣衝櫓未施而西河之
　外已(𥙷)入於秦矣此臣之所謂比(𥙷曰/見上)之堂上禽
　將戸内㧞城於尊爼之間折衝席上者也(彪謂此/䇿輾轉)
(皆中事機而不詭於聖雖鍾竽倡樂非所以啓人/主者亦孟子色貨之比閔王驕不能聽以及鼓里)
(之禍百丗之戒也正曰此䇿談兵主於後起藉權/不為人主怨其云案兵而後起寄怨而誅不直微)
(用兵而寄於義最其術之深者是豈仁義之師正/大之論乎雖其後極言戰之害何救於失哉鍾鼓)
(倡樂之云視孟子與民同樂之意不類鮑之不察/甚矣𥙷曰蘇秦佯為得罪燕而亡走齊說湣王厚)
(葬以明孝髙宫室大苑囿以明得意欲敝齊而爲/燕蘇代繼之實祖秦之故智大事記云齊之伐宋)
(也蘇代實啓之秦之救宋也蘇代復止之代爲燕/反間驕其君勞其民而速其亡也其說燕曰齊王)
(長主也而自用也南攻楚五年蓄積散西困秦三/年民憔悴士罷弊又以餘兵舉五千乗之勁宋而)
(包十二諸侯此其君之欲得也其民力竭也云云/此䇿之謀旣中而勸燕伐齊也此䇿舊爲蘇秦實)
(誤前章代誤為秦或遂以此爲代則亦不然代之/謀如彼豈能勸齊王後戰哉一本無章首二字者)
(是矣抑是言也當在㓕中山後取淮北滅宋侵三/晉之前此士之明盖巳逆知閔王之敗矣/䇿文)
(甚佳首以用兵後起約結逺怨二端爲言而以權/藉時勢明之今雖干將以下止求霸則逺矣言先)
(天下之禍後藉之得也臣聞善為國以下止好挫/強也言逺怨之得主怨之禍也且夫以下至強弱)
(大小之禍可見於前事矣為一節語曰以下至戰/攻之敗可見前亊爲一節今丗所謂善用兵以下)
(至篇終爲一節三節皆推言用兵不爲天下先之/意而不主怨之意在其中錯綜起應變化不窮只)
(何以知其然也一語六用而不覺其複/劌姑衛/反分扶問反鵠工毒反射食亦反爲人爲韓爲死)
(之爲王天下/之王去聲)
齊負郭之民(負猶/背)有孤狐咺者(補曰孤狐咺孤因狐/字誤衍大事記去之)
(吕春秋貴直論狐援云云即謂/此正議也古今人表作狐爰)正議閔王斮之檀
　衢(斮斬也檀衢/盖齊市名)百姓不附齊孫室子陳舉(公孫家/子猶宗)
(室/云)直言殺之東閭宗室離心司馬穰苴(田完之裔/爲景公將)
(去此時逺甚盖誤其名正曰大事記引蘇氏謂史/稱齊景公時晉伐阿鄄燕侵河上晏子薦穰苴斬)
(監軍莊賈因以成功春秋左氏無此事意穰苴/甞爲閔王却燕晉而戰國雜記妄以爲景公時)爲
　政者也殺之大臣不親以故燕舉兵使昌國君(樂/毅)
(魏樂羊/之後)將而擊之齊使向子(及下逹子史不書𥙷/曰吕春秋作觸子)
　將而應之(後起/爲應)齊軍破向子輿一乗亡逹子收餘
　卒復振與燕戰求所以賞(元作/償)償(補曰吕春/秋作賞)者閔
　王不肯與軍破走王奔莒(此四十年正/曰三十年)淖齒數之
　曰夫千乗(青州/郡)博昌之間(屬千/乗)方數百里雨血霑
　衣王知之乎王曰不知嬴愽之間(二縣屬太山補/曰禮檀弓注今)
(泰山/縣)地圻至泉王知之乎王曰不知人有當闕而
　哭者(闕門/觀)求之則不得去之則聞其聲王知之乎
　王曰不知(𥙷曰三不知字春秋後/語皆作知之通鑑從之)淖齒曰天雨血
　霑衣者天以告也地坼至泉者地以告也人有當
　闕而哭者人以吿也天地人皆以吿矣而王不知
　戒焉何得無誅乎於是殺閔王於鼓里(莒中/里也)太子
(名法章是/爲襄王)乃解衣免服逃太史之家爲漑園(漑灌/注)
　君王后太史后氏女(后姓也以其姓后不可曰后/后故曰君王后也正曰姚本)
(作太史氏女無后字/後䇿正云太史氏)知其貴人善事之田單以即
　墨之城破亡餘卒破燕兵紿騎刼(紿欺也刼燕將/代樂毅者毅傳)
(言單設詐/誑燕軍)遂以復齊(襄五/年)遽迎太子於莒立之以
爲王(時立五年矣迎/而立之齊耳)襄王即位立(𥙷𥙷曰位/下有缺字)君王
后以爲后生齊王建(補曰雨音預爲/漑之爲去聲)
王孫賈年十五事閔王王出走失王之處其母曰女
　朝出而晚來則吾倚門而望女暮出而不還則吾
倚閭而望女今事王王出走女不知其處女尚何
　歸(責其親王不/如我之親女)王孫賈乃入市中曰淖齒亂齊國
　殺(衍閔/字)閔(正曰追/書之辭)王欲與我誅者袒右(右/肩)市人從
　者四百人與之誅淖齒刺而殺之(𥙷曰袒蕩旱反/今循習作徒案)
(反說女裼/也露臂)
　　　襄王(閔王子元年/慎靚王二十二年戊寅)
燕攻齊取七十餘城唯莒即墨未下齊田單以即墨
　破燕殺騎刼初燕將(史亦/不名)攻下聊城(属東郡髙紀/注在平原正)
(曰括地志云故聊城/在愽州聊城縣西)人或讒之(補曰姚氏曰三國/集無𥘉燕止讒之)
(十一字則知此/章首有誤脫)燕將懼誅遂保守聊城不敢歸田
單攻之歳餘士卒多死而聊城不下魯連乃為(𥙷)
　書約之矢(纏束書/於矢上)以射城中遺燕將曰吾聞之智
者不倍時而棄利(倍背/同)勇士不怯(補曰史/記作却)死而滅
　名忠臣不先身而後君今公行一朝之忿不顧燕
　王之無臣(恵/王)非忠也殺身亡聊城而威不信於齊
非勇也功廢名滅後丗無稱非智也故智者不再
　計勇士不怯死(補曰一本云眺本無此二句而/云此三者丗主不臣說士不載)今
　死生榮辱尊卑貴賤比其一時也(此釋上不再計/故史云時不再)
(至)願公之詳計而無與俗同也且楚攻南陽(史云/齊之)
(南陽然則此荆州郡時属齊補曰索/隱云南陽即齊淮北泗上之地也)魏攻平陸(𥙷/曰)
(平陸/見前)齊無南面之心(楚魏在齊之南齊有燕難不/急此二縣故不南面與爭補)
(曰正義云齊無南面攻楚魏之心以爲/南陽平陸之害小不如聊城之利大)以爲亡南
　陽之害不若得濟北之利故定計而堅守之今秦
　人下兵(此時齊善秦/故下兵救之)魏不敢東面(不攻/齊也)横秦之勢
　合(齊善秦/爲横)則楚國之形危且棄南陽斷右壤(謂平/陸㫁)
(亦棄/也)存濟北計必爲之今楚魏交退(言其/皆退)燕救不
　至(不救/聊城)齊無天下之規(規猶謀也秦救之而/楚魏退無謀齊者)與聊
　　城共據朞年之敝(據相/持也)即臣見公之不能得也(不/能)
(勝/齊)齊必决之於聊城公無再計彼燕國大亂君臣
　　過計(過猶/失)上下迷惑栗腹(燕/將)以十萬之衆五折於
　　外萬乗之國被圍於趙壤削主困爲天下戮(按燕/王喜)
(四年趙孝成十五年廉頗圍破燕殺栗腹在齊襄/燕恵聊城事二十八年以爲此時則自騎刼敗死)
(外不書他將及趙囯也/正曰說見章末詳之)公聞之乎今燕王方寒心
　　獨立大臣不足恃國敝旤多民心無所歸今公又
　　以聊城之民(𥙷曰一本/以敞聊)距全齊之兵(距拒同/捍也)朞年
　　不解是墨翟之守也(墨子曰公輸般爲雲梯將以/攻宋墨子聞之見般以帶爲)
(城以牒爲械般九設機變墨九/距之般之械盡墨之守固有餘)食人炊骨士無反
　　北之心是孫臏呉起之兵也能已見於天下矣故
　射桓公中鈎篡也遺公子紏(遺忘/也)而不能死怯也
　束縛桎梏(桎足械/梏手械)辱身也此三行者郷里不通也
　丗主不臣也使管仲終窮抑(抑按也人所/按故爲困)幽囚而
　不出慙耻而不見窮年没壽不免爲辱人賤行矣
　然管子并三行之過(𥙷曰一本云/并晁作棄)據齊國之政一
　匡天下九合諸侯爲五霸首名髙天下光照鄰國
　曹沬爲魯君將三戰三北而䘮地千里使曹子之
　足不離陳計不顧後出必死而不生(出計所/出也)則不
　免爲敗軍禽將曹子以敗軍禽將非勇也功廢名
　滅後丗無稱非智也故去三北之耻退而與魯君
　計也曹子以爲遭(正曰遭字句謂曹沫忍耻而與/魯君計以爲遭遇也史無此句)
(則尤/明)齊桓公有天下朝諸侯(此霸者之事欲興霸/則可責以義故沬與)
(魯君計言此正曰說見上𥙷曰有天下有字恐誤/史作朝天下㑹諸侯朝天下謂率天下朝王也)
　曹子以一劒之任刼桓公於壇位之上顔色不變
　而辭氣不悖三戰之所䘮一朝而反之天下震動
　驚駭威信呉楚傳名後丗若此二公者非不能行
　小節死小耻也以爲殺身絶丗功名不立非智也
　故去忿恚之心(恚恨/也)而成終身之名除感忿之耻
　而立累丗之功故業與三王爭流名與天壤相敝
　也(言天壤敝/此名乃敝)公其圖之燕將曰敬聞命矣因罷兵
　倒韣(元作/到讀)至讀(正曰未詳或/誤字衍文)而去(韣弓衣倒/示無弓)故解
　齊國之圍救百姓之死仲連之說也(仲連傳有彪/按此書以齊)
(閔爲宣王蘇代為蘇秦事時不合如此者甚衆得/為後人傳録之誤至於此章引栗腹之事說聊城)
(之將則非後人謬矣盖好事者聞約矢之說惜其/書不存擬爲之以𥙷亡而其人意氣横溢肆筆而)
(成不暇撿校細處太史公亦愛其千里而畧其牝/牡驪黄至于今二千歲莫有知其非者也又按燕)
(昭二十八年書齊之不下者惟聊莒即墨聊即聊/城也徐廣注此栗腹事去長平十年而不論其在)
(聊城事後蘇氏古史亦因之䟽矣故備論之正曰/魯仲連說燕將下聊城史不著年其書引栗腹之)
(敗此亊在其後故通鑑大事記載於秦孝文元年/當燕王喜五年齊王建十五年自赧王三十一年)
(燕率五囯伐齊閔王死襄王立三十六年燕昭王/卒明年惠王立越武成王孝王而至王喜凢三十)
(四年此盖二事誤亂為一自燕攻齊止殺騎刼二/十五字或他䇿脫簡而𥘉燕將止讒之十一字亦)
(他本所無也且單由即墨起七十餘城即復爲齊/不聞聊城尚為燕守以齊之事勢豈有舎之三十)
(餘年而不攻單之兵力三十餘年而不能下歟今/曰攻之歲餘不下可見爲此時燕將守聊城事也)
(史稱毅破齊不下者獨莒即墨單縱反間亦言二/城而燕丗家書聊莒即墨䇿亦有三城不下之言)
(果一時事則聊城亦爲齊守而非燕將爲燕守者/此誤因聊城不下而引與莒即墨亂也考之單傳)
(自復齊之後無可書之事齊襄王十九年當趙孝/成王元年趙割地求單爲將次年遂相趙必不復)
(返齊矣距聊城之役凡十六年軍豈得復爲齊將/哉此因歲餘不下之言聊莒即墨之混而誤指以)
(爲單也夫仲連之言正謂栗腹敗燕國亂聊城孤/守齊方併攻勢將必㧞其言𥘉不渉湣襄昭惠之)
(際所謂楚攻南陽魏攻平陸閔王時楚取淮北單/復齊後盖巳復之不聞楚魏交攻之事二事必在)
(後也燕將被讒懼誅連書亦無此意此因樂豰而/訛也史又稱燕將得書自殺單遂屠聊城尤非亊)
(實齊前所殺燕將惟騎刼爾不聞其他此因騎刼/而訛也連之大意在於罷兵息民而其料事之明)
(勸以歸燕降齊亦度其計之必可者排難解紛又/素所蓄積也迫之於窮而致之於死豈其心哉夫)
(其勸之正將以全聊城之民而忍坐視屠之哉燕/將死聊城屠連何功美之稱而齊欲爵之哉䇿所)
(云解兵而去者當得其實而史不可信也故論此/事者一考之仲連之書則史䇿之舛誤殺混者皆)
(可得而明矣鮑不此之察見其不通遂謂好事者/聞約矢之說惜其書不存儗之以𥙷亡二千餘年)
(莫有覺者何其謬哉史誤因䇿通鑑大事記稱田/單誤因史眞文忠公反据鮑氏爲斷而謂魯連之)
(說不可爲訓/皆失考也)
燕攻齊齊破閔王奔莒淖齒殺閔王田單守即墨之
　城破燕兵復齊墟襄王爲太子徴(徴猶信也太子/初易姓名為庸)
(人疑之至是始/有狀可信也)齊巳破燕田單之立疑(人疑/單也)齊國
　之衆皆以田單爲自立也襄王立田單相之過菑
　水(菑淄/同)有老人渉菑而寒出不能行坐於沙中田
　單見其寒欲使後車分衣無可以分者單解裘而
　衣之襄王惡之曰田單之施將欲以取我國乎不
　早圖之恐後之(恐單/先發)左右顧無人巖下有貫珠者
(齊人補曰姚云别本巖字作聲句絶無/下字元和姓纂引䇿作貫珠人姓名)襄王呼而
　問之曰女聞吾言乎對曰聞之王曰女以爲何若
　對曰王不如因以爲已善王嘉單之善下令曰寡
　人憂民之飢也單收而食之寡人憂民之寒也單
　解裘而衣之寡人憂勞百姓而單亦憂之稱寡人
　之意(稱猶/副)單有是善而王嘉之善單之善亦王之
　善巳王曰善乃賜單牛酒嘉其行後數日貫珠者
　復見王曰王至朝日冝召田單而揖之於庭口勞
　之乃布令求百姓之飢寒者收糓之(榖猶/養)乃使人
　聽於閭里聞丈夫之相(衍舉/字)舉(補曰此因與字誤/衍在此姚本在曰)
(字/上)與語曰田單之愛人嗟乃王之教澤也(彪謂單/之取疑)
(所謂威震主者歟襄王亦不明甚矣使單有異志/闔城陽而王孰敢不聽豈俟今日哉貫珠者可謂)
(君子人矣爲是言也上足以掩王之非下足以救/單之死一言而齊囯定君子哉補曰斯人者又能)
(免其身不然王懼其以/前言告單必殺之矣)
貂勃(齊/人)常惡田單曰安平君小人也(𥙷曰徐廣云此/海東安平正義)
(云在青州臨淄縣東古紀囯之􁊉/邑索隱云單初起安平故以爲號)安平君聞之故
爲酒而召貂勃曰單何以得罪於先生故常見譽
　於朝(不欲正/言其毀)貂勃曰跖之狗吠堯(跖柳下季之弟/盗跖正曰此莊)
(生寓言恵跖時不相/及蒯通之言出於此)非貴跖而賤堯也狗固吠非
　其主也且今使公孫子賢而徐子不肖然而使公
　孫子與徐子鬪徐子之狗猶(元作/由)由(𥙷曰由猶通/一本作猶)
　將攫公孫子之腓而噬之也(攫持腓脛腨噬㗖/也正曰噬齧也)若
　乃得去不肖者而爲賢者狗豈特攫其腓而噬之
　耳哉安平君曰敬聞命明日任之於王(白王使/任用之)王
　有所幸臣九人之屬欲傷安平君相與語於王曰
　燕之伐齊之時楚王(頃/襄)使將軍(淖齒/也)將萬人而佐
　齊今國已定而社稷巳安矣何不使使者謝於楚
　王王曰左右孰可九人之屬曰貂勃可(欲去單/之助)貂
　勃使楚楚王受而觴之數日不反九人之屬相與
　語於王曰夫一人身而牽留萬乗者豈不以據勢
　也哉(言勃據單勢正/曰言單據勢)且安平君之與王也君臣無
　禮(補曰通鑑/君臣無異)而上下無别且其志欲爲不善(謂反/畔)
　内收百姓循撫其心振窮𥙷不足(振舉/救也)布德於民
　外懐戎翟天下之賢士(懷翟/與士)隂結諸侯之雄俊豪
　英(諸侯/之人)其志欲有爲也(爲不/善)願王之察之異日而
　王曰召相單來田單免冠徒跣肉袒而進(肉袒露/肢體示)
(欲受刑正曰袒即/禓也去上衣曰禓)退而請死罪五日而王曰子無
　罪於寡人子爲子之臣禮吾爲吾之王禮而巳矣
　貂勃從楚來王賜諸前(補曰本王觴賜諸前/愚恐賜乃觴之訛)酒酣
(酣酒/樂)王曰召相田單而來貂勃避席稽首曰王惡
　得此亡國之言乎王上者孰與周文王王曰吾不
　若也貂勃曰然臣固知王不若也下者孰與齊桓
　公王曰吾不若也(補曰此下姚本有貂勃曰然臣/固知王不若也十一字今増)
　貂勃曰然臣固知王不若也然則周文王得吕望
　以爲太公桓公得管夷吾以爲仲父今王得安平
　君而獨曰單且自天地之闢(開/也)民人之治(補曰姚/云曽本)
(作/始)爲人臣之功者誰有厚於安平君者哉而王曰
　單單惡得此亡國之言乎且王不能守乎王之社
　稷燕人興師而襲齊墟王走而之城陽之山中(城/陽)
(兖州國莒/其縣也)安平君以惴惴之即墨(惴惴憂/懼也)三里之
　城五里之郭敝卒七千禽其司馬(主兵之官/謂騎刼)而反
　千里之齊安平君之功也當是時也闔城陽而王
(不通王而自王補曰/春秋後語闔作舎)城陽天下(城陽與天下之人/正曰城陽二字因)
(上文/衍)莫之能止然而計之於道歸之於義以爲不
　可故爲棧道木閣(木閣閣道/皆以通險)而迎王與后於城陽
　山中(元作/中山)中山(補曰當/作山中)王乃得反子臨百姓今國
　巳定民已安矣王乃曰單單(𥙷正曰與前/連舉不同)且嬰兒
之計不爲此王不亟殺此九子者以謝安平君不
然國危矣王乃殺九子而逐其家益封安平君以
夜邑萬戸(夜一作劇属淄川又東萊有掖有不夜/疑夜字爲掖不全或不夜省不補曰括)
(地志劇城在青州夀光縣南三十里顔師古云斉/地記古有日夜出見於東萊故萊子立此邑以不)
(夜爲名○使者/使楚之使去聲)
田單將(爲大/將)攻狄(狄北胡正曰史田儋狄人徐廣注/今樂安臨淄縣正義云淄州髙苑)
(縣西北/狄故城)往見魯仲子(連/也)仲子曰將軍攻狄不能下
也田單曰臣以五里之城七里之郭破亡餘卒破
萬乗之燕復齊墟攻狄而不下何也上車弗謝而
去遂攻狄三月而不克之也齊嬰兒謡曰大冠若
　箕(箕簸/器)脩劔拄頥攻狄不能下壘枯丘(壘軍壁也/言大不能)
(降一壘小不能枯一丘言無人物補曰呉氏韻𥙷/能叶年題反丘叶法其反廬陵劉氏讀壘枯丘謂)
(空守一丘爲壘說苑攻狄而能下壘於梧丘斉景/公田於梧地名也一本引北堂書鈔同說苑無能)
(字一本壘枯骨成丘通鑑從/之各有不同似梧丘義長)田單乃懼問魯仲子
　曰先生謂單不能下狄請問其說魯仲子曰將軍
　之在即墨坐而織蕢(蕢草/器)立則杖揷(揷鍤同/刺士器)爲士
　卒倡曰(倡導/也)可往矣宗廟亡矣亡日尚矣(尚猶乆/也言見)
(亡之兆其/日已乆)歸於何黨矣(黨猶郷也言無所歸𥙷曰/姚氏云别本無可往矣宗)
(廟亡矣今日尚矣歸何黨矣皆叶平聲/讀說苑宗廟亡矣䰟魄䘮矣歸何黨矣)當此之時
　將軍有死之心而士卒無生之氣聞若言(若如/此也)莫
　不揮泣奮臂而欲戰此所以破燕也當今將軍東
　有夜邑之奉西有菑上之虞黃金橫帶而馳乎淄
　澠之間(昭十二年注澠水/出臨淄入時水)有生之樂無死之心所
　以不勝者也田單曰單有心先生志之矣明日乃
　厲氣循城(厲激/昻也)立於矢石之所乃援枹鼓之(枹擊/鼓扙)
　狄人乃下(𥙷曰馬謖對諸葛亮曰用兵之道攻心/爲上攻城爲下其言出於此○夜說苑)
(作掖澠音澠枹音浮〇按史趙孝成王元年田單/將攻燕㧞中陽又攻韓注又㧞之次年單爲相孝)
(成之元年齊襄之十九年也趙王新立秦攻趙求/救於齊齊人使以長安君爲質齊師乃出秦師退)
(又䇿云趙王割濟東三城城邑市五十七與齊求/安平君爲將攻燕亦是年事盖齊趙方睦也考之)
(史單自復齊之後唯有伐狄之戰大事記併書於/一年而襄王十年趙燕周取齊昌囯髙唐十三年)
(藺相如伐齊至平邑秦客卿竈曁楚仍歳攻剛壽/以單之在齊而䘮地𬒳兵不聞其却戰而克敵也)
(而一爲趙用遂以立功意者單以功髙𬒳䜛齊襄/雖爲之殺譛者所以任單者不能展盡歟不然則)
(單之懼禍持怯而自晦也秦䇿云田單將齊之良/横行於中十四年終身馳於封内考之殺騎刼之)
(歳至襄王十八年凡十四年次年而單爲趙將是/年襄王死單不復返齊明年遂爲相然單之在趙)
(自二戰之後不聞他功盖旣試其端而亦終/不忍背宗囯以爲趙用也單之心亦可見矣)
孟甞君爲從(文以襄王𥘉中立爲諸侯楚頃襄二十/三年天下合從此八年正曰文以襄王)
(五年中立爲諸侯其後遂卒襄王八年諸侯無合/從事此閔王十六年文怨秦約韓魏伐秦事也當)
(秦昭九年鮑見䇿有薛地百里之/文遂以爲文中立爲諸侯時誤矣)公孫弘(齊/人)謂孟
甞君曰君不如(元作/以)以(𥙷曰姚云劉/本君何不)使人先觀秦
　王(昭)意者(設疑/之辭)秦王帝王之主也君恐不得爲臣
(爲秦/臣)奚暇從以難之意者秦王不肖之主也君從
　以難之未晚孟甞君曰善願因請公往矣公孫弘
敬諾以車十乗之秦昭王聞之而欲愧之以辭(使/弘)
(愧)公孫弘見昭王曰薛公之地大小幾何公孫弘
　對曰百里昭王笑而曰寡人地數千里猶(元作由/下同)
　由(補曰由猶通/姚本猶下同)未敢以有難也(爲人/之難)今孟甞君之
　地方百里而因欲以難寡人猶由可乎公孫弘對
　曰孟甞君好人(人賢/人)大王不好人昭王曰孟甞君
　之好人也奚如公孫弘曰義不臣乎天子不友乎
　諸侯得志不慙爲人主不得志不肯爲人臣如此
　者三人而治(補曰而字疑衍治當属/下句或而字上有缺文)可爲管啇之
　師(管仲/啇鞅)說義聽行(所說有義或/能聽而行之)能致其主霸王如
　此者五人萬乗之嚴主也辱其使者退而目刎(集/韻)
(刎㫁/也)必以其血洿其衣如臣者十人昭王笑而謝
之曰客胡爲若此寡人直與客論耳寡人善孟甞
君欲客之必諭寡人之志也(以已之志/曉告孟甞)公孫弘曰
敬諾公孫弘可謂不侵矣(著書者羙其/不可侵辱)昭王大國
也孟甞千乗也立千乗之義而不可陵可謂足使
矣(足猶能彪謂公孫所陳亦士之一槩爾自曹沬/刼桓公辨說士莫不以藉口彼盖未學禮也夾)
(谷之會孔子詔之士付之有司耳矣豈厓柴若丗/之猘狗然哉帝曰曉人不當如是乎此說者之所)
(當知/也)
魯仲連謂孟甞君曰君好士未(𥙷)也(𥙷曰一本謂孟/甞好士也一本)
(謂孟甞君君/曰好士也)雍門子(𥙷子字此士以所居爲稱正/曰雍門下有缺文說苑有雍)
(門子秋雍門子周今曰雍/門子則亦無考雍門見前)養椒亦(養猶公養之養/椒姓亦名雍門)
(子之所養正曰未/知果椒姓亦名不)陽得子養(此下脫/所養人)飲食衣裘興
　之同皆得其死(並未/詳)今君之家富於二公(雍門/陽得)而
　士未有爲君盡游者也(游猶友也言不/盡於交游之道)君曰文不
　得是二人故也(椒亦/等)使文得二人文豈獨不得盡
　對曰君之廐馬百乗無不被繡衣而食菽粟者豈
　有麒麟騄耳哉後宫十妃皆縞紵(縞鮮色繪也紵/檾屬細者正曰)
(書注縞/白也)食梁肉(梁米名本草注青梁粟類正曰/梁米之善者有黃青白三種)豈
　有毛廧西施哉色與馬取於今之丗士何必待古
　哉(𥙷曰君之廐馬至此與王斗云云合正/曰連上章有孟甞君序次亦不當在此)故曰君
　之好士未也(補曰孟甞君之門髙者如馮驩魏子/能免難市譽而已昔人譏其未甞得)
(士特雞鳴狗盗之雄丗以爲名言今觀魯連曰君/之好士未也則當時巳有是論矣仲連之言亦引)
(以自謂而非區區於孟甞者雞鳴/狗盗之出其門冝仲連之不止也)
　　　王建(襄王子元年/赧王五十一年丁酉)
秦攻趙長平(此五/年)齊楚救之秦計曰齊楚救趙親(其/交)
(親)則將退兵不親則且遂攻之趙無以食請粟於
齊而齊不聽蘇子(元作/秦)秦(補曰字誤/史作周子)謂齊王曰不
如聽之以却秦兵不聽則秦兵不却是秦之計中
而齊楚(元作/燕)燕(補曰史作楚/通鑑從之)之計過矣且趙之於
齊楚(元作/燕齊)燕齊(補曰史/作齊楚)隱蔽也(趙居二囯西北秦/攻二囯必先徑趙)
(趙存則二國得以/自隱而有蔽障)猶齒之有唇也唇亡則齒寒今
　日亡趙則明日及齊楚矣且夫救趙之務(務趣也/事也)
冝若奉漏甕沃燋釡(喻救/之急)夫救趙髙義也却秦兵
顯名也義救亡趙威却強秦兵不務爲此而務愛
　粟則爲國計者過矣(齊記有云周子謂最是也此/最時三十餘年矣正曰索隠)
(云周子盖齊之謀臣史/失其名不必強爲之說)
或謂齊王曰周韓西有強秦東北有趙魏秦伐周韓
　之西趙魏不伐(不從秦/伐周韓)周韓爲割(割地與趙魏正/曰割地與秦)
韓却周害也(言趙魏徒不伐而不救韓/則韓兵必却周有秦害)及韓却周
　害(元作/割)割(正曰害割字/恐有誤混)之後(𥙷)趙魏亦不免與秦
　爲患矣(秦以其不應巳又無/周韓之捍秦伐必及)今齊應(補補曰今齊/下恐有缺字)
秦伐趙魏則亦不果於趙魏之應秦而伐周韓(趙/魏)
(近秦其應秦不得不果齊/則逺矣應秦必不果也)今齊入於秦而伐趙魏
(今就令也入言應之/果正曰令恐亦今字)趙魏亡之後秦東靣而伐齊
　齊安得救(𥙷補曰一夲有救/字是下無於字非)於天下乎(此言趙魏/近秦畏之)
(不得不應齊不可以其應而伐之也正曰此士之/䇿正謂秦伐周韓趙魏雖不應秦然周韓旣割而)
(趙魏亦不免況齊可以不應秦今應秦伐趙魏趙/魏旣亡而齊亦不免矣所以言此者欲齊之援趙)
(魏/也)
國子(齊大/夫)曰秦破馬服君之師圍邯鄲齊魏亦佐秦
伐邯鄲齊取淄䑕魏取伊氏(皆趙/地缺)公子無忌(魏信/陵君)
爲天下循便計(循行順也正曰行便冝之計言竊/符奪兵事補曰齊魏佐秦伐因取)
(二地今云公子無忌云云魏實救趙者不應先佐/之伐恐當時無忌雖急於平原之請而魏王實畏)
(秦如立晉鄙壁鄴未欲眞/欲救趙或先取其地也)殺晉鄙(魏/將)率魏兵以救
邯鄲之圍(魏安釐二十年使鄙将以救趙畏秦不/敢進趙急平原君使責無忌無忌盗晉)
(鄙兵符伐之將進兵秦軍解去補曰按史年表魏/丗家公子無忌傳公子矯殺晉鄙破秦兵皆在安)
(釐王二十年通鑑以矯殺晉鄙在前一年大事記/以晉鄙留軍壁鄴在前一年謂以傳修今按傳亦)
(止作一年/事也當考)使秦弗有而失天下是齊入於魏而救
　邯鄲之功也(齊與魏親𥘉雖佐秦/今魏救趙亦同救也)安邑者魏之柱
　國也(言其於國/如室有柱)晉陽者趙之柱國也鄢郢者楚之
　柱國也故三國(衍欲/字)欲(補曰疑欲字即故字而/上衍故字故者舊也)與
　秦壤界(壤土界境也/言其地相接)秦伐魏取安邑伐趙取晉陽
　伐楚取鄢郢矣覆(元作/福)福(補曰姚云劉偪曽一作/覆愚按福乃偪之訛偪)
(義/長)三國之軍(元作/君)君兼二周之地舉韓氏取其地
　且天下之半(且猶/幾)今又刦趙魏䟽中國(䟽言離/其友)封
　衛之東野(封割也東野猶東/地正曰封彊之也)兼魏之河内絶趙之
　東陽則趙魏亦危矣趙魏危則非齊之利也韓魏
　趙楚之志恐秦兼天下而臣其君故專兵一志以
　逆秦(逆謂/拒之)三國之與秦壤界而患急齊不與秦壤
　界而患緩是以天下之勢不得不事齊也故秦得
齊則權重於中國趙魏楚得齊則足以敵秦故秦
楚(𥙷正曰疊舉/上文冝有楚)趙魏得齊者重失齊者輕齊有此
　勢不能以重於天下者何也其用者過也(補曰三/䇿大槩)
(畧同謂三晉諸國爲齊之屏蔽相依爲脣齒秦攻/諸國而齊不救諸國滅亡勢必及齊第三章謂三)
(國與秦界而患急齊不與秦壤而患緩秦得齊則/權重趙魏楚得齊則足以敵秦說尤明切初䇿攻)
(長平時次䇿周韓未亡時三䇿則韓旣亡後也始/皇十八年㓕韓自秦人行逺交近攻之術善齊而)
(不加兵君王后謹事秦王建不修戰備不助五國/其墮秦計中乆矣長平之戰當王建五年滅韓當)
(三十五年三十餘年間士之爲齊謀者其/智非不及此而卒不用冝其及於亡也)
齊王使使者問趙威后(惠文后孝/威太后)書未發(補曰未/發其封)威
　后問使者曰歳亦無恙邪(恙憂/也)民亦無恙耶王亦
　無恙耶使者不說曰臣奉使使威后今不問王而
　先問歳與民豈先賤而後尊貴者乎威后曰不然
　苟無歳何有民茍無民何有君故有問舎本而問
　末者耶乃進而問之曰齊有處士曰鍾離子(鍾離/属九)
(江正曰路史云沂之承音懲有鍾離城乃晉呉㑹/處成十五年杜云淮南縣今属濠州者非應劭云)
(鍾離子國在九江盖/其後徒于此呉㓕之)無恙耶是其爲人也有糧者
　亦食無糧者亦食有衣者亦衣無衣者亦衣是助
　王養其民者(𥙷)也何以至今不業也(言不得在位/成其職業)
　葉陽子(諸書葉陽皆不地范雎傳注/一作葉補/曰正義云葉陽今許州葉縣又見魏䇿)
　無恙乎是其爲人哀鰥寡䘏孤獨振困窮𥙷不足
　是助王息其民者也(息生/也)何以至今不業也北宫
　之女嬰兒子無恙耶徹其環瑱(集韻撤去/也通作徹)至老不
　嫁以養父母是皆率民而出於孝情者也(情猶/誠)胡
　爲至今不朝也(命婦/則朝)此二士弗業一女不朝何以
　王齊國子萬民乎於陵子仲(於陵屬濟南皆以所/居爲號此自一人若)
(孟子所穪路見七八十年矣𥙷曰路史於陵今淄/之長山正曰此言於陵仲子之行與孟子所稱者)
(合恐即此人也趙惠文王與齊閔王同時恵文后/用事實孝成之丗其在惠文時則仲子猶相及)
　尚存乎是其爲人也上不臣於王下不治其家中
　不索交諸侯此率民而出於無用者何爲至今不
　殺乎(彪謂威后賢矣其是非乃不詭於聖齊有此/數士不能察至使鄰國老女子愧之王建不)
(足道也時君王后故無恙胡爲亦無察乎正曰問/王而不及后必非君王后王建時鮑因䇿言謂后)
(爲賢智故曲說至此○王使/之使如字瑱它典它甸二反)
齊閔王之遇殺其子法章變姓名爲莒太史家庸夫
(傭庸同/均直也)太史敫女(敫音躍補曰徐/廣云一音皎)竒法章之狀貌
　以爲非常人憐而常竊衣食之與私焉莒中及齊
　亡臣(臣之出/亡者)相聚求閔王子欲立之法章乃自言
於莒共立法章爲襄王襄王立以太史氏女爲王
后生子建太史敫曰女無媒而嫁者非吾種也汙
　吾丗矣終身不覩君王后賢不以不覩之故失人
　子之禮也襄王卒子建立爲齊王君王后事秦謹
　與諸侯信以故建立(衍一/四字)四十有餘年不受兵(正/曰)
(此要其終而言之建立字可見建四十四年爲秦/慮補曰秦逺交齊而善之故齊事秦謹不悟其計)
(也與諸侯信此恐未然史稱齊亦東邊海上秦日/夜攻三晉燕楚五國各自救以故四十餘年不受)
(兵此實録也齊與諸侯/信則安得不助五國乎)秦昭王(元作始皇按后卒/於莊襄之元不逮)
(始皇/也)始皇(補曰/字誤)甞遣使者遺君王后玉連環(两環/相貫)
　曰齊多智而解此環不君王后以示羣臣羣臣不
　知解君王后引錐椎破之謝秦使曰謹以解矣及
　君王后病且卒誡建曰群臣之可用者某建曰請
　書之君王后曰善取筆牘受言(牘書/版也)君王后曰老
　婦已忘矣(詳其指盖怒建之不/心受託以病昬耳)君王后死後后勝
(疑即后/之族)相齊多受秦間金玉使賔客入秦皆爲變
　辭(變故之辭盖使者/還以恐動王也)勸王朝秦不修攻戰之備(彪/謂)
(君王后賢智婦人也惜其不能正始乃其父正烈/男子也義不能疚利不能囬其斯人乎正曰䇿云)
(君王后賢不失人子之礼又秦王今解環以齊多/智爲言故鮑以賢賛之不能正始旣不足言賢信)
(秦之謀不助諸/侯又何智之有)
齊王建入朝於秦雍門司馬前曰所爲立王者爲社
稷耶爲王立王耶王曰爲社稷司馬曰爲社稷立
王王何以去社稷而入秦齊王還車而反即墨大
夫聞(元作/與)與(補曰姚云/一本作/聞)雍門司馬諌而聽之則以爲
可(衍可/字)可(補曰姚云/一作以)爲謀(又疑可爲/謀木注字)即入見齊王
曰齊地方數千里帶甲數十(元作百/下同)百萬夫三晉
大夫皆不便秦而在阿鄄之間者百數王收而與
之十百(補曰通鑑/作數下同)萬之衆使收三晉之故地即臨
晉之關可以入矣(臨晉屬/左馮翊)鄢郢大夫不欲爲秦(不/屬)
(之/也)而在城南下者百數(齊/城)王收而與之十百萬之
師使收楚故地即武關可以入矣(始皇紀注武関/秦南関在折西)
(弘農/東)如此則齊威可立秦國可亡矣舎南面之稱
制(此亦秦人之辭時未有此/正曰謂其棄王而爲臣也)乃西面而事秦爲大
王不取也齊王不聽秦使陳馳(齊客之入秦者正/曰上章謂齊賔客)
(入秦皆爲變辭又陳爲/齊姓故云然不可考)誘齊王内之約與五百里
之地(盖僞/許之)齊王不聽即墨大夫而聽陳馳遂入秦
處之共松栢之間(共屬河内補曰/衛州共城縣)餓而死先是齊
爲之歌曰松耶栢耶住建共者客邪(客謂陳馳自/秦稱之曰客)
(彪謂建之聽雍門似矣而不卒於即墨惟不明故/也不明以亡囯有囯家者可不以正心誠意爲先)
(乎正曰專指陳馳非自齊稱之曰客爾史謂建聽/姦人賔客以亡秦䇿秦王資頓弱以遊齊王入朝)
(知客非一也○忽出正心誠意一語論雖正而/不切上言不明而此曰以爲先烏睹大學之序)
　　　　凡五十九章
戰國䇿齊卷第四
　　　　至正乙巳前藍山書院山長劉鏞重校勘
戰國䇿楚卷第五
　　　　　　　　縉　雲鮑　彪　校注
　　　　　　　　東　陽　呉　師道　重校
　　楚(今之南郡江夏零陵桂陽武陵長沙漢中汝/南皆其分也江陵故郢都西通巫巴東有雲)
(夣之/饒)
　　　宣王(肅王子元年/烈王七年壬子)
齊楚搆難宋請中立齊急宋(告急於宋補曰請字宜/在急下殽脫於此中立)
(豈待/請邪)宋許之子象(楚/人)爲楚謂宋(𥙷補曰姚/本有此字)王(公剔/成正)
(曰剔成未甞稱王此/偃也與懐襄相接)曰楚以緩失宋將法齊之急
也齊以急得宋後將常急矣是從齊而攻楚之未
　必利也齊戰勝楚勢必危宋不勝是以弱宋干強
楚也(言以助齊犯楚之怒𥙷曰将法齊之急言楚/今結於宋齊後將常急言楚之攻齊未已齊)
(戰勝楚勢必危宋/言齊強必併宋)而令兩萬乗之國常以急求所
欲國必危矣
邯鄲之難(趙成侯二十一年魏㧞邯鄲此十六年補/曰大事記昭奚恤爲相附宣王十五年謂)
(此章争論乃明年事按史年表圍邯/郸在此年㧞邯鄲齊敗魏在次年)昭奚恤謂楚
王曰王(元作/里)里(補曰姚/本作王)不如無救趙而以強魏(使魏/爲強)
魏強其割趙必深矣趙不能聽則必堅守是兩敝
也(兩國相持/必俱敝)景舎曰不然昭奚恤不知也夫魏之
攻趙也恐楚之攻其後也今不救趙趙有亡形而
魏無楚憂是楚魏共趙也(如与魏/共攻之)害必深矣(趙之/害)
何以兩敝也且魏令兵以割趙(補曰一本/以深割趙)趙見亡
形而有楚之不救已也(言雖有楚而不見救正曰/姚云有劉作知愚按見有)
(二字恐殽亂/上下文可證)必與魏合而以謀楚故王不如少出
兵以爲趙援趙恃楚勁必與魏戰魏怒於趙之勁
　而見楚救之不足畏也必不釋趙趙魏相敝而齊
秦應楚(應言乗此起兵/耳非与楚合也)則魏可破也楚因使景舎
　起兵救趙邯鄲㧞(楚兵/少故)楚取睢濊之間(後志梁囯/睢陽注征)
(北記南淮有睢陵梁囯有濊陽南臨濊水補/曰大事記取濊陽作睢陽濊呼外烏外反)
江乙爲魏使於楚(乙魏人時居魏後乃仕楚故其譛/昭奚恤曰臣居魏知之正曰據居)
(魏語以為魏/人未知果不)謂楚王曰臣入境聞楚之俗不蔽人
　之善不言人之惡誠有之乎王曰誠有之江乙曰
然則白公之亂得無遂乎(遂猶成白公太子建子/勝哀十六年建以讒奔)
(鄭鄭殺之勝請伐鄭子西/不從勝怒殺子西刼恵王)誠如是臣等之罪免矣
楚王曰何也江乙曰州侯相楚貴甚矣而主㫁(謂/其)
(專/决)左右俱曰無有(言丗無/如之)如出一口矣
荆宣王問羣臣曰吾聞北方之畏昭奚恤也果誠何
　如羣臣莫對江乙對曰虎求百獸而食之得狐狐
　曰子無敢食我也天帝使我長百獸今子食我是
逆天帝命也子以我為不信吾為子先行子隨我
後觀百獸之見我而敢不走乎虎以為然故遂與
　之行獸見之皆走虎不知獸畏已而走也以為畏
狐也今王之地方五千里帶甲百萬而專屬之昭
奚恤故北方之畏奚恤也其實畏王之甲兵也猶
　百獸之畏虎也(𥙷曰大事記江乙之言如此則昭/奚恤爲敵囯所畏可知○一本標)
(十二囯史春秋後語食我作噉我又云人臣見/畏者君威也君不用而威亡矣注尹文子有)
昭奚恤與彭城君(彭城屬楚/知爲楚人)議於王前王召江乙而
問焉江乙曰二人之言皆善也臣不敢言其後(𥙷/曰)
(姚云一本更有/言其後三字)此謂慮賢也(慮猶疑也賢者言善/已復言之将使王疑)
(彼思慮之也正曰謂使我疑/慮賢者爲疑詞以兩傾之也)
江尹(乙/也)欲惡昭奚恤於楚王而力不能故爲梁山陽
君(山陽屬魏知爲魏人正曰/䇿文明曰梁山陽君注贅)請封於楚(知其無功/奚恤必諌)
(而山陽怨/可以為黨)楚王曰諾昭奚恤曰山陽君無功於楚
　國不當封江尹因得山陽君與之共悪昭奚恤
魏氏惡昭奚恤於楚王(以山陽君故𥙷/曰疑即山陽君)楚王告昭子
昭子曰臣朝夕以事聽命(言其/親近)而魏入吾君臣之
間(以悪奚恤/之言入)臣大懼臣非畏魏也夫泄吾君臣之
交而天下信之是其爲人也近苦矣(苦猶悪也/此指江乙)夫
苟不難爲之外(為其泄外/謂魏也)豈忘爲之内乎臣之得
罪無日矣(無幾/日也)王曰寡人知之大夫何患
江乙悪昭奚恤謂楚王曰人有以其狗爲有執而愛
之(执言/善守)其狗甞溺井(溺去音正/曰奴弔反)其鄰人見狗之溺
井也欲入言之狗悪之當門而噬之鄰人憚之遂
不得入言邯鄲之難楚進兵大梁取矣昭奚恤取
魏之宝器臣居魏知之故昭奚常悪臣之見王(此/言)
(邯鄲事在乙居魏時/故升邯鄲之難於前)
江乙欲悪昭奚恤於楚謂楚王曰下比周則上危下
分爭則上安(分則不比爭則不/周為揚悪張本)王亦知之乎願王
勿忘也且人有好揚人之善者於王何如王曰此
君子也近之江乙曰有人好揚人之悪者於王何
如王曰此小人也逺之江乙曰然則且有子殺其
父臣弑其主者而王終已(𥙷曰姚云/曽刘作已)不知者何也
以王好聞人之羙悪聞人之悪也王曰善寡人願
兩聞之(彪謂兩聞之是也然必以明夫苟不明則/適為江乙讒口之資耳補曰大事記曰乙)
(之言術𢾗家之論也下比周上固危矣苟下皆分/爭如斉之田闞唐之牛李上亦豈能安乎愚按此)
(与前章言州/侯云云意同)
江乙說於安陵君(名壇失其姓楚之幸臣按魏記注/召陵有安陵應屬楚而魏䇿亦有)
(同號者别一人也正曰按說苑作安陵纏兿文類/聚同壇纏字有訛彼以為得幸於楚共王今次之)
(宣王非也○正義云鄢陵故城在許州鄢陵縣西/北李竒謂六囯時為安陵按鄢陵召陵皆属魏又)
(按元和姓纂安陵小囯後氏之/安陵纏楚王妃則以為女子)曰君無咫尺之功
(云作/地)地骨肉之親處尊位受厚禄一國之衆見君
　莫不歛袵而拜撫委而服(撫物委物必下其手皆/卑下意正曰撫猶傴也)
(委曲也補曰/袵衣衿也)何以也曰王過舉以(元作/而)而(正曰一/本而已)
(姚云巳一作色按巳以通色/巳字類恐當作而以色為文)色(言謬以/色見㪯)不然無以
　至此江乙曰以財交者財盡而交絶以色交者華
　落而愛渝(華菁華/渝変也)是以嬖色不敝席(嬖賤而幸者/席不及敝而)
(爱/弛)寵臣不避軒(避猶退軒曲輈藩車也車敝則退/去今不及然補曰姚本作嬖女又)
(云不敝言不乆之意避是敝字無疑真誥/曰女寵不敝席男愛不盡輪或出于此)今君擅
　楚國之勢而無以自結於王竊爲君危之安陵君
　曰然則奈何願君必請從死以身爲殉(此乙辞補/曰姚云奈)
(何下曽有/江乙曰字)如是必長得重於楚國曰謹受令三年
　而弗言江乙復見曰臣所爲君道至今未効君不
　用臣之計臣請不敢復見矣安陵君曰不敢忘先
　生之言未得間也於是楚王游於雲夢(澤名在南/郡華容補)
(曰楚辝集注雲夢澤名方八九百里跨江兩岸雲/在江北今玉沙監利景陵等縣是也夢在江南今)
(公安石首建寕等縣是/也夢音蒙亦作去聲)結駟千乗(補曰結連也/四馬曰駟)旌
　旗蔽天野火之起也若雲蜺(蜺虹/也)兕虎嘷之聲若
　雷霆(兕若牛而青𥙷/曰一角重千斤)有狂兕􁠪(元作/䍧)䍧車(集韻􁠪/音詳趨)
(行也若䍧則羊耳補曰字書有/牂字兹郎反又戕与牂通杙也)依輪而至王親引
　弓而射一發而殪(補曰宋玉招魂青􁏿結駟兮齊/千乗懸火延起兮玄顔烝云云)
(與王趨夢兮課後先君王親/發兮憚青兕文頗与此合)王抽旃旄(旃曲柄旗/旄幢也補)
(曰尔雅旄牛/尾著竿頭)而抑兕首仰天而笑曰樂矣今曰之
　游也寡人萬歳千秋之後誰與樂此矣(問安陵/与誰)安
　陵君泣数行下而進曰臣入則編席(編次簡也言/与王相次如)
(之)出則陪乗(陪重乗也此/言二人同車)大王萬歳千秋之後願
　得以身試黄泉蓐螻蟻(願爲蓐以辟二物蓐陳草/也補曰姚云試錢劉曽又)
(作式李善引同延叔堅論云爲王先用塡黄泉爲/王作蓐以御螻蟻藝文類聚引拭黄泉驅蝼蟻)
　又何如得此樂而樂之王大說乃封壇爲安陵君
　君子聞之曰江乙可謂善謀安陵君可謂知時矣
(彪謂此非君子之言也安陵妾婦也江乙/爲之謀又其卑者安有君子而羙此流哉)
郢人有獄三年不决者故令人請其宅以卜其罪(有/罪)
(則宅入官故可/請卜測知之也)客因請(元作謂/下同)謂(𥙷曰姚本作為/之謂又云錢作)
(客因謂劉作/客因請之)之(𥙷曰依姚本則此上/訛一字此下缺一字)昭奚恤曰郢
　人某氏之宅臣願之昭奚恤曰郢人某氏不當服
罪故其宅不得客辭而去昭奚恤已而悔之因謂
客曰奚恤得事公公何爲以故與奚恤(故謂設事/以探已意)
客曰非用故也曰請請(補曰姚云/劉曽作請)而不得有說色非
　如何也(𥙷曰如/猶而)
　　　威王(宣王子元年/顯王三十年壬午)
蘇秦之楚三曰(𥙷曰一本標後語十/二囯史皆作三年)乃得見乎王談
卒辭而行王曰寡人聞先生若聞古人今先生乃
　不逺千里而臨寡人曽不肯留願聞其說對曰楚
　國之食貴於玉薪貴於桂謁者難得見如鬼王難
　得見如天帝今令臣食玉炊桂因鬼見帝王曰先
生就舎寡人聞命矣(正曰一本標類要引/百葉書鈔作宣王)
蘇秦爲趙合從(此在連激儀入秦後當為七/或八年正曰大事在威七年)說楚威
王曰楚天下之強國也大王天下之賢王也楚地
　西有黔中巫郡(属南郡補曰徐廣云黔中/今武陵巫郡南郡之西界)東有夏
州(車㣧云夏口城上有洲曰夏州補曰左傳楚莊/伐陳郷取一人焉以歸謂之夏州即此正義云)
(夏水口在荆州江陵縣一本標盧蔵用注後/語云屈原離騷過夏口而西浮盖是山也)海陽
(海之南耳非遼西郡也正曰盧蔵用云在/廣陵東今揚州海陵縣刘氏云楚之東境)南有洞
庭(𥙷曰洞庭/在今巴陵)蒼梧(交州郡正曰正義云蒼梧山在/道州南按此乃楚粤窮邉處交)
(州蒼捂則/粤地也)北有汾陘之塞(陘召陵陘亭𥙷曰陘見/秦䇿汾陘乃韓地此句)
(有誤四字連郇陽讀亦不順史作/陘塞是大事記亦謂即陘山也)郇陽(徐注今順/陽属汝南)
(正曰正義云順陽故城在鄧州穣縣西索隱云郇/音荀郇陽當汝南穎川之界當是新陽聲近字变)
(尓汝南有新陽縣在/新水之陽徐說盖踈)地方五千里帶甲百萬車千
　乘騎萬疋粟支十年此霸王之資也夫以楚之強
　大王之賢(補曰一本/與大王)天下莫能當也今乃欲西面
　而事秦則諸侯莫不西(元作/南)南面而朝於章臺之
　下矣(秦臺在咸/陽見楚記)秦之所害於天下莫如楚楚強則
　秦弱楚弱則秦強此其勢不兩立故為大王計莫
　如從親以孤秦大王不從親秦必起兩軍一軍出
　武関一軍下黔中若此則鄢郢動矣(𥙷曰鄢/郢見前)臣聞
　之治之其未亂爲之其未有也患至而後憂之則
　無及矣故願大王之早計之大王誠能聽臣臣請
　令山東之國奉四時之獻以承大王之明制委社
　稷宗廟(言諸侯輕去其囯以從楚正曰/委置其宗廟社稷以託於楚)練士厲兵
　在大王之所用之大王誠能聽臣之愚計則韓魏
　齊燕趙之妙音羙人必充後宫矣趙代良馬橐駝
(匈奴/竒畜)必實於外廐故從合則楚王横成則秦帝今
　釋霸王之業而有事人之名竊為大王不取也夫
　秦虎狼之國也有吞天下之心秦天下之仇讐也
　横人皆欲割諸侯之地以事秦此所謂養仇而奉
　讐者也夫為人臣而割其主之地以外交強虎狼
　之秦以侵天下卒有秦患不顧其禍夫外挾強秦
　之威以内刼其主以求割地大逆不忠無過此者
　故從親則諸俟割地以事楚横合則楚割地以事
　秦此兩䇿者相去逺矣有億兆之數兩者大王何
　居焉故敝邑趙王(肅/侯)使臣效愚計奉明約在大王
　命之楚王曰寡人之國西與秦接境秦有舉巴蜀
　并漢中之心秦虎狼之國不可親也而韓魏迫於
　秦患不可與深謀與深謀恐反人以入於秦故謀
　未發而國已危矣寡人自料以楚當秦未見勝焉
　内與羣臣謀不足恃也寡人卧不安席食不甘味
　心揺揺如懸旌(旌析羽注竿首/以精進士卒)而無所終薄(薄泊/同)
今君欲一天下安諸侯存危國寡人謹奉社稷以
　從(傳有在說五囯後彪謂五國之聽蘇子也革面/而已非能深䆒横從之利害也唯威王雅有難)
(秦之心念之熟矣異夫患諸囯之不/可合徒稱從命者也𥙷曰大事記取)
威王問於莫敖(楚/官)子華曰自從先君文王以至不糓
之身亦有不為爵勸不爲禄勉以憂社稷者乎莫
敖子華對曰如華不足以知之矣王曰不於大夫
無所聞之莫敖子華對曰君王將何問者也彼有
廉其爵貧其身以憂社稷者有崇其爵豐其禄以
憂社稷者有断脰决腹(脰項/也)一瞑而萬丗不視(瞑/不)
(視也/謂死)不知所益(志於死耳/不求利也)以憂社稷者亦有(補𥙷/曰姚)
(本有/此字)不爲爵勸不爲禄勉以憂社稷者王曰大夫
　此言將何謂也(言謂/誰)莫敖子華對曰昔令尹子文
(鬬糓/於莬)緇帛之衣以朝鹿䘮以處未明而立於朝曰
　晦而歸食朝不謀夕無一曰(元作/月)月之積故彼廉
　其爵貧其身以憂社稷者令尹子文是也昔者葉
　公子髙(名諸/梁)身獲於表薄(表野外薄林/也言其𥘉賤)而財於柱
　國(財材同柱國/以子髙為材)定白公之禍(見哀公/十六年)寜楚國之事
　恢先君以揜方城之外(恢大也集韻揜覆取也/言取池以大先君之封)四
　封不廉(封封城廉猶禮六亷言無事故不察治正/曰廉隅之亷謂四竟完固不見廉隅也𥙷)
(曰一本四/封不侵)名不挫於諸侯當此之時也天下莫敢
　以兵南郷葉公子髙食田六百畛(畛井田間陌正/曰周禮十夫有)
(溝溝上有畛朱子曰/溝間千畆畛爲阡)故彼崇其爵豐其禄以憂社
　稷者葉公子髙是也昔者呉與楚戰於柏舉(定四/年注)
(楚/地)兩軍(𥙷補曰姚/本有御字)之間夫卒交(千夫百/夫之夫)莫敖大心
　撫其御之手顧而太息曰嗟乎子乎(一本子/作予)楚國
　亡之曰(元作/月)月(補曰姚云/月一作日)至矣吾將深入呉軍若扑
　一人(若猶扑擊也正曰若/發語辝扑普卜反)若捽一人(捽持/髪也)以與大
　心者也社稷其庶幾乎(以是爲可/以厲衆也)故斷脰决腹一
　瞑而萬丗不視不知所益以憂社稷者莫敖大心
　是也(傳不書正曰左傳柏舉之戰楚大夫史皇以/其乗廣死司馬沈尹成傷而死句卑剄而褁)
(之司馬戍即大心也葉公諸梁/之父也王氏應麟謂鮑失考)昔呉與楚戰於柏
　舉三戰入郢寡君身出(昭/王)大夫悉屬(屬連/俱亡)百姓離
　㪚棼冒勃蘇(定四年以爲申包胥補曰棼冐即蚡/冐勃蘇包胥聲近豈蚡冐之裔歟棼)
(符分反冐亡北反索隠云蚡/古本作羒音憤亦符分反)曰吾𬒳堅執銳(堅甲/銳兵)
(也)赴強敵而死此猶一卒也不若奔諸侯於是贏
　糧潜行上崢山(崢嶸/之山)踰深溪蹠穿膝暴(蹠足下/暴傷也)七
　日而薄秦王(襄/公)之朝雀立不轉(雀立/踊也)晝吟宵哭七
　曰不得告水漿無入口瘨而殫悶(瘨狂殫氣絶也/正曰詩瘨我注)
(病也非癲/狂之癲)旄不知人(旄眊同無目也正曰/旄眊耄字通並昬也)秦主聞
　而走之(走去音/疾趨也)冠帶不相及左奉其首右濡其口
　勃蘇乃蘇(蘇死更/生也)秦王身問之子孰誰也棼冐勃
　蘇對曰臣非異(言非/它人)楚使(去/音)新造盩(楚官正曰鮑/見秦官有上)
(造大良造遂爲此謬說按字書盩張留反引擊也/山曲曰盩此無義盭音戾字通又音列罪也當是)
(此字新造盭似言始搆難今降戻/之云文當有訛舛或在呉字下)棼冐勃蘇呉與
　楚人戰於柏舉三戰入郢寡君身出大夫悉屬百
　姓離散使下臣來告亡且求救秦王顧令之(元作/不)
　不(補曰字/誤或衍)起寡人聞之萬乗之君得罪一士社稷
　其危今此之謂也遂出革車千乗卒萬人屬之子
　滿與子虎下塞以東與呉人戰於濁水(出齊郡屬/之爲山東)
(盖齊楚/壤界)而大敗之亦聞於遂浦(楚地缺或是夫遂/也盖聞一說在彼)
(一在此補曰子滿左傳子蒲云在稷/與沂注楚地當考夫遂見前秦䇿)故勞其身愁
　其思以憂社稷者棼冐勃蘇是也呉與楚戰於柏
　舉三戰入郢君王身出大夫悉屬百姓離散蒙榖
(楚/將)結鬬於宫唐之上(結猶交宫唐/豈髙唐邪)舎鬬奔郢曰若
　有孤(時未知昭王存/亡故意其子)楚國社稷其庶幾乎遂入大
　宫負雞次之典(楚囯法也雞一作離是所以治離/局者正曰姚本雞一作離是時典)
(守者皆離其局/故負其典以逃)以浮於江逃於雲夢之中昭王反
　郢五官失法百姓昬亂(補曰五官/見齊䇿)䝉榖獻典五官
　得法而百姓大治此䝉榖之功多與存國相若封
　之執圭田六百畛䝉榖怒曰榖非人臣社稷之臣
　苟社稷血食(血謂/牲牢)餘豈患無君乎(𥙷曰餘/當作余)遂自棄
　於磨山之中(後志磨城子胥所造盖以此山名城/也正曰髙云漢注引歷山姚氏引李)
(通傳論曰昔䝉糓負書不徇楚難注引䇿呉楚戰/于栢舉䝉榖奔入宫負離次之典浮江云云苟利)
(社稷余豈患無君乎遂棄/於歷山也磨字說見秦䇿)至今無冐(冐謂犯法正/曰一本無位)
　故不爲爵勸不爲禄勉以憂社稷者䝉榖是也王
　乃太息曰此古之人也今之人焉能有之邪莫敖
子華對曰昔者先君靈王好小腰楚士約食(約猶/節)
馮而能立(馮依/也)式而能起(式小低貌𥙷曰軾車前/横木有所敬則俯馮之)
(據而後能立馮而後能起言以約食故無力也或/疑土下當言細腰荀子云楚莊王好細腰故朝有)
(餓人一本標墨子云楚靈王好士細腰故其臣皆/三飯爲節脇息而後帶淵墻而後起尹文子韓非)
(子皆言一囯有飢色餓人今按墨子三卷中/無此文三卷者别本也古墨子篇數不止此)食之
可欲忍而不入死之可惡然而不避(補曰姚云/一作就而)華
(元作/章)章(補曰當/作華)聞之其君好發者(發發/矢)其臣决拾
(車攻注决鉤弦拾遂也遂發也正曰詩注無此三/字決以象骨爲之著於右手大指所以鈎弦闓體)
(拾以皮爲之著於左/臂以遂弦亦名遂)君王直不好若君王誠好賢
此五臣者皆可得而致之
蘇子謂楚王曰仁人之於民也愛之以心事之以善
　言孝子之於親也愛之以心事之以財忠臣之於
　君也必進賢人以輔之今大王之大臣父兄好傷
　賢以爲資(爲巳/資藉)厚賦歛諸臣百姓使王見疾於民
　非忠臣也大臣播王之過於百姓多賂諸侯以王
　之地是故退王之所愛(王所愛者必不播割与/大臣異趣故大臣退之)亦
　非忠臣也是以國危臣願無聽羣臣之相惡也愼
　大臣父兄(言不輕/用之)用民之所善節身之嗜慾以與
(𥙷𥙷曰此/下有缺文)百姓人臣莫難於無妬而進賢爲主死
　易垂沙之事(未詳兵畧訓楚兵/殆於垂沙亦不注)死者以千數(補曰/爲主)
(死易止千數下句/同如此則意明)爲主辱易自令尹以下事王者
　以千數至於無妬而進賢未見一人也故明主之
(恐齊以此謂楚/有私於二囯)且罪景鯉為謂楚王曰臣賀鯉之
　與於遇也秦魏之遇也將以合齊秦而絶齊於楚
　也今鯉與於遇齊無以信魏之合已於秦而攻於
　楚也(将絶齊於楚而楚/使与焉故齊疑之)齊又畏楚之有隂於秦魏
　也必重楚故鯉之與於遇王之大資也今鯉不與
　於遇魏之絶齊於楚信明矣齊(衍楚/字)楚(補曰/疑衍)信之
　必輕王故王不如無罪景鯉以視齊於有秦魏(視/示)
(同示齊以/楚有二囯)齊必重楚而且疑秦魏於齊(疑楚使/之疑)王
　曰諾因不罪而益其列(列亦次也下衍王曰向也/止孰便也凡九十字元在)
(韓/䇿)王曰郷也子曰天下無道今也子曰乃且攻燕
　者何也對曰今謂馬多力則有矣若曰勝千鈞則
不然者何也夫千鈞非馬之任也今謂楚強大則
有矣若越趙魏而闘兵於燕則豈楚之任也哉且
非楚之任而楚為之是敝楚也強楚敝楚其於王
孰便也(正曰姚本凡九十七字在韓䇿自為一章/乃楚䇿虞郷謂春申之文脫簡誤衍畧有)
(不同鮑於韓䇿旣剛去全不見其文而於此復不/明言在楚䇿後章𥙷曰与魏之与為有之為如字)
楚王逐張儀於魏(使魏逐之儀𥘉/相魏時此七年)陳軫曰王何逐張
子曰爲臣不忠不信曰不忠王無以為臣不信王
勿與爲約且魏臣不忠不信於王何傷忠且信於
王何益逐而聽則可若不聽是王今困也且使萬
乗之國免其相是城下之事也(此言魏耻之桓十/三年注城下之盟)
(諸侯所耻正/曰十二年)
五國約以伐(衍齊/字)齊(補曰字/疑誤衍)秦(秦惠後七年趙韓魏/燕齊共攻秦此十一)
(年𥙷曰五囯伐秦可考䇿併言齊不可考懷王為/從長率五囯伐秦之明年齊敗魏趙于觀津即䇿)
(所謂齊反/趙魏者欤)昭陽謂楚王曰五國已破秦必南圗(圗/楚)
楚(補曰/楚句)王曰然則柰何對曰韓氏輔國也(言可為/楚之助)
好利而惡難好利可營也(营猶求可/使求我)惡難可懼也
我厚賂之以利其心必營我悉兵以臨之其心必
懼彼懼吾兵而營我利五國之事必可敗也約絶
之後雖勿與地可楚王曰善乃命大公事(楚人補/曰無考)
(一本大/作太)之韓見公仲曰夫牛闌之事(未/詳)馬陵之難
(魏三十年齊破魏馬/陵正曰注缺惠王字)親主之所見也(主謂公仲此/言齊強不可)
(使益強補曰親字疑當/在見字上一本主作王)王苟無以五國用丘請効
列城五請悉楚國之衆(衍也/字)也以圖(元作/嗇)嗇(𥙷曰/字訛)
(當作圗上/有圗楚)於齊(此下著/書者云)齊人反趙魏之後而楚果
弗與地則五國之事困也
五國伐秦魏欲和(補曰大事記此六囯旣/敗求和於秦之事也)使惠施(魏/相)
之楚楚將入之秦(納施/於秦)而使行和杜赫謂昭陽曰
凡爲伐秦者楚也(據此則楚時与伐非燕也正曰/凡爲伐秦者楚也指爲從長而)
(言餘說見秦/策義渠君章)今施以魏來而公入之秦是明楚之
伐而信魏之和也公不如無聽惠施而隂使人以
請聽秦(以和請於秦而聽其命/補曰姚云刘作德秦)昭子曰善因謂惠
施曰凡爲攻秦者魏也今子從楚爲和楚得(元作/將)
將(補曰當作得/大事記改)其利魏受其怨子歸吾將使人因
魏而和惠子反魏王(哀正/曰襄)不說杜赫謂昭陽曰魏
爲子先戰折兵之半(𥙷曰折閱之折/减摸也食列反)謁病不聽請
和不得魏折而入齊秦(此折/猶屈)子何以救之(救其/折)東
有越累(元作纍此言越有傷/楚之心越近楚故)纍(正曰此書/纍累通)北無晉
而交未定於齊秦是楚孤也不如速和(赫此言盖/兩忠楚魏)
(正曰赫陳楚隂請秦之謀以誑魏今恐魏/之折入秦而復爲是說非有忠魏之心也)昭子曰
善因令人謁和於魏(正曰爲子/之爲去聲)
秦招楚而伐齊冷向(補曰冷平聲/冷倫氏之後)謂陳軫曰秦王(惠)
必外向(言合他國/不一於楚)楚之齊者(与齊/善者)知西不合於秦
　必且務以楚合於齊齊楚合燕趙不敢不聽齊以
　四國敵秦是齊不窮也(兵力/不屈)向曰秦王誠必欲伐
齊乎不如先収於楚之齊者楚之齊者先務以楚
合於齊則楚必即秦矣(秦能収楚之善齊者則其/𥘉雖欲合齊楚今必背齊)
(合/秦)以強秦而有(衍晉/字)晉楚則燕趙不敢不聽是齊
孤矣向請爲公說秦王(元在/韓䇿)
張儀之楚貧(𥘉至王/未之重)舎人怒而欲歸張儀曰子必以
衣冠之敝故欲歸待我爲子見楚王當是之時南
后(懹王/后)鄭褏(美人𥙷曰袖褏同周紫芝楚辝說云/鄭國之女多美而善舞楚懷王幸姬)
(鄭䄂當是善舞故/名袖者所以舞也)貴於楚張子見楚王楚王不說
(前嘗欲逐之於魏正曰彼此前後不/可考疑此爲𥘉見楚王時事當在前)張子曰王無
所用臣臣請北見晉君楚王曰諾張子曰王無求
於晉國乎王曰黃金珠璣犀象(璣珠不/圎者)出於楚寡
　人無求於晉國張子曰王徒不好色耳王曰何也
　張子曰彼鄭周之女粉白墨黒(黒言其髪正曰墨/别本作黛盡眉墨)
(也)立於衢閭非知而見之者以爲神楚王曰楚僻
　陋之國也未甞見中國之女如此其美也寡人見
(𥙷補曰此/當有見字)之獨何爲不好色也乃資之以珠玉南
　后鄭褏聞之大恐令人謂張子曰妾聞將軍之晉
　國偶有金千斤進之左右以供芻秣(秣飼/馬)鄭褏亦
　以金五百斤張子辭楚王曰天下閉關不通未知
　見日也願王賜之觴王曰諾乃觴之中飲(正曰上/林賦酒)
(中樂酣注飲酒半醉/半醒也中直衆反)再拜而請曰非有他人於此
　也願王召所便習而觴之(便所安者習所能者補/曰便習猶便嬖便毗連)
(反)王曰諾乃召南后鄭褏而觴之張子再拜而請
曰儀有死罪於大王王曰何也曰儀行天下徧矣
未甞見人如此其美而儀言得美人是欺王也王
曰子釋之(釋猶/置)吾固以爲天下莫若是兩人也(儀/自)
(辱於楚相未甞至楚其至楚在復相秦之四歳此/十六年正曰不可考正曰大事記引蘇氏云儀之)
(所以求用者其術至此此所以言必信而功多也/可不悲乎愚謂此正孟子所謂妾婦之道莊生所)
(謂所治愈下則所得愈多者也䇿南后鄭褏爲/二人蘇氏止爲鄭䄂一人○爲子之爲去聲)
楚懷王拘張儀(以其歎楚/以商於故)將欲殺之靳尚(楚/人)爲儀謂
楚王曰拘張儀秦王必怒天下見楚之無秦也楚
必輕矣又謂王之幸夫人鄭褏曰子亦自知且賤
於王乎鄭褏曰何也尚曰張儀者秦王(惠)之忠信
　有功臣也今楚拘之秦王欲出之秦王有愛女而
　美又簡擇宫中佳(衍翫/字)翫(𥙷曰/一本無)麗好翫(人之可好可/翫者書曰翫)
(人䘮/德)習音者以懽從之(習音所謂懽也以從爱/女正曰習於音聲者)資
　之金玉寳器奉以上庸六縣為湯沐邑(以邑為女/湯沐之具)
　欲因張儀内之楚王楚王必愛(絶/句)秦女資強秦以
　爲重挾寳地以為資勢必(𥙷補曰此下/疑有缺字)為王妻以
　臨于楚王惑於虞樂必厚尊敬親愛之而忘子子
　益賤而日䟽矣鄭褏曰願委之於公為之柰何曰
　子何不急言王出張子張子得出德子無已時秦
　女必不來而秦必重子子内擅楚之貴外結秦之
　交畜張子以為用子之子孫必爲楚太子矣此非
布衣之利也(利在/為王)鄭褏遽說楚王出張子(此十八/年補曰)
(史楚願得張儀而獻黔中秦王欲遣之口弗忍言/儀請行曰臣善靳尚尚得事鄭褏褏所言皆從遂)
(使楚儀固已料/是謀之必中矣)
楚王將出張子(正曰姚本自為/一章今從之)恐其敗已也(𥙷曰姚/云敗一)
(作/欺)靳尚謂楚王曰臣請隨之儀事主不善臣請殺
之楚小臣靳尚之仇也謂張旄(魏之用/事者)曰以張儀
之智而有秦楚之用君必窮矣君不如使人微要
靳尚而殺之(微不顯也使/若儀殺之)楚王必大怒儀也彼儀
窮則子重矣楚秦相難則魏無患矣張旄果令人
要靳尚刺之楚王大怒秦楚(𥙷正曰/怒秦句)搆兵而戰秦
楚爭事魏張旄果大重(彪謂張旄欲窮儀則如殺/儀斯已矣今不殺儀顧從)
(説者殺尚以儀之智為足以免於死也𥙷曰大事/記靳尚之出張儀欲以求福也反以殺身事變之)
(來亦安可迎隨哉此可為小人之戒屈原曰前大/臣見欺於張儀儀至臣以為大王烹之吁豈惟屈)
(原雖庸人孰不謂然懐王聽靳尚隨䄂之言而出/之旣出之又恐其欺巳而使尚隨之不悟其誑尚)
(之見殺則雖怒而終不能誅儀也杜忠言惑邪說/玩弄於儀掌股之上召㓂􁢬師䘮國亡身死有餘)
(責特以為秦人詐誘天下反從而怜之/計其愚闇強愎六囯之主無与輩也)
張儀爲秦破從連横說楚王(在鄭䄂/出儀後)曰秦地半天下
兵敵四國(四方/之囯)被山帶河(補曰姚及别本有/四塞字史同此脫)以為
固(𬒳寢衣也/喻其亘延)虎賁之士百餘萬(漢官儀虎賁戴鶡/冠屬中郎將正曰)
(牧誓注若虎賁獸言其猛/也周禮有虎賁氏非始漢)車千乗騎萬匹粟如丘
山法令旣明士卒安難樂死(死难兵/革之事)主嚴以明將
智以武雖無出兵甲席卷常山之險(収取之如卷/席之易無遺)
(也恒山屬趙之元氏此作常劉向避文帝諱也補/曰正義云常山在鎭州西正曰史記已作常漢時)
(傳寫/所改)折天下之脊天下後服者先亡且夫為從者
　無以異於驅羣羊而攻猛虎也夫虎之與羊不格
　明矣(格猶/敵)今大王不與猛虎而與羣羊竊以為大
　王之計過矣凡天下強國非秦而楚非楚而秦兩
　國敵侔交爭(侔齊/䓁也)其勢不兩立而大王不與秦秦
　下甲兵據宜陽韓之上地不通(上流之地𥙷曰/後語作上黨地)下
　河東取成皐韓必入臣於秦韓入臣魏則從風而
　動秦攻楚之西韓魏攻其北社稷豈得無危哉且
　夫約從者聚群弱而攻至強也夫以弱攻強不料
　敵而輕戰國貧而驟舉兵此危亡之術也臣聞之
　丘不如者勿與挑戰粟不如者勿與持乆(持相/持)夫
　從人者飾辯虚辭(飾縁飾/非實也)髙主之節行言其利而
　不言其害卒有楚禍(秦伐楚之禍史/作秦禍意同)無及爲巳是
　故願大王之熟計之也秦西有巴蜀方船積粟起
　於汶山(居貧切屬蜀都湔氏道即岷山/故唐志茂州汶山注有岷山)循江而下
　至郢三千餘里舫船載卒(舫平音併舟也/正曰舫甫望切)一舫載
　五十人與三月之糧下水而浮一日行三百餘里
　里數雖多不費汗馬之勞不至十日而距扞關(距/本)
(雞足故訓至楚記晉伐楚楚爲扞関以距之儀傳/注巴郡魚復有扞水関正曰徐廣云魚復有捍水)
(捍関史楚肅王四年蜀伐楚/取兹方於是楚作扞関拒之)扞關驚則從竟陵以
　東盡城守矣黔中巫郡非王之有巳秦舉甲出之
　武關南面而攻則北地絶(北竟之地/非幽州郡)秦兵之攻楚
　也危難在三月之内而楚恃諸侯之救在半歳之
　外此其勢不相及也夫恃弱國之救而忘強秦之
　禍此臣所以爲大王之患也且大王甞與呉人五
　戰(史不/書)三勝而亡之陳卒盡矣(陳猶故正曰陳古/陣字姚云曽作陣)
　有偏守新城(一偏之戌/繕築之城)而居民苦矣臣聞之攻大
　者易危而民敝者怨於上夫守易危之功而逆強
　秦之心臣竊爲大王危之且夫秦之所以不出甲
　於函谷關十五年以攻諸侯者隂謀有吞天下之
　心也(補曰攻大即下功字攻諸侯自當作攻不出/甲函谷関十五年此辯士夸詞非实史作攻)
(齊趙按此前二年五年六年皆有攻趙之事而攻/齊則無之若云不攻齊則猶可通也隂謀一本無)
(謀/字)楚甞與秦搆難戰於漢中楚人不勝通侯執珪
(徹侯漢諱武帝作通此亦/刘向所易也正曰說見前)死者七十餘人遂亡漢
　中楚王大怒興師襲秦(補曰諸本有此四字/鮑本無今依諸本増)與秦
　戰於藍田又却(秦惠十三年取漢中又敗之藍田/此十七年此處与上章所稱楚王)
(皆後人/追書耳)此所謂兩虎相搏者也夫秦楚相敝而韓
　魏以全制其後計無過(一作/危)於此者矣是故願大
　王熟計之也秦下兵攻衛陽晉必關(元作/開)開(補曰姚云/一本作)
(関史同按諸本多作開/或作大開不若関義長)扃天下之匈(上二邑天下/之中也故喻)
(之匈秦下兵二邑必拒之則閉不通故楚可以此/時舉宋正曰索隱云以常山為天下脊則衛及陽)
(晉當天下匈其地是秦晉齊楚之交道/也據之是関天下匈他囯不得動也)大王悉起
　兵以攻宋不至數月而宋可舉舉宋而東指則泗
　上十二諸侯盡王之有已凡天下所信約從親堅
　者蘇秦封爲武安君而相燕即隂與燕王謀破齊
　共分其地乃佯有罪出奔入齊齊王(閔)因受而相
　之居二年而覺齊王大怒車裂蘇秦於市(按史秦/事覺在)
(其死後儀以此明其以詐死耳𥙷曰蘇秦為客所/刺設計以取賊故車裂而得賊今儀言如此盖借)
(事為說破/從親也)夫以一詐偽反覆之蘇秦而欲經營天
　下混一諸侯其不可成也亦明矣今秦之與楚也
　接境壤界固形親之國也(其勢/當親)大王誠能聽臣臣
　請秦太子入質於楚楚太子入質於秦請以秦女
　爲大王箕帚之妾(帚糞也以洒掃之役自居𥙷曰/大事記其說諸侯皆曰事秦獨)
(楚曰云云以/楚最強故尔)効萬家之都以爲湯沐之邑長為昆
弟之國終身無相攻擊臣以謂計無便於此者故
敝邑秦王(惠)使使臣獻書之從車下風(書囯書非/此書將迎)
(之際必有風焉不/敢當立故言下風)須以决事楚王曰楚國僻陋託
東海之上寡人年㓜(言其爲/從時)不習國家之長計今
上客幸教以明制(秦王之/制詔)寡人聞之敬以國從乃
遣使車百乗獻雞駭之犀(抱朴子通天犀中有一/白理如線置米其上以)
(飼雞見之驚/却名駭雞犀)夜光之璧(鄒陽言魏文侯歸/白圭夜光之璧)於秦王
(傳在諸囯之先𥙷曰大事記六囯連衡魏先聽儀/說事秦故楚赦儀之後所說止五囯儀說楚王与)
(秦和親楚王旣得張儀而重出黔中地欲許之屈/平諌不聽卒許儀遂說韓齊趙燕皆聽儀歸報未)
(至惠王薨而約亦解○爲秦/兩爲大之爲去聲挑上聲)
張儀相秦(復相/時)謂昭睢曰楚無鄢郢漢中有所更得
　乎(此皆楚之要地無此/則危亡安能有他)曰無有曰無昭過陳軫有
　所更得乎曰無所更得(二臣楚之良也無此二臣/不能復得良臣此儀爲秦)
(謀去楚/謀臣也)張儀曰爲儀謂楚王逐昭過陳軫請復鄢
　郢漢中(秦惠十三年取漢中故至是許復之鄢郢/此時不書此䇿儀知楚王重地輕人故使)
(睢言之二人逐則楚無/良臣睢必得其䖏也)昭睢歸報楚王(睢盖畔楚/善儀者)
　楚王說之有人謂昭過曰甚矣楚王不察於名者
　也韓求相工陳籍(周䇿陳作師/求周使相之)而周不聽魏求相
　綦母恢而周不聽何以也周曰(𥙷補曰姚云/一本有曰字)是列
　縣畜我也(待我如/縣吏)今楚萬乗之強國也大王天下
　之賢王也今儀曰逐君與陳軫而王聽之是楚自
　待(元作/行)行(𥙷曰當/是待字)不如周而儀重於韓魏之王也
　且儀之所行有功名者秦也(欲立功/名於秦)所欲貴富者
魏也(取富貴/於魏)欲爲攻於魏(爲魏/伐人)必南伐楚故攻有
道外絶其交(交謂/与國)内逐其謀臣陳軫夏人也(夏中/囯也)
習於三晉之事故逐之則楚無謀臣矣今君能用
楚之衆故亦逐之則楚衆不用矣此所謂内攻之
者也而王不知察今君何不見臣於王請爲王使
齊交不絶(𥙷曰姚本疊齊/交不絶四字)儀聞之其効鄢郢漢中
必緩矣(齊楚大囯也儀惡其合今合而/与之地則楚益勁儀必不爲也)是昭睢之
言不信也王必薄之
楚王令昭睢之秦重張儀(說秦使/重之)未至惠王死武王
逐張儀王因収昭睢以取齊(収捕繫之也睢善儀/而齊惡儀秦旣逐儀)
(楚故捕繫睢以外儀而合於齊補曰以収/爲捕繫則与収韓魏字義頓異恐有差誤)桓臧(楚/人)
　爲睢謂楚王曰從(元作/橫)橫親之不合也儀貴惠王
(爲王/所貴)而善睢也今惠王死武王立儀走公孫郝甘
　茂貴甘茂善魏公孫郝善韓二人固不善睢也必
　以秦合韓魏韓魏之重儀(言昔/重之)儀有秦而睢以楚
　重之今儀困秦而睢收楚(困謂見/逐於秦)韓魏欲得秦必
　善二人者(郝与/茂)二人者(𥙷三字𥙷曰姚云/一本復有二人字)將収韓
　魏輕儀而伐楚(以楚甞/重儀故)方城必危王不如復睢(復/其)
(位)而重儀於韓魏儀據楚勢挾魏重以與秦爭魏
　不合秦(絶/句)王亦不從(不從秦補曰姚云王三/本同作韓愚謂此義長)則方
　城無患
張儀逐惠施於魏(儀時隙秦相/魏此十九年)惠子之楚楚王受之
馮郝(楚/人)謂楚王曰逐惠子者張儀也而王親與約
(与施/相結)是欺儀也臣爲王弗取也惠子爲儀來者(元/作)
(者/來)者來而惡王之交於張儀惠子必弗行也(此設/辭也)
(施以儀逐之而來必有惡儀之言使施善儀爲儀/而來豈行此惡儀之言哉正曰謂逐惠施者張儀)
(而王与施結約則是欺儀臣所以爲王不取惠施/爲儀逐來歸而使王与儀交惡施亦不必行此)
且宋王(君/偃)之賢惠子也天下莫不聞也今之不善
張儀也(今謂/施)天下莫不知也今爲事之故(今爲楚/國事)
棄所貴於讎人(貴謂儀讎謂施不善儀也楚王甞/貴儀而今受施是爲儀之讎而棄)
(儀/也)臣以爲大王輕矣且爲事邪(誠有意爲/國事者)王不如
舉惠子而納之於宋而謂張儀曰謂爲子勿納也
今必德王(今謂儀補曰一/本儀必君王)而惠子窮人而王奉之
　又必德王此不失爲儀之實而可以德惠子王曰
善乃奉惠子而納之宋(補曰以爲/之爲如字)
陳軫去(而作/告)告(補曰恐/當作去)楚之魏張儀惡之於魏王(哀/正)
(曰當是/惠王)曰軫猶善楚爲求地甚力左爽(未/詳)謂陳軫
　曰儀善於魏王魏王甚信之公雖百說之猶不聽
也公不如以儀之言爲資(儀言巳爲楚因/以其言聞之楚)而得復
楚(楚聞其爲/楚故復之)陳軫曰善因使人以儀之言聞於楚
楚王喜欲復之(𥙷曰魏/䇿有同)
魏王(哀正曰/無考)遺楚王美人楚王說之夫人鄭褏知王
　之說新人也甚愛新人衣服玩好擇其所喜而爲
之宫室卧具擇其所善而爲之愛之甚於王王曰
婦人所以事夫者色也而妬者其情也今鄭褏知
寡人之說新人也其愛之甚於寡人此孝子之所
以事親忠臣之所以事君也鄭褏知王以已爲不
妬也因謂新人曰王愛子美矣雖然惡子之鼻子
爲見王(爲此惡鼻故/正曰爲如字)則必揜子鼻新人見王因揜
其鼻王謂鄭褏曰夫新人見寡人則揜其鼻何也
鄭褏曰妾知也王曰雖惡必言之鄭褏曰其似惡
聞王之臭也(王盖有/臭疾)王曰悍哉令劓之無使逆命
(不通新人之言補/曰雖惡之惡如字)
楚王后死(自張儀拘時獨言鄭褏則后死乆矣正曰/無據使眞爲懷王鄭褏必不待視珥所在)
(矣)未立后也謂昭魚曰公何以不請立后也昭魚
　曰王不聽是智困而交絶立后也(新所立后補曰/一本立作於)
然則(說者/辭)不買五雙珥令其一善而獻之王明曰
視善珥所在因請立之(補曰不買上宜有何字說/見齊䇿此等何足紀載)
齊明說卓滑(疑即/淖滑)以伐秦滑不聽也齊明謂卓滑曰
明之來也(盖自/秦來)爲樗里疾卜交也明說楚大夫以
伐秦皆受明之說也唯公弗受也臣有辭以報樗
里子矣卓滑因重之(此明因敗爲成之說也樗里/滑之所欲交也滑不聽明明)
(懼見輕爲善於疾而言/以此報疾故滑重之)
或謂黃齊曰人皆以謂公不善於富摯(皆楚/人)公不聞
老萊子(楚有道/之士)之教孔子事君乎示之其齒之堅
也(補曰/姚云一本齒/下有曰/齒二字)六十而盡相靡也(靡摩同/研也)今
富摯能(有材/能)而公重不相善也(重猶/甚)是兩盡也(補/曰)
(謂兩強俱斃若齒/之相摩以就盡也)諺曰(傳言/曰諺)見君之乗下之(乗馬/也在)
(車則/下)見杖起之(在坐則起𥙷曰下/音戸起音去上声)今也王愛富摯
而公不善也是不臣也(彪謂王之所愛誠善人也/正人也尊之敬之礼也如)
(不善不正方當為王力排而亟去之今曰王愛之/亦愛何義也此正盍以富摯能爲足愛也夫能之)
(不善不正亦多矣不可不察也補曰說苑常摐告/老子曰舌之存也豈非以其治之柔邪齒之亡也)
(豈非以其剛邪孔叢子云老萊子謂子思曰子不/見夫齒乎雖堅剛䘚盡相摩舌柔順終以不敝按)
(史記及漢志並云孔子与老子/老萊子同時孔業子所記舛也)
秦伐宜陽(此二十/一年)楚王謂陳軫曰寡人聞韓朋(元作/侈下)
(同)侈巧士也習諸侯事殆能自免也(免於危亡也/公仲時守宜)
(陽)爲其必免吾欲先據之以加德焉陳軫對曰舎
之王勿據也以韓朋侈之智於此困矣今山澤之
獸無黠於麋(鹿屬𥙷曰黠慧/也慧者儇敏也)麋知獵者張網前而
驅已也因還走而冐人(䝉犯即人/不趨網)至數獵者知其
詐(𥙷曰數/音朔)僞舉網而進之(僞舉網使其進而/即人乃以網網之)麋因
得矣今諸侯明知此多詐僞舉網而進者必衆矣
舎之王勿據也韓朋侈之智於此困矣楚王聽之
宜陽果抜陳軫先知之也(此䇿亦可作韓侈以公/仲實守宜陽故作朋正)
(曰說見秦/韓等策)
四國伐楚(楚記二十八年秦/斉韓魏共攻楚)楚令昭睢將以距(拒/同)秦
楚王欲擊秦昭睢不欲桓臧為昭睢謂楚王曰睢
　戰勝三囯惡楚之強也恐秦之變而聽楚也必深
攻楚以勁秦(堅其伐/楚之心)秦王(昭)怒於戰不勝必悉起
而擊楚是王與秦相罷(音/疲)而以利三國也戰不勝
秦秦進兵而攻不如益昭睢之兵令之示秦必戰
秦王惡與楚相敝而令天下利(𥙷正曰令天下謂/以相敝令於天下)
(使/知)秦可以少割而収害也(秦見楚將必戰必割地/与楚和戰伐之害可息)
(也収猶息正曰秦惡与楚相敝而不戰則/楚可以少割地而収秦一本無害字是)秦楚之
合而燕趙魏不敢不聽三國可定也
城渾(周/人)出周(自周出正曰出周下連三人之文疑爲/人名有誤字故大事記止云城渾南遊)
(於/楚)二(元作三補曰/二字恐有誤)三人偶行(偶耦同二人曰耦兩/也此盖一人先二人)
(後)南游於楚至於新城(莊六年注新城鄭新宻今/滎陽宻也漢北海河南皆)
(有此屬楚盖河南宻也正曰僖作莊誤新城說見/秦䇿下章言新城陽人陽城在汝州當是与此近)
(者)城渾說其令曰(補曰周顯王十九年秦置令丞/趙䇿受馮亭上黨亦云千户封)
(縣令今楚亦有此稱/變古者非特秦矣)鄭魏者楚之耎國(集韻耎弱/也補曰而)
(兖/反)而秦楚之強敵也鄭魏之弱而楚以上梁應之
(此山陽済陽故梁近楚故也正曰故梁/在汝州西南說見斉䇿此云上梁非是)宜陽之大
　也(時秦巳/得之)楚以弱新城圖(元作/圍)圍之蒲坂平陽相
　去百里秦人一夜而襲之安邑不知(此言百里之/地不相知况)
(于五百/里邪)新城上梁相去五百里秦人一夜而襲之
　上梁亦不知也今邊邑之所恃者非江南泗上也
(漢志楚分野言江南地廣云此皆逺哉故非所恃/漢志言楚分野云江南平地故知其稽正曰䇿語)
(難曉注強/解尤甚)故(衍楚/字)楚王何不以新城爲主郡也(主/猶)
(守也爲郡則士馬盛可以備秦正曰大事記/郡者縣之主故謂之主郡又郡縣說見秦䇿)邊邑
　甚利之(此渾言其欲/說楚王大意)新城公(楚縣尹/稱公)大說乃爲(字/衍王)
王(補曰姚本/無王字)具駟馬乗車五百金之楚(衍盡/字)盡(𥙷曰/贐也)
(字通借/姚本無)城渾得之遂南交於楚楚王果以新城爲
主郡(城書作成補曰/當作城從改文)
韓公叔有齊魏(得二囯/之援)而太子有楚秦(太子幾瑟也/韓㐮十二年)
(蘇代曰公叔伯嬰恐秦楚之/納㡬瑟是也此二十九年)以爭國(補曰公叔主/咎公仲主幾)
(瑟也伯嬰/說見韓䇿)鄭申爲楚使於韓矯以新城陽人(秦記/注南)
(陽縣有陽人聚𥙷曰正義引括/地志云陽人在汝州葉縣西)予太子楚王怒將
　罪之對曰臣矯予之以爲國也臣爲太子得新城
　陽人以與公叔爭國而得之(得其/囯事)齊魏必伐韓韓
　氏急必懸命於楚又何新城陽人之敢求太子不
勝(不勝/公叔)幸(元作/然)然而不死今將倒冠而至(言其歸/楚之疾)
　又安敢言地楚王曰善乃不罪也(韓襄䇿/語同)
楚杜赫說楚王以取趙王曰與(𥙷曰一本/作且与)之五大夫
(楚/官)而令私行陳軫謂楚王曰赫不能得趙五大夫
　不可収也是(元作/得)得(𥙷/曰姚云/得一作是)賞無功也得趙而王
　無加焉是無善也(不賞其善/如不有之)王不如以十乗行之
杜赫怒而不行陳軫謂王曰是不能得趙也
楚王問於范環曰寡人欲置相於秦孰可對曰臣不
足以知之(補曰史楚懐王新与秦婚而懽秦聞甘/茂在楚使人謂楚王曰願送甘茂於秦)
(云云環/史作埍)王曰吾相甘茂可乎范環對曰不可王曰
　何也曰夫史舉上蔡之監門也大不知(元作/如下同)如(補曰/姚)
(云一作/知下同)事君小不知如處室以苛廉聞於丗(苛小/草)甘
　茂事之順焉(言大不/失其意)故惠王之明武王之察張儀
　之好譛甘茂事之取十官而無罪茂誠賢者也然
　而不可相秦秦之有賢相也非楚國之利也且王
　甞用召(𥙷)滑(補曰史/作召滑)於越(召渭見/甘茂傳)而納句章(屬㑹/稽)
　昧之難(昧唐昧楚將此二十八年/秦齊韓魏共攻楚殺昧)越亂故楚南察
　瀬湖(察猶治也言楚有而治之南陽有厲音頼正/曰察瀬湖史作塞厲門地皆未詳恐有誤字)
(察作/塞勝)而野江東(以江之東爲野此言楚雖有唐昧/之難而能得越地以召滑亂之也)
　計王之功所以能如此者越亂而楚治也今王巳
　用之於越矣而忘之於秦臣以爲王鉅速忘矣(鉅/大)
(也正曰/鉅詎通)王若欲置相於秦乎若公孫郝者可夫公
孫郝之於秦王(昭)親也(𥙷曰史/作何壽)少與之同衣長與
之同車被王衣以聽事(言其/素重)眞大王之相巳(秦相/而曰)
(王之相盖楚相/之必右楚也)王相之楚國之大利也(甘茂傳有/人地小異)
(補曰上蔡史俱作下蔡未云楚使使/請秦相向壽茂竟不得入卒於魏)
魏相翟強死爲甘茂謂楚王曰魏之幾相者(言危欲/相之)
公子勁也(秦/人)勁也相魏魏秦之交必善(勁秦人而/魏相之故)
(正曰俱/無考)秦魏之交完則楚輕矣故王不如與齊約
相甘茂於魏齊王(閔)好髙人以名今爲其行人(楚/爲)
(齊請如其使者禮/行人使適四方)請魏之相齊王必喜魏氏不聽
交惡於齊齊魏之交惡必爭事楚魏氏聽甘茂與
樗里疾貿首之讎也(貿言欲易/取其首)而魏秦之交必惡
(疾相秦茂/相魏故)又交重楚也
齊秦約攻楚楚令景翠以六城賂齊太子爲質(此二/十九)
(年太/子横)眧睢謂景翠曰秦恐且因景鯉蘇厲而效地
於楚公出地以取齊(取猶収/猶恱)鯉與厲且以収地取
秦(収前所効者盖二人之辭曰楚出地取斉楚旣/弱矣何足与地秦収所効必恱二人也正曰景)
(鯉乃楚臣秦可因之以責地見/楚弱而勸秦収所効之地恐非)公事必敗(楚不得/秦地申)
(翠賂斉楚/必怨翠)公不如令王重賂景鯉蘇厲使入秦(二/人)
(得楚賂不復/爲秦収地矣)秦恐(以斉楚/合故)必不求地(不収/所効)而合於
楚若齊不求是公與約也(兩囯各不取地而止攻/是約者復和也与如与)
(囯之与和好也言翠能和两國之約正曰戰國之/時秦之割地希矣惟赧王十七年割三城和斉韓)
(魏一事爾懐王未年楚益以弱雖合斉秦未必遽/懼而割也効地於楚者令楚効地恐者恐或如此)
(之辭也景翠必与㬌鯉蘇厲不合者故睢言翠旣/以地賂斉則秦恐或且因蘇厲景鯉而令楚効地)
(是翠出地取斉而二人収所出之地以取秦翠事/豈不敗乎今不如重賂二人使入秦爲觧則秦恐)
(或必不求地而与楚合斉見秦楚之合若不求地/則是公能和好結約也〇秦恐必不求地秦字疑)
(當作斉謂重賂二人入秦則斉知秦楚之和恐不/敢求所賂之地若果不求是公能和好結約也說)
(亦/通)
術視(秦/人)伐楚楚令昭䑕以十萬軍漢中昭睢勝秦於
重丘(屬平原正/曰恐非)蘇厲謂宛公昭䑕(䑕爲/宛尹)曰王欲昭
睢之乗秦(王楚王/乗猶淩)必分公之兵以益之秦知公兵
之分也必出漢中(出兵/伐此)請爲公令芉(元作/辛)辛(𥙷曰/當作)
(芉)戎謂王(戎楚人貴於秦如/以私告楚王者)曰秦兵且出漢中則
公之兵全矣(欲其備秦故/不分其兵)
秦敗楚漢中(此三十年秦伐我/取入城宜得漢中)楚王入秦秦王(昭)留
之游騰爲楚謂秦王曰王挾楚王而與天下攻楚
則傷行矣不與天下共攻之則失利矣王不如與
之盟而歸之楚王畏(畏畏/秦)必不敢背盟背盟(𥙷二/字補)
(曰宜復有/背盟二字)王因與三國攻之義也(彪謂此言亦可/聽也而秦志在)
(亂楚不爲之動所以/卒併天下後人守此)
　　　頃襄王(懐王子元年/赧王十七年癸亥)
楚襄王爲太子之時質於齊懷王薨太子辭於齊王
(閔)而歸齊王隘之(隘猶阻未即許求地也/補曰隘從阨音下同)予我東
地五百里乃歸子子不予我不得歸太子曰臣有
　傅請退(元作/追)追(補曰退/字訛)而問傳傳愼子曰獻之地
　所以爲身也愛地不送死父不義臣故曰獻之便
　太子入致命齊王曰(致命歸誠之言正曰送致命/令如項羽使人致命懷王)
　敬獻地五百里齊王歸楚太子太子歸即位爲王
　齊使車五十乗來取東地於楚楚王告愼子曰齊
　使來求東地爲之柰何愼子曰王明曰朝羣臣皆
　令獻其計上柱國子良入見王曰寡人之得求反
(求反囯/而得)主墳墓復羣臣(復見/之)歸社稷也以東地五
　百里許齊齊令使來求地爲之奈何子良曰王不
　可不與也王身出玉聲許強萬乗之齊而不與則
　不信後不可以約結諸侯請與而復攻之與之信
　攻之武臣故曰與之子良出昭常入見王曰齊使
　來求東地五百里爲之柰何昭常曰不可與也萬
　乗者以地大爲萬乗今去東地五百里是去戰國
　之半也有萬乗之號而無千乗之用也不可臣故
　曰勿與常請守之昭常出景鯉入見王曰齊使來
　求東地五百里爲之柰何景鯉曰不可與也雖然
　楚不能獨守王身出玉聲許萬乗之強齊也而不
　與負不義於天下楚亦不能獨守(𥙷曰姚云曽本/圈去王身止獨)
(守二十/七字)臣請西索救於秦景鯉出愼子入王以三
　大夫計告愼子曰子良見寡人曰不可不與也與
　而復攻之常見寡人曰不可與也常請守之鯉見
　寡人曰不可與也雖然楚不能獨守也臣請索救
　於秦寡人誰用於三子之計愼子對曰王皆用之
　王怫然作色曰(怫鬱也正曰怫音拂當与孟/子艴然之艴同義怒変色也)何謂
　也愼子曰臣請効其說而王且見其誠然也王發
　上柱國子良車五十乗而北獻地五百里於齊發
　子良之明日遣昭常爲大司馬令徃守東地遣昭
　常之明曰遣景鯉車五十乗西索救於秦王曰善
　乃遣子良北獻地於齊遣子良之明日立昭常爲
　大司馬使守東地又遣景鯉西索救於秦子良至
　齊齊使人以甲受東地昭常應齊使曰我典主東
　地(典猶聀/主猶守)且與死生(地有則生/失地死之)悉五尺至六十三
　十餘萬敝甲鈍兵願承下塵(凡人相趨則有塵戦/亦有塵不敢与斉抗)
(故言/下)齊王謂子良曰大夫來獻地今常守之何如
　子良曰臣身受命敝邑之王是常矯也王攻之齊
　王大興兵攻東地伐昭常未渉疆秦以五十萬臨
　齊右壤曰夫隘楚太子弗出不仁又欲奪之東地
　五百里不義其縮甲則可(縮蹙也/盖東之)不然則願待戰
　齊王恐焉乃請子良南道楚西使秦解齊患士卒
　不用東地復全(彪謂此四臣皆囯士也㐮王無若/人豈能反囯愼子能兼用之其最)
(優乎方之晉五臣其舅犯歟此書三書懐王薨而/太子帰史記獨謂太子帰而王乃薨又謂王逃帰)
(不逹薨夫秦能刼留之豈不能衛之孟甞之逃先/以計免猶危不脫楚王何以能逃可疑也楚王亡)
(死太子在外郢中必立王以絶秦望太子以斉之/重帰義嗣也其誰敢干之於是王乃定斉䇿乃云)
(忠王而走太子則是太子卒不得位亦非也盖郢/中立王時蘇子以此䇿干田文而語人以九可文)
(不之用丗猶載其語也正曰頃襄之辞於斉斉隘/之以割地雖不讎非不信也斉使之來當直拒之)
(昭常之不与是矣然不知出地而較計於大小之/間抑未矣子良之与而復攻繆矣景鯉爲之索救)
(於秦夫不共戴天之讎在所當絶尚忍乞哀而求/援哉鯉罪特甚也愼子不知擇其是非決以大義)
(請皆用之則兼其失矣且秦之責斉曰隘楚太子/不仁奪東地不義斯言也出於讎囯之口而四人)
(皆無一語及之尚何足稱乎●餘說並見斉䇿○/春秋戦囯之時在他囯而逃帰者多矣豈無衛之)
(者邪以此疑懐王之逃不可也補曰/使車使人之使如字爲身之爲去声)
女阿(未/詳)謂蘇子曰秦栖楚王(懐王見刼/客秦如栖)危太子者公
也今楚王歸(以此書及史考之王皆不帰今/此盖其䘮帰正曰此謀度之言)太子
南(自斉帰/楚爲南)公必危公不如令人謂太子曰蘇子知
太子之怨已也必且務不利太子太子不如善蘇
子蘇子必且爲太子入矣(入言其歸之之深正/曰使太子得入也)蘇
子乃令人謂太子太子復請於蘇子(詳此亦無走/太子之事𥙷)
(曰疑此乃齊䇿蘇子說薛公章脫簡首女阿二字/又他章錯脫文說薛公策末欠蘇子自觧於薛公)
(一節此爲蘇子自解於/太子也疑亦有差舛)
長沙之難(長沙荆州囯懷二十九年秦大破楚/楚王恐使太子質齊楚盖破於此)楚太
子横爲質於齊楚王死薛公歸太子横因與韓魏
之兵隨而攻東國太子懼(本其𥘉言之亦明/此非新立王死)昭蓋
　曰不若令屈署以新東國爲和於齊(新字/疑衍)以動秦
秦恐齊之敗東國(上言齊興兵攻/故地此恐其敗)而令行於天下
也必將救我太子曰善遽令屈署以東國爲和於
齊(比即子良之/䇿盖与署偕)秦王(昭)聞之懼令芉(元作/辛)辛(𥙷曰/當作)
(芉)戎告楚曰毋與齊東國吾與子出兵矣
有獻不死之藥於荆王者謁者操以入中射之士(射/人)
(之在中者正曰韓非子/注中射士官有上中下)問曰可食乎曰可因奪而
食之王怒使人殺中射之士中射之士使人說王
　曰臣問謁者謁者曰可食臣故食之是臣無罪而
罪在謁者也且客獻不死之藥臣食之而王殺臣
是死藥也王殺無罪之臣而明人之欺王王乃不
殺(彪謂此謾士乃不可不殺荆王赦之以不能荅/之也於荅是也何有謁者曰可食非謂汝可食)
(也藥之能不死者平人耳非能使刑者不死且人/以獻王何与汝而問之是安得無罪也正曰人獻)
(藥於王奪而食之固不得爲無罪而罪不至於死/者世豈有不死之藥哉明臣之欺王此士之欲以)
(悟王也其志則忠矣鮑謂不可不殺悖哉補曰自/齊威宣燕昭使人入海求三神山而方士盛楚臣)
(有獻不死之藥者知當時此術蔓延浸淫不獨燕/齊然也屈平逺游之篇曰一氣孔神兮於中夜存)
(虚以待之兮無爲之先長生乆視之方無以/易此惜乎楚王之不知也此䇿時亦無考)
齊以淖君之亂事(𥙷補曰姚云/一本添讎字)秦其後秦欲取齊(与/齊)
(合)故使蘇㳙之楚(㳙固皆/秦人)令任固之齊齊明謂楚
王曰秦王(昭)欲楚不若其欲齊之甚也其使㳙來
以示齊之有楚(以有楚之/親示齊)以資固於齊(爲任/固資)齊見
楚(見其/納㳙)必受固是楚(𥙷𥙷曰一本/此有王字)之聽㳙也適爲
固驅以合齊秦也(所謂/資固)齊秦合非楚之利也且夫
㳙來(𥙷曰一本此下/有之辭二字)之辭必非固之所以之齊之
辭也(㳙之辝必厚楚而薄齊/固之辝必厚齊而薄楚)王不如令人以㳙之
辭謾固於齊(謾欺也以㳙薄齊之辞告齊則固/言厚齊者非實齊必以固爲欺巳)齊
秦必不合齊秦不合則王重矣王欲収齊以攻秦
漢中可得也王即欲以秦攻(補𥙷曰一/本有攻字)齊淮泗之
間亦可得也(元在齊䇿正/曰從舊可)
莊辛(楚人補曰元和姓纂莊辛/楚莊王之後以謚爲號)謂楚襄王曰君王左
州侯右夏侯輦從鄢陵君與夀陵君(皆楚之寵幸/臣也輦從謂)
(輦出則二/人從/之)專淫逸侈靡不顧國政郢都必危矣襄王曰先生
老悖乎(悖背道也正曰悖亂/也言老而耄亂也)將以爲楚國妖祥乎
莊辛曰臣誠見其必然者也非敢以爲國妖祥也
君王卒幸四子者不衰楚國必亡矣臣請避於趙
淹留以觀之(淹亦/留)莊辛去之趙留五月秦果舉鄢
郢巫上蔡陳之地(此二十一年白/起㧞郢置南郡)襄王流揜於成
(元作/城)城陽(流謂走揜覆也謂自匿成陽屬汝南若/城陽乃齊也𥙷曰史東北保於陳城當)
(是指此/城爾)於是使人發騶(騶廐/御也)徴莊辛於趙(徴謂/召索)莊
　辛曰諾莊辛至襄王曰寡人不能用先生之言今
　事至於此爲之柰何莊辛對曰臣聞鄙語曰見兔
　而顧犬未爲晚也亡羊而𥙷牢(牢閉飬/之圈)未爲遲也
　臣聞昔湯武以百里昌桀紂以天下亡今楚國雖
　小絶長續短猶以數千里豈特百里哉王獨不見
　夫蜻蛉乎(蟲一名/枽根)六足四翼飛翔乎天地之間俛
　啄蚉䖟而食之仰承甘露而飲之自以爲無患與人
　無爭也不知夫五尺童子方將調飴(元作/鈆)鈆(補曰/鈆當)
(作/飴)膠絲(飴米蘖所煎調以餌之又施膠於絲以繫/之正曰顔師古急就章注以蘖消未取汁)
(而煎之渜弱者爲飴形怡怡然此謂調以膠絲也/淮南子柳下惠見飴曰可以養老盗跖見飴曰可)
(以黏牡吕氏春秋仁人得飴以養疾侍老跖蹻得/飴以開閉取楗皆以黏也𥙷曰一本標膠或作繆)
(言糾繆/纒繞也)加已乎四仞之上(八尺/曰仞)而下爲螻蟻食也
(補曰姚本此有夫蜻/蛉其小者也七字)黃雀因是以俯噣白粒(噣啄/也盖)
(以喙啄𥙷曰/一本噣作囑)仰栖茂樹鼓翅奮翼(翅強/羽)自以爲無
　患與人無爭也不知夫公子王孫左挾彈右攝丸
(攝引/持也)將加已乎十仞之上以其類爲招(補曰一本/標後語云)
(以其頸爲的/的或爲招)晝游乎茂樹夕調乎酸醎(以爲/饌也)倐忽
　之間墜於公子之手夫雀其小者也黃鵠因是(鵠/鴻)
(也正曰/水鳥也)以游乎江海淹乎大沼俯噣鱔(元作/䱧)䱧鯉
(字書無/䱧字)仰囓䔖衡(衡香草正曰周禮蔆芰蔆䔖蔆/字通凡將篇蔆從遴今俗書作)
(菱武陵記云四角三角曰芰兩角曰/菱衡与菱並言即荇接余水草也)奮其六翮(羽)
(本)而凌清風飄揺乎髙翔自以爲無患與人無爭
　也不知夫射者方將脩其碆(元作)盧(字書無/字碆与)
(声近集韻碆可爲鏃盧旅同黒弓也正曰下文磻/即碆此不當復有弣弓把中恐是此字形声訛)
　治其矰(元作/繒)繒(正曰矰通見/三輔黄圖)繳(矰戈射矢繳生縜/縷補曰繳音灼)
　將加已乎百仞之上𬒳㔋(元作/礛)礛磻(無礛字集韻/㔋利乙磻以)
(石着惟繳也正曰廣韻/礛力甘反治玉之石)引㣲繳折清風而抎矣(以/繫)
(矢從髙集韻抎下也如折然𥙷曰磻𥙷左/𥙷何二反抎羽粉反徐按吕春秋与隕同)故晝游
　乎江河夕調乎鼎鼐(鼐鼎絶/人者)夫黃鵠其小者也蔡
　靈(元作聖/下同)聖侯之事(春秋及史無聖侯補曰聖當/作靈或者古通称欤下同)
　因是以南游乎髙陂(陂阪也正曰池也/此引說文上一句)北陵乎巫
　山飲茹溪流(茹飲馬也故与吐反正曰姚云後語/飯茹溪之䟽注云茹溪巫山之溪)
　食湘波之魚(相水出零/陵屬長沙)左抱㓜妾右擁嬖女與之
　馳騁乎髙蔡之中(即上/蔡)而不以國家爲事不知夫
　子發方受命乎靈(元作/宣)宣(𥙷曰宣/當作靈)王繫已以朱絲
　而見之也(昭十一年楚子誘蔡侯般殺之干申經/傳不書子發盖使子發召之楚子靈王)
(若宣王蔡滅八十年矣道應訓子發伐蔡宣/王郊迎人間訓又言獲罪威王者皆失考也)蔡靈
　聖侯之事其小者也君王之事因是以左州侯右
　夏侯輦從鄢陵君與壽陵君飯封禄之粟(所封/之禄)而
　載方府之金(方四方金/其所貢)與之馳騁乎雲夢之中而
　不以天下國家爲事而不知夫穰侯方受命乎秦
　王(昭)塡黽塞之内(填兵滿也江夏有鄳即魏策鄳/隘之塞𥙷曰䇿本韓鮑改作魏)
(故云然燕䇿亦有案左氏㝎四年左司馬成謂子/常直轅㝠軛注漢東隘道史春申傳秦踰黽隘之)
(塞而攻楚蘇秦傳塞鄳阨正義云申州羅山縣本/漢鄳縣州有清平関盖古鄳縣之阨塞又云石城)
(山楚母家渉鄳塞亦指此而正義誤以爲河東太/陽鄍城𥘉不與楚相渉何遽忘前說也大事記作)
(鍾山縣按唐志申州有鍾山羅山兩縣申州今信/陽軍也黽鄳字同漠萌反隘當從阨音)
　而投巳乎黽塞之外㐮王聞之顔色變作身體戰
　慄於是乃以執珪而授之爲陽陵君與淮北之地
(彪謂此䇿天下之善規也㐮王雖失之東隅而收/之桑榆故其季年保境善鄰差爲無事此䇿爲有)
(力焉補曰與淮北云云句上有缺文新序曰身體/悼栗曰謹受令乃封荘􁅪爲成陵君而用許焉與)
(舉淮北之地十二諸侯後語云而與謀秦復取淮/北之地○鄢陵新亭作新安○大事記頃㐮旣失)
(郢都復召莊辛聞其言至於色變體慄此其所以/能稍復故地也復取江南十五邑在頃㐮二十三)
(年新序又載楚㐮用莊辛計舉淮北之地十二諸/侯盖䘮亂之後補敗扶傾之計皆出於􁅪特不能)
(大有所爲耳劉辰翁􁄇抵􁅪小人謂何䇿之有皆/失考)
齊韓魏共攻燕(燕惠七年書韓魏楚共伐燕他不書/則楚當是齊此二十七年正曰䇿有)
(宋盖宋未㓕時/豈得改楚爲齊)燕使太子請救於楚楚王使景陽
　將而救之(景陽後至考烈六年猶爲將見史補曰/楚丗家景陽救楚齊㓕宋當頃㐮十三)
(年至考烈王六年凢三十年猶相/及唐裴行儉討突厥徙營事類此)暮舎使左右司
馬各營壁地(壁軍/墨)已植表(如華表以/别所舎)景陽怒曰女
　所營者水皆至㓕表(㓕猶沒也此欲用/其衆因以示神)此焉可以
舎乃令徙明曰大雨山水大出所營者水皆㓕其
表軍吏乃服於是遂不救燕而攻魏雝丘(雝雍同/屬陳留)
　取之以與宋(宋時巳爲/齊未曉)三國懼乃罷兵魏軍其西
齊軍其東楚軍欲還不可得也景陽乃開西和門
　晝以車騎暮以燭通使於魏(𥙷曰姚本車/作軍通作見)齊師恠
　之以爲燕楚與魏謀之乃引兵而去齊兵已去魏
　失其與國無與共擊楚乃夜遁楚師乃還(元在燕/䇿正曰)
(以救燕故在燕補曰/雝及通使之使去声)
　　　考烈王(㐮王子元年/赧王五十三年已亥補曰名完)
唐睢(元作且今/從秦䇿)且旦見春申君(黄歇/楚相)曰齊人飾身修行
　得爲益(益謂有/禄位)然臣羞而不學也不避絶江河(言/雖)
(險不/避)行千餘里來竊慕大君之義(大言其/髙義)而善君
　之業臣聞之賁諸懐錐刄(孟賁專諸諸呉人刺王/子慶忌者言二人不待)
(盛兵而/後稱勇)而天下爲勇(補曰爲/當作謂)西施衣褐(褐粗衣補/曰說文編)
(枲韤一曰粗衣詩豳風孟/子註禹貢傳注並云毛布)而天下稱羙今君相萬
　乗之楚禦中國之難所𣣔者不成所求者不得臣
　䓁少也夫梟棊之所以為能(元作/能爲)能爲者(補曰正/義云慱)
(頭有刻梟/鳥形者)以散棊佐之也(散請/衆棊)夫一梟之不如不
　勝五散(獨善不如衆智𥙷曰當云/一梟之不勝不如五散)亦明矣今君何
　不爲天下梟而令臣䓁為散乎
客說春申君曰湯以亳(皇覧今梁榖熟𥙷曰史正義/引括地志云宋州糓熟縣西)
(南南亳故城即湯都宋州北大蒙城爲景亳湯所/盟地所謂北亳河東偃師爲西亳帝嚳及湯所都)
(盤庚亦徙都云湯即位/後都南亳後徙西亳)武王以鎬(元作鄗/属亰兆)鄗(正曰/鎬通)
(史復都豐鄗囯語杜伯射王於鄗鄗一音黒各反/公羊桓十五年公㑹齊侯于鄗常山有邑名鄗是)
(也故與鎬異案鄠縣上林即/今長安縣昆明池北鎬陂)皆不過百里以有天
　下今孫子(荀/卿)天下賢人也(𥙷曰荀作孫/避宣帝諱也)君藉之以
　里之(𥙷)勢(時為蘭/陵令)臣竊以爲不便於君何如春申
　君曰善於是使人謝孫子孫子去之趙(史言孫子/春申君死)
(而貧困家蘭/陵不言之趙)趙以爲上卿客又說春申君曰昔伊
　尹(補補曰/缺尹字)去夏入殷殷王而夏亡管仲去魯入齊
　魯弱而齊強夫賢者之所在其君未甞不尊國未
　甞不榮也今孫子天下賢人也君何辭之春申君
　又曰善於是使人請孫子於趙孫子爲書謝曰癘
　人憐王(癘雖惡疾猶愈於刼弑故反憐王補曰癘/癩也劉辰翁曰此韓非語孫不應用不知)
(非/正用/孫語也)此不恭之語也雖然(𥙷曰一本此下有/古無虚諺四字)不
　可不審察也此爲刼弑死亡之主言也夫人主年
　少而矜材無法術以知姧則大臣主斷國(專㫁/其囯)私
　以禁誅於已也(察其私則恐人誅/已故主㫁以禁之)故弑賢長而立
　㓜弱廢正適而立不義春秋戒之曰楚王子圍聘
　於鄭未出竟聞王病反問疾遂以冠纓絞王殺之
　因自立也(昭元/年)齊崔杼之妻美莊公通之崔杼帥
　其君黨而攻莊公莊公請與分國崔杼不許欲自
　刄於廟崔杼不許莊公走出踰於外牆射中其股
　遂殺之而立其弟景公(㐮二十/五年)近代所見李兊用
　趙餓主父於沙丘百日而殺之淖齒用齊擢閔王
　之筋(擢引/也)懸於其廟梁宿夕而死夫癘雖㿈腫胞
　疾(補曰癰委勇切/胞當披交切)上比前丗未至絞纓射股下比
　近代未至擢筋而餓死也夫刼弑死亡之主也心
　之憂勞形之困苦必甚於癘矣由此觀之癘雖憐
　王可也因爲賦曰(𥙷曰賦曰以下/即佹詩文小異)寳珍隋珠(隋侯/見大)
(蛇傷療而愈之蛇銜明/珠報之丗之所寳所珍)不知俾兮褘衣與絲(禮后/服禕)
(衣謂/盡袍)不知異兮閭姝子奢(姝好也奢即子都羙人/也𥙷曰荀子作閭娵韋)
(昭云梁王魏罃之羙女楚辝注/云奢或作都故以為鄭之羙人)莫知媒兮嫫母求
　之(嫫母都醜也正曰醜婦/人楚辝注云黃帝妻)又甚喜之兮以􁄿為明
　以聾爲聦以是為非以吉爲凶嗚呼上天曷惟其
　同(言舉世皆然正曰朱子謂此言衰亂之極人懷/私意乖異反易至於如此故呼天而問之曰何)
(為而可使之同乎同則合乎天理之公是非善惡/皆當於理而天下治矣明天意悔禍則轉禍為福)
(撥亂反正/不難矣)詩曰上天甚神無自瘵也(瘵病也言天/理甚明如是)
(者必有患禍彪謂春申君之愚昏甚矣人惟不知/賢故不能用豈有知之以一人言去之又以一人)
(言召之其特操安在也荀卿絶之宜哉卿書有與/趙孝成王論兵而史不言之趙失之卿礼義人也)
(使卿而在楚春申必無李園之禍此書盖知之矣/𥙷曰按詩曰以下荀子無之二句乃菀柳之辝神)
(詩作蹈傳謂當從策也詩作焉本言人誰不欲朝/事王而王甚神朝之無不自取病今借以言天之)
(威神甚可畏不可不畏天而自取禍也○朱子謂/黃歇亂人卿乃以為託身行道之所則巳誤矣愚)
(謂卿雖非孟子比然以詩書禮義言治禁暴除害/言兵要為異於戰囯之士者此篇不載於其書賦)
(即佹詩末章其言弑賢良而立㓜弱廢正適而立/不義逺引楚圍崔抒近述李兊淖齒劘切春申甚)
(然首以法術知姧為言則亦出申商可謂惑流俗/而不篤於自信者也䇿獨載此而不及其他其人)
(又可知矣○史荀卿年五十始遊學於斉襄王時/最為老師斉尚修列大夫之缺而卿三為祭酒刘)
(向曰方齊宣王威王之時聚天下賢士於稷下尊/寵之若鄒衍田駢淳于髠之屬號曰列大夫是時)
(荀卿年十五始遊學至襄王時最為老師齊尚修/列大夫之缺而卿三為祭酒焉據二書之文則襄)
(王時三爲祭酒也大事記取史文書卿為列大夫/祭酒在襄王五年是也朱子采劉向而文稍異曰)
(卿少遊學於齊歷威宣至襄王三為稷下祭酒按/史春申君死而卿家蘭陵春申之死在考烈王二)
(十五年齊王建之二十七年也上歷㐮王二十九/年湣王宣王通五十九年乃及威王之世自王建)
(二十九年至宣王元年已為一百有五年卿之不/逮事威王明矣盖向之言但為歷叙威宣之多士)
(其言猶先宣而後威不主為卿言也祭酒者古人/飲食必祭席中之尊者一人當祭後因以為官號)
(髠衍為列大夫之時卿年尚小其徒旣死齊修其/缺而卿與焉故卿在㐮王時最為老師而三處衆)
(士之上也向之言視史猶明朱子偶未之察耳史/云五十始游學向云十五史字倒置無疑朱子改)
(之當/矣)
虞卿(史不書/何所人)謂春申君曰臣聞之春秋(補曰此二字/恐因下文衍)
　於安思危危則慮安今楚王春秋髙矣而君之封
　地不可不早定也爲主君慮封者莫如逺楚秦孝
　公封啇君孝公死而後王(𥙷)不免殺之秦惠王封
　冉子(穣侯也猶田/曰嬰子文子)惠王死而後王奪之公孫鞅功
　臣也冉子親姻也然而不免奪死者封近故也太
　公望封於齊邵公􁍗封於燕爲其逺王室矣今燕
　之罪大而趙怨深(趙自燕王喜以栗腹之謀伐趙/起燕四年至十二年無歳不戰)
(十二年此二十一年正曰/不可考𥙷曰一本趙怒深)故君不如北兵以德趙
　踐亂燕(踐奄/之踐)以定身封此百代之一時也(𥙷曰此/数語與)
(秦䇿謂穣侯章趙䇿齊將/攻宋章齊攻宋章皆相類)君曰所道攻燕非齊則
　魏魏齊新怨楚(昭陽救燕之役正曰燕䇿齊韓魏/共攻燕楚使景陽救之/昭)
(攻魏雍丘以與宋云云時猶有宋去此時逺甚鮑/指以爲懷王二十七年此爲考烈王二十一年就)
(使果然則相去亦皆逺䇿固云/魏齊新怨楚豈得爲彼時事哉)楚軍(元作/君)君雖欲
　攻燕將道何哉對曰請令魏王可(景閔王可言/聽其道魏)君
　曰何如對曰臣請到魏而使所以信之(為所可/信者)廼
　謂魏王曰夫楚亦強大矣天下無敵乃且攻燕魏
　王曰(補曰王曰以下脫/簡誤衍在前章)郷也子云天下無敵今也
　子云乃且攻燕者何也對曰今謂馬多力則有矣
　若曰勝千鈞則不然者(鈞三/十斤)何也夫千鈞非馬之
　任也今謂楚強大則有矣若越趙魏而闘兵於燕
　則豈楚之任也哉(元作/我)我(補/曰/姚/云我一作哉)非楚之任而楚
　爲之是敝楚也敝楚是強魏也其於王孰便也(𥙷/曰)
(按史考烈王元年封歇春申君賜淮北地後十五/年以地邊齊言於王以為郡請封江東因城呉故)
(墟大事記謂利呉之安富也此䇿言楚王春秋髙/君之封地不可不早定則在未封之前頃襄之時)
(乎頃襄之三十四年趙甞伐燕豈或此時勸以踐/燕定封亦欲其取地於他國如魏冉乎淮北邊齊)
(猶難之况燕地乎亦非計之便也然逺楚徒/封卒用於城呉之時皆斯言有以啓之也)
或謂楚王曰臣聞從者欲合天下以朝大王臣願大
　王聽之也(燕昭未年用蘇代說復約從此二十二/年春申遂爲從長正曰此䇿時不可考)
(以爲春申合從無/明據与下章不同)夫因詘爲信(詘謂懐王刼死/正曰不專指此)奮
患有成(奮於患難/以能有成)勇者義之攝禍爲福(補曰攝/収也)裁
少爲多智者官之(官尊榮之稱正曰義之謂制/其宜也官之謂主其事也)夫
報報之反(報猶反也言屈伸/禍福相反不一)墨墨之化(墨黙同化/猶治也言)
(治之其未著正曰報報之反言反復相尋墨墨之/化言變化無形惟大君能之者言其轉旋變化之)
(妙又非勇智者所可及也新序晉平公謂師曠甚/矣子之墨墨也曠曰天下有五墨墨史商君傳殷)
(紂墨墨以亡漢書竇嬰傳墨墨/不得意皆同此字義或有異)唯大君能之禍與
福相貫(貫猶/通)生與亡爲鄰不偏於死(偏猶專也/死謂患難)不
偏於生(專於衛生加兩/臂重於天下者)不足以載大名(正曰載承/也不專一)
(於致死不專一於求生/者不足以承載大名)無所冦艾(冦外兵艾巳所/懲創正曰㓂猶)
(賊害艾即刈不遭賊害而/懲創則不足以横行於丗)不足以横丗(横言莫/之敵)夫
秦捐德絶命之日乆矣而天下不知今夫橫人嚂
口(集韻嚂聲也言/聲說所利之事)利機(正曰嚂力暫反食皃利/機者利其發動之機)上
干主心下牟百姓(牟取/也)公舉而私取利(舉謂/舉措)是以
國權輕於鴻毛而積禍重於丘山(補曰此主從而/黜横者之說然)
(意多/未詳)
天下合從趙使魏加(趙人全晉舊姓正曰鮑見/䇿云趙使故云尔無㩀)見楚
春申君曰君有將乎曰有矣僕欲將臨武君(未詳/𥙷曰)
(荀子議兵篇臨武君与卿議兵於趙孝成王前注/楚将劉向称卿至趙与孫臏議兵於孝成王前臏)
(為齊宣王軍/師丗逺非是)魏加曰臣少之時好射臣願以射譬
　之可乎春申君曰可加曰異曰者更羸(人姓/名)與魏
　王處京臺之下(京髙也正/曰或臺名)仰見飛鳥更羸謂魏王
　曰臣爲君引弓虚發而下鳥魏王曰然則射可至
　此乎更羸曰可有間鴈從東方来更羸以虚發而
　下之魏王曰然則射可至此乎更羸曰此孽也(有/隱)
(痛於身猶孽子正曰徐錯曰妾隷之子曰孽孽之/言蘖也女沒廢而有所生若木旣伐而生枿故於)
(文子薛為孽孽者罪也按此則取/廢而復生之義以譬傷弓之鳥)王曰先生何以
　知之對曰其飛徐而鳴悲飛徐者故瘡痛也鳴悲
　者乆失羣也故瘡未息而驚心未去也(補曰一/本未忘)聞
　弦者音烈而髙飛(烈猛也髙飛欲避箭𥙷曰姚及/一本無者字烈作引其義為是)
(者音之訛而衍/也烈引之訛也)故瘡隕也(以瘡痛/而墜)今臨武君甞爲
秦孽(甞敗於/秦未詳)不可爲拒秦之將也
汗明(未/詳)見春申君候問(補曰姚云/問一作間)三月而後得見談
卒春申君大說之汗明欲復談春申君曰僕已知
先生先生大息矣(異於/小休)汗明蹙(元作/就)憱(補曰/即僦)焉(字/書)
(無憱字蹙踖驚貌正曰蹴/不安貌踧踖之踧非蹙)曰明願有問君而恐固
(固陋/也)不審君之聖孰與堯也春申君曰先生過矣
臣何足以當堯汗明曰然則君料臣孰與舜春申
君曰先生即舜也汗明曰不然臣請爲君終言之
君之賢實不如堯臣之能不及舜夫以賢舜事聖
堯三年而後乃相知也今君一旦而知臣是君聖
　於堯而臣賢於舜也春申君曰善召門吏為汗先
　生著客籍五日一見(著者書此語也正曰著/其名字於賔客之籍)汗明
　曰君亦聞驥乎夫驥之齒至矣(至言可服/乗之時)服鹽(元/作)
(檻)檻(補曰字訛/當作鹽)車(服在/車前)而上太行蹄申膝折(申猶/展皆)
(用力/故然)尾湛胕潰(湛沉同汗多故然胕當作胠/与膚同亦汗出於膚如潰)漉汗
(元作/汁)汁灑地(滲漉之汗正曰下有汗字/汁与汗對汁言其重者)白汗交流
(白汗不縁暑而汗/也正曰白言其色)外阪遷延(阪坡也遷延不進/貌正曰姚本中阪)負
　棘而不能上(負所戴也棘言歩蹇正曰/負在背姚本作負轅是)伯樂遭之
(補曰伯樂姓孫名/陽秦穆公時人)下車攀而哭之解紵衣以羃之
(幕覆/也)驥於是俛而噴仰而鳴聲逹於天若出金石
　聲(補曰此聲/字宜衍)者何也(問其聲/何以然)彼見伯樂之知已也
今僕之不肖阨於州部(集韻部綂/也界也)堀穴窮巷(堀窟/也以)
(窮巷為/窟穴)沉洿鄙俗之曰乆矣(洿濁/溽也)君獨無意湔祓
僕(湔手浣也/祓去悪也)使得為君髙鳴屈於梁乎(聲已之屈/梁南梁彪)
(謂丗之懐材抱德之士陸没於時若此驥者不少/而伯樂之不丗有長鳴之無其時可不為之大哀)
(邪故招延不可不博試用不可不詳也補曰髙鳴/屈於梁疑明甞困於梁者○一本標云類要髙鳴)
(作長鳴李善注廣絶交論/曰翦拂使其長鳴引䇿云)
楚考烈王無子(𥙷曰此時無子也古史云楚幽王悍/卒同母弟猶立猶庶兄負芻之徒襲)
(殺猶而立負芻司馬貞云猶有庶兄負芻及/昌平君劉向列女傳猶乃考烈王遺腹子)春申
君患之求婦人宜子者進之甚衆卒無子趙人李
園持其女弟欲進之楚王聞其不宜子恐又無寵
李園求事春申君爲舎人已而謁歸故失期(後於/所期)
(日)還謁(自趙還/入謁)春申君問狀(狀事/狀)對曰齊王遣使
(詭言/王建)求臣女弟與其使者飲故失期春申君曰聘
　入乎對曰未也春申君曰可得見乎曰可於是園
　乃進其女弟即幸於春申君知其有身園乃與其
　女弟謀園女弟承間說春申君曰楚王之貴幸君
　雖兄弟不如今君相楚王二十餘年而王無子即
　百歳後將更立兄弟即楚王更立(王後/王)彼亦各貴
　其所親君又安得長有寵乎非徒然也君用事乆
　多失禮於王兄弟兄弟誠立(補曰兄上恐亦當/有王字疊上文)禍
　且及身奈何以保相印江東之封乎(補曰後語云/江東十二縣)
(之封湖州圗經/有春申君封邑)今妾自知有身矣而人莫知妾之
　幸君未乆誠以君之重而進妾於楚王王必幸妾
　妾頼天而有男則是君之子爲王也楚國封盡可
　得(四封/之内)孰與其臨不測之罪乎春申君大然之乃
　出園女弟謹舎而言之楚王楚王召入幸之遂生
　子男立爲太子以李園女弟立爲王后楚王貴李
　園李園用事李園旣入其女弟爲王后子爲太子
　恐春申君語泄而益驕隂飬死士欲殺春申君以
　㓕口而國人頗有知之者春申君相楚二十五年
　考烈王病朱英(楚人正曰後語云觀人朱英注觀/地在河北平原史觀津人朱英班)
(志信都囯觀津縣觀古玩反正義以為魏州觀城/縣觀音館者非是又見韓䇿觀鞅章鮑移在魏作)
(魏/鞅)謂春申君曰丗有無妄之福(無妄言可必正曰/朱子觧易無妄云)
(史作毋望謂無所期望/而有得焉者義亦通)又有無妄之禍今君處無
　妄之丗以事無妄之主安不有無妄之人乎春申
　君曰何謂無妄之福曰君相楚二十餘年矣雖名
　爲相國實楚王也五子皆相諸侯今王疾甚旦暮
　且崩太子衰弱疾而不起而君相少主因而代立
(謂攝/也)當國如伊尹周公王長而反政不即遂南面
　稱孤(不不/反政)因而有楚國此所謂無妄之福也春申
　君曰何謂無妄之禍曰李園不治國(言非/将相)王之舅
　也不爲兵將而隂飬死士之曰乆矣楚王崩李園
　必先入㩀本議(㩀言不移議/欲殺春申也)制㫁君命(制㫁矯也/君楚王也)
　秉權而殺君以㓕口此所謂無妄之禍也春申君
　曰何謂無妄之人曰君先仕臣爲郎中君王崩(此/章)
(唯楚王更立楚王可曰楚王餘皆後人稱之正曰/曰䇿中有當曰王當曰楚王亦有兩稱皆通/者)李
　園先入臣請爲君􁟫其胸殺之(補曰􁟫玉篇作/尺庸反刺也爲君)
(之爲/去聲)此所謂無妄之人也春申君曰先生置之勿
　復言也李園軟弱人也僕又善之又何至此朱英
　恐乃亡去後十七日(衍楚/字)楚考烈王崩李園果先
　入置死士止於棘門之内(宫門以/棘衛之)春申君後入止
　棘門園死士夾刺春申君斬其頭投之棘門外於
　是使吏盡㓕春申君之家而李園女弟𥘉幸春申
　君有身而入之王所生子者遂立爲楚幽王也是
　歳秦始皇立九年矣嫪毐(吕不韋所進以說始/皇母帝太后者也)亦
　爲亂於秦(不韋傳毐與太后私亂生子二人與后/謀曰王即薨以子為後𥙷曰䇿於章未)
(並叙嫪毐之事豈無意哉二囯宗姓已㓕絶吕政/雖一天下世僅再傳奚異楚幽也趙與秦同姓王)
(迁母倡族類不正亦以㓕亡盖倫紀嬻亂其不永/也固宜抑諸囯運盡祚窮乖戻併於一時也歟)
　覺夷三族而吕不韋廢(彪謂春申君所以至於此/錮寵而暗於事也使萬有)
(一如李氏女所陳者歸相印而老江東之封不已/優乎春申於楚非若啇君之於惠文又如不可則)
(杖䇿而去扁舟五湖為丗陶朱抑可矣春申不為/此而計出於滅宗盖小人患失之禍勢必有此不)
(可不戒也朱英之言深矣然未聞道也春申之納/女前日事耳英不以此時匡之以大臣之義而以)
(一卒自任雖多言亦何救於亂哉正曰凡鮑氏責/春申以歸老江東杖䇿扁舟之事在未納女之前)
(可也旣納之後又入其乗間之言禍根已牢異時/縱欲歸印杖䇿禍亦隨之豈有脫理邪其論朱英)
(以未聞道尤謬納女事袐人豈知之英之事歇又/淺觀其說而不聽可見責以匡正大臣之義豈其)
(然乎𥙷曰越絶書記李園女弟環謂園王老無嗣/可見我於春申君園難之又令求謁於春申才人)
(言之遂得幸云云烈王死幽王立環使園相春申/後告園以呉封之三年徴春申為令尹自使其子)
(親為假君治十二年幽王徴假君與春申併殺之/二君治呉凡十四年姚氏全注其文謂隋經籍志)
(稱越絶為子夏作今雜記秦漢事出後人不敢盡/信史記囯䇿列女傳不載女環名乃見於此畫䇿)
(始終謂皆出環尤為異也其言烈王死/後春申事亦皆不合姑記以廣異聞云)
史疾爲韓使楚楚王問曰客何方所循(方術/也)曰治列
子圉㓂之言(圉禦/同)曰何貴曰貴正王曰正亦可為
國乎曰可王曰楚國多盗正可以圉盗乎曰可曰
以正圉盗奈何頃間有鵲止於屋上者曰請問楚
人謂之何王曰謂之鵲謂之烏可乎曰不可曰今
王之國有柱國令尹司馬典令(皆楚/官)其任官置吏
必曰廉㓗勝任今盗賊公行而弗能禁也此烏不
為烏鵲不為鵲也(元在韓策正曰為韓使楚故有/韓從舊可按此言循名任法有)
(申韓之意而以為列圉㓂所治何歟㧕申韓/原於道德本不異與補曰為韓之為去聲)
　　　　凡五十六章(正曰楚王將出張子章元與/楚懐王拘張儀章相連為一)
(章今别/為二)
　　　　至正乙已前藍山書院山長劉鏞重校勘
戰國䇿楚卷第五
戰國䇿趙卷第六
　　　　　　　　縉　雲　彪　校注
　　　　　　　　東　陽　呉　師道重校
　　趙(𥘉分晋得趙囯北有信都真定常山中山又/得涿郡之髙陽鄭州郷東有廣平鉅鹿清河)
(河間渤海之東平舒中邑文安束州成平章或/河以北南至浮水䌓陽内黄斥丘西有太原定)
(㐮雲中五/原上黨)
　　　襄子(簡子子補曰名無恤/定王十六年戊子三晉㓕智伯分其地)
智伯帥趙韓魏而伐范中行氏(補曰范氏士會之後/荀林父将中行後因)
(以官/為氏)㓕之休數年使人請地於韓韓康子欲勿與
　段規(韓人晉舊姓故魏亦有補/田姓譜叚鄭共叔段之後)諌曰不可夫智伯
　之為人也好利而鷙(鷙殺鳥也/喻其殘忍)復来請地不與必
　加兵於韓矣(𥙷曰姚云復劉作/愎韓子作鷙愎)君其與之彼狃(狃/犬)
(性驕也補/曰狃習也)又将請地於他國他國不聽必郷之以
　兵然則韓可以免於患難而待事之變康子曰善
　使使者致萬家之邑一於智伯智伯說又使人請
　地於魏魏桓(元作宣/下同)宣(𥙷曰韓子說苑亦並/作宣恐桓字訛下同)子欲
　勿與趙葭(魏人亦/晋舊姓)諌曰彼請地於韓韓與之請地
　於魏魏弗與則是魏内自強而外怒智伯也然則
　其錯兵於魏必矣不如與之桓宣子曰諾因使人
　致萬家之邑一於智伯智伯說又使人之趙請藺
(元作/蔡)蔡臯狼之地(蔡非趙地臯狼屬西河補曰恐/名偶同漢志西河郡有臯狼縣)
(又有藺縣蔡/或藺字訛)趙㐮子弗與智伯隂結韓魏将以伐
　趙趙襄子召張孟談而告之曰夫智伯之為人陽
　親而隂踈三使韓魏而寡人弗與焉(他日隂踈/今則顯矣)其
　移兵寡人必矣今吾安居而可張孟談曰夫董閼
　安于簡子(𥙷曰一/本作主)之才臣也丗治晉陽而君澤循
　之(君澤趙臣繼安于者𥙷曰大事記晋陽漢太原/郡所治龍山在西北晋水所出一本尹澤大事)
(記謂澤字誤韓/子囯語作尹鐸)其餘政教猶存君其定居晉陽君
　曰諾(君謂/㐮子)乃使延陵君(元作王此㐮子/臣不得稱王)王(當作生/正曰韓)
(子云趙㐮子召延陵生今将/云云浚儀王氏謂鮑失考)将車騎先之晋陽君
　因從之至行城郭案府庫(案按同/行也)視倉廪召張孟
　談曰吾城郭之完府庫足用倉廪實矣無矢柰何
　張孟談曰臣聞董子之治晋陽也公宫之垣(垣墻/也)
　皆以荻蒿苫楚廧之(荻萑葦屬爾雅蕭荻注即蒿/又䌓醜荻為蒿苫盖也楚荆)
(也以是為/墻廧牆同)其髙至丈餘君發而用之於是發而試
　之其堅則箘簬之勁不能過也(𥙷曰箘音窘簬/即簵見禹貢)君
　曰矢足矣吾銅少若何張孟談曰臣聞董子之治
　晋陽也公宫之室皆以錬銅為柱質(質礎/也)請發而
　用之則有餘銅矣君曰善號令巳定備守巳具三
　國之兵乗晋陽城遂戦三月不能㧞因舒軍而圍
　之决晋水而灌之圍晋陽三年城中巢居而處懸
　釡而炊財食將盡士卒病羸㐮子謂張孟談曰糧
　食匱財(元作/城)城力盡士大夫病吾不能守矣欲以
　城下(謂将/降)何如張孟談曰臣聞之亡不能存危不
　能安則無爲貴知士也君釋此計勿復言也臣請
　見韓魏之君㐮子曰諾張孟談於是隂見韓魏之
　君曰臣聞唇亡則齒寒今智伯帥二國之君伐趙
　趙将亡矣亡則二君為之次矣二君曰我知其然
　夫智伯之為人麤中而少親(麤粗同䟽也正/曰粗厲少仁愛)我謀
　未遂而知則其禍必至為之奈何張孟談曰謀出
　二君之口入臣之耳人莫之知也二君即與張孟
　談隂約三軍與之期日(𥙷曰姚本/原有日宇)夜(日既/夜)遣入晉
　陽張孟談以報㐮子㐮子再拜之張孟談因朝智
　伯而出(兵交使在其/間胡得朝之)遇智過(過一作果智伯之族/𥙷曰晋語智宣子将)
(以瑶為後知果曰不如宵也弗聽知果别族/於太史為輔氏通鑑取此與䇿先後不同)轅門
　之外(以車為門/而轅外向)智過入見智伯曰二主殆将有變
　君曰何如(君智/伯)對曰臣遇張孟談於轅門之外其
　志矜其行髙智伯曰不然吾與二主約謹矣破趙
　三分其地寡人所親之(言親與/二國約)必不欺也子釋之
　勿出於口智過出見二主入說智伯曰二主色動
　而意變必背君不如令殺之智伯曰兵箸晋陽(著/言)
(附其/城)三年矣旦暮當㧞而饗其利乃有他心不可
　子慎勿復言智過曰不殺則遂親之智伯曰親之
　奈何智過曰魏桓宣子之謀臣曰趙葭韓(補𥙷曰/恐缺韓)
(字)康子之謀臣曰叚規(二謚皆非/當時語)是皆能移其君
　之計君其與二君約破趙則封二子者各萬家之
　縣一如是則二主之心可不變而君得其所欲矣
　智伯曰破趙而三分其地又封二子者各萬家之
　縣一則吾所得者少不可智過見君之不用也言
　之不聽出更其姓爲輔氏遂去不見張孟談聞之
　入見㐮子曰臣遇智過於轅門之外其視有疑臣
　之心入見智伯出更其姓今暮不擊必後之矣(恐/智)
(伯以過之去之/决有感動矣)襄子曰諾使張孟談見韓魏之君
　日夜期殺守堤之吏而决水灌智伯軍智伯軍(補/補)
(曰姚本/有軍字)救水而亂韓魏翼而擊之(左右/夾擊)襄子將卒
　犯其前大敗智伯軍而禽智伯智伯身死國亡地
　分爲天下笑此貪欲無厭也夫不聽智過亦所以
　亡也智氏盡滅惟輔氏存焉(彪謂段䂓之䇿智伯/智過之察孟談皆如)
(在其目中可謂明也巳矣此一時三晉智氏皆有/士三晉之應之如響智氏獨不用之而亡則士豈)
(非天下之重寳乎雖然水傳晉陽城之不沈者三/版於此時使智伯殺韓魏之君亦難聽矣其次欲)
(其分封二子是豈不可爲與智伯惟没於/利故昬於智故孟子之說曰何必曰利)
智怕從韓魏兵(二國兵/從之)以攻趙圍晉陽而水之城之
(元作/下)下(補曰疑衍/或是之字)不沈者三板郄疵(晉人𥙷曰郄/刺黎反孫本)
(作郗說文作絺姚本注元和/姓纂㕁巳姓青陽氏之後)謂智伯曰韓魏之君
必反矣智伯曰何以知之郄疵曰以其人事知之
矣(𥙷曰一本作夫/夫當屬下句)從韓魏之君而攻趙趙亡難必
　及韓魏矣今約勝趙而三分其地今城不没者三
板臼竈生鼃人馬相食城降有日而韓魏之君無
　喜志而有憂色是非反如(𥙷曰/猶而)何也明日智伯以
　告韓魏之君曰郄疵言君之且反也韓魏之君曰
　夫勝趙而三分其地城今且將㧞矣夫二(元作/三/𥙷曰/姚)
(云錢劉/作二)家雖愚不棄美利於前(𥙷曰愚下恐/當有必字)皆信
　盟之約而爲危難不可成之事其勢可見也是疵
　爲趙計矣使君疑二主之心(元主自称曰主/亦非當時語)而解
　於攻趙也(解懈/同)今君聽䜛臣之言而離二主之交
　爲君惜之趍而出郄疵謂智伯曰君又何以疵言
　告韓魏之君爲智伯曰子安知之對曰韓魏之君
　視疵端而趍疾(視端畏之趍疾避之恐疵/要之与見智伯而辝屈也)郄疵知
　其言之不聽請使於齊智伯遣之韓魏之君果反
　矣(彪謂智伯至是眩於得而不顧其禍殆天奪其/魄者至以謀人之言質人以反夫非狂昬癡瞢)
(孰肯自承/其友哉)
張孟談既固趙宗廟封疆(𥙷曰談史作同太史公避/父諱也○一本廟作廣是)
　發五霸(元作百下同伯業/不振今復發之)百(𥙷曰即/伯古通)乃稱簡之塗
(稱者舉其說也此/士囯地君之御)以告襄子曰昔者前國地君之
　御(國地猶武安之/類御則之塗)有之曰五霸百之所以致天下
　者約(衍兩/字)兩(𥙷曰恐/字有誤)主勢能制臣(約者自/断之辞)無令臣
　能制主故貴爲列侯者不令在相位自將軍以上
　不爲行大夫令臣之名顯而身尊權重而衆服臣
　願損(𥙷曰一/本作捐)功名去權勢以離衆襄子恨然曰何
哉吾聞輔主者名顯功大者身尊任國者權重信
　忠在巳而衆服焉此先聖之所以集國家安社稷
　乎(𥙷曰姚云劉/改乎作也)子何爲然張孟談對曰君之所言
　成功之美也臣之所謂持國之道也臣觀成事聞
　徃古天下之美同(有美而同/必相嫉)臣主之權均之(𥙷曰/外紀)
(之作/而)能美未之有也前事之不忘後事之師君若
　弗圖則臣力不足愴然有决色(雖欲决去而猶愴/然明不得巳也一)
(說决/猶别)襄子去之卧三日使人謂之曰晉陽之政臣
　下不使者(不爲/土用)何如對曰死僇(僇戮/同)張孟談曰左
　司馬(失其/名)見使於國家安社稷不避其死以成其
　忠君其行之(行猶用也疑當作任𥙷曰左司馬恐/孟談自謂之辝行之者許之僇之推)
(也)君曰子從事乃許之(使談自從其所欲之事以/其薦賢自代故許其去)
　張孟談(此下著書/者美之也)便厚以便名(便安厚重也去權/所以安其重損名)
(所以安/其名)納地釋事以去權尊而耕於負親之丘(趙/地)
(缺)故曰賢人之行明主之政也(此美/襄子)耕三年韓魏
　齊楚(元作/燕)燕(補曰下文有楚/無燕必有一誤)負親以謀趙(言五囯/昔約親)
(今皆之正曰上言負親之丘不應此/義頓異恐負親字衍或上有缺文)㐮子徃見張
　孟談而告之曰昔者智氏之地趙氏分則多十城
　復來(言分地多自与韓魏甞/以爲言矣今復來也)而今諸侯(衍孰字正/曰復來字)
(恐舛誤在上當云而/今諸侯復求句似順)孰謀我(補曰孰/爲我謀)爲之柰何張
　孟談曰君其負劒而御臣以之國(君自/爲御)舍臣於廟
　授吏大夫(授談之吏以爲大/夫示尊顯之也)臣試計之君曰諾張
　孟談乃行其妻之楚(使妻/之楚)長子之韓次子之魏少
　子之齊四國疑而謀敗(談趙之謀臣而其妻子分/適四囯故四囯更相疑以)
(為厚趙也彪謂孟談有道之士也囯有危難不顧/万死出入行陣以就其謀功成亊遂則委而去之)
(已去而復出以銷囯家之难非有道孰能出處語/默若是之裕哉范蠡始終之際賢矣方之孟談猶)
(一間也正曰孟談可謂/謀智之士有道則未也)
晉畢陽(畢萬之後正曰無明據晉語伯宗索士庇州/犂得畢陽及欒弗忌之難諸大夫害伯宗畢)
(陽實送州犂于荆譲乃/其孫義烈有自來矣)之孫豫讓始事范中行氏
　而不說去而就智伯智伯寵之及三晉分智氏趙
　襄子最怨智伯而將其頭以為飲器(補曰史􁇀其/頭說苑異日)
(智伯与襄子飲而灌襄子之首後敗智伯漆其首/為飲器索隱云案大宛傳匈奴以月氐王頭為飲)
(器裴氏引韋昭云椑榼也晉灼曰虎子也皆非椑/榼所以盛酒非用飲者晉以韓子吕氏春秋並云)
(􁇀智伯頭以/為飲器故也)豫讓遁逃山中曰嗟乎士為知己者
　　死女爲說巳者容(脩其容色𥙷曰司馬/子長用此語死作用)吾其報智
　　氏之讎矣乃變姓名為刑人入宫塗厠欲以刺襄
　　子襄子如厠心動執問塗者則豫讓也刄其扞(扞/銲)
(同集韻矛鐏謂之/銲刃施刃其端)曰欲為智伯報讎左右欲殺之
　　趙襄子曰彼義士也吾謹避之耳且智伯已死無
　　後而其臣至爲報讎此天下之賢人也卒釋之豫
　　讓又漆身為厲(𥙷曰索隱曰癩惡瘡凡漆有毒近/之多患疥腫若癩病然故讓以漆)
(塗身令若癩厲/癩聲近假借)滅鬚去眉自刑以變其容為乞人
　　而徃(𥙷曰史/作行)乞其妻不識曰狀貌不似吾夫其音
　　何類吾夫之甚也又吞炭為啞變其音其友謂之
　　曰子之道甚難而無功謂子有志則然矣謂子智
　則否以子之才而善事襄子襄子必近幸子子之
　得近而行所欲此甚易而功必成豫讓乃笑而應
　之曰是爲先知報後知爲故君賊新君大亂君臣
　之義者無此矣(補曰無字下/恐有缺字)吾所謂爲此者以明
　君臣之義非從易也且夫委質而事人而求弑之
　是懷二心以事君也吾所爲難亦將以愧天下後
　丗人臣懐二心者居頃之襄子當出豫讓伏以過
　橋下(補曰一本/伏所當過)襄子至橋而馬驚襄子曰此必豫
　讓也使人問之果豫讓於是趙襄子面數豫讓曰
　子不甞事范中行氏乎智伯滅范中行氏而子不
　爲報讎反委質事智伯智伯已死子獨何爲報讎
　之深也豫讓曰臣事范中行氏范(補補曰姚/本/字)中行
　氏以衆人遇臣臣故衆人報之智伯以國士遇臣
(國士名盖/一囯者)臣故國士報之(為囯士所/為以報之)襄子乃喟然
　嘆泣曰嗟乎豫子(衍子/字)子之為智伯名旣成矣寡
　人舎子亦已足矣子自為計寡人不舎子使兵環
　之豫讓曰臣聞明主不掩人之義忠臣不愛死以
　成名君前已寛舎臣天下莫不稱君之賢今日之
　事臣故(補曰故/固通)伏誅然願請君之衣而撃之雖死
　不恨非所望也(言有此心/望不及此)敢布腹心於是襄子義
　之乃使使者持衣與豫讓豫讓㧞劒三躍呼天擊
　之曰而可以報智伯矣(而自/呼也)遂伏劒而死死之日
趙國之士聞之皆爲涕泣(刺客傳有彪謂㐮子豫/予皆千載人也豫子能)
(報舊君能厲天下後世之爲臣使他人爲之必一/先於此矣或以其無成事爲空自苦夫壯士能行)
(其志而已成不成則有命焉吾何以必之哉智伯/有如此臣以國士遇之而不免於亡殆與郭君善)
(善爲輦者歟補曰譲義士也史迁列之刺客而蘇/轍氏古史亦謂之非賢失之矣朱子綱目附見於)
(三晉始命之下則以其事在前不得特書以表之/爾大事記解題畧見而記不書未知吕子之旨按)
(索隱引䇿云衣盡出血襄子回車車輪未/周而亡今無此文或以其恠而删之歟)
　　　烈侯(籍)
魏文侯借道於趙攻中山(魏十七年/此元年)趙侯將不許趙
　利曰過矣魏攻中山而不能取則魏必罷(音/疲)罷則
趙重魏㧞中山必不能越趙而有中山矣是用兵
　者魏也而得地者趙也君不如許之許之大勸彼
　將知趙利之也必輟君不如借之道而示之不得
　已(補曰姚本彼將知矣利之也又注劉無矣字/此本趙利又舉人姓名皆難解疑有舛誤)
　　　肅侯(成侯子元年𥙷曰丗本名言索隠云/名語成侯名種顯王二十年壬申)
蘇秦從燕之趙(此十/六年)始合從說趙王曰天下之卿相
　人臣乃至布衣之士莫不髙賢大王之行義皆願
奉教陳忠於前之日乆矣雖然奉陽君妬(秦傳言/肅侯令)
(其弟成爲相號奉陽君妬嫉/賢也正曰奉陽君說見後)大王不得任事是以
外賔客(外䟽/之也)游談之士無敢盡忠於前者今奉陽
　君捐館舎(禮婦人死曰捐/館舎盖亦通稱)大王乃今然後得與士
　民相親臣故敢進其愚忠爲大王計莫若安民無
事請無庸有為也安民之本在於擇交(与諸/侯交)擇交
　而得則民安擇交不得則民終身不得安(終趙/王身)請言
　外患齊秦爲兩敵(爲趙/敵)而民不得安倚秦攻齊而
　民不得安倚齊攻秦而民不得安故夫謀人之主
　伐人之國常苦出辭(苦言/其力)斷絶人之交(横人/盖然)願大
　王愼無出於口也請屏左右白言所以異(𥙷曰史/作請别)
(白黑所以異大事記謂當從/䇿按索隠引䇿作白言尤明)隂陽而巳矣(隂陽言/事止有)
(兩端指/謂從横)大王誠能聽臣燕必致氊裘狗馬之地齊
　必致海隅魚鹽之地楚必致橘柚雲夢之地韓魏
　皆可使致封地(封内之地正曰/下文封侯之類)湯沐之邑貴戚父
　兄皆可以受封侯夫割地效實(實如氊/裘之類)五霸之所
　以覆軍禽將而求也封侯貴戚湯武之所以放殺
　而爭也(補曰此非所以言/湯武盖游土之辝)今大王垂拱而兩有之
　是臣之所以爲大王願也大王與秦則秦必弱韓
　魏與齊則齊必弱楚魏魏弱則割河外(補曰正義/云河外同)
(華等地此即/西河之外也)韓弱則効宜陽(皆以也/與秦)宜陽効則上
　郡絶(并州郡正曰正義云上郡在同州西北則屯/廣記云今鄜廷安丹坊部銀夏綏徳保安之)
(地)河外割則道不通楚弱則無援此三䇿者不可
　不熟計也夫秦下軹道(秦紀注亭名在霸陵正曰/故軹城在懐州濟源縣東)
(南以下言修武之南陽知之按大事記顯王十一/年韓使計息以枳道易鹿於魏水經注年表赧王)
(三十六年秦伐魏至軟取城大小六十一皆魏之/軹也軹枳通䇿又作咫蘇秦傳云秦下軹道則南)
(陽危又云我下軹道南陽封冀亦捐此其/秦者/在雍州萬年縣東北去霸水百歩軹道亭秦王降)
(處也蘇代云楚得枳而/囯亡則巴郡之枳也)則南陽動(修武/者)劫韓包周
　　則趙自銷鑠據衛取淇則齊必入朝秦欲已得行
　　於山東則必舉甲而向趙秦甲渉河踰漳據番吾
(𥙷曰正義云香竒婆又音蒲音盤徐廣云/常山蒲吾縣淇常山河章清河皆見前)則兵必
　　戰於邯鄲之下矣此臣之所以為大王患也當今
　　之時山東之建國莫如趙強趙地方三千里帶甲
　　數十萬車千乗騎萬匹粟支十年西有常山南有
　　河漳東有清河北有燕國燕固弱國不足畏也且
　　秦之所畏害於天下者莫如趙(言秦於天下/獨畏趙害已)然而
　　秦不敢舉兵甲而伐趙者何也畏韓魏之議其後
　　也然則韓魏趙之南蔽也秦之攻韓魏也則不然
　　無有名山大川之限稍稍𧖟食之傅之國都而止
　矣(傳附同止/兵止於此)韓魏不能支秦必入臣於秦秦無韓
　魏之隔禍必中於趙矣(猶射/中的)此臣之所以為大王
　患也臣聞堯無三夫之分(一夫有田百畒此未為/唐侯時正曰此說士無)
(據之辝且舜顓頊後有囯於虞其側微特在下尔/禹乃崇伯鯀子亦有囯土者今曰云云豈足信哉)
(枚乗書舜無立錐之地禹無十户之/聚李善注又引韓子云云皆此類)舜無咫尺之
　地以有天下禹無百人之聚以王諸侯湯武之卒
　不過三千人車不過三百乗而為天子誠得其道
　也是故明主外料其敵國之強弱内度其士卒之
　衆寡賢與不肖不待兩軍相當而勝敗存亡之機
　節(節節/目)固已見於胷中矣豈掩於衆人之言(掩猶/蔽)
　而以㝠㝠决事哉臣竊以天下地圖案之諸侯之
　地五倍於秦料諸侯之卒十倍於秦六國并力為
　一西面而攻秦秦(𥙷𥙷曰一本復/有秦字姚同)破必矣今(𥙷𥙷/曰一)
(本今見𬒳於秦西面云云/姚云一無見破於秦四字)西面而事之見臣於秦
　夫破人之與破於人也臣人之與臣於人也豈可
　同日而言之哉夫横人者皆欲割諸侯之地以與
　秦成與秦成則髙臺榭(補臺有/木曰榭)美宫室聽竽笙琴
　瑟之音(𥙷曰史作臺榭/一本無笙琴字)察五味之和前有軒轅(天文/志權)
(軒轅象後宫此言/美人之所處也)後有長庭美人巧笑卒有秦患(卒猝/同)
　而不與其憂是故横人日夜務以秦權恐喝(元作/猲)
　猲(正曰喝猲通見斉䇿此章史作愒相恐/脅也前主子侯表坐恐猲並許葛反)諸侯以
　求割地願大王之熱計之也臣聞明王絶疑去䜛屏
　流言之迹塞朋黨之門故尊主廣地強兵之計臣
　得陳忠於前矣故竊為大王計莫如一韓魏齊楚
　燕趙六國從親以儐畔秦令天下之將相相與㑹
　於洹水之上(𥙷曰洹水/見秦䇿)通質刑白馬以盟之約曰
　秦攻楚齊魏各出銳師以佐之韓絶食道趙渉河
　漳燕守常山之北秦攻韓魏則楚絶其後齊出銳
　師以佐之趙渉河漳燕守雲中(并州/郡)秦攻齊則楚
　絶其後韓守成臯魏塞午道(王莽傳注今京城直/南山有谷通漢梁道)
(者名子午谷又宜州西慶州東有山名子午嶺南/北直相當此則北山是子南山是午共為子午道)
(詳此則午道秦南道也塞之使不得通莽所通者/因秦也正曰索隱云當在趙東斉西午道地名也)
(鄭玄云一從一横為道謂交道/也按下張儀說趙王章亦有)趙渉河漳慱関(補/曰)
(愽関見/斉䇿)燕出銳師以佐之秦攻燕則趙守常山楚
　軍武關齊渉渤海韓魏出銳師以佐之秦攻趙則
　韓軍宜陽楚軍武關魏軍河外齊渉渤海燕出銳
　師以佐之諸侯有先背約者五國共伐之六國從
　親以儐擯秦(儐元作擯無異義今並從/前作儐正曰說巳見前)秦必不敢
　出兵於函谷關以害山東矣如是則霸業成矣趙
　王曰寡人年少莅國之曰淺未甞得聞社稷之長
　計今上客有意存天下安諸侯寡人敬以國從乃
　封蘇秦爲武安君飾車百乗黄金千鎰白璧百雙
　錦繡千純以約諸侯(秦傳有在說燕後彪謂從約/者天下之心亦其勢也夫秦)
(有吞天下之心不盡不止諸侯皆病之而欲儐之/此其心也同舟遇風胡越之相救如手足於其頭)
(目此其勢也以天下之心行天下之勢如水之就/下孰能禦之故謂之從從者從也順也其所不可)
(者諸侯之心不一夫其心不一者非明計智筭也/或見少利而相侵或修小怨而相伐或眩於名實)
(而爲横人之所恐喝此張儀所以投隙而起使諸/侯之智少靈於連雞則秦人自保之不給安能圗)
(併吞之舉即儀謂秦地形勢便兵強士武足以横/天下然則天時人和道徳之威仁義之澤舉無与)
(於興亡之數乎雖然一從一横皆一偏之論有王/者作則從横皆廢而天下定而非所以論於此時)
(也補曰璧純/並見秦䇿)
蘇秦爲趙王使於秦(本傳/不書)反三日不得見謂趙王曰
秦乃者過柱山(盖砥柱正/曰無考)有兩木焉一盖呼侣(招/其)
(徒)一盖哭問其故對曰吾已大矣年巳長矣吾苦
夫匠人且以繩墨案䂓矩刻鏤我一盖曰此非吾
　所苦也是故吾事也(事猶分𥙷/曰故固通)吾所苦夫鐡銛(元/作)
(鉆下/同)鉆然自入(銛言鐡之利若鉆則鐵銸也義不/合此正曰鉆玉篇其沾敕淹二反)
(銸音鑷後漢章帝詔有鉆鎻字篬頡篇/鉆持也盖字与鉗同以鐡有所劫束也)而出夫人
　者(人謂木屑自鐵言之爲/人正曰難通其義未詳)今臣使於秦而三日不
　見無有爲(元作𥙷曰錢/謂/劉作為)臣爲鐡銛鉆者乎(無有言得/無有也)
　　　武靈王(肅侯子元年/顯王四十四年丙申)
齊破燕(之噲之􁅔燕七/年此十二年)趙欲存之樂毅謂趙王曰今
　無約而攻齊齊必讎趙(不約与國而獨攻齊故齊/怨若有与同攻則怨有所)
(分/矣)不如請以河東易燕地於齊(齊破燕所謂地近/趙趙以河東易之)
趙有河北齊有河東(此二/非郡)燕趙必不爭矣是二國
親也以河東之地強齊(言齊得河/東則益強)以燕以趙輔之
(与之易地/是助之也)天下憎之(害其/強)必皆事王以伐齊是因
　天下以破齊也王曰善乃以河東易齊楚魏憎之
　令淖滑惠施之趙請伐齊而存燕(補曰大事記按/樂毅傳毅賢好)
(兵趙人舉之及武靈王有沙丘之􁅔乃去趙適魏/毅甞事趙也又云趙納公子職于燕丗家不書其)
(立盖燕人/不受也)
張儀爲秦連横說趙王曰敝邑秦王(惠)使臣敢獻書
於大王御史(周宗伯屬官秦因之而趙亦有言此/者不斥王也補曰御史周官以中士)
(下士爲之時小臣之傳命者戰國其職益親故此/云云秦趙之㑹御史書事而淳于髠亦云御史在)
(前掌記事紏察之/任也秦益重矣)大王収率天下以儐秦秦兵不
敢岀(元作/去)去(補曰疑/出字)函谷關十五年矣大王之威
　行於天下山東(補曰一本/無山東字)敝邑恐懼懾伏繕甲厲
兵飾車騎習馳射力田積粟守四封之内愁居懾
　處不敢動摇唯大王有意督過之也(髙紀注督/視責也)今
　秦以大王之力(因畏趙而/飾兵故)西舉巴蜀并漢中東収
　兩周而西遷九鼎(史不書正曰迁鼎/之說大言之也)守白馬之津
　秦雖僻逺然而心忿悁(悁亦/忿)含怒之日乆矣今寡
(元作/宣)宣(𥙷曰字訛/當作寡)君有敝(元作/㣲)微(𥙷曰史/作敝)甲鈍兵
　軍於澠池願渡河踰漳據番吾迎戰邯鄲之下願
　以甲子之日合戰以正殷紂之事敬使臣先以聞
　於左右凡大王之所信以爲從者恃蘇秦之計秦
(𥙷𥙷曰史/有蘇秦字)熒惑諸侯(熒火光/也猶眩)以是爲非以非爲是
　欲反覆齊國而不能自令車裂於齊之市(𥙷曰說/見楚䇿)
　夫天下之不可一亦明矣今楚與秦爲昆弟之國
　而韓魏稱於東藩(𥙷曰一本東/藩之臣史同)齊獻魚鹽之地此
　斷趙之右臂也夫斷右臂而求與人闘失其黨而
　孤居求欲無危豈可得哉今秦發三將軍一軍塞
　午道(𥙷曰說/見前章)告齊使興師渡清河軍於邯鄲之東
　一軍軍於成臯歐韓魏(歐驅/同)而軍於河外(𥙷曰正/義云河)
(外謂鄭滑/州北臨河)一軍軍於澠池約曰四國爲一以攻趙
　破趙而四分其地是故不敢匿意隱情先以聞於
　左右臣竊(元作/切)切爲大王計莫如與秦遇於澠池
　面相見而身相結也臣請案兵無攻願大王之定
　計趙王曰先王之時奉陽君相(𥙷曰奉陽/君說見後)專權擅
　勢蔽䀲先王獨制官事寡人宫居屬於師傅不得
　與國謀先王棄群臣寡人年少奉祠祭之日淺私
　心固竊疑焉以為一從不事秦非國之長利也乃
　且願變心易慮剖地謝前過以事秦方将約車趨
　行(趙趣/同)而適聞使者之明詔於是乃以車二百乗
　入朝澠池割河間以事秦(傳在楚韓齊後盖此十/五六年彪謂約從以難)
(秦者趙也使秦得諸侯力足以制趙不告趙也告/之者是力不足也此時諸侯惑於横人之說皆辝)
(屈貌從心不與也使季子可作則三國横約可立/觧而坐破也武靈此時血氣未定而蘇氏兄弟適)
(不在趙故儀得以讎其恐喝之說加之數年如議/服之時其必有以折儀也燕昭末年蘇代重燕而)
(從約復舉豈非天/下之心之勢矣㢤)
甘茂為秦約魏以攻韓宜陽(秦武王三年/此十八年)又北之趙
　冷向謂強國(趙/人)曰不如令趙拘甘茂勿出以與齊
韓秦市齊王(閔)欲求救宜陽必效縣狐氏(地/缺)韓欲
　存宜陽必以路渉(地/缺)端氏(屬河/東)賂趙秦王(武)欲得
　宜陽不愛名寳(寳之名丗者齊韓之賂欲拘/茂敗其約也秦賂則欲出之)且拘
　茂也且以置公孫赫樗里疾(茂不還秦/則二人用)
武靈王平晝(無亊之日/猶平日)間居肥義(趙相也餘並公族/正曰鮑指公子成)
(王孫緤趙文趙造言文造無他據/元和姓纂引䇿云肥義趙賢人)侍坐曰王慮丗
　事之變權甲兵之用(權猶/度)念簡㐮之迹計胡狄之
　利(𥙷曰姚云曽本/利下有乎字)王曰嗣立不忘先徳君之道也
　錯質務明主之長(錯猶/委)臣之論也是以賢君静而
　有道民便事之教動而(𥙷𥙷曰姚云一/本静下無而字)有明古先
　丗之功(先猶/髙)為人臣者窮有弟長辭譲之節(弟順/也)
　通有𥙷民益主之業此兩者居臣之分也今君欲
　繼㐮王之業啓胡翟之郷而卒丗不見也(卒丗猶/舉丗言)
(舉丗無能察此正曰正義/云卒盡也愚謂猶言􁓫丗)敵弱者(與弱為敵/謂胡翟)用力
　少而功多可以無盡百姓之勞而享徃古之動夫
　有髙丗之功者必負遺俗之累(不與俗同/俗所遺也)有獨智
　之慮者必𬒳庻人之恐(所謂黎元懼焉𥙷曰/一本標恐劉作怨)今吾
　將胡服騎射以教百姓而丗必議寡人矣(𥙷曰正/義云胡)
(服今時服廢除裘裳也〇/姚云曽本改矣字作柰何)肥義曰臣聞之疑事無
　功疑行無名今王即定負遺俗之慮(定言自定於/心不為俗移)
　殆毋顧天下之議矣夫論至徳者不和扵俗成大
　功者不謀於衆昔舜舞有苗(不用兵而舞干羽欲/以服人亦異於俗正)
(曰舞羽非為服苗苗格非因舞/羽舜修徳教苗至適當其時)而禹袒入祼國(非/中)
(國之/禮)非以養欲而樂志也欲以論徳而要功也愚
　者昧於成事智者見於未萌王其遂行之王曰寡
　人非疑胡服也吾恐天下笑之狂夫之樂智者哀
　焉愚者之笑賢者戚焉(以此異趣知/俗必見遺)丗有順我者
　則胡服之功未可知也雖歐丗以笑我胡地(元作/服)
(𥙷曰姚本作地史/同/依服字則句)中山我必有之王遂胡服使王孫
　緤告公子成曰寡人胡服且将以朝亦欲叔之服
　之也家聽於親國聽於君古今之公行也子不反
　親臣不逆主先王之通誼也今寡人作教易服而
　叔不服吾恐天下議之也夫制國有常而利民爲
　本從政有經而令行爲上故明德在於論賤行政
　在於信貴(信伸同所謂行去自近始正/曰信如字言必行於貴者)今胡服之
　意非以養欲而樂志也事有所出功有所止(止猶/至𥙷)
(曰姚云曾本改互出/止字愚按此據史文)事成功立然後德可見也今
　寡人恐叔逆從政之經(𥙷曰叔/字疑衍)以輔公叔之議且
　寡人聞之事利國者行無邪因貴戚者名不累故
　寡人願慕公叔之義以成胡服之功使緤謁之叔
(𥙷曰索/隠句)請服焉公子成再拜曰臣固聞王之胡服
　也不佞寢疾不能趨走是以不先進王今命之臣
　固敢竭其愚忠臣聞之中國者聦明叡智之所居
　也萬物財貨之所聚也聖賢之所教也仁義之所
　施也詩書禮樂之所用也異敏技藝之所試也(異/出)
(類敏疾/於事也)逺方之所觀赴也蠻夷之所義行也(以中/國爲)
(自義有行𥙷曰自中國者/至此似周官大司徒文)今王釋此而襲逺方之
　服變古之教易古之道逆人之心畔學者離中國
　臣願大王圗之使者報王王曰吾固聞叔之病也
　即之公叔成家自請之曰夫服者所以便用也禮
　者所以便事也是以聖人觀其郷而順宜因其事
　而制禮所以利其民而厚其國也被髪文身錯臂
　左衽(以兩臂交錯而立言無禮容𥙷曰索隱云錯/臂亦文身謂其丹青錯畫其臂孔衍作右臂)
(謂右袒其臂也愚謂既言丈身則畫臂爲複恐後/說是錯或袒字訛姚云劉無錯臂字一作杵面呉)
(丗家㫁髪文身應劭注常在水中故以象龍子不/見傷害劭語本說苑𬒳字姚云三本作祝史作翦)
　甌越之民也(即漢東甌閩粤𥙷曰漢東甌閩中地/與地志交趾周爲駱越秦爲西甌索)
(隠云今珠厓儋耳謂之甌人是有甌越文選三越/注呉越南越閩越東甌即閩越駱越甌人即南越)
(也姚云後語作臨越注/云臨亦百越之一名)黒齒雕題(史注以草染齒/爲黑雕題者刻)
(其肌以丹/青涅之)鯷冠秫縫(鯷大鮎以其皮爲冠􁉷綦鍼/也言女工之拙𥙷曰􁉷即鉥)
(字通借時橘/反鯷太計反)大呉之國也禮服不同其便一也是
　以郷異而用變事異而禮易是故聖人苟可以利
　其民不一其用果可以便其事不同其禮儒者一
　師而禮異中國同俗而教離又况山谷之便乎故
　去就之變智者不能一逺近之服賢聖不能同窮
　郷多異(異異/俗)曲學多辨不知而不疑(言各不知其/異而不疑之)
　異於巳而不非者公於求善也今卿之所言者俗
　也吾之所言者所以制俗也今吾國東有河薄洛之
　水(史記安平涇縣西有漳水津名薄洛津後志安/定烏枝谷名𥙷曰淮南子嶢山崩而薄洛之水)
(涸注謂薄洛在馮翊臨晉今按本文謂在/趙東与齊中山同之恐皆非此所指未詳)與齊中
　山同之而無舟檝之用自常山以至代上黨東有
　燕東胡之境西有樓煩秦韓之邊(𥙷曰正義云東/胡烏丸之先也)
(後爲鮮卑在匈奴東故曰東胡括地志云東胡漢/𥘉冐蝢㓕之餘保烏丸山因號烏丸又曰林胡樓)
(煩即嵐勝之北也􁛼勝以南石州離石藺等趙邊/邑也秦隔河也晉洛潞澤等州皆七囯時韓地趙)
(西境/也)而無騎射之備故寡人且聚舟檝之用求水
　居之民以守河薄洛之水變服騎射以備燕(元作/其)
　其(𥙷曰史作/燕姚引)叅胡樓煩秦韓之邊(言叅諎居其邊/地正曰叅史作)
(三因音而訛也據上/文則叅當作東字訛)且昔者簡主不塞晉陽以及
　上黨(不塞者志/在逺畧)而襄主兼戎取代以攘諸胡此愚
　智之所明也先時中山負齊之強兵侵掠吾地係
　累吾民(累纍/同)引水圍鄗(屬常山𥙷曰光武/即位於此改髙邑)非社稷
　之神靈即鄗幾不守先王忿之其怨未能報也今
　騎射之服近可以備上黨之形逺可以報中山之
　怨而叔也順中國之俗以逆簡襄之意惡變服之
　名而忘國事之耻非寡人所望於子公子成再拜
　稽首曰臣愚不逹於王之議致道丗俗之聞(補曰/一本)
(聞作間与/下文同)今欲繼簡襄之意以順先王之志臣敢
　不聽令再拜乃賜胡服趙文進諌曰農夫勞力(𥙷/正)
(曰勞下恐/有缺字)而君子飬焉政之經也愚者陳意而智
　者論焉教之道也臣無隱忠君無蔽言(蔽猶/伏)國之
　禄也(禄猶/福)臣雖愚願竭其忠王曰慮無變擾(言能/定慮)
(則不􁅔/於物)忠無過罪(過者罪/之小者)子其言乎趙文曰當丗
　輔俗(當猶/順)古之道也衣服有裳禮之制也循(元作/脩)
(𥙷曰姚云一作循禮商君傳正作循朱子韓文考異/著/方氏說云唐人書脩近循楚辭亦有誤者則此)
(字古巳混矣此下文两/有循法字爲循無疑)法無愆民之職也三者先
　聖之所以教今君釋此而襲逺方之俗變古之教
　易古之道故臣願王之圖之王曰卿言丗俗之間
(言其所言/不能出俗)常民溺於習俗學者沈於所聞此兩者
　所以成官而順政也非所以觀逺而論始也(若今/胡服)
(自我/始也)且夫三代不同服而王五霸不同教而政(政/言)
(治行/於下)智者作教而愚者制焉賢者議俗不肖者拘
　焉夫制於服之民不足與論心拘於俗之衆不足
　與致意故勢與俗化而禮與變俱聖人之道也承
　教而動循法無私(不敢用/私意)民之職也知學之人能
　與聞遷(有所聞則/改前之為)逹於禮之變能與時化故為已
　者不待人制今者不法古子其釋之趙造諫曰隱
　忠不竭姦之屬也以私誣國賤之類也(賤謂/輕國)犯姦
　者身死賤國者族宗(族㓕/其宗)有(元作/反)反(𥙷曰姚云劉/本無反字)
　此兩者先王之明刑臣下之大罪也臣雖愚願盡
　其忠無遁其死王曰竭意不譲(𥙷曰一本/譲作諱)忠也上
　無蔽言明也忠不辟危明不距人子其言乎趙造
　曰臣聞之聖人不易民而教智者不變俗而動因
　民而教者不勞而成功㩀俗而動者(據崷/依)慮徑而
　易見也(徑以歩道/喻其省便)今王易𥘉不循俗胡服不顧丗
　非所以教民而成禮也且服竒者志滛俗僻者亂
　民是以涖國者不襲竒辟之服中國不近蠻夷之
　行非所以教民而成禮者也且循法無過脩禮無
　邪臣願王之圖之王曰古今不同俗何古之法帝
　王不相襲何禮之循伏羲神農教而不誅黄帝尭
　舜誅而不怒及至三王觀時而制法因事而制禮
　法度制令各順其宜衣服器械各便其用故禮丗
　不一其道(禮施於丗𥙷曰宜/從商君傳作治丗)便國不必法古聖人
　之興也不相襲而王夏殷之衰也不易禮而㓕然
　則反古未可非而循禮未足多也且服竒而志淫
　是鄒魯無竒行也(鄒屬魯國言二國雖無竒服不/無竒行正曰趙造言服竒者志)
(滛俗辟者亂民涖國者不襲竒辟之服中國不近/蠻夷之行故此舉其言而詰之按索隱云鄒魯好)
(長纓是竒服也服非其志皆淫辟也而有孔門顔/冉之屬豈無竒行哉方俗僻處山谷而人皆改昜)
(不通大化則是吳越無秀士何得有季札大夫種/之屬哉今欲畧改云方俗僻陋刋處山谷三字)
　俗辟而民易是呉越無俊民也是以聖人利身之
　謂服便事之謂教進退之謂節衣服之謂制所以
　齊常民非所以論賢者也(此謂進退以下補曰史/進退之節在服之制無)
(兩謂字接/下文爲是)故聖與俗流(言其/順俗)賢與変俱諺曰以書
　爲御者不盡馬之情以古制今者不逹事之変故
　循法之功不足以髙丗法古之學不足以制今子
　其勿反也(趙記十九年有無三趙諫詞彪謂拓地/開邊非有國之所先也不得已而有攘)
(却之事嚴兵而已兵嚴而士用命雖不胡服其無/成功如其不然雖易服變古何救於敗哉孟子曰)
(行一不義而得天下不爲也武靈之志欲得中山/胡地而巳遂舉囯而夷甚矣其不權扵輕重小大)
(之差也且其所稱反古之說皆鈎金一輿羽之類/古所謂以辨言亂舊政者也何足取哉而史無譏)
(故備論之補曰史衛鞅傳/與此章多同今考列于后)
(衛鞅曰疑事無功疑行無名/肥義曰同)
(有高人之行者固見非於丗有獨知之慮者必/見敖於民)
(王曰有髙丗之功者必有遺俗之累有獨智/之慮者必被庻人之恐)
(愚者闇於成事智者見於未萌/和於俗成大功者不謀於衆/論至德者不)
(肥義曰同/聖人苟可以強國不法其故苟可以則民不循)
(其禮/王曰聖人苟可以利其民不一其用果可以)
(便其事不同其禮/甘龍曰聖人不易民而教智者不變法而動因)
(民而教者不勞而成功縁法而治者吏習而民/安之)
(趙造曰聖人不易民而教智者不變法而動/因民而教者不勞而成功據俗而動者慮徑)
(而易見/衛鞅曰龍之所言丗俗之言也常人安於故俗)
(學者溺於所聞以此兩言居官守法可也非所/以論於法之外也三代不同禮而王五伯不同)
(法而霸智者作法愚者制焉賢者更禮不肖者/拘焉)
(王曰卿言世俗之間常民溺於習俗學者沉/於所聞此兩者所以成官而順政也非所以)
(觀逺而論始也且夫三代不同服而王五伯/不同教而政智者作教而愚者制焉賢者議)
(俗不肖者拘焉/杜摯曰法古無過循禮無邪)
(趙造曰循法無過脩禮無邪/衛鞅曰治丗不一道便國不法古湯武■不循)
(古而王夏殷不易禮而亡反古者不可非而循/禮者不足多)
(王曰禮丗不一其道便國不必法古聖人之/興也不相襲而王夏發之衰也不易禮而㓕)
(然則反古未可非而循禮不足多也/衛鞅趙武靈所稱民不可慮始治不必相襲者𥘉)
(不全非但所以行是言者悖耳啇君傳語䇿貝有/之唯民不可與慮始而可與樂成語不襲用而用)
(其意也史遷於趙丗家所不載者二趙諌詞耳二/亊皆變古者也當時紀載與遷所錄固不能無混)
(歟然啇君傳文法而簡䇿文錯以他語竒而肆可/以參觀漢韓安國王恢議伐匈奴辯難之辭亦類)
(此亦間采其數語○史云趙文趙造周祒絺趙俊/皆諌按周祒即後章周紹傳王子何者祒辭傅而)
(未甞諫易服也趙俊即趙燕後服者王讓之/即受服史謬云諌也牛替甞有諫而史不言)
王立周紹爲傅曰寡人始行(𥙷曰/去聲)縣過番吾當子爲
　子之時踐石以上者(踐石謂能騎乗者禮/洗王石注乗馬石)皆道子
　之孝故寡人問子以璧(問以禮/遺之)遺子以酒食而求
　見子子謂病而辭人有言子者曰父之孝子君之
　忠臣也故寡人以子之智慮爲辯足以道人危足
　以持難(危言有危苦之節/正曰危高狀也)忠可以冩意(冩猶/宣)信可
　以逺期(乆而/不渝)諺(元作/詩)詩云服難以勇治亂以智事
　之計也立傳以行(去/音)教少以學義之經也循計之
　事(先計而/順行之)佚(元作/失)失而不(𥙷𥙷曰以不句例/之此恐缺不字)累訪
　議之行窮而不憂(窮言盡事之情正曰此言勇智/爲事之計指胡服言行學爲亊)
(之經指立傅言循計謀之亊雖有過失而無累訪謀/議之/行雖有窮急而不憂訪議又疑放義謂放於)
(義/也)故寡人欲子之胡服以傅王子(元作/乎/𥙷曰乎當/作子大事)
(記/改)周紹曰王失論矣非賤臣所敢任也王曰選子
　莫若父論臣莫若君君寡人也周紹曰立傅之道
　六王曰六者何也周紹曰智慮不躁逹於變身行
　寛惠逹於禮威嚴不足以易於位(素位而行不/爲威嚴所移)重
　利不足以變其心恭於教而不快(快爲/縱逸)和於下而
　不危六者傅之才而臣無一焉隱中不謁(隱自匿/也中謂)
(情實此疑與趙造諫本一說𥙷曰不/謁一作不竭中一作忠即趙造語)臣之罪也傳
　命僕官(傳附同比/也僕猶辱)以煩有司吏之恥也王請更論
　王曰知此六者所以使子周紹曰乃國未通於王
　之(𥙷)胡服雖然臣王之臣也而王重命之臣敢不
　聽令乎再拜賜胡服王曰寡人以王子爲子任欲
　子之厚愛之無所見醜御道之以行義勿令溺苦
　於學(溺苦皆勞也勞於學以無導之者故也正曰/醜言惡事也學言誦習也謂厚愛教之毋使)
(見醜事以行義導之毋沉溺困苦於誦習之末也/武靈安知行義盖習聞古語猶袑之論立傅尔方)
(務胡服騎射冝以誦習爲溺苦也秦異人不習/扵誦而王罷之當時氣習類是焚書之禍兆矣)事
　君者順其意不逆其志事先者(先先/君)明其髙不倍
　其孤故有臣可命其國之禄也子能行是所(𥙷)以
　事寡人者畢矣書云去邪勿疑任賢勿貳(禹/謨)寡人
　與子不用人矣遂賜周紹胡服衣冠具帯(帯飾之/備也猶)
(具劒正曰史記匈奴傳黄金具帯音義云腰中大/帯𥙷曰淮南子云趙武靈王具帯鵕䴊而朝此以)
(具作貝漢書佞幸傳孝惠時郎侍/中皆冠鵕䴊貝帯注以貝飾帯)黃金師比(未詳/盖衣)
(章主術訓武靈王具帯鵕䴊而朝注􁄳䎐讀曰私/鈚頭三字与此小異正曰漢書黃金犀比師古云)
(胡帯之鉤也延篤說周大事記引/又謂師比史記胥紕師犀胥一也)以傅王子(𥙷曰/大事)
(記書趙惠后卒使周袑胡服傅王子解題云惠后/呉娃也娃方死怜其子而將立之廢長立少之意)
(已見於此而其論傳時有古之遺言愚/謂命胡服而誦右之遺言豈其然乎)
趙燕後胡服(服後/於衆)王令讓之曰事主之行竭意盡力
　㣲諌而不譁(讙/也)應對而不怨不逆上以自伐不立
　私以爲名子道順而不拂臣行讓而不爭子用私
　道者家必亂臣用私義者國心危反親以爲行慈
　父不子逆主以自成惠主不臣也(惠猶/慈)寡人胡服
　子獨弗服逆主罪莫大焉以從政爲累(政胡服/之政)以
　逆主爲髙行私莫大焉故寡人恐親犯刑戮之罪
(燕公族也故称親/正曰親身犯之也)以明有司之法趙燕再拜稽首
　曰前吏命胡服(前前/曰)施反賤臣臣以失令過期更
　不用侵辱教(更猶反侵辱刑也言已冝服刑王反/不刑而教之正曰更改也侵辱教刑)
(也)王之惠也臣敬循衣服以待令日(令善也補曰/施以䜴反更)
(居行/反)
王破原陽(屬雲/中)以爲騎邑(居騎士於此正曰破/者破卒散兵以爲竒)牛賛
(趙/人)進諌曰國有固籍(固言不變籍猶令/甲正曰固故通)兵有常經
變籍則亂失經則弱今王破原陽以爲騎邑是變
籍而棄經也且習其兵者輕其敵(習於敵人之兵/則玩而易之)
便其用者(此言本/囯械用)易其難(補曰易/以䜴反)今民便其用而
王變之是損君而弱國也故利不百者不變俗功
不什者不易器(補曰此亦啇君傳/杜摯語俗作法)今王破卒散兵
　以奉騎射臣恐其攻獲之利不如所失之費也王
　曰古今異利逺近易用(易入/音)隂陽不同道四時不
　一冝故賢人觀時而不觀於時(時猶俗也視俗而/變不爲俗所窺)
　制兵而不制於兵子知官府之籍不知器械之利
　知甲兵之用不知隂陽之宜(趙居胡之南陽也欲/攻胡而用趙兵非其)
(冝也正曰隂陽之宜言天地氣化之運人事剛柔/之節其詳則若范蠡之所以荅越王者語見囯語)
(大事記解題周/元王元年載之)故兵不當於用何兵之不可易教
　不便於事何俗之不可變昔者先君襄王與代交
　地(交猶/接)城境封之(築城境上/爲之封域)名曰無窮之門所以
　詔(元作/昭)昭後而期逺也今重甲循兵(趙甲重不若/新甲之輕循)
(言其因舊正曰循行也言𬒳重甲執兵而/行不可以踰險不若胡服騎射之便利)不可以
　踰險仁義道徳不可以來朝(此言/胡也)吾聞信不棄功
　智不遺時今子以官府之籍亂寡人之事非子所
　智牛賛再拜稽首曰臣敢不聽令乎王遂胡服率
　騎入胡出於遺遺之門(此門義取胡者古今/所遺正曰無據而繆)踰九
　限之固絶五徑之險至胡中辟地千里(補曰胡中/一本榆中)
(丗家二十年王西畧胡地至榆中正義云勝州所/治榆林○大事記謂賜周袑胡服衣冠具帯黃金)
(師比此胡服也又引水經注竹書紀年邯鄲命將/軍大吏適子代吏皆貂服即胡服之事按胡廣曰)
(趙武靈王改胡服以金璫飾前前摇貂尾爲貴職/戓以北土多寒胡人以貂皮温額後代效之亦曰)
(惠文漢曰武弁曰女冠武官冠之侍中中常侍加/黃金璫附蟬爲文貂尾為飾漢官儀又名鵕䴊冠)
(愚謂貂服者此類也今之靴亦武靈所製云○一/本標春秋後語云武靈王十九年春正月大朝信)
(武宫乃召肥義與議天下事五日而畢遂北畧中/山登黃華之上注云黃華山名也戰國䇿云武陵)
(王游於大陵夢見處女皷瑟而歌登黃華之上今/按史十六年游大陵夢處文十九年大朝信宫召)
(肥義議事畧中山至房子之伐地至無窮西至河/登黃華之上先後不同所載戰國䇿云云者今缺)
(姑記以/廣聞)
魏敗楚於陘山禽唐明(楚威十一年魏敗我陘山時/武靈未立懐二十八年秦齊)
(韓魏攻楚殺唐昧此二/十五年明豈昧之字邪)楚王懼令昭應奉太子以
委和於薛公(懐二十九年使/太子質於齊)主父欲敗之乃結秦
連楚宋之交令仇赫(元作郝/下章同)郝(補曰/即赫)相宋樓緩相
秦楚王合(元作/禽)禽(補曰字/恐訛)趙宋(楚與二國合/正曰無據)齊(元/作)
(魏)魏之和卒敗(楚得二國之援故不與齊和/正曰楚王禽以下有缺誤)
趙使仇(元作杌下同/史作仇液)机(補曰/仇訛)赫郝之秦請相魏冉宋
突(齊人郝客正曰無據史作/宋公索隱引䇿云宋交)謂仇赫机郝曰秦不
聽樓緩必怨公(秦時已/相緩)公不若隂辭樓子(辭告/之也)請
無急秦王(昭王言爲緩/故請之不力)秦王見趙之相魏冉之不
　急且不聽公言也(公謂/郝)是事而不成以徳樓子事
　成(以史𥙷此六字補曰史此下有以/德樓子事成六字恐䇿有脫文)魏冉固德公
　矣(穰俟傳有云秦昭七年此二十六年補曰史趙/人樓緩來相秦数不利乃使仇液云云於是仇)
(液從之而秦果免/樓緩而魏冉相)
謂趙王曰三晉合而秦弱三晉離而秦強此天下之
　所明也(𥙷曰明下/疑有缺字)秦之有燕而伐趙有趙而伐燕
　有梁而伐趙有趙而伐梁有楚而伐韓有韓而伐
楚(補曰有者/善之也)此天下之所明見也然山東不能易
其路(言易横秦之路以合三晉正曰山東/六國不能易其合秦之道以合)兵弱也
　弱而不能相一是何秦(元作/楚)楚(補曰當/作秦)之智山東
　之愚也是臣所爲山東之憂也虎將即禽(走獸/緫名)禽
　不知虎之即巳也而相鬪兩罷(𥙷曰/音疲)而歸其死於
　虎故使禽知虎之即已决不相鬪矣今山東之主
　不知秦之即已也而尚相鬪兩敝而歸其國於秦
　智不如禽逺矣願王熟慮之也今事有可急者秦
　之欲伐韓梁東闚於周室甚惟寐忘(元作𥙷曰姚云/亡/劉/本作)
(忘)之今南攻楚者惡三晉之相合也(合合楚也楚/強晉弱先攻)
(其强則弱者/沮不敢合矣)今攻楚休而復之(休罷兵復復攻/𥙷曰復扶又反)已
　五年矣(先是秦取漢中取/召陵又敗之重丘)攘地千餘里今謂楚王
(懐)苟來舉玉趾而見寡人必與楚爲兄弟之國(楚/懹)
(三十年秦昭去/然此二十七年)必爲楚攻韓梁反楚之故地楚王
　美秦之語怒韓梁之不救已必入於秦秦(𥙷)有謀
　故發(元作/殺/𥙷曰/姚/云劉作發)使之趙以燕餌趙(言欲與/趙攻燕)而
　離三晉(韓魏時不合秦而/趙合之必不善趙)今王美秦之言而欲攻
　燕攻燕食未飽而禍巳及矣楚王入秦秦楚爲一
　東靣而攻韓韓南無楚北無趙(羙秦反地餌燕之/說故不救韓亦離)
(三晉之/䇿也)韓不待伐割挈馬兎(𥙷曰一本/作免下同)而西走(割/地)
(挈而走秦/疾於馬兎)秦與韓爲上交秦禍安移於梁矣(禍兵/禍安)
(言其不勞正曰/姚云改安作案)以秦之強有楚韓之用梁不待伐
(衍矣/字)矣(𥙷曰姚云/一無矣字)割挈馬兎而西走秦與梁爲上
　交秦禍案環中趙矣(案安同故荀卿書多用案字/此言秦視趙在其度内如物)
(在環中環中一作移於字可也正曰姚本案攘於/趙愚以穰即移字訛當作移於鮑末說是𥙷曰姚)
(注引荀子上不能好其人下不能隆禮安将将學/雜識志順詩書而巳耳云云注安語助猶言抑也)
(或作案荀子多用此字禮記三年問作焉吕氏春/秋呉起謂啇文曰今置質爲臣其主安重釋璽辭)
(官其主安輕盖當時人/通以爲語助或方言耳)以強秦之有韓梁楚與燕
　之怒(秦有三囯趙之/患也燕又怒之)割必深矣(秦割/趙地)國之舉此(囯/謂)
(趙舉/猶行)臣之所爲來臣故曰事有可急爲者及楚王
　之未入也三晉相親相堅(堅其/約)出銳師以戌韓梁
　西邊楚王聞之必不入秦秦必怒而循攻楚(循前/而攻)
　是秦禍不離楚也便於三晉若楚王入秦秦(𥙷)見
　大晉之大合而堅也必不出楚王(恐其/合晉)即多割(楚/求)
(出/故)是秦禍不離楚也有利於三晉願王之熟計之
　也急(重言急以促之𥙷曰一本無/急字是此下盖叙述者之辭)趙王因起兵南
　伐山戎(戎近秦伐/之以偪秦)成(元作/翟/𥙷曰/本作戍)韓梁之西(元作/惡)
(𥙷曰一本/作/西)邊(𥙷曰姚本有戍無/伐山戎三字是)秦見三晉之堅也果
不出楚王(衍卬/字)卬(𥙷曰字誤衍姚云/劉改作印亦難通)而多求地(彪/謂)
(從横之說未有善於此者也趙少嘗之其効已見/是以知張儀之可折也為其效不大見於後則是)
(諸侯之不一也是其計之不明不智也吁惜哉𥙷/曰此䇿自割必深矣以上其論從横之利害當矣)
(自事有可急者以下勸三晉之相堅而移禍於楚/亦未得爲盡善盖陳軫不得巳之計也愚考齊䇿)
(秦改魏陳軫合三晉而東章及韓燕䇿與此章多/合/此章言楚王入秦正秦誘懐王武關之歳在)
(赧王十六年詳見齊䇿○/所爲為楚爲來之爲去聲)
冨丁(趙/人)欲以趙合齊魏樓緩欲以趙合秦楚富丁恐
主父之聽樓緩而合秦楚也司馬淺(趙/人)爲富丁謂
主父曰不如以順齊(齊本欲伐/秦今順之)今我不順齊伐秦
秦楚必合而攻韓魏(無齊之難因/得取其鄰也)韓魏告急於齊
欲伐秦之果也心聽我欲和我(使趙與/中山講)中山聽之
是我以三國(元作/王因)王因(𥙷曰當作/三囯字訛)饒中山而取地
　也(饒猶益也以三囯欲和/我故益得取地於中山)中山不聽三國必絶之
是中山孤也三國不能和我雖少出兵可也我分
兵而孤(衍樂/字)樂(正曰字/誤或衍)中山必之我(之猶去𥙷曰/一本之作亡)
(是)已亡中山而以餘兵與三國攻秦是我一舉而
兩取地於秦中山也(𥙷曰中山說見齊䇿此策當/在上章之前多誤字○爲富)
(之爲/去聲)
魏因富丁且合於秦(丁本欲以趙合齊魏今魏/欲因以合秦趙不聽故)趙恐
請効地於魏而聽薛公(文時合/斉魏)教子欬(或者教之/欬趙人正)
(曰無/考)謂李兊曰趙畏横之合也(合秦故/言横)故欲効地
於魏而聽薛公公不如令主父以地資周最而請
相之於魏周最以天下厚秦者也今相魏魏秦必
虚矣(厚秦而舎之相魏秦必惡之/故二囯不合虚言其不合也)齊魏雖勁無秦
不能傷趙魏王(哀正/曰襄)聽是輕齊也(斉亦惡最故正/曰最於斉厚語)
(見周䇿魏周斉所厚/以為相是輕斉也)秦魏雖勁無齊不能得趙此
利於趙而便於周最也
　　惠文王(武靈王子元年𥙷曰名子何/赧王十七年癸亥)
三國攻秦(魏哀二十一年與斉韓/共攻秦此元年正曰襄)趙攻中山取扶柳
(屬信都𥙷曰漢志其地/有扶澤澤中多柳故名)五年以擅呼沱(擅言固/有之)斉
　人戎郭宋突(雖斉人/而倍斉)謂仇赫(元作/郝)郝曰不如盡歸
　中山之新地(元作埊武后時字耳今並從古此謂/扶柳正曰姚云竇苹唐史釋音埊古)
(地字見戰囯策今䇿中間作埊安知非自武后時/傳冩相承如臣作恵之類然古文乃作坔又鶡冠)
(子亢倉子皆有埊字恐有自来愚按鄭氏書畧籀/文地作坔武后蓋有所本意本書坔而後轉從埊)
(與後多此字以/義通不復出)埊中山案此言於齊(案猶/據)曰四國
(趙與/上三)將假道於衛以過章子之路(地鈌盖章子以/斉軍守此正曰)
(無/考)齊聞此必効鼓(莒鼓里是也斉/南又有二鼓)
腹擊(他囯人/仕趙)爲室而鉅荆敢(楚人仕趙正曰無據荊/軻衛人荆豈專為楚姓)
言之主謂腹子曰何故爲室之鉅也腹擊曰臣羇
　旅也爵髙而禄輕宫室小而帑不衆(帑金幣所蔵/正曰帑孥通)
(詩注子孫也金/幣與衆義不恊)主雖信臣百姓皆曰國有大事撃
　必不爲用今擊之鉅宫將以取信於百姓也主君
　曰善(此曰主曰主君主父故在也然則上章五當/作主正曰斉侯使髙張唁公稱主君子家子)
(曰斉卑君矣主君大夫之稱也秦䇿甘茂引楽羊/曰至君之功魏䇿魯侯擇言稱主君之尊云云盖)
(三晉以大夫為諸侯故猶仍之趙稱襄主簡主是/也䇿後亦多稱主武靈自稱主父與稱主者不同)
(此䇿時不可考鮑妄置於惠文時故為之說又斉/韓魏攻秦在惠文元年㓕中山在三年大事記從)
(丗家以年表為誤愚考中山亡實在前見斉䇿主/父死在四年上章五年自有所指𥘉不與此相涉)
(安得以此改彼文也補曰/鉅宫以信百姓誑主甚矣)
蘇子(元作秦/下同)秦(𥙷曰字/誤下同)說李兊曰雒陽乗軒車蘇某
(元作/秦)秦(𥙷曰一本乗軒里旣曰乗軒車而下又云/無罷車駑馬則此作里字為是河南志洛)
(陽城東御道北孝義/里西北間有蘇秦冡)家貧親老無罷車駑馬(罷疲/同猶)
(敝也車/勞敗敝)桑輪蓬篋贏(元作/嬴)羸(正曰說見秦/䇿蘇秦章)幐負書
擔嚢(補曰姚本/負擔橐)觸塵埃蒙霜露越河漳(元作/漳河)漳河
(𥙷曰濁漳合清漳東北至阜城入北河漢𥘉漳猶/入河其後河徙日東而漳自入海䇿中凡言漳河)
(河漳者以漳入河相連/也此下又有漳河字)足重繭(繭足/胝也)日百而舎(日/行)
(百里乃/就舎)造外闕願見於前口道天下之事李兊曰
　先王以鬼之言見我則可若以人事兊盡知之矣
　蘇子秦對曰臣固以鬼之言見君非以人之言也
　李兊見之蘇子秦曰今日臣之來也暮後郭門(郭/門)
(後至不及/其開時)藉席無所得(藉謂/借)寄宿人田中旁有大
　叢(𥙷曰叢/見秦䇿)夜半土梗與木梗(土亦言梗因木爲類/也補曰說見齊䇿)
　鬪曰汝不如我我者乃土也(𥙷曰姚云曾去者字/愚謂有者字語勝)
　使我逢疾風淋雨(淋言其大/能沃物)壞阻乃復歸土今汝
　非木之根則木之枝耳汝逢疾風淋雨漂入漳河
　東流至海汜濫無所止臣竊以爲土梗勝也(此喻/不切)
(於兊之事盖以/鬼事發其言耳)今君殺主父而族之(殺在四年言/族則其宗多)
(死/者)君之立於天下危於累卵君聽臣計則生不聽
　臣計則死李兊曰先生就舎明日復來見兊也蘇
　子秦出李兊舎人謂李兊曰臣竊觀君與蘇公談
　也其辯過君其博過君君能聽蘇公之計乎李兊
　曰不能舎人曰君即不能願君堅塞兩耳無聽其
　談也明日復見終日談而去舎人出送蘇君蘇子
　秦謂舎人曰昨日我談粗而君動今日精而君不
　動何也舎人曰先生之計大而規髙吾君不能用
　也乃我請君堅塞兩耳無聽談者雖然先生明日
　復來吾請資先生厚用(言使兊厚而用之/正曰用財費也)明日來
　之車𬒳兄弟之衣文以爲不可今趙王不知文不
肖而封之以武城願大夫之徃也毋伐樹木毋發
　屋室訾然使王悟而知文(訾不思稱意也言其不/期得知而見知知其善)
(任人也𥙷曰/一本知文也)謹使(遣吏/之辭)可全而歸之(正曰謹使屬/下句使如字)
(𥙷曰一本標御覧/發作廢謹作僅)
齊欲攻宋(閔三十八年此十三/年正曰閔二十八年)秦令起賈(人姓/名)禁之
齊乃援(元作/捄)捄(𥙷曰姚云捄一/作收大事記取)趙以伐宋(以趙自/助𥙷曰)
(齊欲攻宋乃收趙以助宋宋未伐也故趙李兊合/五國以伐秦大亊記赧王二十九年先書趙李兊)
(約五國伐秦後書齊㓕宋解題云此大亊也見於/䇿者前後非一章史遺畧不載策亦不載伐秦之)
(年然兵端起於秦怨趙助/齊伐宋故附齊㓕宋年)秦王(昭)怒屬怨於趙李
　兊約五國以伐秦(韓趙魏燕齊也史不書獨趙䇿/見之𥙷曰大事記書楚齊趙韓)
(魏按魏䇿五國約而攻秦楚王爲從長不能傷秦/兵罷而留成臯與此李兊約五國攻秦無功留天)
(下兵於成臯語合又謂兊雖主謀楚猶以大國爲/從長據此故也按楚王爲從長乃懐王十一年蘇)
(秦約楚齊趙韓魏燕伐秦也秦紀無楚年表無齊/故以五國稱楚丗家書特詳諸侯至函谷關擊秦)
(不勝而歸其事又相類兵罷留成臯一語記者遂/誤附之非李兊合從時也按兊伐秦時當楚項襄)
(王十二年十年楚迎婦于秦十四年與秦昭王好/㑹于宛中間未甞搆兵大事記據下章書楚齊趙)
(韓魏又據魏䇿因遂長楚考之下章雖有楚而不/明言在五國之數後亦屡言燕是時固有燕矣又)
(此章勸齊刼天下未及秦而后楚下章云齊將攻/宋秦楚禁之可見秦楚方睦必無楚伐秦之事矣)
(鮑以五國爲韓趙魏燕/齊者得之然趙當首書)無功留天下之兵於成臯
　而隂講(元作/𥙷曰姚云曽作講/搆/大事記同以下有已講字故也)於秦又欲
　與秦攻魏以解其怨(解秦/怨)而取封焉(自封之封非/封也正曰下)
(文言取/隂定封)魏王(昭)不說之齊人(𥙷正曰大事記魏王/不說齊人謂王云云)
(愚謂之齊上有缺/文當是人姓名)謂齊王曰臣爲足下謂魏王曰
　三晉皆有秦患仐之攻秦也爲趙也(本以秦屬/怨於趙故)五
　國伐趙(此設辭也言趙𥘉約伐秦今乃/與秦講若同伐趙趙可亡也)趙必亡矣
　齊逐李兊(講秦背齊不伐宋者兊也正/曰姚本作秦逐大事記取)李兊必死
　今之伐秦也以救李子之死也今趙留天下之甲
　於成臯而隂鬻之於秦已講則令秦攻魏以成其
　私封王之事趙也何得矣且王嘗濟於漳而身朝
　於邯鄲抱隂成(成屬涿郡又孔子丗家注太山鉅/平有武城正曰隂成未詳鮑注皆)
(非魏/地)負蒿(地/缺)葛孽(元作薛趙記注在馬丘/又葛城在高隂屬涿郡)薛(𥙷曰/當作)
(孽正曰抱負言其勢按魏䇿葉陽君爲魏魏王將/封其子謂魏王曰王甞身濟漳朝邯鄲抱葛薛隂)
(成以爲趙養邑㩀此文則蒿字因葛而誤衍四邑/皆魏地趙丗家遇于葛孽則知此文薛字誤也徐)
(廣云者三在馬日正義引括地/志云也/魏縣西南)爲趙蔽而趙無爲
　王行也今又以河陽(爲河/也)姑宻(宻蔑同鲁卜縣有/姑蔑城)
(地未/詳)封其子(兊子正曰/說見後)而乃令秦攻王以便取隂
(正曰以下三章俱有三其文則時欲文本而取此/乃宋地也傳昭十九年公尹赤遷隂于下隂乃襄)
(之/非此所指也齊䇿三子說斉王伐/宋之三曰有大平陸則梁門不啓/南陽)
(則亦指在六成者誤矣史記作陶平陸盖平陸兖/州縣定陶今㑹州皆大梁之東時皆有宋也之定)
(歟按史/也齊隂之名後出抑/封陶除廣曰陶一作)
(日隂必亡史作陶邑必亡魏䇿隂啓史作陶人是/云陶隂字易惑定陶見有魏冉冡作隂者誤是)
(直以/文伀/字誤此說是也劉歆七畧云古/以陶爲隂然則隂之爲陶信矣)人比然而
　後知賢不(言人必以類/相比乃可知)如王(言如今王者正曰下/有若字如王若用不)
(成/當以王字句言人/以類相此知賢以如王)若用所以事趙之半收齊
　天下有敢謀王者乎王之事齊也無入朝之辱無
　割地之費齊爲王之故虚國於燕趙之前(虚國謂/悉出兵)
　用兵於二千里之外故攻城野戰未嘗不爲王先
　𬒳矢石也得二都割河東盡効之於王自是之後
　秦攻魏齊未嘗不歳至於王之境也(𥙷曰一/本齊甲)請問
　王之所以報齊者可乎韓珉(元作呡從韓/䇿後孟同)呡(正曰/珉呡)
(未知孰訛且/當各依本文)處於趙(呡下皆齊人之去齊者正曰/韓民必韓人韓䇿云呡相齊)
(趙将有韓徐趙世家惠文十三年/虞商無見除薛公為齊人餘無考)去齊三千里王
　以此疑齊(呡處趙意别有謂魏/其在趙疑齊親趙以)曰有秦隂(疑齊親/趙因私)
(於秦以趙/甞講秦也)今王又挾故薛公以爲相(史稱文去齊/如魏在閔王)
(三十少年後按此則其如魏以齊王驕也伐宋前/巳去齊矣正曰大事記孟甞君去斉相魏附赧王)
(二十九年齊㓕宋/前說見東周䇿)善韓徐以爲上交尊虞商以爲
　大客(皆斉人之/去斉者)王顧(元作/固)固可以反疑於齊乎(用/齊)
(之所不善失在魏也安可/疑齊𥙷曰此語太事記取)於(正曰此下恐/當有是字)魏王聽
　此言也甚詘(此下此士自陳其說魏之效/詘猶順正曰韻書詘辭塞也)其欲事
　王(齊/王)也甚循其怨於趙(言其事齊比於怨趙則又/順也正曰循姚云曽作脩)
(則當屬上文愚謂以甚循句文勢順於/趙下有缺文或其怨於趙句因下文衍)臣願王之
(𥙷曰臣願王之王/謂齊王下並同)亟(元作/曰)日(𥙷曰一本/作重是)聞魏(與魏/祖聞)
　而無庸見惡也臣請爲王推其怨於趙(推猶移/怨魏怨)願
　王之隂重(元作/曰)曰(𥙷曰上例/字當是重)趙而無使秦之見王
　之重趙也秦見之且亦重趙(天下得趙則強使秦/知齊重趙恐齊強亦)
(必重/之)齊秦交重趙臣必見燕與韓魏亦且重趙也
　乃謂齊王(閔)曰(正曰下李兌二字必誤下云使公/孫衍說奉陽君即述上文令公孫)
(衍說李兌也其下豈得為兌言乎又/後有循燕觀趙語以為兌言則不通)臣之所以堅
　三晉以攻秦者非以爲　齊得利秦之毀也(不以毀/秦為斉)
(之/利)欲以使攻宋也而宋置太子以爲王下親其上
　而守堅臣是以欲足下之速歸休士民也今太子
　赱諸善太子者皆有死心(太子爲王及走史不書/太子爲王矣而赱必王)
(之黨逐之故太子/之人以死報之)若復攻之其國必有亂而太子
　在外此亦舉宋之時也已臣爲足下使公孫衍說
　奉陽君(蘇秦從時已言奉陽死豈或襲稱如馬服/者乎𥙷曰按史蘇秦傳趙肅侯今其弟成)
(為相號奉陽君弗說秦秦去之燕奉陽君死秦復/說肅侯稱奉陽君捐舘舎而張儀之說武靈王亦)
(謂先王時奉陽君相專權擅势蔽晦先王然武靈/胡服請於公叔成而成與李兌弑主父則是肅侯)
(之丗成未亡何其前後相戾邪故大事記從古史/定以奉陽君爲公子成而削去捐舘之語考之䇿)
(屡言奉陽君而趙策尤著見扵李兊約五囯伐秦/後謀取宋之時蘇秦說趙當肅侯十六年而五囯)
(伐秦在惠文十三年相去五十年公子成執囯柄/何乆也史䇿明言捐舘舎豈得皆誤武靈易服之)
(請猶惓惓敬事其荅張儀豈得公言其罪而無所/諱哉荀子以奉陽君為篡臣而楊倞注亦疑非公)
(子成蘇秦所值者必别一奉陽君非公子成明矣/然則奉陽君果公子成乎曰謂奉陽君爲公子成)
(亦史遷之言而策無明文也五囯攻秦時成兊方/並用以成為奉陽君其時則可矣愚甞反覆䇿文)
(而有疑焉趙䇿言李兑約伐秦無功隂講於秦欲/與秦攻魏以觧怨取隂以㝎封又云齊令公孫衍)
(說李兊以攻宋㝎封又云公孫衍說奉陽君封地/莫善扵宋莫如扵隂又蘇代謂斉王臣為足下說)
(奉陽君天下散而爭秦隂必不可得既言李兊取/隂又言奉陽君取隂不應爲二人事竊以爲李兊)
(即奉陽君也何以明之趙䇿說魏之辭曰李兊留/天下之甲於成皐令秦攻魏以成其私王甞身朝)
(邯郸抱隂成負葛蘖爲趙蔽今又以河陽姑宻封/其子魏策則曰葉陽君約魏魏王将封其子謂魏)
(王曰云云正與前同則知葉陽者奉陽之訛奉陽/君之爲李兊其徵一也趙䇿蘇代說奉陽之辭曰)
(五國願得趙與韓氏大吏東勉齊王必無召元作/名有說見本條民燕䇿蘇代舉奉陽君之辭曰齊)
(王使公王曰命說曰必不反韓呡今召之矣其事/亦同奉陽自稱說說者兊之訛奉陽君之爲李兊)
(其徴二也燕䇿又有奉陽君李兊甚不取蘇秦之/言奉陽君李兊者並舉其封邑姓名言之也其下)
(誤以蘇代為蘇秦則亦因蘇秦所云而然說見本/條奉陽君之為李兊其徴三也按趙丗家公子成)
(李兊既殺公子成田不礼而定王室公子成爲相/号安平君則安平乃成之封史表安平属涿郡吾)
(志青州有安平縣元属定州皆趙地也奉陽則未/有考而非奉陽矣史遷不明奉陽君為二人又誤)
(以為公子成是以紛紜殺舛論者莫知所從今以/策文考之而得其說如此餘見各章可參觀也)
　曰君之身老矣封不可不可早定也爲君慮封莫
　若於宋他國莫可夫秦人貪韓魏危(近秦/故)燕楚僻
(元作/辟)辟中山之地薄(𥙷曰時中山巳滅/此言其故地爾)莫如於隂
失今之時不可復得已宋之罪重齊之怒深殘亂
宋德(元作/得)得(𥙷曰得/字訛)大齊定身封此百代一時也
已奉陽君甚貪(元作/食)食(𥙷曰恐/貪字訛)之唯得大封齊無
大異(言奉陽欲得隂以太其封/而齊待之未有異數不可)臣願足下之大發
攻宋之舉而無庸致兵以觀奉陽君之應足下也
縣隂以甘之(許之而未/與故曰縣)循有燕以臨之(循言與燕/順臨猶制)
(也不徒甘之/必或制之)而臣待忠之封(待猶将忠猶實也王/待之封而巳實之正)
(曰勸之定封故曰/臣且將忠之以封)事必大成臣又願足下有地効
於襄安君(盖趙人正/曰無考)以資臣也足下果殘宋此兩
地之時也(言有斉又得宋正曰兩地言斉與趙可/並得宋地此謂斉王言豈得言有斉乎)
足下何愛焉若足下不得志於宋與國何敢望也
(與國趙也言奉陽襄安不敢望封正曰上/言兩得地此言齊不得志則趙不敢望)足下以
此資臣也臣循燕觀趙(觀言其/無所事)則足下擊潰而决
天下矣(潰潰癰也盖喻其制天下之易也决猶制/正曰賁壊也此喻宋擊潰壊之宋而决制)
(天下矣正曰公孫衍爲秦相而遂在秦武王四年/武靈王之十九年也後爲魏所殺雖不知何年然)
(去李兊合從時已逺此公孫衍恐非犀首也考之/秦䇿亦有宋罪重止百丗之一時巳数語彼以爲)
(穰侯之言亦此時事也說見/後○爲足爲君之爲去聲)
齊攻宋奉陽君不欲客謂奉陽君曰君之春秋髙矣
而封地不定不可不熟圖也秦之貪韓魏危燕(完/作)
(衛)衛(正曰上/章作燕)楚僻(元作正盖僻四声近四又訛/作正字𥙷曰冝注元文下)正
中山之地薄宋罪重齊怒深殘伐亂宋定身封德
強斉此百代之一時也(正曰趙䇿說奉陽君取隂/之辭自宋罪重以下至百)
(丗之一時巳凡兩見而秦䇿亦有之以爲謂穰侯/趙策又曰魏冉必妬君之有隂按隂即陶宋地冉)
(所封也秦記昭王十二年樓緩免穰侯魏冉爲相/十六年冉免封公子市宛公子悝鄧魏冉陶爲諸)
(侯冉傳云免樓緩而魏冉相冉謝病免以燭壽爲/相燭免復相冉乃封於穣後益封陶居曰穰侯大)
(事記先書穰侯魏冉爲相從本後書復以魏冉爲/丞相封於穰與陶謂之穰侯又封公子市爲宛侯)
(公子悝爲鄧侯/又謂三子之封皆取於鄰囯秦/去年取宛今年函鄧穰陶雖不載何年得之盖亦)
(近歳按赧王十四年秦伐韓取穰大事記巳書之/矣獨以陶爲近歳所取則眩於史文未考其實且)
(㩀秦紀則冉始相巳封穰後相封陶於傳則復相/時封穰後益以陶巳有不合大事記從之亦偶未)
(察獨見於䇿者可考李兊約五囯伐秦後欲取隂/定封說穰侯者亦勸之䇿文容有復混而其事實)
(並一時是時斉欲攻宋秦禁之斉欲與趙故說者/勸李兊上距冉復相秦五歳爾使冉已封陶兊安)
(得欲之而言者亦安得云冉妬君之有隂因此言/而知冉之未封陶而欲得之也其後斉㓕宋两年)
(而爲五囯所破趙旣不取陶而斉亦卒不能有穰/侯之取陶在此時欤或謂魏䇿謂穰侯云君攻楚)
(取宛穰以廣陶封以封陶在前竊謂秦之取穰冉/之封穰固無疑矣獨取陶定封歳月不載而史所)
(謂後益封陶號曰穰侯者辭亦不明意者陶之封/大而入厚冉囯於陶如取剛壽之類皆云廣陶封)
(故魏䇿之言如此而宛亦非冉封不足據信使冉/封陶當曰陶侯而稱穰侯知始封穣必非誤也)
五國伐秦無功罷於成臯趙欲講(元從才從/冓下同)搆(正曰/本文)
(推堅約而講君必無講二/處作講字今當悉從舊)於秦楚與韓魏將應之
　齊弗欲蘇代謂齊王(閔)曰臣巳爲足下見奉陽君
　矣臣謂奉陽君曰天下散而爭秦(爭一作事/爭先事之)秦必
　據宋魏冉必妬君之有隂也秦王貪魏冉妬則隂
　不可得巳矣君無講搆齊必攻宋齊攻宋則楚必
　攻宋魏必攻宋燕趙助之五國據宋不至一二月
　隂必得矣得隂而講搆秦雖有變君無患矣(趙非/不可)
(以與秦講而不可獨講獨講則示秦弱秦必輕之/今助四囯攻宋而得隂是五囯爲一也不懼秦矣)
　若不得巳而必講搆(據此時趙可以無講故云正/曰不得巳而必搆非可以無)
(搆也疑此句巳字誤上句得隂而/搆此句當云不得隂而必搆乃順)則願五國復堅
　約(同伐秦也先伐/後講則不示弱)五國(補兩/字)願得趙(時趙/强故)足下雄
　飛(雄者衆/雌所從)與韓氏大吏東勉(元作/免)免(補曰免/即勉通)齊王
　必無名禁(𥙷正曰姚本必無召呡/也此名字訛當作召)珉呡也(元作呡/下同前)
(齊甞使韓珉處趙有秦私也今五囯約講秦勉斉/同之諸囯必無辭止珉使無私秦正曰燕䇿蘇代)
(說燕之辭曰奉陽君告朱讓與趙足曰斉王云云/必不友韓呡今召之矣此名字當作召無疑前䇿)
(言韓呡處趙魏疑斉有秦私韓䇿秦王曰韓呡與/我交又云韓呡相斉此下文云天下爭秦秦内韓)
(呡於斉呡盖韓人之善於齊秦者今代勸奉陽君/合諸侯與韓氏大吏勉斉王共合從則斉必不召)
(呡/也)使臣守約若與國(秦本非與今講必使之如與/也正曰與囯言五囯也故云)
(有信約者則四囯攻之無倍約者/而秦侵敗約則五囯復堅擯之)有倍約者(倍並/音背)
　以四國攻之無倍約者而秦侵約五國復堅而儐
(元作/賔)賔(補曰擯通荘/子賔於郷里)之今韓魏與齊相疑也若復
　不堅約而講(此因/舊)臣恐與國之大亂也齊秦非復
　合也必有觭(元作踦/下同)踦重者矣(角一俯一仰曰觭/言有一重正曰公)
(羊傳踦閭何休說開一扇閉一扇一人在内/一人在外曰踦說苑切踦即倚字義皆訓偏)後合
　與觭踦重者皆非趙之利也(補曰後合/即上復合)且天下散
　而事秦是秦制天下也秦制天下將何以天下爲
(天下自爲秦用/趙無所用之也)臣願君之蚤計也天下爭秦有六
　舉(𥙷曰爭秦一本/此下皆作事秦)皆不利趙矣天下爭秦秦王(昭)
　受負海(衍内/字)内之國(山東皆負海正曰三晉非/負海也恐負字因下文衍)合
　負親之交(天下甞横而親秦矣/巳而負之仐復合之)以據中國而求利
　於三晉是秦之一舉也秦行是計不利於趙而君
　終不得隂一矣天下爭秦秦王内韓珉呡於齊内
　成陽君於韓相魏懐於魏(此皆其囯人之與秦事/者故秦納之正曰韓呡)
(非齊/人)復合衍(公孫衍時相魏雅不善秦今相懐因/徳合之正曰公孫衍非犀首說見前)
　交兩王(秦魏正曰上言斉韓/魏此兩王謂燕趙也)王賁韓佗之楚(元作/曹此)
(皆秦/人)曹(正曰曹軰也下有皆字文勢宜然/五囯必無楚韓佗恐韓人餘無考)皆起而
　行事是秦之一舉也秦行是計也不利於趙而君
　不得隂二矣天下爭秦秦王受齊受趙三強三親
(此三皆强/囯自相親)以據魏(據猶/臨之)而求安邑(秦求/之)是秦之一
　舉也秦行是計齊趙應之魏不待伐抱安邑而倍
　秦(此倍益也𥙷曰/姚本倍作信)秦得安邑之饒魏爲上交韓必
　入朝秦過趙巳安邑矣(過猶勝也言秦行此䇿不/論其他止得安邑已勝於)
(趙矣𥙷曰巳以通言秦之勝趙以得魏之安邑按/魏獻安邑在赧王二十九年大事記書於五國伐)
(秦之前據此䇿則伐秦後事也○此/下姚本復有是秦之一舉也六宇)秦行是計不
　利於趙而君必不得隂三矣天下爭秦秦堅燕趙
　之交以伐齊收楚與韓珉呡而攻魏(伐齊得之則/呡爲用正曰)
(前言内韓呡於齊者謀如此也呡自善於秦者/前時魏疑其有秦私必不合於魏故使之攻魏)是
　秦之一舉也秦行是計而燕趙應之燕趙伐齊兵
　始用(交鋒/之𥘉)秦因收楚而攻魏(三國交鋒勢不得解/故得以此時收攻二)
(國)不至一二月魏必破矣秦舉安邑而塞女㦸(地/缺)
(正曰女㦸地/名在太行西)韓之太原絶(𥙷曰太原正義以爲/太行當是說見燕䇿)下
　軹(元作/咫)咫(𥙷曰說/見前)道南陽而(元作/髙)高(𥙷曰疑/字有誤)伐魏
　絶韓包二周即趙自消爍矣國燥於秦(燥猶爍補/曰姚本注)
(燥一/作爍)兵分於齊非趙之利也而君終身不得隂四
　矣天下爭秦秦堅三晉之交攻齊國破財(元作𥙷曰/曹/一)
(本作/財)屈(三晉破/屈也)而兵東分於齊(兵分謂魏正/曰謂三晉)秦按
　兵攻魏取安邑(此與上始用兵而/攻收同正曰不同)是秦之一舉也
　秦行是計也君按救魏(按謂安然正曰即/上文按兵之按)是以攻
　齊之已敝救之而(𥙷兩字正曰一本無/救字救即敝字訛衍)與秦爭戰
　也君不救也韓魏焉免西合(合合秦𥙷曰/焉於䖍切)國在謀
　之中(在秦/謀中)而君有終身不得隂五矣(有猶又𥙷曰/姚云劉作又)
　天下爭秦秦案爲義存亡繼絶固危扶弱定無罪
　之君必起中山與勝焉(勝中山之後/正曰無㩀)秦起中山與
　勝而趙宋同命(此時宋小弱言趙失中/山聽命於秦與宋同也)何暇言隂
　六矣故曰君必無講則隂必得矣奉陽君曰善乃
　絶和於秦而收齊魏以成取隂(𥙷曰蘇代爲燕反/間勸齊伐宋將以)
(敝齊其勸趙之共攻者恐趙之合秦而齊秦方悪/爾然趙卒不合齊伐宋者害齊之驕而止歟抑别)
(有故也按燕䇿蘇代說燕於趙以伐齊奉陽君不/聽乃入齊惡趙令齊絶於趙又代謂燕昭王曰臣)
(離齊趙齊趙已孤矣趙之不合齊其後竟合燕以/頗齊殆以此歟○大事記齊湣王與魏楚滅宋三)
(分其地魏得其梁陳留齊得其濟隂東平楚得其/沛考之史年表齊魏丗家皆止言齊滅宋獨宋丗)
(家稱與楚魏伐宋三分其地此大事記所據也按/蘇代說燕之辭曰齊王南攻楚西困秦又以其餘)
(兵舉五千乗之勁宋謂秦之辭曰攻宋所以爲王/也齊強輔之以宋楚魏必恐恐必西事秦使當時)
(齊與楚魏合其言豈若是乎史稱齊旣㓕宋南割/楚之淮北西侵三晉是其乗滅宋之強併奪楚魏)
(地而謂與之分宋地豈其實哉樂毅勸燕昭王約/趙楚魏伐齊其言曰主若欲攻齊莫若結於趙且)
(又淮北宋地楚魏之所欲也年表燕破齊之年書/楚趙取齊淮北大事記因之按此言則楚魏分地)
(當是樂毅破齊後事宋/世家所記者豈非誤邪)
趙收天下且以伐齊蘇厲(元作/秦)秦(𥙷曰史/作厲)爲(𥙷曰/去聲)齊
上書說趙王曰臣聞古之賢君德行非施於海内
也教順慈愛非布於萬民也祭祀時享非當於鬼
神也甘露降風雨時農夫登(榖熟/曰登)年糓豐盈衆人
善之而賢主悪之(惡心不安也以其無以/致之故𥙷曰一本喜之)今足下
功力(謂戰/伐)非數痛加於秦國而怨毒積惡非曽深
陵於韓也(𥙷曰曽恐即増姚云/曽本作非素深於韓)臣竊外聞大臣及
下吏之議皆言主前專據(言行之/不疑)以秦爲愛趙而
　憎韓臣竊以事觀之秦豈得愛趙而憎韓哉欲亡
　韓吞兩周之地故以韓爲餌(趙時惡韓故秦以亡/韓悅趙趙遂以爲愛)
(巳也𥙷曰秦兩憎韓及以韓爲餌之韓史並作/齊說見後且亡韓吞兩周文義明作齊則不順)先
　出聲於天下欲鄰國聞而觀之也(觀其/愛趙)恐其事不
　成故出兵以侔示趙魏(虚以伐/韓示之)恐天下之驚覺故
　㣲伐(𥙷𥙷曰㣲下有缺文史/作徴兵於韓以威之)韓以貳之(貳猶/疑)恐天
　下疑巳故出質以爲信聲德於與國而實伐空韓
(如上文則伐韓非秦所急也此言實伐者韓之在/秦掌握中物耳故不急於伐恐趙不以爲徳故終)
(伐之其伐之亦欲以吞周而非/愛趙也正曰實欲伐空虚之韓)臣竊觀其圖之也
　議秦以謀計(議猶意正曰一本/議以爲秦計謀)必出於是且夫說
　士之計皆曰韓亡三川魏滅晉國(晉囯謂/安邑)是(元作/恃是)
　恃(𥙷曰恃非/所恃也)韓未窮而禍及於趙(三晉唇齒之囯/故晉亡則魏㓕)
(魏㓕而禍及於趙/不待韓㓕盡也)且物固有勢異而患同者又有
　勢同而患異者昔者楚人乆伐而中山亡(此言楚/受秦伐)
(趙無秦患故破中山㓕之故秦昭八年再敗楚遂/言趙破中山正曰大事記中山恃魏楚魏乆連兵)
(中山失助而亡今詳此言亦失考年表武灵王二/十五年攻中山而秦韓魏齊擊楚敗唐昧亦此時)
(也說見燕/魏等䇿)今燕盡韓之河南(盡言得其地𥙷曰盡/韓之河史作燕盡齊)
(之北/地)距沙丘而至鉅鹿之界(鉅鹿冀/州郡)三百里(自此/皆言)
(近/趙)距於扞關至於榆中(屬金城下/衍千字)千五百里(𥙷曰/距於)
(云云史作秦之上郡近扞関至於榆中千五百里/榆中上郡見前自上郡至榆中則千五百里爲是)
(楚有扞関說見前策大事記云扞者扞敵之扞非/関名也此趙扞敵之関非獨楚有之趙之扞関陸)
(地之関楚之扞/関水道之關也)秦盡韓魏之上黨則地與國都(囯/謂)
(趙)邦屬而壤挈者(言爲秦所取/挈言取之易)七百里秦以三軍
　強弩坐羊腸(元作/唐)唐之上即地去邯鄲二十里且
　秦以三軍攻王之上黨而危其北則勾注之西(属/鴈)
(門𥙷曰括地志云勾/注山在鴈門縣西北)非王之有也今踰(元作/魯)魯(𥙷/曰)
(字義/未詳)勾注禁常山而守(守猶/閉)三百里通於唐曲遇
(元作/吾)吾(正曰當作逆曲遇音/顒史注中牟曲遇/聚鄭州縣非此所指按齊䇿權之難章云)
(燕戰勝兵罷趙可以取唐曲逆唐即唐縣曲逆蒲/隂縣並屬中山此曲下必逆字也一本止作唐曲)
(亦缺/誤)此代馬胡駒不東(𥙷曰胡駒史作胡犬郭璞/云胡地野犬似狐而小也)
　而崑山之玉(後志金城臨羌有崑山正曰禹貢雍/州貢球琳琅玕爾雅崑崙虚之璆琳)
(琅玕李斯傳崑山之玉正義云崑岡在于闐囯東/北出玉按武帝以于闐山出玉故號玉所出曰崑)
(崙)不出也此三寳者又非王之有也今從於強秦
　與(元作/囯)國之伐齊臣恐其禍出於是矣五國之王
(齊楚魏韓燕𥙷曰姚/本五囯上有昔者字)嘗合横而謀伐趙三分趙國
　壤地著之盤盂(取太公爲武王作盤盂之/銘𥙷曰言其曰見而不忘)屬之讎
　柞(讎柞酬酢同言其相/屬伐趙於酬酢之間)五國之兵有曰矣齊(元作/韓下)
(並/同)韓乃西師以禁秦國(禁閉/拒之)使秦發令素服而聽
(今令其囯素服者兵敗/以喪禮自居也史不書)反温軹(元作枳並/屬河内)枳高平
　於魏(髙平屬臨淮安定亦有正曰括地志云高平/故城在懐州河陽縣西言臨淮者繆安定秦)
(地亦非温枳皆河内/故當以懐州者爲正)反三公什清於趙(公字疑誤/安定有三)
(水朔方有三封渤海有三户皆近趙張儀塞什谷/之口當屯㽞之道則什近屯留後志中牟注有清)
(口皆趙地也正曰三公二字有誤史云反高平根/柔於魏反巠分先俞於趙根柔未詳/文巳眀括)
(地志云勾注山一名正陘山爾雅云/陵西/踰􁆘門疑此巠分乃巠山先俞即西俞也)此王
之明知也夫齊韓事趙宜爲上交(以其有志/爲趙閑秦)今乃
以邸罪取伐(邸抵同坐也正曰/姚本作抵當也)臣恐其後事王不
敢自必也(𥙷曰一王事/王者之云云)今王收齊(𥙷)天下必以王
爲得齊韓齊(𥙷)危社稷以事王(𥙷曰姚云/危曽作抱)天下必
重王然則齊韓義王以天下就之(趙得天下之交/而屈就齊故齊)
(以爲/義)下至齊韓慕王以天下收之(就之上也故收/言下正曰就者)
(屈就之收/者收結之)是一世之命制於王已臣願大王深與
左右群臣卒計而重謀先事成慮而熟圖之也(趙/惠)
(文十六年有正曰史趙丗家惠文十五年燕昭王/與趙韓魏秦共撃齊齊敗走燕獨深入取臨淄十)
(六年秦復與趙數擊齊齊人患之蘇厲為齊遺趙/王書云云於是趙乃輟謝秦不擊齊大事記是時)
(齊地皆入燕獨莒即墨僅存蘇厲之書皆不及之/恐非此時事按䇿多為韓言乃趙将擊韓而厲為)
(韓止之者其間事實皆明爲韓而首云伐齊爲齊/殊不合决有誤而史一切以韓爲齊抑馬遷之所)
(改欤然趙伐韓事亦不知在何時其文及地名亦/多舛異不同強爲之說鮑專據史文輙改大不然)
(也)
秦攻趙藺離石祁㧞趙以公子郚(𥙷曰/音吾)爲質於秦而
請内焦(弘農陜有焦城正曰大事記據此/愚疑非此地姚云一作應下同)黎(東郡/有黎)
(即黎/陽)牛狐之城(地/缺)以易藺離石祁於秦(元作/趙)趙趙
背秦不予焦黎牛狐秦王(昭)怒令公子繒請地趙
王乃令鄭朱對曰夫藺離石祁之地曠逺於趙而
近於大國有先王之明與先臣之力故能有之今
寡人不逮(不及/先王)其社稷之不能恤安能收恤藺離
石祁乎寡人有不令之臣實爲此事也非寡人之
　所敢知(補曰鄭朱之對/辭氣類左氏)卒背秦秦王大怒令衛胡
　易(史無易字補曰秦紀/中更胡傷說見後)伐趙攻閼與(後志上黨涅/有閼與補曰)
(大事記潞州絧鞮縣西北/閼與震閼阿葛切與音預)趙奢將救之(此二十九/年破趙閼)
(與/下)魏令公子咎以銳師居安邑以挾秦(挾牽制之/正曰夾持)
(之)秦敗於閼與反攻魏幾(魏將正曰幾邑名正義/云或屬齊或屬魏當在)
(相潞之間幾/音機一音祁)廉頗救幾大敗秦師(補曰按而周䇿/蘇厲謂周君曰)
(敗韓魏殺犀武攻趙取藺離石祁者皆白起則此/舉乃起将也按顯王四十一年秦敗趙殺趙相取)
(離石赧王二年秦㧞趙藺虜趙莊藺弓而此言取/二城在伊闕戰後史載扵赧王三十二年豈戰囯)
(地里不常後復屬趙而今爲秦所㧞與赧之三十/四年當惠文十八年前一年秦㧞我兩城是年秦)
(㧞我石城豈即此三邑而石城即離石邪末言戰/閼與攻幾事皆因此按史趙奢攻秦閼與在惠文)
(二十九年廉頗攻幾在惠文二十三年今䇿戰閼/與而後攻幾前後不同大事記謂幾本屬魏亷頗)
(取之自是遂屬趙秦師旣為趙奢所敗師還因擊/幾故下文稱救幾也又按秦紀中更胡傷攻趙閼)
(與在趙奢破秦次年年表秦擊我閼與城不㧞是/再攻閼與也與䇿亦舛大事記從史書之而不辨)
(當詳/之)
鄭同北見趙王趙王曰子南方之愽士也(同鄭人鄭/在趙之南)
(愽士辯愽之土補曰秦官有愽士/或戰囯儒士有此稱姚本作傳士)何以教之鄭同
曰臣南方草鄙之人也(鄙猶/野)何足問雖然王致之
於前安敢不對乎臣少之時親嘗教以兵趙王曰
寡人不好兵(補曰故爲/反辭也)鄭同因撫手仰天而笑之
曰(撫摩/也)兵固天下之狙喜也(狙玃屬而狡黠言兵/家如之而可喜正曰)
(狙猶楊雄所謂狙詐也/言此固詐者之所喜)臣故意大王不好也(𥙷曰/故固)
(通)臣亦嘗以兵說魏昭王(昔/曰)昭王亦曰寡人不喜
　臣曰王之行能如許由乎許由無天下之累故不
　愛(元作/受)受也今王既受先王之傳欲宗廟之安壤
　地不削社稷之血食乎王曰然(此下/同對)今有人操隋
　侯之珠持(下脱/一字)丘之環(未/詳)萬金之財時(𥙷曰一本/標作特)
　宿於野内無孟賁之威荆慶之㫁(荆成荆范雎傳/注古勇士又慶)
(卿古字通應訓荆有佽非斬蛟孔子聞之愽物志/以爲荆軻非也又或是成荆慶忌二人說林訓曰)
(王子慶忌足躡麋鹿手搏兕虎/補曰呉越春秋慶忌呉王僚子)外無弓弩之禦不
　出宿夕(一宿一夕/夕𥘉夜)人必危之矣今有強貪之國臨
　王之境索王之地告以理則不可說以義則不聽
　王非戰國守圄之具(圄亦/守)其何以當之王若無兵
　鄰國得志矣趙王曰寡人請奉教(彪謂鄭同陳喻/甚高然自春秋)
(至是天下未甞無兵故孔孟皆以兵爲諱今舎/爼豆之事仁義之說而專談兵此益多之論也)
樓緩將使伏事辭行(伏猶隱也将出使恐王疑之於/辞日以隱伏之事要王使信已)
(也正曰伏事句/隱秘之事也)謂趙王曰臣雖盡力竭智死不復
　見於王矣王曰是何言也固且爲書而厚寄卿樓
　子曰王不聞公子牟夷(宋公/子)之於宋乎非肉不食
(言其貴荘十年/注肉食在位者)文張(他囯人正/曰無考)善客(宋王善之正/曰地引前事)
　惡公子牟夷宋(元作/寅)寅然之(𥙷之字言牟夷之親/而文張以逰客能使)
(宋聽其說况已乎正/曰寅然上下有缺誤)今臣之於王非宋之於公子
　牟夷也而惡臣者過文張故臣死不復見於王矣
　王曰子勉行矣寡人與子有誓言矣樓子遂行後
　以中牟反入梁(史不書𥙷曰中牟趙邑也見前䇿/趙敗長平後欲割地搆秦樓緩自)
(秦来趙王与之計云云此章時不可/考以中牟反入梁或者祕謀之事欤)候者來言而
　王弗聽曰吾已與樓子有言矣(此言姦人/不可盡信)
燕封宋人榮蚠(𥙷曰蚠/符分反)髙陽君使将而攻趙趙王因
　割濟東三城合(元作令/下同)令盧(属太/山)髙唐(属平/原)平原
陵地城市邑五十七(平原属/青州)命以與齊而以求安
　平君而將之馬服君謂平原君曰國奚無人甚哉
　君致安平君而將之乃割濟東三城(𥙷)合令(𥙷曰/姚云)
(一本無大/事記去令字)城市邑五十七以與齊此夫(夫辞也/謂三城)予
(𥙷曰宇誤/姚本作子)子(𥙷曰大事記并/删夫予二字)與敵國戰覆軍殺將
　之所取割地於敵國者也(此取之彼/割之也)今君以此與
齊而求安平君而將之國奚無人甚哉(𥙷曰一本/此作甚也)
(應上甚㦲盖反/覆嘆惜之辞)且君奚不將奢也奢甞抵罪居燕
　燕以奢爲上谷守燕之通谷要塞奢習知之百日
　之内天下之兵未聚奢已舉燕矣然則君奚求安
　平君而爲將乎平原君曰將軍釋之矣僕巳言之
　僕主矣僕主幸巳聽僕也將軍無言巳馬服君曰
　君過矣君之所以求安平君者以齊之於燕也茹
　肝渉血之仇邪(謂即墨/之役)其於奢也不然(奢於燕之/仇正曰奢)
(以爲/不然)使安平君愚固不能當榮蚠使安平君智又
　不肯與燕人戰此兩言者安平君必處一焉雖然
　兩者有一也使安平君智則奚以趙之強爲趙強
　則齊不復霸矣今得强趙之兵以杜燕將(杜猶/拒)曠
　日持乆(兵相持/日久)數歳令士大夫餘子之力盡於溝
　壘車甲羽毛　敝(羽毛謂箭/即裂字/正曰羽毛即羽旄)府庫倉廪
　虚兩國交以習之(習言玩/其兵)乃引其兵而歸夫盡兩
　國之兵無明此者矣是(元作/夏)夏軍也懸釡而炊(補/曰)
(未詳恐上下文有缺誤懸釡而炊前章圍晉陽云/此時或有水害大事記無夏止炊七字云已而得)
(三/城)得三城(衍也/字)也城大無能過百雉者(隱元年注/方丈曰堵)
(三堵/爲雉)果如馬服之言也(彪謂馬服之請將自知明/也其䇿安平知彼明也夫)
(安平齊宗也其不強趙以奪齊之霸人之情/也此言若易聽而不見聽孰謂平原君智乎)
趙惠文王三十年相平都都平君田單(元作都平按/史單無都平)
(之稱魏䇿三言平都今從之又按孝成元年單將/趙師攻燕二年爲相盖相平都而將之實自惠文)
(至孝成乃攻燕復相也正曰史趙丗家惠文王三/十三年卒孝成王元年田單將趙師攻燕及韓二)
(年田單爲相此稱都平君是仍齊相之稱都平即/安平也故大事記俱作安平君魏䇿長平之役平)
(都君云云不言是田單也惠文三十年正趙奢破/秦軍閼與後一歳單未至趙之疑三十年下有缺)
(文)問趙奢曰吾非不說將軍之兵法也所以不服
　者獨將軍之用衆用衆者使民不得耕作糧食輓
　賃(賃所稅/於民者)不可給也此坐而自破之道也非單之
　所爲也單聞之帝王之兵所用不過三萬而天下
　服矣今將軍必負十萬二十萬之衆乃用之此單
　之所不服也馬服君曰(𥙷曰馬服注見秦䇿張華/曰趙奢家在邯鄲西山上)
(謂之馬/服山)君非徒不逹於兵也又不明其時勢(兵則/吴干)
(之喻時勢則萬/囯七囯之異)夫呉干之劒(呉王使干將/鑄之故云)肉試則
　斷牛馬金試則截盤匜(匜盥器𥙷曰荀子作蠫/盤孟注銅器引䇿文)薄
　之柱上而擊之(薄猶迫補/曰薄音搏)則折爲三質之石上而
　擊之(質以石/爲鑕)則碎爲百今以三萬之衆而應強國
　之兵是薄柱擊石之謂也(補曰言劒雖利然薄之/於柱質之於石而擊之)
(則不敵於柱石之堅必折且碎一/本之謂作之類荀子注引呉干將)且夫呉干之劔
　材難(材謂脊脾之/類不易得也)夫無(元作/毋)毋(補曰/無通)脊之厚而鋒
　不入無脾之薄(脾近/刄処)而刄不斷兼有是二者無鈎
　竿(元作罕/下同)罕(正曰一本作罕是下同/罕即咢字鍔同刃鋒也)鐔蒙須之便
(鉤劒頭鐶竿與/同集韻柄也鐔珥鼻也蒙須疑/爲劒䋲猶蒯緱也爾雅草有夫須盖以革爲繩正)
(曰鉤亦劒屬姚云曽本須作/項亦未詳補曰鐔徐心反)操其刄而刺則未入
　而手断君無十餘(正曰恐即/上文丂字)二十萬之衆而爲此
　鉤竿罕鐔蒙須之便而徒以三萬行於天下君焉
　能乎且古者四海之内分爲萬國城雖大無過三
　百丈者人雖衆無過三千家者而以集兵三萬(集/言)
(平時團集/非烏合也)距比奚難哉今取古之爲萬國者分以
　爲戰國亡不(補)能具数十萬之兵曠日持乆数歳
　即君之斉已(言以三萬拒数十万必敗亡也斉嘗/爲燕昭所破故云正曰能具云云即)
(不云斉以二十萬/衆攻荆五年之事)齊以二十萬之衆攻荆五年乃
　罷趙以二十萬之衆攻中山五年乃歸(此言雖衆/猶不亟得)
(志呪三/萬乎)今者齊韓相方(方猶比/猶敵)兩國圍攻焉(兩國/或圍)
(或/攻)豈有敢曰我其以三萬救是者乎哉今千丈之
　城萬家之邑相望也而索以三萬之衆(索猶/求)圍千
　丈之城不存其一角(言城大兵少曾不梁/城之一角豈能合圍)而野戰
　不足用也(既不能圍/亦不可戰)君將以此何之平都都平君
　喟然太息曰單不至也(至猶及也言慮不及此彪/謂兵不期少多啇敵為數)
(耳單也以少擊衆竒兵也奢也以衆敵衆正兵也/論兵者當必正為常而用之則務出竒竒不可論)
(也單也四於即墨之勝欲以竒為常而廢正此其/論所以屈也補曰兵不期多少商敵為數此論是)
(矣而有所未尽以其論兵而不論将也單之破燕/盖乗衆之憤懈而設竒駭之奢之救閼與曰道逺)
(險狹猶兩䑕闘穴中将勇者勝其後卒以計敗秦/而長平之役括以四十五萬之衆而不免於白起)
(将善則能以少而勝不善則雖多而亦敗爾雖然/人知少之害而未知多之累曹操以八十萬而敗)
(于赤壁將非不善也故韓信之論高帝曰不過能/将十萬而多多益辦獨信能之論兵者可以不知)
(将/㦲)
　　　孝成王(惠文王子元年補曰名丹/赧王五十年丙申)
趙太后(恵文王/威后)新用事秦急攻之趙氏求救於齊齊
　曰必以長安君爲質(長安孝成母弟補曰索隱云/趙亦有長安今地缺按趙丗)
(家封長安君以饒正義云/即饒陽也明長安是號)兵乃出太后不肯大臣
　強諌太后明謂左右有復言令長安君爲質者老
　婦必唾其面左師(官/名)觸讋願見太后盛氣而揖之
　入而徐趨至而自謝曰(補曰觸讋姚云一本無言/字史亦作龍按說苑魯哀)
(公問孔子夏桀之臣有左師觸龍者謟䛕不正人/名或有同者此當從讋以别之○願見太后姚本)
(復有太后字史同○史云胥/之入徐趋而坐胥字當是)老臣病足曾不能疾
　走不得見乆矣竊自恕(乆不見冝得罪/今自寛而求見)恐太后玉
　體之有所郄也(郄郤同以巳病足因恐後/不能前亦自恕以及人也)故願望
　見太后曰老婦恃輦而行(補曰望見太后姚本/復有太后字史同)曰
　日食飲得無衰乎曰恃鬻耳(補曰鬻粥同姚/云一本去鬲字)曰老
　臣今者殊不欲食乃自強步日三四里少益嗜食
　和於身曰老婦不能太后之色少解左師公曰老
　臣賤息舒祺(息其子舒/祺名也)最少不肖而臣衰竊愛憐
　之願令𥙷黒衣之數(屍祝之服所謂祇服又蕭望/之傳注朝時皆着皂衣正曰)
(祇服韻書好衣也按晉輿服志秦人以袀玄爲祭/服鮑其誤以礿爲祇乎増韻黑衣戎服左氏均服)
(振振均即袀以下文衛王官推之戎服/是也𥙷曰數史作缺願令一本願得)以衛王宫
　没死以聞(没者沉溺之辞/𥙷曰没史作昧)太后曰敬諾年幾何矣
　對曰十五歳矣雖少願及未填溝壑而託之(死則/塡壑)
　太后曰丈夫亦愛憐其少子呼對曰甚於婦人太
　后曰婦人異甚(異於丈夫/而有甚焉)對曰老臣竊以爲媪之
　愛燕后(媪女老稱后太后女𥙷曰一本標媪一本/作太后太后稱媪非也春秋後語並作太)
(后媪烏/老反)賢於長安君曰君過矣不若長安君之甚
　左師公曰父母之愛子則爲之計深逺媪之送燕
　后也持其踵爲之泣念悲其逺也(念且/悲)亦哀之矣
　巳行非弗思也祭祀必祝之祝曰必勿使反(失意/於燕)
(乃反/爾)豈非計乆長有子孫相繼爲王也哉太后曰
　然左師公曰今三世以前至於趙之爲趙趙王之
　子孫侯者其繼有在者乎曰無有曰微獨趙(㣲猶/非)
　諸侯有在者乎曰老婦不聞也(此下左師對𥙷曰/史此下有曰字)
　此其近者禍及身逺者及其子孫豈人主之子侯
(𥙷曰一/本作孫)則必不善哉位尊而無功奉厚而無勞而
　挾重器多也(重器謂名位金玉正/曰位字上下文可考)今媪尊長安之
　位而封以膏腴之地多予之重器而不及今令有
　功於國一旦山陵崩長安君何以自託於趙老臣
　以媪爲長安君計短也故以爲其愛不若燕后太
　后曰諾恣君之所使之於是爲長安君約車百乗
　質於齊齊兵乃出子義(趙之/賢人)聞之曰人主之子也
　骨肉之親也猶不能恃無功之尊無勞之奉以守
　金玉之重也而況人臣乎(趙記元年有彪謂觸讋/諒毅皆以從容納說而)
(取成功與夫強諌於廷怒罵於坐髪上衝冠自待/必死者力少而功倍矣元帝謂張猛曰聽人不當)
(如是邪二士有焉𥙷曰程子釋易納約自牗曰左/師觸讋因其明而導之故其聽也如響謂張良招)
(四晧輔太子亦然愚謂二事同傳可也燕䇿陳翠/說太后章與觸讋類亦可並觀諒毅事不同後亦)
(失對辨/說見後)
秦王(昭)謂公子他曰昔歳殽下之事(即秦惠七年五/囯攻函谷事函)
(殽地近故云補曰按趙丗家孝成二年受韓上黨/長平之敗在七年秦惠七年五囯攻秦至孝成二)
(年凡五十四年秦惠十三年敗楚藍田距此四十/九年又韓襄王十四年與齊魏共擊秦於函谷河)
(渭絶一日距孝成二年爲三十五年稍近然逺引/前事者祗欲言韓之不可下伐耳年表破長平在)
(孝成六年/與丗家異)韓爲中軍以與諸侯攻秦韓與秦接境
壤界其地不能千里展轉不可約(展轉猶/反覆)日者秦
楚戰於監田(秦惠文後/十三年)韓出銳師以佐秦秦戰不
利因轉與楚不固信盟唯便是從韓之在我心腹
之疾吾將伐之何如公子他曰王出兵韓(軍於/其地)韓
必懼懼則可以不戰而深取割王曰善乃起兵一
軍臨榮陽一軍臨太行韓(補補曰姚/本有此字)恐使陽城君
(疑當作成陽秦昭/十七入朝者也)入謝於秦請効上黨之地以爲
　和令韓陽吿上黨之守靳黈(元作/字書/無此字下同)曰秦
　起二軍以臨韓韓不能支今王(桓/惠)令韓興兵(恐守/不效)
(地/故)以上黨入和於秦使陽言之太守太守其効之
(𥙷曰索隱云漢景時始稱太守太者衍字愚按史/文止一稱太守故索隠云然此䇿凡五言之决非)
(衍當時已/有此稱矣)靳黈　曰人有言挈瓶之智(挈瓶之/人之智)不
　失守器(所守之/器謂瓶)王則有令而臣太守雖王與子其
　亦(元作/亦其)亦其猜焉(嫌其不/能守)臣請悉發(發/兵)守以應秦
(正曰悉/發守兵)若不能卒(言戰敗/不終事)則死之韓陽趨以報王
　王曰吾始已諾於應侯矣今不與是欺之也乃使
　馮亭代靳黈　馮亭守三十日隂使人請趙王曰
　韓不能守上黨且以與秦其民皆不欲爲秦而願
　爲趙今有城市之邑七十(𥙷曰史作/十七下同)願拜納之於
　王惟王才之(才財/裁同)趙王喜召平陽原君(元作平原/史作平陽)
(君趙豹是也若果平原下文不/應復云召趙勝𥙷曰原當作陽)而告之曰韓不能
　守上黨且以與秦其吏民不欲爲秦而皆願爲趙
　今馮亭令使者以與寡人何如趙豹對曰聖人甚
　禍無故之利(無故得利聖/人以爲禍)王曰人懷吾義何謂無
　故乎對曰秦𧖟食韓氏之地中絶不令相通故自
　以爲坐受上黨也且夫韓所以内趙者欲嫁其禍
　也秦被其勞而趙受其利雖強大不能得之於小
　弱而小弱顧能得之強大乎今王取之可謂有故
　乎且秦以牛田水通糧(牛田秦地缺因其水爲漕/正曰牛耕積榖水漕通糧)
(秦從渭水漕運入河洛或以爲漢世始用牛耕竊/以爲古用木耜未有金耜用人耕未用牛耕耦耕)
(者二人並耕或一人一牛亦可漢始專用牛耕也/字書犂從牛冉耕字佁牛司馬牛名犂不可謂牛)
(耕非/古也)其死士皆列之於上地(韓之上流正/曰地之上者)令嚴政
　行不可與戰王自圖之王大怒曰夫用百萬之衆
　攻戦踰年歴歳未見一城也今不用兵而得城七
　十何故不爲趙豹出王召趙勝趙禹而告之曰韓
　不能守上黨今其守以與寡人有城市之邑七十
　二人對曰用兵踰年未見一城今坐而得城七十
(𥙷此二字𥙷曰史/此有七十二字)此大利也乃使趙勝徃受地勝
　至曰敝邑之王使使者臣勝告(𥙷)太守有詔(𥙷曰/詔吿)
(也謂太/守有告)使臣勝(有詔秦/人語耳)謂曰請以三萬户之都封
　太守千户封縣令(補曰縣令/說見楚䇿)諸吏皆益爵三級民
　能相集者賜家六金馮亭垂涕而免(元作勉/免辞也)勉(𥙷/曰)
(此書勉/免通)曰是吾處三不義也爲主守地不能死而
　以與人不義一也主内之秦不順主命不義二也
　賣主之地而食之(食食封/户也)不義三也辭封而入韓
(𥙷曰漢書趙封馮亭為華陽君与/趙将括距秦戦死長平与此異)謂韓王曰趙聞
　韓不能守上黨今發兵已取之矣韓告秦曰趙起
　兵取上黨秦王怒令公孫起王齮以兵遇趙於長
　平(趙記四年有馮亭下彪謂平陽嫁禍之言豈不/易曉而孝成怒之昏於利也勝禹入而順旨以)
(済其欲不幾於一言而䘮邦欤故為邦者以逺佞/人為急正曰勝禹淺謀非佞也補曰公孫起即白)
(起史王齕非齮秦將/有桓齮此恐訛舛)
秦趙戰於長平趙(補曰姚本此/有不勝二字)亡一都尉(軍尉/也)趙王
召樓昌與虞卿曰軍戰不勝尉係死(係尉名正曰/姚本係作復)
(史/同)寡人使卷甲而趨之(襲之/也)何如樓昌曰無益也
　不如發重使而爲講(元從女從冓求和也與講無/異義而此書兩字互用今以)
(御名並/作講)媾(𥙷曰說/見前)虞卿曰夫言講媾者以爲不講
媾者軍必破而制講媾者在秦(制言聽/否由之)且王之論
秦也欲破王之軍乎其不邪王曰秦不遺餘力矣
　必且破趙軍虞卿曰王聊聽臣發使出重寶以附
楚魏楚魏欲得王之重寳必入吾使趙使入楚魏
秦必疑天下合從也且必恐如此則講媾乃可爲
　也趙王不聽與平陽君爲講媾(與從/之也)發鄭朱入秦
　秦内之趙王召虞卿曰寡人使平陽君講媾秦秦
　巳内鄭朱矣子以爲奚如虞卿曰王必不得講媾
　軍必破矣天下之賀戦勝者皆在秦矣鄭朱趙之
貴人也而入於秦秦王(昭)與應侯必顯重以示天
　下楚魏以趙爲講媾必不救王秦知天下不救王
則講媾不可得成也趙卒不得講媾軍果大敗王
　入秦秦留趙王而後許之講媾(虞卿/傳有)
秦攻趙於長平大破之引兵而歸因使人索六城於
趙而講(元作御名史書此事在邯鄲圍解後按邯/鄲之圍非秦德趙而解也趙頼魏之力爾)
(何事朝秦而講以六城此䇿/以長平破懼而賂之是也)媾趙計未定樓緩新
　從秦來趙王與樓緩計之曰與秦城何如不與何
　如樓緩辭讓曰此非(衍人/字)人臣之所能知也王曰
　雖然試言公之私樓緩曰王亦聞夫公甫文伯母
　乎公甫文伯官於鲁病死婦人爲之自殺於房中
　者二八其母聞之不肯哭也相室曰焉有子死而
　不哭者乎其母曰孔子賢人也逐於魯是人不隨
(稱是人不/子之也)今死而婦人爲死者十六人(𥙷曰正義/云相室傅)
(姆之類愚按檀弓文伯之喪敬姜據其床而不哭/曰云云與樓緩之言相出入辨士之言或過史及)
(新序並作二人是止/文入字乃人字之訛)若是者其於長者薄而於婦
　人厚故從母言之爲賢母也從婦言之必不免爲
　妬婦也故其言一也言者異則人心變矣仐臣新
從秦來而言勿與則非計也言與之則恐王以臣
之爲秦也故不敢對使臣得爲王計之不如予之
王曰諾虞卿聞之入見王王以樓緩言吿之虞卿
曰此飾說也(猶餙辯此下衍秦旣觧邯/鄲割六縣而媾二十四字)秦旣解邯
鄲之圍而趙王入朝使趙郝納事於秦割六縣而
媾(𥙷曰此二十四字脱簡誤在此史以爲/章首者此䇿实非邯鄲圍解後事也)王曰何
謂也虞卿曰秦之攻趙也倦而歸乎王以其力尚
能進愛王而不攻乎王曰秦之攻我也不遺餘力
矣必以倦而歸也虞卿曰秦以其力攻其所不能
取倦而歸王又以其力之所不能攻而資之是助
秦自攻也來年秦復攻王王無以救矣王以虞卿
　之言告樓緩(史云樓緩事正曰史云趙郝/新序同止其勢必無趙矣)樓緩曰
　虞卿能盡知秦力之所至乎(至猶及也虞卿言秦/力倦而歸謂秦力所)
(及止是耳秦力/豈上是而巳乎)誠不(補)知秦力之所(元作/不)不至此
　彈丸之地猶不予也今秦來年復攻王得無割其
　内而講媾乎王曰誠聽子割矣子能必來年秦之
　不復攻我乎樓緩對曰此非臣之所敢任也昔者
　三晋之交於秦相善也今秦釋韓魏而獨攻王王
　之所以事秦必不如韓魏也今臣爲足下解負親
　之攻(趙甞親秦而復負之故秦/攻之今爲媾所以觧也)啓関通弊(元作/敝)敝
(正曰當/作幣)齊交韓魏(使其交秦/與韓魏等)至來年而下獨不取
　於秦(不爲秦/所取)王之所以事秦者必在韓魏之後也
　此非臣之所敢任也王以樓緩之言告虞卿虞卿
(補兩字補曰史此/下復有虞卿字)曰樓緩言不講媾來年秦復攻
　王得無更割其内而講媾今講媾樓緩又不能必
　秦之不復攻也雖割何益來年復攻又割其力之
　所不能取而講媾也此自盡之術也不如無講媾
　秦雖善攻不能取六城趙雖不能守亦(元作/而)而不
　至失六城秦倦而歸兵必罷(並音/疲)我以六(元作五/下同正)
(曰此五城与後五城賂斉得/王五城之五且當従本文)五城收天下以攻罷
　秦是我失之於天下而取償於秦也吾國尚利孰
　與坐而割地自弱以強秦今樓緩曰秦善韓魏而
　攻趙者必王之事秦不如韓魏也是使王嵗以六
　城事秦也即坐而地盡矣來年秦復求割地王將
　予之乎不予則是棄前資(元作/貴)貴(𥙷曰恐作/資史作功)而挑
　秦禍也(史記挑戰爲致師則/此言禍自我致也)與之則無地而給之
　語曰強者善攻而弱者不能自守仐坐而聽秦秦
　兵不敝而多得地是強秦而弱趙也以益(衍愈/字)愈
(正曰新序同史作益強然有/愈字亦通益謂増益之也)強之秦而割愈弱之
　趙其計固不止矣(言割/不止)且秦虎狼之國也無禮義
　之心其求無巳而王之地有盡以有盡之地給無
　巳之求其勢必無趙矣故曰此飾說也王必勿與
(𥙷曰按此飾說二字與前/相應則文有亂脫無疑)王曰諾樓緩聞之入見
　於王王又以虞卿之言告之樓緩曰不然虞卿得
　其一未知其二也夫秦趙搆難而天下皆說何也
　曰我將因強而乗弱(乗猶/陵)今趙兵困於秦天下之
　賀戰勝(𥙷正曰史/有勝字)者則必在於秦矣故不若亟割
　地求和以疑天下慰秦心不然天下將因秦之怒
　乗趙之敝而瓜分之(分其地如/破瓜然)趙且亡何秦之圖
　王以此㫁之勿復計也虞卿聞之又入見王曰危
　矣樓子之爲秦也(爲秦計深/而趙勢危)夫趙兵困於秦又割
　地爲和是愈疑天下而何慰秦心哉不亦大示天
　下弱乎且臣曰勿予者非固勿予而已也秦索六
　城於王王以六五城賂齊齊秦之深讎也(甞爭爲/帝正曰)
(不特/此)得王六五城并力而西擊秦也齊之聽王不
　待辭之畢也是王失於齊而取償於秦一舉結三
　國之親(韓魏本趙與/國與齊爲三)而與秦易道也趙王曰善因
　發虞卿東見齊王(王/建)與之謀秦虞卿未反秦之使
　者巳在趙矣樓緩聞之逃去(虞卿傳有次第不同/先云秦旣解邯鄲與)
(今所衍二十四字同次虞卿謂趙王曰秦之攻王/也倦而歸乎止勢必無趙矣次趙主計未定樓緩)
(從秦來止此飾說也次王必勿與樓緩聞之止緩/聞之逃去彪謂虞卿可謂見善明者矣當趙以四)
(十萬覆於長平之下凡在趙庭之臣孰不魄奪氣/䘮願講秦以偷須臾之寕卿獨爲之延慮却顧折)
(樓緩之口挫強秦之心反使秦人先趙而講於此/亦足以見從者天下之勢亡國辯士䇿必中計必)
(得而不失其正唯卿與陳軫有焉賢矣哉正曰大/事記引蘇氏云虞卿終始事趙專持從說非說客)
(也鮑以卿與陳軫並稱軫料事明切不下於卿其/勸懐王賂秦而取償於齊意亦類此他雖辯給可)
(善而言稱浮至其徃來秦楚爭寵張儀/徼貴犀首未離說客之習也豈卿比哉)
秦圍趙之邯鄲(此九/年)魏安釐王使將軍晉鄙救趙畏
　秦止於蕩隂(屬河内補曰姚云錢劉改蕩作/湯正義云蕩天郎反相州縣)不進
　魏王使客將軍辛垣衍(稱客則衍他國人仕魏也/補曰元和姓纂衍畢公髙)
(之/後)間入邯鄲(間謂/微行)因平原君謂趙王曰秦所以急
　圍趙者前與齊閔王爭強爲帝巳而復歸帝以齊
　故(由齊不稱/秦亦失之)今齊(衍閔王字今乃/㐮王爾史亦誤)閔王益弱(正曰/謂今)
(之齊視閔王巳益/弱姚本作巳益弱)方今唯秦雄天下此非必貪邯
　鄲其意欲求爲帝趙誠發使尊秦昭王爲帝(稱謚/非當)
(時語補曰/追書之辭)秦必喜罷兵去平原君猶豫未有所决
　此時魯仲連適游趙會秦圍趙聞魏將欲令趙尊
　秦爲帝乃見平原君曰事將奈何矣平原君曰勝
　也何敢言事百萬之衆折於外仐又内圍邯鄲而
　不去魏王使客將軍辛垣衍令趙帝秦今其人在
　是勝也何敢言事魯連曰始吾以君爲天下之賢
　公子也吾乃今然後知君非天下之賢公子也梁
　客辛垣衍安在吾請爲君責而歸之平原君曰勝
　請爲召而見之於先生平原君遂見辛垣衍曰東
　國有魯連先生(東囯謂斉𥙷曰/一本先生者)其人在此勝請爲
　紹介(郭璞曰紹介相佑助也𥙷曰索隱曰禮賔至/必因介以傳辭紹者継也故禮云介紹而傳)
(命)而見之於將軍辛垣衍曰吾聞魯連先生齊國
　之髙士也衍人臣也使事有職吾不願見魯連先
　生也平原君曰勝巳泄之矣(泄言巳/白之)辛垣衍許諾
　魯連見辛垣衍而無言辛垣衍曰吾視居此圍城
　之中者皆有求於平原者也今吾視先生之玉貌
　非有求於平原君者曷爲乆居此(元作/若)若(𥙷曰若/疑居字)
(訛衍史作/此無亦可)圍城之中而不去也魯連曰丗以鮑焦
(周之介士見荘子補曰韓詩外傳云周/時隱者無子㣧不臣天子不友諸侯)無從容而
　死者皆非也(其人介故/人謂之然)仐衆人不知則爲一身(不/知)
(者以其抱木死爲無以自養/不知其非丗也明已今亦然)彼秦棄禮義上首功
　之國也(秦制爵二十戰獲首級者/計功受爵時所尊上也)權使其士虜使
　其民(視民如/所虜獲)彼則肆然而爲帝過而遂正於天下
(過猶不幸𥙷曰正義云舊讀帝過句謂徧行天子/之禮過失也愚按此句亦難通過即過其之義史)
(作過而/爲政)則連有赴東海而死耳(元作/矣)矣(𥙷曰史/作耳)吾
　不忍爲之民也所爲見將軍者欲以助趙也辛垣
　衍曰先生助之奈何魯連曰吾將使梁及燕助之
　齊楚固助之矣辛垣衍曰燕則吾請以從矣若乃
　梁則吾乃梁人也先生惡能使梁助之邪魯連曰
　梁未睹秦稱帝之害故也使梁暏秦稱帝之害則
　必助趙矣辛垣衍曰秦稱帝之害將奈何魯仲連
　曰昔齊威王嘗爲仁義矣率天下諸侯而朝周周
　貧且微諸侯莫朝而齊獨朝之居歳餘周烈王崩
　諸侯皆弔齊後徃周怒赴於齊曰天崩地拆天子
　下席東藩之臣田嬰齊後至則斮之威王勃然怒
　曰叱嗟(嗟咨/也)而毋婢也(補曰正義云赴吿也今文/作訃素隠云下席言其寢)
(苫居廬謂烈王太子安王驕也/正義云而毋婢罵烈王后也)卒爲天下笑故生
　則朝周死則叱之誠不忍其求也彼天子固然(固/猶)
(必)其無足怪辛垣衍曰先生獨未見夫僕乎十人
　而從一人者寧力不勝智不若邪畏之也魯仲連
　曰然梁之比於秦若僕邪辛垣衍曰然魯仲連曰
　然則(𥙷)吾將使秦王烹醢梁王(醢肉/醤也)辛垣衍怏然
　不說曰嘻亦太甚矣先生之言也(補曰嘻嘆/言也句)先生
　又惡能使秦王烹醢梁王魯仲連曰固也待吾言
　之昔者鬼侯(徐曰鄴縣有九/侯城九一作鬼)鄂侯(鄂屬江夏正曰/左傳隱六年納)
(諸鄂注晋别邑路史云在大夏/丗本云叔虞居鄂未知即此否)文王紂之三公也
　鬼侯有子而好故入之於紂紂以爲惡醢鬼侯鄂
　侯爭之急辨之疾故脯鄂侯文王聞之喟然而歎
　故拘之於牗里之庫(牗里在/蕩隂)百日而欲令之死(𥙷/曰)
(姚本牗里之/庫欲令之死)曷爲與人俱稱帝王卒就脯醢之地
　也齊閔王將之魯夷維子執䇿而從(䇿馬䇿也𥙷/曰索隠云維)
(東萊之邑其居夷也號夷維子故晏子爲萊之夷/維人愚按維即維地志維水出宻州莒縣東北維)
(山北至今維州昌邑入/海萊夷即仐萊州也)謂魯人曰子將何以待吾
　君魯人曰吾將以十太牢待子之君夷維子曰子
　安取禮而來待吾君彼吾君者天子也天子廵狩
　諸侯避舎納(衍于/字)于(𥙷曰疑/衍史無)筦鍵(筦鑰也鍵其牡/避納者示不敢)
(有其/囯)攝衽抱几(几所/据也)親膳於堂下天子巳食而聽
　退朝也(補曰一本天子巳食退而/聽朝也史同退上有乃字)魯人投其籥(籥/鑰)
(同関下牡也/投者下其牡)不果納不得入於魯將之薛假涂於
　鄒當是時鄒君死閔王欲入弔夷維子謂鄒之孤
　曰天子弔主人必將倍殯極(倍言背之去正曰索/隱云主人不在殯東)
(將背其殯棺立西階上北面哭是倍/也天子乃於阼階上南靣弔之也)設北面於南
　方然後天子南面弔也鄒之羣臣曰必若此吾將
　伏劒而死故不敢入於鄒鄒魯之臣生則不得事
　養(齊時強二囯不納必見伐囯人不得養老事㓜/正曰索隠云謂時君弱臣强鄒魯君生時臣不)
(得盡事養死不得行賵禭之礼然齊欲行天子礼/於鄒魯其臣皆不果納之是猶秉礼而有大體也)
　死則不得飯含(以珠玉實死者之口含此謂/鄒補曰飯扶晩反含胡紺反)然且
　欲行天子之禮於鄒魯之臣不果納仐秦萬乗之
　國梁亦萬乗之國交有稱王之名睹其一戰而勝
　欲從而帝之是使三晉之大臣不如鄒魯之僕妾
　也且秦無巳而帝(無巳言無止之者正曰無/巳必欲爲之而不止也)則且
　變易諸侯之大臣彼將奪其所謂不肖而予其所
　謂賢(𥙷曰史無/兩謂字)奪其所憎而與其所愛彼又將使
　其子女䜛妾爲諸侯妃姬處梁之宫梁王安得晏
　然而巳乎而將軍又何以得故寵乎於是辛垣衍
　起再拜謝曰始以先生爲庸人吾乃仐曰而知先
　生爲天下之士也吾請去不敢復言帝秦秦將聞
　之爲却軍五十里適㑹公子無忌奪晉鄙軍以救
　趙擊秦秦軍引而去(𥙷曰秦將聞仲連之言爲却/軍五十里說者以爲辯士夸)
(辭愚竊以爲信盖仲連毅然不肯帝秦則魏救必/至聲天下之大義以作三軍之氣不戰而自倍矣)
(是時公子無忌且至連之智足以知其事之克済/不然則且有俶儻非常之畫以佐趙之急彼秦將)
(者必聞其言而憚其謀故/爾不然豈爲虚言却哉)於是平原君欲封魯仲
　連魯仲連辭讓者三終不肯受平原君乃置酒酒
　酣起前以千金爲魯連夀魯連笑曰所(元作/此)此(𥙷/曰)
(史作/所)貴於天下之士者爲人排患釋難解紛亂而
　無所取也即有所取者是商賈之人也仲連不忍
　爲也遂辭平原君而去終身不復見(仲連傳有彪/謂仲連孔子)
(之所謂逸民非周衰辯者之囿也太史公賛之貶/矣夫說人者不可一槩或委而順之若觸讋或折)
(而服之若仲連然後濟天下之務不然䛕且愎矣/正曰史遷論仲連謂指意不合大義固未當鮑以)
(爲孔子所謂逸民連雖貧賤肆志然時出而救時/亦非逸也大事記引蘇氏曰辯過儀秦氣凌髠衍)
(從横之利不入於口因事放言切中機會排难觧/紛不終日而成功逃避爵賞脫屣而去戰囯一人)
(而已斯言篾以加矣愚謂仲連事皆可稱而不肯/帝秦一節尤偉戰囯之士皆以勢為強弱而連獨)
(以義為重輕此其所以異爾𥙷/曰請為所為為却之為去声)
秦攻趙平原君使人請救於魏信陵君發兵至邯鄲
城下秦兵罷虞卿爲平原君請益地謂趙王曰夫
不鬪一卒不頓一戟(頓劒之頓正曰/頓義見秦䇿)而解二國患
者平原君之力(𥙷曰一本/有也字)用人之力而忘人之功
不可趙王曰善將益之地公孫龍(趙人著守白論/莊子稱之距是)
(逺甚豈同姓名如公孫弘者乎正曰莊子稱公孫/龍之學合同異離堅白而史平原傳稱公孫龍善)
(為堅白同異之辨荀卿傳未以爲趙人又見列子/等書同此人也史稱莊子與梁惠斉宣同時楚威)
(王欲以為相威王元年當顯王三十年故大事記/以楚相之事附見下至赧王十七年趙勝封平原)
(君則周距平原未逺也莊子書稱之噲之噲事當/宣王末年赧王元年也下至魏破秦軍邯鄲時以)
(爲赧王五十八年則周之稱公孫龍龍之在平原/君門皆相及也惟以爲仲尼弟子公孫龍者則誤)
(盖相去/逺爾)聞(𥙷𥙷曰姚云刘/添聞字史有)之見平原君曰君無覆
　軍殺將之功(言𥘉封時/以公子耳)而封以東武城趙國豪傑
　之士多在君之右(右者人道所尊𥙷曰秦漢以前/用右爲上如云位在廉頗右)
　而君爲相國者以親也(𥙷正曰故旬史/作親戚故也)故夫君封
　以東武城不讓無功(不以無/功辭之)佩趙國相印不辭無
　能一觧國患欲求益地是親戚受封而國人計功
　也(囯人受封必計其功與平原異𥙷曰勝本無功/向之受封也巳不當得今又欲益地是在親戚)
(則無功受封囯人則計功乃受賞輕/重不倫也漢光武封隂不識引此語)爲君計者不
　如勿受便平原君曰謹受令乃不受封(彪謂平原/失計於馮)
(亭以挑秦禍幾䘮趙囯之半馴致邯郸之圍何功/之足論哉然因人成事亦有桑榆之收不可忘也)
(虞卿之請帝王懋賞之舉公孫龍之辞明哲讓功/之誼皆君子之善言也正曰趙勝功不贖罪虞卿)
(此為/失言)
秦攻魏取寜邑(秦昭五十年㧞寧魏地邑徐以爲趙/非也後志朝歌有寕郷盖秦圍邯鄲)
(魏信陵救之秦怒故觧邯鄲而取寧此九年正曰/按秦纪王齕取邯鄲不㧞還奔汾軍攻汾城即從)
(唐㧞寕新中寜新中更名按陽正義云今相州外/城年表止書新中大事記因之又書韓魏楚救趙)
(新中此䇿秦攻魏取寕邑非寕新中也寕郷在朝/歌屬魏或如鮑所云然以䇿文稱趙豹平原君為)
(母弟推之知為惠文之丗而與孝成邯鄲圍後取/寕新中事不相渉也秦昭王少而魏冉為政葉陽)
(涇陽貴四十一年冉免而二貴襄趙惠文王元年/平原始封二十七年豹封平陽君此䇿不稱豹封)
(則在其未封之前按魏䇿秦㧞寕邑魏冉曰云云/此䇿正冉用事時也鮑誤次於孝成之丗而不察)
(毋弟之/云何也)諸侯皆賀趙王使賀三反不得通趙王憂
　之謂左右曰以秦之強得寕邑以制齊趙諸侯皆
　賀吾徃賀而獨不得通此必加兵我爲之柰何左
　右曰使者三徃不得通者必所使者非其人也曰
　諒毅者(曰猶/有)辯士也大王可試使之諒毅親受命
　而徃至秦獻書秦王(昭)曰大王廣地寕邑諸侯皆
　賀敝邑寡君亦竊嘉之不敢寕居使下臣奉其幣
　物三至王廷而使不得通使若無罪願大王無絶
　其懽若使者有罪願得請之秦王使使者報曰吾
　所使趙囯者小大皆聽吾言則受書幣若不從吾
　言則使者歸矣諒毅對曰下臣之來固願承大國
　之意也豈敢有難大王若有以令之請奉而(衍西/字)
　西(補曰疑西/字訛或衍)行之無所敢疑於是秦王乃見使者
　曰趙豹平原君數欺弄寡人趙能殺此二人則可
　若不能殺請令率諸侯受命邯鄲城下(欲戰而言/受命謙辞)
(也)諒毅曰趙豹平原君親寡君之母弟也猶大王
　之有葉陽涇陽君也(史注葉陽一作華陽華陽芊/戎也此言葉陽爲主之母弟)
(則非戎矣葉不可作華𥙷曰葉陽公子悝涇陽公/子市大事記謂范睢論四貴王弟二人曰髙陵曰)
(涇陽獨無所謂葉陽者髙陵或其别名又按趙惠/文王元年封公子勝平原君二十七年封趙豹為)
(平陽君魏公子傳稱勝爲惠文王弟而豹無紀其/爲王弟以䇿知之也武灵王元年陽文君趙豹相)
(彼又一趙豹欤不然則有舛誤也大事記觧題引/此而止云平原君親寡君之母弟豈有所疑而則)
(之/歟)大王以孝治聞於天下衣服(衍使/字)使(正曰姚本/膳㗖下亦)
(有使字注云/劉本並無)之便於體膳㗖之嗛於口(㗖食也膳/之可食者)
(集韻慊愜也𥙷曰嗛口簟反口/有所㗸也鳥獸頰貯食通作慊)未甞不分於葉陽
　涇陽君葉陽君涇陽君之車馬衣服無非大王之
　服御者臣聞之有覆巢毀卵而鳯凰不翔刳胎焚
　夭(夭么同小皃正曰王制不殀夭注殀断殺少長/曰夭夭烏老反少詩照反又母殺胎夭䟽胎腹)
(中未出者夭胎巳出者正曰麟鳳兩語史孔子世/家将西見趙簡子聞竇鳴櫝舜華之死亦云梅福)
(書䳒鵲遭害則/仁鳥増逝類此)而麒麟不至今使臣受大王之令
　以還報敝邑之君畏懼不敢不行無乃傷葉陽君
　涇陽君之心乎秦王曰諾勿使從政諒毅曰敝邑
　之君有母弟不能教誨以惡大國請黜之勿使與
　政事以稱大國秦王乃喜受幣而厚遇之(彪謂諒/毅可謂)
(有專對之材矣觀其辞令如見晋叔向鄭子産相/與周旋於一堂之上而折論豹勝之亊何甚似蕭)
(同叔子也毅其深於春秋者乎是舉也不辱君命/不失秦之心与觸讋同傳可也正曰惠文王之丗)
(趙勢尚強秦雖屡奪趙地而趙亦屢伐秦閼與之/敗秦終不能逞志於趙當時之臣外則廉頗趙奢)
(爲之禦侮内則藺相如之徒一璧之㣲一皷瑟之/耻爲之死爭令而告其使曰必殺而二母弟以聽)
(命則雖垂亡之囯猶有所不受而秦豈能必趙之/從哉特大言以虛喝之耳諒毅之對婉而不迫稱)
(譬當於人心秦知其不可奪故轉而言曰勿使從/政其情亦窮矣毅因而順其意則未免失辭使毅)
(應之曰敝邑之君之有母弟而授之以政也亦惟/先王之故以共衛社稷大囯馮恃其威日㝷于兵)
(是以二子大懼殄㓕之及以與寡君周旋其獲戻/于大囯則職此之由忠而不貳臣之職也討貳勸)
(忠大囯之義也今將討二子之忠而使之釋敝邑/之政其何以爲勸雖大囯亦将有不利焉臣不知)
(所命以是告之庻㡬不失其對矣○蕭同叔子云/云此傳語○所使試使王使所使今使勿使之使)
(如/字)
趙使姚賈約韓魏(正曰姚賈說見秦/䇿此章時不可考)韓魏(衍以/字)以友
之(𥙷曰两友字/姚云劉作反)茅舉(元作舉/茅趙人)舉茅爲姚賈謂趙王
　曰賈也王之志臣也韓魏欲得之故友之將使王
　逐之而已因受之仐王逐之是韓魏之欲得而王
之忠臣有罪也故王不如勿逐以明王之賢而折
韓魏之招(元作招之𥙷曰姚云劉點此二字/曽作之招)
謂皮相國(趙/相)曰以趙之弱而據之建信君(據猶任建/信趙幸臣)
渉孟(盖爲横者與建信異趣故趙讎之𥙷曰渉孟/之讎四字未詳或言建信渉孟二人以其反)
(有害於趙/故以讎稱)之讎然者何也(補曰然者下章亦有/此文法當至也字句)以
從爲有功也齊不從(正曰/句)建信君(此從/如字)知從之無
功建信者(補曰姚云/一作君)安能以無功惡秦哉(惡猶害/也從有)
(功乃能/害秦爾)不能以無功惡秦則且出兵助秦攻魏以
楚趙分齊(爲從無功則反助秦不則分齊齊雖不/爲從然與秦爭衡故助秦則分齊之地)
(分分/其地)則是強畢矣(言建信圖強之計盡於此𥙷曰/謂不能害秦則可助秦攻魏怒)
(齊之不從則合椘以分齊二策必/居一焉則圖强之計畢於此矣)建信春申從(春/申)
(悼襄四年主從約/發議於此時也)則無功而惡秦(言椘趙合則雖/未見功有害秦)
(之/形)秦合(元作/分)分齊(秦見二囯合/亦與齊合)齊亡魏則有功而
　善秦(齊本不從建信今秦來/合故助之攻魏以善之)故兩君者奚擇有功
　之與(𥙷)無功爲知哉(兩齊趙也趙知據建信而不/知其不合椘不能成功齊不)
(從建信而不知其合椘足以成功不知所擇也𥙷/曰之字疑當在無功下正曰秦分齊齊亡魏語不)
(可解疑有舛誤當是分齊亡魏而衍秦齊二字盖/曰建信春申從則雖無功而其勢可以悪秦此合)
(椘趙之䇿也分齊亡魏則有功而可以善秦此助/秦之策也兩君指皮相國建信君或指建信君渉)
(孟將何所擇於有功/無功二者而爲智哉)
謂皮相國曰(𥙷曰章首姚/本有或字)魏殺吕遼(魏臣秦所重者/正曰魏臣無考)
(後章作吕遺未知孰是又言收河/間何異殺吕遺則吕爲秦重者)而衛兵(正曰衛/兵句)
　亡其比陽(屬南陽衛附秦者也故魏殺秦重衛爲/之亡魏之鄙以危之正曰衛附魏者也)
(衛兵衛𬒳兵也兵秦/兵也一本比作北)而梁危河間封不定而趙(元/作)
(齊)齊(正曰河間近齊後言攻/齊必此時併欲攻齊)危(時魏趙欲以封文/信而不果正曰秦)
(䇿所謂不果攻趙趙賂以河間十二縣在前事也/戰國封地徃往取之他國是時秦以河間地封不)
(韋秦䇿稱不韋欲攻趙以廣河間是也時/趙方與諸侯合從欲收河間故言封不定)文信不
　得志(文信吕不韋也莊㐮元年封此十七年也未/得河間故不得志正曰按史封文信侯食河)
(南洛陽十萬/户河間後封)三晉倍之憂也(文信欲得河間必伐/趙韓魏趙之與國故)
(其憂倍正曰倍猶背也三晉/之憂也倍字疑信字訛衍)今魏耻未滅(言甞分/魏之憂)
(正曰見/上文)趙患又起(患文/信也)文信之憂大矣(文信爲三/晉之憂補)
(曰文信之憂未/詳恐字有誤)齊不從(不與山/東約從)三晉之心疑矣(疑/從)
(之不/可合)憂大者不計而講(元作搆/名下同)搆(言趙必求和於/秦不待計也正)
(曰下文言/秦魏無趙)心疑者事秦急秦魏之講搆不待割而
　成(凡講必割地今急於成/不待已割盖先講也)秦從楚魏攻齊獨吞趙
(趙近秦秦攻/之不待楚魏)齊趙必俱亡矣(此說欲趙以河間廣/文信封也下有一章)
(合/此)
魏使人因平原君請從於趙三言之趙王不聽出遇
　虞卿曰爲入必語從(爲爲/我)虞卿入王曰今者平原
　君爲魏請從寡人不聽其於子何如虞卿曰魏過
　矣王曰然故寡人不聽虞卿曰王亦過矣王曰何
　也曰凡強弱之舉事強受其利弱受其害今魏求
　從而王不聽是魏求害而王辭利也臣故曰魏過
　王亦過(虞卿傳有彪謂虞卿之言爲皆不信道非/反覆揣摩爲人緩頰人也從之利害正爾)
(雖㣲平原之說卿亦必云爾終之趙利魏亦利矣/惟不能必趙聽已從而先有輕發則是有受害之)
(形/也)
平原君謂馮忌(後稱外臣/知非趙人)曰吾欲北伐上黨出兵攻
　燕何如馮忌對曰不可夫以秦將武安君公孫起
(𥙷曰即白/起前有)乗七勝之威(勝/趙)而與馬服之子戰於長
　平之下大敗趙師因以其餘兵圍邯鄲之城趙以
　亡敗之餘衆收破軍之敝守(敝守守/邯鄲)而秦罷於邯
　鄲之下趙守而不可㧞然者(言所/以然)攻難而守者易
　也(補曰姚本無然/字者下有以字)今趙非有七克之威也而燕非
　有長平之禍也今七敗之禍未復而欲以罷(罷音/疲)
趙攻強燕是使弱趙爲強秦之所以攻而使強燕
爲弱趙之所以守而強秦以休兵(休息/之兵)承趙之敝
此乃強呉之所以亡而弱越之所以霸故臣未見
燕之可攻也平原君曰善哉
平原君謂平陽君曰公子牟(魏公子即下魏牟若荘/子所稱中山者不與應)
(侯同時正曰按莊子中山公子牟謂瞻子下云魏/牟萬乗之公子也是中山公子牟即魏牟非二人)
(也又云公孫龍問於魏牟公孫龍/平原君之門/正應侯同時也史赧王四十九年范睢爲相封應)
(侯赧王之元年之噲死莊子書及稱之噲則魏牟/之上及莊子下及應侯無疑說苑載此以爲公子)
(牟謂/穰侯)游於秦且東而辭應侯(東歸/魏)應侯曰公子將
行矣獨無以教之乎曰且微君之命命之也臣故
且有効於君夫貴不與富期而富至富不與梁肉
期而梁肉至梁肉不與驕奢期而驕奢至驕奢不
與死亡期而死亡至累丗以前坐此者多矣應侯
　曰公子之所以敎之者厚矣僕得聞此(漢平原/自稱)不
忘於心願君之亦勿忘也平陽君曰敬諾(彪謂此/言者富)
(貴之金石也有能書諸紳銘之凡枤勒之盤盂則/何亡囯敗家之有𥙷曰魏牟甞言身居江海心在)
(魏闕瞻子告以重生則利輕則曰雖知而未能自/勝於是又得夫重傷之說焉故荘子許其雖未至)
(道可謂有其意其人可知矣所以告范睢者亦以/冨貴驕奢警之是時睢方擅秦權廣身封快意恩)
(讎沉於富貴公子特自其所急者言之其㣲旨固/非睢所得聞也正曰此五章平原君皆當與平原)
(君不受封諸章相/次舊䇿所載是矣)
說張相國(盖梁人相趙甞懐梁/而鄙趙者正曰無考)曰君安能少趙人而
令趙人多君(少多猶/薄厚)君安能憎趙人而令趙人愛
　君乎夫膠􁇀至黏也(𥙷曰黏一本作䵑女/乙反周禮注䵑黏也)而不能
　合逺鴻毛至輕也而不能自舉夫飄於清風(舉鴻/毛以)
(見膠/漆)則横行四海故事有簡而功成者因也今趙
　萬乘之強國也前漳滏(後志滏/水在鄴)右常山左河間比
　有代帶甲百萬甞抑強秦(元作齊此言/蘇秦從時也)齊四十餘
　年而秦不得所欲(正曰此不可知爲何時考之史/自愼靚王四年齊敗魏趙觀津)
(宣二十六武靈九年是後趙伐齊則有之惠文之/丗而不聞齊伐趙也所謂强齊當是指閔王蘇秦)
(約從擯秦不乆而解趙雖強非秦敵不得所欲/亦大言耳然與抑強齊之言不能無輕重矣)由
　是觀之趙之於天下也不輕仐君易萬乗之強趙
　而慕思不可得之小梁(不可復得帰也意者相囯/以罪亡梁欤正曰無考)
　臣竊爲君不取也君曰善(君字誤正曰/相囯稱君)自是之後
衆人廣坐之中未甞不言趙人之長者也未甞不
言趙俗之善者也
建信君貴於趙公子魏牟過趙趙王迎之顧反至坐
(迎客靣之/有顧則反)前有尺帛且令工人以爲冠工見客來
　也因避(𥙷曰/句)趙王曰公子乃驅後車幸以臨寡人
　願聞所以爲天下魏牟曰王能重王之國若此尺
　帛則王之國大治矣趙王不說形於顔色曰先王
(元作/生)生(𥙷曰姚云/生一作王)不知寡人不肖使奉社稷豈敢輕
　國若此魏牟曰王無怒請爲王說之曰王有此尺
　帛何不令前郎中以爲冠王曰郎中不知爲冠(𥙷/曰)
(郎中官/不㒔秦)魏牟曰爲冠而敗之奚虧於王之國(虧猶/損)
而王必待工而後乃使之今爲天下之工(所與治/國之人)
或非也社稷爲虚戾(𥙷日虚戾/見奏䇿)先王不血食而王
不以予工乃與㓜䒘(趙岐日/艾美好)且王之先帝(帝王皇/人君之)
(尊稱此與稱秦孝/公爲先王者同也)駕犀首(駕驂以御馬喻也陳軫/傳言衍與燕趙之王有)
(故盖衍雖相魏實/趙任之爲外相也)而驂馬服以與秦角逐(角有闘/争意■)
秦當時避(元作/適)適(𥙷曰適恐/當作避)其鋒今王憧憧(徃來/不絶)
(貌)乃輦建信以與強秦角逐臣恐秦折王之輢(元/作)
(掎)椅也(輢車旁也以輦喻故云補曰詩猗重䡈兮/猗隱綺反注依也此掎字雖不同然義亦)
(當與輢通○餘見齊䇿王斗章正曰舊本衛靈公/近廱疽彌子瑕章在此章之後下章之前今按二)
(臣皆衛幸臣亦建信之類宜屬上下章不/應自爲章也/鮑以其章置之衛非/是)
或謂建信君君(補正曰當有缺字/或曰君下有日字)之所以事王者色
　也　之所以事王者智也(趙人名𥙷曰字書觧/葺字盖葺儀禮注/俗)
(作/晉唐人書咠多作/前章盛氣胥之一本揖/之魏策/中一本咠中一咠亡一本咠云韓䇿咠夫)
(一本/臣盖月/耳字易混也)色老而衰智老而多以日多之智
　而逐衰惡之色君必困矣建信君曰奈何曰並驥
　而走者五里而罷(音/疲)乗驥而御之不倦而取道多
　君令　乗獨斷之車(不與之/分治)御獨㫁之勢以居邯
　鄲令之内治國事外刺諸侯(刺言深/候其事)則　之事有
　不言者矣(所治者多不/暇悉言於上)君因言王而重責之　之
　軸今折矣(不勝多/事之任)建信君再拜受命入言於王厚
　任　以事而(元作/能)能(正曰能字/句猶言爲)重責之未期年而
　　亡走矣(彪謂姧人之不可知甚矣智知所無奈/何彼厚任以事/以爲不丗之遇矣殫)
(九畢慮恐不給焉而不知建信之困之/也故國有姧人賢智之得全者寡矣)
晋成常(未/詳)謂建信君曰天下公從(公猶司補曰/一本公作合)而獨
　以趙惡秦(言従者皆惡秦/也而世獨言趙)何也魏殺吕遼(元作遺/從上文)
遺(正曰上章作/遼未知孰是)而天下交之(天下惡秦秦重遼故/殺遼而諸國交之然)
(則秦惡魏深矣補曰交下當/有缺字即上章衞兵之事)今收河間(不封文信/正曰不韋)
(欲攻趙以廣河/間趙欲收河間)於是與殺吕遼遺何以異(文信亦/秦所重)
(今不與地/秦必惡趙)君唯飾(元作/釋)釋虚(懼秦/覺也)僞侯文信(虚與/之河)
(間)猶且知之也(如是秦猶知其不善巳况收河間/乎正曰一本侯作疾亦難通疑侯)
(字當在文信下殽亂/上文從僞字句意明)從而有功乎何患不得收河
間從而無功收河間何益也(正曰君唯釋虚僞謂/合從之國虚僞難信)
(君獨釋而不合則之信侯猶且知之也上言天下/合從獨以趙惡秦故此言文信侯如趙之不合猶)
(可以免攻也補/曰從皆七㳟反)
希寫(趙/人)見建信君建信君曰文信侯之於僕也甚無
禮秦使人來仕僕官之丞相(使爲丞/相官屬)爵五大夫(補/曰)
(秦武王二年𥘉置丞相秦爵五大夫第九劉昭曰/軍吏也㩀此䇿則不特秦官趙亦有之戰國改制)
(逓相/效也)文信侯之於僕也甚矣其無禮也(言巳待之/厚彼不免)
(無/禮)希寫曰臣以爲今丗用事者不如商賈建信君
悖然曰足下卑用事者而髙商賈乎曰不然夫良
商不與人爭買賣之賈而謹司時(司伺/同)時賤而買
雖貴已賤矣時貴而賣雖賤已貴矣昔者文王(衍/之)
(字)之拘於牗里而武王羇於玉門(項羽紀成臯此/門注玉門此事)
(不絰/見)卒斬紂之頭而懸於太白者(旗/名)是武王之功
　也今君不能與文信侯相抗以權而責文信侯少
禮臣竊爲君不取也
魏􁗐(音介元作魀/字書無之)魀(𥙷曰一本標或作魀楚辭九魀/北斗星名記文/􁗏􁗐行不正)
(貌公介公鎋二/反字亦不從允)謂建信君曰人有置係蹄者(用繩/以骨)
(獸/蹄)而得虎虎怒决蹯而去(蹯獸足𥙷/曰蹯音煩)虎之情非不
愛其蹯也然而不以環寸之蹯害七尺之軀者權
　也今有國非直七尺軀也而君之身於王非環寸
之蹯也(言王且以愛/囯故去之)願公之熟圖之也
秦攻趙皷鐸之音聞於北堂希卑(趙/人)曰夫秦之攻趙
　不冝急如此此召兵也(兵趙兵内應者/盖以皷鐸爲信)必有大臣
欲衡者耳(衡即/横)王欲知其人旦曰賛羣臣而訪之
(賛者美其事/以開說者)先言横者則其人也建信君果先言
横(補曰魏牟謂趙王曰王之先帝駕犀首驂馬服/今王乃輦建信君則在孝成之時明矣建信始)
(欲合從今先言横爲囯召兵罪不容誅然以嬖幸/小人委囯聽之罪在王爾大事記謂孝成雖有上)
(黨将趙括之失猶能用頗牧以持囯李伯之事猶/能駕御豪僷愚觀其時秦兵日至疆字日蹙客所)
(謂賊在内者切中其病未/有内治而囯不強者也)
齊人李伯見孝成王成王說之以爲代郡守而居無
幾何人告之反孝成王方饋不墮食(饋餽同方食/而祭不墮失)
(匕筯異矣正曰大事記不驚故食不墮也/愚謂墮祭食猶放下也見儀禮墮許䂓反)無幾何
告者復至孝成王不應巳乃使使者(伯之/使)言齊舉
　兵擊燕恐其以擊燕爲名而以兵襲趙故發兵自
備今燕齊已合臣請要其敝(兩囯戰必有一疲/因以兵邀撃之)而
地可多割自是之後爲孝成王從事於外者無自
疑於中者
爲齊獻書趙王(補曰姚本此下有使臣與復丑五字/注云曾本無愚按其文未詳恐他簡)
(脱/誤)曰臣一見而能令王坐而天下致名實(元作寳/即下致)
(地)寳而臣竊怪王之不試見臣而窮臣也(窮猶困/也困於)
(不得/見)羣臣必多以臣爲不能者故王重見臣也(重/猶)
(難)以臣爲不能者非他欲用王之兵者也(非若/非也)則
交有所偏者也(言賣趙與/諸囯爲私)非然則智不足者也非
然則欲以天下之重恐王而取行者也(王畏懼之/必行其說)
(補曰姚本云欲用王之兵成其私者也非然則交/有所偏者也非然則知不足者也非然則欲以天)
(下之重恐王而取行於/王者也愚按此文爲是)臣以齊循事王王能亡燕
　能亡韓魏能攻秦能孤秦臣以(衍爲/字)爲齊致尊名
　於王天下孰敢不致尊名於王臣以齊致地於王
　天下孰敢不致地於王臣以齊爲王求名於燕及
　韓魏孰敢辭之臣之能也其前可見巳(言可見於/未効之前)
　齊先重王故天下盡重王(衍重/字)重(補曰姚本并/無下王字)王
　無齊天下必盡輕王也秦之強以無齊(衍之/字)之故
　重王燕韓(𥙷)魏自以無齊故重王(趙得斉故/四囯無斉)今王
　無齊獨安能無重天下(猶四囯/重趙)故勸王無齊者非
　智不足則不忠者也非然則欲用王之兵成其私
　者也非然則欲輕王以天下之重取行於王者也
　非然則位尊而能卑者也願王之熟慮無齊之利
害也(𥙷曰能早者才能卑下/也○此䇿時不可考)
趙使趙莊合從欲伐齊齊請効地趙因賤趙莊齊明
爲謂趙王曰齊畏從人之合也故効地今聞趙莊
賤張懃貴(懃盖敗/從者)齊必不効地矣趙王曰善乃召
趙莊而貴之(正曰按史年表武靈王十三年秦㧞/我藺虜將趙莊此䇿必未虜之前豈)
(得爲孝成/王將哉)
翟章從梁来甚善趙王趙王三延之以相翟章辭不
受田駟謂柱國韓向(柱囯楚官/盖趙亦有)曰臣請爲卿刺之
客若死(客謂/章)則王必怒而誅建信君(疑其殺章/欲以專事)建
信君死則卿必爲相矣建信君不死以爲交終身
　不敝(以殺章故/建信交之)卿因以德建信君矣
馮忌(𥙷曰一本/忌作愚)爲廬陵君(孝成母第見趙記/正曰趙記未見)謂趙王
　曰王之逐廬陵君爲燕也王曰吾所以重者無燕
秦也(無如二囯正曰/言不畏之也)對曰秦王(昭)以虞卿爲言而
　王不逐也(前事爾非今正曰一本秦三以以/下文一以字推之當是王字誤)仐燕
　一以廬陵君爲言而王逐之是王輕強秦而重弱
燕也王曰吾非爲燕也吾固將逐之然則王逐廬
陵君又不爲燕也行逐愛弟(行卉/行)又兼無燕秦臣
竊爲大王不取也
馮忌請見趙王行人見之馮忌接手(交兩/手)俛(元作/免)免
(補曰此書/俛免通)首欲言而不敢王問其故對曰客有見
人於服子者(未/詳)巳而請其罪服子曰公之客獨有
　三罪望我而笑是狎也談語而不稱師是倍也(倍/言)
(背其/師)交淺而言深是亂也客曰不然夫望人而笑
　是和也言是不稱師是庸說也(言之常者人所/同稱非必師矣)交
　淺而言深是忠也昔者堯見舜於草茅之中席隴
　畒(席設/席)而廕庇桑(桑之能庇人/者於之取䕃)隂移而受天下傳
　伊尹負鼎爼而干湯姓名未著而受三公(𥙷曰伊/尹負鼎)
(俎于湯孟子集注所謂戰囯時有爲此說者指此/說苑堯舜相見不違桑隂亦此類姚氏云天下傳)
(劉去/傳字)使夫交淺者不可以深談則天下不傳而三
　公不得也(衍趙王/曰三字)趙王曰(𥙷曰一本此下有甚善/馮忌曰五字姚本同)
　今外臣交淺而欲深談可乎王曰請奉教於是馮
　忌乃談(此忌𥘉皃之談也應在平原謂馮忌之/上然亦得爲此史本其𥘉言之故因舊)
客見趙王曰臣聞王之使人買馬也有之乎王曰有
之何故至今不遣王曰未得買馬之工也(𥙷曰一/本相馬)
對曰王何不遣建信君乎王曰建信君有國事又
不知相馬曰王何不遣紀姬乎王曰紀姬婦人也
不知相馬對曰買馬而善何𥙷於國王曰無𥙷於
國買馬而惡何危於國王曰無危於國對曰然則
買馬善而若惡皆無危𥙷於國然而王之買馬也
必將待工今將(𥙷曰姚/本作治)天下舉錯非也(㪯置也有/夆有置)
國家爲虚戾而社稷不血食然而王不待工而與
建信君何也趙王未之應也客曰燕郭之法有所
謂桑雍者(雍癰同桑中有蠧則外碨磈如人之廱/正曰桑中有蠧以膏腋流於外如廱潰)
(然姚云曾劉並作柔雍下同補曰一本摽劉/本作郭偃之法晉掌十大夫郭偃乃上偃也)王知
　之乎王曰未之聞也所謂桑雍者便辟左右之人
　及夫人優愛孺子也(優饒也言愛之甚一曰倡補/曰一本便辟左右之近者〇)
(孺子見/秦齊䇿)此皆能乗王之醉昬而求所欲於王者也
　是能得之於内則大臣爲之枉法於外矣故日月
　暉於外其賊在於内(說林訓月照天下食於蟾蠩/𥙷曰朱子云晦朔而日月之)
(合東西同度南北同道則月揜日而日食望而日/月之對同度同道則月亢日而月食又謂蟾兎桂)
(樹之說其惑乆矣然䇿政以此爲/喻姚注云東坡本日月彫睴於内)謹備其所憎而
　禍在於所愛(彪謂王斗魏牟及此三士其言若出/一口所謂理義人心之所同然者與)
(至於此章肆直而慈惠尤可喜/可愛有囯有家者宜寘之座右)
　　　悼襄王(孝成子元年補曰名偃/始皇三年丁巳)
秦召春平侯(及平都皆趙人正曰徐廣引年表云太/子從質泰歸正義云太子即春平君也)
　因留之泄(元作/世)丗(補曰史/作泄)鈞(秦/人)爲之謂文信侯曰
春平侯者趙王之所甚愛也而郎中甚妬之故相
與謀曰春平侯入秦秦必留之故謀而入之秦今
君留之是空絶趙而郎中之計中也故君不如遣
春平侯而留平都侯春平侯者言行於趙王必厚
割趙以事君而贖平都侯文信侯曰善因與接意
而遣之(趙記二/年有)
　　　幽王(悼襄子元年補曰名遷史作幽繆王/始皇十二年丙寅)
文信侯出走(始皇十年免相就囯/十二年徒蜀飲酖死)與司空馬(不韋/吏也)之
趙(補曰與/字疑衍)趙以爲守相(守假官也/馬爲之)秦下甲而攻趙
　司空馬說趙王曰文信侯相秦臣事之爲尚書(秦/官)
(屬少/府)習秦事今大王使守小官習趙事請爲大王
　設秦趙之戰(設者無其事/施陳爲之)而親觀其孰勝趙孰與
　秦大曰不如民孰與之衆曰不如金錢粟孰與之
　富曰弗如國孰與之治曰不如相孰與之賢曰不
　如將孰與之武曰不如律令孰與之明曰不如司
　空馬曰然則大王之國百舉而無及秦者大王之
　國亡趙王曰卿不逺趙而惠教以國事願於因計
(因非正爲之猶秦王謂陳軫以其餘/爲寡人計也目曰髙注因猶受也)司空馬曰大
　王裂趙之半以賂秦秦不接刄而得趙之半秦必
　說内惡趙之守(秦雖說於得地趙猶/有守之者秦所患也)外恐諸侯之
　救秦必受之(患於有守有救則/其受之不得不急)秦受地而却(元作/郗)
　郗(𥙷曰此書郤通/姚本作郄同)兵趙守半國以自存秦衘賂以
　自強山東必恐亡趙自危(趙亡則五國/有唇亡之憂)諸侯必懼
　懼而相救則從事有成臣請爲大王約從從事成
　則是大王名亡趙之半實得山東以敵秦秦不足
　亡趙王曰前曰秦下甲攻趙趙賂之以河間十二
　縣地削兵弱卒不免秦患今又割趙之半以強秦
　力不能自存因以亡矣願卿更計(更猶易𥙷曰王/之言是馬之計)
(非更如/字可)司空馬曰臣少爲秦刀筆(謂爲尚書也筆/以書札刀削其)
(不當/者)以官長而守小吏(其官之長任之屬吏/𥙷曰姚本作小官)未甞
　爲兵(爲猶治也/馬謙言)臣(元作/百)百(𥙷曰姚本作/首當屬上文)請爲大王
　悉趙兵以遇(與秦/接戰)趙王不能將(不用馬/爲將)司空馬曰
　臣効愚計大王不用是臣無以事大王願自請(猶/乞)
(骸/骨)司空馬去趙渡平原平原津令(列女傳有趙津/吏盖此官也)
　郭遺勞而問秦兵下趙上客從趙來趙事何如司
　空馬言其爲趙王計而不(元作/勿)勿(補曰一本/作弗勝)用趙
　必亡平原令曰以上客料之趙何時亡司空馬曰
　趙將武安君(李/牧)期年而亡若殺武安君不過半年
　趙王之臣有韓倉者以曲合於趙王(曲不/正也)其交甚
　親其爲人疾賢妬功臣今國危亡王必用其言武
　安君必死韓倉果惡之(惡/牧)王令人代(使趙䓤顔/聚代牧)武
　安君至使韓倉數之(數列/其罪)曰將軍戰勝王觴將軍
　將軍爲壽於前(上趙/王夀)而捍匙首(刄名盖其首如匙/漢鹽鐵論荆軻懐)
(數年之謀而事不就者尺八匙首不足特也捍衛/也誣其以匙首自衛如欲刺王然補曰姚本注捍)
(刘一作捭按李善注文選引此說文捭兩手擊/也希買反七短劒也𥙷履反捍捍衛匙首也)當
　死武安君曰繓(牧名補曰此因髙注/繓子活反說文結也)病鉤(短傴如/鉤正曰)
(病鉤即所/謂臂短也)身大臂短不能及地起居不敬(起居問/王起居)
(也不及地/為不敬)恐懼死罪於前(不敬者其罪/死故以死懼)故使工人
　爲木材以接手上若不信繓請以出示出之袖中
　以示韓倉狀如振栶(栶就也盖為木接手可以就/地因以舉身也集韻捆門撅)
(也又㮯樹也與楎同音衮犂轅也疑此木類此故/名正曰一本作栶集韻以因為栶今鮑本作㧢而)
(說乃作栶恐刋本誤栶乃木名鮑先据栶字以就/地因舉身爲說迂曲又以為梱苦本反門橛也此)
(字頗近而通既又引栶揮為言則泪矣楎呼歸反/梱自為胡本反也盖牧右臂短故為木材接之如)
(振動梱橛也匙首挾以刺人牧為夀王前不敢出/其振捆有若捍匙首故以挾匙首罪姚云捆曾本)
(作/棡)纏之以布願公入明之韓倉曰受命於王賜將
　軍死不赦臣不敢言武安君北面再拜賜死(拜賜/死之)
(命)縮劒將自誅(縮當作摍集/韻引也抽也)乃曰人臣不得自殺
　宫中過(元作/遇/𥙷曰/姚/云劉作過)司(衍空/字)空(補曰/字衍)馬門(宫/門)趨
　甚疾(此言牧之知禮也而史言牧不受命捕得斬/之不知遷舎此何所聞而云乎補曰大事記)
(牧之恭如此傳乃謂牧不受命趙使人㣲捕得斬/之非也使不受命韓倉安得不數之豈非因廉頗)
(不受代事而誤載/乎愚按下章亦明)出誃(元作/䛂)䛂(𥙷曰未詳/姚本作諔)門也(誃/别)
(也)右舉劒將自誅臂短不能及銜劒徴之於柱以
　自刺(徴猶驗也口銜劒不自知其可死即柱以為/驗也正曰銜劒於口因柱以自刺驗其手之)
(不能/及也)武安君死五月趙亡(此七年誅牧八年邯鄲/為秦補曰終上文之旨)
　平原令見諸公必爲之言(𥙷曰一/本言之)曰嗟嗞乎(嗞亦/嗟也)
　司空馬又以謂(元作/爲)爲司空馬逐於秦非不智也
　去趙非不肖也趙去司空馬而亡國國亡者(𥙷曰/一本)
(而國/亡)非無賢人不能用也(元在秦䇿彪謂従横之/說皆有所偏而從人欲)
(合六弱以攻一強其勢若可爲也患諸侯之不一/耳使諸侯而明於事變不惑小利不修小怨并力)
(合慮而西雖不可以大有爲其於蹙秦有餘惜乎/當時不知此也自蘇秦死從終不堅秦兵四岀諸)
(侯挫於走北其氣奪矣司空馬欲以此時割趙之/半說秦而反其兵因以復合天下之從豈不謬㢤)
(夫以全趙猶惴惴不自保安能守半趙以自存手/秦有并吞天下之心雖得半趙不盡不正而何以)
(說之諸侯勢去自春中不能從以難秦司空馬獨/能之乎故趙幽之亡罪在用韓倉而殺李牧無與)
(司空馬平原令非篤論也𥙷曰秦䇿秦王資類弱/以金北遊燕趙而殺李牧史稱秦多與趙王寵臣)
(郭開金爲反間而殺牧而廉頗傳稱頗之仇郭開/與使者金使毁頗及張釋之傳云趙用李牧㡬覇)
(㑹趙王遷立其毋倡也遷用郭開䜛卒誅李牧列/女傳云趙悼后者邯鄲倡女前嫁􁅔一宗族旣寡)
(悼襄王以其美而娶之李牧諌云云不聽後生子/遷立爲幽閔王后通於春平君多受秦賂而使王)
(誅其良將李牧趙亡後大夫怨倡后之譛太子喜/殺李牧乃殺倡后㓕其家諸說皆可互考但史因)
(廉頗不受代事而誤以爲牧恐郭開韓倉亦/有差互耳○三請爲其爲必爲之爲去聲)
秦使王翦攻趙趙使李牧司馬尚禦(元作/御)御(𥙷曰禦/通詩亦)
(以御/冬)之李牧數破走秦軍殺秦將桓齮王翦惡之
乃多與趙王寵臣郭開等金使爲反間曰李牧司
馬尚欲與秦反趙以多取封於秦趙王疑之使趙
葱及顔㝡(史作聚𥙷曰一本/葱作思注一作忩)代將斬李牧廢司馬
尚後五(元作/三)三(𥙷曰據司空馬/云云則當作五)月王翦因急擊大
破趙殺趙軍(𥙷曰史/作趙葱)虜趙王遷及其將顔㝡遂滅
　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　趙(牧傳有𥙷/曰齮音蟻)
　　　　凡六十二章
戰國䇿趙卷第六
　　　　　　　　　前藍山書院山長劉鏞重校勘
戰國䇿魏卷第七
　　　　　　　　縉　雲　彪　校註
　　　　　　　　東　陽呉　師道重校
　　魏(自髙陵以東盡河東河内南有陳留及汝南/之召陵隱彊新汲西華長平穎川之舞陽郾)
(許傿陵河南之開封/中牟陽武酸棗卷)
　　桓子
智伯索地於魏桓子魏桓子弗予任章(魏/人)曰何故弗
予桓子曰無故索地故弗予任章曰無故索地鄰
國必恐重欲無厭(重猶/多)天下必懼君予之地智伯
必驕(元作/憍)憍彼驕憍而輕敵鄰國懼而相親以相親之
兵待輕敵之國智氏之命不長矣周書曰將欲敗
之必姑輔之將欲取之必姑與之(補曰王應麟曰/周書云云此豈)
(蘇秦所讀周書隂符者歟老氏之言出/于此朱子曰老子爲柱下史故見此書)君不如與
之以驕智伯君何釋以天下圗智氏(釋猶舎也何/舎此而不爲)
而獨以吾國爲智氏資(元作/質)質(正曰當/音致)乎(舎此不/圖適足)
(爲智氏来伐之資正/曰與之以地猶質也)君曰善乃與之萬家之邑一
智伯大說因索蔡臯狼(元作/梁)梁(補曰趙/䇿作狼)於趙趙弗
與因圍晉陽韓魏反於外趙氏應之於内智氏遂
亡
　　文侯(桓子之孫補曰名斯元年/威烈王二年丁巳)
韓趙相難韓索兵於魏曰願得借師以伐趙魏文侯
　曰寡人與趙兄弟不敢從趙又索兵以攻韓文侯
　曰寡人與韓兄弟不敢從二國不得兵怒而反巳
乃知文侯已講(補曰一/本以講)於已也(二國不伐/知魏和之)皆朝魏
樂羊爲魏將而攻中山其子在中山中山之君烹其
子而遺之羮樂羊坐於幕下而啜之(啜飲/也)盡一杯
文侯謂覩斯贊(魏人𥙷曰姚云後/語作堵師愚按/左傳禇師段宋共公子石食采於禇)
(其後可師號禇師後因氏焉又有堵師比堵亦/姓也鄭有堵汝父但此作堵師則恐字有訛)曰
樂羊以我之故食其子之肉贊對曰其子之肉尚
食之其誰不食樂羊既罷中山文侯賞其功而疑
其心(彪謂樂羊所謂隠忍以成就功名者也子則/旣烹矣敵人遺之羮將以亂其心也有如不)
(忍而以慈愛沮其殺敵之心則大事去矣何救於/亡子故羊忍為此以怒衆而成功乃其情則非恝)
(然無以天性為者也覩師賛之言其謗書之渠乎/雖然羊之義視分羹為有餘比覆醢為不足使其)
(投盃慷慨一鼔而攄家國之憤亦收功必矣介胄/之士未可望之以聖人之地也正曰舜竊負而逃)
(林囬弃千金之璧䡖重之分審矣豈肯以彼易此/哉劉子政以此事與西巴放麑並載而曰巧詐不)
(如拙誠真名言也鮑雖為之曲說萬端奚救哉項/羽坐太公爼上髙祖杯羮一語貽愧千古亦幸而)
(不殺尔不然何以/自立於天下乎)
西門豹爲鄴令(鄴屬/魏郡)而辭乎魏文侯文侯曰子徃矣
(補曰一本子/徃子徃矣)必就子之功而成子之名西門豹曰
敢問就功成名亦有術乎文侯曰有之矣(補曰一/本有之)
(夫夫屬/下句)郷邑老者而先受坐之士(老者坐/先於衆)子入而
問其賢良之士而師事之求其好掩人之羙而揚
人之醜者而參驗之夫物多相類而非也幽莠之
㓜也似禾(莠禾下生草幽言其色茂正曰說文/本云禾粟下揚生草莠今狗尾也)黧
(元作/􁏿)驪牛之黄也似虎(黧黒黄色也驪乃深黒馬/耳正曰驪牛猶言犛牛狸)
(牛不必拘以色論黧亦黑色也爾雅倉庚黧黄盖/言倉庚色黧黒而黄増韻注黧黒而黄誤也)
白骨疑象武夫類玉(武夫石似玉補/曰武夫即武砆)此皆似之而
非者也(𥙷曰夫子曰不如郷人之善者好之其不/善者惡之文侯之言亦此類而曰求其好)
(掩人之羙而揚人之醜者參驗之則其好賢/也不誠而且將以束䜛賊之徒意則異矣)
文侯與虞人期獵(虞人掌山澤之官正曰孟子注守/苑囿之吏鮑誤以書註虞言之)
是日飲酒樂天雨文侯將出左右曰今日飲酒樂
天又雨公將焉之文侯曰吾與虞人期獵雖樂豈
可不一會期哉(昔與之期/今徃㑹之)乃徃身自罷之魏於是
乎始強
魏文侯與田子方飲酒而稱樂(音/岳)文侯曰鐘聲不比
乎(比猶恊正曰比音/毗不毗言不和也)左髙(言左方/之聲)田子方笑文侯
曰奚笑子方曰臣聞之君明則樂官(音洛以治官/爲樂正曰通)
(鑑無两則字樂仍音岳下文二語/甚明可推愚恐則乃明字訛衍)不明則樂音今
君審於聲(審言聴/之察)臣恐君之聾於官也文侯曰善
敬聞命(彪謂周衰世主無如魏文侯之賢者夫其/師友淵源有子方子夏之徒誨誘規切之)
(雖欲無賢可得乎然則用真儒無敵於天下信矣/補曰大事記史以田子方爲文侯師說苑載翟璜)
(謂子方曰公孫成進子夏而君師之進段于木而/君友之進先生而君敬之盖得其實故書曰晉魏)
(斯好賢師卜商友/段干木敬田子方)
　　武侯(文侯子補曰名擊元年/安王十六年乙未)
魏武侯與諸大夫浮於西河(補曰正義云西/河即龍門河也)稱曰河
　山之險不亦信固哉王鍾(補曰姚云/鍾一作錯)侍坐(元作/王)王
　曰此晉國之所以強也若善脩之則覇王之業具
　矣呉起對曰吾君之言危國之道也而子又附之
　是重危也武侯忿然曰子之言有說乎呉起對曰
　河山之險信不足保也是覇王之業不從此也昔
　者三苗之居左有(𥙷正曰姚云下句一本無/有字是按史及下文可見)彭蠡
　之波(彭蠡湖在/豫章彭澤)右有洞庭之水汶(元作/文)文(𥙷曰文/未詳史)
(以岷作汶此/或逺言之)山在其南而衡山在其北(衡南岳在/長沙湘南)
　恃此險也爲政不善而禹放逐之夫(衍夫/字)夏桀之
　國左天門之隂(後志髙都有天井関註云戰/國䇿桀居天門即此関也)而右
　天谿之陽(今按天門即史太華伊闕彼言右故此/言左之隂天谿即河濟彼言左故此言)
(右之陽正曰按史左河濟右泰即太/華伊闕在其南羊腸在其北文不同)盧睪在其北
(地缺𥙷曰一本/盧作廬未詳)伊洛出其南(孔曰伊水出陸渾洛/水之上洛正曰伊水)
(出今商州上洛縣南熊耳山至洛陽縣入洛/洛水出今商州洛南縣冡領山至鞏縣入河)有此
　險也然爲政不善而湯伐之殷紂之國左孟門(太/公)
(世家註晋山險𥙷曰/索隠云在朝歌東北)而右漳滏(元作/釡)釡(𥙷曰滏/通借)前
　帶河後被山有此險也然爲政不善而武王伐之
　且君親從臣而勝降城城非不髙(𥙷曰姚云劉/本此添也字)人
　民非不衆也然而可得并者政惡故也從是觀之
　地形險阻奚足以覇王矣武侯曰善吾乃今日聞
　聖人之言也西河之政專委之子矣(起傳有小異/𥙷曰起傳與)
(說苑文同末云由此觀之在徳不在險君若不修/徳舟中之人盡爲敵國也○史遷曰呉起說武侯)
(以形勢不如德然行之扵楚以刻暴少恩亡其軀/楊雄曰羙哉言乎使起之用兵每若斯則太公何)
(以加諸二子論之當矣然其言不可以人廢也西/河龍門之河地即同華䓁州魏之險阨也一傳惠)
(王其地日削于秦至納上郡之時盡矣/險豈足恃也哉起之言於是乎驗矣)
　　　惠王(武侯子補曰名罃元年/烈王六年辛亥)
魏公叔痤爲魏將而與韓趙戰澮北(說文澮水出霍/山西南入汾此)
(二年敗韓馬陵敗趙/于懐補曰痤祖戈反)禽樂祚(趙/將)魏王說郊迎以賞
田百萬禄之(閑田以待/甞有功者)公叔痤反走再拜辭曰夫
使士卒不崩直而不倚(直直前/倚邪行)棟撓而不避者(撓/折)
(也喻敵/之壓巳)此呉起餘教也臣不能爲也前脉地形之
險阻(脉見其幽/形見其顯)决利害之俻使三軍之士不迷惑
者巴寜㸑襄之力也(二人下所/謂能士)縣賞罰於前使民
昭然信之於後者王之眀法也見敵之可擊鼓之
　不敢怠倦者臣也王特爲臣之右手不倦賞臣可
　也若以臣之有功臣何功之有乎王曰善於是索
　呉起之後賜之田二十萬巴寜㸑襄田各十萬王
　曰公叔豈非長者哉既爲寡人勝強敵矣又不遺
　賢者之後不能掩士之迹公叔何可無益乎故又
　與田四十萬加之百萬之上使百四十萬故老子
　曰聖人無積盡以爲人已愈有既以與人(既亦/盡也)已
　愈多公叔當之矣(彪謂公叔此言何其似魏絳也/方之郤至驟稱其伐彼已/矣)
(𥙷曰按史田文既死公叔爲相而害呉起以計疑/起於武侯起懼得罪而去之楚公叔即痤也澮北)
(之戰痤乃歸功於起之餘教而使其嗣受賞何其/前後之戻邪大事記顯王七年魏公孫痤敗韓師)
(趙師於澮秦庻長囯伐澮獲其將公孫痤/史記/秦本紀及魏世家云虜公孫痤惟趙世家秦魏年)
(表云虜太子痤孟子梁惠王長子死焉盖太子申/戰没於齊者也凡史記是年言秦虜太子痤者非)
魏公叔痤病惠王徃問之曰公叔病即不可諱(死者/人之)
(所不能/避故云)將奈社稷何公叔痤對曰痤有御庻子(此/公)
(族官别於囯官及太子官正曰公叔曰痤有御庻/子知爲痤之家臣如甘羅爲文信侯少庻子之比)
(說又見秦/韓䓁䇿)公孫鞅願王以國事聽之也爲弗能聽
勿使出境王弗應出而謂左右曰豈不悲哉以公
孫之賢而謂寡人必以國事聽鞅不亦悖乎(補曰/史載)
(鞅之言曰彼不能用君之言任臣又安能用君之/言殺臣乎由是觀之公叔知鞅而不能進將死之)
(言上不能量其君之聽否下/不能測鞅之去就非悖而何)公叔痤死公孫鞅聞之
已葬(補曰大事記顯王八年公孫痤卒觧題痤去/年爲秦所獲尋歸之而終於相位也今年衛)
(鞅自魏適秦則/痤死必在今年)西之秦孝公受而用之秦果日以
強魏曰以削此非公叔之悖也惠王之悖也悖者
之患固以不悖者爲悖(商君傳/畧同)
秦(衍韓/字)韓圍梁(秦獻公二十三年戰少梁此九年正/曰据鮑說以爲魏敗韓趙于澮之年)
(少梁即獲公叔痤之戰不聞燕趙之救也時方敗/趙趙豈得救之此皆無據之言且䇿云圍梁不云)
(少梁圍梁必惠王徙都大梁後不可/考矣徙都大梁在惠王三十一年)燕趙救之謂
山陽君(椘宣䇿言此/人王同時也)曰秦戰而勝三國秦必過周
韓而有梁三國而勝秦三國之力雖不足以攻秦
足以拔鄭(新鄭鄭近梁故云正曰韓哀/侯二年已㓕鄭此鄭即謂韓)計者(爲梁/計)
不如搆三國攻秦(元在趙䇿正曰證/據不明且當從舊)
龐葱與太子質於邯鄲(魏太/子)謂魏王曰今一人言市
有虎王信之乎王曰否二人言市有虎王信之乎
　王曰寡人疑之矣三人言市有虎王信之乎王曰
寡人信之矣龐葱曰夫市之無虎眀矣然而三人
言而成虎今邯鄲去大梁也逺於市而議臣者過
　於三人矣願王察之也(元作/矣)矣王曰寡人自爲知
(言不/信人)於是辤行而讒言先至後太子罷質果不得
　見(史不書太子質事以下章年時因舊次之扵此/正曰此䇿言邯鄲去大梁也逺則徙都大梁以)
(後事惠王三十一年秦虜公子卬後徙梁而韓/宋魯衛之朝乃恵王十五年也舊次恐不以此)
梁王魏嬰(史作罃/音相近)觴諸侯於苑䑓(此十五年魯衞宋/鄭君来朝𥙷曰大)
(事記書韓宋魯衞為序解題云是時魏恵王方強/諸侯相率而朝之也索隱按紀年魯恭侯宋桓侯)
(衛成侯鄭釐侯桓侯即/公剔成釐侯即昭侯)酒酣請魯君舉觴(魯共公/補曰李)
(善注文選引北堂書鈔皆作舉觚大事記魯君舉/觴古者於旅也語於是道古即晋所謂杜舉也)
　魯君興避席擇言(擇善/而言)曰昔者帝女(盖堯舜女/正曰無考)令
　儀狄(博物志言/禹時人)作酒而羙進之禹禹飲而甘之遂
　䟽儀狄絶旨酒曰後世必有以酒亡其國者齊桓
　公夜半不嗛(嗛口有所衘也言不善食補曰嗛/苦簟反髙注快也則當苦刼反)易
　牙(太公世家註維巫/字補曰知味者)乃煎熬(元作/敖)敖(補曰熬/古字通)燔炙
(燔火爇物補曰有汁而乾曰煎乾/煎曰熬肉爇之曰燔近火曰炙)和調五味而進
　之桓公食之而飽至旦不覺(飽而寢安𥙷/曰覺居效反)曰後世
　必有以味亡其國者晉文公得南之威(未/詳)三日不
　聽朝遂推南之威而逺之曰後世必有以色亡其
　國者椘王登強䑓而望崩山左江而右湖以臨彷
　徨(自上觀下曰臨集韻彷徨彷佯仿佯徙倚也𥙷/曰姚云強臺一作荆臺崩山一作崇山藝文類)
(聚引彷徨一作方/湟亦藝文類聚引)其樂忘死(補曰說苑云椘昭王/欲之荆䑓司馬子綦)
(進諌曰荆䑓之逰左洞庭之波右彭蠡之水南望/獵山下臨方准其地使人遺老而忘死王不可逰)
(也後漢邊譲遊章華䑓賦云椘王遊雲夢之澤息/於荆䑓之上前方淮之水左洞庭之波右頋彭蠡)
(之隩南眺巫山之阿延目廣坐騁觀終日顧謂左/史倚相曰盛哉斯樂可以遺老而忘死也荆臺即)
(章華也淮南子云令尹子佩請飲荘王荘王許諾/云云荘王曰吾聞子樂於強臺強臺者南望料山)
(以臨方皇左江而右淮其樂忘死若吾薄陋之人/不可以當此樂也一料山名方皇水名右三說聊)
(記以/廣聞)遂􁋼強䑓而弗登曰後世必有以髙臺陂池
(書註澤障曰/陂停水曰池)亡其國者(盖荘/王云)今主君之尊儀狄之
　酒也主君之味易牙之調也左白台而右閭須(皆/羙)
(人)南威之美也(補曰閭須/見荀子)前夹林而後蘭䑓強䑓
　之樂也(䑓林地缺/各在其國)有一於此足以亡其國今主君
兼此四者可無戒與梁王稱善相屬(彪謂魯周公/之後也其教)
(澤存焉故齊仲孫湫曰猶秉周礼韓起亦云周禮/盡在魯矣仲尼氏作縉紳先生萃焉於是特為中)
(國禮義之邦觀魯君之所稱說則周孔之澤深矣/舉觴一時而為天下萬世之明戒魯君豈非賢君)
(哉補曰觀魯正深/矣二語大事記取)
魏恵王起境内衆將太子申而攻齊客謂公子理(申/弟)
(也正曰註以下/說推之無明徴)之傅曰何不令公子泣王太后止
太子之行事成則樹徳不成則爲王矣太子年少
不習於兵田盼宿將也而孫子(臏/也)善用兵戰必不
勝不勝必禽公子争之於王王聽公子公子必封
不聽公子太子必敗敗公子必立立必爲王也(彪/謂)
(止太子之行正誼也而志於樹徳為王則譎矣故/夫譎正之間不容髪人議論豈以或出於正言未)
(卒而譎隨之惟其/心之不正故也)
魏太子自將過宋外黄(補曰髙註太子申也外黄今/東留外黄故宋城也後徙睢)
(陽)外黄徐子(劉何别録徐/子外黄人)曰臣有百戰百勝之術
太子能聽臣乎太子曰願聞之客曰固願效之今
太子自將攻齊大勝并莒則冨不過有魏而貴不
益爲王(爲王之外/無加也)若戰不勝則萬世無魏此臣之
百戰百勝之術也太子曰諾請必從公之言而還
客曰太子雖欲還不得矣彼利太子之戰攻而欲
滿其意者衆(希賞/也)太子雖欲還恐不得矣太子上
車請還其御曰將出而還與北同不如遂行遂行
與齊人戰而死卒不得魏(元在宋䇿魏記三十年/有彪謂此申生伐臯落)
(之例晋國之覆轍也里克之諌惠王非忘之而忍/爲之故孟子以爲不仁補曰以過宋而徐子言之)
(從舊/可)
齊魏戰於馬陵齊大勝魏殺太子申覆十萬之軍魏
王召惠施而告之曰夫齊寡人之讎也怨之至死
不忘國雖小吾常欲悉起兵而攻之何如對曰不
可臣聞之王者得度(法/度)而霸者知計今王所以告
臣者䟽於度而逺於計王固先屬怨於趙(記三十/年伐趙)
(趙告急於齊齊救趙伐魏正曰按魏伐趙趙告急/於齊齊救趙伐魏乃惠王十八年敗于桂陵時事)
(此三十年魏龐㳙伐韓齊田忌孫臏伐魏以救韓/魏大發兵使太子申將與龐㳙合軍拒之戰于馬)
(陵魏師大敗殺太子申龐㳙魏龐以下/並大事記文從孫璸傳記又見秦齊䇿)而後與齊
戰今戰不勝國無守戰之備王又欲悉起而攻齊
　此非臣之所謂也(謂謂得/度知計)王若欲報齊乎則不如
　固變服(不爲人/君服)折節而朝齊椘王必怒矣(威/王)王游
　人而合其鬪(㳺謂使人㳺/二國之間也)則椘必伐齊以休椘而
　伐罷齊(罷音/疲)則必爲椘禽矣是王以椘毀齊也魏
　王曰善乃使人報於齊願臣畜而朝(畜自比/犬馬也)田嬰
　許諾張丑曰不可戰不勝魏(此設/辭也)而得朝禮與魏
　和而下椘此可以大勝也(勝謂不敗/耳非戰勝)今戰勝魏覆
　十萬之軍而禽太子申臣萬乗之魏而甲秦椘(居/二)
(國之上補曰/姚本甲作卑)此其暴戾定矣(言二國謂齊暴戾决/矣正曰定止也謂齊)
(之怒/止)且椘王之爲人也好用兵而甚務名終爲齊
　患者必椘也田嬰不聴遂内魏王而與之並朝齊
侯再三趙氏醜之椘王怒自將而伐齊趙應之大
敗齊於俆州(彪謂施之䇿齊椘如視白黒數一二/可謂明矣而不能止太子之將何邪)
(豈言之而不聴邪以施之智其於䇿馬/陵之戰不劳慮矣張丑者亦施之倫歟)
惠施爲齊(元作/韓)韓魏交(爲猶/合)令太子鳴(魏記唯申及/赫名餘不名)
爲質於齊王欲見之(魏/王)朱倉(魏/人)謂王曰何不稱疾
臣請說嬰子曰魏王之年長矣今有疾公不如歸
太子以徳之不然公子髙在楚楚將内而立之是
齊抱空質而行不義也
　　襄王(惠王子𥙷曰名赫元年/顯王三十五年丁亥正曰大事記周顯)
(王三十五年魏惠後元年解題云史記魏世/家惠王卒子襄王立襄王十六年卒子哀王)
(立按通鑑考異汲冡紀年惠王三十六年改/元從一年始至十六年稱惠成王卒即惠王)
(也疑史記誤分惠成之世以爲二王之年也/哀王特不稱謚謂之今王世本惠王生㐮王)
(而無哀王今王者㐮王也今從之愚按秦惠/之十四年亦改後元年即惠王之比而襄之)
(爲哀直以字/近而訛爾)
魏惠王死葬有日矣天大雨雪至於牛目(駕車用牛/故以及其)
(目爲/深候)壞城郭且爲棧道而葬群臣多諌太子者曰
雪甚如此而䘮行民必甚病之官費又恐不給請
弛期(弛觧也昔/約今觧)更日太子曰爲人子而以民勞與
官費用之故而不行先王之䘮不義也子勿復言
群臣皆不敢言而以告犀首犀首曰吾未有以言
之也(未得其/說以說)是其唯惠公乎(施/也)請告惠公惠公曰
諾駕而見太子曰葬有日矣太子曰然惠公曰昔
　王季歴葬於楚山之尾灓水齧其墓(灓漏流也補/曰姚云後語)
(作蠻水註引荆楚記宜都烏水按季歴卒葬鄠縣/之南皇甫謐云楚山一云潏山鄠之南山雖有楚)
(山之名不宜得蠻水所齧灓音鸞說文云漏流也/一曰漬也墓爲漏流所漬故云吕氏春秋作葬於)
(渦水之尾後云天故使明水見之/𥘉學記引一作渦山論衡作滑山)見棺之前和(和/棺)
(兩頭木𥙷曰玉篇耕胡戈户卧二反廣/韻作/皆云棺頭也此作和盖音通)文王曰嘻
　先君必欲一見群臣百姓也夫故使灓水見之於
　是出而爲之張朝(張幕帟如朝廷然𥙷曰姚本張/於朝註後語張悵以朝按周禮)
(掌次以/待張事)百姓皆見之三日而後更葬此文王之義
　也今葬有日矣而雪甚及牛目難以行太子爲及
　日之故得毋嫌於欲亟葬乎願太子更日先王必
　欲少留而扶社稷安黔首也(秦稱民黔首非此時/語也正曰禮祭義亦)
(有黔首字/非始於秦)故使雪甚因弛期而更爲日(爲猶撰正/曰下文有)
　此文王之義也若此而弗爲意者羞法文王乎太
　子曰甚善敬弛期更擇日惠子非徒行其說也又
　令太子未葬其先王而又因說文王之義說文王
　之義以示天下豈小功也哉(𥙷曰雨去聲爲/之爲/及之爲去聲張之亮反)
俆州之役(楚敗齊也齊宣十年此二年正曰/惠王後二年補曰徐州見齊䇿)犀首謂
　梁王曰何不陽與齊而隂結於楚二國恃王(衍齊/字)
齊(𥙷曰一本於/此下有楚字)必戰齊戰勝楚而與乗之(與齊/乗楚)必
　取方城之外楚戰勝齊(衍敗/字)敗(𥙷曰姚云一本無/此字正曰即楚敗)
(齊將申縳泗上/之役見秦䇿)而與乗之是太子之讎報矣(太子/申)
蘇子爲趙合從說魏王曰大王之地南有鴻溝(項羽/紀注)
(詳在滎陽補曰蘇子/秦也下南有字恐衍)陳汝(汝水岀弘農入淮補曰/陳宛丘豫州界汝恐連)
(下南字汝南郡/也而下衍有字)南有許鄢昆陽邵陵舞陽(鄢下並/属頴川)
(正曰鄢史作郾索隱云頴川有許郾二縣又有鄢/陵縣故所稱多惑昆水出南陽昆陽舞陽属頴川)
(邵陵属/汝南)新郪(属南陽正曰索隠云属汝南郡即郪/丘七思反又音妻史有新都字新都)
(属南陽/鮑誤入)東有淮頴(水出頴川陽城/補曰淮見前)沂(水出泰/山盖縣)黄(即/陳)
(留外黄正曰黄說見/秦䇿大事記如鮑說)煮棗無踈(𥙷曰姚本煮棗下/有海鹽字徐廣云)
(煮棗在濟隂宛句正義云兾州信都縣東北有煮/棗田宛句者在河南信都者在河北無踈姚註曽)
(作無胥史同按蘇代曰决宿胥之口魏無虚頓丘/徐廣云紀年魏救山塞集胥口正義云魏志武帝)
(於清淇口東因宿胥故瀆/開白溝道清淇二水入焉)西有長城之界(榮陽卷/縣有長)
(城經陽武到密補目大事記今開封陽武縣魏惠/王十二年魏龍賈帥師築長城于西邊長城即上)
(所指又十九年魏築長城塞固陽正義云自鄭濵/洛北庭銀州至勝州固陽縣爲塞固陽有連山東)
(西黄河西南至夏㑹䓁州按蘇秦說合從在恵王/後二年後七年納上郡地則此時固陽之長城猶)
(魏地/也)北有河外卷衍燕酸棗(補曰正義云河外謂/河南地卷丘權反在)
(鄭州原武縣北衍燕酸棗見秦䇿史無燕字按張/儀說魏亦云秦下兵攻河外拔卷衍燕酸棗正義)
(謂河外即/其地也)地方千里名雖小然而廬田廡舍(廬田/間屋)
(廡廊下/周屋)曽無所芻牧牛馬之地(居人/多故)人民之衆車
　馬之多日夜行不休已無以異於三軍之衆(行人/多故)
(如軍/陣)臣竊料之大王之國不下於楚然横人訹(元/作)
(謀史/作怵)謀(正曰怵音黜恐也訹音恤誘也䇿字/通見前然作謀目可謂横人爲王謀)王外
　交強虎狼之秦以侵天下卒有國患(國謂/魏)不𬒳其
　禍(謂横/人)夫挟強秦之勢以内刼其主罪無過此者
　且魏天下之強國也大王天下之賢主也今乃有
　意西面而事秦稱東藩築帝宫(爲秦築宫/備其廵幸)受冠帶
(受服/於秦)祠春秋(助秦/祭)臣竊爲大王愧之臣聞越王勾
　踐以散卒三千(散則非/梟勇)禽夫差於干遂(補曰干遂/見秦䇿)
　武王卒三千人革車三百乗斬紂於牧之野豈其
　士卒衆哉誠能振其威也今竊聞大王之卒武力
　二十餘萬蒼頭二十萬(盖以青帕首項紀註士卒/皂巾𥙷曰史記註魏氏武)
(卒衣三属之甲操十二石之弩負矢五十置戈其/上冠胄帶劒嬴三日之糧日中而趨百里大事記)
(荀卿所謂魏/之武卒也)奮擊二十萬厮徒十萬(𥙷曰正義云/厮徒謂烹炊)
(供養雜役/厮音斯)車六百乘騎五千疋此其過越王勾踐
　武王逺矣今乃刼於群臣之說而欲臣事秦夫事
　秦必割地效質故兵未用而國巳虧矣凡群臣之言
君以趙王之詔詔之敬以國從(秦傳/有)
張儀欲并相秦魏(儀相魏在此十三年正曰秦/惠後三年魏惠後十三年)故謂
魏王曰儀請以秦攻三川王以其間約南陽(約謂/使韓)
(以此/與魏)韓氏亡史厭(韓氏之亡/史名厭)謂趙獻(與厭俱在楚/正曰無考)
曰公何不以楚佐儀求相之於魏韓恐亡必南走
楚(補曰走/音奏)儀兼相秦魏則公亦必并相楚韓也(儀/因)
(獻得相必德獻楚得韓/儀必緩攻韓亦德獻也)
魏王將相張儀犀首弗利(𥙷曰大事記魏惠王後十/三年張儀相魏魏不事秦)
(以公孫/衍代相)故令人謂韓公叔曰張儀巳合秦魏矣其
言曰魏攻南陽秦攻三川韓氏必亡且魏王所以
貴張子者欲得地也則韓之南陽舉矣子盍少委
　焉(請以事/委衍)以爲衍功(有功魏乃任之正曰大事記/令韓以與魏南陽爲公孫衍)
(之/功)則秦魏之交可廢矣(魏任衍則/聽其所爲)如此則魏必圖
秦而棄儀收韓而相衍公叔以爲然因而委之犀
首以爲功果相魏(衍傳有補曰大事記魏王不聽/儀者公孫衍間之也衍傳稱衍)
(相魏張儀去則不然以儀傳考之儀慙無以歸報/留魏四歲而魏王卒復說其嗣君乆之始去魏相)
(秦爾愚謂儀說魏合秦襄王乆而後聴恵王之/崛強猶未入其言故公孫衍之間易爲力也)
椘許魏六城與之伐齊而存燕張儀欲敗之謂魏王
曰齊畏三國之合也(楚魏/燕)必反燕地(此齊宣因䘮/伐燕所得正)
(曰按史易王𥘉立齊宣王因䘮伐我取十城蘇秦/說齊使復歸燕十城必非此時䇿云伐齊存燕盖)
(齊人破燕/後事也)以下楚楚(衍趙/字)趙(正曰姚本下句亦/云失谋於椘趙)必聴
之而不與魏六城是王失謀於椘而樹怨(衍而/字)而
(補曰/疑衍)於齊秦也齊遂伐趙(趙魏鄰也伐/之以動魏)取乘丘(属/泰)
(山補曰正義云乗丘故/城在兖州瑕丘縣西北)收侵地虚頓丘危(補曰虚/謂殷虚)
(今相州所理頓丘故城在魏州頓丘縣/東北括地志二城時屬魏餘見秦䇿)椘破南陽
　九夷(疑當爲九嶷正曰此南陽堵赭同陽属荆州/者以下文連九嶷許鄢言之故也大事記李)
(斯書云恵王用張儀計南取漢中包九夷制鄢郢/九夷即属楚之夷方孔子在陳蔡相去不逺所以)
(有欲居九夷之言此與集註異/愚謂此言破南陽之九夷也)内沛(豫州郡内言/入其地正曰)
(内沛地名必/非豫州者)許鄢陵危王之所得者新觀也(属魏/郡)
(補曰正義引括地志觀津在兾州棗陽一云武邑/縣東南本趙邑今属魏今詳名新觀者恐以此大)
(事記主属清河又云魏惠王三年齊伐魏取觀津/赧王四十二年魏冉販趙魏取趙觀津所属不常)
　而道涂宋衞爲制(言雖得新觀路所/從出又限二國)事敗爲趙驅
(敗謂椘不與也椘不與則齊/伐趙亡將及魏故奔走援之)事成功縣宋衞(成謂/椘與)
(之地受地必由二/國縣言輕重繋之)魏王弗聽也張儀告公仲令以
　饑故賞韓王以近河外(賞猶勸也韓時飢因勸之/就粟於河外河外近魏故)
(魏恐韓王宣恵也正曰此句不可觧恐韓王字當/在令下而衍一以字謂公仲令韓王以饑故賞賜)
(近河外/之民)魏王懼問張子張子曰秦欲救齊韓欲攻
　南陽(𥙷曰此河/内修武)秦韓合而欲攻南陽無異也(言無/他)
　且以遇卜王(两君相遇則講信修/睦故遇者相好也)王不遇秦韓之
　卜也决矣(决無他疑韓以魏不與秦遇/知其惡我必合秦而攻魏)魏王遂尚
　遇秦信韓(尚言欲/之甚)廣魏救趙(廣猶心廣體胖云樂/之也此著書者述其)
(遇秦之效魏昔懼而今心廣又豈能止/齊伐趙也正曰寛廣也寛魏之憂也)斥(元作/尺)尺
(補曰/未詳)楚人遽於革下(地缺革豈鬲邪遽傳遽楚以/傳来許地魏斥之也補曰姚)
(本革下遽未詳恐/有缺誤革疑華)伐齊之事遂敗
張儀惡陳軫於魏王曰軫善事楚爲求壤地也甚力
(衍之/字)之左華(未詳補曰楚/䇿作左爽)謂陳軫曰儀善於魏王
　魏王甚愛之公雖百說之猶不聽也公不如以(𥙷/曰)
(曰如下冝有/以字楚䇿有)儀之言爲資而反於楚王(反言報之/王懐王)
陳軫曰善因使人先言於楚(軫自是如楚正曰楚/䇿云楚王喜欲復之)
(未知即以此時如楚否䇿云儀善於魏王王甚愛/之當是恵王時事補曰軫之荅秦王曰子胥忠其)
(君天下皆欲以爲臣孝巳愛其親天下皆欲以爲/子臣不忠於王楚何以臣爲忠斯言冝若自信矣)
(今也因張儀謂其善事楚爲求壤地乃以爲資而/反楚則前日所云一時口給禦人耳豈其情哉)
張儀欲窮陳軫(時在/楚)令魏王召而相之來將倍(元作/悟音)
(背)悟(補曰字誤姚/云曽作梏)之將行其子陳應止其公之行
(公翁同項羽/紀註謂父)曰物之湛者不可不察也(湛謂其/謀之深)鄭
彊出秦(強自秦出在楚補曰韓䇿鄭強/載金入秦請伐韓此云出秦也)曰應爲智
(言能止其父補曰/姚本註曽智作之)夫魏欲絶楚齊必重迎公(軫在/楚必)
(合齊而魏欲/離之故迎軫)郢中不善公者欲公之去也必勸王
多公之車(王楚懷補曰郢中/止去也讀車字句)公至宋道稱􁀣而母
行使人謂齊王(閔正曰大事記張儀相魏在惠王/後十三年尋以公孫衍代襄王二)
(年因請成于秦爲秦相後八年秦岀之魏/次年死其在位多惠王時與齊宣相渉)曰魏之
所以迎我者欲以絶齊楚也齊王曰子東(使東/来齊)無
之魏而見寡人也請封子因以魯侯之車迎之
張儀欲以魏合於秦韓而攻齊楚惠施欲以魏合於
齊楚以案兵人多爲張子於王所(所猶/處)惠子謂王
曰小事也謂可者謂不可者正半況大事乎以魏
合於秦韓而攻齊楚大事也而王之群臣皆以爲
可不知是其可也如是其明耶亡群臣之智術也
(亡得矣也正曰姚/本亡作而下文有)如是其同耶是其可也未如是
其明也而群臣之智術也又非皆同也是其有半
塞也(塞不/明)所謂刼王者失其半者也(事不明而欲/王必從是刼)
(王也王而從之失其半矣正曰此策言小事人可/否者且正半而此大事人皆同聲必非皆知其可)
(而智術之皆同者則明與不明者居半也彼刼王/以必從失其明者之半也此䇿云欲以魏合於秦)
(韓亦當是/惠王時)
張(衍子/字)子(補曰姚云/劉去此字)儀以秦相魏齊楚怒而欲攻魏
雍沮(魏/人)謂張子曰魏之所以相公者以公相則國
家安而百姓無患今公相而魏受兵是魏計過也
　齊楚攻魏公必危矣張子曰然則柰何雍沮曰請
　令齊楚觧攻雍沮謂齊楚之君(閔/懷)曰王亦聞張儀
　之約秦王乎(惠)曰王若相儀於魏齊楚惡儀必攻
　魏魏戰而勝是齊楚之兵折而儀固得魏矣若不
　勝(衍魏/字)魏魏必事秦以持其國必割地以賂王若
　欲復攻(秦攻齊楚正曰言魏割地合於秦齊楚復/攻魏而秦救之則齊楚罷敝不足以應秦)
(此䇿亦當/在惠王時)其弊不足以應秦(二囯甞戰今必/弊故不能當秦)此儀
　之所以與秦王隂相結也今儀相魏而攻之是使
　儀之計當於秦也非所以窮儀之道也齊楚之王
　曰善乃遂觧攻於魏(𥙷曰齊䇿秦惠王死儀乞之/梁以致齊伐儀使馮喜說齊)
(王云云其言/頗與雍沮類)
　　　哀王(襄王子元年慎靚王三年癸卯正曰哀當/作襄說見前鲍所次多惠王時事見各條)
謂(補𥙷曰章/首有缺文)張儀臣(𥙷)謂齊王(閔正曰/見前)曰王不如資
韓朋與之逐張儀於魏魏因相犀首(齊使/相之)因以齊
　魏廢韓朋而相公叔以伐秦公仲聞之必不入於
齊㩀公於魏(此士言其效也齊廢公仲而/逐儀故公仲據儀不合齊)是公無
患(此士計非先逐張儀不能得衍合魏非合魏不/能廢朋朋怒則復善儀矣於此然後知公仲之)
(名朋也元在韓䇿正曰事與公仲公叔相渉當從/舊䇿有魏因相犀首之語當是惠王時說見下章)
陳軫爲秦使於齊過魏求見犀首犀首謝陳軫(辭不/之見)
陳軫曰軫之所以來者事也公不見軫軫且行不
得待異曰矣犀首乃見之陳軫曰公惡事乎何爲
飲食而無事(衍無事必/来四字)無事必來(𥙷曰四字恐/因下文衍)犀
　首曰衍不肖不能得事焉何敢惡事陳軫曰請移
　天下之事於公犀首曰柰何陳軫曰魏王使李從(諸/多)
(趙/人)以車百乗使於楚公可以居其中而疑之公謂
　魏王曰(軫教/衍)臣與燕趙故矣(言與/之故)數令人召臣也
　曰無事必来今臣無事請謁而徃無乆(言不乆/於彼)旬
　五之期(期以十/日五日)王必無辤以止公公得行因自言
　於庭曰臣急使燕趙(言有急/事出使)急約車爲行具(行所/當具)
　犀首曰諾謁魏王魏王許之即明言使燕趙諸侯
　客聞之皆使人告其王曰李從以車百乗使楚犀
　首以車三十乗使燕趙齊王(閔)聞之恐後天下得
　魏(恐得魏後/於諸侯)以事屬犀首犀首受齊事魏王止其
　使(𥘉以無事請行今有齊/事魏亦且任之故止之)燕趙聞之亦以事屬犀
　首楚王(懷)聞之曰李從約寡人今燕齊趙皆以事
　因犀首(魏爲主約故諸/侯因衍以合魏)犀首必欲寡人寡人欲之
　乃倍李從而以事因犀首(從與衍皆爲魏約耳而/因衍者衆故楚亦因之)
(背從者欲/專於衍也)魏王曰所以不使犀首者以爲不可(不/可)
(任)今四國屬以事寡人亦以事因焉犀首遂主天
　下之事復相魏(復言得四囯又相魏也非巳相罷/而又復衍傳有在張儀𥘉相之後)
(彪謂軫之所立唯此有七囯捭闔風氣不然醇乎/醇矣補曰軫傳以李從爲田需正曰陳軫過犀首)
(而不見宜若有憾焉而必見之又教之以收天下/之事任何也二人皆不善於張儀者也激犀首以)
(重任皆所以傾儀而已鮑氏於軫深所歸重此章/知其失不可揜則曰不然醇乎醇矣鮑因軫荅秦)
(王之楚之對而亟加矜奬曲爲之說故愚亦屢擿/其微非好爲攻發也犀首相在惠王時說見下章)
齊王(閔)將見燕趙楚之相扵衛約外魏(不親/之)魏王懼
　恐其謀伐魏也告公孫衍公孫衍曰王與臣百金
　臣請敗之王爲約車載百金犀首期齊王至之曰
(度其至/衛之日)先以五十乘至衛間齊行人(𥙷)以百金(間/私)
(見之正曰間居諌反投間隙也/行以百金猶云行幾金於某)以請先見齊王乃
　得見因乆坐安從容談二國之相怨謂齊王曰王
與三國約外魏魏使公孫衍来今乆與之談是王
謀三國也齊王曰魏王聞寡人来使公孫子勞寡
人寡人無與之語也三國之相不(元作/不相)不相(補曰/字殽)
(久當作/相不)信齊王之遇遇事遂敗(按上章張儀將相/魏犀首以計去之)
(乃得相而儀相魏四歲則所謂以計去之在儀欲/相之𥘉衍得相冝在儀復相秦之時也𥙷曰大事)
(記書魏惠王後十二年秦張儀免相相魏魏不事/秦以公孫衍代相觧題云衍傳称衍相魏儀去則)
(不然儀慙無以婦報留魏四歲而惠/王卒後魏襄王二年始去魏復相秦)
魏令公孫衍請和扵秦綦毋恢教之語曰無多割(補/曰)
(一本此下有曰字/乃教衍說秦之辭)和成固有秦重和(補曰一本標/孫本無和字)
　以與王遇和不成則後必莫能以魏合於秦者矣
(衍巳悟秦故正曰此/䇿惠襄之世不可定)
公孫衍爲魏將與其相田需(元作繻從/下章及史)繻(補曰/即需)不善
　季子(未/詳)爲衍謂梁王曰獨不見夫服牛驂驥乎不
　可以行百步今王以衍爲可使將故用之也而聽
　相之計是服牛驂驥也牛馬俱死而不能成其功
　王之國必傷矣願王察之(彪謂此用賢而使不肖/間之之說也而衍也非)
(其人也𥙷曰此䇿若作/魏將則恐在襄王時)
犀首田盼欲得齊魏之兵以伐趙梁君與田侯(閔王/正曰)
(事在齊宣十一年魏惠後二年趙肅侯十八年公/孫衍欲敗從田盼本非與謀故其聞衍之說猶能)
(以用兵難之既而訹於其言勸两君以聽衍而身/將齊魏之兵盖狃於戰闘之習堕衍計中以成其)
(欺以敗和好快讐秦之欲皆昐之爲也觀馬陵之/役魏客之言張丑說楚之辭知盼爲鄰國所畏百)
(姓所服今以此事觀之盼/亦優於勇而短於謀者也)不欲犀首曰請國出五
　萬人不過五月而趙破田盼曰夫輕用其兵者其
　國易危易用其計者其身易窮公今言破趙太易
　恐有後咎犀首曰公之不慧也夫二君者固巳不
　欲矣今公又言難以懼之是趙不伐而二士之謀
　困也(二士/衍盼)且公直言易而事已去矣夫搆難而兵
　結田侯梁君見其危又安敢釋卒不我予乎田盼
　曰善遂勸兩君聽犀首犀首(𥙷二字補曰姚/氏本有二字)田盼
　遂得齊魏之兵兵未出境梁君田侯恐其至而戰
　敗也悉起兵從之大敗趙氏
犀首見梁君曰臣盡力竭智欲以爲王廣土取尊名
　田需從中敗君(補曰一本標君/一作臣又作之)王又聽之是臣終
　無成功也需亡臣將侍需侍臣請亡王曰需寡人
　之股掌之臣也(猶股/肱)爲子之不便也殺之亡之(𥙷/曰)
(一本標云/有外之字)毋謂天下何内之無若群臣何也(内謂/親之)
(稱群臣則衍與焉正曰言殺之亡之天/下之人與内之群臣皆不以爲然也)今吾爲子
　外之令毋敢入子之事(入猶/與)入子之事者吾爲子
　殺之亡之胡如(胡猶/何)犀首許諾於是東見田嬰與
　之約結召文子(田/文)而相之魏身相於韓(𥙷曰田文/爲魏相盖)
(犀首約結人嬰召其子而相之也下章與此同事/宜在㐮王時非文奔魏相昭王事也○身相韓衍)
(欲相韓也下言置田需以稽二人則衍仍留魏/矣〇一本此下别爲一章姚本註云曽題劉連)蘇
　代爲田需說魏王曰臣請問文之爲魏孰與其爲
　齊也王曰不如其爲齊也衍之爲魏孰與其爲韓
　也(衍隂晉人時屬韓故下蘇代說昭魚亦云/正曰隂晉魏地衍實魏人其善韓非以此)王曰
　不如其爲韓也(衍而/字)而蘇代曰衍將右韓而左魏
(右言助之力正曰/時尚右說見趙䇿)文將右齊而左魏二人者將用
　王之國舉事於世中道而不可(中道猶中立也言/不能兩全二囯)
　且王無所聞之矣(不聞所以救之正曰彼/有外心王不得而聞之)王之國
　雖滲(言浸微浸弱/如漏器然)樂而從之可也(言如漏器尚足/樂雖從二子可)
(也然從二子必亟亡不得/如是也𥙷曰滲樂未詳)王不如舎需於側(舎猶/厝)
　以稽二人者之所爲二人者曰需非吾人也(需非/二人)
(之/黨)吾舉事而不利於魏需必挫我於王二人者必
　不敢有外心矣二人者之所爲之利於魏與不利
　於魏王厝需於側(厝措/同)以稽之臣以爲身利(身王/身)
　而國便於事(𥙷曰一本而便於事又姚註云/劉去身利字一無而字似義長)王曰
　善果厝需於側(彪謂哀王於是有人君之言不亡/需是也惜其不旋踵需不入衍之)
(事蘇代入之矣待衍如是可也如得賢而付之閫/外若此者不亦殆乎正曰魏王始聽犀首而欲外)
(田需復因蘇代而置需以稽二人賢否之不知用/舎之不能熒惑於游士之言而拱手以聽之其孱)
(昏甚/矣)
史舉(即甘茂/所事)非犀首於王犀首欲窮之謂張儀曰請
令王讓先生以國(衍以此說儀使之爲/已觧舉故舉後見之)王爲堯舜
矣而先生弗受亦許由也衍因令王致萬户邑於
先生(弗受囯/故致邑)張儀說因令史舉數見犀首王聞之
而弗任也(任猶信也舉既非之/而數見之故王疑之)史舉不辭而去(𥙷/曰)
(㩀此譲囯之說不特鹿毛夀/之愚燕噲也此恐惠王時事)
楚王(懐)攻梁南韓氏因圍黄(元作薔/下同)薔(𥙷曰未詳/一本作薔)成
恢(魏/人)爲犀首謂韓王(襄)曰􁀣攻黄薔楚師必進矣
魏不能支交臂而聽楚韓氏必危故王不如釋黄
薔魏無韓患必與楚戰戰而不勝大梁不能守而
又况存黄薔乎若戰勝兵罷敝(罷音/疲)大王之攻黄
薔易矣(正曰此䇿/時不可考)
張儀爲秦連横說魏王曰魏地方不至千里卒不過
三十萬人地四平諸侯四通條逹輻湊(如木枝分/布而四方)
(湊之如/輻於轂)無有名山大川之限從鄭至梁不過百里
從陳至梁二百餘里馬馳人趨不待倦而至梁(言/陳)
(鄭所至/皆平地)南與楚境西與韓境北與趙境東與齊境
卒戍四方(他囯境或有山川関塞/惟梁無之皆以卒戍守)守亭障者參列
(十里一亭障隔也築城壘爲之𥙷/曰障関塞邊候開封有右夷門関)粟糧漕庾(漕水/運庾)
(水漕/倉)不下十萬魏之地勢故戰塲也魏南與楚而
不與齊則齊攻其東東與齊而不與趙則趙攻其
北不合於韓則韓攻其西不親於楚則楚攻其南
　此所謂四分五裂之道也且夫諸侯之爲從者以
　安社稷尊主強兵顯名也合從者一天下約爲兄
　弟刑白馬以盟於洹水之上以相堅也夫親昆弟
　同父母尚有爭錢財而欲恃詐僞反覆蘇秦之餘
　謀其不可以成亦明矣大王不事秦秦下兵攻河
　外拔卷衍燕酸棗刼衛取晉陽(補曰史作陽晉正/義云陽晉故城在)
(曹州乗氏/縣西北)則趙不南趙不南則魏不北魏不北則
　從道絶(主從者趙故不言其他𥙷曰/一本復有從道絶三字史同)則大王之國
　欲求無危不可得也秦挟韓而攻魏韓刼於秦不
　敢不聽秦韓爲一國魏之亡可立而須也此臣之
　所爲大王患也爲大王計莫如事秦事秦則楚韓
　必不敢動無楚韓之患則大王髙枕而卧國必無
　憂矣且夫秦之所欲弱莫如楚而能弱楚者莫若
　魏楚雖有冨大之名其實空虚其卒雖衆多然而
　輕走易北不敢堅戰患(𥙷正曰/史作悉)魏之兵南面而伐
　勝楚必矣夫虧楚而益魏攻楚而適秦(適猶/歸)内嫁
　禍安國此善事也大王不聽臣秦甲出而東伐雖
　欲事秦而不可得也且夫從人多奮辭(猶大/言)而寡
　可信說一諸侯之王出而乗其車約一國而成反
　而取(𥙷𥙷曰姚本作/而反成而云云)封侯之基是故天下之游士
　莫不日夜搤腕(搤把腕/手也)瞋目(瞋張/目也)切齒(言之力也/正曰荆軻)
(傳索隱云齒相/摩切奮怒意)以言從之便以說人主人主覧其
　辭牽其說惡得無眩哉臣聞積羽沉舟群輕折軸
　衆口鑠金(補曰周語衆口鑠金註衆口所毁雖金/石猶可銷史下又有積毁銷骨一句江)
(奄書積毀銷/金積讒磨骨)故願大王之熟計之也魏王曰寡人
　惷愚前計失之請稱東藩築帝宫受冠帶祠春秋
　效河外(儀傳在諸國之先彪謂魏邇秦而無阻固/凡横人之辝若可聽唯魏也故儀先之魏)
(一摇而諸國動矣敗從之約魏其過歟使魏而繹/其說曰秦豈能有愛於我哉兵來不除道何爲以)
(說客先之是知其不可而訹我也且我事秦安得/髙枕而無憂哉如是展轉計之則儀之辝屈矣魏)
(不摇諸侯將又曰彼魏四逹之國又邇於秦彼猶/堅約不動我何懼乎秦如是則諸侯一矣惜魏之)
(不知出此也補曰史張儀留魏四歲而襄王卒實/惠王哀王立實㐮王張儀復說王王不聽於是儀)
(隂令秦伐魏魏與秦戰敗明年齊又敗魏觀津秦/復欲攻魏先敗韓申差諸侯震恐張儀復説魏王)
(云云王乃倍從約而因儀請成于秦事在襄王二/年正曰顯王三十六年蘇秦約六國合從次年秦)
(使犀首欺齊魏以伐趙而從約觧慎靚王三年蘇/秦約六國伐秦再申前約也兵至函谷關秦擊之)
(而走次年齊敗魏趙觀津則齊敗約矣既而韓與/魏趙伐秦而敗張儀留魏六年說而不聽今因其)
(兵敗從散而說之得其隙矣魏不得不聽也魏非/不知從之利而秦之不可信也刼於秦之強而患)
(於與國之不一後三年魏復背秦合從其情可見/矣惜其自同連雞中兄弟争財之料而相與以趨)
(於亡從之不可合合之不可乆其勢則然矣鮑之/責魏殆未深究夫事情也補曰搤音厄惷愚也書)
(容抽江丑用陟/降四反義並同)
齊魏約而伐楚以董慶爲質於齊楚攻齊大敗之而
魏弗救田嬰怒將殺董慶盱夷(皆魏人補曰二本/盱作吁姚註劉作)
(于)謂田嬰曰楚攻齊大敗之而不敢深入者以魏
爲將内之於齊(言緃楚使深/入乃擊之也)而擊其後今殺董慶
是示楚無魏也魏怒合於楚齊必危矣不如貴(𥙷/曰)
(姚註一/作舍)董慶以善魏而疑之於楚也(正曰時/不可考)
　張儀走之魏(傳言秦武元年群臣惡之乞之梁此九/年正曰按襄王九年儀走魏魏納而相)
(之此云不内/恐非是時事)魏將迎之張丑諌於王欲勿内不得
　於王(王不/聴也)張丑退復諌於王曰王亦聞老妾事其
　主婦者乎子長色衰重嫁而巳(重猶/再)今臣之事王
　若老妾之事其主婦者魏王因不納張儀(彪謂丑/之自比)
(若此豈可望於士君子之行哉哀/王聽其說是亦魏媪之耄者耳)
(衍魏/字)魏文子(田文正曰/提魏事也)田需周霄(孟子時有此人至/是三十年矣正曰)
(田文前相魏當襄王時孟/子見梁襄王相去不逺也)相善欲罪犀首犀首患
　之謂魏王曰今所患者齊也嬰子言行於齊王(閔)
　王欲得齊則胡不召文子而相之彼必務以齊事
　王王曰善因召文子而相之犀首以倍田需周霄
(二人雖善文今衍薦文文必/善衍善衍則復背其所善)
魏王令惠施(施自孟子時至此亦三十餘年正曰施/屢見䇿文盖惠㐮時人此䇿不可/考)
　之楚令犀首之齊鈞二子者(言恩禮/之等)乗數鈞(車乘/之)
將測交也(測猶卜也視何囯厚吾使因知/其厚我下衍楚王聞之四字)楚王聞
之(補曰四字恐/因下文衍)施因令人先之楚言曰魏王令犀
首之齊惠施之楚鈞二子者將測交也(施欲楚/之厚巳)楚
　王聞之因郊迎惠施
田需貴於魏王惠子曰子必善左右今夫楊横樹之
　則生倒樹之則生(正曰姚云倒劉作/側愚謂倒字勝)折而樹之又
　生然使十人樹楊一人㧞之則無生楊矣故以十
　人之衆樹易生之物然而不勝一人者何也樹之
　難而去之易也今子雖自樹於王而欲去子者衆
　則子必危矣(補曰此與孟子雖有天下易生之物/云云語相類而意在自樹又云子必)
(善左右則君子小/人之用心可見矣)
田需死昭魚謂蘇代曰田需死吾恐張儀薛公(嬰正/曰史)
(索隱以爲田文按嬰䘚於閔王之世大/事記附見於閔元年此事在四年後)犀首之有
　一人相魏者代曰然則相者以誰而君便之也昭
魚曰吾欲太子之自相也代曰請爲君北見梁王
必相之矣昭魚曰柰何代曰若其爲梁王(若汝也/𥙷曰一)
(本君其爲/考下文是)代請說君昭魚曰柰何對曰代也從楚
來昭魚甚憂代曰君何憂曰田需死吾恐張儀薛
　公犀首有一人相魏者代曰勿憂也梁王長主也
　必不相張儀張儀相魏必右秦而左魏薛公相魏
　必右齊而左魏犀首相魏必右韓而左魏梁王長
　主也必不使相也王曰然則寡人孰相(以史𥙷王/曰下八字)
(正曰史有此八字按此乃蘇代請昭魚/為王而設爲說王之辝無此句可也)代曰莫如
　太子之自相是三人不以太子爲非固相也(固猶/乆補)
(曰不以一本/作皆以史同)皆將務以其國事魏而欲丞相之璽
(印也補曰秦武王初置丞相用樗里子甘茂/在張儀死後此云丞相璽則魏已有此名)以魏
　之強而持三萬乗之囯輔之魏必安矣故曰不如
　太子之自相也遂北見梁王以此語告之太子果自
　相(魏記九年有補曰大事記赧王八年書秦逐公/孫衍謂衍既去秦事不復見韓非子載犀首與)
(張夀爲怨陳需新入不善犀首因使人微殺張夀/魏王以爲犀首也乃誅之然則衍去秦後終爲魏)
(所殺也愚按陳需即䇿中田需而䇿以田需死後/魏欲相犀首其說不同當考又赧王二十二年伊)
(闕之敗䇿云公孫衍割地和秦大事記猶著其名/豈别一人耶李兊約五同攻秦時亦有公孫衍去)
(此又九年上距犀首為秦大良造時/㡬五十年甞疑其甚逺說見趙䇿)
周最善齊翟強善楚二子者欲傷張儀於魏張子聞
　之因使其人(儀之/人)爲見者嗇夫(見者㝡與強見王/也正曰見賢遍反)
(見者謂引見傳命之臣儀使其臣爲見者之嗇夫/以間伺之補曰嗇夫書註主幣之官秦制郷有嗇)
(夫職獄訟収賦稅漢有虎圈/嗇夫所職不同皆小臣之名)間見者(間以候/伺之)因無
　敢傷張子(比九年儀再相/魏時正曰無考)
周最入齊(魏不善之正曰周䇿爲最謂魏王曰王不/去周最合與收齊又謂最曰魏責合秦伐)
(齊而公修虚信云云不如謂王曰請入齊此語在/田文相魏昭王時是最先見逐於齊今復自魏入)
(齊詳周䇿所載必最後欲之/齊而魏聽之非不善之故也)秦王(武正/曰昭)怒令姚賈
　譲魏王(最盖秦所置以相魏者正曰此因/下文爲王通天下一語生說無據)魏王爲
　之(爲最盖秦亦怒最之去魏正曰是時齊秦交惡/而秦欲合魏㝡自齊走魏人言其不忍背齊而)
(今復之齊必復爲齊所厚者魏雖欲合秦而猶牽/於收齊之說其入齊盖魏聽之故爲之言於秦其)
(辝亦/婉)謂秦王曰魏之所以爲王通天下者以周最
　也今最遁寡人入齊齊無通於天下矣(齊秦爲敵/魏既以最)
(通天下於秦則外齊矣今㝡入秦天下不知以謂/魏使之齊敗齊事因不通齊矣正曰齊秦爲敵齊)
(逐最而魏收之天下信魏之不與齊故曰爲王通/天下今最遁入齊則天下知魏絶最而齊收之齊)
(何以通於/天下乎)敝邑之事王亦無齊累矣(齊納魏所不/善則可以絶)
(之正曰最遁魏入齊而齊收之則齊魏/之絶明矣秦可以不疑魏之與齊也)大國欲急
　兵(伐/齊)則趣趙而已(促使應秦也魏不善最而言爲/最所以自爲也按此姚賈與始)
(皇所問之人相去八十餘年髙誘欲以爲陳賈君/此人者可也盖陳舜後得爲姚姓而孟子與秦武)
(魏哀時猶相反獨以最韓非相毀之人為此人則/年時相絶太逺矣可乎哉補曰趣趙說見周䇿正)
(曰姚賈說/見秦䇿)
秦召魏相信安君(史不/書)信安君不欲徃蘇代爲說秦
王(武或昭正/曰無攷)曰臣聞之忠不必黨(爲信安說/疑於黨之)黨不
必忠今臣願為(補補曰願/下有缺字)大王陳臣之愚意恐其
不忠於下吏自使有要領之罪(要領斬/刑也)願大王察
之今大王令人執事於魏(謂别置相/以伐信安)以完其交臣
恐魏交之益疑也將以塞趙也(信安必右趙者秦/召而伐之欲魏不)
(通/趙)臣又恐趙之益勁也(交魏/益堅)夫魏王之愛習魏信
也甚矣(魏信即信/安省言之)其智能而任用之也厚矣其畏
　惡嚴尊秦也明矣(惡猶/憚)今王之使人入魏而不用則
　王之使人入魏無益也若用(用秦/所使)魏必舍所愛習
　而用所畏惡此魏王之所不安也夫舍萬乗之事
　而退(謂去/相位)此魏信之所難行也夫令人之君處所
　不安令人之相行所不能以此爲親則難乆矣臣
　故恐魏交之益疑也且魏信舎事(亦去/信也)則魏(元作/趙)
　趙之謀者必曰舍於秦(此舍猶棄奪其愛/習是秦棄魏也)秦必令
　其所愛信者用趙是趙存而我亡也(我魏也秦本/欲塞趙而云)
(然此魏自疑之/辝非必秦意)趙安而我危也則上有野戰之氣
(將與/秦戰)下有堅守之心臣故恐趙之益勁也(魏不能/獨抗秦)
(必結趙正曰趙之謀事者曰魏信見舍於秦秦亦/将易置趙之臣令其所愛信者用於趙我之權去)
(勢奪是趙存而我巳亡趙安而我獨危/則必戰必守不/聼秦命是趙益以強)大王欲完魏
(補補曰姚/本有魏字)之交而使趙小心乎不如用魏信而尊
　之以名魏信事王國安而名尊離王(不事/之)國危而權
　輕然則魏信之事王也上所以爲其主者忠矣下
　所以自爲者厚矣彼其事王必完矣趙之用事者
　必曰魏氏之名族不髙於我土地之實不厚於我
　魏信以(衍韓/字)韓(𥙷曰/疑衍)魏事秦秦甚善之國得安焉
　身得尊焉今我構(元作/講)講(𥙷曰宜/從搆讀)難於秦兵爲招
　質(言於用兵爲招爲質招言召兵質/猶本也爲之張本正曰招質未詳)國處削危之
　形非得計也結怨於外生患於中身處死亡之地
　非完事也彼將傷其前事而悔過其行兾其利必
多割地以深下王(下亦/事也)則是大王垂拱多割地以
爲利重(得地則/益重)堯舜之所求而不能得也臣願大
王察之(彪謂堯舜譲天下而何愛於地此特辯士/欲重其事而言之過若此者不一也正曰)
(此類註/不必辨)
樓牾(魏人後又作梧補曰一本作􁪜姚同註引管子/云事無常而法令申不􁪜則囯失勢註􁪜古伍)
(字謂偶令也愚按玉篇無􁪜字有牾字五故反觸/也逆也䇿後作梧韻書牾忤梧午荀子午其軍蘁)
(莊子悟燕䇿韓于迕前漢走逜/捂捂捂/梧枝梧凡十一字典籍徃徃通借上去聲)約秦魏
　魏太子爲質(此十一年朝秦正曰世家襄王十二/年太子朝於秦秦來㧞我皮氏未拔)
(而觧此䇿云太子爲質既而留於/酸棗昭衍說後不去復遣當缺)紛彊(魏人正曰/髙註魏臣)
　欲敗之謂太后曰國與還者也(還猶反也兩囯相/與好惡循環不定)
(補曰髙註還/周旋於利也)敗秦而利魏魏必負之(負言魏得利/而強將不事)
(秦所謂/還反)負秦之日太子爲糞矣(即所謂糞之正/曰糞棄/除也)太后
坐王而泣(使王坐而/泣於前)王因疑於太子(不决/遣)令之留
　於酸棗樓子患之昭衍爲周之梁樓子告之昭衍
　見梁王梁王曰何聞曰聞秦且伐魏王曰爲期與
我約矣(言期以太子結約而不遣爲此故伐/邪正曰言與我結約矣何爲而伐)曰秦
疑於王之約以太子之留酸棗而不之秦秦王(昭/正)
(曰無/考)之計曰魏不與我約必攻我我與其處而待
之見攻不如先伐之以秦強折節而下與國(與與/囯共)
(伐/魏)臣恐其害於東周(不欲正言魏受伐魏與周鄰/言周則魏可知兄在秦䇿正)
(曰交載秦魏事從舊可/補曰爲周之爲去聲)
秦楚攻圍皮氏(亦十三年補曰一本/攻魏圍皮氏属河東)爲魏謂楚王懷
　曰秦楚勝魏魏王之恐(衍也/字)也(正曰下章/有此句法)見亡也
(元作/矣)矣必合於秦王何不背秦而與魏王魏王喜
　必内太子(豈秦埽太子而攻/耶正曰說見前章)秦恐失楚必効城地
　於王王雖復與之攻魏可也楚王曰善乃背秦而
　與魏魏内太子於楚秦恐許楚城地欲與之復攻
　魏樗里疾怒欲與魏攻楚恐魏之以太子在楚不
　肯也爲疾謂楚王曰外臣疾使臣謁之曰敝邑之
　王(昭)欲効城地(前許之/未入也)而爲魏太子之尚在楚也
　是以未敢王出魏質臣請効之而復固秦楚之交
　以疾攻魏(此疾速也非名/正曰作名通)楚王曰諾乃出魏太子
　秦因合魏以攻楚(補曰大事託赧王九年秦甘茂/摴里疾伐魏皮氏未拔甘茂棄)
(軍奔齊摴里疾與魏和罷兵按茂傳茂言秦昭王/以武遂㱕韓向夀公孫衍怨讒茂茂輟伐魏云)
魏太子在楚為(元作/謂)謂樓子(也從太子爲/質而楚任之)於鄢陵
(楚用事者所封正曰此語本記其人與樓子言於/鄢陵之地鄢楚别都在冝城此鄢陵即䇿所謂許)
(鄢陵者魏地也樓/主合楚/之謀非從太子而楚任之也)曰公必且待齊楚之
合也以救皮氏今齊楚之理必不合矣彼翟子(強/也)
(魏人仕齊正曰魏王所用下/文甚明楚䇿魏相翟強死)之所惡於國者無公
矣(無知鄢陵正曰/公指樓)其人皆欲合齊秦外楚以輕公
(人翟/之人)公必謂齊王(閔)曰魏之受兵非秦實首伐之
也楚惡魏之事王也故勸秦攻魏齊王故欲伐楚
(此士言齊本自欲/尓補曰故固通)而又怒其不已善也必令魏以
地聽秦而爲和以張子之強(言儀/徃日)有秦韓之重齊
　王惡之而魏王不敢據也(言魏㐮爲齊逐儀正曰/䇿請齊王不如資韓朋)
(與之逐張儀於魏者謀如此耳魏㐮之時不聞逐/儀也且此語本謂以儀有秦韓之重而齊王惡之)
(魏王不敢據之以爲安/二囯之於儀猶如此也)今以齊秦之重外楚以輕
　公臣爲公患之鈞之出地以爲和於秦也(鈞言齊/與楚)
　豈若由楚乎秦疾攻楚(衍楚/字)楚還兵魏王必懼(正/曰)
(楚還兵者復兵與秦/合攻魏也故魏王懼)公因割(元作/寄)寄(𥙷曰恐/字有訛)汾北
　以予秦而爲和(汾北魏地鄢陵宜因其懼/使割予秦此所謂由楚)合親以
　孤齊(秦楚/魏合)秦楚重公公必爲相矣臣意秦王昭與
　樗里疾之欲之也臣請爲公說之乃謂樗里子曰
　攻皮氏此王之首事也(首言出兵正曰首/事猶言第一事也)而不能
　拔天下且以此輕秦且有皮氏於以攻韓魏利也
　樗里子曰吾巳合魏矣無所用之(故史書未/拔而觧)對曰
　臣願以鄙心意公(意猶/度)公無以爲罪有皮氏國之
　所大利也而以與魏公終自以爲不能守也故以
　與魏今公之力有餘守之(於守爲/有餘)何故而弗有也
　樗里子曰柰何曰魏王之所恃者齊楚也所用者
　樓　翟強也(𥙷曰/字書無此字韓䇿作鼻即/也䇿又有管鼻之令翟強與秦事云)
(云與此事合疑/樓/即管鼻也)今齊王謂魏王曰欲講攻於齊(言/欲)
(講秦攻秦皆於我夫魏求救欲講而巳而齊兼言/攻故下言主兵正曰講當作搆講攻猶言搆兵)
　主兵之辤也是弗救也楚王(懐)怒於魏之不用樓
　子而使翟強爲和也(和齊/秦)怨顔巳絶之矣(怨魏欲/絶之見)
(於顔/色)魏王之懼也見亡(以有亡/形而懼)翟強欲合齊秦外
　楚以輕樓(此強/之和)樓　欲合秦楚外齊以輕翟強
(𥙷曰此二語/當時事情也)公不如按魏之和(按謂主之正/曰按止也)使人
　謂樓子曰子能以汾北與我乎請合於楚外齊以
　重公也此吾事也(疾言此事/吾所欲爲)樓子與楚王必疾矣
(言應/之速)又謂翟子子能以汾北與我乎(強亦/魏人)必爲合
　於齊外(衍於/字)於楚以重公也翟強與齊王必疾矣
　是公外得齊楚以爲用内得樓　翟強以爲佐(主/魏)
(言之故/言内)何故不能有地於河東乎(言且得皮氏按/此盖樓/在楚)
(欲因楚和秦以息攻鄢陵不順也故此士說之又/說樗里凡其辝两言齊楚翟樓示無所偏也而於)
(楚獨曰吾事則/是爲樓子也)
獻書秦王(昭正曰/無考)曰臣竊聞大王之謀出事於梁(謂/攻)
(之)謀恐不出於計矣(非得/計也)願大王之熟計之也梁
　者山東之要也(腰人身/之中)有虵於此(兵法所謂率然/補曰見係武書)
(及李靖/問荅)擊其尾其首救擊其首其尾救擊其中身
　首尾俱救今梁者天下之脊也(補曰一本今梁王/天下之中身也)
　夫秦攻梁者是示天下要㫁山東之脊也(要猶欲/正曰要)
(同上義山東脊天下要與上/互言之示者顯取之之意)是山東首尾皆救中
　身之時也山東見亡必恐恐必大合山東尚強臣
　見秦之必大憂可立而待也臣竊爲大王計不如
　南出事於南方(謂/楚)其兵弱天下不(𥙷補曰作必不/語順又下必字)
(恐當/作不)必能救地可廣大(言秦/地)國可冨兵可強主可
　尊王不聞湯之伐桀乎試之弱宻須氏(試謂先之/以其弱可)
(必克也周紀註宻須在安定隂宻補曰宻姞姓囯/在今寕州史周紀西伯伐宻須詩所謂宻人不㳟)
(者也此誤以爲湯又云試之於弱戰囯/游士言聖賢事多妄謬此尤顯然者也)以爲武教
　得宻須氏而湯知服桀矣今秦欲與山東爲(誰/佳)不
先以弱爲武教兵必大挫國必大憂秦果南攻藍
　田鄢郢(藍田秦地疑衍文彪謂征伐先後理正應/尓故司馬爲秦議以伐蜀爲先而我藝祖)
(欲平太原諸國亦先平蜀正曰秦之攻楚多道藍/田武関以出攻如敗楚藍田之云○秦人善逺交)
(近攻之䇿蠶食諸侯先三晉而後齊楚卒以成功/其用兵之序可考矣此䇿魏畏秦攻移禍於楚故)
(飾爲之辝而鮑謂征伐先後理正應尔夫豈識當/時大勢哉又以司馬錯先伐蜀宋欲平太原亦先)
(平蜀爲試於/弱之徴謬矣)
魏秦伐楚(秦昭六年與韓魏/共攻楚此十八年)魏王不欲樓緩謂魏王
　曰王不與秦攻楚楚且與秦攻王王不知令秦楚
戰王交制之(緩時爲秦計耳/故明年相秦)
　　　昭王(哀王子補曰丗本名遫元年/赧王二十年丙寅)
秦敗東周與魏戰於伊闕殺犀武(此三/年)魏令公孫衍
乗勝而留於境(乗言因秦勝我留而與之講若秦/既去則無及巳補曰公孫衍說見)
(前)請卑辭割地以講於秦爲竇屢(魏/人)謂魏王曰臣
不知衍之所以聽於秦之少多然而臣能半衍之
割而令秦講於王王曰柰何對曰王不若與竇屢
關内侯(侯於關内耳此時未爲爵補/曰關内侯之稱不獨起於秦)而令之趙王
重其行而厚奉之因揚言曰聞周魏令竇屢巳割
魏於奉陽君而聽秦矣(因地/講秦)夫周君竇屢奉陽君
之與穰侯貿首之仇也(𥙷曰奉陽君即李兊說見/趙䇿此言與穣侯貿首之)
(仇則二人欲隂取/以定封之事也)今行和者竇屢也制割者奉陽
　君也太后恐其不因穰侯也(后穰侯/之姊)而欲敗之必
　以少割請合於王而和於東周與魏也
秦約趙而伐魏魏王患之芒卯曰(補曰淮南子孟卯/註齊人引䇿芒卯)
王勿憂也臣請發張倚(魏/人)使謂趙王(惠/文)曰夫鄴寡
人固形(元作/刑)刑(補曰此書/刑形字通)弗有也(形猶勢也髙註/爲刑法雖通而)
(此書多/作形)今大王收秦而攻魏寡人請以鄴事大王
趙王喜召相國而命之曰魏王請以鄴事寡人使
寡人絶秦相國曰收秦攻魏利不過鄴今不用兵
　而得鄴請許魏張倚因謂趙王曰敝邑之吏効城
者巳在鄴矣大王且何以報魏趙王因令閉闗絶
　秦秦趙大惡芒卯應趙使曰敝邑所以事大王者
　爲完鄴也今効(元作/郊)郊(補/曰/當從交文/姚註云效一作/効)鄴者使者之
　罪也卯不知也趙王恐魏承秦之怒遽割五城以
　合於魏而支秦(此六年書卯以詐重者此也彪謂/此馮亭上黨之事也惠文失之於)
(魏孝成失之於韓雖所䘮敗有多/寡之差其貪而不明真父子也)
芒卯謂秦王(昭)曰王之士未有爲之中者也(中謂用/事扵諸)
(囯之中猶/内應云)臣聞明王不背(元作/咠)咠(補曰一本作胃/俱未詳/說見)
(趙/䇿)中而行王之所欲於魏者長平(元作羊下/同屬汝南)羊(補/曰)
(地未詳/或字誤)王屋(在河東垣/縣東北)洛林(即蘇代所謂林中/河南宛陵林郷也)之
　地也王能使臣爲魏之司徒(本周官此所/謂爲之中)則臣能
使魏獻之秦王曰善因任以爲魏之司徒謂魏王
　曰王所患者上地也(上流之地近秦/正曰未知所指)秦之所欲於
　魏者長平羊王屋洛林之地也王獻之秦則上地
　無憂患因請以下兵東擊齊攘地必不逺矣魏王
　曰善因獻之秦地入數月而秦兵不下魏王謂芒
　卯曰地入數月而秦兵不下何也芒卯曰臣有死
　罪雖然臣死則契折於秦(折毁也言不/可有責於秦)王無以責
　秦王因赦其罪臣爲王責約於秦乃之秦謂秦王
　曰魏之所以獻長平羊王屋洛林之地者欲以下
　大王之兵東擊齊也今地巳入而秦兵不可下臣
　則死人也雖然後山東之士無以利事王者矣秦
　王懼(補曰姚/本作戄)然曰國有事未贍(元作/澹)澹(補曰即贍/前漢志澹)
(用)下兵也(贍給/也)今以兵從後十日秦兵下芒卯并
　將秦魏之兵以東擊齊啓地二十二縣
蘇代(元作秦/下同)秦(𥙷曰燕䇿/及史作代)拘於魏欲走而之齊(元作/韓)
韓魏氏閉關而不通齊使蘇厲爲之謂魏王曰齊
請以宋地(時未舉宋此侵伐所得耳正曰正義云/涇陽君秦王弟悝也齊蘇子告秦兵伐)
(宋以封涇陽君然齊/假設此䇿以救伐)封涇陽君而秦不受也夫秦
　非不利有齊而得宋地然其所以不受者不信齊
　王(閔)與蘇代秦(𥙷曰燕䇿及/史作子下同)也(疑其/善魏)今秦見齊魏
之不合(衍也/字)也如此其甚也則齊必不欺秦而秦
信齊矣齊秦合而涇陽君有宋地則非魏之利也
故王不如復東蘇代秦(使得/之齊)秦必疑齊而不聽也
夫齊秦不合天下無憂(𥙷曰一本/票一作)伐齊成則地廣
矣(齊無秦而魏伐之可以得地蘇傳有在齊伐宋/之前補曰燕䇿及史曰魏爲燕執伐齊使人謂)
(魏王曰云云於是/出蘇伐代之宋)
五國伐秦(成臯之役/此十年)無功而還其後齊欲伐宋而秦
禁之齊令宋郭之秦請合而以伐宋秦王(昭)許之
魏王畏齊秦之合也欲講於秦謂魏王曰秦王謂
宋郭曰分宋之城服宋之強者六國也乗宋之敝
而與王爭得者(王齊/閔)楚魏也請爲王無禁楚之伐
魏也而王獨舉宋王之伐宋也請剛柔而皆用之
(宋強宋弱/皆必伐之)如宋者欺之不爲逆殺之不爲讎者也
　王無與之講以取地旣巳得地又以力攻之期於
　㗖宋而巳矣臣聞此言而竊爲王患(元作/悲)悲秦必且
　用此於王矣(用楚/伐魏)又必且刼(元作/曰)曰王必求地旣巳
　得地又且以力攻王又必謂王(衍曰/字)曰使王輕齊齊
　魏之交已醜(惡/也)又且収齊以東索於王(𥙷曰一/本更索)秦甞
　用此於楚矣又甞用此於韓矣願王之深計之也秦
　善魏不可知也已(言不/可信)故爲王説太上伐秦其次賔
　秦其次堅約而詳講與國無相讎也(補曰詳佯通史/多有媾字句佯)
(購於秦此即趙䇿所謂不得巳而必媾則/願五囯復堅約者此賔即擯讎一本作離)秦齊合國
　不可爲也已王其聽臣也必無與講(與秦/講)秦權重魏
　魏冉明熟(元作/孰)孰(補曰/旣熟)是(言慮此/明且熟)故有謂(元作/又為)又爲
(𥙷曰又/有通)足下(或人謂魏/王當如下)傷秦者(傷/猶)不敢顯也(恐秦/斍之)天
　下可令伐秦則隂勸而弗敢圖也見天下之傷秦也
　則先鬻與國而以自解也(言與囯爲/之非我也)天下可令賔秦
　則爲刼於與國而不得已者天下不可則先去(皆諸/囯也)
　而以秦爲上交以自重也如是人者鬻王以爲資者
　也而焉能免國於患免國於患者必窮三節而行其
　上(𥙷曰三節即上文/太上其次之說)上不可則行其中中不可則行
　其下下不可則明不與秦而生以殘秦(生猶進言伐/之不巳正曰)
(不能伐不能㯽文不能媾必爲秦所伐則誓闘而/必死不與秦俱生以殘秦姚本註云而一作两)使
　秦皆無百怨百利惟巳之曽安(已止曽則也言使秦/見殘不擇利害唯務)
(止魏之殘/以自安也)無(𥙷)令天(元作/足)足下鬻之以合於秦(所謂/鬻王)
(以秦爲上交者補曰/令字上恐有缺誤)是免國於患者之計也臣何足
　以當之雖然願足下之論臣之計也燕齊讎國也
(两囯自宣閔易/昭再丗相讐)秦兄弟之交也(燕齊/與秦)合讎國以伐
　婚姻(猶兄弟也此士欲爲/魏合燕齊以伐秦)臣爲之苦矣(言伐秦之/難而巳爲)
(之)黄帝戰於涿鹿之野而西戎之兵不至禹攻三
　苗而東夷之民不赴(元作/起)起(言帝王用兵猶有/不從者不經見)以
　燕齊(𥙷)伐秦黄帝之所難也而臣已致燕甲而起
　齊兵矣臣又徧事三晉之吏奉陽君孟甞君韓珉
(元從/口)呡周㝡周韓餘爲徒(與爲/徒友)從而下之(𥙷曰韓/餘疑即)
(趙䇿韓徐周韓之間有脫字不然衍周字〇爲徒/從而下之句謂徒黨合從也又恐從徒字訛衍)
　恐其伐秦之疑也又身自醜於秦(與秦/惡)扮之(扮并/也握)
(也言合諸囯補/曰扮撫吻反)請焚天下之秦符者臣也次傳焚
　符之約者臣也(傳之/諸囯)次(元作/欲)欲使五國約閉秦關
　者臣也(不通秦補曰燕䇿蘇代謂焚天下之秦/符上計破秦其次長賔之皆與此合)奉
　陽君韓餘爲既和矣蘇脩朱嬰(此皆三晉/之吏也)皆隂在
　邯鄲臣又說齊王而徃敗之(敗宋郭合/秦之約)天下共講
　因使蘇脩游天下之語(游揄/揚之)而以齊爲上交(盖/詐)兵
　請伐魏(兵齊/兵)臣又争之以死而果西因蘇脩重報
(脩在邯鄲齊之西/也報以齊不伐魏)臣非不知秦權(元作/勸)勸(補曰恐/作權上)
(有)之重也然而所以爲之者爲足下也(彪謂此非/蘇代不能)
(也故史言代復約從親如蘇秦時獨所謂行其上/不可則行其中下爲不可用也夫伐秦不勝竄走)
(求成之不給安能賔之諸侯見其敗輕之矣豈有/聽其堅約之說哉盖代之計専以伐之爲上而游)
(辝見其多䇿耳計不出於此也正曰按趙䇿五匡/伐秦章蘇代說奉陽君云云中有與此章出入者)
(知此必代之辝也三䇿並陳上則伐之中則/擯之下則媾之未及伐之敗也鮑說謬矣)
葉陽君(趙/人)約魏魏王將封其子謂魏王曰王甞身濟
　漳朝邯鄲抱葛孽(元作/薛)薛(𥙷曰趙世家作孽者/是一本作薛亦非)隂
成以爲趙養邑(供養/之邑)而趙無爲王有也王能又封
其子河(元作/問)問(𥙷曰字訛/趙䇿作河)陽姑宻(元作/衣)衣(補曰字/訛趙䇿)
(作/宻)乎(趙惠文十三年有與此語同云封李兊子則/葉陽君兊之封乎𥙷曰葉即奉之訛李兊也)
(說見/趙䇿)臣爲王不取也魏王乃止(惠之十三/年此十年)
秦使趙攻魏魏謂趙王曰(惠文正/曰無考)攻魏者亡趙之始
也昔者晉人欲亡虞而先伐􁄹伐􁄹者亡虞之始
也故荀息以馬與璧假道於虞宫之竒諌而不聽
卒假晉道晉人伐􁄹反而取虞故春秋書之以罪
　虞公今國莫強於趙而并(衍齊/字)齊(正曰/見下)秦王(昭正/曰見)
(下)賢而有聲者相之(并猶兼聲威聲相助也言趙/強矣兼得秦助正曰今囯莫)
(強於趙而兼齊秦句王賢而有聲者相之句言趙/強兼齊秦王既賢而又有聲望者相之所以爲秦)
(腹心之疾也如此乃恊此士引喻明切謂春秋罪/虞亦不悖秦使趙攻魏之事無見或因其言而止)
(歟)所以爲心腹之疾者趙也(言秦以/趙爲疾)魏者趙之􁄹
　也趙者魏之虞也聽秦而攻魏者虞之爲也願王
　之熟計之也
秦將伐魏魏王聞之夜見孟甞君(本傳齊閔驕故奔/魏魏相之此十一)
(年正曰/見後)告之曰秦且攻魏子爲寡人謀柰何孟甞
　君曰有諸侯之救則國可存也王曰寡人願子之
行也重爲之約車百乗孟甞君之趙謂趙王(惠/女)曰
　文願借兵以救魏趙王曰寡人不能孟甞君曰夫
　敢借兵者以忠王也王曰可得聞乎孟甞君曰夫
　趙之兵非能強於魏之兵魏之兵非能弱於趙也
　然而趙之地不嵗危而民不歲死而魏之地歲危
　而民嵗死者何也以其西爲趙蔽也(魏在趙西/爲之蔽秦)今
　趙不救魏魏㰱盟於秦(㰱之/血也)是趙與強秦爲界也
　地亦且嵗危民亦且歲死矣此文之所以忠於大
　王也趙王許諾爲起兵十萬車三百乗又北見燕
　王(昭)曰先日公子(稱其/父嬰)甞約兩主之交矣今秦且
　攻魏願大王之救之燕王曰吾嵗不熟二年矣今
　又行數千里而以助魏且柰何田文曰夫行數千
　里而救人者此國之利也今魏王出國門而望見
　軍雖欲行數千里而助人可得乎燕王尚未許也
　田文曰臣効便計於王王不用臣之忠計文請行
　矣恐天下之將有大變也王曰大變可得聞乎曰
　秦攻魏未能克之也而䑓已燔游巳奪矣(不暇/游觀)而
　燕不救魏魏王折莭割地以國之半與秦秦必去
　矣秦巳去魏魏王悉韓魏之兵又西借秦兵以因
　趙之衆以四國攻燕王且何利利行數千里而助
　人乎利出燕南門而望見軍乎則道里近而輸又
　易矣(輸以/餉軍)王何利燕王曰子行矣寡人聽子乃爲
　之起兵八萬車三百乗以從田文魏王大說曰君
　得燕趙之兵甚衆且亟矣秦王(昭)大恐割地請講
　於魏因歸燕趙之兵而封田文(彪謂田文可謂善/言者矣其說趙也)
(邇而不偪其說燕也直而不倨與夫嚂口虚喝者/異矣𥙷曰孟甞相魏在齊㓕宋前大事記附見於)
(昭王十年詳見周䇿此事實昭王十三年秦紀秦/昭二十四年取魏安城至大梁燕趙救之秦軍去)
穰侯攻大梁(秦昭二十四年攻魏/至大梁此十三年)乗郢北(元作北郢/郢楚别邑)
(其北/近魏)北郢(正曰北郢乃楚之冝城即郡也史魏冉/傳入北宅遂圍大梁此訛爲乗北郢也)
(又䇿作入北/地亦字訛)魏王且從(從順/服也)謂穰侯曰君攻楚得
宛穰以廣陶攻齊得剛愽(並属太山補曰正義引/括地志去故剛城在兖)
(州襲丘縣界愚謂剛愽當即/是剛夀正義云夀鄲州縣)以廣陶得許鄢陵以
廣陶(補曰得許上當/有攻魏字缺脫)秦王(昭)不問者何也以大梁
之未亡也今日大梁亡許鄢陵必議(議其不/當得)議則
　君必窮爲君計者勿攻便(補曰魏昭王十三年秦/兵至大梁即取魏安城)
(之役安釐王二年秦魏冉伐魏走芒卯入北宅遂/圍大梁魏割温以和二役皆冉相時而敗芒卯則)
(冉將以伐此䇿當在其時大事記載須賈說穰侯/云云攻而不㧞秦兵必罷陶邑必亡前功必棄矣)
(下註此章謂與須賈同一術亦以爲此年事矣然/秦攻取剛壽在秦昭三十六七年後此數年而䇿)
(已云得剛夀而又不可曉也當考○宛穣廣陶說/見趙䇿○許鄢陵魏地見前秦得其地不知何時)
白珪(魏人孟子稱之趙岐以爲周人非也盖至是三/四十年矣正曰秦昭王𥘉年魏冉已用事則芉)
(戎之貴巳乆十二年而當魏昭元年則其𥘉年猶/與魏襄相及正孟子時也趙岐以爲周人何以知)
(其非也但戰國人姓名多偶同者鮑以在魏䇿中/而即爲魏人謬矣又按燕䇿白珪逃於秦則甞仕)
(秦新序孟甞君問白珪恐亦此時史白珪傳首云/當魏文侯時李克務盡地力而白珪樂觀時変後)
(復引圭之言曰吾治生産如孫呉用兵商鞅行法/則其人在鞅後首句特與李克對論非言其丗也)
(以二十取一語孟子正欲以其貨殖之術施之國/家者也又新序記白珪戰亡六城爲魏取中山白)
(珪顯於中山中山人惡之於魏文侯投以夜光之/璧則文侯時又一白珪歟或因史所書而訛舛歟)
謂新城君曰夜行者能無爲奸不能禁狗使無吠
已也故臣能無議君於王(戎貴於秦王冝爲秦王/仐珪說之豈非珪使魏)
(戎來/魏)不能禁人議(補曰姚本/此有臣字)於君也(秦䇿段産語/同正曰段産)
(䇿本在韓鮑以史註新城君爲芉/戎故曲爲之說未如即是此人否)
秦攻韓之管(後志河南管城註在亰縣/東北補曰鄭州管城縣)魏王發兵救
之昭忌曰夫秦強國也而韓魏壤(言地與/秦接)秦(元作/梁)梁
(補曰姚云/劉作秦)不出攻則巳若出攻非於韓也必於魏也
今幸而於韓此魏之福也王若救之夫解攻者必
韓之管也致攻者必魏之梁也魏王不聽曰若不
因救韓韓怨魏西合於秦秦韓爲一則魏危遂救
　之秦果釋管而攻魏魏王大恐謂昭忌曰不用子
　之計而禍至爲之柰何昭忌乃爲之見秦王(昭正/曰時)
(不可/考)曰臣聞明主之聽也不以挟私爲政(與正/同)是
　參行也(以諸國參考而/行言參彼巳也)願大王無攻魏聽臣也秦
　王曰何也昭忌曰山東之從時合時離何也秦王
　曰不識也曰天下之合(補曰一本此/下有也字)以王之不必
　也(猶言不可測也方/攻韓又攻魏是也)其離也以王之必也(伐一不/移伐則)
(諸國知免不/急於從也)仐攻韓之管國危矣未卒而移兵於
　梁合天下之從無精於此者矣(精猶/明)以爲秦之求
　索必不可支也故爲王計者不如制(元作/齊)齊(補曰/疑字)
(誤或上/有缺文)趙秦巳制趙則燕不敢不事秦荆濟不能
獨從(荆楚濟齊正曰一本荆齊是/宋有稱齊爲濟者字多傍水)天下争敵於秦
則弱矣(言諸囯合而競/與秦敵則秦弱)秦王乃止(彪謂隣國有兵/救之䘏鄰之義)
(昭王言是也秦伐韓而魏救之挑秦之禍昭忌之/言亦是也要之從約堅則冝救猶救同室之闘也)
(無從約而救之則是郷鄰有闘/被髪纓冠而徃是豈不可已乎)
芮宋(魏/人)欲絶秦趙之交故令魏氏收秦太后之養地
(宣太/后)秦王(昭)怒芮宋謂秦王曰魏委國於王(委與/之)
而王不受故委國於趙也李郝(趙/人)謂臣曰子言無
秦而養秦太后以地是欺我也故敝邑收之秦王
怒遂絶趙(補曰姚本收秦太后之養地秦王於秦/芮宋云云與此交有誤當云収秦太后)
(之養地於秦/芮宋謂云云)
爲魏謂楚王(愼襄正/曰無考)曰索攻魏於秦(楚以攻魏/索於秦)秦必
不聽王矣是智困於秦而交䟽於魏也楚魏有怨
則秦重矣故王不如順天下(天下不欲/秦伐魏)遂伐齊與
魏便地(言以所得齊地/與魏易两便也)兵不傷交不變所欲必得
矣
管鼻之(魏人正曰註作鼻之名謬下两之/字亦語助管鼻恐即樓鼻說見前)令翟強與
秦事(鼻之不欲故/推之於強)謂魏王曰(鼻之/謂之)鼻之與強猶晉
人之與楚人也晉人見楚人之急帶劔而緩之楚
人惡其緩而急之今鼻之入秦之傳舎(酈食其傳/註止息傳)
(置之/舎)舎不足以舎之(侍衞之盛/舎不能容)強之入無蘇於秦
者(言秦輕之無與爲樵蘇者正曰/一本蘇作蔽是言無人從之)強王貴臣也而
秦若此其甚安可(秦待巳巳厚可以不與秦事秦/輕強矣欲其重之必令與秦事)
(乃可正曰翟強欲合齊秦外楚以輕樓鼻樓鼻欲/合秦楚外齊以輕翟強鼻強不合而謂鼻令強與)
(秦事者鼻容強為之秦入鼻言故輕強此士盖為/強言以激魏王者也此當在襄王時)
成陽君(秦昭十七年入朝者/於此知為韓人不疑)欲以韓魏聴秦魏王弗
利白珪謂魏王曰王不如隂使人說成陽君曰君
　入秦秦必留君而㕥多割於韓矣韓不聽秦必留
君而伐韓矣故君不如安行(安猶/徐)求質於秦(質事/有不)
(留之驗乃可入/正曰質子之質)成陽君必不入秦秦韓不(衍敢/字)敢
合則王重矣
　　安釐王(昭王子元年赧王/三十九年乙酉)
秦敗魏於華(華山在弘農華隂秦紀作華陽註亭名/在宻縣事在此二年正曰華隂之華去)
(声華下華/陽史無音)走芒邜而圍大梁須賈(魏/人)為魏謂穰侯
　曰臣聞魏氏大臣父兄皆謂魏王曰𥘉時恵王伐
　趙戰乎三梁(春秋秦取梁漢夏陽也河内有梁周/小邑也陳留浚儀大梁為三皆魏也)
(正曰索隱云云梁即/南梁又說見齊䇿)十萬之軍抜邯鄲(秦十二年/攻趙虜荘)
(賈正曰魏恵王十八年㧞/趙邯鄲二十年歸趙邯鄲)趙氏不割而邯鄲復歸
　齊人攻燕殺子之破故國(𥙷曰通鑑大事記/在宣王二十九年)燕不
　割而燕國復歸燕趙之所㕥國全兵勁而地不并
　于諸侯者以其能忍難而重出地也宋中山數伐
　數割而随以亡臣以為(此臣魏大/臣所稱)燕趙可法而宋
　中山可無為也夫秦貪戾之國而無親𧖟食魏盡
　晉國戰勝睪子(地缺正曰皋上刀反睪羊益反又/滜作澤古書三字皆通此未有㨿)
(史睪作暴下同徐廣云暴/鳶也大事記作暴吏未詳)割八縣地未畢入而兵
(𥙷曰漢史天/幸語本此)今又走芒卯入北地以攻大梁是以
　天幸自爲常也智者不然臣聞魏氏悉其百縣勝
　兵以止戍大梁臣以爲不下三十萬以三十萬之
　衆守十仭之城臣以爲雖湯武復生弗易攻也夫
　輕信楚趙之兵陵十仭之城戴(𥙷曰一本/標孫作戰)三十萬
　之衆而志必舉之臣以爲自天下之始分以至于
　今未甞有之也攻而不能技秦兵必罷(音/疲)隂必亡
(隂穰侯别邑正曰/隂即陶說見趙䇿)則前功必棄矣今魏方疑可以
　少割收也願君(補補曰史願/君逮楚趙)之及楚趙之兵未任
　於大梁也(未以攻/梁自任)亟以少割収魏魏方疑而得以
　少割爲和必欲之則君得所欲矣楚趙怒於魏之
　先已講也(巳兵未至/而與秦講)必爭事秦從是以散(從横/之從)而
　君後擇焉(擇其所與於/散從之後)且君之甞割晉國取地也
　何必以兵哉(先割取時/不用兵)夫兵不用而魏效絳安邑
　又爲隂啓(言得亡國以拓隂之封地𥙷曰/又爲止已合䇿文有脫誤見後)兩機盡
(兩謂得縣啓/封盡無遺也)故宋衛効(魏自比小國/二國小國也)尤憚(元作/憚尤)憚
　尤秦兵(出地而小/故愈畏秦)巳合(魏合/秦)而君制之(補曰史云/又爲陶開)
(兩道幾盡故宋衛必効單父秦兵可全云云按此/文明順姚註亦冝引從之正義云故宋及單父是)
(陶南道魏安邑及絳是陶北道索隱云穣侯封陶/魏効絳安邑是得河東地言從秦通陶開河西河)
(東之兩道此時宋已滅是秦將盡得/宋地也愚謂可全即上言不用之意)何求而不得
　何爲而不成臣願君之熟計而毋行危也穣侯曰
　善乃罷梁圍(彪謂賈之說不足以巳秦也爲其爲/魏也過深而說秦者不切夫以秦爲)
(天幸而欲其無行危也秦豈信之哉秦行是何危/之有且其爲魏之過深也適足以疑秦豈沮於是)
(哉梁圍之解將别有故非賈力也正曰大事記畧/載此章及穣侯攻大梁章謂同一術愚謂魏利於)
(少割穣侯喜得此地而罷兵亦無不可大事記周/赧王四十年秦昭三十二魏安釐二韓釐二十一)
(趙惠文二十四年秦以魏冉爲相國伐韓暴鳶救/魏魏冉破之斬首四萬鳶走開封魏割八縣以和)
(魏冉復伐魏走芒卯入北宅遂圍大梁魏割温以/和四十一年魏背秦與齊從親秦魏冉伐魏㧞四)
(城斬首四萬四十二年趙魏伐韓華陽秦魏冉白/起客卿胡傷救韓敗魏將芒卯華陽斬首十三萬)
(取卷蔡陽長社又敗趙將賈偃沉其卒二萬於河/取觀津魏予秦南陽以和以其地爲南陽郡遷免)
(臣居之○通鑑綱目書畧同不著暴鳶芒卯䓁及/以地爲南陽郡一莭𥙷曰按史魏安釐王二年三)
(年四年連歲魏冉將兵来伐二年之戰韓暴鳶救/魏敗走年表秦紀魏世家魏冉傳皆云兵至大梁)
(次年之戰不地最後華陽之戰趙魏伐韓秦救韓/敗趙魏走芒卯但史所載有差互紀以擊芒卯華)
(陽傳以走暴鳶並爲次年事華陽之戰或云得三/晉將或云攻趙韓魏八縣三縣之殊十萬十五萬)
(之舛故太事記參定書之今考此䇿須賈之辭謂/戰勝暴子割八縣地未畢而兵復出此大事記所)
(以書此役継於走暴鳶之後但䇿首書秦敗魏於/華恐於華二字因下章誤衍也〇又按秦紀昭王)
(三十四年書秦與魏韓上庸地爲一郡南陽免臣/遷居之三十五年𥘉置南易郡大事記於魏予秦)
(南陽後書以其地爲南陽郡迁免臣君之即以此/爲是年事按南陽凡二其一河南之脩武其一鄧)
(州之堵陽免臣者以罪免迁守新邉秦不信敵國/之民故徙其國人使錯居之前此二十七年攻楚)
(赦罪人迁之南陽大事記必謂前巳俻楚故今以/新得之南陽而不知紀書乃謂秦與魏韓上庸地)
(爲一郡於南陽上庸属漢中今房州竹山縣則正/鄧之南陽也次年乃書置南陽郡秦南陽郡即鄧)
(而脩武更置河内郡不聞两南陽也昭王四十四/年秦白起攻韓取南陽絶大行道使秦巳置郡不)
(應復云爾大事記亦書之矣此條盖因魏入南陽/以和偶與下文南陽免臣相次而致誤尔因上論)
(大事記文/附于此)
秦敗魏於華魏王且入朝於秦周訴謂王曰(𥙷曰一/本訴作)
(訴是/下同)宋人有斈者三年反而名其母其母曰子斈
　三年反而名我者何也其子曰吾所賢者無過堯
　舜堯舜名吾所大者無大天地天地名今母賢不
　過堯舜母大不過天地是以名母也其母曰子之
　於學者(於其/所斈)將盡行之乎願子之有以易名母也
　子之於學也將有所不行也(正曰姚本/也作乎)願子之且
　以名母爲後也今王之事秦尚有可以易入朝者
　乎願王之有以易之而以入朝爲後魏王曰子患
　寡人入而不出邪許綰爲我祝曰入而不出請殉
　寡人以頭周訴對曰如臣之賤也今人有謂臣曰
　入不測之淵而必出不出請以一䑕首爲汝殉者
　臣必不爲也今秦不可知之國也猶不測之淵也
　而許綰之首猶䑕首也内王於不可知之秦而殉
　王以䑕首臣竊爲王不取也且無梁孰與無河内
　急王曰梁急無梁孰與無身急王曰身急曰以三
　者身上也河内其下也秦未索其下而王効其上
　可乎王尚未聽也支期曰王視楚王(頃/襄)楚王入秦
(絶/句)王以三乗先之(先楚/至秦)楚王不入楚魏爲一尚足
　以捍秦王乃止王謂支期曰吾始巳諾於應侯矣
　今不行者欺之矣支期曰王勿憂也臣使長信侯
(魏相之善/應侯者)請無内王王待臣也支期說於長信侯
　曰王命召相國長信侯曰王何以臣爲支期曰臣
　不知也王急召君長信侯曰吾内王於秦者寜以
　爲秦邪吾以爲魏也支期曰君無爲魏計君其自
　爲計且安死乎(問何/所安)安生乎安窮乎安貴乎君其
　先自爲計後爲魏計長信侯曰樓公將入矣(緩也/俟其)
(入欲與之議正曰無考/緩樓/鼻韓䇿並見樓梧皆此時人)臣今從支期曰王
　急召君君不行血濺君襟矣長信侯行支期隨其
　後且見王支期先入謂王曰僞病者乎而見之(令/王)
(見而/辭疾)臣已恐之矣長信侯入見王王曰病甚柰何
　吾始已諾於應侯矣意雖道死行乎(雖死於路/猶將行)長
　信侯曰王毋行矣臣能得之於應侯矣(能使應侯/止王之行)
　願王無憂(彪謂周訴之愛王也甚忠其諭王也甚/切賢智人也釐王不能聽而聽支期期)
(豈賢於訴哉盖期之所效者事而訴之所諭者理/庸人固可示以事而難以理諭也㣲二臣者釐其)
(爲楚懐與補曰爲我爲王/以爲秦以爲魏之爲去聲)
華陽之戰魏不勝秦明年將使段干崇割地而講孫
　臣(並魏/人)謂魏王曰魏不以敗之上割(上謂當/其時)可謂
善用不勝矣而秦不以勝之上割可謂不善用勝
矣今處期年乃欲割是群臣之私(計不/及也)而王不知
也且夫欲璽者(得秦封/受其璽)段干子也王因使之割地
欲地者秦也而王因使之授(元作/受)受璽夫欲璽者
制地而欲地者制璽其勢必無魏矣且夫奸人固
皆欲以地事秦以地事秦譬猶抱薪而救火也薪
不盡則火不止今王之地有盡而秦求之無窮是
薪火之說也魏王曰善雖然吾以許秦矣不可以
革也(革更/也)對曰王獨不見夫愽者之用梟耶(猶上/善用)
(勝矣補曰正義云愽頭有刻爲梟鳥形者/擲得梟者合食其子若不便則爲餘行也)欲食則
食欲握則握(握不食也食者行棊握不行/也故史曰便則行不便則止)今君刼
　於群臣而許秦因曰不可革何用智之不若梟也
　魏王曰善乃按其行(按猶止記四年有補曰史安/釐王四年華陽戰敗後段干)
(子請于南陽以和此䇿云按其行通/鑑綱目云王不聴卒以南陽爲和)
秦魏爲與國齊楚約而欲攻魏魏使人求救於秦冠
盖相望秦救不出魏人有唐雎(元作且/下同)且(𥙷曰新/序同史)
(作/雎)者年九十餘謂魏王曰老臣請出西說秦令兵
先臣出可乎魏王曰敬諾遂約車而遣之唐雎且
見秦王(昭)秦王曰丈人芒然乃逺至此甚苦矣魏
來求救數矣寡人知魏之急矣唐雎且對曰大王
已知魏之急而救不至者是大王薵茦之臣無任
矣(不堪/其事)且夫魏一萬乗之國稱東藩受冠帶祠春
秋者以爲秦之強足以爲與也今齊楚之兵巳在
魏郊矣大王之救不至魏急則且割地而約齊楚
王雖欲救之豈有及哉是亡一萬乗之魏而強二
敵之齊楚也竊以爲大王薵茦之臣無任矣秦王
喟然愁悟遽發兵日夜赴魏齊楚聞之乃引兵而
去魏氏復全唐雎且之說也(記十/年有)
虞卿謂趙王(恵/文)曰人之情寜朝人乎寧朝於人也趙
　王曰人亦寧朝人耳何故寜朝於人虞卿曰夫魏
　爲從主而違者范痤也(魏相𥙷曰一本/作座史與此同)今王能以
　百里之地若萬户之都請殺范痤於魏范痤死則
　從事可移於趙(趙主/從也)趙王曰善乃使人以百里之
　地請殺范痤於魏魏王許諾使司徒(本周卿此時/主徒隷者耳)
　執范痤而未殺也范痤獻書魏王曰臣聞趙王以
　百里之地請殺痤之身夫殺無罪范痤(衍痤/字)痤(𥙷/曰)
(字/衍)薄故也(猶細/事)而得百里之地大利也臣竊爲大
　王羙之雖然而有一焉百里之地不可得而死者
　不可復生也則王必爲天下笑矣臣竊以爲與其
　以死人市不若以生人市便(元作/使)使(補曰姚注云/一本無史同)
也又遺其後相信陵君書曰夫趙魏敵戰之國也
趙王以咫尺之書來而魏王輕爲之殺無罪之痤
痤雖不肖故魏之免相(衍望/字)望(𥙷曰姚云劉/作室史無)也甞
　以魏之故得罪於趙夫國無用臣(用言可任者𥙷/曰一本囯内無)
(用/是)外雖得地勢不能守然今能守魏者莫如君矣
王聽趙殺痤之後強秦襲趙之欲(襲言猶因/趙之故態)倍趙
之割則君將何以止之此君之累也信陵君曰善
遽言之王而出之(十一年有與其以死市下元/在趙䇿補曰從舊在趙可)
魏將與秦攻韓朱巳(史作無忌補曰史魏王以秦救/之故欲親秦而伐韓以求故地)
(無忌謂魏王曰云云大事記據之以其辭云秦太/后母也以憂死故附載於宣太后之薨之後在赧)
(王五十年按朱巳/即無忌字訛也)謂魏王曰秦與戎翟同俗有虎
　狼之心貪戻好利而無信不識禮義德行苟有利
　焉不顧親戚兄弟若禽獸耳此天下之所同知也
　非所施厚積德也故太后毋也而以憂死(秦昭四/十二年)
(此十/二年)穰侯舅也功莫大焉而竟逐之兩弟無罪而
　再奪之國此其於親戚兄弟若此而又况於仇讎
　之敵國也(補曰一本/標也作乎)今大王與秦伐韓而益近秦
　臣甚惑之而王弗識也則不明矣群臣知之而莫
　以此諌則不忠矣今夫韓氏以一女子承一弱主
(此十二年桓惠立八年矣補曰大事記云韓世家/不載其事必是時韓王少毋后用事也愚按是時)
(秦宣太后趙惠文后齊君/王后皆專政韓亦然也)内有大亂外安能支強
　秦魏之兵王以爲不破乎韓亡秦有鄭地(時鄭亡/屬韓)
　與大梁鄰王以爲安乎欲得故地(盖嘗䘮地於/韓今欲取之)而
　今負強秦之禍也(正曰史負強秦之說㨿此則負/當從恃訓從䇿文則負任在背)
(以爲喻也/史義長)王以爲利乎秦非無事之國也韓亡之
　後必且便事便事必就易與利(𥙷曰便事史/並作更字)就易
　與利必不伐楚與趙矣是何也夫越山踰河絶韓
　之上黨而攻強趙(補曰史作絶上黨正義云韓上/黨從太行山西北澤潞等州是)
(也)則是復閼與之事也(先時趙奢敗秦於此補曰/復扶又反閼與音遏䂊)
　秦必不爲也若道河内倍鄴朝歌(倍音/背)絕漳滏之
　水而以與趙兵决勝於邯鄲之郊是受智伯之禍
　也秦又不敢伐楚道渉山(元作/而)而谷行三十里而攻
　危隘之塞所行者甚逺而所攻者甚難秦又弗爲
　也(正曰三十史作三千者是危隘史作冥阨即黽/阨也說見楚䇿大事記秦向楚有两道渉山谷)
(是西道河外是東道此是採索隱正義之文按二/家本文以以渉谷爲地名當考正義云從褒斜入)
(梁州即東南至申州攻/石城山險呃之塞也)若道河外背大梁而右上
　蔡召陵以與楚兵决於陳郊秦又不敢也(正曰大/事記引)
(正義云從河外出函谷門歴同州南至鄭州東向/陳州則背大梁也大事記今本作東向鄭州者恐)
(因上文訛〇史右蔡左召陵正義云上蔡縣在豫/州北邵陵故城在豫州鄔城縣東並在陳州西從)
(汴州南行向陳州之西郊則上蔡召陵/在南面向東皆身之右定無左字也)故曰秦必
　不伐楚與趙矣又不攻衛與齊矣(正曰衛齊皆在/趙韓魏之東)
　韓亡之後兵出之日非魏無攻矣秦故有懐地邢
　丘之城垝津(地/缺)而以之臨河内河内之共汲莫不
　危矣(正曰史作秦固有懐茅固故通正義云懐州/武陵縣西故懐城括地志云懐州獲嘉縣東)
(北有茅亭即蘇忿生邑攅茅〇邢丘見秦䇿○史/城垝津索隱引䇿云邢丘安城今本無安字恐之)
(字即安訛也史此段後有安城字正義云在鄭州/原武縣東南垝津索隱云在河北垝九毀反正義)
(引社預以爲汲郡城南延津愚按安釐王十一年秦/㧞我廪丘或作邢丘郪丘餘無見盖地皆/懷界也)
(索隱云共汲皆縣名属河内㐀居庸/反又見下劉辰翁以爲共汲河者謬)秦有鄭地得
　垣雍(秦紀註河内卷有垣雍城正曰正義引括云/垣雍故城在鄭州原武縣西北雍於用反)
　决滎澤(属䇿陽書註在敖倉東/南補曰史作熒一本同)而水大梁大梁必
　亡矣(補曰正義云言韓亡後秦有鄭地得垣雍城/從滎澤决溝歷雍灌大梁也大事記云始皇)
(㓕魏果/用此䇿)王之使者大過矣乃惡安陵氏於秦(安陵/魏之)
(不欲攻韓者與/群臣異故惡之)秦之欲許之乆矣(許言聽之乆言/秦之先自惡之)
(正曰史作王之使者出過而惡安陵氏於秦大事/記引䇿文則以䇿爲明順許史作誅正義引括地)
(志云安陵在鄢陵縣西北詳見前〇大事記按䇿/安陵君曰吾先君成侯受詔襄王以守此地盖安)
(陵趙襄子所封其後逺别爲十囯附/庸於魏今魏反令使者惡之於秦)然而秦之葉
　陽昆陽與舞陽髙陵鄰(髙陵属琅邪此二縣安陵/封地以與昆陽葉陽鄰故)
(秦乆惡安陵正曰髙陵属京兆與下文地不相近/史無髙陵字䇿或誤也注尤非正義云葉陽今許)
(州葉縣昆陽故城在葉縣北舞陽故城在葉縣東/此時葉陽昆陽属秦舞陽属魏大事記葉陽今属)
(汝/州)聽使者之惡也隨安陵氏而欲亡之秦繞舞陽
　之北以東臨許則南國必危矣(周記註南國江漢/之間又曰南陽也)
(今詳此時属韓正曰正義云南國今許州許昌縣/南西許昌故城此時属韓在魏之南故言南國大)
(事記安陵在鄢陵縣西北則去許汝不逺矣愚按/韓公云繞舞陽葉襄城其地皆壤界也故曰南國)
　南國雖無危則魏國豈得安哉(正曰魏國豈得安/哉史作國無害大)
(事記註引䇿/文當從䇿)且夫憎韓不受安陵氏可也夫不患
　秦之不愛南國非也(補曰史不愛安陵氏下文可/推〇大事記秦得南國則諸)
(使之勢危矣魏不可以/爲非已地而不恤也)異曰者(異猶/他)秦乃在河西
　晉國之去梁也千里有餘(言都絳/安邑時)有(補𥙷曰史無/上文餘字即)
(以有字属河山云云/䇿文則當有有字)河山以䦨(元作蘭/下同)蘭(䦨入之/䦨正曰)
(按字書䦨門遮也欄閑也牢也通作蘭王莽傳牛/馬同蘭師古云蘭謂遮蘭則䦨亦可通䦨入之䦨)
(本作/亦作蘭/於此義不切)之有周韓而間之從横(元作/林)林軍
(横之軍正曰史作林郷軍林郷地名見芒卯謂/秦王章大事記自秦伐林郷以來至于今也)以
　至于今秦十攻魏五入國中邊城盡㧞文臺墮垂
　都焚(勾陽有垂都亭正曰此引徐廣說彼文元無/都字補曰索隱云有廟曰都正義引括地志)
(云文臺在曹州冤句縣索隱云文臺臺名大事記/不取者豈以他䇿有臺巳燔㳺已奪之云與此類)
(特泛言之邪/墮許規反)林木伐糜鹿盡而國繼以圍(正曰大/事記赧)
(王四十年穣/侯圍大梁)又長驅梁北東至陶衛之郊(衛在河/淇之間)
(與陶接故/范蠡亦云)北至乎闝(魏記注在東平須昌補曰史/北至平監正義云平即兖州)
(平陸監即故闞城/在平陸縣西南)所亡乎秦者山北(山吴華之属/正曰史山南)
(山北䇿無山南字疑缺文正義云山華山也華山/之東南七國時鄧州属韓汝州属魏華山之北同)
(華銀綏並/魏地也)河外河内(補曰河外謂華州以東至陜/虢河内謂蒲州以東至懐衛)
　大縣數百名都數十(補曰史大縣數/十名都數百)秦乃在河西
　晉國之去大梁也尚千里而禍若是矣又况於使
　秦無韓而有鄭地無河山以䦨䦨之無周韓以間
　之去大梁百里禍必百此矣(補曰史作由此大/事記從䇿文改)異
　曰者從之不成也(元作/矣)矣(補曰/姚云/劉作也史同)楚魏疑而韓
　不可得而約也今韓受兵三年矣(受秦/兵)秦撓之以
　講(以求地/㰅撓之)韓知亡猶弗聽(𥙷曰史識/亡冝從䇿)投質於趙(質/約)
(也見/下)而請爲天下鴈行頓刄(鴈行言以次進/補曰爲去聲)以臣
　之愚(𥙷)觀之則楚趙必與之攻矣此何也則皆知
　秦欲(𥙷補曰史之下有/欲字大事記從之)之無窮也非盡亡天下之
　兵而臣海内之民必不休矣是故臣願以從事乎
　王(𥙷曰史無乎字/大事記從䇿𥙷)王速受楚趙之約而挾韓(衍魏/字)
　魏(𥙷曰字衍史無大/事記以䇿𥙷而字)之質以存韓爲務因求故地
　於韓韓必効之如此則士民不勞而故地得其功
　多於與秦共伐韓然而無與強秦鄰之禍夫存韓
　安魏而利天下此亦王之大時已(補曰史作天時/大事記從䇿)
　通韓之上黨於共莫使(使去音通其道不通他使/将爲関也正曰莫句補曰)
(史作共寗下云使道安城出入賦之云云大事記/從之正義云共衛州共城縣寗懐州修武縣解題)
(云是時秦欲取韓上黨故𧖟食其地使與韓國中/絶故勸魏假道使韓得與上黨徃來豈專爲韓而)
(已哉韓不失上黨則/三晉之勢猶完也)道已通因而關之出入者賦
　之(賦征/取)是魏重質韓以其上黨也(質有要也正曰質/猶䞇韓以上黨爲)
(質/也)共有其賦(韓魏共之補曰史/作今有當從䇿)足以冨國韓必德
　魏愛魏重魏畏魏韓必不敢反魏韓是魏之縣也
　魏得韓以爲縣則衛大梁河外必安矣(衛時巳/附梁)今
　不存韓則二周必危安陵必易(秦輕之也正/曰易改易也)楚趙
(衍楚/字)楚(補曰字衍史/無大事記從)大破衛齊甚畏(皆爲秦/所勝制)天下
　之西鄉而馳秦入朝爲臣之日不乆(記有與上二/章相次彪謂)
(言秦之情者衆矣無白於此者也𥙷曰大事記云/信陵君之諌世家不載其從違亦不書與秦同伐)
(韓取故地必以其言而止也信陵之言深切綜練/識天下之大勢使魏能用其計糾率楚趙竭力助)
(韓則韓不至失上黨趙不至敗長平六国不至爲/秦所吞矣謀既不用又以矯殺晉鄙流落於外六)
(國垂亡魏始再用之猶能收合諸侯折強秦之鋒/若用之於上黨長平未敗之前天下雌雄之勢未)
(可量也○此章大事記㨿史文具載又以䇿文易/史之難通者註釋甚詳而於信陵尤惓惓歸重焉)
(太史公謂說者皆以魏不用信陵君故國削弱至/于亡天方令秦平海内魏雖得何衡之佐曷益乎)
(劉知㡬譏其舎人事而言天大事記之言殆爲遷/發也愚謂戰國四公子並稱特以好士之故黄歇)
(亂人其事惡矣趙勝不能用趙奢㢘頗而割地以/召田單受馬亭之嫁禍幾至亡國田文怒小丈夫)
(之譏而㓕一縣不忍吕礼之嫉害而爲宗國召兵/尚奚足言若其合従難秦歇既敗􁢬勝僅合楚趙)
(之交以佐魏救獨孟甞信陵两戰敗秦文臨函谷/無攻以求楚東國而名義索然信陵存趙却秦義)
(烈甚髙河外之戰威震天下且退譲不伐聞過能/悔其才與智皆非餘子比也因大事記稱惜之言)
(輙附/著之)
秦趙搆難而戰(長平之役此十七年正曰秦/趙之戰多矣此䇿時不可考)謂魏王
　無趙合於趙則無秦秦恐王之變也故以垣雍餌
　王也秦戰勝趙王敢責垣雍之割乎王曰不敢秦
戰不勝趙王能令韓出垣雍之割乎(韓不畏/秦故)王曰
　不能臣故曰垣雍空割也魏王曰善
樓梧約秦魏(𥙷曰姚註一作郚前有樓梧/約秦魏即此人此時事也)將令秦王
(昭正曰/無據)遇於境謂魏王曰(或謂非梧正/曰未見非捂)遇而無相
(無相/魏者)秦必置相不聽之則交惡於秦聽之則後王
　之臣將皆務事諸侯之能令於王上者(言處魏王/而能使之)
(從令若秦者補曰/一本王之上者)且遇於秦而相秦者(相秦/所置)是無
齊也(獨言齊者時君王后賢/與齊敵也正曰註謬甚)秦必輕王之強矣(無/齊)
(助/故)有齊者(群臣能得/齊事者)王不若相之齊必喜是以有
齊者與秦遇秦必重王矣(補曰此時必魏合於/齊○將令之令平聲)
十(補)八年(此八年春申未到/正曰追稱之辝)謂魏王曰昔曹恃齊(曹/今)
(定/陶)而輕晉齊伐釐莒(釐疑扶風漦正曰此不相渉/齊䇿昔者莱莒好謀陳蔡好)
(詐莒恃越而㓕蔡恃晉而亡此釐字即莱左傳公/㑹鄭伯於郲杜註釐城劉向引来牟作釐牟古字)
(通)而晉人亡曹(史曹伯陽十五年背晉宋㓕之哀/公八年正曰即僖二十八年晉侯)
(伐曹分曹衛田事凡/言亡非必國㓕也)繒恃齊而輕越(繒禹後属東/海補曰姚本)
(恃齊以捍越春秋鄫榖梁/作繒杜註今琅邪鄫縣)齊和子亂(太公田和/正曰恐非)而
越人亡繒(哀六年莒人㓕鄫與此異補曰左氏莒/人城鄫鄫恃賂也註鄫有貢賦之賂在)
(魯恃之而慢莒/此戓訛爲齊)鄭恃魏以輕韓魏(𥙷補曰此/冝有魏字)伐榆
關(九域圖在平州界正曰大事記安王三年楚歸/鄭榆関十一年魏韓趙敗楚師于大梁榆関正)
(義云榆関在鄭/之南大梁西)而韓氏亡鄭原恃秦翟以輕晉秦
　翟年糓大凶而晉人亡原(僖二十五年原/降使趙衰處原)中山恃
　齊魏以輕趙齊魏伐楚而趙亡中山(𥙷曰周䇿宮/他謂周君曰)
(云云畧同○齊魏伐楚而趙亡中山此襄王十八/年秦韓魏齊共敗楚將唐昧事大事記謂史稱趙)
(與燕齊㓕中山齊非中山與/囯者亦未然說見燕趙䓁䇿)此五國所以亡者皆
　有(元作/其)其所恃也非獨此五國爲然而巳也天下
　之亡國皆然矣夫國之所以不可恃者多其變不
　可勝數也或以政教不脩上下不輯而不可恃者
　或有諸侯鄰國之虞而不可恃者或以年糓不登
　畜積竭盡而不可恃者(補曰一本畜作/稸此書多作稸)或化於利
(化猶/移)比於患(比猶/近)臣以此知國之不可必恃也今
　王恃楚之強而信春申君之言以是賔(元作/質)質(補/曰)
(未/詳)秦而乆不可知(乆猶/後)即春申君有變是王獨受
秦患也即王有萬乗之國(即猶/是)而以一人之心爲
命也臣以此爲不完願王之熟計之也
魏王問張旄曰吾欲與秦攻韓何如張旄對曰韓且
坐而咠亡乎(咠胥同待也𥙷/曰一夲咠作咠)且割而從天下乎王
曰韓且割而從天下張旄曰韓怨魏乎怨秦乎王
曰怨魏張旄曰韓強秦乎強魏乎(問以何/囯爲強)王曰強
秦張旄曰韓且割而從其所強與所不怨乎且割
而從其所不強與其所怨乎王曰韓將割而從其
所強與其所不怨張旄曰攻韓之事王自知矣(補/曰)
(此恐與信陵/所諌同一事)
客謂司馬食其(魏人音異基補曰索隱云酈審趙三/人並以六囯時衛有司馬食其慕其)
(名/也)曰慮乆以天下爲可一者(慮乆熟/慮也)是不知天下
　者也欲獨以魏支秦者是又不知魏者也謂兹公
(指合從之人補曰兹公未詳史夏侯嬰食兹氏注/太原縣名春秋昭五年注莒邑者又地不相歩)
　不知此兩者又不知兹公者也然而兹公爲從其
　說何也從則兹公重不從則兹公輕兹公之處重
也不實爲期(言期於/不可必)子何不疾及三國方堅也自
賣於秦(謂隂倍從/以收秦利)秦必受子不然横者將圖子以
合於秦是取子之資(資謂從食其所/資/者從/也)而以資子之讎也
(謂横人將以食其之從惡之於/秦讎秦也正曰時與人不可考)
秦㧞寧邑(此二十年正曰秦昭王四十一年魏/冉已免相此十一年餘說見趙䇿)魏王
令人謂秦王(昭)曰王歸寜邑吾請先天下講(元從/才從)
(冓下同謂/與秦講)搆魏(衍魏/字)魏(補曰/衍)冉曰王無聽(無聽/其講)魏
　王見天下之不足恃也故欲先講搆夫亡寜者冝
割二寜以求講搆夫得寜者安能歸寜乎
秦罷邯鄲攻魏取寜邑(正曰邯鄲趙都凡攻趙皆言/邯鄲此䇿罷邯鄲必非赧王)
(五十八年觧邯鄲圍時事且秦紀書㧞寜新中次/年赧王五十九年年表韓魏楚救趙新中而秦兵)
(罷不聞卒㧞也是歲赧王入秦而此云過二周攻/王是二周無恙時也决爲在前無疑寜新中非寜)
(邑詳見/趙䇿)呉慶(呉人正/曰無考)恐魏王之講(元從才/從冓)搆於秦
　也謂魏王曰秦之攻王也王知其故乎天下皆曰
　王近也(近親也天下以魏爲親/秦故外之秦因攻之)王不近秦秦之所
　去(去猶逺正曰王非親秦/乃秦之所欲攻去者)皆曰王弱也(無秦/之助)王不
弱二周(言實不弱視/二周猶強也)秦人去邯鄲過二周而攻王
者以王爲易制也王亦知弱之召攻乎(若講於秦/復示弱也)
魏王欲攻邯鄲季梁(魏人非荘子所稱正曰/不可考亦不知何時)聞之中
道而反衣焦不申(此於行路犯風日故焦/焦故不申需潤乃申耳)頭塵不
去(皆以欲見之速故不暇補曰焦卷/申舒展也文選申作信去作浴)徃見王曰仐
者臣來見人於大行(𥙷曰行/道也)方北面而持其駕告
臣曰我欲之楚臣曰君之楚將奚爲北面曰吾馬
良臣曰馬雖良此非楚之路也曰吾用多(用所/資也)臣
曰用雖多此非楚路也曰吾御者善此數者愈善
而離楚愈逺耳今王動欲成霸王舉欲信於天下
恃王國之大兵之精銳而攻邯鄲以廣地尊名王
之動愈數而離王愈逺耳猶至楚而北行也
周肖(疑即霄正曰孟子註魏人若/以爲此人則非安釐之丗矣)謂宮他曰子爲肖
謂齊王(王庭正曰無/據事必在前)曰肖願爲外臣令齊資我於
魏宫他曰不可是示齊輕也(肖魏臣而假重於外/是示齊以無魏之重)
夫齊不以無魏者以害有魏者(所不重爲無肖是/也正曰齊必不以)
(無魏重者而害有魏重/者不可示以無魏重也)故公不如示有魏公曰(令/肖)
(以此/說齊)王(齊)之所求於魏者臣請以魏聽齊必資公
矣是公有齊以齊有魏也(因齊之資以得/魏重肖當作霄)
信陵君殺晉鄙救邯鄲破秦人存趙國趙王(孝/成)自郊
迎唐雎(元作/且)且謂信陵君曰臣聞之曰事有不可
知者有不可不知者有不可忘者有不可不忘者
　信陵君曰何謂也對曰人之憎我也不可不知也
　吾憎人也不可得而知也(人不/能知)人之有德於我也
　不可忘也吾有德於人也不可不忘也(補曰史云/物有不可)
(忘或有不可不忘夫人有德於公子不可忘/也公子有德於人願公子忘之也語尢簡潔)今君
殺晉鄙救邯鄲破秦人存趙國此大德也今趙王
自郊迎卒然見趙王(卒猝/同)臣願君之忘之也信陵
君曰無忌謹受教(彪謂唐雎此十一年求救年巳/九十餘至是又十年其陳誼益)
(髙所謂耄期稱道不亂者歟賢矣正曰/史不云唐且恐有訛舛說又見後章)
魏攻管而不下(𥙷曰管/見前䇿)安陵人(魏記註召/陵有安陵)縮髙其子
爲管守(𥙷曰秦攻韓管而得之縮高之子爲秦/守者也通鑑綱目縮髙之子仕於秦)信
陵君使人謂安陵君曰君其遣縮髙吾將仕之以
　五大夫使爲持節尉(尉之持/節者)安陵君曰安陵小國
　也不能必使其民使者自徃請使道使者(使人/道之)至
　縮髙之所復信陵君之命(復猶重也信陵/言之矣今申之)縮髙曰
　君之幸髙也將使髙攻管也夫以父攻子守人大
　笑也(中人其子之人正曰守字句補/曰一本標一作人之所大笑)見臣而下是
　背王也(王魏王正/曰秦王)父教子背亦非君之所喜也敢
　再拜辭使者以報信陵君信陵君大怒遺大使之
　安陵曰安陵之地亦猶魏也(正曰說/見下)仐吾攻管而
　不下則秦兵及我(管在秦東可以捍魏正/曰不得秦地必受秦攻)社稷必
　危矣願君之生束縮髙而致之若君弗致(補曰姚/本此有)
(也/字)無忌將發十萬之師以告(補曰姚/本作造)安陵之城安
　陵君曰吾先君成侯(趙主也安陵属召陵召陵屬/魏而此謂成侯爲先君盖先)
(時兩屬趙魏/故上曰猶魏)受詔襄王(趙襄子補曰大事/記引作㐮主見上)以守此
　地也手受大府之憲(太府謂魏受詔㐮子而受魏/之憲則此两屬明矣憲法令)
(也正曰大府之憲即受詔於/㐮子者上篇猶言第一篇也)憲之上篇曰子弑父
　臣弑君有常刑(𥙷正曰有常/即常刑也)不赦國雖大赦降城
　亡子(以城降人及亡人/之子正曰亡人)不得與焉今縮髙謹雖辭
　大位(補曰一本無謹字姚本/謹解則雖乃謹之訛)以全父子之義而君
　曰必生致之是我負襄王之詔而廢大府之憲也
　雖死終不敢行縮髙聞之曰信陵君爲人悍而自
　用也此辭反必爲國禍吾巳全已無違(元作/爲)爲人
　臣之義矣(正曰無爲人臣者/不事二君之義)豈可使吾君有魏患
也乃之使者之舎刎頸而死信陵君聞縮髙死(衍/素)
(字)素(補曰/字衍)服縞素避舎使使謝安陵君曰無忌小
人也困於思慮(困猶/不通)失言於君敢再拜釋罪(拜所/以謝)
(也以安陵釋其罪故謝彪謂縮髙之義直而善處/死夫以信陵之復而好遂髙不死必加兵安陵城)
(破之日固不免死而以此死易一囯之命可不謂/仁乎正曰信陵君賢而服義使其再聞安陵之辭)
(亦將翻然而悔矣師不以直逞欲殘民决不為也/縮髙不忍須臾之死而成其過惜哉補曰按上章)
(無忌書謂王之使者譛安陵於秦而此䇿云云/未詳管守子守之守使者太使之使皆去聲)
魏王與龍陽君(魏之幸臣正曰幸姬也策言羙人又/云拂枕席此非楚安陵君鄢陵君夀)
(陵君趙建信君之比長孫佐輔于武/陵等詩用前魚字皆以宫人言之)共舩而釣龍
陽君得十餘魚而涕下王曰有所不安乎如是何
不相告也對曰臣無敢不安也王曰然則何爲涕
　出曰臣爲臣(元作/王)王(正曰以已之/得魚推言王)之所得魚也王
　曰何謂也對曰臣之始得魚也臣甚喜後得又益
　大今臣直欲棄臣前之所得矣今以臣之凶惡而
　得爲王拂枕席(𥙷曰一本今以臣凶惡按孟子惡/人註謂醜貌人此疑衍凶字或之)
(字/訛)今臣爵至人君走人於庭(在庭則人/爲之趨走)避人於途
(在途則行者避𥙷曰/避一本作辟冝音闢)四海之内羙人亦甚多矣聞
　臣之得幸於王也必褰裳而趨大王(褰掲/也)臣亦猶
　曩臣之前所得魚也臣亦將棄矣臣安能無涕出
　乎魏王曰誤(以不告爲誤正曰誤猶言/誤矣當句然恐是譆字訛)有是心也
　何不相告也於是布令於四境之内曰有敢言羙
　人者族(死及/其族)由是觀之近習之人其摯謟也固矣
(摯猶進正曰摯說文握持/也又字同摰質義亦可同)其自羃(元作/繤)纂繫(元作/繁)
繁(𥙷曰恐/當作繫)也完矣(幕覆也言自芘自結於王正曰/髙註㡌覆似亦作幕義按繤組)
(類固結/之義)今由千里之外欲進羙人所効者庸必得
幸乎假之得幸庸必爲我用乎(我謂欲進之人正/曰爲我用猶言如)
(我寵上句言未必得幸此句/言假使得幸未必如我也)而近習之人相與怨
我見有禍未見有福見有怨未見有徳非用智之
術也(正曰此䇿不知何王未可以/安釐衰季之世遂附之也)
或謂魏王王警四疆之内(將出兵先/令以警之)其從於王者(凡/兵)
(械當/從者)十日之内俻不具者死王因取其游(旄旗/之旒)之
　舟上繫之(之猶於也亦/以楚攻秦)臣爲王之楚王咠(補曰一/本作)
臣之反而行(行/兵)春申君聞之謂使者(即此/說者)曰子爲
我反無見王矣(欲其亟反不/必見考烈)十曰之内數萬之衆
今渉魏境秦使聞之以告秦王(莊/襄)秦王謂魏王曰
大國有意必來以是而足矣(秦恐楚魏合故言魏/兵自足不待楚也今)
(詳春申在時魏嵗受秦兵惟此三十年無忌率五/國攻秦可當此語此及下二章元在韓䇿正曰事)
(證未/明)
魏鞅(魏人爲魏說正曰一本觀鞅史作觀津人朱英/見楚䇿○史楚考烈王二十二年諸侯合從西)
(伐秦楚王爲從長春申君用事至函谷關秦出兵/攻諸侯兵皆敗走考烈王以咎春申君以此益踈)
(客有云云於是/去陳徒壽春)謂春申曰人皆以楚爲強而君用
之弱也其於鞅也不然先君者(先春申用/事之人)二十餘
年未甞見攻今秦欲踰兵於鄳(元作/澠)澠(𥙷曰澠/即鄳)隘
　之塞(魏記所謂冥阨註楚險塞或以/爲江夏郢縣𥙷曰詳見楚䇿註)不使(補曰史/作便是)
(不便句絶下/與不可對文)假道兩周倍韓以攻楚不可(倍音背/此昔者)
(所以未/甞見攻)今則不然魏且旦暮亡矣不能愛其許鄢
陵與梧(梧屬楚國此時爲魏正曰􁚢侯國梧屬彭/城與許鄢陵不相接左傳襄十年晉師城)
(梧及制杜註皆鄭舊地制即虎牢梧必相近此時/鄭爲韓按史云不能愛許鄢陵其許魏割以予秦)
(秦兵去陳百六十里以此參較則䇿有缺誤/徐廣云陳在許東南盖此時楚徙都陳也)割以
予秦相(𥙷)去百六十里(言秦伐楚之/近不湏假道)臣之所見者
秦楚鬪之日近(元作/也)也(正曰史作秦楚之日鬪也/此䇿鬪字殽次在之日上)
巳(正曰元在韓䇿今/詳其文當屬楚)
安邑之御史死其次恐不得也輸人(輸安邑/里名)爲之謂
安邑(𥙷𥙷曰冝有邑/字大事記有)令曰公孫綦爲人請御史於
王王曰彼固有次吾難敗之因遽置之(今聞王言/故立其次)
(補曰一本有次乎吾難敗其法因遽置之○大事/記前漢百官表監御史秦官掌監郡此䇿云云六)
(國已遣御史監掌矣非獨秦也正曰魏都安邑在/惠王未徙大梁前昭王十年獻安邑於秦章次不)
(當在/此)
　　　㬌閔王(安釐王子補曰名増元年/秦始皇五年已未)
秦攻魏急(始皇五年攻魏取二十/城此元年正曰說見後)或謂魏王曰(補曰/孔叢)
(子云秦急攻魏魏王恐或謂子順曰如之何荅曰/吾私其計然豈能賢於執政故無言焉魏王聞之)
(駕如孔氏親問焉曰囯亡矣/如之何對曰云云下文並同)棄之不如用之之易
也(棄謂戰而䘮地用謂/割地賂之正曰見下)死之不如棄之之易也(死/謂)
(敗/死)能棄之弗能用之能死之弗能棄之此人之大
　過也(補曰孔叢子註言棄其地不如用其地以攻/守爲易死其地不如棄其地以圖存爲易盖)
(當計其勢如何亦在/棄之用之得其宜)今王亡地數百里亡城數十
　而國患不解是王棄之非用之也今秦之強也天
　下無敵而魏之弱也甚而王以是賔(元作/質)質(正曰/孔叢)
(子註云景閔爲太/子時甞質於秦)秦王又能死而弗能棄之此重
　過也今王能用臣之計虧地不足以傷國卑體不
　足以苦身解患而怨報(怨謂不韋/主攻者也)秦自四境之内
　執法以下(執政/之臣)至於長輓者(長爲輓/車之人)故畢曰(畢猶/盡)
　與嫪氏子(嫪毒秦太/后私人)與吕氏乎(不韋也此言/與嫪氏耳)雖至
　於門閭之下廊廟之上猶之如是也今王割地以
　賂秦以爲嫪毒功(因毐而割/故功在毒)卑體以尊秦以因嫪
　毒王以國賛嫪毒(毒貴矣今又因之以/割是以魏助之也)以嫪毒勝
　矣(以不敗/爲勝)王以國賛嫪毒太后之德王也深於骨
　髓王之交最爲天下上矣(補曰孔叢子註言太后/德王則秦不加兵是乃)
(王以此交秦爲/天下之上矣)秦魏百相交也百相欺也(言昔之/交皆變)
(丁於/欺)今由嫪氏善秦而交爲天下上天下孰不棄
吕氏而從嫪氏(時二人/巳惡)天下必舍(元作/合)合(𥙷曰恐/舎字訛)
(大事記/作舎)吕氏而從嫪氏則王之怨報矣(正曰大事/記以此章)
(附見於始皇八年封嫪毐長信侯之下謂嫪吕争/權畧見於此景閔元年秦㧞二十城䇿言亡地數)
(百里亡城數十則此在後矣二年㧞朝歌三年㧞/汲大事記所書則㧞汲之年所謂秦攻魏急者盖)
(其時矣𥙷曰大事記曰子順進/退有聖賢之風寜忍岀此乎)
秦王(始/皇)使人謂安陵君曰寡人欲以五百里之地易
安陵安陵君其許寡人安陵君曰大王加惠以大
易小甚善雖然受地於先王願終守之弗敢易秦
　王不說安陵君因使唐雎(元作且/下同)且使於秦秦王
　謂唐雎且曰寡人以五百里之地易安陵安陵君
　不聽寡人何也且秦㓕韓(十八/年)亡魏(二十/二年)而君以
　五十里之地存者以君爲長者故不錯意也(補曰/錯置)
(也)今吾以十倍之地請廣於君(廣其地正曰設辭/易地實欲得之當)
(識其/意)而君逆寡人者輕寡人與唐雎且對曰否非
　若是也安陵君受地於先王而守之雖千里不敢
　易也豈直五百里哉秦王怫然怒謂唐雎且曰公亦
　甞聞天子之怒乎唐雎且對曰臣未甞聞也秦王
　曰天子之怒㐲屍百萬流血千里唐雎且曰大王
　甞聞布衣之怒乎秦王曰布衣之怒亦免冠徒跣
　以頭搶地耳(搶突也補曰太史公語本此說/苑作顙地師古曰搶千羊反)唐雎且
　曰此庸夫之怒也非士之怒也夫專諸之刺王僚也
(僚呉王昭/二十七年)彗星襲月聶政之刺韓傀也(傀韓相見韓/䇿及刺客傳)
　白虹貫曰要離之刺慶忌也(呉趙春秋要離呉人呉/王闔閭欲殺王子慶忌)
(要離詐以罪亡令吴王焚其/妻子走見慶忌以劔刺之)倉鷹擊於殿上(補曰倉/即蒼)
　此三子皆布衣之士也懐怒未發休祲降於天(休/吉)
(徴祲戻氣自三子言之爲吉正曰說/文祲精氣感祥也此休字猶言祥)與臣而將四
　矣若士必怒伏屍二人流血五步天下縞素今日
　是也挺劔而起秦王色撓(撓擾也正曰撓/屈也奴效反)長跪而
　謝之曰先生坐何至於此寡人諭矣(諭曉/也)夫韓魏
　㓕亡而安陵以五十里之地存者徒以有先生也
(睢自釐十一年請救至是五十餘年矣彪謂諸刺/刼之士自曹沬以至荆軻皆不聞道惟若唐雎者)
(可也爲其激而發不專志於此也正曰唐且之名/見於䇿者不一秦䇿應使遣唐且載金之武安散)
(天下士魏安釐王十一年唐且說秦是時應侯始/相睢老於魏不應復爲秦用又一唐且也且爲魏)
(說秦時九十餘至與信陵君語相去十年已百歲/爲安陵君使秦有㓕韓亡魏之言魏亡在始皇二)
(十二年上去說秦凡四十二年决不存矣又一唐/且也楚䇿唐且見春申君又一唐且也新序秦攻)
(魏司馬唐且諫曰段于木云云當文侯時又一唐/且也愚謂此䇿文甚明而事多難言以始皇之兵)
(威何憚於安陵而易以五百里地是特爲之辭而/使之納地耳唐且之使愚矣雖抗言不屈豈終能)
(沮之乎荆軻之見也匿匕首於圖秦法侍者不/得操兵此云挺劔而起何也其辝固多誇矣)
戰國䇿魏卷苐七
戰國䇿韓卷第八
　　　　　　　　縉　雲　鮑　彪　校註
　　　　　　　　東　陽　呉　師道　重校
　　韓(分晉得南陽及頴川之父城定襄襄城頴陽/穎隂長社陽翟東接汝南西接弘農得新安)
(冝陽正曰鄭今河南之新鄭及城臯榮陽頴川/之崇髙城陽鮑引漢地理志為言鄭亦韓地而)
(獨遺不/取誤矣)
　　　康子(補曰/名虎)
三晉已破智氏將分其地段規謂韓王曰分地必取
　成臯(𥙷曰見/秦䇿)韓王曰成臯石溜之地也(溜言其無/積潤補曰)
(溜言多山石/水所溜也)寡人無所用之段規曰不然臣聞百
　里之厚而動千里之權者地利也千人之衆而破
　三軍者不意也(言地薄鄭人不備正/曰言地險寡足破衆)王用臣言則
　韓必取鄭矣(正曰取鄭在哀/侯二年)王曰善(諸稱王皆/非當時語)果
　取成臯至韓之取鄭也果從成皐始大
　　烈侯(景侯元年安王三年壬午正曰當云/景侯䖍子元年史列侯取列烈通)
韓傀相韓(𥙷曰史作韓相侠累索隠引髙誘云韓傀/侠累也今註本無侠古狭反累力追反韓)
(非子傀作廆藝文類聚引作韓傫今侒傀字呼乖/徒囬姑囬姖鮪户賄等反不一傀與侠累字音有)
(差互訛轉/說又見後)嚴遂重於君二人相害也嚴遂政議直
　指(政正/同)舉韓傀之過韓傀以之(猶以/此)叱之於朝嚴
　遂㧞劔趍之以救觧(以救至/得觧)於是嚴遂懼誅亡去
　游求人可以報韓傀者至齊齊人或言軹深井里
(軹之里名深井𥙷曰軹即河内軹正義云深/井里在懐州濟源縣南三十里政時客斿)聶政
　勇敢士也避仇隱於屠者之間嚴遂隂交於聶政
　以意厚之聶政問之曰(補曰一本/問曰姚同)子欲安用我乎
　嚴遂曰吾得為役之日淺事今薄(薄猶/迫)奚敢有請
　於是嚴遂乃具酒自觴聶政母前(補曰一本具/酒觴姚同)仲
　子奉黄金百鎰(仲子遂字補曰索隠引髙/誘云嚴遂字仲子今本無)前為聶
　政母壽聶政驚愈恠其厚固謝嚴仲子(𥙷曰一本/固謝史姚)
(同)仲子固進而聶政謝曰臣有老母家貧客游㕥
　爲狗屠可旦夕得甘脆(肉之肥美者正曰說文甘/美也脆小耎物易㫁也)
　以飬親親供飬備義不敢當仲子之賜嚴仲子辟
　人(辟猶屏/闢去之)因為聶政語曰臣有仇而行游諸侯衆
　矣然至齊聞足下義甚髙故直進百金者特以丈
　人麤糲之費(丈人亦尊稱政也粟十六斗為一秉/春未一斛曰糲𥙷曰一夲夫人史姚)
(司韋昭云古者尊大嫗為夫人又或作/大人糲落盖反又力制郎逹二反)以反足下
　之讙(𥙷曰一本交足下/史姚同反字必誤)豈敢以有求邪聶政曰臣
　所以降志辱身居市井屠者幸以飬老母(以有飬/為幸)
　老母在前(在未/死前)政身未敢以許人也(補曰一本居/市井者徒幸)
(而養老母老母在/史姚同無前字)嚴仲子固讓聶政竟不肯受然
　仲子卒備賔主之禮而去乆之聶政母死旣葬除
　服聶政曰嗟乎政乃市井之人鼓刀以屠而嚴仲
　子乃諸侯之卿相也不逺千里枉車騎而交臣臣
　之所以待之者至淺矣(𥙷曰一夲至淺/鮮矣史姚同)未有大功
　可以稱者而嚴仲子舉百金爲親壽我義不受(𥙷/曰)
(一本我雖不/受史姚同)然是深知政也夫賢者以感忿睚眦
　之意(感言動心睚眦怒視也𥙷曰師古曰睚音厓/舉眼也眦即眥字謂目匡也言舉眼相忤者)
(即殺之也一說睚五懈/反眦士懈反瞋目貌)而親信窮僻之人而政獨
　安可嘿然而止乎且前日要政政徒以老母老母
　今以天年終政將爲知已者用遂西至濮陽(補曰/漢濮)
(陽縣屬東郡春/秋時帝丘也)見嚴仲子曰前日所以不許仲子
　者徒以親在今親不幸而死(補曰一本無而/死二字姚同)仲子
　所欲報仇者(𥙷曰一夲仇者為/誰史/姚同)請得從事焉(補曰一/本無此)
(五字姚/同史有)嚴仲子具告曰臣之仇韓相韓傀(補曰一/本韓相)
(傀姚/同)傀又韓君之季父也宗族盛多居處兵衛其
　設(設陳也補曰一本無/多居處甚四字史有)臣使人刺之終莫能就今
　足下幸而不棄請益具車騎壮士以為羽翼政曰
　韓與衛相去中間不逺(事泄易聞補曰一本韓與/衛中間不逺無相去二字)
(姚同史有/〇司馬真引髙誘云韓都頴川/陽翟衛都東郡濮陽故云云今註本無)今殺人
　之相相又國君之親此其勢不可以多人多人不
　能無生得失(謂相/可否)生得失則語泄(𥙷曰索隱云䇿/作無生情言所)
(將人多或生異情/語泄今本無此文)語泄則韓舉國而與仲子爲讎
　也豈不殆哉遂謝車騎人徒辭獨行仗劔至韓(仗/兵)
(器也盖以劔為兵/正曰仗執持也)韓適有東孟之㑹(東孟地缺補/曰索隱引髙)
(註東孟地/名今本無)韓王及相皆在焉持兵㦸而衛侍者甚
　衆(補曰一本無/侍字史姚同)聶政直入上階刺殺韓傀(補曰姚/本無殺)
(字)韓傀走而抱列(元作哀/下同)哀侯(按釐侯䇿及傳皆/言哀侯而記及其)
(表皆書列侯䇿傳可為誤/年不可移也補曰說見後)聶政刺之兼中列哀侯
　左右大亂聶政大呼所擊殺者數十人(補曰一夲/無擊字姚)
(同史/有)因自面皮(去面之皮𥙷曰索隱云以刀刺其/面皮欲令人不識列女傳作披盖)
(以刀𠢐面而/去其皮也)抉眼屠腸(抉挑也𥙷曰史作决一/本自屠出腸史姚同)遂
　以死韓取聶政屍暴於市縣購之千金(縣金募/知者)乆
　之莫知誰(𥙷曰一本誰/子史姚同)政姊嫈(𥙷曰一本無嫈字/姚註劉有嫈么莖)
(反史/作榮)聞之曰吾弟至賢(𥙷曰姚夲/無吾字)不可愛妾之軀
　㓕吾弟之名非弟意也(言徃哭自/吾意耳)乃之韓視之曰
　勇哉氣矜之隆(矜自/持也)是其軼賁育(軼車相/出也)髙成荆
　矣(說文成荆古之勇士今對賁育復似兩人𥙷曰/姚本云髙吕氏春秋豫譲必死於襄子而趙氏)
(皆恐成􁉥致死於韓王而周人/皆畏按此對豫譲言則一人也)今死而無名(不顯/其人)
　父母旣殁矣兄弟無有此爲我故也(不顯其名/恐累及姊)夫
　愛身不揚弟之名吾不忍也乃抱屍而哭之曰此
　吾弟軹深井里聶政也亦自殺於屍下晉楚齊衞
　聞之曰非獨聶政之能乃其姊者列女也(列義烈/可陳正)
(曰列烈通補曰一本非獨政之/能乃其姊者亦列女也姚同)聶政之所以名施
　於後丗者其姊不避𦵔酢之誅(𦵔酢菜也言剉斮/之如此補曰周禮)
(註䟽虀𦵔之類菜肉通稱全/物若䐑為𦵔記文醢肉醬)以揚其名也(此三年/書政殺)
(韓相俠累刺客傳有彪謂政之始終於其親孝矣/其臨財也義矣甞欲評其死感其義烈不忍下筆)
(獨以謂人之居丗不可不知人亦不可妄為人知/也遂唯知政故得行其志惜乎遂𥚹猵狷細人耳)
(政不幸謬為所知故死於是使其受知明主與賢/相則其所成就豈不有萬萬於此者乎哀哉補曰)
(大事記按史記韓丗家烈侯三年聶攻殺韓相俠/累十一年烈侯卒子文侯立十年卒子哀侯立六)
(年韓嚴弑其君哀侯聶政之刺俠累与哀侯之弑/相去逺矣而聶政傳乃謂嚴仲子事哀侯与韓相)
(俠累有卻使政刺累与丗家不合盖其氏偶同故/刺客傳誤以爲哀侯之时䇿曰東孟之㑹韓王及)
(相皆在焉聶政刺韓傀兼中哀侯又曰聶政刺相/兼中哀侯許異蹵哀侯而殪之是故哀侯爲君而)
(許異終身相焉考之丗家哀侯旣弑其子懿侯即/立許異将誰相哉俠累旣死烈侯猶在位十年謂)
(之終身相可也則此乃烈侯三年之事但戰囯䇿/誤以爲哀侯耳又烈王五年韓嚴遂弑哀侯解題)
(引正義云紀年晉桓公邑哀侯於鄭韓山堅賊其/君哀侯而立韓若山山堅即韓嚴也若山即懿侯)
(也愚按此事囯䇿誤合二事爲一司馬遷兩存而/不决故温公与刘道原書蘇氏古史皆疑之大事)
(記考之未盡且史記年表丗家两書韓嚴是聶政/之事乃嚴遂而弑哀侯者乃韓嚴大事記謂氏偶)
(同又不知韓嚴遂韓嚴囯氏名交混也通鑑書嚴/遂弑哀侯大事記因之未改當從史書韓嚴綱目)
(書廢遂下註哀侯以韓廆爲相而爱韓遂二人相/害遂刺廆干朝併中哀侯亦仍誤也正曰史遷作)
(刺客傳失在奨盗而年表書盗殺韓相俠累獨爲/得春秋書法綱目大事記不能易也父母遺体不)
(敢毀傷以不義而㓕其身得爲孝乎非有夙昔之/遇如智伯之於䂊讓非有累丗之恩如韓之於子)
(房以欲報仇之故厚巳而使爲不義得爲知已乎/鮑陳說區區陋矣𥙷曰姊嫈之死盖兄弟之義䇿)
(述其言以爲不爱身以揚弟之名而說者徒知論/名而不及義此皆戰囯之習也史記云使政知姊)
(無濡忍之志不重暴骸之難必絶險千里以列其/名姊弟俱僇於韓市者亦未必敢以身許仲子也)
(列女傳云嫈仁而有勇不怯死以滅名詩云死䘮/之威兄弟孔懐云云此之謂也愚謂子長得政之)
(情子政得􁪝之志然一則曰列其名/一則曰不滅名猶未免丗俗之失也)
　　　昭侯(荘侯子元年/㫫王十一年癸亥)
成午從趙來謂申不害於韓曰子以韓重我於趙請
　以趙重子於韓是子有兩韓而我有兩趙也(補曰/史申)
(不害者荆人也故鄭之賤臣/斈/術以干韓昭侯用爲相)
魏之圍邯鄲也申不害始合於韓王然未知王之所
欲也恐言而未必中於王也王問申子曰吾誰與
　而可(與魏耶/趙耶)對曰此安危之要國家之大事也臣
請深惟而苦思之(惟亦/思)乃微謂趙卓韓􁆭曰子皆
　國之辯士也夫爲人臣者言可必用(可豈/可)盡忠而
　已矣二人因各進議於王以事(補曰一/本各進)申子微視
　王之所說以言於王王大說之(補曰此術/之最下者)
申子請仕其從兄官(仕其從父兄以/官正曰註贅)昭侯不許也申
　子有怨色昭侯曰非所謂學於子者也聽子之謁
　而廢子之道乎又亡其行子之術而廢子之請乎
　子甞教寡人循㓛勞視次第今有所求此我將奚
聽乎(此如此補曰此/當屬下句讀)申子乃避舎請罪曰君真其
人也
蘇秦爲趙(元作楚/下同)楚(𥙷曰字誤/恐當作趙)合從說韓王曰韓北
有鞏洛(並屬/河南)成臯之固西有冝陽常阪之塞(常史/作啇)
(殷紀註商今上洛是也補曰正義云啇坂/即商山在商洛縣南亦曰楚山武關在焉)東有宛
穰洧水(穰屬南陽洧水/出頴川陽城)南有陘山(補曰/見前)地方千里
帶甲數十萬天下之強弓勁弩皆自韓出谿子少
府(下皆弩名俶真訓註谿子國名夷/名又谿子陽匠名徐註少府所造)時力距來(徐/註)
(作之得時力倍於常其勁足以距來敵正/曰徐註距來者謂弩勢勁利足以云云)皆射六
　百歩之外韓卒超足而射(舉蹠/踏弩)百發不暇止逺者
　逹胷近者掩心(箭中心/上如掩)韓卒之劔㦸皆出於冥山
　棠谿墨陽合伯鄧師宛馮(司馬彪註冥山在相州/北汝南呉房有棠谿亭)
(脩務訓註墨陽羙劔名合伯地缺鄧師豈南陽鄧/耶猶云洛師榮陽有馮池正曰朔州北非韓地餘)
(見/下)龍淵太阿(呉越春秋楚王召風胡子曰呉有干/將越有歐冶寡人欲因子請因二人)
(作劔風胡見二人作劔二其名云以上類言以地/名正曰脩務訓文云墨陽之莫邪則墨陽地名合)
(伯史作合膊姚本合伯膊註曽無伯字索隱云鄧/囯有工鑄剱因名鄧師宛人於馮池鑄剱故名宛)
(馮晉太康地理記汝南西平有龍泉可淬刀剱今/按上說冥山棠谿龍淵地名鄧師宛馮人名兼地)
(太阿剱名合/膊䓁未詳)皆陸㫁馬牛水擊鵠鴈當敵即斬堅
　甲盾鞮鍪(盾櫓鞮革履鍪兠鍪說文鍪鍑屬鍑大/口釡盖鍪如之補曰韻書鞮鍪首鎧也)
　鐡幕革抉㕹(音/筏)芮(史並不註補曰索隱云鐡幕謂/以鐵為臂脛之衣以革為射决)
(决射鞲也按詩决拾傳决以象骨為之著右手大/指以鈎弦闓體拾以皮為之著於左臂以遂弦恐)
(此革即拾抉即决也索隱即以為一物盖據說文/鞴射臂决之文也亦通索隱云㕹与瞂同謂楯也)
(芮音如字謂繫楯之紛綬也愚按瞂音伐即詩所/謂䝉伐者字皆通借史云當敵則斬堅甲鐡幕革)
(㧞㕹芮無不畢具故說者上文以甲字句謂其劔/皆能斬之䇿文不司從此讀當以斬堅句而甲盾)
(以下屬無/不具之文)無不畢具以韓卒之勇𬒳堅甲蹠勁弩
　帶利劔一人當百不足言也夫以韓之勁與大王
　之賢乃欲西面事秦稱東藩築帝宫受冠帶祠春
　秋交臂而服焉夫羞社稷而爲天下笑無過此者
　矣是故願大王之熟計之也大王事秦秦必求冝
　陽成臯今兹効之明年又益求割地與之即無地
　以給之不與則棄前㓛而後更受其禍且夫大王
　之地有盡而秦之求無已夫以有盡之地而逆無
　巳之求此所謂市怨而買禍者也不戰而地巳削
　矣臣聞鄙語曰寜爲雞口無爲牛後(補曰正義云/雞口雖小乃)
(進食牛後雖大乃/出糞大事記取)今大王西面交臂而臣事秦何
　以異於牛後乎夫以大王之賢挾強韓之兵而有
　牛後之名臣竊爲大王羞之韓王忿然作色攘臂
　按劔仰天太息曰寡人雖死必不能事秦今主君
　以趙楚(補曰字誤/史正作趙)王之教詔之敬奉社稷以從(傳/在)
(燕趙後云宣惠王今按合從在燕文公二十八年/趙肅侯十六年此二十五年又蘇秦傳說六國後)
(去趙而從約觧是歳無易王立徐註云自𥘉說燕/至此三年宣惠之元年也此時從巳觧則說從時)
(非宣惠明矣沈括辦以爲雞尸牛從今按秦稱牛/後盖以惡語侵韓故昭侯怒而從之雞尸牛從謬)
(誤也正曰大事記顯王三十五年蘇秦說燕與趙/合從燕文公納之趙三十六年蘇秦說趙肅侯以)
(六國合從按史年表是歳韓昭使二十六年髙門/成而昭侯卒子宣惠王立蘇秦說宣惠王盖昭侯)
(卒後爾鮑序次非○索隱引延笃云寜爲雞尸不/爲牛從尸雞中主從牛子也沈說亦有所本也)
　　　宣恵王(昭侯子元年/顯王子十七年巳丑)
宣王謂摎留(韓人補曰摎居尤反漢有摎氏通鑑大/事記作繆監即/魏䇿聞史作監田齊)
(世家亦/作監止)曰吾欲兩用公仲公叔其可乎對曰不可
　晉用六卿而國分簡公用田成監止而簡公弑(齊/事)
(見哀十/四年)魏兩用犀首張儀而西河之外亡(秦惠八/年魏納)
(河西儀時爲秦容卿未相魏也後至魏襄十三年/相儀儀留四年去而衍相未甞兩用未甞亡也此)
(豈爲秦良造儀爲客卿時魏以事臨之邪正曰大/事記魏惠後十三年張儀相魏魏不事秦秦以公)
(孫衍代相儀留衛四歲後說襄王乆之乃去三人/更迭用衍相儀留猶兩用也魏亡河西地大槩言)
(之不必兩人爲相時也大事記魏惠後五年以少/梁與秦引此䇿云秦至是盡得河西地則犀首張)
(饑之力是時二人/皆信用於秦云云)今王兩用之其多力者内樹其
　黨其寡力者藉外權羣臣或内樹其黨以擅(補曰/韓子)
(作/驕)其主或外為交以裂其地則王之國必危矣(彪/謂)
(此非天下之公議也頋所用如何耳使得人如周/召兩用之庸何傷若公仲公叔也一之謂甚何必)
(兩補曰胡氏管見謂樛㽞之論似是而非不司遂/以為法使所用而賢則一人而足不虞其專擅左)
(右叅副不虞其比黨使其不賢則一人足以䘮國/又况二三其衆乎意者留於仲叔隂有所附欲國)
(柄歸一而不分故危言以動其君耳大事記云韓/雖兩用仲叔以戦國䇿攷之仲實專政叔亦間用)
(事終不若仲之權寵也愚按鮑說有與胡氏合者/而不得留之情故引以著之按此䇿宣惠欲兩用)
(非已用也當時叔之事不著意其止於用仲而仲/叔並用實襄王之世以其爭主幾瑟公子咎知之)
(也公仲卒不勝公叔則公叔又重矣二人爭權樛/留之言遂驗是以帝王之要知人而后官人九經)
(之序尊賢而后敬大/臣則無患乎此矣)
楚昭獻相韓秦且攻韓韓廢昭獻昭獻令人謂公叔
　曰不如貴昭獻以固椘秦必曰椘韓合矣(正曰此/䇿未知)
(何時按䇿有云幾瑟公叔之讎而昭献公叔之人/也又甘茂與昭獻遇於境在先圍雍氏時其相韓)
(見周䇿必在/宣惠之後)
秦攻陘(此時史不書後至桓惠九年秦投我陘然陳/軫張儀同時儀死至桓惠九年四十六年矣)
(軫必不存/故因舊)韓使人馳南陽之地(馳反走/示服也)秦已馳(馳/進)
(也韓避之/而秦進也)又攻陘韓因割南陽之地秦受地又攻
　陘陳軫謂秦王(惠)曰國形不便故馳交不親故割
　今割矣而交不親馳矣而兵不止臣恐山東之無
　以馳割事王者矣且王求百金於三川而不可得
求千金扵韓一旦而具今王攻韓是絶上交而固
私府也(言利移扵下正曰即所/謂無以馳割事王者矣)竊為王不取也
秦韓戰于濁澤(長祍濁澤補曰大事記韓與趙魏伐/秦秦使庻長樗里疾與戦脩魚虜韓)
(将申差觧題云濁/澤即脩魚之戦)韓氏急公仲朋(元作/明)眀(補曰當/作朋大)
(事記顯王三年魏公子景賈伐韓與/韓将韓明戦于陽此人在公仲前)謂韓王曰與
　國不可恃(與謂/山東)今秦之心欲伐楚王不如因張儀
　為和於秦賂之以一名都與之伐椘此以一易二
　之計也韓王曰善乃儆公仲之行(儆猶/戒)将西講於
　秦椘王(懐)聞之大恐召陳軫而告之陳軫曰秦之
　欲伐我乆矣今又得韓之名都一而具甲(以一都/之賦為)
(兵/備)秦韓并兵南郷此秦所以廟祠而求也今已得
　之矣楚國必伐(補曰一/本伐矣)王聽臣為之儆四境之内
　選師言救韓令戰車滿道路發信臣多其車重其
　幣使信王之救已韓為不能聽我(使其或不能從/我以與秦戦𥙷)
(曰一本救/已也縦韓)韓之徳王也(恩救我補曰一本韓必/徳王此以上姚同文勝)必
　不為鴈行以來是秦韓不和兵雖至椘國不大病
　矣為能聽我絶和於秦秦必大怒以厚怨於韓韓
　得椘救必輕秦輕秦其應秦必不敬是我因秦韓
　之兵而免椘國之患也椘王大說乃儆四境之内
　選師言救韓發信臣多車幣(補曰一本復作/多其車重其幣)謂韓
　王曰敝邑雖小已悉起之矣碩大國遂肆意於秦
　敝邑将以椘殉韓(殉言以/死從之)韓王大說乃止公仲公
　仲曰不可夫以實告我者秦也以虚名救我者椘
　也恃楚之虚名輕絶強秦之敵必為天下笑矣且
　楚韓非兄弟之國也又非素約而謀伐秦矣(補曰/一本)
(矣作也姚/註劉作也)秦欲伐楚楚以起師言救韓此必陳軫
　之謀也且王巳使人報於秦矣今弗行是欺秦也
　夫輕強秦之禍而信楚之謀臣王必悔之矣韓王
　弗聽遂絶和於秦秦果大怒興師與韓氏戰於岸
　門(後志頴隂有岸亭事在十九年此要終言之也/補曰徐廣云岸門即岸亭正義引括地志云在)
(許州長社縣西北又韓丗家太子倉入質於秦以/和魏年表又書秦走犀首岸門盖救韓而敗也)
　楚救不至韓氏大敗韓氏之兵非削弱也民非䝉
　愚也兵爲秦禽智爲楚笑過聽於陳軫失計於韓
　朋明(𥙷曰/朋)也(記十六年有彪謂二子皆億中之材/也宣惠訹於其言惑於重幣雖有公)
(仲之謀固難以入至於非兄弟非素約而以虗名/救我此言豈不明著矣乎如之何弗聽也正曰鮑)
(甞謂陳軫少捭闔風氣故此以/億中穪之此䇿非捭闔而何)
顔率見公仲公仲不見顔率謂公仲之謁者曰公仲
　必以率爲陽也(陽佯同不實也補曰一/本陽作傷姚註劉作傷)故不見率
　也公仲好内(齊丗家註/内婦官也)率曰好士公仲嗇於財率
　曰散施公仲無行率曰好義(所謂/不實)自今以來率且
　正言之而已矣公仲之謁者以告公仲公仲遽起
　而見之(彪謂顔率此言可行公仲而巳誠有是人/雖陽言何益於德苟無是也正言之吾何)
(懼以是知公仲/非躬行者也)
　　　襄王(宣王子𥙷曰名倉元年/赧王四年庚戍)
張儀爲秦連横說韓王曰(補曰此/元年)韓地險惡山居五
　榖所生非麥而豆民之所食大抵豆飯藿羹(藿叔/之少)
(者正曰姚云史記後語作非菽而麥下文亦作菽/古語只稱菽漢以後方呼豆按此非麥即豆也麥)
(少又以/豆飯)一歲不收民不厭糟糠地方不滿九百里
　無二歲之所食料大王之卒悉之不過三十萬而
　厮徒負養(負荷養牧之人正曰索隱云負養/者負擔以給養公家厮徒見魏䇿)在其
　中矣爲除守徼亭障塞(徼廵也亦關境上補曰漢/書徼外顔云徼塞也取徼)
(遮之義/字音呌)見卒不過二十萬而已秦帶甲百餘萬車
　千乗騎萬匹虎鷙(元作/摯)摯(正曰鷙摯通禮/記蚤摯摯獸)之士(鷙/擊)
(鳥正曰凡鳥之勇/獸之猛皆曰摯)跿(音/徒)跔(音俱說文天寒足跔與/此不合史註跳躍也補)
(曰跿猶下文徒䄇此謂/徒跣也義與科頭協)科頭(不著/兠鍪)貫頥(貫人之頥/正曰此說)
(似與上文不類索隱曰兩手捧頥而直入敵言其/勇貫與捧亦不通劉辰翁云貫頥謂見射猶奮㦸)
(不頋死也則此連/下文奮㦸爲義)奮㦸者至不可勝計也秦馬之
　良戎兵之衆探前(玫元作/趹)趹後(字書無趹字蹶跳/也正曰說文趹馬)
(行貌西都賦要趹追蹤字古穴反索隱云謂馬前/足探向前後足趹於後趹謂抉地言馬走勢疾前)
(後蹄間一擲而過/三㝷也八尺曰㝷)蹄間三尋(補曰一本此有騰字/姚註曽添騰者二字)
　者不可勝數也山東之卒𬒳甲冐胄以㑹戰(胄兠/鍪)
　秦人捐甲徒裎以趨敵(裎祼/也)左挈人頭右挾生虜
　夫秦卒之與山東之卒也猶孟賁之與怯夫也以
　重力相壓猶烏獲之與嬰兒也夫戰孟賁烏獲之
　士以攻不服之弱國無以異於墮千鈞之重集於
　鳥卵之上必無幸矣(幸其不破碎/無是理也)諸侯不料兵之
　弱食之寡而聽從人之甘言好辭比周以相飾也
　皆言曰聽吾計則可以強霸天下夫不顧社稷之
　長利而聽須臾之說詿誤人主者(註亦誤也補曰/漢語詿誤本此)
　無過於此者矣大王不事秦秦下甲據冝陽㫁絶
　韓之上地東取成臯冝陽則鴻臺之宫桑林之苑
(桑林在亳修務訓言湯禱于桑山之林則似指言/多桑之山非地名也正曰鴻臺桑林韓臺苑非湯)
(所禱者也太平/御覧作樂林)非王之有已夫塞成臯絶上地則
　王之國分矣先事秦則安矣不事秦則危矣夫造
　禍而求福計淺而怨深逆秦而順趙(元作/楚)楚雖欲
　無亡不可得也故爲大王計莫如事秦秦之所欲
　莫如弱楚而能弱楚者莫如韓非以韓能強於楚
　也其地勢然也今王西面而事秦以攻楚(衍為/字)為
(補曰一/本無)敝邑秦王必喜(惠/文)夫攻楚而私其地轉禍
　而說秦計無便於此者也是故秦王使使臣獻書
大王御史須以决事韓王曰客幸而教之請比郡
縣築帝宫祠春秋稱東藩効冝陽(彪謂横人之辭/真所謂虚喝者)
(韓之兵信弱食信寡矣獨不曰從合則能以弱為/強以寡為多乎惜乎丗主不少察於此也補曰甘)
(茂攻冝陽在後此云效者/請效之也儀帰而約敗矣)
鄭彊(鄭公族韓㓕鄭故為韓人補曰此人甞請秦伐/韓魏䇿亦有其人盖游說秦楚之間者此豈以)
(為韓而走儀/故次之韓欤)之走張儀於秦(譛之於秦/使逐之)曰儀之使
者必之楚矣故謂太宰(楚官疆/謂之)曰公留儀之使者
(留之者欲詐為/儀使之致地)強請西圗儀於秦故因西(補曰姚/本作而)
請秦王(武)曰張儀使人致上庸之地(秦惠十三年/取上庸今言)
(儀致之楚/欲以怒秦)故使使臣再拜謁(彊偽為楚使白此/於秦下衍秦王字)秦
　王秦王怒張儀走(武元年/此二年)
冝陽之役(秦三年/此四年)楊侹(棗人補曰侹即逹字訛姚/本正作逹餘說並見秦䇿)謂
　公孫顯曰請爲公以五萬攻西周得之是以九鼎
市甘茂也(茂與顯爭國顯得九鼎/其功大秦必棄茂用顯)不然秦攻西周
　天下惡之其救韓必疾則茂事敗矣(補曰冝依此/舊次刋去秦)
(䇿所/増)
秦圍冝陽(秦三年/此四年)游騰謂公仲曰公何不與趙藺離
　石祁(趙地韓甞取/之今使歸之)以質許地(韓地趙甞取之質易/地也正曰藺離石祁)
(見周趙䇿冝陽之役去秦前取藺六年藺離石祁/不聞属韓許亦與趙逺恐與趙下有缺文以質許)
(地者以質音贄/子而許之地也)則樓緩必敗矣(緩害韓者趙/韓合故緩敗)收韓
趙之地以臨魏(𥙷曰一本/地作兵)樓(元作/鼻)鼻(正曰說/見魏䇿)必
　敗矣(亦以魏/害韓者)韓趙(𥙷補曰姚云/一夲作韓趙)爲一魏必倍秦
(倍音/背)甘茂必敗矣(茂攻冝陽韓得趙魏則不易㧞/故茂敗補曰一本茂作戊後章)
(多同不/復出)以成陽資翟強於齊楚必敗矣(元作/之)之(齊/楚)
(敵也齊得地則益強可以敗楚時楚助秦故必敗/正曰樓緩欲以趙合秦甞勸趙割地事秦見趙䇿)
(樓鼻爲魏合秦楚外齊翟強爲魏合齊秦/外楚見魏䇿皆有事於秦者故䇿云然)須秦必
　敗(須言少待以趙魏救/至而楚不助故敗)秦失魏冝陽必不抜矣(秦/魏)
(鄰也失魏之害重/於趙故獨言魏)爲公仲謂向壽曰(正曰一本章/首韓公仲據)
(史韓公仲使蘇代謂向壽此章首及仲字/下或有缺文當云蘇代爲或云使蘇代)禽困覆
　車(禽所穫獸也能覆獵者之車不可忽/正曰逐獸困急猶能奔觸傾覆人車)公破韓辱
　公仲公仲收國復事秦自以爲必可以封(正曰史/註公仲)
(自以爲必/可得秦封)今公與楚解(解言復好/補曰見下)中封小令尹以
　桂陽(中言使楚自封之國中桂陽荆州郡補曰史/與楚辭口地索隱云秦地名近韓桂史作杜)
(索隱云又封楚之小令尹以杜陽杜陽秦地今以/封楚令尹是相合也今按䇿文中字恐是口字訛)
　秦楚合復攻韓韓必亡公仲躬率其私徒以鬪於
　秦(謂且賊/壽於秦)願公之熟計之也向壽曰吾合秦楚非
　以當韓也子爲我謁之公仲曰秦韓之交可合也
　對曰願有復於公(復重/言之)諺曰貴其所以貴者貴(所/以)
(貴人所同貴正/曰所以得貴也)今王之愛習公也不如公孫郝(元/作)
(赫下/同/補曰一本作郝姚同史/作奭/說/見/秦䇿)其智能公也不如甘茂今
　二人者皆不得親於事矣而公獨與王主斷於國
　者彼有以失之也公孫郝黨於韓而甘茂黨於魏
　故王不信也今秦楚争強而公黨於楚是與公孫
　赫甘茂同道也公何以異之人皆言楚之多變也
　而公必之是自爲貴也(非貴所/同貴)公不如與王謀其
　變也善韓以備之若此則無禍矣韓氏先以國從
　公孫郝而後委國於甘茂是韓公之讎也(言以韓/爲讎)
　今公言善韓以待楚(補曰一本今公/善韓以備楚)是外舉不避
　讎也向壽曰吾甚欲韓合對曰甘茂許公仲以武
　遂反冝陽之民(補曰取其地/而還其民也)今公徒收之甚難(徒/言)
(無地/與之)向子曰然則柰何武遂終不可得已(與韓地/宜以其)
(所得於韓若武/遂者可也/茂巳許之己/無以易之也)對曰公何不以秦爲韓
　求頴川於楚此乃韓之寄地也(此本韓地楚/取之故云)公求
　而得之是令行於楚而以其地德韓也公求而弗
　得是韓楚之怨不解而交走(補曰走/音奏)秦也秦楚争
　強而公過楚以攻韓(過謂以攻韓爲楚罪/補曰姚本收韓史同)此利於
　秦向子曰柰何對曰此善事也甘茂欲以魏取齊
　公孫郝欲以韓取齊今公取宜陽以爲功(宜陽盖/夀議攻)
(而甘茂/攻之)收楚韓以安之(使楚歸頴川則/楚韓講故曰安)而誅齊魏
　之罪(誅猶求也求其過失以爲郝茂之罪正曰誅/責也正義云公孫奭甘茂皆欲以秦挾韓魏)
(而取齊今向夀取冝陽以爲功/收楚韓以事秦而責齊魏之罪)是(衍以/字)以公孫郝
甘茂(衍之/字)之無事也(言其失權正曰正義云二子/不得合韓魏以伐齊也補曰)
(按史甘茂傳秦㧞宜陽韓與秦平向壽爲秦守宜/陽將伐韓公仲使蘇代謂壽云云甘陽茂竟言昭)
(王以武遂歸韓由/是壽奭怨讒茂)
客卿(韓)爲韓謂秦王(武)曰韓珉之議知其君不知異
　君知其國不知異國彼公仲者秦勢能詘之(詘貶/下也)
　以(𥙷)秦之強首之者(首言以/兵向之)珉爲疾矣(珉者公仲/所善公仲)
(受兵則珉病正曰珉/之議爲其國之病也)進齊宋之兵至首垣(韓進之/補曰首)
(垣魏地/見秦䇿)逺薄梁郭所以不反魏者(反不合也兵薄/梁郭疑於不合)
(而合補曰一本不/及魏姚同似義長)以爲成(成平也/猶和)而過南陽之道
　欲以四國西首也(韓宋/齊魏)所以不者(言欲攻秦而不/果者正曰見下)
　皆曰(衍以/字)以燕亡於齊(亡謂䘮地補曰前/此四年齊破燕)魏亡於
　秦(而子曰/西喪地)陳蔡亡於楚(此亡/國也)此皆絶地形(言其大/小相絶)
(而四國䡖以小敵大故亡正曰所以不者再申不/及魏之說燕魏亡地於齊秦陳蔡亡國於楚則地)
(形已絶不可復通韓齊宋之於魏則不/然絶地形以下當有缺文引言秦事)群臣比周
　以蔽其上大臣爲諸侯輕國也今王位正(言武王/能正貴)
(大臣爲諸侯/輕國之說)公孫郝樗里疾請無攻韓陳四辟去
(陳軍陳以不攻故解/散補曰四疑當作而)王猶攻之也(冝陽/之役)甘茂約楚
　趙(欲攻/魏)而反敬魏(違其/初約)是且搆我(初約攻而反敬/之是欲與三國)
(難我/也)茂且攻宜陽王猶校之也(茂攻宜陽可以贖/前若他人則置不)
(檢校正曰按史茂攻宜陽請約於魏此言在未攻/冝陽之時茂黨魏者楚趙當時盖與魏不合茂約)
(結楚趙而反其敬魏且將搆難於我其欲攻/冝陽王猶檢察之以此二事稱王之明智)群臣
　之智無幾於王之明者(幾猶/近)臣故願公仲之以國
(元作/國以)國以(補曰當/作以國)待於王(待待/其命)而無自左右也(自/猶)
(由也欲秦王聴巳勿用左右之說正曰謂公仲一/心聽王不由左右補曰大事記引此䇿在韓襄二)
(年秦武元年解題云韓客謂向夀曰今王之愛習/公也不如公孫郝當時所謂從臣指愛習而侍從)
(者也秦用其愛習爲人主私人其權至與大臣相/抗古無是也愚謂公孫郝挾韓而議大臣必不得)
(與而争於中故此士欲王自聽公仲之待事而不/由左右陳駕御之術以稔強明猜忌之見尔張儀)
(出走毀者固非一人而茂攻冝陽亦以奭/為憂大臣卒為從臣所勝爱習真可畏哉)
或謂公仲曰聽者聽國(謂聽/於衆)非必聽實也(實謂/見事)故先
　王聽諺言於市願公之聽臣言也公求中立於秦
(並謂立於齊魏之/間此章實右魏)而弗能得也善公孫郝以難甘
茂歡齊兵以勸止魏(郝善齊故善郝則喜於齊之/攻魏茂善魏故難茂則可以)
(止魏之攻齊勸言茂欲為/之補曰一本勸齊兵姚同)楚趙皆公之讎也(詳此/則公)
(仲与齊者也二囯/不善齊故讎公仲)臣恐國之以此爲患也願公之
復求中立於秦也公仲曰柰何對曰秦王以公孫
郝(元作赫𥙷曰姚本並作郝秦王/下同/當是昭下文言惠武)爲黨於公而弗
之聽甘茂不善於公而弗爲公言公何不因行願
　以與秦王語(行願人/姓名)行願之爲秦王臣也公(無私/秦信)
(之故/可因)臣請為公謂秦王曰(補曰請行願為/公仲言於秦王)齊魏合
　與離於秦孰利齊魏别與合(離以交言别以兵言/正曰合離别合反覆)
(言/之)於秦孰強秦王必曰齊魏離則秦重合則秦輕
　齊魏别則秦強合則秦弱臣即曰今王聽公孫郝
　以韓秦之兵應齊而攻魏魏不敢戰歸地而合於
　齊是秦輕也臣以公孫郝爲不忠今王聽甘茂以
　韓秦之兵據魏而攻齊齊不敢戰亦(元作/不)不(補曰/疑衍)
(或求本/亦字)求割地而合於魏是秦輕也臣以甘茂爲
　不忠故不如令韓中立以攻齊(衍齊/字)齊(補曰/疑衍)王言
　救魏以勁之(齊時先以伐魏故令秦王/聲言救魏以勁韓之攻斉)齊魏不能
　相聽必(佳秦救魏則魏不惮/离齊亦不合於齊)兵交(元作/史)史(𥙷曰字/誤未詳)
　王欲則信公孫郝於齊(欲言或欲/此或欲彼)爲韓取南陽易
榖川以歸(榖水出/澠池)此惠王之願也王欲則信甘茂
於魏以韓秦之兵據魏以拒齊此武王之願也臣
以爲令韓以中立以攻(元作/勁)勁(補曰恐當作/攻從上文)齊最
秦之大急也公孫郝黨於齊而不肯言甘茂薄而
不敢謁也(茂覉旅之臣故言薄此欲攻齊故其辭/与茂正曰薄即上文不善於公薄下或)
(有缺/字)此二人王之大患也願王之熟計之也
公仲數不信於諸侯諸侯(𥙷两字補曰一本/復有此二字姚同)錮之(不/行)
(其/說)南委國於楚(以囯事/聽之)楚王(懐)弗聽蘇代爲謂楚
王曰不若聽而備於其反也(反亦謂/不信)朋之反也常
　杖(元作仗/下同)仗(𥙷曰仗倚也/字与杖通)趙而畔楚杖仗齊而畔
秦今四國錮之而無所入矣亦甚患之(公仲/甚患)此方
其爲尾生之時也(言公仲自患其反之不利故欲/為信尾生再見燕䇿蘇代言名)
(髙盖論語微生汎論訓亦云補曰莊子尾生与女/子期於梁下水至不去抱梁柱而死与燕䇿所載)
(同一本微生釋文引髙誘註魯人今註本/無或謂即論語微生古今人表作尾生髙)
謂公叔曰公欲得武遂於秦而不患楚之能揚河外
　也(揚猶動補曰年表㐮王五年秦拔冝陽渉河城/武遂六年秦復与我武遂九年秦復取之正義)
(云武遂韓邑也近平陽非堯都楚昭睢曰秦破韓/冝陽而韓猶復事秦者以先王墓在平陽而秦之)
(武遂去之七十里以故/尤畏秦〇揚疑傷字訛)公不如令人恐楚王(懐)而
　令人為公求武遂於秦謂楚王曰發重使為韓求
　武遂於秦秦王(昭)聽是令得行於萬乘之王也韓
　得武遂以限(元作/恨)恨(𥙷曰/疑限)秦無(元作/毋)毋(𥙷曰/無通)秦患
　而德(元作/得)得(補曰當/作徳)楚韓楚之縣而巳(言役屬/於楚)秦
　不聽是秦韓之怨深而交事(𥙷補曰恐交/字下有缺字)楚也
謂公叔曰乗舟舟漏而弗塞則舟沉矣塞漏舟而輕
　陽侯之波(說陽侯多矣今按四八目伏義六佐一/曰陽侯爲江海盖因此爲波神歟補曰)
(此出陶潜聖賢群輔録侯一作使愽/物志晉陽國俠溺水因爲大海之神)則舟覆矣今
公自以爲辨於薛公(辨猶治也猶言治/於髙徯薛公田嬰)而輕秦是
塞漏舟而輕陽侯之波也願公之察也
齊令周最使鄭(韓㓕鄭有其地故多稱鄭𥙷曰韓㓕/鄭徙都之故稱鄭猶魏都大梁稱梁)
　立韓擾(韓公子盖立爲/相正曰無據)而廢公叔周最患之曰公
　叔之與周君交也(交言其相善巳/不可以廢之)今我使鄭立韓
　櫌而廢公叔(正曰一本令/我從上文)語曰怒於室者色於市
(色作/色)今公叔怨齊無柰何也必絶周君而深怨我
　矣史舍曰公行矣請令公叔必重公周最行至鄭
　公叔大怒史舍(舍齊韓史與最同/使正曰史或姓)入見(見公/叔)曰周
　最固不欲來使臣竊強之周最不欲來以爲公也
　使臣之強之也亦以爲公也(補曰最固不欲來使/句下亦有來使文一)
(本臣之強之也上/無使字是姚同)公叔曰請聞其說對曰齊大夫
　諸子有犬犬猛不可叱叱之必噬人客有請叱之
　者疾視而徐叱之犬不動復叱之犬遂無噬人之
　心今周最固得事足下而以不得巳之故來使彼
　將禮陳其辭(以禮陳說/不急也)而緩其言鄭王必以齊王
(閔)爲不急必不許也今周最不來他人必來來使
者無交於公而欲德於韓擾其使之必疾言之必
急則鄭王必許之矣公叔曰善遂重周最王果不
許韓擾
公仲使韓珉之秦求武遂而恐楚之怒也唐客(楚/人)謂
公仲曰韓之事秦也且以求武遂也非敝邑之所
憎也韓已得武遂其形乃可以善楚臣願有言而
不敢爲楚計今韓之父兄得衆者毎相韓不能獨
立勢必(衍不/字)不(補曰/疑衍)善楚(絶/句)王曰(唐客以楚懐/言告公仲)吾
欲以國輔韓珉而相之可乎父兄惡珉珉必以國
保楚公仲說(𥘉恐楚怒巳使珉今/欲相珉則不怒也)仕(元作補曰/士/錢作仕)
唐客於諸公(盖薦之於韓之/大臣乃得仕)而使之主韓楚之事
公仲以冝陽之故仇甘茂其後秦歸武遂於韓(此六/年補)
(曰史甘茂傳蘇代謂向壽曰韓氏委國於甘茂茂/許公仲以武遂反冝陽之民旣而甘茂竟言秦王)
(以武遂復歸之韓向壽公孫奭爭之不/得由此怨讒茂○此九年秦復取武遂)巳而秦王
(昭)固疑甘茂之以武遂解於公仲也杜聊(韓人補/曰姚本)
(上聊字作赫/疑聊字誤)爲公仲謂秦王曰朋(元作/明)明(補曰當/作朋)
也願因茂以事王(若公仲與茂善/以實秦王之疑)秦王大怒於甘
茂故樗里疾大說杜聊
鄭彊以金八百入秦以伐韓(彊以韓滅故正曰無據/𥙷曰一本並作彊一本)
(載八百金入/秦請以伐韓)冷向謂鄭彊曰(補曰冷向即冷夀秦/䇿髙以爲秦臣詳此)
(章爲/信)公以八百金請伐人之與國(韓秦/之與)秦必不聽
　公公不如令秦五(昭)疑公叔鄭彊曰何如曰公叔
之攻楚也以㡬瑟之存焉(㡬瑟太子嬰弟時質楚/公叔所不善補曰幾瑟)
(史作幾虱/後並同)故言伐(元作/先)先楚也(正曰以/攻楚)今已令楚
王(懐)奉幾瑟以車百乗居陽翟令昭獻轉而與之
處(献本不善幾瑟/令之回心相善)旬有餘彼已角(角言二人均禮/𥙷曰姚本角作)
(覺/是)而幾瑟公叔之讎也而昭獻公叔之人也秦王
聞之必疑公叔爲楚也(幾瑟韓爱子而在楚秦固/疑其合楚公叔与幾瑟讎)
(故秦不疑今叔所善与之處而禮均然則秦安/得不疑其為楚楚秦所惡也其伐韓不待請矣)
公仲為韓魏易地公叔爭之而不聽且亡史惕(韓史/正曰)
(或/姓)謂公叔曰公亡則易必可成矣公無辭以復反
且示天下輕公公不若順之夫韓地易於上(上上/流魏)
(之上正曰/上謂魏)則害於趙(趙魏隣也魏地/廣趙之害也)魏易於下(下/謂)
(韓補曰一/本魏地易)則害於楚公不如告楚趙楚趙惡之趙
聞之起兵臨羊腸楚聞之發兵臨方城而易必敗
矣
錡宣(韓/人)之教韓王取秦(取言与/之合)曰爲公叔具車百乗
言之楚易三川因令公仲謂秦王(昭)曰三川之言
曰秦王必取我(我三/川也)韓王之心不可解矣(言其聞/三川之)
(言恐空失地故來与楚/易補曰三川見秦䇿)王何不試以襄子(王秦主/㐮子秦)
(諸公子不善太/子者正曰無考)爲質於韓令韓王知(衍之𥙷曰一本/字/無姚/同)
王之不取三川也(韓之易地畏秦取之也/今秦入質則不取可知)因以出
襄子而德太子
秦必不聽
襄陵之役(史不書補曰/㐮陵見齊䇿)畢長謂公叔曰請毋用兵而
　楚魏皆徳公之國矣夫椘欲置公子咎(元作髙從/史後並同)
(此書亦或作咎置不/立也事見十二年)髙(補曰咎與臯通臯陶作/咎繇此為髙音同也)必
　以兵臨魏(魏欲立/咎故)公何不令人說昭子(陽/也)曰戰未
　必勝請為子起兵以之魏(韓起/兵)子有辭以母戰(椘/臨)
(魏欲置咎也韓令/順之故可以無戰)於是(衍以/字)以太子(㡬瑟/也)與(元作/扁)
　扁(補曰此/髙字訛)昭陽(元作/揚)揚(補曰即陽/音同而訛)梁王皆徳公矣
(陽得母戦梁得免兵補曰大事記韓丗家㐮王十/二年太子嬰死公子咎公子蟣虱争為太子時蟣)
(虱質於椘椘欲内之遂圍雍氏蟣虱竟不得歸韓/韓立咎為太子戦國䇿与丗家所載參錯重複不)
(可詳考大畧二公子各有所主公仲主蟣虱公叔/主咎愚按椘䇿韓公叔有齊魏而太子有椘秦據)
(此則公叔挾齊魏以主咎/公仲挾秦椘以主蟣虱也)
公叔使馮君於秦恐留教陽向(並韓人正曰陽/向未必韓人)說秦
　王(昭)曰留馮君以善韓臣(韓之嫉馮者/以留之為善)非上智也
　主君不如善馮君而資之以秦馮君廣王(恃秦以/自大補)
(曰廣字未/詳疑有誤)而不聽公叔以與太子争(太子争也時/未定所立故)
(幾瑟咎嬰更稱之補曰此太子指咎也秦主幾瑟/者此設為順秦之辭按大事記云囯䇿中庶子強)
(謂太子云云史蘇代謂韓咎曰幾瑟亡在椘椘王/欲内之甚然則幾瑟甞立為太子不勝公子咎之)
(徒乃出奔也索隱曰伯嬰即太子嬰嬰前死故/咎与幾瑟争立愚謂此大事記所謂不可考者)則
　王澤布而害於韓矣(囯不和故𥙷/曰害疑善字)
韓公叔與幾瑟爭國(争立為/相見後)鄭疆為椘王(懐)使於韓
矯以新城陽人命丗子(幾瑟/也)以與公叔爭國椘怒
　将罪之鄭疆曰臣之矯與之以為國也臣曰(言其/言然)
世子得新城陽人以與公叔爭國而得全魏必急
韓氏(魏欲立咎/故急攻之)韓氏急必懸命於楚又何新陽人
敢索若戰而不勝幸(元作/走)走而不死今且以至(言/歸)
(楚)又安敢言地楚王曰善乃弗罪(楚䇿有大/同鄭作申)
韓公叔與幾瑟爭國中庻子強(庻子本周官秦置中/庻子爲太子言補曰)
(新序楚莊王淮政云云中庻子聞之跪而泣曰臣/尚衣冠御郎十三年矣燕䇿有秦王寵臣中庻子)
(䝉嘉衛鞅爲公叔痤庻子甘羅事吕不韋爲庻子/則中庻子者侍御左右之臣而當時家臣亦有此)
(名非復周制矣秦官太子庻子中庻子此云中/庻子強謂太子豈亦太子之官歟強或是鄭強)謂
太子曰不若及齊師未入(齊助/公叔)急擊公叔太子曰
　不可戰之於國中國必分對曰事不成身必危尚
　何足以圗國之全爲太子弗聽齊師果入太子出
走(彪謂幾瑟之及此言也義嗣也而卒不得立小/人勝政也正曰幾瑟之不欲戰慮國之分耳非)
(有息民全民之意退讓之/羙也何義嗣之足稱乎)
齊明謂公叔曰齊逐幾瑟楚善之今楚欲善齊甚公
　何不令齊王(閔)謂楚王(懐)王爲我逐幾瑟以窮之
楚聽是齊楚合而幾瑟走也楚王弗聽是有隂於
韓也(隂言私厚之然則/公叔不可不備)
公叔將殺幾瑟或謂公叔曰太子之重公也(太子/咎)畏
幾瑟也今幾瑟死太子無患必輕公韓大夫見王
老冀太子之用事也固欲事之太子外無幾瑟之
患(時在楚/故言外)而内收諸大夫以自輔也公必輕矣不
如無殺幾瑟以恐太子太子必終身重公矣
公叔且殺㡬瑟也宋赫爲謂公叔曰㡬瑟之能爲亂
　也内得父兄而外得秦楚也(補曰大事記云内/得父兄指公仲也)今
　公殺之大子無患必輕公韓大夫知王之老而太
　子定必隂事之秦楚若無韓(言小國不之/有補曰未詳)必隂事
　伯嬰(秦楚有韓則事太子太子/韓嗣故也無韓乃事嬰)伯嬰亦㡬瑟也公
　不如勿殺(絶/句)伯嬰恐必隂保於公(嬰與太子在韓/皆㡬瑟之仇㡬)
(瑟在故/嬰恐)韓大夫不能必其不入也(㡬瑟/入)必不敢輔
　伯嬰以爲亂秦楚挾㡬瑟以塞伯嬰(塞障也不/使與事)伯
嬰外無秦楚之權内無父兄之衆必不能爲亂矣
此便於公(十二年書太子嬰死因言公仲伯嬰六/事六事豈與太子同名歟正曰索隠說)
(伯嬰云/云見前)
謂新城君曰公叔伯嬰恐秦楚之内㡬瑟也公何不
爲韓求質子於楚(楚不主㡬瑟則必/入質以此卜之)楚王(懐)聽而
　入質子於韓則公叔伯嬰必知秦楚之不以㡬瑟
爲事也必以韓合於秦楚矣秦楚挾韓以窘魏魏
　氏不敢東(不合/齊)是齊孤也公又令秦求質子於楚
(卜其與秦/同否也)楚不聽則怨結於韓(此韓皆主公/叔伯嬰爲言)韓挾
齊魏以盻楚(盻睥睨也正曰盻/恨視也五禮反)楚王必重公矣(新/城)
(貴於秦楚欲秦/援之故重新城)公挾秦楚之重以積德於韓則公
叔伯嬰必以國事公矣(記十二年有在楚圍雍氏/下補曰史以此爲蘇代之)
(言新城君/芉戎也)
胡衍(韓/人)之出㡬瑟於楚也(出而/歸韓)教公仲(衍教/之)謂魏王
(哀正/曰襄)曰太子在椘韓不敢離椘也(懼其為幾/瑟伐韓)王(元/作)
(公)公(正曰謂魏王之言止上二句言韓所以不敢/離椘之故以觧於魏也公何不試奉公子咎)
(而為之請太子此勸公仲之辞試字可見大/事記引此亦去公子反不若存之之明也)何不
　試奉公子咎(此後並/因舊字)而為之請太子(請韓/立之)因令人
謂椘王(懐幾瑟聞魏/欲立咎故)曰韓立公子咎而棄幾瑟是
王抱虚質也王不如亟歸幾瑟幾瑟入必以韓權
報讎於魏而徳王矣(正曰徳王之王謂椘王○大/事記謂公仲始主幾瑟後持)
(两端幾瑟既不得入遂改主咎以此章為證愚謂/勸仲試奉咎者将以行其謂椘之謀激椘王之早)
(入幾瑟耳非果有奉咎之心也椘既敗雍氏幾/瑟卒不得入公仲直以勢窮力竭而遂止耳)
幾瑟亡之楚椘将收秦而復之謂芉戎曰廢公叔而
　相幾瑟者椘也(相謂昔日正/曰相助也)今幾瑟亡之楚楚又
　收秦而復之幾瑟入鄭之日韓椘之縣已(元作/邑)邑
(𥙷曰䇿文如此句者/毎作已然邑字自通)公不如令秦王賀伯嬰之立
也韓絶於椘(椘主幾瑟而今/立嬰故絶韓)其事秦必疾秦挾韓
　親魏齊椘後至者先亡此王業也
冷向謂韓咎曰(史有公子咎有韓咎𥙷曰史冷向作/蘇代愚謂咎即太子咎豈有内幾瑟)
(之理當是謂公仲之辞此/大事記所謂不可考者)幾瑟亡在椘楚王(懐)欲
復之甚今椘兵十餘萬在方城之外臣請令椘築
萬家之都於雍氏之旁韓必起兵以禁之公必将
矣公因以椘韓之兵奉幾瑟而内之幾瑟得入而
徳公必以韓椘奉公矣(記十二/年有)
楚令景鯉入韓韓且内伯嬰於秦景鯉患之(椘𣣔立/幾瑟怨)
(補曰一本曰/作也姚同)先王以其髀(股/也)加妾之身妾困不支
　也盡置其身妾之上而妾弗重也何也以其少有
　利焉(補曰宣太后之言汙鄙甚矣以愛魏醜夫欲/使爲殉觀之則此言不以爲恥可知秦母后)
(之惡有/自來矣)今佐韓兵不衆糧不多則不足以救韓夫
　救韓之危日費千金獨不可使妾少有利焉尚靳
　歸書(以書/歸)報韓王韓王遣張翠張翠稱病曰行一
　縣張翠至甘茂曰韓急矣先生病而來張翠曰韓
　未急也且急矣甘茂曰秦重國智王也(補曰一本/智作知姚)
(註云錢/改作之)韓之緩急莫不知今先生言不急可乎張
　翠曰韓急則折而入於楚矣臣安敢來甘茂曰先
　生毋復言也甘茂入言秦王曰公仲柄得秦師(柄/猶)
(持補曰史記方有得秦按/字書枋與柄同此恐字訛)故敢捍楚今雍氏圍而
秦師不下殽是無韓也公仲且抑首而不朝(抑首/不意)
(貌)公叔且以國南合於楚楚韓爲一魏氏不敢不
聽是楚以三國謀秦也如此則伐秦之形成矣不
識坐而待伐孰與伐人之利秦王曰善果下師於
殽以救韓(甘茂傳有茂入言下補曰大事記赧王/十五年楚圍雍氏引此章云此即周紀)
(所載之事楚前圍雍氏在赧王三年秦惠王猶在/位安得有宣太后楚後圍雍氏甘茂出奔巳數年)
(鬲者皆/不合)
楚圍雍氏韓令冷向借救於秦秦爲發使公孫昧入
韓(補曰昩當音莫葛反/公子昧唐昧皆然)公仲曰子以秦爲將救韓
　乎其不乎對曰秦王(昭)之言曰請道於南鄭(属漢/中正)
(曰正義云南鄭梁州縣藍田雍州縣秦言或出雍/州西南至鄭或出雍東南歴藍田出嶢關俱繞楚)
(北境以待韓使而東救雍氏如此遲緩殆不合於/楚矣按史止作殆不合矣無軍於南鄭四字竊謂)
(史爲是盖雍氏在陽翟而此言合軍南鄭殊不相/渉且上文請道南鄭而此曰不合軍於南鄭豈非)
(誤/平)藍田以入攻楚出兵於三川以待公殆不合軍
　於南鄭矣(不與/楚戰)公仲曰柰何對曰秦王必祖張儀
　之故謀(昔者所謀補曰秦/䇿有說見本條)楚威王攻梁張儀謂秦
　王(惠)曰與楚攻梁魏折而入楚韓固其與也(韓魏/之與)
(補曰一本固其/與國也姚同)是秦孤也故不如出兵以勁魏(陽/為)
(助魏實欲/其與楚戰)於是攻皮氏(楚攻/之)魏氏勁威王怒楚與
　魏大戰秦取西河之外以歸(惠八年補曰/說亦見秦䇿)今也其
　將陽言救韓而隂善楚公恃秦而勁必輕與楚戰
　楚隂得秦之不用也(不爲/韓用)必易與公相支也公戰
　勝楚遂與公乗楚易三川而歸(乗困取/之也)公戰不勝
　楚楚塞三川而守之公不能救也臣甚惡其事司
　馬康(秦人補曰/康史作庚)三反之郢矣甘茂與昭獻遇於境
　其言收璽(璽軍符收之者言欲止楚之攻韓正曰/曰取也璽印也如楚置相璽之云索隱)
(以爲昭魚欲得/秦官之印璽)其實猶有約也(疑秦楚/約攻韓)公仲恐曰
　然則柰何對曰公必先韓而後秦先身而後張儀
(先已所見後儀之故智言欲秦之救巳而不欲其/勁韓也徐註欲以爲儀在之日而云非也正曰先)
(韓者急圗其國後秦者不望其救先身者/善巳之謀後儀者不墮人之詐徐說見後)臣(𥙷)以
(正曰姚註云/劉去以字)公不如亟以國合於齊楚秦必委國
　於公以解伐是公之所以外者儀而巳(外猶後也/此言不恃)
(秦耳承上故言儀正曰不/墮儀之故智爲外於儀耳)其實猶之不失秦也(雖/合)
(齊楚圗國事耳秦無辭怨之記十二年有正曰即/上文秦委國於公云云正曰徐廣云秦紀惠王後)
(十三年楚圍雍氏紀年於此亦說楚景翠圍雍氏/韓宣惠王卒秦助韓共敗楚屈匄又云齊宋圍煑)
(棗皆與史記年表及田完丗家符同此是前圍雍/氏事也後圍雍氏是赧王十五年事大事記書楚)
(景翠圍韓雍氏秦樗里疾帥師救韓敗楚解題具/載徐說謂丗家合而爲一者誤又按正義云徐見)
(張儀尚存生此前後之見此是公孫昧却述張儀/時事愚謂此䇿雖曰祖張儀故謀其下云先身後)
(儀又云所外者儀似非儀死後之辭然楚圍之解/實以秦救公孫昧之言爲不可信耳此章冝在前)
(鮑序次誤〇又按大事記云韓年表書秦助我攻/楚圍景痤楚將之名與紀年不同盖紀年云屈匄)
(也愚按韓楚世家並云敗楚將屈匄丹陽夫丹陽/之與雍氏相去逺矣景痤恐即景翠聲轉而訛景)
(痤之敗雍氏之戰也屈匄之敗丹陽之戰也丹陽/之役其雍氏之後歟大事記首書丹陽之役後書)
(景翠圍韓且丹陽大敗之餘/楚力未蘇何殺於圍韓哉)
或謂韓公仲曰夫攣子之相似者(攣一乳两子補曰/攣嗇患力貟二反)
　惟其母知之而已夫利害之相似者(𥙷曰一本利/害無夫字)
唯智者知之而已今公國其利害之相似正如攣
　子之相似也得其道為之則主尊而身安不得其
　道則主卑而身危今秦魏之和成(轉則二/國和)而非公
　適两束之(束猶/約)則韓必謀矣(謀謂和不堅/而復議之)若韓随
　魏以善秦是為魏從也(從人而已/非自約之)則韓䡖主卑矣
(補曰一本/韓輕矣)秦己善韓必将置其所愛信者令用事
　於韓以完之(全秦/之事)是公危矣今公與安成君(韓/人)為
　秦魏之和成固為福不成亦為福秦魏之和成而
　公適兩束之是韓為秦魏之門戸也(喻两國/由之)是韓
　重而主尊矣安成君東重於魏而西重於秦操右
　契(左契待合而己/右契可以責取)而爲公責徳於秦魏之王(公仲/制和)
(爲徳於秦/今責其報)裂地而爲諸侯公之事也(言當/務比)若夫安
　韓魏而終身相公之下服(服猶事以侯國爲/上則相猶爲下也)此主
尊而身安矣秦魏不終相聴者也(後必/相違)齊怒於不
　得魏必欲善韓以塞魏魏不聴秦必務善韓以備
秦是公擇布而割也(布喻齊魏割喻制之補曰齊/怒詳文意當作秦怒○姚註)
(擇布錢/作擇豨)秦魏和則兩國徳公不和則两國争事公
　所謂成爲福不成亦爲福者也碩公之無疑也
或謂公仲曰今有一舉而可以忠於主便於國利於
　身碩公之行之也今天下散而事秦則韓最輕矣
　今(補曰姚本/無今字)天下合而離秦則韓最弱矣合離之
　相續則韓最先危矣此君國長民之大患也今公
　以韓先合於秦天下隨之是韓以天下事秦秦之
　德韓也厚矣韓與天下朝秦而獨厚取德焉公行
　之計(之猶/此)是其於主也至忠矣天下不合秦秦令
　而不聽秦必起兵以誅不服秦乆與天下結怨(御/名)
　搆難而兵不决韓息士民以待其舋(舋罅/也)公行之
　計是其於國也大便也昔者周佼以西周善於秦
　而封於梗陽(太原榆次/有梗陽郷)周啓以東周善於秦而封
　於平原今公以韓善秦韓之重於兩周也無先計
　而秦之争機也(在已之計無先於此在秦則/爲争言欲之急機言不可失)萬於
周之時今公以韓爲天下先合於秦秦必以公爲
諸侯以明示天下公行之計是其於身大利也願
　公之加務也
　　釐王(襄王子元年/赧王二十年丙寅)
韓咎(太子咎/即釐王)立爲君而未定也(幾瑟伯嬰難之𥙷曰/韓襄王十二年公子)
(咎公子幾瑟争立楚圍雍氏次年魏襄王與齊閔/王㑹於韓立咎爲太子此䇿必其争立之時若既)
(即位則何/未定之有)其弟在周周欲立車百乗而送之恐韓
　咎入韓之不立也綦母恢曰不如以百金從之韓
咎立因以爲戒(所謂兵餽補曰姚/註云劉改因作曰)不立則曰來効
賊也(得立者以咎弟爲賊正曰公叔公仲之用事/仲先而叔後韓咎旣立則公仲之權寵衰矣)
(伯嬰幾瑟咎之爭立伯嬰/必先死鮑序次錯亂非是)
(國言五國重王則楚在外史年表等書五國故因/此稱五國此明是楚約從時事大事記改五作四)
(遂以此䇿附註李兊約王國伐秦之年亦誤其曰/合五國之衆一籌不畫逡廵而却乃欲攻一小邑)
(以償費楚王爲從長不知諸侯與巳之深淺始欲/卜交冝乎秦以折箠笞之此言移以論懐王尤爲)
(切中/者也)且聽王之言而不攻沛市丘不重王且反王
　之言而攻沛市丘然則王之輕重必明矣故楚王
卜交而沛市丘存(補曰留成臯而將攻市丘市丘/必韓地不然則䇿當在楚不在)
(韓)
韓人攻宋(齊記閔三十八年書韓爲/齊㦯今從史定爲此十年)秦王(昭)大怒曰
　吾愛宋與新城陽晉同也(補曰正義引括地志云/新城故城在宋州宋城)
(縣界陽晉故城在曹州/乗氏縣西北又見楚䇿)韓珉與我交而攻我所甚
愛何也蘇代(元作秦/今從史)秦(補曰當/作代)爲韓說秦王曰韓
　珉之攻宋所以爲王也以韓之強輔之以宋楚魏
　必恐恐必西面事秦王不折一兵不殺一人無事
　而割安邑此韓珉之所以禱於秦也(禱言以此/求事秦)秦
　王曰吾固患韓之難知一從一横此其說何也(韓/難)
(知而代說/如此何也)對曰天下固令韓可知矣(言非獨/代知之)韓固
　巳攻宋矣其西事秦以萬乗自輔(萬乗/秦也)不西事秦
　則宋地不安矣(雖得宋地/不能自安)中國白頭游敖之士(敖/出)
(游/也)皆積智欲離秦韓之交伏軾結靷(靷駕牛具/在胷者)西
　馳者未有一人言善韓者也伏軾結靷東馳者未
　有一人言善秦者也皆不欲韓秦之合者何也則
　晉楚智而韓秦愚也晉楚合必伺韓秦(伺亦圖也/小言之正)
(曰伺/窺也)韓秦合必圗晉楚請以决事秦王曰善(齊記/有韓)
(字並作齊補曰趙䇿謂魏王曰韓珉處於趙去齊/三千里王以此疑齊曰有秦隂五囯伐秦無功蘇)
(代謂齊王舉說奉陽君之辭曰天下事秦秦内韓/珉於齊又云與韓氏大吏東勉齊王必無召珉而)
(韓䇿云韓珉相齊盡韓珉為齊伐宋也首句不云/韓攻宋而云韓人疑人即珉之訛蘇代為燕反間)
(勸齊伐宋將以敝齊而為燕恐秦之敗其/事故游說以止之爾史記恐有所據當考)
或謂韓王曰秦王(昭)欲出事於梁而欲攻絳安邑韓
計將安出矣(謂有齒/寒之憂)秦之欲伐韓以東闚周室甚
唯寐忘之今韓不察因欲與秦必爲山東大禍矣
秦之欲攻梁也欲得梁以臨韓恐梁之不聽也故
欲痛之以固交也(攻之深使之懲劄不敢離秦補/曰一本固欲病之姚同註云錢)
(劉作/痛)王不察因欲中立(不助秦亦/不救魏)梁必怒於韓之
　不與巳必折爲秦用韓必舉矣願王熟慮之也不
　如急發重使之趙梁約復爲兄弟使山東皆以銳
　師戍韓梁之西邊非爲此也山東無以救亡此萬
　丗之計也秦之欲并天下而王之也不與古同事
　之雖如子之事父猶將亡之也行雖如伯夷猶將
　亡之也行雖如桀紂猶將亡之也(言志於亡之/而已無擇也)雖
　善事之無益也不可以爲存適足以自令亟亡也
　然則山東非能從親合而相堅如一者必皆亡矣
(彪謂秦之大情此士陳之無餘藴矣非蘇氏兄弟/不能也說之著明如此而聽之者藐藐豈天亡之)
(邪盖漢運將興而秦爲之鸇獺也𥙷曰大事記引/此䇿自秦之止益也謂論秦最得其情附見于赧)
(王二十九年魏獻安邑之後愚以齊趙燕䇿考之/冝附赧王十六年說見齊䇿秦伐魏陳軫合三晉)
(而東/一章)
謂鄭王曰昭釐侯一丗之明君也申不害一丗之賢
　士也韓與魏敵侔之國也申不害與昭釐侯執圭
　而見梁君非好卑而惡尊也非慮過而議失也申
　不害之計事曰我執珪於魏魏君必得志於韓必
外靡於天下矣(靡蔑視之正曰靡散也忙皮/反𥙷曰昭釐侯朝魏見魏䇿)是魏
敝矣諸侯惡魏必事韓是我俛(元作/免)免(補曰此書/免俛通)
　於一人之下而信(平)於萬人之上也夫弱魏之兵
　而重韓之權莫如朝魏昭釐侯聽而行之明君也
　申不害慮事而言之忠臣也今之韓弱於始之韓
　今之秦強於始之秦(𥙷曰孔叢子韓與魏有隙子/順謂韓王曰昭釐侯一世之)
(明君也申不害一世之賢相也韓與魏敵侔之國/而釐侯執珪見梁君者非好卑而惡尊慮過而計)
(失也與嚴敵為隣而動有㓕亡之憂獨動不能支/二難故降心以相從屈己以求存也申不害慮事)
(而言忠臣也昭釐侯聽而行之明君也今韓弱於/始之韓魏均於始之魏秦強於始之秦而背先人)
(之舊好以區區之衆居二敵之間非良䇿也齊椘/遠而難恃秦魏呼吸而至舎近而求逺是以虛名)
(自累而不免近敵之困者也為王計者莫如除小/忿全大好也呉越之人同舟濟江中流遇風波其)
(相救如左右手者所患同也今不䘏所同之患是/不如吴越之舟人也韓王曰善按此文與䇿上文)
(畧同其下則異子順之言主除忿全好䇿/文主尊秦非子順意也今全錄以俟考者)今秦有
　梁君之心矣而王與諸臣不事為尊秦(不以尊/秦為事)以
　定韓者臣竊以為王之明為不如昭釐侯而王之
　諸臣莫如申不害也昔者秦(補)穆公一勝扵韓原
(晋記斃於原註晉韓原後志在馮翊夏/陽補曰左氏僖十五年傳在同州韓城)而覇西州
(猶言/西方)晋文公一勝於城濮而定天子(僖二十八年/補曰姚云曾)
(改子/作下)此皆以一勝立尊(尊謂/覇)令成功名於天下(令/謂)
(使正曰立/尊令句)今秦數丗強矣大勝以十數小勝以百
　數大之不王小之不覇名尊無所立制令無所行
(諸侯不/從其令)然而春秋用兵者非以求主尊成王於天
　下也(言志於尊/王而已)昔先王之攻有爲名者有爲實者
　爲名者攻其心(使之心/服而已)爲實者攻其形(形在外者/謂地與民)
　昔者吴與越戦越人大敗保於㑹稽之上吴人入
　越而戸撫之(徧至其家/撫安之)越王使大夫種行成於吴
　謂男爲臣女爲妾身執禽(禽鳥小䞇也正/曰執禽鳥服役)而随諸
　御(吴之執/事者)吴人果聴其辭與成而不盟此攻其心
　者也其後越與呉戰呉人大敗亦謂男爲臣女爲
　妾反以越事呉之禮事越越人不聽也遂殘呉國
　而禽夫差此攻其形者也今將攻其心乎宜使如
　呉攻其形乎宜使如越夫攻形不如越而攻心不
　如呉而君臣上下少長貴賤畢呼霸王臣竊以爲
　猶之井中而謂曰我將爲爾求火也東孟之㑹(𥙷/曰)
(姚及一本自/爲一章恐非)聶政陽堅(堅政之副猶秦武/陽正曰說見前)刺相兼
　君許異(韓/人)蹙列(元作哀/下同)哀侯而殪之(蹙猶留侯躡/漢王足盖使)
(之佯死補曰蹙一本作蹴/字通說文蹴躡也躡蹈也)立以爲鄭君韓氏之衆
　無不聽令者則許異爲之先也是故列哀侯爲君
　而許異終身相焉而韓氏之尊許異也猶其尊列
　哀侯也(補曰按哀侯旣弒則無終身相之事以爲/列侯則又非陽堅爲賊之事哀列二字誂)
(舛不明且從本/文讀之而巳)今曰(補曰一本/日作曰)鄭君不可得而爲
　也(爲去音謂蹙之正曰下文天子不/可得而爲與此同則爲當如字)雖終身相之
　焉然而吾弗爲云者豈不爲過謀哉(言無前日之/難而可以乆)
(相而曰不/爲者過也)昔齊桓公九合諸侯未甞不以周襄王
　之命然則雖尊襄王桓公亦定霸矣九合諸侯之
　尊桓公也(侯之與/於合者)猶其尊襄王也今日天子不可
　得而爲也雖爲桓公然而(𥙷此/兩事)吾弗爲云者豈不
　爲過謀而不知尊哉(此欲其/尊秦)韓氏之士數十萬皆
　戴列哀侯以爲君而許異獨取相焉者無他也諸
　侯之君無不任事於周室也而桓公獨取霸者亦
　無他也(知所尊/而已)今強國将有帝王之舋(謂/秦)而以國
　先者此桓公許異之類也豈可不謂善謀㢤夫先
　與強國之利強國能王則我必爲之霸强國不能
　王則可以避其兵使之無伐我(補曰一夲避/作辟當音闢)然則
　強國事成則我立帝而霸(立言彼爲帝/由我尊之)強國之事
　不成猶之厚徳我也今與強國(今/韓)謂強國之事成
　則有福不成則無患然則先與強國者聖人之計
　也(正曰此䇿時不可考其說雖多務尊強國而已/非善謀也○爲名爲實爲尔爲之先之爲去聲)
韓陽役於三川(征伐/之役)而欲歸足強(韓/人)爲之說韓王曰
　三川服矣王亦知之乎役且共貴公子(役役人公/子謂陽䓁)
(軰貴言立/之爲君)王於是召諸公子役扵三川者而歸之
(正曰時/不可考)
秦大國也韓小國也韓甚䟽秦而見親秦(爲秦所親/補曰一本)
(然而正曰然而止以也句計之恐當作/之計謂見親於秦之計非金無以爲親)韓(𥙷)計之
　非金無以也(金以/事秦)故賣羙人羙人之賈貴諸侯不
　能買故秦買之三千金韓因以其金事秦秦反得
　其金與韓之羙人韓之羙人因言於秦曰韓甚䟽
　秦(羙人怨韓賣之/又知韓之情)從是觀之韓之羙人與金(此两/者)
　其䟽秦乃始(衍於補曰一本/字/無姚/同)益明故客有說韓者曰
　不如止淫用(淫侈/也)以是爲金而事秦是金必行而
　韓之䟽秦不明羙人知内行者也(謂國中/隱事)故善爲
　計者不見内行(見顯示之補曰見賢/遍反正曰時不可考)
張丑之合齊楚講於魏也謂韓公仲曰今公疾攻魏
　之鄆(元作運下同後忘琅邪東筦/有鄆亭正曰非魏地運未詳)運魏急則必以
　地和於齊楚故公不如勿攻也魏緩則必戰(與齊/楚戰)
戰勝攻鄆運而取之易矣(勝則兵敝又無齊/楚之助韓可取運)戰不
勝則魏且内之(内運/於韓)公仲曰諾張丑因謂齊楚曰
韓已與魏矣(與之講正曰公仲/事當附襄王時)以爲不然則盍觀
　公仲之攻也公仲不攻(從丑/之言)齊楚恐(恐韓/魏合)因講於
魏而不告韓
謂韓相國(公仲曰正曰無/考未必釐王時)曰人之所以善扁鵲者爲
有臃腫也使善扁鵲而無臃腫也則人莫之爲之
　也(無為/善之)今君以所事(謂/王)善平原君者爲惡於秦也
(以見悪於秦故/善之以支秦)而善平原君乃所以惡於秦也(秦/以)
(平原難之故悪之而/韓與之善故亦悪韓)願公之熟計之也
韓相公仲(衍珉字/下同)珉使韓侈之秦請攻魏秦王(昭)說
　之韓侈在唐(晉陽註詩唐囯/正曰唐未詳)公仲死韓侈謂秦王
　曰魏之使者謂後相韓辰曰公必爲魏罪韓侈韓
　辰曰不可秦王仕之又與約事(言約/攻魏)使者曰秦之
　仕韓侈也以重公仲也今公仲死韓侈之秦秦必
　弗入(𥙷曰一本復有/入字姚云曽有)又奚爲挾之以恨魏王(昭)乎
　韓辰患之將聽之矣今王不召韓侈韓侈且伏於
　山中矣(懼/罪)秦王曰何意寡人如是之權也(權猶変/也始說)
(侈而今不入是變也補/曰權未詳字疑有誤)令安伏(秦人正/曰無考)召韓侈而
仕之(補曰公仲珉䇿屢各見此兩言公仲珉不可/曉公仲即公仲侈此云公仲死後韓侈云云)
(則韓侈别是一人也/文亦多難通冝缺)
韓珉相齊令吏逐公疇竪(齊人正/曰無考)又(元作/大)大怒於周
之留成陽君(君本在齊為秦善之珉欲使之之秦/過周周人留之故怒正曰成陽君韓)
(人鮑於魏䇿已言之今因此言韓珉相齊而怒之/故又云君本在齊又因魏䇿成陽君欲以韓魏聽)
(秦故生此/說皆非)謂韓珉曰公以二人者爲賢人也所入
　之國因用之乎則不如其處小國(謂/周)何也成陽君
　爲秦去韓公疇竪楚王(頃㐮正/曰無據)善之今公因逐之
　二人者必入秦楚必爲公患且明公之不善於天
下(明顯猶示二大囯惡/之天下不能善也)天下之不善公者與欲有
求於齊者且收之以臨齊而市公
謂山陽君(韓/人)曰秦封君以山陽(兖州/郡)齊封君以莒齊
秦非重韓則賢君之行也今楚攻齊取莒上不交
齊次弗納於君(弗使/入莒)是棘齊秦之威而輕韓也(棘/猶)
(難也楚攻齊而以納秦之所封山陽又韓人故云/正曰棘義未詳詩傳多訓急楚攻以下本文自明)
(其時不/可考)山陽君因使之楚
趙魏攻華陽韓謁急於秦(以急/告也)冠盖相望秦不救(𥙷/曰)
(攻華陽事/見魏䇿)韓相國(辰也正/曰無考)謂田苓曰事急願公雖
疾爲一宿之行田苓見穰侯穰侯曰韓急乎何故
使公來田苓對曰未急也穰侯怒曰是何以爲公
之主使乎(公猶國也/言其不任)冠盖相望告敝邑甚急公言
未急何也田苓曰使韓急則將變矣穰侯曰公無
　見王矣臣請令發兵救韓八日中大敗趙魏於華
　陽之下(記二十三年有補曰/與前章張翠說同)
韓氏逐向晉於周(晉周人使周逐/之正曰無據)周使成恢爲之謂
魏王(安釐正曰無/據時不可考)曰周必寛而反之(反謂/還)王何不
爲之先言是王有向晉於周也(有言得/其用)魏王曰諾
成恢因爲謂韓王曰逐向晉者韓也而還之者魏
也豈如道韓反之哉(道猶/由)是魏有向晉於周而韓
　王失之也(不反之/則然)韓王曰善亦因請復之
張登(中山人/見其䇿)謂費緤(韓/人)曰請令公子牟(補曰一本牟/作年姚同)
　謂韓王曰費緤西周讎之東周寳之此其家萬金
　王何不召之以爲三川之守是緤以三川與西周
戒也(三川近西西讐/之故緤有戒心)必盡其家以事王西周惡之
　必効先王之器以止王(止韓勿/使為守)韓王必爲之(此下/登言)
(其効/也)西周聞之必解子之罪以止子之事(守三川/非緤之)
(欲登云云觧其罪耳正曰韓釐王元年趙㓕中山/大事記載韓燕中山稱王在周顯王四十六年當)
(宣惠王十年中山䇿有張登去此時甚逺/然此䇿本不可定為何王之世鮑強附之)
魏王(安/釐)爲九重之盟(九重謂王城欲城之先盟其衆/正曰一本九里大事記引之姚)
(同說/見後)且復天子(赧四十二年馬犯請梁城周有復/之之語正此二十三年復復其尊)
(正曰按周紀復之之文謂許梁以鼎亊正義復一/音扶又反非謂復王〇大事記按韓非子魏惠公)
(為臼里之盟将復立天子彭喜謂鄭君曰君勿聽/云云戦國䇿所載与此同但止言魏王而不言惠)
(王以􁀋里為九里以彭喜為房喜以鄭君為韓王/所謂将復立天子者是時七囯既穪王不以周為)
(天子也或者猶咎孟子勸諸侯行王道何哉盟下/知何年附載於慎靚王三年魏惠王薨之前按此)
(䇿當屬/惠王)房喜(韓/人)謂韓王曰勿聽之也大國惡有天
　子而小國利之王與大國弗聽(此言韓/亦大囯)魏安能與
　小國立之
　　　桓惠王(釐王子元年/赧王十三年己丑)
建信君(趙/人)輕韓熈趙敖為謂建信君(元作/侯)侯曰國形
　有之而存無之而亡者魏也(趙魏為鄰故/其勢如此)不可無
　而從者韓也(欲為從/必得韓)今君之輕韓熈者交善椘魏
　也(此為從者說也從宜善韓而善此二囯者非也/正曰𥘉無此意但謂今君之䡖韓熈因交善於)
(椘魏/故也)秦見君之交反善於楚魏也其收韓必重矣
(秦之志常反諸囯補/曰一本之交之善)從則韓輕(從必得韓而反䡖/者囯小不得主從)
　横則韓重(最近/秦故)則無從輕矣(韓以為輕正曰無/從者輕指趙言也)秦
　出兵於三川則南圍鄢蔡邵之道不通矣(謂頴川/鄢陵汝)
(南二蔡/邵陵)魏急(上三邑皆近魏正曰鄢許属/魏者䇿於魏多言許鄢陵)其救趙
　必緩矣秦舉兵破邯鄲趙必亡矣故君收韓可以
　無舋
　　　　凡六十章
戰國䇿韓卷第八　平江路儒學正徐昭文校勘
戰國䇿燕卷第九
　　　　　　　　縉　雲　虎　校註
　　　　　　　　東　陽　呉　師道重校
　　燕(東有漁陽右北平遼西遼東西有上谷代郡/鴈門南有涿郡之易容城范陽北有新城故)
(安涿縣良卿新昌及勃海/之安而樂浪玄菟亦屬焉)
　　　文公(桓公子元年/顯王八年庚申)
奉陽君(衍李兊/二字)李兊甚不取於蘇秦(傳亦云正曰奉/陽君李兊者通)
(封邑姓名言之也蘇秦當作蘇代因蘇秦稱奉陽/君不說之語而訛也此䇿有蘇代爲奉陽君說燕)
(於趙以伐齊奉陽君不聽乃入齊即奉陽君不取/蘇秦之事也李兊因爲蘇秦云云此李兊二字誤)
(羡也大事記以此章備載於蘇秦說燕與趙合從/之下又㩀古史謂肅侯時奉陽君公子成實未亡)
(削去捐舘之語愚甞辨蘇秦所稱奉陽君必别爲/一人奉陽君實李兊非公子成也且此章知决爲)
(蘇代者其言曰燕弱囯也東不如齊西不如趙又/曰燕亡囯之餘此言正之噲之役昭王未破齊之)
(時也文公㩀全燕之盛何得若此言哉史遷謂世/言蘇秦事多異異時事有類者皆附之秦則此類)
(也)蘇秦在燕李兊因爲蘇秦謂奉陽君曰齊燕離
　則趙重齊燕合則趙輕今君之齊(謂以燕/合齊)非趙之
　利也臣竊爲君不取也奉陽君曰何吾合燕於齊
(問何以/言然)對曰夫制於燕者蘇子也(言其/制燕)而燕弱國
　也東不如齊西不如趙豈能東無齊西無趙哉而
　君甚不善蘇秦蘇秦能抱弱燕而孤於天下哉是
　驅燕而使合於齊也且燕亡國之餘也(惠公六年/大夫誅其)
(姫而惠公奔斉斉晉入之至而卒正曰史年表燕/惠公欲殺公卿立幸臣公卿誅幸臣公恐出奔斉)
(此事在周景王六年至燕文公二十八年蘇秦說/燕之嵗爲二百有五年不應逺舉此事此必斉破)
(燕昭王既立之時也以此言知/非蘇秦約從時亊說亦見趙䇿)其以權立(權謂外/與貴也)
　以重外以事貴(並謂斉晉正曰以權立者謂燕破/亡之餘太子平以權冝立其勢微)
(弱必重外必亊貴外與/貴謂他囯斉趙之屬也)故爲君計善蘇秦則取之
(取言與/之交)不善亦取之以疑燕齊(斉不善蘇子蘇子/在燕而趙人取之)
(則斉疑燕合趙而外已齊/疑燕燕亦不能信斉矣)燕齊疑則趙重矣齊王
(宣正/曰湣)疑蘇秦則君多資(疑其合/燕於楚)奉陽君曰善乃使
使與蘇秦結交(正曰此䇿/非文公時)
蘇秦将爲從(此二十/八年)北說燕文侯曰燕東有朝鮮(屬/樂)
(浪𥙷曰朝鮮箕子所封今/髙麗囯索隱云音潮仙)遼東(并州/郡)北有林胡樓
煩(𥙷曰見/趙䇿)西有雲中九原(屬五原𥙷曰正義云雲/中郡城在林榆縣東北)
(九原郡城在林榆縣/西界二郡皆在勝州)南有呼沲易水(出涿故安補/曰呼沲見前)
(正義云易水源出易縣西谷中之東東南流與滹/沱河合水經易水出涿郡故安縣/郷西山大事)
(記引比/二條)地方二千里帯甲數十萬車七百乗騎六
　千匹粟支二年南有碣石鴈門之饒(并州郡𥙷曰/正義云碣石)
(山在平州燕東南鴈/門山在代燕西南)北有棗栗之利民雖不田作
　棗栗之實足食扵民矣此所謂天府也夫安樂無
　事不見覆軍殺将之憂無過燕矣夫王知其所以
　然乎夫燕之所以不犯㓂𬒳兵者以趙之爲蔽於
　其南也秦趙五戰(𥙷曰設/辭也)秦再勝而趙三勝秦趙
　相敝而王以全燕制其後此燕之所以不犯難也
　且夫秦之攻燕也踰雲中九原過代上谷彌地踵
　道(彌猶亘踵猶繋正曰踵足/後也徐曰猶言繼踵也)數千里雖得燕城秦
計固不能守也秦之不能害燕亦明矣今趙之攻
燕也發號出令不至十日而數十萬之衆軍於東
垣矣(垣謂城正曰正義云東垣趙之東/邑在恒州真定縣南故常山城)度呼沲渉
易水不至四五日而距國都矣故曰秦之攻燕也
戰於千里之外趙之攻燕也戰於百里之内夫不
憂百里之患而重千里之外計無過於此者是故
願大王與趙從親天下爲一則國必無患矣燕王曰
寡人國小西迫強秦促近齊趙(𥙷曰一本/南近齊魏)齊趙強
國(𥙷曰一本/有也字)今主君幸教詔之合從以安燕敬以
國從於是齎蘇秦車馬金帛以至趙(傳在説諸/國之𥘉)
權之難(與齊/戰也)燕再戰不勝趙弗救噲子(文公孫/子噲)謂文
公曰不如以地請合於齊趙必救我若不吾救不
得不事(燕齊合則趙輕雖/不救我後必事我)文公曰善令郭任以地
請講於齊趙聞之遂出兵救燕(齊䇿此役言及魏/冉知爲文公末年)
(𥙷曰大事/記從鮑說)
　　易王(文公子元年/顯王三十七年己丑)
燕文公時秦惠王以其女爲燕太子婦(文二十年正/曰史二十八)
(年)文公卒易王立齊宣王因燕䘮攻之取十城武
安君蘇秦爲燕說齊王再拜而賀因仰而弔(𥙷曰/索隠)
(曰當時慶弔應有/其辭史不錄耳)齊王按戈而却曰(却秦/使退)此一何
慶弔相隨之速也對曰人之飢所以不食烏喙者
(本草烏頭/一名云)以爲雖偷充腹而與死同患也今燕雖
　弱小強秦之少婿也王利其十城而深與強秦爲
　仇今使弱燕爲鴈行而強秦制其後以招天下之
　精兵(此言秦兵/爲天下精)此食烏喙之類也齊王曰然則柰
　何乎對曰聖人之制事也轉禍而爲福因敗而爲
　功故桓公負婦人而名益尊(齊桓公也好内而霸/正曰齊伐宋章蘇代)
(曰智者之舉事也轉禍而爲福因敗而成功齊人/紫敗素也而賈十倍正義引韓子云齊桓公好服)
(紫一國盡服紫當時十素不得一紫取惡素帛染/爲紫其賈十倍按二章所稱文意正同盖紫者婦)
(人之服紫敗素得厚/利所謂名益尊也)韓獻開罪而交愈固(宣十二/年楚伐)
(鄭許之平晉救之荀桓子欲還彘子不可韓獻子/謂桓子彘子以偏師䧟子罪大矣不如進也戰于)
(邲晉敗績成十三年獻子將下軍孟獻子曰晉/師乗和必有大功十六年戰于鄢陵楚敗績)此
　皆轉禍而爲福因敗而爲功者也王能聽臣莫如
歸燕之十城卑辭以謝秦秦知王以已之故歸燕
城也秦必德王燕無故而得十城燕亦德王是棄
強仇而立厚交也且夫燕秦之俱事齊則大王號
令天下皆從是王以虚辭附秦而以十城取天下
也此霸王之業(衍矣/字)矣所謂轉禍爲福因敗成功
者也齊王大說乃歸燕城以金千斤謝其後頓首
塗中(塗泥也自/卑之甚)願爲兄弟而請罪於秦(傳有)
人有惡蘇秦於燕王者曰武安君天下不信人也王
以萬乗下之尊之於廷示天下與小人群也武安
君從齊來而燕王不館也謂燕王曰臣東周之鄙
人也見足下(𥘉見/時)身無咫尺之功而足下迎臣於
郊顯臣於廷今臣爲足下使利得十城功存危燕
足下不聽臣者人必有言臣不信傷臣於王者且
臣之不信是足下之福也使臣信如尾生廉如伯
夷孝如曽參三者天下之髙行也而以事足下可
乎(𥙷曰姚本/作不可乎)燕王曰可曰有此臣亦不事足下矣
(衍蘇秦/曰三字)蘇秦曰且夫孝如曽參義不離親一夕宿
於外足下安得使之之齊廉如伯夷不取素飱(詩/註)
(素空/也)汙武王之義而不臣辭孤竹之君(爾雅孤竹/四荒中北)
(國漢屬遼/西令支)餓而死於首陽之山(伯夷傳註在蒲坂/華山之北河曲之)
(中)廉如此者何肯歩行數千里而事弱燕之危主
乎信如尾生期而不来(傳言與/女子期)抱梁柱而死信至
如此何肯揚燕秦之威於齊而取大功乎哉(補曰/燕秦)
(秦字/疑衍)且夫信行者所以自爲也非所以爲人也皆
自覆之術(覆猶芘護也/自護其名)非進取之道也且夫三王
代興五霸迭盛皆不自覆也君以自覆爲可乎則
齊不益於營丘(即北海營陵/太公所封)足下不踰(衍楚/字)楚(正/曰)
(此正以燕楚/相逹言之)境不窺於邊城之外且臣有老母於
周離老母而事足下去自覆之術而謀進取之道
臣之趣固不與足下合者足下皆自覆之君也僕
者進取之臣也所謂以忠信得罪於君者也燕王
曰夫忠信何得罪之有也對曰足下不知也臣鄰
家有逺爲吏者其妻私人其夫且歸其私之者憂
　之其妻曰公勿憂也吾巳爲藥酒以待之矣後二
　日夫至妻使妾奉巵酒進之妾知其爲藥酒也進
　之則殺主父言之則逐主母乃陽僵棄酒主父大
　怒而笞之(笞撃/也)妾之棄酒上以活主父下以存主
　毋也(𥙷曰陽僵覆酒事亦見列女傳云周室大/夫妻○一本故妾一僵而棄酒上以云云)忠
　至如此然不免於笞此以忠信得罪者也臣之事
　適不幸而有類妾之棄酒也且臣之事足下亢義
　益國(亢髙極也/言髙其義)今乃得罪臣恐天下後事足下者
　莫敢自必也且臣之說齊曽不欺之也使(衍之/字)之
　說齊者莫如臣之言也雖堯舜之智不敢取也(言/無)
(成功者雖聖智不足取也按秦傳有而畧𥙷曰此/與後章蘇代謂燕昭王章同惟中一段彼言燕欲)
(伐齊事爲異記者或有差互不可考也人言秦不/信故秦言己之不信乃足下之福如尾生亦無益)
(謂守行義不成功名者之不足貴也又曰僕所謂/以忠信得罪則又以信自待公爲反覆以誑時君)
(而莫有詰/之者也)
　　　王噲(易王子元年/慎靚王元年辛丑)
蘇秦死其弟蘇代欲繼之乃北見燕王噲曰臣東周
之鄙人也竊聞王義甚髙甚順鄙人不敏竊釋鋤
耨而于大王至於邯鄲所聞於邯鄲者又髙於所
聞東周臣竊負其志乃至燕廷觀王之群臣下吏
大王天下之眀主也(觀其臣/知其主)王曰子之所謂天下
　之眀主者何如者也對曰臣聞之眀主者務聞其
過不欲聞其善臣請謁王之過夫齊趙者王之仇
　讎也楚魏者王之援國也今王奉仇讎以伐援國
　非所以利燕也王自慮此則計過無以諌者非忠
　臣也王曰寡人之於齊趙也非所敢欲伐也(言雖/知其)
(讎以其強故/奉之不敢伐)曰夫無謀人之心而令人疑之殆有
　謀人之心而令人知之拙謀未發而聞於外則危
　今臣聞王居處不安食飲不甘思齊報齊(因䘮見/伐之怨)
(正曰說/誤見後)身自削甲札(札牒也甲之革縁如之正曰/札木簡牃之簿者甲用革如)
(之左成十六年養由基蹲甲而射之/徹七札焉注言能陥堅札側滑反)妻自組甲絣
(絣綿也治之爲組以穿札正曰景帝詔纂組註組/今綬絲絛也韻書以繩直物曰絣此謂編組穿甲)
(之繩也絣悲萌反鮑因荘子洴澼/絖之文生義不知彼字與此不同)曰有大數矣(𥙷/曰)
(一本身自削甲札曰有大數矣/與下文同大事記引此姚本同)有之乎王曰子聞
　之寡人不敢隠也我有深怨積怒於齊而欲報之
　二年矣(自即位至是正/曰二年字必誤)齊者我讎國也故寡人之
　所欲報也直患國敝力不足矣子能以燕報齊寡
　人奉國而委之於子矣對曰凡天下之戰國七而
　燕處弱焉獨戰則不能有所附則無不重南附楚
　則楚重西附秦則秦重中附韓魏則韓魏重且苟
　所附之國重此必使王重矣今夫齊王(閔)長主也
(𥙷曰司馬貞云年長也/或謂齊強故稱長主)而自用也(不如燕之附人/正曰自侍其強)
(也)南攻楚五年稸積散(稸字/積)西困秦三年(爲秦所/困正曰)
(秦爲/齊困)民憔悴士罷敝(罷音/疲)北與燕戰覆三軍獲二
　將(史並/不書)而又以其餘兵南面西舉(𥙷曰姚/本而舉)五千乗
　之勁宋(舉宋在齊閔二十八年燕昭王二十六年/此時未舉也而下十一章亦言齊以宋地)
(封涇陽盖宋䇿齊宣也所拔五城正曰此言舉五/千乗之宋非僅得其城邑而巳盖在㓕宋之後明)
(矣下章包十二諸侯即史所謂/泗上諸侯鄒魯之君皆稱臣者)而包十二諸侯此
　其君之欲得也(得其/欲)其民力竭也安猶取哉(言齊/不可)
(復攻/取)且臣聞之數戰則民勞乆師則兵敝(師兼不/戰言之)
　王曰吾聞齊有清濟濁河可以爲固有長城鉅防
　足以爲塞(補曰清濟以/下說見秦䇿)誠有之乎對曰天時不與
　雖有清濟濁河何足以爲固民力窮敝雖有長城
　鉅防何足以爲塞且異日也濟西不役(不役者養/兵以備敵)
　所以備趙也河北不師所以備燕也(補曰濟西齊/州以西也河)
(北謂滄景等州在漯/河之北者正義云)今濟西河北盡以役矣封内
　敝矣夫驕主必不好計而亡國之臣貪於財王誠
　能母愛寵子母弟以爲質寳珠玉帛以事其左右
　彼且德燕而輕亡宋(輕者易爲之然則/前言舉未亡也)則齊可亡
　巳王曰吾終以子(補𥙷曰一本/有子字姚同)受命於天矣曰内
　㓂不與(㓂猶亂/與猶和)外敵不可拒(言不能制内則/不可以拒外)王自
　治其外(謂謀/敵齊)臣自報其内(謂亂於内𥙷曰爲/燕間齊敝其内也)此乃
　亡之之勢也(彪謂燕昭之舉實自代發之正曰大/事記云戰囯䇿載蘇代說燕之辭誤)
(以爲噲使噲能有志如是豈至覆國乎論其/世考其事皆說昭王之辭也按史記誤同)
蘇代爲燕說齊未見齊王(閔)先說淳于髠曰人有賣
　駿馬者比三旦(比猶/連)立市人莫之知徃見伯樂曰
　臣有駿馬欲賣之比三旦立於市人莫與言子還
　而視之去而顧之(顧反視補曰還/當音旋義同)臣請獻一朝之
費(元作/賈)賈(補曰疑/費字)伯樂乃還而視之去而顧之一
　旦而馬價十倍今臣(衍之字補曰/一本無姚同)之欲以駿馬見
於王(馬自/諭也)莫爲臣先後者(爲之/助也)足下有意爲臣伯
樂乎臣請獻白璧一雙黄金千鎰以爲馬食(自喻/爲馬)
(則此所獻馬之食也正/曰獻此以爲馬之食)淳于髠曰謹聞命矣乃入
言之王而見之齊王大說蘇子
陳翠合齊燕將令燕王之弟爲質於齊(代傳說王噲/已乃使一子)
(質齊正曰鮑因此指爲王噲事然史云一子質/齊而此云燕王之弟則不合矣其時未可定)燕
王許諾太后聞之大怒曰陳公不能爲人之國則
亦已矣焉有離人子毋者老婦欲得志焉(以殺辱/之爲快)
　陳翠欲見太后王曰太后方怒子子其待之陳翠
　曰無害也遂入見太后曰何臞也(臞少/肉)太后曰頼
　得先王鴈䳱之餘食不冝臞者(𥙷曰姚本/無者字)臞者憂
　公子之且爲質於齊也陳翠曰人主之愛子也不
　如布衣之甚也非徒不愛子也又不愛丈夫子獨
　甚太后曰何也對曰太后嫁女諸侯奉以千金齎
　地百里以爲人之終也(嫁則女之事畢矣/封亦公子之終也)今王願
　封公子百官持職(持猶守也封無/功者争之職也)群臣効忠曰公
　子無功不當封今王之以公子爲質也且以爲公
　子功也(𥙷曰一本且以爲公/子功而封之也姚同)而太后弗聽臣是以
　知人主之不愛丈夫子獨甚也且太后與王幸而
在故公子貴太后千秋之後王棄國家而太子即
位公子賤於布衣故非及太后與王封公子則公
子終身不封矣太后曰老婦不知長者之計乃命
公子乗車制衣爲行具(𥙷曰此與觸讋諌趙威后/同戰國所載事多如此然)
(觸讋言尤婉切/所以人多稱之)
或獻書燕王燕(𥙷曰一本無/此燕字姚同)王而不能自恃(弱國必/得援)
不惡卑名以事強事強可以令國安長乆萬世之
善計也(𥙷)以事強而不可以爲萬世則不如合弱
將奈何合弱而不能如一(以不一爲/無如之何)此臣之所以
爲山東苦也比目之魚(爾雅東方有比目魚/不比不行謂之鰈)不相
得則不能行故古人稱之以其合兩而如一也今
　山東合弱而不能如一是山東之智不如魚也又
　譬如車士之引車也三人不能行索二人五人而
　車因行矣今山東三國弱(蓋韓魏/趙也)而不能敵秦索
　二國因能勝秦矣然而山東不知相索者智故不
　如車士矣胡與越人言語不相知志意不相通同
　舟而凌波至其相救助如一也今山東之相與也
　如同舟而濟秦之兵至不能相救助如一智又不
　如胡越之人矣三物者(物猶/事)人之所能爲也山東
　主(補曰一本主/上有之字)遂不悟此臣之所爲山東苦也願
　大王之熟慮之也山東相合之主者不惡(補)卑名
　之國者可長存(言山東欲存惟不/羞自卑者可也)之卒者(之猶其/也卒猝)
(同𥙷曰疑當以三者字/句不然卒者下有缺文)出士以戍韓梁之西邊此
　燕之上計也不急爲此國必危矣王必大憂今韓
　梁趙三國巳合矣秦見三晉之堅也必南伐楚趙
　見奏之伐楚也必攻燕(𥙷曰一本必/北攻姚同)物固有勢異
　而患同者秦之伐韓故中山亡(秦不暇救故趙亡/之正曰秦非助中)
(山者𥙷曰一本之伐作乆伐下句同姚並同〇按/趙䇿蘇厲曰楚人乆伐而中山亡魏䇿曰中山恃)
(齊魏以輕趙齊魏伐楚而趙亡中山大事記謂楚/與魏連兵中山失助而亡史稱主父與齊燕共㓕)
(中山則齊非中山與囯也愚謂中山近魏二囯相/善信矣趙與齊燕㓕中山乃年表惠文四年所書)
(巳與世家差一年且趙之有事中山乆矣自武靈/十九年胡服以來攻城畧城無歲無之何至此而)
(始今齊燕㓕之邪而秦韓齊魏伐楚敗唐昧重丘/當武靈二十五年是年趙年表書攻中山通鑑綱)
(目書中山君奔齊齊䇿稱中山君臣於齊盖四國/伐楚而趙不與趙得以攻中山而亡之其君遂出)
(奔也史所載與䇿合者莫明於此中山君且奔齊/則與齊共滅之言未可㩀秦韓齊魏共伐楚則所)
(謂楚魏連兵非此年齊䇿曰齊燕戰而趙氏兼中/山則史記之言有誤大事記或未察也今燕䇿又)
(謂秦伐韓故中山亡則韓亦助中山者是年秦伐/韓取穰豈其事歟愚甞因此䇿與齊䇿陳軫合三)
(晉事同而辨中山非至惠文三年始/亡特迁其王爾以此數䇿觀之尤信)今秦之伐楚
燕必亡(趙亡/之)臣竊爲王計不如以兵南合三晉約
戍韓梁之西邊山東不能堅爲此此必皆亡燕果
以兵南合三晉也(此三年與楚三晉攻秦彪謂此/三物喻從之精者也故雖子噲)
(庸主亦能感動惜乎言猶在耳而諸侯之心巳變/矣此豈非天亡之哉正曰此章當是昭王時說見)
(齊䇿秦伐/魏章下)
燕王噲旣立蘇秦死於齊蘇秦之在燕也與其相子
之爲婚而蘇代與子之交及蘇秦死而齊閔(元作/宣下)
(並/同)宣(正曰通鑑大事記赧王二年齊湣王元年齊/伐燕子之子噲死在赧王元年正宣王時事)
(䇿與孟子合甚/明辯見秦䇿)王復用蘇代燕噲三年與楚三晉
　攻秦不勝而還子之相燕貴重主斷蘇代爲齊使
　於燕燕王問之曰齊(衍宣/字)宣王何如對曰必不霸
　燕王曰何也對曰不信其臣蘇代欲以激燕王以
　厚任子之也於是燕王大信子之子之因遺蘇代
　百金聽其所使鹿毛壽(鹿盖鉅鹿夀之所居補曰/徐廣云一作暦毛甘陵縣)
(本名厝/索隱云春秋後/語亦作暦韓子作潘壽)謂燕王曰不如以國讓
　子之人謂堯賢者以其讓天下於許由由必不受
　有讓天下之名實不失天下今王以國讓相子之
　子之必不敢受是王與堯同行也燕王因舉國屬
　子之(屬猶/付與)子之大重或曰禹授益而以啓人爲吏
(以啓臣/爲益吏)及老而以啓爲不足任天下傳之益也啓
　與友黨(𥙷曰姚/本支黨)攻益而奪之天下是禹名傳天下
　於益也(𥙷曰一本/無也字)其實令啓自取之今王言屬國
　子之而吏無非太子人者是名屬子之而太子用
　事王因收印自三百里石吏而効之子之(補曰大/事記以)
(石計禄始/見于此)子之南面行王事而噲老(以老/自休)不聽政
　顧爲臣國事皆决子之子之三年燕國大亂百姓
　恫怨將軍市𬒳太子平謀將攻子之儲子(見離婁/下正曰)
(何以知/即此人)謂齊閔宣王因而仆之破燕必矣王因令
　人謂太子平曰寡人聞太子之義將廢私而立公
　飭君臣之義(飭戒也/猶正)正父子之位寡人之國小不
　足先後(𥙷曰正義云/先後並去聲)雖然則唯太子所以令之太
　子因數黨聚衆將軍市𬒳圍公宫攻子之不克将
　軍市𬒳及百姓乃反攻太子平将軍市𬒳死以殉
　國搆難數月死者數萬衆燕人恫怨(元作)恐(𥙷曰/姚作怨)
　百姓離意孟軻謂齊閔宣王曰今伐燕此文武之
　時不可失也(𥙷曰此當時所謂孟子勸斉伐燕者/也使無孟子之書則人将此言之信)
(乎要之聖賢决無是事也推此則凡/後世之誣罔聖賢而無徴者可知)王因令章子
　将五都之兵(都大邑𥙷曰索隠云五都/即斉也臨淄是五都之一)以因北地
　之衆(斉之北/近燕)以伐燕士卒不戰城門不閉燕王噲
　死齊大勝燕子之亡二年而燕人立太(元作/公)公(𥙷/曰)
(當作太/史有)子平是爲燕昭王(記三年有彪謂王噲七/囯之愚主也惑蘇代之)
(淺說貪尭之名惡禹之實自令身死囯破盖無足/筭齊閔所以請太子者近於興㓕繼絶矣而天下)
(不以其言信其心盖名實者天下之公器也豈可/以虚稱矯舉而得哉故齊閔之勝適足以動天下)
(之兵而速臨淄之敗也正曰大事記云之噲安知/所謂尭舜者㦲彼子之之徒借是名以篡囯子噲)
(特爲說客所愚耳方子之未得囯也則說以尭譲/許由由不受有譲天下之名實不失天下噲於是)
(乎以燕讓及子之既得囯也則又說以禹不如尭/薦益而以啓人爲吏已而攻益奪其囯噲於是乎)
(收三百石吏以上而効之其愚至此尚足論乎後/世因此遂有不可慕虚名受實禍之論是論肆行)
(則利禄之外無非虚名妨吾利禄者無非實禍人/紀㓕矣此君子之所懼也欲不惑者其唯知實理)
(乎)
𥘉蘇秦弟厲因燕質子而求見齊王(閔)齊王怨蘇秦
(秦爲燕/謀齊故)欲囚厲燕質子爲謝乃已遂委質為臣燕
　相子之與蘇代婚而欲得燕權乃使蘇代侍(元作/持)
　持(補曰史/作侍)質子於齊齊使代報燕燕王噲問曰齊
　王其霸乎曰不能曰何也曰不信其臣於是燕王
　專任子之巳而譲位燕大亂齊伐燕殺王噲子之
　燕立昭王而蘇代厲遂不敢入燕皆終歸齊齊善
　待之蘇代過魏魏爲燕執代齊使人謂魏王(哀正/曰㐮)
　曰齊請以宋封涇陽君秦不受秦非不利有齊而
　得宋地也不信齊王與蘇子也今齊魏不和如此
　其甚則齊不欺秦(秦所以不信齊/疑其合魏也)秦信齊齊秦合
　涇陽有宋地非魏之利也故王不如東蘇子(使歸/齊)
　秦必疑而不信蘇子矣(疑其合/齊魏)齊秦不合天下無
變(五囯無/秦之兵)伐齊之形成矣(時齊魏相/惡故云)於是出蘇代
代(𥙷𥙷曰史/復有代字)之宋宋善待之(𥙷曰此䇿自蘇代過/魏以下又見魏䇿疑)
(自爲一章而複/出姚本别提行)
　　　昭王(噲子𥙷曰名平元年/赧王四年庚戍)
張儀爲秦破從連横謂燕王曰(𥙷曰儀說/在昭元年)大王之所
親莫如趙昔趙王(元作王/㐮子也)王(正曰魏䇿稱㐮子/謂㐮王即此類)以
其姊爲代王妻欲并代約與代王遇於勾注之塞
(𥙷曰勾注/見趙䇿)乃令工人作爲金斗長其尾(𥙷曰索隐/云凡方者)
(爲斗若安長柄則名枓尾即斗之柄其形若/刃者是也按韻書斗枓音同索隱皆云主)令之
可以擊人與代王飲而隂告厨人曰即酒酣樂進
熱歠(飲/也)即因反斗擊之於是酒酣樂進取熱歠厨
　人進斟羮(斟注也𥙷曰即酒酣樂請進熱歠句於/是酒酣樂進取熱歠句正曰索隱云熱)
(而啜之是羮也斟謂/羮汁故名汁日斟)因反斗而擊代王殺之王腦
　塗地(塗猶汚𥙷曰一本反斗而擊之代/王腦塗地正義云反斗倒柄擊也)其姊聞之
　摩笄以自刺也(笄簮/也)故至今有摩笄之山天下莫
　不聞(𥙷曰正義云摩笄山在蔚州飛狐縣東北百/五十里〇事亦見趙世家大事記元王元年)
(晉趙無恤滅代解題代北狄之别也其囯在今蔚/州史記誤以簡子卒在貞定王十一年十二年㓕)
(代今從外紀古文又云㐮子夏屋之役見史記行/如虎狼盖生於兼并無親之囯而承簡子貪暴之)
(規遂以爲臨大利決大/計非用仁義之所也)夫趙王(武/靈)之狼戾無親(暴/矣)
(如/狼)大王之所明見知也且以趙王爲可親邪趙興
　兵而攻燕再圍燕都而刼大王(趙燕記/皆不書)大王割十
　城乃却以謝趙王巳入朝黽池(𥙷曰一本今/趙王姚同)効河
　間以事秦今大王不事秦(𥙷曰一本此句/無今字姚同)秦下甲
　雲中九原驅趙而攻燕則易水長城非王之有也
(濟北盧注云東至海盖亦距燕云正曰/易水見前章正義云長城在易州界)且今時趙
　之於秦猶郡縣也不敢妄興師以征伐今大王事
　秦秦王(昭)必喜而趙不敢妄動矣是西有強秦之
　援而南無齊趙之患是故願大王之熟計之也燕
　王曰寡人蠻夷僻處雖大男子裁如嬰兒(𥙷曰裁/史註音)
(在僅/也)言不足以求正謀不足以决事今上客幸而
　教之請奉社稷西面而事秦獻常山之尾(𥙷曰尾/猶末也)
(恒山/之東)五城(傳有在楚韓齊趙後彪謂燕昭賢智主/也非儀此說能震動且人之性禀有父)
(子不相肖者自襄至武靈七八傳矣而欲以其狼/戾無親例之人豈信之哉然而燕昭之聽之也卑)
(甚盖拊摩新附之民勢未可以有事又諸囯從之/者衆故為卑辭以紓其囯是儀之横有天幸也加)
(之數年收集繕治有其緒則若云者固昭王之所/乗而棄者史言蘇代復重燕燕使約從如𥘉此昭)
(王之素所/蓄積也)
宫他為燕使魏魏不聽留之數月客謂魏王(哀正曰/無考)
　曰不聽燕使何也曰以其亂也對曰湯之伐桀欲
其亂也故大亂者可得其地小亂者可得其寳今
燕客之言曰(客即/他)事苟可聽雖盡寳地猶為之也
　王何為不見(𥙷曰西周等䇿有宫他未知即此人/否○事苟可聽云云語燕客之言以)
(利誘王使/見之也)魏王說因見燕客而遣之(彪謂是客也/以鄰囯為壑)
(者也彼惡知所謂/天下為度者乎)
燕昭王收破燕後即位卑身厚幣以招賢者欲将(𥙷/曰)
(一本此有/以字姚同)報讎故徃見郭隗(𥙷曰五/罪友)先生曰齊因
　孤國之亂而襲破燕孤極知燕小力(補曰一本此/有少字姚同)
　不足以報然得賢士與共國以雪先王之耻孤之
　碩也(記有/此文)敢問以國報讎者奈何郭隗先生對曰
　帝者與師處王者與友䖏覇者與臣處亡國與役
　處(役僕/役)詘指而事之(屈柱也正曰屈/也猶言折節)北面而受學
　則百已者至先趨而後息(先彼而趨/後之而息)先問而後嘿
　則十巳者至人趨則若巳者至(補曰一本人趍/已趍是姚同)馮
　几㩀杖(馮㩀/也)眄視指使則厮(補曰/音斯)役之人至若恣
　睢奮擊(睢仰目正曰恣睢暴戻也後荀或/傳註暴怒貌睢香萃反唐史音雖)呴藉叱
　咄(呴呵藉踐也當從足集韻咄呵也正曰呴呼俱/呼具二反咄都活反下言叱咄上有呴字爲復)
(呴藉義亦不類當是跔藉見韓/䇿釋爲跳躍此謂跳躍蹈藉也)則徒隷之人至矣
　此古服道致士之法也(服猶事事/有道者)王誠博選國中
　之賢者而朝其門下天下聞王朝其賢臣天下之
　士必趨於燕矣昭王曰寡人將誰朝而可郭隗先
　生曰臣聞古之君人有以千金求千里馬者三年
　不能得㳙人(謁者也正曰楚世家㳙人見囯語韋/昭云今之中㳙漢書顔注中㳙官名)
(居中而㳙㓗也如淳云/主通書謁出入命也)言於君曰請求之君遣之
　三月得千里馬馬已死買其首五百金反以報君
　君大怒曰所求者生馬安事死馬而捐五百金㳙
　人對曰死馬且買之五百金况生馬乎天下必以
　王爲能市馬馬今至矣於是不能期年千里馬之
　至者三(記無/之)今王誠欲致士先從隗始隗且見事
　况賢於隗者乎豈逺千里哉於是昭王爲隗築宫
　而師之樂毅自魏徃鄒衍自齊徃劇辛自趙徃士
　爭湊燕燕王弔死問生與百姓同其甘苦二十八
　年國殷冨士卒樂佚輕戰於是遂以樂毅爲上將
　軍與秦楚三晋合謀以伐齊齊兵敗閔王出走於
　外燕兵獨追北入至臨淄盡取齊寳燒其宫室宗
　廟齊城之不下者唯獨莒即墨(記同彪謂燕昭郭/隗皆三代人也欲)
(爲囯雪耻君臣問對無他言專欲得賢士而事之/此無競惟人之誼也欲無與得乎哉臣役之對天)
(下之格言市馬之喻萬世之美談太史公獨何爲/削之亦異於孔氏删修之法矣正曰立囯用賢固)
(三代之道未可即以爲三代之人太史公固爲踈/畧然孔氏删修之法則不係此𥙷曰大事記觧題)
(引囯䇿說苑云云今按說苑文小異鴞冠子愽選/篇亦用隗言此則栁宗元所謂僞書取以充入者)
(也)客謂燕王曰齊南破楚西屈秦用韓魏之兵燕
　趙之衆猶鞭筴也(御諸囯/如馬)使齊北靣伐燕即雖五
　燕弗能當王何不隂出使(密遣/使者)散游士頓齊兵(頓/勞)
(敝之/也)敝其衆使世世無患燕王曰假寡人五年寡
　人得其志矣蘇子曰請假王十年燕王說奉蘇子
　車十五乗(𥙷曰姚本/五十乘是)南使於齊謂齊王(閔)曰齊南
　破楚西屈秦用韓魏之兵燕趙之衆猶鞭筴也臣
　聞當世之舉王(與起之王𥙷曰舉/字恐因下誤衍)必誅暴正亂舉
　無道(五旬舉/之之舉)攻不義今宋王(君/偃)射天笞地鑄諸侯
　之象使侍屏匽(屏厠也當作并匽路厠𥙷曰周礼/宮人爲井匽注井漏井所以受水)
(療鄭司農云匽路厠也鑄諸侯之象即後章秦/王所謂宋王無道爲木人以象寡人射其靣者)展
　其臂彈其鼻此天下之無道不義而王不伐王名
　終不成(𥙷曰大事記云齊之伐宋也蘇代/實啓之引䇿曰今宋王無道云云)且夫宋
　中國膏腴之地鄰民之所處也(齊民鄰宋/者處之)與其得
　百里於燕不如得十里於宋伐之名則義實則利
　王何爲弗爲齊王曰善遂興兵伐宋三覆宋宋遂
　舉燕王聞之絶交於齊率天下之兵以伐齊大戰
　一小戰再頓齊國成其名故曰因其強而強之乃
　可折也因其廣而廣之乃可缺也(彪謂聽言亦難/矣蘇子所以告)
(齊王天下之正誼也齊用之不旋踵而招天下之/兵故有事於天下者不可以人之言求後已而已)
(已無罪而後可以誅人之罪已無釁而後可以乗人之/釁正曰宋固可伐矣齊之伐宋猶孟子所謂以燕伐燕)
(不行仁政動天下之兵者也蘇代曰王不伐王名/終不成伐之名則義實則利此豈天下之正誼哉)
齊伐宋(此二十/七年)宋急蘇代乃遺燕昭王書曰夫列在
萬乗而寄質於齊(寄猶委也一說/如質子寄寓)名卑而權輕奉
(元作/秦)秦(𥙷曰史作奉/萬乗助齊)齊助之伐宋民勞而實費破
宋殘楚淮北(楚之淮北宋鄰也宋破則此地􁍥𥙷/曰此已取淮此明矣下文又曰必反)
(宋地而歸/楚之淮北)肥大齊(肥亦/大也)讎強而國弱也此三者皆
國之大敗也而足下行之將欲以除害取信於齊
　也(宋者齊/之害)而齊未加信於足下而忌燕也愈甚矣
然則足下之事齊也失所爲矣夫民勞而實費又
無尺寸之功破宋肥讎而世負其禍矣(負猶/荷)足下
　以宋加淮北強萬乗之國也(宋五千乗國也又加/之淮北則萬乗而強)
　而齊并之是益一齊也北夷(齊之北國正曰索隱/云北夷謂山北狄附)
(齊者正義云齊/桓公伐山戎)方七百里加之以魯衛(言齊因舉/宋且并此)
(數/國)此所謂強萬乗之國也而齊并之是益二齊也
　夫一齊之強而燕猶不能支也今乃以三齊臨燕
　其禍必大矣雖然臣聞智者之舉事也轉禍而爲
　福因敗而成功者也齊人紫敗素也(敗猶惡也素/白繒染爲紫)
　而賈十倍越王勾踐棲於會稽而後殘呉霸天下
　此皆轉禍而爲福因敗而爲功者也今王若欲轉
　禍而爲福因敗而爲功乎則莫如遥霸齊而厚尊
　之使之盟於周室(背秦而受使齊主盟/補曰一本使使盟於)盡焚天下
　之秦符約曰夫上計破秦其次長賔客秦秦挾賔
　客以待破(挾如挾長之挾秦挾賔客本欲并天下/而反見破故必患正曰姚本長賔之秦)
(更長賔之秦挾賔以待破史文爲是按魏/䇿有此文法賔即擯二客字因賔字誤衍)秦王(昭)
　必患之秦五世以結諸侯今爲齊下秦王之志苟
　得窮齊不憚以一國都爲功(將割以/賂與國)然而王何不
　使布衣之人以窮齊之說說秦謂秦王曰燕趙破
　宋肥齊尊齊而爲之下者燕趙非利之也弗利而
　勢爲之者何也以不信秦王也今王何不使可以
　信者接收燕趙令涇陽君若髙陵君(二君秦所重/天下信之)
　先於燕趙秦有變(謂背/二國)因以爲質則燕趙信秦矣
　秦爲西帝趙爲中帝燕爲北帝立爲三帝而令諸
　侯韓魏不聽則秦伐之齊不聽則燕趙伐之天下
　孰敢不聽天下服聽因驅韓魏以攻齊曰必反宋
　地而歸楚之淮北夫反宋地而歸楚之淮北燕趙
　之所同利也並立三帝燕趙之所同願也夫實得
　所利名得所願則燕趙之棄齊也猶釋敝躧(革履/也當)
(作蹝正曰躧所綺反說文舞履也徐云謂足根/不正納履也引漢志邯鄲女跕躧字與蹝屣通)今
　王之不收燕趙則齊霸必成矣諸侯戴齊而王獨
　弗從也是國伐也(秦受/齊伐)諸侯戴齊而王從之是名
　卑也王不收燕趙名卑而國危王收燕趙名尊而
　國寜夫去尊寧而就卑危智者不爲也秦王聞若
　說也必如刺心(言其切巳正/曰心痛如刺)然(𥙷曰然/字句可)則王何不
　務使智士以若此言說秦秦伐齊必矣夫取秦上
　交也伐齊正利也尊上交務正利聖王之事也燕
　昭王善其書曰先人嘗有德蘇氏(資秦/合從)子之之亂
　而蘇氏去燕燕欲報讎仇於齊非蘇氏莫可乃召
蘇氏(王噲䇿言魏出之之宋宋善待之今在宋也/正曰按此䇿文盖齊巳㓕宋取楚淮北之後)
(勸之尊齊擯秦而說秦以伐齊非將伐宋時事也/䇿云蘇代過魏魏爲燕執之齊使人說魏出代代)
(之宋宋善待之史遂以此䇿首語接其下且史紀/代事前後固多誤如舉五千乗云云以爲說子噲)
(之類代爲燕間齊歡之伐宋見於䇿者可考矣是/宋未㓕時代已至燕豈至此時尚留宋而爲之說)
(燕哉此䇿不能無/舛而史尤失之也)復善待之與謀伐齊竟破齊閔
王出走(代傳/有)
蘇代謂燕昭王曰今有人於此孝如曾參孝已信如
尾生髙廉如鮑焦史鰌(衛卿/子魚)兼此三行以事王奚
　如王曰如是足矣對曰足下以爲足則臣不事足
　下矣臣且處無爲之事歸耕乎周之上地耕而食
　之織而衣之王曰何故也對曰孝如曾參孝已則
　不過養其親耳信如尾生髙則不過不欺人耳廉
　如鮑焦史鰌則不過不竊人之財耳今臣爲進取
　者也臣以爲廉不與身俱逹(不苟取/故多窮)義不與生俱
　立仁義者自完之道也非進取之術也王曰自憂
　不足乎(憂亦完也不完則/憂故曰完又曰憂)對曰以自憂爲足則秦
　不出殽塞齊不出營丘楚不出䟽章(地/缺)三王代位
　五伯改政皆以不自憂故也若自憂而足則臣亦
　周之負籠耳(籠竹/器)何爲煩大王之廷邪(煩冤/也)昔者
　楚取章武(屬渤/海)諸侯北面而朝秦取西山諸侯西
　面而朝曩者使燕母去周室之上(去猶失也上上/地燕盖甞攻得)
(而不取也正曰此/句未詳恐註非)則諸侯不爲别駕而朝矣(言同/軌而)
(朝燕與朝/秦楚同)臣聞之善爲事者先量其國之大小而
　揆其兵之強弱(揆度/也)故功可成而名可立也不能
　爲事者不先量其國之大小不揆其兵之強弱故
　功不可成而名不可立也今主有東嚮伐齊之心
　而愚臣知之王曰子何以知之對曰矜㦸砥劔(矜/矛)
(柄㦸盖爲矜施戟/砥柔石所以礪也)登丘東嚮而歎是以愚臣知之
　今夫烏獲舉千鈞之重行年八十而求扶持故齊
　雖強國也西勞於宋南罷於楚則齊軍可敗而河
　間可取燕王曰善吾請拜子爲上卿奉子車百乗
　子以此爲寡人東游於齊(爲燕/間齊)何如對曰足下以
　愛之故與(𥙷曰與平聲姚/本下復有則字)何不與愛子與諸舅叔
　父負床之孫(負言背倚床/立未能行也)不得(此屬皆不得/不處與車)而乃
　以與無能之臣何也王之論臣何如人哉今臣之
　所以事足下者忠信也恐以忠信之故見罪於左
　右王曰安有爲人臣盡其力竭其能而得罪者乎
　對曰臣請爲王譬昔周之上地甞有之其丈夫宦
　三年不歸其妻愛人其所愛者曰子之丈夫來則
　且奈何乎其妻曰勿憂也吾巳爲藥酒而待其來
　矣已而其丈夫果來於是因令其妾酌藥酒而進
　之其妾知之半道而立慮曰吾以此飲吾主父則
　殺吾主父以此事告吾主父則逐吾主母與殺吾
　主(𥙷補曰此/冝有主字)父逐吾主母者寜佯躓而覆之(躓跲/也)
於是因佯僵而仆之其妻曰爲子之逺行來之故
爲羙酒今妾奉而仆之其丈夫不知縳其妾而笞
　之故妾所以笞者忠信也今臣爲足下使於齊恐
忠信不諭於左右也臣聞之曰萬乗之主不制於
人臣十乗之家不制於衆人匹夫徒歩之士不制
於妻妾而又况於當時之賢主乎臣請行矣願足
　下之無制於群臣也(補曰此䇿說/見前蘇秦章)
燕王謂蘇代曰寡人甚不喜訑者言也(㳘州謂欺曰/訑補曰訑徒)
(案反或/作誕)蘇代對曰周地賤媒爲其兩譽也之男家曰
　女羙之女家曰男羙然而周之俗不自爲取妻且
夫處女無媒老且不嫁舎媒而自衒敝而不售(敝/猶)
(敗無成/事也)順而無敗售而不敝者唯媒而巳矣且事
非權不立非勢不成夫使人坐受成事者唯訑者
耳王曰善矣(彪謂訑亦君所惡而實不可廢古者/使功使過使智使愚盖用人可也處)
(巳則否正曰利誕謾之人以爲用此不正之論也/使過之道不類使愚使貪使勇亦謂御得其道耳)
(非此之/謂也)
蘇代謂(元作/爲)爲奉陽君(此亦其後襲稱/正曰說見趙䇿)說燕於趙以
　伐齊奉陽君不聽乃入齊(代/入)惡趙令齊絶於趙齊
　已絶於趙因之燕謂昭王曰韓爲謂臣曰人告奉
　陽君曰使齊不信趙者蘇子也令齊王(閔)召蜀子
(齊將正/曰無考)使不伐宋者(𥙷)蘇子也與齊王謀遁取秦
　以謀趙者(遁逃去也言避秦兵取言與之合正曰/即此䇿下文所云臣以爲不若逃而去)
(之以韓魏循自齊而爲/之取秦深結趙以勤之)蘇子也令齊守趙之質子
　以甲者又蘇子也請告子以請齊(告子名不害代/請之使爲巳請)
(齊正曰無㩀妄引韓爲謂代舉或人告奉/陽君之言請者或人之請爲趙言於齊也)果以守
　趙之質子以甲(果者必欲/告子如是)吾必守子以甲(言告子/不聽則)
(然正曰謂告子齊果守趙質/子以甲則吾將守子以甲)其言惡矣雖然王勿
　患也(人所告奉陽之言於代爲惡燕王善代必患/之故代告王以無患爲其亂齊趙所以利燕)
　臣故知入齊之有趙累也(言趙/惡代)出爲之以成所欲
(出者奮不顧也言知其有/累而奮爲之欲謂利燕)臣死而齊大惡於趙臣
　猶生也今齊趙絶可大紛巳(紛亂/也)持臣非張孟談
　也(持猶使𥙷曰/持字疑特)使臣也如張孟談也齊趙必有爲
　智伯者矣奉陽君告朱讙與趙足曰(代稱奉陽之/言然二皆趙)
(人)齊王使公玉曰(齊人姓名正曰一本公王按字/書三畫中近上者于方反三畫)
(匀者虞欲反隷始如點以别王字新序有公/玉丹史公玉帶則公玉姓也此疑有缺誤)命說
(奉陽名𥙷曰說即/兊之訛說見趙䇿)曰必不反韓珉今召之矣(言故/反前)
(下類/此)必不任蘇子以事今封而相之必(元作/令)令不
　合燕今以燕爲上交吾所恃者順也(公玉父名正/曰無考鮑因)
(下言有甚於其父遂云爾按趙䇿齊欲攻/宋章以三晉刼秦使順也甘之恐即此人)今其言
　變有甚於其父順始與蘇子爲讎見之如(元作/知)知
　無厲(𥙷曰無/害也)今賢之兩之(兩謂封與相正曰賢之/謂以代爲賢两之謂與)
(之並/處)已矣吾無齊矣(並述奉/陽之言)奉陽君之怒甚矣(此/代)
(自/言)如齊王(衍王/字)王(𥙷曰/衍字)之不信趙而小人奉陽君
　也(待之爲/小人)因是而倍之(音背言燕宜然正/曰言齊因是倍趙)不以今
　時大紛之解而復合則後不可奈何也故齊趙之
　合苟可循也(循言/順燕)死不足以爲臣患(代本以二國/之合必不順)
(燕今乃合而順之故有死逃之罪正曰言二囯之/合必害於燕苟順而無害國之利也故已之死逃)
(榮辱皆/不足論)逃不足以爲耻爲諸侯不足以爲臣榮𬒳
　髪自漆爲厲不足以爲臣辱(𥙷曰厲史音頼見秦/䇿死不足以爲臣患)
(及堯舜之賢而死兩/節與秦䇿苑睢說同)然而臣有患也臣死而齊趙
　不循惡交分於臣也(燕以二囯可因而代不欲則/三囯皆惡代矣然二囯卒不)
(可因則代之惡皆/有所分交猶皆)而後相効(交後人見其不/可因而効巳)是臣
　之患也(患其/後時)若臣死而必相攻也(齊趙/相攻)臣必勉之
　而求死焉堯舜之賢而死禹湯之智而死孟賁之
　勇而死烏獲之力而死生之物固有不死者乎在
　必然之物(死者人/之必然)以成所欲王何疑焉臣以(𥙷曰/一本)
(此有/爲字)不若逃而去之(詐以罪/逃去)臣以韓魏循自齊(言/逃)
(燕則自韓魏/順行至齊)而爲之取秦(言勁齊/以怒趙)深結趙以勤之
(此勁趙以怒齊也結亦以/韓魏趙自燕結之勤猶厚)知是則近於相攻也臣
　雖爲之不𥙷累燕(正曰臣雖爲之累燕下文引奉/陽君之言而釋之曰臣雖爲之)
(不累/燕)奉陽君告朱讙曰(亦代/稱之)蘇子怒於燕王之不
　以吾故(以用也吾/指奉陽)弗子相(子謂讙正/曰子謂代)又不子卿也
(𥙷曰一本不予相又不予/卿也予亦爲蘇子自予也)殆無燕矣其疑至於此
(燕王善代而奉陽/謂其怒燕者疑也)故臣雖爲之不累燕(疑代怒燕/故代雖爲)
(燕紛二囯二/囯不怨燕也)又不欲王(欲猶須也言其/自相攻不須燕)伊尹再逃
　桀而之湯(𥙷曰一本此句上有再逃/湯而之桀六字姚本同)果與鳴條之
　戰而以湯爲天子伍子胥逃楚而之呉果與柏(元/作)
(伯)伯(正曰古字通古今人表/栢虎栢益柏樂之類)舉之戰而報其父之
　讎今臣逃而紛齊趙始可著於春秋且舉大事孰
　不逃桓公之難管仲逃於魯陽虎之難孔子逃於
　衛(定八年陽虎作難十四年/孔子乃適衛不如此所云)張儀逃於楚(傳不書/正曰即)
(儀至楚/之事)白圭逃於秦(未/詳)望諸相中山也(此與樂/毅同號)使
　趙趙刼之求地望諸攻關而出外孫之難(未/詳)薛公
　釋載(不乗/車也)逃出於關(齊湣二十五年田文入秦秦/因欲殺之因秦幸姬得出馳)
(去變姓/名出關)三晉稱以爲好(𥙷𥙷曰士上/恐有缺字)士(太史公曰/好客自喜)
　故舉大事逃不足以爲辱矣卒絶齊於趙趙合於
　燕以攻齊敗之(𥙷曰此䇿文多/未詳註多未安)
燕昭王且與天下伐齊而有齊人仕於燕者昭王召
　而謂之曰寡人且與天下伐齊旦暮出令矣子必
　争之争之而不聽子因去而之齊寡人有時復合
(預言不勝與齊合𥙷/曰一本復合和也)且以因子而事齊當此之時
　也燕齊不兩立然而常獨欲有復收之之志若此
　也(収猶合不兩立則不可復合而不能無合之之/志彪謂此少年狡獪之行小人患失之類而燕)
(聊爲之此其所以不王也補/曰當此以下紀述者之辭)
齊魏争燕齊謂燕王曰吾得趙矣魏亦謂燕王曰吾
得趙矣燕無以决之而未有適(𥙷曰/音的)予也蘇代謂
燕相曰臣聞辭卑而幣重者失天下者也辭倨而
幣薄者得天下者也今魏之辭倨而幣薄燕因合
於魏魏(𥙷𥙷曰姚/本有此字)得燕(元作/趙)趙(正曰魏曰得趙燕/因合於魏而得趙)
(也)齊遂北矣(魏昭十二年與秦趙韓燕伐齊/敗之燕獨入臨淄此二十八年)
蘇代自齊使人謂燕昭王曰臣閒(元作聞間/猶頃也)聞(𥙷曰/當作)
(間正曰間去声致/隙曰正曰隔也)離齊趙齊趙巳孤矣王何不出
兵以攻齊臣請爲王弱之燕乃伐齊攻晉(疑兵也/實合魏)
(而陽攻以疑齊正曰晉/地名下文云晉下可見)令人(代令/之)謂閔王曰燕之
攻齊也欲以復振故地也(振舉也盖欲/復王噲所失)燕兵在晉
　而不進則是兵弱而計疑也王何不令蘇子將而
　應燕乎夫以蘇子之賢將而應弱燕燕破必矣燕
　破則趙不敢不聽是王破燕而服趙也閔王曰善
　乃謂蘇子曰燕兵在晉今寡人發兵應之願子爲
　寡人爲之將對曰臣之於兵何足以當之王其改
　舉(别用/他將)王使臣也是敗王之兵而以臣遺燕也戰
　不勝不可振也(振救/也)王曰行寡人知子矣蘇子遂
　將而與燕人戰於晉下(晉之/下地)齊軍敗燕得甲首二
　萬人蘇子以其餘兵以守陽城而報於閔王曰王
　過舉令臣應燕今軍敗亡二萬人臣有斧質之罪
　請自歸於吏以戮閔王曰此寡人之過也子無以
　爲罪明曰又使燕攻陽城及狸(燕地也趙悼襄九/年攻燕取狸陽城)
(正曰據此䇿則燕取之於齊者也大事記引正義/云燕無狸陽疑字誤當作漁陽按此文兩云陽城)
(及狸則正義/說亦未可據)又使人謂閔王曰日者齊不勝於晉
　下此非兵之過齊不幸而燕有天幸也今燕又攻
陽城及狸是以天幸自爲功也王復使蘇子應之
蘇子先敗王之兵其後必務以勝報王矣王曰善
乃復使蘇子蘇子固辭王不聽遂將與燕戰於陽
城燕人大勝得首三萬齊君臣不親百姓離心燕
因使樂毅大起兵伐齊破之(彪謂蘇代之於燕齊/皆甞隙而復善其情)
(禮均也而獨爲燕圖齊之深何哉昭王賢也雖然/糜爛人之民人以行其說而奉其所賢仁者不爲)
(也獨不念甞委質於齊乎𥙷曰蘇代傾/詐不義一至於此其罪浮於張儀矣)
蘇代自齊獻書於燕王曰臣之行也固知將有口事
(言人/譛之)故獻御書而行(獻侍御/者以書)曰臣貴於齊燕大夫
　將不信臣臣賤將輕臣臣用將多望於臣(望猶/責)齊
　有不善(謂惡/燕)將歸罪於臣天下不攻齊將曰善爲
　齊謀天下攻齊將與齊兼貿(元作/鄮)貿(𥙷曰貿當作/買互易也字)
(増邑/訛)臣(貿猶/賣)臣之所重處重留(元作/卯)卯(正曰一本/卯作卵姚)
(同據此則重當平聲重卵猶言累/卵謂巳處危也上文恐多重字)也(重猶難也留/謂處於齊爲)
(難)王謂臣曰吾必不聽衆口與䜛言吾信汝也猶
　列眉也(言無可疑𥙷曰列眉未詳一本猶剗􁪞者/也姚同龍龕手鑑􁪞古剗字愚謂即刈字)
(也剗刈者斬/斷果决之意)上可以得用於齊次可以得信於下
　苟無死女無不爲也以女自信可也(以猶/由)與之言
　曰(王與/之)去燕之齊可也期(元作/其)其(𥙷曰當作/期字通借)於成
　事而已臣受令以任齊(得任於齊正/曰以斉為任)及五年斉數
　出兵未甞謀燕齊趙之交一合一離燕(衍王/字)王(正/曰)
(一本不與齊謀趙則與趙/謀齊疑王即不字之訛)與齊謀趙則與趙謀齊
(燕與斉謀趙實欲離齊於趙代因/與趙謀斉以成燕之謀正曰見上)齊之信燕也至
　於虚北地(虚言不設備/斉北近燕)行其兵(以北兵/伐他囯)今王信田
　伐與參去疾之言(三人䜛/代者)且攻齊使齊犬馬而不
　言燕(且辭也犬馬言已賤斉如之又不泄燕之謀/𥙷曰一本犬馬駹姚同字書無/字恐即賤)
　今王又使慶(燕臣/名)令臣曰吾欲用所善王苟欲用
　所善王欲用之(𥙷曰姚本王苟欲用之/無中間五字文義為勝)則臣請爲
　王事之王欲醳臣(醳釋同見鄒忌說琴𥙷曰魏世/家如耳云以秦醳衛張儀傳醳)
(之索隠云/古釋字)專(元作/剸)剸(𥙷曰專/字訛)任所善則臣請歸醳
事臣苟得見則盈願(彪謂為人間者均有此六患/非燕昭之明代其危哉功成)
(矣猶不能爲此尾況他人乎代之謀斉亦異乎/豫/譲之於趙矣彼哉彼哉𥙷曰此䇿盖代在斉而或)
(有疑之於王者故代以書自白文多未詳燕昭即/位志復斉讎非一日矣楽毅以趙亂適衛至燕在)
(十七年之後又十年始合五囯以破斉方其患斉/之強志未逞也蘇代之徒為之間齊離趙之交激)
(秦之怒勸之以伐宋驕其兵而罷其師齊卒以亡/代有力焉而世不數何也盖毅之為燕約結信義)
(服人卒用此以勝何假乎代之為哉代之傾詐反/覆效用於燕亦昭王之賢明有以御之非倚以成)
(功/也)
秦石燕王燕王欲徃蘇代約燕王(約猶/止)曰楚得枳(屬/巴)
(郡)而囯亡(皆謂失地秦昭卄七/八九年連拔楚郡)齊得宋而國亡(即/此)
(二十八年入臨淄三/十二年下七十城)齊楚不得以有枳宋事秦者
　何也是則有功者秦之深讎也(言此以見克齊/者秦之所惡也)秦
　取天下非行義也暴也秦之行暴正告天下告楚
　曰(𥙷曰姚本秦之行暴/於天下正吿楚曰)蜀地之甲輕舟浮於汶(汶/江)
(水出岷山𥙷曰/汶眉貧反即岷)乗夏水(江夏註沔水自江别至南/郡華容為夏水正曰索隱)
(云夏音暇謂夏潦之水盛漲/時也下文乗夏水兩出可見)而下江五日而至郢
　漢中之甲輕舟出於巴乗夏水下漢(𥙷曰一本/而下姚同)四
　日而至五渚(史註在洞庭正曰今詳本文下漢而/至五渚則五渚乃漢水下流洞庭在)
(江之南非/其地也)寡人積甲宛東下隨(屬南/陽)智者不及謀
　勇者不及怒寡人如射隼矣(隼祝鳩喻易也正曰/射隼見易解卦正義)
(云隼今/之鶻也)王乃待天下之攻函谷不亦逺乎楚王爲
　是之故十七年事秦秦正告韓曰我起乎少曲(韓/地)
(范睢傳伐韓少曲𥙷曰本文少曲髙平/正義云相近髙平在懷州河陽縣西北)一日而斷
　太行(𥙷曰正義云太行山羊/腸坂道比過韓上黨也)我起乎冝陽而觸平
　陽(𥙷曰冝陽見前平陽即/近武遂韓墳墓所在者)二日而莫不盡繇我(繇/由)
(同正曰索隱云繇音/摇摇動也我屬下句)離兩周而觸鄭五日而國舉
　韓氏以爲然故事秦秦正告魏曰我舉安邑塞女
　㦸韓氏太原卷(不通此四處正曰安邑女戟見前/太原在河東時屬趙卷見魏䇿正)
(義云卷猶㡭絶軌免反太原當爲太行盖曰秦舉/魏之安邑塞魏之女戟則韓氏太行斷絶也按趙)
(䇿秦舉安邑而塞女㦸韓氏/太原絶正義以卷爲絶據此)下軹(元作/枳)枳(𥙷曰姚/本我下)
(按枳道即河内/軹軹枳字通)道道南陽封冀(道道所由也後志/河東皮氏有兾亭)
(註引此𥙷曰南陽即修武/封封陵杜預云在蒲州)兼包兩周乗夏水浮輕
　舟強弩在前銛㦸在後决滎口(滎澤之口補曰索/隱曰滎澤口與今)
(汴河口通其水深可以灌大梁公子無忌亦云然/大事記灌大梁之䇿戰囯以來人皆知之秦卒用)
(此/䇿)魏無大梁决白馬之口魏無濟陽决宿胥之口
(徐註紀年日敖/山塞集胥口)魏無虚頓丘(𥙷曰大事記云水經/註河水舊在白馬縣)
(南泱通濟陽黄溝白馬本衛之曹邑今滑州縣史/作外黄濟陽大事記作黄濟陽說又見秦䇿宿胥)
(虚頓丘並/見秦魏䇿)陸攻則擊河内水攻則滅大梁魏以爲
　然故事秦秦欲攻安邑恐齊據之則以宋委於齊
　曰宋王無道爲木人以象(𥙷曰一本作寫盖/古象字作爲訛也)寡人
　射其面寡人地絶兵逺不能攻也王苟能破宋有
　之寡人如自得之巳得安邑塞女㦸因以破宋爲
　齊罪秦欲攻韓(元作/齊)齊恐天下救之則以齊委於
　天下曰齊人(𥙷曰一本人/作王姚同)四與寡人約四欺寡人
　必率天下以攻寡人者三(必言攻/之决)有齊無秦無齊
　有秦必伐之必亡之巳得冝陽少曲致藺離(𥙷)石
(𥙷曰藺離石見前據文恐有離字/姚註石字三本同作君詳此當缺)因以破齊爲天
　下罪秦欲攻魏重楚(恐楚擊/其後)則以南陽委於楚(𥙷/曰)
(鄧之/南陽)曰寡人固與韓且絶矣殘均陵(地缺正曰正/義云均州故)
(城在隨州西/南盖均陵也)塞黽隘(𥙷曰見/楚䇿)苟利於楚寡人如自
　有之魏棄與國而合於秦因以塞黽隘爲楚罪兵
　困於林中(𥙷曰見/魏䇿)重燕趙以膠東委於燕(膠東囯/故齊囯)
(項紀註/即墨也)以濟西委於趙巳得講於魏質(元作/至)至(𥙷/曰)
(索隱云/當作質)公子延(秦子正/曰魏子)因犀首攻趙(𥙷曰一本首/下有屬行而)
(三字史姚同索隱曰謂/連兵相屬也行胡郎反)兵傷於離石遇敗於馬陵
　而重魏則以葉蔡委於魏(𥙷曰馬陵葉蔡並見前/史離石作譙石馬陵作)
(陽馬索隱云/並趙地名)已得講於趙則刼魏魏不爲割因則
　使太后穰侯爲和贏則兼欺舅與母(贏謂勝舅/謂穰侯)適
　燕者曰以膠東(適謫同𥙷曰適即上/所謂因以爲罪者)適趙者曰以
　濟西適魏者曰以葉蔡適楚者曰以塞鄳阨適齊
　者曰以宋必令其言如循環(𥙷曰言其無窮/不可致詰也)用兵
　如刺蜚(集韻蟲名喻易也補曰蜚匪㣲反又上去/二音一本刺繡姚註云錢本添入蜚字)
　母不能知(補曰一本知/作制姚同)舅不能約龍賈之戰(魏襄/五年)
(秦㧞我龍賈軍𥙷曰此據丗家年表在/二年大事記從年表云魏惠王後二年)岸門之戰
　封陵之戰(魏哀十六年秦敗我封陵忠岸亭在頴/韓註記岸門封陵亭名然則封陵亦屬)
(頴川正曰哀當作襄封陵見封冀註補曰/岸門之戰赧王元年當韓宣惠王十九年)髙商之
　戰(史不/書)趙莊之戰(趙肅侯十三年趙/莊與秦戰死河西)秦之所殺三
　晉之民數百萬今其生者皆死秦之孤也(𥙷曰死/於秦者)
(之/孤)西河之外上雒之地三川晉國之禍三晉之半
(言上三地𬒳禍居晉囯之半正曰西河上/雒魏地三川韓地言秦巳得三晉之半也)秦禍如
此其大而燕趙之秦者(𥙷曰之下/恐有缺字)皆以爭事秦說
其主此臣之所大患燕昭王不行蘇代復重於燕
燕反約從親如蘇秦時或從或否而天下由此宗
蘇氏之從約代厲皆以壽死名顯諸侯(代傳有在/伐齊事後)
(彪謂秦之所以正告諸侯及其用詐皆愚弄之也/而諸侯莫省獨一燕昭知之然亦不乆死矣彪故)
(曰秦横之成天幸/也𥙷曰文甚明快)
燕饑趙將伐之楚使將軍之燕過魏見趙恢趙恢曰
　使除患無至(除之使/不至)易於救患伍子胥宫之竒不
　用(此除/患者)燭之武(僖三十年晉秦圍鄭佚之狐言於/鄭伯曰國危矣若使燭之武見秦)
(君師必退之武見秦伯曰鄭知亡矣而有益於君/敢以煩執事越國以鄙逺君知其難也焉用亡鄭)
(以倍鄰鄰之厚君之/薄也秦伯說乃還)張孟談(皆救/患者)受大賞是故謀
　者皆從事於除患之遺者(謂救患者補曰一本遺/作道下無者字姚同義)
(是)而無(元作/先)先(𥙷曰上疑/有缺文)使除患無至者今與(𥙷/曰)
(一本作/予姚同)以百金送公也(公謂/楚使)不如以言公聽吾言
　而說趙王(惠/文)曰昔者呉伐齊爲其饑也伐齊未必
　勝也而弱越乗其敝以覇今王之伐燕也亦爲其
　饑也伐之未必勝而強秦將以兵乗(元作/承)承(正曰/此書)
(乗承通後昌/國君章有)王之西是使弱趙居強呉之處而使
　強秦處弱越之所以覇也願王之熟計之也使者
　乃以說趙王趙王大說乃止燕昭王聞之乃封之
　以地(封恢也恢盖趙之仕魏而爲燕者/爲燕亦所以爲魏也正曰無據)
趙且伐燕蘇代爲燕謂惠王(趙惠/文)曰今者臣來過易
水蚌方出曝(蚌蠯)而鷸啄其肉(鷸知天/將雨鳥)蚌合而箝
其喙(箝籋/也)鷸曰今日不雨明日不雨即有死蚌蚌
亦謂鷸曰今日不出明日不出即有死鷸兩者不
肯相舍漁者得而并擒之(補曰姚註謡語諺語皆/叶後語必見死蚌脯即)
(多一字藝文類棗引云蚌將爲脯即見蚌脯此則/叶韻然不聞蚌鷸得雨則解也陸農師讀雨作兩)
(兩謂闢口恐别有據愚按韻補蚌叶彼五反鷸知/將兩兩即解去尔〇一本箝作相字通鷸音聿亦)
(有術/音)今趙且伐燕燕趙乆相攻以敝大衆臣恐強
秦之爲漁父也願王熟計之也惠王曰善乃止(正/曰)
(燕惠武成皆與趙惠王/相及此䇿時不可考)
　　　惠王(昭王子元年/赧王三十七年癸未)
昌國君樂毅爲燕昭王合五國之兵(傳云并護趙楚/韓魏燕之兵𥙷)
(曰正義云故昌城在/淄州淄川縣東北)而攻齊下七十餘城盡郡縣
　之以屬燕王城未下(聊莒即墨𥙷曰毅傳唯莒即/墨未下燕世家云耶莒即墨)
(未下盖因燕將守聊城不/下之事而誤說見齊䇿)而燕昭王死惠王即位
　用齊人反間疑樂毅而使騎刼代之將樂毅奔趙
　趙封以爲望諸君(補曰史趙封毅於觀津号望諸/君索隱云望諸澤名在齊盖趙)
(有之故/號焉)齊曰單詐騎刼卒敗燕軍復收七十餘城
　以復齊燕王悔懼趙用樂毅乗(元作/承)承(正曰說/見上)燕
　之敝以伐燕燕王乃使人讓樂毅且謝之曰先王
　舉國而委將軍將軍爲燕破齊報先王之讎天下
　莫不振動寡人豈敢一日而忘將軍之功哉㑹先
　王棄群臣寡人新即位左右誤寡人寡人之使騎
　刼代將軍爲將軍乆暴露於外(暴曝/同)故召將軍且
　休計事將軍過聽以與寡人有隙(元作郄隙/不合也)郄遂
　捐燕而歸趙將軍自爲計則可矣而亦何以報先
　王之所以遇將軍之意乎(補曰自先王舉國止此/一節恐當在後章燕王)
(書寡人不侫云云/之上餘說見彼章)望諸君乃使人獻書報燕王曰
　臣不佞不能奉承先王之教以順左右之心恐抵
　斧質之罪以傷先王之明而又害於足下之義(無/罪)
(而殺毅/非義也)故遁逃奔趙自負以不肖之罪(負言荷/罪在身)故
　不敢爲辭說今王使使者数之罪臣恐侍御者之
　不察先王之所以畜幸臣之理(畜養也幸/親愛之)而又不
　白於臣之所以事先王之心(白猶/明)故敢以書對臣
　聞賢聖之君不以禄私其親功多者授之不以官
　隨其愛能當者處之故察能而授官者成功之君
　也論行而結交者立名之士也臣以所學者觀之
　先王之舉錯有髙丗之心故假節於魏王(時諸侯/不通出)
(關則以節假之故上言毅自魏徃見王正曰毅傳/毅爲魏昭王使燕燕王以客禮待之毅辭譲遂委)
(質爲臣正義云/假魏節使燕)而以身得察於燕(𥙷曰毅傳趙人/因少丘之亂適)
(魏至燕故大事記附/見於燕昭王十七年)先王過舉擢之乎賔客之中
　而立之乎群臣之上不謀於父兄而使臣爲亞卿
(亞次/也)臣自以爲奉令承教可以幸無罪矣故受命
　而不辭先王命之曰我有積怨深怒於齊不量輕
　弱而欲以齊爲事臣對曰天齊覇國之餘教而驟
　勝之遺事也閑於兵甲習於戰攻王若欲攻之則
　必舉天下而圖之舉天下而圖之莫徑(元作/勁)勁(補曰/本作)
　徑於結趙矣且又淮北宋地楚魏之所同願也(楚/欲)
(得淮北魏欲得/宋時皆屬齊)趙若許(許/燕)約楚趙宋盡力(宋雖已/舉其遺)
(民怨之補曰一本約楚魏宋盡力姚同/史云趙若許而約四國攻之其文爲明)四國攻之
　齊可大破也先王曰善臣乃口受令具符節南使
　臣於趙顧反命(囬顧而反/言其速)起兵隨而攻齊以天之
　道先王之靈河北之地隨先王舉而有之於濟上
　濟上之軍奉令擊齊大勝之輕卒銳兵長驅至國
　齊王(閔)逃遁走莒僅㕥身免珠玉財寳車甲珍器
　盡收入燕(補曰此數語/毅罪状也)大吕陳於元英(大吕律均/元英燕樂)
(名正曰索隠云大吕齊/鍾名元英燕宫殿名)故鼎反乎暦室(故鼎齊所/得燕鼎凡)
(鼎以占休咎故歸之律暦之室正曰暦史作磨周/禮遂師抱磨音歴又史表磨侯漢表作暦古字通)
(用說見秦䇿正義引括地志云元英暦室燕二宫/名在幽州薊縣西四里寕臺之下髙誘云燕噲亂)
(齊伐燕殺噲得鼎今/反歸古鼎今註本無)齊器設於寕臺(燕/臺)薊丘(之植/竹田)
(薊幽州國植/旗職之屬)植於汶篁(汶水岀㤗山萊蕪原日篁/言燕以齊爲塞正曰索隠)
(云薊丘燕所都言燕薊丘之所植植齊王汶上之/竹徐註謂燕之疆界移扵齊之汶水非此之謂此)
(言燕薊丘之所植移植扵汶上之竹田索隱云亦/然樓助集古今文以毅書爲首有策問云夷門之)
(植植爲燕雲盖用毅語也愚謂左氏以太宫之椽/歸爲盧門之椽句法正同補曰一本汶皇)
　自五伯以来功未有及先王者也先王以為順于
　其志(補曰一本以/為愜于志)以臣為不頓命(頓猶/墜)故裂地而
　封之(補曰謂封/昌國君也)使之得比乎小國諸侯臣不佞自
　以為奉令承教可以幸無罪矣故受命而弗辭臣
　聞賢明之君功立而不廢故著於春秋蚤知之士
(蚤知先/見也)名成而不毁故稱於後丗若先王之報怨
　雪耻夷萬乗之强國收八百歲之蓄積(通太公/數之)及
　至棄群臣之日遺令詔後嗣之餘義執政任事之
　臣所以能循法令順庶孽者(新立之君皆患庶孽/之亂昭王然預順之)
　施及萌隷(萌氓/同)皆可以教於後丗臣聞善作者不
　必善成善始者不必善終昔者伍子胥說聽乎闔
　閭故呉王逺迹至於郢夫差弗是也(石然子/胥之說)賜之
　鴟夷而浮之江(鴟夷榼名馬革爲其形以歛骸骨/正曰史乃取子胥尸盛以鴟夷革)
(應劭云取馬革/爲鴟夷榼形)故呉王夫差不悮先論之可以立
　功故沉子胥而弗悔子胥不蚤見主之不同量故
　入江而不改(補曰史不化索隱云言子胥怨恨故/雖投江而神不化猶爲波濤之神也)
　夫免身全功以明先王之迹者臣之上計也離毁
　辱之非(離䴡也猶遭正/曰離罹通遭也)墮先王之名者臣之所大
　恐也臨不測之罪以幸爲利者義之所不敢出也
　臣聞古之君子交絶不出惡聲(𥙷曰正義曰不說/已長而談彼短)
　忠臣之去也不㓗其名(毁其君/而自㓗)臣雖不佞乎(補曰/一本)
(無乎字/盖衍)數奉教於君子矣恐侍御者之親左右之
　說而不察䟽逺之行也故敢以書報惟君之留意
　焉(傳有補曰大事記延平陳氏曰楽毅之下斉也/止侵畧寛賦歛除暴令脩舊政求逸民顯而禮)
(之祀桓公管仲於郊表賢者之閭封王蠋之墓凢/可以恱其民者無不爲之此孟子所以教齊者齊)
(王不能用之於兼而楽毅能用之於齊○吕子讀/書記曰樂毅伐齊云云曰若不遂乗之待彼悔前)
(之非改過恤下而撫其民則難慮也推此言則丗/之論毅者豈其然乎/朱子曰樂毅亦戰囯之士)
(何嘗是王者之師又曰毅𥘉合秦魏之師又因人/怨湣王之暴故一舉下齊七十餘城湣王死人心)
(之怒巳觧恐三國分功故急遣之以燕之力亦止/於此况田單忠義死節堅守二城自不可攻非不)
(𣣔取盖力不能尔毅在當時亦恣意虜掠正孟子/所謂毀其宗廟遷其重噐者尔○愚謂楽毅之伐)
(齊取寳噐燒宮室見於田齊燕世家毅傳國䇿皆/然徵以毅之自言盖不誣矣陳氏首以止侵掠爲)
(美似未察其實也斉以燕伐燕燕以斉伐斉孟子/所以教斉王者毅實違之是尚爲能用之乎雖有)
(寛賦除暴反政禮賢数端不足以揜其罪也故愚/著朱子說併記吕子他日之論以見其不滿於毅)
(如此而取陳氏者特一/時之見未爲定論也)
張丑爲質於燕(正曰丑見齊韓魏中山等䇿與楚威/王田嬰公仲張儀相渉恐非惠王之)
(世)燕王𣣔殺之走且出境境吏得丑丑曰燕王所
爲將殺我者人有言我有寳珠也王𣣔得之今我
　巳亡之矣而燕王不我信今子且致我我且言子
　之奪我珠而吞之燕王必當殺子刳子腹(刳判/也)及
(補曰姚/本作反)子之膓矣夫𣣔得之君不可說以利吾要
　且死子膓亦且寸絶境吏恐而赦之(補曰韓非子/記子胥語楚)
(邊候/同此)
　　　王喜(惠王曽孫元年赧/王五十三年丁未)
燕王喜使栗腹以百金爲趙孝成王壽酒三日反報
　曰趙民其壯者皆死於長平其孤未壯可伐也王
　乃召昌國君樂間(毅子補曰史毅奔趙後燕王復/以其子樂間爲昌國君索隠云)
(間纪/閑反)而問曰何如對曰趙四逹之國也其民皆習
　於兵不可與戰王曰吾以倍攻之可乎曰不可曰
　以三可乎曰不可王大怒左右皆以爲趙可伐遽
　起六十萬以攻趙令栗腹以四十萬攻鄗使慶秦
(補曰史作卿秦一/本標後語作慶奉)以二十萬攻代趙使廉頗以八
　萬遇栗腹於鄗使樂乗(毅之/族)以五萬遇慶秦於代
　燕人大敗樂間入趙(燕記元年有正曰史在/王喜四年餘說見下)燕王
　以書且謝焉曰寡人不佞不能奉順君意故君捐
　國而去則寡人之不肖明矣敢端其願(端猶專也/願欲復用)
(之)而君不肯聽故使使者陳愚意君試論之語曰
　仁不輕絶智不輕怨君之於先王也丗之所明知
　也寡人望有非則君掩盖之(有非而蔽覆之/王喜所望也)不虞
　君之明罪之也(虞猶/圖)望有過則君教誨之不虞君
　之明棄之也且寡人之罪國人莫不知天下莫不
　聞君微出明怨(言間雖無出之趙以明/有怨於我人亦知之)以棄寡人
　寡人必有罪矣雖然恐君之未盡厚也諺曰厚者
　不毀人以自益也仁者不危人以要名(𥙷曰此當/有也字姚)
(本作/以訛)故掩人之邪者厚人之行也救人之過者仁
　者之道也丗有掩寡人之邪救寡人之過非君孰
(元作/恐)恐(𥙷曰字有誤一/本心所姚同)望之今君厚受位於先王
　以成尊輕棄寡人以快心則掩邪救過難得於君
　矣且世有薄而故厚施(丗雖薄我我/反厚施之)行有失而故
　惠用(行與我不合反惠愛任用之/正曰有過失當弃反順用之)今使寡人任不
　肖之罪(任猶/負)而君有失厚之累於爲君擇之也(擇/其)
(所/處)無所取之國之有封疆(補曰一本此/有猶字姚同)家之有垣
　墻所以合好掩惡也(補曰惡/如字)室不能相和出語鄰
　家未爲通計也怨惡未見而明棄之未爲盡厚也
　寡人雖不肖乎未如殷紂之亂也君雖不得意乎
　未如商容箕子之累也然則不内盖寡人(盖一/作盡)而
　明怨於外恐其適足以傷於髙而薄於行也非然
　也苟可以明君之義成君之髙雖任惡名(所謂任/不肖之)
(罪)不難受也本欲以爲明寡人之薄而君不得厚
　揚寡人之辱而君不得榮此一舉而兩失也義者
　不虧人以自益况傷人以自損乎君無以寡人不
　肖累徃事之羙昔者柳下惠吏於魯三黜而不去
　或謂之曰可以去柳下惠曰苟與人之異惡徃而
　不黜乎猶且黜乎寜於故國爾(補曰此論語/所記便不及)柳下
　惠不以三黜自累故前業不忘不以去爲心故逺
　近無議今寡人之罪國人未知而議寡人者徧天
　下語曰論不脩心(凡有脩者先必有失而善論/者不然𥙷曰修字必有誤)議
　不累物仁不輕絶智不簡功(簡與附反/猶棄也)簡棄大功
　者輟也(輟止/也)輕絶厚利者怨也輟而棄之怨而累
　之宜在逺者(踈逺之/臣可尔)不望之乎君也今以寡人無
　罪君豈怨之乎願君捐怨追惟先王復以教寡人
　意君曰(意度/其然)余且慝心(待之以不/善之心)以成而過不顧
　先王以明而惡使寡人進不得脩功退不得改過
　君之所揣也(言間量/我此)唯君圖之此寡人之愚意也
　敬以書謁之樂間乗怨不用其計二人卒留趙不
　報(彪謂過而不改然後爲過燕王喜過在於愎諫/伐趙其於間未見其有可絶之處而能悔如此)
(禮不云乎其嗟也可去其謝也可食何間絶之深/也抑其書辭條逹明麗婉乎孰復天下之偉文也)
(正曰責其出奔以明怨薄巳而揚過悔文懲創之/意少未見其果可以釋憾而反囯也補曰新序以)
(此爲燕惠王遺樂毅書考之毅荅惠王書云今足/下使人數之以罪而史所載惠王讓毅無數罪之)
(語前章燕王使人讓毅且謝之曰云云當是此章/之首盖錯簡也且䇿以此爲樂間荅書而未云間)
(乗怨不用其計於乗何與史趙世家孝成王十五/年廉頗破殺栗腹虜卿秦楽間則是間爲將而𬒳)
(虜燕世家則云奔趙又趙孝成王十六年廉頗圍/燕以楽乗爲武襄君二十一年孝成王卒廉頗將)
(攻繁陽取之使楽乗代之頗攻乗乗走據䇿史所/記多舛故知此書非楽間事而新序之說爲是云)
秦并趙北向迎燕(并合也迎/以兵迎之)燕王聞之使人賀秦王
(始/皇)使者過趙趙王(悼/襄)繋之使者曰秦趙爲一而天
　下服矣燕(元作/兹)兹(補曰恐/燕字訛)之所以受命於趙者爲
秦也(言燕先時服趙/者以秦與趙合)今臣使秦而趙繫之是秦趙
有隙秦趙有隙(補曰一本並/作郄姚同)天下必不服而燕不
受命矣且臣之使秦無妨於趙之伐燕也趙王以
爲然而遣之使者見秦王曰燕王竊聞秦并趙燕
　王使使者賀千金秦王曰夫燕無道吾使趙有之
　子何賀使者曰臣聞全趙之時南隣爲秦北下曲
　陽爲燕(下曲陽/属鉅鹿)趙廣三百里而與秦相距五十餘
　年矣所以不能反勝秦者(反猶報也言数為秦/敗不能報而勝之)國
　小而地無所取今王使趙北并燕(此并謂/兼有之)燕趙同
　力必不復受命(補)於秦矣臣竊爲王患之秦王以
爲然起兵而救燕(趙悼㐮九年攻燕取狸陽城兵/未罷秦攻鄴㧞之此十九年)
燕太子丹質於秦亡歸見秦且㓕六國兵已臨易水
　恐其禍至太子丹患之謂其太傅鞠武曰(𥙷曰一/本鞠作)
(鞠下同索隱云/音麴又如字)燕秦不兩立願太傅幸而圖之武
　對曰秦地遍天下威脅韓魏趙氏則易水以北未
　有所定也奈何以見陵之怨(傳言丹質秦/秦遇之不善)欲批其
　逆鱗哉(批白結切撃也說難龍可擾而騎也然喉/下有逆鱗徑尺人有嬰之則必殺人人王)
(亦有補曰一本批作/非姚云曽錢作此字)太子曰然則何由太傅曰請
　入圖之(請太子入息/已乃圖之)居之有間樊將軍亡秦之燕
　太子客之(補曰姚/本容之)太傅鞠武諌曰不可夫秦王(始/皇)
　之暴而積怨於燕(怨其/亡歸)足爲寒心(補曰凡人寒甚/則心戰恐懼亦)
(戰)又况聞樊將軍之在乎是謂(元作/以)以(補曰史作/謂然以義)
(亦/通)委肉當餓虎之蹊(蹊徑/也)禍必不振矣(振救/也)雖有
　管晏不能爲之謀也願太子急遣樊將軍入匈奴
　以㓕口請西約三晉南連齊楚北講於單于然後
　乃可圖也太子丹曰太傅之計曠日彌乆心惽然
　恐不能須臾(言巳憂思昏瞀且/死須臾不可侍)且非獨於此也夫
　樊將軍困窮於天下歸身於丹丹終不迫於強秦
　而棄所哀憐之交置之匈奴是丹命固卒之時也
(知禍且至而猶爲/之自疑命止於此)願太傅更慮之鞠武曰燕有田
　光先生者其智深而慮沉(沉猶深補曰一本其/智深其勇沉史姚同)可
　與之謀也太子曰願因太傳交於田先生可乎鞠
　武曰敬諾出見田光道太子(衍曰/字)曰願圖國事於
　先生田光曰敬奉教乃造焉太子跪而逢迎却行
　爲道(不敢/背之)跪而拂席田先生坐定左右無人太子
　避席而請曰燕秦不兩立願先生留意也田光曰
　臣聞騏驥盛壯之時一日而馳千里至其衰也駑
　馬先之今太子聞光壮盛之時不知吾精已消亡
　矣雖然光不敢以乏國事也(不令太子/所圖有闕)所善荆軻
　可使也太子曰願因先生得(衍願/字)願交荆軻可乎
　田光曰敬諾則起趨出(𥙷曰一本即趨/出姚本即起)太子送之
　至門戒曰丹所報先生所言者國大事也願先生
　勿泄也田光俛而笑曰諾(補曰正義曰俛音俯按/俛即俯字漢書眺錯傳)
(俛仰韓信俛出東方/朔俛啄顔註即俯)僂行見荆軻(僂致敬貌礼/一命而僂)曰
　光與子相善燕國莫不知今太子聞光壯盛之時
　不知吾形巳不逮也幸而教之曰燕秦不兩立願
　先生留意也光竊不自外(言不自/踈於軻)言足下於太子
　願足下過太子於宫荆軻曰謹奉教田光曰光聞
　長者爲行(𥙷曰一本/長者之行)不使人疑之今太子約光曰
　所言者國大事也願先生勿泄也是太子疑光也
　夫爲行而使人疑之非節俠士也(荀恱曰立氣勢/作威福結私交)
(以立强於世/者謂之俠)欲自殺以激荆軻(言其死非爲泄欲/厲勉軻使死之耳)
　曰願足下急過太子言光巳死明不言也遂自剄
　而死軻見太子言田光已死致光之言(𥙷曰一本/此四字作)
(明不言也姚/同史同今本)太子再拜而跪膝下行(以膝行不立/行故言下)
　流涕有頃而後言曰丹所請田先生不言者欲以
　成大事之謀今田先生以死明不泄言豈丹之心
　哉荆軻坐定太子避席頓首曰田先生不知丹不
　肖使得至前願有所道此天之所以哀燕而不棄
　其孤也(𥙷曰索隱云無父曰孤時燕王尚在或記/者失辭戓諸侯嫡子亦僣稱孤也又劉向)
(曰燕王真/之太子)今秦有貪利之心而欲不可足也非盡
　天下之地臣海内之王者(補曰荀子註引䇿/作牢天下之田)其意
　不饜今秦已虜韓王(秦十七年/虜王安)盡納其地又舉兵
　南伐楚北臨趙王翦數十萬之衆距漳鄴而李信
　出太原雲中趙不(𥙷曰一本/此有能字)支秦必入臣入臣則
　禍至燕燕小弱數困於兵今計舉國不足以當秦
　諸侯服秦莫敢合從丹之私計愚以爲誠得天下
　之勇士使於秦闚以重利(闚言示之以利/使之見而欲也)秦王貪
　其贄必得所願矣誠得刼秦王使悉反諸侯之侵
　地若曹沫之與齊桓公則大善矣則不可因而刺
　殺之彼大將擅兵於外而内有大亂則君臣相疑
　以其間諸侯得合從其償(補曰一本此有/破字姚同)秦必矣
　此丹之上願不知所以委命(委棄性命猶/言不知死所)唯荆卿
　留意焉乆之荆軻曰此國之大事也臣駑下恐不
　足任使太子前頓首固請無讓然後許諾於是尊
　荆軻爲上卿舎上舎太子日造門下供太牢具異
　物間進車騎羙女恣荆軻所欲以順適其意乆之
　荆卿未有行意秦將王翦破趙虜趙王遷(十九/年)盡
　收其地進兵北略地至燕南界(略經/略之)太子丹恐懼
　乃請荆卿曰秦兵旦暮渡易水則雖欲長侍足下
　豈可得哉荆卿曰㣲太子言臣願得謁之今行而
　無信則秦未可親也夫(衍今/字)今樊將軍秦王購之
　金千斤邑萬家誠得樊將軍首與燕督亢之地圖
(後志涿郡方城縣有督亭註引此𥙷曰正義云督/亢坡在幽州范陽縣東南今固安縣南有督亢陌)
(幽州南界劉向别録云督亢/膏腴之地盖欲獻之故畫圗)獻秦王秦王必說見
　臣臣乃得有以報太子太子曰樊將軍以窮困來
　歸丹丹不忍以己之私而傷長者之意願足下更
　慮之荆軻知太子不忍乃遂私見樊於期(將軍/名)曰
　秦之遇將軍可謂深矣父母宗族皆爲戮没今聞
　購將軍之首金千斤邑萬家將奈何樊將軍仰天
　太息流涕曰吾毎念常痛於骨髓顧計不知所出
　耳軻曰今有一言可以解燕國之患而報將軍之
　仇者何如樊於期乃前曰奈何(補曰一本爲/之奈何姚同)軻曰
　願得將軍之首以獻秦王秦王必喜而善見臣臣
　左手把其袖右手揕其􁔿(揕刺也知鴆反𥙷曰揕/一作抗故他本連有二)
(字下文同索隱/云抗拒也義非)然則將軍之仇報而燕國見陵之
　耻除矣將軍豈有意乎樊於期偏袒扼腕而進曰
　此臣之日夜切齒腐心(腐者痛之極𥙷曰勇者奮/厲必以左手扼右腕也切)
(齒前見一/本拊心)乃今得聞教遂自刎(刎㫁/也)太子聞之馳
　徃伏屍而哭極哀旣已無可奈何乃遂盛樊於期
　之首函封之於是太子預求天下之利匕首得趙
　人徐夫人匕首(𥙷曰索隱云徐姓/夫人名男子也)取之百金使工
　以藥淬之(淬當從火堅刀刃也若淬則㓕火器爾/正曰淬焠通取内反說文徐云淬劍燒)
(而入水也此謂以毒藥染鍔而淬之也後/語註云以藥水鋻匕首為淬鋻古電反)以試人
　血濡縷(沾濡衣/之一縷)人無不立死者乃爲裝(衍具/也)道荆
　軻燕國有勇士秦武陽年十三殺人人不敢牾(元/作)
(悟)悟(正曰悟忤通姚/作忤說見魏䇿)視(牾逆/也)乃令秦武陽爲副荆
　軻有所待欲與俱其人居逺未來而爲留待頃之
　未發太子遲之疑其改悔乃復請之曰日已盡矣
　荆卿豈無意哉丹請先遣秦武陽荆軻怒叱太子
　曰今日徃而不反者竪子也今提一匕首入不測
　之強秦僕所以留者待吾客與俱今太子遲之請
　辭决矣遂發太子賔客知其事者皆白衣冠以送
　之至易水上旣祖(祖行祭𥙷曰詩毛傳祖而舎軷/飲酒於其側曰餞䟽軷謂祭道)
(路之神封土爲山象伏牲其上旣/祭處者餞之飲畢乗車轢之而去)取道髙漸離擊
　筑荆軻和而歌爲變徴之聲(地形訓云变徴爲商/盖悲音𥙷曰應劭云)
(筑似琴而大頭安絃以竹撃之故名按劉子云荊/軻如秦宋意擊筑文選髙漸離擊筑荆軻歌宋如)
(意和/之)士皆垂淚涕泣又前而爲歌曰風蕭蕭兮易
　水寒壯士一去兮不復還復爲羽聲(其音/怒)忼慷(壯/士)
(不得志也𥙷曰一本慷慨羽聲/朱子楚辭後語作羽聲慷慨)士皆瞋目髪盡上
　衝冠於是荆軻遂就車而去終已不顧旣至秦持
　千金之資幣物厚遺秦王寵臣中庻子䝉嘉(𥙷曰/中庻)
(子說見前新序鄒陽書作蒙恬/盖誤後語蒙類註云䝉恬弟也)嘉爲先言於秦王
　曰燕王誠振怖大王之威(振震同/下同)不敢興兵以逆
　軍吏(𥙷曰一本/以拒大王)願舉國爲内臣比諸侯之列給貢
　職如郡縣而得奉守先王之宗廟恐懼不敢自陳
　謹斬樊於期頭及獻燕督亢之地圗凾封燕王拜
　送于庭使使以聞大王唯大王命之秦王聞之大
　喜乃朝服設九賔(禮大小行人以九儀掌賔客之/禮正曰大事記相女奉璧入秦)
(秦王斉五日後乃設九賔禮於庭註引正義韋昭/云九賔則周禮九儀也劉伯莊云九賔者周王之)
(備禮天子臨軒九服同會秦趙安得九賔但亦陳/設車輅文物爾不得以周禮九賔義爲釋愚按漢)
(書大行設九賔/恐即秦儀也)見燕使者咸陽宫(𥙷曰門中記云/孝公都咸陽今)
(渭城是山南水北曰陽其地在渭水之北九嵕/諸山/南故曰咸陽自始皇至胡亥皆都此)荆
　軻奉樊於期之頭函而秦武陽奉地圖匣以次進
　至陛(升高/陛也)秦武陽色變振恐群臣恠之荆軻顧笑
　武陽(顧武陽/而笑)前爲謝曰北蠻夷之鄙人未甞見天
　子故振慴(慴懼/也)願大王少假借之使得畢使於前
　秦王謂軻起取武陽所持圖軻旣取圖奉之秦王
　發圖圖窮而匕首見因左手把秦王之䄂而右手
　持匕首揕之未至身秦王驚自引而起䄂絶拔劒
　劒長撡其室(撡把持也與操同晉人多然扣室剱/鞘𥙷曰索隱云古者帯劒上長抜之)
(不出室欲王推之於背令/前短易拔故云王負劒)時惶急(惶恐也堅/在室牢也)劒堅
　故不可立抜荆軻逐秦王秦王環柱而走群臣驚
　愕(愕相遇/驚也)卒起不意(卒猝同/下同)盡失其度而秦法群
　臣侍殿上者不得持尺寸之兵諸郎中執兵皆陳
　於殿下非有詔不得上方急時不及召下兵以故
　荆軻逐秦王而卒惶急無以擊軻而乃以手共搏
　之(搏擊/也)是時侍醫夏無且以其所奉藥囊提荆軻
(提趙也𥙷曰且即于反提姪帝/反史提文帝提吴太子語同此)秦王方環柱走卒
　惶急不知所為左右乃曰王負劒王負劒遂㧞以
　擊荆軻㫁其左股荆軻廢乃引其匕首以提(衍擿/字本)
(註字/也)擿(𥙷曰姚本無擿字史無提字二字即上揕/抗並存之類索隱云擿與擲古字同持益)
(反亦/提義)秦王不中中柱秦王復擊軻軻𬒳八創軻自
　知事不就倚柱而笑箕踞以罵(踞坐展两足如箕/𥙷曰既㫁左股何)
(云展/两足)曰事所以不成者乃欲以生刼之必得約契
(復地/之契)以報太子也左右既前斬荆軻秦王目眩良
　乆已而論功賞群臣及當坐者(罪所/當坐)各有差而賜
　夏無且黄金二百鎰曰無且愛我乃以藥囊提荆
　軻也於是秦大怒燕益發兵詣趙詔王翦軍以伐
　燕十月而㧞燕蘇城(並此二/十九年)燕王喜太子丹等皆
　率其精兵東保於遼東秦將李信追擊燕王王急
　用代王嘉計殺太子丹欲獻之秦秦復進兵攻之
　五歲而卒㓕燕國(秦二十七年/此三十三年)而虜燕王喜秦兼
　天下其後荆軻客髙漸離以擊筑見秦皇帝而以
　筑擊秦皇帝為燕報仇不中而死(刺客傳有彪謂/太子丹不忍一)
(朝之憤輕亡其囯其謀悖矣夫以二夫行刼刺於/大囯出於倉卒不意或幸以中而欲從容質責使)
(悉反侵地取契以歸此豈持匕首之所可持鞠武/𥘉謀似矣太子不用不能力争妾婦之明也數士)
(之死燕囯之亡皆武實為之荊軻之事甚似曹劌/其所不可者劌發憤於一朝而軻畜謀於積嵗且)
(白衣祖送者係路其不漏露而先敗抑已幸矣軻/不足道也厥後留侯亦䄂推竊發此其人豈愚哉)
(盖積志仇秦不知所不可使其不逢漢帝則亦死/以為期不能一日而忘秦也豫子高漸離張留侯)
(三人者皆孝子忠臣至一之行也唯軻於此則無/處焉𥙷曰胡氏謂秦皇狙詐之智虎狼之威千騎)
(萬乗之衆揮椎奮擊旣無覺者大索天下又不能/得良非獨免併免力士其智畧之妙固巳視吕政)
(如罝中兎何敗獲之憂鮑以三人並論愚謂三人/報仇之志則同以智畧言之則異胡說當矣〇朱)
(子曰軻匹夫之勇其事無足言然於此可以見秦/政之無道燕丹之淺謀而天下之勢已至於此雖)
(聖賢復生亦未知/其何以安之也)
　　　　　凡三十一章
戰國䇿燕卷第九
戰國䇿宋衛中山卷第十
　　　　　　　　縉　雲　彪　校註
　　　　　　　　東陽　呉　師道　重校
　　宋(沛梁楚山陽濟隂東平及東郡之湏昌壽/張𥙷曰漢志壽張下有今之睢陽四字)
　　　景公(嗣元公元年恭王四年乙酉𥙷曰史年/表景公名頭曼漢書古今人表作兠欒)
(汲冡師春作􁎋頭曼兠欒音讀固相混若􁎋/則豈先二名而後一之者邪黄伯思考辨祕)
(閣古噐有宋公􁎋餗鼎與汲冡合/因知異書有不可廢者謾記于此)
公輸般(魯之巧人𥙷曰髙注公輸般魯班之/號也它書或作班古字通漢書班師)爲楚設
　機(天地䟽機関也雲梯之属𥙷曰髙注云機械雲/梯之属也索隠云械者飛梯撞車飛石車弩之)
(具)將以攻宋墨子(宋人/名翟)聞之百舍重繭(百里一舍/𥙷曰此據)
(髙注下有重繭累胝也一句又莊子百舍注百日/止宿也按繭即趼字吉典反増韻謂足胝起如繭)
(胝音/支)徃見公輸般謂之曰吾自宋聞子(聞其/善)吾欲
　藉子殺王(正曰一本三殺王並作殺􁜷云人􁜷並/而鄰反集韻云唐武后字作􁜷如臣字)
(作􁒚􁜷/即人也)公輸般曰吾義固不殺王墨子曰聞公爲
　雲梯(梯之髙/上如雲)將以攻宋宋何罪之有義不殺王而
　攻國是不殺少而殺衆敢問攻宋何義也公輸般
　服焉請見之王(見翟/於王)黒子見楚王(非昭即恵/正曰當缺)曰今
　有人於此舍其文軒(車有雕飾者正曰/文錯之車髙注)鄰有敝輿
　而欲竊之舍其錦繡鄰有䄈褐(竪使之衣𥙷曰一/本短褐姚本注短)
(一作䄈韓文考異云䄈褐一作短方云貨殖傳用/䄈字董彦逺洪慶善皆辨古無短褐字按䄈褐字)
(賈誼貢禹貨殖傳班彪劉平張衡傳凡六見班彪/論漢書作䄈文選則用丁管切是唐儒兩用之故)
(少陵以長纓短褐爲對而史記孟嘗傳國䇿墨子/語皆傳寫之訛今按國䇿短一作裋史士不得短)
(少陵以長纓短褐爲對而史記孟嘗傳國䇿墨子/語皆傳寫之訛今按國䇿短一作䄈史安不得短)
(褐司馬貞亦音竪班彪王命論短字韋昭云當作/䄈𥜗也又淮南子巫馬期絻衣短褐而髙誘無說)
(未必皆傳寫之訛柳子厚亦甞用之安/知韓公之必不然乎兩存以俟知者)而𣣔竊之
　舎其梁肉鄰有糟糠而𣣔竊之此爲何若人也王
　曰必爲有竊疾矣(疾猶/癖)黑子曰荆之地方五千里
　宋方五百里此猶文軒之與敝輿也荆有雲夢犀
　兕麋鹿盈之江漢魚鼈黿鼉爲天下饒宋所謂無
　雉兎鮒魚者也(鮒魚之小者正曰爾/雅翼鮒鰿也今作鯽)此猶粱肉之
　與糟糠也荆有長松文􁅋楩楠豫章(大小凢五正/曰髙注皆大)
(本也𥙷曰楩楠豫章書注楩梓一/本補作柟章作樟姚同楠即柟)宋無長木此猶
　錦繡之與短楬也臣(元作/悪)悪(𥙷曰疑/字誤)以王吏之攻
宋爲與此同類也王曰善㦲請無攻宋(彪謂翟之/說羙矣然)
(此時諸侯固有竊疾強吞弱大并小直患其力不/給尔豈爲若說止攻哉意者墨守之嚴輸般服病)
(焉假此說以縮兵則有之彼楚國非止足而無有/竊疾者也𥙷曰墨子云公輸般爲雲梯之械成将)
(以攻宋墨子聞之至于郢見公輸般之攻械盡墨/子之守固有餘般詘而言曰吾知所以距子矣吾)
(不言墨子亦曰吾知子之所以距我者吾不言楚/王問其故墨子曰公輸子之意不過𣣔殺臣殺臣)
(宋莫能守雖然臣之弟子禽滑釐等三百人巳持/臣守圍之器在宋城上而待楚㓂矣雖殺臣不能)
(絶也楚王曰善㦲吾請無攻宋城矣○史云墨翟/宋之大夫或云並孔子時或云在其後索隱云按)
(别録墨翟書有文子文子子夏弟子問於墨子如/此則墨子作七十子後愚按孔子以敬王四十一)
(年卒景公以元王七年卒相去十一年檀弓季康/子母死般請以機封則般亦與孔子相及大事記)
(云楊墨之說肆行於天下必在春秋後/盖異端之說非王教盡廢不能興也)
梁王(襄正/曰惠)伐邯鄲而徴師於宋宋君使使者請於趙
　王(武靈正/曰成侯)曰夫梁兵勁而權重今徴師於敝邑敝
　邑不從則恐危社稷若扶梁伐趙(扶謂/助之)以害趙國
　則寡人不忍也願王之有以命敝邑趙王曰然夫
　宋之不如梁也(𥙷曰一本不足如/梁髙註如當也)寡人知之矣弱
　趙以強梁宋必不利也(𥙷曰髙註梁必兼/宋故宋不利之矣)則吾何
　以告子而可乎(雖知宋不助梁然/無辭使宋不聽梁)使者曰臣請受
　邊城(請得攻一城以應梁𥙷曰姚本註/臣字曽本自此至卷尾皆作恵)徐其攻而
　留其日以待下吏之有城而已(攻之不力使/趙無失城)趙王
　曰善宋人因遂舉兵入趙境而圍一城焉梁王甚
　說曰宋人助我攻矣趙王亦曰(𥙷曰一本趙王/亦說曰姚同)宋
　人止於此矣故兵退難觧徳施於梁而無怨於趙
　故名有所加而實有所歸(君偃宜無此善以在犀/首伐黄下蘇秦論攻宋)
(前故次之此正曰大事記周顯王十五年梁惠十/七年宋公剔成十六年宋伐趙圍一城觧題曰梁)
(惠王伐邯鄲引䇿云云又按史丗家景公六十四/年卒左傳景公在位四十八年卒大事記定従左)
(氏景公卒當元王七年/鮑以此次之景公繆甚)
謂大尹(宋卿正曰左傳哀二十六年宋景公無子取/得与啓畜諸公宫於是云云六卿三族降聽)
(政因大尹以逹杜註近官有寵者鮑因大/尹字遂傳㑹爲景公时盖無稽之言也)曰君日
長矣(君宋/君)自知政(言親/囯事)則公無事公不如令楚賀
　君之孝則君不奪太后之事矣(后時/与政)則公常用宋
矣(見用於宋尹盖太后/之人正曰皆無考)
宋與楚爲兄弟齊攻宋楚王(威)言救宋宋因賣椘重
　以求講於齊(賣謂衒/鬻之)齊不聽蘇秦爲宋謂齊相曰
　不如與之(聽其/講)以明宋之賣(元作/資)資(𥙷曰一本/作賣姚/同)楚重
　於齊也楚怒(怒其背巳/而與齊講)必絶於宋而事齊齊楚合
則政宋易矣(蘇秦與剔成齊宣同時知非/閔時/正曰此必非景公時)
　　　剔成(嗣辟公元年烈王七年壬子立正曰桓/公大事記引蘇氏云按索隱汲冢紀年)
(作桓公辟兵荘予曰桓公出前驅呼辟䝉人/以為狂而史記作辟公辟兵名辟謚辟事必)
(不爾史/記盖誤)
齊攻宋宋使臧子索救於荆荆王(威)大說許救甚勸
(正曰勸/力也)臧子憂而反其御曰索救而得有憂色何
也臧子曰宋小而齊大夫救於小宋而惡於大齊
此王之所憂也而荆王說甚必以堅我我堅而齊
敝荆之利也臧子乃歸齊王(宣)果㧞宋五城而荆
王不至(此四章有蘇秦語得為君偃而君偃弑立/怒鄰冝不能曲折如此故係之剔成然則)
(孟子所稱審亦皆剔成也正曰此章時不可考缺/之可也鮑妄為傳㑹至謂孟子所稱皆剔成孟子)
(謂戴不勝子之王薛居/州居王所王非偃而誰)
　　君偃(辟公子剔成君弟弒立元年/顯王四十一年癸巳正曰按丗家剔成)
(四十一年弟偃攻襲剔成剔成敗奔齊自立/為宋君故大亊記書宋公剔成為弟偃所攻)
(出奔齊/偃自立)
宋(衍康字/下同)康王之時(按史君偃在年表丗家傳並不/書謚正曰索隱云戰國䇿吕氏)
(春秋皆以/偃謚康王)有雀生􁑶(集韻音欺今江東呼鷦鶹爲/鵋䳢正曰此與爾稚鵅鵋䳢)
(註同文鵅音格鵋音忌䳢音欺按史記好射鶀鴈/鶀小鴈也音期愚按䇿文云小而生巨以雀生鴈)
(言可也云見祥而不祥鵂鶹非祥也黄公紹韻㑹/鶀䳢並為一字音期者非新序作鷧所載比䇿文)
(為詳今通/鑑作􁑶)於城之陬(陬隅/也)使吏占之曰小而生巨
　必霸天下(盖言遜也𥙷曰髙註太史能辨吉㐫之/妖祥康王無道不敢正對故云危行言)
(遜太史/有焉)康王大喜於是滅滕(隱七年註在沛國公/丘縣𥙷曰大事記云)
(杜氏丗族譜滕爲齊㓕觀孟子所載/滕定公文公則杜說誤䇿所記是也)伐薛取淮北
　之地乃愈自信欲霸之速成故射天笞地斬社稷
　而焚㓕之曰威服天下鬼神罵國老諌臣(元作/曰)曰
(𥙷曰疑/字誤)爲無顔之冠(冠不覆額𥙷曰史王偃盛血/以韋囊縣而射之命曰射天)
(滛於酒婦人羣臣諌者/輙射之諸侯皆曰桀宋)以示勇剖傴之背鍥朝渉
　之脛(鍥刻脛/胻也)而國人大駭齊聞而伐之民散城不
　守王乃逃倪侯之館(侯其臣也/正曰無稽)遂得而死(𥙷曰丗/家云殺)
(王偃年表云死於温温/魏地新序得下有病字)見祥而不爲祥反爲禍(𥙷/曰)
(元髙註云禍謂齊湣王與楚魏共伐宋殺康王而/㓕囯三分其地○家語昔者殷王帝辛之丗有雀)
(生大鳥於城隅占之曰凡以小生大則囯家必正/而名益昌於是帝辛介雀之徳不修囯政亢暴無)
(極朝臣莫救外㓂乃至殷囯以亡又說苑孔子曰/昔者殷王帝辛云云一段亦同愚按宋殷後也疑)
(即此一事而/記者不同)
　　　　　凡六章
　　衛(東郡及魏郡黎陽河北之野王/朝歌後文公徙楚丘黎陽是也)
　　　靈公(襄公子元年/景王三十年丁卯正曰說見趙䇿)
衛靈公近癰疽(孟子有其人盖醫之/幸者𥙷曰癰疽瘍醫)彌子瑕(𥙷曰靈/公幸臣)
(其妻與子路之妻/兄弟亦見孟子)二人者專君之勢以蔽左右復
塗偵(衛人𥙷曰韓非子亦有此文而稍異云侏儒/善假夢以見主道恐此復塗偵字或侏儒之)
(訛然彼以癰疽/爲雍鉏則誤也)謂君曰昔曰臣夣見君君曰子何
夣曰夣見竈君君忿然作色曰吾聞夣見人君者
夣見日今子曰夣見竈君而言君也有說則可無
說則死對曰日并燭天下者也一物不能蔽也若
竈則不然前之人煬(煬炙燥也𥙷曰煬餘亮反莊/子煬者避竈釋文炊也盖炊)
(而向/竈者)則後之人無從見也今臣疑人之有煬於君
者也是以夣見竈君君曰善於是因廢癰疽彌子
瑕而立司空㣘(元在趙䇿正曰冝/從舊說見趙策)
　　悼公(出公弟元年定王十四年癸酉正曰杜/註悼公蒯聵庻弟公子黚史作黔二字)
(並其淹反大事記周貞定王元年衛悼公元/年觧題引古史云左傳出公復入八年悼公)
(立事甚詳史記出公復入二十一年/卒黚攻出公子自立悼公五年卒)
犀首(魏官也非公孫衍正曰據左傳南文子相衛悼/公悼公與智伯並時則犀首非公孫衍矣司馬)
(彪謂犀首爲魏官以此䇿考之悼公元年當貞定/王元年至威烈王二十三年三晉始爲諸侯時六)
(十餘年是時已有犀首非魏官矣意甞其爲姓名/或號說見秦䇿然則此犀首者亦三晉之臣歟)
　伐黄(𥙷曰舊註黄囯名按䇿/言黄不一處此未詳)過衛使人謂衛君(此/䇿)
(以南文子與智伯同時知爲悼公𥙷曰左傳出公/之入也奪南氏邑杜註子南之子公孫彌牟彌牟)
(與禇師北等逐公越臯如等將納公文子致衆而/問曰彌牟亡有益云云遂立悼公南氏相之事在)
(哀公二十五/年二十六年)曰敝邑之師過大國之郊曽無一介
　之使以存之乎敢請其罪今黄城將下矣已將移
　兵造大國之城下(已言已/下黄)衛君懼束組三百緄(組/斜)
(文紛綬之屬十首爲一緄𥙷曰組屢見前緄古本/反說文帶也詩組縢傳繩也皆與此不恊鮑因髙)
(註)黄金三百鎰以隨使者南文子(衛大/夫)止之曰是
　勝黄城必不敢來不勝亦不敢來是勝黄城則功
　大名羙内臨其倫(臨言以功處其/上倫其軰類)夫在中者(囯中/之臣)
惡臨議其事(議謂譛/短之)䝉大名(家冐處/之也)挾成功坐御
以待中之議(坐具御言/不营為)犀首雖愚必不爲也是不
勝黄城破心而走歸(破心懼/罪也)恐不免於罪矣彼安
敢攻衛以重其不勝之罪哉果勝黄城帥師而歸
遂不敢過衛
智伯欲伐衛遺衛君野馬(騊駼/也)四百璧一(正曰一本/白壁姚同)
衛君大說群臣皆賀南文子有憂色衛君曰大國
大懽而子有憂色何文子曰無功之賞無力之禮
不可不察也野馬四百璧一此小國之禮(𥙷曰一/本有也)
(字姚/同)而大國致之君其圖之衛君以其言告邊境
智伯果起兵而襲衛至境而反曰衛有賢人先知
　吾謀也(𥙷曰說苑吴赤市使智氏及/趙簡子以乗璧遺衛事相類)
智伯欲襲衛乃佯亡其太子使奔衛南文子曰太子
顔爲君子也(顔太子名/君謂智伯)甚愛而有寵非有大罪而
亡必有故使人迎之於境曰車過五乗慎勿納也
　智伯聞之乃止(彪謂南文子衛之賢智人也慮無/遺筭𥙷曰大事記貞定王十二年)
(晉荀瑶襲衛觧題曰失其年囯語序藍臺之宴云/還自衛姑載于此未必果此年也戦囯䇿云云並)
(載此/二年)
　　　嗣君(平侯子元年/顯王四十五年丁酉)
秦攻衛之蒲(秦昭四年取蒲坂此二十三年正曰年/表丗家㧞魏蒲坂蒲坂在河東非衛地)
(丗家衛嗣召時獨有濮陽按史秦昭王元年樗里/子伐蒲索隱云樗里疾圍蒲不克而秦惠王薨事)
(与此合正義云蒲故城在滑/州匡城縣此即子路作宰地)胡衍謂樗里疾曰公
　之伐蒲以爲秦乎以爲魏乎爲魏則善爲秦則不
　頼矣(頼猶/利)衛所以爲衛者以有蒲也今蒲入於魏
(衛恐秦取蒲/必自入之魏)衛必折於魏(徃求援也𥙷曰一本蒲/入於秦司馬貞引䇿云)
(今蒲入於秦衛必折而入於/魏樗里疾傳有亦作入於秦)魏亡西河之外(秦惠/六年)
(正曰秦惠八年魏納河西地後二年/魏入上郡於秦而河西濵洛之地盡)而弗能(𥙷曰/一本)
(有復字/姚同)取者弱也今并衛於魏魏必強魏強之日
　西河之外必危且秦王(昭)亦將觀公之事害秦以
　善(元作/害)害(𥙷曰一本/作善姚同)魏秦王必怨公樗里疾曰柰何
　胡衍曰公釋蒲勿攻臣請爲公入戒蒲守(戒告之/以釋攻)
　以德衛君樗里疾曰善胡衍因入蒲謂其守曰樗
　里子知蒲之病也其言曰吾必取蒲今臣能使釋
蒲勿攻蒲守再拜因効金三百鎰(元並/作溢)溢(𥙷曰/鎰通)焉
曰秦兵誠去請厚子於衛君胡衍取金於蒲以自
重於衛樗里子亦得三百金而歸又以德衛君也
(𥙷曰史樗/里子傳有)
衛使客事魏三年不得見衛客患之乃見梧下先生
(盖以所居為号𥙷曰髙註家有大梧樹/因以為号若栁下惠爇文類聚作梧丘)許之以百
金梧下先生曰諾乃見魏王(哀正曰/無考)曰臣聞秦岀
(元作/入)入(正曰一本作人/兵下有出字)兵未知其所之秦魏交而
　不脩之日乆矣願王專(元作/博)博(𥙷曰字/當作専)事秦無有
他計魏王曰諾客趨出(客謂/梧下)至郎門而反(𥙷曰姚/註續作)
(郭門按韓非子使郎中日聞道於/郎門之内愚恐郎即廊見秦䇿)曰(佯若不為衛/客偶思念得)
(之)臣恐王事秦之晚王曰何也先生曰夫人於事
　巳者過急(过猶/多)於事人者過緩今王緩於事已者
　安能急於事人奚以知之(王/問)衛客曰(梧下/稱之)事王三
年不得見臣以是知王緩也魏王趨見衛客(彪謂/此一)
(時氣俗無不没於利者以先生稱於丗其人不薄/矣而以百金諾人為之行狡獪之計况小子乎彼)
(哉彼哉正曰此䇿時不/可考何得附之嗣君)
衛嗣君時胥靡(有罪人盖賢者也正曰此本髙註竊/以為不然有罪而逃何以知其賢此)
(慕傅說之亊而誤說者也衛君以金贖之者耻其/失政廃刑尔觀其言可見𥙷曰靡忙皮反晉灼曰)
(胥相也靡隨也顔曰連繫相隨而服役/之猶今之囚徒莊子註以鐵鎖相連繫)逃之魏衛
贖之百金不與乃請以左氏(衛地缺請/亦贖也)群臣諌曰
　以百金之地贖一胥靡無乃不可乎君曰治無小
　亂無大(大小/謂囯)教化喻於民三百之城足以為治(𥙷/曰)
(三百或/言家)民無廉耻雖有十左氏將何以用之(彪謂/衛君)
(之言及此足以興起而不得覇豈輔之者無其人/乎以羣臣之所諫知不及其君逺矣然享囯四十)
(餘年不受外兵則三百為治之言允蹈之者欤正/曰罪人而逃可謂無政矣割地以求胥靡可謂無)
(謀矣其言雖善亊則戾/矣𥙷曰韓非子有畧同)
衛嗣君病冨術謂殷順且曰(皆衛人正曰古人以且/名者皆子余反如夏無)
(且唐且龍且/之類是也)子聽吾言也以說君勿益損也(使之/一如)
(其/教)君必善子人生之所行與死之心異始君之所
　行於丗者食髙麗也(凡有養於口體皆得言/食𥙷曰食髙麗疑人名)所用
　者緤錯挐薄也(二臣/名)群臣盡以為君輕國而好髙
　麗必無與君言國事者子謂君(𥙷曰子謂君以不/今教之以說君也)
(上言死則心異故/言此可以動之)君之所行天下者甚繆緤錯主
　㫁於國而挐薄輔之自今以徃者公孫氏(衛囯姓/也故商)
(君衛之庻孽公子也姓公孫氏正曰髙/註公孫氏謂嗣君也商君說見秦䇿)不血食矣
　君曰善與之相印曰我死子制之嗣君死殷順且
　以君令相公子(𥙷)期(嗣君/子)緤錯挐薄之族皆逐之
　也(彪謂嗣君賢君也冨術稱之貶矣盖諌者之言/多務為深切詭激之辭使嗣君不賢安能受其)
(言而委之以二臣乎正曰鮑誤釋胥靡之事遂以/衛君為賢其實非也然能從順且之諌使制二子)
(猶愈於迷復者也𥙷曰/緤先結反挐女居反)
衛人迎新婦婦上車問驂馬誰馬也御曰借之新婦
　謂僕曰拊驂無笞服(皆言爱也拊尤爱之正曰髙/註拊撃也两傍曰骖轅中曰)
(服擊其驂則两服馬不劳笞也/鮑以為借馬故曰爱之非是)車至門扶(人扶/婦下)教
　送母(母送婦者将/还故戒之)曰㓕竈将失火入室見臼曰徙
　之牖下妨徃來者主人笑之此三言者皆至言也
　然而不免爲笑者蚤晚之時失也(𥘉為婦而云然/失之蚤也正曰)
(此䇿时不可考𥙷曰吕氏春秋白圭新与惠子相/見惠子說之以疆惠子出白圭告人曰云云与此)
(相/類)
　　　　　凡九章
　　中山(漢為囯有盧奴北平北新城唐深澤若陘/安囯曲逆望都新市𥙷曰索隱云中山故)
(鮮虞囯姬姓也路史杜佑云常山靈壽中山囯/有故城城中有山故號中山漢中山王靖始移)
(居盧奴大事記威烈王十二年中山武公𥘉立/又按左傳昭公十二年晉荀呉假道於鮮虞㓕)
(肥是冬晉復伐鮮虞杜預云鮮虞白狄别種在/中山新市縣中山名始見定公四年晉合諸侯)
(召陵謀為蔡伐楚荀寅曰諸侯方貳中山不服/無損於楚而失中山不如辭蔡侯則是時勢巳)
(漸強能為晉之輕重矣史趙丗家是年書中山/武公𥘉立意者其國益强遂建國備諸侯之制)
(與中夏/伉歟)
中山君(史不出不名謚正曰中山武公/見丗家年表此䇿則時不可考)饗都士大夫
(霍光傳都士注都試也此言已試而饗之正曰按/光傳都肄郎羽林孟康云都試也師古謂總閱試)
(習此都邑之都/與彼義不類)司馬子期(中山人後為楚昭卿正/曰左氏㝎四年昭王出)
(走子期似王注昭王兄公子結也後為司馬恵王/時白公殺之說苑屢稱司馬子期司馬官名此自)
(一人司馬/則姓也)在焉羊羹不遍司馬子期怒而走扵楚
說楚王(昭正曰/妄引)伐中山中山君亡(亡去/國也)有二人挈
戈而随其後者中山君顧謂二人子奚為者也二
人對曰臣有父嘗餓且死君下壺飡臣父(下以與/之飡小)
(食𥙷曰一本壺飡餌之/姚同臣父字不重出)臣父且死曰中山有事(戎/事)
　汝必死之故來死君也(将爲/君死)中山君喟然而仰嘆
　曰與不期衆少其扵當厄(其指物辭猶在也/言施與當在厄時)怨不
　期深淺其扵傷心(傷人之心/雖淺怨也)吾以一杯羊羹亡國
　以一壺飡得士二人(𥙷曰此章與左傳蕐元饗士/趙宣子食翳桑餓人事類似)
(合爲一也〇集韻飱亦/作飡蘇昆反熟食曰飱)
魏文侯欲殘中山(殘謂/滅也)常荘談(趙/人)謂趙桓(元作/襄)襄(正/曰)
(按大亊記威烈王元年趙襄子卒以兄伯魯之孫/獻子浣爲後襄子之弟桓子逐浣自立二年桓子)
(卒獻子復位魏桓子卒子斯立亦在威烈王元年/十七年獻子卒子籍立是年文侯使楽羊伐中山)
(克之此䇿云文侯欲残中山必在前恐是獻子之/時桓子止下年未可定爲其時也)
　子曰魏并中山必無趙矣公何不請公子傾(魏君/女)
　以爲正妻因封之中山是中山復立也(魏必不殘/其女之封)
樂羊爲魏將攻中山其子時在中山中山君烹之作
羮致於樂羊樂食之古今稱之曰(𥙷)樂羊食　子
　以自信明害父以求法(此害於父道而羊為之求/為殉囯之法也𥙷曰說見)
(趙/䇿)
犀首立五王(秦韓燕宋中山也楚春秋時王斉宣魏/惠顯王三十五年王趙武靈獨不王其)
(後秦惠十二年韓宣惠燕易王王明年秦惠始王/秦惠改元之七年宋偃始王故武靈八年書五囯)
(相王即秦七年也正曰大事記周顯王四十六年/韓燕中山皆稱王趙獨稱君其後亦稱王解題按)
(戰囯䇿犀首立五王髙氏以為斉趙魏燕中山鮑/氏以為秦韓燕宋中山二家之說皆非也斉魏王)
(巳乆秦之王出於張儀宋中山俱小囯使宋是時/稱王斉何為獨怒中山况偃之稱王又在慎靚之)
(三年乎然則􁚄首所立五王其可考者韓燕趙中/山其一則不可考也趙武靈王𥘉稱君丗家十一)
(年書王召公子職於韓則是時巳稱王矣七囯惟/楚僣王逺在春秋之丗其餘六囯魏最先趙最後)
(○又顯王三十五年齊宣王魏惠王与諸侯㑹于/徐州以相王解題云齊魏之王以囯䇿考之盖在)
(魏㧞邯鄲之歲顯王十六年而秦紀今年又書斉/魏為王未知孰是然䇿所載似得其实盖魏以邯)
(鄲之勝齊以桂陵之勝各僣稱王若今歲魏方衰/弱齊亦未有大功何為驟稱王乎今年書相王者)
(齊魏僣王已乆至是共會諸侯𣣔其皆王以同已/之僣也秦紀所書或者齊魏前此稱王於其囯至)
(此名號始通於諸侯乎又顯王四十四年秦𥘉稱/王解題云張儀之請也秦紀書魏君稱王衍一魏)
(字愚按趙丗家武靈王十年五囯相王趙獨否曰/無其实敢䖏其名乎令囯人謂巳曰君十一年始)
(云王召公子職也然則云五囯相王者/謂五囯皆稱王非謂在此年也鮑誤)而中山後
　持(持猶疑也立之後而復疑正/曰髙注持中山小故後立)齊謂趙魏曰寡人
　羞與中山並爲王願與大國伐之以廢其王中山
　聞之大恐召張登而告之曰寡人且王齊謂趙魏
　曰羞與寡人並爲王而𣣔伐寡人恐亡其國不在
　索王(今所謀者救亡/尔不求爲王)非子莫能吾救登對曰君爲
　臣多車重幣臣請見田嬰中山君遣之齊見嬰子
　曰臣聞君欲廢中山之王將與趙魏伐之過矣以
　中山之小而三國伐之中山雖益廢王(益湭甚也/言亊有甚)
(於此/者)猶且聽也且中山恐必爲趙魏廢其王而務
　附焉(附趙魏也主廢/者齊故不附之)是君爲趙魏驅羊也(𥙷曰髙/註是君)
(爲趙魏驅羊/而使得食之)非齊之利也豈若中山廢其王而事
　齊哉田嬰曰柰何張登曰今君召中山與之遇而
　許之王中山必喜而絶趙魏趙魏怒而攻中山中
　山急而爲君難其王(難則所謂/羞与爲王)則中山必恐爲君
　廢王事齊(不王中山齊志也今/爲廢之所以亊齊)彼患亡其國是君
　廢其王而立其國賢於爲趙魏驅羊也田嬰曰諾
　張丑曰不可臣聞之同欲者相憎同憂者相親今
　五國相與王也負海不與焉(負海齊也先已王𥙷/曰髙註齊不欲与之)
(同王則/与如字)此是欲皆在爲王而憂在負海(憂齊/廢之)今召
　中山與之遇而許之王是奪四(元作五/下同)五(正曰一/本下三)
(處作四姚同/疑此或有誤)國而益負海也(中山与四囯同欲今/與齊遇是奪彼而益)
(我/也)致中山而塞四五國四五國寒心必先與之王而故
　親之是君臨中山而失四五國也且張登之爲人也
　善以微計薦中山之君乆矣(薦進/也)難信以爲利田
　嬰不聽果召中山君而許之王張登因謂趙魏曰
　齊欲伐河東(河東/魏地)何以知之齊羞與中山並(元作/之)
　之爲王甚矣今召中山與之遇而許之王是欲用
　其兵也豈若令大國先與之王以止其遇哉趙魏
　許諾果與中山王而親之中山果絶齊而從趙魏
中山與燕趙爲王齊閉関不通中山之使其言曰我
萬乗之國也中山百(𥙷曰一本/作千姚同)乗之國也何侔名
　於我欲割平邑(属代郡正曰正義引括地志平邑/故城在魏州昌楽縣東北見趙丗)
(家)以賂燕趙出兵以攻中山藍諸君(中山相也𥙷/曰索隠云戦)
(國䇿望諸作藍諸愚按燕䇿望諸相中山恐/即此人与樂毅同號者索隱指爲毅則誤矣)患之
　張登謂藍諸君曰公何患於齊藍諸君曰齊強萬
　乗之國耻與中山侔名不憚割地以賂燕趙出兵
　以攻中山燕趙好倍而貪地(倍謂背約𥙷曰一本/好位姚同註曽作倍)
　吾恐其不吾㩀也大者危國次者廢王柰何吾弗
　患也張登曰請令燕趙固輔中山(固言輔/之堅)而成其
　王事遂定公欲之乎藍諸君曰此所欲也曰請以
　公為齊王(閔)而登試說公可乃行之藍諸君曰願
　聞其說登曰王之所以不憚割地以賂燕趙出兵
　以攻中山者其實欲廢中山之王也王曰然然則
　王之為費且危夫割地以賂燕趙是強敵也出兵
　以攻中山首難也(首為攻/伐之難)王行二者所求中山未
　必得王如用臣之道地不虧而兵不用中山可廢
　也王必曰子之道柰何藍諸君曰然則子之道柰
　何張登曰王發重使使告中山君曰寡人所以閉
　關不通使者爲中山之獨與燕趙爲王而寡人不
　與聞焉(此王此君皆中山正曰/王發重使之王指齊王)是以隘之(隘亦不/通也𥙷)
(曰隘當/讀作阨)王苟舉玉(𥙷)趾以見寡人請亦佐君中山
　恐燕趙之不已據也今齊之辭云即佐王必遁燕
　趙與王相見(此並齊王正曰王苟舉趾/与即佐王之王指中山)燕趙聞之
　必怒絶之王亦絶之是中山孤孤何得無廢以此
　說齊王齊王聽乎藍諸君曰是則必聽矣此所以
　廢之何在其所以存之矣張豋曰此王所以存者
　也(此王/中山)齊以是辭來因言告燕趙而無徃(以齊王/言告之)
(而不/徃齊)以積厚於燕趙燕趙必曰齊之欲割平邑以
　賂我者非欲廢中山之王也徒欲以離我於中山
　而已親之也雖百平邑燕趙必不受也藍諸君曰
善遣張登徃果以是辭來中山因告燕趙而不徃
燕趙果俱輔中山而使其王事遂定(彪謂張登臆/則屡中言之)
(必可行者也雖其用智有捭闔風氣而文無害亦/狡獪可喜非君子之所排也正曰捭闔狡獪豈非)
(君子之所排者因其文之可/喜而謂其術之無害悖矣)
司馬喜(中山臣𥙷曰姚/本喜作憙後同)使趙爲己求相中山公孫弘
隂知之中山君出司馬喜御公孫弘參乘公孫弘
　曰爲人臣招大國之威以為己求相於君何如君
　曰吾食其肉不以分人司馬喜頓首於軾曰臣自
　知死至矣君曰何也曰(補𥙷曰恐/缺曰字)臣抵罪君曰行
　吾知之矣(行使之行車二人雅不相善弘/無故云然似欲中喜者故知)居頃之
　趙使來爲司馬喜求相中山君大疑公孫弘公孫
　弘走出(𥙷曰太史公自序司馬氏其在衛者相中/山徐廣云名喜鄒陽書司馬喜臏於宋而)
(相中山按戰囯有两公孫弘一在斉爲孟甞君見/秦昭王一即此人与漢平津爲三韓子云公孫弘)
(斷髪而爲越王/騎又一人也)
司馬喜三相中山隂簡難之(簡隂姬名也/難謂忌之)田簡謂司
　馬喜曰趙使者來屬耳(霍光傳注屬近也正曰詩/耳属于垣史記注屬猶注)
(也言趙使属/耳中山之事)獨不可語隂簡之美乎(趙使近至冝/有报可因报)
(使言之/趙也)趙必請之君與之即公無内難矣君弗與
趙公因勸君立之以爲正妻隂簡之德公無所窮
矣果令趙請之(補)君弗與司馬喜曰君弗與趙趙
　王(武/灵)必大怒大怒則君必危矣然則立以爲妻固
　無請人之妻不得而怨人者也田簡自爲取使(取/請)
(爲使也正曰自謂可以取趙使此書取/字如此者多爲与之善而得其心之義)可以爲司
　馬喜可以爲隂簡可以令趙勿請也(簡請使耳实/喜自使見下)
(正曰此章以爲語趙使下章以爲司馬喜使說/趙王此正記所傳之異○兩可以爲之爲去声)
隂姬與江姬爭爲后司馬喜謂隂姬公(姬父/也)曰事成
則有土得民(言公得封𥙷曰/一本子民姚同)不成則恐無身欲成
之何不見臣乎(怪其不/來謀)隂姬公稽首(首至/地也)曰誠如
　君言事何可豫道者(言将厚报之/未可先言)司馬喜即奏書
中山王(𥙷)曰臣聞弱趙強中山中山王說而見之
　曰願聞弱趙強中山之說司馬喜曰臣願之趙觀
其地形險阻人民貧冨君臣賢不肖商敵爲資(啇/較)
(之)未可豫陳也中山王遣之見趙王(武/靈)曰臣聞趙
　天下善爲音佳麗人之所出也今者臣來至境入
　都邑觀人民謡俗(徒歌/曰謡)容貌顔色殊無佳麗好羙
　者以臣所行多矣周流無所不至未甞見人如中
　山隂姬者也不知者特以爲神人(元作/力)力(正曰盡/力言之)
　言不能及也其容貌顔色固以過絶人矣若其眉
　目准頞權衡(淮鼻頞鼻莖權輔骨當作顴衡眉上/正曰淮鼻頭頞額也見孟子蹙額註)
(蔡澤傳蹙齃索/隱云鼻蹙眉)犀角偃月(犀角首骨/偃月額骨)彼乃帝王之
　后非諸侯之姬也趙王意移大說曰吾願請之何
　如司馬喜曰臣竊見其佳麗口不能無道爾即欲
　請之是非臣所敢議願王無泄也司馬喜辭去歸
報中山王曰趙王非賢王也不好道德而好聲色
　不好仁義而好勇力臣聞其乃欲請所謂隂姬者
中山王作色不說司馬喜曰趙強國也其請之必
矣王如不與即社稷危矣與之即爲諸侯笑中山
　王曰爲將柰何司馬喜曰王立爲后以絶趙王之
意丗無請后者雖欲得請之鄰國不與也中山王
遂立以爲后趙王亦無請言也(此兩章一事爾而/曲折小差著書者)
(自以所聞駮異也然則此書之作亦至慎矣𥙷曰/司馬喜繩隂姬以語趙王而脅君以行詐取寵視)
(張儀於鄭䄂其惡尤甚/記者好夸何慎之有)
主父欲伐中山使李疵觀之李疵曰可伐也君弗攻
　恐後天下主父曰何以對曰中山之君所傾盖與
　車者(傾者却不御也与之同車皆所尊/礼者𥙷曰一本車下無者字姚同)而朝窮閭
　隘巷之士者(君而朝士/亦尊礼也)七十家主父曰是賢君也
　安可伐李疵曰不然舉士則民務名不存本(本謂/農業)
　朝賢則耕者惰而戰士懦(皆不强力也以/賢者不耕戰故)若此不
　亡者未之有也(彪謂李疵小人也乃欲使人君廢/賢而置士夫賢者在位将使耕者)
(愈力戰士愈奮而誰敢惰懦且不賢而耕且戰民/之分也何敢与賢者並民惟不務各耳豈有務名)
(而不趨於善者乎若疵者小人之無忌憚者也𥙷/曰韓非子有末云舉兵而伐中山遂㓕也○甞讀)
(商君之言曰囯之所以㒷者農戰也民求官爵不/以農戰而巧言虗道者其囯必削詩書礼楽善修)
(仁㢘辨惠囯有十者上無使守戰敵主必削下民/必貧此商君所以遺礼義上首功而富囯強兵之)
(術也武靈胡服騎射一反先王之教其桀驁之志/使卒不死而獲逞有以異於秦乎李疵者窺見其)
(所大欲故以舎士急耕戰之說導之當时風声氣/習不約而合其悖繆固不足辨也抑其所稱中山)
(之事者殆未必然大事記據吕氏春秋晉太史屠/黍謂周威公曰天生民而令有别有别人之義也)
(所以異於禽獸麋鹿也君臣上下之所以立也中/山之俗以晝爲夜以夜繼日男女切倚固無休息)
(其主弗之惡此亡囯之風也居二年中山果亡其/亡之故可考矣使賢俊盛多尊礼無失則當時風)
(俗安得/至此乎)
　　　　凡九章
　　　　　　　　平江路儒學正徐昭文校勘
戰國䇿宋衛中山卷第十終
