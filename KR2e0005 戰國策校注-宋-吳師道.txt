#+TITLE: 戰國策校注-宋-吳師道
#+DATE: 2016-06-11 12:21:20
#+SOURCE: github.com/kanripo/KR2e0005 master 94dd5c8a                
欽定四庫全書　　　　　史部五
　戰國䇿校注　　　　　　雜史𩔖
　　提要
　　　　(臣/)等謹案戰國䇿校注十卷元呉師道撰師
　　　　道字正傳蘭溪人至治元年進士官至禮部
　　　　郎中事蹟具元史儒學傳戰國䇿舊有髙誘
　　　　注宋紹興間縉雲鮑彪病其闕略重為之注
　　　　而復為改定其次第師道又以鮑彪注為未
　　　　善又取剡川姚宏之注與彪注叅校而雜引
　　　　諸書考証之其書一仍彪注之舊而每條之
　　　　下凡增其所闕者謂之補凡糾其所失者謂
　　　　之正各以補曰正曰别之復取劉向曾鞏所
　　　　校三十三篇四百八十六章舊第為彪所變
　　　　者别存于首前有師道自序撮舉彪注之大
　　　　紕繆者凡十九條議論皆極精審古來注是
　　　　書者當以師道為最善其後附載李文叔王
　　　　覺孫朴諸跋及姚宏姚寛兩序于是書本末
　　　　源流叙述尤詳宏字令聲一曰伯聲嘗為删
　　　　定官忤秦檜死大理獄寛即著西溪叢語者
　　　　嘗註是書今皆不𫝊惟藉師道是書存其崖
　　　　略爾乾隆四十五年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
戰國䇿劉序
䕶左都水使者光禄大夫臣向言所校中戰國䇿書中
書餘卷錯亂相糅舛又有國别者八篇少不足臣向因
國别者略以時次之分别不以序者以相補除復重得
三十三篇本字多誤脫為半字以趙為肖以齊為立如
此字者多中書本號或曰國䇿或曰國事或曰短長或
曰事語或曰長書或曰脩書臣向以為戰國時㳺士輔
所用之國為之䇿謀宜為戰國䇿其事繼春秋以後訖
楚漢之起二百四十五年間之事皆定以殺青書可繕
寫叙曰周室自文武始興崇道德隆禮義設辟雍泮宫
庠序之教陳禮樂弦歌移風之化叙人倫正夫婦天下
莫不曉然論孝悌之義惇篤之行故仁義之道滿乎天
下卒致之刑措四十餘年逺方慕義莫不賔服雅頌歌
詠以思其德下及康昭之後(以思其德一作恩德/其上下及一無下字)雖有
衰德其綱紀尚眀及春秋時已四五百載矣然其餘業
遺烈流而未滅五霸之起尊事周室五霸之後時君雖
無德人臣輔其君者若鄭之子産晉之叔向齊之晏嬰
挾君輔政以並立於中國猶以義相支持歌詠以相感
聘覲以相交期㑹以相一盟誓以相救天子之命猶有
所行㑹享之國猶有所耻小國得有所依百姓得有所
息孔子曰能以禮讓為國乎何有周之流化豈不大哉
及春秋之後衆賢輔國者既沒而禮義衰矣孔子雖論
詩書定禮樂王道粲然分眀以匹夫無勢化之者七十
二人而已皆天下之俊也時君莫尚之是以王道遂用
不興故曰非威不立非勢不行仲尼既沒之後田氏取
齊六卿分晉道德大廢上下失序至秦孝公捐禮讓而
貴戰爭棄仁義而用詐譎茍以取強而已矣夫篡盜之
人列為侯王詐譎之國興立為強是以轉相放效後嗣
師之遂相吞滅并大兼小暴師經嵗流血滿野父子不
相親兄弟不相安夫婦離散莫保其命湣然道德絶矣
晩世益甚萬乘之國七千乘之國五敵侔爭權盡為戰
國貪饕無耻競進無厭國異政教各自制斷上無天子
下無方伯力攻爭強勝者為右兵革不休詐偽並起當
此之時雖有道德不得施設有謀之強負阻而恃固連
與交質重約結誓以守其國故孟子荀卿儒術之士棄
捐於世而㳺說權謀之徒見貴於俗是以蘇秦張儀公
孫衍陳軫代厲之属生從横短長之說左右傾側蘇秦
為從張儀為横横則秦帝從則楚王所在國重所去國
輕然當此之時秦國最雄諸侯方弱蘇秦結之合六國
為一以儐背秦秦人恐懼不敢闚兵於關中天下不交
兵者二十有九年然秦國勢便形利權謀之士咸先馳
之蘇秦初欲横秦弗用故東合從及蘇秦死後張儀連
横諸侯聽之西向事秦是故始皇因四塞之國據崤函
之阻跨隴蜀之饒聽衆人之䇿乘六世之烈以蠶食六
國兼諸侯并有天下仗於詐謀之積終無信篤之誠無
道德之教仁義之化以綴天下之心任刑罰以為治信
小術以為道遂燔燒詩書坑殺儒士上小堯舜下邈三
王二世愈甚惠不下施情不上達君臣相疑骨肉相疏
化道淺薄綱紀壊敗民不見義而懸於不寧撫天下十
四嵗天下大潰詐偽之弊也其比王德豈不逺哉孔子
曰道之以政齊之以刑民免而無恥道之以德齊之以
禮有恥且格夫使天下有所恥故化可致也茍以詐偽
偷活取容自上為之何以率下秦之敗也不亦宜乎戰
國之時君德淺薄為之謀䇿者不得不因勢而為資據
時而為(闕/)故其謀扶急持傾為一切之權雖不可以臨
國教化兵革救急之勢也皆髙才秀士度時君之所能
行出竒䇿異智轉危為安運亡為存亦可喜皆可觀䕶
左都水使者光禄大夫臣向所校戰國䇿書録
戰國䇿曽序
劉向所定著戰國䇿三十三篇崇文總目稱十一篇者
闕臣訪之士大夫家始盡得其書正其誤謬而疑其不
可考者然後戰國䇿三十三篇復完叙曰向叙此書言
周之先眀教化修法度所以大治及其後詐謀用而仁
義之路塞所以大亂其説既美矣卒以謂此書戰國之
謀士度時君之所能行不得不然則可謂惑於流俗而
不篤於自信者也夫孔孟之時去周之初已數百嵗其
舊法已亡其舊俗已熄乆矣二子乃獨眀先王之道以
為不可改者豈將強天下之主以後世之所不可為哉
亦將因其所遇之時所遭之變而為當世之法使不失
乎先王之意而已二帝三王之治其變固殊其法固異
而其為天下國家之意本末先後未甞不同也二子之
道如是而已葢法者所以適變也不必盡同道者所以
立本也不可不一此理之不易者也故二子者守此豈
好為異論哉能勿茍而已矣可謂不惑於流俗而篤於
自信者也戰國之㳺士則不然不知道之可信而樂於
說之易合其設心注意偷為一切之計而已故論詐之
便而諱其敗言戰之善而蔽其患其相率而為之者莫
不有利焉而不勝其害也有得焉而不勝其失也卒至
蘇秦商鞅孫臏呉起李斯之徒以亡其身而諸侯及秦
用之亦滅其國其為世之大禍眀矣而俗猶莫之悟也
惟先王之道因時適變為法不同而考之無疵用之無
敝故古之聖賢未有以此而易彼也或曰邪說之害正
也宜放而絶之則此書之不冺其可乎對曰君子之禁
邪說也固将明其說於天下使當世之人皆知其
說之不可從然後以禁則齊使後世之人皆知其說之
不可為然後以戒則眀豈必滅其籍哉放而絶之莫善
於是故孟子之書有為神農之言者有為墨子之言者
皆著而非之至於此書之作則上繼春秋下至秦漢之
起二百四五十年之間載其行事固不得而廢也此書
有髙誘注者二十一篇或曰三十二篇崇文緫目存者
八篇今存者十篇云編校史館書籍臣曽鞏序
　　國䇿劉向校定本髙誘注曽鞏重校凡浙建括蒼
　　本皆據曽所定剡川姚宏續校注最後出予見姚
　　注凡二本其一冠以目録劉序而置曽序于卷末
　　其一冠以曽序而劉序次之葢先劉氏者元本也
　　先曽氏者重校本也今不敢失其舊故次曽氏焉
　　呉師道識
戰國䇿校注序
國䇿史家者流也其文辯愽有煥而眀有婉而㣲有約
而深太史公之所考本也自漢稱為戰國䇿雜以短長
之號而有蘇張縱横之説學者諱之置不論非也夫史
氏之法具記一時事辭善惡必書初無所决擇楚曰檮
杌書惡也魯曰春秋善惡兼也司馬史記班固漢書有
佞幸等列傳學者豈以是為不正一舉而棄之哉矧此
書若張孟談魯仲連發䇿之慷慨諒毅觸讋納說之從
容養叔之息射保功莫大焉越人之投石謀賢莫尚焉
王斗之愛縠憂國莫重焉諸如此𩔖不一皆有合先王
正道孔孟之所不能違也若之何置之曽鞏之序羙矣
而謂禁邪說者固將眀其說於天下則亦求其故而為
之說非此書指邪起秦迄今千四百嵗由學者不習或
衍或脫或後先失次故肖立半字時次相糅劉向已病
之矣舊有髙誘注既疎略無所稽據注又不全浸微浸
滅殆於不存彪於是考史記諸書為之注定其章條正
其衍説而存其舊慎之也地理本之漢志無則缺字訓
本之說文無則稱猶雜出諸書亦别名之人姓名多不
傳見欲顯其所說故繫之一國亦時有論說以翊宣教
化可以正一史之謬備七略之缺於之論是非辨得失
而考(闕/)興亡亦有補於世紹興十七年丁邜仲冬二十
有一日辛已冬至縉雲鮑彪序
戰國䇿校注序
先秦之書惟戰國䇿最古文最訛舛自劉向校定已病
之南豐曽鞏再校亦疑其不可考者後漢髙誘為注宋
尚書郎括蒼鮑彪詆其踈略謬妄乃序次章條補正脫
誤時出已見論說其用意甚勤愚甞並取而讀之髙氏
之踈略信矣若謬妄則鮑氏自謂也東萊吕子大事記
間取鮑說而序次之世亦或從之若其謬誤雖未甞顯
列而因此考彼居然自見遂益得其詳焉葢鮑專以史
記為據馬遷之作固采之是書不同者當互相正史安
得全是哉事莫大於存古學莫善於闕疑夫子作春秋
仍夏五殘文漢儒校經未甞去本字但云某當作某某
讀如某示謹重也古書字多假借音亦相通鮑直去本
文徑加改字豈傳疑存舊之意哉比事次時當有眀徵
其不可定知者闕焉可也豈必強為傅㑹乎又其所引
書止於淮南子後漢志說文集韻多摭彼書之見聞不
問本字之當否史注自裴徐氏外索隱正義皆不之引
而通鑑諸書亦莫考淺陋如是其致誤固宜顧乃極詆
髙氏以陳賈為孟子書所稱以伐燕為齊宣用是發憤
更注不思宣王伐燕乃孟子眀文宣閔之年通鑑謂史
失其次也鮑以赧王為西周君而指為正統此開卷大
誤不知河南為西周洛陽為東周韓非子說秦王以為
何人魏惠王盟臼里以為他事以魯連約矢之書為後
人所補以魏幾鄢陵為人名以公子牟非魏牟以中山
司馬子期為楚昭王卿此𩔖甚多尚安得詆髙氏哉其
論說自謂翊宣教化則尤可議謂張儀之誑齊梁為將
死之言善周人詐以免難為君子所恕張登狡獪非君
子所排蘇代之訑為不可廢陳軫為絶𩔖離羣蔡澤為
明哲保身聶政為孝樂羊為隱忍君王后為賢智婦人
韓幾瑟為義嗣衛嗣君為賢君皆悖義害正之甚者其
視名物人地之差失又不足論也鮑之成書當紹興丁
卯同時剡川姚宏亦注是書云得㑹稽孫朴所校以閣
本標出錢藻劉敞校字又見晉孔衍春秋後語参校補
注是正存疑具有典則大事記亦頗引之而世罕傳知
有鮑氏而已近時浚儀王應麟嘗斥鮑失數端而廬陵
劉辰翁盛有所稱許以王之愽洽知其未暇􁀒數而劉
特愛其文采他固弗之察也吕子有云觀戰國之事取
其大旨不必字字為據葢以游士増餙之詞多矧重以
訛舛乎輙因鮑注正以姚本參之諸書而質之大事記
存其是而正其非庶幾明事蹟之實求義理之當焉或
曰戰國䇿者六經之棄也子深辨而詳䆒之何其戾鮑
彪之區區又不足攻也夫人患理之不眀耳知至而識
融則異端雜說皆吾進德之助而不足以為病也曽氏
之論是書曰君子之禁邪說者固將明其說於天下使
皆知其不可為然後以禁則齊以戒則眀愚有取焉爾
是非之在人心天下之公也是雖芻蕘不遺非雖大儒
必斥愚何擇於鮑氏哉特寡學謏聞謬誤復恐𩔖之世
之君子有正焉固所願也秦定二年嵗乙丑八月日金
華呉師道序
國䇿之書自劉向校録逮南豐曽氏皆有序論以著其
大旨向謂戰國謀士度時君所能行不得不然曽氏譏
之以為惑流俗而不篤於自信故因之推言先王之道
聖賢之法而終謂禁邪說者固將眀其說於天下其論
正矣而鮑氏以為是特求其故而為之說者䇿乃史家
者流善惡兼書初無决擇其善者孔孟之所不能違若
之何置之鮑之言殆後出者求備邪夫天下之道王伯
二端而已伯者猶知假義以為名仗正以為功戰國名
義蕩然攻鬬併吞相詐相傾機變之謀唯恐其不深捭
闔之辭惟恐其不工風聲氣習舉一世而皆然間有持
論立言不戾乎正殆千百而一二爾若魯仲連葢絶出
者然其排難解紛忼慨激烈每因事而發而亦未聞其
反正眀本超乎事變之外也况其下者乎當是之時本
仁祖義稱述唐虞三代卓然不為世俗之說者孟子一
人而已求之是書無有也荀卿亦宗王者今唯載其絶
春申之書而不及其他田子方接聞孔氏之徒其存者
僅僅一言又何畧於此而詳於彼邪史莫大於春秋春
秋善惡兼書而聖人之心則欲寓褒貶以示大訓是書
善惡無所是非而作者又時出所見不但記載之也談
季子之金多位髙則沾沾動色語安陵嬖人之固寵則
以江乙為善謀此其最陋者夸從親之利以為秦兵不
出函谷十五年諸侯二十九年不相攻雖甚失實不顧
也厠雅於鄭則音不純置薫於蕕則氣必奪善言之少
不足以勝不善之多君子所以舉而謂之邪說者葢通
論當時習俗之敝舉其重而名之也近代晁子正書志
列於縱横家亦有見者且其所列固有忠臣義士之行
不係於言者而其繼春秋抵秦漢載其行事不得而廢
曽氏固已言之是豈不知其為史也哉竊謂天下之説
有正有邪其正焉者主于一而其非正者君子小人各
有得焉君子之於是書也考事變䆒情偽則守益以堅
知益以眀小人之於是書也見其始利而終害小得而
大喪則悔悟懲創之心生世之小人多矣固有未甞知
是書而其心術行事無不合者使其得是書而究之則
將有不為者矣然則所謂眀其説於天下為放絶之善
者詎可訾乎
欽定四庫全書
　戰國䇿校注卷首　　　　宋　鮑彪　原注
　　　　　　　　　　　　元　吳師道補正
　卷一
　　東周(凡二十/二章)
　秦興師臨周章　　　秦攻宜陽章
　東周與西周戰章　　東周欲為稲章
　昭獻在陽翟章　　　秦假道於周章
　楚攻雍氏章　　　　周最謂吕禮章
　周相吕倉章　　　　温人之周章
　或為周最章　　　　石行秦章
　蘇厲為周最章　　　謂周最曰章
　為周最謂魏王章　　趙取周之祭地章
　杜赫欲重景翠章　　周共太子死章
　三國隘秦章　　　　昌他亡西周章
　昭翦與東周惡章　　嚴氏為賊章
　卷二
　　西周(凡十/七章)
　薛公以齊章　　　　秦攻魏將犀武章
　秦令樗里疢章　　　雍氏之役章
　周君之秦章　　　　蘇厲謂周君章
　楚兵在山南章　　　楚謂道於二周章
　司冦布章　　　　　秦召周君章
　犀武敗於伊闕章　　韓魏易地章
　秦欲攻周章　　　　宫他謂周君章
　謂齊王曰章　　　　三國攻秦反章
　犀武敗周章
　卷三
　　秦一(凡十/三章)
　魏鞅亡魏入秦章　　蘇秦始將連横章
　秦恵王謂寒泉子章　冷向謂秦王章
　張儀説秦王章　　　張儀欲假秦兵章
　司馬錯與張儀章　　張儀之殘樗里章
　張儀欲以漢中章　　楚攻魏張儀謂秦章
　田莘之為陳軫章　　張儀又惡陳軫章
　陳軫去楚之秦章
　卷四
　　秦二(凡十/六章)
　齊助楚攻秦章　　　楚絶齊章
　秦惠王死章　　　　義渠君之魏章
　醫扁鵲章　　　　　秦武王謂甘茂章
　宜陽之役馮章謂章　甘茂攻宜陽章
　宜陽未得章　　　　宜陽之役楚畔秦章
　秦王謂甘茂章　　　甘茂亡秦且之齊章
　甘茂相秦章　　　　甘茂約秦章
　徑山之事章　　　　秦宣太后章
　卷五
　　秦三(凡十/七章)
　薛公為魏謂魏冉章　秦客卿造章
　魏君謂魏冉章　　　謂魏冉曰和不成章
　謂穰侯曰章　　　　謂魏冉曰楚破秦章
　五國罷成睪章　　　范子因王稽章
　范雎至章　　　　　應侯謂昭王章
　秦攻韓圍陘章　　　應侯曰鄭人章
　天下之士章　　　　謂應侯曰君禽馬服章
　應侯失韓之汝南章　秦攻邯鄲十七月章
　蔡澤見逐章
　卷六
　　秦四(凡十/章)
　秦取楚漢中章　　　薛公入魏而出齊女章
　三國攻秦入函谷章　秦昭王謂左右章
　楚魏戰於陘山章　　楚使者景鯉在秦章
　楚王使景鯉如秦章　秦王欲見頓弱章
　項襄王二十年章　　或為六國説秦王章
　卷七
　　秦五(凡八/章)
　謂秦曰臣竊惑章　　秦王與中期章
　獻則謂公孫消章　　樓許約秦魏章
　濮陽人吕不韋章　　文信侯欲攻趙章
　文信侯出走章　　　四國為一章
　卷八
　　齊一(凡十/七章)
　楚威王戰勝於徐州章齊將封田嬰於薛章
　靖郭君將成薛章　　靖郭君謂齊王章
　靖郭君善齊豹辨章　邯鄲之難趙求救章
　南梁之難韓氏請章　成侯鄒忌為齊相章
　田忌為齊將章　　　田忌亡齊而之楚章
　鄒忌事宣王章　　　鄒忌脩八尺章
　秦假道韓魏章　　　楚將伐齊魯親之章
　秦伐魏陳軫合三晉章蘇秦為趙合從說齊章
　張儀為秦連横説齊章
　卷九
　　齊二(凡八/章)
　韓齊為與國章　　　張儀事秦惠王章
　犀首以梁為齊戰章　昭陽為楚伐魏章
　秦攻趙趙令樓緩章　權之難齊燕戰章
　秦攻趙長平齊楚救章或謂齊王曰周韓章
　卷十
　　齊三(凡十/一章)
　楚王死太子在齊章　齊王夫人死章
　孟嘗君將入秦章　　孟甞君在薛章
　孟甞君奉夏侯章　　孟甞君讌坐章
　孟甞君舎人章　　　孟甞有舎人章
　孟甞君出行國章　　淳于髠一日章
　齊欲伐魏淳于髠謂齊王章
　卷十一
　　齊四(凡十/一章)
　齊人有馮諼章　　　孟甞君為從章
　魯仲連謂孟甞君章　孟甞君逐於齊章
　齊宣王見顔斶章　　先生王斗章
　齊王使使者問趙章　齊人見田駢章
　管燕得罪章　　　　蘇秦自燕之齊章
　蘇秦謂齊王曰章
　卷十二
　　齊五(一/章)
　蘇秦說齊閔王章
　卷十三
　　齊六(凡九/章)
　齊負郭之民章　　　王孫賈年十五章
　燕攻齊取七十餘成章燕攻齊齊破章
　貂勃常惡田單章　　田單將攻狄章
　濮上之事章　　　　齊王建入朝章
　齊以淖君之亂章
　卷十四
　　楚一(凡二/十章)
　齊楚搆難章　　　　五國約秦以伐齊章
　荆宣王問羣臣章　　昭奚恤與彭城君章
　邯鄲之難昭奚恤謂楚章　江尹欲惡昭奚恤章
　江乙欲惡昭奚恤章　江乙説於安陵君章
　江乙為魏使於楚章　郢人有獄章
　城渾出周章　　　　韓公叔有齊魏章
　魏氏惡昭奚恤章　　江乙惡昭奚恤章
　楚杜赫說楚王章　　楚王問於范環章
　蘇秦為趙合従說楚章張儀為秦破從連横章
　張儀相秦謂昭雎章　威王問於莫敖章
　卷十五
　　楚二(凡九/章)
　魏相翟強死章　　　齊秦約攻楚章
　術視伐楚章　　　　四國伐楚章
　楚懐王拘張儀章　　楚王將出張子章
　秦敗楚漢中章　　　楚襄王為太子之時章
　女阿謂蘇子章
　卷十六
　　楚二(凡十/章)
　蘇子謂楚王曰章　　蘇秦之楚三日乃得見章
　楚王逐張儀於魏章　張儀之楚貧章
　楚王令昭雎之楚章　張儀逐惠施於魏章
　五國伐秦魏欲和章　陳軫告楚之魏章
　秦伐宜陽楚王謂陳軫章　唐且見春申君章
　卷十七
　　楚四(凡十/三章)
　或謂楚王曰章　　　魏王遺楚王羙人章
　楚王后死章　　　　莊辛請楚襄王章
　齊明說卓滑章　　　或謂黄齊章
　長沙之難章　　　　有獻不死之藥章
　客說春申君章　　　天下合從章
　汙明見春申君章　　楚考烈王無子章
　虞卿謂春申君章
　卷十八
　　趙一(凡十/七章)
　知伯從韓魏兵章　　知伯帥趙韓魏章
　張孟談既固趙宗章　晉畢陽之孫章
　魏文侯借道章　　　秦韓圍梁燕趙救章
　腹繋為室章　　　　蘇秦說李兊章
　趙收天下且以伐齊章齊攻宋奉陽君不欲章
　甘茂為秦約魏章　　謂皮相國章
　或謂皮相國章　　　趙王封孟甞君以武城章
　謂趙王曰三晉合章
　卷十九
　　趙二(凡七/章)
　蘇秦從燕之趙章　　秦攻趙蘇子為謂秦章
　張儀為秦連横說趙章武靈王平晝章
　王立周紹為傳章　　趙燕後胡服章
　王破原陽章
　卷二十
　　趙三(凡二十/三章)
　趙惠文王三十年章　趙使机郝之秦章
　齊破燕趙欲存章　　秦攻趙藺離石祁㧞章
　富丁欲以趙合章　　魏因富丁章
　魏使人因平原君章　平原君請馮忌章
　平原君謂平陽君章　秦攻趙於長平章
　秦攻趙平原君使人章秦趙戰於長平章
　秦圍趙之邯鄲章　　說張相國章
　鄭同北見趙王章　　建信君貴於趙章
　衛靈公章　　　　　或謂建信君章
　苦城常謂建信章　　希冩見建信章
　魏魀謂建信章　　　秦攻趙鼔鐸之章
　齊人李伯見孝成王章
　卷二十一
　　趙四(凡十/九章)
　為齊獻書趙王章　　齊欲攻宋秦令起賈章
　齊將攻宋而秦楚禁章五國伐秦無功罷於成皋章
　樓緩將使伏事章　　翟卿請趙王章
　燕封宋人榮蚠章　　三國攻秦趙攻中山章
　趙使趙莊合從章　　翟章從梁來章
　馮忌為廬陵君章　　馮忌請見趙王章
　客見趙王曰章　　　秦攻魏取寧邑章
　趙使姚賈約韓魏章　魏敗楚於陘山章
　秦召春平侯章　　　趙太后新用事章
　秦使王翦章
　卷二十二
　　魏一(凡二十/七章)
　知伯索地於魏章　　樂羊為魏將章
　西門豹為鄴令章　　文侯與虞人期章
　魏文侯與田子方章　魏武侯與諸大夫章
　魏公叔痤為魏將章　魏公叔痤病章
　蘇子為趙合從說魏章張儀為秦連横說魏章
　齊魏約而伐楚章　　蘇秦拘於魏章
　陳軫為秦使於齊章　張儀惡陳軫於衛章
　張儀欲窮陳軫章　　張儀走之魏章
　張儀欲以魏合於秦韓章　張儀以秦相魏章
　張儀欲并相秦魏章　魏王將相張儀章
　楚許魏六城章　　　張儀告公仲章
　徐州之役犀首謂梁章秦敗東周與魏戰章
　齊王將見燕趙楚章　魏令公孫衍請和於秦章
　公孫衍為魏將章
　卷二十三
　　魏二(凡十/七章)
　犀首田眄欲得齊魏章犀首見梁君章
　蘇代為田需說章　　史舉非犀首章
　楚王攻梁南章　　　魏惠王死章
　五國伐秦無功而還章魏文子田需周宵章
　魏王令惠施之楚章　魏惠王起境内衆章
　齊魏戰於馬陵章　　惠施為韓魏文章
　田需貴於魏王章　　秦召魏相信安君章
　秦楚攻魏圍皮氏章　龎葱與太子章
　梁王魏嬰觴諸侯章
　卷二十四
　　魏三(凡十/章)
　秦約趙而伐魏章　　芒卯謂秦王章
　秦敗魏於華走芒卯章秦敗魏於華魏王且入朝章
　華軍之戰魏不勝章　齊欲伐魏魏使人章
　秦將伐魏魏王聞之章魏將與秦攻韓朱已章
　華陽君約魏魏王將封其子章
　秦使趙攻魏魏謂趙王章
　卷二十五
　　魏四(凡二十/七章)
　獻書秦王曰章　　　八年謂魏王曰章
　魏王問張旄章　　　客謂司馬食其章
　魏秦伐楚魏王不欲章穰侯攻大梁章
　白珪謂新城君章　　秦攻韓之管章
　秦趙搆難而戰章　　長平之役平都君說章
　樓梧約秦魏章　　　芮宋欲絶秦趙章
　為魏謂楚王曰章(連上/為一)管鼻之令翟強章
　成陽君欲以韓魏聽章秦㧞寧邑魏王令人章
　秦罷邯鄲攻魏章　　魏王欲攻邯鄲章
　周肖謂宫他章　　　周最善齊章
　周最入齊秦王怒章　秦魏為與國齊楚約章
　信陵君殺晉鄙章　　魏攻管而不下章
　魏王與龍陽君章　　秦攻魏急或謂魏王章
　秦王使人謂安陵君章
　卷二十六
　　韓一(凡二十/四章)
　三晉已破知氏章　　成午從趙來章
　魏之圍邯鄲章　　　申子請仕章
　蘇秦為楚合從說韓章張儀為秦連横說韓章
　張儀謂齊王曰章　　楚昭獻相韓章
　秦攻陘韓使人章　　五國約而攻秦楚王為章
　鄭彊載八百金章　　鄭彊之走張儀章
　宜陽之役楊達謂章　秦圍宜陽游騰謂章
　公仲以宜陽之故章　秦韓戰于濁澤章
　顔率見公仲章　　　韓公仲謂向夀章
　或謂公仲曰聽者章　韓公仲相齊楚之交善章
　王曰向也子曰章　　或謂魏王王儆章
　觀□謂春申章　　　公仲數不信於諸侯章
　卷二十七
　　韓二(凡二十/一章)
　楚圍雍氏五月章　　楚圍雍氏韓令冷向章
　公仲為韓魏易地章　錡宣之教韓王章
　襄陵之役畢長謂章　公叔使馮君於秦章
　謂公叔曰公欲得章　謂公叔曰乘舟章
　齊令周最使鄭立章
　韓公叔與㡬瑟爭國鄭彊為楚章
　韓公叔與幾瑟爭國中庻子彊章
　齊眀謂公叔曰章　　公叔將殺幾瑟也章
　公叔且殺幾瑟也章　謂新城君曰章
　胡衍之出幾瑟章　　幾瑟亡之楚章
　冷向謂韓咎章　　　楚令景鯉入韓章
　史疾為韓使楚章　　韓傀相韓章
　卷二十八
　　韓三(凡二十/四章)
　或謂韓公仲曰章　　或謂公仲曰今有一舉章
　韓人攻宋秦王大怒章或謂韓王曰秦王欲章
　謂鄭王曰昭釐侯章　東孟之㑹章(今連上/為一)
　韓陽役於三川章　　秦大國也章
　張丑之合齊楚講章　或謂韓相國曰人之章
　公仲使韓珉之秦章　韓相公仲珉使韓侈章
　客卿為韓謂秦王曰(舊三章/為一)
　韓珉相齊章　　　　或謂山陽君曰章
　趙魏攻華陽韓謁急章秦招楚而伐齊章
　韓氏逐向晉章　　　張登謂費綜章
　安邑之御史章　　　魏王為九里之盟章
　建信君輕韓熈章　　叚産謂新城君章
　段干越人謂新城君章
　卷二十九
　　燕一(凡十/五章)
　蘇秦將為從北說燕章奉陽君李兊章
　權之難燕再戰章　　燕文公時章
　人有惡蘇秦於燕王章張儀為秦破從連横章
　宫他為燕使魏章　　蘇秦死其弟蘇代章
　燕王噲既立章　　　初蘇秦弟厲章
　燕代過魏章(舊三章相連鮑以後二章為一姚本/第三章别提作行恐當自是一章)
　燕昭王收破燕章　　齊伐宋宋急章
　蘇代謂燕昭王曰章　燕王謂蘇代曰章
　卷三十
　　燕二(凡十/四章)
　秦召燕王章　　　　蘇代為奉陽君章
　奉陽君告朱讙章　　蘇代為燕說齊章
　蘇代自齊使人謂燕章蘇代自齊獻書於燕章
　陳翠合齊燕章　　　燕昭王且與天下伐齊章
　燕饑趙將伐之章　　昌國君樂章
　或獻書燕王章　　　客謂燕王曰章
　趙且伐燕蘇代為燕章齊魏爭燕章
　卷三十一
　　燕三(凡五/章)
　齊韓魏共攻燕章　　張丑為質於燕章
　燕王喜使栗腹章　　秦并趙北向迎燕章
　燕太子丹質於秦章
　卷三十二
　　宋　衛(凡十/四章)
　齊攻宋宋使臧子章　公輸般為楚設
　犀首伐黄章　　　　梁王伐邯鄲章
　謂大尹曰章　　　　宋與楚為兄弟章
　宋康王之時章　　　智伯欲伐衛章
　智伯欲襲衛章　　　秦攻衛之蒲章
　衛使客事魏章　　　衛嗣君病章
　衛嗣君時胥靡章　　衛人迎新婦章
　卷三十三
　　中山(凡十/章)
　魏文侯欲殘中山章　犀首立五王章
　中山與燕趙為王章　司馬喜使趙章
　司馬喜三相中山章　隂姫與江姫爭為后章
　主父欲伐中山章　　中山君饗都士大夫章
　樂羊為魏將攻中山章昭王既息民章
校正凡例
　一鮑更易䇿文元次殽亂欲從舊本則不見駮正之
　　意已著目録于前今據其本䟽辨凡注之謬誤者
　　抹之辨正則以正曰著之未明而改定者亦從此
　　例闕遺及他有發明者以補曰著之
　一鮑所改及加字并抹除字復存之或與一本合而
　　可通者從之而注其下他本字異義通者以一本
　　著之
　一大事記與鮑說有當見或與今説有相發者則見
　　之不悉引
欽定四庫全書
　戰國策校注卷一　　　　宋　鮑彪　原注
　　　　　　　　　　　　元　吳師道補正
　　西周(漢志河南洛陽穀城平隂偃師鞏緱氏皆周/地也正曰按大事記周貞定王二十八年考)
　　(王初立封其弟掲於河南是為河南桓公河南即/郟鄏武王遷九鼎周公營以為都是為王城洛陽)
　　(周公所營下都以遷頑民是為成周平王東遷定/都王城王子朝之亂敬王徙都成周至是考王以)
　　(王城故地封桓公焉平王東遷之後所謂西周者河/豐鎬也東周者東都也威烈王以後所謂西周者)
　　(南也東周者洛陽也何以稱河南為西周自洛陽/下都視王城則在西也何以稱洛陽為東周自河)
　　(南王城視下都則在東也河南桓公卒子威公立/威公卒子惠公立考王十五年河南惠公復自封)
　　(其少子班於鞏以奉王號東周没亦諡惠是時東/西周雖未分治河南惠公既號奉王者為東周亦)
　　(必自號西周矣顯王二年趙與韓分周為二於是/東西各為列國顯王雖在東周特建空名是後史)
　　(𫝊所載致伯賜胙之𩔖周王也征伐謀䇿稱東西/周君者皆謂二周也周本紀云赧王時東西周分)
　　(治非也赧王特徙都西周耳當以趙世家為正/        按髙誘注西周王城今河南東周成)
　　(周今洛陽世本云西周桓公名掲居河南東周惠/公名班居洛陽及索隐正義所載甚詳獨邵子經)
　　(世書紀赧王為西周君與東周惠公並而不紀西/周公仍舊誤也鮑考之不精即以西周為王謂之)
　　(正統謂東不得先於西亂易舊次此開卷第一繆/近時陳振孫書錄特舉其首西周為美亦失考所)
　　(當改正從舊又考春秋書王城成周公羊傳曰王/城者何西周也成周者何東周也説亦甚明昭二)
　　(十六年天王入于成周左傳以十二月入王城三/十二年城成周葢敬王定遷在既城之後而孫莘)
　　(老胡康侯皆以成周即京師亦未考王城成周之/實而誤合為一也要之此文古今説者多以迷瞀)
　　(致誤故大事記辨之甚詳且實因鮑氏而發近有/著東西周辨者其説亦然而不引吕子豈未之見)
　　(耶西徐廣云周比亡凡七縣河南止緱氏此是合/東  周地言之今總注葢因正統之説而誤者)
　　　安王(威烈王子此𩔖並以事見紀表世家新出/正曰東西周雖分王實在上策以東西周)
　　　(稱決不當係之王鮑以西周即王故此係以安/王赧王而東周係以惠公彼西周桓威惠武等)
　　　(公著在史冊獨不見乎安王烈王實都東周而/可係之西周乎按策中周君皆指東西二君故)
　　　(多稱主君其稱王者則附以見/章鮑止以嚴氏為賊一條遂出)
　　　(王時事又誤也鮑用意雖勤/傅㑹舛謬者多並見各章)
嚴氏為賊(嚴仲殺韓相傀列侯三年書殺俠累是也殺/人不以道曰賊於此為五年正曰韓策陽堅)
(此作豎字有訛索隐曰紀年韓山堅賊其君哀侯韓山/堅即韓嚴非嚴遂使聶政殺俠累事也説見上及韓策)
而陽豎與焉(鴻烈人間訓注豎/小使也韓策名堅)道周(出亡/過周)周君留之十
四日載以乗車駟馬而遣之(乘四馬也一車駕/四馬所謂駟馬車)韓使人
譲周(譲譙責也然則此時周之令已不行於諸/侯矣正曰此東周君也策文明曰小國)周君患
之客謂周君正語之曰(使以留之之情告之補曰一本/客謂周君曰正語之正猶直也)
寡人(孤寡不穀/王侯之稱)知嚴氏之為賊而陽豎與之故留之十
四日以待命也(待韓/之命)小國不足(衍亦/字)亦(補曰疑在不/字上一本無)以
容賊君之使又不至是以遣之也(元在東周策時周未/分也彪謂客之辯雖)
(足以文周而周君實為天下逋逃主所謂欲葢而彰者/何以示天下乎正曰考其時則烈王五年王都東周若)
(以王都為尊則舊/卷首東周是矣)
　　　赧王(周紀愼靚王子歳丁未立徙都西周西京/鎬京也宋忠曰卒諡西周武公正曰西周)
　　　(不當係之王前已論之西周桓威惠武等公東/周惠公昭文君雖見史𫝊然年世不明事實難)
　　　(附鮑所附赧王諸章據史亦有可考者然無考/者悉強附焉係王既非不復深論  鎬京大謬)
　　　(云按周紀西周君犇秦周君王赧卒宋忠曰云/  正義曰非也西周公即西周武公王赧即周)
　　　(王也周君與王赧此年俱卒通鑑書赧王入秦/大事記謂當從之史衍周君二字又楚世家楚)
　　　(欲圖周周王赧使武公則武公/為臣明矣豈可合為一人乎)
周共太子死(周紹云西周武公之共太子死正曰策元/在東周鮑據周紀改此恐有誤而下注周)
(紀之文/以存疑)有五庻子皆愛之而無適立也(適猶定也故與/莫反正曰適專)
(主/也)司馬翦(司馬楚卿/疑即昭翦)謂楚王(懐/)曰何不封公子咎(周君/别子)
而為之請太子(請於周使/立為太子)左成(楚人正曰此𩔖當因舊/注凡有明徴者可定其)
(生地不可考而仕國可見者則當曰某國臣/正義注此正作楚臣髙注亦多作臣後放此)謂司馬翦
曰周君不聽是公之智困(困不/通也)而交絶於周也不如謂
周君曰孰欲立也㣲告翦翦令楚王資之以地(封地以/為之資)
公若欲為太子(此左成告翦之辭/為皆去音猶助也)因令人謂相國御展
子(楚相之/御姓展)廧夫空(廧嗇字同小/臣也空其名)曰王𩔖欲令若為之(王/楚)
(王𩔖猶似若汝也/言楚王之意告)此健士也(此亦左成喻翦之言健猶/悍也正曰此亦成作翦語)
(語長/子者)居中(國/中)不便於相國(二士居中與國事以其悍故/相國不之便若出而使周則)
(不居中用事相國之所欲/也故以此説之相國必從)相國令之為太子(此策周紀/有元在東)
(周正曰見上補曰共恭/同適丁歴反咎音臯)
謂齊王(凡言謂言為而不人失之也猶言或為或謂王/閔王正曰周最屢見東西周䇿謂周最曰仇赫)
(之相宋云云事在赧王十七年周最於齊王厚也而逐/之聽祝弗相吕禮云云禮之相在赧王二十九年此則)
(王當齊閔之世周紀赧王四十五年周君之秦客謂周/最以應為太后飬地五十八年有周聚以収齊則正當)
(頃㐮王之世相距凡四十年不可定為閔王時也按策/西周兩章皆云最為太子而東周又出最名無曰太子)
(云者疑或自是/二人然無所考)曰王何不以地齎周最(齎持遺也最周/之庻子凡周皆)
(周之族正曰鮑意此即上章事/而上有五庻子之文爾無明㨿)以為太子也齊王令司
馬悍(齊/人)以賂進周最於周(進猶/薦)左尚(齊/人)謂司馬悍曰周
不聽是公之智困而交絶於周也公不如謂周君曰何
欲置(置猶/立)令人㣲告悍悍(補曰一本/悍請令)令王進之以地左
尚以此得亊(以教悍得齊王意故委任之疑此即上章/楚王楚人補曰最史作聚索隐云最古聚)
(字説文同趙䇿顔/最史亦作顔聚)
司冦布(司冦周官/布其名)為周最謂周君曰君使人告齊王以
周最不肯為太子也(閔王善最欲其為太子以賂進之/最時譲立周以最不肯立告齊正)
(曰閔王説見前/章此並無據)臣為君不取也函冶氏(冶銷鐵也函葢/其姓補曰剡川)
(姚氏云函姓冶/官名因以為號)為齊太公(田和也始代/吕氏為齊侯)買良劔公不知
善歸其劔而責之金(歸還之也責取/也金買劒之金)越人請買之千金
折而不賣(折折劒正曰髙注云雖千金猶未盡其本價則/故折其錢而不賣則折作折闕義若作斷折)
(於下文/不通)將死(函冶氏/將死)而屬其子(屬囑同集/韵託辭)曰必無(無以/告人)
獨知(自知其良正曰二語因髙注愚意必無獨知當/作一句言凡有售必使衆知其良不可獨知也)今
君之使最為太子(周雖以最不肯立告齊/猶欲立之特未定耳)獨知之契也
(契約也當兩知之今則獨補曰禮/記右契注一書兩札同而别之)天下未有信之者也
臣恐齊王之謂(元作/為)為(補曰策為謂通/借此當作謂)君實立果(亦周/子)
而譲之於最(譲飾/説也)以嫁之於齊(嫁猶賣也/言欺齊)君為多巧(巧/猶)
(詐/)最為多詐(心欲之而/言不肯)君何不買信貨哉(可信之貨/非獨知也)奉
飬無有愛於最也(愛猶/吝)使天下見之(然則立最信矣從/周紀皆當為楚王)
(正曰使衆見之而信最之當立從周紀/改楚非補曰為周為君為齊之為去聲)
秦令樗里疾(秦恵王弟其居在渭南隂鄉/樗里故號樗里子後相武王)以車百乗入
周周君迎之以卒(百人/為卒)甚敬楚王怒(懐/王)譲周以其重秦
客(謂/疾)游騰(周人正曰/髙注作臣)謂楚王曰昔智伯(晋卿智㐮/子之孫瑶)欲伐
厹由(夷國屬臨淮漢志由作猶又九域圖并州有仇猶/城引此正曰髙注狄國括地志云并州盂縣外城)
(俗名原仇山史樗里傳作仇猶韓子仇繇吕氏春秋劉外/紀夙繇髙注或作仇首漢志臨淮乃泗之漣水羅氏路)
(史謂非智伯所伐者/厹音求字又作叴㕤)遺之大鐘載以廣車(欲開/道也)因隨入
以兵厹由卒亡無備故也(受其鐘不/防以兵)桓公伐蔡也(僖二/年蔡)
(姬沉舟盪公公怒歸之未絶也蔡嫁之故/伐之蔡蔡叔度所封屬汝南後徙沛下蔡)號言伐楚(號/聲)
(言也以伐/楚號衆)其實襲蔡(無鐘鼓曰襲正曰此據左氏/説陸氏纂例掩其不備曰襲)今秦
虎狼之國也(喻其/貪殘)兼有吞周之意使樗里疾以車百乘
入周周君懼焉以蔡厹由惑之(以二國為惑補曰一本/戒之注以二國為戒也)
故使長兵在前(戈矛/之屬)強弩在後名曰衞疾(衞行列/為護也)而實
囚之(補曰一本/下有也字)周君豈能無愛國哉恐一日之亡國(恐/秦)
(亡/之)而憂大王(為楚/王憂)楚王乃悦(樗里/𫝊有)
雍氏之役(周紀注陽翟有雍氏城韓記注赧王三/年十五年楚再圍雍氏此十五年也)韓徴
甲與粟於周(徴猶/索)周君患之告蘇代(秦之弟/洛陽人)蘇代曰何
患焉代能為君令韓不徴甲與粟於周又能為君得髙
都(屬上黨正曰水經云伊水逕邥郵亭又北逕髙都杜/預云河南新城有邥郵亭括地志云髙都舊城在洛)
(州伊闕縣北京相/璠云非在上黨者)周君大悦曰子茍能寡人請以國聽
(以國事/從之)蘇代遂徃見韓相國公仲(元作中下/同韓公族)中(正曰古/仲字省)
(補曰索隱云公仲侈裴駰云相/國秦官韓亦有諸國倣秦也)曰公不聞楚計乎昭應
(楚將也昭屈景皆楚/之族姓後有不重注)謂楚王(懐/王)曰韓氏罷於兵(罷疲同/勞也)
倉廪空(並榖/所入)無以守城吾攻之以飢(因其飢攻之補/曰一本収之)不
過一月必㧞之(得城曰㧞/如㧞物然)今圍雍氏五月不能㧞是楚
病也(病猶/困)楚王始不信昭應之計矣今公乃徴甲與(元/作)
(及/)及(正曰史作與及義/自通毋煩改字)粟於周此告楚病也(猶以飢/疲告之)昭
應聞此必勸楚王益兵守雍氏雍氏必㧞公仲中曰善
然吾使者已行矣代曰公何不以髙都與周公仲中怒
曰吾無徴甲與粟於周亦已多矣何為與髙都代曰與
之髙都則周必折而入於韓(折猶屈/入猶歸)秦聞之必大怒而
焚周之節(節符信也行者所執焚之者不通周也/周官通逹於天下必有節無節則不逹)不通
其使是公以敝髙都得完周也何不與也公仲中曰善
不徴甲與粟於周而與髙都楚卒不㧞雍氏而去(紀有/而略)
(周君為東周補曰/正義雍於恭反)
薛公(靖郭君田嬰之子孟嘗君田/文也襲其父封薛薛屬魯國)以齊為韓魏攻楚(楚/懐)
(二十六年齊韓魏/攻楚此十二年也)又與韓魏攻秦(齊閔二十六年為韓/魏攻秦此十七年也)
(正曰此據史按通鑑大事記赧王/二年當閔王元年此當作十六年)而藉兵乞食於西周
(藉猶/借)韓慶(凡韓皆韓人其在周去韓仕周也/凡非本國人皆自其國來仕者也)為西周謂
薛公曰君以齊為韓魏攻楚九年取宛葉以北(二縣屬/南陽九)
(字誤當云六或五補曰宛於袁/反鄧州縣葉舒涉反汝州縣)為強韓魏(為猶代補曰/一本而取宛)
(葉以北以/強韓魏)今又攻秦以益之(益其/強)韓魏南無楚憂西無
秦患則地廣而益重齊必輕矣夫本末更盛(更猶/迭)虛實
有時(言不/可常)竊為君危之(並言齊薛今雖善/韓魏後或為患)君不如令敝
邑(周/也)隂合為秦(隂猶/私)而君無攻(但出兵臨秦/不用攻也)又無藉兵
乞食(勿示秦/以弱)君臨函谷(臨言以兵至其地函谷關名在/𢎞農補曰正義云陜州桃林縣)
(西南有洪溜澗古函/谷也今屬靈寳縣)而無攻令敝邑以君之情(心所/欲也)謂
秦王(昭/㐮)曰薛公必不(補不字補曰史/此下有不字是)破秦以張韓魏(張/去)
(音大/之也)所以進兵者欲王令楚割東國以與齊(楚之東地/即楚策下)
(東國/云)而(元作/也)也(補曰史/作而)秦王出楚王(懐/)以為和(楚懐王/十年張)
(儀誘楚王會秦秦/留之此十六年也)君令敝邑以此惠秦(秦得無攻/周之力也)秦得
無攻(元作/破)破而以楚之東國自免也必欲之楚王出必
徳齊(齊出之齊/之恩也)齊得東國而益強而薛世世無患秦不
大弱(無三國/之兵故)而處之三晉之西(趙魏韓本晉三卿分/晉而君之故曰三晉)三
晉必重齊(秦居晉西不弱而善/齊三晉畏秦故齊重)薛公曰善因令韓慶入
秦而使三國無攻秦而使不藉兵乞食於周(孟嘗傳有/今按楚記)
(三國攻楚秦救之引去與此言取宛葉小駮補曰大亊/記潁濵蘇氏云秦昭王欺楚懐王要之割地諸侯熟視)
(無敢一言問秦者惟田文怨秦借楚為名與韓魏伐秦/自山東難秦未有若此其壯者也惜其聽韓慶之計臨)
(函谷而無攻以求楚東國而名義索然以盡由此觀之/秦惟不遇桓文之君故横行而莫之制世豈有以大義)
(而屈於不義者哉去為強/為和之為如字餘  聲)
三國攻秦反(反猶/還)西周恐魏之藉道也(藉亦/借)為西周謂
魏王(哀正曰此據史按通鑑大事記顯王三十五年乃/魏惠王後元年慎靚王三年當魏㐮元年説見魏)
(䇿此當作㐮事/在二十一年)曰楚宋不利秦之聽(元作/徳)徳三國也(聽/猶)
(順從三國近楚宋秦聽之則強而害楚宋故不利也正/曰三國不攻秦而觧故秦徳之秦徳之則和而不利於)
(楚/宋)彼且攻王之聚(楚宋攻魏之廩庫正曰邑落/曰聚如􁃔狐聚陽人聚之𩔖)以利(元/作)
(到補曰一/本作利)秦(若為秦/報魏王)魏王懼令軍設舍速東(舍軍次也/魏東還必)
(道周周必賔之故恐今/速東則無賔之之費矣)
韓魏易地(韓策書此在/楚圍雍氏後)西周弗利樊餘(周人正曰髙注/作臣補曰姚云)
(餘下曽有/為周字)謂楚王(懐/)曰周必亡矣韓魏之易地韓得二
縣魏亡二縣(易地則魏亦有得而獨/言亡者亡多於得也)所以為之者(魏雖/多亡)
(然且/為之)盡包二周(東/西)多於二縣九鼎存焉(漢志武王遷九/鼎于郟鄏郟鄏)
(屬河南為東周/正曰説見前)且魏有南陽鄭地三川(河内修武注晉/始啟南陽是也)
(京兆山陽皆有鄭河南有新鄭此在楚魏之間新鄭也/河南郡注秦三川郡也周紀三川震注涇渭洛補曰杜)
(注在晉山南河北故曰南陽鄭本在西都畿内咸林武/公得虢檜之地乃徙其封是為新鄭咸林今華州鄭縣)
(新鄭今鄭州正曰三川河洛伊張儀所謂天下朝市秦/武王所謂車通以闚周室者也秦抜成臯滎陽初置三)
(川/郡)而包二周則楚方城之外危(南陽郡注葉公邑號方/城補曰正義云方城山)
(在葉/縣西)韓兼兩上黨(漢并州郡甘茂傳注逺韓近趙故言/兩此韓所得也今按東策周最再説)
(金投秦策藍田徑山三/章所言則上黨亦屬魏)以臨趙即趙羊腸以上危(上黨/壺関)
(有羊腸坂髙注趙險塞山形屈折/如羊腸此皆以所近之國強故危)故易成之日楚趙皆
輕楚王恐因趙兵以止易(補曰一本因/趙以止易也)
秦攻魏將犀武軍於伊闕(唐志為縣屬河南注北有伊/闕故闕此役秦昭十四年此)
(二十二年補曰正義云水經注禹疏龍門以通水兩山/相對若闕故謂之伊闕今洛南猶謂之龍門也諸本犀)
(作􁚄/當正)進兵而攻周為周最謂李兊(趙司/冦)曰君不如禁秦
之攻周(禁猶/止)趙之上計莫如令秦魏復戰(趙魏隣也魏/有秦兵則趙)
(無/事)今秦攻周而得之(得猶勝正曰得/其土地人民也)則衆必多傷矣秦
欲持(元作/待)待(補曰字/有訛)周之得(得猶/保)必不攻魏(恐重/傷)秦若
攻周而不得前有勝魏之勞後有攻周之敗又必不攻
魏今君禁之而秦未與魏講也(講和觧也補曰史甘茂/傳索隱云鄒氏講讀曰)
(媾又曰漢史媾講兩字常雜愚按搆構購者字亦然今/凡為和觧之義者定讀從媾為交結之義    當從才)
(後放/此)而全趙令其止必不敢不聽是君却秦而定周也
(却猶/退)秦去周必復攻魏魏不能支(支猶/拒)必因君而講(與/秦)
(和/也)則君重矣(凡言重皆制人而/不制於人者也)若魏不講而疾支之是
君存周而戰秦魏也重亦盡在趙
犀武敗於伊闕周君之魏求救(白起既敗魏遂進攻周/周以魏怨之故徃求救)
(補曰大事記秦怒東周助韓/魏故攻之按策文當作西周)魏王(昭/)以上黨之急辭之
(意者有趙或韓兵也正曰趙兵無/考周韓魏共伐秦此時韓魏必和)周君反見梁囿(陳留/浚儀)
(注魏惠王自安邑徙大梁有林池/曰囿正曰囿者蕃育鳥獸之所)而樂之也綦母恢(周/人)
(正曰髙/注作臣)謂周君曰温囿不下此(温屬河内言其/樂不在梁下)而又近
(近/周)臣能為君取之反見魏王王曰周君怨寡人乎對曰
不怨且誰怨乎臣為王有患焉周君謀主也(猶為天子/故正曰韓)
(世家使公孫喜率周魏伐秦敗/伊闕縁是故稱謀主此周君也)而設以國為王扞秦(設/施)
(陳扞/衞也)而王無之扞也(無為周/扞者)臣見其必以國事秦也秦
悉塞外之兵與周之衆以攻南陽而兩上黨絶矣(言趙/韓援)
(魏之路絶正曰是時魏上黨被兵若周秦攻南陽則魏/又當禦其攻而上黨必絶後云上黨無患言得併力於)
(此/也)魏王曰然則奈何綦母恢曰周君形不好小利(形猶/勢也)
(小利謂温囿國小多/憂其勢宜不得游觀)事秦而好小利(有秦助則無國/患乃得游觀)今
王許戍三萬人(戍守邊也許/為周扞秦)與温囿周君得以為辭於
父兄百姓(云得戍/卒之援)而私(元作/利)利(補曰姚云錢本作私/按作利字則與上恊)温
囿以為樂(得戍公也/得囿私也)必不合於秦臣嘗聞温囿之利計
歳八十金(魏人貢其/上之數)周君得温囿其以事王者歳百二
十金(周許魏/之數)是上黨無患(周善事魏則趙/韓必不加兵)而贏四十金
(贏有餘/賈利也)魏王因使孟卯(鴻烈汎論注/齊人即芒卯)致温囿於周君(致/送)
(也/)而許之戍(彪謂周君非賢君也秦兵在境而樂於囿/其志荒矣恢雖能得囿非君子所以事其)
(君者也補曰為辭為/樂之為如字餘去聲)
犀武敗周使周足(周/相)之秦或謂周足曰何不謂周君曰
臣之秦秦周之交必惡(皆美惡之惡正曰左傳周鄭交/惡杜注兩相疾惡據此則皆當)
(烏故/反)主君之臣(主君稱/周君)又秦重(秦之/所重)而欲相者(欲得/相周)且
惡臣於秦(此人欲代足相周故敗其/使事此二國所以必惡)而臣不能為使矣
臣願免而行(免已之相/以順欲者)君因相之彼得相不惡周於秦
矣君重秦(此下或人/復説足也)故使相徃行而免是(元作/且)且輕秦
也公必不免(雖以免自請/勢不可免也)公言是而行交善於秦是公
之事成(元作/成事)成事(補曰恐當/作事成)也交惡於秦不善於公者
(補者/字)且誅矣(意其惡足/於秦也)
蘇厲(亦秦/之弟)謂周君曰敗韓魏殺犀武攻趙取藺離石祁
者(藺及離石屬西河祁屬太/原補曰此注大亊記取)皆白起(秦將武/安君)是攻用兵
(攻功字言善巧也/正曰攻工字通借)又有天命也(得天/之助)今攻梁(魏/都)梁必破
破則周危君不若止之謂白起曰楚有飬由基者(楚共/王将)
善射去桞葉者百步而射之百發百中(發發/矢)左右皆曰
善有一人過曰善射可教射也矣(意欲/其息)飬由基曰人皆
善(善善/我)子乃曰可教射子何不代我射之也客曰我不
能教子支左屈右(支如竹之支也葢取其直左右臂正/曰列女傳云左手如拒右手如附枝)
(右手發之左手不/知此射之道也)夫射栁葉者百發百中而不以善息
(百中善也/此時宜息)少焉氣力倦弓撥矢鉤(元作拘今從史撥弓/反也鉤矢鋒屈也補)
(曰姚本作鉤拘/有鉤音古或通)一發不中前功盡矣(盡猶/㓕)今公破韓魏
殺犀武而北攻趙取藺離石祁者公也公之功甚多今
公又以秦兵出塞過兩周踐韓而以攻梁(踐履也/猶過)一攻
而不得前功盡㓕公不若稱病不出也(周紀三十四年/有補曰射之射)
(桞之射/食亦反)
楚兵在山南(山吳岳屬扶風禮所謂岳山也正曰岳/山秦地非此所指髙注在周之山南)伍
(元作吾/下同)吾(補曰吾字/訛當作伍)得(楚將也髙/注吾作五)將為楚王(頃/㐮)屬怨於
周(屬連也/猶結)或謂周君曰不如令太子將軍正(周太子也/將去音軍)
(正猶卒正軍之率也正曰此謂將/軍而正迎也史穰苴傳軍正無注)迎伍吾得於境而君
自郊迎令天下皆知君之重伍吾得也因泄之楚曰(㣲/漏)
(其言使/楚知之)周君所以事伍吾得者器必多且歸楚(此以間/得於楚)
(言與得之器/其必載以歸)王必求之(楚/王)而伍吾得無効也(効猶致也/得實未嘗)
(得器故/無以効)王必罪之(以其欺也彪謂此謀雖不出於正而/免國於難可也正曰鮑以此為尊周)
(繆/矣)
楚請道於兩周之間(以假/道請)以臨韓魏周君患之蘇子(元/作)
(秦秦字季子洛陽人其死時東西周未分此當為代若/秦諸如七處不一正曰東西周説見前史不曰蘇秦東)
(周洛陽/人乎)謂周君曰除道屬之於河(除去穢也夏紀注河/出金城積石葢道行)
(兩周之間使楚所假連及之正曰河/東過洛汭在鞏縣東洛邑北望有河)韓魏必惡之(惡/楚)齊
秦恐楚之取九鼎也(道廣可/以出鼎)必救韓魏而攻楚楚不能
守方城之外安能道二周之間若四國弗惡(齊秦/韓魏)君雖
不欲與也(與之道正/曰謂鼎也)楚必將自取之矣
秦召周君周君難徃(意不/欲徃)或為周君謂魏王(安釐正曰/無考周紀)
(作韓/王)曰秦召周君將以使攻魏之南陽王何不出兵於
河南(河南洛陽也時未為郡言河之南耳正曰河/南即西周郟鄏考王封弟河南其名久矣)周君
聞之將以為辭於秦而不徃(以魏兵在/境為言)周君不入秦秦
必不敢越河(越度/也)而攻南陽
周君之秦謂周最曰(最時/從王)不如譽秦王之孝也(秦/昭)因以
原為太后飬地(齊記注河内沁水有原城后昭王母宣/太后也供養之地湯沐邑也補曰原姚)
(本作應史同徐注/潁川父城縣應鄉)秦王太后必喜是公有秦也(有言得/其意)
交善(周秦/之交)周君必以為公功交惡勸周君入秦者必有
罪矣(紀四十/五年有)
秦欲攻周周最謂秦王(昭/)曰為國之計者不攻周攻周
實不足以利國而聲畏天下(聲猶名也周天子也今見/攻故天下畏秦正曰畏猶)
(惡也周地狹不足以利國而有攻天子之/惡名見畏惡於天下與司馬錯説同意)天下以聲畏
秦必東合於齊兵敝於周(攻雖勝不/無傷失)而合天下於齊則
秦孤而不王矣是天下欲罷秦(罷疲同/下同)故勸王攻周秦
與天下俱罷(天下合齊而與/秦戰戰則必疲)則令不横行於周矣(横行/無畏)
(忌也/紀有)
宫他(周人正曰/髙注作臣)謂周君曰宛恃秦而輕晉(宛屬南陽故/申伯國南陽)
(三晉時屬韓韓釐五年秦㧞我宛葢宛/亡在春秋之晉三晉分晉乃屬韓也)秦飢而宛亡(此/下)
(皆恃逺輕近而亡秦飢不能/援宛故晉㓕之其亡不經見)鄭恃魏而輕韓魏攻秦而
鄭亡(鄭河南新鄭鄭君乙二/十一年韓哀侯㓕之)邾莒亡於齊(魯鄒衍故邾/也邾曹姓國)
(二十九世楚滅之莒屬越陽國故/盈姓國三十世楚㓕之葢恃齊也)陳蔡亡於楚(陳舜後/漢淮陽)
(國楚惠王十年滅陳四十二年㓕蔡/皆不見所恃葢即恃楚不備之也)此皆恃援國而輕
近敵也(援引也故/有助意)今君恃韓魏而輕秦國恐傷矣君不
如使周最(元作早補曰/姚本正作最)隂合於趙以備秦則不毁
　
　
　
　
　
　
　
　
　
　
　
　戰國策校注卷一
欽定四庫全書
　戰國策校注卷二　　　　宋　鮑彪　原注
　　　　　　　　　　　　元　吴師道補正
　　東周(漢志河南鞏東周君所居正曰東周當從舊/居卷首説見前  大事記云東周惠公班秉)
　　(政洛陽采邑在鞏/漢志説非餘見前)
　　　惠公(周紀考王封其弟河南是為桓公桓公子/威公威公子惠公惠公封其子於鞏號東)
　　　(周惠公然則河南鞏父子同諡又紀西周武公/赧王則諡也葢以避秦不敢稱尊楚記頃㐮十)
　　　(八年王赧使武公此武公赧王臣也而徐注以/為惠公之子疎矣惠公之子自為東周君豈為)
　　　(西周用邪兩周西先亡至秦莊襄元年俱㓕正/曰東周止有惠公名著策有文君他無見徐廣)
　　　(云紀年顕王九年東周惠公傑薨皇極經世東/周惠公卒子傑嗣二書不同則其世系亦難明)
　　　(矣凡策所書君得皆為惠公時事邪隱赧王非/諡武公鮑引宋忠説誤為二人前索  謂諡法)
　　　(無赧赧然慚愧故以為號戰國相王周之王號/自若不聞其為秦貶損也王赧使武公徐廣謂)
　　　(即西周武公大事記從之西周惠公封子於鞏/為東周惠公實同謚者繼西周之惠公則武公)
　　　(也既曰武公則周君也謂别為一人可乎東西/周雖分治王猶在上為東周君敬奉王命而王)
　　　(使之又何/不可乎)
秦興師臨周而求九鼎周君患之以告顔率(周/人)顔率曰
大王勿憂臣請東借救於齊顔率至齊謂齊王(閔正曰/大事記)
(云姚氏考春秋後語周顕王齊宣王也今/附載於顕王三十三年宋太丘社亡之前)曰夫秦之為
無道也欲興兵臨周而求九鼎周之君臣内自盡(盡其/心思)
(補曰姚云盡字/劉曽集作畫)計與秦(計猶/謀)不若歸之大國(謂/齊)夫存危
國(周有秦/兵危也)美名也得九鼎厚寳也(厚猶/重)願大王圗之齊
王大(補曰一/本大説)發師五萬人使陳臣思(即後田臣思凡/陳田皆齊公族)將
以救周而秦兵罷齊將求九鼎周君又患之顔率曰大
王勿憂臣請東解之(東之齊/解免之)顔率至齊謂齊王曰周頼
大國之義得君臣父子相保也願獻九鼎不識大國何
涂之從(問其路所從出禮遂/上有徑洫上有涂)而致之齊齊王曰寡人將
寄徑於梁(徑步道也/猶言假涂)顔率曰不可夫梁之君臣欲得九
鼎謀之暉臺之下(臺名曰暉故孟子/稱梁有臺池之樂)沙(元作/少)少(補曰少/當作沙)
海之上(九域圗開封/有沙海引此)其日乆矣鼎入梁必不出齊王曰
寡人將寄徑於楚(楚非適齊之途既不可入梁亦/無從至楚其云然不可曉也)對曰
不可楚之君臣欲得九鼎謀之於葉庭之中(即南陽葉/也補曰姚)
(云後語作/章華之庭)其日久矣若入楚鼎必不出王曰寡人終何
涂之從而致之齊顔率曰敝邑固竊為王患之夫鼎者
非效壺醯醬瓿耳(壺昆吾圜器瓿甂也補/曰一本醯壺此文殽次)可懐挾提挈
以至齊者非效鳥集烏飛兎興馬逝(並喻其/輕疾)灕然止於
齊者(集韻灕/滲流貌)昔周之代殷得九鼎凡一鼎而九萬人輓
之(輓引/也)九九八十一萬人士卒師徒(士一人也二千五/百人為師徒步行)
(者正曰左傳注步卒七十二人甲士三人又百/人為卒徒衆也此士卒師徒亦大㮣言之耳)械器被
具(械器之總名被具/士卒所服用之具)所已備者稱此(備人之所應用使/稱足此八十一萬)
(人補曰姚本已作以正曰稱此者彼此均等猶史言他/物稱是謂士衆賫械具備輓鼎之役者又且八十一萬)
(也/)今大王縱有其人何涂之從而出臣切為大王私憂
之齊王曰子之數來猶無與耳(言許之而/實不與也)顔率曰不敢
欺大國疾定所從出敝邑遷鼎以待命齊王乃止(補曰/洪氏)
(邁云策首載此以為竒謀此特兒童之見爾疑必無是/事而好事者餙之愚按左氏嘗載楚子問鼎亊當時争)
(欲得鼎以見其/強不可以為無)
秦攻宜陽(韓邑屬𢎞農秦武三年攻冝陽赧王七年也/補曰大亊記云今河南府福昌縣城東南北)
(三面峭絶天險黽池二殽皆在境内葢控扼之地而此/據甘茂傳文年表㧞宜陽在次年宜陽之役五月  不)
(㧞凡涉兩嵗也通鑑大事記皆於赧七/年書伐八年書㧞景翠救韓在八年)周君謂周累曰
(補曰一本趙/累大事記引)子以為如何對曰宜陽必㧞也君曰宜陽
城方八里材士十萬(士之有/材武者)粟支數年公仲之軍二十
萬景翠(楚/將)以楚之衆臨山而救之(楚與韓隣而與/秦相圖故救之)秦必
無功對曰甘茂(下蔡人仕秦補曰茂一作戊/後多有説文史作戊古字通)羇旅也(集/韻)
(羇旅/寓也)攻冝陽而有功則周公旦也(言且/相秦)無功則削迹於
秦(言不/得留)秦王不聽羣臣父兄之議而攻宜陽宜陽不㧞
秦王耻之臣故曰㧞君曰子為寡人謀且奈何對曰君
謂景翠曰公爵為執珪官為柱國(楚/卿)戰而勝則無加焉
矣不勝則死不如背秦援宜陽(翠時葢援宜陽而有秦/之私故云補曰秦策馮)
(章許楚漢中楚懽而不進所説有秦私者竊謂此策上/既言秦之必抜翠之不勝則死而又曰不如背秦援宜)
(陽意殊不𩔖恐此勝有缺誤背下或有之字或秦下復/有秦字援字或作㧞勸之避秦兵待秦既㧞然後進兵)
(乘其敝當秦懼之韓徳之而交得賂以為利下文秦抜/宜陽景翠果進兵果字可見又秦策楚畔秦而合於韓)
(句意似與此同然彼指翠未救時言之爾其後/韓楚雖合楚不為韓氏與秦戰固巳懼之矣)公進兵
秦恐公之乘其敝也(乘謂因/而攻之)必以寳事公公仲慕公之
為巳乘秦也亦必盡其寳秦㧞宜陽景翠果進兵秦懼
遽効煮棗(屬濟隂/寃句)韓氏果亦効重寳景翠得城於秦受
寳於韓而徳東周(徳恩之也補曰為寡為/已之為去聲餘如字)
東周與西周戰韓救西周為東周謂韓王(㐮/)曰西周者
故天子之國也多名器重寳按兵而勿出(按下與/舉反)可以
徳東周西周之寳可盡矣(欲韓出兵故賂/之紀八年有)
東周與西周争西周欲和於楚韓(和二國以/為己援)齊明(疑楚/人兩)
(見楚策正曰無明徴注例以國姓者皆其國人齊明/豈不可為齊人邪故大事記止云當時之辯士也)謂
東周君曰臣恐西周之與楚韓寳令之為己求地於東
周也不如謂楚韓曰西周之欲入寳持二端(言東兵急/則入不急)
(則/已)今東周之兵不急西周西周之寳不入楚韓楚韓欲
得寳即且趣我攻西周(趣疾也督使疾/戰我謂東周)西周寳出是我
為楚韓取寳以徳之也(言有恩/於楚韓)西周弱矣
東周欲為稻(為謂/種之)西周不下水(稲宜濕西周居河之上/流正曰不下專指河水)
東周患之蘇子(非代/則厲)謂東周君曰臣請使西周下水可
乎乃徃見西周之君曰君之謀過矣今不下水所以富
東周也今其民皆種麥(麥宜/燥也)無他種矣君若欲害之不
若一為下水以病其所種下水東周必復種稻種稻而
復奪之若是則東周之民可令一仰西周(有望於上則/仰補曰為去)
(聲仰疑/向反)而受命於君矣西周君曰善蘇子亦得兩國之
金也(彪謂此策不可行東西周壌地相接豈不能候其/所種蘇子東人也為東游説而豈得不疑且今下)
(水安能保其不奪雖一為下何補哉正曰據此策則西/人可以制周必不疑於其説蘇子公為反覆以得金豈)
(顧其復奪哉大事記云其㣲如此其所争/又如此可不哀哉然則又何足深辨也)
昭獻在陽翟(屬潁川補曰韓/策楚昭獻相韓)周君將令相國徃(徃與/獻會)相
國將不欲蘇厲為之謂周君曰楚王與魏王遇也主君
令陳封之楚(此言疇昔之事陳向葉/皆仕周而位在相下)令向公之魏楚韓
之遇也(亦其/王遇)主君令葉公之楚令向公之韓今昭獻非
人主也而主君令相國徃若其王在陽翟主君將令誰
徃(言必君/自徃)周君曰善乃止其行
秦假道於周以伐韓周恐假之而惡於韓不假而惡於
秦史黶(韓史疑即厭補曰黶正/義云烏减於㸃二反)謂周君曰君何不令人
謂韓公叔(韓公/族)曰秦敢絶塞(絶横渡塞障也為垣/壘以遮止鄰國徃來)而伐
韓者信東周也公何不與周地發重使(使周/發使)使之楚秦
必疑(秦楚相圖之國也周使/使楚故秦疑其圖已)不信周是韓不伐也(不受/秦伐)
又謂秦王(武/)曰韓強(補曰強/巨兩反)與周地將以疑周於秦寡
人不敢弗受秦必無辭而令周弗受是得地於韓而聽
於秦也(紀八年彪謂戰國之士設心措辭無不出於意/詐若此者君子之所怒也下章次之正曰鮑)
(尊周故謂行詐免難所可/惡與前注為伍得章失同)
楚攻雍氏(此亦赧之/十五年也)周粻秦韓(粻食米也時秦救韓周/以米餉之正曰詩傳糧)
(也音/張)楚王(懐/)怒周周君患之或為周謂楚王曰以王之
強而怒周周恐必以國合於所與粟之國則是勁王之
敵也(勁強/也)故王不如速觧周恐(周以楚怒/之故恐)彼前得罪而
後得解必厚事王矣
蘇厲為周最謂蘇子(元作/秦)秦曰君不如令王(君謂蘇子/王周君也)
(此時與赧俱王其稱公/後避秦也正曰尤繆)聽最以地合於魏趙(地周/地)故必
怒(稱故者特為之/怒蘇子怒最)合於齊(怒最而反/其所合)是君以合齊與強
楚吏産子(時齊與楚善合齊則得與楚為與國可至再/世産子言易世也與黨與也補曰劉辰翁云)
(吏字當作/更平聲)君若欲因最之事(與最同合魏趙此厲本謀/也前與游辭耳故為為周)
(最/)則合齊者君也割地者最也(補曰最欲合趙魏而蘇/秦欲合齊厲為最故言)
(若不廢最之事則君/合齊而最合趙魏也)
謂周最曰仇赫之相宋(補曰赫一/本作赧)將以觀秦之應趙宋
(絶/句)敗三國(韓魏齊也魏紀哀二十一年與韓齊敗秦函/谷葢此時秦欲敗之反為所敗也赧十八年)
(正曰哀當作㐮下同十八當/作十七年表文大事記從之)三國不敗將與趙宋合於
東方(即三/國)以孤秦亦將觀韓魏之於齊也不固則將與
宋敗三國(此應/秦也)則賣宋於三國(此應三國也以國情輸/之曰賣言赫不忠於宋)
(不應秦則應三國以此知赫本/非宋人補曰一本則賣趙宋)公何不令人謂韓魏之
王(韓襄/魏哀)曰欲秦趙之相賣乎(此賣/猶欺)何不合周最兼相(使/韓)
(魏皆/相之)視之不可離(視示同二國同相最可見/其交之固補曰離去聲)則秦趙必
相賣以合於王也
為周最謂魏王(哀正/曰㐮)曰秦知趙之難與齊戰也(難言其/不利正)
(曰難畏/阻意)將恐齊趙之合也必隂勁之(勁趙以兵/使之強)趙不敢
戰(難先/戰)恐秦不已収也(違其勁/之之意)先合於齊秦趙争齊(齊/固)
(秦所欲合故其勁趙謂之隂勁正/曰秦欲伐齊趙欲合齊故云争齊)而王無人焉(無主其/事於齊)
(者/)不可王不去周最(最時在魏欲之齊故/此士為之言使得去)合與収齊(與/即)
(謂齊齊魏/之與國)而以兵急之(元作之急急之/以兵則非合矣)之急則伐齊無
因事矣(言秦見齊有魏兵必伐之有此有彼曰因猶言/無他事矣齊敗魏馬陵宜為魏仇因此言合與)
(葢其國形宜相依也正曰而以兵伐齊/今不合與収齊而以秦兵之急則伐齊)　　　　　(言/是)
(無可依/之亊矣)
謂周最曰魏王(哀正/曰昭)以國與先生(以徳齒尊稱之也與/謂相之正曰孟子注)
(學士年長者/謂之先生)貴合於秦以伐齊(貴猶/欲)薛公(田/文)故主(齊閔/王也)
(最嘗仕齊/故稱之然)輕忘其薛不顧其先君之丘墓(謂齊王田文/欲去國以避)
(秦兵正曰此田文相魏時也下文謂魏王薛公可見文/激於祝弗吕禮之故勸秦伐齊故生上恐缺一字葢言)
(文猶背齊以起下文最不與伐齊之意大事記赧王二/十九年魏以田文為相謂其去齊相魏在齊滅宋之前)
(史在滅/宋之後)而公獨修虛信(最本善齊固不背齊然今相魏/魏有以秦伐齊之形猶為虛信)
(信謂/親之)為茂行(茂盛/美也)明羣臣(明猶示也/臣魏臣)據故主(據仗持也/猶言為之)
(此言最在魏示羣臣以為齊王不欺之此所謂/茂行正曰修虛信為茂行句明羣臣據故主句)不與伐
齊(與去音正曰/與如字許也)産以忿強秦(産猶生也魏欲伐齊已獨/不與猶生此節目也違秦)
(不伐齊/故秦忿)不可公不如謂魏王薛公曰請為王入齊天下
不能傷齊(最之智略/足以全齊)而有變(萬一有/傷齊者)臣請為救之(此則/非虛)
(信/矣)無變王遂伐之(伐/秦)且臣為齊奴也(為去音言其為/之如奴亊主)如
累王之交於天下(累者事相連及猶/誤也交謂齊魏)不可(此言非/人之情)王為
臣賜厚矣臣入齊則王亦無齊之累也(此累猶患正曰/按魏䇿周最入)
(齊秦王怒令姚賈譲魏王魏王為之謂秦王曰魏之所/以為王通天下者以周最也今最遁寡人入齊齊無通)
(於天下矣敝邑之事王亦無齊累矣最入齊則正與此/章相首尾所謂敝邑之事王亦無齊累語又與此合曰)
(請為王入齊天下不能傷齊者最自許其足以全齊有/變為秦伐齊齊急則請魏之救無變謂秦不能伐則王)
(遂伐之此厚齊之説也且臣為齊奴以下以為魏言之/為齊奴為齊奴𨽻也交指秦也累逹及也不可以最故)
(使魏惡於秦王使最得入齊為賜厚矣最入齊則秦無/疑於魏是魏不為齊所累也補曰為王為救之為去聲)
(餘如/字)
趙取周之祭地周君患之告於鄭朝(凡鄭皆/鄭人)鄭朝曰君
勿患也臣請以三十金(一斤為一金正曰正義云秦以/一鎰為一金孟康云二十四兩)
　　　　(云/注)復取之周君予之鄭朝獻之趙太卜因告
以祭地事及王病使卜之太卜譴之曰(譴謫/問也)周之祭地
為祟(神禍/也)趙乃還之
杜赫(周人正曰楚/策云楚杜赫)欲重景翠於周謂周君曰君之國小
盡君之重寳珠玉以事諸侯不可不察也(國小必賂以/求援不可勝)
(賂故/宜察)譬之如張羅者張之於無鳥之所則終日無所得
矣張於多鳥處則又駭鳥矣(多鳥處有觸羅者傍鳥/必覺覺則羣驚而去矣)必
張於有鳥無鳥之際然後能多得鳥矣今君將施於大
人大人輕君施於小人小人無可以求又費財焉(均之/費財)
(而小人多/則多費也)君必施於今之窮士不必且為大人者(不必/猶不)
(可知也言不終窮或且/為大人者此指翠也)故能得欲矣(齊策楚策皆有杜/赫在齊則威王時)
(於周顯王時也自顯威至是八十年矣疑赫字誤景翠/實此時人正曰按齊策田忌亡齊之楚鄒忌代相恐其)
(以楚權復齊杜赫曰臣請為留楚忌/王二年忌有馬陵之戰其奔必後此)　　　　　　(宣/楚)
(䇿五國伐秦魏欲和杜赫云云在楚懐王十一年當慎/靚王三年大事記據韓世家注赧王三年書楚景翠)
(圍韓雍氏自宣王二年至赧王三年為三十年自慎/靚王三年至此為七年則翠之與赫何不相及之有)
三國隘秦(赧十八年注具前隘謂隔絶之正曰八/當作七補曰策隘阨字通此當乙革反)周令
其相之秦以秦之輕也(見其隘/於三國)留其行(不/進)有人謂相國
曰秦之輕重未可知也秦欲知三國之情公不如遂見
秦王(昭/)曰請為(一作/謂)王聽東方之處(聽偵候之東三/國也處其所為)秦
必重公是公重周(下衍重/周二字)重周以取秦也(秦重相則/周重矣)齊
重故有周(齊重天下重之也故/猶舊也有言善之)而已取齊(此時秦齊為/天下重已善)
(秦不可忽齊故又勸之取齊正曰有謂収已也取謂得/於彼也齊為重國故能収有周而周已取之矣今復取)
(秦是周常不/失重國之交)是周常不失重國之交也(補曰凡輕重字/自然重者上聲)
(重之者去聲此章輕重齊/重重國之重上聲餘去聲)
宫(元作昌下同此/書作宫不一)昌(正曰昌當/依本文)他亡西周(以罪去/國曰亡)之東
周盡輸西周之情於東周(輸言委/以告之)東周大喜西周大怒
馮睢(元作且睢之省也猶趙作肖齊作立故後唐且史/作睢裴駰亦曰唐睢以華頴悟秦也此西人下同)
(正曰且當/依本文)曰臣能殺之君予金三十斤馮睢且使人操
金與書間遺宫昌他(為反間書/以遺之)曰告宫昌他事可成勉
成之不可成亟亡來(亟急/也)事久且泄自令身死(事泄露/則死而)
(不亟來自取之也正曰本/文明白注少久字似不必)因使人告東周之候(偵候之/吏揚雄)
(曰西北/一候)曰今夕有姦人當入者矣候得而獻東周(得其/人與)
(書/)東周立殺宫昌他
昭翦與東周惡或謂昭翦曰為公畫隂計(為人謀者/畫之以籌)昭
翦曰何也曰(補此字正曰古書/多如此不必補)西周甚憎東周常(元作/嘗)
嘗(補曰當作/常古通)欲東周與楚惡西周必令賊賊公因宣言
東周也(集韻宣/揚也)以惡(元作西/周二字)西周(補曰字有/訛未詳)之於王也
(王楚/懐王)昭翦曰善吾又恐東周之賊已(此翦/自計)而以輕西周
惡之於楚(翦惡東必善西西善翦則楚亦因重西矣東/欲壊其交故賊翦翦死則西無内主於楚東)
(因得使/楚惡之)遽和東周(彪謂周衰君臣唯貪利而畏禍故一/切趨避變亂於游談之口而無有特)
(操翦之慮死如此其/能復固其所守乎)
周最謂吕禮(凡吕皆齊人禮以秦昭十三年奔魏十九/年復歸秦其相齊在薛公歸薛後見孟嘗)
(傳葢赧二十一年後也正曰吕皆齊人此𩔖無據當缺/晉有吕錡吕相本魏氏不必吕尚後也  注奔魏據秦)
(紀按穣侯傳冉相秦欲誅吕禮禮出奔齊大事記從之/歸秦據秦紀及穣侯傳按秦紀下接齊破宋之文年表)
(破宋在秦昭二十一年則紀誤矣按吕禮相齊孟嘗君/遺穣侯書勸秦伐齊而禮亡事當在齊滅宋前大事記)
(書於赧王二十九年之首/齊首尾九年然觧題亦據)　　　　(則禮自奔齊至去/後六年來歸則未)
(改/也)曰子何不以秦攻齊臣請令齊相子(秦攻齊禮使之/也齊欲免攻故)
(可使之/相禮)子以齊事秦必無慮(元作/處)處(正曰前後章有/此字義當同)矣
子因令(下衍/周字)周最居魏以共之(與齊俱/事秦)是天下制於子
也子東重於齊西貴於秦秦齊合則子常重矣
謂薛公(田/文)曰周最於齊王厚也(閔/王)而逐之(補曰史秦王/將吕禮相齊)
(欲困蘇代代乃謂云云史史周最於齊至厚也而齊王/逐之策文省而勝祝弗  作親弗索隐謂策得之一本)
(况/弗)聽祝弗(齊/人)相吕禮者欲取秦也秦(補此/二字)齊合(上章所/謂以齊)
(事秦正曰注據補二字然言齊合則秦自見/省文爾下章齊合亦然一本欲取秦秦齊合)弗與禮重
矣(與猶如也言二國合則齊所重無如禮者正曰史親/弗與吕禮重矣言二國合則二人重策齊合弗與禮)
(重矣言齊與秦合則二人重於齊視/史語簡而勝上文秦字省尤可見)有(下衍/周字)周(補曰史/作用)
齊(秦有之正曰有用/齊者言二子用齊)秦必輕君君弗如急北兵趨趙(亦/與)
(趙攻/秦)以秦魏(能左右之曰以以猶使正曰從史以下有/和字是急北兵讀秦魏句是時秦怒齊齊)
(趙交惡秦欲合魏前章魏貴合秦以攻齊趙難與齊戰/下章齊合則趙恐伐可見皆一時事也秦趙魏合為攻)
(齊也故云急北兵趨趙以和秦魏也趨即趣促也謂不/如急北方之兵從隨之應秦魏而相與以攻齊也魏策)
(周最入齊秦譲魏魏謂秦曰大國欲急兵則趨趙而已/趨即趨也此語正同雖時有後先而事理不異爾)
(吕禮嫉史載此策在文謝病歸薛後文從其計而乃/      害文乃勸秦伐齊吕禮亡其後齊㓕宋文)
(奔魏且文在齊豈敢召穣侯之兵哉召秦伐齊必文已去齊/而史失之也此策云収周最反齊王則亦文奔魏之後召)
(秦兵之/前乎)収周最以為後行(齊初逐最欲取秦合也今攻/秦収最用之可圖後舉行猶)
(舉正曰當從史無為字後作厚行下孟反最本厚/於齊今齊逐之故収最以厚其行上文厚字同義)且反
齊王之信(齊前與秦合今與趙攻之信反也正曰/齊用禮以合秦取信今反之使不合也)又禁
天下之率(率猶從也謂從齊補曰率史作變索隐云/齊秦合則弗禮用用則輕孟嘗二説皆通)齊
無秦天下果弗必走(果猶决也走去音趨之也言不趨/齊正曰史齊無秦則天下集齊親)
(弗必走此果字當從史作集謂齊無秦合而秦趙魏合/則天下之兵集於齊祝弗必走言弗而不及禮者齊聽)
(弗而相禮弗走/禮不待言矣)齊王誰與為其國(言必重文孟嘗傳有/正曰此章參之史可)
(以互正如弗乃祝弗名尤易知/而注乃釋以他説其誤甚矣)
齊聽祝弗外周最謂齊王(閔/)曰逐周最聽祝弗相吕禮
者欲深取秦也(補曰深取之深/恐因下文衍)秦得天下則伐齊深矣
(秦得齊則益强故能得天/下得天下則亦不能存齊)夫秦(補正曰説見上此下云/急兵以示秦則無秦字)
(尤明/矣)齊合則趙恐伐(秦伐/之)故急兵以示秦(趙兵/攻齊)秦以趙
攻(攻/齊)與之齊伐趙(之猶/趨)其實同理(以趙攻齊則得齊趨/齊伐趙亦得趙故其)
(理/同)必不處矣(處猶據也秦不據齊理同而獨不據齊齊/無兵而趙已出兵故也正曰注難通處義)
(未/詳)故用祝弗即天下之理也(理在受兵於趙正曰/言天下必將歸秦)
周相吕倉見客於周君(言之於君使得見/補曰見賢遍反)前相工師籍
恐客之傷已也(傷猶毁此即/枝工師籍)因令人謂周君曰客者辨
士也然而所以不可者(不可/聽用)好毁人(彪謂工師籍非端/人也徳義不愆何)
(恤人/之言)
周文君(史書東周略甚豈惠公後有此君邪不然則惠/公别稱也鴻烈道應訓亦稱周昭文君此後書)
(訓皆鴻/烈也)免(下衍/士字)士(補曰疑衍姚/云曽集本去)工師籍相吕倉國人不
説也君有閔閔之心(亦不/説也)謂周文君曰國必有誹譽(誹/謗)
(也/)忠臣令誹在已譽在上宋君奪民時以為臺而民非
之(見㐮十/一年)無忠臣以掩葢之也子罕釋相為司空(司空/主土)
(工傳言子罕親執/扑以行築者是也)民非子罕而善其君齊桓公宫中女
(元作/七)七市女閭七百(閭里中門也為門為市於宫中使/女子居之正曰宫中為女市女閭)
(凡七/百也)國人非之管仲故為三歸之家(婦人謂嫁曰歸夫/家曰家仲葢三取)
(女/也)以掩桓公非自傷於民也(管仲為此人皆毁之仲非/樂於毁也其意欲掩葢桓)
(公耳一説仲欲掩/公之非寜自毁也)春秋記臣弑君者以百數皆大臣見
譽者也故大臣得譽非國家之美也(彪謂此言掩君之/非可耳而齒見譽)
(者於弑君之列則後世名卿賢相何道而可以安於朝/廷之上不仁哉此言也補曰漢髙帝繫治蕭何曰吾聞)
(李斯相秦有善歸主有惡自與云云王衞尉曰秦/以不聞其過亡天下李斯之分過又何足法哉)故衆
庻成強(言師籍/之得衆)増積如山周君遂不免(卒相/倉也)
温人之周(温時為西邑綦母恢請之/也正曰西周得温囿耳)周不納(並東/周)客即
對曰主人也(矯稱東人補曰姚云一本周不内/問曰客邪對曰云云韓非子文同)問其巷
(補曰韓非/子作巷人)而不知也吏因囚之君使人問之曰子非周
人而自謂非客何也對曰臣少而誦詩詩曰普天之下
莫非王土率土之濵莫非王臣(小推北山詩/普徧率循也)今周君天
下則我天子之臣而又為客哉故曰主人君乃使吏出
之
或為周最謂金投(葢趙人之/不善齊者)曰秦以周最之齊疑天下
(周使最之齊秦以此疑周齊/與天下合而謀己正曰無考)而又知趙之難子(不敢/違投)齊
人戰恐(秦既疑齊投又不/善齊故齊懼伐)齊(下衍/韓字)韓(補曰/疑衍)之合必先合
於秦秦齊合則公之國虚矣(言趙必破而為墟/墟虛字同大丘也)公不如
救齊因佐秦而伐韓魏上黨長子(屬上黨/並韓地)趙之有己(二/國)
(有秦兵故趙/得取其邉地)公東収寳於秦(佐秦/故)南取地於韓魏因以
困(韓魏唇齒/之國故也)徐為之東(為猶謀也/東謂齊)則有合矣(齊合趙也/始時趙與)
(齊隙無合理今得秦韓故齊懼而合其實最/時相齊慮有趙患故為最謀者移之韓魏也)
周最謂金投曰公負令秦與強齊戰(負猶失也其失在/此正曰負恃也令)
(字疑/合)戰勝(勝/齊)秦且収齊而封之(封謂疆/理之)使無多割(割謂/出地)
而聽天下之戰(諸國求地於齊齊不多割則必戰此/秦弱齊之計正曰此秦制齊之命)不
勝國大傷(趙傷也時趙令秦與齊戰戰不勝則秦必咎/趙能無傷乎正曰趙恃合於秦以與齊戰不)
(勝則國大傷而/聽命於秦矣)不得不聽秦(趙聽/也)秦盡韓魏之上黨太
原(魏地後/為秦郡)西土(元作/止)止(正曰上西字姚/本引錢一作而)秦之有已(秦之/所難)
(者齊也已収齊/則韓魏不守)秦地天下之半也制齊楚三晉之命(趙/以)
(大傷故/亦見制)覆(元作/復)復(補曰/覆通)國且身危(覆如覆器然國/趙也身謂投)是何
計之道也(言非計此策最為/齊使趙拒秦也)
石行秦(周人正曰無考一本/石作右右行秦官也)謂大梁造(秦爵梁作良秦/孝十年衞鞅惠)
(文五年公孫衍昭㐮十五年白/起皆為之此葢起也正曰無考)曰欲决覇主之名不如
備兩周辯智之士(備謹/待之)謂周君曰(行秦/謂之)君不如令辯智
之士為君爭於秦(秦欲卑周争者争此也既謹待之則/争必得矣補曰王應麟云周赧王卒)
(于乙巳明年丙午秦遷西周君而東周君猶存壬子秦/遷東周君而周遂不祀作史者當自丙午至壬子係周)
(統於七國之上乃得春秋存陳之義大事記周赧後即/係秦朱子以為未當綱目以七國如楚漢並書之今按)
(解題云自赧王降周統已絶東周雖未亡特邾莒附庸/之𩔖耳所以存而未論也朱子雖以七國並書而赧王)
(之後亦不以東周係統者其意亦不異綱目之成在乾/道壬辰而淳熈辛丒吕子卒大事記始出非矯之也)
　　　　凡二十六章
　
　
　
　
　
　
　戰國䇿校注卷二
欽定四庫全書
　戰國䇿校注卷三　　　　宋　鮑彪　原注
　　　　　　　　　　　　元　吳師道補正
　　秦(蘇張說外自𢎞農故關以西京兆扶風馮翊北/地正郡西河安定天水隴西皆秦地南有巴蜀)
　　(廣漢犍為武都西有金城武威張掖酒泉/燉煌又西南有牂柯越為益州皆屬焉)
　　　孝公(獻公子顯王八年庚申立正曰注意專以/此為重今考其舛謬不合者各見本章)
衛鞅(衛之庶孽公/子姓公孫氏)亡魏入秦(鞅事魏相公叔痤為庻子/見魏䇿正曰此據史愚謂)
(公孫衛之公孫也庶孽公子恐/非葢因為中庶子而生此文)孝公以為相封之於商
(屬𢎞農補曰盧藏用後語註今/商州上洛之地又見後章注)號曰商君商君治秦法
令至行(至猶/極)公平無私罰不諱强大(諱猶避也/强宗大族)賞不私
親近法及太子(是為/惠王)黥劓其傅(墨漬其顴曰黥截鼻曰/劓太子犯法鞅曰法之)
(不行自上犯之太子君嗣也不可/刑刑其傅公子䖍黥其師公孫賈)朞年之後道不拾遺
民不妄取兵革大强(革甲也以/革為札)諸侯畏懼然刻深寡恩
(刻猶深也刻金/木者有深而已)特以强服之耳孝公行之八年疾且不
起欲傳商君(傳位/與之)辭不受孝公已死惠王代後蒞政有
頃(蒞臨也集/韻上臨下)商君告歸(懼誅/歸商)人說惠王曰大臣太重者
國危左右太親者身危(君之/身)今秦婦人嬰兒(集韻女曰/嬰男曰兒)
(補曰釋名人始生曰嬰嬰胸/前也投之胸前乳養故曰嬰)皆言商君之法莫言大王
之法是商君反為主大王更(補曰更/平聲)為臣也且夫商君
固大王之仇讎也願大王圖之商君歸還(時自商欲歸/魏不得故還)
(秦/)惠王車裂之而秦人不憐(無念/之者)
　　　惠文君(孝公子元年顯王三十二年甲申也十/三年始稱王前此稱王後人追書耳)
蘇秦始將連横(文潁曰關東為從西為横孟康曰南北/為從東西為横瓚曰以利合曰從以威)
(勢相脅曰横正曰髙注連關中之/謂横合關東之謂從大事記取)說秦惠王曰大王之
國西有巴蜀漢中之利(三郡並/屬益州)北有胡貉(胡樓煩林胡/之𩔖集韻貉)
(似/狐)代馬之用(代幽/州郡)南有巫山(在南郡巫補曰正/義云䕫州巫山縣)黔中之
限(黔故楚地秦地距此二郡耳故言限秦昭三十年始/定為黔中郡後為武靈郡見後志補曰大事記今黔)
(辰施元等州正曰髙注/皆有塞險故謂之限)東有殽函之固(始皇紀注殽二/殽函函關也在)
(𢎞農補曰左傳殽有二陵杜/注在澠池縣西函見周策)田肥羙民殷富(殷盛/也)戰車
萬乗奮擊百萬(士之能/奮擊者)沃野千里(沃言其/肥潤)蓄積饒多地
埶形便(地勢與形/便於攻守)此所謂天府(言蓄聚之富/非人力也)天下之雄
國也(物之雄/者强)以大王之賢士民之衆車騎之用(騎士之/便馬者)
兵法之教(教猶/習)可以并諸侯吞天下稱帝而治願大王
少留意臣請奏其効(奏進効/功也)秦王曰寡人聞之毛羽不
豐滿者不可以髙飛文章不成者(文章法/令也)不可以誅罰
道德不厚者不可以使民政教不順者(逆人/之心)不可以煩
大臣(逆人心則行之/難故大臣勞)今先生儼然(矜莊/貎)不逺千里而庭
教之(教之於/廣庭)願以異日(異猶他也俟成順然後承教以/此知為惠王初補曰史時方誅)
(商鞅疾辨/士弗用)蘇秦曰臣固疑大王之不能用也昔者神農
伐補遂(國名/未詳)黄帝伐涿鹿(屬上/谷)而禽蚩尤(九黎氏之/後事見史)堯
伐驩兠(書止言放之豈嘗伐之而不服邪正曰書放驩/兠又堯伐驩兠禹伐共工見荀子此游士之辭)
(下言五帝三王不能坐而致地故以戰續之此不過欲/售其攻戰之說耳凡戰國言帝王事類如此皆不足辨)
(後放/此)舜伐三苖(國名縉雲氏之後正/曰事見書不必泛引)禹伐共工(伐乃/流之)湯
伐有夏文王伐崇(崇侯虎紂卿/士道之為惡)武王伐紂齊桓任戰(任/猶)
(用也作内政/寄軍令是也)而霸天下由此觀之惡有不戰者乎古者
使車轂擊馳(轂輻所凑也相擊而馳言/其衆補曰轂擊說見齊䇿)言語相結(約親/也補)
(曰後語注結音吉此古韻協也下文悉然横黄/態替濁蹰玉反聊留服蒲北反信新兵濬□反)天下為
一約從連横兵革不藏文士並飭(文謂辨也/飭飾同)諸侯亂惑
萬端俱起不可勝理科條既備(科程也集/韻條件也)民多偽態書
策稠濁(䇿簡也大事書之稠多也言有司文/書多閱者昏亂正曰稠多濁亂也)百姓不足
上下相愁民無所聊(集韻聊/頼也)明言章理(文章法理正曰/章亦明也謂明)
(著之言章顯之理下句文辭/謂辭之文者三語文勢同)兵甲愈起辯言偉服(偉竒/也補)
(曰偉一/作偽)戰攻不息繁稱文辭(游說也正曰明言者教令/辯言者游說文辭者書䇿)
(明言章理即科條既備辯言偉服即/言語相結繁稱文辭即書䇿稠濁)天下不治舌敝耳
聾不見成功行義約信天下不親於是乃廢文任武厚
養死士(敢死/之士)綴甲厲兵(集韻厲嚴也/正曰厲即礪)効勝於戰場(効致/其功)
(也/)夫徒處而致利(徒猶空也/言無所為)安坐而廣地雖古五帝三
王五霸明主賢君常欲坐而致之其勢不能故以戰續
之寛則兩軍相攻迫則杖㦸相撞(迫近也杖如杖劍㦸/謂持㦸㦸有支矛撞)
(手擣也正曰杖持執/也直亮反㦸有支兵)然後可建大功是故兵勝於外義
强於内(論戰故/獨言義)威立於上民服於下今欲并天下凌萬
乗(集韻凌侵尚/也當從人)詘敵國(詘服/也)制海内子元元(元善也民/之𩔖善故)
(稱/元)臣諸侯(言敵國又言諸侯/則侯非其敵者)非兵不可今之嗣主(時君/皆繼)
(世者/也)忽於至道皆惛於教(惛不/明也)亂於治迷於言惑於語
沉於辯(沉猶/溺)溺於辭(溺謂為/所冒没)以此論之王固不能行也
説秦王書十上而說不行黑貂之裘敝(貂䑕屬大而黄/黒出丁零國)
黄金百斤盡資用乏絶(資貨/也)去秦而歸贏縢(方言擔齊/楚陳宋曰)
(攍通作贏縢緘也正曰一本贏縢是纍夷纒纍字通用/倫追反易贏其角贏其瓶孔㯋逹云揭纍纒繞也詩邪)
(幅在下注如今行縢即位所謂復也注/說下與履蹻不倫而擔槖又已言矣)履蹻(屐也正曰/史虞卿躡)
(蹻注草履也/蹻與屩通)負書擔囊(髙注槖囊也然則此字元作槖/從此說則上縢字當從巾囊也)
(槖無底囊有底正曰一/本作槖髙注槖囊通言)形容枯槁面目黧犂(補曰古字/黧犂通借)
黑(集韻黧黒黄色正曰黧/黒色集韻誤見魏策)狀有愧(元作歸今/從髙注)歸(補曰當/作愧姚)
(氏亦/云)色歸至家妻不下絍(機縷也不/下言自若)嫂不為炊父母不
與言蘇秦喟然歎曰(喟太/息也)妻不以我為夫嫂不以我為
叔父母不以我為子是皆秦之罪也乃夜發書陳篋數
十(篋藏/也)得太公隂符之謀(漢志有隂符經正曰隂符經/恐非此所指索隱云隂符是)
(太公/兵法)伏而誦之簡練以為揣摩(簡猶擇練涷帛也取其/熟揣量摩研也游說之)
(術或量其情/或研切之)讀書欲睡引錐自刺其股(錐銳也/鍼之𩔖)血流至
足曰安有說人主不能出其金玉錦繡取卿相之尊者
乎朞年揣摩成曰此真可以說當世之君矣於是乃摩
燕烏集闕(摩言切近過之闕名未/詳補曰髙注闕塞名也)見說趙王(肅/侯)於華屋
之下(見說見而說/也華髙麗也)抵掌而談(集韻扺/側擊也)趙王大說封為武
安君(補曰武安趙邑正/義云潞州武安縣)受相印革車百乗(兵車/也)錦繡千
純(集韻匹端曰純正曰/髙注純束也徒温切)白璧百雙(補曰璧玉環也/色白好曰璧)黄金
萬鎰(一鎰二十四兩/補曰鎰說見前)以隨其後約從散横以抑强秦故
蘇秦相於趙而關不通(六國之關不通秦也正曰即/所謂秦兵不敢窺函谷關者)當
此之時天下之大萬民之衆王侯之威謀臣之權皆欲
决於蘇秦之策(决言用之不/疑䇿謀也)不費斗粮未煩一兵未戰
一士未絶一弦未折一矢諸侯相親賢於兄弟(賢猶/勝)夫
賢人在而天下服一人用而天下從故曰式於政不式
於勇(式猶/用)式於廊廟之内(廊東西序廟以尊先祖人君/之居謂之岩廊廟堂尊嚴之)
(稱正曰文頴云廊殿下外屋顔師古云堂下周廂又岩/廊髙屋也愚按此言宫與廟也廟堂字見徐樂梅福傳)
(劉向九歎王逸注人君為政舉事告宗/廟議於明堂今人稱宰相為廟堂盖誤)不式於四境之
外當秦之隆(蘇秦隆/盛之時)黄金萬鎰(元從/水)溢(補曰此書/溢鎰通)為用
轉轂連騎(後車之盛正/曰車騎之盛)炫熿於道(光耀/也)山東之國從風
而服(以草偃/為喻也)使趙大重(為從主諸/侯尊之)且夫蘇秦特窮巷掘
門(鑿垣為門補曰掘即窟古字通齊策掘/穴窮巷鄒陽書㐲死掘穴楚䇿亦有)桑户棬樞之
士耳(樞門牝也楺木為之/如棬棬屈木盂也)伏軾(車前/横木)撙銜(集韻撙挫也/盖猶頓銜勒)
(也/)横歴天下(歴過也/猶横行)庭說諸侯之主(猶庭/教云)杜左右之口
(杜猶/塞)天下莫之伉(集韻匹也正曰姚云錢劉作抗當也/一本天下莫之能伉伉抗古字通)
將説楚王(威/)路過洛陽(漢為河/南郡)父母聞之清宫除道(清/洒)
(埽/也)張樂設飲(張施/也)郊迎三十里(迎於/郊)妻側目而視(不敢/正視)
側耳而聽嫂蛇行匍伏(蛇不直行伏音/匐匍匐伏地也)四拜自跪而謝
(集韻跪小拜也/既拜復膝地)蘇秦曰嫂何前倨而後卑也(倨不/避也)嫂曰
以季子位尊而多金(譙周曰秦字季子正曰司馬貞曰/此嫂呼小叔為季子未必字也)
蘇秦曰嗟乎貧窮則父母不子富貴則親戚畏懼人生
世上勢位富厚葢可以忽乎哉(忽輕也此策史畧同合/從在趙肅侯十六年此)
(四年彪謂秦之自刺可謂有志矣而志在於金玉卿相/故其所成就適足誇嫂婦而此史極口稱頌之是亦利)
(禄徒耳惡睹所謂大丈夫之事哉正曰按史秦出游數/嵗困歸兄弟嫂妹妻妾竊笑之於是得周書隂符讀之)
(以出揣摩乃求說周顯王弗信至秦說惠王弗用乃之/趙奉陽君弗説之去就燕文侯資之至趙奉陽君死乃)
(說肅侯合從説楚後還過洛/陽顯王除道郊勞與䇿小異)
秦惠王謂寒泉子(秦處士/之號)曰蘇秦欺寡人(欺詐也言以/虚聲恐之)
欲以一人之智反覆山東東山(補曰當/作山東)之君從以欺秦
趙固負其衆(負猶/恃)故先使蘇秦以其幣帛約乎諸侯諸
侯不可一猶連雞之不能俱止於棲亦明矣(連謂繩擊/之棲雞所)
(宿/也)寡人忿然含怒日乆吾欲使武安子起往喻意焉(喻/諭)
(同告也告諸侯/以不可一之意)寒泉子曰不可夫攻城墮邑(敗城邑/曰墮)請
使武安子善我國家(稱國家之美正曰/能美善我國家)使諸侯請使客
卿張儀(魏人仕秦惠/五年為客卿)秦惠王曰敬受命(按起以昭二十/九年為武安君)
(自合從至是五十七年矣所稱武安子起謬也正曰起/號武安君此云武安子必别一人上既言武安子起而)
(下止言武安子葢起字屬下文李牧亦封武安君如此/名不一且張儀死於秦武王時與白起戰勝攻取時不)
(相及補曰使諸侯/之使去聲餘如字)
楚魏戰於陘山(魏記蘇秦傳注在宻縣宻屬河南楚記/威王卒魏因䘮取我陘山魏襄六年伐)
(楚敗之陘山在此前九年正曰徐廣云召陵有陘亭宻/縣有陘山正義云括地志云在鄭州新鄭縣西南大事)
(記取鮑氏所引召陵韓策引正義又謂楚北有汾陘之/塞即此皆一地也愚恐汾字有誤因韓陘城汾旁訛也)
(説見彼條髙從通鑑在/恵後六年  注作惠)魏許秦以上洛(屬𢎞/農)以絶秦於
楚(使不/助楚)魏戰勝楚敗於南陽(荆州郡非/修武所謂)秦責賂於魏(責/求)
(也/)魏不與管淺(秦/人)謂秦王曰王何不謂楚王(懐/)曰魏許
寡人以地今戰勝魏王(襄正/曰惠)背寡人也王何不與寡人
遇(遇猶/㑹)魏畏秦楚之合必與秦地矣是魏勝楚而亡地
於秦也是王以地德寡人(秦因楚㑹得地楚之惠也/補曰一本以魏地德寡人)秦
之楚者多資矣(之往也言將以/厚幣往結楚好)魏弱若不出地(補曰劉/辰翁云)
(多弱字即若愚謂/以弱句義亦善)則王攻其南寡人攻其西魏必危秦
王曰善以是告楚楚王揚言(揚顯/言之)與秦遇魏王聞之恐
効上洛於秦
楚使者景鯉在秦從秦王與魏王(襄正/曰惠)遇於境(此下脫/簡有秦)
(使周最解說與魏所以遇之意見髙注而楚䇿有其事/補曰按鮑所謂楚䇿元在韓曰齊楚之交善秦與魏遇)
(且以善齊而絶楚乎楚景鯉之秦與魏遇楚王/怒恐秦以楚為有隂於秦魏也且罪鯉云云)
　　楚怒秦令周最謂楚王曰魏請無與楚遇而合於
　　秦(補曰别本以此足缺文在是以鯉與之遇也句/上即髙注秦令周最解說者姚本楚怒秦令最)
　　(謂楚王曰魏王遇於境楚使者是/以云云其文缺誤不如别本明白)
　是以鯉與之遇也敝邑之於與遇善之(加好於魏正/曰敝邑秦自)
　(稱謂鯉與秦魏遇此以為善盖二國之遇將以善齊/而絶齊於楚而楚使在焉故齊疑之而不與合也)
　故齊不合也楚王因不罪景鯉而德周秦(齊魏讎也/好魏故齊)
　(不合齊楚敵也齊不合故楚說正/曰以齊楚交善章考之其失可見)
楚王(懐/)使景鯉如秦客謂秦王曰景鯉楚王(下衍使/景二字)使
景(補曰姚云一/本無二字)所甚愛王不如留之以市地(市買賣所/之也言使)
(楚以地贖/鯉如之)楚王聽則不用兵而得地楚不聽則殺景鯉
更(下衍/不字)不(補曰/疑衍)與不如景鯉者(元作留補曰姚云/留曾劉作者是)是便
計也(便猶/利也)秦王乃留景鯉景鯉使人說秦王曰臣見王
之權輕天下(權事勢也/天下所輕)而地不可得也臣之來使也聞
齊魏皆且割地以事秦所以然者以秦與楚為昆弟國
今大王留臣是示天下無楚也齊魏有何重於孤國也
(有猶又補曰二字古通用後䇿/陳軫云又何重孤國即此文)楚知秦之孤不與地而
外結交以圖(圗/秦)則社稷必危不如出臣秦王乃出之(補/曰)
(來使之使去/聲更平聲)
楚攻魏張儀謂秦王曰不如與魏以勁之(與猶/助)魏戰勝
復聽於秦必入西河之外(禹貢西河屬雍州此時屬魏/子夏老於西河之上是也補)
(曰盖主冀之西而言/正義云同華等州)不勝魏不能守王必取之(自取/河外)王
用儀言取皮氏卒萬人車百乗(皮氏屬河東魏地也今/秦於此取卒與車豈䘮)
(地七百里時入秦邪補曰正/義云皮氏在絳州龍門縣西)以與魏犀首(公孫衍也隂/晋人司馬彪)
(曰犀首魏官若今虎牙將軍補曰按年表隂晋人犀首/為大良造則非官名而韓䇿摎留以犀首張儀並言何)
(為一人獨以官稱乎恐犀首或姓/名也魏亦有犀武說又見衛䇿)戰勝威王(楚/)魏兵罷
敝(罷疲/同)恐畏秦果獻西河之外(魏襄五年入秦河西地/此前八年也儀時為客)
(卿魏七年納上郡此前十年也儀時為相正曰惠後五/年補曰此章稱楚威王威王在位凡十一年攻魏事史)
(無見年表十一年魏敗我陘山因䘮來伐是嵗秦取魏/皮氏明年入上郡于秦而西河濵洛之地盡皆楚威死)
(後也陘山前一年魏入少梁河西/地于秦豈是時楚魏已搆兵乎)
田華之為陳軫(二皆齊姓補曰/一本田萃姚同)說秦惠王曰臣恐王之
如郭君(郭虢同屬扶風正曰路史云北虢仲後也在大/陽今陜州西南虢仲之封在岐東遷日此之上)
(陽為南虢東虢叔之封制也今鄭/之滎陽按此䇿所指者北虢也)夫晋獻公欲伐郭而
憚舟之僑存(憚難之也/僑郭大夫)荀息(晉大/夫)曰周書有言美女破
舌(破壊其事/舌指諫臣)乃遺之女樂以亂其政舟之僑諫而不聽
遂去(閔二年/奔晉)因而伐郭遂破之又欲伐虞(屬河東/大陽)而憚
宫之奇存荀息曰周書有言美男破老(老成人補曰汲/塜周書美男破)
(老美女破舌武之毁也注云所以毁敵也/修文御覽引周書作美男破産美女破車)乃遺之美男
教之惡宫之奇宫之奇以諌而不聽遂亡(左氏不/言其地)因而
伐虞遂取之今秦自以為王(時亦未王/謂其欲之)能害王者之國
者楚也(因其有自王之志/故稱之曰王者)楚知横門君之善用兵(下衍/用兵)
(二字補曰姚/云錢劉本無)與陳軫之智故驕張儀以五國(驕寵之也/言楚使韓)
(魏趙燕齊以事屬之以重其權按儀初遊楚楚相笞之/後相楚乃為秦間耳楚無驕之之事今云然因其自楚)
(來間/之耳)來必惡是二人(惡言其/惡也)願王勿聽也張儀果來辭
因言軫也王怒而不聽
張儀又惡陳軫於秦王曰軫馳陳楚之間今遂不加善
秦而善軫(言楚善之補曰/一本今楚不如)然則是軫自為而不為國也
且軫欲去秦而之楚王何不聽乎(聽猶/許)王謂陳軫曰吾
聞子欲去秦而之楚信乎陳軫曰然王曰儀之言果信
也曰非獨儀知之也行道之人皆知之也孝己愛其親
(世紀殷髙宗有賢子孝己母早死髙宗惑後妻之言放/之而死補曰尸子云孝己事親一夜而五起視衣厚薄)
(枕之髙/下也)天下欲以為子子胥忠乎其君(伍子胥楚人平/王殺其父奢胥)
(奔吳吳王夫差敗越於夫椒越王勾踐求委國為臣妾/夫差將許之胥諫不聽後吳伐齊胥諫請釋齊先越太)
(宰嚭讒之/賜劍以死)天下欲以為臣賣僕妾售乎閭巷(售賣去/之也)者
良僕妾也(良善/也)出婦嫁鄉曲者(曲里之一曲/如韋曲杜曲)良婦也吾
不忠於君楚亦何以軫為忠乎忠且見棄吾不之楚何
適乎秦王曰善乃止之(軫傳/有)
陳軫去楚之秦(言去楚者本其始仕秦之時/自楚來也且為輸楚張本)張儀謂秦
王曰陳軫為王臣常以國情輸楚(情謂國事之隱者補/曰情實也輸冩也輸)
(冩以/告之)儀不能與從事願王逐之即復之楚願王殺之王
曰軫安敢之楚也王召陳軫告之曰吾能聽子子欲何
之請為子約車(約纒束之正曰髙注具也/盖約束戒令之䇿多有)對曰臣願之
楚王曰儀以子為之楚吾又自知子之楚子非楚宜安
之也(補曰一本/且安之也)軫曰臣出必故之楚以順王與儀之䇿
(䇿謂其/所籌度)而明臣之楚與否也(此之即所謂以國情輸楚/正曰故之楚之之往也之)
(楚與否之之/語助也下同)楚人有兩妻者人誂其長者(誂相呼誘也/補曰後語作)
(挑徒/了反)長者詈之(詈罵/也)誂其少者少者許之居無幾何(時/不)
(乆/也)有兩妻者死客謂誂者曰汝取長者乎少者乎取長
者(誂者/對也)客曰長者詈汝少者和汝(和猶/應)汝何為取長者
曰居彼人之所則欲其許我也今為我妻則欲其為詈
人也(以國情輸楚猶許者也軫誠有此則今之楚楚/必不欲也補曰許我詈之云云後漢馮衍傳有)今
楚王(懐/)明主也而昭陽賢相也軫為人臣而常以國情
(補補曰國下/當有情字)輸楚楚(元作/王)王必不留臣昭陽將不與
臣從事矣以此明臣之楚與不(之亦/猶於)軫出張儀入問王
曰陳軫果安之王曰夫軫天下之辯士也熟(元作/孰)孰(補/曰)
(孰熟通說文生熟字本但/作孰後人加火以别之)視寡人曰軫必之楚寡人遂
無奈何也寡人因問曰子必之楚也則儀之言果信也
軫曰非獨儀之言行道之人皆知之昔者子胥忠其君
天下皆欲以為臣孝己愛其親天下皆欲以為子故賣
僕妾不出里巷而取者良僕妾也出婦嫁於鄉里者善
婦也臣不忠於王楚何以軫為忠忠(補補曰史復/有忠字是)且見
棄軫不之楚而何之乎王以為然遂善待之(此一事再/出著書者)
(以所聞駮異也彪謂軫之辯𩔖㨗給而其所稱譬皆當/於人心不詭於正論周衰辯士未有若軫之絶倫離羣)
(者也正曰秦為無道魯仲連不肻帝秦子順義不入彼/誠豪傑之士已軫往來其間其居秦也又與張儀爭寵)
(鄙哉雖其為楚謀也多而終不能以善楚也之楚之對/辯給不詭於正猶為彼善於此耳補曰太事記顯王四)
(十一年秦陳軫奔楚解題引䇿文自賣僕妾以下/正歸乎云軫居秦期年惠王終相張儀而軫奔)
義渠君(西戎也北地/郡有義渠道)之魏公孫衍謂義渠君曰道逺臣
不得復過矣(不復/相過)請謁事情(謁白也/情猶實)義渠君曰願聞之
對曰中國無事於秦則秦且燒􁃚獲君之國(􁃚亦燒也/言火其國)
(以得其地補/曰􁃚即爇)中國為有事於秦(事皆/謂戰)則秦且輕使重幣
(輕言其/行疾)而事君之國也(此事君/之事)義渠君曰謹聞令(令猶/命)
居無幾何五國伐秦(後七年韓趙魏/燕齊共攻秦)陳軫謂秦王曰義
渠君蠻夷之賢君王不如賂之以撫其心(撫安/也)秦王曰
善因以文繡千匹好女百人遺義渠君(遺贈/也)義渠君致
羣臣而謀(致之/使至)曰此乃公孫衍之所謂也因起兵襲秦
大敗秦人於李帛之下(史張儀傳未有此䇿帛作伯地/缺平原傳注河内成臯有李城)
(豈秦兵與諸國遇於此而見敗邪正曰正義云懐州温/縣本李城也李同父所封按趙救邯鄲時同戰死封其)
(弟為李侯意者因此號李城事在後且此云李帛必非/秦既攻五國不勝而走秦兵不應至懐是時諸國連匈)
(奴秦恐義渠因而有變故賂以和之義渠之襲必次於/五國之後恐非與諸國遇時也補曰按史犀首相魏張)
(儀去犀首聞儀復相秦害之乃謂義渠君云云且五國/伐秦事在惠文後七年次年魏因儀請成於秦乃復相)
(秦則此時儀未為秦相也儀自惠文後三年出相魏至/今在魏衍不相則儀必不去也故大事記謂伐秦之役)
(儀在魏隂為秦用而又謂衍與義渠語在相魏之後盖/亦不能無疑豈儀去魏之秦犀首知其必相而害之歟)
(楚又按秦紀書韓趙魏燕齊帥匈奴伐秦年表韓魏趙/  燕五國伐秦不勝楚世家書蘇秦約從六國共攻秦)
(楚懐王為從長至函谷關秦擊之六國皆引歸齊獨後/互有不同通鑑據年表大事記據楚世家按楚世家特)
(詳者以從長故當以為正年表諸國皆書不勝齊獨後/而不敗故畧不書歟紀不書楚者豈以世家文已明歟)
(修魚之戰虜韓申差年表在次年而紀於此連書/之則紀誠有誤也髙注五國作齊宋韓魏趙尤誤)
司馬錯(秦/人)與張儀爭論於秦惠王前司馬錯欲伐蜀張
儀曰不如伐韓王曰請聞其說對曰親魏善楚下兵三
川塞轘(補曰轘/胡貫反)轅緱氏之口(髙紀注轘轅緱氏險道屬/河南補曰瓚云轘轅險道)
(在緱氏東南索隱/云緱氏以山為名)當屯留之道(屬上黨補曰正義云屯/當潞州縣道即太行羊)
(腸阪/道也)魏絶南陽(秦使/之絶)楚臨南鄭(亦河/南郡)秦攻新城宜陽(新/城)
(屬河南補曰左傳僖六年注新城鄭新宻今滎陽宻也/大事記白起係韓新城引正義云在洛州伊闕縣又秦)
(韓㑹新城云兩周間地名注引正義云許州襄城縣古/新城縣也按芉戎華陽君又號新城君則華陽在宻者)
(此䇿以宜陽並言地/必連近當是伊闕爾)以臨二周之郊誅周主之罪(誅討/也補)
(曰周主/謂二君)侵楚魏之地周自知不救九鼎寶噐必出據九
鼎按圖籍(土地之圖人/民金榖之籍)挾天子以令天下(號令指/麾之)天下
莫敢不聽此王業也今夫蜀西僻之國而戎狄之長也
敝名(補曰一本/名作兵)勞衆不足以成名(伯王/之名)得其地不足以
為利臣聞争名者於朝争利者於市今三川周室天下
之市朝也而王不爭焉顧爭於戎狄(顧還視也/故為反義)去王業
逺矣司馬錯曰不然臣聞之欲富國者務廣其地(務趣/也正)
(曰務専/力也)欲强兵者務富其民欲王者務博其德三資者
備(三者於國如/人之有資貨)而王隨之矣今王之地小民貧故臣願
從事於易夫蜀西僻之國也而戎狄之長也而有桀紂
之亂以秦攻之譬如使豺狼逐羣羊也取其地足以廣
國也得其財足以富民繕兵(繕補也正曰左傳隱元/年繕甲兵注治也訓切)不
傷衆而彼已服矣故拔一國而天下不以為暴利盡四
海(言四方之物蜀兼有之故蘇秦於巴蜀/漢中獨曰利補曰一本西海新序同)諸侯不以為
貪是我一舉而名實兩附(不貪暴名也/得國實也)而又有禁暴正
亂之名今攻韓刼天子(刼脅/止也)刼天子惡名也而未必利
也又有不義之名(韓無罪而伐/之不義也)而攻天下之所不欲危
(天下皆有尊周之志正曰史攻天下之所不欲危矣新/序同按下文云此臣所謂危是也今無矣言雖以欲字)
(句而危字自/為句亦竒)臣請謁其故周天下之宗室也(宗尊/也)齊(補/曰)
(齊字/恐衍)韓周之與國也周自知失九鼎韓自知亡三川則
必將二國并力合謀(并並/也)以因于齊趙而求解乎楚魏
(解免/秦兵)以鼎與楚以地與魏王不能禁此臣所謂危不如
伐蜀之完也(不虞/傷敗)惠王曰善寡人聽子卒起兵伐蜀十
月取之遂定蜀蜀主更號為侯而使陳莊相蜀蜀既屬
(屬猶/附)秦益强富厚輕諸侯(儀傳有在前十年前而表在/後九年謂前年議伐後年取)
(之而取之書十月知為一年事也今從表補曰秦紀與/表合  按甘茂傳云張儀西并巴蜀當儀與錯議不同)
(故紀表並言錯定蜀而茂𫝊之言如此何也水經云秦/自石牛道使張儀司馬錯尋路伐蜀滅之華陽國志云)
(蜀王伐苴侯苴侯奔巴求救於秦惠文王/使張儀司馬錯伐蜀滅之是二人同往也)
齊助楚攻秦取曲沃(晉桓叔所封漢屬河東為聞喜/此時屬秦與上取皮氏卒同義)其
後秦欲伐齊齊楚之交善惠王患之謂張儀曰吾欲伐
齊齊楚方懽子為寡人慮之奈何張儀曰王其為臣約
車并幣(言并則幣非一/物正曰并合也)臣請試之(不自必/之辭)張儀南見楚
王(懐/)曰敝邑之王所說甚者無大大王(大猶/過)唯儀之所
甚願為臣者(唯辭也傳稱/往相楚是也)亦無大大王敝邑之王所甚
憎者(衍亦/字)亦(補曰/疑衍)無大齊王(閔/)唯儀之所(補/)甚憎者亦
無大齊王今齊王之罪其於敝邑之王甚厚(言得罪於/秦重也)
敝邑欲伐之而大國與之懽是以敝邑之王不得事令
(事猶/聽從)而儀不得為臣也大王茍能閉關絶齊臣請使秦
王獻商於之地(楚紀注在今順陽郡南鄊丹水二縣/有商於在於中故名𢎞農商縣是也)方
六百里若此齊必弱(失楚/援故)齊弱則必為王役(元作没補/曰姚本作)
(役/)矣(役言為/楚役使)則是北弱齊西德於秦(秦楚因絶齊得報/曲沃之役楚之惠)
(也/)而私商於之地以為利也則此一計而三利俱至楚
王大說宣言之於朝廷曰不榖得商於之地方六百里
羣臣聞見者畢賀(畢猶/盡)陳軫後見(時去秦/在楚)獨不賀楚王
曰不穀不煩一兵不傷一人而得商於之地六百里寡
人自以為智矣諸士大夫皆賀子獨不賀何也陳軫對
曰臣見商於之地不可得而患必至也故不敢妄賀王
曰何也對曰夫秦所以重王者以王有齊也今地未可
得而齊先絶是楚孤也(無援/故)秦又何重孤國且先出地
絶齊秦計必弗為也先絶齊後責地且必受欺於張儀
(言儀必/背約)受欺於張儀王必惋之(惋猶/恨)是西生秦患北絶
齊交則兩國兵必至矣楚王不聽曰吾事善矣子其弭
口無言(集韻彌止/也通作弭)以待吾事(軫之䇿此可謂明矣而懐/王不聽愚而好自用者也)
(其死秦/宜哉)楚王使人絶齊使者未來(來還/也)又重絶之張儀
反(絶/句)秦使人使齊齊秦之交隂合楚因使一將軍受地
於秦張儀至(前反而/今至也)稱病不朝楚王曰張子以寡人不
絶齊乎乃使勇士往詈齊王張儀知楚絶齊也乃出見
使者曰從某至某廣從六里(横度為廣/直為從)使者曰臣聞六
百里不聞六里儀曰儀固以小人(小人貧寠之稱/言不能多與)安得
六百里使者反報楚王楚王大怒欲興師伐秦陳軫曰
臣可以言乎(補曰髙注初王使弭/口今可以言未也)王曰可矣軫曰伐秦
非計也王不如賂之一名都(都邑有聞/於時者)與之伐齊是我
亡於秦而取償於齊也(償還也言勝齊則得地/雖亡所賂足以相償)楚國不
尚全事(不尚尚也言無所䘮補曰/髙注事一云齊乎字是)王今已絶齊而責欺
於秦是吾合齊秦之交也國(元作固補曰史作國/姚注曾本固作國)必大
傷楚王不聽(是亦明計也而不聽是以知楚/王之悍也彼豈能用屈原哉)遂舉兵伐
秦(補曰史云/使屈匄將)秦與齊合韓氏從之楚兵大敗於杜陵(屬/京)
(兆正曰髙/注楚邑)故楚之土壤士民非削弱僅以救亡者(集韻/僅劣)
(也/)計失於陳軫過聽於張儀(過猶誤懐十六年有此十/一年也補曰張儀商於之)
(欺雖竪子猶能知之以陳軫之智固不為難也儀之肆/意而無忌者知懐王之愚而軫之言必不入也不然他)
(日楚之請儀將懼其甘心焉而儀請自往卒不能害豈/非中其所料也哉  洪邁云賂秦攻齊䇿尤乖謬不義)
(齊本與國宜割地致幣卑詞謝罪復求其援而反欲攻/之軫說謬矣  子為為臣之為使者使齊之使並去聲)
楚絶齊齊舉兵伐楚陳軫謂楚王(懐/)曰王不如以地東
解於齊西講於秦(補曰講當從/媾讀說見前)王使陳軫之秦秦王謂
軫曰子秦人也寡人與子故也(故言有舊補曰髙/注軫元仕於秦)寡人
不佞(佞髙/才也)不能親國事也(躬親/治國)故子棄寡人事楚王今
齊楚相伐(軫傳言/韓魏)或謂救之便或謂救之不便子獨不
可以忠為子主計(主懐/王)以其餘為寡人乎陳軫曰王獨
不聞吴人之遊楚者乎楚王甚愛之(楚先/王)病(吴/人)故使人
問之(楚王/使問)曰(使者還/王問之)誠病乎意亦思乎(思/吴)左右曰臣又
知其思與不思(注家說有為又則又亦有也此言有以/知之正曰劉辰翁云又知猶安知愚謂)
(終缺安字按姚/本作不知是)誠思則將吳吟(作吴人/呻吟)今軫將為王吳
吟(言不/忘秦)王不聞夫管與之說乎(軫傳作/館竪子)有兩虎爭(元作/諍下)
(同/)諍(補曰字與/爭通下同)人而鬬管莊子將刺之(傳管作卞刺有/傷也補曰索隠)
(引䇿作館館謂逆/旅舍其人字莊子)管與止之曰虎者戾蟲(戾猶/暴)人者甘
餌(以餅餌/喻之)今兩虎爭諍人而鬭小者必死大者必傷子
待傷虎而刺之則是一舉而兼兩虎也無刺一虎之勞
而有刺兩虎之名齊楚今戰戰必敗(必有/一敗)敗王起兵救
之有救齊之利而無伐楚之害(今詳秦王言為子主計/則以齊楚正相伐故也)
(今軫言無伐楚亦/所以忠為主也)計聽知覆逆者(能計善聽知二國之/覆逆覆逆言不順於)
(理正曰覆謂反覆逆謂逆料覆/即下文一二逆即下文本末)唯王可也計者事之本
也聽者存亡之機(機主發矢喻事/之要也先也)計失而聽過能有國
者寡也故曰計有一二者難悖(一二言反覆計/之集韻悖亂也)聽無失
本末者難惑(軫傳有無計聽下補曰蒯通說韓信曰聽/者事之候也計者事之機也聽過計失而)
(能乆安者鮮矣聽不失一二者不可亂以言計不失本/末者不可紛以辭  軫為楚媾於秦而勸秦收齊楚之)
(敝豈所以忠為主哉或疑史作韓魏者是考秦惠時唯/十三年韓舉趙護帥師與魏戰敗績去楚絶齊時逺甚)
(他不見韓魏相攻事且䇿言甚明竊意楚已遣人解齊/軫之媾秦欲其不助齊耳當識其意不可泥於辭也)
秦惠王死公孫衍欲窮張儀李讎(秦/人)謂公孫衍曰不如
召甘茂於魏召公孫顯(秦人正曰李讎/據髙注此無據)於韓起樗里子
於國(起猶/舉)三人者皆張子之讎也公用之則諸侯必見
張子之無秦矣
　　　武王(惠文子元年赧/王五年辛亥)
張儀欲假秦兵以救魏(時將/相魏)左成謂甘茂曰不如予之
魏不反秦兵(謂敗而/死傷多)張子不反秦(謂秦以䘮/兵誅之)魏若反秦
兵張子得志於魏不敢反於秦矣(懼秦疑/其厚魏)張子不去秦
(去猶捨也儀雖為/魏猶有得秦之心)張子必髙子(髙貴重也髙之者欲茂/以秦資之正曰劉辰翁)
(云不去秦萬一不行救魏也/亦必髙茂之誼髙茂之忠)
張儀之殘樗里疾也(殘猶/害)重而使之楚(重猶貴貴之者/欲使楚亦貴重)
(之/)因令楚王(懐/)為之請相於秦(請於秦/使相之)張子謂秦王曰
重樗里疾而使之者將以為國交也(結兩國/之交)今身在楚
(疾之/身)楚王因為請相於秦臣聞其言(聞疾之言/盖誣之也)曰王(楚/王)
欲窮儀於秦乎臣請助王楚王以為然故為請相也今
王誠聽之彼必以國事楚王秦王大怒樗里疾出走(補/曰)
(為然之為如/字餘去聲)
張儀欲以漢中與楚(惠十三年/取楚漢中)請秦王曰(補曰請當/是謂字)有
漢中蠧(蠧木中蟲也/言為國害)種樹不處者(言非/其所)人必害之家有
不宜之財則傷(非所宜得得/之必有禍)今(元作/本)本(正曰自有漢至/傷本有殽舛疑)
(當云種樹不處則傷本家/有不宜之財者人必害之)漢中南邊為楚利此國累也
甘茂謂王曰地大者固當憂乎(言不/然)天下有變(謂害/於秦)王
割漢中以和楚(補曰一本王割漢中以為和楚姚/注一無為字此作以楚和殽次也)楚必
畔天下而與王(畔猶/背)王今以漢中與楚即天下有變王
何以市楚也
為(補/)魏(補曰姚云曾錢/本此下有文字)謂魏冉曰(楚人宣太后弟後封/穰侯傳言其用事武)
(王時此時冉欲如/楚魏恐其合也)公聞東方之語乎(東山/東)曰弗聞也曰
辛張陽母澤(辛疑韓人張張儀母澤疑齊人正曰此章/多難通此𩔖尤難知下文云觀張儀與澤)
(又不云母/澤當闕)說魏王(哀正/曰襄)薛公(田/嬰)公叔也曰臣戰(與楚/戰)載
主契國(主木主軍行載之禱且/告焉契言以國為約)以與王約(王魏/王)必無患
矣若有敗之者臣請挈領(領項也言欲請誅/持其項以受鈇鉞)然而臣有
患也(患楚與秦合/下衍十六字)夫楚王之以其臣請挈領然而臣有
患也(補曰此十六字/姚云一本無)夫楚王(懐/)之以其國依冉也而事
臣之主(事征伐也臣辛張陽主韓魏齊也/此三人之辭非說冉者故名冉)此臣之所甚
患也(此下乃說/者之辭)今公東而因言於楚(公謂冉東東之楚/也因與楚好言)
是令張儀之言為禹(儀以武二年死故此章必次之此/禹善謨今儀言楚依冉而冉果與)
(楚合是儀之/謀侔於禹也)而務敗公之事也(三國是儀之說必/欲敗冉合楚之事)公不
如反公國(謂/秦)德楚(但施恩惠/而不之楚)而觀薛公之為公也(觀其/於冉)
(如/何)觀三國之所求於秦而不能得者請以號三國以自
信也(為韓魏齊請其所欲於秦/因宣言之所以信於三國)觀張儀與澤之所不能
得於薛公者(衍也/字)也(補曰/恐衍)而公請之以自重也(薛公所/不與儀)
(者冉為之請而得則儀重冉儀時相魏為儀請/亦所以為魏魏亦重冉也補曰為公之為去聲)
醫扁鵲(盧人字越人正曰鮑本髙注史渤海郡鄭人姓/秦氏名越人徐廣云鄭當為鄚正義云又家於)
(盧號盧醫按周禮釋文引史記姓秦名少齊越人今史/無少齊字恐釋文為是彼時所見本末缺也越人似非)
(名/字)見秦武王武王示之病扁鵲請除(欲去/其病)左右曰君之
病在耳之前目之下除之未必已也將使耳不聦目不
明君以告扁鵲扁鵲怒而投其石(砭也所以砭彈臃腫/正曰此亦本髙注石)
(針曰砭所以刺/病投棄擲也)曰(補補曰姚云/劉本有曰字)君與知之者謀之而與
不知者敗之使此知秦國之政也(此如/此)則君一舉而亡
國矣(按扁鵲與趙簡子同時至是百三十年矣正曰簡/子在晉昭頃定公時周景王敬王之世也秦武王)
(元年當赧王五年相去/二百餘年名字必差)
秦武王謂甘茂曰寡人欲車通三川以闚周室(闚窺同/小視也)
(周室洛邑盖欲取之不正言爾言三川知其志不止鎬/京也正曰三川宜陽說見周䇿大事記盖控扼之地故)
(秦武/云云)而寡人死不朽乎(補曰乎/史作矣)甘茂對曰請之魏約伐
韓王令向夀(宣太后/外族)輔行(輔猶/副)甘茂至魏謂向夀子歸
告王曰魏聽臣矣然願王勿攻也事成盡以為子功(補/曰)
(茂欲壽告王勿攻王必疑其故而茂得以薦其言故曰/事成盡以為子功大事記云夀武王所親幸故茂以諉)
(之/)向夀歸以告王王迎甘茂於息壤(山海經鯀竊息壤/以陻洪水時則訓)
(於中央言息壤陻洪水之州而柳子厚/言永州有之則息壤非一處此秦地也)甘茂至王問其
故(勿攻/之故)對曰宜陽大縣也上黨南陽(此屬/修武)積之乆矣(二/縣)
(財賦/歸之)名為縣其實郡也(此時韓都平陽春秋傳上大夫/受郡下大夫受縣則郡縣之稱)
(乆矣正曰大事記云春秋時郡屬於縣趙簡子所謂上/大夫受縣下大夫受郡是也戰國時縣屬於郡所謂上)
(郡十五縣者是也魏恵後十年方孝公商鞅時并小鄉/為大縣縣一令尚未有郡及守稱故魏納上郡之後十)
(餘年秦紀始書漢中郡或者山/東諸侯先變古制而秦效之歟)今王倍數險(倍背/同)行數
千里(補曰一本/行千里)而攻之難矣臣聞張儀西并巴蜀之地
(并猶/兼)北取西河之外南取上庸(屬漢中補曰大事記云/本庸國今房州竹山縣)
(漢中要/地也)天下不以(衍為/字)為(補曰姚氏云錢/劉本無此字)多張儀而賢
先王(惠/文)魏文侯令樂羊將攻中山(冀州國後志云一名/中山亭補曰見中山)
(䇿/)三年而拔之樂羊反而語功文侯示之謗書一篋樂
羊再拜稽首曰此非臣之功主君之力也今臣覉旅之
臣也樗里疾公孫衍二人者(補曰衍史並作奭新序作/公孫子謂皆秦諸公子)
挾韓而議(媒孽/之也)王必聽之是王欺魏而臣受公仲朋(元/作)
(侈/)侈之怨也(朋公仲名此書後或名朋或名侈朋侈字/近故誤史並作侈然韓䇿言公仲侈又言)
(韓侈為兩人今定公仲名朋别韓侈也正曰史田齊世/家韓馮徐廣云即公仲侈大事記韓又有韓明韓侈馮)
(朋音混而侈明朋字訛故也/且當各存舊文辯見各條)昔者曾子處費(魯邑屬/東海)費
人有與曾子同名族者(族姓/也)而殺人人告曾子母曰曾
參殺人曾子之母曰吾子不殺人織自若(若如/故也)有頃焉
人又曰曾參殺人其母尚織自若也頃之一人又告之
曰曾參殺人其母懼投杼(機之持/緯者)踰墻而走夫以曾參
之賢與母之信也而三人疑之(使其/母疑)則慈母不能信也
今臣之賢不及曾子而王之信臣又未若曾子之母也
疑臣者(疑之/於王)不適三人(適啻/同)臣恐王為臣之投杼也王
曰寡人不聽也請與子盟於是與之盟於息壤果攻宜
陽五月而不能拔也樗里疾公孫衍二人在(言在/中也)爭之
王王將聽之召甘茂而告之甘茂對曰息壤在彼王曰
有之因悉起兵復使甘茂攻之遂拔宜陽(在三年/茂傳有)
宜陽之役(役猶戍役正/曰役事也)馮章(秦/人)謂秦王曰不拔宜陽韓
楚乗吾敝國必危矣不如許楚漢中以懽之(使楚/說也)楚懽
而不進韓必孤無奈秦何矣王曰善果使馮章許楚漢
中而拔宜陽楚王(懐/)以其言責漢中於馮章馮章謂秦
王曰王逐亡臣(詐為/逐之)因謂楚王曰寡人固無他而許楚
王(彪謂此䇿可以無出地矣如後不可為約何正曰戰/國變詐多此𩔖豈暇慮後邪懐王親受商於之欺而)
(猶不悟昏/於貪故也)
甘茂攻宜陽三鼔之(鼔以/進軍)而卒不上(卒士也/上猶前)秦之右將
有尉(軍/尉)對曰公不論兵(言不以兵/法治士)必大困甘茂曰我覉
旅而得相秦者我以宜陽餌王(以釣/喻也)今攻宜陽而不拔
公孫衍樗里疾挫我於内(挫摧也補曰衍/史作奭下章同)而公仲(元作/中)
中以韓窮我於外是無伐之日已(戰功曰伐言後不復/立功正曰一本作無)
(茂是盖/字訛)請明日鼓之而不可下因以宜陽之郭為墓(示/必)
(死/也)於是出私金以益公賞明日鼓之而宜陽拔(補曰一/本鼓之)
(宜陽/拔)
宜陽未得秦死傷者衆甘茂欲息兵左成謂甘茂曰公
内攻於樗里疾公孫衍(二人毁之/如攻國然)而外與韓朋(元作/侈)侈
為怨今公用兵無功公必窮矣公不如進兵攻宜陽宜
陽拔則公之功多矣是樗里疾公孫衍無事也(不得/事權)秦
衆盡(謂死/傷多)怨之深矣(使茂乆攻二/人持之故也)
宜陽之役楚畔秦而合於韓秦王懼甘茂曰楚雖合韓
不為韓氏先戰韓亦恐戰而楚有變其後(變背約也楚/時助韓兵在)
(韓後正曰言/其後有變也)韓楚必相御也(御猶制也二國雖合/猶相疑故自相制)楚言
與韓而不餘怨於秦(楚之與韓有言而已而其於秦不/見多怨正曰聲言與韓而不遺怨)
(於/秦)臣是以知其御也
宜陽之役楊逹(秦人正/曰無據)謂公孫顯曰請為公以五萬攻
西周得之是以九鼎抑(元作/卬)卬(補曰大事記/引作市者是)甘茂也(顯/與)
(茂爭國者見惠王䇿抑按也正曰按惠王/䇿李讎云云顯乃張儀讎無與茂爭國事)不然秦攻西
周天下惡之其救韓必疾則茂事敗矣(言攻而不勝亦/足以敗茂元在)
(韓䇿補曰鮑既改從秦䇿今韓䇿仍出此章楊逹作楊/侹卬作市注亦異大事記所取鮑氏云顯得止用顯亦)
(今韓䇿注文髙注此章無作侹字者豈别本有之而鮑/又重見於此乎  宜陽之役䇿公孫衍史並作公孫奭)
(又有公孫顯公孫郝公孫赫其云挾韓而議云善韓皆/仕秦而黨韓者大事記謂郝顯奭郝奭在秦為一人愚)
(謂赫即郝也然其事亦多與衍𩔖又/恐衍即顯之訛也今且當各從本文)
秦王謂甘茂曰楚客來使者多健(言其/强辨)與寡人爭辭寡
人數窮焉(辭屈/也)為之奈何甘茂對曰王勿患也其健者
來使者(補曰者/字疑衍)則王勿聽其事其需弱者來使(集韻需/音儒韋)
(柔滑貎補/曰需即懦)則王必聽之然則需弱者用而健者不用矣
王因而制之(弱者易制/因可制)
甘茂相秦秦王愛公孫衍與之間有所立(請間之間暇/隙也因暇與)
(語将置/相也)因自謂之曰寡人且相子甘茂之吏道而聞之
(聞之於道補曰姚注劉本無道而二字按韓非子道而/作道穴云秦王欲將犀首樗里疾恐代之將也鑿穴於)
(王之所常隠語者王果與犀首計之/境内盡知之盖樗里疾道穴聽之矣)以告甘茂甘茂因
入見王曰王得賢相敢再拜賀王曰寡人託國於子焉
更得賢相對曰王且相犀首王曰子焉聞之對曰犀首
告臣王怒於犀首之泄也乃逐之(補逐逐衍也曰告人/足矣必不告已正曰)
(姚本有之字補曰告/人之云機更深險)
甘茂約秦魏而攻楚楚之相秦者屈盖(凡屈皆楚人楚/任之於秦使為)
(秦/相)為楚和於秦秦啓關而聽楚使甘茂謂秦王曰訹(元/作)
(怵/)怵(補曰䇿訹/怵字通)於楚(訹誘也若/怵則驚耳)而不使魏制和(制謂/主之)楚
必曰(以鬻魏之/言告魏)秦鬻魏(鬻賣也如賣友云/言始約而終背之)魏(補補曰恐/缺一魏字)
不說而合於楚楚魏為一國恐傷矣王不如使魏制和
魏制和必說(絶/句)王不惡於魏則寄地必多矣(言魏楚割/地與秦時)
(地未入/故言寄)
謂秦王曰臣竊惑王之輕齊易楚而卑畜韓也臣聞王
兵勝而不驕霸主約而不忿(主天下之要約/正曰歛約也)勝而不驕
故能服世約而不忿故能從鄰(使鄰國/服從)今王廣德魏趙
(大施/恩惠)而輕失齊驕也戰勝宜陽不恤楚交忿也(言不以/交楚為)
(意/)驕忿非霸王之業也臣竊為大王慮之而不取也詩
云靡不有初鮮克有終(大雅/蕩詩)故先王之所重者唯終與
始何以知其然也(補曰一本唯始與/終何以知其然)昔智伯瑤殘范中
行(范吉射中行/寅晉兩卿)圍晉陽(屬太原故許唐國補曰大事記/晉陽漢太原郡所治龍山在西)
(北晉水所出北齊分晉陽置龍山縣隋/改龍山曰晉陽而以晉陽為太原縣)卒為三家笑(趙/魏)
(韓也事見韓䇿晉出公十七年正曰大事記晉出公十/七年晉荀瑤與韓趙魏氏分范中行之地反攻出公奔)
(齊道死晋哀公四年趙/約韓魏攻荀瑶滅之)吳王夫差棲越於會稽(故越國/揚州郡)
(亦山名事/見哀元年)勝齊於艾陵(杜注齊地哀十一年補曰正/義云艾山在兖州傅縣南)為
黄池之遇(陳留外黄溝縣有黄溝又魏内黄注吴會諸/侯于黄池今黄溝是哀十三年正曰哀十三)
(年杜注陳留封丘縣南有黄亭近濟水按外黄小黄封/丘皆屬陳留外黄有黄溝故指為黄池而内黄𨽻相者)
(亦有黄溝水經注所謂河水决通濮濟黄溝者/也相與封丘殊逺當以杜注為正路史同杜注)無禮於
宋(並哀十三年吴欲伐宋/殺其大夫囚其婦人)遂為(元作/與)與(補曰當作為一/本死於垂遂)
勾踐禽死(二十/二年)梁君(惠/王)伐楚勝齊制韓趙之兵驅十二
諸侯以朝天子於孟津(在河内河陽縣南魏記惠王二/年敗韓于馬陵敗趙于懐十五)
(年魯衛宋鄭君來朝二十八年中山君為相/不見齊楚及朝天子事正曰年表二十九年)後子死(太/子)
(申也三十年齊/敗魏馬陵虜申)身布冠(以䘮禮/自居也)而拘於秦(拘猶制正曰/髙注太子見)
(殺故布冠而/拘執于秦)三者非無功也能始而不能終也今王破
宜陽殘三川而使天下之士不敢言雍天下之國(雍擁/同言)
(據有/之)徙兩周之疆(侵逼/之)而世主不敢窺陽侯之塞(河東/陽注)
(陽侯/國)取黄棘(秦紀楚紀懐王與昭王盟于黄棘皆/不地正曰正義云盖在房襄二州)而韓
楚之兵不敢進王若能為此尾(言善其後正曰尾終/也即上文能終之說)則
三王不足四五霸不足六王若不能為此尾而有後患
則臣恐諸侯之君河濟之士(濟水在温西北此言中國/爾正曰濟水出絳州垣曲)
(縣王屋山伏流至孟州濟源縣出二源合流至温入河/出河南溢而為滎自鄭以東貫滑曹鄆濟齊青入于海)
以王為吳智之事也詩云行百里者半於九十(逸詩言/行九十)
(里適足為/五十里耳)此言末路之難今大王皆有驕色以臣之心
觀之天下之事依世主之心(依猶/㨿)非楚受兵必秦也(皆/驕)
(强/故)何以知其然也秦人援魏以拒楚楚人援韓以拒秦
(衍王/字)王(補曰姚本/無此字)四國之兵敵(秦楚韓魏也韓魏雖/弱以得援故與之敵)而
未能復戰也(敵故不/敢輕戰)齊宋在繩墨之外以為權(外言四/國不以)
(為意權言能/輕重四國)故曰先得齊宋者伐秦(此言魏韓得之正/曰下文楚先得齊)
(可/知)秦先得齊宋則韓氏鑠(以銷/金喻)韓氏鑠則楚孤而受兵
也楚先得之則魏氏鑠魏氏鑠則秦孤而受兵矣若隨
此計而行之則兩國者(秦/楚)必為天下笑矣(彪謂此䇿孟/軻之徒也惜)
(其不名正曰孟子曰仲尼之徒無道桓文之事者五伯/者三王之罪人今䇿云伯王之業五伯不足六孟子而)
(有是言歟驕者必敗亦論之常其言先得齊宋以下是/乃量事勢計較强弱不過以力服人而已豈可與孟子)
(同日語哉補曰曰江之/當大之為去聲夫上處)
秦王與中期(秦/人)爭論不勝秦王大怒中期徐行而去或
與中期說秦王曰悍人也(悍勇也勇/者多忤人)中期適遇明君故
也向者遇桀紂必殺之矣秦王因不罪(補曰當曰中期/悍人也有錯文)
　　　昭襄王(武王母弟元年/赧王九年乙卯)
甘茂亡秦(茂傳昭元年擊/魏皮氏未拔去)且之齊出關遇蘇子(代也代/傳侍燕)
(太子質於/齊將適秦)曰君聞夫江上之處女乎(女在/室者)蘇子曰不聞
曰夫江上之處女有家貧而無燭者處女相與語欲去
之(遣之/使去)家貧無燭者將去矣謂處女曰妾以無燭故常
先至掃室布席何愛於餘明之照四壁者幸以賜妾何
妨於處女妾自以為有益於處女何為去我處女相語
以為然而留之今臣不肖棄逐於秦而出關願為足下
掃室布席幸無我逐也蘇子曰善請重公於齊乃西說
秦王曰甘茂賢人非恒士也(恒常/也)其居秦累世重矣(茂/事)
(惠武昭/三王)自殽谿谷地形險易盡知之彼若以齊約韓魏
反以謀秦是非秦之利也秦王曰然則奈何蘇代曰不
如重其贄(集韻贄與摯通握持/也言多持物往遺之)厚其禄以迎之彼來則
置之槐谷(扶風有槐史云鬼谷注在陽城補曰按史谿/鬼槐谷並作鬼谷故前則徐注在陽城後則)
(劉伯莊云在關内雲陽皆不明按姚引後語/注槐里之谷今京兆始平之地作鬼谷大非)終身勿出
(代知茂必留齊故言此爾不為茂游說也正曰代以此/言激秦王與之上卿以相迎之使齊亦重茂豈非游說)
(也/)天下何從圖秦秦王曰善與之上卿以相迎之齊(迎/之)
(於齊補曰姚注錢/作以相印迎之)甘茂辭不往蘇子(元作/秦)秦(補曰姚氏/云一作代)
(按史/同)偽為(補曰偽為二字疑是為謂盖上卿/之事誠有何得言偽為一本作謂)齊(補補曰/姚氏云)
(一作偽為/齊閔王)王(閔/)曰甘茂賢人也今秦與之上卿以相迎
之茂德王之賜故不往願為王臣今王何以禮之王若
不留必不德王彼以甘茂之賢得擅用强秦之衆則難
圖也齊王曰善賜之上卿命而處之(命猶入命之命茂/傳有補曰列女傳)
(齊女徐吾與鄰婦合燭夜績辭亦相𩔖史/通謂游士假設之辭遽以名字加之者)
獻則(楚人為芊/戎游說者)謂公孫消(秦/人)曰公大臣之尊者也數伐
有功(伐戰/伐)所以不為相者太后(宣太/后)不善公也芊(元作/卒下)
(同/)辛(補曰當作/芊下同)戎者太后之所親也(穰侯傳后同父弟/芊戎為華陽君凡)
(芊皆/楚人)今亡於楚在東周(戎時未入秦知/為昭王初也)公何不以秦楚
之重資而相之於周乎(使為/周相)楚必便之矣(戎雖以罪去/楚楚既與秦)
(共資之必為楚/用故楚利之)是辛(芉/)戎有秦楚之重太后必說公公
相必矣
三國攻秦入函谷(魏記哀二十一年與齊韓共攻/秦此九年也正曰哀當作襄)秦王
謂樓緩(趙人見穰侯傳此/九年相秦而免)曰三國之兵深矣寡人欲割
河東而講(大河之東非地名補/曰講媾通說見前)對曰割河東大費也免
(元作勉補曰䇿免/勉通姚本正作免)於國患大利也此父兄之任也(謂公/族)
王何不召公子他(元作池下同/此書多作他)池(正曰池即他/且當從本文)而問焉
王召公子他池而問之對曰講亦悔不講亦悔王曰何
也對曰王割河東而講三國雖去王必曰惜矣(悔其/失地)三
國且去吾特以三城從之此講之悔也王不講三國入
函谷咸陽必危(咸陽秦都扶風渭城也補曰大事記山/南曰陽水北亦曰陽其地在渭水之北)
(猶之諸山之/南故曰咸陽)王又曰惜矣吾愛三城而不講此又不講
之悔也王曰鈞吾悔也(鈞均同/平也)寧亡三城而悔無危咸
陽而悔也寡人决講矣(决斷也/猶必)卒使公子他池以三城
講於三國三國(補此二字補曰宜/復有三國二字)之兵乃退(緩時相秦/對以池之)
(言豈為侵官哉而曰此父兄之任焉用彼相矣補曰緩/之不自言池以兩悔言皆箝其主之術也  周䇿韓慶)
(為西周說薛公令臨函谷而無攻楚割東國以與齊而/秦出楚王以為和薛公從之會公子池來媾遂罷兵大)
(事記說見彼章當㕘觀按三城者武遂與韓封陵與魏/齊城與齊武遂封陵在河東齊城無考事在年表秦昭)
(九年下十一年書韓與齊魏擊秦與我武遂大事記謂/即此年事誤分也通鑑綱目通以為樓緩公子池之對)
(者/誤)
薛公(田/文)為魏謂魏冉曰文聞秦王欲以吕禮收齊(收猶/取也)
(禮時相齊親禮所以取齊昭十三年禮奔魏其相齊見/周䇿及孟嘗傳後至十九年歸秦明年齊伐宋伐宋後)
(文乃相魏此事合在禮歸秦之前此時文未相/魏其言為魏意親之矣正曰失考辯並見周䇿)以濟天
下君必輕矣齊秦相聚以臨三晉禮必并相之(相齊/及秦)是
君收齊以重吕禮也齊免於天下之兵其讎君必深(齊/讎)
(冉也欲得陶故故下章曰攻齊不成陶為鄰恤然齊未/免於兵亦不敢爾正曰齊無兵患則可以肆志於冉與)
(秦得天下則伐齊深文/意同但言其事理當爾)君不如勸秦王令敝邑(薛也文/以此十)
(三年/奔薛)卒攻齊之事齊破文請以所得封君齊破晉强(晉/謂)
(魏/)秦王畏晉之强也必重君以取晉(文親魏而重冉故/欲取晉必重冉)
齊與晉敝邑(薛雖文舊封而屬齊齊/破畏魏且取薛予魏)而不能支秦(魏得/薛秦)
(必害之而魏實/弱不能當秦)晉必重君以事秦是君破齊以為功採
晉以為重也(補曰姚本操晉是/採字訛義不通)破齊定封而秦晉皆重
君若齊不破吕禮復用(禮雖亡秦之齊秦方以禮收齊/則復親之今齊不破是秦收齊)
(之功遂也禮為有功於秦/秦必用之并相齊秦也)子必大窮矣
冷向(髙注秦人今詳為齊人正曰/髙注秦臣韓趙䇿亦有此人)謂秦王曰向欲以齊
事王使攻宋也宋破晉國危安邑王之有也(晉國大梁/也宋在其)
(東宋破則梁危安邑屬河東/近秦梁危則秦可取安邑)燕趙惡齊秦之合必割地
以交於王矣齊必重於王(秦多得地齊畏/其强故重之)則向之攻宋
也且以恐齊而重王(燕趙交於秦/故齊必恐)王何惡向之攻宋乎
(惡皆/去音)向以王之明為先知之(言秦自知/攻宋之利)故不言
謂穰侯曰為君慮封(謀所以/定其封)苦(元作/若)若(補曰此連/下有缺誤)於除
宋罪重齊怒(宋齊所惡也故除宋罪則齊怒齊怒/則冉之封不定故以為苦除解免也)須殘
伐亂宋德强齊定身封此亦百世之一時已(補曰須殘/字有衍誤)
(趙䇿作宋罪重齊怒深殘伐亂宋云云又作宋之罪重/齊之怒深殘亂宋云云凡兩見彼言為奉陽君定封說)
(見陂䇿也姚/本之時  已)
謂魏冉曰楚破秦秦(補正曰秦下/宜復有秦字)不能與齊懸衡矣(懸/衡)
(輕重等也此/言秦輕於齊)秦三世積節於韓魏(節猶事也言累有戰/伐之事正曰劉辰翁)
(云積往來/之節也)而齊之德新加(加於/韓魏)與(衍齊字正曰/此與亦作焉)齊秦交
爭韓魏韓(補/)魏東聽(謂聽齊正曰姚本齊秦/交爭韓魏東聽自通)則秦伐矣
齊有東國之地方千里楚包九夷(補曰索隐云/屬楚之夷)又方千
里南有符離之塞(屬/沛)北有甘魚之口(未詳疑為濟隂髙/魚正曰王應麟云)
(鮑說非左氏昭十三年傳次于/魚陂注竟陵縣城西北甘魚陂)權懸宋衛(言較其/輕重)宋衛
乃當阿甄耳(莊十三年注阿今濟北東阿齊之阿邑甄/屬濟隂莊十四年會于鄄史作甄此言二)
(國如齊邑爾補曰/鄄本濮州鄄城)利有千里者二(謂齊楚正曰恐/非此句正指楚)富擅
越𨽻(越勾踐國𨽻猶禮之秋官肆𨽻征伐所獲之民也/擅專有之事正曰越有三皆屬楚𨽻徒𨽻賤稱此)
(言楚/之强)秦烏能與齊懸衡韓(正曰此句與䇿首不同當與/上權懸宋衛為比一本權懸)
(韓魏者是支分字上或/缺楚字如此義乃欠通)支分方城膏腴之地(支言細散/取之腴腹)
(肥也言肥/沃如之)以薄鄭(薄猶迫也鄭屬長安在秦漢之間正/曰西都咸林鄭舊封去方城逺新鄭)
(滎陽是時已為韓/䇿凡言鄭者韓也)兵休復起足以傷秦不必待齊
五國罷成臯(屬河南詳見趙䇿惠文十二年此二十一/年也史不書補曰臯姚本作睪前漢志成)
(臯故虎牢亦名制左傳所謂巖邑也正義引括/地志云成臯故縣在洛州汜水縣西南汜音似)秦王欲
為成陽君(以趙魏䇿知為韓人此/十七年入朝時在其國)求相韓魏韓魏弗聽
秦太后(宣/)為魏冉(冉后弟時主五國之成后/恐成陽害其事故為之言)謂秦王曰
成陽君以王之故窮而居於齊今王見其逹而收之亦
能翕其心乎(翕猶收也/言收之晚)王曰未也太后曰窮而不收逹
而報之恐不為王用且收成陽君失韓魏之道也(其窮/在齊)
(亦必韓/魏所惡)
秦取楚漢中再戰於藍田大敗楚軍韓魏聞楚之困乃
南襲至鄧楚王引歸後三國(齊韓/魏)謀攻楚恐秦之救也
或說薛公可發使告楚曰今三國之兵且去楚楚能應
而共攻秦雖(補曰姚氏本章首/有此六十六字)藍田(屬京/兆)豈難得哉(此/䇿)
(上有脫簡葢三國攻楚楚求秦救薛公時在魏說者欲/使薛公遣使之楚告以舍楚攻秦以疑秦使不救楚此)
(言三國既舍楚攻/秦藍田可得也)况於楚之故地(藍田秦近邑也尚可/得而况楚地謂秦且)
(以漢中/予楚)楚疑於秦之未必救己也而今三國之辭云(元/作)
(去三國攻楚史不書/辭云上所言者也)去(補曰當/作云)則楚之應之也必勸(勸/樂)
(之也言樂從從三/國攻秦此一說也)是楚與三國謀出秦兵矣(出兵敵三/國也其謀)
(自/楚)秦為知之必不救也三國疾攻楚楚必走秦以急(趨/秦)
(告急補曰姚注一/本以下有告字)秦愈不敢出(畏三國也/此又一說)則是我離秦
而攻楚也(我三國也離/言絶其交)兵必有功薛公曰善遂發重使
之楚楚之應之果勸於是三國併力攻楚楚果告急於
秦秦遂不敢出兵大(衍臣/字)臣(補曰姚氏云曾作/勝髙注亦作大勝)有功(此/章)
(應屬齊若魏然附之齊則薛公時在魏附之魏則無薛/公事以其事不完不明而齊魏無所適屬也故次之此)
(正曰秦惠王後十三年取楚漢中非薛公在魏/時事鮑不見脫簡文故其說妄謬而次之此)
薛公入魏而出齊女(魏公子負芻之母/薛公惡齊故逐之)韓春謂秦王曰
王何不取為妻以齊秦刦魏(刦刼/同)則上黨秦之有也(此/上)
(黨屬/魏)齊秦合而立負芻負芻立其母在秦則魏秦之縣
也(言負芻以母/故必事秦)已珉(元作民下同字書無之而韓呡韓/䇿作珉今並從之此魏人也正曰)
(已字句今連作已珉非呡/珉䇿字通恐即韓呡也)呡欲以齊秦而困薛公(爭魏/權故)
(補曰一本欲以齊/秦刼魏而困薛公)佐欲定其弟(佐負芻庻兄/也定定其立)臣請為王
因珉與佐也(因二人可以/刼魏困薛)魏懼而復之(反齊/女)負芻必以
魏殁世事秦齊女入魏而怨薛公終以齊奉事王矣(齊/女)
(德秦而齊其父母國也齊又與/薛公隙故女能得之以事秦)
謂魏冉曰和不成(與趙和秦也此二十七年白/起擊趙因伐光狼正曰無考)兵必出
白起者復將戰勝必窮公不勝必事趙從公公又輕(不/能)
(窮冉故從冉而和然先和/則冉重今不勝而和故輕)公不若毋多(謂專志於和/毋他務也)則
疾到(趙歸我也此盖冉欲和而起欲戰也起冉所薦其/言窮公起字不爾補曰語不可曉有缺誤姚云到)
(恐/封)
陘山之事(穰侯傳魏背秦與齊從親秦使穰侯攻趙韓/魏於華陽下且益趙以兵伐齊則此役也陘)
(山在宻後志注云史記秦破魏華陽地亦在縣則此䇿/書陘山史書華陽一役也事在三十四年正曰大事記)
(華陽之役秦救韓而擊趙魏年表列傳或云得三晋將/或云攻趙韓魏皆記者之誤按大事記赧王四十一年)
(魏背秦與齊從親秦魏冉伐魏㧞四城明年趙魏伐韓/秦魏冉救韓敗趙魏且與趙觀津益趙以兵伐齊𥙷曰)
(陘山是前大事記/華陽亭多在宻陽)趙且與秦伐齊齊懼令田章以陽武
(屬河南此時屬齊正曰此/指開封陽武非齊地當考)合於趙而以順子為質(齊公/子)
趙王(惠/文)喜乃按兵告於秦曰齊以陽武賜敝邑而納順
子欲以解戈敢告下吏(不斥王故/言告吏)秦王使公子他之趙
謂趙王曰齊與大國救魏而倍約(齊背/二國)不可信恃大國
不義(趙以齊倍/之為不義)以告敝邑(告以/伐齊)而賜之二社之地(邑皆/有社)
(二社二邑也正曰/未詳戰國之制)以奉祭祀今又按兵且欲合齊而受
其地非使臣之所知也請益甲四萬大國裁之蘇代為
齊獻書穰侯曰臣聞往來者之(元作/之者)之者(補曰宜作者/之史無之字)
(姚注錢劉一作/往來之言者)言曰秦且益趙甲四萬人以伐齊臣竊
必之敝邑之王(必者意其/然王襄王)曰秦王明而熟於計穰侯智
而習於事必不益趙甲四萬人以伐齊是何也夫三晉
相結秦之深讎也三晉百背秦百欺秦不為不信不為
無行今破齊以肥趙趙秦之深讎(此二十七年敗/趙取代光狼)不利
於秦一也秦之謀者必曰破齊敝晉(此晋趙也以趙破/齊齊破趙亦敝)
而後制晉楚之勝(二國破敝秦無後/慮可以南制楚)夫齊罷國也(罷疲/同)
以天下擊之譬猶以千鈞之弩潰癰也(補曰史作/决潰癰)秦王
安能制晉楚哉(夫能制人必其威武足以屈人今/攻罷國勝之非武也安能制人)二也
秦少出兵則晉楚不信(不信其/伐齊)多出兵則晉楚為制於
秦齊恐則不走於秦且走晉楚(兵多則非獨齊見制懼/晉楚亦見制齊畏秦故)
(不趨秦而與晉楚/同患故趨晉楚)三也齊割地以實晉楚則晉楚安齊
舉兵而為之頓劍(二國惡秦而齊先伐故既合則齊/為二國出兵頓下也此以小言之)則
秦反受兵四也是晉楚以秦伐齊(晉亦趙也初/與秦伐齊)以齊破
秦(為之頓/劍是也)何晉楚之智而齊秦之愚五也秦得安邑(此/攻)
(華陽時得之安邑魏地亦屬韓猶上黨兩屬也白起傳/取韓安邑正曰按起傳取韓安邑以東到乾河在取魏)
(滅六十邑前一年昭王之十七年也索隐云韓故地/又魏以安邑入秦在昭王二十一年恐非此時得之)善
齊以安之亦必無患矣秦有安邑則韓魏必無上黨哉
(言可/取)夫取三晉之腸胃(安邑上/黨如之)與出兵而懼其不反也
孰利故臣竊必之敝邑之王曰秦王明而熟於計穰侯
智而習於事必不益趙甲四萬人以伐齊矣(穰侯傳有/補曰於是)
(穰侯不行引兵而歸字為齊為之/之為使臣之使兩走  並去聲)
秦客卿造(造其/名)謂穰侯曰秦封君以陶(冉别封也越記/注陶今濟隂定)
(陶補曰說/見趙䇿)藉君天下(借以制天/下之權)數年矣攻齊之事成陶
為萬乗(國大/也)長小國以朝天子(補曰姚本/率以朝)天下必聽五
霸之事也攻齊不成陶為鄰恤(言近/於憂)而莫之據也(無援/國可)
(恃正曰言攻齊不成功則/陶且有為鄰國得之之憂)故攻齊之於陶也存亡之機
也君欲成之何不使人謂燕相國曰聖人不能為時(時/天)
(時非人/所能為)時至而失(補曰姚本時/至而弗失)舜雖賢不遇堯也不得
為天子湯武雖賢不當桀紂不王故以舜湯武之賢不
遭時不得帝王今攻齊此君之大時也已(得時之利/無大於此)因
天下之力伐讎國之齊報惠王之耻(田單破燕燕/惠王之初)成昭
王之功(燕昭二十八年樂毅伐齊入臨淄三十二年下/齊七十餘城明年田單復之補曰惠王字疑有)
(誤且不當/在昭王前)除萬世之害此燕之長利而君之大名也(君/謂)
(燕/相)詩云樹德莫如滋(滋益/也)除害莫如盡(逸詩補曰泰誓/樹徳務滋除惡)
(務本姚本/作書云)吳不亡越越故亡吳齊不亡燕燕故亡齊(齊/閔)
(八年蘇代為齊說燕噲讓子之燕幾亡矣而不卒攻故/有樂毅臨淄之役正曰齊宣二十七年注讓子之下宣)
(云於是燕亂/齊伐之云云)齊亡於燕吳亡於越此除疾不盡也非以
(元作/以非)以非(正曰以非至之害句或以已/字通屬上句上下文兩有此)此時也成君之
功除君之害秦卒有他事(卒猝/同)而從齊齊秦(元作/趙)趙合
其讎君必深矣挾君之讎(讎謂/齊)以誅於燕(使燕/誅相)後雖悔
之不可得也已君悉燕兵而疾攻(元作/僣)僣(正曰字誤當/作從下文可)
(證/)之天下之從君也若報父子之仇誠能亡齊封君於
河南(亦河之南非/郡此盖寓封)為萬乗達途於中國南與陶為鄰世
世無患願君之專志於攻齊而無他慮也(補曰後為萬/乗之為去聲)
　　頃襄王二十年秦白起拔楚西陵或拔鄢郢夷陵
　　燒先王之墓王徙東北保於陳城楚遂削弱為秦
　　所輕於是白起又將兵來伐楚人有黄歇者遊學
　　博聞襄王以為辯故使於秦說昭王曰天下莫强
　　於秦楚今聞大王欲伐楚此猶兩虎相鬬而駑犬
　　受其敝不如善楚臣請言其說臣聞之(補曰姚氏/云此叚首)
　　(有缺文史記新序後語皆有之文亦小異今以後/語補案此當下接物至云云而章首說秦王曰四)
　　(字已在此段/内當為衍文)
說秦王曰(按史此春申君未封時書在擊芒卯/後此三十四年也補曰說已見上)物至而
反(至猶/極)冬夏是也致至而危(致言取物/置之物上)累棊是也今大
國之地半天下有二垂(邊/陲)此從生民以來萬乗之地未
嘗有也先帝(尊稱之耳/時未為帝)文王(惠文王/非孝文)武(元作/莊)莊王(按史/秦輕)
(楚頃襄王歇乃上書說秦昭王則史與/此䇿書此為莊王謬也補曰莊當作武)王之身三世而
不接地於齊(不與/通也)以絶從親之要(要約/也)今王使成橋(秦/人)
(補曰劉伯莊/云橋音矯)守事於韓(守猶/待)成橋已(元作以正/曰以已通)以北入
燕(使燕入朝於秦補曰史作盛橋以其地入秦/為是新序同此言韓入地下言取魏地也)是王不
用甲不伸威而出百里之地(出言割地燕入秦必割/地予秦秦使之出也)王
可謂能矣王又舉甲兵而攻魏社(補曰姚本/作杜是)大梁之門
舉河内(屬司𨽻正曰正義云即懐州也在/河南之北西河之東東河之西)拔燕酸棗虛
桃人(燕南燕屬東郡酸棗屬陳留徐注始皇五年取酸/棗燕虛又蘇代曰决宿胥之口魏無頓丘按此則)
(虚魏地也桃人史作桃注燕縣有桃城今按任城有桃/聚補曰燕張儀傳注滑州胙城縣酸棗正義云故城在)
(渭州酸棗縣此古酸棗縣南虚正義云謂殷虚今相州/所理大事記解始皇紀引正義云姚虚在濮州雷澤縣)
(東二地不同按/髙注作虚文協)楚燕之兵(補曰史作魏之兵意此上皆/魏地當作魏之兵不然燕楚)
(以來援/者言之)雲翔而不敢校(雲翔散也語注包曰校報也正/曰爾雅其飛也翔注布翅翺翔)
(按翔有髙起貌漢書言/翔貴古人每言髙翔)王之功亦多矣王休甲(元作申/無休字)
(今從/史)申(正曰史文雖順/此作重義自通)息衆二年然後復之又取蒲衍
首垣(河東蒲阪注故蒲蘇代曰北有河外卷衍注不地/今按屬魏故魏地書拔我首垣蒲陽衍而張儀說)
(魏王秦據卷衍又南陽有杜衍垣元作恒河東有首山/首垣正曰徐廣及索隱皆云此蒲在衛之長垣蒲鄉索)
(隠云衍在河南與卷近即長正義云屬鄭州恒姚本作/垣索隠云首盖牛首垣    垣非河東之垣也長垣開)
(封/縣)以臨仁(兵臨之/仁地缺)平丘(元作/兵)兵(補曰當從/史文作丘)小黄濟陽嬰
城(地並屬陳留嬰猶縈也葢二邑環兵自守補曰按燕/䇿决白馬之口魏無黄濟陽史作外黄正義云故黄)
(城在曹州考城縣東濟陽故城在曹州寃朐縣西南大/事記云水經注河水舊在白馬縣南泆通黄溝趙世家)
(拔魏黄城正義引括地志云故黄城在魏州冠/氏縣南十里因黄溝為名舊注陳留外黄者非)而魏氏
服矣王又割濮(周紀注在江河之南楚/紀注建寧邵南有濮夷)磨之北(後志當/陽縣注)
(荆州記沮水西有磨城子胥所造正曰江漢南之濮乃/書所謂彭濮之濮沮水磨城逺不相涉下文北屬之燕)
(可見濮即衛之濮上水出東郡濮陽南入鉅野者也索/隠云磨地近濮按史表有磨侯程黒索隠云表作歴歴)
(縣在信都地邑並無磨愚按此字作磨與歴通猶/樂毅書磨室之𩔖新序正作濮歴則其字甚明)屬之
燕斷齊秦之要絶楚魏之脊天下五合六聚而不敢救
也王之威亦憚矣(補曰憚史作殫是/新序同殫盡也)王若能持功守威
省攻伐之心而肥仁義之誡(髙注肥猶厚地猶道則此/誡字元作地也補曰守威)
(疑守成史誡作地新序/同姚氏云一本作誠)使無復後患三王不足四五霸
不足六也王若負人徒之衆恃(元作材/史作仗)材(補曰姚云/一本無)甲
兵之强一(元作/壹)壹(補曰史作/乗新序同)毁魏氏之威(前勝魏有威/矣今自挫毁)
(不持守也正曰/從乗字義明)而欲以力臣天下之主臣恐有後患詩
云靡不有初鮮克有終易曰狐濡其尾(未濟注小狐不/能涉大川雖濟)
(而無餘力將濡/其尾不能終也)此言始之易終之難也何以知其然也
智氏見伐趙之利而不知榆次之禍也(榆次屬太原智/伯葬處正曰索)
(隱云敗于榆次正/義云屬并州縣)吳見伐齊之便而不知干隧之敗也
(干隧吴地蘇秦春申傳並不注道應注干隧在臨淮豈/此耶盖或越王逐北至是正曰正義云出萬安山西南)
(一里太湖即夫差自剄處/在蘇州吳縣西北四十里)此二國者非無大功也没(元/作)
(設補曰姚云/劉本作没)利於前(没猶/溺)而易(補曰易音亦前之/利易後之患也)患於
後也吳之信越也從而伐齊遂攻齊人於艾陵(補曰艾/陵在兖)
(州博/逺縣)還為越王禽於三江之浦(禮揚州其川三江浦水/濱也髙注即干隧正曰)
(書蔡傳婁江/東江松江也)智氏信韓魏從而伐趙攻晉陽之城勝有
日矣(其日/可期)韓魏反之殺智伯瑤於鑿臺之上(史注在/榆次)今
王妬楚之不毁也(謂無/傷)而忘毁楚之强魏也(楚毁不能/侵之故强)
(考下文宜有韓字補/曰史作韓魏新序同)臣為大王慮而不取(補曰取下有/也字文順)
詩云大武逺宅不涉(逸詩武足迹宅猶居也言地之居/逺者雖有大足不涉之也正曰威)
(武之大者逺安定/之不必涉其地也)從此觀之楚國援也鄰國敵也詩云
他人有心予忖度之躍躍毚兎遇犬獲之(大雅巧言詩/忖亦度也躍)
(躍走也毚狡也言兎雖善走或時遇犬犬能/得之人心難知或可忖度補曰躍天力反)今王中道
而信韓魏之善王也(中道在/前後間)此正吴信越也臣聞敵不
可易時不可失臣恐韓魏之卑辭慮患(以慮患/故卑辭)而實欺
大國也王既無重世之德於韓魏(重猶/累)而有累世之怨
焉夫(補曰姚本之怨/矣無焉夫字)韓魏父子兄弟接踵而死於秦者
百世矣(補曰百世史作將十世/新序同髙注百一作累)本國殘社稷壊宗廟隳
刳腹拆頥(頷/也)首身分離暴骨草澤(暴日/乾也)頭顱僵仆(顱首/骨僵)
(僨仆/倒也)相望於境父子老弱係虜相隨於路(係纍為虜/虜獲也)鬼
神狐祥(狐之為妖者正曰史狐傷是新序作潢/洋三字楚辭後語注潢户廣反洋音養)無所食
(無人為/之依也)百姓不聊生族𩔖離散流亡為臣妾(男為人臣/女為妾)
滿海内矣韓魏之不亡秦社稷之憂也今王之攻楚不
亦失乎且王攻楚之日則惡出兵(惡安/也)王將藉路於仇
讎之韓魏乎兵出之日而王憂其不反也是王以兵資
於仇讎之韓魏必攻隨陽右壤(補曰一本隨陽右壤疊/一句新序同陽作水索)
(隠云楚都陳隨水之右壤盖在隨/之西今鄧州之西多山林者是也)此皆廣川大水山林
谿谷不食之地王雖有之不為得地是王有毁楚之名
無得地之實也且王攻楚之日四國必(衍應/字)應(補曰姚/云一本)
(無史/同)悉起應王(齊趙韓魏也方言南攻故不及/燕應言以兵從之盖躡秦也)秦楚之
兵(補補曰史之/下有兵字)搆而不離魏氏將出兵而攻留(屬楚/國)方
與(方與胡陵/屬山陽)銍胡陵碭蕭相(碭屬梁國/餘屬沛)故宋必盡(七國/故皆)
(宋/地)齊人南面泗北必舉(濟隂乗氏注泗水入淮魯國卞/縣注入沛補曰書蔡傳泗水出)
(魯國卞縣桃墟西北陪尾山四源俱導因名西/南過彭城又東南過下邳入淮卞今泗水縣)此皆平
原四逹膏腴之地也而王使之獨攻(秦與楚戰不暇救/七邑及泗北二國)
(攻之兵勢/無所分也)王破楚於以肥韓魏於中國而勁齊(補曰姚/云劉本)
(以上無於字/楚史新序同)韓魏之强足以校於秦矣(校較同直也/言與之敵)而
齊南以泗為境東負海(負與抱/反背也)北倚河而無後患天下
之國莫强於齊齊魏得地葆利(葆保/同)而詳事不吏(事猶/治補)
(曰不吏姚本下吏是詳其事以/下於吏慎重之意應上葆利言)一年之後為帝若未能
於以禁王之為帝有餘(禁/也)制夫以王壤土之博人徒之
衆兵革之强而注地於楚(注猶屬言地廣正曰注㵼之/注補曰史作樹怨於楚新序)
(同姚本一舉/衆而注地)詘令韓魏(詘猶反正曰魏句屈命令於韓/魏歸為帝之重於齊言齊韓魏)
(皆强而齊/尤甚也)歸帝重於齊是王失計也臣為王慮莫若善
楚秦楚合而為一以臨(元作臨以補曰姚/云劉本作以臨)韓韓必受首
(言其服/而請誅)王襟以山東之險(蔽障/如襟)帶以河曲之利(圍繞/如帶)韓
必為關中之候(比之/候吏)若是王以十萬(補補曰史十下有/萬字是新序同)
戍(元作/成)成(補曰史作戍/是新序作伐)鄭梁氏寒心(戰懼/則然)許鄢陵(並屬/潁川)
嬰城上蔡召陵(並屬/汝南)不往來也(韓魏不通補曰史上蔡/上有而字新序同從此)
(則上以/嬰城句)如此而魏亦關内候矣王一善楚而關内二萬
乘之主注地於秦(元作/齊)齊(補曰當/作秦)齊之右壤可拱手而
取也(拱歛/手)是王之地一經(元作/任)任(補曰史/作經是)兩海(東南正/曰索隠)
(云西海/至東海)要絶天下也(要謂/中)是燕趙無齊楚齊楚(補此二/字補曰)
(宜從史叠齊楚/字是新序同)無燕趙也然後危動燕趙(以危亡之/事恐動之)持
齊楚(持刼之也補曰史直摇齊/楚新序同通鑑綱目從之)此四國者不待痛而服
矣(痛言攻伐之酷春申傳有補曰史昭王曰善於是止/白起而謝韓魏發使賂楚約為與國  惡音烏重世)
(之重平聲藉音借方與/音房預為王之為去聲)
段産(秦/人)謂新城君(韓襄十二年/注芊戎也)曰夫宵行者能無為奸
而不能令狗無吠已今臣處郎中(郎廊同漢官表注主/廊内諸官正曰廊字)
(通作郎不謂郎為廊郎中令秦官郎乃其屬此注在/郎中令下非郎職也大事記謂是時郎中職已親近)能
無議君於王而不能使人毋議臣於君願君察之也(元/在)
(韓䇿魏昭䇿白圭/語同正曰見下)
段干越人(凡段干皆魏人今在秦補曰史注段干魏邑/路史段干李姓邑初邑段後邑干因邑而氏)
謂新城君曰王良之弟子駕(良趙簡子御駕/馬在車下負軌)云取千里
(其言/然)馬遇造父之弟子(造父周穆王之御不得與王良/同時然學出於造父者得稱為)
(其弟子非必/與之同時也)造父之弟子曰馬不千里(不能/然)王良弟子
曰馬千里之馬也服千里之服也(駕車馬四兩服在中/央夾轅兩驂在旁見)
(太叔于田言馬/言服馬豈驂邪)而不能取千里何也曰子纆牽長(纆索/也以)
(牽/馬)故纆牽於事萬分之一也而難千里之行今臣雖不
肖於秦亦萬分之一也而相國見臣(戎未嘗相以其/傳國事稱之)不
釋塞者(言障之於/下不解)是纆牽長也(亦在韓䇿詳二臣之言/則戎之寵少衰矣故范)
(雎得而間之正曰上章為議己者言下章言相國之短/於用已皆不見芊戎寵衰之意為秦亦無明徴當從舊)
(次難/去聲)
范子(名睢字叔後封應侯凡范皆晉/舊姓故史云魏人補曰睢音雖)因王稽(秦謁者令/時使魏還)
入秦獻書昭王曰臣聞明主莅正(史作政/字通)有功者不得
不賞有能者不得不官勞大者其禄厚功多者其爵尊
能治衆者其官大故不能者不敢當其職焉能者亦不
得蔽隠使以臣之言為可則仃而益利其道(利猶/逹)若將
弗行則久留臣無謂(元作/為)為也語曰人主(補曰姚云後/語作庸主史)
(同/)賞所愛而罰所惡明主則不然賞必加於有功刑必
斷於有罪今臣之胸不足以當椹質(集韻椹斫木鑕/鑕鐵椹質鑕同)要
不足以待斧鉞(鉞亦/斧也)豈敢以疑事嘗試於王乎(嘗亦/試也)雖
以臣為賤而輕辱臣獨不重任臣者後無反覆於前者
耶(得任人必保其後後不如言則為反覆此任人/者所重也王豈得輕之補曰姚本反覆於前王)臣聞
周有砥厄宋有結禄梁有懸黎楚有和璞(卞和之璞/皆美玉名)此
四寶者工之所失也(失謂不能别之/故卞和三刖也)而為天下名噐然
則聖王之所棄者獨不足厚國家乎(厚言使/之重)臣聞善厚
家者取之於國善厚國者取之於諸侯(皆取/其人)天下有明
主則諸侯不得擅厚矣是何也為其凋榮也(凋傷也榮/草華也此)
(喻厚重彼有擅/之則比無有)良醫知病人之死生聖主明於成敗之
事利則行之害則舍之疑則少嘗之雖堯舜禹湯復生
弗能改已(補曰睢云聖主明於成敗之事而曰疑則少/嘗之語既反覆又引舜禹舜禹豈嘗疑事者)
(哉所謂游/士之言)語之至者臣不敢載之於書其淺者又不足
聽也意者臣愚而不闔於王心耶(闔合同補曰闔史作/概索隠引䇿作關)
亡(元作已補曰姚云/已錢作亡史同)其言臣者(亡其猶得亡補/曰亡其猶亡乃)將賤而
不足聽耶非若是也則臣之志(絶句正曰史自非然者/臣願云云按自非然者)
(即䇿非若是也臣願即䇿則臣之/志願云云志字句絶雖竒非文義)願少賜游觀之間(間/暇)
(隙/也)望見足下(不斥王故指其足/下之人猶陛下也)而入之書上秦王說之
因謝王稽說(且謝且說說其未用之故正曰謝其得人/而說其欲見之意姚云一本無說字史同)
使人持車召之(睢傳有補曰為其之為/去聲說之之說音恱)
范睢至秦王庭迎范雎曰(補曰一本/謂范睢)寡人宜以身受令
乆矣今者義渠之事急(盖修李帛之怨補曰大事記赧/王四十四年秦滅義渠漢匈奴)
(傳秦昭王時義渠戎王與宣太后/亂有二子太后詐殺王於甘泉)寡人日自請太后今
義渠之事已寡人乃以身受命躬竊閔然不敏(閔猶傷/敏疾也)
(自傷其見/睢之晚)敬執賔主之禮范睢辭讓是日見范睢見者
(下見賢/遍反)無不變色易容者秦王屏左右(博雅屏除也/此謂去之)宫
中虛無人秦王跪而進曰先生何以幸教寡人(以教之/為寵)
范睢曰唯唯有間(間隙也正曰間猶頃/也孟子為間如字)秦王復請范睢
曰唯唯若是者三秦王跽曰(跽長/跪也)先生不幸教寡人乎
范睢謝曰非敢然也臣聞始時吕尚之遇文王也身為
漁父而釣於渭陽之濵耳(渭水出隴西首陽此渭水之/陽詩在咸陽之地補曰正義)
(引吕氏春秋云太公釣於兹泉酈道元云磻溪中有兹/泉水源出岐州岐山縣西南凡谷北流十二里注于渭)
若是者交䟽也(絶/句)已一說而立為太師載與俱南(補曰/姚本)
(無南字/史同)歸者其言深也故文王果收功于吕尚卒擅天
下而身立為帝王即使文王䟽吕望而弗與深言是周
無天子之德而文武無與成其王也今臣覉旅之臣也
交䟽於王而所願陳者皆匡君臣之事處人骨肉之間
(處猶在也謂欲言/太后及穰侯等)願以陳臣之陋忠而未知王心也所
以王三問而不對者是也臣非有所畏而不敢言也知
今日言之於前而明日伏誅於後然臣弗敢畏也大王
信行臣之言死不足以為臣患亡不足以為臣憂漆身
而為厲(言賴惡疾也補曰豫讓傳索隠云凡漆有毒近/之者多患瘡腫若癩然故以漆塗身令若癩然)
(厲賴音近/古多借)被髪而為狂不足以為臣耻五帝之聖而死
三王之仁而死五霸之賢而死烏獲之力而死(秦紀烏/獲武王)
(力士然自孟子時稱/之則其以力聞乆矣)奔育之勇而死(史注孟奔夏育皆/勇士育之力能舉)
(千鈞補曰/皆衛人)死者人之所必不免處必然之勢可以少有
補于秦此臣之所大願也臣何患乎伍子胥橐載而出
昭關(楚關名補曰後/語注云韋橐)夜行而晝伏至於菱夫(地缺正曰/姚本作菱)
(求索隠云/即溧水)無以餌其口坐行蒲服(匍匐同/飢困故)乞食於吳市
(胥傳在丹/陽溧陽)卒興吳國闔閭為霸使臣得進謀如伍子胥
加之以幽囚不復見是臣說之行也臣何憂乎箕子接
輿(髙士傳楚人/陸通字接輿)漆身而為厲被髪而為狂無益於殷楚
使臣得同行於箕子接輿漆身(補曰姚本一/本無此二字)可以補所
賢之主是臣之大榮也(二子無補于時猶為之今為而/有補故特以為榮正曰接輿固)
(辟世之士箕子之心豈睢/所能知鮑順文為說謬矣)臣又何恥乎臣之所恐者獨
恐臣死之後天下見臣盡忠而身蹷也(蹷僵/也)是以杜口
裹足莫肯即秦耳(即就也補曰/即一作鄉)足下上畏太后之嚴下
惑奸臣之態居深宫之中不離保傅之手(女保女傅/非大臣也)終
身闇惑無與照奸大者宗廟滅覆小者身以孤危此臣
之所恐耳若夫窮辱之事死亡之患臣弗敢畏也臣死
而秦治賢於生也秦王跪曰先生是何言也夫秦國僻
逺寡人愚不肖先生乃幸至此此天以寡人慁先生(慁/溷)
(同亂也/濁貎)而存先王之廟也寡人得受命于先生此天所
以幸先王而不棄其孤也先生奈何而言若此事無大
小上及太后下至大臣願先生悉以教寡人無疑寡人
也范睢再拜秦王亦再拜范睢曰大王之國北有甘泉
谷口(文紀注在雲陽/雲陽屬馮翊)南帶涇渭(涇水出安/定涇陽)右隴蜀(隴西/有隴)
(坻即/隴阪)戰車千乗奮擊百萬以秦卒之勇車騎之多以當
諸侯譬若施韓盧(俊犬名博物志/韓有黑犬名盧)而逐駑兎也(駑言其/不俊補)
(曰姚本施作馳/駑作蹇史同)霸王之業可致今反閉關(補補曰史閉/下有關字姚)
(云李善/引同)而不敢窺兵於山東者是穰侯為國謀不忠而
大王之計有所失也王曰願聞所失計雎曰大王越韓
魏而攻强齊非計也少出師則不足以傷齊多之則害
於秦臣意王之計(以意/測之)欲少出師而悉韓魏之兵則失
義(義宜也已少出師而/使人悉出非宜也)今見與國之不可親(與謂/韓魏)越人
之國而攻可乎䟽於計矣昔者齊人伐楚(閔二十三年/敗楚重丘大)
(有功正曰/十二年)戰勝破軍殺將再辟千里(辟拓/地也)膚寸之地無
得者(集韻側手曰扶通作/膚春秋傳膚寸而合)豈齊不欲地哉形弗能有也
諸侯見齊之罷露(罷疲同在/野曰露)君臣之不親舉兵而伐之
(魏昭十二年與秦/趙韓燕伐齊敗之)主辱軍破為天下笑所以然者以其
伐楚而肥韓魏也此所謂藉賊兵而齎盗食者也王不
如逺交而近攻(補曰逺交近攻秦卒用/此術破諸侯并天下)得寸則王之寸
得尺亦王之尺也今舍此而逺攻不亦謬乎且昔者中
山(元作/山中)山中(補曰當/作中山)之地方五百里趙獨擅之(武靈二/十七年)
(亡中/山)功成名立利附焉(元作則/今從史)則(補曰恐當/從史作焉)天下莫能
害(此言近/攻之利)今韓魏中國之處而天下之樞也(言出入來/往所由)
王若欲霸必親中國而以為天下樞以威楚趙趙强則
楚附楚强則趙附(言雖不能兼/制必有一附)楚趙附則齊必懼懼必
卑辭重幣以事秦齊附而韓魏可虛也(可使為/丘虛)王曰寡
人欲親魏魏多變之國也寡人不能親請問親魏奈何
范雎曰卑辭重幣以事之不可削地而賂之不可舉兵
而伐之(彪謂逺交近攻雎之䇿當矣語未卒而復欲親/之既親之又欲伐之立談之間矯亂如此使人)
(主何適從乎若曰某䇿為上某次之其可也/正曰大事記親魏者豈誠愛魏哉孤韓黨耳)於是舉兵
而攻邢丘(在河南平臯補曰史廩丘郪丘即邢丘也/正義云漢置平臯縣在懐州武德縣也)邢
丘拔(四十一年/夏取邢丘)而魏請附曰(雎復/說也)秦韓之地形相錯如
繡秦之有韓若木之有蠧人之病心腹天下有變為秦
害者莫大於韓(補曰姚本此下有/王不如收韓一句)王曰寡人欲收韓韓
(補補曰姚云/錢本有史同)不聽為之奈何范雎曰舉兵而攻滎陽(屬/河)
(南/)則成臯之路不通北斬太行之道(河内山陽唐有/此山晉隘也)則
上黨之兵不下一舉而攻宜陽則其國斷而為三(衍魏/字補)
(曰宜一本作滎史同/是時宜陽之拔乆矣)魏(補曰字/疑衍)韓見必亡焉得不聽韓
聽而霸事可成也王曰善(雎傳有按史拔邢丘在親魏/說後二年此三十八年也拔)
(宜陽說亦在拔邢丘前則此邢丘拔要終言之也正曰/大事記秦昭王三十六年范雎為客卿三十九年拔懐)
(四十一年拔邢丘史拔邢丘後雎復說攻韓則此自是/兩節䇿附載為一章也昭王四十四年攻韓取南陽絶)
(太行道皆行/雎之謀也)
范雎曰臣居山東聞齊之内有田單(齊之族屬後為相/封安平君史云田)
(文非也文去齊至是已一十餘年不得近舍單逺論文/也補曰姚氏云後語亦作文愚謂舉齊事言不必一時)
不聞其有王聞秦之有太后穰侯涇陽(昭王/母弟)華陽(補曰/正義)
(云華陽亭名在洛州宻縣故華城在鄭州管城縣南杜/注新城宻也故戎又號新城君涇陽雍州縣髙陵屬京)
(兆諱四貴者穰侯涇陽華陽髙陵也史涇陽華陽擊斷/無  下有髙陵進退不請一句䇿下文出髙陵則此有)
(缺文又走涇陽下姚/云曾有華陽字史同)不聞其有王夫擅國之謂王(擅專/也)
能專利害之謂王制殺生之威之謂王今太后擅行不
顧(不顧/王也)穰侯出使不報(報猶白也言不白/王而擅遣使於外)涇陽華陽擊
斷無諱(擊斷謂刑人無/諱言不避王)四貴備而國不危者未之有也
為此四者下乃所謂無王已然則權焉得不傾而令焉
得從王出乎臣聞善為國者内固其威而外重其權穰
侯使者操王之重決裂諸侯(謂分剖/其地)剖符於天下(剖猶/分符)
(信也謂軍符漢制竹長六寸分而相合正曰竹長六寸/說文符也漢文紀云郡國守相為銅虎符竹使符索隠)
(云漢書儀銅虎符發兵符使符出入徵/發此剖符承上決裂而言謂擅封爵也)征敵伐國莫敢
不聽戰勝攻取則利歸於陶國敝御於諸侯(國謂秦御/言為諸侯)
(所制補曰下章利盡歸於陶/國之幣帛云云恐字有缺誤)戰敗則怨結於百姓而禍
歸社稷詩曰木實繁者(實木/子)披其枝(披謂裭之正曰/披折也普靡反)披
其枝者傷其心(逸/詩)大其都者危其國(此因詩申之也正/曰恐此四語皆詩)
(非必逸詩古/有此語爾)尊其臣者卑其主淖齒(楚將楚使救/齊因相之)管齊
之權(管猶管𣙜之/管專之也)縮閔王之筋懸之廟梁宿昔而死(集/韻)
(宿夜也通作昔事在閔/四十年正曰三十年)李兊用趙減食主父(减主/父食)百日
而餓死(趙惠文/四年)今秦太后穰侯用事髙陵(亦昭王/母弟)涇陽
佐之卒無秦王此亦淖齒李兊之𩔖也臣今見王獨立
於廟朝矣且臣將恐後世之有秦國者非王之子孫也
秦王懼於是乃廢太后逐穰侯出髙陵走涇陽於關外
(此四十一年補曰按雎傳雎相在昭王四十三年秦紀/明年太后薨葬芷陽驪山九月穰侯出之陶是太后初)
(未嘗廢穰侯雖免相而未就國太后葬後始出之陶此/辨士増飾非實之辭故大事記從邵氏皇極經世書免)
(魏冉相國奪宣太后權以客卿范雎為丞相封應侯其/下書華陽君芊戎王弟涇陽君市出就封華陽盖髙陵)
(别名此書為實綱目書秦君廢其母不治事/逐魏冉芊戎公子市公子理云云亦失考)昭王謂范
雎曰昔者齊公得管仲時以為仲父今吾得子亦以為
父(雎傳有補曰雎欲言太后穰侯先已摩切秦王王曰/上及太后下至大臣願先生悉以之教寡人宜可言)
(矣而且陳逺交近攻之䇿至是始極所欲言此䇿士之/深術也史所謂未敢言内先言外以觀秦王之俯仰是)
(矣而乃謂左右多竊聽者雎恐故爾/則未然也雎豈不能屏左右言乎)
應侯謂昭王曰(補曰秦紀應亭索隠云在河東臨晋又/應為太后養地徐云潁川父城縣應鄉)
(又作大城按括地志之應鄉在汝州魯山縣東後䇿應/侯夫韓之汝南說者謂與應鄰則在汝者為是昭王奪)
(太后養地以封雎/亦惡矣應於陵反)亦聞恒思(地/缺)有神叢與(灌木中有神/靈托之補曰)
(墨子建國必擇木之脩茂者以為叢位史叢祠/索隠云髙誘注云神祠叢樹也今髙注本缺)恒思有
悍少年請與叢博(局戯也六/著十二棊)曰吾勝叢叢藉我神三日
(以神靈/借我)不勝叢叢困我乃左手為叢投(班固奕指曰博/懸於投不必慧)
(巧駰曰/投投瓊)右手自為投(右强而便欲自取勝/正曰尚左尊神也)勝叢叢藉其
神三日叢往求之遂弗歸五日而叢枯七日而叢亡今
國者王之叢勢者王之神藉人以此得無危乎臣未嘗
聞指大於臂臂大於股若有此則病必甚矣百人輿瓢
而趨(負之如輿載物/正曰輿載也)不如一人持而走疾百人誠輿瓢
瓢必裂(以爭持/者衆)今秦國華陽用之穰侯用之太后用之
王亦用之不稱瓢為器則已(稱猶等也謂/比國於瓢)稱瓢為器國
必裂矣臣聞之木實繁者枝必披枝之披者傷其心都
大者危其國臣强者危其王且今邑中自斗食以上(漢/官)
(表嵗俸不滿百斛計/日而食一斗一升)至尉内史(秦有郡縣有内/史郡國官也)及王左
右有非相國之人者乎(相國/穰侯)國無事則已國有事臣必
見王獨立於庭也臣竊為王恐恐萬世之後有國者非
王子孫也臣聞古之善為政者其威内扶(扶猶持也/言不顛仆)其
輔外布(輔謂股/肱之臣)而(元作/四)四(補曰字誤/宜作而)治政不亂不逆使
者直道而行不敢為非今太后使者分裂諸侯而符布
天下操大國之勢徵强兵伐諸侯戰勝攻取利盡歸於
陶國之幣帛竭入太后之家境内之利分移華陽古之
所謂危主滅國之道必從此起三貴竭國以自安(據上/文不)
(及涇陽/髙陵)然則令何得從王出權何得母分是(衍我/字)我(補/曰)
(姚云劉本/無此字)王果處三分之一也(彪謂人君生事之所嚴/有母而已范雎說昭王)
(乃以太后為稱首忍哉君子所/以進其身豈舍此獨無說乎)
秦昭王謂左右曰今日韓魏孰與始强對曰弗如也王
曰今之如耳(魏人正曰髙注韓臣/按如姓魏有如姬)魏齊(魏/相)孰與孟嘗(先/時)
(相/魏)芒卯之賢(不言魏人/魏亡兵也)對曰弗如也王曰以孟嘗芒卯
之賢帥强韓魏之兵以伐秦猶無奈寡人何也今以無
能之如耳魏齊帥弱韓魏以攻秦其無奈寡人何亦明
矣(補曰姚本此下有左/右皆曰盡然六字)中期(武王時已出此人至/是四十四五年矣)堆琴
(補曰期史作旗說苑申旗史馮琴索隠引後語伏琴韓/子堆瑟說苑伏瑟愚謂此記其堆琴而起對猶論語記)
(舍瑟也莊子/云孔子堆琴)對曰王之料天下過矣(料量/也)昔者六晉之
時(智范中行韓魏趙/晉卿也實分晉國)智氏最强滅破范中行又帥韓魏
以圍趙襄子於晉陽決晉水(出晉陽補曰正義引括地/志云晉水出并州晉陽縣)
(西東南流/注汾水)以灌晉陽城不沈者三版耳(版髙/二尺)智㑑出行
水(行去音/按視也)韓康子御魏桓子驂乗(徐無鬼䟽在左/為驂在右為御)智伯
曰始吾不知水之可亡人之國也乃今知之汾水利以
灌安邑(汾水出汾陽屬河東補曰漢志汾水出太原汾/陽縣北山至河東汾陽縣入河正義云安邑在)
(絳州夏縣汾水東北歴安邑西/河入河髙注安邑魏桓子邑)絳水利以灌平陽(絳水/平陽)
(並屬河東正曰晉遷新田今絳縣謂平陽為故絳正義/引括地志云絳水一名白水今名弗泉源出絳山髙注)
(平陽韓/康子邑)魏桓子肘韓康子(不敢正語/以肘築之)康子履魏桓子躡
其踵(躡蹈踵/跟也)肘足接於車上而智氏分矣身死國亡為
天下笑今秦之强不能過智伯韓魏雖弱尚賢其在晉
陽之下也此乃方其用肘足時也願王之勿易也(彪謂/此賢)
(人君子之言也人君閒暇宜數聞之魏釐十一年有此/四十一年也以在取邢丘下故不可先范雎事正曰秦)
(自孝公商鞅以來政俗彌惡當時動以遺禮義棄仁恩/虎狼稱之是以魯連孔順義所不臣盖聖賢之徒之所)
(絶也凡委質於其國者雖有忠/言嘉謨皆不得在君子之科)
秦宣太后愛魏醜夫(魏人/仕秦)太后病將死出令曰為我葬
必以魏子為殉(以人從/葬曰殉)魏子患之庸芮(秦人正曰/髙注臣)為魏
子說太后曰以死者為有知乎太后曰無知也曰若太
后之神靈明知死者之無知矣何為空以生所愛𦵏於
無知之死人哉若死者有知先王積怒之日乆矣太后
救過不贍何暇乃(補曰一/無乃字)私魏醜夫乎太后曰善乃止
(后死在四十二年補/曰為魏之為去聲)
秦攻韓圍陘(僖四年次于陘注楚地潁川召陵南有陘/亭此時屬韓韓桓惠九年秦拔我陘此四)
(十三年也正曰召陵陘亭者陘山也說見前非此陘史/韓世家秦拔我陘城汾旁正義云陘故城在絳州曲沃)
(縣西北汾水之旁白起傳作邢/丘亦誤大事記據世家為文)范雎謂秦昭王曰有攻
人者有攻地者穰侯十攻魏而不得(補曰姚云/得一作能)傷者非
秦弱而魏强也其所攻者地也地者人主所甚愛也人
主者人臣之所樂為死也攻人主之所愛與樂死者鬭
故十攻而弗(補曰姚本弗/下有能字)勝也今王將攻韓圍陘臣願
王之母獨攻其地而攻其人也王攻韓圍陘以張儀為
言(儀死至雎之相四十四年/矣儀亦未嘗在韓此必誤)張儀之力多且割(元作/削)削
(補曰疑即/下文割字)地而以自贖於王幾割地而韓不盡張儀之
力少則王逐張儀而更與不如儀者市(智不如耳/非力也)則王
之所求於韓者盡可得也(補曰更平聲此/章有舛誤未詳)
應侯曰鄭人謂玉未理者璞周人謂䑕未腊者朴周人
懐朴(元作/璞)璞(補曰當/作朴)過鄭賈曰欲買朴乎鄭賈曰欲之
出其朴乃䑕也因謝不取(謝辭去也補曰一本出其朴/視之乃䑕也  說亦見尹文)
(子及漢/應奉傳)今平原君(趙公子勝惠文王弟後/相孝成見魏無忌傳)自以賢顯名
於天下然降其主父沙丘而臣之(降貶損之也鉅鹿有/沙丘亭趙記不書此)
(未詳正曰趙紀書公子成李/兊非平原也平原字必有誤)天下之王尚猶尊之是天
下之王不如鄭賈之智眩於名(眩目無常主/也故為惑)不知其實
也
天下之士合從相聚於趙而欲攻秦秦相應侯曰王勿
憂也請令廢之秦於天下之士非有怨也相聚而攻秦
者以己有(補曰一本/有作欲)富貴耳王見大王之狗卧者卧起
者起行者行止者止母相與鬭者投之一骨輕起相牙
者(輕猶忽也牙/言以牙相噬)何則有爭意也於是使(補/)唐雎載音樂
予之五千金居武安(屬魏郡趙奢傳注在邯/鄲西正曰武安說見前)髙會(髙誘/注大)
(會/也)相與飲謂邯鄲人(邯鄲趙/國都)誰來取者於是其謀者固
未可得予也(用金少故未/能動謀者)其可得予者與之昆弟矣(謀/人)
(之昆弟正曰言與之和好/若昆弟矣此下有缺文)公與秦計功者(應侯教/唐雎云)不問
金之所之金盡者功多矣今令人復載五千金隨公唐
雎行至武安散不能三千金天下之士大相與鬬矣(士/得)
(金復為秦故其謀不協補曰六國猶連雞羣士如鬬狗/所以虎狼秦張頥哆其口  秦紀尉繚說秦王曰願大)
(王母愛財物賂其豪臣以亂其謀不過亡三十萬金則/諸侯可盡大事記云前此范雎之散合從後此陳平之)
(間項羽同出一術盖亂世風俗貪鄙故此術每中有言/禮義亷恥於多事之際必以為迂濶不知撥亂之䇿莫)
(要於此愚謂郭開之間李牧晉鄙客之讒信陵後勝之/勸王建秦卒亡此三國者皆應侯之術也髙祖購陳豨)
(將亦陳平/之故智歟)
謂應侯曰君禽馬服君乎(趙括也襲其父稱補曰史白/起傳昭王四十八年秦復定)
(上黨分軍為二王齕攻虎牢拔之司馬梗定太原韓趙/恐使蘇代說應侯大事記引  服䖍曰馬服猶言服馬)
(也崔浩曰馬服官/名言服武事也)曰然又即圍邯鄲乎(四十八/年十月)曰然曰
(補/)趙亡秦王王矣武安君為三公武安君所以為秦戰
勝攻取者七十餘城南亡鄢郢漢中(南郡宣城注故鄢/江陵注郢都又郢)
(故郢正曰詳/見後五都注)禽馬服之軍不亡一甲雖周(補曰姚云錢/劉本此下有)
(召/字)吕望之功亦不過此矣趙亡秦王王武安君為三公
君能為之下乎雖欲無為之下固不得之矣秦嘗攻韓
邢(趙國襄國津故邢國此字當作䣆補曰上章秦攻韓/圍陘史記惠王九年秦拔我陘汾旁十年秦擊我太)
(行我上黨郡守以郡/降趙事正相次也)困於上黨上黨之民皆返為趙(馮/亭)
(事/)天下之民不樂為秦民之日固乆矣今攻趙北地入
燕東地入齊南地入楚魏則秦所得不能(元作/一)一(正曰/字誤)
(史作所得民亡幾/何此盖亡字誤分)幾何故不如因而割之(許趙割/地來和)因以
為武安功(如是則起無大功雎不為之下補曰史無以/為此因字非史又云於是應侯言於秦王王)
(聽之割韓垣雍趙六邑以和武安君由/是與應侯有隙下接復欲伐趙云云)
應侯失韓之汝南(豫州郡近應國/應侯嘗取得之)秦昭王謂應侯曰君
亡國其憂乎應侯曰臣不憂王曰何也曰梁人有東門
吳者其子死而不憂其相室(室家之相此女/也男曰家老)曰公子愛
子(衍也/字)也天下無有今子死而不憂何也東門吳曰吾
嘗無子無子之時不憂今子死乃即與無子時同也臣
奚憂焉臣亦嘗為子(此臣應侯子餘/子也此時無地)為子時不憂今亡
汝南乃即與(元作/與即)與即(補曰當/作即與)為梁餘子同也(大司徒/可任之)
(餘為餘子正曰周禮小司徒致餘子注餘子謂羡也傳/晉有公族餘子杜云嫡子之母弟也吕春秋張儀魏氏)
(餘子索隠云支庶也人季子也莊子注不應丁夫為餘/子趙䇿亦有餘子字按梁餘子恐是雖入秦而亡其餘)
(子之在梁者臣亦嘗為子言已亦若東門/吳乃即與為梁餘子同言亡地與亡子同)臣何為憂秦
王以為不然以告䝉傲(秦人補曰傲恐即驁始/皇七年死此時相及)曰今也
寡人一城圍食不甘味卧不便席今應侯亡地而言不
憂此其情(補曰姚云一本/此下有何字)也(問其心/誠然否)䝉傲曰臣請得其
情乃往見應侯曰傲欲死應侯曰何謂也曰秦王師君
天下莫不聞而况於秦國乎今傲勢得為秦王為(元作/為王)
為王(補曰當作正為姚/云一本無為字是)將將兵臣以韓之細也顯逆(言/其)
(國小而逆節著正曰顯逆亂/之誅又作顯違誅戮義亦通)誅奪君地傲尚奚生不若
死應侯拜蒙傲曰願委之卿䝉傲以報於昭王自是之
後應侯每言韓事者秦王弗聽也以其為汝南虜也(汝/南)
(民為韓虜獲者補曰以為為憂為將之/為如字依姚本句則為秦之為亦如字)
昭王既息民繕兵復欲伐趙(圍邯/鄲也)武安君曰不可王曰
前年國虚民飢君不量百姓之力求益軍粮以滅趙今
寡人息民以養士蓄積粮實三軍之俸(集韻俸/秩禄也)有倍於
前而曰不可其說何也武安君曰長平之事(後志泫氏/有長平亭)
(在上黨郡南山中百二十里事在此四十/七年補曰正義云長平在澤州髙平縣西)秦軍大克(元/從)
(寸下同徐鉉曰勝此物謂之克/若尅則殺也正曰克尅字通)尅趙軍大破秦人歡喜
趙人畏懼秦民之死者厚𦵏傷者厚養勞者相饗(鄉人/飲酒)
(也/)飲食餔餽(餔申時食吴謂祭鬼曰餽正曰以食食/人曰餔餽即餽餉從食鬼聲髙注非)以
靡其財(集韻靡糜/同壊也)趙人之死者不得收傷者不得療(治/也)
涕泣相哀勠力同憂(勠并/力也)耕田疾作以生其財今王發
軍雖倍其前臣料趙國守備亦以十倍矣趙自長平以
來君臣憂懼早朝晏罷卑辭重幣四面出嫁結親燕魏
連好齊楚積慮并心備秦為務其國内實其交外成當
今之時趙未可伐也王曰寡人既以興師矣乃使(衍五/字)
五校大夫王陵將而伐趙陵戰失利亡五校(集韻校木/為攔格也)
(軍部及養馬用之故/軍尉馬官以為號)王欲使武安君稱疾不行王乃使
應侯往見武安君責之曰楚地方五千里持㦸百萬君
前率數萬之衆入楚拔鄢郢焚其廟東至竟陵(後志屬/江夏起)
(此二十八年取鄢二十九年取郢補曰竟陵在郢州長/夀縣南今復州亦其地焚其廟即所謂燒夷陵先王之)
(墓/也)楚人震恐(震霹靂震動/也故為恐)東徙而不敢西向(徙/陳)韓魏相
率興兵甚衆君所將之卒(補補曰當有卒/字大事記補)不能半之而
與戰之(補曰當/是之戰)於伊闕(十四/年)大破二國之軍流血漂鹵
(鹵櫓同大盾也正曰髙注鹵大漂/也言殺人多而流血漂浮鹵也)斬首二十四萬韓魏
以故稱東藩此君之功天下莫不聞今趙卒之死於長
平者已十七八其國虚弱是以寡人(雎稱王/命故云)大發軍人
數倍(元作君補曰/姚本作倍字)於趙國之衆願使君將必欲滅之矣
君常以寡擊衆取勝如神况以强擊弱以衆擊寡乎武
安君曰是時楚王(頃/襄)恃其國大不恤其政而羣臣相妬
以功諛謟用事良臣斥踈(集韻斥/亦踈)百姓心離城池不修
既無良臣又無守備故起所以得引兵深入多倍城邑
(兵深入城邑在後故言倍倍背同正/曰倍如字言深入所過城邑多也)廢梁焚舟以專民
(梁橋也此皆示以不還使/民專於戰也下衍以字)以(補曰大事記/云此作心字)掠於郊野(掠/奪)
(取/也)以足軍食當此之時秦之士卒以軍中為家將帥為
父母不約而親不謀而信一心同力死不旋踵(不反/走也)楚
人自戰其地咸顧其家各有散心莫有鬬志是以能有
功也伊闕之戰韓孤顧魏(時韓僖侯立三年耳故/稱曰孤正曰韓勢孤也)不欲
先用其衆魏恃韓之銳(時韓主兵故韓記言率周/魏攻秦魏記言佐韓也)欲推
以為鋒(鋒軍/之先)二軍爭便之力不同是以臣得設疑兵以
持(元作/待)待韓陣(時未交/戰也)專軍并銳觸魏之不意魏軍既
敗韓軍自潰乘勝逐北(戰敗/曰北)以是之故能立功皆計利
形勢(謂人謀地利/軍之形勢)自然之理何神之有哉今秦破趙軍
於長平不遂以時乗其振懼而滅之(振震同以趙/畏服遂釋攻)畏而
釋之使得耕稼以益蓄積養孤長㓜(補曰長其/㓜小者)以益其
衆繕治兵甲以益其强增城浚池以益其固王折節以
下其臣(屈折/肢節)臣推體以下死士(推體猶委質正曰推體/猶委身謂以身與之也)
至於平原之屬皆令妻妾補縫於行伍之間臣人一心
上下同力猶勾踐困於會稽之時也以今伐之趙必固
守挑其軍戰(挑摧撓也撓敵求戰正曰漢書/擿挑敵以求戰左傳謂之致師)必不肯出
圍其國都必不可克尅攻其列城必未可拔掠其郊野
必無所得兵出無功諸侯生心外救必至臣見其害未
睹其利又病未能行應侯慙而退以言於王王曰微白
起吾不能滅趙乎復益發軍更使王齕代王陵伐趙圍
邯鄲八九月死傷者衆而弗下趙王(孝/成)出輕銳以冦其
後秦數不利武安君曰不聽臣計今果如何王聞之怒
因見武安君强起之曰君雖病强為寡人卧而將之有
功寡人之願將加重於君如君不行寡人恨君武安君
頓首曰臣知行雖無功得免於罪雖不行無罪不免於
誅然唯願大王覽臣愚計釋趙養民以諸侯之變(補曰/以字)
(下疑/有缺)撫其恐懼伐其憍慢誅滅無道以令諸侯天下可
定何必以趙為先乎此所謂為一臣屈而勝天下也大
王若不察臣愚計必欲快心於趙以致臣罪此亦所謂
勝一臣而為天下屈者也夫勝一臣之嚴焉(嚴猶/威)孰若
勝天下之威大邪臣聞明主愛其國忠臣愛其名破國
不可復完死卒不可復生臣寧伏受重誅而死不忍為
辱軍之將(軍敗則辱此/所謂愛名)願大王察之王不荅而去(事在/四十)
(八年及五十年元在中山䇿之末彪謂起之䇿秦楚三/晉可謂明切然人臣無以有已故孔子不俟駕行矣長)
(平之敗屬耳趙何遽能益强以起之材智知己知彼而/得算多不幸至於無功極矣何破國辱軍之有三請不)
(行此自抽杜郵之劍也正曰應侯納蘇之說許韓趙割/地以和由是起與之有隙不從伐趙者為此也大事記)
(謂起之死皆雎之力鮑可謂不探其心者矣所引孔子/不俟駕行盖當仕有官職而以其官召之此不𩔖也)
秦攻邯鄲十七月不下莊(人名/也)謂王稽曰君何不賜軍
吏乎王稽曰吾與王也不用人言莊曰不然父之於子
也令有必行者必不行者曰去貴妻賣愛妾此令必行
者也因曰母敢思也此令必不行者也守閭嫗曰(嫗母/也正)
(曰廣韻老嫗也/此引說文不切)曰某夕某孺子(孺子乳也婦之嘗乳者/亦婦人之美稱齊䇿王)
(有七/孺子)内某士(内私之也言嫗之/言亦有必行者)貴妻已去愛妾已賣而
心不有(有猶欲也言父雖令之而非其/所欲故令之勿思則必不行)欲教之者人心
固有(教猶告也孺子内士人心固/欲其告雖非至親令必行也)今君雖幸於王不過
父子之親(言王之令亦能奪其/所貴愛有不必行者)軍吏雖賤不卑於守閭
嫗(言且/告稽)且君擅主輕下之日乆矣聞三人成虎(即魏䇿/龐葱所)
(稱/者)十夫揉椎(揉屈伸/木也)衆口所移無翼而飛故曰不如賜
軍吏而禮之王稽不聽軍吏窮果惡王稽杜摰以反(摰/稽)
(之副也雎傳言稽與諸侯/通則此所惡亦其實也)秦王大怒而欲兼誅范雎(稽/始)
(薦雎雎後任稽守河東補曰史王稽為河東守三嵗不/上計鄭安平降趙應侯請罪秦法任人而所任不善者)
(以其罪罪之於是應侯當收三族昭王恐傷其意加賜/益厚後二嵗稽與諸侯通坐誅應侯益以不懌昭王臨)
(朝嘆息應侯懼不知所出此䇿雎曰云云當在此時所/謂秦王大怒而欲兼誅雎者則非當從史然王益厚賜)
(而善遇之者/所以愧之也)范雎曰臣東鄙之賤人也(魏在/秦東)開罪於(衍/楚)
(字/)楚(補曰/恐衍)魏(開言始/得罪)遁逃來奔臣無諸侯之援親習之
故(習猶狎故舊也言/非王近習之舊)王舉臣於覉旅之中使職事(職猶/主)
天下皆聞臣之身與王之舉也今愚(元作/遇)遇(補曰當/作愚)惑
(衍或/字)或(補曰/衍)與罪人同心(罪人為/王稽)而王明誅之是王過
舉(過猶誤也昔舉而/今誅之是舉之誤)顯於天下而為諸侯所議也臣願
請藥賜死而恩以相𦵏臣(既殺之而加恩/以國相禮𦵏之)王必不失臣
之罪(已殺/之)而無過舉之名王曰有之(然其過/舉之言)遂弗殺而
善遇之
秦攻趙蘇子謂秦王曰臣聞明王之於其民也博論而
技藝之(試之/以事)是故官無乏事而力不困於其言也多聽
而時用之是故事無敗業而惡不章臣願王察臣之所
謁而効之於一時之用也臣聞懐重寶者不以夜行任
大功者不以輕敵是以賢者任重而行恭智者功大而
辭順(皆不/伐也)故民不惡其尊而世不妬(元從女/從后)姤(補曰訛/當作妬)
其業臣聞之百倍之國者(謂地/廣也)民不樂後也(爭先附之/正曰地既)
(廣矣民不樂其/後之復有事也)功業髙世者人主不再行也(一舉成之/不待後正)
(曰大功/不再)力盡之民仁者不用也求得而反静(復於/無事)聖王
之制也功大而息民用兵之道也今用兵終身不休力
盡不罷怒趙(元作/趙怒)趙怒(補曰當/作怒趙)必於其已邑(必欲戰服/使為已邑)
趙僅存哉(言所存/無幾)然而四輪之國也(輪猶通言其民於/適四方無所不通)
(故下言從而不止正曰姚本/作四輸是言四面輸冩之國)今雖得邯鄲非國之長利
也(時攻邯鄲不/拔故曰今雖)意者地廣而不耕民羸而不休又嚴之
以刑罰(新民未/服故)則雖從而不止矣(言且/去之)語曰戰勝而國
危者物不斷也(物事也斷猶止/言戰事不止)功大而權輕者地不入
也(補曰戰勝國宜安而愈戰則國危功大權宜重而愈/求功則權輕危故物不止輕故地不入不斷不入因)
(上文用兵不休與/雖從而不止言之)故過任之事父不得於子(雖父責之/其子使必)
(為不可/得也)無已之求君不得於臣故(補曰此下當有缺字/以下句推之可見)識乎
微之為著者强察乎息民之為用者霸明乎輕之為重
者王(不伐人之所輕/也重莫大焉)秦王曰寡人案兵息民則天下必
為從將以逆秦蘇子曰臣有以知天下之不能為從以
逆秦也臣以田單如耳為大過也(補曰如耳見前此時/必二人欲為從故云)
(然/)豈獨田單如耳為大過哉天下之主亦盡過矣夫慮
收亡齊(言世主志慮欲爾補曰亡齊指/其嘗亡于燕言之下作破齊)罷楚(並音/疲)敝魏
與不可知之趙(未亡而有亡形正曰/言其存亡不可知)欲以窮秦折韓臣
以為至愚也夫齊威宣者世之賢王也德博而地廣國
富而民用(民為之用/元作用民)用民(補曰當/作民用)將武而兵强宣王用
之後破(元作/富)富(補曰字因下/誤疑為逼)韓威魏以南伐楚西攻秦
秦(補補曰宜/復有秦字)為齊兵困於殽函之上(補曰按秦惠後七/年五國擊秦齊師)
(獨後不敗他戰無/考一本殽塞之上)十年攘地(攘推也/猶招)秦人逺迹不服(逺/迹)
(畏而避之也/然終不服)而齊為虛戾(戰敗其地為虛其民為戾戾/疾也按齊記及表不書秦敗)
(齊唯秦記惠十三年攻齊昭二十二年伐齊河東取九/縣三十六年攻齊取剛夀不至是也此樂毅入臨淄之)
(役也秦與五國共敗之補曰趙䇿亦有社稷為虛戾之/語莊子國為虚厲釋文虚如字又音墟李云居宅無人)
(曰虛死而無後為/厲恐此戾即厲也)夫齊兵之所以破韓魏之所以僅存
者何也(破韓魏宜能强而適足自存者何正曰齊宜强/而反遭破韓魏宜亡而乃僅存何也故下文言)
(齊之受殃/注讀句誤)是則伐楚攻秦而後受其殃也今富非有齊
威宣之餘也(今謂/世主)精兵非有富韓勁魏之庫也而將非
有田單司馬之慮也(司馬穰苴以齊言之耳非/威宣將正曰說見齊䇿)收破齊
罷楚敝魏不可知之趙欲以窮秦折韓臣以為至誤臣
以為從一(合從為一正曰當作一不/可成下文從之一成可見)不可成也客有難
者今人有患於世(難者如刑名家/蘇子所患也)夫刑名之家(申韓/之徒)皆
曰白馬非馬也已如白馬實馬乃使有白馬之為也(如/使)
(白馬實馬必有白馬之為如天/下之馬不皆為白馬故曰非馬)此臣之所患也(言難者/皆無端)
(若此故可患而/今非若此也)昔者秦人下兵攻懐(屬河/内)服其人三國
從之(趙趙奢齊鮑/佞并楚為三)趙奢鮑佞將(絶/句)楚有四人(不名/告之)起而
從之臨懐而不救之自去不從(趙鮑楚四人本起救懐/而不救又聽秦之自去)
(不隨後/擊也)不識三國之憎秦而愛懐邪亡其憎懐而愛秦邪
(亡其猶云亦亡正曰/亡其前有解不必注)夫攻而不救去而不從是以知(補/補)
(曰此下或/有缺文)三國之兵困而趙奢鮑佞之能也(以不救不/從為能知)
(秦之不/可當也)故裂地以敗於齊(此下申言上殽函之敗正曰/裂地敗齊當是指五國伐齊)
(之事三國之不救懐卒裂地/以敗齊皆言從之不能合)田單將齊之良以兵横行
於中十四年終身不敢設兵以攻秦折韓也而馳於封
内(言不出戰所謂/謂横行於中)不識從之一成惡存也於是秦王解兵
不出於境諸侯休天下安二十九年不相攻(以此䇿為/蘇秦合從)
(時則所稱趙奢惠文孝成將也蘇秦不當稱之自昭訖/始皇定天下無年不戰則天下不相攻之說不可曉也)
(今定為孝成九年邯鄲圍後說是後秦獨攻取兩周猶/息兵五六年前此後此皆無解兵之事補曰二十九年)
(不相攻必有誤字辯士増飾之詞固多然不/應如此之甚  云在趙䇿為趙而說也當從)
張儀(補曰誤當/作韓非)說秦王(此上元有張儀字而所說皆儀/死後事故删去說云者猶西周)
(謂齊王之比正曰王應麟云姚氏謂韓非子第一篇吕/成公麗澤集文取此鮑失考愚按集文所謂非上書請)
(破天下從即此非以韓王安相奉使秦始皇十三年也/次年見殺今以韓子考其言而䇿文義勝者不復也)
曰臣聞之弗知而言為不智知而不言為不忠為人臣
不忠當死言不審亦當死(審悉也正曰韓子審作當/勝不當即上云不智也)雖
然(言已未/能如言)臣願悉言所聞(悉詳/盡也)大王裁其罪(裁制/也)臣聞
天下隂燕陽魏(隂北/陽南)連荆(楚也始皇諱其父名故稱/曰荆知此書始皇時人作)固
齊(時山東國齊楚為大故/從人連結之恃以為固)収餘韓(韓時弱多䘮地/今存者其餘也)成從
將西南(按南韓作面/是下文有)以與秦為難(赧五十九年與諸/侯從此五十一年)臣
竊笑之世有三亡而天下得之其此之謂乎(此謂從補/曰韓子作)
(二亡無以逆/攻順者一句)臣聞之曰以亂攻治者亡以邪攻正者亡
以逆攻順者亡今天下之府庫不盈(府文書藏庫兵車/藏今詳凡有藏者)
(皆得稱也正曰府庫藏貨/財對下囷倉藏穀粟言)囷倉空虛(囷圓廪正曰髙注/圓曰囷方曰倉)
悉其士民張軍數千百萬(張去聲正曰平聲亦通補曰/韓此下云其頓首戴羽為將)
(軍斷死於前不至/千人皆以言死)白刄在前斧質在後(誅不進戰/者故在後)而皆
去之不能死(不戰也正曰韓之/軍却走不能死也)非(元作罪補曰/韓正作非)其百姓
不能死也(言亦死之補曰一本而皆去之不能死韓而/却走不能死也謂本其上不殺也韓上不能)
(故也皆當/從韓勝)言賞則不與言罰則不行賞罰不行故民不
死也今秦出號令而行賞罰不攻耳(補/)無相攻(元作/攻相)攻
相事也(言秦有不攻耳無敢與相攻者正曰韓/作有功無功相事也姚云曽本如此)出其父
母懐袵之中(袵衣/衿)生未嘗見寇也聞戰頓足徒裼(此頓/下也)
(集韻徒空手裼袒也正曰頓/踴也徒謂空露袒裼露臂也)犯白刄蹈煨炭(煨盆中火/補曰韓罏)
(炭/)斷死於前者(以死/自斷)比比(元只/一字)是也(比次也言如是者/相次也正曰韓作)
(皆是此盖/皆之訛)夫斷死與斷生也不同(言死難補曰斷死生/之斷都玩反斷長之)
(斷覩緩反/前後同)而民為之者是貴奮也(奮言勇不顧死補/曰韓貴奮死也)一
可以合十(與敵合鬬補曰四合字一本/皆作勝韓作對當也義長)十可以合百百
可以合千千可以合萬萬可以勝天下矣今秦地形斷
長續短方數千里名師數百萬(名言有勇/决之稱)秦之號令賞
罰地形利害天下莫如也(秦有斷死之利諸侯有不死/之害故不如秦正曰利害是)
(總/言)以此與天下(與言與/之争)天下不足兼而有也是知秦戰
未嘗不勝攻未嘗不取所當未嘗不破也(當相/值也)開地數
千里此甚大功也然而甲兵頓(此頓言/其勞弊)士民病蓄積索
(集韻索/盡也)田疇荒(疇耕治/之田)囷倉虛四鄰諸侯不服霸王之
名不成此無異故(猶言無/他事)謀臣皆不盡其忠也臣敢言
往昔昔者(補曰韓臣敢言之往者盖兩/昔字因者字訛衍當從韓勝)齊南破荆東破
宋(閔二十八年補/曰韓東破是)西服秦(荆秦事未詳正曰齊南破荆/以下以地勢言之非以年之)
(先後也齊宣王二十五年與五國攻秦湣王十六年與/韓魏伐秦十一年與韓魏伐楚十三年與秦韓魏敗楚)
北破燕(十五年正曰齊宣王/二十九年伐燕取之)中使韓魏之君(兩國從/其役)地
廣而兵强戰勝攻取詔令天下(以詔令令天下時未稱/詔此秦史之言耳正曰)
(詔告命令也下文詔之及後䇿/趙王之教詔之使者明詔之𩔖)濟清河濁(補曰韓作齊/之清濟濁河)
(與下文/協語勝)足以為限(東郡夀張注泲上有句城又平原有/鬲津般河皆近齊正曰書蔡傳濟水)
(自鄭以東貫滑曹鄆濟齊青以入于海自鄆以下皆齊/地正義云真河從洛魏二州界北流入海亦齊西北界)
(左傳齊履/西至于河)長城鉅防足以為塞(蘇秦傳注濟北盧有防/門又有長城東至海後)
(志注防門即鉅防補曰長城西頭在齊州平隂縣界太/山記云太山西有長城緣河經太山一千里至琅琊臺)
(入/海)齊五戰之國也(上所謂南破東破之𩔖/正曰謂四面及中受兵)一戰不勝而
無齊(燕昭入/臨淄事)故由此觀之夫戰者萬乗之存亡也且臣
聞之曰削株掘根無與禍鄰禍乃不存秦與荆人戰大
破荆襲郢取洞庭五都江南(揚州記太湖一名湖亭一/名震澤一名洞庭按熊繹)
(都丹陽文王徙江陵是為郢都昭王徙郢所謂故郢又/自郢徙鄀與鄢為五史多言鄢郢齊䇿鄢郢者楚之柱)
(國知鄢亦為都江南即漢志楚地所謂江南地逺者也/補曰大破荆在昭王二十九年楚頃襄之二十一年正)
(曰洞庭在巴陵見楚魏䇿即此文路史熊繹初封丹陽/今秭歸武徙枝江亦曰丹陽楚  都南郢即江陵又謂)
(故郢昭王避吴遷鄀今宜城為北郢即郢州惠王遷鄢/在宜城曾氏謂屈瑕亂鄢以濟者鄀鄢非乆都故惠王)
(末墨翟重繭趨郢宣王時王宫遇盗郢軍見黜懐王入/秦齊使郢中立王皆昭惠後愚按楚詞哀郢莊辛說襄)
(王郢都必危白起拔郢始徙陳知懐襄之世亦仍都南/郢也考烈王徙夀春命曰郢又年表考烈徙都鉅陽大)
(事記謂春申君用朱英䇿自陳徙夀春不云自鉅陽也/據此楚不止五都鮑因誤文又以其時在徙陳前故徙)
(陳以下不論而其說亦不明故為正之正義云江南在/豫章長沙南楚之地  韓五都作五湖史蘇秦傳五渚)
(注引䇿文洞庭五渚謂此渚乃湖之訛燕䇿亦有五渚/字按䇿既言襲郢而五都郢在其中都字必誤當從韓)
(五湖說不一索隠云具區洮滆彭蠡青草洞庭又說太/湖射陽青草丹陽宫亭宫亭即彭蠡張勃吳録謂太湖)
(别名或說太湖/中自有五湖)荆王(頃/襄)亡走東伏於陳(見白/起傳)當是之時
隨荆以兵則荆可舉(拔其國如舉/物然言易也)舉荆則其民足貪也
地足利也東以强齊燕(强於二國補曰韓/强作弱是下有)中陵三晉然
則是一舉而霸王之名可成也(舉猶/行)四鄰諸侯可朝也
(使之/朝秦)而謀臣不為引軍而退與荆人和令荆人收亡國
聚散民立社主(為木/主社)置宗廟令帥天下西面以與秦為
難此固已無(補曰韓無作/失下並同)霸王之道一矣天下有比志
(比宻也言/其志親)而軍華下(即華陽/之所)大王以詐(補曰詐韓作/詔是下同)破
之兵至梁都(元作/郭)郭(正曰韓/本文)圍梁數旬則梁可拔梁拔
則魏可舉(梁以都言/魏全國也)舉魏則荆趙之志絶(魏居二國之/中而為與國)
(故舉魏則/二國不通)荆趙之志絶則趙危(趙尤/近秦)趙危而荆孤東以
强(補曰/見上)齊燕中陵三晉然則是一舉而霸王之名可成
也四鄰諸侯可朝也而謀臣不為引軍而退與魏氏和
令魏氏収亡國取散民立社主置宗廟此固已無霸王
之道二矣前者穰侯之治秦也用一國之兵而欲以成
兩國之功(秦及穰侯所封也如/封剛夀以廣陶之𩔖)是故兵終身暴露於外
士民潞(補曰韓/作疲)病於内(潞即露耳故/髙注為羸)霸王之名不成此
固已無霸王之道三矣趙氏中央之國也雜民之所居
也(補曰韓子注趙都邯鄲燕之南齊之西魏之/北韓之東故曰中央兼四國之人故曰雜)其民輕
而難用也(輕則其/志不堅)號令不治賞罰不信地形不便(無險/隘故)
(正曰非無險隘上云中央之/國此云不便是以大勢言之)上非能盡其民力彼固亡
國之形也而不憂民氓(在野/曰氓)悉其士民軍於長平之下
以爭韓之上黨(馮亭/事)大王以詐(補曰/詔字)破之抜武安(此殺/趙括)
(事在四/十七年)當是時趙氏上下不相親也貴賤不相信也然
則是邯鄲不守拔邯鄲完河間(冀州國完之者欲急取/修武上黨諸郡置之去)
(也正曰韓作/筦山東河間)引軍而去西攻修武(屬河/内)踰羊腸降代上
黨代三十六縣上黨十七縣(補曰踰羊腸降代韓作踰/華絳三十六韓作四十六)
(十七韓/作七十)不用一領甲不苦一民皆秦之有也代上黨不
戰而已為秦矣東陽(屬清/河)河外(滹沱河之外正曰蘇秦/説趙云東有清河張儀)
(說趙告齊使興師度清河軍邯鄲之東即/此河也東陽既屬清河不得為他說矣)不戰而已反
為齊矣(此本趙所得齊地今趙弱故/齊復取之取之則益弱矣)中呼沱(元作/池)池(正/曰)
(古沱通史弟子傳滹/池補曰韓中山呼池)以北(中言中分之呼/沱在代鹵城)不戰而已為
燕矣(燕乗敗/取之)然則是舉趙則韓必亡韓亡則荆魏不能
獨立則是一舉而壞韓蠹魏(蠧者病/其中也)挾(補曰韓/作拔)荆以東
(補曰韓作東/以弱齊强燕)弱齊燕决白馬之口(張儀傳守白馬/之津津在東郡)以流
(補曰韓/作沃)魏氏(流作/灌)一舉而三晉亡從者敗(合從/者)大王拱
手以須(須胥同/待也)天下編隨而伏(補曰韓作敗也編言衆/隨而伏降矣以繩次物)
(曰/編)霸王之名可成也而謀臣不為引軍而退與趙氏為
和以大王之明秦兵之强霸王之業(謂先世/所創)地尊不可
得(地與相王之尊正曰韓尊作/曾劉辰翁謂地猶弟皆失考)乃取欺於亡國(亡國以/長平之)
(敗言/趙)是謀臣之拙也且夫趙當亡不亡秦當霸不霸天
下固量秦之謀臣一矣乃復悉(補曰韓此下/有士卒字)以攻邯鄲
不能抜也棄甲兵怒戰慄而却(且怒且懼而退補曰韓/作棄甲兵拏戰竦而天)
(下/)天下固量秦力二矣軍乃引退并於李下(後志河内/有李城趙)
(封李同之父於此/補曰韓作孚下)大王又并軍而致與戰(致言/極力)非能厚
勝之也(厚猶/大)又交罷却(交言秦與趙/俱罷兵而退)天下固量秦力三
矣内者量吾謀臣外者極吾兵力(極言度其/力之所至)由是觀之
臣以天下之從(合從/也)豈其難矣内者吾甲兵頓士民病
蓄積索田疇荒囷倉虛外者天下比志甚固願大王有
以慮之也且臣聞之戰戰慄慄日慎一日茍慎其道天下
可有也何以知其然也昔者紂為天子(元作下補/曰韓作子)帥天
下將(補曰一/本將甲)百萬左飲於淇谷(河内共淇/水所出)右飲於洹水
(蘇秦傳注出林慮項紀注在安/陽縣北前後志在良鄉東南)淇水竭而洹水不流(亦/竭)
(也/)以與周武為難武王將素甲三千領(絹素為之非金/革也正曰素以)
(色/言)戰一日破約之國(以甲子日/戰遂克之)禽其身據其地而有其
民天下莫不傷(傷殷之亡耳正/曰韓作莫傷)智伯帥三國之衆以攻
趙襄主於晉陽(禮大夫/稱主)决水灌之三年(補曰韓作三月/趙䇿亦兩云三)
(年/)城且拔矣襄主錯龜(錯措同置也補/曰錯韓作鑚)數䇿(以蓍/筮也)占兆
(灼龜拆/處曰兆)以視利害何國可降(三國中孰/為可降)而使張孟談(趙/之)
(謀/臣)於是濳行而出反智伯之約(使韓魏/背之)得兩國之衆以
攻智伯之國禽其身以成襄子之功今秦地斷長續短
方數千里名師數百萬秦國號令賞罰地形利害天下
莫如也以此與天下天下可兼而有也臣昧死(自言不/知死所)
望見大王言所以舉(補曰韓/無此字)破天下之從(舉謂/一舉)舉趙亡
韓(舉猶拔也補曰非言及於亡韓是豈可不為寒心甚/矣其忍也斬臣以狥於國以主不忠於國者亡韓之)
(言當/如之)臣荆魏親齊燕(二國去秦逺未可加兵故親之以/寛兵力其後秦滅諸國二國獨後)
(亡以此/故也)以成覇王之名朝四鄰諸侯之道大王試聽其
說一舉而天下之從不破趙不舉韓不亡荆魏不臣齊
燕不親霸王之名不成四鄰諸侯不朝大王斬臣以狥
於國(狥行以/示人也)以主不忠於國者(主言以為首惡彪謂此/章論事深切著明荀卿)
(不如秦所以取天下蓋行其說也而史失其人猥以張/儀名之惜哉所稱謀臣范雎也補曰韓以為為王謀不)
(忠者正曰韓非師荀卿者也其術不主於卿卿論兵以/附民為要以仁義為本以禁暴除害為務非而有是言)
(歟大意不過欲極威怒而務攻取耳鮑既考之不精且/謂卿不如謬矣補曰蘇氏論荀卿歴詆天下之賢人以)
(自是其愚李斯以其學亂天下其髙談異論有以激之/也韓非此書歴詆秦之謀臣盖指魏冉范睢之徒他日)
(謂申不害徒術無法公孫鞅徒法無術張儀以秦狥韓/魏甘茂以秦徇周穰侯應侯攻他國以成其私封所詆)
(者亦非一人其剛愎不遜自許太過則亦卿之風也終/以忤李斯短姚賈而殺其身太史公謂非知說之難而)
(不能自脫可以為/騁說者之戒矣)
蔡澤(燕/人)見逐於趙而入韓魏遇奪釡鬲於涂(人奪之也/爾雅鬲鼎)
(也/)聞應侯任鄭安平(魏齊困范雎安平匿之時/安平擊魏以二萬人降趙)王稽(通/諸)
(侯/也)皆負重罪應侯内慙乃西入秦將見昭王使人宣言
以感怒應侯曰燕客蔡澤天下駿雄𢎞辯之士也彼一
見秦王秦王必相之而奪君位應侯聞之使人召蔡澤
蔡澤入則揖應侯應侯固不快及見之又倨應侯因讓
之曰子嘗宣言代我相秦豈有此乎對曰然應侯曰請
聞其說蔡澤曰吁君何見之晚也夫四時之序成功者
去矣人生手足堅强耳目聰明聖智豈非士之所願與
應侯曰然蔡澤曰質仁秉義(質猶/體)行道施德於天下天
下懐樂敬愛願以為君王豈非辯智之期與(期猶志也/辯智者志)
(期得/此)應侯曰然蔡澤復曰富貴顯榮成理萬物(物治/也)萬
物各得其所生命夀長終其年而不夭傷天下繼其統
(綂繼/也)守其業傳之無窮名實純粹(言其兩/全美)澤流千世稱
之而毋絶(補曰一本此下有/與天下終一句)豈非道之符(言行道/之効)而聖
人所謂吉祥善事與應侯曰然澤曰若秦之商君楚之
吳起(衛人仕魏後/相楚而死)越之大夫種(姓文越王/句踐之相)其卒亦可願
與(元作/矣)矣(補曰矣/史作歟)應侯知蔡澤之欲困已以說復曰何
為不可夫公孫鞅事孝公極身毋二(極身猶/竭已)盡公不還
私(還反/顧也)信賞罰以致治竭智能示情素(素其所蓄積正/曰素愫通誠也)
䝉怨咎(集韻䝉覆也䝉冒同鞅嘗刑太/子之傅知必見怨咎猶冒為之)欺舊交虜魏公
子卬(卬則鞅/之舊也)卒為秦禽將破敵軍攘地千里吳起事悼
王使私不害公䜛不蔽忠言不取茍合行不取茍容行
義不顧(元作固補曰/姚云曾作顧)毁譽必欲(元作/有)有霸王强國不辭
禍凶大夫種事越王王離困辱(離罹同集/韻遭也)悉忠而不解
(解懈/同)王雖亡絶盡能而不離(離猶/去)多功而不矜富貴不
驕怠若此三子者義之至忠之節也故君子殺身以成
名義之所在身雖死無憾悔何為而不可哉蔡澤曰主
聖臣賢天下之福也君明臣忠國之福也父慈子孝夫
信婦貞家之福也故比干忠不能存殷子胥智不能存
吴申生孝而晉惑亂(僖五/年)是有忠臣孝子國家滅亂何
也無明君賢父以聽之故天下以其君父為戮辱(戮殺/也賤)
(之加刑戮/為辱之人)憐其臣子夫待死而後可以立忠成名是微
子不足仁孔子不足聖管仲不足大也於是應侯稱善
蔡澤得少間(間言有/隙可乗)因曰商君吳起大夫種其為人臣
盡忠致力則可願矣閎夭事文王周公輔成王也豈不
亦忠乎以聖(補曰姚本以/君臣論之)論之商君吳起大夫種其可
願孰與閎夭周公哉應侯曰商君吳起大夫種不若也
蔡澤曰然則君之主慈仁任忠(任猶/信)不欺舊故孰與秦
孝楚悼越王乎應侯曰未知何如也蔡澤曰主固親忠
臣不過秦孝越王楚悼君之為主正亂批患折難(批􁉔/同西)
(齊切擊也集韻􁉔/或作批又蒲結切)廣地殖榖(殖種/也)富國足家强主威盖
海内功彰萬里之外不過商君吳起大夫種而君之禄
位貴盛私家之富過於三子而身不退竊為君危之語
曰日中則移月滿則虧物盛則衰天之常數也進退盈
縮變化聖人之常道也昔者齊桓公(補曰一本有九/合諸侯一句)一
匡天下至葵丘之會(杜注陳留外/黄東有葵丘)有驕矜之色畔者九
國(僖九/年)吴王夫差無敵(元作/適)適(正曰史作敵適/通與人鬬擊也)於天下
輕諸侯陵(元作/凌)凌(正曰陵通史凌/雲漢書陵雲)齊晉遂以殺身亡國
夏育太史啓(太史周官其人未詳史作/太史激豈君王后之父邪)叱呼駭三軍(叱/訶)
(也/)而身死於庸夫此皆乗至盛不近道理也夫商君為
孝公平權衡正度量調輕重决裂阡陌教民耕戰是以
兵動而地廣兵休而國富故秦無敵於天下立威諸侯
功已成矣(補補曰史此/下有矣字)遂以車裂楚地持㦸百萬白起
率數萬之師以與楚戰一戰舉鄢郢再戰燒夷陵(屬南/郡)
南并蜀漢又越韓魏攻强趙北坑馬服誅屠四十餘萬
之衆(屠言殺/之酷)流血成川沸聲若雷使秦業帝(有帝/之業)自是
之後趙楚懾服(懾失/氣也)不敢攻秦者白起之勢也身所服
者七十餘城功已成矣賜死於杜郵(起傳注在咸/陽西門十里)吳起
為楚悼罷無能廢無用損不急之官塞私門之請一楚
國之俗南攻揚越(越屬/揚州)北并陳蔡破横散從使馳說之
士無所開其口功已成矣卒支解(斷其四支按起傳宗/戚大臣射刺起死)
大夫種為越王懇草剏邑(懇耕剏/造也)辟地殖穀(殖植/同)率四
方之(補/)士專(補/)上下之力(補曰史方下有之字士/下有專字恐此有缺)以禽
勁吳成霸功勾踐終拮而殺之(拮曵同搏也盖逼之楚/記言賜劍死補曰拮姚)
(本作/掊)此四子者功成而不去禍至於此此所謂信而不
能屈往而不能反者也范蠡知之超然避世長為陶朱
(居陶易/姓朱)君獨不觀博者乎或欲(衍欲字補曰姚/云一本無此字)大投(大/言)
(全勝/也)或欲分功(分勝者/所獲)此皆君之所明知也今君相秦
計不下席謀不出廊廟坐制諸侯利(補補曰姚本/有此字史同)施三
川以實宜陽以(補曰一本及/史無此字)决羊腸之險塞太行之口
又斬范中行之途(斬謂絶之此言/斷三晉之路)棧道千里(棧棚也施/於險絶以)
(濟不/通)通(補補曰史於/上有通字)於蜀漢使天下皆畏秦秦之欲得
君之功極矣此亦秦之分功之時也(秦秦/人)如時(補曰史/作是)
不退則商君白公吳起大夫種是也君何不以此時歸
相印讓賢者授之必有伯夷之㢘長為應侯世世稱孤
而有喬松之夀(喬王子喬松赤/松子皆不死)孰與以禍終哉此則君
何居焉應侯曰善乃延入坐為上客後數日入朝言於
秦昭王曰客新有從山東來者蔡澤其人辯士臣之見
人甚衆莫有及者臣不如也秦昭王召見與語大說之
拜為客卿應侯因謝病(以病/辭去)請歸相印昭王强起應侯
應侯遂稱篤(篤猶/甚)因免相昭王新說蔡澤計畫遂拜為
秦相(在五十/二年)東收周室蔡澤相秦王數月人或惡之懼
誅乃謝病歸相印號為剛成君(補曰水經云雁門子延/水東逕罡成南澤燕人)
(疑此即其/所邑與)居(補補曰姚云一/本有居字史同)秦十餘年事(補補曰史昭/上有事字)
昭王孝文王莊襄王卒事始皇帝為秦使於燕三年(居/燕)
(三/年)而燕使太子丹入質於秦(澤傳有彪謂周衰辯士皆/矜材角智趨於利而已唯)
(澤為近道德明哲保身之䇿故其得位不數月引去優/游於秦以封君令終美矣非茍知之亦允蹈之澤之謂)
(乎正曰澤知范雎内慙故西入秦志在奪相揚雄所謂/搤其咽抗其氣拊其背而奪其位乃矜材角智趣利之)
(尤者相秦數月懼誅歸印亦智巧之尤無功而退既無/當於道德之㫖明哲保身之義彼何足以知之哉補曰)
(為主為君為孝為楚/為越為秦之為去聲)
　　　孝文王(昭王子元年辛亥/周亡至是六年矣)
濮陽人(屬東/郡)吕不韋賈於邯鄲見秦質子異人(子楚初/名孝文)
(王/子)歸而謂父曰耕田之利幾倍曰十倍珠玉之羸幾倍
曰百倍立國家之主羸㡬倍曰無數曰今力田疾作不
得煖衣餘食今建國立君澤可以遺世(遺猶詒/世後世)願往事
之(事猶為補曰不韋鄙耕田珠玉之小利而圖建國立/君之大利自以為計得矣徙蜀飲酖之時能無悔乎)
秦子異人質於趙處於幫城(趙地缺補曰字書無□/字龍龕手鑑云音脚)故
往說之曰子傒(異人異/母兄)有承國之業又有母在中今子
無母於中(異人母曰夏姬/無寵如無母然)外託於不可知之國(史言趙/不禮之)
(故禍福未/可知也)一日倍約身為糞土(棄死且/賤也)今子聽吾計事
求歸(以求歸為事正曰劉辰翁/云計事猶謀事求歸别句)可以有秦國吾為子使
秦必來請子乃說秦王后(孝文后華/陽夫人)弟陽泉君曰君之
罪至死君知之乎君之門下無不居髙尊位太子門下
無貴者(太子/子傒)君之府藏珍珠寶玉君之駿馬盈外廐美
女充後庭王之春秋髙(春秋舉成嵗/此言其年髙)一日山陵崩(山陵/喻髙)
(且固崩/喻死)太子用事君危於累卵而不夀於朝生(木槿也/朝榮夕)
(死今又/不如)僕有可以一切(權宜/也)而使君富貴千萬嵗(衍其/字)
其寧於太山四維(四方之隅不可移也/正曰以太山為四維)必無危亡之患
矣陽泉君避席(離席/前請)請聞其說不韋曰王年髙矣王后
無子子傒有承國之業士倉又輔之王一日山陵崩子
傒立士倉用事王后之門必生蓬蒿子異人賢材也棄
在於趙無母於内引領西望而願一得歸王后誠請而
立之是子異人無國而有國王后無子而有子也陽泉
君曰然入謂王后王后乃請趙而歸之趙未之遣不韋
說趙曰子異人秦之寵子也無母於中王后欲取而子
之使秦而欲屠趙不顧一子以留計(留本/决也)是抱空質也
(此質本以交好今/不能然故曰空)若使子異人歸而得立趙厚送遣之
是不敢倍德畔施是自為德講(必以德施講好於/趙正曰講即媾字)秦王
老矣一日晏駕(天文志天子當早作而方崩/隕臣子之心猶謂宫車晚出)雖有子異
人不足以結秦趙乃遣之(不韋傳秦圍邯鄲趙欲殺/子楚子楚脫亡歸與此駁)異
人至不韋使楚服而見(以王后楚人故/服楚製以說之)王后說其狀髙
其智曰吾楚人也而自子之乃變其名曰楚王使子誦
(誦所/習書)子曰少棄捐在外嘗無師傅所教學不習於誦王
罷之(補曰大事記不習於誦此焚書之兆也愚按/昭王問荀卿儒無益於人之國其來乆矣)乃留
止(止宫/中)間曰(間政事/之隙)陛下嘗軔車於趙矣(髙紀五年注/陛者云云軔)
(碾車/木)趙之豪傑得知名者不少(以名見/知於王)今大王反國皆
西面而望大王無一介之使以存之(昭二十八年注一/介單使也存問也)
(問其/存亡)臣恐其皆有怨心使邊境早閉晚開(有警/則然)王以為
然竒其計王后勸立之王乃召相令之曰寡人子莫若
楚立以為太子子楚立(是為莊/襄王)以不韋為相號曰文信
侯食藍田十二縣王后為華陽太后諸侯皆致秦邑(致/邑)
(為太后飬地也按此是子楚以孝文王立後不韋說使/歸之不韋𫝊則言孝文為安國君時歸與此駮彪謂不)
(韋賈人也彼安能知義欲圖羸而奪嫡立庻秦國之不/亂敗者幸也以是得羸而飲酖于蜀于是知有天道矣)
(凡不韋所立於時皆䘮身滅國之事周衰士之隂險傾/邪無輩於不韋者不足算也不足算也子楚之計平平)
(耳孝文稱為奇而/立之非老悖乎)
　　　莊襄王(文王子元/年壬子)
　　　始皇帝(莊襄王子/元年乙卯)
文信侯欲攻趙以廣河間使剛成君蔡澤事燕三年而
燕太子質於秦文信侯因請張唐(秦/人)相燕(補曰姚本此/下有欲與燕)
(共伐趙以廣河/間之地一句)張唐辭曰燕者必徑於趙(徑者道/所出也)趙人
得唐者受百里之地文信侯去而不快少庶子甘羅(禮/庻)
(子掌諸侯卿大夫之庻子羅茂之孫正曰髙注少庻子/官名羅文信家臣也索隠引䇿甘羅事吕不韋為庻子)
(即指此也注以周制言/秦官誤庻子說又見後)曰君侯何不快甚也文信侯曰
吾令剛成君蔡澤事燕三年而燕太子已入質矣今吾
自請張卿相燕而不肯行甘羅曰臣行之文信侯(元作/君)
君(正曰以羅所/事言故稱君)叱去曰(補曰姚云曾/作曰去語勝)我自行之而不肯
汝安能行之也甘羅曰夫項橐(列子有問日出者豈/其人乎正曰無稽)生
七嵗而為孔子師今臣生十二嵗於兹矣君其試臣奚
以遽言叱也甘羅見張唐曰卿之功孰與武安君唐曰
武安君戰勝攻取不知其數攻城墮邑不知其數臣之
功不如武安君也甘羅曰卿明知功之不如武安君與
曰知之應侯之用秦也(見用/於秦)孰與文信侯專曰應侯不
如文信侯專曰卿明知為不如文信侯專與曰知之甘
羅曰應侯欲伐趙武安君難之去咸陽七里絞而殺之
(起傳言/賜劍)今文信侯自請卿相燕而卿不肯行臣不知卿
所死之處矣唐曰請因孺子而行(因之請於文信離/婁注孺子童子)今
庫具車廐具馬府具幣行有日矣甘羅謂文信侯曰借
臣車五乗請為張唐先報趙見趙王(悼/襄)趙王郊迎謂趙
王曰聞燕太子丹之入秦與曰聞之聞張唐之相燕與
曰聞之燕太子入秦者燕不欺秦也張唐相燕者秦不
欺燕也秦燕不相欺則伐趙危矣燕秦所以不相欺者
無異故欲攻趙而廣河間也今王齎臣五城以廣河間
歸燕太子與(補/)趙攻燕得上谷(幽州/郡)三十六縣與秦什
一(以什之一與秦也羅傳有補曰史云得上谷三十城/人秦有十一索隠云謂以十一城予秦也二說未知)
(孰/是)
秦王欲見頓弱(秦/人)頓弱曰臣之義不参拜王能使臣無
拜則可矣不即不見也秦王許之於是頓子曰天下有
有(補正曰一/本有姚同)其實而無其名者有無其實而有其名者
有無其名又無其實者王知之乎王曰弗知頓子曰有
其實而無其名者商人是也無把銚推耨之勞(銚芸苗/噐耨耨)
(器補曰徐按詩傳鎮銚也七遙反/字書鍬同耨亦芸田器莊子作耨)而有積粟之實此有
其實而無其名者也無其實而有其名者農夫是也解
凍而耕暴背而耨無積粟之實此無其實而有其名者
也無其名又無其實者王乃是也已立為萬乗無孝之
名以千里養無孝之實秦王悖然而怒(悖艴同語色艴/如也補曰艴如)
(說文文今/論語作勃)頓弱曰山東戰國有六威不掩於山東而掩
於母(始皇母帝太后也本吕不韋姬通不/韋又通嫪母人告之王誅母而遷雍)臣竊為大王
不取也秦王曰山東之戰國可兼與頓子曰韓天下之
咽喉魏天下之胸腹王資臣萬金而逰(資齎/同)聽之韓魏
(時不通諸國故/請王聽其往也)入其社稷之臣於秦(說之使/歸秦)即韓魏從
(補曰一本/疊此三字)而天下可圖也秦王曰寡人之國貧恐不能
給也頓子曰天下未嘗無事也非從即横也横成則秦
帝從成則楚王秦帝即以天下恭養(且敬/且養)楚王即王雖
有萬金弗得私也秦王曰善乃資萬金使東遊韓魏入
其將相北逰(衍於/字)於燕趙而殺李牧(趙良將幽王七年/殺之此十八年)
齊(補曰一本此/下有王字)入朝四國畢(元作/必)必(補曰/疑畢)從(齊魏燕趙/也殺牧時)
(已虜韓正曰髙注燕趙韓魏是/上已言齊矣殺牧是要終言之)頓子之說也(說始皇在/十年還太)
(后前此要終言之彪謂頓子之義髙於范睢而其說過/之逺矣惜其不知擇本焉有仁人君子而為始皇用哉)
(魯連視之蔑矣正曰大事記茅焦說秦王曰秦方以天/下為事而大王有遷母太后之名恐諸侯聞之由此倍)
(秦頓子告始皇山東戰國有六威不掩於山東而掩於/母始皇所重者獨兼并諸侯耳茅焦所以能復太后者)
(特以諸侯背秦恐之非能以母子天性感悟之也愚按/頓弱鎮有威掩於母之一言其下即說以兼并行詐未)
(嘗正諫遷母之失又非茅焦比二/人雖異於范雎於義皆不足取)
或為六國說秦王曰土廣不足以為安人衆不足以為
强若土廣者安人衆者强則桀紂之後將存昔者趙氏
亦嘗强矣曰趙强何若(曰猶/言如)舉左案齊(言舉兵於左則/齊下案下也)
舉右案魏厭案萬乗之國(厭言案之不一正曰厭/益渉反培壓也又伏也)二國
千乗之宋也(宋於七國時為千/乗今使齊魏伐之)築剛平(趙地缺趙成侯/四年築剛平以)
(侵衛五年齊魏為衛取我剛平/皆不注正曰正義云盖在河北)衛無東野(詳此則剛平/趙取之衛也)
芻牧薪採(芻草也以食馬牧養牛人也大者/薪小者採正曰芻草也牧牧人也)莫敢闚東
門當是時衛危於累卵天下之士相從謀曰吾將還其
委質(還反言改事也僖二十三年注委質屈膝也正曰/彼注不明此强節入質贄通即下文抱質孟子傳)
(質是也/委致也)而朝於邯鄲之君乎於是天下有稱伐邯鄲者
莫不夕(補/)令朝行魏伐邯鄲(魏惠三十年伐趙趙告急/齊是以有馬陵之敗正曰)
(在/後)因退為逢澤之遇(開封東北有逢池/或曰宋之逢澤)乗夏車(夏取其/文禮有)
(夏篆正曰乗夏車者言中夏之車下文可徵夏/亥雅反禮注夏赤也孤東夏篆非天子之車)稱夏王
(夏中/國也)一(補正曰朝音潮即下十二/諸侯朝天子者為字疑衍)朝為天子天下皆從
齊宣王(元作太公太公/之時無此事也)太公(補曰二/字有誤)聞之舉兵伐魏(補/曰)
(一本此下有壤地兩/分家國大危八字也)梁王身抱質執璧(質贄同羔/雁之屬也)請為
陳侯臣(齊陳敬仲之後故稱陳侯趙成侯二十二年魏/拔邯鄲齊亦敗魏于桂陵不至如此所稱故定)
(為宣王馬陵之役正曰按大事記周顯王十六年魏惠/十八年齊威二十六年趙成侯二十二年魏拔趙邯鄲)
(服十二諸侯遂稱王齊乗其敝敗之桂陵二十七年秦/孝公會諸侯于逢澤以朝王䇿謂魏伐邯鄲遂為逢澤)
(之遇按魏既克邯鄲即為齊楚所襲天下未嘗皆從當/據史書秦顯王二十八年魏惠三十年齊宣二年魏伐)
(韓齊伐魏以救韓敗魏于馬陵魏世家書魏伐趙乃往/嵗事是時亦田忌孫臏將而桂陵馬陵易混故爾其後)
(惠王用惠施之言朝齊以怒楚魏䇿有顯王三十六年/魏惠後二年齊宣十年楚成六年楚伐齊大敗申縛於)
(洞上今以此考之伐邯鄲乃魏惠十八年事逢澤之遇/秦為之非魏也敗魏馬陵而魏朝之者齊宣王也舉兵)
(伐魏一語在會逢澤後則亦指馬陵之役而上文伐邯/鄲乃敗桂陵時事天下皆從指服泗上十二諸侯言之)
(亦未免訛舛也大事記又謂魏為逢澤之遇天下皆從/又梁君驅十二諸侯以朝天子語雖不可盡信但魏自)
(拔邯鄲後稱王/則無可疑者也)天下乃釋梁郢威王聞之(郢楚都也亦/避始皇父諱)
(楚威七年伐/齊敗之徐州)寢不寐食不飽帥天下百姓以與申縛遇
於泗水之上(縳齊将楊之/子注申諸姜)而大敗申縛趙人聞之至根
桑(地缺趙記注根桑一曰平桑疑/即此處魏地也盖赴魏之難也)燕人聞之至格道格
道不通平際絶(二地/缺)齊戰敗不勝謀則不得使陳毛釋
劍掫(掫夜戒有所擊引也釋二者不/自衛示卑也補曰掫側侯反也)委南聽罪(委去南/面之尊)
(正曰聽/罪於楚)西說趙(說使人/解之)北說燕内喻其百姓而天下乃釋
齊(言不攻/東齊也)於是天下(補正曰一本於是/夫天由夫之訛也)積薄而為厚聚
少而為多以同言郢威王於側紂之間(髙注紂/當為牖)臣豈以
郢威王為政衰謀亂以至於此哉郢為强(絶/句)臨天下諸
侯故天下樂伐之也(補曰同言郢威王云云言天下又/欲謀楚也此章先言趙强而魏伐)
(之魏强而齊伐之齊强而楚伐之楚强而諸侯又謀之/言强者之不足恃召天下之所惡而欲共攻之者也言)
(此欲以止秦之攻/故云為六國說也)
四國為一(荆齊燕代見下/文正曰見下也)將以攻秦秦王召羣臣賓客
六十人而問焉曰四國為一將以圖秦寡人屈於内(財/力)
(困/也)而百姓靡於外為之奈何羣臣莫對姚賈(魏/人)對曰賈
願出使四國必絶其謀而案(元作/安也)安(正曰/息)其兵乃資車
百乗金千斤衣以其衣(以王衣衣/之寵之也)舞以其劍(古者飲則/以劍舞之)
(以王劍賜之使為舞時用/正曰姚本舞劉本作帶也)姚賈辭行絶其謀止其兵與
之為交以報秦秦王大說賈封千户以為上卿韓非(韓/之)
(諸公子秦王見其書恨不及見之攻韓韓/遣之使秦秦王說之賈與李斯毁之死也)知之曰賈以
􁦵珠重寶南使荆齊(元作吳此章無吴事此四國後亡/者也三晉滅乆矣正曰無考當從)
(舊/)吴北使燕代之間三年四國之交未必合也而􁦵珠
重寶盡於内是賈以王之權(補曰一本此下/有國之寶三字)外自交於
諸侯願王察之且梁監門子(監門卒也/賈父曾役)嘗盜於梁臣於
趙而逐取世監門子(父死子/繼曰世)梁之大盜趙之逐臣與同
知社稷之計非所以厲羣臣也(厲礪同/䃺也)王召姚賈而問
曰吾聞子以寡人財交於諸侯有諸對曰有王曰有何
面目復見寡人對曰曽参孝其親天下願以為子子胥
忠於君天下願以為臣貞女工巧(有婦/功也)天下願以為妃
(妃匹也補曰妃當音配曾参/止之身云云即陳軫之説)今賈忠王而王不知也賈
不歸四國尚焉之使賈不忠於君四國之王尚焉用賈
之身桀聽䜛而誅其良將紂聽(元作/聞)聞䜛而殺其忠臣
至身死國亡今王聽䜛則無忠臣矣王曰子監門子梁
之大盗趙之逐臣姚賈曰太公望齊之逐夫(婦逐之也/不經見)
朝歌之廢屠(朝歌屬河内賈肉不售故曰廢補曰楚詞/師望在津昌何識鼔刀揚聲后何喜集注)
(云吕望鼓刀在列肆文王親往問之望曰下屠屠牛上/屠屠國文王善載與俱歸此與獵渭濵而得之說不同)
(盖當時好事者之言猶伊尹百里奚自鬻之/比惜乎孟子時無間者不得并折辨之也)子良之逐
臣(未/聞)棘津之讎不庸(後志琅邪西海太公所出又釣於/棘津今存讎售同盖嘗求售與人)
(為庸不/見用也)文王用之而王管仲其鄙人之賈人也(五鄼為/鄙盖鄼)
(鄙之人為賈者仲嘗與鮑/叔賈補曰鄙下人字疑衍)南陽之敝幽(修武南陽也仲/潁上人嘗以貧)
(困隠此敝/困幽隠也)魯之免囚(見莊二/十九年)桓公用之而霸百里奚虞
之乞人傅賣以五羊之皮(奚虞臣也不見用自鬻於秦/養牲者以五羖羊皮鬻之補)
(曰說見上說苑鄒子說梁王曰管仲故成隂之狗盜也/天下之庸夫也太公望故老婦之出夫也朝歌之屠户)
(也棘津迎客之舍/人也云云亦此𩔖)穆公相之而朝西戎文公用中山盜
而勝於城濮(僖二十八年晉文公用舅犯之謀破楚成/王於城濮與此不同杜注城濮及史注止)
(云衛地正曰文公用中山盗而勝於城濮與上句穆公/相之而朝西戎文意同此但言用人不問其出於賤惡)
(而卒有如是之功耳按文公有寺人披斬袪竪頭須竊/藏二事鄒陽書文公親其讎而强伯諸侯注以為寺人)
(勃鞮新序文公用其盜以為里/鳧須即豎頭須也二事皆可通)此四士者皆有詬醜大
誹(詬辱醜/耻也)天下(補曰姚注曽/作於天下)明主用之知其可與立功
也(補/)使若卞隨務光(並湯時人/辭湯之聘)申屠狄(紂時人自沉于/淵並見莊子)
人主豈得其用哉故明主不取其汙不聽其非察其為
已用(汙者非者雖不取不聽知其/為用則或聽取察言聽取之)故可以存社稷雖有
外誹者不聽雖有髙世之名無咫尺之功者(八尺/曰咫)不賞
是以羣臣莫敢以虚願望於上(無功而願賞虛願也補/曰魏無知之論陳平曰)
(今有尾生孝己之行而無益勝負之數王何暇用/之乎即姚賈之說也燕䇿蘇秦蘇代之辭亦此𩔖)秦王
曰然乃(衍可字補/曰一本無)復使姚賈而誅韓非(髙誘妄人也注/此書謬妄非一)
(處如此䇿以姚賈為陳賈齊䇿以伐燕為齊宣王初不/考其嵗月賈乃與李斯同時安得見於孟子之書宣閔)
(皆嘗伐燕而子噲之役實閔王也誘之率意如此愚天/下後世甚矣彪之校注盖為此發憤故其所稱皆必有)
(依據懼獲罪於後人也正曰鮑注是書謂髙氏以姚賈/於孟子書陳賈以伐燕為齊宣王為是發憤凢䇿之書)
(宣者悉據史記改從閔大詆髙氏而以此為稱首夫學/者考訂於千載之上義理事徵而已嵗月名字之差互)
(者當博取徴驗而折以事理之是非信其可徴者或彼/此有據則並存之可也擇焉不精憑私臆决妄詆前人)
(輒改舊文何鮑氏之果哉考之趙䇿趙使姚賈約韓魏/時雖不可考其云趙使則趙臣也魏䇿周最入齊秦王)
(怒令姚賈讓魏王秦武魏襄時也其云秦令則秦臣也/此䇿姚賈梁監門子則魏人仕秦並始皇李斯時者殆)
(非一姚賈矣姚以舜姓得為陳髙不為無據使誠孟子/書所稱當與秦武魏襄相及並始皇李斯者則非然未)
(知的為一人而髙輒以此姚賈為孟子書譏周公不仁/不智者固非矣唯子噲之役則有可言者史記年表齊)
(宣王立十九年卒儋王立燕噲七年當湣王十年書噲/子之皆死惟孟子以為宣王而策之文與之合此通鑑)
(所據也通鑑宣王二十九年伐燕視史記下移十年宣/王伐燕即薨次年湣王立宣閔之年或亂而失次通鑑)
(必有所據而大事記亦從之伐燕之事莫詳於孟子莫/著於國策史記年表無明文齊世家不書特燕世家掇)
(取國䇿而易宣以湣耳安得據史記之畧而廢孟子國/䇿之詳且明哉傳曰所見異辭所聞異辭所傳聞異辭)
(宣王伐燕孟子所見也史記所傳聞者也安得據所傳/聞而廢所見者哉或謂荀卿嘗事宣王為之諱也孟子)
(之書幸有國䇿明徴不然則非孟之徒得以肆其說矣/䇿文書宣非出髙氏豈為率意謬妄鮑之詆髙氏乃所)
(以自謂也髙注吕氏春秋隂康氏據漢書改為陶唐氏/昔人譏其不視古今人表妄改本文鮑之失正𩔖此學)
(者之所以慎/於傳疑也)
　
　
　
　
　
　
　
　戰國䇿校注卷三
欽定四庫全書
　戰國策校注卷四　　　　宋　鮑彪　原注
　　　　　　　　　　　　元　吳師道補正
　　齊(東有菑川東萊瑯邪髙宻膠東南有泰山城陽/北有千乘濟河以南渤海之髙樂髙城重合信)
　　(陽西有濟/南平原)
　　　威正(田齊桓公子元年夘/安王二十四年癸)
濮上之事(此東郡濮水/之上實衛地)贅子死章子走(皆以名子之猶/嬰子文子章匡)
(章/)盼子謂齊王曰(曰盼也威王言使/守髙唐者並齊將)不如易餘糧於宋
(易移/與之)宋王(辟公正曰辟公說見宋䇿桓公未嘗稱王宋/偃十一年稱王當齊宣王二十五年此非威)
(王/時)必說梁氏不敢過宋伐齊齊固弱(固猶/信)是以餘糧收
宋也齊國復强雖復責之宋可(可責/其償)不償因以為辭攻
之亦可(盼子威王臣威自九年後未嘗敗撓此言二子/死葢九年前也正曰盼子雖見稱於威王宣王)
(二年馬陵之役盼為將十年楚敗齊令齊逐田嬰張丑/說楚王云嬰逐盼子必用則盼先著於宣王之世伐燕)
(之役章子將兵亦宣王時且䇿有/齊國復强之言决非威王時也)
邯鄲之難(趙成侯二十一年魏/圍邯鄲此二十五年)趙求救於齊田侯召大
臣而謀曰救趙孰與勿救芻子(名忌二十一年相明/年封下邳號成侯)曰
不如勿救段干綸(補曰史作朋/後語作萌)曰勿救則我不利(我我/齊)
田侯曰何哉對曰(補二字補曰史/有對曰二字)夫魏氏兼邯鄲其於
齊何利哉田侯曰善乃起兵甲(補曰一本甲作曰是言/將屯於其郊故後云乃)
(起兵/南攻)軍於邯鄲之郊(以軍法陳之於此正曰髙注軍屯/也愚謂凡言軍於某地者猶言師)
(於某地成列/則云陳於某)段干綸曰臣之求利且不利者非此也(且/猶)
(與/)夫救邯鄲軍於其郊是趙不拔而魏全也(兩國不/戰故也)故
不如南攻襄陵以敝魏(襄陵屬河東魏邑/也攻之使魏困)邯鄲拔而承
魏之敝(承言繼/其後)是趙破而魏弱也田侯曰善乃起兵南
攻襄陵七月邯鄲拔齊因承魏之敝大破之桂陵(諸注/止言)
(魏地齊記有云二十六年正曰正義云/桂陵在曹州乘氏縣東北又說見後)
秦假道韓魏以攻齊齊威王使章子將而應之與秦交
和而舍(孫子兩軍相對曰交/和楚記注軍門曰和)使者數相徃來章子為變
其徽章(徽幟也以絳帛著於背章其别也補曰此引說/文又左傳楊徽注若今救火衣又按王莽傳殊)
(徽幟注通/謂旌旗屬)以雜秦軍候者言(齊之/偵者)章子以齊入秦威王
不應頃(衍之/字)之(正曰有頃之間也/句竒下頃間變文)間候者復言章子以
齊兵降秦威王不應而此者三(而猶/如)有司請曰言章子
之敗者異人而同辭王何不廢將而擊之(廢謂罷之補/曰廢一本作)
(發是既降矣/安用廢為)王曰此不叛寡人明矣曷為而擊之頃間
言齊兵大勝秦兵大敗於是秦王稱(元作/拜)拜西藩之臣
(按威王與秦獻公孝公同時/齊雖强而秦不弱此語未詳)而謝於齊左右曰何以知
之曰章子之母啓(其母/名)得罪其父其父殺之而埋馬棧
之下(棧為棚以立馬正曰髙注棧牀也補曰章子通國/稱不孝孟子以為父子責善而不相遇者恐因此)
(事也後語/馬屎之中)吾使(衍者/字)者(補曰姚云/一本無)章子將也勉之曰夫
子之强全兵而還必更葬將軍之母對曰臣非不能更
葬先妾也臣之母啓得罪臣之父臣之父未教而死(未/有)
(教命補曰/後語未赦)夫不得父之教而更葬母是欺死父也故不
敢(彪謂君父一也雖無父命而以君命更葬何損於義/凡章子之孝皆過所謂過孝正曰此是章予言所以)
(不更葬之故未見/其終拒威王之命)夫為人子而不欺死父豈為人臣欺
生君哉(彪謂周衰齊威不世之主也列子曰君非自知/我也以人之言賜我其罪我又將以人之言故)
(人君於其臣欲其自知之也威王之於章子有馬/夫如是雖百市虎不搖也豈以三告而投杼乎哉)
楚將伐齊魯親之(親/楚)齊王患之張丐曰(齊人疑/即張丑)臣請令
魯中立(於兩國之間/無所親疎)乃為齊見魯君(康公正/曰無考)魯君曰齊
王懼乎曰非臣所知也臣來弔足下魯君曰何弔乎曰
君之謀過矣君不與勝者而與不勝者(楚時未敗而云/然者蓋楚有勝)
(齊之勢楚雖勝士卒多死魯合齊/以兩國擊之楚必敗故言其不勝)何故也魯君曰子以
齊楚為孰勝哉對曰鬼且不知也然則子何以弔寡人
曰齊楚之權敵也(補曰言其/力適均)不用有魯與無魯足下豈
如全衆而合二國之後哉楚大勝齊其良士選卒(材武/見選)
(者/)必殪(殪死/也)其餘兵足以待天下齊為勝其良士選卒
亦殪而君以魯衆合戰勝後(合合敗者也勝者雖合之/不必見徳今以全衆合敗)
(者彼勝者既士卒多死/可勝也敗者因見徳矣)此其為徳也亦大矣(徳敗/者)其見
恩徳也亦甚大矣(敗者/徳之)魯君以為然乃退師(補曰為齊/楚為去聲)
成侯鄒忌為齊相(補曰髙注成齊邑按史/曰封以下邳號為成侯)田忌為將不
相說公孫閈(齊人補曰/閈史作閱)謂鄒忌曰公何不為王謀伐魏
勝則是君之謀也君可以有功戰不勝田忌不進戰而
不死曲撓而誅(曲撓言師不/直前而敗)鄒忌以為然乃說王而使
田忌伐魏田忌三戰三勝鄒忌以告公孫閈公孫閈乃
使人操十金而徃卜於市曰我田忌之人也吾三戰而
三勝聲威天下(天下畏其威聲正/曰其聲畏懼天下)欲為大事(反齊/而王)亦吉
否卜者出(田忌之人正曰/公孫閈所使者)因令人捕(捕取/也)為人卜者亦
驗其辭於王前田忌遂走(齊記三十五年有彪謂齊威/賢王也其知章子察阿墨大)
(夫明矣獨於是失之然忌之走亦非威王譴之也正曰/史以公孫閈為鄒忌云云附戰桂林之前文小異操十)
(金卜市以下在威王三十五年下云田忌聞之率其徒/襲攻臨淄求成侯不勝而奔宣王召復位遂有馬陵之)
(戰按䇿言忌伐魏三戰三勝忌戰可見者桂陵馬陵二/役䇿併言之也後章記忌係太子申禽龎涓孫子謂忌)
(曰若是則齊君可正成侯可走忌不聽遂不入齊又記/田忌亡齊之楚楚封之江南則忌之出奔在戰馬陵後)
(宣王之世明矣史載其奔在前故謂召復位忌既襲齊/豈得再復成侯猶在豈宜並列而馬陵後忌無可書之)
(事知其必有誤也以威王之明成侯公孫閈之詐豈能/行其間其為宣王無疑也大事記謂桂陵馬陵二事多)
(混而書忌出奔在威/王時亦仍史之舊耳)
鄒忌修八尺有餘而形貌昳麗(昳徒結切目側也故有/光艶意又疑作佚正曰)
(髙注昳/讀曰逸)朝服衣冠窺鏡謂其妻曰我孰與城北徐公美
其妻曰君美甚徐公何能及君也城北徐公齊國之美
麗者也忌不自信而復問其妾曰吾孰與徐公美妾曰
徐公何能及君也旦日(旦明/也)客從外來與坐談問之(補/曰)
(一本問之客/曰一無客字)吾與徐公孰美客曰徐公不若君之美也
明日徐公來熟視之自以為不如窺鏡而自視又弗如
逺甚暮寢而思之曰吾妻之美我者私我也(私猶/親)妾之
美我者畏我也客之美我者欲有求於我也於是入朝
見威王曰臣誠知不如徐公美臣之妻私臣臣之妾畏
臣臣之客欲有求於臣皆以美於徐公今齊地方千里
百二十城宫婦左右莫不私王朝廷之臣莫不畏王四
境之内莫不有求於王由此觀之王之蔽甚矣王曰善
乃下令羣臣吏民能面刺寡人之過者受上賞上書諫
寡人者受中賞能謗譏於市朝聞寡人之耳者受下賞
令初下羣臣進諫門庭若市數月之後時時而間進(進/諫)
(者有/暇隙)朞年之後雖欲言無可進者燕趙韓魏聞之皆朝
於齊此所謂戰勝於朝廷(坐朝廷之上匹國朝之不待/兵也彪謂鄒忌嘗以詐走田)
(忌則其人亦傾險士耳惟此言者萬世之言也補曰大/事記威烈王二十二年按外紀宋昭公出亡謂其御曰)
(云云事與此𩔖又新序齊有田巴先生賢王聘而問政/巴改製新衣拂飾冠帶顧謂其妾云云恐與鄒忌事有)
(訛/舛)
　　　宣王(威王子元年補曰名辟疆/顯王二十七年己夘)
南梁之難(魯國蕃縣有南梁水此二年魏伐趙趙與韓/共擊魏趙不利敗於南梁正曰正義引括地)
(志云故梁在汝州西南稱南梁者别於大梁少梁髙注/韓邑大梁在北故曰南梁○大事記此魏伐韓也謂伐)
(趙者往嵗桂陵之/戰與此混而誤爾)韓氏請救於齊田侯(猶上/陳侯)召大臣而
謀曰早救之孰與晚救之便張丐對曰晚救之韓且折
而入於魏不如早救之田臣思曰(補曰索隠云䇿作田/期思必别本也紀年)
(謂之徐州子/期即田忌也)不可夫韓魏之兵未敝而我救之我代韓
而受魏之兵顧反聽命於韓也且夫魏有破韓之志韓
見且亡必東愬於齊(愬告/也)我因隂結韓之親而晩承魏
之敝(承繼其/後也)則國可重利可得名可尊矣田侯曰善乃
隂告韓使者而遣之(告者許/之也)韓自以有齊國五戰五不
勝東愬於齊齊因起兵擊魏大破之馬陵(補曰虞喜云/馬陵在濮州)
(鄄城東北六十里有澗深峻可以置伏龎涓敗即此徐/廣云在魏州元城縣東南司馬彪引杜預說亦然按齊)
(使田忌將直達大梁龎涓聞之去韓而歸齊軍已過而/西則從汴州外黄退至濮州東北六十里是也豈合更)
(渡河至/元城哉)魏破韓弱韓魏之君因田嬰北面而朝田侯(齊/記)
(有為兩章一為桓公臣思一為宣王孫子彪謂臣思之/䇿則幸中矣非仁義舉也孟子謂行一不義而得天下)
(不為也况朝韓魏乎正曰今按桓公田臣思事自與邯/鄲之難及韓齊為與國二章相亂非此章也說見後章)
田忌為齊將(此二年召復位/正曰說見前)係梁太子申禽龎涓(魏/將)孫
子(臏也齊人武之/孫為田忌軍師)謂田忌曰將軍可以為大事乎田忌
曰奈何孫子曰將軍無解兵而入齊使彼罷敝於先(罷/疲)
(同彼謂齊齊軍已與魏/戰雖勝亦罷今使當前)弱守於主(弱弱卒也忌所自將/使齊不疑也主地缺)
(蓋齊險隘補曰姚云曾先皆作老愚恐上句多於字謂/以罷敝老弱守險敵衆而以精兵攻齊下云輕車銳騎)
(者/也)主者循軼之途也(軼轍同車迹也言其險/狹不得方軌適相循耳)鎋擊摩車
而相過(鎋牽同車軸耑鍵也路/狹車宻故相擊相摩)使彼罷敝先弱守於主
必一而當十(得地/利故)十而當百百而當千然後背太山(在/太)
(山博縣/西北)左濟右天唐(蓋盼子所守所/謂髙唐屬平原)軍重踵髙宛(重輜/重也)
(後志髙宛/屬樂安)使輕車銳騎衝雍門(始皇紀注在髙陵正曰/髙注雍門齊西門名按)
(左傳襄十八/年有雍去聲)若是則齊君可正(正猶/制治)而成侯可走不然
則將軍不得入於齊矣田忌不聽果不入齊(彪謂臏非/武流也武)
(雖運竒用詭豈嘗語人以是乎忌不聽忌賢也補曰使/田忌無間於齊孫子曷為而有是言必公孫閈成侯讒)
(搆之/時也)
田忌亡齊而之楚鄒忌代之相(補曰前云鄒忌為相田/忌為將田忌走此云代)
(之相恐/有差誤)齊恐田忌欲以楚權復於齊(復猶/返)杜赫曰臣請
為留楚(為鄒留田於楚補曰一本/為下有君字留下有之字)謂楚王(威/)曰鄒忌所
以不善楚者恐田忌之以楚權復於齊也王不如封田
忌於江南以示忌之不返齊也鄒忌必(補補曰當/有缺字)以齊
厚事楚田忌亡人也而得封必徳王若復於齊必以齊
事楚(言此示不為/鄒忌㳺說也)此用二忌之道也楚果封之於江南
鄒忌事宣王仕人衆(薦於王/使之仕)宣王不說晏首(齊/人)貴而仕
人寡王說之鄒忌謂宣王曰忌聞以為有一子之孝不
如有五子之孝今首之所進仕者以幾何人宣王因以
晏首壅塞之(言其不/薦達人)
楚威王戰勝於徐州(後志魯之薛六國時曰徐州事在/楚威七年此十年補曰徐詞余反)
(正義云紀年梁惠王三十年下邳遷於/薛改名徐州徐左氏作舒說文作䣄)欲逐嬰子於齊
(逐使齊逐之田嬰時未/封故曰嬰子猶盼子)嬰子恐張丑(齊人正曰丑又見/韓魏燕中山等䇿)
謂楚王曰王戰勝於徐州也盼子不用也盼子有功於
國百姓為之用嬰子不善(不與/盼善)而用申縳申縳者大臣
弗(補補曰姚/云一本有)與(史曰/不附)百姓弗為用故王勝之也今嬰子
逐盼子必用復整其士卒以與王遇必不便於王也楚
王因弗逐(楚記七/年有)
權之難(後志南郡編注鬭緡以權叛又當陽注縣東南/有權城楚地也葢燕自北進齊自東進而戰於)
(楚境燕䇿為文公時正曰大事記燕齊交兵必非此地/史記合燕䇿並載而取鮑三說文公末年云云並屬中)
(山云云燕齊合云云故於此條著其說而/斥其非者不著鮑氏取長棄短之意也)齊燕戰秦使
魏冉之趙(冉傳言自惠王時任事/然則此役文公末年也)出兵助燕擊齊薛公
(嬰時未封後人稱之耳/嬰傳言自威王時任職)使魏處之趙謂李向(趙人正曰/大事記起)
(用事/者也)曰君助燕擊齊齊必急急必以地和於燕而身與
趙戰矣然則是君自為燕束兵(東猶斂燕齊和/成斂兵不戰)為燕取
地也(取齊/地)故為君計者不如按兵勿出齊必緩(趙之助/燕不力)
(故齊無危/急之勢)緩必復與燕戰戰而勝兵罷敝(罷疲/同)趙可取
唐曲逆(並屬中山國言二國戰不暇北顧趙可以其間/取中山也補曰髙注唐今盧奴北盧縣也曲逆)
(今蒲/隂)戰而不勝命懸於趙(懸繫/也)然則吾中立(吾謂/趙)而割
窮齊與疲燕也(割割齊地正/曰割齊燕地)兩國之權懸於君矣
蘇秦為趙合從(趙肅侯十七/年此當十年)說齊宣王曰齊南有太山
東有瑯邪(徐州郡補曰孟子注/瑯邪齊東南境上邑)西有清河(冀州郡補曰/正義云今貝)
(州/)北有渤海(幽州郡補曰正/義云今滄州)此所謂四塞之國也(言四/方皆)
(有險/固)齊地方二千里(補曰史三/千餘里)帶甲數十萬粟如丘山
齊車之良五家之兵(管仲軍令始/於五家為軌)疾如錐矢(錐銃也補/曰吕氏春)
(秋所貴錐矢者/為其應聲而至)戰如雷電(其威/大也)解如風雨(言疾/也)即有軍
役未嘗倍泰山絶清河涉渤海也臨淄之中(屬齊郡補/曰青州臨)
(淄縣古營丘地城臨淄故云見正義及水/經注渤海後語北海今青州北海是也)七萬户臣竊
度之下(補曰史/無下)户三男子三七二十一萬不待發於逺
縣而臨淄之卒固已二十一萬矣臨淄甚富而實其民
無不吹竽(似笙三/十六簧)鼓瑟(似琴二/十五弦)擊筑(似竹曲五/弦之樂)彈琴鬭
雞走犬六愽蹹鞠者(劉向别録蹙鞠黄帝作葢因娯戲/以練武士蹹即蹙也補曰王逸云)
(投六著行六棋謂之六博蹹/史作蹋說文徒盍反即蹹字)臨淄之途車轂(元作/䡰)䡰(正/曰)
(䡰者轚之訛說文轚車牽相擊也周禮舟車轚互榖梁/傳轚者不得入釋文音許又古的反此章史作轂擊按)
(秦䇿車轂擊馳說苑齊人好轂/擊揚雄書辨者轂擊讀亦通)擊人肩摩連衽成幃(帳/屬)
(在旁/者)舉袂成幕(袂袖/也)揮汗成雨家敦(補曰史/作殷)而富志髙
而揚夫以大王之賢與齊之强天下不能當今乃西面
事秦竊為大王羞之且夫韓魏所以(補補曰史/此有以字)畏秦者
以與秦接界也兵出而相當不至十日而戰勝存亡之
機決矣韓魏戰而勝秦則兵半折(折猶敗以秦敵强/雖勝猶為失半也)四
境不守戰而不勝以亡隨其後是故(元作後補曰姚/本作故是史同)韓
魏之所以重與秦戰而輕為之臣也今秦攻齊則不然
倍韓魏之地(倍言二國/在其後)至衛(元作聞補曰姚云至/闈一作過衞史作衛)陽晉
之道(魏襄十六年秦抜魏蒲地陽晉張儀傳刼取衛陽/晉注皆不地葢衛地時屬魏也正曰正義云衛曹)
(濮等州陽晉在曹/州乘氏縣西北)徑亢父之險(屬東平補曰亢音剛又/苦浪反髙注任城縣南)
車不得方軌(爾雅方舟併兩舟則/此亦兩也軌車轍)馬不得並行百人守
險千人不能過也秦雖欲深入則狼顧(驚貌正曰狼性/怯走常還顧)
恐韓魏之議其後也是故恫疑虛喝(元作猲恫痛也言/疑之甚集韻喝呵)
(也/)猲(補曰髙注猲喘息懼貌史作喝索隠云亦作/偈並呼合反竊謂作恐偈亦通又注見趙䇿)髙躍
(補曰史/作驕矜)而不敢進則秦不能害齊亦明矣夫不料秦之
不奈我何也而欲西面事秦是羣臣之計過(補曰一本/此有也字)
今臣無事秦之名而有强國之實臣故(元作/固)固(正曰䇿/固故通)
願大王之少留計(留意/計之)齊王曰寡人不敏(此敏謂猶明/明則疾於事)
(補曰一本注晁本此下有云逺守海/窮道東境之國也未嘗得聞餘教)今主君(補曰主君/稱蘇秦恐)
(衍主字史/作足下)以趙王之詔告之(詔吿/也)敬奉社稷以從(凡蘇/張從)
(横之説本傳皆有此/在說燕趙韓魏後)
淳于髠(齊人見/滑稽𫝊)一日而見七人於宣王王曰子來寡人
聞之千里而一士是比肩而立(此謂肩相次也言士難/得千里有一猶為並肩)
(也/)百世而一聖若隨踵而至也今子一朝而見七士則
士不亦衆乎淳于髠曰不然夫鳥同翼者而聚居獸同
足者而俱行(補曰後語鳥同翼者/聚飛獸同足者俱行)今求柴胡桔梗於沮
澤(二草山生而沮水也故求不可得孟子注菹澤生草/者水名出漢中正曰沮澤但言漸濕之地如漢書所)
(謂坐於沮澤之中者不必/因下文求地名以實之)則累世不得一焉及之睪黍
(地缺疑為負黍葢此與梁父皆東地也補曰/髙注睪黍梁父皆山名愚按臯字或作睪)梁父之隂
(梁父在泰山/山北曰隂)則㕁車而載耳(㕁却言多獲/車重不前)夫物各有疇
(耕治之田禾所聚也/故為𩔖正曰疇𩔖也)今髠賢者之疇也王求士於髠若
挹水於河(挹酌/也)而取火於燧也(火燧/鑒也)髠將復見之豈特
七士也(補曰兩見/字賢遍反)
齊欲伐魏淳于髠謂(元作/為)為(補曰此書為/謂字通用)齊王曰韓子
盧者天下之疾犬也東郭逡者(逡㕙同/狡兎名)海内之狡兎也
(集韻狡獪/也疾也)韓子盧逐東郭逡環山者三騰山者五兎極
於前犬廢於後犬兎俱罷各死其處田父見之無勞勌
之苦而擅其功(擅者無/與争也)今齊魏乆相持以頓其兵(頓亦/勞敝)
敝其衆臣恐强秦大楚承其後有田父之功齊王懼謝
將休士(謝辭去之言不用也補曰此與蘇代鷸蚌/陳軫虎争人之說異而同者也逡七倫反)
齊欲伐魏魏使人謂淳于髠曰齊欲伐魏能解魏患唯
先生也敝邑有寶璧二雙文馬二駟(文毛色成文/馬四匹為駟)請致
之先生淳于髠曰諾入說齊王曰楚齊之仇敵也魏齊
之與國也(魏䇿馬陵之敗魏請臣畜朝/齊楚王怒伐齊則此所言也)夫伐與國使仇
敵制其餘敝(言楚將因齊/兵勞而伐之)名醜而實危(伐與國醜也而/有楚伐之危)
為王弗取也齊王曰善乃不伐魏客謂齊王曰淳于髠
言不伐魏者受魏之璧馬也王以謂淳于髠曰聞先生
受魏之璧馬有諸曰有之然則先生之為寡人計之何
如淳于髠曰伐魏之事不便魏雖刺髠於王何益(伐魏/不便)
(魏所欲也而髠止之故魏刺之雖刺髠而齊實不/便非益也此設辭也正曰强注終不通說見下)若誠
不便魏雖封髠於王何損(補曰姚云若誠下劉本無不/字愚按上句當無不字義乃)
(通恐有/訛舛)且夫王無伐與國之誹魏無見亡之危百姓無
被兵之患髠有璧馬之寶於王何傷乎(元在魏䇿正曰/為魏而說當從)
(舊/)
齊宣王見(補曰見/賢遍反)顔斶(集韻音觸引吕春秋齊有顔/斶補曰春秋後語作王蠋)曰
斶前斶亦曰王前(並使之/即已)宣王不說左右曰王人君也
斶人臣也王曰斶前斶亦曰王前可乎斶對曰夫斶前
為慕勢王前為趨士(趨就/也)與使斶為慕勢不如使王為
趨士王忿然作色曰王者貴乎士貴乎對曰士貴耳王
者不貴王曰有說乎斶曰有昔者秦攻齊令有敢去柳
下季壟五十步而樵採者(魯展禽字季食采栁下亦云/居之壟其冢埓秦伐齊先經)
(魯故/云)死不赦令曰有能得齊王頭者封萬户侯賜金千
鎰由是觀之生王之頭曾不若死士之壟也宣王黙然
不說左右皆曰斶來斶來大王據千乘之地而建千石
鍾(一石百/二十斤)萬石簴(鐘鼓/之桴)天下之士皆為後處(役為之使/處在其位)
(補曰姚本天下之士仁義皆來/役處恐仁義字當在之士上)辯智並進莫不來語東
西南北莫敢不來服(元作/服求)服求(補曰求/屬下句)萬物無不備具
而百姓無不親附今夫士之髙者乃稱匹夫徒步而處
農畝下則鄙野(五鄼為鄙郊外曰野亦/所處也補曰鄙五百家)監門閭里(閭在/鄉里)
(在野並五百家皆有門正曰周禮大司徒五家為比五/比為閭遂人五家為鄰五鄰為里閭里皆二十五家鄉)
(謂之閭遂謂之里二十/五家共有巷巷首有門)士之賤也亦甚矣斶對曰不然
斶聞古大禹之時諸侯萬國何則徳厚之道得貴士之
力也(言能貴士/故徳厚)故舜起農畆出於野鄙而為天子及湯
之時諸侯三千當今之世南面稱寡者乃二十四由此
觀之非得失之䇿與(昔諸侯多由得䇿也今失䇿/故誅滅而寡得䇿貴士也)稍稍
誅滅滅亡無族之時欲為監門閭里安可得而有也哉
是故易傳不云乎居上位未得其實而(元作/以)以(補曰恐/當作而)
喜其為名者必以驕奢為行据(補曰倨/据通借)慢驕奢則凶必
從之是故無其實而喜其名者削(削地也正/曰削弱也)無徳而望
其福者約(約窮/也)無功而受其禄者辱禍必握(言禍辱隨/之不捨也)
故曰矜功不立(言徒有矜大好功之/志而不為故功不立)虛願不至(不求不/為而欲)
(得之虚願也/物不自至)此皆幸樂其名而無其實徳者也是以堯
有九佐(九官/也)舜有七友(雄陶方回續牙伯陽東不訾泰/不虚靈甫見陶淵明曰七臣正)
(曰雄陶云云又見皇甫謐逸士傳不訾或云不識不虛/或云不空尸子無靈甫愚謂此𩔖皆不可深考或後人)
(所妄/造之)禹有五丞(楚辭八師三后外/有益稷臯陶垂契)湯有三輔(商書伊虺/二相外有)
(誼伯仲咎咎/單豈此未詳)自古及今而能虛成名於天下者無有是
以君王無羞亟問(亟猶/數也)不愧下學(學於/臣下)是故成其道徳
而揚功名於後世者堯舜禹湯周文王是也故曰無刑
(元並/作刑)刑(補曰當作形下同古書字通形民/之力家語作刑朱子謂當從家語)者形刑之君
也(無形謂削約/之未著者也)無端者事之本也(正曰無形無端/皆指實徳言也)夫上
見其原下通其流至聖(衍人/字)人明學(明學學之明者言/上見下通聖明之)
(事/)何不吉之有哉老子曰雖貴必以賤為本雖髙必以
下為基是以侯王稱孤寡不榖是其賤之本與非夫(猶/言)
(非邪補曰疑非字當在歟字上而夫音扶屬下句與下/文豈非下人而尊貴士歟夫堯云云同一本作本歟無)
(非字/義明)孤寡者人之困賤下位也而侯王以自謂豈非下
人(以身/下人)而尊貴士與夫堯傳舜舜傳禹周成王任周公
旦而世世稱曰明主是以明乎士之貴也宣王曰嗟乎
君子焉可侮哉寡人自取病耳(補曰自取病謂/斶言士貴王賤)及今聞
君子之言乃今聞細人之行(細人王自稱正曰細人前/所謂無實徳不貴士者也)
願請受為弟子且顔先生與寡人逰食必太牢(牛羊豕/具為太)
(牢/)出必乘車妻子衣服麗都(皆美/稱)顔斶辭去曰夫玉生
於山制則破焉(制裁/斷之)非弗寶貴矣然太璞不完士生乎
鄙野推選則禄焉非不尊遂也(遂猶/達之)然而形神不全斶
願得歸晚食以當肉(晚言飢而食也其美比於/食肉補曰當敵也如字)安步以
當車無罪以當貴清淨貞正以自虞(虞娛同/樂也)制言者王
也(言謂/命令)盡忠直言者斶也言要道已備矣願得賜歸安
行反臣之邑屋則再拜(衍而/字)而辭去君子(補二/字)曰斶知
足矣歸真(補/也)反璞則終身不辱(正曰曰者斶既辭而又/自言也上言大璞不完)
(以喻士之形神不全故曰歸/反璞云云文意甚明添字謬)
先生王斗(齊人補曰一本標/文樞鏡要作王升)造門而欲見齊宣王宣王
使謁者延入(謁者掌賔賛/受事延引也)王斗曰斗趨見王為好勢王
趨見斗為好士於王何如使者復還報王曰先生徐之
(使待其至正/曰使無趨至)寡人請從(就之/也)宣王因趨而迎之於門與
入曰寡人奉先君之宗廟守社稷聞先生直言正諫不
諱王斗對曰王聞之過(不如/所聞)斗生於亂世事亂君焉敢
直言正諫宣王忿然作色不恱有間王斗曰昔先君桓
公(此桓公雖非田氏之先/斗齊人也得稱為先)所好者五(補補曰一本標文/樞鏡要有五字)
九合諸侯一匡天下天子授(元作/受)受(補曰當作/授字通借)籍(土地/人民)
(之籍猶/賜履也)立為太伯(二伯/之伯)今王有四焉宣王說曰寡人愚
陋守齊國唯恐夫抎之(抎失也春秋/傳抎子辱矣)焉能有四焉王斗
曰先君好馬王亦好馬先君好狗王亦好狗先君好酒
王亦好酒先君好色王亦好色先君好士而(元作/是)是(正/曰)
(姚云劉本/無是字)王不好士(補曰先君好馬以下說苑/以為淳于髠之言小異)宣王曰
當今之世無士寡人何好王斗曰世無騏驎騄耳(字書/不說)
(騏驎不載惟玉篇云馬黒脊亦不言良馬陸璣疏麒麟/行中律吕則此馬以麒麟比也騄耳八駿之一正曰玉)
(篇單言驎爾此二字單言/如詩及説文爾雅不一)王之(補/)駟已備矣世無東郭
俊(補曰一本/作逡前有)盧氏之狗王之走狗已具矣世無毛嬙西
施(莊小疏毛嬙越王嬖/妾西施越女吳王姬)王宫已充矣王亦不好士也何
患無士王曰寡人憂國愛民固願得士以治之王斗曰
王之憂國愛民不若王愛尺縠也(縠細繗也正曰增韻/縠縐紗齊三服官輕)
(綃注今紗下章曵綺縠又章帝省齊氷紈方/空縠知齊産善也說文縠細綺恐此注字誤)王曰何謂
也王斗曰王使人為冠不使左右便辟(便順其所好/辟避其所惡)而
使工者何也為能之也今王治齊非左右便辟無使也
臣故曰不如愛尺縠也宣王謝曰寡人有罪國家於是
舉士五人任官齊國大治(彪謂王斗之義無所取造門/求見自卑甚矣而徒以趨見)
(於咫尺之間以為髙此孟子所謂不能三年而緦小功/之察者也抑其陳誼迂而不切獨所謂愛縠者可知耳)
(然不若魏牟之言之慤而彪為序舍牟而取斗為牟之/言出於斗也正曰王斗造門求見徒以趨見於咫尺之)
(間為髙鮑論當矣其言王不好士不可謂不切也特桓/公好狗馬酒色之說亦管仲不害霸之意此其所以為)
(辯士之言而非君子之正爾愛縠之言與魏牟合又何/不若之有戰國論說相𩔖者甚多牟豈果出於斗乎正)
(曰宣王喜文學㳺說之士賜列第為上大夫者七十六/人不治而議論稷下學士至數百千人士非不盛也然)
(鄒衍淳于髠之徒類皆詭誕無實不治而議所養非所/用國何賴焉故顔斶勸以貴士王斗譏其不好士有以)
(也然若斗與斶者亦未知其何如也有/一孟子而不能用安用彼數百千人哉)
齊人見田駢(齊處/士)曰聞先生髙議(補曰恐/是義字)設為不宦(設/者)
(虛假/之辭)而願為役(為駢/給使)田駢曰子何聞之對曰臣聞之鄰
人之女田駢曰何謂也對曰臣鄰人之女設為不嫁行
年三十而有七子不嫁則不嫁然嫁過畢矣(畢猶已言/過於嫁已)
(矣/)今先生設為不宦訾養千鍾(訾資同所資所養也昭/三年注四豆為區自四)
(以登至於釡十則鍾又㮚氏注/四升為豆則鍾凡六斛四斗也)徒百人(徒從/車者)不宦則然
矣而富過畢矣田子辭(謝之/也)
管燕(齊人正曰無考/新序作燕相)得罪齊王謂其左右曰子孰而與
我赴諸侯乎(而辭/也)左右黙然莫對管燕連然流涕(連與/漣同)
(泣下/也)曰悲夫士何其易得而難用也田需對曰士三食
不得饜(飽/也)而君鵝鶩有餘食(鶩舒/鳬)下宫糅羅紈(下宫後/宫下列)
(糅雜紈/素也)曵綺縠(綺文/繒)而士不得以為緣(縁衣/純)且財者君
之所輕死者士之所重君不肯以所輕與士而責士以
所重事君非士易得而難用也(補曰田需見魏䇿與公/孫衍並相者豈即此人)
(歟說苑宗衛相齊罷歸召/田饒等問饒對亦與此合)
　　閔王(宣王子元年顯王四十六年戊戌正曰此據/史通鑑閔王元年當赧王二年視史下移十)
　　(年大事/記同)
昭陽為楚伐魏覆軍殺將得八城(楚懐六年此元年/正曰宣王二十年)移
兵而攻齊陳軫為齊王(衍使字史言軫為秦使/齊齊問之為齊見陽)使見昭
陽再拜賀戰勝起而問楚之法覆軍殺將其官爵何也
昭陽曰官為上柱國爵為上執珪陳軫曰異貴於此者
何也(問此外復/有貴者不)曰唯令尹耳(楚相/也)陳軫曰令尹貴矣主
非置兩令尹也臣竊為公譬可也楚有祠者(祠春祭正/曰髙注祠)
(祭/)賜其舍人(始皇紀注主廏内小史或云侍從賔客者/正曰顔師古曰舍人親近左右之通稱後)
(遂以為私/屬官號)巵酒(巵器/也)舍人相謂曰數人飲之不足一人
飲之有餘請畫地為蛇先成者飲酒一人蛇先成引酒
且飲乃左手持巵右手畫蛇曰吾能為之足未成一人
之蛇成奪其巵曰蛇固無足子安能為之足遂飲其酒
為蛇足者終亡其酒今君相楚而攻魏破軍殺將得八
城不弱兵(言恃/其强)欲攻齊齊畏公甚公以是為名亦(元作/居)
居(正曰因下足字衍恐/訛姚云一本去此字)足矣官之上非可重也戰無不
勝而不知止者身且死爵且後歸(言身死後爵歸於/國故史言爵奪)猶
為蛇足也昭陽以為然解軍而去(楚記同彪謂此策雖/其指為齊亦持勝之)
(善補曰為楚為齊/為公之為去聲)
秦攻趙趙令樓緩以五城求講於秦而與之伐齊齊王
恐因使人以十城求講於秦樓子恐因以上黨二十四
縣許秦王(惠/文)趙足(凡趙皆/趙人)之齊謂齊王曰王欲秦趙之
解乎不如從合於趙趙必背秦背秦則齊無患矣
齊將封田嬰於薛(定封在此三年正曰宣王二十年又/說見後補曰索隠云嬰諸田之别子)
(非宣王/弟也)楚王(懐/)聞之大怒將伐齊齊王有輟志(集韻輟/止也)
公孫閈曰封之成與不非在齊也又將在楚閈說楚王
令其欲封公也又甚於齊嬰子曰願委之於子公孫閈
為謂楚王曰魯宋事楚而齊不事者齊大而魯宋小王
獨利魯宋之小不惡齊大何也夫齊之削地而封田嬰
是其所以弱也願勿止楚王曰善因不止(彪謂此說不/可行也嬰齊)
(相也雖得薛不决裂於外猶齊地耳齊薛為一如穰侯/應侯之於秦也何弱小乎其初哉正曰史齊襄王立而)
(孟嘗君中立為諸侯王畏君與連和後卒諸子爭立齊/魏共滅之鮑謂分封不足以弱齊未睹末流之害也)
靖郭君(田嬰諡正曰此據史文索隠云靖郭或/封邑號漢齊王舅父駟鈞封靖郭侯)將城薛
客多以諫靖郭君謂謁者無為客通齊人有請者曰臣
請三言而已矣益一言臣請烹(所謂鼎/鑊之誅)靖郭君因見之
客趨而進曰海大魚因反走君曰客有於此(言此言外/應復有正)
(曰髙注如此/止無走也)客曰鄙臣不敢以死為戲君曰亡(亡無同/言無此)
(也/)更言之對曰君不聞大魚乎網不能止鉤不能牽蕩
而失水(集韻蕩放也/言自放肆)則螻蟻得意焉(螻蟻蛄一曰蟿天/螻得意飫飽也)
今夫齊亦君之水也君長齊(雄長之長/正曰見下)奚以薛為夫齊
雖隆薛之城到於天猶之無益也(正曰一本君長有齊/姚氏奚以薛為夫齊)
(句按新序作無齊雖隆云云是/葢夫無音訛又因上夫齊字混)君曰善乃輟城薛
靖郭君謂齊王曰五官之計(曲禮司徒司空司馬司士/司冦典司五衆計其事之)
(凡也正曰注家謂此殷制非䇿所指按記曽子問諸侯/出命國家五官而後行注云五官五大夫典事者髙曰)
(計簿/書也)不可不日聽也而數覽王曰說吾而厭之(言汝既/說我則)
(不得自厭故以委之正曰也字當在覽下王曰說吾有/缺誤姚云一本作王曰日說五官吾厭之通鑑云不可)
(不日聴而數覽也王從之已而厭/之悉以委嬰嬰由是得專齊權)今與靖郭君(以五官/之計委)
(之補曰姚云/今一作令)
靖郭君善齊貌辯(齊人補曰姚云古今人表作昆辯師/古引此按一本標云修文御覽北堂)
(書鈔同吕覽作劇貌/辯元和姓纂崑弁)齊貌辯之為人也多疵(疵病也謂/過失補曰)
(此人葢有竒節而不/修細行者吕覽作訾)門人弗說士尉(齊/人)以証靖郭君(証/諌)
(也/)靖郭君不聽士尉辭而去孟嘗君(嬰子文補曰孟嘗/乃邑名在薛旁按)
(詩居常與許/即此嘗也)又竊以諫(竊猶/私)靖郭君大怒曰剗而𩔖(集/韻)
(剗翦也以翦草為/喻而汝也𩔖族𩔖)破吾家茍可慊齊貌辯者(集韻慊/愜也)吾
無辭為之(言有可滿貌辯之意雖家/族破滅猶為之不辭也)於是舍之上舍(猶/甲)
(第正曰此本髙注按田文𫝊𫝊舍幸舍代舍索隠云並/當上中下三等之客所舍之名以此推之則代舍乃上)
(舍/也)令長子御之(集韻御侍也正/曰為之御也)旦暮進食數年宣(元作/威下)
(同/)威王薨閔(元作宣/下同)宣王立(嬰之封薛在閔王初下言/之薛則此不得言宣王立)
(也正曰/說見下)靖郭君之交大不善於閔宣王辭而之薛與齊
貌辯俱留無幾何齊貌辯辭而行請見閔宣王靖郭君
曰王之不說嬰甚公徃必得死焉齊貌辯曰固不求生
也請必行靖郭君不能止齊貌辯行至齊閔宣王聞之
藏怒以待之齊貌辯見閔宣王曰子(元作/子曰)子曰(補曰當/作曰子)
靖郭君之所聽愛夫(愛而聽/用其言)齊貌辯曰愛則有之聽則
無有王之方為太子之時辯謂靖郭君曰太子相不仁
過頥豕視(過謂豐頥過人豕多反視補曰吕氏春秋過/頥豕視注頥豕不仁之人其說未詳劉辰翁)
(云過頥即俗所謂耳後見腮/豕視即相法所謂下邪偷視)若是者信反(始信/後反)不若廢
太子更立衛姬嬰兒郊師(補曰髙注郊師衛/姬子宣王庶弟)靖郭君泣
而曰不可吾不忍也若聽辯而為之必無今日之患也
此為一至於薛昭陽請以數倍之地易薛辯又曰必聽
之靖郭君曰受薛於先王(封嬰於薛閔王也而曰受於/先王葢宣王有㫖封之正曰)
(史以田嬰之封在湣王三年從通鑑則在宣王二十二/年按嬰自威王時任職用事而文之言曰君用事相齊)
(至今三王矣三王者威宣閔也故大事記以嬰卒文立/附見於閔王元年此䇿曰受薛於先王先王之廟在薛)
(則是威王之世嬰已受封史亦不合索隠引紀年梁惠/後元十三年四月齊威王封田嬰於薛十月齊城薛十)
(四年薛子嬰來朝十五年齊威王薨考之史梁惠王後/元十三年在今封嬰前一年不得為威王之世亦皆不)
(合惟梁惠前十三年則正當威王時疑此/處有差互而嬰之封薛則實威王之世也)雖惡於後王
吾獨謂先王何(言無以告/於先王)且先王之廟在薛吾豈可以
先王之廟與楚乎又不肯聽辯此為二閔宣王太息(長/出)
(氣/也)動於顔色曰靖郭君之於寡人一至此乎寡人少殊
不知此客肯為寡人來靖郭君乎齊貌辯對曰敬諾靖
郭君衣宣威王之衣冠舞其劒(先時所賜補曰姚/云舞劉本作帶)閔宣
王自迎靖郭君於郊望之而泣靖郭君至因請相之靖
郭君辭不得已而受之七日謝病强辭(强猶/固)不得三日
而聽(王聽/其辭)當是時靖郭君可謂能自知人矣能自知人
故人非之不為沮(集韻沮/止也)此齊貌辯之所以外生(以生/為外)
(物無所/愛也)樂患趣難者也(彪謂知人之難貴於知其心齊/人曰辯之為人多疵論其迹也)
(靖郭君獨深善之不可奪知其心也士為知己者死此/辯所以不求生歟正曰心迹之論未當說見章首條下)
(補曰趣/即趨)
秦伐魏陳軫合三晉而東謂齊王曰古之王者之伐也
欲以正天下而立功名以為後世也今齊楚燕趙韓梁
六國之遞甚也(遞言其/更相伐)不足以立功名適足以强秦而
自弱也非山東之上計也能危山東者强秦也不憂强
秦而遞相罷弱(罷疲/同)而兩歸其國於秦(兩彼/我也)此臣之所
以為山東之患天下為秦相割(以割肉喻/其相伐)秦曾不出力
(補曰北山何先生標/大事記云力一作刀)天下為秦相烹(煮/也)秦曾不出薪(喻/秦)
(無所/事)何秦之智而山東之愚邪願大王之察也古之五
帝三王五霸之伐也伐不道者今秦之伐天下不然必
欲反之(反/古)主必死辱(死於/辱)民必死虜今韓梁之目未嘗
乾(戰死者/多也)而齊民獨不也非齊親而韓梁疏也齊逺秦
而韓梁近今齊將近矣今秦欲攻梁絳安邑(絳屬/河東)秦得
絳安邑以東下河必表裏河山(補/)而東攻齊舉齊屬之
海(舉言得/其地)南面而孤楚韓梁(三國在秦之南孤謂稱孤/以臣之正曰諸國勢不得)
(合故/曰孤)北靣而孤燕趙(絶/句)齊無所出其計矣願王熟慮之
今三晉已合矣復為兄弟約而出銳師以戍梁絳安邑
此萬世之計也齊非急以銳師合三晉必有後憂三晉
合秦必不敢攻梁必南攻楚楚秦搆難三晉怒齊不與
已也必東攻齊此臣之所謂齊必有大憂不如急以兵
合於三晉齊王敬諾果以兵合於三晉(秦恵後七年韓/趙魏燕齊共攻)
(秦此六年正曰按大事記顯王四十七年當秦恵後三/年魏惠後十三年齊宣二十一年秦伐魏取曲沃平周)
(解題軫說齊不知在何年以其說明切附見於此軫與/張儀相惡去秦事楚而懐王合六國伐秦距此四嵗軫)
(說或在此時未可知也愚嘗按趙䇿謂趙王章韓䇿或/謂韓王章燕䇿或獻書燕王章皆勸三晉諸國合從其)
(論秦之情與從國事勢曉暢深切如虎即禽魚比目引/車同舟之譬說殊而義合如秦之欲伐韓梁東闚周室)
(甚惟寐忘之如約山東皆以銳師戍韓梁如秦見三晉/之堅必南伐楚其言皆合是必一時之事一人之言也)
(考之此䇿秦伐魏陳軫合三晉而東謂齊王其論山東/之愚秦之智為秦相割而秦不出力為秦相烹而秦不)
(岀薪則亦三䇿之取譬也秦欲攻梁絳安邑今三晉已/合約出銳師以戍梁三晉合秦必南攻楚則亦三䇿所)
(言之事也况䇿無說楚魏之辭而說四國者皆有戍梁/之約攻楚之料於是竊信其並為陳軫之言無疑也楚)
(懐王受張儀商於之欺軫諫不聽諫攻秦又不聽其後/懐王入秦屈平昭睢諫而軫無言意其必已去楚矣今)
(言楚王入秦正誘會武闗之時而軫力為魏說諸侯是/時固在魏也軫善楚者約從獨遺楚又勸三晉之移禍)
(於楚豈峉不為楚計哉葢其知楚謀之不可為入秦之/不可止而諸國之擯秦非特為魏所以為楚所謂陽擠)
(而隂助之者歟蘇氏兄弟稱說多浮辭數策非軫不能/大事記既著軫說附於顯王四十七年於韓䇿謂論秦)
(最得其情因其言梁絳安邑附見於赧王二十九年魏/獻安邑之後皆不能的指其時今徵以楚王入秦一言)
(當在赧王十六年蓋秦取曲沃平周距五國伐秦前四/年慎靚王三年五國合從實懐王為長蘇秦之約而無)
(與於軫也懐王入秦次年田文合韓魏伐秦猶能成一/戰之功未必不因軫之說也反覆參合可決其為軫矣)
(獨燕䇿言秦伐韓而中山亡此事據史乃中山未亡四/年之前且年表滅中山在主父死後而出家先一年大)
(事記取世家史遷所紀固不能無失趙武靈王十九年/初胡服二十年二十一年二十三年二十五年連嵗攻)
(中山畧地得城邑二十六年復攻中山懐地北至燕代/西至雲中九原二十七年傳國子何稱主父欲畧胡地)
(襲咸陽遂詐入秦是後已不言攻中山矣惠文三年乃/書滅中山遷其王於膚施意者攘地之時中山已定而)
(未廢其君後四年始遷其君如西周既滅次年遷其君/於􁃔狐之𩔖通鑑綱目武靈二十五年書中山君奔齊)
(而魏䇿云齊魏伐楚而趙亡中山政是年事則是其國/已亡特其君未得後乃得之燕䇿所謂中山亡非舛也)
(故愚並著其說以候知/者考焉中山餘見燕䇿)
韓齊為與國張儀以秦魏伐韓(儀復相時補曰伐韓下/有缺文必著韓之請救)
(以下文許韓/使者知之)齊王曰韓吾與國也秦伐之吾將救之田
臣思曰王之謀過矣不如聽之子噲(燕/王)與子之國(之燕/相)
百姓不戴諸侯弗與秦伐韓楚趙必救之是天下(補曰/下字)
(衍一本無大/事記從之)以燕賜我也(我我/齊)王曰善乃許韓使者而
還(補曰一本/作遣是)之韓自以得交於齊遂與秦戰楚趙果遽
起兵而救韓齊因起兵攻燕三十日而舉燕國(燕噲七/年此十)
(年補曰此齊宣王所謂五旬而舉之者大事記改三為/五補曰按史田齊世家桓公五年秦魏攻韓韓求救於)
(齊桓公召大臣而謀騶忌曰不若勿救段干朋曰不救/則韓且折而入於魏田臣思曰秦魏攻韓楚趙救之是)
(天以燕與齊也因襲燕取桑邱䇿即本章○齊威王二/十六年魏圍邯鄲趙求救於齊威王召大臣而謀騶忌)
(曰不如勿救段干朋曰不救則不義且不利云云不如/南攻襄陵以弊魏邯鄲拔而乘魏之敝王從其計敗魏)
(桂陵䇿邯鄲之難章威王作田侯段干朋作綸餘畧同/○宣王二年魏伐趙趙當作韓說見前趙與韓親共擊)
(魏趙不利戰於南梁韓請救於齊宣王召大臣而謀騶/忌子曰不如勿救田忌曰不如早救之孫子曰云云宣)
(王曰善起兵擊之敗之馬陵䇿南梁之難韓請救於齊/田召大臣而謀張丐曰不如早救田臣思曰云云餘皆)
(畧同○史凡三節與䇿三章互有同異邯鄲之難與威/王條合南梁之難與宣王條合但史為張丐田臣思䇿)
(為騶忌孫子惟桓公取桑丘與威王伐魏宣王伐燕相/亂按威王二十一年鄒忌始相上距桓公取桑丘之嵗)
(二十餘年忌豈得已為大臣史誤以邯鄲一章勦入之/明矣田臣思即田忌宣王二年戰馬陵後出奔至二十)
(九年子噲之役凡二十七年不應復見使忌果在齊則/王安得棄之而將章子䇿或誤載其名也且桓公時秦)
(魏攻韓楚趙救之齊不救因而襲燕宣王時秦魏伐韓/楚趙救之齊不救因而舉燕何其事之脗合如此是必)
(可疑考之桓公時秦魏攻韓亊無見年表魏韓趙伐齊/至桑丘齊伐燕取桑丘意者齊取桑丘而韓魏趙伐之)
(韓且與趙魏攻齊則與求救於齊之文戾且田臣思之/辭曰是天以燕與齊而僅為取桑丘乎是史亦誤以宣)
(王伐燕章附之桓公也故大事記書韓魏趙伐田齊至/桑丘而不書齊取桑丘於宣王伐燕則引䇿之文謂秦)
(伐韓楚趙救韓即岸門之鄲而齊之取燕雖因子噲之/亂亦由諸侯連兵不解無與競者也故愚具列史䇿所)
(載而著大事記之說俾覽者得以考/正焉正義云桑丘在易州遂城縣東)
張儀為秦連横(儀傳連横在鄭袖出儀後說楚魏韓齊/趙卒說燕歸報而惠王死則此當秦十)
(四年此十三年/正曰湣王二年)說(補補曰此處/當有說字)齊王曰天下强國無過
齊者大臣父兄殷衆富樂無過齊者然而為大王計者
皆為一時說而不顧萬世之利從人說大王者必謂齊
西有强趙南有韓魏負海之國也地廣人衆兵强士勇
雖有百秦將無奈我何大王覽其說而不察其至實夫
從人朋黨比周(比周親周相庇也與論語意/異補曰猶傳言相與比周)莫不以從
為可臣聞之齊與魯三戰而魯三勝國以危亡隨其後
(魯戰勝齊史傳不書時魯故在有亡形耳正曰此/取譬之說猶孟子言鄒人與楚人戰與下文不同)雖有
勝名而有亡之實是何故也齊大而魯小今趙之與秦
也猶齊之於魯也秦趙戰於河漳之上(史不書說文濁/漳出上黨長子)
(鹿谷山東入清漳清漳出沽/山大黽谷入河南漳出南郡)再戰而再勝(絶句正曰誤/當以勝秦句)
(下/同)秦戰於番吾之下(不書蘇秦傳注/常山有蒲吾)再戰而再勝秦四
戰之後趙亡卒數十萬邯鄲僅存雖有勝秦之名而國
破矣是何故也秦强而趙弱也今秦楚嫁子取婦為昆
弟之國(儀說懷王/亦云然)韓獻宜陽魏效河外趙入朝黽池(屬/𢎞)
(農補曰今河南府黽池縣水經注穀水出崤東馬頭山/榖陽谷東北流歴黽池川漢景帝因崤黽之地以為縣)
(黽弥盡弥/兖二反)割河間以事秦(據此則說趙/當在齊前)大王不事秦秦
驅韓魏攻齊之南地悉趙涉河闗(悉悉起其兵河闗屬/金城史作清河是也)
(正曰河之/闗亦通)指博闗(蘇秦傳注齊威六年晉伐齊至博陵/東郡有博平以為博闗今按秦山有)
(博亦近齊地補曰後語注云今兖州博/城縣有古闗是博闗司馬貞云在博州)臨菑即墨(屬膠/東國)
(補曰今萊/州即墨縣)非王之有也國一日被攻雖欲事秦不可得
也是故願大王熟計之齊王曰齊僻陋隠居託於東海
之上未嘗聞社稷之長利今大客(禮大行人掌/大客之儀)幸而教
之請奉社稷以事秦獻魚鹽之地三百於秦(三百里也/補曰一本)
(有里字○為/秦之為去聲)
張儀事秦恵王恵王死武王立左右惡張儀曰儀事先
王不忠言未已齊讓又至(儀嘗曰儀之所甚憎無大齊/王則儀齊所惡也而秦任之)
(故齊以/此責秦)張儀(補曰一本此/下有聞之字)謂武王曰儀有愚計願效之
王王曰奈何曰為社稷計者東方有大變(言有/兵)然後王
可以多割地(割諸/侯地)今齊王甚憎(衍張/字)張儀儀之所在必
舉兵伐之故儀願乞不肖身而之梁齊必舉兵伐之齊
梁之兵連於城下(連謂/不解)不能相去王以其間伐韓入三
川出兵函谷而無伐以臨周祭器必出(周有先周宗社/禮器諸侯所不)
(備今必出/以賂秦)挾天子按圖籍此王業也王曰善乃具革車
三十乘納之梁齊果舉兵伐之梁王大恐(補曰後語/作魏襄王)張
儀曰王勿患請令罷齊兵乃使其舍人馮喜之楚藉使
之齊齊楚之事已畢(事使/事)因謂齊王王甚憎張儀雖然
厚矣王之託儀於秦王也齊王曰寡人甚憎張儀儀之
所在必舉兵伐之何以託儀也對曰是乃王之託儀也
儀之出秦因與秦王約曰為王計者東方有大變然後
王可以多割地齊王甚憎儀儀之所在必舉兵伐之故
儀願乞不肖之身而之梁齊必舉兵伐梁梁齊之兵連
於城下不能去王以其間伐韓入三川出兵函谷而無
伐以臨周祭器必出挾天子按圖籍是王業也秦王以
為然與革車三十乘而納儀於梁而果伐之是王内自
罷(音疲勞/師故)而伐與國廣鄰敵以自臨而信儀於秦王也
此臣之所謂託儀也王曰善乃止(儀傳有彪謂此計之/必售䇿之必行者也)
(儀之所說於時有妾婦之所羞市人之所不為者若譽/南后以取金欺商於以賣楚皆可鄙也惟此為文無害)
(儀亦明年死矣宜其言之善歟補曰大事記秦恵王死/公孫衍欲窮張儀見秦䇿儀之逐其衍之力歟正曰鮑)
(謂將死言善爾反覆詭詐之/術死猶未已何善之可稱)
犀首以梁與齊戰於承匡(本宋地見陳留襄邑注補曰/大事記襄陵故宋之承匡襄)
(牛之地宋襄公/所築故曰襄陵)而不勝張儀謂梁王(哀正/曰襄)不用臣言以
危國王因相儀(魏九年此十四/年正曰此四年)儀以秦梁之齊合横親
(補曰猶/言從親)犀首欲敗(敗其/横事)謂衛君(嗣/君)曰(時儀/過衛)衍非有怨於
儀值所以為國者不同耳(值適/當也)君必解衍(解說衍於儀/使之釋怨)
衛君為告儀儀許諾曰與之叅坐於衛君之前(三人/合坐)犀
首跪行為儀千秋之祝明日張子行犀首送之至於齊
疆齊王聞之怒於儀曰衍也吾讐(衍嘗與/齊戰故)而儀與之俱
是必與儀(補曰一/本與衍)鬻吾國矣遂不聽(彪謂此一時岌乎/殆哉一言一動盡)
(為機穽豈可與同羣哉此在衍術中而不悟是以知儀/之疎也故其智暗於秦其辨屈於軫而此謀敗於衍也)
(補曰為儀/之為如字)
楚王死(懐/王)太子在齊質(楚二十九年使太子質於齊名/横是為頃襄王按史楚三十年)
(懐王入秦秦留之明年項襄王/立立三年懐王乃死與此駮)蘇子(元作秦下並同秦/死至是二十年矣)
(此非代則厲也補/曰字誤下並同)秦謂薛公(田/文)曰君何不留楚太子以
市其下東國(楚䇿云與我東地葢楚國之/東其地近齊楚地髙而此下)薛公曰不可
我留太子郢中立王然則是我抱空質而行夫不義於
天下也蘇子秦曰不然郢中立王君因謂其新王曰與
我下東國吾為王殺太子不然吾將與三國共立之(齊/嘗)
(與秦韓魏敗楚/三國謂此重立)然則下東國必可得也蘇子秦之事(此/著)
(書者/叙說)可以請行可以令楚王(楚新/王)亟入下東國可以益
割於楚可以忠太子而使楚益入地可以為楚王走太
子可以忠太子使之亟去可以惡蘇子秦於薛公可以
為蘇子秦請封於楚可以使人說薛公以善蘇子可以
使蘇子(此二子/字因舊)自解於薛公蘇子秦謂薛公曰臣聞謀
泄者事無功計不決者名不成今君留楚(補/)太子者以
市下東國也非亟得下東國者則楚之計變變則是君
抱空質而負名於天下也(負荷不/義之名)薛公曰善為之奈何
對曰臣請為君之楚使亟入下東國之地楚得成(得猶/與也)
(齊求地而楚/與之為得成)則君無敗矣薛公曰善因遣之故曰可以
請行也(此七字元作注字此𩔖亦著書者叙說補曰叙/說者分其文而屬之故以此著例姚云曾此七)
(字不/作注)謂楚王(以為懐王則上言已死以為項襄則項襄/即太子也以為新立王則項襄外無他王)
(未/詳)曰齊欲奉太子而立之臣觀薛公之留太子者以市
下東國也今王不亟入下東國則太子且倍王之割(倍/多)
(於/前)而使齊奉已楚王曰謹受命因獻下東國故曰可以
使楚亟入地也謂薛公曰楚之勢可多割也薛公曰奈
何請告太子其故(謂告蘇子辭也告/以楚獻地之故)使太子謁之君(君/薛)
(公也使太子白/以亦欲割地)以忠太子使楚王聞之可以益入地故
曰可以益割於楚謂太子曰齊奉太子而立之楚王請
割地以留太子齊少其地太子何不倍楚之割地而資
齊齊必奉太子太子曰善倍楚之割而延齊(延長行也/故有饒益)
(意/)楚王聞之恐益割地而獻之尚恐事不成故曰可以
使楚益入地也謂楚王曰齊之所以多割地者挾太子
也今已得地而求不止者以太子權王也(權者輕/重所在)故臣
能去太子(使人/去齊)太子去齊無辭必不倍於王也(多/割)王因
馳强齊而為交(馳亟/徃)齊辭(齊之/說)必聽王然則是王去讐
而得齊交也楚王大說曰請以國因(因蘇子/交齊)故曰可以
為楚王使太子亟去也謂太子曰夫剬楚者王也(剬斷/齊也)
(猶制補曰剬本多丸反史/漢作制字正義論字例云)以空名市者太子也齊未必
信太子之言也而楚功見矣(功謂/入地)楚交成太子必危矣
太子其圖之太子曰謹受命乃約車而暮去故曰可以
使太子急去也蘇子秦使人請薛公曰夫勸留太子者
蘇子秦也蘇子秦非誠以為君也且以便楚也(太子去/楚之便)
(也/)蘇子秦恐君之知之故多割楚以滅跡也(沒其使/楚之跡)今
勸太子去(補補曰一本/標晁本有)者又蘇子秦也而君弗知也臣
竊為君疑之薛公大怒於蘇子秦故曰可以使人惡蘇
子於薛公也奉王而代立楚太子者(代太子/立為王)又蘇子秦也割
地因約者(因為之約齊補/曰一本固約)又蘇子秦也忠王而走太子
者又蘇子秦也今人惡蘇子秦於薛公之以其為齊薄
而為楚厚也願王之知之楚王曰謹受命因封蘇子秦
為武貞君(封以美名非邑/正曰姚注楚邑)故曰可以為蘇子秦請封於
楚也又使景鯉請薛公曰君之所以重於天下者以能
得天下之士而有齊權也今蘇子秦天下之辯士也世
與少有(言如之/者少)君因(補曰姚云/劉作固)不善蘇子秦則是圍塞
天下士而不利說途也夫不善君者且奉蘇子秦而於
君之事殆矣(於猶/與)今蘇子秦善於楚王而君不蚤親則
是與楚為讐也(此亦非薛公之恐楚王立未能自定安/能難齊哉故彪於楚䇿謂蘇子以此䇿)
(干薛公不見用世猶載其語也正曰謂不親楚則與楚/為讐以事理言爾干薛公不用世猶載其語亦臆度之)
(辭/)故君不如因而親之貴而重之是君有楚也薛公因
善蘇子秦故曰可以為蘇子秦說薛公以善蘇子秦(按/此)
(則懐王死楚立新王太子卒不得立而項襄非太子也/史不謂然故其書東國之事亦畧補曰史稱懐王入秦)
(而項襄立䇿獨以為懐王死而項襄立前後屢見竊以/事勢言之楚人知懐王之必不歸而秦要之以割地故)
(立王以絶秦而喪君有君所以靖國項襄之立非懐王/死後明矣史謂當時以詐赴之䇿猶仍之爾特所謂新)
(王及太子不可曉然以逐節考之皆有事實又非餙說/也或者太子未返之時郢中立王邪姑缺所疑○為之)
(為交為武為/讐之為如字)
齊王夫人死有七孺子者皆近(言其/親幸)薛公欲知王所欲
立乃獻七珥(瑱也所/以充耳)美其一明日視美珥所在勸王立
為夫人(補曰與楚䇿謂昭魚云云/𩔖韓非子淮南子皆有)
孟嘗君將入秦(傳言秦昭王聞其/賢求見之故將入)止者千數而弗聽蘇
代(元作秦今/並從傳)秦(補曰字誤宜作代/下同後語並作代)欲止之孟嘗君曰人
事者吾已盡知之矣吾所未聞者獨鬼事耳蘇代秦曰
臣之來也固不敢言人事也固且以鬼事見君孟嘗君
見之謂孟嘗君曰今臣來過於淄上(淄水出太/山萊蕪原)有土偶
人(偶相人也比土為之正/曰索隠云偶𩔖於人也)與桃梗(集韻梗畧也荒也此/蓋枯木海外經東海)
(中有山名度索有大桃樹屈蟠三千里枝間東北曰鬼/門萬鬼所由徃來上有二神人曰神荼鬱壘主治害鬼)
(故使世人刻桃畫其首正嵗置門上辟鬼正曰梗枝梗/也趙䇿蘇秦說李兊作土梗木梗謂木梗曰汝非木之)
(根則木之枝是枝根皆可言梗此謂刻桃木為人也史/及說苑作土偶人木偶人索隠謂以土偶比涇陽君木)
(偶比孟嘗君時秦昭王使涇陽君為/質以求孟嘗○髙誘注荼一本作余)相與語桃梗謂土
偶人曰子西岸之土也挺子以為人(挺拔也拔於土中/正曰挺他鼎反直)
(也藝文𩔖聚/及晁本作延)至嵗八月降雨下(降大雨自上下/也異於飄洒)淄水至
則汝殘矣(殘敗/壊也)土偶曰不然吾西岸之土也土則復西
岸耳今子東國之桃梗也刻削子以為人降雨下淄水
至流子而去則子漂漂者將如何耳(如往也不知其所/在正曰如何止是)
(語/助)今秦四塞之國譬如虎口而君入之則臣不知君所
出矣孟嘗君乃止(傳有補曰此時不/行其入秦蓋在後)
孟嘗君在薛(史言文代立在薛時未相也正曰代立/在薛歸老亦在薛此不可知為何時)荆
人攻之淳于髠為齊使於荆還反過薛孟嘗君(補補曰/姚云一)
(本有/君字)令人體貌(有禮/容也)而郊迎之謂淳于髠曰荆人攻薛
夫子弗憂文無以復侍矣(言且/死)淳于髠曰敬聞命至於
齊畢報(以使事悉/報齊王)王曰何見於荆對曰荆甚固(言其/不通)而
薛亦不量其力王曰何謂也對曰薛不量其力而為先
王立清廟(詩注祭有清徳之宫正曰按/本文有清明之徳者之宫)荆固而攻之清
廟必危故曰薛不量力而荆亦甚固齊王和其顔色曰
嘻(集韻痛也正曰徐云痛而呼之言也和其顔/色聴其言也痛而呼之傷宗廟也初不相礙)先君之
廟在焉疾興兵救之顛蹶之請(此著書者詞也言善說/者不勞而功顛倒蹶偃)
(也言其請/救之遽)望拜之謁(望而拜之/言謁之恭)雖得則薄矣(言他人請/謁雖有得)
(不如髠/之厚)善說者陳其勢言其方(方大/畧也)人之急也(言應/之疾)若
自在隘窘之中(隘險/也)豈用强力哉
孟嘗君奉夏侯章(齊人正曰/無考下同)以四馬百人之食(言饗/之厚)奉
之甚歡夏侯章每言未嘗不毁之也或以告孟嘗君孟
嘗君曰文有以事夏侯公矣勿言(言事之厚/彼不害我)董之蘩菁
(齊/人)以問夏侯公夏侯公曰孟嘗君重非諸侯也而奉我
四馬百人之食我無分寸之功而得此然吾毁之以為
之也君所以得為長者(賢有容之稱髙祖/曰為其無不長者)以吾毁之也
(補曰一本以吾毁之者也者/字恐是長者字下脫衍在此)吾以身為孟嘗君豈得待
(元作持補曰姚云劉作豈待言也/哉是持者待之訛得者待之訛也)言也(彪謂君子所以/報知我者亦多)
(術矣豈必毁之而後為為之哉此其/説有似侯嬴而不及嬴非正議也)
孟嘗君讌坐(讌合語也正/曰讌即燕)謂三先生曰願聞先生有以
補文闕者也(補曰髙注先生長/老先已以生者也)一人曰訾天下之主(訾/不)
(稱意也言孟嘗有/不得意於諸侯者)有侵君者(侵凌/之也)臣請以臣之血湔其
袵(湔濺同集/韻水激也)田瞀曰車軼之所能至(軼轍/也)請掩足下之
短(衍者/字)者(補曰疑當/在至字下)誦足下之長千乘之君萬乘之相
其欲有君也(有言欲/得之)如使而弗及也(若有使之/如恐弗及)滕(元作/勝)
勝臀(元作□字書無之/亦可作股齊人)□(補曰姚云恐作□春/秋傳鄭㳺販或作□)曰臣願
以足下之府庫財物收天下之士能為君決疑應卒(與/猝)
(同/)若魏文侯之有田子方段干木也(二人文/侯師友)此臣之所
為君取矣(求以此為孟嘗所取正/曰為孟嘗取此人也)
孟嘗君舍人有與君之夫人相愛者(夫人姬媵之過稱/非其配也與下十)
(妃/同)或以問孟嘗君曰為君舍人而内與夫人相愛者亦
甚不義矣君其殺之君曰睹貌而相說者人之情也其
錯之(錯措/同也)勿言也居期年君召愛夫人者而謂之曰子
與文游乆矣大官未可得小官公又弗欲衛君(嗣/君)與文
布衣交(言交於/未貴時)請具車馬皮幣(皮羔狐之屬宗伯孤執/皮帛正曰羔乃生贄狐)
(皮無據禮注皮帛者束帛而表以虎豹皮為飾/宗伯之制恐難引以言此髙注皮鹿皮幣束帛)願君以
此從衛君逰舍人(補三/字)逰於衛甚重齊衛之交惡衛君
甚欲約天下之兵以攻齊是人謂君曰孟嘗君不知臣
不肖以臣欺君(欺者已不肖而/孟嘗言其賢也)且臣聞齊衛先君刑馬
壓羊(殺馬㰱其血又壓羊殺之以盟使/諭者如此正曰髙注壓亦殺也)盟曰齊衛後世
無相攻伐有相攻伐者令其命如此今君約天下之兵
以攻齊是足下背先君盟約而欺孟嘗君也願君勿以
齊為心君聽臣則可不聽臣若臣不肖也(言或以此人/為不肖補曰)
(若疑/字訛)者輙以頸血湔足下衿(交袵/也)衛君乃止齊人聞之
曰孟嘗君可語(言可與語正曰姚云語/劉作謂宜至矣字句)善為事矣轉禍
為功(彪謂周衰禮義消亡以若孟嘗者為能愛士愛則/愛矣然非禮之愛也以若舍人者為能强爭强則)
(强矣然亦非義之强也補曰事亦可醜而/論著者以為美談邪袁盎從史事𩔖此)
孟嘗君有舍人而弗說欲逐之魯連(齊人/仲連)謂孟嘗君曰
猿獼猴錯木(言自置木上補曰錯木/據水一句錯舍置也)據水則不若魚鼈
(據猶處下/衍處字)處(補曰姚本無或上據字/訛而脫在此作處水勝)歴險乘危則騏驥
不如狐狸曹沬(衍之/字)之奮三尺之劒一軍不能當(魯記/莊公)
(與齊桓公㑹柯沬執匕/首刼桓公歸魯侵地)使曹沬釋其三尺之劒而操銚
鎒與農人居壠畝之中(壠田埒補曰銚七遙反與鍬同/鎒呼髙反說文拔去田草也即)
(薅/)則不若農夫故物舍其所長之其所短(之猶/於)堯亦有
所不及矣今使人而不能則謂之不肖教人而不能則
謂之拙拙則罷之不肖則棄之使人有棄逐不相與處
(言黨友以此士見/棄逐不屑與處)而來害相報者(棄逐者必之他國自/彼來而害我報其棄)
(逐之/怨)豈非世之立教首也哉(言後人視/此為戒)孟嘗君曰善乃
弗逐(彪謂仲連立言/士也言必有中)
孟嘗君出行國(按行之行兼相他國/故正曰行當去聲)至楚獻象床(象齒/為床)
郢之登徒(楚官也好色賦登徒子注以為姓非正曰屈/平為左徒考烈王以左徒為令尹鮑見此故)
(以登徒為官名未見所據然/彼云大夫登徒子則非官名)直使送之(直猶/當)不欲行見
孟嘗君門人公孫戍曰(補曰戌/音恤)臣郢之登徒也直送象
床象床之直千金傷此若髪漂(漂飄同言其細若絲髪/補曰姚云别本作標)
賣妻子不足償之足下能使僕無行先人有寶劒願得
獻之公孫戍(補/)曰諾入見孟嘗君曰君豈受楚象床哉
孟嘗君曰然公孫戍曰臣願君勿受孟嘗君曰何哉公
孫戍曰小國(補曰小國疑當作大國後語作/五國蓋首句作出行五國也)所以皆致
相印於君者聞君於齊能振達貧窮有存亡繼絶之義
小國英傑之士(才出萬人曰/英千人曰傑)皆以國事累君(累猶諉諉/之以事所)
(以累/之)說君之義慕君之廉也今君到楚而受象床所未
至之國將何以待君臣戍願君勿受孟嘗君曰諾公孫
戍趨而去未出至中閨(特立之户/上圜下方)君召而返之曰子教
文無受象床甚善今何舉足之髙志之揚也公孫戍曰
臣有大喜三重之寶劍一(重言三喜/外復有此)孟嘗君曰何謂也
公孫戍曰門下百數莫敢入諫臣獨入諫臣一喜諫而
得聴臣二喜諫而止君之過臣三喜輸象床(輸亦/送也)郢之
登徒不欲行許戍以先人之寶劒孟嘗君曰善受之乎
公孫戍曰未敢曰急受之因書門版曰有能揚文之名
止文之過私得寶於外者疾入諫(彪謂孟嘗君於是能/立徳矣吾知欲止吾)
(過而已彼得寶於我庸何傷且諫者士之所/難因得寶而摧折之後孰敢以過聞乎吾哉)
齊人有馮煖(史作驩並况袁反補曰/煖即諼故諼或作喧)者貧乏不能自存
使人屬孟嘗君(屬囑/同)願寄食門下孟嘗君曰客何好曰
客無好也曰客何能曰客無能也孟嘗君笑而受之曰
諾左右以君賤之也食以草具(草不精也具饌具惡正/曰草萊也陳平傳  草)
(具注去肴/肉云云)居有頃倚柱彈其劒(補曰以下文例/之疑當有鋏字)歌曰長
鋏歸來乎(鋏劒把也欲與俱去補曰/莊子音義鋏從棱向刅)食無魚左右以告
孟嘗君曰食之比門下之客(補曰列士傳孟嘗君厨有/三列上客食肉中客食魚)
(下客食菜○一本/比門下之魚客)居有頃復彈其鋏歌曰長鋏歸來乎
出無車左右皆笑之以告孟嘗君曰為之駕比門下之
車客(乘車/之客)於是乘其車掲其劒(集韻掲舉/也擔也)過其友曰孟
嘗君客我(待我/以客)後有頃復彈其劒鋏歌曰長鋏歸來乎
無以為家(補曰吳氏韻補/家叶工乎反)左右皆惡之以為貪而不知
足孟嘗君問馮公有親乎對曰有老母孟嘗君使人給
其食用無使乏於是馮煖不復歌後孟嘗君出記(記疏/也)
問門下諸客誰習計㑹(計㑹㑹總合也正曰㑹古外反/周禮司㑹注大計也小宰要㑹)
(注計最之簿書月/計曰要嵗計曰㑹)能為文收責於薛者乎(貴債同集/韻逋財也)馮
煖署曰能(署書/也)孟嘗君怪之曰此誰也左右曰乃歌夫
長鋏歸來者也孟嘗君笑曰客果有能也(言果則孟嘗/固意其能也)
吾負之未嘗見也請而見之謝曰文倦於是(是謂國事/正曰一本)
(是作事蓋因音而訛說閔/王章則是作則事亦此𩔖)憒於憂(憒潰同憒亂也/以憂思昏亂)而性
懧愚(懧當作懦/集韻弱也)沈於國家之事開罪於先生(得罪於煖/自我啓之)
(補曰沉沒溺也/下沉於義同)先生不羞乃有意欲為收責於薛乎馮
煖曰願之於是約車治裝載券契而行(劵亦契契别書/之以刀判其旁)
辭曰責畢收以何市而反孟嘗君曰視吾家所寡有者
驅而之薛使吏召諸民當償者悉來合券券徧合赴(凡/券)
(取者與者各收一責則合驗之徧合矣乃來聴命補曰/一本赴作起則起屬下文謂作起而矯命也合讀起句)
(亦/通)矯命(汲黯傳注矯託也/託言孟嘗之命)以責賜諸民因燒其券民稱
萬嵗(祝孟/嘗也)長驅到齊(行不/留也)晨而求見孟嘗君怪其疾也
衣冠而見之曰責畢收乎來何疾也曰收畢矣以何市
而反(孟嘗/問也)馮煖曰君云視吾家所寡有者臣竊計君宫
中積珍寶狗馬實外廏美人充下陳(陳猶/列也)君家所寡有
者以義耳竊以為君市義孟嘗君曰市義奈何曰今君
有區區之薛不拊愛子其民(拊循猶/摩也)因而賈利之臣竊
矯君命以責賜諸民因燒其券民稱萬嵗乃臣所以為
君市義也孟嘗君乃(補曰一/本作不)說曰諾先生休矣(休息/也)後
期年齊王謂孟嘗君曰寡人不敢以先王之臣為臣(補/曰)
(此遣其就國而為之辭猶漢世/所謂列侯亦無由教訓其民)孟嘗君就國於薛未至
百里民扶老攜幼迎君道中終(元作/正)正日(補曰一本/無此一字)孟
嘗君顧謂馮煖先生所為文市義者乃今日見之馮煖
曰狡兔有三窟僅(元作今補曰/姚本今作僅)得免其死耳今有一窟
未得髙枕而卧也請為君復鑿二窟孟嘗君予車五十
乘金五百斤西逰於梁謂梁(元作/惠)惠王(昭正曰文奔魏/在昭王時此固)
(辭不往事必在/前史作秦王)曰齊放其大臣孟嘗君(此非當時所/稱追書云爾)於
諸侯先迎之者富而兵强於是梁王虛上位以故相為
上將軍(補曰徙故相為上將軍/而虛相位以待孟嘗也)遣使者黄金千斤車百
乘徃聘孟嘗君馮煖先驅誡孟嘗君曰千金重幣也百
乘顯使也齊其聞之矣梁使三反孟嘗君固辭不徃也
齊王聞之君臣恐懼遣太傅(本周官此/齊大臣也)齎黄金千斤文
車二駟(文彩/繪也)服劒一(王所自/佩者)封書(補曰一本書下無一/字則上當以封字句)
謝孟嘗君曰寡人不祥被於宗廟之祟沈於諂諛之臣
開罪於君寡人不足為也願君顧先王之宗廟姑反國
統萬人乎(集韻統/攝理也)馮煖誡孟嘗君曰願請先王之祭器
立宗廟於薛(前自靖郭君時既立廟矣今又/請立則所謂宗廟者非一主也)廟成還報
孟嘗君曰三窟已就君姑髙枕為樂矣孟嘗君為相數
十年無纎介之禍者(介獨也獨則不衆故為微細之/詞一說喻草介也正曰介芥通)馮
煖之計也(孟嘗傳有彪謂能者客之人孰不能客無能/者孟嘗於是為不可幾也煖之市義賢矣而)
(為之營窟則亦聲利之客耳嗟乎氣俗之移人莫覺悟/也以煖之賢而不能自擢於衆况不賢者乎補曰史文)
(稍異末無三窟之說為勝正曰馮公自言無能非真無/能也孟嘗蓋已知之故聞其署則曰客果有能也魏子)
(子粟馮公焚券孟嘗卒䝉其力百乘之家不畜聚斂之/臣豈迂也哉○食以食之之食音嗣為君為文足為之)
(為去/聲)
孟嘗君逐於齊而復反(此三十年孟嘗奔薛此言復反/𫝊言王召之因謝病老於薛與)
(此駮正曰/二十年)譚拾子(齊/人)迎之於境謂孟嘗曰君得無有所
怨於齊士大夫孟嘗君曰有君滿意殺之乎(拾子借以/殺之為愜)
(乎/)孟嘗君曰然譚拾子曰事有必至理有固然君知之
乎孟嘗君曰不知譚拾子曰事之必至者死也理之固
然者富貴則就之貧賤則去之此事之必至理之固然
者請以市諭市朝則滿夕則虚非朝愛市而夕憎之也
求存故徃(所求者存/故往趨之)亡故去願君勿怨孟嘗君乃取所
怨五百牒(牒札也書/所怨人)削去之不敢以為言(馮驩傳畧同/以此䇿及驩)
(傳考之蓋反/而後謝病也)
蘇子(元作秦史/作代是)秦(補曰/字誤)自燕之齊(此三十六年正/曰二十六年)見於
章華(補曰姚及一/本作華章)南門(史作東門注齊都賦小城北門/不知是一門非也補曰括地志)
(齊城東有閭門/武鹿章華之門)齊王曰嘻(集韻有所多大/之聲正曰嘆聲)子之來也秦
使魏冉致帝(致帝號/於齊)子以為何如對曰王之問臣也卒
而(與猝/同)而患之所從徃(補曰一本/作生是也)者微(患在後故言從/徃與從來異也)
(今未著/故言㣲)今不聽是恨秦也(違秦秦/恨之)聴之是恨天下也不
如聴之以為(元作/卒也)卒秦(為猶善正曰/卒成秦之事)勿庸稱也(庸用/也)以
為天下秦稱之天下聴之王亦稱之先後之事帝名為
無傷也(雖稱有先后/無害於帝)秦稱之而天下不聴王因勿稱(衍/其)
(字/)其於以收天下此大資也(齊記三十六年有彪謂此/䇿自為智則明為人謀則)
(忠蘇張之巨擘也正曰受帝號以順秦而不稱/以收天下無非詐謀耳補曰子以為之為如字)
蘇子(元作/秦)秦(補曰字誤/史作代)謂齊王曰齊秦立為兩帝王以
天下為尊秦乎且尊齊乎王曰尊秦釋帝(蘇子/問)則天下
愛齊乎且愛秦乎王曰愛齊而憎秦兩帝立(亦問/辭)約伐
趙孰與伐宋之利也對曰伐宋利(補此五字正曰姚云/劉本有王曰不如伐)
(宋六/字)對曰夫約然(然其伐宋之約補曰史作夫約鈞然/言齊秦俱相約如此一本無然字愚)
(恐約鈎字訛無然字而/以約與連下文讀為是)與秦為帝而天下獨尊秦而輕
齊齊釋帝則天下愛齊而憎秦伐趙不如伐宋之利故
臣願王明釋帝以就天下倍約儐秦(倍背同儐擯同集/韻棄也補曰擯儐)
(賓古通用䇿/多有後放此)勿使爭重而王以其間舉宋夫有宋則衛
之陽城危(汝南潁川皆有正曰非衛/地史作陽地注濮陽之地)有淮北(淮水之北/淮出平氏)
(桐栢正曰淮出南陽平氏縣胎簪/山禹自桐栢導之東㑹泗沂入海)則楚之東國危有濟
西(莊十八注/濟水之西)則趙之河東危(趙河之東/非郡也)有隂平陸(隂屬/南陽)
(正曰隂即陶/說見趙䇿)則梁門不啓(大梁/之門)故釋帝而貳之以伐宋
之事(貳不與秦合也秦/約伐趙而此伐宋)則國重而名尊燕楚以刑服(刑/猶)
(威也言畏威而服/補曰姚本刑作形)天下不敢不聴此湯武之舉也敬秦
以為名(非實/敬之)而後使天下憎之此所謂以卑易尊者也
願王之熟慮之也(齊記與上為一章今詳上章猶欲聽/秦此章決欲儐之非一日之談為二)
(章可/也)
蘇子(元作/秦)秦(補曰字誤說見後姚/云一本無此二字)說齊閔王曰臣聞用
兵而喜先天下者憂(為天/下先)約結而喜主怨者孤(為約以/結與國)
(而伐人人必怨之又為/之主衆所不與也故孤)夫後起者藉也(藉言有所/資權是也)而逺
怨者時也(得其時也人怨之則/雖欲乘時不能也)是以聖人從事必藉於
權(權者事之宜重之所在也/上言後起者藉藉此而已)而務興於時夫權藉者萬
物之率也(率帥同/猶長也)而時勢者百事之長也故無權藉倍
時勢(倍背/同)而能事成者寡矣今雖干將莫邪(博物志干/將陽龍文)
(莫邪隂漫理此二劒吳王使干將/作干將越人莫邪其妻亦善作劒)非得人力則不能割
劌矣(劌利/傷也)堅箭利金不得弦機之利則不能逺殺矣矢
非不銛(集韻/利也)而劒非不利也何則權藉不在焉何以知
其然也昔者趙氏襲衛車舍人(主車/者)不休𫝊(𫝊驛遞也/言其警急)
衛國城割平(言城守割地/求成平成也)衛八門土而二門墮矣(補曰/墮許)
(規/反)此亡國之形也衛君跣行告遡於魏(遡愬/同)魏王(補曰/魏武)
(侯也時未稱王此辯士之/詞猶下稱孝公為秦王)身被甲底劒(底砥同/礪也)挑趙索
戰邯鄲之中騖(騖亂/馳也)河山之間亂衛得是藉也亦收餘
甲而北面殘剛平墮中牟之郭(中牟屬河南趙獻侯自/耿徙此趙記注詳正曰)
(此據地里志賛及索隠以為非正義云中牟/趙邑在相州蕩隂縣西有牟山邑在山側)衛非强於
趙也譬之衛矢而魏弦機也藉力魏而有河東之地(趙/敬)
(侯四年築剛平以侵衛五/年齊魏為衛敗趙剛平)趙氏懼楚人救趙而伐魏戰
於州西(州屬/河内)出梁門軍舍林中(魏記注宛/有林鄉)馬飲於大河
趙得是藉也亦襲魏之河北(屬河/東)燒棘蒲(元作溝下同/敬侯六年借)
(兵楚取魏棘蒲不注宣二年注大棘在陳留襄邑南蒲/南蒲蒲坂也謂此正曰正義云今趙州平棘縣古棘蒲)
(邑/)溝(補曰史趙/世家作蒲)隊黄城(八年拔魏黄城陳留外黄是正/曰正義云括地志故黄城在魏)
(州冠氏縣南十里因黄溝為名按陳留外/黄城非陌所别也大事記從上說當考)故剛平之殘
也中牟之墮也黄城之隊也棘蒲溝之燒也此皆非趙
魏之欲也然二國勸行之者何也衛明於時權之藉也
今世之為國者不然矣兵弱而好敵强國罷而好衆怨
(罷疲同音下同/樂與衆為怨)事敗而好鞠之(鞠窮也/言遂事)兵弱而憎下人
(衍也字補曰姚/云曽本無此字)地狹而好敵大事敗而好長詐(長益/之)行
此六者而求霸則逺矣臣聞善為國者順民之意而料
兵之能然後從於天下(從謂/後之)故約不為人主怨伐不為
人挫强(不以兵為/人挫强敵)如此則兵不費權不輕地可廣欲可
成也昔者齊之與韓魏伐(衍秦/字)秦楚也(正曰齊閔王十/一年楚懐二十)
(六年齊與韓魏為楚負其從親而合秦遂共伐/楚閔王十六年合韓魏以伐秦秦昭王九年也)戰非甚
疾也分地又非多韓魏也(言得地/等耳)然而天下獨歸咎於
齊者何也以其為韓魏主怨也(是楚懐二十六年此二/十一年正曰此十一年)
且天下徧用兵矣齊燕戰而趙氏兼中山秦楚戰韓魏
不休而宋越專用其兵(未/詳)此十國者皆以相敵為意而
獨舉心於齊者何也約而好主怨伐而好挫强也且夫
强大之禍常以王人為意也(欲為/人王)夫弱小之殃常以謀
人為利也(補曰恃謀人以/為利而致殃)是以大國危小國滅也大國
之計莫若後起而重伐不義(不義雖可伐亦不可輕正/曰主於後起藉權不以伐)
(不義為/急也)夫後起之藉與多而兵勁(人與/之多)則是(元作事補/曰姚云劉)
(本作/是)以衆强敵(元作/適)適(補曰敵/適通)罷寡也兵必立(補曰疑/有缺字)
也事不塞天下之心則利必附矣大國行此則名號不
攘而至(攘猶/取)霸王不為而立矣小國之情莫如謹(元作/僅下)
(同/)僅(補曰字訛/疑槿下同)靜而寡信諸侯(信猶恃也/莒蔡是矣)謹僅靜則四
鄰不反寡信諸侯則天下不賣外不賣内不反則稸積
(元作/㯽禍)㯽禍(補曰改稸積亦當是/積稸此書多稸字)朽腐而不用幣帛矯蠧
(矯揉箭箝也故有變意此言變其初也正曰别本注矯/一作燒去堯切火行也○姚及别本此下皆有而不服)
(矣一句文義/明白今添)而不服矣小國道此(道猶/行)則不祠而福矣
不貸而財足矣(貸音代從/人求物也)故曰祖仁者王立義者霸用
兵窮者亡何以知其然也昔吳王夫差以强大為天下
先(衍强字補曰姚/云曽本無强字)襲郢而棲越身從諸侯之君(諸侯/從之)而
卒身死國亡為天下戮者何也此夫差平居而謀王强
大而喜先天下之禍也昔者萊莒好謀(東萊故萊子國/補曰春秋齊侯)
(滅萊𫝊萊/恃謀也)陳蔡好詐莒恃越而滅(莒蔡皆恃逺忽近而/亡正曰䇿但言有恃)
蔡恃晉而亡此皆内長詐外信諸侯之殃也由此觀之
則强弱大小之禍可見於前事矣語曰騏驥之衰也駑
馬先之孟賁之倦也女子勝之夫駑馬女子筋力骨勁
非賢於騏驥孟賁也何則後起之藉也今天下之相與
也不並滅(與猶恃也言與之相恃/亦不皆亡在所處耳)有能(元作/同)而(補曰字/或悮衍)
案兵而後起寄怨而誅不直(寄言假手於/人不為主也)㣲用兵而寄
於義(猶假也補曰寄怨而誅不直者使人誅之而已不/主怨即所謂重伐不義也微用兵而寄於義者隠)
(其用兵之真情而寄/寓於義以為名也)則霸天下可跼足而須也(跼不/伸也)明
於諸侯之故察於地形之理者不約親不相質而固(質/質)
(子/)不趨而疾衆事而不反(衆事猶/共事)交割而不相憎(交言/彼此)
(割/地)俱强而加以親何則形同憂而兵趨利也(補曰衆事/宜多反覆)
(交割地者宜相憎俱强者宜不相/下今皆不然以其同憂趨利故也)何以知其然也昔者
燕齊戰於桓之曲(家語所謂桓山/蓋在齊魯之間)燕不勝十萬之衆盡
胡人襲燕樓煩數縣(樓煩屬/鴈門)取其牛馬(此蓋之/噲敗時)夫胡之
與齊非素親也而用兵又非約質而謀燕也然而甚於
相趨者何也(衍何/字)何則形同憂而兵趨利也由此觀之
約於同形則利長後起則諸侯可趨役也(可使趨我/而為我役)故
明主察相(相之明/察者)誠欲以霸王(衍也/字)也為志則戰攻非
所先戰者國之殘也(有害/於國)而都縣之費也(隠元年注邑/有宗廟之主)
(曰都周制二千五百家為縣正曰周禮四甸為/縣四縣為都又五鄙為縣又禮小曰邑大曰都)殘費已
先而能從諸侯者寡矣彼戰者之為殘也士聞戰則輸
私財而富軍市(士衆所聚/有市井焉)輸飲食而待死士令折轅而
炊之(轅輈/也)殺牛而觴士(觶實曰觴/蓋以飲之)則是路窘之道也(路/疑)
(作露言國中所有悉出於路又疑作路窘/言財用窘於道路正曰正是道路之路)中人禱祝(國/中)
(之人為/行者祈)君翳釀(翳華葢也故有隠義/言釀於中以待飲至)通都小縣置社(戮/不)
(用命者正曰亦/言禱祀之事)有市之邑莫不正事而奉王(事謂財賦/警備之事)
則此虛中之計也夫戰之明日屍死扶傷(屍未/殮也)雖若有
功也軍出費中哭泣則傷主心矣死者破家而葬夷傷
者空財而共藥(夷亦傷/共供同)完者内酺而華樂(酺大飲也/華猶奢也)故
其費與死傷者鈞(與均/同)故民之所費也十年之田而不
償也軍之所出矛㦸折(矛首矛也兵車所建補曰詩二/矛注酋矛長二丈夷矛長二丈)
(四尺㦸/注見前)鐶鉉絶(鐶刀鐶補曰/鉉姚本作弦)傷弩破車罷馬亡矢之大半
甲兵之具宫之所私出也(宫如父子異宫之宫古者/寓兵於農故私家出之)士
大夫之所匿厮養士之所竊(厮折薪/養馬者)十年之田而不償
也天下有此再費者而能從諸侯者寡矣攻城之費百
姓理襜蔽(襜衣蔽前者襜蔽疊言也言/士作苦衣易蔽故亟治之)舉衝櫓(衝陷陣/車正作)
(䡴補曰城上露屋為櫓戰陣髙巢/車亦為櫓此與衝並言亦車也)家雜總(全家/併作)身窟穴
中(謂地/道)罷於刀金(兵器/也)而士困於土功將不釋甲期數
而能拔城者(數數/月)為亟耳上倦於教士斷於兵(斷音短/截也)
故三下城而能勝敵者寡矣故曰彼戰攻者非所先也
何以知其然也昔智伯瑤攻范中行氏殺其君滅其國
又西圍晉陽吞併二國而憂一主(趙襄/子)此用兵之盛也
然而智伯卒身死國亡為天下笑者何謂也兵先戰攻
而滅二子之(補/)患也(患在滅/二子)昔者中山悉起而迎燕趙
南戰於長子敗趙氏北戰於中山克燕軍殺其將夫中
山千乘之國也而攻萬乘之國二再戰比勝(比相/次)此用
兵之上節也(節猶/等)然而國遂亡君臣於齊者(此二十九/年書佐趙)
(滅中山補曰說/見前及燕䇿)何也不嗇於戰攻之患也(嗇吝/也)由此觀
之則戰攻之敗可見於前事矣(補補曰事下/或有缺字)今世之所
謂善用兵者終戰比勝(終謂/窮兵)而守不可拔(守城期/於不拔)天下
稱為善一國得而保之(得所稱為善/者保持之)則非國之利也臣
聞戰大勝者其士多死而兵益弱守而不可拔者其百
姓罷而城郭露(外無居人/故暴露)夫士死於外民殘於内而城
郭露於境則非王之樂也今夫鵠的(的即鵠也所謂侯/中補曰栖皮曰鵠)
非咎罪於人也(補曰姚云咎一作樞劉作喜按/吕春秋亦有柩罪於先王之語)便弓引
弩而射之(便謂巧審弓/得便巧乃發)中者則善(人善之補曰/一云劉作喜)不中則
愧少長貴賤則同心於貫之者何也惡其示人以難也
(的以難中人争欲貫之如惡/之然人如的者人所惡也)今窮戰比勝而守必不拔
則是非徒示人以難也又且害人者也然則天下仇之
必矣夫罷士露國而多與天下為仇則明君不居也素
用强兵而弱之(素猶常也言兵/常用雖强必弱)則察相不事(不從事於/此補曰事)
(下當有/也字)彼明君察相者則五兵不動(五兵注刀劒矛㦸/矢正曰此據淮南)
(子注今按諸說不一周禮司右月令注弓矢殳矛戈㦸/司兵車注戈殳㦸夷矛酋矛榖梁注矛㦸鉞楯弓矢)
而諸侯從辭讓而重賂至矣故明君之攻戰也甲兵不
出於軍而敵國勝衝櫓不施而邉城降士民不知而王
業至矣彼明君之從事也用財少曠日逺而利長者(曠/濶)
(也日雖濶逺/其利不窮)故曰兵後起則諸侯可趨役也臣之所聞
攻戰之道非師者(師旅也言/不用師)雖有百萬之軍比之堂上
(言謀之於堂彼自敗也補曰此當作北諸本皆/作比不知何故此注亦作敗釋矣章本字同)雖有闔
閭吳起之將(闔閭將孫武也此以君臣互言/之正曰將若闔閭之善用兵)禽之户内
千丈之幟拔之尊俎之間(俎肉在/豆上)百尺之衝折之袵席
之上(鄭𤣥記注/袵卧席也)故鐘鼓竽瑟之音不絶於前地可廣而
欲可成和樂倡優侏儒之笑(倡優倡樂也/侏儒短小人)不乏諸侯可
同日而致也故名配天地不為尊利制海内不為厚(言/其)
(功徳之崇雖名利/若此猶不足稱也)故夫善為王業者在勞天下而自逸
亂天下而自安諸侯無成謀(圗我之/謀不成)則其國無宿憂也
(言無一夕之憂正/曰宿留也猶宿諾)何以知其然也(補補曰上文/例宜有也字)佚治在
我勞亂在天下則王之道也銳兵來則拒之患至則趨
之(趨言徃/應之也)使諸侯無成謀則其國無宿憂矣何以知其
然也(元作/矣)矣(補曰上文/例當作也)昔者魏王(惠/)擁土千里帶甲三
十六萬恃(補/)其强而拔邯鄲(十八/年)西圍定陽(屬上/黨)又從
十二諸侯朝天子以西謀秦秦王恐之(此孝公也此史/秦人故尊稱之)
(正曰說/見前)寢不安席食不甘味令於境内盡堞中(堞城上/女牆)
為戰具競(元作/竟)竟(補曰即上文境字也堞/中為戰具境内為守備)為守備為死
士置將以待魏氏衛鞅謀於秦王曰夫魏氏其功大而
令行於天下有十二諸侯而朝天子其與必衆故以一
秦而敵大魏恐不如王何不使臣見魏王則臣請必北
魏矣秦王許諾衛鞅見魏王曰大王之功大矣令行於
天下矣今大王之所從十二諸侯非宋衛也則鄒魯陳
蔡此固大王之所以鞭箠使也(箠馬/䇿)不足以王天下大
王不若北取燕東伐齊則趙必從矣西取秦南伐楚則
韓必從矣大王有伐齊楚心而從天下之志(使天/下從)則王
業成矣大王不如先行王服(王者/服飾)然後圖齊楚魏王說
於商鞅之言也故身廣公宫制丹衣柱(以丹帛為柱衣/正曰丹柱猶衣)
(之/也)建九斿(旗/旒)從七星之旟(鳥隼為旟又繪星馬正曰按/考工記并注龍旂九斿諸侯)
(所建鳥旟七斿鳥隼為旟州里所建弧旌柱矢畫柱矢/此與曲禮合龍旂即青龍鳥隼即朱雀柱矢恐即招搖)
(注所謂畫七星者又禮百官載旟此言七星/之旟而又以天子言戰國不可以古制凖也)此天子之
位也而魏王處之於是齊楚怒諸侯奔齊齊人伐魏殺
其太子覆其十萬之軍魏王大恐跣行(跣足親/地也)按兵於
國而東次於齊(過信為次/往服齊也)然後天下乃舍之當是時秦
王垂拱而受西河之外(垂衣拱手言無所事/西喪地於秦謂此歟)而不以徳
魏王故(衍故字補曰/姚云一本無)衛鞅之始與秦王計也謀約不下
席言於尊俎之間謀成於堂上而魏將已擒於齊矣衝
櫓未施而西河之外已(補/)入於秦矣此臣之所謂比(補/曰)
(見/上)之堂上擒將户内拔幟於尊俎之間折衝席上者也
(彪謂此䇿輾轉皆中事機而不詭於聖雖鍾竽倡樂非/所以啓人主者亦孟子色貨之比閔王驕不能聴以及)
(鼓里之禍百世之戒也正曰此䇿談兵主於後起藉權/不為人主怨其云案兵而後起寄怨而誅不直㣲用兵)
(而寄於義最其術之深者是豈仁義之師正大之論乎/雖其後極言戰之害何救於失哉鐘鼓倡樂之云視孟)
(子與民同樂之意不𩔖鮑之不察甚矣補曰蘇秦佯為/得罪燕而亡走齊說湣王厚葬以明孝髙宫室大苑囿)
(以明得意欲敝齊而為燕蘇代繼之實祖秦之故智大/事記云齊之伐宋也蘇代實啓之秦之救宋也蘇代復)
(止之代為燕反間驕其君勞其民而速其亡也其說燕/曰齊王長主也而自用也南攻楚五年蓄積散西困秦)
(三年民憔悴士罷弊又以餘兵舉五千乘之勁宋而包/十二諸侯此其君之欲得也其民力竭也云云此䇿之)
(謀既中而勸燕伐齊也此䇿舊為蘇秦實誤前章代誤/為秦或遂以此為代則亦不然代之謀如彼豈能勸齊)
(王後戰哉一本每章首二字者是矣抑是言也當在滅/中山後取淮北滅宋侵三晉之前此士之明葢已逆知)
(閔王之敗矣○䇿文甚佳首以用兵後起約結遠怨二/端為言而以權藉時勢明之今雖干將以下止求霸則)
(逺矣言先天下之禍後藉之得也臣聞善為國以下止/好挫强也言逺怨之得主怨之禍也且夫以下至强弱)
(大小之禍可見於前事矣為一節語曰以下至戰攻之/敗可見前事為一節今世所謂善用兵以下至篇終為)
(一節三節皆推言用兵不為天下先之意而不主怨之/意在其中錯綜起應變化不窮只何以知其然也一語)
(六用而不覺其複○劌姑衛反分扶問反鵠工毒反/射食亦反為人為韓為死之為王天下之王去聲)
齊負郭之民(負猶/背)有孤狐咺者(補曰孤狐咺孤因狐字/誤衍大事記去之吕春)
(秋貴直論狐援云云即謂此/正義也古今人表作狐爰)正議閔王斮之檀衢(斮斬/也檀)
(衢葢齊/市名)百姓不附齊孫室子陳舉(公孫家子/猶宗室云)直言殺之
東閭宗室離心司馬穰苴(田完之裔為景公將去此時/逺甚葢誤其名正曰大事記)
(引蘇氏謂史稱齊景公時晉伐阿鄄燕侵河上晏子薦/穰苴斬監軍莊賈因以成功春秋左氏無此事意穰苴)
(嘗為閔王却燕晉而戰/國雜記妄以為景公時)為政者也殺之大臣不親以故
燕舉兵使昌國君(樂毅魏樂/羊之後)將而擊之齊使向子(及下/達子)
(史不書補曰吕/春秋作觸子)將而應之(後起/為應)齊軍破向子輿一乘亡
達子收餘卒復振與燕戰求所以賞(元作/償)償(補曰吕春/秋作賞)
者閔王不肯與軍破走王奔莒(此四十年正/曰三十年)淖齒數之
曰夫千乘(青州/郡)愽昌之間(屬千/乘)方數百里雨血霑衣王
知之乎王曰不知嬴愽之間(二縣屬太山補曰禮/檀弓注今泰山縣)地坼
至泉王知之乎王曰不知人有當闕而哭者(闕門/觀)求之
則不得去之則聞其聲王知之乎王曰不知(補曰三不/知字春秋)
(後語皆作知/之通鑑從之)淖齒曰天雨血霑衣者天以告也地坼至
泉者地以告也人有當闕而哭者人以告也天地人皆
以告矣而王不知戒焉何得無誅乎於是殺閔王於鼓
里(莒中/里也)太子(名法章是/為襄王)乃解衣免服逃太史之家為溉
園(溉灌/注)君王后太史后氏女(后姓也以其姓后不可曰/后后故曰君王后也正曰)
(姚本作太史氏女無后/字後䇿正云太史氏)知其貴人善事之田單以即墨
之城破亡餘卒破燕兵紿騎刼(紿欺也刼燕將代樂毅/者毅傳言單設詐誑燕)
(軍/)遂以復齊(襄五/年)遽迎太子於莒立之以為王(時立五/年迎而)
(立之/齊耳)襄王即位立(補補曰位/下有缺字)君王后以為后生齊王建
(補曰雨音預為/溉之為去聲)
王孫賈年十五事閔王王出走失王之處其母曰女朝
出而晚來則吾倚門而望女暮出而不還則吾倚閭而
望女今事王王出走女不知其處女尚何歸(責其親王/不如我之)
(親/女)王孫賈乃入市中曰淖齒亂齊國殺(衍閔/字)閔(正曰追/書之辭)
王欲與我誅者袒右(右/肩)市人從者四百人與之誅淖齒
刺而殺之(補曰袒蕩旱反今循習作/徒案反說文楊也露臂)
　　　襄王(閔王子元年二年戊寅/慎靚王三十)
燕攻齊取七十餘城唯莒即墨未下齊田單以即墨破
燕殺騎刼初燕將(史亦/不名)攻聊城(屬東郡髙紀注在平原/正曰括地志云故聊城)
(在博州聊/城縣西)人或讒之(補曰姚氏曰三同集無初燕止讒/之十一字則知此章首有誤脫)
燕將懼誅遂保守聊城不敢歸田單攻之嵗餘士卒多
死而聊城不下魯連乃為(補/)書約之矢(纒束書/於矢上)以射城
中遺燕將曰吾聞之智者不倍時而棄利(倍背/同)勇士不
怯(補曰史/記作却)死而滅名忠臣不先身而後君今公行一朝
之忿不顧燕王之無臣(惠/王)非忠也殺身亡聊城而威不
信於齊非勇也功廢名滅後世無稱非智也故智者不
再計勇士不怯死(補曰一本云晁本無此二句而/云此三者世主不臣說士不載)今死
生榮辱尊卑貴賤此其一時也(此釋上不再計故/史云時不再至)願公
之詳計而無與俗同也且楚攻南陽(史云齊之南陽然/則此荆州郡時屬)
(齊補曰索隠云南陽即/齊淮北泗上之地也)魏攻平陸(補曰平/陸見前)齊無南面之
心(楚魏在齊之南齊有燕難不急此二縣故不南面與/爭補曰正義云齊無南面攻楚魏之心以為南陽平)
(陸之害小不如/聊城之利大)以為亡南陽之害不若得濟北之利故
定計而堅守之今秦人下兵(此時齊善秦/故下兵救之)魏不敢東面
(不攻/齊也)横秦之勢合(齊善秦/為横)則楚國之形危且棄南陽斷
右壤(謂平陸斷/亦棄也)存濟北計必為之今楚魏交退(言其/皆退)燕
救不至(不救/聊城)齊無天下之規(規猶謀也秦救之而/楚魏退無謀齊者)與聊
城共據期年之敝(據相/持也)即臣見公之不能得也(不能/勝齊)齊
必決之於聊城公無再計彼燕國大亂君臣過計(過猶/失)
上下迷惑栗腹(燕/將)以十萬之衆五折於外萬乘之國被
圍於趙壤削主困為天下戮(按燕王喜四年趙孝成十/五年亷頗圍破燕殺栗腹)
(在齊襄燕惠聊城事二十八年以為此時則自騎刼/敗死外不書他將及趙國也正曰說見章末詳之)公
聞之乎今燕王方寒心獨立大臣不足恃國敝旤多民
心無所歸今公又以聊城之民(補曰一本/以敝聊)距全齊之兵
(距拒同/捍也)期年不解是墨翟之守也(墨子曰公輸般為雲/梯將以攻宋墨子聞)
(之見般以帶為城以牒為械般九設機/變墨九距之般之械盡墨之守固有餘)食人炊骨士無
反北之心是孫臏吳起之兵也能已見於天下矣故為
公計不如罷兵休士全車甲歸報燕王燕王必喜士民
見公如見父母交游攘臂而議於世(攘言推臂前也正/曰漢書鄒陽𫝊攘)
(袂顔云猶今人言將臂按/攘臂字見孟子即此義)功業可明矣上輔孤主以制
羣臣下養百姓以資說士(辨説之士資以藉/口正曰資給說士)矯國革俗
於天下(矯革言變/其國俗)功名可立也意者亦捐燕棄世(捐亦/棄)
東游於齊乎請裂地定封富比陶衛(陶穰侯邑衛自梁/襄王後稱君正曰)
(索隠引延篤云陶陶朱衛衛公子荆非也王劭/云魏冉封陶商君姓衛謂此云爾姚氏亦引)世世稱
寡(補曰一本/稱孤寡)與齊乆存此亦一計也二者顯名厚實也
願公熟計而審處一也(補曰下無歴數之/辭疑一字訛或衍)且吾聞效小
節者不能行大威惡小恥者不能立榮名昔管仲射桓
公中鈎簒也遺公子糾(遺忘/也)而不能死怯也東縛桎梏
(桎足械/梏手械)辱身也此三行者鄉里不通也世主不臣也使
管仲終窮抑(抑按也人所/按故為困)幽囚而不出慙恥而不見窮
年沒夀不免為辱人賤行矣然管子并三行之過(補曰/一本)
(云并晁/作棄)據齊國之政一匡天下九合諸侯為五霸首名
髙天下光照鄰國曹沬為魯君將三戰三北而喪地千
里使曹子之足不離陳計不顧後出必死而不生(出計/所出)
(也/)則不免為敗軍禽將曹子以敗軍擒將非勇也功廢
名滅後世無稱非智也故去三北之恥退而與魯君計
也曹子以為遭(正曰遭字句謂曹沬忍恥而與魯君/計以為遭遇也史無此句則尤明)齊
桓公有天下朝諸侯(此霸者之事欲興霸則可責以義/故沬與魯君計言此正曰說見上)
(補曰有天下有字恐誤史作朝天下/㑹諸侯朝天下謂率天下朝王也)曹子以一劒之任
刼桓公於壇位之上顔色不變而辭氣不悖三戰之所
喪一朝而反之天下震動驚駭威信吳楚𫝊名後世若
此二公者非不能行小節死小恥也以為殺身絶世功
名不立非智也故去忿恚之心(恚恨/也)而成終身之名除
感忿之恥而立累世之功故業與三王爭流名與天壤
相敝也(言天壤敝/此名乃敝)公其圖之燕將曰敬聞命矣因罷兵
倒䪅(元作/到讀)到讀(正曰未詳或/誤字衍文)而去(垂弓衣倒/示無弓)故解齊國
之圍救百姓之死仲連之說也(仲連𫝊有彪按此書以/齊閔為宣王蘇代為蘇)
(秦事時不合如此者甚衆殆為後人傳録之誤至於此/章引栗腹之事說聊城之將則非後人謬矣葢好事者)
(聞約矢之說惜其書不存擬為之以補亡而其人意氣/横溢肆筆而成不暇檢校細處太史公亦愛其千里而)
(畧其牝牡驪黄至於今二千嵗莫有知其非者也又按/燕昭二十八年書齊之不下者惟聊莒即墨聊即聊城)
(也徐廣注此栗腹事去長平十年而不論其在聊城事/後蘇氏古史亦因之疏矣故備論之正曰魯仲連說燕)
(將下聊城史不著年其書引栗腹之敗此事在其後故/通鑑大事記載於秦孝文元年當燕王喜五年齊王建)
(十五年自赧王三十一年燕率五國伐齊閔王死襄王/立三十六年燕昭王卒明年惠王立越武成王孝王而)
(至王喜凡三十四年此葢二事誤亂為一自燕攻齊止/殺騎刼二十五字或他䇿脫簡而初燕將止讒之十一)
(字亦他本所無也且單由即墨起七十餘城即復為齊/不聞聊城尚為燕守以齊之事勢豈有舍之三十餘年)
(而不攻單之兵力三十餘年而不能下歟今曰攻之嵗/餘不下可見為此時燕將守聊城事也史稱毅破齊不)
(下者獨莒即墨單縱反間亦言二城而燕世家書聊莒/即墨䇿亦有三城不下之言果一時事則聊城亦為齊)
(守而非燕將為燕守者此誤因聊城不下而引與莒即/墨亂也考之單傳自復齊之後無可書之事齊襄王十)
(九年當趙孝成王元年趙割地求單為將次年遂相趙/必不復返齊矣距聊城之役凡十六年單豈得復為齊)
(將哉此因嵗餘不下之言聊莒即墨之混而誤指以為/單也夫仲連之言正謂栗腹敗燕國亂聊城孤守齊方)
(併攻勢將必拔其言初不涉湣襄昭恵之際所謂楚攻/南陽魏攻平陸閔王時楚取淮北單復齊後葢已復之)
(不聞楚魏交攻之事二事必在後也燕將被讒懼誅連/書亦無此意此因樂毅而訛也史又稱燕將得書自殺)
(單遂屠聊城尤非事實齊前所殺燕將惟騎刼爾不聞/其他此因騎刼而訛也連之大意在於罷兵息民而其)
(料事之明勸以歸燕降齊亦度其計之必可者排難解/紛又素所蓄積也迫之於窮而致之於死豈其心哉夫)
(其勸之正將以全聊城之民而忍坐視屠之哉燕將死/聊城屠連何功美之稱而齊欲爵之哉䇿所云解兵而)
(去者當得其實而史不可信也故論此事者一考之仲/連之書則史䇿之舛誤殽混者皆可得而明矣鮑不此)
(之察見其不通遂謂好事者聞約矢之說惜其書不存/擬之以補亡二千餘年莫有覺者何其謬哉史誤因䇿)
(通鑑大事記稱田單誤因史真文忠公反据鮑/氏為斷而謂魯連之說不可為訓皆失考也)
燕攻齊齊破閔王奔莒淖齒殺閔王田單守即墨之城
破燕兵復齊墟襄王為太子徵(徵猶信也太子初易姓/名為庸人疑之至是始)
(有狀可/信也)齊已破燕田單之立疑(人疑/單也)齊國之衆皆以田
單為自立也襄王立田單相之過菑水(菑淄/同)有老人涉
菑而寒出不能行坐於沙中田單見其寒欲使後車分
衣無可以分者單解裘而衣之襄王惡之曰田單之施
將欲以取我國乎不早圖之恐後之(恐單/先發)左右顧無人
巖下有貫珠者(齊人補曰姚云别本巖字作聲句絶無/下字元和姓纂引䇿作貫珠人姓名)
襄王呼而問之曰女聞吾言乎對曰聞之王曰女以為
何若對曰王不如因以為已善王嘉單之善下令曰寡
人憂民之饑也單收而食之寡人憂民之寒也單解裘
而衣之寡人憂勞百姓而單亦憂之稱寡人之意(稱猶/副)
單有是善而王嘉之雖單之善亦王之善已王曰善乃
賜單牛酒嘉其行後數日貫珠者復見王曰王至朝日
宜召田單而揖之於庭口勞之乃布令察百姓之饑寒
者收榖之(榖猶/養)乃使人聴於閭里聞丈夫之相(衍舉/字)舉
(補曰此因與字誤衍/在此此本在曰字上)與語曰田單之愛人嗟乃王之教
澤也(彪謂單之取疑所謂威震主者歟襄王亦不明甚/矣使單有異志闔城陽而王孰敢不聴豈俟今日)
(哉貫珠者可謂君子人矣為是言也上足以掩王之非/下足以救單之死一言而齊國定君子哉補曰斯人者)
(又能免其身不然王懼其/以前言告單必殺之矣)
貂勃(齊/人)常惡田單曰安平君小人也(補曰徐廣云北海/東安平正義云在)
(青州臨淄縣東古紀國之□邑/索隠云單初起安平故以為號)安平君聞之故為酒而
召貂勃曰單何以得罪於先生故常見譽於朝(不欲正/言其毁)
貂勃曰跖之狗吠堯(跖栁下季之弟盜跖正曰此莊生/寓言惠跖時不相及蒯通之言出)
(於/此)非貴跖而賤堯也狗固吠非其主也且今使公孫子
賢而徐子不肖然而使公孫子與徐子鬭徐子之狗猶
(元作/由)由(補曰由猶通/一本作猶)將攫公孫子之腓而噬之也(攫持/腓脛)
(腨噬啗也正/曰噬齧也)若乃得去不肖者而為賢者狗豈特攫其
腓而噬之耳哉安平君曰敬聞命明日任之於王(白王/使任)
(用/之)王有所幸臣九人之屬欲傷安平君相與語於王曰
燕之伐齊之時楚王(頃/襄)使將軍(淖齒/也)將萬人而佐齊今
國已定而社稷已安矣何不使使者謝於楚王王曰左
右孰可九人之屬曰貂勃可(欲去單/之助)貂勃使楚楚王受
而觴之數日不返九人之屬相與語於王曰夫一人身
而牽留萬乘者豈不以據勢也哉(言勃據單勢正/曰言單據勢)且安
平君之與王也君臣無禮(補曰通鑑/君臣無異)而上下無别且其
志欲為不善(謂反/畔)内收百姓循撫其心振窮補不足(振/舉)
(救/也)布徳於民外懐戎翟天下之賢士(懐翟/與士)隂結諸侯之
雄俊豪英(諸侯/之人)其志欲有為也(為不/善)願王之察之異日
而王曰召相單來田單免冠徒跣肉袒而進(肉袒露肢/體示欲受)
(刑正曰袒即裼/也去上衣曰裼)退而請死罪五日而王曰子無罪於寡
人子為子之臣禮吾為吾之王禮而已矣貂勃從楚來
王賜諸前(補曰本王觴賜諸前/愚恐賜乃觴之訛)酒酣(酣酒/樂)王曰召相田
單而來貂勃避席稽首曰王惡得此亡國之言乎王上
者孰與周文王王曰吾不若也貂勃曰然臣固知王不
若也下者孰與齊桓公王曰吾不若也(補曰此下姚本/有貂勃曰然臣)
(固知王不若也/十一字今增)貂勃曰然臣固知王不若也然則周文
王得吕望以為太公桓公得管夷吾以為仲父今王得
安平君而獨曰單且有天地之闢(開/也)民人之治(補曰姚/云曾本)
(作/始)為人臣之功者誰有厚於安平君者哉而王曰單單
惡得此亡國之言乎且王不能守乎王之社稷燕人興
師而襲齊墟王走而之城陽之山中(城陽兖州國/莒其縣也)安平
君以惴惴之即墨(惴惴憂/懼也)三里之城五里之郭敝卒七
千禽其司馬(主兵之官/謂騎刼)而反千里之齊安平君之功也
當是時也闔城陽而王(不通王而自王補曰/春秋後語闔作合)城陽天下
(城陽與天下之人正曰/城陽二字因上文衍)莫之能止然而計之於道歸之
於義以為不可故為棧道木閣(木閣棧道/皆以通險)而迎王與后於
城陽山中(元作/中山)中山(補曰當/作山中)王乃得反子臨百姓今國
已定民已安矣王乃曰單單(補正曰與前/連舉不同)且嬰兒之計
不為此王不亟殺此九子者以謝安平君不然國危矣
王乃殺九子而遂其家益封安平君以夜邑萬户(夜一/作劇)
(屬淄州又東來有掖有不夜疑夜字為掖不全或不夜/省不補曰括地志劇城在青州夀光縣南三十里顔師)
(古云齊地記古有日夜出見於東萊故萊子/立此邑以不夜為名○使者使楚之使去聲)
田單將(為大/將)攻狄(狄北胡正曰史田儋狄人徐廣注今/樂安臨淄縣正義云淄州髙苑縣西)
(北狄/故城)徃見魯仲子(連/也)仲子曰將軍攻狄不能下也田單
曰臣以五里之城七里之郭破亡餘卒破萬乘之燕復
齊墟攻狄而不下何也上車弗謝而去遂攻狄三月而
不克之也齊嬰兒謠曰大冠若箕(箕簸/器)修劒柱頥攻狄
不能下壘枯邱(壘軍壁也言大不能降一壘小不能枯/一邱言無人物補曰吳氏韻補能叶年)
(題反邱叶一其反廬陵劉氏讀壘枯邱謂空守一邱為/壘說苑攻狄不能下壘於梧邱齊景公田於梧地名也)
(一本引北堂書鈔同說苑無能字一本壘枯/骨成邱通鑑從之各有不同似梧邱義長)田單乃懼
問魯仲子曰先生謂單不能下狄請問其說魯仲子曰
將軍之在即墨坐而織蕢(蕢草/器)立則杖挿(揷鍤同/刺土器)為士
卒倡曰(倡導/也)可徃矣宗廟亡矣亡日尚矣(尚猶乆也言/見亡之兆其)
(日已/久)歸於何黨矣(黨猶鄉也言無所歸補曰姚氏云别/本無可往矣宗廟亡矣今日尚矣歸)
(何黨矣皆叶平聲讀說苑宗/廟亡矣魂魄喪矣歸何黨矣)當此之時將軍有死之心
而士卒無生之氣聞若言(若如/此也)莫不揮泣奮臂而欲戰
此所以破燕也當今將軍東有夜邑之奉西有菑上之
虞黄金横帶而馳乎淄澠之間(昭十二年注澠水/出臨淄入時水)有生
之樂無死之心所以不勝者也田單曰單有心先生志
之矣明日乃厲氣循城(厲激/昻也)立於矢石之所乃援枹鼓
之(枹擊/鼓杖)狄人乃下(補曰馬謖對諸葛亮曰用兵之道攻/心為上攻城為下其言出於此○夜)
(說苑作掖澠音黾枹音孚○按史趙孝成王元年田單/將攻燕拔中陽又攻韓注又拔之次年單為相孝成之)
(元年齊襄之十九年也趙王新立秦攻趙求救於齊齊/人使以長安君為質齊師乃出秦師退又䇿云趙王割)
(濟東三城城邑市五十七與齊求安平君為將攻燕亦/是年事蓋齊趙方睦也考之史單自復齊之後惟有伐)
(狄之戰大事記併書於一年而襄王十年趙燕周取齊/昌國髙唐十三年藺相如伐齊至平邑秦客卿竈暨楚)
(仍嵗攻剛夀以單之在齊而喪地被兵不聞其却戰而/克敵也而一為趙用遂以立功意者單以功髙被讒齊)
(襄雖為之殺譛者所以任單者不能展盡歟不然則單/之懼禍特怯而自悔也秦䇿云田單將齊之良横行於)
(中十四年終身馳於封内考之殺騎刼之嵗至襄王十/八年凡十四年次年而單為趙將是年襄王死單不復)
(返齊明年遂為相然單之在趙自二戰之後不聞他功/蓋既試其端而亦終不忍背宗國以為趙用也單之心)
(亦可/見矣)
孟嘗君為從(文以襄王初中立為諸侯楚頃襄二十三/年天下合從此八年正曰文以襄王五年)
(中立為諸侯其後遂卒襄王八年諸侯無合從事此閔/王十六年文怨秦約韓魏伐秦事也當秦昭九年鮑見)
(䇿有薛地百里之文遂以/為文中立為諸侯時誤矣)公孫𢎞(齊/人)謂孟嘗君曰君不
如(元作/以)以(補曰姚云劉/本君何不)使人先觀秦王(昭/)意者(設疑/之辭)秦
王帝王之主也君恐不得為臣(為秦/臣)奚暇從以難之意
者秦王不肖之主也君從以難之未晚孟嘗君曰善願
因請公徃矣公孫𢎞敬諾以車十乘之秦昭王聞之而
欲愧之以辭(使𢎞/愧)公孫𢎞見昭王曰薛公之地大小幾
何公孫𢎞對曰百里昭王笑而曰寡人地數千里猶(元/作)
(由下/同)由(補曰由猶通/姚本猶下同)未敢以有難也(為人/之難)今孟嘗君之
地方百里而因欲以難寡人猶由可乎公孫𢎞對曰孟
嘗君好人(人賢/人)大王不好人昭王曰孟嘗君之好人也
奚如公孫𢎞曰義不臣乎天子不友乎諸侯得志不慙
為人主不得志不肯為人臣如此者三人而治(補曰而/字疑衍)
(治當屬下句或/而字上有缺文)可為管商之師(管仲/商鞅)說義聴行(所說有/義或能)
(聴而/行之)能致其主霸王如此者五人萬乘之嚴主也辱其
使者退而自刎(集韻刎/斷也)必以其血洿其衣如臣者十人
昭王笑而謝之曰客胡為若此寡人直與客論耳寡人
善孟嘗君欲客之必諭寡人之志也(以己之志/曉告孟嘗)公孫𢎞
曰敬諾公孫𢎞可謂不倰矣(著書者美其/不可侵辱)昭王大國也
孟嘗千乘也立千乘之義而不可陵可謂足使矣(足猶/能彪)
(謂公孫所陳亦士之一槩爾自曹沬刼桓公辯說士莫/不以藉口彼葢未學禮也夾谷之㑹孔子詔之士付之)
(有司耳矣豈厓柴若世之猘狗然哉帝曰/曉人不當如是乎此說客之所當知也)
魯仲連謂孟嘗君曰君好士未(補/)也(補曰一本謂孟嘗/好士也一本謂孟)
(嘗君君曰/好士也)雍門子(補子字此士以所居為稱正曰雍門/下有缺文說苑有雍門子狄雍門子)
(周今曰雍門子則/亦無考雍門見前)養椒亦(養猶公養之養椒姓亦名雍/門子之所養正曰未知果椒)
(姓亦/名不)陽得子養(此下脫/所養人)飲食衣裘與之同皆得其死(並/未)
(詳/)今君之家富於二公(雍門/陽得)而士未有為君盡㳺者也
(㳺猶友也言不/盡於交㳺之道)君曰文不得是二人故也(椒亦/等)使文得
二人文豈獨不得盡對曰君之廏馬百乘無不被繡衣
而食菽粟者豈有麒麟騄耳哉後宫十妃皆縞紵(縞鮮/色繒)
(也紵蔴屬細者正/曰書注縞白也)食粱肉(粱米名本草注青粱粟𩔖正/曰粱米之善者有黄青白三)
(種/)豈有毛廧西施哉色與馬取於今之世士何必待古
哉(補曰君之廏馬至此與王斗云云合正/曰連上章有孟嘗君序次亦不當在此)故曰君之好
士未也(補曰孟嘗君之門髙者如馮驩魏子能免難市/譽而已昔人譏其未嘗得士特雞鳴狗盜之雄)
(世以為名言今觀魯連曰君之好士未也則當時已有/是論矣仲連之言亦引以自謂而非區區於孟嘗君雞)
(鳴狗盜之出其門/宜仲連之不止也)
　　　王建(襄王子元年年丁酉/赧王五十一)
秦攻趙長平(此五/年)齊楚救之秦計曰齊楚救趙親(其交/親)
則將退兵不親則且遂攻之趙無以食請粟於齊而齊
不聴蘇子(元作/秦)秦(補曰字齊/史作周最)謂齊王曰不如聴之以却
秦兵不聴則秦兵不却是秦之計中而齊楚(元作/燕)燕(補/曰)
(史作楚通/鑑從之)之計過矣且趙之於齊楚(元作/燕齊)燕齊(補曰史/作齊楚)
隠蔽也(趙居二國西北秦攻二國必先徑趙/趙存則二國得以自隠而有蔽障)猶齒之有
唇也唇亡則齒寒今日亡趙則明日及齊楚矣且夫救
趙之務(務趣也/事也)宜若奉漏甕沃焦釡(喻救/之急)夫救趙髙義
也却秦兵顯名也義救亡趙威却强秦兵不務為此而
務愛粟則為國計者過矣(齊記有云周子謂最是也此/最時三十餘年矣正曰索隠)
(云周子葢齊之謀臣史/失其名不必强為之說)
或謂齊王曰周韓西有强秦東北有趙魏秦伐周韓之
西趙魏不伐(不從秦/伐周韓)周韓為割(割地與趙魏正/曰割地與秦)韓却周
害也(言趙魏徒不伐而不救韓/則韓兵必却周有秦害)及韓却周害(元作/割)割(補/曰)
(害割字恐/有誤混)之後(補/)趙魏亦不免與秦為患矣(秦以其不/應已又無)
(周韓之捍/秦伐必及)今齊應(補補曰今齊/下恐有缺字)秦伐趙魏則亦不果於
趙魏之應秦而伐周韓(趙魏近秦其應秦不得不果/齊則逺矣應秦必不果也)今
齊入於秦而伐趙魏(今就令也入言應之/果補曰令恐亦今字)趙魏亡之後
秦東面而伐齊齊安得救(補補曰一本有救/字是下無於字非)於天下乎
(此言趙魏近秦畏之不得不應齊不可以其應而伐之/也正曰此士之䇿正謂秦伐周韓趙魏雖不應秦然周)
(韓既割而趙魏亦不免况齊可以不應秦今應秦伐趙/魏趙魏既亡而齊亦不免矣所以言此者欲齊之援趙)
(魏/也)
國子(齊大/夫)曰秦破馬服君之師圍邯鄲齊魏亦佐秦伐
邯鄲齊取淄䑕魏取伊氏(皆趙/地缺)公子無忌(魏信/陵君)為天下
循便計(循行順也正曰行便宜之計言竊符奪兵事補/曰齊魏佐秦伐因取二地今云公子無忌云云)
(魏實救趙者不應先佐之伐恐當時無忌雖急於平原/之請而魏王實畏秦如止晉鄙壁鄴未欲真欲救趙或)
(先取其/地也)殺晉鄙(魏/將)率魏兵以救邯鄲之圍(魏安釐二十/年使鄙將以)
(救趙畏秦不敢進趙急平原君使責無忌無忌盜晉鄙/兵符殺之將進兵秦軍解去補曰按史年表魏世家公)
(子無忌傳公子矯殺晉鄙破秦兵皆在安釐王二十年/通鑑以矯殺晉鄙在前一年大事記以晉鄙留軍壁鄴)
(在前一年謂以𫝊修今按/傳亦止作一年事也當考)使秦弗有而失天下是齊入
於魏而救邯鄲之功也(齊與魏親初雖佐秦/今魏救趙亦同救也)安邑者魏
之柱國也(言其於國/如室有柱)晉陽者趙之柱國也鄢郢者楚之
柱國也故三國(衍欲/字)欲(補曰疑欲字即故字而/上衍故字故者舊也)與秦壤
界(境土界境也/言其地相接)秦伐魏取安邑伐趙取晉陽伐楚取鄢
郢矣覆(元作/福)福(補曰姚云劉偪曾一作覆/愚按福乃偪之訛偪義長)三國之軍(元/作)
(君/)君兼二周之地舉韓氏取其地且天下之半(且猶/幾)今
又刦趙魏疏中國(疏言離/其友)封衛之東野(封割也東野猶/東地正曰封疆)
(之/地)兼魏之河内絶趙之東陽則趙魏亦危矣趙魏危則
非齊之利也韓魏趙楚之志恐秦兼天下而臣其君故
專兵一志以逆秦(逆謂/拒之)三國之與秦壤界而患急齊不
與秦壤界而患緩是以天下之勢不得不事齊也故秦
得齊則權重於中國趙魏楚得齊則足以敵秦故秦楚
(補補曰疊舉/上文宜有楚)趙魏得齊者重失齊者輕齊有此勢不能
以重於天下者何也其用者過也(補曰三䇿大槩畧同/謂三晉諸國為齊之)
(屏蔽相依為唇齒秦攻諸國而齊不救諸國滅亡勢必/及齊第三章謂三國與秦界而患急齊不與秦壤而患)
(緩秦得齊則權重趙魏楚得齊則足以敵秦說尤明切/初䇿攻長平時次䇿周韓未亡時三䇿則韓既亡後也)
(始皇十八年滅韓自秦人行逺交近攻之術善齊而不/加兵君王后謹事秦王建不修戰備不助五國其墮秦)
(計中乆矣長平之戰當王建五年滅韓當三十五年三/十餘年間士之為齊謀者其智非不及此而卒不用宜)
(其及於/亡也)
齊王使使者問趙威后(惠文后孝/威太后)書未發(補曰未/發其封)威后
問使者曰嵗亦無恙邪(恙憂/也)民亦無恙邪王亦無恙邪
使者不說曰臣奉使使威后今不問王而先問嵗與民
豈先賤而後尊貴者乎威后曰不然茍無嵗何有民茍
無民何有君故有問舍本而問末者耶乃進而問之曰
齊有處士曰鍾離子(鍾離屬九江正曰路史云沂之承/音懲有鍾離城乃晉吳㑹處成十)
(五年杜云淮南縣今屬濠州者非應劭云/鍾離子國在九江蓋其後徙於此吳滅之)無恙耶是其
為人也有糧者亦食無糧者亦食有衣者亦衣無衣者
亦衣是助王養其民者(補/)也何以至今不業也(言不得/在位成)
(其職/業)葉陽子(諸書葉陽皆不地范睢傳注葉一作業補/曰正義云葉陽今許州葉縣又見魏䇿)
無恙乎是其為人哀鰥寡䘏孤獨振困窮補不足是助
王息其民者也(息生/也)何以至今不業也北宫之女嬰兒
子無恙耶徹其環瑱(集韻徹去/也通作徹)至老不嫁以養父母是
皆率民而出於孝情者也(情猶/誠)胡為至今不朝也(命婦/則朝)
此二士弗業一女不朝何以王齊國子萬民乎於陵子
仲(於陵屬濟南皆以所居為號此自一人若孟子所稱/已是七八十年矣補曰路史於陵今淄之長山正曰)
(此言於陵仲子之行與孟子所稱者合恐即此人也趙/惠文王與齊閔王同時惠文后用事實孝成之世其在)
(惠文時則仲/子猶相及)尚存乎是其為人也上不臣於王下不治
其家中不索交諸侯此率民而出於無用者何為至今
不殺乎(彪謂威后賢矣其是非乃不詭於聖齊有此數/士不能察至使鄰國老女子愧之王建不足道)
(也時君王后故無恙胡為亦無察乎正曰問王而不及/后必非君王后王建時鮑因䇿言謂后為賢智故曲說)
(至此○王使之使如/字瑱它典它甸二反)
齊閔王之遇殺其子法章變姓名為莒太史家庸夫(庸/傭)
(同均/直也)太史敫女(敫音躍補曰徐/廣云一音皎)竒法章之狀貌以為非
常人憐而常竊衣食之與私焉莒中及齊亡臣(臣之出/亡者)
相聚求閔王子欲立之法章乃自言於莒共立法章為
襄王襄王立以太史氏女為王后生子建太史敫曰女
無媒而嫁者非吾種也汙吾世矣終身不覩君王后賢
不以不覩之故失人子之禮也襄王卒子建立為齊王
君王后事秦謹與諸侯信以故建立(衍一/四字)四十有餘年
不受兵(正曰此要其終而言之建立字可見建四十四/年為秦滅補曰秦逺交齊而善之故齊事秦謹)
(不悟其計也與諸侯信此恐未然史稱齊亦東邉海上/秦日夜攻三晉燕楚五國各自救以故四十餘年不受)
(兵此實録也齊與諸侯/信則安得不助五國乎)秦昭王(元作始皇按后卒於莊/襄之時不逮始皇也)
始皇(補曰/字誤)嘗遣使者遺君王后玉連環(兩環/相貫)曰齊多智
而解此環不君王后以示羣臣羣臣不知解君王后引
錐椎破之謝秦使曰謹以解矣及君王后病且卒誡建
曰羣臣之可用者某建曰請書之君王后曰善取筆牘
受言(牘書/版也)君王后曰老婦已忘矣(詳其指蓋怒建之不/心受託以病昏耳)
君王后死後后勝(疑即后/之族)相齊多受秦間金玉使賔客
入秦皆為變辭(變故之辭葢使者/還以恐動王也)勸王朝秦不修攻戰
之備(彪謂君王后賢智婦人也惜其不能正始乃其父/正烈男子也義不能疚利不能回其斯人乎正曰)
(䇿云君王后賢不失人子之禮又秦王令解環以齊多/智為言故鮑以賢賛之不能正始既不足言賢信秦之)
(謀不助諸侯/又何智之有)
齊王建入朝於秦雍門司馬前曰所為立王者為社稷
耶為王立王耶王曰為社稷司馬曰為社稷立王王何
以去社稷而入秦齊王還車而反即墨大夫聞(元作與/補曰姚)
(云一本/作聞)雍門司馬諫而聽之則以為可(衍可/字)可(補曰姚/云一作)
(以/)為謀(又疑可為/謀本注字)即入見齊王曰齊地方數千里帶甲
數十(元作百/下同)百萬夫三晉大夫皆不便秦而在阿鄄之
間者百數王收而與之十百(補曰通鑑/作數下同)萬之衆使收三
晉之故地即臨晉之關可以入矣(臨晉屬/左馮翊)鄢郢大夫不
欲為秦(不屬/之也)而在城南下者百數(齊/城)王收而與之十百
萬之師使收楚故地即武關可以入矣(始皇紀注武闗/秦南闗在陜西)
(𢎞農/東)如此則齊威可立秦國可亡矣舍南面之稱制(此/亦)
(秦人之辭時未有此正/曰謂其棄王而為臣也)乃西面而事秦為大王不取也
齊王不聴秦使陳馳(齊客之入秦者正曰上章謂齊賔/客入秦皆為變亂又陳為齊姓故)
(云然不/可考)誘齊王内之約與五百里之地(葢偽/許之)齊王不聽
即墨大夫而聽陳馳遂入秦處之共松栢之間(共屬河/内補曰)
(衛州共/城縣)餓而死先是齊為之歌曰松耶栢耶住建共者
客邪(客謂陳馳自秦稱之曰客彪謂建之聽雍門似矣/而不卒於即墨惟不明故也不明以亡國有國家)
(者可不以正心誠意為先乎正曰專指陳馳非自齊稱/之曰客爾史謂建聽姦人賔客以亡秦䇿秦王資頓弱)
(以逰齊王入朝知客非一也○鮑出正心誠意一語論/雖正而不切上言不明而此曰以為先烏睹大學之序)
　　　凡五十九章
　
　
　
　
　戰國策校注卷四
欽定四庫全書
　戰國策校注卷五　　　　宋　鮑彪　原注
　　　　　　　　　　　　元　吴師道補正
　　楚(今之南郡江夏零陵桂陽武陵長沙漢中汝南皆/其分也江陵故郢都西通巫巴東有雲夢之饒)
　　　宣王(肅王子元年子/烈王七年王)
齊楚構難宋請中立齊急宋(告急於宋補曰請字宜任/急下殽脱於此中立豈待)
(請/邪)宋許之子象(楚/人)為楚謂宋(補補曰姚/本有此字)王(公剔成正曰/剔成未嘗稱)
(王此偃也與/懐㐮相接)曰楚以緩失宋將法齊之急也齊以急得
宋後將常急矣是從齊而攻楚之未必利也齊戰勝楚
勢必危宋不勝是以弱宋干強楚也(言以助齊犯楚之/怒補曰將法齊之)
(急言楚今結於宋齊後將常急言楚之攻齊/未已齊戰勝楚勢必危宋言齊強必併宋)而令兩萬
乘之國常以急求所欲國必危矣
邯鄲之難(趙成侯二十一年魏㧞邯鄲此十六年補曰/大事記昭奚恤為相附宣王十五年謂此章)
(争論乃明年亊按史年表圍邯鄲/在此年㧞邯鄲齊敗魏在次年)昭奚恤謂楚王曰王
(元作里補曰/姚本作王)不如無救趙而以強魏(使魏/為強)魏強其割趙
必深矣趙不能聽則必堅守是两敝也(兩國相持/必俱敝)景舍
曰不然昭奚恤不知也夫魏之攻趙也恐楚之攻其後
也今不救趙趙有亡形而魏無楚憂是楚魏共趙也(如/與)
(魏共/攻之)害必深矣(趙之/害)何以兩敝也且魏令兵以割趙(補/曰)
(一本以/深割趙)趙見亡形而有楚之不救己也(言雖有楚而不/見救正曰姚云)
(有劉作知愚按見有二/字恐殽舛上下文可證)必與魏合而以謀楚故王不如
少出兵以為趙援趙恃楚勁必與魏戰魏怒於趙之勁
而見楚救之不足畏也必不釋趙趙魏相敝而齊秦應
楚(應言乘此起兵/耳非與楚合也)則魏可破也楚因使景舍起兵救趙
邯鄲抜(楚兵/少故)楚取睢濊之間(後志梁國睢陽注征北記/南進有睢陵梁國有濊陽)
(南臨濊水補曰大事記取濊/陽作睢陽濊呼外烏外反)
江乙為魏使於楚(乙魏人時居魏後乃仕楚故其譛昭/奚恤曰臣居魏知之正曰據居魏語)
(以為魏人/未知果不)謂楚王曰臣入境聞楚之俗不蔽人之善不
言人之惡誠有之乎王曰誠有之江乙曰然則白公之
亂得無遂乎(遂猶成白公太子建子勝哀十六年建以/讒奔鄭鄭殺之勝請伐鄭子西不從勝怒)
(殺子西/刼惠王)誠如是臣等之罪免矣楚王曰何也江乙曰州
侯相楚貴甚矣而主斷(謂其/專决)左右俱曰無有(言世無/如之)如
出一口矣
荆宣王問羣臣曰吾聞北方之畏昭奚恤也果誠何如
羣臣莫對江乙對曰虎求百獸而食之得狐狐曰子無
敢食我也天帝使我長百獸今子食我是逆天帝命也
子以我為不信吾為子先行子随我後觀百獸之見我
而敢不走乎虎以為然故遂與之行獸見之皆走虎不
知獸畏己而走也以為畏狐也今王之地方五千里帶
甲百萬而專屬之昭奚恤故北方之畏奚恤也其實畏
王之甲兵也猶百獸之畏虎也(補曰大事記江乙之言/如此則昭奚恤為敵國)
(所畏可知見一本標十二國史春秋後語食我作噉我/又云人臣  畏者君威也君不用而威亡矣注尹文子)
(有/)昭奚恤與彭城君(彭城屬楚/知為楚人)議於王前王召江乙而
問焉江乙曰二人之言皆善也臣不敢言其後(補曰姚/云一本)
(更有言其/後三字)此謂慮賢也(慮猶疑也賢者言善已復言之/將使王疑彼思慮之也正曰謂)
(使我疑慮賢者為/疑詞以兩傾之也)
江尹(乙/也)欲惡昭奚恤於楚王而力不能故為梁山陽君
(山陽屬魏知為魏人正曰/策文明曰梁山陽君注贅)請封於楚(知其無功奚恤必/諌而山陽怨可以)
(為/黨)楚王曰諾昭奚恤曰山陽君無功於楚國不當封江
尹因得山陽君與之共惡昭奚恤
魏氏惡昭奚恤於楚王(以山陽君故補/曰疑即山陽君)楚王告昭子昭
子曰臣朝夕以事聽命(言其/親近)而魏入吾君臣之間(以惡/奚恤)
(之言/入)臣大懼臣非畏魏也夫泄吾君臣之交而天下信
之是其為人也近苦矣(苦猶惡也/此指江乙)夫茍不難為之外(為/其)
(泄外謂/魏也)豈忘為之内乎臣之得罪無日矣(無幾/日也)王曰寡
人知之大夫何患
江乙惡昭奚恤謂楚王曰人有以其狗為有執而愛之
(執言/善守)其狗嘗溺井(溺去音正/曰奴弔反)其鄰人見狗之溺井也欲
入言之狗惡之當門而噬之鄰人憚之遂不得入言邯
鄲之難楚進兵大梁取矣昭奚恤取魏之寳器臣居魏
知之故昭奚常惡臣之見王(此言邯鄲事在乙居魏/時故升邯鄲之難於前)
江乙欲惡昭奚恤於楚謂楚王曰下比周則上危下分
爭則上安(分則不比爭則不/周為揚惡張本)王亦知之乎願王勿忘也
且人有好揚人之善者於王何如王曰此君子也近之
江乙曰有人好揚人之惡者於王何如王曰此小人也
逺之江乙曰然則且有子殺其父臣弑其主者而王終
已(補曰姚云/曽劉作己)不知者何也以王好聞人之美惡聞人之
惡也王曰善寡人願兩聞之(彪謂兩聞之是也然必以/明夫茍不明則適為江乙)
(讒口之資耳補曰大事記曰乙之言術數家之論也下/比周上固危矣茍下皆分爭如齊之田闞唐之牛李上)
(亦豈能安乎愚按此與/前章言州侯云云意同)
江乙説於安陵君(名壇失其姓楚之幸臣按魏記注召/陵有安陵應屬楚而魏䇿亦有同號)
(者别一人也正曰按説苑作安陵纒藝文𩔖聚同壇纒/字有訛彼以為得幸於楚共王今次之宣王非也  正)
(義云鄢陵故城在許州鄢陵縣西北李竒謂六國時為/安陵按鄢陵召陵皆屬魏又按元和姓纂安陵小國後)
(氏之安陵纒楚王/妃則以為女子)曰君無咫尺之功(元作/地)地骨肉之親
處尊位受厚禄一國之衆見君莫不斂袵而拜撫委而
服(撫物委物必下其手皆卑下意正曰/撫猶傴也委曲也補曰袵衣衿也)何以也曰王過
舉以(元作/而)而(正曰一本而已姚云已一作色按己/以通色已字𩔖恐當作而以色為文)色(言/謬)
(以色/見舉)不然無以至此江乙曰以財交者財盡而交絶以
色交者華落而愛渝(華英華/渝變也)是以嬖色不敝席(嬖賤而/幸者席)
(不及敝/而愛弛)寵臣不避軒(避猶退軒曲輈藩車也車敝則退/去今不及然補曰姚本作嬖女又)
(云不敝言不久之意避是敝字無疑真誥/曰女寵不敝席男愛不盡輪或出于此)今君擅楚國
之勢而無以自結於王竊為君危之安陵君曰然則柰
何願君必請從死以身為殉(此乙辭補曰姚云奈/何下曽有江乙曰字)如是
必長得重於楚國曰謹受令三年而弗言江乙復見曰
臣所為君道至今未効君不用臣之計臣請不敢復見
矣安陵君曰不敢忘先生之言未得間也於是楚王遊
於雲夢(澤名在南郡華容補曰楚辭集注雲夢澤名方/八九百里跨江兩岸雲在江北今潜江監利景)
(陵等縣是也夢在江南今公安石首/建寜等縣是也夣音䝉亦作去聲)結駟千乘(補曰結/連也四)
(馬曰/駟)旌旗蔽天野火之起也若雲蜺(蜺虹/也)兕虎噑之聲
若雷霆(兕若牛而青補/曰一角重千斤)有狂兕􁠪(元作/䍧)䍧車(集韻􁠪音/詳趨行也)
(若䍧則羊耳補曰字書有牂/字兹郎反又戕與牂通􁂳也)依輪而至王親引弓而射
一發而殪(補曰宋玉招魂青驪結駟兮齊千乘懸大延/起兮𤣥顔烝云云與王趨夣兮課後先君王)
(親發兮殪青兕/文頗與此合)王抽旃旄(旃曲柄旗旄幢也補曰/爾雅旄牛尾著竿頭)而抑
兕首仰天而笑曰樂矣今日之㳺也寡人萬歳千秋之
後誰與樂此矣(問安陵/與誰)安陵君泣數行下而進曰臣入
則編席(編次簡也言與/王相次如之)出則陪乘(陪重乘也此/言二人同車)大王萬
歳千秋之後願得以身試黄泉蓐螻蟻(願為蓐以辟二/物蓐陳草也補)
(曰姚云試錢劉曽又作式李善引同延叔堅論云為王/先用填黄泉為王作蓐以御螻蟻藝文𩔖聚引拭黄泉)
(驅螻/蟻)又何如得此樂而樂之王大説乃封壇為安陵君
君子聞之曰江乙可謂善謀安陵君可謂知時矣(彪謂/此非)
(君子之言也安陵妾婦也江乙為之/謀又其卑者安有君子而羙此流哉)
郢人有獄三年不决者故令人請其宅以卜其罪(有罪/則宅)
(入官故可請/卜測知之也)客因請(元作謂/下同)謂(補曰姚本作為之謂又/云錢作客因謂劉作客)
(因請/之)之(補曰依姚本則此上/訛一字此下缺一字)昭奚恤曰郢人某氏之宅
臣願之昭奚恤曰郢人某氏不當服罪故其宅不得客
辭而去昭奚恤己而悔之因謂客曰奚恤得事公公何
為以故與奚恤(故謂設事/以探己意)客曰非用故也曰請(補曰姚/云劉曽)
(作/請)而不得有説色非故如何也(補曰如/猶而)
　　　威王(宣王子元年壬午/顯王三十年)
蘇秦之楚三日(補曰一本標後語十/二國史皆作三年)乃得見乎王談卒
辭而行王曰寡人聞先生若聞古人今先生乃不逺千
里而臨寡人曽不肯留願聞其説對曰楚國之食貴於
玉薪貴於桂謁者難得見如鬼王難得見如天帝今令
臣食玊炊桂因鬼見帝王曰先生就舍寡人聞命矣(正/曰)
(一本標𩔖要引王/百乗書鈔作宣)
蘇秦為趙合從(此在連激儀入秦後當為七/或八年正曰大事在威七年)説楚威王
曰楚天下之強國也大王天下之賢王也楚地西有黔
中巫郡(属南郡補曰徐廣云黔中/今武陵巫郡南郡之西界)東有夏州(車𦙍云夏/口城上有)
(州曰夏州補曰左傳楚莊伐陳鄉取一人焉以歸謂之/夏州即此正義云夏水口在荆州江陵縣一本標盧藏)
(用注後語云屈原離騷過/夏口而西浮葢是山也)海陽(海之南耳非遼西郡也/正曰盧藏用云在廣陵)
(東今揚州海陵縣/劉氏云楚之東境)南有洞庭(補曰洞庭/在今巴陵)蒼梧(交州郡正/曰正義云)
(蒼梧山在道州南按此乃楚粤/窮邉處交州蒼梧則粤地也)北有汾陘之塞(陘召陵/陘亭補)
(曰陘見秦䇿汾陘乃韓地此句有誤四字連郇陽/讀亦不順史作陘塞是大事記亦謂即陘山也)郇陽
(徐注今順陽屬汝南正曰正義云順陽故城在鄧州攘/縣西索隱云郇音荀郇陽當汝南潁川之界當是新陽)
(聲近字變爾汝南有新陽/縣在新水之陽徐説葢踈)地方五千里帶甲百萬車千
乘騎萬疋粟支十年此覇王之資也夫以楚之強大王
之賢(補曰一本/與大王)天下莫能當也今乃欲西面而事秦則
諸侯莫不西(元作/南)南面而朝於章臺之下矣(秦臺在咸/陽見楚記)
秦之所害於天下莫如楚楚強則秦弱楚弱則秦強此
其勢不兩立故為大王計莫如從親以孤秦大王不從
親秦必𧺫兩軍一軍出武関一軍下黔中若此則鄢郢
動矣(補曰鄢/郢見前)臣聞之治之其未亂為之其未有也患至
而後憂之則無及矣故願大王之早計之大王誠能聽
臣臣請令山東之國奉四時之獻以承大王之明制委
社稷宗廟(言諸侯輕去其國以從楚正曰/委置其宗廟社稷以託於楚)練士厲兵在
大王之所用之大王誠能聽臣之愚計則韓魏齊燕趙
之妙音美人必充後宫矣趙代良馬橐駝(匈奴/竒畜)必實於
外廐故從合則楚王横成則秦帝今釋覇王之業而有
事人之名竊為大王不取也夫秦虎狼之國也有吞天
下之心秦天下之仇讐也横人皆欲割諸侯之地以事
秦此所謂飬仇而奉讐者也夫為人臣而割其主之地
以外交強虎狼之秦以侵天下卒有秦患不顧其禍夫
外挾強秦之威以内刼其主以求割地大逆不忠無過
此者故從親則諸侯割地以事楚横合則楚割地以事
秦此兩策者相去逺矣有億兆之數兩者大王何居焉
故敝邑趙王(肅/侯)使臣效愚計奉明約在大王命之楚王
曰寡人之國西與秦接境秦有舉巴蜀并漢中之心秦
虎狼之國不可親也而韓魏迫於秦患不可與深謀與
深謀恐反人以入於秦故謀未發而國已危矣寡人自
料以楚當秦未見勝焉内與羣臣謀不足恃也寡人臥
不安席食不甘味心摇摇如懸旌(旌析羽注竿首/以精進士卒)而無
所終薄(薄泊/同)今君欲一天下安諸侯存危國寡人謹奉
社稷以從(傳有在説五國後彪謂五國之聽蘇子也革/面而已非能深究横從之利害也唯威王雅)
(有難秦之心念之熟矣異夫患諸國之/不可合徒稱從命者也補曰大事記取)
威王問於莫敖(楚/官)子華曰自從先君文王以至不榖之
身亦有不為爵勸不為禄勉以憂社稷者乎莫敖子華
對曰如華不足以知之矣王曰不於大夫無所聞之莫
敖子華對曰君王將何問者也彼有廉其爵貧其身以
憂社稷者有崇其爵豐其禄以憂社稷者有斷脰决腹
(脰項/也)一瞑而萬世不視(瞑不視/也謂死)不知所益(志於死耳/不求利也)以
憂社稷者亦有(補補曰姚/本有此字)不為爵勸不為禄勉以憂社
稷者王曰大夫此言將何謂也(言謂/誰)莫敖子華對曰昔
令尹子文(鬭榖/於莵)緇帛之衣以朝鹿裘以處未明而立於
朝日晦而歸食朝不謀夕無一日(元作/月)月之積故彼亷
其爵貧其身以憂社稷者令尹子文是也昔者葉公子
髙(名諸/梁)身獲於表薄(表野外薄林/也言其初賤)而財於柱國(財材同/柱國以)
(子髙/為材)定白公之禍(見哀公/十六年)寜楚國之事恢先君以揜方
城之外(恢大也集韻揜覆取也/言取地以大先君之封)四封不亷(封封城亷猶/禮不亷言無)
(事故不察治正曰亷隅之亷謂四境完/固不見亷隅也補曰一本四封不侵)名不挫於諸侯
當此之時也天下莫敢以兵南鄉葉公子髙食田六百
畛(畛井田間陌補曰周禮十夫有溝溝/上有畛朱子曰溝間千畝畛為阡)故彼崇其爵豐
其禄以憂社稷者葉公子髙是也昔者吳與楚戰於柏
舉(定四年/注楚地)兩軍(補補曰姚/本有御字)之間夫卒交(千夫百/夫之夫)莫敖大
心撫其御之手顧而太息曰嗟乎子乎(一本子/作予)楚國亡
之日(元作月補曰姚/云月一作日)至矣吾將深入吳軍若扑一人(若/猶)
(扑擊也正曰若發/語辭扑普卜反)若捽一人(捽持/髪也)以與大心者也社稷
其庶幾乎(以是為可/以厲衆也)故㫁脰决腹一瞑而萬世不視不
知所益以憂社稷者莫敖大心是也(傳不書正曰左傳/柏舉之戰楚大夫)
(史皇以其乘廣死司馬沈尹戍傷而死句卑剄而褁之/司馬戍即大心也葉公諸梁之父也王氏應麟謂鮑失)
(考/)昔吳與楚戰於柏舉三戰入郢寡君身出(昭/王)大夫悉
屬(屬連/俱亡)百姓離散棼冒勃蘇(定四年以為申包胥補曰/棼冒即蚡冒勃蘇包胥聲)
(近豈蚡冒之裔歟棼符分反冒亡北反/索隱云蚡古本作粉音憤亦符分反)曰吾被堅執鋭
(堅甲鋭/兵也)赴強敵而死此猶一卒也不若奔諸侯於是羸
糧潜行上崢山(崢嵘/之山)踰深溪蹠穿膝暴(蹠足下/暴傷也)七日而
薄秦王(襄/公)之朝雀立不轉(雀立/踊也)晝吟宵哭七日不得告
水漿無入口瘨而殫悶(瘨狂殫氣絶也正曰詩瘨/我注病也非癲狂之癲)旄不
知人(旄眊同無目也正曰/旄眊耄字通並昬也)秦王聞而走之(走去音/疾趨也)冠帶
不相及左奉其首右濡其口勃蘇乃蘇(蘇死更/生也)秦王身
問之子孰誰也棼冒勃蘇對曰臣非異(言非/它人)楚使(去/音)新
造盩(楚官正曰鮑見秦官有上造大良造遂為此謬説/按字書盩張留反引擊也山曲曰盩此無義盭音)
(戾盩通又音列罪也當是此字新造盩似言始/搆難今降戾之云文當有訛舛或在吳字下)棼冒勃
蘇吳與楚人戰於柏舉三戰入郢寡君身出大夫悉屬
百姓離散使下臣來告亡且求救秦王顧令之(元作/不)不
(補曰字/誤或衍)起寡人聞之萬乘之君得罪一士社稷其危今
此之謂也遂出革車千乘卒萬人屬之子滿與子虎下
塞以東與吳人戰於濁水(出齊郡廣之媯山/東葢齊楚壤界)而大敗之
亦聞於遂浦(楚地缺或吴夫遂也葢間一説在彼一在/此補曰子滿左傳子蒲云在稷與沂注楚)
(地當考夫遂/見前秦䇿)故勞其身愁其思以憂社稷者棼冒勃蘇
是也吳與楚戰於柏舉三戰入郢君王身出大夫悉屬
百姓離散䝉榖(楚/將)結鬭於宫唐之上(結猶交宫唐/豈髙唐邪)舍鬭
奔郢曰若有孤(時未知昭王存/亡故意其子)楚國社稷其庻幾乎遂
入大宫負雞次之典(楚國法也雞一作離是所以治離/局者正曰姚本雞一作離是時典)
(守者皆離其局/故負其典以逃)以浮於江逃於雲夢之中昭王反郢五
官失法百姓昬亂(補曰五官/見齊策)䝉穀獻典五官得法而百
姓大治此䝉榖之功多與存國相若封之執圭田六百
畛䝉榖怒曰榖非人臣社稷之臣茍社稷血食(血謂/牲牢)餘
豈患無君乎(補曰餘/當作余)遂自棄於磨山之中(後志磨城子/胥所造盖以)
(此山名城也正曰髙云漢注引歴山姚氏引李通傳論/曰昔䝉榖負書不狥楚難注引策吳楚戰于栢舉䝉榖)
(奔入宫負離次之典浮江云云茍利社稷余/豈患無君乎遂棄於歴山也磨字説見秦策)至今無冒
(冒謂犯法正/曰一本無位)故不為爵勸不為禄勉以憂社稷者䝉榖
是也王乃太息曰此古之人也今之人焉能有之邪莫
敖子華對曰昔者先君靈王好小腰楚士約食(約猶/節)馮
而能立(馮依/也)式而能𧺫(式小低貌補曰軾車前横木有/所敬則俯馮之據而後能立馮)
(而後能起言以約食故無力也或疑士不當言細腰荀/子云楚莊王好細腰故朝有餓人一本摽墨子云楚靈)
(王好士細腰故其臣皆三飯為節脇息而復帶淵墻而/後起尹文子韓非子皆言一國有飢色餓人今按墨子)
(三卷中無此文三卷者别/本也古墨子篇數不止此)食之可欲忍而不入死之可
惡然而不避(補曰姚云/一作就而)華(元作/章)章(補曰當/作華)聞之其君好
發者(發發/矢)其臣决拾(車攻注决鉤弦拾遂也遂發也補/曰詩注無此三字决以象骨為之)
(著於右手大指所以鈎弦開體拾以/皮為之著於厷臂以遂弦亦名遂)君王直不好若君
王誠好賢此五臣者皆可得而致之
蘇子謂楚王曰仁人之於民也愛之以心事之以善言
孝子之於親也愛之以心事之以財忠臣之於君也必
進賢人以輔之今大王之大臣父兄好傷賢以為資(為/已)
(資/藉)厚賦歛諸臣百姓使王見疾於民非忠臣也大臣播
王之過於百姓多賂諸侯以王之地是故退王之所愛
(王所愛者必不播割與/大臣異趣故大臣退之)亦非忠臣也是以國危臣願無
聽羣臣之相惡也慎大臣父兄(言不輕/用之)用民之所善節
身之嗜慾以與(補補曰此/下有缺文)百姓人臣莫難於無妬而進
賢為主死易垂沙之事(未詳兵畧訓楚兵/殆於垂沙亦不注)死者以千數
(補曰為主死易止千數/下句同如此則意明)為主辱易自令尹以下事王者
以千數至於無妬而進賢未見一人也故明主之察其
臣也必知其無妬而進賢也賢臣之事其主也亦必無
妬而進賢夫進賢之難者賢者用且使已廢貴且使已
賤故人難之(此策本次蘇秦之楚之上知蘇子秦也然/不可先扵之楚故次之此彪謂此策人主)
(所當先務人臣之上節也蘇氏弟兄言之若此者二三/策而已正曰蘇子未知果秦否序次無據進賢之説而)
(出於蘇氏不過欲時君用/已而發言是而意則非也)
　　　懷王(威王子元年年癸巳/顕王四十一)
韓公仲相(衍韓公仲相四字章内初不/涉韓也補曰此四字必錯簡)齊楚之交善秦
與魏遇且以善齊而絶齊乎楚楚(補/)王使景鯉之秦鯉
與於秦魏之遇(於其遇時與焉秦策有其/事在惠九年後懐王初也)楚王怒景鯉
恐齊以楚遇(楚謂/鯉)為有隂於秦魏也(恐齊以此謂楚/有私於二國)且
罪景鯉為謂楚王曰臣賀鯉之與於遇也秦魏之遇也
將以合齊秦而絶齊於楚也今鯉與於遇齊無以信魏
之合己於秦而攻於楚也(將絶齊於楚而楚/使與焉故齊疑之)齊又畏楚
之有隂於秦魏也必重楚故鯉之與於遇王之大資也
今鯉不與於遇魏之絶齊於楚信明矣齊(衍楚/字)楚(補曰/疑衍)
信之必輕王故王不如無罪景鯉以視齊於有秦魏(視/示)
(同示齊以/楚有二國)齊必重楚而且疑秦魏於齊(疑楚使/之疑)王曰諾
因不罪而益其列(列位次也下衍王曰向也止/孰便也凡九十字元在韓策)王曰鄉
也子曰天下無道今也子曰乃且攻燕者何也對曰今
謂馬多力則有矣若曰勝千鈞則不然者何也夫千鈞
非馬之任也今謂楚強大則有矣若越趙魏而鬭兵於
燕則豈楚之任也哉且非楚之任而楚為之是敝楚也
強楚敝楚其於王孰便也(正曰姚本凡九十七字在韓/䇿自為一章乃楚策虞卿謂)
(春申之文脱簡誤衍畧有不同鮑於韓策既刪去全不/見其文而於此復不明言在楚策后章補曰與魏之與)
(為有之/為如字)
楚王逐張儀於魏(使魏逐之儀初/相魏時此七年)陳軫曰王何逐張子
曰為臣不忠不信曰不忠王無以為臣不信王勿與為
約且魏臣不忠不信於王何傷忠且信於王何益逐而
聽則可若不聽是王令困也且使萬乗之國免其相是
城下之事也(此言魏恥之相十三年主城下/之盟諸侯所恥正曰十二年)
五國約以伐(衍齊/字)齊(補曰字/疑誤)秦(秦惠後七年趙韓魏燕/齊共攻秦此十一年正)
(曰五國伐秦可考策併言齊不可考懐王為從長率五/國伐秦之明年齊敗魏趙于觀津即策所謂齊反趙魏)
(者/歟)昭陽謂楚王曰五國已破秦必南圗(圖/楚)楚(正曰/楚句)王曰
然則奈何對曰韓氏輔國也(言可為/楚之助)好利而惡難好利
可營也(營猶求可/使求我)惡難可懼也我厚賂之以利其心必
營我悉兵以臨之其心必懼彼懼吾兵而營我利五國
之事必可敗也約絶之後雖勿與地可楚王曰善乃命
大公事(楚人正曰無考/一本大作太)之韓見公仲曰夫牛闌之事(未/詳)
馬陵之難(魏三十年齊破魏馬/陵正曰注缺惠王字)親主之所見也(主謂公/仲此言)
(齊強不可使益強補曰親字/疑當在見字上一本主作王)王茍無以五國用兵請効
列城五請悉楚國之衆(衍也/字)也以圗(元作/嗇)嗇(補曰字訛/當作圗上)
(有圗/楚)於齊(此下著/書者云)齊人反趙魏之後而楚果弗與地則
五國之事困也
五國伐秦魏欲和(補曰大事記此六國既/敗求和於秦之事也)使惠施(魏/相)之
楚楚將入之秦(納施/於秦)而使行和杜赫謂昭陽曰凡為伐
秦者楚也(據此則楚時與伐罪燕也正曰凡為伐秦者/楚也指為從長而言餘説見秦策義渠君章)
今施以魏來而公入之秦是明楚之伐而信魏之和也
公不如無聽惠施而隂使人以請聽秦(以和請於秦而/聴其命補曰姚)
(云劉作/徳秦)昭子曰善因謂惠施曰凡為攻秦者魏也今子
從楚為和楚得(元作/將)將(補曰當作得/大事記改)其利魏受其怨子
歸吾將使人因魏而和惠子反魏王(哀正/曰襄)不説杜赫謂
昭陽曰魏為子先戰折兵之半(補曰折閲之折/减損也食列反)謁病不
聽請和不得魏折而入齊秦(此折/猶屈)子何以救之(救其/折)東
有越累(元作纍此言越有傷/楚之心越近楚故)纍(正曰此書/纍累通)北無晉而交
未定於齊秦是楚孤也不如速和(赫此言葢兩忠楚魏/正曰赫陳楚隂請秦)
(之謀以誑魏今恐魏之折入秦/而復為是説非有忠魏之心也)昭子曰善因令人請和
於魏(補曰為子/之為去聲)
秦招楚而伐齊冷向(補曰冷平聲/冷倫氏之後)謂陳軫曰秦王(惠/)必
外向(言合他國/不一於楚)楚之齊者(與齊/善者)知西不合於秦必且務
以楚合於齊齊楚合燕趙不敢不聽齊以四國敵秦是
齊不窮也(兵力/不屈)向曰秦王誠必欲伐齊乎不如先収於
楚之齊者楚之齊者先務以楚合於齊則楚必即秦矣
(秦能収楚之善齊者則其初/雖欲合齊楚今必背齊合秦)以强秦而有(衍晉/字)晉楚則
燕趙不敢不聽是齊孤矣向請為公説秦王(元在/韓策)
張儀之楚貧(初至王/未之重)舍人怒而欲歸張儀曰子必以衣
冠之敝故欲歸待我為子見楚王當是之時南后(懷王/后)
鄭褏(羙人補曰袖褏同周紫芝楚辭説云鄭國之女多/羙而善舞楚懐王幸姬鄭袖當是善舞故名䄂者)
(所以/舞也)貴於楚張子見楚王楚王不説(前嘗欲逐之於魏/正曰彼此前後不)
(可考疑此為初見/楚王時事當在前)張子曰王無所用臣臣請北見晉君
楚王曰諾張子曰王無求於晉國乎王曰黄金珠璣犀
象(璣珠不/圎者)出於楚寡人無求於晉國張子曰王徒不好
色耳王曰何也張子曰彼鄭周之女粉白墨黒(黒言其/髪正曰)
(墨别本作黛/畫眉墨也)立於衢閭非知而見之者以為神楚王曰
楚僻陋之國也未嘗見中國之女如此其美也寡人見
(補補曰此/當有見字)之獨何為不好色也乃資之以珠玉南后鄭
褏間之大恐令人謂張子曰妾聞將軍之晉國偶有金
千斤進之左右以供芻秣(秣飼/馬)鄭褏亦以金五百斤張
子辭楚王曰天下閉關不通未知見日也願王賜之觴
王曰諾乃觴之中飲(補曰上林賦酒中樂酣注飲/酒半醉半醒也中直衆反)再拜
而請曰非有他人於此也願王召所便習而觴之(便所/安者)
(習所昵者補曰便習/猶便嬖便毗連反)王曰諾乃召南后鄭褏而觴之張
子再拜而請曰儀有死罪於大王王曰何也曰儀行天
下徧矣未嘗見人如此其美而儀言得美人是欺王也
王曰子釋之(釋猶/置)吾固以為天下莫若兩人也(儀自辱/於楚相)
(未嘗至楚其至楚在復相秦之四嵗此十六年正曰不/可考補曰大事記引蘇氏云儀之所以求用者其術至)
(此此所以言必信而功多也可不悲乎愚謂此正孟子/所謂妾婦之道莊生所謂所治愈下則所得愈多者也)
(䇿南后鄭褏為二人蘇氏止為/鄭袖一人  為子之為去聲)
楚懐王拘張儀(以其欺楚/以商於故)將欲殺之靳尚(楚/人)為儀謂楚
王曰拘張儀秦王必怒天下見楚之無秦也楚必輕矣
又謂王之幸夫人鄭褏曰子亦自知且賤於王乎鄭褏
曰何也尚曰張儀者秦王(惠/)之忠信有功臣也今楚拘
之秦王欲出之秦王有愛女而美又簡擇宫中佳(衍翫/字正)
(曰一/本無)麗好翫(人之可好可翫者/書曰翫人喪徳)習音者以懽從之(習音/所謂)
(懽也以從愛女正/曰習於音聲者)資之金玉寳器奉以上庸六縣為湯
沐邑(以邑為女/湯沐之貝)欲因張儀内之楚王楚王必愛(絶/句)秦女
資强秦以為重挾寳地以為資勢必(補補曰此下/疑有缺字)為王
妻以臨于楚王惑於虞樂必厚尊敬親愛之而忘子子
益賤而日䟽矣鄭褏曰願委之於公為之奈何曰子何
不急言王出張子張子得出徳子無已時秦女必不來
而秦必重子子内擅楚之貴外結秦之交畜張子以為
用子之子孫必為楚太子矣此非布衣之利也(利在/為王)鄭
褏遽説楚王出張子(此十八年補曰史楚願得張儀而/獻黔中秦王欲遣之口弗忍言儀)
(請行曰臣善靳尚尚得事鄭褏褏所言/皆從遂使楚儀固已料是謀之必中矣)
楚王將出張子(正曰姚本自為/一章今從之)恐其敗已也(補曰姚云/敗一作欺)
靳尚謂楚王曰臣請隨之儀事王不善臣請殺之楚小
臣靳尚之仇也謂張旄(魏之用/事者)曰以張儀之智而有秦
楚之用君必窮矣君不如使人㣲要靳尚而殺之(㣲不/顕也)
(使若儀/殺之)楚王必大怒儀也彼儀窮則子重矣楚秦相難
則魏無患矣張旄果令人要靳尚刺之楚王大怒秦楚
(補正曰/怒秦句)攝兵而戰秦楚爭事魏張旄果大重(彪謂張旄/欲窮儀則)
(如殺儀斯已矣今不殺儀顧從説者殺尚以儀之智為/足以免於死也補曰大事記靳尚之出張儀欲以求福)
(也反以殺身事變之來亦安可逆料哉此可為小人之/戒屈原曰前大王見欺於張儀儀至臣以為大王烹之)
(吁豈惟屈原雖庸人孰不謂然懐王聽靳尚鄭袖之言/而出之既出之又恐其欺已而使尚隨之不悟其誑尚)
(之見殺則雖怒而終不能誅儀也杜忠言惑邪説玩弄/於儀掌握之上召冦衂師喪國亡身死有餘責特以為)
(秦人詐誘天下反從而憐之計其/愚闇強愎六國之主無與輩也)
張儀為秦破從連横説楚王(在鄭䄂/出儀後)曰秦地半天下兵
敵四國(四方/之國)被山帶河(補曰姚及别本有/四塞字史同此脱)以為固(被寢/衣也)
(喻其/亘延)虎賁之士百餘萬(漢官儀虎賁戴鶡冠屬中郎將/正曰牧誓注若虎賁獸言其猛)
(也周禮有虎/賁氏非始漢)車千乗騎萬匹粟如丘山法令既明士卒
安難樂死(死難兵/革之事)主嚴以明將智以武雖無出兵甲席
卷常山之險(収取之如卷席之易無遺也恒山屬趙之/元氏此作常劉向避文帝諱也補曰正義)
(云常山在鎮州西正曰史/記已作常漢時傳寫所改)折天下之脊天下後服者先
亡且夫為從者無以異於驅羣羊而攻猛虎也夫虎之
與羊不格明矣(格猶/敵)今大王不與猛虎而與羣羊竊以
為大王之計過矣凡天下強國非秦而楚非楚而秦兩
國敵侔交爭(侔齊/等也)其勢不兩利大王不與秦秦下甲兵
據宜陽韓之上地不通(上流之地補曰/後語作上黨地)下河東取成臯
韓必入臣於秦韓入臣魏則從風而動秦攻楚之西韓
魏攻其北社稷豈得無危哉且夫約從者聚羣弱而攻
至強也夫以弱攻強不料敵而輕戰國貧而驟舉兵此
危亡之術也臣聞之兵不如者勿與挑戰粟不如者勿
與持久(持相/持)夫從人者飾辯虛辭(飾縁飾/非實也)髙主之節行
言其利而不言其害卒有楚禍(秦伐楚之禍史/作秦禍意同)無及為
已是故願大王之熟計之也秦西有巴蜀方船積粟起
於汶山(居貧切屬蜀都湔氏道即岷山/故唐志茂州汶山注有岷山)循江而下至郢
三千餘里舫船載卒(舫平音併舟也/正曰舫甫望切)一舫載五十人與
三月之糧下水而浮一日行三百餘里里數雖多不費
汗馬之勞不至十日而距扞關(距本雞足故訓至楚記/晉伐楚楚為扞關以距)
(之儀傳注巴郡魚復有扞水關正曰徐廣云魚復有捍/水捍關史楚肅王四年蜀伐楚取兹方於是楚作扞關)
(拒/之)扞關驚則從竟陵以東盡城守矣黔中巫郡非王之
有已秦舉甲出之武關南面而攻則北地絶(北境之地/非幽州郡)
秦兵之攻楚也危難在三月之内而楚恃諸侯之救在
半嵗之外此其勢不相及也夫恃弱國之救而忘強秦
之禍此臣所以為大王之患也且大王嘗與吳人五戰
(史不/書)三勝而亡之陳卒盡矣(陳猶故正曰陳古/陣字姚云曽作陣)有偏守
新城(一偏之戍/繕築之城)而居民苦矣臣聞之攻大者易危而民
敝者怨於上夫守易危之功而逆強秦之心臣竊為大
王危之且夫秦之所以不出甲於函谷關十五年以攻
諸侯者隂謀有吞天下之心也(補曰攻大即下功字攻/諸侯自當作攻不出甲)
(函谷關十五年此辯士夸詞非實史作攻齊趙按此前/二年五年六年皆有攻趙之事而攻齊則無之若云不)
(攻齊則猶可通也/隂謀一本無謀字)楚嘗與秦搆難戰於漢中楚人不勝
通侯執珪(徹侯漢諱武帝作通此亦/劉向所易也正曰説見前)死者七十餘人遂
亡漢中楚王大怒興師襲秦(補曰諸本有此四字/鮑本無今依諸本增)與秦
戰於藍田又却(秦惠十三年取漢中又敗之藍田此十/七年此處與上章所稱楚王皆後人追)
(書/耳)此所謂兩虎相搏者也夫秦楚相敝而韓魏以全制
其後計無過(一作/危)於此者矣是故願大王熟計之也秦
下兵攻衞陽晉必關(元作開補曰姚云一本作關史同/按諸本多作開或作大開不若關)
(義/長)扃天下之匈(上二邑天下之中也故喻之匈秦下兵/二邑必拒之則閉不通故楚可以此時)
(舉宋正曰索隠云以常山為天下脊則衞及陽晉當天/下匈其地是秦晉齊楚之交道也據之是關天下匃他)
(國不得/動也)大王悉起兵以攻宋不至數月而宋可舉舉宋
而東指則泗上十二諸侯盡王之有已凡天下所信約
從親堅者蘇秦封為武安君而相燕即隂與燕王謀破
齊共分其地乃佯有罪出奔入齊齊王(閔/)因受而相之
居二年而覺齊王大怒車裂蘇秦於市(按史秦事覺在/其死後儀以此)
(明其以詐死耳補曰蘇秦為客所刺設計以取賊故/車裂而得賊今儀言如此葢借事為説破從親也)夫
以一詐偽反覆之蘇秦而欲經營天下混一諸侯其不
可成也亦明矣今秦之與楚也接境壌界固形親之國
也(其勢/當親)大王誠能聽臣臣請秦太子入質於楚楚太子
入質於秦請以秦女為大王箕帚之妾(帚糞也以洒掃/之役自居補曰)
(大亊記其説諸侯皆曰亊秦/獨楚曰云云以楚取強故爾)効萬家之都以為湯沐之
邑長為昆弟之國終身無相攻擊臣以謂計無便於此
者故敝邑秦王(惠/)使使臣獻書之從車下風(書國書非/此書將迎)
(之際必有風焉不/敢當立故言下風)須以决事楚王曰楚國僻陋託東海
之上寡人年㓜(言其為/從時)不習國家之長計今上客幸教
以明制(秦王之/制誥)寡人聞之敬以國從乃遣使車百乗獻
雞駭之犀(抱朴子通天犀中有一白理如線置/米其上以飼雞見之驚故名駭雞犀)夜光之
璧(鄒陽言魏文侯歸/白圭夜光之璧)於秦王(傳在諸國之先補曰大事/記六國連衡魏先聽儀説)
(亊秦故楚赦儀之後所説止五國儀説楚王與秦和親/楚王既得張儀而重出黔中地欲許之屈平諫不聽卒)
(許儀遂説韓齊趙燕皆聽儀歸報未至惠王薨/而約亦觧  為秦兩為大之為去聲挑上聲)
張儀相秦(復相/時)謂昭睢曰楚無鄢郢漢中有所更得乎
(此皆楚之要地無此/則危亡安能有他)曰無有曰無昭過陳軫有所更得
乎曰無所更得(二臣楚之良臣無此二臣不能復/得良臣此儀為秦謀去楚謀臣也)張儀
曰為儀謂楚王逐昭過陳軫請復鄢郢漢中(秦惠十三/年取漢中)
(故至是許復之鄢郢此時不書此策儀知楚王重地輕/人故使睢言之二人逐則楚無良臣睢必得其處也)
昭㫿歸報楚王(睢葢畔楚/善儀者)楚王説之有人謂昭過曰甚
矣楚王不察於人者也韓求相工陳籍(周策陳作師/求周使相之)而
周不聽魏求相綦毋恢而周不聽何以也周曰(補補曰/姚云一)
(本有/曰字)是列縣畜我也(待我如/縣吏)今楚萬乗之強國也大王
天下之賢王也今儀日逐君與陳軫而王聽之是楚自
待(元作/行)行(補曰當/是待字)不如周而儀重於韓魏之王也且儀
之所行有功名者秦也(欲立功/名於秦)所欲貴富者魏也(取富/貴於)
(魏/)欲為攻於魏(為魏/伐人)必南伐楚故攻有道外絶其交(交/謂)
(與/國)内逐其謀臣陳軫夏人也(夏中/國也)習於三晉之事故逐
之則楚無謀臣矣今君能用楚之衆故亦逐之則楚衆
不用矣此所謂内攻之者也而王不知察今君何不見
臣於王請為王使齊交不絶(補曰姚本疊齊/交不絶四字)儀聞之其
効鄢郢漢中必緩矣(齊楚大國也儀惡其合今合而/與之地則楚益勁儀必不為也)是
昭睢之言不信也王必薄之
楚王令昭睢之秦重張儀(説秦使/重之)未至惠王死武王逐
張儀王因収昭睢以取齊(収捕繫之也睢善儀而齊惡/儀秦既逐儀楚故捕擊㫿以)
(外儀而合於齊補曰以収為捕繫/則與収韓魏字義頓異恐有差誤)桓臧(楚/人)為睢謂楚王
曰從(元作/横)横親之不合也儀貴惠王(為王/所貴)而善睢也今
惠王死武王立儀走公孫郝甘茂貴甘茂善魏公孫郝
善韓二人固不善睢也必以秦合韓魏韓魏之重儀(言/昔)
(重/之)儀有秦而睢以楚重之今儀困秦而睢収楚(困謂見/逐於秦)
韓魏欲得秦必善二人者(郝與/茂)二人者(補三字補曰姚/云一本復有二)
(人/字)將収韓魏輕儀而伐楚(以楚嘗/重儀故)方城必危王不如復
睢(復其/位)而重儀於韓魏儀據楚勢挾魏重以與秦爭魏
不合秦(絶/句)王亦不從(不從秦補曰姚云王三/本同作韓愚謂此義長)則方城無
患
張儀逐惠施於魏(儀時隙秦相/魏此十九年)惠子之楚楚王受之馮
郝(楚/人)謂楚王曰逐惠子者張儀也而王親與約(與施/相結)是
欺儀也臣為王弗取也惠子為儀來者(元作/者來)者來而惡
王之交於張儀惠子必弗行也(此設辭也施以儀逐之/而來必有惡儀之言使)
(施善儀為儀而來豈行此惡儀之言哉正曰謂逐惠施/者張儀而王與施結約則是欺儀臣所以為王不取惠)
(施為儀逐來歸而使王與/儀交惡施亦不必行此)且宋王(君/偃)之賢惠子也天下
莫不聞也今之不善張儀也(今謂/施)天下莫不知也今為
事之故(今為楚/國事)棄所貴於讎人(貴謂儀讎謂施不善儀/也楚王嘗貴儀而今受)
(施是為儀之/讎而棄儀也)臣以為大王輕矣且為事邪(誠有意為/國事者)王
不如舉惠子而納之於宋而謂張儀曰請為子勿納也
今必徳王(今謂儀補曰一/本儀必徳王)而惠子窮人而王奉之又必
徳王此不失為儀之實而可以徳惠子王曰善乃奉惠
子而納之宋(補曰以為/之為如字)
陳軫云(元作/告)告(補曰恐/當作去)楚之魏張儀惡之於魏王(哀正/曰當)
(是惠/王)曰軫猶善楚為求地甚力左爽(未/詳)謂陳軫曰儀善
於魏王魏王甚信之公雖百説之猶不聽也公不如以
儀之言為資(儀言已為楚因/以其言聞之楚)而得復楚(楚聞其為/楚故復之)陳軫
曰善因使人以儀之言聞於楚楚王喜欲復之(補曰魏/策有同)
魏王(哀正曰/無考)遺楚王美人楚王説之夫人鄭褏知王之
説新人也甚愛新人衣服玩好擇其所喜而為之宫室
臥具擇其所善而為之愛之甚於王王曰婦人所以事
夫者色也而妬者其情也今鄭褏知寡人之説新人也
其愛之甚於寡人此孝子之所以事親忠臣之所以事
君也鄭褏知王以已為不妬也因謂新人曰王愛子美
矣雖然惡子之鼻子為見王(為此惡鼻故/正曰為如字)則必揜子鼻
新人見王因揜其鼻王謂鄭褏曰夫新人見寡人則揜
其鼻何也鄭褏曰妾知也王曰雖惡必言之鄭褏曰其
似惡聞王之臭也(王葢有/臭疾)王曰悍哉令劓之無使逆命
(不通新人之言補/曰雖惡之惡如字)
楚王后死(自張儀拘時獨言鄭褏則后死乆矣正曰無/據使真為懐王鄭褏必不待視珥所在矣)
未立后也謂昭魚曰公何以不請立后也昭魚曰王不
聽是智困而交絶立后也(新所立后補曰/一本立作於)然則(説者/辭)不
買五雙珥令其一善而獻之王明日視善珥所在因請
立之(補曰不買上宜有何字説/見齊策此等何足紀載)
齊明説卓滑(疑即/淖滑)以伐秦滑不聽也齊明謂卓滑曰明
之來也(葢自/秦來)為樗里疾卜交也明説楚大夫以伐秦皆
受明之説也唯公弗受也臣有辭以報樗里子矣卓滑
因重之(此明因敗為成之説也樗里滑之所欲交也滑/不聽明明懼見輕為善於疾而言以此報疾故)
(滑重/之)
或謂黄齊曰人皆以謂公不善於富摯(皆楚/人)公不聞老
萊子(楚有道/之士)之教孔子事君乎示之其齒之堅也(補曰/姚云)
(一本齒下有/曰齒二字)六十而盡相靡也(靡摩同/研也)今富摯能(有材/能)
而公重不相善也(重猶/甚)是兩盡也(補曰謂兩強俱斃若/齒之相厚以就盡也)
諺曰(傳言/曰諺)見君之乘下之(乘馬也在/車則下)見杖起之(在坐則/起補曰)
(下音戸𧺫/音去上聲)今也王愛富摯而公不善也是不臣也(彪謂/王之)
(所愛誠善人也正人也尊之敬之禮也如不善不正方/當為王力排而亟去之今曰王愛之亦愛何義也此正)
(益以富摯能為足愛也夫能之不善不正亦多矣不可/不察也補曰説苑常摐告老子曰舌之存也豈非以其)
(治之柔邪齒之亡也豈非以其剛邪孔叢子云老萊子/謂子思曰子不見夫齒乎雖堅剛卒盡相摩舌柔順終)
(以不敝按史記及漢志並云孔子與/老子老萊子同時孔叢子所記舛也)
秦伐宜陽(此二十/一年)楚王謂陳軫曰寡人聞韓朋(元作侈/下同)
侈巧士也習諸侯事殆能自免也(免於危亡也公/仲時守宜陽)為其
必免吾欲先據之以加徳焉陳軫對曰舍之王勿據也
以韓朋侈之智於此困矣今山澤之獸無黠於麋(鹿屬/補曰)
(黠慧也慧/者儇敏也)麋知獵者張網前而驅已也因還走而冐人
(䝉犯即人/不趨網)至數獵者知其詐(補曰數/音朔)偽舉網而進之(偽/舉)
(網使其進而即/人乃以網網之)麋因得矣今諸侯明知此多詐偽舉網
而進者必衆矣舍之王勿據也韓朋侈之智於此困矣
楚王聽之宜陽果㧞陳軫先知之也(此策亦可作韓侈/以公仲實守宜陽)
(故作朋正曰説/見秦韓等策)
四國伐楚(楚記二十八年秦/齊韓魏共攻楚)楚令昭睢將以距(拒/同)秦楚
王欲擊秦昭睢不欲桓臧為昭睢謂楚王曰睢戰勝三
國惡楚之強也恐秦之變而聽楚也必深攻楚以勁秦
(堅其伐/楚之心)秦王(昭/)怒於戰不勝必悉起而擊楚是王與秦
相罷(音/疲)而以利三國也戰不勝秦秦進兵而攻不如益
昭睢之兵令之示秦必戰秦王惡與楚相敝而令天下
利(補正曰令天下謂以/相敝令於天下使知)秦可以少割而収害也(秦見楚/將必戰)
(必割地與楚和戰伐之害可息也収猶息正曰秦惡與/楚相敝而不戰則楚可以少割地而収秦一本無害字)
(是/)秦楚之合而燕趙魏不敢不聽三國可定也
城渾(周/人)出周(自周出正曰出周下連三人之文疑為人/名有誤字故大事記止云城渾南遊於楚)
二(元作三補曰/二字恐有誤)三人偶行(偶耦同二人曰耦兩也/此葢一人先二人後)南游
於楚至於新城(莊六年注新城鄭新宻今滎陽宻也漢/北海河南皆有此屬楚盖河南宻也正)
(曰僖作莊誤新城説見秦策下章言新/城陽人陽人在汝州當是與此近者)城渾説其令曰
(補曰周顯王十九年秦置令丞趙策受馮亭上黨亦/云千戸封縣令今楚亦有此稱變古者非特秦矣)鄭
魏者楚之耎國(集韵耎弱也/補曰而兖反)而秦楚之強敵也鄭魏之
弱而楚以上梁應之(此山陽濟陽故梁近楚故也正曰/故梁在汝州西南説見齊䇿此云)
(上梁/非是)宜陽之大也(時秦已/得之)楚以弱新城圗(元作/圍)圍之蒲
坂平陽相去百里秦人一夜而襲之安邑不知(此言百/里之地)
(不相知况于/五伯里邪)新城上梁相去五百里秦人一夜而襲之
上梁亦不知也今邊邑之所恃者非江南泗上也(漢志/楚分)
(野言江南地廣云此皆逺哉故非所恃漢志言楚分野/云江南平地故知其稽正曰策語難曉注強觧尤甚)
故(衍楚/字)楚王何不以新城為主郡也(主猶守也為郡則/士馬盛可以備秦)
(正曰大亊記郡者縣之主故/謂之主郡又郡縣説見秦策)邊邑甚利之(此渾言其欲/説楚王大意)
新城公(楚縣尹/稱公)大説乃為(衍王字補曰/姚本無王字)具駟馬乗車五
百金之楚(衍盡/字)盡(補曰贐也字/通借姚本無)城渾得之遂南交於楚
楚王果以新城為主郡(城書作成補曰/當作成從改文)
韓公叔有齊魏(得二國/之援)而太子有楚秦(太子幾瑟也韓/㐮十二年蘇代)
(曰公叔伯嬰恐秦楚之納/幾瑟是也此二十九年)以爭國(補曰公叔主咎公仲/主幾瑟也伯嬰説見)
(韓/策)鄭申為楚使於韓矯以新城陽人(秦記注南陽縣有/陽人聚補曰正義)
(引括地志云陽人/在汝州葉縣西)予太子楚王怒將罪之對曰臣矯予
之以為國也臣為太子得新城陽人以與公叔争國而
得之(得其/國亊)齊魏必伐韓韓氏急必懸命於楚又何新城
陽人之敢求太子不勝(不勝/公叔)幸(元作/然)然而不死今將倒
冠而至(言其歸/楚之疾)又安敢言地楚王曰善乃不罪也(韓㐮/䇿語)
(同/)
楚杜赫説楚王以取趙王曰與(補曰一本/作且與)之五大夫(楚/官)
而令私行陳軫謂楚王曰赫不能得趙五大夫不可収
也是(元作得補曰姚/云得一作是)賞無功也得趙而王無加焉是無
善也(不賞其善/如不有之)王不如以十乘行之杜赫怒而不行陳
軫謂王曰是不能得趙也
楚王問於范環曰寡人欲置相於秦孰可對曰臣不足
以知之(補曰史楚懐王新與秦婚而懽素聞甘茂在楚/使人謂楚王曰願送甘茂於秦云云環史作埍)
王曰吾相甘茂可乎范環對曰不可王曰何也曰夫史
舉上蔡之監門也大不知(元作如下同補曰/姚云一作知下同)事君小不
知處室以苛亷聞於世(苛小/節)甘茂事之順焉(言大不/失其意)故
惠王之明武王之察張儀之好譛甘茂事之取十官而
無罪茂誠賢者也然而不可相秦秦之有賢相也非楚
國之利也且王嘗用召(補/)滑(補曰史/作召滑)於越(召滑見/甘茂傳)而納
句章(屬㑹/稽)昧之難(昧唐昧楚將此二十八年/秦齊韓魏共攻楚殺昧)越亂故楚
南察瀬湖(察猶治也言楚有而治之南陽有厲音頼正/曰察瀬湖史作塞厲門地皆未詳恐有誤字)
(察作/塞勝)而野江東(以江之東為野此言楚雖有唐昧/之難而能得越地以召滑亂之也)計王
之功所以能如此者越亂而楚治也今王已用之於越
矣而忘之於秦臣以為王鉅速忘矣(鉅大也正/曰鉅詎通)王若欲
置相於秦乎若公孫郝者可夫公孫郝之於秦王(昭/)親
也(補曰史/作向壽)少與之同衣長與之同車被王衣以聽事(言/其)
(素/重)真大王之相已(秦相而曰王之相葢/秦相之必右楚也)王相之楚國之
大利也(甘茂傳有人地小異補曰上蔡史俱作下蔡末/云楚使使請秦相向壽茂竞不得入卒於魏)
魏相翟強死為甘茂謂楚王曰魏之幾相者(言危欲/相之)公
子勁也(秦/人)勁也相魏魏秦之交必善(勁秦人而魏相之/故正曰俱無考)
秦魏之交完則楚輕矣故王不如與齊約相甘茂於魏
齊王(閔/)好髙人以名今為其行人(楚為齊請如其使者/禮行人使適四方)
請魏之相齊王必喜魏氏不聽交惡於齊齊魏之交惡
必争事楚魏氏聽甘茂與樗里疾貿首之讎也(貿言欲/易取其)
(首/)而魏秦之交必惡(疾相秦茂/相魏故)又交重楚也
齊秦約攻楚楚令景翠以六城賂齊太子為質(此二十/九年太)
(子/横)昭睢謂景翠曰秦恐且因景鯉蘇厲而效地於楚公
出地以取齊(取猶収/猶悦)鯉與厲且以収地取秦(収前所効/者葢二人)
(之辭曰楚出地取齊楚既弱矣何足與地秦収所効必/説二人也正曰景鯉乃楚臣秦可因之以責地見楚弱)
(而勸秦収所/効之地恐非)公事必敗(楚不得秦地景翠/賂齊楚必怨翠)公不如令王
重賂景鯉蘇厲使入秦(二人得楚賂不/復為秦収地矣)秦恐(以齊楚/合故)必
不求地(不収/所効)而合於楚若齊不求是公與約也(两國各/不取地)
(而止攻是約者復和也與如與國之與和好也言翠能/和两國之約正曰戰國之時秦之割地希矣惟赧王十)
(七年割三城和齊韓魏一事爾懐王末年楚益以弱雖/合齊秦未必遽懼而割也効地於楚者令楚効地恐者)
(恐或如此之辭也景翠必與景鯉蘇厲不合者故睢言/翠既以地賂齊則秦恐或且因蘇厲景鯉而令楚効地)
(是翠出地取齊而二人収所出之地以取秦翠事豈不/敗乎今不如重賂二人使入秦為觧則秦恐或必不求)
(地而與楚合齊見秦楚之合若不求地則是公能和好/結約也  秦恐必不求地秦字疑當作齊謂重賂二人)
(入秦則齊知秦楚之和恐不敢求所賂之/地若果不求是公能和好結約也説亦通)
術視(秦/人)伐楚楚令昭鼠以十萬軍漢中昭睢勝秦於重
丘(屬平原正/曰恐非)蘇厲謂宛公昭鼠(鼠為/宛尹)曰王欲昭睢之乘
秦(王楚王/乘猶淩)必分公之兵以益之秦知公兵之分也必出
漢中(出兵/伐此)請為公令芋(元作/辛)辛(元作/辛)辛(補曰當/作芉)戎謂王
(戎楚人貴於秦如/以私告楚王者)曰秦兵且出漢中則公之兵全矣(欲/其)
(備秦故不/分其兵)
秦敗楚漢中(此三十年秦伐楚/取八城宜得漢中)楚王入秦秦王(昭/)留之
游騰為楚謂秦王曰王挾楚王而與天下攻楚則傷行
矣不與天下共攻之則失利矣王不如與之盟而歸之
楚王畏(畏畏/秦)必不敢背盟背盟(補二字補曰宜/復有背盟二字)王因與
三國攻之義也(彪謂此言亦可聽也而秦志在亂楚/不為之動所以卒併天下後人守此)
　　　頃襄王(懐王子元年癸亥/赧王十七年)
楚襄王為太子之時質於齊懐王薨太子辭於齊王(閔/)
而歸齊王隘之(隘猶阻未即許求地也/補曰隘從阨音下同)予我東地五百
里乃歸子子不予我不得歸太子曰臣有傅請退(元作/追)
追(補曰退/字訛)而問傅傅慎子曰獻之地所以為身也愛地
不送死父不義臣故曰獻之便太子入致命齊王曰(致/命)
(歸誠之言正曰送致命令/如項羽使人致命懐王)敬獻地五百里齊王歸楚太
子太子歸即位為王齊使車五十乘來取東地於楚楚
王告慎子曰齊使來求東地為之奈何慎子曰王明日
朝羣臣皆令獻其計上柱國子良入見王曰寡人之得
求反(求反國/而得)主墳墓復羣臣(復見/之)歸社稷也以東地五
百里許齊令使來求地為之奈何子良曰王不可不與
也王身出玉聲許強萬乘之齊而不與則不信後不可
以約結諸侯請與而復攻之與之信攻之武臣故曰與
之子良出昭常入見王曰齊使來求東地五百里為之
奈何昭常曰不可與也萬乘者以地大為萬乘今去東
地五百里是去我國之半也有萬乘之號而無千乘之
用也不可臣故曰勿與常請守之昭常出景鯉入見王
曰齊使來求東地五百里為之奈何景鯉曰不可與也
雖然楚不能獨守王身出玉聲許萬乘之強齊也而不
與負不義於天下楚亦不能獨守(補曰姚云魯本圈去/王身止獨守二十七)
(字/)臣請西索救於秦景鯉出慎子入王以三大夫計告
慎子曰子良見寡人曰不可不與也與而復攻之常見
寡人曰不可與也常請守之鯉見寡人曰不可與也雖
然楚不能獨守也臣請索救於秦寡人誰用於三子之
計慎子對曰王皆用之王怫然作色曰(怫鬱也正曰怫/音拂常與孟子)
(艴然之艴同/義怒變色也)何謂也慎子曰臣請効其説而王且見其
誠然也王發上柱國子良車五十乘而北獻地五百里
於齊發子良之明日遣昭常為大司馬令徃守東地遣
昭常之明日遣景鯉車五十乗西索救於秦王曰善乃
遣子良北獻地於齊遣子良之明日立昭常為大司馬
使守東地又遣景鯉西索救於秦子良至齊齊使人以
甲受東地昭常應齊使曰我典主東地(典猶職/主猶守)且與死
生(地有則生失/地則死之)率吾之士卒三十餘萬敝甲鈍兵願承
下塵(凡人相趨則有塵戰亦有/塵不敢與齊抗故言下也)齊王謂子良曰大夫來
獻地今常守之何如子良曰臣身受命敝邑之王是常
矯也王攻之齊王大興兵攻東地伐昭常未涉疆秦以
五十萬臨齊右壤曰夫隘楚太子弗出不仁又欲奪之
東地五百里不義其縮甲則可(縮蹙也/葢束之)不然則願待戰
齊王恐焉乃請子良南道楚西使秦觧齊患士卒不用
東地復全(彪謂此四臣皆國士也襄王無若人豈能反/國慎子能兼用之其最優乎方之晉五臣其)
(舅犯歟此書三書懐王薨而太子歸史記獨謂太子歸/而王乃薨又謂王逃歸不逹薨夫秦能刼留之豈不能)
(衞之孟嘗之逃先以計免猶危不脱楚王何以能逃可/疑也楚王亡死太子在外郢中必立王以絶秦望太子)
(以齊之重歸義嗣也其誰敢干之於是王乃定齊䇿乃/云忠王而走太子則是太子卒不得位亦非也盖郢中)
(立王時蘇子以此策干田文而語人以九可文不之用/世猶載其語也正曰頃襄之辭於齊齊隘之以割地雖)
(不與非不信也齊使之來當直拒之昭常之不與是矣/然不知出地而較計於大小之間抑未矣子良之與而)
(復攻繆矣景鯉為之索救於秦夫不共戴天之讎王所/當絶尚忍乞哀而求援哉鯉罪特甚也慎子不知擇其)
(是非决以大義請皆用之則兼其失矣且秦之責齊曰/隘楚太子不仁奪東地不義斯言也出於讎國之口而)
(四人皆無一語及之尚何足稱乎多餘説並見齊策邪/春秋戰國之時在他國而逃歸者  矣豈無衛之者)
(以此疑懐王之逃不可也補曰使/車使人之使如字為身之為去聲)
女阿(未/詳)謂蘇子曰秦栖楚王(懐王見刼/客秦如栖)危太子者公也
今楚王歸(以此書及史考之王皆不歸今/此葢其䘮歸正曰此謀度之言)太子南(自齊/歸楚)
(為/南)公必危公不如令人謂太子曰蘇子知太子之怨已
也必且務不利太子太子不如善蘇子蘇子必且為太
子入矣(入言其歸之之深正/曰使太子得入也)蘇子乃令人謂太子太子
復請於蘇子(詳此亦無走太子之亊補曰疑此乃齊策/蘇子説薛公章脱簡首女阿二字又他章)
(錯脱文説薛公策未欠蘇子自觧於薛公一/節此為蘇子自觧於太子也疑亦有差舛)
長沙之難(長沙荆州國懐二十九年秦大破楚/楚王恐使太子質齊楚葢破於此)楚太子
横為質於齊楚王死薛公歸太子横因與韓魏之兵隨
而攻東國太子懼(本其初言之亦明/此非新立王也)昭蓋曰不若令屈
署以新東國為和於齊(新字/疑衍)以動秦秦恐齊之敗東國
(上言齊興兵攻/故地此恐其敗)而令行於天下也必將救我太子曰善
遽令屈署以東國為和於齊(此即子良之/策葢與署也)秦王(昭/)聞之
懼令芊(元作/辛)辛(補曰當/作芉)戎告楚曰毋與齊東國吾與子
出兵矣
有獻不死之藥於荆王者謁者操以入中射之士(射人/之在)
(中者正曰韓非子注/中射士官有上中下)問曰可食乎曰可因奪而食之王
怒使人殺中射之士中射之士使人説王曰臣問謁者
曰可食臣故食之是臣無罪而罪在謁者也且客獻不
死之藥臣食之而王殺臣是死藥也王殺無罪之臣而
明人之欺王王乃不殺(彪謂此射士乃不可不殺荆王/赦之以不能答之也於答是也)
(何有謁者曰可食非謂汝可食也藥之能不死者乎人/耳非能使刑者不死且人以獻王何與汝而問之是安)
(得無罪也正曰人獻藥於王奪而食之固不得為無罪/而罪不至於死者世豈有不死之藥哉明臣之欺王此)
(士之欲以悟王也其志則忠矣鮑謂不可不殺悖哉補/曰自齊威宣燕昭使人入海求三神山而方士盛楚臣)
(有獻不死之藥者知當時此術蔓延浸滛不獨燕齊然/也屈平逺游之篇曰一氣孔神兮於中夜存虚以待之)
(兮無為之先長生久視之方無以易此/惜乎楚王之不知也此策時亦無考)
齊以淖齒之亂事(補補曰姚云/一本添讎字)秦其後秦欲取齊(與齊/合)
故使蘇㳙之楚(㳙固皆/秦人)令任固之齊秦明謂楚王曰秦
王(昭/)欲楚不若其欲齊之甚也其使㳙來以示齊之有
楚(以有楚之/親示齊)以資固於齊(為任/固資)齊見楚(見其/納㳙)必受固是
楚(補補曰一本/此有王字)之聽㳙也適為固驅以合齊秦也(所謂/資固)
齊秦合非楚之利也且夫㳙來(補曰一本此下/有之辭二字)之辭必
非固之所以之齊之辭也(㳙之辭必厚楚而薄齊/固之辭必厚齊而薄楚)王不
如令人以㳙之辭謾固於齊(慢欺也以㳙薄齊之辭告/齊則固言厚齊者非實齊)
(必以固/為欺已)齊秦必不合齊秦不合則王重矣王欲収齊以
攻秦漢中可得也王即欲以秦攻(補補曰一/本有攻字)齊淮泗之
間亦可得也(元在齊策正/曰從舊可)
莊辛(楚人補曰元和姓纂莊辛/楚莊王之後以諡為號)謂楚襄王曰君王左州
侯右夏侯輦從鄢陵君與壽陵君(皆楚之寵幸臣也輦/從謂輦出則二人從)
(之/)專滛逸侈靡不顧國政郢都必危矣襄王曰先生老悖乎
(悖皆道也正曰悖亂/也言老而耄亂也)將以為楚國妖祥乎莊辛曰臣誠見其
必然者也非敢以為國妖祥也君王卒幸四子者不衰
楚國必亡矣臣請避於趙淹留以觀之(淹亦/留)莊辛去之
趙留五月秦果舉鄢郢巫上蔡陳之地(此二十一年白/起拔郢置南郡)
襄王流揜於成(元作/城)城陽(流謂走揜覆也謂自匿城陽/屬汝南若城陽乃齊也補曰)
(史東北保於陳城/當是指此城爾)於是使人發騶(騶車/御也)徴莊辛於趙(徴/謂)
(召/也)莊辛曰諾莊辛至襄王曰寡人不能用先生之言今
事至於此為之奈何莊辛對曰臣聞鄙語曰見兎而顧
犬未為晩也亡羊而補牢(牢閉飬/之圈)未為遲也臣聞昔湯
武以百里昌桀紂以天下亡今楚國雖小斷長續短猶
以數千里豈特百里哉王獨不見夫蜻蛉乎(蟲一名/桑根也)六
足四翼飛翔乎天地之間俛啄蚉䖟而食之仰承甘露
而飲之自以為無患與人無爭也不知夫五尺童子方
將調飴(元作/鈆)鈆(補曰鈆/當作飴)膠絲(飴米蘖所煎調以餌之又/施膠於絲以擊之正曰顔)
(師古急就章注以蘖消米取汁而煎之渜弱者為飴形/怡怡然此謂調以膠絲也淮南子栁下惠見飴曰可以)
(飬老盗跖見飴曰可以黏牡吕氏春秋仁人得飴以飬/疾侍老跖蹻得飴以開閉取楗皆以黏也補曰一本標)
(膠或作繆言/糾繆纒統也)加已乎四仞之上(八尺/曰仞)而下為螻蟻食也
(補曰姚本此有夫蜻/蛉其小者也七字)黄雀因是以俯噣白粒(噣啄也葢/以喙啄補)
(曰一本/噣作囑)仰栖茂樹鼓趐奮翼(趐強/羽)自以為無患與人無
争也不知夫公子王孫左挾彈右攝丸(攝引/持也)將加已乎
十仞之上以其𩔖為招(補曰一本標後語云以/其頸為的的或為招)晝㳺乎
茂樹夕調乎酸醎(以為/饌也)倐忽之間墜於公子之手夫雀
其小者也黄鵠因是(鵠鴻也正/曰水鳥也)以游乎江海淹乎大沼
俯噣鱔(元作/䱧)䱧鯉(字書無/䱧字)仰囓陵衡(衡香草正曰周禮/蓤芰蔆䔖菱字通)
(凡將篇蔆從遴今俗書作菱武陵記云四角三角/曰芰兩角曰菱衡與菱並言即荇接余水草也)奮其
六翮(翮羽/本)而凌清風飄摇乎髙翔自以為無患與人無
争也不知夫射者方將脩其碆(元作/□)□盧(字書無□字/碆與□聲近)
(集韻碆可為鏃盧旅同黒弓也正曰下文磻即/碆此不當復有弣號把中恐是此字形聲訛耳)治其矰
(元作/繒)繒(正曰矰通見/三輔黄圖)繳(矰戈射矢繳生也/縷補曰繳音灼)將加已乎百
仞之上被㔋(元作/礛)礛磻(無礛字集韻監利也磻以石着/惟繳也正曰廣韻礛力甘反治)
(玉之/石)引㣲繳折清風而抎矣(以繫矢從髙集韻抎下也/如折然補曰磻補左補何)
(二反抎羽粉反徐/按吕春秋與隕同)故晝游乎江河夕調乎鼎鼐(鼐鼎絶/大者也)
夫黄鵠其小者也蔡靈(元作聖/下同)聖侯之事(春秋及史無/聖侯補曰聖)
(當作靈或者古/通稱□下同)因是以南游乎髙陂(陂阪也正曰池也/此引説文上一句)
北陵乎巫山飲茹溪流(茹飲馬也故與吐反正曰姚云/駁語飯茹溪之䟽注云茹溪巫)
(山之/溪)食湘波之魚(湘水出零/陵屬長沙)左抱㓜妾右擁嬖女與之
馳騁乎髙蔡之中(即上/蔡)而不以國家為事不知夫子發
方受命乎靈(元作/宣)宣(補曰宣/當作靈)王繫已以朱絲而見之也
(昭十一年楚子誘蔡侯般殺之于申經傳不書子發盖/使子發召之楚子靈王若宣王蔡滅八十年矣道應訓)
(子發伐蔡宣王郊迎人間訓/又言獲罪威王者皆失考也)蔡靈聖侯之事其小者也
君王之事因是以左州侯右夏侯輦從鄢陵君與壽陵
君飯封禄之粟(所封/之禄)而載方府之金(方四方金/其所貢也)與之馳
騁乎雲夢之中而不以天下國家為事而不知夫穰侯
方受命乎秦王(昭/)填黽塞之内(填兵滿也江夏有鄳即/魏策鄳隘之塞補曰策)
(本韓鮑改作魏故云然燕策亦有按左氏定四年左司/馬成謂子常直轅㝠軛注漠東隘道史春申傳秦踰鄳)
(隘之塞而攻楚蘇秦𫝊塞鄳阨正義云申州羅山縣本/漠鄳縣州有清平関葢古鄳縣之阨塞又云石城山楚)
(母家涉鄳雲亦指此而正義誤以為河東太陽鄢城初/不與楚相涉何遽忘前説也大事記作鍾山縣按唐志)
(申州有鍾山羅山兩縣申州今信陽/軍也黾鄳字冋謨萌反隘當從阨音)而投已乎黽塞之
外襄王聞之顔色變作身體戰慄於是乃以執珪而授
之為陽陵君與淮北之地(彪謂此策天下之善規也㐮/王雖失之東隅而収之桑榆)
(故其季年保境善鄰差為無事此策為有力焉補曰與/淮北云云句上有缺文新序曰身體悼栗曰謹受令乃)
(封莊辛為成陵君而用計焉與舉淮北之地十二諸侯/後語云而與謀秦復取淮北之地  鄢陵新序作新安)
(體大事記頃㐮既失郢都復召莊辛聞其言至於色變/  慄此其所以能稍復故地也復取江南十五邑在頃)
(㐮二十三年新序又載楚㐮用莊辛計舉淮北之地十/二諸侯葢䘮亂之後補敗扶傾之計皆出於辛特不能)
(大有所為耳劉辰翁極詆辛/小人謂何策之有皆失之)
齊韓魏共攻燕(燕惠七年書韓魏楚共伐燕他不書則/楚當是齊此二十七年正曰策有宋書)
(宋未㓕時豈/得改楚為齊)燕使太子請救於楚楚王使景陽將而救
之(景陽後至考烈六年猶為將史同補曰世家景陽救/燕楚齊烕宋當頃㐮十三年至考烈王六年凡三十)
(年猶相及唐裴行儉/討突厥徙营事類此)暮舍使左右司馬各營壁地(壁軍/壘)
已植表(如華表以/别所舍)景陽怒曰女所營者水皆至㓕表(㓕/猶)
(没也此欲用其/教因已示神)此焉可以舍乃令徙明日大雨山水大
出所營者水皆㓕其表軍吏乃服於是遂不救燕而攻
魏雝立(雝雍同/屬陳留)取之以與宋(宋時已為/齊未曉)三國懼乃罷兵
魏軍其西齊軍其東楚軍欲還不可得也景陽乃開西
和門晝以車騎暮以燭通使於魏(補曰姚本車/作軍通作見)齊師恠
之以為燕楚與魏謀之乃引兵而去齊兵已去魏失其
與國無與共擊楚乃夜遁楚師乃還(元在燕策正曰以/救燕故在燕補曰)
(雝及通使/之使去聲)
　　　考烈王(㐮王子元年年己亥/赧王五十三)
唐睢(元作且/從秦策)旦見春申君(黄歇/楚相)曰齊人飾身脩行得為
益(益謂有/禄位)然臣羞而不學也不避絶江河(言雖險/不避)行千
餘里來竊慕大君之義(大言其/髙義)而善君之業臣聞之賁
諸懐錐刃(孟賁專諸諸吴人刺王子慶忌/者言二人不待盛兵而後稱勇)而天下為勇
(補曰為/當作謂)西施衣褐(褐粗衣補曰説文編枲韤一曰粗衣/詩國風孟子註褐寛博注並云毛布)
而天下稱美今君相萬乘之楚禦中國之難所欲者不
成所求者不得臣等少也夫梟棊之所以為能(元作/能為)能
為者(補曰正義云摶頭/有刻梟鳥形者)以散棊佐之也(散謂/衆棊)夫一梟之
不如不勝五散(獨善不如衆智補曰當云/一梟之不勝不如五散)亦明矣今君
何不為天下梟而令臣等為散乎
客説春申君曰湯以亳(皇覽今梁榖熟補曰史正義引/括地志云宋州榖熟縣西南南)
(亳故城即湯都宋州北大䝉城為景亳湯所盟地所謂/北亳河東偃師為西亳帝嚳及湯所都盤庚亦徙都云)
(湯即位後都南/亳後徙西亳)武王以鎬(元作鄗/屬京兆)鄗(正曰鎬通史復都/豊鄗國語杜伯魁)
(王放鄗鄗一音囂堯反考魯桓十三年公會齊侯于鄗/常山有邑志闕                  上林即今長安)
(縣昆明池/北高邑縣)皆不過百里以有天下今孫子(荀/卿)天下賢人
也(補曰荀作孫/避宣帝諱也)君藉之以百里之(𥙷/)勢(時為蘭/陵令)臣竊以
為不便於君何如春申君曰善於是使人謝孫子孫子去
之趙(史言孫子春申君死而/貧困家蘭陵不言之趙)趙以為上卿客又説春申
君曰昔伊尹(補補曰/缺尹字)去夏入殷殷王而夏亡管仲去魯
入齊魯弱而齊強夫賢者之所在其君未嘗不尊國未
嘗不榮也今孫子天下賢人也君何辭之春申君又曰
善於是使人請孫子於趙孫子為書謝曰癘人憐王(癘/雖)
(惡疾猶愈於刼弑故反憐王補曰癘癩也劉辰/翁曰此韓非語孫不應用不知非正用孫語也)此不恭
之語也雖然(補曰一本此下有/古無虚諺四字)不可不審察也此為刼
弑死亡之主言也夫人主年少而矜材無法術以知奸
則大臣主斷國(專斷/其國)私以禁誅於已也(察其私則恐人/誅巳故主斷以)
(禁/之)故弑賢長而立㓜弱廢正適而立不義春秋戒之曰
楚王子圍聘於鄭未出竟聞王病反問疾遂以冠纓絞
王殺之因自立也(昭元/年)齊崔杼之妻羙莊公通之崔杼
帥其君黨而攻莊公莊公請與分國崔杼不許欲自刃
於廟崔杼不許莊公走出踰於外牆射中其股遂殺之
而立其弟景公(襄二十/五年)近代所見李兊用趙餓主父於
沙丘百日而殺之淖齒用齊擢閔王之筋(擢引/也)懸於其
廟梁宿夕而死夫癘雖㿈腫胞疾(補曰㿈委勇切/胞當披交切)上比
前世未至絞纓射股下比近代未至擢筋而餓死也夫
刼弑死亡之主也心之憂勞形之困苦必甚於癘矣由
此觀之癘雖憐王可也因為賦曰(補曰賦曰以下/即佹詩文小異)寳珍
隋珠(隋侯見大蛇傷療而愈之蛇/􁊕明珠報之世之所寶所珍)不知佩兮禕衣與絲
(禮后服禕/衣謂畫袍)不知異兮閭姝子奢(姝好也奢即子都美人/也補曰荀子作閭娵韋)
(昭云梁王魏罃之美女楚辭注/云奢或作都故以為鄭之美人)莫知媒兮嫫母求之(嫫/母)
(醜婦也正曰醜婦人/楚辭注云黄帝妻)又甚喜之兮以瞽為明以聾為聰
以是為非以吉為凶嗚呼上天曷惟其同(言舉世皆然/正曰朱子謂)
(此言衰亂之極人懐私意乖異反易至於如此故呼天/而問之曰何為而可使之同乎同則合乎天理之公是)
(非善惡皆當於理而天下治矣明天意/悔禍則轉禍為福撥亂反正不難矣)詩曰上天甚神
無自瘵也(瘵病也言天理甚明如是者必有患禍彪謂/春申君之愚昏甚矣人惟不知賢故不能用)
(豈有知之以一人言去之又以一人言召之其持操安/在也荀卿絶之宜哉卿書有與趙孝成王論兵而史不)
(言之趙失之卿禮義人也使卿而在楚春申必無李園/之禍此書葢知之矣補曰按詩曰以下荀子無之二句)
(乃菀桞之辭神詩作蹈傳謂當從策也詩作焉本言人/誰不欲朝事王而王甚神朝之無不自取病今借以言)
(天之威神甚可畏不可不畏天而自取禍也矣朱子謂/黄歇亂人卿乃以為託身行道之所則已誤  愚謂卿)
(雖非孟子比然以詩書禮義言治禁暴除害言兵要為/異於戰國之士者此篇不載於其書賦即佹詩未章其)
(言弑賢良而立㓜弱廢正適而立不義逺引楚圍崔抒/近述李兊淖齒劘切春申甚然首以法術知奸為言則)
(亦出申商可謂惑流俗而不篤於自信者也策獨載此/而不及其他其人又可知矣  史荀卿年五十始遊學)
(於齊襄王時最為老師齊尚脩列大夫之缺而卿三為/祭酒劉向曰方齊宣王威王之時聚天下賢士於稷下)
(尊寵之若鄒衍田駢淳于髠之屬號曰列大夫是時荀/卿年十五始遊學至襄王時最為老師齊尚修列大夫)
(之缺而卿三為祭酒焉據二書之文則㐮王時三為祭/酒也大事記取史又書卿為列大夫祭酒在㐮王五年)
(是也朱子采劉向而文稍異曰卿少逰學於齊歴威宣/至襄王三為稷下祭酒按史春申君死而卿家蘭陵春)
(申之死在考烈王二十五年齊王建之二十七年也上/歴襄王二十九年湣王宣王通五十九年乃及威王之)
(世自王建二十九年至宣王元年已為一百有五年卿/之不逮事威王明矣葢向之言但為歴叙威宣之多士)
(其言猶先宣而後威不主為卿言也祭酒者古人飲食/必祭席中之尊者一人當祭後因以為官號髠衍為列)
(大夫之時卿年尚少其徒既死齊修其缺而卿與焉故/卿在㐮王時最為老師而三處衆士之上也向之言視)
(史猶明朱子偶未之察耳史云五十始游學/向云十五史字倒置無疑朱子改之當矣)
虞卿(史不書/何所人)謂春申君曰臣聞之春秋(補曰此二字/恐因下文衍)於
安思危危則慮安今楚王春秋髙矣而君之封地不可
不早定也為主君慮封者莫如逺楚秦孝公封商君孝
公死而後王(補/)不免殺之秦惠王封冉子(穰侯也宣太/后弟子男子)
惠王死而後王奪之公孫鞅功臣也冉子親姻也然而
不免奪死者封近故也太公望封於齊邵公􁍗封於燕
為其逺王室矣今燕之罪大而趙怨深(趙自燕王喜以/栗腹之謀伐趙)
(起燕四年至十二年無嵗不戰十二年此/二十一年正曰不可考補曰一本趙怒深)故君不如北
兵以徳趙踐亂燕(踐奄/之踐)以定身封此百代之一時也(補/曰)
(此數語與秦策謂穣侯章趙策/齊將攻宋章齊攻宋章皆相𩔖)君曰所道攻燕非齊則
魏魏齊新怨楚(昭陽救燕之役正/燕楚使景陽救之)　　　(齊韓魏共攻/昭攻魏雍丘)
(以與宋云云時猶有宋去此時逺甚鮑指以為懐王二/十七年此為考烈王二十一年就使果然則相去亦皆)
(逺策固云魏齊新怨/楚豈得為彼時亊哉)楚軍(元作/君)君雖欲攻燕將道何哉
對曰請令魏王可(景閔王可言/聽其道魏)君曰何如對曰臣請到
魏而使所以信之(為所可/信者)廼謂魏王曰夫楚亦強大矣
天下無敵乃且攻燕魏王曰(補曰王曰以下脱/簡誤衍在前章)鄉也子
云天下無敵今也子云乃且攻燕者何也對曰今謂馬
多力則有矣若曰勝千鈞則不然者(鈞三/十斤)何也夫千鈞
非馬之任也今謂楚強大則有矣若越趙魏而鬪兵於
燕則豈楚之任也哉(元作我補曰姚/云我一作哉)非楚之任而楚為
之是敝楚也敝楚是強魏也其於王孰便也(補曰按史/考烈王元)
(年封歇春申君賜淮北地後十五年以地邉齊言於王/以為郡請封江東因城吴故墟大亊記謂利吴之安富)
(也此策言楚王春秋髙君之封地不可不早定則在未/封之前頃襄之時乎頃㐮之三十四年趙嘗伐燕豈或)
(此時勸以踐燕定封亦欲其取地於它國如魏冉乎淮/北邉齊猶難之况燕地乎亦非計之便也然逺楚徙封)
(卒用於城吴之時皆/斯言有以啓之也)
或謂楚王曰臣聞從者欲合天下以朝大王臣願大王
聽之也(燕昭末年用蘇代説復約從此二十二年春申/遂為從長正曰此策時不可考以為春申合從)
(無明縁與/下章不同)夫因詘為信(詘謂懐王刼死/正曰不專指此)奮患有成(奮於/患難)
(以能/有成)勇者義之攝禍為福(補曰攝/収也)裁少為多智者官之
(官尊荣之稱正曰義之謂制/其宜也官之為主其事也)夫報報之反(報猶反也言/屈伸禍福相)
(反/也)墨墨之化(墨黙同化猶治也言治之其未著正曰報/報之反言反復相尋墨墨之化言變化無)
(形惟大君能之者言其轉旋變化之妙又非勇智者所/可及也新序晉平公謂師曠甚矣子之墨墨也曠曰天)
(下有五墨墨史商君𫝊殷紂墨墨以亡漢書/竇嬰傳墨墨不得意皆同此字義或有異)唯大君能
之禍與福相貫(貫猶/通)生與亡為鄰不偏於死(偏猶專也/死謂患難)
不偏於生(專於衛生如兩/臂重於天下者)不足以載大名(正曰載承也/不專一於致)
(死不專一於求生者/不足以承載大名)無所冦艾(冦外兵艾已所懲創正/曰冦猶賊害艾即刈不)
(遭賊害而懲創則/不足以横行於世)不足以横世(横言莫/之敵)夫秦捐徳絶命
之日久矣而天下不知今夫横人嚂口(集韻嚂聲也言/聲説所利之事)
利機(正曰嚂力暫反食貌利/機者利其發動之機)上干主心下牟百姓(牟取/也)
公舉而私取利(舉謂/舉揩)是以國權輕於鴻毛而積禍重於
丘山(補曰此主從而黜横/者之説然意多未詳)
天下合從趙使魏加(趙人全晉舊姓正曰鮑見/策云趙使故云爾無據)見楚春
申君曰君有將乎曰有矣僕欲將臨武君(未詳補曰荀/子議兵篇臨)
(武君與卿議兵於趙孝成王前注楚將劉向稱卿至趙/與孫臏議兵於孝成王前臏為齊宣王軍師世逺非是)
魏加曰臣少之時好射臣願以射譬之可乎春申君曰
可加曰異日者更羸(人姓/名)與魏王處京臺之下(京髙也/正曰或)
(臺/名)仰見飛鳥更羸謂魏王曰臣為君引弓虚發而下鳥
魏王曰然則射可至此乎更羸曰可有間鴈從東方來
更羸以虛發而下之魏王曰然則射可至此乎更羸曰
此孽也(有隱痛於身猶孽正曰徐錯曰妾𨽻之子曰孽/孽之言蘖也女没廢而有所生若木既伐而生)
(枿故於文子薛為孽孽者罪也按此則/取廢而復生之義以譬傷弓之鳥乎)王曰先生何以
知之對曰其飛徐而鳴悲飛徐者故瘡痛也鳴悲者久
失羣也故瘡未息而驚心未去也(補曰一/本未忘)聞弦者音烈
而髙飛(烈猛也髙飛欲避箭補曰姚及一本無者字烈/作引其義為是者音之訛而衍也烈引之訛也)
故瘡隕也(以瘡痛/而墜)今臨武君嘗為秦孽(嘗敗於/秦未詳)不可為
拒秦之將也
汗明(未/詳)見春申君候問(補曰姚云/問一作間)三月而後得見談卒
春申君大説之汗明欲復談春申君曰僕已知先生先
生大息矣(異於/小休)汗明蹙(元作/憱)憱(補曰/即憱)焉(字書無憱字蹙/踖驚貌正曰憱)
(不安貌踧踖/之踧非蹙)曰明願有問君而恐固(固陋/也)不審君之聖
孰與堯也春申君曰先生過矣臣何足以當堯汗明曰
然則君料臣孰與舜春申君曰先生即舜也汗明曰不
然臣請為君終言之君之賢實不如堯臣之能不及舜
夫以賢舜事聖堯三年而後乃相知也今君一旦而知
臣是君聖於堯而臣賢於舜也春申君曰善召門吏為
汗先生著客籍五日一見(著者書此語也正曰著/其名字於賔客之籍)汗明
曰君亦聞驥乎夫驥之齒至矣(至言可服/乘之時)服鹽(元作/檻)檻
(補曰字訛/當作鹽)車(服在/車前)而上太行蹄申膝折(申猶展皆/用力故然)尾湛
胕潰(湛沉同汗多故然胕當作肤/與膚同亦汗出於膚如潰)漉汗(元作/汁)汁灑地(參/漉)
(之汗正曰下有汗字汁/與汗對汁言其重者)白汗交流(白汗不縁暑而汗/也正曰白言其色)外
阪遷延(阪坡也遷延不進/貌正曰姚本中阪)負棘而不能上(負所載也棘/言步蹇正曰)
(負在背姚本/作負轅是)伯樂遭之(補曰伯樂姓孫名/陽秦穆公時人)下車攀而哭
之觧紵衣以羃之(羃覆/也)驥於是俛而噴仰而鳴聲逹於
天若出金石聲(補曰此聲/字宜衍)者何也(問其聲/何以然)彼見伯樂之
知己也今僕之不肖阨於州部(集韻部統/也界也)堀穴窮巷(堀/窟)
(也以窮巷/為窟穴)沉洿鄙俗之日久矣(洿濁/溽也)君獨無意湔祓僕
(湔手浣也/祓去悪也)使得為君髙鳴屈於梁乎(聲已之屈梁南梁/彪謂世之懐材抱)
(徳之士陸沉於時若此驥者不少而伯樂之不世有長/鳴之無其時可不為之大哀邪故招延不可不博試用)
(不可不詳也補曰髙鳴屈於梁疑明嘗困於梁者拂一/本標云𩔖要髙鳴作長鳴李善注廣絶交論曰翦  使)
(其長鳴/引䇿云)
楚考烈王無子(補曰此時無子也右史云楚幽王悍卒/同母弟猶立猶庻兄負芻之徒襲殺猶)
(而立負芻司馬貞云猶有庻兄負芻及昌/平君劉向列女傳猶乃考烈王遺腹子)春申君患之
求婦人宜子者進之甚衆卒無子趙人李園持其女弟
欲進之楚王聞其不宜子恐又無寵李園求事春申君
為舍人已而謁歸故失期(後於所/期日)還謁(自趙還/入謁)春申君
問狀(狀事/狀)對曰齊王遣使(詭言/王建)求臣女弟與其使者飲
故失期春申君曰聘入乎對曰未也春申君曰可得見
乎曰可於是園乃進其女弟即幸於春申君知其有身
園乃與其女弟謀園女弟承間説春申君曰楚王之貴
幸君雖兄弟不如今君相楚王二十餘年而王無子即
百嵗後將更立兄弟即楚王更立(王後/王)彼亦各貴其所
親君又安得長有寵乎非徒然也君用事久多失禮於
王兄弟兄弟誠立(補曰兄上恐亦當/有王字疊上文)禍且及身奈何以
保相印江東之封乎(補曰後語云江東十二縣之/封湖州圗經有春申君封邑)今妾
自知有身矣而人莫知妾之幸君未久誠以君之重而
進妾於楚王王必幸妾妾賴天而有男則是君之子為
王也楚國封盡可得(四封/之内)孰與其臨不測之罪乎春申
君大然之乃出園女弟謹舍而言之楚王楚王召入幸
之遂生子男立為太子以李園女弟立為王后楚王貴
李園李園用事李園既入其女弟為王后子為太子恐
春申君語泄而益驕隂飬死士欲殺春申君以㓕口而
國人頗有知之者春申君相楚二十五年考烈王病朱
英(楚人正曰後語云觀人朱英注觀地在河北平原史/觀津人朱英班志信都國觀津縣觀古玩反正義以)
(為魏州觀城縣觀音館者非是又/見韓策觀鞅章鮑移在魏作魏鞅)謂春申君曰世有無
妄之福(無妄言可必正曰朱子觧易無妄云史作/無望謂無所期望而有得焉者義亦通)又有
無妄之禍今君處無妄之世以事無妄之主安不有無
妄之人乎春申君曰何謂無妄之福曰君相楚二十餘
年矣雖名為相國實楚王也五子皆相諸侯今王疾甚
旦暮且崩太子衰弱疾而不起而君相少主因而代立
(謂攝/也)當國如伊尹周公王長而反政不即遂南面稱孤
(不不/反政)因而有楚國此所謂無妄之福也春申君曰何謂
無妄之禍曰李園不治國(言非/將相)王之舅也不為兵將而
隂飬死士之日久矣楚王崩李園必先入㨿主議(㨿言/不移)
(議欲殺/春申也)制斷君命(制斷矯也/君楚王也)秉權而殺君以㓕口此所
謂無妄之禍也春申君曰何謂無妄之人曰君先仕臣
為郎中君王崩(此章唯楚王更立楚王可曰楚王餘皆/後人稱之正曰策中有當曰王當曰楚)
(王亦有両/稱皆通者)李園先入臣請為君􁟫其胸殺之(補曰􁟫玊/篇作􁟫尺)
(庸反刺也為/君之為去聲)此所謂無妄之人也春申君曰先生置之
勿復言也李園軟弱人也僕又善之又何至此朱英恐
乃亡去後十七日(衍楚/字)楚考烈王崩李園果先入置死
士止於棘門之内(宫門以/棘衛之)春申君後入止棘門園死士
夾刺春申君斬其頭投之棘門外於是使吏盡㓕春申
君之家而李園女弟初幸春申君有身而入之王所生
子者遂立為楚幽王也是嵗秦始皇立九年矣嫪毐(吕/不)
(韋所進以説始皇/母帝太后者也)亦為亂於秦(不韋𫝊毐與太后私亂/生子二人與后謀曰王)
(即薨以子為後補曰策於章末並叙嫪毐之事豈無意/哉二國宗姓已㓕絶吕政雖一天下世僅再𫝊奚異楚)
(幽也趙與秦同姓王遷母倡族𩔖不正亦以㓕亡葢倫/紀瀆亂其不永也固宜抑諸國運盡祚窮垂戾併於一)
(時也/歟)覺夷三族而吕不韋廢(彪謂春申君所以至於此/錮寵而暗於事也使萬有)
(一如李氏女所陳者歸相印而老江東之封不已優乎/春申於楚非若商君之於惠文又如不可則杖策而去)
(扁舟五湖為世陶朱抑可矣春申不為此而計出於滅/宗葢小人患失之禍勢必有此不可不戒也朱英之言)
(深矣然未聞道也春申之納女前日事耳英不以此時/匡之以大臣之義而以一卒自任雖多言亦何救於亂)
(哉正曰凡鮑氏責春申以歸老江東杖策扁舟之事在/未納女之前可也既納之後又入其乗間之言禍根已)
(牢異時縱欲歸印權策禍亦隨之豈有脱理邪其論朱/英以未聞道尤謬納女事袐人豈知之英之事歇又淺)
(觀其説而不聽可見責以匡正大臣之義豈其然乎補/曰越絶書記李園女弟環謂圉王老無嗣可見我於春)
(申君圉難之又令求謁於春申才人言之遂得幸云云/烈王死幽王立環使園相春申後告園以吴封之三年)
(徴春申為令尹自使其子親為假君治十一年幽王徴/假君與春申併殺之二君治吳凡十四年姚氏全注其)
(文謂隋經籍志稱越絶為子夏作今雜記秦漢事出後/人不敢盡信史記國策列女傳不載女環名乃見於此)
(畫策始終謂皆出環尤為異也其言烈王/死後春申事亦皆不合姑記以廣異聞云)
史疾為韓使楚楚王問曰客何方所循(方術/也)曰治列子
圉冦之言(圉禦/同)曰何貴曰貴正王曰正亦可為國乎曰
可王曰楚國多盗正可以圉盗乎曰可曰以正圉盗柰
何頃間有鵲止於屋上者曰請問楚人謂之何王曰謂
之鵲謂之烏可乎曰不可曰今王之國有柱國令尹司
馬典令(皆楚/官)其任官置吏必曰亷潔勝任今盗賊公行
而弗能禁也此烏不為烏鵲不為鵲也(元在韓策正曰/為韓使楚故在)
(韓從舊可按此言循名任法有申韓之意而以為列圉/冦所治何歟抑申韓原於道徳本不異歟補曰為韓之)
(為去/聲)
　　　凡五十六章(正曰楚王將出張子章元與楚懐/王拘張儀章相連為一章今别為)
　
　
　
　戰國策校注卷五
欽定四庫全書
　戰國策校注卷六　　　　宋　鮑彪　原注
　　　　　　　　　　　　元　吳師道補正
　　趙(初分晉得趙國北有信都真定常山中山又得/涿郡之髙陽鄚州鄉東有廣平鉅鹿清河河間)
　　(渤海之東平舒中邑文安東州成平章武河以北/南至浮水繁陽内黄斥丘西有太原定襄雲中五)
　　(原上/黨)
　　　襄子(簡子子補曰名無恤定王十六/年戊子三晉滅智伯分其地)
智伯帥趙韓魏而伐范中行氏(補曰范氏士㑹之後荀/林父將中行後因以官)
(為/氏)滅之休數年使人請地於韓韓康子欲勿與段規(韓/人)
(晉舊姓故魏亦有補曰/姓譜段鄭共叔段之後)諫曰不可夫智伯之為人也好
利而鷙(鷙殺鳥也/喻其殘忍)復來請地不與必加兵於韓矣(補曰/姚云)
(復劉作愎韓/子作鷙愎)君其與之彼狃(狃犬性驕也/補曰狃習也)又將請地於
他國他國不聽必鄉之以兵然則韓可以免於患難而
待事之變康子曰善使使者致萬家之邑一於智伯智
伯說又使人請地於魏魏桓(元作宣/下同)宣(補曰韓子說苑/亦並作宣恐桓)
(字訛/下同)子欲勿與趙葭(魏人亦/晉舊姓)諫曰彼請地於韓韓與之
請地於魏魏弗與則是魏内自强而外怒智伯也然則
其錯兵於魏必矣不如與之桓宣子曰諾因使人致萬
家之邑一於智伯智伯說又使人之趙請藺(元作/蔡)蔡臯
狼之地(蔡非趙地臯狼屬西河補曰恐名偶同漢志/西河郡有臯狼縣又有藺縣蔡或藺字訛)趙
襄子弗與智伯隂結韓魏將以伐趙趙襄子召張孟談
而告之曰夫智伯之為人陽親而陰踈三使韓魏而寡
人弗與焉(他日陰疎/今則顯矣)其移兵寡人必矣今吾安居而可
張孟談曰夫董閼安于簡子(補曰一/本作主)之才臣也世治晉
陽而君澤循之(君澤趙臣繼安于者補曰大事記晉陽/漢太原郡所治龍山在西北晉水所出)
(一本尹澤大事記謂澤/字誤韓子國語作尹鐸)其餘政教猶存君其定居晉陽
君曰諾(君謂/襄子)乃使延陵君(元作王此襄子/臣不得稱王)王(當作生正/曰韓子云)
(趙襄子召延陵生今將云/云浚儀王氏謂鮑失考)將車騎先之晉陽君因從之
至行城郭案府庫(案按同/行也)視倉廩召張孟談曰吾城郭
之完府庫足用倉廩實矣無矢柰何張孟談曰臣聞董
子之治晉陽也公宫之垣(垣牆/也)皆以荻蒿苦楚廧之(荻/萑)
(葦屬爾雅蕭荻注即蒿又繁醜狄為/蒿苦蓋也楚荆也以是為牆廧牆同)其髙至丈餘君發
而用之於是發而試之其堅則箘簬之勁不能過也(補/曰)
(箘音窘簬即/簵見禹貢)君曰矢足矣吾銅少若何張孟談曰臣聞
董子之治晉陽也公宫之室皆以鍊銅為柱質(質礎/也)請
發而用之則有餘銅矣君曰善號令已定備守已具三
國之兵乘晉陽城遂戰三月不能拔因舒軍而圍之決
晉水而灌之圍晉陽三年城中巢居而處懸釜而炊財
食將盡士卒病羸襄子謂張孟談曰糧食匱財(元作/城)城
力盡士大夫病吾不能守矣欲以城下(謂將/降)何如張孟
談曰臣聞之亡不能存危不能安則無為貴知士也君
釋此計勿復言也臣請見韓魏之君襄子曰諾張孟談
於是隂見韓魏之君曰臣聞脣亡則齒寒今智伯帥二
國之君伐趙趙將亡矣亡則二君為之次矣二君曰我
知其然夫智伯之為人麤中而少親(麤粗同疏也正/曰粗厲少仁愛)我
謀未遂而知則其禍必至為之柰何張孟談曰謀出二
君之口入臣之耳人莫之知也二君即與張孟談陰約
三軍與之期日(補曰姚本/原有日字)夜(日既/夜)遣入晉陽張孟談以
報襄子襄子再拜之張孟談因朝智伯而出(兵交使在/其間故得)
(朝/之)遇智過(過一作果智伯之族補曰晉語智宣子將以/瑶為後智果曰不如宵也弗聽智果别族於)
(太史為輔氏通鑑取/此與策先後不同)轅門之外(以車為門/而轅外向)智過入見智
伯曰二主殆將有變君曰何如(君智/伯)對曰臣遇張孟談
於轅門之外其志矜其行髙智伯曰不然吾與主約謹
矣破趙三分其地寡人所親之(言親與/二國約)必不欺也子釋
之勿出於口智過出見二主入說智伯曰二主色動而
意變必背君不如令殺之智伯曰兵著晉陽(著言附/其城)三
年矣旦暮當拔而饗其利乃有他心不可子慎勿復言
智過曰不殺則遂親之智伯曰親之柰何智過曰魏桓
宣子之謀臣曰趙葭韓(補補曰恐/缺韓字)康子之謀臣曰段規
(二諡皆非/當時語)是皆能移其君之計君其與二君約破趙則
封二子者各萬家之縣一如是則二主之心可不變而
君得其所欲矣智伯曰破趙而三分其地又封二子者
各萬家之縣一則吾所得者少不可智過見君之不用
也言之不聽出更其姓為輔氏遂去不見張孟談聞之
入見襄子曰臣遇智過於轅門之外其視有疑臣之心
入見智伯出更其姓今暮不擊必後之矣(恐智伯以過/之去之決有)
(感動/矣)襄子曰諾使張孟談見韓魏之君日夜期殺守堤
之吏而決水灌智伯軍智伯軍(補補曰姚/本有軍字)救水而亂韓
魏翼而擊之(左右/夾擊)襄子將卒犯其前大敗智伯軍而禽
智伯智伯身死國亡地分為天下笑此貪欲無厭也夫
不聽智過亦所以亡也智氏盡滅惟輔氏存焉(彪謂段/規之策)
(智伯智過之察孟談皆如在其目中可謂明也已矣此/一時三晉智氏皆有士三晉之應之如響智氏獨不用)
(之而亡則士豈非天下之重寶乎雖然水灌晉陽城之/不沈者三版於此時使智伯殺韓魏之君亦難聽矣其)
(次欲其分封二子是豈不可為與智伯惟没/於利故昬於智故孟子之說曰何必曰利)
智伯從韓魏兵(二國兵/從之)以攻趙圍晉陽而水之城之(元/作)
(下/)下(補曰設衍/或是之字)不沈者三板郄疵(晉人補曰郄刺黎反/孫本作郄說文作絺)
(姚本注元和姓纂郄/已姓青陽氏之後)謂智伯曰韓魏之君必反矣智伯
曰何以知之郄疵曰以其人事知之矣(補曰一本作夫/夫當屬下句)
從韓魏之君而攻趙趙亡難必及韓魏矣今約勝趙而
三分其地今城不没者三板沈竈生鼃人馬相食城降
有日而韓魏之君無喜志而有憂色是非反如(補曰/猶而)何
也明日智伯以告韓魏之君曰郄疵言君之且反也韓
魏之君曰夫勝趙而三分其地城今且將拔矣夫二(元/作)
(三補曰姚云/錢劉作二)家雖愚不棄美利於前(補曰愚下恐/當有必字)背信
盟之約而為危難不可成之事其勢可見也是疵為趙
計矣使君疑二主之心(二主自稱曰主/亦非當時語)而解於攻趙也
(解懈/同)今君聽讒臣之言而離二主之交為君惜之趍而
出郄疵謂智伯曰君又何以疵言告韓魏之君焉智伯
曰子安知之對曰韓魏之君視疵端而趍疾(視端畏之/趍疾避之)
(恐疵要之與見/智伯而辭屈也)郄疵知其言之不聽請使於齊智伯遣
之韓魏之君果反矣(彪謂智伯至是眩於得而不顧其/禍殆天奪其魄者至以謀臣之言)
(質人以反夫非狂昬癡/瞢孰肯自承其反哉)
張孟談既固趙宗廟封疆(補曰談史作同太史公避/父諱也  一本廟作廣是)發
五霸(元作百下同伯業/不振今復發之)百(補曰即/伯古通)乃稱簡之塗(稱者舉/其說也)
(此士國地/君之御)以告襄子曰昔者前國地君之御(國地猶武/安之𩔖御)
(則之/塗)有之曰五霸百之所以致天下者約(衍兩/字)兩(補曰/恐字)
(有/誤)主勢能制臣(約者自/斷之辭)無令臣能制主故貴為列侯者
不令在相位自將軍以上不為近大夫今臣之名顯而
身尊權重而衆服臣願損(補曰一/本作捐)功名去權勢以離衆
襄子恨然曰何哉吾聞輔主者名顯功大者身尊任國
者權重信忠在已而衆服焉此先聖之所以集國家安
社稷乎(補曰姚云劉/改乎作也)子何為然張孟談對曰君之所言
成功之美也臣之所謂持國之道也臣觀成事聞往古
天下之美同(有美而同/必相疾)臣主之權均之(補曰外紀/之作而)能美
未之有也前事之不忘後事之師君若弗圖則臣力不
足愴然有決色(雖欲決去而猶愴然明/不得已也一說決猶别)襄子去之卧三
日使人謂之曰晉陽之政臣下不使者(不為/國用)何如對曰
死僇(僇戮/同)張孟談曰左司馬(失其/名)見使於國家安社稷
不避其死以成其忠君其行之(行猶用也疑當作任補/曰左司馬恐孟談自謂)
(之辭行之者許/之僇之惟闕也)君曰子從事乃許之(使談自從其所欲/之事以其薦賢自)
(代故許/其去)張孟談(此下著書/者美之也)便厚以便名(便安厚重也去/權所以安其重)
(損名所以/安其名)納地釋事以去權尊而耕於負親之邱(趙地/缺)
故曰賢人之行明主之政也(此美/襄子)耕三年韓魏齊楚(元/作)
(燕/)燕(補曰下文有楚/無燕必有一誤)負親以謀趙(言五國昔約親今背/之正曰上言負親之)
(邱不應此義頓異恐負/親字衍或上有缺文)襄子往見張孟談而告之曰昔
者智氏之地趙氏分則多十城復來(言分地多自與韓/魏嘗以為言矣今)
(復來/也)而今諸侯(衍孰字正曰復來字恐舛誤在/上當云而今諸侯復來句似順)孰謀我
(補曰孰/為我謀)為之柰何張孟談曰君其負劒而御臣以之國
(君自/為御)舍臣於廟授吏大夫(授談之吏以為大/夫示尊顯之也)臣試計之
君曰諾張孟談乃行其妻之楚(使妻/之楚)長子之韓次子之
魏少子之齊四國疑而謀敗(談趙之謀臣而其妻子分/適四國故四國吏相疑以)
(為厚趙也彪謂孟談有道之士也國有危難不顧萬死/出入行陣以就其謀功成事遂則委而去之已去而復)
(出以銷國家之難非有道孰能出處語黙若是之裕哉/范蠡始終之際賢矣方之孟談猶一間也正曰孟談可)
(謂謀智之士/有道則未也)
晉畢陽(畢萬之後正曰無明據晉魏伯宗索士疵州犂/得畢陽及欒弗忌之難諸大夫害伯宗畢陽實)
(送州犂于荆讓乃其/孫義烈有自來矣)之孫豫讓始事范中行氏而不說
去而就智伯智伯寵之及三晉分智氏趙襄子最怨智
伯而將其頭以為飲器(補曰史漆其頭說苑異日智伯/與襄子飲而灌襄子之首後敗)
(智伯漆其首為飲器索隱云案大宛傳匈奴以月支王/頭為飲器裴氏引韋昭云椑榼也晉灼曰虎子也皆非)
(椑榼所以盛酒非用飲者晉以韓子吕/氏春秋並云漆智伯頭以為飲器故也)豫讓遁逃山中
曰嗟乎士為知己者死女為說已者容(修其容色補曰/司馬子長用此)
(語死/作用)吾其報智氏之讎矣乃變姓名為刑人入宫塗厠
欲以刺襄子襄子如厠心動索問塗者則豫讓也刃其
扞(扞銲同集韻矛鐏謂/之銲刃施刃其端)曰欲為智伯報讎左右欲殺之
趙襄子曰彼義士也吾謹避之耳且智伯已死無後而
其臣至為報讎此天下之賢人也卒釋之豫讓又漆身
為厲(補曰索隱曰癩惡瘡凡漆有毒近之多患瘡腫若/癩病然故讓以漆塗身令若癩厲癩聲近假借)
滅鬚去眉自刑以變其容為乞人而往(補曰史/作行)乞其妻
不識曰狀貌不似吾夫其音何𩔖吾夫之甚也又吞炭
為啞變其音其友謂之曰子之道甚難而無功謂子有
志則然矣謂子智則否以子之才而善事襄子襄子必
近幸子子之得近而行所欲此甚易而功必成豫讓乃
笑而應之曰是為先知報後知為故君賊新君大亂君
臣之義者無此矣(補曰無字下/恐有缺字)吾所謂為此者以明君
臣之義非從易也且夫委質而事人而求弑之是懷二
心以事君也吾所為難亦將以愧天下後世人臣懷二
心者居頃之襄子當出豫讓伏於過橋下(補曰一本/伏所當過)襄
子至橋而馬驚襄子曰此必豫讓也使人問之果豫讓
於是趙襄子面數豫讓曰子不嘗事范中行氏乎智伯
滅范中行氏而子不為報讎反委質事智伯智伯已死
子獨何為報讎之深也豫讓曰臣事范中行氏范(補補/曰姚)
(本有/此字)中行氏以衆人遇臣臣故衆人報之智伯以國士
遇臣(國士名葢/一國者)臣故國士報之(為國士所/為以報之)襄子乃喟然
嘆泣曰嗟乎豫子(衍子/字)子之為智伯名既成矣寡人舎
子亦已足矣子自為計寡人不舎子使兵環之豫讓曰
臣聞明主不掩人之義忠臣不愛死以成名君前已寛
舎臣天下莫不稱君之賢今日之事臣故(補曰故/固通)伏誅
然願請君之衣而擊之雖死不恨非所望也(言有此心/望不及此)
敢布腹心於是襄子義之乃使使者持衣與豫讓豫讓
拔劒三躍呼天擊之曰而可以報智伯矣(而自/呼也)遂伏劒
而死死之日趙國之士聞之皆為涕泣(刺客傳有彪謂/襄子豫子皆千)
(載人也豫子能報舊君能厲天下後世之為臣使他人/為之必一失於此矣或以其無成事為空自苦夫壯士)
(能行其志而已成不成則有命焉吾何以必之哉智伯/有如此臣以國士遇之而不免於亡殆與郭君善善為)
(輩者歟補曰讓義士也史遷列之刺客而蘇秦氏古史/亦謂之非賢失之矣朱子綱目附見於三晉始命之下)
(則以其事在前不得特書以表之爾大事記解題畧見/而記不書未知吕子之旨按索隱引策云衣盡出血襄)
(子囘車車輪未周而亡今無/此文或以其怪而删之歟)
　　　烈侯(名籍襄子孫元年威/烈王十八年癸酉)
魏文侯借道於趙攻中山(魏十七年/此元年)趙侯將不許趙利
曰過矣魏攻中山而不能取則魏必罷(音/疲)罷則趙重魏
拔中山必不能越趙而有中山矣是用兵者魏也而得
地者趙也君不如許之許之大勸彼將知趙利之也必
輟君不如借之道而示之不得已(補曰姚本彼將知矣/利之也又注劉無矣)
(字此本趙利又舉人姓/名皆難解疑有舛誤)
　　　肅侯(成侯子元年補曰世本名言索隠云/名語成侯名種顯王二十年壬申)
蘇秦從燕之趙(此十/六年)始合從說趙王曰天下之卿相人
臣乃至布衣之士莫不髙賢大王之行義皆願奉教陳
忠於前之日乆矣雖然奉陽君妬(秦傳言肅侯令其弟/成為相號奉陽君妬)
(嫉賢也正曰奉/陽君說見後)大王不得任事是以外賓客(外疏/之也)游談
之士無敢盡忠於前者今奉陽君捐館舍(禮婦人死曰/捐館舍葢亦)
(通/稱)大王乃今然後得與士民相親臣故敢進其愚忠為
大王計莫若安民無事請無庸有為也安民之本在於
擇交(與諸/侯交)擇交而得則民安擇交不得則民終身不得
安(終趙/王身)請言外患齊秦為兩敵(為趙/敵)而民不得安倚秦
攻齊而民不得安倚齊攻秦而民不得安故夫謀人之
主伐人之國常苦出辭(苦言/其力)斷絶人之交(横人/蓋然)願大王
慎無出於口也請屏左右白言所以異(補曰史作請别/白黒所以異大)
(事記謂闕白策按索/隱引䇿作  言尤明)陰陽而已矣(陰陽言事止有/兩端指謂從横)大王
誠能聽臣燕必致氊裘狗馬之地齊必致海隅魚鹽之
地楚必致橘柚雲夢之地韓魏皆可使致封地(封内之/地正曰)
(下文封/侯之類)湯沐之邑貴戚父兄皆可以受封侯夫割地效
實(實如氊/裘之𩔖)五霸之所以覆軍禽將而求也封侯貴戚湯
武之所以放殺而爭也(補曰此非所以言/湯武葢游士之辭)今大王垂拱
而兩有之是臣之所以為大王願也大王與秦則秦必
弱韓魏與齊則齊必弱楚魏魏弱則割河外(補曰正義/云河外同)
(華等地此即/西河之外也)韓弱則効宜陽(皆以地/與秦)宜陽効則上郡絶
(并州郡正曰正義云上郡在同州西北則闕廣/記云今鄜延安定中部寧夏綏德保安之地)河外割
則道不通楚弱則無援此三策者不可不熟計也夫秦
下軹道(秦紀注亭名在霸陵正曰故軹城在懐州濟源/縣東南以下言修武之南陽知之按大事記顯)
(王十一年韓使計息以枳道易鹿於魏水經注年表赧/王三十六年秦伐魏至軹取城大小六十一皆魏之軹)
(也軹枳通策又作咫蘇秦傳云秦下軹道則南陽危又/云我下軹道南陽封冀亦指此其言秦者在雍州萬年)
(縣東北去覇水百步軹道亭秦王降處也/蘇代云楚得枳而國亡則巴郡之枳也)則南陽動(修/武)
(者/)刼韓包周則趙自銷鑠據衞取淇則齊必入朝秦欲
已得行於山東則必舉甲而向趙秦甲涉河踰漳據畨
吾(補曰正義云畨音婆又音蒲音盤徐廣云/常山蒲吾縣淇常山河漳清河皆見前)則兵必戰
於邯鄲之下矣此臣之所以為大王患也當今之時山
東之建國莫如趙强趙地方三千里帶甲數十萬車千
乘騎萬匹粟支十年西有常山南有河漳東有清河北
有燕國燕固弱國不足畏也且秦之所畏害於天下者
莫如趙(言秦於天下/獨畏趙害已)然而秦不敢舉兵甲而伐趙者何
也畏韓魏之議其後也然則韓魏趙之南蔽也秦之攻
韓魏也則不然無有名山大川之限稍蠶食之傅之國
都而止矣(傅附同止/兵止於此)韓魏不能支秦必入臣於秦秦無
韓魏之隔禍必中於趙矣(猶射/中的)此臣之所以為大王患
也臣聞堯無三夫之分(一夫有田百畝此未為唐侯時/正曰此說士無據之辭且舜顓)
(頊後有國於虞其側微特在下爾禹乃崇伯鯀子亦有/國土者今曰云云豈足信哉枚乘書舜無立錐之地禹)
(無十戸之聚李善注義/引韓子云云皆此𩔖)舜無咫尺之地以有天下禹無
百人之聚以王諸侯湯武之卒不過三千人車不過三
百乘而為天子誠得其道也是故明主外料其敵國之
强弱内度其士卒之衆寡賢與不肖不待兩軍相當而
勝敗存亡之機節(節節/目)固已見於胷中矣豈掩於衆人
之言(掩猶/蔽)而以㝠㝠決事哉臣竊以天下地圖案之諸
侯之地五倍於秦料諸侯之卒十倍於秦大國并力為
一西面而攻秦秦(補補曰一本復/有秦字姚同)破必矣今(補補曰一/本今見破)
(於秦西面云云姚云/一無見破於秦四字)西面而事之見臣於秦夫破人之
與破於人也臣人之與臣於人也豈可同日而言之哉
夫横人者皆欲割諸侯之地以與秦成與秦成則髙臺
榭(補臺有/木曰榭)美宫室聽竽笙琴瑟之音(補曰史有臺榭/一本無笙琴字)察
五味之和前有軒轅(天文志權軒轅象後宫/此言美人之所處也)後有長庭
美人巧笑卒有秦患(卒猝/同)而不與其憂是故横人日夜
務以秦權恐喝(元作/猲)猲(正曰喝猲通見齊策此章史作/愒相恐脅也前三子汝表坐恐)
(猲並許/葛反)諸侯以求割地願大王之熟計之也臣聞明王
絶疑去讒屏流言之迹塞朋黨之門故尊主廣地强兵
之計臣得陳忠於前矣故竊為大王計莫如一韓魏齊
楚燕趙六國從親以儐畔秦令天下之將相相與㑹於
洹水之上(補曰洹水/見秦策)通質刑白馬以盟之約曰秦攻楚
齊魏各出銳師以佐之韓絶食道趙涉河漳燕守常山
之北秦攻韓魏則楚絶其後齊出銳師以佐之趙涉河
漳燕守雲中(并州/郡)秦攻齊則楚絶其後韓守成臯魏塞
午道(王莽傳注今京城直南山有谷通漢梁道者名子/午谷又宜州西慶州東有山名子午嶺南北直相)
(當此則北山是子南山是午共為子午道詳此則午道/秦南道也塞之使不得通莽所通者因秦也正曰索隱)
(云當在趙東齊西午道地名也鄭𤣥云一從一/横為道謂交道也按下張儀說趙王章亦有)趙涉河
漳博關(補曰博闗/見齊策)燕出銳師以佐之秦攻燕則趙守常
山楚軍武關齊涉渤海韓魏出銳師以佐之秦攻趙則
韓軍宜陽楚軍武關魏軍河外齊涉渤海燕出銳師以
佐之諸侯有先背約者五國共伐之六國從親以儐擯
秦(儐元作擯無異義今並從/前作儐正曰說已見前)秦必不敢出兵於函谷關
以害山東矣如是則霸業成矣趙王曰寡人年少莅國
之日淺未嘗得聞社稷之長計今上客有意存天下安
諸侯寡人敬以國從乃封蘇秦為武安君飾車百乘黄
金千鎰白璧百雙錦繡千純以約諸侯(秦傳有在說燕/後彪謂從約者)
(天下之心亦其勢也夫秦有吞天下之心不盡不止諸/侯皆病之而欲儐之此其心也同舟遇風胡越之相救)
(如手足於其頭目此其勢也以天下之心行天下之勢/如水之就下孰能禦之故謂之從從者從也順也其所)
(不可者諸侯之心不一夫其心不一者非明計智筭也/或見小利而相侵或修小怨而相伐或眩於名實而為)
(横人之所恐喝此張儀所以投隙而起使諸侯之智少/靈於連雞則秦人自保之不給安能圖併吞之舉即儀)
(謂秦地形勢便兵强士武足以横天下然則天時人和/道德之威仁義之澤舉無與於興亡之數乎雖然一從)
(一横皆一偏之論有王者作則從横皆廢而天下/定而非所以論於此時也補曰璧純並見秦策)
蘇秦為趙王使於秦(本傳/不書)反三日不得見謂趙王曰秦
乃者過柱山(蓋砥柱正/曰無考)有兩木焉一蓋呼侣(招其/徒)一蓋
哭問其故對曰吾已大矣年已長矣吾苦夫匠人且以
繩墨案規矩刻鏤我一蓋曰此非吾所苦也是故吾事
也(事猶分補/曰故固通)吾所苦夫鐡銛(元作鉆/下同)鉆然自入(銛言鐵/之利若)
(鉆則鐵銸也義不合此正曰鉆玉篇其沾敕淹二反銸/音鑷後漢章帝詔有鉆鎖字蒼頡篇鉆持也葢字與鉗)
(同以鐵有/所刼束也)而出夫人者(人謂木屑自鐡言之為/人正曰難通其義未詳)今臣使
於秦而三日不見無有為(元作謂補曰/錢劉作為)臣為鐡銛鉆者
乎(無有言得/無有也)
　　　武靈王(肅侯子元年顯王/四十四年丙申)
齊破燕(子噲之亂燕七/年此十二年)趙欲存之樂毅謂趙王曰今無
約而攻齊齊必讎趙(不約與國而獨攻齊故齊怨/若有與同攻則怨有所分矣)不如
請以河東易燕地於齊(齊破燕所謂地近/趙趙以河東易之)趙有河北齊
有河東(此二/非郡)燕趙必不爭矣是二國親也以河東之地
强齊(言齊得河/東則益强)以燕以趙輔之(與之易地/是輔之也)天下憎之(害/其)
(强/)必皆事王以伐齊是因天下以破齊也王曰善乃以
河東易齊楚魏憎之令淖滑惠施之趙請伐齊而存燕
(補曰大事記按樂毅傳毅賢好兵趙人舉之及武靈王/有沙丘之亂乃去趙適魏毅嘗事趙也又云趙納公子)
(職於燕世家不書其/立蓋燕人不受也)
張儀為秦連横說趙王曰敝邑秦王(惠/)使臣敢獻書於
大王御史(周宗伯屬官秦因之而趙亦有言此者不斥/王也補曰御史周官以中士下士為之特小)
(臣之傳命者戰國其職益親故此云云秦趙之㑹御史/書事而淳于髠亦云御史在前掌記事綜察之任也秦)
(益重/矣)大王收率天下以儐秦秦兵不敢出(元作/去)去(補曰/疑出)
(字/)函谷關十五年矣大王之威行於天下山東(補曰一/本無山)
(東/字)敝邑恐懼懾伏繕甲厲兵飾車騎習馳射力田積粟
守四封之内愁居懾處不敢動摇唯大王有意督過之
也(髙紀注督/視責也)今秦以大王之力(因畏趙而/飾兵故)西舉巴蜀并
漢中東收兩周而西遷九鼎(史不書正曰遷鼎/之說大言之也)守白馬
之津秦雖僻逺然而心忿悁(悁亦/忿)含怒之日乆矣今寡
(元作/宣)宣(補曰字訛/當作寡)君有敝(元作/微)微(補曰史/作敝)甲鈍兵軍於
澠池願渡河踰漳據畨吾迎戰邯鄲之下願以甲子之
日合戰以正殷紂之事敬使臣先以聞於左右凡大王
之所信以為從者恃蘇秦之計秦(補補曰史/有蘇秦字)熒惑諸侯
(熒火光/也猶眩)以是為非以非為是欲反覆齊國而不能自令
車裂於齊之市(補曰說/見楚䇿)夫天下之不可一亦明矣今楚
與秦為昆弟之國而韓魏稱於東藩(補曰一本東/藩之臣史同)齊獻
魚鹽之地此斷趙之右臂也夫斷右臂而求與人鬭失
其黨而孤居求欲無危豈可得哉今秦發三將軍一軍
塞午道(補曰說/見前章)告齊使興師渡清河軍於邯鄲之東一
軍軍於成臯敺韓魏(敺驅/同)而軍於河外(補曰正義云河/外謂鄭滑州北)
(臨/河)一軍軍於澠池約曰四國為一以攻趙破趙而四分
其地是故不敢匿意隱情先以聞於左右臣竊(元作/切)切
為大王計莫如與秦遇於澠池面相見而身相結也臣
請案兵無攻願大王之定計趙王曰先王之時奉陽君
相(補曰奉陽/君說見後)專權擅勢蔽晦先王獨制官事寡人宫居
屬於師傅不得與國謀先王棄群臣寡人年少奉祠祭
之日淺私心固竊疑焉以為一從不事秦非國之長利
也乃且願變心易慮剖地謝前過以事秦方將約車趨
行(趨趣/同)而適聞使者之明詔於是乃以車二百乘入朝
澠池割河間以事秦(傳在楚韓齊後蓋此十五六年彪/謂約從以難秦者趙也使秦得諸)
(侯力足以制趙不吿趙也告之者是力不足也此時諸/侯惑於横人之說皆辭屈貌從心不與也使季子可作)
(則三國横約可立觧而坐破也武靈此時血氣未定而/蘇氏兄弟適不在趙故儀得以售其恐喝之說加之數)
(年如議服之時其必有以折儀也燕昭末年蘇/代重燕而從約復舉豈非天下之心之勢矣哉)
甘茂為秦約魏以攻韓宜陽(秦武王三年/此十八年)又北之趙冷
向謂强國(趙/人)曰不如令趙拘甘茂勿出以與齊韓秦市
齊王(閔/)欲求救宜陽必效縣狐氏(地/缺)韓欲存宜陽必以
路涉(地/缺)端氏(屬河/東)賂趙秦王(武/)欲得宜陽不愛名寶(寶/之)
(名世者齊韓之賂欲拘茂/敗其約也秦賂則欲出之)且拘茂也且以置公孫赫樗
里疾(茂不還秦/則二人用)
武靈王平晝(無事之日/猶平日)間居肥義(趙相也餘並公族正/曰鮑指公子成王孫)
(緤趙文趙造言文造無他據元/和姓纂引策云肥義趙賢人)侍坐曰王慮世事之變
權甲兵之用(權猶/度)念簡襄之迹計胡狄之利(補曰姚云/曽本利下)
(有乎/字)王曰嗣立不忘先德君之道也錯質務明主之長
(錯猶/委)臣之論也是以賢君靜而有道民便事之教動而
(補補曰姚云一/本靜下無而字)有明古先世之功(先猶/髙)為人臣者窮有
弟長辭讓之名(弟順/也)通有補民益主之業此兩者君臣
之分也今吾欲繼襄王之業啓胡翟之鄉而卒世不見
也(卒世猶舉世言舉世無能察此正/曰正義云卒盡也愚謂猶言没世)敵弱者(與弱為敵/謂胡翟)
用力少而功多可以無盡百姓之勞而享徃古之勲夫
有髙世之功者必負遺俗之累(不與俗同/俗所遺也)有獨智之慮
者必被庶人之恐(所謂黎元懼焉補曰/一本標恐劉作怨)今吾將胡服騎
射以教百姓而世必議寡人矣(補曰正義云胡服今時/服廢除裘裳也  姚云)
(曾本改矣/字作柰何)肥義曰臣聞之疑事無功疑行無名今王即
定負遺俗之慮(定言自定於/心不為俗移)殆母顧天下之議矣夫論
至德者不和於俗成大功者不謀於衆昔舜舞有苗(不/用)
(兵而舞干羽欲以服人亦異於俗正曰舞羽非為/服苗苗格非因舞羽舜修德教苗至適當其時)而禹
袒入裸國(非中國/之禮)非以養欲而樂志也欲以論德而要
功也愚者暗於成事智者見於未萌王其遂行之王曰
寡人非疑胡服也吾恐天下笑之狂夫之樂智者哀焉
愚者之笑賢者戚焉(以此異趣知/俗必見遺)世有順我者則胡服
之功未可知也雖敺世以笑我胡地(元作服補曰姚本/作地史同依服字)
(則/句)中山我必有之王遂胡服使王孫緤告公子成曰寡
人胡服且將以朝亦欲叔之服之也家聽於親國聽於
君古今之公行也子不反親臣不逆主先王之通誼也
今寡人作教易服而叔不服吾恐天下議之也夫制國
有常而利民為本從政有經而令行為上故明德在於
論賤行政在於信貴(信伸同所謂行法自近始正/曰信如字言必行於貴者)今胡
服之意非以養欲而樂志也事有所出功有所止(止猶/至補)
(曰姚云曾本改互出/止字愚按此據史文)事成功立然後德可見也今寡人
恐叔逆從政之經(補曰叔/字疑衍)以輔公叔之議且寡人聞之
事利國者行無邪因貴戚者名不累故寡人願慕公叔
之義以成胡服之功使緤謁之叔(補曰索/隠句)請服焉公子
成再拜曰臣固聞王之胡服也不佞寢疾不能趨走是
以不先進王今命之臣固敢竭其愚忠臣聞之中國者
聰明睿智之所居也萬物財貨之所聚也聖賢之所教
也仁義之所施也詩書禮樂之所用也異敏技藝之所
試也(異出𩔖敏/疾於事也)逺方之所觀赴也蠻夷之所義行也(以/中)
(國為有義有行補曰自中國/者至此似周官大司徒文)今王釋此而襲逺方之服
變古之教易古之道逆人之心畔學者離中國臣願大
王圖之使者報王王曰吾固聞叔之病也即之公叔成
家自請之曰夫服者所以便用也禮者所以便事也是
以聖人觀其鄉而順宜因其事而制禮所以利其民而
厚其國也被髮文身錯臂左衽(以兩臂交錯而立言無/禮容補曰索隱云錯臂)
(亦文身謂其丹青錯畫其臂孔衍作右臂謂右袒其臂/也愚謂既言文身則畫臂為複恐後說是錯或袒字訛)
(姚云劉無錯臂字一作杵面吳世家斷髮文身應劭注/常在水中故以象龍子不見傷害劭語本說苑被字姚)
(云三本作/祝史作翦)甌越之民也(即漢東甌閩粤補曰漢東甌閩/中也輿地志交趾周為駱越秦)
(為西甌索隱云今珠厓儋耳謂之甌人是有甌越文選/三越注吳越南越閩越東甌即閩越駱越甌人即南越)
(也姚云後語作臨越注/云臨亦百越之一名)黑齒雕題(史注以草染齒為黑/雕題者刻其肌以丹)
(青湟/之)鯷冠秫縫(鯷大鮎以其皮為冠秫綦鍼也言女工/之拙補曰秫即鉥字通借時補反鯷大)
(計/反)犬戎之國也禮服不同其便一也是以鄉異而用變
事異而禮易是故聖人茍可以利其民不一其用果可
以便其事不同其禮儒者一師而禮異中國同俗而教
離又况山谷之便乎故去就之變智者不能一逺近之
服賢聖不能同窮鄉多異(異異/俗)曲學多辨不知而不疑
(言各不知其/異而不疑之)異於已而不非者公於求善也今卿之所
言者俗也吾之所言者所以制俗也今吾國東有河薄
洛之水(史記安平涇水西有漳水津名薄洛津後志安/定烏枝谷名補曰淮南子嶢山崩而薄洛之水)
(涸注謂薄洛在馮翊臨晉今按本文謂在/趙東與齊中山同之恐皆非此所指未詳)與齊中山同
之而無舟檝之用自常山以至代上黨東有燕東胡之
境西有樓煩秦韓之邊(補曰正義云東胡烏丸之先也/後為鮮卑在匈奴東故曰東胡)
(括地志云東胡漢初冒頓滅之餘保烏丸山因號烏丸/又曰林胡樓煩即嵐勝之北也嵐勝以南石州離石藺)
(等趙邊邑也秦隔河也晉洛潞澤/等州皆七國時韓地趙西境也)而無騎射之備故寡
人且聚舟檝之用求水居之民以守河薄洛之水變服
騎射以備燕(元作/其)其(補曰史作/燕姚引)參胡樓煩秦韓之邊(言/參)
(錯居其邊地正曰參史作三因音/而訛也據上文則參當作東字訛)且昔者簡主不塞晉
陽以及上黨(不塞者志/在逺畧)而襄主兼戎取代以攘諸胡此
愚智之所明也先時中山負齊之强兵侵掠吾地係累
吾民(累纍/同)引水圍鄗(屬常山補曰光武/即位於此改高邑)非社稷之神靈
即鄗幾不守先王忿之其怨未能報也今騎射之服近
可以備上黨之形逺可以報中山之怨而叔也順中國
之俗以逆簡襄之意惡變服之名而忘國事之恥非寡
人所望於卿公子成再拜稽首曰臣愚不達於王之議
敢道世俗之聞(補曰一本聞作/問與下文同)今欲繼簡襄之意以順
先王之志臣敢不聽令再拜乃賜胡服趙文進諫曰農
夫勞力(補正曰勞下/恐有缺字)而君子養焉政之經也愚者陳意
而智者論焉教之道也臣無隱忠君無蔽言(蔽猶/伏)國之
祿也(祿猶/福)臣雖愚願竭其忠王曰慮無變擾(言能定慮/則不亂於)
(物/)忠無過罪(過者罪/之小者)子其言乎趙文曰當世輔俗(當猶/順)
古之道也衣服有裳禮之制也循(元作修補曰姚云一/作循禮商君傳正作)
(循朱子韓文考異著方氏說云唐人書脩近循楚辭亦/有誤者則此字古已混矣此下文兩有循法字為循無)
(疑/)法無愆民之職也三者先聖之所以教今君釋此而
襲逺方之俗變古之教易古之道故臣願王之圖之王
曰卿言世俗之間(言其所言/不能出俗)常民溺於習俗學者沈於
所聞此兩者所以成官而順政也非所以觀逺而論始
也(若今胡服/自我始也)且夫三代不同服而王五霸不同教而政
(政言治/行於下)智者作教而愚者制焉賢者議俗不肖者拘焉
夫制於服之民不足與論心拘於俗之衆不足與致意
故勢與俗化而禮與變俱聖人之道也承教而動循法
無私(不敢用/私意)民之職也知學之人能與聞遷(有所聞則/改前之為)
達於禮之變能與時化故為已者不待人制今者不法
古子其釋之趙造諫曰隱忠不竭姦之屬也以私誣國
賤之𩔖也(賤謂/輕國)犯姦者身死賤國者族宗(族滅/其宗)有(元作/反)
反(補曰姚云劉/本無反字)此兩者先王之明刑臣下之大罪也臣
雖愚願盡其忠無遁其死王曰竭意不讓(補曰一本/讓作諱)忠
也上無蔽言明也忠不辟危明不距人子其言乎趙造
曰臣聞之聖人不易民而教智者不變俗而動因民而
教者不勞而成功據俗而動者(據猶/依)慮徑而易見也(徑/以)
(步道喻/其省便)今王易初不循俗胡服不顧世非所以教民而
成禮也且服竒者志淫俗僻者亂民是以涖國者不襲
竒辟之服中國不近蠻夷之行非所以教民而成禮者
也且循法無過修禮無邪臣願王之圖之王曰古今不
同俗何古之法帝王不相襲何禮之循伏羲神農教而
不誅黄帝堯舜誅而不怒及至三王觀時而制法因事
而制禮法度制令各順其宜衣服器械各便其用故禮
世不一其道(禮施於世補曰宜/從商君傳作治世)便國不必法古聖人之
興也不相襲而王夏殷之衰也不易禮而滅然則反古
未可非而循禮未足多也且服竒而志淫是鄒魯無竒
行也(鄒屬魯國言二國雖無竒服不無竒行正曰趙造/言服竒者志淫俗辟者亂民涖國者不襲竒辟之)
(服中國不近蠻夷之行故此舉其言而詰之按索隱云/鄒魯好長纓是竒服也服非其志皆淫辟也而有孔門)
(顔冉之屬豈無竒行哉方俗僻處山谷而人皆改易不/通大化則是吳越無秀士何得有季札大夫種之屬哉)
(今欲畧改云方俗僻/陋刋處山谷三字)俗辟而民易是吳越無俊民也是
以聖人利身之謂服便事之謂教進退之謂節衣服之
謂制所以齊常民非所以論賢者也(此謂進退以下補/曰史進退之節衣)
(服之制無兩謂/字接下文為是)故聖與俗流(言其/順俗)賢與變俱諺曰以書
為御者不盡馬之情以古制今者不達事之變故循法
之功不足以髙世法古之學不足以制今子其勿反也
(趙記十九年有無二趙諫詞彪謂拓地開邊非有國之/所先也不得已而有攘却之事嚴兵而已兵嚴而士用)
(命雖不胡服其無成功如其不然雖易服變古何益於/敗哉孟子曰行一不義而得天下不為也武靈之志欲)
(得中山胡地而已遂舉國而夷甚矣其不權於輕重小/大之差也且其所稱反古之說皆鉤金一輿羽之𩔖古)
(所謂以辯言亂舊政者也何足取哉而史無譏故/備論之補曰史衞鞅傳與此章多同今考列於后)
(衞鞅曰疑事無功疑行無名/  肥義曰同)
(有高人之行者固見非於世有獨知之慮者必見教於/民)
　(王曰有髙世之功者必負遺俗之累有獨智之慮者/必被庶人之恐)
(愚者闇於成事智者見於未萌/成大功者不謀於衆)　(論至德者不和於俗/)
(聖肥義曰同强國不法其故茍可以則民不循其禮/  人茍可以)
　(王曰聖人茍可以利其民不一其用果可以便其事/不同其禮)
(甘龍曰聖人不易民而教智者不變法而動因民而教/者不勞而成功緣法而治者吏習而民安之)
　(趙造曰聖人不易民而教智者不變法而動因民而/教者不勞而成功據俗而動者慮徑而易見)
(衞鞅曰龍之所言世俗之言也常人安於故俗學者溺/於所聞以此兩言居官守法可也非所以論於法之外)
(也三代不同禮而王五伯不同法而霸智者作法愚者/制焉賢者更禮不肖者拘焉)
　(王曰卿言世俗之間常民溺於習俗學者沈於所聞/此兩者所以成官而順政也非所以觀逺而論始也)
　(且夫三代不同服而王五伯不同教而政智者作教/而愚者制焉賢者議俗不肖者拘焉)
(杜摯曰法古無過循理無邪邪/  趙造曰循法無過修禮無)
(衞鞅曰治世不一道便國不法古故湯武不循古而王/夏殷不易禮而亡反古者不可非而循禮者不足多)
　(王曰禮世不一其道便國不必法古聖人之興也不/相襲而王夏殷之衰也不易禮而滅然則反古未可)
(衞非而循禮未足多也可慮始治不必相襲者初不全/  鞅趙武靈所稱民不)
(非但所以行是言者悖耳商君傳語策具有之唯民不/可與慮始而可與樂成語不襲用而用其意也史遷於)
(趙世家所不載者二趙諫詞耳二事皆變古者也當時/紀載與遷所錄固不能無混歟然商君傳文法而簡策)
(文錯以他語竒而肆可以參觀漢韓安國王恢議伐匈/奴辯難之辭亦𩔖此亦間采其數語  史云趙文趙造)
(周袑趙俊皆諫按周袑即後章周紹傅王子何者袑辭/傅而未嘗諫易服也趙俊即趙燕後服者王讓之即受)
(服史誤云諫也牛贊/嘗有諫而史不言)
王立周紹為傅曰寡人始行(補曰/去聲)縣過番吾當子為子
之時踐石以上者(踐石謂能騎乘者禮/洗王石注乘馬石)皆道子之孝故
寡人問子以璧(問以禮/遺之)遺子以酒食而求見子子謁病
而辭人有言子者曰父之孝子君之忠臣也故寡人以
子之智慮為辯足以道人危足以持難(危言有危苦之/時正曰危髙峻)
(也/)忠可以寫意(寫猶/宣)信可以逺期(乆而/不渝)諺(元作/詩)詩云服
難以勇治亂以智事之計也立傅以行(去/音)教少以學義
之經也循計之事(先計而/當行之)佚(元作/失)失而不(補補曰以下/句例之此恐)
(缺不/字)累訪議之行窮而不憂(窮言盡事之情正曰上言/勇智為事之計指胡服言)
(行學為義之經指傅言循計謀之事雖有過失而無累/訪謀議之行雖有窮急而不憂訪議文疑放義謂放於)
(義/也)故寡人欲子之胡服以傅王子(元作乎補曰乎當/作子大事記改)周
紹曰王失論矣非賤臣所敢任也王曰選子莫若父論
臣莫若君君寡人也周紹曰立傅之道六王曰六者何
也周紹曰智慮不躁達於變身行寛惠達於禮威嚴不
足以易於位(素位而行不/為威嚴所移)重利不足以變其心恭於教
而不快(快謂/縱逸)和於下而不危六者傅之才而臣無一焉
隱中不謁(隠自匿也中謂情實此疑與趙造諫本一說/補曰不謁一作不竭中一作忠即趙造語)
臣之罪也傅命僕官(傅附同比/也僕猶辱)以煩有司吏之恥也王
請更論王曰知此六者所以使子周紹曰乃國未通於
王之(補/)胡服雖然臣王之臣也而王重命之臣敢不聽
令乎再拜賜胡服王曰寡人以王子為子任欲子之厚
愛之無所見醜御道之以行義勿令溺苦於學(溺苦皆/勞也勞)
(於學以無導之者故也正曰醜言惡事也學言誦習也/謂厚愛教之毋使見醜事以行義道之毋沈溺困苦於)
(誦習之末也武靈安知行義葢習聞古語猶袑之論立/傅爾方務胡服騎射宜以誦習為溺苦也秦異人不習)
(於誦而王罷之當時氣/習𩔖是焚書之禍兆矣)事君者順其意不逆其志事先
者(先先/君)明其高不倍其孤故有臣可命其國之祿也子
能行是所(補/)以事寡人者畢矣書云去邪勿疑任賢勿
貳(禹/謨)寡人與子不用人矣遂賜周紹胡服衣冠具帶(帶/飾)
(之備也猶帶劒正曰史記匈奴傳黄金具帶音義云侍/中大帶補曰淮南子云趙武靈王貝帶鵕□而朝此以)
(貝作具漢書佞幸傳孝惠時郎侍/中皆冠鵕䴊貝帶注以貝飾帶)黄金師比(未詳葢依/章主術訓)
(武靈王貝帶鵕□而朝注鵕䴊讀曰私鉏頭三字與此/小異正曰漢書黄金犀毗師古云胡帶之鉤也延篤說)
(同大事記引又謂師比/史記胥紕師犀胥一也)以傅王子(補曰大事記書趙惠/后卒使周袑胡服傅)
(王子解題云惠后吳娃也娃方死憐其子而將立之廢/長立少之意已見於此而其論傅時有古之遺言愚謂)
(命胡服而誦古之/遺言豈其然乎)
趙燕後胡服(服後/於衆)王令讓之曰事主之行竭意盡力微
諫而不譁(讙/也)應對而不怨不逆上以自伐不立私以為
名子道順而不拂臣行讓而不爭子用私道者家必亂
臣用私義者國必危反親以為行慈父不子逆主以自
成惠主不臣也(惠猶/慈)寡人胡服子獨弗服逆主罪莫大
焉以從政為累(政胡服/之政)以逆主為髙行私莫大焉故寡
人恐親犯刑戮之罪(燕公族也故稱親/正曰親身犯之也)以明有司之法
趙燕再拜稽首曰前吏命胡服(前前/日)施及賤臣臣以失
令過期更不用侵辱教(更猶反侵辱刑也言已宜服刑/王反不刑而教之正曰更改也)
(侵辱教/刑也)王之惠也臣敬循衣服以待令甲(令善也補曰/施以豉反更)
(居行/反)
王破原陽(屬雲/中)以為騎邑(居騎士於此正曰破/者破卒散兵以為騎)牛贊(趙/人)
進諫曰國有固籍(固言不變籍猶令/甲正曰固故通)兵有常經變籍則
亂失經則弱今王破原陽以為騎邑是變籍而棄經也
且習其兵者輕其敵(習於敵人之兵/則玩而易之)便其用者(此言本/國械用)
易其難(補曰易/以䜴反)今民便其用而王變之是損君而弱國
也故利不百者不變俗功不什者不易器(補曰此亦商/君傳杜摯語)
(俗作/法)今王破卒散兵以奉騎射臣恐其攻獲之利不如
所失之費也王曰古今異利逺近易用(易入/音)陰陽不同
道四時不一宜故賢人觀時而不觀於時(時猶俗也視/俗而變不為)
(俗所/視)制兵而不制於兵子知官府之籍不知器械之利
知甲兵之用不知陰陽之宜(趙居胡之南陽也欲攻胡/而用趙兵非其宜也正曰)
(陰陽之宜言天地氣化之運人事剛柔之節其詳則若/范蠡之所以答越王者語見國語大事記解題周元王)
(元年/載之)故兵不當於用何兵之不可易教不便於事何俗
之不可變昔者先君襄王與代交地(交猶/接)城境封之(築/城)
(境上為/之封城)名曰無窮之門所以詔(元作/昭)昭後而期逺也今
重甲循兵(趙甲重不若新甲之輕循言其因舊正曰循/行也言被重甲執兵而行不可以踰險不若)
(胡服騎射/之便利)不可以踰險仁義道德不可以來朝(此言/胡者)吾
聞信不棄功智不遺時今子以官府之籍亂寡人之事
非子所知牛贊再拜稽首曰臣敢不聽令乎王遂胡服
率騎入胡出於遺遺之門(此門義取胡者古今/所遺正曰無據而繆)踰九限
之固絶五徑之險至胡中辟地千里(補曰胡中一本榆/中世家二十年王)
(西畧胡地至榆中正義云勝州所治榆林也大事記謂/賜周袑胡服衣冠具帶黄金師比此胡服  又引水經)
(注竹書紀年邯鄲命將軍大吏適子代吏皆貂服即胡/服之事按胡廣曰趙武靈王改胡服以金璫飾前前摇)
(貂尾為貴職或以北土多寒胡人以貂皮溫額後代效/之亦曰惠文漢曰武弁曰衣冠武官冠之侍中中常侍)
(加黄金璫附蟬為文貂尾為飾漢官儀又名鵕䴊冠愚/謂貂服者此𩔖也今之靴亦武靈所製云  一本標春)
(秋後語云武靈王十九年春正月大朝信武宫乃召肥/義與議天下事五日而畢遂北畧中山登黄華之上注)
(云黄華山名也戰國策云武靈王游於大陵夢見處女/鼓瑟而歌登黄華之上今按史十六年游大陵夢處女)
(十九年大朝信武宫召肥義議事畧中山至房子之代/地至無窮西至河登黄華之上先後不同所載戰國策)
(云云者今缺姑/記以俟廣聞)
魏敗楚於陘山禽唐明(楚威十一年魏敗我陘山時武/靈未立懷二十八年秦齊韓魏)
(攻楚殺唐昧此二十/五年明豈昧之字邪)楚王懼令昭應奉太子以委和於
薛公(懷二十九年使/太子質於齊)主父欲敗之乃結秦連楚宋之交
令仇赫(元作郝/下章同)郝(補曰/即赫)相宋樓緩相秦楚王合(元作/禽)禽
(補曰字/恐訛)趙宋(楚與二國合/正曰無據)齊(元作/魏)魏之和卒敗(楚得二/國之援)
(故不與齊和正曰楚/王禽以下有缺誤)
趙使仇(元作杌下同/史作仇液)杌(補曰/仇訛)赫郝之秦請相魏冉宋突
(齊人郝客正曰無據史作/宋公索隠引策云宋交)謂仇赫杌郝曰秦不聽樓緩
必怨公(秦時已/相緩)公不若陰辭樓子(辭告/之也)請無急秦王(昭/王)
(言為緩故/請之不力)秦王見趙之相魏冉之不急且不聽公言也
(公謂/郝)是事而不成以德樓子事成(以史補此六字補曰/史此下有以德樓子)
(事成六字恐/策有脫文)魏冉固德公矣(穰侯傳有云秦昭七年此/二十六年補曰史趙人樓)
(緩來相秦數不利乃使仇液云云於是/仇液從之而秦果免樓緩而魏冉相)
謂趙王曰三晉合而秦弱三晉離而秦强此天下之所
明也(補曰明下/疑有缺字)秦之有燕而伐趙有趙而伐燕有梁而
伐趙有趙而伐梁有楚而伐韓有韓而伐楚(補曰有者/善之也)
此天下之所明見也然山東不能易其路(言易横秦之/路以合三晉)
(正曰山東六國不能易/其合秦之道以合)兵弱也弱而不能相一是何秦
(元作/楚)楚(補曰當/作秦)之智山東之愚也是臣所為山東之憂
也虎將即禽(走獸/總名)禽不知虎之即已也而相鬭兩罷(補/曰)
(音/疲)而歸其死於虎故使禽知虎之即已決不相鬭矣今
山東之主不知秦之即已也而尚相鬭兩敝而歸其國
於秦智不如禽逺矣願王熟慮之也今事有可急者秦
之欲伐韓梁東闚於周室甚惟寐忘(元作亡補曰姚/云劉本作忘)之
今南攻楚者惡三晉之相合也(合合楚也楚强晉弱先/攻其强則弱者沮不敢)
(合/矣)今攻楚休而復之(休罷兵復復攻/補曰復扶又反)已五年矣(先是秦/取漢中)
(取召陵又/敗之重丘)攘地千餘里今謂楚王(懷/)茍來舉玉趾而見
寡人必與楚為兄弟之國(楚懷三十年秦昭/去然此二十七年)必為楚攻
韓梁反楚之故地楚王美秦之語怒韓梁之不救已必
入於秦秦(補/)有謀故發(元作殺補曰姚/云殺劉作發)使之趙以燕餌
趙(言欲與/趙攻燕)而離三晉(韓魏時不合秦而/趙合之必不善趙)今王美秦之言
而欲攻燕攻燕食未飽而禍已及矣楚王入秦秦楚為
一東面而攻韓韓南無楚北無趙(美秦反地餌燕之說/故不救韓亦離三晉)
(之策/也)韓不待伐割挈馬兎(補曰一本/作免下同)而西走(割地挈而/走秦疾於)
(馬/兎)秦與韓為上交秦禍安移於梁矣(禍兵禍安言其不/勞正曰姚云改安)
(作/案)以秦之强有楚韓之用梁不待伐(衍矣/字)矣(補曰姚云/一無矣字)
割挈馬兎而西走秦與梁為上交秦禍案環中趙矣(案/安)
(同故荀卿書多用案字此言秦視趙在其度内如物在/環中環中一作移於字可也正曰姚本案攘於趙愚以)
(攘即移字訛當作移於鮑本說是補曰姚注引荀子上/不能好其人下不能隆禮安將將學雜識志順詩書而)
(已耳云云注安語助猶言抑也或作案荀子多用此字/禮記三年問作焉吕氏春秋吳起謂商文曰今置質為)
(臣其主安重釋璽辭官其主安輕/蓋當時人通以為語助或方言耳)以强秦之有韓梁楚
與燕之怒(秦有三國趙之/患也燕又怒之)割必深矣(秦割/趙地)國之舉此(國/謂)
(趙舉/猶行)臣之所為來臣故曰事有可急為者及楚王之未
入也三晉相親相堅(堅其/約)出銳師以戍韓梁西邊楚王
聞之必不入秦秦必怒而循攻楚(循前/而攻)是秦禍不離楚
也便於三晉若楚王入秦秦(補/)見三晉之相合而堅也
必不出楚王(恐其/合晉)即多割(楚求/出故)是秦禍不離楚也有利
於三晉願王之熟計之也急(重言急以促之補曰一夲/無急字是此下蓋叙述者)
(之/辭)趙王因起兵南伐山戎(戎近秦伐/之以偪秦)戍(元作翟補曰/一本作戍)韓
梁之西(元作惡補曰/一本作西)邊(補曰姚本有戍無/伐山戎三字是)秦見三晉之
堅也果不出楚王(衍卬/字)卬(補曰字誤衍姚云/劉改作卬亦難通)而多求地
(彪謂從横之說未有善於此者也趙少嘗之其效已見/是以知張儀之可折也然其效不大見於後則是諸侯)
(之不一也非其計之不明不智也吁惜哉補曰此策自/割必深矣以上其論從横之利害當矣自事有可急者)
(以下勸三晉之相堅而移禍於楚亦未得為盡善蓋陳/軫不得已之計也愚考齊策秦攻魏陳軫合三晉而東)
(章及韓燕策與此章多合此章言楚王入秦正秦誘懷/王武闗之歲在赧王十六年詳見齊策  所為為楚為)
(來之為/去聲)
富丁(趙/人)欲以趙合齊魏樓緩欲以趙合秦楚富丁恐主
父之聽樓緩而合秦楚也司馬淺(趙/人)為富丁謂主父曰
不如以順齊(齊本欲伐/秦今順之)今我不順齊伐秦秦楚必合而
攻韓魏(無齊之難因/得取其鄰也)韓魏告急於齊齊不欲伐秦(上言/順齊)
(伐秦此又言齊不欲伐者/前時秦楚未合今合故也)必以趙為辭(以趙不順齊/伐秦告二國)則
不(補補曰則下/宜有不字)伐秦者趙也韓魏必恐趙齊之兵不西
(不伐/秦)韓必聽秦違齊(畏秦/故)違齊而親(秦親/韓)兵必歸於趙
矣今我順而齊不西韓魏必絶齊絶齊則皆事我且我
順齊齊無不(元作/而)而(補曰字訛或/上文有誤)西日者(言昔/日)樓緩坐
魏(時欲離齊魏/坐言有所待)三月不能散齊魏之交(言二國本親/宜與之伐秦)今
我順而齊魏果西是罷齊敝秦也(罷疲/同)趙必為天下重
國主父曰我與三國攻秦(韓魏齊/為三)是俱敝也曰不然我
約三國而告之(衍秦/字)秦(補曰/恐衍)以未講(元作/構)構中山也(此/言)
(可以少出兵也此二十七年/趙破中山未滅也趙宜自備)三國欲伐秦之果也必聽
我欲和我(使趙與/中山講)中山聽之是我以三國(元竹/王因)王因(補/曰)
(當作三/國字訛)饒中山而取地也(饒猶益也以三國欲和/我故益得取地於中山)中山
不聽三國必絶之是中山孤也三國不能和我雖少出
兵可也我分兵而孤(衍樂/字)樂(補曰字/誤或衍)中山必之我(之猶/去補)
(曰一本之/作亡是)已亡中山而以餘兵與三國攻秦是我一舉
而兩取地於秦中山也(補曰中山說見齊策此策當在/上章之前多誤字  為富之為)
(去/聲)
魏因富丁且合於秦(丁本欲以趙合齊魏今魏/欲因以合秦趙不聽故)趙恐請
效地於魏而聽薛公(文時合/齊魏)教子欬(或者教之欬趙/人正曰無考)謂
李兊曰趙畏横之合也(合秦故/言横)故欲効地於魏而聽薛
公公不如令主父以地資周最而請相之於魏周最以
天下厚秦者也今相魏魏秦必虚矣(厚秦而舍之相魏/秦必惡之故二國)
(不合虚言/其不合也)齊魏雖勁無秦不能傷趙魏王(哀正/曰襄)聽是輕
齊也(齊亦惡最故正曰最於齊厚語見周/策魏用齊所厚以為相是輕齊也)秦魏雖勁無
秦不能得趙此利於趙而便於周最也
　　　惠文王(武靈王子元年補曰名/子何赧王十七年癸亥)
三國攻秦(魏哀二十一年與齊韓/共攻秦此元年正曰襄)趙攻中山取扶栁(屬/信)
(都補曰漢志其地有/扶澤澤中多栁故名)五年以擅呼沱(擅言固/有之)齊人戎郭
宋突(雖齊人/而倍齊)謂仇赫(元作/郝)郝曰不如盡歸中山之新地
(元作坔武后時字耳今並從古此謂扶栁正曰姚云竇/苹唐史釋音云坔地字見戰國策今策中間作埊安知)
(非自武后時傳寫相承如臣作悪之𩔖然古文乃作坔/又鶡冠子亢倉子皆有埊字恐有自來愚按鄭氏書畧)
(籀文地作坔武后葢有所本意本書坔而/後轉從埊歟後多此字以義通不復出)埊中山案此
言於齊(案猶/據)曰四國(趙與/上三)將假道於衞以過章子之路
(地缺蓋章子以齊/軍守此正曰無考)齊聞此必効鼓(莒鼓里是也濟/南又有二鼓)
腹擊(他國人/仕趙)為室而鉅荆敢(楚人仕趙正曰無據荆/軻衞人荆豈專為楚姓)言
之主謂腹子曰何故為室之鉅也腹擊曰臣羇旅也爵
髙而祿輕宫室小而帑不衆(帑金幣所藏正曰帑孥通/詩注子孫也金幣與衆義)
(不/協)主雖信臣百姓皆曰國有大事擊必不為用今擊之
鉅宫將以取信於百姓也主君曰善(此曰主曰主君主/父故在也然則上)
(章五當作三正曰齊侯使髙張言公稱主君子家子曰/齊卑君矣主君大夫之稱也秦策甘茂引樂羊曰主君)
(之功魏策魯侯擇言稱主君之尊云云葢三晉以大夫/為諸侯故猶仍之趙稱襄主簡主是也策後亦多稱主)
(武靈自稱主父與稱主者不同此策時不可考鮑妄置/於惠文時故為之說又齊韓魏攻秦在惠文元年滅中)
(山在三年大事記從世家以年表為誤愚考中山亡實/在前見齊策主父死在四年上章五年自有所指初不)
(與此相涉安得以此改彼文也/補曰鉅宫以信百姓誑主甚矣)
蘇子(元作秦/下同)秦(補曰字/誤下同)說李兊曰雒陽乘軒車蘇子(元/作)
(秦/)秦(補曰一本乘軒里既曰乘軒車而下又云無罷車/駑馬則此作里字為是河南志洛陽城東御道北)
(孝義里西北/隅有蘇秦冢)家貧親老無罷車駑馬(罷疲同猶敝/也車勞則敝)桑輪
蓬篋羸(元作/嬴)嬴(正曰說見秦/策蘇秦章)幐負書擔囊(補曰姚本/負擔槖)觸
塵埃䝉霜露越河漳(元作/漳河)漳河(補曰濁漳合清漳東北/至阜城入北河漢初漳)
(猶入河其後河徙入東而漳自入海䇿中凡言漳/河河漳者以漳入河相連也此下又有漳河字)足重
繭(繭足/胝也)日百而舍(日行百里/乃就舍)造外闕願見於前口道天
下之事李兊曰先生以鬼之言見我則可若以人事兊
盡知之矣蘇子秦對曰臣固以鬼之言見君非以人之
言也李兊見之蘇子秦曰今日臣之來也暮後郭門(郭/門)
(後至不及/其開時)藉席無所得(藉謂/借)寄宿人田中旁有大叢(補/曰)
(叢見/秦策)夜半土梗與木梗(土亦言梗因木為𩔖/也補曰說見齊策)鬭曰汝不
如我我者乃土也(補曰姚云曾去者字/愚謂有者字語勝)使我逢疾風淋
雨(淋言其大/能沃物)壞阻乃復歸土今汝非木之根則木之枝
耳汝逢疾風淋雨漂入漳河東流至海氾濫無所止臣
竊以為土梗勝也(此喻不切於兊之事/蓋以鬼事發其言耳)今君殺主父而
族之(殺在四年言族/則其宗多死者)君之立於天下危於累卵君聽臣
計則生不聽臣計則死李兊曰先生就舍明日復來見
兊也蘇子秦出李兊舍人謂李兊曰臣竊觀君與蘇公
談也其辯過君其博過君君能聽蘇公之計乎李兊曰
不能舍人曰君即不能願君堅塞兩耳無聽其談也明
日復見終日談而去舍人出送蘇君蘇子秦謂舍人曰
昨日我談粗而君動今日精而君不動何也舍人曰先
生之計大而規髙吾君不能用也乃我請君堅塞兩耳
無聽談者雖然先生明日復來吾請資先生厚用(言使/兊厚)
(而用之正曰/用財費也)明日來抵掌而談李兊送蘇子秦明月之
珠(覽冥訓注/隋侯珠云)和氏之璧(卞和所獻楚文王者補曰趙得/楚和氏璧秦昭王欲以十五城)
(易之李兊/所送必非)黒貂之裘黄金百鎰(元作/溢)溢蘇子秦得以為
用西入於秦(補曰蘇秦之死在慎靚王四年去主父見/殺時逺甚此策言殺主父事非秦明矣其)
(代厲歟首尾亦與秦策蘇秦章𩔖抑本言秦事而𠞰入/後事歟土梗木梗之喻與齊策上田文說同彼亦秦死)
(後事而指為秦皆不合太史公所謂異/時事有𩔖之者皆謂之蘇秦其此𩔖耶)
趙王封孟嘗君以武城(屬清河即下東武城北當/田文奔薛後正曰無考)孟嘗
君擇舍人以為武城吏而遣之曰鄙語豈不曰借車者
馳之(借車與衣固將馳且被也今/云然蓋常常馳被而弗愛也)借衣者被之哉(補曰/被姚)
(叶音/披)皆對曰有之孟嘗君曰文甚不取也夫所借衣車
者非親友則兄弟也夫馳親友之車被兄弟之衣文以
為不可今趙王不知文不肖而封之以武城願大夫之
往也毋伐樹木毋發屋室訾然使王悟而知文(誓不思/稱意也)
(言其不期得知而見知知其/善任人也補曰一本知文也)謹使(遣吏/之辭)可全而歸之(正/曰)
(謹使屬下句使如字補曰一/本標御覽發作廢謹作僅)
齊欲攻宋(閔三十八年此十三/年正曰閔二十八年)秦令起賈(人姓/名)禁之齊
乃援(元作/捄)捄(補曰姚云捄一/作收大事記取)趙以伐宋(以趙自助補曰/齊欲攻宋乃收)
(趙以助已實未伐也故趙李兊合五國以伐秦大事記/梁王二十九年先書趙李兊約五國伐秦後書齊滅宋)
(解題云此大事記見於策者前後非一章史乃畧不載/策亦不載伐秦之年然兵端起於秦怨趙助齊伐宋故)
(附齊滅/宋年)秦王(昭/)怒屬怨於趙李兊約五國以伐秦(韓趙/魏燕)
(齊也史不書獨趙策見之補曰大事記書楚齊趙韓魏/按魏策五國約而攻秦楚王為從長不能敗秦兵罷而)
(留成臯與此李兊約五國攻秦無功留天下兵於成臯/相合文謂兊雖主謀楚猶以大國為從長據此故也按)
(楚王為從長乃懷王十一年蘇秦約楚齊趙韓魏燕伐/秦也秦紀無楚年表無齊故以五國稱楚世家書特詳)
(諸侯至函谷闗擊秦不勝而歸其事又相𩔖兵罷留成/臯一語記者遂誤附之非李兊合從時也按兊伐秦時)
(當楚頃襄王十二年七年楚迎婦於秦十四年與秦昭/王好㑹於宛中間未嘗搆兵大事記據下章書楚齊趙)
(韓魏又據魏策國遂長楚考之下章雖有楚而不明言/在五國之數後亦屢言燕是時固有燕矣又此章勸齊)
(刼天下未及秦而后楚下章云齊將攻宋秦楚禁之可/見秦楚方睦必無楚伐秦之事矣鮑以五國為韓趙魏)
(燕齊者得之/然趙當首書)無功留天下之兵於成臯而隂講(元從手/從冓補)
(曰姚云曾作講大事記/同以下有已講字故也)於秦又欲與秦攻魏以解其怨
(解秦/怨)而取封焉(自封之封非封地正/曰下文言取隂定封)魏王(昭/)不說之齊
人(補正曰大事記魏王不說齊人謂王云/云愚謂之齊上有缺文當是人姓名)謂齊王曰臣
為足下謂魏王曰三晉皆有秦患今之攻秦也為趙也
(本以秦屬/怨於趙故)五國伐趙(此設辭也言趙初約伐秦今乃/與秦講若同伐趙趙可亡也)趙
必亡矣齊逐李兊(講秦背齊不伐宋者兊也正/曰姚本作秦逐大事記取)李兊必
死今之伐秦也以救李子之死也今趙留天下之甲於
成臯而隂鬻之於秦已講則令秦攻魏以成其私封王
之事趙也何得矣且王嘗濟於漳而身朝於邯鄲抱陰
成(成屬涿郡又孔子世家注太山鉅平有/武城正曰隂成未詳鮑注皆非魏地)負蒿(地/缺)葛孽
(元作薛趙記注在馬丘/又葛城在髙陰屬涿郡)薛(補曰當作蘖正曰抱負言其/勢按魏魏策葉陽君約魏魏)
(王將封其子謂魏王曰王嘗身濟漳朝邯鄲抱葛薛陰/成以為趙養邑據此文則蒿字因葛而誤衍四邑皆魏)
(地趙世家遇於葛孽則知此文薛字誤也徐廣云薦三/闕則丘正義引括地志云二闕        魏縣西南)
為趙蔽而趙無為王行也今又以河陽(屬河/内)姑密(闕/)
(地未/詳)封其子(兊子正曰/說見後)而乃令秦攻王以便取陰(正曰/平下)
(二章俱有三其文則時闕文木而取此乃宋地也傳昭/十九年公尹赤遷陰於下陰乃襄之闕        非此)
(闕指也齊策三子說齊王伐宋之三曰有太平陸則梁/闕不啓闕      南陽則亦指在六成者誤矣史記作)
(闕平陸蓋平陸兖州縣定陶今闕州皆大梁之東時皆/闕宋闕之定闕          也濟陰之名後出抑闕)
　(曰陰歟按史闕陶邑必陶徐廣曰陶一作闕闕/    必亡史作      亡魏策陰啓史作陶)
(字陶陰字易盛定陶見有魏冉冢作陰者謀是有以闕/  誤此說是也劉歆七畧云古文闕  以陶為陰然則)
(陰之為/陶信矣)人比然而後知賢不(言人必以𩔖/相比乃可知)如王(言如今/王者正)
(曰下有若字如王若用不成文當以/王字句言人以𩔖相比知賢不如王)若用所以事趙之
半收齊天下有敢謀王者乎王之事齊也無入朝之辱
無割地之費齊為王之故虚國於燕趙之前(虚國謂/悉出兵)用
兵於二千里之外故攻城野戰未嘗不為王先被矢石
也得二都割河東盡効之於王自是之後秦攻魏齊未
嘗不歲至於王之境也(補曰一/本齊甲)請問王之所以報齊者
可乎韓珉(元作呡從韓/策後並同)呡(正曰珉呡未知孰/訛且當各依本文)處於趙(呡/下)
(皆齊人之去齊者正曰韓呡必韓人韓策云呡相齊趙/策有韓珉趙世家惠文十三年虞髙無見除薛公為齊)
(人餘/無考)去齊三千里王以此疑齊(呡處趙意别有謂以/其在趙疑齊相趙)曰
有秦隂(疑齊親趙因私於/秦以趙嘗講秦也)今王又挾故薛公以為相(史/稱)
(文去齊如魏在閔王三十八年後按此則其如魏以齊/王驕也伐宋前已去齊矣正曰大事記孟嘗君去齊相)
(魏附赧王二十九年齊/伐宋前說見東周策)善韓徐以為上交尊虞商以為
大客(皆齊人之/去齊者)王顧(元作/固)固可以反疑於齊乎(用齊之/所不善)
(失在魏也安可疑齊/補曰此語大亊記取)於(補曰此下恐/當有是字)魏王聽此言也甚
詘(此下此士自陳其說魏之效/詘猶順正曰韻書詘辭塞也)其欲事王(齊/王)也甚循其
怨於趙(言其事齊比於怨趙則又順也正曰循姚云曾/作脩則當屬上文愚謂以甚循句文勢順於趙)
(下有缺文或其怨/於趙句因下文衍)臣願王之(補曰臣願王之王/謂齊王下並同)亟(元作/日)
日(補曰一本/作重是)聞魏(與魏/相聞)而無庸見惡也臣請為王推其
怨於趙(推猶移/怨魏怨)願王之陰重(元作/日)日(補曰上列/字當是重)趙而無
使秦之見王之重趙也秦見之且亦重趙(天下得趙則/强使秦知齊)
(重趙恐齊强/亦必重之)齊秦交重趙臣必見燕與韓魏亦且重趙
也皆且無敢與趙治(治猶/校)三國事趙(補曰姚/作五國)趙從親以
合於秦必為王高矣(言趙居/齊上)臣故欲王之徧刼天下而
皆私甘之也(私則所謂無使見也甘言說之補曰徧/刼者衆脅之以威私甘者獨說之以言)王
使臣以韓魏與燕刼趙使丹也甘之(丹順皆/人名)以趙刼韓
魏(此下皆且/甘且刼)使臣也甘之以三晉刼秦使順也甘之以
天下刼楚使珉呡也甘之則天下皆偪秦以事王(自以/見偪)
(於秦也秦於天下有偪而已不如齊之有/刼有甘也正曰相與偪秦也偪者侵迫也)而不敢相私
也交定而後王擇焉(此章亦可為/齊姑因舊)
齊將攻宋而秦楚禁之(補曰姚本/楚作隂)齊因欲與趙趙不聽
齊乃令公孫衍說李兊以攻宋而定封焉李兊乃謂齊
王(閔/)曰(正曰下李兊二字必誤下云使公孫衍説奉陽/君即述上文令公孫衍説李兌也其下豈得為)
(兌言乎又後有循燕觀/趙語以為兌言則不通)臣之所以堅三晉以攻秦者非
以為齊得利秦之毁也(不以毁秦/為齊之利)欲以使攻宋也而宋
置太子以為王下親其上而守堅臣是以欲足下之速
歸休士民也今太子走諸善太子者皆有死心(太子為/王及走)
(史不書太子為王矣而走必王之/黨逐之故太子之人以死報之)若復攻之其國必有
亂而太子在外此亦舉宋之時也已臣為足下使公孫
衍說奉陽君(蘇秦從時已言奉陽死豈或襲稱如馬服/者乎補曰按史蘇秦傳趙肅侯令其弟成)
(為相號奉陽君弗説秦秦去之燕秦陽君死秦復說肅/侯稱奉陽君捐舘舍而張儀之說武靈王亦謂先王時)
(奉陽君相專權擅勢蔽晦先王然武靈胡服請於公叔/成而成與李兌弑主父則是肅侯之世成未亡何其前)
(後相戾邪故大事記從古史定以奉陽君為公子成而/削去捐館之語考之策屢言奉陽君而趙策尤著見於)
(李兌約五國伐秦後謀取宋之時蘇秦説趙當肅侯十/六年而五國伐秦在惠文十三年相去五十年公子成)
(執國柄何乆也史策明言捐舘舍豈得皆誤武靈易服/之請猶惓惓敬事其荅張儀豈得公言其罪而無所諱)
(哉荀子以奉陽君為闕臣而楊偉注亦疑非公子成蘇/秦所值者必别一奉陽君非公子成明矣然則奉陽君)
(果公子成乎曰謂奉陽君為公子成亦史遷之言而䇿/無明文也五國攻秦時成兌方並用以成為奉陽君其)
(時則可矣愚嘗反覆策文而有疑焉趙策言李兌約伐/秦無功隂講於秦欲與秦攻魏以解怨取陰以定封又)
(云齊令公孫衍說李兌以攻宋定封又云公孫衍說奉/陽君封地莫善於宋莫如於陰又蘇代謂齊王臣為足)
(下說奉陽君天下散而爭秦陰必不可得既言李兌取/陰又言奉陽君取陰不應為二人事竊以為李兌即奉)
(陽君也何以明之趙策説魏之辭曰李兌留天下之甲/於成臯令秦攻魏以成其私王嘗身朝邯鄲抱陰成負)
(葛孽為趙蔽今又以河陽姑密封其子魏䇿則曰葉陽/君約魏魏王將封其子謂魏王曰云云正與前同則知)
(葉陽者奉陽之訛奉陽君之為李兌其徵一也趙策蘇/代說奉陽之辭曰五國願得趙與韓氏大吏東勉齊王)
(必無召元作名有說見本條民燕策代舉奉陽君之辭/曰齊王使公王曰命説曰必不反韓氏今召之矣其事)
(亦同奉陽自稱說說者兌之訛奉陽君之為李兌其徵/二也燕策又有奉陽君李兌甚不取蘇秦之言奉陽君)
(李兌者並舉其封邑姓名言之也其下誤以蘇代為蘇/秦則亦因蘇秦所云而然說見本傳奉陽君之為李兌)
(其徵三也按趙世家公子成李兌既殺公子成田不禮/而定王室公子成為相號安平君則安平乃成之封史)
(表安平屬上郡吾志深州有安平縣元屬定州皆趙地/也奉陽則未有考而非奉陽矣史遷不明奉陽君為二)
(人又誤以為公子成是以紛紜殽舛論者莫知所從/今以策文考之而得其說如此餘見各章可參觀也)曰
君之身老矣封不可不早定也為君慮封莫若於宋
他國莫可夫秦人貪韓魏危(近秦/故)燕楚僻(元作/辟)辟中山
之地薄(補曰時中山已滅/此言其故地爾)莫如於陰失今之時不可復
得已宋之罪重齊之怒深殘亂宋德(元作/得)得(補曰得/字訛)夫
早定身封此百代一時也已奉陽君甚貪(元作/食)食(正曰/恐貪)
(字/訛)之唯得大封齊無大異(言奉陽欲得陰以大其封/而齊待之未有異數不可)臣
願足下之大發攻宋之舉而無庸致兵以觀奉陽君之
應足下也縣陰以甘之(許之而未/與故曰縣)循有燕以臨之(循言/與燕)
(順臨猶制也不徒/甘之必或制之)而臣待忠之封(待猶將忠猶實也王/許之封而已實之正)
(曰勸之定封故曰/臣且將忠之以封)事必大成臣又願足下有地効於襄
安君(蓋趙人正/曰無考)以資臣也足下果殘宋此兩地之時也
(言有齊又得宋正曰兩地言齊與趙可/並得宋地此謂齊王言豈得言有齊乎)足下何愛焉若
足下不得志於宋與國何敢望也(與國趙也言奉陽襄/安不敢望封正曰上)
(言兩得地此言齊不/得志則趙不敢望)足下以此資臣也臣循燕觀趙(觀/言)
(其無/所事)則足下擊潰而決天下矣(潰潰癰也蓋喻其制天/下之易也決猶制正曰)
(潰壞也此喻宋擊潰壞之宋而決制天下矣補曰公孫/衍為秦相而逐在秦武王四年武靈王之十九年也後)
(為魏所殺雖不知何年然去李兊合從時已逺此公孫/衍恐非犀首也考之秦䇿亦有宋罪重止百世之一時)
(已數語彼以為穰侯之言亦此時事/也說見後  為足為君之為去聲)
齊攻宋奉陽君不欲客謂奉陽君曰君之春秋高矣而
封地不定不可不熟圖也秦之貪韓魏危燕(元作/衞)衞(補/曰)
(上章/作燕)楚僻(元作正葢僻匹聲近匹又訛/作正字補曰宜注元文下)正中山之地薄
宋罪重齊怒深殘伐亂宋定身封德强齊此百代之一
時也(補曰趙策說奉陽君取陰之辭自宋罪重以下至/百世之一時已凡兩見而秦策亦有之以為謂穰)
(侯趙策又曰魏冉必妬君之有陰按陰即陶宋地冉所/封也秦紀昭王十二年樓緩免穰侯魏冉為相十六年)
(冉免封公子市宛公子悝鄧魏冉陶為諸侯冉傳云免/樓緩而魏冉相冉謝病免以燭壽為相燭免復相冉乃)
(封於穰後益封陶號曰穰侯大事記先書穰侯魏冉為/相封陶後書復以魏冉為丞相封於穰與陶謂之穰侯)
(又封公子市為宛侯公子悝為鄧侯穰又謂三子之封/皆取於他國秦去年取宛今年取鄧  陶雖不載何年)
(得之蓋亦近歲按赧王十四年秦伐韓取穰大事記已/書之矣獨以陶為近歲所取則眩於史文未考其實且)
(據秦紀則冉始相已封穰後相封陶於傳則復相時封/穰後益以陶已有不合大事記從之亦偶未察獨見於)
(策者可考李兌約五國伐秦後欲取陰定封說穰侯者/亦勸之策文容有復混而其事實並一時是時齊欲攻)
(宋秦禁之齊欲與趙故說者勸李兌上距冉復相秦五/歲爾使冉已封陶兌安得欲之而言者亦安得云冉妬)
(君之有陰因此言而知冉之未封陶而欲得之也其後/齊滅宋兩年而為五國所破趙既不取陶而齊亦卒不)
(能有穰侯之取陶在此時歟或謂魏策謂穰侯云君攻/楚取宛穰以廣陶封似封陶在前竊謂秦之取穰冉之)
(封穰固無疑矣獨取陶定封歲月不載而史所謂後益/封陶號曰穰侯者辭亦不明意者陶之封大而入厚冉)
(國於陶如取剛壽之𩔖皆云廣陶封故魏策之言如此/而宛亦非冉封不足據信使冉封陶當曰陶侯而稱穰)
(侯知始封穰/必并誤也)
五國伐秦無功罷於成臯趙欲講(元從才從/冓下同)搆(正曰本/又惟堅)
(約而講君必無講二處/作講字今當悉從舊)於秦楚與韓魏將應之齊弗欲
蘇代謂齊王(閔/)曰臣已為足下見奉陽君矣臣謂奉陽
君曰天下散而爭秦(爭一作事/爭先事之)秦必據宋魏冉必妬君
之有陰也秦王貪魏冉妬則陰不可得已矣君無講搆
齊必攻宋齊攻宋則楚必攻宋魏必攻宋燕趙助之五
國據宋不至一二月陰必得矣得陰而講搆秦雖有變
君無患矣(趙非不可以與秦講而不可獨講獨講則示/秦弱秦必輕之今助四國攻宋而得陰是五)
(國為一也/不懼秦矣)若不得已而必講搆(據此時趙可以無講故/云正曰不得已而必講)
(非可以无講也疑此句已字誤上句得/陰而講此句當云不得陰而必講乃順)則願五國復堅
約(同伐秦也先伐/後講則不示弱)五國(補兩/字)願得趙(時趙/强故)足下雄飛(雄/者)
(衆雌/所從)與韓氏大吏東勉(元作/免)免(補曰免/即勉通)齊王必無名禁
(補正曰姚本必無召呡/也此名字訛當作召)珉呡也(元作民下同前齊嘗使/韓珉處趙有秦私也今)
(王國約講秦勉齊同之諸國必無辭止珉使無私秦正/曰燕策蘇代說燕之辭曰奉陽君告朱讙與趙足曰齊)
(王云云必不反韓珉今召之矣此名字當作召無疑前/策言韓珉處趙魏疑齊有秦私韓策秦王曰韓珉與我)
(交又云韓珉相齊此下文云天下爭秦秦内韓珉於齊/珉蓋韓人之善於齊秦者今代勸奉陽君合諸侯與韓)
(氏大吏勉齊王共合/從則齊必不召珉也)使臣守約若與國(秦本非與今講/必使之如與也)
(正曰與國言五國也故云有倍約者則四國攻/之無倍約者而秦侵敗約則五國復堅擯之)有倍約
者(倍並/音背)以四國攻之無倍約者而秦侵約五國復堅而
儐(元作/賓)賓(補曰擯通莊/子賓於鄉里)之今韓魏與齊相疑也若復不
堅約而講(此因/舊)臣恐與國之大亂也齊秦非復合也必
有觭(元作踦/下同)踦重者矣(角一俯一仰曰觭言有偏重正/曰公羊傳踦閭何休說開一扇)
(閤一扇一人在内一人在外曰/踦說苑切踦即倚字義皆訓偏)後合與觭踦重者皆非
趙之利也(補曰後合/即上復合)且天下散而事秦是秦制天下也
秦制天下將何以天下為(天下自為秦用/趙無所用之也)臣願君之蚤
計也天下爭秦有六舉(補曰爭秦一本/此下皆作事秦)皆不利趙矣天
下爭秦秦王(昭/)受負海(衍内/字)内之國(山東皆負海正曰/三晉非負海也恐)
(負字因/下文衍)合負親之交(天下嘗横而親秦矣/已而負之今復合之)以據中國而
求利於三晉是秦之一舉也秦行是計不利於趙而君
終不得陰一矣天下爭秦秦王内韓珉呡於齊内成陽
君於韓相魏懷於魏(此皆其國人之與秦事者故/秦納之正曰韓呡非齊人)復合
衍(公孫衍時相魏雅不善秦今相懷因/使合之正曰公孫衍非犀首說見前)交兩王(秦魏正/曰上言)
(齊韓魏此兩/王謂燕趙也)王賁韓佗之楚(元作曹此/皆秦人)曹(正曰曹輩也/下有皆字文)
(勢宜然五國必無楚/韓佗恐韓人餘無考)皆起而行事是秦之一舉也秦行
是計也不利於趙而君不得陰二矣天下爭秦秦王受
齊受趙三强三親(此三皆强/國自相親)以據魏(據猶/臨之)而求安邑(秦/求)
(之/)是秦之一舉也秦行是計齊趙應之魏不待伐抱安
邑而倍秦(此倍益也補曰/姚本倍作信)秦得安邑之饒魏為上交韓
必入朝秦過趙已安邑矣(過猶勝也言秦行此䇿不論/其他止得安邑已勝於趙矣)
(補曰已以通言秦之勝趙以得魏之安邑按魏獻安邑/在赧王二十九年大事記書於五國伐秦之前據此策)
(則伐秦後事也舉此下姚本/復有是秦之一  也六字)秦行是計不利於趙而君
必不得陰三矣天下爭秦秦堅燕趙之交以伐齊收楚
與韓珉呡而攻魏(伐齊得之則呡為用正曰前言内韓/呡於齊者謀如此也呡自善於秦者)
(前時魏疑其有秦私必/不合於魏故使之攻魏)是秦之一舉也秦行是計而燕
趙應之燕趙伐齊兵始用(交鋒/之初)秦因收楚而攻魏(三國/交鋒)
(勢不得解故得以/此時收攻二國)不至一二月魏必破矣秦舉安邑而
塞女㦸(地缺正曰女㦸/地名在太行西)韓之太原絶(補曰太原正義以/為太行當是說見)
(燕/策)下軹(元作/咫)咫(補曰說/見前)道南陽而(元作/髙)髙(補曰疑/字有誤)伐魏
絶韓包二周即趙自消爍矣國燥於秦(燥猶爍補曰姚/本注燥一作爍)
兵分於齊非趙之利也而君終身不得陰四矣天下爭
秦秦堅三晉之交攻齊國破財(元作曹補曰/一本作財)屈(三晉破/屈也)
而兵東分於齊(兵分謂魏正/曰謂三晉)秦按兵攻魏取安邑(此與/上始)
(用兵而攻收/同正曰不同)是秦之一舉也秦行是計也君按救魏(按/謂)
(安然正曰即上/文按兵之按)是以攻齊之已敝救之而(補兩字正曰/一本無救字)
(救即敝/字訛衍)與秦爭戰也君不救也韓魏焉免西合(合合秦/補曰焉)
(於䖍/切)國在謀之中(在秦/謀中)而君有終身不得陰五矣(有猶/又補)
(曰姚云/劉作又)天下爭秦秦案為義存亡繼絶固危扶弱定無
罪之君必起中山與勝焉(勝中山之後/正曰無據)秦起中山與勝
而趙宋同命(此時宋小弱言趙失中/山聽命於秦與宋同也)何暇言陰六矣故
曰君必無講則陰必得矣奉陽君曰善乃絶和於秦而
收齊魏以成取陰(補曰蘇代為燕反間勸齊伐宋將以/敝齊其勸趙之共攻者恐趙之合秦)
(而齊秦方惡爾然趙卒不合齊伐宋者害齊之驕而止/歟抑别有故也按燕策蘇代說燕於趙以伐齊奉陽君)
(不聽乃入齊惡趙令齊絶於趙又代謂燕昭王曰臣離/齊趙齊趙已孤矣趙之不合齊其後竟合燕以破齊殆)
(以此歟留大事記齊湣王與魏楚滅宋三分其地魏得/其梁陳  齊得其濟隂東平楚得其沛考之史年表齊)
(魏世家皆止言齊滅宋獨宋世家稱與楚魏伐宋三分/其地此大事記所據也按蘇代說燕之辭曰齊王南攻)
(楚西困秦又以其餘兵舉五千乘之勁宋謂秦之辭曰/攻宋所以為王也齊强輔之以宋楚魏必恐恐西事秦)
(使當時齊與楚魏合其言豈若是乎史稱齊既滅宋南/割楚之淮北西侵三晉是其乘滅宋之强併奪楚魏地)
(而謂與之分宋地豈其實哉樂毅勸燕昭王約趙楚魏/伐齊其言曰王若欲攻齊莫若結於趙且又淮北宋地)
(楚魏之所欲也年表燕破齊之年書楚趙取齊淮北大/事記因之按此言則楚魏分地當是樂毅破齊後事宋)
(世家所記者/豈非得邪)
趙收天下且以伐齊蘇厲(元作/秦)秦(補曰史/作厲)為(補曰/去聲)齊上
書說趙王曰臣聞古之賢君德行非施於海内也教順
慈愛非布於萬民也祭祀時享非當於鬼神也甘露降
風雨時農夫登(穀熟/曰登)年穀豐盈衆人善之而賢主惡之
(惡心不安也以其無以/致之故補曰一本喜之)今足下功力(謂戰/伐)非數痛加於
秦國而怨毒積惡非曾深陵於韓也(補曰曾恐即増姚/云曾本作非素深)
(於/韓)臣竊外聞大臣及下吏之議皆言主前專據(言行之/不疑)
以秦為愛趙而憎韓臣竊以事觀之秦豈得愛趙而憎
韓哉欲亡韓吞兩周之地故以韓為餌(趙時惡韓故秦/以亡韓悅趙趙)
(遂以為愛己也補曰秦兩憎韓及以韓為餌之韓史/並作齊說見後且亡韓吞兩周文義明作齊則不順)先
出聲於天下欲鄰國聞而觀之也(觀其/愛趙)恐其事不成故
出兵以佯示趙魏(虚以伐/韓示之)恐天下之驚覺故微伐(補補/曰微)
(下有缺文史作微/兵於韓以威之)韓以貳之(貳猶/疑)恐天下疑已故出質
以為信聲德於與國而實伐空韓(如上文則伐韓非秦/所急也此言實伐者)
(韓之在秦掌握中物耳故不急於伐恐趙不以為德故/終伐之其伐之亦欲以吞周而非愛趙也正曰實欲伐)
(空虚/之韓)臣竊觀其圖之也議秦以謀計(議猶意正曰一本/議以為秦計謀)
必出於是且夫說士之計皆曰韓亡三川魏滅晉國(晉/國)
(謂安/邑)是(元作/恃)恃(補曰恃非/所恃也)韓未窮而禍及於趙(三晉唇/齒之國)
(故韓亡則魏滅魏滅而/禍及於趙不待言也)且物固有勢異而患同者又有
勢同而患異者昔者楚人乆伐而中山亡(此言楚受秦/伐趙無秦患)
(故破中山滅之故秦昭八年再敗楚遂言趙破中山正/曰大事記中山恃魏楚魏乆連兵中山失助而亡今詳)
(此言亦失考年表武靈王二十五年攻中山而秦/韓魏齊擊楚敗唐昧亦此時也說見燕魏等策)今燕
盡韓之河南(盡言得其地補曰盡韓之/河史作燕盡齊之北地)距沙丘而至鉅
鹿之界(鉅鹿冀/州郡)三百里(自此皆/言近趙)距於扞關至於榆中(屬/金)
(城下衍/千字)千五百里(補曰距於云云史作秦之上郡近扞/關至於榆中千五百里榆中上郡見)
(前自上郡至榆中則千五百里為是楚有扞關說見前/策大事記云扞者扞敵之扞非關名也此趙扞敵之關)
(非獨楚有之趙之扞關陸地/之關楚之扞關水道之關也)秦盡韓魏之上黨則地與
國都(國謂/趙)邦屬而壤挈者(言為秦所取/挈言取之易)七百里秦以三
軍强弩坐羊腸(元作/唐)唐之上即地去邯鄲二十里且秦
以三軍攻王之上黨而危其北則勾注之西(屬鴈門補/曰括地志)
(云勾注山在/雁門縣西北)非王之有也今踰(元作/魯)魯(補曰字/義未詳)勾注禁
常山而守(守猶/閉)三百里通於唐曲遇(元作/吾)吾(正曰當作/逆曲遇者)
(不順史注中牟曲遇聚鄭州縣非此所指按齊策權之/難章云燕戰勝兵罷趙可以取唐曲逆唐即唐縣曲逆)
(蒲陰縣並屬中山此曲下必逆/字也一本止作唐曲亦缺誤)此代馬胡駒不畜(補曰/胡駒)
(史作胡犬郭璞云胡/地野犬似狐而小)而崑山之玉(後志金城臨羌有崑/山正曰禹貢雍州貢)
(球琳琅玕爾雅崑崙虚之璆琳琅玕李斯傳崑山之玉/正義云崑岡在于闐國東北出玉按武帝以于闐山出)
(玉故號玉所/出曰崑崙)不出也此三寶者又非王之有也今從於
强秦與(元作/國)國之伐齊臣恐其禍出於是矣五國之王
(齊楚魏韓燕補曰姚/本五國上有昔者字)嘗合横而謀伐趙三分趙國壤地
著之盤盂(取太公為武王作盤盂之/銘補曰言其目見而不忘)屬之讎柞(讎柞酬/酢同言)
(其相屬伐趙/於酬酢之間)五國之兵有(日/)矣齊(元作韓/下並同)韓乃西師以
禁秦國(禁閉/拒之)使秦發令素服而聽(言令其國素服者兵/敗以喪禮自居也吏)
(不/書)反温軹(元作枳並/屬河内)枳髙平於魏(髙平屬臨淮安定亦/有正曰括地志云髙)
(平故城在懷州河陽縣西言臨淮者繆安定/秦地亦非温枳皆河内故當以懷州者為正)反三公什
清於趙(公字疑誤安定有三水朔方有三封渤海有三/戸皆近趙張儀塞什谷之口當屯留之道則什)
(近屯留後志中牟注有清口皆趙地也正曰三公二字/有誤史云反髙平根柔於魏反巠分先俞於趙根柔未)
(闕反文已明括地志云勾注山一名西陘山爾雅云/北陵西隃鴈門疑此巠分乃巠山先俞即西俞也)此
王之明知也夫齊韓事趙宜為上交(以其有志/為趙閉秦)今乃以
邸罪取伐(邸抵同坐也正曰/姚本作抵當也)臣恐其後事王不敢自必
也(補曰一本事/王者之云云)今王收齊(補/)天下必以王為得齊韓齊
(補/)危社稷以事王(補曰姚云/危曾作抱)天下必重王然則齊韓義
王以天下就之(趙得天下之交而屈/就齊故齊以為義)下至齊韓慕王以
天下收之(就之上也故收言下正曰/就者屈就之收者收結之)是一世之命制於
王已臣願大王深與左右羣臣卒計而重謀先事成慮
而熟圖之也(趙惠文十六年有正曰史趙世家惠文十/五年燕昭王與趙韓魏秦共擊齊齊敗走)
(燕獨深入取臨淄十六年秦復與趙數擊濟齊人患之/蘇厲為齊遺趙王書云云於是趙乃輟謝秦不擊齊大)
(亊記是時齊地皆入燕獨莒即墨僅存蘇厲之書皆不/及之恐非此時事按策多為韓言乃趙藉擊韓而厲為)
(韓止之者其間事實皆明指韓而首云伐齊為齊殊不/合決有誤而史一切以韓為齊抑馬遷之所改歟然趙)
(伐韓事亦不知在何時其文及地名亦多舛異/不可强為之說鮑專據史文輒改大不然也)
秦攻趙藺離石祁拔趙以公子郚(補曰/音吾)為質於秦而請
内焦(𢎞農郡有焦城正曰大事記據此/愚疑非此地姚云一作應下同)黎(東郡有黎/即黎陽)牛
狐之城(地/缺)以易藺離石祁於秦(元作/趙)趙趙背秦不予焦
黎牛狐秦王昭怒令公子繒請地趙王乃令鄭朱對曰
夫藺離石祁之地曠逺於趙而近於大國有先王之明
與先臣之力故能有之今寡人不逮(不及/先王)其社稷之不
能恤安能收恤藺離石祁乎寡人有不令之臣實為此
事也非寡人之所敢知(補曰鄭朱之對/辭氣𩔖左氏)卒背秦秦王大
怒令衛胡易(史無易字補曰秦紀/中更胡傷說見後)伐趙攻閼與(後志上/黨涅有)
(閼與補曰大事記潞州銅闕縣/西北閼與震閼阿葛切與音預)趙奢將救之(此二十九/年破趙閼)
(與/下)魏令公子咎以銳師居安邑以挾秦(挾牽制之正/曰夾持之)秦
敗於閼與反攻魏幾(魏將正曰幾邑名正義云或屬齊/或屬魏當在相潞之間幾音機一)
(音/祁)亷頗救幾大敗秦師(補曰按西周策蘇厲謂周君曰/敗韓魏殺犀武攻趙取藺離石)
(祁者皆白起則此舉乃起將也按顯王四十一年秦敗/趙殺趙藺取離石赧王三年秦拔趙藺虜趙莊藺弓而)
(此言取二城在伊闕戰後史載於赧王三十二年豈戰/國地里不常後復屬趙而今為秦所拔乎赧之三十四)
(年當惠文十八年前一年秦拔我兩城是年秦拔我石/城豈即此三邑而石城即離石邪末言戰閼與攻幾事)
(皆因此按史趙奢敗秦閼與在惠文二十九年廉頗攻/幾在惠文二十三年今策戰閼與而後攻幾前後不同)
(大事記謂幾本屬魏廉頗取之自是遂屬趙秦師既為/趙奢所敗師還因擊幾故下文稱救幾也又按秦紀中)
(更胡傷攻趙閼與在趙奢破秦次年年表秦擊我閼與/城不拔是再攻閼與也與策亦異大亊記從史書之而)
(不辨當/詳之)
鄭同北見趙王趙王曰子南方之博士也(同鄭人鄭在/趙之南博士)
(辯博之士補曰秦官有博士或/戰國儒士有此稱姚本作博士)何以教之鄭同曰臣南
方草鄙之人也(鄙猶/野)何足問雖然王致之於前安敢不
對乎臣少之時親嘗教以兵趙王曰寡人不好兵(補曰/故為)
(反辭/也)鄭同因撫手仰天而笑之曰(撫摩/也)兵固天下之狙
喜也(狙玃屬而狡黠言兵家如之而可喜正曰狙/猶揚雄所謂狙詐也言此固詐者之所喜)臣故
意大王不好也(補曰故/固通)臣亦嘗以兵說魏昭王(昔/日)昭王
亦曰寡人不喜臣曰王之行能如許由乎許由無天下
之累故不愛(元作/受)受也今王既受先王之傳欲宗廟之
安壤地不削社稷之血食乎王曰然(此下/同對)今有人操隋
侯之珠持(下脫/一字)丘之環(未/詳)萬金之財時(補曰一本/標作特)宿於
野内無孟賁之威荆慶之斷(荆成荆范雎傳注古勇士/又慶卿古字通應訓荆有)
(佽非斬蛟孔子聞之博物志以為荆軻非也又或是成/荆慶忌二人說林訓曰王子慶忌足躡麋鹿手搏兕虎)
(補曰吳越春秋/慶忌吳王僚子)外無弓弩之禦不出宿夕(一宿二夕/夕初夜)人
必危之矣今有强貪之國臨王之境索王之地告以理
則不可說以義則不聽王非戰鬭守禦之具(禦亦/守)其何
以當之王若無兵鄰國得志矣趙王曰寡人請奉教(彪/謂)
(鄭同陳喻甚髙然自春秋至是天下未嘗無兵故孔孟/皆以兵為諱今舍俎豆之事仁義之說而專談兵此益)
(多之/論也)
樓緩將使伏事辭行(伏猶隠也將出使恐王疑之於辭/日以隠伏之事要王使信己也正)
(曰伏事乃隠/柲之事也)謂趙王曰臣雖盡力竭智死不復見於王
矣王曰是何言也固且為書而厚寄卿樓子曰王不聞
公子牟夷(宋公/子)之於宋乎非肉不食(言其貴莊十年/注肉食在位者)文
張(他國人正/曰無考)善宋(宋王善之正/曰此引前事)惡公子牟夷宋(元作/寅)寅
然之(補之字言牟夷之親而文張以遊客能使/宋聽其說况已乎正曰寅然上下有缺誤)今臣之
於王非宋之於公子牟夷也而惡臣者過文張故臣死
不復見於王矣王曰子勉行矣寡人與子有誓言矣樓
子遂行後以中牟反入梁(史不書補曰中牟趙邑也見/前策趙敗長平後欲割地搆)
(秦樓緩自秦來趙王與之計云云此章皆/不可考以中牟反入梁或者祕謀之事歟)侯者來言而
王弗聽曰吾已與樓子有言矣(此言姦人/不可盡信)
燕封宋人榮蚠(補曰蚠/符分反)髙陽君使將而攻趙趙王因割
濟東三城合(元作令/下同)令盧(屬泰/山)髙唐(屬平/原)平原陵地城
市邑五十七(平原/青州)命以與齊而以求安平君而將之馬
服君謂平原君曰國奚無人甚哉君致安平君而將之
乃割濟東三城(補/)合令(補曰姚云一本/無大事記去令)城市邑五十七
以與齊此夫(夫辭也/謂三城)予(補曰字誤/姚本作子)子(補曰大事記并/删夫予二字)與
敵國戰覆軍殺將之所取割地於敵國者也(此取之彼/割之也)
今君以此與齊而求安平君而將之國奚無人甚哉(補/曰)
(一本此作甚也應上甚/哉蓋反覆嘆惜之辭也)且君奚不將奢也奢嘗抵罪居
燕燕以奢為上谷守燕之通谷要塞奢習知之百日之
内天下之兵未聚奢已舉燕矣然則君奚求安平君而
為將乎平原君曰將軍釋之矣僕已言之僕主矣僕主
幸已聽僕也將軍無言已馬服君曰君過矣君之所以
求安平君者以齊之於燕也茹肝涉血之仇邪(謂即墨/之役也)
其於奢也不然(奢於燕之仇正/曰今以為不然)使安平君愚固不能當
榮蚠使安平君智必不肯與燕人戰此兩言者安平君
必處一焉雖然兩者有一也使安平君智則奚以趙之
强為趙强則齊不復霸矣今得强趙之兵以杜燕將(杜/猶)
(拒/)曠日持乆(兵相持/曰乆)數嵗令士大夫餘子之力盡於溝
壘車甲羽毛□敝(羽毛謂箭□即裂字/正曰羽毛即羽旄)府庫倉廩虚兩
國交以習之(習言玩/其兵)乃引其兵而歸夫盡兩國之兵無
明此者矣是(元作/夏)夏軍也懸釡而炊(補曰未詳恐上下/文有缺誤懸釡而)
(炊前章圉晉陽云此時或有水害大/事記無夏止炊七字云已而得三城)得三城(衍也/字)也城
大無能過百雉者(隠元年注方丈/曰堵三堵為雉)果如馬服之言也(彪/謂)
(馬服之請將自知明也其策安平知彼明也夫安平齊/宗也其不强趙以奪齊之霸人之情也此言若易聽而)
(不見聽孰謂/平原君智乎)
趙惠文王三十年相平都都平君田單(元作都平按史/單無都平之稱)
(魏策三言平都今從之又按孝成元年單將趙師攻燕/二年為相蓋相平都而將之實自惠文至孝成乃攻燕)
(復相也正曰史趙世家惠文王三十三年卒孝成王元/年田單將趙師攻燕及韓二年田單為相此稱都平君)
(是仍齊相之稱都平即安平也故大事記俱作安平君/魏策長平之役平都君云云不言是田單也惠文三十)
(年正趙奢破秦軍閼與後一嵗單/未至趙也疑三十年下有缺文)問趙奢曰吾非不説
將軍之兵法也所以不服者獨將軍之用衆用衆者使
民不得耕作糧食輓賃(賃所稅/於民者)不可給也此坐而自破
之道也非單之所為也單聞之帝王之兵所用不過三
萬而天下服矣今將軍必負十萬二十萬之衆乃用之
此單之所不服也馬服君曰(補曰馬服注見秦策張華/曰趙奢塚在邯鄲西山上)
(謂之馬/服山)君非徒不達於兵也又不明其時勢(兵則吳干/之喻時勢)
(則萬國七/國之異)夫吳干之劒(吳王使干將/鑄之故云)肉試則斷牛馬金
試則截盤匜(匜盥器補曰荀子作□/盤盂注銅器引策文)薄之柱上而擊之
(薄猶迫補/曰薄音搏)則折為三質之石上而擊之(質以石/為鑕)則碎為
百今以三萬之衆而應强國之兵是薄柱擊石之謂也
(補曰言劒雖利然薄之於柱質之於石而擊之則不敵/於柱石之堅必折且碎一本之謂作之𩔖荀子注引吳)
(干/將)且夫呉干之劒材難(材謂脊脾之/𩔖不易得也)夫無(元作/毋)毋(補曰/無通)
脊之厚而鋒不入無脾之薄(脾近/刃處)而刃不斷兼有是二
者無鈎竿(元作罕/下同)罕(正曰一本作罕是下同/罕即咢字鍔同刃鋒也)鐔蒙須之
便(鈎劒頭鐶竿與□同集韻柄也鐔珥鼻也蒙須疑為/劒繩猶蒯緱也爾雅草有夫須蓋以草為繩正曰鈎)
(亦劒屬姚云曾本須作項/亦未詳補曰鐔徐心反)操其刃而刺則未入而手斷
君無十餘(補曰恐即/上文萬字)二十萬之衆而為此鈎竿罕鐔䝉
須之便而徒以三萬行於天下君焉能乎且古者四海
之内分為萬國城雖大無過三百丈者人雖衆無過三
千家者而以集兵三萬(集言平時團/集非烏合也)距此奚難哉今取
古之為萬國者分以為戰國七不(補/)能具數十萬之兵
曠日持乆數歲即君之齊已(言以三萬拒數十萬必敗/亡也齊嘗為燕昭所破故)
(云正曰能具云云即下云齊/以二十萬衆攻荆五年之事)齊以二十萬之衆攻荆五
年乃罷趙以二十萬之衆攻中山五年乃歸(此言雖衆/猶不亟得)
(志况三/萬乎)今者齊韓相方(方猶比/方敵也)兩國圍攻焉(兩國或/圍或攻)豈
有敢曰我其以三萬救是者乎哉今千丈之城萬家之
邑相望也而索以三萬之衆(索猶/求也)圍千丈之城不存其
一角(言城大兵少曾不處/城之一角豈能合圍)而野戰不足用也(既不能圍/亦不可戰)
君將以此何之平都都平君喟然太息曰單不至也(至/猶)
(及也言慮不及此彪謂兵不期少多商敵為數耳單也/以少擊衆竒兵也奢也以衆敵衆正兵也論兵者當以)
(正為常而用之則務出竒竒不可論也單也狃於即墨/之勝欲以竒為常而廢正此其論所以屈也補曰兵不)
(期多少商敵為數此論是矣而有所未盡以其論兵而/不論將也單之破燕蓋乘衆之憤懈而設竒駭之奢之)
(侵閼與曰道逺險狹猶兩鼠鬭穴中將勇者勝其後卒/以計敗秦而長平之役括以四十五萬之衆而不免於)
(白起將善則能以少而勝不善則雖多而亦敗爾雖然/人知少之害而未知多之累曹操以八十萬而敗於赤)
(壁將非不善也故韓信之論髙帝曰不過能將十/萬而多多益辦獨信能之論兵者可以不知將哉)
　　　孝成王(惠文王子元年補曰名/丹赧王五十年丙申)
趙太后(惠文王/威后)新用事秦急攻之趙氏求救於齊齊曰
必以長安君為質(長安孝成母弟補曰索隠云趙亦有/長安今地缺按趙世家封長安君以)
(饒正義云即饒陽/也明長安是號)兵乃出太后不肯大臣强諫太后明
謂左右有復言令長安君為質者老婦必唾其面左師
(官/名)觸讋願見太后盛氣而揖之入而徐趨至而自謝曰
(補曰觸讋姚云一本無言字史亦作龍按說苑魯哀公/問孔子夏桀之臣有左師觸龍者諂諛不正人名或有)
(同者此當從讋以别之入願見太后姚本復有太/后字史同  史云胥之  徐趨而坐胥字當是)老臣
病足曾不能疾走不得見乆矣竊自恕(久不見宜得罪/今自寛而求見)
恐太后玉體之有所郄也(郄郤同以己病足因恐后/不能前亦自恕以及人也)故
願望見太后曰老婦恃輦而行(補曰望見太后姚本/復有太后字史同)曰
日食飲得無衰乎曰恃鬻耳(補曰鬻粥同姚/云一本去鬲字)曰老臣今
者殊不欲食乃自强步曰三四里少益嗜食和於身曰
老婦不能太后之色少解左師公曰老臣賤息舒祺(息/其)
(子舒祺/名也)最少不肖而臣衰竊愛憐之願令補黒衣之數
(屍祝之服所謂袨服又蕭望之傳注朝時皆著皂衣正/曰袨服韻書好衣也按晉輿服志秦人以袀𤣥為祭服)
(鮑其誤以袀為袨乎增韻黒衣戎服左氏均服振振均/即袀以下文衞王宫推之戎服是也補曰數史作缺願)
(令一本/願得)以衞王宫没死以聞(没者沈溺之辭/補曰没史作昧)太后曰敬
諾年幾何矣對曰十五嵗矣雖少願及未填溝壑而託
之(死則/填壑)太后曰丈夫亦愛憐其少子乎對曰甚於婦人
太后曰婦人異甚(異於丈夫/而有甚焉)對曰老臣竊以為媪之愛
燕后(媪女老稱后太后女補曰一本標媪一本作太后/太后稱媪非也春秋後語並作太后媪烏老反)
賢於長安君曰君過矣不若長安君之甚左師公曰父
母之愛子則為之計深逺媪之送燕后也持其踵為之
泣念悲其逺也(念且/悲)亦哀之矣已行非弗思也祭祀必
祝之祝曰必勿使反(失意於燕/乃反爾)豈非計久長有子孫相
繼為王也哉太后曰然左師公曰今三世以前至於趙
之為趙趙王之子孫侯者其繼有在者乎曰無有曰微
獨趙(微猶/非)諸侯有在者乎曰老婦不聞也(此下左師對/補曰史此下)
(有曰/字)此其近者禍及身逺者及其子孫豈人主之子侯
(補曰一/本作孫)則必不善哉位尊而無功奉厚而無勞而挾重
器多也(重器謂名位金玉正/曰位字上下文可考)今媪尊長安之位而封以
膏腴之地多予之重器而不及今令有功於國一旦山
陵崩長安君何以自託於趙老臣以媪為長安君計短
也故以為其愛不若燕后太后曰諾恣君之所使之於
是為長安君約車百乘質於齊齊兵乃出子義(趙之/賢士)聞
之曰人主之子也骨肉之親也猶不能恃無功之尊無
勞之奉以守金玉之重也而况人臣乎(趙記元年有彪/謂觸讋諒毅皆)
(以從容納説而取成功與夫强諫於廷怒罵於坐髮上/衝冠自待必死者力少而功倍矣元帝謂張猛曰曉人)
(不當如是邪二士有焉補曰程子釋易納約自牖曰左/師觸讋因其明而導之故其聽也如響謂張良招四皓)
(輔太子亦然愚謂二事同傳可也燕策陳翠説太后章/與觸讋𩔖亦可並觀諒毅事不同後亦失對辯說見後)
秦王(昭/)謂公子他曰昔歲殽下之事(即秦惠七年五國/攻函谷事函殽地)
(近故云補曰按趙世家孝成二年受韓上黨長平之敗/在七年秦惠七年五國攻秦至孝成二年凡五十四年)
(秦惠十三年敗楚藍田距此四十九年又韓襄五十四/年與齊魏共擊秦於函谷河渭絶一日距孝成二年為)
(三十五年稍近然逺引前事者祗欲言韓之不/可不伐耳年表破長平在孝成六年與世家異)韓為中
軍以與諸侯攻秦韓與秦接境壤界其地不能千里展
轉不可約(展轉猶/反覆)日者秦楚戰於藍田(秦惠文後/十三年)韓出
銳師以佐秦秦戰不利因轉與楚不固信盟唯便是從
韓之在我心腹之疾吾將伐之何如公子他曰王出兵
韓(軍於/其地)韓必懼懼則可以不戰而深取割王曰善乃起
兵一萬臨滎陽一軍臨太行韓(補補曰姚/本有此字)恐使陽城君
(疑當作成陽秦昭/十七年入朝者也)入謝於秦請効上黨之地以為和令
韓陽告上黨之守靳黈(元作□字書/無此字下同)□曰秦起二軍以
臨韓韓不能支今王(桓/惠)令韓興兵(恐守不/効地故)以上黨入和
於秦使陽言之太守太守其効之(補曰索隠云漢景時/始稱太守大者衍字)
(愚按史文止一稱太守故索隠云然此/策凡五言之決非衍當時已有此稱矣)靳黈□曰人有
言挈瓶之智(挈瓶之/人之智)不失守器(所守之/器謂瓶)王則有令而臣
太守雖王與子其亦(元作/亦其)亦其猜焉(嫌其不/能守)臣請悉發
(發/兵)守以應秦(正曰悉/發守兵)若不能卒(言戰敗/不終事)則死之韓陽趨
以報王王曰吾始已諾於應侯矣今不與是欺之也乃
使馮亭代靳黈□馮亭守三十日陰使人請趙王曰韓
不能守上黨且以與秦其民皆不欲為秦而願為趙今
有城市之邑七十(補曰史作/十七下同)願拜納之於王惟王才之
(才財/裁同)趙王喜召平陽原君(元作平原史作平陽君趙豹/是也若果平原下文不應復)
(云召趙勝補/曰原當作陽)而告之曰韓不能守上黨且以與秦其吏
民不欲為秦而皆願為趙今馮亭令使者以與寡人何
如趙豹對曰聖人甚禍無故之利(無故得利聖/人以為禍)王曰人
懷吾義何謂無故乎對曰秦蠶食韓氏之地中絶不令
相通故自以為坐受上黨也且夫韓所以内趙者欲嫁
其禍也秦被其勞而趙受其利雖强大不能得之於小
弱而小弱顧能得之强大乎今王取之可謂有故乎且
秦以牛田水通糧(牛田秦地缺因其水為漕正曰牛耕/積榖水漕通糧秦於渭水漕運入河)
(洛或以為漢武始用牛耕竊以為古用木耜未有金耜/用人耕未用牛耕耦耕者二人並耕或一人一牛亦可)
(漢始専用牛耕也尚書犂從牛冉耕字/伯牛司馬牛名犂不可謂牛耕非古也)其死士皆列之
於上地(韓之上流正/曰地之上者)令嚴政行不可與戰王自圖之王
大怒曰夫用百萬之衆攻戰踰年歴歲未見一城也今
不用兵而得城七十何故不為趙豹出王召趙勝趙禹
而告之曰韓不能守上黨今其守以與寡人有城市之
邑七十二人對曰用兵踰年未見一城今坐而得城七
十(補此二字補曰史/此有七十二字)此大利也乃使趙勝往受地勝至
曰敝邑之王使使者臣勝告(補/)太守有詔(補曰詔告也/謂太守有告)
使臣勝(有詔秦/人語耳)謂曰請以三萬户之都封太守千戸封
縣令(補曰縣令/說見楚策)諸吏皆益爵三級民能相集者賜家六
金馮亭垂涕而免(元作勉/免辭也)勉(補曰此書/勉免通)曰是吾處三不
義也為主守地不能死而以與人不義一也主内之秦
不順主命不義二也賣主之地而食之(食食封/戸也)不義三
也辭封而入韓(補曰漢書趙封馮亭為華陽君與/趙將兵拒秦戰死長平與此異)謂韓
王曰趙聞韓不能守上黨今發兵已取之矣韓告秦曰
趙起兵取上黨秦王怒令公孫起王齮以兵遇趙於長
平(趙記四年有馮亭下彪謂平陽嫁禍之言豈不易曉/而孝成怒之昏於利也勝禹入而順㫖以濟其欲不)
(幾於一言而喪邦歟故為邦者以逺佞人為急正曰勝/禹淺謀非佞也補曰公孫起即白起史王齕非齮秦將)
(有桓齮此/恐訛舛)
秦趙戰於長平趙(補曰姚本此/有不勝二字)亡一都尉(軍尉/也)趙王召
樓昌與虞卿曰軍戰不勝尉係死(係尉名正曰姚/本係作復史同)寡人
使卷甲而趨之(襲之/也)何如樓昌曰無益也不如發重使
而為講(元從女從冓求和也與講無異義而/此書兩字互用今以搆並作講)媾(補曰說/見前)
虞卿曰夫言講媾者以為不講媾者軍必破而制講媾
者在秦(制言聽/否由之)且王之論秦也欲破王之軍乎其不邪
王曰秦不遺餘力矣必且破趙軍虞卿曰王聊聽臣發
使出重寶以附楚魏楚魏欲得王之重寶必入吾使趙
使入楚魏秦必疑天下合從也且必恐如此則講媾乃
可為也趙王不聽與平陽君為講媾(與從/之也)發鄭朱入秦
秦内之趙王召虞卿曰寡人使平陽君講媾秦秦已内
鄭朱矣子以為奚如虞卿曰王必不得講媾軍必破矣
天下之賀戰勝者皆在秦矣鄭朱趙之貴人也而入於
秦秦王(昭/)與應侯必顯重以示天下楚魏以趙為講媾
必不救王秦知天下不救王則講媾不可得成也趙卒
不得講媾軍果大敗王入秦秦留趙王而後許之講媾
(虞卿/傳有)
秦攻趙於長平大破之引兵而歸因使人索六城於趙
而講(元作搆史書此事在邯鄲圍解後按邯鄲之圍講/非秦德趙而解也趙賴魏之力爾何事朝秦而)
(以六城此策以長平/破懼而賂之是也)媾趙計未定樓緩新從秦來趙王
與樓緩計之曰與秦城何如不與何如樓緩辭讓曰此
非(衍人/字)人臣之所能知也王曰雖然試言公之私樓緩
曰王亦聞夫公甫文伯母乎公甫文伯官於魯病死婦
人為之自殺於房中者二人其母聞之不肯哭也相室
曰焉有子死而不哭者乎其母曰孔子賢人也逐於魯
是人不隨(稱是人不/子之也)今死而婦人為死者十六人(補曰/正義)
(云相室傅姆之𩔖愚按檀弓文伯之喪敬姜據其床而/不哭曰云云與樓緩之言相出入辯士之言或過史及)
(新序並作二八是上/文人字乃八字之訛)若是者其於長者薄而於婦人厚
故從母言之為賢母也從婦言之必不免為妬婦也故
其言一也言者異則人心變矣今臣新從秦來而言勿
與則非計也言與之則恐王以臣之為秦也故不敢對
使臣得為王計之不如予之王曰諾虞卿聞之入見王
王以樓緩言告之虞卿曰此飾説也(猶飾辯此下衍秦/既解邯鄲至六縣)
(而講二/十四字)秦既解邯鄲之圍而趙王入朝使趙郝約事於
秦割六縣而媾(補曰此二十四字脫簡誤在此史以為/章首者此策實非邯鄲圍解後事也)
王曰何謂也虞卿曰秦之攻趙也倦而歸乎王以其力
尚能進愛王而不攻乎王曰秦之攻我也不遺餘力矣
必以倦而歸也虞卿曰秦以其力攻其所不能取倦而
歸王又以其力之所不能攻而資之是助秦自攻也來
年秦復攻王王無以救矣王以虞卿之言告樓緩(史云/樓緩)
(事正曰史云趙郝新序/同止其勢必無趙矣)樓緩曰虞卿能盡知秦力之所
至乎(至猶及也虞卿言秦力倦而歸謂秦/力所及止是耳秦力豈止是而已乎)誠不(補/)知秦
力之所(元作/不)不至此彈丸之地猶不予也令秦來年復
攻王得無割其内而講媾乎王曰誠聽子割矣子能必
來年秦之不復攻我乎樓緩對曰此非臣之所敢任也
昔者三晉之交於秦相善也今秦釋韓魏而獨攻王王
之所以事秦必不如韓魏也今臣為足下解負親之攻
(趙嘗親秦而復負之故秦/攻之今為講所以解也)啓關通幣(元作/敝)敝(補曰當/作幣)齊
交韓魏(使其交秦/與韓魏等)至來年而王獨不取於秦(不為秦/所取)王
之所以事秦者必在韓魏之後也此非臣之所敢任也
王以樓緩之言告虞卿虞卿(補兩字補曰史此/下復有虞卿字)曰樓緩
言不講媾來年秦復攻王得無更割其内而講媾今講
媾樓緩又不能必秦之不復攻也雖割何益來年復攻
又割其力之所不能取而講媾也此自盡之術也不如
無講媾秦雖善攻不能取六城趙雖不能守亦(元作/而)而
不至失六城秦倦而歸兵必罷(並音/疲)我以六(元作五下/同正曰此)
(五城與後五城賂齊得王/五城之五且當從本文)五城收天下以攻罷秦是我
失之於天下而取償於秦也吾國尚利孰與坐而割地
自弱以强秦今樓緩曰秦善韓魏而攻趙者必王之事
秦不如韓魏也是使王嵗以六城事秦也即坐而地盡
矣來年秦復求割地王將予之乎不予則是棄前資(元/作)
(貴/)貴(補曰恐作/資史作功)而挑秦禍也(史記挑戰為致師則/此言禍自我致也)與之
則無地而給之語曰强者善攻而弱者不能自守今坐
而聽秦秦兵不敝而多得地是强秦而弱趙也以益(衍/愈)
(字/)愈(補曰新序同史作益强然有/愈字亦通益謂增益之也)强之秦而割愈弱之
趙其計固不止矣(言割/不止)且秦虎狼之國也無禮義之心
其求無已而王之地有盡以有盡之地給無已之求其
勢必無趙矣故曰此飾說也王必勿與(補曰按此飾說/二字與前相應)
(則文有亂/脫無疑)王曰諾樓緩聞之入見於王王又以虞卿之
言告之樓緩曰不然虞卿得其一未知其二也夫秦趙
搆難而天下皆說何也曰我將因强而乗弱(乘猶/陵)今趙
兵困於秦天下之賀戰勝(補補曰史/有勝字)者則必在於秦矣
故不若亟割地求和以疑天下慰秦心不然天下將因
秦之怒乘趙之敝而𤓰分之(分其地如/破𤓰然)趙且亡何秦之
圖王以此斷之勿復計也虞卿聞之又入見王曰危矣
樓子之為秦也(為秦計深/而趙危也)夫趙兵困於秦又割地為和
是愈疑天下而何慰秦心哉不亦大示天下弱乎且臣
曰勿予者非固勿予而已也秦索六城於王王以六五
城賂齊齊秦之深讎也(嘗爭為帝正/曰不特此)得王六五城并力
而西擊秦也齊之聽王不待辭之畢也是王失於齊而
取償於秦一舉結三國之親(韓魏本趙與/國與齊為三)而與秦易道
也趙王曰善因發虞卿東見齊王(王/建)與之謀秦虞卿未
反秦之使者已在趙矣樓緩聞之逃去(虞卿傳有次第/不同先云秦既)
(解邯鄲與今所衍二十四字同次虞卿謂趙王曰秦之/攻王也倦而歸乎止勢必無趙矣次趙王計未定樓緩)
(從秦來止此飾說也次王必勿與樓緩聞之止緩聞之/逃去彪謂虞卿可謂見善明者矣當趙以四十萬覆於)
(長平之下凡在趙庭之臣孰不魄奪氣喪願講秦以偷/須臾之寧卿獨為之延慮却顧折樓緩之口挫强秦之)
(心反使秦人先趙而講於此亦足以見從者天下之勢/七國辯士策必中計必得而不失其正唯卿與陳軫有)
(焉賢矣哉正曰大事記引蘇氏云虞卿終始事趙專持/從說非説客也鮑以卿與陳軫並稱軫料事明切不下)
(於卿其勵懷王賂秦而取償於齊意亦𩔖此他雖辯給/可善而言稍浮至其往來秦楚爭寵張儀激貴犀首未)
(離說客之習/也豈卿比哉)
秦圍趙之邯鄲(此九/年)魏安釐王使將軍晉鄙救趙畏秦
止於蕩隂(屬河内補曰姚云錢劉改蕩作/湯正義云蕩天郎反相州縣)不進魏王使
客將軍辛垣衍(稱客則衍他國人仕魏也補/曰元和姓纂衍畢公髙之後)間入邯鄲
(間謂/微行)因平原君謂趙王曰秦所以急圍趙者前與齊閔
王爭强為帝已而復歸帝以齊故(由齊不稱/秦亦去之)今齊(衍閔/王字)
(今乃襄王/爾史亦誤)閔王益弱(正曰謂今之齊視閔王/已益弱姚本作已益弱)方今唯秦
雄天下此非必貪邯鄲其意欲求為帝趙誠發使尊秦
昭王為帝(稱諡非當時語/補曰追書之辭)秦必喜罷兵去平原君猶豫
未有所決此時魯仲連適游趙㑹秦圍趙聞魏將欲令
趙尊秦為帝乃見平原君曰事將柰何矣平原君曰勝
也何敢言事百萬之衆折於外今又内圍邯鄲而不去
魏王使客將軍辛垣衍令趙帝秦今其人在是勝也何
敢言事魯連曰始吾以君為天下之賢公子也吾乃今
然後知君非天下之賢公子也梁客辛垣衍安在吾請
為君責而歸之平原君曰勝請為召而見之於先生平
原君遂見辛垣衍曰東國有魯連先生(東國謂齊補曰/一本先生者)
其人在此勝請為紹介(郭璞曰紹介相佐助也補曰索/隠曰禮賓至必因介以傳辭紹)
(者繼也故禮云/介紹而傳命)而見之於將軍辛垣衍曰吾聞魯連先
生齊國之髙士也衍人臣也使事有職吾不願見魯連
先生也平原君曰勝已泄之矣(泄言已/白之)辛垣衍許諾魯
連見辛垣衍而無言辛垣衍曰吾視居此圍城之中者
皆有求於平原者也今吾視先生之玉貌非有求於平
原君者曷為乆居此(元作/若)若(補曰若疑居字訛/衍史作此無亦可)圍城之
中而不去也魯連曰世以鮑進(周之介士見莊子補曰/韓詩外傳云周時隠者)
(無子𦙍不臣天/子不友諸侯)無從容而死者皆非也(其人介故/人謂之然)今衆
人不知則為一身(不知者以其抱才死為無以自/養不知其非世也明已今亦然)彼秦
棄禮義上首功之國也(秦制爵二十戰獲首級者/計功受爵時所尊上也)權使
其士虜使其民(視民如/所虜獲)彼則肆然而為帝過而遂正於
天下(過猶不幸補曰正義云舊讀帝過句謂偏行天子/之禮過失也愚按此句亦難通過即過甚之義史)
(作過而/為政)則連有赴東海而死耳(元作/矣)矣(補曰史/作耳)吾不忍
為之民也所為見將軍者欲以助趙也辛垣衍曰先生
助之柰何魯連曰吾將使梁及燕助之齊楚固助之矣
辛垣衍曰燕則吾請以從矣若乃梁則吾乃梁人也先
生惡能使梁助之邪魯連曰梁未睹秦稱帝之害故也
使梁睹秦稱帝之害則必助趙矣辛垣衍曰秦稱帝之
害將柰何魯仲連曰昔齊威王嘗為仁義矣率天下諸
侯而朝周周貧且微諸侯莫朝而齊獨朝之居嵗餘周
烈王崩諸侯皆弔齊後往周怒赴於齊曰天崩地拆天
子下席東藩之臣田嬰齊後至則斮之威王勃然怒曰
叱嗟(嗟咨/也)而母婢也(補曰正義云赴告也今文作訃索/隠云下席言其寢苫居廬謂烈王)
(太子安王驕也正義云/而母婢罵烈王后也)卒為天下笑故生則朝周死則
叱之誠不忍其求也彼天子固然(固猶/必)其無足怪辛垣
衍曰先生獨未見夫僕乎十人而從一人者寧力不勝
智不若邪畏之也魯仲連曰然梁之比於秦若僕邪辛
垣衍曰然魯仲連曰然則(補/)吾將使秦王烹醢梁王(醢/肉)
(醬/也)辛垣衍怏然不說曰嘻亦太甚矣先生之言也(補曰/嘻歎)
(言也/句)先生又惡能使秦王烹醢梁王魯仲連曰固也待
吾言之昔者鬼侯(徐曰鄴縣有九/侯城九一作鬼)鄂侯(鄂屬江夏正曰/左傳隠六年納)
(諸鄂注晉别邑路史云在大夏/世本云叔虞居鄂未知即此否)文王紂之三公也鬼侯
有子而好故入之於紂紂以為惡醢鬼侯鄂侯爭之急
辯之疾故脯鄂侯文王聞之喟然而歎故拘之於牖里
之庫(牖里在/蕩隂)百日而欲令之死(補曰姚本牖里/之拘欲令之死)曷為與
人俱稱帝王卒就脯醢之地也齊閔王將之魯夷維子
執策而從(策馬箠也補曰索隠云維東萊之邑其居夷/也號夷維子故晏子為萊之夷維人愚按維)
(即維地志維水出密州莒縣東北維山/北至今維州昌邑海萊夷即今萊州也)謂魯人曰子將
何以待吾君魯人曰吾將以十太牢待子之君夷維子
曰子安取禮而來待吾君彼吾君者天子也天子巡狩
諸侯避舍納(衍于/字)于(補曰疑/衍史無)筦鍵(筦鑰也鍵其牡避納/者示不敢有其國)
攝衽抱几(几所/据也)視膳於堂下天子已食而聽退朝也(補/曰)
(一本天子已食退而聽/朝也史同退上有乃字)魯人投其籥(籥鑰同闗下牡/也投者下其牡)不
果納不得入於魯將之薛假涂於鄒當是時鄒君死閔
王欲入弔夷維子謂鄒之孤曰天子弔主人必將倍殯
柩(倍言背之去正曰索隠云主人不在殯東將背其殯/棺立西階上北面哭是倍也天子乃於阼階上南面)
(弔之/也)設北面於南方然後天子南面弔也鄒之羣臣曰
必若此吾將伏劒而死故不敢入於鄒鄒魯之臣生則
不得事養(齊時强二國不納必見伐國人不得養老事/幼正曰索隠云謂時君弱臣强鄒魯君生時)
(臣不得盡事養死不得行賻襚之禮然齊欲行天子/禮於鄒魯其臣皆不果納之是猶秉禮而存大體也)死
則不得飯含(以珠玉實死者口曰含此謂/鄒補曰飯扶晚反含胡紺反)然且欲行天
子之禮於鄒魯之臣不果納今秦萬乘之國梁亦萬乘
之國交有稱王之名睹其一戰而勝欲從而帝之是使
三晉之大臣不如鄒魯之僕妾也且秦無已而帝(無已/言無)
(止之者正曰無已必/欲為之而不止也)則且變易諸侯之大臣彼將奪其
所謂不肖而予其所謂賢(補曰史無/兩謂字)奪其所憎而與其
所愛彼又將使其子女讒妾為諸侯妃姬處梁之宫梁
王安得晏然而已乎而將軍又何以得故寵乎於是辛
垣衍起再拜謝曰始以先生為庸人吾乃今日而知先
生為天下之士也吾請去不敢復言帝秦秦將聞之為
却軍五十里適魏公子無忌奪晉鄙軍以救趙擊秦秦
軍引而去(補曰秦將聞仲連之言為却軍五十里說者/以為辯士夸辭愚竊以為信蓋仲連毅然不)
(肯帝秦則魏救必至聲天下之大義以作三軍之氣不/戰而自倍矣是時公子無忌且至連之智足以知其事)
(之克濟不然則且有俶儻非常之畫以佐趙之急彼秦/將者必聞其言而憚其謀故爾不然豈為虚言却哉)
於是平原君欲封魯仲連魯仲連辭讓者三終不肯受
平原君乃置酒酒酣起前以千金為魯連壽魯連笑曰
所(元作/此)此(補曰史/作所)貴於天下之士者為人排患釋難解
紛亂而無所取也即有所取者是商賈之人也仲連不
忍為也遂辭平原君而去終身不復見(仲連傳有彪謂/仲連孔子之所)
(謂逸民非周衰辯者之口也太史公贊之貶矣夫說人/者不可一槩或委而順之若觸讋或折而服之若仲連)
(然後濟天下之務不然諛且佞矣正曰史遷論仲連謂/指意不合大義固未當鮑以為孔子所謂逸民連雖貧)
(賤肆志然時出而救時亦非逸也大事記引蘇氏曰辯/過儀秦氣凌髠衍從横之利不入於口因事效言切中)
(機㑹排難解紛不終日而成功逃避爵賞脫屣而去戰/國一人而已斯言蔑以加矣愚謂仲連事皆可稱而不)
(肯帝秦一節尤偉戰國之士皆以勢為强弱而連獨以/義為重輕此其所以異爾補曰請為所為為却之為去)
(聲/)
秦攻趙平原君使人請救於魏信陵君發兵至邯鄲城
下秦兵罷虞卿為平原君請益地謂趙王曰夫不鬭一
卒不頓一㦸(頓劒之頓正曰/頓二見秦策)而解二國患者平原君之
力(補曰一本/有也字)用人之力而忘人之功不可趙王曰善將
益之地公孫龍(趙人著堅白論莊子稱之距是逺甚豈/同姓名如公孫𢎞者乎正曰莊子稱公)
(孫龍之學合同異離堅白而史平原傳稱公孫龍善為/堅白同異之辯荀卿傳未以為趙人又見列子等書同)
(此人也史稱莊子與梁惠齊宣同時楚威王欲以為相/威王元年當顯王三十年故大事記以楚相之事附見)
(下至赧王十七年趙勝封平原君則周距平原未逺也/莊子書稱之子噲之事當宣王末年赧王元年也下至)
(魏破秦軍邯鄲時以為赧王五十八年則周之稱公孫/龍龍之在平原君門皆相及也惟以為仲尼弟子公孫)
(龍者則誤蓋/相去逺爾)聞(補補曰姚云劉/添聞字史有)之見平原君曰君無覆
軍殺將之功(言初封時/以公子耳)而封以東武城趙國豪傑之士
多在君之右(右者人道所尊補曰秦漢以前/用右為上如云位在廉頗右)而君為相
國者以親也(補正曰故句史/作親戚故也)故夫君封以東武城不讓
無功(不以無/功辭之)佩趙國相印不辭無能一解國患欲求益
地是親戚受封而國人計功也(國人受封必計其功與/平原異補曰勝本無功)
(向之受封也已不當得今又欲益地是在親戚則無功/受封國人則計功乃受賞輕重不倫也漢光武封隂天)
(識引/此語)為君計者不如勿受便平原君曰謹受令乃不受
封(彪謂平原失計於馮亭以挑秦禍幾䘮趙國之半馴/致邯鄲之圍何功之足論哉然因人成事亦又桑榆)
(之收不可忘也虞卿之請帝王懋賞之舉公孫龍之辭/明哲讓功之誼皆君子之善言也正曰趙勝功不贖罪)
(虞卿此/為失言)
秦攻魏取寧邑(秦昭王十年拔寧魏地邑徐以為趙非/也後志朝歌有寧鄉蓋秦圍邯鄲魏信)
(陵救之秦怒故解邯鄲而取寧此九年正曰按秦紀王/齕取邯鄲不拔還奔汾軍取汾城即從唐拔寧新中寧)
(新中更名安陽正義云今相州外城年表止書新中大/事記因之又齊韓魏楚救趙新中此策秦攻魏取寧邑)
(非寧新中也寧鄉在朝歌屬魏或如鮑所云然以策文/稱趙豹平原君為母弟推之知為惠文之世而與孝成)
(邯鄲圍後取寧新中事不相涉也秦昭王少而魏冉為/政葉陽涇陽貴四十一年冉免而二貴衰趙惠文王元)
(年平原始封二十七年豹封平陽君此策不稱豹封則/在其未封之前按魏策秦拔寧邑魏冉曰云云此策正)
(冉用事時也鮑誤次於孝成/之世而不察母弟之云何也)諸侯皆賀趙王使賀三反
不得通趙王憂之謂左右曰以秦之强得寧邑以制弱
趙諸侯皆賀吾往賀而獨不得通此必加兵我為之柰
何左右曰使者三往不得通者必所使者非其人也曰
諒毅者(曰猶/有)辯士也大王可試使之諒毅親受命而往
至秦獻書秦王(昭/)曰大王廣地寧邑諸侯皆賀敝邑寡
君亦竊嘉之不敢寧居使下臣奉其幣物三至王廷而
使不得通使若無罪願大王無絶其懽若使者有罪願
得請之秦王使使者報曰吾所使趙國者小大皆聽吾
言則受書幣若不從吾言則使者歸矣諒毅對曰下臣
之來固願承大國之意也豈敢有難大王若有以令之
請奉而(衍西/字)西(補曰疑西/字訛或衍)行之無所敢疑於是秦王乃
見使者曰趙豹平原君數欺弄寡人趙能殺此二人則
可若不能殺請令率諸侯受命邯鄲城下(欲戰而言受/命謙辭也)
諒毅曰趙豹平原君親寡君之母弟也猶大王之有葉
陽涇陽君也(史注葉陽一作華陽華陽芊戎也此言葉/陽為王之母弟則非戎矣葉不可作華補)
(曰葉陽公子悝涇陽公子市大事記謂范睢論四貴王/弟二人曰髙陵曰涇陽獨無所謂葉陽者髙陵或其别)
(名又按趙惠文王元年封公子勝平原君二十七年封/趙豹為平陽君魏公子傳稱勝為惠文王弟而豹無紀)
(其為王弟以策知之也武靈王元年陽文君趙豹相彼/又一趙豹歟不然則有舛誤也大事記解題引此而止)
(云平原君親寡君之母/弟豈有所疑而别之歟)大王以孝治聞於天下衣服(衍/使)
(字/)使(正曰姚本膳啗下大有/使字注云劉本並無)之便於體膳啗之嗛於口
(啗食也味之可食者集韻慊愜也補曰嗛/口簟反口有所銜也鳥獸頰貯食通作慊)未嘗不分於
葉陽涇陽君葉陽君涇陽君之車馬衣服無非大王之
服御者臣聞之有覆巢毁卵而鳳凰不翔刳胎焚夭(夭/么)
(同小貌正曰王制不殀夭注殀斷殺少長曰夭夭烏老/反少詩照反又毋殺胎夭疏胎腹中未出者夭胎已出)
(者正曰麟鳳兩語史孔子世家將西見趙簡子聞竇鳴/犢舜華之死亦云梅福書䳒鵲遭害則仁鳥增逝𩔖此)
而麒麟不至今使臣受大王之令以還報敝邑之君畏
懼不敢不行無乃傷葉陽君涇陽君之心乎秦王曰諾
勿使從政諒毅曰敝邑之君有母弟不能教誨以惡大
國請黜之勿使與政事以稱大國秦王乃喜受幣而厚
遇之(彪謂諒毅可謂有專對之材矣觀其辭令如見晉/叔向鄭子産相與周旋於一堂之上而折論豹勝)
(之事何甚似蕭同叔子也毅其深於春秋者乎是舉也/不辱君命不失秦之心與觸讋同傳可也正曰惠文王)
(之世趙勢尚强秦雖屢奪趙地而趙亦屢伐秦閼與之/敗秦終不能逞志於趙當時之臣外則亷頗趙奢為之)
(禦侮内則藺相如之徒一璧之微一鼔瑟之恥為之死/爭今而告其使曰必殺而二母弟以聽命則雖垂亡之)
(國猶有所不受而秦豈能必趙之從哉特大言以虚喝/之耳諒毅之對婉而不迫稱譬當於人心秦知其不可)
(奪故轉而言曰勿使從政其情亦窮矣毅因而順其意/則未免失辭使毅應之曰敝邑之君之有母弟而授之)
(以政也亦惟先王之故以共衞社稷大國馮恃其威日/尋於兵是以二子大懼殄滅之及以與寡君周旋其獲)
(戾於大國則職此之由忠而不貳臣之職也討貳勸忠/大國之義也今將討二子之忠而使之釋敝邑之政其)
(何以為勸雖大國亦將有不利焉臣不知所命以是告/之庶幾不失其對矣  蕭同叔子云云此傳語  所使)
(試使王使所使今/使勿使之使如字)
趙使姚賈約韓魏(正曰姚賈説見秦/策此章時不可考)韓魏(衍以/字)以友之
(補曰兩友字/姚云劉作反)茅舉(元作舉/茅趙人)舉茅為姚賈謂趙王曰賈也
王之忠臣也韓魏欲得之故友之將使王逐之而已因
受之今王逐之是韓魏之欲得而王之忠臣有罪也故
王不如勿逐以明王之賢而折韓魏之招(元作招之補/曰姚云劉㸃)
(此二字皆/作之招)
謂皮相國(趙/相)曰以趙之弱而據之建信君(據猶任建/信趙幸臣)涉
孟(蓋為横者與建信異趣故趙讐之補曰涉孟之讐四/字未詳或言建信涉孟二人以其反有害於趙故以)
(讐/稱)之讎然者何也(補曰然者下章亦有/此文法當至也字句)以從為有功也
齊不從(正曰/句)建信君(此從/如字)知從之無功建信者(補曰姚/云一作)
(君/)安能以無功惡秦哉(惡猶害也從有/功乃能害秦爾)不能以無功惡
秦則且出兵助秦攻魏以楚趙分齊(為從無功則反助/秦不則分齊齊雖)
(不為從然與秦爭衡故助/秦則分齊之地分分其地)則是强畢矣(言建信圖强之/計盡於此補曰)
(謂不能害秦則可助秦攻魏怒齊之不從則合楚/以分齊二策必居一焉則圗强之計畢於此矣)建信
春申從(春申悼襄四年主從/約發議於此時也)則無功而惡秦(言楚趙合/則雖未見)
(功有害/秦之形)秦合(元作/分)分齊(秦見二國合/亦與齊合)齊亡魏則有功而
善秦(齊本不從建信今秦來/合故助之攻魏以善之)故兩君者奚擇有功之與
(補/)無功為知哉(兩齊趙也趙知據建信而不知其不合/楚不能成功齊不從建信而不知其合)
(楚足以成功不知所擇也補曰之字疑當在無功下正/曰秦分齊齊亡魏語不可解疑有舛誤當是分齊亡魏)
(而衍秦齊二字蓋曰建信春申從則雖無功而其勢可/以惡秦此合楚趙之策也分齊亡魏則有功而可以善)
(秦此助秦之策也兩君指皮相國建信君誠指建/信君涉孟將何所擇於有功無功二者而為智哉)
謂皮相國曰(補曰章首姚/本有或字)魏殺吕遼(魏臣秦所重者正/曰魏臣無考後章)
(作吕遺未知孰是又言收河間/何異殺吕遺則吕為秦重者)而衞兵(正曰衞/兵句)亡其比
陽(屬南陽衞附秦者也故魏殺秦重衞為之亡魏之鄙/以危之正曰衞附魏者也衞兵衞被兵也兵秦兵也)
(一本比/作北)而梁危河間封不定而趙(元作/齊)齊(正曰河間近/齊後言攻齊)
(必此時併/欲攻齊)危(時魏趙欲以封文信而不果正曰秦策所/謂不果攻趙趙賂以河間十二縣在前事)
(也戰國封地往往取之他國是時秦以河間地封不韋/秦策稱不韋欲攻趙以廣河間是也時趙方與諸侯合)
(從欲收河間/故言封不定)文信不得志(文信吕不韋也莊襄元年封/此十七年也未得河間故不)
(得志正曰按史封文信侯食/河南洛陽十萬戸河間後封)三晉倍之憂也(文信欲得/河間必伐)
(趙韓魏趙之與國故其憂倍正曰倍猶/背也三晉之憂也倍字疑信字訛衍)今魏恥未滅(言/嘗)
(分魏之憂正/曰見上文)趙患又起(患文/信也)文信之憂大矣(文信為三/晉之憂補)
(曰文信之憂未/詳恐字有誤)齊不從(不與山/東約從)三晉之言疑矣(疑從之/不可合)
憂大者不計而講(元作御/名下同)搆(言趙必求和於秦不待計/也正曰下文言秦魏無趙)
心疑者事秦急秦魏之講搆不待割而成(凡講必割地/今急於成不)
(待已割蓋/先講也)秦從楚魏攻齊獨吞趙(趙近秦秦攻/之不待楚魏)齊趙必
俱亡矣(此説欲趙以河間廣文/信封也下有一章合此)
魏使人因平原君請從於趙三言之趙王不聽出遇虞
卿曰為入必語從(為為/我)虞卿入王曰今者平原君為魏
請從寡人不聽其於子何如虞卿曰魏過矣王曰然故
寡人不聽虞卿曰王亦過矣王曰何也曰凡强弱之舉
事强受其利弱受其害今魏求從而王不聽是魏求害
而王辭利也臣故曰魏過王亦過(虞卿傳有彪謂虞卿/之言為皆不倍道非)
(反覆揣摩為人緩頰説也從之利害正爾雖微平原之/託卿亦必云爾終之趙利魏亦利矣惟不能必趙聽已)
(從而先有輕發則/是有受害之形也)
平原君謂馮忌(後稱外臣/知非趙人)曰吾欲北伐上黨出兵攻燕
何如馮忌對曰不可夫以秦將武安君公孫起(補曰即/白起前)
(有/)乘七勝之威(勝/趙)而與馬服之子戰於長平之下大敗
趙師因以其餘兵圍邯鄲之城趙以亡敗之餘衆收破
軍之敝守(敝守守/邯鄲)而秦罷於邯鄲之下趙守而不可拔
然者(言所/以然)攻難而守者易也(補曰姚本無然/字者下有以字)今趙非有
七克之威也而燕非有長平之禍也今七敗之禍未復
而欲以罷(罷音/疲)趙攻强燕是使弱趙為强秦之所以攻
而使强燕為弱趙之所以守而强秦以休兵(休息/之兵)承趙
之敝此乃强吳之所以亡而弱越之所以霸故臣未見
燕之可攻也平原君曰善哉
平原君謂平陽君曰公子牟(魏公子即下魏牟若莊子/所稱中山者不與應侯同)
(時正曰按莊子中山公子牟謂瞻子下云魏牟萬乘之/公子也是中山公子牟即魏牟非二人也又云公孫竜)
(問於魏牟公孫竜闕平原君之門正應侯同時也史赧/王四十九年范雎為相封應侯赧王之元年之喻死莊)
(子書及稱之噲則魏牟之上及莊子下及/應侯無疑説范載此以為公子牟謂穰侯)游於秦且東
而辭應侯(東歸/魏)應侯曰公子將行矣獨無以教之乎曰
且微君之命命之也臣故且有効於君夫貴不與富期
而富至富不與粱肉期而粱肉至粱肉不與驕奢期而
驕奢至驕奢不與死亡期而死亡至累世以前坐此者
多矣應侯曰公子之所以教之者厚矣僕得聞此(僕平/原自)
(稱/)不忘於心願君之亦勿忘也平陽君曰敬諾(彪謂此/言真富)
(貴之金石也有能書諸紳銘之几杖勒之盤盂則何亡/國敗家之有補曰魏牟自言身居江海心在魏闕莊子)
(告以重生則利輕則曰雖知而未能自勝於是又得大/重傷之説焉故莊子許其雖未至道可謂有其意其人)
(可知矣所以告范雎者亦以富貴驕奢警之是時雎方/擅秦權廣身封快意恩仇沈於富貴公子特自其所急)
(者言之其微旨固非雎所得聞也正曰此二章平原/君皆當與平原君不受封諸章相次舊策所載是矣)
說張相國(蓋梁人相趙嘗懷梁/而鄙趙者正曰無考)曰君安能少趙人而令
趙人多君(少多猶/薄厚)君安能憎趙人而令趙人愛君乎夫
膠漆至黏也(補曰黏一本作䵑女/乙反問禮注䵑黏也)而不能合逺鴻毛至
輕也而不能自舉夫飄於清風(舉鴻毛以/見膠漆)則横行四海
故事有簡而功成者因也今趙萬乘之强國也前漳滏
(後志滏/水在鄴)右常山左河間北有代帶甲百萬嘗抑强秦(元/作)
(齊此言蘇/秦從時也)齊四十餘年而秦不得所欲(正曰此不可知/為何時考之史)
(自慎靚王四年齊敗魏趙觀津軍二十六武靈九年是/後趙伐齊則有之惠文之世而不聞齊伐趙也所謂强)
(齊當是指閔王蘇秦約從擯秦不乆而解趙雖强非秦/敵不得所欲亦大言耳然與抑强齊之言不能無輕重)
(矣/)由是觀之趙之於天下也不輕今君易萬乘之强趙
而慕思不可得之小梁(不可復得歸也意者相國/以罪亡梁歟正曰無考)臣竊
為君不取也君曰善(君字誤正曰/相國稱君)自是之後衆人廣坐
之中未嘗不言趙人之長者也未嘗不言趙俗之善者
也
建信君貴於趙公子魏牟過趙趙王迎之顧反至坐(迎/客)
(面之有/顧則反)前有尺帛且令工人以為冠工見客來也因避
(補曰/句)趙王曰公子乃驅後車幸以臨寡人願聞所以為
天下魏牟曰王能重王之國若此尺帛則王之國大治
矣趙王不說形於顔色曰先王(元作生補曰姚/云生一作王)不知寡
人不肖使奉社稷豈敢輕國若此魏牟曰王無怒請為
王説之曰王有此尺帛何不令前郎中以為冠王曰郎
中不知為冠(補曰郎中/官不獨秦)魏牟曰為冠而敗之奚虧於王
之國(虧猶/損)而王必待工而後乃使之今為天下之工(所/與)
(治國/之人)或非也社稷為虚戾(補曰虚戾/見秦策)先王不血食而王
不以予工乃與幼艾(趙岐曰/艾美好)且王之先帝(帝王者人君/之尊稱此與)
(稱秦孝公為/先王者同也)駕犀首(駕驂以御馬喻也陳軫傳言衍與/燕趙之王有故蓋衍雖相魏實趙)
(任之為/外相也)而驂馬服以與秦角逐(角有鬭/爭意)秦當時避(元作/適)
適(補曰適恐/當作避)其鋒今王憧憧(往來不/絶貌)乃輦建信以與强
秦角逐臣恐秦折王之輢(元作/椅)椅也(輢車旁也以輦喻/故云補曰詩猗重)
(較兮猗隠綺反注依也此椅雖不同然義亦當與輢通/  餘見齊策王斗章正曰舊本衛靈公近雍疽彌子瑕)
(章在此章之後下章之前今按二臣皆衞幸臣亦建信/之𩔖宜屬上下章不應自為章也闕延以其章置之衞)
(非/是)
或謂建信君君(補正曰當有缺字/或曰君下有曰字)之所以事王者色也
□之所以事王者智也(□趙人名補曰字書解葺字蓋/葺儀禮注壻俗作□晉唐人書)
(咠多作□前章盛氣胥之一本揖之魏策□中一本咠/亡一本晉云韓策咠夫一本□臣蓋月耳字易混也)
色老而衰智老而多以日多之智而逐衰惡之色君必
困矣建信君曰柰何曰並驥而走者五里而罷(音/疲)乘驥
而御之不倦而取道多君令□乘獨斷之車(不與之/分治)御
獨斷之勢以居邯鄲令之内治國事外刺諸侯(刺言探/候其事)
則□之事有不言者矣(所治者多不/暇悉言於上)君因言王而重責
之□之軸今折矣(不勝多/亊之任)建信君再拜命入言於王厚
任□以事而(元作/能)能(正曰能字/句猶言為)重責之未期年而□亡
走矣(彪謂奸人之不可知甚矣智知所無柰何彼厚任/以事□以為不世之遇矣殫力竭慮恐不給焉而)
(不知建信之困之也故國有/姦人賢智之得全者寡矣)
苦成帝(未/詳)謂建信君曰天下公從(公猶同補曰/一本公作合)而獨以
趙惡秦(言從者皆惡秦/也而世獨言趙)何也魏殺吕遼(元作遺/從上文)遺(正曰/上章)
(作遼未/知孰是)而天下交之(天下惡秦秦重遼魏殺遼而諸國/交之然則秦惡魏深矣補曰交下)
(當有缺字即上/章衞兵之事)今收河間(不封文信正曰不韋欲攻/趙以廣河間趙欲收河間)於
是與殺吕遼遺何以異(文信亦秦所重今/不與也秦必惡趙)君唯飾(元作/釋)
釋虚(懼秦/覺也)偽文信侯(虚與之/河間)猶且知之也(如是秦猶知/其不善已况)
(收河間乎正曰一本侯作疾亦難通疑侯/字當在文信下殽亂上文從偽字句意明)從而有功乎
何患不得收河間從而無功收河間何益也(正曰君唯/釋虚偽謂)
(合從之國虚偽難信君獨釋而不合則文信侯猶且知/之也上言天下合從獨以趙惡秦故此言文信侯知趙)
(之不合猶可以免攻/也補曰從皆之恭反)
希寫(趙/人)見建信君建信君曰文信侯之於僕也甚無禮
秦使人來仕僕官之丞相(使為丞/相官屬)爵五大夫(補曰秦武/王二年初)
(置丞相秦爵五大夫第九劉昭曰軍吏也據此/策則不特秦官趙亦有之戰國改制逓相效也)文信侯
之於僕也甚矣其無禮也(言已待之厚/彼不免無禮)希寫曰臣以為
今世用事者不如商賈建信君勃然曰足下卑用事者
而髙商賈乎曰不然夫良商不與人爭買賣之賈而謹
司時(司伺/時)時賤而買雖貴已賤矣時貴而賣雖賤已貴
矣昔者文王(衍之/字)之拘於牖里而武王羈於王門(項羽/紀成)
(臯北門注王門/此事不經見)卒斬紂之頭而懸於太白者(旗/名)是武王
之功也今君不能與文信侯相抗以權而責文信侯少
禮臣竊為君不取也
魏􁗐(音介元作魀/字書無之)魀(補曰一本標或作魀楚辭九魀北/斗星名記文􁗐􁗏􁗐行不正貌公)
(介公鎋二反/字亦不從犯)謂建信君曰人有置係蹄者(用繩以/係獸蹄)而得
虎虎怒決蹯而去(蹯獸足補/曰蹯音煩)虎之情非不愛其蹯也然
而不以環寸之蹯害七尺之軀者權也今有國非直七
尺軀也而君之身於王非環寸之蹯也(言王且以愛/國故去之)願
公之熟圖之也
秦攻趙鼓鐸之音聞於北堂希卑(趙/人)曰夫秦之攻趙不
宜急如此此召兵也(兵趙兵内應者/蓋以鼓鐸為信)必有大臣欲衡者
耳(衡即/横)王欲知其人旦日贊羣臣而訪之(贊者美其事/以開說者)
先言横者則其人也建信君果先言横(補曰魏牟謂趙/王曰王之先帝)
(駕犀首驂馬服今王乃輦建信君則在孝成之時明矣/建信始欲合從今先言横為國召兵罪不容誅然以嬖)
(幸小人委國聽之罪在王爾大亊記謂孝成雖有上黨/將趙括之失猶能用頗牧以持國李伯之事猶能駕御)
(豪傑愚觀其時秦兵日至疆宇日蹙客所謂賊/在内者切中其病未有内治而國不强者也)
齊人李伯見孝成王成王說之以為代郡守而居無幾
何人告之反孝成王方饋不墮食(饋餽同方食而祭不/墮失匕筯異矣正曰)
(大事記不驚故食不墮也愚謂墮/祭食猶放下也見儀禮墮許規反)無幾何告者復至孝
成王不應已乃使使者(伯之/使)言齊舉兵擊燕恐其以擊
燕為名而以兵襲趙故發兵自備今燕齊已合臣請要
其敝(兩國戰必有一疲/因以兵邀擊之)而地可多割自是之後為孝成
王從事於外者無自疑於中者
為齊獻書趙(補曰姚本此下有使臣與復丑五字注/云曾本無愚按其文未詳恐他簡脫誤)曰
臣一見而能令王坐而天下致名實(元作寶即/下致地)寶而臣
竊怪王之不試見臣而窮臣也(窮猶困也困/於不得見)羣臣必多
以臣為不能者故王重見臣也(重猶/難)以臣為不能者非
他欲用王之兵者也(非若/非也)則交有所偏者也(言賣趙與/諸國為私)
非然則智不足者也非然則欲以天下之重恐王而取
行者也(王畏懼之必行其説補曰姚本云欲用王之兵/成其私者也非然則交有所偏者也非然則知)
(不足者也非然則欲以天下之重恐/王而取行於王者也愚按此文為是)臣以齊循事王王
能亡燕能亡韓魏能攻秦能孤秦臣以(衍為/字)為齊致尊
名於王天下孰敢不致尊名於王臣以齊致地於王天
下孰敢不致地於王臣以齊為王求名於燕及韓魏孰
敢辭之臣之能也其前可見已(言可見於/未效之前)齊先重王故
天下盡重王(衍重/字)重(補曰姚本并/無下王字)王無齊天下必盡輕
王也秦之强以無齊(衍之/字)之故重王燕韓(補/)魏自以無
齊故重王(趙得齊故/四國無齊)今王無齊獨安能無重天下(猶四/國重)
(趙/)故勸王無齊者非智不足則不忠者也非然則欲用
王之兵成其私者也非然則欲輕王以天下之重取行
於王者也非然則位尊而能卑者也願王之孰慮無齊
之利害也(補曰能卑者才能卑下/也  此策時不可考)
趙使趙莊合從欲伐齊齊請効地趙因賤趙莊齊明為
謂趙王曰齊畏從人之合也故効地今聞趙莊賤張懃
貴(懃蓋敗/從者)齊必不効地矣趙王曰善乃召趙莊而貴之
(正曰按史年表武靈王十三年秦拔我藺虜將/趙莊此策必未虜之前豈得為孝成王將哉)
翟章從梁來甚善趙王趙王三延之以相翟章辭不受
田駟謂柱國韓向(柱國楚官/蓋趙亦有)曰臣請為卿刺之客若死
(客謂/章)則王必怒而誅建信君(疑其殺章/欲以專亊)建信君死則卿
必為相矣建信君不死以為交終身不敝(以殺章故/建信交之)卿
因以德建信君矣
馮忌(補曰姚本/忌作□)為廬陵君(孝成母弟見趙記/補曰趙記未見)謂趙王曰
王之逐廬陵君為燕也王曰吾所以重者無燕秦也(無/如)
(二國正曰言/不畏之也)對曰秦三(昭/)以虞卿為言而王不逐也(前/事)
(爾非今正曰一本秦三以以下/文一以字推之當是王字誤)今燕一以廬陵君為言
而王逐之是王輕强秦而重弱燕也王曰吾非為燕也
吾固將逐之然則王逐廬陵君又不為燕也行逐愛弟
(行所/行)又兼無燕秦臣竊為大王不取也
馮忌請見趙王行人見之馮忌接手(交兩/手)俛(元作/免)免(補/曰)
(此書俛/免通)首欲言而不敢王問其故對曰客有見人於服
子者(未/詳)已而請其罪服子曰公之客獨有三罪望我而
笑是狎也談語而不稱師是倍也(倍言背/其師)交淺而言深
是亂也客曰不然夫望人而笑是和也言而不稱師是
庸説也(言之常者人所/同稱非必師)交淺而言深是忠也昔者堯見
舜於草茅之中席隴畝(席設/席)而廕庇桑(桑之能庇人/者於下取蔭)陰
移而受天下傳伊尹負鼎俎而干湯姓名未著而受三
公(補曰伊尹負鼎俎干湯孟子集註所謂戰國時有為/此說者指此說苑堯舜相見不違桑陰亦此𩔖姚氏)
(云天下傳/劉去傳字)使夫交淺者不可以深談則天下不傳而三
公不得也(衍趙王/曰三字)趙王曰(補曰一本此下有甚善/馮忌曰五字姚本同)今外
臣交淺而欲深談可乎王曰請奉教於是馮忌乃談(此/忌)
(初見之談也應在平原謂馮忌之上/然亦得為此史本其初言之故因舊)
客見趙王曰臣聞王之使人買馬也有之乎王曰有之
何故至今不遣王曰未得買馬之工也(補曰一/本相馬)對曰王
何不遣建信君乎王曰建信君有國事又不知相馬曰
王何不遣紀姬乎王曰紀姬婦人也不知相馬對曰買
馬而善何補於國王曰無補於國買馬而惡何危於國
王曰無危於國對曰然則買馬善而若惡皆無危補於
國然而王之買馬也必將待工今將(補曰姚/本作治)天下舉錯
非也(錯置也有/舉有置)國家為虚戾而社稷不血食然而王不
待工而與建信君何也趙王未之應也客曰燕郭之法
有所謂桑雍(雍癰同桑中有蠧則外碨磈如人之癰正/曰桑中有蠧以膏液流於外如癰潰然姚)
(云曾劉並作柔雍下同補曰一本標劉本/作郭偃之法晉掌卜太夫郭偃乃卜偃也)王知之乎王
曰未之聞也所謂桑雍者便辟左右之人及夫人優愛
孺子也(優饒也言愛之甚一曰倡補曰一本/便辟左右之近者  孺子見秦齊策)此皆能乘
王之醉昬而求所欲於王者也是能得之於内則大臣
為之枉法於外矣故日月暉於外其賊在於内(說林訓/月照天)
(下食於蟾蠩補曰朱子云晦朔而日月之合東西同度/南北同道則月揜日而日食望而日月之對同度同道)
(則月亢日而月食又謂蟾兎桂樹之說其惑乆矣/然策正以此為喻姚注云東坡本日月彫暉於内)謹備
其所憎而禍在於所愛(彪謂王斗魏牟及此三士其言/若出一口所謂理義人心之所)
(同然者與至於此章肆直而慈惠尤/可喜可愛有國有家者宜寘之座右)
　　　悼襄王(孝成子元年補曰名/偃始皇三年丁巳)
秦召春平侯(及平都皆趙人正曰徐廣引年表云太/子從質秦歸正義云太子即春平君也)因
留之泄(元作/世)世(補曰史/作泄)鈞(秦/人)為之謂文信侯曰春平侯
者趙王之所甚愛也而郎中甚妬之故相與謀曰春平
侯入秦秦必留之故謀而入之秦今君留之是空絶趙
而郎中之計中也故君不如遣春平侯而留平都侯春
平侯者言行於趙王必厚割趙以事君而贖平都侯文
信侯曰善因與接意而遣之(趙記二/年有)
　　　幽王(悼襄子元年補曰名遷史作/幽繆王始皇十二年丙寅)
文信侯出走(始皇十年免相就國/十二年徙蜀飲酖死)與司空馬(不韋/吏也)之趙
(補曰與/字疑衍)趙以為守相(守假官也/馬為之)秦下甲而攻趙司空馬
說趙王曰文信侯相秦臣事之為尚書(秦官屬/少府)習秦事
今大王使守小官習趙事請為大王設秦趙之戰(設者/無其)
(事施陳/為之)而親觀其孰勝趙孰與秦大曰不如民孰與之
衆曰不如金錢粟孰與之富曰弗如國孰與之治曰不
如相孰與之賢曰不如將孰與之武曰不如律令孰與
之明曰不如司空馬曰然則大王之國百舉而無及秦
者大王之國亡趙王曰卿不逺趙而惠教以國事願於
因計(因非正為之猶秦王謂陳軫以其餘/為寡人計也正曰髙注因猶受也)司空馬曰大
王裂趙之半以賂秦秦不接刃而得趙之半秦必説内
惡趙之守(秦雖說於得地趙猶/有守之者秦所患也)外恐諸侯之救秦必受
之(患於有守有救則/其受之不得不急)秦受地而卻(元作/郗)郗(補曰此書郤/通姚本作㕁)
(同/)兵趙守半國以自存秦銜賂以自强山東必恐亡趙
自危(趙亡則五國/有脣亡之憂)諸侯必懼懼而相救則從事有成臣
請為大王約從從事成則是大王名亡趙之半實得山
東以敵秦秦不足亡趙王曰前日秦下甲攻趙趙賂之
以河間十二縣地削兵弱卒不免秦患今又割趙之半
以强秦力不能自存因以亡矣願卿更計(更猶易補曰/王之言是馬)
(之計非更/如字可)司空馬曰臣少為秦刀筆(謂為尚書也筆以/書札刀削其不當)
(者/)以官長而守小吏(其官之長任之為吏/補曰姚本作小官)未嘗為兵(為/猶)
(治也馬/謙言)臣(元作/百)百(補曰姚本作/首當屬上文)請為大王悉趙兵以遇
(與秦/接戰)趙王不能將(不用馬/為將)司空馬曰臣効愚計大王不
用是臣無以事大王願自請(猶乞/骸骨)司空馬去趙渡平原
平原津令(列女傳有趙津/吏蓋此官也)郭遺勞而問秦兵下趙上客
從趙來趙事何如司空馬言其為趙王計而不(元作/勿)勿
(補曰一本/作弗勝)用趙必亡平原令曰以上客料之趙何時亡
司空馬曰趙將武安君(李/牧)期年而亡若殺武安君不過
半年趙王之臣有韓倉者以曲合於趙王(曲不/正也)其交甚
親其為人疾賢妬功臣今國危亡王必用其言武安君
必死韓倉果惡之(惡/牧)王令人代(使趙葱顔/聚代收)武安君至使
韓倉數之(數列/其罪)曰將軍戰勝王觴將軍將軍為壽於前
(上趙/王壽)而捍匕首(刃名蓋其首如匕漢鹽鐡論荆軻懷數/年之謀而事不就者尺八匕首不足恃)
(也捍衞也誣其以匕首自衞如欲刺王然補曰姚本注/捍劉一作捭按李善注文選引此說文捭兩手擊也希)
(買反匕短劒也補履/反捍捍衞匕首也)當死武安君曰繓(牧名補曰此因/髙注繓子沽反)
(說文/結也)病鉤(短傴如鉤正曰病/鉤即所謂臂短也)身大臂短不能及地起居
不敬(起居問王起居也/不及地為不敬)恐懼死罪於前(不敬者其罪/死故以死懼)故
使工人為木材以接手上若不信繓請以出示出之袖
中以示韓倉狀如振栶(栶就也蓋為木接手可以就地/因以舉身也集韻梱門橛也又)
(㮯拊也與楎同音衮犂轅也疑此木𩔖此故名正曰一/本作栶集韻以因為㧢今鮑本作梱而說乃作栶恐刋)
(本誤栶乃木名鮑先据栶字以就地因舉身為說迂曲/又以為梱苦本反門橛也此字頗近而通既又引相揮)
(為言則汨矣揮呼歸反梱自為胡本反也蓋牧右臂短/故為木材接之如振動梱橛也匕首挾以刺人牧為壽)
(王前不敢出其振動有若捍匕首/故以挾匕首罪姚云梱曾本作棡)纒之以布願公入明
之韓倉曰受命於王賜將軍死不赦臣不敢言武安君
北面再拜賜死(拜賜死/之命)縮劒將自誅(縮當作摍集/韻引也抽也)乃曰
人臣不得自殺宫中過(元作遇補曰姚/氏云劉作過)司(衍空/字)空(補曰/字衍)
馬門(宫/門)趨甚疾(此言牧之知禮也而史言牧不受命捕/得斬之不知遷舍此何所聞而云乎補)
(曰大事記牧之恭如此傳乃謂牧不受命趙使人微捕/得斬之非也使不受命韓倉安得不數之豈非因廉頗)
(不受代事而誤載/乎愚按下章始明)出誃(元作/䛂)䛂(補曰未詳/姚本作誃)門也(誃别/也)右
舉劒將自誅臂短不能及銜劒徵之於柱以自刺(徵猶/驗也)
(口銜劒不自知其可死即柱以為驗也正曰/銜劒於口因柱以自刺驗其手之不能及也)武安君死
五月趙亡(此七年誅牧八年邯鄲/為秦補曰終上文之日)平原令見諸公必為
之言(補曰一/本言之)曰嗟嗞乎(嗞亦/嗟也)司空馬又以謂(元作/為)為司
空馬逐於秦非不智也去趙非不肖也趙去司空馬而
亡國國亡者(補曰一本/而國亡)非無賢人不能用也(元在秦策/彪謂從横)
(之說皆有所偏而從人欲合六弱以攻一强其勢若可/為也患諸侯之不一耳使諸侯而明於事變不惑小利)
(不修小怨併力合慮而西雖不可以大有為其於蹙秦/有餘惜乎當時不知此也自蘇秦死從終不堅秦兵四)
(出諸侯挫於走北其氣奪矣司空馬欲以此時割趙之/半說秦而反其兵因以復合天下之從豈不謬哉夫以)
(全趙猶惴惴不自保安能守半趙以自存乎秦有并吞/天下之心雖得半趙不盡不止而何以說之諸侯勢去)
(自春申不能從以難秦司空馬獨能之乎故趙幽之亡/罪在用韓倉而殺李牧無與司空馬平原令非篤論也)
(補曰秦策秦王資頓弱以金北遊燕趙而殺李牧史稱/秦多與趙王寵臣郭開金為反間而殺牧而廉頗傳稱)
(頗之仇郭開與使者金使毁頗以張釋之傳云趙用李/敗幾霸㑹趙王遷立其母倡也遷用郭開讒卒誅李牧)
(列女傳云趙悼后者邯鄲倡女前嫁亂一宗族既寡悼/襄王以其美而娶之李牧諫云云不聽後生子遷立為)
(幽閔王后通於春平君多受秦賂而使王誅其良將李/牧趙亡後大夫怨倡后之譖太子喜殺李牧乃殺倡后)
(滅其家諸說皆可互考但史因廉頗不受代事而誤以/為牧恐郭開韓倉亦有差互耳  三請為其為必為之)
(為去/聲)
秦使王翦攻趙趙使李牧司馬尚禦(元作/御)御(補曰禦通/詩亦以御)
(冬/)之李牧數破走秦軍殺秦將桓齮王翦患之乃多與
趙王寵臣郭開等金使為反間曰李牧司馬尚欲與秦
反趙以多取封於秦趙王疑之使趙葱及顔最(史作聚/補曰一)
(本葱作思/注一作悤)代將斬李牧廢司馬尚後五(元作/三)三(補曰據/司空馬)
(云云則/當作五)月王翦因急擊大破趙殺趙軍(補曰史/作趙葱)虜趙王
遷及其將顔最遂滅趙(牧傳有補/曰齮音蟻)
　
　
　
　
　戰國策校注卷六
欽定四庫全書
　戰國策校注卷七　　　　宋　鮑彪　原注
　　　　　　　　　　　　元　吳師道補正
　　魏(自高陵以陳盡河東河内南有陳留及汝南之/名陵㶏彊新汲西華長平潁川之舞陽郾許鄢)
　　(陵河南之開封中/牟陽武酸棗卷)
　　　桓子
智伯索地於魏桓子魏桓子弗予任章(魏/人)曰何故弗予
桓子曰無故索地故弗予任章曰無故索地鄰國必恐
重欲無厭(重猶/多)天下必懼君與之地智伯必驕(元作/憍)彼
憍而輕敵鄰國懼而相親以相親之兵待輕敵之國智
氏之命不長矣周書曰將欲敗之必姑歸之將欲取之
必姑與之(補曰王應麟曰周書云云此豈蘇秦所讀周/書隂符者歟老氏之言出扵此朱子曰老子)
(為柱下史/故見此書)君不如與之以驕智伯君何釋以天下圖智
氏(釋猶舍也何/舍此而不為)而獨以吾國為智氏資(元作/質)質(正曰當/音致)
乎(舍此不圖適足為智氏來伐/之資正曰與之以地猶質也)君曰善乃與之萬家之
邑一智伯大說因索蔡臯狼(元作/梁)梁(補曰趙/策作狼)於趙趙
弗與因圍晉陽韓魏反於外趙氏應之於内智氏遂
亡
　　　文侯(桓子之孫補曰名斯元/年威烈王二年丁巳)
韓趙相難韓索兵於魏曰願得借師以伐趙魏文侯曰
寡人與趙兄弟不敢從趙又索兵以攻韓文侯曰寡人
與韓兄弟不敢從二國不得兵怒而反已乃知文侯已
講(補曰一/本以講)於已也(二國不伐/知魏和之)皆朝魏
樂羊為魏將而攻中山其子在中山中山之君烹其子
而遺之羮樂羊坐扵幕下而啜之(啜飲/也)盡一杯文侯謂
覩斯贊(魏人補曰姚云後語作堵師愚按左傳褚師叚/宋共公子石食采於禇其後可師號禇師後因)
(氏焉又有堵師比堵亦姓也鄭有/堵汝父但此作堵師則恐字有訛)曰樂羊以我之故食
其子之肉贊對曰其子之肉尚食之其誰不食樂羊既
㧞中山文侯賞其功而疑其心(彪謂樂羊所謂隐忍以/成就功名者也子則既)
(烹矣敵人遺之羹将以亂其心也有如不忍而以慈愛/沮其殺敵之心則大事去矣何救於亾子故羊忍為此)
(以怒衆而成功乃其情則非恝然無以天性為者也覩/斯賛之言其謗書之渠乎雖然羊之義視分羹為有餘)
(比覆醢為不足使其投盃慷慨一鼔而攄家國之憤亦/收功必矣介胄之士未可望之以聖人之地也正曰舜)
(竊負而逃林回弃千金之璧輕重之分審矣豈肯以彼/易此哉劉子政以此事與西巴放麑並載而曰巧詐不)
(如拙誠真名言也鮑雖為之曲說萬端奚□哉項羽坐/太公俎上髙祖杯羮一語貽愧千古亦幸而不殺爾不)
(然何以自立/於天下乎)
西門豹為鄴令(鄴属/魏郡)而辭乎魏文侯文侯曰子往矣(補/曰)
(一本子往/子往矣)必就子之功而成子之名西門豹曰敢問就
功成名亦有術乎文侯曰有之矣(補曰一本有之/夫夫属下句)鄉邑
老者而先受坐之士(老者坐/先於衆)子入而問其賢良之士而
師事之求其好掩人之羙而揚人之醜者而参騐之夫
物多相𩔖而非也幽莠之幼也似禾(莠禾下生草幽言/其色茂正曰說文)
(本云禾粟下傍生/草莠今狗尾也)黧(元色/驪)驪牛之黄也似虎(黧黒黄色/也驪乃深)
(黒馬耳正曰驪牛猶言犂牛狸牛不必拘以色論黧亦/黒色也爾雅倉庚黧黄盖言倉庚色黧黒而黄増韻注)
(黧黒而/黄誤也)白骨疑象武夫𩔖玉(武夫石似玉補/曰武夫即碔砆)此皆似之
而非者也(補曰夫子曰不如鄉人之善者好之其不善/者惡之文侯之言亦此𩔖而曰求其好掩人)
(之美而揚人之醜者参騐之則其好賢也/不誠而且將以來讒賊之徒意則異矣)
文侯與虞人期獵(虞人掌山澤之官正曰孟子注守/苑囿之吏鮑誤以書註官言之)是
日飲酒樂天雨文侯將出左右曰今日飲酒樂天又雨
公將焉之文侯曰吾與虞人期獵雖樂豈可不一㑹期
哉(皆與之期/今往㑹之)乃往身自罷之魏於是乎始強
魏文侯與田子方飲酒而稱樂(音/岳)文侯曰鍾聲不比乎
(比猶協補曰比音/毗不毗言不和也)左髙(言左方/之聲高)田子方笑文侯曰奚笑
子方曰臣聞之君明則樂官(音洛以治官為樂正曰通/鑑無兩則字樂仍音岳下)
(文二語甚明可推愚/恐則乃明字訛衍)不明則樂音今君審扵聲(審言聽/之察)
臣恐君之聾於官也文侯曰善敬聞命(彪謂周衰世主/無如魏文侯之)
(賢者夫其師友淵源有子方子夏之徒誨誘規切之雖/欲無賢可得乎然則用真儒無敵扵天下信矣補曰大)
(事記史以田子方為文侯師說苑載翟璜謂子方曰公/孫成進子夏而君師之進叚千木而君友之進先生而)
(君敬之盖得其實故書曰晉魏斯/好賢師卜商友叚千木敬田子方)
　　　武侯(文侯子補曰名撃元年/安王十六年乙未)
魏武侯與諸大夫浮於西河(補曰正義云西/河即龍門河也)稱曰河山
之險不亦信固哉王鍾(補曰姚云/鍾一作錯)侍坐(元作/王)王曰此晉
國之所以強也若善修之則覇王之業具矣呉起對曰
吾君之言危國之道也而子又附之是重危也武侯忿
然曰子之言有説乎呉起對曰河山之險信不足保也
是覇王之業不從此也昔者三苖之居左有(補正曰姚/云下句一)
(本無有字是按/史及下文可見)彭蠡之波(彭蠡湖在/豫章彭澤)右有洞庭之水汶
(元作/文)文(補曰文未詳史以岷/作汶此或逺言之)山在其北而衡山在其南
(衡南岳在/長沙湘南)恃此險也為政不善而禹放逐之夫(衍夫/字)夏
桀之國左天門之隂(後志髙都有天井闗註云戰/國策桀居天門即此闗也)而右
天谿之陽(今按天門即史太華伊闕彼言右故此言左/之隂天谿即河濟彼言左故此言右之陽正)
(曰按史左河濟右泰即太華伊/闕在其南羊腸在其北文不同)盧睪在其北(地缺補曰/一本盧作)
(廬未/詳)伊洛出其南(孔曰伊水出陸渾洛水之上洛正曰/伊水出今商州上洛縣南熊耳山至)
(洛陽縣入洛洛水出今商州/洛南縣冢領山至鞏縣入河)有此險也然為政不善而
湯伐之殷紂之國左孟門(太公世家註晋山險補/曰索隠云在朝歌東北)而右
漳滏(元作/釡)釡(補曰滏/通借)前帶河後被山有此險也然為政
不善而武王伐之且君親從臣而勝降城城非不髙(補/曰)
(姚云劉本/此添也字)人民非不衆也然而可得并者政惡故也從
是觀之地形險阻奚足以覇王矣武侯曰善吾乃今日
聞聖人之言也西河之政專委之子矣(起𫝊有小異補/曰起𫝊與說苑)
(文同末云由此觀之在德不在險君若不修徳舟中之/人盡為敵國也  史遷曰吴起說武侯以形勢不如徳)
(然行之於楚以刻暴少恩亾其軀揚雄曰美哉言乎使/起之用兵每若斯則太公何以加諸二子論之當矣然)
(其言不可以人廢也西河龍門之河地即同華等州魏/之險阨也一𫝊惠王其地日削於秦至納上郡之時盡)
(矣險豈足恃也哉起/之言於是乎騐矣)
　　　惠王(武侯子補曰名罃元/年烈王六年辛亥)
魏公叔痤為魏將而與韓趙戰澮北(說文澮水出靃山/西南入汾此二年)
(敗韓馬陵敗趙于/懐補曰痤祖戈反)禽樂祚(趙/將)魏王説郊迎以賞田百萬
祿之(閑田以待/賞有功者)公叔痤反走再拜辭曰夫使士卒不崩
直而不倚(直直前/倚邪行)棟橈而不避者(撓折也喻/敵之壓已)此吳起餘
教也臣不能為也前脉地形之險阻(脉見其幽/形見其顕)决利害
之備使三軍之士不迷惑者巴寜爨襄之力也(二人乃/所謂能)
(士/)縣賞罰扵前使民昭然信之扵後者王之明法也見
敵之可擊鼓之不敢怠倦者臣也王特為臣之右手不
倦賞臣可也若以臣為有功臣何功之有乎王曰善於
是索呉起之後賜之田二十萬巴寜㸑襄田各十萬王
曰公叔豈非長者哉既為寡人勝強敵矣又不遺賢者
之後不掩能士之迹公叔何可無益乎故又與田四十
萬加之百萬之上使百四十萬故老子曰聖人無積盡
以為人已愈有既以與人(既亦/盡也)已愈多公叔當之矣(彪/謂)
(公叔此言何其似魏絳也方之郤至驟稱其伐彼已隘/矣補曰按史田文既死公叔為相而害呉起以計疑起)
(於武侯起懼得罪而去之楚公叔即痤也澮北之戰痤/乃歸功於起之餘教而使其嗣受賞何其前後之戾耶)
(大事記顕王七年魏公孫痤敗韓師趙師于澮秦庶長/國伐澮獲其將公孫痤謂史記秦本紀及魏世家云虜)
(公孫痤惟趙世家秦魏年表云虜太子痤孟子梁惠王/長子死焉盖太子申戰沒於齊者也凡史記是年言秦)
(虜太子/痤者非)
魏公叔痤病惠王往問之曰公叔病即不可諱(死者人/之所不)
(能避/故云)將奈社稷何公叔痤對曰痤有御庶子(此公族官/别於國官)
(及太子官正曰公叔曰痤有御庶子知為痤之家臣/如甘羅為文信俟少庶子之比說又見秦韓等策)公
孫鞅願王以國事聽之也若弗能聽勿使出境王弗應
出而謂左右曰豈不悲哉以公孫之賢而謂寡人必以
國事聽鞅不亦悖乎(補曰史載鞅之言曰彼不能用君/之言任臣人安能用君之言殺臣)
(乎由是觀之公叔知鞅而不能進將死之言上不/能量其君之聽否下不能測鞅之去就非悖而何)公叔
痤死公孫鞅聞之已葬(補曰大事記顕王八年公孫痤/卒觧題痤去年為秦所獲尋歸)
(之而終於相位也今年衛鞅/自魏適秦則痤死必在今年)西之秦孝公受而用之秦
果日以強魏日以削此非公叔之悖也惠王之悖也惠
王之愚固以不悖者為悖(商君傳/畧同)
秦(衍韓/字)韓圍梁(秦獻公二十三年戰少梁此九年正曰/按鮑說以為魏敗韓趙于澮之年少梁)
(即獲公叔痤之戰不聞燕趙之救也時方敗趙趙豈得/救之此皆無據之言且策云圍梁不云少梁圍梁必惠)
(王徙都大梁後不可考矣徙/都大梁在惠王三十一年)燕趙救之謂山陽君(楚宣/策言)
(此人王/同時也)曰秦戰而勝三國秦必過周韓而有梁三國而
勝秦三國之力雖不足以攻秦足以㧞鄭(新鄭鄭近梁/故云正曰韓)
(哀侯二年已滅/鄭此鄭即謂韓)計者(為梁/計)不如搆三國攻秦(元仕趙策/正曰證據)
(不明且/當從舊)
龎葱與太子質扵邯鄲(魏太/子)謂魏王曰今一人言市有
虎王信之乎王曰否二人言市有虎王信之乎王曰寡
人疑之矣三人言市有虎王信之乎王曰寡人信之矣
龐葱曰夫市之無危明矣然而三人言而成虎今邯鄲
去大梁也逺扵市而議臣者過於三人矣願王察之也
(元作/矣)矣王曰寡人自為知(言不/信人)於是辭行而讒言先至
後太子罷質果不得見(史不書太子質事以下章年時/因舊次之於此正曰此策言邯)
(鄲去大梁也逺則徙都大梁以後事恵王三十一年秦/虜公子卬後徙梁而韓宋魯衛之朝乃惠王十五年也)
(舊次恐/不如此)
梁主魏嬰(史作罃/音相近)觴諸侯扵范臺(此十五年魯衞宋鄭/君來朝補曰大事記)
(書韓宋魯衛為序解題云是時魏恵王方強諸侯相率/而朝之也索隐按紀年魯恭侯宋桓侯衛成侯鄭釐侯)
(桓侯即公剔成/釐侯即昭侯)酒酣請魯君舉觴(魯共公補曰李善注/文選引北堂書鈔皆)
(作舉觚大事記魯君舉觴古者於旅/也語於是道古即晋所謂杜舉也)魯君興避席擇言
(擇善/而言)曰昔者帝女(盖堯舜女/正曰無考)令儀狄(博物志言/禹時人)作酒而
羙進之禹禹飲而甘之遂䟽儀狄絶㫖酒曰後世必有
以酒亡其國者齊桓公夜半不嗛(嗛口有所衘也言不/善食補曰兼苦簞反)
(髙注快也則/當苦劫反)易牙(太公世家註雍巫/字補曰知味者)乃煎熬(元作/敖)敖(補/曰)
(熬古/字通)燔炙(燔火爇物補曰有汁而乾曰煎乾/煎曰熬肉爇之曰燔近火曰炙)和調五味
而進之桓公食之而飽至旦不覺(飽而寢安補/曰覺居效反)曰後世
必有以味亡其國者晉文公得南之威(未/詳)三日不聽朝
遂推南之威而逺之曰後世必有以色亡其國者楚王
登強臺而望崩山左江而右湖以臨彷徨(自上視下曰/臨集韻彷徨)
(仿佯仿佯徙倚也補曰姚云強䑓一作荆臺崩山一作/崇山藝文𩔖聚引彷徨一作方湟亦藝文𩔖聚引也)
其樂㤀死(補曰說苑云楚昭王欲之荆䑓司馬子綦進/諫曰荆臺之遊左洞庭之波右彭蠡之水南)
(望獵山下臨方淮其地使人遺老而㤀死王不可逰也/後漢邉譲遊章華臺賦云楚王逰雲夢之澤息於荆臺)
(之上前方淮之水左洞庭之波右顧彭蠡之隩南眺巫/山之阿延目廣坐騁觀終日顧謂左史倚相曰盛哉斯)
(樂可以遺老而㤀死也荆臺即章華也淮南子云令尹/子佩請飲莊王莊王許諾云云莊王曰吾聞子樂於強)
(䑓強臺者南望料山以臨方皇左江而右淮其樂㤀死/若吾薄陋之人不可以當此樂也注料山名方皇水名)
(右三說聊/記以廣聞)遂盟強臺而弗登曰後世必有以髙䑓陂
池(書註澤障曰/陂停水曰池)亡其國者(盖荘/王云)今主君之尊儀狄之
酒也主君之味易牙之調也左白台而右閭須(皆羙/人)
南威之美也(補曰閭須/見荀子)前夾林而後蘭臺强臺之樂
也(臺林地缺/名在其國)有一於此足以亡其國今主君兼此四
者可無戒與梁王稱善相屬(彪謂魯司公之後也其教/澤存焉故齊仲孫湫曰猶)
(秉周禮韓起亦云周禮盡在魯矣仲尼氏作縉紳先生/萃焉扵是特為中國禮義之邦觀魯君之所稱說則周)
(孔之澤深矣舉觴一時而為天下萬世之明戒魯/君豈非賢君哉補曰觀魯至深矣二語大事記取)
魏惠王起境内衆將太子申而攻齊客謂公子理(申弟/也正)
(曰註以下說/推之無明徴)之傅曰何不令公子泣王太后止太子之
行事成則樹德不成則為王矣太子年少不習於兵田
盼宿將也而孫子(臏/也)善用兵戰必不勝不勝必禽公子
争之扵王王聽公子公子必封不聽公子太子必敗敗
公子必立立必為王也(彪謂止太子之行正誼也而志/於樹徳為王則譎矣故夫譎正)
(之間不容髪人議論豈不或出於正言/未卒而譎随之惟其心之不正故也)
魏太子自將過宋外黄(補曰髙註太子申也外黄今陳/留外黄故宋城也後徙睢陽)
外黄徐子(劉向别録徐/子外黄人)曰臣有百戰百勝之術太子能
聽臣乎太子曰願聞之客曰固願效之今太子自將攻
齊大勝并莒則富不過有魏而貴不益為王(為王之外/無加也)
若戰不勝則萬世無魏此臣之百戰百勝之術也太子
曰諾請必從公之言而遂客曰太子雖欲還不得矣彼
利太子之戰攻而欲滿其意者衆(希賞/也)太子雖欲還恐
不得矣太子上車請還其御曰將出而還與北同不如
遂行遂行與齊人戰而死卒不得魏(元在宋策魏記三/十年有彪謂此申)
(生伐臯落之例晉國之覆轍也里克之諫恵王非㤀之/而忍為之故孟子以為不仁補曰以過宋而徐子言之)
(從舊/可)
齊魏戰扵馬陵齊大勝魏殺太子申覆十萬之軍魏王
召惠施而告之曰夫齊寡人之讐也怨之至死不㤀國
雖小吾常欲悉起兵而攻之何如對曰不可臣聞之王
者得度(法/度)而霸者知計今王所以告臣者疏扵度而逺
於計王固先屬怨於趙(記三十年伐趙趙告急於齊齊/救趙伐魏正曰按魏伐趙趙告)
(急於齊齊救趙伐魏乃恵王十八年敗於桂陵時事此/三十年魏龎㳙伐韓齊田忌孫臏伐魏以救韓魏大發)
(兵使太子申將與龎㳙合軍拒之戰于馬陵魏師大敗/殺太子申龐㳙魏龐以下並大事記文從孫臏𫝊說又)
(見秦/齊策)而後與齊戰今戰不勝國無守戰之備王又欲悉
起而攻齊此非臣之所謂也(謂謂得/度知計)王若欲報齊乎則
不如因變服(不為人/君服)折節而朝齊楚王必怒矣(威/王)王㳺
人而合其鬬(㳺謂使人㳺/二國之間也)則楚必伐齊以休楚而伐罷
齊(罷音/疲)則必為楚禽矣是王以楚毁齊也魏王曰善乃
使人報扵齊願臣畜而朝(畜自比/犬馬也)田嬰許諾張丑曰不
可戰不勝魏(此設/辭也)而得朝禮與魏和而下楚此可以大
勝也(勝謂不敗/耳非戰勝)今戰勝魏覆十萬之軍而禽太子申臣
萬乘之魏而甲秦楚(居二國之上補/曰姚本甲作半)此其暴戾定矣(言/二)
(國謂齊暴戾决矣正曰/定止也謂齊之怒止)且楚王之為人也好用兵而甚
務名終為齊患者必楚也田嬰不聽遂内魏王而與之
並朝齊侯再三趙氏醜之楚王怒自將而伐齊趙應之
大敗齊扵徐州(彪謂施之䇿齊楚如視白黒數一二可/謂明矣而不能止太子之将何邪豈言)
(之而不聽邪以施之智其於䇿馬陵/之戰不勞慮矣張丑者亦施之倫歟)
惠施為齊(元作/韓)韓魏交(為猶/合)令太子鳴(魏記唯申及/赫名餘不名)為
質於齊王欲見之(魏/王)朱倉(魏/人)謂王曰何不稱病臣請說
嬰子曰魏王之年長矣今有疾公不如歸太子以徳之
不然公子高在楚楚將内而立之是齊抱空質而行不
義也
　　　襄王(恵王子補曰名赫元年顯王三十五年丁/亥正曰大事記周顯王三十五年魏恵後)
　　　(元年解題云史記魏世家恵王卒子㐮王立㐮/王十六年卒子哀王立按通鑑考異汲冡紀年)
　　　(恵王三十六年改元從一年始至十六年稱恵/成王卒即恵王也疑史記誤兮恵成之世以為)
　　　(二王之年也哀王特不稱諡謂之今王世本恵/王至㐮王而無哀王今王者㐮王也今從之愚)
　　　(按秦恵之十四年亦改後元年即恵王/之比而㐮之為哀直以字近而訛爾)
魏惠王死𦵏有日矣天大雨雪至於牛目(駕車用牛故/以及其目為)
(深/候)壊城郭且為棧道而𦵏羣臣多諫太子者曰雪甚如
此而䘮行民必甚病之官費又恐不給請弛期(弛解也/昔約今)
(解/)更日太子曰為人子而以民勞與官費用之故而不
行先王之䘮不義也子勿復言羣臣皆不敢言而以告
犀首犀首曰吾未有以言之也(未得其/說以說)是其唯惠公乎
(施/也)請告惠公惠公曰諾駕而見太子曰𦵏有日矣太子
曰然惠公曰昔王季厯𦵏扵楚山之尾灓水齧其墓(灓/謂)
(流也補曰姚云後語作蠻水註引荆楚記宜都烏水按/季厯卒塟鄠縣之南皇甫謐云楚山一云潏山鄠之南)
(山雖有楚山之名不宜得蠻水所醤灓音鸞說文云漏/流也一曰潰也墓為漏流所潰故云吕氏春秋作𦵏於)
(渦水之尾後云天故使明水見之/初學記引一作渦山論衡作滑山)見棺之前和(和棺兩/頭木補)
(曰玉篇□胡戈户卧二反廣韻作/􁪟皆云棺頭也此作和盖音通)文王曰嘻先君必欲
一見羣臣百姓也夫故使灓水見之於是出而為之張
朝(張幕帟如朝廷然正曰姚云張於朝註/後語張張以朝按周禮掌次以待張事)百姓皆見之
三日而後更𦵏此文王之義也今𦵏有日矣而雪甚及
牛目難以行太子為及日之故得毋嫌扵欲亟𦵏乎願
太子更日先王必欲少留而扶社稷安黔首也(秦稱民/黔首非)
(此時語也正曰禮祭義/亦有黔首字非始扵秦)故使雪甚因弛期而更為日(為/猶)
(撰正曰/下文有)此文王之義也若此而弗為意者羞法文王乎
太子曰甚善敬弛期更擇日惠子非徒行其說也又令
太子未𦵏其先王而又因說文王之義說文王之義以
示天下豈小功也哉(補曰雨去聲為之為/及之為去聲張之反)
徐州之役(楚敗齊也齊宣十年此二年正曰/惠王後二年補曰徐州見齊策)犀首謂梁
王曰何不陽與齊而隂結扵楚二國恃王(衍齊/字)齊(補曰/一本)
(於此下/有楚字)必戰齊戰勝楚而與乘之(與齊/乗楚)必取方城之外
楚戰勝齊(衍敗/字)敗(補曰姚云一本無此字正曰即楚/敗齊將申縳泗上之役見秦策)而
與乘之是太子之讐報矣(太子/申)
蘇子為趙合從說魏王曰大王之地南有鴻溝(項羽記/註詳在)
(滎陽補曰蘇子秦/也下南有字恐衍)陳汝(汝水出𢎞農入淮補曰陳宛丘/豫州界汝恐連下南字汝南郡)
(也而下/衍有字)南有許鄢昆陽邵陵舞陽(鄢下並属潁川正曰/鄢史作郾索隐云潁)
(川有許郾二縣又有鄢陵縣故所稱多惑昆/水出南陽昆陽舞陽属潁川邵陵属汝南)新郪(属南/陽正)
(曰索隠云属汝南郡即郪丘七思反又/音妻史有新都字新都属南陽鮑誤入)東有淮潁(水出/潁川)
(陽城補曰/淮見前)沂(水出泰/山盖縣)黄(即陳留外黄正曰黄說/見秦䇿大事記如鮑說)煮棗無
踈(補曰姚本煮棗下有海鹽字徐廣云煮棗在濟隂宛/句正義云兾州信都縣東北有煮棗田宛句者在河)
(南信都者在河北無疎姚註曽作無胥史司按蘇代曰/决宿胥之口魏無虗頓丘徐廣云紀年魏救山塞集胥)
(口正義云魏志武帝於清淇口東因/宿胥故瀆開白溝道清淇二水入焉)西有長城之界(滎/陽)
(卷縣有長城經陽武到宻補曰大事記今開封陽武縣/魏惠王十五年魏龍賈帥師築長城於西邉長城即上)
(所指又十九年魏築長城塞固陽正義云自鄭濱洛北/定銀州至勝州固陽縣為塞固陽有連山東西黄河西)
(南至夏澮等州按蘇秦說合從在恵主後二年後/七年納上郡地則此時固陽之長城猶魏地也)北有
河外卷衍燕酸棗(補曰正義云河外謂河南地卷丘權/反在鄭州原武縣北衍燕酸棗見秦)
(策史無燕字按張儀說魏亦云秦下兵攻河/外㧞卷衍燕酸棗正義謂河外即其地也)地方千里
名雖小然而廬田廡舍(廬田間屋廡/廊下周屋)曾無所芻牧牛馬
之地(居人/多故)人民之衆車馬之多日夜行不休已無以異
於三軍之衆(行人多故/如軍陣)臣竊料之大王之國不下扵楚
然横人訹(元作謀/史作怵)謀(正曰怵音黜恐也訹音恤誘也策/字通見前然作謀自可謂横人為)
(王/謀)王外交強虎狼之秦以侵天下卒有國患(國謂/魏)不被
其禍(謂横/人)夫挾強秦之勢以内劫其主罪無過此者且
魏天下之強國也大王天下之賢主也今乃有意西面
而事秦稱東藩築帝宫(為秦築宫/偹其廵幸)受冠帶(受服/於秦)祠春秋
(肋秦/祭祀)臣竊為大王愧之臣聞越王勾踐以散卒三千(散/則)
(非梟/勇)禽夫差於干遂(補曰干遂/見秦策)武王卒三千人革車三
百乘斬紂於牧之野豈其士卒衆哉誠能振其威也今
竊聞大王之卒武力二十餘萬蒼頭二十萬(盖以青帕/首項紀註)
(士卒皂巾補曰史記註魏氏武卒衣三属之甲操十二/石之弩負矢五十置戈其上冠冑帶劍嬴三日之糧日)
(中而趨百里大事記荀/卿所謂魏之武卒也)奮擊二十萬厮徒十萬(補曰正/義云厮)
(徒謂烹炊供養/雜役厮音斯)車六百乘騎五千疋此其過越王勾踐
武王逺矣今乃刼扵羣臣之說而欲臣事秦夫事秦必
割地效質故兵未用而國己虧矣凡羣臣之言事秦者
皆姦臣非忠臣也夫為人臣割其主之地以外交偷取
一旦之功(偷茍/且也)而不顧其後破公家而成私門外挾強
秦之勢以内刼其主以求割地願大王之熟察之也周
書曰綿綿不絶(綿薄弱也正曰詩綿/綿𤓰瓞𫝊不絶貌)蔓蔓(元作/縵)縵縵若何
(蔓延也若縵則無文之稱耳若何/言不可奈何正曰蔓縵字通借)毫毛不㧞(喻樹/之萌)將成
斧柯(柯斧柄補白家語孔子觀周廟金人之銘曰熖熖/不滅炎炎若何㳙涓不壅終為江河綿綿不絶或)
(成網羅毫末不札將尋斧柯/云云策謂周書其指此歟)前慮不定後有大患將奈
之何大王誠能聽臣六國從親專心并力則必無強秦
之患故敝邑趙王(肅/侯)使使臣獻愚計奉明約在大王詔
之魏王曰寡人不肖未甞得聞明教今主君以趙王之
詔詔之敬以國從(秦傳/有)
張儀欲并相秦魏(儀相魏在此十三年正曰秦/惠後三年魏惠後十三年)故謂魏
王曰儀請以秦攻三川王以其間約南陽(約謂使韓/以此與魏)韓
氏亡史厭(韓氏之亾/史名厭)謂趙獻(與厭俱在楚/正曰無考)曰公何不以
楚佐儀求相之於魏韓恐亾必南走楚(補曰走/音奏)儀兼相
秦魏則公亦必并相楚韓也(儀因獻得相必徳獻楚得/韓儀必緩攻韓亦德獻也)
魏王將相張儀犀首弗利(補曰大事記魏惠王後十三/年張儀相魏魏不事秦以公)
(孫衍/代相)故令人謂韓公叔曰張儀已合秦魏矣其言曰魏
攻南陽秦攻三川韓氏必亡且魏王所以貴張子者欲
得地也則韓之南陽舉矣子盍少委焉(請以事/委衍)以為衍
功(有功魏乃任之正曰大事記令/韓以與魏南陽為公孫衍之功)則秦魏之交可廢矣
(魏任衍則/聽其所為)如此則魏必圖秦而棄儀收韓而相衍公叔
以為然因而委之犀首以為功果相魏(衍𫝊有補曰大/事記魏王不聼)
(儀者公孫衍間之也衍𫝊稱衍相魏張儀去則不然以/儀𫝊考之儀慙無以歸報留魏四嵗而魏王卒復說其)
(嗣君久之始去魏相秦爾愚謂儀說魏合秦襄王久而/後聽恵王之崛強猶未入其言故公孫衍之間易為力)
(也/)
楚許魏六城與之伐齊而存燕張儀欲敗之謂魏王曰
齊畏三國之合也(楚魏/燕)必反燕地(此齊宣因䘮伐燕所/得正曰按史易王初)
(立齊宣王因䘮伐燕取十城蘇秦說齊使復歸燕十/城必非此時䇿云伐齊存燕盖齊人破燕後事也)以
下楚(衍趙/字)趙(正曰姚本下句亦/云失謀扵楚趙)必聽之而不與魏六城
是王失謀扵楚而樹怨(衍而/字)而(補曰/疑衍)於齊秦也齊遂伐
趙(趙魏鄰也伐/之以動魏)取乗丘(属泰山補曰正義云乗丘/故城在兖州瑕丘縣西北)收侵
地虚頓丘危(補曰虗謂殷虗今相州所理頓丘故城在/魏州頓丘縣東北括地志二城時属魏餘)
(見秦/䇿)楚破南陽九夷(疑當為九嶷正曰此南陽堵赭同/陽属荆州者以下文連九嶷許鄢)
(言之故也大事記李斯書云惠王用張儀計南取漢中/包九夷制鄢郢九夷即属楚之夷方孔子在陳蔡相去)
(不逺所以有欲居九夷之言此與集/註異愚謂此言破南陽之九夷也)内沛(豫州郡内言/入其地正曰)
(内市地名必/非豫州者)許鄢陵危之所得者新觀也(属魏郡補曰/正義引括地)
(志觀津在兾州棗陽一云武邑縣東南本趙邑今属魏/今詳名新觀者恐以此大事記云属清河又云魏恵王)
(三年齊伐魏取觀津赧王四十二年/魏再敗趙魏取趙觀津所属不常)而道途宋衛為制(言/雖)
(得新觀路所從/出乂限二國)事敗為趙驅(敗者楚不與也楚不與則/齊伐趙亾將及魏故奔走)
(援/之)事成功縣宋衞(成謂楚與之地受地必/由二國縣言輕重係之)魏王弗聽也
張儀告公仲令以饑故賞韓王以近河外(賞猶勸也韓/時飢因勸之)
(就粟於河外河外近魏故魏恐韓王宣恵也正曰此句/不可解恐韓王字當在令下而衍一以字謂公仲令韓)
(王以饑故賞賜/近河外之民)魏王懼問張子張子曰秦欲救齊韓欲
攻南陽(補曰此河/内修武)秦韓合而欲攻南陽無異也(言無/他)且
以遇于王(兩君相遇則講信修/睦故遇者相好也)王不遇秦韓之卜也决
矣(决無他疑韓以魏不與秦遇/知其惡我必和秦而攻魏)魏王遂尚遇秦信韓(尚/言)
(欲之/甚)廣魏救趙(廣猶心廣體胖云樂之也此著書者述/其遇秦之效魏昔懼而今心廣又豈能)
(止齊伐趙邪正曰寬/廣也寛魏之憂也)斥(元作/尺)尺(補曰/未詳)楚人遽於革下(地/缺)
(革豈鬲邪遽傳遽楚以𫝊來許地魏斥之也/補曰姚本革下遽未詳恐有缺誤革疑華)伐齊之事
遂敗
張儀惡陳軫於魏王曰軫善事楚為求壤地也甚力(衍/之)
(字/)之左華(未詳補曰楚/䇿作左爽)謂陳軫曰儀善於魏王魏王甚
愛之公雖百說之猶不聽也公不如以(補補曰如下宜/有以字楚策有)
儀之言為資而反於楚王(反言報之/王懐王)陳軫曰善因使人
先言於楚(軫自是如楚正曰楚䇿云楚王喜欲復之未/知即以此時如楚否䇿云儀善於魏王王甚)
(爱之當是惠王時事補曰軫之荅秦王曰子胥忠其君/天下皆欲以為臣孝己愛其親天下皆欲以為子臣不)
(忠於王楚何以臣為忠斯言宜若自信矣今也因張儀/謂其善事楚為求壤地乃以為資而反楚則前日所云)
(一時口給禦人/耳豈其情哉)
張儀欲窮陳軫(時在/楚)令魏王召而相之來將倍(元作悟/音背)
悟(補曰字誤姚/云曽作梏)之將行其子陳應止其公之行(公翁同/項羽紀)
(註謂/父)曰物之湛者不可不察也(湛謂其/謀之深)鄭彊出秦(強自/秦出)
(在楚補曰韓䇿鄭強載金/入秦請伐韓此云出秦也)曰應為智(言能止其父補曰/姚本註曽智作之)
夫魏欲絶楚齊必重迎公(軫在楚必合齊而/魏欲離之故迎軫)郢中不善
公者欲公之去也必勸王多公之車(王楚懐補曰郢中/止去也讀車字句)
公至宋道稱疾而母行使人謂齊王(閔正曰大事記張/儀相魏在恵王後)
(十三年尋以公孫衍代㐮王二年因請成于秦為秦相/後八年秦出之魏次年死其在位多惠王時與齊宣相)
(涉/)曰魏之所以迎我者欲以絶齊楚也齊王曰子東(使/東)
(來/齊)無之魏而見寡人也請封子因以魯侯之車迎之
張儀欲以魏合於秦韓而攻齊楚惠施欲以魏合扵齊
楚以案兵人多為張子於王所(所猶/處)惠子謂王曰小事
也謂可者謂不可者正半况大事乎以魏合於秦韓而
攻齊楚大事也而王之羣臣皆以為可不知是其可也
如是其明耶亡羣臣之智術也(亡得無也正曰姚/本亡作而下文有)如是
其同耶是其可也未如是其明也而羣臣之智術也又
非皆同也是其有半塞也(塞不/明)所謂刼王者失其半者
也(事不明而欲王必從是刼王也王而從之失其半矣/正曰此策言小事人可否者且正半而此大事人皆)
(同聲必非皆知其可而智術之皆同者則明與不明者/居半也彼劫王必以從失其明者之半也此䇿云欲以)
(魏合於秦韓亦/當是惠王時)
張(衍子/字)子(補曰姚云/劉去此字)儀以秦相魏齊楚怒而欲攻魏雍
沮(魏/人)謂張子曰魏之所以相公者以公相則國家安而
百姓無患今公相而魏受兵是魏計過也齊楚攻魏公
必危矣張子曰然則奈何雍沮曰請令齊楚解攻雍沮
謂齊楚之君(閔/懐)曰王亦聞張儀之約秦王乎(惠/)曰王若
相儀於魏齊楚惡儀必攻魏魏戰而勝是齊楚之兵折
而儀固得魏矣若不勝(衍魏/字)魏魏必事秦以持其國必
割地以賂王若欲復攻(秦攻齊楚正曰言魏割地合扵/秦齊楚復攻魏而秦救之則齊)
(楚罷敝不足以應秦/此䇿亦當在惠王時)其弊不足以應秦(二國嘗戰今必/弊故不能當秦)
此儀之所以與秦王隂相結也今儀相魏而攻之是使
儀之計當扵秦也非所以窮儀之道也齊楚之王曰善
乃遂解攻於魏(補曰齊䇿秦恵王死儀乞之梁以致齊/伐儀使馮喜說齊王云云其言頗與雍)
(沮/𩔖)
　　　哀王(㐮王子元年慎靚王三年癸夘正曰哀當/作㐮說見前鮑所次多惠王時事見各條)
謂(補補曰章/首有缺文)張儀臣(補/)謂齊王(閔正曰/見前)曰王不如資韓
朋與之逐張儀於魏魏因相犀首(齊使/相之)因以齊魏廢韓
朋而相公叔以伐秦公仲聞之必不入於齊據公於魏
(此士言其效也齊廢公仲而/逐儀故公仲據儀不合齊)是公無患(此士計非先逐/張儀不能得衍)
(合魏非合魏不能廢朋朋怒則復善儀矣於此然後知/公仲之名朋也元在韓䇿正曰事與公仲公叔相涉當)
(従舊策有魏因相犀首之/語當是恵王時說見下章)
陳軫為秦使於齊過魏求見犀首犀首謝陳軫(辭不/之見)陳
軫曰軫之所以來者事也公不見軫軫且行不得待異
日矣犀首乃見之陳軫曰公惡事乎何為飲食而無事
(衍無事必/來四字)無事必來(補曰四字恐/因下文衍)犀首曰衍不肖不能
得事焉何敢惡事陳軫曰請移天下之事於公犀首曰
奈何陳軫曰魏王使李從(李從/趙人)以車百乘使於楚公可
以居其中而疑之公謂魏王曰(軫教/衍)臣與燕趙故矣(言/與)
(之/故)數令人召臣也曰無事必來今臣無事請謁而往無
久(言不久/扵彼)旬五之期(期以十/日五日)王必無辭以止公公得行
因自言於庭曰臣急使燕趙(言有急/事出使)急約車為行具(行/所)
(當/具)犀首曰諾謁魏王魏王許之即明言使燕趙諸侯客
聞之皆使人告其王曰李從以車百乗使楚犀首以車
三十乗使燕趙齊王(閔/)聞之恐後天下得魏(恐得魏後/於諸侯)
以事屬犀首犀首受齊事魏王止其使(初以無事請行/今有齊事魏亦)
(且任之/故止之)燕趙聞之亦以事屬犀首楚王(懐/)聞之曰李從
約寡人今燕齊趙皆以事因犀首(魏為主約故諸/侯因衍以合魏)犀首
必欲寡人寡人欲之乃倍李從而以事因犀首(從與衍/皆為魏)
(約耳而因衍者衆故楚亦/因之背從者欲専於衍也)魏王曰所以不使犀首者以
為不可(不可/任)今四國屬以事寡人亦以事因焉犀首遂
主天下之事復相魏(復言得四國又相魏也非己相罷/而又復衍傳有在張儀初相之後)
(彪謂軫之所言唯此有七國捭闔風氣不然醇乎醇矣/補曰軫𫝊以李從為田需正曰陳軫過犀首而不見宜)
(若有憾焉而必見之又教之以收天下之事任何也一/人皆不善扵張儀者也激犀首以重任皆所以傾儀而)
(已鮑氏於軫深所歸重此章知其失不可揜則曰不然/醇乎醇矣鮑因軫荅秦王之楚之對而亟加矜奨曲為)
(之說故愚亦屢擿其㣲非好為攻/發也犀首相在惠王時說見下章)
齊王(閔/)將見燕趙楚之相於衛約外魏(不親/之)魏王懼恐
其謀伐魏也告公孫衍公孫衍曰王與臣百金臣請敗
之王為約車載百金犀首期齊王至之日(度其至/衛之日)先以
五十乘至衛間齊行人(補/)以百金(間私見之正曰間居/諫反投間隙也行以)
(百金猶云行/㡬金於某)以請先見齊王乃得見因久坐與從容談
三國之相怨謂齊王曰王與三國約外魏魏使公孫衍
來今久與之談是王謀三國也齊王曰魏王聞寡人來
使公孫子勞寡人寡人無與之語也三國之相不(元作/不相)
不相(補曰字殽次/當作相不)信齊王之遇遇事遂敗(按上章張儀/將相魏犀首)
(以計去之乃得相而儀相魏四嵗則所謂以計去之在/儀欲相之初衍得相宜在儀復相秦之時也正曰大事)
(記書魏惠王後十三年秦張儀免相相魏魏不事秦以/公孫衍代相解題云衍傳稱衍相魏儀去則不然儀慙)
(無以歸報留魏四嵗而惠王卒/後魏㐮王二年始去魏復相秦)
魏令公孫衍請和於秦綦母恢教之語曰無多割(補曰/一本)
(此下有曰字乃/教衍說秦之辭)和成固有秦重和(補曰一本標/孫本無和字)以與王
遇和不成則後必莫能以魏合於秦者矣(衍已相秦故/正曰此策惠)
(㐮之世/不可定)
公孫衍為魏將與其相田需(元作繻從/下章及史)繻(補曰/即需)不善季
子(未/詳)為衍謂梁王曰獨不見夫服牛驂驥乎不可以行
百步今王以衍為可使將故用之也而聽相之計是服
牛驂驥也牛馬俱死而不能成其功王之國必傷矣願
王察之(彪謂此用賢而使不肖間之之說也而衍也非/其人也補曰此策若作魏將則恐在㐮王時)
犀首田盼欲得齊魏之兵以伐趙梁君與田侯(閔王正/曰事在)
(齊宣十一年魏惠後三年趙肅侯十八年公孫衍欲敗/從田朌本非與謀故其聞衍之說猶能以用兵難之既)
(而訹扵其言勸兩君以聽衍而身將齊魏之兵盖狃扵/戰闘之習堕衍計中以成其欺以敗和好快讐秦之欲)
(皆盼之為也觀馬陵之役魏客之言張丑說楚之辭知/盼為鄰國所畏百姓所服今以此事觀之盼亦優扵勇)
(而短于/謀者也)不欲犀首曰請國出五萬人不過五月而趙破
田盼曰夫輕用其兵者其國易危易用其計者其身易
窮公今言破趙太易恐有後咎犀首曰公之不慧也夫
二君者固已不欲矣今公又言難以懼之是趙不伐而
二士之謀困也(二士/衍盼)且公直言易而事已去矣夫搆難
而兵結田侯梁君見其危又安敢釋卒不我予乎田盼
曰善遂勸兩君聽犀首犀首(補二字補曰姚/氏本有二字)田盼遂得
齊魏之兵兵未出境梁君田侯恐其至而戰敗也悉起
兵從之大敗趙氏
犀首見梁君曰臣盡力竭智欲以為王廣土取尊名田
需從中敗君(補曰一本標君/一作臣又作之)王又聽之是臣終無成功
也需亡臣將侍需侍臣請亡王曰需寡人之股掌之臣
也(猶股/肱)為子之不便也殺之亡之(補曰一本標/云有外之字)母謂天
下何内之無若羣臣何也(内謂親之稱羣臣則衍與焉/正曰言殺之亾之天下之人)
(與内之羣臣皆/不以為然也)今吾為子外之令母敢入子之事(入猶/與)
入子之事者吾為子殺之亡之胡如(胡猶/何)犀首許諾於
是東見田嬰與之約結召文子(田/文)而相之魏身相於韓
(補曰田文為魏相盖犀首約結於嬰召其子而相之也/下章與此同事宜在㐮王時非文奔魏相昭王事也)
(身相韓衍欲相韓也下言置田需以稽二人則衍仍/留魏矣  一本此下别為一章姚本註云曽題劉連)蘇
代為田需說魏王曰臣請問文之為魏孰與其為齊也
王曰不如其為齊也衍之為魏孰與其為韓也(衍隂晋/人時属)
(韓故下蘇代說昭魚亦云正曰隂/晉魏地衍實魏人其善韓非以此)王曰不如其為韓也
(衍而/字)而蘇代曰衍將右韓而左魏(右言助之力正曰/時尚右說見趙策)文
將右齊而左魏二人者將用王之國舉事於世中道而
不可(中道猶中立也言/不能兩全二國)且王無所聞之矣(不聞所以救/之正曰彼有)
(外心王不/得而聞之)王之國雖滲(浸㣲浸弱/漏器然)樂而從之可也(言/如)
(漏器尚足樂雖從二子可也然從二子/必亟亡不得如是也補曰渗樂未詳)王不如舍需於
側(舍猶/措)以稽二人者之所為二人者曰需非吾人也(需/非)
(二人/之黨)吾舉事而不利於魏需必挫我扵王二人者必不
敢有外心矣二人者之所為之利於魏與不利於魏王
厝需於側(厝措/同)以稽之臣以為身利(身王/身)而國便於事
(補曰一本而便於亊乂姚註云/劉去身利字一無而字似義長)王曰善果厝需於側(彪/謂)
(哀王扵是有人君之言不亡需是也惜其不旋踵需不/入衍之事蘇代入之矣待衍如是可也如得賢而付之)
(閫外若此者不亦殆乎正曰魏王始聽犀首而欲外田/需復因蘇代而置需以稽二人賢否乃不知用舍之不)
(能熒惑扵㳺士之言而拱/手以聽之其孱昏甚矣)
史舉(即甘茂/所事)非犀首於王犀首欲窮之謂張儀曰請令
王讓先生以國(衍以此說儀使之為/己解舉故舉後見之)王為堯舜矣而先
生弗受亦許由也衍因令王致萬户邑於先生(弗受國/故致邑)
張儀說因令史舉數見犀首王聞之而弗任也(任猶信/也舉既)
(非之而數見/之故王疑之)史舉不辭而去(補曰據此譲國之說不特/鹿毛夀之愚燕噲也此恐)
(惠王/時事)
楚王(懐/)攻梁南韓氏因圍黄(元作薔/下同)薔(補曰未詳/一本作□)成恢
(魏/人)為犀首謂韓王(襄/)曰疾攻黄薔楚師必進矣魏不能
支交臂而聽楚韓氏必危故王不如釋黄薔魏無韓患
必與楚戰戰而不勝大梁不能守而又況存黄薔乎若
戰勝兵罷敝(罷音/疲)大王之攻黃薔易矣(正曰此策/時不可考)
張儀為秦連横說魏王曰魏地方不至千里卒不過三
十萬人地四平諸侯四通條達輻湊(如木枝分布而四/方湊之如輻於轂)
無有名山大川之限從鄭至梁不過百里從陳至梁二
百餘里馬馳人趨不待倦而至梁(言陳鄭所/至皆平地)南與楚境
西與韓境北與趙境東與齊境卒戍四方(他國境或有/山川闗塞惟)
(梁無之皆/以卒戊守)守亭障者參列(十里一亭障隔也築城壘為/之補曰障闗塞邉候開封有)
(古夷/門闗)粟糧漕庾(漕水運庾/水漕倉)不下十萬魏之地勢固戰塲
也魏南與楚而不與齊則齊攻其東東與齊而不與趙
則趙攻其北不合於韓則韓攻其西不親扵楚則楚攻
其南此所謂四分五裂之道也且夫諸侯之為從者以
安社稷尊主強兵顯名也合從者一天下約為兄弟刑
白馬以盟扵洹水之上以相堅也夫親昆弟同父母尚
有争錢財而欲恃詐偽反覆蘓秦之餘謀其不可以成
亦明矣大王不事秦秦下兵攻河外㧞卷衍破酸棗刼
衛取晉陽(補曰史作陽晉正義云陽晋/故城在曹州乗氏縣西北)則趙不南趙不
南則魏不北魏不北則從道絶(主從者趙故不言其地/補曰一本復有從道絶)
(三字/史同)則大王之國欲求無危不可得也秦挾韓而攻魏
韓刼於秦不敢不聽秦韓為一國魏之亡可立而須也
此臣之所謂大王患也為大王計莫如事秦事秦則楚
韓必不敢動無楚韓之患則大王高枕而卧國必無憂
矣且夫秦之所欲弱莫如楚而能弱楚者莫若魏楚雖
有富大之名其實空虚其卒雖衆多然而輕走易北不
敢堅戰患(補正曰/史作悉)魏之兵南面而伐勝楚必矣夫虧楚
而益魏攻楚而適秦(適猶/歸)乃嫁禍安國此善事也大王
不聽臣秦甲出而東伐雖欲事秦而不可得也且夫從
人多奮辭(猶大/言)而寡可信說一諸侯之王出而乗其車
約一國而成反而取(補補曰姚本作/而反成而云云)封侯之基是故天
下之㳺士莫不日夜搤腕(搤把腕/手也)瞋目(瞋張/目也)切齒(言之/力也)
(正曰荆軻傳索隠云/齒相摩切奮怒意)以言從之便以說人主人主覧其
辭牽其說惡得無眩哉臣聞積羽沉舟羣輕折軸衆口
鑠金(補曰周語衆口鑠金註衆口所毁雖金石猶可銷/史下又有積毁銷骨一句江淹書積毁銷金積讒)
(磨/骨)故願大王之熟計之也魏王曰寡人憃愚前計失之
請稱東藩築帝宫受冠帶祠春秋效河外(儀𫝊在諸國/之先彪謂魏)
(邇秦而無阻固凡横人之辭若可聽唯魏也故儀先之/魏一摇而諸國動矣敗從之約魏其過歟使魏而繹其)
(說曰秦豈能有愛扵我哉兵來不除道何為以說客先/之是知其不可而沭我也且我事秦安得髙枕而無憂)
(哉如是展轉計之則儀之辭屈矣魏不摇諸侯將又曰/彼魏四達之國又通扵秦彼猶堅約不動我何懼乎秦)
(如是則諸侯一矣惜魏之不知出此也補曰史張儀留/魏四嵗而㐮王卒實惠王哀王立實㐮王張儀復說王)
(王不聽於是儀隂令秦伐魏魏與秦戰敗明年齊又敗/魏觀津秦復欲攻魏先敗韓申差諸侯震恐張儀復說)
(魏王云云王乃倍從約而因儀請成於秦事在襄王二/年正曰顯王三十六年蘇秦約六國合從次年秦使犀)
(首約齊魏以伐趙而從約解慎䚍王三年蘇秦約六國/伐秦再申前約也兵至函谷闗秦擊之而走次年齊敗)
(魏趙觀津則齊敗約矣既而韓與魏趙伐秦而敗張儀/留魏六年說而不聽今因其兵敗從散而說之得其隙)
(矣魏不得不聽也魏非不知從之利而秦之不可信也/劫於秦之強而患於與國之不一後三年魏復背秦合)
(從其情可見矣惜其自同連雞中兄弟争財之料而相/與以趨於亡從之不可合合之不可久其勢則然矣鮑)
(之責魏殆未深究夫事情也補曰搤音厄/憃愚也書容抽江丑用陟降四反義並同)
齊魏約而伐楚以董慶為質於齊楚攻齊大敗之而魏
弗救田嬰怒將殺董慶盱夷(皆魏人補曰一本旴/作吁姚註劉作于)謂田
嬰曰楚攻齊大敗之而不敢深入者以魏為將内之扵
齊(言縱楚使深/入乃擊之也)而擊其後今殺董慶是示楚無魏也魏
怒合於楚齊必危矣不如貴(補曰姚註/一作舍)董慶以善魏而
疑之扵楚也(正曰時/不可考)
張儀走之魏(傳言秦武元年羣臣惡之乞之梁此九年/正曰按㐮王九年儀走魏魏納而相之此)
(云不内恐/非是時事)魏將迎之張丑諫於王欲勿内不得於王(王/不)
(聽/也)張丑退復諫於王曰王亦聞老妾事其主婦者乎子
長色衰重嫁而已(重猶/再)今臣之事王若老妾之事其主
婦者魏王因不納張儀(彪謂丑之自比若此豈可望扵/士君子之行哉哀王聽其說是)
(亦魏媪之/耄者耳)
(衍魏/字)魏文子(田文正曰/提魏事也)田需周霄(孟子時有此人至是/三十年矣正曰田文)
(前相魏當㐮王時孟子/見梁㐮王相去不逺也)相善欲罪犀首犀首患之謂魏
王曰今所患者齊也嬰子言行於齊王(閔/)王欲得齊則
胡不召文子而相之彼必務以齊事王王曰善因召文
子而相之犀首以倍田需周霄(二人雖善文今衍薦文/文必善衍善衍則復背)
(其所/善)
魏王令惠施(施自孟子時至此亦三十餘年正曰施/屢見䇿文盖惠㐮時人此䇿不可考)之
楚令犀首之齊鈞二子者(言周禮/之等)乗數鈞(車乗/之數)將測交
也(測猶卜也視何國厚君使因知/其厚我下衍楚王聞之四字)楚王聞之(補曰四字/恐因下文)
(衍/)施因令人先之楚言曰魏王令犀首之齊惠施之楚
鈞二子者將測交也(施欲楚/之厚已)楚王聞之因郊迎惠施
田需貴扵魏王惠子曰子必善左右今夫楊横樹之則
生倒樹之則生(補曰姚云倒劉作/測愚謂倒字勝)折而樹之又生然使
十人樹楊一人㧞之則無生楊矣故以十人之衆樹易
生之物然而不勝一人者何也樹之難而去之易也今
子雖自樹扵王而欲去子者衆則子必危矣(補曰此與/孟子雖有)
(天下易生之物云云語相𩔖而意在自樹又/云子必善左右則君子小人之用心可見矣)
田需死昭魚謂蘇代曰田需死吾恐張儀薛公(嬰正曰/史索隠)
(以為田文按嬰卒於閔王之世大事/記附見扵閔元年此事在四年後)犀首之有一人相
魏者代曰然則相者以誰而君便之也昭魚曰吾欲太
子之自相也代曰請為君北見梁王必相之矣昭魚曰
奈何代曰若其為梁王(若汝也補曰一本/君其為考下文是)代請說君昭
魚曰奈何對曰代也從楚來昭魚甚憂代曰君何憂曰
田需死吾恐張儀薛公犀首有一人相魏者代曰勿憂
也梁王長主也必不相張儀張儀相魏必右秦而左魏
薛公相魏必右齊而左魏犀首相魏必右韓而左魏梁
王長主也必不使相也王曰然則寡人孰相(以史補王/曰下八字)
(正曰史有此八字按此乃蘇代請昭魚/為王而設為說王之辭無此固可也)代曰莫如太子
之自相是三人不以太子為非固相也(固猶久補曰不/以一本作皆以)
(史/同)皆將務以其國事魏而欲丞相之璽(印也補曰秦武/王初置丞相用)
(樗里子甘茂在張儀死後此/云丞相璽則魏已有此名)以魏之強而持三萬乗之
國輔之魏必安矣故曰不如太子之自相也遂北見梁
王以此語告之太子果自相(魏記九年有補曰大事記/赧王八年書秦逐公孫衍)
(謂衍已去秦事不復見韓非子載犀首與張夀為怨陳/需新入不善犀首因使人㣲殺張夀魏王以為犀首也)
(乃誅之然則衍去秦後終為魏所殺也愚按陳需即策/中田需而䇿以田需死後魏欲相犀首其說不同當考)
(又赧王二十二年伊闕之敗策云公孫衍割地和秦大/事記猶著其名豈别一人耶李兊約五國攻秦時亦有)
(公孫衍去此又九年上距犀首為秦大良/造時幾五十年嘗疑其甚逺說見趙䇿)
周最善齊翟強善楚二子者欲傷張儀扵魏張子聞之
因使其人(儀之/人)為見者嗇夫(見者最與強見王也正曰/見賢遍反見者謂引見傳)
(命之臣儀使其臣為見者之嗇夫以間伺之補曰嗇夫/書註主弊之官秦制郷有嗇夫職獄訟收賦稅漢有虎)
(圈嗇夫所職不/同皆小臣之名)間見者(間以侯/伺之)因無敢傷張子(此九年/儀再相)
(魏時正/曰無考)
周最入齊(魏不善之正曰周䇿為最謂魏王曰王不去/周最合與收齊又謂最曰魏貴合秦伐齊而)
(公修虗信云云不如謂王曰請入齊此語在田文相魏/昭王時是最先見逐扵齊今復自魏入齊詳周策所載)
(必最後欲之齊而魏/聽之非不善之故也)秦王(武正/曰昭)怒令姚賈讓魏王(最盖/秦所)
(置以相魏者補曰此因下文/為王通天下一語生說無據)魏王為之(為最盖秦亦怒/最之去魏正曰)
(是時齊秦交惡而秦欲合魏最自齊走魏人言其不忍/背齊而今復之齊必復為齊所厚者魏雖欲合秦而猶)
(牽於收齊之說其入齊盖魏聽/之故為之言扵秦其辭亦婉)謂秦王曰魏之所以為
王通天下者以周最也今最遁寡人入齊齊無通於天
下矣(齊秦為敵魏既以最通天下於秦則外齊矣今最/入齊天下不知以謂魏使之齊敗齊事因不通齊)
(矣正曰齊秦為敵齊逐最而魏收之天下信魏之不與/齊故曰為王通天下今最遁入齊則天下知魏絶最而)
(齊收之齊何以/通於天下乎)敝邑之事王亦無齊累矣(齊納魏所不/善則可以絶)
(之正曰最遁魏入齊而齊收之則齊魏/之絶明矣秦可以不疑魏之與齊也)大國欲急兵(伐/齊)
則趣趙而已(促使應秦也魏不善最而言為最所以自/為也按此姚賈與始皇所問之人相去八)
(十餘年髙誘欲以為陳賈若此人者可也盖陳舜後得/為姚姓而孟子與秦武魏哀時猶相及獨以毁韓非相)
(毁之人為此人則年時相絶太逺矣可乎哉/補曰趣趙說見周䇿正曰姚賈說見秦䇿)
秦召魏相信安君(史不/書)信安君不欲往蘓代為說秦王
(武或昭正/曰無攷)曰臣聞之忠不必黨(為信安說/疑扵黨之)黨不必忠今
臣願為(補補曰願/下有缺字)大王陳臣之愚意恐其不忠扵下吏
自使有要領之罪(要領斬/刑也)願大王察之今大王令人執
事於魏(謂别置相/以代信安)以完其交臣恐魏交之益疑也將以
塞趙也(信安必右趙者秦召/而代之欲魏不通趙)臣又恐趙之益勁也(交魏/益堅)
夫魏王之愛習魏信也甚矣(魏信即信/安省言之)其智能而任用
之也厚矣其畏惡嚴尊秦也明矣(惡猶/憚)今王之使人入
魏而不用則王之使人入魏無益也若用(用秦/所使)魏必舍
所愛習而用所畏惡此魏王之所不安也夫舍萬乗之
事而退(謂去/相位)此魏信之所難行也夫令人之君處所不
愛令人之相行所不能以此為親則難久矣臣故恐魏
交之益疑也且魏信舍事(亦去/信也)則魏(元作/趙)趙之謀者必
曰舍扵秦(此舍猶棄奪其愛/習是秦棄魏也)秦必令其所愛信者用趙
是趙存而我亡也(我魏也秦本欲塞趙而云然/此魏自疑之辭非必秦意)趙亾而我
危也則上有野戰之氣(將與/秦戰)下有堅守之心臣故恐趙
之益勁也(魏不能獨抗秦必結趙正曰趙之謀事者曰/魏信見舍扵秦秦亦將易置趙之臣令其所)
(愛信者用於趙我之權去勢奪是趙存而我已亡趙/安而我獨危則必戰必守不聽秦命是趙益以強也)大
王欲完魏(補補曰姚/本有魏字)之交而使趙小心乎不如用魏信
而尊之以名魏信事王國安而名尊離王(不事/之)國危而
權輕然則魏信之事王也上所以為其主者忠矣下所
以自為者厚矣彼其事王必完矣趙之用事者必曰魏
氏之名族不高於我土地之實不厚扵我魏信以(衍韓/字也)
韓(補曰/疑衍)魏事秦秦甚善之國得安焉身得尊焉今我搆
(元作/講)講(補曰宜/從搆讀)難於秦兵為招質(言於用兵為招為質/招言召兵質猶本也)
(為之張本正/曰招質未詳)國處削危之形非得計也結怨於外生患
扵中身處死亡之地非完事也彼將傷其前事而悔過
其行冀其利必多割地以深下王(下亦/亊也)則是大王垂拱
多割地以為利重(得地則/益重)堯舜之所求而不能得也臣
願大王察之(彪謂堯舜譲天下而何愛於地此特辯士/欲重其亊而言之過若此者不一也正曰)
(此𩔖註/不必辯)
樓牾(魏人後又作梧補曰一本作□姚同註引管子云/事無常而法令申不□則國失勢註□古伍字謂)
(偶合也愚按玉篇無□字有牾字五故反觸也逆也策/後作梧韻書牾作梧午荀子午箕軍蘁莊子梧國䇿韓)
(子迕前漢志逜逆捂抵捂梧枝梧/凡十一字典籍往往通借上去聲)約秦魏魏太子為質
(此十二年朝秦正曰世家襄王十二年太子朝於秦秦/來㧞我皮氏未㧞而解此䇿云太子為質既而留於酸)
(棗昭衍說後不/云復遣當缺)紛彊(魏人正曰/髙註魏臣)欲敗之謂太后曰國與
還者也(還猶反也兩國相與好惡循環/不定補曰髙註還周旋於利也)敗秦而利魏魏
必負之(負言魏得利而強將/不事秦所謂還反)負秦之日太子為糞矣(即/所)
(謂糞之正曰/糞棄除也)太后坐王而泣(使王坐而/泣於前)王因疑於太子
(不决/遣)令之留於酸棗樓子患之昭衍為周之梁樓子告
之昭衍見梁王梁王曰何聞曰聞秦且伐魏王曰為期
與我約矣(言期以太子結約而不遣為此故伐/耶正曰言與我結約矣何為而伐)曰秦疑
扵王之約以太子之留酸棗而不之秦秦王(昭正曰/無考)之
計曰魏不與我約必攻我我與其處而待之見攻不如
先伐之以秦強折節而下與國(與與國/共伐魏)臣恐其害扵東
周(不欲正言魏受伐魏與周鄰言周則魏可知元在秦/策正曰交載秦魏事從舊可補曰為周之為去聲)
秦楚攻圍皮氏(亦十三年補曰一本/攻魏圍皮氏属河東)為魏謂楚王(懐/)曰
秦楚勝魏魏王之恐(衍也/字)也(正曰下章/有此句法)見亡也(元作/矣)矣
必合扵秦王何不背秦而與魏王魏王喜必内太子(豈/秦)
(歸太子而攻耶/正曰說見前章)秦恐失楚必効城地於王王雖復與之
攻魏可也楚王曰善乃背秦而與魏魏内太子於楚秦
恐許楚城地欲與之復攻魏樗里疾怒欲與魏攻楚恐
魏之以太子在楚不肯也為疾謂楚王曰外臣疾使臣
(使割予秦此/所謂由楚)合親以孤齊(秦楚/魏合)秦楚重公公必為相矣
臣意秦王(昭/)與樗里疾之欲之也臣請為公說之乃謂
樗里子曰攻皮氏此王之首事也(首言出兵正曰首/事猶言第一事也)而
不能㧞天下且以此輕秦且有皮氏於以攻韓魏利也
樗里子曰吾已合魏矣無所用之(故史書未/㧞而解)對曰臣願
以鄙心意公(意猶/度)公無以為罪有皮氏國之所大利也
而以與魏公終自以為不能守也故以與魏今公之力
有餘守之(餘守為/有餘力)何故而弗有也樗里子曰奈何曰魏
王之所恃者齊楚也所用者樓□翟強也(補曰□字書/無此字韓䇿)
(作鼻即□也策又有管鼻之令翟強與/秦事云云與此事合疑樓□即管鼻也)今齊王謂魏王
曰欲講攻扵齊(言欲講秦攻秦皆於我夫魏求救欲講/而已而齊兼言攻故下言主兵正曰講)
(當作搆講攻/猶言搆兵)主兵之辭也是弗救也楚王(懐/)怒於魏之
不用樓子而使翟強為和也(和齊/秦)怨顔已絶之矣(怨顔/欲絶)
(之見扵/顔色)魏王之懼也見亡(以有亾/形而懼)翟強欲合齊秦外楚
以輕樓□(此強/之和)樓□欲合秦楚外齊以輕翟強(補曰此/二語當)
(時事/情也)公不如按魏之和(按謂主之正/曰按止也)使人謂樓子曰子
能以汾北與我乎請合扵楚外齊以重公也此吾事也
(疾言此事/吾所欲為)樓子與楚王必疾矣(言應/之速)又謂翟子子能以
汾北與我乎(強亦/魏人)必為合扵齊外(衍於/字)於楚以重公也
翟強與齊王必疾矣是公外得齊楚以為用内得樓□
翟強以為佐(主魏言之/故言内)何故不能有地扵河東乎(言且/得皮)
(氏按此盖□在楚欲因楚和秦以息攻鄢陵不順也故/此上說之又說樗里凡其辭兩言齊楚翟樓示無所偏)
(也而於楚獨曰吾/事則是為樓子也)
獻書秦王(昭正曰/無考)曰臣竊聞大王之謀出事於梁(謂攻/之)
謀恐不出扵計矣(非得/計也)願大王之熟計之也梁者山東
之腰也(腰人身/之中)有蛇於此(兵法所謂率然補曰見/孫武書及李靖問荅)擊其
尾其首救擊其首其尾救擊其中身首尾俱救今梁者
天下之脊也(補曰一本今梁王/天下之中身也)夫秦攻梁者是示天下
要斷山東之脊也(要猶欲正曰要同上義山東脊天下/要與上互言之示者顯取之之意)
是山東首尾皆救中身之時也山東見亡必恐恐必大
合山東尚強臣見秦之必大憂可立而待也臣竊為大
王計不如南出事於南方(謂/楚)其兵弱天下不(補補曰作/必不語順)
(又下必字/恐當作不)必能救地可廣大(言秦/地)國可富兵可強主可
尊王不聞湯之伐桀乎試之弱宻須氏(試謂先之以其/弱可必克也周)
(紀註宻須在安定隂宻補曰宻姞姓國在今寜州史周/紀西伯伐宻湏詩所謂宻人不恭者也此誤以為湯又)
(云試之扵弱戰國㳺士言聖/賢事多妄謬此尤顯然者也)以為武教得宻須氏而湯
知服桀矣今秦欲與山東為讐不先以弱為武教兵必
大挫國必大憂秦果南攻藍田鄢郢(藍田秦地凝衍文/彪謂征伐先後理)
(正應爾故司馬為秦議以伐蜀為先而我藝祖欲平太/原諸國亦先平蜀正曰秦之攻楚多道藍田武闗以出)
(攻如敗趙藍田之云卒秦人善逺交近攻之策蠺食諸/侯先三晉而後齊楚  以成功其用兵之序可考矣此)
(䇿魏畏秦攻移禍於楚故飾為之辭而鮑謂征伐先後/理正應爾夫豈識當時大勢哉又以司馬錯先伐蜀宋)
(欲平太原亦先平蜀/為試於弱之徴謬矣)
魏秦伐楚(秦昭六年與韓魏/共攻楚此十八年)魏王不欲樓緩謂魏王曰
不如令秦攻楚楚且與秦攻王王不如令秦楚戰王交
制之(緩時為秦計耳/故明年相秦)
　　　昭王(哀王子補曰世本名速/元年赧王二十年丙寅)
秦敗東周與魏戰扵伊闕殺犀武(此二/年)魏令公孫衍乗
勝而留於境(乗言因秦勝我留而與之講若秦既/去則無及已補曰公孫衍說見前)請卑
辭割地以講扵秦為竇屢(魏/人)謂魏王曰臣不知衍之所
以聽於秦之少多然而臣能半衍之割而令秦講扵王
王曰奈何對曰王不若與竇屢闗内侯(侯扵闗内耳此/時未為爵補曰)
(闗内侯之稱/不獨起於秦)而令之趙王重其行而厚奉之因揚言曰
聞周君令竇屢已割魏於奉陽君而聽秦矣(因地/講秦)夫周
君竇屢奉陽君之與穰侯貿首之仇也(補曰奉陽君即/李兊說見趙策)
(此言與穣侯貿首之仇則二/人欲隂取以定封之事也)今行和者竇屢也制割者
奉陽君也太后恐其不因穰侯也(后穣侯/之姊)而欲敗之必
以少割請合扵王而和於東周與魏也
秦約趙而伐魏魏王患之芒夘曰(補曰淮南子孟夘/註齊人引策芒夘)王
勿憂也臣請發張倚(魏/人)使謂趙王(惠/文)曰夫鄴寡人固形
(元作/刑)刑(補曰此書/刑形字通)弗有也(形猶勢也髙註為刑法/雖通而此書多作形)今大
王收秦而攻魏寡人請以鄴事大王趙王喜召相國而
命之曰魏王請以鄴事寡人使寡人絶秦相國曰收秦
攻魏利不過鄴今不用兵而得鄴請許魏張倚因謂趙
王曰敝邑之吏効城者已在鄴矣大王且何以報魏趙
王因令閉闗絶秦秦趙大惡芒夘應趙使曰敝邑所以
事大王者為完鄴也今效(元作郊補曰當從交/文姚註云效一作効)鄴者使
者之罪也夘不知也趙王恐魏承秦之怒遽割五城以
合扵魏而支秦(此六年書夘以詐重者此也彪謂此馮/亭上黨之事也惠文失之扵魏孝成失)
(之扵韓雖所䘮敗有多寡之/差其貪而不明真父子也)
芒夘謂秦王(昭/)曰王之士未有為之中者也(中謂用事/與諸國之)
(中猶内/應云)臣聞明王不背(元作/咠)咠(補曰一本作咠俱/未詳首說見趙䇿)中而
行王之所欲於魏者長平(元作羊下/同属汝南)羊(補曰地未/詳或字誤)王屋
(在河東垣/縣東北)洛林(即蘇代所謂林中/河南宛陵林鄉也)之地也王能使臣為
魏之司徒(本周官此所/謂為之中)則臣能使魏獻之秦王曰善因
令以為魏之司徒謂魏王曰王所患者上地也(上流之/地近秦)
(正曰未/知所指)秦之所欲於魏者長平羊王屋洛林之地也王
獻之秦則上地無憂患因請以下兵東擊齊壤地必不
逺矣魏王曰善因獻之秦地入數月而秦兵不下魏王
謂芒夘曰地入數月而秦兵不下何也芒夘曰臣有死
罪雖然臣死則契折於秦(折毁也言不/可有責於秦)王無以責秦王
因赦其罪臣為王責約扵秦乃之秦謂秦王曰魏之所
以獻長平羊王屋洛林之地者欲以下大王之兵東擊
齊也今地已入而秦兵不可下臣則死人也雖然後山
東之士無以利事王者矣秦王懼(補曰姚/本作戄)然曰國有事
未贍(元作/澹)澹(補曰即贍前/漢志澹同)下兵也(贍給/也)今以兵從後十
日秦兵下芒夘并將秦魏之兵以東擊齊啟地二十二
縣
蘇代(元作秦/下同)秦(補曰燕䇿/及史作代)拘扵魏欲走而之齊(元作/韓)韓
魏氏閉闗而不通齊使蘇厲為之謂魏王曰齊請以宋
地(時未舉宋此侵伐所得耳正曰正義云涇陽君秦王/弟悝也齊蘇子告秦兵伐宋以封涇陽君然齊假設)
(此策以/救伐)封涇陽君而秦不受也夫秦非不利有齊而得
宋地然其所以不受者不信齊王(閔/)與蘇代秦(補曰燕/䇿及史)
(作子/下同)也(疑其/善魏)今秦見齊魏之不合(衍也/字)也如此其甚也
則齊必不欺秦而秦信齊矣齊秦合而涇陽君有宋地
則非魏之利也故王不如復東蘇代秦(使得/之齊)秦必疑齊
而不聽也夫齊秦不合天下無憂(補曰一本/標云作變)伐齊成則
地廣矣(齊無秦而魏伐之可以廣地蘇傳有在齊伐宋/之前補曰燕䇿及史曰魏為燕執伐齊使人謂)
(魏王曰云云於是/出蘇代代之宋)
五國伐秦(成臯之役/此十年)無功而還其後齊欲伐宋而秦禁
之齊令宋郭之秦請合而以伐宋秦王(昭/)許之魏王畏
齊秦之合也欲講於齊謂齊王曰秦王謂宋郭曰分宋
之城服宋之強者大國也乘宋之弊而與王争得者(王/齊)
(閔/)楚魏也請為王無合楚之伐宋也而王獨舉宋王之
伐宋也請剛柔而皆用之(宋強宋弱/皆必伐之)如宋者欺之不為
逆役之不為讐者也王無與之講以取地既已得地又
以力攻之期扵㗖宋而已矣臣聞此言而竊為王喜(元/作)
(悲/)悲秦必且用此於王矣(用兵/伐齊)又必且劫(元作/曰)曰王必
求地既已得地又且以力攻王又必謂王(衍曰/字)曰使王
輕燕燕齊之交已醜(惡/也)又且收燕以東索於王(補曰一/本更索)
秦嘗用此於楚矣又嘗用此扵韓矣願王之深計之也
秦善齊不可知也已(言不/可信)故為王計太上伐秦其次賔
秦其次堅約而詳講與國無相讐也(補曰詳佯通史多/有媾字句佯媾於)
(秦此即趙䇿所謂不得已而必媾則願/五國復堅約者此賔即擯讎一本作離)秦齊合國不可
為也已王其聽臣也必無與講(與秦/講)秦權重魏魏冉明
熟(元作/孰)孰(補曰/即熟)是(言慮此/明且熟)故有謂(元作/又為)又為(補曰又/有通)足
下(或人謂齊/王當如下)傷秦者(傷/)不敢顯也(恐秦/覺之)天下可令伐秦
則隂勸而弗敢圗也見天下之傷秦也則先鬻與國而
以自解也(言與國為/之非我也)天下可令賔秦則為劫於與國而
不得已者天下不可則先去(背諸/國也)而以秦為上交以自
重也如是人者鬻王以為資者也而焉能免國於患免
國於患者必窮三節而行其上(補曰三節即上文/太上其次之說)上不
可則行其中中不可則行其下下不可則明不與秦而
生以殘秦(生猶進言伐之不已正曰不能伐不能擯又/不能媾必為秦所伐則誓闘而必死不與秦)
(俱生以殘秦姚本/註云而一作兩)使秦皆無百怨百利惟己之曽安(已/止)
(曾則也言使秦見殘不擇利/害惟務止魏之殘以自安也)無(補/)令天(元作/足)足下鬻之
以合於秦(所謂鬻王以秦為上交者/補曰今字上恐有缺誤)是免國於患者之
計也臣何足以當之雖然願足下之聽臣之計也燕齊
讐國也(兩國自宣閔易/昭再世相讎)秦兄弟之交也(燕齊/與秦)合讎國以
伐婚姻(猶兄弟也此士欲為/魏合燕齊以伐秦)臣為之苦矣(言伐秦之難/而已為之)
黄帝戰於涿鹿之野而西戎之兵不至禹攻三苖而東
夷之民不赴(元作/起)起(言帝王用兵猶有/不從者不經見)以燕齊(補/)伐秦
黄帝之所難也而臣已致燕甲而起齊兵矣臣又徧事
三晉之吏奉陽君孟嘗君韓珉(元從/口)呡周最周韓餘為
徒(與為/徒友)從而下之(補曰韓餘疑即趙䇿韓徐周韓之間/有脫字不然衍周字  為徒從而下)
(之句謂徒黨合從也/又恐從徒字訛衍)恐其伐秦之疑也又身自醜扵秦
(與秦/惡)扮之(扮并也握也言合諸/國補曰扮撫吻反)請焚天下之秦符者臣
也次傳焚符之約者臣也(𫝊之/諸國)次(元作/欲)欲使五國約閉
秦闗者臣也(不通秦補曰燕䇿蘓代謂焚天下之秦/符上計破秦其次長賔之皆與此合)奉
陽君韓餘為既和矣蘇脩朱嬰(此皆三晉/之吏也)皆隂在邯鄲
臣又說齊王而往敗之(敗宋郭合/秦之約)天下共講因使蘇脩
㳺天下之語(㳺榆/揚之)而以齊為上交(盖/詐)兵請伐魏(兵齊/兵)臣
又争之以死而果西因蘇脩重報(脩在邯鄲齊之西/也報以齊不伐魏)臣
非不知秦權(元作/勸)勸(補曰恐作/權上有)之重也然而所以為之
者為足下也(彪謂此非蘇代不能也故史言代復約從/親如蘇秦時獨所謂行其上不可則行其)
(中下為不可用也夫伐秦不勝竄走求成之不給安能/賓之諸侯見其敗輕之矣豈有聽其堅約之說哉盖代)
(之計專以伐之為上而㳺辭見其多䇿耳計不出扵此/也正曰按趙䇿五國伐秦章蘇代說奉陽君云云中有)
(與此章出入者知此必代之辭也三策並陳上則伐/之中則擯之下則媾之未及伐之敗也鮑說謬矣)
葉陽君(趙/人)約魏魏王將封其子謂魏王曰王嘗身濟漳
朝邯鄲抱葛孽(元作/薛)薛(補曰趙世家作孽者/是一本作薛亦作非)隂成以為
趙養邑(供養/之邑)而趙無為王有也王乃又封其子河(元作/問)
問(補曰字訛/趙䇿作河)陽姑宻(元作/衣)衣(補曰字訛/趙策作宻)乎(趙惠文十三/年有與此語)
(同云封李兊子則葉陽君兊之封乎/補曰葉即奉之訛李兊也說見趙䇿)臣為王不取也魏
王乃止(惠之十二/年此十年)
秦使趙攻魏魏謂趙王曰(惠文正/曰無考)攻魏者亡趙之始也
昔者晉人欲亡虞而先伐虢伐虢者亡虞之始也故荀
息以馬與璧假道扵虞宫之奇諫而不聽卒假晉道晉
人伐虢反而收虞故春秋書之以罪虞公今國莫強於
趙而并(衍齊/字)齊(正曰/見下)秦王(昭正曰/見下)賢而有聲者相之(并/猶)
(兼聲威聲相助也言趙強矣兼得秦助正曰今國莫強/於趙而兼齊秦句王賢而有聲者相之句言趙強兼齊)
(秦王既賢而又有聲望者相之所以為秦腹心之疾也/如此乃恊此士引喻明切謂春秋罪虞亦不悖秦使趙)
(攻魏之事無見或/因其言而止歟)所以為心腹之疾者趙也(言秦以/趙為疾)魏
者趙之虢也趙者魏之虞也聽秦而攻魏者虞之為也
願王之熟計之也
秦將伐魏魏王聞之夜見孟嘗君(本傳齊閔驕故奔魏/魏相之此十一年正)
(曰見/後)告之曰秦且攻魏子為寡人謀奈何孟嘗君曰有
諸侯之救則國可存也王曰寡人願子之行也重為之
約車百乘孟嘗君之趙謂趙王(惠/文)曰文願借兵以救魏
趙王曰寡人不能孟嘗君曰夫敢借兵者以忠王也王
曰可得聞乎孟嘗君曰夫趙之兵非能強於魏之兵魏
之兵非能弱扵趙也然而趙之地不歲危而民不歲死
而魏之地歲危而民歲死者何也以其西為趙蔽也(魏/在)
(趙西為/之蔽秦)今趙不救魏魏㰱盟扵秦(㰱之/血也)是趙與強秦為
界也地亦且嵗危民亦且嵗死矣此文之所以忠於大
王也趙王許諾為起兵十萬車三百乗又北見燕王(昭/)
曰先曰公子(稱其/父嬰)嘗約兩主之交矣今秦且攻魏願大
王之救之燕王曰吾嵗不熟二年矣今乂行數千里而
以助魏且奈何田又曰夫行數千里而救人者此國之
利也今魏王出國門而望見軍雖欲行數千里而耴人
可得乎燕王尚未許也田文曰臣効便計於王王不用
臣之忠計文請行矣恐天下之將有大變也王曰大變
可得聞乎曰秦攻魏未能克之也而䑓已燔㳺已奪矣
(不暇/㳺觀)而燕不救魏魏王折節割地以國之半與秦秦必
去矣秦已去魏魏王悉韓魏之兵又西借秦兵以因趙
之衆以四國攻燕王且何利利行數千里而助人乎利
出燕南門而望見軍乎則道里近而輸又易矣(輸以/餉軍)王
何利燕王曰子行矣寡人聽子乃為之起兵八萬車三
百乗以從田文魏王大說曰君得燕趙之兵甚衆且亟
矣秦王(昭/)大恐割地請講於魏因歸燕趙之兵而封田
文(彪謂田文可謂善言者矣其說趙也邇而不偪其說/燕也直而不倨與夫嚂口虗喝者異矣補曰孟嘗相)
(魏在齊滅宋前大事記附見扵昭王十年詳見周策此/事實昭王十三年秦紀秦昭二十四年取魏安城至大)
(梁燕趙救/之秦軍去)
穰侯攻大梁(秦昭二十四年攻魏/至大梁此十三年)乘郢北(元作北郢郢/楚别邑其北)
(近/魏)北郢(正曰北郢乃楚之宜城即郡也史魏冉傳入北/宅遂圍大梁此訛為乗北郢也又䇿入北地亦)
(字/訛)魏王且從(從順/服也)謂穰侯曰君攻楚得宛穣以廣陶
攻齊得剛博(並属太山補曰正義引括地志云故剛成/在兖州襲丘縣界愚謂剛博當即是剛夀)
(正義云夀/鄆州縣)以廣陶得許鄢陵以廣陶(補曰得許上當/有攻魏字缺脫)秦
王(昭/)不問者何也以大梁之未亡也今日大梁亡許鄢
陵必議(議其不/當得)議則君必窮為君計者勿攻便(補曰魏/昭王十)
(三年秦兵至大梁即取魏安城之役安釐王二年秦魏/冉伐魏走芒夘入北宅遂圍大梁魏割温以和二役皆)
(冉相時而敗芒夘則冉將以伐此策當在其時大事記/載須賈說穣侯云云攻而不㧞秦兵必罷陶邑必亡前)
(功必棄矣下註此章謂與須賈同一衛亦以為此年事/矣然秦攻取剛夀在秦昭三十六七年後此數年而策)
(已云得剛夀而又不可曉也當考其宛穰廣陶說/見趙策  許鄢陵魏地見前秦得  地不知何時)
白珪(魏人孟子稱之趙岐以為周人非也盖至是三四/十年矣正曰秦昭王初年魏冉已用事則芉戎之)
(責已久十二年而當魏昭元年則其初年猶與魏襄相/及正孟子時也趙岐以為周人何以知其非也但戰國)
(人姓名多偶同者鮑以在魏䇿中而即為魏人謬矣又/按燕策白珪逃扵秦則嘗仕秦新序孟嘗君問白珪恐)
(亦此時史白珪傳首云當魏文侯時李克務盡地力而/白珪樂觀時變後復引珪之言曰吾治生産如孫呉用)
(兵商鞅行法則其人在鞅後首句特與李克對論非言/其世也以二十取一語孟子正欲以其貨殖之術施之)
(國家者也又新序紀白珪戰亡六成為魏取中山白珪/顯於中山中山人惡之於魏文侯投以夜光之璧則文)
(侯時又一白珪歟或/因史所書而訛舛歟)謂新城君曰夜行者能無為奸不
能禁狗使無吠已也故臣能無議君扵王(戎貴扵秦王/宜為秦王今)
(珪說之豈非珪/使魏我來魏)不能禁人議(補曰姚本/云有臣字)於君也(秦䇿叚/産語同)
(正曰叚産策本在韓鮑以史註新城君/為芊戎故曲為之說未知即是此人否)
秦攻韓之管(後志河南管城註在京縣/東北補曰鄭州管城縣)魏王發兵救之
昭忌曰夫秦強國也而韓魏壤(言地與/秦按)秦(元作梁補曰/姚云劉作秦)
不出攻則已若出攻非於韓也必於魏也今幸而於韓
此魏之福也王若救之夫解攻者必韓之管也致攻者
必魏之梁也魏王不聽曰若不因救韓韓怨魏西合於
秦秦韓為一則魏危遂救之秦果釋管而攻魏魏王大
恐謂昭忌曰不用子之計而禍至為之奈何昭忌乃為
之見秦王(昭正曰時/不可考)曰臣聞明主之聽也不以挾私為
政(與正/同)是參行也(以諸國参考而/行言参彼己也)願大王無攻魏聽臣
也秦王曰何也昭忌曰山東之從時合時離何也秦王
曰不識也曰天下之合(補曰一本此/下有也字)以王之不必也(猶/言)
(不可測也方攻/韓又攻魏是也)其離也以王之必也(伐一不移伐則諸/國知免不急扵從)
(也/)今攻韓之管國危矣未卒而移兵於梁合天下之從
無精扵此者矣(精猶/明)以為秦之求索必不可支也故為
王計者不如制(元作/齊)齊(補曰疑字誤/或上有缺文)趙秦已制趙則燕
不敢不事秦荆濟不能獨從(荆楚濟齊正曰一本荆齊/是未有稱齊為濟者字多)
(傍/水)天下争敵扵秦則弱矣(言諸國合而競/與秦敵則秦弱)秦王乃止(彪/謂)
(隣國有兵救之䘏鄰之義昭王言是也秦伐韓而魏救/之挑秦之禍昭忌之言亦是也要之從約堅則宜救猶)
(救同室之鬪也無從約而救之則是鄉/鄰有鬪被髪纓冠而往是豈不可已乎)
芮宋(魏/人)欲絶秦趙之交故令魏氏收秦太后之養地(宣/太)
(后/)秦王(昭/)怒芮宋謂秦王曰魏委國於王(委與/之)而王不
受故委國於趙也李郝(趙/人)謂臣曰子言無秦而養秦太
后以地是欺我也故敝邑收之秦王怒乃絶趙(補曰姚/本收秦)
(太后之養地秦王扵秦芮宋云云與此文有/誤當云收秦太后之養地於秦芮宋謂云云)
為魏謂楚王(慎㐮正/曰無考)曰索攻魏扵秦(楚以攻魏/索於秦)秦必不
聽王矣是智困於秦而交疏扵魏也楚魏有怨則秦重
矣故王不如順天下(天下不欲/秦伐魏)遂伐齊與魏便地(言以/所得)
(齊地與魏/易兩便)兵不傷交不變所欲必得矣
管鼻之(魏人正曰註作鼻之名謬下兩之/字亦語助管鼻恐即樓鼻說見前)令翟強與秦
事(鼻之不欲故/推之於強)謂魏王曰(鼻之/謂之)鼻之與強猶晉人之與
楚人也晉人見楚人之急帶劒而緩之楚人惡其緩而
急之今鼻之入秦之傳舍(酈食其傳註止/息傳置之舍)舍不足以舍
之(守衛之盛/舍不能容)強之入無蘇於秦者(言秦輕之無與為樵/蘇者正曰一本蘓作)
(蔽是言無/人從之)強王貴臣也而秦若此其甚安可(秦待己已/厚可以不)
(與秦亊秦輕強矣欲其重之必令與秦亊乃可正曰翟/強欲合齊秦外楚以輕樓鼻樓鼻欲合秦楚外齊以輕)
(翟強鼻強不合而謂鼻令強與秦亊者鼻容強為之秦/入鼻言故輕強此士盖為強言以激魏王者也此當在)
(㐮王/時)
成陽君(秦昭十七年入朝者/扵此知為韓人不疑)欲以韓魏聽秦魏王弗利
白珪謂魏王曰王不如隂使人說成陽君曰君入秦秦
必留君而以多割扵韓矣韓不聽秦必留君而伐韓矣
故君不如安行(安猶/徐)求質扵秦(質事有不留之騐乃/可入正曰質子之質)成
陽君必不入秦秦王不(衍敢/字)敢合則王重矣
　　　安釐王(昭王子元年赧王/三十九年乙酉)
秦敗魏於華(華山在𢎞農華隂秦紀作華陽註亭名在/宻縣事在此二年正曰華隂之華去聲華)
(下華陽/史無音)走芒夘而圍大梁須賈(魏/人)為魏謂穰侯曰臣聞
魏氏大臣父兄皆謂魏王曰初時惠王伐趙戰乎三梁
(春秋秦取梁漢夏陽也河内有梁周小邑也陳留浚儀/大梁為三皆魏地正曰索隐云云梁即南梁又說見齊)
(䇿/)十萬之軍㧞邯鄲(秦十二年攻趙虜莊賈正曰魏惠/王十八年㧞趙邯郸二十年歸趙)
(邯/鄲)趙氏不割而邯鄲復歸齊人攻燕殺子之破故國(補/曰)
(通鑑大亊記在/宣王二十九年)燕不割而燕國復歸燕趙之所以國全
兵勁而地不并於諸侯者以其能忍難而重出地也宋
中山數伐數割而隨以亡臣以為(此臣魏大/臣所稱)燕趙可法
而宋中山可無為也夫秦貪戾之國而無親蠶食魏盡
晉國戰勝睪子(地缺正曰舉土刀反睪羊益反又滜作/澤古書三字皆通此未有據史睪作暴)
(下同徐廣云暴鳶也/大亊記作暴吏未詳)割八縣地未畢入而兵復出矣夫
秦何厭之有哉今又走芒夘入北地(梁之北非郡正曰/史記作宅䇿字訛)
(下同正義引竹書云宅陽一名北宅/括地志云故城在鄭州滎陽縣西)此非但攻梁也且
劫王以多割也王必勿聽也今王循楚趙而講(循猶順/也以下)
(文考之秦時盖合楚趙共攻魏魏見二國為/秦用遂欲講秦不反覆思之也正曰循即徇)楚趙怒而
與王争事秦秦必受之秦挾楚趙之兵以復攻則國救
亡不可得(衍也/字)也已願王之必無講也王若欲講必少
割而有質(亦事騐也正曰索隠云/少割地而求秦質子)不然必欺(補曰索隠/云必稱秦)
(欺/)是臣之所聞扵魏也願君之以是慮事也周書曰維
命不于常此言幸之不可數也夫戰勝睪子而割八縣
此非兵力之精非計之功也天幸為多矣(補曰漢史天/幸語本此)
今又走芒夘入北地以攻大梁是以天幸自為常也智
者不然臣聞魏氏悉其百縣勝兵以止戍大梁臣以為
不下三十萬以三十萬之衆守十仞之城臣以為雖湯
武復生弗易攻也夫輕信楚趙之兵陵十城之城戴(補/曰)
(一本標/孫作戰)三十萬之衆而志必舉之臣以為自天下之始
分以至于今未嘗有之也攻而不能㧞秦兵必罷(音/疲)隂
必亡(隂穣侯别邑正曰/隂即陶說見趙策)則功必棄矣今魏方疑可以少
割收也願君(補補曰史願/君逮楚趙)之及楚趙之兵未任於大梁
也(未以攻/梁自任)亟以少割收魏魏方疑而得以少割為和必
欲之則君得所欲矣楚趙怒於魏之先已講也(已兵未/至而與)
(秦/講)必争事秦從是以散(從横/之從)而君後擇焉(擇其所與扵/散從之後)
且君之嘗割晉國取地也何必以兵哉(先割取時/不用兵)夫兵
不用而魏效絳安邑又為隂啟(言得亡國以拓隂之封/地補曰又為止已合策)
(文有脫/誤見後)兩機盡(兩謂得縣啟/封盡無遺也)故宋衛効(魏自比二國/二國小國也)尤
憚(元作/憚尤)憚尤秦兵(出地而小/故愈畏秦)已合(魏合/秦)而君制之(補曰/史云)
(又為陶開兩道幾盡故宋衛必効單父秦兵可全云云/按此文明順姚註亦宜引從之正義云故宋及單父是)
(陶南道魏安邑及絳是陶北道索隐云穣侯封陶魏効/絳安邑是得河東地言從秦通陶開河西河東之兩道)
(此時宋已㓕是秦將盡得宋地/也愚謂可全即上言不用之意)何求而不得何為而不
成臣願君之熟計而毋行危也穰侯曰善乃罷梁圍(彪/謂)
(賈之說不足以已秦也為其為魏也過深而說秦者不/切夫以秦為天幸而欲其無行危也秦豈信之哉秦行)
(是何危之有且其為魏之過深也適足以疑秦豈沮扵/是哉梁圍之解將别有故非賈力也正曰大亊記畧載)
(此章及穣侯攻大梁章謂同一術愚謂魏利扵少割穣/侯喜得此地而罷兵亦無不可大亊記周赧王四十年)
(秦昭三十二魏安釐二韓釐二十一趙惠文二十四年/秦以魏冉為相國伐韓暴鳶救魏魏冉破之斬首四萬)
(焉走開封魏割八縣以和魏冉復伐魏走􁁬邜入北宅/遂圍大梁魏割温以和四十一年魏背秦與齊從親秦)
(魏冉伐魏㧞四城斬首四萬四十二年趙魏伐韓華陽/秦魏冉白起客卿胡傷救韓敗魏將芒夘華陽斬首十)
(三萬取卷蔡陽長社又敗趙將賈堰沉其卒二萬於河/取觀津魏予秦南陽以和以其地為南陽郡遷免臣居)
(之郡通鑑綱目書畧同不著暴鳶芒夘等及以地為南/陽  一節補曰按史魏安釐王二年三年四年連歲魏)
(冉將兵來伐二年之戰自暴鳶救魏敗走年表秦紀魏/世家魏冉𫝊皆云兵至大梁次年之戰不地最後華陽)
(之戰趙魏伐韓秦救韓敗趙魏走􁁬夘但史所載有差/互紀以擊􁁬夘華陽傳以走暴鳶並為次年亊華陽之)
(戰或云得三晋將或云攻趙韓魏八縣三縣之殊十萬/十五萬之舛故大事記参定書之今考此䇿湏賈之辭)
(謂戰勝暴子割八縣地未畢而兵復出此大事記所以/書此役繼扵走暴鳶之後但䇿首書秦敗魏於華恐於)
(華二字因下章誤衍也郡又按秦紀昭王三十四年書/秦與魏韓上庸地為一  南陽免臣遷居之三十五年)
(初置南陽郡大事記於魏予秦南陽後書以其地為南/陽郡遷免臣居之即以此為是年事按南陽凡二其一)
(河南之修武其一鄧州之堵陽免臣者以罪免遷守新/邉秦不信敵國之民故徙其國人使錯居之前此二十)
(七年攻楚赦罪人遷之南陽大事記必謂前已借地故/今以新得之南陽而不知紀書乃謂秦與魏韓上庸地)
(為一郡於南陽上庸属漢中今房州竹山縣則上郡之/南陽也次年乃書置南陽郡秦南陽郡即鄧而修武更)
(置河内郡不聞兩南陽也昭王四十四年秦白起攻韓/取南陽絶太行道使秦已置郡不應復云爾大事記亦)
(書之矣此條盖因魏入南陽以和偶與下文南陽/免臣相次而致誤爾因上論大事記文附于此)
秦敗魏於華魏王且入朝於秦周訴謂王曰(補曰一本/訴作訢是)
(下/同)宋人有學者三年反而名其母其母曰子學三年反
而名我者何也其子曰吾所賢者無過堯舜堯舜名吾
所大者無大天地天地名今母賢不過堯舜母大不過
天地是以名母也其母曰子之扵學者(於其/所學)將盡行之
乎願子之有以易名母也子之扵學也將有所不行也
(補曰姚本/也作乎)願子之且以名母為後也今王之事秦尚有
可以易入朝者乎願王之有以易之而以入朝為後魏
王曰子患寡人入而不出邪許綰為我祝曰入而不出
請殉寡人以頭周訴對曰如臣之賤也今人有謂臣曰
入不測之淵而必出不出請以一鼠首為汝殉者臣必
不為也今秦不可知之國也猶不測之淵也而許綰之
首猶䑕首也内王於不可知之秦而殉王以鼠首臣竊
為王不取也且無梁孰與無河内急王曰梁急無梁孰
與無身急王曰身急曰以三者身上也河内其下也秦
未索其下而王効其上可乎王尚未聽也支期曰王視
楚王(頃/㐮)楚王入秦(絶/句)王以三乘先之(光楚/至秦)楚王不入楚
魏為一尚足以捍秦王乃止王謂支期曰吾始已諾扵
應侯矣今不行者欺之矣支期曰王勿憂也臣使長信
侯(魏相之善/應侯者)請無内王王待臣也支期說於長信侯曰
王命召相國長信侯曰王何以臣為支期曰臣不知也
王急召君長信侯曰吾内王於秦者寜以為秦邪吾以
為魏也支期曰君無為魏計君其自為計且安死乎(問/何)
(所/安)安王乎安窮乎安貴乎君其先自為計後為魏計長
信侯曰樓公將入矣(緩也侯其入欲與之議正曰無考/之緩樓鼻韓䇿並見樓梧皆此時)
(人/)臣今從支期曰王急召君君不行血濺君襟矣長信
侯行支期隨其後且見王支期先入謂王曰偽病者乎
而見之(令王見/而辭疾)臣已恐之矣長信侯入見王王曰病甚
奈何吾始已諾扵應侯矣意雖道死行乎(雖死扵路/猶將行)長
信侯曰王毋行矣臣能得之扵應侯矣(能使應侯/止王之行)願王
無憂(彪謂周訴之愛王也甚忠其諭王也甚切賢智人/也釐王不能聽而聽支期期豈賢扵訴哉盖期之)
(所効者事而訴之所諭者理庸人固可示以事而難以/理諭也㣲二臣者釐其為楚懐歟補曰為我為王以為)
(秦以為魏/之為去聲)
華陽之戰魏不勝秦明年將使叚干崇割地而講孫臣
(並魏/人)謂魏王曰魏不以敗之上割(上謂當/其時)可謂善用不
勝矣而秦不以勝之上割可謂不善用勝矣今處期年
乃欲割是羣臣之私(計不/及也)而王不知也且夫欲璽者(得/秦)
(封受/其璽)叚干子也王因使之割地欲地者秦也而王因使
之授(元作/受)受璽夫欲璽者制地而欲地者制璽其勢必
無魏矣且夫奸人固皆欲以地事秦以地事秦譬猶抱
薪而救火也薪不盡則火不止今王之地有盡而秦求
之無窮是薪火之說也魏王曰善雖然吾以許秦矣不
可以革也(革更/也)對曰王獨不見夫博者之用梟耶(猶上/善用)
(勝矣補曰正義云博頭有刻為梟鳥形者/擲得梟者合食其子若不便則為餘行也)欲食則食欲
握則握(握不食也食者行棊握不行/也故史曰便則行不便則止)今君劫扵羣臣而
許秦因曰不可革何用智之不若梟也魏王曰善乃按
其行(按猶止記四年有補曰史安釐王四年華陽戰敗/後叚千子請予南陽以和此䇿云按其行通鑑綱)
(自云王不聽卒/以南陽為和)
秦魏為與國齊楚約而欲攻魏魏使人求救於秦冠盖
相望秦救不出魏人有唐雎(元作且/下同)且(補曰新序/同史作睢)者年
九十餘謂魏王曰老臣請出西說秦令兵先臣出可乎
魏王曰敬諾遂約車而遣之唐雎且見秦王(昭/)秦王曰
丈人芒然乃逺至此甚苦矣魏來求救數矣寡人知魏
之急矣唐雎且對曰大王已知魏之急而救不至者是
大王籌策之臣無任矣(不堪/其事)且夫魏一萬乘之國稱東
藩受冠帶祠春秋者以為秦之強足以為與也今齊楚
之兵已在魏郊矣大王之救不至魏急則且割地而約
齊楚王雖欲救之豈有及哉是亡一萬乗之魏而強二
敵之齊楚也竊以為大王籌策之臣無任矣秦王喟然
愁悟遽發兵日夜赴魏齊楚聞之乃引兵而去魏氏復
全唐雎且之說也(記十/年有)
虞卿謂趙王(惠/文)曰人之情寜朝人乎寜朝扵人也趙王
曰人亦寜朝人耳何故寜朝於人虞卿曰夫魏為從主
而違者范痤也(魏相補曰一本/作座史與此同)今王能以百里之地若
萬户之都請殺范痤扵魏范痤死則從事可移扵趙(趙/主)
(從/也)趙王曰善乃使人以百里之地請殺范痤於魏魏王
許諾使司徒(本周卿此時/主徒𨽻者耳)執范痤而未殺也范痤獻書
魏王曰臣聞趙王以百里之地請殺痤之身夫殺無罪
范痤(衍痤/字)痤(補曰/字衍)薄故也(猶細/事)而得百里之地大利也
臣竊為大王美之雖然而有一焉百里之地不可得而
死者不可復生也則王必為天下笑矣臣竊以為與其
以死人市不若以生人市便(元作/使)使(補曰姚註云/一本無史同)也又
遺其後相信陵君書曰夫趙魏敵戰之國也趙王以咫
尺之書來而魏王輕為之殺無罪之痤痤雖不肖故魏
之免相(衍望/字)望(補曰姚云劉/作室史無)也嘗以魏之故得罪扵趙
夫國無用臣(用言可任者補曰/一本國内無用是)外雖得地勢不能守然
今能守魏者莫如君矣王聽趙殺痤之後強秦襲趙之
欲(襲言猶因/趙之故態)倍趙之割則君將何以止之此君之累也
信陵君曰善遽言之王而出之(十二年有與其以死市/下元在趙策補曰從舊)
(在趙/可)
魏將與秦攻韓朱己(史作無忌補曰史魏王以秦救之/故欲親秦而伐韓以求故地無忌)
(謂魏王曰云云大事記據之以其辭云秦太后母也以/憂死故附載於宣太后之薨之後在赧王五十年按朱)
(已即無忌/字訛也)謂魏王曰秦與戎翟同俗有虎狼之心貪戾
好利而無信不識禮義徳行茍有利焉不顧親戚兄弟
若禽獸耳此天下之所同知也非所施厚積徳也故太
后母也而以憂死(秦昭四十二/年此十二年)穣侯舅也功莫大焉而
竟逐之兩弟無罪而再奪之國此其為親戚兄弟若此
而又況於仇讐之敵國也(補曰一本/標也作乎)今大王與秦伐韓
而益近秦臣甚惑之而王弗識也則不明矣羣臣知之
而莫以此諫則不忠矣今夫韓氏以一女子承一弱主
(此十二年桓惠立八年矣補曰大事記云韓世家不載/其事必是時韓王少母后用事也愚按是時秦宣太后)
(趙惠文后齊君王后/皆専政韓亦然也)内有大亂外安能攴強秦魏之兵
王以為不破乎韓亡秦(有/)鄭地(時鄭亡/属韓)與大梁鄰王以
為安乎欲得故地(盖嘗䘮地於/韓个欲取之)而今負強秦之禍也(補/曰)
(史負強秦之說據此則負當從恃訓從/策文則負任在背以為喻也史義長)王以為利乎秦
非無事之國也韓亡之後必且便事便事必就易與利
(補曰便事史/並作更字)就易與利必不伐楚與趙矣是何也夫越
山踰河絶韓之上黨而攻強趙(補曰史作絶上黨正義/云韓上黨從太行山西)
(北澤潞等/州是也)則是復閼與之事也(先時趙奢敗秦於此補/曰復扶又反閼與音遏)
(豫/)秦必不為也若道河内倍鄴朝歌(倍音/背)絶漳滏之水
而以與趙兵决勝扵邯鄲之郊是受智伯之禍也秦又
不敢伐楚道涉山(元作/而)谷行三十里而攻危隘之塞所
行者甚逺而所攻者甚難秦又弗為也(補曰三十史作/三千者是危隘)
(史作冥阨即黽阨也說見楚䇿大事記秦向楚有兩道/涉山谷是西道河外是東道此是採索隐正義之文按)
(二家本文似以涉谷為地名當考正義云從褒斜/入渠州即東南至申州攻左域山險阨之塞也)若道
河外背大梁而右上蔡召陵以與楚兵决扵陳郊秦又
不敢也(補曰大事記引正義云從河外出函谷闗厯同/州南至鄭州東向陳州則背大梁也大事記今)
(本作東向鄭州者恐因上文訛在史右蔡左召陵正義/云上蔡縣在豫州北邵陵故城  豫州郾城縣東並在)
(陳州西從汴州南行向陳州之西郊則上蔡/召陵在南面向東皆身之右定無左字也)故曰秦必
不伐楚與趙矣又不攻衛與齊矣(補曰衛齊皆在/趙韓魏之東)韓亡
之後兵出之日非魏無攻矣秦故有懐地邢丘之城垝
津(地/缺)而以之臨河内河内之共汲莫不危矣(補曰史作/秦固有懐)
(茅固故通正義云懐州武陟縣西故懐城括地志云懐/州獲嘉縣東北有茅亭即蘇忿生邑攅茅  邢丘見秦)
(策字史城垝津索隐引策云邢丘安城今本無安字案/之  即安訛也史此叚後有安城字正義云在鄭州原)
(武縣東南垝津索隐云在河北垝九威反正義引杜預/以為汲郡城南延津愚按安釐王十一年秦㧞我廩丘)
(或作邢丘郪丘餘無見盖地皆壌界也索隐云共汲皆/縣名属河内共居庸反又見下劉辰翁以為共汲河者)
(謬/)秦有鄭地得垣雍(秦紀註河内卷有垣雍城補曰正/義引括云垣雍故城在鄭州原武)
(縣面北雍/於用反)决滎澤(属滎陽書註在敖倉東/南補曰史作熒一本同)而水大梁大
梁必亡矣(補曰正義云言韓亡後秦有鄭地得垣雍城/從滎澤决溝厯雍灌大梁也大事記云始皇)
(滅魏果/用此策)王之使者大過矣乃惡安陵氏扵秦(安陵魏之/不欲攻韓)
(者與羣臣/異故惡之)秦之欲許之久矣(許言聽之久言秦之先自/惡之正曰史作王之使者)
(出過而惡安陵氏扵秦大事記䇿文則以䇿為明順許/史作誄正義引括地志云安陵在鄢陵縣西北詳見前)
(此大事記按策安陵君曰吾先君成侯受詔㐮王以守/  地盖安陵趙㐮子所封其後逺别為一國附庸於魏)
(今魏反令使/晋國之扵秦)然而秦之葉陽昆陽與舞陽高陵鄰(髙陵/属琅)
(邪此二縣安陵封地以與昆陽葉陽鄰故秦久惡安陵/正曰高陵属京兆與下文地不相近史無高陵字策或)
(誤也注尤非正義云葉陽今許州葉縣昆陽故城在葉/縣北舞陽故城在葉縣東此時葉陽昆陽属秦舞陽属)
(魏大事記葉/陽今属汝州)聽使者之惡也隨安陵氏而欲亡之秦繞
舞陽之北以東臨許則南國必危矣(周紀註南國江漢/之間又曰南陽也)
(今詳此時属韓正曰正義云南國今許州許昌縣西南/許昌故城此時属韓在魏之南故言南國大事記安陵)
(在鄢陵縣西北則去許汝不逺矣愚按韓公/云繞舞陽葉㐮城其地皆壌界也故曰南國)南國雖無
危則魏國豈得安哉(補曰魏國豈得安哉史作國無/害大事記註引䇿文當從䇿)且
夫憎韓不受安陵氏可也夫不患秦之不愛南國非也
(補曰史不愛安陵氏下文可推非大事記秦得南國/則諸侯之勢危矣魏不可以為  己地而不恤也)異
日者(異猶/他)秦乃在河西晉國之去梁也千里有餘(言都/絳安)
(邑/時)有(補補曰史無上文餘字即以有字/属河山云云䇿文則當有有字)河山以䦨(元作/蘭下)
(同/)蘭(䦨入之䦨正曰按字書䦨門遮也䦨門也牢也通/作蘭王莽傳牛馬同蘭師古云蘭謂遮蘭則䦨亦)
(可通䦨入之䦨本作䦨/亦作蘭於此義不切)之有周韓而間之從横(元作/林)林
軍(横之軍正曰史作林郷軍林郷地名見芒夘謂/秦王章大事記自秦伐林郷以來至于今也)以至
于今秦十攻魏五入國中邉城盡㧞文臺墮垂都焚(句/陽)
(有垂都亭正曰此引徐廣說彼文元無都字補曰索隐/云有廟曰都正義引括地志云文䑓在曹州寃句縣索)
(隐云文䑓䑓名大事記不取者豈以他䇿有䑓已/燔游已奪之云與此類特泛言之邪堕許窺反)林木
伐麋鹿盡而國繼以圍(補曰大事記赧王四/十年穣侯圍大梁)又長驅梁
北東至陶衛之郊(衛在河淇之間與/陶接故范蠡亦云)北至平闞(魏記注/在東平)
(須昌補曰史北至平監正義云平即兖/州平陸監即故闞城在平陸縣西南)所亡乎秦者山
北(山呉華之属補曰史山南山北䇿無山南字疑缺文/正義云山華山也華山之東南七國時鄧州属韓汝)
(州属魏華山之北同/華銀綏並魏地也)河外河内(補曰河外謂華州以東/至陜虢河内謂蒲州以)
(東至/懐衛)大縣數百名都數十(補曰史大縣數/十名都數百)秦乃在河西
晉國之去大梁也尚千里而禍若是矣又況於使秦無
韓而有鄭地無河山以䦨蘭之無周韓以間之去大梁
百里禍必百此矣(補曰史作由此大/事記從䇿文改)異日者從之不成
也(元作矣補曰姚云/矣劉作也史同)楚魏疑而韓不可得而約也今韓
受兵三年矣(受秦/兵)秦撓之以講(以求地/擿撓之)韓知亡猶弗聽
(補曰史識/亡宜從策)投質於趙(質約也/見下)而請為天下鴈行頓刃(鴈/行)
(言以次進補/曰為去聲)以臣之愚(𥙷/)觀之則楚趙必與之攻矣此
何也則皆知秦欲(補補曰史秦下有/欲字大事記從之)之無窮也非盡亡
天下之兵而臣海内之民必不休矣是故臣願以從事
乎王(補曰史無乎字/大事記從䇿補)王速受楚趙之約而挾韓(衍魏/字)魏
(補曰字衍史無大/事記以䇿補而字)之質以存韓為務因求故地扵韓韓
必効之如此則士民不勞而故地得其功多扵與秦共
伐韓然而無與強秦鄰之禍夫存韓安魏而利天下此
亦王之大時已(補曰史作天時/大事記從䇿)通韓之上黨扵共莫使
(使去音通其道不通他使將為闗也正曰莫句補曰史/作共寗下云使道安城出入賦之云云大事記從之正)
(義云共衞州共城縣甯懐州修武縣解題云是時秦欲/取韓上黨故蠺食其地使與韓國中絶故勸魏假道使)
(韓得與上黨往來豈專為韓而已哉/韓不失上黨則三晋之勢猶完也)道已通因而闗之
出入者賦之(賦征/取)是魏重質韓以其上黨也(質有要也/正曰質猶)
(贄韓以上/黨為質也)共有其賦(韓魏共之正曰史/作今有當從䇿)足以富國韓必
徳魏愛魏重魏畏魏韓必不敢反魏韓是魏之縣也魏
得韓以為縣則衞大梁河外必安矣(衛時已/附梁)今不存韓
則二周必危安陵必易(秦輕之也正/曰易改易也)楚趙(衍楚/字)楚(補曰/字衍)
(史無大/事記從)大破魏齊甚畏(皆為秦/所勝制)天下之西鄉而馳秦入
朝為臣之日不久(記有與上二章相次彪謂言秦之情/者衆矣無白扵此者也補曰大事記)
(云信陵君之諌世家不載其從違亦不書與秦同伐韓/取故地必以其言而止也信陵之言深切綜練識天下)
(之大勢使魏能用其計糾率楚趙竭力助韓則韓不至/失上黨趙不至敗長平六國不至為秦所吞矣謀既不)
(用乂以矯殺晉鄙流落扵外六國垂亾魏始再用之猶/能收合諸侯折強秦之鋒若用之扵上黨長平未敗之)
(前天下雌雄之勢未可量也註此章大亊記據史文具/載又以䇿又易史之難通者  釋甚詳而扵信陵惓惓)
(曷重焉太史公謂說者皆以魏不用信陵君故國削弱/至扵亡天方令秦平海内魏雖得阿衡之佐曷益乎)
(知㡬譏其舍人亊而言天大事記之言殆為遷發也愚/謂戰國四公子並稱特以好士之故黄歇亂人其事惡)
(矣趙勝不能用趙奢亷頗而割地以召田單受馮亭之/嫁禍幾至亾國田文怒小丈夫之譏而滅一縣不忍吕)
(禮之嫉害而為宗國召兵尚奚足言哉其合從難秦歇/既敗衂勝僅合楚趙之交以佐魏救獨孟嘗信陵兩戰)
(敗秦文臨函谷無攻以求楚東國而名義索然信陵存/趙却秦義烈甚髙河外之戰威震天下且退譲不伐聞)
(過能悔其才與智皆非餘子比也/因大事記稱惜之言輙附著之)
秦趙搆難而戰(長平之役此十七年正曰秦/趙之戰多矣此䇿時不可考)謂魏王曰
不如收(元作/齊)齊(正曰齊上有脫字/下文言齊可推)趙而搆之秦(搆者令/其戰也)
(救趙而助之趙/必與秦合戰)王不搆趙趙不以毁搆矣(毁折也言不/收趙趙不能)
(以毁折之兵/獨與秦合戰)而搆之秦趙復鬬鬬必重魏是并制秦趙
之事也王欲焉而收齊趙攻荆(欲意或/欲也)欲焉而收荆趙
攻齊欲王之東長之也(荆齊在魏東不樂属/秦而欲魏為之長)待之也(待/魏)
(之東正曰荆齊趙皆在魏東長之為之長也待之待其/事也欲王者此士願之之辭與上王欲焉不同也姚本)
(長之下/無也字)
長平之役平都君(田單正曰注/非說見趙策)說魏王曰王胡不為從
魏王曰秦許吾以垣雍(韓所得魏地補/曰垣雍見前)平都君曰臣以
垣雍為空割也魏王曰何謂也平都君曰秦趙久相持扵
長平之下而無决天下合於秦則無趙合扵趙則無秦
秦恐王之變也故以垣雍餌王也秦戰勝趙王敢責垣
雍之割乎王曰不敢秦戰不勝趙王能令韓出垣雍之
割乎(韓不畏/秦故)王曰不能臣故曰垣雍空割也魏王曰善
樓梧約秦魏(補曰姚註一作郚前有樓牾/約秦魏即此人此時事也)將令秦王(昭/正)
(曰無/據)遇於境謂魏王曰(或謂非牾正/曰未見非牾)遇而無相(無相/魏者)秦
必置相不聽之則交惡於秦聽之則後王之臣將皆務
事諸侯之能令扵王上者(言處魏上而能使之從令若/秦者補曰一本王之上者)
且遇於秦而相秦者(相秦/所置)是無齊也(獨言齊者時君王/后賢與齊敵也正)
(曰註/謬甚)秦必輕王之強矣(無齊/助故)有齊者(羣臣能得/齊事者)王不若
相之齊必喜是以有齊者於秦遇秦必重王矣(補曰此/時必魏)
(合扵齊平將/令之令  聲)
十(補/)八年(此八年春申未封/正曰追稱之辭)謂魏王曰昔曹恃齊(曹今/定陶)
而輕晉齊伐釐莒(釐疑扶風漦正曰此不相涉齊䇿昔/者萊莒好謀陳蔡好詐莒恃越而滅)
(蔡恃晉而亡此釐字即萊左傳公會鄭伯扵/郲杜註釐城劉向引來牟作釐牟古字通)而晉人亡
曹(史曹伯陽十五年背晋宋滅之哀公八年正曰即僖/二十八年晉侯伐曹分曹衞田事凡言亾非必國滅)
(也/)繒恃齊而輕越(繒禹後属東海補曰姚本恃齊以捍/越春秋鄫榖梁作繒杜註今琅邪鄫)
(縣/)齊和子亂(太公田和/正曰恐非)而越人亡繒(哀六年莒人滅鄫/與此異補曰左氏)
(莒人滅鄫鄫恃賂也註鄫有貢賦之/賂在魯恃之而慢莒此或訛為齊)鄭恃魏以輕韓魏
(補補曰此/宜有魏字)伐榆闗(九域圖在平州界正曰大事記安王/三年楚歸鄭榆闗十一年魏韓趙敗)
(楚師于大梁榆闗正義云/榆闗在鄭之南大梁西)而韓氏亡鄭原恃秦翟以輕
晉秦翟平穀大㐫而晉人亡原(僖二十五年原/降使趙衰處原)中山恃
齊魏以輕趙齊魏伐楚而趙亡中山(補曰周䇿宫他謂/周君曰云云畧同)
(敗齊魏伐楚而趙亡中山此襄王十八年秦韓魏齊共/  楚將唐昧事大事記謂史稱趙與燕齊滅中山齊非)
(中山與國者亦未/然說見燕趙等策)此五國所以亡者皆有(元作/其)其所恃
也非獨此五國為然而已也天下之亡國皆然矣夫國
之所以不可恃者多其變不可勝數也或以政教不脩
上下不輯而不可恃者或有諸侯鄰國之虞而不可恃
者或以年榖不登畜積竭盡而不可恃者(補曰一本畜/作稸此書多)
(作/畜)或化於利(化猶/移)比於患(比猶/近)臣以此知國之不可必
恃也今王恃楚之強而信春申君之言以是賔(元作/質)質
(補曰/未詳)秦而久不可知(久猶/後)即春申君有變是王獨受秦
患也即王有萬乗之國(即猶/是)而以一人之心為命也臣
以此為不完願王之熟計之也
魏王問張旄曰吾欲與秦攻韓何如張旄對曰韓且坐
而咠亡乎(咠胥同侍也補/曰一本咠作胥)且割而從天下乎王曰韓且
割而從天下張旄曰韓怨魏乎怨秦乎王曰怨魏張旄
曰韓強秦乎強魏乎(問以何/國為強)王曰強秦張旄曰韓且割
而從其所強與所不怨乎且割而從其所不強與其所
怨乎王曰韓將割而從其所強與其所不怨張旄曰攻
韓之亊王自知矣(補曰此恐與信/陵所諫同一事)
客謂司馬食其(魏人音異基補曰索隐云酈審趙三人/並以六國時衞有司馬食其慕其名也)
曰慮久以天下為可一者(慮久熟/慮也)是不知天下者也欲
獨以魏支秦者是又不知魏者也謂兹公(指合從之人/補曰兹公未)
(詳史夏侯嬰食兹氏注太原縣名春/秋昭五年注莒邑者又地不相涉)不知此兩者又不
知兹公者也然而兹公為從其說何也從則兹公重不
從則兹公輕兹公之處重也不實為期(言期約/不可必)子何不
疾及三國方堅也自賣扵秦(謂隂倍從/以收秦利)秦必受子不然
横者將圖子以合扵秦是取子之資(從食其所/資者從也)而以資
子之讐也(謂横人皆以食其之從惡之扵/秦讐秦也正曰時與人不可考)
秦㧞寜邑(此二十年正曰秦昭王四十一年魏/冉已免相此十一年餘說見趙策)魏王令
人謂秦王(昭/)曰王歸寜邑吾請先天下講(元從才從冓/下同謂與秦)
(講/)搆魏(衍魏/字)魏(補曰/衍)冉曰王無聽(無聽/其講)魏王見天下之
不足恃也故欲先講搆夫亡寜者宜割二寜以求講搆
夫得寜者安能歸寜乎
秦罷邯鄲攻魏取寜邑(正曰邯鄲趙都凡攻趙皆言邯/郸此策罷邯郸必非赧王五十)
(八年解邯郸圍時事且秦紀書㧞寜新中次年赧王五/十九年年表韓魏楚救趙新中而秦兵罷不聞卒㧞也)
(是嵗赧王入秦而此云過二周攻王是二周無恙/時也决為在前無疑寜新中非寕邑詳見趙䇿)呉慶
(呉人正/曰無考)恐魏王之講(元從才/從冓)搆於秦也謂魏王曰秦之
攻王也王知其故乎天下皆曰王近也(近親也天下以/魏為親秦故外)
(之秦因/攻之)王不近秦秦之所去(去猶逺正曰王非親秦/乃秦之所欲攻去者)皆
曰王弱也(無秦/之助)王不弱二周(言實不弱視/二周猶強也)秦人去邯鄲
過二周而攻王者以王為易制也王亦知弱之召攻乎
(若講於秦/復示弱也)
魏王欲攻邯戰季梁(魏人非莊子所稱正曰/不可考亦不知何時)聞之中道
而反衣焦不申(衣扵行路犯風日故焦/焦故不申濡潤乃申耳)頭塵不去(皆以/欲見)
(之速故不暇補曰焦卷申舒/布也文選申作信去作浴)往見王曰今者臣來見人
於大行(補曰行/道也)方北面而持其駕告臣曰我欲之楚臣
曰君之楚將奚為北面曰吾馬良臣曰馬雖良此非楚
之路也曰吾用多(用所/資也)臣曰用雖多此非楚路也曰吾
御者善此數者愈善而離楚愈逺耳今王動欲成霸王
舉欲信扵天下恃王國之大兵之精銳而攻邯戰以廣
地尊名王之動愈數而離王愈逺耳猶至楚而北行也
周肖(疑即霄正曰孟子記魏人若/以為此人則非安釐之世矣)謂宫他曰子為肖謂
齊王(王庭正曰無/據事必在前)曰肖願為外臣令齊資我於魏宫他
曰不可是示齊輕也(肖魏臣而假重扵外/是示齊以無魏之重)夫齊不以無
魏者以害有魏者(所不重為無肖是也正曰齊必不以/無魏重者而害有魏重者不可示以)
(無魏/重也)故公不如示有魏公曰(令肖以/此說齊)王(齊/)之所求扵魏
者臣請以魏聽齊必資公矣是公有齊以齊有魏也(因/齊)
(之資以得魏/重肖當作霄)
信陵君殺晉鄙救邯鄲破秦人存趙國趙王(孝/成)自郊迎
唐睢(元作/且)且謂信陵君曰臣聞之曰事有不可知者有
不可不知者有不可忘者有不可不㤀者信陵君曰何
謂也對曰人之憎我也不可不知也吾憎人也不可得
而知也(人不/能知)人之有徳於我也不可㤀也吾有徳於人
也不可不㤀也(補曰史云物有不可㤀或有不可不㤀/大人有徳扵公子不可㤀也公子有徳)
(扵人願公子㤀/之也語尤簡潔)今君殺晉鄙救邯鄲破秦人存趙國此
大德也今趙王自郊迎卒然見趙王(卒猝/同)臣願君之忘
之也信陵君曰無忌謹受教(彪謂唐睢當十一年求救/年已九十餘至是又十年)
(其陳誼益髙所謂耄期稱道不亂者歟賢矣/正曰史不云唐且恐有訛㚈說又見後章)
魏攻管而不下(補曰管/見前策)安陵人(魏記註召/陵有安陵)縮高其子為
管守(補曰秦攻韓管而得之縮髙之子為秦/守者也通鑑綱目縮髙之子仕扵秦)信陵君使
人謂安陵君曰君其遣縮髙吾將仕之以五大夫使為
持節尉(尉之持/節者)安陵君曰安陵小國也不能必使其民
使者自往請使道使者(使人/道之)至縮高之所復信陵君之
命(復猶重也信陵/言之矣今申之)縮高曰君之幸髙也將使髙攻管也
夫以父攻子守人大笑也(守人其子之人正曰守字句/補曰一本摽一作人之所大)
(笑/)見臣而下是背王也(王魏王正/曰秦王)父教子背亦非君之
所喜也敢再拜辭使者以報信陵君信陵君大怒遣大
使之安陵曰安陵之地亦猶魏也(正曰說/見下)今吾攻管而
不下則秦兵及我(管在秦東可以捍魏正/曰不得秦地必受秦攻)社稷必危矣
願君之生束縮高而致之若君弗致(補曰姚本/此有也字)無忌將
發十萬之師以告(補曰姚/本作造)安陵之城安陵君曰吾先君
成侯(趙王也安陵属召陵召陵属魏而此謂成/侯為先君盖先時兩属趙魏故上曰猶魏)受詔襄
王(趙襄子補曰大事/記引作襄王見上)以守此地也手受大府之憲(大府/謂魏)
(受詔襄子而受魏之憲則此兩属明矣憲法令也正/曰大府之憲即受詔扵襄子者上篇猶言第一篇也)憲
之上篇曰子弑父臣弑君有常刑(補正曰有常/即常刑也)不赦國
雖大赦降城亡子(以城降人及亡人/之子正曰亡人)不得與焉今縮高
謹雖辭大位(補曰一本無謹字姚本/謹觧則雖乃謹之訛)以全父子之義而
君曰必生致之是我負襄王之詔而廢大府之憲也雖
死終不敢行縮高聞之曰信陵君為人悍而自用也此
辭反必為國禍吾已全已無違(元作/為)為人臣之義矣(正/曰)
(無違人臣者不/事二君之義)豈可使吾君有魏患也乃之使者之舍
刎頸而死信陵君聞縮髙死(衍素/字)素(補曰/字衍)服縞素避舍
使使謝安陵君曰無忌小人也困於思慮(困猶/不通)失言扵
君敢再拜釋罪(拜所以謝也以安陵赦其罪故謝彪謂/縮髙之義直而善處死夫以信陵之愎)
(而好遂髙不死必加兵安陵城破之日固不免死而以/此死易一國之命可不謂仁乎正曰信陵君賢而服義)
(使其再聞安陵之辭亦將翻然而悔矣師不以直逞欲/殘民决不為也縮髙不忍須㬰之死而成其過惜哉補)
(曰按上章無忌書謂王之使者譛安陵扵秦而此䇿/云云未詳管守子守之守使者大使之使皆去聲)
魏王與龍陽君(魏之幸臣正曰幸姬也策言羙人又云/拂枕席此非楚安陵君鄢陵君夀陵君)
(趙建信君之比長孫佐輔于武陵/等詩用前魚字皆以宫人言之)共舩而釣龍陽君得
十餘魚而涕下王曰有所不安乎如是何不相告也對
曰臣無敢不安也王曰然則何為涕出曰臣為臣(元作/王)
王(補曰以己之/得魚推言王)之所得魚也王曰何謂也對曰臣之始
得魚也臣甚喜後得又益大今臣直欲棄臣前之所得
矣今以臣之㐫惡而得為王拂枕廣(補曰一本今以臣/凶惡按孟子惡人)
(註謂醜貌人此疑/衍凶字或之字訛)今臣爵至人君走人於庭(在庭則人/為之趨走)
避人於途(在途則行者避補曰/避一本作辟冝音闢)四海之内羙人亦甚多
矣聞臣之得幸於王也必褰裳而趨大王(褰掲/也)臣亦猶
曩臣之前所得魚也臣亦將棄矣臣安能無涕出乎魏
王曰誤(以不告為誤正曰誤猶言/誤矣當句然恐是譆字訛)有是心也何不相告
也扵是布令扵四境之内曰有敢言羙人者族(死及/其族)由
是觀之近習之人其摯諂也固矣(勢猶進正曰摰說文/相持也又字同摰質)
(義亦/可同)其自羃(元作/纂)纂繫(元作/繁)繁(補曰恐/當作繫)也完矣(羃覆也/言自□)
(自結於王正曰髙註帽覆似亦/作羃義按纂組類固結之義)今由千里之外欲進羙
人所効者庸必得幸乎假之得幸庸必為我用乎(我謂/欲進)
(之人正曰為我用猶言如我寵上句言未/必得幸此句言假使得幸未必如我也)而近習之人
相與怨我見有禍未見有福見有怨未見有徳非用智
之術也(正曰此䇿不知何王未可以/安釐襄哀之世遂附之也)
或謂魏王王警四疆之内(將出兵先/令以警之)其從扵王者(凡兵/械當)
(從/者)十日之内備不具者死王因取其㳺(旄旗/之旒)之舟上繫
之(之猶扵也亦/以楚攻秦)臣為王之楚王咠(補曰一/本作胥)臣之反而行
(行/兵)春申君聞之謂使者(即此/說者)曰子為我反無見王矣(欲/其)
(亟反不必/見考烈)十日之内數萬之衆令涉魏境秦使聞之以
告秦王(莊/㐮)秦王謂魏王曰大國有意必來以是而足矣
(秦恐楚魏合故言魏兵自足不待楚也今詳春申在時/魏嵗受秦兵惟此三十年無忌卒五國攻秦可當此語)
(此及下二章元作韓/䇿正曰亊證未明)
魏鞅(魏人為魏說正曰一本觀鞅史作觀津人朱英見/楚策  史楚考烈王二十二年諸侯合從西伐秦)
(楚王為從長春申君用事至函谷闗秦出兵攻諸侯兵/皆敗走考烈王以咎春申君以此益疎客有云云扵是)
(去陳徙/夀春)謂春申曰人皆以楚為強而君用之弱也其扵
鞅也不然先君者(先春申用/事之人)二十餘年未嘗見攻今秦
欲踰兵於鄳(元作/澠)澠(補曰澠/即鄳)隘之塞(魏記所謂冥阨註/楚險塞或以為江)
(夏郢縣補曰/詳見楚䇿註)不使(補曰史作便是不便/句絶下與不可對文)假道兩周倍韓
以攻楚不可(倍音背此昔者/所以未嘗見攻)今則不然魏且旦暮亡矣
不能愛其許鄢陵與梧(梧属楚國此時為魏正曰漢侯/國梧属彭城與許鄢陵不相接)
(左傳襄十年晉師城梧及制杜註皆鄭舊地制即虎牢/梧必相近此時鄭為韓按史云不能愛許鄢陵其許魏)
(割以予秦秦兵去陳百六十里以此参較則䇿有/缺誤徐廣云陳在許東南盖此時楚徙都陳也)割以
予秦相(補/)去百六十里(言秦伐楚之/近不須假道)臣之所見者秦楚
鬬之日近(元作/也)也(正曰史作秦楚之日鬪也/此策鬬字殽次在之日上)已(正曰元/在韓䇿)
(今詳其文/當属楚)
安邑之御史死其次恐不得也輸人(輸安邑/里名)為之謂安
邑(補補曰宜有邑/字大事記有)令曰公孫綦為人請御史扵王王曰
彼固有次吾難敗之因遽置之(令聞王言故立其次補/曰一本有次乎吾難敗)
(其法因遽置之六大事記前漢百官表監御史秦官掌/監郡此䇿云云  國已遣御史監郡矣非獨秦也正曰)
(魏都安邑在惠王未徙大梁前昭王/十年獻安邑扵秦章次不當在此)
　　　景閔王(安釐王子補曰名増元/年秦始皇五年己未)
秦攻魏急(始皇五年攻魏取二十/城此元年正曰說見後)或謂魏王曰(補曰乳/叢子云)
(秦急攻魏魏王恐或謂子順曰如之何荅曰吾私其計/然豈能賢扵執政故無言焉魏王聞之駕如孔氏親問)
(焉曰國亾矣如之何/對曰云云下文並同)棄之不如用之之易也(棄謂戰而/䘮地用謂)
(割地賂之/正曰見下)死之不如棄之之易也(死謂/敗死)能棄之弗能用
之能死之弗能棄之此人之大過也(補曰孔叢子註云/棄其地不如用其)
(地以攻守為易死其地不如棄其地以圖存為/易盖當計其勢如何爾在棄之用之得其宜)今王亡
地數百里亾城數十而國患不解是王棄之非用之也
今秦之強也天下無敵而魏之弱也甚而王以是賔(元/作)
(質/)質(正曰孔叢子註云景閔/為太子時嘗質扵秦)秦王又能死而弗能棄之
此重過也今王能用臣之計虧地不足以傷國卑體不
足以苦身解患而怨報(怨謂不韋/主攻者也)秦自四境之内執法
以下(執政/之臣)至於長輓者(長為輓/車之人)故畢曰(畢猶/盡)與嫪氏乎
(嫪毐秦太/后私人)與吕氏乎(不韋也此言/與嫪氏耳)雖至於門閭之下廊
廟之上猶之如是也今王割地以賂秦以為嫪毐功(因/毐)
(而割故/功在毐)卑體以尊秦以因嫪毐王以國賛嫪毐(毐貴矣/今又因)
(之以割是以/魏助之也)以嫪毐勝矣(以不敗/為勝)王以國賛嫪毐太后
之德王也深於骨髓王之交最為天下上矣(補曰孔叢/子註言太)
(后德王則秦不加兵是乃王/以此交秦為天下之上矣)秦魏百相交也百相欺也
(言昔之交皆/卒歸於欺)今由嫪氏善秦而交為天下上天下孰不
棄吕氏而從嫪氏(時二人/已惡)天下必舍(元作/合)合(補曰恐合/字訛大事)
(記作/舍)吕氏而從嫪氏則王之怨報矣(補曰大事記以此/章附見於始皇八)
(年封嫪毐長信侯之下謂嫪吕争權略見扵此景閔元/年秦㧞二十城策言亾地數百里亾城數十則此在後)
(矣二年㧞朝歌三年㧞汲大事記所書則㧞汲之年所/謂秦攻魏急者盖其時矣補曰大事記曰子順進退有)
(聖賢之風寕/忍出此乎)
秦王(始/皇)使人謂安陵君曰寡人欲以五百里之地易安
陵安陵君其許寡人安陵君曰大王加惠以大易小甚
善雖然受地於先王願終守之弗敢易秦王不說安陵
君因使唐雎(元作且/下同)且使於秦秦王謂唐睢且曰寡人
以五百里之地易安陵安陵君不聽寡人何也且秦滅
韓(十八/年)亡魏(二十/一年)而君以五十里之地存者以君為長
者故不錯意也(補曰錯/置也)今吾以十倍之地請廣於君(廣/其)
(地正曰設辭易地實/欲得之當識其意)而君逆寡人者輕寡人與唐雎且
對曰否非若是也安陵君受地於先王而守之雖千里
不敢易也豈直五百里哉秦王怫然怒謂唐雎且曰公
亦嘗聞天子之怒乎唐雎且對曰臣未嘗聞也秦王曰
天子之怒伏屍百萬流血千里唐雎且曰大王甞聞布
衣之怒乎秦王曰布衣之怒亦免冠徒跣以頭搶地耳
(搶突也補曰太史公語本此說/苑作顙地師古曰搶千羊反)唐雎且曰此庸夫之怒
也非士之怒也夫専諸之刺王僚也(僚吴王昭/二十七年)彗星襲
月聶政之刺韓傀也(傀韓相見韓/䇿及刺客傳)白虹貫日要蘺之刺
慶忌也(呉越春秋要離呉人吴王闔閭欲殺王子慶忌/要離詐以罪亾令呉王焚其妻子走見慶忌以)
(劒刺/之)倉鷹擊於殿上(補曰倉/即蒼)此三子皆布衣之士也懐
怒未發休祲降於天(休吉徴祲戾氣自三子言之為吉/正曰說文祲精氣感祥也此休字)
(猶言/祥)與臣而將四矣若士必怒伏屍二人流血五步天
下縞素今日是也挺劒而起秦王色撓(撓擾也正曰撓/屈也奴効反)
長跪而謝之曰先生坐何至於此寡人諭矣(諭曉/也)夫韓
魏滅亾而安陵以五十里之地存者徒以有先生也(雎/自)
(釐十一年請救至是五十餘年矣彪謂雎刺劫之士自/曺沫以至荆軻皆不聞道惟若唐睢者可也為其激而)
(發不専志扵此也正曰唐且之名見扵䇿者不一秦策/應侯遣唐且載金之武安散天下士魏安釐王十一年)
(唐且說秦是時應侯始相睢老於魏不應復為秦用又/一唐且也且為魏說秦時九十餘至與信陵君語相去)
(十年已百嵗為安陵君使秦有滅韓亡魏之言魏亡在/始皇二十二年上去說秦凡四十二年决不存矣又一)
(唐且也楚䇿唐且見春申君又一唐且也新序秦政魏/司馬唐且諫曰叚干木云云當文侯時人一唐且也魏)
(謂此策文其明而事多難信以始皇之興滅何憚扵安/陵而易以五百里地是特為之辭而使之納地耳唐且)
(之使愚矣雖抗言不屈豈終能沮之乎荆軻之見也匿/匕首扵圖秦法侍者不得操兵此云挺劒而起何也其)
(辭固多/誇矣)
　
　
　
　
　
　
　
　
　戰國策校注卷七
欽定四庫全書
　戰國策校注卷八　　　　宋　鮑彪　原注
　　　　　　　　　　　　元　吴師道補正
　　韓(分晉得南陽及潁川之父城定陵襄城潁陽潁/隂長社陽翟東接汝南西接𢎞農得新安宜陽)
　　(正曰鄭今河南之新鄭及成臯滎陽潁川之崇髙/城陽鮑引漢地理志為南鄭亦韓地而獨遺不取)
　　(誤/矣)
　　　康子(補曰/名虎)
三晉已破智氏将分其地叚規謂韓王曰分地必取成
臯(補曰見/秦策)韓王曰成臯石溜之地也(溜言甚無積潤補/曰溜言多山石水)
(所溜/也)寡人無所用之段規曰不然臣聞百里之厚而動
千里之權者地利也千人之衆而破三軍者不意也(言/地)
(薄鄭人不備正曰/言地險寡足破衆)王用臣言則韓必取鄭矣(正曰取鄭/在哀侯二)
(年/)王曰善(諸稱王皆/非當時語)果取成臯至韓之取鄭也果從成
臯始大
　　烈侯(景侯元年安王三年壬午正曰當云/景侯䖍子元年史列侯取列烈通)
韓傀相韓(補曰史作韓相俠累索隠引髙誘云韓傀俠/累也今註本無俠古俠反累力追反韓非子)
(傀作廆藝文類聚引作韓傫今按傀字呼乖徒回姑回/矩鮪戶賄等反不一傀與俠累字音有差互訛轉説又)
(見/後)嚴遂重於君二人相害也嚴遂政議直指(政正/同)舉韓
傀之過韓傀以之(猶以/此)叱之於朝嚴遂㧞劒趍之以救
解(以救至/得解)於是嚴遂懼誅亡去游求人可以報韓傀者
至齊齊人或言軹深井里(軹之里名深井補曰軹即河/内軹正義云深井里在懐州)
(濟源縣南三十/里政時客游此)聶政勇敢士也避仇隠於屠者之間嚴
遂隂交於聶政以意厚之聶政問之曰(補曰一本/問曰姚同)子欲
安用我乎嚴遂曰吾得為役之日淺事今薄(薄猶/近)奚敢
有請於是嚴遂乃具酒自觴聶政母前(補曰一本其/酒觴姚同)仲
子奉黃金百鎰(仲子遂字補曰索隠引髙/誘云嚴遂字仲子今本無)前為聶政母
夀聶政驚愈恠其厚固謝嚴仲子(補曰一本固/謝史姚同)仲子固
進而聶政謝曰臣有老母家貧客游以為狗屠可旦夕
得甘脆(肉之肥羙者正曰説文甘/羙也脆小耎物易斷也)以飬親親供飬備義
不敢當仲子之賜嚴仲子辟人(辟猶屏/闢去之)因為聶政語曰
臣有仇而行游諸侯衆矣然至齊聞足下義甚髙故直
進百金者特以為丈人麤糲之費(丈人亦尊稱政也粟十/六斗為一秉㫪米一斛)
(曰糲補曰一本夫人史姚同韋昭云古者尊大嫗蒍/夫人又或作大人  糲落葢反又力制即達二反)以
反足下之讙(補曰一本交足下/史姚同反字必誤)豈敢以有求邪聶政曰
臣所以降志辱身居市井屠者幸以飬老母(以有飬/為幸)老
母在前(在未/死前)政身未敢以許人也(補曰一本居市井者/徒幸而飬老母老母)
(在史姚同/無前字)嚴仲子固讓聶政竟不肯受然仲子卒備賔
主之禮而去乆之聶政母死既𦵏除服聶政曰嗟乎政
乃市井之人鼓刀以屠而嚴仲子乃諸侯之卿相也不
逺千里枉車騎而交臣臣之所以待之者至淺矣(補曰/一本)
(至淺鮮矣/史姚同)未有大功可以稱者而嚴仲子舉百金為親
夀我義不受(補曰一本我雖/不受史姚同)然是深知政也夫賢者以
感忿睚眦之意(感言動心睚眦怒視也補曰師古曰睚/音厓舉眼也眦即皆反謂目匡也言舉)
(眼相忤者即殺之也一説睚/五懈反眦士懈反瞋目貌)而親信窮僻之人而政獨
安可嘿然而止乎且前日要政政徒以老母老母今以
天年終政将為知己者用遂西至濮陽(補曰漢濮陽縣/屬東郡春秋時)
(帝丘/也)見嚴仲子曰前日所以不許仲子者徒以親在今
親不幸而死(補曰一本無而/死二字姚同)仲子所欲報仇者(補曰一/本仇者)
(為誰史/姚同)請得從事焉(補曰一本無此/五字姚同史有)嚴仲子具告曰臣
之仇韓相韓傀(補曰一本韓/相傀姚同)傀又韓君之季父也宗族
盛多居處兵衛甚設(設陳也補曰一本無/多居處甚四字史有)臣使人刺之
終莫能就今足下幸而不棄請益具車騎壮士以為羽
翼政曰韓與衛相去中間不逺(事泄易聞補曰一本韓/與衛中間不逺無相去)
(二字姚同史有郡司馬貞引髙誘云韓都潁/川陽翟衛都東  濮陽故云云今註本無)今殺人之
相相又國君之親此其勢不可以多人多人不能無生
得失(謂相/可否)生得失則語泄(補曰索隠云策作無生愔言/所将人多或生異情語泄今)
(本無/此文)語泄則韓舉國而與仲子為讎也豈不殆哉遂謝
車騎人徒辭獨行仗劒至韓(仗兵器也葢以劒為/兵正曰仗執持也)韓適
有東孟之㑹(東孟地缺補曰索隠引/髙註東孟地名今本無)韓王及相皆在焉
持兵㦸而衛侍者甚衆(補曰一本無/侍字史姚同)聶政直入階刺殺
韓傀(補曰姚本/無殺字)韓傀走而列(元作哀/下同)哀侯(按釐侯策及/𫝊皆言哀侯)
(史記及年表皆書列侯䇿𫝊可/為誤年不可移也補曰説見後)聶政刺之兼中列哀侯
左右大亂聶政大呼所擊殺者數十人(補曰一本無擊/字姚同史有)
因自面皮(去靣之皮補曰索隠云以刀刺其面皮欲令/人不識列女傳作披葢以刀𠢐靣而去其皮)
(也/)抉服屠腸(抉排也補曰史作决一/本自屠出腸史姚同)遂以死韓取聶政
屍暴於市縣購之千金(縣金募/知者)久之莫知誰(補曰一本/誰子史姚)
(同/)政姊嫈(補曰一本無嫈字姚註/劉有嫈么莖反史作榮)聞之曰吾弟至賢(補/曰)
(姚本無/吾字)不可愛妾之軀滅吾弟之名非弟意也(言徃哭/自吾意)
(耳/)乃之韓視之曰勇哉氣矜之隆(矜自/持也)是其軼賁育(軼/車)
(相出/也)髙成荆矣(説文成荆古之勇士今對賁豫復似両/人補曰姚本云髙吕氏春秋豫譲必死)
(於襄子而趙氏皆恐成刑致死于韓王/而周人皆畏按此對豫讓言則一人也)今死而無名(不/顯)
(其/人)父母既殁矣兄弟無有此為我故也(不顯其名/恐累及姊)夫愛
身不揚弟之名吾不忍也乃抱屍而哭之曰此吾弟軹
深井里聶政也亦自殺於屍下晉楚齊衛聞之曰非獨
聶政之能乃其姊者列女也(列義列可陳正曰列烈通/補曰一本非獨政之能乃)
(其姊者亦列/女也姚同)聶政之所以名施於後世者其姊不避葅
酢之誅(葅酢菜也言剉斮之如此補曰周禮註䟽虀葅/之類菜肉通稱全物若䐑為葅記文醢肉醤)
以揚其名也(此三年書政殺韓相俠累刺客𫝊有彪謂/政之始終於其親孝矣其臨財也義矣嘗)
(欲評其死感其義烈不忍下筆獨以謂人之居世不可/不知人亦不可妄為人知也遂唯知政故得行其志惜)
(乎遂褊褊狷細人耳政不幸謬為所知故死於是使其/受知明主與賢相則其所成就豈不有萬萬於此者乎)
(哀哉補曰大事記按史記韓世家烈侯三年聶政殺韓/相俠累十三年烈侯卒子文侯立十年卒子哀侯立六)
(年韓嚴弑其君哀侯聶政之刺俠累與哀侯之弑相去/逺矣而聶政傳乃謂嚴仲子事哀侯與韓相俠累有仇)
(使政刺累與世家不合盖其氏偶同故刺客𫝊誤以為/哀侯之時策曰東孟之㑹韓王及相皆在焉聶政刺韓)
(傀兼中哀侯又曰聶政刺相兼中哀侯許異蹵哀侯而/殪之是故哀侯為君而許異終身相焉考之世家哀侯)
(既弑其子懿侯即立許異将誰相哉俠累既死烈侯猶/在位十年謂之終身相可也則此乃烈侯三年之事但)
(戰國䇿誤以為哀侯耳又烈王五年韓嚴遂弑哀侯觧/題引正義云紀年晉桓公邑哀侯於鄭韓山堅賊其君)
(哀侯而立韓若山山堅即韓嚴也若山即懿侯也愚按/此事國䇿誤合二事為一司馬遷両存而不决故温公)
(與劉道原書蘇氏古史皆疑之大事記考之未盡且史/記年表世家両書韓嚴是聶政之事乃嚴遂而弑哀侯)
(者乃韓嚴大事記謂氏偶同又不知韓嚴遂韓嚴國氏/名交混也通鑑書嚴遂弑哀侯大事記因之未改當從)
(史書韓嚴綱目書廢遂下註哀侯以韓廆為相而憂韓/遂二人相害遂刺廆于朝併中哀侯亦仍誤也正曰史)
(遷作刺客傳失在奨盗而年表書盗殺韓相俠累獨為/得春秋書法綱目大事記不能易也父母遺體不敢毁)
(傷以不義而滅其身得為孝乎非有夙昔之遇如智伯/之於豫讓非有累世之恩如韓之于子房以欲執仇之)
(故厚已而使為不義得為知己乎鮑陳説區區陋矣補/曰姊嫈之死盖兄弟之義䇿述其言以為不愛身以揚)
(弟之名而説者徒知論名而不及義此皆戰國之習也/史記云使政知姊無惴忍之志不重暴骸之難必絶險)
(千里以列其名姊弟俱僇於韓市者亦未必敢以身許/仲子也列女傳云嫈仁而有勇不怯死以滅名詩云死)
(䘮之威兄弟孔懐云云此之謂也愚謂子長得政之情/子政得嫈之志然一則曰列其名一則曰不滅名猶免)
(世俗之/失也)
　　昭侯(莊侯子元年癸亥/顯王十一年)
成午從趙來謂申不害於韓曰子以韓重我於趙請以
趙重子於韓是子有両韓而我有両趙也(補曰史申不/害者荆人也)
(故鄭之賤臣學術以/干韓昭侯用為相)
魏之圍邯鄲也申不害始合於韓王然未知王之所欲
也恐言而未必中於王也王問申子曰吾誰與而可(與/魏)
(耶趙/耶)對曰此安危之要國家之大事也臣請深惟而苦
思之(惟亦/思)乃微謂趙卓韓鼂曰子皆國之辯士也夫為
人臣者言可必用(可豈/可)盡忠而已矣二人因各進議於
王以事(補曰一/本各進)申子微視王之所説以言於王王大説
之(補曰此術/之最下者)
申子請仕其從兄官(仕其從父兄以/官正曰註贅)昭侯不許也申子
有怨色昭侯曰非所謂學於子者也從子之請而廢子
之道乎又将専行子之術而廢子之請乎子嘗教寡人
循功勞視次第今有所求此我将奚從乎(此如此補曰/此當屬下句)
(讀/)申子乃避舍請罪曰君真聖人也
蘇秦為趙(元作楚/下同)楚(補曰字誤/恐當作趙)合從説韓王曰韓北有
鞏落(竝屬/河南)成臯之固西有宜陽常阪之塞(常史作商殷/紀註商今上)
(洛是也補曰正義云商阪即商山/在商洛縣南亦曰楚山武關在焉)東有宛穰洧水(穰屬/南陽)
(洧水出潁/川陽城)南有陘山(補曰/見前)地方千里帶甲數十萬天下
之强弓勁弩皆自韓出谿子少府(下皆弩名俶真訓註/谿子國名夷名又谿)
(子陽匠名徐/註少府所造)時力距來(徐註作之得時力倍於常其勁/足以距來敵正曰徐註距來者)
(謂弩勢勁利/足以云云)皆射六百歩之外韓卒超足而射(舉蹠/踏弩)百
發不暇止逺者達胷近者掩心(箭中心/上如掩)韓卒之劒㦸皆
出於冥山棠谿墨陽合伯鄧師宛馮(司馬彪註冥山在/相州北汝南吴房)
(有棠谿亭脩務訓註墨陽美劒名合伯地缺鄧師豈南/陽鄧耶猶云洛師滎陽有馮池正曰相州北非韓地餘)
(見/下)龍淵大阿(吴越春秋楚王召風胡子曰吴有干将越/有歐冶寡人欲因子請因二人作劒風胡)
(見二人作劒二其名云以上類言以地名正曰脩務訓/註云墨陽之莫邪則墨陽地名合伯史作合膞姚本合)
(山膞註曽無伯字索隠云鄧國有工鑄劒因名鄧師宛/人於馮池鑄劒故名宛馮晉大康地理記汝南西平有)
(龍泉可淬刀劒今按上説㝠山棠谿龍淵地名/鄧師宛馮人名兼地大阿劒名合膞等未詳)皆陸斷
馬牛水擊鵠雁當敵即斬堅甲盾鞮鍪(盾櫓鞮革履鍪/兠鍪説文鍪鈎)
(屬鍑大口釡葢鍪如之/補曰韻書鞮鍪首鎧也)鐡幕革抉㕹(音/筏)芮(史並不註補/曰索隠云鐡)
(幕謂以鐡為臂脛之衣以革為射决决射鞴也按詩决/拾𫝊决以象骨為之著右手大指以鈎弦闔體拾以皮)
(為之著於左臂以遂弦恐此革即拾抉即决也索隠即/以為一物葢據説文鞴射臂决之文也亦通索隠云㕹)
(與黻同謂楯也芮音如字謂繫楯之紛綬也愚按㕹音/伐即詩所謂䝉伐者字皆通借史云當敵則斬堅甲鐡)
(幕革抉㕹芮無不畢具故説者上文以甲字句謂其劒/皆能斬之䇿文不可從此讀當以斬堅句而甲盾以下)
(屬無不/具之文)無不畢具以韓卒之勇被堅甲蹠勁弩帶利劒
一人當百不足言也夫以韓之勁與大王之賢乃欲西
面事秦稱東藩築帝宫受冠帶祠春秋交臂而服焉夫
羞社稷而為天下笑無過此者矣是故願大王之熟計
之也大王事秦秦必求宜陽成臯令兹効之明年又益
求割地與之即無地以給之不與則棄前功而後更受
其禍且夫大王之地有盡而秦之求無已夫以有盡之
地而逆無己之求此所謂市怨而買禍者也不戰而地
已削矣臣聞鄙語曰寧為雞口無為牛後(補曰正義云雞/口雖小乃進食)
(牛後雖大乃出/糞大事記取)今大王西面交臂而臣事秦何以異於
牛後乎夫以大王之賢挾强韓之兵而有牛後之名臣
竊為大王羞之韓王忿然作色攘臂按劒仰天太息曰
寡人雖死必不能事秦今主君以趙楚(補曰字誤/史正作趙)王之
教詔之敬奉社稷以從(𫝊在燕趙後云宣恵王今按合/從在燕文公二十八年趙肅侯)
(十六年此二十五年又蘇秦𫝊説六國後去趙而從約/觧是嵗燕易王立徐註云自初説燕至此三年宣恵之)
(元年也此時從已觧則説從時非宣恵明矣沈括辨以/為雞口牛從今按秦稱牛後蓋以惡語侵韓故韓侯怒)
(而從之雞口牛從謬誤也正曰大事記顯王三十五年/蘇秦説燕與趙合從燕文公納之趙三十六年蘇秦説)
(趙肅侯以六國合從按史年表是嵗韓昭侯二十六年/髙門成而昭侯卒子宣恵王立蘇秦説宣恵王蓋昭侯)
(卒後爾鮑序次非從索隠引延篤云寧為雞口不/為牛從口雞中主  牛子也沈説亦有所本也)
　　宣惠王(昭侯子元年年己丑/顯王子十七)
宣王謂樛留(韓人補曰樛居尤反漢有樛氏通鑑事記/作繆監即闞魏策闞史作監田世家亦作)
(監/止)曰吾欲両用公仲公叔其可乎對曰不可晉用六卿
而國分簡公用田成闞止而簡公弑(齊事見哀/十四年)魏両用
犀首張儀而西河之外亡(秦恵八年魏納河西儀時為/秦客卿未相魏也後至魏襄)
(十三年相儀儀留四年去而衍相未嘗両用未嘗亡也/此豈為秦良造儀為客卿時魏以事聽之邪正曰大事)
(記魏恵後十三年張儀相魏魏不事秦秦以公孫衍代/相儀留魏四歳後説襄王乆之乃去二人更迭用衍相)
(儀留猶両用也魏亡河西地大概言之不必両人為相/時也大事記魏恵後五年以少梁與秦引此䇿云秦至)
(是盡得河西地則犀首張儀之/力是時二人皆信用於秦云云)今王両用之其多力者
内樹其黨其寡力者藉外權羣臣或内樹其黨以擅(正/曰)
(韓子/作驕)其主或外為交以裂其地則王之國必危矣(彪謂/此非)
(天下之正議也顧所用如何耳使得人如周召両用之/庸何傷若公仲公叔也一之謂甚何必両補曰胡氏管)
(見謂樛留之論似是而非不可遂以為法使所用而賢/則一人而足不虞其専擅左右參副不虞其比黨使其)
(不賢則一人足以喪國又况二三其衆乎意者留於仲/叔隂有所附欲國柄歸一而不分故危言以動其君耳)
(大事記云韓雖兩用仲叔以戰國䇿攷之仲實専政叔/亦間用事終不若仲之權寵也愚按鮑說有與胡氏合)
(者而不得留之情故引以著之按此䇿宣恵欲両用非/巳用也當時叔之事不著意其止於用仲而仲叔並用)
(實襄王之世以其争主㡬瑟公子咎知之也公仲卒不/勝公叔則公叔又重矣二人爭權樛留之言遂驗是以)
(帝王之要知人而后官人九經之序/尊賢而后敬大臣則無患乎此矣)
楚昭獻相韓秦且攻韓韓廢昭獻昭獻令人謂公叔曰
不如貴昭獻以固楚秦必曰楚韓合矣(正曰此策不知/何時按䇿有云)
(㡬瑟公叔之讎而昭獻公叔之人也又甘茂與昭獻遇/於境在未圍雍氏時其相韓見周策必在宣恵之後)
秦攻陘(此時史不書後至桓恵九年秦㧞我陘然陳軫/張儀同時儀死至桓恵九年四十六年矣軫必)
(不存故/因舊)韓使人馳南陽之地(馳反走/示服也)秦已馳(馳進也韓/避之而秦)
(進/也)又攻陘韓因割南陽之地秦受地又攻陘陳軫謂秦
王(惠/)曰國形不便故馳交不親故割今割矣而交不親
馳矣而兵不止臣恐山東之無以馳割事王者矣且王
求百金於三川而不可得求千金於韓一旦而具今王
攻韓是絶上交而固私府也(言利移於下正曰即所/謂無以馳割事王者)竊
為王不取也
秦韓戰于濁澤(長社濁澤補曰大事記韓與趙魏伐秦/秦使庻長樗里疾與戰修魚虜韓将申)
(差觧題云濁澤/即脩魚之地)韓氏急公仲朋(元作/明)明(補曰當作朋大/事記顯王三年)
(魏公子景賈伐韓與韓将韓/明戰于陽此人在公仲前)謂韓王曰與國不可恃(與/謂)
(山/東)今秦之心欲伐楚王不如因張儀為和於秦賂之以
一名都與之伐楚此以一易二之計也韓王曰善乃儆
公仲之行(儆猶/戒)将西講於秦楚王(懐/)聞之大恐召陳軫
而告之陳軫曰秦之欲伐我乆矣今又得韓之名都一
而具甲(以一都之/賦為兵備)秦韓并兵南鄉此秦所以廟祠而求
也今已得之矣楚國必伐(補曰一/本伐矣)王聽臣為之儆四境
之内選師言救韓令戰車滿道路發信臣多其車重其
幣使信王之救已韓為不能聽我(使其或不能從我以/與秦戰補曰一本救)
(己也/縱韓)韓之德王也(恩救我補曰一本韓必/徳王此以上姚同文勝)必不為鴈行
以來是秦韓不和兵雖至楚國不大病矣為能聽我絶
和於秦秦必大怒以厚怨於韓韓得楚救必輕秦輕秦
其應秦必不敬是我因秦韓之兵而免楚國之患也楚
王大説乃儆四境之内選師言救韓發信臣多車幣(補/曰)
(一本復作多/其車重其幣)謂韓王曰敝邑雖小已悉起之矣願大國
遂肆意於秦敝邑将以楚殉韓(殉言以/死從之)韓王大説乃止
公仲公仲曰不可夫以實告我者秦也以虚名救我者
楚也恃楚之虛名輕絶强秦之敵必為天下笑矣且楚
韓非兄弟之國也又非素約而謀伐秦矣(補曰一本矣/作也姚註劉)
(作/也)秦欲伐楚楚以起師言救韓此必陳軫之謀也且王
已使人報於秦矣今弗行是欺秦也夫輕强秦之禍而
信楚之謀臣王必悔之矣韓王勿聽遂絶和於秦秦果
大怒興師與韓氏戰於岸門(後志潁隂有岸亭事在十/九年此要終言之也補曰)
(徐廣云岸門即岸亭正義引括地志云在許州長社縣/西北又韓世家太子倉入質于秦以和魏年表又書秦)
(走犀首岸門葢/救韓而敗也)楚救不至韓氏大敗韓氏之兵非削弱
也民非蒙愚也兵為秦禽智為楚笑過聽於陳軫失計
於韓朋明(補曰/明)也(記十六年有彪謂二子皆億中之材/也宣惠訹於其言惑于重幣雖有公)
(仲之謀固難以入至於非兄弟非素約而以虚名救我/此言豈不明著矣乎如之何弗聽也正曰鮑嘗謂陳軫)
(少捭闔風氣故此以億中/稱之此䇿非捭闔而何)
顔率見公仲公仲不見顔率謂公仲之謁者曰公仲必
以率為陽也(陽佯同不實也補曰一/本陽作塲姚註劉作陽)故不見率也公仲
好内(齊世家註/内婦官也)率曰好士公仲嗇於財率曰散施公仲
無行率曰好義(所謂/不實)自今以來率且正言之而已矣公
仲之謁者以告公仲公仲遽起而見之(彪謂顔率此言/可行公仲而已)
(誠有是也雖陽言何益於德茍無是也正/言之吾何懼以是知公仲非躬行者也)
　　襄王(宣王子補曰名倉元/年赧王四年庚戌)
張儀為秦連横説韓王曰(補曰此/元年)韓地險惡山居五榖
所生非麥而豆民之所食大抵豆飯藿羹(藿菽之少者/補曰姚云史)
(記後語作飯菽而麥下文亦作菽古語只稱菽漢/以後方呼豆按此非麥即豆也麥少又以豆飯)一歲
不收民不厭糟糠地方不滿九百里無二歳之所食料
大王之卒悉之不過三十萬而厮徒負飬(負荷飬牧之/人正曰索𨼆)
(云負飬者負擔以給/飬公家厮徒見魏䇿)在其中矣為除守徼亭障塞(徼廵/也亦)
(關境上補曰漢書徼外顔云/徼塞也取徼遮之義字音呌)見卒不過二十萬而已秦
帶甲百餘萬車千乘騎萬匹虎鷙(元作/摯)摯(正曰鷙摯通/禮記蚤摯摯)
(獸/)之士(摯擊鳥正曰凡鳥之/勇獸之猛皆曰摯)跿(音/徒)跔(音俱説文天寒足/跔與此不合史註)
(跳躍也補曰跿猶下文徒程/此謂徒跣也義與科頭恊)科頭(不著/兠鍪)貫頥(貫人之頥/正曰此説)
(似與上文不𩔖索𨼆曰両手捧頥而直入敵言其勇貫/與捧亦不通劉辰翁云貫頥謂見射猶奮㦸不顧死也)
(則此連下文/奮㦸為義)奮㦸者至不可勝計也秦馬之良戎兵之
衆探前蹶(元作/趹)趹後(字書無趹字蹶跳也正曰説文趹/馬行貌西都賦要趹追蹤音古冗)
(反索𨼆云謂馬前足探向前後足趹於後趹謂抉地言/馬走勢疾前後蹄間一擲而過二尋也八尺曰尋)
蹄間二尋(補曰一本此有騰字/姚註曾添騰者二字)者不可勝數也山東之
卒被甲冐胄以㑹戰(胄兠/鍪)秦人捐甲徒䄇以趨敵(䄇祼/也)
左挈人頭右挾生虜夫秦卒之與山東之卒也猶孟賁
之與怯夫也以重力相壓猶烏獲之與嬰兒也夫率孟
賁烏獲之士以攻不服之弱國無以異於墮千鈞之重
集於鳥卵之上必無幸矣(幸其不破碎/無是理也)諸侯不料兵之
弱食之寡而聽從人之甘言好辭比周以相飾也皆言
曰聽吾計則可以强霸天下夫不顧社稷之長利而聽
須臾之説詿誤人主者(詿亦誤也補曰/漢語詿誤本此)無過於此者矣
大王不事秦秦下甲㨿宜陽斷絶韓之上地東取成臯
宜陽則鴻臺之宫桑林之苑(桑林在亳修務訓言湯禱/于桑山之林則似指言多)
(桑之山非地名也正曰鴻臺桑林韓臺/苑非湯所禱者也太平御覧作樂林)非王之有已夫
塞成臯絶上地則王之國分矣先事秦則安矣不事秦
則危矣夫造禍而求福計淺而怨深逆秦而順趙(元作/楚)
楚雖欲無亡不可得也故為大王計莫如事秦秦之所
欲莫如弱楚而能弱楚者莫如韓非以韓能强於楚也
其地勢然也今王西面而事秦以攻楚(衍為/字)為(補曰一/本無)
敝邑秦王必喜(惠/文)夫攻楚而私其地轉禍而説秦計無
便於此者也是故秦王使使臣獻書大王御史須以决
事韓王曰客幸而教之請比郡縣築帝宫祠春秋稱東
籓効宜陽(彪謂横人之辭真所謂虚喝者韓之兵信弱/食信寡矣獨不曰從合則能以弱為强以寡)
(為多乎惜乎世主不少察於此也補曰甘茂攻/宜陽在後此云効者請効之也儀歸而約敗矣)
鄭彊(鄭公族韓滅鄭故為韓人補曰此人嘗請秦伐韓/魏䇿亦有其人蓋游説秦楚之間者此豈以為韓)
(而走儀故/次之韓歟)之走張儀於秦(譛之於秦/使逐之)曰儀之使者必之
楚矣故謂太宰(楚官疆/謂之)曰公留儀之使者(留之者欲詐/為儀使之致)
(地/)强請西圖儀於秦故因西(補曰姚/本作而)請秦王(武/)曰張儀
使人致上庸之地(秦惠十三年取上庸今/言儀致之楚欲以怒秦)故使使臣再
拜謁(彊偽為楚使白此/於秦下衍秦王字)秦王秦王怒張儀走(武元年/此二年)
宜陽之役(秦三年/此四年)楊侹(棗人補曰侹即達字訛姚/本正作達餘説並見秦䇿)謂公
孫顯曰請為公以五萬攻西周得之是以九鼎市甘茂
也(茂與顯争國顯得九鼎/其功大秦必棄茂用顯)不然秦攻西周天下惡之其
救韓必疾則茂事敗矣(補曰宜依此舊次/刋去秦策所增)
秦圍宜陽(秦三年/此四年)游騰謂公仲曰公何不與趙藺離石
祁(趙地韓嘗取/之今使歸之)以質許地(韓地趙嘗取之質易地也正/曰藺離石祁見周趙䇿宜陽)
(之役去秦前取藺六年藺離石祁不聞屬韓許亦與趙/逺恐與趙下有缺文以質許地者以質音贄子而許之)
(地/也)則樓緩必敗矣(緩害韓者趙/韓合故緩敗)收韓趙之地以臨魏(補/曰)
(一本地/作兵)樓□(元作/鼻)鼻(補曰説/見魏䇿)必敗矣(□亦以魏/害韓者)韓趙(補/補)
(曰姚云一/本作韓趙)為一魏必倍秦(倍音/背)甘茂必敗矣(茂攻宜陽/韓得趙魏)
(則不易拔故茂敗補曰一本/茂作戊後章多同不復出)以成陽資翟强於齊楚必
敗矣(元作/之)之(齊楚敵也齊得地則益强可以敗楚時楚/助秦故必敗正曰樓緩欲以趙合秦嘗勸)
(趙割地事秦見趙䇿樓鼻為魏合秦楚外齊翟强為/魏合齊秦外楚見魏䇿皆有事於秦者故䇿云然)須
秦必敗(須言少待以趙魏救/至而楚不助故敗)秦失魏宜陽必不拔矣(秦/魏)
(隣也失魏之害重/於趙故獨言魏)為公仲謂向夀曰(補曰一本章首韓/公仲據史韓公仲)
(使蘇代謂向夀此章首及仲字下或/有缺文當云蘇代為或云使蘇代)禽困覆車(禽所獲/獸也能)
(覆獵者之車不可忽正曰逐/獸困急猶能奔觸傾覆人車)公破韓辱公仲公仲収國
復事秦自以為必可以封(補曰史註公仲曰/以為必可得秦封)今公與楚
解(觧言復好/補曰見下)中封小令尹以桂陽(中言使楚自封之國中/桂陽荆州郡補曰史與)
(楚辭楚地索𨼆云秦地名近韓桂史作杜索𨼆云又封/楚之小令尹以杜陽杜陽秦地今以封楚令尹是相合)
(也今按策文中/字恐是又字訛)秦楚合復攻韓韓必亡公仲躬率其私
徒以鬬於秦(謂且賊/夀於秦)願公之熟計之也向夀曰吾合秦
楚非以當韓也子為我謁之公仲曰秦韓之交可合也
對曰願有復於公(復重/言之)諺曰貴其所以貴者貴(所以貴/人所同)
(貴正曰所/以得貴也)今王之愛習公也不如公孫郝(元作赫下同/補曰一本作)
(郝姚同史作/奭又見秦策)其智能公也不如甘茂今三人者皆不得
親於事矣而公獨與王主斷於國者彼有以失之也公
孫郝黨於韓而甘茂黨於魏故王不信也今秦楚争强
而公黨於楚是與公孫郝甘茂同道也公何以異之人
皆言楚之多變也而公必之是自為貴也(非貴所/同貴)公不
如與王謀其變也善韓以備之若此則無禍矣韓氏先
以國從公孫郝而後委國於甘茂是韓公之讎也(言以/韓為)
(讎/)今公言善韓以待楚(補曰一本今公/善韓以備楚)是外舉不避讎
也向夀曰吾甚欲韓合對曰甘茂許公仲以武遂反宜
陽之民(補曰取其地/而還其民也)今公徒収之甚難(徒言無/地與之)向子曰
然則柰何武遂終不可得已(與韓地宜以其所得於韓/若武遂者可也茂已許之)
(已無以/易之也)對曰公何不以秦為韓求頴川於楚此乃韓之
寄地也(此本韓地楚/取之故云)公求而得之是令行於楚而以其
地德韓也公求而弗得是韓楚之怨不解而交走(補曰/走音)
(奏/)秦也秦楚争强而公過楚以攻韓(過謂以攻韓為楚/罪補曰姚本收韓)
(史/同)此利於秦向子曰柰何對曰此善事也甘茂欲以魏
取齊公孫郝欲以韓取齊今公取宜陽以為功(宜陽葢/壽議攻)
(而甘茂/攻之)收楚韓以安之(使楚歸頴川則/楚韓講故曰安)而誅齊魏之罪
(誅猶求也求其過失以為郝茂之罪正曰誅責也正義/云公孫奭甘茂皆欲以秦挾韓魏而取齊今向夀取晉)
(陽以為功收楚韓以/事秦而責齊魏之罪)是(衍以/字)以公孫郝甘茂(衍之/字)之無
事也(言其失權正曰正義云二子不得合韓魏以伐齊/也補曰按史甘茂𫝊秦拔宜陽韓與秦平向夀為)
(䅈守宜陽将伐韓公仲使蘇代謂夀云云而甘/茂竟言昭王以武遂歸韓由是夀奭怨讒茂)
客卿(韓/)為韓謂秦王(武/)曰韓珉之議知其君不知異君
知其國不知異國被公仲者秦勢能詘之(詘貶/下也)以(補/)秦
之强首之者(首言以/兵向之)珉為疾矣(珉者公仲所善公仲受/兵則珉病正曰珉之議)
(為其國/之病也)進齊宋之兵至首垣(韓進之補曰首/垣魏地見秦策)逺薄梁郭
所以不反魏者(反不合也兵薄梁郭疑於不合而/合補曰一本不及魏姚同似義長)以為
成(成平也/猶和)而過南陽之道欲以四國西首也(韓宋/齊魏)所以
不者(言欲攻秦而不/果者正曰見下)皆曰(衍以/字)以燕亡於齊(亡謂䘮地/補曰前此)
(四年齊/破燕)魏亡於秦(孟子曰/西喪地)陳蔡亡於楚(此亡/國也)此皆絶地
形(言其大小相絶而四國輕以小敵大故亡正曰所以/不者再申不及魏之説燕魏亡地於齊秦陳蔡亡國)
(於楚則地形已絶不可復通韓齊宋之於魏/則不然絶地形以下當有缺文引言秦事)羣臣比周
以蔽其上大臣為諸侯輕國也今王位正(言武王能正/貴賤之位)
張儀之貴不得議公孫郝(元作赫下同補/曰姚本作郝)是從臣不事
大臣也(從臣謂儀大臣郝也事言/不得干其事正曰見下)公孫郝之貴不得議
甘茂則大臣不得事近臣矣(近臣謂茂正曰大事記此/秦武王未逐張儀前時事)
(也大臣從臣之名始見于此大臣者張儀甘茂也從臣/者公孫郝也秦武不過防其交通使之互相伺察而已)
貴賤不相事各得其位輻輳以事其上則羣臣之賢不
肖可得而知也王之明一也公孫郝嘗疾齊韓(言急於/得二國)
(補曰疾字/恐有誤)而不加貴(貴言不厚二國正/曰言郝不加厚也)則為大臣不敢
為諸侯輕國矣齊韓嘗困公孫郝而不受則諸侯不敢
因羣臣以為能矣外内不相為則諸侯之情偽可得而
知也王之明二也(補曰王之明一也申羣臣比周蔽上/之説王之明二也申大臣為諸侯輕)
(國之/説)公孫郝樗里疾請無攻韓陳四辟去(陳軍陳以不/攻故觧散補)
(曰四疑/當作而)王猶攻之也(宜陽/之役)甘茂約楚趙(欲攻/魏)而攻敬魏
(違其/初約)是且搆我(初約攻而反敬之是/欲與三國難我也)茂且攻宜陽王猶
校之也(茂攻宜陽可以贖前若他人則置不檢校正曰/按史茂攻宜陽請約于魏此言在未攻宜陽之)
(時茂黨魏者楚趙當時葢與魏不合茂約結襄君而反/其敬魏且将搆難於我其欲攻宜陽王猶檢察之以此)
(二事稱王/之明智)羣臣之智無㡬於王之明者(㡬猶/近)臣故願公
仲之以國(元作/國以)國以(補曰當/作以國)待於王(待待/其命)而無自左右
也(自猶由也欲秦王聽己勿用左右之説正曰謂公仲/一心聽王不由左右補曰大事記引此策在韓襄二)
(年秦武元年觧題云韓客謂向夀曰今王之愛習公也/不如公孫郝當時所謂從臣指愛習而侍從者也秦用)
(其愛習為人主私人其權至與大臣相抗古無是也愚/謂公孫郝挾韓而議大臣必不得與而争於中故此士)
(欲王自聽公仲之待事而不由左右陳駕御之術以稔/强明猜忌之見爾張儀出走毁者固非一人而茂攻宜)
(陽亦以奭為憂大臣率為/從臣所勝愛習真可畏哉)
或謂公仲曰聽者聽國(謂聽/於衆)非必聽實也(實謂/見事)故先王
聽諺言於市願公之聽臣言也公求中立於秦(立謂立/於齊魏)
(之間此章/實為魏)而弗能得也善公孫郝以難甘茂歡齊兵以
勸止魏(郝善齊故善郝則喜於齊之攻魏茂善魏故去/茂則可以止魏之攻齊勸言茂欲為之補曰一)
(本勸齊/兵姚同)楚趙皆公之讎也(詳此則公仲與齊者也/二國不善齊故讎公仲)臣恐
國之以此為患也願公之復求中立於秦也公仲曰柰
何對曰秦王以公孫郝(元作赫下同補曰姚本並作/郝秦王當是昭下文言惠武)
為黨於公而弗之聽甘茂不善於公而弗為公言公何
不因行願以與秦王語(行願人/姓名)行願之為秦王臣也公
(無私秦信/之故可因)臣請為公謂秦王曰(補曰請行願為/公仲言於秦王)齊魏合
與離於秦孰利齊魏别與合(離以交言别以兵言正/曰合離别合反覆言之)於
秦孰强秦王必曰齊魏離則秦重合則秦輕齊魏别則
秦强合則秦弱臣即曰今王聽公孫郝以韓秦之兵應
齊而攻魏魏不敢戰歸地而合於齊是秦輕也臣以公
孫郝為不忠今王聽甘茂以韓秦之兵據魏而攻齊齊
不敢戰亦(元作/不)不(補曰疑衍或/求本亦字)求割地而合於魏是秦
輕也臣以甘茂為不忠故不如令韓中立以攻齊(衍齊/字)
齊(補曰/疑衍)王言救魏以勁之(齊時先以伐魏故令秦王/聲言救魏以勁韓之攻齊)齊
魏不能相聽必離(秦救魏則魏不憚/齊亦不合於齊)兵交(元作/史)史(補曰/字義)
(未/詳)王欲則信公孫郝於齊(欲言或欲/此或欲彼)為韓取南陽易榖
川以歸(榖水出/澠池)此惠王之願也王欲則信甘茂於魏以
韓秦之兵㨿魏以拒齊此武王之願也臣以為令韓以
中立以攻(元作/勁)勁(補曰恐當作/攻從上文)齊最秦之大急也公孫
郝黨於齊而不肯言甘茂薄而不敢謁(茂覊旅之臣故/言薄此欲攻齊)
(故其辭與茂正曰薄即上文/不善於公薄下或有缺字)此二人王之大患也願王
之熟計之也
公仲數不信於諸侯諸侯(補両字補曰一本/復有此二字姚同)錮之(不行/其説)
南悉國於楚(以國事/聽之)楚王(懐/)弗聽蘇代為謂楚王曰不
若聽而備於其反也(反亦謂/不信)仲之反也常杖(元作仗/下同)仗
(補曰仗倚也/字與杖通)趙而畔楚杖仗齊而畔秦今四國錮之而
無所入矣亦甚患之(公仲/甚患)此方其為尾生之時也(言公/仲自)
(患其反之不利故欲為信尾生再見燕策蘇代言名高/葢論語微生汎論訓亦云補曰莊子尾生與女子期於)
(梁下水至不去抱梁柱而死與燕策所載同本微生釋/文引髙誘註魯人今註本無或謂即論語微生古今人)
(表作尾/生高)謂公叔曰公欲得武遂於秦而不患楚之能揚
河外也(揚猶動補曰年表襄王五年秦拔宜陽涉河城/武遂六年秦復與我武遂九年秦復取之正義)
(云武遂韓邑也近平陽非堯都楚昭睢曰秦破韓宜陽/而韓猶復事秦者以先王墓在平陽而秦之武遂去之)
(七十里以故尤畏/秦  楊疑傷字訛)公不如令人恐楚王(懐/)而令人為公
求武遂於秦謂楚王曰發重使為韓求武遂於秦秦王
(昭/)聽是令得行於萬乘之王也韓得武遂以限(元作/恨)恨
(補曰/疑限)秦無(元作/毋)毋(補曰/無通)秦患而德(元作/得)得(補曰當/作徳)楚韓
楚之縣而已(言役屬/於楚)秦不聽是秦韓之怨深而交事(補/補)
(曰恐交字/下有缺字)楚也
謂公叔曰乘舟舟漏而弗塞則舟沉矣塞漏舟而輕陽
侯之波(説陽侯多矣今按四八目伏羲六佐一曰陽侯/為江海葢因此為波神歟補曰此出陶潜聖賢)
(羣輔録侯一作使博物志習/陽國侯溺水因為大海之神)則舟覆矣今公自以為辨
於薛公(辨猶治也猶言治/於髙溪薛公田嬰)而輕秦是塞漏舟而輕陽侯
之波也願公之察也
齊令周最使鄭(韓滅鄭有其地故多稱鄭補曰韓滅/鄭徙都之故稱鄭猶魏都大梁稱梁)立
韓擾(韓公子葢立為/相正曰無㨿)而廢公叔周最患之曰公叔之與
周君交也(交言其相善已/不可以廢之)今我使鄭立韓擾而廢公叔
(補曰一本令/我從上文)語曰怒於室者色於市(色作/色)今公叔怨齊
無奈何也必絶周君而深怨我矣史舍曰公行矣請令
公叔必重公周最行至鄭公叔大怒史舍(舍齊所使與/最同使正曰)
(史或/姓)入見(見公/叔)曰周最固不欲來使臣竊强之周最不
欲來以為公也使臣之强之也亦為公也(補曰最固不/欲來使臣實)
(强其來使也一本臣之强/之也上無使字是姚同)公叔曰請聞其説對曰齊大
夫諸子有犬犬猛不可叱叱之必噬人客有請叱之者
疾視而徐叱之犬不動復叱之犬遂無噬人之心今周
最固得事足下而以不得已之故來使彼将禮陳其辭
(以禮陳説/不急也)而緩其言鄭王必以齊王(閔/)為不急必不許
也今周最不來他人必來來使者無交於公而欲德於
韓擾其使之必疾言之必急則鄭王必許之矣公叔曰
善遂重周最王果不許韓擾
公仲使韓珉之秦求武遂而恐楚之怒也唐客(楚/人)謂公
仲曰韓之事秦也且以求武遂也非敝邑之所憎也韓
已得武遂其形乃可以善楚臣願有言而不敢為楚計
今韓之父兄得衆者每相韓不能獨立勢必(衍不/字)不(補/曰)
(疑/衍)善楚(絶/句)王曰(唐客以楚懐/言告公仲)吾欲以國輔韓珉而相之
可乎父兄惡珉珉必以國保楚公仲説(初恐楚怒已使/珉今欲相珉則)
(不怒/也)仕(元作士補曰/姚註錢作仕)唐客於諸公(盖薦之於韓之/大臣乃得仕)而使
之主韓楚之事
公仲以宜陽之故仇甘茂其後秦歸武遂於韓(此六年/補曰史)
(甘茂𫝊蘇代謂向夀曰韓氏委國於甘茂茂許公仲以/武遂反宜陽之民既而甘茂竟言秦王以武遂復歸之)
(韓向夀公孫奭争之不得由此/怨䜛茂  此九年秦復取武遂)已而秦王昭固疑甘茂
之以武遂解於公仲也杜聊(韓人補曰姚本上聊/字作赫疑聊字誤)為公
仲謂秦王曰朋(元作/明)明(補曰當/作朋)也願因茂以事王(若公/仲與)
(茂善以實/秦王之疑)秦王大怒於甘茂故樗里疾大説杜聊
鄭彊以金八百入秦以伐韓(彊以韓㓕故正曰無據補/曰一本並作彊一本載八)
(百金入秦/請以伐韓)冷向謂鄭彊曰(補曰冷向即冷夀秦策髙/以為秦臣詳此章為言)公
以八百金請伐人之與國(韓秦/之與)秦必不聽公公不如令
秦王(昭/)疑公叔鄭彊曰何如曰公叔之攻楚也以㡬瑟
之存焉(㡬瑟太子嬰弟時質楚公叔所不/善補曰㡬瑟史作蟣虱後並同)故言伐(元作/先)
先楚也(正曰以/攻楚)今已令楚王(懐/)奉㡬瑟以車百乘居陽
翟令昭獻轉而與之處(獻本不善㡬瑟/令之回心相善)旬有餘彼已角
(角言二人均禮補/曰姚本角作覺是)而幾瑟公叔之讎也而昭獻公叔之
人也秦王聞之必疑公叔為楚(㡬瑟韓愛子而在楚秦/固疑其合楚公叔與㡬)
(瑟讎故秦不疑今叔所善與之處而禮均然則秦/安得不疑其為楚楚秦所惡也其伐韓不待請矣)
公仲為韓魏易地公叔争之而不聽且亡史愓(韓史正/曰或姓)
謂公叔曰公亡則易必可成矣公無辭以復反且示天
下輕公公不若順之夫韓地易於上(上上流魏之上/正曰上謂魏)則
害於趙(趙魏隣也魏地/廣趙之害也)魏易於下(下謂韓補曰/一本魏地易)則害於
楚公不如告楚趙楚趙惡之趙聞之起兵臨羊腸楚聞
之發兵臨方城而易必敗矣
錡宣(韓/人)之教韓王取秦(取言與/之合)曰為公叔具車百乘言
之楚易三川因令公仲謂秦王(昭/)曰三川之言曰秦王
必取我(我三/川也)韓王之心不可解矣(言其聞三川之言恐/空失地故來與楚易)
(補曰三川/見秦策)王何不試以襄子(王秦王襄子秦諸公子/不善太子者正曰無考)為
質於韓令韓王知(衍之字補曰/一本無姚同)王之不取三川也(韓之/易地)
(畏秦取之也今秦/入質則不取可知)因以出襄子而徳太子
襄陵之役(史不書補曰/襄陵見齊䇿)畢長謂公叔曰請毋用兵而楚
魏皆德公之國矣夫楚欲置公子咎(元作髙從史後並/此書亦或作咎置)
(不立也事/見十二年)髙(補曰咎與臯通臯陶作/咎繇此為髙音同也)必以兵臨魏(魏欲/立咎)
(故/)公何不令人說昭子(陽/也)曰戰未必勝請為子起兵以
之魏(韓起/兵)子有辭以毋戰(楚臨魏欲置咎也韓/今順之故可以無戰)於是(衍/以)
(字/)以太子(㡬瑟/也)與(元作/扁)扁(補曰此/與字訛)昭陽(元作/楊)楊(補曰即/陽音同)
(而/訛)梁王皆徳公矣(陽得毋戰梁得免兵補曰大事記韓/世家襄王十二年太子嬰死公子咎)
(公子蟣虱争為太子時蟣虱質於楚楚欲内之遂圍雍/氏蟣虱竟不得歸韓韓立咎為太子戰國策與世家所)
(載參錯重複不可詳考大畧二公子各有所主公仲主/蟣虱公叔主咎愚按楚策韓公叔有齊魏而太子有楚)
(秦㨿此則公叔挾齊魏以主/咎公仲挾秦楚以主蟣虱也)
公叔使馮君於秦恐留教陽向(並韓人正曰陽/向未必韓人)說秦王
(昭/)曰留馮君以善韓臣(韓之嫉馮者/以留之為善)非上智也主君不
如善馮君而資之以秦馮君廣王(恃秦以自大補曰/廣字未詳而有誤)而
不聽公叔以與太子争(太子争也時未定所立故蟣虱/咎嬰更稱之補曰此太子指咎)
(也秦主㡬瑟善馮君為順秦之辭按大事記云國策中/庻子强謂太子云云史蘇代謂韓咎曰幾瑟亡在楚楚)
(王欲内之甚然則幾瑟嘗立為太子不勝公子咎之徒/乃出奔也索𨼆曰伯嬰即太子嬰嬰前死故咎與幾瑟)
(争立愚謂此大事/記所謂不可考者)則王澤布而害於韓矣(國不和故補/曰害疑善字)
韓公叔幾瑟争國(争立為/相見後)鄭彊為楚王(懐/)使於韓矯以
新城陽人命世子(幾瑟/也)以與公叔争國楚怒将罪之鄭
彊曰臣之矯與之以為國也臣曰(言其/言然)世子得新城陽
人必與公叔争國而得全魏必急韓氏(魏欲立咎/故急攻之)韓氏
急必懸命於楚又何新陽人敢索若戰而不勝幸(元作/走)
走而不死今且以至(言歸/楚)又安敢言地楚王曰善乃弗
罪(楚策有大/同鄭作申)
韓公叔與幾瑟争國中庻子强(庻子本周官秦置中庻/子為太子官補曰新序)
(楚荘王涖政云云中庻子聞之跪而泣曰臣尚衣冠御/郎十三年矣燕策有秦王寵臣中庻子䝉嘉衛鞅為公)
(叔痤庻子甘羅事吕不韋為庻子則中庻子者侍御左/右之臣而當時家臣亦有此名非復周制矣秦官太子)
(庻子中庻子此云中庶子强謂太/子豈亦太子之官歟强或是鄭强)謂太子曰不若及齊
師未入(齊助/公叔)急擊公叔太子曰不可戰之於國中國必
分對曰事不成身必危尚何足以圖國之全為太子弗
聽齊師果入太子出走(彪謂幾瑟之及此言也義嗣也/而卒不得立小人勝故也正曰)
(幾瑟之不欲戰慮國之分耳非有息民全/民之意退讓之羙也何義嗣之足稱乎)
齊明謂公叔曰齊逐幾瑟楚善之今楚欲善齊甚公何
不令齊王(閔/)謂楚王(懐/)王為我逐幾瑟以窮之楚聽是
齊楚合而幾瑟走也楚王弗聽是有隂於韓也(隂言私/厚之然)
(則公叔不/可不備)
公叔将殺幾瑟或謂公叔曰太子之重公也(太子/咎)畏幾
瑟也今幾瑟死太子無患必輕公韓大夫見王老冀太
子之用事也固欲事之太子外無幾瑟之患(時在楚/故言外)而
内收諸大夫以自輔也公必輕矣不如無殺幾瑟以恐
太子太子必終身重公矣
公叔且殺幾瑟也宋赫為謂公叔曰幾瑟之能為亂也
内得父兄而外得秦楚也(補曰大事記云内/得父兄指公仲也)今公殺之
太子無患必輕公韓大夫知王之老而太子定必隂事
之秦楚若無韓(言小國不之/有補曰未詳)必隂事伯嬰(秦楚有韓則/事太子太子)
(韓嗣故也無/韓乃事嬰)伯嬰亦幾瑟也公不如弗殺(絶/句)伯嬰恐必
隂保於公(嬰與太子在韓皆幾瑟/之仇幾瑟在故嬰恐)韓大夫不能必其不
入也(幾瑟/入)必不敢輔伯嬰以為亂秦楚挾幾瑟以塞伯
嬰(塞障也不/使與事)伯嬰外無秦楚之權内無父兄之衆必不
能為亂矣此便於公(十二年書太子嬰死因言公仲伯/嬰六事六事豈與太子同名歟正)
(曰索𨼆說伯/嬰云云見前)
謂新城君曰公叔伯嬰恐秦楚之内幾瑟也公何不為
韓求質子於楚(楚不主幾瑟則必/入質以此卜之)楚王(懐/)聽而入質子
於韓則公叔伯嬰必知秦楚之不以幾瑟為事也必以
韓合於秦楚矣秦楚挾韓以窘魏魏氏不敢東(不合/齊)是
齊孤也公又令秦求質子於楚(卜其與秦/同否也)楚不聽則怨
結於韓(此韓皆主公/叔伯嬰為言)韓挾齊魏以盻楚(盻睥睨也正曰/盻恨視也五禮)
(反/)楚王必重公矣(新城貴於秦楚欲/秦援之故重新城)公挾秦楚之重以
積德於韓則公叔伯嬰必以國事公矣(記十二年有在/楚圍雍氏下補)
(曰史以此為蘇代之/言新城君芉戎也)
胡衍(韓/人)之出幾瑟於楚也(出而/歸韓)教公仲(衍教/字)謂魏王(哀/正)
(曰/襄)曰太子在楚韓不敢離楚也(懼其為幾/瑟伐韓)王(元作/公)公(正/曰)
(謂魏王之言止上二句言韓所以不敢離楚之故以觧/於魏也公何不試奉公子咎而為之請太子此勸公仲)
(之辭試字可見大事記引此亦/云公子反不若存之之明也)何不試奉公子咎(此後/並因)
(舊/字)而為之請太子(請韓/立之)因令人謂楚王(懐幾瑟聞魏/欲立咎故)曰
韓立公子咎而棄幾瑟是王抱虚質也王不如亟歸幾
瑟幾瑟入必以韓權報讎於魏而德王矣(補曰徳王之/王謂楚王)
(大事記謂公仲始主幾瑟後持両端幾瑟既不得入遂/改主咎以此章為證愚謂勸仲試奉咎者将以行其謂)
(楚之謀激楚王之早入幾瑟耳非果有奉咎之心也楚/既敗雍氏幾瑟卒不得入公仲直以勢窮力竭而遂止)
(耳/)
幾瑟亡之楚楚将收秦而復之謂芉戎曰廢公叔而相
幾瑟者楚也(相謂昔日正/曰相助也)今幾瑟亡之楚楚又收秦而
復之幾瑟入鄭之日韓楚之縣已(元作/邑)邑(補曰策文如/此句者每作)
(已然邑/字自通)公不如令秦王賀伯嬰之立也韓絶於楚(楚主/幾瑟)
(而今立嬰/故絶韓)其事秦必疾秦挾韓親魏齊楚後至者先亡
此王業也
冷向謂韓咎曰(史有公子咎有韓咎補曰史冷向作蘇/代愚謂咎即太子咎豈有内幾瑟之理)
(當是謂公仲之辭此大/事記所謂不可考者)幾瑟亡在楚楚王(懐/)欲復之甚
今楚兵十餘萬在方城之外臣請令楚築萬家之都於
雍氏之旁韓必起兵以禁之公必将矣公因以楚韓之
兵奉幾瑟而内之幾瑟得入而德公必以韓楚奉公矣
(記十三/年有)
楚令景鯉入韓韓且内伯嬰於秦景鯉患之(楚欲立幾/瑟怨秦立)
(嬰/故)冷向謂伯嬰曰太子(謂伯/嬰)入秦秦必留太子而合楚
以復幾瑟也是太子反棄之(言已得立而棄之向盖為/鯉者彪謂太子國之本也)
(而紛紛不定若此韓有相其皆何事耶正曰已若入秦/而秦與楚復幾瑟反為自棄也  大事記云置嗣不定)
(大臣外連敵國相與為市國之不亡者幸也愚觀咎與/幾瑟争立實大臣輔之争而鮑謂置相何事獨弗考乎)
楚圍雍氏(此十二年補曰/圍雍氏見周策)五月韓令使者求救於秦冠
盖相望也秦師不下殽韓又令尚靳使秦謂王(昭/)曰韓
之於秦也居為隠蔽出為鴈行今韓已病矣秦師不下
殽臣聞之唇掲者(掲猶/反)其齒寒願大王之熟計之宣太
后曰使者來者衆矣獨尚子之言是召尚子入宣太后
謂尚子曰妾事先王日(補曰一本日/作也姚同)先王以其髀(股/也)加
妾之身妾固不支也盡置其身妾之上而妾弗重也何
也以其少有利焉(補曰宣太后之言汙鄙甚矣以愛魏/醜夫欲使為殉觀之則此言不以為)
(恥可知秦母后/之惡有自來矣)今佐韓兵不衆糧不多則不足以救韓
夫救韓之危日費千金獨不可使妾少有利焉尚靳歸
書(以書/歸)報韓王韓王遣張翠張翠稱病日行一縣張翠
至甘茂曰韓急矣先生病而來張翠曰韓未急也且急
矣甘茂曰秦重國智主也(補曰一本智作知/姚註云錢改作之)韓之緩急
莫不知今先生言不急可乎張翠曰韓急則折而入於
楚臣安敢來甘茂曰先生毋復言也甘茂入言秦曰公
仲柄得秦師(柄猶持補曰史記枋有得秦/按字書枋與柄同此恐字訛)故敢捍楚今
雍氏圍而秦師不下殽是無韓也公仲且抑首而不朝
(抑首不/意貌)公叔且以國南合於楚楚韓為一魏氏不敢不
聽是楚以三國謀秦也如此則伐秦之形成矣不識坐
而待伐孰與伐人之利秦王曰善果下師於殽以救韓
(甘茂傳有茂入言下補曰大事記赧王十五年楚圍雍/氏引此章云此即周紀所載之事楚前圍雍氏在赧王)
(三年秦惠王猶在位安得有宣太后楚後/圍雍氏甘茂出奔已數年両者皆不合)
楚圍雍氏韓令冷向借救於秦秦為發使公孫昧入韓
(補曰昧當音莫葛反/公子昧唐昧皆然)公仲曰子以秦為将救韓乎其不
乎對曰秦王(昭/)之言曰請道於南鄭(屬漢中補曰正義/云南鄭梁州縣藍)
(田雍州縣秦言或出雍州西南至鄭或出雍東南歴藍/田出嶢關俱繞楚北境以待韓使而東救雍氏如此遲)
(緩殆不合於楚矣按史止作殆不合矣無軍於南鄭四/字竊謂史為是葢雍氏在陽翟而此言合軍南鄭殊不)
(相渉且上文請道南鄭而此/曰不合軍於南鄭豈非誤乎)藍田以入攻楚出兵於三
川以待公殆不合軍於南鄭矣(不與/楚戰)公仲曰奈何對曰
秦王必祖張儀之故謀(昔者所謀補曰秦/策有説見本條)楚威王攻梁
張儀謂秦王(恵/)曰與楚攻梁魏折而入楚韓固其與也
(韓魏之與補曰一本/固其與國也姚同)是秦孤也故不如出兵以勁魏(陽/為)
(助魏實欲/其與楚戰)於是攻皮氏(楚攻/之)魏氏勁威王怒楚與魏大
戰秦取西河之外以歸(恵八年補曰/說亦見秦策)今也其将陽言救
韓而隂善楚公恃秦而勁必輕與楚戰楚隂得秦之不
用也(不為/韓用)必易與公相支也公戰勝楚遂與公乘楚易
三川而歸(乘因取/之也)公戰不勝楚楚塞三川而守之公不
能救也臣甚惡其事司馬康(秦人補曰/康史作庚)三反之郢矣甘
茂與昭獻遇於境其言收璽(璽軍符收之者言欲止楚/之攻韓正曰牧取也璽印)
(也如楚置相璽之云索隠以/為昭獻欲得秦官之印璽)其實猶有約也(疑秦楚/約攻韓)公
仲恐曰然則奈何對曰公必先韓而後秦先身而後張
儀(先已所見後儀之故智言欲秦之救已而不欲其勁/韓也徐註欲以為儀在之日而云非也正曰先韓者)
(急圖其國后秦者不望其救先身者善/已之謀後儀者不墮人之詐徐説見後)臣(補/)以(補曰姚/註云劉)
(去以/字)公不如亟以國合於齊楚秦必委國於公以解伐
是公之所以外者儀而已(外猶后也此言不恃秦耳承/上故言儀正曰不墮儀之故)
(智為外/於儀耳)其實猶之不失秦也(雖合齊楚圖國事耳秦無/辭怨史記十二年有正曰)
(即上文秦委國於公云云補曰徐廣云秦記恵王後十/三年楚圍雍氏紀年於此亦說楚景翠圍雍氏韓宣恵)
(五年秦助韓共敗楚屈匄又云齊末圍煮棗皆與史記/年表及遷世家符同此是前圍雍氏事也後圍雍氏是)
(赧王十五年事大事記書楚景翠圍韓雍氏秦樗里疾/帥師救韓敗楚解題具載徐説謂世家合而為一者誤)
(又按正義云徐見張儀尚存生此前後之見此是公孫/時却述張儀時事愚謂此策雖曰視張儀故謀其下云)
(先身后儀又云所外者儀似非儀死后之辭然楚圍之/解實以秦救公孫衍之言為不可信耳此章宜在前鮑)
(序次誤之又按大事記云韓年表書秦助我攻楚圍景/痤楚将  名與紀年不同盖紀年云屈匄也愚按韓楚)
(世家並云敗楚将屈匄丹陽夫丹陽之與雍氏相去逺/矣景痤恐即景翠聲轉而訛景痤之敗雍氏之戰也屈)
(匄之敗丹陽之戰也丹陽之后其雍氏之役歟大事記/首書丹陽之役后書景翠圍韓且丹陽大敗之餘楚力)
(未蘇何暇/於圍韓哉)
或謂韓公仲曰夫攣子之相似者(孿一乳両子補曰/孿嗇患力員二反)惟
其母知之而已夫利害之相似者(補曰一本利/害無夫字)唯智者
知之而已今公國其利害之相似正如攣子之相似也
得其道為之則主尊而身安不得其道則主卑而身危
今秦魏未和成(時則/言和)而非公適両束之(束猶/約)則韓必謀
矣(謀謂和不堅/而復議之)若韓隨魏以善秦是為魏從也(從人而/已非自)
(約/之)則韓輕主卑矣(補曰一本/韓輕矣)秦已善韓必将置其所愛
信者令用事於韓以完之(全秦/之事)是公危矣今公與安成
君(韓/人)為秦魏之和成固為福不成亦為福秦魏之和成
而公適両束之是韓為秦魏之門戸也(喻両國/由之)是韓重
而主尊矣安成君東重於魏而西重於秦操右契(左契/待合)
(而已右契/可以責取)而為公責徳於秦魏之王(公仲制和為徳/於秦今責其報)列
地而為諸侯公之事也(言當/務此)若果安韓魏而終身相公
之下服(服猶事以侯國為/上則相猶為下也)此主尊而身安矣秦魏不終
相聽者也(後必/相違)齊怒於不得魏必欲善韓以塞魏魏不
聽秦必務善韓以備秦是公擇布而割也(布喻齊魏割/喻制之補曰)
(齊怒詳文意當作秦怒/  姚註擇布錢作擇稀)秦魏和則両國徳公不和則両
國争事公所謂成為福不成亦為福者也願公之無疑
也
或謂公仲曰今有一舉而可以忠於主便於國利於身
願公之行之也令天下散而事秦則韓最輕矣令(補曰/姚本)
(無令/字)天下合而離秦則韓最弱矣合離之相續則韓最
先危矣此君國長民之大患也今公以韓先合於秦天
下隨之是韓以天下事秦秦之徳韓也厚矣韓與天下
朝秦而獨厚取徳焉公行之計(之猶/此)是其於主也至忠
矣天下不合秦秦令而不聽秦必起兵以誅不服秦乆
與天下結怨搆難而兵不决韓息士民以待其舋(舋/鏬)
(也/)公行之計是其於國也大便也昔者周佼以西周善
於秦而封於楩陽(太原榆次/有楩陽鄉)周啓以東周善於秦而封
於平原今公以韓善秦韓之重於両周也無先計而秦
之争機也(在已之計無先於此在秦則/為争言欲之急機言不可失)萬於周之時今
公以韓為天下先合於秦秦必以公為諸侯以明示天
下公行之計是其於身大利也願公之加務也
　　釐王(襄王子元年赧/王二十年丙寅)
韓咎(太子咎/即釐王)立為君而未定也(㡬瑟伯嬰難之補曰韓/襄王十二年公子咎公)
(子幾瑟争立楚圍雍氏次年魏襄王與齊閔王㑹於韓/立咎為太子此策必其争立之時若既即位則何未定)
(之/有)其弟在周周欲立車百乘而送之恐韓咎入韓之不
立也綦毋恢曰不如以百金從之韓咎立因以為戒(所/謂)
(兵創補曰姚註/云劉改因作曰)不立則曰來効賊也(得立者以咎弟為/賊正曰公叔公仲)
(之用事仲先而叔後韓咎既立則公仲之權寵哀矣/伯嬰幾瑟咎之争立伯嬰必先死鮑序次錯亂非是)
五國約而攻秦(趙恵文十三年此十/年正曰説誤見下)楚王(頃襄正曰此/懐王為從長)
(合齊趙韓魏燕及匈奴伐秦時事在懐王十一年韓宣/恵王十五年說見趙策  此策文見孔叢子以為子順)
(之言其註謂魏公子無忌/率五國兵敗䝉恬為尤誤)為從長不能傷秦兵罷而留
於成臯魏順謂沛(元作市/下同)市(正曰孔叢子作/市大事記作沛)丘君(太公/世家)
(君其/長也)曰五國罷必攻沛市丘(註沛丘為貝曰貝丘屬清/河正曰成臯與清河絶逺)
(恐/非)以償兵費君(元作/若)若資臣臣請為君止天下之攻沛
市丘君曰善因遣之魏順南見楚王曰王約五國而西
伐秦不能傷秦天下且以是輕王而重秦故王何不卜
交乎楚王曰奈何魏順曰天下罷必攻沛市丘以償兵
費王令之勿攻沛市丘五國重王(五當作四正曰是役/本六國言五國重王)
(則楚在外史年表等書五國故因此稱五國此明是楚/約從時事大事記改五作四遂以此策附註李兊約五)
(國伐秦之年亦誤其曰合五國之衆一籌不畫逡廵而/却乃欲攻一小邑以償費楚王為從長不知諸侯與已)
(之深淺始欲卜交宜乎秦以折箠笞/之此言移以論懐王尤為切中者也)且聽王之言而不
攻沛市丘不重王且反王之言而攻沛市丘然則王之
輕重必明矣故楚王卜交而沛市丘存(補曰留成臯而/将攻市丘市丘)
(必韓地不然則策/當在楚不在韓)
韓人攻宋(齊記閔三十八年書韓為/齊攻今從史定為此十年)秦王(昭/)大怒曰吾
愛宋與新城陽晉同也(補曰正義引括地志云新城故/城在宋州宋城縣界陽晉故城)
(在曹州乘氏縣/西北又見楚策)韓珉與我交而攻我所甚愛何也蘇代
(元作秦/今從史)秦(補曰當/作代)為韓説秦王曰韓珉之攻宋所以為
王也以韓之强輔之以宋楚魏必恐恐必西面事秦王
不折一兵不殺一人無事而割安邑此韓珉之所以禱
於秦也(禱言以此/求事秦)秦王曰吾固患韓之難知一從一横
此其説何也(韓難知而代/説如此何也)對曰天下固令韓可知矣(言/非)
(獨代/知之)韓固已攻宋矣其西事秦以萬乘自輔(萬乘/秦也)不西
事秦則宋地不安矣(雖得宋地/不能自安)中國白頭游敖之士(敖/出)
(游/也)皆積智欲離秦韓之交伏軾結靷(靷駕牛具/在胷者)西馳者
未有一人言善韓者也伏軾結靷東馳者未有一人言
善秦者也皆不欲韓秦之合者何也則晉楚智而韓秦
愚也晉楚合必伺韓秦(伺亦圗也小言/之正曰伺窺也)韓秦合必圗晉
楚請以决事秦王曰善(齊記有韓字並作齊補曰趙策/謂魏王曰韓珉處於趙去齊三)
(千里王以此疑齊曰有秦隂五國伐秦無功蘇代謂齊/王舉説奉陽君之辭曰天下争秦秦内韓珉於齊又云)
(與韓氏大吏東勉齊王必無召珉而韓策云韓珉相齊/葢韓珉為齊伐宋也首句不云韓攻宋而云韓人疑人)
(即珉之訛蘇代為燕反間勸齊伐宋将以敝齊而為燕/恐秦之敗其事故游説以止之爾史記恐有所據當考)
或謂韓王曰秦王(昭/)欲出事於梁而欲攻降安邑韓計
将安出矣(謂有齒/寒之憂)秦之欲伐韓以東闚周室甚唯寐忘
之今韓不察因欲與秦必為山東大禍矣秦之欲攻梁
也欲得梁以臨韓恐梁之不聽也故欲痛之以固交也
(攻之深使之懲創不敢離秦補曰一/本固欲病之姚同註云錢劉作痛)王不察因欲中立
(不助秦亦/不救魏)梁必怒於韓之不與已必折為秦用韓必舉
矣願王熟慮之也不如急發重使之趙梁約復為兄弟
使山東皆以鋭師戍韓梁之西邉非為此也山東無以
救亡此萬世之計也秦之欲并天下而王之也不與古
同事之雖如子之事父猶将亡之也行雖如伯夷猶将
亡之也行雖如桀紂猶将亡之也(言志於亡之/而已無擇也)雖善事
之無益也不可以為存適足以自令亟亡也然則山東
非能從親合而相堅如一者必皆亡矣(彪謂秦之大情/此策陳之無餘)
(藴矣非蘇氏兄弟不能也説之著明如此而聽之者藐/藐豈天亡之邪葢漢運将興而秦為之鸇獺也補曰大)
(事記引此策自秦之止益也謂論秦最得其情附見于附/赧王二十九年魏獻安邑之後愚以齊趙燕策考之宜)
(赧王十六年説見齊策秦伐/魏陳軫合三晉而東一章)
謂鄭王曰昭釐侯一世之明君也申不害一世之賢士
也韓與魏敵侔之國也申不害與昭釐侯執圭而見梁
君非好卑而惡尊也非慮過而議失也申不害之計事
曰我執珪於魏魏君必得志於韓必外靡於天下矣(靡/蔑)
(視之正曰靡散也忙皮反/補曰昭釐侯朝魏見魏策)是魏敝矣諸侯惡魏必事韓
是我俛(元作/免)免(補曰此書/免俛通)於一人之下而信(平/)於萬人
之上也夫弱魏之兵而重韓之權莫如朝魏昭釐侯聽
而行之明君也申不害慮事而言之忠臣也今之韓弱
於始之韓今之秦强於始之秦(補曰孔叢子韓與魏有/隙子順謂韓王曰昭釐)
(侯一世之明君也申不害一世之賢相也韓與魏敵侔/之國而釐侯執珪見梁君者非好卑而惡尊慮過而計)
(失也與嚴敵為隣而動有滅亡之憂獨動不能支二難/故降心以相從屈已以求存也申不害慮事而言忠臣)
(也昭釐侯聽而行之明君也今韓弱於始之韓魏均於/始之魏秦强於始之秦而背先人之舊好以區區之衆)
(居二敵之間非良策也齊楚逺而難恃秦魏呼吸而至/舍近而求逺是以虚名自累而不免近敵之困者也為)
(王計者莫如除小忿全大好也吴越之人同舟濟江中/流遇風波其相救如左右手者所患同也今不䘏所同)
(之患是不如吴越之舟人也韓王曰善按此文與策上/文畧同其下則異子順之言主除忿全好策文主尊秦)
(非子順意也今/全録以俟考者)今秦有梁君之心矣而王與諸臣不事
為尊秦(不以尊/秦為事)以定韓者臣竊以為王之明為不如昭
釐侯而王之諸臣莫如申不害也昔者秦(補/)穆公一勝
於韓原(晉記斃於原註晉韓原后志在馮翊夏/陽補曰左氏僖十五年𫝊在同州韓城)而霸西
州(猶言/西方)晉文公一勝於城濮而定天子(僖二十八年補/曰姚云曽改子)
(作/下)此皆以一勝立尊(尊謂/霸)令成功名於天下(令猶使正/曰立尊令)
(句/)今秦數世强矣大勝以十數小勝以百數大之不王
小之不霸名尊無所立制令無所行(諸侯不/從其令)然而春秋
用兵者非以求主尊成王於天下也(言志於尊/王而已)昔先王
之攻有為名者有為實者為名者攻其心(使之心/服而已)為實
者攻其形(形在外者/謂地與民)昔者吴與越戰越人大敗保於㑹
稽之上吴人入越而戸撫之(徧至其家/撫安之)越王使大夫種
行成於吴請男為臣女為妾身執禽(禽鳥小贄也正/曰執禽鳥服役)而
隨諸御(吴之執/事者)吴人果聽其辭與成而不盟此攻其心
者也其後越與吴戰吴人大敗亦請男為臣女為妾反
以越事吴之禮事越越人不聽也遂殘吴國而禽夫差
此攻其形者也今将攻其心乎宜使如吴攻其形乎宜
使如越夫攻形不如越而攻心不如吴而君臣上下少
長貴賤畢呼霸王臣竊以為猶之井中而謂曰我将為
爾求火也東孟之㑹(補曰姚及一本/自為一章恐非)聶政陽堅(堅政之/副猶秦)
(武陽正曰/説見前)刺相兼君許異(韓/人)蹙列(元作哀/下同)哀侯而殪之
(蹙猶留侯躡漢王足葢使之佯死補曰/蹙一本作蹴字通説文蹴躡也躡蹈也)立以為鄭君韓
氏之衆無不聽令者則許異為之先也是故列哀侯為
君而許異終身相焉而韓氏之尊許異也猶其尊列哀
侯也(補曰按哀侯既弑則無終身相之事以為列侯則/又非楊堅為賊之事哀列二字訛舛不明且從本)
(文讀之/而已)今日(補曰一本/日作曰)鄭君不可得而為也(為去音謂/蹙之正曰)
(下文天子不可得而為/與此同則為當如字)雖終身相之焉然而吾弗為云
者豈不為過謀哉(言無前日之難而可以/乆相而曰不為者過也)昔齊桓公九
合諸侯未嘗不以周襄王之命然則雖尊襄王桓公亦
定覇矣九合諸侯之尊桓公也(侯之與/九合者)猶其尊襄王也
今日天子不可得而為也雖為桓公然而(補此/両字)吾弗為
云者豈不為過謀而不知尊哉(此欲其/尊秦)韓氏之士數十
萬皆戴列哀侯以為君而許異獨取相焉者無他也諸
侯之君無不任事於周室也而桓公獨取霸者亦無他也
(知所尊/而已)今强國将有帝王之舋(謂/秦)而以國先者此桓公
許異之𩔖也豈可不謂善謀哉夫先與强國之利强國
能王則我必為之霸强國不能王則可以避其兵使之
無伐我(補曰一本避/作辟當音闢)然則强國事成則我立帝而霸(立/言)
(彼為帝由/我尊之)强國之事不成猶之厚徳我也今與强國(今/謂)
(韓/)强國之事成則有福不成則無患然則先與强國者
聖人之計也(正曰此策時不可考其説雖多務尊强國/而已非善謀也  為名為實為爾為之先)
(之為/去聲)韓陽役於三川(征伐/之役)而欲歸足强(韓/人)為之說韓王
曰三川服矣王亦知之乎役且共貴公子(役役人公子/謂陽等軰貴)
(言立之/為君)王於是召諸公子役於三川者而歸之(正曰時/不可考)
秦大國也韓小國也韓甚䟽秦而見親秦(為秦所親補/曰一本然而)
(正曰然而上以也句計之恐當作之/計謂見親於秦之計非金無以為親)韓(補/)計之非金無
以也(金以/事秦)故賣美人美人之賈貴諸侯不能買故秦買
之三千金韓因以其金事秦秦反得其金與韓之美人
韓之美人因言於秦曰韓甚䟽秦(羙人怨韓賣之/又知韓之情)從是
觀之韓之美人與金(此両/者)其䟽秦乃始(衍於字補曰/一本無姚同)益
明故客有説韓者曰不如止淫用(滛侈/也)以是為金而事
秦是金必行而韓之䟽秦不明美人知内行者也(謂國/中𨼆)
(事/)故善為計者不見内行(見顯示之補曰見賢/遍反正曰時不可考)
張丑之㑹齊楚講於魏也謂韓公仲曰今公疾攻魏之
鄆(元作運下同後志琅邪東筦/有鄆亭正曰非魏地運未詳)運魏急則必以地和於
齊楚故公不如勿攻也魏緩則必戰(與齊/楚戰)戰勝攻鄆運
而取之易矣(勝則兵敝又無齊/楚之助韓可取運)戰不勝則魏且内之(内/運)
(於/韓)公仲曰諾張丑因謂齊楚曰韓已與魏矣(與之講正/曰公仲事)
(當附襄/王時)以為不然則盍觀公仲之攻也公仲不攻(從丑/之言)
齊楚恐(恐韓/魏合)因講於魏而不告韓
謂韓相國(公仲也正曰無/考未必釐王時)曰人之所以善扁鵲者為有
臃腫也使善扁鵲而無臃腫也則人莫之為之也(無為/善之)
今君以所事(謂/王)善平原君者為惡於秦也(以見惡於秦/故善之以支)
(秦/)而善平原君乃所以惡於秦也(秦以平原難之故惡/之而韓與之善故亦)
(惡/韓)願公之熟計之也
韓相公仲(衍珉字/下同)珉使韓侈之秦請攻魏秦王(昭/)説之
韓侈在唐(晉陽註詩唐國/正曰唐未詳)公仲死韓侈謂秦王曰魏之
使者謂後相韓辰曰公必為魏罪韓侈韓辰曰不可秦
王仕之又與約事(言約/攻魏)使者曰秦之仕韓侈也以重公
仲也今公仲死韓侈之秦秦必弗入(補曰一本復有/入字姚云曽有)又
奚為挾之以恨魏王(昭/)乎韓辰患之将聽之矣今王不
召韓侈韓侈且伏於山中矣(懼/罪)秦王曰何意寡人如是
之權也(權猶變也始說侈而今不入是/變也補曰權未詳字疑有誤)令安伏(秦人正/曰無考)
召韓侈而仕之(補曰公仲珉策屢各見此両言公仲珉/不可曉公仲即公仲侈此云公仲死後)
(韓侈云云則韓侈别是一/人也父亦多難通疑缺)
韓珉相齊令吏逐公疇竪(齊人正/曰無考)又(元作/大)大怒於周之
留成陽君(君本在齊為秦善之珉欲使之之秦過周周/人留之故怒正曰成陽君韓人鮑於魏策已)
(言之今於此言韓珉相齊而怒之故又云君本在齊/又因魏策成陽君欲以韓魏聽秦故生此説皆非)謂
韓珉曰公以二人者為賢人也所入之國因用之乎則
不如其處小國(謂/周)何也成陽君為秦去韓公疇竪楚王
(頃襄正/曰無據)善之今因公逐之二人者必入秦楚必為公患
且明公之不善於天下(明顯猶示二大國惡/之天下不能善也)天下之不
善公者與欲有求於齊者且収之以臨齊而市公
謂山陽君(韓/人)曰秦封君以山陽(兖州/郡)齊封君以莒齊秦
非重韓則賢君之行也今楚攻齊取莒上不交齊次弗
納於君(弗使/入莒)是棘齊秦之威而輕韓也(棘猶難也楚攻/齊而不納秦之)
(所封山陽又韓人故云正曰棘義未詳詩傳/多訓急楚攻以下本文自明其時不可考)山陽君因
使之楚
趙魏攻華陽韓請急於秦(以急/告也)冠盖相望秦不救(補曰/攻華)
(陽事見/魏策)韓相國(辰也正/曰無考)謂田苓曰事急願公雖疾為一
宿之行田苓見穣侯穣侯曰韓急乎何故使公来田苓對曰
未急也穰侯怒曰是何以為公之主使乎(公猶國也/言其不任)冠
盖相望告敝邑甚急公言未急何也田苓曰使韓急則
将變矣穰侯曰公無見王矣臣請令發兵救韓八日中
大敗趙魏於華陽之下(記二十三年有補曰/與前章張翠說同)
韓氏逐向晉於周(晉周人使周逐/之正曰無據)周使成恢為之謂魏
王(安釐正曰無/㨿時不可考)曰周必寛而反之(反謂/還)王何不為之先
言是王有向晉於周也(有言得/其用)魏王曰諾成恢因為謂
韓王曰逐向晉者韓也而還之者魏也豈如道韓反之
哉(道猶/由)是魏有向晉於周而韓王失之也(不反之/則然)韓王
曰善亦因請復之
張登(中山人/見其策)謂費緤(韓/人)曰請令公子牟(補曰一本牟/作年姚同)謂
韓王曰費緤西周讎之東周寳之此其家萬金王何不
召之以為三川之守是緤以三川與西周戒也(三川近/西西讎)
(之故緤/有戒心)必盡其家以事王西周惡之必効先王之器以
止王(止韓勿/使為守)韓王必為之(此下登言/其効也)西周聞之必解子
之罪以止子之事(守三川非緤之欲登云云解其罪耳/正曰韓釐王元年趙滅中山大事記)
(載韓燕中山稱主在周顯王四十六年當宣恵王十年/中山策有張登去此時甚逺然此策本不可定為何王)
(之世鮑/强附之)
魏王(安/釐)為九重之盟(九重謂王城欲城之先盟其衆正/曰一本九里大事記引之姚同說)
(見/後)且復天子(赧四十二年馬犯請梁城周有復之之語/正此二十三年復復其尊正曰按周紀復)
(之之文謂許梁以鼎事正義復一音扶又反非謂復王/  大事記按韓非子魏恵公為臼里之盟将復立天子)
(彭喜謂鄭君曰君勿聽云云戰國䇿所載與此同但止/言魏王而不言恵王以臼里為九里以彭喜為房喜以)
(鄭君為韓王所謂将復立天子者是時七國既稱王不/以周為天子也或者猶咎孟子勸諸侯行王道何哉盟)
(不知何年附載於慎靚王三年魏/恵王薨之前按此策當屬恵王)房喜(韓/人)謂韓王曰勿
聽之也大國惡有天子而小國利之王與大國弗聽(此/言)
(韓亦/大國)魏安能與小國立之
　　桓惠王(釐王子元年赧/王十三年己丑)
建信君(趙/人)輕韓熙趙敖為謂建信君(元作/侯)侯曰國形有
之而存無之而亡者魏也(趙魏為鄰故/其勢如此)不可無而從者
韓也(欲為從/必得韓)今君之輕韓熙者交善楚魏也(此為從者/説也從宜)
(善韓而善此二國者非也正曰初無此意/但謂今君之輕韓熙因交善於楚魏故也)秦見君之交
反善於楚魏也其收韓必重矣(秦之志常反諸國補/曰一本之交之善)從
則韓輕(從必得韓而反輕/者國小不得主從)横則韓重(最近/秦故)則無從輕矣
(韓以為輕正曰無/從者輕指趙言也)秦出兵於三川則南圍鄢蔡邵之道
不通矣(謂潁川鄢陵以/南二蔡邵陵)魏急(上三邑皆近魏正曰鄢許/屬魏者策於魏多言許鄢)
(陵/)其救趙必緩矣秦舉兵破邯鄲趙必亡矣故君收韓
可以無釁
　戰國䇿校注卷八
欽定四庫全書
　戰國策校注卷九　　　　宋　鮑彪　原注
　　　　　　　　　　　　元　呉師道補正
　　燕(東有漁陽右北平遼西遼東西有上谷代郡鴈/門南有涿郡之易容城范陽北有新城故安涿)
　　(縣良鄉新昌及渤海之/西而樂浪𤣥莬亦屬焉)
　　　文公(桓公子元年顯/王八年庚申)
奉陽君(衍李兊/二字)李兊甚不取於蘇秦(傳亦云正曰奉陽/君李兊者通封邑)
(姓名言之也蘇秦當作蘇代因蘇秦稱奉陽君不説之/語而訛也此䇿有蘇代為奉陽君説燕於趙以伐齊奉)
(陽君不聽乃入齊即奉陽君不取蘇秦之事也李兊因/為蘇秦云云此李兊二字誤羡也大事記以此章備載)
(於蘇秦説燕與趙合從之下又據古史謂肅侯時奉陽/君公子成實未亡削去捐館之語愚嘗辯蘇秦所稱奉)
(陽君必别為一人奉陽君實李兊非公子成也且此章/知决為蘇代者其言曰燕弱國也東不如齊西不如趙)
(又曰燕亡國之餘此言正子噲之後昭王未破齊之時/也文公據全燕之盛何得若此言哉史遷謂世言蘇秦)
(事多異代厲事有𩔖者/皆附之秦則此𩔖也)蘇秦在燕李兊因為蘇秦謂奉
陽君曰齊燕離則趙重齊燕合則趙輕今君之齊(謂以/燕合)
(齊/)非趙之利也臣竊為君不取也奉陽君曰何吾合燕
於齊(問何以/言然)對曰夫制於燕者蘇子也(言其/制燕)而燕弱國
也東不如齊西不如趙豈能東無齊西無趙哉而君甚
不善蘇秦蘇秦能抱弱燕而孤於天下哉是驅燕而使
合於齊也且燕亡國之餘也(惠公六年大夫誅其姬而/惠公奔齊齊晉入之至而)
(卒正曰史年表燕惠公欲殺公卿立幸臣公卿誅幸臣/公恐出奔齊此事在周景王六年至燕文公二十八年)
(蘇秦説燕之嵗為二百有五年不應逺舉此事此必齊/破燕昭王既立之時也以此言知非蘇秦約從時事説)
(亦見/趙䇿)其以權立(權謂外/與貴也)以重外以事貴(並謂齊趙正曰/以權立者謂燕)
(破亡之餘太子平以權宜立其勢微弱必/重外必事貴外與貴謂他國齊趙之屬也)故為君計善
蘇秦則取之(取言與/之交)不善亦取之以疑燕齊(齊不善蘇/子蘇子在)
(燕而趙人取之則齊疑燕合趙而/外已齊疑燕燕亦不能信齊矣)燕齊疑則趙重矣齊
王(宣正/曰湣)疑蘇秦則君多資(疑其合/燕於趙)奉陽君曰善乃使使
與蘇秦結交(正曰此䇿/非文公時)
蘇秦將為從(此二十/八年)北説燕文侯曰燕東有朝鮮(屬樂/浪補)
(曰朝鮮箕子所封今髙/麗國索隱云音潮仙)遼東(并州/郡)北有林胡樓煩(補曰/見趙)
(䇿/)西有雲中九原(屬五原補曰正義云雲中郡城在林/榆縣東北九原郡城在林榆縣西界)
(二郡皆/在勝州)南有呼沲易水(出涿故安補曰呼沲見前正義/云易水源出易縣西谷中之東)
(東南流與滹沱河合水經易水出涿郡/故安縣良鄉西山大事記引此二條)地方二千里帶
甲數十萬車七百乗騎六千匹粟支二年南有碣石雁門
之饒(并州郡補曰正義云碣石山在平/州燕東南雁門山在代燕西南)北有棗栗之利民
雖不田作棗栗之實足食於民矣此所謂天府也夫安樂
無事不見覆軍殺將之憂無過燕矣大王知其所以然乎
夫燕之所以不犯冦被兵者以趙之為蔽於其南也秦趙
五戰(補曰設/辭也)秦再勝而趙三勝秦趙相蔽而王以全燕制
其後此燕之所以不犯難也且夫秦之攻燕也踰雲中九
原過代上谷彌地踵道(彌猶亘踵猶繫正曰踵足/後也徐曰猶言繼踵也)數千里
雖得燕城秦計固不能守也秦之不能害燕亦明矣今趙
之攻燕也發號出令不至十日而數十萬之衆軍於東垣
矣(垣謂城正曰正義云東垣趙之東/邑在恒州真定縣南故常山城)度呼沲渉易水不至
四五日而距國都矣故曰秦之攻燕也戰於千里之外趙
之攻燕也戰於百里之内夫不憂百里之患而重千里之
外計無過於此者是故願大王與趙從親天下為一則國
必無患矣燕王曰寡人國小西迫强秦促近齊趙(補曰一/本南近)
(齊/魏)齊趙强國(補曰一本/有也字)今主君幸教詔之合從以安燕敬
以國從於是齎蘇秦車馬金帛以至趙(傳在說諸/國之初)
權之難(與齊/戰也)燕再戰不勝趙弗救噲子(文公孫/子噲)謂文公
曰不如以地請合於齊趙必救我若不吾救不得不事
(燕齊合則趙輕雖/不救我後必事我)文公曰善令郭任以地請講於齊趙
聞之遂出兵救燕(齊䇿此役言及魏冉知為文/公末年補曰大事記從鮑説)
　　　易王(文公子元年顯王/三十七年己丑)
燕文公時秦惠王以其女為燕太子婦(文公二十年正/曰史二十八年)
文公卒易王立齊宣王因燕喪攻之取十城武安君蘇
秦為燕説齊王再拜而賀因仰而弔(補曰索隱曰當時/慶弔應有其辭史)
(不録/耳)齊王按戈而却曰(却秦/使退)此士何慶弔相隨之速也
對曰人之饑所以不食烏喙者(本草烏頭/一名天雄)以為雖偷充
腹而與死同患也今燕雖弱小强秦之少婿也王利其
十城而深與强秦為仇今使弱燕為雁行而强秦制其
後以招天下之精兵(此言秦兵/為天下精)此食烏喙之𩔖也齊王
曰然則柰何乎對曰聖人之制事也轉禍而為福因敗
而為功故桓公負婦人而名益尊(齊桓公也好内而霸/正曰齊伐宋章蘇代)
(曰智者之舉事也轉禍而為福因敗而成功齊人紫敗/素也而賈十倍正義引韓子云齊桓公好服紫一國盡)
(服紫當時十素不得一紫取惡素帛染為紫其賈十倍/按二章所稱文意正同蓋紫者婦人之服紫敗素得厚)
(利所謂名/益尊也)韓獻開罪而交愈固(宣十二年楚伐鄭許之/平晉救之荀桓子欲還)
(彘子不可韓獻子謂桓子彘子以偏師陷子罪大矣不/如進也戰于邲晉敗績成十三年獻子將下軍孟獻子)
(曰晉師乗和必有大功十/六年戰于鄢陵楚敗績)此皆轉禍而為福因敗而為
功者也王能聽臣莫如歸燕之十城卑辭以謝秦秦知
王以已之故歸燕城也秦必德王燕無故而得十城燕
亦德王是棄强仇而立厚交也且夫燕秦之俱事齊則
大王號令天下皆從是王以虛辭附秦而以十城取天
下也此霸王之業(衍矣/字)矣所謂轉禍為福因敗成功者
也齊王大説乃歸燕城以金千斤謝其後頓首塗中(塗/泥)
(也自卑/之甚)願為兄弟而請罪於秦(傳/有)
人有惡蘇秦於燕王者曰武安君天下不信人也王以
萬乗下之尊之於廷示天下與小人羣也武安君從齊
來而燕王不館也謂燕王曰臣東周之鄙人也見足下
初(見/)身無咫尺之功而足下迎臣於郊顯臣於廷今臣
為足下使利得十城功存危燕足下不聽臣者人必有
言臣不信傷臣於王者且臣之不信是足下之福也使
臣信如尾生亷如伯夷孝如曽參三者天下之髙行也
而以事足下可乎(補曰姚本/作不可乎)燕王曰可曰有此臣亦不
事足下矣(衍蘇秦/曰三字)蘇秦曰且夫孝如曽參義不離親一
夕宿於外足下安得使之之齊亷如伯夷不取素飱(詩/註)
(素空/也)汙武王之義而不臣辭孤竹之君(爾雅孤竹四荒/中北國漢屬遼)
(西令/支)餓而死於首陽之山(伯夷傳註在蒲坂華/山之北河曲之中)亷如此
者何肯歩行數千里而事弱燕之危主乎信如尾生期
而不來(傳言與/女子期)抱梁柱而死信至如此何肯揚燕秦之
威於齊而取大功乎哉(補曰燕秦/燕字疑衍)且夫信行者所以自
為也非所以為人也皆自覆之術(覆猶庇䕶也/自䕶其名)非進取
之道也且夫三王代興五霸迭盛皆不自覆也君以自
覆為可乎則齊不益於營丘(即北海營陵/太公所封)足下不踰(衍/楚)
(字/)楚(補曰此正以燕/楚相逺言之)境不窺於邊城之外且臣有老母
於周離老母而事足下去自覆之術而謀進取之道臣
之趣固不與足下合者足下皆自覆之君也僕者進取
之臣也所謂以忠信得罪於君者也燕王曰夫忠信又
何罪之有也對曰足下不知也臣鄰家有逺為吏者其
妻私人其夫且歸其私之者憂之其妻曰公勿憂也吾
已為藥酒以待之矣後二日夫至妻使妾奉巵酒進之
妾知其為藥酒也進之則殺主父言之則逐主母乃陽
僵棄酒主父大怒而笞之(笞擊/也)妾之棄酒上以活主父
下以存主母也(補曰陽僵覆酒事亦見列女傳云周室/大夫妻  一本故妾一僵而棄酒上以)
(云/云)忠至如此然不免於笞此以忠信得罪者也臣之事
適不幸而有𩔖妾之棄酒也且臣之事足下亢義益國
(亢髙極也/言髙其義)今乃得罪臣恐天下後事足下者莫敢自必
也且臣之説齊曽不欺之也使(衍之/字)之説齊者莫如臣
之言也雖堯舜之智不敢取也(言無成功者雖聖智不/足取也按秦傳有而畧)
(補曰此與後章蘇代謂燕昭王章同惟中一叚彼言燕/欲伐齊事為異記者或有差互不可考也人言秦不信)
(故秦言已之不信乃足下之福如尾生亦無益謂守行/義不成功名者之不足貴也又曰僕所謂以忠信得罪)
(則又以信自待公為反覆以/誑時君而莫有詰之者也)
　　　王噲(易王子元年慎/靚王元年辛丑)
蘇秦死其弟蘇代欲繼之乃北見燕王噲曰臣東周之
鄙人也竊聞王義甚髙甚順鄙人不敏竊釋鋤耨而干
大王至於邯鄲所聞於邯鄲者又髙於所聞東周臣竊
負其志乃至燕廷觀王之羣臣下吏大王天下之明主
也(觀其臣/知其主)王曰子之所謂天下之明主者何如者也對
曰臣聞之明主者務聞其過不欲聞其善臣請謁王之
過夫齊趙者王之仇讎也楚魏者王之援國也今王奉
仇讎以伐援國非所以利燕也王自慮此則計過無以
諫者非忠臣也王曰寡人之於齊趙也非所敢欲伐也
(言雖知其讎以其/强故奉之不敢伐)曰夫無謀人之心而令人疑之殆有
謀人之心而令人知之拙謀未發而聞於外則危今臣
聞王居處不安食飲不甘思齊報齊(因喪見伐之怨/正曰説誤見後)身
自削甲札(札牒也甲之革縁如之正曰札本簡牒之簿/者甲用革為之左成十六年養由基蹲甲而)
(射之穿七札焉注言/能陷堅札側滑反)妻自組甲絣(絣綿也治之為組以/穿札正曰景帝詔纂)
(組註組今綬絲絛也韻書以繩直物曰絣此謂編組穿/甲之繩也絣悲萌反鮑因莊子洴澼絖之文生義不知)
(彼字與/此不同)曰有大數矣(補曰一本身自削甲札曰有大數/矣與下文同大事記引此姚本同)
有之乎王曰子聞之寡人不敢隱也我有深怨積怒於
齊而欲報之二年矣(自即位至是正/曰二年字必誤)齊者我讎國也故
寡人之所欲報也直患國敝力不足矣子能以燕報齊
寡人奉國而委之於子矣對曰凡天下之戰國七而燕
處弱焉獨戰則不能有所附則無不重南附楚則楚重
西附秦則秦重中附韓魏則韓魏重且茍所附之國重
此必使王重矣今夫齊王(閔/)長主也(補曰司馬貞云年/長也或謂齊强故)
(稱長/主)而自用也(不如燕之附人正/曰自恃其强也)南攻楚五年稸積散
(稸亦/積)西困秦三年(為秦所困正/曰秦為齊困)民憔悴士罷敝(罷音/疲)北
與燕戰覆三軍獲二將(史並/不書)而又以其餘兵南面西舉
(補曰姚/本而舉)五千乗之勁宋(舉宋在齊閔二十八年燕昭王/二十六年比時未舉也而下十)
(二章亦言齊以宋地封涇陽蓋宋䇿齊宣也所㧞五城/正曰此言舉五千乗之宋非僅得其城邑而已蓋在㓕)
(宋之後明矣下章包十二諸侯即史/所謂泗上諸侯鄒魯之君皆稱臣者)而包十二諸侯此
其君之欲得也(得其/欲)其民力竭也安猶取哉(言齊不可/復攻取)
且臣聞之數戰則民勞久師則兵敝(師兼不/戰言之)王曰吾聞
齊有清濟濁河可以為固有長城鉅防足以為塞(補曰/清濟)
(以下説/見秦䇿)誠有之乎對曰天時不與雖有清濟濁河何足
以為固民力窮敝雖有長城鉅防何足以為塞且異日
也濟西不役(不役者養/兵以備敵)所以備趙也河北不師所以備
燕也(補曰濟西齊州以西也河北謂滄/景等州在漯河之北者正義云)今濟西河北盡
以役矣封内敝矣夫驕主必不好計而亡國之臣貪於
財王誠能毋愛寵子母弟以為質寳珠玉帛以事其左
右彼且德燕而輕亡宋(輕者易為之然則/前言舉未亡也)則齊可亡已
王曰吾終以子(補補曰一本/有子字姚同)受命於天矣曰内冦不與
(冦猶亂/與猶和)外敵不可拒(言不能制内則/不可以拒外)王自治其外(謂謀/敵齊)
臣自投其内(謂治於内補曰為/燕間齊投其内也)此乃亡之之勢也(彪謂/燕昭)
(之舉實自代發之正曰大事記云戰國䇿載蘇代説燕/之辭誤以為噲使噲能有志如是豈至覆國乎論其世)
(考其事皆説昭王之/辭也按史記誤同)
蘇代為燕説齊未見齊王(閔/)先説淳于髠曰人有賣駿
馬者比三旦(比猶/連)立市人莫之知往見伯樂曰臣有駿
馬欲賣之比三旦立於市人莫與言子還而視之去而
顧之(顧反視補曰還/當音旋義同)臣請獻一朝之費(元作/賈)賈(補曰疑/費字)
伯樂乃還而視之去而顧之一旦而馬價十倍今臣(衍/之)
(字補曰一/本無姚同)之欲以駿馬見於王(馬自/喻也)莫為臣先後者(為/之)
(助/也)足下有意為臣伯樂乎臣請獻白璧一雙黄金千鎰
以為馬食(自喻為馬則此所獻馬之食/也正曰獻此以為馬之食)淳于髠曰謹聞
命矣乃入言之王而見之齊王大説蘇子
陳翠合齊燕將令燕王之弟為質於齊(代傳説王噲已/乃使一子質齊)
(正曰鮑因此指為王噲事然史云一子質齊/而此云燕王之弟則不合矣其時未可定)燕王許諾
太后聞之大怒曰陳公不能為人之國則亦已矣焉有
離人子母者老婦欲得志焉(以殺辱/之為快)陳翠欲見太后王
曰太后方怒子子其待之陳翠曰無害也遂入見太后
曰何臞也(臞少/肉也)太后曰頼得先王鴈鶩之餘食不宜臞
者(補曰姚本/無者字)臞者憂公子之且為質於齊也陳翠曰人
主之愛子也不如布衣之甚也非徒不愛子也又不愛
丈夫子獨甚太后曰何也對曰太后嫁女諸侯奉以千
金齎地百里以為人之終也(嫁則女之事畢矣/封亦公子之終也)今王願
封公子百官持職(持猶守也封無/功者爭之職也)羣臣効忠曰公子無
功不當封今王之以公子為質也且以為公子功也(補/曰)
(一本且以為公子/功而封之也姚同)而太后弗聽臣是以知人主之不愛
丈夫子獨甚也且太后與王幸而在故公子貴太后千
秋之後王棄國家而太子即位公子賤於布衣故非及
太后與王封公子則公子終身不封矣太后曰老婦不
知長者之計乃命公子乗車制衣為行具(補曰此與觸/讋諫趙威后)
(同戰國所載事多如此然觸/讋言尤婉切所以人多稱之)
或獻書燕王燕(補曰一本無/此燕字姚同)王而不能自恃(弱國必/得援)不
惡卑名以事强事强可以令國安長久萬世之善計也
(補/)以事强而不可以為萬世則不如合弱將奈何合弱
而不能如一(以不一為/無如之何)此臣之所以為山東苦也比目
之魚(爾雅東方有比目魚/不比不行謂之鰈)不相得則不能行故古人稱
之以其合兩而如一也今山東合弱而不能如一是山
東之智不如魚也又譬如車士之引車也三人不能行
索二人五人而車因行矣今山東三國弱(蓋韓魏/趙也)而不
能敵秦索二國因能勝秦矣然而山東不知相索者智
故不如車士矣胡與越人言語不相知志意不相通同
舟而凌波至其相救助如一也今山東之相與也如同
舟而濟秦之兵至不能相救助如一智又不如胡越之
人矣三物者(物猶/事)人之所能為也山東主(補曰一本主/上有之字)
遂不悟此臣之所為山東苦也願大王之熟慮之也山
東相合之主者不惡(補/)卑名之國者可長存(言山東欲/存惟不羞)
(名卑者/可也)之卒者(之猶其也卒猝同補曰疑當以/三者字句不然卒者下有缺文)出士以
戌韓梁之西邊此燕之上計也不急為此國必危矣王
必大憂今韓梁趙三國已合矣秦見三晉之堅也必南
伐楚趙見秦之伐楚也必攻燕(補曰一本必/北攻姚同)物固有勢
異而患同者秦之伐韓故中山亡(秦不暇救故趙亡之/正曰秦非助中山者)
(補曰一本之伐作久伐下句同姚並同齊按趙䇿蘇厲/曰楚人久伐而中山亡魏䇿曰中山恃  魏以輕趙齊)
(魏伐楚而趙亡中山大事記謂楚與魏連兵中山失助/而亡史稱主父與齊燕共滅中山則齊非中山與國也)
(愚謂中山近魏二國相善信矣趙與齊燕滅中山乃年/表惠文四年所書已與世家差一年且趙之有事中山)
(久矣自武靈十九年胡服以來攻城畧地無嵗無之何/至此而始合齊燕滅之邪而秦韓齊魏伐楚敗唐昧重)
(丘當武靈二十五年是年趙年表書攻中山通鑑綱目/書中山君奔齊齊䇿稱中山君臣於齊蓋四國伐楚而)
(趙不與趙得以攻中山而亡之其君遂出奔也史所載/與䇿合者莫明於此中山君自奔齊則與齊共滅之言)
(未可據秦韓齊魏共伐楚則所謂楚魏連兵非此年齊/䇿曰齊燕戰而趙氏兼中山則史記之言有誤大事記)
(或未察也今燕䇿又謂秦伐韓故中山亡則韓亦助中/山者是年秦伐韓取穣豈其事歟愚嘗因此䇿與齊䇿)
(陳軫合三晉事同而辨中山非至惠文三/年始亡特遷其主爾以此數䇿觀之尤信)今秦之伐楚
燕必亡(趙亡/之)臣竊為王計不如以兵南合三晉約戍韓
梁之西邊山東不能堅為此此必皆亡燕果以兵南合
三晉也(此三年與楚三晉攻秦彪謂此三物喻從之精/者也故雖子噲庸主亦能感動惜乎言猶在耳)
(而諸侯之心已變矣此豈非夭亡之哉正曰/此章當是昭王時説見齊䇿秦伐魏章下)
燕王噲既立蘇秦死於齊蘇秦之在燕也與其相子之
為婚而蘇代與子之交及蘇秦死而齊閔(元作宣/下並同)宣(正/曰)
(通鑑大亊記赧王二年齊湣王元年齊伐燕子之子噲/死在赧王元年正宣王時事䇿與孟子合甚明辨見秦)
(䇿/)王復用蘇代燕噲三年與楚三晉攻秦不勝而還子
之相燕貴重主斷蘇代為齊使於燕燕王問之曰齊(衍/宣)
(字/)宣王何如對曰必不霸燕王曰何也對曰不信其臣
蘇代欲以激燕王以厚任子之也於是燕王大信子之
子之因遺蘇代百金聽其所使鹿毛壽(鹿蓋鉅鹿壽之/所居補曰徐廣)
(云一作厝毛甘陵縣本名厝□索隱/云春秋後語亦作厝韓子作潘壽)謂燕王曰不如以
國讓子之人謂堯賢者以其讓天下於許由由必不受
有讓天下之名實不失天下今王以國讓相子之子之
必不敢受是王與堯同行也燕王因舉國屬子之(屬猶/付與)
子之大重或曰禹授益而以啓人為吏(以啓臣/為益吏)及老而
以啓為不足任天下傳之益也啓與友黨(補曰姚/本支黨)攻益
而奪之天下是禹名傳天下於益也(補曰一本/無也字)其實令
啓自取之今王言屬國子之而吏無非太子人者是名
屬子之而太子用事王因收印自三百里石吏而効之
子之(補曰大事記以石/計禄始見于此)子之南面行王事而噲老(以老/自休)
不聽政顧為臣國事皆決子之子之三年燕國大亂百
姓恫怨將軍市被太子平謀將攻子之儲子(見離婁下/正曰何以)
(知即/此人)謂齊閔宣王因而伐之破燕必矣王因令人謂太
子平曰寡人聞太子之義將廢私而立公飭君臣之義
(飭成也/猶正)正父子之位寡人之國小不足先後(補曰正義/云先後並)
(去/聲)雖然則唯太子所以令之太子因數黨聚衆將軍市
被圍公宫攻子之不克將軍市被及百姓乃反攻太子
平將軍市被死以殉國搆難數月死者數萬衆燕人恫
怨(元作恐補曰/姚本作怨)百姓離意孟軻謂齊閔宣王曰今伐燕
此文武之時不可失也(補曰此當時所謂孟子勸齊伐/燕者也使無孟子之書則人將)
(此言之信乎要之聖賢決無是事也推此/則凡後世之誣罔聖賢而無徵者可知)王因令章子
將五都之兵(都大邑補曰索隱云五都/即齊也臨淄是五都之一)以因北地之衆
(齊之北/近燕)以伐燕士卒不戰城門不閉燕王噲死齊大勝
燕子之亡二年而燕人立太(元作/公)公(補曰當作/太史有)子平是
為燕昭王(記三年有彪謂王噲七國之愚主也惑蘇代/之淺説貪堯之名惡禹之實自令身死國破)
(蓋無足算齊閔所以請太子者近於興滅繼絶矣而天/下不以其言信其心蓋名實者天下之公器也豈可以)
(虚稱矯舉而得哉故齊閔之勝適足以動天下之兵而/速臨淄之敗也正曰大事記云子噲安知所謂堯舜者)
(哉彼子之之徒借是名以簒國子噲特為説客所愚耳/方子之未得國也則説以堯讓許由由不受有讓天下)
(之名實不失天下噲於是乎以燕讓及子之既得國也/則又説以禹不如堯薦益而以啓人為吏已而攻益奪)
(其國噲於是乎抆三百石吏以上而効之其愚至此尚/足論乎後世因此遂有不可慕虚名受實禍之論是論)
(肆行則利禄之外無非虚名妨吾利禄者無非實禍人/紀㓕矣此君子之所懼也欲不惑者其唯知實理乎)
初蘇秦弟厲因燕質子而求見齊王(閔/)齊王怨蘇秦(秦/為)
(燕謀/齊故)欲囚厲燕質子為謝乃已遂委質為臣燕相子之
與蘇代婚而欲得燕權乃使蘇代侍(元作/持)持(補曰史/作侍)質
子於齊齊使代報燕燕王噲問曰齊王其霸乎曰不能
曰何也曰不信其臣於是燕王專任子之已而讓位燕
大亂齊伐燕殺王噲子之燕立昭王而蘇代厲遂不敢
入燕皆終歸齊齊善待之蘇代過魏魏為燕執代齊使
人謂魏王(哀正/曰襄)曰齊請以宋封涇陽君秦不受秦非不
利有齊而得宋地也不信齊王與蘇子也今齊魏不和
如此其甚則齊不欺秦(秦所以不信齊/疑其合魏也)秦信齊齊秦合
涇陽有宋地非魏之利也故王不如東蘇子(使歸/齊)秦必
疑而不信蘇子矣(疑其合/齊魏)齊秦不合天下無變(五國無/秦之兵)
伐齊之形成矣(時齊魏相/惡故云)於是出蘇代代(補補曰史/復有代字)之
宋宋善待之(補曰此䇿自蘇代過魏以下又見魏/䇿疑自為一章而復出姚本别提行)
　　　昭王(噲子補曰名平元/年赧王四年庚戌)
張儀為秦破從連横謂燕王曰(補曰儀説/在昭元年)大王之所親
莫如趙昔趙王(元作王/襄子也)王(正曰魏䇿稱襄子/謂襄王即此𩔖)以其姊為
代王妻欲并代約與代王遇於勾注之塞(補曰勾注/見趙䇿)乃
令工人作為金斗長其尾(補曰索隱云凡方者為斗若/安長柄則名科尾即斗之柄)
(其形若刀者是也按韻書/科斗音同索隱皆云斗)令之可以擊人與代王飲而
隂告厨人曰即酒酣樂進熱歠(飲/也)即因反斗擊之於是
酒酣樂進取熱歠厨人進斟羮(斟注也補曰即酒酣樂/中請進熱歠句於是酒)
(酣樂進取熱歠句正曰索隱云熱而/啜之是羮也斟謂羮汁故名汁曰斟)因反斗而擊代王
殺之王腦塗地(塗猶汚補曰一本反斗而擊之代/王腦塗地正義云反斗倒柄擊也)其姊
聞之摩笄以自刺也(笄簪/也)故至今有摩笄之山天下莫
不聞(補曰正義云摩笄山在蔚州飛狐縣東北百五十/里  事亦見趙世家大亊記元王元年晉趙無恤)
(滅代解題代北狄之别種其國在今蔚州史記誤以簡/子卒在貞定王十一年十二年滅代今從外紀古文又)
(云襄子夏屋之役見史記行如虎狼蓋生於兼并無親/之國而承簡子貪暴之規遂以為臨大利決大計非用)
(仁義之/所也)夫趙王(武/靈)之狼戾無親(暴戾/如狼)大王之所明見知
也且以趙王為可親邪趙興兵而攻燕再圍燕都而刧
大王(趙燕記/皆不書)大王割十城乃却以謝趙王已入朝澠池
(補曰一本今/趙王姚同)効河間以事秦今大王不事秦(補曰一本/此句無今)
(字姚/同)秦下甲雲中九原驅趙而攻燕則易水長城非王
之有也(濟北盧注云東至海蓋亦距燕云正曰/易水見前章正義云長城在易州界)且今時
趙之於秦猶郡縣也不敢妄興師以征伐今大王事秦
秦王(昭/)必喜而趙不敢妄動矣是西有强秦之援而南
無齊趙之患是故願大王之熟計之也燕王曰寡人蠻
夷僻處雖大男子裁如嬰兒(補曰裁史註/音在僅也)言不足以求
正謀不足以決事今上客幸而教之請奉社稷西面而
事秦獻常山之尾(補曰尾猶末/也恒山之東)五城(傳有在楚韓齊趙/後彪謂燕昭賢智)
(主也非儀此説能震動且人之性禀有父子不相肖者/自襄至武靈七入傳矣而欲以其狼戾無親例之人豈)
(信之哉然而燕昭之聽之也卑甚蓋拊摩新附之民勢/未可以有為又諸國從之者衆故為卑辭以紓其國是)
(儀之横有天幸也加之數年收集繕治有其緒則若云/者固昭王之所唾而棄者史言蘇代復重燕燕使約從)
(如初此昭王之/素所蓄積也)
宫他為燕使魏魏不聽留之數月客謂魏王(哀正曰/無考)曰
不聽燕使何也曰以其亂也對曰湯之伐桀欲其亂也
故大亂者可得其地小亂者可得其寳今燕客之言曰
(客即/他)事茍可聽雖盡寳地猶為之也王何為不見(補曰/西周)
(等䇿有宫他未知即此人否使事茍可聽/云云語燕客之言以利誘王  見之也)魏王説因見
燕客而遣之(彪謂是客也以隣國為壑者也/彼惡知所謂天下為度者乎)
燕昭王收破燕後即位卑身厚幣以招賢者欲將(補曰/一本)
(此有以/字姚同)報讎故往見郭隗(補曰五/罪反)先生曰齊因孤國之
亂而襲破燕孤極知燕小力(補曰一本此/有少字姚同)不足以報然
得賢士與共國以雪先王之恥孤之願也(記有/此文)敢問以
國報讎者奈何郭隗先生對曰帝者與師處王者與友
處霸者與臣處亡國與役處(役僕/役)屈已而事之(屈枉也/正曰屈)
(也猶言/折節)北面而受學則百已者至先趨而後息(先彼而/趨後彼)
(而/息)先問而後嘿則什已者至人趨則若已者至(補曰一/本人趨)
(已趨是/姚同)馮几據杖(馮據/也)眄視指使則厮(補曰/音斯)役之人至
若恣雎奮擊(雎仰目正曰恣雎暴戾也後荀彧/傳註暴怒貎雎香萃反唐史音錐)跳藉叱
咄(呴呵藉踐也當從足集韻咄呵也正曰呴呼俱呼具/二反咄都活反下言叱咄上有呴字為復跳藉義亦)
(不𩔖當是呴藉見韓䇿釋/為跳躍此謂跳躍跳藉也)則徒𨽻之人至矣此古服道
致士之法也(服猶事事/有道者)王誠博選國中之賢者而朝其
門下天下聞王朝其賢臣天下之士必趨於燕矣昭王
曰寡人將誰朝而可郭隗先生曰臣聞古之君人有以
千金求千里馬者三年不能得涓人(謁者也正曰楚世/家涓人見國語韋)
(昭云今之中涓漢書顔注中涓官名居中/而涓潔也如淳云主通書謂出入命也)言於君曰請
求之君遣之三月得千里馬馬已死買其骨五百金反
以報君君大怒曰所求者生馬安事死馬而捐五百金
涓人對曰死馬且買之五百金况生馬乎天下必以王
為能市馬馬今至矣於是不能期年千里馬之至者三
(記無/之)今王誠欲致士先從隗始隗且見事况賢於隗者
乎豈逺千里哉於是昭王為隗築宫而師之樂毅自魏
往鄒衍自齊往劇辛自趙往士爭趣燕燕王弔死問生
與百姓同其甘苦二十八年國殷富士卒樂佚輕戰於
是遂以樂毅為上將軍與秦楚三晉合謀以伐齊齊兵
敗閔王出走於外燕兵獨追北入至臨淄盡取齊寳燒
其宫室宗廟齊城之不下者唯獨莒即墨(記同彪謂燕/昭郭隗皆三)
(代人也欲為國雪恥君臣問對無他言專欲得賢士而/事之此無競惟人之誼也欲無興得乎哉臣役之對天)
(下之格言市馬之喻萬世之美談太史公獨何為削之/亦異於孔氏刪修之法矣正曰立國用賢固三代之道)
(未可即以為三代之人大史公固為疎畧然孔氏刪修/之法則不係此補曰大事記解題引國䇿説苑云云今)
(按説苑文小異鴞冠子博選篇亦用隗言/此則栁宗元所謂偽書取以充入者也)客謂燕王曰
齊南破楚西屈秦用韓魏之兵燕趙之衆猶鞭筴也(御/諸)
(國如/馬)使齊北面伐燕即雖五燕弗能當王何不隂出使
(宻遣/使者)散游士頓齊兵(頓勞敝/之也)敝其衆使世世無患燕王
曰假寡人五年寡人得其志矣蘇子曰請假王十年燕
王説奉蘇子車十五乗(補曰姚本/五十乘是)南使於齊謂齊王(閔/)
曰齊南破楚西屈秦用韓魏之兵燕趙之衆猶鞭筴也
臣聞當世之舉王(興起之王補曰舉/字恐因下誤衍)必誅暴正亂舉無
道(五旬舉/之之舉)攻不義今宋王(君/偃)射天笞地鑄諸侯之象使
侍屏匽(屏厠也當作井匽路厠補曰周禮宫人為井匽/注井漏井所以受水潦鄭司農云匽路厠也鑄)
(諸侯之象即後章秦王所謂宋王/無道為木人以象寡人射其面者)展其臂彈其鼻此天
下之無道不義而王不伐王名終不成(補曰大事記云/齊之伐宋也蘇)
(代實啓之引䇿曰/今宋王無道云云)且夫宋中國膏腴之地隣民之所處
也(齊民隣宋/者處之)與其得百里於燕不如得十里於宋伐之
名則義實則利王何為弗為齊王曰善遂興兵伐宋三
覆宋宋遂舉燕王聞之絶交於齊率天下之兵以伐齊
大戰一小戰再頓齊國成其名故曰因其强而强之乃
可折也因其廣而廣之乃可缺也(彪謂聽言亦難矣蘇/子所以告齊王天下)
(之正誼也齊用之不旋踵而招天下之兵故有事於天/下者不可以人之言求諸已而己巳無罪而後可以誅)
(人之罪已無釁而後可以乗人之釁正曰宋固可伐矣/齊之伐宋猶孟子所謂以燕伐燕不行仁政動天下之)
(兵者也蘇代曰王不伐王名終不成伐/之名則義實則利此豈天下之正誼哉)
齊伐宋(此二十/七年)宋急蘇代乃遺燕昭王書曰夫列在萬
乗而寄質於齊(寄猶委也一説/如質子寄寓)名卑而權輕奉(元作/秦)秦
(補曰史作奉/萬乘助齊)齊助之伐宋民勞而實費破宋殘楚淮北
(楚之淮北宋隣也宋破則此地殘補曰此已申/淮北明矣下文又曰必反宋地而歸楚之淮北)肥大齊
(肥亦/大也)讎强而國弱也此三者皆國之大敗也而足下行
之將欲以除害取信於齊也(宋者齊/之害)而齊未加信於足
下而忌燕也愈甚矣然則足下之事齊也失所為矣夫
民勞而實費又無尺寸之功破宋肥讎而世負其禍矣
(負猶/荷)足下以宋加淮北强萬乗之國也(宋五千乘國也/又加之淮北則)
(萬乗/而强)而齊并之是益一齊也北夷(齊之北國正曰索隱/云北夷謂山北狄附)
(齊者正義云齊/桓公伐山戎)方數百里加之以魯衛(言齊因舉宋/且并此數國)此
所謂强萬乘之國也而齊并之是益二齊也夫一齊之
强而燕猶不能支也今乃以三齊臨燕其禍必大矣雖
然臣聞智者之舉事也轉禍而為福因敗而成功者也
齊人紫敗素也(敗猶惡也素/白繒染為紫)而賈十倍越王勾踐棲於
㑹稽而後殘呉霸天下此皆轉禍而為福因敗而為功
者也今王若欲轉禍而為福因敗而為功乎則莫如遥
霸齊而厚尊之使之盟於周室(背秦而從使齊主盟/補曰一本使使明於)盡
焚天下之秦符約曰夫上計破秦其次長賔客秦秦挾
賔客以待破(挾如挾長之挾秦挾賔客本欲并天下而/反見破故必患正曰姚本長賔之秦史長)
(賔之秦挾賔以待破史文為是按魏䇿/有此文法賔即擯二客字因賔字誤衍)秦王(昭/)必患之
秦五世以結諸侯今為齊下秦王之志茍得窮齊不憚
以一國都為功(將割以/賂與國)然而王何不使布衣之人以窮
齊之説説秦謂秦王曰燕趙破宋肥齊尊齊而為之下
者燕趙非利之也弗利而勢為之者何也以不信秦王
也今王何不使可以信者接收燕趙令涇陽君若髙陵
君(二君秦所重/天下信之)先於燕趙秦有變(謂背/二國)因以為質則燕
趙信秦矣秦為西帝趙為中帝燕為北帝立為三帝而
令諸侯韓魏不聽則秦伐之齊不聽則燕趙伐之天下
孰敢不聽天下服聽因驅韓魏以攻齊曰必反宋地而
歸楚之淮北夫反宋地而歸楚之淮北燕趙之所同利
也並立三帝燕趙之所同願也夫實得所利名得所願
則燕趙之棄齊也猶釋敝躧(革履也當作蹝正曰躧所/綺反説文舞履也徐云謂)
(足根不正納履也引漢志/邯鄲女跕躧字與蹝屣通)今王之不收燕趙則齊霸必
成矣諸侯戴齊而王獨弗從也是國危也(秦受/齊伐)諸侯戴
齊而王從之是名卑也王不收燕趙名卑而國危王收
燕趙名尊而國寧夫去尊寧而就卑危智者不為也秦
王聞若説也必如刺心(言其切已正/曰心痛如刺)然(補曰然/字句可)則王何
不務使智士以若此言説秦伐齊必矣夫取秦上交也
伐齊正利也尊上交務正利聖王之事也燕昭王善其
書曰先人嘗有德蘇氏(資秦/合從)子之之亂而蘇氏去燕燕
欲報讎仇於齊非蘇氏莫可乃召蘇氏(王噲䇿言魏出/之之宋宋善待)
(之今在宋也正曰按此䇿文蓋齊已㓕宋取楚淮北之/後勸之尊齊擯秦而説秦以伐齊非將伐宋時事也䇿)
(云蘇代過魏魏為燕執之齊使人説魏出代代之宋宋/善待之史遂以此䇿首語接其下且史紀代事前後固)
(多誤如舉五千乗云云以為説子噲之𩔖代為燕間齊/勸之伐宋見於䇿者可考矣是宋未滅時代已至燕豈)
(至此時尚留宋而為之説燕哉/此䇿不能無舛而史尤失之也)復善待之與謀伐齊竟
破齊閔王出走(代傳/有)
蘇代謂燕昭王曰今有人於此孝如曽參孝已信如尾
生髙亷如鮑焦史鰌(衛卿/子魚)兼此三行以事王奚如王曰
如是足矣對曰足下以為足則臣不事足下矣臣且處
無為之事歸耕乎周之上地耕而食之織而衣之王曰
何故也對曰孝如曽參孝已則不過養其親耳信如尾
生髙則不過不欺人耳亷如鮑焦史鰌則不過不竊人
之財耳今臣為進取者也臣以為亷不與身俱逹(不茍/取故)
(多/窮)義不與生俱立仁義者自完之道也非進取之術也
王曰自憂不足乎(憂亦完也不完則/憂故曰完又曰憂)對曰以自憂為足
則秦不出殽函齊不出營丘楚不出疏章(地/缺)三王代位
五伯改政皆以不自憂故也若自憂而足則臣亦周之
負籠耳(籠竹/器)何為煩大王之廷邪(煩凂/也)昔者楚取章武
(屬渤/海)諸侯北面而朝秦取西山諸侯西面而朝曩者使
燕毋去周室之上(去猶失也上上地燕蓋嘗攻得而/不取也正曰此句未詳恐註非)則
諸侯不為别駕而朝矣(言同軌而朝燕/與朝秦楚同)臣聞之善為事
者先量其國之大小而揆其兵之强弱(揆度/也)故功可成
而名可立也不能為事者不先量其國之大小不揆其
兵之强弱故功不可成而名不可立也今王有東嚮伐
齊之心而愚臣知之王曰子何以知之對曰矜㦸砥劍
(矜矛柄㦸蓋為矜施/㦸砥柔石所以礪也)登丘東嚮而歎是以愚臣知之今
夫烏獲舉千鈞之重行年八十而求扶持故齊雖强國
也西勞於宋南罷於楚則齊軍可敗而河間可取燕王
曰善吾請拜子為上卿奉子車百乗子以此為寡人東
游於齊(為燕/説齊)何如對曰足下以愛之故與(補曰與平聲/姚本下復有)
(則/字)何不與愛子與諸舅叔父負床之孫(負言背倚床/立未能行也)不
得(此屬皆不得/不處與車)而乃以與無能之臣何也王之論臣何
如人哉今臣之所以事足下者忠信也恐以忠信之故
見罪於左右王曰安有為人臣盡其力竭其能而得罪
者乎對曰臣請為王譬昔周之上地嘗有之其丈夫宦
三年不歸其妻愛人其所愛者曰子之丈夫來則且奈
何乎其妻曰勿憂也吾已為藥酒而待其來矣已而其
丈夫果來於是因令其妾酌藥酒而進之其妾知之半
道而立慮曰吾以此飲吾主父則殺吾主父以此事告
吾主父則逐吾主母與殺吾主(補補曰此/宜有主事)父逐吾主母
者寧佯躓而覆之(躓跲/也)於是且佯僵而仆之其妻曰為
子之逺行來之故為美酒今妾奉而仆之其丈夫不知
縳其妾而笞之故妾所以笞者忠信也今臣為足下使
於齊恐忠信不諭於左右也臣聞之曰萬乗之主不制
於人臣十乗之家不制於衆人匹夫徒歩之士不制於
妻妾而又况於當時之賢主乎臣請行矣願足下之無
制於羣臣也(補曰此䇿説/見前蘇秦章)
燕王謂蘇代曰寡人甚不喜訑者言也(沇州謂欺曰訑/補曰訑徒案反)
(或作/誕)蘇代對曰周地賤媒為其兩譽也之男家曰女美
之女家曰男美然而周之俗不自為取妻且夫處女無
媒老且不嫁舍媒而自衒敝而不售(敝猶敗無/成事也)順而無
敗售而不敝者唯媒而已矣且事非權不立非勢不成
夫使人坐受成事者唯訑者耳王曰善矣(彪謂訑亦吾/所惡而實不)
(可廢古者使功使過使智使愚蓋用人可也處已則否/正曰利誕謾之人以為用此不正之論也使過之説不)
(𩔖使愚使貪使勇亦謂御/得其道耳非此之謂也)
蘇代謂(元作/為)為奉陽君(此亦其後襲稱/正曰説見趙䇿)説燕於趙以伐
齊奉陽君不聽乃入齊(代/入)惡趙令齊絶於趙齊已絶於
趙因之燕謂昭王曰韓為謂臣曰人告奉陽君曰使齊
不信趙者蘇子也令齊王(閔/)召蜀子(齊將正/曰無考)使不伐宋
者(𥙷/)蘇子也令齊王謀遁取秦以謀趙者(遁逃去也言/避秦兵取言)
(與之合正曰按此䇿下文所云臣以為不若逃而/去之以韓魏循自齊而為之取秦深結趙以勸之)蘇子
也令齊守趙之質子以甲者又蘇子也請告子以請齊
(告子名不害代請之使為已請齊正曰無據史引韓為/謂代舉或人告奉陽君之言請者或人之請為趙言於)
(齊/也)果以守趙之質子以甲(果者必欲/告子如是)吾必守子以甲(言/告)
(子不聽則然正曰謂告子齊果守/趙質子以甲則吾將守子以甲)其言惡矣雖然王勿
患也(人所告奉陽之言於代為惡燕王善代必患/之故代告王以無患為其亂齊趙所以利燕)臣故
知入齊之有趙累也(言趙/惡代)出為之以成所欲(出者奮不/顧也言知)
(其有累而奮為/之欲謂利燕)臣死而齊大惡於趙臣猶生也今齊趙
絶可大紛已(紛亂/也)持臣非張孟談也(持猶使補曰/持字疑特)使臣
也如張孟談也齊趙必有為智伯者矣奉陽君告朱讙
與趙足曰(代稱奉陽之言/然二皆趙人)齊王使公玉曰(齊人姓名正/曰一本公玉)
(按字書三畫中近上者于方反三畫匀者虞欲反𨽻始/加㸃以别字新序有公玉丹史公玉帶則公玉姓也此)
(疑有/缺誤)命説(奉陽名正曰説即/兊之訛説見趙䇿)曰必不反韓珉今召之矣
(言故反前/下𩔖此)必不任蘇子以事今封而相之必(元作/令)令不
合燕今以燕為上交吾所恃者順也(公玉父名正曰無/考鮑因下言有甚)
(於其父遂云爾按趙䇿齊欲攻宋章/以三晉刧秦使順也甘之恐即此人)今其言變有甚於
其父順始與蘇子為讎見之如(元作/知)知無厲(補曰無/害也)今
賢之兩之(兩謂封與相正曰賢之謂以/代為賢兩之謂與之並處)已矣吾無齊矣
(並述奉/陽之言)奉陽君之怒甚矣(此代/自言)如齊王(衍王/字)王(補曰/衍字)之
不信趙而小人奉陽君也(待之為/小人)因是而倍之(音背言/燕宜然)
(正曰言齊/因是倍趙)不以今時大紛之解而復合則後不可奈何
也故齊趙之合茍可循也(循言/順燕)死不足以為臣患(代本/以二)
(國之合必不順燕今乃合而順之故有死逃之罪正曰/言二國之合必害於燕茍順而無害國之利也故已之)
(死逃榮辱/皆不足論)逃不足以為臣恥為諸侯不足以為臣榮被
髪自漆為厲不足以為臣辱(補曰厲史音頼見秦䇿死/不足以為臣患及堯舜之)
(賢而死兩節與/秦䇿范雎説同)然而臣有患也臣死而齊趙不循惡交
分於臣也(燕以二國可因而代不欲則三國皆惡代矣/然二國卒不可因則代之惡皆有所分交猶)
(皆/)而後相効(交後人見其不/可因而効已)是臣之患也(患其/後時)若臣死
而必相攻也(齊趙/相攻)臣必勉之而求死焉堯舜之賢而死
禹湯之智而死孟賁之勇而死烏獲之力而死生之物
固有不死者乎在必然之理(死者人/之必然)以成所欲王何疑
焉臣以(補曰一本/此有為字)不若逃而去之(許以罪/逃去)臣以韓魏循
自齊(言逃燕則自韓/魏順行至齊)而為之取秦(言勁齊/以怒趙)深結趙以勤之
(此勁趙以怒齊也結亦以/韓魏趙自燕結之勤猶厚)如是則近於相攻也臣雖為
之不(𥙷/)累燕(正曰臣雖為之累燕下文引奉陽君/之言而釋之曰臣雖為之不累燕)奉陽
君告朱讙曰(亦代/稱之)蘇子怒於燕王之不以吾故(以用也/吾指奉)
(陽/)弗子相(子謂讙正/曰子謂代)又不予卿也(補曰一本不予相又/不予卿也予亦為蘇)
(子自/予也)殆無燕矣其疑至於此(燕王善代而奉陽/謂其怒燕者疑也)故臣雖
為之不累燕(疑代怒燕故代雖為燕/紛二國二國不怨燕也)又不欲王(欲猶須/也言其)
(自相攻/不須燕)伊尹再逃桀而之湯(補曰一本此句上有再逃/湯而之桀六字姚本同)
果與鳴條之戰而以湯為天子伍子胥逃楚而之呉果
與柏(元作/伯)伯(正曰古字通古今人如/柏虎柏益伯樂之𩔖)舉之戰而報其父
之讎今臣逃而紛齊趙始可著於春秋且舉大事孰不
逃桓公之難管仲逃於魯陽虎之難孔子逃於衛(定八/年陽)
(虎作難十四年孔子/乃適衛不如此所云)張儀逃於楚(傳不書正曰即/儀至楚之事)白圭
逃於秦(未/詳)望諸相中山也(此與樂/毅同號)使趙趙刧之求地望
諸攻闗而出外孫之難(未/詳)薛公釋載(不乘/車也)逃出於闗(齊/湣)
(二十五年田文入秦秦囚欲殺之/因秦幸姬得出馳去變姓名出闗)三晉稱以為好(補補/曰士)
(上恐有/缺字)士(太史公曰/好客自喜)故舉大事逃不足以為辱矣卒絶
齊於趙趙合於燕以攻齊敗之(補曰此䇿文多/未詳註多未安)
燕昭王且與天下伐齊而有齊人仕於燕者昭王召而
謂之曰寡人且與天下伐齊旦暮出令矣子必爭之爭
之而不聽子因去而之齊寡人有時復合(預言不勝與/齊合補曰一)
(本復合/和也)且以因子而事齊當此之時也燕齊不兩立然
而常獨欲有復收之之志若此也(收猶合不兩立則不/可復合而不能無合)
(之之志彪謂此少年狡獪之行小人患失之𩔖而燕聊/為之此其所以不王也補曰當此以下紀述者之辭)
齊魏爭燕齊謂燕王曰吾得趙矣魏亦謂燕王曰吾得
趙矣燕無以決之而未有適(補曰/音的)予也蘇代謂燕相曰
臣聞辭卑而幣重者失天下者也辭倨而幣薄者得天
下者也今魏之辭倨而幣薄燕因合於魏魏(補補曰姚/本有此字)
得燕(元作/趙)趙(正曰魏曰得趙燕因/合於魏而得趙也)齊遂北矣(魏昭十二/年與秦趙)
(韓燕伐齊敗之燕獨/入臨淄此二十八年)
蘇代自齊使人謂燕昭王曰臣間(元作聞間/猶頃也)聞(補曰當/作間正)
(曰間去聲致隙/曰間間隔也)離齊趙齊趙已孤矣王何不出兵以攻
齊臣請為王弱之燕乃伐齊攻晉(疑兵也實合魏而陽/攻以疑齊正曰晉地)
(名下文云/晉下可見)令人(代令/之)謂閔王曰燕之攻齊也欲以復振
故地也(振舉也蓋欲/復王噲所失)燕兵在晉而不進則是兵弱而計
疑也王何不令蘇子將而應燕乎夫以蘇子之賢將而
應弱燕燕破必矣燕破則趙不敢不聽是王破燕而服
趙也閔王曰善乃謂蘇子曰燕兵在晉今寡人發兵應
之願子為寡人為之將對曰臣之於兵何足以當之王
其改舉(别用/他將)王使臣也是敗王之兵而以臣遺燕也戰
不勝不可振也(振救/也)王曰行寡人知子矣蘇子遂將而
與燕人戰於晉下(晉之/下地)齊軍敗燕得甲首二萬人蘇子
以其餘兵以守陽城而報於閔王曰王過舉令臣應燕
今軍敗亡二萬人臣有斧質之罪請自歸於吏以戮閔
王曰此寡人之過也子無以為罪明日又使燕攻陽城
及狸(燕地也趙悼襄元年攻燕取狸陽城正曰據此䇿/則燕取之於齊者也大事記引正義云燕無狸陽)
(疑字誤當作漁陽按此文兩云/陽城及狸則正義説亦未可據)又使人謂閔王曰日者
齊不勝於晉下此非兵之過齊不幸而燕有天幸也今
燕又攻陽城及狸是以天幸自為功也王復使蘇子應
之蘇子先敗王之兵其後必務以勝報王矣王曰善乃
復使蘇子蘇子固辭王不聽遂將與燕戰於陽城燕人
大勝斬首三萬齊君臣不親百姓離心燕因使樂毅大
起兵伐齊破之(彪謂蘇代之於燕齊皆嘗隙而復善之/情禮均也而獨為燕圖齊之深何哉昭)
(王賢也雖然糜爛人之民人以行其説而奉其所賢仁/者不為也獨不念嘗委質於齊乎補曰蘇代傾詐不義)
(一至於此其罪/浮於張儀矣)
蘇代自齊獻書於燕王曰臣之行也固知將有口事(言/人)
(譖/之)故獻御書而行(獻侍御/者以書)曰臣貴於齊燕大夫將不信
臣臣賤將輕臣臣用將多望於臣(望猶/責)齊有不善(謂惡/燕)
將歸罪於臣天下不攻齊將曰善為齊謀天下攻齊將
與齊兼貿(元作/鄮)鄮(補曰鄮當作貿互/易也字増邑訛)臣(貿猶/賣)臣之所重
處重留(元作/卯)鄮(正曰一本卵作卯姚同據此則重當平/聲重卵猶言累卯謂已處危也上文恐)
(多重/字)也(重猶難也留謂/處於齊為難)王謂臣曰吾必不聽衆口與䜛
言吾信汝也猶列眉也(言無可疑補曰列眉未詳一本/猶□□者也姚同龍龕手鑑□)
(古□字愚謂即□字也/□□者斬斷果決之意)上可以得用於齊次可以得信
於下茍無死女無不為也以女自信可也(以猶/由)與之言
曰(王與/之)去燕之齊可也期(元作/其)其(補曰當作/期字通借)於成事而
已臣受令以任齊(得任於齊正/曰以齊為任)及五年齊數出兵未嘗
謀燕齊趙之交一合一離燕(衍王/字)王(正曰一本不與齊/謀趙則與趙謀齊)
(疑王即不/字之訛)與齊謀趙則與趙謀齊(燕與齊謀趙實欲離/齊於趙代因與趙謀)
(齊以成燕之/謀正曰見上)齊之信燕也至於虛北地(虛言不設備/齊北近燕)行
其兵(以北兵/伐他國)今王信田伐與參去疾之言(二人讒/代者)且攻
齊使齊犬馬而不言燕(且辭也犬馬言已賤齊如之又/不泄燕之謀補曰一本犬馬□)
(姚同字書無/□字恐即賤)今王又使慶(燕臣/名)令臣曰吾欲用所善王
茍欲用所善王欲用之(補曰姚本王茍欲用之/無中間五字文義為勝)則臣請
為王事之王欲醳臣(醳釋同見鄒忌説琴補曰魏世家/如耳云以秦醳衛張儀傳醳之索)
(隱云古/釋字)專(元作/剸)剸(補曰專/字訛)任所善則臣請歸醳事臣茍
得見則盈願(彪謂為人間者均有此六患非燕昭之明/代其危哉功成矣猶不能無此患况他人)
(乎代之謀齊亦異乎豫讓之於趙矣彼哉彼哉補曰此/䇿蓋代在齊而或有疑之於王者故代以書自白文多)
(未詳燕昭即位志復齊讎非一日矣樂毅以趙亂適衛/至燕在十七年之後又十年始合五國以破齊方其患)
(齊之强志未逞也蘇代之徒為之間齊離趙之交激秦/之怒勸之以伐宋驕其兵而罷其師齊卒以亡代有力)
(焉而世不數何也蓋毅之為燕約結信義服人卒用此/以勝何假乎代之為哉代之傾詐反覆效用於燕亦昭)
(王之賢明有以御/之非倚以成功也)
秦召燕王燕王欲往蘇代約燕王(約猶/止)曰楚得枳(屬巴/郡)
而國亡(皆謂失地秦昭此七/八九年連拔楚郡)齊得宋而國亡(即此二十/八年入臨)
(淄三十二年/下七十城)齊楚不得以有枳宋事秦者何也是則有
功者秦之深讎也(言此以見克齊/者秦之所惡也)秦取天下非行義也
暴也秦之行暴正告天下告楚曰(補曰姚本秦之行暴/於天下正告楚曰)
蜀地之甲輕舟浮於汶(汶江水出岷山補/曰汶眉貧反即岷)乗夏水(江夏/註沔)
(水自江别至南郡華容為夏水正曰索隱云夏音暇/謂夏潦之水盛漲時也下文乘夏水兩出可見矣)西
下江五日而至郢漢中之甲輕舟出於巴乗夏水下漢
(補曰一本/而下姚同)四日而至五渚(史註在洞庭正曰今詳本文/下漢而至五渚則五渚乃漢)
(水下流洞庭在江/之南非其地也)寡人積甲宛東下隨(屬南/陽)智者不及
謀勇者不及怒寡人如射隼矣(隼祝鳩喻易也正曰射/隼見易解卦正義云隼)
(今之/鶻也)王乃待天下之攻函谷不亦逺乎楚王為是之故
十七年事秦秦正告韓曰我起乎少曲(韓地范雎傳伐/韓少曲補曰本)
(文少曲髙平正義云相近/髙平在懐州河陽縣西北)一日而斷太行(補曰正義云/太行山羊腸)
(坂道北過/韓上黨也)我起乎宜陽而觸平陽(補曰宜陽見前平陽/即近武遂韓墳墓所)
(在/者)二日而莫不盡繇我(繇由同正曰索隱云繇/音摇摇動也我屬下句)離兩周
而觸鄭五日而國舉韓氏以為然故事秦秦正告魏曰
我舉安邑塞女㦸韓氏太原卷(不通此四處正曰安邑/女㦸見前太原在河東)
(時屬趙卷見魏䇿正義云卷猶斷絶軌免反太原當為/太行蓋曰秦舉魏之安邑塞魏之女㦸則韓氏太行斷)
(絶也按趙䇿秦舉安邑而塞女㦸/韓氏太原絶正義以卷為絶據此)下軹(元作/枳)枳(補曰姚/本我下)
(按枳道即河内/地軹枳字通)道道南陽封冀(道道所由也後志河東/皮氏有冀亭註引此正)
(曰南陽即修武封封/陵杜預云在蒲州)兼包兩周乗夏水浮輕舟强弩在
前銛㦸在後決滎口(滎澤之口補曰索隱云滎澤口與/今汴河口通其水深可以灌大梁)
(公子無忌亦云然大事記灌大梁之/䇿戰國以來人皆知之秦卒用此䇿)魏無大梁決白馬
之口魏無濟陽決宿胥之口(徐註紀年曰敖/山塞集胥口)魏無虛頓
丘(補曰大事記云水經註河水舊在白馬縣南決通齊/陽黄溝白馬本衛之曹邑今滑州縣史作外黄濟陽)
(大事記作黄齊陽説又見秦/䇿宿胥虚頓丘並見秦魏䇿)陸攻則擊河内水攻則滅
大梁魏以為然故事秦秦欲攻安邑恐齊據之則以宋
委於齊曰宋王無道為木人以象(補曰一本作寫蓋/古象字作鳥詘也)寡
人射其面寡人地絶兵逺不能攻也王茍能破宋有之
寡人如自得之已得安邑塞女㦸因以破宋為齊罪秦
欲攻韓(元作/齊)齊恐天下救之則以齊委於天下曰齊人
(補曰一本人/作王姚同)四與寡人約四欺寡人必率天下以攻寡
人者也(必言攻/之決)有齊無秦無齊有秦必伐之必亡之已
得宜陽少曲致藺離(補/)石(補曰藺離石見前據文恐有/離字姚註石字三本同作君)
(詳此/當缺)因以破齊為天下罪秦欲攻魏重楚(恐楚擊/其後)則以
南陽委於楚(補曰鄧/之南陽)曰寡人固與韓且絶矣殘均陵(地/缺)
(正曰正義云均州故城/在隨州西南蓋均陵也)塞黽隘(補曰見/楚䇿)茍利於楚寡人
如自有之魏棄與國而合於秦因以塞黽隘為楚罪兵
困於林中(補曰見/魏䇿)重燕趙以膠東委於燕(膠東國故齊/國項紀註即)
(墨/也)以濟西委於趙已得講於魏質(元作/至)至(補曰索隱/云當作質)公
子延(秦子正/曰魏子)因犀首攻趙(補曰一本首下有屬行而三/字史姚同索隱曰謂連兵相)
(屬也行/胡郎反)兵傷於離石遇敗於馬陵而重魏則以葉蔡委
於魏(補曰馬陵葉蔡並見前史離石作譙/石馬陵作陽馬索隱云並趙地名)已得講於趙
則刧魏魏不為割困則使太后穰侯為和贏則兼欺舅
與母(贏謂勝舅/謂穰侯)適燕者曰以膠東(適謫同補曰適即上/所謂因以為罪者)
適趙者曰以濟西適魏者曰以葉蔡適楚者曰以塞鄳
阨適齊者曰以宋必令其言如循環(補曰言其無窮/不可致詰也)用
兵如刺蜚(集韻蟲名喻易也補曰蜚匪微反又上去/二音一本刺繡姚註云錢本添入蜚字)母
不能知(補曰一本知/作制姚同)舅不能約龍賈之戰(魏襄五年秦/拔我龍賈軍)
(補曰此據世家年表在二年大/事記從年表云魏惠王後二年)崖門之戰封陵之戰(魏/哀)
(十六年秦敗我封陵恐岸亭在穎韓註記岸門封陵亭/名然則封陵亦屬穎川正曰哀當作襄封陵見封冀註)
(補曰岸門之戰赧王元/年當韓宣惠王十九年)髙商之戰(史不/書)趙莊之戰(趙肅/侯十)
(三年趙莊與/秦戰死河西)秦之所殺三晉之民數百萬今其生者皆
死秦之孤也(補曰死於/秦者之孤)西河之外上雒之地三川晉國
之禍三晉之半(言上三地被禍居晉國之半正曰西河/上雒魏地三川韓地言秦已得三晉之)
(半/也)秦禍如此其大而燕趙之秦者(補曰之下/恐有缺字)皆以爭事
秦説其主此臣之所大患燕昭王不行蘇代復重於燕
燕反約從親如蘇秦時或從或否而天下由此宗蘇氏
之從約代厲皆以壽死名顯諸侯(代傳有在伐齊事後/彪謂秦之所以正告)
(諸侯及其用詐皆愚弄之也而諸侯莫省獨一燕昭知/之然亦不久死矣彪故曰秦横之成天幸也補曰文甚)
(明/快)
燕饑趙將伐之楚使將軍之燕過魏見趙恢趙恢曰使
除患無至(除之使/不至)易於救患伍子胥宫之竒不用(此除/患者)
燭之武(僖三十年晉秦圍鄭佚之狐言於鄭伯曰國危/矣若使燭之武見秦君師必退之武見秦伯曰)
(鄭知亡矣而有益於君敢以煩執事越國以鄙逺君知/其難也焉用亡鄭以倍鄰鄰之厚君之狐也秦伯説乃)
(還/)張孟談(皆救/患者)受大賞是故謀者皆從事於除患之遺
者(謂救患者補曰一本遺作/道下無者字姚同義是)而無(元作/先)先(補曰上疑/有缺文)使
除患無至者今與(補曰一本/作予姚同)以百金送公也(公謂/楚使)不如
以言公聽吾言而説趙王(惠/文)曰昔者呉伐齊為其饑也
伐齊未必勝也而弱越乗其敝以霸今王之伐燕也亦
為其饑也伐之未必勝而强秦將以兵乗(元作/承)承(正曰/此書)
(乗承通後昌/國君章有)王之西是使弱趙居强呉之處而使强秦
處弱越之所以霸也願王之熟計之也使者乃以説趙
王趙王大説乃止燕昭王聞之乃封之以地(封恢也恢/蓋趙之仕)
(魏而為燕者為燕亦所/以為魏也正曰無據)
趙且伐燕蘇代為燕謂惠王(趙惠/文)曰昨者臣來過易水
蚌方出曝(蚌/也)蠯而鷸啄其肉(鷸知天/將雨鳥)蚌命而箝其喙(箝/籋)
(也/)鷸曰今日不雨明日不雨即有死蚌蚌亦謂鷸曰今
日不出明日不出即有死鷸兩者不肯相舍漁者得而
并擒之(補曰姚註諺語諺詩皆叶後語必見死蚌脯即/多一字㙯文𩔖聚引云蚌將為脯即見蚌脯此)
(則叶韻然不聞蚌鷸得雨則解也陸農師讀兩作兩兩/謂闢口恐别有據愚按韻補蚌叶彼五反鷸知將兩兩)
(即解去爾聿一本箝作相/字通鷸音  亦有衍音)今趙且伐燕燕趙久相攻以
敝大衆臣恐强秦之為漁父也願王熟計之也惠王曰
善乃止(正曰燕惠武城皆與趙惠/王相及此䇿時不可考)
　　　惠王(昭王子元年赧王/三十七年癸未)
昌國君樂毅為燕昭王合五國之兵(傳云并合趙楚韓/魏燕之兵補曰正)
(義云故昌城在淄/州淄川縣東北)而攻齊下七十餘城盡郡縣之以屬
燕三城未下(聊莒即墨補曰毅傳唯莒即墨未下燕世/家云聊莒即墨未下蓋因燕將守聊城不)
(下之事而誤/説見齊䇿)而燕昭王死惠王即位用齊人反間疑樂
毅而使騎刧代之將樂毅奔趙趙封以為望諸君(補曰/史趙)
(封毅為觀津號望諸君索隱云望/諸澤名在齊蓋趙有之故號馬)齊田單詐騎刧卒敗
燕軍復收七十餘城以復齊燕王悔懼趙用樂毅乗(元/作)
(承/)承(正曰説/見上)燕之敝以伐燕燕王乃使人讓樂毅且謝
之曰先王舉國而委將軍將軍為燕破齊報先王之讎
天下莫不振動寡人豈敢一日而亡將軍之功哉㑹先
王棄羣臣寡人新即位左右誤寡人寡人之使騎刧代
將軍為將軍久暴露於外(暴曝/同)故召將軍且休計事將
軍過聽以與寡人有隙(元即郄隙/不合也)郄遂捐燕而歸趙將
軍自為計則可矣而亦何以報先王之所以遇將軍之
意乎(補曰自先王舉國止此一節恐當在後章/燕王書寡人不佞云云之上餘説見彼章)望諸君
乃使人獻書報燕王曰臣不佞不能奉承先王之教以
順左右之心恐扺斧質之罪以傷先王之明而又害於
足下之義(無罪而殺/毅非義也)故遁逃奔趙自負以不肖之罪(負/言)
(荷罪/在身)故不敢為辭説今王使使者數之罪臣恐侍御者
之不察先王之所以畜幸臣之理(畜養也幸/親愛之)而又不白
於臣之所以事先王之心(白猶/明)故敢以書對臣聞賢聖
之君不以禄私其親功多者授之不以官隨其愛能當
者處之故察能而授官者成功之君也論行而結交者
立名之士也臣以所學者觀之先王之舉錯有髙世之
心故假節於魏王(時諸侯不通出闗則以節假之故上/言毅自魏往見王正曰毅傳毅為魏)
(昭王使燕燕王以客禮待之毅辭讓/遂委質為臣正義云假魏節使燕)而以身得察於燕
(補曰毅傳趙人因沙丘之亂適魏至/燕故大事記附見於燕昭王十七年)先王過舉擢之于
賔客之中而立之于羣臣之上不謀於父兄而使臣為
亞卿(亞次/也)臣自以為奉令承教可以幸無罪矣故受命
而不辭先王命之曰我有積怨深怒於齊不量輕弱而
欲以齊為事臣對曰夫齊霸國之餘教而驟勝之遺事
也閑於兵甲習於戰攻王若欲攻之則必舉天下而圗
之莫徑(元作勁補曰/一本作徑)於結趙矣且又淮北宋地楚魏之
所同願也(楚欲得淮北魏欲/得宋時皆屬齊)趙若許(許/燕)約楚趙宋盡力
(宋雖已舉其遺民怨之補曰一本約楚魏宋盡/力姚同史云趙若許而約四國攻之其文為明)四國攻
之齊可大破也先王曰善臣乃口受令具符節南使臣
於趙顧反命(回顧而反/言其速)起兵隨而攻齊以天之道先王
之靈河北之地隨先王舉而有之於濟上濟上之軍奉
令擊齊大勝之輕卒鋭兵長驅至國齊王(閔/)逃遁走莒
僅以身免珠玉財寳車甲珍器盡收入燕(補曰此數語/毅罪狀也)
大吕陳於元英(大吕律均元英燕樂名正曰索隱/云大吕齊鍾名元英燕宫殿名)故鼎
反乎厯室(故鼎齊所得燕鼎凡鼎以占休咎故歸之律/厯之室正曰厯史作磨周禮遂師抱磨音厯)
(又史表磨侯漢表作厯古字通用説見秦䇿正義引括/地志云元英厯室燕二宫名在幽州薊縣西四里寧臺)
(之下髙誘云燕噲亂齊伐燕殺/噲得鼎今反歸古鼎今註本無)齊器設於寧臺(燕/臺)薊丘
之植(薊幽州國植/旗幟之屬)植於汶篁(汶水出泰山萊蕪原竹田/曰篁言燕以齊為塞正曰)
(索隱云薊丘燕所都言燕薊丘之所植植齊王汶上之/竹徐註謂燕之疆界移於齊之汶水非此之謂此言燕)
(薊丘之所植移植於汶上之竹田索隱云亦然按昉集/古今文以毅書為首有䇿問云夷門之植植為燕其說)
(用毅語也愚謂左氏以太宫之椽歸為/盧門之椽句法正同補曰一本汶皇)自五伯以來功
未有及先王者也先王以為順于其志(補曰一本以/為恢于志)以
臣為不頓命(頓猶/墜)故裂地而封之(補曰謂封/昌國君也)使之得比
乎小國諸侯臣不佞自以為奉令承教可以幸無罪矣
故受命而弗辭臣聞賢明之君功立而不廢故著於春
秋蚤知之士(蚤知先/見也)名成而不毁故稱於後世若先王
之報怨雪恥夷萬乗之强國收八百嵗之蓄積(通太公/數之)
及至棄羣臣之日遺令詔後嗣之餘義執政任事之臣
所以能循法令順庶孽者(新立之君皆患庶孽/之亂昭王能預順之)施及萌
𨽻(萌氓/同)皆可以教於後世臣聞善作者不必善成善始
者不必善終昔者伍子胥説聽乎闔閭故呉王逺迹至
於郢夫差弗是也(不然子/胥之説)賜之鴟夷而浮之江(䲭夷榼/名馬革)
(為其形以歛骸骨正曰史乃取子胥尸盛/以䲭夷革應劭云取馬革為䲭夷榼形)故呉王夫差
不悟先論之可以立功故沉子胥而弗悔子胥不蚤見
主之不同量故入江而不改(補曰史不化索隱云言子/胥怨恨故雖投江而神不)
(化猶為波/濤之神也)夫免身全功以明先王之迹者臣之上計也
離毁辱之非(離麗也猶遭正/曰離罹通遭也)墮先王之名者臣之所大
恐也臨不測之罪以幸為利者義之所不敢出也臣聞
古之君子交絶不出惡聲(補曰正義曰不説/己長而談彼短)忠臣之去
國不潔其名(毁其君/而自潔)臣雖不佞乎(補曰一本無/乎字蓋衍)數奉教
於君子矣恐侍御者之親左右之説而不察疏逺之行
也故敢以書報惟君之留意焉(傳有補曰大事記延平/陳氏曰樂毅之下齊也)
(止侵畧寛賦歛除暴令修舊政求逸民顯而禮之祀桓/公管仲於郊表賢者之閭封王蠋之墓凡可以悦其民)
(者無不為之此孟子所以教齊者齊王不能用之於燕/而樂毅能用之於齊  吕子讀書記曰樂毅伐齊云云)
(曰若不遂乗之待彼悔前之非改過恤下而撫其民則/難慮也推此言則世之論毅者豈其然乎  朱子曰樂)
(毅亦戰國之士何嘗是王者之師又曰毅初合秦魏之/師又因人怨湣王之暴故一舉下齊七十餘城湣王死)
(人心之怒已解恐三國分功故急遺之以燕之力亦止/於此况田單忠義死節堅守二城自不可攻非不欲取)
(蓋力不能爾毅在當時亦恣意虜掠正孟子所謂毁其/宗廟遷其重器者爾  愚謂樂毅之伐齊取寳器燒宫)
(室見於田齊燕世家毅傳國䇿皆然徵以毅之自言蓋/誣矣陳氏首以止侵掠為美似未察其實也齊以燕伐)
(燕燕以齊伐齊孟子所以教齊王者毅實違之是尚為/能用之乎雖有寛賦除暴反政禮賢數端不足以揜其)
(罪也故愚著朱子説併記吕子他日之論以見其不/滿於毅如此而取陳氏者特一時之見未為定論也)
張丑為質於燕(正曰丑見齊韓魏中山等䇿與楚威王/田嬰公仲張儀相渉恐非惠王之世)
燕王欲殺之走且出境境吏得丑丑曰燕王所為將殺
我者人有言我有寳珠也王欲得之今我已亡之矣而
燕王不我信今子且致我我且言子之奪我珠而吞之
燕王必當殺子刳子腹(刳判/也)及(補曰姚/本作反)子之腸矣夫欲
得之君不可說以利吾要且死子腸亦且寸絶境吏恐
而放之(補曰韓非子記子/胥語楚邊候同此)
　　　王喜(惠王曾孫元年赧/王五十三年丁未)
燕王喜使栗腹以百金為趙孝成王壽酒三日反報曰
趙民其壯者皆死於長平其孤未壯可伐也王乃召昌
國君樂閒(毅子補曰史毅奔趙後燕王復以其/子樂間為昌國君索隱云閒紀閒反)而問曰
何如對曰趙四逹之國也其民皆習於兵不可與戰王
曰吾以倍攻之可乎曰不可曰以三可乎曰不可王大
怒左右皆以為趙可伐遽起六十萬以攻趙令栗腹以
四十萬攻鄗使慶秦(補曰史作卿秦一/本標後語作慶奉)以二十萬攻代
趙使亷頗以八萬遇栗腹於鄗使樂乗(毅之/族)以五萬遇
慶秦於代燕人大敗樂閒入趙(燕記元年有正曰史在/王喜四年餘説見下)
燕王以書且謝焉曰寡人不佞不能奉順君意故君捐
國而去則寡人之不肖明矣敢端其願(端猶專也願/欲復用之)而
君不肯聽故使使者陳愚意君試論之語曰仁不輕絶
智不輕怨君之於先王也世之所明知也寡人望有非
則君掩蓋之(有非而掩蓋之/王喜所自謙)不虞君之明罪之也(虞猶/圖)
望有過則君教誨之不虞君之明棄之也且寡人之罪
國人莫不知天下莫不聞君微出明怨(言間雖無出之/趙以明有怨於)
(我人亦/知之)以棄寡人寡人必有罪矣雖然恐君之未盡厚
也諺曰厚者不毁人以自益也仁者不危人以要名(補/曰)
(此當有也字/姚本作以訛)故掩人之邪者厚人之行也救人之過者
仁者之道也世有掩寡人之邪救寡人之過非君孰(元/作)
(恐/)恐(補曰字有誤一/本心所姚同)望之今君厚受任於先王以成尊
輕棄寡人以快心則掩邪救過難得於君矣且世有薄
而故厚施(世雖薄我我/反厚施之)行有失而故惠用(行與我不合/反惠愛任用)
(之正曰有過失/當棄反順用之)今使寡人任不肖之罪(任猶/負)而君有失
厚之累請為君擇之也(擇其/所處)無所取之國之有封疆(補/曰)
(一本此有/猶字姚同)家之有垣牆所以合好掩惡也(補曰惡/如字)室不
能相和出語鄰家未為通計也怨惡未見而明棄之未
為盡厚也寡人雖不肖乎未如殷紂之亂也君雖不得
意乎未如商容箕子之累也然則不内蓋寡人(蓋一/作盡)而
明怨於外恐其適足以傷於髙而薄於行也非然也茍
可以明君之義成君之髙雖任惡名(所謂任不/肖之罪)不難受
也本欲以為明寡人之薄而君不得厚揚寡人之辱而
君不得榮此一舉而兩失也義者不虧人以自益况傷
人以自損乎君無以寡人不肖累往事之美昔者栁下
惠吏於魯三黜而不去或謂之曰可以去栁下惠曰茍
與人之異惡往而不黜乎猶且黜乎寧於故國爾(補曰/此論)
(語所記/便不及)栁下惠不以三黜自累故前業不忘不以去為
心故逺近無議今寡人之罪國人未知而議寡人者徧
天下語曰論不修心(凡有修者先必有失而善論/者不然補曰修字必有誤)議不
累物仁不輕絶智不簡功(簡與附反/猶棄也)簡棄大功者輟也
(輟止/也)輕絶厚利者怨也輟而棄之怨而累之宜在逺者
(疎逺之/臣可爾)不望之于君也今以寡人無罪君豈怨之乎願
君捐怨追惟先王復以教寡人意君曰(意度/其然)余且慝心
(待之以不/善之心)以成而過不顧先王以明而惡使寡人進不
得修功退不得改過君之所揣也(言間量/我也)唯君圖之此
寡人之愚意也敬以書謁之樂間乗怨不用其計二人
卒留趙不報(彪謂過而不改然後為過燕王喜過在於/愎諌伐趙其於間未見其有可絶之處而)
(能悔如此禮不云乎其嗟也可去其謝也可食何間絶/之深也抑其書辭條逹明麗婉乎屈曲天下之偉文也)
(正曰責其出奔以明怨薄已而揚過悔艾懲創之意少/未見其果可以釋憾而反國也補曰新序以此為燕惠)
(王遺樂毅書考之毅答惠王書云今足下使人數之以/罪而史所載惠王讓毅無數罪之語前章燕王使人讓)
(毅且謝之曰云云當是此章之首蓋錯簡也且䇿以此/為樂間答書而末云間乘怨不用其計於乘何與史趙)
(世家孝成王十五年亷頗破殺栗腹虜慶秦樂間則是/間為將而被虜燕世家則云奔趙又趙孝成王十六年)
(亷頗圍燕以樂乘為武襄君二十一年孝成王卒亷頗/將攻繁陽取之使樂乗代之頗攻乘乘走據䇿史所記)
(多舛故知此書非樂間/事而新序之説為是云)
秦并趙北向迎燕(并合也迎/以兵迎之)燕王聞之使人賀秦王(始/皇)
使者過趙趙王(悼/襄)繫之使者曰秦趙為一而天下服矣
燕(元作/兹)兹(補曰恐/燕字訛)之所以受命於趙者為秦也(言燕先/時服趙)
(者以秦/與趙合)今臣使秦而趙繫之是秦趙有隙秦趙有隙(補/曰)
(一本並作/郄姚同)天下必不服而燕不受命矣且臣之使秦無
防於趙之伐燕也趙王以為然而遣之使者見秦王曰
燕王竊聞秦并趙燕王使使者賀千金秦王曰夫燕無
道吾使趙有之子何賀使者曰臣聞全趙之時南鄰為
秦北下曲陽為燕(下曲陽/屬鉅鹿)趙廣三百里而與秦相距五
十餘年矣所以不能反勝秦者(反猶報也言數為秦/敗不能報而勝之)國
小而地無所取今王使趙北并燕(此并謂/兼有之)燕趙同力必
不復受命(𥙷/)於秦矣臣竊為王患之秦王以為然起兵
而救燕(趙悼襄九年攻燕取狸陽城兵/未罷秦攻鄴拔之此十九年)
燕太子丹質於秦亡歸見秦且滅六國兵已臨易水恐
其禍至太子丹患之謂其太傅鞠武曰(補曰一本鞠作/鞫下同索隱云)
(音麴又/如字)燕秦不兩立願太傅幸而圖之武對曰秦地遍
天下威脅韓魏趙氏則易水以北未有所定也柰何以
見陵之怨(傳言丹質秦/秦遇之不善)欲批其逆鱗哉(批白結切擊也/説難龍可擾而)
(騎也然喉下有逆鱗徑尺人有嬰之則必殺人/人主亦有補曰一本批作排姚云曽錢作此字)太子曰
然則何由太傅曰請入圖之(請太子入息/已乃圖之)居之有間樊
將軍亡秦之燕太子客之(補曰姚/本容之)太傅鞠武諫曰不可
夫秦王(始/皇)之暴而積怨於燕(怨其/亡歸)足為寒心(補曰凡人/寒甚則心)
(戰恐懼/亦戰)又况聞樊將軍之在乎是謂(元作/以)以(補曰史作/謂然以義)
(亦/通)委肉當餓虎之蹊(蹊徑/也)禍必不振矣(振救/也)雖有管晏
不能為之謀也願太子急遣樊將軍入匈奴以滅口請
西約三晉南連齊楚北講於單于然後乃可圖也太子
丹曰太傅之計曠日彌久心惽然恐不能須臾(言已憂/思昏瞀)
(且死須臾/不可待)且非獨於此也夫樊將軍困窮於天下歸身
於丹丹終不廹於强秦而棄所哀憐之交置之匈奴是
丹命固卒之時也(知禍且至而猶為/乏自疑命止於此)願太傅更慮之鞠
武曰燕有田光先生者其智深而慮沉(沉猶深補曰一/本其智深其勇)
(沉史/姚同)可與之謀也太子曰願因太傅交於田先生可乎
鞠武曰敬諾出見田光道太子(衍曰/字)曰願圖國事於先
生田光曰敬奉教乃造焉太子跪而逢迎却行為道(不/敢)
(背/之)跪而拂席田先生坐定左右無人太子避席而請曰
燕秦不兩立願先生留意也田光曰臣聞騏驥盛壯之
時一日而馳千里至其衰也駑馬先之今太子聞光壯
盛之時不知吾精已消亡矣雖然光不敢以乏國事也
(不令太子/所圗有闕)所善荆軻可使也太子曰願因先生得(衍願/字)
願交荆軻可乎田光曰敬諾則起趨出(補曰一本即趨/出姚本即起)
太子送之至門戒曰丹所報先生所言者國大事也願
先生勿泄也田光俛而笑曰諾(補曰正義曰俛音俯按/俛即俯字漢書晁錯傳)
(俛仰韓信俛出東方/朔俛啄顔註即俯)僂行見荆軻(僂致敬貌禮/一命而僂)曰光與
子相善燕國莫不知今太子聞光壯盛之時不知吾形
已不逮也幸而教之曰燕秦不兩立願先生留意也光
竊不自外(言不自/踈於軻)言足下於太子願足下過太子於宫
荆軻曰謹奉教田光曰光聞長者為行(補曰一本/長者之行)不使
人疑之今太子約光曰所言者國大事也願先生勿泄
也是太子疑光也夫為行而使人疑之非節俠士也(荀/悦)
(曰立氣勢作威福結私交/以立强於世者謂之俠)欲自殺以激荆軻(言其死非/為泄欲厲)
(勉軻使/死之耳)曰願足下急過太子言光已死明不言也遂自
剄而死軻見太子言田光已死致光之言(補曰一本此/四字作明不)
(言也姚同/史同今本)太子再拜而跪膝下行(以膝行不立/行故言下)流涕有
頃而後言曰丹所請田先生不言者欲以成大事之謀
今田先生以死明不泄言豈丹之心哉荆軻坐定太子
避席頓首曰田先生不知丹不肖使得至前願有所道
此天之所以哀燕而不棄其孤也(補曰索隱云無父曰/孤時燕王尚在或記)
(者失辭或諸侯驕子亦僭稱孤/也又劉向曰燕王真之太子)今秦有貪利之心而欲
不可足也非盡天下之地臣海内之王者(補曰荀子註/引䇿作牢天)
(下之/王)其意不饜今秦已虜韓王(秦十七年/虜王安)盡納其地又
舉兵南伐楚北臨趙王翦數十萬之衆距漳鄴而李信
出太原雲中趙不(補曰一本/下有能字)支秦必入臣入臣則禍至
燕燕小弱數困於兵今計舉國不足以當秦諸侯服秦
莫敢合從丹之私計愚以為誠得天下之勇士使於秦
闚以重利(闚言示之以利/使之見而欲也)秦王貪其贄必得所願矣誠
得刧秦王使悉反諸侯之侵地若曹沬之與齊桓公則
大善矣脱不可因而刺殺之彼大將擅兵於外而内有
大亂則君臣相疑以其間諸侯得合從其償(補曰一本/此有破字)
(姚/同)秦必矣此丹之上願不知所以委命(委棄性命猶/言不知死所)惟
荆卿留意焉久之荆軻曰此國之大事也臣駑下恐不
足任使太子前頓首固請無讓然後許諾於是尊荆軻
為上卿舍上舍太子日造門下供太牢具異物間進車
騎美女恣荆軻所欲以順適其意久之荆卿未有行意
秦將王翦破趙虜趙王遷(十九/年)盡收其地進兵北畧地
至燕南界(畧經/畧之)太子丹恐懼乃請荆卿曰秦兵旦暮渡
易水則雖欲長侍足下豈可得哉荆卿曰微太子言臣
願得謁之今行而無信則秦未可親也夫(術今/字)今樊將
軍秦王購之金千斤邑萬家誠得樊將軍首與燕督亢
之地圖(後志涿郡方城縣有督亭註引此補曰正義云/督亢坡在幽州范陽縣東南今固安縣南有督)
(亢陌幽州南界劉向别録云督/亢膏腴之地蓋欲獻之故畫圖)獻秦王秦王必説見臣
臣乃得有以報太子太子曰樊將軍以窮困來歸丹丹
不忍以已之私而傷長者之意願足下更慮之荆軻知
太子不忍乃遂私見樊於期(將軍/名)曰秦之遇將軍可謂
深矣父母宗族皆為戮沒今聞購將軍之首金千斤邑
萬家將柰何樊將軍仰天太息流涕曰吾每念常痛於
骨髓顧計不知所出耳軻曰今有一言可以解燕國之
患而報將軍之仇者何如樊於期乃前曰柰何(補曰一/本為之)
(奈何/姚同)軻曰願得將軍之首以獻秦王秦王必喜而召見
臣臣左手把其䄂右手揕其胷其胷(揕刺也知鴆反補曰揕/一作抗故他本連有二)
(字下文同索隱/云抗拒也義非)然則將軍之仇報而燕國見陵之恥除
矣將軍豈有意乎樊於期偏袒扼腕而進曰此臣之日
夜切齒腐心(腐者痛之極補曰勇者奮厲必以左/手扼右腕也切齒見前一本拊心)乃今
得聞教遂自刎(刎斷/也)太子聞之馳往伏屍而哭極哀既
已無可奈何乃遂盛樊於期之首函封之於是太子預
求天下之利匕首得趙人徐夫人匕首(補曰索隱云徐/姓夫人名男子)
(也/)取之百金使工以藥淬之(淬當從火堅刀刄也若淬/則滅火器爾正曰淬焠通)
(取内反説文徐云淬劍燒而入水也此謂以毒藥染鍔/而淬之也後語註云以藥水鑒匕首為淬鑒古電反)
以試人血濡縷(沾濡衣/之一縷)人無不立死者乃為装(行具/也)遣
荆軻燕國有勇士秦武陽年十三殺人人不敢牿(元作/悟)
悟(正曰悟忤通姚/作忤説見魏䇿)視(悟逆/也)乃令秦武陽為副荆軻有所
待欲與俱其人居逺未來而為留待頃之未發太子遲
之疑其改悔乃復請之曰日已盡矣荆卿豈無意哉丹
請先遣秦武陽荆軻怒叱太子曰今日往而不反者竪
子也今提一匕首入不測之强秦僕所以留者待吾客
與俱今太子遲之請辭決矣遂發太子賔客知其事者
皆白衣冠以送之至易水上既祖(祖行祭補曰詩毛傳/祖而舍軷飲酒於其)
(側曰餞疏軷謂祭道路之神封土為山象伏/牲其上既祭送者餞之飲畢乗車轢之而去)取道髙漸
離擊筑荆軻和而歌為變徵之聲(地形訓云變徵為商/蓋悲音補曰應劭云)
(筑似琴而大頭安絃以竹擊之故名按劉子云荆軻如/秦宋意擊筑文選髙漸離擊筑荆軻歌宋如意和之)
士皆垂淚涕泣又前而為歌曰風蕭蕭兮易水寒壯士
一去兮不復還復為羽聲(其音/怒)忼慷(壯士不得志也補/曰一本慷慨羽聲)
(朱子楚辭後語/作羽聲慷慨)士皆瞋目髪盡上衝冠於是荆軻遂就
車而去終已不顧既至秦持千金之資幣物厚遺秦王
寵臣中庶子䝉嘉(補曰中庶子説見前新序鄒陽書作/䝉恬蓋誤後語䝉類註云䝉恬弟也)
嘉為先言於秦王曰燕王誠振怖大王之威(振震同/下同)不
敢興兵以逆軍吏(補曰一本/以拒大王)願舉國為内臣比諸侯之
列給貢職如郡縣而得奉守先王之宗廟恐懼不敢自
陳謹斬樊於期頭及獻燕督亢之地圖函封燕王拜送
于庭使使以聞大王唯大王命之秦王聞之大喜乃朝
服設九賔(禮大小行人以九儀掌賔客之禮正曰大事/記相如奉璧入秦秦王齋五日後乃設九賔)
(禮於庭註引正義韋昭云九賔則周禮九儀也劉伯莊/云九賔者周王之備禮天子臨軒九服同會秦趙安得)
(九賔但亦陳設車輅文物爾不得以周禮九賔/儀為釋愚按前漢書大行設九賔恐即秦儀也)見燕使
者咸陽宫(補曰闗中記云孝公都咸陽今渭城是也水/北曰陽其地在渭水之北九嵕諸山之南故)
(曰咸陽自始皇/及胡亥皆都此)荆軻奉樊於期之頭函而秦武陽奉地
圖匣以次進至陛(升髙/陛也)秦武陽色變振恐羣臣恠之荆
軻顧笑武陽(顧武陽/而笑)前為謝曰北蠻夷之鄙人未嘗見
天子故振慴(慴懼/也)願大王少假借之使得畢使於前秦
王謂軻起取武陽所持圖軻既取圖奉之秦王發圖圖
窮而匕首見因左手把秦王之䄂而右手持匕首揕之
未至身秦王驚自引而起䄂絶拔劍劍長撡其室(撡把/持也)
(與操同晉人多用扣室劍鞘補曰索隱云古者帶劍上/長拔之不出室欲王推之於背今前短易拔故云王負)
(劍/)時惶急(惶恐也堅/在室牢也)劍堅故不可立拔荆軻逐秦王秦
王環柱而走羣臣驚愕(愕相逐/驚也)卒起不意(卒猝同/下同)盡失
其度而秦法羣臣侍殿上者不得持尺寸之兵諸郎中
執兵皆陳於殿下非有詔不得上方急時不及召下兵
以故荆軻逐秦王而卒惶急無以擊軻而乃以手共摶
之(搏擊/也)是時侍醫夏無且以其所奉藥囊提荆軻(提擿/也補)
(曰且即于反提姪帝反史/提文帝提呉太子語同此)秦王方環柱走卒惶急不知
所為左右乃曰王負劍王負劍遂拔以擊荆軻斷其左
股荆軻廢乃引其匕首以提(衍擿字本/註字也)擿(補曰姚本無/提字二字即)
(上揕抗並存之類索隱云擿/與擲古字同持益反亦提義)秦王不中中柱秦王復擊
軻軻被八創軻自知事不就倚柱而笑箕踞以罵(踞坐/展兩)
(足曰箕補曰既斷/左股何云展兩足)曰事所以不成者乃欲以生刧之必
得約契(復地/之契)以報太子也左右既前斬荆軻秦王目眩
良久已而論功賞羣臣及當坐者(罪所/當坐)各有差而賜夏
無且黄金二百鎰曰無且愛我乃以藥囊提荆軻也於
是秦大怒燕益發兵詣趙詔王翦軍以伐燕十月而拔
燕薊城(並此二/十九年)燕王喜太子丹等皆率其精兵東保於
遼東秦將李信追擊燕王王急用代王嘉計殺太子丹
欲獻之秦秦復進兵攻之五嵗而卒滅燕國(秦二十五三/年此三十)
(年/)而虜燕王喜秦兼天下其後荆軻客髙漸離以擊筑
見秦皇帝而以筑擊秦皇帝為燕報仇不中而死(刺客/傳有)
(彪謂太子丹不忍一朝之憤輕亡其國其謀悖矣夫以/一夫行刧刺於大國出於倉卒不意或幸以中而欲從)
(容質責使悉反侵地取契以歸此豈持匕首之所可恃/鞠武初謀似矣太子不用不能力爭妾婦之明也數士)
(之死燕國之亡皆武實為之荆軻之事甚似曹劌其所/不可者劌發憤於一朝而軻畜謀於積嵗且白衣祖送)
(者滿路其不漏露而先敗抑已幸矣軻不足道也厥後/留侯亦䄂椎竊發此其人豈愚哉蓋積志仇秦不知所)
(不可使其不逢漢帝則亦死以為期不能一日而亡秦/也豫子髙漸離張留侯三人者皆孝子忠臣至一之行)
(也惟軻於此則無處焉補曰胡氏謂秦皇狙詐之智虎/狼之威千騎萬乘之衆揮椎奮擊既無覺者大索天下)
(又不能得良非獨免併免力士其智畧之妙固已視吕/政如罝中兔何敗獲之有鮑以三人並論愚謂三人報)
(仇之志則同以智畧言之則異胡説當矣政朱子曰軻/匹夫之勇其事無足言然於此可以見秦  之無道燕)
(丹之淺謀而天下之勢已至於此雖/聖賢復生亦未知其何以安之也)
　
　
　
　
　
　
　
　
　
　
　
　
　
　
　
　戰國䇿校注卷九
欽定四庫全書
　戰國策校注卷十　　　　宋　鮑彪　原注
　　　　　　　　　　　　元　吳師道補正
　　宋(沛梁楚山陽濟隂東平及東郡之須昌壽/張補曰漢志壽張下有今之睢陽四字)
　　　景公(嗣元公元年恭王四年乙酉補曰史年表/景公名頭曼漢書古今人表作兠樂汲塜)
　　　(師春作􁎋頭曼兠欒音讀固相混若􁎋則豈先/二名而後一之者邪黄伯思考辨秘閣古器有)
　　　(宋公􁎋餗鼎與汲塜合因知/異書有不可廢者謾記於此)
公輸般(魯之巧人補曰高注公輸般魯般之/號也他書或作班古字通漢書班師)為楚設機
(天地疏機關也雲梯之屬補曰高注云機械雲梯/之屬也索隠云械者雲梯撞車飛石車弩之具)將以
攻宋墨子(宋人/名翟)聞之百舍重繭(百里一舍補曰此句高/注下有重繭累胝也一)
(句又莊子百舍注百日止宿也按繭即趼/字吉典反増韻謂足胝起如繭胝音支)往見公輸般
謂之曰吾自宋聞子(聞其/善)吾欲藉子殺王(正曰一本三/殺王並作殺)
(􁜷云人􁜷並而鄰反集韻云唐武/后字作􁜷如臣字作􁒚􁜷即人也)公輸般曰吾義固不
殺王墨子曰聞公為雲梯(梯之高/上入雲)將以攻宋宋何罪之
有義不殺王而攻國是不殺少而殺衆敢問攻宋何義
也公輸般服焉請見之王(見翟/於王)墨子見楚王(非昭即惠/正曰當缺)
曰今有人於此舍其文軒(車有雕飾者正曰/文作之車高注)鄰有敝輿
而欲竊之舍其錦繡鄰有裋褐(豎使之衣補曰一本短/褐姚本注短一作裋韓)
(公考異云裋褐一作短方云貨殖傳用裋字董彦逺洪/李善皆辨古無裋褐字按裋褐字賈誼貢禹貨殖傳班)
(彪劉平張衡傳凡六見班彪論漢書作裋文選則用丁/管切是唐儒兩用之故少陵以長纓短褐為對而史記)
(孟嘗傳國策墨子語皆傳冩之訛今按國策短一作裋/史士不得短褐司馬真亦音豎班彪王命論短字韋昭)
(云當作裋襦也又淮南子巫馬期純衣短褐而高誘無/説未必皆傳冩之訛栁子厚亦嘗用之安知韓公之必)
(不然乎兩存/以俟知者)而欲竊之此為何若人也王曰必為有竊
疾矣(疾猶/癖)墨子曰荆之地方五千里宋方五百里此猶
文軒之與敝輿也荆有雲夢犀兕麋鹿盈之江漢魚鼈
黿鼉為天下饒宋所謂無雉兎鮒魚者也(鮒魚之小/者正曰爾)
(雅翼鮒鰿/也今作鯽)此猶梁肉之與糟糠也荆有長松文梓楩
楠豫章(大小凡五正曰高注皆大木也補曰楩楠豫章/書注楩梓一本楠作柟章作樟姚同楠即柟)
宋無長木此猶錦繡之與短褐也臣(元作/惡)惡(補曰疑/字誤)以
王吏之攻宋為與此同類也王曰善哉請無攻宋(彪謂/翟之)
(説美矣然此時諸侯固有竊疾强吞弱大并小直患其/力不給爾豈為若説止攻哉意者墨守之嚴輸般服疾)
(焉假此説以縮兵則有之彼楚國非止足而無有竊疾/者也補曰墨子曰公輸般為雲梯之械成將以攻宋墨)
(子聞之至于郢見公輸般之攻械葢墨子之守固有餘/般詘而言曰吾知所以距子矣吾不言墨子亦曰吾知)
(子之所以距我者吾不言楚王問其故墨子曰公輸子/之意不過欲殺臣殺臣宋莫能守雖然臣之弟子禽滑)
(釐等三百人已持臣守圍之器在宋城上而待楚㓂矣/雖殺臣不能絶也楚王曰善哉吾請無攻宋城矣  史)
(云墨翟宋之大夫或云並孔子時或云在其後索隠云/按别錄墨翟書有文子文子子夏弟子問扵墨子如此)
(則墨子作七十子後愚按孔子以敬王四十一年卒景/公以元王七年卒相去十一年擅弓季康子母死般請)
(以機封則般亦與孔子相及大事記云楊墨之説肆行/於天下必在春秋後蓋異端之説非王敎盡廢不能興)
(也/)
梁王(襄正/曰恵)伐邯鄲而徵師於宋宋君使使者請於趙王
(武靈正/曰成侯)曰夫梁兵勁而權重今徵師於敝邑敝邑不從
則恐危社稷若扶梁伐趙(扶謂/助之)以害趙國則寡人不忍
也願王之有以命敝邑趙王曰然夫宋之不如梁也(補/曰)
(一本不足如梁/高註如當也)寡人知之矣弱趙以强梁宋必不利也
(補曰高註梁必兼/宋故宋不利之矣)則吾何以告子而可乎(雖知宋不助/梁然無辭使)
(宋不/聴梁)使者曰臣請受邊城(請得攻一城以應梁補曰姚/本註臣字曽本自此至卷尾)
(皆作/惠)徐其攻而留其日以待下吏之有城而已(攻之不/力使趙)
(無失/城)趙王曰善宋人因遂舉兵入趙境而圍一城焉梁
王甚説曰宋人助我攻矣趙王亦曰(補曰一本趙王/亦説曰姚同)宋
人止於此矣故兵退難解徳施於梁而無怨於趙故名
有所加而實有所歸(君偃宜無此善以在犀首伐黄下/蘇秦論攻宋前故次之此正曰大)
(事記周顯王十五年梁惠十七年宋公剔成十六年宋/伐趙圍一城解題曰梁惠王伐邯鄲引策云云又按史)
(世家景公六十四年卒左傳景公在位四十八年卒大/事記定從左氏景公卒當元王七年鮑以此次之景公)
(繆/甚)
謂大尹(宋卿正曰左傳哀二十六年宋景公無子取得/與啓畜諸公宫於是云云六卿三族降聴政因)
(大尹以達杜註近官有寵者鮑因大尹/字遂傅㑹為景公時蓋無稽之言也)曰君日長矣(君/宋)
(君/)自知政(言親/國事)則公無事公不如令楚賀君之孝則君
不奪太后之事矣(后時/與政)則公常用宋矣(見用於宋尹蓋/太后之人正曰)
(皆無/考)
宋與楚為兄弟齊攻宋楚王(威/)言救宋宋因賣楚重以
求講於齊(賣謂衒/鬻之)齊不聴蘇秦為宋謂齊相曰不如與
之(聴其/講)以明宋之賣(元作資補曰一/本作賣姚同)楚重於齊也楚怒
(怒其背已/而與齊講)必絶於宋而事齊齊楚合則攻宋易矣(蘇秦/與剔)
(成齊宣同時知非閔時/正曰此必非景公時)
　剔成(嗣辟公元年烈王七年壬子立正曰桓公大事/記引蘇氏云按索隠汲冡紀年作桓公辟兵莊)
　(子曰桓公出前驅呼辟䝉人以為狂而史記/作辟公辟公名辟謚辟事必不爾史記蓋誤)
齊攻宋宋使臧子索救於荆荆王(威/)大說許救甚勸(補/曰)
(勸力/也)臧子憂而反其御曰索救而得有憂色何也臧子
曰宋小而齊大夫救於小宋而惡於大齊此王之所憂
也而荆王說甚必以堅我我堅而齊敝荆之利也臧子
乃歸齊王(宣/)果拔宋五城而荆王不至(此四章有蘇秦/語得為君偃弑)
(立怒鄰宜不能曲折如此故係之剔成然則孟子所稱/者亦皆剔成也正曰此章時不可考缺之可也鮑妄為)
(傅會至謂孟子所稱皆剔成孟子謂戴不/勝子之王薛居州居王所王非偃而誰)
　君偃(辟公子剔成君弟弑立元年顯王四十一年癸/巳正曰按世家剔成四十一年弟偃攻襲剔成)
　(敗奔齊自立為宋君故大事記書宋/公剔成為弟偃所攻出奔齊偃自立)
宋(衍康字/下同)康王之時(按史君偃在年表世家傳並不書/謚正曰索隠云戰國策吕氏春秋)
(皆以偃/諡康王)有雀生􁑶(集韻音欺今江東呼鷦鶹為鵋䳢正/曰此與爾雅鵅鵋䳢註同文鵅音格)
(鵋音忌䳢音欺按史記好射鶀鴈鶀小鴈也音欺愚按/策文云小而生巨以雀生鴈言可也云見祥而不祥鵂)
(鶹非祥也黄公紹韻會鶀䳢並為一字音期者/非新序作鸇所載比策文為詳今通鑑作􁑶)於城之
陬(陬隅/也)使史占之曰小而生巨必霸天下(蓋言遜也補/曰高註太史)
(能辨吉凶之妖祥康王無道不敢/正對故云危行言遜太史有焉)康王大喜於是滅滕
(隠七年註在沛國公丘縣補曰大事記云杜氏世族譜/滕為齊滅觀孟子所載滕定公文公則杜説誤策所記)
(是/也)伐薛取淮北之地乃愈自信欲霸之速成故射天笞
地斬社稷而焚滅之曰威服天下鬼神罵國老諫臣(元/作)
(曰/)曰(補日疑/字誤)為無顔之冠(冠不覆額補曰史王偃盛血/以革囊縣而射之命曰射天)
(淫於酒婦人羣臣諫者/輙射之諸侯皆曰桀宋)以示勇剖傴之背鍥朝涉之脛
(鍥刻脛/胻也)而國人大駭齊聞而伐之民散城不守王乃逃
倪侯之館(侯其臣也/正曰無稽)遂得而死(補曰世家云殺王偃年/表云死於温温魏地新)
(序得下/有病字)見祥而不為祥反為禍(補曰元高註云禍謂齊/湣王與楚魏共伐宋殺)
(康王而滅國三分其地曰家語背者殷王帝辛之世有/雀生大鳥於城隅占之  凡以小生大則國家必王而)
(名益昌於是帝辛侍雀之徳不修國政亢暴無極朝臣/莫救外冦乃至殷國以亡又説苑孔子曰昔者殷王帝)
(辛云云下段亦同愚按宋殷後/也疑即此一事而記者不同)
　　　　凡六章
　　衛(東郡及魏郡黎陽河北之野王/朝歌後文公徙楚丘黎陽是也)
　　　靈公(襄公子元年景王三十/年丁夘正曰説見趙策)
衛靈公近癰疽(孟子有其人蓋醫之/幸者補曰癰疽瘍醫)彌子瑕(補曰靈公/幸臣其妻)
(與子路之妻兄/弟亦見孟子)二人者專君之勢以蔽左右復塗偵(衛/人)
(補曰韓非子亦有此文而稍異云侏儒善假夢以見主/道恐此復塗偵字或侏儒之訛然彼以癰疽為雍鉏則)
(誤/也)謂君曰昔日臣夢見君君曰子何夢曰夢見竈君君
忿然作色曰吾聞夢見人君者夢見日今子曰夢見竈
君而言君也有説則可無説則死對曰日并燭天下者
也一物不能蔽也若竈則不然前之人煬(煬炙燥也補/曰煬餘亮反)
(莊子煬者避竈釋文/炊也蓋炊而向竈者)則後之人無從見也今臣疑人之
有煬於君者也是以夢見竈君君曰善於是因廢癰疽
彌子瑕而立司空狗(元在趙策正曰宜/従舊説見趙策)
　　　悼公(出公弟元年定王十四年癸酉正曰杜註/悼公蒯聵庶弟公子黚史作黔二字並其)
　　　(淹反大事記周貞定王元年衛悼公元年解題/引古史云左傳出公復入八年悼公立事甚詳)
　　　(史記出公復入二十一年卒黚/攻出公子自立悼公五年卒)
犀首(魏官也非公孫衍正曰據左傳南文子相衛悼公/悼公與智伯並時則犀首非公孫衍矣司馬彪謂)
(犀首為魏官以此策考之悼公元年當貞定王元年至/威烈王二十二年三晉始為諸侯時六十餘年是時已)
(有犀首非魏官矣意者其為姓名或號説/見秦策然則此犀首者亦三晉之臣歟)伐黄(補曰舊/註黄國)
(名按策言黄不/一處此未詳)過衛使人謂衛君(此策以南文子與智/伯同時知為悼公補)
(曰左傳出公之入也奪南氏邑杜註子南之子公孫彌/牟彌牟與褚師比等逐公越臯如等将納公文子致衆)
(而問曰彌牟亡有益云云遂立悼公南/氏相之事在哀公二十五年二十六年)曰敝邑之師過
大國之郊曽無一介之使以存之乎敢請其罪今黄城
將下矣已將移兵造大國之城下(已言已/下黄)衛君懼束組
三百緄(組斜文紛綬之屬十首為一緄補曰組屢見前/緄古本反説文帶也詩緄縢傳繩也皆與此不)
(協鮑因/高註)黄金三百鎰以遺使者南文子(衛大/夫)止之曰是
勝黄城必不敢來不勝亦不敢來是勝黄城則功大名
美内臨其倫(臨言以功處其/上倫其輩類)夫在中者(國中/之臣)惡臨議其
事(議謂譖/短之)䝉大名(䝉冒處/之也)挾成功坐御以待中之議(坐/)
(御言不/營為)犀首雖愚必不為也是不勝黄城破心而走歸
(破心懼/甚也)恐不免於罪矣彼安敢攻衛以重其不勝之罪
哉果勝黄城帥師而歸遂不敢過衛
智伯欲伐衛遺衛君野馬(騊駼/也)四百璧一(補曰一本/白璧姚同)衛
君大説羣臣皆賀南文子有憂色衛君曰一國大懽而
子有憂色何文子曰無功之賞無力之禮不可不察也
野馬四百璧一此小國之禮(補曰一本有/也字姚同)而大國致之
君其圖之衛君以其言告邊境智伯果起兵而襲衛至
境而反曰衛有賢人先知吾謀也(補曰説苑吳赤市使/智氏及趙簡子以乗)
(璧遺衛/事相類)
智伯欲襲衛乃佯亡其太子使奔衛南文子曰太子顔
為君子也(顔太子名/君謂智伯)甚愛而有寵非有大罪而亡必有
故使人迎之於境曰車過五乗慎勿納也智伯聞之乃
止(彪謂南文子衛之賢智人也慮無遺算補曰大事記/貞定王十二年晉荀瑶襲衛解題曰失其年國語序)
(藍臺之宴云還自衛姑載于此未必/果此年也戰國策云云並載此二年)
　　　嗣君(平侯子元年顯王/四十五年丁酉)
秦攻衛之蒲(秦昭四年取蒲坂此二十三年正曰年表/世家拔魏蒲坂蒲坂在河東非衛地世家)
(衛嗣君時獨有濮陽按史秦昭王元年樗里子伐蒲索/隠云樗里疾圍蒲不克而秦惠王薨事與此合正義云)
(蒲故城在滑州匡城/縣此即子路作宰地)胡衍謂樗里疾曰公之伐蒲以為
秦乎以為魏乎為魏則善為秦則不賴矣(賴猶/利)衛所以
為衛者以有蒲也今蒲入於魏(衛恐秦取蒲/必自入之魏)衛必折於
魏(往求援也補曰一本蒲入扵秦司馬貞引策云今蒲/入於秦衛必折而入於魏樗里疾傳有亦作入於秦)
魏亡西河之外(秦惠六年正曰秦惠八年魏納河西地/後二年魏入上郡於秦而河西濵洛之)
(地/失)而弗能(補曰一本有/復字姚同)取者弱也今并衛於魏魏必强
魏强之日西河之外必危且秦王(昭/)亦將觀公之事害
秦以善(元作害補曰一/本作善姚同)魏秦王必怨公樗里疾曰柰何
胡衍曰公釋蒲勿攻臣請為公入戒蒲守(戒告之/以釋攻)以徳
衛君樗里疾曰善胡衍因入蒲謂其守曰樗里子知蒲
之病也其言曰吾必取蒲今臣能使釋蒲勿攻蒲守再
拜因効金二百鎰(元並/作溢)溢(補曰/鎰通)焉曰秦兵誠去請厚子
於衛君胡衍取金於蒲以自重於衛樗里子亦得三百
金而歸又以徳衛君也(補曰史樗/里子傳有)
衛使客事魏三年不得見衛客患之乃見梧下先生(蓋/以)
(所居為號補曰高註家有大梧樹因/以為號若栁下惠藝文類聚作梧丘)許之以百金梧下
先生曰諾乃見魏王(哀正曰/無考)曰臣聞秦出(元作/入)入(正曰/一本)
(作人兵下/有出字)兵未知其所之秦魏交而不脩之日久矣願
王尃(元作/博)博(補曰字/當作專)事秦無有他計魏王曰諾客趨出
(客謂/梧下)至郎門而反(補曰姚註讀作郭門按韓非子使郎/中自開道於郎門之内愚恐郎即廊)
(見秦/策)曰(佯若不為衛客/偶思念得之)臣恐王事秦之晩王曰何也先
生曰夫人於事已者過急(過猶/多)於事人者過緩今王緩
於事已者安能急於事人奚以知之(王/問)衛客曰(梧下/稱之)事
王三年不得見臣以是知王緩也魏王趨見衛客(彪謂/此一)
(時氣俗無不沒於利者以先生稱於世其人不薄矣而/以百金諾人為之行狡猾之計况小子乎彼哉彼哉正)
(曰此策時不可考/何得附之嗣君)
衛嗣君時胥靡(有罪人蓋賢者也正曰此本高註竊以/為不然有罪而逃何以知其賢此慕傳)
(説之事而誤説者也衛君以金贖之者恥其失政廢刑/爾觀其言可見補曰靡忙皮反晉灼曰胥相也靡隨也)
(顔曰連繋相隨而服役之猶今/之囚徒莊子註以鐵鎖相連繋)逃之魏衛贖之百金不
與乃請以左氏(衛地缺請/亦贖也)羣臣諫曰一百金之地贖一
胥靡無乃不可乎君曰治無小亂無大(大小/謂國)敎化喻於
民三百之城足以為治(補曰三百/或言家)民無亷恥雖有十左
氏將何以用之(彪謂衛君之言及此足以興起而不得/霸豈輔之者無其人乎以羣臣之所諫)
(知不及其君逺矣然享國四十餘年不受外兵則三百/為治之言允蹈之者歟正曰罪人而逃可謂無政矣割)
(地以求胥靡可謂無謀矣其言雖/善事則疾矣補曰韓非子有略同)
衛嗣君病富術謂殷順且曰(皆衛人正曰古人以且名/者皆子余反如夏無且唐)
(且龍且之/類是也)子聽吾言也以說君勿益損也(使之一/如其敎)君必
善子人生之所行與死之心異始君之所行於世者食
高麗也(凡有養於口體皆得言/食補曰食高麗疑人名)所用者緤錯挐薄也(二/臣)
(名/)羣臣盡以為君輕國而好高麗必無與君言國事者
子謂君(補曰子謂君以下今敎之以説君也/上言死則心異故言此可以動之)君之所行
天下者甚繆緤錯主斷於國而挐薄輔之自今以往者
公孫氏(衛國姓也故商君衛之庶孽公子也姓公孫氏/正曰高註公孫氏謂嗣君也商君前見秦策)
不血食矣君曰善與之相印曰我死子制之嗣君死殷
順且以君令相公子(補/)期(嗣君/子)緤錯挐薄之族皆逐之
也(彪謂嗣君賢君也富術稱之貶矣蓋諫者之言多務/為深切詭激之辭使嗣君不賢安能受其言而委之)
(以二臣乎正曰鮑誤釋胥靡之事遂以衛君為賢其實/非也然能從順且之諫使制二子猶愈於迷復者也補)
(曰緤先結反/挐女居反)
衛人迎新婦婦上車問驂馬誰馬也御曰惜之新婦謂
僕曰拊驂無笞服(惜言愛也拊尤愛之正曰高拊擊也/車兩傍曰驂轅中曰服擊其驂則兩)
(服馬受勞笞也鮑以為/借馬故曰愛者非是)車至門扶(人扶/婦下)敎送母(母送婦/者将還)
(故戒/之)曰滅竈將失火入室見臼曰徙之牖下妨往來者
主人笑之此三言者皆至言也然而不免為笑者蚤晩
之時失也(初為婦而云然失之蚤也正曰此策時不可/考補曰吕氏春秋白圭新與恵子相見恵子)
(說之以彊惠子出白圭/告人曰云云與此相類)
　　　　凡九章
　　中山(漢屬國有盧奴北平北新城唐深澤若陘安/國曲逆望都新市補曰索隠云中山故鮮虞)
　　(國姬姓也路史杜佑云常山靈壽中山國有故城/城中有山故號中山漢中山王靖始移居盧奴太)
　　(事記威烈王十二年中山武公初立又按左傳昭/公十二年晉荀吳假道於鮮虞滅肥是冬晉復伐)
　　(鮮虞杜預云鮮虞北狄别種在中山新市縣中山/名始見定公四年晉合諸侯召陵謀為蔡伐楚荀)
　　(寅日諸俟方貳中山不服無損於楚/而失中山不如辭蔡侯則識時勢也)
樂羊為魏將攻中山其子時在中山中山君烹之作羮
致於樂羊樂食之古今稱之曰(補/)樂羊食其子以自信
明害父以求法(此害於父道而羊為之求為/狥國之法也補曰説見趙策)
犀首立五王(秦韓燕宋中山也楚春秋時王齊宣魏惠/顯王三十五年王趙武靈獨不王其後秦)
(惠十二年韓宣惠燕易王王明年秦惠始王秦惠改元/之七年宋偃始王故武靈八年書五國相王即秦七年)
(也正曰大事記周顯王四十六年韓燕中山皆稱王趙/獨稱君其後亦稱王解題按戰國策犀首立五王高氏)
(以為齊趙魏燕中山鮑氏以為秦韓燕宋中山二家之/説皆非也齊魏王已久秦之王出於張儀宋中山俱小)
(國使宋是時稱王齊何為獨怒中山况偃之稱王又在/慎靚之三年乎然則犀首所立五王其可考者韓燕趙)
(中山其一則不可考也趙武靈王初稱君世家十一年/書王召公子職於韓則是時已稱王矣七國惟楚僣王)
(逺在春秋之世其餘六國魏最先趙最後以又顯王三/十五年齊宣王魏惠王與諸侯會于徐州  相王解題)
(云齊魏之王以國策考之蓋在魏拔邯鄲之嵗顯王十/六年而秦紀今年又書齊魏為王未知孰是然策所載)
(似得其實蓋魏以邯鄲之勝齊以桂陵之勝各僣稱王/若今嵗魏方衰弱齊亦未有大功何為驟稱王乎今年)
(書相王者齊魏僣王已久至是共㑹諸侯欲其皆王以/同已之僣也秦紀所書或者齊魏前此稱王於其國至)
(此名號始通於諸侯乎又顯王四十四年秦初稱王解/題云張儀之請也秦紀書魏君稱王衍一魏字愚按趙)
(世家武靈王十年五國相王趙獨否曰無其實敢處其/名乎令國人謂已曰君十一年始云王召公子職也然)
(則云五國相王者謂五國皆/稱王非謂在此年也鮑誤)而中山後持(持猶疑也立/之後而復疑)
(正曰高注待中/山小故後立)齊謂趙魏曰寡人羞與中山並為王願
與大國伐之以廢其王中山聞之大恐召張登而告之
曰寡人且王齊謂趙魏曰羞與寡人並為王而欲伐寡
人恐亡其國不在索王(今所謀者救亡/爾不求為王)非子莫能吾救
登對曰君為臣多車重幣臣請見田嬰中山君遣之齊
見嬰子曰臣聞君欲廢中山之王將與趙魏伐之過矣
以中山之小而三國伐之中山雖益廢王(益猶甚也言/事有甚於此)
(者/)猶且聽也且中山恐必為趙魏廢其王而務附焉(附/趙)
(魏也主廢者/齊故不附之)是君為趙魏驅羊也(補日高註是君為趙/魏驅羊而使得食之)
非齊之利也豈若中山廢其王而事齊哉田嬰曰柰何
張登曰今君召中山與之遇而許之王中山必喜而絶
趙魏趙魏怒而攻中山中山急而為君難其王(難則所/謂羞與)
(為/王)則中山必恐為君廢王事齊(不王中山齊志也今/為廢之所以事齊)彼
患亡其國是君廢其王而立其國賢於為趙魏驅羊也
田嬰曰諾張丑曰不可臣聞之同欲者相憎同憂者相
親今五國相與王也負海不與焉(負海齊也先已王補/曰高註齊不欲與之)
(同王則/與如字)此是欲皆在為王而憂在負海(憂齊/廢之)今召中山
與之遇而許之王是奪四(元作五/下同)五(正曰一本下三處/作四姚同疑此或)
(有/誤)國而益負海也(中山與四國同欲今與/齊遇是奪彼而益我也)致中山而塞
四國四國寒心必先與之王而故親之是君臨中山而
失四國也且張登之為人也善以微計薦中山之君久
矣(薦進/也)難信以為利田嬰不聽果召中山君而許之王
張登因謂趙魏曰齊欲伐河東(河車/魏地)何以知之齊羞與
中山並(元作/之)之為王甚矣今召中山與之遇而許之王
是欲用其兵也豈若令大國先與之王以止其遇哉趙
魏許諾果與中山王而親之中山果絶齊而從趙魏
中山與燕趙為王齊閉闗不通中山之使其言曰我萬
乗之國也中山百(補曰一本/作千姚同)乗之國也何侔名於我欲
割平邑(屬代郡正日正義引括地志平邑故/城在魏州昌樂縣東北見趙世家)以賂燕趙
出兵以攻中山藍諸君(中山相也補曰索隠云戰國策/望諸作藍諸愚按燕策望諸相)
(中山恐即此人與樂毅同/號者索隠指為毅則誤矣)患之張登謂藍諸君曰公何
患於齊藍諸君曰齊强萬乗之國恥與中山侔名不憚
割地以賂燕趙出兵以攻中山燕趙好倍而貪地(倍謂/背約)
(補曰一本好位/姚同註曾作倍)吾恐其不吾據也大者危國次者廢王
柰何吾弗患也張登曰請令燕趙固輔中山(固言輔/之堅)而
成其王事遂定公欲之乎藍諸君曰此所欲也曰請以
公為齊王(閔/)而登試説公可乃行之藍諸君曰願聞其
説登曰王之所以不憚割地以賂燕趙出兵以攻中山
者其實欲廢中山之王也王曰然然則王之為費且危
夫割地以賂燕趙是强敵也出兵以攻中山首難也(首/為)
(攻伐/之難)王行二者所求中山未必得王如用臣之道地不
虧而兵不用中山可廢也王必曰子之道柰何藍諸君
曰然則子之道柰何張登曰王發重使使告中山君曰
寡人所以閉闗不通使者為中山之獨與燕趙為王而
寡人不與聞焉(此王此君皆中山正日/王發重使之王指齊王)是以隘之(隘亦/不通)
(也補曰隘/當讀作阨)王茍舉玉(補/)趾以見寡人請亦佐君中山恐
燕趙之不已據也今齊之辭云即佐王必遁燕趙與王
相見(此並齊王正日王茍舉趾/與即佐王之王指中山)燕趙聞之必怒絶之王
亦絶之是中山孤孤何得無廢以此説齊王齊王聽乎
藍諸君曰是則必聽矣此所以廢之何在其所以存之
乎張登曰此王所以存者也(此王/中山)齊以是辭來因言告
燕趙而無往(以齊王言告/之而不往齊)以積厚於燕趙燕趙必曰齊
之欲割平邑以賂我者非欲廢中山之王也徒欲以離
我於中山而已親之也雖百平邑燕趙必不受也藍諸
君曰善遣張登往果以是辭來中山因告燕趙而不往
燕趙果俱輔中山而使其王事遂定(彪謂張登臆則屢/中言之必可行者)
(也雖其用智有椑闔風氣而術無害亦狡獪可喜非君/子之所排也正日椑闔狡獪豈非君子之所排者因其)
(文之可喜而謂其/術之無害悖矣)
司馬喜(中山臣補曰姚/本喜作憙後同)使趙為已求相中山公孫𢎞隂
知之中山君出司馬喜御公孫𢎞參乗公孫𢎞曰為人
臣招大國之威以為已求相於君何如君曰吾食其肉
不以分人司馬喜頓首於軾曰臣自知死至矣君曰何
也曰(補補曰恐/缺曰字)臣抵罪君曰行吾知之矣(行使之行車/二人雅不相)
(善𢎞無故云然似/欲中喜者故知)居頃之趙使來為司馬喜求相中山
君大疑公孫𢎞公孫𢎞走出(補曰太史公自序司馬氏/其在衛者相中山徐廣云)
(名喜鄒陽書司馬喜臏於宋而相中山按戰國有兩公/孫𢎞一在齊為孟嘗君見秦昭王者即此人與漢平津)
(為三韓子云公孫𢎞斷髮/而為越王騎又一人也)
司馬喜三相中山隂簡難之(簡隂姬名也/難謂忌之)田簡謂司馬
喜曰趙使者來屬耳(霍光傳註屬近也正曰詩耳屬于/垣史記注屬猶注也言趙使屬耳)
(中山/之事)獨不可語隂簡之美乎(趙使近至宜有報可/因報使言之趙也)趙必
請之君與之即公無内難矣君弗與趙公因勸君立之
以為正妻隂簡之徳公無所窮矣果令趙請之(補/)君弗
與司馬喜曰君弗與趙趙王(武/靈)必大怒大怒則君必危
矣然則立以為妻固無請人之妻不得而怨人者也田
簡自為取使(取請為使也正曰自謂可以取趙使此書/取字如此者多為與之善而得其心之義)
可以為司馬喜可以為隂簡可以令趙勿請也(簡請使/耳實喜)
(自使見下正曰此章以為語趙使下章以為司馬喜/使説趙王此正記所傳之異  兩可以為之為去聲)隂
姬與江姬争為后司馬喜謂隂姬公(姬父/也)曰事成則有
土得民(言公得封補曰/一本子民姚同)不成則恐無身欲成之何不見
臣乎(怪其不/來謀)隂姬公稽首(首至/地也)曰誠如君言事何可豫
道者(言将厚報之/未可先言)司馬喜即奏書中山王(補/)曰臣聞弱
趙强中山中山王説而見之曰願聞弱趙强中山之説
司馬喜曰臣願之趙觀其地形險阻人民貧富君臣賢
不肖商敵為資(商較/之)未可豫陳也中山王遣之見趙王
(武/靈)曰臣聞趙天下善為音佳麗人之所出也今者臣來
至境入都邑觀人民謡俗(徒歌/曰謡)容貌顔色殊無佳麗好
美者以臣所行多矣周流無所不至未嘗見人如中山
隂姬者也不知者特以為神人(元作/力)力(正曰盡/力言之)言不能
及也其容貌顔色固以過絶人矣若其眉目准頞權衡
(准鼻頞鼻莖權輔骨當作顴衡眉上正曰准鼻頭頞/額也見孟子蹙額註蔡澤傳蹙齃索隠云鼻蹙眉)犀
角偃月(犀角首骨/偃月額骨)彼乃帝王之后非諸侯之姬也趙王
意移大説曰吾願請之何如司馬喜曰臣竊見其佳麗
口不能無道爾即欲請之是非臣所敢議願王無泄也
司馬喜辭去歸報中山王曰趙王非賢王也不好道徳
而好聲色不好仁義而好勇力臣聞其乃欲請所謂隂
姬者中山王作色不説司馬喜曰趙强國也其請之必
矣王如不與即社稷危矣與之即為諸侯笑中山王曰
為將柰何司馬喜曰王立為后以絶趙王之意世無請
后者雖欲得請之鄰國不與也中山王遂立以為后趙
王亦無請言也(此兩章一事爾而曲折小差著書者自/以所聞駁異也然則此書之作亦至慎)
(矣補曰司馬喜繩隂姬以語趙王而脅君以行詐取/寵視張儀於鄭袖其惡尤甚記者好夸何慎之有)
主父欲伐中山使李疪觀之李疪曰可伐也君弗攻恐
後天下主父曰何以對曰中山之君所傾蓋與車者(傾/者)
(却不御也與之同車皆所尊禮/者補曰一本車下無者字姚同)而朝窮閭隘巷之士者
(君而朝士/亦尊禮也)七十家主父曰是賢君也安可伐李疪曰不
然舉士則民務名不存本(本謂/農業)朝賢則耕者惰而戰士
懦(皆不强力也以/賢者不耕戰故)若此不亡者未之有也(彪謂李疪小/人也乃欲使)
(人君廢賢而置士夫賢者在位将使耕者愈力戰士愈/奮而誰敢惰懦且不賢而耕且戰民之分也何敢與賢)
(者並民惟不務名耳豈有務名而不趨於善者乎若疪/者小人之無忌憚者也補曰韓非子有末云舉兵而伐)
(中山遂滅也不嘗讀商君之言曰國之所以興者農戰/也民求官爵  以農戰而巧言虚道者其國必削詩書)
(禮樂善修仁亷辨慧國有此者上無使守戰敵主必削/下民必貧此商君所以遺禮義上首功而富國强兵之)
(術也武靈胡服騎射一反先王之敎其桀驁之志使卒/不死而獲逞有以異於秦乎李疪者窺見其所大欲故)
(以舍士急耕戰之説導之當時風聲氣習不約而合其/悖繆固不足辨也抑其所稱中山之事也殆未必然大)
(事記據吕氏春秋晉太史屠柰謂周威公曰天生民而/令有别有别人之義也所以異於禽獸麋鹿也君臣上)
(下之所以立也中山之俗以晝為夜以夜繼曰男女淫/亂因無别焉其主弗之禁此亡國之風也居二年中山)
(果亡其亡之故可考矣使賢俊盛多/尊禮無失則當時風俗安得至此乎)
　
　
　
　戰國策校注卷十
　　　李文叔書戰國策後序
戰國策所載大抵皆從横捭闔譎誑相軋傾奪之説也
其事淺陋不足道然而人讀之則必尚其説之工而忘
其事之陋者文辭之勝移之而已且壽考安樂富貴尊
榮顯名愛好便利得意者天下之所欲也然繳而射之
或將以致人之憂死亡憂患貧賤苦辱棄損亡利失意
者天下之所惡也然動而竭之或將以導人之樂至于
以下求小以高求大縱之以陽閉之以隂無非微妙難
知之情雖辨士抵掌而論之猶恐不白今寓之文字不
過一二言語未必及而意已隠然見乎其中矣由是言
之則為是説者非難而載是説為不易得也嗚呼使秦
漢而後復有為是説者必無能載之者矣雖然此豈獨
人力哉蓋自夏商積制作以至于周而文物大備當其
盛時朝廷宗廟之上蠻貊窮服之外其禮樂制度條施
目説而威儀文章可著之簡冊者至三千此數聖人文
章之實也及周道衰寖淫陵遲幽厲承之于是大壞然
其文章所從來既逺故根本雖伐而氣燄未易遽熄也
于是浮而散之鍾于談舌而著於言語此莊周屈原孫
武韓非商鞅與夫儀秦之徒所以雖不深祖吾聖人之
道而所著書文辭駸駸乎上薄六經而下絶來世者豈
數人之力也哉今戰國策宜有善本傳於世而舛錯不
可疾讀意天下之于至寳常不欲使人易得故余不復
竄定而其完篇皆以丹圜其上云
　　　王覺題戰國策
戰國策三十三篇劉向為之序世乆不傳治平初始得
錢唐顔氏印本讀之愛其文辭之辯博而字句脱誤尤
失其真丁未嵗予在京師因借館閣諸公家藏數本參
校之蓋十正其六七凡諸本之不載者雜見於史記他
書然不敢輙為改易仍從其舊蓋慎之也當戰國之時
强者務并吞弱者患不能守天下方争於戰勝攻取馳
説之士因得以其説取合時君其要皆主於利言之合
從連衡變詐百出然自春秋之後以迄于秦二百餘年
興亡成敗之迹粗見於是矣雖非義理之所存而辯麗
横肆亦文辭之最學者所不宜廢也㑹有求予本以開
板者因以授之使廣其傳庶㡬證前本之失云清源王
覺題
　　　孫元忠書閣本戰國策後
臣自元祐元年十二月入館即取曽鞏三次所校定本
及蘇頌錢藻等不足本又借劉敞手校書肆印賣本參
攷比鞏所校補去是正凡三百五十四字八年再用諸
本及集賢院新本校又得一百九十六字共五百五十
籖遂為定本可以修冩黄本入秘閣其後字多脱漏然
亦間得一兩字癸酉嵗臣朴校定右十一月十六日書
閣本戰國䇿孫元忠
　　　孫元忠劉元父語
此書舛誤特多率一嵗再三讀略以意屬之而已比劉
原父云吾老當得定本正之否耶(以上皆/依姚本)右戰國策隋
經籍志三十四卷劉向錄高誘註止二十一卷漢京兆
尹延篤論一卷唐藝文志劉向所錄已闕二卷高誘註
乃増十一卷延叔堅之論尚存今世所傳三十三卷崇
文緫目高誘註八篇今十篇第一第五闕前八卷後三
十二三十三通有十篇武安君事在中山卷末不知所
謂叔堅之論今他書時見一二舊本有未經曽南豐校
定者舛誤尤不可讀南豐所校乃今所行都下建陽刻
本皆祖南豐互有失得余頃於㑹稽得孫元忠所校於
其族子慤殊為疎略後再扣之復出一本有元忠跋并
標出錢劉諸公手校字比前本雖加詳然不能無疑焉
如用埊􁒚字皆武后字恐唐人傳冩相承如此諸公校
書改用此字殊所不解竇苹作唐史釋音釋武后字内
埊字云古字見戰國策不知何所據云然然埊乃古地
字又埊字見亢倉子鶡冠子或有自來至於􁒚字亦豈
出於古歟幽州僧行均作切韻訓詁以此二字皆古文豈别
有所見耶孫舊云五百五十籖數字雖過之然間有謬
誤似非元書也括蒼所刋因舊無甚増損余萃諸本校
定離次之總四百八十餘條太史公所採九十餘條其
事異者止五六條太史公用字每篇間有異者或見於
他書可以是正悉註於旁辯灓水之為漬水集字之為
語助與夫必題校人并題續註者皆余所益也正文遺
逸如司馬貞引馬犯謂周君徐廣引韓兵入西周李善
引吕不韋言周三十七王歐陽詢引蘇秦謂元戎以鐵
為矢史記正義碣石九門本有宫室以居春秋後語武
靈王游大陵夢處女鼓瑟之類略可見者如此今本所
無也至如張儀説惠王乃韓非初見秦厲人憐王引詩
乃韓嬰外傳後人不可得而質矣秦古書見於世者無
㡬而予居窮鄉無書可檢閲訪春秋後語數年方得之
然不為無補尚覬博採老得定本無劉公之遺恨紹興
丙寅中秋剡川姚宏伯聲父題
　頃嵗予辯正鮑彪戰國策註讀吕子大事記引剡川
　姚宏知其亦註是書考近時諸家書錄皆不載則世
　罕有蓄者後得於一舊士人家卷末載李文叔王覺
　孫朴劉敞語其自序云嘗得本於孫朴之子慤朴元
　祐初在館中取南豐曽鞏本參以蘇頌錢藻劉敞所
　傳併集賢院新本上標錢劉校字而姚又㑹稡諸本
　定之每篇有異及他書可正者悉註于下因高誘註
　間有増續簡質謹重深得古人論撰之意大與鮑氏
　率意竄改者不同又云訪得春秋後語不為無補蓋
　晉孔衍所著者今尤不可得尚賴此而見其一二詎
　可廢邪攷其書成當紹興丙寅而鮑註出丁邜實同
　時鮑能分次章條詳述註説讀者眩於浮文往往喜
　稱道之而姚氏殆絶無足怪也宏字令聲今題伯聲
　甫待制舜明廷輝之子為刪定官忤秦檜死大理獄
　弟寛令威憲令則皆顯于時其人尤當傳也余所得
　本背紙有寳慶字已百餘年物時有碎爛處既據以
　校鮑誤因序其説于此異時當廣傳冩使學者猶及
　見前輩典則可仰可慕云至順四年癸酉七月吳師
　道識
右戰國策隋經籍志三十四卷劉向錄高誘註止二十
卷漢京兆尹延篤論一卷唐蓺文志劉向錄已闕二卷
高誘註乃増十一卷延篤論時尚存今所傳三十三卷
崇文總目高誘註八篇印本存者有十篇武安君事在
中山卷末不詳所謂延篤論今亡矣其未曽經曽南豐
校定者舛誤尤不可讀其浙建原小本刋行者皆南豐
所校本也括蒼耿氏所刋鹵莽尤甚宣和間得館中孫
固孫覺錢藻曽鞏劉敞蘇頌集賢院共七本晩得晁以
道本並校之所得十二焉如用埊􁒚字皆武后字恐唐
人相承如此諸公校書改用此字殊不可解竇苹作唐
書釋武后用埊字云古地字見戰國策不知何所據而
云然坔乃古地字又埊字見亢倉子鶡冠子或有自來
至於􁒚字幽州僧行均作切韻訓詁以此二字云古文
豈别有所見邪太史公所採九十三事内不同者五韓
非子十五事説苑六事新序九事吕氏春秋一事韓詩
外傳一事皇甫謐高士傳三事越絶書記李園一事甚
異而正文遺逸引戰國策者司馬貞索隠五事(豫讓擊/襄子之)
(衣衣盡血吕不韋言周凡三十七王白圭為中山将亡/六城還拔中山馬犯謂周君馬犯謂梁王云王病愈作)
(癒/字)廣韻七事(晉有大夫芬質音撫文切芉干者著書顯/名安陵丑雍門周中大夫藍諸晉有亥唐)
(趙有大夫㡽賈音肇訓門也/齊威王時有左執法公旗蕃)玉篇一事(驥仰而噴/鼓鼻也)太平
御覽二事(涸若耶以取銅破􁒚山而出錫廊廟之/椽非一木之枝先王之法非一士之志)元和
姓纂一事(引風俗通云/晉大夫芸賢)春秋後語二事(趙武靈王遊大/陵夢處女鼓瑟)
(平原君躄者注/云躄攣跛之名)後漢地理志一事(東城九門注云/碣石山在縣界)後漢
第八贊一事(亷頗為人勇/鷙而好士)藝文類聚一事(蘇秦為楚合/從元戎以鐵)
(為矢長八寸一/弩十矢俱發)北堂書鈔一事(楚人以弱弓微繳/如歸鴈之上者)徐廣
注史記一事(韓兵入西周令成/君辯説秦求救)張守節正義一事(碣石/九門)
(本有宫/室以居)舊戰國策一事(羅尚見秦王曰秦四塞/之險利於守不利於戰)李善注
文選一事(蘇秦説孟嘗君曰秦四塞之國髙誘注/云四面有山闗之固故曰四塞之國也)皆今
本所無也至如張儀説惠王乃韓非子初見秦書厲憐
王引詩乃韓詩外傳既無古書可以考證第歎息而已
某以所聞見以為集注補髙誘之亡云上章執徐仲冬
朔日㑹稽姚寛書
　右此序題姚寛撰有手冩附于姚註本者文皆與宏
　序同特疏列逸文加詳考其嵗月則在後乃知姚氏
　兄弟皆嘗用意此書寛所註者今未之見不知視宏
　又何如也因全錄著之左方以俟博考者吳師道識
劉勰文心雕龍云從横之世史職猶存秦并七王而戰
國有策蓋錄而不叙故即簡為名也
劉知㡬史通云從横互起力戰争雄秦兼天下而著戰
國策其篇有東西二周秦楚燕齊三晉宋衛中山合十
二國分為三十三卷夫謂之策者蓋錄而不序故即簡
以為名或云漢代劉向以戰國游士為之策謀因謂之
戰國策至孔衍又以策所書未為盡善乃引太史公所
記參其要刪彼二家聚為一錄號春秋後語除二周及
宋衛中山其所留者七國而已始自秦孝公終於楚漢
之際比於春秋亦盡二百餘年始衍撰春秋時國語復
撰春秋後語勒成二書各為十卷今行于時惟後語存
焉又云左傳後經傳不作于是文籍唯有戰國策及太
史公書而已至晉著作郎魯國樂資乃追述二史撰為
春秋後傳其書始以周貞王續前傳魯哀公後至王赧
入秦文王之繼周終至二世之滅合三十卷
　　　括蒼刋本序
余至括蒼之明年嵗豐訟簡頗有文字之暇於是用諸
郡例鏤書以惠學者念戰國策未有板本乃取家舊所
藏刋焉是書訛舛為多自曽南豐已云疑其不可考者
今據所藏且用先輩數家本參定以俟後之君子而已
昔袁悦之還都止齎戰國策曰天下要惟此書而李權
從秦宓借戰國策宓曰戰國從横用之何為蓋學者好
惡之不侔如此夫是非取舍要當考合乎聖人之道以
自擇要之此先秦古書其叙事之備太史公取以著史
記而文辭髙古子長實取法焉學者不可不家有而日
誦之故余刋書以是為首云紹興四年十月魯人耿延
禧百順書
　右修職郎司理參軍馬陞校勘
　左迪功郎兖州學敎授趙渙校勘
　左朝散郎通判軍州事崔耀卿
　龍圖閣直學士左朝奉大夫知軍州事耿延禧
　
　
　
　
　
　
　
　
　
　
　
　
　戰國䇿校注
