#+TITLE: 關中奏議-明-楊一清
#+DATE: 2016-06-11 12:21:27
#+SOURCE: github.com/kanripo/KR2f0020 master 15f381fb                
欽定四庫全書　　　　　史部六
　闗中奏議　　　　　　　詔令奏議𩔖二(奏議之/屬)
　　提要
　　　　(臣/)等謹案闗中奏議十八巻明楊一清撰一
　　　　清字應寧安寧人成化壬辰進士官至華蓋
　　　　殿大學士諡文襄事蹟具明史本傳此書皆
　　　　其生平章疏之文分為六類巻一巻二曰馬
　　　　政𩔖巻三曰茶馬𩔖則以副都御史督理陜
　　　　西馬政時所上巻四巻五巻六曰巡撫𩔖則
　　　　巡撫陜西時所上巻七巻八巻九曰總制𩔖
　　　　則總制延綏寧夏甘肅邊務時所上巻十曰
　　　　後總制𩔖則其病歸復起時所上巻十一至
　　　　巻十八則嘉靖四年以故相復提督三邊軍
　　　　務以後所上也以所陳多陜甘邊事故以闗
　　　　中為名嘉靖初始刋行於南京其間所載不
　　　　盡皆一清奏稿凡當時部臣覆疏及前後所
　　　　奉諭㫖悉編入之故於時事本末頗為詳盡
　　　　一清負經濟材其督學陜西時即詳究邊情
　　　　利弊其後官陜又最久故所指畫皆中窽要
　　　　云乾隆四十三年六月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　闗中奏議巻一
　　　　　　　　　　　　明　楊一清　撰
　馬政𩔖
　　一為修舉馬政事
兵部覆該督理馬政都察院左副都御史楊一清題節
該欽奉勑諭陕西設立寺監衙門職専牧馬先年邊方
所用馬匹全藉於此近來官不得人馬政廢弛殆盡今
特命爾前去彼處督同行太僕寺苑馬寺官専理馬政
爾須查照兵部奏准事理考究國初成法親歴各該監
苑督委都布政三司能幹官員踏勘牧馬草塲果有侵
占者即令退還查㸃養馬軍人果有逃亡者即令撥補
見在種兒騾馬實有若干設法增添務足原額倒失虧
折馬駒隨宜追補量為分豁布置巳定責令該管官員
用心牧養欽此欽遵臣章句迂儒本無致用之具伏䝉
皇上簡擢總理陕西馬政且馬政雖是一事闗係軍國
大計正愚臣効忠宣力之秋重荷温㫖褒嘉揣分捫心
實深愧懼有君如是其忍負之誓竭駑鈍以圗報稱本
年八月内到於陕西地方奉宣徳意備行兩寺監苑官
員共修職業以副委任臣親詣兩監六苑查得牧馬草
塲原額一十三萬三千七百七十七頃六十畝見在各
苑止存六萬六千八百八十八頃八十畝其餘俱被人
侵占原額養馬恩隊軍人一千二百二十名見在牧馬
止有七百四十五名牧軍包攬代役及私回原衛住坐
挨拏未獲九十九名逃故累行勾補未觧三百七十六
名㸃視得見在牧養兒騸騍馬并孳生馬駒止有二千
二百八十匹及查倒死虧欠馬駒𢎞治六年起至𢎞治
十三年九月止該本寺卿李克恭奏䝉兵部題准折買
事例該追折買馬七千八百匹八分三釐俱各不曾追
補𢎞治十三年十月起至𢎞治十六年六月終止陸續
倒死并被盗走失馬共三千二百八十三匹虧欠駒三
千七十三匹馬政之廢至此極矣臣考究國初牧馬成
法行據該寺回稱先年被火將文案燒毁無從查考查
得永樂四年兵部節奉欽依開設甘肅陕西苑馬寺衙
門每寺管六監每監管四苑各有分撥草塲水泉地方
坐落四至上苑牧馬一萬匹中苑七千匹下苑四千匹
僉撥恩隊軍人牧養恩軍將各處有罪人犯發充隊軍
於各衞丁多軍人内選撥每軍一名養馬十匹仍月支
口糧六斗俱係舊例其後陕西苑馬寺不知何年將原
設監苑裁省止存長樂靈武二監管轄開城廣寧安
定清平萬安五苑後又革去甘肅苑馬寺衙門將原發
恩軍遷設黑水苑於平凉府開城縣地方亦附長樂監
管轄前項裁革監苑其地散在臨洮鞏昌延安慶陽四
府之間各入軍民版籍固未能盡復其舊即今見在監
苑觀之土地廣衍水草便利使典牧得人畜養有法豈
有馬不蕃息之理臣親閱安定萬安諸苑見養馬匹中
間率多奮迅騰躍不可控馭始知西方畜産土地所宜
而牧事頓廢非法之過乃人之罪也臣曩為陕西按察
司官彼時馬政巳稱廢弛猶有馬七八千匹每嵗給軍
騎操猶可數百餘匹邇年以來該部屢經建白朝廷注
意修舉奈何積習之弊難祛頽靡之勢轉甚查得該寺
奏報册内𢎞治十五年終實在馬三千八百一十四匹
臣今㸃查見在止有前數則是半年之間又少馬一千
五百三十四匹若皆委之天數則本處官員軍民之家
私養馬匹不聞消耗若此典守非人其責惡可辭哉且
今見在馬匹除作種外餘下兒騸馬不多設遇有警將
何給軍既無益於邊方又焉用夫彼苑幸賴皇上廟謨
英斷深念邦政之重采納廷議增置風憲重臣委以便
宜専制之柄使圖興復臣雖無狀承乏而來敢不夙夜
孜孜一新舊䂓痛革宿弊總率寺監各苑官僚勤考牧
攻駒之政謹騰㳺調習之宜務期馬匹蕃息雲錦成羣
上紓九重宵旰之懐下濟一方戎務之急此臣之志也
亦臣之分也顧興廢補敝之初改絃易轍之際事多干
涉軍衞有司非臣一人之身所能獨理亦非寺監等官
之力所能自遂必得委用都布按三司官員分理乃能
濟事訪得陕西布政司右叅政車霆陕西按察司副使
王寅俱風力素著練達有為陕西都司都指揮僉事房
懐亦素稱勤幹巳經遵照勑㫖督委各官隨同臣遍歴
各苑行事將草塲見奪者查出改正軍人缺役者責限
撥補凡馬政一切興舉修復事宜逐一經畫整理務令
上下相安軍民兩便不敢苛切以貽意外之憂不敢因
循以踵前車之失待布置巳定然後責令該管官員用
心孳牧至於事體重大臣難擅専者當次第條具以聞
乞下該部覆奏行之使臣言聽計從動無沮遏如是而
馬政不修實効不著臣甘從黜罰無所辭避矣為此今
將查㸃過見在牧馬草塲恩隊軍人見養并倒死虧欠
馬匹數目具本該通政使司官奏奉聖㫖該部知道欽
此欽遵抄出送司案呈到部看得奏内所查監苑草塲
地畝軍人馬匹原額及今被侵逃亡消耗之數興舉修
復俱有條理將來孳牧之盛計日可待至於事體重大
次第奏請定奪者必無沮遏為此合咨前去煩為徑自
施行
　　一為黜罷不職官員以修馬政事
都察院准吏部咨考功司呈本部送吏科抄出督理馬
政都察院左副都御史楊一清題前事節該欽奉勑諭
各該寺監官員有闒茸不職者爾即具奏黜罷或起送
别用另選才能以充任使欽此欽遵臣猥以庸愚荷䝉
皇上簡命擢任今職前來陕西地方督同行太僕寺苑
馬寺官専理馬政除親詣兩監六苑將馬政一切事宜
逐一查處整理另行奏報外臣聞政之興廢存乎其人
得人則興失人則廢天下之事皆然不獨馬政仰惟國
初開設陕西監苑衙門當時官得其人馬匹蕃息足供
各邊之用成化天順年間以前原額牧養馬數行據該
寺回稱先年被火將文巻燒毁無從查考查得𢎞治二
年為因種馬數少兵部奏發太僕寺馬價銀一萬二千
兩收買種馬二千匹發寺孳牧依例科駒又有節年西
寧洮河等衞解到茶易馬匹因是官不得人倒失虧欠
數多孳生未見蕃息𢎞治十三年間本部奏差主事李
源查㸃得實有見在馬驘并駒七千九百四十三匹新
追補過馬一千一百一十四匹共馬九千五十七匹𢎞
治十四年本寺卿李克恭奏䝉兵部題準將先年倒失
虧欠馬匹分豁折買彼時見養馬八千一百六十一匹
比與主事李源查報之數巳少八百九十六匹本年被
敵衆搶去馬驘三千九百六十二匹頭餘下種兒騍騸
馬四千一百九十九匹及查得𢎞治十四年十五年内
節次解到茶馬共八百六匹新孳生駒五百五十八匹
通原數共該馬五千五百六十三匹臣今查㸃見在止
有種兒騍騸馬并駒共二千二百八十匹比之原數該
少馬三千二百八十三匹見在者又多瘦損矮小不堪
作種騎操馬政廢弛莫此為甚夫解發孳生之馬有增
於前而實在馬匹愈少於昔以銀買茶易百姓膏血之
餘徒免該寺歳報倒失虧欠之數典牧之設無益有損
邊方之用何所倚賴興言及此良可痛心臣訪得本寺
止是寺丞武戩頗勤職務遞年前去各苑㸃視追補馬
匹但官卑職輕人不畏服隨追隨亡實效未著其卿少
卿等官俱不曾親歴監苑卿李克恭到任未及三年倒
失馬匹多至三千二百有餘虧欠之駒亦如此數例前
折買者既不追補例後牧養者愈加消耗其稱倒失被
盗等項查無告行相剥緝拏案巻亦無追收騣尾皮張
耳記在官止憑該苑官軍報數即與開除多被姦巧之
之徒將官馬盗賣與人孳生官駒匿為巳物又聽富豪
軍人將草塲儘力侵占耕種解到牧軍任意包攬得錢
放回月糧按月冒支馬匹全不牧養及縱容各苑貪官
指稱公私使用科歛錢物數多逼累軍人逃竄即今查
出告發不止一端前項馬政廢弛雖非一嵗之積一官
之責而近年馬數消耗姦弊愈滋實由見任官不職所
致除事發圉長邢恭等送發究問外叅照陕西苑馬寺
卿李克恭叨任卿寺正官位髙禄厚正當勉盡職業
使馬匹蕃息馬政修舉以圗報稱豈期本官因見衙門
無權事多掣肘遂敢改節易行無向進之心縱欲任情
為歸老之計聽其言似若有為察其事全然未舉貪聲
大著物議沸騰以致監苑官軍視牧馬為虚文以科歛
為能事强者因而脇持弱者亦復玩慢大壊馬政重干
國典自知公論不容却稱患病巳成痼疾要得放回雖
經勘實終涉推避駁勘未報及照靈武監監正李謙在
京負欠人債到任未久需索借貸該管收軍錢物償還
以此牽制難於行事廣寧苑圉長衞昌愚闇無識懦弱
無為所據各官俱係闒茸不職人數相應黜罷如䝉乞
勑吏部合無將李克恭李謙衞昌俱照不謹罷輭官員
事例黜罷放回冠帶閒住惟復將李克恭更加削奪以
為髙官廢職者之戒别選才能官員以補前缺如此則
宿弊可革來効可圗朝廷興舉馬政之意斯無負矣等
因具本該通政使司官奏奉聖㫖吏部看了來說欽此
欽遵抄出送司案呈到部㸔得督理馬政左副都御史楊
一清題稱陕西苑馬寺卿李克恭因見衙門無權事多
掣肘遂改節易行縱欲任情貪聲大著物議沸騰靈武
監監正李謙在京負欠人債到任未久需索借貸該管
牧軍錢物償還廣寧苑圉長衞昌愚闇無識懦弱無為
所據各官俱係闒茸不職相應黜罷要將各官照不謹
罷輭官員事例放回冠帶閒住惟復將李克恭更加削
奪以為髙官廢職者之戒一節照得陕西苑馬寺卿李
克恭監正李謙圉長衛昌俱係職專馬政官員既該都
御史楊一清劾奏前項不職縁由合無將各官照依朝
覲考察官員不謹罷輭事例放回冠帶閒住惟復行令
就彼回還原籍致仕本部未敢擅便定擬伏乞聖裁縁
奉欽依吏部看了來說事理𢎞治十六年十二月二十
六日少師兼太子太師本部尚書馬文升等具題本月
二十八日奉聖㫖是馬政重事管理須要得人李克恭
等都着冠帶閒住堪任苑馬寺卿的你每查照前㫖從
公推舉素有才力兩員來看欽此欽遵擬合通行除外
移咨前去煩為轉行督理馬政都御史照依本部題奉
欽依内事理行令苑馬寺等衙門卿等官李克恭等欽
遵就彼回還原籍冠帶閒住移咨前去煩照該部題奉
欽依内事理欽遵施行
　　一為起送别用官員事
題為起送别用官員事節該欽奉勑諭各該寺監官員
有闒茸不職者爾即具奏黜罷或起送别用欽此欽遵
切照陕西行太僕寺管轄衞所營堡數多其少卿例該每
年巡歴㸃視比較官軍騎操馬匹及禁革姦弊陕西苑
馬寺卿少卿等官職専督責監苑官軍孳牧馬匹即今
朝廷興舉馬政前項官員必得才力素優實心幹事之
人乃克有濟臣切見陕西行太僕寺少卿李宗商謹畏
有餘才力不逮到任未久臣嘗委令行事雖性能執持
而事不達變人心不服陕西苑馬寺少卿徐文英雖有
才幹疎散不拘到任二年因見衙門久廢將馬政置之
不理坐視卿李克恭縱情壊事全不匡正所據各官當
此紀綱大壊之餘責其作新振舉終難濟事但人才難
得取其所長猶可别充任使除遵照勑諭行令各寺將
各官起送前赴吏部奏請别用外縁係起送别用官員
事理謹具題知
　　一為修舉馬政事
兵部覆車駕清吏司案呈奉本部送於兵科抄出督理
馬政都察院左副都御史楊一清題臣受命以來夙夜
孜孜不遑寧處深懼奉職不効以負陛下登簡作興之
意博采羣言講求孳牧事宜頗得其槩臣嘗考之載籍
唐初鳩括殘騎僅得牝牡二千匹肇自貞觀訖于麟徳
四十年間至七十萬餘匹垂拱以後馬耗太半開元初
稍稍修復始二十四萬至十三年乃四十三萬議者謂
其監牧之置得其地監牧之官得其人而牧養之有其
法也今其地固陕西之地當時領牧事者張萬嵗王毛
仲之流耳竊意生當熙洽全盛之朝名為儒者其所建
立豈宜出張萬嵗王毛仲之下然稽之事勢實有不同
唐都闗中所置八坊四十八監初在岐豳涇寧間後分
析列布河西豐曠之野繇京度隴跨隴西金城平凉天
水數郡即今西安鳳翔平凉鞏昌臨洮諸府之地員廣
數千里其間善水草腴田皆𨽻之故其馬蕃盛如此我
朝定都北京永樂四年以陕西地宜畜牧乃詔開設監
苑其始䂓畫亦甚宏逺與唐制無大相異苑馬寺所轄
六監每監轄四苑威武監所轄武安隆陽保川㤗和四
苑在平凉府開城隆徳二縣地方同川監所轄天興永
康嘉靖安勝四苑在開城縣及慶陽府安化縣地方熙
春監所轄康樂鳳林香泉㑹寧四苑在臨鞏二府隴西
㑹寧狄道金縣地方順寧監所轄雲驥昇平延寧永昌
四苑在延安府保安縣及慶陽府安化縣地方蓋亦跨
陕西數郡二千餘里之地後皆革去止存長樂靈武二
監又革去弼隆慶陽安邊三苑今見存牧地在開城通
渭二縣地方者不過環數百里又有衞所屯田及王府
功臣草塲參雜其間况原設牧軍數少臣故謂事勢不
同者此也然不以供京師以供陕西各邊戰士之用宜
無不足惟監牧非人牧養無法坐是頽廢上厪宵旰之
憂臣竊謂西安鳳翔諸内郡編戸日繁版籍巳定固難
别議臨鞏二府土曠人稀原設監苑處所必有空閒不
耕之地宜修復者謹當深察利害徐議可否及馬政一
切事宜應施行者徑自施行應具奏者具奏定奪外今
將切要二事先行條具上請乞勑兵部覆奏行之臣不
勝幸甚為此開坐具本該通政使司官奏奉聖㫖該部
看了來說欽此欽遵抄出送司案呈到部㸔得都御史
楊一清奉命修舉馬政於廢墜之後首奏後項二事俱
係𦂳要事宜理合逐一議擬開立前件伏乞聖明裁處
縁係修舉馬政及奉欽依該部看了來說事理未敢擅
便開坐𢎞治十七年正月初七日本部尚書劉大夏等
具題本月十四日奉聖㫖準議欽此欽遵擬合通行除
外合咨前去煩照本部題奉欽依内事理欽遵施行
　　計開
　一增種馬以廣孳息查得永樂四年開設監苑衙門
　　兵部節奉欽依事例上苑牧馬一萬匹中苑七千
　　匹下苑四千匹當時種馬及後來孳生數目雖不
　　可考而原擬養馬定䂓却是如此臣今遍歴兩監
　　六苑酌量草塲廣狭軍額多寡戸口盈縮事勢難
　　易議處得開城苑原額恩隊軍人四百四名安定
　　苑原額恩隊軍人二百六十五名俱草塲寛闊水
　　泉便利地宜畜牧堪為上苑使官得其人政令修
　　舉各牧養萬馬誠不為難廣寧苑原額恩隊軍人
　　二百一十八名後因添設固原州衞草塲地方多
　　占修城郭及撥為屯地萬安苑原額恩隊軍人雖
　　止九十四名草塲亦頗寛闊俱堪為中苑黑水苑
　　係甘肅苑馬寺遷撥恩軍一百六名草塲逼窄清
　　平苑原額恩隊軍人一百三十三名地狭土瘠人
　　無生業俱止可為下苑前項苑分恐不能遽如原
　　定養馬之數大要開城安定二苑俱可牧馬一萬
　　匹萬安苑可牧馬五千匹廣寧苑可牧馬四千匹
　　清平苑可牧馬二千匹黑水苑止可牧馬一千五
　　百匹通計六苑除每嵗給軍騎操外可常牧馬三
　　萬二千五百匹足勾陕西三邊之用國初之盛諒
　　無以逾此然欲廣孳息必先多蓄種馬種馬既少
　　則孳生遽難收効查得各苑見在馬二千二百八
　　十匹堪作種者止有一千三百餘匹臣今將倒失
　　虧折馬匹隨宜追補及𢎞治十六年分茶易種馬
　　通止可勾三千匹必須增置七千匹共種馬萬匹
　　以兩年一駒計之五年之内可勾前數將來孳息
　　牝復生牝駒復生駒源源不息數十萬匹之數可
　　計嵗而得矣及看得西寧洮河等衞茶易畨馬以
　　之給軍騎操固濟邊用以之作種則風土異宜孳
　　牧多損養馬軍人甚以為累必須收買内地馬匹
　　易於牧養成効可圗且西人以畜牧為生要在不
　　虧其直自然樂售考之周官馬質掌質馬量三物
　　蓋三代盛時民有餘畜者官以價直易之養之閑
　　廐之中以備不時之用意正如此臣欽奉勑㫖雖
　　許其設法增添但陕西地方軍民邇年以來困於
　　抄掠困於嵗饑困於轉輸困於修築公私匱竭帑
　　藏空虚別難措置查得𢎞治二年為因種馬數少
　　兵部奏准將太僕寺收貯馬價銀一萬二千兩送
　　發陕西布政司勑巡撫督令布按二司官員收買
　　種馬二千匹發寺牧養合無比照前例支取太僕
　　寺馬價銀四萬二千兩差官作急齎送陕西布政
　　司交割聽臣督同都布按三司官於平慶臨鞏等
　　府衞地方官員軍民之家收買堪以作種好馬七
　　千匹派發各苑孳牧趂時搭配羣蓋依例科駒如
　　有倒失虧欠隨即追補不許似前玩慢以致逋課
　　數多自取罪責前項太僕寺儲蓄銀兩本為濟邊
　　之用且如各邊奏討銀四萬兩不過收買戰馬四
　　千匹較之孳牧之利何如暫費而大蠲惟陛下裁
　　之
　前件查得𢎞治二年本部奏給太僕寺銀兩請勑陕
　　西巡撫官收買種馬事理與今所奏相同今都御
　　史楊一清備查各苑地畝軍人馬匹數目斟酌土
　　地之宜計扣孳牧之利詳細平正俱係確論既欲
　　責其成功必須備其種馬所據奏討收買種馬銀
　　兩相應准理合無本部於太僕寺收貯馬價銀兩
　　依數支出四萬二千兩用木鞘裝盛沿途應付車
　　輛撥軍防䕶差官送去陕西布政司交割仍照舊
　　例請勑都御史楊一清擇委都布按三司亷能官
　　員分投前去腹裏各該産馬地方兩平收買堪以
　　作種好馬七千匹行令陕西行太僕寺委官印烙
　　派給各苑軍人餵養依時搭配羣蓋孳牧其中收
　　買分撥孳牧追陪與凡一應事宜悉聽本官斟酌
　　裁處所委官員敢有不行用心故違誤事者亦聽
　　本官叅奏拏問仍將買過馬匹毛齒領養軍人姓
　　名造册繳部以備查考
　一增牧軍以便畜養切照陕西苑馬寺兩監六苑原
　　額養馬恩隊軍人共一千二百二十名見在七百
　　四十五名在逃事故等項四百七十五名縱使勾
　　補完足數亦不多且如每軍一名照例養馬十匹
　　亦不過一萬二千二百匹夫犬馬待人而食若不
　　增置牧軍則畜養乏人難收蕃息之効查得養馬
　　恩軍係先年將各處有罪人犯發充隊軍例於各
　　衞丁多有力軍人内選撥縁陕西各該衞所行伍
　　空虚征操備禦尚且缺人似難額外增補况各苑
　　天氣髙寒地土磽燥生理素少又鮮有居室多在
　　崖窯堡洞住坐腹裏軍人解補者隨到隨逃不安
　　其業馬政廢弛亦多由此訪得各府衞州縣百姓
　　軍餘多有逃來各苑地方潜住年久不當差役又
　　無官司管束查考往往别生事端及至被人告發
　　却行調躱因無戸籍無憑挨捉嵗復一嵗為數漸
　　繁夫物聚則必争争則易於生亂今不為之所將
　　來恐貽他患此等流民論法俱該問罪發遣回還
　　原籍當差但念其故鄉生計巳失無可復之業而
　　此地依棲既久有可戀之資必盡法處之非死則
　　散而為盗耳若編為養馬軍人給撥草塲地土使
　　之往牧則官有畜養之役民無驅逐之苦且其耐
　　貧寒習畜牧比與新撥隊軍萬萬不同公法私情
　　似為兩便欲通行查拘編發誠恐愚民無知畏懼
　　罪責驚擾藏匿急難濟事臣巳經遵奉勑諭便宜
　　處置事理出給告示曉諭但有逃來潜住人民許
　　其赴官投首與免治罪量其人丁多寡給與草塲
　　地土領養官馬依例科駒就近編入該苑籍册内
　　帶管及行守備固原都指揮僉事苗英固原州知
　　州岳思忠查訪招諭去後續據逃民赴臣投首情
　　願養馬者巳及百名之上俱暫收發各苑聽候給
　　地領馬外近訪得前項逃民節年多有投在平凉
　　各郡王將軍中尉等府及儀賔之家跟隨使用娶
　　妻生子出入府第生事害人官司莫能禁治有告
　　發者各府輒稱先年收買家人不肯歸斷縁王府
　　招集外人明有禁例况陕西地方軍民疲困巳極
　　戸口凋耗日甚若姦頑之徒躱重就輕一槩似前
　　投托影射愈加靠累見在軍民如䝉乞勑該部查
　　議宗室收買家人有無事例果於禮法有礙乞行
　　臣委令分巡分守等官通查平凉各郡王將軍中
　　尉等府及儀賔之家并楚肅二府馬營草塲莊所
　　家人除例應得者不動外但有收集各處逃來軍
　　民投托作為家人者着落地方火甲隣佑人等訪
　　報捉拏到官審問明白編發監苑養馬軍人一體
　　分撥草塲地土領馬耕牧若有占恡藏匿各輔導
　　官及儀賔叅奏治罪逃民及撥置主使旗校人等
　　俱照例問發邊衞充軍如此既以增公家畜牧之
　　人又以杜私門招集之釁其於朝廷大體軍國重
　　計俱有禆益仍乞查照永樂年間發充恩軍事例
　　今後北直𨽻山東河南山西陕西法司問擬人犯
　　有例該邊衞永逺充軍者俱發陕西都司轉解陕
　　西苑馬寺編發各苑永逺牧馬連原額及新収發
　　軍人共及三千名之數具奏停止另為施行以三
　　千之軍人牧三萬之種馬孳息既廣戸丁亦增不
　　出十年數十萬匹之盛不難致矣臣愚所見如此
　　未知是否惟陛下察之
　前件查得𢎞治十三年該刑部等衙門尚書等官白
　　昂等奏准見事例各王府不許擅自招集外人凌
　　辱官府擾害百姓違者巡撫巡按等官奏聞先行
　　追究設謀撥置之人杖罪以上官員奏請降調邊
　　方旗校舍餘人等發邊衞充軍及行准禮部儀制
　　清吏司手本回稱各王府及儀賔例該撥與儀從
　　跟隨查無家人事例今都御史楊一清為因各苑
　　牧馬軍人數少見得彼處潜住流逋及投入各王
　　府儀賔之家者數多俱要查收與同北直𨽻山東
　　河南山西陕西法司問擬邊衞永逺充軍人犯通
　　發各苑牧馬一節縁馬匹必須得人牧養而後可
　　以望其蕃盛今各苑見缺養馬軍人而本處地方
　　又有前項逃住及違例投托之人若不因而收集
　　非特缺人養馬且恐重貽後患合無同前買馬事
　　宜一併請勑都御史楊一清督同都布按三司守
　　巡等官出榜曉諭各苑地方潜住之人及有投入
　　各該郡王將軍中尉等府并儀賔之家楚肅二府
　　馬營草塲莊所家人者俱許赴官自首免其問罪
　　收集牧馬如或占恡不首着落各衙門官員設法
　　訪察擒拏問罪枷號畢日仍發監苑養馬各該輔
　　導撥置之人依擬問發應奏者奏聞定奪其編發
　　安挿前項人役悉聽本官從宜裁處本部仍通行
　　北直𨽻山東河南山西陕西巡撫巡按各行所屬
　　問刑衙門并在京法司凡有問擬永逺充軍人犯
　　及陕西各府十六年以前清出江南衞所軍人例
　　該存留附近衞所者俱解陕西都司轉解苑馬寺
　　定發各苑牧馬務輳足三千名之數若再不足另
　　行定奪仍將編發過姓名繳部查考及照牧馬軍
　　人最為𦂳要買到種馬即要軍人領養若前項清
　　查流民并行補隊軍等項委官敢有視常怠慢者
　　輕則住俸重則叅提不容姑息容令悞事
　　一為遵成命重卿寺官員以修馬政事
題為遵成命重卿寺官員以修馬政事臣竊惟修政於
廢墜之餘者當求變通之術救弊於積習之久者必有
作新之機故曰琴瑟不調甚者必解而更張之乃可鼓
也若徒安於故常則未免因陋就簡其何以成天下之
大務哉臣奉勑督同陕西行太僕寺苑馬寺官専理馬
政陕西馬政其弊極矣臣於别疏巳備言之不敢復論
大抵人存而後政舉任法不若任人此古聖哲之明言
而歴千萬世莫之能違也照得各處行太僕寺苑馬寺
卿少卿等官比與兩京太僕寺事體相同在祖宗朝其
選至重故官得其人馬政修舉數十年來士大夫重内
輕外又見兩寺衙門無權多不樂為用人者因而俯就
之凡遇缺員茍取充數積習既久遂為遷人謫宦之地
人人得而輕之成化年間又令巡撫提督巡撫不得親
理其事徒委之布按二司巡守兵備官員文移所及每
以督同該寺為詞遂使卿寺之官若為二司統屬纔得
與府衞為偶勢分既輕職任愈廢雖有才能一統是職
終身不展垂首齎志坐待罷黜夫事勢至此中人之性欲
其奮發有為斯亦難矣邇者皇上重念邊方多事用馬
為急采納該部建議講求孳牧事宜以陕西苑馬之利
獨優簡命愚臣前來督理肅清弊政布置成䂓愚臣事
也顧法立非難行之為難今天下良法美意動為有司
所遏令出於上而隳於下者以為恒患使卿寺任非其
人臣雖罄竭駑鈍一法立一弊生事事而求之時時而
騐之亦不勝其繁瑣苛察之病矣為今之計慎擇卿寺
官員最為急務切照陕西苑馬寺卿李克恭少卿徐文
英陕西行太僕寺少卿李宗商俱該臣遵照勑諭具奏
黜罷及起送别用前項員缺合當銓補查得先准兵部
咨為處置茶馬以便地方事該本部題稱今後凡遇各
行太僕寺苑馬寺缺少卿於各省叅議僉事内缺卿於
各省叅政副使及本寺少卿内各推舉有才力者陞任
如果牧養有方馬政興舉照依太僕寺卿并少卿事例
推舉在京相應堂上官或巡撫都御史其餘各該監苑
亦要於北方少壯素知養馬者選任庶使各寺官員皆
得其人馬政可以保其久逺不廢等因具題節該奉聖
㫖是今後各寺監官員務選才力素優的去待有成効
一體不次擢用欽此欽遵續准兵部咨為一事權以修
邦政事該本部題該南京科道等官奏前事本部議擬
具題節該奉聖㫖是今後行太僕寺苑馬寺官有缺照
在京太僕寺官例務推素有才望的簡用待有成績亦
照太僕寺官陞擢欽此欽遵中外臣民恭覩成命皆知皇
上崇重卿寺興舉馬政之意變通之術作新之機誠無
出此然臣到陕以來聞二司之於兩寺輕忽如故臣嘗
行委二司官㑹同行太僕寺少卿李宗商查處官軍騎
操馬匹事務其二司恥與之同事不容並列習俗之弊
至於如此彼見先年亦嘗奉有成命而卿寺之選格不
加嚴體勢不加重耳目相襲以為宜然未能遽革今前
項卿少卿員缺若不遵奉明㫖照在京太僕寺官例推
用及照依兵部題奉欽依於二司叅政副使叅議僉事
内推選陞任則無以轉移人心將來馬政難望修舉及
照兩京太僕寺卿員缺多於在外按察使内推補然則
行太僕寺苑馬寺官於叅政副使等官内推任亦正相
應且使二司之於兩寺視如一體不至輕侮沮撓則府
衞以下官僚素所服屬於二司者自然嚴憚奉行之不
暇矣論者或以為今之行太僕寺苑馬寺卿求為叅政
而不可得若將叅政等官推任恐於人情不堪殊不知
低昂輕重之機正在用之何如耳昔以遷謫視之則其
勢自輕今以推擢視之則其勢自重正名分以作其氣
懸禄秩以待其成人臣之分隨所位任豈敢有所擇亦
豈可狥人之情而聽其擇哉但今正在整理修復之際
急缺官員若將各布政司按察司官一例推陞恐其相
雜陕西地方遥逺到任稽遲不無誤事伏望聖明斷自
宸衷乞勑吏部將陕西苑馬寺卿員缺於陕西及山西
河南附近布按二司年淺素有才望叅政副使或年深
曾經旌異叅議僉事内推陞其兩寺少卿員缺亦於前
布按二司年淺素有才望叅議僉事内推陞各推二員
上請簡用齎憑令其到任管事待有成效聽臣奏保旌
異吏部查照在京太僕寺官事例不次擢用如此則耳
目一新士氣自倍勢分由此而尊職任由此而重使人
人得自展布馬政不日可復國初之盛矣臣誠愚昧職
業所闗不勝激切縁係遵成命重卿寺官員以修馬政
事理謹題請㫖
　　一為遵復舊制量添官員以脩馬政事
題為遵復舊制量添官員以脩馬政事臣查得永樂四
年開設陕西苑馬寺衙門額設卿一員少卿二員寺丞
四員主簿一員長樂靈武二監各設監正一員監副二
員録事一員開城苑設圉長八員安定苑六員清平苑
三員廣寧萬安二苑各二員後該本寺少卿嚴信等奏
稱本寺見在孳牧止有馬驘驢六千餘匹頭官多事少
要乞裁減該行在吏兵二部議得合無本寺存留卿少
卿主簿各一員寺丞二員長樂靈武二監各存留監正
一員錄事一員開城苑存留圉長三員安定苑存留二
員清平廣寧萬安三苑各存留一員管事其餘盡數起
送赴部别用官制不動以後馬匹増添照舊銓選正統
二年十二月二十三日題奉英宗睿皇帝聖㫖是欽此
欽遵通行外成化年間該陕西巡撫都御史余子俊奏
添設黑水苑照廣寧等苑例銓除圉長一員𢎞治二年
又該陕西巡撫都御史蕭禎奏革寺丞一員及查得開
城苑近年止有圉長二員外一員不曾裁革久未選除
靈武監錄事董真安定苑圉長周安俱於𢎞治十五年
朝覲黜退所有員缺亦未選補臣仰惟我太祖文皇帝
以神武御天下深念軍國之務用馬為急立法定制䂓
模宏逺遵而行之馬政豈有不舉實效豈有不著數十
年来選用太輕典牧之官徒存故事孳牧之政名存實
亡論者不能深考祖宗設官之意講求探本救弊之術
動以官多議革惜小費而忘大體狥近利而昧逺圗因
循至今馬政廢弛殆盡致妨邊務以厪宵旰之憂夫官
本因事而有設政當因時而制宜以陕西馬政論之若
止如近年故事則見在巳為贅員必欲大圗修舉則舊
額似當量復且正統初年裁革之時本寺見養馬驘驢
止有六千餘匹頭今見在馬匹雖不及此數臣巳經奏
添種馬明年銀買茶易及追補倒失虧欠期得種馬萬
匹方勾孳牧嵗復一嵗為數漸廣典守之官豈可缺人
臣又看得安定萬安等苑相離苑馬寺各數百里因是
本寺官不行巡視查考以致該苑官軍任情作弊臣欲
令自明年為始照依布按二司分巡分守官事例行本
寺輪委堂上官一員分管廣寧開城黑水三苑一員分
管安定苑一員分管清平萬安二苑不時下營巡視㸃
閘驗看定駒顯駒重駒比較官軍牧養勤怠年終交代
量其所管苑分孳生多寡以定各官賢否用行旌黜之
典如此則人人効職成績可圗縁本寺除正官外止有
少卿寺丞各一員必再添除堂上官一員乃能濟事及
照廣寧黑水清平萬安四苑各止設圉長一員中間或
有事故去任又無空閒官員可委不無誤事如萬安一
苑草塲廣闊極臨邊境亦止設官一員委的看管不周
前項苑分似當照舊設圉長二員乃可責其成效如䝉
乞勑吏部查照舊例合無將陕西苑馬寺不拘少卿寺
丞添設一員廣寧黑水清平萬安四苑各添設圉長一
員并靈武監録事開城安定二苑園長員缺各銓補前
來管事其餘原額官員待馬匹蕃盛之日另行奏請定
奪縁係遵復舊制量添官員以脩馬政事理謹題請㫖
　　一為處置馬營城堡事
兵部覆本部於兵科抄出督理馬政都察院左副都御
史楊一清題看得陕西苑馬寺各苑多不曾修建衙門
城堡及雖有城堡年久坍塌又皆無營房馬廐苑官多
僦屋而居或宿窯洞所養官馬晝夜在野且春夏之時
趂水草牧放固可適其騰㳺之性至於冬寒時月若不
蓄積草莝攅槽餧養山野之中草枯水凍加以風雪侵
凌凍餓損傷寧不致死臣謹按周官圉師掌教圉人養
馬必順四時冬則燠之以廐夏則凉之以庌藉蓐以禦
其寒塗釁以除其穢先王畜牧之善如此查得永樂四
年兵部為開設衙門事將各項合行事件開坐内一件
起蓋馬廐合行工部轉行陕西都行二司并布政司令
軍衞有司差撥軍夫於附近各苑去處量其馬數起蓋
馬廐以備冬月牧養合用木植仍從工部定奪題奉欽
依通行外此係國初牧馬成法年久廢弛一向不曾申
明舉行及照𢎞治十四年間敵衆大舉侵犯官馬因無
處收避被搶去三千九百餘匹况各苑地方木植艱得
土人以窯洞為家乃其素習各該衞所解來隊軍因無
棲止隨到隨逃廢弛之故亦多由此今朝廷大修馬政
所宜深慮却顧用圗久逺豈可仍前因陋就簡又恐數
年之後我馬蕃息為敵人所窺或貽前年之禍雖悔何
及處置馬營城堡誠為急務臣巳經督委布按二司右
叅政車霆副使王寅本寺少卿徐文英寺丞武戩督同
固原靖邊等州衞官親詣各苑地方眼同該苑官吏軍
人相度地勢斟酌事宜逐營逐堡一一勘處停當勘得
長樂監廣寧開城黑水三苑俱在平凉府固原州地方
廣寧苑原設鞏昌臨洮青州平凉四營鞏昌臨洮青州
三營俱原無城堡合當創置鞏昌營堡於地名石羊溝
創置周圍二百三十丈廣寧苑衙門在此設立臨洮營
堡於地方紅崖子創置周圍一百五十丈青州營堡於
地名龍王廟創置周圍一百六十丈平凉營巳有成堡
一座周圍一百二十六丈因舊修理開城苑原設八營
頭營二營舊有城堡俱各逼狭頭營合於本城迤東展
拓共二百三十六丈開城苑衙門在此設立二營於本
城迤南展拓共二百九十五丈三營舊城堡被河水衝
浸不堪安挿人馬今於本城迤西坐落地名第二灣創
置周圍二百八十丈四營六營七營各舊有城堡年久
坍塌俱因舊修理五營原無城堡於地名廟兒平創置
周圍一百六十丈八營舊有城堡鎮戎千戸所開設在
内别無空閒地基今於本城迤南展拓共一百六十丈
黑水苑舊有城堡一座固原衞備冬人馬在此安挿亦
無空閒地基今於本城迤南展拓共七百三十五丈黑
水苑衙門在此設立安定苑坐落鞏昌府通渭縣地方
原設中營原川稠泥河衙門石硤口雙井共六營中營
就附本苑舊有城堡一座年久損壊地基逼狭今各將
本城迤南展拓三十五丈北面因山斬削成墻其餘各
因舊墻幇築東西共二百歩南北二百七十步周圍共
二里六分四毫本苑衙門仍在此修置原川稠泥河衙
門石硖口四營先年各軍因被敵衆搶擄自行用力各
於本山修有小堡年久亦多損壊督令各軍隨宜修補
雙井營原無城堡亦合就於本營地方照依各營修築
小堡一座靈武監清平苑坐落平凉府固原州地方舊
有小城堡一處不堪安挿人馬今勘得古跡彭陽舊城
基址西倚髙山東瞰平川周圍九百丈合於此修置大
城堡一座平川東南北三面共四百五十丈髙山西南
北三面亦如平川丈數内修建本監本苑衙門闔苑人
馬俱堪在此收集居住萬安苑坐落固原州及慶陽府
環縣地方原無城堡衙門今勘得地名板井川見有新
修城堡一座周圍四百三十五丈五尺四面皆距深溝
天然斬削不煩人力合在此修設萬安苑衙門但本苑
草塲廣闊地臨邊境恐卒遇聲息人馬急難收集一處
今於草塲界内勘得舊有孫家堡楊家堡基址二處各
離板井川三十里亦合各修建小城堡一座收集附近
人馬前項城堡量其大小各修城門一二座城上修垜
墻更鋪以備瞭望四圍各濬城壕於内隨其地勢廣狭
各修營房馬廐多者數百間少者百十餘間開立街市
以通貿易種植樹株以供䕃息各存留隙地堆積草束
以備支用春夏時月如無聲息官馬聽其在野牧放一
有烽火傳報即便收掣回營及冬春寒凍時月俱收入
城堡餧養黑水安定清平萬安四苑相離本寺地逺仍
各建立官㕔一所每年輪令少卿寺丞一員分管不時
下營㸃閘在此居住夫築城堡則人馬有所保障置馬
廐則馬匹不至横傷修營房則貧軍有所依棲建公衙
則牧官可修職業揆之事理皆所宜為誠非浪設且清
平萬安二苑地方與各該軍衞有司軍民雜處相離邊
堡窵逺前年敵衆四散抄掠如入無人之境殺戮人民
如殺狐兎驅逐丁口如驅犬羊臣巡視所過血痕漬地
凋落之狀難以模冩呻吟之聲所不忍聞前項彭陽板
井川諸城堡既立非惟監苑人馬可保或遇敵患附近
軍民丁口頭蓄亦可收避况西人素勇敢善鬭待馬政
就緒將各苑軍餘挑選壯丁設為操夫各一二百名給
與盔甲授之弓矢令其不妨牧馬遇閒暇之時操習武
藝就令寺監官員督視比較不許調遣専一防守本營
城堡是雖為牧馬而設亦可壯邊域之聲勢資𦂳急之
應援古者寓兵於農今藏兵於馬無不可者敵人覘知
我保障有地防守有人縱然馬匹蕃盛不敢生垂涎之
意矣但經營造作所費不貲合用工力必須計處除因
舊展拓修理用工不多者就令本營正軍餘丁自行修
築外其創置城堡工程浩大必須量起附近軍衞有司
軍民人夫與本營軍夫相兼修理至於建立城門衙門
起蓋營房馬廐合用工料等價數多其木植俱於平凉
府華亭縣及鞏昌府漳縣採打縁各處人民節年因穵
運修邊等項負累貧困臣實不忍重勞必得官錢雇人
採打輸運則公私兩便况今嵗地方薄收來年人民必
然缺食若有官錢雇募趨者自倍官事易集昔人有以
㓙年興大役成大功者意正如此查得陕西在官庫藏
别無蓄積官錢堪以動支合無通行陕西司府衞州縣
大小問刑衙門將𢎞治十七年正月起至本年十二月
終止一應經問囚犯該納贖罪折收銀錢者連賍罰銀
物各衙門追完俱發各府貯庫按季𩔖送平凉府收貯
聽臣督委布按二司官陸續查取雇人採打木植燒造
甎瓦及輸運等項支用但所問囚犯有力者少以一省
一年計之數亦不多惟復再將太僕寺收貯馬價銀多
支一二萬兩通前買種馬之數共送發銀六萬兩則事
事可辦成功不難臣當嚴加督察稽考不敢茍且粗率
委用非人浪費錢糧自取罪責事完備圖造册奏繳臣
又竊見世之好議論者見人有所舉動輒以勞民費財
為辭殊不知不一勞者不永佚不暫費者不大蠲要在
擇可勞者而勞之不為無益之費而巳古者問國君之
富數馬以對矧今堂堂天朝據全陜畜牧之地而馬政
廢弛至此各邊缺馬動輒來京奏討十數年間送發馬
價銀多至數十萬兩是皆百姓膏血之餘率是以往何
有紀極夫七年之病三年之艾茍為不畜終身不得及
今圖之五年之後可以急陕西三邊之用十年之後可
以備京師不時之需將來所省不知㡬何且以壯中國
富彊之勢而潜消外夷輕侮窺伺之心其所闗係良非
小補若憚勞惜費狥流俗之浮言襲目前之故跡則是
為一身之謀而非所以為國家深長久大之圗者也臣
所見如此乞勑兵部詳議可否如或可采依擬覆奏行
之地方幸甚臣愚幸甚縁係處置馬營城堡乞請官錢
動煩軍民人夫事理未敢擅便為此具本該通政使司
官奏奉聖㫖兵部看了來說欽此欽遵抄出送司查奏
間隨奉本部送於兵科抄出都御史楊一清又題為傳
報聲息預防敵患事據固原衞申據瞭髙樓守瞭軍人
史新收報稱𢎞治十六年十二月初八日申時瞭接迤
東東山墩傳火一十一把初九日夜二更時分又據本
軍報瞭接迤北袁家墩舉火二把本夜三更時分亦據
本軍報接前墩舉火五把傳煙一把至初十日辰時據
守瞭軍人倪九瞭接迤東東山墩傳火二把至本日巳
時又據本軍亦報前墩傳火二十八把本日夜一更時
分續據軍人梁孟釗報接迤北袁家墩火三把本夜二
更又據本軍亦報前墩舉火二把本更隨據軍人彌九
又報袁家墩傳砲十箇煙二把等因據此隨據陕西布
政司右叅政車霆掲帖呈稱訪得敵衆俱巳過河在套
住牧晝夜火砲不絶本年十二月初二日將寧夏邊墻
剜開六處與墩軍荅話云我每三十萬人馬要來搶殺
先着我每來拆墻思得各苑見在馬匹俱無牢固城堡
為今之計除行自巳有堡去處隄備外無堡去處合無
行令附近各苑不分軍民築有塞堡人家不許獨占先
令無堡軍人與伊通知將積有草束搬運於内一遇有
警將馬收入便益等因據此照得各該監苑委多不曾
設立城堡及間有城堡者又多年深坍塌不堪堡障臣
於本月初八日巳將查處馬營城堡縁由具題定奪但
目下傳報聲息𦂳急其稱三十萬人馬要來搶殺乃張
大之言固難盡信然敵衆既巳過河在套住牧不得不
防除依擬行令隄備外臣聞陕西監苑國初馬匹蕃盛
自正統年間以來節被敵衆入境因無城堡收避多被
搶掠馬數消耗數十年來未能完復𢎞治十四年各軍
丁口官私頭蓄被掠尤多呻吟創殘至今狼狽以事勢
論之彼既明知固原地方被搶蕭索方及二年頭畜未
曾生息似無復來之理况近該總制尚書秦紘修築邊
墻剗削山崖挑濬溝塹自靖邊花兒岔起至環慶饒陽
水堡止七百餘里俱巳完固防守之計比前不同人心
恃以無恐但邊人無常終難測度恐其因見前年深入
厚獲不曾遭挫有蔑視我軍之志萬一河開不出窺覘
糾結地方安得晏然無事且各該邊城人馬數少糧草
缺乏將領無堪倚之人行伍無敢死之士深慮郤顧臣
實疚心書曰惟事事乃其有備有備無患兵法曰無恃
其不來恃吾有以待之無恃其不攻恃吾之不可攻然
一切戰守之事各有司存非臣所敢輕議臣晝夜思惟
欲修孳牧之政即當為備禦之圗今見在馬匹并追補
孳生加之明年銀買茶易為數漸繁前項修築營堡工
程非一時可辦必先事預防趂時兼舉庶免後艱若謂
今日種馬數少不宜輒議營堡待馬匹蕃息之後另行
定奪臣恐意外之憂或生於所忽不測之患或起於目
前徒竭公私之力顧為仇敵之資後時而悔亦無及矣
如䝉乞勑兵部查照臣先今擬奏事理早為上請施行
臣不勝幸甚縁係傳報聲息防預慮敵事理未敢擅便
具本該通政使司官奏奉聖㫖兵部看了來說欽此欽
遵抄出送司案查先為修舉馬政事該都御史楊一清
題要於太僕寺支取馬價銀四萬二千兩送去聽伊收
買種馬孳牧巳該本部依擬具題奉聖㫖准議欽此通
行欽遵去後今該前因案呈到部看得都御史楊一清
奏稱即今陕西修舉馬政俱無城堡馬廐恐後馬匹蕃
息為敵所窺况今彼處見報聲息所宜先事預防乞要
築城堡使人馬有所保障置馬廐使馬匹不至横傷修
營房使貧軍有所依棲建公衙使牧官得修職業前項
工程必須量起附近軍民人夫動支賍罰馬價以備各
項費用一節論辯剴切計處停當俱是為國興舉馬政
用圗永久之計相應依擬定奪除地方䂓制巳該一一
相度明白外所據該用人力合無行移本官并巡撫都
御史周季麟計用若干行令都布按三司着落所屬附
近軍衞有司量數起倩與同本營軍夫相兼修理其應
用錢糧本寺再於太僕寺馬價銀内支取八千兩與前
給買種馬銀共輳五萬兩一併送去聽從本官於内支
用若有不足仍依前擬於本省大小問刑衙門𢎞治十
七年贖罪銀錢賍罰銀物并司府在庫官錢内支取以
備輳辦木植甎瓦等項務圗成功經久不許虚應故事
畢日通將用過錢糧築修過營堡備造圖册奏繳仍造
青册送部查考其所擬每年輪差寺官㸃視馬匹挑選
苑軍防禦外患悉依所擬次第施行奏内所開固原衞
申報邊情本部亦合通行總制尚書并寧夏延綏守
臣查勘隄備縁係處置修理馬營城堡動支官銀起倩
軍民人夫及節奉欽依兵部看了來說事理未敢擅便
𢎞治十七年二月初七日本部尚書劉大夏等具題本
月初九日奉聖㫖是着楊一清上𦂳提督整理務要完
固欽此欽遵擬合通行除外合咨前去煩照本部題奉
欽依内事理欽遵施行
　　一為稽考官軍騎操馬匹事
兵部覆該本部送於兵科抄出督理馬政都察院左副
都御史楊一清題節該欽奉勑諭官軍騎操之數亦令
該管官員如法㸃視比較毋致倒失虧欠爾仍不時往
來提調稽考欽此欽遵臣本年八月内到於陕西地方
督委都布按三司左布政使文貴按察使張㤗都指揮
使楊敬等將陕西城操備冬并延綏寧夏二鎮下班官
軍騎操馬匹逐一㸃視續據各官掲帖内開各項馬匹
瘦損倒失數多除各行懲治追究外近該臣經過各衞
所地方看得各處官軍騎操馬匹臕壯者十無二三瘦
損者恒居其半或皮破脊穿或骨髙毛脱或瘡瘸可騐
而揑故遮瞞或行動欲仆而借人扶䇿平居騎坐且或
不堪况望其追風逐電於沙漠之區䧟陣摧堅於矢石
之下哉前年邊寇深入搶掠我軍退縮不聞截殺之功大
率由此至於倒死拐欠之數月積嵗增行伍之間殆無
完隊詢其所以多因管軍官員不能嚴督軍人用心餧
養所致又有一等無知官員將各軍應給草料尅減或
扣除在官而應荅上司或指稱公用而私賣覔利訪得
各邊營堡其弊尤甚其鎮守分守副叅遊擊把總等官
奉公守法者固有假公營私者實多非因公務輒差旗
牌官舍人等及容令弟姪子男買賣營運濫給官馬應
付多者二三十匹少者五七匹䭾載私物重至百十餘
斤程送前途逺至七八十里往來相繼馳驟無休馬匹
因而損傷軍士莫敢聲說及至追補之際又被官豪勢
要之人將矮小瘦損不堪馬匹威壓勢逼髙價領買有
交手未㡬而旋即倒死者臣為提學之時蓋巳熟知其
弊乃今聞之道路此風猶不能無近年朝廷軫念邊方
多事或發太僕寺馬價或支陕西布政司官庫銀兩收
買戰馬給與出境追斬截殺燒荒等項官軍亦或見侵
於狐鼠漁獵之徒不得實用衆口嗷嗷可為切齒既往
者不可勝罪將來者所宜嚴防案查先為修舉馬政者
行據陕西行太僕寺呈查得洪武三十年二月十三日
右軍都督府官同左軍等都督府官早於奉天門欽奉
聖㫖如今陕西等都司開設行太僕寺恁都府行文書
去說與都司衞所知道這箇衙門職専提調馬匹比較
孳生但有作弊虧欠馬匹許令本寺舉問品職雖小所
掌事重如同御史出巡按治該管指揮千百戸衞所鎮
撫首領官吏務要將所養一應馬驘盡數開報聽從㸃
視提督敢有非理抗拒許本寺官奏聞拏問欽此欽遵
及查得先奉兵部劄付該本部題奉欽依内事理備由
劄付本寺照依京營事例將所管各該衞所營堡官
軍騎操馬匹差官一員逐一㸃閘比較瘦損者督令
如法餧養務在臕壯倒失者督令設法追補務在完足
查出官軍姦弊聽令一體叅奏問罪每於年終將㸃視
比較過馬數回奏齎册送部稽考等因備行到臣仰惟
我太祖髙皇帝創制設官體統甚嚴防範甚宻又有節
年題准通行事例陕西都司衞所及延綏寧夏各邊營
堡官軍騎操馬匹比較瘦損倒失訪察奸弊皆行太僕
寺官職業今馬政廢弛乃至此極該寺明知前弊不能
舉正縁各該犯摠領班管隊指揮千百戸鎮撫等官俱係
軍職又有鎮巡分守協守遊擊兵備守備為之統領各
官憑藉威寵倚仗聲勢因見行太僕寺職冷權輕往往
抗違不服柔者猶相沮撓剛者動生欺侮該寺官員進
不得展退無所訴輒墮其志徒有比較之名全無比較
之實甚至嵗報馬數亦多不行造册雖嘗叅奏玩慢如
故該寺畏懼違例被叅只得止憑先年舊册填冩上下
因循應行故事其所由來巳非一嵗之積矣夫銀買茶
易浪費公家之財物朋合地畆重剥軍人之脂膏而其
弊至此及今不為之處將來為弊益甚軍國大計為之
奈何查得在京各營坐營多係公侯伯都督掌號頭把總
多係都指揮等官又有内外重臣提督尚有太僕寺官
一員每年奉勑不時親詣各營及牧馬草塲㸃閘比較
其馬匹瘦損倒失各有定擬住俸遞加則例况外省衞
所各邊營堡去京師數千里日月之明或有遺照雷霆
之嚴或有遺威若非仰遵祖宗之舊典崇重卿寺之事權
雖使孳牧政舉給領嵗加彼失養之禁令如常私乘之
故轍不改所得不能償其所亡所利不能藥其所傷徒
殫公私之力何補邊疆之事臣以職業不得不言如蒙
聖明采擇乞敕兵部議擬上請合無照依京營事例請
勑陕西行太僕寺每年行令堂上官二次分投前去該
管衞所營堡將官軍騎操馬匹㸃閘比較亦照京營定
與則例如管隊官以一隊為率内瘦損至十五匹倒失
至十匹者住俸一箇月以上瘦損每十匹倒失每五匹
遞加住俸至三箇月為止把總領班坐堡等官以三隊
為率内瘦損至三十匹倒失至二十匹者住俸一箇月
以上瘦損每二十匹倒失每十匹遞加住俸亦至三箇
月為止不及數者量情發落各責令將瘦損者用心餧
養臕壯倒失者嚴限追補完足如下次㸃閘瘦損者仍
前瘦損及數外又有瘦損管隊官仍以十五匹為則把
總等官以三十匹為則遞加住俸倒失者不曾完補及
數外又有倒失管隊官仍以十匹為則把總等官以二
十匹為則遞加住俸俱至六箇月為止不及數者量情
發落各邊官軍下班回衞一體㸃閘比較每年終將某
官分管某處㸃閘比較過縁由回奏照例齎册赴部稽
考如守備分守以上官員不能申嚴號令以致所部官
軍馬匹瘦損倒失數多屢經比較不行畏憚遵守者聽
其指實叅奏定奪敢有仍蹈舊轍扣除軍人該給料草
侵尅官發買馬價銀將官馬縱令家人頭目私擅騎坐
營幹私事䭾載私物以致損傷或仍前將自巳不堪馬
匹髙價勒買靠累軍人者亦聽行太僕寺官查訪得實
指名劾奏伏俟宸斷黜革一二以警其餘臣當遵奉勑
㫖不時往來提調稽考倘行太僕寺官不行用心如法
㸃視比較徒應故事甚或操持不謹致招物議聽臣具
奏黜罷别選賢能代補其任如此則庶㡬不負我聖祖
創制設官之意將見邊城多充廐之良邊將增敵愾之
氣戰勝攻克其機在此區區之敵不足為邊方慮矣縁
係稽考官軍騎操馬匹事理未敢擅便為此具本該通
政使司官奏奉聖㫖該部看了來說欽此欽遵抄出送
司查得成化二年八月内本部題為區畫馬政事議得
在京各營在外各邊騎操馬匹欲得可以征戰必須請
勑專差太僕寺少卿一員無太僕寺地方從巡撫并巡
按官時常往來各營牧馬草塲㸃閘比較臕息倒失等
項定限陪償等因題奉憲宗皇帝聖㫖是馬政多廢弛
了恁區畫的皆准行欽此欽遵續為違例騎死官馬事
該巡撫寧夏都御史張禎叔奏本部議得今後除傳報
聲息并幹辦𦂳急公務外敢有擅將官馬騎幹私事
及䭾載貨物或撥送與人者五匹以下罰馬一匹六匹
以上罰馬二匹十匹以上罰馬三匹就給與無馬官軍
領養騎操若致走傷倒失者五匹以下降一級六匹以
上降二級馬各抵數追陪還官仍各革見任帶俸差操
不許管事其鎮守副叅監鎗等官擅自撥馬與人有違
前例者奏請定奪等因題奉聖㫖是欽此欽遵又為比
較馬匹事該本部題准行移各該行太僕寺照依京營
事例將所管各該衛所營堡官軍騎操馬匹差官一員
逐一㸃閘比較瘦損者督令如法餧養務在臕壯倒失
者務令設法追補務在完足查出官軍奸弊聽令一體
叅奏問罪每年終將㸃閘過馬數回奏去後今該前因
及查甘肅山西遼東俱設有行太僕寺案呈到部叅照
都御史楊一清奏稱陕西行太僕寺之設専一比較馬
匹國初任専故職業修舉近年廢弛致戰馬消耗歴言
流弊之極欲行立法救弊論議親切深為有見合無准
其所奏比照京營之例請勑二道不必注定官員職名
順齎前去陕西行太僕寺每年差堂上官二員二次分
投遍歴所轄衞所城堡將一應操備馬匹用心㸃閘比
較如有瘦損倒失悉依所擬照例住俸餧養追補凡查
出有本官所言前項各種情弊該追罰者照例追罰該
叅奏者指實叅奏其罰俸罰馬降級黜革等項俱照本
官所擬與本部原奏施行每年終將㸃閘過數目比較
過縁由回奏造册繳部以憑查考若該寺官不行用心
㸃閘狥情容隠聽都御史楊一清稽考叅究各該鎮巡
大臣母輕沮撓共成國事仍照此例通請勑甘肅山西
遼東行太僕寺無太僕寺去處行令巡撫都御史一體
㸃閘依擬施行如此則戰馬可令臕壯邊軍不至怯敵
縁係請勑稽考官軍騎操馬匹及奉欽依該部看了來
說事理未敢擅便𢎞治十七年三月十一日本部尚書
劉大夏等具題本月十六日奉聖㫖是欽此欽遵擬合
通行除外合咨前去煩照本部題奉欽依内事理欽遵
施行
　　一為改調官員以修馬政事
題為改調官員以修馬政事照得陕西行太僕寺管轄
陕西衞所營堡查㸃比較官軍騎操馬匹禁革姦弊祖
宗成法具在體統甚嚴奈何近年以來任隨勢輕官因
人廢平凉衞指揮與該寺官員迭為賔主杯酒往來行
則中門坐則並列體統既巳乖張政令何由修舉邇者
伏䝉皇上軫念邦政至重簡命陕西布政司右叅政車
霆為陕西苑馬寺卿王琰為山西行太僕寺卿山西按
察司僉事郭珠等為陕西兩寺少卿天下之人改觀易
聽馬政修復之機端在是矣臣切念陕西行太僕寺所
管馬政比之山西不啻數倍况敵衆近年不時潜伏河
套内則固原靖邊等衞外則延綏寧夏二邊追敵制勝
全藉馬力稽考防範不得不嚴該寺正官必得素有風
力才望之人乃能彈壓羣情肅清弊政竊見陕西行太
僕寺卿袁宏為人詳慎居官練達由漢中府知府陞任
將及六年守身不聞非議但因循舊弊未能釐革臣
巳經行令改正本官雖知砥礪自新終是人情稔熟事
多牽制急難振作及訪得叅政王琰公嚴有威巡歴各
衞所州縣督理糧儲令行禁止下人畏服若將王琰改
任陕西袁宏調任山西則陕西官軍素知王琰嚴明自
然畏憚夙弊可革而袁宏以其才力施之山西地任既
新必能自効兩省馬政俱可修舉臣是以昧死上陳如
蒙乞勑吏部再行訪察合無將王琰改任陕西行太僕
寺卿袁宏調山西行太僕寺卿惟復將袁宏於附近各
布政司叅政内仍推選一員調用管事實為便益縁係
改調官員以修馬政事理謹題請㫖
　
　
　
　
　
　闗中奏議巻一
欽定四庫全書
　闗中奏議巻二
　　　　　　　　　　　　明　楊一清　撰
　馬政𩔖
　　一為正卿寺體統以修邦政事
吏部等衙門尚書等官兼太子太師馬文升等題該本
部題考功清吏司案呈奉本部送吏科抄出督理馬政
都察院左副都御史楊題比者伏䝉皇上采納廷議以
方面之賢推陞行太僕寺苑馬寺卿少卿等官各推貳
人具名上請簡用待有成績照依兩京太僕寺官陞擢
誠前此未有之盛典也夫當改絃易轍之初膺簡賢拔
能之命為各官者宜思自効臣因見各寺在前權任輕
微人人得而侮之今雖奉有新例恐各該衙門官員習
耳目之聞見計勢分之炎凉仍前輕忽沮撓巳經行令
今後陜西各府衛州縣官與行太僕寺苑馬寺卿少卿
等官相見相臨各要以兩京太僕寺及布按二司官體
統相待不許與之抗禮布按二司官與兩寺官往來照
例迭為賔主其班次兩寺卿在布政使按察使之下叅
政副使之上少卿在叅政副使之下叅議僉事之上通
行外近該山西行太僕寺卿王琰等為因山西府州等
官禮貎輕忽體統乖違難以行事查照臣陜西所行事
理具奏該兵部覆奏合無通行廵撫山西甘肅遼東都
御史并廵按監察御史轉行各該司府衛所大小衙門
知㑹今後苑馬寺行太僕寺卿佐等官與都布按三司
往來俱要迭為賔主班次坐立之序循例而行府衛州
縣官員相見相臨各要以兩京太僕寺官體統相待不
許輕視抗禮等因奏奉欽依是苑馬寺行太僕寺官行
事體統俱照兩京太僕寺例司府衛所等衙門不許輕
視沮撓欽此欽遵明命赫臨人心踴躍體勢增重耳目
一新臣猶慮往時兩寺官體統與二司輕重實相懸絶
而兩京太僕寺與二司官體統又復不同若遵新例兩
寺官之自待與人所以待之者皆當頓改然非擬為定
規著之明令將來遵承不一紊亂僣踰之弊難保必無
且禮莫大於分分莫大於名名實相須未有不修其實
而能副其名者夫衙門以寺為名官以卿少卿為名謂
之京職明矣若凖兩京太僕寺體統以京官待之則班
次坐立皆當在都布按三司之上往來則迭為賔主入
朝則陛見陛辭考滿則吏部特引恩典則誥勑廕子庻
幾實稱其名儻以其衙門開設在外雖凖内寺行事未
得全與京堂為比則當待以方面之禮入朝則陛見陛
辭考滿朝覲宜從布按二司官之列班序則如臣所擬
卿當在叅政副使之上少卿在叅議僉事之上寺丞當
在僉事之下不可令與知府為伍任内被旌舉者三年
考滿得與誥勅如是較之舊時固已加重而於京寺體
統尚有不同臣又查得先該陜西苑馬寺等衙門卿等
官李克恭等奏稱陜西行太僕寺苑馬寺每遇廵撫廵
按行取考語俱付之布按二司廵守官員而廵守官又
付諸知府以此人多輕視官無光彩且臣監苑屬官臣
反不能知其賢否而謂知府能知豈不差謬又如朝覲
考察初必以此等衙門不多因而附諸布政司簿内以
後因循遂或詢之二司官員此職非二司屬官乃以黜
陟之權付之似亦未善乞行廵撫廵按官員今後逐年
考語本衙門屬官必須臣等詢察賢否明白填註不必
付諸廵守等官至於朝覲考察亦令臣等與山西遼東
甘肅行太僕寺苑馬寺六衙門共立考察簿籍一扇吏
部都察院叅以廵撫廵按考語公同嚴加考察等因該
吏部覆題通行各處逐年考語除該寺堂上官賢否止
須廵撫廵按衙門開報不必由分廵分守等官主簿以
下照舊施行其考察簿籍已有舊例不必變更若遇朝
覲之年考察各寺屬官布按二司同本寺堂上官荅應
等因具題節該奉欽依是今後考察行太僕寺苑馬寺
官不必㑹同布按二司欽此欽遵臣仰惟皇上日月之
明洞燭幽隠深知積習之弊不將兩寺考察之柄付之
兩司但監苑屬官賢否考語仍聼廵守等官開報兩寺
堂上官賢否必由廵撫廵按考察斯固精嚴考課之法
查得臣節該欽奉勑諭廵撫廵按等衙門不得干預爾
職寺監官員惟爾所統不許各衙門凌轄欽此欽遵臣
切惟廵撫廵按之職固無所不當問然官員賢否必親
見其行事而後能知各該司府州縣衛所等衙門其於
撫按無官不歸其管攝無事不聼其裁制能否易分旌
别自當若兩寺監苑已有明命職事既不得干預官員
又非其統轄今欲開報考語廵撫廵按難以臆度未免
詢之二司二司亦不能知未免詢之知府中間是非或
得之傳聞毁譽或生於愛惡一被考黜格於禁例不復
敢辯他日必有隂受其害者近據陜西行太僕寺呈承
准陜西布政司照㑹抄䝉陜西廵撫衙門案驗行令分
廵分守知府查取兩寺監苑等官考語開報則是未免
仍蹈舊轍况近例兩寺卿少卿俱由方面官有才望者
推補彼為方面之時既能考察千百属官及為兩寺豈
有不能旌别十數属官之理何必付之分廵分守官員
且陜西既有專官督理馬政陛下不以臣愚不肖簡命
而來則兩寺堂上官賢否臣知之宜審似亦不須廵撫
等官考察及照各寺寺丞先是以其為在外六品官法
司皆得徑提臣謂寺丞品秩雖輕係卿寺堂上官今既
以兩京太僕寺官相待似亦不當徑自提問凡若此者
皆體統所關名分所係輕重之機實懸於此當此作新
之初一切釐正則不令而人自從不言而人自信臣所
謂修其實以副其名者此也若因循舊規無所更改則
雖日號於人曰吾今得准内寺體統與京堂無異誰其
信之臣受命提督各官行事臣如不言誰為言者伏望
聖明俯念邦政至重救弊為急乞勑吏部㑹同禮兵二
部議處今後陜西山西遼東甘肅各行太僕寺苑馬寺
卿佐等官赴京考滿朝覲一切禮儀班序恩典合無照
依兩京太僕寺堂上官事例惟復止照布按二司官例
擬議通行遵守以杜將來紊亂僣踰之弊仍乞將各寺
卿少卿寺丞賢否考語陜西俱止聼臣開報吏部都察
院以憑黜陟不必廵撫廵按干預若廵撫廵按訪知各
官中果有貪婪不肖怠政誤事自當指實奏劾明正法
典山西遼東甘肅等處仍止聼廵撫廵按開報不必布
按二司干預其首領官属官賢否止憑堂上官填註朝
覲考察之際亦止憑堂上官應答俱不必詢之二司官
員再乞俯從陜西苑馬寺等衙門前次所奏將陜西山
西遼東甘肅共立考察簿籍一扇不必附之各布政司
簿内庻得事體歸一各寺寺丞乞照京官事例凡有違
犯叅奏拏問不許徑提體統既明名分既正則人知激
勸職業可舉如此則馬政不興實效不著黜罸之加將
安所辭哉等因具本該通政使司官奏奉聖㫖該部看
了來説欽此欽遵抄出送司案呈到部看得督理馬政
都察院左副都御史楊題稱前因係𨽻本部及禮兵二
部掌行合無照依本官所奏㑹同各該衙門議處明白
另行奏請定奪等因具題聖㫖是你每還㑹議明白來
説欽此欽遵臣等㑹同禮部尚書張昇兵部尚書劉大
夏等議得陜西山西甘肅遼東行太僕寺洪武年間開
設専一印烙并追補本處官軍騎操馬匹其責甚重經
今一百二十餘年遼東陜西苑馬寺永樂年間開設専
一牧養茶易西蕃并買到朶顔等及海西夷人馬匹其
任不輕經今九十餘年其衙門既稱陜西山西遼東甘
肅係在外衙門不言可知雖有卿寺之名亦難盡比在
京卿寺官行事今督理馬政都御史楊因見各官權任
輕微馬政廢弛通照本官所擬定行太僕寺苑馬寺卿
李克恭王琰等前後所奏并吏兵二部節次題奉欽依
兩寺官行事體統乞要擬為定規著之明令將來遵承
以免紊亂僣踰之弊又於例外事體所關名分所係者
通行擬定上請大意欲激勵各官以興舉廢墜深為有
見合無准其所奏兩寺官行御史中門正道皆如兩司
官體統與兩寺卿少卿往來迭為賔主東西對坐若公
差到京照依布按二司例許令陛見陛辭朝覲考滿悉
依舊例而行其兩寺堂上官員任陜西者賢否皆從督
理馬政都御史填註開報廵撫廵按官通不干預在山
西遼東甘肅者賢否皆從撫按官填註開報兩司官通
不干預其兩寺属官賢否通從堂上官填註開報兩司
官亦不得干預若中間果有不職貪婪聼撫按官具奏
黜罷三年朝覲之時本部將陜西山西遼東甘肅各行
太僕寺苑馬寺属官共立考察簿一扇更不附之各布
政司之下考察兩寺首領属官之際止憑兩寺堂上官
荅應更不必詢之兩司官其寺丞雖係在外五品以下
官員今既與兩司頡頏若有所犯按察司不許徑自提
問係陜西者呈行督理馬政都御史係遼東山西甘肅
者呈行廵撫官徑自提問各寺堂上官若任内曾䝉推
舉者三年考滿一體給與誥勑本部仍𩔖行陜西山西
遼東甘肅等處廵撫廵按官轉行各属永為定例不許
沮撓紊亂如此則寺官體統大增重於常時馬政修明
必增倍於舊日矣臣等又惟政務修舉固係於官之輕
重尤係於人之賢否必兼有之而後能集其事難獨恃
此而輒能有功其兩寺官既仰承增重之典亦宜思自
重之道如果孳牧蕃息馬政修舉本部臨時斟酌相應
員缺以憑上請陞用不拘常例緣係議處正卿寺體統
以修邦政及節奉欽依該部看了來説你每還㑹議明
白來説事理未敢擅便𢎞治十七年十一月初十日吏
部等衙門少師兼太子太師尚書等官馬文升等具題
本月十二日奉聖㫖是兩寺官員體統都准議行永為
定例各官果有政務修舉功績顯著的你每斟酌推舉
陞用不必拘定常例欽此欽遵擬合通行除外移咨前
去照依題奉欽依内事理轉行陜西山西遼東甘肅各
行太僕寺苑馬寺一體欽遵施行等因准此除外合就
移咨前去煩為欽遵施行
　　一為議處茶馬以便官軍給領事
兵部覆車駕司呈奉本部送於兵科抄出督理馬政都
察院左副都御史楊題行據陜西等處提刑按察司等
衙門副使等官蕭翀等呈㑹同本司分廵西寧道僉事
曹玉守備西寧地方都指揮同知徐亷議得西寧洮河
三衛每年茶易馬匹例該甘肅延綏寧夏三邊各輪一
年前去關領騎操因未論及道里逺近事多不便若將
西寧馬匹専給甘肅洮河二衛專給延綏寧夏又似不
論馬數多寡誠有不均合無將西寧每年所易茶馬量
存一半遞年給與甘肅等處領養外存一半與洮河馬
匹行令延寧二處輪年領回騎操如此則便於道途宜
於風土人情頗順經久可行等因具呈到臣案照先據
整飭西寧兵備陜西按察司副使蕭翀呈據西寧衛經
厯司申呈准本衛照㑹照得本衛原設茶馬司遞年招
畨易馬其騍馬解送陜西苑馬寺孳養兒扇馬匹給發
甘肅寧夏延綏缺馬官軍騎操但常例易換畨馬暫給
本衛歩操軍士餧養奈何經年屢月官軍不肯前來給
領倒死者負累賠買况本衛地方僻在西北極邊天寒
地冷霜雪早降畨人所産馬匹比與腹裏不同若使寧
夏延綏官軍領養一則道路窵逺運送艱難一則馬匹
不服水土生發㿋癩多致倒死無益官軍其洮河地方
馬匹若令甘肅衛所官軍給領逺隔黄河甚為不便合
無今後本衛畨人中納兒扇馬匹行令甘肅等衛所官
軍以近就近領養及將洮河二茶馬司所易馬匹就近
行令寧夏延綏缺馬官軍給領騎操庶使官軍兩便馬
匹不致虧損累及軍士等因備申到司據此照得西寧
地方委的極邊天道嚴寒所易馬匹若給腹裏官軍領
養實是水土不服倒死數多無濟於用若使寧夏延綏
官軍給領洮河茶馬非但風土相宜又且地里相近似
為便益呈乞照詳定示等因到臣查得陜西茶易馬匹
已有先年兵部題准議定三邊輪年闗領事例今呈要
將西寧茶馬聽近邊甘肅等衛所官軍給領洮河馬匹
行令寧夏延綏官軍給領一節緣三衛所易馬數多寡
不同若依所擬則甘肅太多延綏似少恐有不均其稱
運送艱難水土不服及寄養負累軍士誠有此患已經
劄付本官㑹同分廵西寧道僉事曹玉守備西寧地方
都指揮同知徐亷查議務求長久利便之䇿㑹呈前來
以憑奏請定奪去後今據前因查得先該廵撫延綏都
御史劉忠奏稱洮河等衛茶易馬匹逓年俱被附近腹
裏衛分官軍就彼領養騎操以致本邊缺馬等因該兵
部於𢎞治六年題准自𢎞治七年寧夏為始八年甘肅
九年延綏各照年分量帶軍人齎册闗領巳經通行年
久頗濟邉用之急亦無不均之弊但西寧衛係甘肅鎮
廵管轄僻在河西相離延綏寧夏俱四十餘站官馬所
過必用草料供給人夫牽送沿途驛逓疲敝創殘之餘
徃徃失誤應付以致馬匹瘦損倒失數多經曰犬馬非
其土性不畜西羗之馬畜之東北風土異宜多生㿋癩
傳染死傷不得實用而甘肅官軍乃舍本鎮馬匹三年
一次逺渉河東於洮河二衛領馬道途亦多䟦渉水土
復不相宜以此各鎮領馬官軍逓年來遲易過茶馬未
兔暫發三衛領養累及軍士不止西寧衛為然且徃歳
茶易除騍馬外兒扇馬不過數百匹猶可支持今年仰
仗天威𦍑人効誠逺近畢至臣五月在河州六月在西
寧親閱畨馬錦雲輻輳計其所易當有數千以後年分
雖不必盡如今年亦終不止如徃年之數若不因時變
通稍更舊格恐將來寄養之累輸運之難人將有不能
堪命者矣然西寧易馬數多河州畧少洮州尤少若如
該衛所呈要將西寧茶馬每年全給甘肅一鎮不無過
多其洮河二衛所易馬匹恐又不敷延寧二邊册給之
數及照陜西固原靖邊環慶等處亦係沿邊重鎮其腹
裏衛所有馬官軍多在各邊備禦先年茶馬被近衛官
軍一槩領去以致延綏廵撫論奏但近例俱給延寧甘
肅三鎮而陜西衛所邊堡全不霑惠亦恐未均合無量
依副使蕭翀等所擬自𢎞治十八年為始除騍馬觧送
陜西苑馬寺孳牧外西寧茶易兒扇馬每年將一半聼
甘肅鎮廵衙門羞撥官軍齎册就近闗領給與河西衛
分應給馬匹官軍領養騎征延寧二鎮照舊輪年十八
年延綏十九年寧夏以後各照年分輪流闗領先儘河
州洮州二衛馬匹給與如有不敷聼於西寧衛馬内輳
給餘剩之數仍觧陜西苑馬寺暫發各苑軍人牧養以
備陜西衛所邊堡缺馬官軍領給騎操中間分撥𣲖給
事宜仍聼臣隨時斟酌通融處置如此則道途稍便風
土稍宜甘肅一鎮為利甚博延寧二邊初無所損而輸
送之勞倒傷之患亦可以省其半矣先民之言曰能寛
一分人受一分之賜臣所見如此伏惟聖明鍳納乞下
該部叅詳可否覆奏行之地方幸甚臣愚幸甚等因具
本該通政使司官奏奉聖㫖該部知道欽此欽遵抄出
送司查得洮河西寧三處茶易馬匹先該本部奏准甘
肅延綏寧夏三鎮輪年闗給與軍騎操近該延綏鎮廵
等官奏稱馬災倒死數多本部又經議行督理馬政都
御史楊將本年所易洮河等處茶馬堪以給軍者不拘
二千三千盡數給與騎操行間今該前因案呈到部叅
照西寧等處茶易馬匹甘肅延寧三鎮輪年闗給雖有
本部奏行定例緣甘肅切近西寧延寧便於洮河况馬
有多寡風土異宜今都御史楊奏要變通前例將西寧
之馬每年减半以給甘肅洮河之馬輪年輳數以給延
寧揆之事體委的便利且欲將餘數聼給陜西以均實
惠經國之計可謂周悉相應准其所奏合無本部仍行
都御史楊查照近日本部題奉欽依事理將本年所易
洮河馬匹盡數給與延綏仍斟酌將西寧茶馬補足原
擬之數以備北方入套之謀以後年分悉依所擬通融
均派甘肅一鎮每年减半闗給西寧馬匹寧延二處輪
年闗領洮河茶馬并西寧一半之數自十八年寧夏為
始十九年仍該延綏若有西寧餘剩馬匹仍發各苑寄
養以備陜西固靖等處闗給中間酌量𣲖發及在彼在
路一應禁防事宜悉聼楊裁處本部仍行各該鎮廵等
官務照今定年分委官齎册依期闗領不許遲違貽累
附近衛所寄養賠補闗領完日各將闗過馬匹數目毛
齒并領養官軍姓名造册奏繳仍造青册一本送部查
考緣係斟酌定擬各邊闗領茶馬及奉欽依該部知道
事理未敢擅便𢎞治十七年八月二十四日本部尚書
劉大夏等具題本月二十六日奉聖㫖是𣲖發馬匹并
防禁事宜着楊一清酌量處置務要停當欽此欽遵擬
合通行除外合咨前去煩照本部題奉欽依内事理欽
遵施行
　　一為禁約侵占牧馬草塲事
兵部覆該本部送於兵科抄出督理馬政都察院左副
都御史楊題照得陜西苑馬寺所属監苑原額牧馬草
塲地一十三萬三千七百七十七頃六十畝因與固原
鞏昌等衛鎮戎甘州羣牧環縣等千户所固原通渭安
定等州縣官舍軍民相攙住坐又有楚肅韓三府黔國
公等草塲叅雜其間節被官豪勢要姦頑之人倚恃威
力任意開墾耕種或通同牧軍盗賣年久草塲日漸逼
狹官馬無處牧放馬政廢弛節經委官清查又被各人
恐嚇扇揺不得歸斷𢎞治十三年間兵部奏差主事李
源奉勑前來㑹同布按二司官查理查得見在草塲共
止六萬六千八百八十頃八十畝其餘俱無下落内查
出軍民唐釗等七百三十三名占種草場地二千七百
二十頃零九十一畝將各犯發問地土斷退還官近該
臣督委都布按三司官親詣前項地方查吊軍民納粮
册籍從公踏勘丈量數十年埋沒之弊一旦清出共清
查得兩監六苑實有荒熟地一十二萬八千四百七十
三頃一十一畝八分九釐六毫比之原額止少五千三
百四頃有餘乃是奉例撥為衛所屯地及曾告官升粮
之數其軍民唐釗等原占地土雖經查革仍復占種不
曾還官干礙人衆依律問斷量追例後花利入官發落
訖已將清出原額并侵占退出地土坐落四至頃畝數
目造册奏繳臣惟地土生物本以養人與民共之是為
仁政然朝廷修舉牧事清理草塲非供耳目玩好之欲
直以三邊缺馬之故馬以給軍軍以衛民若草塲逼窄
則畜牧不蕃邊軍缺馬騎征何以克敵制勝以此各邊
年年奏討馬價所費不貲皆自民出今陜西監苑草塲
頗勾孳牧但疆畔相連窺伺者衆彼見先年開耕占種
查出不過照常問罪發落旋復侵占畧無忌憚恐將來
如唐釗軰不止一人查得見行事例凡用强占種屯田
者問罪官調邊衛帶俸差操旗軍軍丁人等發邊衛充
軍民發口外為民管屯等官不行用心清查者紏奏治
罪及查得成化十年七月十三日節該欽奉憲宗皇帝
聖㫖陜西榆林等處近邊地土各營堡草塲界限明白
敢有那移條叚盗耕草塲者依律問擬追徴花利完日
軍職降調甘肅衛分差操軍民係外處者發榆林衛充
軍係本處者發甘肅充軍欽此今照監牧草塲係祖宗
開設舊額不為不重如蒙乞勑兵部議處凡侵占監苑
牧馬草塲除事發在前巳經發落外自今造册奏繳之
後敢有用强開墾耕種及盗買盗賣情重者比照衛所
屯田營堡草塲事例官調邊衛帶俸差操旗舍軍民軍
丁人等俱問發邊衛充軍情輕者依律問斷仍枷號一
箇月發落各該監苑官不行查舉通提治罪著為定例
出榜發仰各草塲營堡張掛曉諭庻幾法嚴而人知懼
治之於巳犯之後固不若禁之於未犯之前之為愈也
緣係禁約侵占牧馬草塲事理未敢擅便具本該通政
使司官奏奉聖㫖兵部知道欽此欽遵抄出送司案呈
到部照得陜西苑馬寺原額草塲荒熟地共一十二萬
頃有竒年久馬政廢弛被人侵占數多既該督理馬政
都御史楊委官清出前數漸復原額造有青册各該衙
門存照具見處事立法之詳復恐法立弊生欲照前例
禁處誠為防姦善後之計合無依其所奏本部仍行都
御史楊刋印榜文發仰各該草塲營堡人煙輳集去處
常川張掛曉諭官軍人等敢有似前將清出牧馬草塲
地土用强開墾耕種或盗賣盗買許地隣人等首告及
各該監苑舉呈應問者就行提發分廵官處問理干碍
應叅官員叅提施行問擬明白追完花利情重者比照
衛所屯田營堡草塲事例軍職調邊衛帶俸差操旗舍
軍民人等俱發邊衛充軍情輕者依律問擬仍枷號一
箇月照常例發落監苑官不行查舉一體提問治罪仍
將各監苑清出草塲至界頃畝鎸刻石碣陷置㕔壁永
為証據如此則法度嚴明而馬政可期興舉奸頑警懼
而宿弊可冀祛除緣係立法禁約侵占牧馬草塲及奉
欽依兵部知道事理未敢擅便𢎞治十七年十一月三
十日本部尚書劉大夏等具題本年十二月初四日奉
聖㫖是著出榜通行曉諭禁約敢有仍前强占耕種及
盗賣盗買的都重罪不饒欽此欽遵擬合就行除外合
咨前去煩照本部題奉欽依内事理欽遵施行
　　一為乞改提學官員以修學政事
題為乞改提學官員以修學政事近訪得陜西按察司
提學副使李遜學丁憂去任所有員缺例該銓補臣惟
提學之任學校之興廢人才之盛衰係焉且陜西山川
雄秀士生其間多竒偉英邁敦尚氣節提學誠得其人
則鼓舞振興一變至道他日出仕負荷大責任樹立大
勲業朝廷不患於乏人矣如臣之愚徃時承乏七年雖
仰遵聖諭不敢自怠顧學識空踈行能淺薄初無率人
之具心力徒勤曾無補益幸免黜罸至今為媿訪得代
臣提學陜西按察司僉事王雲鳯志向髙古行履端方
廵督各府衛州縣學校不止校閱文字其鋤惡佐善崇
正闢邪興禮讓以厚風俗拔英異以激頽懦學政肅清
一方風動為臣掩瑕實多當時或議其過嚴及推陞别
任至今士子有向上為巳之志者則又思之不置此愚
臣之所目擊耳聞者也夫提學而用憲臣非欲其以法
比佐教化為作人善俗之地乎若校文之餘茫無所事
則一賢學官固優為之矣今日之弊徃徃坐此及照本
官見任整飭洮岷邊備陜西按察司副使臣竊謂邊備
責雖重求其人尚易提學之官必欲真能舉職今之人
才如王雲鳯者盖不多得臣受命督理茶馬學校政務
本無干渉似非臣所當言然以舊任提學一方師生恩
義所闗不忍恝視况職司風紀茍有所見不敢不言如
䝉乞勑吏部再行訪察合無將王雲鳯改任提學别推
相應官員整飭兵備如此則一方之士不令而行學政
不為虚文提學不為徒設將來得人效用治道所補誠
不少矣緣係乞改提學以修學政事理謹題請㫖
　　一為舉用官員修舉馬政事
題為舉用官員修舉馬政事臣督理陜西馬政一年有
餘今草塲地復牧軍數增孳牧之政次第興舉蕃息之
效將來可望但修築馬營城堡建立馬廐營房非積以
歳月不能了辦况聞北方大衆臨河住牧恐將踏氷入
套蘭州以西失穴之衆竊伏近邊時出抄掠䟦渉而來
懼有窺伺官馬之謀意外之變不可不防先事而圖庶
無後悔今年巳將清平安定二苑大城堡築完其城門
營廐及各苑小城堡應該展拓創修者俱未建立期在
明年小大畢舉庻幾考牧有憑依之地防邊無倉卒之
憂但工程浩大經營規畫雖在愚臣分理責成必資庶
職及照洮河西寧等處處置官茶招番納馬等事久廢
之餘修復舊制中間事情極多委曲臣受恩隆重義存
體國志將為深長久大之圖不敢襲茍簡滅裂之弊奔
走得人易収實効獨謀坐運何以成功雖有新任兩寺
官員緣行太僕寺官近奉勑分投前去各邊堡衛所行
事歳不暇給苑馬寺官見今収買種馬數多分投提調
孳牧不能摘離俱難别項差占各府州縣能幹官員又
各有本等職業未免制於監臨上司暫時委用顧此失
彼必得専官一二員隨臣整理庶不誤事博訪得平凉
府通判張檄涇州知州岳思忠俱平昔剛果有為材識
兼茂臣嘗委令行事各官精勤强幹清查出積年埋沒
草塲地土五萬餘頃招集牧馬軍人三百六十戸其功
可嘉况張檄厯任八年為因上司委用不得給由岳思
忠厯任通渭安定二縣知縣固原涇州二州知州年勞
厯履亦頗深久稽之輿論俱堪擢用如䝉伏乞聖明念
軍國戎馬之重修舉廢墜之艱乞勅吏部再行訪察合
無將張檄等量為陞擢添註平凉府或附近臨鞏等府
職銜専聼臣委用修理監苑城堡營廐及處置茶馬政
務待一二年間事巳就緒查有陜西各府見缺聼臣具
奏補缺管事如無見缺起送赴部改除别省如此一以
酬各官既徃之勞一以期各官方來之績不但馬政有
禆而凡庶職皆知所激勸興起矣臣不勝幸甚緣係修
舉馬政事理謹題請㫖
　　一為改任官員以便行事事
題為改任官員以便行事事照得平凉府知府安惟學
近因捉獲姦細有功該總制尚書秦紘奏請保陞吏部
題奉欽依陞四川布政司右叅政仍管平凉府事仰惟
皇上天地之量不吝官賞以待有功凡在臣工孰不思
奮但司府監臨名分素定本官既陞前職其布按二司
分守分廵等官相見相臨彼以衙門綂轄為拘此以叅
政名銜自處為禮既多觖望行事未免乖忤及照平凉
府城内設有陜西行太僕寺苑馬寺衙門近例兩寺官
照依京官體綂行事府衛等衙門官不許輕視抗禮行
太僕寺提調有司民壯騎操馬匹與本府事有統攝今
官職相軋易生嫌忌朝夕與處甚多不便臣督理陜西
馬政駐劄平凉前項事情乃所親得不敢不言且先年
以叅政職銜管府事者多係南北直𨽻府分彼無布按
二司管轄掣肘比之平凉事體不同臣又博訪得本官
厯任六年之上守巳愛民政績顯著節經廵撫廵按薦
舉旌異稽之材操年勞雖無捉獲姦細之功亦堪擢用
如䝉乞勅吏部合無將安惟學查補各布政司叅政員
缺别推堪任知府一員管理府事實為便益緣係改任
官員以便行事事理謹題請㫖
　　一為薦舉賢能官員事
題為薦舉賢能官員事伏念臣職司馬政雖無廵撫之
責官居風紀亦有激揚之任况當奏功述職之年正黜
幽陟明之日既巳諏詢而有得豈宜忌避而不言以人
事君雖不敢竊比于大臣而薦賢為國實不忍自負于
明主輒陳耳目之見聞用備朝堂之採擇臣竊見陜西
苑馬寺卿車霆陜西按察司副使王寅俱耿介夙成峭
直寡與有肅清彈壓之風無迎合詭隨之態持法不撓
於權貴任事不避夫艱險車霆近司監牧雖未収蕃息
之功而屢更藩府實久著賢勞之譽王寅守直道忤時
好而不回拒請託遭流言而不悔陜西按察司整飭固
原兵備副使髙崇熈老成端重持憲得體西寧兵備副
使蕭翀通敏勤勵兵政一新西安府知府馬炳然志存
乎守巳而愛民才足以剸繁而治劇漢中府知府周東
以文學飾吏事以撫字得民心凡此數人車霆王寅臣
所專委髙崇熙等皆曾經委用故知之為深其餘雖有
才能未嘗親見行事不敢輕舉如䝉乞勅吏部廣詢博
訪如臣言可采乞將車霆王寅等量加擢用使在外臣
工守正者有所恃而不恐勤事者知所勸而不怠其於
治道良有禆補緣係薦舉賢能官員事理謹題請㫖
　　一為添設馬苑營堡以便収牧事
題為添設馬苑營堡以便収牧事據陜西按察司副使
王寅呈為告撥牧馬草塲以便人心事行據委官平凉
府衛同知朱裕署指揮使趙文呈稱㑹同帶領原勘委
官華亭縣知縣尚俊崇信縣署縣事知事李如林平凉
縣署印縣丞崔瑄拘集平凉縣大岔西橋東橋等里崇
信縣拽兵里華亭縣窯頭里各里老人等并原告投牧
軍茍通李文舉馬彦名等指引親詣逐一覆勘得所告
草塲地土西至馬鋪嶺第三道溝北至草子山麓金□
沱小圓山子石板莊窠東至土橋子大路并石人山南
至徐家嶺紅土深垷各為界東西長六十里南北濶二
十里除髙山陡峻溝澗外實有耕牧草地共二千六百
六十頃與各縣民間地土俱無干礙水草便利堪以牧
馬及勘得地名霧子鎮一處水泉兒灣一處石佛頭一
處俱堪設營堡具㑹勘過地土頃畝坐落四至畫圖開
呈到職案查先奉督理馬政都察院左副都御史楊劄
付前事備仰本職即便㑹同陜西苑馬寺卿車霆選委
平凉府衛能幹堂上官各一員公同指揮趙文親詣前
項地方督同隣境該縣正官查勘所指山塲是否空門
無糧地土應否開設草塲水草有無便利并查彼處潜
住逃民實有若干堪否領養馬匹如果相應就便丈量
明白查審停當備開四至坐落草塲荒地若干開墾熟
地若干或堪設一苑或止可於附近苑分帶管其見住
逃民堪留養馬若干就將地土給撥種牧不堪収發若
干或令就便附籍應當民差或發遣回還原籍復業逐
一勘處明白具由作急呈來以憑施行中間如有别項
違碍亦要明白聲説不許觀望迎合虚文搪報奉此隨
吊平凉府原行巻内查得先該分廵闗西道副使歐陽
旦䝉督理馬政左副都御史楊批據指揮趙文呈前事
巳經行據平凉府通判張檄本衛指揮吴𢎞趙文各將
踏勘前項山塲四至頃畝堪以築堡牧馬緣由呈報在
巻今奉前因㑹同陜西苑馬寺卿車霆又經改委平凉
府同知朱裕公同指揮趙文督同隣境該縣掌印官覆
勘查處今據回報前來本職㑹同卿車霆親詣所指去
處督同各該委官帶領各縣干審里老并原告茍通等
指引逐一審勘得山塲四至界内委係自來荒閒並無
徴糧地土在内亦與軍民兩無相干地方廣闊水草便
利及查得流民茍通等一百六十三戸計人丁五百四
十一丁俱在彼處修莊開地住種年乆一聞招集養馬
莫不欣然樂從若於此處設立苑分營堡非惟牧馬有
地遇警臨苑馬匹亦可収避保障無虞擬合開坐㑹案
回報為此通行除行令同知朱裕指揮趙文將彼處招
集潜住流民茍通等逐名查勘丁力相應者斟酌名數
編設總小甲每名照例取便給地一頃住種聼候事完
造冊另報并將本地軍民及逃來原衛缺伍正軍避重
就輕犯罪脱逃人犯及無根絆者問罪逓回原籍官司
復業當差外今將勘處過草塲頃畝坐落四至并堪以
建立苑分營堡地方畫圖貼説與苑馬寺卿車霆各呈
報到臣又據平凉府掌府事四川布政司右叅政安惟
學呈為修舉馬政事行准本府同知朱裕平凉衛指揮
趙文解送犯人顧成等二百六名并取勘供詞巻冊及
據邠州申解犯人員祥等四十七名到職准此案查先
奉督理馬政左副都御史楊劄付行仰本職㑹同陜西
都司都指揮僉事房懷弔拘原委同知等官朱裕等勘
取供詞人巻屯册到官將發去册造地土從公逐一覆
審對查是否原先遺留屯田各該軍民隠種収租不行
首官務要窮究明白如果别無違礙虧枉重取各人備
細親供就將有罪人犯問擬如律照例呈詳發落中間
若有干礙軍民徴糧地土亦要明白聲説分豁毋得偏
重損民清出地土相應給撥何軍領種孳牧或招附近
軍民承種照依原額子粒徴収折價以備監苑買馬之
用計處停當造册繳報以憑施行備奉已經通行弔拘
取勘供詞人巻㑹同覆審對查去後今准前因㑹同都
指揮僉事房懷推問明白取具各犯供招在官審查得
前項地土的係該所先年改調之時遺留屯地共一百
九十九頃二十畝七分四釐各該軍民隠種収租不行
首官是實中間並無干礙軍民徴粮地土亦無偏重損
民等弊前項清出地土相應另招附近軍民承種照依
該衛原額徴粮事例每地一頃徴地子粒豌豆六石草
九束俱折収價銀與馬價銀一錢俱徴収在官送該寺
交収専備監苑買馬之用計處停當别無異議及查得
前項隠種軍民収過逓年花利例該入官但地方先遭
𢎞治十四年敵衆搶擾後因節年災傷薄収委的艱難
追補不前未敢擅専除將查對過前項屯田地土頃畝
備造文册同計處㑹問過各犯招罪緣由與都指揮房
懷各呈繳前來及又據陜西布政司分守闗西道右叅
政胡瑞呈亦為修舉馬政事行據平凉府申行拘原勘
犯人劉傑等并地方知因人等到府從公覆審勘得小
山子荒熟田地共一百七頃三十三畝八分先年委係
崆峒山寺常住無粮地土後因無僧節被劉傑等為因
屯地窄狹各不合不行告官擅自開墾耕種今奉查審
並無相干軍民徴粮之數相應作為牧馬草塲除將劉
傑等問擬明白具結呈詳到職案查先承准督理馬政
左副都御史楊一清照㑹仰本職即便行拘前項地方
并種地人戸親管官旗到官從公逐一審勘前項田地
是否無粮先年崆峒山寺僧人曾否作為常住地土因
何後被軍餘人等耕種不曾起科今要作為牧馬草塲
給與新役軍人耕牧有無相應逐一勘處明白如果無
礙取具種地人戸親管官旗并地方知因人等不致扶
同結狀在官就將種地人犯問擬應得罪名備招回報
若有干礙軍民田地及應别項處置事宜亦要明白聲
說回報承此巳經轉行原委官員勘報去後今據前因
除覆審相同外今將勘問過各犯招罪緣由回報施行
等因各節呈前來查得臣節該欽奉勑近該爾奏稱彼
處苑監見缺養馬軍人欲將地方逃住并違例投入王
府等項人役查訪問發養馬等因特准所奏其各苑地
方潜住及投入各郡王將軍中尉儀賔等府家内并楚
肅二府馬營草塲莊所家人聼爾督同守廵等官出榜
曉諭許令赴官自首免其問罪収集牧馬欽此已經通
行欽遵出榜招諭外續為告撥牧馬草塲以便人心事
據原委平凉衛署指揮使趙文呈據招到流民茍通馬
彦名陳文舉狀告先年各因本處過活艱難流移到於
平凉城東地方伍道廟白水澗三股山拽兵里等處採
打木植牧放頭畜趂食住坐不曾回還今䝉招募情願
於陜西苑馬寺附籍領養官馬當差思得本處草子山
一帶草塲寛濶四至界内於平凉衛崇信華亭等縣三
處軍民地土俱無相干乞將前地設為本寺所属草塲
牧放官馬便益等因備告具呈前來批仰分廵闗西道
副使歐陽旦行委平凉府衛堂上官各一員㑹同指揮
趙文親詣前項地方督同該縣正官查勘間本官丁憂
去任該道缺官接管又經改委陜西按察司原委整理
馬政副使王寅陜西苑馬寺卿車霆選委平凉府衛能
幹堂上官公同指揮趙文親詣前項地方督同隣境該
縣正官查勘及查先據固原衛右所軍餘王友才首稱
洪武年間祖父王周孫軍人吴順輕等原係平凉衛右
所旗軍在於平凉縣東橋地名小寨兒各分撥屯地一
分耕住後䝉將右所改調固原衛就彼各給撥屯地耕
種辦納粮草彼時各軍將遺下屯地未曾首官俱被平
凉衛軍餘石見等至今逓年隠種等情看得固原衛屯
田多係監牧草塲改撥今首該所原撥屯地在平凉等
縣地方被人隠種盗賣未委虚的行仰陜西行太僕寺
少卿郭珠查問間續該副使王寅呈為修舉馬政事清
查得固原衛右所屯軍徐能等八十名原係平凉衛調
來額設屯田坐落邠涇二州平凉華亭鎮原三縣成化
六年將各軍奏那今改固原州地方海子口開荒住種
彼時兵備官曾委官員查勘遺留屯地招人承種並無
結報緣由在巻必是不曾查出以致徐能等兩處朦朧
混種除將各軍准令歸併海子口每分扣撥地一頃照
舊屯種辦納子粒其邠涇等處原撥屯地必湏另委官
員親詣㑹同平凉衛管屯官員拘弔屯田始末文册照
依坐落四至沿坵履畝盡數清查明白責令退出還官
等因前來又經批仰本官㑹同原委少卿郭珠親詣督
委平凉府衛能幹官及該州縣掌印官提人弔册勘處
回報續據委官同知朱裕指揮趙文開呈公同邠涇二
州平凉華亭鎮原三縣各掌印官清出前項遺下屯地
頃畝前來查得原委副使王寅别有差占少卿郭珠赴
京朝覲又經改委平凉府掌府事右叅政安惟學㑹同
都指揮房懷勘問及又查得先為修舉馬政事據陜西
苑馬寺卿車霆呈訪得平凉府城西崆峒山後地名小
山子一帶約有五百頃先年崆峒寺僧人作為無糧常
住地土耕種後因無僧節被平凉等衛軍餘劉傑等偷
開耕種不曾起科今各人聞知本寺収集逃移軍民人
等要將前地設為草塲牧馬俱亦退避見今荒閑委與
軍民徴粮地土並無相干水草便利堪以牧放馬匹等
因據此巳經批仰平凉府掌府事叅政安惟學公同平
凉衛指揮親詣彼處從公拘審如果空閒無礙即便踏
勘丈量明白取具勘量過地土頃畝四至坐落緣由造
册繳報續據本官呈稱拘集平凉衛左所軍餘劉傑等
供稱見在城西二十里鋪地方居住成化年間各因屯
地窄狹將臨近地名小山子等處抛荒地土開墾不等
各逓年耕種並不曾承粮今䝉委官丈量委係無粮田
地情願退出還官等因勘量頃畝界至明白造册呈繳
前來看係腹裏地方恐有干礙軍民徴粮之數又經行
委山西道右叅政胡瑞覆勘俱各節行去後今據前因
看得各官節次清查出草子山地二千六百六十頃平
凉衛右所調去固原衛遺留屯地一百九十九頃二十
畝七分四釐小子山地一百七頃三十三畝八分共地
二千九百六十六頃五十四畝五分四釐招募過在地
潜住流民實有堪充牧馬軍人茍通等一百六十三戸
共人丁五百四十一丁其草子山小山子二處俱係空
閒無粮地土右所遺留屯地各軍巳於監牧草塲内給
地領種却將原額屯地仍前混占私竊典佃與人正係
應該入官之數俱與軍民並無相干竊緣平凉地方土
廣人稀草子山一帶地宜水草堪以牧畜山多材木便
於砍伐以致流民茍通等修打莊窠住成家業又無粮
差縱欲驅之使還終是戀土趍利不肯復業積久漸繁
恐貽他患今聞招募情願投軍養馬如此之多既節經
陜西都布按三司苑馬寺官重復勘審明白别無異議
除依擬照例編充牧軍聼候給地領馬及將隠種地土
軍民員祥等問罪發落遞年該追花利宜從寛免外臣
仰惟我祖宗開設陜西苑馬寺所轄六監二十四苑今
止存長樂靈武二監開城廣寧安定清平萬安黒水六
苑彼時河套無警地稱腹裏便於孳牧自北師入套之
後節被搶掠人馬不得生息近該臣處置銀買茶易馬
匹數多見今固原靖邊等處傳報𦂳急聲息不絶誠恐
姦細潜伏河套不出時防深入官馬拘収城堡不敢牧
放深為可慮前項地土俱係平凉縣腹裏相應開設草
塲增置苑廐以備不虞及查得永樂四年舊設未開有
武安弼隆嘉靖保川天興永康等苑俱在平凉府所属
州縣内武安苑在本府隆徳縣地方相離府治稍近合
無於前勘草子山開設一苑仍以武安舊苑為名或就
以平凉為名𨽻靈武監所轄苑設霧子鎮水泉兒灣石
佛頭小山子四營本苑衙門於霧子鎮建立將原投牧
軍流民茍通等一百六十三戸各隨原住坐處所分𨽻
四營如軍數不敷將例該改調南方衛所軍人及各處
問發永逺充軍人犯查撥共輳正軍二百名之數每軍
一名給地一頃住種領牧先今見住投軍之人就便於
附近山塲採打木植燒造甎瓦築修營堡盖造苑廐完
備方纔給與官馬牧養其遺留屯地附近草子山者一
體給軍逺者另招軍民人等承種照依屯田事例每頃
徴収豌豆六石草九束地畝銀一錢以備冬月餧養官
馬支用如此非惟平時孳牧有利無虞倘邊報十分𦂳
急臨邊監苑馬匹亦可在此収避人情事體委的經久
便益如䝉乞勅兵部計議倘臣言可採依擬覆奏上請
施行仍乞行吏部照依銓除圉長一員禮部鑄造印信
令其齎領前來到任管事陜西布政司撥吏書辦待事
完通將修建過營堡工程招募編發過牧軍姓名數目
畫圖造冊奏繳縁係添設馬苑營堡以便收牧事理謹
題請㫖
　　一為防禦邊敵保障官馬事
題為防禦邊敵保障官馬事據陜西等處提刑按察司
副使王寅呈㑹同陜西苑馬寺分管少卿劉棠寺丞朱
璜徐正將各苑新舊餘丁内通行揀選得身力强壯年
貌相應堪以操守廣寧安定二苑各一百名開城黒水
清平萬安四苑各二百名㸃驗得開城苑舊設操丁内
七十六名原額見在盔甲弓箭各七十六副未領盔甲
軍器一百二十四名黒水苑舊設操丁一百四十六名
原領見在盔甲弓箭各一百四十六副未領盔甲軍器
五十四名安定苑舊設操丁四十名内一十四名原領
見在盔甲弓箭各一十四副未領盔甲軍器八十六名
廣寧清平萬安三苑新選操丁五百名俱無盔甲軍器
逐一選驗明白省令各苑帶回原有盔甲軍器者照舊
披執其餘俱令隨便自備弓箭什物専一守䕶本堡無
事之時踈放牧馬但前項操丁湏有盔甲什物披執有
警方可禦侮所據缺少軍器相應給領備將㑹選過各
苑操丁姓名年甲并有無盔甲軍器數目造冊開送到
臣案查先准兵部咨為處置馬營城堡事該臣題稱西
人素勇敢善鬭待馬政就緒將各苑軍餘挑選壯丁設
為操夫各一二百名給與盔甲授之弓矢令其不妨牧
馬閒暇之時操習武藝就令寺監官員督視比較不許
調遣専一防守本營城堡是雖為牧馬而設亦可壯邊
城之聲勢資𦂳急之應援彼既覘知我保障有地防守
有人縱然馬匹蕃盛不敢生垂涎之意該本部依擬覆
奏奉欽依備咨前來近因敵衆入套各邊傳報聲息不
絶各苑收牧官馬數多防禦不可不嚴挑選操丁守䕶
城堡似不可緩已經批仰陜西按察司副使王寅親詣
各苑㑹同該寺分管官將新舊軍人餘丁通行揀選堪
以操守姓名數目總𩔖造冊呈報仍查舊設操丁曽領
盔甲軍器若干就行㸃檢明白即今應否給領盔甲軍
器若干呈來定奪去後今據前因看得陜西監苑之設
相離邊境不逺常年以邊敵為憂彼之所利者馬馬之
羣聚益蕃則彼之窺伺益急縱有城堡若無軍兵安能
捍禦臣於舉事之初固慮及此近自去年十一月以來
傳報聲息無日無之馬匹拘收日久各營星散逺近不
一固原等衞備冬官軍其數不多不能分布防禦如萬
安一苑尤為孤懸現在螺山駐劄之衆一晝夜可到節被
搶殺並無一軍一馬前來策應况各營堡俱憑髙據險
不堪鑿井馬匹未免下飲溪河彼將暗伏草莽窺瞰侵
掠勢難周防查得先年亦曽設有操夫正為防䕶官馬
但數少不敷近年止是黒水苑遇冬操備其餘苑分俱
各廢而不講今據副使王寅㑹同該寺分管官查驗揀
選新舊相兼廣寧安定二苑各一百名開城黒水清平
萬安四苑各二百名六苑共操丁一千名平時不妨牧
馬遇警足資保障各軍委皆生長邊方耳目所習聞戰
不懼然湏有盔甲軍器披執庶幾緩急可倚及照監苑
文官不諳軍務湏委能幹知兵武臣一員遇冬提督操
練及又查得各處招募民壯義勇舍餘備冬之時俱有
行糧前選操丁既係身於官不得營辦衣食亦合比例
給與行糧養其鋒鋭乞勅該部計議合無將各苑操丁
一千名除舊領有盔甲軍器外今次増選者俱照數給
與毎名盔甲弓箭腰刀各一副毎營堡仍各量給與火
車銃砲圓牌旗幟等項以壯聲勢俱行令陜西所屬各
衞所查取給發如見無收積嚴限成造送用聴臣選委
平凉固原等衞諳曉操練指揮一員往來各苑㑹同該
監苑官提督操練務令武藝精熟不許虗應故事毎年
二月至九月踈放照舊牧馬自十月初一日為始收操
照例給與行糧於附近州縣闗支若大敵在套雖夏秋
時月一體收操支糧有警則與槩營軍人協力悍禦敵
必不敢逼城堡而攻前項操丁雖為守䕶官馬而設練
之既久未必不為克敵之兵是於牧馬之中而得千軍
之用有備如此非惟官馬有所保障彼見我城堡碁布
旗幟羅列軍器鋒利或少弭其邪心區區小醜不敢窺
伺深入其於平凉鎮原一帶地方軍民不為無補至於
大敵侵犯勢湏動調官軍截殺此守臣之事非臣所敢
與聞縁係防禦邊敵保障官馬事理謹題請㫖
　　一為處置各邊馬匹事
題為處置各邊馬匹事准兵部咨該本部題該陜西苑
馬寺卿車霆奏訪得陜西慶陽府靈州鹽課司大小鹽
池自祖宗以來與茶法並為供辦各邊馬匹以補本寺
不及之數近來各處或因别故奏討榆寧二邊雖有間
年事例此得彼失兩不相顧况二池額課止是一萬三
千九百餘引縱使二邊間年全得招商中納馬匹給軍
騎操數亦不多且毎上馬一匹給一百引中馬一匹給
八十引毎引該支官鹽二百斤運去行鹽地方平慶二
府卸賣因是路途窵逺其鹽俱是近邊腹裡軍民自備
牛車下池攬載每引裝載一大車約有三十餘石出池
分為伍陸小車運至卸所止交商人引錢鹽一石四斗
或銀四錢餘皆屬之脚價又訪得先年招商多是勢要
之家中納瘦小馬匹給軍騎操未久即又倒死累軍買
補𢎞治十三年寧夏都指揮傅釗奏改招商中納馬價
毎一百引布政司收貯銀一十五兩解送各邊給軍買
馬間又值寧夏巡撫衙門將課鹽借去招商中納銀糧
修理河渠功既未成鹽亦空費𢎞治十五年又該總制
尚書秦紘奏於固原慶陽二處設立鹽厰令其擬奏年
分俱二處上納其厰各因路近脚便攬載舊鹽脚户每
年到池牛車不止萬數每引仍前裝載一大車出池分
為五六小車運至卸厰亦止交商人引錢官鹽一石四
斗餘屬之脚價大抵此課以十分為率官似僅得一分
商人約得二分脚戸已得七分之上前此一年中馬不
過一百五十匹中銀不過二千餘兩商人脚戸儘得其
利又有姦人謀之者多今邊務方殷正在用馬之際乞
勅兵部轉行督理馬政都察院左副都御史楊從長處
置量將𢎞治十三年以前中過引鹽暫且停止𢎞治十
五年以後未納引鹽俱令革罷行令陜西布政司將靈
州鹽課司課引合無自𢎞治十八年為始量増添五六
萬引不必招商聴令各邊腹裏但有牛車軍民人等以
近就便於固慶兵備官處每引并卧引錢共納銀六錢
該支鹽斤與𢎞治十三年以後未放引鹽舊引三分新
引七分相兼放支每引止許中車一輛下池裝載鹽一
十五石為則運至卸厰照彼中時價易賣其舊例此鹽
止通平慶二府目今邊馬急缺暫通漢鳯等府地方發
賣三五年間待至各邊馬不告乏庫有餘貲之日照舊
施行前項該收銀兩不許各邊互為爭兢就令固慶兵
備官按季造冊送督理都御史驗過轉發附近府庫收
貯如遇各邊缺馬聴彼處鎮巡等官移文楊都御史通
融處分仍聴本官便宜立法或坐委附近府衞能幹官
員運送前去督同該衞公正官員與官軍死馬樁頭銀
兩相兼驗買堪中土産馬匹騎操等因具本奏行兵部
該本部覆奏看得陜西苑馬寺卿車霆奏要增添靈州
鹽課司鹽引設法納銀收貯官庫專聴督理馬政衙門
分撥各邊買馬一節縁前項鹽引舊例相兼茶法供辦
各邊騎操馬匹後因此法漸弛各邊互相奏討豪右夤
縁為姦利歸私門公家不得實用一或缺馬動輒仰給
京師今若車霆前擬則不特三邊馬匹足用而尚有餘
利誠為國家永逺之計但今巡撫都御史楊一清兼理
馬政前項事情是其職掌未經勘處難便定奪合無本
部行移本官將車霆所奏逐一備細查勘明白如果相
應依擬處置中間法有滲漏欠當者仍要斟酌停當次
第舉行若有應奏事情徑自具奏定奪該添鹽引轉行
户部自𢎞治十八年為始照數増添伏望皇上俯念三
邊重地所急者止是馬匹斷自宸𠂻特降綸音著為定
例務使鹽易茶易馬匹永為邊方之利不許别項奏討
前此弊政應該革罷者盡行革罷如姦豪一時失利扇
惑地方沮撓國是許楊一清指實參究置之重典年終
通將納足銀兩買過馬匹并分撥各邊數目造册奏繳
仍造青册一本送部查考等因題奉孝宗皇帝聖㫖是
陜西茶塩易馬備邊係是舊制今後不許别項奏討欽
此欽遵備咨到臣切惟陜西地方内而固原環慶外則
寧夏延綏皆防邊重鎮軍務所急莫先於馬頃自邊塵
弗靖戰馬告乏各邊之仰給無窮公帑之所儲有限至
厪宵旰之憂命臣督理馬政二年有餘孳牧之利粗雖
興舉未獲収効惟茶馬較之先年號增數倍顧三邊戎
廐倒亡相繼隨補隨耗支應不敷臣晝夜思惟恐孤委
任不勝憂懼看得靈州塩課司大小塩池所産塩斤與
觧池相𩔖不勞煎煮不煩人力為利甚博取之無窮舊
例止是招商中納馬匹分給邊鎮騎操後因各邊交争
互取多寡不均故有間年闗領之例又因中馬之人勢
嘱賄通濫収不堪馬匹不得實用故有収價觧邊之例
畢竟為馬而設未嘗别用後因放塩委官作弊多端奏
添陜西按察司副使一員在於慶陽駐劄職雖整飭兵
備實兼督理塩法近年以來寧夏鎮廵衙門先因修理
河渠借去𢎞治十四年十五年二年塩課後因措置粮
草借去𢎞治十六年十七年十八年三年塩課河渠工
程既未就緒倉塲粮草亦未充足而塩馬之制遂廢私
塩盛行姦豪得利以此總制尚書秦紘苑馬寺卿車霆
先後論奏皆欲增廣靈州塩課以供買馬節經該部題
奉欽依茶塩易馬備邊不許别項奏討邊方幸甚然當
久玩積弊之餘為改絃易轍之舉思之不熟計之不審
終恐法立弊隨有損無益行據陜西布按二司分廵分
守兵備塩法等官副使燕忠髙崇熙等親詣塩池勘處
各陳所見前來臣稽查舊巻採摭羣言參酌計慮至於
再三始有一得查得先該總制尚書秦紘奏准𢎞治十
九年以後陜西布政司印刷十餘萬引送發監理通判
處開放每引収銀四錢伍分准令裝塩五石或六石今
陜西苑馬寺卿車霆奏稱自𢎞治十八年為始量為增
添五六萬引不必招商聽令臨邊腹裏有牛車軍民人
等以近就便於固慶兵備官處每引并卧引錢共納銀
六錢止許中車下池裝載塩一十五石為則舊例此塩
止通平慶二府今邊馬急缺欲暫通漢鳯等府地方發
賣待至各邊馬不告乏庫有餘貲之日照舊施行查得
靈州塩課司大小二塩池大池原額塩課一萬一千二
百三十二引小池三千一百四引有零共該額課一萬
四千三百三十七引計今二池所産鹽斤委有餘饒常
課之外雖增十倍似亦可辦而原額止於如此盖因行
塩之地止是平凉慶陽二府及寧夏等衛榆林寧塞營
迤西城堡又地臨邊境事變難測立法之初良有深意
近有總制尚書秦紘要增塩利及以便益處置出給小
票許令前往西鳯延安漢中等府發賣故塩商雲滃塩
厰山積固原荒凉之地變為繁華議者徒見其然遂謂
二池塩課可增十萬至二十萬然河東塩法未免被其
阻壞所司巳經奏行禁止若遵照舊例拘定前項地方
則塩生者多民食者少塩商何從售賣原額一萬四千
餘引之課尚恐不敷辦給安能復增五六萬至十萬引
課額且陜西各府之人利於靈州食塩先年課額雖未
嘗增而私塩實不能禁利之所在人必趍之又商民兩
便雖日加刑戮末如之何夫以塩池所産本有此數却
為地方所拘自棄其利以為姦人私販之地深為可惜
欲增塩引而不稍廣行塩之路徒生厲階以貽後議非
計之得也該納引錢舊例每引止是銀一錢五分今欲
增至銀五六錢訪得商人賣與脚戸所得不過銀四錢
有餘彼無利息安肯中納若盡如車霆所奏不必招啇
就池賣與附近有牛車軍民臣謂𣙜塩招商自是正理
専使公家紛紛與細人貿易非為政之體將來恐滋别
弊至於所載塩斤例該每引二百斤帶耗五斤今若許
載至一十五石不無太濫但二池邊逺險阻脚價艱苦
比之淮浙河東事體不同秦紘所擬似為得中及照大
池原額課多然坐臨極邊而行塩之途艱小池原額課
少然地近腹裏而食塩之人廣近年小池每季放支塩
斤反多大池數倍合無大池增塩一萬五千引并舊課
共二萬六千二百三十二引小池增塩三萬引并舊課
共三萬三千一百零五引通共二池新舊課塩共五萬
九千三百三十七引照例招商每引止可納銀二錢五
分照塩一車以六石為則外有多餘依律掣墊追問運
至固原慶陽二塩厰卸所每引仍照舊収卧引銀一錢
通共每引該得銀三錢伍分每年得銀二萬七百六十
餘兩此外若有餘塩却依車霆所奏就池招人納銀給
與引目聴其發賣倘遇旱澇塩生不及或邊報𦂳急塩
路不通除舊額塩課外新增塩課明白除豁不可膠於
一定嵗嵗取盈行塩地方西安延慶二府宻邇河東地
廣人稠照例嚴加禁約不許靈州塩斤私通販賣阻壞
彼處塩法止許於鳯翔漢中二府通行與河東之塩相
兼發賣兩不礙阻其𢎞治八九年以前中馬塩引年久
弊多莫可查考所宜一切革罷𢎞治十三年以前陜西
布政司招中商人彼皆奉例納銀輸官後因寧夏借課
躭遲數年虧折資本怨聲載道合准相兼放支新引七
分舊引三分𢎞治十四年以後寧夏所借若有未支未
中之數年分巳滿中間勢豪姦頑之人展轉影射冐支
盗賣等弊不可枚舉難再復支未中引目陜西截取開
中庶幾物論稱平所収塩引銀兩俱送慶陽固原各官
庫寄放聴慶陽兵備兼理塩法副使及固原兵備副使
提督稽察姦弊每季監理通判督同鹽課司將給過引
目放過塩數造册開報臣并布政司查考如遇各邊缺
馬各該廵撫移文前來聴臣斟酌通融給發買馬支用
不必拘定間年之例臣於年終通將納過銀兩買過馬
匹并分撥過各邊數目造册奏繳若有餘銀仍發庫収
貯照例查盤如此所處似為停當而於馬政大有禆益
但兵部原擬自𢎞治十八年為始增添塩引前項公文
本年五月内方纔行到彼時寧夏招過商人正在支塩
賣塩之際事巳過期難再追改合自正徳元年為始照
依新例而行及查得陜西布政司並無収貯靈州塩引
即今將及放塩之期誠恐遲誤如䝉乞勅户兵二部將
臣所擬參詳可否上請施行合用塩引作急差官南京
戸部刷印二十萬引務在本年三月以裏降給陜西布
政司収貯開放其餘該載不盡事情臣徑自處置一切
弊政應革罷者徑自查革若有姦豪失利扇惑阻撓之
人指實劾奏置之於法不敢姑息隠蔽緣係處置各邊
馬匹及該部題准行令臣斟酌停當舉行應奏事情徑
自奏請定奪事理謹題請㫖
　　一為處置馬營城堡事
奏為處置馬營城堡事據陜西苑馬寺卿車霆呈修完
陜西苑馬寺長樂靈武二監開城廣寧黒水安定清平
萬安等六苑城堡衙門公𪠘城樓城門馬廐營房倉厫
屋宇買辦木石板棧燒造甎瓦雇覔賞勞各色人匠夫
役等項用過各項銀兩并食用過米粮數目備造圖册
呈繳到臣案查先准兵部咨前事該本部題看得都御
史楊一清奏稱即今陜西修舉馬政俱無城堡馬廐恐
後馬匹蕃息為敵所窺况今彼處見報聲息所宜先事
預防乞要築城堡使人馬有所保障置馬廐使馬匹不
至横傷修營房使貧軍有所依棲建公衙使牧官得修
職業前項工程必湏量起附近軍民人夫動支贓罰馬
價以備各項費用一節論辯剴切計處停當俱是為國
興舉馬政用圖永久之計相應依擬定奪除地方規制
巳該一一相度明白外所據該用人力合無行移本官
并廵撫都御史周季麟計用若干行令都布按三司著
落所属附近軍衛有司量數起倩與同本苑軍夫相兼
修理其應用錢粮本部再於太僕寺馬價銀兩支取八
千兩與前給買種馬共輳五萬兩一併送去聴從本官
於内支用若有不足仍依前擬於本省大小問刑衙門
𢎞治十七年贖罪銀錢贓罰銀物并司府在庫官錢内
支取以備輳辦木植甎瓦等項務圖成功經久不許虚
應故事畢日通將用過錢粮築修過營堡備造圖册奏
繳仍造青册送部查考等因題奉孝宗皇帝聖㫖着楊
一清上𦂳提督整理務要完固欽此欽遵備咨前來巳
經行委陜西苑馬寺卿車霆陜西按察司副使王寅陜
西都司都指揮僉事房懷分投提督軍衛有司委官悉
照原擬地方規制斟酌損益量起附近軍民人夫與各
苑軍夫相兼修理查支兵部奏發馬價并馬政茶法衙
門有行贖罪臟罰紙價銀兩置辦物料覔雇人匠貼備
工食完日通併畫圖造册回報去後續因連年套敵有
警地方薄収不敢急廹併興工作副使王寅别有差占
都指揮房懷改任守備去訖止是苑馬寺卿車霆一人
提督陸續整理經今二年原擬兩監六苑工程方纔完
備及查得後奏開設武安苑營堡亦皆築完其衙門倉
厫營房馬廐等項次第盖造緣係腹裏地方相應從緩
除待完日另行奏報外臣竊惟陜西設立寺監衙門職
専孶牧始雖規模宏逺而法制未備因陋就簡者百年
于兹孝宗皇帝采納廷議詔圖修復臣猥被推薦仰承
任使大懼無以稱塞明命始至固原求所謂監苑者彫
落之餘頺垣敗甃莽為荒基而平凉迤北直抵環縣地
方數百里深山野草居民星散崖窯堡洞逺近不一𢎞
治十四年敵騎蹂踐屠戮驅掠丁口頭畜多至二十餘
萬各苑官馬為之一空蔓延至于平凉滿所欲而去彼
時為臣謀者皆曰敵人所利者馬馬之羣聚益繁則敵
之窺伺益急將來恐不可保臣不得巳方修孳牧之規
既上城堡之議仰荷朝廷嘉納臣得展布有為今固原
迤西至鎮戎所新修展修營堡聨絡平凉迤北有彭陽
大城有板井新堡安定苑僻在西南有中營大堡又奏
設操丁給與盔甲弓矢各守本城比者酋帥擁衆數萬
長驅而入聲言要搶各苑官馬至黒水苑劄營分遣輕
騎窺我三營不得不復東向又一枝至板井堡即日出
境不敢久住計今各苑見養官馬一萬有餘止是萬安
苑搶去七十餘匹其餘俱幸保全盖彼徃來熟路忽見
我髙城深塹樓櫓相望旗幟羅列將謂處處屯兵不知
幾何有以懾其心而奪其氣故也但舉事之初勞費有
所不免故好議論者有今日修馬廏明日築城堡之言
今事巳就緒非惟官馬有所保障可望蕃息遇警附近
軍民丁口頭畜亦可在此収避且我迎敵出哨之兵勞
則可以少息急則可以為家有益于邊備實多及查得
支用錢粮除觧到馬價銀八千兩外止是將臣馬政茶
法二項官錢輳用該部原擬𢎞治十七年分大小問刑
衙門贖罪臟罸并在庫官錢並無分文動支臣竊恐議
者不能深究地方利害事情本末習於任耳者之見視
為無益將來敵不知修缺不能補隳廢前功深為可惜
如䝉乞勑兵部通行陜西鎮廵三司及苑馬寺等衙門
將前項修完城堡工程向後如有損壞隨即修補其未
補者尚當及時增拓推廣而行共成國是以為地方逺
圖不但孳牧一事之利而巳臣不勝惓惓體國之至緣
係處置馬營城堡及奉欽依着上𦂳提督整理務要完
固事理為此今將修完兩監六苑工程用過錢粮數目
畫圖造册具本専差承差孫桂親齎進繳謹具奏聞
　　一為修舉馬政事
題為修舉馬政事臣節該欽奉勑諭陜西設立寺監衙
門職専牧馬先年邊方所用馬匹全藉於此近來官不
得人馬政廢弛殆盡今特命爾前去彼處督同行太僕
寺苑馬寺官専理馬政爾湏查照兵部奏准事理考究
國初成法親厯各該監苑督委都布按三司能幹官員
踏勘牧馬草場果有侵占即令退還查㸃養馬軍人果
有逃亡者即令撥補見在種兒騍馬實有若干設法增
添務足原額倒死虧折馬駒隨宜追補量為分豁布置
巳定責令該管官員用心牧養各該寺監等官有闒茸
不職者爾即具奏黜罷或起送别用另選才能以充任
使其有盡心職務功績昭著者具奏旌擢欽此欽遵臣
受命兢愓不遑寧處親詣兩監六苑查得牧馬草場原
額一十三萬三千七百七十七頃六十畝見在止存六
萬六千八百八十八頃八十畝其餘俱被人侵占原額
養馬恩隊軍人一千二百二十名見在止有七百四十
五名其餘俱逃故年久未曾勾補㸃視得見在牧養兒
扇騍馬并孳生馬駒止有二千二百入十匹竊歎馬政
之廢至於如此欲作新興舉非臣一人所能獨辦訪得
陜西布政司右參政車霆陜西按察司副使王寅陜西
都司都指揮僉事房懷俱堪委用巳經遵照勑㫖督委
各官隨同行事節經具題外續䝉聖恩車霆陞任陜西
苑馬寺卿其後副使王寅别有分廵等項差占都指揮
房懷改任守備去訖止是車霆一人常川幹理今查得
各監苑清出實有草塲荒熟地共一十二萬八千四百
七十三頃一十一畝八分九釐六毫恩隊軍人補完見
在新舊共一千九十三名招募新軍一千一百八十名
及查得𢎞治十八年十二月終各苑見在牧養兒扇騍
馬并駒共一萬一千六百二十匹頭修完馬營城堡共
一十九處衙門倉厫營房馬廐等項屋宇共四千一百
餘間又選設操丁一千名委官提督操練無事不妨牧
馬有警可備調用前項事宜臣愚不過總其大綱至於
經營布置實多車霆之力且天下之事襲巳成者易為
力振久廢者難為功當馬政興舉之初羣咻衆閧恐喝
搖撼無所不至急之則他變或生緩之則絃轍如故車
霆等不急不徐寛嚴相濟委曲開導人情稍安經今二
年之上復草塲於滅沒之餘完牧軍於彫耗之後保障
有地防守有人孳牧之規稽考之法粗皆就緒經久可
行將來官員守而無失自足以収蕃息之効查得先為
一事權以修邦政事該兵部節該題奉孝宗皇帝欽依
今後行太僕寺苑馬寺官有缺照在京太僕寺官例務
推素有才望的簡用待有成績亦照太僕寺官陞擢欽
此續為正卿寺體統以修邦政事該吏部等衙門㑹議
節該題奉欽依兩寺官員體統都准議行永為定制各
官果有政務修舉功績顯著的你每推舉酌量陞用不
必拘定常例欽此欽遵看得車霆原任陜西布政司右
參政以新例被簡命為苑馬寺卿本官敡厯中外積有
嵗年剛方有為清苦無玷年老而風節愈厲官久而初
心不改節經撫按旌異言官奏保委的堪以重用其隨
臣整理馬政修舉廢墜委的盡心職務功績昭著相應
旌擢若止照常格陞用無以激厲人心必湏仰遵先帝
成命照在京太僕寺官例推任兩京相應堂上官或廵
撫都御史庶足以充其藴且今四方多事用人為急一
時人才固多然守法任事不避艱險如車霆者亦不易
得况本官年雖七十精力未衰若不早為甄拔將來衰
邁可惜如䝉乞勅吏部再為訪察如果本官厯任年深
公論允協合無查照新例不次拔擢大加委任仍乞給
賜應得誥命使凡厥有位知所感發興起其於治道實
有補益臣備員風紀不敢蔽賢干冐天威無任悚懼緣
係修舉馬政薦舉賢能官員事理謹題請㫖
　
　
　闗中奏議巻二
欽定四庫全書
　闗中奏議巻三
　　　　　　　　　　　　明　楊一清　撰
　茶馬𩔖
　　一為修復茶馬舊制以撫馭番衆安靖地方事
兵部覆准户部咨陜西清吏司案呈奉本部送於户科
抄出督理馬政都察院左副都御史楊一清奏臣受命
督理茶馬親詣西寧洮州等衛地方督同兵備守備等
官陜西按察司副使蕭翀署都指揮僉事蔣昂等選差
撫夷官貟帶領通事分投撫調各族番夷中納茶馬隨
據差去人貟陸續撫調各族番官指揮千百户鎮撫驛
丞偕其國師禪師各齎捧原降金牌信符而至臣得拜
觀焉其額上篆文曰皇帝聖㫖其下左曰合當差發右
曰不信者死臣奉宣皇上恩威撫且諭之責其近年不
肯輸納茶馬之罪彼皆北向稽首云這是我西番認定
的差發合當辦納近年並不曾齎金牌來調止是一年
一次著我每將馬來換茶今後來調時天皇帝大法度
在我西番每怎敢違了臣於是乃知我聖祖神宗睿謀
英畧度越前代逺矣考之前代自唐世回紇入貢巳以
馬易茶至宋熈寧間乃有以茶易番馬之制所謂以摘
山之利而易充廐之良戎人得茶不能為我害中國得
馬足以為我利計之得者宜無出此至我朝納馬謂之
差發如田之有賦身之有庸必不可少彼既納馬而酬
以茶斤我體既尊彼欲亦遂較之前代曰互市曰交易
輕重得失較然可知夫王者不治邊逺今責番衆以差
發非若秦漢喜功好大勤逺略者之所為也亦非中國
果無良馬而必有待乎番衆也葢西番之為中國藩籬
久矣漢武帝圖制匈奴乃表河曲列肆郡開玊門通西
域以斷匈奴右臂而幕南無王庭今金城之西綿亘數
千里北有敵南有番狄終不敢越番而南以番人為之
世讐恐議其後此天所以限别區域絶内外者也不然
則敵騎長驅寧河岷隴之區鮮不為其蹂踐欲晏然無
事得乎國初散處降兵各分部落隨所指撥地方安置
住劄授之官秩聮絡相承以馬為科差以茶為價使知
雖逺外小衆皆王官王民志向中國不敢背叛且如一
背中國則不得茶無茶則病且死以是羈縻之賢於數
萬甲兵矣此制西番以控北敵之上䇿前代略之而我
朝獨得之者也頃自金牌制廢私販盛行雖有撫諭巡
察之官卒莫之能禁坐失茶馬之利垂六十年豈徒邊
方缺馬騎征將來逺敵既不仰給我茶敢謂與中國不
相干渉意外之憂或從此生藩籬之固何所於託其所
闗係誠非細故臣始至陜西行據守備河州署都指揮
僉事蔣昂呈稱河州衛每年招番易馬止是臨近春丕
勒族竒塔特薩里幷歸徳中左所西番敵人二十七站及
腹裏羅雅克且藏等族熟番調來中馬給茶其哈章咱上
下喀儒阿咱爾多恭運珠卜等族番人遞年累撫老番俱
故後生不知法度强硬生抝不肯前來中馬又被哈章
咱多恭等族番人糾引番賊專一伏路搶殺過往官軍
粮賞財物雖經呈稟上司差官量帶軍馬通事出境不
過追撫止照番俗事理發落因循年久未蒙天威加兵
各番輕視國法愈加恣肆為惡搶擾地方以為得計若
不早為處置慮恐餘族番夷一槩倣傚不惟廢弛馬政
抑且有損國威合無具奏差委謀略公廉官員動調軍
馬通事統領前去直抵巢穴務將前項累撫不來中馬
為惡哈章咱多恭運珠卜等族番人量勦一二族俾無遺
種庶使餘族番夷寒心知懼實為經久便益等因到臣
看得本官父祖以來守備河州熟知番情必有所見但
興師動衆勞費不貲陜西地方疲敝又兼北敵不時出
没前項事情難以輕議況禦戎上䇿莫如自治各番雖
不中馬未嘗一日無茶彼既坐得之何求於我且中國
之人明知禁例肆行無忌於番夷乎何誅臣乃申嚴禁
令嚴督所司緝捕私販根究株引不少假借茶徒稍稍
歛跡茶價頓増已而招調番人逺近畢集稔惡如多恭
哈章咱者亦如期而至乃知中國之茶真足以繫番人
之心而制其命但今停止商茶户部題奉准依許將例
前報中者照舊發賣其數幾二百萬是又一厄也誠使
私茶商販一切禁絶不得通番不一二年番族無茶不
撫亦將自來調之寧敢不至臣仰承任使恆懼無補以
速罪尤深慮却顧輒罄一得之愚如此至於興廢補敝
之宜謹條陳五事於後伏維聖明省覽乞勅户兵二部
議其可否覆奏行之仍乞斷自宸衷今後有以開中商
茶為言者無賜施行該部該科查照不許招商中茶前
㫖舉奏懲治庶幾番人堅内附之誠邊方無意外之患
不止有禆三邊馬政而已臣不勝惓惓體國之至等因
開坐奏奉聖㫖該部看了來説欽此欽遵抄出送司案
呈到部看得都御史楊所奏事件除處茶園之課廣價
茶之積二事本部覆奏外所據復金牌之制專巡禁之
官嚴私販之禁三事係𨽻貴部掌行擬合開咨前去煩
為徑自查照覆奏施行等因咨部送司案呈到部看得
都御史楊奏言祖宗處置敵人之道非特資彼戰馬兼
以固我藩籬其機括則全在於嚴禁私茶葢其所見能
識國體故其所陳俱得治要今將議奏條款議擬開立
前件伏乞聖明裁處緣係修舉茶馬舊制及奉欽依該
部看了來説事理未敢擅便𢎞治十七年十二月十四
日本部尚書劉等具題本月二十八日奉聖㫖金牌制
度自何年廢弛通查明白來説其餘准議欽此除將准
議事理通行各該衙門欽遵外查得先年奏差官貟齎
捧上號金牌前往陜西洮河岷州等衛招番比對下號
金牌令其各納馬給茶委的廢弛年久今都御史楊因
邊方缺馬要復舊制已稱典籍磨滅多無的據今奉前
該欽依緣本部查無前項卷案未審先年差官齎捧係
何衙門承行内府印綬監原發金牌底簿必備載年月
明白擬合查勘通行為此除外合咨前去煩照本部題
奉欽依内事理欽遵施行仍備查金牌制度何年為因
何事廢弛作急咨報以憑覆奏
　　計開
　一復金牌之制竊照洪武年間欽降金牌數目各衛
　　典籍磨滅多無的據查得河州地方原設必里克
　　衛二州七站西番二十九族原額金牌二十一面認
　　納差發馬七千七百五匹西寧衛地方察遜鄂端
　　罕都安定四衛巴斡紳崇紳藏等族金牌一十六
　　面該納差發馬三千二百九十六匹洮州衛地方
　　郭巴噶勒藏實曩日等族金牌四靣該納差發馬三
　　千五十匹上號在於内府收貯毎三年一次欽遣
　　近臣齎捧前來公同鎮守三司等官統領官軍深
　　入番境劄營調聚番人比對金牌字號收納差發
　　馬匹給與價茶如有拖欠之數次年前去催收後
　　因邊方多事陜西軍民轉輸軍餉無暇運茶腹裏
　　衛分官軍又各調去甘涼寧夏等處征操别無官
　　軍可調茶馬因是停止歴年滋久如察遜鄂端諸
　　衛邈不相通誠恐數十年之後雖近番亦不復知
　　有茶馬矣今欲照舊例調軍入番征收非惟病於
　　供億且恐激擾番夷乞勅該衙門將金牌舊額查
　　出申明昭示各衛預先行令應納差發馬匹番族
　　使知朝廷修復舊制各當本等差發不許生抝違
　　背然招番必先運茶不然調來番馬無價可償失
　　番人之望虧中國之體合無於𢎞治十八年十九
　　年内如臣後所擬奏嚴禁私販廣積官茶其番官
　　指揮千百户鎮撫驛丞等官久不襲替亦令兵備
　　守備官查出奏請就彼各襲原職以為統領不必
　　令其來京以𢎞治二十年為招番之期乞遣廷臣
　　齎捧上號金牌前來㑹同臣及陜西甘肅二處巡
　　撫官督同都布按三司官員不湏動官軍深入番
　　族止在三衛住劄差委撫夷官貟通事分投調取
　　各番各齎原降下號金牌牽趕馬匹前來上納分
　　别上中下三等給與價茶厚加賞勞遣回本族如
　　不敷原數聽次年徴收補還事完將收過馬數造
　　册隨金牌齎繳馬送陜西行太僕寺印烙照例給
　　軍騎操以後三年一次舉行中間二年仍照常差
　　官齎番字文書前去各族曉諭有情願者聽其自
　　來將馬換茶不願者不拘敢有不受約束招調不
　　來者再三撫諭如果執迷不悛量調漢番官兵問
　　罪誅剿以警其餘庶幾恩威並施番人懷威永為
　　藩籬之固
　前件看得都御史楊一清奏言欽降金牌與各番認
　　納差發茶馬深為有見但前項制度廢弛年久所
　　查未必盡悉其舊故楊一清本内亦云典籍磨滅
　　多無的據合無本部行移内府印綬監清查各番
　　族原額上號金牌面數及番族名目馬匹數目備
　　細明白轉行楊一清再加審處諭令番族知㑹約
　　至𢎞治二十年為招番之期毎三年一次至期本
　　部奏差行人一員齎捧前項金牌㑹同彼處督理
　　馬政并各該巡撫都御史督同三司官悉依所擬
　　次第舉行事完差去官貟將收過馬匹給過價茶
　　數目造册同原捧金牌進繳中間二年撫諭各番
　　有願將茶換馬者聽從其來亦照所擬定奪本部
　　仍行各官轉行兵備守備等官將原額番官指揮
　　千百户鎮撫驛丞等官年久不曽襲替者逐一查
　　出保勘明白奏行本部行令就彼襲替統領番族
　　認納差發敢有紏引番賊生事害人一體治罪
　一專巡禁之官查得先准兵部咨為一事權以修邦
　　政事該本部題稱茶馬自先年停止大臣之後止
　　是行人撫諭巡禁成化年間因是行人職輕難以
　　革弊該巡撫奏准暫差御史前去整理今既有都
　　御史兼理若又差御史在彼不無事權不一合無
　　將巡茶御史行取回京一應首尾悉皆責成於今
　　去都御史楊一清待到彼之日或行茶地方遥逺
　　應該另添何等巡禁官員聽本官奏請定奪等因
　　具題節該奉聖㫖是欽此及查得臣節該欽奉勅
　　今特命爾不妨督理孳牧兼理茶馬自潼闗迤西
　　西安鳳翔漢中平涼臨洮鞏昌西寧甘肅等處申
　　明節次條例提督都布按三司軍衛有司并守備
　　把隘等官但係通番闗隘與偏僻小路俱要用心
　　巡禁嚴謹把截爾仍不時親歴㸃閘或督令分巡
　　官按月省諭不許官豪勢要及軍民之家私自興
　　販茶貨潛入番境通同交易如有故違應拏問者
　　就便拏問應奏請者具奏來聞欽此欽遵臣本闇
　　劣猥承任使分當奔走職業不敢辭勞但陜西禁
　　茶地方東自潼關西極甘肅南抵漢中綿亘數千
　　里伏奸廋慝無處無之臣始至陜城拏獲積年交
　　通進貢經過番夷代買私茶誆騙財物犯人徐銳
　　等三十餘名比至鞏昌地方節次拏獲販茶通番
　　人犯百餘名俱經法司問明發遣訖渠魁就擒餘
　　黨潰散然惡草難去而易生竒疾難攻而易動且
　　茶禁愈嚴則茶利愈厚利之所在趨者瀾倒伺便
　　而發乗隙而動者難保必無其間多干礙官豪勢
　　要之人非軍衛有司之力所能鈐制禁防稍䟽則
　　絃轍如故茶馬大計為之奈何臣之職業重在孳
　　牧一嵗之間大半住劄平涼固原等處又有提調
　　三邊騎操馬匹之任前項行茶地方實難遍歴雖
　　例該提督都布按三司官及督令守巡官行事各
　　官俱有本等職務委任不專難以責其成効臣到
　　平涼已及一年未嘗一見分守官在隴西數月未
　　嘗一見分巡官此事勢使然亦不足異所據巡禁
　　私茶必得按察司官一貟專理乃能濟事但陜西
　　按察司額設添設副使僉事等官巳多若再添除
　　不無官多人擾臣查得本司官若無事故除兵備
　　邊備提學管屯監收糧斛及輪管分巡清軍之外
　　實有空閒一貟合無自𢎞治十八年為始聽臣於
　　各官内自擇有風力才幹一貟常川於臨洮府住
　　劄不許别項差占專一往來巡視提督各府衛州
　　縣官嚴禁私茶痛革通番積弊一年滿日仍擇委
　　一貟交代回司計其行過事蹟果能禁革奸弊使
　　私販息絶聽臣奏保旌異擢用如或因循怠玩指
　　實叅究黜罰如此則官不必増而政無不舉矣
　前件看得茶易馬匹先年專差御史一貟今既責之
　　都御史楊一清兼理委的馬政事多地方廣逺不
　　無顧此失彼必須委官分理合無准其所奏本部
　　仍行都御史楊一清毎年於陜西按察司見任官
　　貟内揀用一貟常川於臨洮府住劄不許别項差
　　占專一往來巡視提督各府衛州縣官嚴禁私茶
　　痛革通番積弊一年滿日照例委官交代或有别
　　項沮撓推託聽本官徑自叅奏若委官克舉其事
　　亦聽本官奏保擢用
　一嚴私販之禁查得律内凡犯私茶者同私鹽法論
　　罪及查見行事例私茶有興販五百斤的照見行
　　私鹽例押發充軍陜西等處但有漢人結交邊人
　　互相買賣借代誆騙財物引惹邊釁者問發邊衛
　　永逺充軍近准兵部咨為從宜處置邊務事該巡
　　按陜西監察御史李璣奏前事本部咨行臣處查
　　訪議處應奏請者奏請定奪内一件止通番訪得
　　西寧河州洮州地方土民切隣番族多㑹番語各
　　省軍民流聚鉅萬通番買馬雇倩土民傳譯導引
　　羣附黨援深入番境潛住不出不特軍民而已軍
　　職自將官以下少有不令家人伴當通番番人受
　　其恐嚇馬牛任其計取變詐漸萌含憤未發誠恐
　　一旦不受束約患可勝言且通番之人明知事例
　　犯該充軍乃互相嘻謂無故亦要投軍有甚打緊
　　似此欺玩若不重加法典則通番起釁兹其漸也
　　又一件禁約私茶查得洪武永樂年間興販私茶
　　者處死以故當時少有蹈之者間有一二私販者
　　包藏裹挾不過四五斤十斤而止行則狼顧䑕探
　　畏人訐捕豈如今之販者横行恣肆畧不知憚沿
　　邊鎮店積聚如丘外境人方載行如蟻明知禁輕
　　相謂興販私茶與興販私鹽同律事發止理見在
　　不許攀指例則五百斤以上方纔充軍計使一人
　　出本百人為夥毎人止負五十斤百人總負五千
　　斤各執兵器晝止夜行遇捕併力萬一捉去一人
　　只是一人認罪數不及五百斤以上不過充徒餘
　　茶總收其利以此得計羣聚勢兇莫之敢捕官兵
　　遥見預為潛躱乞將興販私茶者合無照永樂年
　　間舊例處死通番并把隘賣放之人亦如之如聖
　　慈不忍寘之重典合無將私茶十斤以上與一應
　　通番并把隘縱放之人俱發兩廣烟瘴地面充軍
　　等因臣叅詳御史李璣所言曲盡陜西官舎軍民
　　販茶通番情狀非身履其地職任其責者不能及
　　此查得洪武三十年十二月十一日户部節該欽
　　奉太祖皇帝聖㫖近年以來茶賤馬貴不止國課
　　有虧致使敵人放肆葢是守邊者不以防禦為重
　　出榜以後守把人貟若不嚴守縱放私茶出境處
　　以極刑家遷化外說事人同罪販茶人處斬妻小
　　入官欽此永樂六年十二月十九日節該欽奉太
　　宗皇帝聖㫖陜西四川地方多有通接生番經行
　　關隘與偏僻小路洪武年間十分守把嚴謹不許
　　放過叚疋布絹私茶青紙出境違者處死恁户部
　　再出榜曉諭禁約還差人說與都司布政司按察
　　司着差的當人去各關上省㑹把闗頭目軍士用
　　心守把不許透漏叚疋布絹私茶青紙出境若有
　　私販出境拏獲到官定將犯人與本處不用心把
　　關頭目俱各凌遲處死家遷化外貨物入官欽此
　　仰惟我祖宗不嗜殺人獨於販茶通番之境致嚴
　　如此承平之餘政玩法弛巳非一日充軍下死罪
　　一等而販茶之人其視充軍甘如飯食罪至於徒
　　巳非輕典而陜西軍民寧從三年之徒不肯出杖
　　罪之贖葢各處充發軍人及擺站哨瞭囚徒隨到
　　隨逃以為常事上司亦嘗立法查考卒莫能革其
　　逃回者又復販茶屢犯不悛玩法至此可謂極矣
　　成法具存死刑至重非人臣所敢輕議然例以輔
　　律因時救弊似宜加嚴以整齊之但腹裏之與各
　　邊事體有異而販茶之與通番情罪或殊合無今
　　後但有將私茶潛往邊境興販交易及在腹裏販
　　賣與進貢回還邊人者不拘斤數事發并知情歇
　　家牙保俱問發南方烟瘴地方衛分永逺充軍其
　　在西寧甘肅河州洮州販賣者雖不入番即有通
　　番之漸一百斤以上問發附近衛分充軍三百斤
　　以上發邊衛永逺充軍若在腹裏各府衛州縣興
　　販者照見行事例五百斤以上押發附近衛分充
　　軍止終本身不及前數者俱依律擬斷腹裏仍枷
　　號一箇月在邊方者枷號兩箇月有力納米贖罪
　　如果無力解五百里之外擺站守哨但有逃回仍
　　前興販事發不拘多寡問發附近衛分充軍及照
　　近年各邊販茶通番多係將官軍官子弟見今甘
　　肅總兵劉勝事發其他未發者不止劉勝一人以
　　此守備把闗巡捕官貟不能禁治合無今後軍官
　　將官知情縱容弟男子姪伴當興販及守備把關
　　巡捕官知而故縱事發叅問降一級原衛帶俸差
　　操有贓者從重論失於不知者照常發落若守備
　　把闗巡捕官自出資本興販私茶但通番者問發
　　邊衛充軍在西寧洮河甘肅地方發賣者三百斤
　　以上發附近衛分充軍不及數及在腹裏發賣者
　　降一級調邊衛帶俸差操如此則法令一新積習
　　之弊可祛不然將來貽患臣不知其何所紀極也
　前件看得祖宗茶馬禁例私通罪必至死後因此法
　　漸弛人皆易犯以致番人不服差發邊臣率皆私
　　通今都御史楊一清論列前因情詞懇切葢恐禁
　　例不嚴則舊制難復合無本部仍行都御史楊一
　　清備榜通行曉諭榜諭之後敢有犯者悉照所擬
　　問發仍行都察院轉行巡按陜西監察御史陜西
　　按察司并各問刑衙門一體遵依毋致彼此異同
　　法有遺奸
　　一為修復茶馬舊制以撫馭邊人安靖地方事
户部覆陜西清吏司案呈奉本部送於户科抄出欽差
督理馬政都察院左副都御史楊奏臣受命督理茶馬
云云等因具本開坐奏奉聖㫖該部看了來說欽此欽
遵抄送到司案呈到部看得都御史楊所奏事件除復
金牌之制專巡禁之官嚴私販之禁三事係𨽻兵部掌
行移咨前去經自覆奏外所據處茶園之課廣價茶之
積二事查照議擬開立前件伏乞聖明裁處緣係修復
茶馬舊制以撫馭番夷安靖地方及奉欽依該部看了
來說事理未敢擅便等因𢎞治十七年十月二十四日
本部左侍郎王儼等具題本月二十六日奉聖㫖准議
欽此欽遵擬合就行為此除外合行移咨前去煩照本
部題奉欽依内事理欽遵施行
　　計開
　一處茶園之課行據延安府綏徳州知州洪平呈稱
　　奉臣劄付親詣漢中府金州并西鄉石泉漢隂三
　　縣㑹同各掌印官督同各該里老將該管茶園人
　　户行拘到官查審得金州七鋪一里定額課茶六
　　千二百二十斤四兩西鄉縣雲停歸仁逰仙三里
　　定額課茶一萬八千五百六十八斤六兩五錢漢
　　陰縣在廓一里定額課茶一千三百七斤一十一
　　兩五錢石泉縣石泉一里定額課茶一百九十二
　　斤二兩九錢共二萬六千二百八十九斤一十四
　　兩九錢成化等年奉例各增添里分人民佃買老
　　户茶園地土各人開墾不等仍舊幇納前項茶課
　　㑹同各官詣茶園逐一踏勘得金州該增課茶三
　　千八百七十二斤一十二兩西鄉縣該増課茶五
　　千六百五十一斤漢隂縣該增課茶七百二十三
　　斤石泉縣該增課茶六百六十斤共增課茶一萬
　　九百六斤一十二兩造册申送到臣案照先據陜
　　西按察司僉事唐希介呈稱漢中府金州西鄉石
　　泉漢隂三縣俱係産茶地方如漢隂一縣原設在
　　廓新安二里後因招撫流民増添九里近因大造
　　黄册又添一里今以十里之民止納二里之課況
　　自招撫之後其延安慶陽西安等府人民流移到
　　彼不可勝紀見今開墾日繁栽種日盛其沿江一
　　帶茶園多不起課乞行嚴督各該州縣官貟查理
　　等因看得漢中府前項産茶州縣國初人民户口
　　不多茶園亦少所以額課止於如此成化年間以
　　來各省逃移人民聚集栽植茶株數多巳經節次
　　編入版籍州縣里分俱各增添户口日繁茶園加
　　增不知幾處而茶課仍舊致令各處奸頑官舎軍
　　民遞年在山收買私茶通番交易覔利以此番人
　　不樂官市沮壊馬政相應查理巳經行委本官前
　　去㑹同該州縣掌印官勘處回報去後今據前因
　　恐有不的又經行委按察司分巡關南道官覆勘
　　未報訪得前項州縣所産茶斤不假種植隨田而
　　出荒山茂林耕治燔灼之餘茶從而萌蘖焉民獲
　　其利一家茶園有三五日程歴不遍者有百餘户
　　佃種不周者以數十户百餘户所佃茶園止幇一
　　户茶課其甚少者亦多贏餘較之農夫終嵗勤動
　　而恐不贍又稱貸以輸官者難易不同故漢中一
　　府嵗課不及三萬而商販私鬻至百餘萬以為常
　　是其明驗也且薄賦裕民為政美事加賦足用儒
　　者恥言然先王之法於農惟恐其不厚於商則從
　　而征之亦厚本抑末之意云耳今以天地自然之
　　利民得之易官取之輕徒為犯法者之地豈可無
　　以處之況先年茶園亦有消乏未蒙除豁新開茶
　　園日新月盛漫無稽考致使一園一畦者課程巳
　　多連山接隴者課程顧少非惟細民有不均之歎
　　抑且奸民遂玩法之私深為不便但干礙加增課
　　程未經具奏誠恐人情向背不一合無行委陜西
　　布按二司分巡分守闗南道官貟督同漢中府掌
　　印官親詣前項州縣遍歴園山界畔再行踏勘丈
　　量斟酌地里逺近佃户多寡務見舊有茶園人户
　　若干新增茶園若干或園去課存所當除豁或有
　　園無課所當加增不必拘定知州洪平前數但要
　　有益於官不病於民勘處停當備開舊管新收開
　　除實在數目造册奏繳永為遵行如此則茶課均
　　平其於茶馬不為無助
　前件看得都御史楊一清奏稱漢中府金州并西鄉
　　石泉漢隂三縣俱係産茶地方國初人民不多茶
　　園亦少所以額課止於如此成化年間以來各省
　　逃移人民聚集栽植茶株數多節經編入州縣里
　　分户口俱各增添日繁茶園加增不知幾處茶課
　　仍舊致令各處奸頑官舎軍民遞年在山收買私
　　茶通番交易覔利以此番人不樂官市沮壊馬政
　　況先年茶園亦有消乏未蒙除豁新開茶園日新
　　月盛漫無查考要行陜西布按二司分守分巡闗
　　南道官貟督同漢中府掌印官親詣遍歴園山界
　　畔踏勘丈量一節合無依其所奏行移本官轉行
　　陜西守巡官督同該府掌印官親詣産茶地方遍
　　歴園山逐一從公踏勘丈量園去課存并新增茶
　　園各若干所當除豁增添茶課各若干務要事不
　　煩擾民得安妥處置停當備開舊管新收開除實
　　在數目造册徑自奏請定奪施行
　一廣價茶之積查得洪武永樂年間舊例三年一次
　　番人該納差發馬一萬四千五十一匹價茶先期
　　於四川保寧等府約運一百萬斤赴西寧等茶馬
　　司收貯内西寧茶馬司收三十一萬六千九百七
　　十斤河州茶馬司收四十五萬四千三十斤洮州
　　茶馬司收二十二萬九千斤合用運茶軍夫四川
　　陜西都布二司各委堂上官管運四川軍民運赴
　　陜西接界去處交與陜西軍夫轉運各茶馬司交
　　收户部請㫖於在京堂上官内㸃差二貟齎勑前
　　來㑹同陜西守鎮官貟整理事體重大供億浩繁
　　後因邊方有事停止不行近年巡茶御史招番易
　　馬止憑漢中府嵗辦課茶二萬六千二百餘斤兼
　　以巡獲私茶數亦不多毎嵗約用不過茶四五萬
　　斤以此易馬多不過數百匹至千匹而止補輳抑
　　勒往往良駑相叅招易未久倒傷相繼番人既病
　　於價虧軍士復不得實用要其事勢亦有由然今
　　邊方在在缺馬騎征官帑有限收買不敷月追嵗
　　併士卒告困近雖修舉監苑馬政然方收買種馬
　　孳牧求用於數年之後惟茶馬可濟目前之急顧
　　茶司無數萬之儲縱然招致番馬何所取給欲查
　　照舊例徴運四川課茶縁川陜軍民兵荒之後創
　　殘巳甚邊儲飛輓猶自不堪寧能增此運茶之役
　　查得洪武三十年欽依禁茶榜文内一欵本地茶
　　園人家除約量本家嵗用外其餘盡數官為收買
　　若賣與人者茶園入官欽此照得漢中府産茶州
　　縣遞年所出茶斤百數十萬官課嵗用不過十之
　　一二其餘俱為商販私鬻之資若商販停革私茶
　　嚴禁在山茶斤無從售賣茶園人户仰事俯育何
　　所資藉彼見茶園無利不復葺理將來茶課亦虧
　　夫在茶司則病於不足既無以副番人之望在茶
　　園則積於無用又恐終失小民之業若不從宜處
　　置深為不便臣今年正月間量發官銀一千五百
　　七十餘兩委官前去收買茶七萬八千八百二十
　　斤計易過兒扇騍馬九百餘匹若用銀買須得七
　　千餘兩其利如此但猶未免用官夫運送止如前
　　數固可支持必欲廣為收易漢中鞏昌河西一帶
　　人民將不勝其勞擾又恐行之既久官司處置乖
　　方虧價損民似非經常之計如遇官民兩便必須
　　招商買運給價相應臣於今年閏四月内又經出
　　給告示招諭陜西等處商人買官茶五十萬斤以
　　備明年招番之用憑衆議定毎茶一千斤用價銀
　　二十五兩連蒸曬裝篦雇脚等項從寛共計價銀
　　五十兩令其自出資本前去收買自行運送各茶
　　司交收明白聽給價銀去後且官銀一萬兩買戰
　　馬不過一千匹如前所擬買茶二十萬斤分别三
　　等馬匹斟酌收買可得馬幾三千匹買一馬者將
　　買三馬給一軍者可給三軍但所給茶價出自公
　　家嵗嵗支給亦非可繼之道若運到官茶量將三
　　分之一官為發賣以償商價尤為便益此與開中
　　商茶不同開中商茶其利在商未免阻壊茶馬招
　　商買茶其利在官專為易馬之資借曰官賣不過
　　十之二三較之商茶嵗百餘萬以通番境者何如
　　合無自𢎞治十八年為始聽臣督同布按二司官
　　出榜招諭山陜等處富實商人收買官茶五六十
　　萬斤其價依原定毎一千斤給銀五十兩之數每
　　商所買不得過一萬斤給與批文毎一千斤給小
　　票一紙掛號定限聽其自出資本收買真細茶斤
　　自行雇脚轉運照商茶事例行令沿途官司秤盤
　　截角如有多餘夾帶茶斤照私茶擬斷運至各該
　　茶馬司取獲實收赴臣查驗明白聽給價銀仍行
　　委廉幹官貟分投於西寧河州二衛官為發賣毎
　　處七八萬斤至十萬斤為止價銀官庫收侯儘勾
　　給商如有贏餘下年輳給行之數年茶可不賣夫
　　如是茶出於山而運於商民不及知以茶易茶官
　　不及知不傷府庫之財不失商民之業而我可以
　　坐收茶馬之利長久利便之䇿宜無出此
　前件看得都御史楊一清奏稱近年巡茶御史召番
　　易馬止憑漢中府嵗辦課茶兼巡獲私茶毎嵗不
　　過四五萬斤易馬不過數百至千匹而止今邊方
　　在在缺馬騎征官帑有限收買不敷要自𢎞治十
　　八年為始督同布按二司出榜招諭山陜等處冨
　　實商人收買官茶五六十萬斤給與小票定限聽
　　其自出資本收買真細茶斤轉運照商茶事例沿
　　途官司枰盤截角如有多餘夾帶茶斤照私茶擬
　　斷運至各該茶馬司取獲實收驗給價銀仍委官
　　分投於西寧河州二衛官為發賣每處七八萬斤
　　至十萬斤為止價銀官庫收候儘勾給商如有贏
　　餘下年輳給一節緣茶法廢弛年久必須設法處
　　置方能濟事合無依其所奏本部行移本官督同
　　布按二司官貟悉依所擬而行一二年間如果有
　　益於官無損於商議處具奏永為定例
　　一為申明事例禁約越境販茶通番事
户部覆陜西清吏司案呈奉本部送於户科抄出欽差
督理馬政都察院左副都御史楊奏行據陜西行太僕
寺少卿郭珠呈問到犯人聶子太等各招係山西汾州
陜西岷州等衛涇陽等縣軍民各不合躱避本處差役
越闗逃來秦州禮縣地名漩水潛住訪得四川保寧府
通江巴縣并利州衛等處私茶不禁各明知有例又不
合故違於𢎞治十六年月日不等節次到於前項地方
子太等各買私茶五百斤吕懃等各買不等陸續䭾運
回家頓藏及轉賣與已問發茶徒楊威等接買前去通
番貨賣各該府縣衛所巡捕官兵人等亦明知不行禁
捕等情及又問得犯人薛繼招稱𢎞治十七年三月二
十日不合紏同在官楊剛等各不合越闗前到四川夔
州府東鄉縣太平里産茶去處易買私茶繼三百八十
斤楊剛一百四十斤王得賢一百零五斤各雇脚搬運
彼處無人盤詰行至陜西地方方遇巡茶人役拏獲解
發取問等因備呈到臣查得洪武三十年三月初八日
欽奉太祖皇帝聖㫖陜西四川把截私茶處緊要恁户
部便差行人去陜西河州臨洮四川碉門黎雅等處省
諭把隘口的頭目教十分嚴加把截不許私茶出境如
今這一遭説與他知道以後每一月一遭差人去説直
差到九月務要省諭他截把停當不致透漏這等説與
他了敢有放過私茶出口的拏來罪他欽此永樂六年
十二月十九日欽奉太宗皇帝聖㫖陜西四川地方多
有通接生番經行闗隘與偏僻小路洪武年間十分守
把嚴謹不許放過叚疋布絹私茶青紙出境違者處死
如今闗隘上頭目軍士多不用心守把巡捕往往透漏
叚絹私茶出境恁户部再出榜去曉諭禁約還差人説
與都司布政司按察司着他勤勤的差的當人去各闗
上省㑹把關頭目軍士今後務要用心守把設法巡捕
不許透漏叚疋布絹私茶青紙出境若有不聽號令仍
前私販出境拏獲到官定將犯人與本處不用心把闗
頭目俱各凌遲處死家遷化外貨物入官如私販之人
同伴有能自首者免罪給與重賞欽此及查得成化七
年八月内該户部題該刑科給事中王銓題稱查得陜
西禁茶去處已令監察御史禁約但四川建昌松潘等
衛禁茶遞年仍差行人省諭不過虛應故事乞勑户部
計議今後四川建昌松潘等衛禁茶去處合無查照陜
西事例着監察御史或布按二司官禁約本部議得行
人職微無權人罔知懼委實虛應故事御史巡按一方
事務繁多恐管理不周合准所擬暫且不差行人行移
都察院着落分巡官貟照依禁茶時月親詣碉門黎雅
等處各該闗隘常川往來省諭守把官軍巡司人等嚴
加禁約不許縱放私茶出境敢有違者即便依律照例
究治分巡官貟毎嵗更替之時各將捉獲私茶數目回
闗本司具奏仍行本院查考具題奉聖㫖是欽此又查
得成化九年十月内該户部題該巡按陜西監察御史
范瑛奏内開洮河等衛所屬思曩日等族俱隣四川松
潘地方軍民興販細茶深入各族易換馬牛乞照原差
行人禁茶事例再差御史一員前去四川等處巡禁私
茶等因本部議擬具題節該奉聖㫖行人不必再差還
着分巡官禁約欽此照得四川陜西俱係禁茶地方屢
有節奉欽依事例近年以來惟陜西奉行而四川未聞
各處軍民惟知陜西有禁而不知四川有禁葢因分巡
官貟所管事繁將茶禁視為泛常不曾用心經理以致
軍衛有司亦各習為玩慢各處興販之徒窺知彼處産
茶地方廣濶有利無禁往往前去收買通番貨賣不止
前項巳獲人犯大率陜西各年拏獲茶徒窮究所買之
處漢中十之四四川十之六越境販賣者如此本地通
番賣茶之人不言可知且先年止於碉門黎雅建昌松
潘禁茶近來又於䕫州府東鄉保寧府通江巴縣廣元
等處恣肆買賣縁洮州衛所屬思曩日等族既鄰四川
松潘地方軍民販茶深入各族易換馬牛以此洮州番
夷有茶節年易馬俱各生抝不聽撫調洮州私茶既多
則河州西寧逺近生熟番夷相傳販賣俱從外境相通
難以禁絶此指一處而言四川沿邊一帶俱與番境相
隣私茶通行一年不知若干萬斤豈徒為茶馬之累其
虧中國之體納外夷之侮莫甚於此乃知川陜皆當禁
茶祖宗成法誠不可易況建昌松潘保寧等處各有兵
備官貟若非申明舊例行令與分巡官相兼着實整理
則陜西茶禁雖嚴終恐無益如蒙乞勑户兵二部查照
洪武永樂年間以來茶法事例合無轉行四川巡撫巡
按衙門將碉門黎雅建昌松潘等處地方着落彼處兵
備官并分巡官申明曉諭嚴加禁約夔州保寧二府亦
令分巡兵備官一體嚴禁利州衛合選委能幹指揮一
貟專管巡茶通江巴縣廣元東鄉等處就委巡捕官貟
管理各督率應捕弓兵地方火甲人等一面曉諭茶園
人户不許將茶私賣與人一面各於所轄闗隘并可通
私茶偏僻小路晝夜往來用心緝訪巡邏但遇有私販
之人就便拏送所司依律照例問擬除建昌松潘碉門
黎雅路逺去處仍行巡撫巡按稽考外其夔州東鄉保
寧利州一帶附近陜西地方合無聽臣及陜西巡茶風
憲衙門帶管每月各將有無獲問過私茶人犯縁由取
具巡捕官兵不致縱容重甘結状開申查考如再不行
嚴禁以致各處軍民仍去販賣到於陜西拏獲審出但
係四川地方買來茶斤就將彼處巡捕巡茶官兵人等
叅拏問罪夔州保寧二府分巡兵備官按季將督令所
屬捉獲私茶人犯數目通行四川巡撫巡按及臣處備
照以此就驗其居官勤惰填註考語開報吏部都察院
施行分巡官一年滿日仍依前例回闗本司具奏及行
都察院查考如此則拔本塞源而茶法不致阻壊利興
弊革而馬政可以修舉等因具本該通政使司官奏奉
聖㫖該部看了來說欽此欽遵抄送到司查得洪武永
樂年間以來茶法事例節該本部議擬題准通行欽遵
去後今該前因案呈到部看得都御史楊一清奏稱四
川碉門黎雅建昌松潘夔州府東鄉保寧府通江巴縣
廣元等處恣肆販賣洮州衛所屬思曩日等族隣四川
松潘地方軍民販茶深入各族番人有茶節年易馬俱
各生抝不聽撫調河州西寧生熟番人相傳販賣從外
境相通難以禁約要行四川巡撫巡按衙門轉行碉門
黎雅建昌松潘夔州保寧二府等處地方各該兵備并
分巡官申明曉諭嚴加禁約利州衛選委能幹指揮一
貟專管巡茶通江巴縣廣元東鄉等處就委巡捕官管
理各督率應捕人等一面曉諭茶園人户不許將私茶
私賣與人一面各於所轄把隘并偏僻小路晝夜往來
緝訪遇見私販之人拏送所司依律照例問擬建昌松
潘碉門黎雅路逺仍行撫按稽查夔州東鄉保寧利州
附近陜西地方合無聽臣及巡茶風憲衙門帶管毎月
將有無獲問過私茶人犯取具巡捕官兵不致縱容甘
結查考如再不行嚴禁仍去販賣於陜西拏獲審出但
係四川地方買來茶斤就將彼處巡茶官兵人等叅問
夔州保寧二府分巡兵備官按季將督獲私茶人犯數
目通行四川撫按官及臣備照以此驗其居官勤惰填
註考語開報吏部都察院等因合無依其所奏本部通
行吏部都察院及四川巡撫衙門轉行各該産茶地方
兵備等官各照所奏事宜而行夔州東鄉保寧利州一
帶行令都御史楊一清帶管查照茶法事例徑自禁約
施行縁係申明事例禁約越境販茶通番及奉欽依該
衙門看了來說事理未敢擅便𢎞治十七年十月二十
日本部左侍郎王儼等具題本月二十三日奉聖㫖是
着楊一清通行嚴加禁約軍民人等敢有仍前私販及
該管官司不行用心捕獲一體重罪不饒欽此欽遵擬
合通行為此除外合行移咨前去煩照本部題奉欽依
内事理欽遵施行
　　一為將官濫給驛傳興販私茶違法等事
題為將官濫給驛傳興販私茶違法等事據整飭西寧
等處兵備陜西等處提刑按察司副使蕭翀呈問得犯
人姚堂招年三十嵗係陜西行都司甘州後衛前所百
户姚寧下舎人狀招堂與在官涼州衛軍餘易宣王奉
各以識字撥送甘州總兵官劉勝處貼寫跟用𢎞治十
六年十一月内有堂等訪得西寧地方商茶停止茶價
髙貴要得興販貨賣覔利肥巳及思得沿途車輛艱難
又恐各闗搜盤難過堂等因與劉總兵未到舎人劉深
日常熟識密向劉深商說我每要尋買些茶斤裝去西
寧發賣你若同買得些茶稟知總兵老爺起得闗文給
與火牌沿途驛遞討馬匹騎坐起車裝載一同前去賣
了就回衆人感謝等語有深依允各明知有例私茶有
興販五百斤照見行私鹽例押發充軍各不合故違堂
與易宣王奉劉深各出本銀多寡不等就在甘肅地方
收買不知名姓商人私茶堂與劉深各買五百斤易宣
王奉各買一千五百斤共茶四千斤俱藏收堂家堂等
當催令劉深稟知劉總兵有本官明知堂等興販私茶
不合縱容及聽劉深稟說將易宣名字起與符驗闗文
一道起驛馬九匹給與火牌一面起遞運所牛車三十
輛自甘州在城甘泉驛遞起直至西寧平戎驛遞止各
該驛遞官吏各不合不行查舉依闗應付前項馬匹堂
與劉深等騎坐車輛裝載各人茶斤比時堂等因是茶
多路逺恐照管不前又顧到甘州衛熟識未到軍人楊
端辛洪張原賈昇各亦不合受顧將前茶管押裝載越
過古浪邊闗彼有本闗守把官軍亦不合失於搜盤以
致堂等將前私茶越闗載至西寧衛宻運至本衛藏經
寺在官僧人𤣥幹房内本僧亦不合窩藏寄頓堂陸續
將茶一百八十斤貨賣訖王奉易宣劉深茶斤俱未貨
賣各又思得茶斤數多恐怕事露宻將茶一千五十斤
尋投西寧城外熟識在官軍餘李賢李得家藏放以便
日後貨賣有李賢等各亦不合窩藏頓寄及有在官嚴
淮劉恩王得馬良施禮丘雄梁寧熊完林彦彬樊祥文
信張信何安各知堂等載有私茶寄頓藏經寺各到本
寺各不合販賣嚴淮劉恩馬良王得各買去茶一百斤
施禮丘雄共買四百九十六斤梁寧一百六十五斤熊
完七十斤林彦彬樊祥文信張信各五十斤何安二十
斤餘剰茶一千四百一十九斤仍收本寺發賣間致蒙
西寧兵備蕭副使緝知差委茶馬司大使劉聰管地方
百户楊宣前來搜捉有堂等知得懼罪各帶軍人楊端
等各就逃回甘州潛躱致蒙各官將嚴淮并僧人𤣥幹
等拏獲及於𤣥幹李賢嚴淮等名下追搜出前茶見在
連人茶呈送蕭副使審究明白將私茶秤發茶馬司收
庫及將嚴淮等監候行文行都司將堂與易宣王奉陸
續拏獲楊端等仍前懼罪逃躱蒙將堂等解司與嚴淮
等對審取問間堂等要得回䕶又不合隠下劉深同起
販茶及劉總兵起闗應付并又怕打慌張妄招將茶一
百八十斤潛䭾沙塘等川交通番夷貨賣等情致蒙准
信將堂等各問擬違例通番照例發邊衛充軍嚴淮等
各徒罪具招呈蒙督理馬政楊都御史蒙批姚堂等監
候按臨解審隨蒙楊都御史按臨西寧衛解送審問間
堂等方各將情具訴蒙批送蕭副使行提劉深有伊因
見事發懼罪潛躱挨提不出將嚴淮等責與堂等覆審
明白各無異詞再問犯罪等因開詳到臣案查先據整
飭西寧等處兵備陜西按察司副使蕭翀呈問過犯人
姚堂等招由巳經批仰監候解審發落續該臣親詣西
寧衛審據各犯訴出前情又經批行原問官再審明白
議擬呈詳去後今據前因除仍行兵備副使蕭翀將犯
人姚堂等依律照例發遣及催提未獲劉深等問報外
叅照鎮守甘肅總兵官右軍都督府署都督僉事劉勝
官居都府職握戎符不思正已率人乃敢徇利忘義縱
容子姪官舎興販禁茶擅給符驗火牌營幹私事且西
寧地方近因販茶通番者多沮壊茶法以致番人生抝
不聽撫調中馬臣今仰遵聖諭申嚴禁令各該軍民尚
知警避劉勝將官獨敢妄為及照往年茶徒止是私竊
興販未聞明給應付闗文公使官司運送況符驗非公
事不給火牌非軍情不遣以之遞送私茶不無玩法太
甚再照古浪千户所把闗官貟及甘州在城衛起直抵
莊浪衛巡茶巡捕官明知故縱不敢盤拏雖云畏懼主
將聲勢實皆蔑視朝廷憲典事屬違法通合究問如蒙
伏乞聖明大奮乾斷合無將劉勝提解赴京明正其罪
仍將各衛巡茶巡捕官及古浪把闗官通行問刑衙門
查提問擬應得罪名發落庻使人知警畏不敢效尤茶
法不致沮壊馬政可以興舉縁劉勝係在京五府堂上
官又係邊方將官及係查提軍職官貟事理未敢擅便
為此具本專差舎人陳祥謹題請㫖
　　一為修舉馬政事
兵部覆本部車駕司案呈奉本部送於兵科抄出欽差
總制陜西延綏寧夏甘肅等處邊務兼督理馬政都察
院右都御史楊題查得臣節該欽奉勑諭陜西設立寺
監衙門職專牧馬先年邊方所用馬匹全藉於此近年
官不得人馬政廢弛殆盡今特命爾前去彼處督同行
太僕寺苑馬寺官專理馬政爾須查照兵部奏准事理
查究國初成法親厯各該監苑督委都布按三司能幹
官貟踏勘牧馬草塲果有侵占者即令退還查照養馬
軍人果有逃亡者即令撥補見在種兒騍馬實有若干
設法增添務足原額倒死虧折馬駒隨宜追補量為分
豁布置巳定責令該管官貟用心牧養其西寧等處各
茶馬司茶易番馬甚濟國用近來亦漸虧耗今併付爾
整理爾須一新舊規務令茶課充盈私販息絶番人樂
歸官市番馬實充廐牧欽此欽遵𢎞治十六年八月内
臣到於陜西地方親詣苑馬寺兩監六苑查得牧馬草
塲原額一十三萬三千七百七十七頃六十畝見在止
六萬六千八百八十八頃八十畝其餘俱被人侵占原
額養馬恩隊軍人一千二百二十名見在止有七百四
十五名其餘俱迯故未補㸃視得見在牧養兒扇騍馬
并孳生馬駒止有二千二百八十匹竊歎馬政之廢至
於如此夙夜兢惕不遑寧處委用都布按三司能幹官
員講求故典更新興舉奏黜卿寺不職官員仰荷廟謨
獨斷以布按二司㕘政副使僉事等官薦補卿少卿員
缺大改絃轍一新政令查得見今六苑清出實有草場
荒熟地共一十二萬八千四百七十三頃一十一畝八
分九釐六毫清勾撥補招募改編等項見在軍人二千
三百四十三名銀買茶易追補孳生等項馬匹并駒除
節經俵給延綏寧夏固原等處軍人外正徳元年十二
月終實在馬并駒共一萬一千八百七十一匹修完馬
營城堡共一十九處衙門倉厫馬廐屋宇共四千一百
餘間選設操丁一千名給與盔甲弓矢委官提督操練
無事之時不妨牧馬有警之際隨宜調用又奏開武安
苑草場地二千九百六十六頃招募改編等項軍人三
百四十五名及查得用過錢糧奏給太僕寺馬價銀五
萬兩修理馬營城堡用過銀八千兩收買種兒騍馬用
銀一萬七千七百四十八兩六錢共用過銀二萬五千
七百四十八兩六錢此外馬價銀二萬四千二百五十
一兩四錢節奉兵部明文収買延寧甘肅三鎮戰馬給
軍騎操餘剰銀兩仍在平凉鞏昌河州西寧官庫收貯
及照西寜洮河三衞茶馬舊䂓廢弛年久官茶無積私
茶盛行節年廵茶御史止將漢中等處地畝課茶共二
萬六千八百餘斤兼搭廵獲私茶毎嵗不過四五萬斤
以此招番易馬多不過數百匹至千匹而止事勢使然
無可奈何查得𢎞治十年起至十五年止六年之間廵
茶御史共易過兒扇騍馬五千四十三匹且西番以畜
牧為生每嵗孳息馬匹盡為私販所得而我邊兵缺馬
奏討太僕寺馬價及朋合地畝樁頭等項銀兩髙價易
買所補不過三分之一餘皆軍士貼備自買至於破産
鬻兒苦不可言行伍彫耗多由于此臣仰遵聖諭嚴禁
私販廣積官茶申明舊制招調逺近番人仗天之威諸
番雲集爭以所畜馬匹來聽收易查得𢎞治十六年御
史李璣易馬將完取回臣接管三衞共易過馬二千四
百八十八匠𢎞治十七年易過馬六千三百四十三匹
𢎞治十八年易過馬四千二百九十八匹正徳元年易
過馬五千九百四十八匹總計四年共易兒扇騍馬一
萬九千七十七匹除寄養未觧及沿途倒死不開外陸
續給過各鎮兒扇馬延綏共五千六十二匹寜夏共四
千五百一十三匹甘肅共三千三百一十一匹固靖蘭
州平凉等衛所共一千五百五十六匹觧發苑馬寺牧
養騍馬共三千六百九十五匹而銀買之數不與焉計
今三茶馬司處置見在茶斤河州西寜俱三十餘萬洮
州一十五萬有餘儘勾今年明年易馬之用前項事情
俱節經造冊具本奏報外臣仰惟國之大事莫急於兵
兵之大要莫先於馬陜西延寧甘肅皆防邊重鎮節因
邊疆告警戰馬缺乏荷䝉孝宗皇帝采納廷議専設風
憲重臣督理馬政臣猥以庸劣適當任使後因茶法與
馬政係是一事該兵部題奉欽依將廵茶御史取回命
臣兼理茶馬顧廢墜既久之事更新興舉事勢頗難凡
所䂓畫處置皆遵奉明命盡臣之心不敢有遺慮竭臣
之才不敢有遺力今草場地復牧軍數増城堡相望苑
廐羅列孳牧之規稽考之法粗皆就緒將來雖不敢望
如雲錦成羣之盛其於陜西三邊戰馬毎嵗俵給不為
無補至於招番一節雖未嘗明復金牌之規而實坐收
茶馬之利查得洪武永樂年間金牌舊例三年一次番
人該納差發馬一萬四千五十一匹價茶先期於四川
保寧等府運送一百萬斤四川軍民運赴陜西接界去
處交與陜西軍夫轉運各茶馬司交納轉輸數千里所
費不貲宣徳正綂以來為因邊方多事運糧為急勢不
能行茶馬停止六十年來莫之能復如臣近所收易番
馬以三年計之似過其數所用茶斤皆招商買運不煩
軍民轉輸故邊方既得實用而内地若罔聞知凡此皆
臣職分内事非敢自陳功伐但念天下之事創作者必
専而後成交承者必守而無失臣受命之初責任最専
易於集事自兼廵撫以來顧此失彼已不如前比者復
䝉皇上加任總制調度軍馬經理邊方責任重大其於
監牧茶馬之政勢不能及惟是規置粗定禁令已行分
官代理幸不廢墜然嵗復一嵗趍下之勢恐所不免懼
隳前功以貽後責况臣未老而衰近來百病交作心雖
自强而力已不勝方將瀝血以陳冀遂乞骸之願獨交
承之慮實嬰懐抱不得不言臣切惟馬政茶法事體委
實相須先年陜西行太僕寺苑馬寺馬政俱該陜西廵
撫兼管而茶馬則廵茶御史主之廵撫政務繁多馬政
一事實不經意而茶司所易良駑莫䆒騎操所給登耗
不聞本末始終茫不相攝虛名無實亦勢使然頃設督
理馬政之官兼總數事茶司之所易即監苑之所牧監
苑之所牧即官軍之所給非惟不相悖而反相為用故
臣之不才亦得稍效其愚此後督理之官恐難復設若
令陜西廵撫帯管不無仍蹈舊轍莫若復廵茶之官而
兼理之為便如蒙乞勅該部㕘詳議擬上請合無仍設
廵茶御史一員㑹同部院務選年深老練實心幹事之
人或三年或二年一換請勅兼理馬政茶法二事陜西
行太僕寺苑馬寺官員専聽本官提調約束各衙門不
必干預凡臣已經布置規畫奏有成命一切事宜非有
大礙不必立異更張庶㡬事有定規人有定志可大可
久為益實多臣雖退伏草野與世長違亦有榮矣臣不
勝惓惓體國之至具本該通政使司官奏奉聖㫖該部
知道欽此欽遵抄出送司議奏間准户部陜西清吏司
手本為查理差官廵茶事該本部議擬具題奉聖㫖是
還差御史一員去一年滿日將交易過茶斤馬匹數目
明白開奏不許虛應故事欽此查得𢎞治十六年該南
京科道官徐蕃夏璲等各奏為一事權以修邦政等事
開稱茶馬係是一事徃年馬政兼於廵撫茶課委之御
史體綂不一弊端由起欲將廵茶御史取回一應首尾
悉皆責成於都御史楊一清等因本部議擬具題節該
奉孝宗皇帝聖㫖是欽此又查得𢎞治十八年該都御
史楊一清題為修復茶馬舊制以撫馭番人安靖地方
事本部議得合無再行本官審勘務要察番情之向背
邊事之繁簡度時審勢議處停當具奏定奪等因題奉
聖㫖是欽此俱經通行欽遵訖今該前因及查得奏内
所開清復牧地招改恩軍修理馬營城堡開設苑廐衙
門收買追補種馬并茶易番馬等項事宜俱與本官節
次奏報相同案呈到部臣等㸔得都御史楊一清自承
欽命以來督理馬政未及四年簡賢任事深探廢弛之
原竭力殫思懋著更新之績草塲既復牧馬亦増城堡
環相望之雄苑廐成羅列之羙孳牧有方稽考有法若
金牌雖未復乎舊規而茶馬則大獲乎新利創始既已
有功交承又思無失欲照舊例仍設廵茶御史一員兼
理馬政足見本官始終為國經畧逺圗之意及照監苑
所牧委與茶司所易同一馬政相應兼併近該户部既
已題准復差廵茶御史合無依其所擬將一應馬政併
赴廵茶御史兼管候命下之日本部移咨都察院無拘
㸃差廵茶御史舊例務選年深老練曽經廵按著有風
力御史一員請勅前去管理其陜西行太僕寺苑馬寺
等官俱聽本官提調約束撫按等衙門俱不許干預至
於草場牧軍城堡苑廐凡經都御史楊一清布置規畫
奏有成命者本官務以協心濟羙為能毋以立異更張
為尚必使牧馬既蕃茶馬亦盛人已可行華夷兩便前
有光於創始後無病於繼承一年滿日仍將孳牧茶易
馬匹及堆積茶斤就以接管都御史楊一清見在之數
立為舊管續以新收開除實在行欵并給俵寄養數目
行過因革政蹟逐一從實造冊奏繳仍造青冊一本送
部自後繼承悉照此例庶㡬查考有據功蹟可稽縁係
併行廵茶御史兼管馬政及奉欽依該部知道事理未
敢擅便正徳二年四月二十二日本部右侍郎韓重等
具題本月二十四日奉聖㫖是陜西一應馬政都著廵
茶御史兼管務要著實奉行不許視常怠玩欽此
　
　
　
　
　
　
　
　
　
　
　
　闗中奏議巻三
欽定四庫全書
　關中奏議巻四
　　　　　　　　　　　　明　楊一清　撰
　巡撫類
　　一為邊務事
題為邊務事准兵部咨伏䝉皇上命臣不妨督理馬政
巡撫陜西地方自度不堪負荷已經具本陳情辭免巡
撫仍督理馬政俟命外欽奉勅諭委任褒嘉出乎常格
揣分度力益深愧懼感恩圗報誓竭心力續准兵部咨
該本部題奉欽依陜西寜夏鎮巡等官候差去指揮强
宏到彼即将地方緩急情形備細縁由明白具本付與
本官星馳具奏不許朦朧遲悮等因臣到固原訪得敵
衆自本年正月初五日入境搶掠李旺堡人畜之後並
無傳報砲火聲息沿邊豫旺城半箇城上馬房下馬房
一帶俱無伏藏㓂盗哨探得韋州螺山賊衆俱已出墻
遯回河套寜夏道路人馬商旅俱已通行即今春氣漸
深河氷將解此賊料已出套過河陜西地方相離河套
遙逺未知端的巳行延綏寜夏二處守臣查探未報節
據捉獲奸細供稱敵衆小王子大衆不曽過河前項寜
夏拆墻入敵雖未的知多寡其鈔掠陜西邊境者數本
不多我軍無截殺之功所在遭搶掠之苦雖云地方廣
濶軍馬數少防守不敷大要乃將驕卒惰邊備廢弛士
氣餒於剥削軍令傷於姑息所致臣督率兵備守備等
官於本月二十七日起馬前去豫旺城等處沿邊一帶
城堡閲視邊關振揚威武處置戰守防禦一切事宜必
俟辭免允命下臨乃敢照舊専理馬政臣觀陜西武臣
非無可用之人邊城卒伍率多敢戰之士况邊民勇徤
所在皆兵臣自去冬邊報告急即督令所司将平涼等
處下班官軍民壮義勇等項拘集收操聼候守臣調遣
臣稍加䇿勵鼓舞輒有欣然赴鬭之志察此事勢縱使
敵兵在套不出亦不足憂如果事情𦂳急又有欽奉徵
調延寜等處逰兵成命必不悮事且彼之蔑我大甚其
志巳驕天實厭之今嵗如不悔過逺遯必當駢首就戮
但查得固靖蘭州一帶邊堡糧儲委俱缺乏見在主兵
尚難支持客兵所至将何供億拯溺捄焚誠不可緩此
正巡撫之責懼非愚臣所克勝堪然亦不敢後期以悞
大計已經嚴督三司等官多方計處應施行者徑自施
行事體重大者另行奏請定奪然願陛下託巡撫之責
任如託臣督理馬政之専采巡撫之謀議如采臣計處
馬政之切勿拘之以文法勿撓之以流言而為巡撫者
又當以公滅私忘身徇國治官事如家事不以毁譽榮
辱動其心則守必固戰必克蠢兹小醜不日於襄九重
可無西顧之憂矣縁指揮强宏前去寜夏未回臣今巡
撫恐道途相左致悞强宏馳奏除行鎮守武安侯鄭英
待查探套敵去留消息明白具本付本官賫進外今将
本境哨探無敵在邊縁由合先具奏縁係邊務事理謹
具題知
　　一為才不稱任乞恩辭免巡撫事
吏部覆本部文選清吏司案呈奉本部送於吏科抄出
督理馬政都察院左副都御史楊一清奏𢎞治十八年
正月初十日准兵部咨該本部題為大賊拆墻入境事
節該奉欽依是楊一清不妨督理馬政就着巡撫陜西
地方用心調度防禦賊冦寫勅與他欽此官逾其分方
懷負乘之慙任非其才恐貽覆餗之患循墻莫避臨谷
増危伏念臣章句迂儒栁蒲弱質歴官三十餘年恒在
閒曹以文墨議論為事不自意以虚名承乏督理陜西
馬政勅㫖叮嚀以廢墜既久之事責其更新興舉感激
難逢之㑹奮勵無能之資倐寒暑之兩更曽涓埃之無
補頃屬烽烟未靖邊塞戒嚴皇上過聴廷臣之言俾兼
巡撫之寄才薄事煩力小任重臣猶自駭人將謂何近
據固原環縣等處傳報炮火聲息不絶臣聞命不敢留
滯即往各該地方欽遵一面調度防禦外然犬馬一寸
之誠實有不能自隠者竊以天之降才各以區分君之
用人必當器使臣深自忖揣實非巡撫之器豈有經畧
之才況軍旅之事素未之學若勉强就列終不敢言他
日致悞邊事臣之一身糜損不惜如一方生靈何此臣
所以夙夜踧踖而不能自安者也且陜西馬政近年俱
巡撫官奉勅兼理因是委任不専未見修舉以致三邊
戰馬缺乏上厪宵旰之憂簡命専管督理臣雖不肖仰
荷廟謨獨斷言聴計行以此得竭股肱之力臣初期以
五年之後戰馬完足不煩公帑之財自壯邊兵之勢此
臣矢心體國以忠於陛下之職分也今大綱初舉而節
目未備宿弊雖祛而成效未臻乃復以巡撫兼督理馬
政則仍蹈舊轍而於前日簡命専官之㫖似有不合該
部久任責成之議亦復託諸空言况巡撫之職百責所
萃臣非優於為政未免顧此失彼深懼獲罪名教舉其
平生而盡棄之比臣所以欲言未敢而終不能已於言
者也伏望聖明垂念陜西重鎮一方生靈休戚所關乞
勅吏兵二部另推才堪經畧素諳軍旅之人巡撫地方
防禦外患臣照舊督理馬政茶馬如此則委任得人邊
備有託而臣初志獲成前勞不廢雖屏伏田野其榮多
矣臣干冐天威無任悚懼待罪之至等因奏奉聖㫖楊
一清才望素著簡命已定不允所辭該部知道欽此欽
遵抄出送司案呈到部合就移咨前去煩照奏奉欽依
内事理欽遵施行
　　一為公舉将材以備擢用事
兵部覆該本部職方司案呈奉本部送於兵科抄出欽
差督理馬政都察院左副都御史楊一清題近准兵部
咨該本部題該保國公朱暉題為預籌邊患戒謹武備
以謹不虞事本部議行内外大小衙門若有着實堪為
將領之人不拘在官在下開具實跡明白薦揚以慿訪
察取用等因題奉欽依備咨前來臣惟兵者國之大事
三軍之命實係於将故曰将非其人兵雖衆不足恃今
在廷有明揚之典隨取隨足何患乏人豈假愚臣之贅
但備員風紀有事邊疆凡所見聞寧忍緘黙然臣久官
西土所知者陜西之事故所薦者惟陜西之人陜西延
寜甘肅為防邊三大鎮而固原環慶皆敵人所嘗蹂踐
之處盖自撤東勝以來河套内地巳非我有深山大沙
險顧在彼故每嵗黄河将氷惴惴焉惟敵入套是懼萬
一入套則延寜千里時防衝突寜夏外險反南備河腹
裏之人不得安枕而臥矣以事勢論之先年深入厚獲
未嘗遭挫則入套之謀恐所宜有况蘭州地方今年節
被抄掠强弓徤馬直突金城關下我軍隔河相視不敢
追逐臣嘗親歴愽訪衆口嗷嗷皆歸咎於守備怯弱士
馬寡少所致竊恐彼將蔑我無能利我可掠萬一乘凍
過河蘭金安㑹之區必遭荼毒密邇安定苑馬營數千
官馬将無保障臣有職事不得不憂為今之計慎擇將
領為急將領得人自足以繫兵民之心紓一時之急然
陜西用武之地武臣可用者必多臣未深知者不敢輕
舉臣所知者如陜西都司都指揮僉事房懐素諳邊務
兼有治才軍政佐貳未究厥用署都指揮僉事陳善閑
於師旅勇於戰鬭督修邊墻用違其材延綏定邊營把
總都指揮同知閻綱知兵慣戰屢立竒功河州衛指揮
同知姚震雄﨣過人御軍有法凡此四人雖未敢謂其
為真將材在陜西武臣中號為出色臣所知者如此且
人材難得必欲責備則目前無全人取其所長則㣲疵
在所畧如蒙乞勅兵部再行訪察合無將房懷陳善閻
綱姚震量加擢用委任其於邊務不為無補等因具本
該通政司官奏奉聖㫖兵部看了來説欽此欽遵抄出
送司查得先該保國公朱暉建議本部已經議奏通行
各邊及内外大小衙門訪保堪為將領之人去後今該
前因案呈到部看得都御史楊一清奏保都指揮房懷
等四員堪為将領奏内又稱蘭州地方今年邊人突入
官軍隔河不敢追逐衆口嗷嗷歸咎於守備怯弱查得
蘭州守備係都指揮張愷既已怯弱不能守禦相應更
換合無行令張愷退回原衛聽候量才别用就将楊一
清今舉數内都指揮房懷代替張愷守備蘭州候命下
之日本部照例請勅前去令其欽遵行事其所舉都指
揮陳善等三員本部案候遇有相應員缺另行疏名上
請簡任縁係公舉將材議換守備官員及奉欽依兵部
看了來説事理未敢擅便𢎞治十八年二月初九日本
部尚書劉大夏等具題本月十一日奉聖㫖是房懷着
守備蘭州地方欽此欽遵擬合通行為此除外合咨前
去煩照本部題奉欽依内事理欽遵施行
　　一為計處官軍保障地方官馬事
兵部覆本部職方司呈於兵科抄出督理馬政都察院
左副都御史楊一清題𢎞治十七年十二月二十一日
據陜西苑馬寺靈武監申為𦂳急聲息入境搶擄人口
官私頭畜事據清平苑申據本院循環老人張義呈於
本年十二月十七日䝉本苑差義同操丁邵興旺張驢
兒楊三前去槩管地方哨探到於地名雙峯臺髙見堡
據招募地方老人馬清報説本月十五日有招募新軍
羅仲明等將各名下牧放官馬頭畜下堡飲水間忽被
敵衆暗撲前來將羅仲明官馬二匹幼男二口馬三官
馬二匹幼男一口曹貞保官馬一匹陳能官馬一匹共
官馬六匹王繼名牛二隻殺死固原衛唐百户下軍餘
周安楊文馬暹楊老軍搶去本衛軍餘沙威馬三匹等
因本月二十八日又據本監申為𦂳急聲息搶擄等事
據萬安苑申據本苑架塘操丁李海蘇廷茂任浩等報
稱於本年十二月初七日被敵衆從草地進入本境打
剌胡孫家堡碾盤掌沙井兒蘆草溝青川苦水等處搶
擄將官私頭畜人口搶掠并殺死人口縁由呈報本苑
至本月十二日又據軍餘謝恕招募軍人何敬等口報
被敵衆又將虎家城若水板井等處一帶搶掠官私頭
畜人口殺傷軍餘縁由各報到苑俱無告詞難以申逹
自搶之後見得敵衆俱在本苑隣近地名澇池等處劄
營暗行将隣近地方搶掠俱各不敢前來告報數目有
碍申禀欲待被擄各軍告狀到苑之日申報誠恐遲悞
理合先將被擄縁由申禀等因備申到臣查得陜西苑
馬寺兩監六苑見今牧養官馬數多自敵衆入套傳報
聲息以來節經通行收歛隄備為照黒水開城等苑有
守備都指揮苖英領軍指揮郭遡等在彼又相離固原
大軍不逺料不悞事其清平萬安二苑在固原東北一
帶地方無軍防守萬安苑尤為孤懸誠恐自豫旺城徑
窺該苑不可不慮防禦之䇿俱宜嚴謹已經手本備行
鎮守陜西等處地方武安侯鄭英差官量帶馬步軍兵
前去萬安等苑地方防守及通行守備領軍等官各嚴
督防禦保障地方守䕶官馬去後今據前因㸔得清平
萬安二苑俱係固原守備官所管地方又有鎮守武安
侯鄭英在於固原駐劄不能遏絶防禦聽其長驅深入
搶掠官私人畜見今該苑道路阻絶難以行勘除候聲
息稍寧通查搶殺人馬的確姓名數目另行具奏外切
照各苑地方固原平凉鎮原等處軍民雜處近自去年
十一月以來敵衆擁衆在於韋州螺山住牧分掠腹裏
西則半箇城回回堡海剌都東則自豫旺城徑掠萬安
苑直扺馬剛堡清平苑地方或數百人或數十人少則
三五人所至輒有搶殺不知的數自𢎞治十四年大舉
侵掠之後未及三年軍民何辜重罹荼毒守備都指揮
苖英領軍指揮郭遡等専在固原迤西防禦雖有奪回
頭畜人口然不過十之一二而已東路甚是空虚有搶
殺而無奪獲臣先聞官軍俱在西路萬一自豫旺城乘
虚東掠以此節行鄭英計處量撥官軍東路防䕶寂無
施行已而二苑官馬及馬剛堡地方軍民人口頭畜果
被搶殺各該守臣固難辭責要其事勢亦有由然初螺
山之賊竊伏半箇城久而不退河西之寇犯我靖邊者
聲勢尤急苖英等只得在於鎮戎千户所西安州等處
防守後賊分散醜𩔖隨處拆墻填溝假我逋逃為之鄉
導乗隙而入我軍相離動輒數百里人馬有限顧此失
彼勢亦不能掣兵東救借使苖英等聞馬剛堡等處有
賊東還截殺亦緩不及事而西路之賊又乗隙而入矣
即今春初馬瘦尚敢馳突倘河開不出夏秋時月草盛
馬肥長驅肆掠各官似前顧此失彼非止官馬被掠平
涼鎮原涇州一帶軍民将何保障必須選委専官管領
軍馬於固原東路防守庶㡬責任有歸緩急可倚查得
前逰擊都指揮楊敬所領逰兵三千員名除西安左前
後三衛官軍九百五十員名見隨鄭英截殺及慶陽衛
五百員名本處備禦外洮州衛二百五十員名岷州衛
三百五十員名河州衛三百員名臨洮衛二百員名鞏
昌衛二百員名秦州衛二百員名平涼衛五十員名見
今散回本衛俱係挑選精鋭當此多事之秋若管領得
人必能勦殺敵人保障地方訪得慶陽衛指揮黄正新
陞都指揮空閒本官驍勇慣戰又熟知地里相應委用
及照臣新築完清平苑彭陽城山川險固并萬安苑地
方有虎家城李馬城等處俱堪屯兵防守如䝉乞勅兵
部議處預行陜西鎮巡衙門如果敵衆在套河開不出
前項地方急宜防禦合無行委都指揮黄正或另選驍
勇慣戰如黄正者一員管領原選洮岷河臨鞏秦平七
衛逰兵官軍共一千五百五十員名在固原迤東清平
萬安二苑虎家城彭陽城一帶往來駐劄防禦截殺保
障軍民守䕶官馬以遏衝要之處平涼鎮原之路在萬
安苑地方駐劄之時行糧暫於環縣倉關支在清平苑
地方駐劄暫於平涼府雄贍倉關支事寧官軍各回本
衛領軍官員果能盡力𠞰殺另行録功陞用今後凡遇
冬月防守河套照前施行永為定規免致後期失事仍
行陜西巡撫將招商銀買等項糧草量撥於彭陽等城
堡收受支放以便屯守固原守備都指揮苗英等專一
在於西路防禦以遏其深入固原安㑹靜寧隆徳之
路如此則聲勢聯絡而地方不至空虚責任専一而緩
急無所推避若有十分𦂳急情事應該動掣應援又在
主將臨時相機調度臣軍旅之事非其職業不當預聞
但生靈休戚所係不忍坐視又事干官馬臣如不言恐
將來為患未已徒竭其力以為寇資臣之罪責亦何所
逃等因具本該通政使司官奏奉聖㫖兵部看了來説
欽此欽遵抄出送司案呈到部㸔得都御史楊一清所
奏除悞事縁由待查報至日另行外所據題稱陜西固
原地方東西俱有賊情而東路無兵截遏被搶掠去官
私馬匹人口頭畜并殺死軍餘人等西路彼時𦂳急官
軍勢難東救欲将原選洮河岷等七衛逰兵官軍共一
千五百五十員名行委都指揮黄正管領在於迤東地
方截殺苗英等専在西路防禦把守一節縁楊一清擬
奏前項縁由之時尚係督理馬政賊情正在彼處擾攘
之際今警報已緩而身任巡撫正宜趂此閒暇及時整
理武備合無本部仍行本官將所擬軍馬分定防禦地
方委用領兵官員支給糧草去處上班放回時月與凡
一應防禦機宜俱在議處停當依擬舉行務使隨處兵
儲有備遇警戰守不誤仍將議處過一應事宜轉行内
外鎮守官員知㑹應具奏者備由奏報縁係議處官軍
保障地方及奉欽依兵部看了來説事理未敢擅便𢎞
治十八年三月初九日本部尚書劉大夏等具題本月
十一日奉聖㫖是着楊一清斟酌計處務要停當事體
重大具實奏來定奪欽此欽遵擬合就行為此合咨前
去煩照本部題奉欽依内事理欽遵施行
　　一為預處邊儲以備𦂳急供餉事
户部覆該本部陜西司案呈奉本部送於户科抄出欽
差巡撫陜西等處地方兼督理馬政都察院左副都御
史楊一清題節據整飭固原環慶等處兵備陜西按察
司副使髙崇熙燕忠各呈繳查勘過沿邊倉塲糧料草
束銀兩數目文冊到臣案照先為前項地方節被敵衆
侵犯城堡搶掠人畜恐後動調軍馬防禦遏截未審沿
邊一帶倉塲糧料草束有無積蓄充實可勾屯聚主客
兵馬㡬箇月支用已經劄仰各官查勘的確數目備造
手冊呈報去後今據前因查得各該邊倉糧料草束委
俱缺少如固原蘭州俱係總㑹屯聚軍馬去處見在倉
糧固原州止有九千二十一石九斗九升一合本處主
兵共三千五百員名每月該支糧三千六十石蘭州見
在糧一萬二千八百二十石一斗八升本處主兵官軍
旗校共六千四百餘員名每月該支糧四千三百石俱
僅可供三箇月之用倘若添調客兵將何支給其餘倉
分或有糧無料無草或有料無草無糧或有草無糧無
料或糧料草束俱缺有者僅支主兵不見贏餘無者目
前告急後將何望及查得陜西布政司官庫銀止有五
萬兩固原州倉先該總制尚書秦紘奏開引鹽收銀一
十三萬八千七百九十餘兩近該巡撫都御史孫需行
令兵備等官支出招商糴買糧草然分散城堡數亦不
多且陜西天下要害之地固靖等邊又陜西要害之地
八郡數百萬生靈之命所繫而缺乏至此今雖烽火少
息套賊去留猶未可測縱使河開過套將來事勢尤有
可憂盖自𢎞治十四年大舉搶掠之後彼既聞知設有
總制大臣將以為修築邊墻増兵増糧事事有備以此
小王子大衆不曽過河止是火篩等枝入套近日賊人
分散醜𩔖潛謀剽掠隨處拆墻填溝如蹈無人之境各
該大小領軍官員擁兵坐食未聞運一方畧以挫其鋒
時有奸細潛出内地覘我虚實恐其蔑我無能知我
無備將來糾合羣酋乗凍度河大舉深入勢須徴調延
寧涼荘官軍以為内援若不先事儲蓄臨期缺乏未免
穵運勞民貽患地方誠非細故臣惟圗事於平時者易
應變於倉卒者難先年陜西為因不曽先事儲蓄及至
入套以後動調軍馬奏開課鹽不知若干萬引運送官
銀不知若干萬兩舉行納銀冠帶等項事例所得又不
知其㡬何待其出套師旅既罷倉庫一空徒為乗時射
利者之地而民遭戹運轉輸之苦至於闔門逃竄逮今
比屋蕭然生理未復向使比嵗以来兵連禍結内變將
作不知何以為計言之可為寒心邊報稍息上下相安
遂謂無事儲蓄之䇿廢而不講頃者敵復入套烽火告
急㑹計所儲在在不足相顧駭愕仰給朝廷幸而敵人
悔禍逺遯設或潛伏河套經年不出乗秋大舉長驅深
入縱然不惜府庫之財以充供軍之費而地方所出有
限倉卒亦難辦給此皆失於先事儲蓄之過也且如每
草一束平時價不過二三分遇急收買至七八分一錢
而無措每糧一石平時價不過五六錢遇急轉輸民至
費銀二三兩而不足此理明甚人豈不知其因仍玩愒
良亦有故今之士夫任耳不任目惡聞人善而樂談人
之過失寜倉卒而勞費人無非議平時招糴増糧増草
則羣而譁之以為多事甚則疑其因以為利用是凡厥
有位卑者矜矜自保茍免罪責尊者循循度日坐待陞
遷有能實心為公家任事者寡矣臣聞昔者尚書周忱
巡撫江南十有八年一應錢糧任其通融區畫致有紅
陳貫朽之積百姓賴之至今以為美談彼固多才非當
時委任之専且久何以至此使周忱官於近時以若所
為不三二年非被排而去則循次而升矣臣竊恐議者
因見延寜小捷地方稍靖遂置邊儲於度外萬一有警
又將貽後時之悔深慮却顧不得不極言之查得先年
户部擬奏充實邊儲事件非止一端雖出一時權宜中
間有益無損經久可行者亦多至於開仕途濫進之門
為罪人幸免之地所益者小所傷者大茍非門庭之敵
亦正不須如此若發京師帑藏之財雖失居重馭輕之
宜終成損上益下之美但京師儲蓄有限各邊仰給無
窮恐非可繼之道求其獲利多而取效速者莫如開中
引鹽為便盖𣙜鹽之利本為助邊果能絶私販之阻滯
杜權貴之請求則生生無窮何憂不給伏望皇上俯念
陜西關中重地邊儲缺乏太甚所宜急時預處乞勅户
部合無於陜西開中兩淮等運司常股存積等課鹽百
餘萬引及今招商於夏秋收成之後糴買糧料草束查
撥固靖蘭州環慶各該邊堡屯駐軍馬缺乏去處上納
仍要斟酌事情緩急如果盤踞在套盡收本色量寛斗
頭使人樂趍不許嫌避誤事若無𦂳急事情又當酌量
年嵗豐歉年豐有收則廣為招糴不厭其多如嵗歉收
薄則量收一半本色以防目前之急仍存一半銀兩以
為來嵗之圗免以不貲之財坐為營利者所得其他充
實邊儲事宜擇其有益地方無損治體者為之大要使
邊倉各有二三年之儲則遇警不至於告乏布政司常
有數十萬兩之積則臨期尚可以有為此在巡撫督同
布政司官通融處置次第舉行應具奏者具奏定奪居
常勿習於玩臨事勿傷於急則事集而人不及知不必
取旦夕之盈為張駭之舉重費其力以資勢利此愚臣
迂腐為兵事謀兼為民事謀為治體謀之惓惓也巡撫
本股肱之臣又得假便宜之柄何事不可為亦存乎其
人耳茍非其人當易其位既授之任當責其成任者不
疑疑者不任居其位弗事其事則將焉用彼相矣臣本
菲才不堪負荷已嘗具本辭免未奉允命然堂堂天朝
豈無真能為巡撫之人陛下慎擇而専委之久任以責
其成不使有掣肘之慮如是而奉職不效不能先事預
處以致臨期失錯重則身伏斧鑕輕則名削仕籍彼亦
何所辭避哉等因具本該通政司官於奉天門奏奉聖
㫖户部看了來説欽此欽遵抄送到司案查先該本部
右侍郎顧佐題稱䝉差前往陜西三邊整理糧草乞要
查照先年事例運送銀兩開中引鹽召納糧草運赴各
邊𦂳要缺糧倉塲以備急用及本部近日奏開納銀冠
帶贖罪等項事件行移巡撫衙門舉行等因本部查照
議擬開中淮浙河東運司鹽課共一百萬引運送折糧
等項銀共三十萬兩舉行冠帶等項事例催徴拖欠糧
草子粒悉聽右侍郎顧佐㑹同彼處巡撫都御史整理
如有不敷星馳奏來再行區處接濟等因具題奉聖㫖
是欽此欽遵巳經通行去後今該前因案呈到部㸔得
巡撫陜西都御史楊一清奏稱陜西地方固原蘭州環
慶一帶糧草缺乏要開中兩淮等運司鹽百餘萬引召
買糧料草束查撥各該邊堡屯駐軍馬缺乏去處上納
一節縁本部近因侍郎顧佐奏請開鹽一百萬引送銀
三十萬兩舉行事例催納拖欠等項通行陜西各巡撫
等官公同整理計此時方纔到彼正是議處之際數月
之後自有成效無憂匱乏今本官又奏要開中鹽引本
難准擬但邊方積蓄以預為先以多為貴若趂今套賊
逺遁年嵗頗收不行先事廣儲倘𦂳急調集軍馬倉卒
何以為備豈可因延寜小捷地方稍靖遂置邊事於度
外哉合無依其所擬再將兩淮運司𢎞治十五年分常
股鹽一十二萬一千二百四十八引十六年存積鹽一
十二萬八千七百五十二引兩浙運司𢎞治十六年分
常股鹽一千八百六十八引一百五十二觔十七年分
常股鹽一十三萬三千八百九十六引一百三十二觔
四川鹽課提舉司𢎞治十五年分額鹽五萬引長蘆運
司𢎞治十六年分存積鹽三萬六千一百六十一引常
股鹽二萬八千七十三引一百二十六觔共鹽五十萬
引本部行移整理糧草本部右侍郎顧佐并奏帶郎中
呂賢陳䇿及彼處巡撫都御史楊一清等將先今二次
開去引鹽并運去銀兩定立斗頭召商糴買若有不足
再查靈州并西漳二縣變買鹽課銀兩一併召買仍要
斟酌地方緩急積蓄有無如某處糧料有餘草束不足
則先整理草束如某處草束有餘糧料不足則先措置
糧料某處係𦂳要急缺在所當先某處係頗緩稍充在
所當後年豐有收則盡數招糴本色不厭其多年歉薄
收則量收一半本色以防目前之急仍存一半銀兩以
為來嵗之圗務使處置停當邊儲充實緩急有備斯為
得䇿事完通行造冊奏繳仍造青冊一本送部查考其
開去引鹽合用勘合底簿并流通文簿差官馳驛前往
南京户部印編完備勘合徑送陜西布政司收候納獲
倉鈔至日辨驗填給其底簿并流通文簿轉發各運司
并提舉司收掌如遇各商賫到勘合比對字號相同照
例支給縁係預處邊儲以備𦂳急供餉及奉欽依户部
看了來説事理未敢擅便𢎞治十八年三月十六日本
部尚書韓文等具題本月十九日奉聖㫖是着各官上
𦂳趂時整理務要處置停當邊儲充實毋致臨時缺乏
欽此欽遵擬合通行為此除外合咨前去煩照本部題
奉欽依内事理欽遵施行
　　一為更替守備官員以保障地方事
兵部覆職方司呈奉本部送兵科抄出巡撫陜西等處
地方兼督理馬政都察院左副都御史楊一清題照得
陜西固原環慶俱係𦂳關要害之地而固原土漢雜處
内有監牧馬匹所繫尤重守備官員必得其人則緩急
可倚地方無虞切見守備固原都指揮僉事苗英騎射
雖長才非統馭事多利巳人心不服近日敵衆入境搶
掠屢有可乗之機俱被失悞守備環慶署都指揮僉事
劉雄年老志衰聞敵怯懦以致下人玩慢威令不行所
據各官若不早為更替向後有警必然悞事貽患非輕
如䝉乞勅兵部合無將苗英退回原衛閒住劉雄行取
回京仍於陜西都指揮中推舉謀勇素聞曾經薦舉者
上請簡用作急前來守備操練軍馬防禦邊境地方幸
甚其各官失事情罪通候查勘明白另行具奏定奪等
因具本該通政使司官奏奉聖㫖兵部知道欽此隨該
守備環慶署都指揮僉事劉雄奏為年老官員不堪任
職事𢎞治十二年十二月二十一日奉勅命臣守備環
慶等處地方欽此除欽遵任事外切縁臣先因𢎞治十
四年大舉深入騷擾環慶固靖等處地方搶擄臣統領
人馬節次出戰往來追趕截殺睡臥冷地又被天降猛
雨淋漓寒暑不均致生疾病調治稍可近於𢎞治十八
年正月二十四日忽又得患風病左癱右瘓見今睡床
不能動履臣見年六十一嵗例該革退縁臣係軍職守
備地方領軍官員誠恐誤事如䝉准奏伏望皇上軫念
邊方重務乞勅該部推舉精壯驍勇官一員前來任守
環慶地方容臣回家養病等因具本該通政使司官奏
奉聖㫖該部知道欽此欽遵通抄送司案呈到部㸔得
都御史楊一清所參守備固原都指揮苗英才庸貪利
環慶署都指揮劉雄衰老怯懦俱各不堪守備要於陜
西都指揮指揮中推舉謀勇素聞曽經薦舉者前來更
替一節竊照固原環慶地方要害所係誠非庸劣老病
之人所宜居守既該巡撫官員查㕘前來而數内劉雄
亦自陳老疾求代相應更換合無通准所奏本部仍行
都御史楊一清行令固原守備都指揮苗英環慶署都
指揮劉雄各還原衛致仕另將應襲兒男保送替職所
據各該守備員缺候命下之日本部就於彼處相應官
員内推舉上請簡命二員請勅前去各令代替守備前
項地方縁係更替守備将官及奉欽依兵部知道該部
知道事理未敢擅便𢎞治十八年三月二十日本部尚
書劉大夏等具題本月二十三日奉聖㫖是欽此欽遵
擬合通行除外合咨前去煩照本部題奉欽依内事理
欽遵施行
　　一為推舉領軍官員事
兵部覆該本部送於兵科抄出巡撫陜西地方兼督理
馬政都察院左副都御史楊一清題查得陜西都司西
安前後等衛原選固原備冬官軍一千二百員名先年
俱有都指揮一員管領備禦士馬精强甚得其用後因
添設逰擊将數内精鋭官軍挑選去訖又無空閒都指
揮可委近該鎮巡官員止委指揮一員管領見在馬步
官軍七百餘員名臣近日巡邊㸃檢得前項人馬中間
大半疲弱不堪全無紀律徒費芻糧有名無實除將把
總指揮邢仁責治革退領軍外縁固原要害地方通邊
隘口數多臨冬河凍時月達衆難保不入河套潛謀劫
掠備禦之䇿所宜加謹况逰擊巳經革罷所據前項官
軍相應歸還原擬備冬之數分布防守但本處查無空
閒堪以領軍都指揮等官若仍令指揮把總則體勢大
輕難以行事推訪得西安左衛指揮使任璽西安後衛
指揮使李佐俱弓馬熟閑諳練戎務堪以委用如䝉乞
勅兵部上請於各官内定擬一員照例以都指揮體統
行事管領前項官軍一千二百員名遇冬在於固原地
方防守聽調截殺河開放回仍要不時㸃閘訓練遇有
警報一體調用若果能練兵如法行軍有紀勞效著聞
緩急可倚聽鎮巡等官奏保或量陞署職或推補守備
以旌其能如此則官軍不至徒設芻糧不至浪費等因
具本該通政使司官奏奉大行皇帝聖㫖兵部㸔了來
説欽此欽遵抄出送司案呈到部㸔得巡撫陜西都御
史楊一清奏稱西安前後等衛原選固原備冬官軍内
有選充逰兵者仍歸備冬之數要將指揮任璽李佐定
奪一員管領備冬一節縁固原路通畨人地當衝要其
備冬官軍必須得人管領緩急庶可調用今指揮任璽
李佐既該楊一清奏保前來縁本官親臨在彼必其真
知各人才有可用合當准其所奏伏乞聖明於任璽李
佐二員内簡用一員候命下之日本部仍行都御史楊
一清轉行本官照例以都指揮體統行事管領前項兵
馬前去固原地方備冬務要時常㸃閘勤加操練遇警
聽調截殺仍聽鎮巡官員節制本官尤須持亷秉公愛
惜軍士待後果能操恤軍士修舉職業聴巡撫官員奏
薦量陞都司署職縁係推領軍將官及奉大行皇帝欽
依兵部㸔了來説事理未敢擅便𢎞治十八年六月初
一日本部尚書劉大夏等具題本月初二日奉聖㫖是
任璽着管領備冬官軍欽此欽遵擬合就行為此合咨
前去煩照本部題奉欽依内事理欽遵施行
　　一為經畧𦂳要地方邊務事
兵部覆該本部送於兵科抄出巡撫陜西等處地方兼
督理馬政都察院左副都御史楊一清題行據整飭固
原等處兵備陜西按察司副使髙崇熙呈奉臣劄付前
事備奉查得魏王城即豫旺城開設平邊千户所城池
先已修完衙門未曽盖造原擬南方衛分清查解到見
在固原衛帶管食糧軍人二百一十四名近年招募新
軍九百四十八名内見在本城操守八百一十九名存
留固原衛入伍食糧一百二十九名與南方衛分清查
解到軍人共有一千一百六十二名俱發本處操守可
勾一所之用及查本所比照鎮戎千户所事例合用正
千户一員副千户二員所鎮撫一員百户十員吏目一
員司吏典吏各一名新設倉分應作新安倉名色合用
大使副使各一員攅典一名該用鑄造平邊守禦千户
所印信一顆百户所印信一十顆夜巡銅牌三面新安
倉條記一顆及㸔得見在暫取管束新軍寜夏中衛中
所副千户汪昭生長邊方頗知地里險易軍士艱苦相
應存留管事等因據此案查先據副使髙崇熙呈送總
制陜西并延綏寜夏甘肅等處軍務户部尚書兼都察
院左副都御史秦紘文巻一宗為公務事准兵部咨該
本部題該總制軍務尚書秦紘題照得葫蘆硤口魏王
城為固原襟喉之地葫蘆硤口已蒙開設鎮戎守禦千
户所惟魏王城先年勘議停當及臣勘亦相同况臣已
將魏王城城池衙門修葢完備及行據陜西布政司將
該解南方四處軍人清查解到二百二十三名俱發固
原衛羈管聽候平邊所選官至日發去收伍此處委的
𦂳要又况田土寛廣肥饒無人耕種年久荒閒如蒙乞
勅兵部計議合無照依原議開設衙門鑄降印信銅牌
銓除合用千户百户鎮撫并吏目倉官管束前項解到
軍人仍各給撥田地耕種三年之後安挿停當照例徴
納子粒仍乞行陜西布按二司清軍官員嚴督各該府
州縣清軍官将原奏頂兑軍人逐一清解本所編伍防
守庶使軍士得安於鄉土而地方有賴於保障便益等
因具本該本部官欽奉聖㫖兵部㸔了來説欽此欽遵
查得先為前事該巡撫陜西都御史余子俊題稱葫蘆
硤口并魏王城各有古城一座俱路通寜夏韋州等處
係敵衆出没要害地方要於葫蘆硤口添設鎮戎守禦
千户所魏王城添平邊守禦千户所及將陜西該解南
方福建等處逃故軍士行文清出各不必起解一名頂
兌一名就發二所守禦等因㑹同部院等衙門議擬題
准通行勘議修理頂兌去後續為禦寇防奸等事該陜
西鎮巡等官太監歐賢等題稱魏王城衙門未修軍士
尚未解到其葫蘆硤口城池衙門倉場已修完備頂兑
新軍已有七百餘名乞要鑄降印信銅牌合將固原等
衛空閒千百户鎮撫賈泰等一十二員并添所吏目一
員改除本所管事及立新豐倉合選撥官攅三員名鑄
降印記管理等因本部議得合無准其所奏并將魏王
城原擬開設平邊千户所衙門上𦂳修整完備奏報具
題奉憲宗皇帝聖㫖是欽此巳經通行欽遵去後今該
前因案呈到部看得總制尚書秦紘題稱所屬固原衛
葫蘆硤口已䝉開設鎮戎守禦千户所銓官降印惟魏
王城先年勘議停當即今城池衙門修完乞要銓官降
印并行清軍官員將頂兑軍清解一節查係先年題行
開設事理别無定奪但未審原擬軍士有無齊備輒難
定擬銓官降印合無本部仍行本官再行陜西布政司
查勘除十六年以前清出各府未解江南衛分軍士應
該存留本省者已經本部奏准俱發苑馬寺牧馬外要
見先年原擬陜西與福建等四布政司彼處照名頂兌
軍士實有若干名若是已勾一所之用就查合用官員
千百户鎮撫應於何衛所改調所設倉分作何名色鑄
造印記銅牌該用若干顆面通行查議停當備由具奏
前來以慿依擬上請施行縁係查處開設所分保障地
方及奉欽依兵部看了來説事理未敢擅便𢎞治十七
年三月十三日本部尚書劉大夏等具題本月十五日
奉聖㫖是着查議停當來説欽此欽遵備咨本官已經
通行欽遵查勘外又文巻一宗該副使髙崇熙抄䝉尚
書秦紘鈞帖前事據寜夏中衛中所副千户汪昭呈稱
本所見有正副千户八員俱各空閒乞要改調豫旺城
新設平邊千户所管事等因為照查取别衛千百户鎮
撫等官未到案候具奏照得寜夏中衛雖在河外平敵
所在裏但縁本所新收募軍多係寜夏人民今本所空
閒千户員多帖仰本職查照汪昭如果相應取赴豫旺
城暫且管束新軍操守待候取齊其别官員一併開奏
施行等因在巻為照固原州豫旺城開設平敵守禦千
户所查係節奉欽依事理近因總制尚書秦紘取囘未
經查議具奏已經劄付本官查勘計處呈來施行去後
今據前因臣督同兵備守備領軍等官親詣踏勘得豫
旺城地方相離韋州螺山不過百餘里實固原襟喉要
害重地敵衆大舉入攻勢必經由於此况地土廣衍肥
饒給軍屯種且耕且守最為得䇿在祖宗朝因河套無
事地稱腹裏議不及此及至成化年間屢次侵犯都御
史余子俊始昌言之既有成命因循不舉者垂二十年
𢎞治十四年由此深入固原平涼俱被搶掠尚書秦紘
乃申明舉行之臣今受命經畧最為當務之急前項城
池俱已築完但衙門未曽建立糧草未曽積蓄及所擬
開設平敵守禦千户所官員未曽選出軍人未盡收伍
已行兵備等官查支固原等州倉收貯地畝鹽引等項
銀兩委官收買木植燒造磚瓦起盖衙門倉厫期在今
秋完備又將固原衛帶管食糧軍人二百一十四名存
留固原收伍招募軍人一百二十九名通發前去與見
操守招募軍人八百一十九名共一千一百六十二名
各着伍收操儘勾一所之用不須别議照依秦紘原擬
給撥附近地土領種三年之後安挿停當照例徴收子
粒臣将今年洮河等衛所易茶馬及苑馬寺多餘種兒
馬内撥五百匹給與數内有丁力軍人領養騎操與其
餘步軍相兼防禦河套有警於備冬官軍内摘撥二千
員名擇委驍勇都指揮一員管領在彼按伏是謂扼其
吭而遮其衝東可截遏大小打狼山侵掠萬安清平二
苑之寇西可應援葫蘆硤口半箇城深入固原安㑹之
路仍行陜西布政司將該運固原腹裏城堡邊糧料草
量為改撥及招商糴買每年積糧三萬石料三萬石草
三十萬束務勾主客兵馬三千員名一嵗支用各徑自
施行外但本所合用千百户鎮撫等官腹裏衛分别無
空閒官員堪以改調况草創之區其初未免荒凉恐非
腹裏之人所樂要害之地遇警全資戰守又非腹裏之
人所堪强而驅之必不盡其用若於延寜甘肅新陞空
閒官員内查調彼有量移之喜我得慣戰之人公法私
情兩皆利便及照寜夏中衛中所副千户汪昭前該尚
書秦紘准令行取見在彼處操守頗得人心相應存留
管事并新設吏目倉官吏典鑄降印記銅牌等項查與
鎮戎千户所事體相同相應依擬具奏如䝉乞勅兵部
議處合無將平敵守禦千户所應設正千户一員副千
户二員鎮撫一員百户一十員内見在操守副千户汪
昭乞准調補外一十三員乞查延綏寜夏甘肅近年有
功新陞官員定擬調除前來管事并行吏部銓除所吏
目一員新設新安倉大使副使各一員陜西布政司撥
本所司典各一名攅典一名及合用夜巡銅牌三面鑄
造千户所印信一顆百户所印信一十顆新安倉條記
一顆俱照例奏請施行保障地方防禦邊境甚為有益
等因具本該通政使司官奏奉大行皇帝聖㫖該部看
了來説欽此欽遵抄出送司查得先該總制尚書秦紘
奏前事巳經本部查議題准行勘去後今該前因案呈
到部看得巡撫陜西都御史楊一清奏稱勘處過豫旺
城原擬開設平敵守禦千户所衙門并新設新安倉俱
各修完要乞改調千百户所鎮撫及除授吏目倉大使
副使等官鑄造銅牌印記及行布政司撥吏前去管理
一節既該本官勘議處置停當合無准其所奏仍行本
官將應設千百户等官除見在領軍操備副千户汪昭
外仍少一十三員轉行延綏寜夏甘肅鎮巡官員於近
年新陞有功官内從公用心查訪守為俱可相應官員
就彼定擬仍将各官籍貫姓名具奏前來給與文慿令
其到任管事本部仍行吏部除授吏目倉大使副使各
一員禮部鑄給印記銅牌付順便人員䝴送陜西都司
給與本所各官收掌應用其撥軍給地措置馬匹取撥
吏攅悉照原擬施行仍督令兵備守備守巡等官将前
項新設衙門官軍時加寛恤凡一應屯糧之利設備之
宜當與舉者即與整理舉行務使人安其地足為逺圖
縁係添設𦂳要邊方守禦衙門官軍及奉大行皇帝欽
依該部看了來説事理未敢擅便𢎞治十八年六月初
三日本部尚書劉大夏等具題本月初四日奉聖㫖是
欽此欽遵擬合通行除外合咨前去煩照本部題奉欽
依内事理欽遵施行
　　一為存留守城官軍以防邊患事
兵部覆該本部職方司呈於兵科抄出巡撫陜西等處
地方兼督理馬政都察院左副都御史楊一清題據守
備蘭州地方都指揮僉事張鎧呈為邊務事據甘蘭二
衛指揮使司呈奉鎮守甘肅地方總兵官署都指揮僉
事劉勝劄付准巡撫右副都御史畢亨手本准兵部咨
該本部題看得甘肅鎮巡等官左少監楊定等所奏秦
州等衛原在甘凉輪班官軍係先年奏准之定例𢎞治
十四年固原有警調來截殺乃一時用兵之權宜今固
靖已無聲息前項官軍仍該發回備禦况甘肅一鎮孤
懸河西畨夷接境一路城堡在在要衝敵兵出没無時
必須官軍防守即今報有近邊敵情正在𦂳關用人之
際合無鋪馬賫文與陜西鎮巡等官再查前項秦州等
衛官軍果係先年奏兊輪戍之數近年暫留固靖備禦
即便督發前去河西原定地方操守本部仍行甘肅鎮
巡官一體移文催調此後固原等處若有重大聲息河
西地方無警仍許徴調䇿應如是托故遲延致悞邊事
責有所歸縁係調取防邊官軍及奉欽依兵部看了來
説事理未敢擅便𢎞治十七年十一月二十一日本部
尚書劉大夏等具題本月二十四日奉聖㫖是便鋪馬
䝴文與陜西鎮巡等官着上𦂳督發前去操守不許遲
延悞事欽此欽遵㑹同鎮守太監楊定等議得前事合
行催調劄仰本衛即將前項官軍係該班數内者上𦂳
督發起程毋分星夜赴河西原定地方操守係下班數
内者督令於四月初一日一齊赴邊換班内有事故之
數即為撥補務在齊足不許遲延悞事等因具呈到職
照得蘭州地方軍民原額納糧田地俱在河外北去十
里極臨邊境漫通寇路實為𦂳關喉襟要害重地本城
縁無冬夏防禦軍馬誠恐有警缺軍捍禦備由呈䝉總
制軍務尚書秦紘鈞帖將奏准存留固原防守甘蘭二
衛原調去甘凉備禦軍餘李勤等一千二百九十員名
准兊甘蘭二衛冬操軍餘張海兒陳讓等馬匹騎操就
在蘭州按伏冬夏常川防禦䝉此除遵䝉兊領馬匹騎
操防禦外今據前因切照本境自舊嵗七月至今正月
以來累被敵衆侵犯入境本年正月二十五日敵衆從
河北紅城子地名醎水河口突出為害今又據沙井驛
聽探夜不收暢陳良走報敵人五十餘騎從薩哈勒圗往
下吊行走不時傳報後山聲勢重大潛伏窺探出没為
患及照前項軍餘李勤等先已兊領張海兒等馬匹騎
操今欲遵奉督發縁張海兒等俱係例該二月春煖放
回屯種之數一時有警仍前無軍防䕶未免貽患地方
乞為照詳具奏勘處地方險易明白將掣回官軍存留
本地冬夏常川防守便益等因具呈到臣查得接管巻
内先准兵部咨前事該前巡撫都御史孫需㑹同鎮守
太監劉雲議查得秦州等衛甘凉輪班備禦官軍二千
餘員名係總制尚書秦紘奏留固靖備禦見今分布各
城堡相兼陜西人馬操守近聞侵犯固原靖邊等城
地方聲息炮火馳報不絶欲遵來文督發前去不無顧
彼失此已經㑹題乞照舊將秦州等衛甘凉備禦官軍
存留固靖防守去後今據前因看得蘭州黄河以北俱
係本州衛軍民徴納民屯糧草地土天順年間以前設
有巡河軍馬冬夏常操以此不敢侵犯承平日久議者
視為腹裏將甘蘭二衛食糧正軍盡數摘撥甘凉等處
備禦以致敵衆乗虚逓年俱從寜夏中衛凉州荘浪墩
空出没竊伏本州紅栁灘等處地方不時馳突侵擾為
患兵備守備等官多縁此獲罪落職𢎞治十七年七等
月内節次侵入邊境搶掠本處無軍截殺以此總制尚
書秦紘將奏留固原防禦官軍李勤等一千二百餘員
名准令兊給馬匹在彼冬夏常川按伏防守今甘肅鎮
巡衙門奏要照舊徴調輪班備禦巳經該部題奉欽依
前來明命赫然孰敢不遵土皆王土亦何敢自分彼此
但事勢有緩有急地方安危所係不容隠黙切照陜西
固靖環慶等處地方若河套無事止是備冬惟蘭州地
土多在河外敵兵出没無時四時皆當防禦與甘凉等
處事體不異近據鞏昌府捉獲奸細數人細加盤詰供
稱小十王去年十二月内搶掠靖邊囘到河套灣差伊
同先年搶去漢人張喇嘛小真達子王喇嘛小三名前
來躧㸔肅府雙井兒馬牛又新修馬營馬匹有軍馬無
軍馬㸔守要待草飽馬壯時月大衆去搶等情即今沙
井驛等處見報聲息正當加謹隄備查得本處甘蘭二
衛官軍止有守墩守把河橋把門局匠夜不收共三百
五十七員名别無食糧見操正軍其屯田軍餘例該遇
冬操練方支行糧春煖放回農種辦納糧草若將李勤
等官軍依文督發則本處城池空虚遇警将何支持委
的顧彼失此且本州内有宗室外多商販人煙輳集畜
産蕃盛比之他處不同相離畨人蹂躪之地止隔黄河
一水去年敵騎在於鹽場堡大岔溝等處搶掠直薄東
金城關離州城不數百步總制尚書秦紘聞警遽調逰
擊楊敬都指揮烏銘陳善指揮郭遡等前來䇿應我軍
既集彼巳遯去徒費芻糧緩不及事師旅既還警報復
至此葢無常操按伏官軍之故也况狡黠變詐多遣奸
細入境窺探恐其知我本城無軍腹裏備冬官軍又各
疎放萬一糾合畨衆數千突至河岸拒我城門斷我河
橋分散抄掠蘭金安㑹等州縣所傷必多此事理所有
豈待氷橋結凍而後可入哉夫智者防患於未形敵人
識變於㣲眇厝火積薪之勢君子危之看得河北鹽場
堡離河橋五里定火城去河七十餘里俱係敵衆出没
𦂳關去處若得官軍在彼按伏以逸待勞庶可遏其深
入如䝉乞勅該部議處合無将甘肅原奏掣囘官軍除
秦平等衛七百六十餘員名見今固靖巳無聲息欽遵
督發前去備禦有警仍前徴調䇿應外其甘蘭二衛官
軍李勤等一千二百餘員名照舊存留本處地方聽守
備官提調常川操守遇有侵犯聲息即便督率渡河相
機截殺趂今四五月間量起軍民人夫修築定火城及
添築沿邊隘口空缺去處墩臺臣當親督守備領軍等
官統率軍馬在彼防䕶就以揚兵耀武沮其邪謀待修
理完備將前項官軍内八百員名分為兩班選擇驍勇
指揮一員管領於定火城按伏餘四百員名亦分兩班
委官管領於鹽場堡按伏至河凍時月再將陜西備冬
官軍摘撥前去協守冬修盖倉厫將原坐派本州倉夏
秋税糧馬草并招商糴買糧料草束量撥在彼收積支
用如此則敵騎無從而入豈徒蘭州并腹裏臨鞏地方
倚以為重而莊浪紅城子一帶聲息應援亦有所資其
於甘肅一鎮不為無補前項事情臣屢嘗親歴廣詢博
訪得之最真有懷欲吐者久矣今受命經畧若復因循
不言他日誤事殃民罪將焉逭除行令守備等官暫留
前項官軍防守聽候外等因具本該通政使司官奏奉
大行皇帝聖㫖該部看了來説欽此欽遵抄出送司查
得先為防邊該甘肅鎮巡等官太監楊定等奏要將存
留秦州等衛原在本鎮備邊官軍照舊調囘輪班備禦
已該本部題准督發前去操守外今該前因除将坐派
本州倉夏税秋糧馬草并招商糴買糧料事宜備行户
部查議外案呈到部看得都御史楊一清奏稱蘭州地
方四時當防與甘凉無異其甘肅鎮巡官奏調原總制
尚書秦紘所留固原備禦官軍除秦平等衛七百六十
餘員名相應督發前去要将甘蘭二衛一千二百餘員
名照舊存留蘭州一節縁備邊官軍雖有定例而地方
緩急亦當斟酌定奪今都御史楊一清親歴蘭州地方
身受經畧責任既稱勘得蘭州比甘凉尤為要𦂳要將
甘蘭二衛官軍李勤等存留在彼相應准其所奏合無
行移都御史楊一清将秦平等衛七百六十餘員名督
發前去甘凉備禦李勤等一千二百餘員名聽其存留
與夫修築城隘分投按伏等項事情悉依擬施行仍將
前項督發存留縁由行移甘肅鎮巡等官知㑹縁係處
置邊務存撥官軍及奉大行皇帝欽依該部看了來説
事理未敢擅便𢎞治十八年六月初六日本部尚書劉
大夏等具題本月初八日奉聖㫖是欽此欽遵擬合通
行為此除外合咨前去煩照本部題奉欽依内事理欽
遵施行
　　一為使功不如使過事
兵部覆該本部送於兵科抄出巡撫陜西地方兼
督理馬政都察院左副都御史楊一清題據整飭
固原等處兵備陜西按察司副使髙崇熈呈稱固
因環慶靖邊蘭州地方俱係𦂳闗要害去處先年
被敵衆入境蹂踐不止一次後因深入得利不曽
遭挫勢愈猖獗今冬或又踏氷入套則前項地方
難保不遭其害見今戰守之具雖已次第修舉但
急無相應領軍官員各該守備各有信地其往來
截殺隨機應援必得驍勇善戰之人緩急乃可倚
仗訪得縁事神木㕘將陜西都司都指揮僉事烏
銘驍勇過人慣經戰陣先問充軍後留固原總制
衙門聽調殺賊西安左衛指揮使楊宏韜畧熟閑
亷謹可取此二人者俱曽守備固原甚得人心當
此多事之秋使功不如使過若將二人矜原其罪
使之領軍備禦截殺必能忘身徇國著立竒功且
使將官平素操持學好之人知所激勸興起本職
叨任兵備地方安危所係不敢緘黙呈乞具奏定
奪等因具呈到臣查得烏銘先充延綏東路㕘將
後被神木縣申該巡按御史燕忠參稱畏縮提問
未結楊宏先任西安左衛指揮使被薦守備固原
以都指揮體統行事𢎞治十四年敵衆大舉侵犯
搶殺軍民丁口數多問擬守備不設充軍後該總
制尚書秦紘論奏兵部等衙門題奉欽依免發配
所送秦紘處聽調殺敵及查訪得烏銘楊宏俱曽
守備固原軍民信服與所呈相同照得臣受命經
畧邊務巡撫陜西地方節該兵部題奉欽依或廣
收其人物以資其方畧或重懸爵賞以鼓舞人心
等因備咨前來夙夜競惕往來各邊城堡講求戰
守事宜盡臣之心不敢有遺慮竭臣之才不敢有
遺力顧本書生不諳軍旅惟在廣蒐人材庶可兼
收羣䇿況邊敵形勢近益驕横㒺所忌畏無厭之
欲草枯河凍之時難保不再入套陜西官軍多勇
徤可用惟在統領得人見今都指揮指揮中求如
烏銘之有勇善戰楊宏之知兵練事者誠不易得
烏銘被㕘不知其詳聞之輿論似無根據若楊宏
之事臣所深知𢎞治十四年大舉入邊號稱數萬
彼時固原無溝墻險阻之隔不能阻遏况花馬池
一帶地方主客兵馬營壘聨絡固原等處文武重
臣節鉞並臨俱不能遏其方來之鋒截其既歸之
路而獨以守備不設之罪坐一楊宏在法相應原
情未協雖經總制尚書秦紘論辯荷䝉恩㫖免發
配所聽調殺敵但彼乃統馭之才非匹夫之勇終
身聽調亦恐無功使當運籌折衝之任必當有以
自贖臣聞古之名將以敗北之餘成克㨗之勲者
甚多未嘗終身棄絶况當𦂳闗用人之際使功不
如使過誠如副使髙崇熙所言如䝉伏望聖明軫
念邊事至重用人為急乞勅兵部查照尚書秦紘
所論烏銘楊宏事情再行訪察計議當此與民更始
之日合無特降綸音湔洗録用烏銘暫復原職於固
原等處領軍防禦截殺楊宏比照花馬池㕘將馬隆
等事例量為降級聽臣委用随軍殺敵有功一體陞
賞彼䝉天地再造之恩必能効死竭忠而邊臣聞之
知朝廷愛惜將材亦皆有感發興起之志矣臣又竊
思比歲申嚴軍法凡失機者罪不赦所以振起頽綱
作新士氣臣何人斯乃敢妄言獨念此二人者委的
才有可取情有可矜此外踪跡相同者雖多𩔖皆常
流臣不敢泛舉等因具本該通政使司官奏奉聖㫖
兵部知道欽此欽遵抄出送司查得先為去不職以
禦邊冦等事該巡按陜西監察御史燕忠題稱分守延
綏東路右㕘將烏銘縱敵長志貽患地方要乞行提究
問選官更替該本部查議相應提問前項員缺照例於
相應武職内推舉二員上請簡用等因節該奉孝宗皇
帝聖㫖是欽此又為保全將材等事該總制尚書秦紘
題稱訪得分守延綏東路縁事參將陜西都司都指揮
僉事烏銘才有可取此時正當用人若使朝廷失此良
將誠可惜也等因又為軍務事該太師兼太子太師英
國公張懋等題節該奉聖㫖將官堪以領兵管操的兵
部還多方訪舉五六員來看欽此該本部從公訪舉
得陜西都指揮烏銘等俱各生長邊方曽經戰陣堪以
領兵管操合無本部鋪馬䝴文前去各該鎮巡官員星
馳差人行取各官給與明文令其馳驛前來以慿奏請
委用具題奉聖㫖是欽此又為私役軍人濫給驛傳囘
還原籍等事准都察院咨該欽差大理寺等衙門少卿
等官何鈞等㑹勘問過固原地方失事縁由開稱指揮
楊宏犯該守備不設被敵侵入境内擄掠人民者律減
等杖九十免杖充軍本院㑹同兵部詳議楊宏委的過
多功少難准折贖具題節該奉孝宗皇帝聖㫖楊宏編
發邊衛充軍欽此欽遵備咨送司巳經將楊宏編發山
丹衛充軍去後續為陳言邊務事該總制尚書秦紘題
稱查勘過指揮楊宏平素操履公亷軍民信服失事之
愆不全由於本犯乞要從寛且稱褒死可以勵生使功
不如使過等因本部議擬具題奉孝宗皇帝聖㫖是楊
宏免解配所送秦紘處聴調殺賊欽此已經通行欽遵
去後今該前因案呈到部除烏銘已該本部奏奉欽依
行取來京聽用難又别為定奪外所據楊宏原係西安
左衛指揮使為事問發充軍該總制尚書秦紘奏留在
於軍前聽用人數今都御史楊一清又奏前因前後論
薦彼此相符必是本官原問充軍未得其情所負才調
堪濟邊事伏望皇上俯察二臣論薦之言比照情輕律
重之例将楊宏斟酌情罪特賜定奪候命下之日本部
行移都御史楊一清隨宜委用調度殺敵仍轉行楊宏
務要仰思録用之意勉圖補報之忠若果建功邊境保
障地方非特前愆可贖而陞賞亦有期矣縁係巡撫官
員保用為事充軍將官及奉欽依兵部知道事理未敢
擅便𢎞治十八年八月十九日本部尚書劉大夏等具
題本月二十日奉聖㫖是楊宏免充軍照原職降二級
聽楊一清隨宜委用欽此欽遵擬合就行為此合咨前
去煩為查照施行
　　一為謹服用以崇聖徳事
工部覆都水清吏司案呈奉本部送於工科抄出欽差
巡撫陜西等處地方兼督理馬政都察院左副都御史
楊一清題𢎞治十八年五月初七日奉司禮監印信揭
帖本年四月十六日本監太監陳寛等於乾清宫欽奉
聖㫖恁司禮監寫帖子去説與陜西鎮巡等官劉雲等
知道今該内織染局奏行彼處變染各色銀鼠皮如帖
到日爾等即便責委髙手人匠如法染造務要顔色鮮
明該用物料從宜處置毋得指此擾民有了差委的當
人員管送前來毋得違悮欽此欽遵本監今將奉到㫖
意事理備云前去陜西鎮巡等官太監劉雲等欽遵施
行隨該内織染局印信揭帖計開䝴去染造各色銀鼠
皮拾㭍様柘黄𤣥色真紫大紅深青福靑明黄鵞黄鸚
哥緑栁靑翠藍栁黄桃紅天靑明緑墨緑出爐銀等因
奉此除遵奉外臣仰惟皇上仁覆寰宇視民如傷一命
令之頒未嘗不寓恤民之意故今變染銀鼠皮張數亦
不多在物不為費於人不為勞且有不得指此擾民之
諭盖日月之明洞見萬里恐彼假公營私之人不能無
指一科十之弊故耳然臣區區一寸之忠所患有不在
於勞費者臣惟自古明王慎徳服食器用必循常度不
貴異物作竒技淫巧者有罰所以謹好尚為天下先也
為治莫大於禮禮莫明於服服者身之章視食與器為
尤重天子之服自祭祀朝享至於燕閒皆有成式製皮
為裘取其輕煖而巳若銀鼠之皮變染一十七色何所
取義黄帝堯舜垂衣裳而天下治以五彩彰施於五色
作服未聞一十七色也傳曰紅紫不以為䙝服惡其間
色不正且近於婦人女子之服也臣觀一十七色之中
𩔖多不正至於出爐銀極矣臣愚不知祖宗朝有此服
色制度否若創自今日無關名分之等威又非黼黻之
絺繡徒傷竒巧以累儉徳臣竊為陛下惜之此舉誠出
宸衷亦偶未之思耳然恐喜事貢諛之輩争為異色異
服矜竒衒巧或自兹始其所關係甚不細夫人君一身
風化本原於凡事之營為物之創造有不合於禮不當
於義者天下化之其端甚㣲其流漸不可遏况陜西三
邊根本重地頃屬兵荒民窮財盡陛下盖嘗捐内帑以
紓外患不經之費加之此地尤非所宜道路相傳恐将
來源源不巳聞者以為憂且織染有局天下之良工萃
焉染造之藝非陜人所長臣懼無以稱㫖稽之典禮㕘
諸時勢無一而可臣是以冐昧上言伏乞聖明乾斷合
無將前項銀鼠皮張不必變染已變染者差人䝴進不
必再發更乞明示徳音服色宜遵常制今後有以竒技
淫巧動上心者悉屏弗用仍置之於法使天下之人知
朝廷不作無益不貴異物恭儉之徳有光清明之治無
損豈徒陜西一方人民之幸哉臣叨任撫巡與聞兹事
心有未安不敢自隠干冒天威無任隕越待罪之至縁
係謹服用以崇聖徳事理未敢擅便等因具本該通政
使司官於西角門奏奉聖㫖銀鼠皮已染的未染的都
着送赴來京該衙門知道欽此欽遵抄出送司案呈到
部擬合通行為此合咨前去煩照奏奉欽依内事理欽
遵施行
　
　
　
　
　
　
　
　
　
　
　關中奏議巻四
欽定四庫全書
　關中奏議巻五
　　　　　　　　　　　　明　楊一清　撰
　巡撫𩔖
　　一為易置主將以保固地方事
兵部覆題該本部送於兵科抄出巡撫陜西等處地方
兼督理馬政都察院左副都御史楊一清題臣巡歴陜
西沿邊軍衛城堡閱視軍馬多非素練之兵或弓矢器
械之不習或坐作進退之不知其間勇徤壯丁又多困
憊身無完衣而備冬人馬狼狽尤甚詢其所以盖因近
年領軍官員以操練為故事以科歛為得䇿遇冬主將
巡邊各枝各隊輳辦銀兩官則或馬或幣獻其所有軍
則或糧或草任其侵尅至於河開將放每軍歛銀一二
錢謂之卸甲驛站所過料草不支本色謂之打乾頭目
虚張聲勢打㸃過送以為孝順將官佯若不知端居坐
受以為當得承應不及而箠楚隨之錢物到手則諸事
不問故凡把總管隊等官但知媚上豈復顧下但求免
禍豈暇恤軍以致軍日貧馬日耗武備日弛職此之由
去冬河套侵犯勢甚危急鎮守武安侯鄭英統兵固原
不聞揚兵耀武之謀仍為尅科聚歛之舉夫三軍之命
皆係於將驅冐水火蹈白刃之人而奪其衣食戕其肌
膚使之懷憤積怨深入心骨倉卒遇敵其不渙然離散
者㡬希矣况望其捐軀效死以成尺寸之功哉臣觀陜
西武臣非無善戰之人沿邊營伍亦多敢死之士要在
主帥得人智者效謀勇者宣力士氣自倍兵勢自張今
鄭英所至邊官解體上下離心勇氣索然怨聲載道夫
將官如有折衝禦侮之才摧堅陷陣之勇則貪可使詐
亦可使如往時劉寜輩既取其長當棄其短若鄭英素
無謀勇聞敵怯懦𢎞治十四年聞大舉之敵侵犯固原
嬰城自保不敢出戰彼時到鎮未久猶為可辭去年十
二月及今年正月殘寇累次侵掠不聞設一籌策運一
方畧所至則徴兵自衛坐費芻糧以致敵騎出入自由
如蹈無人之境所謂有是病而無是徳者將安用之傳
曰君不擇將以其國與敵也朝廷柰何以全陜重地而
畀之斯人不早為易置擇人而任之待其僨事貽患雖
置之重典亦無益矣臣竊聞近日聲勢猖獗尤非前比
冬間如不悔過逺遁必又踏冰入套臣受命經畧練兵
蓄糧信賞必罰作新士氣訪用人材愚臣事也若擁衆
内侵縂率官軍衝鋒出戰乃將官之事臣本書生安能
辦此已將應設逰擊縁由具奏但主將之任尤為機要
所關查得先該總制尚書秦紘奏稱傳聞敵衆要從延
綏西路入搶西安府地方欲將西安四衛原擬固靖備
冬官軍暫留一半在西安府城内與延寧二邊備禦下
班官軍行令鄭英嚴謹操練候將來相機戰守以保人
民一節正恐伊巡邊有害無益故為此言以阻其出耳
不然豈有身為主帥専守一鎮城之理況敵衆欲寇西
安必由環慶固原而入延綏相離地逺山川阨塞豈能
飛度所謂因噎而廢食者此論是也議者或又欲於固
原添設副總兵一員提調各邊人馬然既有鎮守主將
又添副總兵不無官多人擾且副總兵既以提調各邊
人馬為職則主將徒擁虚名置之無用亦恐未通但固
靖環蘭𦂳隘地方數多若得常守之將委的事有統紀
武備自嚴軍威自壯臣廣詢愽訪熟慮深思誠得易置
相應鎮守主將一員就於固原常川駐劄則官不加多
事為有益伏望聖明念全陜疆土之重憫生民塗炭之
急乞勅兵部議擬上請合無將鎮守陜西武安侯鄭英
行取囘京别推驍勇知兵善撫軍士在内如都督楊玉
神英輩在外如吳江曹雄輩將官一員鎮守陜西等處
地方節制諸軍常川固原駐劄提調防守遇警往來各
邊統率官軍盡力𠞰殺則邊方可保無虞邊方安則腹
裏安矣陜西城内自有鎮守巡按都布按三司官員臣
今往來經畧以後巡撫未免多住鎮城不待將官保障
如果事情十分寜息邊方無事主將仍回鎮城駐劄另
行具奏定奪臣於鄭英素無睚眦直以地方安危所繫
利害切身若因循隠黙忌避不言則欺君負國之罪萬
死莫可自贖等因具本該通政使司官奏奉聖㫖兵部
知道欽此欽遵抄出送司查得近該鎮守陜西地方武
安侯鄭英奏伏念臣本一介菲才荷蒙先帝聖恩不以
為愚不肖授以藩鎮之寄自臣到鎮以來迨今四載夙
夜憂遑莫能補報臣見年五十七嵗筋力巳衰况舊患
痰疾因去嵗邊方侵凌騷擾欽奉勑諭隨宜䇿應欽此
欽遵正臣子効勞之時臣疾雖在身待報躬親統兵往
來截殺但邊地風寒致將前疾舉發至今用藥調治百
無一効又加半身頑麻不能騎射若不辭解兵柄緣臣
所守實為三邊根本重地倘遇有警恐悞朝廷大事如
蒙伏望聖恩憫臣在邊染疾容臣回京調理另推謀勇
將官前來代臣管事臣干冐天顔不勝戰慄之至等因
具本該通政使司官奏奉聖㫖兵部知道欽此欽遵議
奏間今該前因案呈到部㸔得巡撫都御史楊一清奏
稱陜西地方軍務廢弛鎮守官員不堪厥任誠恐臨期
悞事要將武安侯鄭英行取回京别推驍勇知兵官一
員前去更替鎮守陜西地方専在固原駐劄及武安侯
鄭英亦自奏患不能騎射乞要回京調理縁關中係國
家重地主將實官軍司命况近來情勢比昔不同萬一
冰凍入套必須防禦得人合無俯從所奏將鄭英取回
候命下之日本部就將楊一清所薦官員另行議擬奏
請簡命一員前去代替鄭英鎮守陜西令其常在固原
駐劄撫安軍士遇警𠞰殺防守地方不許仍往省城復
蹈前轍縁係更擬將官及奉欽依兵部知道事理未敢
擅便𢎞治十八年十月初四日本部尚書劉大夏等具
題本月初五日奉聖㫖是鄭英取回京欽此欽遵擬合
通行為此除外合咨前去煩照本部題奉欽依内事理
欽遵施行
　　一為慎固地方以遏邊人事
兵部覆該本部送於兵科抄出巡撫陜西等處地方兼
督理馬政都察院左副都御史楊一清題准兵部咨前
事該本部題該寧夏鎮巡等官太監葛全都御史劉憲
等各題稱陜西逰兵三千員名已經革去逰擊將軍合
無仍設將官統領前來兩界韋州往來駐劄外可以策
應花馬池内可以保障固靖等處地方等因該本部看
得未審前項人馬見今改調何處應用合行臣查明定
奪等因題奉欽依備咨到臣查得先該總制尚書秦紘
奏於環慶固原等處添設逰擊將軍𢎞治十七年九月
間該巡按陜西監察御史季春奏要裁革兵部依擬題
准行移陜西鎮巡等官行令逰擊將軍都指揮楊敬照
舊回司所統逰兵俱令掣回原營以後地方如或多事
仍該復設逰兵另行具奏定奪等因備咨前來巳經欽
遵將原選逰兵掣回原營間續因邊報拆墻進入韋州
螺山住牧侵犯固原環慶軍馬不敷鎮守武安侯鄭英
隨將前項逰兵調取前來分委都指揮陳善黄正管領
防守後日事寜仍照原擬掣回臣接管巡撫受任經畧
因慮前項地方委的人馬寡少敵情難測原選逰兵若
盡數掣散有警急難收拾除西安等衛及環慶官軍掣
回原營外其洮岷河臨四衛官軍又經委官重復挑選
精鋭人馬共一千一百員名暫委都指揮管領策應荘
浪見在蘭州地方駐劄又於洮岷秦平等衛原擬備冬
官軍内挑選一千餘員名委官管領操練聴調正慮河
套為患逰擊之官恐當復設故為先事料理一旦用之
但得統領之人兵可立集不然直待敵至方議設官有
官方議選軍經時累月緩不及事臣之鄙見如此今寜
夏鎮巡等官太監葛全等所奏要將陜西逰兵三千員
名仍設將官統領一節盖亦以為陜西逰擊當設又因
裁革未久故為此言以俟廟堂采擇臣請究竟本末言
之寜夏花馬池興武營清水營直抵髙橋兒等處地方
乃河套出入之門户然彼之所入雖經於寜夏而其所
利則在於腹裏寜夏如能捍禦使之不敢拆墻而入則
腹裏可以無患但恐地方散漫墩堡稀疎士馬單弱不
能遏其方張之勢彼既拆墻進入必將抄我環慶犯我
固原深入我安㑹静寜隆徳諸處内有監牧馬匹尤為
素所窺伺加之土漢雜處易於生變一失保障則根本
動搖故延寜為手足之疾其禍速而小環固乃心腹之
疾其禍遲而大尚書秦紘原擬推選宿將充逰擊將軍
操練軍士用防不虞深為有見但當時委任非人致招
物議又因邊事稍寜議者遂謂官多人擾奏行革罷未
及兩月潛師竊發分抄邊鄙無處寧帖守備等官各有
信地彼衆我寡徒閉壘以自全分疆畫界至相望而不
救於是衆論囂然盖謂逰擊不當革逰兵不當散方議
奏復而邊情已寜矣臣謂兵無常形事有萬變因時制
宜固難執一奏設逰擊者乃安内攘外之圖奏革逰擊
者亦省事惜費之意也今敵得志而驕冬間難保不入
河套萬一拆墻深入數必不少陜西逰擊將軍似當復
設隨處應援截遏以安人心且諸鎮一體如大同逰兵
應援宣府延綏逰兵應援大同寜夏逰兵應援延綏則
陜西設有逰兵既可保障内地亦可為延綏寜夏𦂳急
之援不為無益既設之後不宜亟罷庶使事有定規人
有定志但添官非難得人為難任非其人平時恣為剥
削臨事安可倚仗非惟來議者之口抑且壞地方之事
博采得守備固原署都指揮僉事陳善老成歴練慣戰
知兵平時撫士有方遇敵當先不怯且歴官年久山川
道路險易熟諳使當折衝禦侮之任則兵將相知地利
人心兩得可責成功如蒙乞勅兵部再行詳議如果陜
西逰擊相應復設合無將陳善奏請充逰擊將軍將原
選見在官軍二千員名聴其統領仍在慶陽駐劄不拘
環慶固原靖邊蘭州等處但有𦂳急聲息往來應援截
殺若尚在河套不曾拆墻進入照依寜夏鎮巡官所擬
前去韋州等處與延寜逰兵掎角併力防禦倘或大同
宣府一有𦂳急延綏官軍調去城堡空虚地方有警聴
各該鎮巡官行臣處相機調發前去䇿應前項官軍缺
少馬匹於各監苑補賠倒失虧欠兒扇馬内給領不必
照依各鎮搶兌以致損此益彼兩相妨碍以後如果各
處地方寜息秋夏時月將官軍放回原衛休息遇冬徴
調聴用永為定規不必暫設亟罷使人懷茍簡事無成
效若任非其人訪有貪汚怯懦實跡巡撫巡按官指實
劾奏革退别選相應之人代補及照固原地方最為要
害守備官員不可暫時缺人如臣言可采陳善果蒙委
用就乞於陜西武臣曾經舉保堪用官員内推選一員
代替守備庶㡬地方有託緩急不至悞事等因具本該
通政使司官奏奉聖㫖兵部知道欽此欽遵抄出送司
查得陜西固原等處逰擊先該巡按陜西監察御史季
春奏稱官多人擾本部巳經依擬奏革續該寜夏鎮巡
等官奏要將革退逰兵照舊設官統領以備内外策應
本部又經議奏行令查勘去後看得巡撫陜西都御史
楊一清奏稱勘報前項逰擊將軍應該復設縁由所言
地方利害興廢始末議論詳悉事體明白及處置該集
逰兵該用領兵將官俱各停當况今寜夏見報邊情𦂳
急用人預備合無准其所奏請勅原擬都指揮僉事陳
善充逰擊將軍名目統領前項逰兵三千員名専在環
慶固靖等處往來截殺仍聴鎮巡官員節制調度此後
尤須守法奉公正巳率下慎終如始以副委任合用符
驗旗牌照例請給差人䝴去本官應用其固原地方今
既擬令鎮守武臣常在彼處駐劄所據陳善守備員缺
不必再補合止行令都御史楊一清徑自照例選委堪
用都指揮或指揮一員在彼備禦縁係添設逰擊官員
及奉欽依兵部知道事理未敢擅便𢎞治十八年十月
初八日本部尚書劉大夏等具題本月初九日奉聖㫖
是欽此欽遵擬合通行除外合咨前去煩照本部題奉
欽依内事理欽遵施行
　　一為傳報聲息預防邊患事
兵部覆該本部送於兵科抄出巡撫陜西等處地方兼
督理馬政都察院左副都御史楊一清題據暫署守備
蘭州地方蘭州衛指揮僉事陳松呈云云等因節呈到
臣照得鎮守太監劉雲武安侯鄭英俱在陜城臣看得
蘭州地方自本年五月十一日以來傳報荘浪紅城子
炮火柴堆聲息絡繹不絶訪得敵衆俱在荘浪後山伏
同兒水彬草溝等處劄營節次入境搶掠因是近來荘
浪人馬寡少動輒失利以此彼勢愈張我威愈挫况與
蘭州壤地相接無關隘溝墻之限荘浪既巳被搶蕭索
虎狼無厭之欲必將窺伺蘭州已將原奏留甘蘭二衛
官軍李勤等摘撥分布河北地方東路鹽場堡西路𨫼
子坪二處按伏防守遇警截殺但𨫼子坪舊無城堡鹽
場雖有舊堡不曽修盖房舍不堪屯軍又經行令兵備
守備等官量起本處軍民人夫築打𨫼子坪城堡一座
及於鹽場堡修盖官㕔營房以便官軍屯住及又遵照
節該欽奉隨宜斟酌調度成命行委都指揮黄正管領
洮岷臨河等衛官軍一千員名前去莊浪暫聴分守㕘
將蘇泰調遣殺敵指揮郭遡督率所領土兵亦於蘭州
駐劄隨其聲勢所向往來應援外縁荘浪雖係甘肅所
轄而與陜西腹裏聲勢相倚臣實不敢顧此失彼但往
年荘浪紅城子力足捍禦北人不敢越境南侵則蘭州
似為腹裏今荘浪巳不能支衆刼肆行剽剠無忌根本
喉襟之地所繫尤重若彼窺覘糾結日久不退則陜西
官軍急當内防勢恐不能分兵外援且秋冬將臨北方
大衆難保再不入套前項郭遡黄正所領軍馬乃固原
環慶𦂳關禦敵之數又當先期掣回休息養其鋭氣以
挫敵鋒臣又切思荘浪之人横遭兵禍巳非一日訪得
前項敵衆初本不多近來鳩集醜𩔖日漸繁夥恒在荘
浪涼州地方明水湖等處住牧假我逋降為之鄉導不
時突出鈔掠聲東擊西倐來忽去委的難以隄防其勢
非大遭挫衂則不肯逺遁將來勾引羌戎寜夏陜西二
鎮皆受其毒不止荘浪之害而已夫田中之禽利用搏
執聖王所不得巳如蒙乞勅該部詳擬合無行甘肅鎮
巡等官行令逰擊率領所統逰兵或再推驍勇都指揮
一二員摘發甘州各衛招募土兵舍餘軍餘等項二三
千名前來荘浪紅城子協同㕘將等官戰守以紓地方
目前之急其陜西發去官軍取回固原環慶等處以備
北人入套之謀再乞預行寜夏甘肅陜西守臣密切㑹
議若是今冬寧謐不入河套明年春二三月草枯馬弱
之時遣人哨探住牧處所的確諸鎮各選精兵甘肅官
軍自荘浪涼州分道並進以殺其勢寜夏軍馬出其後
背以邀其歸陜西官軍自蘭州掎角而入以防其衝突
必痛加誅𠞰以洩數年兵民之憤一勞永佚計無出此
舍是弗圗因循玩愒茍度嵗時如養癰疽不施鍼砭使
其日漸潰蝕雖有知者不能善其後矣此事重大必仗
廟堂成算詢謀僉同乃可舉動愚臣一人之言豈可自
以為是但承乏經畧調度之任有所見聞不敢自黙等
因具本該通政使司官奏奉聖㫖該部知道欽此欽遵
抄出送司案查先為敵衆擁衆犯邊缺兵戰守事該分
守荘浪地方左㕘將蘇泰奏稱敵衆節次犯邊兵力寡
少乞要增兵戰守等因本部已經議擬題奉欽依備行
陜西鎮巡官將聲息少緩地方或附近各衛官軍内輳
撥精壮一千員名委官管領前去荘浪聽調殺敵指揮
郭遡原管土兵一千員名領去蘭州地方駐劄以便荘
浪固原兩處䇿應續該巡撫甘肅等處地方右副都御
史畢亨奏為易將官以安邊境事該本部議擬題准將
副總兵把琮改調荘浪逰擊將軍徐謙帶領所部逰兵
常在莊浪駐劄聴把琮調用俱經通行去後今該前因
案呈到部看得都御史楊一清所奏極言河西敵衆屢
為荘浪之害又慮冬臨河套入寇固原環慶所當戒嚴
計處各鎮分設防禦之兵甚為得策除逰擊將軍徐謙
領兵荘浪駐劄已有前議外合無依其所擬本部一面
鋪馬䝴文與都御史楊一清徑將所屬郭遡等原領蘭
州等處䇿應軍馬掣囘聴其調用一面䝴文甘肅鎮巡
等官查調各衛招募土兵舍餘二三千推委謀勇都指
揮一二員帶領前往荘浪紅城子等處隨同副總兵把
琮等防禦中間事宜或有未盡未允亦要從長議處以
固地方其稱今冬寧謐不入河套欲候明春草枯馬弱
之時密㑹三鎮誅𠞰明水湖等處積年犯邊之敵尤見
經畧深逺但事干重大難以遥度而甘肅寜夏二鎮守
臣未經謀議恐亦各有所見况掩襲境外之敵必須兵
馬加倍精强將帥謀勇兼濟方能措手一或言動欠密事
機先露恐難成功合無仍行陜西并甘肅寜夏鎮巡等
官密切移文㑹議從長再加斟酌如果此舉有利無害
詢謀僉同時勢可乗不貽後艱㑹同奏報相機舉行務
要計出萬全以期克捷如果事有異同難便輕舉或别
有安邊良策亦要明白囘奏縁係守臣建言邊務及奉
欽依該部知道事理未敢擅便𢎞治十八年十一月十
二日本部尚書劉大夏等具題本月十三日奉聖㫖是
欽此欽遵擬合通行除外合咨前去煩照本部題奉欽
依内事理欽遵施行
　　一為急缺領軍官員事
兵部覆該本部送於兵科抄出巡撫陜西地方兼督理
馬政都察院左副都御史楊一清題臣受命經畧巡撫
節奉欽依或廣收人物以資其方畧或重懸爵賞以鼓
舞人心等因備咨前來為照禦戎莫急於練兵練兵莫
先於選將將非其人兵雖衆不足恃將得其人怯可化
勇弱可化强廣收人物誠備邊第一義也况今北人得
志而驕冬深難保不入河套近日環慶地方節次傳報
炮火聲息防禦不可不嚴陜西各該守備將官皆新任
可用但各有信地難以摘撥至於管領備冬官軍及召
募土兵民壯等項調遣委用不可缺人本處都指揮把
總指揮等官才局雖有可觀多是不曾經戰倘或敵衆
大舉侵犯使之衝鋒破敵恐未必能近該臣奏保緣事
都指揮烏銘充軍指揮楊宏荷蒙皇上湔洗楊宏重罪
止䧏二級聴臣隨宜委用天地再造之恩凡為武臣孰
不感激思奮但烏銘兵部題稱已經奏取赴京難又别
為定奪及又博訪得先任花馬池㕘將西安後衛指揮
馬隆蘭州衛指揮同知楊義俱各熟閑戎務諳曉邊情
先年慣經戰陣比之新進未試者不同亦該本部奏取
京營領軍去訖且京營領軍所係尤重臣何敢以一方
之事致妨天下大計但京師人材所聚如烏銘輩必多
大同宣府聲息巳寜陜西之患方自兹始况此三人用
之陜西則地利素知人心素服不違其材可責其効若
領京營士馬恐亦無以逾人伏望聖明垂念關中三邊
根本之地防禦事重用人為急乞勅兵部合無將烏銘
馬隆楊義三人仍發囘陜西聴臣隨宜委用統領備冬
官軍及土兵召募義勇民壯等項併力𠞰殺或分守要
害或策應各邊有功具奏推陞誤事責不輕貸待後陜
西地方寜靖大同宣府聲息𦂳急京營領軍缺官該部
移文行取仍督發前去應用等因具本該通政使司官
奏奉聖㫖兵部知道欽此欽遵抄出送司查得先為軍
務事該巡撫陜西都御史楊一清奏奉欽依事理咨送
馬隆等前來又該本部議擬題奉欽依將馬隆楊義俱
陞署都指揮僉事與烏銘協贊鼓勇等營去後今該前
因案呈到部看得都御史楊一清題稱要將烏銘馬隆
楊義發囘陜西聴其委用統領備冬官軍及土兵等項
堵截𠞰殺待後京營領軍缺官仍督發前來應用一節
照得烏銘等先因宣大二鎮聲息𦂳急故將各官取來
聴候領兵即今二鎮稍寜况陜西地方目今河凍正係
敵衆侵犯之時用人尤為𦂳急相應准其所奏除數内
馬隆巳該本部題奉欽依充四川㕘將協守松潘地方
去訖所據烏銘楊義合無着令馳驛前去都御史楊一
清處聴調領兵若後京營要用另行具奏行取各官務
要竭忠奮勇圖立後功以副舉用之意緣係奏討領軍
官員及奉欽依兵部知道事理未敢擅便𢎞治十八年
十一月二十二日本部尚書劉大夏等具題本月二十
二日奉聖㫖是欽此欽遵擬合通行除外合咨前去煩
照本部題奉欽依内事理欽遵施行
　　一為預防邊患以保固地方事
兵部覆該本部送於兵科抄出巡撫陜西等處地方兼
督理馬政都察院左副都御史楊一清題近准巡撫寜
夏地方本院右僉都御史劉憲咨為大敵入套請兵防
禦事𢎞治十八年八月二十九日據畨中走囘男子賈
羊羔兒供係山丹新河人失記衛所年月日七八嵗時
被小王子部落頭兒巴罕搶去邊外牧放牛羊一十三
年見在賀蘭山後駐劄近聴得夥裏衆人説稱俱往迤
北迎接小王子到來本日又據套内迤北石嘴兒墩暖
泉兒墩夜不收王文奴等報稱本日已時瞭見河西相
離黑山營四十里地名野馬川等處敵衆下營人馬不
計其數帳窠牛羊遍野内有三百餘騎前來河邊住立
吹觱篥一聲向東觀望頓飯時回營去訖本年九月初
四日又據石嘴兒墩夜不收王玉等報本月初三日辰
時瞭見敵人五騎在於套内到於墩邊荅話不應顯是
前項大敵浮水渡河入套等因前來㑹同鎮守太監葛
全總兵官署督僉事李祥議看得前項敵衆訪是小王
子人馬在大同搶回意欲過套入攻先是走回男子賈
羊羔兒報稱山後衆人前去迎接小王子次據夜不收
王文奴等報稱瞭見河西敵衆不計其數内有三百餘
騎前來看河今夜不收王玉等又報瞭見敵衆五騎巳
過套内事果不虚五騎既已過河誠恐醜𩔖源源而來
大舉入寇旦夕難保若不請兵策應防範慮恐臨期難
便除具題外擬合通行知㑹等因備咨前來續據守備
環慶等處地方署都指揮僉事姚震呈為傳報烽火事
𢎞治十八年九月十四日酉時據原差花馬池探聴聲
息夜不收魏玉供報本月十二日夜三更時分有花馬
池夜不收張外頭報稱煖泉墩石嘴兒墩各舉火六把
行間本月十六日辰時據環縣城西西河墩守瞭小甲
王友走報本時瞭見永河墩舉煙三把十七日又據西
河墩小甲王友報火六把又據本官呈前事𢎞治十八
年九月二十七日巳時據環縣城西西河墩守瞭小甲
王友走報稱沈家山墩小甲唐仲義傳報火三把煙三
把等因節呈到臣照得鎮守陜西太監劉雲武安侯鄭
英俱在陜城鄭英見今患病不出除移文知㑹外看得
巡撫寜夏都御史劉憲咨稱前項邊情係供報之言固
難盡信但環慶地方巳有傳舉境外煙火必是此敵將
謀入邊先遣輕騎浮渡黄河潛入套中瞰彼窩巢覘我
虚實踵襲故智侵犯邊境無厭之欲誠難窺測先事之
防不可不謹切詳敵兵去年侵掠陜西今當皇上龍飛
御極之初乃敢侵我宣府擾我大同戕賊我士馬魚肉
我生民貪得無厭何所底止若再擁衆内侵鼓我積憤
之兵乗彼既驕之勢何戰不克何向不前顧部落結聚
動稱數萬我邊地里寛漫分兵而守無所不寡以十當
百似難急嬰其鋒惟在嚴封疆守要害明斥􁧕謹禁防
以佚待勞俟機而動延寜二鎮邊備各該守臣必能先
事經理陜西固靖環慶地方先該總制尚書秦紘修築
邊塹一道甚於保障有益所患墩堡稀疎聲援隔絶故
副總兵曹雄有固原之墻不如無墻之論臣今近墻設
墩傍險增堡聲勢相接况填塞溝塹坍塌邊墻次第修
補粗皆就緒至於分布人馬使守要害招集土人使自
為戰不敢漫易以速罪尤但當久玩極弊之餘人馬寡
少又復不精語及戰功臣實不敢自保然而形勢戰守
得失利害之機亦嘗籌度寜夏花馬池興武營直抵髙
橋三百餘里地方在北是為侵我邊境之門户陜西
環慶固原直抵靖邊七百餘里地方在南是為入我
腹裏之門户中有山城萌城石溝鹽池韋州等處乃敵
兵出没經由之道路然彼之所入雖由寜夏而其所利
實在腹裏寜夏邊墻如能捍禦則腹裏可安枕而臥稽
今事勢恐未必能倘一旦拆墻而入必以精騎守所入
之路綴我官兵使不敢南則腹裏安危所係至重其故
不可不講也敵既深入剽掠方張之勢恐非陜西官軍
所能當藉諸邊鎮逰兵協力捍禦庶免生民荼毒然欲
成克捷之功必在乗其既弊而於中路擊之為便查得
臣節該欽奉勅諭倘或事情𦂳急延寜荘涼逰兵俱聴
爾調用欽此欽遵及照延綏㕘將王㦸所領土兵二千
員名亦係兵部題准聴臣調用之數但寜夏逰兵僅能
自守荘涼逰兵彼處四時有警在在乏兵恐難摘調緩
急所倚惟延綏逰竒兵㕘將王㦸土兵應援之力臣雖
奉有成命竊恐諸鎮官軍各有統屬不即聴調悞事非
輕且今西安等府旱災至甚流徙在途萬一時勢危急
邊城失守盜賊乗隙而起根本動搖誠非細故况延寜
逰竒兵調去大同未回近聞彼處聲息巳寜若不早為
掣取直待寇至門庭方纔移文往來之間動經旬月委
的緩不及事如蒙乞勅該部計議合無鋪馬䝴文行令
延綏副總兵曹雄逰擊將軍羌漢㕘將王㦸作急將所
領官軍掣回曹雄竒兵暫於定邊營駐劄以便延寜兩
邊策應羌漢逰兵王㦸土兵於花馬池興武營等處按
伏如果敵衆入套擁衆近邊與寜夏副總兵衛勇㕘將
霍忠恊同保勣靈州守備焦洪并都指揮韓斌等人馬
併力捍禦保固邊墻不令入境寜夏總兵官李祥統領
人馬過河暫於靈州駐劄以便河南調度陜西亦選逰
兵三千員名暫於韋州按伏以為聲援且以防今冬山
後乗凍渡河侵犯之謀若是聲勢重大力不能支拆墻
入境勢必侵犯腹裏陜西逰兵即當掣回豫旺城防禦
延綏逰兵土兵聴臣臨期相機調取應援亦在保固邊
墻不令拆入彼進不得逞居無所獲不乆亦將自退若
不能阻遏長驅而入勢必分散我軍堅壁清野據險以
乗之伺便以圖之縱無大得亦無大失仍先以曹雄李
祥衛勇姜漢等各枝精兵分布中路山城萌城石溝鹽
池紅寺兒韋州一帶城堡按伏秣馬藏鋒蓄鋭多遣乖
覺夜不收逺為哨探彼既深入日久人馬疲敝計其歸
途必出前路陜西將官統領官軍徐躡其後毋逼而追
待入我彀諸路之兵併起而夾擊之陜西官軍奮而逐
之或邀其中或截其尾胸背受敵必敗之道獻俘折馘
大功可期計不出此而欲於拆墻之處邀其歸路其勢
復合其援亦近成敗利鈍非臣所知再照暫留荘浪左
副總兵魯麟驍勇慣戰歴練老成所統土兵畨人素所
畏服先年腹裏有警亦曾調用乞勅本官整㮶人馬倘
或事情𦂳急聴臣移文調來固原環慶等處與陜西將
官協力戰守以壯兵勢以繫人心此臣一得之愚敢用
預陳以備采擇乞下陜西延寜諸鎮將官㕘酌行之隨
機應變又在各官仍乞速行曹雄姜漢王㦸等各以腹
裏根本為重遇調慎勿延緩以失事機等因具本該通
政使司官奏奉聖㫖兵部知道欽此遵欽抄出送司查
該先為守邊防患地方等事該協同鎮守甘肅左副總
兵魯麟奏稱統兵前往寜夏等處截殺得患痢疾况伊
男年幼管下土人家口缺人鈐束乞要暫留在家教訓
伊男管束土人家口本部議擬題奉孝宗皇帝聖㫖是
魯麟准留荘浪撫管土人寫勅與他欽此續為易將官
以安邊境事該巡撫甘肅都御史畢亨題稱左副總兵
魯麟父祖以來世守荘浪畨人素所畏憚今雖養病在
家尚能發縱指示乞要請勅本官今後遇有敵衆侵犯
務要運謀設䇿併力𠞰殺等因該部議擬具題奉聖㫖
是欽此節經請勅本官欽遵外近為大敵入套請兵防
禦事該寜夏鎮巡官太監葛全等題稱大同地方寇巳
寜息要乞行令本鎮副總兵衛勇延綏副總兵曹雄逰
擊將軍姜漢㕘將王㦸各將前項逰竒等官人馬火速
兼程前來花馬池等處併同本鎮人馬布置按伏相機
截殺巳該本部議得合無鋪馬䝴文與寜夏太監葛全
總兵官李祥都御史劉憲一面選差乖覺夜不收逺為
哨探一面嚴督副總兵衛勇㕘將霍忠協同保勣守備
焦洪都指揮韓斌等各要用心設策整㮶人馬隨宜按
伏以逸待勞本部仍行延綏守臣令㕘將王㦸統領土
兵前往花馬池逰擊將軍姜漢統領逰兵前往定邊營
曹雄統領竒兵前往寜塞營各要星馳前去秣馬按伏
聴候有警併力截殺乃行陜西巡撫都御史楊一清公
同固原新任鎮守將官斟酌形勢計議方畧分布腹裏
人馬據要防禦督調本處逰兵相機策應等因具題奉
聖㫖是欽此又經通行各該鎮巡官欽遵去後今該前
因案呈到部看得巡撫都御史楊一清歴究陜西寜夏
地方之要各鎮官軍戰守之宜及指陳乗敝邀擊之利
論議反復籌度周悉除延綏逰竒官軍與寜夏副總兵
衛勇等所領人馬巳該本部題奉欽依通行各該地方
戰守亦與本官前項議奏之意大畧相符所據慮恐諸鎮
官軍各有統屬不聴調遣合無行移延綏鎮巡等官轉
行副總兵逰竒等查照先今事理如果敵巳西行本鎮
别無聲息陜西來調兵馬即便依期前去分布防守不
許遲延誤事自取罪尤仍通行陜西延綏寜夏鎮巡等
官俱要協心運謀相機而動務使功成萬全事無一失
圖免陜西腹裏之害用紓皇上西顧之憂毋得秦越自
分坐觀成敗以孤委任其稱荘浪左副總兵魯麟慣戰
老成邊人畏服先年有警亦曽調用乞要請勅本官整
㮶人馬遇警調來固原環慶等處與陜西將官協力戰
守一節尤為有見盖魯麟久在邊方委實謀勇頗優於
衆今病痊可相應責成合無本部鋪馬䝴文與都御史
楊一清轉行左副總兵魯麟將所領土兵嚴加操練固
守地方若遇固原環慶有警即聴都御史楊一清移文
調用大功有成陞賞不吝不許託故偷安以負朝廷世
寵之恩縁係巡撫官員奏處防守邊務及奉欽依兵部
知道事理未敢擅便𢎞治十八年十一月二十四日本
部尚書劉大夏等具題本月二十五日奉聖㫖是便行
與各官着用心協力相機防禦不許自分彼此致誤事
機欽此欽遵擬合通行除外合咨前去煩照本部題奉
欽依内事理欽遵施行
　　一為預防邊患事
兵部覆該巡撫陜西等處地方兼督理馬政都察院左
副都御史楊一清題准兵部咨該協守延綏等處地方
副總兵都指揮僉事曹雄題稱陜西固原等處近來修
築邊塹一道南離固原二百五十里北離花馬池四百
餘里敵經花馬池之空深入任其掏穵通不知覺向使
固靖地方有久守之將則戎馬之入何以似蹈無人之
地為今之計合無固靖環蘭等處添設副總兵一員提
督操練有警臨鞏秦平官軍悉聴調遣黄河將凍時月
收歛人畜肅清郊野分兵要害秣馬蓄鋭以待敵至萬
一邊敵復來侵犯或乗其分散或邀其歸路其陜西鎮
守將臣精選在城有馬官軍前來以為聲援如此則戰
守兩備責任專一緩急有濟等因具本奏奉孝宗皇帝
聖㫖兵部看了來説欽此欽遵該本部覆奏行巡撫陜
西都御史楊一清㑹同巡按監察御史從公計議陜西
鎮守將官每年冬初例該前去固原等處防守今若於
固靖環蘭等處添設副總兵一員必得練達邊務曽經
戰陣者常川在彼委的有益但省城鎮守將官遇冬所
理何事必須何以處之斯於事體穏便經久可行務在
議處停當㑹奏前來以慿上請定奪等因題奉聖㫖是
着議處停當來説欽此欽遵備咨到臣㑹同巡按監察
御史季春從公計議看得陜西固原環慶靖邊蘭州皆
𦂳關要害之地固原土漢雜處内有監牧馬匹所係尤
重河套有警寜夏邊墻失守則固原環慶最先受害近
來山後殘敵河凍時月多從寜夏中衛鳴沙州一帶踏
冰而入竊伏螺山等處鈔掠固靖突來忽去不止河套
為當隄防至於蘭州河北一帶節被荘浪明水湖潛住
諸番與山後之敵無分春夏不時侵擾又不止河凍為
當備禦比者各該地方戰守之具名存實亡守備等官
權任輕㣲莫能自展各有信地不相應援陜西鎮守將
官遇冬至十一二月方纔提兵西向不過月餘河冰消
釋即便掣囘與調來客兵無異山川之險夷關隘之虚
實將領之勇怯士卒之强弱茫不與知上下相安因循
度日邊備不嚴兵威不振職此之由今聲勢猖獗大非
昔比萬一不肯悔過逺遁糾合部黨長驅深入則内郡
繹騷根本動搖不止邊民受害而已若得常守之將駐
劄固原提督操練各路人馬遇警分兵要害調遣應援
截殺委的責任專一曹雄所言盖亦有見其要添設副
總兵一員不無官多人擾况人馬有限添官雖多何補
於事且既設副總兵提督調兵則主將徒擁虚名置之
無用亦恐未宜若將陜西鎮守將官移來固原駐劄則
官不加多事為有濟長久利便之策宜無過此議者或
謂陜西鎮守之設兼防南山羣盜然陜城巳有鎮守太
監巡撫巡按都布按三司又兼撫治巡守等官平時自
足防制果有盜賊竊發將官東還不妨𠞰捕但任法不
若任人安内乃可攘外使任非其人反生厲階致招後議
竊見鎮守陜西武安侯鄭英在鎮年深近又自稱患病
日久不出見今寜夏已有傳報聲息倘或邊衆擁衆侵
犯本官委的不堪征戰誤事非輕必須更易相應將官
鎮守緩急方可倚仗如䝉乞勅兵部計議上請合無將
武安侯鄭英行取囘京别推京營都督或邊鎮將官亷
靜不擾練達戎務曽經戰陣一員鎮守陜西等處地方
常川固原駐劄提調防守遇警往來各邊統率官軍𠞰
殺堵截外壯兵勢内繫人心實為便益當此久玩極弊
之餘正易轍改絃之日伏望聖明軫念關中重地一方
兵民不宜重遭荼毒早賜施行等因與巡按監察御史
各具本該通政使司官奏奉聖㫖兵部知道欽此欽遵
通抄送司查得先為預防邊患事該延綏副總兵曹雄
奏稱固原邊墻曠逺要於固靖環蘭等處添設副總兵
提督操練本部議行巡撫都御史楊一清㑹同巡按御
史從公計議固靖環蘭等處添設副總兵一員常川在
彼委的有益務在議處停當㑹奏前來以慿上請定奪
等因題奉聖㫖是着議處停當來説欽此巳行欽遵去
後續為易置主將以保固地方事該都御史楊一清奏
稱陜西地方軍務廢弛要將武安侯鄭英行取回京别
推驍勇將官一員前去更替鎮守陜西地方專在固原
駐劄等因前來本部依擬將本官奏内薦舉都督等官
楊玉等四員具題奉聖㫖是曹雄陞署都督僉事鎮守
陜西地方欽此已行欽遵去後今該前因案呈到部看
得各官所奏固原等處地方添設副總兵一員不無官
多人擾若將鎮守將官常川固原駐劄則官不加多事
為有濟一節既查有本部前項題奉欽依鎮守官員常
在固原駐劄事理别無定奪擬合通行除外合咨前去
煩為查照施行
　　一為急處救荒事
户部覆該本部等衙門㑹題於户科抄出欽差巡撫陜
西等處地方兼督理馬政都察院左副都御史楊一清
題前事准户部咨該陜西鎮巡等官題切照陜西地方
接連邊境糧草徭役比之他處實為浩繁兹者又遇前
項蟲旱等灾米價騰貴人民流移誠為可憫難以照常
勘處合無不為常例本部移咨都察院轉行巡按陜西
監察御史公同都布按三司守巡管糧官嚴督府衛州
縣掌印官一面將被灾地畝從公覈實一面將該免錢
糧照依分數先行除豁仍將除豁過田地税糧等項有
收無收分數各備造文册奏繳仍造清冊一本送部查
考本部再行巡撫都御史督同守巡管糧等官嚴督府
衛州縣各該官員查勘缺食軍民先儘見在預備倉糧
按月放支賑濟如有不敷就將該庫收有見在銀兩等
件設法糴買米糓作急賑濟務使人沾實恵事有成效
此外别有救荒事宜徑自區處施行事體重大者作急
具奏定奪等因具題奉聖㫖是陜西灾傷重大着楊一
清好生設法賑濟毋致失所欽此欽遵備咨到臣查得
陜西灾傷地方西安府為甚延安府次之慶陽鳯翔二
府又次之其餘平漢臨鞏等府雖間有旱雹等灾分數
不多但西安一府財賦供億實當七府之半西安府告
荒雖七郡全收不足以補况延慶邊郡亦復有灾他府
稍登僅能自給巳將被灾地方應該分豁減免税糧縁
由節次具題及行委分巡分守等官各帶領府佐能幹
官員分投徧歴所屬州縣先將極貧人户今冬開倉驗
口給糧賑濟次貧人户明春一體賑濟如倉糧不敷聴
將官銀折放去後兹者仰荷聖慈該免税糧准行巡按
御史覈實除豁天語叮嚀又以設法賑濟責成愚臣惟
恐斯民失所古帝王之用心不是過也顧臣撫巡無狀
不能導引和氣以厪宵旰之憂若又不能仰承明詔講
求賑濟方畧坐視溝壑轉徙而莫之救其罪安可逃哉
查得各該州縣預備倉糧多者不過萬餘石少則三二
千石甚至止有數百石陜西布政司查報在庫官銀八
萬三千餘兩俱該供邊并折支俸糧布花之數尚恐不
敷亦難動支糴買糧米夫以堂堂巨省而倉庫空虚至
此臣晝夜思之寢食俱廢竊惟救荒以賑濟為先以儲
蓄爲本陜西地方關山環峙舟楫不通重以供給三邊
賦役繁重故一年之收僅足以周一年之用加以頻年
兵荒瘡痍未復卒遇久旱遂成大饑閭里蕭條逃亡接
踵盜賊間起剽掠潛行困敝艱難莫可名狀又恐春夏
之交米價益貴民食愈難官廩既空官銀莫措餓夫張
口以待哺官司束手而無施民窮盜起勢所必至若麥
秋有望猶可支持萬一套衆不出二麥不登賑濟轉輸
兩無所賴公私告急内外俱困倉皇狼狽何可勝言臣
又竊思陜西成化十九二十年間旱荒彼時承平之餘
倉庫有積又無邊患尚且賑貸不敷餓莩填渠人至相
食後䝉憲宗皇帝准開救荒事例措置銀糧甚多又將
江南漕運糧米數十萬石差官由漢江及河南地方二
路轉運移民就食賴以全活而死徙之民巳不可救户
口耗彫至今未復今公私匱乏既非昔比邊疆騷擾又
昔所無若明年嵗果不登將來事變豈直如成化年間
而已及今多方區處尚為臨事有備然糴買既苦於無
資開例復拘於犯禁安能忍心坐貽後悔行據陜西布
按二司左布政使栁應辰右布政使羅鑒按察使謝罃
等㑹同將議處區畫錢糧及停免追徴等項事宜開呈
前來臣㕘酌衆論之中求濟一時之急敢用昧死上陳
伏望聖明省覽乞勅該部大臣㕘詳可否議擬上請早
為施行庶㡬續民命於垂絶奠疆土於無虞關陜安則
天下安京師安實宗社萬億年無疆之休也臣不勝激
切俟命之至等因題奉聖㫖户部知道欽此欽遵抄出
送司案呈到部看得都御史楊一清題稱陜西西安等
府地方荒歉太甚人民饑窘條陳區畫救荒八事要行
㕘詳可否議擬上請早為施行一節縁前項事情重大
多係别衙門掌行本部難擅定擬合無㑹同五府六部
都察院通政司大理寺堂上官并六科十三道掌科掌
道官公同議處上請定奪本年正月十六日具題次日
奉聖㫖是欽此欽遵㑹同太師兼太子太師英國公張
懋少師兼太子太師吏部尚書馬文升等議得關陜地
方外隣强敵内困供億比年邊鄙多警民不聊生官司
庫廩在在空竭徭役科派處處疲弊加以年穀不登赤
野千里目今外寇深入大肆搶掠夫以窮迫垂死之民
遇此兵荒相仍之嵗人心搖動他變必作正當先事而
慮庶㡬保無後愆都御史楊一清身歴目覩心切憂勞
條陳數事乞早施行言雖急迫事實可采昔人謂救荒
莫如備荒盖以此耳臣等切思天人一理相為流通灾
祥感召捷於影響揆厥亢旱之由實由乖氣所致况關
陜喉襟重地尢當加意撫䘏大布恵澤以救倒懸之厄
用消意外之虞奈何國家多事帑藏虚耗生財之源既
塞而不行軍需之費多缺而不繼近者各邊賞賜尚欠
大半其宣大二鎮奏討糴買糧草銀兩極力措辦不及
三分之一言及於此良可寒心臣等伏覩累朝以來公
私匱乏未有甚於此時者也今將本官原擬八事酌處
上請伏望聖慈軫念生民俯賜鑒納崇實徳以消天變
守清儉以裕國用臣等不勝惓惓憂畏激切之至縁係
㑹議急處救荒事理未敢擅便正徳元年正月二十五
日本部尚書韓文等具題本月二十九日奉聖㫖是陜
西邊方灾傷重大賑濟為急這議處事宜都准行鹽法
你每再議來説欽此欽遵擬合通行為此除外合咨前
去煩照本部題奉欽依内事理欽遵施行
　
　
　
　
　闗中奏議巻五
欽定四庫全書
　闗中奏議巻六
　　　　　　　　　　　　明　楊一清　撰
　巡撫𩔖
　　一為地方事
兵部覆准禮部咨於禮科抄出巡撫陜西地方兼督理
馬政都察院左副都御史楊一清題准兵部咨該本部
題前事照得各處巡撫等項都御史舊例在邊方者四
月在腹裏者八月俱該赴京議事其遼東宣府大同山
西延綏陜西寧夏甘肅俱與敵境相隣見今達衆不時
出没正在用人之際不可暫時缺人督理合無行移巡
撫等官今年俱免赴京議事各在地方修舉本等職業
若有重大應議事件明白預先條陳差人齎奏照依舊
例經該衙門會議奏請施行等因題奉欽依備咨到臣
除將陜西重大地方事情另行具奏及瑣屑常事應該
自處者不敢一一煩瀆聖聽徑自從宜處置外今將事
干各處地方益于政體宜于軍民不係見行事例該載
者條陳數事乞勑該衙門會議倘有可取奏請施行等
因題奉聖㫖禮部知道欽此欽遵抄出備咨送司案呈
到部看得巡撫陜西等處地方兼督理馬政都察院左
副都御史楊一清所奏後開事件俱係裨益軍民有闗
政體重務應合逐一議擬開列前件上請定奪緣係地
方及奉欽依禮部知道事理未敢擅便正徳元年二月
初一日本部尚書劉大夏等具題次日奉聖㫖准議欽
此欽遵擬合通行為此除外合咨前去煩照本部題奉
欽依内事理欽遵施行
　　計開
　一復馬夫舊例查得洪武年間舊例在外司府州縣
　　官員俱有欽給馬匹僉選中等三丁民戸毎馬一
　　匹定撥十戸計人丁三十丁出備草科輪流養馬
　　如馬倒死就令各戸買補行之百三十年並無別
　　議後因不才貪官需索馬夫供給數多𢎞治七年
　　該御史建言兵部奏准比照柴薪皂隸定議出銀
　　則例毎戸四兩十戸共銀四十兩給與各官自行
　　買馬及雇人餧養𢎞治十四年間又該給事中建
　　言本部奏革去銀二十兩毎戸出銀二兩共銀二
　　十兩仍送各官自買草料餧養馬匹如有倒死申
　　禀上司支給在庫官銀買馬是皆因時救弊之術
　　未為不善奈何新例既行所得銀兩收為囊橐中
　　物誰肯支用且買草糴料紛紛與市㕓交易亦多
　　不便至于餧飼未免屬之在官之人孰肯雇役久
　　之有馬不復愛惜馬死不復買補人夫有擡轎之
　　勞驛馬有借騎之勞不借之驛傳則借之里甲甚
　　至又令里甲置買傘轎鞍轡及出草料餧馬者比
　　比有之弊端横出蓋至于今而諸司之馬廏空矣
　　近又許令無馬者支給在庫銀兩買馬于是乞討
　　之移文相望而買馬者十無二三在官之出給無
　　窮而在民之勞費如故本以息民而反病民本欲
　　省費而反増費乃知我祖宗之良法美意不宜輕
　　議變更蓋不但此事為然耳況凡厥有官亷者恒
　　少不亷者恒多彼誠亷官必不需索馬夫銀物彼
　　誠不亷所取正亦不在馬夫而巳需索馬夫財物
　　當坐贓罪彼猶不知警畏而謂擅騎驛馬私借里
　　甲馬匹有禁足以保其必不犯乎徒失朝廷優禮
　　臣下之意而顧有損于官民無益于政體邇者陜
　　西山東等處巡撫官各嘗具奏乞復舊規該部以
　　行之未久難又更改臣竊謂一法立一弊生因時
　　制宜更之以復祖宗之舊無所不可此亦皇上初
　　政率由舊章之一端也除陜西司府州縣官員前
　　項弊端臣通行嚴加禁約訪察外如䝉乞敕兵部
　　從長議處合無仍照洪武年間事例通行南北直
　　隸并浙江等十三布政司將各官騎坐馬匹定撥
　　中戸十戸每户三丁共三十丁就令輪流在官餧
　　養馬匹置買鞍轡若馬匹倒死各丁自行買補官
　　有事故陞調去任前馬收存新官騎坐此外但有
　　一毫科索馬夫財物等項許巡撫巡按訪察輕則
　　報以不謹重則㕘提問罪罷黜如此官民實為兩
　　便
　前件查得在外司府州縣官每員撥市民三十丁買
　　馬餧養以備官員騎坐此是洪武年間以來舊例
　　近因言官建議更改納銀令其自行養馬法屢變
　　弊愈滋本欲息民而反病民本欲省費而反增費
　　誠如本官所言者合無本部通行各該巡撫巡按
　　將納銀事例革去悉照祖宗舊例輳撥市民三十
　　丁置買馬匹鞍轡輪流餧養如馬倒死就令各丁
　　買補舊官去任前馬存留新官騎坐敢有餘外需
　　索馬夫財物分毫許被害之人指實具告巡撫巡
　　按官處應拿問者拿問應㕘奏者㕘奏施行
　一定支應則例查得陜西鎮守太監處每日京兆驛
　　支應銀八兩四錢以一嵗計之該銀三千餘兩鎮
　　守總兵處毎日支應銀五兩六錢以一嵗計之該
　　銀二千餘兩通計二處嵗該銀五千餘兩買辦油
　　鹽醬醋柴炭所費未必如是之多況不時之需又
　　有不在此數者乎以此該驛站糧價銀之取較之
　　舊時其多數倍所司累欲裁減掣肘中止訪得各
　　處鎮守衙門該驛支應輕重多寡不一然亦無有
　　如陜西京兆之多者陜西往年支應亦無此數不
　　知添自何時恐日後恃為合得月増嵗益民何以
　　堪且陜西三邊經費所出大半仰給西安州縣兵
　　荒之餘奄奄喘息苛征浮費此其一端既往不須
　　深究方來當為之所除行陜西布政司查禁裁省
　　外誠恐各處亦有此弊輕重不均亷貪莫辨民受
　　其患不獨陜西為然如䝉乞勑該部查議各處鎮
　　守太監總兵等官除本等廪給外應否折支調和
　　蔬菜柴炭油燭等項價銀若干如果相應合無定
　　與則例通行遵守使亷者有養贍之資貪者無漁
　　獵之害敢有慿藉驕横仍前額外勢逼威索者聽
　　巡撫巡按指實糾舉如此則站價可減民困少蘇
　　地方幸甚
　前件查得祖宗舊制差使大小官員經過者日支廪
　　米三升有事地方者日支米五升連下飯油醬等
　　項俱在其内近年各處鎮守内臣或稱日用不足
　　别加柴肉鹽醬等項者然亦未聞有如陜西前項
　　之甚必是先該司府州縣驛遞不才官員止知承
　　奉小人不顧小民患害日増月益以致如此況日
　　逐使客數多總計費用無算該驛庫子必至破家
　　陜西連嵗天災此其咎徵一端也今該巡撫官奏
　　發相應查處合無本部移咨陜西巡撫都御史并
　　行巡按御史行令所屬州縣驛遞衙門今後本省
　　鎮守内臣除本等廪米五升外毎日猪肉不得過
　　五斤雞不得過二隻柴七十斤炭二十斤油一斤
　　鹽醬各一椀燭三對小菜三様若是逐日供送勞
　　攘十日半月總計聽從其便所司敢有仍前分外
　　剝民脂膏曲意諂奉者許巡撫巡按官嚴加訪察
　　拿問黜罷仍通行各處巡撫巡按查勘凡有不遵
　　祖宗舊制濫取害民之事務要禁約改正若舊能
　　遵守成法不許因此倣傚分外加増其餘公差官
　　員人等并奏帶頭目等項該支廩給口糧悉遵舊
　　制而行
　　一為地方事
戸部覆云云看得督理馬政都御史楊一清所題事件
係隸各衙門掌行擬合通行除外合就開咨前去煩為
徑自查照施行
　　計開
　一稽考軍衛錢糧據陜西按察司提學副使王雲鳯
　　呈查得陜西西安左等衛除額設正軍之外有曰
　　寄名舍餘冬操夏放毎年自十月至來年二月毎
　　日口糧一升每月食糧三斗小月二斗九升若有
　　騎操馬者食糧一石本色六斗折色四斗毎年布
　　二疋綿花一斤有曰抽選武備常操舍餘有馬該
　　糧一石本色六斗折色四斗布一疋花一斤無馬
　　止食糧六斗有曰舊招募義勇毎月食糧四斗有
　　曰招募土兵即新招募義勇每年冬操毎月食糧
　　三斗自十月起至次年三月止布一疋有曰屯軍
　　有馬食糧一石本色六斗折色四斗布二疋花一
　　斤八兩無馬每月食糧四斗毎年十月起至次年
　　二月止布一疋花一斤八兩有曰起調䕶衛遺留
　　餘丁内投充常操者食糧一石本色六斗折色四
　　斗備冬者每年十月起毎月本色糧四斗至次年
　　二月止中間又有逃而復回囘而不行投首當差
　　却收糧而又逃者有死而勾補補而不當原差食
　　糧于別項下者其寄名屯軍禦冬備邊者十月内
　　起身赴邊之日隨身毎日行糧一升五合在衛月
　　糧就該截日住支頭緒繁多未易悉數雖有智者
　　莫能卒解因此久慣識字人等及本所掌印千戸
　　遇闗支糧賞造冊之時作姦百端或將無馬混作
　　有馬或將冬操槩為常操或將寄名并屯軍赴邊
　　之後不行住糧及逃故不除姓名暫除旋揑見在
　　并詭名重名等項毎年一衛盜支糧千餘石布千
　　餘疋軍士頭緒毎衛亦不盡同陜西共該四十餘
　　衛所其弊殆不可勝計上司官員若非因人告發
　　安能得其肯綮間有知者又因人衆往往置而不
　　問即今在在倉庫空虚此亦所致一端近將查出
　　盜支識字人役并衛所及該倉官吏治罪監追若
　　不專官管理則民日飢而士終不可飽糧日進而
　　倉終不可實及官軍俸糧折色錢鈔馬價均徭贓
　　罰銀物預備倉糧并馬匹草料其弊𩔖此合無差
　　委按察司管屯官員兼管稽考所屬各衛所月糧
　　布花馬匹草料及馬價錢鈔均徭贓罰銀物預備
　　倉糧等項一應錢糧姦弊仍於本官勑書内載入
　　以便行事則每年當得數萬錢糧于侵盜之手軍
　　足食而姦弊革矣等因具呈到臣案查近該臣訪
　　得西安在城三衛官軍俸糧布花及在庫官錢多
　　被經該官旗軍吏人等盜支盜賣侵尅數多積弊
　　有年干碍人衆難盡稽考巳經劄委按察司提學
　　副使王雲鳯會同管屯僉事胡經弔取近時巻簿
　　查究呈來施行去後續據各官會呈查出盜支倉
　　糧二千三百五十二石八斗一升七合折銀一百
　　三兩一錢七分三釐七毫銅錢八萬九千九百二
　　十六文折色銅錢三千二百三文鈔三千五百一
　　十貫侵尅賞賜冬衣布花大布七百五十四疋折
　　花銀三十二兩七錢三分此外侵欺科斂求索局
　　騙枉法等贓不止一端且據一時巻簿所查尚有
　　此數嵗復一嵗所侵盜不知幾何近而省城附郭
　　衛分尚有此弊逺而在外及各邊衛所其為弊不
　　知幾何是皆百姓膏血之餘軍士不得實惠而徒
　　為姦人漁獵之資深可痛恨夫利之所在人必趨
　　之錢糧出納之際姦弊易生固不止軍衛為然而
　　軍衛為尤甚如前各項軍人頭緒如此之多該闗
　　糧賞則例不一至於備邊輪戍之數逃故不常該
　　闗該扣日異而月不同以至積年旗吏夤緣為姦
　　不才官員通同作弊勢使然也此非細心稽查何
　　由知其詳悉布按二司巡守管糧等官政務繁多
　　案牘填委不無顧此失彼副使王雲鳯所呈欲委
　　按察司管屯兼管稽考所屬各衛所錢糧姦弊不
　　為無見竊恐此弊不獨陜西為然天下衛所大抵
　　相同如䝉乞勑該部詳議合無通行南北直隸及
　　各按察司各委管屯官員兼管稽考所屬各衛所
　　月糧布花馬匹草料及馬價錢鈔均徭贓罰銀物
　　預備倉糧等項一應錢糧姦弊仍於本官勑書内
　　載入以便行事其馬價均徭預備倉糧贓罰銀物
　　等項錢糧俱委經歴專一經手經歴缺官知事署
　　印帶管經歴知事俱缺從管屯官暫委别衛首領
　　官或文職雜職官管理不許本衛徑委千百戸鎮
　　撫等官每年終將稽考查過軍衛錢糧姦弊拿問
　　過人犯開報巡撫巡按用以驗其職業修否其巡
　　守管糧等官仍要照舊詢訪稽考若有姦弊徑自
　　施行亦不許恃有管屯官專管推托不理如此則
　　弊端漸革軍食稍充而軍人不得肆志稔惡矣等
　　因備咨送司案查先為缺官事准吏部咨該本部
　　題准巳經照例請勑一道付僉事胡經親賫前去
　　陜西按察司到任專一提督陜西都司所屬各衛
　　所管屯官員人等務要及時耕種完足屯糧禁革
　　姦弊去後續為分巡事該陜西按察司奏稱甘肅
　　地方添設僉事一員請勑往來甘肅等六倉并行
　　都司廣盈庫監督收放錢糧禁革姦弊兼管屯田
　　水利三年一換該本部題准又經請勑一道馳驛
　　賫付僉事官員欽遵於甘肅等六倉管理糧儲兼
　　管水利并提督陜西行都司所屬甘州一十五衛
　　所屯田務要倉糧無弊水利疏通屯糧及時子粒
　　完足各倉收糧官攅人等有弊各衛所管屯官員
　　軍士耕斂失時以致倉糧有虧子粒拖欠屯軍失
　　所水利壅滯應拿問者就便拿問應㕘奏者具實
　　㕘奏去後今該前因案呈到部看得都御史楊一
　　清奏稱陜西西安在城等衛官軍俸糧布花及在
　　庫官錢等項多被經該官吏人等盜支盜賣侵尅
　　漁獵積弊有年非止一端又恐此弊不獨陜西為
　　然天下衛所大抵相同要行詳議通行南北直隸
　　及各按察司各委管屯官員兼管稽考所屬一應
　　錢糧姦弊仍于本官勑書内載入以便行事及各
　　衛所錢糧俱委經歴知事掌管不許本衛所徑委
　　千百户等官一節深為有見合無依其所奏將各
　　處管屯官員各另請勑一道將各該衛所月糧布
　　花馬匹草料及馬價錢鈔均徭贓罰銀物預備倉
　　糧等項錢糧姦弊俱令兼管稽考不獨屯田水利
　　官吏旗軍人等有犯不分軍政掌印管屯管倉應
　　拿問者聽本官徑自拿問應㕘奏者㕘奏拿問其
　　馬價均徭預備倉糧贓罰銀物等項錢糧俱委經
　　歴專一經手經歴缺官知事署印代管經歴知事
　　俱缺聽該道守巡并管屯官選委別衛首領官或
　　文職官管理不許本衛徑委千百户鎮撫等毎年
　　終將稽考過軍衛錢糧提問過人犯數目開報巡
　　撫官驗其職業庶錢糧易於查考姦弊易於革除
　　緣係專官稽考軍衛錢糧事理未敢擅便正德元
　　年二月十八日本部尚書韓文等具題次日奉聖
　　㫖是欽此欽遵擬合通行為此除行都察院轉行
　　浙江等十三按察司并南北直隸地方各管屯副
　　使等官將原領勑書差人徑自具奏更換外合行
　　備由移咨前去煩照本部題奉欽依内事理欽遵
　　施行
　　一為地方事
題為地方事准兵部咨該本部題前事照得各處巡撫
等項都御史云云等因題奉欽依備咨到臣除將陜西
地方重大事情另行具奏外今將事干各處地方不係
見行事例該載者條陳數事乞勑該衙門照例會議可
否奏請施行緣係條陳地方應議事件事理謹題請㫖
　　計開
　一維持憲體照得在内監察御史在外按察司皆風
　　憲官為朝廷耳目闗國家元氣御史巡按一方吏
　　治臧否民生休戚所繫其責尤重鋤貪祛暴乃其
　　職任近年以來問發及奏劾文武官員多被反訐
　　毛舉細小過失摭拾不干巳無根之詞輒䝉併勘
　　查得見行條例文武官吏人等犯該為民等項罪
　　名不分巳未結正伸訴寃枉者准行辯理其有妄
　　奏寃枉摭拾原問官員勘問渉虚原問為民者發
　　口外為民原問充軍者發極邊衛所充軍前項禁
　　例不為不嚴但人安得無過既行併勘勘官意得
　　兩全往往遷就出脫奸人恣為得計夫人莫不好
　　榮而惡辱此風若行其不相率而為姑息避事者
　　鮮矣使風憲失職姦貪得志民受其害豈朝廷之
　　福哉且御史出巡回日自有本院考覈京官又有
　　十年一考察之例按察司賢否自有巡撫巡按開
　　報考語三年又有朝覲黜陟之典豈慿所問發舉
　　劾之人言詞以為輕重哉臣請今後監察御史按
　　察司官巳經問發為民文武官吏人等及舉劾官
　　豪勢要人員果有寃枉止許將所枉之事明白開
　　陳奏訴照例行無碍衙門勘問辯理敢有摭拾原
　　問官員過失不拘事情輕重將原詞立案不行仍
　　查照原擬從重歸結庶可杜絶小人姦計而内外
　　憲臣皆得展布肆體以事其事矣
　一稽覈新軍照得各處清理軍伍舊例各州縣委掌
　　印官各府委同知布按二司又各有堂上官一員
　　以總理之又勑遣監察御史一員以董其事三年
　　一換定與分數以驗功績立法防範可謂甚嚴然
　　行伍日見消耗邊堡未聞充實彼推移版籍埋没
　　姓名變亂于里書之手莫之能稽者其弊固多然
　　有司嵗所清解十常四五而衛所見在收役百無
　　一二蓋因原籍原衛相離地逺兩不相照清軍憲
　　臣但知此有清出解過之數又焉知彼無著伍應
　　役之實該管官旗既不依例存恤却乃任情作弊
　　有方出收管隨即得錢賣放者有將盤費搜索殆
　　盡只得隨逃者亦有著伍之後被其侵尅糧賞百
　　般科害貧不能存以致在逃者故批解方獲原軍
　　巳回今次解補之人即下次清勾之數以為常事
　　以官司經年督責之勞小民闔門津貼之費殘民
　　肌體剝民脂膏而徒為官旗漁獵之地深可痛恨
　　及今不為之處將來其弊滋甚臣請令天下清軍
　　御史清解州縣軍丁之外兼督察稽覈該管地方
　　衛所新軍先期通行各處清軍御史每年終將清
　　出南北直隸各布政司巳解出軍人某衛若干某
　　所若干開造文冊差人分投賫送各該清軍御史
　　各該御史按臨但有衛所去處照冊比較查考如
　　某處冊開解補新軍某某該衛所不見投到即繫
　　原籍有司官吏里老故縱不解虚文搪塞如巳解
　　到務拘本軍正身審問有無存恤剝削情由如正
　　身在逃即將該衛所官旗比較各行原該清軍御
　　史務追究出州縣容縱衛所賣放剝削實情應提
　　者提應㕘者㕘各從重問結其無清軍御史去處
　　按察司清軍官一體照例施行開報功績務將取
　　有衛所收管軍人方准作數仍乞將前項事宜増
　　入清軍御史欽奉勑内以便行事如此則事體相
　　須彼此相制人知警畏宿弊可以漸除行伍可以
　　漸充矣
　一處置軍生嵗貢據陜西按察司提學副使王雲鳯
　　呈照得天下各府州縣儒學嵗貢皆于廪膳年深
　　數内考選惟都司衛所學校原無廪膳直于闔學
　　生員内論入學年深因此軍生既得入學多不讀
　　書茍嵗考免于黜發則計日得膺嵗貢提學官員
　　間有不論年深取曾經考中科舉者充貢然軍生
　　得與科舉者甚少恐致入學年深不曽科舉者老
　　于無用徒有不均之歎殊無振勵之意合無將天
　　下都司衛所學校照府州學廪膳名數從提學官
　　考定儲養挨次起貢號為挨貢名色仍不食糧該
　　貢之年照例考選及嵗考驗其問學消長以為去
　　留如此則軍生有階級漸進自此始奮發讀書之
　　志而應貢者皆精選素教勤學可用之人矣等因
　　備呈到臣看得都司衛學因無食糧之例止以入
　　學年深者起貢中間文學雖優籍名在後茍不得
　　志于科塲比老無階身之路委的賢愚同滯士氣
　　無由振興欲令食糧則邊儲有限供給不敷若依
　　副使王雲鳯所擬將天下都司衛所學校照府州
　　縣廪膳名數從提學官考定儲養挨次起貢號為
　　挨貢名色仍不食糧如原繫一年一貢如府學者
　　定為挨貢四十名四年三貢如州學者定為挨貢
　　三十名兩年一貢如縣學者定為挨貢二十名該
　　貢之年照例考選及嵗考驗其學問消長以為去
　　留如初考堪取挨貢不及前數不必拘泥止儘見
　　在相應之人餘缺之以俟來考如此既可振勵人
　　才又不縻費糧餉乞勑禮部計議採擇施行
　　一為地震事
題為地震事據陜西布政司呈據慶陽府環縣申據本
縣隂陽學牒呈據直日隂陽生郝雲呈照得本縣𢎞治
十八年六月初十日癸亥約午時分忽從東北地震二
次響聲往西南去訖揺動軍民房屋理合呈乞施行等
因到學擬合就行為此合行牒呈本縣乞為轉達施行
等因據此擬合通行為此今將地震緣由理合各另申
報伏乞照驗施行據此擬合通行為此除外理合備由
呈乞照驗施行等因具呈到臣案查先據平涼府固原
州申稱本年六月初十日午時正二刻地震緣由前來
巳經具題外今據陜西布政司呈備環縣申稱前項日
時地震二次有聲揺動軍民房屋等因照得陜西固原
環慶二處最為要害重地先年河套入寇不窺環慶必
犯固原創傷困苦之餘生意未復今二處地方同日地
震竊恐邊人侵伐之患或不能無且災變之來必有攸
自人事乖違則隂陽舛錯今一嵗之中災異疊見地道
不寧皆由百司庶職曠官怠事所致而臣濫總風憲不
能奉宣德意振肅紀綱撫安兵民其責尤重除通行一
體痛加修省及督令各邊闗隘城堡嚴謹武備防禦邊
患外緣繫地震災異事理謹具題知
　　一為旱災事
題為旱災等事據陜西布政司呈據西安府申備邠州
并涇陽咸寧長安三原盩厔臨潼武功鄠縣申又據本
府所屬乾州并咸陽富平醴泉蒲城四縣申各據里老
趙剛等呈𢎞治十七年八九月間雨澤少降土脈乾燥
安種麥豆俱未長茂至𢎞治十八年三月内纔得㣲雨
麥豆正當吐花秀穂之時四月又旱無雨兼被狂風吹
刮不得堅實青乾無收其有收者多不過二三分即今
五月芒種時候為因無雨土乾秋田不得安種人民驚
惶無所依仰見今徵派稅糧委的辦納不敷必致小民
逃竄乞為轉達分豁便益等因各備呈轉申到司又據
延安府申備鄜綏葭三州膚施甘泉安塞保安安定清
澗延長延川宜川洛川中部宜君吳堡神木府谷米脂
一十六縣慶陽府申備寧州安化合水真寧環縣鞏昌
府申備隴西寧逺伏羌西和漳縣等州縣申并據西安
左前後延安慶陽鞏昌六衛及西安右甘州中二䕶衛
各呈同前事又據平涼府所屬静寧州隆徳莊浪靈臺
崇信四縣各申自本年四月十四日至二十等日連降
嚴霜致將麥豆殺傷多半又被日久無雨風吹日晒以
十分為率約有八九分枯死乞要分豁稅糧等因案查
先為處置災傷事承准戸部陜字四百二十四號勘合
該本部題合無通行天下司府州衛等衙門今後遇災
先行合干上司𩔖總奏報委官之際務要親詣被災處
所從實檢踏不許因而受財聽囑以熟作荒一面行移
巡按御史及按察司官再行從公覈實將有災該徵該
免田糧分數定擬明白造冊奏繳本部再行斟酌區處
奏請免徵等因題准備行前來巳經通行遵依去後今
據前因緣繫民情災傷事理理合呈乞照驗施行等因
據此查得前項府衛州縣陸續申報前情到臣俱各相
同切照陜西各府衛地方供給三邊糧草重大差役浩
繁節因邊敵侵犯兼天年薄收饑饉逃亡生氣未復即
今欽命大臣處置邊儲催徵積年拖欠未完糧草幸得
年豐有收方可供辦今所在告報災傷夏田既多無收
秋成恐亦難望雖中間輕重不同虚實難保終是實有
災傷去處為多而西安府所屬附近州縣被災尤甚且
民惟邦本賦由民出今公私匱竭倉廪空虚各邊軍士
張口待哺急之則有民窮盜起之憂緩之則貽後時失
事之悔夙夜警惕不知所處除行陜西都布按三司轉
行各該守巡等官親詣前項申報災傷衛所州縣選委
隔别㢘幹官員會同各掌印官從公踏勘如果災重即
便多方設法賑濟毋令失所稅糧暫停追徵待具奏定
奪若災不甚重將該徵稅糧酌量處分從輕改派折納
或撥附近倉分上納其不成災及災輕去處糧草責令
依時追徵不許延捱失誤中間如有受財聽囑以熟作
荒情弊就便拿問取具踏勘過災傷輕重稅糧該徵該
免分數緣由囘報另行具奏外緣繫地方災傷事理謹
具題知
　　一為旱災事
題為旱災事據陜西布政司呈據西安府申節據華耀
同邠乾商六州并咸寧長安髙陵淳化渭南蒲城白水
永夀朝邑涇陽藍田郃陽華隂三原澄城臨潼興平武
功三水同官韓城醴泉咸陽富平鄠縣二十五縣申據
各該州縣人民田愷等各告稱境内地方𢎞治十八年
四月五月無雨夏田薄收稅糧辦納不前六月初旬纔
得㣲雨安種秋苗未及長茂自本月至八月初旬六十
餘日一向亢旱無雨又兼狂風晝夜不息官司竭誠祈
禱止獲㣲雨灑塵致將各民所種糜粟菽豆等苗俱各
吹晒焦枯秋成無望人民十分飢荒陸續逃移出外趁
食去訖糧草無從辦納乞為轉達合干上司踏勘分豁
賑濟撫䘏等因備由轉申到司又據本府所屬洛南縣
延安府所屬綏德州并中部吳堡宜君米脂四縣慶陽
府寧州并真寧縣鞏昌府階州并文縣臨洮府蘭州鳯
翔府岐山郿縣二縣甘州中䕶并綏德蘭州山丹四衛
階州鳯翔二千戸所各亦申呈前事案查先為處置災
傷事承准户部陜字四百二十四號勘合該本部題合
無通行天下司府州縣衛等衙門今後遇災先行合干
上司𩔖總奏報委官之際務要親詣被災處所從實檢
踏不許因而受財聽囑以熟作荒一面行移巡按御史
及按察司官再行從公覈實將有災該徵該免田糧分
數定擬明白造冊奏繳本部再行斟酌區處奏請免徵
等因題准備行前來巳經通行遵依去後今據前因照
得陜西延綏寧夏甘肅三邊并固靖環慶一帶倉塲糧
草仰給八府人民輓輸而延安府就近供給延綏慶陽
府就近供給寧夏西安一府地廣糧多計其嵗徵之數
將及通省之半遞年供給諸邊所賴尤重三府不收則
別府雖是全稔尚且所補不多況鳯翔府隣近西安縣
分旱與西安相同所司稽於申報其平漢臨鞏四府所
屬未報災傷州縣得雨亦遲必非全熟今西安等府人
民因見旱災異常米價騰貴流移就食者接踵于道查
其預備倉糧又俱存積數少官府帑藏𩔖多空虚皆由
𢎞治十四年以來連遭邊患穵運修邊等項糜費不貲
所致兼以陸地不通舟航民俗鮮尚儲蓄縱使傾倉出
賑亦難盡遏流亡若至來年春夏之間私糴官廪皆空
寧免相視轉死竊聞之救荒之政賑濟不如免糧蓋賑
濟則人或容姦免糧則民沾實惠故賑濟雖未敢後而
免糧尤所當先呈乞照驗施行等因到臣案查先據陜
西布政司呈備西安等府州縣申報夏田災傷緣由前
來巳經具題去後今據前因查得前項府州縣陸續申
報前情俱各相同及訪得西安府所屬州縣災傷尤甚
竊緣陜西為天下重地西安一府又陜西根本重地三
邊仰給多繫于此兵荒之後民窮財盡加以邊方多事
糧草催徵勢不可緩不幸亢陽為虐雨澤愆期夏麥既
巳不登秋田又失播種百姓嗷嗷流離載道延至明年
春二三月青黄不接溝壑轉徙之患何可勝言方求賑
䘏事宜又苦倉無積蓄該司所呈賑濟不如免糧深為
有見蓋邊儲固當急圖邦本尤須深植假令百姓逃亡
失業向後邊儲愈虧所謂皮之不存毛將安附言之痛
心但就中論之災傷不能無輕重人户不能無髙下惟
在稽覈得實庶不虧官損民除行分巡分守委官驗踏
明白災重地方極貧人户多方設法賑濟稅糧暫停追
徵取具踏勘過災傷輕重稅糧該納該免分數囬報另
行具奏外緣繫旱災事理謹具題知
　　一為地震事
題為地震事節據陜西布政司呈據西安府同州郃陽
縣申准本縣隂陽學牒呈據直日隂陽生張輅呈𢎞治
十八年九月二十日巳正三刻不意從西北上地震響
聲如暗雷動往東南去訖具呈到學轉呈到縣理合申
乞施行據此又據本州韓城縣申據本縣直日隂陽生
馬景彛呈本日巳時初刻從西南地震往東北去己未
又震二次亦往東北去俱有聲又據延安府申據本府
隂陽學申據直日隂陽生張文達呈本月二十一日巳
時分本處地方從西北方向東南地震二次將軍民房
屋牆壁揺動又據本府洛川縣申准隂陽學牒呈據隂
陽生武政呈本月二十日巳時初刻忽然地震有聲如
風牆屋俱動頃刻方定又據慶陽府申據本府隂陽學
申據本學隂陽生張祿呈本日午正三刻忽從東南地
動往東北去訖本日戌初三刻仍前復動一次等因各
備申到司轉呈到臣照得鎮守陜西武安侯鄭英患病
會同鎮守陜西太監劉雲議查得陜西西安平涼等府
朝邑固原等州縣自今年二月以來地震有聲非止一
次節經具題及通行所屬司府州縣衛所官員修省去
後今前項府縣地方又節申地震有聲如雷如風揺動
軍民房屋一方地道在在不寧是皆軍民愁苦之象兵
戈擾攘之徵臣等備員鎮巡不能督率諸司修舉職業
以回天意其罪莫贖況西安延安慶陽三府所屬州縣
今年俱被災傷人民饑饉流移不能聊生且宻邇邊方
警報未寧敵情難測除痛加修省及通行軍衛有司沿
邊城堡賑䘏饑荒撫安軍民修舉武備防禦邊患外緣
繫地震災異事理謹具題知
　　一為處置災傷流移事
題為處置災傷流移事照得西安府所屬華耀同乾等
州咸陽臨潼三原渭南髙陵華隂朝邑富平等縣地方
今年四五月間雨澤少降夏麥被晒枯死者多收成甚
薄六月七月一向亢陽不雨秋田不得安種間有種者
多不出土人民憂惶貧民無底業無手藝者往往扶老
攜幼逃入南山商洛漢中等處趁食自八月下旬以來方
纔得雨秋田雖巳不救二麥幸皆安種人心稍安若得
今冬瑞雪霑足來春時雨調勻可無大患但奄奄喘息
之民即今巳不能堪欲便通行賑濟倉糧有限恐明年
青黄不接之際無以為繼查得各處預備倉之設本為
凶荒之備見行事例量州縣大小里分多寡定擬積糧
數目以為勸懲及三年一次委官盤查立法非不嚴宻
奈何有司官員多不留意于此且陜西頻荒大兵之後
民窮財盡供邊修邊等費徵斂不給勢難別項措置又
因折錢折銀之例行而贖罪抵價之糧遂少倉廪空虚
職此之由臣待罪巡撫外防邊患内憂民難夙夜驚懼
不知所處巳經播告司府衛所州縣大小官員痛加修
省勉盡職業省事節用一切工作悉皆停止一夫不許
擅役一應浮費悉皆查革一錢不許妄用其人民十分
貧難眼前不能存活者取勘的確就便騐口給糧不使
失所及將各王府文武衙門官吏旗軍人等應支粟米
照依時價折與銀錢存省見在倉糧以備明春賑濟并
勸諭積有糧米得過之家照常放糶不許阻遏仍行問
刑衙門經問有力人犯贖罪紙價暫照舊例納米以少
充倉儲逃移人民分投差人招撫復業其貧病饑餓不
能即囘者暫于南山所在州縣報名在官量為給糧賑
救免致填委溝壑待春暖稍蘇發遣回還與凡救災䘏
患事宜應施行者徑自施行災重應免稅糧并重大事
情另行具奏定奪外緣繫處置災傷流移事理謹具題
知
　　一為慶賀事
題為慶賀事據西安府申承奉陜西布政司劄付抄䝉
臣案騐仰本府轉行同知任奎照舊管理捕盜事務另
委相應官員賫進慶賀表文如無相應堪委官員徑自
申禀定奪奉此案查先為前事巳行同知任奎賫進今
奉前因查得本府同知沈理清軍通判梁國用管糧推
官田春理刑俱委徧歴所屬賑濟貧民惟有知府馬炳
然掌管印信再無空閒堪委官員理合申乞照詳定奪
等因到臣仰惟皇上嗣登寶位在外司府州五品以上
衙門例該行委堂上官一員賫捧慶賀表文投進除都
布按三司并各府州衛俱委堂上官一員賫進外查得
西安府原委進表同知任奎近因本府所屬州縣人民
飢荒流移盜賊生發本官繫撫民官巳經行令暫且照
舊撫民捕盜以防意外之患別委相應官員賫進去後
今申前因臣切惟賫進慶賀表文乃臣子敬君之禮天
下之事莫重於此但西安一府外供三邊為陜西根本
重地奈何今嵗夏秋田禾俱各災傷無收人民十分饑
饉扶老攜幼流徙他方盜賊乗機剽掠人心憂惶況河
凍在邇戎心驕横難保不入河套為患萬一擁衆近邊
兵戈外擾人民内困根本揺動事變難測及查得近准
戸部咨為旱災救荒事該陜西鎮巡等官具奏地方災
傷緣由本部題奉聖㫖是陜西災傷重大著楊一清好
生設法賑濟毋致失所欽此欽遵臣受命兢惕不遑寧
處即令分巡分守等官督委本府同知通判推官等官
沈理等分投前去三十六州縣公同各掌印官查放倉
糧銀兩設法賑濟及行同知任奎嚴督禁捕盜賊撫安
流移地方廣濶尚慮顧理不周別無空閒官員堪以委
用倘或誤事闗繫不小欲待各官事完方纔賫進表文
又恐有誤慶賀之期如䝉伏乞聖明俯念地方事重保
障為急乞勑該部計議合無將西安府堂上官不為常
例俱存留在任整理前項事務行委首領官一員賫捧
慶賀表文投進惟復待地方人民稍安之日仍行堂上
官賫進不勝幸甚緣繫乞留官員賑䘏人民保障地方
事理未敢擅便謹題請㫖
　　一為考選軍政官員事
題為考選軍政官員事准兵部咨該本部題稱𢎞治十
八年又及五年之期内外軍政官員例該通行嚴加考
選毎都司各要掌印一員佐貳二員等因題奉欽依備
咨前來照得鎮守陜西武安侯鄭英患病臣會同鎮守
陜西太監劉雲巡按陜西監察御史季春議查得陜西
都司原選軍政掌印都指揮使楊敬佐貳都指揮僉事
房懐把琮俱推陞去任看得陜西地方廣濶内連八郡
外控三邊為根本機要重地都指揮使司管轄三十餘
衛所軍馬數多掌印官必得通敏老練之人然後事有
統紀人無玩易本司見有都指揮僉事費梁等用之佐
貳雖有可觀用之掌印則多不及推訪得原選軍政佐
貳今守備蘭州都指揮僉事房懐事體練達才識優長
陜西官軍素所信服且守備之任固在得人而都司掌
印一方兵政修否所闗事體尤重緣繫兵部推舉奉勑
守備官員臣等難擅定擬如䝉乞勑兵部訪察合無將
房懐改任本都司軍政掌印使之約束官軍修舉兵政
就乞於陜西武臣中推舉相應官一員守備蘭州地方
嚴加防禦居重馭輕既適其宜安内攘外兩無所失不
勝幸甚緣繫推舉方面軍政掌印官員事理未敢擅便
謹題請㫖
　　一為分理誣枉事
題為分理誣枉事據陜西按察司呈問得犯人孟統招
繫陜西西安府咸陽縣知縣𢎞治十五年九月失記的
日有在京錦衣衛周指揮帶領旗校前來陜西地方勘
事因遇冬寒各旗校共輳銀五兩央凂先任本布政司
左布政使文貴要買羊羔皮襖有文布政訪得咸陽縣
出産羔皮自合差人照依時價兩平收買為當不合輒
差巳發落承差王機將前銀牌發本縣責令統亦不合
要得奉承上司就拘今在官皮行王祿并欽等一十九
名到縣并欽亦不合將今在官一般皮行王名并伊父
王志善弟王泰姓名俱供報在内統與先問發今未到
工房典吏淡友智各明知彼時時估大羔皮一張值銀
二分以上至二分五釐小羔皮一張值銀一分五釐以
上至二分大小不等約計毎張值銀二分統等各不合
估作一分王機亦又揀要一色大皮毎張各值銀二分
五釐以致王祿等買皮二百張毎張賠銀一分五釐除
給前銀二兩仍共賠銀三兩本年十月内統將買完前
皮并剰銀三兩差今在官老人髙俊解送文布政處驗
得皮好價輕仍將剰銀三兩令髙俊帶回本縣給與王
祿等領補原賠銀兩訖𢎞治十六年正月失記的日文
布政又因本家要做皮襖亦明知繫監臨官不該發價
下縣買物因查巳問革今在官本司候缺吏魏勝繫本
縣人不合就差本役賫銀一十兩仍發與統易買不拘
大小羔皮五百張統不合又拘皮行王祿等二十三名
并先問發今在官皮匠眺安到縣驗皮大小給價照數
買完大約每張用銀二分不曾賠價魏勝在縣親收不
合每皮一張乗機索要王祿等銀一分共索銀五兩入
巳統不合不行具申究治仍差髙俊同魏勝將皮解送
文布政收用本年五月初八日文布政因前買皮張破
壊數多不敷做用不合又將銀二兩付與先問革今巳
故候缺吏竇景暘賫送與統不合仍照前價行拘王祿
等二十四名給買羔皮一百張竇景暘在縣親收亦不
合倣傚魏勝于王祿等名下每皮一張索要銀一分共
索銀一兩入巳統亦不合不申究就差今在官醫生邊
錫同竇景暘將皮解送文布政收用訖本年十二月初
二日有按察司見任僉事胡經出巡不在伊未到官義
男胡清不合將銀一兩四錢差巳問發今未到皂隸姚
旺并𢎞治十七年四月失記的日有本布政司右布政
使今陞貴州左布政使致仕陳孜未到官男陳大綱不
合將銀二兩使令先問發今未到皂隸吕岩各亦不合
依聽將銀賫送統處又不合仍拘王祿等二十四名各
照前價將胡清銀一兩四錢買大小羔皮七十張令差
在官老人王昶送與胡清陳大綱銀二兩買大小羔皮
一百張亦差王昶送與陳大綱各收用彼時胡經陳孜
各亦不合失于鈐束本年閏四月内又有不知姓名二
人稱係吏部馬尚書舍人馬須巡撫大同都御史舍人
劉瓉各來本縣收買筏木因無皮襖不合共將銀三兩
央凂統不合依聽替伊亦拘王祿等收買羔皮三百張
毎張虧價銀一分共虧銀三兩本年六月二十九日王
志善思得父子三人俱充皮行負累不過將情告䝉巡
按季御史將統等行提取供案發按察司掌印副使張
黻究問行提王機等到司王祿并欽等各因上司節次
發價買皮要得乗機阻絶不合將各起皮價任意髙擡
内將先次每張值銀二分五釐擡作三分五釐妄招文
布政虧價五兩後次每張值銀二分擡作五分或四分
妄招文布政一次虧價一十五兩一次虧價二兩陳大
綱虧價三兩等虚詞在官副使張黻亦不合失于詳審
輒便依供問罪呈䝉季御史先將統與魏勝等各依擬
發落次將文布政等備招㕘奏間文布政先巳陞任都
察院右副都御史巡撫延綏等處地方聞知前情不甘
要得改行隔別衙門弔取布政司所收時價冊籍查審
分辯又不合不行從實奏訴添揑先買羔皮之時訪得
民間出賣毎張不過價銀半分及查咸長二縣時估每
羔皮一張值銀二分據此給價今聞御史季春勢逼孟
統等取供似有羅織之意及訪得季春舉止浮躁行事
妄為動輒作威沽名等項虛詞混同具本奏行間又該
通政使司連狀送據吏部馬尚書家人馬浦告稱本族
各門並無馬須名字亦無差人陜西買木等情俱送都
察院連季御史㕘奏前情併行督理馬政今巡撫陜西
楊都御史處勘問䝉行布政司及轉行西安府并咸長
二縣各查無𢎞治十五九等年月分時估冊籍止將以
後各月時估文冊并行陜西按察司提解間遇䝉𢎞治
十八年五月十八日赦宥䝉將統等解送本院查無羔
皮一張值銀二分時估在冊及審據王祿等各供前情
當將承差王機供明省發馬須劉瓉另行外將統等取
供連人劄發本司再行審問明白如果所供是實依律
議擬備招回報干礙應㕘官員具實㕘呈前來依䝉將
統等連日查審與供相同取問罪犯王祿等二名招同
魏勝等八名供同議得孟統王祿并欽所犯合依不應
得為而為之事理重者律減等各杖七十孟統繫官王
祿并欽俱民俱犯在革前免科與先問結魏勝供明王
志善王泰王名髙俊邊錫王昶眺安各發還職寧家生
理照出供明髙俊等七名與先問結魏勝俱免納紙孟
統官紙王祿并欽俱民紙各一分照到折米發咸陽縣
追送預備倉上納以備賑濟取實收附巻文貴陳孜張
黻胡經陳大綱胡清俱遇革人合免㕘提備招連人呈
解到臣查得先為官買擾民事該巡按陜西監察御史
季春奏稱都御史文貴節次低價易買羊羔皮張數多
致累小民賠價二十餘兩右布政使陳孜僉事胡經各
縱家人低價于部内買物畧無禁止所據各官俱合有
罪等因奏本該通政使司奏奉欽依都察院知道欽此
續該都御史文貴奏為分理誣枉事開稱御史季春勢
逼孟統等取供似有羅織之意及訪得季春舉止浮躁
行事妄為動輒作威沽名等情亦該通政使司奏奉欽
依法司看了來說欽此又該吏部尚書馬文升家人馬
浦告為分豁事開稱本族各門並無馬須名字亦無差
人陜西買木等情俱該都察院議擬覆奏併行臣提調
㕘奏内有干人巻到官從公審勘務要的確明白有罪
人犯依律照例施行馬須劉瓉如巳回還宜從移文河
南巡撫衙門追勘各犯正身是否假充詐取備由連人
解報歸結果礙應㕘官員重別據實具奏究問等因題
奉欽依是欽此欽遵備行前來除馬須劉瓉移文河南
巡撫衙門追勘正身歸結及行據陜西按察司呈解犯
人孟統等到臣審取供詞發仰問報去後今問前罪除
查相同及將孟統等准擬發落外㕘照陜西布政司先
任左布政使今陞巡撫延綏都察院右副都御史文貴
明知係是監臨官員不合節次發價于所部内易買羊
羔皮張數多事發却又奏辯不實本布政司先任右布
政使今陞貴州左布政使致仕陳孜陜西按察司僉事
胡經各不合失于鈐束以致家人在于按屬買物本司
署印副使張黻既承勘問事情亦不合失于詳審致不
輸服俱屬違法律合提問但文貴陳孜俱在任犯罪去
任事發與張黻胡經又俱係遇革人數伏乞聖明裁處
緣文貴係在京堂上官陳孜致仕與張黻胡經俱係方
面官及該奏奉欽依行令審勘據實具奏事理未敢擅
便謹題請㫖
　　一為邊務事
題為邊務事照得本年十二月二十日以來邊人擁衆
大舉深入搶掠聲言要搶各苑官馬自豫旺城至黒水
口處處有兵聮絡結營本處官軍數少固原備禦官領
軍五百名在石硤口紅古城按伏指揮任璽管領備冬
馬步官軍九百餘員名在豫旺城按伏指揮郭遡管領
土達八百有餘并新任遊擊陳善調集遊兵纔得二千
餘員名在于鎮戎所俱被攔路阻截不相應援臣與新
任鎮守署都督曹雄聞得巳入静寧隆德會寧等處恐
其東冦平鳯即時提兵西上臣在隆德駐劄曹雄領兵
隨路𠞰殺追截本月二十四日已屯聚於隆德縣西三
十里因見我兵奄至退回大營緣曹雄所領官軍纔得
九百餘員名巳差人乗夜間道調取陳善郭遡會合并
量掣蘭州守把河橋官軍李佐等前來䇿應各該將士
感恩圖報人懐鬬志但彼衆我寡以一當百未敢必其
成功查得先為預防邊患以保固地方事該臣題稱寧
夏花馬池興武營直抵髙橋三百餘里地方在北即為
犯我邊境之門户葢寇之所入雖由寧夏而其所利實
在腹裏寧夏邊牆如能捍禦則腹裏可安枕而卧儻一
旦折牆而入必以精騎守所入之路綴我官兵使不敢
南則腹裏安危所繫至重彼既深入剽掠方張之勢恐
非陜西官軍所能當必藉諸邊鎮遊兵協力捍禦然欲
成克捷之功必在乗其既弊而於中路擊之為便該本
部覆奏查得先該寧夏鎮巡官太監葛全等題為大寇
入套請兵防禦事本部議得合無鋪馬賫文與寧夏太
監葛全總兵官李祥都御史劉憲一面選差乖覺夜不
收逺為哨探一面嚴督副總兵衛勇㕘將霍忠恊同保
勣守備焦洪都指揮韓斌等各用心設䇿整㮶人馬隨
宜按伏以逸待勞本部仍行延綏守臣令㕘將王㦸統
領土兵前往花馬池遊擊將軍姜漢統領遊兵前往定
邊營曹雄統領竒兵前往寧塞營各要星馳前去秣馬
按伏聽候有警併力截殺及行巡撫陜西都御史楊一
清公同固原新任鎮守將官斟酌形勢計議方畧分布
腹裏人馬據要防守督調本處遊兵相機䇿應等因題
奉欽依通行欽遵及看臣所奏與前項議奏之意大畧
相符合無行移延綏鎮守等官轉行副總兵遊擊等官
查照先今事理如果巳西行本鎮别無聲息陜西來
調兵馬即便依期前去布分防守不許遲延誤事自取
罪尤仍通行陜西寧夏延綏鎮巡等官俱要恊心運謀
相機而動務使功成萬全事無一失圖免陜西腹裏之
害用紓皇上西顧之憂毋得秦越自分坐觀成敗以孤
委任等因題奉聖㫖是便行與各官著同心恊力相機
防禦不許自分彼此致誤事機欽此欽遵本年十二月
二十一日備行到臣切緣寧夏鎮巡等官與臣先後論
奏之意正恐大敵入套窺伺腹裏寧夏地方軍馬寡弱
不能捍禦故乞早調延綏遊竒兵馬㕘將王㦸土兵併
力布置按伏保固邊牆不令入境及查得先于本年十
一月十七日據定邊營把總都指揮閻綱呈據走回男
子張智說稱達衆四營約有二萬入套要搶固原等情
巳經具題及行延綏巡撫都御史文貴催調遊兵并行
寧夏巡撫都御史劉憲轉行各邊遇有入套聲息差人
飛報去後本年十二月十三日臣差人于花馬池等處
探問並無原擬延綏人馬到邊想因延綏遊竒兵㕘將
王㦸土兵俱自大同初來未得休息且恐原奉㫖意公
文到遲又各該將官新舊交代事勢使然決非敢為延
緩又查寧夏花馬池等處亦不曽傳報在套近邊的實
消息今前項大寇忽然擁衆拆墻突入腹裏巳遵照成
命急調延綏遊兵土兵前來截殺及中路邀擊之議通
行賫文延綏副總兵姜漢寧夏總兵官李祥等會合行
事但道途阻滯文移往來彼此牴牾事勢可否猶未可
知臣切詳此時巳逼新春尚在腹裏恐渡河不及其志
必將恃其大衆潛伏套中夏秋草飽馬肥時月又謀入
寇縱使出套過河冬間必復踵襲故智且陜西地方兵
苦于各邊之備禦民疲于三鎮之轉輸竭中土之力以
供外邊為其能為我藩籬也今花馬池大敵臨邊通不
知覺雖有如無何所倚仗將來之事臣實憂之至于用
兵機要似不出臣前所擬奏但事闗各鎮若無總制重
臣居中調度則甲可乙否終難濟事議論多而成功少
無怪乎其然也伏望聖明垂念西土重地乞勑多官會
議簡命在廷威望素著大臣前來總制陜西延綏寧夏
甘肅等處軍務授以便宜賞罰之柄臣等各鎮巡三司
以下官員悉聽節制無事在于慶陽駐劄有警前去環
縣韋州等處居中調度各路將官用命者賞不用命者
罰如身使臂如臂使指孰敢延緩以失事機如巳經出
套速就經畧花馬池一帶邊務設何籌䇿可以保固邊
境使全陜西生民不致頻年大遭荼毒實宗社萬億年
無疆之休也臣備員巡撫不能遏其深入之機又論列
不早致有今日若復不言後患恐不止此臣不勝待罪
俟命之至緣係急處邊務事理未敢擅便謹題請㫖
　　一為敵人擁衆大舉入境事
題為敵人擁衆大舉入境事准恊守延綏等處地方副
總兵都指揮僉事姜漢手本𢎞治十八年十一月二十
九日准鎮守延綏總兵官張安手本准寧夏總兵官李
祥手本前事内開徵調遊竒二兵照依原擬信地駐劄
以俟應援等因准此本職統領榆林以西兵馬于本年
十二月十一日到寧塞營按伏駐劄本月十八日申時
據定邊營把總都指揮閻綱差夜不收葉章報稱花馬
池敵衆臨邊拆牆備報得此本職隨統前項官軍二千
二百四十五員名到萌城伏兵駐劄二十七日寅時本
城傳報煙火隨差夜不收馬福等前去石子溝等處爪
探襲見蹤跡掠獲頭畜往北行走備報到職親率官軍
追至隰寧堡地名大千户井等處前敵約有一百餘騎
見我官軍馳驟奔急聲勢勇猛將搶掠頭畜盡行棄擲
易馬北遁復追二十餘里因見天晚黒暗恐墮奸計隨
即收兵將所獲頭畜至隰寧堡行委指揮薛麟備查知數
發仰守堡百户劉亨暫令收候巳經開報外三十日酉
時承准陜西都御史楊一清手本為預防邊患以保固
地方事查照原文作急統領兵馬兼程前來萌城石溝
等處按伏會合寧夏總兵官李祥副總兵衛勇等人馬
哨探截殺緣由巳經備行知會外本日戌時亦准寧夏
總兵官李祥手本為軍務事開稱本職所統人馬移于
韋州等處會㕘將王㦸遊擊戴欽餧飼馬匹遇敵併力
截殺等因准此依文正德元年正月初一日移兵韋州
駐劄本月初三日丑時該寧夏總兵官李祥差鄉導陸
寛等前來報稱大敵巳于本月初二日未時俱從白塔
兒往北去訖等因得此本職會同㕘將王㦸遊擊戴欽
各領所部官軍從韋州起行奔馳到於地名紅寺兒地
方爪得前蹤跡掃往北去巳追襲到白塔兒迎遇總兵
官李祥副總兵衛勇等人馬在彼追趕當同領好馬官
軍馳騁襲蹤追趕三十餘里因見天夜風霧黒暗恐墮
詭計總兵官李祥副總兵衛勇收兵石溝兒按伏本職
等四更時分到小鹽池伏兵隨即㑹差百户趙璽等帶
領夜不收二十名前去所經道路宻切哨探至初四日
辰時據本官差夜不收郭其馳報瞭見本處煙燉迤東
有數十人騎牽馬匹往南瞭望據報得此當會㕘將王
㦸為左哨遊擊戴欽為右哨本職中哨及會合守備都
指揮侯勛指揮郭遡各統兵馬相繼而行到于地名石
溝池迎遇前敵擺列攻敵職等申嚴號令督併官軍各
用鎗砲弓箭一齊射打其衆潰亂就陣斬獲首級一顆
奪獲戰馬二匹速督官軍追至火山迤北地名啞叭湖
等處又添伏兵三百餘騎糾合前衆一處衝擊前來職
等親督官軍奮不顧身持刀向前劈砍又斬首一顆奪
獲戰馬二匹軍士奪獲敵器共七十九件臨陣射死官
馬三匹彼見我軍齊至換馬奔走北遁欲要窮追及因
天晚況離花馬池邊牆不逺慮恐牆外救兵糾衆前來
以此收兵回還至初五日天明到小鹽池仍差人於出
入要路哨探遇警合兵截殺外查得獲功并當先重傷
官軍另行造報今將節次就陣斬獲首級奪獲戰馬達
衆兵器等項差百户曹聰先行解報為此理合開坐施
行等因隨據延綏遊擊將軍戴欽呈𢎞治十八年十二
月二十七日未時承准陜西巡撫都御史楊一清手本
調卑職作急統領遊兵取便兼程從甜水堡下馬房等
處徑赴固原豫旺城鎮戎所等處會合陜西遊擊將軍
陳善領軍指揮郭遡等截殺承此卑職就于本月三十
日到韋州本日申時承准都御史楊一清手本行卑職
斟酌相機行事若巳到豫旺城鎮戎所地方即便會合
本處遊擊將軍陳善等相機應援截殺若不曾前來就
于石溝鹽池韋州等處會合寧夏主副總兵李祥等及
延綏副總兵姜漢取便邀擊截其歸路共成大功承此
于正徳元年正月初二日到韋州初三日四更時分到
小鹽池會差百户趙璽等哨探初四日辰時本官差夜
不收郭其馳報瞭見本處煙燉迤東有數十人牽騎馬
匹往南瞭望當會副總兵姜漢㕘將王㦸及會合都指
揮侯勛等各統兵到于地名石溝兒迎遇前敵擺列攻
戰職等申嚴號令督併官軍各用鎗砲弓箭一齊射打
就陣奪獲敵馬三匹射死我軍馬二匹追至火山迤南
地名啞叭湖等處又奪獲敵馬五匹敵器一百二十一
件彼見我軍齊至換馬奔走等因又據㕘將王㦸亦呈
相同開部下奪獲敵馬五匹敵器共二十四件緣由前
來續准鎮守寧夏總兵官右軍都督府都督僉事李祥
副總兵衛勇手本正德元年正月初一日夜丑時分據
嗚沙州迤東棗山墩夜不收周翊同靈州擺撥夜不收
劉瑛報三十日未時瞭見敵衆精兵約有五六萬俱穿
戴明盔明甲張打旗號三路擺列臺營從地名石把都
來後面灰塵不絶又據紅寺兒夜不收潘闗一等報初
一日未時分瞭見地名虎巴山灰塵約長三十餘里亦
結營陣聮絡而行初二日申時分據哨探夜不收王洪
報未時哨見敵衆灰塵漲天結營行走從南往舊白塔
兒去訖當會同副總兵衛勇議看得敵勢十分擁衆擺
列營陣而行又兼天晚援兵不能猝至難以發兵一面
急差鄉導陸寛等飛調韋州按伏副總兵姜漢等人馬
前來併力追殺戌時又據杏園墩擺塘鄉導陳演亦報
本日未時瞭見敵衆灰塵從地名白塔兒東空過至黄
昏時分未盡初三日黎明時分出兵副總兵衛勇人馬
為左哨本職為右哨指揮楊瑛周冕統兵車繼後襲追
中途遇據白塔兒墩瞭髙小旗張英報初二日未時有
寧夏差來夜不收徐禮保魏成爪探聲息到于本墩空
被前哨敵衆殺死馬二匹搶去追至白塔兒後有延綏
副總兵姜漢遊擊戴欽㕘將王㦸人馬到彼會合襲蹤
追趕隨有固靖遊擊將軍陳善亦領人馬俱到地名猫
兒頭山因見天晚風霧昏黒難追彼衆我寡力不能支
恐墮詭計三更時分延綏兵馬往小鹽池本職等至五
更時分到石溝兒駐劄初五日節據靈州守備焦洪差
夜不收張華等報稱初四等日大衆韃靼從清水營木
井等墩空及花馬池原拆墻口出境去訖為此今將會
兵截殺緣由用手本前來知會施行等因到臣案照前
事先因大勢敵衆于𢎞治十八年十二月十七等日擁
衆大舉深入固原隆德會寧地方搶掠缺軍禦敵臣遵
照欽奉勑諭及兵部節該題奉欽依事理移文調取延
綏遊擊將軍戴欽㕘將王㦸統領遊兵土兵前來腹裏
應援副總兵姜漢統領竒兵會合寧夏總兵官李祥等
人馬聮絡駐劄小鹽池石溝韋州等處邀截歸路因是
道途阻滯遊兵土兵日久徵調不至本月二十九日據
西安州海剌都操守指揮陳晟等差人走報前項敵衆
于二十七等日由西路麻張堡西安州錦雞口出境恐
前調遊兵土兵仍來固原緩不及事又經差人阻回行
令前去石溝鹽池一帶按兵宻切會合寧夏主副將官
及陜西遊擊將軍陳善等官相機邀截巳經具題外今
據前因照得前項敵衆自𢎞治十八年十二月十七日
擁衆大舉從花馬池地方拆墻進入分守㕘將霍忠兵
敗被圍殺傷官軍數多遂至乗勝長驅深入腹裏搶掠
至正德元年正月初二等日從石溝鹽池兩界地方出
境雖經會行延寧二鎮將官合兵追截止是延綏副總
兵姜漢竒兵斬獲首級二顆㕘將王㦸遊擊將軍戴欽
人馬俱無斬獲又查得各官不遵兵部原擬到邊稽遲
但係新舊將官交代之際況王㦸當大寇入境之初衝
鋒解圍有功于花馬池官軍實多戴欽𢎞治十八年十
二月十六日方纔任事十七日隨即統領官軍啓行千
里赴援未嘗後期寧夏主副將官李祥等各稱聲勢十
分擁衆擺列營陣而行難以發兵緣事闗各鎮中間事
機委曲非臣所能悉知除將姜漢等解到首級敵器看
驗收庫敵馬給軍領養及陜西官軍獲功誤事緣由俱
另行外緣大舉敵人出境客兵追截獲功事理謹題請
㫖
　　一為謝恩事
奏為謝恩事近准吏部咨為才不稱任乞恩辭免巡撫
地方事該臣奏乞辭免巡撫陜西地方照舊督理馬政
等因奏奉聖㫖楊一清才望素著簡命巳定不允所辭
該部知道欽此欽遵案查先准兵部咨該本部題為大
冦拆墻入境事節該奉欽依是楊一清不妨督理馬政
就著巡撫陜西地方用心調度防禦邊患寫勑與他欽
此欽遵臣時聞命有驚措躬無所雖防禦之事竭力就
道不敢少緩而巡撫之任揣量度分終非所堪謹瀝愚
誠上干天聽未䝉俞允顧荷褒嘉愧與憂并榮非意及
伏念臣少䝉作育長被甄收弄筆墨者半生志有餘而
才不逮綴班行于三品年漸老而業無成且盛平之世
賢俊滿朝如臣之愚何足比數非惟膺拔擢之殊渥抑
且受特達之深知天地之恩在人巳極涓埃之報于國
何施敢不勉竭庸愚用酬眷注經營士馬庶少裨修内
攘外之功撫安兵民期不負後樂先憂之學臣無任瞻
仰感戴之至緣係謝恩事理為此具本謹具奏聞
　　一為災異自劾乞恩罷黜以回天意事
奏為災異自劾乞恩罷黜以回天意事案查先節據陜
西布政司呈為地震事節據西安平涼慶陽等府朝邑
髙陵固原環慶等州縣各申稱𢎞治十八年二三四六
等月日時不等各地震響聲如雷揺動軍民房屋及據
臨洮衛申為異風暴雨淹没人畜田禾事據右前後三
所申稱各屯田地方𢎞治十八年自四月初間一向亢
旱夏田被晒焦枯本月二十八日夜偶然天昏黒闇大
作惡風迅雷暴雨如注頃間洪水馳至約有二丈寨牆
衝倒房屋傾塌男婦漂流渰死軍餘李彪等一十六名
口馬牛驢羊等畜三百餘隻樹株拔根田禾淤墊又據
臨洮府申為山被猛雨雷震傾塌壓没人畜不見蹤跡
事據河州申本州俺哥里沙子溝地方坐南向北土山
一座𢎞治十八年六月二十三日夜忽被猛雨雷震山
塌將本山居住民人顔廣等三户人口男婦二十一口
并庄田頭畜等産俱被壓没又據本司呈為旱災等事
節據西安府申備邠乾等州咸寧長安等二十五縣各
申稱𢎞治十八年三月四月天旱無雨兼被狂風吹刮
所種麥豆不得堅實青乾無收六月初旬纔得㣲雨安
種秋苗自本月起至八月初旬一向亢旱無雨又兼狂
風晝夜不息致將糜粟菽豆等苗各吹晒焦枯秋成無
望人民十分饑荒陸續逃移趁食去訖又據延安府申
備鄜綏膚施等一十九州縣慶陽府申備寧州安化等
五縣鞏昌府申備階秦隴西等州縣鳯翔府申備鳯翔
岐山等縣臨洮府申備蘭金等州縣又節據西安左前
後延綏平慶臨鞏甘蘭等衛各呈前事相同等因節呈
到臣切見陜西各府州縣今年二月以來地震山傾之
變屢見于敵人出没之區夏旱秋乾之災遍滿于闗輔
根本之地節經具題及行各該官司踏勘撫恤外臣聞
天人相為流通休咎闗乎得失故未有不召而自至之
災亦未有巳出而無應之變陜西災異迭見是皆生民
愁苦之象兵戈擾攘之徵不早圖修改將禍患難測仰
惟皇上龍飛御極之初恩澤覃布庶政肅清是宜海嶽
効靈雨暘時若凡此咎徵責在臣下以一方論之軍民
各有攸司大小各有專職而綱紀之任實係巡撫災異
之來皆由巡撫不職所致洪範曰王省惟嵗卿士惟月
師尹惟日蓋以休咎之輕重繫職任之大小也臣本庸
愚濫膺重寄既非安内攘外之才又無揚清激濁之勇
見賢不能進見不肖不能退知民之害不能祛知民之
困不能救上下交征不能革公私匱竭不能補以致軍
民怨咨感傷和氣隂陽愆伏動静乖違巡撫方逾半年
災異遍乎一省上天示譴罪實在臣且食人之食者事
人之事陳力就列不能者止臣今名浮於實處非其據
事不稱食心有未安顛而不扶焉用彼相伏望聖明體
天行罰乞將臣罷歸田里別選相應之人巡撫陜西地
方必能扶持綱紀綏輯兵民彈壓羣邪肅清弊政庶幾
天意可回化災為祥轉禍為福不難矣緣係災異自劾
乞恩罷黜以回天意事理未敢擅便為此具本謹具奏
聞伏候勑㫖該吏部官欽奉聖㫖陜西地方多事巡撫
正要得人楊一清不准辭著用心辦事欽此
　　一為謝恩事
奏為謝恩事正德元年正月二十七日節該欽奉勑諭
朕即位之初念爾等効職勤勞宜有頒賜以隆恩典爾
其體朕至意益盡忠誠用副委任欽此欽遵九霄垂露
勑降天文萬里飛軺物頒御帑歡聲所動邊徼増輝恭
惟皇上誕膺休命光紹丕圖慶洽普天恩覃率土臣身
以職羈既阻天廷之拜寵緣例得遂承帝賚之加絲綸
春温金帛霞爛雖雲雨之施在物無遺而渥澤所流于
臣為幸榮加慶外感在懼中捧而珍藏實抱無功之愧
服以拜賜徒深逾分之憂謹當以金自盟焚灼不渝其
性顧服思稱曵婁誓委其身臣無任瞻仰感戴激切屏
營之至除將賫捧到欽賞銀十兩紵絲二表裏望闕叩
頭領受外緣係謝恩事理為此具本謹具奏聞
　　一為乞恩認罪罷黜以謝地方事
兵部覆該本部職方清吏司案呈奉本部送于兵科抄
出巡撫陜西等處地方兼督理馬政都察院左副都御
史楊一清奏臣本孱愚誤䝉先帝聖恩擢任憲職督理
馬政𢎞治十八年正月内為因大敵拆墻入境節該欽
奉勑諭不妨督理馬政巡撫陜西等處地方欽此欽遵
自度不堪負荷具本辭免未䝉俞允勉强供職臣遭際
殊常寵榮踰分誓竭駑鈍仰酬眷知奔走驅馳不敢自
怠竊見固原地里寛漫處處通敵最為難守先該總制
尚書秦紘修築邊塹一道踰時閱嵗湮廢巳多又防守
無兵墩堠不接雖有如無不堪保障臣督令守臣修補
完備依塹添墩傍險增堡定為烽火號令招集土人使
隨便捍禦臨冬時月會同鎮守太監等官分布人馬據
要防守復慮一方兵政廢弛名存實亡剝削之餘困敝
巳極昩死上陳仰荷廟謨獨斷易置主將增設遊擊方
將一新紀律期收戰守全功不意大敵乗凍渡河潛伏
套内逼近花馬池地方彼處將官通不知覺𢎞治十八
年十二月十七日衆號數萬自花馬池清水營兩處折
牆進入守將兵敗被圍虧折官軍致乗勝長驅直入腹
裏隨即收斂隄備我軍迎戰衆寡不敵不能遏阻敵至
固原野無所獲本月二十三日遂深入静寧隆德會寧
地方搶掠鎮守署都督僉事曹雄止領官軍九百餘員
名尋襲蹤跡截殺臣恐孤軍無援急調延綏遊兵土兵
及本邊官軍前來會合䇿應道途阻隔兵難猝集巳於
本月二十七等日遽從西安州地方出境邀之不及臣
又約會寧夏王副將官延綏遊竒兵馬邀之石溝鹽池
諸將以聲勢重大莫敢發兵坐視其出竟無功查得固
原環慶一帶並無所失監苑官馬幸得保全此皆仰仗
宗社神靈朝廷威福敵兵遄歸被禍猶淺但静寧隆德
會寧三處搶掠殺傷人畜數多巳行各該州縣查數未
報陜西官軍節與交戰斬獲首級不多幸不虧折惟乾
鹽池操守官張瑛等墮其奸計陣亡一十八人除將寇
衆入境出境日期官軍誤事獲功緣由節經會題及搶
掠人畜的數查明另行外照得鎮守太監劉雲常在固
原駐劄署都督僉事曹雄初到固原地方臣叨任巡撫
巳及一年經畧調度乃其職業況受恩深重言聽計行
比之各路撫臣不同奈何器質庸凡智慮疎淺未諳軍
旅之務實無安攘之才以致大敵擁衆長驅侵掠為患
拆牆而入既不能遏其初來之鋒得利而去又不能截
其既歸之路藩籬失守雖花馬池之過而内有邊防不
能自固咎將誰執領兵出戰雖各將官之事而遇警徵
調多不及期責亦難辭上不能寛九重西顧之憂下無
以慰一方軍民之望臣委的有辜委任罪當萬死且今
大冦去留邊情緩急俱未可測臣誤事貽患之人誠宜
早正法典罷歸田里別推才力有餘者巡撫經畧則凡
受任方隅皆知警戒能者竭力自効不能者無地自容
矣等因具本該通政使司官奏奉聖㫖楊一清巳命總
制彼處邊務著盡心供職以圖後効不必引咎求退該
部知道欽此欽遵抄出送司查得先為邊務事該本部
會官具題節該奉聖㫖是楊一清著總制陜西延綏寧
夏甘肅等處邊務兼督理各該地方馬政欽此巳行欽
遵去後今該前因案呈到部看得本官巡撫陜西經畧
有方威望素著近雖被敵深入緣無損傷大重輒乃自
陳誤事之人欲正罷歸之典既查有本部巳經會官題
奉總制成命及今欽依勉留事理難再別議合咨前去
煩為查照欽遵施行
　
　
　
　闗中奏議巻六
欽定四庫全書
　闗中奏議巻七
　　　　　　　　　　　　明　楊一清　撰
　總制𩔖
　　一為陳情乞恩辭免總制重任事
欽差督理馬政左副都御史臣楊一清謹奏為陳情乞
恩辭免總制重任事正德元年二月十五日准兵部咨
為邊務事該本部等衙門題會同太師兼太子太師英
國公張懋少師兼太子太師吏部尚書馬文升等議得
闗陜重地夷夏要防今河凍將開大敵深入後來之患
誠有可憂況彼處荒歉非常別難調度所賴以應援截
遏者惟延寧甘肅三鎮兵馬但事分統屬人無專權倉
卒調遣不無彼此推避若不添設總制重臣終難集事
查得起用兵部左侍郎許進并見任陜西巡撫都御史
楊一清俱經言官交章論薦物議推允伏望簡命一員
令其總制陜西延綏寧夏甘肅等處地方庶幾事權歸
一後効可圖等因具題節該欽奉聖㫖是楊一清著總
制陜西延綏寧夏甘肅等處邊務兼督理各該地方馬
政寫勑與他欽此欽遵備咨到臣伏念臣本書生不諳
軍旅誤䝉先皇帝擢任憲職督理馬政巡撫陜西地方
自度才不稱任具本辭免未䝉俞允續因災異自劾求
退仰荷皇上聖恩仍留辦事頃者大敵擁衆深入侵掠
静寧隆徳等處地方臣不能阻遏及徵調諸鎮兵馬追
截又不及期巳經具本認罪俟命間渙汗自天戰兢無
地駑駘何力心欲奮而步不前天地能容威未加而恩
巳至省躬驚愧不知所云且今之聲勢號為驕横今之
邊備號為廢弛雖云難為未嘗無可為者亦存乎其人
耳至于陜西三鎮休戚相闗事有攸分人無專制誠得
重臣居中調度庶幾戰守可望成功臣比有所見不敢
自隠然意任大責重必屬諸威望素著之人豈謂臣愚
可以辦此夫任賢使能君之大要賞功罰過國之大權
臣匪賢匪能久塵任使在平時已徼非分之寵在今日
又操非據之權懼將清議之干以為新政之累況總制
之與巡撫職任加重三邊之與腹裏事勢加難臣撫巡
無効何能堪總制之居腹裏無功豈足副三邊之託茍
負乗之不恥將覆餗之是憂臣是以昧死自陳伏望聖
明收回成命鍳臣先次認罪愚衷罷歸田里以彰國法
別求兼資文武者總制三邊軍務地方幸甚臣愚幸甚
緣係陳情乞恩辭免總制重任事理謹具奏聞奉聖㫖
楊一清才望素優練達邊務特兹簡命宜勉副委任不
允所辭吏部知道欽此
　　一為乞恩認罪辭免重任事
兵部覆准吏部咨該本部送于吏科抄出總制陜西延
綏寧夏甘肅等處邊務兼督理馬政都察院左副都御
史楊一清奏准兵部咨為經畧邊務事該本部題該兵
科都給事中艾洪等題臣等竊見敵勢大張邊事孔棘
陜西寧夏等處官軍巳被其挫衂隆徳會寧等縣地方
俱被其搶掠肆無忌憚直至秦州西南等處約有三百
餘里之逺國步艱難人心危懼殆如一髪之引千鈞勢
不可救藥道路傳聞畿甸驚懼十分𦂳急危及宗社且
大勢敵衆在王府衙下駐劄聲勢聮絡火光相望逺近
不一傳聞寧夏分守東路右㕘將霍忠人馬約有七百
餘騎俱被損折無遺參將王㦸所領土兵中途偶遇敵
衆又被殺傷數多總兵官曹雄人馬約有五百俱被殘
滅仍將曹雄圍困在紅城子畧無一人一馬救援勢甚
猖獗人頗愴惶鎮巡匿不以報地方失陷咎歸于誰萬
一不虞延及宗社雖萬死何贖等因該本部覆題奉欽
依行巡按御史查勘奏報備咨到臣照得先因敵衆大
舉深入静寧會隆地方搶掠臣不能阻遏巳經具本認
罪續䝉聖恩命臣總制陜西延綏寧夏甘肅等處邊務
兼督理各該地方馬政自度不堪負荷恐誤大事又經
具本辭免俟命待罪間今准前因查得前項敵衆𢎞治
十八年十二月二十一二等日到鎮戎所黒水口等處
劄營答話要搶各苑官馬聲言要搶秦州等處直到陜
西地方因見固原一帶人畜俱巳收斂遂從地名須彌
寺口進入西南搶掠臣與鎮守署都督僉事曹雄按兵
瓦亭堡彼時陜西官軍俱巳分布在外曹雄止領西安
等衛官軍指揮王昭等六百員名臣領平涼衛官軍指
揮趙文等四百員名隨即差人分投徵調延綏遊兵土
兵河西左副總兵魯麟土兵及本處各路按伏官兵指
揮李佐郭遡等前來䇿應截殺二十三日亥時得報達
衆巳到隆德縣地方相離瓦亭五十里臣與曹雄計議
若徑過隆德下六盤山則平涼華亭涇州一帶人民俱
遭殘害蔓延難制二十四日寅時臣等率領前項官軍
急趨隆德本日巳時到縣據土民嚮導報稱大勢敵衆
俱在舊隆德縣地方及地名王府衙等處下營搶掠本
日午時曹雄統領官軍王時趙文等九百員名前去截
殺臣止留一百餘員名與本縣鄉導民壯二百名拒守
本城前哨敵騎到于縣西大路神林堡地方聞官軍在
隆徳地方遯歸大營擡營西走且行且掠不復分散臣
見曹雄孤軍恐墮詭計不次催調各枝官軍及賞募土
人往來軍營左右探看消息故其進止臣皆知之二十
六日探知郭遡所領土達八百餘名巳調到曹雄軍營
臣心稍安時敵西向會寧臣恐其從西路出境而延綏
人馬仍來固原緩不及用臣急還固原各鎮官軍尚未
調到連夜差人阻囘行令前去鹽池石溝中路邀擊二
十七等日仍從西安州地方陸續出境曹雄領兵襲至
韋州移文會合延寧諸將官于鹽池石溝歸路按伏邀
擊又挑選陜西各枝官軍三千員名俱聽遊擊陳善調
度與各路將官會兵截殺時固原城中俱無見在人馬
臣調取廣寧黒水等苑操兵三百餘名就將本苑孳生
官馬暫與給領騎坐隨臣前去鎮戎所紅古城等處以
助聲勢不料各鎮將官心力不齊因見形勢重大莫敢
發兵正徳元年正月初三初四等日敵衆從原拆牆花
馬池清水營等處出境去訖查得官軍節與交戰止是
豫旺城搶殺爪探夜不收軍人共十一名靖邊乾鹽池
地方陣亡官軍一十八員名此外並無虧折各州縣搶
殺人畜巳經會行分守分巡官查勘的數至今尚未造
冊回報惟萬安苑地方搶去官馬人畜委官查報前來
俱節經具題外竊照陜西入境敵衆近據走回人口傳
是和碩托羅該等枝雖未的知若干委的勢甚猖獗其
在静寧隆徳搶掠之時委的營壘聮絡火光相望曹雄
領兵不及千數入山追襲數日之間道路阻絶人情洶
洶咫尺莫能相保節調各鎮官軍路逺難以猝集固原
平涼止隔三程尚有傳言官軍被圍殺傷損折者蓋出
于億度者之言彼時臣恐逺近驚疑以此連日冒險往
來視若無事以安人心曹雄孤軍尋襲邀奪蓋亦慿藉
崖寨之險兼藉土人為之嚮導土人亦仗官軍聲勢遇
輒敢相拒敵敵衆見所在寨堡俱有人拒敵將謂處處
有軍以此晝夜擡營西行不肯久停内地若知我軍虚
實成敗利鈍誠難逆覩後因出境官軍掣回俱得保全
識者以為天幸非人力也其稱搶至秦州一節當時入
境委的躧問秦州地方道路相傳不為無據緣前項情
形巳䝉欽命錦衣衛千户屠璋前來訪探及行巡按監
察御史勘報當得其實至于花馬池之事非臣所能悉
知伏念臣身為撫臣受恩深重不能先事設䇿致敵入
境搶掠流言傳聞震驚朝野上貽宵旰之憂罪誠萬死
莫贖分宜明正法典以謝地方豈可復加之重權以來
物議臣是以昧死瀝血再陳懇悃伏願皇上𢎞天地之
量寛雷霆之威鍳臣先後認罪辭免實情早乞罷歸田
里別選相應之人以居總制之任則邊事有託地方無
虞不勝幸甚等因具本該通政使司官奏奉聖㫖該衙
門知道欽此欽遵抄出用手本連抄送司查得先為乞
恩認罪罷黜以謝地方事該巡撫陜西都御史楊一清
奏奉聖㫖楊一清巳命總制彼處邊務著盡心供職以
圖後効不必引咎求退該部知道欽此巳行本官欽遵
去後今該前因案呈到部看得都御史楊一清奏稱敵
衆入攻之時聲勢甚大人情震恐前項傳言蓋為有據
但官軍苑馬雖幸保全而先事失防豈容辭責乞要罷
職放歸一節為照前項敵衆當時擁衆深入貪得非小
本官分布將士振揚威武而又身率餘卒拒守孤城用
能扼彼猖獗之勢保我軍民之衆功亦可嘉今又深自
引咎力求罷歸尤見不失為臣之義況查有前奉欽依
事理難准所奏合無本部仍行本官仰思聖明委任之
意逺効前哲許身之忠照舊用心供職務期邊備修舉
戎兵簡練使外畨寒心而地方安堵緣係總制官員自
劾求退及奉欽依該衙門知道事理未敢擅便正德元
年五月初八日本部尚書劉大夏等具題次日奉聖㫖
是楊一清巳有前㫖了著用心整理邊務以副委任欽
此欽遵擬合就行為此除外合咨前去煩照本部題奉
欽依内事理欽遵施行
　　一為處置招募土兵事
兵部覆該本部送於兵科抄出總制陜西延寧甘肅等
處邊務兼督理馬政都察院左副都御史楊一清題案
查先准兵部咨為預防邊患事該本部題看得往年敵
衆河開之後俱各出套即今譎變非常事勢難料若果
在套?住未免肆意侵掠為患不巳況陜西一帶嵗遭
大歉民財巳窮合用軍馬除本省三邊之外别處客兵
決難輕動況彼處土人生長邊方材力勇勁便于戰鬭
若欲鼔舞用命必須激之以利故云重賞之下必有勇
夫合無本部于太僕寺寄收馬價銀内借支五萬兩差
官賫送陜西聽都御史楊一清支用或隨勢給賞得用
官軍或懸利招募本處土人務使精壯之民皆占行伍
之籍勇敢之士悉為麾下之兵凡可以激勵各項之人
使之殺敵以取功利者悉聽從宜處置必能得其樂于
用命振揚軍武以禦邊寇再照陜西延寧官軍舍餘土
民人等或恐未知朝廷賞罰條格不肯盡心用命合將
近年題行宣大二鎮軍務相應事例通查行移彼中鎮
巡等官掲示一應人役務使遵信庶幾隨地寓兵不假
别項調遣等因題奉聖㫖是欽此欽遵備咨前來巳經
通行備由出榜張掛曉諭去後續准兵部咨為經畧邊
務事該本部題該兵科都給事中艾洪題稱敵勢大張
邊事孔棘要行差官會同各鎮巡官從公多方招募土
人本部議擬覆奏節該奉聖㫖招募土兵不必差官只
著總制并巡撫官隨宜設法整理欽此欽遵竊照近日
戎心驕横大非昔比今雖出套過河至冬難保不來侵
擾糾合團聚動稱數萬我軍寡少以一當十不敷征戰
若欲逺請京兵委的徒勞無益本鎮各路兵馬雖可調
用然倐來忽去蹤跡無常緩不及事惟招集鄉兵隨處
可備調發節該科道言官建議往往以招募為言蓋深
有見于此但往年陜西延寧各鎮招軍陞官頗來物議
以為不得其用緣此等邊民有勇善鬭恐初招之時不
曾精覈既招之後不曽操練是誠有之豈得一切以為
無益如延綏土兵二千近來東西征調與遊竒二兵無
異去嵗大同之援亦嘗斬獲首級明効可徴先該臣奉
命經畧陜西邊務曽經劄仰各兵備官曉諭土著之人
有膂力膽氣者報名在官自備弓弩器械遇敵入境搶
掠隨便于崖窯堡洞阨塞路口埋伏邀擊後大敵擁衆
内侵原招土人斬獲首級報官雖止八顆其在山射擊
死傷數目實多俱被鈎䭾殘毁隨即擡營遄歸不敢久
住未必不由于此但所招止就各居住堡洞防禦邀擊
其報効隨軍𠞰殺人多不肯應募蓋因節年軍舍抽選
既無遺力土人招集又多失信以此人不樂從今雖兵
部題有欽依事例著為陞賞條格然其間事情猶有當
酌處者臣有所見不敢自隠其愚謹用條陳于後如䝉
乞勑兵部詳議如或可采奏請施行庶幾人心樂從應
募日廣鄉兵可集軍勢自揚其于禦戎大計不為無補
等因具本該通政使司官奏奉聖㫖兵部知道欽此欽
遵抄出送司案呈到部看得總制都御史楊一清所奏
備言外畨驕横之極土兵濟用之効因而條陳四事俱
係防禦要務理合開立前件議擬上請伏乞聖明裁處
緣係總制官議奏邊務及奉欽依兵部知道事理未敢
擅便正德元年七月初一日本部尚書許進等具題次
日奉聖㫖准議欽此欽遵擬合通行除外合咨前去煩
照本部題奉欽依内事理欽遵施行
　　計開
　一順土民之情據平涼府固原州固原里鎮戎所迤
　　北李旺堡居住土民李讓狀告𢎞治十四年䝉陜
　　西鎮巡等官遵奉兵部明文招諭各邊軍民舍餘
　　人等臨陣有功一體陞賞若係一家三人斬獲首
　　級二三顆願併功陞授一人者准令併功至千户
　　而止等因比有姪孫李聰同讓并姪李通等兄弟
　　親族應例自備鞍馬報効本年月日不等節被敵
　　衆入境搶掠守備指揮楊宏統領官軍前去截殺
　　有讓同姪孫等跟隨管隊土官百户楊洪哨至地
　　名哲思口遇敵追至西山掌對敵就陣射死讓姪
　　孫李涼州射傷李玉王海二名李聰與土官百户
　　楊洪舍人楊潔各為首李森楊深楊會各為從斬
　　獲首級三顆李榮等奪獲敵馬三匹并弓箭皮襖
　　靴帽等件本年閏七月十六日又跟隨楊洪前去
　　紅溝卜兒古山與敵對壘李聰同楊洪等奮勇當
　　先衝開陣勢讓為首就陣斬獲首級一顆本月二
　　十四日大敵擁衆深入平涼搶掠八月初三日讓
　　同李聰等跟隨楊洪追至印子山與敵相過俱被
　　射傷李聰與買玉各為首李諒買祥各為從又斬
　　首級二顆後䝉將讓陞小旗一名李聰一人二次
　　首級二顆陞小旗二名俱注臨洮衛中所陣亡絶
　　嗣李涼州陞小旗一名註蘭州衛後所備行固原
　　州依文前去原定衛所著役切思讓等援例報効
　　斬獲首級今䝉陞授前役恩典但使一家親族逺
　　當旗役抛棄父母家業離徙鄉井永編户籍名雖
　　旗役實為邊軍求榮反辱人情不堪乞賜轉達照
　　例併功實為便益又據本州在城里軍籍買玉狀
　　告𢎞治十四年間大勢敵衆侵犯有玉同本户買
　　祥買斌買開路保并本堡土民李聰等各應例報
　　名在官自備鞍馬跟隨土官百户楊洪遇警引路
　　前哨節䝉守備指揮楊宏統領截殺累次奪獲馬
　　匹器械報官本年八月初三日楊洪帶領玉等追
　　襲至印子山對敵被其將買斌買開路保及李讓
　　等八名射傷玉等奮不顧身捨命死戰玉與李聰
　　為首買祥李諒為從斬獲首級二顆并敵器等件
　　報功後䝉將玉陞授小旗註臨洮衛中所相離千
　　百餘里抛棄家業田産父母妻子不能相顧及思
　　本户原有洮州衛祖軍一名平涼固原土軍二名
　　俱各領馬聽征原籍止玉等四丁又納夏秋糧草
　　差徭重大苦累無伸乞賜可憐將玉原斬首級功
　　次記收在官免發該衛或改調臨近固原衛補伍
　　著役便益又據本州在城里土民楊沙的狀告𢎞
　　治十四年八月初一日有搶回敵衆一十七騎前
　　來到莊要搶頭畜是沙的同父楊鐸本户人丁奮
　　勇當先與敵對戰有沙的為首父楊鐸為從斬獲
　　首級一顆并弓箭達帽褐襖等件後將沙的奏陞
　　小旗註蘭州衛前所思得沙的親兄楊祿見在固
　　原衛右所王宣百戸下應當祖父卜延卜花小旗
　　身役前項功次情願併與親兄楊祿遺民供幇祖
　　軍實為便益等因各告到臣看得李讓李聰李涼
　　州買玉楊沙的等俱係固原土民奉例糾率親屬
　　自備鞍馬軍器為官軍鄉導奮勇殺敵並無闗支
　　糧賞李讓買玉楊沙的各為首斬獲首級一顆李
　　聰二次為首斬獲首級二顆李涼州陣亡其餘弟
　　男子姪為從及被陣傷數多後造冊論功將李讓
　　買玉俱陞小旗一名李聰一人陞小旗二名俱註
　　臨洮衛楊沙的及陣亡李涼州各陞小旗一名註
　　蘭州衛緣臨洮蘭州俱相離固原七八百里之程
　　名雖為陞實則抛離骨肉遺棄産業致令含寃吞
　　聲皆謂以功獲罪無故遷發土民灰心以前事為
　　鍳戒臣今年正月初間率兵追襲經過本堡各民
　　舉家呼訴願免發遣照舊應當民差緣此等土民
　　强悍善鬭與畨相等加以血屬田産所在䇿勵有
　　道使肯盡其心力必能効力成功若不俯徇改圖
　　將來非惟不得其力且恐遂失其心審得李讓年
　　老李涼州絶嗣情願併功李聰合無查照原行事
　　例將李讓一門首級四顆俱併與李聰量授一職
　　就便約束本堡土人遇有邊人侵犯率領𠞰截及
　　買玉楊沙的旗役俱改填註固原衛鎮戎千户所
　　將臨洮蘭州二衛旗籍開除仍乞申明著為定例
　　今後官舍軍民父子兄弟恊力報効者准令併功
　　至千户而止土民應陞官旗職役者俱填註本處
　　附近衛所如此彼上思補報國恩下思保全家業
　　勇氣自倍庶幾隨地寓兵不假別處調遣矣
　前件查得先該總制大同宣府都御史劉宇題一件
　　一更法以作士氣該本部議查得近年併功陞賞
　　之例係一時𦂳急招軍而設以後慮其勢要貪功
　　流弊難救以故自來不曽舉行合無行令本官仰
　　思祖宗立法之良朝廷委託之重遵守成憲以濟
　　邊事等因題奉聖㫖是欽此巳行欽遵去後今都
　　御史楊一清奏稱往年敵衆入境有土民李讓買
　　玉楊沙的等率領家衆截殺連獲首級各䝉議陞
　　旗役但原係固原州人氏今俱註蘭州臨洮衛中
　　後等所不免棄家失業要將買玉楊沙的改註固
　　原衛鎮戎千户所及稱李讓年老李涼州絶嗣又
　　要將各功併與李聰陞職仍乞著為定例一節緣
　　併功之舉雖係舊例但查有近日題行宣大等處
　　事理難便更張所據各旗新陞衛分既與本州相
　　離太逺委於人情不堪合無准其所奏將小旗李
　　聰買玉楊沙的俱各改註前擬衛所補伍著役仍
　　行臨洮蘭州二衛開除各役旗籍其李讓李涼州
　　行令該衛所查勘親房弟姪人等保送代替前役
　　以後各該土民有能恊力征戰斬獲功次者俱照
　　此例填註附近相應衛分庶情法兩盡而事體歸
　　一矣
　一處失額之地據整飭環慶兵備陜西按察司副使
　　燕忠呈為清查失額官地招募土人報効守戰事
　　䝉臣批據慶陽衛左所千户萬章下舍餘萬爵狀
　　告為欺隠田地事䝉批本職查勘處分依䝉行委
　　慶陽府衛知事曹江張瑊帶領各犯親詣地名長
　　掌等處地方丈量得前項田地約有三千頃俱被
　　彼處軍民人等占種為業此外隠匿之數尚多為
　　照本鎮地方廣濶官軍數少遇警不敷防守近奉
　　事例招募欲將前項地土募軍撥給承種但投充
　　者俱係外郡迯來遊手遊食之人一時虚應充數
　　無益于用看得彼處地方接連西陽三川雜居土
　　達率多熟閑騎射較之召募軍人驍健逺甚合無
　　將前量出田地并未丈量之數盡行清查明白招
　　募彼中住居不拘軍民舍餘人等報効殺戰量給
　　前地耕種如此庶幾人心樂從軍伍充實呈乞照
　　詳施行等因照得慶陽地方延袤千里宻邇延寧
　　二鎮邊境軍馬數少委的防守不敷西陽三川一
　　帶生畜繁殖恐為敵所窺伺環慶守備官相離地
　　逺應援不及應合就彼増兵操守今據告人萬爵
　　所訐安化縣長掌等處地方及西陽三川中山一
　　帶閒田萬頃多被住人開墾占種為業不曽升科
　　納糧臣嘗推求其故國初開設陜西苑馬寺靈武
　　監所轄清平萬安慶陽安邊四苑俱在慶陽府安
　　化縣環慶地方慶陽苑即今西陽三川之地安邊
　　苑即今安邊定邊等營之地後將靈武監清平萬
　　安二苑徙置平涼地方革去慶陽安邊二苑而其
　　草塲故地猶在官司失於稽考處分土人因而占
　　據為業因循至今不曽改正怨争讐訐訟獄屢興
　　緣此地各人種牧年久俯仰所繫一旦清而革之
　　則彼遂為失業之人置之不問則天下未有無糧
　　之地欲依法照頃増糧承種則地有肥磽嵗有豐
　　凶糧額一定恐貽邊民將來之害若依副使燕忠
　　所據招募土人給地籍名使之報効以見種之田
　　土守見住之地方官得可用之人民無失業之苦
　　人情事體委的穏便近准兵部咨該兵科都給事
　　中艾洪等建言要將沿邊地土丈量的確頃畆招
　　軍給地授為恒産免納子粒使其安心應役其意
　　正與此同除仍行副使燕忠委官清查丈量外合
　　無將前項長掌地方及西陽三川中山一帶舊監
　　苑草塲見種抛荒無糧田地就于彼中住居軍民
　　舍餘人等戸内各招募膂力過人熟閑騎射者開
　　報在官酌量户丁多寡田土肥磽從寛給撥聽其
　　種牧為業勿拘一定頃畆願騎馬者倍之永不徵
　　納子粒招定之人編成隊伍選委謹慎守法官員
　　管領約束弓矢軍器令其自置官為量給盔甲閒
　　暇之時操習武藝遇冬就在附近槐安堡等處與
　　慶陽衛選操軍餘相兼上班防守給與口糧二月
　　以後即放歸農並不別項調遣如遇敵衆侵犯斬
　　獲首級照例陞賞仍將招集過報効土兵姓名年
　　甲并給撥過田土數目造冊繳部查考亦充實邊
　　伍之一䇿也
　前件看得都御史楊一清奏稱安化縣長掌等處地
　　方及西陽三川中山一帶閒田萬頃緣繫舊苑草
　　塲遺下故地土人因而占據為業今被舍餘萬爵
　　告訐巳經案仰副使燕忠丈量前項占種田地約
　　有三千頃其餘隠匿之數尚多欲要盡行清查明
　　白招募彼中住居軍民舍餘人等籍名在官給地
　　分種不必徵收子粒使之自置軍裝以時操練遇
　　冬摘撥槐安堡等處與慶陽衛軍餘相兼戍守一
　　節參照本官所奏以遺閒之田畆招土著之精兵
　　官既不費地因獲守誠為安邊至計但前項地土
　　各人占種巳將百年一家俯仰賴以為天若使所
　　招之軍就繫所業之主彼亦甘心無詞萬一種地
　　之夫難充荷戈之卒未免人心撼揺合無仍行本
　　官再行從長計議如果此舉官得可用之兵民無
　　失業之苦事體人情俱各穏便日後不致他虞宜
　　從區處停當明白具奏前來以慿上請定奪若是
　　中間尚有窒礙亦要謹始慮終用圖可久毋得輕
　　率貽患
　一廣募軍之途兵部奏行招募事例明白詳盡雖有
　　榜文掲示但邊方村野土著軍民字且不識意何
　　由解必得能言曉事之人開諭庶幾人心樂從查
　　得往時招募多委軍官非獨為途不廣未能盡收
　　且恐立心不一因而作弊近據慶陽衛聽選監生
　　王經呈要率領宗人自備鞍馬出力報効倡引鄉
　　民招募土人以備操守等情巳經委用去後緣西
　　人素尚氣節豪傑之士恐不獨王經一人合無通
　　行各該邊方出榜曉諭不拘軍民職官見任致仕
　　監生生員省祭官義官人等有能招集隨軍報効
　　領馬𠞰殺及著伍食糧之人至一隊者官給賞銀
　　三十兩二隊三隊遞加至四隊二百名以上具奏
　　論功軍民職官各陞一級軍職至都指揮僉事文
　　職至五品為止納粟軍官亦照原職加陞一級閒
　　住文職或不陞官給與應得誥勑致仕官止照數
　　給賞仍進階一級監生省祭官就送吏部入選生
　　員起送入監義官與正七品散官原係七品散官
　　者進階一級俱先將招過軍人貫址相貌造冊連
　　人送兵備官無兵備處送巡守官試驗果係精壯
　　得用發伍食糧收操方纔給賞論功巡撫巡按仍
　　要閱視稽考若有將老弱不堪之人妄報扺數查
　　出追奪陞賞前後事情比與納粟倖進不同納粟
　　陞官富者獲利所得甚少而所損巳多若能招集
　　鄉兵至二百名之上其人決非昬闇齷齪者使之
　　居官臨民必有可觀
　前件查得先為乞恩比例量授招首職役事該遼東
　　鎮巡等官奏要將招首唐生一等乞要比例陞職
　　該本部議得前項招軍事例止開臨陣有功之日
　　一體陞賞不曾開有招首陞職緣由況係逺年事
　　例難便依擬合無將招過二百名以上者各賞紵
　　絲四表裏一百名以上者各賞二表裏内無冠帶
　　者仍給與冠帶有冠帶者該賞四表裏者加賞二
　　表裏該賞二表裏者加賞一表裏其一百名以下
　　者止各賞一表裏前項所招軍士若各招首願管
　　者仍令管領恊同官軍常川操守遇有警調隨同
　　分布臨陣有功之日一體照例陞賞等因題奉欽
　　依巳經欽遵去後今都御史楊一清又奏前因固
　　雖激勸人心用廣招募之意但查有前題奉欽依
　　事理各鎮體例不宜異同合無本部仍行本官查
　　照遼東事例一體遵依施行
　一溥賞軍之典兵部奏行事例各路土著軍民舍餘
　　人等有能奮義設謀斬獲首級一顆隨即賞銀三
　　十兩願陞者給與冠帶名為義勇永免本身差徭
　　此例似專為招諭土著之人而設其見在征操備
　　禦官軍及調來客兵不曽開載意以官軍陞賞自
　　有常格朝廷終嵗養軍正為緩急之用比與土人
　　素無糧賞者不同但鋒刃之下與死為鄰欲作其
　　輕生之氣必以重利激之況常人之情見利則趨
　　以速為貴今之論功行賞往復覈勘動經一二年
　　之上夫決死生于斯須之間而要功利于嵗月之
　　逺斯固常情之所難也臣觀各邊自總旗而上利
　　于得陞若軍人陞小旗小旗陞總旗殊不以為意
　　邊軍艱難萬狀俯仰不能聊生者十常八九雖冒
　　死獲功有以數十兩之銀㗖之則忻然而畀之矣
　　故斬獲多繫旗軍而陞賞輒歸官舍買功賣功之
　　弊雖有嚴禁而卒莫能禁者職此之由使彼自得
　　厚賞孰肯舍固有之利以犯必禁之法哉且敵人
　　所以能死其衆者正以各利其利故其來也不勸
　　其喪也不悔中國之兵異于是近日言官建白或
　　有以毋拘買賣功次為言意蓋有見于此臣請自
　　今以後敵衆入境除職官外一應操守征哨及調
　　來客兵不問旗軍軍餘舍餘招募土兵民壯義勇
　　等項有能斬獲首級一顆驗繫真正敵衆為首者
　　隨即賞銀三十兩生擒敵衆一人者賞銀五十兩
　　為從者各量加賞勞籍名記功仍照例造冊奏請
　　擬陞奪獲敵馬夷器就給有功之人奪回被擄牛
　　羊等物以四分充賞無主識認者盡行給賞如先
　　巳受賞以後查勘得不係親斬首級照數追奪仍
　　問擬應得罪名如此既可鼔士卒立功之勇又可
　　杜官豪買功之弊且斬首級一顆賞銀三十兩以
　　百顆計之賞銀三千兩千顆計之賞銀三萬兩數
　　十年來斬獲首級至百顆以上者能幾何哉若能
　　成此大功使敵人遭挫知所畏憚則亦何惜此重
　　賞使三軍不利于斬獲戎心益驕用兵無虚日所
　　費豈止億萬而巳
　前件查得先為邊務事該本部議查得臨邊軍民斬
　　獲首級不願陞者給銀三十兩奪獲被搶頭畜者
　　以二分充賞此例雖在官府鄉人多未知悉合無
　　行宣府大同省諭各路土著之民舍餘人等有能
　　奮勇設謀斬獲首級一顆隨即賞銀三十兩願陞
　　者給與冠帶名為義勇永免本身差徭若能糾集
　　鄉丁協力𠞰殺斬首至五顆以上為首者加陞署
　　所鎮撫奪獲被搶牛羊等項以四分充賞事寧停
　　止不為常例等因題奉孝宗皇帝聖㫖是便鋪馬
　　賫文與各該巡撫官著好生省諭鄉村軍民人等
　　果有設謀奮勇斬獲首級的照例重加陞賞欽此
　　巳行欽遵去後今都御史楊一清奏稱前項事例
　　止為招募之人而設不曾開載各該官軍要得通
　　照前例論功陞賞以作士氣緣本部原議有能斬
　　獲首級一顆不願陞者許賞銀三十兩今本官却
　　稱斬首一顆者賞銀三十兩生擒一名者賞銀五
　　十兩又行造冊擬陞非特與前例相背抑且輕重
　　不倫查得軍前有功官軍俱有銀牌給賞其數少
　　輕合無本部仍行本官今後各該官軍有能斬獲
　　首級一顆為首者當賞銀牌十兩生擒一人者賞
　　二十兩各為從者量為給賞仍將各人功次另行
　　造冊奏繳擬陞所據後開奪獲敵馬敵器并被搶
　　牛羊等物要行等分給賞及要追究冒功之弊悉
　　令查照原擬徑自施行如此庶賞罰允當而人知
　　勸懲矣
　　一為急缺兵備官員事
兵部覆准吏部咨本部文選清吏司案呈奉本部送于
吏科抄出總制陜西延綏寧夏甘肅等處邊務兼督理
馬政都察院左副都御史楊一清題據西寧衛指揮使
司申稱整飭西寧等處兵備陜西按察司副使蕭翀于
正德元年四月初二日聞父喪丁憂守制回還原籍去
訖等因到臣照得西寧僻在萬山之中地方廣濶敵人
雜處管轄罕都安定察遜鄂端四衛實納隆本布斡等
一十三族敵人辦納金牌茶馬限隔中外為隴右之藩
籬先年既設守備將官又設按察司副使一員在彼整
飭兵備防禦撫安責任至重近于本年正二等月以來
節被安定王管下伊楞古敵人頭目結糾特穆蘓喇嘛衮
確蘓木喇勒智達爾嘉勒盼等及齊勤等處番衆頭目
吹嘉勒等糾引敵將巴斡協咱倫本等族番人帳房攻
打人畜搶殺番民驚走躱避雖經鎮守太監總兵督調
守備撫夷都指揮等官徐亷苪寧等各領官軍通事前
去外境會合追趕撫治緣番性生拗難保寧帖無事守
備官既巳出境追撫本衛若無兵備憲臣駐劄控制誠
恐隣近諸番乗機為寇人心驚疑致生他變且西寧兵
備兼管莊浪涼州地方見今敵衆不時出没相離鎮巡
衙門地逺整飭兵馬䇿勵官軍皆繫兵備之責必得老
練疏通之人庶幾恩威兼濟上下相安若照常格一概
推用在京及各省官員恐其到任稽遲不無誤事臣博
采得陜西按察司管屯僉事胡經陜西行太僕寺少卿
郭珠俱性資明敏才識優長官不廢法事能達變陜西
軍民素所信服揆之年資亦應擢用如䝉伏乞聖明垂
念地方番境不寧邊患方急正在𦂳闗用人之際乞勑
吏部再行訪察合無于胡經郭珠二人中推用一員銓
補整飭西寧兵備副使員缺作急請勑令其前去西寧
莊浪等處行事等因具本該通政使司官奏奉聖㫖吏
部知道欽此欽遵抄出送司查得胡經年四十四嵗山
東濟南府濵州人由進士𢎞治四年二月除户部山西
清吏司主事守制起服復除本部四川清吏司主事𢎞
治十一年九月陞本部江西清吏司署員外郎事主事
本年十二月遇例實授𢎞治十四年四月陞陜西按察
司僉事及查得郭珠年五十三嵗四川敘州府富順縣
人由進士𢎞治四年二月除南京山西道監察御史守
制起復𢎞治十二年九月陞山西按察司僉事𢎞治十
七年正月陞陜西行太僕寺少卿今該前因案呈到部
看得總制陜西左副都御史楊一清題稱西寧等處兵
備陜西按察司副使蕭翀丁憂去任照得西寧僻在萬
山之中其兵備副使必得老練疏通之人庶幾恩威兼
濟上下相安舉保陜西按察司僉事胡經太僕寺少卿
郭珠俱各才識優老乞要于二人中推用一員請勑前
去行事一節既該總制陜西左副都御史楊一清奏保
前來必是事體相應合無依其所擬于僉事胡經少卿
郭珠簡用一員陞授整飭西寧兵備副使候命下之日
照例行移兵部請勑本部給慿令其到任管事緣係急
缺兵備官員及奉欽依吏部知道事理未敢擅便正徳
元年七月初七日本部尚書焦芳等具題次日奉聖㫖
胡經陞本司副使整飭西寧等處兵備欽此欽遵當將
胡經填註陜西按察司副使整飭西寧等處兵備訖擬
合通行除外移咨前去照依題奉欽依内事理欽遵施
行等因備咨送司查得本部先年奏擬西寧兵備副使
責任常在西寧居住兼管莊浪古浪涼州鎮番五衛所
不時往來巡歴地方撫治番夷整飭兵備修理城池剖
理詞訟興革利弊及糾察不公不法事情凡事俱與布
按二司分巡分守并守備官員計議停當而行不許各
分彼此致有誤事仍聽總制鎮巡官節制若分守守備
并把總撫夷等官敢有掊尅漁獵苦害軍士搔擾邊人
者聽其指實呈禀總制鎮巡衙門㕘奏提問本官職司
風紀尤須守法奉公潔巳恤下如或貪縱怠忽法不輕
貸今該前因案呈到部擬合通行為此除外合咨前去
煩照前該題奉欽依内事理欽遵知會施行
　　一為易置要害地方守臣事
兵部覆該本部送于兵科抄出總制陜西延綏寧夏甘
肅等處邊務兼督理馬政都察院左副都御史楊一清
題查得恊同分守寧夏西路署都指揮僉事張翼先因
打死人命及地方失事被㕘提問節經奏辯近日方纔
復職守備靈州都指揮僉事焦洪節因守備不設被敵
入境搶掠人畜攻陷清水營堡虧折官軍㕘問未結臣
親詣各該地方會同巡按陜西監察御史邢纓議得廣
武營孤懸平漫與敵為隣山後敵衆不時窺伺靈州北
臨廣套西控大河土漢雜處尤為要害前項重地守臣
得人方可倚託今照張翼緣事將及六年銳氣消沮下
人玩慢罪雖可辯用則非宜焦洪連年失事貽患地方
雖有㣲勞難盡折罪此二人者久擁虚名自救不暇委
的人情不附物議沸騰況防秋伊邇邊患難測若不早
為易置將來重悞邊事雖死莫贖但廣武營守將惟取
其驍勇善戰足可支持靈州控制夷夏必得才堪經畫
志存綏懐者乃可勝任臣等博訪得延綏舊安邊營把
總慶陽衛指揮僉事魏鎮寧夏領軍指揮使仇鉞俱弓
馬過人慣經戰陣顯武營恊賛見在陜西聽用署都指
揮僉事楊義寧夏都指揮僉事史鏞俱勤勵幹固善撫
下人如䝉乞勑兵部計議合無將張翼取回別用焦洪
待問完具奏定奪仍訪察臣等所舉四人果有可取早
為上請于魏鎮仇鉞内擢用一員分守廣武營地方楊
義史鏞内用一員守備靈州地方各照例請勑行事庶
幾耳目一新兵政可舉用弭將來之患少寛西顧之憂
等因具本該通政使司官奏奉聖㫖兵部知道欽此欽
遵抄出送司案呈到部看得總制都御史楊一清奏稱
分守寧夏西路都指揮張翼節年為事㕘問銳氣消沮
守備靈州都指揮焦洪近因守備不設見被㕘提俱難
再用及稱防秋伊邇邊患難測欲要蚤為更置一節切
照前項地方委繫臨邊重地各該分守將官俱巳累經
為事若再令其在彼非惟威令難行亦恐緩急難倚今
既該總制官具奏前來相應依擬合無本部仍行本官
將張翼徑自起送回京其焦洪待問完之日具奏定奪
所據各官員缺候命下之日本部照例于相應武職内
各推舉二員上請簡命前去代替各官分守前項地方
緣係總制官員奏要銓補為事將官及奉欽依兵部知
道事理未敢擅便正德元年八月初一日本部尚書許
進等具題次日奉聖㫖是欽此欽遵擬合通行除外合
咨前去煩照本部題奉欽依内事理欽遵仍行恊同分
守西路署都指揮僉事張翼守備靈州都指揮僉事焦
洪一體欽遵施行
　　一為邊務事
兵部覆本部於兵科抄出總制延寧甘肅邊務兼督理
馬政都察院左副都御史楊一清題據鎮守甘肅總兵
官都督僉事劉勝呈據管束莊浪土官軍餘副千户魯
經呈有父魯麟存日節奉勑命充左副總兵恊同鎮守
甘肅地方暫留莊浪撫綏部屬運謀𠞰殺近于本年正
月内得患痰嗽累醫調治不痊于本年三月二十一日
病故等因轉呈到臣案查先據副千戸魯經呈前事巳
經具題外查得巳故恊守甘肅左副總兵魯麟先因病
患奏准暫留莊浪撫管土人續因莊浪地方有警該巡
撫都御史畢亨題稱本官父祖以來世守莊浪外畨素
所畏憚今雖養病在家尚能發縱指示該兵部奏請勑
本官今後遇有敵衆侵犯務要運謀設䇿勦殺追趕等
因又為預防邊患以保固地方事該臣奏河套有警要
調本官統領土兵前來固原環慶等處與陜西將官恊
同戰守本部覆奏魯麟久在邊方委的謀勇頗優于衆
今病痊可相應責成合無轉行魯麟將所管土兵嚴加
操練固守地方若遇固原環慶有警即聽都御史楊一
清移文調用等因各題奉欽依備咨前來節經通行欽
遵外照得莊浪繫河西要害地方先年土漢官軍同心
捍禦外畨畏憚不敢恣肆近因分守㕘將蘇泰不能善
處致有異同遇警不能成功該部有見于此奏調涼州
右副總兵把琮分守莊浪㕘將蘇泰調守涼州處置固
巳停當去冬套人大舉深入腹裏臣移文調取魯麟應
援本官隨即統兵啓行因敵巳出境臣又差官阻回行
令整搠操候調用去後緣河西土兵委的驍健善鬭外
畨畏憚魯麟父祖以來世受國恩勲烈茂著本官替廕
年久節䝉推陞委用累立戰功今邊患方殷正欲遵照
成命調用責成不料本官病故及看得伊男副千户魯
經年少守法弓馬熟閑見奉欽依管束土官軍餘似堪
付託且此兵非世將不能控馭但魯經名位尚輕須聽
分守將官節制緩急乃可倚賴然此等將官必得氣度
宏濶才識優裕恩撫威制兩無所失庶得人心相安博
訪得右副總兵把琮亷謹驍勇但駕馭之才綏懐之量
非其所長及又訪得分守甘肅西路右㕘將吳鈜才氣
比衆獨優行事寛嚴相濟當此事勢難為之秋必須隨
宜更調庶免用違其才因而別起釁端不便此中闗繫
頗重臣不得不預言如蒙乞勑該部計議奏請合無將
把琮仍分守涼州蘇泰調分守肅州吳鈜調分守莊浪
操練土漢官軍防禦邊寇遇警相機截殺其待土兵務
先懐之以恩不許分毫科刻擾害有功照例具奏陞賞
勿得自分彼此如有觸法干紀之人亦不許輕貸致長
桀驁之風仍乞查照魯麟生前勲勞上請恩典量為褒
恤以勵後人魯經于例應該襲授何官亦乞早為查處
使名位既正責任有歸令其用心操練約束所管兵馬
遇警聽分守將官調遣會合截殺如河套有警聽臣調
來腹裏地方防守勉立事功以報國恩以不辱其先世
如此則土兵之心既安漢兵之勢益壯敵人聞風畏憚
地方可保無虞矣等因具本該通政使司官奏奉聖㫖
該部知道欽此欽遵抄出送司查得先為邊務事該暫
留莊浪左副總兵魯麟奏稱伊男副千户魯經日漸知
訓習練兵馬頗諳事體庶衆信服乞要請勑管束所部
家口該本部議擬題奉欽依請勑本官欽遵去後又為
易將官以安邊境事該巡撫甘肅都御史畢亨奏稱分
守莊浪㕘將蘇泰因與土兵不恊乞將本官改調相應
地方及照左副總兵魯麟見今養病尚能發縱指示其
子魯經本官教訓亦有成立乞勑本官今後遇有侵犯
多發人馬併力戰守該本部議蘇泰改去涼州把琮調
來莊浪各依原職分守前項地方及請勑魯麟但遇邊
方有警即便督令伊男魯經統領土兵併力戰守等因
題奉欽依請勑各官欽遵行事去後又為病故官員事
該管束莊浪土官軍餘副千户魯經奏稱伊父魯麟病
故該本部議擬行移總制都御史楊一清查勘巳死左
副總兵魯麟應該作何褒異所部土兵家口今該作何
優恤等因題奉欽依又經查勘去後今該前因案呈到
部看得總制都御史楊一清奏稱莊浪係邊方要地防
禦必資土漢官軍即今副總兵魯麟巳故伊男魯經名
位尚輕所遺土官軍餘必須分守將官得人庶幾撫制
有方緩急可倚因訪得甘肅西路右㕘將吳鈜才器行
事俱有可取欲將副總兵把琮仍分守涼州㕘將蘇泰
調守肅州吳鈜調守莊浪一節緣莊浪地方實河西要
害之地前項土兵尤宜料理況當邊方有事之時正守
臣預防之際事體攸繫誠不可緩今本官見在彼處總
制事皆耳聞目擊及所訪各官才能料亦鑑衡有素合
無准其所奏候命下之日本部仍行總制都御史楊一
清轉行各官各照前項地方欽遵行事其撫制莊浪土
兵事宜吳鈜悉要查照原擬施行既不可銜勒大弛長
彼偷安之風亦不可嚴刻相加失彼効力之意所據要
行褒恤魯麟生前勲勞早正魯經自今名位查與本部
近日奏行勘處事理相同合無再行本官即便作急查
勘巳故副總兵魯麟應該作何褒異所遺家口土兵見
今作何優恤從實具奏前來以慿上請定奪仍將魯經
該襲父祖職事緣由行令該衛保勘明白作急起送赴
部襲職之後另行議處以正名位施行緣係總制官議
處邊務及奉欽依該部知道事理未敢擅便正德元年
七月初一日本部尚書許進等具題初二日奉聖㫖是
欽此欽遵擬合就行移咨前去煩照本部題奉欽依内
事理欽遵施行
　　一為經理要害邊防保固疆塲事
兵部覆該本部題先該總制陜西延寧甘肅等處邊務
兼督理馬政都察院左副都御史楊一清題據委官陜
西布政司管糧右㕘政安惟學陜西按察司管屯僉事
胡經呈各准本司咨闗抄䝉臣案驗會同分守分巡闗
西河西二道右㕘議張勛副使邢義僉事郝本寧夏領
軍都指揮使劉端勘議過花馬池一帶邊防應合經理
事宜開具會呈到臣查得節該欽奉勑若敵衆出套軍
情稍寧即便經畧沿邊花馬池等處一帶邊防用心設
法整飭保固疆埸欽此欽遵續准兵部咨為大勢敵衆
擁衆入境官軍對敵解圍事該本部議擬行臣督同寧
夏鎮巡官將花馬池地方上𦂳用心設法經畧務使兵
力充實威武振揚用防將來入侵之患以副三邊委任
之責等因具題奉聖㫖是花馬池係要害地方累年整
飭邊備緣何仍前疎畧動輒失利著楊一清好生用心
整理務要停當欽此欽遵備咨前來伏念臣本菲才謬
膺重託夙夜兢惕不遑寧處切見陜西各邊延綏城堡
據險寧夏甘肅河山阻隔寇雖侵犯止在本境為患猶
淺惟寧夏花馬池至靈州一帶地里寛漫城堡稀疎兵
力單弱一或失守乗勢拆牆而入其所利不在寧夏而
在腹裏必將犯我環慶侵我固原深入我平鳯臨鞏等
府州縣其間土漢雜處倘兵連禍結内變或因之而作
根本動揺誠非細故此所謂膏肓之疾腹心之害也成
化初年河套一𢃄彼時未有邊墻恣肆出入後該巡撫
寧夏都御史徐廷章等奏修今邊牆二百餘里開濬溝
塹一道延綏地方邊牆壕塹又該巡撫延綏都御史余
子俊修濬完固彼知不能侵犯遂不復入套者二十餘
年世平人玩邊備稍疎牆既日薄溝又日淺𢎞治十四
年由花馬池拆毁邊牆入寇内郡戕敗我士卒魚肉我
生民得志而去始蔑我邊牆為不足畏連年擁衆拆入
我軍動輒失利先該寧夏鎮巡等官太監張僴總兵官
郭鍧都御史王珣等節經議奏要將舊邊牆幫築髙厚
邊塹挑濬深濶又節該提督軍務都御史史琳等建言
要于花馬池韋州設立營衛摘撥腹裏官軍防守兵部
奏行總制尚書秦紘勘處本官泥于所見止添修四五
小堡及于靖邊至環慶地方挑穵邊塹一道七百餘里
自謂可以阻遏保障工完回奏訖𢎞治十七十八二年
冬間復行大舉仍自花馬池清水營拆牆深入搶掠前
項邊塹營堡不能捍禦阻遏及又將清水營城堡攻陷
花馬池官軍殘害上厪宵旰之憂特命愚臣整飭經理
臣雖闇劣歴官陜西有年敵情邊事頗嘗究心但腹裏
頻年旱荒倉廪空虚饋餉不繼達衆動號數萬倐聚忽
散出没不常未至而廣徵士馬則徒費芻糧既至而調
兵應援則緩不及事縱使大兵既集務速則彼或不來
持久則我師先老恐終無以伐其深入之謀沮其方張
之勢嘗聞防邊之計莫危於戰莫安於守前人經畫具
在巳經選委西安左衛指揮僉事楊宏平涼府同知岳
思忠前去各該地方約會分守花馬池㕘將閻綱恊同
分守興武營都指揮保勣守備靈州都指揮焦洪查勘
計處續據各官將勘處過應該幫築邊牆添設衛所等
事會呈前來為照事體重大未經鎮巡三司官員詳議
難便定奪又經行委布按二司㕘政安惟學等會同守
巡等官覆勘再議去後今據前因臣恐坐談不如親見
本年五月間自慶陽環縣歴延綏定邊寧夏花馬池興
武清水營直抵靈州一帶邊牆城堡墩臺逐一躬親閱
視及將原勘議事情會同巡撫陜西都御史張泰巡撫
延綏都御史文貴總兵官張安巡撫寧夏都御史劉憲
總兵官李祥巡按陜西監察御史邢纓面議所見所處
大抵畧同臣廣集衆思兼收羣䇿㕘酌損益始有定論
其大要有四修濬牆塹以固邊防増設衛所以壯邊兵
經理靈夏以安内附整飭韋州以遏外侵當務之急莫
先于此但修邊一節陜西各該地方財匱民勞興此大
役必多異議然利害有重輕闗繫有大小土木之害較
之搶殺為小動揺之患比之勞費為大大事可成則小
費不足計逺効可圖則近怨不足恤此臣區區犬馬一
寸之忠也且今河套即古朔方之地唐張仁愿攝御史
大夫代朔方總管築三受降城置烽堠千八百所自是
突厥不敢踰山牧馬朔方無警嵗省費億計減鎮兵數
萬受降逺在河外古之舉大事者未嘗不一勞而後永
佚類如此受降據三面之險當千里之蔽國初舍受降
而衛東勝巳失一面之險其後又撤東勝以就延綏則
以一面之地遮千餘里之衝遂使河套沃壤棄之邊外
深山大沙勢顧在彼而寧夏外險反南備河此陜西侵
掠之患所以相尋而莫之能解也兹欲復守東勝因河
為固東接大同西接寧夏使河套方千里之地歸我耕
牧開屯田數百萬用省内郡轉輸斯為上䇿顧今之力
有未能未敢議及使敵人不恒入套或如近年入而遄
出猶可支持萬一擁衆在套經年不出則陜西用兵殆
無虚日八郡之人疲於奔命民窮盜起雖有智者不能
善其後矣及今將延綏寧夏一帶邊防設法整飭來則
有以待之雖不得為上計猶愈於無䇿然邊防既固雖
中人可守敵人聞知或數十年未敢輕犯饋餉可省休
養生息于十數年之後東勝之議未必終不可復天祚
皇明其將有待於他日乎世之論邊事者或專主於戰
伐臣亦非敢忘戰者方將蒐選官軍䇿勵將士修車馬
備器械儲糗糧明斥堠若使今冬復来侵犯仰仗神武
之威謹當督率諸將恭行天罰雪恥除兇臣之志也以
身徇國臣之分也成功在天臣不敢必凡所當為臣不
敢避今首以築牆挑塹為言宜必増兹多口但受恩深
重自當為國逺圖今年套内無警腹裏有秋人民稍安
正可以有為之日失此不為縱今目前無事後患有所
不免臣何敢幸一時之安而委患于他人哉所有應合
經理邊防事宜條具于後伏望聖明俯垂省覽乞下兵
部會同大臣科道計議倘有可采上請施行仍乞降勑
陜西延綏寧夏三鎮撫臣與臣同心恊力及時經理專
委都布按三司堂上官各一員總莅其事工完通將修
濬邊牆壕塹添設衛所城堡起倩過人夫支用過銀糧
數目畫圖貼說造冊奏繳等因具本該通政使司官奏
奉聖㫖該衙門看了來說欽此欽遵抄出送司查得先
為大勢敵衆擁衆入境官軍對敵解圍事該本部議行
總制都御史查照節次奏行事理督同寧夏鎮巡官員
將花馬池地方上𦂳用心設法經畧烽堠不明作何整
理軍伍不足作何輳調務使兵力充實威武振揚用防
將來入寇之患以副三邊委任之責等因正徳元年二
月二十八日題奉聖㫖是花馬池係要害地方累年整
飭邊備緣何仍前疎畧動輒失利著楊一清好生用心
經理務要停當欽此巳經通行去後今該前因案呈到
部看得陜西等處總制都御史楊一清奏稱花馬池一
帶地方俱係𦂳要處所邊防既疎勢難阻遏一勞永佚
所宜急圖因條陳幫築邊牆添設衛所等六事乞要勑
令廷臣會議施行一節緣係經理邊務事體重大臣等
委難定擬合無依其所奏本部會同府部等衙門各堂
上官并掌科掌道等官將本官所陳事件逐一從長計
處停當明白開奏以俟聖裁等因題奉聖㫖是這邊防
重事你毎便會議停當來說欽此欽遵臣等會同太師
兼太子太師英國公張懋吏部尚書焦芳等議得花馬
池東西一帶地方敵衆頻年謀侵内地皆從此入蓋由
牆薄溝淺既無以懾其輕犯之心兵寡力分又無以遏
其遽來之勢今總制都御史楊一清所奏後開六事謀
慮既周區畫尤當誠于邊防有益理合逐一議擬開立
前件上請伏乞聖明裁處及照前項邊務事體重大倘
䝉俞允俟命下之日請勑各該總制并鎮巡官員依擬
施行緣係會議總制官員議處防邊事宜及奉欽依是
這邊防重事你毎便會議停當來說事理未敢擅便開
坐正徳元年九月二十一日本部等衙門尚書等官許
進等具題次日奉聖㫖是都准議行欽此欽遵除外合
咨前去煩照本部等衙門題奉欽依内事理欽遵施行
　　計開
　一查得應築邊牆自延綏定邊營以東石澇池地界
　　起至寧夏地方横城止共三百里沿邊舊有墩臺
　　七十一座舊築邊牆髙一丈連垜牆三尺共一丈
　　三尺底濶一丈收頂三尺五寸内除垜墻根占一
　　尺五寸止剰二尺官軍難以擺列拒敵牆外墩塹
　　一道深八尺口濶一丈底濶四尺中間多有填塞
　　平漫止存形跡牆裏除興武營清水營毛十剌紅
　　山兒四堡切近邊牆易于䕶守其餘大小城堡俱
　　各離邊地逺聲勢隔越切緣前項邊防委的壕塹
　　窄淺牆垣低薄墩臺稀疎節被大勢敵衆入套近
　　邊窺伺牆裏既無大兵阻遏牆上又無官軍拒敵
　　敵衆填溝而進掏穵邊牆一日可開二三十處本
　　處官兵自保不暇安能截勦墩軍懼其攻穵往往
　　棄墩而逃烽火不接縱使徵調客兵前來應援牆
　　内牆外俱平漫廣衍黄沙白草彌望無際敵衆動
　　稱數萬我軍衆寡不敵無險可據難以遏其初來
　　之鋒迨既入境馳驟長驅一日夜可至固原地方
　　無復邀阻連年失利職此之由為今之計合無查
　　照寧夏先經鎮巡等官都御史王珣劉憲等擬奏
　　量為斟酌損益將舊牆内外幫築髙厚各二丈收
　　頂一丈二尺兩面俱築垜牆髙五尺連牆共髙二
　　丈五尺除垜牆根占兩面共四尺尚餘八尺之地
　　每牆一丈開垜口一處安置轉闗遮板牆外毎里
　　添築敵臺三座每座相離一百二十步底濶周圍
　　四丈五尺收頂周圍二丈二尺上蓋暖鋪一間傍
　　牆于空濶要害有水頭去處増添小堡髙厚丈尺
　　畧與邊牆相等墩空去處仍酌量添築墩臺牆外
　　壕塹挑濬深二丈口濶二丈二尺底濶一丈五尺
　　前項敵臺九百座暖鋪九百間每間用五人守之
　　該用軍四千五百名無事之時止守舊墩毎冬月
　　河凍不拘敵衆曽否入套即便調撥鋪軍上牆防
　　䕶仍添撥軍人于新墩守哨河開無事疎放回營
　　牆上設置籌牌梆鈴晝夜往來巡警廣張旗幟聮
　　絡相應分委的當官員各定鋪分䕶守㕘將恊同
　　守備官各照所管地方提調若果長驅入套必似
　　前窺伺侵犯原擬徵調延綏遊竒土兵及寧夏副
　　總兵等人馬各于定邊花馬池興武營清水營靈
　　州等處駐劄仍各分兵于新舊小堡内按伏䇿應
　　其間應分應合事宜又在臨期調度如此則邊備
　　嚴宻威武振揚足以伐其邪謀不敢輕易近牆若
　　是仍前填壕近牆攻穵官軍出列牆上敵臺兩邊
　　鎗砲矢石攻擊来者愈衆則所傷愈多步兵擊之
　　于牆上騎兵待之于牆内其鋒必沮其氣必喪彼
　　自逺來利于速戰入既無䇿勢必遁歸縱使執迷
　　不肯悔禍結聚攻圍邊牆受敵不支然相持之間
　　未免少延時日烽火傳接環慶固原一帶人畜既
　　斂兵備既嚴可保無失事不得巳則我邊兵姑斂
　　入大小城堡以避其鋒如果深入速將原拆牆口
　　補塞量留官軍堅壁固守各挑精兵襲蹤而入陜
　　西官軍撓之于内俟其將遁躡蹤而出延寧精兵
　　邀之于中沿邊官軍拒之于外彼雖梟雄豈有善
　　歸之理就令小有侵掠比至邊牆我軍仍于牆上
　　裏面垜口用鎗砲矢石攻擊勢必潰亂諸軍乗之
　　縱不能使其匹馬不旋亦必大遭挫衂可保數十
　　年不敢入套犯邊經畧之計宜無出此但興此大
　　役未免勞人費財行據原委三司府衛大小官員
　　㕘政安惟學等及沿邊守臣㕘將閻綱等各將邊
　　牆壕塹城堡墩臺丈量估計折算定擬除延綏一
　　鎮延安一府軍民人夫修理延綏邊牆外計算得
　　寧夏五衛東西二路應起人夫一萬五千名固靖
　　環慶西安漢中寧羌鳯翔秦鞏臨平洮岷河蘭等
　　衛所并各䕶衛量起軍夫共二萬五千名其有馬
　　頭挨次撥軍人俱免起用各令蓄銳待敵西安鳯
　　翔平涼慶陽臨洮鞏昌等府共起民夫五萬名漢
　　中府在棧道之外道途險阻服役不便合令量徵
　　夫價解送工所以備賞勞人夫鹽菜之用俱聽陜
　　西寧夏二處巡撫衙門督令該道守巡該府衛掌
　　印官酌量派發應役每夫一名日支糧米一升五
　　合計算做工四個月該用口糧米一十六萬餘石
　　欲于各該邊倉闗支查得見在倉糧所積不多恐
　　誤主客官兵支用必須趁今年成有收時月另為
　　招商上納夫糧為便但脚價髙貴每糧一石須用
　　價銀一兩有餘方肯上納計糧十六萬餘石該銀
　　十六萬餘兩陜西司府庫藏空虚别無相應官銀
　　支用查得先為急處救荒事該户部奏送賑濟官
　　銀二十萬兩緣各該被災州縣地方該徵稅糧既
　　巳蠲免二麥又皆成熟人心巳安流移復業不須
　　賑濟近准該部明文暫收陜西布政司官庫以備
　　各邊𦂳急糴買糧草合無於内動支十萬兩專聽
　　修邊項下招商糴糧支用外十萬兩仍收布政司
　　官庫以備𦂳急糴買糧草不敷之數行管糧㕘政
　　量將各起運存留糧米通融改撥及聽陜西巡撫
　　官再查别項無礙官錢支用前項人夫錢糧須在
　　今年處置科理停當明年春正二月哨探套内安
　　靖三四月内興工務在八月以裏完備合用防䕶
　　官軍并提調工程大小官員應支廪給口糧馬匹
　　料草于該邊官倉内支給其餘一應事情應該自
　　處者徑自從宜施行
　前件議得都御史楊一清奏稱自延綏定邊營迤東
　　石澇池地界起至寧夏地方横城止俱各壕塹窄
　　淺牆垣低薄墩臺稀疎以致敵衆攻穵甚易出入
　　無阻欲將舊牆幫築髙厚壕塹挑濬深濶并添設
　　敵臺暖鋪小堡分撥官軍防守可緩深入之鋒可
　　邀逃歸之勢及稱該用軍民人夫口糧若干欲要
　　於賑濟官銀内動支十萬兩以備招商上納俱於
　　今年措置停當期以明春邊方少靖四月興工八
　　月完備一節切緣敵性桀驁擁衆而来非得溝牆
　　深髙墩臺聮絡鮮不坐受其弊況前項地方廣濶
　　兵分實難防遏連年失利可為明鑒今都御史楊
　　一清所陳曲盡經營之計事非得已但今年民遭
　　荒歉來嵗便未甦息若將邊牆墩堡敵臺一時併
　　修誠恐民不堪命合無令兵部仍行本官准令於
　　前項官銀内動支十萬兩先行分委㢘幹官員隨
　　宜招商上納糧米務在充實足勾夫役闗支待明
　　年八月哨探河套無事年成有收起倩軍民人夫
　　將邊牆壕塹先行依擬幫築挑濬其敵臺暖鋪小
　　堡待候民力有餘然後漸次興工此外一切處置
　　事宜悉依原擬施行其用工夫役嚴督管理官員
　　加意撫恤使忘其勞所築牆垣等件務須比舊堅
　　久有益防守不為徒費財力工完之日通將用過
　　錢糧數目修過工程丈尺備造文冊奏繳以慿稽
　　考
　一行准巡撫延綏都御史文貴咨稱准臣咨前事會
　　同鎮守太監劉保總兵官都督僉事張安議查得
　　本鎮東自黄甫川堡至西定邊營接連寧夏東路
　　花馬池地界止東西直去共有一千二百餘里俱
　　係𦂳闗衝要地方内寧塞營迤東一千餘里設有
　　二十五堡各境界連絡平漫之處各有築打邊牆
　　山崖溝澗之處各有剷削巖崖挑穵壕塹頗堪保
　　障惟是寧塞營迤西至定邊營止中間空濶一百
　　八十餘里俱未築打邊牆止是挑有窄淺壕塹一
　　道訪得往來敵衆常自花馬池一帶深入寇掠者
　　一則以其營堡稀疎墩臺無備兵馬餒弱一則道
　　路平坦與腹裏固靖等處直捷易于往回故耳今
　　若止將彼處經營牆垣髙厚墩臺稠宻營堡連絡
　　軍馬充盛敵衆必然有所畏憚不敢侵犯若安邊
　　營一帶如故不修敵若從此突入往花馬池南畔
　　長驅亦可撓阻則腹裏地方不無猶如往年受害
　　近來本鎮在于彼處添新改舊造成中空外方置
　　有箭牕銃眼可以伏兵制勝墩臺共有六十四座
　　奈緣人力不敷不能多造地廣墩疎止堪守瞭難
　　以遏阻為今之計合無將寧塞營自歡喜梁墩起
　　往西直抵定邊營延寧地界墩止與花馬池地方
　　一様整理平漫去處築打邊牆山川險阻之處剷
　　削懸崖挑穵深濶壕塹再于見造墩臺空中毎三
　　百餘步各添造前項式様小様墩臺一座安在邊
　　牆居中各中間再設上土築䕶牆敵臺一座如此
　　則邊牆髙厚而有備墩臺稠宻而有機烽火易知
　　警急易援與花馬池同一金城湯池之固沿邊腹
　　裏均堪保障而無虞矣等因備咨到臣案照先因
　　勘處寧夏花馬池等處地方邊備臣切慮邊情重
　　大變態難測若西路寧夏邊牆修築完固敵衆或
　　從迤東延綏地方進入搶掠則延慶固原不免仍
　　前受害未審彼處邊牆溝塹有無髙深嚴宻足堪
　　保障巳經移咨延綏巡撫官勘議去後今准前因
　　看得延綏地方寧塞營之東有險可據或難馳突
　　寧塞營迤西至舊安邊營舊安邊營迤西至定邊
　　營各九十里川原平漫與花馬池地方相類既無
　　邊牆雖有溝塹二道俱為沙土壅塞平滿萬騎馳
　　驟不能阻遏前此敵衆每從花馬池清水營地方
　　拆牆深入取其捷徑今若將花馬池一帶邊防整
　　飭完固萬一敵衆自定邊安邊之間擁衆而入西
　　向花馬池邊牆以裏地方自西而南不過稍迂百
　　餘里則修邊工程歸於無用誠如巡撫都御史文
　　貴所言行據三司委官㕘政安惟學僉事胡經等
　　勘量得定邊營迤西石澇池地界起至寧塞營迤
　　西地界止共長一百六十三里三百四十五步内
　　平漫相應築牆挑壕者一百三十一里三百四十
　　九步山崖險峻堪以剷削者三十一里三百五十
　　六步合無責成巡撫都御史文貴照依所擬應築
　　牆者築牆應剷削者剷削但前項地方巳該文貴
　　新築甎墩制度精巧非惟便於瞭望亦可按兵擊
　　殺所患墩空隔越稀疎合准本官所擬于中空量
　　為添築小墩臺安在邊牆居中墩依于牆尤便防
　　守其餘溝塹敵臺暖鋪俱照寧夏邊防一體整飭
　　修理但邊牆髙厚丈尺比之寧夏地方稍省合用
　　人夫除本鎮外聽於延安一府所屬州縣量數起
　　用務令沿邊有備腹裏無虞
　前件議得都御史楊一清奏稱寧塞營迤西直至定
　　邊營川原平漫與花馬池地方相類俱無邊牆可
　　恃兼且墩臺隔越勢難救援今花馬池一帶巳整
　　飭完固而此處不經理萬一大敵擁衆西入則延
　　慶固原未免仍前受害誠有如巡撫都御史文貴
　　所言欲要責成本官俱照寧夏邊防整理一節緣
　　邊寇譎詐此没則彼出東備則西侵必須在在戒
　　嚴庶彼無間可投前項地方既該總制官員議處
　　前來相應議擬但當嵗荒之餘而興此浩大之役
　　民力或恐不勝合無令兵部仍行本官轉行彼處
　　巡撫查勘本境地方今年果無災傷軍民安堵亦
　　照花馬池事體起倩軍民人夫將邊牆壕塹先行
　　依擬幫築挑濬其餘敵臺等項亦候年嵗豐稔民
　　力有餘然後漸次興工中間一切處置事宜悉依
　　原擬施行務使工程堅完民不告勞常絶西入之
　　望而我享永久之計斯為盛舉工完之日通將用
　　過錢糧數目修過工程丈尺備造文冊奏繳以慿
　　查考
　一行據委官西安左衛指揮僉事楊宏平涼府同知
　　岳思忠呈稱親詣花馬池興武營靈州等處會同
　　㕘將恊同守備等官閻綱保勣等議得寧夏一鎮
　　西有河山之險東無溝巖之阻西路設立寧夏中
　　衛東路止是新設花馬池守禦千户所似為偏重
　　況敵衆大舉必從東路拆牆而入非惟無險可恃
　　實因兵力單寡敵至境上每仰客兵應援近年徵
　　調官兵失時後期迄無成功合無將花馬池守禦
　　千户所改設一衛除本所外再添四所共五所其
　　興武營相離花馬池一百二十里孤懸急難應援
　　止是備禦客兵戰守不足合無添設守禦千户所
　　照依延綏事例委把總官一員提調防守新設衛
　　所合用官于陜西都司官多衛分摘調旗軍于寧
　　夏并靈州及東西二路新舊招募額外土兵内摘
　　撥有警之時專一守城守牆守墩無事之際邊裏
　　閒田聽其開墾以近就近且耕且守如此則勢不
　　偏重而邊牆可久兵皆土著而人情可安等因各
　　呈到臣㕘詳所擬花馬池一帶地方委的無險難
　　守花馬池止是新設守禦千戸所軍數尚未補足
　　一千之額其餘俱是各處分班備禦軍人興武營
　　止有備禦官軍七百餘員名緣備禦客兵往來更
　　代不一終無固志今若比照寧夏中衛事例花馬
　　池改立一衛増添四所興武營設守禦千户所各
　　添撥旗軍與備禦官軍相兼防守兵力强盛足堪
　　保障且衛所常備之兵既有定居各思保其血屬
　　守其業産比之客兵計日思歸者不同合用旗軍
　　五千名要于新舊招募額外土兵内摘撥查得寧
　　夏一鎮舊招募甲軍三千名𢎞治十五年間該大
　　理寺左寺丞劉憲招募土兵一萬一千名近巳挑
　　選三千員名給與官馬委都指揮韓斌管領於清
　　水營按伏及中間或有事故紀錄之數大約見在
　　新舊招募土兵尚有一萬餘名中間多係精壯勇
　　健之人堪以挑選撥用所據前議添設衛所摘撥
　　招募土軍防守人情事體委俱相應續行都布按
　　三司委官㕘政安惟學僉事胡經都指揮劉端等
　　勘處相同行准巡撫寧夏本院右僉都御史劉憲
　　咨報亦無異議近該臣巡邊到于靈州各招募軍
　　髙海等自行投狀情願起調改撥河東衛所行據
　　整飭環慶兵備副使燕忠親詣寧夏查選丁力相
　　應情願調撥旗軍共四千名造冊案候合無將花
　　馬池守禦千户所改設寧夏後衛興武營添設守
　　禦千户所將選定新舊招募土兵起調前去入伍
　　食糧永逺操備撥與地基蓋造營房住坐附近閒
　　田任其開墾耕種不收子粒有警則操戈以戰無
　　事則執耒而耕守牆守墩分番撥用待安插巳定
　　擇其驍銳量給馬匹領養騎征五年之外方將所
　　種田地照輕則起科量收子粒以助邊儲合用衛
　　所指揮千百户鎮撫先查寧夏招軍相應官員及
　　行陜西延寧甘肅四鎮查新陞空閒官各具奏改
　　調銓註管事經歴知事吏目等項文官行吏部銓
　　選印信銅牌照例請給但旗軍合用五千名今止
　　挑選得四千名尚欠一千名及查得花馬池守禦
　　千户所額設軍人舊欠三百六十四名俱應撥用
　　合無照依榆林靖邊等衛并陜西苑馬寺事例將
　　陜西西安等八府正徳元年以前清出該解南方
　　衛所軍人免其發解各改編前項新設衛所應當
　　軍役待軍伍數足具奏停止議者以為改編事例
　　未免損此益彼緣北人應當南軍畏其煙瘴炎熱
　　終是不肯應役隨到隨逃州縣清解雖勤衛所空
　　虚如故徒為里書官旗漁獵之資今若改編本省
　　地方人心樂從官多實用
　前件議得都御史楊一清奏稱花馬池東路雖設有
　　守禦千户所兵力單寡其興武營相距一百二十
　　里孤懸絶境有警俱難救援欲要將花馬池守禦
　　所改設寧夏後衛興武營添設守禦所就將選定
　　新舊招募土兵調去入伍食糧永逺操備撥與地
　　基蓋造房屋住坐待安插巳定擇其驍銳給領馬
　　匹騎征附近閒田任其自行耕種五年之外量徵
　　子粒以助邊儲合用衛所指揮等官查奏改調經
　　歴等項文官欲行吏部銓選印信銅牌照例請給
　　及稱軍數不足要將陜西延安等八府正德元年
　　以前清出該解南方衛所軍人改編前項新設衛
　　所應當數足奏請停止一節緣前項地方委係要
　　害處所必須兵力强盛庶克保障今總制官員奏
　　要改設衛所委于事體相應但官軍所種閒田五
　　年之外量收子粒似為太狹合無令兵部仍行本
　　官將花馬池守禦所改立寧夏後衛興武營添設
　　守禦所文職等官并印信銅牌行各衙門照例銓
　　選奏請給用及官軍所種閒田必待十年之後從
　　輕奏請徵收子粒仍行陜西清軍官將正徳元年
　　以後清出雲南貴州兩廣湖廣軍人改編今設衛
　　所著役數足奏請停止其餘彼處事情悉令查照
　　原擬施行務期威武克振邊防有賴
　一靈州千户所北臨廣套西控大河實寧夏之喉襟
　　中原之門户原額土漢馬步官軍四千八百餘員
　　名備禦西安右䕶衛官軍七百五十一員名所管
　　地方東至萌城北至興武營方數百餘里大小城
　　堡二十餘座誠為敵衆出没要害重地靈州不守
　　則寧夏隔為外境環固勢孤無援無環固則無陜
　　西矣内有土民四里并土達軍餘六百戸俱係洪
　　武年間山後節次歸附人數我祖宗嘉其誠款收
　　而羈縻之給與田地草塲使其任意耕牧後因有
　　警土人自備鞍馬出力報効累有斬獲最為勇悍
　　近年以來所司不知存恤草塲被人侵奪莫為理
　　斷馬匹一槩走站死則追賠戎馬外侵科差内擾
　　人畜彫耗死徙居半臣頃者巡邊閱視得彼處地
　　方城池壕塹一切兵政因守備非人悉皆廢弛節
　　據土民土達馬俊郭斌等連名具狀訴稱科差重
　　繁生理蕭索乞為分豁情詞十分激切臣觀寧夏
　　地方如此邊務如此人情上無有備之形下有可
　　畏之勢今不為之所將來懼有内變不止邊患當
　　慮而巳傳曰不見是圖況機緘外見巳非一日之
　　故耶又據漢土舍餘軍民劉澄等各具狀告稱靈
　　州相離寧夏動經百里隔越黄河本所月報循環
　　糧草軍務等項俱該寧夏衛提督或聲息河渡有
　　阻該役官吏經月不回公務有失又兼本衛不時
　　差人來所搔擾不過告乞復設守禦千戸所衙門
　　便益等情查得靈州洪武年間原設守禦所徑屬
　　陜西都司管轄後因拜進表箋官員數多不敷差
　　用奏革守禦名目隸寧夏衛帶管原遺肅字號夜
　　巡銅牌六面尚存土民亦屬寧夏衛經歴司帶管
　　路阻黄河科差拘擾委多不便先該巡撫衙門奏
　　設州治建學立師訓誨土官土人子弟用夏變夷
　　似亦有見但寧夏軍餘改設編氓未免損此益彼
　　近又革去州治仍隸寧夏衛管轄夫州治固不可
　　設緣本所軍非不足官有剰員復守禦之舊當無
　　不可且今之管軍官員多一層則受一層之害靈
　　州軍民甚以為害而寧夏之人則因以為利貪豪
　　恣肆上下交征衆暴强凌無所控訴必須復設守
　　禦千戸所專設憲臣一員在彼常川駐劄庶幾夙
　　弊可革土人獲安但陜西按察司添設兵備副使
　　巳多若再添除又啓官多人擾之議查得環慶兵
　　備副使止管慶陽一衛事務甚簡況又兼理靈州
　　鹽法慶陽相離大小鹽池各數日之程實難遥制
　　靈州相離鹽池不逺易于提調合無將靈州千戸
　　所改設守禦千戸所換鑄印信用使徑隸陜西都
　　司所轄土民聽本所吏目帶管將環慶兵備改作
　　整飭環慶靈州等處兵備自環慶迤西寧夏花馬
　　池興武營清水營直抵靈州一帶地方俱聽提調
　　約束常川在于靈州駐劄操練軍馬問理詞訟撫
　　安土人禁革姦弊兼理靈州鹽課司大小鹽池鹽
　　法仍聽陜西寧夏巡撫官員節制如此而又委任
　　得人則軍民免十羊九牧之擾土人有趨利避害
　　之望而一帶地方邊備錢糧有所稽考不為無益
　前件議得都御史楊一清奏稱靈州地方係要害重
　　地内有土民四里并土達軍民六百户俱係先年
　　山後歸附人數安住前地令其任意耕種後因報
　　効有功頗為忠勇可用近年所司不知存恤科差
　　重繁以致累行告理誠恐變生不測及稱漢土舍
　　餘軍民告稱靈州相離寧夏河道險逺公務文移
　　每多阻悮兼以本衛公差拘擾乞要查照洪武年
　　間舊例將靈州千户所改設守禦千户所鑄換印
　　信徑屬陜西都司管轄土民止聽本所吏目帶管
　　并要將環慶兵備改作整飭環慶靈州等處兵備
　　迤西一帶地方俱聽提調時常在于靈州駐劄練
　　兵理刑撫夷革弊兼理前項鹽課仍聽陜西寧夏
　　巡撫官員節制緣前項土民舊令自種自食本為
　　羈縻之術近既垜集軍伍自備鞍馬征戰益當厚
　　加撫恤使其樂為我用若又重以差徭使不聊生
　　逸柙之患不可不慮誠有如總制官員之所論者
　　及稱靈州徑隸陜西都司管轄係洪武年間舊例
　　見存肅字號夜巡銅牌在彼今改隸寧夏軍民皆
　　稱不便亦合俯順人情況擬改兵備官員時加綜
　　理尤為周悉合無令兵部通行本官將靈州千户
　　所改設守禦千户所徑隸陜西都司管轄今後土
　　民止令本所吏目帶管照舊辦納差糧仍行禮部
　　改鑄印信降用其環慶兵備副使就行改作環慶
　　靈州等處兵備常川在於靈州駐劄候命下之日
　　另請勑一道備載原擬責任賫付兵備官員欽遵
　　行事務使土人効用地方鞏固
　一行據平涼衛把總指揮趙文呈䝉臣委會同寧夏
　　都指揮韓斌踏勘過韋州四面城垣敵臺更鋪坍
　　塌損毁數多城上各有通人行走道路門無鐵葉
　　不堪保障及查得本城羣牧千户所官軍盔甲軍
　　器火器事事不堪等因具呈到臣看得韋州地方
　　廣衍平漫四通八達乃大敵出没經由要衝處所
　　正宜髙城深池戒嚴武備以潛消其窺伺之患今
　　乃坍塌廢弛至此守既不嚴戰又無兵倘敵衆窺
　　知擁衆攻圍則城内生靈慿何保障腹裏人民必
　　致驚擾況宻邇螺山慶府墳塋所在𢎞治十四十
　　七年間敵衆入境多在螺山駐宿近日被人將慶
　　恭王墳掘發開棺看守人員通不知覺慶王父子
　　至情豈不痛心所據韋州重地若不將城垣壕塹
　　上𦂳修理添設常備之兵日後貽患恐不止此查
　　得本城羣牧千戸所官軍數目不多實難倚託寧
　　夏一鎮城堡墩臺𦂳闗要路甚多官軍數少亦難
　　摘撥行據寧夏領軍陜西都司都指揮使劉端查
　　得寧夏中䕶衛旗軍除選調廣武營鳴沙洲操備
　　外見在官軍舍餘五千三百二十二名儀衛司旗
　　校舍餘一千一百九十七名俱在本府别無差占
　　比之秦肅二府大有不同若將前項軍校餘丁摘
　　撥韋州設官操守保障地方衛䕶墳塋最為長便
　　且秦肅二府官軍旗校千里赴邊備禦今以慶府
　　擁衛之人保其先王托體之地慶王體國之忠奉
　　先之孝大義兩繫決難他辭除修理城垣壕塹另
　　行外合無請勑寧夏鎮巡等官太監葛全都御史
　　劉憲總兵官李祥等啓王知會督委亷幹官員將
　　寧夏中䕶衛儀衛司軍校舍餘照冊清查明白挑
　　選家道殷實丁力有餘者一千名選擇本衛能幹
　　千百户等官管領前去韋州常川駐劄撥給空閒
　　田地耕種王府差役盡行蠲免專令在彼操習武
　　藝與羣牧千户所官軍相兼防禦仍于寧夏等衛
　　中選委有謀勇有行止指揮一員提督操守振揚
　　威武保障城池衛䕶王墳遇警相機戰守遏截則
　　敵騎經行有所忌憚不敢恣肆腹裏人心有所繫
　　屬不至動揺
　前件議得都御史楊一清奏稱韋州地方平原通衢
　　大敵出没之所兵備廢弛保障不堪況與螺山相
　　近慶府墳塋所在連年入境俱在彼處結營駐劄
　　及慶恭王墳近又被人開掘深為可慮欲要添設
　　官軍防守無處摘撥查得寧夏中䕶衛見在旗軍
　　舍餘五千三百二十二名儀衛司旗校舍餘一千
　　一百九十七名俱無別項差占乞要行令寧夏鎮
　　巡官員啓王知會督委㢘幹官員將前項軍校人
　　等清查明白挑選家道丁力相應者一千名委官
　　管領前去韋州駐劄給撥空閒地土耕種王府差
　　役盡行蠲免專令在彼與羣牧千户所官軍相兼
　　操備防禦仍令于寧夏等衛選委亷能指揮一員
　　提督既可衛䕶王墳又可保障城池一節㕘照前
　　項地方委係𦂳闗要路雖設有羣牧千户所官軍
　　兵力單弱實難支持況又宻邇慶府墳墓誠不可
　　不為之處及照中䕶衛并儀衛司軍校人等通計
　　六千有零俱在本府閒住今擬撥守前該地方則
　　以本府擁衛之人保其先王托體之地忠孝大義
　　兩繫誠如總制官員所言況摘撥之外尚存五千
　　有餘儘勾差用事體亦為相應合依其所奏令兵
　　部行令本官轉行寧夏守臣啓王知會務思體國
　　之忠奉先之孝即便督令能幹官員將前項軍校
　　人等如法挑選一千名委官管領前去韋州相兼
　　戍守其餘事宜悉照原擬施行務使威武振揚王
　　墳保固不至似前貽患
　一行據委官陜西布按二司㕘政安惟學僉事胡經
　　各呈稱靈州横城以北西抵黒山營鎮逺闗係寧
　　夏一帯𦂳闗要路敵衆見我邊防嚴備既不能入
　　花馬池必將從此而入踏冰過河東西任意侵掠
　　河西城堡雖有官軍數亦不多不能阻遏合無將
　　横城以北直抵鎮逺闗邊牆壕塹一體幫築挑濬
　　及稱黒山營先年屯有人馬後因路逺難援廢而
　　不守今河東邊防既嚴敵必從此入境宜於黒山
　　營仍屯兵按伏等因案查先該臣看得原擬寧夏
　　邊牆至黄河東岸今築横城而止恐敵衆見我河
　　東邊牆髙厚不能掏穵冬深河凍於牆盡頭處踏
　　冰過西岸自西而東仍謀入侵未審河西城堡兵
　　力堪否捍禦巳行勘議去後今據各官俱呈前因
　　臣按圖考冊廣詢博訪寧夏横城北黄河東岸舊
　　有邊牆一百八十五里壕塹一道髙厚深濶悉如
　　花馬池一帶城塹之數自南而北有長城十八墩
　　後守臣恐稀疎毎墩空内添設一墩共見在墩臺
　　三十六座墻裏套内地方又設石嘴暖泉二墩瞭
　　守其第十八墩與河西黒山營鎮逺闗相對毎年
　　于黒山營屯聚人馬阻遏敵騎以為寧夏北門鎖
　　鑰前人綜理周宻深有所見節因寧夏守臣怯懦
　　士馬削弱河東墩軍累被刼掠撲捉既將石嘴暖
　　泉二墩廢棄遂將新舊三十六墩俱廢而不守謂
　　之備夏不備冬却止於河西築立墩臺一十五座
　　守瞭由是敵人多寡逺近消息通不知覺又因黒
　　山營曽被擄掠攻圍遂將官軍那入平邊城操備
　　由是平邊城為極邊要害居人往往不得耕牧殊
　　不知撲捉墩軍窺伺城堡乃邊人常事顧吾所以
　　待之者何如耳吾能往彼亦能往我退一尺則彼
　　進一尺河東墩臺既不可守使彼乗凍渡河則西
　　岸之墩獨不可掏穵乎黒山營有備則平邊為腹
　　裏今廢黒山營而不守假使近窺平邊亦將併廢
　　之乎是皆不通之論也今花馬池一帶邊墻既欲
　　幫築髙厚又於牆盡頭横城之南添築一堡量屯
　　兵馬防禦河開之後縱有強敵不能為患但恐冬
　　深河凍踏冰而西仍謀入侵容或有之意外之防
　　不可不謹所據河東三十六墩邊牆壕塹誠宜幫
　　築修濬河西黒山營誠宜屯宿重兵但明年既修
　　延綏花馬池一帶邊牆工程浩大力不能及合無
　　行令寧夏守臣明年將河東新舊三十六墩坍塌
　　損壊者量為修補照依舊規撥軍守瞭與河西墩
　　臺烽火相接不至失誤官軍應援稍俟一二年仍
　　將前項横城以北三十六墩牆塹悉照花馬池一
　　帶邊防幫築髙厚挑濬深濶敵臺暖鋪䕶守官軍
　　一體處置整理仍挑選精銳人馬於黒山營按伏
　　以為平邊城聲援如此則封守慎固而地方可保
　　無虞矣
　前件議得都御史楊一清奏稱花馬池一帶邊牆今
　　既議幫築髙厚屯兵防禦或可以偹侵患但靈州
　　横城以北西抵黒山營鎮逺闗邊防頗疎誠恐敵
　　衆不得于東必謀於西及查黄河東岸原設邊牆
　　壕塹并墩臺三十六座與河西黒山營相對遞年
　　屯聚人馬阻遏過河敵騎最為周宻後因小有失
　　利棄而不守遂至深入無忌今宜照舊修復但東
　　西工役一時併興民力弗堪欲要行令寧夏守臣
　　暫且修補撥軍守瞭候各該工程稍暇悉照花馬
　　池一帶整理一節切緣河東三十六墩并河西黒
　　山營若使戍守嚴備踏冰欲渡不敢輕忽平邊地
　　方益重保障今若棄而不守是撤藩籬而守門庭
　　堂陛之患勢將必至今總制官員奏要修復舊制
　　誠得前人綜理至計相應依擬但大功併作民力
　　委有不堪合無令兵部行令本官轉行寕夏守臣
　　將前項河東新舊墩臺坍塌損壊者照依舊規暫
　　且量為修補撥軍守瞭與河西墩臺烽火相接以
　　備敵衆過河候各該工程稍集仍依原擬修築施
　　行
　
　
　
　
　
　
　
　
　闗中奏議巻七
欽定四庫全書
　闗中奏議巻八
　　　　　　　　　　　　明　楊一清　撰
　總制類
　　一爲預防邊患事
兵部覆該本部於兵科抄出總制陜西延寧甘肅邊務
兼督理馬政都察院左副都御史楊一清題近該兵部
咨該總制大同宣府偏頭闗等處邊務都察院右都御
史劉宇奏要會集邊兵以勦滅套冦該本部看得各鎮
有事俱宜彼此相濟合無再行總制都御史楊轉行各
處守臣知會今若大同賊勢衆大十分告急延綏總兵
官合量帶精兵赴援不許坐觀成敗儻後延綏亦有十
分警急宣大二鎮總兵官亦要親自將兵䇿應不可顧
今日自巳之利忘他日隣境之憂庶幾事體不偏人心
可服等因題奉欽依備咨前來案照先准兵部咨爲大
冦臨邊整兵防禦事亦該總制都御史劉宇奏要徴調
延綏兵馬巳經併行延綏總兵官張安整搠聽候如遇
大同聲息十分𦂳急移文徴調即便量帶精兵赴援外
查得延綏副總兵姜漢所領竒兵三千餘員名遊擊將
軍戴欽所領遊兵三千餘員名俱於本年三月内大同
調去䇿應至今五箇餘月未回切緣近年套衆恃其桀
黠河凍則西行以冦闗陜河開則東渡以窺宣大不曽
痛遭誅勦肆無忌憚今年自正月間陜西靜寧隆德地
方搶掠回套渡河之後雖在大同宣府近邊住牧不曽
入境侵掠想因總制都御史劉宇蒐選强兵要行會勦
先聲所傳全部畏遯今秋髙馬肥時月既不得志於北
冬寒河凍必將垂涎於西部落種類既繁動稱數萬會
計陜西延綏甘肅三鎮見在人馬不足以當大同一鎮
之數且甘肅地方四時警報不絶官軍難以掣調寧夏
兵勢餒弱山後之衆不時侵擾僅能支持所恃以捍禦
邊陲保障腹裏惟延綏一鎮士馬精强緩急可倚但自
遊竒二兵調去之外所遺老家并新募有馬官軍不過
八千餘員名東接偏頭闗西寧夏千有餘里大小營堡
三十四處分兵而守無所不寡勢須自保難再輕掣及
查得𢎞治十八年九月内臣巡撫陜西因恐套衆踏氷
入冦延綏遊竒人馬調去大同未回奏巳行令延綏副
總兵遊擊將軍姜漢叅將王㦸作急將所領官軍掣回
曹雄竒兵暫於定邊營駐劄以便延寧兩境䇿應姜漢
遊兵王㦸土兵於花馬池興武營等處按伏如果敵衆
入套擁衆近邊與寧夏副總兵叅將恊同守備等官人
馬併力捍禦保固邉牆不令入境該兵部議擬覆奏奉
聖㫖是便行與各官着同心恊力相機防禦不許自分
彼此致悞事機欽此欽遵通行去後本年十二月内敵
人擁衆自花馬池拆牆深入腹裏搶掠止是調到王㦸
土兵猝與敵遇交鋒失利其延綏副總兵竒兵遊擊將
軍遊兵俱未到邉臣不次移文督調終是緩不及期蓋
因各該官軍初自大同掣回未及休息遽遭大敵以此
應援不及向使各枝兵馬早得掣回如臣所擬分守地
方駐劄套衆未必敢爾長驅深入縱不能遏其初入之
鋒襲蹤而進㑹合陜西官軍取便截邀未必無功徃事
無可説已今不早爲之處冬間套衆設復有警不無仍
前誤事臣惟大同宣府爲北門鎻鑰果有重大聲息乃
京師門庭之敵臣亦當親提師旅前去應援豈敢輒議
掣兵但聞今年套衆實不曽侵犯二鎮而延綏遊竒兵
馬在彼乆駐師老力竭人馬疲敝非惟坐縻彼處粮草
亦恐將失本處事機况宣大偏頭闗三鎮總制挑選精
鋭援兵巳有五萬六百餘員名足勾截勦似亦不藉延
綏數年官軍之力臣有地方安危之責不敢不言如䝉
乞勅兵部計議合無齎文總制都御史劉宇并各該守
臣查勘如果套衆不曽犯邉别無重大聲息速將延綏
遊竒二兵發回本鎮暫時休息收拾軍裝衣鞋聽候調
遣防禦套衆仍乞通行大同宣府偏頭闗三鎮鎮巡官
員各照兵部節次題奉欽依事理彼此相濟互相應援
待十月間哨探若是套衆西行遊竒將官即便那至本
境陜西交界去處駐劄敵果入套延綏守臣徴調即便
前來㑹合應援截殺如是聲息十分𦂳急宣大二鎮總
兵官亦照該部今次所奏親自將兵䇿應以寛皇上西
顧之憂以祛闗陜兵民之患庶得彼此相濟地方可保
無虞等因具本該通政使司官奏奉聖㫖兵部知道欽
此欽遵抄出送司查得先爲㑹集邉兵以勦滅套敵事
該總制大同都御史劉宇題稱延寧地界與本鎮相連
乞行各鎮守臣知㑹今後如遇有警預調軍馬毋分彼
此就便督發起程㑹合截殺等因具本前來該本部議
行總制陜西都御史楊轉行各該守臣若遇大同敵勢
重大十分告急延綏總兵官量帶精兵赴援以後延綏
亦有十分𦂳急宣大二鎮總兵官亦要親自將兵䇿應
等因題奉聖㫖是欽此已經通行欽遵去後續爲軍務
事該延綏副總兵姜漢遊擊將軍戴欽各題稱抄䝉總
制大同都御史劉宇鈞帖行令將所領遊竒兵馬俱各
掣回本鎮蓄養軍鋭聽候遇警徴調巳於八月十七日
掣回等因具本前來本部又經案候外今該前因案呈
到部除延綏遊竒兵巳經掣回操候别無定奪外看得
總制都御史楊奏稱套衆桀黠河凍則西冦闗陜河開
則東窺宣大今嵗宣大地方俱未入境侵掠冬寒河凍
必將垂涎於西及稱陜西等處兵力所在不足欲要通行
宣大偏頭闗各該守臣待有警報遊竒兵馬那至本境
交界去處駐劄以備徴調截殺若是聲息十分𦂳急二
鎮總兵官亦照該部先次所奏親自將兵䇿應共紓邉
患一節切縁邊人之性專以搶掠爲生今既不得於東
則西冦之謀勢所難免即今天寒在邇先事之防不可
不慮况查與本部先次奏行事理大意相同合無本部
一面行移陜西等處總制都御史楊轉行各路守臣督
令各該將官當此河冰未凍事勢稍緩之時將各項馬
歩官軍招募土兵人等用心操練聽候調用各該通敵
要害如花馬池等處嚴明斥堠慎固封守及一切防禦
事宜俱要計慮周悉萬一故智復逞擁衆入侵即便分
布將士或戰或守隨宜相機調度務使此敵大遭挫衂
用靖地方毋得輕忽貽患有孤委任一面行移宣大等
處總制都御史劉宇轉行各路守臣將遊竒二項軍馬
整㸃齊備聽候徴調如果敵已渡河西行延綏報至即
便起程前去㑹同彼處官軍相兼戰守若是聲息十分
重大二鎮總兵官仍要查照先次本部奏行事理量帶
精兵親去䇿應共濟邉務不許秦越相視託故遲延設
有妨誤厥罪惟均縁係總制官員奏要徴兵禦敵及奉
欽依兵部知道事理未敢擅便正德元年九月十九日
本部尚書許進等具題本月二十一日奉聖㫖是便行
與各官果有重大聲息務要互相䇿應不許自分彼此
致誤事機欽此欽遵擬合通行除外合咨前去煩爲轉
行彼處各該鎮巡等官一體欽遵施行
　　一爲薦賢爲國事
題爲薦賢爲國事臣惟今天下邉鎮皆有武臣以總戎
事要害重地則掛印充總兵官然必用巡撫都御史一
員贊理紏察之文武並用犬牙相制立法之善度越前
古奈何近年以來邉備漸弛兵威不振以致敵勢驕横
民遭荼毒有識之士痛心切齒陜西各邉士馬臣所親
閱其間堪戰之兵數非不多而練兵之將實不多見大
抵以軍法則不嚴以軍令則不明以軍容則不整以軍
威則不揚無事則玩愒相安遇警則倉皇失措竊恐他
鎮亦或相類如是而望敵人懾服邉境肅清不可得也
若此者蓋不獨將官之過而凡爲巡撫者有厚責焉今
之巡撫非不極一時之選但人才難得而邉鎮巡撫得
人尤難且近代用人未免較其年勞限於資格舍是則
躁進之門寖啟失人之弊轉甚若以年資待常格以不
次㧞異等二者並行而不相悖庶㡬真才出乎其間邉
事可從而理臣又思得近年邉事之廢皆起於因循成
於姑息而極於䝉蔽必用剛明果斷尚氣節輕富貴之
人庶㡬頺惰之俗可矯軟美之習可變誕謾之風可除
兹當太平全盛之世賢俊林立隨取隨足不可謂無其
人但臣局於職守聞見有限臣所知者陜西按察司副
使王雲鳳以儒飾吏正而不迂以刑弼教剛而不虐有
凛然不可犯之風有介然不可奪之操陜西行太僕寺
卿王琰耿介自持言笑不茍爲户曹而執守素著司馬
政則卿寺生風養病吏部文選司郎中張綵懐抱磊落
才識疏通生長西方素諳邉事頃者一遭言論毅然求
歸杜門却掃無復仕進之意即此一節可激頺懦此三
人者王雲鳳王琰皆陜西屬官張綵陜西鄉宦故臣知
之爲真使當邉鎮之寄授巡撫之任必皆有虎豹在山
之勢竊念薦賢爲國非爲私也但臣任總戎務不敢出
位而思故以職業所及者言之况以人事君大臣之責
舉爾所知求賢之要臣雖無状承乏重位茍有所見豈
敢緘黙伏望聖明察臣朴忠恕臣僣妄乞勅吏部詢之
輿論如果王雲鳳王琰張綵材有可取遇有各邉巡撫
員缺照例推舉上請簡用必不負朝廷任使而愚臣尸
素之罪亦將藉是以少逭萬一矣縁係薦賢爲國事理
謹題請㫖
　　一爲乞恩停免進貢紅花以恤邉兵事
工部覆都水清吏司案呈奉本部送於工科抄出欽差
總制陜西延綏寧夏甘肅等處邉務兼督理馬政都察
院左副都御史楊題行據鎮守寧夏總兵官右軍都督
僉事李祥呈行准鎮守都知監太監葛全手本查得寧
夏城并中衛所種進貢紅花空閒地三頃三十畝逓年
額撥空閒餘丁老幼一百名播種澆灌水利立夏之際
乞討冬操餘丁一百九十名薅鉏至六月終花蘂開綻
一時急不能摘恐被雨水日色淋曬不便先儘種花餘
丁一百名并乞討餘丁七百九十名次第採摘約二十
餘日花蘂開放將盡疎放每年採過鮮花洗曬每五斤
八兩做乾花一斤𢎞治十七年分收過紅花一千四百
零二斤𢎞治十八年分收過紅花一千五百五十二斤
今正德元年收過一千二十五斤俱遵照欽依事理差
的當人員給脚力管送赴京進貢交納等因及查得本
職處接管進貢紅花寧夏空閒地三頃四十二畝額撥
空閒老幼餘丁一百三名春初耕種澆灌立夏乞撥冬
操餘丁八百名相兼種花耘鉏六月花開次第差撥餘
丁八百名挨次採摘二十餘日待花開盡疎放𢎞治十
七十八二年共收乾花一千八百八十五斤一兩七錢
進貢外今正德元年收過紅花七百七十斤二兩七錢
亦照欽奉勅㫖差官管送進貢交納等因開呈到臣案
查先爲前事訪得寧夏鎮守衙門逓年採摘進貢紅花
撥用官軍數多恐有别項私役情弊已行查報去後今
據前因切照惟正之供在聖王不能廢畢獻方物亦臣
子所當爲寧夏鎮守太監總兵進貢紅花未知起自何
年及稱節奉欽依事例各該官司亦無案巻可查以臣
度之既不經由司府衛所衙門又無額徴一定斤數其
非任土常貢明矣先年或以其土産之良暫時取用又
恐喜事貢諛之輩倡而爲之逓年相承以爲故事夫紅
花之爲物取之以供服用固非竒技淫巧之比但播種
澆灌薅鉏採摘之役撥用軍丁動以千計前項查報猶
恐未的經該人員藉是以耘種私田營幹私事者難保
必無計其所進之數兩鎮守衙門每嵗共不過二千餘
斤裝盛櫃扛差官賫進起撥車輛人夫寧夏距京師㡬
四千里未免騷擾驛逓中間指稱盤費打㸃等項使用
莫可查考利之歸於官者甚少害之及於人者實多且
寧夏地方孤懸河外與敵爲隣在先年間邉境寧謐年
榖豐登軍有餘力似不為虐近年以來山後之敵不時窺
伺河套之敵乘凍侵擾按伏截殺徴調無休正兵兼有
守墩守牆守堡之勞餘丁又有修邉修渠修壩之役加
之頻年荒旱衣食不繼屯糧重大輸運孔艱原領軍伍
凋耗居半逃者未復存者又逃不得巳而抽選招募求
以實邉所得不償所亡空虚轉甚陜西各鎮邉兵未有
若寧夏之最貧且弱者將來事勢臣切憂之及今正宜
多方寛恤扶衰補羸以圖元氣之復一切不急之務似
應停止臣切惟聖明軫念邉鎮重地嵗發帑藏之銀易
買粮草馬匹不知若干萬兩前項紅花京師所值價銀
不過數百餘兩若蠲每嵗數百兩之銀寛每嵗數千人
之役所失者小所得者大亦何足惜如䝉乞勅工部查
議合無將寧夏鎮守太監總兵進貢紅花特降德音停
免額撥播種餘丁聽當别差果有欽奉先朝著爲常貢
勅㫖亦乞暫停三五年以恤邊兵用成損上益下之美
且免假公營私之弊所謂寛一分則受一分之賜邉人
雲霓之望此其一端也等因奏奉聖㫖該部知道欽此
欽遵抄出送司案呈𢎞治十四年爲進貢事該鎮守寧
夏太監張僴署都督僉事郭鍧各題節奉勅諭朝廷公
用紅花今民間艱難不欲科買勅至即依永樂年中量
撥老幼餘丁責令老成清正官員提督於空閒田地内
布種俟收成後差的當人官給脚力管送赴京交納欽
此欽遵照得今年本鎮河套大勢敵衆俱在邉外下營
不時拆牆出没又沿途人車扛擡運送接逓繁多疲勞
已甚若照常年進貢誠恐中途不便如䝉聖恩愍念邉
方多事民夫困苦乞將該進紅花待候聲息稍寜差人
進貢俱節奉孝宗皇帝聖㫖是欽此欽遵案呈到部臣
等看得左副都御史楊題稱寧夏兩鎮守衙門毎嵗所
進紅花共不過二千餘斤播種澆灌薅鉏摘採之役撥
用軍丁動以千計裝盛櫃扛差官賫進起撥車輛人夫
寧夏距京畿四千里未免搔擾驛逓中間指稱盤費打
㸃等項使用莫可查考利之歸於官者甚少害之及於
人者實多兼且地方孤懸河外與敵爲隣近年以來山
後之賊不時窺伺河套之冦乘凍侵擾按伏截殺徴調
無休正兵兼有守墩守牆守堡之勞餘丁又有修邉修
渠修壩之役加之頻年旱荒衣食不繼屯糧重大輸運
孔艱原額軍伍凋耗居半及今正宜多方寛恤扶衰補
羸一切不急之務似應停止又况邉鎮重地嵗發帑藏
之銀易買粮草馬匹不知若干萬兩前項紅花京師所
值價銀不過數百餘兩若蠲每嵗數百兩之銀寛每嵗
數千人之役所失者小所得者大乞降德音停免額撥
播種餘丁聽當别差果有欽奉先朝著爲常貢勅㫖乞
暫停三五年以恤邉兵一節切照寧夏係要害邉鎮况
近年以來兵荒交集所在軍民艱苦萬狀正宜寛恤以
保邉防本官親歴其地不爲無見今雖查有先年勅㫖
亦不係常貢之物其染造衙門所用自有河南等布政
司去處嵗辦輸納並不缺乏伏望皇上軫念邉防俯從
本官所擬將前項紅花永蠲進貢以蘇軍困如果用度
浩繁着令該衙門計出臣等斟酌腹裏出産地方從宜
科買以足原數仍將原種紅花地土行移户部改爲屯
田徴收子粒少濟邉儲原撥軍丁悉令各還衛聽當别
差如此庶供應不失邉困少甦便益縁係停免進貢紅
花以恤邉兵及奉欽依該部知道事理未敢擅便正德
元年十月十三日本部尚書曽鑑等具題次日奉聖㫖
紅花照舊進欽此欽遵擬合通行除外合咨前去煩照
本部題奉欽依内事理欽遵施行
　　一爲應詔陳言原情宥罪保全將官等事
題爲應詔陳言原情宥罪保全將官以勵人心事行據
整飭固原等處兵備陜西等處提刑按察司副使髙崇
熈呈抄奉臣劄付前事依奉親詣孔壩溝楊琳交戰去
處拘集地方知因人李通楊鑑等前來審據李通等供
稱𢎞治十四年間七月内巡撫御史周季麟在於固原
駐劄聞知敵衆侵犯韋州地方隨差陜西都司都指揮
僉事楊琳率領官軍九百九十四員名前徃黒水口按
伏截殺本月二十四日楊琳據夜不收馬黒兒走報敵
衆進至打狼川本日至午時敵衆萬餘先巳攻圍鎮戎
所彼時楊琳以衆寡不敵與隨征西安左衛指揮朱鼎
等議要仍駐黒水口以避其鋒有朱鼎等回説若不進
兵被周都堂打一百也只是死不如進戰便死也有名
楊琳當即發軍本日未時分行至孔壩溝率遇大勢敵
衆約五六萬騎連山遍野滿川前來迎敵占在四面髙
崗將官軍圍在溝南兩陣相離不上三十餘歩楊琳在
中軍發放如今彼衆我寡且又陷在死地須是大家力
戰求生當令指揮朱鼎妙齡武臣許慶千户楊璽各分
一面督軍當先對敵因是兩鎮相近矢無虚發戰至戌
時官軍死者三百餘人敵衆死者亦有百十餘人官軍
在前者奮死力戰在内者擠㧜不得展手彼時心慌目
亂莫辨誰何直至昏晚罷戰敵衆俱在周圍劄營又值
夜雨如注不息至天明二十五日軍火器具皆濕又復
交鋒彼説不要殺了只與我馬罷官軍叱罵固拒捨死
力戰至已時官軍死者又約三百餘人敵死者亦有八
九十人俱在溝中重疊枕藉敵見朱鼎妙齡武臣許慶
楊璽善戰當先讎視四面攅合擁擠向前將朱鼎等鈎
攙下馬俱支解訖楊琳與見在中傷官軍三百餘員名
各中鎗箭血流糢糊俱在死屍内掩藏敵退方纔走出
回城今䝉審供是實等因備供具呈到臣案照先准兵
部咨該本部題該貴州道監察御史楊儀題稱𢎞治十
四年七月内陜西敵衆大舉入攻直抵固原衛葫蘆硤
口官軍莫敢當鋒都指揮楊琳提一千之弱兵當十萬
之强敵奮不顧身輸心死戰人疲力竭矢盡手空致傷
官軍數多事非得巳彼時居民賴以逃避敵衆多被殺
傷其抵敵之勇亦爲可嘉比之閉門不出臨陣在逃怯
懦無爲者萬萬不同要乞免其充軍或降級或立功或
復其舊官戴罪出征等因具本該本官題奉孝宗皇帝
聖㫖兵部看了來說欽此欽遵抄出送司案呈到部看
得充軍都指揮楊琳先該大理寺少卿何鈞等官叅稱
輕率交鋒全軍覆敗問擬斬罪後以總制尚書秦紘奏
稱彼衆我寡情有可矜欽䝉寛宥止着充軍續該㑹官
議奏奉欽依免解配所送秦紘處聽用征戰前後俱據
各官所奏議處情法似已兩盡今御史楊儀又奏前因
縁楊儀係耳目官員生長邉方反覆懇言必有所見合
無本部仍行巡撫都御史楊親詣楊琳交鋒去處拘集
地方知因之人詳䆒始末斟酌情勢如果楊琳彼時功
罪相當難以成敗例論前項節次議處未當其情備細
從實奏報以憑定奪若是情法已是兩盡止令可圖後
功聽其查照原擬從宜委用俟其立有功勲另行奏請
陞賞等因題奉欽依是着從實查勘明白來説欽此欽
遵備咨准此巳經劄委整飭固原兵備副使高崇熈前
去彼處拘集地方知因之人從公體勘具實回報去後
今據前因照得臣自領馬政改巡撫及今總制邉務乆
駐固原𢎞治十四年敵衆入侵官軍失事情由廣詢愽
訪知之頗悉近又親詣孔壩溝楊琳交戰去處拘集住
人相度形勢審勘至于再三看得楊琳以寡禦衆奮死
對敵又值夜雨如注弓矢銃砲火藥俱濕不堪使用官
軍雖多損折敵衆亦多殺傷阻遏抗拒至於一日夜之
乆不但山野居民得以逃避而固原各城堡官軍聞警
戒嚴方得保全不然地方之患尤有不可言者較其功
罪似亦相當且孔壩溝南至黒水口三十餘里北至鎮
戎所僅七八里彼時黒水鎮戎俱有按伏人馬而鎮巡
重臣又在固原駐劄相去不逺初傳敵衆攻圍鎮戎人
心震恐楊琳領軍急趍而進意欲與鎮戎所主客官軍
合兵拒守且料固原援兵必至不期未到鎮戎驟遇强
敵外無救援只得奮勇對敵事勢至此無可奈何比之
怯懦逗遛者委的不同以此總制尚書秦紘監察御史
楊儀先後論辯而楊儀之言尤爲激切蓋以近日各邉
將官動以楊琳藉口宼至則嬰城自守杜門不出坐視
深入不交一矢以圖全軍致令敵騎蔑我無人肆行無
忌戕害生靈搶掠頭畜其數無筭元氣爲之蕭索流弊
至此故欲寛彼覆軍之罪用勵敢戰之人臣聞勝負兵
家之常成敗利鈍誠難逆覩古之名將不能保其無敗
若使沿邉小大將官咸懐以身徇國之忠遇敵量力以
戰不先爲退怯縱不能保其常勝亦豈得全然無功彼
既知我處處有敢戰之兵未必不少沮其方張之勢故
欲正朝廷之軍法則楊琳之罪不可恕而前項議處巳
是從寛欲振今日之頺風則楊琳之情有可矜而言官
論列不爲無見况其數年以來械繫之苦戌役之勞飢
寒迫身窘辱巳甚原情度勢委的人共惜之如䝉乞勅
該部通查楊琳始末事狀及各官奏辯縁由再爲詳議
具奏伏望聖慈察功過於心跡之中惜人材於成敗之
外特降恩典或量爲降級或限年立功以爲將官敢死
奮勇者之勸如此則戰將生氣而邊敵不足憂矣縁係
言官奏辯保全將官又該部題奉欽依着從實查勘明
白來説事理未敢擅便爲此具本順差承差姚達親賫
謹題請㫖
　　一爲急缺領軍官員事
兵部覆該本部送於兵科抄出總制陜西延寧甘肅等
處邉務兼督理馬政都察院左副都御史楊題准兵部
咨該臣題據鎮守延綏等處地方總兵官都督僉事張
安呈爲停補添設領兵官員事據威武堡把總指揮周
昇呈據本堡住坐延綏領軍署都指揮僉事傅釗下舍
人傅越告稱有父傅釗於正德元年五月二十二日得
患傷寒病症請醫用藥調治不痊至本年六月二十二
日因前病身故等因看得傅釗原係奉勅管領土兵聽
調截殺人員㑹同鎮守太監劉保巡撫右副都御史文
貴議查得本鎮土兵自𢎞治十四年來各有原招陞任
指揮千百户管束俱在各該營堡聽從把總坐營等官
管領操備遇有聲息調遣領兵將官一例挑選率領與
同遊竒老家官軍恊力追勦䇿應巳是定規後於𢎞治
十七年七月内該兵部行取先致仕後委領軍叅將王
㦸到部聽用本官奏准給領土兵二千聽調截殺正德
元年二月内本官奏准致仕本部又將綏德衛指揮同
知傅釗推陞署都指揮僉事領勅接管縁前項土兵係
是招募之數各有把總坐堡及原招指揮千百户管束
又有分守叅將并鎮守太監總兵巡撫等官統領若再
添官管理政出多門實爲難堪今照傅釗已故合無將
本官員缺停革免行推補將所領土兵仍令各該營堡
管束照舊操守遇有徴調臨期擇委相應都指揮指揮
統領前去䇿應截殺實爲良便除具題外呈乞照驗施
行等因具呈到臣看得鎮守延綏總兵官都督僉事張
安呈稱領軍署都指揮僉事傅釗病故要將本官員缺
停革免行推補將所領土兵仍令各該營堡管束照舊
操守遇有徴調臨期擇委相應官員統領前去䇿應截
殺一節切照前項招募義勇土兵生長邉方勇悍善鬭
但既招之後不曽操練所司因要存省粮儲分班疎放
日就散逸𢎞治十七年叅將王㦸奏准統領二千員名
聽調截殺去嵗應援大同斬獲首級與遊竒二兵相等
冬間䇿應寧夏猝遇敵衆入冦雖有虧折而保全花馬
池官軍之功實多是難以無用之兵目之矣今敵勢驕
横我軍寡少節該科道等官建白皆以招募爲言若巳
招之兵置之不用又安用新招爲哉臣愚方欲將前項
土兵増選輳足三千員名擇官統領操練東可以應援
大同勦京師門庭之患西可以禦防寧夏弭陜西腹心
之患而延綏鎮巡官員乃欲停革散遣推原其意實以
此兵之設徒應别鎮而無益於延綏又恐𦂳急徴調搶
兌老家馬匹是蓋知爲延綏謀而不知爲大同謀爲陜
西謀也且延綏挑去遊竒二千之外老家人馬委俱缺
少但此數千之兵聚爲一枝則有餘而可用散之各堡
則不足而無益臣近日巡邉閲視得延綏地方官軍驍
健山澗險阻一時守臣號爲得人近該巡撫都御史文
貴修造甎墩制度精巧賊難攻穵足以伐其邪謀不敢
輕犯犯則易於阻截惟寧夏花馬池直抵靈州三百餘
里最爲受敵要害彼處邉備乆弛兵威不振全仗延綏
遊竒等兵䇿應萬一大同之嚴未解河套之警已至顧
此失彼何以處之延綏老家之兵勢須自保難再輕掣
若不急如前議將招募義勇土兵増選精練擇官統領
以備非常非計之得者也查得叅將王㦸原領招募二
千員名搶兌正䭾馬共二千一百七十二匹後該都指
揮傅釗奏稱見在官軍止有一千九百四十員名陣亡
傷損軍人六十名見在正䭾馬一千四百九十四匹花
馬池被敵射死奪去及倒死馬六百七十八匹除瘡瘸
瘦損不堪外堪以出戰馬止有一千二百五十二匹前
項缺少馬匹若不另爲處置臨期搶兑委的虧累舊軍
臣巳將今年洮河二衛茶馬給與一千補足前數騎操
但急缺統領官軍誠恐人心渙散遇警急難收拾然此
等新集土兵紀律進止終不閑習必得老成官員管束
訓練緩急乃可倚賴此等官員不時徴調援别鎮必須
量與將官名目庶㡬便於行事博訪得榆林城把總都
指揮僉事王勛知兵持重綏德衛指揮同知藍海善戰
有名此二人者延綏之兵素所信服相應擢用領軍如
䝉乞勅兵部叅詳訪察合無於王勛藍海内推用一員
上請量與將官名目照例請勅統領前項土兵仍令除
見領官兵外再於各營堡原招土兵一萬數内著實挑
選精壯勇鋭務輳足三千名原選不堪者即爲挑補該
用正䭾馬匹除見在并新給外不敷之數臣另爲查處
給用毋令搶兌老家軍人馬匹挑選停當擇委相應官
員把總管隊嚴立規格精加訓練今年秋末冬初調赴
花馬池操備儻敵人入套與遊竒二兵併力捍禦若賊
衆拆牆深入腹裏聽臣隨宜調遣截殺以後大同宣府
有警遊竒之外此兵可以聽調延綏總兵官張安人馬
若非十分𦂳急不宜輕動如臣所擬豈但有益諸鎮其
於延綏兵勢不爲無補何必急爲散遣之舉以遂目前
自便之計哉等因具本該通政使司官奏奉聖㫖兵部
知道欽此欽遵抄出送司查得先爲停補添設領兵官
員事該延綏鎮巡官奏稱管領土兵都指揮傅釗病故
乞要免再推補前項土兵止令各該營堡管束操守遇
有警調臨期委官統領該本部議擬行移總制都御史
楊查勘前項官員應否裁革巳經題奉欽依欽遵查勘
去後未報今該前因案呈到部看得總制都御史楊題
稱前項添設領軍官員極於邉方有益今都指揮傅釗
病故仍要將前項土兵増足三千員名照舊擇官統領
操練一節縁查有前項題奉欽依行勘事理本部難便
議擬合行併勘爲此合咨前去煩爲查照先今事理從
公查勘前項領軍官員如果有益邉方相應照舊設官
管領操練明白具奏前來以憑上請定奪若有窒碍官
多事擾應該裁革亦希咨報前來施行等因備咨到臣
案查先爲前事巳經具題去後續准兵部咨該延綏鎮
守等官太監劉保等題爲停補添設領兵官員事該本
部覆題奉欽依備咨前來勘議間今准前因切照延綏
寧夏皆防邉大鎮城堡星分原額軍人數少中間又多
逃故不敷防禦近年敵衆入攻動號數萬我軍以一當
十惴惴自保不聞克捷之功先帝采納廷議遣官招募
兩鎮共得土兵二萬之上每名給領官銀五兩優免一
丁幇貼招首人員又皆論功陞授但既募之後不聞操
練僅供土水接逓之役殊非招軍本意兩鎮所募之人
臣多親閲大半勇壯可用而延綏新軍尤爲慓悍練而
將之悉皆精兵叅將王㦸所選二千員名馬匹盔甲軍
器俱已給領東西應援行伍坐作方始就緒得人相繼
統領約束於地方實爲有補而延綏守臣散遣之意臣
固已論之於前矣且今敵情難測各鎮以延綏遊竒二
千爲援萬一大同延綏俱有警報或入套之衆分冦延
寧未免顧此失彼臣愚欲不廢此兵者實欲藉其與遊
竒二兵共成掎角之功以備各鎮緩急徴調之需耳若
欲散還各堡所各把總坐堡官操練有警調用臣竊謂
聚爲一枝擇官領之軍令素行人情素附可責成効散
之各堡多者百餘名少者數十名倉卒輳合將不知兵
兵不知將而欲恃以成功難矣况寧夏土兵逺不及延
綏寧夏已奏設都指揮韓斌統領土兵三千員名備冬
防守而延綏土兵乃欲散遣其材事體似亦有偏臣斟
酌事勢熟思審處前項土兵仍宜設官統領爲便如䝉
乞勅兵部計議合無將延綏招募義勇土兵俯從前議
照依寧夏事例選輳三千員名惟復照舊二千員名仍
推舉相應官員統領照例請勅行事以備各鎮調用則
邉兵増重地方幸甚等因具本該通政使司官奏奉聖
㫖兵部知道欽此欽遵抄出送司查得先爲前事巳行
查勘去後今該前因案呈到部看得陜西等處總制都
御史楊所奏反覆論辯大意謂延綏前項土兵擇官統
領聽調極於邉方有益不宜散遣乞要查照寧夏事例
選輳三千員名或止照舊數仍推舉相應官員管束照
例請勅行事以備各鎮調用一節既該總制官員查勘
前來必其事體相應叅酌停當况今敵衆在套正宜練
習强兵以備不虞合無本部依其所奏仍行本官轉行
延綏鎮巡官員將前項土兵選輳一千員名通前三千
之數仍舊團聚操練用濟邉務但原管都指揮傅釗先
已病故見今缺人管理今查得本官原保都指揮王勛
指揮同知藍海俱合相應縁王勛近該本部議擬奏奉
欽依協同分守寧夏西路去訖所據藍海知兵善戰人
素信服堪以委用伏乞聖明裁處仍量加都司署職以
便行事候命下之日請勅一道齎付本官統領前項官
軍操練聽調務要律已奉公撫恤軍士奮勇効勞以副
委任如或貪黷僨事罪有所歸一應軍務仍聽總制鎮
巡等官節制不許偏執致有妨悞縁係議處土兵及奉
欽依兵部知道事理未敢擅便正德元年十二月二十七
日本部尚書閻仲實等具題二十九日奉聖㫖藍海陞
署都指揮僉事統領土兵操練聽調寫勅與他欽此欽
遵擬合通行除外合咨前去煩照本部題奉欽依内事
理欽遵施行
　　一爲分布邉兵預防敵患事
兵部覆該本部送於兵科抄出總制陜西延綏寧夏甘
肅等處邉務兼督理馬政都察院左副都御史楊一清
題照得黄河將凍敵衆雖未見入套備禦之計在我不
得不嚴看得延綏定邉營迤西直抵寧夏靈州地方廣
袤平漫無險可據邉牆低薄壕塹淤塞不堪保障敵毎
從此拆牆深入陜西環慶固原地方搶掠上厪九重宵
旰之憂臣切詳敵衆頻年犯順其氣方張不曽遭挫必
無懲戒然其志已驕其欲無厭天實怒之今嵗若復不
肯悔禍决當重遭殛罰臣受命總制各路兵馬謹當申
嚴號令分布主客官軍揚兵耀武以伐其謀於未入之
先出竒設伏以乘其弊於將歸之際然須脱畧常法隨
事達變乃克有功且善戰者必知分合善守者必審常
變我邉兵患於備多將病於權分各據利便自分彼此
機可乘而不乘兵當合而不合其輕率寡謀者則又知
常而不知變徃徃墮其計中以致我武不揚寇氛日肆
職此之由今將沿邉至腹裏分爲四路以定邉營花馬
池興武營靈州一帶爲藩籬以石溝鹽池韋州萌城山
城一帶爲門户以固原黒水口鎮戎所西安州海剌都
一帶爲庭除以安定㑹寧靜寧隆德平凉一帶爲堂室
行令延綏副總兵姜漢統領竒兵遊擊將軍戴欽統領
遊兵及暫委綏德衛指揮藍海管領土兵各限十一月
初一日起程遊兵於花馬池營駐劄竒兵暫於定邉營
駐劄土兵暫於寧塞營駐劄寧夏副總兵衛勇統領竒
兵官軍於興武營都指揮韓斌統領土兵於清水營亦
限十一月初一日到彼駐劄敵果入套西行延綏竒兵
那至花馬池量分於安定栁楊二堡土兵那至定邉營
量分於鹽塲三山等各聨絡駐劄與分守叅將葉椿閻
綱恊同都指揮保勣等振揚威武併力防禦以壯藩籬
寧夏總兵官李祥統領戰鋒竒正官軍先期於靈州駐
劄有警那至石溝分守寧夏西路叅將馮禎統領寧夏
中衛廣武營選鋒竒兵官軍前來鳴沙州陜西遊擊將
軍陳善領兵於韋州環慶守備都指揮姚震領兵於山
城各駐劄以嚴門户鎮守陜西署都督僉事曹雄統兵
於鎮戎所調度固原靖邊蘭州一帶主客官軍以保庭
除仍預行甘肅遊擊將軍徐謙統領甘凉遊兵并千户
魯經土兵各於莊浪操候河套有警調至安定㑹寧與
甘凉備禦下班官軍併謀齊力以守堂室前項分布既
定沿邉守將嚴謹斥堠多差夜不收逺爲接哨沿邉多
設塘馬但有套敵烟塵消息或走回人口供説即便傳
塘走報隣境官軍隄備敵果近邉各該主客官兵分據
要害占守水頭從宜阻遏冦小至則擊之不可輕進逺
追仍要互相應援不許自分彼此如敵大至切勿與之
爭鋒各取便歛入城堡以避之待其擁衆深入延綏遊
竒土兵寧夏副總兵都指揮韓斌等枝人馬各襲踪而
進若犯固原陜西遊兵即便掣回應援李祥衛勇馮禎
韓斌等各領兵於紅寺兒堡按伏姜漢戴欽藍海等兵
各於韋州鹽池石溝按伏環慶官軍移至萌城各休兵
秣馬以逸待勞曹雄相機調遣腹裏官軍據險以扼其
衝張疑以分其勢一面馳報安㑹靜隆官軍堅壁清野
勿露形跡多用鄉導指引藏兵於崖窑堡洞險要阨塞
之處伺彼分散搶掠出其不意發兵擊之敵既不得逞
必將遁去曹雄陳善重兵衝其腹心又與徐謙遊兵俱
襲踪而出比至紅寺兒石溝鹽池等處延寧環慶官軍
分據營盤待其前鋒稍逺先後掎角夾而攻之陜西主
將遊兵出其後背奮而逐之晝則選鋒以截其路夜則
銜枚以刼其營彼深入疲弊又腹背受敵必然大遭挫
衂若犯環慶則延綏遊竒官軍掣至紅德堡山城㑹
合陜西遊兵尋襲截殺倘或事情𦂳急都督曹雄領兵
自三角城沙井溝而出寧夏主副將官兵馬掣至萌城
甜水堡以遏其破喪西走之勢敵既敗走其氣巳奪諸
軍仍躡其後併力追勦至邉牆而止沿邉主兵將官閻
綱保勣等以逸待勞或邀其中或截其尾以我四路應
敵之兵當彼千里趨利之衆豈有善歸之理如此庶可
振我國之威禠敵人之魄爲今之計似不出此然兵無
常形敵有萬變隨機運用難以預度因時制宜又在
各官再照延綏遊竒土兵既皆掣至西路其中東二路
城堡空虚倘敵乘隙而入爲患非輕已行延綏鎮巡官
照例徴調大同遊竒官軍先期於交界去處駐劄敵果
入套調來中東二路應援截遏如是敵衆俱在迤東近
邉拆牆謀犯延綏地方即將本鎮遊竒兵掣回若事情
𦂳急寧夏陜西遊兵俱應調去䇿應臨期斟酌定奪凡
客兵所至之處在陜西地方悉聽署都督曹雄節制在
寧夏地方聽總兵官李祥節制在延綏地方聽總兵官
張安節制俱不許偏執違抝致悞事機除通行各該將
官查照依奉施行及行陜西巡撫都御史張泰前來固
原慶陽隨宜駐劄防禦臣遵照欽奉勅㫖徃來環縣韋
州居中調度外等因具本該通政使司官奏奉聖㫖兵
部知道欽此欽遵抄出送司查得先爲預防邊敵事該
大同鎮巡等官與總制都御史劉宇奏本部議得即今
氷凍已堅敵衆勢必入套乘間爲侵竊恐難免合無鋪
馬齎文陜西等處總制都御史楊宜當先其未發行令
各鎮鎮巡等官督屬各要用心操練人馬振揚威武使
先聲有以奪敵之心如果侵犯跡露即便奬勵主客官
兵隨宜調度何將使領某軍何軍使屯某地何地爲寇
所必入當嚴兵以遏之何路爲敵所必歸當按甲以邀
之務在計出萬全事無一失大挫其鋒圖成偉績下以
副三邉之望上以紓九重之憂毋致疎虞有孤委任已
經題奉欽依行令欽遵去後今該前因案呈到部爲照
邊烽不靖動肆兇殘每冬渉氷入套輒便深入陜西腹
裏地方搶掠沿邉軍民連遭荼毒今總制都御史楊憤
彼猖獗之甚因畫戰守之謀叅詳奏内事宜其爲計慮
亦既周悉本部難再别議但兵貴有名事當持重合無
請勅一道仍鋪馬齎付楊務要仰思分閫之責俯念窮
邉之憂凡有益於安攘悉依原擬隨宜調度惟在先事
而備好謀而成使我國之威大振敵人之魄盡禠若彼
潛伏河套不窺我邉亦毋輕易出兵以開邉隙仍行各
該鎮巡等官各要同舟共濟併力恊謀如大功克就則
陞賞不遺倘事機有悞厥罪惟鈞縁係議勦邊敵及奉
欽依兵部知道事理未敢擅便正德元年十二月十八
日本部尚書閻仲實等具題本月二十日奉聖㫖禦防
邊患應悉依楊一清籌䇿調度恁部裏便上𦂳差人鋪
馬裏齎文與他知㑹欽此欽遵擬合通行爲此除外合
咨前去煩照本部題奉欽依内事理欽遵施行
　　一爲預計兵機事
兵部覆於兵科抄出總制陜西延綏寧夏甘肅等處邉
務兼督理馬政都察院左副都御史臣楊題據鎮守延
綏總兵官都督僉事張安呈切見近年以來敵衆驕横
肆志勢甚猖獗動輒深入腹裏諸鎮被其蹂躙地方盡
皆殘毁未嘗有一挫彼鋒鋭切齒含恨無所施爲且如
𢎞治十八年十二月初旬套中走回人口傳報酋首㑹
議每人殺羊一隻牽馬二匹前徃迤西地方搶掠彼時
得此消息欲集官軍乘夜出境撲搗巢穴破彼南侵西
掠之勢但恐又有引惹邉釁之説有爲首尾之畏束手
忍忿掣肘難行以故敵人得利而歸動搖内外言及於
此實可寒心若不預爲處置使之痛遭挫衂以回邉患
何時得息地方何時得寧合無將敵衆仍前恣意侵掠
不拘何鎮探聽聲息選定馬歩官軍住守先差乖覺夜
不收出境宻切哨爪敵兵逺近帳巢多寡果離邉牆一
二百里之逺的實回報然後將馬隊官軍分爲左右哨
掖歩軍駕御兵車隨同出境挨邉劄營作爲家當聲勢
聨絡遥振兵威馬軍晝伏夜行徐徐前進約至其巢分
兵四面齊起驚擊散亂擒拿老小勦殺强壯邀趕生畜
縱有徼倖逃命脱走者冬則凍餓死傷夏則困渴疲敝
自有不戰而亡且又致使深入腹裏搶掠之敵得知前
後不顧急趨回營見其巢破營空妻子散亂無所顧藉
生畜被刼無所收集加之腹裏按伏官軍追擊内外夾
攻手足無措未免魂喪膽落號哭奔遯敵衆所顧戀者
妻子生畜如此謀爲使再不敢返顧輕犯庶保内外軍
民得安縁係預計兵機事理合行具呈乞爲叅詳可否
明示施行等因到臣看得鎮巡延綏總兵官都督張安
呈稱近年達衆勢甚猖獗動輒深入腹裏蹂躙地方未
嘗一挫其鋒要待將來敵衆仍前肆意侵掠探聽聲勢
選定馬歩官軍乘夜出境撲搗巢穴使之手足無措魂
散膽落再不敢輕犯邉境又恐有引惹邉釁之説畏首
畏尾掣肘難行一節切縁前項敵衆自𢎞治十三年延
綏大同官軍失利之後志驕氣横肆無忌憚𢎞治十四
年深入陜西腹裏殘害生靈動以萬計𢎞治十八年宣
大遊兵全軍覆没又河凍之後連年窺伺陜西既未遭
挫必無懲戒今冬踏氷入套之舉難保必無既入河套
必不安静臣方部署將士振揚威武巳將沿邉直抵腹
裏分爲四路布置主客官軍相機邀截及具題外但兵
少備多未免以一當十出竒制變似不得巳前項撲搗
巢穴之議不爲無見臣非不知來戰去守乃禦敵之常
道窮兵黷武非聖王之本心縁商髙宗之伐鬼方唐太
宗之擒頡利是非薄伐昭然可知况河套本我内地而
彼據以爲巢由是以窺我近邉犯我内郡此正田中之
禽利用搏執固非稱兵於隂山之窟濺血於不毛之地
喜功好大者之所爲也臣愚以爲今冬深河凍敵果入
套宜照兵部奏行事理徴調宣大二鎮遊竒官兵前來
延綏中東二路駐劄並聽總兵官張安節制若止在套
駐牧不曽擁衆内侵我則嚴兵自守决不輕挑强敵自
起釁端如是仍前深入固慶等處搶掠合無行令延綏
鎮巡官一面選帶乖覺夜不收分殺出境哨探敵營逺
近衆寡一面㑹合主客官兵預先分布逼近敵營城堡
待哨探回還如在一二百里之間有機可乘原擬沿邉
中路邀擊之兵照舊不動以延綏東路叅將時源領本
鎮三路臣近日挑選先鋒竒兵官軍三千員名爲戰兵
總兵官張安領本鎮選定頭等官軍三千員名次之以
爲中軍大同遊竒兵爲左右二哨宣府遊竒兵又次之
爲兩覆太監劉保都御史文貴領本鎮無馬并歩隊官
軍於牆外二三十里列車營為家當分布停當晝伏夜
行各相去二三十里擇形勢利便之地爲營以待務使
聲勢連絡後騎相望前鋒戰兵既近賊壘奮勇疾進衝
其腹心寇既潰亂捨其羸老而戮其壯徤奪其鎧馬而
縱其牛羊大同之兵堅正嚴備不許貪利輕動如前鋒
勝負未决進爲聲援待其既回以爲翼衛彼若紏聚餘
孽追襲我軍張安合大同之兵專為殿後宣府官兵相
機爲援我雖退而兵漸増彼既逺而勢自屈前軍勞而
退則先行使無繫累後軍逸而回則殿後使有餘力如
此布置較之先年出境部分疎逺孤兵無繼迄無成功
者不同彼既千里趨利日乆疲敝聞我傾其巢穴必自
遯歸我腹裏之兵躡之中路之兵刼之沿邉之兵又夾
而邀之彼戀巢之心既勝欲戰之志不堅必然潰敗比
至套中見其妻孥傷殘禠魂破膽振中國之威洩生民
之憤安邉制敵之計莫快於此昔者孫臏直走大梁而
解邯鄲之圍攻其所必救古人遺法具在顧用之者何
如耳但兵貴神速機防先露進止之間不容髮若待臨
期奏請定奪誠恐緩不及事如䝉乞勅兵部詳議倘有
可采作急行臣及延綏鎮巡官宻切㑹議相機而動必
期成功若套人勢重兵力不敵或賊營迂逺勢難輕進
機無可乘照常戰守不敢輕舉妄動以貽後艱等因具
本該通政使司官奏奉聖㫖這本所言禦敵方畧兵部
便看了來説欽此欽遵抄出送司案呈到部看得陜西
等處總制都御史楊奏稱敵衆頻年入冦未嘗一遭挫
衂以此志益驕横恣行侵掠沿邉地方盡被蹂躙今冬
河凍入套若再擁衆内侵差人出境宻切哨探賊營逺
近多寡欲要㑹合主客官軍部分將領駐劄要害選鋒
潛行直搗其巢待敵聞知遯歸又令腹裏按伏官兵追
擊夾攻使其進退驚惶坐見疲敝以致邉患永絶如止
在套駐牧不敢倡亂及兵力不敵賊營險逺仍前照舊
戰守因反覆問難備陳方畧仰冀聖明採擇施行一節
為達衆近年以來動輒深入腹裏殘害我生靈致勞官
軍西征北戰曽無虚嵗罪惡已盈神人共憤今河凍入
套則窺伺固慶等處之謀勢恐難免今都御史楊慮其
將來為患不巳邉境無時可寧欲要紏集大兵乘間掃
穴其所以振驚氊裘之心發舒華夏之氣誠足為快及
照奏内區處事宜亦既周悉詳其論議似可求成但兵
貴出於萬全事須圖厥所終雖取子必入虎穴尚有遺
謀而探珠幸值龍眠亦爲危道今逺離邉城懸軍敵境
少有蹉跌闗係非輕况臨機制變非臣等所能遥度合
無本部仍鋪馬齎文本官將奏内事情再加詳議審已
量敵長慮却顧如果事機可乘筭無遺䇿兵力可勝保
無後艱聽依原擬徑自施行大興神武之師用紓疆場
之患若是哨探不的險逺難進彼無可圖之釁我有自
危之形只合振揚軍威激勵將士候彼深入分兵邀擊
以期成功務須不見是圖為謀孔臧以副重託毋得率
意輕動致有疎虞仍行大同等處總制都御史劉宇及
宣大二鎮鎮巡官員各將遊竒官軍整㸃齊備候陜西
總制有事徴調即便依期督發前去共濟邉務毋得遲
延悞事自干憲典縁係總制官員奏議出境勦冦事宜
及奉欽依這本所言禦寇方畧兵部便看了來説事理
未敢擅便正德元年十二月初九日本部尚書閻仲實
等具題本月十一日奉聖㫖是閫外之寄卿等所專出
竒制勝事難遥度務要計出萬全以除邉患毋致疎虞
欽此欽遵擬合通行除外合咨前去煩照本部題奉欽
依内事理欽遵施行
　　一爲遵明詔更置將官以甦乆疲邉人事
兵部覆本部送於兵科抄出總制陜西延綏寧夏甘肅
等處邉務兼督理馬政都察院左副都御史楊題行據
鎮守陜西署都督僉事曹雄呈准陜西等處地方都察院
右副都御史張泰手本行據陜西都司掌印都指揮僉
事房懐呈稱㑹同陜西布按二司掌印左布政使胡富
按察使謝罃查議得洮岷河州西固城階文五處地方
切隣邉境番賊先年不時侵犯陸續奏設守備官各一
員職專操練軍馬撫治番夷保障地方近年以來仗賴
朝廷恩威諸番順服但邊人居處進退無定反覆不常
禍患難保况岷州相離階州五百里文縣七百里西固
城三百里洮州一百餘里河州五百里河州直抵階文
一千二百餘里且又山溝陡峻道路﨑嶇若將各該守
備官員盡行裁革止設叅將一員常在岷州駐劄邉備
副使常在河州駐劄有事公同計處倘遇有警直待呈
報各官方纔調用人馬不惟緩不及事抑恐所喪滋多
其稱前項守備官每人常帶家屬四五十口莫肯自出
已財養贍分外供億何勝其繁甚有不守法度肆爲剥
削漁獵誠有所見但征勦截殺之際若非親人跟隨不
可合無將各官隨帶家人量為查革各止許存留十數
名跟用其餘俱發回原籍隨住各官仍照舊存留於各
地方守備若有人口過多甚或廢弛邉情剥削軍士等
項姦弊聽邉備官用心訪察具實詳呈撫按衙門叅奏
拿問庶幾不失事體且免後艱呈乞定奪施行等因據
此看得陜西都布按三司掌印官都指揮僉事房懐左
布政使胡富按察使謝罃等㑹同查議得前項事情誠
爲有見原設守備官員委的難以裁革備由用手本前
去煩爲徑自回報施行等因准此案查先抄䝉總制陜
西延綏寧夏甘肅等處邉務兼督理馬政都察院左副
都御史楊鈞帖前事已經計議去後今准前因理合備
由呈乞照詳施行等因據此案查先准兵部咨前事看
得巡按陜西監察御史杜旻奏稱洮岷河州西固階文
五處地方先年因諸夷入境侵掠各設守備官一員使
之控制今諸番俱已向化畏威要將各守備官盡行裁
革另設叅將一員分守一節具見本官省官惜軍之意
但前項地方俱各切隣番境守備官員未審應否裁革
擬合查勘為此合咨前去煩查前項各該地方守備官
員即今應否盡行裁革止設叅將一員揆之人情事體
有無經久利便逐一查明咨報以憑上請定奪等因備
咨准此巳經備行陜西鎮巡官員查勘議處去後今准
前因看得巡撫陜西都御史張泰行據三司等官議稱
岷州相離階州五百里文縣七百里西固城三百里洮
州一百餘里河州五百里河州直抵階文一千二百餘
里山溝陡峻道路﨑嶇若將各該守備官員盡行裁革
止設叅將一員常在岷州駐劄邉備副使常在河州駐
劄倘遇有警直待呈報各官方纔調用人馬緩不及事
要將各官照舊存留守備但隨帶家人止許十數名跟
用其餘發回原衛各官若仍舊存留人口數多剥削軍
士等弊聽邉備副使指實具呈撫按衙門叅拿一節切
縁前項地方宻邇諸番深山大谷恃險難制先年不次
紏集醜類入境侵掠動調官軍誅勦經年方得寧息近
雖不敢恣肆桀驁之性叛服不常撫馭稍有失宜難保
不復為患巡按御史杜旻所奏乃省事惜費以甦邉人
之意但干碍地方事體重大况先朝設立守備官員似
有深意行之年乆若便議令裁革恐貽後艱臣竊謂任
法不若任人任得其人官雖多不為害任非其人委的
有損無益近年守備官員不止家口衆多分外供億中
間剥削軍士侵尅粮賞交通番夷勾引邉患者實不為
無藉以安邉反以擾人誠有如御史杜旻所言臣訪查
得守備洮州都指揮僉事趙寧貪而且老懦而無爲人
情稔熟事多掣肘守備岷州署都指揮僉事閻縉才
雖通敏性實虚浮行事乖方下人不附此二人者委的
擁虚坐食廢事虐人非惟無益邉備且恐貽患地方所
據前項守備官五員固難裁革其不職官員則當革罷
内趙寧年力巳衰難再别用閻縉年力精壯猶堪領軍
如䝉乞勅兵部再議奏請合無將前項守備五員俱不
必裁革内將洮州守備都指揮趙寧岷州守備都指揮
閻縉俱各革退趙寧令其替職閻縉令回原衛聽候别
用聽臣㑹同陜西巡撫於都司各衛官中推舉有才幹
有行止知番情者具奏擢用守備前項地方仍通行各
該守備官隨帶家人止許存留十數名跟用其餘俱發
回原衛若有仍舊存留人口數多剥削侵尅交通番夷
等弊聽巡按御史分巡邉備等官舉劾叅拿如此則事
無紛更人無勞擾後艱可免實為便益等因具本該本
部官欽奉聖㫖兵部看了來説欽此欽遵抄出送司案
查先該巡按陜西監察御史杜旻奏前事已經查勘去
後今該前因案呈到部看得陜西總制都御史楊奏稱
查勘過洮岷河州西固階文等五處地方宻邇諸番叛
服靡常原設守備官員難以裁革但守備洮州都指揮
趙寧岷州都指揮閻縉俱各不職欲要革罷另行推用
一節縁前項各該地方守備官員既該總制官員勘稱
裁革不便合無依其所奏本部行移本官除將趙寧行
令替職閻縉令回原衛仍另推相應官員前來上請簡
用其餘俱各照舊存留守備其稱各官家屬衆多未免
分外供億甚又肆意侵漁潛交番賊誠為貽患地方相
應禁治亦合通行本官轉行前該守備各官今後跟用
家人止許存留十數名在彼其餘俱發回原衛不許仍
前多帶以致供應太繁軍士受害及敢有侵尅交通等
情聽總制巡按等官指實叅奏拿問决不輕貸縁係總
制官議奏存留守備官員及奉欽依兵部看了來説事
理未敢擅便正德二年正月二十六日本部尚書閻仲
實等具題本年閏正月初一日奉聖㫖是欽此欽遵擬
合就行為此合行移咨前去煩照本部題奉欽依内事
理欽遵施行
　　一爲急缺領軍官員事
兵部覆本部職方司案呈奉本部送於兵科抄出總制
陜西甘肅延綏寧夏等處邉務兼督理馬政都察院右
都御史楊題查得寧夏管領土兵都指揮僉事韓斌近
該巡按陜西監察御史邢纓奉都察院勘合劄付為捷
音事行提本官與守備焦洪併問去訖案查先為慎固
地方以遏邊冦事准兵部咨該本部題該鎮守寧夏地
方都知監太監葛全等題前事本部看得寧夏鎮巡等
官太監葛全等奏稱花馬池等四營俱各隔逺備禦等
項人馬不多徃徃被寇擁衆深入毒虐要將寧夏義勇
土兵内挑選三千員名闗給馬匹令靈州土官都指揮
韓斌統領清水營按伏遇警㑹合截殺一節縁花馬池
委係敵衆經由腹内喉襟之處今既該各官㑹奏前來
必其計籌停當有益邉方合無准其所奏本部仍行各
官照數挑選精鋭義勇土兵三千員名給與馬匹着令
都指揮韓斌統領依期專在清水營按伏遇警徃來相
機䇿應務要撫恤軍士如法操練不許虐害致令失所
其欠少馬匹仍行都御史楊查照給用若果十分不敷
明白奏來以憑定奪等因題奉欽依備咨前來查得前
項義勇土兵已該寧夏鎮巡官挑選精壯三千員名欽
遵行委都指揮韓斌統領及馬匹臣陸續處置給領將
及三千之數逓年照依兵部原擬在於清水營按伏遇
警㑹合主客官兵截殺外今該前因切縁清水營在於
寧夏横城之東興武營之西最為孤懸要害敵衆出没
必由之地自設前項人馬以來頗壯邉城聲勢今敵衆
在套未出正當𦂳闗隄備之際縱使河開出套遇冬難
保不來原設領軍官員既已縁事被提未知何日完結
雖委官暫領終是權任不專難責成効臣又訪察得都
指揮韓斌雖才識通敏有治事之能而性資嚴刻非統
馭之器頃縁虐用其下以致土人奏許違法事情多端
見該兵部奏行勘問未結雖虚實未可知但彼為土官
而失土人之心至於如此安望其樂為効用以成戰伐
之功哉必須另擇將官統領庶使此軍不為徒設竊見
寧夏衛指揮使新陞都指擇僉事仇鉞出自將門素諳
戎務驍勇善戰曽立竒功寧夏一鎮武臣號為出色相
應委用但所領官軍三千員名與各鎮遊竒兵事體不
異况今三邉多事前項土兵若得人教養操習豈徒清
水營按伏花馬池䇿應而他鎮有事亦可備緩急之援
若非稍加優遇不無事重權輕如䝉乞勅兵部叅詳議
處合無乞將仇鉞具奏量與將官名目請勅統領前項
義勇土兵三千員名令其用心操練撫䘏仍照原擬遇
冬分布清水營按伏花馬池靈州一帶地方有警俱聽
鎮巡官調遣䇿應訓練既精各鎮有事亦可徴調應援
如此則軍威増重軍容改觀邉方大計不為無補韓斌
待事完如果無礙另行推委管理别項官軍庶使土官
與土人不致互相猜疑實為便益等因具本該本部官
欽奉聖㫖兵部知道欽此欽遵抄出送司案查先為慎
固地方以遏邊敵事該寧夏鎮巡官奏稱花馬池等四
營俱各隔逺備禦等項人馬不多徃徃被敵擁衆深入
毒虐要將寧夏義勇土兵内挑選三千員名闗給馬匹
令靈州土官都指揮韓斌統領清水營按伏遇警㑹合
截殺本部議得花馬池委係敵人經由腹裏喉襟之處
今既該各官㑹奏前來必其計籌停當有益邉方合無
准其所奏仍行各官照數挑選精鋭義勇土兵三千員
名給與馬匹着令都指揮韓斌統領依期專在清水營
按伏遇警徃來相機䇿應已經題奉欽依内行令欽遵
去後今該前因案呈到部看得陜西總制都御史楊奏
稱寧夏管領土兵都指揮僉事韓斌才識優於治事統
馭非其所長近因虐用下人以致奏訐違法事情多端
雖勘問未結而人心已失難再委用及訪得都指揮僉
事仇鉞諳練驍勇俱在一鎮武臣之右欲要本官量加
將官名目請勅令其代替韓斌管領前項土兵以備按
伏徴調一節為照前項土兵俱係挑選精鋭人數然須
統領得人庻幾操縱有法緩急可用既該總制官員奏
處前來必有斟酌停當合無本部依其所擬將都指揮
僉事仇鉞改充遊擊將軍候命下之日請勅一道齎付
本官代替韓斌統領前項土兵常年依期分布清水營
按伏如遇花馬池靈州一帶地方有警俱聽鎮巡官調
遣䇿應防禦邊冦務須撫䘏軍士如法操練期副委任
不許殘虐致令失所責既有歸罪其容逭仍行總制官
員及寧夏鎮巡等官一體知㑹欽遵施行縁係定奪領
軍將官及奉欽依兵部知道事理未敢擅便正德二年
二月十八日本部尚書閻仲實等具題本月二十日奉
聖㫖是仇鉞着充遊擊將軍寫勅與他欽此欽遵擬合
通行除外合咨前去煩照本部題奉欽依内事理欽遵
施行
　
　
　
　
　
　
　
　闗中奏議巻八
欽定四庫全書
　闗中奏議巻九
　　　　　　　　　　　　明　楊一清　撰
　總制類
　　一爲激勵土兵事
兵部覆於兵科抄出總制陜西延綏寧夏甘肅等處邉
務都察院左副都御史楊一清題查得管領蕃人陜西
都司秦州衛指揮同知郭遡原籍陜西平凉府靜寧州
人成化四年間為因蕃人滿四反叛石城應例招集土
兵自備鞍馬報効殺賊及親入賊巢招降叛賊節次有
功陞授錦衣衛所鎮撫職事願告改秦州衛歴陞今職
逓年管領蕃人并招募民壯等項土兵遇冬於固原等
處備禦有警各該總督總制巡撫等官調徃延寧洮岷
大同等處勦殺邊敵屢立竒功𢎞治十八年十二月内
達衆數萬深入陜西靜寧隆德地方搶掠出境鎮守署
都督曹雄委令跟隨遊擊將軍陳善前去寧夏韋州小
鹽池一帶邀截歸路彼時延綏遊竒土兵與寧夏主副
將官所領官軍共一萬五千餘員名各因敵勢重大相
顧莫敢發兵本官獨領家人土兵追趕至地名狼巴井
斬獲首級二顆至今尚未論功陞職臣切見本官膽氣
過人起自編氓陞授軍職管領土兵三十餘年大小戰
陣數十餘次敢勇當先人所共知近年敵衆侵犯固原
恒問郭遡在否是其威名雖敵人亦熟聞之縁各處領
軍官員曽舉將才者多䝉推陞署都指揮職事本官歴
任年深効勞最久𢎞治十三年間節該兵部推訪才勇
可取官員亦與其列獨未嘗一䝉㧞擢人共惜之况其
所管土兵一千餘名調徃各鎮截殺與彼處領軍都指
揮等官不相統屬職任獨輕難以行事今敵衆在套寧
夏甘凉俱有聲息正在激勵土兵之際如䝉乞勅兵部
查訪本官如果才勇可取不為常例量與署職照舊領
管蕃人招募民壯聽臣隨宜調遣各鎮應援截殺則凡
土官土兵感激奮發咸懐赴鬭之志矣等因具本該本
部官欽奉聖㫖兵部知道欽此欽遵抄出送司案呈到
部看得總制陜西都御史楊奏稱秦州衛指揮同知郭
遡起自編氓歴陞今職管領土兵三十餘年屢立竒功
及稱遇有警調職輕不便行事而套衆方謀入攻兵將
尤宜激揚欲將本官量加都司署職照舊領兵截殺一
節為照指揮郭遡既該總制官員奏保前來必其勤勞
懋著任用克堪况領兵聽調委須官職稍重方易責成
合無本部依其所奏不為常例將本官量陞都司署職
令其照舊管領蕃人民兵聽總制官員調度殺賊仍行
總制轉行本官今後益要感恩思奮用圖報稱毋得宦
成自怠僨事招尤縁係總制官員保陞將官署職及奉
欽依兵部知道事理未敢擅便正德二年閏正月十六
日本部尚書閻仲實等具題本月十八日奉聖㫖是郭
遡准陞陜西都司署都指揮僉事欽此欽遵擬合通行
除外合咨前去煩照本部題奉欽依内事理欽遵施行
　　一爲經理要害邉防保固疆場事
兵部覆本部職方司呈於兵科抄出總制陜西延綏寧
夏甘肅等處邉務兼理馬政都察院左副都御史楊題
近准兵部咨該本部等衙門題該本部題先該臣題前
事本部㑹同太師兼太子太師英國公張懋吏部尚書
焦芳等議擬上請奉聖㫖是都准議行欽此欽遵備咨
到臣仰惟聖明軫念闗中重地采納臣下議奏花馬池
興武營等處要害地方修濬牆塹添設衛所等事俱依
擬施行一勞永逸兵民幸甚查得内一件臣原奏要將
花馬池守禦千户所改設寧夏後衛興武營添設守禦
千户所將選定新舊招募土兵起調前去入伍食粮永
逺操備但合用旗軍五千名今止挑選得四千名尚欠
一千名及查得花馬池守禦千户所額設軍人舊欠三
百六十四名俱應撥補合無照依榆林靖邊等衛并陜
西苑馬寺事例將陜西西安等八府正德元年以前清
出該解南方軍人免其發解各改編前項新設衛所應
當軍役待軍伍數足具奏停止㑹官議得前項地方委
係要害處所必須兵力强盛庶克保障今總制官員奏
要改設衛所委的事體相應合無令兵部仍行本官將
花馬池守禦千户所改立寧夏後衛興武營添設守禦
所文職等官并印信銅牌行各衙門照例銓選奏請給
用仍行陜西清軍官將正德元年以後清出雲南貴州
兩廣湖廣軍人改編今設衛所着役數足奏請停止其
餘議處事情悉令查照原擬施行務期威武克振邉方
有賴等因查得改編舊例止是兩廣雲貴四川湖廣等
邉衛𢎞治十三年間該榆林巡撫都御史王嵩題該兵
部議擬合無依其所奏不拘常例行移陜西清軍御史
并布按二司清軍官員將延安慶陽西安三府所屬見
今清出在官該解雲南兩廣福建湖廣江浙各都司衛
所軍役不分例前例後逐一查勘明白免其起解原衛
俱解延綏巡撫衙門改編榆林衛撥去各營堡操備仍
行各軍原衛開豁名伍等因題奉孝宗皇帝欽依是欽
此𢎞治十七年間為修舉馬政事該臣奏稱陜西苑馬
寺缺人牧馬該本部議擬題准將陜西各府𢎞治十六
年以前清出江南衛所軍人例該存留附近衛所者俱
解陜西苑馬寺牧馬俱經通行欽遵外切縁南北衛所
軍伍俱不可缺前項奏行事例一則因邉衛缺軍防守
一則為邉方缺馬征戰况北人應當南軍畏其烟瘴炎
熱終是不肯應役州縣清解雖勤而衛所空虚如故徒
為里書官旗漁獵之資以此較彼權其輕重利害改編
之計本非得巳今苑馬寺牧軍頗勾孳牧花馬池興武
營地方添設衛所乃邉方兵勢强弱腹裏民生安危所
繫尤重且急但今次議奏止開將正德元年以後清出
雲南貴州兩廣湖廣軍人改編今設衛所着役查得陜
西各府並無兩廣軍人其雲南貴州湖廣三處先曽清
出者節經改編去訖雖有未盡數亦不多前項新設衛
所終難填實如䝉乞勅兵部再議合無比照榆林奏行
事例將陜西各府正德元年以後清出雲南貴州四川
湖廣江西浙江等都司衛所軍人該起解者免解原衛
改編新設寧夏後衛及興武營守禦千户所共輳一千
名停止仍行原衛將名伍除豁如此庶㡬威武振揚邉
方有賴而腹裏人民獲安矣等因具本該本部官欽奉
聖㫖兵部知道欽此欽遵抄出送司查得先為缺軍防
守邉備事該巡撫延綏都御史王嵩奏訪得延安慶陽
西安三府所屬人民中間多有貴州雲南兩廣福建江
西浙江湖廣四川南直𨽻等處都司衛所軍役清出見
解并逺年無勾等項軍士照名改調本邉操備等因該
本部依擬不拘常例行移陜西清軍御史等官將延安
等三府見今清出在官該解貴州雲南兩廣福建湖廣
四川江西浙江各都司衛所軍役不分例前例後逐一
查勘明白免其起解原衛俱解發延綏巡撫衙門斟酌
照名改編榆林衛着役操備仍行各軍原衛開豁名伍
造册申繳本部備照其原衛有人應當不曽發册清勾
者不許一概改編等因題奉孝宗皇帝聖㫖是欽此已
行欽遵外又查得為經理要害邉防保固疆場事該總
制陜西都御史楊題稱要將陜西延安等八府正德元
年以前清出該解南方衛所軍人改編寧夏新設衛所
應當軍役該本部等衙門㑹官議擬仍行陜西清軍御
史等官將正德元年以後清出雲南貴州兩廣湖廣軍
人改編今設衛所着役數足奏請停止等因題奉欽依
已經通行欽遵去後今該前因案呈到部看得總制陜
西都御史楊題稱先因花馬池等處地方缺軍防禦奏
要將陜西西安等府清出正德元年以前該解南方軍
士通行改編前項新設衛所已䝉該部奏奉欽依准擬
但各府原無兩廣軍人其雲貴湖廣者節經清解去訖
改編之數終亦不多欲要比照榆林事例將前項府分
正德元年以後清出解雲貴四川湖廣江浙等都司衛
所軍人俱免起解改編寧夏新設衛所共輳一千名數
足停止仍將原伍開除一節合無依其所奏本部仍行
陜西清軍御史等官查照前該奏擬衛分但有正德元
年以後清出原係南方軍士例該起解者俱令改編今
設寧夏等衛所輳足一千名數照舊停止仍將巳改編
者轉行原衛各將名伍開豁免致再行勾擾縁係總制
官員奏要填實邉軍及奉欽依兵部知道事理未敢擅
便正德二年閏正月三十日本部尚書閻仲實等具題
本年二月初二日及奉聖㫖是欽此欽遵擬合通行除
外合咨前去煩為轉行彼處清軍等官照依本部題奉
欽依内事理欽遵施行
　　一爲乞取醫士治療病疾事
禮部覆該本部祠祭清吏司案呈奉本部送於禮科抄
出欽差總制陜西延綏寧夏甘肅等處邉務兼督理馬
政都察院右都御史楊奏臣元氣素弱舊有目疾少壯
之時無嵗不發中年以來血氣既衰漸成昏眊視物如
霧十歩之外不能辨人近於正德元年十一月間前徃
寧夏花馬池等處地方閱視邉兵野行草宿為風沙所
傷回至環縣目疾大作見風日則刺痛如割閱文字則
涕淚交流兼以風熱上攻耳鳴頭暈腰膝無力行立艱
辛臣之疾勢如此然而未敢言去者以受恩深重茫無
寸補近䝉陛下加以崇秩假之重權寇患未消正臣子
鞠躬盡瘁之日及又奉勅經理寧夏延綏一帶邉防責
任重大分當以身徇國豈敢遽求便安但察臣脉候表
裏俱病乆而不治將成痼疾訪得陜西邉方多無明醫
雖有一二頗通醫業之人縁南北風氣不同稟賦各異
治療失宜雖多無効臣在江南素用鎮江衛醫士睦榦
藥餌取效恒多臣是以不避斧鉞冐昧上陳伏望聖慈
憐臣身在邉方乞勅該部轉行巡撫南直𨽻都御史行
令鎮江衛將醫士睦榦督發前來隨臣軍門治療前疾
痊可方竭股肱之力以報陛下生成之德等因具奏奉
聖㫖該部知道欽此欽遵抄出送司案呈到部看得總
制陜西延綏寧夏甘肅等處邉務兼理馬政都御史楊
奏稱舊有目疾漸成昏眊兼以風熱頭暈將成痼疾素用
鎮江衛醫士睦榦藥餌多効乞行巡撫南直𨽻都御史
行令鎮江衛將醫士睦榦督發前來軍門治療前疾痊
可方令回還一節切惟三軍之司命全在乎主帥一身
之運用莫先乎目力主帥安危闗係甚重合無准其所
奏但巡撫南直𨽻都御史今已取回本部移咨都察院
轉行巡按直𨽻監察御史行令鎮江衛督發醫士睦
榦前去總制陜西等處邉務都御史楊處調治前疾俟
痊之日令其回籍如此則朝廷軫念邉方之計切而優
禮重臣之典隆矣縁係乞取醫士療疾及奉欽依該部
知道事理未敢擅便正德二年二月十一日具題十三
日奉聖㫖是欽此本年二月十五日咨都察院轉行訖
　　一爲預處儲蓄以安邉固本事
户部覆陜西清吏司案呈奉本部送於户科抄出欽差
總制陜西延綏寧夏甘肅等處邉務兼督理馬政都察
院右都御史楊題行據陜西布政司呈查得𢎞治十八
年西安延安鳳翔慶陽四府災傷遇例蠲免除豁過稅
粮馬草延綏一帶粮料一十六萬七千八百六十二石
零草四十三萬一千四百一十九束零寧夏一帶粮料
三萬九千二百九十七石六升草一十萬九百八十三
束零甘肅一帶粮料八萬七千六百二十七石五斗六
升零固靖環蘭洮岷西固城粮料一十二萬六百三十
四石二斗草二十一萬六千七百九十八束零存留粮
料二十三萬一千五百石零草五千八百餘束及據本
司呈稱查得本司廣積庫各項銀兩除呈䝉巡撫巡按
案騐批准解輳補災免粮數并收買銅料鑄錢科舉應
用原額年例給賞軍士冬衣布花官軍折俸銀兩寄庫
馬價及户部送發寧夏甘肅糴粮銀兩外見在止有夏
秋粮餘價缺官皂𨽻糴粮支剩農桑絲綿折銀并本庫
陸續放出餘銀查筭各項共二千四百二十二兩五錢
四分四釐四毫八絲六忽及户部送到賑濟銀二十萬
兩内除脩邉十萬兩環慶糴粮二萬兩賑濟用過九千
七百六十一兩二錢解去平凉府准折禄米一萬三千
三百七十三兩二錢外見在五萬六千八百六十五兩
六錢縁由前來案呈先准巡撫延綏本院右副都御史
文貴咨爲走回男子傳説寇情事開稱敵衆入套動調
主客兵馬數多查得本鎮各倉見在粮料草束供給主
兵頗勾支用若是供給客兵誠有不敷合無一面先將
陜西布政司廣積庫收有税粮等項銀兩酌量動支委
官領解前來分投派徃延安府地方收買粮料草束運
赴附近衝要屯聚客兵按伏營堡上納一面行陜西布
政司管粮并分巡分守等官將各年拖欠之數上𦂳催
來以濟急用一面移文户部請益銀鹽以補缺乏等因
爲照延綏一鎮逼臨河套敵衆首先窺伺前項年分腹
裏災傷蠲免起運粮草數多及寧夏甘肅固靖環蘭洮
岷等衛俱係防邉處所原額應徵起運粮草既巳蠲免
除豁必須措置補數已經節行該司查處去後今節據
前因除支銀糴買及催徵税粮另行外㑹同巡撫陜西
本院右副都御史張泰議得陜西西安等八府人民額
徵粮草供給陜西延綏寧夏甘肅四鎮官軍人馬支用
若外無冦戎之警内無水旱之虞則一嵗之入自足以
供一嵗之用奈何近年以來邊境驛騷東西侵擾動調
客兵徃來應援供億之費動加數倍㑹計所儲在在不
足節該鎮巡等官具奏荷䝉皇上軫念邉方二三年間
運送官銀多至五六十萬餘兩開中官鹽二百萬引但
分給四鎮不見其多兼且地方連年薄收米價髙貴發
銀易買較之先年僅得一半然各該邉倉自是稍有積
蓄相兼嵗徵之數足可支持不意𢎞治十八年西鳳延
慶四府大遭旱荒人民缺食流徙在途逺近動揺方賑
恤撫安之不暇豈敢照常催科仰荷聖恩將勘實災傷
應徵起存税粮一體除豁小民始有生意地方獲安然
粮草之出於民者固已蠲除而兵馬之食於官者不可
减免遂令前項開中糴買之儲不足以備災傷蠲免之
數而倉場所入不償所出漸至空虚總計各邉除豁起
運税粮馬草若論糴買用銀將及四十萬兩而存留之
數不與焉且陜西雖云八府而財用所出西安一府實
當其半西安既有全災七府全收不足以補况延慶鳳
翔三府亦復有災餘四府雖不曽作災亦非全熟勢難
通融撥補近因敵衆入套延綏守臣不次移文告乏雖
行布政司將西鳳等八府在庫官銀酌量陸續解運補
數與户部發到預備糴粮賣鹽銀兩俱送各邉巡撫衙
門轉發彼處管粮官員招商糴買分發𦂳要倉場備用
又將布政司收貯招納冠帶農民等項銀兩支出分派
固慶洮岷兵備邉備副使等官斟酌糴買粮草及折支
官軍俸粮大約所補不過十之三四而司府庫藏亦漸
空虚其存留粮料草束俱係嵗用不可缺之數又各無
從措補今陜西布政司查報在庫銀兩除各項動支及
賑濟馬價二項外所剩官銀止有二千四百餘兩及查
賑濟銀二十萬兩除奏准脩邉十萬兩及已支賑濟糴
粮外見在止有五萬六千餘兩夫以堂堂巨省而匱乏
至此言之可為寒心查得先為旱災救荒等事該巡撫
都御史張泰巡按監察御史邢纓㑹同奏要將山東河
南起運折粮銀借支四十萬兩輳補前項災免粮草該
户部議看得山東河南起運銀兩俱係供給京儲及宣
大二鎮之數見今大敵在邉尚未逺遯萬一有警將何
撥補訪得靈州等處大小鹽池係天産美利不勞人力
其出無窮其課易辦合無行移巡撫都御史張泰查前
項鹽課除近日開中買馬二十萬引外果有羡餘作急
議擬上請盡數招商中納粮米助邉應用等因題奉欽
依備行前來查得靈州大小鹽池原額鹽課共一萬四
千三百三十七引舊例毎引納銀一錢五分毎年止該
銀二千一百五十兩有餘輪年分送延寧二邉買馬近
該臣議奏量増課程新舊共五萬九千三百三十七引
每引納銀二錢五分為因行鹽路狹鹽利少通正德元
年分二池除舊引外共支放過新引二萬四千九百九
十八道該銀六千二百四十九兩五錢縁前項鹽課雖
䝉送發二十萬引前來止可收貯逓年陸續招商挨放
若以正德元年所放新引計之多則十年少則六七年
二十萬引之鹽方可放盡豈有羡餘招商糴粮况所收
銀兩查有兵部題奉孝宗皇帝欽依陜西茶鹽易馬備
邉不許别項奏討事例擅難别項動支所據前項年分
蠲免過起存税粮馬草委的無從措置補完原數使宼
知悔禍不來犯邉地方收成幸得全稔則以倉場見在
之粮草支持主兵以庫藏見有之銀兩及開中未盡之
引鹽陸續招商兼催徵拖欠逋賦輸納當年税粮亦足
勾用但敵情難測萬一有警未免徵調客兵臨期招買
不出雖悔何及又恐年嵗似前災傷倉庫既空賑濟轉
輸兩無所賴民窮盗起為患何可勝言臣等俱有地方
重寄今若不言他日誤事罪將焉逭查得先為急處救
荒事准户部咨該本部等衙門㑹題該臣題前事㑹官
議擬内一件聽缺知印承差照依歴役年限納銀多寡
數目悉依原擬施行并農民願納銀兩叅充知印承差
吏典者仍查照前例俱通行各布政司及順天應天南
北直𨽻各照例收銀類總解部轉發陜西布政司支用
候年榖頗熟邉方稍寧之日停止又一件舍餘民人先
年上納軍職并今願告上納者悉照所擬施行至指揮
使而止舍餘就於原衛民人於地方衛所帶銜閒住俱
聽巡撫衙門定奪銀兩類解户部轉發例至正德二年
停止又一件上納隂陽醫學僧道官俱依擬施行各處
軍民客商并仕宦子孫不係見有職役者納銀六十兩
授正七品散官五十兩授正八品散官四十兩授正九
品散官二十兩者冠帶榮身其銀兩係兩京順天應天
地方赴户部及南京户部各布政司并直𨽻地方赴各
司府州上納類解户部轉發例至年榖頗熟邉方稍寧
之日停止等因題奉欽依備咨通行外近據陜西布政
司呈稱查得止是收過本省上納隂陽僧道義官知印
承差農民銀二萬六千六百六十九兩並無各布政司
并南北直𨽻收解銀兩及户部亦無轉發并原開軍職
無人告納銀兩縁由前來切縁前例俱因陜西地方奏
開通行江西浙江四川湖廣河南及南北直𨽻所得銀
兩類總解部若依原擬解發陜西支用事體相應及又
查得近為處置邉儲預防邉患事亦該巡撫都御史張
泰㑹同巡按監察御史邢纓奏要將陜西布政司查出
成化年間兩淮山東運司餘剩未中殘鹽一百二十一
萬五千七百八十六引未填勘合一百二十一道另定
價值量為减輕招商報中糴買粮草未奉明示如䝉伏
乞聖明俯念陜西三邉重鎮地方安危所係乞勅户部
查照議奏合無將陜西奏開救荒通行江浙四川湖廣
河南南北直𨽻事例所得類總解部銀兩照依原擬盡
數查發陜西布政司收貯分給陜西延寧甘肅四鎮糴
買粮草補完𢎞治十八年災傷蠲免之數仍乞將近日
議奏開中報剩殘鹽早為定奪行令陜西布政司招商
報中倘前項殘鹽有碍惟復仍開淮浙四川等處課鹽
五六十萬引招商或收納銀兩以實庫藏或上納粮草
以益邉儲臨期酌量地方豐歉施行如此則非惟邉方
儲蓄有所仰賴不至缺乏且使腹裏人心有所係屬不
至動揺實為便益等因具本奏奉聖㫖户部知道欽此
欽遵抄出送司案呈到部看得所奏要將浙江等處司
府上納隂陽僧道義官知印承差等項解部銀兩查發
陜西布政司收貯分給延寧甘肅糴買粮草并成化年
間奏開兩淮山東運司餘剩未中殘鹽招商報中一節
除成化年間兩淮山東運司中剩殘鹽歴年乆逺未審
有無見在已經行移各該運司查報至日另行議擬奏
請定奪外其隂陽僧道義官知印承差等項上納銀兩
先因陜西地方災傷擬行後因彼處收成頗豐并本部
先因運送賑濟等項銀兩數多及因京邉賞賜官軍銀
兩不敷間遇各處解到僧道等項銀兩補輳支用訖其
未到者又係撫巡官員奏稱災傷存留本處借用即今
本部見無收貯亦無解到銀兩况承差加納銀兩例已
停止近因内府承運庫奏稱國用不足尚且行取各省
在庫金銀解京送用及奉欽依今後各邉運送銀兩照
正統景泰年間例行不許例外加添所據僧道等項上
納銀兩難再類送為此合行移咨前去煩為查照施行
　　一爲經理要害邉防保固疆場事
吏部覆本部送於吏科抄出總制陜西延寧甘肅等處
邉務兼督理馬政都察院右都御史楊題查得臣欽奉
勅先因花馬池等處邉防乆弛勅爾用心整理近該爾
㑹同議處各項事宜甚為周悉足見體國安邉至意勅
至爾即照兵部㑹議過事理於去年賑濟官銀内動支
十萬兩招商納米以備食用一應合用工料預為措置
停當待相應時月督同各該鎮巡官將延綏定邉營迤
西至寧夏横城寧塞營迤西至定邉營横城迤北至黑
山營各處邉牆壕塹陸續興工修築髙厚挑濬深闊原
無牆溝去處一體修築墩臺煖鋪小堡待前項工程稍
緩以次修舉其餘悉依原擬施行勅内該載未盡者聽
爾從宜區處事完之日將修過工程用過錢粮數目造
册奏繳爾建此大議受兹重託必須殫心竭力務求事
可功成一勞永逸人無嗟怨寇絶窺覦朝廷免西顧之
憂邉民享太平之樂毋或虚費財力自貽咎愆欽哉欽
此欽遵㑹同巡撫陜西右副都御史張泰巡撫延綏右
副都御史文貴巡撫寧夏右僉都御史劉憲行令陜西
布政司支取去年賑濟官銀十萬兩招商納米以備食
用一應合用工料預為措置待黄河開消之後哨探套
内無賊起倩軍民人夫先將原擬延綏定邉營迤西至
寧夏横城邉牆壕塹三百餘里分工修築挑濬寧塞營
迤西至定邉營延綏鎮巡官一併興工其横城迤北至
黒山營牆塹待前項工程就緒寧夏鎮巡官一體修築
整理及照依原擬㑹委陜西布政司左叅政唐錦舟陜
西按察司副使王寅陜西都司軍政掌印都指揮僉事
房懐專涖其事務期一勞永逸潛消敵人窺伺之心以
為腹裏人民經乆無窮之利待事完通將修過工程用
過錢粮造册奏繳外臣㑹同巡撫陜西右副都御史張
泰議照前項經理要害邉防工力浩繁事體重大非旬
月之間可以責成必須假以嵗年從容區畫則事集而
人不告勞事干各鎮若無三司重臣專理誠難就緒但
陜西地方政務繁冗布按二司官員各有專職今雖暫
委各官管理其原管事務又令别官帶管未免顧此失
彼况工程皆在沙漠邉逺之地必得有精力有巧思不
避艱險能耐勞苦之人庶可倚託切見近年巡撫大同
右副都御史劉宇修理邉牆奏保郎中李惟聰陞授按
察司副使提督工程事完改選縁今經理邉防事體相
同臣等愽訪得西安府同知張敏平凉府同知岳思忠
鞏昌府同知張檄陜西苑馬寺寺丞朱璜俱通敏老成
精勤强幹歴官陜西年乆熟知地方事情相應舉用如
䝉伏望聖明軫念邉方大計全陜軍民安危所係乞勅
吏部再行訪察合無比照大同事例於張敏岳思忠張
檄朱璜四人中定擬二員上請量陞陜西按察司僉事
職銜專令提督修理前項邉牆壕塹墩臺煖鋪營堡待
原擬工程通完之日本司有缺具奏補缺管事如本司
無缺起送改除如此則邉方大計既可責成而别項政
務亦不妨廢實為便益等因具本該本部官欽奉聖㫖
吏部知道欽此欽遵行間隨該巡撫陜西等處地方右
副都御史張泰亦題前事通抄送司查得布按二司自
天順年以後添設官員俱奉欽依裁革訖今該前因案
呈到部看得都御史楊題稱各處邉牆壕塹經理要害
工力浩繁要將西安等府同知張敏等并苑馬寺寺丞
朱璜四人中定擬二員量陞僉事專令提督一節縁前
項邉方工力委的重大相應專官管理但今添設官員
俱奉欽依裁革所據前項官員似難添設為此合咨前
去煩照原擬㑹委左叅政等官唐錦舟等着令專一提
督修理其各官原管事務徑自責委相應官員帶管施
行
　　一爲器使將才以脩戎務事
兵部覆該本部送於兵科抄出總制陜西延綏寧夏甘
肅等處邉務兼督理馬政都察院右都御史楊題臣惟
三軍之命實係於將而戰守之將其用亦各不同今之
叅將分疆畫地各守一隅所謂守將遇警固未嘗廢戰
而其用則先於守今之遊擊隨賊聲勢徃來䇿應所謂
戰將所至固未嘗無守而其用則專於戰守將之務脩
車馬備器械據要害固封守明斥堠謹禁防冦至而先
為之備不必求取戰功求無所失而巳若遊擊之官披
歴荆棘眠宿霜露非身先士卒不足以鼓勇齊力非躬
冒矢石則不能解圍潰堅雖謀勇貴乎兼濟而常以勇
為主是二者固未始不相通而目前之用則先其所急
切見分守延綏東路右叅將都指揮僉事時源性資果
敢膽氣猛厲慣經戰陣驍勇著聞今分守一方雖亦未
嘗廢事使當遊擊之任衝鋒破敵是其所長延綏遊擊
將軍都指揮同知戴欽性資明爽才識疏通曉暢邉情
熟閑戎務今為遊擊非無可取若居分守其所建立必
有過人且人才難得用違其長雖能者無以自見隨才
器使則天下無不可用之人况延綏慣戰精鋭之兵東
西應援必得驍將領之而神木孤山一帶營堡宻邇河
套敵衆遇冬首先窺伺分守得人有不戰自屈之勢如
䝉乞勅兵部再行訪察如果臣言可採合無上請將時
源改充遊擊將軍戴欽改任分守叅將各換勅行事則
此二人者易地而居各當其才戰守之寄兩有所托待
其勞效顯著主副將官之基未必不由於此等因具本
該本部官欽奉聖㫖兵部知道欽此欽遵抄出送司查
得先為黜不職以禦邊冦等事該巡按陜西監察御史
燕忠題稱分守延綏東路右叅將烏銘縱賊長志貽患
地方要行提究選官更替等因該本部依擬推舉得指
揮姜漢時源俱各相應題奉孝宗皇帝聖㫖是時源陞
署都指揮僉事充右叅將分守延綏東路地方欽此又
為缺官事照得延綏缺遊擊將軍該本部推舉得都指
揮戴欽烏銘俱各相應等因題奉聖㫖是戴欽着充遊
擊將軍欽此已經通行欽遵去後今該前因案呈到部
看得陜西總制都御史楊奏稱分守延綏東路右叅將
時源性資果敢驍勇素著長於征戰延綏遊擊將軍戴
欽才識疏通曉暢邉情長於分守欲將各官隨才更調
一節既該總制官員議奏前來必其考驗有素叅酌停
當合無依其所奏將時源改充遊擊將軍戴欽改任分
守叅將候命下之日各換勅賫令各照今任地方行事
仍行總制及各該鎮巡等官轉行各該一體欽遵施行
縁係總制官員奏要更調將官及奉欽依兵部知道事
理未敢擅便正德二年二月十三日本部尚書閻等具
題本月十五日奉聖㫖是時源改充延綏遊擊將軍戴
欽改分守延綏東路叅將都換勅與他欽此欽遵查得
延綏遊擊將軍原擬責在統領原選遊兵三千操練聽
調務要律己奉公撫恤軍士圖樹功名以副委用如或
貪黷僨事罪有所歸仍聽總制鎮巡等官節制延綏東
路叅將責在操練軍馬脩理城堡遇有賊冦即便相機
勦滅凡事須聽總制鎮巡等官節制案呈到部擬合通
行除外合咨前去煩為查照欽遵施行
　　一為經理要害邉防保固疆場事
題為經理要害邉防保固疆場事據鎮守寧夏總兵官
都督僉事李祥呈抄䝉臣鈞帖前事㑹同鎮守太監葛
全巡撫右僉都御史劉憲副總兵都指揮僉事衛勇備
行各該營堡及寧夏等四衛催促原擬官軍扣期赴工
及擇本年三月二十七日卯時本職親詣告祭破土四
月初一日於本鎮横城興工築打邉牆縁由到臣案查
先於正德元年十二月初九日欽奉勅先因花馬池等
處邉防乆弛勅爾用心整理近該爾㑹同議處各項事
宜甚為周悉足見體國安邉至意勅至爾即照兵部㑹
議過事理於去年賑濟官銀内動支十萬兩招商納米
以備食用一應合用工料預為措置停當待相應時月
督同各該鎮巡官將延綏定邉營迤西至寧夏横城寧
塞營迤西至定邉營并横城迤北至黒山營各處邉牆
壕塹陸續興工修築髙厚挑濬深闊原無牆溝去處一
體修濬墩臺煖鋪小堡待前項工程稍緩以次修舉其
餘悉依原擬施行勅内該載未盡者聽爾從宜區處事
完之日將修過工程用過錢粮數目造册奏繳爾建此
大議受兹重託必須殫心竭力務求事可功成一勞永
逸人無嗟怨宼絶窺覦朝廷免西顧之憂邉民享太平
之樂毋或虚費財力自貽咎愆欽此欽遵正德二年閏
正月内行據鎮守寧夏總兵官都督僉事李祥鎮守延
綏總兵官都督僉事張安并各路分守叅將等官閻綱
葉椿等各呈稱在套敵衆俱各過河去訖套内並無聲
息縁由前來臣㑹同巡撫陜西右副都御史張泰巡撫
寧夏右僉都御史劉憲議照應修工程自寧夏横城起
至延綏定邉營迤東石澇池寧靜墩界止邉牆三百餘
里連壕塹共該六百餘里原擬人夫九萬餘名若一併
起派上工誠恐督工官員顧理不周致令茍且疎畧合
將應起人夫分為兩班毎班做工一百日頭班自三月
初一日為始至六月初十日止次班自六月十一日起至
九月二十一日止各工完疎放并㑹行陜西布政司先
支去年賑濟官銀八萬兩運至慶陽府寄庫出榜招商
上納夫粮給領官價以備人夫食用及㑹委都布按三
司官左叅政唐錦舟副使王寅都指揮房懐專理其事
外續因西安平凉固原一帶地方乆旱無雨人心憂疑
暫且停止自本年二月十九等日以來各該地方時雨
連降田野沾足麥苗長茂秋田下種人心已安又經行
令寧夏鎮巡衙門擇日祭告及先起頭班寧夏本鎮平
凉慶陽固原一帶軍民人夫興工修築去後今據前因
查得應起軍民人夫兩班共八萬名民夫西安府二萬
二千名鳳翔府五千名平凉府五千六百名慶陽臨洮
二府俱三千五百名鞏昌府九千名共四萬八千六百
名軍夫寧夏三路一萬六千五百五十名陜西都司所
屬衛所并䕶衛羣牧操牧等所一萬四千八百五十名
共三萬一千四百名比之原先擬奏之數减去一萬名
每班各做工三箇月頭班四月初一日為始至六月終
疎放次班六月初一日為始至八月終疎放每夫日給
口粮食米一升五合仍令户内量貼盤纒銀多不過二
兩隨帶供送前來以補口粮不及每夫十名共備車一
輛裝載煤炒器具每二名出□一片椽一根到彼列車
為營覆以椽□用蔽風雨又遵照題奉欽依事理將漢
中府衛棧道之外地方不起人夫量徵夫價運送工所
買辦蔬肉每月犒勞二次仍支茶馬項下官銀二百兩
行令陜西布政司置買藥餌選取醫生分派各委官處
遇有人夫疾病即為撥醫給藥調治及查得合用撥木
臣於去年已經差撥靖邊衛官軍於本處雪山採打共
三十餘萬俱運至修邉處所牆完就為修蓋營房煖鋪
等項取用及照延綏寧塞營起至定邉營止共該添造
墩臺一百四十二座築打剷削邉牆壕塹共三萬七千
二百六十丈五尺行准巡撫延綏右副都御史文貴㑹
同鎮守太監劉保總兵官張安欽遵題准事例起倩本
鎮東西中三路歩軍土兵備禦軍人延綏榆林三衛抽
選屯丁舍餘并延安一府所屬州縣民夫俱於本年二
月十九日動土興工分派地方陸續築造其寧夏横城
以北至黒山營邉牆壕塹待前項大工就緒之後地方
無事本鎮軍夫次第修理再照套内雖稱哨無敵衆但
恐賀蘭山後之敵窺知修邉或有紥筏渡河之謀不可
不防又經行令寧夏鎮巡官摘撥官軍二千員名聽叅
將閻綱管領於牆外架梁防䕶又摘撥一千員名聽恊
同都指揮保勣管領於牆内巡邏䇿應及延綏地方巳
該巡撫都御史文貴議行副總兵姜漢量領兵馬架梁
防䕶各待工完通將修過工程用過錢粮數目造册奏
繳外臣聞之易曰王公設險以守其國詩曰城彼朔方
古之帝王制禦四夷未嘗不以險固城守為務今花馬
池一帶邉備疎畧地里平漫大敵每從此拆牆深入搶
掠自花馬池靈州直抵固原平凉田不得耕畜不得牧
生理蕭條日甚一日皇上軫念邉方命臣經理臣罄竭
駑鈍建此大議興此重役一勞永逸誠非得已但興工
之初動勞軍民難保無怨若憚勞䘏怨不行趂時整理
誠恐向後邊寇仍前擁衆深入侵擾則平慶臨鞏固原
靖邊等處軍民不免重遭冦掠西安鳳翔等府地方賊
雖難到徴調軍馬合用粮草浩繁穵運轉輸勢所不免
破産陪納困苦轉甚今修濬前項牆塹每班不過一百
日之工誠使邉牆完固向後敵衆不敢輕犯人民安業
在邉者不被搶掠在内者不須穵運受百日之勞而享
百年之利得失利害較然可知夫凡民不可與慮始而
可與樂成人臣不難於論事而難於任事况以佚道使
民雖怨不䘏但恐傍觀坐談之人既不慮地方安危又
不知事情本末且謂後來干係非已所當輒生異議輕
為撓沮邉防大計付之若何仰惟聖謨淵深成命已定
必無是事此臣私憂過計犬馬惓惓一寸之忠也臣近
患目疾痰疾日乆未痊已經具本陳情俟命外縁大工
既興合當奏報為此今將經理處置畧節縁由并祭告
破土興工日期具本謹具題知
　　一為遵明詔更置將官以甦乆疲邉人事
題為遵明詔更置將官以甦乆疲邉人事准兵部咨該
本部題該臣題前事本部看得臣奏稱查勘過洮岷河
州西固階文等五處地方宻邇諸番叛服靡常原設守
備官員難以裁革但守備洮州都指揮趙寧岷州都指
揮閻縉俱各不職欲要革罷另行推用一節縁前項各
該地方守備官員既該總制官員勘稱裁革不便合無
依其所奏本部行移本官除將趙寧行令替職閻縉令
回原衛仍另推相應官員前來上請簡用其餘俱各照
舊存留守備其稱各官家屬衆多未免分外供應甚又
肆意侵漁潛交番賊誠為貽患地方相應禁治亦合通
行本官轉行前該守備各官今後跟用家人止許存留
十數名在彼其餘俱發回原衛不許仍前多帶以致供
應太繁軍士受害及敢有侵尅交通等情聽總制巡按
等官指實叅奏拏問决不輕貸等因具題奉聖㫖是欽
此欽遵備咨到臣除趙寧行令替職閻縉令回原衛其
餘守備官員俱各照舊存留仍通行嚴加禁約但有多
帶家人擾害地方及有侵剋交通等項情弊指實叅奏
拏問外竊照岷州洮州二衛設在萬山之中極鄰番境
守備將官撫馭番敵操練軍馬保障地方闗繫不輕前
項不職官員既革罷代之者若非從公慎擇其人不無
仍蹈故轍貽患生弊博訪得守備階文署都指揮僉事
張鎬京營恊賛見在陜西聽用署都指揮僉事楊義俱
明敏疏通長於撫馭堪以守備岷州平凉衛指揮使趙
文西安左衛指揮僉事楊宏俱老成練達熟知番情堪
以守備洮州如䝉乞勅兵部再行訪察如果各官才有
可取合無奏請於張鎬楊義内擢用一員守備岷州地
方趙文楊宏内擢用一員守備洮州地方各照例請勅
行事庶幾兵民不至受害番夷可保無虞縁係該部題
奉欽依行令推舉守備官員事理未敢擅便謹題請㫖
　　一爲衰病乞恩休致事
奏爲衰病乞恩休致事臣年五十三嵗由成化八年進
士任中書舍人歴陞山西陜西按察司僉事副使太常
寺少卿南京太常寺卿𢎞治十五年十二月内欽陞都
察院左副都御史督理陜西馬政尋兼巡撫陜西地方
正德元年正月内荷䝉皇上簡命總制陜西等處邉務
續䝉聖恩陞本院右都御史臣稟賦素弱血氣早衰中
年以來耳鳴如蟬目眩生花元氣受虧火邪乘之痰暈
嘔逆時作時止腰膝無力行立艱辛去冬十一月間前
徃寧夏花馬池等處閱視邉兵兩目為風沙所傷回
至環縣赤腫疼痛不能視物彼因敵衆在套又自念奉
勅經理邉防責任重大不敢求退巳於今年正月内具
本乞取醫士前來隨軍治療前疾痊可誓竭駑鈍以圖
報稱閏正月間敵衆出套軍馬掣散回營臣亦暫回平
凉整理馬政兼治前疾日復一日病勢愈増兩目轉加
昏眊行立欹側漸成痿輭近又加患心疾夢寐不安神
爽飛越稍勞思慮怔忡不巳縁臣受恩如天欲報無地
方圖經營士馬修飭邉防使敵衆不敢侵犯軍民得安
生業以少酬覆載生成之德奈何器質庸凡行能淺薄
崇階厚禄踰分過量事權太重力不能勝是以不為造
物所容未老而衰百疾並見若非急求休致實恐不得
生還鄉里再念臣原籍雲南安寧州人臣父景任廣東
化州同知致仕貧不能歸寄籍湖廣巴陵縣臣年一十
二嵗以明經童子舉于朝臣父母偕來京師臣舉進士
未一年臣父病故貧不能歸葬又依臣姊氏卜葬于直
𨽻鎮江府丹徒縣地方臣無子以雲南堂兄之子紹芳
為嗣寄籍丹徒看守臣父母丘塋臣之一身旅寓漂泊
蹤跡孤單深慮却顧益難自處豈可乆貪榮利驅巳衰
之筋力犯不知止之戒乎况今達衆逺遯河套肅清軍
情稍緩至於經理花馬池一帶邉防事宜合用人夫錢
粮器具等項臣巳區畫停當若責成陜西延綏寧夏三
鎮巡撫官員依擬整理自足濟事臣孱軀病體委的不
能支持是以昧死瀝血上陳哀悃伏願皇上𢎞天地之
量寛雷霆之誅憫臣衰病察臣誠欵放臣回還丹徒縣
致仕居住使得與田夫野老歌詠太平或前病稍痊將
以暮年餘力教鄉人子弟惟忠惟孝以為他日効用之
地所以仰酬朝廷曠蕩之恩者庶幾其在此也臣不勝
隕越俟命之至縁係衰病乞恩休致事理未敢擅便謹
具奏聞伏候勅㫖
　　一爲謝恩事
奏為謝恩事准吏部咨該臣奏為衰病乞恩休致事奉
聖㫖卿盡心為國多効勤勞方切委任而乃累陳有疾
懇求休致特兹俞允給驛回去病痊之日有司來説起
用吏部知道欽此欽遵備咨到臣除望闕叩頭謝恩欽
遵回還外伏念臣本庸愚荷䝉聖朝作養甄㧞歴官中
外有年近者復䝉皇上授以崇階委之重任涓埃無補
盛滿難堪方圖鞭䇿駑鈍不意病疾纒綿昧死陳情乞
容休致仰荷聖慈矜允天語褒嘉既許其給驛還鄉又
期其病痊起用天地之恩至深至厚豺獺雖微亦知報
本回鄉之後若病候稍康則殘喘餘生皆陛下之所賜
也惟當與田夫野老詠歌舞蹈祝萬年之聖夀樂四海
之治安臣不勝感激仰戴之至縁係謝恩事理為此具
本謹具奏聞
　　一爲經理要害邉防保固疆場事
兵部等衙門尚書等官劉等題該本部題該總制陜西
延綏寧夏甘肅等處邉務兼督理馬政都察院右都御
史楊奏查得臣節該欽奉勅先因花馬池等處邉防乆
弛勅爾用心整理近該爾㑹同議處各項事宜甚為周
悉足見體國安邉至意勅至爾即照兵部㑹議過事理
於去年賑濟官銀内動支十萬兩招商納米以備食用
一應合用工料預為措置停當待相應時月督同各該
鎮巡官將延綏定邉營迤西至寧夏横城寧塞營迤西
至定邉營并横城以北至黒山營各處邉牆壕塹陸續
興工修築髙厚挑濬深闊原無牆溝去處一體築濬墩
臺煖鋪小堡待前項工程稍緩以次修舉其餘悉依原
擬施行勅内該載未盡者聽爾從宜區處事完之日將
修過工程用過錢粮數目造册奏繳欽此巳經欽遵㑹
議整理合用錢粮物料等項起倩軍民人夫巳於本年
四月初一日興工及具題外臣近因有疾奏乞休致荷
䝉聖恩俞允欽遵將前項修邉文巻簿籍咨送巡撫陜
西右副都御史曹元接管施行臣回還原籍養病伏念
前項修理邉防將以保障腹裏人民一勞永逸誠非得
已臣凡有所見荷䝉采納今乃以病不克終事慙負國
恩罪當萬死及查得巡撫陜西都御史張泰巡撫延綏
都御史文貴巡撫寧夏都御史劉憲俱係經該㑹議官
員奉勅同心恊力共成大役今各官俱陞任去訖竊恐
此役人心懈怠茍且疎畧徒費財力事不經乆且邉牆
雖固未有不資兵而能守者若既成之後守臣不能講
求規畫布署官兵防守則亦不能阻遏敵騎負臣初志
以貽後責伏望聖明早下該部計議責成各該新任巡
撫㑹同鎮守官員照該部㑹議及臣等㑹處過事宜督
同原委都布按三司官員趂時陸續整理務期成功既
成之後遇冬敵衆入套尤須分布將士慎守藩籬使彼
不生窺覦之念沿邉腹裏人民不至遭殘害此衰病臣
犬馬朴忠不能自已之惓惓也等因具本該通政使司
官奏奉聖㫖該部知道欽此欽遵抄出送司查得先為
前事該總制陜西等處都御史楊奏内開應築邉牆自
延綏定邉營迤東石澇池地界起至寧夏地方横城止
共三百里沿邉舊有墩臺邉牆委的壕塹窄淺牆垣低
薄墩臺稀疎乞要斟酌損益將舊牆内外幇築髙厚各
二丈收頂一丈二尺兩面俱築垜牆髙五尺連牆共髙
二丈五尺除垜牆根占兩面共四尺尚餘八尺之地每
牆一丈開垜口一處安置轉闗遮板牆外每里添築敵
臺三座每座相離一百二十歩底闊周圍四丈五尺收
頂周圍二丈二尺上蓋煖鋪一間傍牆於空濶要害有
水頭去處増添小堡髙厚丈尺畧與邉牆相等墩空去
處仍酌量添築墩臺牆外壕塹挑濬深二丈口闊二丈
二尺底闊一丈五尺前項敵臺九百座煖鋪九百間每
間用五人守之該用軍四千五百名無事之時止守舊
墩每冬月河凍不拘敵衆曽否入套即便調撥鋪軍上
牆防䕶及添撥軍人於新墩守哨河開無事疎放回營
牆上設置籌牌梆鈴晝夜徃來巡警廣張旗幟聨絡相
應分委的當官員各定鋪分䕶守叅將恊同守備官各
照所管地方提調敵人若果入套必似前窺伺侵犯原
擬徵調延綏遊竒土兵及寧夏副總兵等人馬各於定
邉花馬池興武營清水營靈州等處駐劄仍各分兵於
新舊小堡内按伏䇿應其間應分應合事宜又在臨期
調度如此則邉備嚴宻威武振揚足以伐其邪謀不敢
輕易近牆若是仍前填壕近牆攻穵官軍出列牆上敵
臺兩邉各用鎗砲矢石攻擊所来愈衆則所傷愈多歩
兵擊之於牆上騎兵待之於牆内其鋒必沮其氣必喪
彼自逺來利於速戰入既無䇿勢必遁歸縱使桀驁不
肯悔過結衆攻圍邉牆受敵不支然相持之間未免少
延時日烽火傳接環慶固原一帶人畜既歛兵備既嚴
可保無失事不得巳則我邉兵姑歛入大小城堡以避
其鋒敵果深入速將原拆牆口補塞量留官軍堅壁固
守各挑精兵襲蹤而入陜西官軍撓之於内俟其將遁
躡蹤而出延寧精兵邀之於中沿邉官軍拒之於外敵
雖梟雄豈有善歸之理就令小有侵掠比至邉牆我軍
仍於牆上裏面垜口用鎗砲矢石攻擊勢必潰亂諸軍
乘之縱不能使其匹馬不旋亦必大遭挫衂可保數十
年不敢入套犯邉及稱該用軍民人夫口粮欲要於賑
濟官銀内動支十萬以補招商上納俱於今年措置停
當期以明春邊方少靖四月興工八月完備等因該本
部㑹議得敵性桀黠深入敢戰非得溝牆深髙墩堡聨
絡鮮不坐受其敝况前項地方地廣兵分實難防遏連
年失利可為明鑒今都御史楊所陳曲盡經營之計事
非得已但今年民遭荒歉來嵗便未甦息若將邉牆墩
堡敵臺一時併修誠恐民不堪命合無令兵部仍行本
官准令於前項官銀内動支十萬兩先行分委廉幹官
員隨宜招商上納粮米務在充實足勾夫役闗支待明
年八月哨探河套無事年成有收起倩軍民人夫將邉
牆壕塹先行依擬幇築挑濬其敵臺煖鋪小堡候待民
力有餘然後漸次興工此外一切處置事宜悉依原擬
施行其用工人役嚴督管理官員加意撫恤使忘其勞
所築牆垣等件務須比舊堅乆有益防守不為徒費財
力及開奏延綏地方寧塞營之東有險可據騎難馳突
寧塞營迤西至舊安邉營舊安邉營迤西至定邉營各
九十里川原平漫與花馬地方相類既無邉牆雖有溝
塹俱為沙土擁填平滿萬騎馳驟不能阻遏前此敵衆
每從花馬池清水營地方拆牆深入取其捷徑今若將
花馬池一帶邉防整飭完固萬一黠寇自定邉安邉之
間擁衆而入西向花馬池邉牆以裏地方自西而南不
過稍迂百餘里則修邉工程歸於無用誠如巡撫都御
史文貴所言行據三司委官叅政安惟學僉事胡經等
勘量得定邉營迤西石澇池地界起至寧塞營迤西地
界止共長一百六十三里三百四十五歩内平漫相應
築牆挑壕者一百三十一里三百四十九歩山崖險峻
堪以剷削者三十一里三百五十六歩合無責成巡撫
都御史文貴照依所擬應築牆者築牆應剷削者剷削
但前項地方巳該文貴新築甎墩制度精巧非惟便於
瞭望亦可按兵擊賊所患墩空隔越稀疎合准本官所
擬於中空量為添築小墩臺安在邉牆居中墩依於牆
尤便防守其餘溝塹敵臺煖鋪俱照寧夏邉牆一體整
飭修理但邉牆髙厚丈尺比之寧夏地方稍省合用人
夫除本鎮外聽於延安一府所屬州縣量數起用務令
沿邉有備腹裏無虞等因又該本部㑹議得敵衆譎詐
此没則彼出東備則西侵必須在在戒嚴庶彼無間可
投前項地方既該總制官員議處前來相應依擬但當
嵗荒之餘而興此浩大之役民力或恐不勝合無令兵
部仍行本官轉行彼處巡撫查勘本境地方今年果無
災傷軍民安堵亦照花馬池事體起倩軍民人夫將邉
牆壕塹先行依擬幇築挑濬其餘敵臺等項亦候年嵗
豐稔民有餘力然後漸次興工中間一切處置事宜悉
依原擬施行務使工程堅完民不告勞敵人絶西入之
望邉方享永乆之利斯為盛舉又開奏寧夏横城北黄
河東崖舊有邉牆一百八十五里壕塹一道髙厚深闊
悉如花馬池一帶城塹之數自南而北有長城十八墩
後守臣恐有稀疎毎墩空内添設一墩共見在墩臺三
十六座牆裏套内地方又設石嘴暖泉二墩瞭守其第
十八墩與河西黒山營鎮逺闗相對每年於黒山營屯
聚人馬阻遏敵騎以為寧夏北門鎻鑰前人綜理周宻
深有所見節因寧夏守臣怯懦士馬削弱河東墩軍累
被套人撲捉既將石嘴暖泉二墩廢棄遂將新舊三十
六墩俱廢而不守謂之備夏不備冬却止於河西築立
墩臺一十五座守瞭由是套衆多寡逺近消息通不知
覺又因黒山營曽被敵衆攻圍遂將官軍那入平邊城
操備由是平邊城為極邉要害平人徃徃不得耕牧殊
不知撲捉墩軍窺伺城堡乃敵衆常事顧吾所以待之
者何如耳吾能徃彼亦能徃我退一尺則彼進一尺河
東墩臺即不可守使敵乘凍渡河則西岸之墩獨不可
掏穵乎黒山營有備則平邊為腹裏今廢黒山營而不
守假使近窺平邊亦將并廢之乎是皆不通之論也今
花馬池一帶邉牆既欲幇築髙厚又於牆盡頭横城之
南添築一堡量屯兵馬防禦河開之後縱有侵擾不能
為患但恐冬深河凍踏氷而西仍謀入冦容或有之意
外之防不可不謹所據河東三十六墩邉牆壕塹誠宜
幇築修濬河西黒山營誠宜屯宿重兵但前既修延綏
花馬池一帶邉牆工程浩大力不能及合無行令寧夏
守臣明年將河東新舊三十六營坍塌損壊者量為修
補照依舊規撥軍守瞭與河西墩臺烽火相接不至失
誤官軍應援稍候一二年仍將前項横城以北三十六
墩牆塹悉照花馬池一帶邉防幇築髙厚挑濬深闊敵
臺煖鋪䕶守官軍一體處置整理仍挑選精鋭人馬於
黒山營按伏以為平虜城聲援等因又該本部㑹議得
河東三十六墩并河西黒山營若使戍守嚴備踏氷渡
河不敢輕忽平邊地方益重保障今若棄而不守是撤
藩籬而守門庭堂陛之患勢將必至今總制官員奏要
修復舊制誠得前人綜理至計相應依擬但大工併作
民力委有不堪合無令兵部行令本官轉行寧夏守臣
將前項河東新舊墩臺坍塌損壊者照依舊規暫且量
為修補撥軍守瞭與河西墩臺烽火相接以備踏氷過
河候各該工程稍集仍依原擬修築施行各該工完之
日通將用過錢粮數目修過工程丈尺備造文册奏繳
等因具題奉聖㫖是都准擬行欽此已經通行請勅各
官欽遵去後又為前事准工部咨該總制陜西等處都
御史楊奏稱行據寧夏鎮巡等官回稱備行各該營堡
及寧夏等四衛催促原擬官軍扣期赴工及擇本年三
月二十七日本職親詣告祭破土四月初一日於本鎮
横城起興工築打邉牆縁由到臣案查正德二年閏正
月内行據鎮守寧夏總兵官都督僉事李祥鎮守延綏
總兵官都督僉事張安并各路分守叅將等官閻綱葉
椿等各呈稱在套敵衆俱各過河去訖套内並無聲息
縁由前來臣㑹同巡撫陜西右副都御史張泰巡撫寧
夏右僉都御史劉憲議照應修工程自寧夏横城起至
延綏定邉營迤東石澇池寧靜墩界止邉牆二百餘里
連壕塹共該六百餘里原擬人夫九萬餘名若一併起
派上工誠恐督工官員顧理不周致令茍且疎畧合將
應起人夫分為兩班每班做工一百日頭班自三月初
一日為始至六月初十日止次班自六月十一日起至
九月二十一日止各工完疎放并㑹行陜西布政司先
支去年賑濟官銀八萬兩運至慶陽府寄庫出榜招商
上納夫粮給領官價以備人夫食用及㑹委都布按三
司官左叅政唐錦舟副使王寅都指揮房懐專理其事
及行令寧夏鎮巡衙門擇日祭告并先起取頭班寧夏
本鎮平凉慶陽固原一帶軍民人夫興工修築去後今
據前因查得應起軍民人夫兩班共八萬名民夫西安
府二萬二千名鳳翔府五千名平凉府五千六百名慶
陽臨洮二府俱三千五百名鞏昌府九千名共四萬八
千六百名軍夫寧夏三路一萬六千五百五十名陜西
都司所屬衛所并䕶衛羣牧所一萬四千八百五十名
共三萬一千四百名比之原先擬奏之數减去一萬名
每班各做工三箇月頭班四月初一日為始至六月終
疎放次班六月初一日為始至八月終疎放每夫日給
口粮食米一升五合仍令户内量貼盤纒銀多不過二
兩隨帶供送前來以補口粮不及每夫十名共備車一
輛裝載煤炒器具毎二名出□一片椽一根到彼列車
為營覆以椽□用蔽風雨又遵照題奉欽依事理將漢
中府衛棧道之外地方不起人夫量徵夫價運送工所
買辦蔬肉每月犒勞二次仍支茶馬項下官銀二百兩
行令陜西布政司置買藥餌選取醫生分派各委官處
遇有人夫疾病即為撥醫給藥調治及查得合用撥木
臣於去年已經差撥靖邊衛官軍於本處雪山採打共
三十餘萬俱運至修邉處所牆完就為修盖營房煖鋪
等項取用及照延綏寧塞營起至定邉營止共該添造
墩臺一百四十二座築打剷削邉牆壕塹共三萬七千
二百六十丈五尺行准巡撫延綏右副都御史文貴㑹
同鎮守太監劉保總兵官張安欽遵題准事例起倩本
鎮東西中三路歩軍土兵備禦軍人延綏榆林三衛抽
選屯丁舎餘并延安一府所屬州縣民夫俱於本年二
月十九日動土興工分派地方陸續築造其寧夏横城
以北至黒山營邉牆壕塹待前項大工就緒之後地方
無事本鎮軍夫次第修理再照套内雖稱哨無賊冦但
恐賀蘭山後之衆窺知修邉或有紥筏渡河之謀不可
不防又經行令寧夏鎮巡官摘撥官軍二千員名聽叅
將閻綱管領於牆外架梁防䕶又摘撥一千員名聽恊
同都指揮保勣管領於牆内巡邏䇿應及延綏地方巳
該巡撫都御史文貴議行副總兵姜漢量領兵馬架梁
防䕶及又稱建此大議興此重役動勞軍民難保無怨
若憚勞恤怨不行趂時修理誠恐向後敵衆仍前擁衆
深入侵擾則平慶臨鞏固原靖邊等處軍民不免重遭
冦掠西安鳳翔等處地方寇雖難到徵調軍馬各用粮
草浩繁穵運轉輸勢所不免破産賠納困苦轉甚今修
濬前項牆塹每班不過一百日之工誠使邉牆完固向
後敵衆不輕犯人民安業在邉者不被搶掠在内者不
須穵運受百日之勞而享百年之利得失利害較然可
知夫凡民不可與慮始而可與樂成人臣不難於論事
而難於任事况以佚道使民雖怨不恤但恐傍觀坐談
之人既不慮地方安危又不知事情本末且謂後來干
係非已所當輒生異議輕為撓沮邉防大計付之若何
仰惟聖謨淵深成命已定必無是事此臣私憂過計犬
馬惓惓一寸之忠也等因具本題奉聖㫖該部知道欽
此欽遵抄出備咨送司行間今准前因案呈到部看得
陜西等處總制都御史楊奏稱花馬池一帶牆墩臺遵
奉前該欽依巳於今年二月以來興工修築但伊近因
養病還家而各經該巡撫官員張泰等又俱陞任去訖
誠恐此後人務茍簡事難經乆又慮成功之後不能設
法防守亦為無補欲要責成新任各該巡撫并鎮守等
官查照原擬趂時陸續整理務期成功遇冬仍分兵慎
守以絶邊患一節切縁前項地方墩牆疎薄既無地險
可據兵將寡弱又無人力可倚所以彼易為患我常失
利其都御史楊身任總制之責熟察邉患之由特建前
議雖知大役之興民所難堪然為永逸之圖事非得已
本部先已依擬題奉欽依行令欽遵去後今本官既巳
患病解職而又該同事巡撫官員又俱遷轉别任前項
工程雖已擇日興工委官督理然官非經由則錯繆之
弊或有不免計失防禦則修築之功亦為徒勞况糴買
口粮已費在官銀一十餘萬貼備盤費又起户役銀一
十六萬以至犒勞藥餌之需撥木採運之勞皆本官精
神運用計慮周悉所及一旦付之新任各該巡撫官員
及更用别項未諳之輩切恐事無統紀人為異同不無
錢粮徒費事工無成而邉方保障之功一隳而再難就
緒矣以臣等愚見必須仍專諳練大臣一員前去總理
提調方克有濟儻䝉聖明俯從所請候命下之日本部
㑹官推舉歴練老成熟知邉事者數人上請簡用一員
請勅前去督同各該鎮巡等官查照本部先今奏奉欽
依及都御史楊等㑹處過事宜將前項議修工程逐一
查勘各該起倩人夫是否見在用工即今有無修築多
寡就便督率原委都布按三司官員趂時陸續用心整
理務期經乆完固足禆保障既不許玩愒遷延致妨邉
務亦不許茍且疎畧徒費財力如是各起工役俱已了
完仍要規畫方畧布署官兵委任各該鎮巡等官督屬
慎固封守若中間尚有未盡應處事理從宜廣集忠謀
區畫停當徑自施行惟在藩籬之勢既固軍士之威益
壯可以絶邊外覬覦之念免邉民創殘之害工完之日
徑自具奏回京仍將修築過工程丈尺用過錢粮數目
造册奏繳本部差官閱實上請定奪庶使垂成之功不
至廢弛而防邉之計可圖乆逺矣等因具本題奉聖㫖
是便㑹推諳曉邉事的兩三員來看欽此欽遵臣等㑹
同太師兼太子太師英國公張懋吏部尚書許進等從
公推舉得兵部左侍郎文貴都察院右副都御史張鼐
巡撫陜西右副都御史曹元俱各諳曉邉事堪以委任
伏乞聖明於内簡命一員若用侍郎仍量兼憲職以便
行事令其請勅前去查照兵部前該題奉欽依内事理
欽遵施行仍令兵部行移各該鎮巡等官各查照原奉
勅諭事理一體同心恊力共成大事毋得視常怠玩致
有妨誤縁係推舉總理邉務大臣及奉欽依是便㑹推
諳曉邉事的兩三員來看事理未敢擅便正德二年六
月初十日本部等衙門尚書等官劉等具題本月十三
日奉聖㫖官不必差修築邉牆且罷見在餘剩錢粮着
巡撫等官查理秤盤見數銷鎔成錠差人解京欽此
　
　
　
　闗中奏議巻九
欽定四庫全書
　關中奏議巻十
　　　　　　　　　　　　明　楊一清　撰
　後總制𩔖
　　一為邉務事
欽差總制陜西延寧甘凉運務都察院都御史臣楊一
清謹題為邉務事臣於本年五月初四日在於原籍直
𨽻鎮江府丹徒縣該錦衣衛舍人王諫齎捧節該欽奉
勅今仍命爾總制陜西延綏寧夏甘涼等處各路邉務
欽此欽遵除具本謝恩及將起程日期奏報外伏念臣
本書生不諳戎務誤蒙簡命夙夜兢惕不敢自寧兼程
前進本月二十一日到於陜西地方訪得寧夏叛逆首
惡周昻何錦等已就擒戮葢由皇上神武布昭徳威逺
被不待加兵地方底定誠宗社萬億年無疆之休也臣
切恐大變之後人心驚疑或有潛入套中遁往山後勾
引套人重為後患已經出給榜文差官星馳齎往彼處
地方張掛奉宣朝廷徳意曉諭四衛官軍人等除有名
首惡不宥外其餘脅從之徒巳有節奉詔勅宥免恩例
各安職役照舊生理無懐驚疑各該部領官員務要加
意撫恤不許聽人讐攀誣指濫及無辜若是原謀首惡
未曽捉獲盡絶亦要設法擒拿毋令潛逃引敵為患臣
仍兼程前去欽遵相機行事防禦套人外縁係𦂳急邉
情事理為此今將臣到於陜西地方行事日期具本謹
具題知
　　一為衆官反逆殺死鎮巡大臣等事
題為衆官反逆殺死鎮巡大臣等事准兵部咨該本部
題前事㑹官議得慶府安化王寘鐇叨居逺裔安享厚
祿不知感恩圖報却乃逆理亂常交結逆賊何錦周昻
丁廣等謀為不軌戕害重臣反形巳彰天誅難逭伏望
皇上斷以大義先將寘鐇削去封爵俟擒獲之日議罪
再乞命將專征聲罪致討等因具題奉聖㫖寘鐇交結
羣小殺害鎮巡重臣占據城池索要軍馬地圖反形巳
露卿等既這等説遣官祗告宗廟革去寘鐇王爵正名
討罪着都察院右都御史楊一清提督軍務涇陽伯神
英掛平朔將軍印充總兵官一同節制京營并陜西寧
夏延綏甘涼各路軍馬前去勦殺各寫制勑與他欽此
欽遵備咨到臣切照逆賊何錦周昻丁廣等交結寘鐇
潛謀不軌罪惡滔天神人共怒天討之所必加大義之
不容巳皇上軫念西土蒼生恐遭荼毒致煩京營人馬
冒暑逺征此與虞舜有苖之征髙宗鬼方之伐異世而
同揆者也臣初到陜西提督軍務勅書尚未齎至各鎮
將官相離尚逺未據呈報傳聞鎮守陜西總兵官曹雄
與寧夏遊擊將軍仇鉞内外約應舉兵將周昻擒斬何
錦等捉獲寘鐇拘禁在官軍民安堵地方無事此皆仰
荷宗社神靈之福皇上聖武之威將帥効忠士卒用命
不逾兩旬罪人斯得若使曠日持久必至外引邊冦内
扇人心為患誠難測度臣今仰遵勅㫖星馳前去撫諭
軍民申明號令務俾經久無事但入關以來道路相傳
京軍將至此風傳至寧夏彼反側之徒未免心懐驚疑
恐生他患况時方盛暑迤西一帶水土鹹苦人馬易生
疾疫其可慮不獨縻費糧草而已竊料各鎮將官必巳
將事寧縁由具奏此時廟謨必有區處若待親到彼處
方纔論列不無躭延日月徒勞人馬但地方安危所繫
臣責任重大不敢不言伏望聖明乞勅該部查議如果
各鎮奏報事寧合無將京營軍馬急為取囘以安反側
之心以免供億之費不勝幸甚縁係取囘京營事理未
敢擅便為此具本謹題請㫖
　　一為擒獲同謀叛賊撫諭軍民以靖邉境等事
題為擒獲同謀叛賊撫諭軍民以靖邉境等事臣自到
陜西地方節據鎮守陜西寧夏總兵官曹雄楊英各呈
稱擒斬叛賊地方寧靖縁由前來訪得彼處人心驚疑
未定此葢愚昧之徒自知罪不勝誅故寛釋之詔雖降
而反側之情未安臣將朝廷誅勦首惡分别脅從德意
出榜差官齎去張掛曉諭一應官軍土漢人等各安職
役勿懐驚疑部領官員加意撫恤不許聼人讐攀誣指
濫及無辜及詢軍民疾苦禁革各衙門科擾剥害情弊
俱通行外續該欽差總督軍務御用監太監張永訪得
前項叛賊首惡造意者雖已斬獲其同謀黨惡者實多
脱漏節差旗牌官楊義山玉王瓛谷大中等星夜兼程
前去寧夏地方督同鎮巡等官將未獲同謀賊黨夜不
收申居敬等五十八名陸續捉獲監候及又書寫大字
榜文宣布皇上恩威曉諭本城官舍軍民人等俱要安
心樂業各保身家彼處人心始漸安妥本年六月十二
日臣等俱到寧夏靈州守禦千戸所據寧夏鎮巡等官
總兵官楊英等呈稱先獲寘鐇并的親宫眷台溍等及
反賊何錦等連的親家屬并後獲同謀反賊申居敬等
共四百五十五名口先解過河聽候等因臣㑹同欽差
總督軍務御用監太監張永議照各賊未經查審恐有
異詞及看得各該守臣各呈原奏本内事情多有不同
㑹案通行帖仰鎮守陜西總兵官曹雄㑹同寧夏鎮守
太監張弼總兵官楊英巡撫都御史馬炳然巡按御史
周廷徴督同都布按三司委官審取供詞分别造意根
因首謀共謀脅從等第及行巡按御史周廷徴督同守
巡官員查勘各官原奏報功次務取歸一情詞囘報續
該太監張據寘鐇男□栝妻沈氏哭説被拿之時混
失三嵗幼男喚名老哥兒等情看係寘鐇嫡派親孫就
差頭目劉奎及帖仰鎮巡等官當將幼男老哥兒尋獲
見在及又看得寘鐇見患傷寒病症何錦亦患噎食病
症各令撥醫調治及宫眷人等已選良善婦人看守供
送飯食各施行外為照寘鐇肆行反狀非何錦等不能
起事何錦等非申居敬等同謀不能張威彼此結搆為
惡占據城池索要軍馬地圖殺害大臣鑄造銀印關防
偽封官爵意欲内外搆連侵擾邉疆幸而仰仗宗社威
靈聖神妙算旬月之間盡遭擒戮所據同謀叛賊實非
脅從之比若不從重處治無以示懲天下除待各賊問
明將寘鐇眷屬伴送何錦等家口押解赴京并追收冊
印官服儀仗等物及追各賊家産財物籍没入官與各
鎮官軍獲功大小俱另行具奏外縁係擒獲同謀反叛
賊冦及撫諭人心以靖邉境事理為此具本謹具題知
　　一為謝恩事
奏為謝恩事頃因寧夏賊臣何錦等叛逆臣奉勅總制
陜西各路軍務前去撫諭誅勦正徳五年五月三十日
行至西安府乾州據寧夏差百戸蔡明赴京奏事囘還
齎捧節該欽奉勅諭今命太監張永總督軍務涇陽伯
神英掛印充總兵官爾就彼提督軍務統領京營官軍
三萬員名調集陜西寧夏延綏甘涼等處漢土官軍人
等分路進勦一同行事事寧之日星馳奏報爾仍在彼
總制軍務欽此欽遵續該冠帶舍人楊秀領齎内府公
文欽奉聖㫖賞差往寧夏等處勦殺賊冦提督軍務都
察院右都御史一員楊一清銀三十兩紵絲二表裏内
大紅織金胸背獬豸一表裏該衙門知道欽此欽遵備
云到臣除欽遵收領望闕叩頭謝恩外伏念臣本書生
不諳軍旅誤蒙簡命授以提督軍務之權重以白金文
綺之賜仗天之威臣等未至地方將臣宣力士卒用命
罪人斯得邉境底寧臣感恩徒切深媿無功惟當罄竭
庸愚修舉邉務勉圖來効以塞厚責臣不勝感激仰戴
之至縁係謝恩事理為此具本謹具奏聞
　　一為遵奉勅諭起解反逆賊冦事
題為遵奉勅諭起解反逆賊冦事據鎮守陜西總兵官
署都督同知曹雄㑹同鎮守寧夏都知監太監張弼巡
撫寧夏右副都御史馬炳然鎮守寧夏總兵官署都督
僉事楊英巡按陜西監察御史周廷徴各呈前事行據
陜西都司等衙門都指揮僉事陳善呈㑹同陜西布政
司右叅議許莊陜西按察司副使黄繡將先後擒獲何
錦申居敬等取出責與革爵安化王寘鐇面證逐一研
審原先起謀根因首謀共謀脅從情節及見在殺死病
故人犯姓名明白取具備細供詞除偽封將軍銀印關
防并封官命詞告示板榜及各犯家財産業另行外今
將取到供詞呈乞施行等因據此案查先蒙欽差總督
軍務御用監太監張永鈞帖㑹同欽差提督軍務都察
院右都御史楊一清議行前事巳經㑹行去後今據前
因各職恐有不的㑹同重取何錦等一干人證到官審
據何錦供年四十嵗原籍直𨽻廬州府六安州人先任
寧夏右屯衛後所百户招軍陞副千户正徳三年納銀
授都指揮僉事正徳元年有先未殺寧夏衛儒學生員
孫景文黜退生員孟彬史連不時常往今革爵安化王
寘鐇府行走情熟一日酒後寘鐇向孫景文説曽有人
相我有帝王像貌又有寄住未到師婆王九兒㑹跳鸚
鵡神每神降時就呼寘鐇是老天子以此寘鐇動心因
無兵權一向延捱不得起手正徳三年七月十五日有
例納銀陞職錦與先未殺都指揮周昻借銀二百兩作
保錦借寘鐇銀二百七十兩周昻借銀二百兩俱納級
陞都指揮以後往來稠密正徳四年八月内寘鐇使令
未到校尉史成邀請錦與周昻孫景文孟彬史連及先
前在府唱詞無目人張㑹通到府喫酒間寘鐇言説如
今時世不同人民難過人説我有天分你們若肯扶我
為主必成大事等語錦與周昻等各聽允當就對天發
誓不許泄漏事情彼有今在官本府教授髙元吉不能
覺察正徳五年正月初六日遊擊將軍仇鉞因有聲息
領兵往玉泉營按伏本年二月内有周少卿前來寧夏
丈量地土三月二十三日又有分守關西道侯叅議亦
到寧夏催糧本月二十六日寘鐇向錦等謀説你們拖
欠錢糧馬價數多追徴𦂳急人心慌亂正好乗此機㑹
將前者所謀大事舉行人無不從但恐人少不能成事
錦等聽記因思先未殺指揮丁廣千户楊泰陳忠胡濟
王輔百戸魏鎮陳賢朱霞姚鐸雷英李榮李森劉鉞何
鋭胡璽等多係掌印管屯管隊官員常受比較必然忿
恨易於糾合錦謀令孫景文置酒將各官與孟彬及教
讀殷哲請到孫景文家内㑹飲間孫景文説你衆人錢
糧馬價無從辦納不時比較何日是了今安化王算有
天分要舉大事若肯取巧將三堂殺了扶立安化王為
主必定成事我們同享富貴却不强如比較喫打丁廣
等意正忿恨各稱情願等語隨即孫景文開具姓名當
天焚香發誓及喫血酒就計説着安化王殿下置酒請
三堂到府衆人齊來將他們殺死奪了兵權傳檄起兵
有何不可謀畢衆人説好各散次日孫景文向寘鐇備
説前情囘報甚喜本日寘鐇思起平邊城充軍逃囘千
戸徐欽常在府内藏躱必肯從謀又令先未殺儀賓夏
琳親去平虜城與徐欽約謀轉約先未殺百戸朱洗舍
人蔣泰程保胡英賈浩朱成王卿孫浩張閠楊舉徐愷
軍人陸原保并見在張欽等到家説稱安化王要替寧
夏人做主起兵差人來約我們此事有益不可推却各
人亦就依聽約定下月初五日早到城當令夏琳囘説
三月二十九日姜總兵分付周昻挑選精鋭夜不收五
六十名遇警前哨殺賊周昻思得前項謀事人少正合
機㑹於四月初三日選得在官夜不收申居敬馬官保
鎖七兒耿婆孫史三張成陳□孫陳均生陸升保楊敬
先龎守信鄒貴二施官得宋驢兒朱千昇陸巴子匡升
王興古興兒任從義竇克敬韋名四孫昇保林伏進夏
保保張成李榮闗朱永年王天惠張友文郁小一馬五
安伯狗陳拜拜陳士中郭雙孫謝官音奴張禮谷顯中
劉文善李安子侯得朶列哥李伏二呉成林雄韓當兒
芮和姚正楊長孫倪小弟張來兒汪成沈官兒王子厚
先未故尤全羅漢藍真鄧全戴平共六十名着令常在
身邉跟用本日辰時寘鐇差今在官同謀百戸李蕃前
去邀請三堂并周少卿假説與新來李太監接風約至
本月初五日㑹飲初三日午時副總兵楊英因有聲息
領兵往楊顯堡按伏初五日早周昻聚集申居敬等到
家將大門關閉向申居敬等言説如今追併你們欠的
馬錢至急今日又該比較人説安化王有福你衆人肯
跟隨我扶助安化王為主得了天下你我衆人都做了
大官各人忻喜承應當即取出線香一把令衆人當天
各拈香説誓及各與酒三鍾飲訖就令在家伺候隨差
先未死夜不收藍真前來與錦説知錦就使令未到周
全保前去請丁廣孫景文胡璽分投相約楊泰等俱至
周昻家内取齊周昻等又計説今在官指揮張欽係管
夜不收把總官若不用他恐有後害就令魏鎮前去賺
請張欽亦到周昻家内備説前情張欽依從寘鐇復差
李蕃前來周昻家内言説止請得姜總兵李太監鄧監
鎗到府其餘不來是錦同周昻丁廣等佯言要出兵截
殺各帶家人伴當并申居敬等各披執軍器將各巷口
把住寘鐇令先未殺本府儀賓髙嵩夏琳千户王環家
人王保并孟彬殷哲與先未故髙聰男髙士俊今在儀
賓韓廷璋各藏兵器先在殿後埋伏及令今在官知情
内使姚玉施恩田成韓宣王堂在傍隨侍彼有今在儀
賓謝廷槐來府伺候方纔知覺事已窘迫只得在傍答
應使喚寘鐇先與各官把酒序坐間錦等領前項夜不
收人等到於安化府前一齊撲入殿内錦與髙嵩等各
執鐶刀裏外相合丁廣并弟丁二哥子魏鎮將姜總兵
砍訖二刀不死錦照頭臉再砍一刀方死髙聰髙士俊
髙嵩王保將李太監殺死髙嵩髙聰又與楊泰姚鐸將
鄧監鎗殺死錦同周昻丁廣當率官軍前去都察院又
與姚鐸陳賢胡璽將安都御史當堂殺死正遇都指揮
楊忠在院稟事亦被周昻丁二哥子殺死史連同未到
指揮馮經并先未殺舍人馮濟未到閻添孫等一齊到
按察司前將周少卿同書吏屠成岳寧三人殺死雷英
姚鐸申居敬等到鼓樓街遇都指揮李睿亦就殺死魏
鎮王輔又到公議府尋殺侯叅議正遇大使張瓛在内
稟事并與書吏董良佐一同殺死書吏杜緒劉尚禮殺
傷侯叅議知覺脱走錦當時差人將各監重囚四十四
名盡數脱放又將各衙門文巻盡行燒毁又將閒住曲
都御史并妻子砍傷及各官原領制勅符驗印信關防
旗牌家財人口盡行搶去不知名軍人夜不收亦乗亂
混搶又令李森將黄河官私大小船并魚船共一十七
隻掣去横城西岸灣泊委未殺充軍百户姜永看守本
日指揮尹清都指揮劉端慮恐禍及急走出城前去楊
顯堡報與楊副總兵知㑹初六日侯叅議被鎮撫楊剛
尋獲捉送寘鐇處本官不肯屈服綁送寧夏左衛監禁
言説留着祭旗及有管糧張通判亦被捉去安化王府
内强逼使用本日錦與周昻等率衆扶立寘鐇為主朝
暮朝拜聽其命令寘鐇令孫景文寫告示張掛以收人
心又寫令㫖二道并錦等書二封差未到鎮撫陳淮百
户阮宣調取楊副總兵仇遊擊前來聽用各官收訖前
項令㫖書信心實不從當日楊副總兵分付官軍要往
王宏堡彼有都指揮胡顒并各軍士陸續潰散走囘寧
夏城内及將旗牌賈欽祖亂打身死楊副總兵無奈只
得與尹清往廣武營轉渡靈州去訖本日仇遊擊領軍
囘城寘鐇令伊卸去衣甲什物等件方得入城後將原
領遊兵人馬分散各隊本日寘鐇又出令㫖帖子與姜
永今在男百户姜忠管河西關遞運所兼管三十六堡
又寫令㫖五張調取中衛廣武興武花馬池靈州等處
兵馬地圖及調官軍前來領賞本日未時儀賓夏琳原
約平虜城官舍徐欽等一十三名方纔到城内有張欽
一名不到寘鐇嗔恠來遲苦告路逺饒了初六日寘鐇
要動支寧夏倉官銀賞軍當有張通判説留在後用不
曽支去却將寧夏等五衛賞剰冬衣布花銀兩查出聽
賞又差髙嵩去慶府并各郡王將軍人等逼要金共五
百二十六兩六分銀八千四百八十四兩九錢各色紵
絲四百四十一疋各色紗一十一疋各色大絹一十五
疋青白三梭并藍白布共一千九百四十二疋各色紵
絲紗羅衣服八件金合包一箇到府聽賞官軍初七日
守備靈州都指揮史鏞聞知前情差夜不收李得等分
投馳報鎮守陜西曹總兵官并各路將官知㑹本日寘
鐇令未到銅匠楊茂鑄銀闗防一顆令未到刋字匠王
得洪篆討賊大將軍關防字様在上先未死銀匠王時
雍剔鑿篆文又偽造黄令旗二十面又令孫景文寫告
諭王得洪刋板印刷四五百張散與各處行人傳示腹
裏地方警動人心彼有百戸鍾翊陳倣為因强剥姜總
兵家眷衣服夜不收羅漢為因强搶財物俱被寘鐇得
知拿來裊首初八日早寘鐇將前項脅要慶王等府金
銀縀布等物賞犒官軍人等每官一員賞叚一疋每征
操軍夜不收一名連金布等項折算賞銀二兩守城軍
每人賞銀一兩本月十二日寘鐇封錦為討賊大將軍
就掛前項偽造闗防封周昻為左副將軍丁廣為右副
將軍張欽為前鋒將軍魏鎮陳賢楊泰胡璽陳宗王輔
胡濟各為都䕶朱霞朱洗姚鐸雷英李榮李森王環劉
鉞何鋭姜永各為總管封李蕃為儀副就頒命詞二十
二張見在二張其餘不存前項偽官又每人加賞銀有
二三十兩者有十兩者錦因夜不收羅漢被殺藍真自
縊尤全鄧全戴平陸續病故又選今在王得成于伏佑
尤千頂補尤千即係尤全親男王得成于伏佑不係原
謀人數本月十三日曹總兵督發都指揮黄正帶領遊
兵官軍二千四百餘員名前到靈州駐劄及節行楊副
總兵調集靈州官軍設法邀取船隻巡把黄河隘口本
日巡按周御史在延綏聞知前情㑹同榆林三堂議調
副總兵侯勛遊擊將軍時源等五千餘員名前來策應
十四日早有楊副總兵黄正史鏞并都指揮韓斌等帶
領遊兵并靈州土漢官軍共三千餘員名到河東闗地
方順河一帶劄隊又選差官軍中㑹水手者共得鎮撫
温良等二百餘員名渡河將看船官軍射走奪取原船
一十七隻及軍器等件掣過靈州東岸本月十五日寘
鐇猶恐前該五十八名夜不收不肯用心又將官銀三
百兩令周昻給賞夜不收尤千等并不記名丁廣伴當
一十四名共七十二名當令跟隨魏鎮張欽等齎銀二
扛先去廣武營給賞以收人心本月十七日晚有廣武
營協同都指揮僉事孫隆蒙曹總兵官帖差人將大小
二壩積垜捲埽柴草盡數燒毁有魏鎮張欽等到於廣
武營城門宣言散賞緣由勒要開門孫隆不納只登城
宣言禍福利害隨令官軍齊用日箭補鎗射打有魏鎮
張欽等帶領人馬復囘大壩本月十八日楊副總兵史
鏞韓斌照依曹總兵原行寫書一封令仇遊擊家人仇
書童等宻齎渡河潛到寧夏城遞與仇遊擊約令裏應
外合共舉大事本日姜永令在官王泰劉雄臧文前去
花馬池等處探聽延綏軍馬消息被把門官盤獲送閻
叅將審明解送楊總兵交收本月十九日有寘鐇向錦
等説稱訪得各路人馬巳在中衛廣武靈州等處沿河
堵截大小二壩柴草俱各燒毁船又奪去誠恐穵開壩
口水來難堵又恐渡口人馬過來你們如何處置錦等
計議未定二十日曹總兵領軍親到靈州本日有錦等
差去巡河軍人報説瞭見黄河南岸人馬灰塵約長三
里往西行走寘鐇愈加驚懼當差錦同丁廣張欽楊泰
胡濟魏鎮胡璽李森陳賢劉鉞何鋭姜永等統領馬步
官軍都指揮鄭卿等二千員名錦等分領一千五百員
名前去大小二壩防守又分與劉鉞姜永等人馬五百
前去渡口去處把截止留周昻在城防守本月二十一
日周昻差徐欽去平邊城調軍馬一百名來寧夏聽用
本月二十三日早有寘鐇出城祭祀社稷旗纛等神使
人喚仇遊擊陪祀仇遊擊設計推病不出周昻自來看
望仇遊擊就乗機宻令伴當陶斌將周昻抱住仇遊擊
同家人來得用鐵骨朶打死周昻割下首級即開門吹
號頭招喚原約遊兵親信官軍楊真等一百餘人前去
寘鐇府内將朱霞王環姚鐸李榮孫景文史連孟彬髙
嵩夏琳雷英陳宗俱殺死又將李蕃張㑹通并儀賓謝
廷槐韓廷璋擒獲及將寘鐇并宫眷拘繫在官侯叅議
疎放就差軍人荀子先馳報曹總兵等處又差夜不收
古興兒馬保前去大壩堡向錦等詐説敵衆大舉從赤
木口入境攻圍西門今傳令㫖調錦等領兵囘城截殺
是錦等聽信即發兵起行有古興兒暗説前情與鄭卿
知㑹鄭卿隨即布置所部官軍張特黙鮑本魏文輕執
刀將胡濟胡璽魏鎮陳賢李森殷哲胡英又到河口將
巡河劉鉞姜永何鋭等俱殺死斬首錦與丁廣張欽王
輔楊泰脱走錦原掛討賊大將軍闗防倉卒遺失本日
徐欽帶領原調人馬一百名前來寧夏見得城門關閉
得知周昻等被誅隨即帶領人馬復囘行至中途姚福
堡仇遊擊差人連夜到平邊城着落王指揮差人復到
姚福堡止將百戸朱洗殺了其餘軍馬囘城徐欽逃走
不知去向有在官周升長陳敬祖係徐欽伴當止知跟
馬不知别情因徐欽逃走拿解寧夏收監二十四日錦
與丁廣楊泰王輔走到賀蘭山外地名哈喇木墩被遊
兵百戸馬聰土達馬旺金寛夜不收陸華等將錦與丁
廣捉鎖前來楊泰王輔俱被衆軍亂箭射死張欽逃走
本日楊總兵領軍過河本月二十五日百戸姜忠被百
戸李英弟姜恕被指揮張徳各捉獲本日曹總兵領軍
過河鄭卿等各將錦等送赴曹總兵處審實發監本日
晚張欽飢餓難行復囘大壩河口空廟内避躱後又潛
到陳俊堡被本堡老幼軍人劉鋭捉獲間分守馮叅將
帶領官軍亦到彼處捕捉張欽劉鋭就將張欽送與馮
叅將轉送曹總兵處發仰寧夏前衛監候隨於安化府
尋獲姜總兵原領符驗一道征西將軍銀印一顆安都
御史原領勅諭符驗各一道闗防一顆後交與新任鎮
廵官收掌又尋獲寘鐇偽造見在黄令旗一十六杆紅
令旗六杆令牌一十面誓牌一面命詞二紙隂陽等兵
書一十七本曹總兵先巳奏繳其寘鐇鍍金銀印毁壊
鍍金冊八塊儀仗冠服家財并錦等財産見在者收檢
在官寘鐇其餘家財等項俱被寧夏官軍人等乗亂搬
搶無存見今行文挨究其餘未盡施恩等挨拿間五月
十九日蒙欽差總督軍務張太監先差管領神鎗太監
陸誾帶領旗牌官楊義山玉王瓛等三次前來續又親
統官軍人等督令各官陸續將施恩張欽輔國將軍􁅓
材夜不收申居敬馬官保鎖七兒耿婆孫史三張成陳
旺孫陳均生陸升保楊敬先龎守信鄒貴二施官得宋
驢兒陸巴子朱千升匡興古興兒于伏佑王得成任從
義豆克敬韋名四孫升保林伏進夏保保張成李榮關
尤全朱永年王天㑹張友文郁小一馬五安伯狗陳拜
拜陳士中郭雙孫謝官音奴張禮谷顯中劉文善李安
子侯得朶列哥李伏二呉成林雄韓當兒芮和姚政楊
長孫倪小弟張來住汪成沈官兒王子厚五十八名生
擒程保賈浩王卿楊舉蔣泰張閏徐愷朱成孫浩陸原
保十名斬首家屬安化王孫老哥兒及各犯家屬賈洪
等一百七十名口拘獲在官本月二十八等日首惡丁
廣同謀髙士俊并家屬賈九兒賀氏李氏張欽幼女賈
浦周小女賈七兒何童生何哇子李氏劉達蔣瘦兒蘇
氏姚氏徐氏王氏于氏張氏謝玉王二哥陳氏張氏二
十四名口陸續在監患病身故相埋明白蒙總督軍務
張太監按臨同提督楊都御史案行陜西曹總兵寧夏
鎮守張太監廵撫馬都御史楊總兵官巡按周御史轉
委黄副使許叅議陳都指揮弔取錦等再三研審㑹勘
明白内儀賓謝廷槐因是安化王孫婿逼脅在彼服侍
委的不知反情軍人周升長陳敬祖因是逃犯徐欽伴
當捉來委的不曽同謀今蒙審供不能隠諱取供是實
張欽等七十四名各供與何錦供同據此理合備由呈
乞施行等因到臣查得欽差總督軍務御用監太監張
節該欽奉勅諭先命爾統領京營官軍前去寧夏勦
殺反賊近得延綏鎮巡官太監孟山等并巡按陜西監
察御史周廷徴各奏據今陞寧夏總兵官署都督僉事
楊英陜西總兵官署都督同知曹雄等報稱四月二十
三日已時今陞副總兵都指揮僉事仇鉞合謀内應將
首惡何錦周昻丁廣張欽等俱各擒斬今革爵寘鐇擒
獲地方安妥各鎮兵馬俱已掣囘去訖今特勅爾仍到
彼處㑹同提督軍務都御史楊一清督同鎮守太監張
弼總兵官楊英巡撫都御史馬炳然御史周廷徴等將
寘鐇選委的當官員伴送爾仍同張弼入府將寘鐇的
親家屬宫眷人等并何錦全家人口牢固枷釘一同押
解來京以憑處治務要關防嚴謹毋致疎虞其寘鐇冊
印冠服儀仗等物就彼追收起解各賊財産督令鎮巡
等官籍没入官慶王及各郡王將軍人等尤宜詳處以
存親誼其脅從人等俱照節行詔㫖查審釋放仍通行
撫諭各該官員軍校人等仍其職役各安生業以定人
心以靖邉境悉聽爾斟酌議處便宜行事爾其體朕至
意以副委託事畢之日爾即星馳囘京欽此欽遵外臣
本年六月十二日到寧夏地方節據總兵官楊英等呈
稱見監并殺死寘鐇何錦等及今獲共謀反賊申居敬
等連各賊家屬共四百五十五名口到臣㑹同欽差總
督軍務御用監太監張永議得各賊未經查審恐有異
詞已經㑹案通行帖仰陜西寧夏二鎮太監總兵巡撫
等官巡按監察御史督同都布按三司委官審取供詞
分别造意根因首謀共謀脅從等第呈來以憑覆審遵
奉欽依起解釋放去後今據前因除覆審相同外臣㑹
同太監張永議照革爵安化王寘鐇係宗室懿親犯人
何錦張欽等皆朝廷臣子世受國恩罔思報稱乃敢潛
謀交結肆行反逆迫脅官軍占據城池殺害鎮巡重臣
索要軍馬地圖鑄造關防偽封官爵傳檄邉境搖撼人
心意欲結搆外冦併謀侵犯中原實地方非常之變覆
載不容之賊也幸賴我祖宗厚德深仁皇上神謀妙算
邉將宣力諸軍用命元惡首授餘黨成擒祖訓昭然憲
章具在臣等固無别議伏覩節該欽奉勅諭除首惡何
錦等三人不宥外脅從之徒果係迫脅為亂者悉與釋
放毋得濫及無辜欽此欽遵仰見我皇上好生之徳配
合天地故雖窮㐫極惡之人尚垂矜貸臣等敢不祗承
徳意縁搆亂之時寧夏本城官軍士庶人等仰面事讐
相率朝賀接受賞賜聽從使令綱常為之蕩然名教為
之掃地言之痛心切骨但干碍人衆遵奉明詔分釋脅
從悉皆放免關過賞賜亦不追究其後獲人犯夜不收
申居敬等一聞周昻逆謀即有樂從之意殺人刼財乗
機為亂當虐熖方張之時實此輩黨惡所致若欲比諸
脅從之流則情重法輕非禁奸止亂之道但舉事之日
方纔預謀義兵一動當即戢止比之元謀首惡似有不
同數内古興兒初雖兇黨後乃聽受仇鉞使令傳話鄭
卿捉賊若有去逆效順之意尤千係尤全親男王得成
于伏佑係事後選補俱非原謀之數比之申居敬等又
似不同平虜城官舍徐欽程保等一十一名聽信夏琳
之調相從謀逆之舉路自外來情非迫脅但伊事後方
纔入城不曽相助殺掠除徐欽脱迯正犯程保等十名
俱已誅斬其家屬丁口與申居敬等家屬俱各拿獲發
仰寧夏靈州等處監候奏請定奪及照安化王府儀賓
謝廷槐雖不知情係寘鐇孫婿難以獨留故土教授髙
元吉職在輔導顛而不扶焉用彼相通合解京發落再
照事内納粟都指揮僉事胡顒領軍在外不顧諸將倡
率士卒潰散囘城寧夏左屯衛所鎮撫陳淮百戸阮宣
聽齎偽㫖召調將官寧夏前衛鎮撫楊綱奉承賊意尋
捉分守官員揆以春秋誅心之法難照常人脅從之例
管糧通判張江本以章縫之流忍聽逆賊之用情雖出
於脅從義則難齒仕籍臣等所見如此伏望聖明大奮
乾斷乞勅廷臣㑹同三法司詳議除何錦等正犯外合
無將申居敬等明正典刑梟首於寧夏地方示衆其家
屬丁口與程保等家屬俱免解京就彼押發南方烟瘴
地面充軍隨住庶使情法兩盡可以警戒將來古興兒
等四名應否俯從輕典并見解儀賓謝廷槐教授髙元
吉在任都指揮胡顒所鎮撫陳淮百戸阮宣衛鎮撫楊
綱通判張江等通併原情議法奏請明示竄謫庶幾少
存無將之戒用防不道之萌臣等又竊思皇上御極以
來何負於宗藩何負於武臣而寘鐇何錦等忍為此事
以厪宵旰之憂若一槩從寛不究誠恐釀成姑息之風
重貽將來之害唐末覆車可為明鑒况好生者天子之
徳執法者人臣之義義有不共戴天法固難於寛縱此
外果有原謀及殺人重犯待後事發明白具奏施行及
照各犯脱放見監重囚四十四名燒毁各衙門文巻中
間恐有别弊亦合挨究處治及寘鐇冊印冠服儀仗地
土何錦等財産及遺失勅印關防財物等項俱另行為
此今將各項人犯除先已誅斬病故及監候外脱逃未
到徐欽王九兒等各拿解無干周升長等各釋放見在
寘鐇等連的親眷屬并何錦等各家屬分作三起差委
陜西寧夏都指揮黄正鄭卿等管領官軍伴送押解其
宫眷仍選取良善婦人看守供送飯食沿途軍衛有司
添撥軍兵民快防䕶到京奏請定奪外縁係起解反叛
賊冦事理為此謹題請㫖
　　一為災傷事
題為災傷事節據寧夏左右前中䕶等衛左右中前等
千戸所百戸李旻常泰等下屯種軍餘畢政朱選等各
連名告稱本處地方去嵗蝗蟲生發食傷田苗不得收
成正徳五年四月以來各人布種夏田麥豆正當長茂
結實之時天降霪雨連綿不絶熱氣濕蒸以致小麥生
丹枯死豌豆亦被二蟲食傷大麥粃細無收見今軍民
難過各家老稚男女尋挑野菜充飢度日切思徴糧在
邇無從措辦告乞分豁等因到臣已行鎮巡衙門勘驗
所告虛實災傷輕重明白行來以憑㑹處具奏去後未
報臣親詣前項地方督同各該大小官員再三詢訪委
的寧夏一鎮連年為因徴科繁急人民巳是困敝去嵗
夏秋田苗蟲傷今年被反賊殘害加以敵衆不時入境
搶掠愈加狼狽臣偕鎮巡等官宣布徳意極力撫綏猶
恐不能安業不料又遭霪雨虫傷收成無望若再追徴
税糧救死扶傷之人奄奄喘息其何以堪未免逼令逃
竄將來事變猶有可憂如蒙伏望聖慈憫念極邉地方
傷殘困苦軍民乞勅該部計議上請合無不拘常例覈
勘特降綸音將寧夏一鎮前項該徴夏糧早為蠲免除
豁以安人心以靖地方不勝幸甚縁係邉方災傷事理
未敢擅便為此具本謹題請㫖
　　一為更易主將以撫安人心保障地方事
題為更易主將以撫安人心保障地方事臣節該欽奉
勅事寧之日仍要更易部領申明號令俾其經久無患
欽此欽遵照得寧夏經變之後反側未安政務懈弛將
欲一新號令全在部領得人除將各該領軍坐堡掌印
管屯等官㑹同鎮巡從公推訪委用應更調者更調應
黜革者黜革各施行外竊見新任總兵官署都督僉事
楊英素諳邉務亦善治兵比嵗追勦敵衆多有斬獲但
初為副總兵領軍在楊顯堡按伏一聞何錦等搆亂所
統官軍潰散囘城不聽約束致將旗牌賈欽祖打死本
官只得罄身同指揮尹清奔往廣武隨即過河奔至靈
州其後資藉曹雄史鏞黄正韓斌諸將兵力邀取船隻
卒成桑榆之功彼時朝廷因見鎮巡官員俱被殘害就
近推擢俾總戎務固為相應但本官喪失之餘士心不
附蹤跡孤危欲御之以嚴則猜忌轉深欲撫之以寛則
委靡不振臣自到寧城以來耳聞目擊衆口沸騰委的
難以行事且極邉重鎮大亂初平撫定安輯全賴鎮巡
仰惟皇上神謨妙算洞見萬里近日擢用新任官員如
太監張弼之安靜不苛都御史馬炳然之亷平得體叅
將保勣之志節兼優遊擊史鏞之才畧出衆副總兵仇
鉞世守武臣威名素著近又新建竒功一方兵民倚以
為重凢此皆極一時之選而主將之任機要所關尤在
得人况今山後之敵勢方張河套之情形未定遇警調
度殺敵正係總兵之事傳曰地利不如人和身為主將
坐失人心鋒鏑之間小有動搖誠非細故但人才難得
如本官者用之寧夏固非所宜用之他鎮則無不可伏
望聖明俯念邉方事重乞勅兵部再加訪察議擬上請
合無將楊英取囘京營或改調别鎮另推謀勇著聞士
心素附邉將一員代總戎務與張弼馬炳然等各久任
責成庶幾兵政一新經久無患臣責任重大茍有所見
不敢緘黙縁係更易主將以撫安人心保障地方事理
未敢擅便為此具本謹題請㫖
　　一為撥補軍伍以實邉備事
題為撥補軍伍以實邉備事據寧夏鎮巡等官太監張
弼等呈㑹議得本鎮興武營新設守禦千戸所該設旗
軍一千餘名今止有官軍四百一十五員名况本所極
臨邉境外控河套内與花馬池清水營聲勢連絡防禦
邊敵係是衝要𦂳關去處必須軍馬數足易於防守今
查革爵安化王府原有隨侍百戸李蕃一所總旗二名
小旗十名軍人一百名内除百戸李蕃同謀反逆巳就
誅戮及逃故軍士九十一名外見在總旗二名小旗十
名正軍七十九名餘丁成丁一百八十四名不成丁一
百一十七名相應撥補合無將前見在旗軍盡數改撥
興武營守禦千戸所當軍食糧餘丁亦隨營居住貼軍
當差逃故二十一名行文原籍清勾前來本所補伍呈
乞轉奏施行等因到臣㑹同欽差總督軍務御用監太
監張永議得寧夏東路花馬池興武營二處俱係極邉
沙漠敵衆入冦中原必由之處為因軍伍單弱先年往
往失利已該臣一清總制邉務之時奏請將花馬池千
戸所改設寧夏後衛興武營改設守禦千戸所各添撥
軍人住種防守今花馬池巳添新軍五千餘名似勾保
障惟興武營止撥到充發等項軍人數又不敷隨到隨
逃不得實用武備依前單弱誠恐將來再敢窺伺侵犯
少有失利貽患非輕今據鎮巡等官太監張弼等呈乞
具奏要將革爵寘鐇遺留隨侍一百戸旗軍改調前項
地方充軍以實邉伍一節委的相應臣親在寧夏地方
詢訪相同故敢冒昧上陳伏乞聖恩憫念極邉重地防
守為急乞勅兵部議處合無將寘鐇隨侍一百戸所旗
軍盡數改撥興武營守禦千戸所當軍食糧餘丁亦隨
營居住貼軍當差逃故之數行文原籍官司清勾前來
本所補伍以嚴武備以壯邉城用消將來窺伺之患非
惟邉方有幸實亦陜西腹裏軍民之福也縁係撥補軍
伍以實邉備事理未敢擅便為此具本謹題請㫖
　　一為分别將官功過事
題為分别將官功過事行據巡按陜西監察御史周廷
徴呈稱奉臣等帖仰㑹同都布按三司委官即便吊查
各該鎮巡等官各奏本内事情務取歸一何官發蹤何
官運籌制勝領何項人馬得獲前功作急呈來以憑具
奏毋得囘䕶奉此遵奉㑹同陜西都布按三司都指揮
僉事陳善叅議許莊副使黄繡調取陜西延綏寧夏鎮
巡等官曹雄等節次題奏過平定反賊何錦等始末案
巻并節據各該將官開報手本查得正徳五年四月二
十八日據延綏總兵官馬昻差總旗紀順口報有領軍
見在靈州等處截殺副總兵侯勛遊擊時源差人報稱
反賊安化王并丁廣等被本鎮遊擊仇鉞等捉獲周昻
自刎身死何錦走出大壩有總兵官曹雄等計議進城
平亂等情該職看係捷音除具題訖五月初三日又准
總兵官馬昻手本開稱有寧夏副總兵楊英差靈州夜
不收張道同口報有反官何錦丁廣領了三千人馬往
大壩看守不在本月二十一日楊英宻地差人齎書與
遊擊仇鉞二十三日仇鉞將首惡周昻等殺了捉了安
化王二十四日楊英㑹同叅將閻綱協同守備都指揮
黄正保勣史鏞各領兵馬過河等因該馬昻㑹同鎮守
太監孟山巡撫都御史黄珂看係鄰土捷音亦各將情
具題及用手本備行到職又查得五月初八日據今陞
副總兵仇鉞手本開稱正徳五年二月初一日先該鎮
守總兵官姜漢等㑹議手本為聲息事行移鉞統領遊
兵三千員名分布迤西大壩玉泉等營副總兵楊英統
領竒兵三千員名分布楊顯等堡各按伏四月初五日
有寧夏都指揮等官何錦周昻丁廣同安化王寘鐇叛
逆將太監李増總兵官姜漢少監鄧廣請去飲酒何錦
等帶領同謀指揮千百戸張欽等將李増等殺死何錦
等又去各衙門將都御史安惟學少卿周東都指揮楊
忠等亦各殺死及將各官原領制勅符驗印信關防旗
牌家財盡行搶去無存分守叅議侯啓忠知覺脱走次
日尋獲肘鐐監禁管糧通判張江亦被捉拿拘收倉庫
鎖鑰燒毁各衙門文巻簿籍脱放見監罪囚掣取渡河
船隻安化王偽設官職本日何錦賺調鉞等兵馬至初
六日領兵到城楊英逢遇指揮尹清同去廣武渡河靈
州駐劄安化王何錦等又將慶府并各郡王將軍中尉
家財逼索散軍節出令㫖榜文扇惑人心鉞欲要召人
刺殺但原領兵馬先被何錦等盡行拆散不容一人跟
隨外無援兵恐獨力難成本月初八日得報總兵官曹
雄統兵前來征勦先發都指揮黄正遊兵三千靈州住
劄行令黄正與副總兵楊英守備史鏞等撥人沿河巡
邏設法邀取船隻十四日楊英等領兵先用馬步水手
二百餘人齊渡過河與何錦等原差看船官軍百戸姜
永等對敵奪獲大小船一十七隻軍器等件本月十八
日鉞家人仇書童在於靈州看收同尹敬等囘還宻藏
副總兵楊英等書信准總兵官曹雄手本行移鉞召集
義士約期裏應外合又令協同孫隆將大小二壩草垜
燒毁及調集陜西各路兵馬并東西叅將等官閻綱保
勣等大軍於二十日俱至靈州叅將馮禎協同孫隆官
軍前來大壩臨近城堡駐劄何錦等心生懼怯二十二
日總兵官曹雄發把總指揮李禎等下官軍一千員名
順河前去鳴沙州駐劄有河北巡視百戸姜永瞭見灰
塵走報安化王議令何錦丁廣等領兵前去拒守大壩
周昻在城䕶守鉞乗虛宻切分付都指揮鄭卿等在外
擒捉鉞在城宻令心腹官舍家丁人等召撫官軍在家
潛伏二十三日鉞詐病睡床周昻前來看望鉞撲出用
刀將周昻亂砍身死領人前去將安化王并同謀將軍
儀賓人等陸續擒斬拘羈又密差人前去大壩通知鄭
卿等督軍就將何錦丁廣魏鎮等擒斬張欽等脱走及
將黨惡家屬捉拿監候二十五日總兵官曹雄統兵前
至寧夏城鄭卿等捉送何錦等赴軍門督同鉞等安撫
軍民人心妥貼地方寧靖等因又查得先准鎮守陜西
總兵官曹雄并寧夏副叅守備等官楊英閻綱保勣史
鏞等各手本及各官奏題過本案巻内開報擒斬何錦
等縁由逐一查對明白俱與仇鉞先報手本内情節亦
各相同又查據寧夏叅將馮禎手本開稱六月初三日
禎於寧夏城領兵囘至陳俊堡訪知首惡反賊張欽脱
逃在堡親督官軍將張欽拿獲解送總兵官楊英處監
候等因近又查准寧夏總兵官楊英手本開稱蒙欽差
總督軍務御用監太監張永見得寧夏黨惡未盡地方
未寧三次差遣指揮旗牌等官楊義山玉王瓛各授以
成算齎捧鈞帖榜文前來寧夏指示鎮巡等官一遵號
令將未獲同謀黨惡申居敬等六十二名程保等一十
名俱各擒斬及將各犯家屬俱捉監候等因亦報前來
查勘間今奉前因除將有功大小人員另行造冊奏繳
外今將查勘各官奏題過擒斬反賊何錦并革爵安化
王寘鐇父子人等始末來歴并各官功次輕重縁由理
合具呈施行等因備呈前來案查先為前事看得各該
守臣各呈原奏本内事情多有不同㑹案通行巡按御
史周廷徴督同守巡官員查勘各官奏報功次事情務
取歸一以憑具奏去後今據前因㑹同欽差總督軍務
御用監太監張永議得寘鐇何錦等背棄天常謀為不
軌窮其逆志未可窺測皇上命將出師聲罪致討雖鼎
魚假息不過斯須然兵刃所交未免玉石俱焚轉輸之
苦復恐財力兩竭幸賴皇靈丕振聖武布昭各鎮將官
同心協力旬月之間坐收偉績巳蒙聖恩或賜勅奬勵
或就為陞擢勸忠之典可為曲盡臣等切思各官勲勞
有大小功過有多寡奏報之言未必皆實叅評周廷徴
所呈固巳得其情狀臣等復加廣詢博訪方悉其真看
得鎮守陜西地方總兵官右軍都督府署都督同知曹
雄以鄰境主將聞變奮興分布腹裏人馬拒守要衝徴
調鄰境官軍揚兵討伐邀取船隻以絶渡河之謀榜示
禍福以攜脅從之黨指畫以通仇鉞則内應克成權宜
以用韓斌則土人斯附増中衛廣武之兵以捍其所欲
攻燒大壩捲埽之草以攻其所必救凡此調度皆合機
宜遂使叛酋倉皇而出義兵乗虛而起較其發蹤指示
之功實出斬將搴旗之右遊擊將軍今陞副總兵都指
揮僉事仇鉞賺調入城跡雖可議潛謀結義心實靡他
既而手斬元惡逆黨寒心襲執叛王闔城生氣奮臂一
呼罪人盡得原情不失為忠論功何止掩過此二人者
平亂之功當為一等但曹雄則有功而無過仇鉞則過
少而功多分守寧夏東路右叅將今陞副總兵都指揮
閻綱協同分守興武營今陞右叅將都指揮僉事保勣
分守寧夏西路左叅將都指揮僉事馮禎協同分守廣
武營都指揮僉事孫隆守備靈州今陞遊擊將軍都指
揮僉事史鏞寧夏都指揮僉事韓斌陜西都指揮僉事
黄正皆能嚴兵固守以繫忠義之心約期進勦以奪梟
雄之氣内保勣及寧夏右衛指揮僉事尹清各有祖母
妻子在於鎮城不䘏私家堅守臣節尤為可嘉寧夏都
指揮僉事鄭卿始雖曲從逆賊之用既乃卒成擒賊之
功協守延綏副總兵今陞總兵官署都督僉事侯勛延
綏遊擊將軍都指揮僉事時源逺提策應之兵實為聲
援之助凡此數人論平賊皆與有勞語効力不能無異
再照寧夏副總兵今陞總兵官右軍都督府署都督僉
事楊英釀鎮城之禍而先機失於禁防督邉堡之師而
聞變不能約束大呼而潰三軍之心巳離奉身而逃七
尺之軀僅免但其後約㑹諸將協謀討叛奉承法令擒
賊數多斯亦不為無功要之不足掩過其餘有功官員
多係聽從驅使臣等不能悉數除待巡按監察御史勘
明照例造冊奏繳外今將查勘詢訪過縁由具實開奏
伏望聖明省覽乞勅該衙門查照施行縁係分别將官
功過事理為此具本謹題請㫖
　　一為議處宗藩以防患將來事
題為議處宗藩以防患將來事臣到於寧夏地方詢問
官僚士庶軍民人等皆云革爵安化王寘鐇叛逆之時
逼脅慶王日逐隨衆朝見跪拜從右門而入行君臣之
禮將欽賜寶纛儀仗送與僭用又逼要金銀器皿等物
一萬餘兩賞勞叛軍此固寘鐇挾持叛將假借兵威迫
之使然情非得巳而冠屨倒置亦甚矣及訪得寘鐇平
昔善營市利交通賓客又聽張㑹通王九兒等在府往
來信其邪説妄生異志何錦等與之往來情熟貸其財
以納級資其勢以害人鎮巡三司等官又多被其延接
納其餽送動以賢王稱之此既不復禁防彼益肆無忌
憚醖釀以成大禍葢非一朝一夕之積言之可為痛心
臣仰惟我太祖髙皇帝建立宗藩分布天下即成周大
封同姓之意用以控制中外藩屏邦家凡親王建國之
處郡王將軍以下皆其所統無事不聽其裁處無人不
歸其約束凡有奏請事情皆須具啓親王與之轉達成
法昭然千萬年之所當祗承而不敢失墜者也當寘鐇
反狀未露之時慶王若能先事禁防必不容其交通兵
將邀結人心以成大亂及寘鐇反形巳露之後慶府䕶
衛儀衛司工正郡牧等所不下數千人若能仗義整兵
嚴備以待密諭諸王共圖討賊播告鎮城官軍使之協
心宣力戡定禍亂豈無忠義之士應召而興計不出此
顧乃甘心屈辱聽賊指使致將朝廷法物棄而不保又
終無一言奏報殊負皇上展親之仁有失諸侯維藩之
義其輔導官員豈得無罪臣等又竊聞各處宗藩與文
武官員交結往來及招誘邪説之人在府恣肆出入者
比比有之履霜堅氷漸不可長近者鎮巡之禍起於府
第盃酒之間可為殷鑒伏願皇上念祖宗創業之艱難
思今日守成之不易存大義於親親之内謹事機於未
發之先合無降勅慶王少示警戒其内外輔導承奉長
史等官亦合提解赴京明正其罪别選相應官員代補
其任仍申明舊章通行天下王府但有如寘鐇私通賓
客交結文武官員及招誘隂陽術數一切左道邪説之
人在府出入往來者即便痛思改過嚴加禁絶親王建
國去處郡王以下悉聽約束郡王建國去處將軍以下
悉聽約束如有前項違犯事情輕則懲戒禁止重則具
實奏聞區處除既往不究外將來不行悛改事發大義
滅親不宜輕恕輔導官員不能匡正又隠匿不行具奏
者提解赴京從重處治内外文武官員所過地方止許
朝見親王其郡王獨自治國去處方許朝見此外敢有
似前與郡王將軍中尉儀賓等府盃酒往來接受餽送
禮物者拿問治罪罷職不叙如此則界限分明禮法嚴
整邪人無由而接則邪念無自而生非惟地方之幸亦
宗藩之福也臣等切見皇上嗣位以來於天下王府禮
義隆洽過於先朝而寘鐇乃敢負義背恩搆此大變不
勝忠憤激切故敢冒昧上言縁係議處宗藩以防患將
來事理未敢擅便為此謹題請㫖
　　一為遵奉勅諭起解後獲反逆賊冦事
題為遵奉勅諭起解後獲反逆賊冦事據寧夏鎮巡等
官太監張弼都御史馬炳然總兵官楊英御史周廷徴
各呈為衆官反逆殺死鎮巡大臣事將後獲馮經等取
出㑹同重復審據馮經供年三十六嵗寧夏左屯衛指
揮僉事管屯正徳五年四月初三日有巳故指揮丁廣
請經在伊家飲酒彼有何錦等三十餘人同飲是經問
這酒因何有何錦囘説你到初五日跟我去便知等語
各散次日有今在官徐文孝故兄充軍千戸徐欽與巳
解何錦巳殺周昻巳故丁廣同革爵安化王寘鐇謀反
差巳殺儀賓夏琳去平邊城謀約徐欽等一十二人前
來舉事各允本月初五日經在巡撫察院禀事只見丁
廣等帶領人馬入院將安都堂楊都司殺死經纔知謀
反事情丁廣就呌經去殺清理屯田周少卿比時經因
恨周少卿比較要増屯地當就取刀同到按察司是經
用刀向周少卿砍訖二刀身死彼有在官夜不收閻添
孫潘六十即潘成乗亂跟隨丁廣亦各用刀亂砍閻添
孫潘成又用刀故將跟隨周少卿書吏屠成岳寧亂砍
身死俱剥去衣服後衆夜不收因恠在官指揮李杲平
素刻剥聲言要殺本官知覺躱在安化王府内彼衆夜
不收將伊家財亂行搶訖李杲告鳴寘鐇却將寧夏衛
官庫原該李杲收掌賞剰冬衣官布一千五百疋給與
伊陪還家財本日未時徐欽等方纔到城常在寘鐇左
右侍衛初六日寘鐇要封何錦等官職喚到在官銅匠
楊茂鑄造銀關防一顆令在官刋字匠王得洪篆寫討
賊大將軍字様在上令先未故銀匠王時雍剔鑿篆文
完備後掛與何錦就封為大將軍又封徐欽為都䕶十
一日寘鐇令在官承奉司寫字人管珣已殺孫景文撰
成省諭文書謄寫刋成板榜比時伊男管律在傍看寫
二十日寘鐇令徐欽挑選平邊城人馬一百名來用徐
文孝亦在數内至二十三日來到寧夏城外得知周昻
等被誅隨即帶領人馬囘至姚福堡有今陞仇副總兵
着落平邊城王指揮差人到堡將原約百戸朱洗等殺
死徐欽知覺帶同徐文孝各騎馬匹稍帶氊衫布帳逃
躱在洪廣堡北邉沙窩内要出境外投順敵衆至二十
六日行至地名蘆溝兒忽遇敵衆三騎追趕前來有徐
文孝乗馬藏躱徐欽被敵衆殺死奪去馬匹衣服後敵
衆退去徐文孝將徐欽所遺原戴馬尾帽一頂在傍拾
囘又尋獲原棄馬匹氊衫布帳囘到韓信營潛住今蒙
總督張太監差人督同夜不收趙汝舟等訪知經并將
閻添孫潘成連楊茂王得洪管珣管律并李杲及徐文
孝陸續擒獲有徐文孝就指引前去蘆溝兒尋見徐欽
身屍朽爛止餘骸骨的係徐欽原屍取其頭骨并氊衫
布帳馬尾帽一同送官今蒙審供是實及審閻添孫等
八名各供與馮經供同理合照例起解呈乞施行等因
到臣㑹同欽差總督軍務御用監太監張永議照前事
已將先獲犯人申居敬等并何錦等分作三起差委都
指揮黄正等先行起解赴京具奏外後獲馮經等未經
查審徐欽係首謀重犯已被殺死恐有不的已行鎮巡
等官查勘㑹審去後今據前因叅照犯人馮經在先飲
酒之時雖不知情及至臨期明知丁廣等謀為反逆殺
害鎮巡大臣却乃依從指使挾讐同閻添孫潘成將公
差少卿周東并書吏屠成岳寧殺死正係兇惡黨𩔖法
難輕恕楊茂偽鑄關防王得洪偽篆討賊大將軍字様
事干謀反比之偽造印信情罪尤重管珣依聽謄寫告
諭文書刋榜傳播扇惑人心情雖脅從其事亦重指揮
李杲雖不與馮經同謀但因夜不收搶伊家財聽從寘
鐇指以陪賞為由將官布一千五百疋盗收入巳於法
有違除將李杲行鎮巡官取問應得罪名徑自具奏發
落其馮經等家屬與前解犯人申居敬等事體相同應
否俯從輕典臣等未敢擅擬已行該衙門各捉拿并管
律監候外今將馮經等正犯照例差委指揮解鉞等帶
領軍人押解赴京與何錦等併問奏請定奪縁係遵奉
勅諭起解後獲反逆賊冦事理為此開坐謹題請㫖
　　一為溥恩典以恤邉軍事
題為溥恩典以恤邉軍事查得近該兵部題為存留備
冬官軍事奉聖㫖是陜西地方有事備冬官軍着仍舊
存留聽調但念他每上班日久十分艱苦寧夏各城并
延綏甘涼各鎮官軍亦皆艱苦可憐各賞官銀二兩在
城官軍除從逆外有能悔罪効順出城的也各賞銀一
兩户部再差官運送太倉銀三十萬兩着各該鎮巡官
照名給散餘剰銀兩就在陜西官庫收貯以備各邉糧
餉之用欽此欽遵照得陜西延綏寧夏甘肅四鎮官軍
委多驍勇慣戰况世受國恩咸願効死盡力但因地方
多事終嵗征調無休致令人馬困敝加以該管官員不
善撫恤糧賞既不時給又行剥削無厭以此隊無完軍
軍無完衣愁苦之狀所不忍言皇上仁同天地特加賞
賚以供衣裝之用聞者孰不舉手加額仰戴聖恩但三
鎮及寧夏各城官軍俱巳沾惠獨寧夏在城之人為因
彼時反逆未平拘於出城之文未得均沾恩典切縁寘
鐇何錦謀逆之時寧夏在城官軍除同謀逆黨外近據
總兵官署都督僉事楊英查報聞變出城止有官旗軍
舍都指揮等官鄭亷等五十二員名其餘盡被脅從在
内但遊擊仇鉞一舉義兵隨即去逆効順相助滅賊可
見前日從逆非其本心今惡黨俱巳擒斬見在多係無
罪之人大變之後憂疑未釋似宜少加矜恤以安其心
伏望聖慈一視同仁憫念寧夏鎮城官軍近被反賊逼
脅殘害之苦合無每員名照例各賞銀一兩仍於原送
官銀内取給則彼萬死一生之餘感戴朝廷再造之恩
出於尋常萬萬矣縁係溥恩典以恤邉軍事理未敢擅
便為此具本謹題請㫖
　　一為旌死節以勵人臣事
題為旌死節以勵人臣事准巡撫寧夏地方本院右副
都御史馬炳然咨據寧夏等衛申稱正徳五年四月初
五日寧夏反賊何錦等作亂之日有陜西都司都指揮
僉事楊忠正在巡撫都御史安惟學處稟事偶見反賊
丁廣等持刀值衝前來要殺安都堂當被楊忠當堂大
罵賊狗怎敢犯上謀反等語隨被丁廣等亂砍身死剖
腹刳心又有寧夏衛納級都指揮李睿本日一聞反賊
氣忿不過前去安化府前意要衝入因是閉門大罵悖
天逆理反賊如何這等欺公罔上日後凌遲碎割等語
致被門外夜不收申居敬等亂砍亂刴身無完膚而死
又有寧夏右衛百户張欽被何錦等嗔恠本官不肯心
悦臣順説知革爵寘鐇於四月二十二日要拿來殺害
本官知覺潛從西城牆溜下走到雷禍堡遇見反賊百
戸雷英得知前情射死除行寧夏等衛覆勘相同具結
囘申前來切照寘鐇何錦等作亂之日舉城之人無不
被其逼脅朝賀使用而都指揮楊忠李睿獨能挺身罵
賊不屈以死百戸張欽不肯臣順卒以殞亡此忠義之
臣氣節凜然孤立若不别加恩典何以激勸人心合無
具實上聞一體起立牌坊以表其門廬仍量陞官職以
廕其後裔未敢專擅為此合咨前去煩請照詳施行等
因到臣照得寧夏大鎮素稱文獻之邦不幸為反賊汚
辱闔城官軍士庶除逆黨外其餘盡被逼脅心雖不從
外則順服禮義亷恥為之蕩然獨都指揮楊忠李睿以
罵賊而死百戸張欽以逃難而亡使人人皆然何錦等
數軰安能孑然稱亂是其忠憤激烈誠可嘉尚臣聞自
古聖帝明王於死節之臣必加褒䘏所以勵臣節而立
大閑也伏望聖明憫念楊忠等三人死於逆賊之手乞
勅該部議奏或表其門廬或别為優恤仍將各應襲兒
男量陞一級以洩九泉之忠憤以勵天下之臣節其於
名教不為無補縁係旌死節以勵人臣事理未敢擅便
為此具本謹題請㫖
　　一為十分𦂳急缺乏糧料馬草事
題為十分𦂳急缺乏糧料馬草事准巡撫寧夏地方本
院右副都御史馬炳然咨㑹同鎮守太監張弼總兵官
署都督僉事楊英查得寧夏在城五倉見在銀糧不勾
主兵三箇月支用花馬池見在糧不勾主兵二箇月支
用料草全無靈州糧不勾主兵二箇月支用馬草全無
中衛糧料不勾主兵三箇月支用廣武營糧料不勾主
兵二箇半月支用興武營糧雖頗有草料全無其餘應
該按兵截殺去處數多糧料草束一切缺乏此惟計算
主兵支費之數若徴調客兵到彼愈加不足即今賀蘭
山後敵衆不時近邉窺伺河套之賊近據延綏報稱俱
往西北去訖寧夏正在延綏西北恐其窺知寧夏反變
之事意欲乗隙侵掠即目便是八月秋涼倘或山後河
套兩路之冦或深入為患或約同夾攻未免調集客兵
人馬臨時糧儲缺乏馬匹不敷倉卒之閒憑何為計查
得先為𦂳急聲息預備兵糧等事該職等奏蒙戸部運
送銀五萬二千六百八十三兩有零四川運銀一十五
萬兩俱累催不曽解到後又亦為前事該戸部又運送
銀一十萬與督理糧草都御史徐以貞前來接濟今止
運到五萬兩其餘五萬亦尚未到即今米價騰貴每銀
一錢止買粟米一斗四五升止買豌豆二斗止買小麥
一斗兼以年穀不登客商稀少日貴一日不言可知况
布政司原派舊糧俱巳停徴新派夏糧俱各運足亦不
勾用查得先年但遇邉儲缺乏許令召商開中雖則易
於集事其間作弊多端已蒙停止似難復議但舍此一
途不過拘刷富家收買今寧夏富家前該都御史王一
言已刷買一次後該都御史安惟學又刷買一次職等
目下又要刷買一次拘刷巳盡情理難堪將欲差官糴
買而防守地方為重顧此失彼將欲一切給軍以銀而
或時乏賣銀不可食職等處此大壊極敝之餘百孔千
瘡救之不暇晝夜憂惶計無所出萬一失誤地方雖將
職等誅殛無遺亦無益於事矣合無轉奉乞恩再運銀
數十萬兩就選委有才智着實幹事都御史一員前來
設法措買糧草再差戸部有風力屬官一員前來催儹
布政司税糧并未運銀兩庶得專理其事易於集辦有
備無患攻守有倚若止靠巡守官與管糧官整理則恐
事緒多端不肯久住實幹徒費文移不能濟事為此除
具題外合咨煩為照驗施行等因到臣照得寧夏一鎮
東西中三路糧料草束委多缺乏而東路逼臨河套乃
敵衆入冦腹裏必由之處糧儲缺乏尤甚且如花馬池
每年遇冬有警常調延綏遊兵三千在彼按伏興武營
遇冬常調寧夏竒兵三千在彼按伏今二處料草全無
花馬池糧亦止勾主兵兩月支用倘或今冬踏氷入套
擁衆近邉徴調客兵人馬將何支給既無糧草難以駐
兵敵衆愈無忌憚萬一邉城失守貽患腹裏地方守臣
何以辭責且寧夏鎮城大變之後人心易於動搖見在
銀糧亦不勾主兵三箇月支用根本之地如此他尚何
望况山後之敵不時窺伺誠恐兩路受敵尤難支持所
以鎮巡官員因見事勢窘迫煩瀆聖聰乞討官銀乞差
都御史及户部屬官前來專理其事情詞懇切葢亦不
得已也但陜西邉儲之乏不獨寧夏為然内而固原靖
邊外而延綏甘肅在在空虛見今河西莊浪涼州一帶
地方敵騎充斥餉道阻塞公差人員多從西畨地面迂
路而行近據莊浪叅將魯經呈稱敵衆深入迤西土人
居住地方攻尋窖藏糧畜聲言要搶西寧沿邉境外墩
臺俱巳丢棄烽火不能接舉臣方經理寧夏事務聞之
不勝憂懼意將徴調陜西延綏兩鎮精兵萬餘與本鎮
官軍分路夾攻痛加誅勦以祛邉患亦因彼處邉儲空
乏難以輕動又漢中流賊嘯聚密邇郡城師老財竭迄
無成功首尾受傷中外俱困事勢至此必得大有區畫
之才而又假以便宜專制之柄乃克匡濟决非巡守等
官所可勝堪臣任總戎務軍馬所至只合責成各該巡
撫巡守管糧官員供給但今巡守管糧官既多坐視無
為巡撫官員又復倉皇無措臣若不言日後誤事之罪
雖死難贖伏願皇上軫念陜西三邉重鎮國家安危所
係乞勅廷臣㑹議合無俯從寧夏鎮巡官員所奏再發
官銀數十萬兩與同近日解送寧夏各邉并軍前合用
銀兩專備整理邉儲簡命在京部院堂上官一員加以
重權俾之督理并帶有才力部屬官三員趂今收成時
月河水未凍之先分投整理延綏寧夏甘肅三鎮邉儲
陜西沿邉及漢中地方責付巡守官整理布政司管糧
官專一往來催督各府州縣今年夏秋邉糧俱聽差來
大臣裁制務待邉儲處處充實方可具奏囘京邉儲既
充遇有敵警愚臣得以隨宜調遣各路官兵防遏誅勦
庶寛宵旰西顧之憂不獨地方軍民之幸而巳臣又切
思經畫邉儲不過招商派買二端而巳招商易於集事
姦弊或不能無派買累民暗陪怨讟有所不免兹欲救
目前之急不須避招商之嫌於商人増一分之利則公
家有一分之益前此招商多被官豪勢要託名報中致
蒙停止但舍此一途而拘刷人户糴買縁地方時值道
里逺近不同計算脚程欲不累人則須髙其價省價於
官而歛怨於民又非朝廷綏輯邉人之意也臣愚請勅
差來大臣不拘招商派糴隨宜區畫俱要嚴加禁革姦
弊不許勢要報中其舊報糧草商人納完久未給價雖
有詔書明文所司猶稽於奉行葢不止畏罪避嫌實因
官銀無積之故亦須查明處給庶幾近悦逺來商販填
委官事可集不然直待事情𦂳急竊恐招商則無肯應
糴買則無從出不得巳而至於穵運陜西之民將不堪
命況腹裏倉廩空虛無可穵者雖有巧智無善處之術
矣臣誠愚昧不知忌諱干冒天威無任隕越待罪之至
為此具本謹題請㫖
　　一為改調管糧官員事
題為改調管糧官員事照得陜西各府州縣夏秋税糧
馬草分派運送各邉以供軍餉先年設有管糧叅政一
員專一督理如叅政王琰安惟學軰不時往來巡歴比
較催徴有司官吏憚其嚴明不敢偷安誤事近該叅議
管糧夫官無大小茍得其人皆可取辦近該巡撫寧夏
地方本院右副都御史馬炳然咨稱山後敵衆不時出
没套内賊蹤又往西北移營防禦之計不可不慎今花
馬池興武營料草升束皆無各邉倉分見在銀糧不勾
主兵二三箇月支用未聞管糧等官親歴何處倉塲設
一謀一策為一人一馬之費叅議許莊雖不知能幹與
否未見著意邉儲依時巡歴地方似此官員若雖留幹
事終難克濟合無另推舉着實幹事官員前來管糧替
囘本官量才别用庶能共濟邉事等因備咨到職查得
陜西各鎮糧儲缺乏不止寧夏為然布政司管糧官例
該督催八府糧儲以供各邉之用不止寧夏一鎮是其
責任況今西有強敵之侵南有流賊之警督理邉儲政
務之大莫急於此非得才力有為實心幹事之人安可
倚賴叅議許莊篤實有餘風力不足用之腹裏或有可
取邉方軍餉非其所長直待失誤事機罪之無益臣博
訪得陜西苑馬寺少卿陳璘陜西西安府知府陳祥俱
勤勵幹固素著風采使當前項責任必有可觀伏願皇
上憫念邉方多事之秋軍儲為第一重務乞勅吏部訪
察議擬將叅議許莊改調别省仍於陳璘陳祥内上請
簡命一員暫陞叅政職銜令其盡心往來催督八府錢
糧整理三邉糧草如果蹟効顯著待後邉情寧息之日
具奏陞用仍照近例止選叅議一員管理臣以地方安
危所係利害切身不避煩瀆聖聽無任悚懼激切之至
縁係改調推用管糧官員事理未敢擅便為此具本謹
題請㫖
　　一為缺官催辦錢糧刑名等事
題為缺官催辦錢糧刑名等事准巡撫寧夏地方本院
右副都御史馬炳然咨㑹同鎮守太監張弼總兵官署
都督僉事楊英查得寧夏一鎮有王府宗室有七衛三
所六驛遞八十餘處營堡倉塲事頗繁難糧草支費亦
不為少近遭大變之後人心殆不如前禮義稍疎於昔
各衙門巻簿盡被反賊燒毁夤縁作弊爭訟倍多況賀
蘭山後敵衆不時出没河套之賊又移營向寧夏方位
防禦之計至為𦂳急今通查花馬池興武營及寧夏在
城等𦂳要去處倉塲見有銀糧不勾二三月主兵支用
料草甚至升束皆無此項軍儲例該都布按三司分巡
分守管糧管屯官整理缺乏失誤罪有攸歸今未聞各
官親歴何處倉塲設一謀一䇿為一人一馬之費萬一
失誤軍機豈不一槩負累若再靠前項官員幹事誠恐
因襲故弊難以成功查得先年曽設按察司僉事一員
常在寧夏居住管理錢糧刑名後奉事例裁革以後大
小事務俱職等整理雖則大事不敢疎畧至於小事亦
有不周竊思職等邉方鎮巡官之責重在軍馬城池防
奸禦侮與夫錢糧刑名等事之大經大法提綱挈領張
主于上耳至於條分縷析上流下接職在三司今必得
按察司官一員分理庶事則上下相維共成公務伏望
轉奏合無暫設按察司僉事一員常在寧夏居住聽職
等提調收放糧草問理刑名往來本鎮巡歴禁革各項
奸弊不許腹裏鎮巡巡按衙門擅便差委但事干邉務
比之腹裏事情不同若照常例推舉一則恐其到任稽
遲一則恐其不知邉事宜從於陜西附近見任官内有
才幹風力者訪得實疏名奏請擢用齎憑到任管事庶
濟目前之急便益等因備咨到臣照得寧夏大鎮錢糧
刑名事務繁多雖有分巡分守官員常在腹裏相離邉
方窵逺顧藉不周所以先年專設按察司官一員常在
寧夏居住管理各項事務專聽寧夏鎮巡官員提調後
奉例裁革大小事務俱是鎮巡自行整理顧此失彼未
免委托衛所官員代理以致弊奸横生官軍受害今地
方所遭大變錢糧缺乏詞訟繁興山後套中之敵兩該
防禦鎮巡責任重大豈能親身庶務巡守管糧等官又
皆畏難不來所以太監張弼都御史馬炳然都督僉事
楊英議要照舊添設按察司官一員分理庶事一節不
為無見節據寧夏等衛所官軍旗士赴臣訴告亦要添
設按察司官以清錢糧奸弊所見皆同但事干邉務比
與腹裏事情不同若照常例推舉恐其到任稽遲及不
知邉事如見任分巡管糧等官雖有如無何濟於事博
訪得陜西鞏昌府同知張檄慶陽府同知李賓俱通敏
有為且久任邉方諳練事體相應擢用伏望聖明軫念
邉事之難俯納守臣之見乞勅吏部查議合無暫設按
察司官一員專在寧夏居住聽鎮巡官提調監放糧草
問理刑名往來巡歴三路地方禁革各項奸弊不許腹
裏撫按衙門輒便差委仍將臣所推張檄等二員再加
訪察如果相應疏名上請擢用齎憑到任管事以濟目
前邉務之急待後邉情稍寧事體巳定另為議奏裁革
縁係缺官催辦錢糧刑名及推用官員事理未敢擅便
為此謹題請㫖
　　一為調兵征勦犯邉敵衆事
題為調兵征勦犯邉敵衆事案查先據分守莊浪等處
右叅將都指揮同知魯經呈為敵衆犯邉阻絶墩臺缺
軍守瞭事照得莊浪地方自舊嵗十月到今敵衆犯邉
侵擾㑹兵勦殺今驕不退連日糾衆深入過路往西徑
奔土人居住黒臺西大同三岔等堡攻尋窖藏糧蓄聲
言要割田禾去搶西寧地方節統官軍設伏歸路陸續
擒斬首級及差人爪探臨境安帳晝瞭夜伏巳行開報
甘肅衙門外查得境外該接烽火鹻灘等墩二十七座
俱各丢棄無人止守順路墩臺欲便照前撥人守哨縁
敵衆見在土豹嶺以裏分水嶺以外適中北自平嶺野
遜嶺起至迤南四眼井台麻水等處敵帳數多約敵萬
餘逺近不等撒畜牧放相離到城一百二十餘里月
無虛日出没往來尋搶絶道不通缺軍往彼瞭望況本
城人馬不滿三千實是兵寡力弱不敷支敵乞念地方
為重早為處置増添兵馬前來併力勦逐便益呈乞照
詳等因到臣看係𦂳急軍情巳經備行甘肅鎮巡及副
叅遊擊等官整㮶人馬用心隄備遇有侵犯小則相機
戰守截遏大則傳報鄰境官軍互相應援不可自分彼
此失誤事機去後續據叅將魯經呈為敵衆犯邉事正
徳五年七月初三日至初八日時不等節據東山墩舉
放砲火隨據迤南破山口等處夜不收張山住等迤北
打柴溝夜不收尹奉等各報敵衆壕邉瞭望行走備報
看得敵衆不次前來探道與同甘肅遊擊將軍呉英計
議恐入為擾當日分布在城并遊兵人馬於南北二路
站堡屯莊設伏遇警聨絡互相策應各職整兵外十三
日午時據古城兒夜不收馬欽飛報前來有一千餘騎穿
戴明盔明甲執打藍白旗號從東山突出過壕奔路順
河行來近城當㑹遊擊呉英各率兵馬出城間及據沙
溝鋪夜不收王三走報已時分瞭見敵衆一百餘騎遇
見迎接甘州公差使客千户孫鑑人馬攻圍備報職等
各統見在馬步官軍合陣擺列前到沙溝鋪兒迎見敵
衆分作三路納喊衝來職身先士卒就與交鋒不意將
本職左腿射訖二箭馬匹射死有遊擊呉英頭盔射訖
一箭不次衝攻數分數合又瞭見墩口有一塊劄營自
午戰至申時職等申嚴號令各督官軍把總指揮陳鎧
等敢勇當先衝入陣中鏖戰陳鎧被射數箭未傷皮肉
遊兵把總指揮趙珍馬匹射死内千户魯儀呉倫等奮
不顧命就陣斬首六顆奪獲戰馬軍器欲再前追又值
天晚收兵囘城敵衆當夜仍往原路出境十四日據夜
不收陳貴探得敵衆離城不逺在於教塲山後放馬登
由塔兒山行走據此查得陣亡旗軍充伯赤等二名被
箭射傷官軍二十五員名射死馬二十一匹走死馬一
十三匹及據莊浪等衛千戸孫鑑等呈稱蒙領有馬官
軍一百員名於本月十二日前去岔口迎接甘州公差
使客行至杜家沙溝口忽遇潛伏敵衆二百餘騎穿戴
明盔衣甲撲向大路交鋒被衆攻圍對敵射死軍人徐
友亮甘州都司承差閻宗魁將馬夫葉泰捉拿本役將
原背包本丢棄被搶行李站馬一匹騾一頭戰間有武
勝堡按伏遊兵馬歩官軍指揮包英等即時帶領馬步
官軍三百策應其衆復囘原路去訖查得被箭射傷軍
人朱遷等五名射死馬八匹開呈到此照得敵衆久住
在邉不時出没或遣輕騎而東西剽掠或佯乏馬而誘
我官軍顯是糾衆部落恃倚人馬衆大深入況其情變
詐難測除整兵隄備及將斬獲首級奪獲敵馬器械劄
發莊浪衛收養聽候解驗外呈乞照驗施行隨據甘肅
遊擊將軍都指揮僉事呉英亦呈相同行間又據守備
蘭州地方署都指揮僉事閻縉呈為敵衆出没事内稱
本年七月初一日敵衆一運從鹽塲溝入境按伏指揮
魏時領軍追趕對敵射傷軍人劉來仝及將猴子山墩
攻圍射傷墩軍張彦方張成陳九一等三名又至地名
滚巴川等處將常哨夜不收馮六兒殺死蔣貴八無有
下落等因各呈到臣為照河西地方莊浪紅城子起直
抵鎮番永昌等處俱有敵衆住牧帳窩聨絡離邉不逺
不時突入搶掠為患而莊浪涼州尤甚道路阻塞砲火
傳報月無虛日先因境外該接烽火墩臺年久丢棄不
守以致此畨肆無忌憚即今深入迤西搶攘聲言要搶
西寧地方雖據魯經呉英各呈報暫獲首級數亦不多
似無懲戒又將公差人役捉殺中間或有别項隠情除
查勘外近又侵犯蘭州境界攻圍墩臺殺死應哨人役
黠桀性成未可窺測觀其事勢必須廣徴士馬痛加誅
勦庶幾後患可弭地方可寧但臣撫制以來一向經理
寧夏事務未據甘肅鎮巡官員一字呈報彼中軍馬多
寡糧草虛實及賊營離邉逺近俱難遙度止是莊浪守
將節呈前因欲便調集大兵前去策應行據各倉塲查
得莊浪糧料草束俱巳支銷盡絶紅城子倉止有糧七
千餘石料草俱無軍馬到彼將何支給已經選委蘭州
衛指揮陳松管領蘭州靖邊二處挑選精徤有馬官軍
八百員名前去莊浪駐劄暫聽叅將魯經調度遇有賊
冦侵犯併力追勦截殺及不次移文甘肅鎮巡督同副
叅遊擊等官從長計議酌量本鎮兵馬多寡强弱如是
力能捍禦保得不致失誤大事宜從照舊戰守互相應
援截遏不可養患殃民倘或賊勢重大兵力不敷相應
大舉誅勦就便計議進兵方畧應調主兵馬若干仍計
算見在糧料草束可勾主客兵馬若干支用㑹處停當
作急行來以憑調兵約期行事其糧儲缺之去處查支
官銀上𦂳設法糴買措置毋待臨期失措責有所歸去
後至今亦未回報竊料此冦先被小王子人馬讐殺殘
敗去年潛伏河套又被我沿邉官軍尋襲斬獲數多今
冬或恐不敢入套但河西地方尋搶月乆野無所掠氷
橋結凍之後恐有窺伺蘭州靖邊之謀彼處軍馬數少
通敵隘口頗多萬一乗虛而入則㑹寧安定狄道金縣
地方難保不遭搶掠見今漢中流敵刼聚未息調去洮
岷西鳯環慶等衛馬步官軍召募民壯番兵五千六百
員名續又調西安四衛備冬下班管項官軍三千員名
難便掣囘沿邉兵備比常單弱又恐冬間踏冰過河
套無所不備則無所不寡首尾受敵誠難支持宜趂今
河水未凍套内無警將前敵驅逐逺遯以袪河西患害
以免隴西内顧之憂庶幾遇冬可以專意防禦保守欲
待甘肅鎮巡㑹議囘文至日方纔具奏縁道途阻滯不
知何日方得行來不無延誤訪得莊浪外境蘇海圗北
至明水湖一百五十里處處俱有敵營東至靖邊達喇
蘓亦一百五十里可通人馬合無徴調延綏副總兵王
勛統領竒兵遊擊將軍時源統領遊兵二枝共六千員
名寧夏各項兵馬内挑選令西路叅將馮禎統領共二
千員名并陜西遊兵挑選二千及固原環慶靖邊蘭州
等處官兵内各挑選亦共二千員名通共客兵官軍一
萬二千分作三路一路從靖邊達喇蘓渡河一路蘭州
渡河從定火城而進一路從紅城子莊浪官道而行㑹
合叅將魯經遊擊呉英涼州分守副總兵徐謙涼州按
伏甘州副總兵白琮官軍人馬刻期分投出境追逐與
境外之兵俱至蘓海圗土豹嶺斬石硤蘆塘湖一帶隨
敵所向尋襲追殺直抵明水湖地方敵腹背受敵必然
潰敗不支莊浪涼州之敵既以驚潰則鎮番永昌甘肅
之敵不戰而自走矣振中國之威奪外夷之氣莫要於
此然事干各鎮必得大將一員統領約束乃克有濟推
訪得鎮西將軍總兵官都督曹雄各鎮將官素所推服
伏望聖明俯垂省覽乞勅兵部叅詳議擬如果可采早
為覆奏上請行令臣照依前擬調集官兵請勅都督曹
雄提督各路將軍軍馬甘肅鎮巡官統領鎮兵專備永
昌以西地方用防敵衆西走衝突之患臣統領中軍官
兵於莊浪居中駐劄調度策應必期成功以副委任敵
既逺遯一面具奏一面班師以備河套行令該鎮將沿
邉舊守墩臺查照修築撥軍瞭守傳接烽火及將邉外
舊設蘓海圗巴勒章等城堡以漸經營修復屯住軍馬方
可經久無患但各處糧料草東十分缺乏除蘭州靖邊
等處已行巡守兵備等官查支官銀糴買備用但恐不
敷其莊浪涼州地方雖節行甘肅巡撫查處猶恐緩不
及事仍乞俯從臣近日擬奏簡命大臣前來督處邉務
職任專一易收成効及行各該巡撫管糧等官趂時作
急整理勿再因循推調以誤大計食足則兵强逺人不
患於不服地方不患其不寧矣臣聞自古帝王之於逺
人來則薄伐去則不追𢷬虛窮追誠非至計但今失穴
之敵竊伏我邉東突西馳彼入此出迎之則不至去之
則復來昔人所謂窮邊易以計破難用兵碎者也若玩
時愒日兵力兩匱未免坐困中國況官路久被阻截貢
餉不通河西重鎮似為外境貽四夷之侮關係匪輕臣
不勝惓惓體國之至敢用昧死上言貪功喜事非臣本
志天日所鑒臣不敢欺但兵貴神速事難預料旬月之
間機㑹或異若命下之後糧草未備或敵勢稍退及套
内别有𦂳急敵情另為具奏待有機可乗不拘何月日
即照題奉成命行事庶免臨期論奏以為後時之舉縁
係調兵征勦犯邉敵衆事理未敢擅便為此具本謹題
請㫖
　　一為謝恩事
奏為謝恩事節該欽奉勅得爾奏行至陜西地方差官
出榜撫諭寧夏軍民人等及㑹同總督軍務太監張永
案行寧夏鎮巡等官將反賊寘鐇何錦等并的親家屬
及續獲反賊查審造意根因首謀共謀脅從等第及各
官原報功次事情同異各起解釋放又追收冊印冠服
儀仗等物籍没家産財物入官仍將同謀夜不收擒獲
各項事情俱有次第具見爾奉命在邉運謀効力勤勞
可嘉兹特降勅奬勵爾其益殫心力以䘏軍民以安疆
場庶不負委任之重爾其欽承之故勅欽此欽遵望闕
叩頭謝恩外伏念臣本庸愚先年叨承任使患病不能
供職後蒙聖恩放囘致仕幸得生全邇者復蒙起用適
因寧夏有事勅使臨門不敢辭避星夜兼程前進行至
陜西地方聞知叛逆已平但人心憂疑未釋節差千戸
王臣百户韋臣齎領告示榜文前去撫諭臣仍兼程到
於寧夏㑹同欽差總督軍務御用監太監張永處置各
項事情此皆人臣職分之常别無功能可録豈意天地
之量不棄微勞降勅奬勵臣内自循省増愧増懼但蒲
栁之質易衰犬馬之年漸老感恩徒切欲報未能一寸
之誠不敢自負臣不勝瞻仰感戴之至縁係謝恩事理
為此具本謹具奏聞
　　一為衰病不能供職乞恩放囘休致事
奏為衰病不能供職乞恩放囘休致事臣先任前職總
制陜西邉務正德元年十二月内因在邉感冒風寒致
將舊患目疾痰疾舉發不能任事陳乞休致蒙准馳驛
囘還養病後因公事連累提解赴京復蒙聖慈寛貸容
令致仕臣感恩如天圖報無地方與田夫野老沐浴清
化歌詠太平正徳五年五月初二日該吏部公文開稱
臣蒙起用本月初四日該錦衣衛舍人王諌齎捧勅書
為因寧夏反逆事情命臣仍總制陜西延綏寧夏甘涼
各路軍務臣時卧病在於直𨽻鎮江府丹徒縣居住聞
此大變自念主憂臣辱非臣下辭避之時扶病强起星
夜兼程到於陜西地方又欽奉勅㫖提督經營及陜西
各路人馬勦殺賊冦時寧夏反逆巳平復奉勅㑹同太
監張永前往彼處撫安軍民處置各項事情除將應行
事宜㑹本條陳次第具奏外縁臣章句庸才栁蒲弱質
中年多病齒髪漸落今耳鳴如蟬目眩生花數步之間
不能辨物又兼腰膝無力行坐跪拜十分艱辛稍加勞
苦輒欲欹仆雖受恩隆厚不忍自棄而筋力衰憊不能
自强況陜西三邉責任重大軍旅之事實非所長若猶
貪戀榮祿忌避不言終恐僨事貽患雖死莫贖臣是以
不避斧鉞冒昧自陳伏望皇上天地之量憐臣衰病放
囘照舊致仕臣得保全骸骨生還鄉里不勝感戴天恩
之至縁係衰病乞恩休致事理為此具本謹具奏聞伏
候勅㫖
　　一為易置守備官員事
題為易置守備官員事案查先據守備洮州地方署都
指揮僉事髙謙呈為土豪不悛造意聚衆截路白晝搶
刼財物執刀打傷人口謀陷地方欺凌異鄉官員等事
内稱被洮州衛指揮張綸倚恃土豪聚衆家人毁罵趕
打搶奪衣服器皿要乞調守别項地方另推官員前來
代守等情巳經批行分巡隴右道陜西按察司僉事張
瀾㑹同布政司分守官提人勘問備招叅呈定奪未報
訪得守備都指揮髙謙委被指揮張綸挾制欺凌毁罵
趕打不止一次縁洮州衛僻在萬山之中極臨邉境番
漢雜處最難控馭髙謙奉勅守備乃被一屬官凌侮出
入之間動輒受制行事之際不得自由體統乖違下人
玩慢若不早為易置倘或番人侵境不能統兵出禦貽
患非輕但彼處土豪官舍軍民交結番人生事害人者
不止張綸一人若止照常例將京營及别鎮官員推補
恐其不知番情又為奸豪之人所制博訪得臨州衛納
粟都指揮僉事趙濟世出將門人心素附讀書守已俱
有可觀岷州衛指揮使葉勲練達戎務諳曉番情久掌
衛印行事無失乞勅兵部再行訪察上請合無將髙謙
取囘京營或改任别處守備於趙濟葉勲二人中推用
一員守備洮州地方仍行巡按陜西監察御史將張綸
一干人證提拿勘問明正國法庶使人知警懼不敢效
尤後來官員可以行事縁係易置邉方守備官員事理
未敢擅便為此謹題請㫖
　　一為處置邉儲事
題為處置邉儲事據陜西布政司呈蒙臣批據山西陜
西等處商人李朝用等狀告前事仰布政司查去年總
制衙門曽否奏開所告殘鹽有無明文行到及查勘合
已填若干未填若干今告要將原報未納完糧草准令
上納完足填給勘合一節有無相應計處停當呈報定
奪蒙此案查正徳四年七月初六日抄蒙總制尚書才
鈞帖據固原并山西平陽等府衛商人黄河等狀告
為告查勘合事仰本司查商人黄河等報中鹽引有無
停止未收之數曽否准令上納出給實收繳報即今有
無勘合填給或否支給銀兩明白呈來施行蒙此案查
先為處置邉儲預防邉患事成化二十一年二月初七
日承准戸部陜字一千六十五號勘合該侍郎李衍題
為預備邉患事開中兩淮運司山東運司四川鹽課提
舉司成化八年至十九年常股存積鹽共二百萬引撥
榆林等處招商中納降到勘合二百道本司收填節承
准巡撫延綏吕都御史照㑹收完商人田斌等共報納
鹽七十八萬四千二百一十四引實收到司填給勘合
七十九道發領訖未中鹽一百二十一萬五千七百八
十六引未填勘合一百二十一道正徳元年九月内本
司見得本處地方自𢎞治十四年敵衆大舉入攻之後
動調軍馬費用糧草數多以致嵗入不勾嵗用要將前
報剰殘鹽另定價值量為減輕行令本司招商報中收
銀完日分撥臨邉延慶等府糴買糧料草束以備邉方
支用具呈巡撫陜西右副都御史張泰定奪奏請未示
續蒙巡撫右副都御史柴昇批蒙商人李朝用黄河等
告稱先年開中淮鹽各商告撥固原新安等倉上納米
豆穀草遇例停止將納過糧草出給實收未納之數見
今在堡堆放要行中納前項殘鹽填給勘合等因到司
為照未蒙明文難擅准行但各該倉塲俱係軍馬駐劄
要害之地李朝用等既稱買有糧草在彼堆放合無行
移陜西按察司分巡關西道僉事李璣查照彼中糧草
價值先行定擬的確價值省令各商明白供認在官行
令該倉收受明立巻簿仍將收過糧草數目扣算明白
造冊備照每商給與小票執照待至正德三年二月終
如前鹽准令中納照依引鹽價值行仰該倉扣出實收
齎繳本司給與勘合前去該司支鹽若是不准招中查
支官錢給還各商備由具呈定奪蒙批仰依擬施行巳
經移文僉事李璣查照施行一向未准囘報本司將查
過縁由并各年勘合引鹽開呈照詳去後正徳四年閏
九月内准固原兵備副使王凱牒呈為告查勘合事奉
總制尚書才劄付定擬商人黄河等截中兩淮運司
成化十五年分中剰常股鹽一十三萬二千七百五十
引每一千引上納粟米四百石或豌豆六百石或穀草
一萬束仰司轉行固原等倉查黄河等原報引鹽糧料
草束如果俱已納完是實扣算明白出給實收付各商
齎赴布政司填給勘合前去運司支鹽亦不見開有題
准字様案候間節據商人楊得山等齎執納獲固原等
倉原在總制衙門告報兩淮運司成化十五年鹽引糧
草實收前來共該鹽一十二萬二千八百八十八引填
給秦字二號起至十四號勘合一十三道付各商領齎
訖今蒙前因今各邉糧草在在苦無多積各該鎮巡等
官不時告乏奏請户部多方區處惟恐不及況此先年
原剰鹽引若招商中納不猶愈於他項區處今將前項
縁由并各年引鹽勘合開坐呈乞照詳定奪施行等因
據此簿查先據商人李朝用等告前事巳經批行本司
查報去後今據前因臣於接管巻内查得先為告查勘
合事正徳四年八月内該總制尚書才奏稱固靖環
慶延綏寧夏各路倉塲見在糧料草束不多要將前項
中剰兩淮山東二運司殘鹽仍照原擬招商上納糧草
但恐各該運司前項引鹽近來差官查賣盡絶乞勅户
部照巻清查如果見在别無支賣内除商人黄河等該
支二十三萬二千七百五十引之外其餘九十八萬三
千三十六引乞准招商分撥糧草不多倉塲上納以備
支用等因在巻一向未奉欽依明文臣查得成化二十
一年間原開兩淮山東二運司并四川鹽課提舉司成
化八年至十九年官鹽二百萬引降到勘合二百道彼
時招納商人田斌等兩淮并四川提舉司鹽七十八萬
四千二百一十四引填過勘合七十九道近該總制尚
書才奏稱巳招商人黄河等該支鹽二十三萬二千
七百五十引止是商人楊得山等納過糧料草束該支
鹽一十二萬一千八百八十八引巳填勘合一十三道
前去兩淮運司支鹽訖其餘仍奉例停止通計前後二
次中過鹽九十萬七千一百二引已填勘合九十二道
未中殘鹽一百九萬二千八百九十八引見存勘合一
百八道内除山東運司二十四萬九千四百六十八引
無人報中實有兩淮運司中剰成化十五十六十七十
八等年分常股鹽八十四萬三千四百三十引俱係見
存勘合未填之數竊惟邉方儲蓄以預為先以多為貴
陜西延綏寧夏甘肅四鎮邉堡倉塲糧料草束查得委
多缺乏見今漢中之流賊未殄河西之敵患未除賀蘭
山後敵衆不時窺伺近據走囘人口説稱敵衆起營往
東北去訖冬寒在邇恐其乗凍踏氷入套寧夏邉牆如
是不能阻遏則陜西腹裏根本之地誠有可憂臣於今
年七月内巳將十分𦂳急缺乏糧草縁由具奏未奉明
文近又行據各該兵備巡守等官副使黄繡等查勘固
原環慶靖邊蘭州一帶倉塲或有糧無料無草或有料
無草無糧或有草無糧無料或糧料草束俱無本處主
兵支用尚且不敷倘若動調客兵將何支給興言及此
可為寒心陜西巡撫逺在漢中勢難内顧臣有地方之
責豈敢坐視雖經節行布政司管糧分守等官督徴起
運邉糧但各年拖欠糧草遇例停免止有該年夏秋税
糧數亦不多況地方人民彫敝催徴急難完納欲發官
銀招商易買縁各該司府州縣庫藏官銀多無積蓄又
因先年招中糧草商人節奉事例或將巳給銀兩追併
減除或將巳納糧草不行給價以致虧折資本怨聲載
途即今雖欲招之莫肯應命惟有前項殘鹽衆心樂趨
告報者多中間亦有總制尚書才明文招報運送粮
草到倉停止不得收受情詞激切尤為可憫臣節經行
令該司查理明白欲候奏請明文至日方准報中但正
在𦂳急缺乏之際若不趂今收成時月先令收買上納
向後河凍報有聲息道路阻隔不能運送有誤供億巳
經照依前巡撫都御史柴昇批行事理行令兵備巡守
等官將告報糧料草束商人逐一拘審分撥固原靖邊
環慶蘭州及寧夏花馬池興武營等處缺乏倉塲立限
上納仍斟酌地方逺近險易年嵗收成厚薄定與值價
如蘭州等處照依尚書才原擬每一千引上納粟米
四百石或豌豆六百石或穀草一萬束固原靖邊環慶
等處地方稍近收成頗可各量為増添花馬池興武營
等處地方險逺脚價髙貴量減其數責令各供認在官
各行該倉照數收受明立巻簿收完扣算明白備造方
冊開送布政司及兵備等衙門各收存備照各商給與
該倉印信小票一紙令其執照待有明文至日如前鹽
准令中納照依引鹽價值行仰該倉扣出實收齎繳該
司給與勘合前去支鹽若是不准招中就於官庫或於
該倉查支官錢給還商價各通行去後今將查處過縁
由備陳始末上瀆天聽伏望聖明俯念邉事孔艱邉儲
關係至重乞勅户部查議如是别無違碍具由上請合
無將前項中剰兩淮運司成化十五十六十七十八等
年常股殘鹽八十四萬三千四百三十引准令招中行
仰陜西布政司轉行各兵備巡守等官查原報糧料草
束商人如果上納完足行令該倉出給實收齎繳該司
填給勘合前去運司支鹽不盡之數仍招商派撥延綏
寧夏各缺乏倉塲上納以濟目前邉儲之急以慰三邉
軍民之望如事有窒碍難以招中亦乞降發官銀照依
原擬糧料草束斗頭斤數時值給還各商庶不再虧公
家之信重失商人之心將來邉方儲蓄猶有倚賴縁係
查處邉儲事理未敢擅便為此具本謹題請㫖
　　一為交收符驗關防事
題為交收符驗關防事據陜西都司署都指揮同知鄭
亷呈抄蒙鎮守寧夏地方都知監太監張弼案驗㑹同
總兵官楊英副總兵仇鉞議將開送符驗關防巻簿及
跟隨書辦吏典於正徳五年九月十一日眼同照依粘
單内逐一暫且封收約束在官待新任巡撫到彼徑自
一同交送縁由囘報到臣案查先准吏兵二部并本院
咨為缺官事照得巡撫寧夏地方本院右副都御史馬
炳然近節奉欽依着他守制去吏部便推堪任巡撫的
兩員來看欽此欽遵該吏部㑹同兵部議得寧夏地方
新遭變故雖旋即事定而賀蘭山後尚多敵營撫禦正
須得人右都御史楊一清見在彼處總督軍務合無行
令暫在彼處居住從宜加意撫恤其三邉軍機係干征
調重事仍聽節制待邊敵流賊寧靖之後另行具奏定
奪等因題奉聖㫖是欽此欽遵備咨轉行前來除欽遵
於本年九月初一日前到寧夏駐劄行事外續准右副
都御史馬炳然咨送達字二百八十九號符驗一道巡
撫寧夏關防一顆臣暫且封收及將未完巻簿接管施
行間本年九月初八日續准吏部咨本年八月十六日
該司禮監太監温祥傳奉聖㫖總制都御史楊一清南
京太子少保吏部尚書梁儲致仕工部尚書李鐩各寫
勅着馳驛來京吏部知道欽此欽遵備咨前來除將原
封收達字二百八十九號符驗一道巡撫寧夏關防一
顆劄仰都指揮鄭亷轉送鎮守寧夏地方太監張弼暫
且收貯待新任巡撫至日徑自交送去後今據前因除
欽遵候勅㫖至日馳驛赴京外縁係交收符驗關防事
理為此具本謹具題知
　　一為謝恩事
奏為謝恩事據陜西布政司呈正德五年九月初九日
抄蒙鎮守陜西等處地方司設監太監王興案驗為傳
奉事奉司禮監印信揭帖本年八月十六日本監太監
魏彬等於乾清宫欽奉聖㫖賞差往寧夏等處勦殺賊
冦囘還提督軍務都察院右都御史一員楊一清銀五
十兩紵絲四表裏内大紅織金胸背獬豸一表裏羊一
隻酒十瓶該衙門知道欽此欽遵本監將奉到㫖意事
理備云前去陜西鎮巡并三司等官太監王興等欽遵
給散施行等因轉呈到臣除將欽賜銀兩表裏羊酒等
物望闕叩頭領受外伏念臣曩因謝病休致家居近者
蒙恩起用奉勅征勦寧夏賊冦兼程前來彼時邉將宣
力元惡授首其後擒獲逆黨撫安地方皆總督太監張
永之功臣不過隨同行事據實奏報而巳曽無尺寸之
勞顧荷駢蕃之賜榮非意及感與懼并金幣輝煌侈書
生之服用牲醪醉飽頒餘惠於官兵兹葢皇上天地涵
育造化生成欲示勸於衆人不吝賞於片善踰涯之恩
無補過分之寵奚堪矢竭螻蟻之微忱用答乾坤之大
徳臣不勝瞻仰感戴激切屏營之至縁係謝恩事理為
此具本謹具奏聞
　　一為推訪將材以備任用事
題為推訪將材以備任用事臣自先年督理馬政巡撫
總制俱在陜西地方近又蒙恩起用仍總制陜西各路
邉務竊念禦戎為今日所急選將為戎政所先故於陜
西延綏寧夏甘涼四鎮大小軍武官員頗嘗留心推訪
即其行事兼察其用心驗其器識兼考其材藝雖人材
難得未免得此而失彼然使人以器自當舍短而求長
況當朝廷一新政令之秋正臣下以人事君之日茍有
所知安敢隠黙除見任主副將官及曽經臣論薦者不
開外竊見分守寧夏西路地方左叅將都指揮僉事馮
禎器識雄偉號令嚴肅陜西都司掌印新任四川叅將
署都指揮僉事楊宏文武具備材節兼優是二人者皆
可備西北大將之選馮禎久滯邉禆似不盡其用楊宏
近擢川將似用違其材甘肅遊擊將軍都指揮僉事吳
英延綏遊擊將軍都指揮僉事時源俱有摧鋒陷堅之
勇三邉戰將號為出色延綏各堡把總都指揮僉事閻
勲髙時彭楲鄭驃指揮使安國寧夏都指揮同知陳珣
鄭亷陜西先任遊擊將軍今縁事復職署都指揮僉事
張鎬守備岷州署都指揮僉事趙文西安後衛指揮使
施傑西安前衛指揮同知蔣存禮是數人者俱各閑於
弓馬熟於戎陣事體頗皆疏通行檢亦無所失用之陜
西各鎮大可以備偏禆之選小可以克守備之任或戰
或守俱無不宜其餘堪任將領者固多臣未深知不敢
濫舉如蒙乞勅該部再行訪察遇有相應員缺將各官
量材擢用其於陜西三邉軍務必有補益縁係推訪將
材以備任用事理未敢擅便為此具本謹題請㫖
　　一為薦舉賢能官員事
題為薦舉賢能官員事臣竊見陜西布政司左布政使
燕忠心知嚮正官有執守為御史風采素聞司馬政勤
能匪懈比遷藩臬正官益自操持不怠當權奸劉瑾氣
燄薫灼之時獨無附麗干謁臣比縁查處邉儲本官盡
心區畫事有條理委係賢勞相應薦舉其餘布按二司
官員雖有才能臣職在軍旅未經委用試驗不敢泛陳
乞勅吏部再為詢訪如果臣言不謬待有相應員缺將
燕忠早擢任用庶使方面臣僚有所激勸興起縁係薦
舉賢能官員事理未敢擅便為此具本謹題請㫖
　　一為陳情乞恩辭免欽取陞任容令休致事
奏為陳情乞恩辭免欽取陞任容令休致事正徳五年
九月十九日該固原衛指揮符深齎捧節該欽奉勅先
因西邉有事特起爾總制軍務今地方已寧勅至爾即
馳驛來京毋得稽遲故勅欽此欽遵於本月二十二日
起程外本月二十八日准吏部咨為缺官事該本部等
衙門題照例㑹推得臣等堪任戸部尚書等因具題節
該奉聖㫖楊一清陞戸部尚書欽此欽遵備咨到臣綸
音渙召既承馳驛之榮金部需才復玷尚書之選便蕃
有命局蹐無容臣稟賦素薄血氣早衰往年因病休官
幾莫逃於法網比者聞變强起幸適㑹夫成功自到寧
夏以來苦於馳驅疲於案牘目疾屢作痰氣時攻巳於
本年九月初一日備將衰病不能供職縁由具本陳情
乞歸休致方屏營而候命忽徴拜以蒙恩益深覆餗之
憂重切臨淵之懼伏念君命所召不敢稽違兼程前進
行至河南懐慶衛輝等處地方加以風熱之侵舊疾轉
甚心神怔忪頭目暈眩胸腹脹悶臟腑滑泄沿途服藥
未見痊可自揣孱病之軀終非朝坐之器竊思户部掌
人民財賦政務浩繁國家元氣所係必得疏通精練之
才乃能負荷豈臣迂腐衰憊之人所克勝戡雖欲効陳
力就列之忠恐難逃曠職素飡之誚況當朝廷一新政
令之時正臣下奮庸熙事之日四海之内孰不延頸跂
足以望太平臣非草木安忍自棄顧省躬度分以筋力
則不勝以才能則不稱夙夜兢惕不知所處且今賢俊
林立隨取隨足不患乏材而司徒重秩猥及不肖臣猶
自駭人將謂何恐傷知人之明以為新政之累此臣所
以赧顔疚心而不能自安者也伏望聖慈收囘成命俯
從前懇容臣以舊官放囘休致使得調養病軀偃伏林
下以全餘年則仰戴天地生成之德又出於尋常萬萬
矣臣瞻望闕廷不勝激切除扶病在途恭俟允命外縁
係陳情辭免恩命放囘休致事理為此具本謹具奏聞
伏候勅㫖
　　一為患病事
奏為患病事臣比在寧夏總制邉務奉勅行取馳驛來
京行至中途舊患痰疾舉發時作眩暈後又感冒風寒
咳嗽喘逆心腹不寧節經具本陳情放囘休致未蒙俞
允臣感恩益切不敢稽留扶病前來本月初四日到於
京城宣武門外欲便進城報名朝見縁前患欬嗽眩暈
等疾俱未痊可誠恐趨走跪拜之間致有失儀不便臣
是以昧死上陳伏望聖恩容臣暫在門外延醫用藥調
治前病痊可之日朝見庶得㣲軀保全誓當鞠躬盡節
以報陛下天地生成之德縁係欽取官員未敢擅便為
此具本謹具奏聞伏候勅㫖
　　一為懇乞天恩辭免加官陞任事
奏為懇乞天恩辭免加官陞任事臣比者奉命征勦寧
夏賊冦總制邉務本年九月十九日奉勅行取馳驛來
京欽遵起程間又蒙聖恩陞任户部尚書初寧夏事平
臣即將衰病不能供職縁由具本陳乞休致及奉行取
陞職中途感患風熱痰嗽眩暈等病又經具本辭免俱
未蒙俞允續該兵部題為捷音事節該奉欽依提督軍
務都御史楊一清協同擒獲撫定地方功勤茂著加太
子少保尚書仍舊賞銀五十兩紵絲五表裏欽此臣病
中聞此感恩益切不敢留滯扶病前來到於京城宣武
門外請醫調治瞻望闕廷咫尺不能朝見内自警惕寢
食不寧伏念尚書乃今日文臣之極致户部實國家元
氣之所關如臣庸愚誤蒙簡任分量固巳踰越盛滿實
難勝戡未諧懇避之私益重貪榮之愧若寧夏之事臣
未至地方邉將宣力元兇授首其後擒獲逆黨撫安軍
民功皆常事實無異能金帛之賜巳為過分官秩之加
豈所敢當且宫保位望隆重本非賞功之官而臣因人
成事又無功能可錄書曰徳懋懋官功懋懋賞臣徳不
稱官恐貽負乘之誚無功受賞徒増淵谷之危況犬馬
之年漸老蒲栁之質易衰縱使前病暫痊强顔班列而
精力不徤豈復能有所建立是以不避斧鉞昧死懇陳
便望聖慈察臣誠欵收囘太子少保尚書成命容臣仍
以舊官放囘休致不勝感戴天恩之至縁係辭免加官
陞任事理為此具本謹具奏聞伏候勅㫖
　
　
　
　
　
　
　
　關中奏議巻十
欽定四庫全書
　闗中奏議巻十一
　　　　　　　　　　　　明　楊一清撰
　提督𩔖
　　一為老病衰殘乞恩辭免新命事
致仕少傅兼太子太傅吏部尚書武英殿大學士臣楊
一清謹奏為老病衰殘乞恩辭免新命事嘉靖四年正
月二十四日該兵部差千戸陳璽賫公文一角内准兵
部咨為設總制以圗兩全事該本部等衙門㑹題該兵
科都給事中鄭自壁等題前事兵部議擬題奉欽依准
設陜西提督軍務官員㑹官推舉得臣及致仕兵部尚
書彭澤服闋新建伯兼南京兵部尚書王守仁堪任奉
欽依是楊一清改兵部尚書兼都察院左都御史少傅
兼太子太傅仍舊着提督陜西三邊等處軍務寫勑并
符驗旗牌闗防都給與他着上𦂳前去欽此欽遵備咨
到臣聞命驚懼不知所為力疾強起望闕叩謝外仰惟
皇上以上聖之資光臨大寳萬方仰徳四夷向風天下
臣民凡抱一長挾一藝者皆思自效臣荷累朝作養登
用皇上嗣統之初即降勑存問褒贈上延先世廕録下
逮子孫天地之恩至深至厚夫豺獺㣲物尚知報本臣
雖至愚豈不思效㳙埃之力以圗報稱緣舊患目疾老
而増劇致仕以來又越十年今年七十二歳昏眊轉甚
咫尺之地不能辨人面目舉筆作字㸃畫不分又兼痰
火上攻時作昡暈足膝痿弱舉動須人攙扶前年秋冬
感患瘧疾數月方得稍痊自是精神頓減血氣益耗兩
耳重聽髮枯齒脫衆目所覩不敢自誣切思人臣任事
必有精力而後可以有為况軍旅事重臣奄奄喘息之
人豈能辦此心雖不敢自棄力實不能自強且言官論
薦廷臣㑹舉止知臣昔年乆任闗陜粗有奔走之勞不
知臣今老病衰弱大非前時之比臣不自言恐致誤國
大事萬死何贖及聞甘肅地方近被回賊侵擾仰賴聖
武布昭委任重臣舉兵征討醜𩔖畏威逺遁延寧等處
未聞有警彼邊境常冦各鎮守自能捍禦倘以權不歸
一須設總理官員則賢俊滿朝堪當是任者必多其人
臣之衰朽豈宜濫及臣是以昧死上陳伏望聖慈早收
成命勑下該部别推相應官員委用容臣照舊致仕以
終殘喘則自今以後未死之年皆皇上之賜也臣不勝
戰兢隕越懇切願望之至縁係老病衰殘乞恩辭免新
命事理為此具本順差鎮江衛舍人茅祖賫捧謹具奏
聞伏候勑㫖嘉靖四年二月十二日奉聖㫖卿累朝耆
俊聞望素隆投閒有年屢經論薦特兹起用付以全陜
委任甚重豈可引老辭避况敵方在套邊患可慮卿嘗
以體國自許諒不在趙充國馬援之下宜兼程前去督
率文武將吏調度兵糧攘外安内以紓朕西顧之憂再
不必辭吏部知道
　　一為再陳懇悃乞容照舊休致事
致仕少傅兼太子太傅吏部尚書武英殿大學士楊一
清奏嘉靖四年二月初八日該兵部差官賫捧勑諭一
道符驗一道旗牌十面副闗防一顆并欽賜白金五十
兩綵幣四表裏到臣方患痰𠻳強起扶病迎接望闕叩
頭領受外伏念臣先於本年正月二十四日准兵部咨
該兵部等衙門㑹題節該奉欽依是楊一清改兵部尚
書兼都察院左都御史少傅兼太子太傅仍舊着提督
陜西三邊等處軍務欽此臣自度老病衰殘不能供職
具疏辭免乞容照舊休致俞允未頒渥恩復降伏讀制
詞有曰卿昔在先朝簡居祕閣任重望隆固宜出入禁
闥謀謨廟堂軍旅之事若非可以勞卿者然古昔大臣
若周之尹吉甫方叔召虎唐之裴度郭子儀宋之韓琦
范仲淹皆出將入相茂建勲績為社稷之臣國有賴焉
卿以古名臣自待忠義自許諒不以内外勞逸為輕重
也欽此絲綸春温金幣霞爛責以君臣之大義諭以出
入之均勞感極而悲繼之以泣切惟君召行不俟駕乃
聖門之明訓君言不宿於家亦人臣之常職臣本庸劣
陛下起之於病廢之餘付之以節鉞之重分當即時戒
行豈敢固為辭讓况臣歴官以來在外之日多立朝之
日少謀謨廊廟匪臣所堪經營四方實臣素志若重内
輕外好逸惡勞臣雖至愚决所不敢仰承聖諭媿懼交
并續准兵部咨為傳奉事節奉欽依陜西三邉見今有
事提督軍務楊一清着彼處巡撫都御史即其家敦遣
務要上𦂳前去節制調度不必辭兵部知道欽此又准
兵部咨為套中走回男子供報大敵入套整飭邊備以
防侵擾事該本部題節該奉欽依是這大敵擁衆入套
其情叵測便馬上差官賫文着陜西延寧鎮巡官務要
嚴督各該副叅遊擊守備等官加謹隄備遇有警報協
力遏阻相機剿逐不許因循玩忽自分彼此致失事機
新推提督三邉軍務官着上𦂳前去節制調遣欽此欽
遵節行到臣伏覩天語丁寧知三邉敵患上軫聖懐當
地方多事之秋非臣子辭勞之日自當力疾就道但年
過七十精力既不如前智慮亦非昔比其最苦者兩目
昏懵赤澁見風日則涕淚交流閱文字而㸃畫不辨縱
令勉強到彼終恐無益邊防及思前次陳情之疏未奉
明㫖恐致稽誤不容自黙伏望聖慈察臣先後辭免實
情别求精健練達之臣往當提督軍務之任容臣照舊致
仕豈徒保全愚臣殘生亦且不誤邉防大計臣不勝懇
悃激切為此具本差鎮江衛舍人楚淵賫捧謹具奏聞
伏候勑㫖奉聖㫖卿才猷練達精力尚健既有經營四
方之志提督重任當為國黽勉一行不必再辭兵部還
差聽事一員前去沿途催促着上𦂳去該衙門知道欽
此
　　一為謝恩事
欽差提督陜西三邉軍務左都御史臣楊一清謹奏為
謝恩事臣先任少傅兼太子太傅吏部尚書武英殿大
學士致仕家居嘉靖四年正月二十四日准兵部咨該
本部題奉欽依准設陜西提督軍務官員㑹官推舉得
臣等堪任奉聖㫖是楊一清改兵部尚書兼都察院左
都御史少傅兼太子太傅仍舊着提督陜西三邊等處
軍務寫勑并符驗旗牌闗防都給與他着上𦂳前去欽
此欽遵備咨到臣自度老病衰殘不能負荷具本辭免
隨該兵部賫送勑諭符驗旗牌闗防并欽賞銀五十兩
紵絲四表裏到臣又該巡撫都御史吳廷舉受命即臣
家敦遣啟行臣感激奮發即欲就道奈見患目疾并痰
𠻳未愈恐誤邊防大計又經具本懇辭一面於三月初
七日扶病啟行沿途服藥調理俟命近日得報知先後
辭本俱不䝉俞允又聞邊方有警不敢再為辭避兼程
前進於四月初一日到於陜西地方欽遵行事外謹具
本稱謝者伏以聖武布昭每軫懐於邊徼皇仁徧覆尤
篤念夫舊臣起廢退之人治軍旅之事以保傅之重督
邊閫之師稽古昔而有聞在今日為創見莫遂循牆之
請徒増臨谷之危㳟惟皇上代天撫世應運特生承眷
命奄有萬方如帝堯之乃聖乃神乃文乃武起宗藩入
繼大統邁王季之克明克𩔖克長克君乾轉坤旋囿羣
生於嘉靖春生秋肅舉一世而甄陶臣章句迂儒蓬蒿
末質自垂髫以至白首遭際累朝由近侍以至孤卿踐
登極品固嘗授鉞未成安攘之功承乏代言豈有論思
之益既遂休閒之願偷安林壑之身樂與齊民共歌新
化病驥不堪於服乘腐草無意於回春皇上念其往勞
早塵存問之使采之公議付以節鎮之權周王不遺夀
考之仁何以加諸虞舜樂取人善之公兹焉大矣且温
綸褒諭直欲期之古人寵賚便蕃又已超夫常格既懇
恩而不獲當力疾以徂征誓竭庸虚少酬知遇顧人非
三代何敢希方叔召虎之謀猷業本書生亦勉效韓琦
仲淹之經畧但世平易玩法乆漸隳政習於因循人安
於偷惰不大改絃轍無以作新士氣不力任怨怒無以
奮起事功又恐居内地之安或罔念邊疆之苦持文墨
之論不暇謀兵革之難任耳易至於傳訛浮言每興於
所忌伏望宸𠂻獨斷廟議協心將委任而責之成必聽納
而求其實若虚應故事如聖慮之所及則自貽厚責在
國法以何逃待邊患稍寧地方無事願遂乞骸之請以
終垂盡之年臣無任瞻戀感戴懇悃激切之至縁係謝
恩事理為此專差指揮魏傑賫捧謹具奏嘉靖四年五
月三十日奉聖㫖卿具疏陳謝足見忠愛閫外之事宜
竭誠展布務臻實效以副委任該部知道
　　一為軍務事
題為軍務事臣奉勑提督陜西三邊等處軍務欽此欽
遵外案照先准兵部咨該本部題為設總制以圗兩全
事内開跟隨書掾頭目家人聽從選帶仍具奏聞節該
奉欽依是欽此欽遵備咨到臣除頭目另行外為照臣
一到陜西地方即該題奏各項事情及發屬文移浩繁
縁未奏討書掾缺人書寫訪得直隸鎮江府丹徒縣省
祭官任漢本府兩考役滿吏李棠俱各寫字端楷諳曉
行移已經行令該府開送跟隨前來書辦及思臣年老
多病近又感患痰𠻳日乆未愈扶病前來供職誠恐西
土之人風氣不同用藥亦異難以收效選帶鎮江府醫
士錢汝儉跟隨軍門調治臣疾及又思得三邊地方險
逺必多得親信家人跟隨使用内將二名照例支給口
糧其餘俱於臣廪給内食用不支口糧縁係該部題奉
欽依聽從選帶事理為此謹具題知
　　一為急處邊儲以防敵患以安地方事
題為急處邊儲以防敵患以安地方事准巡撫陜西地
方都察院右副都御史王藎掲帖准戸部咨該本部題
為套中走回男子供報大敵入套整飭邊備以防侵擾
事該陜西鎮巡等官題前事奉聖㫖該部看了來說欽
此欽遵抄出送司覆奏間隨據委官署郎中胡宗明呈
為回賊擁衆入境圍困城堡事通查案呈到部看得巡
撫陜西都御史王藎并鎮守太監晏宏㑹題開稱本鎮
固靖環蘭等處大敵入套誠恐動調兵馬錢粮缺乏乞
要再添部屬官一員多帶内帑銀兩并開中淮浙各運
司引鹽前來固原等處或委官分投糴買或召商報納
粮料草束專備客兵人馬支用一節誠為思患預防至
意但固原等處嵗用軍餉原係陜西所屬州縣起運粮
草并本處衛所屯粮供給若所司官員果能及時催徴
依限完納一歳之徴自足一歳之用此係地近腹裏自
來無有年例銀兩先該巡撫等官連章具奏粮餉不足
本部屢次題准給發銀鹽并總制衙門及部委郎中奏
帶銀兩分𣲖陜西一鎮三年之間共計五十七萬一千
八百餘兩比之延寧等邊有年例之處其數加倍况固
原等處先年奏報邊敵出沒聲勢雖大然一時搶掠即
回軍馬不曽乆駐錢粮不至多費况近日運去軍前鹽
銀雖稱七萬二千六百餘兩内止解去甘凉一萬六千
餘兩其餘五萬六千餘兩俱在蘭州等處買辦粮草預
備客兵支用不乆大軍掣回錢粮尚多見在即今敵衆
在套如或調兵就堪支用但恐客兵數多一時供億不
繼相應計處查得甘肅一鎮近巳分發銀一十四萬兩
前去比來邊情巳寧前銀足勾支給所擬署郎中胡宗
明開報淮浙等運司鹽課共二十萬引可以不必分撥
該鎮况今近在鎮城商人情願増價相應准呈為今之
計部官不必再差合無候命下之日本部劄付先差署
郎中胡宗明就留陜西督理固原等處軍餉即將原開
嘉靖三年分各運司額鹽兩淮一十萬引每引原定價
銀伍錢今每引加銀二錢共銀七萬兩兩浙五萬引每
引原定價銀三錢二分今每引加銀一錢共銀二萬一
千兩山東小引鹽五萬引每引原定價銀一錢五分今
每引加銀五分共銀一萬兩通共該鹽銀一十萬一千
兩㑹同巡撫都御史王藎坐委能幹官員查照𦂳闗城
堡分投召商上納本色粮料草束另項收貯專備客兵
支用一面查出陜西布政司貯庫前巡撫都御史王珝
奏開鹽價銀二十二萬四千九百九十八兩除提督尚
書金獻民發去甘肅七萬二千餘兩尚餘一十五萬兩
一體糴買粮料接濟或折色相兼放支一面催併所屬
州縣將起運固原環慶等處邉粮并彼處衛所該徴屯
粮上𦂳追完立限差人速觧原定倉庫交納以備急用
萬一前賊深入兵馬調多經費不繼聽提督大臣到彼
相機議處另行具奏定奪等因題奉聖㫖是陜西固原
等處軍餉就留胡宗明在彼督理動支各項銀兩糴買
粮料都依擬務要上納𦂳闗城堡不許堆積無用處所
有誤支給欽此欽遵合咨前去煩照本部題奉欽依内
事理欽遵施行准此除行陜西布政司轉行守巡管粮
等官催徴未完錢粮及行胡宗明查照施行外合將該
部咨到縁由開具掲帖行來隨據委官署郎中胡宗明
亦呈前事臣近到陜西省城閱視城操巡邉備冬各枝
人馬原額數目雖多中間迯故缺伍十之三四其見存
者身無完衣軍器缺壊馬匹瘦損饑寒困苦之狀見於
顔面較之臣先年巡撫總制之時逈然不同詢其所以
皆云近年以來月粮缺少有至一二年之上全無支給
者又被先該鎮守官廖鏜等指以進貢為由侵尅歛派
痛苦入骨近雖釐革安静巡撫衙門按月放支每石亦
止給銀三錢不敷食用已往年月無從補給以此彫傷
之人元氣未復及節據固原環慶等處公差人員禀訴
各稱沿邊一帯城堡粮料草束俱無蓄積有亦不多不
勾供應主兵倘若添調客兵將何支給及訪得前項邊
方官軍月粮欠缺亦多應賞冬衣布花經年不給彫傷
困苦比之省城尤甚近查得提督尚書金獻民奏内據
陜西按察司固原兵備副使成文分巡闗西道僉事鍾
錫㑹呈内開欠少本鎮官軍月粮二十三萬每每告討
無從補給即此一處他處可知切惟克敵必資乎兵養
兵必資乎粮軍食不充則軍氣不揚何以克敵制勝且
沿邊官軍比之腹裏勞逸相懸平居家有父母妻子之
累身無飽食煖衣之樂一旦遇警驅之以盡死力顧不
難哉近年各邊失事官軍不能奮勇力戰甚或因而生
變實由於此近據延綏守臣奏稱入套之敵數多臣切
縁此敵因是節年搶掠得利蔑我無能入敵之謀恐所
不免縱使夏間無事秋冬難保不來今年無事明年難
保不來來則必須動調客兵截遏今倉塲粮草在在缺
乏有地方之責者不得不憂所以陜西鎮巡等官都御
史王藎等奏要添差部屬官一員多帯内帑銀兩並開
中淮浙各運司引鹽星夜前來固原等處或委官分投
糴買或召商報納粮料草束運赴𦂳要城堡收貯專備
動調客兵人馬支用情辭懇切盖不得已而提督尚書
金獻民奏内又復論及盖亦親到地方目擊其狀故以
為言節該戸部題奉欽依就留原差郎中胡宗明督理
固原等處軍餉然亦止是將原開嘉靖三年分各運司
額鹽兩淮一十萬引兩浙五萬引山東小引鹽五萬引
加銀召納約有一十萬一千兩之數及先年都御史王
珝奏開鹽價銀除已支外見存一十五萬兩糴買放支
終恐數少不敷且陜西一鎮固原環慶靖邊蘭州乃總
㑹要害之處固原所轄則有黑水鎮戎平邊紅古版井
彭陽等城西安州海剌都等營環慶則有走馬川青平
山城甜水等城堡靖邊蘭州則有乾鹽池打剌赤一條
城十字川西古城積積灘等堡處處可以通敵况套人
多遣奸細入境探我道路知我虚實聲東擊西多窺我
之無備倐來倐去每乗我之所忽故要害去處固當多
積而僻小城堡亦難全虚不止供給按伏主兵又欲支
用經過人馬夫以前項二十五萬餘兩之資而欲分應
數十城堡之備委有不敷况前擬引鹽山東小引五萬
引自來無人肯報縱欲抑勒均搭給與必須淮浙二處
稍有餘利以淮浙之有餘補山東之不足庶其肯從今
據陜西布政司官禀稱固原召報粮料草束商人為因
加銀數多地方薄收俱各空回不肯報中若在該司納
銀固其所願但沿邉正恐粮草無積有悞供餉若俱令
納銀運送前去遇有𦂳急銀不可食何以為處臣查得
陜西各鎮自來處置邉儲不過曰穵運曰召商曰糴買
三者而已𢎞治十三年間大敵在套動調京軍欽差該
部大臣督理軍儲穵運腹裏州縣粮草累民陪補至於
破産鬻兒今日斷不可行况腹裏空虚亦自無粮可穵
惟有召商糴買二事可行銀買雖若簡易縁地方時值
道里逺近不同計筭脚程多致末踰其本若分𣲖州縣
僉報人戸糴買未免累民暗陪隂補而官吏里書放富
拘貧侵尅抵換之弊又不能無省費於官歛怨於民亦
非至計揆今事勢不得不然惟有召商報中似為得䇿
客商射利雖小必趨官府儲粮小費何吝故在客商増
一分之價則官司有一分之益但須革兠攬賣窩之弊
豈可廢從古飛粮之法又聞之道路近年官司召商多
至失信或所召價多所給則少或召納已完又復追價
致令虧折資本怨聲載道以此各邉開中粮草多不肯
報納率是以往倘有重大軍機路途阻塞車脚不通召
中糴買兩無所措雖有智者不能善其後矣及又思得
蘭州密邇河西額布勒殘敵竊伏西海萬一糾引番賊
侵掠我河洮臨鞏等處此腹心之疾尤當嚴防不止河
套之敵為當備也及照甘肅地方近被回賊蹂踐人馬
已極困敝雖䝉發去銀一十四萬兩然分𣲖一十五衛
所大小城堡數多百孔千瘡難以兼濟至於延綏官軍
素稱勇悍各邉調發應援多得其力近年亦復疲敝之
甚其官軍多臣舊所統轄每進見詢問輒以粮賞不足
為辭貧苦之訴如出一口臣謂此鎮官軍尤當懐之以
恩養其銳氣庶幾緩急可倚若寧夏逺在河外賀蘭山
後敵之出沒無時而花馬池興武營靈州一帯地方又
侵犯腹裏必由之路屯兵積粮俱不可緩陜西巡撫專
為固原等處議奏而臣則有提督三邉之責休戚相闗
事體一同不敢顧此失彼以貽後艱欲待通查四鎮見
在錢粮多寡數目明白方纔論奏恐蹈後時之愆將貽
噬臍之悔查得𢎞治十八年間為因河套有警孝宗皇
帝特差戸部侍郎顧佐帯領本部郎中吕賢陳䇿前來
陜西督理邉儲奏准開中淮浙河東運司鹽課一百萬
引運送折粮等項銀三十萬兩舉行冠帯等項事例續
該臣接管巡撫陜西因見前項銀鹽侍郎顧佐俱發延
寧甘肅三鎮陜西止得銀五萬兩不敷當即議奏尚書
韓文等覆題以為邉防積蓄以預為先以多為貴若趂
今盜賊逺遁年歳頗收不先事廣積倘或𦂳急將何為
備依擬又開兩淮鹽二十五萬引兩浙長蘆四川鹽二
十五萬引共鹽五十萬引聽臣定立斗頭召商糴買若
有不足再查靈州并西漳二縣變賣鹽課銀兩一併召
買務使緩急有備節該奉欽依是務要處置停當邊儲
充實毋致臨期缺乏欽此欽遵行來臣即時督令兵備
等官髙崇熙燕忠等召報糴買兼行叅以奏開事例固
靖環蘭一帯延寧甘肅三邉俱頗有積蓄自正徳元年
至正徳四年俱得其用正徳五年臣起廢西征查得各
邊粮草仍前缺乏又即議奏該部題奉武宗皇帝欽依
差戸部侍郎叢蘭帯領主事翟鵬常道袁經三員前來
整理三邉之人皆仰賴先朝留神邉事前該大臣實心
體國如此今錢粮缺乏比前加甚而寇勢驕横亦非前
比臣不先事極言他日僨事貽患臣之一身固不足惜
如地方何及照原差郎中胡宗明委有才力足堪付託
但今患病是實已經奏乞回家調治似難乆留除將陜
西所屬州縣起運各邉粮草并衛所該徴屯粮督令分
守管粮管屯都布按三司官嚴限追併完足觧赴原定
倉庫交納及别項議處事宜另行具奏外伏望皇上念
邉事之至重溥大賚之仁恩乞勑戸部議處合無深體
先年該部議奏邊方積蓄以預為先以多為貴之意將
嘉靖三年兩淮兩浙等運司開剰鹽引并嘉靖四年課
鹽共開與一百萬引及再運送官銀五十萬兩仍照先
年事例特命戸部堂上官一員帯領屬官二三員前來
督理四鎮粮儲大要十分為率陜西固原等處須得四
分延寧甘肅三鎮共得六分不拘召商糴買隨宜處置
一半務收本色以供客兵支費一半量收折色以備主
兵折放其召報本色酌量地方逺近年嵗豐歉定與斗
頭斤數使人樂從若再不敷聽臣將陜西司府官庫各
項銀兩陸續酌量動支行委布按二司公亷官員趂時
召糴務令邉倉各有二三年之積庶使愚臣得以悉心
規畫邊務遇警節制調遣勦殺冦衆以安地方臣本衰
病廢棄之人誤䝉陛下采之衆論付以重權若因陋就
簡諒亦無難投閑置散亦其素分但念受恩深重自當
為國逺圗倘䝉采而行之邉方幸甚愚臣幸甚縁係急
處邊儲以防敵患以安地方事理未敢擅便為此具本
專差承差馬廷璋親賫謹題請㫖
　　一為整理邊務以備敵患事
題為整理邊務以備敵患事准兵部咨該提督陜西延
綏寧夏甘肅等處軍務兵部尚書兼都察院右都御史
金獻民題前事内一件議處兵將准巡撫陜西等處地
方都察院右副都御史王藎掲帖據陜西按察司整飭
固原等處兵備副使成文整飭鳳翔等處兵備兼分巡
闗西道僉事鍾錫㑹呈等因臣惟禦敵以兵馬為先以
粮草為急固原一鎮為三邊喉襟要衝之所其總兵官
所領官軍見在不過五百員名守備官見在不過六百
員名兵馬之寡弱也甚矣倉卒有警委難支持訪得敵
衆自𢎞治十四年大舉入敵得利而歸每每深入搶掠
必由固原各該將領累因兵馬數少不過嬰城自守任
其出入以此地方多被殘破人畜多被殺掠見今大敵
擁衆入套侵犯之舉又在旦夕若止照往年故事未免
復遭荼毒各官所呈相應議處合無將總兵官部下除
見在官軍外再於各城堡各衛禦冬防守官軍内選摘
精壯二千三百員名共輳三千員名總兵官統領防守
官軍仍照例每年十月初一日依期赴操二月河開無
事放回有警留住本城支與行粮與見在官軍如法操
練預備截殺守備官部下除見在官軍與今擬各城堡
挑選共二千員名外未及之數照例懸賞於有丁人戸
内召募一千名亦輳三千之數將守備改為參將名色
統領殺敵仍聽總兵官調度該用馬匹就於茶馬并苑
馬寺給領或行太僕寺收貯官價支買召募銀兩於司
府官庫查有無碍銀兩動支庶兵馬充足緩急有備等
因題奉聖㫖該部知道欽此欽遵該兵部議得固原地
方平坦可以馳驟敵衆搶掠多由此入陜西腹裏州縣
連歳被害實由本處兵粮不足難以防守合無依其所
擬將各城堡各衛禦冬防守官軍内選擇精壯二千三
百員名連見在七百名共輳三千名聽總兵官統領其
防守官軍上班放回并支給行粮悉如舊規其守備官
部下除見在并各城堡挑選官軍二千員名外許於各
項軍民丁多戸内召募一千名共輳三千之數就將守
備改為叅將統領聴調殺敵該用馬匹就於茶馬并苑
馬寺給領如不足用許於太僕寺收貯官價支買召募
銀兩於官庫動支俱各相應但事闗地方軍務仍咨行
提督尚書楊一清再加議處具奏施行等因具題節該
奉聖㫖固原守備照舊其餘准擬欽此欽遵備咨到臣
切惟固原為陜西喉襟要害之地地平漫無險可據通
其去處甚多自𢎞治十四年以來屢次擁衆深入延寧
地方不能捍禦馳驟長驅兩日夜可至固原分散醜𩔖
静寧隆徳㑹寧安定一帯州縣俱被剽掠直抵鞏昌秦
州地方近年又侵過平凉蹂踐我涇邠等州縣得利而
歸不曽遭挫將來鳳翔西安内郡安保不遭毒害臣先
年巡撫之時奏將陜西鎮守總兵移在固原常川住劄
意正在此但所統官軍與守備官部下官軍俱不及千
數委的數少難以出戰只得嬰城坐守甘受畏縮之罪
今提督尚書金獻民要將總兵官部下除見在七百員
名外再於各城堡各衛禦冬防守官軍内選摘精壯二
千三百員名共輳三千員名總兵官統領守備官部下
除見在外今擬増粮并各城堡挑選共二千員名外未
及之數照例懸賞於有丁人戸内召募一千名亦輳三
千之數統領殺敵仍聴總兵官調度該用馬匹就於茶
馬并苑馬寺給領或行太僕寺收貯官價支買召募銀
兩於司府官庫查有無碍銀兩動支誠為安邊禦敵至
計除依擬行令嚴加挑選聽各官統領以助兵勢外至
於懸賞召募一節尤為得䇿今日之務似難舍此查得
𢎞治十八年間臣為巡撫准兵部咨為預防邊患事該
本部題看得往年敵衆河開之後俱各在套即今桀驁
非常事勢難料若果在套潜住未免肆意侵掠為患不
已陜西一帯嵗遭大歉民財已窮合用軍馬除本省三
邊之外别處客兵决難輕動况彼處土人生長邊方材
力勇勁便於戰鬭若欲鼓舞用命必須激之以利故云
重賞之下必有勇夫合無本部於太僕寺寄收馬價銀
兩借支五萬兩差官賫送陜西布政司收貯聽都御史
楊一清支用或隨勢給賞得用官軍或懸利召募本處
土人務使精壯之民皆占行伍之籍勇敢之士悉為麾
下之兵凡可以激勵各項之人殺賊以取功利者悉聽
從宜處置必能得其樂於用命振揚軍威以禦邊敵不
可坐委貪刻官員託故以召募為名用強逼勒致失人
心若後敵衆出套前項銀兩聽其收買戰馬給軍騎操
不許别項支用等因題奉聖㫖是欽此欽遵隨該太僕
寺寺丞楊信觧送銀伍萬兩到於陜西布政司收庫臣
於正徳元年二年間賞軍召募等項陸續止用過銀一
萬五百餘兩比臣奏准回還原籍養病其餘銀三萬九
千四百餘兩俱在布政司并平涼慶陽二府寄庫待接
管官員支銷及咨兵部并陜西巡撫查照外及又查得
兵部先年題准事理臨邊各路土著軍民舍餘人等有
能奮勇設謀斬獲首級一顆隨即賞銀三十兩生擒一
名賞銀五十兩若能糾集鄉丁敵殺賊衆斬首至五顆
以上者為首者加陞署所鎮撫又一件今後各該官軍
有能斬獲賊級一顆為首者賞銀牌十兩生擒一人者
賞二十兩各為從者量為給賞仍將各人功次另行造
册奏繳擬陞是皆激勵人心鼓舞士卒之䇿與前項該
部所奏所擬大意相同况常人之情見利則趨以速為
貴邉軍艱苦萬狀俯仰不能聊生者十常八九一旦獲
此厚利自然踴躍思奮雖有勢豪買功之人彼亦不肯
舍應得之利以犯必禁之法矣然此例雖乆官司多不
肯行實亦因財用不足之故以致人心怠玩敵勢益張
所惜者小所損者大及照臨邉軍民勇悍善鬭者在在
有之召之有道自然應命及查先年召軍每名有給銀
五兩者有三兩者是為常守之兵比之腹裏抽選召募
者大段不同比年延綏寧夏二鎮召募土兵至今與遊
竒正兵一體調遣截殺所向有功今各該衛所行伍空
虚懸利召募相應舉行至於隨勢給賞有功官軍亦為
要務軍門若無財用則有罰無賞何以盡人死力但陜
西布政司在庫官銀不多各有頭項難以一槩取用伏
望皇上軫念邉方重地防禦為急乞勑兵部議處合無
查照先年該部奏行事理於太僕寺馬價銀内動支五
萬兩差官運送前來聽臣督委都布按三司實心幹事
官員設法召募不拘衛所軍餘舍餘村野土民但係年
力精壯騎射閑熟者籍名在官願領馬者給銀五兩步
軍給銀三兩令其置辦軍裝弓矢器具團成隊伍聴總
兵守備等官統領訓練不敢委用貪刻官員用強逼勒
以失人心亦不敢濫收不堪之人徒費官錢無益於事
至於給賞有功官軍土人銀兩銀牌等項聽臣於布政
司無碍官銀内量為查取應用不拘官舍軍餘土人召
募民壯等項但有斬獲首級一顆者驗係真正敵人不
願陞者軍門隨即賞銀三十兩生擒敵人一名者賞銀
五十兩該陞者照例先賞銀牌仍造册擬陞既可鼓士
卒立功之勇又可杜官豪買功之弊及照各邊官軍缺
馬為急行太僕寺苑馬寺收貯銀兩專備買馬騎操難
以别項支用若京運銀兩召募支用不盡亦收貯聽發
各邊收買戰馬騎操不許别項動支事完通將支用過
召募買馬銀兩數目造册奏繳如此則軍伍可増軍氣
自倍可望收克敵制勝之功矣縁係整理邊務以備邊
患事理未敢擅便為此具本專差承差馬廷璋親賫謹
題請㫖
　　一為急缺邊方兵備官員事
題為急缺邊方兵備官員事據陜西按察司呈為迴避
讐惡有病致仕以全國體事准本司副使周崇義闗照
得本職見年四十九歳係四川成都府灌縣守禦千戸
所軍籍山西聞喜縣人由進士正徳七年八月二十九
日除授戸部雲南清吏司主事歴陞員外郎郎中正徳
十六年九月二十五日陞授陜西布政司右叅議嘉靖
元年三月内䝉巡按陜西監察御史喻茂堅許翔鳳案
驗為邊軍聚衆殺害撫臣刼庫放囚搶奪軍器燒毁衙
門等事節奏勘合㑹委本職前去甘州㑹勘李隆等謀
殺許都御史并刼庫放囚等項重情本職㑹同陜西按
察司副使劉大謨將兇犯楊淮等各拷訊鞫審殺害撫
臣刼奪庫囚招認真情明白將楊淮蘓秀張璉王禮保
賀保兒等六十五員名俱問擬死罪監候已經具奏定
奪外嘉靖三年十月二十八日䝉陞今職專在甘肅地
方整飭兵備兼永昌等九衛所竊照本職歴任主事員
外郎郎中九年有餘叨陞叅議又經三年每於地方軍
民事務盡心幹理不敢怠廢復䝉轉陞正當勉供職務
以圖補報奈何殺害撫臣姦惡正犯楊淮蘓秀張璉
范謙并徐通栗不老等六十餘員名俱係甘肅等衛都
指揮指揮千百戸軍餘夜不收等項人役各犯主謀下
手窮兇極惡神人共怒自古所無已該本職等問擬梟
首等罪死者已多監者見在各犯父兄子弟俱在甘肅
住居縁各犯生居邊方性本奸惡怨惡讐嫌切齒痛恨
往年勘問之時雖出入飲食猶難防備况今乆處地方
常該巡歴一時一事安能保全且彼時許都御史素無
讐嫌止因告添月粮稍不遂心就行謀害况本職以委
官親詣地方將各犯嚴刑面審真情問擬謀殺撫臣梟
首等罪至今讐恨方深本職若冐昩前去適逢其怒則
兇徒逆黨蓄毒藏姦隂懐報復之讐暗肆䧟害之惡命
固難全時事亦壊闗係國體誠非輕小又兼乆因舊患
風痰病症調理未痊見今飲食減少精神昏瞶不能供
理職事除將前項縁由於嘉靖三年十二月并本年正
月内已經三次具奏迴避有病致仕未䝉准行續奉到
都察院明文准吏部咨轉行陜西撫按衙門查勘本職
曾否甘肅勘事與彼有無讐嫌於例應否迴避㑹查明
白徑自具奏定奪及照本職居官盡職豈敢避難但迫
切之情實闗於軀命乆病之體難赴於邊方䝉今行勘
不敢擅離起程兼前病未痊見今調治為此除候撫按
衙門勘明具奏明降至日另行呈報今將前項緣由合
行移闗本司煩為轉呈施行等因備呈到臣為照肅州
地方相離甘州五百餘里西七十里嘉峪闗外皆係番
戎部落肅州城外亦有寄住番回數多變態不一控馭
實難朝廷設有兵備副使分守叅將各一員無事則撫
存隄備有警則調兵戰守而兵備之官禁姦以安人督
儲以養兵所繫尤重去歳回部大舉入冦地方被其蹂
踐雖遭挫逺遁難保其不復來為患昨者肅州兵備缺
員吏部以陜西布政司右叅議周崇義陞補盖亦取其
就近便於赴任豈期本官始以迴避讐惡為辭今又以
患病未痊為託堅卧不肯前去已經奏行陜西撫按衙
門查勘應否迴避具奏定奪近因撫按官員俱去寧夏
勘事未回不曾勘結遂使邊方兵備半年之上缺官管
理若待撫按勘明奏報方纔議處必又躭延數月不無
愈加誤事臣惟人臣任事必有欲為之志而後可以有
為今周崇義聞命逡巡稱疾不出縱令勉強到彼志意
隳頽難以望其脩舉職業其在國法似難輕恕節據陜
西布按二司官各稱本官年力尚彊平日作官儘肯幹
理但前在甘州勘事盡法除惡委的結怨已深讐恨報
復難保必無稽之人情亦當體悉但係窮邉極逺之地
若將别省官員陞補赴任稽遲愈至妨廢邊務臣近與
新任巡撫甘肅都察院右僉都御史冦天叙計議周崇
義似不可復待必於陜西二司官員内推補庶幾早得
其用臣博訪得陜西布政司右叅議趙載陜西按察司
僉事姚文清俱生長北方年力壯彊才識優裕付之斯
任必有可觀如䝉乞勑吏部再為訪察如果趙載等可
用上請簡用一員賫憑令其作急前去肅州整理兵備
事務庶幾緩急可託兵民有賴周崇義合無待撫按官
勘報果無别情查缺改用緣係急缺邊方兵備官員事
理未敢擅便為此具本謹題請㫖
　　一為急處巡撫官員以安地方事
題為急處巡撫官員以安地方事照得寧夏一鎮孤懸
河外賀蘭山後密邇敵巢不時窺伺侵入搶掠况蕃封
在内夷漢雜處鎮定安輯全在巡撫得人且河東靈州
興武營花馬池一帯又套中入寇腹裏之門戸調度兵
粮所繫尤重見任巡撫右僉都御史張璿本係風力任
事官員但近日奏發親藩事情未知虚實見䝉欽差内
外重臣查勘未結縁本官結怨已深縱使無碍亦難在
彼行事及查得寧夏總兵官种勲亦復緣事一鎮之中
鎮巡官各有掣肘日乆不行更易未免人心渙散邊務
廢弛恐有他虞誤事不細然目今正在撫安軍民防禦
邊人之際若照常將在京并别省官員推用人情事體
未便周知且恐到任稽遲有誤邊方大計臣切見陜西
按察司按察使袁擯守身有不愧屋漏之嚴持法有南
山不移之判陜西布政司右叅政潘塤端慎之操可以
服人宏厚之器可以致逺又皆乆任兹省人望素歸畀
之巡撫必能操弛張之用酌寛猛之宜上下相安兵民
咸服如䝉乞勑該部再加詢訪如果臣言不妄將各官
疏名上請簡用庶得就近赴任管事實為便益仍乞將
張璿暫取回京待前事勘結有無干碍伏俟聖明裁處
臣有地方安危之責故冐昩上言盖亦采諸衆論之公
非敢獨持一已之見縁係急處巡撫官員以安地方事
理未敢擅便為此具本順差承差馬廷璋親賫謹題請
㫖
　　一為急缺方面官員事
題為急缺方面官員事據陜西布政司呈本司分守隴
右道左叅政王教於嘉靖四年三月十九日病故呈報
到臣為照陜西布政司内統八府外供三邊叅政等官
分守地方撫安人民催徴錢粮完銷勘合政務浩繁額
設官員平居無事足供幹理但中間事故遷除不一臨
事差遣往往乏人前項叅政員缺急當銓補但地方窵
逺别省官員陞調交代多遷延不至如僉事周鎬陞任
已經七月方纔前來肅州兵備雖經陞補半年之上尚
未赴任必得就近陞用一員庶免乆曠誤事臣愽訪得
陜西按察司副使韓士竒成文俱操履端謹才識疏通
兼且科甲年深先曽被誣黜謫初心不改蒞事益勤堪
以陞用如䝉乞勑吏部再行詢訪合無於韓士竒等二
員内推陞前職上請簡用倘䝉采納各官員缺亦望於
附近山西河南等處官員内陞補庶不乆稽妨廢職務
實為便益臣受命提督三邊戎務凡軍馬錢粮各項事
情必須得人委用事干職守不敢不言縁係急缺方面
官員事理未敢擅便為此具本謹題請㫖
　　一為軍務事
題為軍務事臣奉勑提督陜西三邊等處軍務欽此欽
遵到於陜西地方行事外查得先准兵部咨該本部題
為設總制以圗兩全事内開合用跟隨書掾頭目家人
聽從選帯仍具奏聞等因題奉欽依備咨到臣切縁陜
西延綏寧夏甘肅三邊地方廣逺相隔動數千里軍務
浩繁賫執旗牌督兵幹事必得明爽精練之人叅隨委
用愽訪得南京羽林前衛正千戸楊評南京錦衣衛冠
帯舍人徐鳳岐俱將家子弟諳曉戎務鎮江衛指揮僉
事陳岳生長於騎射閑於韜畧興州中屯衛正千戸劉
欽錦衣衛冠帯總旗趙達冠帯舍人張濓葉澄張瑋羅
玉崔堂胡灃崔杲興州中屯衛冠帯舍人楊舉俱各曉
暢軍情熟知世務如䝉乞勑兵部奏請照依近年提督
等官奏帯叅隨事例行令各衙門查送前來陜西軍門
聽用實為便益縁係該部題奉欽依聽從選帯事理未
敢擅便為此具本順差承差馬廷璋親賫謹題請㫖
　　一為處置拖欠邊儲事
題為處置拖欠邉儲事案照先准戸部咨為套中走回
男子供報大衆入套整飭邊備以防敵患事該陜西鎮
巡等官奏前事本部覆題奉欽依備咨到臣除召報鹽
引發銀糴買等事另行外内稱固原等處嵗用軍餉原
係陜西所屬州縣起運粮草并本衛所屯粮供給若所
司官員果能及時催徴依限完納一歳之徴自足一歳
之用此係地近腹裏自來無有年例銀兩及要一面催
并所屬州縣將起運固原環慶等處邊粮并彼處衛所
該徴屯粮上𦂳追完立限差人速觧原定倉庫交納以
備急用等因備咨到臣為照陜西延綏寧夏甘肅四鎮
錢粮俱該陜西西安等八府及各該衛所軍屯粮草供
給以八府之所出供四鎮之所費若儘數完納所少不
多但年歳有豐歉地土有肥瘠西鳳等府多苦旱災平
慶延安臨鞏等府兼苦早霜之災加以轉輸徴調差役
浩繁人户逃移數多縣無完里里無完甲甚則十存三
四抛荒田土白地相望蠲免折納節有事例實徴粮數
豈能盡如原額若將應徴錢粮及時徴納猶可足供大
半奈何近年以來法令廢弛上下因循有司官員以私
滅公安常習怠合干上司計日數月坐待陞遷多不肯
實心幹理公事以致歳徴之數年復一年不得完結臣
查據陜西布政司開報各府拖欠邊粮草束數目原派
固靖延寧甘肅等倉庫除逺年外自正徳十六年起至
嘉靖三年止西安府所屬拖欠夏秋粮三十七萬六千
三十一石馬草七十一萬八千四百六十六束延安府
所屬拖欠夏秋粮三十二萬五千八百五十九石馬草
一十三萬三千九百六十二束平凉府所屬拖欠夏秋
粮一十六萬七千三百一十七石馬草三十萬八百八
十束慶陽府所屬拖欠夏秋粮二十萬三千九百五十
一石馬草二十八萬三千三百四十六束臨洮府所屬
拖欠夏秋粮二萬六千一百四十二石馬草三萬五千
六百一十六束鞏昌府所屬拖欠夏秋粮一十九萬六
千八百五十三石馬草二十五萬二千八百七十九束
鳳翔府所屬拖欠夏秋粮一十九萬六千一百六石馬
草二十萬四百六十四束漢中府所屬拖欠夏秋粮四
千一百七十五石馬草三萬三千二百七十五束總計
一省共欠夏秋粮一百四十九萬六千四百三十四石
馬草一百九十五萬八千八百八十八束中間如澄城
一縣拖欠夏秋粮四萬九千三百石馬草五萬三千二
百二十四束邠州一州拖欠夏秋粮四萬六千石馬草
七萬一千束寧州一州拖欠夏秋粮九萬四千一百二
十九石馬草一十一萬八千六百五十束寳雞一縣拖
欠夏秋粮七萬三千九百二十石馬草二萬三千七十
八束而蠲免折納之數不預焉臣經過州縣數處弔取
錢粮文巻畧為稽查有巻内取獲實收而無通闗者有
開稱已完不曽掣取通闗者有數年以前通無案巻者
不知前該官員因何通不查究即此數處他處可知論
法俱該叅究治罪但干礙衆人又多係去任官員見在
布政司管粮分守等官俱係新任方將逐漸追徴難以
責其速効至於衛所屯粮先年拖欠甚多今按察司管
屯僉事桑溥遍歴督徴查究不及二年完過粮五十三
萬七百三十五石草四十三萬九千二百一十九束折
草粮四萬一千八百八石銀七萬六百八十六兩其職
業頗為脩舉臣舊官陜西嘗推原粮草拖欠之故始因
布政司實徴粮數派發遲緩由府以及州縣展轉文移
夏粮多至秋深秋粮多至春月方纔徴收彼時百姓所
收子粒多已花費正在青黄不接之際鞭追囚繫終不
得完管粮分守官巡歴所至比較將各該官吏量加扑
責去則仍前玩慢不才有司又多聽受賄囑將姦頑大
戸僉作部運又或將不堪人戸一槩僉觧名雖起觧多
被侵留貿易營幹家業官司比併止將戸丁一二人或
雇覔奸猾慣受刑責之人應㸃監打並不曽嚴加設法
根據追究延頸跂足以俟赦恩夫以小民之脂膏而充
姦人之囊槖深可痛恨儒者之論以恤民固本為先殊
不知小民拖欠者固當優恤而姦人侵盜者豈可故縱
故今之錢粮以十分為率官司收入者居其半小民拖
欠者居其二而姦豪侵盜者恒居其三積歳既多一旦
併徴則怨讟蝟興雖有能官不得安其位矣若因循不
理則倉庫愈空每冦戎有警軍儲不足相顧駭愕仰給
朝廷内帑有限何以為繼此弊天下皆然而陜西為甚
夫七年之病三年之艾及今圗之猶或可及且政之興
廢未始不存其人臣觀諸近事南京軍儲逋欠數多京
倉空虚軍士乆無月粮怨聲載道節該内外守備具奏
戸部題准江浙湖廣等處布政司管粮官務要親自督
運赴南京交納直待合省通完方許回任因是利害切
身各官嚴督催納該運錢粮並無拖欠京倉有二三年
之積人心以安此其明效及照比年以來司府州縣掌
印管粮官拖欠錢粮應該住俸提問黜罰等項必有奏
行事例臣廢退年乆不能盡知伏望皇上軫念邊方事
重邊儲至急乞勑戸部通查事干邊儲一應奏行賞罰
事例與臣知㑹再行議擬立法如各州縣拖欠邊儲幾
分以上掌印管粮官除提問外或降調黜革或起送别
用布政司管粮官所屬拖欠至幾分以上住俸幾分以
上叅問并分守官坐視不理拖欠數多者亦要定擬罰
治事例俱奏行吏部遇缺不與推陞甚則奏請降黜明
立條格請勑臣及巡撫官欽遵施行其各該官員有能
精勤幹理督完錢粮數多者亦聽臣及撫按官指實奏
保旌異擢用庶幾人心有所警勵邊計可以振興失之
於前者猶可救之於後至於災傷之當蠲免貧民之當
賑䘏弛張緩急又在臨時酌量而行不敢以苛切病人
不敢以掊尅取怨臣受命提督軍務因見邊儲缺乏方
上乞討引鹽銀兩之疏而推原缺乏之由如此敢併言
之伏惟聖明采納縁係處置拖欠邊儲事理未敢擅便
為此具本順差舍人趙經親賫謹題請㫖
　　一為易置重鎮主將以保固邊方事
題為易置重鎮主將以保固邊方事近據鎮守寧夏總
兵官署都督僉事种勛呈為套中走回人口供報敵情
事嘉靖四年四月十七日據河西下三墩夜不收黑舍
收送河東套中走回婦女一口陳氏到鎮行據寧夏衛
申審得陳氏供年六十二歳係靈州守禦千戸所百户
王亨下土軍馬力長妻狀供嘉靖三年九月内在田生
理被畨搶去使喚見得套内帳窠遍野人畜數多說待
馬壯要來腹裏搶掠等因隨據本官亦呈前事嘉靖四
年四月二十五日准分守東路地方右叅將都指揮僉
事劉謹手本開據寧夏後衛申據圎山兒墩夜不收墩
保收送男子一名王巴圗爾供年一十六歳係榆林衛
人見在寧塞營操備軍人王江男狀供正徳十四年十
月内在於門外打柴忽遇敵衆三十餘騎撲來搶去在
營住過七年與搶我敵人䝉果勒牧放頭畜走失馬五
匹慌懼尋馬望見墩臺偷馬一匹騎走一晝夜到墩在
營時聽得敵衆說稱在套敵人一萬内有三箇頭兒一
箇濟農一箇納延說要過河與黄毛敵人讐殺一箇阿
克塔布哈説要先搶漢人等因節呈到臣案照先准兵部
咨本部題為套中走回男子供報大敵入套整飭邊備
以防敵患事該陜西延綏鎮巡等官各奏稱據走回人
口供報敵衆入套數多題奉欽依備行到臣四月初旬
臣到陜西地方行據延寧守臣節報沿邊一帯各有敵
人近邊駐劄數雖不多竊恐伏藏套内故遣輕騎覘我
有無備禦待草飽馬壯之時大舉入邊亦未可知今據
种勛所呈走回人口供報之言與延綏守臣前項所奏
敵情亦頗相合防禦不可不謹巳經節行各鎮將官各
要嚴謹斥堠整兵秣馬用心隄備如果前敵拆墻入境
即便㑹合大小將官協力勦逐飛報鄰境官軍發兵䇿
應不許畏縮退避以致敵人擁衆深入貽患腹裏地方
去後為照沿邊花馬池興武營靈州一帯正係大敵侵
犯腹裏必由之地俱屬寧夏鎮巡管轄雖分守協同叅
遊守備等官各有信地然綱維約束調遣指示全在主
將得人况寧夏地方屢經變故人情翻覆未安兵民雜
處難於控制見在總兵官种勛先因失事被叅近又與
都御史張璿等奏發親藩事情未曾勘結事有掣肘人
心不服號令難行夫以防邊要害重鎮而使懐疑懼罪
之人乆為主將緩急何所倚賴必得早為更易老成練
達威名素著衆情協服者授以節鉞之任庶可圗安攘
之功竊見提督漕運總兵官署都督僉事楊宏新任大
同鎮守取回在京提督捕盜都督桂勇俱才兼文武志
存忠孝一時將領號為出色中外士夫素所推許楊宏
係陜西世臣熟閑韜畧往來各邊歴年滋乆山川險易
夷漢情俗無不周知桂勇先以武舉曽在寧夏軍門操
練聽調寘鐇反叛之時與仇鉞協謀討賊人望素歸如
二臣者使為寧夏主將既可以防禦邊患亦足以鎮定
人心伏望皇上軫念邊方重鎮主將闗係非輕乞勑兵
部議處如果臣言可采合無將种勛令其暫回原衛待
勘報至日有無干礙伏俟聖裁仍以楊宏桂勇内上請
簡用一員鎮守寧夏地方兵民幸甚或謂漕運重事不
可無楊宏總理臣竊思近年漕規以漸修舉弊政多所釐
革又新任總督御史叅將俱號得人足堪付托非若寧
夏武備乆弛振舉為難但楊宏先任四川總兵又歴兩
京坐營管理府事推任提督漕運巳經四年之上如䝉
簡用乞為量進一階則効忠宣力之臣有所奮勵矣臣
極知僣踰無所逃罪但念本以衷庸分甘廢退皇上起
而用之誓當竭忠圗報茍有所見敢不盡言伏惟留神
省覽臣不勝大願縁係易置重鎮主將以保固邊方事
理未敢擅便為此具本專差承差趙瑶親賫謹題請㫖
　　一為増觧額以疏人材以均政體事
題為増觧額以疏人材以均政體事據陜西等處提刑
按察司提學副使唐龍呈前事切照樸棫之賢生於王
國冠帯之士圜諸橋門陜西自昔稱多士焉後因三邊
不靖三輔殽函之地干戈穴于門庭兵刄交于原野詩
書煨燼賢獻逋逸自兹蒿焉寖不如古洪惟太祖髙皇
帝遹承明命撫有疆宇開科取士爰定觧額陜西惟六
十五名視天下獨少焉盖其時正當蹂躪之餘草創之
始人材稀少殆所宜然邇年以來列聖右文聿崇培養
之功皇上承徳益闡作新之化以故地各有人人各思
奮竒瑰之士往往見之狀元及第且再出矣嘉靖元年
該職考試科舉衣冠彚集文藝肆陳彬彬乎與中州而
並盛是年塲屋遴選之精採拔之公極稱得人然而人
材本多額數本少所收十之二三所遺十之六七固其
勢也二年三年間歴加覆試比之元年日且有加如西
安府在城三學可中者至五十人其餘學分多者十餘
人少者五六人或二三人雖荒州僻邑亦未嘗無之但
出雖無窮取則有限定額之外别無速化之理其老于
牖下者亦籍籍也譬之山多材木工師之所求則有數
矣卒致明堂之器困于蓬蒿之間豈不深可惜哉及照
陜西府州縣學凡一百二十有五後又增置衛所學一
十有六共一百四十有竒舉人額數止得六十五人合
二學尚不勾一人是天下學校則莫如陜西之多舉人
之數則莫如陜西之少政之不均無過于斯大抵立法
定制盈縮因乎時廣狹隨乎地古今之通義也是故陜
西人材初年未盛則觧額不得不加少于今盛矣又不
得不加多盖以時損益之道焉况列郡諸邊延袤數千
餘里學校一百四十餘處岐周豐鎬遺澤洋洋金城朔
方風教遐被量地増加尤不可緩夫為國惜材天下公
情以人事君當今急務乞特為奏請俯念人材可惜政
體當均將陜西舉人之數查照河南山東布政司定額
斟酌増加至八十名或七十五名庶幾野鮮遺棄之材
國無偏枯之典矣除具呈撫按衙門奏請外理合呈乞
照詳施行等因具呈到臣切惟我國家稽古定制設立
科目以網羅天下之賢才兩京十三省鄉試舉人近年
以來俱有額數求才之廣擇才之精斟酌損益至為詳
備切見陜西所屬八府二十州九十五縣又有寧夏榆
林洮岷靖邊等衛直𨽻潼闗衛及陜西行都司所轄各
衛通計學校一百四十有餘東西綿亘三千餘里南北
亦不減二千餘里山川雄秀靈氣所産宜多豪傑况當
重熈累洽之餘士生其間沭浴神化咸思自奮列聖相
承皆以人文化成天下仰惟皇上以大聖人君臨大寳
首幸太學崇重文教風聲所動士𩔖勃興人才之出日
新月盛臣於𢎞治年間叨任陜西提學七年之上經歴
鄉試壬子乙夘戊午三科查得舉人觧額洪武十七年
四十一名二十三年五十五名永樂十五年一百五十
五名十八年一百三十七名二十一年如十五年之數
宣徳元年至正統三年俱三十名六年至十三年俱四
十名景泰元年開科取一百五名其後始如山西布政
司所取舉人俱六十五名至今以為定額切縁山西布
政司所轄止是三府五州其地方廣狹人材多寡似難
相同且陜西三十年前止是西安鳳翔附近府縣人材
衆多其餘僻逺州縣多無舉人近年以來所在人知向
學遐州僻邑之士往往聮名掇科至於邊境衛所科名
亦多不乏臣曩時聞之每科鄉試等官言塲屋所取自
六十五名之外三塲平通宜在取列者不下百十餘巻
拘於定額不敢多取亦嘗具呈撫按等官㑹本具奏未
䝉施行厥後十年之内兩得狀元及第此其明驗今人
材之盛比臣提學之時又復加倍而額數六十五名仍
舊不増以一定之觧額待倍加之人材士子窮年苦學
無由階身未免有遺才之歎誠如副使唐龍所言近該
巡撫巡按等官㑹本具奏乞増觧額盖皆親至地方目
覩其盛不敢不言臣又查得雲貴二省鄉試舉人先年
定額止三十名後因人材漸盛節該鎮巡等官具奏該
禮部㑹議奏准今已増添至五十五名况陜西係中原
重地人材數倍雲貴揆之人情事體亦宜照例増加若
謂制額巳定難再更張臣竊以為我祖宗成規大法百
世不易至於文章制度小過不及之間不能不因時與
地少有變通古之聖賢所以能盡天下之才成天下之
務者率由是道故舉人觧額先朝屢有増減百年之後
始著為今額我孝宗皇帝又納守臣之言增雲貴之額
者正以此也如䝉准奏伏乞聖慈𢎞大明普照之仁廣
𤣥造曲成之念乞勑該部查照近日陜西撫按官所奏
叅詳議處合無將陜西鄉試舉人觧額比照河南額數
増加至八十名照山東増至七十五名以拔遺逸之才
以廣用賢之路斯文幸甚地方幸甚臣受命職專軍旅
非敢出位而言但念文教武衛事體相須且嘗提學陜
西年乆恩義相闗不能自黙縁係增觧額以疏人材以
均政體事理未敢擅便為此具本順差承差趙瑶親賫
謹題請㫖
　　一為急缺都司掌印僉書官員事
題為急缺都司掌印僉書官員事臣受命提督軍務四
月間到於陜西鎮城閱視得城垣坍塌樓櫓破壊旗幟
不張什物不整既而閱視城操及備冬放回人馬軍裝
事事不備馬匹大半瘦損管軍官員以科歛為得䇿視
武備為故事縱容官旗并識字人役侵尅粮賞私役買
閒已發者見今追問未發者不可枚舉竊歎鎮城為三
邊根本之地而廢弛至此詢其所以盖鎮守主將近例
專在固原駐劄綱維約束全在陜西都司奈何本司掌
印僉書乆不得人去年雖䝉銓註署都指揮僉事汪麟
軍政掌印本官處邊塞之任則可觀當方面之寄則不
稱行事疎畧以致下人玩慢近又奏稱痼疾不能任事
見在行勘且以方面掌印官員徒取充位展轉勘報愈
加廢事及照本司例該僉書官二員今止有署都指揮
僉事張鎬一員在任外一員乆未銓補臣博訪得見任
寧夏遊擊將軍都指揮僉事周倫心知向上官能自守
衝鋒破敵非其所長而正已率人乃其自許使之掌管
都司印信必能修舉廢墜禁革奸弊及又訪得西安前
衛帯銜署都指揮僉事夏欽先任延綏遊擊因病告回
閒住今病痊可本官曉暢軍情熟諳事體堪以佐理僉
書臣稽之衆論如此伏望聖明裁處乞勑兵部再行查
訪合無將周倫銓註陜西都司軍政掌印夏欽僉書管
事汪麟令其回還原衛調治病疾待病痊另行委用及
照見今地方多事寧夏遊擊將軍合無於陜西延綏寧
夏三鎮見在守備把總等官内推選英銳驍勇慣經戰
陣之人庶幾各邊調遣可得其用周倫務令交代方許
離任如此則鎮城邊境兩得其人居中制外俱無所失
實為便益縁係急缺都司掌印僉書官員事理未敢擅
便為此具本順差承差趙瑶親賫謹題請㫖
　　一為調度邊兵預防敵患事
題為調度邊兵預防敵患事臣奉勑提督陜西三邊等
處軍務欽遵起程前來四月初一日到於陜西地方當
即通行鎮守陜西署都督鄭卿鎮守延綏總兵官彭楧
鎮守寧夏總兵官种勛各轉行各該副叅遊擊守備等
官速差的當夜不收分投訪探套衆二三月間曾否過
河出套若是仍前在套務見數目多寡帳窠逺近事情
緩急明白回報去後續訪得花馬池等處各有傳報煙
火各該將官不見呈報又經差官賫牌前去寧夏遊擊
將軍周倫中路叅將苗鑾靈州守備沙金處并行該鎮
主副總兵叅將協同等官速查套内有無傳接煙火仍
各嚴謹斥堠如法操練人馬多差人役逺為哨探如遇
有警即便互相傳報協同截剿不許時刻怠慢重則飛
報軍門以憑發兵䇿應仍將查過縁由回報本月十四
日據鎮守陜西署都督鄭卿呈開自報大敵入套之後
沿邊地方一向烽火少傳續該鎮守延綏總兵官彭楧
咨稱套人每遣輕騎分犯嚮水等堡三十餘次節該按
伏把總等官追逐出邊及據套中走回男子焦買則供
報在套聽得衆敵人說稱黄河那邊無草要在套裏過
夏即今二月初旬驚蟄已過顯有住套之機又該鎮守
寧夏總兵官种勛咨稱自正月以來敵人衆寡不等拆
邊進口乗氷未觧越過河東近日西路收獲邊外馬牛
必是遺寇盤據山後况東路地方哨報河套以内或百
或十在於地名二沙子等處往來行走雖見煙火但未
審大營住套逺近消息亦難憑據縁由節行前來又准
延綏總兵官彭楧咨稱自報黄河開消之後節據榆林
等城堡迭報敵衆多寡不一分犯各該地方雖該按伏
兵馬逐退即今在於境外燒熰號煙營盤火光晝夜不
絶敵衆在套已是顯著近據套中走回男子郝天喜等
供報在套時聽得衆敵人說黄河開了不過去要在套
過夏等語又該黄甫川差哨夜不收張傑等供報三月
初六日哨至地名亂峯子等處俱有敵衆牛羊馬匹大
敵在彼住牧瞭見黄河開消就彼旋回等情備由呈報
案候間准巡撫陜西右副都御史王藎掲帖為申明舊
例請勑各邊守臣防禦敵患及早差官整理軍餉以安
地方事内開㑹同鎮守等官議照延寧所屬花馬池定
邊營一帯地方接連河套地形寛漫大敵在套垂涎闗
隴深入搶掠必由此入先年三邊兵馬強勝敵雖在套
住牧然尚畏我兵威出沒搶掠亦止於近邊去處不能
侵犯腹裏自𢎞治十四年延寧兵馬不能阻遏遂深入
腹裏聽其獲利而歸貪利無厭自是每歳入套必深入
腹裏正徳十三年搶平鞏一帯嘉靖元年搶邠涇一帯
俱由各邊兵馬自取便利不肯阻遏之過也查得節管
巻内該前巡撫都御史王珝因寧夏地方報有聲息照
例㑹行該鎮移兵於韋州紅寺等營堡駐劄併力防禦
該鎮官員不肯發一兵前來止以虚文抵阻未乆該鎮
亦不免於失事此亦自分彼此不肯應援之過也見今
敵人住套號稱八萬有餘近雖差人探報俱於迤東近
河住牧通不露形今青草漸茂馬臕將壯敵情叵測旦
夕大舉入攻亦未可知乞勑延寧陜西甘肅各邊鎮巡
等官早為防禦除具題外開具掲帖到臣為照延綏定
邊營寧夏花馬池興武營靈州一帯地方委係大敵侵
犯腹裏之門戸前項地方守臣若能捍禦則固原靖邊
迤南俱係腹裏可以無患因是沿邊武備不脩兵威不
振以致套人掏穵邊墻長驅而入其所利不在延寧而
在腹裏固靖安㑹静隆等州縣俱被搶掠近年又越過
平涼蹂踐邠涇等處地界藩籬不固禍及堂室誠如陜
西鎮廵等官所言延寧守臣每以本處不曽失事為辭
不知朝廷竭腹裏軍民之財力以供三邊令其幹理何
事况各鎮互相應援不許自分彼此屢有勑㫖及奏行
事例今套内既稱有敵雖云不露形跡恐其竊伏深藏
待後青草長茂馬匹臕壯之日難保其不大舉入攻防
禦之計不可不謹但沿邊一帯地里寛漫平衍便於馳
驟各守臣兵馬寡少豈能遏其初來之鋒必須徴調鄰
境精兵㑹合截剿乃克有濟已經行仰各鎮總兵官彭
楧种勛鄭卿查照原行差人哨探套衆多寡逺近先行
回報仍照節行事例互相䇿應如果套内敵衆行令遊
擊將軍張鳳統領遊兵於花馬池營住劄遊擊將軍劉
淵統領遊兵於定邊營住劄副總兵趙楧統領竒兵暫
於寧塞營住劄若哨探前敵有西行之勢遊兵二枝俱
於花馬池副總兵趙楧移於定邊營各住劄量分人馬
於安定栁楊等附近城堡寧夏副總兵劉玉統領竒兵
於興武營遊擊將軍周倫叅將苗鑾於紅寺兒堡韋州
鹽池石溝等處住劄總兵官种勛待有的確警報統領
正兵於靈州駐劄與各該守備等官各按兵秣馬鋒利
器械以逸待勞仍要嚴謹斥堠多差夜不收逺為按哨
沿途多設塘馬但有煙塵消息即便傳塘走報鄰境官
兵隄備敵果近邊各分據要害占守水頭從宜阻遏敵
小至則取便擊之如其大至即便㑹合各枝人馬相機
截殺不許逗遛畏縮失誤事機亦不得輕率寡謀墮其
奸計如果大舉深入陜西鎮巡徴調即便刻期赴援不
許觀望推託陜西遊擊及主將兵馬待巡歴固原審勢
分布另行外本年五月十一等日節據延綏總兵官彭
楧呈一件為瞭見境外敵人事一件為聲息事一件為
查探聲息事及據寧夏總兵官种勛呈為聲息事各備
將本鎮各路敵人近邊縁由具呈到臣看得節次呈文
内開本鎮地方東路則雙山栢林髙家神木等堡東路
則榆林鎮城嚮水波羅等堡西路則寧塞新安邊三山
等堡各有敵衆近邊或三五十人或七八十人營壘火
光帳窠煙塵處處有之而東路為多及寧夏安定堡等
處兩次被敵拆墻入境亦不過百十餘騎各該官員雖
稱出兵追逐對敵並無斬殺之功延綏被敵將軍餘男
婦王乆住等六名口撲捉及將軍旗夜不收雷五兒等
三名射傷身死内髙家堡失事尤甚及寧夏安定堡等
處節被敵衆將夜不收麻伏等三名射死軍人楊阿伴
等七名射傷及將軍人易寛捉去顯是各官平時失於
設備遇警不能奮勇効力怯懦之狀昭然可知據其所
呈如此中間隠匿不報情弊難保必無縁今正在用人
之際合待邊方寧息通查功過具奏定奪及照即今五
月將終套人多寡尚無的據參詳各鎮所呈節據各堡
夜不收爪探套内敵衆新行踪跡多至二三百道少則
百十餘道或自西而東又或自東而西其數亦必不少
及寧夏走回男子王巴圗爾供稱在套敵衆一萬内有
三箇頭兒一箇濟農一箇納延說要過黄河與黄毛敵
人讐殺一箇阿克塔布哈說要先搶漢人等情縁今黄河
開消已乆要搶漢人之言或恐是真竊料此敵頻年得
利不曽遭剉必無懲戒今雖不露大衆形跡夏秋之間
乗機大舉入攻不可不防又經行仰總兵官鄭卿彭楧
种勛等轉行副叅遊擊把總坐堡守備兵備等官各要
加意防範嚴謹斥堠整㮶兵馬申明紀律遇有警報即
便督軍相機截剿飛報鄰境官軍互相䇿應若果擁衆
向西切近定邊營花馬池境外必有深入之意延寧竒
遊等兵照依原行按伏聴調不許自分彼此陕西主將
督令守備等官各領兵駐劄要害地方防禦臣於固原
慶陽居中調度外縁係傳報套人聲息調度邊兵預防
寇患事為此具本專差千戸陳䇿親賫謹具題知
　　一為擢用繁難府分正官以從民便事
題為擢用繁難府分正官以從民便事照得陜西平凉
府所屬三州七縣版籍僅一百二十八里田糧至一十
六萬二百有餘額設驛傳二十處地薄糧重民少差多
田無豐厚之獲歳多霜雹之災逃移者無顧戀而不歸
見在者坐包陪而益困内而宗室繁衍歳増祭塟壙價
不下千百餘兩外而節次邊疆蹂躪刧殺人口搶掠頭
畜殆盡舉目蕭然加以番夷雜處盜賊不時竊發敵衆
在套饋運勢不容緩臣觀天下郡縣地方彫敝民生困
苦未有甚於此也其府州縣正官必得精敏強幹之人
乃克有濟近年銓選官員因見時勢難為或到任未乆
而求去或中途託疾而不來或憂憤成疾而物故或告
辭不允而逃歸其在任者不過延捱日月茍圗糊口上
司比較錢粮俛首受責一聞考察黜退欣然而往夫人
之情既入仕途豈不思乆任以規取利名哉盖亦有甚
不獲巳焉者矣今本府佐貳及州縣正佐缺官甚多除
另行具奏外而知府乃一郡之領袖尤在得人查得本
府自知府安惟學陳逵之後未有歴任至三四年者非
改調則黜退近日知府孫聰到任未及一年又以養親
告回致令百務廢弛拖欠積年邊粮一十七萬有餘官
吏師生廪粮經年不得支給所轄驛傳馬驢夫逃亡大
半傳舍幾空使客經過或致稽延累日臣受命提督邊
務錢粮重事因無正官難以責成聞陞有知府竇明未
知何日到任臣切謂此等知府必得曽歴邊方習險難
耐勞苦者超常格而用之庶肯勉脩職業若照常例推
陞未曽到任先已灰心安能望其舉職竇明雖有才能
曽任京堂未歴艱苦用之腹裏固有餘裕處之斯地恐
亦難堪節據平凉縣里老耆民魏慶䝉釗等平凉府縣
廪増附學生員李文縉謝經等及致仕省祭等官連名
告保本府同知任守徳剛介自守不為勢利所怵欲將
本官奏請陞任知府小民得安等情臣因詢問本官民
情邊務隨事應答俱有條理及查本官係山西靈石縣
人歴任河南獲嘉縣保定清苑縣推陞山東東平州知
州任内節經巡撫等官保舉及又博訪得慶陽府寧州
知州王暘由進士歴任今官寧州廢弛已乆本官蒞事
以來政務以漸脩舉吏民畏服此二官者委的精勤強
幹堪宰煩劇且年勞俱深亦堪擢用乞勑吏部再為訪
議合無將新任知府竇明改任腹裏地方仍於任守徳
王暘二人内擇用一員陞任平凉府知府則人才器使
不至於枉用小民稱便得藉以聊生不勝幸甚縁係擢
用繁難府分正官以從民便事理未敢擅便為此具本
謹題請㫖
　　一為哨報回賊聲息事
題為哨報回賊聲息事嘉靖四年五月十四日准巡撫
甘肅地方都察院右僉都御史寇天叙咨照得本職於
本年四月二十九日到於莊浪地方准分守副總兵都
督同知魯經手本准平羌將軍鎮守甘肅地方總兵官
署都督僉事姜奭開稱嘉靖四年四月二十四日卯時
據甘州差哨古佛寺夜不收段興三報稱䝉差本役同
陳驢兒前去古佛寺哨探四月二十一日行至孤山河
撞遇回賊將本役捉綁到於雪打班見了回賊頭目將
我用鉄繩拴絆見得營内回賊約有五百餘騎夜晚乗
賊睡熟脫迯來報據此案查先節准肅州叅將雲冐手
本為屬番斬獲回賊首級事又為屬番傳報敵情聲息
事已經通行各城哨探隄備去後今據前因㑹同鎮守
甘肅太監董文忠巡撫都御史陳九疇協守甘州左副
總兵趙鎮議得所報前賊從肅州境外移來我邊山後
雪打班住劄捉我差哨人役問我兵力虚實謀為入冦
旦夕莫測防範機宜不可不備查得鎮城兵馬除各堡
按伏傳塘等項外見在者不多若不預為調集兵馬併
力剿殺誠恐入寇為患未便合將遊擊所部兵馬二千
通調併力剿殺庶克有濟及將各城精選過堪征兵馬
整搠齊備各該將領守備等官親詣聽候調用及選差
夜不收絡繹前去迤南通透雪打班賊路哨探擬合通
行隄備等因備行到職看係哨報聲息事理除行各城
分守副叅遊擊守備等官整㮶兵馬聽候調用及行甘
肅鎮守衙門議處隄備本職星夜兼程赴鎮外縁係哨
報聲息事理合咨前去煩請議處施行等因到臣案查
先為訪探賊情事本年四月内臣在西安府永夀縣據
甘州左衛冠帯舍人丁源經過投見禀稱甘州鎮巡三
堂審據屬番頭目普兒咱等族頭目哈卜等告逓番文
供說回賊要在本年五月内復來侵擾䝉三堂差源賫
本赴京奏報等因據此為照西域回賊去冬深入甘州
地方圍困城堡節被官軍勦逐遁回終是不曽大遭剉
衂再舉入冦之謀難保必無未據彼處鎮巡明文未知
的否縁由已經帖仰分守凉州副總兵周尚文即行甘
肅鎮巡衙門轉行副叅遊擊等官若果前賊侵犯各要
慎守封疆嚴謹斥堠整㮶人馬加謹隄備多差的當人
役各逺為哨探果有侵犯消息率領精兵相機戰守徴
調鄰境官軍協力剿逐不許退避畏縮失誤事機亦毋
得輕率寡謀墮賊奸計先將訪探縁由賫報去後今准
前因看得咨開夜不收段興三等供報前項賊情與前
舍人丁源口傳之言大畧相近顯是回賊貪心無厭姦
謀未已若果止是五百餘騎彼處將官必能追殺但恐
是打探先鋒後賊源源而來大舉深入亦未可知在我
防禦不可不謹又經咨行巡撫甘肅右僉都御史寇天
叙㑹同鎮守太監總兵轉行副叅遊擊兵備守備等官
務再差人逺為哨探整備軍火器械儧餧馬臕申明紀
律果有回賊侵犯㑹合大小將官協力剿逐飛報鄰境
城堡及鎮巡衙門發兵䇿應如是賊情重大差人星馳
賫報軍門以憑施行及咨巡撫陜西右副都御史王藎
行陜西布政司將該觧甘肅一鎮各項粮銀逐一查取
委官一員作急觧發該鎮糴買粮料草束應用仍行彼
處分守守備副叅等官各差撥官軍照程護送去後除
待查報賊情緩急及調兵防禦等項事宜另行具奏外
縁係哨探回賊聲息事理為此具本專差承差杜廷選
親賫謹具題知
　
　
　
　
　
　
　
　
　
　
　
　闗中奏議巻十一
欽定四庫全書
　闗中奏議巻十二
　　　　　　　　　　　　明　楊一清　撰
　提督𩔖
　　一為被擄走回人口供報回賊聲息事
欽差提督陜西三邊都御史臣楊一清謹題為被擄走回
人口供報回賊聲息事嘉靖四年五月二十日據平羌
將軍鎮守甘肅地方總兵官左軍都督府署都督僉事
姜奭呈前事嘉靖四年四月二十三日准分守肅州右
叅將都指揮同知雲冐手本本月十九日據守把嘉峪
闗千戸曺敞呈送哈密走回漢人婦女一口到闗發據
肅州衛申准撫夷指揮劉雲闗依奉公同掌印指揮路
忠百戸錢岫陳剛審得朱氏供年二十七嵗係甘州失
記所分百戸軍人何宣戸内餘丁何玘妻嘉靖三年九
月内有回子王子領人馬來到甘州有氏與夫湖内採
草有先不知後知是濟喇實地方回子把我搶去隨營
到了魚海搶了黄敵人順山回到哈密城外住歇將氏
賣與哈密不知名回子家裏使喚與了馬三匹有衆回
子害怕漢人軍馬來城上穿着盔甲□火着等了四五
日不見人馬來方纔下城有王子巴勒濟喇實的人先打
發去了哈密的人說如今把路斷了再不得做買賣去
後頭漢人軍馬來便我哈密的人少先殺我們裏衆人
都暴怨王子聽見這話把吐魯番的留下了一半和王
子還在哈密造盔甲翎箭脩哈密城上土垜等到青草
大了時還要往甘肅州搶來裏有氏因買我的回子的
娘子將氏日每打罵作踐過不得半夜裏跳下城來走
脫沿途走了一箇月多來到肅州邊外迎着夜不收送
來所供是實據供備闗到衛理合具申施行等因據申
到職㑹同甘肅行太僕寺帯管肅州兵備道寺丞張鶚
覆審前情相同除行肅州衛將走回婦女朱氏差人管
送陜西行都司交割查發該衛所給親收領外但本處
孤懸乞為早發兵粮協濟防守擬合通行等因行間本
月二十四日夘時據甘州差哨夜不收段興三報稱䝉
差本役同陳驢兒前去古佛寺哨探本月二十一日行
至孤山河撞遇回賊將本役等捉綁到於雪打班見了
回賊頭目將我打着問説甘州人馬有多少我是頭哨
先來後面還有多多的人馬來裏搶的你漢人收不的
田用鉄繩拴絆見得營内回賊約有五百餘騎夜晚睡
熟得脱來報二十五日辰時又據山丹紅嶺兒坐塘夜
不收劉興報二十四日五更時候瞭見回賊約有五百
餘騎在於山後雪達巴牧馬本役來報等因到職案查
先因去年吐魯番回酋率衆前來甘肅謀奪地方被我
官軍追殺出境回遁去訖本年三月初十日該分守肅
州右叅將雲冐手本據迤北觀音山口住牧屬番頭目
普爾咱等族頭目哈布爾等告逓番文一紙供係這今年
三月初一日天亮時候有回賊一百多人馬從口子裏
邉撲到我每住處殺了我每四固人搶了一箇娃娃馬
牛羊五十箇我每收拾了人馬赶上和他厮殺我每殺
了他五箇回子兩箇頭割着來了三箇死人回子䭾着
去了為照前賊若非舊歳犯邊境外遺留之數必是吐
魯番酋新近差來驍騎使之窺探邊情欲以擾我耕牧
俾我坐困將來復欲擁衆入寇俱難測度除行本鎮各
該分守守備等官整搠兵馬鋒利器械遇警相機戰守
及將低薄小堡人畜併入髙厚大堡固守已將前項斬
獲首級并本鎮缺兵徴調原擬陜西延寧遊竒兵馬㑹
本具題外今准前因職㑹同鎮守太監董文忠巡撫右
副都御史陳九疇議得走回婦女朱氏供稱去年九月
内被回賊搶去回到哈密城外轉賣與回回使喚聽得
衆賊議說如今把路斷了再不得做買賣去遺留一半
人馬和王子還在哈密造盔甲翎箭等到青草大了時
還要復來甘肅搶來今走回夜不收段興三亦報回賊
約有五百潜在甘州境外古佛寺地方駐劄一節為照
前賊見入我境撲捉差哨人役則朱氏供報之言誠為
不虚復寇之舉朝夕難測查得本鎮一十五衛所兵馬
實有不滿三萬除公差事故老弱伏塘傳報等項受甲
馬步不足二萬餘人又分守於各該地方今回酋侵犯
大衆雖未發露但去年未遂其奸必是先遣精騎探我
虚實然後舉衆前來勢所必有又况絶彼買賣道路不
得我土麝黄等物生命所係此來復冦必與别部糾合
進取謀為比前尤為不同本邊兵馬孤弱錢粮缺乏若
不預請救濟臨期緩不及事職等一身一家萬死固不
足惜其如地方生靈何合無准將何項粮草發運來邊
務足五七年主客兵馬支用及行陜西延寧鎮巡等官
備行各該將領將各部竒遊兵馬作急督發前來聽職
等調度㑹合截殺庶不誤事而地方可保無虞等因具
呈到臣看得鎮守甘肅地方總兵官署都督僉事姜奭
呈稱前項回賊入境撲捉差哨人役大衆雖未發露但
去年未遂其奸必是先遣精騎探我虚實然後舉衆前
來及稱絶彼買賣道路不得我土麝黄等物生命所係
此來復寇必與别部糾合進取謀為比前尤為不同本
邊兵馬孤弱錢粮缺乏乞要將粮草發運來邊及行陜
西延寧鎮巡等官將各部竒遊兵馬作急督發前來㑹
合截剿等因為照豺狼之性貪得無厭去嵗深入被官
軍追殺遁回不曾得利又絶其貢道奪其所以為命復
冦之舉難保必無且恐其糾合西海額布勒諸敵共謀
侵犯彼處兵馬寡弱實難支持先事預防不可不謹兵
法曰無恃其不來恃吾有以待之無恃其不攻恃吾之
不可攻查得先為調度邊兵預防寇患事節因延寧守
臣哨報套内賊情已經行令延綏遊擊將軍張鳳統領
新遊兵於定邊營副總兵趙楧統領竒兵於寧塞營各
住劄遊擊將軍劉淵所領舊遊兵又該偏頭闗地方徴
調去訖及行寧夏副總兵劉玉遊擊將軍周倫叅將苗
鑾各統所部兵馬於本鎮興武營小鹽池等處駐劄前
項分布專為隄備套衆往向未定旦夕莫測難以掣調
已經行仰鎮守陜西都督鄭卿先調陜西遊擊將軍陶
文率領所部遊兵三千員名前去㑹寧安定蘭州地方
隨便按伏以備應援待後甘肅賊情如果𦂳急即調張
鳳苗鑾二枝兵馬前去協力截剿其餘軍馬并陜西主
將守備官兵俱照舊駐劄以防盜賊入冦之謀各施行
去後但師行粮從彼鎮各該城堡粮料草束委的缺少
又經咨行陜西巡撫將該觧甘肅銀兩上𦂳催督觧發
仍行甘肅巡撫督令管粮分巡等官作急召商糴買務
勾主客兵馬支用及待候查探賊情緩急另行具奏外
緣係被擄走回人口供報回賊聲息事理為此具本專
差承差杜廷選親賫謹具題知
　　一為斬獲犯邊回賊首級事
題為斬獲犯邊回賊首級事嘉靖四年六月初三日據
平羌將軍鎮守甘肅總兵官署都督僉事姜奭呈
本年五月初三日據山丹白石崖夜不收薛文一報初
二日巳時瞭見回賊三百餘騎空馬一百從南匾都口
往東行走徑透永昌五奴五赤地方去訖據報本職統
領鎮城兵馬前來凉永分布副叅遊擊守備等官一面
分投差人各路哨探一面領兵隨賊向往截殺去後本
月十六日丑時據守備永昌行都指揮使馬雲差夜不
收張安報十四日黎明時候有回賊三百餘騎入境搶
掠領兵追至考來口東石門地方與賊對敵就陣斬獲
首級三十六顆奪回賊馬二十四匹夷器銅鍋五口鐵
鍋六口明甲一付馬鞍九十二付并弓箭撒袋氊襖帳
房等件其賊敗遁西南去訖掣軍回還據此除查明另
行外理合先行呈報等因到臣案查先為哨報回賊聲
息事本年五月十四日准巡撫甘肅等處地方都察院
右僉都御史冦天叙咨前事内開該甘州差哨古佛寺
夜不收段興三報稱䝉差本役同陳驢兒前去古佛寺
哨探四月二十一日行至孤山河撞遇回賊將本役捉
綁到於雪達巴見了回賊頭目將我用鐵繩拴絆見得
營内回賊約有五百餘騎夜晚乗賊睡熟脫走來報等
因備咨前來看得咨開前項供報賊情顯是回賊貪心
無厭奸謀未已若果止是五百餘騎料亦不敢深入侵
犯但恐是打探先鋒後賊源源而來亦未可知在我防
禦不可不謹已經咨行本官㑹同鎮守太監總兵轉行
副叅遊擊兵備守備等官各差人逺為哨探果有前賊
侵犯㑹合大小將官協力剿逐如是賊情重大差人馳
報軍門以憑施行及咨巡撫陜西右副都御史王藎行
陜西布政司將該觧甘肅一鎮各項粮銀逐一查取委
官觧發該鎮糴買粮料草束應用去後續據總兵官都
督姜奭呈為被擄走回人口供報夷情聲息事先准肅
州叅將雲冐手本呈送走回漢人婦女一口朱氏供土
魯番夷人還在哈密造盔甲翎箭說到青草大了時還
要往甘肅州搶來今走回夜不收段興三亦報回賊約
有五百餘騎前在甘州境外古佛寺地方住劄撲捉差
哨人役則朱氏供報之言誠為不虚復冦之舉朝夕難
測本邊兵馬孤弱錢粮缺乏要得發運粮草及行陜西
延寧鎮巡等官將各部竒遊兵馬督發前來㑹合截殺
等因到臣查得陜西延寧竒遊等兵已經分布花馬池
等邊及中路小鹽池等處駐劄專為隄備套敵今套内
敵情向往未定聲息傳報絡繹不絶難以掣調又經行
仰鎮守陜西都督鄭卿先調陜西遊擊將軍陶文率領
所部遊兵三千員名前去㑹寧安定蘭州地方以備甘
肅應援待候賊情如果𦂳急即便掣調延寧遊竒兵馬
前去協力截剿并行陜西巡撫將該觧甘肅銀兩督催
觧發仍行甘肅巡撫督令管粮分巡等官作急召商糴
買粮料務勾主客兵馬支用及具題外今據前因為照
土魯番回賊去年擁衆深入侵犯甘肅圍困城堡皇上
軫念邊方欽命文武重臣督兵征剿先聲所動節被官
軍追逐遁回却又不知改悔復謀入寇先據走回人口
朱氏所供後據被捉夜不收段興三所供則其奸謀誠
難測識今果侵入永昌地方總兵官署都督僉事姜奭
聞報提兵親至凉州分布大小將官隄備戰守守備永
昌以都指揮體統行事指揮馬雲奮勇督戰就陣擒斬
首級三十六顆及奪獲戰馬盔甲夷器等件功俱可録
及照鎮守甘肅太監董文忠獨守鎮城居中制外巡撫
右僉都御史寇天叙撫鎮之初䇿勵將士亦與有功竊
詳此賊一入我境即遭剉衂必然褫䰟喪志在彼有雉
伏䑕竄之勢在我亦不須草薙禽獮之勞寔惟皇上聖
武布昭徳威逺被之所致也邊方幸甚臣等幸甚但狼
子野心終難必其悔禍又節經通行該鎮將官仍要加
意隄備倘再侵犯協力痛加誅剿毋得恃此小㨗輒生
慢易以致誤事并獲功官軍姓名及中間有無隠匿别
情俱待查明另行奏報外如䝉乞勑該部查議合無將
總兵官姜奭守備官馬雲先行量為賞勞照例行巡按
陜西監察御史將斬獲首級審驗明白有功官軍查勘
造册奏繳陞賞中間若有隠匿别項事情徑自叅究庶
邊官有所激厲邊務可以振興矣縁係回賊入境官軍
斬獲首級奪獲戰馬夷器事理為此具本專差百戸吉
昇親賫謹題請㫖
　　一為整理邊務以備敵患事
題為整理邊務以備敵患事案照先准兵部咨該本部
題該提督軍務尚書金獻民題前事一件議處防守照
得固靖甘蘭等衛所静寧安定等州縣每嵗冬初調集
陜西西安等衛所官軍臨鞏所屬等州縣民壯人等共
一萬五千有餘分布各城堡防守盖恐乗凍踏氷過河
深入侵犯之計也訪得前項軍士多非正役非鄉野愚
民則市井子弟武藝未習戰陣未經或有盔無甲或有
矢無弓多被領軍官員貪圗粮米賣放回家見在者百
無二三任情肆志虚應故事如此若不嚴加查處非惟
無益地方抑且虚費粮草合無轉行陜西鎮巡等官今
後如遇調集官軍分布各處防守預行各該衛所州縣
掌印官嚴加㨂選人要壯徤馬要肥大器械俱要精好
將選過官軍馬匹年貌齒色𩔖造小册送鎮巡衙門以
憑稽考或行兵備道或行守巡官不時查驗㸃閘如或
軍士有不足及軍器有不精者分别等第將各該官吏
叅提究問庶人心知所警懼而防守不致虚設矣一件
議處兵將切惟禦敵以兵馬為先以粮草為急固原一
鎮為三邊喉襟要衝總兵官所領官軍見在不過五百
員名守備官見在不過六百員名兵馬之寡弱也甚矣
倉卒有警委難支持訪得敵衆自𢎞治十四年入侵得
利毎年深入搶掠必由固原各該將領因兵馬數少不
過嬰城自守任其出入以此地方多被殘破人畜多被
殺掠見今敵人擁衆入套侵犯之舉又在旦夕若止照
往年故事未免復遭荼毒合無將總兵官部下除見在
五百名并死馬官軍二百名共七百名外再於各城堡
各衛禦冬防守官軍内選擇精壯二千三百員名共輳
三千員名總兵官統領防守官軍仍照例每年十月初
一日依期赴操二月河開無事放回有警留住本城支
與行粮與見在官軍如法操練預備截殺守備官部下
除見在官軍六百員名并死馬三百員名與今擬増粮
并各城堡挑選死馬官軍共二千員名外未及之數照
例懸賞於有丁人戸内召募一千名亦輳三千之數將
守備改為叅將名色統領殺賊仍聽總兵官調度該用
馬匹於茶馬并苑馬寺給領或行太僕寺收貯官價支
買召募銀兩於司府官庫查有無礙銀兩動支等因該
本部覆題節該奉聖㫖固原守備照舊其餘准擬欽此
欽遵備咨前來案候議處間近准兵部該本部題為陳
言邊務事該御用監太監張忠題前事内一件足邊兵
以備警急切照各邊鎮總兵副叅遊擊及各城守備巡
邊備冬備禦防守等項每額原有官軍或三千員名或
一二千員名或三五百名累年禦冬出戰陣亡逃故等
項數多見在者其間又多老弱不堪各該官員因循不
行充補以致禦敵多無效用合無乞勑兵部行移各邊
鎮巡及清軍兵備等官將各該將領部下官軍從公揀
選精壯者存留戰伐老弱者退撥守城逃亡事故者清
查充補請自命下文書到邊之日為始限三箇月以裏
務足原額之數如有過限不完者着巡按御史指實劾
奏問罪數足之後各該經管官員仍要加意撫䘏毋役
使以耗其力毋刻削以傷其心紀律嚴明訓練如法兵
力既足緩急有備而邊境可保無虞矣一件添設軍馬
將官以固守衝要照得陜西固原地方極鄰邉境實敵
衆出没喉襟要路雖已設有總兵官一員統領人馬三
千在彼住劄如往年敵衆糾衆萬餘由此進境搶過平
凉直至邠州方還前項兵馬勢孤力寡僅足保守城池
本境禦敵若令轉戰未免顧彼失此臣愚以為合無乞
勑兵部計議停當轉行該鎮撫巡等官於固原衛并附
近衛所軍士每軍戸下有三丁以上者抽一壯丁充當
軍役仍取具衛所地方鄰佑保結不許容無藉之徒冐
濫收充以致因無恒産易於逃竄選足三千之數每人
給賞銀十兩置買軍裝什物馬鞍鞦轡編成隊伍定擬
衛所管轄所謂重賞之下必有勇夫是也仍照數處給
馬匹騎征按月闗支實米一石并馬匹草料務圗經乆
及照陜西先年曽設有副總兵分守地方後因事寜裁
革當此思患預防之際合無照舊添設謀勇副總兵一
員統領前項軍馬用心撫䘏如法操練就領分守固原
等處往來駐劄應援遇警相機戰守庶邊人知我有備
不敢大肆深入衝要之地可以固守而無患矣等因兵
部議擬覆題節該奉聖㫖是邊兵着鎮巡等官揀選精
壯的專備征戰逃亡的作急清勾固原地方應否添設
軍馬將官還着提督尚書從長議處奏來定奪欽此欽
遵備咨到臣照得陜西地方固靖環蘭沿邊一帯城堡
東西延袤幾二千里多係通邊要路分兵而守無所不
寡每遇邊寇侵犯如數不多尚可支持捍禦倘似𢎞治
十四年正徳十三年嘉靖元年擁衆數萬長驅而入實
難阻遏平凉臨鞏静寧安定㑹寧隆徳一帯州縣俱被
蹂踐後又侵及涇邠地方屠戮之慘所不忍言至今凋
傷未復舉目蕭然各該守臣不能奮勇殺敵固難辭責
揆厥所由實因兵馬寡少又復不精以此不能克敵制
勝且如鎮守總兵官及守備官所領官軍俱不過數百
員名不及延寧等鎮遊竒將官統領各有三千之數太
監張忠尚書金獻民皆親歴其地目擊其狀後先具奏
俱要増添整飭兵馬議論周悉上厪天語丁寧凡為守
臣敢不祇率况今敵衆在套侵犯之舉旦夕難測除各
府州縣民壯義勇督令巡守官揀選及召募抽選等事
俱議處另行外查得沿邊兵馬各有信地征操防禦已
有定規此外别無兵馬可以掣調惟是鎮城西安左前
後右護等衛原擬分布禦冬官軍除總兵官鄭卿操下
見在徴調及榆林寧夏領班官軍不開外一枝固原鎮
戎所備冬原額馬隊官軍一千員名實有官軍五百九
十八員名事故在逃官軍四百二十員名一枝哈喇圖
西安州備冬原額馬步官軍一千一十員名實有馬步
官軍五百八十一員名事故在迯等項官軍四百二十
九員名一枝靖邉等四城堡備冬原額馬步官軍一千
七百六十一員名實有馬步官軍一千三員名事故在
迯等項官軍七百五十八員名一枝環慶備冬原額馬
步官軍一千九十四員名實有馬步官軍九百七十二
員名事故在迯軍餘一百二十二名一枝䇿應聽調原
額馬步官軍五百四十九員名實有馬步官軍五百三
十七員名事故在迯等項軍餘一十二名備冬之外又
有中軍守城馬步原額軍餘三百名實有馬步軍餘二
百八十四名事故在迯等項軍餘一十六名城操原額
馬步官軍四千一百八十三員名内實有馬步官軍三
千二百一十二員名事故等項官軍九百七十一員名
看得各枝兵馬原額數目雖多中間迯故多寡不等該
管官員不行清查觧補以致行伍空虚其見在之數精
銳堪用者固有懦弱不堪者實多弓矢盔甲既多不備
軍裝什物又皆不整或金鼓旗幟之不設或坐作部伍
之不知名為聽征之兵多與村野編民無異倒死馬匹
既不立法追補見在馬匹又多駑小瘦弱議者遂槩指
前項官軍為無用縁西人性氣剛勁向義尚勇成化年
間巡撫都御史項忠馬文升近年總兵都督曺雄皆藉
以克敵成功止因後來官司因循玩慢不行教練約束
遂致如此及訪得前項迯軍多不曽逺離鄉井非影射
於屯寨則包占於私門已經案仰都布按三司各行分
守闗内道叅政楊叔通分巡闗西道僉事王鈞㑹同都
指揮僉事張鎬將在城四衛各枝官軍查取原額見在
迯故的確數目文册到官拘取各正身隨帯盔甲弓矢
軍器及馬匹逐一查㸃選驗若有老弱病疾之人拘取
戸下壯丁更換或原係壯丁今替幼弱者仍拘拏原操
正身應役軍裝什物不備責令修整馬匹瘦損令其儧
餧臕壯及貼換易買好馬其在迯軍人出給告示許其
自首免罪發隊收操未首未補者各督令該管屯寨老
甲及應捕人員上𦂳挨拏務在得獲病故者拘取戸丁
及空閒軍餘補伍務足原額之數如各該掌印管操衛
所官員逃故軍餘數多不行清補即將俸粮住支重則
治以軍法查選畢日限九月初一日各到固原以憑覆
選照依兵部題准事理輳撥二千三百員名連舊在操
下共三千員名聽總兵官統領防守有警留聴操練預
備截殺無事之日照例放回其餘仍分布各城堡按伏
防守其固原守備官所領已有固原衛甘州羣牧所并
秦平等府衛州縣實有馬隊官軍舍餘土達二千三百
六十四員名仍依該部原擬懸賞召募亦輳三千之數
以備戰守及照陜西鎮城密邇南山盜賊不時竊發根
本重地不宜空虚䇿應城操官軍一體查選存留防守
邊方果有𦂳急賊情方纔調用及在外各衛所并延寧
甘肅三鎮逃故未補軍人各行令巡守清軍等官分投
清查勾補責限完觧外臣切思陜西地方固原環慶靖
邉蘭州俱係防邊重地而固原最為要衝且土漢雜處
易於生變内有監牧馬匹尤為賊所窺伺守備之官責
任甚重先年議者欲添副總兵一員臣為巡撫之時議
奏將陜西鎮守將官移來固原駐劄提調防守其副總
兵不必添設盖因兵馬寡少添官無益兵部議擬覆奏
至今遵行但鎮守官統轄地方廣濶不特防禦敵衆如
洮岷有西戎之警南山有羣盜之虞皆其責任萬一事
變不測未免顧此失彼太監張忠尚書金獻民皆欲於
固原添設兵馬將官深慮曲防盖有所見但固原守備
改為將官職銜權任似不相稱皇上洞見其然未䝉俞
允臣查得延綏寧夏甘肅三鎮各有分守東西二路叅
將各一員陜西近因番人侵犯已於洮岷河州等處設
分守叅將一員今固原兵馬既已増添比前稍為精強
合無照依各官所議添設叅將一員分守固原環慶靖
邉蘭州地方仍在固原駐劄操練軍馬修理關隘撫
安土人如各處有警往來應援截殺各守備防守等官
俱聽調遣如此不獨固原増重而靖邉環蘭皆有倚賴
實為便益然添官非難得人為難任非其人權任雖重
徒生厲階看得見任固原守備署都指揮僉事劉文老
成練達曉暢軍旅以精勤理邉務以㢘慎得人心衆口
一辭並無非議倘䝉采納許設分守官員乞勑兵部再
為查訪合無就將都指揮劉文擢任叅將分守固靖環
蘭等處則委任得人地方有託而邊官亦知所感發興
起矣及照固原既設叅將與主將同處一鎮守備官似
不必再設合無選委都指揮一員操守如無相應都指
揮於指揮内選用奏請以都指揮體統行事庶無官多
政分之弊惟復仍設守備官員臣愚所見如此伏惟聖
明裁察縁係整理邊務以備敵患及奉欽依固原地方
應否添設軍馬將官還着提督尚書從長議處奏來定
奪事理未敢擅便為此具本順差百戸吉昇親賫謹題
請㫖
　　一為欽奉事
題為欽奉事嘉靖四年五月十六日欽奉勑近該巡撫
都御史王藎奏稱延寧所屬花馬池定邊營一帯地方
接連河套地形寛漫見今敵衆在套駐牧號稱八萬有
餘旦夕大舉入冦亦未可測乞勑各邊鎮巡等官早為
防禦及要分調兵馬及差官處置粮草無非先事預防
之意朕以欲專提督之任兹特降勑諭卿宜即嚴督陜
西延寧甘肅各該鎮巡官通將副叅遊擊守備守巡等
官查照先今事理各要操練軍馬齊整器械謹斥烽堠
堅固城堡各於敵衆經行去處申嚴號令加謹隄備多
差乖覺夜不收逺為哨探有警則星馳傳報收歛人畜
堅壁清野互相應援不許因循怠忽自分彼此致誤事
機其分調兵馬俱依藎所擬仍要酌量軍數多寡地里
逺近務俾戰守兩無所失緩急不致誤事及將聽探敵
情的確消息星夜差人具奏以憑議處卿威名著聞敵
所懾服朕方倚賴以紓西顧之憂尚其勉之故勑欽此
欽遵案查先為調度邊兵以防敵患事行據延綏寧夏
陜西各鎮總兵官都督彭楧种勛鄭卿節次呈報查探
套衆近邊聲息前來已經行仰各官查照原行差人哨
探套人多寡逺近回報如果衆多行令遊擊將軍張鳳
統領遊兵於花馬池營駐劄遊擊將軍劉淵統領遊兵
於定邊營駐劄副總兵趙瑛統領竒兵暫於寧塞營住
劄若哨探前敵有西行之勢遊兵二枝俱於花馬池副
總兵趙瑛移於定邊營各住劄量分人馬於安定栁楊
等附近城堡寧夏副總兵劉玉統領竒兵於興武營遊
擊將軍周倫叅將苗鑾於紅寺兒韋州鹽池石溝等處
住劄總兵官种勛待有的確警報統領正兵於靈州住
劄與各該守備等官各按兵秣馬以逸待勞加謹隄備
如敵大至即便㑹合截殺相機應援去後續據延綏總
兵官彭楧寧夏總兵官种勛節次將本鎮各路敵兵近
邊縁由具呈到臣看得各鎮所呈節據各堡夜不收爪
探套内敵衆新行踪跡多至二三百道少則百十餘道
或自西而東又或自東而西其數亦必不少及寧夏走
回男子王巴圗爾供稱在套敵衆一萬内有三箇頭兒
一箇濟農一箇納延說要過河與黄毛達子讐殺一箇
阿克塔布哈説要先搶漢人等情縁今黄河開消已乆要
搶漢人之言或恐是真竊料此敵頻年得利不曽遭剉
必無懲戒今雖不露大衆形跡夏秋之間乗機大舉入
寇不可不防又經申明行仰各鎮總兵官轉行各副叅
遊擊把總坐堡守備等官照依原擬分布按伏防禦若
果敵衆向西切近定邊營花馬池境外必有深入之意
延寧竒遊等兵除遊擊劉淵已該山西偏頭闗調去應
援外其餘將官各照原行按伏聽調不許自分彼此陜
西主將督令守備等官各領兵駐劄要害地方防禦臣
於固原慶陽居中調度及具題外今奉前因臣欽遵帖
行陜西延寧甘肅各總兵官鄭卿彭楧种勛姜奭轉行
各該鎮巡官并副叅遊擊兵備守巡等官各遵照欽奉
勑内事理操練軍馬齊整器械謹嚴烽堠堅固城堡各
於敵衆經行去處申嚴號令加謹隄備多差乖覺夜不
收逺為哨探有警星馳傳報收歛人畜堅壁清野互相
應援不許因循怠忽自分彼此致誤事機除待各鎮探
聽邊情的確消息呈報至日另行具奏外今將欽奉到
勑書及督行過各鎮將官縁由先行奏報為此具本專
差承差席宗吉親賫謹具題知
　　一為查報邊情事
題為查報邊情事臣節該奉勑將探聽邊情的確消息
星夜差人具奏以憑議處欽此欽遵查得嘉靖四年六
月十二日據延綏遊擊將軍都指揮使張鳳呈為聲息
事本職調統本部官軍前來原擬定邊營住劄防禦本
年六月初七日辰時據三山堡西平三墩爪空夜不收
王安馳報本日夘時分瞭見境外敵衆一百餘騎從北
驟馬前到本墩西空拆墻得報一面督令定邉營把總
指揮魏錕帯領本管官軍順邊堵截歸路本職統率本
部官軍趨進邀擊馳騁將近前寇已拆墻二處進入邊
裏簇立窺見官軍合兵來勇急從原口遁去欲要追逐
縁地方平漫恐中誘計督軍砌完墻口收兵回營防禦
外呈報施行等因又據寧夏遊擊將軍都指揮僉事周
倫呈稱該分守東路右叅將都指揮僉事劉謹手本差
夜不收哨探得離邊一百五十里地名大沙子見敵衆
二簇約有四十餘騎往東行走又紅泉地方見敵五十
餘騎往西行走又該協同分守興武營署都指揮僉事
吳雲手本差夜不收哨探得離邊九十里地名喜鵲湖
等處俱有敵衆新行蹤跡又該守備平邊城以都指揮
體統行事指揮使史經呈差夜不收哨探得地名千家
村苦水河有牧放牛羊一千有餘石觜兒沙溝有青白
馬三百餘騎帳窠七座圏子河有敵衆帳窠一十二座
牛羊馬匹四五千有餘住牧等因本月十四日又據延
綏總兵官署都督僉事彭楧呈為查探聲息事開稱節
據中東等路黄甫川等堡把總千百戸等官沈杲等呈
及准分守東路右叅將署都指揮僉事黄宰分守西路
左叅將都指揮僉事袁聰手本各差夜不收哨探得各
邊外地名南城離邉二百三十餘里有敵衆接連下營
帳房二十餘頂敵衆一千有餘牛羊馬匹三千有餘及
紅城子磪臼灘等處俱有敵衆營巢帳房牛羊馬匹數
目不等在彼住牧榆林岔九股水等處俱有敵新行馬
蹤或二三百道或百十餘道黑石磕石山兒等處俱有
敵衆或一二百騎或四五十騎往來行走等因本月二
十日又據鎮守寧夏總兵官署都督僉事种勛呈為走
回男子供報大敵住套事嘉靖四年六月十三日據
寧夏衛指揮使司申據守堡百戸丁勇呈送走回男子
二名到衛審得一名金佐供年二十二歳係甘州中護
衛前所崔百戸下軍人金龍戸内餘丁正徳十一年失
記月日在莊生理被敵搶去一名金保松供年二十歳
亦係本衛軍人金龍戸内餘丁正徳十五年失記月日
在鹽塲堡地方大沙溝打草被人搶去住内營内聼
放牛羊使喚有小十王下敵人三萬餘騎去年冬裏未
到套内住坐佐等思想家鄉各偷馬一匹騎走四晝夜
到邊收送前來據供備申各呈到臣為照前項敵衆自
嘉靖三年十一月内延綏地方據套中走回男子路駒
等供報小王子叔叔台吉領一枝精兵敵人四萬哥哥
吉納領一枝精兵敵人四萬共八萬餘多踏氷過河在
套住牧等語守臣上聞仰厪宵旰之憂節奉勑㫖督責
各該鎮巡加謹隄備又命愚臣提督三邊軍務節制調
遣臣欽遵於四月初一日到於陜西地方節次差人賫
文前去各鎮查探聲息及分布副叅遊等官各於要害
地方住劄操練防守聽候調遣今經兩月有餘不見大
敵近邊間有拆墻進入及邊外行走或二三十人或七
八十人多則二三百人但自延綏東路黄甫川起至寧
夏靈州地方千有餘里無處無敵帳窠火光絡繹不斷
牛羊頭畜散被原野新行馬蹤在處數百餘道東西行
走向往不一查得先據寧夏守臣呈稱據走回男子王
巴圗爾供稱在套敵衆一萬餘騎一說要與黄毛敵人
讐殺一說要先搶漢人今走回男子金佐等又稱小十
王下敵人三萬餘騎在套住坐等情相度事勢原報八
萬之說初亦不虚二月河開半已渡河今在套者當亦
不減數萬分散固少輳合則多切料敵人姦謀不露大
衆形跡乗間俟時大舉深入亦未可知况沿邊直抵固
原一帯自春徂夏乆旱不雨邊草不茂馬匹臕息尚弱
以此未敢長驅近日雨澤頗足青草長茂入冦之舉旦
夕難測且套内地方廣逺差哨人役不過百里其二三
百里之外消息豈能盡知縁此敵頻年犯順罪惡貫盈
臣仰仗皇上天威謹當督率將士揚兵耀武以伐其謀
於未入之先出竒設伏以乗其弊於將遁之際雖不敢
為窮兵黷武之舉亦欲收執訊獲醜之功但克敵固資
乎兵養兵必資乎食腹裏地方近日鹽商報中委官易
買稍足供應惟是沿邊一帯甚為缺乏且如寧夏沿邊
花馬池興武營清水營一帯及中路靈州小鹽池韋州
等處俱係𦂳要該屯兵馬地方查得花馬池見在料豆
一千二百六十八石約量可勾本城主兵馬四百六十
匹三箇月支用若添客兵馬三千匹止勾一十二日支
用草五萬八千六百餘束可勾本城主兵馬四箇月支
用若添客兵馬三千匹止勾五日半支用興武營粮三
千二百四十八石約量可勾本營主兵二箇月支用若
添客兵三千員名止勾一箇月零六日支用料八千六
百二十九石三斗除主兵外若添客兵馬三千匹止勾
三箇月支用草四萬二千三百六十束除本營主客外
若添客兵馬三千匹止勾一十四日支用清水營粮米
全無料四千八百五十三石八斗原無主兵馬若添客
兵馬三千匹止勾一箇月零二十五日支用靈州粮一
千五百四十一石二斗可勾主兵二十一日支用若添
客兵三千員名止勾一十三日支用料一千二百四十
七石四斗約量可勾本城主兵馬四箇月支用若添客
兵馬三千匹止勾一十二日支用草六萬二千四百八
十七束約量可勾本城主兵馬五箇月支用若添客兵
馬三千匹止勾一十九日支用其餘營堡粮料各不滿
千石草不滿萬束或有粮無料或有料無草小鹽池韋
州尤為𦂳要小鹽池料三千一百三十二石約量可勾
本營主兵馬數月支用若添客兵馬三千匹止勾一箇
月支用草一萬七千一百五十束約量可勾本營主兵
馬數月支用若添客兵馬三千匹止勾五日支用韋州料
豆全無粮止有一百三十一石二斗草止有三千三百
一十九束若調客兵馬三千俱止勾一日支用缺乏至
此可謂極矣且本邊亦有年例銀兩亦曽報中引鹽不
知前該鎮巡等官所幹何事倘果大敵侵犯㑹調延綏
陜西遊竒兵馬截剿每枝各有三千將何支費臣節經
劄仰寧夏管粮僉事劉淮令其轉呈巡撫衙門近方發
銀差官分投糴買若敵人稍緩事或可辦倘旦夕入寇
斷然失誤供應及查得延綏各路粮料草束亦多無積
而甘肅一鎮尤為匱乏臣前所上疏欲乞開中淮浙等
運司鹽一百萬引乞發官銀五十萬兩盖不專為陜西
為寧夏為延綏為甘肅也至今未奉明㫖今將查探過
套人聲息縁由遵照欽依奏報伏望聖明軫念邊方事
重乞勑戸部將臣前所乞請鹽銀早為照數給發以濟
各邊急用仍乞勑下寧夏新任巡撫等官將沿邊一帯
倉塲粮料草束上𦂳督處務令充實以備調兵庶幾藩
籬可固根本不揺臣愚幸甚兵民幸甚緣係遵照欽依
探聽邊情奏報事理為此具本順差承差席宗吉親賫
謹題請㫖
　　一為回賊出沒事
題為回賊出沒事嘉靖四年六月十八日據分守凉州
地方右副總兵署都指揮僉事周尚文呈為回賊出沒
官軍追敵斬獲首級奪回人畜事本年六月初一日寅
時據黄城兒夜不收蔡俊水磨溝夜不收胡俊各報五
月三十日寅時爪見本溝馬跡一路約有八九十餘騎
往東行走髙透朶鸞口低透井兒溝金塔寺據報三處
不知從何山口出沒差人分投爪哨傳諭收歛及整兵
隄備間本日辰時據在城南門樓直日軍人劉兎兒走
報瞭見城南土山墩舉煙二把燒柴堆一座本職即時
舉號統領在城馬隊官軍千總指揮徐威等四百名出
城迎火追襲間隨據金塔等山口石觜兒墩爪哨夜不
收易奴兒馳報本日夘時分有回賊一百餘騎從南山
溝突出撲到把截營地方四散搶掠彼有本營馬哨夜
不收康咬兒赴城馳報被賊邀截射死官馬搶去本役
取路來報本職急督官軍驟馬先去追趕傳令千總指
揮唐佑管領步軍繼後本日午時追到地名大水腦天
池地方一百五六十里趕上前賊迎來對敵職督官軍
止有三百餘員名奮勇一齊撲斫向前就陣斬獲賊首
一顆奪回連鞍戰馬一匹射死二匹賊見官軍勢猛各
將原搶人畜盡行丢棄四散敗走上山軍趕上嶺其賊
遇髙且戰得平且行又追三十餘里彼此中傷人馬數
多欲再深追况彼山險樹林稠密官軍馬匹一時奔馳
一百八九十里賊逺馬促又臨敵境恐墮奸計當差夜
不收蕭住兒跟襲前賊向往收軍回到原奪人畜天池
結營歇馬隨據千總指揮徐威呈稱查得斬獲前項首
級一顆奪獲賊馬一匹夷器盔甲等物一百九十六件
副及被搶男婦三十八名口夜不收一名牛驢九十二
頭隻射死軍人鄒昇等馬五匹走死孫成等馬三匹射
傷吳安等馬二匹射傷軍舍魏祥等七名俱輕傷據此
至初二日掣軍回城整兵隄備及將斬獲首級器械發
仰凉州衛官庫收貯馬匹撥人寄養俱候明文施行奪
獲人畜着令指揮王憲等查給失主認領及委官前去
賊經地方查勘此外再有被敵搶殺人畜體勘明白徑
自通行開報外呈乞施行等因到臣為照前項回賊近
於本年五月十四日侵入永昌地方被守備官馬雲督
軍追殺斬獲首級三十六顆奪獲戰馬夷器等件已經
具題外今尚不知悔禍逺遁又侵至凉州大水腦天池
等處顯是此賊因去嵗侵犯甘肅地方不曽大遭挫衂
遺留醜𩔖伏我近邊意在窺伺我人畜妨我耕作雖是
不敢深入終亦被其撓害副總兵周尚文雖稱督兵逺
追止是斬獲首級一顆奪獲戰馬夷器及奪獲被搶人
畜不能痛加誅勦况中間隠匿不報情弊難保必無除
行甘肅鎮巡官行委巡守等官查勘的確具奏及行各
該主副叅遊守備操守等官俱要用心防範整兵秣馬
若復仍前侵掠即便㑹合截剿務使挫衂逺遁勿令貽
患地方外縁係回賊出沒官軍追敵斬獲首級奪回人
畜事理為此具本順差承差席宗吉親賫謹具題知
　　一為敵衆出沒計處用兵機宜事
題為敵衆出沒計處用兵機宜事嘉靖四年六月初四
日據分守莊浪等處地方副總兵都督同知魯經呈為
敵衆出沒事開稱本年五月十四日等日節據松林墩
等處夜不收蘓欽等報於寡婦溝等處爪探得敵衆或
三五十騎或百十餘騎或五六百騎或在邊外住牧或
穵壕入境撲捉差哨人役節報前來為照敵人乆在五
方寺為窠近日那在蘆塘等處住牧分遣輕騎瞧撲應
哨人役及聲言要尋西海敵人意在糾合入寇旦夕難
測除謹斥堠整兵隄備外縁本城兵馬數少不敷分布
而鎮羌岔口尤為衝要已將缺兵縁由累行甘肅鎮巡
衙門議處至今未見明示倘敵萬一糾犯臨期誤事非
輕今照甘肅遊擊嚴鎧統兵見在莊浪乞要暫留併力
截殺及將已到邊守禦蘭州中護等衛官軍照例分發
一千前來鎮江岔堡防守等因據此又據分守凉州地
方右副總兵署都指揮僉事周尚文亦呈前事開稱本
年五月初一日據報紅寺兒地方敵衆三十餘騎穵壕
進境官軍追至亂壕子追見前敵原路奔走襲蹤前至
乾湖地方南北溝内突出伏賊三四百騎與官軍對敵
中傷敵衆人馬數多方纔退走後追至壕邊沙窩又有
伏賊三百餘騎聚集攻敵因見遊擊將軍嚴鎧統兵前
來賊出境去訖查得征傷軍人李保兒等六名射死軍
人何達等馬九匹走死于定等馬六匹射傷尤旺馬一
匹收獲達箭三百三十五枝等因各呈報到臣為照前
項邊敵數亦不多各官雖稱出兵追截不聞斬殺之功
反將軍人射傷及射死馬匹中間隠匿别情難保必無
已經行仰副總兵魯經周尚文等各整搠兵馬嚴斥烽
堠加謹隄備果有侵犯即便督率官軍奮勇力戰毋得
攖城自守殘害地方亦要相機而行知彼知己不可輕
進窮追被其引誘遊擊將軍嚴鎧既見在莊浪暫留在
彼併力截殺若凉州聲息𦂳急亦要領兵前去䇿應其
備禦蘭州中護等衛官軍如已到邊查照舊例分發鎮
羌岔口二堡防守外照得前項敵衆自正徳三四年間
被小王子人馬讐殺殘敗遁往河西莊浪凉州蘇海圗
斬石峽明水湖扒沙一帯潜藏住牧時出剽掠阻截道
路敵傷官軍臣起廢西征復總制陜西軍務之時建議
欲調集大兵痛加誅剿彼時規置已定惟候成命不意
旋即奉勑取回兵部題奉欽依行令甘肅鎮巡官整理
縁兹事重大豈甘肅一鎮所能了辦因循養患十有餘
年敵既那營竊伏西海逼脅楚遜阿敦各處敵人烏合
為巢歳復一歳醜𩔖漸繁乃敢寇我洮河深入松潘地
界自是虎踞青海蠶食屬番遂釀成甘肅陜西腹心肘
腋之患去年冬間被回賊驚散一半越往官路之北被
各鎮官軍相遇斬殺數多其大營仍在西海剌剌山江
零口住牧雖未見侵犯而禍胎實深除督令各該守臣
哨探尋襲計處方畧另行具奏外其在北者多不過一
二千俱係精兵十可當百因無老小棲止不定自今春
以來多則五六百騎少則二三百騎或在莊浪五方寺
尖山蘆溝或在凉州松山蘆塘等處聲東擊西或出或
入河西衛所官軍防禦三處敵人無所不備無所不寡
經年累月不得觧甲若不先其所急早為祛除縁前賊
切近腹裏恐其尋搶月乆野無所掠水橋結凍之後將
有窺伺蘭州靖邊之謀彼處軍馬數少不能支持乘虚
而入則㑹寧安定狄道金縣地方難保不遭搶掠臣愚
欲趂今與西海敵人離析之時量調陜西延綏精銳兵
馬五六千名與莊浪凉州副總兵遊擊等官㑹合尋襲
痛加誅剿以除門庭之害則西海敵衆聞之亦將禠魂
破膽有不戰而走之勢區區回賊又不足憂也但今河
套情形未定沿邊腹裏俱未敢掣兵又莊浪一帯倉塲
粮草處處空虚方為逐漸經理須待套中無警粮草有
積方可舉事然兵貴神速機難預定必待臨期奏請非
惟緩不及期且恐事機先泄如䝉聖明裁處乞勑兵部
計議倘此言可采乞早行臣密㑹各該守臣不拘何月
日相機取便行事俟大兵既集詢謀僉同因而撲剿西
海之賊至期計處定奪務在計出萬全若無可乘之機
或軍馬錢粮未備照常戰守不敢輕舉妄動以貽後艱
縁係敵衆出沒計處用兵機宜事理未敢擅便為此具
本謹題請㫖
　　一為乞留方面賢能官員共濟時艱事
題為乞留方面賢能官員共濟時艱事照得陜西地方
乃邊境之樞衡中源之鎻鑰北有河套之敵警報無時
西有回賊之寇姦謀罔測比年以來旱霜之災變相仍
摽掠之瘡痍未復民窮財盡盜賊因而竊發文恬武嬉
邊務日加廢弛雖鎮之以撫臣巡之以臺察然催徴錢
粮脩飭邊備拊循凋瘵招撫流亡必在二司得人庶可
倚賴近年陞補官員或憚地方之險逺而不來或取便
道以還家而延住官多虚位事無統紀即今河西闗南
二道俱缺分巡官員其見任賢能者又或遷轉無常更
代不一如右布政使郭韶右叅政潘塤皆乆任兹方足
堪付託循資各已陞去臣所知者尚有數員若又陞遷
别任新任官員縱有才能事體未即周知人心何所係
屬如按察司按察使袁擯㢘公有威剛明克斷副使陳
鼎翟鵬才畧足以濟變威惠足以服戎副使髙公韶韓
士竒以慎密持官守以平易得衆心僉事桑溥政嚴明
而執守堅定性聰察而聽斷如流之數官者年勞漸深
臣慮其陞遷别省緩急無可倚賴事闗地方休戚不容
隠黙其他年資尚淺陞遷未及者不敢槩陳如䝉伏望
聖明俯念陜西三邊重鎮用人為難乞勑吏部采臣所
言叅之輿論待本省員缺將各官奏請簡用如本省無
缺暫留照舊任事免陞别省地方待其績效益彰特加
超擢各官既得以罄其才愚臣亦得以資其用不勝至
願緣係乞留方面賢能官員共濟時艱事理為此具本
謹題請㫖
　　一為急缺管粮方面官員事
題為急缺管粮方面官員事照得陜西布政司管粮右
叅政姚文淵近日聞母喪丁憂回籍去訖所有員缺未
曽銓補切縁陜西八府民屯錢粮外供陜西固靖等邊
及延綏寧夏甘肅三鎮官軍之用内則秦韓肅慶等王
府禄粮并官吏師生俸廪等粮皆所仰給因是前官玩
慢不肯及時催徴以致倉廪空虚中外困竭臣初到陜
城查得各府拖欠未完各邊民粮共一百四十九萬六
千四百三十四石馬草一百九十五萬八千八百八十
八束已經具奏續到平凉府查得韓府各郡王將軍中
尉郡縣主君儀賓自正徳四年起至正徳十五年止共
欠本色禄粮三十一萬一千三百七石七斗又欠折色
粮二萬六千七十五石其餘未經查報不知的數及據
西安左等四衛官軍告稱正徳八年起至嘉靖四年三
月終止共拖欠本色月粮四十二萬四千八十石折色
三十一萬六千六百九十石三斗平凉衛官軍共欠節
年本色月粮六萬七千八百一十四石四斗折色粮六
萬三千五百一十九石三斗及據固原兵備副使成文
呈查得所管固靖甘蘭等衛所累歳拖欠官軍月粮共
二十八萬九千九百九十九石二斗五升其餘衛所拖
欠應支粮數亦多𩔖此每遇上司到彼諠攘訴告百十
成羣人心窮廹盖不得已節奉明㫖督催巡撫官極力
處補不及十之一二臣觀天下各鎮十三省地方險逺
要害無如陜西之難公私匱乏亦無如陜西之甚近得
叅政姚文淵到任未及數月巡歴催督不避艱險催完
逋負十餘萬石臣方仗其有為不意忽以丁憂去將來
陞補官員未知何方恐其到任稽遲雖各行令巡守官
督理終非專職不能盡心所事博訪得西安府知府趙
伸由兵部職方司郎中陞任今職到官方及二年政譽
甲於諸郡查據陜西按察司開報本官才能異常當繁
劇而有餘力公㢘服衆合士民而無間言巡守等官開
報所屬賢能官員俱在優選臣嘗聽其議論察其設施
委的才足濟時力堪舉劇付以督儲之任必能修舉職
業振起頽廢若謂其年資尚淺臣以為求稱繁難之任
不須常格之拘且本官先任兵部車駕職方二司郎中
若稍遲不陞則叅政之官亦所當得如䝉乞勑吏部再
行訪察合無將本官陞任陜西布政司右叅政督理粮
儲屯種賫憑令其到任管事庶使官不乆曠事得早完
縁係急缺管粮方面官員事理未敢擅便為此具本順
差承差席宗吉親賫謹題請㫖
　　一為斬獲犯邊敵衆首級事
題為斬獲犯邊敵衆首級事嘉靖四年七月初三日據
分守莊浪等處地方副總兵都督同知魯經呈前事節
奉臣鈞帖為傳報聲息事備仰本職各要慎固封疆謹
斥烽堠整搠人馬若有前寇侵犯大小將官領兵相機
戰守協力剿逐䝉此及准本鎮手本備由開稱莊浪地
方有賊已行甘肅遊擊將軍嚴鎧領軍在彼併力截殺
准此除整兵隄備外嘉靖四年六月十一日亥時據水
泉兒夜不收馬驥走報本日未時瞭見敵衆五六百騎
邀趕馬牛四五百從青山兒灣行來往東行去報與守
備袁英出兵迎敵本役來報本時又據鎮羌堡隨馬夜
不收徐鎮報有守備袁英領軍追至石板溝與敵對敵
差本役來報隨據石板溝夜不收尚禮報本日申時前
寇邀趕牛馬從鎮羌河行來徑奔栢楊溝出境去訖備
報得此㑹同遊擊嚴鎧議得先日有敵一百突至鎮羌
聲言要尋西海敵人今果糾衆而來必有烏合侵犯之
勢若不截其歸路誠恐乆住為患一面差人調取下塲
馬匹及傳報南北西三路收歛人畜堅壁清野一面行
調紅城子守備楊和統兵前來與同本城無馬步軍聽
調䇿應十二日寅時職等統領漢土遊兵官軍二千六
百員名由分水嶺抄敵歸路本日申時兵至火牌水迎
據孤頭嘴夜不收羅文秀走報前寇從排坑行至小水
兒飲馬來報得此夤夜馳至常山兒三更時分迎據原
差夜不收李𤣥同彼哨夜不收錢亨一各報瞭見前寇
到紅嘴兒河住歇即㑹遊擊嚴鎧分布遊兵千總指揮
趙軻莊浪把總指揮陳璽土官指揮䝉順左哨遊兵千
總指揮冶珍土官指揮李昊右哨職等掎角相擊驅兵
驟至紅嘴兒河次口黎明時分迎遇前敵五六百騎内
一半穿戴青明盔甲迎衝前來就與交鋒對敵連衝數
合職等申嚴號令分遣旗牌催鋒督陣我軍奮勇當先
齊力用命箭射刀斫鎗砲相攻當有千戸魯瞻等身先
士卒就陣斬首三顆遊兵部下斬首四顆獲其馬牛器
械戰至已時敵見官軍勇猛射死馬匹中傷人數衆多
方纔退遁况彼相離莊浪二百餘里恐有伏兵收軍結
營當㑹遊擊嚴鎧查得遊兵莊浪陣亡官軍三員名征
傷各衛旗軍一十七名射死馬一十七匹走死馬七匹
各查明白掣兵回城差據襲蹤夜不收馬真等供報襲
得前敵奔往回水徑透土豹嶺去訖行間及據暫守備
鎮羌行都指揮事袁英呈為敵衆出沒事本年六月十
一日未時據水泉兒爪探夜不收馬驥走報本時瞭見
青山兒灣敵衆五六百邀赶馬牛四五百順河行來得
此疾統備禦蘭州等衛官軍千戸王受等三百出兵迎
遇前賊一半邀赶馬牛順河往東行去一半穿戴青明
盔甲迎衝前來就與交鋒對敵賊見官軍齊力退往石
板溝行去復又追至本溝與之交戰射中敵人人馬數
騎奪獲牛一隻氊衫二領戰至酉時敵兵退往栢林溝
去逺欲再深追天晚落雨掣軍回堡查一得收獲敵箭
六十枝敵㡌一頂敵鞭一把被敵射死蘭州衛馬二匹
走死馬一匹及查本堡並無搶殺人畜理合具呈施行
等因得此為照此寇雖被官軍殺敗逺遁復讐之謀旦
夕難測除整兵嚴加隄備外呈乞照驗施行隨據甘肅
遊擊將軍署都指揮僉事嚴鎧亦呈前事各造册開稱
共斬獲敵衆首級七顆獲賊器械等件五百二十一副
件奪獲頭畜馬驘牛七十八匹頭隻陣亡遊兵莊浪官
軍三員名征傷旗軍一十七名被敵射死走死馬二十
四匹等因各呈到臣案查先據副總兵魯經呈為敵衆
出沒事節次爪探得前項敵衆或二五十騎或百十餘
騎或五六百騎或在邉外住牧或穵壕入境縁此賊乆
住五方寺為巢近日那在蘆塘等處住牧分遣輕騎撲
捉差哨人役及聲言要尋西海敵人意在糾合入冦旦
夕難測等因已經節行各官各要整搠兵馬嚴謹烽堠
遇有前敵侵犯即便督率官軍相機剿殺毋得攖城自
守貽患地方及將計處用兵事宜具題外今據前因為
照前項邊敵竊伏莊浪凉州地方不時出沒妨擾耕牧
阻截道路官軍晝夜隄備不得觧甲實與西海敵人聲
勢相倚將來糾合入寇之謀難保必無雖經節次督行
各將官用心戰守終是兵馬寡弱不敢逺追陜西延寧
等處官軍又因敵衆在套分布防禦各有信地難以輕
掣計處間今副總兵都督同知魯經遊擊將軍署都指
揮僉事嚴鎧乃能親督官軍奮勇力戰斬獲首級獲其
器械頭畜等項功雖不多軍威頗揚敵勢少剉除行令
比前加謹隄備不可倚恃小㨗輒生慢易致失事機及
將俘獲頭畜令其照例給賞有功之人首級敵器發仰
莊浪衛貯庫聽候覆驗并咨甘肅巡撫行守巡官查勘
賊入地方有無隠匿别情另行外乞勑兵部照例行巡
按陜西監察御史將各官軍功次勘驗是實早為陞賞
以勵後人若有隠匿别情徑自叅奏縁係斬獲犯邊達
衆首級事理未敢擅便為此具本專差承差楊鸞親賫
謹題請㫖
　　一為套中走回男子供報𦂳急敵情事
題為套中走回男子供報𦂳急敵情事嘉靖四年七月
初十日據鎮守延綏等處地方總兵官署都督僉事彭
楧呈前事據榆林城把總都指揮閻武呈䝉鎮巡衙門
發下栢林堡觧到套中走回男子趙四斤隨拘通事張
禄等到司審據趙四斤供年一十九歳係平凉趙總兵
家人狀供嘉靖元年六月失記的日前往地名沙塘川
牧放牛羊忽遇敵人瑪哈拉等搶去營中住過四年舊
年十二月間跟隨小王子頭兒吉納台吉等部落敵人
約有八萬餘多踏氷過河在套今年六月間有衆敵人
精兵前去與烏梁海敵人讐殺去了半箇月說到黄河
岸邊紥筏浮渡因水大將敵人渰死約有三十餘敵人
不敢過去復回在套住牧聽得我們帳房裏敵人說頭
兒吉納等㑹了事八萬敵人每人殺羊一隻晒乾整置
鞍仗轡頭指着南邊地方都要出來不知幾時搶至本
月二十七日四斤見得衆敵人睡熟思想家鄉遇夜脫
走步行三晝夜至七月初一日辰時到於栢林堡磪臼
澗墩走回收送到堡觧送前來今䝉發審再不知别項
敵情所供是實等因據此理合具呈照驗施行等因據
此㑹同鎮守太監張紳巡撫右僉都御史張縉議照套
中走回男子趙四斤供報前情雖係傳聞事頗有因况
今秋涼馬肥謀為入冦正在此時防範機宜不可不備
查得先因本鎮東路缺兵防守已經㑹呈提督軍務衙
門乞將副總兵趙瑛那來中東二路營堡防禦䝉批趙
瑛兵馬仍於寧塞營駐劄便於東西應援果有𦂳急賊
情方許掣回截殺等因除遵依外今供前因為照西路
鎮靖等堡係敵衆常年出沒處所况副總兵趙瑛相離
該堡不逺合行本官整搠所部兵馬如遇前敵侵犯鎮
靖龍州地方星馳應援以遏邊患若犯巴圗等堡及有
西行之勢遵照提督軍務衙門分布兵馬防禦事理隨
賊援剿庶不誤事擬合通行為此除行各城營堡整搠
兵馬嚴謹烽堠及行臨近州縣各將所管近邊夾道住
居人畜起那腹裏百里之逺深險牢固崖窯堡寨去處
安挿仍於每堡各選差乖覺夜不收相兼熟知地里餘
丁共二名輪流出境離邊二三十里及五七十里於敵
衆住牧水頭處所潜伏哨探若有聚衆入寇之勢一面
傳報左右鄰堡及腹裏居人收歛人畜肅清四野一面
飛報本職斟酌用兵及行副叅遊擊把總等官加意隄
備勿致誤事外呈乞照驗施行等因到臣為照前項敵
衆自嘉靖三年十一月内據走回男子路駒等供報小
王子叔叔台吉領一枝精兵敵人四萬哥哥吉納領一
枝精兵敵人四萬共八萬餘多踏氷過河在套住牧等
情臣到陜西地方行據延寧守臣差人哨探並無大寇
近邊但自延綏黄甫川堡直抵寧夏靈州千數百里無
處無之或七八十人或一二百人帳窠火光逺近相望
後據走回男子王巴圗爾供稱在套敵衆一萬餘騎一
說要與黄毛敵人讐殺一說要先搶漢人又據走回男
子金佐等供稱小十王下敵人三萬餘騎在套住坐相
度事勢原報八萬之說初亦不虚後一半渡河一半在
套其數當不減數萬切料此賊奸謀不露大衆形跡乗
間俟時大舉亦未可知巳經節次督行各該將官加謹
隄備及具題外近日方據延綏總兵官彭楧呈稱走回
男子谷世安供於舊年十一月内跟隨小王子叔叔諳
達阿布該等部落敵人踏氷過河在套住牧止知他們
一枝敵人約有三千其餘不知多少五月間聽得衆敵
人說㑹了事七月間精兵多半要紥筏過河與烏梁海
敵人讐殺少半看守老小在套住牧又不知過去不過
去一名鍾那孩則亦供十一月内跟隨小王子部下三
箇頭兒台吉吉納諳達阿布該部落三枝敵人踏氷過
河在套住牧止知他們敵人一枝約有三萬其餘敵兵
不知多少聽得衆敵人說摘一半精兵過河與烏梁海
敵人讐殺不知去不去又一名馮石城兒亦供跟隨小
王子部下頭兒吉納等部落敵人約有八萬餘多踏氷
過河在套住牧聽得衆敵人說將牛羊馬匹老小丢在
河畔精兵好馬要紥筏過河與烏梁海敵人讐殺又說
等馬壯了要來搶掠等語議處間今走回力子趙四斤
供稱被搶跟隨小王子頭兒吉納台吉等部落敵人約
有八萬餘多踏氷過河在套今年六月間有衆敵人精
兵前去與烏梁海敵人讐殺去了半箇月說到黄河岸
邊紥筏浮渡因水大將敵人渰死約有三十其餘敵人
不敢過去復回在套住牧聽得我們帳房裏敵人說頭
兒吉納等㑹了事八萬敵人每人殺羊一隻晒乾整置
鞍仗轡頭指着南邊地方都要出來不知幾時搶至等
情看與節次走回人口所供相同况今秋涼馬肥正係
馳驟時月大舉之謀旦夕難保臣受命節制諸軍此賊
倘果侵犯仰仗天威謹當䇿勵將士恭行天罰殱厥醜
𩔖以雪兵民之憤以寛西顧之憂但延綏中東二路城
堡聨絡各據險隘敵雖侵犯止在本境不能深入惟寧
夏花馬池至靈州一帯地里寛漫城堡稀疎兵馬單弱
敵若大舉必從此拆墻而入其所利不在寧夏而在腹
裏已行令延綏遊擊張鳳於定邊營副總兵趙瑛於寧
塞營各住劄便於東西應援仍留遊擊劉淵所統遊兵
三千延綏東路按伏防守近據甘肅鎮巡官節報回達
二敵侵犯兵力不支要將陜西延寧遊竒等兵調來莊
浪駐劄應援為照套衆向往未定不敢輕掣而河西事
情已急難以坐視又將遊擊張鳳掣調附近地方待其
再有𦂳急重大敵情發去䇿應副總兵趙瑛竒兵那調
定邊營花馬池駐劄與彼處分守恊同守備人馬禦防
河套各施行去後切見近日陜西固原一帯士馬頗為
精強粮草稍有積蓄但沿邊延綏寧夏營堡缺乏如故
毎議調兵輒為粮少所阻近該戸部題准開中引鹽方
將召商報納尚恐緩不及期及照花馬池興武營清水
營靈州小鹽池韋州等處俱係寧夏所轄見今主將缺
人軍無統紀新除將官及新推巡撫都御史未知何日
到鎮及又查得舊例陜西延綏與大同宣府遊竒兵馬
俱該互相應援近日山西偏頭闗有警已將延綏遊擊
劉淵兵馬調去䇿應續因無事掣回今陜西敵情難測
倘果大舉深入延綏遊竒三營人馬俱該調去西路截
遏其中東二路未免空虚亦合量調隣鎮官軍防守如
䝉伏乞聖明軫念闗中三邊根本重地所繫匪輕乞勑
兵部行催寧夏新任總兵官及巡撫官兼程赴任統率
官軍防禦邊冦及預行山西大同鎮巡衙門將偏頭闗
官軍大同遊兵整㸃聽候若陜西果有重大賊情彼鎮
無警延綏鎮巡官來調即便領軍前去聽總兵官彭楧
調度戰守事寧即回本鎮如此則内地無虞邊境亦有
頼矣縁係套中走回男子供報𦂳急敵情事理為此具
本專差承差楊鸞親賫謹題請㫖
　闗中奏議巻十二
欽定四庫全書
　闗中奏議巻十三
　　　　　　　　　　　　明　楊一清　撰
　提督𩔖
　　一為斬獲犯邉回酋首級事
欽差提督陜西三邉都御史臣楊一清謹題為斬獲犯
邉回酋首級事據平羌將軍鎮守甘肅地方總兵官左
軍都督府都督僉事姜奭呈嘉靖四年五月十九日據
守備永昌行都指揮事指揮使馬雲呈本月初三日一
更時分據山丹夜不收翁全傳報回賊三百餘騎從本
境白石崖東走備報整兵隄備間節䝉鎮守總兵官姜
奭㑹議鈞帖為属畨斬獲回賊首級事又為哨報回賊
聲息事備行本職速將本城馬步官軍并土兵舎餘督
令整㮶軍火器械以備回賊入境堵截調用及絡繹差
人逺為哨探回賊棲止處所一面統兵相機截殺一面
飛報鎮城調兵䇿應䝉此續䝉巡撫都御史寇天敘明
文亦為前事備行職等整㮶兵馬遇警相機截殺及差
乖覺夜不收分投出境哨探毋致誤事蒙此行間續據
永昌衛呈據經歴司呈抄蒙守巡道案驗亦為前事備
行本職精選兵馬以備征戰等因初十日又蒙鎮守總
兵官姜奭親統鎮城兵馬随賊聲勢前来涼州適中地
方調度㑹同巡撫都御史寇天敘分布副總兵逰擊守
備等官并職等各統所部兵馬速便前去南山一帶通
賊路口按伏截殺及差督軍夜不收錢靈保等傳諭職
等務將前賊或邀截歸路或設伏出竒跟襲蹤跡務期
成功以靖地方除遵依差人哨探整兵待報間十二日
午時據差哨四溝打班夜不收范保保報十一日酉時
瞭見回賊二百餘騎在於本溝牧馬使賊一人步行登
山瞭望本役来報據此本職當即統領本衛馬步各操
土兵并各官下舎人家丁共八百餘員名各帶軍火器
械前去追襲戌時兵至西沙溝又據差哨劉家莊夜不
收童駱報十一日子時前賊到於本莊圍遶越過莊牆
居人俱各上墩固守止將牛隻搶赶回往饅頭山去訖
随據饅頭山夜不收李永亦報本日天明時候爪見前
賊北往南行徑奔西畨溝行去督軍夤夜趨奔到於考
来口堡地方十三日未時迎據原差夜不收張克敬報
本日巳時瞭見回賊二百餘騎在於東石門駐劄得報
本職統領官軍分為二路至次日黎明時候兵至東石
門赶上前賊内有頭目一人張打旗號擊鳴銅鼓率領
衆賊撲来迎敵令知漢語一賊稱言我是大頭目托克
托穆爾領頭哨人馬前来後頭還有多的人馬来裏本
職因見山險申嚴號令督令官軍指揮張經等奮不顧
身一半衝彼之前一半擊彼之後各用鎗打箭射鏖戰
三十餘合其賊腹背受敵見我官軍勇猛方纔四散敗
走乗勝追殺就陣斬獲首級三十六顆奪獲原搶頭畜
并賊馬夷器等件欲再窮追恐堕賊計掣兵回至考来
口堡駐劄查報首級間随據被擄走回夜不收陸益查
認得一大首級約有五十餘嵗左眼枯瞎係賊首托克
托穆爾首級及查在陣射死旗軍餘丁六名射死官軍
土兵下馬一十三匹征傷官軍四十一員名十五日統
兵回城除將首級并賊馬夷器等件聽候解驗并將奪
獲原搶頭畜召主認領仍行永昌衛查勘賊經地方此
外有無被擄人畜徑自開報理合具呈照驗等因到職
案查先准分守肅州右叅將雲冒手本為属畨斬獲回
賊首級事據普爾咱族畨人哈布爾等供報本年三月初
一日有回賊一百前来撲搶被畨赶上斬獲首級二顆
乞請施行四月二十三日卯時又據甘州差哨古佛寺
夜不收段興三報二十一日行至孤山河撞遇回賊將
本役捉綁到於雪達巴見了回賊頭目問說甘州人馬
有多少我是頭哨人馬後面還有多多的人馬来裏搶
的你漢人種不的田用鐵繩將興三拴絆見得營内回
賊約有五百餘騎夜晚興三乗賊睡熟得脫来報據此
職等㑹行本鎮各城分守守備操守等官整兵隄備仍
差人絡繹逺為哨探及具題外初三日辰時又據白石
崖坐塘夜不收薛文一報初二日巳時瞭見回賊三百
餘騎空馬一百從匾都口徑往東諤尼卾齊透永昌地
方行去職等議瞭此賊奔往東行不犯涼永必犯莊浪
西寧必須各路分投截殺方克𠞰滅議留太監董文忠
防守鎮城本職随賊向往追𠞰本年五月十一日准巡
撫都御史寇天敘手本照得本院四月二十九日按臨
莊浪五月初一日准分守莊浪西寧副總兵魯經手本
准鎮守總兵官姜奭手本為哨報聲息事據甘州差哨
古佛寺夜不收段興三所報回賊五百從肅州境外移
来我邉山後雪達巴駐劄為照此賊謀為犯邉旦夕難
測宜當整兵隄備擬合通行為此除本院兼程赴鎮及
具題外合用手本前去煩將鎮城兵馬整㸃齊備遇警
統領截殺及差乖覺夜不收分投出境哨探前賊向往
回報以憑㑹處准此本職統領兵馬到於涼州地方與
巡撫都御史寇天敘相㑹初十日未時又據永昌差哨
古廟兒夜不收周黒子報本日巳時瞭見回賊一百五
十餘騎從西南栁溝前来往北透古廟兒達巴行走據
報職等㑹議調度堵截行分巡僉事李孟旭精選各城
兵馬随處應援管糧右叅議王汝舟僉事周汝勤備辦
糧餉往来供給分守莊浪副總兵魯經兵備副使陳鼎
防守西寧莊浪左副總兵趙鎮在於甘州山丹遏賊西
奔之路遊擊將軍嚴鎧在於古浪鎮羌一帶把截右副
總兵周尚文守備馬雲在於涼永南山緊要地方設伏
撲剿間續准分守莊浪副總兵魯經手本為訪探賊情
事抄䝉臣鈞帖訪得西域回賊要在本年五月内復来
甘肅地方為患速行職等各要慎守封疆嚴斥烽堠整
搠兵馬加謹隄備多差的當人役各逺哨探果有侵犯
消息大小將領率領精兵相機戰守徴調鄰境官軍協
力剿逐不許推避畏縮失誤事機亦毋得輕率寡謀堕
賊奸計若賊勢衆大飛報軍門以憑發兵䇿應施行䝉
此又經備行各該將領遵依隄備去後今據前因職㑹
同鎮守太監董文忠巡撫右僉都御史寇天敘議照吐
魯畨酋蘓勒坦莽蘓爾先於正徳十一年間糾合各種番
夷前来犯我肅州官軍被其殺害地方遭其荼毒大衆
既去仍留大頭目托克托穆爾率領二三百騎在我地方
剽掠無處不到擾攘二年間始回去嵗蘓勒坦莽蘓爾糾
合二萬餘賊謀取甘肅後雖遭挫遁歸復遣托克托穆
爾領三四百騎在我地方擾害蓋此賊驍雄貪很熟知
我山川險易故大衆雖去仍敢復来深入我疆場捉我
哨瞭人役問我兵力虚實搶掠我莊堡頭畜背天逆理
亦已甚矣乃今天厭其惡仰仗朝廷威靈軍門號令方
略所以守備官馬雲乃能統領官軍奮勇對敵賊首就
戮餘黨失勢在陣斬獲首級共三十六顆奪獲頭畜賊
馬旗號夷器數多使回賊大遭挫衂吐魯番衆聞之未
必不因此喪氣將來窺覦之心犯邉之舉或可少沮也
及照斬托克托穆爾首級雖據夜不收陸益供認是實
惟恐不的行仰陜西行都司督令見監沙州夷犯綽埓
本及先年搶去吐魯畨肅州衛鎮撫程翥并捉去走回
夜不收段興等辨認是的取具不致扶同結狀在官除
將各首級轉發斷事司收候復驗奪獲馬匹器械就賞
原獲有功之人以作銳氣牛隻已該守備馬雲召主認
領訖及將陣亡旗軍舎餘人等各量給官銀一十兩以
為埋葬之資并重傷官軍各分别輕重量給銀兩布匹
以備醫藥獲功為首者各量賞三兩銀牌一面段一匹
為從者一兩銀牌一面布二匹先示激勵及通行各副
叅遊擊守備操守等官仍爪探敗散餘賊再加剿殺及
具題外再照托克托穆爾土魯番大頭目今被我軍斬
首歸營以雪我地方十數年被害之恨比與尋常功次
不同如䝉軫念極邉重鎮作養軍氣之始合無將領兵
守備官馬雲及斬托克托穆爾首級百户蔡忠比照節
年斬獲賊首事例奏請越次陞賞其餘為首為從及陣
亡征傷領軍等項人員照例奏請陞賞優恤庶有功者
將来知所奮發而勉圖補報矣等因具呈到臣案照先
據鎮守甘肅總兵官署都督僉事姜奭呈前事已將各
官斬獲功次具題外今據前因為照總兵官姜奭初報
之時亦稱斬獲首級中有大首級一顆係回酋大頭目
托克托穆爾臣以未經查勘恐似在先蘓勒坦莽蘓爾之誤
止將斬首數目具奏今既該鎮巡官查驗是實比之别
項斬獲委有不同叅看所呈歴敘各官分布調度勞蹟
皆其職分辭涉張大事則頗真但守備永昌行都指揮
事指揮馬雲提一旅之孤軍破數百之强敵斬獲既衆
渠首伏誅與百户蔡忠俱該殊録及照節據走回人口
及沙州夷人之言回賊姦謀誠未可測正宜激勵將士
期收大功以保地方且功賞自出朝廷乞勑兵部查照
臣及甘肅鎮守官先今奏報早為施行庶使邉軍有所
感發興起縁係斬獲犯邉回酋首級事理為此具本順
差承差楊鸞親賫謹題請㫖
　　一為敵衆出沒事
題為敵衆出沒事據平羌將軍鎮守甘肅地方總兵官
署都督僉事姜奭呈前事嘉靖四年四月二十六日准
分守涼州右副總兵署都指揮僉事周尚文手本本月
十五日巳時據在城東門樓直日軍人崔伯伯走報瞭
接城東十三里鋪并大河驛墩各舉煙三把燒柴堆一
座放炮一箇備報本職急統在城堪征馬隊官軍把總
指揮使徐威等四百員名驟馬前去迎火追截後令把
總指揮唐佑等管領步隊官軍襲蹤應援兵至十三里
鋪迎據靖邉驛夜不收王忠閻家溝墩夜不收盛全各
報本日辰時瞭見敵衆四五十騎東北前来到中壕外
因壕阻遏將壕外種田人牛搶往東北復回原路紅栁
溝地方去訖馳至大河驛又據舊腦墩夜不收岳興馳
報本日寅時爪見敵衆馬蹤一路約有二三百騎從本
墩上空穵壕進境透往土塔兒靖邉驛地方去訖未曽
回還據此急督官軍從紅寺兒過壕徑趨舊腦墩穵壕
口處所堵截歸路午時馳驟至彼前敵已過邉壕官軍
馬匹促弱大半不能馳走本職傳諭收後指揮丁杲催
督弱馬官軍在後前来應援本職摘統好馬官軍徐威
并千户侯林等馬户經過壕外追上前敵四五十騎迎
来衝敵本職督軍一擁向前撲斫前敵迎射數箭彼見
官軍勇猛將所搶牛羊斫傷一半並人口頭畜盡行丢
棄其衆敗走本職督統官軍復追前去至地名閻王溝
地方壕内又有前敵三百餘騎穿戴盔甲撲来射斫一
處本職見得官軍止有二百五十餘名離城一百三十
餘里兵寡敵衆申嚴號令督勵官軍下馬結營兩面靠
住溝灣兩面被敵攻衝軍用挨牌鎗砲弓箭排定自午
時戰至未時數十餘陣後有指揮丁杲率領弱馬官軍
共一百五十餘名下馬結營前来奮勇䇿應前賊摘分
少半迎敵射斫本職那營一處彼見官軍奮勇夾攻齊
力死戰方纔稍退我兵合為一處且戰且行移至壕邉
倚墩相拒戰至酉時又有指揮唐佑急領歩兵將近灰
塵大起敵見我兵漸増彼此俱有中傷數多方纔退遁
欲再深追況離邉壕窵逺天晚兵孤沙大馬弱恐堕其
計當差夜不收張安定等宻覘敵向往掣兵方回至二
更時馬步官兵俱到暖泉營安歇據把總指揮使徐威
呈查得就陣射斫身死軍人二名吳景朱晟并大河驛
千户侯林馬户卜子英二員名中傷官軍一十一名射
死官馬三匹走死一匹射傷一十三匹随營奪獲原搶
男婦樊佑等二十四名口通共牛羊三十八隻仍差夜
不收齊成馬户費廣等查得戰塲斫傷牛七隻羊九隻
收回敵箭五百三十一枝十六日兵回靖邉驛駐劄十
七日據原差張安定等爪得前敵由大草灘徑透扒沙
逺遁去訖本日掣軍回城除將牛羊查給失主認領並
收回敵箭發庫收候聽驗仍委官前去所經地方查勘
此外再有被掠人畜明白徑自通行開報外合具手本
乞請施行間五月二十一日又准分守涼州右副總兵
署都指揮僉事周尚文手本本月初九日辰時據東門
樓直日軍人張五走報瞭接城東十三里鋪墩舉煙二
把燒柴堆一座整兵間随據探哨青石硤夜不收陳貴
等馳報初八日未時瞭見敵衆灰塵一路約有三里窵
逺從東小海子往西大草灘地方行走據報得此本職
先統涼州堪征馬隊官軍把總指揮徐威等三百餘員
名并接管甘州都指揮趙經守備鎮畨行都司指揮使
胡玢遊兵千總指揮趙軻等各部好馬官軍共有七百
餘員名前去迎火追敵傳令步操千總及弱馬官軍指
揮唐佑等管領步軍繼後應援兵至大河驛地方迎據
紅寺兒夜不收封記兒馳報敵衆三十餘騎從東前到
紅寺兒填穵壕口内敵一十餘騎過壕進境因見兵馬
灰塵来急復過壕外往南去訖得此急督官軍趨彼追
逐馳至地名亂塚子追見前兵回往頭墩原路奔走襲
蹤前至乾湖地方南北溝内突出伏兵三四百騎穿帶
紅黄盔甲兩面夾攻齊来衝敵職督官軍各用弓矢銃
砲鎗刀挨牌一擁向前撲斫射打賊見官軍勇猛中傷
敵衆人馬數多方纔退走復追壕邉沙窩又有伏兵三
百餘騎聚齊一處仍来攻敵職見前寇勢衆督令官軍
下馬結營戰至午時敵見遊擊將軍嚴鎧統兵繼後步
兵灰塵接連来近前敵徑過邉壕出境仍往大草灘地
方去訖欲再窮追况臨邉外沙大賊衆恐堕姦計兵馬
掣於頭墩營住劄随據把總指揮徐威等呈查得征傷
軍人李保兒等六名射死軍人何達等馬九匹沿途走
死于定等馬六匹射傷尤旺馬一匹收獲達箭二百三
十五枝當差夜不收吳清等哨前敵仍往扒沙地方去
訖又令夜不收羅寧等襲其向往因已逺遁本職㑹同
遊擊嚴鎧掣軍回城本月十一日辰時據原差夜不收
羅寧等爪得前敵於青石硤栁溝等處住牧本役回還
供報得此照得前敵去嵗由苦水墩大明沙二處經過
被我涼州聚有調到各路主客官軍奮勇斬獲首級奪
獲馬牛頭畜數多前敵大遭剉衂遁去莊浪山後五方
寺一帶今復那營見今蘆溝青石硤等處住牧今遣精
騎敵人六七百騎從境外扒沙夤夜前来因我墩塘并
探哨人役哨報早知官軍急趨追敵中傷前敵數多不
曽進境遭剉未曽得利而歸縁其情譎詐變態不常况
此青草長茂賊馬臕壯糾衆復讐旦夕難測除督属整
兵嚴謹隄備及行涼州衛委官前去所經地方查勘有
無被掠人畜明白徑自通行開報合具手本乞請照驗
施行等因到職㑹同鎮守太監董文忠巡撫右僉都御
史寇天敘議照得凉州二次敵衆入境右副總兵周尚
文領兵追剿其奪獲人畜情固可原而損折兵馬責亦
難辭除具題外呈乞照驗施行等因具呈到臣照得前
項敵衆竊伏西海地方殘害我屬番寇掠我邉境去年
冬間被回賊驚散一半越過官路之北被各鎮官軍相
遇斬獲數多今在北者自今春以来醜𩔖數百騎在於
莊浪涼州五方寺蘆塘等處往来寇掠或出或沒聚散
不常已經節行各該將官慎固封疆嚴斥烽堠秣馬勵
兵嚴備以待如遇侵犯即便督率官軍相機剿逐重則
飛報鄰境官軍發兵䇿應不許逗遛畏縮貽患地方亦
毋得輕率寡謀堕其姦計及節經具題外今據前因看
得涼州地方二次敵衆入境右副總兵周尚文雖稱領
兵追剿奪獲人畜未聞斬殺之功亦有損折之罪叅詳
所呈某處夾攻某處拒戰張大聲勢自敘勞伐無功有
過欲蓋彌彰似難逃責但本官去年冬間斬獲敵衆數
多近日回賊入境又曽被其斬首遁歸功可掩過况前
項敵衆數雖不多俱係精兵健馬涼州士馬寡少又復
不精糧儲缺乏軍無銳氣以此難於成功若不大為祛
除地方未免被其荼毒又恐旦夕與西海邊寇相合愈
難支持除督令各官比前加謹防範外如䝉乞勑兵部
查照將臣近日所上計處用兵機宜之數早為議處施
行及行巡按陜西監察御史將涼州賊火地方查勘有
無被掠入畜隠匿别情徑自具奏外縁係敵衆出沒事
理為此具本順差承差楊鸞親賫謹題請㫖
　　一為傳報回賊聲息事
題為傳報回賊聲息事准巡撫甘肅地方都察院右僉
都御史寇天敘掲帖嘉靖四年六月初五日准分守肅
州右叅將雲冒手本開送原差沙州回還通事夷人馬
能等四名并沙州随来探親番人一名到官發據肅州
衛撫夷指揮劉雲等㑹審得通事馬能等供稱本年四
月初一日䝉差同夷人圗嚕台布巴爾嘉額森四名騎
牽馬匹賫帶犒賞於本月十一日前到沙州撫集頭目
特穆爾圗卜台等到彼宣布朝廷恩威順生逆死殺伐
利害諭畢當將賞賜段布茶斤交給各番有特穆爾圗
卜回說比前我祖翁翁手裏朝廷討饋了衛分印信輩
輩把後門出力氣来如今吐魯番王子蘓勒坦莽蘓爾力
氣大我的軍馬小沒奈何跟著他来到甘肅州地方為
了歹又到魚海上搶了外國回来到於山後留下頭目
托克托穆爾領人馬在山後住着教他常往漢人地方上
去搶捉漢人問他聲息王子往吐魯畨去了有頭目雅
穆拉領人馬見在哈宻住著裏老爺每計較要殺他便
多收拾些軍馬来到沙州我每做一箇氣力殺他去若
軍馬不来便差著人来我特穆爾親往吐魯畨和王子
謫和去如今若人馬不来又不謫和差人来調我每往
肅州城根前坐去做一箇氣力若不用我便老爹每也
不要差著人来我也不差著人去有回子說到七八月
裏馬壯了的時候和黄敵人還要往漢人地方上来裏
這是實話我每先差了綽埓本等三箇人報去了一向
不見来有能又見回子一十五名在彼向問特穆爾等
回說他是頭目雅穆拉差来他先前搶的漢人馬匹著
沙州的人隠藏下了因這是差他每来追尋随有特穆
爾等將回子叫来與能相見認係吐魯番小頭目實徳
亨等有能數說你王子如何領人馬来到甘肅搶殺各
夷回說有王子和頭目每計較因見漢人殺了大頭目
和卓塔濟迪音兄弟和卓實濟爾和舍音華珊父子二人
收拾了人馬故来報讐到了肅州城根前把和卓塔濟
迪音射死後頭我每打魚海上回来王子回往吐魯番
去了雅穆拉領著人馬在哈宻坐著裏我每人都怨裏
若漢人和王子和了便好若不和了便到七八月裏馬
壯了的時候有雅穆拉領著哈宻北山衛拉特敵人還要
往漢人地方上去裏得說有回子將尋出原搶漢人男
婦馬匹於本月二十六日起身往哈宻去訖本役等欲
再停住探聽圗卜等有無向背實情恐回夷傳報雅穆
拉得知將能等拘執有失大事於是同日起程并帶随
来探親都督日郭拉部下番人一名多爾濟急速前来
所供是實等因連人開送到院復審相同等因開具掲
帖到臣查得先據分守肅州等處右叅將雲冒呈前事
嘉靖四年三月初七日據守把嘉峪闗千户曹敞呈驗
送沙州頭目特穆爾等差来報事畨人綽埓本等三名
賫逓畨文一紙到官發據肅州衛申准掌印指揮李堂
撫夷指揮劉雲闗依䝉督同百户錢岫陳剛令通事馬
勝㑹審得畨人綽埓本係都督日郭拉弟沁巴克博囉
係頭目特穆爾部下番人俱供係罕都左衛沙州住牧
舊年七月裏有蘓勒坦莽蘓爾領大勢軍馬来到沙州把
頭目特穆爾圗卜叫到根前說你們收拾一千軍馬跟
著我漢人地方上搶去若你不跟我們去從你往那裏
去罷特穆爾圖卜因見他的氣力大我每氣力小沒奈
何收拾了軍馬跟著他来到肅州東南城角底下著漢
人把大頭目和卓塔濟迪音射死䭾到臨水堡子根前
捉了一箇苦峪的人阿納巴有我綽埓本饋他說大城
上射死是和卓塔濟迪音若漢人軍馬多便出来和他
厮殺少便不要出来你往老爹上稟去我把他黒地裏
放著稟来了軍馬起身到了甘州南門上又把一箇大
頭目阿拉克巴圗爾著神鎗打死了䭾到南山裏打開
了一箇堡子回子搶東西去来後頭漢人軍馬来了殺
了三二十箇穿甲的回子又殺了一箇不知名大頭目
回到營裏做了三箇棺材駱駝上䭾著来看見漢人的
軍馬来的多了就起營連夜到了西寧魚海搶了巴拜
岱回来到了沙州蘓勒坦莽蘓爾差了頭目托克托穆爾瞎
子領著三百人馬順山回往山後避靜去處住著餵馬
不要教沙州人投順著肅州去你往漢人地方上常去
搶捉住漢人問他甘肅州有無調到人馬著人報著来
我先差雅穆拉和黄敵人的軍馬先去搶殺收田禾的
漢人頭畜有王子蘓勒坦莽蘓爾兄弟三箇的大軍馬
随後来報他老子一般的大頭目和卓塔濟迪音讐去裏
把搶去的乏弱馬頭口都丢饋我沙州的人把我們的
但是臕壯的馬牛羊驢駱駝都換著去了又收拾了二
百石多糧麥送饋了蘓勒坦莽蘓爾領著軍馬先去了留
下雅穆拉帶人馬在沙州守著種田蘓勒坦莽蘓爾到
了吐魯番把他的兒打發著哈密裏来了又差了三箇
人来到沙州把雅穆拉帶人馬這二月十五日調著哈
宻裏去了特穆爾圗卜差我綽埓本沁巴克博囉三箇
人饋了一紙文書老爺上逓来了教我們快些兒回来
有事便還要打發著人来裏不敢說謊供的是實據此
除將發下番文一紙令畨僧結斯多卜譯云欽差鎮守衆
老爺面前逓文書罕都左衛沙州的王子頭目特穆爾
圗卜賞巴爾嘉且琳沁巴桑巴鄂特五箇頭目人民逓文書
緣故我在前永樂年間往後嘉靖年間往前邉上地方
坐来如今底下的回子莽蘓爾王子岱人出来沙州衛
上頭抱著生的人殺了儹的錢搶我沒奈何肅州衛投
降著去饋了賞賜又饋了倉裏的糧我們的人多過不
的日子回往沙州去了有莽蘓爾王子欺負我裏頭去
不放進来我上打饋城沒有打饋說都督日郭拉肅州
去時沒有放進去王子莽蘓爾王子軍馬来裏說著聴
見了人民肅州上来不放進来回坐了又說圗嚕台通
事上話說著去来回子的岱人来裏說来不要報怨我
又說蘓勒坦莽蘓爾王子来便要殺我裏我答裏来了
老爹每不要怪我我沙州的人主子朝廷老爹每主子
我說回子殺我的不是不殺我便守著沙州坐如今老
爹每心裏怎麽算計着裏黒漢兒人上有人便算計著
你上頭回子的軍馬沒數兒的鷄年裏来裏回子的人
馬要不来便老爹每心裏算計著回子的進貢的放出
来便好放不放老爹每知道要緊要緊又說老爹每謫
和便好不謫和便不好的来裏這一夏裏軍馬多来裏
我沒有說的不要說要回子上軍馬来便如今来一来
不来便你上頭軍馬来裏你們知道我特穆爾蘓都魯
克繖阿巴兄弟阿倫本身上段子衣裳饋穿着沒奈何
的說多說著去来又說莽蘓爾王子上跪著黄達子上
領著去来我不跪便西寧坐三年我要肅州逃走著去
想著来上頭回子托克托穆爾監著裏有五百人都督日
郭拉的兄綽埓本等三箇人著去了前頭差的人上沒
有饋賞賜如今差的人上好賞賜饋他鈞㫖知道路上
害怕著去的人沒有三月十七日的文書三月三十日
要我的人到那裏好歹有是麽話再說著来朝廷是天
一般老爹每是日月一般據此審供據謫備關到衛今
將前項緣由同原發番文一紙理合申繳施行等因備
呈到臣已行甘肅鎮巡官撫處防禦去後今該前因竊
照吐魯番蘓勒坦莽蘓爾先於正徳十一年近於嘉靖三
年兩次率領畨賊寇我甘肅殘壊我邉堡掠殺我軍民
地方被其荼毒瘡痍困苦所不忍言雖被官軍追逐出
境不曽大遭剉衂狼子野心必無懲戒今據沙州夷人
供稱回酋莽蘓爾已往吐魯番留下頭目雅穆拉見在
哈宻要到七八月馬壯之時領哈宻北山衛拉特黄達子
等賊往漢人地面搶捉一節容或有之觀其先差頭目
托克托穆爾領人馬三百在我邉住牧乗間寇我永昌地
方見被官軍斬殺此其明驗但沙州頭目特穆爾圗卜
等係中國屬畨受恩深重去年回賊入寇已率衆跟随
侵犯肅州去順從逆罪不勝誅今所供報言若效順心
實難測恐其自知身負滔天之罪恐將来無容足之所
設為張大之辭窺我賞賚之利又或吐魯畨酋見我閉
闗絶貢與之通謀窺我意向亦未可知觀其言將進貢
的放出来便好及謫和便好不謫和便不好等語大略
可見且此回窮兇極惡神人共怒去嵗甘肅蘓勒坦莽
蘓爾不曽伏誅而大頭目和卓塔濟迪音阿拉克巴圗爾
及不知名大頭目三人俱死於箭射鎗打之手彼雖强
悍豈得不懼而近日所遣頭目托克托穆爾精銳先鋒
初入我境即被斬獲其後一犯涼州而副總兵周尚文
禦之再犯山丹而指揮王佐禦之俱有斬首奪獲之功
其鋒必剉其氣必沮况蘓勒坦莽蘓爾已回吐魯番止留
頭目雅穆拉在於哈宻料是未敢深入前項供報之言
恐未可信然王者不治邊人固亦不必深究臣惟禦戎
無上䇿自治為上䇿攘外無良計安内為良計今甘肅
地方兵馬寡少錢糧空乏城堡無金湯之固戰馬無充
廏之良原額戎伍逃亡接踵而其名徒存見在軍人飢
寒困憊而其形徒在已且未治何以治人内之不安何
能攘外兵法曰無恃其不来恃吾有以待之無恃其不
攻恃吾之不可攻且今西海逋寇鴟張跋扈竊伏我邉
莊涼劇賊狶突豕奔剽掠官路比之回賊尤當急備已
經節行彼處鎮巡副叅遊擊等官各須申明紀律訓練
士馬修葺城堡整備器械振威武以警外敵之心明賞
罰以作我軍之氣又節行陜西布政司將該解甘肅一
鎮邉儲銀兩分投差官督發過河行令管糧叅議僉事
等官趂收成時月作急糴買糧料草束派發各城堡上
納并將近日户部奏准開中各運司課鹽三十萬引内
撥發七萬五千引彼鎮召商報納及候戸部委官運到
銀兩内再發五萬兩前去足可供應但馬匹缺少之甚
近日莊浪副總兵魯經節呈賊情緊急無馬出戰已將
先任總制右都御史李鉞奏帶用剰馬價寄放陜西苑
馬寺庫内銀二萬七千七百三十九兩内先支五千兩
給與西寧莊浪官軍買馬騎征但查甘肅鎮城涼州等
處馬匹尚缺數多近添設遊擊將軍李義官軍三千員
名就該馬三千匹雖云於茶馬苑馬寺牧養馬内俵給
終恐不敷及行據延綏總兵官都督彭楧呈開延綏一
鎮原額官軍操馬三萬七千五十匹實有馬一萬五千
六百六十三匹事故倒折馬一萬五千八十八匹近雖
追補查給不過十之二三見今大敵在套用馬為急雖
未能盡復原額之數亦合量為查補臣近日所奏兵部
題准送到馬價銀五萬兩又該専備召募之用用剰銀
兩聽給陜西固原等處官軍買馬騎征勢難及於他鎮
如䝉聖明憫念甘肅孤懸重地即今回賊各處俱有警
報及延綏正在緊闗防禦套衆之時乞勑兵部再於太
僕寺馬價内動支五萬兩分給甘肅延綏二鎮令將缺
少馬匹買補完足軍勢自强軍威日振蠢兹套衆是惟
不来來則必無善歸之理甘涼地方欲調陜西延寧軍
馬䇿應防遏臣當酌量套衆聲勢緩急輕重随宜調發
不敢顧此失彼以貽後艱縁係傳報回賊聲息事理為
此具本専差承差孫傑親賫謹題請㫖
　　一為問革姦官謀求掌印賣放邉軍等事
題為問革姦官謀求掌印賣放邉軍科取局匠月糧等
事嘉靖四年七月初五日據陜西按察司副使韓士竒
呈問得犯人㬊灝招年四十嵗係陜西都司固原衛指
揮僉事原籍湖廣景陵縣人髙祖㬊英從軍洪武十一年
殺賊有功歴陞府軍左衛左所實授百户故曽祖㬊保
替洪武三十年陞本衛後所副千戶永樂元年間陞本
所正千户老疾祖㬊貴替故父㬊進襲成化元年地名
潘村山寨等處節次殺賊有功陞本衛指揮僉事老疾
灝替前職狀招𢎞治十七年七月内灝違例用財謀求
守備事發該刑部山西清吏司將灝問調固原衛帶俸
差操遇䝉𢎞治十八年五月十八日詔書一款在京在
外文武職官有因縁事及公錯并公事詿誤等項特㫖
降調并為民充軍者該部通行查出調者復還原職降
者俱照原品先任外用為民者冠帶閒住充軍者放回
為民彼時灝要得回還原衛不合將前詔條内調者復
還原職擅自改添作調衛者復還原職字様移闗本衛
灝又恐本衛先問發今未到署印指揮趙㫤不從備銀
五兩送趙㫤枉法接受准闗給文起送原衛䝉兵部查
出灝係原奉欽依調衛人員比與前項詔書事例不同
將灝差人押發固原衛照舊帶俸差操聽候叅提及備
行都察院𩔖行陜西巡按秦御史轉行陜西按察司提
問間灝又營求督牧官馬正徳三年六月二十日灝見
得催提緊急不合將原領牧官馬一匹拐騎逃躱不行
出官本司止將趙㫤提問枉法雜犯絞罪准徒五年立
功解發訖照提灝又不合仍前不肯出官正徳六年十
月内灝方纔投衛解赴本司問擬雜犯斬罪查係遇革
招呈巡按周御史奏行本司正徳七年五月内䝉將灝
仍發固原衛帶俸差操間正徳八年正月内有順天府
昌平州未到商人劉浩劉桂將伊報中靈州鹽課司鹽
引一千七百道分與在官李朝陽今故父李宣支鹽李
宣就將伊上過糧草銀六百八十兩兊與劉浩等支領
訖正徳九年正月内李宣因少在官胡璽先未故兄指
揮胡琮本利銀三百二十兩無還就將前引内一千五
百道憑在官馬鑑趙連管見付與胡琮准還前銀訖彼
時計算胡琮該貼李朝陽銀八十兩一向未與李朝陽
將情告䝉固原兵備道追還訖後李朝陽將前剰鹽引
二百道立約順帶與胡琮家人胡秀名下待候人支鹽
分用正徳十三年十月内䝉分巡關西道差灝前往寧
夏等處公幹回還不合一向不行赴衛正徳十四年十
月内胡琮令胡秀將前李朝陽父李宣准還鹽引一千
五百道并李朝陽順帶鹽引二百道憑在官單鎰作中
立約與寧夏小鹽池未到商人康贇合夥支鹽分用已
支鹽四百九十七引未支鹽二百三引灝前罪遇䝉正
徳十六年四月二十二日赦宥訖本年八月内灝方纔
赴衛訖嘉靖元年䝉帶管闗西道李卿給與灝官銀一
百兩每兩定易料豆二石四斗赴固原州倉上納灝將
前銀内八十一兩二錢五分陸續糴豆上倉外銀一十
八兩七錢五分該易豆四十五石灝自合給付與人糴
買料豆赴倉完納為當不合故違軍職有犯監收盜滿
貫律該斬罪者發邉方立功五年滿日還職仍於原衛
帶俸差操事例將銀侵欺入已嘉靖二年四月二十六
日灝用財禮娶故軍路朝義在官妻杜氏為妾後灝因
見杜氏淫蕩受財賣與在官朱趨為妾在官郭永知証
本年十一月内䝉固原兵備道明文行灝暫管雜造局
事嘉靖三年五月内放支局匠月糧灝因前侵欺官銀
料豆未完要得乗此科取完納就不合向在官局匠黨
經等共九十名每名科取料豆五斗共四十五石補數
上倉完納訖本年八月内劉浩因見胡琮病故不合巧
計將前李朝陽父李宣准還過胡琮鹽引揑作伊故兄
劉淮寄在胡琮家内被伊弟胡璽冒名支鹽虚情狀赴
兵備道告批灝問報灝將胡璽并康贇未到男康國冒
行拘到官灝不合不審的實止憑告詞將前支鹽引一
千二百三道斷給劉浩領訖比時康國冒畏懼刑責備
銀二兩綿布五匹絨韈一雙驢一頭鹽十石送灝不合
索收入已在官楊塔孩知証前事未曽回報本年十月
内本道查得缺官署掌衛印行衛令灝暫管間本年十
二月初十日本衛在官充發軍人楊斌畏懼當軍辛苦
要得用錢買求回伊保定府慶都縣原籍不合備銀五
兩二錢送灝就不合枉法接收入已給與楊斌收買藥餌
印信批文收拏影射本月十四日楊斌行至地名腰禄
墩遇逢在官巡墩總甲王本盤獲連批送與固原守備
劉文處帖行本衛查問間嘉靖四年五月内蒙分巡闗
西道紙牌為勑諭事奉勘合將灝見提解問間本月十
三日胡璽不甘將情并不合添揑灝違例全支俸糧及
累逃四次挾制官府打詐財物又得復職等項虚實情
詞并將未到陳完牽寫開單具狀赴提督軍務楊尚書
處告䝉牌行守備劉文差人將灝捉拏到官呈解提督
衙門䝉批查得㬊灝係分巡關西道見提解問人犯仰
陜西按察司副使韓士竒將胡璽所告情詞提人與本
犯對理明白備招解審發落呈狀併繳䝉將一干人巻
并劉浩在官歇主李昂通行提弔到官與灝逐一對審
前情明白恐有不的復又查審得灝帶俸支糧數目委
該全支並無月支食米一石事例各無異詞將灝等取
問罪犯外結得銀每兩值鈔八十貫招結是實議得㬊
灝等所犯㬊灝除革前并受財枉法滿貫及求索科斂
等罪名不坐外合依官物當應給付與人已出庫而未
給付但有人收掌在官若有侵欺者計賍以監守自盜
論四十貫律斬係雜犯准徒五年楊斌依有事以財行
求得枉法者計所與財坐賍論四百貫律杖九十徒二
年半胡璽依不應得為之事理重者律杖八十楊斌等
俱有大誥減等楊斌杖八十徒二年胡璽杖七十㬊灝
係賍官楊斌係軍胡璽係舎餘各照例㬊灝定發邉方
立功五年滿日仍於原衛帶俸差操不許管軍管事楊
斌審無力定撥缺人墩臺照徒年限哨瞭胡璽審有力
納米贖罪各完滿日踈放與供明李朝陽王本楊塔孩
郭永趙連黨經胡秀馬鑑單鎰朱趨杜氏李昂各查發
著伍随住寧家内㬊灝係軍職論功定議發落查得本
犯先該分巡關西道奉勘合見提解問合行固原衛備
由轉行該道查照完報施行照出供明李朝陽等并雜
犯死罪㬊灝俱免紙胡璽告紙楊斌民紙各一分照例
每分内除二十張存留公用其餘折米告紙四斗民紙
二斗并胡璽贖罪米七石及㬊灝名下枉法受要楊斌
銀五兩二錢又侵欺原領易買料豆官銀一十八兩七
錢五分并索受康國目銀二兩綿布五匹絨韈一雙驢
一頭鹽一十石主無見在與枉法侵欺銀兩俱合入官
又㬊灝科取局匠黨經等九十名每名料豆五斗共四
十五石合給主中間王無見在者入官俱發固原州監
追完足罪紙米石并主無見在料豆俱送本州官倉上
納綿布絨韈驢鹽易銀并枉法侵欺索受銀兩俱貯庫
與米豆俱作正支銷科取有主料豆查給收領通取收
管實收領狀附巻及未到劉浩妾告爭過胡琮原受李
朝陽父李宣少銀准還鹽引一千二百三道仍行固原
衛拘拏劉浩追給胡琮弟胡璽并家人胡秀收領同順
帶李朝陽鹽引二百道省令徑自收支照約分用有罪
劉浩另行弔来文巻發回備照等因具呈到臣案查先
據固原衛已故指揮胡琮下舍餘胡璽狀告本衛指揮
僉事㬊灝原任北京為事問調本衛後因改寫詔書事
發逃走著兄挨獲肘送按察司問擬永逺不許管軍管
事帶俸差操後又復逃三次文巻可查至今隠情掌印
管局以此懐讐主令商人李宣劉浩等揑詞具狀赴兵
備官處告兄先年合夥中鹽寄放引目等項事情蒙批
㬊灝問理就彼拘璽偏情酷拷妄認虚供及開單訐告
㬊灝賣放軍人枉法受財侵欺官銀科取財物多支俸
糧等情查得㬊灝係陜西按察司分巡闗西道僉事鍾
錫見提解問人犯已經批行陜西按察司副使韓士竒
提問明白備招解審去後今據前因覆審無異叅照犯
人㬊灝先係平涼衛官員縁事改調不思改悔自贖卻
乃稔過不悛始因擅改詔書字様被提不出又拐帶官
馬在逃後假以公差為由出外逰蕩至三年有餘曠職
兩次遇䝉恩宥尚猶不圖自新侵欺守掌官銀乃科斂
局匠以償還受要軍人財物又枉法給批而賣放及訪
得本犯平昔在衛假公覔利倚勢害人不止一端官司
被其挾制下人苦其凌虐雖問前罪尚有餘辜合無照
依原擬定發邉方立功五年滿日仍於本衛帶俸差操
不許管軍管事惟復逺加謫調以為軍官怙終稔惡屢
犯不悛者之戒緣係軍職論功定議未敢擅便為此具
本順差承差孫傑親賫謹題請㫖
　　一為舉用賢才以裨政化事
題為舉用賢才以裨政化事臣惟人才難得自古為然
故通經學古者多致用而不達獨立自信者多矯枉而
過正志存乎道徳行或不揜其言取給於事功久或漸
渝其守外内之相符終始之一揆今豪傑之士布列中
外其人必多臣久處林下今任邉方未能深知不敢汎
舉竊見陜西按察司提學副使唐龍早得金華文獻之
傳志窺聖賢理性之學及出而登仕作令郯城首挫流
賊之鋒兩為巡按茂著激揚之操今提學陜西動必循
軌言不悖道多士賴以陶成人材因之益盛是蓋輿論
所許清議所歸非臣一人之私言也且今之用人自有
常格臣竊謂資格所以待衆人不次所以拔英傑古之
帝王暨我朝列聖率由是道如唐龍者文行俱優體用
相孚内可以佐臺寺備清華之選外可以任撫巡受干
城之寄若長憲之官固所優為亦其常格選衡必有所
處豈俟臣言但念備位大臣以人事君臣之職也薦賢
為國臣之志也儻知而不言實重蔽賢之責如䝉乞勑
吏部廣詢博訪驗其平生叅之公議若果臣言不誣將
本官待之以不次加之以殊擢遇缺奏請簡用於國家
政化必有裨補如其奉職不效或晚節有虧則臣失人
謬舉之罪無所辭避矣縁係舉用賢才以裨政化事理
未敢擅便為此具本順差承差孫傑親賫謹題請㫖
　　一爲急缺邉方都司官員事
題為急缺邊方都司官員事照得各處邊方各有行都
司衙門統領衛所惟寧夏榆林無之榆林鎮城止轄一
衛寧夏在城設有五衛在外二衛二守禦千户所軍務
浩繁内有慶藩及郡王將軍等府數多又兼夷漢雜處
難以撫馭先年舊規鎮巡官推選老成練達都指揮一
員管理各衛事務號為掌印方面官員城池鎖鑰夜廵銅
牌皆其執事各衛所官軍馬匹數目冊籍皆其管領地
方聽其約束墩臺屬其提調闗係不為不重茍得其人
事有統紀不致顛錯近日鎮巡委用都指揮安世民本
官行事過當起釁招怨貽患未息况今本鎮太監總兵
巡撫管糧僉事等官俱各緣事被提新除官員不知何
日到任闔城空虚事無統紀誠恐因而别起釁端深為
可慮已經劄仰陜西按察司分巡闗西道僉事鍾錫前去
鎮城住劄收放錢糧稽察奸弊問理刑名及帖委先任
甘肅遊擊將軍今革在閒都指揮同知王爵暫去管理
都司事務提調各衛官員收掌門禁鎖鑰稽察姦盜外
緣舊規相承止是鎮巡選委都指揮一員管理今查本
鎮别無都指揮可委若令指揮署管職任相同難以行
事臣竊謂地方事重前項官員責任比與各行都司事
體相同必得老成都指揮奏奉欽依委用庶幾人心協
服訪得陜西都司見任空閒都指揮僉事張鵬霄孫昌
二員俱曽久任守備領軍等官委皆老成練達事務善
於處謀雖先曽有過被革今皆砥礪自新比之新進出
仕之人相去逺甚如蒙乞勑兵部查議奏請合無於張
鵬霄孫昌内定委一員作為提調寧夏等衛名目令其
掌管城池門禁夜巡銅牌軍馬冊籍一切政務庶使鎮
巡衙門可以委任責成上下相承體統不紊庶事不勞
而集矣仍乞著為定例今後有缺聽鎮巡選委相應都
指揮奏請委用則體勢稍重易於行事實為便益緣係
急缺邉方都司官員事理未敢擅便為此具本順差承
差孫傑親賫謹題請㫖
　　一為易置邉方將官事
題為易置邉方將官事照得寧夏花馬池地方逼臨邉
牆係套衆侵犯腹裏必由之地先年止設一營調撥西
安慶陽官軍輪班備禦成化年間奏設守禦千户所添
撥改編官軍一千員名正徳元年間臣為總制因見地
方要害套衆不時侵犯官軍數少難以截遏奏改為寜
夏後衛添設四千户所選撥召募軍人四千員名常川
住守與原撥官軍相兼備禦又展拓城池修蓋營房數
千間人居稠宻市㕓貿易遂為樂土今經二十年矣城
垣損壊不行修補新舊軍人逃亡居半每遇敵至不過
閉門自守禁斷居人不許樵牧致將原蓋營房拆毁焚
燒殆盡詢問其故蓋因近年分守將官不得其人上下
交征務為掊克以致如此訪得見任分守寧夏東路地
方右叅將都指揮僉事劉謹貪刻性成誅求無厭以營
家為得䇿視戎政為末務指稱公用尅扣軍士糧賞每
遇解到新軍搜索裝囊空竭方纔發伍衛所官員因而
挾持爭為科斂以肥身家致令軍日逃馬日耗邉務日
廢城堡蕭索幾不能守及照陜西設有遊兵官軍三千
員名不止防禦本鎮兼為延寧甘肅各路應援之兵此
等將官必得素有膽力慣經戰陣之人遇警身先士卒
眠霜宿草不憚苦勞摧鋒陷堅無往不前乃克勝任見
任逰擊將軍署都指揮僉事陶文頗能自守亦善處事
但年力已衰膽氣素弱居常無事幹理戎務若無大失
遇警出戰衝鋒破敵決所不能今大敵擁衆在套秋冬
之間難保深入為患而甘肅莊浪一帶地方囘達二敵
節有警報領軍截剿全在將官劉謹衆叛親離豈能得
其效用陶文則上玩下慢安能驅之赴敵臣又博訪得
先任分守大同西路地方右叅將延綏都指揮僉事髙
時先任遊擊延綏將軍養病痊可陜西署都指揮僉事
夏欽俱曉暢軍情熟諳戎務馭下有恩臨敵不懼堪任
分守先任延綏援兵團操叅將都指揮僉事瞿江延綏
定邉營把總指揮僉事魏錕皆體貌魁梧膽氣猛厲弓
馬有出衆之能膂力有兼人之勇堪任遊擊且人之才
各有所長其用各有所宜指垢摘瑕則舉世無全人舎
短取長則中人皆可用如夏欽魏錕固未嘗有過髙時
瞿江雖曽緣事黜革終難揜其所長使功不如使過在
今日尤為急務伏望聖明軫念邉事至重求才甚難乞
勑兵部再加詢議如臣言不妄乞將劉謹革回原衛閒
住陶文候腹裏閒靜地方有相應員缺乞將所舉各官
具名上請簡用髙時等内用一員充寧夏東路叅將分
守花馬池地方瞿江等内用一貟充陜西遊擊將軍如
此則委任得人戰守有備士氣自奮邉方有托蕞爾醜
𩔖不足為中國患矣緣係易置邉方將官事理未敢擅
便為此具本順差承差孫傑親賫謹題請㫖
　　一為申明勑諭陳言邉務以禦寇患事
題為申明勑諭陳言邉務以禦寇患事該户部議覆查
照先年舊規通將納銀事例並革不開中馬匹俱聽環
靈兵備官督同原管鹽塲通判等官從公召商照依原
定引數開中馬匹先儘甘肅次及延綏又次寧夏輪管
相兼西寧洮河茶易馬匹兊給應用周而復始著為定
例及稱見今延綏邉情未寧合無併行各鎮通融扣算
量其邉務緩急大小俱聽見差經略三邉軍務衙門随
宜處分不必拘執原額事寧之日輪中備奉遵依間續
准本司延綏管糧僉事張宏闗奉巡撫延綏地方都察
院右副都御史姚謨劄付内開召到商人楊騰霄等四
十四名納完上中馬一百六十二匹共該鹽一萬四千
六百引縁由前来又准陜西布政司照㑹將填完正徳
十年商人張大海等納完鹽引一萬四千三百三十七
引正徳十一年商人劉鎮等納完鹽引一萬四千三百
三十七引正徳十二年商人豆達等納完鹽引一萬四
千三百三十七引并楊騰霄等前項引目各賫領到道
俱經封發行仰慶陽府轉行管鹽通判李敏忠查照上
年事例相兼放支仍納新課去後其正徳十三年見今
陸續止召納過二百一十引赴布政司填給引目外其
餘至今未見上納節經催行慶陽府督納間今䝉前因
随拘原告商人并節年商人張大海李鎔等到道審據
各執稱各商大池自𢎞治十二年起小池自正徳元年
起俱至嘉靖元年止在池引目約有二十餘萬俱未闗
支為因連年冦患及天時旱澇鹽路不通及節次事例
不常分派股頭不定况且復能支出前引抑又勒納新
課以此坑陷資本纒延不絶守候日乆困苦難堪等情
張鑛等一起則告要仍前随到随支不論諸引之新舊
李鎔等一起則告要照舊挨年挨名不分股頭之三七
大抵年名在前者利於挨次而原擬随支者憚於分股
各惟圖便己私不顧紛更鹽法俱難准聴但勒納鹽課
一節中間商人資本有昔豐今嗇守支有昔旺今衰必
使其舉貸以納於情不堪若令其轉易而支在法有禁
委的官商兩未為便益且今在池未放鹽引既多再欲
設法另召商人必少欲要暫停新課以䟽通舊引不無
虧損額課遲誤邉儲合無將在池鹽引自正徳七年以
前俱為舊引正徳八年以後俱為新引新舊平分各為
五分股頭兩股各挨年挨名止論鹽引數目不拘商人
多寡相兼放支如上名不到下名挨放其新課合無將
正徳十四十五十六年嘉靖二年三年俱免開中自嘉
靖四年起不拘是否舊商每引照𢎞治十二年事例納
銀一錢七分量加三分共二錢或照近例仍納三錢五
分俱於本道報名發慶陽府收取實收𩔖赴布政司填
給引目取自闗放暫准於鳯漢二府地方與河東鹽相
兼發賣限二三年或五年候前項舊引盡絶至四年分
起止挨年挨名放支不必分擬新舊股頭仍照原擬於
平慶地方發賣永為定規不許再生異議變亂庶幾鹽
法不致紛更而商情亦為便利矣呈乞照詳定奪等因
具呈到臣查得𢎞治十八年間臣巡撫陜西議奏靈州
鹽課司大小鹽池所産鹽斤與解池相𩔖不勞煎煮不
煩人力為利甚博取之無窮舊例止是召商中納馬匹
分給邉鎮騎操後因各邉交爭互取多寡不均故有間
年關領之例又因中馬之人勢嘱賄通濫收不堪馬匹
不得實用故有收價解邉之例畢竟為馬而設未嘗别
用後因放鹽委官作弊多端奏添陜西按察司副使一員
在於慶陽駐劄職雖整飭邉備實兼督理鹽法𢎞治年
間寧夏鎮巡衙門先因修理河渠借去𢎞治十四年十
五年二年鹽課後因措置糧草借去𢎞治十六十七十
八年三年鹽課河渠工程既未就緒倉塲糧草亦未充
足而鹽馬之制遂廢私鹽盛行姦豪得利𢎞治十五年
間該總制尚書秦紘題准於慶陽府添設通判一員兼
理鹽課將紅徳堡批驗所移改慶陽府聽環慶兵備提
督𢎞治十八年以後引目送監收通判開放每引收銀
四錢五分准裝鹽五石或六石銀兩分發慶陽固原官
庫分送各邉買馬續該苑馬寺卿車霆奏要増靈州鹽
課納銀給買邊馬兵部題奉孝宗皇帝欽依陜西茶鹽
易馬備邉係是舊制今後不許别項奏討欽此欽遵行
臣查處臣督同兵備副使燕忠髙崇熙等親詣鹽池查
勘二池鹽利委有餘饒今將大池増一萬五千引小池
増三萬引每引納銀二錢五分照鹽一車以六石為則
外有多餘依律掣墊至固原慶陽二鹽厰缷所每引仍
照舊收卧引銀一錢通共每引得銀三錢五分每年該
銀二萬七百六十餘兩儻遇旱澇鹽生不及或邉報緊
急鹽路不通除舊額課鹽外新増鹽課明白除豁不可
膠於一定嵗嵗取盈行鹽地方許於鳯漢二府通行與
河東鹽相兼發賣兩不相阻其𢎞治八九年以前中馬
鹽引久弊多莫可查考所宜一切革罷𢎞治十三年以
前召中商人彼皆奉例納銀輸官後因寧夏借課躭遲
數年怨聲載道合准相兼支放新引七分舊引三分𢎞
治十四年以後寧夏所借若有未支未中之數年分已
滿中間勢豪之人展轉影射難再復支未中引目陜西
截取開中庶幾物論稱平所收鹽引銀兩俱送慶陽固
原官庫寄放聽慶陽兵備兼理鹽法副使及固原兵備
副使提督稽察如遇各邊缺馬聽臣斟酌通融給發買
馬支用不必拘定間年之例等因具題荷䝉武宗皇帝
俞允舉行彼時鹽法流行所得鹽銀數多未及二年臣
謝病回還自此之後各該衙門節有論奏正徳三年戸
部題准靈州鹽課解送太倉以備緊急支用各邉缺馬
奏請定奪其後巡撫陜西侍郎馮清奏准將正徳七年
以前至元年鹽引暫且停止正徳八年九年鹽課俱借
與甘肅上納糧料草束完足赴塲随到随支正徳十年
以後照舊新引七分舊引三分兼放輪解各邉買馬糴
糧正徳十二年督理甘肅軍餉右侍郎楊旦奏准將十
二十三年鹽課俱聽甘肅召商報中糧草備用事寜照
舊買馬是年巡按御史師存智題准將十四年分鹽課
除供邉外量留一半補給韓府禄糧十三年鎮守延綏
太監許全奏准除正徳十四年引鹽一半補禄米其餘
并十五年分盡數歸本鎮買馬其十六年以後三邉照
舊輪給正徳十六年兵部議准先該臣處置牧馬茶馬
鹽馬實濟邉用合行巡茶御史查照開中馬事宜次第
舉行是年御史王杲奏靈州鹽法大壊欲行設法召中
收價買馬均給三邉户部題奉欽依這地方鹽課著巡
茶御史查明數目將各奏年分未開未闗并未撈的照
例停止欽此嘉靖二年户科給事中王瑄奏處邉儲户
部議得靈州鹽課停革買馬専一召商報納糧草二十
年来事例紛紜更革不一鹽法為之大壊無益邉儲有
虧馬政所以近時議者多欲革去納糧専令中馬不為
無見臣竊惟靈州大小鹽池鹽法祖宗朝本供各邉買
馬之用後因中馬有弊改議納銀輪發各邉買馬立法
未嘗不善奈何正徳年間當事者各出意見奏行新例
紛紜變亂新舊混淆弊端百出後任者不體前官之意
新納者罔念舊商之苦以致各年各項報中俱未支掣
完足鹽引堆積多至二千餘萬商人虧陷資本節次召
中並無一人報納卻乃搜刷舊商勒報新課監禁箠楚
如追逋負在情與法俱不相應夫天地自然之利人自
失之而徒為姦人私販之資深為可惜查得近該户部
題奉欽依革去納銀専令中馬固係舊例但先年中馬
弊多始改納銀且各鎮官員趨向不同行事亦異如是
禁防疎濶或因將官之要求或徇勢豪之請托將中下
不堪馬匹揑作上等支鹽一百引以致物議沸騰若欲
於腹裏地方納馬解邉則秣飼屬之何人運送不勝其
擾似皆未便臣愚以為不若仍納銀兩解邊易馬則事
省人便官商兩為有益且如鹽馬舊例上馬一匹給鹽
一百引中馬一匹給鹽八十引二池舊課止有一萬四
千三百三十七引盡納上馬止該馬一百四十三匹兼
納中馬大約不過一百五十餘匹正徳元年臣召報納
過七萬二千五百引每引價銀二錢五分共得銀一萬
八千一百二十五兩每馬一匹用銀十兩可買馬一千
八百一十二匹正徳二年臣召納未完去任今查納過
鹽三萬八千七百引每引價銀如前該銀九千六百七
十五兩以後年分多者萬餘兩少亦不減數千兩嘉靖
元年延綏超前召報納馬止是一百六十二匹較其所
得多寡之數昭然可知致將正徳十四年十五十六三
年俱誤召納今據副使髙公韶所呈在池未放鹽引既
多欲再設法另召商人必少欲暫停新課以䟽通舊引
不無虧損額課遲誤邉儲一節查得節年報納商人嵗
月既多頭項不一中間展轉影射冒支盜賣等弊難保
必無本當通行革罷但念各商俱已奉例出其資本助
我邉儲官本失信商則何辜况前商既已失利後商愈
加疑阻誰肯以固有之財而希覬必不可得之利哉緣
前事該部已經題有明命臣當具奏上請定奪乃敢施
行但六七月間正在放鹽之際誠恐又誤一嵗額課已
經遵照欽奉勑諭便宜處置事理劄仰副使髙公韶備
云出給告示曉諭自正徳元年以前鹽引俱各革罷不
許放支仍令將引目赴官投告燒燬若仍留在身以圖
影射許各項商人并鄰佑里長旗甲首告拏問治罪自
正徳二年至正徳十二年止俱為舊引正徳十三年見
開未完并以後年分開中者俱作新引另召不拘新舊
商人許令告報每引照正徳元年事例納銀二錢五分
到於缷鹽處所仍納卧引銀一錢願中商人俱於環慶
兵備處報名銀兩發慶陽府收貯取實收𩔖赴布政司
填給引目下池舊引三分新引七分俱挨次開放止論
鹽引數目不拘商人多寡如上名不到下名挨支每引
照鹽一車以六百石為則外有多餘依律掣墊追問去
後近據副使髙公韶呈稱示出之後召納過鹽引一萬
一千餘引作正徳十三年之數餘尚召納未完臣聞之
先正云法立而能守則徳可久業可大天下之事皆然
如總制尚書秦紘等先年所擬循而行之於三邉馬政
實有裨益惟是接管官員専務更張以致法無定守官
無依據每更一官輒奏改一例出於己者患其不多出
於人者惟欲其止行之未久他官相繼又復如是且納
銀納馬所取既殊買馬買糧所用各異乍行乍革倐舊
倐新規近利以失大信前車之覆後車之戒宜商人之
不樂從也但前此納銀各該衙門往往借取别用有妨
馬政見今三邉多警正在缺馬之際如䝉乞勑户兵二
部查議合無依臣所擬將正徳元年以前不拘納馬納
銀商人一切革罷將引目赴官投告燒燬正徳二年起
至正徳十二年止俱為舊引正徳十三年見開未完并
嘉靖二年三年接連嘉靖元年之後者俱作新引正徳
十四十五十六三年已有嘉靖元年阻隔不必開中徒
為紊亂煩擾每鹽一引照正徳元年事例納銀二錢五
分到於缷鹽處所仍納卧引銀一錢共每引得銀三錢
五分以舊額鹽課計之可得銀五千餘兩較之納馬已
是三倍况新課之數又未可預料乎原中商人俱於環
慶兵備處報名銀兩發慶陽府收貯取實收𩔖赴布政
司填給引目下池舊引三分新引七分俱挨次開放止
論鹽引數目不拘商人多寡如上名不到下名挨支照
鹽車石及多餘掣墊等項俱照舊施行所收銀兩仍照
例正徳十三年為始先延綏次及寧夏次及甘肅輪年
解發前去専備買馬不許别項支用若别鎮果有邉情
緊急聽提督總制衙門如無提督總制聽巡茶御史各
通融派給仍乞天語丁寧著為定例毋再紛更庶成畫
一之功以濟邉方之急再照靈州二池夏秋之間水面
凝結如雪如霜随取随足十餘萬之課亦不難辦但地
鄰邉境或聲息𦂳急鹽路不通又或旱澇相仍鹽花不
結照臣先年議奏新課明白除豁不可膠於一定嵗嵗
取盈但行鹽地方舊例止在平慶一府及寧夏等衛榆
林寧塞營迤西城堡似乎太狹鹽生者多民食者少鹽
商何從售賣而私販固未嘗絶以此尚書秦紘御史王
錯先後具奏俱要將靈州鹽課與河東行鹽地方相兼
發賣正為此也合無今後每年舊額鹽課一萬四千三
百三十七引之數斷不可少其新増鹽課不拘多寡儘
數撈辦支掣以池内無鹽之日為止其行鹽地方除西
安延安等府照例嚴禁外許暫於鳯漢二府地方與河
東相兼發賣兩不相妨待三年之後舊引支盡鹽法疏
通照舊施行實為便益縁係分理鹽法事理為此具本
謹題請㫖
　　一為敵衆聲息事
題為敵衆聲息事嘉靖四年七月二十一日據延綏總
兵官署都督僉事彭楧呈為敵衆掏牆入境官軍對敵
斬獲首級事據舊安邉營把總指揮僉事趙璽呈䝉分
守西路叅將袁聰鈞帖准總兵彭楧手本該䝉臣鈞帖
為套中走回人口供報夷情事備仰本職務要嚴謹斥
堠整㮶軍馬鋒利器械常如賊在目前不許一時怠惰
仍差人逺哨如果敵衆近邉即便㑹合各將官同心協
力相機剿逐飛報鄰堡官軍發兵䇿應務使大遭剉衂
不致貽害地方䝉此卑職於通賊要路墩空量添夜不
收步軍在彼按伏本年六月十七日巳時據守粕糟店
墩夜不收林三走報粕糟店四墩直日軍人范濚二瞭
見境外敵衆約有二百餘騎穿戴盔甲聚到本墩西空
内扶四十餘敵上牆擺射餘賊掏牆當傳左右鄰墩甲
軍按伏夜不收步軍互相戰守據此卑職一面飛報協
守副總兵趙瑛分守叅將袁聰遊擊將軍張鳯一面即
㑹按伏逰兵營千總官王陞等各領官軍馳去截殺敵
已掏開牆口一處進入邉裏劄立窺見兵馬將近張弓
衝突前来職等奮不顧身嚴督官軍各用弓銃一齊射
打戰敵數合我兵奮勇撲斫一處就陣斬獲首級一顆
奪獲敵馬一匹射死敵馬一匹王陞等督軍同陣斬獲
首級一顆奪獲敵馬二匹前敵仍復攻戰嚴令官軍敵
戰間彼見迤西迤東遊擊張鳯等人馬灰塵將近退從
原口出邉去訖查得卑職步下收獲敵器一十二件敵
箭一百一十枝中傷旗軍六名射死戰馬一匹王陞部
下中傷旗軍七名射死戰馬二匹收獲敵器一十二件
敵箭七十五枝等因具呈到職及准逰擊將軍張鳯手
本據千總指揮王陞呈報相同准此准行各該分守按
伏將領把總等官整兵隄備所獲功次㑹行按察司僉
事郭鳯翔照例勘報及具題外呈乞照驗等因到臣又
據延綏總兵官彭楧呈為聲息事據靖邉營把總指揮
同知孫仁呈本年六月十四日辰時據坐堡百户紀鏜
報有聲息本職當領有馬官軍一百五十員名同竒兵
營千總指揮桑林等官軍九百員名馳至地名許仲義
梁迎遇永固墩夜不收柯能報據軍人王志㑹瞭見敵
衆六十餘騎到本墩邉外劄立職督官軍馳至墩澗彼
從墩北迎敵前来督令官軍一齊向前射打其衆遁退
去訖收獲敵箭二十枝又據龍州城把總指揮僉事劉
鉞呈據坐堡百户周淮呈據水腦墩夜不收髙思義報
六月十七日未時該軍人徐伏瞭見敵衆三十餘騎到
墩東空拆牆進入一半在水腦澗一半往東清平堡錢
兒梁去訖本職當同本城經過遊兵營千户趙聰帶領
馬步官軍四百五十員名馳至龍州墩梁敵見官軍追
逐又見清平堡把總指揮周繼勲亦領兵前来出邉遯
去查得蘆草溝餘丁賈海男賈捨兒小龍州餘丁劉毛
哇哇在彼打草被敵搶去随據清平堡把總指揮使周
繼勲亦呈相同查得清水河捉去秦家畔餘丁黨柰使
女一口米脂縣民人李彪幼女一口又據常樂堡把總
指揮僉事胡定呈據坐堡百户潘靖呈據白崖兒墩夜
不收趙成報六月十八日卯時據軍人曹孜瞭見敵衆
一百餘騎到墩東空掏開牆口八騎進入海湖畔劄本
職當同按伏指揮何大經帶令馬步官軍馳至原掏牆
口敵見兵馬急至遯出邉外去訖查得本堡餘丁韓安
兒劉小和尚及餘丁鍾山妻許氏俱割草被敵捉去又
據木𤓰園堡把總正千户童壁呈據大山墩夜不收任
進報六月十八日巳時據軍人孫思慶瞭見敵衆二十
餘騎到墩東空拆邊牆進入本職當領有馬官軍一百
五十員名前進百户孫欽帶領步軍一百七十名相繼
馳至趙家梁又據夜不收小王成報添敵衆五十餘騎
督軍馳至劉家梁遇敵衝突前来督軍齊力射打就陣
奪獲射重敵馬二匹俱倒死敵退從原口出邉去訖查
得在陣射傷總甲王聰墩軍李大朋李伯英收獲敵箭
二十八枝又據嚮水堡把總副千户朱鏜呈據百戸張
官生呈據六月十八日午時據軍人馮江瞭見敵衆五
十餘騎前来口墩掏開牆口二十騎在口簇立三十騎
進入在髙阜沙梁站立向南瞭無人畜當從原口出邉
去訖又據波羅堡把總指揮同知秦鏜呈據坐堡百户
許聰呈據鎮逺山墩夜不收余茂興報六月二十日寅
時據軍人袁朝兒瞭見敵衆一百餘騎到墩西空掏開
牆口一半進入牆裏馳至甎窯梁瞭探本職領軍馳去
截剿從原口遯去查得本堡舎餘馮雄在路射死又據
靖邉營指揮同知孫仁呈據坐堡百戸紀鏜呈據威逺
山墩夜不收趙川關報六月二十二日寅時輪該軍人
楊守愛吳思玉前去迤東爪問火砲行至趙官人澗忽
遇箭杆梁山渠蔵伏敵衆前来將楊守愛等撲捉過壕
本職當領官軍一百五十員名與同按伏竒兵營千總
指揮桑林等官軍六百員名馳至井澗岔迎遇夜不收
倪仲良報有一十餘騎過壕撲捉墩軍北去本職等回
兵防守又據波羅堡把總指揮同知秦鏜呈據坐堡百
户許聰呈據樊家梁墩夜不收黒六報六月二十三日
寅時據軍人李良兒瞭見敵衆八十餘騎到墩拆開牆
口進入一半馳往硬地梁墩本職領軍追𠞰敵見兵臨
當從原口出去随據守硬地梁墩夜不收髙真定亦報
前賊四十餘騎到本墩對敵射重墩軍張彪至晚身死
又據秦鏜呈據蓮池山墩夜不收席整報六月二十五
日寅時據軍人髙四瞭見敵衆六十餘騎到墩東空拆
開牆口進入一半徑往東南夾道去訖一半在牆堵口
將墩軍張觀音保射重身死職領官軍馳至河北其衆
退從原口去訖又據嚮水堡把總千户朱鏜呈六月二
十五日卯時據嚮水界墩夜不收郭馬兒報據軍人劉
貴瞭見敵衆三十餘騎從南来到本墩拆牆出境去訖
查得前敵自波羅堡蓮池山墩出沒至本堡大桑坪射
傷逓送公文夜不收呉彦成搶去驘一頭并公文射死
軍人周演及行路男子一人等因又據本官呈為聲息
事據嚮水堡把總副千户朱鏜呈據坐堡百戸張官生
呈准提墩百戸張聰報本年六月二十六日申時據軍
人竇鉞瞭見敵衆五十餘騎到防湖墩東掏開牆口舉
放煙炮二十騎在口簇立三十騎進入牆裏往東南仃
走本職帶領馬步官軍一百五十員名追至本堡沙河
掌墩東空嚮水界墩西空各拆牆口出境去訖又據波
羅堡把總指揮同知秦鏜呈據坐堡百户許聰呈據提
墩總甲陳合巻兒報本年六月二十七日巳時據軍人
閻銘瞭見敵衆二百餘騎到蓮池山墩東空掏開牆口
舉放煙炮五十餘騎在於牆口一百五十騎進入邉裏
沙窩簇立本職當領馬步官軍同按伏都指揮馬政領
兵馳至河畔前敵?伏内二騎往来引誘職督官軍前
進敵見兵勢聨絡當從原口遁去等因行據榆林衛副
千户張鵬呈前去嚮水堡查得把總千户朱鏜帶領馬
步官軍到於蕎家莊因晚未曽進襲前敵侵至櫻桃山
殺死本堡餘丁呉江何傑搶去幼男劉和尚石廟兒溝
搶去軍人張友妻于氏雞子莊殺死屯住餘丁王俊王
定搶去幼軍王十一使女王妙順又去波羅堡查得並
無搶掠人畜等因又據榆林城坐堡指揮使王夀呈據
本堡管隊千户徐世臣呈查得本隊紀録幼軍王世美
應役王十一於六月二十六日前去嚮水堡雞子莊屯
内送飯米忽遇敵衆搶去又據龍州城把總指揮僉事
劉鉞呈據坐堡百户周淮呈據提墩總甲王洪呈據平
灘墩夜不收楊萬三報六月二十七日申時據軍人王
鑑瞭見敵衆五十餘騎到本墩東空拆開牆口一半在
口簇立一半進入往東清平堡地方中沙墩去訖舉放
煙炮本職當領馬步官軍一百五十員名馳至水腦墩
梁瞭見清平堡人馬追敵前来卑職合兵夾追敵從原
口出邉去訖又據清平堡把總指揮使周繼勲呈報相
同行據百户馮相查得前敵到中沙梁墩空將本墩軍
梁田加左膊射訖一箭盧志興後腰射訖一箭捉去楊
家畔餘丁藺連男藺存得等因本年七月二十九日又
據本官呈前事據髙家堡把總副千户丁麟呈據坐堡
百户潘銳呈據碾兒梁墩夜不收萬英報本年七月初
九日據軍人胡聰瞭見敵衆二十餘騎驟到本墩掏開
水口進入本職當領有馬官軍七十員名到彼據本墩
小甲李子貴報稱敵衆一十二騎在於營口八騎徑到
本墩攻圍射死墩軍孟田驢賊見人馬將近出境去訖
又據榆林城把總都指揮僉事閻武呈本年七月十五
日丑時據本城馬神山墩傳接迤西烟火當䝉鎮守總
兵官彭楧統領職等官軍七百員名至嚮水堡新添墩
西空敵衆掏開牆口一處瞭見邉外沙梁簇立敵衆二
十餘騎爪得馬蹤三十餘道徑往腹裏西南去訖䝉總
兵官彭楧分布官軍各衝要地方按伏堵截本官統領
官軍襲蹤追赶至波羅堡硬地梁墩合兵夾擊前敵就
陣奪獲敵馬五匹敵器六件達箭三十二枝被敵射重
墩軍二名身死敵奔從硬地梁墩東空水口出邉去訖
等因節呈到臣為照延綏地方敵人在套日久臣自到
陜西以来不次行令各該將官加意隄備遇有侵犯即
便督軍襲𠞰不許畏縮誤事已將節報聲息具題外今
據前因看得套人自本年六月以来侵犯延綏近邉不
止一次止是遊擊將軍張鳯舊安邊營把總指揮趙璽
各部下斬獲首級二顆奪獲馬匹夷器功雖不多亦曽
督軍臨陣與之對敵其餘城堡把總坐堡等官雖稱出
兵追逐並無斬獲之功龍州城常樂嚮水波羅清平髙
家等堡各被搶去軍民男女射死墩軍軍人餘丁各數
不一雖是不曽深入而地方已被其害顯是各官平時
失於設備臨事不能效力廢弛怯懦之狀昭然可知况
止據所報如此此外隠匿不報之弊難保必無俱各叅
究但自東至西千里之逺處處有敵目今大衆敵人已
報西行深入之謀旦夕難測延綏遊擊兵馬俱在西路
按伏其中東二路城堡星散無所不備無所不寡理勢
則然正當緊急用人之際合候事寧之日通行查叅定
奪縁前項聲息延綏鎮巡官各經具題及有功并失事
官員照例行巡按御史查勘明白另行外緣係達衆入
境邉鎮節報聲息事理為此具本順差承差趙禎親賫
謹具題知
　
　
　
　
　闗中奏議巻十三
欽定四庫全書
　闗中奏議巻十四
　　　　　　　　　　　　明　楊一清　撰
　提督𩔖
　　一為套中走回人口供報敵情事
欽差提督陕西三邊都御史臣楊一清謹題為套中走
回人口供報敵情事嘉靖四年七月二十日據鎮守延
綏地方總兵官署都督僉事彭楧呈前事據榆林城把
總都指揮僉事閻武呈䝉職等發下鎮靖等堡解到套
中走回男婦十名口隨拘通事趙禄等到司審得一名
蘇孟陽供年二十五嵗係定邊營軍人蘇堂男正徳十
一年失紀月日前去地名黄羊鎮打草忽遇敵人托和
齊等搶去在營住過十年舊年十二月内跟隨衆敵人
踏氷過河在套住牧止知我們一枝敵人約有一百餘
騎其餘大勢敵人不知多少今年六月内見得衆敵人
前往黄河畔上去了有我們敵人不知往那裏地方搶
去未回是孟陽遇晚偷騎馬一匹脫走一晝夜於七月
初一日從鎮靖堡永逺山墩走回一口王氏供年一十
七嵗係嚮水堡餘丁宋端妻嘉靖四年六月二十五日
前去本堡地名沙河種田忽遇敵人搶去在營住過十
日見得衆敵人早晨起營間乗便脫走步行二晝夜於
本年七月初六日從神木堡鎮逺墩走回一名薛二哇
供年二十二嵗係花馬池軍人薛俊男正徳十一年失
記月日前去地名架砲梁打草忽遇敵人巴爾布等搶去
在營住過十年嘉靖二年十一月内跟随我們一枝敵
人巴爾布等二百餘騎踏氷過河在套住牧三年不曽過
河往来躱調不随大營今年七月初間有小王子差十
箇敵人過来調衆敵人過河去與烏梁海敵衆讐殺將
五箇敵人河裏淹死五箇過在套内止知小王子部下
頭兒吉納台吉諳達阿布該察納布哈等四人其餘
大勢敵人不知多少俱在套内聽得衆敵人說如今水
大害怕不敢過去要搶田禾布絹三梭有二哇遇晚見
得衆敵人睡熟偷騎馬一匹脫走四晝夜至本月初七
日從鎮靖堡河口墩走回一名王彪供年二十七嵗係
大同城軍人王鉞下餘丁王遏男嘉靖三年八月内前
去地名王將軍屯收田忽遇敵人托多羅等搶去在營
約住十箇餘月一名秦伏供年一十九嵗係大同城軍
人秦玉下餘丁秦銳男失記年月日期前去地名西窊
打柴忽遇敵人阿都齊等搶去在營約住過三年有餘
舊年十二月内有伏與同王彪俱跟小王子部下頭兒
吉納等部落敵人不知多少踏氷過河在套住牧聽得
衆敵人說一半過河與烏梁海敵人讐殺一半整置鞍
轡又說要過河去不知過去不過去是伏同王彪各偷
馬一匹脫走三晝夜於今年七月初九日從神木堡一
步□墩走回一名張和尚供年一十三嵗係嚮水堡軍
人張義男一名胡保住供年一十二嵗係嚮水堡軍人
胡萬男一口胡旦旦供年一十四嵗係嚮水堡軍人胡
洪女各供於嘉靖四年六月失記日期前往地内採打
馬草掏菜忽遇敵人搶去在營約住過二十餘日是旦
旦同胡保住張和尚遇晚脫走步行一晝夜於本年七
月十三日從榆林城紅山墩走回一口張氏供年三十
八嵗係波羅堡餘丁王釗妻嘉靖四年六月二十二日
前去夾道地名韓家山鋤田忽遇敵人搶去在營住過
二十七日氏見衆敵人往西地方搶去遇晚脫走步行
一日二夜於本年七月十七日從雙山堡古塔平墩走
回一名酆魚河供年一十七嵗係嚮水堡餘丁酆聰男
失記年月日期赶驢二頭早往清平堡糴米出門約行
十里忽遇敵人二十餘騎將魚河并驢搶去營中分與
敵人昂哈博勒呼營裏放馬於河凍了過在河東住了
一年舊年跟随我們一營敵衆約四五萬又踏氷復過
河西套裏住牧魚河省得畨語近日新月兒出来有魚
河主兒一家三箇敵人殺晒乾羊二箇酪彈一袋㚷子
兩箇騎牽馬六匹跟大敵人往西邉搶去了魚河思想
家鄉偷騎牽馬二匹脫走五晝夜於七月十七日從黄
甫川築禄臺墩走回在營中住過三年聽得夥内敵人
說要糾同套内大勢衆敵人綁紥皮筏浮水過河與黄
毛敵人讐殺遺剰老小在套住牧有我思想家鄉商同
搶去漢人馬二哇子係靈州人偷騎虎刺扇馬青扇馬
各一匹法庫兒偷土黄扇馬一匹赤扇馬一匹脫走四
晝夜到邉收送前来等因據供備呈到臣又據延綏總
兵官彭楧呈為套中走回人口供報夷情事據榆林城
把總都指揮僉事閻武呈䝉職等發下懐逺等堡解到
套中走回男婦随拘通事趙禄等到司審得一名梁三
哥則供年一十八嵗係涇州崇信縣陽保里民人梁源
男在地名新集住坐嘉靖元年七月失記日期忽被敵
人哈陶来搶去在營住過四年舊年十月内跟衆敵人
踏氷過河在套住牧今年七月間有三哥則遇晚脫走
步行一晝夜方出敵營又走二晝夜至七月十九日從
懐逺堡古峯子墩走回一名鍾茂供年二十八嵗係榆
林城軍人鍾臣弟一名張某兒供年一十七嵗係榆林
城軍人張海男各供於嘉靖四年失記月日前往地名
葉鹹灘打草忽遇敵人將某兒同鍾茂搶去在營約住
過五六箇月是某兒等見得本家帳房内敵人前往大
西邉地方搶去遇晚脫走步行五晝夜於本年七月二
十一日從嚮水堡沙河墩走回等因備呈到臣又據協
守寧夏地方副總兵都指揮同知劉玉呈為套中走回
人口事嘉靖四年七月二十九日據守備靈州指揮同
知沙金據迤東巡墩百户郁恩呈稱嘉靖四年七月二
十七日卯時據紅山兒墩直日軍人趙良瞭見境外東
北一人步行前来邉下同伏空夜不收王四兒審係套
中走回人口扶弔過牆收送前来審得王氏供年三十
嵗係靈州守禦千户所百户王經下餘丁馬表妻狀供
嘉靖三年九月十七日在野收田忽遇敵衆三百餘騎
將我搶去在營與敵人巴拉彭拾柴放羊住過一年衆
敵人約有三百帳窠四五十處四散住牧夥内上馬敵
人二百同糾合套内敵衆過河與黄毛敵衆讐殺去訖
有我思想家鄉步走九晝夜到邉收送前来據此行間
又據百户郁恩呈稱本月十七日午時據古寺墩直日
軍人韓聰瞭見境外東北来二人騎牽馬四匹徑来邊
下同伏空夜不收張祥審係套中走回人口將馬連人
扶弔過牆收送到職審據潘庫兒供年一十八嵗係定
邉營住人潘清男狀供嘉靖二年八月内失記日期同
父前去鹽池䭾鹽忽遇敵人三十騎搶去前往大西邉
搶去遇晚脫走步行四晝夜於本年七月二十一日從
嚮水堡沙河山墩走回一名閻通供年二十四嵗係榆
林城軍人閻隆弟嘉靖元年失記月日在歸徳堡地名
龍池灣忽遇敵人托克托博勒呼等搶去在營住過三年
有餘舊年十二月間跟随小王子部下頭兒吉納台吉
諳達阿布該部落敵人不知多少踏氷過河在套住牧
今年六月内有衆敵人要過河與烏梁海敵人讐殺到
黄河畔紥筏浮渡淹了兩筏敵人不知多少其餘敵人
因見水大害怕不敢過去復回在套住牧有我們一營
敵人頭兒蘓爾齊巴爾圗等約有三千人每人晒乾羊一
箇酪彈一袋收拾停當等田禾熟了要在平處地方搶
是通遇晚見得衆敵人睡熟脫走步行二書夜至七月
二十三日從清水營清水川墩走回一名小王兒供稱
約年二十嵗係榆林城人忘記父母失記年月日期地
名忽遇敵人搶去在營約住過十三四年舊年十二月
間俱跟小王子部下頭兒吉納台吉諳達阿布該等部
落敵人約有六萬餘多踏氷過河在套住牧有敵人三
箇小頭兒托噶拉巴阿布該額實阿布該等帶領二萬
敵人前往西黄河地名庫庫諾爾收捕額布勒敵人去
了其餘敵人俱在套内不知搶不搶是小王兒見得衆
敵人睡熟偷馬騎回等因據供備呈到臣看得延綏寧
夏地方自去年十一月間敵衆入套之後走回人口無
處無之本年七月以来一月之間走回男婦二十餘名
口顯是在套之人數多中間供稱敵情或云要往西邉
搶或云要往平地搶或云要搶田禾布絹三梭則此敵
窺伺深入之謀決所必有近據總兵官彭楧呈稱據走
回男子小王兒供報小王子部下頭兒吉納台吉諳達阿
布該等部落敵人約有六萬餘多踏氷過河在套住牧有
敵人三箇小頭兒托噶拉巴阿布該額實阿布該等帶
領二萬敵人前往西黄河地方庫庫諾爾收捕額布勒
敵人去了其餘敵人俱在套内不知搶不搶等情未知
虚實若如所供敵衆二萬前去河西尋殺西海額布勒
等寇其在套之數當亦不減數萬但沿邉一帶營窠帳
房逺近聮絡止是零敵行走並無大衆近邉此其姦謀
未可窺測除嚴督各鎮將官分布人馬嚴謹隄備若有
緊急聲息另行具奏外縁係套中走回人口供報敵情
事理為此具本順差承差趙禎親賫謹具題知
　　一爲聲息事
題為聲息事嘉靖四年八月初一日據分守莊浪地方
副總兵魯經呈為探哨夜不收被擄走回供報敵情事
本年七月十七日據李名等供係莊浪衛夜不收本月
初十日䝉差名同夜不收丘成邵六土軍敦只保卯三
申保等六名各騎馬匹前去邉外探哨聲息十五日到
髙廟兒巳時爪見敵人新行人馬踪跡約有三百餘騎
奔往蘆塘行去各役回至斬石硤十六日未時瞭見敵
人四五百跟襲前来各役四散奔走棄馬上山名等三
名脫走回原丘成邵六申保不知存亡得此行間十八
日據丘成邵六供報遇見敵衆將申保鎖綁去訖成同
邵六奔入稠宻林内藏伏至晚脫走随據申保亦報十
六日遇見敵衆精兵四五百騎牽馬匹將保鎖綁牽至
速秃堡下營問說莊浪人馬有多少西畨在那裏住牧
有保回言莊浪人馬有二三千西畨在河那邉住坐其
人說稱我是小十王的兒子領頭哨五百走了一箇月
纔到這裏分些敵人往銀銅鎮羌西畨地面尋些乾糧
歇馬十數日等我的老子後頭領著二萬人馬到来一
同要去西海尋收額布勒阿爾托蘓敵人去裏將保綁
縛在營至半夜時分聽得衆敵人俱往他頭目根前去
了止留小敵人三人看守馬匹有保將繩掙脫乗黒走
来等因據供備呈到臣本月十一日又據守備西寧地
方署都指揮僉事彭濬生為敵營走回人口哨報聲息
事本年七月二十六日申時據迤北小石山看柞夜不
收李鎖住收送敵營走回男子一名劉長生供係鞏昌
府禮縣人失記里分有我哥哥見在洮州衛當軍正徳
十三年十月内我去洮州與軍送食米行到中途撞遇
敵人二千多把我搶去山後住了一箇月過黄河来到
西海上趂草住牧搶我的敵人名達勒達格爾是頭目
阿爾托蘓的人這七月内我聽得衆敵人說北邉小王
子敵人要来尋殺都害怕那營躱住黄河南去我想父
母家鄉與先年搶去莊浪人一箇商量黒地裏乗空騎
牽馬十八匹脫去天明時敵人十箇赶来把他兩箇人
同馬盡都捉著去了我藏在深草裏不曽尋見我步行
走了七日到北邉石硤夜不收引送前来供的是實等
因行間本日酉時又據差哨西海夜不收蔡王加等供
報本月十九日䝉兵備守備官㑹差探哨依䝉從今納
硤出境晝伏夜行二十一日申時哨至拉哩山瞭望並
無營帳次日下山爪得敵人踪跡從海南徑透黄河腦
去訖本月二十七日午時又據差哨迤北大小沙河夜
不收焦彦才等供報依䝉從徹徹哩出境晝伏夜行二
十二日酉時哨至蘇爾山瞭望大小沙河並無營帳火
光次日下山爪得蹤影徑往海西去訖二十四日回還
行至暖水塘瞭見敵人三十餘騎從北往南去訖等因
各供得此㑹同兵備副使陳鼎議得走回人口劉長生
供說阿爾托蘓部落畏懼小王子人馬尋殺那營南度
夜不收蔡王加等供報哨爪聲息亦從海南透黄河腦
去訖竊料此刻既已攜營南行必有侵犯洮河之勢但
其情譎詐未可測度除嚴謹隄備呈乞照驗等因到臣
案查先據延綏總兵官署都督僉事彭楧呈為套中走
回人口供報夷情事據走回人口一名小王兒供稱約
年二十嵗係榆林城人忘記父母失記年月日期地名
因遇敵人搶去在營約住過十三四年舊年十二月間
俱跟小王子部下頭兒吉納台吉諳達阿布該等部落
敵人約有六萬餘多踏氷過河在套住牧有敵人三箇
小頭兒托噶拉巴阿布該額實阿布該等帶領二萬敵
人前往西黄河地名庫庫諾爾收捕額布勒敵人去了
其餘敵人俱在套内不知搶不搶等因據供呈報到臣
除具題外今據前因臣看得分守荘浪西寧副總兵魯
經守備西寧地方署都指揮僉事彭濬㑹同整飭西寧
兵備副使陳鼎各呈前項賊情與延綏總兵官彭楧所
呈報事情相同為照夷狄相攻中國之利况額布勒等
殘寇竊伏西海戕害我屬畨侵掠我邉境數年未曽寜
息方議調兵征剿今迤北大舉逺来尋襲事恐不虛意
其桀驁不馴同𩔖相惡將互相仇殺以雪我兵民之
憤亦未可知但此時既已先知那營南向臨河住牧恐
其被逐無奈渡河犯我洮河地方深入屬畨境界臨鞏
切近州縣難保無虞其一枝原在莊浪涼州五方寺巴
薩等處住牧不時入境侵掠者若見迤北大舉逺来必
將逃遁犯我靖邊蘭州等處防禦之計俱不可不謹已
經行仰鎮守陜西署都督僉事鄭卿轉行提調洮岷河
等處叅將王璣整飭洮岷邉備副使翟鵬及固原靖邊
蘭州各該守備等官各要嚴謹烽堠慎固邉防整㮶軍
馬鋒利器械多差乖覺人役逺為哨探倘果過河入境
即便督率官軍據守險隘随宜截剿飛報鄰境官軍相
機應援若彼勢衆大我兵寡少作急呈報軍門發兵䇿
應不許畏縮觀望縱賊深入貽患地方外縁係邉境節
報聲息事理為此具本順差承差趙禎親賫謹具題知
　　一為乞留守備官員以慰邉人事
題為乞留守備官員以慰邉人事據陜西等處承宣布
政使司帶管固原兵備左叅政成文呈前事内開固原
州衛甘州羣牧所苑馬寺等衙門土漢軍民額森克等
連名狀告固原地方比年以来兵荒相繼科索無已軍
民困憊幾不聊生守備劉文奉勑前来留心撫卹並無
纎毫科擾防邉事宜無不修舉至今四年地方保障無
虞軍民皆得安堵近聞本官陞任遊擊軍民土達殊失
仰望如䝉准告乞賜轉達將本官存留照舊守備撫恤
土人防禦寇患以慰邊人便益等因據此看得固原地
方平漫千里是處通邊最為喉襟要地且有楚肅韓三
府黔國公家人草塲固原州衞苑馬寺羣牧所軍民土
漢雜處尤難撫馭守備劉文乃能致衆心傾仰略無間
言使非謀勇素能撫馭有道未必至是職與本官相處
二年其立心制行誠有可取衆心愛戴原非倖致今雖
陞任未慊輿情况臨敵易將兵家所忌目今地方多事
正望本官設備以安地方脫若轉去代之者未如本官
之賢借使果賢然乍到地方人情土俗地里險易便未
易知區畫布置難保無失合無俯順下情將本官保陞
叅將職銜仍在固原統馭人馬叅守地方便益呈乞照
詳施行等因到臣随據固原衛指揮使司申為保留恤
軍將官以安邉人禦防寇患事内稱節據本衛在城左
右中三所并在外鎮戎平邊西安州哈喇圗紅古城甘
州羣牧所苑馬寺等衙門土漢軍民唐浩等狀告固原
地方臨邉衝要土漢雜處連年敵衆侵犯深入平鞏腹
裏地方殘害生民加以天年薄收軍民饑饉人不聊生
軍逃馬死無人撫恤地方十分狼狽嘉靖元年九月内
新任守備都指揮劉文前来見得軍馬消耗存恤招撫
及清勾逃軍二千餘名并將倒死馬匹查審有力者督
併買補貧難者呈禀上司乞計銀兩茶馬給領存恤其
城堡墩臺邉情事宜無不留心修舉至今四年知軍艱
苦絶無科擾軍民得蘇先年敵衆常駐本境邉外接界
寧夏地方實保圗水住為窠穴窺伺搶掠頻擾受害本
官随到知有前敵統領官軍三百員名出邉追逐至今
不敢在此駐牧邉人安堵且又熟知邉情遇有聲息謀
算無失地方無虞今聞陞任寧夏遊擊浩等人心傷痛
無所仰望縱有新官前来不似本官存心軍馬終復消
廢如䝉准告乞賜轉達上司將本官存留保障地方撫
安土達有警兵將知心有賴保障便益等因據此照得
本衛槩管地方軍民土漢雜處城堡百十餘座墩隘百
十餘處若非才能守備撫處最為難守節因邊患地方
殘害邉備廢弛自陞守備劉文到任委的恤軍地方事
宜無不修舉下人恱服今陞别鎮官軍有失仰望呈乞
施行等因随據操守鎮戎所指揮千百户旗軍尹隆等
操守西安州指揮千百户旗軍張塤等操守哈喇圗地
方指揮千百户旗軍楊信等各具狀告稱本官善撫軍
士衆心愛戴要乞保留撫安地方又據固原等州縣土
達義勇民壯召募滿忠等告稱原係土人共有一千之
數先年都指揮郭遡統領人各得所遇敵取勝後本官
病故節被貪官營求管領剥削科害如見骨髄累及逃
竄止存五百有餘嘉靖元年䝉欽差總制李都御史將
貪官革退行令守備劉文徑自統領到今三年存恤召
撫禁革科害將前逃故土達屢行清補已復原額今聞
將本官陞任寧夏遊擊又委别官管領誠恐復遭毒害
乞要垂念土人存留本官撫恤等情又據固原州衛甘
州羣牧千户所各堡地方老人總小甲周大用等固原
衛致仕閒住都指揮指揮千百户等官黄海等各呈保
前情又據固原州儒學學正丁琰等生員徐尚文等聽
選監生徐尚忠等亦各呈稱竊見固原實西北重地三
邉總要逓年累因敵衆深入搶掠狼狽前官勇懦貪㢘
不一自守備劉文任事以来諳練老成立心㢘慎體察人
情而撫恤有方整理兵馬而設備有法以此軍民仰賴
地方靖安況禦敵勇猛軍士恱從今䝉推陞寧夏遊擊
一方人心失望又見敵衆在套不久出沒伏望憫念地
方俯悉下情暫留本官區處便益等情各呈告到臣案
查先為整理邉務以備寇患事該臣題准兵部咨該本
部尚書金獻民題前事又該太監張忠題為陳言邉務
事皆要於固原添設叅將一員本部題奉欽依行臣議
處臣查得延綏寧夏甘肅三鎮各有分守叅將陜西近
因畨人侵犯已於洮岷河州等處設叅將一員合無照
依各官所擬添設叅將一員分守固原環慶靖虜蘭州
地方仍在固原駐劄操練軍馬修理闗隘撫安土人如
各處有警往来應援截殺各守備防守等官俱聽調遣
然添官非難得人為難任非其人權任雖重徒生厲階
看得守備署都指揮僉事劉文老成練達曉暢軍旅以
精强理邉務以㢘慎得人心衆口一辭並無非議倘蒙
采納許設分守官員乞勑兵部就將都指揮僉事劉文
擢任叅將分守固原環慶等處則委任得人地方有託
等因已於本年六月初七日具題外未䝉查覆之先已
聞將劉文推陞寧夏遊擊將軍續又聞兵部覆臣前
奏䝉准固原添設叅將一員未知將何官推任今蒙前
因臣切照固原等處委係防邊重地闗中根本所繫内
有監牧馬匹及各王府功臣草塲土漢雜處最難撫馭
前該守備官員㢘貪相半勇怯不同人心向背亦復不
一今一聞守備都指揮劉文陞任闔境地方官軍民庶
莫不咨嗟歎息羣聚告保喧動一方乃至學校諸生衆
口一辭咸有乞留之願自来將官改任未有得人心如
是者臣惟該部推舉固原等處叅將必是老成練達
熟知戎務但地利不如人和耳聞不如目見今大敵在
套深入之謀旦夕難測若用劉文則兵將相知可以克
敵制勝臨敵易將縱得其人而地利未能周知人心未
必協服及照寧夏逰擊亦係緊要將軍但衝鋒破敵得
一驍勇慣戰之人即可委用陜西三邉似此固多非若
固原兼戰守之任繫軍民之心必須謀勇兼濟弛張合
宜乃可勝任求之目前良不易得如䝉伏望聖明深念
地方之重俯察邉人之情乞勑兵部再議合無將劉文
陞任分守固原環慶靖邊蘭州等處叅將别推將官寜
夏逰擊或就將推代劉文官員更任寧夏遊擊將軍則
彼此俱便兵民有所繫屬地方獲安緣係乞留守備官
員以慰邉人事理未敢擅便為此具本順差承差趙禎
親賫謹題請㫖
　　一為傳報邊情事
題為傳報邊情事據花馬池按伏協守延綏地方副總
兵署都指揮僉事趙瑛呈為乞請委官分守地方事為
照敵衆在套住牧月久節次侵犯䝉調集兵馬擺邉拒
遏追截剿殺彼知有備不敢再犯遂由靖邊地方渡河
竊入幸䝉軍門傳督各路將士合兵截剿斬獲首級奪
獲戰馬餘敵復至邉牆舉燒號烟答話尋接知被斬殺
號哭歸巢糾衆復讐勢所難免防範之機時不敢怠緣
今叅將劉謹偶患傷寒缺官分守乞賜委官前来暫守
本營地方操練兵馬有警㑹合截殺庶不誤事呈乞照
詳等因到臣為照大敵在套住牧月久其?從河西荘
浪地方浮渡黄河入我靖邊境界者已該陜西寧夏各
該地方將官斬獲數多餘賊拆邉歸巢糾衆復讐之計
難保必無防範誠宜嚴謹緣花馬池地方乃敵衆侵犯
必由之地分守叅將劉謹既稱患病難以責成相應委
官署管查得定邉營把總慶陽衛指揮僉事魏錕近奉
欽依陞任署都指揮僉事守備環慶地方緣環慶現有
新任分守叅將李勲在彼事情稍緩况定邉營與花馬
池止隔一程除就行委本官前去花馬池暫署分守事
務有警㑹合副總兵趙瑛相機戰守外但敵衆之性貪
得無厭近雖遭剉遯歸其大衆尚在套中況沿邉一帶
雖有邉牆低薄易於掏穵兵馬雖已分布而地里寛漫
把截不敷臣今在寧夏地方親歴各該營堡閱視邉備
䇿勵官軍振揚威武及通行延寧二鎮主副叅遊大小
將領等官加謹隄備遇警協力剿追外緣係傳報邊情
事理為此具本専差舎人張偉謹具題知
　　一為敵衆聲息事
題為敵衆聲息事嘉靖四年八月十八日據分守莊浪
地方副總兵魯經呈為大勢敵衆犯邉斬獲首級事本
年七月二十三日辰時據土豹嶺夜不收許三保報二
十二日未時瞭見敵衆約有一千五百陸續從頭水古
城行來到土豹嶺一帶住歇本日巳時據松林墩夜不
收胡以得報二十二日未時瞭見敵衆一千五百内五
百在松林墩硤住歇一半透寡夫水行来得此一面差
人拘收四野人畜一面整兵隄備間本日未時據馬塲
溝夜不收文得報本時瞭見鋪溝敵衆灰塵大起有賊
三騎到壕站立本職當統在城漢土馬步守城官軍把
總指揮陳璽等一千二百馳至本溝迎遇敵衆三百餘
騎就與交鋒對敵間溝内突出伏賊七八百齊擁前来
本職申嚴號令督勵官軍齊力箭砲相攻其衆答話我
是小王子頭哨尋收西海敵人不要當路尋些乾糧等
語自未戰至五更時敵見官軍勇猛方纔退遁况兵馬
數少掣軍回城慮得鎮羌岔口孤懸兵寡疾調紅城子
守備楊和人馬前来合兵二千馳至岔口二十五日戌
時據鎮羌夜不收徐友元報巳時有大寇六運聮絡約
有一千五百突至鎮羌堡邉攻圍袁守備人馬得此兵
至鎮羌堡二十六日巳時據打魚嶺夜不收宋名報卯
時瞭見石板溝敵衆五六百徑奔鎮羌行来本職即時
統兵出堡遇敵交鋒對敵其衆退往西古城行去赶至西
古城硤敵已逺遁掣軍回堡二十七日二更時分據孤
頭嘴夜不收劉回山報申時瞭見敵衆一千五百從野
遜嶺行来板溝住歇本職當疾分布守備楊和袁英把
總指揮陳璽等領哨本職督同千户魯瞻往来提調兵
至栢楊溝腦巳時遇見敵兵撲来就與交鋒對敵戰至
申時本職申嚴號令督勵官軍齊力用命衝攻數合就
陣斬首一顆奪獲馬十二匹騾一頭軍器等件敵見
我軍猛擊又見射死人馬數多其衆方退乗勝追至栢
林口迎據孤頭嘴夜不收劉榮報酉時瞭見敵衆見有
三千餘騎邀赶空馬到彼下營恐堕其計掣兵回堡查
得守備袁英被敵射訖一箭二十八日據探哨夜不收
王英等供報二十五日到青沙嶺登髙瞭見黒馬圈河
敵衆約有二千餘騎伏瞭至晚乗黒偷騎其馬二匹前
来三十日卯時據本堡瞭髙夜不收徐友元報瞭見迤
東敵衆三千邀赶空馬約有一千五百順河行来本職
出兵迎敵就與交鋒鏖戰一日有人答話我是小王子
的頭哨後有人馬二萬来尋額布勒不要當路收了西
海敵人你地方上安靜等語其衆徑奔西古城行去況
人馬數少又無援兵掣軍回堡照得莊浪紅城子兵馬
掣空恐其乗虚入寇掣軍回城除將守備楊和發回本
堡防守外為照此敵連日大舉入寇鎮羌等處答話是
小王子人馬尋收西海敵人雖被官軍斬獲微功追逐
西遁近日探哨人役瞭見蘓海圗蘆塘烟霧不絶囬水
又有敵衆二百在彼住牧及照套中走回男子韓進保
二名供說套人一萬尋收額布勒去訖遺下精兵三百
在彼牧馬前後供詞果不為虚倘賊糾合西海回子大
舉壓境住牧而本城兵馬不敷誤事非輕呈乞請調大
兵併力防守等因到臣查得先該鎮守甘肅總兵官姜
奭分守莊浪副總兵魯經各呈稱節有回㓂作亂聲息
缺兵防守已經行令陜西遊擊將軍陶文管領逰兵於
安定㑹寧等處住劄及行延綏逰擊將軍張鳯領兵暫
於腹裏附近去處按伏待河西有警調去應援截殺節
經具題外後因河西聲息稍緩及查莊浪涼州等處糧
草缺乏將二支兵馬俱留固原環慶地方防禦河套之
衆今副總兵魯經既呈稱敵勢重大本城兵馬不敷相
應調遣又經行令逰擊將軍陶文統領人馬仍住原擬
㑹寧安定地方住劄倘有緊急即便調去應援及將遊
擊將軍張鳯遊兵亦各整備聽調外本月十九日又據
本官呈為整理邉務以防寇患事本月十三日據守備
西寧署都指揮僉事彭濬呈開本月初六日酉時據夜
不收趙驢兒傳報荘浪夜不收哨得小王子人馬一萬
七千從後山一半鎮羌西古城地方一半由涼州永昌
展展口齊哩克逹巴地方俱過大通河徑透西海行去初
八日申時又據探哨夜不收史努爾等供報䝉差於八
月初三日酉時哨到拉哩山瞭見海上並無營帳火光
初四日下山爪得止有新舊馬蹤跡奔往南去跟蹤襲
至巴圗爾山瞭見敵衆頭畜俱在倒塘順黄河一帶柳
林内劄帳住牧約有四千餘騎往迴程途約行一十二
日初五日晚行至徳沁山瞭見大海北營帳火光三十
餘里次日天明又瞭敵有六七十騎亦無頭畜帳房往
迴程途約行六日小海約行九日初九日午時又據巴
鄂特丹津蕃人本巴實迪等供報七月二十八日䝉差我
們八箇人前去山後大通河哨探小王子敵人初二日
到了大通河山上瞭見敵人單騎人馬有七八千從大
通川過了三日徑往西南去了等情得此㑹同兵備副
使陳鼎議得大夥敵衆自北而南俱係單騎精兵勢不
徒行雖稱傳報小王子部内招尋西海窠敵但恐彼此
合勢内侵上而甘涼下而莊古必被蹂踐而西寧乃邊
人盤據之地尤切近災者本城兵馬數少其何能支乞
要分兵併力防守等因備呈到臣本月二十三日又據
副總兵魯經呈為大勢敵衆犯邉缺兵防守事本月十
五日辰時據孤頭嘴夜不收張俊報十四日巳時瞭見
敵衆約有八九千邀赶空馬陸續從黄草衝行来奔往
伊遜嶺行去至晚方盡内有敵衆二三百到墩叫說我
們是小王子的人馬去尋西海敵人因是馬乏跟不上
前頭人馬且在這裏歇馬三四日去荘浪城邉尋搶乾
糧等語照得前敵四五千於七月二十五日至三十日
陸續入至鎮羌本職統兵到彼連日與敵鏖戰追逐西
行今報前因㑹同遊擊將軍嚴鎧議得大敵復由原路
来在境外伊遜嶺等處聲言歇馬三四日要来莊浪搶
掠等情雖是故張聲勢其情叵測查得鎮羌見有備禦
人馬三百二十岔口添設遊兵指揮張勇等二百相兼
備禦步軍一百防守外却將遊兵人馬盡數掣去鎮岔
二堡倘彼糾衆臨城兵力不支誤事非輕職等度其聲
勢將主客兵馬分布武勝南大通及本城聨絡設伏有
警互相併力戰守外切縁本城漢土馬步官軍除公差
爪哨守墩等項并老弱不堪外見在堪征不上八百雖
有遊兵一千五百委的兵寡不敷戰守而鎮羌岔口孤
懸尤甚若不増兵防守臨期誤事未便呈乞照詳等因
到臣看得分守莊浪副總兵都督同知魯經節次所呈
與延綏寧夏甘肅總兵官彭楧姜奭等呈報大略相同
為照北敵小王子部落人馬擁衆過我荘浪邉境尋襲
額布勒等衆敵據西寧守備兵備官所報約有一萬七
千之數其後運追赶前營不及見在莊浪地方聲言侵
掠者當亦不減數千入境之初副總兵魯經督領守備
都指揮楊和等交鋒對敵就陣斬獲首級一顆奪獲馬
騾一十二匹頭及夷器等件數多雖係微功但大敵壓
境我兵寡少乃能出軍交戰勞勛可嘉切恐西海邊寇
被北部大勢追逐必有奔竄過河犯我洮河之勢而北
部大營尋襲回還荘浪涼州一帶地方固難保其無患
而我蘭州靖邊等處止隔一河窺伺深入之謀亦或有
之雖調陜西遊擊陶文延綏遊擊張鳯各所領逰兵在
於附近地方駐劄待彼處如果事情緊急速去䇿應但
沿邉境外套人聨絡窺伺即今秋髙馬肥又在收成時
月正在垂涎寇掠之時顧此失彼誠為可慮臣謹當居
中節制酌量聲勢緩急輕重随宜調遣待查各賊向往
的確縁由另行具奏外緣係節次傳報敵衆聲息事理
為此具本専差舍人張琥親賫謹具題知
　　一為擢用繁難府分正官以從民便事
題為擢用繁難府分正官以從民便事准吏部咨文選
清吏司案呈奉本部送吏科抄出該臣題前事照得陜
西平涼府所屬三州七縣地薄糧重民少差多田無豐
厚之獲嵗多霜雹之災逃移者無顧戀而不歸見在者
坐包陪而亦困内而宗室繁衍嵗増祭葬壙價不下千
百餘兩外而節被敵騎深入殺擄人口搶掠頭畜殆盡
舉目蕭然加以畨漢雜處盜賊不時竊發敵衆在套饋
運自不容緩臣觀天下郡縣地方彫敝生民困苦未有
甚於此也其府州縣正官必得精敏强幹之人乃克有
濟近年銓選官員因見時勢難為或到任未久而求去
或中途托疾而不来或憂憤成疾而物故或告辭不允
而逃歸其在任者不過延捱月日茍圖餬口上司比較
錢糧俛首受責一聞考察黜退欣然而往夫人之情既
入仕途豈不思久任以規取利名哉蓋亦有甚不獲已
焉者矣今本府佐貳及州縣正佐缺官甚多除另行具
奏外而知府乃一郡之領袖尤在得人查得本府自知
府安惟學陳逵之後未有歴任至三四年者非改調則
黜退近日知府孫聰到任未及一年又以養親告回致
仕百務廢弛拖欠積年邉糧一十七萬有餘官吏師生
廩糧經年不得支給所轄驛傳馬驢夫逃亡大半傳舍
幾空使客經過或致稽延累臣受命提督邉務錢糧重
事因無正官難以責成聞陞有知府竇明未知何日到
任臣竊謂此等知府必得曽歴邉方習險難耐勞苦者
超常格而用之庶肯勉修職業若照常例推陞未曽到
任先已灰心安能望其舉職竇明雖有才能曽任京堂
未歴艱苦用之腹裏固有餘裕處之斯地恐亦難堪節
據平涼縣里老耆民魏慶䝉釗等平涼府縣儒學廩増
附學生員李文縉謝經等及致仕省祭等官連名告保
本府同知任守徳剛介自守不為勢利所怵欲將本官
奏請陞任知府小民得安等情臣因詢問本官民情邉
務随事應答俱有條理及查本官係山西靈石縣人歴
任河南獲嘉縣保定清苑縣知縣推陞山東東平州知
州任内節經巡撫等官保舉及又博訪得慶陽府寧州
知州王暘由進士歴任今寧州廢弛已久本官莅事以
来政務以漸修舉吏民畏服此二官者委的精勤强幹
堪宰煩劇且年勞俱深亦堪擢用乞勑吏部再為訪議
合無將新任知府竇明改任腹裏地方仍於任守徳王
暘二人内擇用一員陞任平涼知府則人才器使不致
於枉用小民稱便得藉以聊生不勝幸甚等因奏奉聖
㫖吏部知道欽此欽遵抄出送司查得陜西平涼府知
府先經推陞南京户部郎中馮裕後訪得本官事故未
任又經推陞池州府同知竇明續又訪得馮裕無故起
程赴任去訖已將多餘竇明調補鳯翔府知府訖今該
前因案呈到部看得平涼府知府已經陞補馮裕赴任
外所據奏保任守徳等難以覆奏合咨前去煩為知㑹
等因備咨到臣照得平涼府委係臨邉險艱要衝之地
節年知府俱不得人以致百務廢弛人民困苦奸弊横
生錢糧負欠數多新除官員往往畏難多不赴任其赴
任者又多不能展布臣深念時勢之難勉從士民之願
因見本府同知任守徳及訪得寧州知州王暘才力有
餘奏乞於各官内擇用一員陞任極知僭踰但地方安
危所繫職業相闗誠非得已今准前因内開平涼府知
府已經陞補南京户部郎中馮裕切思本府缺官將及
一年其馮裕未知何月日陞補至今尚未到任恐亦畏
險憚難不肯前来或别有事故亦未可知見今西北二
邉各有大敵警報知府百責所萃政務浩繁似難久待
除王暘已經陞任外如蒙乞勑吏部再為議處合無准
將本府同知任守徳陞任知府以從民願以濟時難其
馮裕該部别為查處實為便益縁係擢用繁難府分正
官事理為此具本順差舎人張琥親賫謹題請㫖
　　一為緊急聲息事
題為緊急聲息事嘉靖四年九月十九日據分守荘浪
西寧等處地方副總兵都督同知魯經呈為大勢敵衆
壓境住牧請兵併力防守事本年八月二十一日申時
據擺哨青羊水夜不收馬義報本日早有兼稍土軍明
中住兒押同夜不收馬見爪路時久不見回還午時有
馬義登髙瞭見敵衆三十餘騎從青羊水行来奔謊徐
兒行去其馬見明中住兒爪無下落不知存亡本役赴
城来報二十二日寅時據鎮羌擺哨西古城夜不收吳
英走報二十一日申時瞭見敵衆二十餘騎從黒古城
行来奔鎮羌迤東行去除差人傳諭各堡守掌官軍堅
壁清野及整兵隄備外本日申時據紅城子擺哨小川
兒夜不收楊正發報本日巳時瞭見敵衆二十餘騎從
蘆井兒行来到邉站立本役来報二十三日五更時分
據常山兒夜不收閻尾山報二十二日戌時瞭見敵衆
七八十從中馬路行来奔土豹嶺行去随據四眼井夜
不收黄海報二十二日戌時瞭見敵衆四十餘騎從五
條嶺行来到昻吉爾水飲馬来報得此本日早差據夜
不收徐剛報䝉差剛同土軍舎保爪尋土軍明中等二
十二日晚行至青羊水遇敵五十餘騎將各役赶散舎
保不知存亡本役脫走来報二十四日午時據四眼井
夜不收蘇欽報本日早爪見敵衆馬蹤五十餘騎徑奔
傳家水行去得此随據大沙溝夜不收李聚報本日卯
時瞭見敵衆八十餘騎從張匾食井行来到壕站立来
報得此二十六日午時據小溝兒夜不收劉成報本日
辰時瞭見敵衆三運約有一百餘騎沿河行来徑奔野
猪溝行去本日酉時據岔口堡随馬夜不收沈洪報本
日巳時瞭見敵衆約有二百奔鏵尖堡行来徑投野猪
溝行去随據寛溝夜不收馮俊報本日瞭見敵衆約有
一百餘騎徑奔岔口行去本日亥時據黄草衝夜不收
姚三報本日未時瞭見野猪溝敵衆五百順河行来奔
栢林溝行去来報得此二十七日寅時據鎮羌堡随馬
夜不收徐英傳報二十六日未時有擺哨黒古城夜不
收翟居純西古城夜不收吳英各報瞭見敵衆一千餘
騎内有駱駝四五隻上䭾行李邀赶空馬并馬駒三四
運從黒古城行来徑奔迤東黄草衝行去随據野遜嶺
夜不收孟連孤頭嘴夜不收李英各報前敵從黄草衝
行来俱奔爛泥河行去據此復差原報人役傳諭鎮羌
岔口守備按伏等官嚴加隄備本日亥時據岔口堡随
馬夜不收施旺報有肅州襲職敵人二十名到岔口不
聽阻當强行出堡行至馬營溝申時遇見敵衆二三十
騎從杜家沙溝林内突出與敵人對敵報與武勝堡設
伏百户范璋領兵追殺訖本役来報得此慮得大敵連
運經過而敵人强行恐有疎虞分差荘浪把總指揮陳
璽等帶領漢土有馬官軍三百夤夜前去䇿應續據本
官回稱次日早兵至武勝堡有百户范璋說稱敵已回
遯同敵人車輛到堡本職随帶官通敵使人等復至馬
營溝踏襲蹤跡由杜家沙溝行去差據夜不收張英襲
得前敵奔張匾食井出境去訖拾獲勑書一道交與伴
送敵人百戸金海收領外二十九日辰時據鎮羌擺哨
黒古城夜不收馬連報二十八日巳時瞭見敵衆七八
十騎從黒古城行来到牆□兒牧馬来報随據火石溝
夜不收于伍報二十八日申時瞭見敵衆二十餘騎牽
狗四隻從鎮羌行来奔火石溝行去得此據此探哨夜
不收楊海土軍董只堡等八名供報䝉差各役襲探敵
情依䝉出境晝伏夜行二十六二十七日分頭到於黒
馬圈土豹嶺斬石硤蘓海圗蘆塘等處登山瞭見敵衆
馬牛遍野撒放煙霧罩滿山川伏瞭至晚各掣回還行
間及據火燒城逓運所申據夫丁趙玘告稱本年八月
二十四日聞知敵人車輛前来有本所署印義官袁昇
因是帶管武勝逓運所事預先要去催攅車輛本日晚
帶領趙玘步行出堡一更時分行至鷹窩山忽遇伏兵
二十餘騎撲来將袁昇射死趙玘脫走来報告乞施行
得此又據武勝堡按伏秦州衛百戸范璋呈為敵衆出
沒事本年八月二十五日䝉委本職帶領無馬步軍七
十員名到堡按伏外本月二十七日酉時據岔口堡随
馬夜不收施旺報稱進貢敵人車輛前来職領軍出堡
迎䕶間又據岔口堡夜不收張牛兒報稱馬營溝有敵
二三十騎與敵人對敵馳至石嘴兒撞遇敵人車輛一
同到堡審得伴送通事說稱被敵射中敵人一名至二
十八日早領兵同敵人前到對敵處所查得敵櫃一十
八箇内被敵打開三箇俱是羊毛大黄照數交與伴送
敵人官百户金海等收領載回呈乞施行随據委官甘
州衛百户金海呈為敵人告要襲職事承奉陜西都司
批差本職伴送敵人且結本囉等赴京襲職進貢本年
八月二十七日自鎮𦍑起程到於岔口各有人馬䕶送
至石門河有岔口軍士掣回各人行至馬營溝申時分
遇敵二十餘騎從東北撲来有使車人丁奔走上山其
敵就與敵人對敵内中傷敵人一名射傷三名今巳平
復射死自己馬一匹搶去自己䭾勑馬一匹上䭾勑書
五道内今襲輝和爾普覺國師巴延保喇一道指揮同
知納延保喇一道指揮僉事烏納阿林一道已襲指揮
使蘓拉保喇一道指揮同知納延保喇一道俱各搶去
呈乞施行又據趙玘等告係臨洮府蘭州火燒城逓運
所牛夫連名狀告本年八月二十七日應付敵人恰濟
保喇牛車三十二輛未時分行至馬營溝遇敵二十餘
騎將拽車官牛搶去八隻各夫脫走回堡告乞施行得
此行據操守鎮羌堡地方蘭州衛指揮匡鍾岔口堡按
伏秦州衛總旗王星吉各呈稱伴送夷人百户金海等
不聽阻留將堡門撞開强行出堡各領人馬送至地界
掣軍回堡呈乞施行得此九月初五日據常山兒擺哨
夜不收宋名收送被擄走回夜不收胡以得供報䝉撥
在於回回墓水爪哨八月十九日巳時忽遇敵衆五十
餘騎撲来將同哨夜不收許三楊保滕三射死將以得
搶到松山地方住歇見得敵衆精兵四五千在彼下營
内有一人說是宣府人聽得敵人說到河凍了方纔入
套去裏有以得至二十九日聽得衆敵人睡熟脫走来
報得此初六日據探哨夜不收黄九兒等五名供報䝉
紅城子守備官差去探哨晝伏夜行初五日行到一撮
毛山登髙瞭見硤兒水敵衆五六百騎頭畜遍野撒放
至晚掣回来報據此照得本境大敵萬餘占據蘓海圗
等處久住不退時遣輕騎在於境外水頭瞧撲應哨人
役及近邉往来行走顯有誘兵之計近日又有敵衆一
千邀赶駱駝空馬從黒古城行来往東黄草衝行去意
有大舉之謀難以測度除遵依提督軍門鈞帖内事理
各守封疆慎固城堡按兵勿動不可與之爭鋒及相機
剿殺追逐外叅照管押夷人百户金海不度敵勢重寡
不聽阻留强行撞打堡門致賊搶掠其應哨夜不收土
軍忠於王事例該優賞及查得本城漢土馬步官軍除
公差買馬等項外見在堪征不上八百值因追戰無暇
兵馬疲憊遇戰不敷支持况糜穀登塲尚未打碾若不
再行請兵誠恐久驕不退倘彼乗虚糾衆萬一臨城而
邉地失守累罪非輕合無俯念極邉重地早賜兵馬併
力防守便益擬合通行為此除外合行具呈伏乞照詳
施行等因到臣案查先據副總兵魯經呈稱敵衆連日
大舉入侵鎮羌等處答話說是小王子人馬尋收西海
敵人雖被官軍斬獲微功追逐西遯近日探哨人役瞭
見蘇海圖蘆塘等處煙霧不絶及照套中走回男子韓
進祿等供說套衆一萬尋收額布勒去訖遺下精兵在
彼牧馬倘更糾合西海敵人大舉入寇壓境住牧而本城
兵馬不敷誤事非輕等因到臣節經帖仰本官通行逰
擊將軍嚴鎧涼州副總兵周尚文西寧兵備副使陳鼎
守備彭濬等各督令所屬整兵秣馬鋒利器械嚴謹斥
堠差人逺為哨探如果大敵止是尋襲西海敵人不在
我境搶掠只宜各守封疆慎固城堡按兵勿動不可與
之爭鋒若犯我邉堡屯寨搶掠我丁口頭畜即便㑹合
各枝官軍相機剿殺協力追逐母令深入久住貽患地
方倘或賊勢十分緊急差人催調陜西延綏逰兵前去
應援及行甘肅主副總兵督發大兵㑹剿去後今呈前
因查得先據副總兵魯經等呈報大勢敵衆萬餘前去
西海尋襲額布勒等寇仍留精兵數千在於莊浪地方
住牧為照敵人相攻中國之利若前賊止是尋殺西海
邊人不在我邉侵掠只宜按兵固守難與爭鋒倘或犯
我邉堡搶掠即便㑹兵相機截殺節行事理已甚明白
後據各官報稱前敵自西海復回一萬有餘俱在莊浪
地方又經行令嚴加隄備及行甘肅鎮巡官查肅州回
賊若退速將原擬莊浪按伏逰擊將軍嚴鎧人馬仍發
前来㑹合戰守及督發陜西遊擊陶文領兵應援外叅
照各該官員既知大敵壓境不時侵掠不行申嚴號令
却乃視常怠慢致將襲職敵人射傷搶去勑書五道其
稱伴送百户金海等不聽阻留將堡門撞開强行出堡
等情未委虚的所據操守鎮羌堡蘭州衛指揮匡鍾岔
口堡按伏秦州衛總旗王星吉及伴送敵人百户金海
俱各提問但未經查勘誠恐中間别有隠匿重情除行
巡撫甘肅地方都御史寇天敘將失事人員查勘明白
及被傷敵人量為優恤遺失勑書查究下落徑自施行
外如䝉乞勑兵部照例行巡按陜西監察御史將指揮
匡鍾等就行提問干碍其餘誤事官員一併叅究惟復
體念大敵壓境正在用人之際通候事寧施行伏乞聖
明裁處縁係邉鎮呈報聲息事理為此具本専差承差
張時親賫謹題請㫖
　　一為急缺方面官員事
題為急缺方面官員事臣切惟今天下民生之休戚係
郡縣吏治之臧否係藩臬雖統之以撫臣巡之以臺使
而上承下宣全在藩臬二司故巡撫之命非藩臬則不
流郡縣之政非藩臬則不肅至於錢穀兵馬刑名賦役
提綱挈領分理責成不有二司官員上承下糾何所倚
賴我國家稽古定制三司分職彼此相維布按二司守
巡官員分理各道飭兵督糧又有専責今藩臬官員有
缺吏部必擇内外臣僚之能且賢者開具二員上請簡
用可謂重矣若陜西一省為邉鎮之樞衡中原之鎖鑰
較之他省尤為機要銓部所擇諒無不精夫何近日以
来推陞二司官員或憚地方之險逺而不来或取便道
以還家而延住或稱病而求退或避嫌而乞改陞者已
去代者不来以致喫緊地方經年累月缺官管理且如
河西一道所管延安慶陽二府榆林一鎮邉儲拖欠至
四十一萬有餘人户逃亡日甚一日分守分巡官員俱
缺闗南一道乃各處流民之萃淵藪也往年藍鄢之亂
可為明鑑今分巡分守亦復缺員若固原靖邊蘭州等
處極邉重地整飭兵備之官尤在得人原任副使成文
已陞叅政代者未至臣先年間督理馬政奏准選委布
政司叅政車霆按察司副使王寅専聽委用彼時興廢
補墜多得其力邇者荷䝉皇上不以臣為不才起之於
衰朽之餘付之以艱大之任到邉以来惟是兵備數員
相與維持然所理邉事其他政務難以兼攝二司員缺
既多亦無他官可委雖曽查取副使韓士竒前来整理
補軍召募等事未久聞陞叅政回司就留掌印肅州兵
備副使趙載初来上任亦留科塲監試是時左右布政
按察司俱缺前項叅政副使等官又復缺員撫巡委用
實非得已令左右布政俱已到任叅政韓士竒方得脫
身出巡催糧夫政之興廢存乎其人以積弊大壊之餘
而襲因循濶略之後必得精明振厲之人専理其事乃
可責成若以一人兼理數事顧此失彼不過發行文移
取足書簿而已臣又切思人臣任事雖在才足冇為亦
須志欲有為陜西地方官員間闗於戎馬之際出入於
沙塞之中彼憚勞畏險之徒縱强之使来未免灰心䘮
氣安能望其有所建立其他員缺未敢槩言如固原兵
備及河西道分巡撫民兼管兵備二員臣職業相闗輒
敢謬舉切見陜西按察司僉事桑溥王鈞皆剛敏聰察
有荷重析分之力堪任固原兵備副使西安府知府趙
伸漢中府知府張欽皆疏通振厲剸繁舉劇之才堪任
河西道分巡撫民兼管延安兵備副使如䝉乞勑吏部
查陜西布按二司員缺自副使孫樂陞任張士隆病故
之後曽推何官久不赴任及叅政潘塤副使成文陞任
曽推何官俱未到来如其曽有陳情退避亦乞早為議
處庶免曠官廢職仍乞於僉事桑溥王欽内推用一員
陞補固原兵備副使知府趙伸張欽内推用一員陞補
河西道分巡撫民兵備副使非惟各官才堪供職而地
土相習心志相安可無推託曠廢之憂矣其原陞官員
應否改調别任該部另為定奪臣位忝大臣身荷重責
地方安危所繫不敢不言伏惟聖明裁察縁係急缺方
面官員事理未敢擅便為此具本順差承差張時親賫
謹題請㫖
　　一爲緊急聲息事
題為緊急聲息事嘉靖四年九月初六日據鎮守甘肅
地方總兵官署都督僉事姜奭呈為大勢回寇入境為
患請兵防禦事本年八月十六日午時據肅州叅將雲
冒差夜不收線英報稱本月十五日五更時分有在城
墩報接清水河墩舉放煙火叅將統兵迎火行至四頃堡
見有敵衆約有一百餘騎穿戴盔甲在於樹林内藏伏
叅將就彼劄營本役来報本日戌時又據叅將雲冒差
原哨苦峪夜不收哈卜歹報稱本月十二日同蕃兵伊
嚕勒前去迤西哨探行至苦峪沙山爪見新行賊馬蹤
跡約有一千從西大鉢和寺往東柴城兒地方行去随
有回賊衛拉特敵衆共有七八百騎從斷山口入境到
四頃堡地方叅將人馬迎至將臺與之對敵數番其衆
往西安逺寨去訖来報十七日辰時又據叅將雲冒差
原守哨嘉峪闗夜不收馬聰報十五日未時瞭見回賊
并敵衆約有七八百騎牽有䭾馬從東安逺寨前来到
闗徑往北九眼泉二墩穵倒壕牆往西透大草灘住劄
内有回達四十騎復来到闗西門上說稱我是蘇勒坦莽
蘓爾王子的兄弟巴拜徹爾我来要通路和好若不和好
便同哈宻北山衛拉特敵人做一箇氣力大勢人馬前来
侵奪城池說畢其賊回往大草灘去訖本役来報等因
到職案查先准叅將雲冒手本為屬畨傳報夷情聲息
事據罕都左衛沙州頭目特黙爾等差来畨人綽埒本
等共稱舊年有蘓勒坦莽蘓爾領大勢軍馬来到沙州將
頭目特穆爾圗卜人馬收拾跟著蘓勒坦莽蘓爾到甘肅
州地方搶了漢人回来到了沙州差頭目托克托穆爾
領著三百人馬来到肅州山後避住不要教沙州人投
順著肅州去常去漢人地方上搶捉住漢人問他甘肅
州有無調到人馬報来先差雅穆拉和黄敵人軍馬先
去搶殺收田禾人畜蘓勒坦莽蘓爾和弟兄三箇的大
軍馬随後来等情續又准本官手本開送口外走回婦
女朱氏供稱回賊在哈密造盔甲翎箭修哈密城上土
垜還要往甘肅州搶掠據此又准本官手本開稱苦峪
城爪見賊馬蹤跡一十二騎看得靴蹤俱是尖頭其蹤
回往哈密大路去訖等因節經通行本鎮各該副叅遊
擊守備操守等官各整㮶兵馬修飭軍装儧餧馬臕聽
候截殺并行肅州分守等官差人分頭哨探嚴謹烽堠
隄備外及節次具題請兵去後今准前因㑹同鎮守太
監董文忠巡撫右僉都御史寇天敘議得吐魯畨回酋
蘓勒坦莽蘓爾去嵗率領大勢回寇侵犯甘肅等處搶掠
人畜攻穵堡寨被官軍截剿斬獲首級追逐遯還復遣
頭目托克托穆爾領回賊四五百騎?来境外南山伏
住不時入境搶掠被我官軍節次斬獲首級今又糾合
哈宻北山住牧衛拉特敵人復来為患則前項畨人綽埓
本走回婦女朱氏所傳之言皆足徵驗即今賊衆七八
百騎已到肅州與我官軍對敵回往大草灘駐劄遣賊
復回傳言要来通路和好縁回賊譎詐恐是故設前言
緩我兵馬後面尚有大衆繼来乗機攻搶亦未可知再
照西寧莊浪涼州等處又報小十王大衆人馬亦在南
北境外駐劄往来行走聲言要去西海收捕額布勒阿
爾托蘓敵人其因而糾合摽掠勢所必有本鎮兵馬數
少不敷戰守累經奏調陜西延寧三鎮竒遊兵馬至今
未到其所奏新添遊竒官兵已䝉准允馬匹未有明文
器械尚未解来除於鎮城挑選官軍一千員名肅州官
軍一千員名行令西路遊擊將軍李義統領先去肅州
應援及行左副總兵趙鎮遊擊將軍嚴鎧各統竒遊兵
馬随敵聲勢往来截殺仍通行各城副叅守備操守等
官一面整㮶馬步土兵舎餘人等并軍中應用軍火器
械齊備待報聽候職等調用併力捕剿一面收斂人畜
併入堅固大堡固守及再差人逺為哨探有無重大回
賊入境及具題外緣前項敵情止據夜不收口報中間
有無失事待叅將雲冒文移至日另行為照本邉孤懸
萬里回敵交侵兵馬數少難以支持勢甚危急萬一失
事職等一身固不足惜其如地方生靈何如䝉軫念極
邉重鎮敵情緊急缺兵戰守乞催行陜西延寧三鎮竒
遊兵馬作急督發兼程前来本邉聽職等調度戰守庶
緩急有備而地方可保無虞矣呈乞照詳施行等因又
據本官呈為屬畨傳報敵情聲息事内開准分守肅州
右叅將都指揮同知雲冒手本前事㑹同鎮守太監董
文忠巡撫右僉都御史寇天叙議得肅州分守官節次
開稱要將綽埓本等暫且踈放發回肅州令都督日郭
拉收領羈候及稱原差通事敵人馬能等探聴得沙州
頭目特穆爾等云稱教漢人多收拾人馬前来沙州做
一箇氣力殺他去若人馬不来差人調我每往肅州城
根前坐去若不用我便不要差人来我也不差著人去
又稱回賊和黄敵人大勢還要前来搶掠與他王子和
好等情并乞發兵糧協濟防守一節為照特穆爾等所
報敵情既稱和好又稱搶掠既曰要做一箇氣力殺賊
又曰要往肅州住坐情詞不一向背兩途難以憑信再
照吐魯畨王子蘓勒坦莽蘓爾并頭目雅穆拉去嵗犯邉
已該畨夷特穆爾多爾濟供稱被我官軍射死今綽埓
本并沙州特穆爾圗卜等又稱見在緣夷情譎詐事難
遥度但安不忘危有備無患在我隄備則當嚴謹况所
報托克托穆爾犯邉事已不虚其大衆復来勢不能免除
將綽埓本等羈候甘州其所報事情催行分巡道僉事
李孟旭㑹同行都司王輔等再行審問明白另行及行
各該協守分守副叅遊擊守備操守等官整㮶兵馬鋒
利器械嚴謹烽堆堅壁清野修理城池并差人絡繹逺
為哨探遇警互相應援除具題外緣本鎮兵馬錢糧委
的不敷若不呈請大集兵糧設備倘致臨期不無誤事
貽患非輕如䝉軫念河西孤懸重鎮危急之際乞催行
陜西延寧鎮巡等官速將原擬竒逰兵馬督發本邉併
力防禦仍乞多發錢糧解運本邉接濟軍餉庶緩急有
備而地方可保無虞矣呈乞照詳等因到臣案查先據
鎮守甘肅總兵官都督姜奭及分守叅將雲冒節呈前
項夷情為照吐魯畨蘓勒坦莽蘓爾先於正徳十一年近
於嘉靖三年兩次率領番人寇我甘肅殘壊我邉堡擄
殺我軍民地方被其毒荼雖被官軍追逐出境不曽大
遭剉衂今據沙州夷人供稱回子蘓勒坦莽蘓爾已往吐
魯番留下頭目雅穆拉見在哈密到七八月馬壯之時
領哈密北山衛拉特黄敵衆等寇往漢人地面搶掠一節
容或有之觀其先差頭目托克托穆爾領人馬三百在我
邉住牧乗間寇我永昌地方見被官軍斬殺此其明驗
但沙州頭目特穆爾圗卜等係中國屬畨受恩深厚去
年回賊入寇已率衆跟随侵犯肅州去順從逆罪不勝
誅今所供報言若效順心實難測恐其自知身負滔天
之罪恐將来無容足之所設為張大之辭規我賞賚之
利又或吐魯畨酋見我閉闗絶貢與之通謀窺我意向
亦未可知觀其言將進貢的放出来便好及講和便好
不講和便不好等語大略可見且去嵗甘州蘓勒坦莽
蘓爾不曽伏誅而頭目和卓塔濟迪音等俱死於箭射
鎗打之手而近日所遣頭目托克托穆爾精銳先鋒初
入我境即被斬獲其氣必沮前項供報之言恐未可信
但甘肅地方兵馬寡少錢糧缺乏内之不安何能攘外
且今西海逋寇竊伏我邉莊浪劇賊剽掠官路比之回
賊尤當急備已經節行彼處鎮巡副叅遊擊等官各須
申明紀律訓練士馬修葺城堡整備器械振威武以讋
外夷之心明賞罰以作我軍之氣又經節行陜西布政
司將解甘肅一鎮邉儲銀兩分投差官督發過河行令
管糧叅議僉事等官趂收成時月作急糴買糧料草束
派發各城堡土納已將前項縁由具題外今該前因除
綽埓本等已該本鎮鎮巡羈候委官審問得報另行處
置外看得所呈情辭迫切各官均有地方安危之責亦
不得已但兵當預練糧當預積教養有道兵在精不在
多出納無方糧雖多無實用甘肅地方先該鎮巡官員
既不能訓練士馬又不能預處邉儲結釁敵人貽患内
地搶掠人畜攻穵寨堡彫傷愁苦之狀所不忍言臣到
邉以来不次移文陜西巡撫及布政司督催解運甘肅
錢糧近據布政司呈報解過甘肅一鎮京運軍餉并夏
秋糧價銀共一十八萬八千一十四兩三錢一釐五毫
臣近發去淮浙等運司鹽七萬五千引節據分巡僉事
李孟旭平涼管糧叅議王汝舟甘肅管糧僉事周汝勤
掲帖開稱鎮城廣盈庫見在銀四萬三千兩有餘甘肅
倉見在民運折糧銀二萬七千兩有餘涼州廣儲庫見
在銀二萬五千兩有餘通融算扣除本色糧料草束外
見在并解發銀兩其數儘多且腹裏糧草自来少有本
色輸運到邉其折色銀兩必須趂時召糴奈何經該官
員平時則相習因循遇警則倉皇無措節次移文督責
未見有何處分叅看所呈動以大發兵糧為辭及要催
調陜西延寧遊竒兵馬彼亦自知倉儲缺乏供應不敷
特以利害切身故欲張大其辭恐他日失事預為逃責
宥過之地耳及照先因莊浪有警已調陜西遊擊陶文
管領遊兵於蘭州附近州縣駐劄聽候河西有警来調
即便前去赴援又調延綏遊擊張鳯領兵暫在固原附
近城堡按伏遇有河西緊急聲息發去䇿應但因去嵗
踏氷過河在套敵衆數多近報二萬前去西海尋殺額
布勒等寇其在套者當亦不減數萬自延綏黄甫川起
直抵寧夏靈州千四百里無處無賊營壘帳窠逺近相
望火光馬蹤聨絡不絶雖是未曽深入而其志向不可
測度倘或大舉侵犯腹裏地方根本動揺誠非細故以
此延寧兵馬自顧不暇勢難逺掣况前項回賊酋首蘓
勒坦莽蘓爾既回本境頭目雅穆拉亦在哈密不曽前來
比之去嵗聲勢不同明是此賊見我閉闗絶貢意圖和
好故遣殘賊糾合屬畨衛拉特賊在邉出沒窺我意向
既不得逞必將自退縱使敵人狂背敢萌非分之欲查
得甘州左等五衛支糧主兵官軍一萬有餘副總兵趙
鎮所統竒兵官軍二千餘員名遊擊將軍嚴鎧所統遊
兵亦二千餘員名近又添設遊擊一員并肅州髙臺鎮
夷等處各有主兵官軍若各將官同心戮力主將居中
調度自可支持不足為慮惟涼莊地方大敵壓境雖稱
尋襲西海敵人不曽得利而回却在我邉聨絡住牧不
時入境侵掠近又以數百騎乗夜浮渡過河到於靖邊
寧夏地方已遣陜西總兵守備等官追逐及行寧夏將
官合兵截剿必是覘我道路探我虚實恐有約㑹套衆
大舉入寇之謀防禦調度誠不敢緩但目前莊浪一帶
事情緊急彼處兵馬委的寡少不敷支敵已經帖仰總
兵官姜奭㑹同鎮守太監巡撫衙門即行副叅遊擊各
該將官務要加謹哨探協力隄備一有回敵等寇侵犯
運謀以防遏之併力追逐之務使大遭剉衂以靖地方
及督發陜西遊擊將軍陶文遊兵官軍過河協力防禦
并行延綏遊擊將軍張鳯待報繼後應援及行巡撫衙
門嚴督分守管糧等官上緊措辦糧儲務勾主客兵馬
支用又將户部發到銀兩行令領回五萬兩接濟該鎮
軍儲外待後如果聲勢十分重大臣當督大兵前去征
剿不敢顧此失彼以貽宵旰之憂緣係邉鎮節報緊急
聲息事理為此具本順差承差張時親賫謹具題知
　　一爲整理邉務以備敵患事
題為整理邉務以備敵患事准兵部咨該本部題職方
清吏司案呈奉本部送兵科抄出該臣題前事該本部
覆題看得提督軍務兵部尚書楊一清題稱陜西地方
固原環慶靖邊蘭州俱係防邊重地而固原最為要衝
且土漢雜處易於生變内有監牧馬匹尤為敵所窺伺
鎮守官統轄地方廣濶不特防禦敵衆如洮岷有西戎
之警南山有羣盜之虞皆其責任萬一事變不測未免
顧此失彼要照依太監張忠尚書金獻民所議添設叅
將一員分守固原環慶靖邊蘭州地方仍在固原住劄
操練軍馬修理闗隘撫安土人如各處有警往来應援
截殺各守備防守等官俱聽調遣一節為照前事先據
太監張忠尚書金獻民先後條奏節該本部議擬題奉
欽依行移提督官議處今尚書楊一清遵奉勑㫖議處
具奏前来相應依擬伏望皇上俯從所議於固原等處
添設叅將一員分守前項地方候命下之日本部從公
推舉相應官二員疏名上請簡用一員充叅將名目照
例請給勑諭符驗旗牌前去行事其守備官員依擬革
去不必再設逓年於附近衛分選委都指揮一員操守
如無相應都指揮聽於指揮内選用奏請以都指揮體
統行事如此庶官有常尊事無推避而地方可保無虞
矣等因題奉聖㫖是固原等處准添設叅將一員欽此
欽遵備咨到臣案查先為前事已經具題去後今該前
因照得固原守備已該兵部題奉欽依革去逓年於附
近衛分選委都指揮一員操守如無相應都指揮聴於
指揮内選用奏請以都指揮體統行事為照原任守備
署都指揮僉事劉文已陞寧夏遊擊將軍新任叅將
未到所據固原守備職掌政事頗繁分守叅將難以兼
管該設操守都指揮一員查無相應都指揮臣博訪得
固原衛指揮黄振年力壯强性資明敏緣係世守武臣
人情相附堪以委用如䝉乞勑兵部查議合無將指揮
使黄振奏請以都指揮體統行事令其操守固原等處
地方訓練人馬撫安軍民整理闗隘墩臺嚴謹門禁果
能守已愛軍行事無失蹟效有聞聴鎮巡官員奏保擢
用緣係整理邉務以備寇患及兵部題奉欽依事理未
敢擅便為此具本順差承差張時親賫謹題請㫖
　
　闗中奏議巻十四
欽定四庫全書
　闗中奏議巻十五
　　　　　　　　　　　　明　楊一清　撰
　提督𩔖
　　一為敵衆入境官軍斬獲首級奪獲敵馬等事
欽差提督陜西三邉都御史臣楊一清謹題為敵衆入
境官軍斬獲首級奪獲敵馬敵噐等事嘉靖四年九月
二十一日據鎮守陜西地方署都督僉事鄭卿呈前事
據守備靖邊地方都指揮同知辛忠呈本年八月十八
日辰時據山後撦木硤墩架塘夜不收王春兒走報本
月十七日酉時瞭見河北敵衆二百餘騎從莊浪地方
五方寺溝前來黄河北岸徃來行走離城二百餘里來
報得此本職即時綂領有馬官軍指揮朱扆等六百員
名馳至地名水泉迎遇白楊川架塘夜不收王六十走
報本日午時瞭見河北敵衆二百餘騎從撦木硤墩空
各用渾脫浮渡過河徑到裴家川劄營本墩隨即舉烟
三桶放砲三箇得此督併官軍徑奔裴家川十九日卯
時至地名分水嶺據八泉墩架塘夜不收侯三走報前敵
從本墩徑徃東行本職嚴督官軍前進二十日卯時追
至寧夏中衛地名七眼井其衆瞭見灰塵逺遯香山去
訖當差夜不收馮岩兒等傳報中衛預防隄備本職掣
兵邉外黒水池劄營本日夜三更據哈蘓濟架塘夜不
收仇喜喜走報十九日酉時瞭見河北敵衆約有四百
餘騎亦從撦木硤接連哈蘓濟一帯各用渾脫浮渡過
河仍從先過敵衆舊路裴家川行走河北劄立敵衆三
簇不知其數隨即舉煙三桶放砲三箇二十一日寅時
當差仇喜喜馳報鎮守陜西總兵官鄭卿處本職領兵
追襲續蒙總兵官鄭卿鈞票備行本職分兵設伏相機
戰守依蒙分布指揮吳英有馬官軍二百員名在地名
青沙峴千户劉夔龍有馬官軍一百員名在池名小石
溝本職統領靖邊衛有馬官軍并續調土達共七百七
十員名在於衝要嚮泉兒聮絡設伏二十二日寅時據
八泉墩架塘夜不收李瘦兒走報敵衆二百餘騎騎牽
馬匹從本墩徑奔迤南夲職即時領兵拆墻出邉馳追
迎遇前敵衝突前來督令官軍奮勇射斫就陣斬獲首
級一顆奪獲敵馬二匹收獲夷噐衣物弓箭二十六件
枝中傷軍人一名餘衆見我官軍勢猛遯徃東北奔走
追至鎻黃川其衆逺遯因見天晚恐墮其計掣兵復回
邉外黒水池劄營查得連日追殺促死軍人李三等馬
四匹二十三日未時䝉總兵官鄭卿鈞票備行本職綂
調乾塩池達喇齊馬歩官軍前去敵行道路設伏把截
本職依䝉綂調靖邊等城堡有馬官軍朱扆等一千七
十員名在於適中道路水泉按伏分布指揮馬世經管
領歩隊軍餘三百五十名前去沿河撦木硤一帯擺列
仍差人接連哨探本年九月初三日辰時據爪哨夜不
收謝和甫等報稱從本境八泉爪至中衛蘆溝兒紅寺
兒一帯並無敵蹤直抵長樂堡探得夲堡差去伍百户
聴探鄉導李奈説稱中衛㕘將爪得前敵俱奔迤東過
邉得此縁所部兵馬連日缺乏糧料本職隨即掣兵回
衛防守仍行所属城堡嚴謹隄備外查得前敵渡河徑
奔迤東逺遁並無深入夲境搶掠人畜及行廵墩指揮
千百户劉信等踏勘前敵經行墩塘隘口有無撲殺走
報人役明白至日另行呈報除將斬獲首級奪獲敵馬
敵噐等件觧赴提督軍門驗發固原衛寄庫外理合具
呈施行據此及據固原守備地方署都指揮僉事劉文
呈為傳報聲息事夲年八月二十日午時該靖邊守備
辛忠差夜不收王六十走報前項敵情當䝉提督尚書
楊一清督發鎮守總兵官鄭卿統領固原馬隊官軍指
揮季臣等三百五十餘員名廵邉西安左等衛官軍指
揮劉申烏浩等六百八十餘員名本職部下固原并甘
州羣牧所官軍指揮趙欽百户侯松等八百六十餘員
名土達千戸王依仁等六百四十餘員名及差㕘隨張
瑋等賫執旗牌督軍截殺二十一日未時至哈喇圗本
日辰時有特伯哩墩架塘夜不收王友仁瞭見本墩邊
外敵衆五十餘騎徃來行走又該靖邊守備辛忠差地
名哈蘓濟架塘夜不收仇喜喜走報二十日辰時瞭見
敵衆四百餘騎從地名撦木硤浮渡過河仍從先起蹤
跡行走河外還有三簇不知其數據此䝉總兵官鄭卿
議照前敵先後入境河外還有劄立敵衆誠恐聲東擊
西墮其奸計一面差人出邊爪哨前敵向徃領兵截殺
一面㑹知鎮戎所按伏延綏遊擊將軍張鳯統兵前來
應援二十三日卯時據辛忠差夜不收髙明逺走報二
十二日有前報敵衆四百到於地名哈蘓濟分散一半
順河透中衛地名紅泉一半徑徃嚮泉兒去訖辛忠統
兵出邊前去追襲等情總兵官鄭卿當統各枝兵馬本
日夜一更時分到於闗橋堡二十四日早拆邊出境徑往
實巴爾圗韓家水等處尋蹤追殺遇合張鳯兵馬聨營跟
襲天晚下營二十五日黎明時候起營分路跟追本日
辰時據原差爪哨夜不收王世洪等回還報稱到於長
流水爪得敵衆馬蹤三路約有二百餘道徑奔中衛地
名米鉢寺去訖夜不收張義等報稱到托卜實哈木得
敵衆馬蹤約寛一十五歩從李安子渡口奔徃寧夏韋
州地方去訖相離我境窵逺又見兵馬跟襲兩日一夜
未見水草計議掣兵回至紅古城按伏防禦外理合具
呈施行又准固原等處遊擊將軍署都指揮僉事陶文
手本為聲息事本年八月二十二日卯時䝉提督軍門
鈞帖前事仰夲官即便統領所部官軍從萌城小鹽池
韋州預旺城靖邊等處到於㑹寧安定兩處駐劄待河
西再報别有明文督發中路遇敵即便㑹合㕘將苖鑾
都指揮髙時等人馬相機截剿等因蒙此本職於本日
巳時當統所部兵馬自紅德城堡起程於本月二十四
日到於小鹽池與㕘將苖鑾㑹兵二十五日酉時據本
營瞭西南角軍人尹滿報稱本時分迤西舊城子墩舉
單烟一把據此㑹同㕘將苖鑾整兵至二十六日丑時
分據紅寺堡沙葱溝墩伏空夜不收楊璽走報二十五
日巳時分瞭見本墩迤西敵衆五十餘騎各騎牽馬匹
徃東透渾水溝行又據黒山墩夜不收于安走報二十
五日酉時分瞭見本墩南空西來敵衆二簇約有百十
餘騎俱騎牽馬匹邀趕牛驢到於紅城子水頭駐劄等
因㑹同㕘將苗鑾出兵瞭見本營迤南棗岡墩舉單火
二把燒柴堆一座放砲一箇當督所部官軍襲𤇺馳過
地名王伏山迤南迎據平山鋪墩伏空夜不收孫廷璽
走報本日五更時分本墩南空西來敵衆約有一百五
十餘騎各騎牽馬匹邀趕牛驢過路徑徃東透蘆溝子
去訖本職等督兵驟馬追至地名黒羊房其衆瞭見兵
馬灰塵臨近將原趕牛驢丢棄奔馬東走又督官軍追
至膠泥井敵見兵馬勢衆追急將原搶男女二名口并
夷噐等件丢棄輕騎奔走復又督兵襲蹤追至花馬池
地方長山兒迤北天晚落雨就彼結營設伏至次日天
明爪襲敵蹤徃駝房迤南逺遯方纔收兵回營隄備外
隨據遊兵中軍千户趙隆小鹽池中軍指揮王濬各呈
開奪獲被掠㓜男一名陳瞎子㓜女一口張存兒牛二
百四隻驢一十二頭號旗杆一根水渾脫二箇毛口袋
五條鐵鍋二口皮可可四箇皮水斗一箇皮襖一領沙
毡一條毯子一條并追敵促死慶陽等衛軍人陳璽等
馬一十九匹除將奪回被掠人口頭畜敵噐等件㑹發
小鹽池逓運所牧養聴候明文施行外合具手夲乞請
照驗施行又據守備靖邊地方都指揮同知辛忠呈為
前事本年九月初六日寅時據原差塘馬軍人王三賫
帖傳報本月初四日紅寺堡地名黒嶺岡伏路夜不收
李景原等傳報本日巳時敵衆五十餘騎從東徃西行
走得此本職當統有馬官軍前去沿河設伏本月初九
日巳時䝉總兵官鄭卿鈞帖并暫署固靖環蘭等處㕘
將劉文明文俱該䝉提督軍門鈞帖備行本職速便分
投差人於賊行隘口水頭哨探仍撥官軍沿河擺列䝉
此本職切慮達喇蘓陡城旱平水泉等處通敵要害恐
其奔此過河當分指揮吳英千户劉夔龍帶領有馬官
軍三百員名指揮劉信帶領官軍土達一百員名指揮
馬世經帶領歩隊官軍三百員名疾去沿河擺列堵截
本職統領有馬官軍朱扆等六百五十員名在於山後
邊外適中地方亂谷堆設伏截剿十一日寅時據原差
中衛蘆溝兒接哨夜不收仝䖝喜走報本日子時爪得
敵衆從迤北墩空前來徑奔迤西地方本職當領官軍
追襲馳至地名裴家川追見前敵知我兵至俱由㨗徑
陡路奔走本職督併官軍驟馬追至地名黃沙坡敵見
我兵卒至迎衝對敵本職督令官軍奮勇當先向前撲
殺就陣斬獲首級二顆奪獲敵馬一十七匹收獲敵噐
敵箭等件後有提督軍門督發旗牌指揮安世領軍都
指揮瞿江等兵馬敵見灰塵來近慌懼奔走本職與安
世瞿江合兵一處追至臨河精騎敵衆復來對敵職等
申嚴號令齊力射斫就陣斬首三顆奪獲敵馬一十六
匹收獲敵箭敵噐等件敵見我兵勢勇奔遯臨岸直入
黃河乘騎浮渡渰沒中半過河敵衆號哭徃北去訖因
見天晚就彼劄營查得本職部下共斬獲首級五顆奪
獲敵馬三十三匹收獲敵箭一百二十七枝敵噐衣物
等件共六十三件中傷旗軍文仲先等八名被敵射死
軍人張居子等下馬四匹促死軍人王仲下馬三匹至
十二日掣兵十三日酉時到防守外隨㨿廵墩指揮劉
信呈報前敵經過山後邊外射死墩軍樊孝中捉撲墩
軍催二十三再無損傷軍馬及侵犯腹裏搶掠人畜除
將斬獲首級奪獲敵馬收獲敵箭敵噐等件批差委官
百户馬政管觧前赴提督軍門紀驗外理合具呈施行
又准寧夏遊擊將軍署都指揮僉事劉文手本本年九
月初四日本職欽奉勑諭陞寧夏遊擊將軍欽此隨䝉
提督尚書楊行仰暫署固靖環蘭㕘將事遇警督調各
守備等官防禦勦殺待新設㕘將至日方許交代䝉此
本月初六日巳時抄䝉鈞帖行仰本職即便統率固原
官軍速到紅古城㑹同延綏遊擊將軍張鳯選帶精徤
人馬出邊隨便相機追截剿殺哨探無人方纔回還仍
先行靖邊守備官沿河把截毋得縱放過河䝉此隨行
靖邊守備辛忠領軍沿河把截本職統兵前去㑹同延
綏遊擊張鳯及管領戰鋒官軍都指揮瞿江合兵追剿
本月初八日從半箇城出邊到於寧夏地方棗山據先
差爪哨夜不收武勝二報稱爪得敵蹤奔地名紅溝徃
西去訖初九日襲至地名庫庫諾爾天晚就彼劄營初十
日追至中衛近河地名氷溝遇寧夏中衛指揮何盛領
兵在彼說稱前敵於初九日在地名深井對敵㸔見人
馬灰塵徑奔地名三眼井去訖為照三眼井一帶通透
乾鹽池西安州哈喇圗等處誠恐此賊見得沿河有備
復來東侵職等議發固原等處官軍五百名跟隨督軍
旗牌指揮安世都指揮瞿江由地名深井本職同張鳯
由地名香山七眼井鎻黄川等處各分路襲搜十二日
未時據靖邊夜不收劉讓報稱前敵被靖邊守備辛忠
都指揮瞿江等兵馬追趕急奔撦水硤渡河與官軍對
敵斬獲首級餘衆落水渰死數多本職掣兵回達喇齊
防禦查得部下追兵促死官軍張添福宋勣等馬二十
一匹别無損傷合具手本乞請照驗施行又准延綏遊
擊將軍署都指揮同知張鳯手本又據戰鋒都指揮瞿
江呈俱相同及張鳯部下收獲連鞍敵馬一匹追兵促
死軍人韓謙等騎征馬二十九匹及據固原衛領軍指
揮季臣呈查得本職部下追兵促死軍人馮孟陽等馬
五匹别無所傷官軍等因各行到職案查本年八月二
十等日節據守備靖邊都指揮辛忠差人報到前項敵
情累䝉提督軍務兵部尚書楊督發本職并調各枝主
客兵馬前去固靖邊外直抵中衛鎻黄川跟襲截殺去
後今該前因職㑹同鎮守陜西太監宴廵撫右副都御
史王議看得守備靖邊都指揮辛忠暫署固原㕘將事
寧夏遊擊將軍劉文延綏遊擊將軍張鳯戰鋒都指揮
瞿江固原領軍指揮季臣各開稱前項月日敵衆衆寡
不等從靖邊地方撦木硤浮渡過河各官領兵先後出
邊直抵寧夏中衛鎻黄川敵行水頭要路晝夜襲蹤跟
追前敵見我官軍追趕𦂳急徑徃鹽池石溝大路去訖
又有敵衆五十餘騎復回原路渡河各官亦又領兵襲
踪追殺辛忠部下二次斬獲首級六顆奪獲敵馬三十
五匹敵噐衣物弓刀等件二百一十六件枝中傷軍人
孫多多等九名追趕射死促死軍人李三等馬一十一
匹被敵射死捉去墩軍樊孝中等二名劉文部下促死
官軍張添福等馬二十一匹陶文部下奪獲被掠㓜小
男女二名口牛驢二百一十六隻頭敵噐一十九件促
死軍人陳璽等馬一十九匹張鳯部下收獲連鞍敵馬
一匹促死軍人韓謙等馬二十九匹季臣部下促死軍
人馮孟陽等馬五匹及稱前敵見我官軍勢惡直入黃
河乘騎浮渡渰没中半得逃之衆號哭北去等情一節
為照本鎮沿邊地方久無警報今不知何枝兵馬自荘
浪境外而來卒至靖邊渡河入境計將奔歸河套被我
兵襲追前遇寧夏擺邊兵馬堵截邀殺痛遭剉衂奔潰
之敵不能出邊又被我兵捜剿斬獲首級奪獲敵馬敵
噐大敗而歸但今冬臨靖邊河外延寧河套俱有敵衆
住牧窺伺復舉難保必無防禦之機尤當嚴謹又恐此
外别有隠匿失事情弊除行本鎮㕘遊守備領軍等官
各整㮶兵馬鋒利噐械嚴督墩隘守瞭架塘官軍人等
比常十分用心瞭望加意隄備如遇有警一面領兵㑹
合各該主客官軍相機戰守一面通行飛報發兵應援
并行廵按陜西監察御史鄭氣胡體乾照例查勘此外
有無失事情弊及驗㸔斬獲首級奪獲敵馬敵噐是否
真正强壮徑自施行及具題外今將前項縁由呈乞照
驗施行等因到臣隨據鎮守寧夏地方總兵官都督僉
事杭雄呈為斬獲犯邊敵衆首級等事本年八月二十
三日辰時據石溝驛地方石溝兒墩夜不收王升報二
十二日巳時瞭見迤南地名三塘水敵衆五十餘騎牽
馬匹駝隻奔大路徃東行走將遊兵買馬回還軍人薛
友能等射傷搶去買來馬六匹随據鎮城東南角軍人
謝成報接迤東空塔兒墩舉放烟砲據此職議料腹裏
敵衆過路東行必奔邊墻出境當令副總兵劉玉先統
本部有馬官軍四百餘員名渡河前去截剿及令坐營
指揮曹江管領正兵有馬官軍五百員名繼後職整兵
待報應援二十四日辰時據分守西路左㕘將蘇勇差
夜不收華官保報二十日夜二更時分據靖邊衛夜不
收馮牛兒傳報夲月十七日酉時有河西敵衆約三百
餘騎從地名撦木硤浮水過河徃迤南腹裏地名七眼
井透長流水行走㕘將蘇勇當領人馬渡河跟襲追殺
前來走報隨據靈州地方長流水墩夜不收尚蘭州鄉
導王祥各報二十二日未時瞭見舊石溝兒墩迤南達
衆七八十騎騎牽馬駝來到水泉飲馬徃正東地名許
直山去訖又據守鳴沙州城指揮彭鎮差夜不收巫讓
報二十二日辰時瞭見地名馬官人井寶峪兒山敵衆
三簇約有一百五十餘騎徃紅寺堡地方梁家泉去訖
據此職料敵浮水越境奔徃東行况在秋成時月經行
人畜遍野恐被搶掠行令都指揮王銳整㮶無馬歩軍
在鎮防守職統標下官軍把總指揮羅賢等四百餘員
名由横城堡渡河前去沿邊調度各枝兵馬運謀剿殺
本日酉時分馳至地名馬鞍山迎據木井墩夜不收吳
天秀報二十三日夜二更時分聴見境裏迤南敵衆一
百餘騎邀趕馬匹頭畜來到本墩東空掏墻當即舉放
火砲隨有副總兵劉玉遊兵都指揮髙時人馬追襲到
彼與之對敵斬獲首級奪獲馬牛駝隻前來走報得此
職督兵馳進夜二更時分至清水營分布官軍擺邊拒
守二十五日天明聴得邊墩砲響職督調各路人馬從
地名哈喇烏蘓溝爪襲據前哨夜不收張鐸報哨見正
南山上敵衆百十餘騎奔邊前來當令官軍兩下夾攻
與彼對敵就陣斬獲首級二顆奪獲戰馬三匹中傷軍
人王淮等二名比因天晚收兵回營隨准副總兵劉玉
手本開稱本年八月二十三日夜二更時分統兵馳至
清水營暗門墩沿邊傳接火砲前來督軍至木井墩西
空遇㑹暫管遊兵都指揮髙時合兵一處追至本墩東
空敵衆約有一百五十餘騎在彼掏墻聴見人馬臨近
其衆多半出境一半衝突前來職等督令官軍堵口奮
勇撲斫對敵就陣奪獲敵馬頭畜器械等件前敵慌懼
奔徃境裏迤南去訖至次日天明襲蹤追至地名火山
等處收獲敵馬三匹賊已去逺兵回清水營駐劄及據
興武營按伏竒兵把總指揮季連呈稱本月二十三日
卯時領兵在於瞭馬山截其歸路至辰時分聴得迤西
墩臺放砲一箇即督官軍驟馬馳至古寺墩東空敵衆
在彼掏墻㸔見人馬奔徃迤南去訖督令官軍追至地
名西亂井與彼對敵奪獲敵馬人口敵噐等件衆見官
軍勇猛換馬徃東遯去復追至地名王牢井天晚黒暗
就彼下營次日天明爪得敵蹤去逺掣兵回營查得見
在奪獲敵馬一十四匹騾子一頭牛五隻傷重倒死敵
馬三匹駝二隻被擄男子郭三哇子等五名中傷旗軍
王四兒等五名射死軍人王興受等官馬二匹收獲敵
噐三十三件合用手本施行又准提督委官暫管寧夏
遊兵都指揮僉事髙時手本開稱本年八月二十三日
夜二更時分追敵至清水營遇㑹副總兵劉玉合兵一
處據木井墩小旗殷大走報敵衆五十餘騎在於本墩
東空掏墻疾督官軍到彼其衆多半出境少半衝突前來
職等督令官軍齊力射斫就陣斬獲首級一顆奪獲戰
馬敵噐等件敵見官軍奮勇不得出邊徃南奔遯次日
天明襲蹤追至地名火山等處收獲敵馬前敵換馬去
逺天晚收兵清水營防禦查得陣前斬獲首級一顆奪
獲敵馬三十一匹見在二十六匹被傷倒死五匹駝一
隻男婦藩哇子等一十四名口收獲敵噐敵箭三十六
件副枝中傷旗軍髙鐸等六名射死軍人武成等官馬
四匹合具手本施行二十六日據鳴沙州棗山墩夜不
收劉純報二十四日辰時有同墩夜不收徐子成下墩
南空爪蹤行至地名李安子歩口迎遇腹裏迤南敵衆
一百餘騎撲來將徐子成斫訖一刀并挑水軍人髙僧
加一同捉拴徃東去訖二十七日據紅寺堡地方沙葱
溝墩夜不收楊洗報二十五日巳時瞭見腹裏敵衆一
百餘騎騎牽馬匹徃東行走本役下墩走報行至地名
石板泉被敵將洗原騎紅寺堡站馬一匹搶去二十九
日申時據清水營墩直日軍人王士通報接木井墩烟
砲前來得此職當即督調各枝兵馬分路追截馳至鎮
北墩東空敵衆約有二百五十餘騎在彼掏墻其衆瞭
見人馬將近擺列衝突前來職申明號令嚴督官軍齊
力奮勇首尾夾擊攻戰中哨正兵官軍斬首一顆右哨
遊兵官軍斬首二顆其衆慌懼退徃南行復督官軍追
至地名倒塔兒左哨副總兵劉玉督率官軍把總指揮
何湧等撲入陣中斬獲首級四顆比因天晚敵已去逺
欲要窮追恐墮姦計至二更時分收兵拆墻處所下營
次日天明掣兵回營防守隨據督軍把總指揮羅賢呈
查得各營官軍斬獲首級七顆奪獲戰馬一十五匹被
掠男女張自當等七名口陣亡軍人王玘等二名中傷
旗軍舍餘王淮等三十五名射死官軍孫經等下馬一
十三匹追敵走死馬六匹收獲敵噐等件二百五十六
件副枝九月初一日夜二更時分據廟兒墩夜不收馮
遇賢報境裏敵衆一簇約六七十騎驟馬來到本墩西空
掏墻隨即舉放火砲前來走報據此當遣暫管遊兵都
指揮髙時正兵把總指揮王範各統官軍襲烽前去堵
截職同副總兵劉玉統兵繼後五更時分馳至拆墻處
所前敵聴見人馬聲勢將近復奔徃南山遯去職督令
官軍襲蹤跟追至初二日申時至地名海子等處敵已
去逺天晚收兵隨據廟兒墩夜不收吳鐸收送套中走
脫男子一名葉三三供係延綏定邊營軍人葉欽男被
敵人們都布拉克搶去在營住過五年今年六月跟隨頭
兒阿勒呼達勒一千人馬在套住牧浮水過河西山後
西番地方搶掠被迤西敵人殺敗一半徃山後迤北逃
遯一半從靖邊地方撦木硤浮水過河徃迤南腹裏搶
掠被各處人馬殺敗不得出邊三三偷馬二匹藏躱山
溝得脫到墩收送前來又准分守中路左㕘將都指揮
僉事苖鑾手本開稱本年八月二十六日據黒山夜不
收于安走報二十五日酉時瞭見迤西敵衆二蔟約有
百十餘騎騎牽馬匹邀趕牛驢來到紅城子水頭駐劄
據此本職㑹同遊擊將軍陶文出兵馳至地名王伏山
迎據平山鋪墩夜不收孫廷璽走報本日五更時分瞭
見迤西敵衆一百五十餘騎近路徃來蘆溝子去訖督
兵驟馬追至地名黒羊房其衆瞭見兵馬灰塵臨近丢
棄原搶頭畜徃東奔走又督軍馳至膠泥井兵馬追急
丢棄男女二名口并夷噐等件復又襲蹤追至花馬池
地方長山兒天晚落雨就彼結營次日天明合兵爪襲
敵蹤徃駝房迤南逺遯收兵回營查得追敵奪獲被搶
男女陳瞎子等二名口牛二百四隻驢一十二頭夷噐
等件一十七件副枝走死官軍王濬等官馬三匹合具
手本施行初五日據守備靈州指揮同知沙金呈開本
年九月初一日夜四更據許直井墩伏哨夜不收晏祥
報本日酉時瞭見東北敵衆一百餘騎騎牽馬匹撲到
井上飲馬奔徃西南去訖據此當即分遣把總千户韓
選帶領有馬官軍二百員名徃大沙井伺敵截殺指揮
李真吳俊管領歩軍三百員名聮絡襲追續據把總千
户韓選呈稱本月初二日卯時行至上十里墩迎遇小
沙井伏空夜不收鄉導李興朱達各報本日天明時分
爪見敵衆馬蹤五六十道過路徃亂山兒去訖督令官
軍跟蹤徑奔紅栁井黒溝迤西硤口到於地名紅圪坦
天晚就彼下營次日五更時分選差夜不收王洪郭自
當等先行爪蹤官軍繼後卯時馳至河口瞭見河邊敵
衆亂攘浮水過河職等嚴督官軍持刀向前直衝其陣
敵人前來迎敵數合就陣前斬獲首級射死敵馬餘衆
奔徃東南去訖復督官軍追至地名張湃言井寇已去
逺天晚收兵中營堡駐劄查得陣前斬獲首級三顆射
死敵馬三匹收獲浮水馬皮渾脫并夷噐六十八件枝
中傷軍人于子中等四名初四日掣兵回營防守具呈
施行等因各開報到職除将斬獲首級奪獲戰馬駝騾
夷噐等件并陣亡中傷有功官軍量為犒勞奪獲被掠
牛驢招主認領人口送發寧家外今將獲功官軍備造
文册理合呈繳施行等因到臣及據副總兵劉玉㕘將
苖鑾都指揮高時守備沙金等各呈報相同又據總兵
官杭雄呈亦為前事本年九月初三日據河西賀蘭山
宿􁖒口出哨夜不收陳伏保報本月初二日酉時瞭見
境外敵衆三路約有二三百騎從南近邊徃北行走初
四日據白土岡墩夜不收王升伏路鄉導王榮報本日
卯時瞭見腹裏敵衆約有三十餘騎從東過路徃西去
訖據此職分布坐營指揮曹江把總指揮楊時各統正
兵有馬官軍八百餘員名竒兵把總指揮郭鑑官軍三
百八十員名在於清水營設伏仍令把總指揮李翰管
領無馬官軍五百員名沿邊墩空把截拒守二十七日
據坐營指揮僉事曹江呈稱㑹委本職統領正兵有馬
官軍五百員名渡河前去清水營㑹合指揮楊時郭鑑
等按伏擺邊截殺本月二十日巳時據夜不收蒋得六
等報稱爪至地名駝房沙窩見得敵衆新行馬蹤五道
戳死馬匹在彼其衆徃西行走據此當分指揮劉勇等
官軍於沿邊堵截本職即統有馬官軍一百餘員名襲
追至地名石井兒爪見敵衆二騎徃西奔遯職督官軍
馳追前敵拚命各持弓箭迎射前來官軍奮勇撲砍就
陣斬首二顆奪獲敵馬二匹收獲敵噐敵箭四十一件
枝中傷軍人一十七名具呈施行二十八日准分守東
路㕘將都指揮僉事劉謹手本開稱九月十八日酉時
據石溝驛按伏夜不收張三馳報十七日申時哨見地
名雙山兒敵衆二三十騎從西過路徃東行走據此當
㑹延綏副總兵趙瑛各統官軍二百餘員名前去襲追
及省諭擺邊官軍用心拒守十九日申時馳至地名許
直山迎遇前敵二十餘騎呐喊衝突前來職等嚴督官
軍持刀向前劈砍就陣斬獲首級二顆敵見我兵勢猛
潰散復督官軍追至地名碗者度斬首三顆餘衆奔走
天晚黒暗風雨大作就彼下營次日天明爪得前敵蹤
跡徑徃西南敗遯欲再追趕馬力不敷收兵定堡駐劄
二十一日掣兵回營查得本職部下官軍指揮季潭等
斬獲首級三顆奪獲敵馬三匹收獲敵噐一百五件枝
重傷官軍劉越等二十五員名射死軍人孟斌等官馬
四匹延綏副總兵趙瑛部下官軍劉棟等斬首二顆奪
獲達馬二匹射中倒死一匹見在一匹收獲敵噐八十
四件枝中傷官軍蕭漢等一十九員名射死軍人齊買
兒等官馬一十一匹合具手本施行隨准協守延綏副
總兵署都指揮僉事趙瑛手本亦開對陣緣由相同又
准分守中路左㕘將都指揮僉事苖鑾手本開稱九月
十一日本職統領馬歩官軍前去紅寺堡設伏截殺十
二日未時據本堡瞭髙軍人王仲賢報瞭見察家窪墩
舉雙煙一把據此當統官軍襲烽馳過本墩迎遇原差
鳴沙州城地方哈達蘓墩夜不收常能報本時瞭見夲
墩迤北敵衆二十餘騎徃東地名黒嶺岡行走急督官
軍襲蹤馳至烽臺墩地方與之對敵就陣斬首一顆射
死敵馬一匹餘衆徃北奔走復追至靈州地名紅圪坦
水前衆復來衝敵就陣斬首一顆收獲敵馬一匹天晚
收兵党千戸井下營次日天明據襲蹤夜不收劉保兒
報爪得前蹤俱徃地名白土岡行走馳追間迎遇暫管
寧夏遊兵都指揮髙時議料前敵未曽過路必在金積
山溝澗潛伏㑹兵捜剿隨據遊兵夜不收李茂報稱爪
得舊石溝墩南空馬蹤五道北空馬蹤三道俱各過路
徃東去訖本職又㑹都指揮髙時各另統兵分襲敵蹤
追剿本職追剿吳家廟溝長流水等處敵衆徑奔東北
去逺天晚收兵石溝驛駐劄據中軍指揮王濬呈查得
對敵斬獲首級三顆奪獲見在敵馬一匹射中倒死一
匹中傷軍人錢山等二名射死軍人田剛等官馬三匹
追敵走死軍人周官保等官馬七匹收獲器械弓箭共
五十三件副枝行間續據紅寺堡把總千户張從善呈
稱原差本堡夜不收陸能王三鄉導王洗前去鳴沙州
地方紅桞溝爪探忽遇前敵將陸能王三殺死王洗中
傷回營合具手本施行又准委官寧夏遊兵都指揮僉
事髙時手本開稱九月十二日夜一更時分據靈州城
東南角樓小旗石成報節次烟墩火一把據此隨即統
兵襲烽馳至舊石溝兒天明迎遇小鹽池㕘將苖鑾説
稱敵衆十騎徃東行去本職爪得前敵過路督令官軍
奔馬追襲至地名卾勒郭克齊其衆戳死敵馬一匹在彼
又督官軍由蘓哲巴河泥大沙窩跟追約逺四百里天
晚恐敵近邊督發指揮馬賢李幹等先統官軍奔邊防
備本職於四更時分馳至廟兒墩駐劄十四日天明從
地名哈喇烏蘓溝爪襲見有死馬三匹空馬八匹在彼
夷噐弓箭埋藏其衆於紅山兒墩東空不知時分用繩
弔撦過邊出境去訖合具手本施行又據恊同分守興
武營署都指揮僉事吳雲呈據守禦千户所申本月十
八日卯時據守南門軍人李義盤詰得男子一名楊六
十供年一十八嵗係鞏昌府人失記年月在莊遇敵薩
巴沙津搶去在營住過六七年今年跟隨搶我敵人一
千有餘浮過黃河被西邊敵人揚巴布殺散内有一百
五十餘騎復回過河去了薩巴沙津等衆皆奔邊行走
遇見兩邊人馬前來追趕殺散六十等八箇一處又到
不知名水頭住下㸔見人馬追來别賊四散不知去向
是六十原騎青騸馬一匹乏弱下馬藏躱沙窩内聴得
敵人説邊上有人馬擺列不得出邊六十丢棄勞蹄將
原戴達㡌藏放懐内徃邊歩走四晝夜到營盤獲得出
具呈施行等因各開報到職巻查先為申明舊例請勑
各邊守臣防禦邊患事抄䝉提督尚書楊鈞帖前事巳
經㑹議遵照分布各該副㕘遊恊守備等官㑹合各枝
人馬相機截殺去後今該前因㑹同廵撫都御史林琦
議得前項敵衆自去冬入套雖不時分遣輕騎窺伺為
因邊備嚴密未敢深犯今却自西浮過黃河侵擾靖邊
紅寺等處地方是又前此所無職遵照軍門預先運布
方畧調度各枝官兵擺邊拒截連日分襲追剿斬獲首
級奪獲戰馬器械敵遂奔潰出邊功雖不多而敵人緣
此大剉邊境之患似亦少除但今秋髙馬肥正彼馳騁
時月惟恐復來侵擾又經通行鎮屬各該將領等官整
㮶兵馬愈加設伏防範相機戰守及照脫走男子楊六
十雖稱先年被掠人數却乃隨賊肆惡侵犯比與邊外
走回人口不同除將獲功官軍量為激勵外今將獲功
緣由理合開坐呈繳施行等因節呈到臣案查先為敵
衆入境等事夲年八月二十日午時據守備靖邊地方
都指揮同知辛忠差夜不收飛報夲月十八日有河西
達衆二百餘騎從本境撦木硤浮渡過河見在本邊住
牧等因為照敵衆既入我境必有侵犯搶掠之謀隨經
督發鎮守陜西署都督僉事鄭卿固原守備都指揮劉
文并行鎮戎所按伏延綏遊擊將軍張鳯各領兵前去
追截剿殺猶恐敵人被我官軍追逐奔徃寧夏地方出
邊入套當即馬上差人帖仰寧夏中路㕘將苖鑾靈州
按伏暫管寧夏遊兵都指揮髙時靈州守備沙金各整
㮶人馬差人哨探如遇敵人奔遁前來即便㑹兵剿殺
又恐沿邊興武營花馬池一帶只防套内聲息不知腹
裏有警失誤截遏亦即馬上差人帖仰花馬池按伏延
綏副總兵趙瑛寧夏東路㕘將劉謹興武營恊同都指
揮吳雲各整兵相機阻截剿殺復恐敵人因見腹裏并寧
夏中路小鹽池等處有備潛從黃河水淺去處浮渡過
河奔徃賀蘭山後藏躱又經帖仰寧夏總兵官杭雄量
發本城正竒兵馬於河西𦂳闗城堡分布擺列仍量撥
兵馬於河東地方駐劄㑹剿及照陜西遊擊將軍陶文
統領遊兵見在慶陽山城等處防禦套人本枝兵馬係
先具題應援河西之數見今莊浪河西凉州等處敵兵
壓境相應調發又經帖仰本官即便統領所部遊兵從
萌城小鹽池韋州靖邊等處到於㑹寧安定駐劄待河
西有報督發應援倘若中路遇敵即便㑹合㕘將苖鑾
等人馬相機剿殺續據都督鄭卿揭帖禀稱本職領兵
到於哈喇都設伏間據靖邊守備辛忠原差哈蘓濟架
塘夜不收仇喜喜走報二十日辰時敵衆四百餘騎從
□木硤浮水過河從先起敵衆舊蹤行走河邊還有敵
衆三簇不知其數陸續過河守備辛忠在於達喇齊三
角城劄營俟敵向徃跟襲等情得此本職統領守備劉
文各枝人馬在於哈喇圗等堡按伏差人爪哨及㑹調
遊擊張鳯在於鎮戎所黒水李旺等堡設伏俟敵向徃
㑹合截殺誠恐敵衆兵寡不敷戰守乞要發兵䇿應等
因又經督發中軍把總都指揮夏欽延綏都指揮瞿江
等帶領各枝馬隊官軍一千員名前去㑹合戰守及具
題外續據寧夏鳴沙州等處傳報敵衆在鳴沙州紅寺
堡等處徃西南行走想是此敵因知腹裏有備奔遁出
邊及被沿邊官軍追急仍回腹裏地方逃躱意在乘間
出境比因固原守備劉文已陞寧夏遊擊將軍其固原
新設㕘將未到隨行本官暫署管固原㕘將事務㑹同
延綏都指揮瞿江延綏遊擊將軍張鳯各量帶所部兵
馬出邊尋蹤剿殺務抵紅寺兒鳴沙州與寧夏中路官
軍聲勢相應庻期成功以靖地方去後今具各呈查得
鎮守陜西都督鄭卿下守備靖邊衛都指揮同知辛忠
部下二次斬獲首級六顆奪獲敵馬三十六匹收獲敵
噐弓箭衣物二百一十六件枝中傷軍人九名射死促
死馬一十一匹被敵射死捉去墩軍二名寧夏遊擊將
軍劉文部下追敵促死官馬二十一匹陜西遊擊將軍
陶文部下追敵促死官馬一十九匹延綏遊擊將軍張
鳯部下收獲敵馬一匹追敵促死官馬二十九匹都督
鄭卿部下追敵促死官馬五匹寧夏總兵官都督杭雄
部下二次斬獲首級五顆奪獲敵馬二十匹收獲敵噐
弓箭衣物二百九十七件枝奪獲被搶人口七名口陣
亡軍人二名中傷軍人五十四名射死走死官馬一十
九匹寧夏副總兵劉玉部下斬獲首級四顆奪獲駝馬
牛騾二十八匹隻頭收獲敵噐弓箭三十三件枝奪獲
被搶人口五名口中傷軍人五名射死官馬二匹暫管
寧夏遊兵都指揮髙時部下斬獲首級三顆奪獲駝馬
三十二匹收獲敵噐弓箭三十六件枝奪獲被搶人口
一十四名口中傷軍人六名射死官馬四匹寧夏東路
㕘將劉謹部下斬獲首級三顆奪獲敵馬三匹收獲敵
噐弓箭一百五十件枝中傷軍人二十五名射死官馬
四匹花馬池按伏延綏副總兵趙瑛部下斬獲首級二
顆奪獲敵馬二匹收獲敵噐弓箭八十四件枝中傷軍
人一十九名射死官馬一十一匹寧夏中路㕘將苖鑾
部下斬獲首級二顆奪獲敵馬二匹收獲敵噐弓箭五
十三件枝中傷軍人二名射死走死官馬一十匹苖鑾
又同陜西遊擊將軍陶文奪獲被搶人口二名口牛驢
二百一十六隻頭收獲敵噐一十九件走死官馬三匹
靈州守備以都指揮體統行事指揮沙金部下斬獲首
級三顆收獲敵噐弓箭六十八件枝射死敵馬三匹中
傷軍人四名鳴沙州被敵砍傷捉去墩軍二名通共斬
獲首級二十八顆奪獲敵馬駝牛一百二十三匹隻頭
射死敵馬三匹收獲敵噐衣服弓箭等物九百一十一
件枝副奪獲被搶人口二十八名口牛驢二百一十六
隻頭陣亡軍人二名中傷官軍一百二十四員名被敵
捉去墩軍四名射死走死官馬一百三十八匹除將斬
獲首級驗發固原寧夏各鎮收庫有功人員量加犒賞
奪獲敵馬給賞原獲功官軍被搶人口查發寧家頭畜
照例一半召主給領一半犒賞官軍陣亡并中傷官軍
量加優恤夷噐等件貯庫外為照迤北敵衆自去冬踏
氷過河一向擁衆在套節據走回人口傳報各稱小王
子部下吉納台吉諳達阿布該三枝各有一二萬精兵
聲言要行搶掠臣自到陜西以來督行陜西延綏寧夏
三鎮將官分布防守節經具題外夲年六月間據走回
人口傳報敵衆二萬從黃河迤北水淺去處浮渡過河
徃西海尋收額布勒阿爾托蘓邊冦去訖本年七月内
荘浪凉州等處果報大勢敵衆俱從本境經過前去西
海尋殺留下兵馬數千在各境住牧九月内又據荘浪
西寧等處將官傳報前敵到於西海不曾得利遭剉而
歸見今大衆仍在荘浪地方五方寺蘆塘等處住伏不
時入境侵掠節行各該守臣嚴加隄備及將陜西遊擊
陶文延綏遊擊張鳯人馬行令於附近地方按伏聽調
應援外今據前因切緣臣分布延寧兵馬於沿邊按伏
及行寧夏遊擊㕘將等官於中路邀截陜西大小將官
各整兵秣馬在於本境以逸待勞俱為隄備套人恐其
踵襲先年故智乘間拆墻入境侵犯腹裏地方不意前
項邊冦數百騎乃敢乘夜用渾脫浮水渡河入我内地
明是窺我道路探我虚實意圖紏衆侵犯臣發陜西官
軍尋襲追殺又行寧夏中路將官㑹剿及沿邊將官把
截兩日之間傳檄巳遍而敵在腹裏猶不及知及見我
兵將近不暇搶掠倉皇出境節於寧夏官軍對敵俱有
斬獲敵馬敵噐委弃道途其幸而不死者多係赤身逃
遯又有七八十騎不得出邊仍奔腹裏屢被我軍追逐
斬殺墮河而死者甚多是皆仰仗我皇上德威逺被聖
武布昭邉將效忠士卒用命以致敵人褫魂䘮魄遯歸
其巢彼河套河西之賊聞之其氣必沮地方幸甚臣等
幸甚查得陜西將官都督鄭卿等部下功雖不多而官
兵未嘗損傷地方並無遭害寧夏地方雖㣲有搶掠即
被奪回但邊墻寛漫把守不敷以致拆墻出套者多然
斬獲之功足以贖其失防之過而總兵官都督杭雄到
鎮方及七日席尚未煖即能提兵過河親臨戰陣督軍
殺敵忠勇可嘉稽之衆論此舉雖非竒功而當大敵窺
伺之時闗係頗重如䝉乞勑兵部查議照例行廵按陜
西監察御史查驗前項首級果係真正敵衆將有功人
員早為造册陞賞若有隠匿損傷官軍搶掠人畜等項
事情徑自㕘究庻人心有所警勵邊務可以脩舉再照
總兵官杭雄等所呈走回人口楊六十係先年被擄人
數却乃隨從肆惡侵犯比與邊外走回人口不同一節
但本犯雖稱隨敵入境不曾與官軍拒敵又不曾在陣
擒獲棄馬逃遯走入邊營似有思歸之志若欲從重究
治緣賊營被擄人口頗多無以開其自新之路除行令
㑹同廵撫官再審籍貫來厯明白押送寧家收管若審
出别有重情另為定奪外緣係敵衆入境官軍斬獲首
級奪獲敵馬敵噐事理未敢擅便為此具本專差千户
楊評親賫謹題請㫖
　　一爲地方賊情事
題為地方賊情事嘉靖四年九月二十八日午時據陜
西布政司分守闗内道㕘政楊叔通呈本月二十二日
據西安府同知王暘禀及據乾州知州趙時禀帖内開
本月二十一日辰時分强賊樊紳領馬歩人約有五百
餘名各帶弓箭噐械張打旗號將本州四門圍困喊聲
殺害本職率領城内居民對敵内有劉起東將賊射傷
二人馬一匹賊將城上守把老人李森等二人射傷見
今攻圍不退理合禀乞早發兵馬前來救援一州生靈
等情先該各道㑹同已將賊首樊紳窩主韓恭等六名
口拏獲在縣供該縣地方多有無藉光棍暗行順從先
時張勢挾財節經首告取供間今據前因㸔得賊首樊
紳合謀結黨已非一日雖稱烏合之衆然當民窮易亂
之時若不早為撲㓕恐致蔓延逺近為害不淺况今省
城兵馬单弱合無量調邊兵三五百名行令將官一員
統領前來隨宜剿殺以安地方等因到臣查得固原等
處邊兵俱發各邊城堡按伏防禦見今河套河西俱有
大敵窺伺難以掣調隨行鎮守陜西都督鄭卿將西安
左前後等衛備冬官軍挑選有盔甲馬匹精銳六百員
名行委都指揮孫昌指揮楊茂分領并廵撫衙門跟隨
廵邊官軍指揮劉啓等三百員名㑹合撲剿及照廵撫
陜西地方右副都御史王藎見在固原議行親督前去
調度外為照㕘政楊叔通等呈稱賊首樊紳合謀結黨
已非一日各該府州官員不行早為緝捕又不見呈請
合于上司作何定奪布按二司分廵分守既知有前項賊
情亦未聞督併軍衛有司官員設法挨拏究治直待聚
集人衆攻圍州城射傷人命方纔告急請兵俱難辭責
但舊官俱已去任見今分廵分守俱係新任官員到任
未乆似宜責效將來切緣各府州縣地方俱有賊盗時
出剽掠若不早為撲滅將來結聚蔓延之患難保必無
又經通行都布按三司並闗内道分廵官嚴督軍衛有
司整㸃城操官軍舍餘民壮機兵快手鄉導人等各置
備弓矢噐械隨處把截防守如遇官軍到彼指引道路
㑹合擒剿務期盡絶以靖地方再照腹裏賊情比之外
寇不同中間多係無知愚民聴人哄誘誤陷賊黨軍馬
一臨未免玉石俱焚情有可憫已行各司轉呈廵撫衙
門設立賞格出給告示曉諭但能悔罪自首與免本罪
查發寧家聽其家屬里老隣佑保管不許仍前為非有
能擒獲賊徒或引官軍拏獲賊衆者分列等第從重給
賞示出之後果能自相解散免致濫及若為惡不悛敢
與官軍拒敵痛加誅剿毋得姑息都布按三司仍行闗
西闗南二道分廵分守防守等官嚴加防範如遇前賊
遁入各境一體督軍捕剿去後緣臣廵視各邊防禦外
患住止不常相離省城地逺難以遥制此後賊情緩急
聴鎮廵官指授方畧督屬捕剿及有功失事人員徑自
查奏外緣係地方賊情事理為此具本順差舍人張偉
親賫謹具題知
　　一為地方賊情事
題為地方賊情事嘉靖四年十一月初三日據陜西都
布按三司掌印左布政使等官宋冕等呈為萬分𦂳急
賊情攻圍城池射傷人命等事㑹問得犯人樊紳招年
四十三嵗係陜西西安府乾州善政里民故父樊友義
存日娶故母胡氏生紳并巳獲弟樊綬樊緯紳娶已獲
妻劉氏生男樊二漢即樊世家樊世秉樊五漢樊六漢
已獲故樊世甫未獲樊世全已獲女樊采貴樊登貴樊
綬娶巳獲妻張氏生姪樊慶元未獲樊小慶樊瞎子樊
緯娶已獲妻丘氏生見監姪樊小湯與紳獲故義男樊
書童俱同居住過正德五等年月日不等紳父母俱故
附葬祖墳後紳習學隂陽不合因而妄揣福禍及節遇
失記姓名遊方僧道各不合妄言紳口大容拳舌頂鼻
尖兩目見耳非常貴相紳聴信在心失記月日紳徃醴
泉縣探看未到妻父劉武在途相得縣北地名武崗山
前未到不知情民郭合地内龍脉豐盛是箇後出帝王
形局紳回還不合向樊綬樊緯商說人多相我大貴只
是理的父母不停當我見武崗山前有塊地甚好葬後
必出帝王可將父母移葬等語樊綬等各不合依聴正
德七年二月十五日同紳將父母屍骸掘出暗葬前地
以後人口興旺家業漸増正德十一等年月日不等有
真定府定州未獲遊方道士辛自然在夲州已獲罷吏
張合家歇住相靣賣藥紳請伊來家相靣伊亦不合妄
言紳靣方耳大口中容拳舌至於凖兩目見耳及妄言
妻劉氏左目重瞳俱是大貴之相并將伊身藏妖書三
册假名連經送紳不合收㸔内開後朝人主姓字是箇
魚兒變成是箇樊字紳心喜恱打發辛自然去訖及有
陜州未獲失記名陳道士不合將透天妖書一夲傳與
紳不合收看上言厯代興廢以物𩔖姓及内圖畫傳形
亦似箇樊字以此紳自信必有大貴隂生逆謀嘉靖三
年八月内有未獲山西蒲州秦韶徃鳯翔府賣藥經過
夲州來到胡秀務内買酒食飲間紳亦到彼飲酒因與
秦韶講論天文紳就不合問秦韶近年星變如何秦韶
不合回說自古帝王興廢周聚於房漢聚於東井唐聚
於尾箕宋聚於奎今聚於營室及妄言此乃革命之時
紳愈加喜恱逆謀日固厚待秦韶去訖嘉靖四年正月
内紳不合向樊綬樊緯商謀要成大事須得好漢扶助
我訪得已獲歇案强賊楊朴并民張合未獲醴泉縣董
漢已獲故叚廷玉趙鬍子即趙得𤣥俱是平日通曉武
藝有謀好漢你可去邀請來家商議樊綬等不合依聴
邀請楊朴等前來紳就不合說稱我看天書内載後朝
人主姓樊又常遇人都說我是真人當有天分咱們同
心招集四方人馬約日起手成了大事同享富貴等語
夲月内楊朴在於涇陽縣已獲民韓恭家教伊巳獲男
韓綸獲故韓緒拳棍楊朴不合密向韓恭并伊巳獲男
韓經韓紳與韓綸韓緒詐說有箇真人樊紳你可供養
他日後有好處韓恭等各不合與韓緒聴從本年四月
失記的日楊朴呌同紳到韓恭家内伊明知紳等謀反
不合備酒管待留住三日紳要娶伊在官孫女韓金兒
做妾因先巳許人為婚未允韓恭不合故將紳等縱放
韓綸韓經韓紳各不合與韓緒各不行首官夲年六月
内本州知州趙時訪知前情不合不行申報合于上司
緝拏致紳等逃躱蒙將家属行拘到官責令挨拏紳等
不獲本年七月内紳到三原縣趙得𤣥殺羊備酒與紳
并李恕徐彦釗等食飲紳將披肩一領白黒手帕共十
三連俱交趙得𤣥收寄伊不合隨紳於本年八等月日
紳與楊朴董漢張合叚廷玉趙得𤣥樊綬樊緯等向各
紏合到已獲楊大用即楊大學侯瓉李儒王寧張萬良
王紳楊學任昇黄教福殷克恭陳朝用王喜朋牛閏任
守經薛添雲趙從政王三橋即尹三聘王朝用即霍文
朝梁闗魏添林何仲實王饌何萬良商錦王河王萬良
王奉禄表姪王廷薦王廷真王廷用康從仁嚴小保李
洪朱柰朱邦彦翟文孝何彦章王廷相王經何竹僧陳
邦靖武固馬江僧甯元惠王恕李買買李廷甫李萬胡
穆鸞趙廷美獲故習宰安邦占董大吉李經李雲陳虎
楊道兒李鶴尹朝楊寛杜添得楊可李世相趙廷表李
恕樊世鉞李朝用吳杲樊杲楊瓚季宗憲董大士任才
脩㓜張琰并斬首張彦禮梁再禮董朝卿侯朝弼李世
曾王臣王進忠王進孝王琢王廷甫王奉王廷佐楊孝
王舉未獲侯瓚男侯卿本州王鎮王廷佑王守爵王廷
舉王廷保楊牌兒胡周胡車子馬大千楊仲其任慶任
良任隆胡釗胡月胡添續董蘆劉改年董三哥醴泉縣
趙景仁李宗政興平縣傅鎮并男傅爵傅拴拴傳浩浩涇
陽縣王伏一陳馬禄趙從仁劉彦虎趙倫陳順陳訓三
原縣馬老人張天爵鳯翔府東闗王文舉麟遊縣王採
失記州縣侯彦章陳師張道士楊世勲嚴景和王守奉
何道江何道全王慶即惠慶韓辰賈文學侯先生侯𤣥
張紀劉朝陽徐彦釗史景泰趙廷璽孟夀沈花剌麻和
尚王文張文學馬裁縫翟文章翟鉞楊道士王紀劉世
隆翟廷章謀說紳是真人當有天分目下起手先破乾
州殺了知州壓服人心後取陜城就定天下各封官爵
有功者功陞無功者折賞又恐各人俱係臨時紏合不
無陽順隂違恐事難成楊朴又不合向紳謀說既幹大
事須改年號并加封衆人官爵方好行事衆議推紳偽
號大中天武年就將樊綬偽封平王樊緯熙王樊世家
大太子樊世秉雍王樊世甫隋王樊世全樊五漢樊六
漢樊慶元樊小慶樊瞎子樊小湯俱因㓜小未封并偽
封楊朴董漢俱大將軍張合趙得𤣥俱總兵叚廷玉指
揮及造大中令全家免戮殺傷者抵罪返坐等語用木
板書寫翻刋及用白三梭布剪碎刷印一千餘張掜名
號帖分與楊朴等各藏挐到於各處紏合人衆仍詐說
着王伏一前去大同㑹取反軍五六千名陳師在潼闗
外約兵及將鳯漢銀兵亦取五千名内令三百名著王
採假裝米車夾帶鐵斧三百把俱暗進省城各處兵齊
成此大事不難等項虛言楊大學楊世勲等各被惑亂
亦不合與張彦禮等各聽從紳就不合又將楊大學翟
文孝俱偽封都指揮朱奈張琰俱指揮朱邦彦千户其
餘張紀等俱亦偽封官爵當令楊朴董漢張合侯瓚叚
廷玉趙得𤣥樊綬樊緯等各將前項號帖分散不等楊
道兒二十二張何仲實何萬良各二十張侯先生王守
奉各一十二張何道江何道全各一十張楊世勲六張
韓辰三張侯𤣥王饌商錦惠慶叚廷玉賈文學各二張
嚴景和一張先從謀今出首在官王璣三十八張其餘
毎人各一張何仲實等各不合執前號帖前徃涇陽三
原等處紏人分散訖本年九月失記的日紳令張合進
州暗約王廷薦王廷真王廷用康從仁李雲李經安邦
占董大吉習宰俱伏藏在内候人馬到日從南門領人
出應王廷薦等各不合與李雲等依聽李雲等各備鐵
斧王廷薦備馬刀等候本月十五日紳同樊綬樊緯樊
世家樊世秉樊世甫董漢楊朴趙從政王寧劉彦虎李
儒翟文孝趙得𤣥趙蘭朱柰張琰朱邦彦楊道兒張紀
賈文學王紀楊大學劉世隆張萬良任昇孟夀沈花剌
麻和尚王文陳邦靖趙廷璽趙廷美張文學馬裁縫翟
廷章翟鉞等俱到王鎮家内殺羊整酒㑹飲約日起手
本月内有涇陽縣未到民劉臣等將紳等非為情由告
䝉廵撫王都御史批行分廵闗内道王僉事㑹同分守
楊㕘政案行本府撫民同知王暘緝挐及行本州操練
兵快嚴謹城門本月失記的日紳到侯瓚家伊將老䑕
皮馬一匹與紳騎坐本月十四日紳同楊朴陳訓并失
記名二名各騎馬匹懸帶弓箭仍到韓恭家紳自稱我
是教主你將韓金兒與我為妾罷韓恭不合聽允又不
合將紳等故縱在官武廷美知証紳等執帯弓箭鎗刀
等噐分騎馬匹并一半歩行俱到盩厔縣祖庵宮内㑹
齊有已獲知情住持齊宗學道士齊明竒并地方火甲
薛厚李勝宗趙藻安錫李朝宗各亦不合與獲故住持
王宗珮各不行首官撲捕紳等又不合將前偽造號帖
復刷印收挐隨路紏人及不合乘機强搶未到民何雄
羊三隻并將伊左肐膊打折楊朴到家將伊在官妻王
氏送到巳獲知情彭章彭斌家内各不合窩住及不合
將楊朴故縱去訖紳亦令妻劉氏引男女樊五漢樊六
漢樊采貴樊登貴俱到侯瓚家有伊未到另居男侯相任
山西絳縣典史伊男婦在官趙氏從任所回還在於省
城柴市居住侯瓚不合令在官家人侯保亦不合依聴
將劉氏等送與趙氏不合知情藏住後侯保見得挨挐
急𦂳不合將樊采貴轉送知情在官趙剛家及引領劉
氏樊五漢等到未到不知情毛鬍子家樊綬亦將伊妻
張氏同趙廷美送到巳獲李廷禄家趙剛李廷禄各不
合不行出首與毛鬍子各容藏住李廷禄义不合將樊
綬故縱去訖今未到白景㑹見証紳等行由巳獲王永
康胡廷用劉竒張文舉李銳李廷章田經翟東圎隆真
成髙千未獲馬良各家經過王永康等各明知紳等謀
反情由各不合置備羊酒飲食與紳等食用各又不合
將紳等故縱去訖在官地方總甲人等任敖田充張英
張仲進李海單僧張瓚孟榮馬仕花彭閏張讓何彪宋
憲楊琥李世琢趙廷章馬臣賈杲趙佐彭斌彭章馬彦
章趙廷資侯憲胡昶各不合知情不行首官撲捕紳同
楊朴等各又不合隨路刼搶興平縣未到失主楊梅張
時福青綿布四匹白綿布二匹白靴一雙并不知名人
驢六頭騾一頭及夲州未到失主趙奉岐趙奉義等馬
匹騾驢銀兩衣服布匹不等各分騎收挐花費趙奉岐
等各將被搶情由各告夲州行間本月二十一日紳同
楊朴張合侯卿叚廷玉趙得𤣥董漢樊緯樊世秉樊世
家樊世用樊慶元樊書童楊大學李儒王寧張萬良王
紳楊學任昇黃教福殷克恭陳朝用王喜朋牛閏任守
經薛添雲趙從政尹三䀻梁閏霍文朝魏添林王饌何
萬良商錦嚴小保李洪朱奈朱邦彦翟文孝何彦章王
廷相王經何竹僧武固馬江僧甯元惠王恕李買買李
廷甫李萬胡穆鸞趙廷美陳虎楊道兒李鶴楊寛楊可
李世相張彦禮梁再禮董朝卿侯朝弼李世曾王臣王
進忠王進孝王琢王廷甫王奉王廷佐楊孝王舉楊世
勲嚴景和王守奉何道江何道全惠慶韓辰賈文學侯
先生侯𤣥張紀王鎮劉朝陽徐彦釗史景泰趙廷璽孟
夀沈花剌麻和尚王文張文學馬裁縫王伏一陳師王
採翟文章楊道士劉彦虎王紀劉世隆翟廷章翟鉞王
廷佑王守爵王廷舉王廷保楊牌兒胡周馬大千楊仲
其胡車子任慶任良任隆胡釗胡月胡添續董蘆劉改
年董三哥趙景仁李宗政傅鎮傅爵傅拴拴傅浩浩陳
馬禄趙從仁趙倫陳順馬老人張添爵張道士王文舉
陳訓侯彦章等各不合執帶弓箭鎗刀各項器械分騎馬
騾張打原造大中令旗號就自本村起手沿途將在官
趕集行路并收割田禾董芬尹萬胡甯世文及不知名
人共約有二百餘名强擄跟隨俱到本州東門外攻城
將闗廂内草車用火舉焚要行燒門及用箭射傷守城
老人李森等彼有王廷薦王廷真王廷用康從仁董大
吉安邦占習宰李雲李經俱到城上站立要得驚散守
城人等各不合髙聲詐説城門巳被衆賊攻開了伱們
還在城上做甚麽等語被趙知州聽知當即差人挐獲
監候先因趙知州奉到守廵楊㕘政王僉事明文隄備
預將城門堵塞并城上防禦人衆攻打不開及被吏劉
啓東楊邦獻民快黎廷真等將董漢楊道兒李廷甫俱
各射傷紳等慌惧將人馬移於城南住劄因而退遯原
擄人衆各即奔散去訖張合等各將號帖燒毁無存隨
該本州并盩厔等縣各具由申䝉提督軍務楊尚書鎮
守晏太監廵撫王都御史廵按鄭御史清軍王御史并
鎮守鄭總兵各督令布政司掌印宋布政都司掌印周
都指揮按察司掌印張副使闗内道守廵楊㕘政王僉
事西安府趙知府各督發同知等官王暘等指揮等官
把鉞等各領官軍兵快兼程分投追剿又䝉廵按鄭御
史出給告示通行曉諭諸色人等有能擒獲賊首一名
者賞銀一百兩脅從一名者賞銀二十兩數内賊犯有
能擒獻者一體給賞若有被脅强逼上盗就能改過投
降者通免其罪及委都指揮張鎬率領官軍一千員名
分投截剿及䝉廵撫王都御史㑹同提督鎮守衙門議
立賞格獲紳賞銀三百兩餘賊三十兩亦通行告示曉
諭并䝉守廵楊㕘政王僉事預料紳等窮冦必徃漢中
深山窮谷隠藏及或突出鄖陽湖廣等處號召無賴扇
動愚民釀成大患具由呈䝉撫按衙門准給文前去漢
中府着落廵捕廵檢于鰲并府衛所州縣掌印廵捕等
官多方用計擒挐紳等及分布指揮把鉞張鵬等率領
官軍三百員名前去郿陽等縣一帯地方襲捕千戸王
相宋沉郭良穆希周葛宇領官軍五百員名在於盩厔
縣通賊要路堵截指揮鄭養民等官軍二百員名駐劄
乾州以防奔衝又䝉守廵楊㕘政王僉事親詣乾州興
平武功盩厔縣等處督率官軍民快人等四散追剿管
屯桑僉事又與分守楊㕘政按臨涇陽縣訪知韓恭等
將女許紳等情差兵快將韓恭韓經韓綸韓緒韓金兒
武廷美并韓經在官妻魏氏與同叚廷玉李鶴田經俱
先後挐送按察司監問本州知州趙時部下擒獲張合
陳虎杜添得胡廷用康從仁李雲樊書童馮仕花并王
恕在官父王世昌趙廷表李世琢楊寛楊可李世相穆
鸞劉琦并楊大學在官男楊錦僧姪楊馬湖及挐住董
芬李奉興平縣縣丞鄭濟部下擒獲彭章李買買馬江
僧張文舉彭閏張讓彭斌何虎何彦章王廷相王永康
王經尹朝何竹僧何萬良翟東圓隆真成醴泉縣主簿
侯㑹部下擒獲李廷甫李萬胡李洪李廷禄李廷章李
銳商錦嚴小保趙廷章陳邦靖甯元惠趙廷資武功縣
知縣姜恩部下擒獲董大士李宗憲盩厔縣知縣王聘
部下擒獲吳茂王宗珮齊明竒齊宗學并朱柰朱邦彦
翟文孝何彦章王廷相王經何竹僧號帖捜獲并騾一
頭□刀三把斧一把弓三張箭十枝及將在官各賊家
属劉琦妻程氏董三哥妻陳氏董蘆妻韓氏王進孝妻
張氏王進忠妻馮氏王世昌妻楊氏王恕妻賈氏王廷
佐妻周氏任守經弟任倫傅鎮妻袁氏何仲實母王氏
何彪家屬何景賢何廷義李廷禄家屬李丁良李血子
李可李錫李宗憲等家屬祝氏李武李保女李喚真強
氏陳邦靖家屬陳邦寧陳芳商錦家屬商學俱捉送乾
州并盩厔等縣監候及趙時部下斬獲楊孝張彦禮梁再
禮董朝卿侯朝弼李世曾王臣王進忠王進孝王琢王
廷甫王奉王廷佐王舉六十四名首級各一顆驗發該
州收貯安邦占董大吉脩幻任才習宰李經陳虎樊書
童楊瓉尹朝楊道兒等俱在監病故相埋訖楊參政王僉
事將斬獲首級同騾頭刀斧弓箭等噐俱發乾州查收
及將張合等審供連人呈解撫按衙門批發按察司㑹
同都布二司究審招報侯瓚在官族人侯宗侯合將伊
同謀助馬情由首告咸陽縣挐獲收監本月二十二日
紳與樊綬董漢楊朴等到於郿縣地方湯浴等處衆議
紳等先去鳯漢一帯㑹合趙從政趙廷璽俱徃涇陽樊
綬徃三原各再紏人二十六日樊綬前來趙從政家歇
宿趙從政出外紏人不在本月二十七日䝉同知王暘
密差民快趙尚德郭彦名趙尚仁等將樊綬捉獲及差
呼文寛劉紞張虎等將翟文孝朱奈朱邦彦趙得𤣥張
琰并趙得𤣥已獲男趙蘭楊朴妻王氏亦各捉獲俱送
夲官審問王璣尹萬胡各將紳謀反及侯瓚男婦窩住
紳家口情由首䝉廵按鄭御史差長安縣主簿楊元明
咸寧縣典史白應舉將樊采貴陳氏趙剛并伊在官弟
趙完并提取侯瓚同伊在官男侯憲及左衛指揮田鑑
將紳妻劉氏并樊五漢樊六漢樊登貴等俱挐送按察
司監候又䝉提督鎮守撫按等衙門督發官軍六百員
名責令都指揮孫昌統領擒剿并再催督各司掌印守
巡兵備廵捕等官督捕嚴𦂳及各要害去處又俱有人
馬紳等不得沿途紏人各四散逃走隨將前項妖書燒
毁無存夲月二十八日紳與楊朴樊緯樊世家樊世秉
樊慶元樊世甫李儒張萬良楊大學王紳楊學任昇王
寧黃教福王喜朋牛閏任守經殷克恭薛添雲陳朝用
尹三䀻梁闗王朝用魏添林趙從政共二十六人行至
苦竹隘口廵檢于敖先因守廵楊㕘政王僉事呈䝉撫
按衙門案驗督伊聚齊銀兵按伏要路以防奔突并張
都指揮差人飛送廵按告示到彼夲官整㸃銀兵總甲
趙安等五百名將紳等二十六人對陣擒獲并收獲原
刋偽號大中令印板及遁甲兵書隂陽雜書同散號簿
籍共七夲五色線縧一條鍍金頂大㡌一頂紅褐比甲
二件馬騾二十四匹大小刀六把鬼頭刀二把弓箭五
副䕶膝一副舊衣服三件鎗一根申報楊㕘政王僉事
通行開報訖夲年十月内王同知將樊綬翟文孝等取
供及追出各原領號帖闗府申䝉撫按衙門俱批行按
察司公同都布二司各掌印官審問未獲賊犯通行緝
挐有功有罪人員通行查問隨有各犯户人張文政張
許李廷用趙景文單禮張銳張奉孟仲季楊鐸趙錦各
家人衆不一各另將張英張文廣張仲進李海單僧張
瓚張琰孟榮楊虎并趙從政家屬趙世傑妻髙氏趙廷
美家屬趙顔張紀妻鄒氏趙廷資父趙景賢趙廷美妻
李氏俱捉送鄉官穆知縣一同解送按察司首明收問
西安前衛魏指揮亦將趙得𤣥在官男趙五兒捉審趙
五兒招出李恕髙千徐彦釗及將伊伯趙𤣥并民馬善
不合讐攀在内取供連人呈送都司轉解廵按衙門併
發本司將趙五兒監侯李恕懼罪自縊身死本司將髙
十馬善趙𤣥同徐彦釗在官弟徐廷相挐獲及將在官
李恕以同姓名并右䕶衛將在官無干僧人海添義净
守門百户李漢將在官辛師顔作辛自然各混挐俱挐
送本司監問本月十一日于鰲等將紳等并馬騾書集
板片等物俱解楊㕘政王僉事處轉解鎮守撫按衙門
俱批據夲司與同前獲各犯㑹審内李雲叚廷玉韓緒
張琰趙得𤣥李鶴杜添得楊寛楊可李世相李宗憲樊
世甫趙廷表俱陸續在監病故相埋訖今䝉三司掌印
等官通將紳等一千人巻弔取到官連日公同㑹審得
紳與弟樊綬樊緯謀反情真楊朴張合段廷玉趙得𤣥
董漢俱係原謀其餘楊大學等一百六十六名原謀不
與俱係臨時從謀家衆委不知情内張琰等又係各家
衆人恐懼連坐同捕送官韓恭等一十三名俱知情故
縱趙剛等三十六名止是知而不首董芬尹萬胡甯世
文委係中途被擄及李恕辛師顔委因姓名相同海添
義净馬善委無相干原報印一顆即係偽造大中令印
板除將獲功人役量行賞犒供明武廷美等先行省發
外將紳等取問罪犯一百四十二名口樊綬年三十四嵗
樊緯年三十嵗張合年三十嵗楊朴年三十五嵗王紳
年三十三嵗穆鸞年三十二嵗王恕年二十八嵗薛添
雲年三十八嵗楊學年五十一嵗王廷用年三十三嵗
王廷薦年二十六嵗王廷真年二十九嵗殷克恭年二
十嵗楊馬胡年一十六嵗王世昌年六十嵗梁闗年二
十二嵗習相年二十五嵗康從仁年二十二嵗嚴小保
年一十六嵗趙廷資年四十嵗胡昶年三十三嵗胡廷
用年二十嵗李世琢年二十二嵗馮仕花年一十七嵗
楊錦僧年一十八嵗任守經年一十八嵗劉竒年三十
嵗馬臣年三十嵗王喜朋年一十七嵗宋憲年六十嵗
賈杲年四十五嵗趙世傑年二十五嵗張英年五十五
嵗趙廷美年四十五嵗趙顔年六十嵗楊大學年四十
八嵗樊世家年二十嵗樊世秉年一十八嵗任守倫年
一十七嵗王饌年二十五嵗係乾州民何竹僧年二十
嵗馬彦章年一十七嵗張讓年二十五嵗趙佐年五十
嵗王寧年一十九嵗李買買年一十八嵗張文舉年三
十八嵗習東年四十五嵗真成年二十七嵗彭閏年六
十五嵗彭章年五十五嵗彭斌年五十二嵗何仲實年
二十九嵗何萬良年三十五嵗何彪年六十嵗王永康
年三十八嵗王廷相年四十嵗王經年三十七嵗馬江
僧年二十嵗任敖年三十嵗田充年五十嵗李得才年
六十嵗俱興平縣民翟文孝年三十五嵗楊琥年六十
嵗孟榮年一十八嵗張瓚年五十五嵗李儒年三十四
嵗李海年二十嵗朱邦彦年二十一嵗單增年六十嵗
趙廷章年二十一嵗韓恭年六十三嵗韓綸年二十嵗
韓紳年三十七嵗韓經年五十嵗田經年五十一嵗武
固年五十八嵗牛閏年一十七嵗趙從政年三十三嵗
陳朝用年三十三嵗俱涇陽縣民黃教福年三十嵗李
銳年五十七嵗李洪年一十九嵗李萬胡年二十嵗李
廷章年五十五嵗李廷甫年二十六嵗李廷禄年三十
五嵗陳邦靖年三十嵗甯元惠年三十嵗俱醴泉縣民
王奉禄年三十八嵗王河年三十六嵗侯瓚年六十五
嵗侯保年二十五嵗侯憲年二十二嵗俱咸陽縣民張
萬良年四十嵗任昇年四十嵗趙蘭年三十三嵗何彦
章年三十嵗俱三原縣民魏添林年二十嵗山東兖州
民商錦年七十五嵗商學年二十嵗西安前衛軍餘趙
剛年三十五嵗長安縣民尹三䀻年十八嵗霍文朝年
三十嵗王萬良年二十嵗朱柰年三十嵗圓隆年二十
五嵗髙千年四十嵗張仲進年三十嵗薛厚年三十四
嵗李勝宗年六十嵗趙藻年三十嵗安錫年四十二嵗
李朝京年四十二嵗齊宗學年五十嵗齊明竒年三十
二嵗李武年三十嵗陳邦寧年二十嵗陳芳年三十嵗
俱盩厔等縣民僧樊五漢年十嵗樊六漢年九嵗俱樊
紳男樊慶元年十三嵗樊綬男樊小湯年七嵗樊緯男
劉氏年四十八嵗樊紳妻張氏年三十六嵗樊綬妻丘
氏年二十三嵗樊采貴年一十六嵗樊登貴年三嵗俱
樊紳女王氏年三十嵗楊朴妻趙氏年四十嵗侯瓚男
婦趙五兒年一十五嵗趙得元男髙氏年二十八嵗趙
從政妻李保女年十二嵗李喚真年十三嵗楊氏年四
十嵗張氏年四十嵗馮氏年三十嵗賈氏年三十嵗王
氏年三十嵗楊氏年二十嵗强氏年三十五嵗楊氏年
三十嵗各招與樊紳招同七名李恕年三十嵗辛師顔
年二十嵗海添年三十嵗義净年二十嵗董芬年二十
嵗尹萬胡年二十嵗甯世文年四十嵗俱是興平盩厔
等縣民各供與樊紳招同議得樊紳等所犯樊紳楊朴
俱除妖言惑衆侯瓚韓恭韓經韓綸韓紳俱除不應各
罪名外樊紳合依謀反者律樊綬樊緯楊朴張合侯瓚
楊大學李儒王寧張萬良王紳楊學任昇黃教福殷克
恭陳朝用王喜朋牛閏任守經薛添雲趙從政尹三聘
梁闗霍文朝魏添林何仲實王饌何萬良商錦王河王
萬良王奉禄王廷薦王廷真王廷用康從仁嚴小保李
洪朱柰朱邦彦翟文孝何彦章王廷相王經何竹僧陳
邦靖武固馬江僧甯元惠王恕李買買李廷甫李萬胡
穆鸞趙廷美俱依共謀者不分首從律與樊紳皆凌遲
處死王世昌李得才俱依父樊世家樊世秉趙蘭楊錦
僧俱依子習相任守倫俱依弟趙顔趙世傑侯保李武
陳邦寧陳芳商學俱依同居之人楊馬胡依兄之子不
限籍之同異年十六以上律韓恭王永康胡廷用劉琦
張文舉李銳李廷禄李廷章田經翟東圓隆真成髙千
俱依知情故縱隠藏者律與王世昌李得才樊世家樊
世秉趙蘭楊錦僧習相任守倫趙顔趙世傑侯保楊馬
胡李武陳邦寧陳芳商學各斬俱不待時樊五漢樊六
漢樊慶元樊小湯趙五兒俱子十五以下律劉氏張氏
丘氏王氏趙氏髙氏楊氏張氏馮氏賈氏楊氏王氏祝
氏强氏樊采貴樊登貴李保女李喚真俱母女妻律俱
給付功臣之家為奴財産並入官趙剛薛厚李勝宗趙
藻安錫李朝京齊宗學齊明竒楊琥李世琢趙廷璋馬
臣賈果馬彦章趙佐趙廷資張英張仲進李海單増張
瓚孟榮馮仕花彭章彭閏張讓彭斌何彪宋憲胡昶胡
憲任敖田充韓綸韓經韓紳俱依知而不首者各杖一
百流三千里俱有大誥减等各杖一百徒三年俱民審
俱無力各照例發衝要驛分照徒年限擺站滿放脅從
董芬尹萬胡甯世文供明李恕辛師顔海添義净等各
發寧家焚脩陳氏韓氏周氏袁氏鄒氏徐廷相俱監候
待挐各夫董三哥董蘆王廷佑傅鎮等獲日發遣施行
樊紳等八十四名俱重刑樊五漢劉氏等二十三名口
俱入官為奴通行請㫖照出樊紳等八十四名俱死罪
樊五漢等二十三名口俱為奴各照例免紙趙剛薛厚
李勝宗趙藻安錫李朝京齊宗學齊明竒楊琥李世琢
趙廷章馬臣賈杲趙佐趙廷資馬彦章張英張仲進李
海單增張瓚孟榮馮仕花彭章彭閏張讓彭斌何彪宋
憲任敖田充韓綸韓經韓紳胡昶侯憲俱民紙各一分
毎分折榖八斗并擒獲樊紳等原騎馬騾二十四匹頭
偽號令板一片遁甲兵書并隂陽雜書及散號簿籍共
七本五色線縧一條鍍金頂大㡌一頂紅褐比甲二件
大小刀六把鬼頭刀二把弓箭五副䕶膝一副舊衣服
三件鎗一根及趙得𤣥家原寄樊紳披肩一領白黒手
帕一十三連俱發西安府俱追完糓送永豐倉上納備
賑馬騾披肩手帕易銀𩔖解作正支銷偽造令板并書
簿鎗刀等物俱貯庫備照取實收并搜獲號帖塗抹附
巻斬獲梁再禮等首級一十四顆并先獲樊紳等搶刼
無主騾一頭刀三把斧一把箭十枝俱發乾州收貯樊
紳楊朴張合侯瓚楊大學李儒王寧張萬良王紳楊學
任昇黄教福殷克恭陳朝用王喜朋牛閏任守經薛添
雲趙從政尹三䀻梁闗霍文朝魏添林何仲實王饌商
錦王河王萬良王奉禄何萬良王廷薦王廷真王廷用
康從政嚴小保李洪朱奈朱邦彦翟文孝何彦章王廷
相王經何竹僧陳邦靖武固馬江僧甯元惠王恕李買
買李廷甫李萬胡穆鸞趙廷美各家財産仍行該府差
官㑹同各犯原籍官司查勘盡行抄劄入官具由開報
原挐首惡樊紳土廵檢于鰲已經官賞銀四百兩樊紳
家家産免給樊紳先移葬伊父母武岡山前墳墓行醴
泉縣平治未獲董漢楊世勲嚴景和王守奉何道江何
道全惠慶韓辰賈文學侯先生侯元張紀王鎮劉朝陽
徐彦釗史景㤗趙廷璽孟壽沈花剌麻和尚王文張文
學馬裁縫王伏一陳師王採翟文章楊道士劉彦虎王
紀劉世隆翟廷章翟鉞王廷佑王守爵王廷舉王廷保
楊牌兒胡周馬大干楊仲其胡車子任慶任良任隆胡
釗胡月胡添續董蘆劉改年董三哥趙景仁李宗政傅
鎮傅爵傅拴拴傅浩浩陳馬禄趙從仁趙倫陳順馬老
人張添爵張道士王文舉陳訓侯彦章并應抄財産同
縁坐家口及有罪馬良秦韶辛自然并樊紳男樊世全
樊綬男樊小慶樊瞎子侯瓚男侯卿亦行該府通行各
該州縣掌印廵捕官兵緝挐解報另案歸結㕘照樊紳
濳懐異志隂鞠兇圖假相術以興訛用妖書而布䜟因
而邀結惡黨脅誘愚民私署偽官擅立大號張皇軍法
攻打州城罪極滔天法干不軌楊朴等㝠頑易惑獷野
不馴遽陷逆謀共犯極典其間楊朴等二名與樊紳兄
弟交結既深共謀實固情罪俱重别無可原楊大學等
一百六十六名原謀不與臨時始從家衆尚不知情連
坐似難定執張琰等家衆懼坐同捕送官本犯固無疑
家衆情皆巳首謀有久近則情固有淺深情有淺深則
法亦有全减乃用刑惟中之道也再照陜西地方沿邊
雖聲息無常腹裏則承平日久樊紳等變既起於不測
勢復駭於方張逺近驚疑上下私恐皆畏難以遽圖速
定如近年趙風子之變盖可監也仰賴九重之上神武
素昭天威逺布及提督鎮守撫按清軍總兵各衙門宣
力恊忠督兵設䇿立消大變以靖一方城野既無殘破
之憂兵粮亦無耗費之患此實地方之福何俟職言所
據分守陜西布政司右㕘政楊叔通分廵按察司僉事
王鈞始嘗設備全城終復奮身剿賊土廵檢于鰲親擒
首惡用杜後虞以上三人功俱可嘉管屯僉事桑溥計
執逆黨都指揮使孫昌張鎬䇿布兵威西安府知府趙
伸均宣調布之勞同知王暘克著分擒之績西安前等
衛指揮把鉞張鵬鄭養民千户王相宋沉郭良穆希周
葛宇俱嘗䇿應盩厔縣知縣王䀻武功縣知縣姜恩興
平縣縣丞鄭濟醴泉縣主簿侯㑹各有捕獲乾州知州
趙時雖經失事於前卒能効勞于後以上各官之功亦
皆難泯但該府掌印廵捕及領軍并守廵各官始雖失
覺厥過猶㣲誠難掩功趙時之功亦堪贖罪變之方興
則舉其過以責其功事之既定則録其功而畧其過政
亦宜然伏乞通為奏請將樊紳樊綬樊緯與同楊朴等
五名俱明正典刑其餘臨時從謀并家衆捕首者嚴其
一身之誅减其家衆之坐則刑政之典正而國法既舉
好生之德全而人心亦安其諸有功人員畧其㣲過俱
分别等第以行賞格土廵檢于鰲仍照軍陞軍職事例
授以百戸填註西安衛所以寓羇縻之術知州趙時准
其以功贖罪庶幾不失宥過之方尤全勸功之典矣等
因備招具呈到臣案查先為前事夲年九月二十八日
午時據陜西布政司分守闗内道㕘政楊叔通呈本月
二十二日丑時據西安府同知王暘禀及據乾州知州
趙時禀帖内開本月二十一日辰時分强賊樊紳等率
領馬歩人約有五百餘名各帯弓箭噐械張打旗號將
夲州四門圍困喊聲殺害本職率領城内居民對敵内
有劉啓東將賊射傷二人馬一匹賊將城上守把老人
李森等二人射傷見今攻圍不退理合禀乞早發兵馬
前來救援一州生靈等因先該各道㑹同巳將賊首樊
紳窩主韓恭等六名口挐獲在縣供稱該縣地方多有
無籍光棍暗行順從先時張勢挾財節經首告取供間
今據前因看得賊首樊紳合謀結黨巳非一日雖稱烏
合之衆然當民窮易亂之時若不早為撲㓕恐致蔓延
逺近為患不淺况今省城兵馬單弱合無量調邊兵三
五百員名行令將官一員統領前來隨宜剿殺以安地
方等因到臣查得固原等處邊兵俱發各邊城堡按伏
防禦見今河套河西俱有大賊窺伺難以掣調隨行鎮
守陜西都督鄭卿將西安左前後等衛備冬官軍挑選
有盔甲馬匹精銳六百員名行委都指揮孫昌指揮楊
茂分領并廵撫衙門跟隨廵邊官軍指揮劉啓等三百
員名㑹合撲剿及照廵撫陜西地方都察院右副都御
史王藎見在固原議行親督前去調度外為照㕘政楊
叔通等呈稱賊首樊紳合謀結黨已非一日各該府州
官員不行早為緝捕又不見呈請合干上司作何定奪
布按二司分守分廵官既知有前項賊情亦未聞督併
軍衛有司官員設法挨挐究治直待聚齊人衆攻圍州
城射傷人命方纔告急請兵俱難辭責但舊官俱已去
任見今分廵分守俱係新任官員到任未久似宜責效
將來切縁各府州縣地方俱有盜賊時出剽掠若不早
為撲滅將來結聚蔓延之患難保必無又經通行都布
按三司并闗内道守廵官嚴督軍衛有司整㸃城操官
軍舍餘民壮機兵快手鄉導人等各置備弓矢噐械隨
處把截防守如遇官軍到彼指引道路㑹合擒剿務期
盡絶以靖地方再照腹裏賊情比之外寇不同中間多
係無知愚民聴人哄誘誤陷賊黨軍馬一臨未免玉石
俱焚情有可憫已行各司轉呈廵撫衙門設立賞格出
給告示曉諭但能悔罪自首與免本罪查發寧家聴其
家屬里老隣佑保管不許仍前為非有能擒獲賊徒或
指引官軍挐獲賊衆者分别等第從重給賞示出之後
果能自相解散免致濫及若稔惡不悛敢與官軍拒敵
痛加誅剿母得姑息都布按三司仍行闗西闗南二道
分守分廵防守等官各嚴加防範如遇前賊遯入各境
一體督兵捕剿及具題去後今據前因㕘照犯人樊紳
釀禍伏姦鞠兇逞悖憑藉邪術藏布妖書敢奮蜉蝣之
羽欲攘螳螂之臂結惡黨以誘愚民聚兇徒而攻州治
甚至暗署偽官私竊稱號實蹈滔天之罪難逃赤族之
誅楊朴等并楊大學等跡夲㝠頑性多獷戾共聽邪謀
隂懐異志初本惑於妖言既乃陷於不軌仰仗聖武布
昭皇威逺被鎮廵官員督發官兵指授方畧變不移時
而兇翼自剪兵不血刅而首惡就擒原情定罪夫復何
辭已該鎮廵官督同都布按三司官員審取供招議擬
奏請定奪臣十月初旬聞前賊解散因河套有警出廵
延寧等邊相離省城地逺十一月初三日在於花馬池
地方據都布按三司差人賫送原問招擬到臣根究既
明議擬亦當廟堂必有所處何俟贅言但竊聞此軰聽
信邪術容蓄妖徒結搆不止一方醖釀已非一嵗各該
官司坐視不理或知而輕縱以致逺近愚民承訛效尤
恬無畏忌如乾州之事衆所共知因循失舉直待聚衆
攻城方纔請兵告急匍匐入井在赤子以何知崑岡火
炎恐玉石之俱毁故陷百餘生靈於必死之地者有司
之過也切詳樊紳樊綬樊緯與楊朴等原謀之人情無
可原法應全坐其楊大學等一百六十六名本非原謀
陷於極惡或隨衆以攻城或入山而拒敵各官所論謀
有久近則情有淺深情有淺深則法有全减似為合中
但恐中間亦有臨時脅從及讐攀誣指之人事在陜西
淺深之情法司無由而知全减之科朝廷恐難定處且
執法者人臣之義好生者天子之仁近年如寧夏寘鐇
江西宸濠之亂脅從多從末减皇上嗣極以來於大辟
死刑詳慎再三不輕論决凡以存欽恤之念而廣好生
之德也况前賊蓄謀雖久兇跡未張既不曾流刼鄉村
又不曾殺死人命假妖言以惑人挾寸布以為號聚衆
攻城不踰時日一聞官兵追逐羣衆多所解散跟隨入
山者不過二十餘人其陸續擒獲者多係互相攀引而
藏匿山谷逃躱未獲者尚多恐其自相驚疑反為不靖
又恐三司等官倉卒鞫問萬一未得其平將貽多殺之
悔臣心有未安不敢不言而獄非親鞫亦未敢自以為
是伏惟聖明裁斷乞下法司㕘詳議擬合無差給事中
刑部郎中各一員到於陜西㑹同撫按督同三司官員
再行虛心審鞫務要詢謀僉同除原謀樊紳等外其楊
大學等一百六十六名酌情議擬跡顯情重者照依各
官所議誅其身而免其連坐其餘或發南方烟瘴地靣
永逺充軍惟復别有定奪中間若有讎攀誣指及審無
實跡者亦要從公開釋如此則法無倖免足以警動人
心罪無濫及不致感傷和氣而未獲愚民聞之亦有自
新之路矣縁係地方賊情事理未敢擅便為此具夲專
差馮逺親齎謹題請㫖
　
　
　
　
　闗中奏議巻十五
欽定四庫全書
　闗中奏議巻十六
　　　　　　　　　　　　明　楊一清　撰
　提督𩔖
　　一為更易極邊地方將官事
欽差提督陜西三邊都御史臣楊一清謹題為更易極
邊地方將官事照得寧夏興武營逼臨河套東接花馬
池西接清水營乃敵人出沒要衝之地舊例設有協同
分守將官一員奉勑在彼駐劄操練軍馬防禦邊敵責
任頗重見任協同署都指揮僉事吳雲初本驍徤官員
近於嘉靖三年内為因設備欠嚴致敵拆墻入境搶去
官馬數多該寧夏廵撫官㕘劾未見處分以此心志隳
廢號令不行臣近日廵邊到彼親自閱視軍多逃竄馬
皆瘦損一切邊務廢弛殊甚臣公同鎮廵官員都御史
林琦總兵官杭雄等議得極邊要害地方而使隳心喪
志之人久叨將領見今河套情形難測萬一侵犯深入
不無誤事必得急為更易將官一員庶可倚託博訪得
延綏榆林城把總都指揮僉事閻武先任河州守備革
回榆林衛指揮使梁震俱各閑於武藝熟於邊情屢經
戰陣謀勇可取相應舉用如䝉乞勑兵部再為查訪合
無將吳雲暫令回還原衛聴候待勘問事完有無干碍
另為定奪仍乞於閻武梁震内推用一員請勑協同分
守寧夏東路興武營地方如此則政令一新精采自倍
而邊城可保無虞矣縁係更易極邊將官事理未敢擅
便為此具本謹題請㫖
　　一為禁約妖人邪術扇惑愚民貽患地方事
題為禁約妖人邪術扇惑愚民貽患地方事訪得西安
鳯翔延安漢中等府地方多有山西等處流來人民呼
為端公居士等項名目持齋誦經禳脩善事内懐姦惡
妄稱白蓮教宣明教挾持神像播弄幻術揑造妖言專
以禍福利害恐動人民城市鄉村愚夫愚婦翕然信之
延請供奉無所不至資以財帛結為婚姻嵗時開社招
集逺近之人百十為羣夜聚曉散扇惑人心官司明知
不行禁約以致承訛襲舛逺近效尤正德年間洛川之
變動調官軍多被殺傷雖旋即就擒而所損巳多近日
樊紳之禍曾經舉首州官不敢緝挐上司雖知亦不早
為根究襲捕及其率衆攻城相顧駭愕移文告急既而
羣衆潰散却又相率論功向使禁之於初撲之於早豈
至陷百數十愚民於必死之地官府亦免芻糧犒賞之
費矣顧樊紳數人之外其所紏聚多係村野白丁信其
誑誘實無技能此風不行禁革將來邪說蔓延南山一
帯姦黠獷戾之徒倚山附峒乘之為亂其患不止如樊
紳而已伏覩大明律一欵凡師巫假降邪神書符呪水
扶鸞禱聖自號端公太保師婆及妄稱彌勒佛白蓮社
明尊教白雲宗等㑹一應左道亂正之術或隠藏圖像
燒香集衆夜聚曉散禳脩善事扇惑人民為首者絞為
從者各杖一百流三千里若軍民粧扮神像鳴鑼擊鼓
迎神賽㑹者杖一百罪坐為首之人里長知而不首者
各笞四十其民間春秋義社不在此限欽此國家之禁
令甚明臣下之奉行未至豈獨貽患地方亦且有累風
化夫智者防患於未形達人識變於㣲眇星星不已至
於燎原毫釐不伐至用斧柯而無所及但此輩鳩集既
廣愚民蔽固巳深一旦重法繩之獲罪者衆矣臣愚伏
望聖明裁處勑下該衙門查照律令及見行事例備行
陜西廵撫廵按着落都布按三司掌印廵守等官刋印
榜文發仰所屬各府州縣張掛曉諭但有似前各處流
來端公居士妄稱白蓮宣明等教挾持邪術掜造妖言
收藏神像圖籍扇惑人心者榜文張掛之後限一箇月
以裏聽其自相解散各回原籍寧家生理一切軍民之
家不許容留居住若限外仍舊濳住行教惑人許隣佑
里老地方總小甲挐送首官并容留之家傳習之人俱
依律究治隣佑里老地方總小甲知而不首各該廵捕
官兵人役訪挐一體連坐該管府衛州縣官員視常不
理聴廵守官應挐應㕘徑自施行甚則以罷軟官撫按
衙門具奏黜退如此庶可以杜將來之亂階消未然之
隠禍以正人心厚風俗於治道實有補益再照此等邪
事惟士大夫生儒之家多不聽信毎有鳴諸官府者亦
有因而得禍者坐視隠忍不敢聲言合無行令提學官
員廵視學校之時延訪舉人監生槩學生員如境内有
前項妖人邪術踵惡未悛許其直言呈禀提學官就行
責令所司緝挐究問庶得其真而邪說可息矣其民間
春秋義社照舊舉行不許廵禁人役縁此妄挐擾害如
違一體查究治罪緣係禁約妖人邪術扇惑愚民貽患
地方事理未敢擅便為此具本順差承差馮逺親齎謹
題請㫖
　　一為反獄事
題為反獄事嘉靖四年十一月二十九日據陜西按察
司呈准本司署印副使張宏闗稱嘉靖四年九月内捉
獲逆賊樊紳等一百四十三名口公同都布二司掌印
官㑹問明白通行呈詳奏請發落因見事干反逆惟恐
踈虞倣效刑部式様做成木籠一十二箇將各犯分置
其中又用㭱牀滚肚腦鞦肘鐐凡可治囚死命者無不
用心毎日下監躬親㸃閲日取獄卒官吏不致疎虞重
甘結狀在巻至十一月十七日又親下監㸃視停當分
付毎放風一遭止許二名放畢㭱上再放二名叮嚀再
三回堂理事本日申時分據本司廵風吏周鎮禀稱有
司獄史高獄典侯仲先及獄卒雷厚等放風將樊紳楊
朴張合李儒張萬良樊綬樊緯一籠七名一時放風被
樊紳楊朴等將别起重犯魏剛周鸞任九子李鎮圓惠
等肘鐐磕打脫卸各執骨朶將史髙并禁子張成謝端
穆直惠泰王佐閻保彭隆打倒在内侯仲先被傷奔走
亦來告禀夲職當時鳴鼓召集闔司吏農承差門𨽻家
衆人等各執噐械急去邀捕正遇羣賊將禁子趕打内
一賊已出監門本職親督皂𨽻劉江等亂棍打死斬首
以滅餘賊不敢出監隨喚本司門前防䕶官軍見在止
有軍人四名張得山張濟甫王回兒王來與同各役入
監撲捕進入二門至吞口門被賊衆衝突前來將軍人
張得山等俱打傷重奪去弓箭一副刀二把遂將皂𨽻
王連射訖一箭各役亦不得入賊衆亦不能出本職慮
恐突出隨令各役掀揭壓堦石頭將吞口門壘砌牢固
及分投差人走報鎮廵衙門督令該道守廵及調陜西
都司西安左等四衛咸長二縣官軍民快地方人等各
執噐械在於監外圍遶地方總甲周仲其上監墻窺探
失脚跌入監内當被各賊亂棍打死各賊計窮隨即舉
火燒毁監房延至天明又將監内不肯順從輕罪人犯
詹兆等趕打成傷恐傷無辜嚴督官軍把鉞等各率軍
兵人等一齊下監樊紳等與官軍格闘西安左衛指揮
使把鉞部下擒獲一名楊大學斬獲賊級八顆本衛掌
印指揮使任傑部下斬獲賊級二顆城操指揮張鵬部
下斬獲賊級九顆榆林城領班指揮僉事田鑑部下斬
獲賊級一十一顆指揮田滋等斬獲賊級一顆西安前
衛掌印指揮使康壽部下擒獲一名王河斬獲賊級三
顆本衛城操指揮僉事魏鎮部下斬獲賊級三顆千户
王相部下斬獲賊級五顆本衛千户徐衡任威等擒獲
一名侯瓚西安後衛掌印指揮僉事劉啓部下擒獲張
合李洪李廷甫三名斬獲賊級一十一顆指揮楊茂劉
紳擒獲賊首一名樊紳部下斬獲賊級二顆本衛指揮
髙應祥等斬獲賊級一顆西安右䕶衛指揮僉事陸鑄
部下斬獲賊級二顆長安縣廵捕主簿楊元明部下擒
獲一名薛添雲斬獲賊級二顆本縣皂𨽻周銳等斬獲賊
級一顆咸寧縣民快皂𨽻康廷周鄭守巳馬四等擒獲
一名趙廷美斬獲賊級二顆禁子趙景雲等斬獲賊級
一顆城操軍人陳貴等擒獲一名趙顔承差王平吏張
仲文張天錫擒獲一名趙世傑軍人尹政等將婦女劉
氏張氏丘氏鄒氏等捉獲并首級賊犯俱送本職躬親
審驗明白將生擒樊紳等一十一名分發西安府衛牢
固監候首級用㭱裝盛各題寫真正姓名貯庫又將各
屍骸埋藏空便地内亦用木牌題寫姓名訖隨即下監
查得反獄賊犯樊紳楊朴等俱巳斬獲並無一名得脫
及查監簿别巻輕重囚犯詹兆等亦無疎虞妄殺情故
緣係反獄事理合闗本司煩為轉達施行等因准此擬
合通行呈詳為此今將前項緣由并擒斬獲各犯姓名
理合開坐伏乞照詳施行等因到臣案查先據陜西都
布按三司呈為萬分𦂳急賊情事將㑹問過賊犯樊紳
等招詞呈詳到臣㸔得各犯除原謀首惡樊紳等外其
餘或係脅從之人情有輕重則法有全减今一槩坐以
極典恐三司官員倉卒鞫問未得其真將貽多殺之悔
已經具題乞差給事中刑部郎中前來㑹同廵撫廵按
再行審鞫分别輕重議擬中間若有讐攀妄指及審無
實跡者亦要從公開釋去後今據前因㕘照陜西按察
司署印副使張宏明知逆賊樊紳等係凌遲斬罪重犯
不行分發各該衙門牢固收監却將原謀首惡并臨時
從逆及各犯家屬聚處一監又不督令司獄吏典禁子
人等如法肘鐐釘㭱嚴切闗防以致兇犯結謀反獄俱
合有罪㕘詳呈報情詞事既早覺不得出監官兵圍繞
於外賊雖兇悍終是在㭱之虎官軍既入當先格闘者
固宜斬殺其餘人犯合就一名名擒縛分發各衙門牢
固收監待命明正典刑肆諸市朝以正國法顧乃一槩
斬首恐在㭱之囚亦所不免况囹圄之内隙地能有幾
何雖多亦無容足之所彼兇狠拚命之人若果勢猛力
齊則格鬬之際官兵禁卒豈無所傷束手待斃之状昭
然可見且始既疎於禁防終乃恣夫屠戮既非臨敵對
陣之比浪稱斬獲首級之功其拒敵傷人之輩固所宜
然而駢首就戮之徒豈無寃濫中間縱有可矜疑當開
釋之人死者不可復生有乖朝廷欽恤之意推原各官
之心不過以前項人犯黨𩔖寔繁存之恐生他患故欲
乘機殺之無遺庶使將來可免防範原情夲為防變論
法則有未宜但事在陜城臣相離地逺莫究其詳鎮廵
官員必有所處緣臣先有論奏今不得不言如䝉伏乞
勑下法司㕘詳前後招報情詞奏行陜西廵撫廵按等
官將各該有罪人員依法㕘究其斬獲首級者應否論
功徑自奏請定奪縁係反獄事理為此具本專差承差
馬廷璋親齎謹題請㫖
　　一為懇乞養病事
題為懇乞養病事嘉靖四年十二月初五日據分守肅
州等處地方右㕘將都指揮同知雲冐呈前事切照卑
職㓜年失父孤弱多疾及襲職以來節年領兵固靖等
處備冬截殺於正徳十六年八月内欽銓陜西都司軍
政僉書管操廵捕適有白水商南等縣流賊陳克已妖
言賊首馬隆等蜂起攻刼城寨荼毒生民卑職領兵跟
剿奮不顧身殄㓕前賊多厯艱苦又於嘉靖三年三月
内不意庸駑叨陞今職毎思重任無術可勝身心兢業
寢食靡安本年八月二十三日忽有土魯番回賊犯順
侵掠邊陲肆爾兇殘直抵肅州城下卑職率衆登城晝
夜防禦身不觧甲者旬日及賊勢少退尾後追襲邊外
赤斤等處斬獲賊首二十顆時值天寒冐霜卧雪因而
感寒遂成雜症見今手足麻木頭目眩暈飲食少進形
體漸衰抑且邊境藥無全材人少良醫多方調治未得
痊可况卑職原係色目事渉嫌疑理當迴避如䝉伏望
軫念邊方事重乞委官員代守地方容令回家養病庶
地方幸甚巳經具呈定奪去後未䝉明示今照前病自
交秋以後日漸増重不能守邊任事若不再乞呈請委
官代守誤事未便為此理合具呈伏乞照詳定奪明示
施行等因到臣照得肅州係迤西極邊重地嘉峪闗之
外番人種𩔖甚多乃控制西域回部之門戸分守將官
責任比之他處不同近年節被回酋紏衆犯順直抵甘
肅城下戕殺我官兵攻陷我城堡凋傷困敝之狀所不
忍言今年七八月間又復驅其醜𩔖窺我邊境雖旋即
退遁顧其志在通貢既不得遂明年夏秋之間大舉侵
犯之謀難保必無分守㕘將非老成練達不能綏近懐
逺非壮勇果毅不能克敵制勝見任㕘將雲冐出自將
門長於騎射年方二十九嵗屢曾領軍赴敵立有戰功
而駕馭之才綏懐之畧較之老成猶恐不逮今屢陳有
病服藥未痊不能任事又以原係色目事渉嫌疑理當
廻避為辭王者無外此固不足顧䘏但身既有疾重任
實難負荷若不俯順其情早為更昜萬一敵人不肯悔
過紏衆入寇將官不能領軍豈不誤事然此等將領若
照常格將别鎮官員陞任竊恐地利未知人情未附難
責成功愽訪得陜西行都司都指揮僉事王輔守備山
丹地方以都指揮體統行事指揮僉事甘禎俱係土著
官員諳練夷情熟閑軍務一方武臣號為出色如䝉伏
望聖明軫念肅州要害地方防禦邊患為急乞勑兵部
訪議上請合無將雲冐取回陜西都司照舊列銜調治
前疾痊可撫按官具奏該部查有相應㕘將遊擊等項
員缺另行推用仍乞於王輔等二員内奏請簡用一員
擢任㕘將請勑分守肅州地方脩舉邊務振揚軍威以
安内附以禦外侮邊方幸甚縁係將官懇乞養病事理
未敢擅便為此具本順差承差馬廷璋親齎謹題請㫖
　　一為患病將官懇乞休致事
題為患病將官懇乞休致事嘉靖四年十一月十五日
據分守莊浪西寧等處地方副總兵都督同知魯經呈
前事切照本職襲授都指揮以來累立戰功節陞前職
正德十四年得患脫甲風疾節次具奏不准嘉靖元年
四月内奉勑加陞副總兵仍守前項地方任事外嘉靖
三年十月内又疏乞休不䝉俞允奉勑魯經近因回賊
侵犯肅州爾世守忠義勇畧著聞即今邊方有警方且
委用豈可引疾乞休務須戮力討賊樹立戰功欽此欽
遵本年十二月初二日力疾任事外思本職節因本邊
番人犯擾本職披堅執銳陸續殺獲首級三百二十一
顆嘉靖四年七月以來復冐前疾累醫㒺効見今卧床
不能任事本職正在披􁏏肝膽圖報國恩委疾纒綿不
堪領軍及思男魯瞻見膺千户之職管束土官軍家口
人心信服應該襲替如䝉准呈乞賜俯念曾効㣲勞早
為具題容放致仕令男襲授祖職繼管部屬乞推相應
將官前來代守便益等因具呈到臣為照莊浪地方為
河西要害重鎮番敵人擾嵗無寧月月無寧日近年又
有回夷之警防禦保障全在將官若莊浪守將非人密
邇蘭靖腹裏豈能宴然無事及照副總兵魯經沉毅有
謀驍勇慣戰自襲授都指揮受命分守以來屢立戰功
獲賊首級多至三百有餘土漢官軍素所信服敵人邊
人素所畏憚頃嘗以疾乞休重荷温㫖勉留及查得本
官正德年間曾經總制都御史鄧璋彭澤廵按御史羅
玉潘倣許翔鳯奏薦皇上嗣極之初本官因病乞休又
該御史許翔鳯奏其年力方壯謀勇夙成果敢有為而
地方攸賴恩威並用而軍士自服粤自乃祖乃父以來
世有維藩維垣之寄邊陲倚重番達知名况今𦂳急用
人之時遽為引病辭避之計乞要特降勑㫖敦諭本官
亟出蒞事等因本部議得魯經祖父以來世有勞於國
家至經克承先志累見邊功夷部軍民咸知感畏近日
權奸蠱惑先帝聖聴害及骨肉委的情有不堪本部亦
素悉其謀勇才能且部下都指揮指揮等官多至鎮守
分守總兵而本官久以都督同知仍任㕘將嘗欲上請
簡用但以其世守莊浪地方土漢軍民久在屬服逺近
夷部正怯威名深恐一旦更易不惟魯經動懐土觖望
之心且使軍民不安新將之令合無將魯經授以副總
兵名目請勑一道照舊分守荷䝉俞允陞副總兵仍守
莊浪西寧地方嘉靖元年以來節該欽差户科給事中
孟竒御史范永鑾廵按御史劉翀交章奏保近又該欽
差提督軍務太監張忠薦稱魯經生長邊方老成持重
熟閑韜畧累立戰功堪任主將兵部覆題節該奉欽依
魯經等待有相應員缺斟酌推用他欽此欽遵切惟副
總兵魯經厯官最久軍功最多臺臣論薦連章累牘温
㫖慰留至再至三今河西地方敵人之侵犯無常回酋
之窺伺未已豈臣子稱病辭避之日巳經節行本官上
體朝廷眷顧之恩下思地方付託之重罄竭心力撫安軍
民防禦敵人勿再推避致悞邊防大計去後但恐本官
自有陳請情辭懇切萬一聖明俯從所請推任别官夷
情未諳土人未附恐失干城之託况後進將官為其服
屬聴其指使者率多超陞主將而本官尚為偏禆雖公
論在人終當有待而人情向進豈能久堪如䝉伏乞皇上
念地方之至重思世將之當惜本官若有陳乞奏章仍
照前㫖勉留仍乞勑該部查照節年奏薦章疏遇有本
鎮主將員缺將本官奏請陞任若本鎮無缺陜西寧夏
等處附近地方主將有缺照依伊祖魯鑑陞任延綏總
兵事例具奏擢用以慰將官效忠之心以副邊方軍民
之望不勝幸甚縁係患病將官懇乞休致事理未敢擅
便為此具本順差承差馬廷璋親齎謹題請㫖
　　一為查探聲息事
題為查探聲息事嘉靖四年十二月初五日據鎮守延
綏等處地方總兵官署都督僉事彭楧呈前事行准分
守東路地方右㕘將署都指揮僉事黃宰手本據永興
堡把總千户劉瀾呈據一路原哨夜不收劉端等供嘉
靖四年十月初一日從本堡劉家梁墩空出境至初五
日哨到地名黃石磕爪見新行人馬踪跡約一百餘道
初六日襲踪跟至地名死鞍則瞭見帳房一十三頂馬
匹牛羊約三百有餘離邊一百五十餘里及瞭迤北俱
有煙火當就旋回初九日到堡又據木𤓰園堡把總千
户童璧呈據一路原哨夜不收劉三等供十月初一日
從本堡石家塢墩空出境至初五日哨到地名窯兒溝
爪得新行馬蹤約三十餘道從東徃西北去訖初六日
哨至水頭地名倒栁樹瞭見帳房二十七頂牛羊馬匹
約四百五十有餘離邊一百一十餘里及瞭迤北地名
沙城兒等處亦有煙棚當就旋回十一日到堡又據中
路雙山堡把總都指揮周塘呈據一路原哨夜不收折
原甫等供十月初一日從本堡陳家塢墩空出境初二
日夜哨到地名深河兒潛伏天明爪見新行馬蹤約五
百餘道從西徃東北去訖初三日夜哨至地名嚮海子
天明爪見新行馬蹤三十餘道徃西去訖及瞭迤北營
巢帳房一十五頂牛羊馬匹約一千五百餘多離邊一
百五十餘里欲要前進因天落雪又見地勢平漫當就
旋回初八日到堡又據榆林城把總都指揮閻武等呈
據西一路原哨夜不收王真等供十月初一日從本城
斬敵墩空出境初二日三更時哨至地名丁家灣爪見
新行馬蹤一十五道徃東北去訖天亮時哨至地名甫
府草灣伏至未時瞭見單樹梁敵衆三十餘騎從西徃
東去訖離邊五十餘里酉時旋回初四日到城又據東
一路原哨夜不收小孫義等供十月初一日從斬敵墩
空出境初二日三更時哨至地名髙崖畔爪見新行馬
蹤一十五道徃東去訖初三日戌時哨至地名榆林岔
爪見新行馬蹤五十餘道跟舊營路往東去訖相離本邊
八十餘里當就旋回初四日到城又據波羅堡把總指
揮秦堂呈據一路原哨夜不收王騾子等供十月初一
日從夲堡蓮池山墩空出境至初四日哨到地名老瞿
營瞭見敵衆帳房一十二頂牛馬羊約一千餘多離邊
一百三十餘里不敢深入當就旋回初七日到堡又准
分守西路地方左㕘將都指揮僉事袁聰手夲據靖邊
營把總指揮孫仁呈據一路原哨夜不收趙四兒等供
十月初一日從本營保定墩空出境至初八日哨到地
名長湖南畔爪見新行馬蹤約一百餘道徃東行走並無
營盤離邊一百七十餘里當就旋回十五日到營又據
新安邊營把總指揮李杲呈據一路原哨夜不收王見
等供十月初一日從舊安邊營闗門墩空出境至初七
日哨到地名菽麥湖爪見新行馬蹤約七十餘道從東
徃西北去訖亦無駐劄帳窠離邊一百五十餘里當就
旋回十三日到營又據三山堡把總指揮許世忠呈據
一路原哨夜不收許佛僧等供十月初一日從本堡西
平墩空出境至初六日哨到地名明水湖爪見新行馬
蹤約一百餘道徃東北去訖離邊一百八十餘里當就
旋回十四日到堡等因各行到職㑹同鎮守太監張紳
廵撫右僉都御史張縉議照中東西三路營堡各哨有
敵衆住牧營巢帳房馬匹牛羊及敵人行走蹤跡多寡
不一煙棚火光逺近不等况今馬肥弓勁正彼便於馳
驟之時防範機宜在我當謹除行各該分守按伏將領
把總坐堡等官嚴謹烽堠加意隄備如遇有警務要相
機戰守外呈乞照驗施行等因到臣為照北人小王子部
下頭兒吉納台吉諳達阿布該等帯領賊徒八萬自去
年十一月間踏氷在套住牧臣自今年四月到於陜西
地方巳經分布各路將官兵馬按伏隄備節經具題外
夲年五月以來節據延綏寧夏鎮守分守等官哨報河
套敵情自延綏黃甫川起直抵寧夏靈州一帯無處無
敵營壘火光逺近相望其近邊者不過三五十人七八
十人多至二三百人間有入境零賊一見官軍旋即遁
出其大衆知我有備不敢深入七月間率衆二萬前去
西海尋收額布勒敵人其在套者當亦不减數萬近於
九月間擁衆萬餘自延綏波羅懐逺二堡拆墻入境各
該將官追逐雖斬獲不多而地方不曽失事臣十月初旬
自固原起程廵邊至寧夏靈州厯清水營興武營花馬
池定邊營行令各將官差人出邊逺哨並無敵衆人馬
蹤跡烽火寂然盖自靖邊渡河喪敗之後聞風畏遯目
今雖延綏中東二路不時見敵而不敢侵犯但恐尋襲
西海諸冦回套紏同阿爾托蘓及原在套之衆大舉拆
墻入境搶掠之患難保必無仰仗天威逺被皇武布昭
我之兵勢既揚軍威既壮守臣恊力士卒用命不敢希
克㨗之功但求地方不遭患害而已待後河凍已堅哨
探大敵曾否踏氷北遯乃哨套内有無餘敵另行具奏
外縁係查探聲息事理為此具本順差承差馬廷璋親
齎謹具題知
　　一為大舉敵衆出沒事
題為大舉敵衆出沒事嘉靖四年十一月十五日據分
守莊浪西寧地方副總兵都督同知魯經呈前事據守
備鎮𦍑地方行都指揮事袁英呈本年十月十一日有
安逺堡按伏陳指揮傳調人馬迎接齎表人員本職當
統備禦官軍指揮匡鍾等三百五十員名行至水泉兒
未時迎據夜不收王名報瞭古浪土佛墩舉放煙火得
此除分投差人收歛人畜襲爪外申時又據炒來也斤
墩夜不收張雄走報瞭見敵衆四五十騎從水泉兒行
來本職隨統官軍驟彼敵衆見人馬退徃原路去訖欲
追天晚落雪掣軍回堡十二日丑時據西古城夜不收
沈興走報十一日亥時聽得大敵不知其數從黒古城
順河行來有彼處應哨夜不收吳圭玉不曽飛報不知
存亡得此整兵間寅時據炒來也斤墩舉火三把隨據
本墩夜不收胡召保報本日早瞭見敵衆七運老小約
有七八百喝趕牛羊從西古城順河行來奔骷髏石行
去後有四五運精壮約有五六百邀趕馬牛順河徃東
行去得此除差夜不收劉榮赴城飛報外本職領兵出
堡迎至河灘有賊一百撲來就與交鋒對敵職督官軍
齊擁向前鎗扎箭射中傷敵衆人馬數騎敵見官軍勇
猛方纔遯徃石板溝出境去訖就陣奪獲賊馬一匹牛
三隻敵帳二頂氈衫二領氈襖二件皮襖二領皮可可
二箇木盆一箇筐一箇駝鞍一副欲再深追况敵勢重
大恐墮奸計掣軍回堡差據夜不收張天兒襲得前賊
蹤跡俱由黒古城行來及查彼處應哨夜不收宣興右
李遷爪無下落不知存亡得此及照差去報事夜不收
劉榮未回顯是被擄查得此外再無搶掠人畜行間又
據爪路夜不收王志等收送套中走回男子二名供說
前敵俱足西海久住敵酋阿爾托蘓部落等情除差人
觧送莊浪聴審外為照此敵分運經過難保不來為患
除整兵隄備外理合具呈施行等因據此除將奪獲馬
牛照例犒勞奮勇官軍敵噐發仰莊浪衛貯庫外呈乞
照騐施行據此又據本官呈為哨探大敵壓境住牧事
本年十月十八日據迤北探哨夜不收翁城土軍卯三
等四名供報本月十二日䝉差各役哨探敵情依䝉出
境晝伏夜行十三日到常山兒伏瞭二日瞭見土豹領
敵衆六七十騎順河徃來行走十五日到斬石峽登髙
瞭見頭水古城一帯有敵四五千牛馬遍山欲再深入
哨探套人阻道不能前進十八日掣回到城及據迤南
探哨夜不收宋欽土軍家堂保等四名供報十三日到
蘆溝登髙瞭見套人一百餘騎徑奔紅溝行去十四日
到一撮毛山登髙瞭見孫官兒湖照壁山槽頭一帯套
人約有三四千牛馬遍山撒放伏瞭至晚掣回十七日
到城供報得此照得前敵來在莊浪山後占據水頭古
城照壁山一帯迤邐住牧時遣輕騎近邊徃來行走雖
未深入難保不來為患除行屬墩營站堡守掌官軍謹
斥烽堠整兵嚴加隄備外呈乞照驗施行據此又據本
官呈為套中走回人口供報夷情事據守備鎮羌地方
行都指揮使袁英差擺哨西古城夜不收王志收送套
中走回男子三名到官發據莊浪衛申審得一名黒的
狗供稱失記年嵗係河州衛左所失記百戸下餘丁尹
玉兒弟正德八年四月内在於馬家灘放馬忽遇套衆
三百餘騎搶到西海阿爾托蘓營内住坐舊年冬間回
子人馬到來將頭口盡行搶去今年九月間小十王人
馬前來有衆敵人一千邀趕牛羊馬匹二三千同小十
王人馬三百一同起營走了一箇月到荘浪地方上住
坐衆敵人商量河凍了回套去黒的狗思想父母脫走
撞遇擺哨人役收送前來供報是實一名姚二哥子年
二十嵗係甘州左衛左所姚百户下舍人姚清男状供
正德四年六月内在於黒泉堡耨田遇賊二百搶到西
海營中住坐一名馬閏狗失記年嵗洮州衛巾所十旗
寨總旗馬敖男正德十四年五月内在於屯莊遇敵七
八十騎搶到營中今年大衆敵人起身來到莊浪地方
各思想父母二哥子偷騎赤騍馬一匹馬閏狗偷騎青
扇馬一匹一同脫走來報等因備供具申得此行間夲
月十九日及據擺哨孤山兒夜不收景奉祥收送男子
一名竇荒年供年一十八嵗係西寧衛中左所失記百
户下通事竇禮男在於北川毛家寨屯住嘉靖元年九
月内入山尋柴遇敵二百餘騎搶到西海阿爾托蘓營
内住坐今年衆敵人起營來到莊浪山後住牧荒年思
想父母乗黑脱走回還隨據馬塲溝夜不收張顯收送男
子一名自兒供年一十八嵗係莊浪衛紅城子總甲石
城下土丁他罕保男在於武勝堡屯住正德十五年失
記月日在山放牛遇賊二三百搶到西海營中住坐舊
年冬間又被纒頭回回將自兒搶到半路上脫走回到
原搶營中今年衆敵人害怕回子又來尋搶同小十王
人馬起營來在莊浪地方土豹嶺一帯駐劄敵人約有
一萬頭畜遍川撒放衆敵殺白馬一匹祭天商量收拾
精兵要來城邊厮殺尋搶等語自兒思想父母偷騎赤
扇馬一匹脫走撞遇夜不收收送前來供的是實據此
除整兵隄備外呈乞照驗施行據此又據本官呈為大
勢敵衆犯邊事抄䝉臣鈞帖行據守備紅城子行都指
揮事楊和呈據夜不收周伏等四名供報十月二十二
日到金莊水登髙瞭見蘆塘照壁山孫官兒湖黃河邊
套人約有五十餘騎青白馬匹遍山撒放伏瞭至晚煙
霧火光不絶欲便前去撦木硤五方寺等處爪探况敵
阻道不能前進二十四日掣回供報得此理合具呈施
行等因據此案查套中走回男子張友智供報敵人四
五百八月間到黃河沿住牧内有一賊漢語說是小十
王頭哨内三百渡河徃靖邊地方上行去其餘復到店
子川住牧等情除差人聮絡哨探另報外呈乞照騐施
行等因節呈到臣為照阿爾托蘇額布勒二項邊寇正
德初年被北部追殺逃躱前來竊伏我西海地方將二
十年侵掠莊浪凉州等處不止一次又曾侵入洮州直
抵四川松潘境界大為中國腹心之患臣方議調集大
兵痛加誅剿已經具題外本年七月以來套衆二萬過
河聲言收捕前敵留兵數千在莊浪凉州一帯住牧其
餘徑奔西海邊人方幸夷狄相攻地方之利將謂永絶
禍根不意先為所覺挈其家口頭畜遯入南山藏躱逼
近洮河地方止留精兵在於舊伏險隘去處把截來者
千里而趨利住者以逸而待勞反為所挫遯回莊浪先
以數百騎從靖邊撦木硤渡河犯我腹裏節被陜西寧
夏官軍斬殺敗散其大勢已漸那營東北去訖後節據
莊浪守臣哨報阿爾托蘓敵衆陸續跟隨小十王大營
前來盖此敵自知結釁巳深恐將來北部大舉復讐力
不能敵故先隨從歸順以圖免禍然阿爾托蘓敵衆既
離西海獨額布勒在彼勢亦稍衰除行洮岷㕘將邊備
守備等官整兵積糧嚴加隄備外但前項邊敵近日源
源而來俱在莊浪孫官兒湖蘆塘五方寺等處臨河住
劄密邇靖邊地方因懲前敗不敢窺伺俱從洞清溝透
過寧夏中衛地方恐其待河氷已堅乘間深入固靖地
方搶掠仍從寧夏中路擁衆拆墻歸套亦未可知巳經
督發陜西㕘將守備等官統兵於各要害地方防禦及
將延綏副總兵趙瑛竒兵調來小鹽池等處與寧夏官
軍各按伏堵截并行花馬池興武清水營一帯大小主
客將官嚴加防範待後哨探各枝敵人向徃的確消息
曾否盡歸河套有無侵犯邊境另行奏報外縁係大舉
敵衆出沒事理為此具本順差承差馬廷璋親齎謹具
題知
　　一為邊敵聲息事
題為邊敵聲息事嘉靖四年十二月初十日據鎮守寧
夏地方總兵官都督僉事杭雄呈前事本年十一月二
十二日據迤北猪嘴山出哨夜不收莊真保報十九日
辰時瞭見境外地名青羊泉敵衆約有二百餘騎隨趕
牛羊徃黃河西岸大灣去訖二十日巳時又瞭見野馬
川口子敵衆五簇頭畜不知其數俱徃東行又見河東
地名石觜兒暖泉兒一帯晝夜焚燒火光不絶又據鎮
寧墩夜不收劉敬祖報二十一日夜三更時分境外正
北敵衆約二三百騎邀趕頭畜進境順河徃南行至栁
門兒墩北空踏氷過徃河東去訖二十三日據賀蘭山
打磑口出哨夜不收顧阿半報夲日夜二更時分哨見
境外敵衆約有一百餘騎進口徃東過河去訖二十四
日據猪觜山出哨夜不收王宗報本日酉時瞭見地名
野馬川口子敵衆約有三百餘騎隨趕頭畜徃來奔河
行走後面灰塵聮絡不絶二十五日據打磑裏口墩夜
不收竇回生常勝墩夜不收傅泰各報境外地名黃草
灘敵衆約有一百餘騎邀趕牛羊徃西北踏氷過徃河
東去訖十二月初二日據汝箕口出哨夜不收趙王加
報初一日寅時哨見境外正西敵衆二十餘騎進境徃
東去訖隨據河西瓦窯墩夜不收李昇報本日卯時瞭
見境裏敵衆二十餘騎來到本墩北空踏氷過河去訖
初三日據迤北鎮逺闗鎮寧墩夜不收杜成報初二日
申時瞭見境外敵衆三百餘騎從馬頭沙灘進境南行
隨據栁門墩夜不收趙牛兒報稱前賊從本墩南空踏
氷過徃河東去訖等因各報到職巻查先為𦂳急聲息
事遵照提督軍門節行預防邊患事宜巳將本鎮竒遊
兵馬分布沿邊𦂳闗興武清水營設伏截殺去後今據
前因㑹同鎮守太監張鎮廵撫都御史林琦議得河西
賀蘭山後盤據敵衆衆寡不一分夥邀趕頭畜踏氷轉
徙入套住套酋衆又在石觜暖泉一帯順河住牧晝夜
焚燒煙火不絶况河氷一合表裏不分紏勢烏合意必
侵犯延寧陜固合再整兵隄備防範通行為此除行本
鎮各該將領等官魏錕等及延陜二鎮各整兵隄備外
今將前項縁由理合具呈伏乞照騐施行等因到臣為
照大敵在套一向不敢深入近自靖邊寧夏官軍殺敗
之後那營東遯今據所呈前此尋收額布勒大勢敵衆
自賀蘭山後而來臨河屯住陸續回套而在套之敵亦
復順河住牧紏合入敵之謀難保必無已通行各鎮守
臣照舊嚴加隄備遇警相機戰守去後竊料套中之人
夏間尋襲西海等處回旋數千里不得利而歸人馬巳
多勞乏其邀趕頭畜過河者必是阿爾托蘓殘敵被其
收捕歸順而來縁今水冷草枯時月似難深入侵犯而
我所以備之者不得不謹但近日敵人以漸那營多在
延綏東路地方延綏守臣未據呈報除行令分投差人
逺哨敵衆帳窠離邊逺近及待河氷已堅哨探有無出
套過河的確消息另行奏報外縁係敵衆聲息事理為
此謹具題知
　　一為舉劾有司官員事
題為舉劾有司官員事臣聞政之興廢存乎其人得人
則興失人則廢天下之事皆然而郡縣親民所繫尤重
臣久官陜西近者起廢而來一方之士民多所接見一
方之政俗素所渉厯恒於錢糧之盈虛人民之愁樂户
口之登耗學校之盛衰盗賊之興息而郡縣官員之賢
否可按而知焉大抵才賢者十無二三庸劣者十常六
七今當朝覲之年甄别黜陟此其時也除曾經論薦及
毁譽相半治行未彰者不開外博訪得臨洮府知府楊
應奎催科不妨於撫字通敏兼著乎清聲鞏昌府知府
金濓處事人稱其老成當官克慎其操履本府同知丁
璿有剸繁舉劇之才有獲上治民之譽延安府同知張
志道潔操有聞能聲日著西安府同知李昇喬遷岐通
判張岳平凉府張祚俱守已無玷遇事有為西安府推
官楊銳噐質端重刑名疏通華州知州甘為霖才通敏
而優於治繁性謹飭而嚴於律已武功縣知縣姜恩窮
經能達於政守已兼愛夫民盩厔縣知縣王䀻勵精於
政事而庭無留案恪守於官箴而人無間言鄠縣知縣
康天爵官有循良之風民歌清浄之治長安縣知縣陳
謨咸寧縣知縣何鍾俱才不窘於劇縣志不玷於甲科
富平縣知縣胡山作教已收成效調繁綽有治才商南
縣知縣郝宗儒通才克優於政小邑弗盡厥施延安府
保安縣知縣韓佶調簡邑而大著能聲處邊地而不渝
素守鳯翔府扶風縣知縣孫昌政平易而近民性剛介而
有執以上各官在陜西八郡中號為出色及又訪得慶
陽府知府蕭海操履峻潔行事執滯用之邊地則非所
宜處之内郡足為良吏延安府知府張錦上玩下慢無
自立之能以繁調簡無可更之郡臣廣詢博訪所見如
此至於卑官末職可取者亦多撫按官自能備陳臣不
敢汎及如䝉乞勑吏部再為訪察合無將楊應奎等
酌其年勞量為陞用蕭海改調腹裏簡郡以保全亷官
張錦照例罷黜以警䇿庸吏庶幾有司知所勸懲而吏
治可以脩舉矣縁係舉劾有司官員事理未敢擅便為
此具本順差承差孫傑親齎謹具題請㫖
　　一為旌舉方面官員事
題為旌舉方面官員事臣切惟天下民生之休戚係於
守令守令之賢否係於藩臬故藩臬者守令之師表而
吏治之臧否民生之休戚端必由之臣受命提督陜西
三邊軍務毎思師旅之供餉資乎錢榖錢榖之盈縮出
自人民因是以求之藩臬有司之賢否可槩知矣有一
賢焉足濟公家之事臣既知之不敢不舉也有一不肖
焉將貽生民之害臣既知之不敢不劾也舉賢惟恐其
不先去不肖惟恐其不速大臣之職亦若是耳若知其
賢而姑使之沉淪知其不肖而姑為之隠諱是豈公平
正大之體哉今當臣工述職之期正陟明黜幽之日茍
有所見豈敢隠黙顧陜西布按二司官員近多得人除
左布政使等官宋冕等雖賢能素著而新任日淺不敢
遽陳及左㕘政成文右㕘政韓士竒副使唐龍髙公韶
陳鼎翟鵬僉事桑溥姚文清王鈞節經臣論薦俱不開
外愽訪得陜西布政司右㕘政楊叔通行端而學足潤
身性敏而才能集事右㕘議王汝舟臨事有疏通之才
督儲有公平之譽陜西按察司副使張宏性資朴實政
務疏通近嘗論其一事之失終難掩其平日之長延綏
管糧僉事宋璉謹厚老成郭鳯翔風力振作甘肅管糧
僉事周汝勤勤慎安詳以上各官年勞雖有淺深才識
不無甲乙畢竟皆藩臬之良俱可與旌薦之列如䝉乞
勑吏部再為訪察量其年勞遇缺推用則臣工知所奮
勵而政務益加脩舉矣縁係旌舉方面官員事理未敢
擅便為此具本順差承差孫傑親齎謹題請㫖
　　一為老病不堪重任乞恩辭免新命事
奏為老病不堪重任乞恩辭免新命事准吏部咨嘉靖
四年十一月十八日該司禮監太監張欽傳奉聖㫖提
督陜西三邊軍務楊一清便寫勑行取來京着照舊内
閣辦事吏部知道欽此欽遵備咨到臣自天有命局地
無容謹披􁏏誠悃者伏念臣正德年間任少傅兼太子
太傅吏部尚書武英殿大學士供事内閣以病屢乞休
致荷䝉武宗皇帝允令致仕養疴林下八年有餘皇上
嗣極之初特勑遣官存問節經大臣科道等官論薦屢
奉明㫖待缺起用臣自度老病衰殘之人行將就木豈
能復出任事徒懐感恩圖報之誠難效鞠躬盡瘁之節
杜門伏枕間忽䝉皇上軫念三邊有警采納廷議起臣
提督軍務兵部咨文至臣即備陳衰病懇乞辭免既而
欽降勑諭至符驗旗牌闗防俱至又䝉欽賞白金綵幣
至伏讀勑詞責以大義期之古人褒諭隆重出乎常格
臣感激奮發至於泣下夫葵藿猶能傾陽犬馬尚知報
主臣亦人耳敢忘情於造化忍自絶於生成第以疾疢
相嬰不能自强再疏辭免續蒙命廵撫都御史吳廷舉
即臣家敦遣啓行後兵部以各邊軍情𦂳急節該題奉
欽依新推提督三邊軍務官着上𦂳前去節制調遣陜
西地方既敵情勢重大便馬上差官催促楊一清前去
調度經畫欽此欽遵行臣竊念地方多事臣子豈敢避
難况兩次辭章不䝉俞允褒諭至督責愈嚴用是兼程
前進到於陜西地方扶疾任事到邊以來倐久逾月屢
有論列多荷采行即今士馬頗多精强糧儲頗有積蓄
大衆伏套而不敢深入回部雖入而旋退遯是皆仰仗
天威受成廟筭臣之薄劣何嘗有勞十月十一月内廵
視各邊兩目為風沙所傷昏眊轉甚視物茫然如隔雲
霧足膝愈加痿弱歩履湏人攙扶自知鞭䇿不前毎欲
求退復念先以套人入邊之奏上厪聖慮今套人去留
未定不敢遽及其私豈意垂盡之年再荷非常之眷聞
命而懼以榮為憂近聞言官所論奏莫究其詳臣自度
行不足以孚人才不足以用世官踰其分事不稱食言
官所指必得其真臣不敢辯但聞云臣有窺伺舊任之
心警愧不知所自仰惟皇上總攬乾綱萬幾獨斷至於
大臣進退皆出宸𠂻臣縱有是心將孰與謀何所致力
况位至孤卿已是文臣之極致年過七十自知來日之
無多而乃欲徼望外之榮以速官謗誠衣冠之所不齒
名教之所不容臣雖庸愚决不為是聖鍳在上何俟臣
言但其謂臣兩目漸𦕈精力亦衰邊陲之任亦非所宜
數語似為切當臣雖自言不過如此伏願皇上念秘閣
要地不宜付之匪人衰朽餘齡不可加之重任鍳臣先
今辭免懇誠收回新命容臣休致以全晚節臣雖與世
長辭亦有榮矣臣不勝戰兢隕越激切祈恩之至縁係
老疾不堪重任乞恩辭免新命事理為此具夲順差承
差孫傑親齎謹具奏聞伏候勑㫖
　　一為諮訪羣䇿以禆邊務事
題為諮訪羣䇿以禆邊務事案查先據整飭固原等處
兵備陜西按察司副使成文呈前事内一件添築城堡
以絶邊患行據固原衛指揮符深苑馬寺清平苑圉長
張子儀㑹呈勘得固原東路索多城即白馬城委係𦂳
要隘口雖與清平苑草塲交界然地處孤懸久不在彼
牧放相應脩築城堡斷絶賊路以保地方且本地東至
萬安苑草塲桃林坡南至清平苑草塲三岔山西至羣
牧所天城山北至阿爾斯蘭要峴四至以内地頗肥饒可
作安軍之業以外仍作草塲合用脩築人夫應支口糧
應用噐具稍把俱於附近衛所起支措辦防守軍役照
先事例召募懸賞仍撥給近堡地一頃令其開種待十
年之後量徴子粒仍在白馬井墩改築近水處所展築
寛大月城有警撥軍在彼占據水頭使賊馬不得飲水
則賊路自可斷絶毎嵗仍量撥糧料草束於本城收貯
以備截殺軍馬支用等因㑹呈前來案查先准守備固
原地方署都指揮僉事劉文手本前事内開固原地方
平漫最當衝要先年敵衆侵犯俱由韋州螺山入預旺
城紅古城二處劄為巢穴深入搶掠𢎞治正德年間節
䝉總制尚書秦紘都御史楊一清奏議於固靖環蘭一
帯挑脩邊墻一道及於中路預旺城添設平邊一所召
軍一千餘名西路紅古城添設一堡召軍四百餘名各
委官操守地方賴以無虞自此以後敵見彼處有備却
由東路地方獅子川毛居士井入寇其白馬城白馬井
等處即巢穴之所由此而南深入鎮原平凉涇州等處
嘉靖元年大敵正在白馬井白馬城等處劄為巢穴更
番搶掠足為証驗前項地方相應脩築城堡召軍防守
斷絶賊路等因准此㸔得前項地方與清平苑草塲交
界且脩築防守事宜未經議處難便施行巳經闗行陜
西苑馬寺㑹委各官勘處去後今呈前因理合呈乞裁
處施行等因呈報到臣看得固原地方西路有平邊鎮
戎二所及紅古城足堪把截防守東路孤懸寛漫先年
全無備禦敵人由環縣地方進入直從虎山溝徑至平
凉郭外而人不及知𢎞治十七十八年間因脩復清平
萬安二苑馬政展築彭陽城板井堡二處安挿牧軍脩
盖官㕔營房選設操丁守城遇冬有警分布官軍在彼
按伏稍為有備其獅子川毛居士井一帯相離各堡窵
逺水草便利敵衆窺知近年在彼劄營分散搶掠今要
於白馬城地方添築城堡及將白馬井墩改築占據水
頭俱各相應巳經行仰兵備副使成文㑹同守備都指
揮劉文親詣勘處應築城垣若干文門幾座合起倩固
原平凉軍衛有司并清平萬安二苑各人夫若干名應
支口糧於固原州倉及彭陽板井倉闗支合用脩城噐
具稍把城門釘鐵等料官為措辦應用脩築完日有警
摘撥官軍在彼防守照例懸賞召募軍人四五百名設
為常守之兵毎軍一名撥給近堡地一頃令其開種十
年之後量徴子粒收貯夲城備用仍行陜西廵撫衙門
行令布政司將原坐附近城堡倉塲糧米量為改撥本
城脩盖倉厫收貯以備按伏官軍支用其白馬井墩依
擬改築近水處所展拓寛大月城撥軍守瞭阻絶水頭
庶使敵馬不能久住待城完召有軍人積有糧草應該
立所設官等項另為定奪仍備由具呈陜西廵撫衙門
計處去後縁兵備副使成文陞任陜西布政司左㕘政
新任兵備官員未到行令帯管兵備兼理前項築城事
務續據本官呈開該䝉巡撫陜西右副都御史王藎批
據本官呈文内開㸔得所呈添築城堡增軍設所俱係
防邊急務又經提督衙門議處周悉兵備官即便㑹同
守備官劉文上𦂳親詣勘處不必遷延月日有失事機
該用錢糧等項應呈報者通呈定奪等因䝉此㑹同守
備都指揮劉文前去白馬城㸔得舊城週圍大城二里
八分月城四分共計三里二分似為狹小今議將月城
展作八分週圍共四里合用脩築人夫三千名起倩固
原衛餘丁五百名固原州民夫五百名羣牧所餘丁五
百名靈長二監操丁一千名平凉衛餘丁五百名大約
五十日可完毎名日支口糧二升共該糧三千石於附
近新豐等倉支用犒勞夫役毎五日一次毎人銀三分
計筭五十日該用銀九百兩合用把條查得石澇池孔
骨都地方産有稍柴相離白馬城三十餘里就令夫役
自行採打應用其土袋鍬钁各夫自備木□五十把用
行條二十五根毎根用銀五分共銀一兩二錢五分刮
板五十副毎副用板一片椽二根共用板五十片毎片
用銀三分共用椽一百根毎二根用銀一分共銀二兩
合用石杵石硪於固原鎮戎二處撥匠打用南北二門
城樓該用禾植椽板釘鐵等項毎座用銀五十四兩眷
門并樓磚瓦就將條把督匠燒造裹門鐵葉用銀八兩
共銀一百一十六兩本城樓鋪六座每座該用椽木價
銀一兩五錢共銀九兩脩盖倉厫二座毎座六間六檩
五椽大門樓一合三檁二椽木料甎瓦釘鐵等項共銀
四十六兩四分脩盖官㕔前後二座各三間五檁四椽
并門格窻毎座用銀二十五兩共銀五十兩廂房四座
三檁二椽毎間用銀四兩共銀一十六兩大門樓一座
用銀三兩共銀六十九兩通共估計銀一千一百四十
三兩二錢九分合於收貯鹽商□簽銀内動支及看得
固原衛指揮符深平邊千户所百户王玉俱頗能幹濟
合委各官前去提調脩理等因具呈到臣看得各官勘
處停當依擬行仰起夫辦料興工帖委指揮符深等管
理仍令守備劉文徃來提調工完之日通將支用過官
錢總𩔖造冊呈報查考續據委官符深呈稱本職依䝉
於本年七月十六日帯領固原平凉二衛靈長二監甘
州羣牧所固原鎮原二州縣夫役前去白馬城將原丈
量城垣督工脩築至本年十一月十四日前項城垣并
大城北門俱各築完其南門并官㕔倉厫樓鋪縁冬深
土脉結凍未曾築造除將餘剩銀兩待通完之日另行
開報先將支用過錢糧數目造冊呈報施行等因前來
近該臣廵視延寧等邉回還親詣白馬城閱視得前項
城垣髙厚堅固足堪保障新召軍人俱各精銳壯徤亦
堪防守隨經查照鎮戎平邊等城事規行令原委指揮
符深操守及百戸王玉坐堡各管領召募軍人整飭軍
火噐械嚴謹防守外又據分守固靖等處地方㕘將劉
文呈為前事開稱本職親詣勘得白馬城脩築完固召
集軍士一千一百餘名在彼防守及西路紅古城増召
軍士與舊軍共有一千名各委指揮一員操守百户一
員坐堡但二處衝要分守墩隘邊塹數多凡有警報操
守官領兵截殺坐堡官收歛守城其墩臺邊塹馬隊等
項缺官提調管理欲於固原衛所摘撥但本衛見操馬
隊俱各缺官委令旗甲管領不堪動調縁二堡軍士俱
有千餘若非添官管理人心終恐渙散地方無賴欲待
開設所分銓官降印未免待延嵗月又况安挿未定急
難舉行合無於延寧二鎮查取新任多餘千百户一十
員前來分撥二堡管事如此則軍有統束事體經久不
致廢弛其設所事宜待安挿已定另行查舉呈乞定奪
施行等因到臣案查前已該臣及陜西廵撫節及各官
勘處去後今據前因照得廵撫陜西都御史王藎見在
鞏昌洮岷地方防禦邊人除行徑自具奏外臣惟固原
為防邊重鎮乃陜西根本之地地里寛漫通賊隘口數
多分兵而守則無所不寡賊至發兵則有所不及數十
年來敵衆竊伏河套寧夏邊牆不能捍禦必從固原深入
平鳯臨鞏地方搶掠生意蕭索戸口凋耗實由於此但
防邊之要據險為先設險之䇿必資城守成化年間都
御史余子俊建議於預旺城葫蘆硤口二處添設鎮戎
平邊二所甚為得策後止設鎮戎所其平邊所因循未
舉𢎞治十四年敵衆侵犯固原總制尚書秦紘查奏舉
行旋即去任臣接管總制始奏銓官降印召募軍人設
倉積糧又於舊紅古城脩盖營房募軍積糧委官操守
於是兩城遂為防禦要地敵衆畏避不敢由此而入却
從東路獅子川毛居士井一帯在於白馬井趂水草劄
營分散搶掠固原平凉村寨城堡直抵涇邠地方所以
固原兵備副使成文守備都指揮劉文俱要於舊撒都
城即白馬城地方脩築城堡添設官軍并展築白馬墩
堡占據水頭斷賊出入之路似為有見臣與廵撫都御
史王藎依擬行令勘處今據各官呈報臣又親詣閲視
及行委布按二司官㕘政韓士竒等照例召募願投本
城軍人及又委令將應給軍人耕種地土丈量四至分
撥外但有城有軍必須得官管束固原衛見任官員數
少委的不敷差用及照召募軍人止可尋常備禦若大
衆入冦必須分調官軍在此按伏供應糧草亦當預備
再照前項地方係在靈武監清平苑草塲之内與萬安
苑草塲相隣因地土荒逺自來無有官馬在此牧放盖
係敵衆出没之衝牧軍亦不敢來此牧馬及义查得靈
武監清平苑原額實有草塲地共一萬九千七百九十
四頃二十六畆二分見養馬軍人止是二百八十三名
見養馬并駒四百三十七匹萬安苑原額實有草塲地
一萬七千四百五十二頃三十八畆養馬軍人三百二
十三名見養馬并駒一千四百八十八匹地土甚廣牧
馬不多不致顧此失彼但恐牧軍因見築有城池足堪
保障事定之後或起争端况前項城堡之設不止保障
地方亦欲防䕶官馬如䝉乞勑該部計議合無行延綏
寧夏二鎮查取新任空閒官員毎鎮各五員改調填註
固原衛所分分撥白馬城紅古城二處毎城五員管隊
領軍并行陜西布政司將原坐附近城堡該徴民糧量
撥新築白馬城脩盖倉厫收貯以備兵馬支用再乞行
陜西苑馬寺禁約該苑牧軍草塲地土在今分撥給軍
耕種界至之内者向後不許混争告擾及行總兵㕘將
兵備操守等官禁約本城軍人不許於界至之外侵越
耕種如違各依法究治待安挿既定軍強食足之日與
紅古城應該設立所分俱聽後來總制提督廵撫等官
奏請定奪如此庶可以壯邊城保障之勢消外敵窺伺
之心地方兵民不勝至幸縁係諮訪羣䇿以禆邊務事
理未敢擅便為此具本專差承差趙瑤親齎謹題請㫖
　
　
　
　
　
　闗中奏議巻十六
欽定四庫全書
　關中奏議巻十七
　　　　　　　　　　　　明　楊一清　撰
　提督𩔖
　　一為整理邊務以備寇患事
欽差提督陜西三邊都御史臣楊一清謹題為整理邊
務以備寇患事案查先准兵部咨該提督軍務兵部尚
書金獻民題前事奉聖㫖該部知道欽此欽遵該兵部
議得固原地方平坦可以馳驟敵衆搶掠多由此入陜
西腹裏州縣連歲被害實由本處兵糧不足難以防守
合無依其所擬將各城堡各衛禦冬防守官軍内選擇
精壯二千三百員名連見在七百名共輳三千員名聴
總兵官統領其守備官部下除見在并各城堡挑選官
軍二千員名外許於各項軍民丁多戸内召募一千名
共輳三千之數召募銀兩於官庫動支俱各相應但事
關地方軍務仍咨行提督尚書楊一清再加議處具奏
施行等因具題節該奉欽依其餘准擬欽此欽遵備咨
到臣為照固原為陜西喉襟要害之地地里平漫無險
可據通敵去處甚多自𢎞治十四年以來套人擁衆深
入延寧地方不能捍禦馳驟長驅兩日夜可至固原分
散醜𩔖静寧隆徳㑹寧安定一帶州縣俱被剽掠直抵
鞏昌秦州地方近年又侵過平涼蹂踐我涇邠等州縣
得利而歸不曾遭剉將來鳳翔西安内郡安保不遭毒
害臣先年巡撫之時奏將陜西鎮守總兵移在固原常
川駐劄意正在此但所統官軍與守備官部下官軍俱
不及千數委的數少難以出戰只得嬰城坐守甘受畏
縮之罪今提督尚書金獻民要將總兵官部下除見在
七百員名外再於各城堡各衛禦冬防守官軍内摘選
精壯二千三百員名共輳三千員名總兵官統領守備
官部下除見在外今擬增糧并各城堡挑選共二千員
名未及之數照例懸賞於有丁人戸内召募一千名亦
輳三千之數統領殺敵召募銀兩於司府官庫查有無
碍銀兩動支除依擬行令嚴加挑選聴各官統領以助
兵勢外至於懸賞召募一節尤為得策今日之務似難
舍此及照臨邊軍民勇悍善鬭者在在有之召之有道
自然應命及查先年召軍毎名有給銀五兩者有三兩
者是為常守之兵比之腹裏抽選召募者大段不同比
年延綏寧夏二鎮召募土兵至今與遊竒正兵一體調
遣截殺所向有功今各該衛所行伍空虚懸利召募相
應舉行但陜西布政司在庫銀兩不多各有頭項難以
一槩取用巳經具題乞勅兵部議處合無於太僕寺馬
價銀内動支五萬兩差官運送前來聴臣督委都布按
三司實心幹理官員設法召募不拘衛所軍餘舍餘村
野土民但係年力精壯騎射閑熟者籍名在官願領馬
者給銀五兩步軍給銀三兩令其置辦軍裝弓矢器具
團成隊伍聴總兵守備等官統領訓練不敢委用貪刻
官員用强逼勒以失人心亦不敢濫收不堪之人徒費
官錢無益於事若京運銀兩召募支用不盡收貯聴發
各邊收買戰馬不許别項動支事完通將支用過召募
買馬銀兩數目造冊奏繳等因題奉聖㫖兵部知道欽
此欽遵兵部議擬覆題奉聖㫖是馬價准動支五萬兩
運送前去募軍買馬不許浪費欽此欽遵續該兵部差
委太僕寺寺丞張珌運送馬價銀五萬兩前來除行仰
帶管固原兵備叅政成文轉發固原州倉收貯聴文外
續為諮訪羣策以禆邊務事據固原兵備副使成文呈
稱固原東路撒都城即白馬城委係𦂳要隘口雖與清
平苑草塲交界然地處孤懸久不在彼牧放相應修築
城堡斷絶敵路以保地方且彼地頗肥饒可作安軍之
業防守軍役照先年事例召募懸賞仍撥給近堡地一
頃令其開種待十年之後量徵子粒仍將白馬井墩改
築近水去處展築寛大月城有警撥軍在彼占據水頭
使賊馬不得飲水則賊路自可斷絶等因到臣節經依
擬勘處施行完備除另行具題外為照陜西各邊衛所
軍人逃故數多行伍空虚丁力寡弱遇警應敵多無成
功兹欲充實軍伍不過清勾抽選召募三者而巳但今
各該衛所多無空閒人丁毎正軍一名例該二丁幇貼
尚且不足抽選一節似難舉行清勾固是要務巳經出
榜召諭逃軍令其自首免罪及督委都布按三司清軍
巡守等官各督屬挨查清補但地方廣逺州縣數多一
時豈能濟用惟有召募一策可應目前之急葢西人性
氣猛悍尚勇善鬭且慣見敵衆聞敵不懼若召之有道
自然樂從案查近准兵部咨該提督軍務本部尚書金
獻民題為整理邊務以備敵患事要行照例懸賞於有
丁人戸内召募一千名聴守備官統領殺敵及據固原
兵備副使成文呈議要於白馬城地方添築城堡改築
墩臺占據水頭以遏敵人但恐各衛所缺軍摘發防守
亦須召募精壯一千名設為常守之兵庶㡬可得其力
及照平邊所紅古城二處皆險要地方舊召軍人數少
亦須量為召募毎城各二三百名則軍伍稍充兵威自
振查得陜西按察司副使韓士竒見在軍門聴用巳經
行委本官專理前事出給大字告示發去固原靖邊一
帶城堡平涼慶陽臨鞏等府衛張掛曉諭衛所大小官
員有願承領召軍者許赴臣呈告給與鈞帖令其分投
召諭不拘土著外戸軍民人等但係年歳精壯有膂力
有膽畧善騎射能戰鬭之人聴從召集願投固原平邊
紅古等城及新築白馬城者各從其便務要有抵業有
隣佑里老屯甲族長戸首保結無碍方可召收待召集
數多派發各衛所收隊着伍毎名給賞銀兩置辦軍裝
什物合用盔甲於各衛軍器局内闗給馬匹於苑馬寺
孳牧及茶馬内領養騎操著伍之後毎月照舊軍例給
糧一石其白馬城地方田地廣濶肥饒願領種者毎名
給地一頃令其自行耕種不徵子粒就准月糧不許將
㓜弱不堪素無根絆無人保管之人一槩混召有損無
益召軍官應該陞賞者先行給與公文執照待具奏定
奪其所召土兵就令原召之人管領聴調殺敵有功之
日照例併功陞職軍官之外若舍餘軍民土人素有力
量能召軍者毎召一名給賞銀一兩十名賞銀十兩至
百名賞銀百兩以𩔖而推俱照此格節行去後縁副使
韓士竒陞任陜西布政司叅政管理糧儲無暇及此改
委帶管固原兵備左叅政成文兼管又因成文分守隴
右道去訖改委按察司僉事桑溥管理召募查得節據
叅政成文呈報願投白馬城軍人固原衛冠帶總旗馬
騰召募潘仲敖等一百五十三名平邊千戸所正千戸
田林召募胡坎等三十一名本所實授總旗田埜召募
張仲玉等三十名固原衛中所百戸甘昇召募趙瓚等
九十一名甘州羣牧所百戸侯松召募權志清等一十
五名固原衛武舉舍人符節召募常英等五十二名總
旗李洪召募謝騰霄等四十名固原衛右所百戸唐璽
召募岳景玉等八十五名平邊千戸所副千戸汪洋召
募殷臣等七十三名固原衛舍人方鸞召募趙懐等二
十一名俱經本官行查結勘無碍開報前來為照白馬
城修築將完缺人防守隨經行令叅政成文轉發原委
築城固原衛指揮符深收管分撥地方修蓋房屋責令
防守外續據慶陽衛前千戸所副千戸繆臣呈報召募
白馬城軍孫玉等三百六十六名前來行仰僉事桑溥
覆審未據回報及據操守固原等處地方指揮使黄振
呈報願投固原衛軍人孟文學等五十九名俱巳收糧
發伍外查得固原衛召軍榜文内開奉陜西都司劄付
該䝉巡撫陜西都御史王珝案驗准兵部咨為防邊患
以安地方事該甘肅鎮巡等官都御史陳九疇等題稱
甘肅各衛軍士逃亡行伍空虛不敷戰守要照𢎞治十
五年太僕寺少卿王質題准事例召募軍士等因奉聖
㫖該衙門知道欽此欽遵該兵部查得先為急募土兵
以禦邊敵事該太僕寺少卿王質題該本部議得合無
行令少卿王質於陜西甘肅涼州各官庫内查取見在
官銀毎二鎮共輳五萬兩以備召軍之用若係召募者
毎名給銀五兩係冊内查出抽選者毎名給銀三兩五
錢仍免空閒舍餘一名幇貼就與闗支糧賞其見任官
員百戸召一百名與陞副千戸副千戸召一百名陞正
千戸正千戸二百五十名陞指揮僉事指揮僉事二百
名陞指揮同知指揮同知二百名陞指揮使俱月加俸
糧一石都指揮僉事召二百五十名陞都指揮同知都
指揮同知召二百五十名陞都指揮使而止若有為事
立功及革職閒住官員能召百名悉與復職該陞官員
撫按官㑹同給與公文執照仍𩔖總具奏其所召土兵
就令原召之人管領聴調殺敵有功之日照例併功陞
職召募完日通行造冊奏繳等因題奉孝宗皇帝聖㫖
是欽此欽遵外今甘肅鎮巡等官又奏前因所據召募
抽選事宜委該舉行本部仍行總制侍郎李鉞并巡撫
陜西甘肅各都御史將見在各庫官銀量數查取共輳
五七萬兩聴都御史陳九疇一面出榜曉諭各色軍民
人等給發召募抽選其該給軍器馬匹及獲功陞賞悉
聴總制巡撫官酌量而行等因覆題奉聖㫖是欽此欽
遵外為照召軍陞官雖有前例但未知各鎮通行或止
行之甘肅一鎮即今前例曾否停止及總小旗舍人召
軍應否陞授不曾該載今固原等處召募軍人奉有成
命及兵部奏發太僕寺馬價專聴召軍買馬支用似與
先次召軍事體相同但事干陞級未經奏請不敢輕議
及看得各該官舍近召土兵多係有膂力善騎射耐寒
苦善戰鬭之人藉而用之他日未必不為精兵健卒其
素無根絆身力懦弱及干碍正軍幇丁顧此失彼者二
司官員俱巳革退不准收用且召軍陞官比與納級陞
官者不同納級多係富豪軍民貴介子弟圖以榮身藉
勢所得者小所損者大召軍之人皆生長邊方就可領
軍得其實用况前項事例屢常舉行目今召募亦頗難
得所以近奉明文召募官員多不及數然不如此無以
警勵人心如䝉乞勅兵部叅詳議處合無量照前項奏
行事例見任官員百戸召一百名與陞副千戸副千戸
召一百名陞正千戸正千戸二百五十名陞指揮僉事
指揮僉事二百名陞指揮同知指揮同知二百名陞指
揮使而止俱月加俸糧一石其總小旗召軍一百名者
合無照例陞級舍人召軍一百名者與做冠帶小旗後
有軍功俱照級陞授其召軍不及原擬之數照臣原擬
扣數給與銀兩以酬其勞所召軍人待查發衛所收伍
之後不拘馬步毎名給銀三兩置備軍裝什物俱於太
僕寺馬價内支用若有不敷於陜西司府庫内取給合
用盔甲軍器於固原平涼附近官庫内查給編籍巳定
擇其稍有丁力者給領馬匹於銀買及監苑茶馬内隨
宜撥給固原衛紅古城等處各就與闗支糧賞白馬城
軍人既巳撥給地方耕種合照屯種軍餘則例禦冬及
有警收操與支口糧毎月四斗五升無事疎放農種如
此則可以壯實邊城保障地方實為便益縁係整理邊
務以備敵患事理未敢擅便為此具本順差承差趙瑶
親齎謹題請㫖
　　一為再乞天恩辭免新命容令休致事
奏為再乞天恩辭免新命容令休致事先准吏部咨嘉
靖四年十一月十八日該司禮監太監張欽傳奉聖㫖
提督陜西三邊軍務楊一清便寫勅行取來京著照舊
内閣辦事吏部知道欽此欽遵備咨到臣巳經披􁏏誠
悃乞恩辭免容令休致俟命間本年閏十二月初三日
欽奉勅今特命爾照舊内閣辦事勅至爾即馳驛來京
毋得稽違故勅欽此欽遵除望闕叩頭祇受扶病就道
外天地之恩非意所及臣子之分省躬而驚謹再􁏏誠
悃者伏念臣少時患目久而昏眊中年之後百病交攻
正徳年間承乏吏部薦登内閣在告之日多在公之日
少懇求休致至二十餘章始遂優閒之願皇上光臨大
寳特承眷注既而言官交薦廷議見推忽有提督陜西
三邊戎務之命勅使臨門迫於大義不敢不起到邊以
來倏經十閱月矣弊筋力於戎馬之間竭精神於籌畫
之際凡所當為不敢不勉所謂鞠躬盡瘁死而後巳者
臣之心也頃自巡視延寧等邊兩目為風沙所傷赤痛
昏澁數步之内不能辨人面目把筆作字㸃畫不分一
切奏牘文移止是口授吏人謄寫又兼足滕愈加痿弱
步履非人攙扶動欲欹仆所以未即求退者良以套人
去留未定恐貽西顧之憂耳豈意殊恩自天而降使臣
進退失據無以自容臣聞之古人云陳力就列不能者
止又曰知足不辱知止不殆臣體力巳憊安能就列分
量巳足自當知止若不自揣度匍匐入朝蹣跚於闕門
之下顛仆於殿陛之前豈不重貽班行之笑臣雖無似
出處之義亦所素明安能以垂盡之年播此醜態於人
人哉比聞言官論臣者竊念臣曩官中外粗効馳驅晚
登樞要實無禆補招尤速謗理所宜然言官與臣非有
睚眦其所指摘必有憑據縱使失真過當葢亦聞諸道
路之訛傳惑於流言之萋斐臣不敢辨亦不當辨况公
論在臺諫宜有異同公道在人心終當底定亦何俟愚
臣之贅言乎且臣今年七十二歳凡在班行無如臣之
老舉進士至今五十有四年凡登科第無如臣之深加
以疾病相仍生存無幾而乃䝉恥居官靦顔任事是舉
其平生而盡棄之矣伏望皇上𤣥造曲成離明普照察
臣之言出於肺肝憐臣之力不堪鞭策早降俞音容令
致仕得與田夫野老歌詠太平則自今以往未死之年
皆再造之賜也臣慚負天恩罪當萬死縁係再乞天恩
辭免新命容令致仕事理為此具本順差承差趙瑶親
齎謹具奏聞伏候勅㫖
　　一為舉用將官事
題為舉用將官事臣切惟當疆塲之任新進不如舊人
成戰伐之勲使功不如使過蓋舊臣宿將夷情邊務既
熟知於巳風聲氣槩又素孚於人不言而自信不令而
自行較之新進初士徒以弓馬為技敏鋭為長者迥不
同矣今之將官皆出廷臣所推薦朝廷所登簡𩔖多英
傑臣不敢槩舉姑即陜西各鎮言之博訪得先任寧夏
總兵官右都督郤永謀足以禦侮折衝勇足以摧鋒破
敵規模濶大識見超偉若當提督之任必有駕馭之能
先任寧夏總兵官都督潘浩先任鎮守陜西都督劉淮
俱練達有統馭之才壯勇有敵愾之志去任年久至今
寧夏之人猶稱郤永潘浩陜西之人猶思劉淮先任鎮
守貴州署都督僉事陳珣生長邊方久更任使閒於軍
旅習於戰鬬此四人者郤永潘浩劉淮見䝉任使但恐
未究其用陳珣則以病乞歸今病痊疴精力尚健似皆
可備陜西三邊主將之選臣又切思人才難得自古為
然指垢摘瑕世無完名之人取長舍短率多可用之士
故合抱寸朽工師所不遺以二卵棄干城之將古人所
惜且如延綏都指揮僉事髙時瞿江榆林衛指揮僉事
卜雲涼州閒住都指揮同知楊佑陜西西安後衛帶銜
都指揮同知李佐昔年或為叅將或為遊擊因事廢黜
投閒巳久皆驍健善戰曉暢軍情邊人稱道舉無異辭
臣嘗取至軍門委用察其年力俱足有為使之終身廢
棄誠為可惜授以偏禆之任責効將來使功不如使過
必當有所建立如䝉乞勅兵部叅之輿論除郤永見守
重地非有三邊提督重權難以輕動外其潘浩等三員
遇有陜西延寧甘肅主將員缺乞為上請推用以慰邊
人之心髙時等五員亦乞早為湔洗量加録用各官感
恩圖報自能勉立事功以蓋前日之愆而他日干城之
任亦有攸託矣臣今奉勅取回巳離邊鎮但念以人事
君大臣之職所知所見不敢不言伏惟聖明裁察縁係
舉用將官事理未敢擅便為此具本順差千戸楊評親
齎謹題請㫖
　　一為公舉將材以備任用事
題為公舉將材以備任用事臣聞禦戎無上䇿自治為上
䇿用兵無良計選將為良計將者三軍之司命將得其人
怯可化勇弱可化彊將非其人兵雖衆不足恃今天下敢
戰之兵無處無有而統兵之將不盡得人兵勢不振邊患
未寧實由於此臣受命提督陜西三邊軍務又昔年叨任
經略巡撫總制提督久官陜西今大小將官非舊時之
部曲則部將之子孫頃自起廢到邊以來躬親較閱察
戎務之修否驗軍情之向背知之頗真兹奉勅取回凡
所見聞豈敢隠黙除見任主將及曾經臣論薦并新任
資淺者不開外切見延綏遊擊將軍署都督同知張鳳
驍勇果毅屢立戰功延綏副總兵官署都督指揮僉事
趙瑛老成持重善撫士卒分守涼州右副總兵署都指
揮僉事周尚文㢘以律身嚴以御下皆可當主將之任
延綏遊擊將軍署都指揮僉事劉淵分守寧夏中路左
叅將都指揮僉事苗鑾分守延綏西路左叅將都指揮
僉事袁聰甘肅遊擊將軍署都指揮僉事嚴鎧俱英敏
知兵雄﨣善戰可以充副將之選綏徳衛指揮使安世
軍門奏帶頭目直𨽻鎮江衛指揮僉事陳岳生皆學本
儒術而兼曉夫兵機才堪幹濟而尤長於守巳他如寧
夏廣武營協同分守指揮使楊時守備平邊城署指揮
史經守備邵綱堡署都指揮同知王効延綏舊安邊營
把總慶陽衛指揮使崔嵩綏徳衛指揮僉事彭椷俱生
長邊方而武藝素諳曾經戰鬭而勇略可取凡此數人
任有淺深皆可任叅協守備等官稍加更厯他日欲求
將領宜無出此如䝉乞勅兵部再加訪議遇有相應員
缺將各官量加推用於邊方戎務必有禆補縁係公舉
將材以備任用事理未敢擅便為此具本謹題請㫖
　　一為舉劾分守將官事
題為舉劾分守將官事照得寧夏中衛孤懸河外相離
鎮城三百餘里切近賀蘭山敵人不時窺伺分守叅將
必在得人臣先年提學總制俱曾親厯其地彼時分守
叅將如韓玉馮楨輩俱有將略善於撫馭以此邊備嚴
宻士馬精强山後之賊不敢侵犯近年邊備不嚴軍威
不振官襲偷堕之風軍苦征求之累訪得見任左叅將
都指揮同知蘇勇猥瑣無能闒茸不職以營求為得策
視戎務為等閒以致上玩下慢紀綱縱弛威令不行敵
人入邊往往失事及又訪得守備西寧署都指揮僉事
彭濬守備靖邊衛都指揮同知辛忠皆持巳㢘慎而閑
於軍旅馭衆嚴明而著有聲稱堪任分守將官如䝉乞
勅兵部再加訪議如果臣言不妄乞將蘇勇革回原衛
帶俸閒住仍乞於彭濬辛忠内奏請簡用一員充左叅
將分守寧夏西路地方則軍民有所依仗而得安其生
敵人知所畏憚而不敢侵入地方幸甚縁係舉劾分守
將官事理未敢擅便為此具本順差千戸楊評親齎謹
題請㫖
　　一為傳報回賊聲息事
題為傳報回賊聲息事准兵部咨該臣題該本部覆題
看得提督陜西三邊等處軍務兵部尚書兼都察院左
都御史楊一清題稱分守肅州右叅將雲冒撫夷指揮
劉雲等㑹審得通事馬能等供稱王子蘇勒坦莽蘇爾往
土魯番去了有頭目雅穆拉在哈宻住到七八月裏馬
壯領哈宻北山衛喇特黄毛部等衆要往漢人地方上搶
掠今甘肅地方兵馬寡少錢糧空乏巳將先任總制都
御史李鉞奏帶用剰馬價寄放苑馬寺庫内銀二萬七
千七百三十九兩四錢七分内先支五千兩給與西寧
莊浪官軍買馬騎操及查甘肅延綏鎮城等處馬匹亦
合量為查補乞勅該部再於太僕寺馬價内動支五萬
兩分給一節是固先事預防安邊定寇至計為照各鎮
節年奏討馬匹馬價數多太僕寺馬價所入有限而所
出無窮况連年因南北直𨽻等處災傷停徵減派馬匹
馬價徵解不全一旦空虛緩急無備尤為可慮但稱彼
中多事𦂳急用馬亦合量給及照前寄陜西苑馬寺馬
價銀二萬七千七百三十九兩四錢七分原係本部給
發太僕寺馬價仍候本部明文動支之數合無再於太
僕寺馬價内動支一萬二千二百六十兩五錢三分共
輳該銀四萬兩候命下之日本部差委官一員領出太
僕寺銀兩運送陜西布政司交割其見在苑馬寺寄庫
支剰銀兩一面移咨都御史楊一清差官前去領回悉
聴本官從便計處買補馬匹給與無馬官軍騎操仍將
領過銀兩數目買補過馬匹毛齒并領馬官軍姓名通
前一併造冊繳報等因題奉聖㫖是欽此欽遵備咨到
臣案查先為前事巳經具題去後今准前因查得先據
陜西苑馬寺呈報前總制都御史李鉞奏討馬價支剰
銀二萬七千七百三十九兩四錢七分收貯本寺官庫
續因各邊將官呈請缺馬數多巳該臣行令該寺將前
項銀兩委官解送固原軍門轉發固原州倉收貯續據
固原兵備副使朱冕呈開節奉臣明文支給過寧夏中
路叅將苗鑾二次領銀四千四百兩莊浪副總兵魯經
領銀五千兩陜西遊擊將軍陶文二次領銀六百五十
兩環慶守備都指揮李勲領銀一千五百八十兩延綏
遊擊將軍劉淵領銀一千三百三十兩寧夏東路叅將
劉謹領銀二千兩新任叅將魏錕領銀二千兩甘肅遊
擊將軍嚴鎧領銀一千二百三十兩涼州副總兵周尚
文領銀一千二百三十兩延綏副總兵趙瑛領銀一千
三百三十兩寧夏興武營協同都指揮呉雲領銀九百
兩蘭州守備都指揮王錦領銀六百二十兩靈州守備
指揮沙金領銀三百九十三兩四錢七分俱經行令各
官毎銀十兩買馬一匹給付軍人精銳貧難無力買馬
及曾經買補二三匹以上軍人騎征及差委安西衛千
百戸沈鳳等解送西安府銀一千兩平涼衛指揮甘瑞
解送鳳翔府銀一千兩千戸李璽解送鞏昌府銀一千
兩西安左衛百戸楊威解送臨洮府銀一千兩平涼衛
千戸施文解送平涼府銀一千兩俱經行令各府將販
賣商人名下馬匹收買節據各府解送買完馬共五百
二十匹并軍門陸續買過商人及套中走回人口騎回
馬匹銀共八十六兩前項馬匹俱經相兼前項銀兩派
給陜西延綏寧夏竒遊等兵領回取各領過銀兩買過
馬匹毛齒及領過馬匹給過軍人姓名造冊俱未回報
兵部所擬前項支剰銀二萬七千七百三十九兩四錢
七分俱巳支用盡絶今照兵部續發太僕寺馬價銀一
萬二千二百六十兩五錢三分咨稱解送陜西布政司
收貯係臣原擬聴給延綏甘肅二鎮買馬支用但甘肅
一鎮節因地方回賊侵掠缺馬數多及查延綏一鎮巳
該臣陸續給過各枝官軍馬共三百三十匹銀共一萬
三千三十兩比之他鎮其數巳多合將前銀分派甘肅
八千兩延綏四千三百六十兩五錢三分巳經移咨各
該巡撫都御史差官前去陜西布政司照數支領及行
令該司候各鎮差官至日查照給發領回聴各巡撫官
給軍買馬騎征將領過銀兩數目買過馬匹毛齒并領
養軍人姓名造冊徑自咨部查考及將前項陜西苑馬
寺解到支剰馬價銀二萬七千七百三十九兩四錢七
分節經臣支給各邊將官銀兩并收買派給馬匹備行
固原兵備副使桑溥㑹同分守叅將劉文督催各該將
官將買過馬匹毛齒及領養軍人姓名𩔖總造冊以憑
轉繳兵部外今照臣欽奉勅行取回京所據前項支用
過馬價銀兩數目合行奏報除備咨兵部知㑹查考外
為此具本順差承差劉遵先親齎謹具題知
　　一為甄拔人材以備任用事
題為甄拔人材以備任用事臣惟薦賢為國人臣之忠
以人事君大臣之職臣受命督鎮闗陜將及一年一方
官員賢否悉心訪究頗得其真而於藩臬之官尤深注
意除將年資頗深賢能素著者節經論薦外其到任年
淺者未敢槩陳近來廣詢衆議博采公言復得二人焉
敢為朝廷陳之切見陜西按察司按察使唐澤始而簉
屬刑曹能詳庶獄無寃濫之辜既而擢任外臺克持風
裁有老成之望持法不撓而行之以恕物論稱平守身
不茍而持之以謙士林推重陜西布政司右叅政王尚
絅學行素孚於人器識迥出於衆年齒逾壯而以養棄
官有急流勇退之風薦章屢騰而懇辭乃起有行義達
道之志此二臣者唐澤自官憲佐十有三年任更閩浙
而賢聲無間王尚絅自陞叅政一十五載身雖退遯而
光價益增論其人品皆有大受之具稽其年勞亦在擢
用之時如䝉乞勅吏部再行訪察合無將各官早為甄
拔推用稍出乎常格則風聲可勵乎庶官縁係甄拔人
材以備任用事理未敢擅便為此具本順差承差劉遵
先親齎謹題請㫖
　　一為薦舉監牧官員事
題為薦舉監牧官員事切照陜西苑馬寺先年馬政久
廢名存實亡𢎞治年間荷䝉孝宗皇帝簡自上命臣督
理大改絃轍一新政令彼時孳牧蕃息卿寺改觀二十
年來官員賢否不一馬政興廢不常臣近奉命提督軍
務駐節固原兵馬既事體相闗監苑又臨莅之地訪得
苑馬寺卿周絅久叅藩牧老成詳慎少卿郭震昔任兵
憲英敏有為寺丞蔡麟拔自縣令政務疏通此三人者
皆能盡心職業修舉廢墜不失牧軍之心可收藩息之
効如䝉乞勅吏部查訪將各官酌其年勞量為旌擢庶
使凡為臣工者皆有所感發興起矣縁係薦舉監牧官
員事理未敢擅便為此具本謹題請㫖
　　一為缺官委用事
題為缺官委用事據整飭固原等處兵備陜西等處提
刑按察司副使桑溥呈前事據固原州申稱本州係𢎞
治年間開設止有知州吏目二員政務繁多幹辦不前
乞為轉達添設同知或判官一員庶得濟事等因據此
看得該州地處邊方城有軍衛而總兵兵備叅將衙門
俱又常川駐劄倉塲數多營堡散處勘事查盤召商糴
買委的缺官幹理今要添設佐貳一員似為相應合無
俯念邊鎮重地特賜轉達就於陜西所屬賢能判官縣
丞等官内舉陞一員前來供職則庶務可以分理地方
實為有益等因具呈到臣為照固原州原係開城縣𢎞
治年間始改為州所管轄多係人民内有軍衛監苑王
府功臣草塲軍民雜處詞訟繁多先年止有兵備守備
官各一員後將陜西移鎮於此近又改設叅將一員况
節因邊情𦂳急欽命總制提督大臣多在本城駐劄上
承下移不可無人及行委查勘邊情㑹問罪犯查盤錢
糧踏勘地方等項必得文官協同軍衛官員行事方得
停當額設止有知州吏目各一員不敷幹辦况又時有
公差事故等項甚至全無一官副使桑溥呈稱要添不
拘同知判官一員分理委用誠非得巳但地隣極邊沙
漠沍寒之區戎馬馳驅之苦新選官員多非所樂終恐
不得其用臣詢之布按二司官員皆舉稱西安府華州
判官聶淮本府同州朝邑縣縣丞紀年皆官小能守性
敏有為堪任州同知本府臨潼縣主簿馬鵬程靖邊衛
經厯司經厯鄭仲皆年壯可任勤勞才敏熟於幹辦堪
任判官如䝉乞勅吏部議處合無於固原州不拘同知
判官添設一員仍乞於聶淮馬鵬程等内陞用使之就
近到任管事則分理有人委用不乏地方實為便益縁
係缺官委用事理未敢擅便為此具本順差承差劉遵
先親齎謹題請㫖
　　一為舉用邊方官員事
題為舉用邊方官員事照得陜西八府所屬州縣皆地
臨邊境烽火兵戈之虞沙塞苦寒之慘故選斯地者多
不樂為見任官員多復求去其勉强在任勤敏可託者
十無二三庸猥不堪者十常八九勢使然也各府除正
官外同知品秩稍髙責任稍重茍得其人可以佐理郡
事可以分督屬官見今平涼府缺同知一員其餘府分
雖未有見缺今當朝覲述職之時恐有黜幽陟明之數
若將内地官員陞用及舉人内除補恐其憚勞畏險未
至任所先巳灰心安能責其效用臣博訪得蘭州知州
陳約乾州知州趙時皆謹飭不失其身通敏可集乎事
陜西布政司經厯張賢咸陽縣知縣李仁皆才猷足以
有為平易可以獲下如䝉乞勅吏部查訪遇有陜西各
府同知員缺將各官陞補管事於地方政務實有禆益
縁係舉用邊方官員事理未敢擅便為此具本謹題請
㫖
　　一為整理邊務以備敵患事
題為整理邊務以備敵患事案查先准兵部咨該本部
題該臣題前事兵部覆題内開看得提督陜西三邊等
處軍務兵部尚書楊一清查議得固原為陜西喉襟要
害之地地理平漫無險可據總兵官所統與守備官部
下官軍俱不及千數難以防守欲要懸賞召募但陜西
布政司在庫官銀不多欲查照先年該部奏行事理於
太僕寺馬價銀内動支五萬兩運送前來聴臣督委
布按三司官員設法召募不拘衛所官舍軍餘村野土
人民壯等項但係年力精壯騎射閑熟籍名在官願領
馬者給銀五兩步軍給銀三兩令其置辦軍裝弓矢器
具其或召募支用不盡亦收貯聴發各邊收買戰馬一
節足見先事預防安邊禦敵至計相應准擬合候命下
於太僕寺收貯馬價銀動支五萬兩本部行移太僕寺
坐委寺丞一員運送陜西布政司交割悉聴本官設法
處置召募軍士充實隊伍以備敵兵其支用不盡銀兩
亦聴貯庫遇警發各邊收買戰馬騎操事完之日仍將
支過召募買馬并餘剰銀兩數目造冊奏繳查考等因
覆題奉聖㫖是馬價准動支五萬兩運送前去募軍買
馬不許浪費欽此欽遵備咨到臣續據陜西布政司呈
解太僕寺委官寺丞張珌運送馬價銀五萬兩前來隨
經行仰帶管固原兵備布政司左叅政成文轉發固原
州倉督令監收通判王相收貯聴候支取及照臣原奏
内開今各該衛所行伍空虛懸利召募相應舉行至於
隨勢給賞有功官軍亦為要務軍門若無財用則有罰
無賞何以盡人死力乞將前項銀兩聴召募賞軍支用
不盡之數聴發各邊買馬騎操續因敵衆數萬在套住
牧調取延綏副總兵趙瑛統領竒兵三千員名前來寧
夏東路花馬池等處按伏及因河西莊浪涼州等處回
賊壓境甘肅鎮巡屢奏乞發延寧兵馬該臣調取延綏
遊擊將軍張鳳統領所部遊兵三千員名在於固原靖
邊蘭州等處按伏聴調應援縁二枝人馬俱係客兵徵
調在外半年之上勞苦可憫節經動支前項銀兩差委
固原衛指揮申甫延綏遊兵指揮劉欽軍門聴用鎮撫
張淮前去量為犒賞少助修理軍裝之費給賞過趙瑛
部下官軍銀八百兩張鳳部下官軍二次共銀一千六
百五十六兩七錢俱各取具委官給散過花名數目在
官又因臣巡視寧夏延綏等邊行令帶管固原兵備左
叅政成文督委西安等衛千戸王臣等量帶前項銀兩
軍前聴用續據王臣等呈報節奉臣明文閱視兵馬激
勵官軍犒賞獲功人員優恤陣亡等項共支用過銀八
百兩肆錢及節據陜西延綏寧夏甘肅等處各該將領
等官呈稱各邊營堡官軍缺馬數多乞要查給馬價官
銀買補俱經行令固原兵備官支給續據副使桑溥呈
開支給過陜西遊擊將軍陶文下遊兵指揮周江等領
給死馬官軍銀二千六百八十兩延綏遊擊將軍張鳳
下遊兵指揮侯章領給死馬官軍銀一千三百七十兩
延綏總兵官彭楧下委官千戸周文臣領回本鎮巡撫
衙門買馬銀九千兩莊浪衛百戸安能領回解到馬二
匹價銀二十四兩靈州守備指揮同知沙金領給買馬
銀一千六百六兩五錢三分管領戰鋒官軍都指揮瞿
江下甘肅管隊百戸崔玉等領給軍人買馬銀六十兩
又據整飭洮岷邊備副使翟鵬呈稱洮岷等處見有額
布勒等敵聲息𦂳急各該衛所城堡缺馬數多乞發官
銀買馬騎征又經移咨巡撫陜西都御史王藎差委指
揮孟澤領解洮岷邊備官處銀五千兩聴巡撫衙門隨
宜給軍買馬支用前項支給買馬銀兩俱經行令各該
將官毎銀十兩買馬一匹仍將領過銀兩買過馬匹毛
齒領養軍人姓名造冊未據呈報通查犒賞官軍該銀
三千二百五十七兩一錢支給買馬該銀一萬九千七
百四十兩五錢三分見在貯庫銀二萬七千二兩三錢
七分聴候召募支用今照臣奉勅行取回京所據前項
支用過馬價銀兩數目合行奏報除備行固原兵備副
使桑溥督催各該領銀將官各將買過馬匹毛齒領養
軍人姓名造冊及候召募事完之日通將買馬賞軍召
募三項支用銀兩花名數目總𩔖造冊呈報接管提督
大臣查照奏繳外為此具本專差承差趙禎親齎謹具
題知
　　一為捉獲奸細搆引大勢回賊犯邊等事
題為捉獲奸細搆引大勢回賊犯邊奪取地方等事嘉
靖五年正月十八日准巡撫甘肅等處地方都察院右
僉都御史寇天叙咨據整飭肅州兵備陜西按察司副
使趙載呈奉本院㑹案准提督軍務兵部尚書楊一清
并兵部咨俱為前事備仰本道㑹同分守肅州叅將雲
冒并分巡管糧二道及行都司掌印等官將前咨開夷
情務在熟思審處逐節從長計議停當明白呈來以憑
回覆具奏施行等因依䝉㑹同分守肅州右叅將都指
揮同知雲冒陜西布政司分守西寧道左叅議王汝舟
本司分巡西寧道僉事李孟旭甘肅管糧僉事周汝勤
并陜西行都司掌印都指揮僉事王輔將前鎮巡等官
都御史陳九疇等巡按陜西監察御史盧問之并提督
尚書金獻民後先論奏并該部覆奏吐魯番哈宻敵情
逐節督同甘肅撫敵指揮丕勒瑪爾喀木通事薩里等從
長㑹議得吐魯番自永樂年間以來通貢世受我朝厚
恩成化十九年以後敵首蘓勒坦阿里子阿哈瑪特日
漸生事擄哈宻王母殺哈尚執善巴誘拘蘓勒坦伊蘭
奪占哈宻金印城池為患巳非一日大抵皆是哈宻回
回唆使亦嘗遣將征剿亦嘗閉闗絶貢然而一面請罪
一面侵掠迄無寧時𢎞治以前止於騷擾哈宻正徳年
來哈宻巳為彼有沙州被其誘挾而川邊王子荘齊勤
苦峪柴城兒扇馬城大草灘等處屬番俱被殘破趕逐
離散投赴我邊肅州臨近依住正徳十年直至肅州戕
殺將官去歲又入甘州圍困城堡聲言要奪地方勇悍
難治未經訓練之兵恐難迎戰雖用成湯故事命將出
師聲罪致討窮兵黷武使無噍𩔖未為不可朝廷不欲
勞兵動衆從事逺征且以彼么麽醜𩔖不足深較以此
因其侵擾則閉闗以示絶因其悔罪又許貢以示恩蓋
自古帝王制馭邊人之道服則懐之以恩叛則懾之以
威𩔖如此也今本酋稔惡不悛新犯我邊本鎮巡所奏
廟堂大臣所以閉闗絶貢無容復議而論者又有諸敵
無罪不宜一例謝絶之說蓋往年哈宻未破之時諸敵
入貢皆憑彼處番文可辨各敵種𩔖今哈宻無王無印
西域諸夷惟土魯番最强凡入貢之夷皆經其地中間
番文真假與夫是否别國皆莫能辨若不一例謝絶必
不能保吐魯番之不詐入且一例絶之使諸敵皆歸怨
於彼亦足以離其黨而孤其勢不必以此疑阻其各種
敵人除謀為内應舍音和珊等一百六十七名搜出私
書藏有兵器事跡顯露者先巳奏行巡按御史詳審情
真罪當照例轉詳待報處決如有寃濫即與辨理巳有
施行兹不復議其原發涼州等城監候各起進貢并貢
回哈宻土魯畨夷使查得涼州寄監哈宻衛進貢回人
正使宻里斯拉實逹爾陕西丁阿卜吉斯阿卜都拉哈滿
呼逹拉斯們拉呼里瑪哈穆特唐格庫里阿卜都烏拉瑪哈
瑪特展徳哷黙色扎木丹扎木丹徳哷黙色阿卜都和卓
等一十五名副使哈智呼爾班逹巴巴伊斯滿拉瑪哈木
瑪哈瑪特們拉瑪瑪逹里阿迪斯納蘇們拉實迪克恩
都伊斯瑪音阿拉竒爾迪巴巴和新阿卜都哈里茂巴爾丕勒
瑪哈瑪特瑪瑪逹里等一十五名共三十名并舍音和珊家
丁哈喇岱爾等五十一名口該前巡撫都御史陳九疇案
行本衛轉發巡按陜西監察御史盧問之處内将宻里
斯拉等分發蘭州臨洮府鞏昌衛三䖏寄監方物現
収貯涼州衛庫将哈喇岱爾等分發鞏昌府蘭州階
州秦州禮店千户所五處寄監復吊查陕西行都司
嘉靖元年十月起至嘉靖三年六月止陸續起送過
賽瑪爾堪天方土魯畨哈宻衛進貢使人文巻底冊内
賽瑪爾堪圗爾遜等一百五名天方國母巴刺丹等一
十九名土魯畨正使們拉阿卜都拉們拉呼爾班逹和卓
阿哈瑪特們拉瑪哈瑪特蘇勒坦庫里扎木丹穆爾圗拉
和卓和新阿里們拉裕蘇卜等一十名副使伊斯哈迪爾雅
爾和塔拉和卓唐格庫里和卓阿哈瑪特穆爾圗拉呼逹竒爾
迪實哈努爾鼎們拉瑪哈瑪特徳哷黙色瑪哈瑪特等一十名使
臣宻爾咱阿里蘇勒坦阿里呼逹阿里和卓瑪哈瑪特羅宻
們拉瑪呼勒鼎噶爾丹茂巴爾等七名從人哈濟一名共二
十八名哈宻衛正使們拉烏魯斯們拉瑪哈瑪特和
卓阿哈瑪特等三名副使們拉阿繖阿哈瑪特薩迪等三
名使臣巴延塔克茂巴爾約勒阿實竒齊克賽特哈瑪爾
和卓瑪哈瑪特和實哈特伊斯堪逹爾們拉和卓呼逹恰
爾迪哈瑪爾哈瑪爾茂巴爾哈逹呼爾班達阿里徳哷黙色
瑪哈瑪特呼拉庫里哈瑪爾丹賽特哈瑪爾和卓多斯拉
沙庫里庫里瑪哈瑪特沙哈瑪爾哈瑪爾阿里恰爾迪卜徳
哷黙色協瑪哈瑪特庫里瑪哈瑪特呼都哈逹阿哩干徳哷
黙色唐格恰爾迪逹里徳哷黙色等三十一名共三十七名
查得荘浪止有現監貢回哈宻人瑪哈瑪特等一十五名
天方國進貢使人母巴剌丹等三名賽瑪爾堪貢使
圗爾遜等五名永昌衛見監賽瑪爾堪貢回使人一
名巴莽其餘屢行陕西巡撫衙門及隴右關内闗西
等道查勘未報中間恐仍有在河南北直地方及在
京潛住者無從查報内見監臨洮府蘭州鞏昌衛哈
宻正使宻里斯拉等十五名及見禁荘浪衛哈宻使
人瑪哈瑪特等一十五名中間如有姦黠官吏等亦
不盡知難以審辨相應與舍音華珊家丁哈喇岱爾等
俱照先年事例遷發兩廣安置其吐魯番進貢未回夷
人二十八名及哈宻衛進貢回還除見監外尚有未回
夷人二十二名恐俱在沿途及在京潛住中間姦黠亦
難遥定合無通行在京四夷館及北直𨽻河南陜西地
方如有各夷潛住查將吐魯番正副使使臣從人滿剌
阿都剌等二十八名哈宻衛先次正副使滿剌俄陸思
等六名俱一體遷發兩廣安置其餘見監蘭州等處哈
宻衛副使哈只虎兒班等一十五名并未回使臣拜言
答等俱且不必督發出闗俱暫安置腹裏地方以繫其
心數年之後另作議處其冒稱賽瑪爾堪天方國夷使
在嘉靖元年起送者止據莊浪永昌衛申稱寄監土陸
孫等九名其餘想亦在沿途潛住嘉靖三年六月起送
者計今亦巳到京中間詐冒無憑審辨但彼既以進貢
而來我既驗放出闗若又置之於法實非中國以誠信
待四夷之道兵部尚書金獻民所奏誠為得體候各夷
到京量加賞勞以慰其心事畢作急督發并行沿路官
司將先次貢回二處夷使在途延住及莊浪永昌寄監
者陸續驗放出闗遣歸本土如此足以見我朝處待外
夷善惡各有區别使吐魯番哈宻姦回聞之有所懲創
畏懼矣今將前項縁由呈乞照詳等因及准分守肅州
右叅將都指揮同知雲冒手本亦同前因據此案查先
准提督軍務兵部尚書楊一清咨前事并整理邊務以
備寇患事俱經㑹行各官從長議處去後今據前因㑹
同鎮守太監董文忠總兵官署都督同知姜奭協守甘
州左副總兵趙鎮看得各官所議閉闗絶貢及處置吐
魯番哈宻進貢貢回人使并舍音和珊家丁與天方國
賽瑪爾堪進貢回回人等項事宜頗為詳悉揆之國體
夷情似為允當職等復議得自古懐柔逺人自有定體
我朝撫待四國亦有常道前項所議乃一時權宜之處
亦非經乆之計也蓋吐魯番於我中國所利甚多若終
於拒絶不與通貢則失其所以為生彼亦不能帖然安
静必將時復遣兵騷擾邊疆我邊疆亦無寧時也所以
我朝自永樂以來不絶其貢及後來雖嘗閉闗而復許
通者蓋以堂堂天朝天覆地載其撫待四國之道不得
不爾亦欲我邊疆寧謐免彼騷擾也况我邊疆之守與
不守係於邊備之修與不修初不係於回人之通與不
通使我邊備誠修回人通亦可不通亦可使我邊備不
修通固不可不通愈不可况干羽文徳聖經明訓厚往
薄來前賢格言雖事勢古今異宜而道理初無二致土
魯番酋所以敢屢肆逆命者姦黠譎詐固敵國之常性
然以正徳年來之事觀之我亦有可乗之釁也為今之
計惟在修我邊備使糧草充積士馬精强城堡堅完烽
火嚴明彼來求和則責以大義峻詞謝絶彼來侵掠則
整㮶兵馬痛加𠞰殺使彼求通不得侵掠無獲數年之
後必悔罪納款還我哈宻歸我搶掠男婦度其誠懇姑
容入貢既通之後必須查照祖宗舊規處待有道使彼
無詞可借無隙可投如此庶恩威兩盡不悖古人柔逺
之道回人可保不復為患我邊疆亦得以省事矣縁係
處置敵情重大事理為此合就備咨前去煩請裁處具
奏施行等因備咨到臣案查先為捉獲姦細搆引大勢
回賊犯邊奪取地方等事准兵部咨該巡撫甘肅右副
都御史陳九疇題内開㑹同太監董文忠議得吐魯番
之所以敢犯甘肅者其至也有因而其來也有漸所以
致其因與漸者吾自為之也何謂因哈宻之種有三而
回種居一土魯番既因哈宻之回以取哈宻得不因回
種之寄食甘肅者以取其甘肅乎何謂漸吐魯番日益
彊大既因回種以吞哈宻而其種𩔖復蕃於我土移其
所吞哈宻者而蠶食乎我非其漸乎設使當時守土之
臣能遵奉太祖髙皇帝勅㫖不容回回入貢容之入使
不得至京師則我中國地方之肥美人民之富庶倉庫
之虛實士馬之彊弱彼何由而知無由知則彼欣慕輕
侮之心不敢生而今日侵犯之事何由以作乎惟其失
處廢防容其入貢焉縱其商販焉遲其歲月而不加催
督任其還往而不設禁革我之虛實美惡彊弱盛衰無
不目擊周知其意謂河西可以計取中國可以漸圖也
臣等故曰所以致其因與漸者吾自為之也臣等請原
始要終為陛下極言之昔者哈宻托克托後王母當國
部下回種搆連吐魯番將王母殺之逮哈尚立國部下
回種曰瑪哈穆特達哩者數人叛降土番夜半獻門又將
哈尚殺之其後善巴繼立瑪哈穆特達哩詐充賽瑪爾堪使
進貢獅子領賞回還見哈喇輝輝和爾頭目迪里宻實
等輔佐善巴駸駸然有强盛之勢乃謀糾吐魯番哈宻
之回夜殺迪里宻實并其黨與三十餘人其年各復引
阿哈瑪特襲取哈宻奪圖喇執善巴以去恩克保喇來奔
而哈宻遂入土番其舍音和珊們拉喀三雖冒中國都
督之名其實皆吐魯番之陪臣也中國惟繫縻之而巳
中國豈能繫縻之振之以威力濟之以恩施能繫之耳
朝廷因其執善巴而奪哈宻也令文武大臣撫處之阿
哈瑪特復出悖言逆命不聴朝廷震怒始閉闗絶貢巳而
阿哈瑪特悔過方送還善巴此後貢路復通而肅州之寄
住奸回滋蔓益多回賊之意蓋欲以取哈宻之術取肅
州而肅州守臣墮其計中殊未有能悟之者闗外内附
夷人數被遣發時或漏其機緘及今見監奸回薩里等
數十人毎於醉後笑談王子來時某人宅好吾居之某
人妻美吾取之往往為漢人曉番語者所覺其後土魯
番亦有挿旗甘州城頭之説鎮巡上其事朝廷命總制
彭澤來撫處之回賊慮其志之不得以逞也遂納款獻
印以緩我師遣賈回進貢以釋我疑貢使未入金城而
賊兵巳過嘉峪豈非欲因肅州寄住姦回憑其内應而
期欲痛飲酒泉之意乎逮夫番文捜出姦謀敗露姦黨
就擒彼遂揺尾乞憐再四請和乞通貢路不知彼何為
而來既巳殺吾將而覆吾軍又何為而去復欲盟舊好
而開貢路乎於此亦驗其有所因矣逮去肅州姦回盡
發甘州鎮巡方議罪上請欲將進貢并沿途買賣賈回
比照先年事例籍其財物乞發兩廣舍音和珊乃以應
該没官之財輸納權倖之門遂使事體反覆刑法倒置
姦回因而近倖守臣盡數下獄致令吐魯番在京進貢
賊回私相告語曰今數塊無用之石投於權勢之門而
事變一至於此顧吾囊中之玉尚多吾王從此雖十犯
邊而吾屬無恙矣夫使夷人重玉石而輕犯邊是誰為
此厲階耶千古有餘羞矣此後姦回近倖於朝吐番肆
志於外昔日犯邊之賊變而為進貢之客轡聮轂擊款
嘉峪而求入矣為鎮巡者燭義不精怵於利害之途自
謂回人一左右足而吾輩遂有安危所以擡手聴命館
為上客莫敢誰何至是一馬之飼日費斗菽千百成羣
三四年間可勝浪費所以西域賈回視甘肅為公館笑
中國為無人蔓引滋植恣肆交結以致甘肅内外久住
漢回揣摩盛衰料度向背搆連接引以有今日孰謂回
賊之欲取甘肅者不有所因而其來也無漸而其所以
致其因與漸者不由吾人自取之耶今蘓勒坦莽蘓爾雖
欲借姦回以取甘州然其意不曰中國貴吾玉吾事之
不成顧吾有玉在况吾貢使絡繹京師左右近倖可以
賂遺守邊大臣可以貨殺讒諂而貢路豈能我絶乎此
所以哆然為惡而不之恤者良有以也為今之計固不
能如武帝之振威以勤二師之兵亦當效光武之閉闗
以絶西域之貢倘或涵容隠忍不能執義斷決再使姦
回夤縁穴隙復如往日之事十數年後臣等恐祖宗河
西十五衛所之疆埸必見易於吐魯番數十百塊之頑
石矣可不惜哉可不慎哉臣等長慮却顧必欲永保河
西惟有閉闗絶貢而巳閉闗則我有益絶貢則彼受害
何謂益在邊則寄食省而軍餉不費在途則貢餽省而
驛遞不擾在朝則賞賚省而財用有餘吾其不受益乎
彼絶貢路彩段不去則彼無華衣鐵鍋不去則彼無美
食大黄不去則人畜受暑熱之災麝香不去則床榻盤
虺蛇之害彼日用之所不可無者又不止此一旦貢絶
一物不出彼其不受害乎吾持此有益之柄而彼䝉受
害之實吾不能持吾柄而屈彼之膝而反事武之虚張
而受彼之禍為計不巳拙乎夫誠能謝絶必須防範捍
外衛内去心腹之疾何謂心腹之疾内應姦回無慮二
千餘人在監禁者臣等巳置之於法扭其手足置之㭱
檻縱彼為虎為兕保其不能為患必矣至於節次進貢
之人在京在途或往或來無慮數百哈宻土魯番之人
雖處以極刑亦不為過但中間冒名天方等國者亦多
真偽難辨臣等欲將冒天方等國者分處腹裏地方不
必起送還國暫住數年另作議處至於分發涼州等城
見監各起進貢并貢回哈宻吐魯番夷使欲乞查照先
年事例差官隨處籍其財物一併遷發兩廣地面或安
置充軍其甘州見監内應姦回行令巡按御史再行覈
實速賜殛誅各犯妻女不為常例或給本邊極貧軍人
領配或解京給付功臣之家為奴如此則病根悉抜賊
回失所憑藉而心腹之患可除矣等因奏奉聖㫖兵部
看了來說欽此欽遵該兵部覆題奉聖㫖是便㑹官從
長計處來說欽此行間又該巡按陜西監察御史盧問
之題為懲敵患以圖保重鎮事臣聞自古制馭邊人之
道服則綏之以德叛則震之以威此不易之論也邇者
吐魯番王子蘓勒坦莽蘓爾聴其謀主和卓塔濟迪音雅穆
拉糾合諸種回夷攻圍甘肅地方其意實欲取甘肅也
何者以彼而言勢驅沙瓜姻連衛喇特借名諸番擁衆二
萬詭言搶掠謀非一日又以甘肅寄住各種回人如巳
獲舍音和珊等一百六十餘名俱為傳報消息作為内
應彼此合謀一旦驟至所以敢于侵肆者亦有其由自
成化年間土魯番蘇勒坦阿里擄哈宻王母金印命兵往
討不進而歸夫哈宻朝廷之所封也為中國之藩籬通
西域之出入達諸國之消息而土魯番敢于遷滅失此
不討此土魯番所以輕中國之始也其子阿哈瑪特嗣之
又踵前風將朝廷所封之哈尚又殺之乃遣使入貢求
封為王其悍傲輕嫚甚矣亦置之而不問𢎞治年間自
察遜衛訪其遺孽善巴而立之阿哈瑪特又擄去瓜州凡
此多哈宻都督舍音和珊背哈宻而結搆土魯番之所
為也土魯番三次輕侮中國而在朝諸臣未嘗專為建
議閉闗絶其貢路或雖絶而即通以致今日使西域賈
回圖利中國以玉石鑌銼等項無用之物往來神京厚
䝉賞賚凡段匹鐵茶彼之難得日用之不可缺者舉得
輸入西域矣視之為賔而任其騷擾驛遞暗藏其姦而
得以睥睨中華是甘其大欺而貪其小餌也𢎞治正德
年間嘗命大臣累次經略撫處重立善巴歸復金印或
拘其使而復遣之或留其衆而羈縻之俱不過聊醫目
前之疾黠驁夷性仍假貢物以窺中國緩兵機而圖後
舉是以正德十一年之侵犯甚於𢎞治七年而今年之
侵犯又甚于十一年也自此以往若再受其貢物之餌
略其犯順之罪惟事撫處欲結其歡心肆其憑陵而通
其貢路則河西數年之間恐為土魯番所有矣回賊性
最譎詐志得則稱兵犯順勢屈則乞賞求通其貪取地
方輕嫚中國其本心也今嵗幸賴聖明威福天兵逺震
守臣雖昧先事之備亦有捍禦之功攻圍甘州而殲其
酋長追逐于張欽堡而斬獲頗多止是剽掠地方未至
失陷城池然堡寨被其攻刦人民被其搶殺室廬被其
焚毁産業被其蕩析河西生靈之厄亦巳甚矣今雖遭
剉失利而歸能保其明春不再侵犯我邊乎侵犯勢勝
則長驅刦掠塗炭我疆宇不勝則討賞聴撫復講進貢
仍以其玉石鑌銼之𩔖罷中國之驛遞以供之廣布姦
回乗機肆隙豈肯終能賔服乎為今之計將欲興師逺
討則中國之兵馬錢糧日見消耗各鎮不寧凶荒屢奏
斷難舉也莫若閉闗絶貢永不與通但閉闗絶貢議者
以為土魯番可罪矣而諸夷未得罪也一例絶之恐衆
敵于我以臣觀之土魯番横行西域雖天方國賽瑪爾
堪等皆聴其驅制縱使稱貢亦求路於此抑或者近日
所貢獅子西牛西狗等物亦土魯番假冒其名以誘中
國耳今日止曰邇者土魯番糾衆敢犯甘肅逆天道背
國恩今絶其貢方命守臣整兵往問其罪諸敵效順者
亦暫止入闗恐叛服難别俟數年察其情偽再行議貢
則亦未嘗直拒於諸敵諸敵或者結怨於土魯番矣待
甘肅之士馬差强潛住之姦回淨洗元氣充養邪惡驅
退待乏其常物之用屈其悍慢之心困絶之久入我範
圍然後徐議之或要其立哈宻而為甘肅之蔽或斥其
守封疆而開沙瓜之境縱使入貢必使處寓有所而交
易有時稱進有防而遣歸有限未若今日回漢雜處守
臣朝議於公府姦細夕達於種𩔖幾釀成今日内應之
變也既絶其貢將挐獲姦回舍音和珊等俱各再審無
異依律處決其餘進貢及寄住甘肅者各訪别意向或
布處陜西各邊或遷徙兩廣福建等處所貢獅子西牛
西狗皆解其檻而縱之闗外甘肅地方儲積糧草閱實
軍馬但遇侵犯即行征剿則回賊之患庶乎可除而甘
肅重鎮方可為國家有矣等因奏奉聖㫖兵部知道欽
此欽遵該兵部㑹同太保兼太子太傅武定侯郭勛等
吏部尚書廖紀等覆題議照招攜討叛聖王馭戎之權
納貢稱藩外敵效順之體今土魯番雄據西域吞噬諸
敵將我朝所立哈宻忠順王前後夷滅其罪巳不容誅
而猶容其通貢者朝廷以逺敵醜𩔖不足深較姑示羈
縻而巳彼乃益肆奸黠包藏禍心無故興師二萬謀奪
我之地土假貢使以探虚實倚同𩔖以為内應幸仗宗
社威靈守臣宣力殱彼太酋失勢逺遁雖城池無恙而
村寨居民不勝踐蹂似此狂狡為患邊疆縱未能勤兵
逺討豈可復容入貢或謂西域國多理難盡絶蓋今次
入寇實亦借助諸夷之兵貢道不通則中國貨物不入
西域而諸敵歸怨亦足散其黨而離其心數年之後果
能悔罪復還哈宻之封再為議處所據閉闗絶貢揆以
今日事勢宜從守臣之請不必疑阻其謀為内應舍音
和珊等一百六十七名搜出私書藏有兵器事跡顯露
宜寘極刑但人犯數多先巳奏行彼處巡按御史再加
詳審情真罪當照例轉詳待報處決如有寃濫即與辨
理原發涼州等城監候各起進貢并貢回哈宻土魯番
夷使查得先年曾有遷發兩廣事例但今人衆難以一
槩發遣合無於内量為查審奸黠頭目數十人及舍音
和珊遺下家丁哈喇岱爾等五十一名俱發兩廣地方
安置其餘隨從夷人并盤出大黄頑石等項及隨身財
物俱令帶回并冒稱賽瑪爾堪等國敵使通行所在官
司差官撥軍逐程管送出關不許沿途延住但臣等今
日㑹議止據所奏叅酌處分而事情隔逺未必悉中機
宜為照提督三邊軍務尚書楊一清素諳邊情練習事
體合無將前項所議事情仍行本官再加審處如果相
應依擬施行中間或有窒碍應合另處者徑自具奏定
奪等因題奉聖㫖是這所議事情還行與楊一清著再
加審處奏來定奪欽此欽遵備咨到臣行間又准兵部
咨為整理邊務以備夷患事該提督軍務本部尚書金
獻民題前事内一件議處回夷照得土魯番回夷僻在
西隅其人貌惡而心險自漢以來叛服不常我太祖髙
皇帝奄有萬國制誥不許回回入貢蓋深燭其情而洞
其心也永樂後始復來貢一時守臣失於防微縱其商
販馬匹而不知禁任其遲延嵗月而不知促由是我之
虚實險易無不周知成化八年哈宻王托克托故絶酋長
蘇勒坦阿里將王母并金印搶去占據其國逮後哈尚繼
立蘇勒坦阿里者𢎞治元年又將哈尚殺死善巴繼立
𢎞治七年又將善巴執去自此得慣累為邊患朝廷震
怒命將征𠞰閉闗絶貢各夷方知悔罪遣使送還善巴
由是貢路復通往來無忌而肅州寄住之回益多矣正
德年間蘇勒坦莽蘇爾大肆奸譎又將哈宻王執去占奪
城印聲言要犯甘肅該前鎮巡官具奏欽命都御史彭
澤統領兵馬并帶錢糧賞賜前來經略處置回賊慮其
閉闗絶貢照舊遣使納款獻還金印一以緩我師一以
釋我疑然貢使未入金城而賊兵巳過嘉峪矣臣惟中
國之於外國因時納貢厚往薄來非徒得其向化之心
實欲弭其侵邊之患前項回賊旋侵旋貢旋貢旋侵姦
謀狡計大略如前所陳兹者天奪其魄自來搆釁挫衂
逺遯但彼之日用資我者甚多竊恐失利日久乞哀求
貢之請又在旦夕矣即今河西地方民窮徹骨萬一見
之不真復聴入貢必將浚民之膏血為之飲食勞民之
筋骨為之役使驛路騷擾雞犬不寧臣恐河西兩鎮之
軍民十五衛所之疆埸終當被其擾壊也臣願自今以
後遇彼求貢宜下明詔聲其屢世不恭之罪閉我闗門
絶彼貢獻申命該鎮守謹斥烽堠益嚴兵備以待之則
彼之姦謀破沮狡計無施河西垂首待盡之民庶幾其
有更生之望矣又一件議處敵使照得哈宻衛賽瑪爾堪
天方國等處敵人嘉靖三年内各帶方物入貢甘肅鎮
巡官陸續驗放入闗巳到莊浪等處住歇近因回賊擁
衆入寇各該官員恐為内應俱各禁治羇候奏請定奪
除各官訪有實跡者不敢輕議外其餘慮有變而未見
指實者臣竊有言焉夫外國之人深情厚貌内應之謀
難保必無但帝王之於邊人如天地之於萬物以誠信
為本前項夷使若以為詭譎難信始不當驗之入闗若
以為舊例當貢今不當置之於法況彼以貢獻為名既
入我國而遂誅之則𩔖於殺降外國聞之疑我誘殺使
臣望風規避不肯入貢豈不自生疑二自開邊隙乞勅
該部從長計議轉行甘肅鎮巡官將前項夷使再加詳
審務要訊訪得真議擬允當如無指實即便差人伴送
來京入貢量加賞賜以慰其心若是事出風聞情有可
疑亦要省諭遣還不必深究如此庶情法不偏恩威並
著敵人知所感畏而將來之患可息矣等因該兵部議
查得先為捉獲姦細搆引大勢回賊犯邊奪取地方等
事巳經㑹官題奉聖㫖是這所議事情還行與楊一清
著再加審處奏來定奪欽此巳經欽遵去後今所奏事
情與本部原㑹官議處大略相同别難再議合仍行提
督軍務尚書楊一清查照先今事理一併再加審處具
奏定奪節該奉欽依准擬欽此欽遵通咨前來為照甘
肅鎮巡等官都御史陳九疇等巡按陜西監察御史盧
問之并提督軍務尚書金獻民後先論奏皆欲閉闗不
容土魯番入貢及欲查審姦回敵使遷徙發遣等項事
情追論先年之失䇿叅以今日之事勢斟酌情法委曲
詳盡節該兵部㑹官議處已有定見而朝廷又欲行臣
再加審處奏來定奪蓋聖明軫念邊方事重廣聴博納
深慮却顧必欲事中機宜萬無一失但臣雖舊曾節制
陜西諸鎮相離二十餘年人情事體恐不盡同況前項
敵人犯邊求貢等項俱係近年事情臣今初到地方見
有敵衆數萬竊伏河套窺伺方將經理陜西延寧三鎮
兵馬錢糧防禦甘肅相去尚逺未得親去巡厯古語云
終身坐談不如一時之親見彼處鎮巡重臣及守巡管
糧三司官員親履其地目擊其狀知之必真合行諮訪
採擇詢謀僉同庶無遺患且各種敵人除謀為内應舍
音和珊等一百六十七名捜出私書藏有兵器事跡顯
露先巳奏行巡按御史詳審情真罪當照例轉詳待報
處決如有寃濫即與辨理别無施行外其原發涼州等
城監候各起進貢并貢回吐魯番夷使各官欲查照先
年事例遷發兩廣地方安置充軍兵部㑹官又稱人衆
難以盡發要於内量為查審姦黠頭目數十人及舍音
和珊遺下家丁哈喇岱爾等五十一名俱發兩廣地方
安置其餘隨從敵人并盤出大黄頑石等項及隨身財物
俱令帶回通行所在官司差官撥軍逐程管送出闗不
許沿途延住縁前項夷人不知今仍在涼州監候或又
分送何處監羇未經查明其冒稱賽瑪爾堪天方等國
夷使都御史陳九疇等奏内要行分處腹裏地方不必
起送還國暫住數年另作議處尚書金獻民奏則以為
彼以進獻而來既驗之入闗不當置之於法似合中國
所以待回夷之體但前項夷人并貢物亦未知見今羇
留何處相應查處巳經移咨甘肅巡撫都御史宼天叙
㑹同鎮守太監總副將官及督同二司巡守管糧并行
都司官從長計議熟思審處今後吐魯番應否照依衆
議閉我闗門絶其貢獻永不與通惟復中間别有窒碍
今當作何區處其監候各起進貢并貢回哈宻吐魯番
夷使見在何處監候各若干名應否盡行發遣兩廣地
方安置充軍惟復查審奸黠頭目數十人及舍音和珊
遺下家丁哈喇岱爾等五十一名照例發遣兩廣安置
其餘通行所在官司管送出闗其冒稱賽瑪爾堪天方
國進貢敵人見在何處應否照依都御史陳九疇所奏
該部所議一體差官撥軍管送出闗歸國惟復量照尚
書金獻民所奏甘肅鎮巡官再加詳審訊訪得真如無
指實差人伴送來京入貢若是事出風聞情有可疑亦
要省諭遣逺不必深究俱早為查議作急咨報前來以
憑叅詳定處回奏月久未報又經節次行催去後嘉靖
四年十一月内臣自延寧巡邊回還套内敵衆逺遁地
方稍寧方欲親詣甘涼地方處置前事本年十二月内
准吏部咨為傳奉事奉欽依行取回京切思前項敵情
節該廷議題奉明㫖行臣審處奏來定奪巳經半年之
上尚未覆奏心不自安專差都指揮同知楊佑齎文前
去守催議報臣起程行至西安府華州地方方據各官
咨報前因切為吐魯番敵人蘓勒坦阿里以來種惡數
世殘滅我哈宻封國擄王母戕哈尚執善巴誘拘蘓勒
坦伊蘭搶奪金印占據城池為患幾六十年累朝列聖
深懐以大字小之仁兼體王者不治邊人之義文告之
辭先後繼出撫夷之使相望於道彼番逆天背命怙終
不悛嘗興問罪之師而又不忍為犁庭掃穴之舉嘗下
絶貢之詔又因其納款而許之復通致使姦回以哈宻
為竒貨可居蔑中國之莫能制命數年之前戕殺肅州
將官去年復大舉深入圍困甘肅城堡聲言要奪地方
罪大惡極神人之所共怒王法之所必誅都御史陳九
疇御史盧問之尚書金獻民等後先所議皆欲閉闗絶
貢辭義嚴正推論詳悉巳經廟堂大臣叅詳稱允為今
之計必當出此更復何言看得巡撫甘肅都御史寇天
叙㑹同鎮守太監董文忠總兵官都督姜奭副總兵趙
鎮等議稱自古懐柔逺人自有定體我朝撫待四國亦
有常道前項所擬乃一時權宜未為經久之計吐魯番
於我中國所利甚多若終於拒絶則失其所以為生彼
亦不能帖然安静必先時復遣兵騷擾我邊況我邊疆
之守與不守係於邊備之修與不修初不係於回人之
通與不通使我邊備誠修回夷通亦可不通亦可我邊
備不修通固不可不通愈不可吐魯番酋所以敢屢肆
逆命者勇悍難制固敵人之常性然以正徳年來觀之
我亦有可乗之釁也為今之計惟在修我邊備使糧草
充積士馬精彊城堡堅完烽火嚴明彼來求和則責以
大義峻詞謝絶彼來侵掠則整㮶兵馬痛加剿殺使彼
求通不得侵掠無獲數年之後必悔罪納欵還我哈宻
歸我搶掠男婦度其誠懇姑容入貢既通之後必須查
照祖宗舊規處待有道使彼無詞可借無隙可投如此
庶恩威兩盡不悖古人柔逺之道等因叅詳所議蓋各
官均有地方之責知敵患之難測恐兵糧之不繼將來
果有大舉侵犯兵力難以支持萬一僨事貽患重典難
辭故雖不敢遽為通貢之言以拂衆論亦不能終主絶
貢之議以貽後艱度彼度巳有不得不然者耳臣去年
題為傳報回賊聲息事内稱禦戎無上策自治為上策
今甘肅地方兵馬寡少錢糧空乏城堡無金湯之固戰
馬無充廏之良原額戎伍逃亡接踵而其名徒存見在
軍人饑寒困憊而其形徒在巳且未治何以治人内之
不安何能攘外近詢之邊人又有不止於臣之所言者
矣且正徳十一年肅州之釁將官被其戕殺兵民遭其
荼毒去年甘州之寇寨堡殘破不知若干人畜殺掠何
止數萬比之正徳十一年又復數倍彼為守臣者寇之
未來既不能阻遏寇之既至又不能截剿滿其所欲得
利而歸乃輕信下人之言以為蘓勒坦莽蘓爾雅穆拉俱
被鎗砲打死遂以殱厥大酋之功而掩其殘破地方之
罪今二酋固無恙也雖和卓塔濟迪音之死稍雪邊人之
忿然既不曾大遭剉衂豈有懲戒所以去年三月復遣
其酋首托克托布哈領兵數百竊伏邊境窺伺幸而永昌
將官馬雲輩襲殺敗走斬其渠魁庶足稍剉其鋒況先
年吐魯番之敢於殘滅哈宻者皆因哈宻姦回如舍音
和珊輩主使各官所論誠是也朝廷亦巳明正典刑矣
而其近年之擾我藩籬肆行無忌始固有以致之後又
有以激之鎮巡所謂有可乗之釁者以此敵人節遞番
文亦往往歸咎於人夫既不能制其命又無以服其心
我能絶其入貢之路不能阻其犯邊之路倘此敵始終
不悛糾衆復入而我殘壊之寨堡修葺未完創傷之兵
馬元氣未復甘肅之地豈堪再破壊耶且腹裏人民饑
寒所迫輒相嘯聚為盜彼强盛之衆既失其所以為生
豈肯坐以待斃侵犯之謀勢所必有及照河西一線之
地西寧有額布勒之賊住伏為患莊浪有後山之敵時
出剽掠倘或二寇並作我之兵馬西禦回夷東備敵衆
不知有餘力否也客兵雖數萬可以調發而倉廪在在
空虚將何取給事勢至此恐無善終之策矣臣愚請及
今空隙無警之時宜因其求和行令甘肅守臣差遣的
當撫敵人員同差來貢使及寄住屬番譯寫番文責諭
蘓勒坦莽蘓爾雅穆拉等大意以為爾等棄蔑天道違背
國恩數犯不悛罪不容赦羣臣皆請調發各鎮精兵三
十餘萬直擣爾巢聲罪致討天皇帝好生之徳念爾夷
地人民亦是朝廷赤子為惡之人固自有數大兵所至
誅剿無遺聖心不忍止令守臣閉闗絶貢永不許通今
爾屢遞番文再三求貢情辭懇切今特令人省諭爾果
有悔過實心將原封蘓勒坦伊蘭送出還國將爾戍守
哈宻之人俱各掣回仍查近年教唆爾犯邊首惡人犯
械送甘州三堂衙門明正其罪及將所搶掠甘肅一帶
城堡軍民人口盡行送回待鎮巡官奏聞朝廷將爾既
往之罪一切赦宥許爾照例通貢不絶爾之衣食保全
爾之生命仍將爾進貢在京在途夷人除罪惡顯著外
其餘各各發遣出闗歸還爾土若不依聽前言斷然閉
我闗門絶爾貢路倘爾復來侵擾我地方巳命守臣調
集大兵痛加誅剿爾悔之晚矣如此諭之庶幾開其自
新之路緩其入貢之謀我得以及時修飭邊備料理兵
糧若奸回不肯悔過我之内治既修寇至有以待之以
守則固以戰則克地方可保無虞矣天下之事有理有
勢理經也勢權也守經而不達權原理而不及勢其不
貽禍人家國者幾希矣閉闗絶貢理也經也許其自新
勢也權也如前所處彼縱有狂謀無詞可執所謂權而
不失其經也論者動舉漢光武時事為言夫光武固嘗
謝絶西域休息生民是時兵精將勇彼聴則中國晏安
不聴則遣兵伐之其勢在我而不在彼今日兵將强弱
視光武時何如恐我不能持其勢以臨之故不得不權
為之處也我累朝列聖豈欲甘其背慢而常撫之以恩
良以逺敵不足深較亦恐結釁於彼以勞我人馬耳夫
既不能行之於先年整暇之時而欲圖之於今日破壊
之後可乎至於處置敵人除謀為内應舍音和珊等一
百六十七名巳行巡按御史詳審情真罪當照例轉詳
待報處決如有寃濫就與辨理徑自施行外其原發涼
州等城監候今寄監蘭州臨洮府鞏昌衛三處哈宻進
貢敵人宻里色埓等三十名及莊浪衛見監貢回哈宻
敵人除病故外有瑪哈瑪特等一十四名并土魯番進
貢未回敵人們拉阿卜都拉等二十八名哈宻進貢未回
夷人巴延塔克等二十二名都御史陳九疇等奏要照例
遷發兩廣安置兵部㑹議又稱人衆難以一槩發遣要
於内量為查審姦黠頭目數十人及舍音華珊家丁哈
喇岱爾等五十一名俱發兩廣安置今據各官議稱各
夷中間姦黠難以審辨相應與哈喇岱爾等俱發兩廣
安置臣恐本夷日後悔過納款乞還進貢敵人無從發
遣歸國合無將舍音華珊家丁哈喇岱爾等五十一名
先行盡數發遣兩廣安置仍將見監敵人宻里斯拉等
三十名又瑪哈瑪特等一十四名與進貢未回在京在
途土魯番敵人們拉阿卜都拉等二十八名哈宻敵人并
巴延等二十二名俱暫且羇候腹裏所在地方待候敵
情向背已定另為議處其見監莊浪衛天方國貢回敵
人母滿刺丹等三名賽瑪爾堪貢回敵人圖爾遜等五
名見監永昌衛賽瑪爾堪貢回敵人一名巴莽并進貢
未回賽瑪爾堪敵人九十九名天方國敵人一十六名
雖真偽難辨但彼以貢獻而來我既驗放入闗若疑其
詐冒則又無實可據合行在京在途官司催促前來與
莊浪永昌寄監者鎮巡官陸續驗放出闗遣歸本土其
原帶方物并隨身財物聴其領回不許官司侵尅重失
逺敵之心人情事體似為稳便然今日之所以處番敵
者非轉欲恃通貢為長策以紓後日之患也其所重在
於修内治以待之耳宜仍勅甘肅鎮巡官朝夕警惕無
忘敵人嚴斥烽堠申明紀律修葺城堡整飭器械振威
武以警外夷之心明賞罰以作我軍之氣將節次發去
官銀趁時廣積糧料草束務勾客兵萬餘數月支用倘
有不敷作急議奏上請定奪兵糧有備則河西安河西
安則闗陜安而中原安矣以後敵人若果輸誠納款容
其入貢宜如御史盧問之所言必使處寓有所而交易
有時稱進有防而遣歸有限其始至也嚴禁邊臣不許
侵其貢物而減其供應之費其既入也嚴督各該地方
不得任其遷延而勒其貿易之資夷心既得則邪謀不
生貢道之通不足為吾病矣臣老矣不敢雷同附㑹以
陷欺罔之罪謹疏其所見所聞者如此但恐精力衰耗
志慮疎淺況又不曾親詣彼處地方豈敢自以為是如
䝉乞勅兵部叅詳可否㑹官議處上請聖裁倘有疎漏
未愜衆情合無仍行新任提督尚書王憲再為審處具
奏縁係捉獲姦細搆引大勢回賊犯邊奪取地方及節
奉欽依著再加審處奏來定奪事理未敢擅便為此具
本專差承差王經邦親齎謹題請㫖
　
　
　
　
　
　
　闗中奏議巻十七
欽定四庫全書
　闗中奏議巻十八
　　　　　　　　　　　　明　楊一清　撰
　提督𩔖
　　一為處置屬番以安邊徼以杜後患事
欽差提督陜西三邊都御史臣楊一清謹題為處置屬
番以安邊徼以杜後患事嘉靖五年正月十八日准巡
撫甘肅等處地方都察院右僉都御史寇天叙咨據陜
西按察司分巡西寧道帶管肅州兵備僉事李孟旭呈
奉本院㑹案前事依奉㑹同分守肅州右叅將都指揮
同知雲冒本司甘肅管糧僉事周汝勤督同肅州衛掌
印指揮使李堂并撫敵官通議得哈喇輝輝和爾及川
邊王子莊齊勤苦峪柴城兒扇馬城大草灘等處各種
番部俱是我哈宻䝉古罕都等衛屬番皆屬肅州衛帶
管先年俱被吐魯番哈宻回子侵奪搶殺窮迫求生來
投本衛依住節䝉總制鎮巡等衙門奏請差官撫遣回
還本土各敵畏懼吐魯番吞併殺戮不敢回還鎮巡衙
門憫其窮無所歸不忍驅就死地且恐驅迫之急反生
别患又察各敵情形無他從宜將哈喇輝輝和爾二種
敵人暫且安挿肅州東闗廂居住川邊王子莊齊勤苦
峪柴城兒扇馬城大草灘等處各敵暫且安挿肅州境
外金塔寺地方居住令其自為耕牧待後西事稍寧哈
宻復立仍各遣還住守故地中間有住居四十餘年者
有十數年者内哈喇輝輝和爾二種屢曾與吐魯番死
戰原係哈宻忠臣未嘗有過住居我邊年久時有調遣
未嘗敢違亦未嘗作惡川邊等處番人住居金塔寺地
方去肅州一百二十餘里亦各安居樂業未敢生事近
該前巡撫都御史陳九疇等及兵部尚書金獻民慮恐
前項哈喇輝輝和爾并川邊等處番人原係敵國非我
族𩔖誠恐日後馭非其人主不制客尾大不掉遺患地
方欲要早為議處將哈喇輝輝和爾揀擇肅州城外空
閒堡寨安置將川邊等處番人修築前古丢棄威武舊
城安置庶番漢異域可免後憂奏行兵部轉行提督軍
務兵部尚書楊一清復行鎮巡衙門通行詣肅州處職
等又督同撫夷官通拘調各番頭目親職等審城北查
勘惟有新城一處空堡離城三十里又有煖泉板橋二
堡各離城十里俱係肅州軍餘春夏務農住居之所冬
間空閒相應安置各夷因曉諭各國番漢雜居終相疑
二徙居别所兩取便安等情内哈喇輝有二種欲將新
哈喇輝安置新城兒舊哈喇輝安置煖泉堡輝和爾安
置板橋堡内新哈喇輝云此是鳥雀不落之地我們如
何住的舊哈喇輝與輝和爾云我們東闗住居年久各
有置買房屋不能割捨我們情願入堡將我們家小仍
留在東闗也罷職等又諭以既容你輩入堡你原置買
房屋聴你賣與漢人或自行拆缷堡中修蓋你原無房
屋者官司替你另蓋務要使你得所因諭以回子去年
毎每遺言反間説你哈喇輝輝和爾教他來犯邊倘若
鎮巡不察其姦你們也不安稳處你别處居住則你輩
有畜牧之業我無疑猜之嫌兩相便安豈不是好各敵
方云我們俱是朝廷管的屬番任從三堂所處豈敢不
從方各承認看得新哈喇輝原無房屋一向趁逐水草
搭帳住居合無將新城堡修理城門堅完令其在内自
搭帳房居住煖水板橋二堡城門破損令舊哈喇輝輝
和爾東闗原有房屋者或轉賣或拆缷自行堡内修蓋
居住舊無房屋者官司替伊起蓋并將城門修理堅完
待恩克保喇之子襲職回日令其管轄在内居住前項
修門修房工費不多本鎮可以自處又看得威武城在
肅州正北去肅州二百五六十里金塔寺在肅州東北
去肅州一百二十里川邊等處各敵舊巢去金塔寺近
而去威武城逺况各敵現今俱在金塔寺耕牧居住今
使之舍近而就逺恐非其情且金塔寺去肅州巳逺處
之於彼亦無所妨况先年鎮巡原擬暫留居住事寧遣歸
本土亦非久住之地且威武城頗大城垣倒塌者多城
門俱各損壊無存所費工力頗多大約修築牆門除木
料外可用人夫六七千人又要軍馬二百里之外架梁
防䕶人夫所用食米不貲况今肅州年成薄收米糧髙
貴回賊不時在外窺伺疲中國而役逺敵非計之得者
也且各敵住居金塔寺年久亦巳安便所據欲要修築
威武城安置川邊等處番人似非所急職等愚見如此
呈乞裁奪回覆施行等因據此案查先節准提督軍務
兵部尚書楊一清咨前事煩為㑹同鎮守太監總兵副
叅等官督同二司兵備分巡管糧等官議處停當明白
咨報以憑叅酌回奏定奪等因又准兵備咨為整理邊
務以備寇患事俱經節行各官議處踏勘去後今據前
因㑹同鎮守太監董文忠總兵官署都督同知姜奭協
守甘州左副總兵趙鎮㑹議得弭患貴防於未然弭患
不預則引蔓滋長後將難圖舉事宜乗夫機㑹機㑹不
至則本欲集事而反以僨事前項敵人哈喇輝輝和爾
住居肅州闗廂番漢雜處久逺之慮誠有如兵部尚書
金獻民及前巡撫都御史陳九疇等所奏者安置别所
使番漢異域後患可消深慮曲防防微杜漸之意固為
有見但各敵住居肅州闗廂四十餘年並未嘗為惡時
常聴我調遣且所居房屋或有典買或有自蓋安土重
遷亦人之常情今無故一旦遷之於外雖因巡守官曉
諭一時屈從探其本心終有未安者觀其對各官之言
可以槩見本院與總兵官姜奭近日出巡至肅州亦曾
拘調各敵帶領撫夷官通親到前項堡寨曉諭前意各
夷所對之言與前大略相同况今西域吐魯番搆怨方
深正諸敵杌陧不安之秋在我惟當以鎮靜安輯為主
若又遷置各敵紛紛多事以拂其心臨期倘有生抝則
事雖中止欲事必成又恐患生意外所據川邊等敵見
住金塔寺地方者不必遷動又徙威武舊城徒費工力
自取騷擾其哈喇輝輝和爾見在東闗住居者亦且暫
令仍舊居住待後西事頗寧年歲豐稔人情洽和本鎮
措處錢糧有緒將新城兒煖泉板橋二堡合用修築房
屋城門等項工料計處停當另行奏請明示修蓋完備
將各敵撫諭安置其中暫住待候哈宻復立仍照原擬
遣還本土如此則乗時舉事事庶可集各敵不至驚疑
而地方可免後患矣縁係處置屬番以安邊徼以杜後
患事理合就備咨前去煩請裁處具奏施行等因到臣
案查先准兵部咨該本部題該巡撫甘肅等處地方都
察院右副都御史陳九疇題前事内開㑹同鎮守太監
董文忠總兵官署都督僉事姜奭議得哈宻本元人托
克托國洪武年間以其國來降改為哈宻衛封托克托
忠順王與之金印使掌西域入貢之戎於時吐魯番尚
為小國其部落回子臨近哈宻者遂臣服托克托托克
托部下有三種曰輝和爾曰哈喇輝皆西北之敵而回
子則吐魯番之遺孽也托克托後王母當國吐魯番欲
奪哈宻乃因哈宻回種夜半獻門遂殺王母而輝和爾
哈喇輝致死巷戰始卻回賊保全哈宻此其結讐之始
也其後哈尚繼守哈宻吐魯番仍因哈宻姦回襲殺哈
尚而輝和爾哈喇輝與難者又數百人此其成讐之漸
也逮夫善巴復立恩克保喇掌國討殺國内姦回皆於
二種之力此其積怨之深迄今而未解者也至蘓勒坦
伊蘭既已去西域而恩克保喇亦奔肅州二種敵人亦
挈家而至此大槩也至於沙瓜即漢之燉煌郡我朝改
為䝉古衛川邊苦峪齊勤即漢時屯田郎中地改為罕
都衛沙瓜齊勤等處番部本皆一種枝大散處故因地
取名各異耳川邊齊勤之番各當吐魯番哈宻入貢之
路貢回敵人須有獻遺方得過往不然則攫取而殺害
者時亦有之以此西域賈回遂與成讐正徳七八年間
舍音和珊雅穆拉等率吐魯番哈宻之衆將川邊王子
莊苦峪齊勤等番殺掠數千人以去以此諸番窮迫不
能自立來依我邊已經前鎮巡等官奏請安挿今已十
二三年此其大略也據此各種番人舊屬肅州管轄節
與回賊搆難故各投邊依住其瓜州番人叛服不常巳
經臣等㑹奏另候處分外照得川邊苦峪齊勤之番為
數雖多而精壯者少且各安挿逺堡縱有異謀勢亦易
制至於哈喇輝輝和爾本皆强敵為數雖少精壯者多
且處闗廂近地何異抱虎而眠跡其今日似若無事然
家人父子尚有嫌隙異𩔖雜居終難輯睦一旦馭非其
人變生不測必危邊境誠有如兵備叅將之所議者今
若必欲邊境奠安俾無後患惟有遣還屬敵各回本土
使虺蛇不隠於室閭虎豹不飼於㭱檻庶免後日竊發
噬齧之患但今哈宻沙瓜巳順吐番嘉峪闗外即為賊
境西域從此不通地方滋益多事其輝和爾哈喇輝斷
不敢歸還哈宻而罕都之衆亦不能住守川邊苦峪齊
勤等城亦明矣必欲圖我之安而不恤夷人之苦既逆
其情必失其心窮無所歸勢將返噬彼北合衛拉特西
連察克台不又生一敵所謂借寇以兵而資盜以糧為
計不已拙乎為患曷其休巳若欲姑留依住又恐日後
患生肘腋禍起蕭牆究根坐由罪在今日臣等雖死亦
不瞑目是二者遣之有患而留之亦有害也去留之際
處置實難臣等愚昧誠未知處如䝉伏望乞勅兵部㑹
集多官詳加議處明示進止以憑施行臣等又查得𢎞
治年間吐番阿哈瑪特王子憑藉哈宻姦回襲奪哈宻城
池擄去忠順王善巴殺死阿穆爾都督恩克保喇挈輝
和爾哈喇輝二種夷人二千餘名口來奔肅州鎮巡等
官將各夷分寄涼莊山永等衛月與口糧寄養數嵗朝
廷思患預防恐其有變勅兵部侍郎張海都督侯謙令
其撫處哈宻兼察哈宻寄食夷人動定與恩克保喇向
背之心其辭有曰自哈宻失守之後隨哈尚内附者處
之苦峪既而復返今又來奔中間未必皆出自哈宻或
有别種豈無異心恩克保喇不知其心向背如何使居
其地一旦有事足以拒乎否乎其行都司在外七衛二
所并嘉峪闗外近邊之地更有堪以屯聚耕牧之所可
以開創營寨擢用頭目分統其衆如苦峪者否又苦峪
近地其間有無前古廢城遺壘可以興復建置如苦峪
事例散處敵衆者否一一仔細詳加尋訪踏勘是實熟
思審處必有利而無患的然可以為安内方略來上以
竢朝廷再加審處伺便乗機而行之以為制外之張本
觀此則先時廟堂之上所以計慮而安處屬番者未嘗
不委曲詳盡如此之至也既而張海等覆稱訪得陜西
行都司在外衛所西寧地險敵人雜處鎮番地窄偏在
一隅髙臺鎮夷地小俱不堪開創嘉峪闗外近有大草
灘白楊林兩地廣漠斥鹵彈丸黒子不堪耕牧惟甘肅
等衛俱係鎮守分巡重地可以安輯防微杜漸終宜驅
出但阿哈瑪特逆命哈宻未復善巴未歸無時可乗無機
㑹可遣欲要先行於哈宻衆敵之内推舉根基頭目數
人分管各種回敵分别應否遣還人口給與布花種食
令其盡數歸還本土下兵部可其奏又可見先時撫邊
大臣計處周詳雖知終當驅出然不忍以内附屬敵驅
而置之必死之地所以含容隠忍姑且安挿甘肅寄住
兩地蓋其當時理勢使然不得不姑為是處耳後阿哈
瑪特悔過送出善巴復令守國前項敵人因寄住年久
安土重遷半隨善巴之國半在甘肅寄住迄今殆將四
十餘年矣曩者蘓勒坦莽蘓爾去國恩克保喇奔肅其輝
和爾哈喇輝二種敵人巳竭族避難而來其在哈宻者
止有回回一種耳今此二種敵人既巳居住年久又與
回種世讐一旦逆情遣出必生變故為患遂在目前此
又不可不長慮也臣等又訪得哈喇輝輝和爾惟事畜
牧不善耕作合無揀擇肅州北邊久棄空閒堡寨水草
便利之所少費官錢為其修理城郭改造屋廬諭以番
漢雜居終相疑二徙居别所兩取便安之理况恩克保
喇之㓜子近據該衛起送襲職待其回還令其管轄部
落且容不去哈宻令其暫住臨邊彼亦無不樂從者至
於川邊王子莊苦峪齊勤等衆人頗訓順亦善耕牧先
年嘗令住牧境外百里地名金塔寺者彼亦安居樂業
不敢生事合無因前古丢棄威武舊城再加修築挑濬
壕隍以處其衆是肅州地面又添一藩籬也良於地方
有益如此則與先年處置内附番夷者事體相同但使
逺去城郭何患包藏禍心縱有不逞之徒呌跳於藩籬
之外既絶内應亦不足以病邊城矣雖然此暫處耳若
欲久安長治必須界破疆域漢自漢而番自番庶乎邊
地可守今哈宻沙瓜俱巳叛順回賊嘉峪闗外未可輕
議也等因題奉聖㫖兵部看了來説欽此欽遵該兵部
議擬看得都御史陳九疇題稱瓜州番達促克布等狼
子野心終難訓化若不痛加誅戮無以威制諸番其哈
喇輝輝和爾本皆土番為數雖少精壯者多今處闗廂
近地何異抱虎而眠欲遣還本土又恐窮無所歸勢將
返噬若姑留依住又恐日後生患乞要勅下㑹官議處
及稱哈喇輝輝和爾惟事畜牧不善耕作合無揀擇肅
州北邊久棄空閒堡寨水草便利之所少費官錢為其
修理城郭改造屋廬諭以番漢雜居終相疑二徙居别
所兩取便安待恩克保喇之㓜子襲職回還令其管轄
無不樂從至於川邊王子莊苦峪齊勤等衆人頗訓順
亦善耕牧合無因前古丢棄威武舊城再加修築挑濬
濠隍以處其衆良於地方有益若欲久安長治必須界
破疆宇漢自漢而番自番庶乎邊地可守今哈宻沙瓜
俱巳叛順回賊嘉峪闗外未可輕議一節為照逺人固
所當柔而後患亦所當慮各處敵人非我族𩔖其心必
異前代徙居内地其患可鑒但今既稱寄住年久一旦
驅之出闗窮無所歸不北合衛拉特必西連察克台未免又
貽後患今各官既稱肅州北邊空閒堡寨水草便利可
以安挿哈喇輝輝和爾二種威武舊城可以安挿川邊
王子莊苦峪齊勤等衆必其相度地宜審察敵情俱各
停當似宜依擬但今都御史陳九疇巳䝉陞職取回難
責幹理及照新任提督三邊軍務尚書楊一清不久到
彼似此重大敵情合無行移本官再行酌處如果事體
稳便照依原擬遷發安挿仍具由回奏如果未便應該
别處亦要具由奏請定奪等因題奉聖㫖這安挿諸敵
事宜還行與提督軍務官著再行酌處務要停當欽此
欽遵備咨到臣行間又准兵部咨為整理邊務以備寇
患事該提督軍務兵部尚書金獻民題内一件議處屬
番照得哈宻衛都督恩克保喇自正徳六七等年節被
吐魯番殘害率其部下輝和爾哈喇輝二種生達投來
肅州依住節該鎮巡官奏請差官撫遣歸還本國各敵
畏懼前敵吞併殺戮俱不肯回迄今寄住該衛闗廂者
十有四年頃聞男婦不下千口帶甲挽彊之士近五六
百人此固心腹之患也竊以邊腹自有界限卧榻之側
豈宜容人鼾睡故番漢雜居致有五部之亂邊隅無備
卒遺三晉之禍蓋以此等苗裔終非我族况本以畜牧
為生者擅富彊之部落住切近之門牆譬之饑鷹餓虎
一時揺尾附人終有山林雲霄之志茍不亟為一處以
杜其漸將來潛住日久窺伺日熟誠恐患生不測必有
噬臍之悔合無行移甘肅鎮巡官查照𢎞治年間侍郎
張海等撫處哈宻事例將前項敵人通行查出或以禮
省諭遣歸本土或憫其窮迫安劄别地務要計慮周悉
區處停當期於内外肅清彼此兩便既不可因循玩視
失誤事機又不可處置乖方激生他變等因該兵部覆
題查得先為處置屬番以安邊徼以杜後患事該本部
議擬題奉欽依行移提督軍務尚書楊一清酌處奏請
定奪去後今所奏議處事宜大略相同合再行本官酌
處等因節該奉聖㫖准議欽此欽遵通咨前來為照肅
州寄住輝和爾哈喇輝二種夷人乃哈宻之部落亦哈
宻之忠臣先年吐魯番戕殺王母既致死巷戰其後襲
殺哈尚又死難數多至於善巴復國討殺姦回亦多効
力要其心跡本非有過乃因窮迫歸我求生寄住年乆
未嘗作惡比與哈宻回回不同今都御史陳九疇等議
以異𩔖雜居終難輯睦一旦馭非其人變生不測必危
邊境深慮曲防不為無見但欲遣回哈宻則彼與吐魯
番讐怨巳深斷不敢歸還故土今要揀擇肅州北邊空
閒堡寨水草便利之所少費官錢為其修理城郭改造
屋廬諭以番漢雜居終相疑二徙居别所兩取便安待
恩克保喇㓜子襲職回還令其管轄部落且容不去哈
宻令其暫居臨邊稽之事體似亦相應但恐各敵安土
重遷不肯樂從若强之使去致失其心反生厲階及修
理城郭蓋造屋廬等項未審工程多寡本鎮財力堪否
供辦巳經移咨巡撫甘肅都御史寇天叙㑹同鎮守太
監總兵副叅等官督同二司兵備分巡管糧等官議處
先行曉諭各敵使知彼有畜牧之業我無疑猜之念如
果樂從仍計議修理城郭改造屋廬合用工料若干先
期整理完備方可督發遷移川邊王子莊苦峪齊勤柴
城兒扇馬城大草灘各種回敵亦被吐魯番殘害窮迫
來歸不敢復還原土故該鎮巡議處准令暫安挿金塔
寺地方彼亦安居樂業不敢生事今要因前古丢棄威
武舊城再加修築挑濬壕隍以處其衆既為肅州北面
添一藩籬又使逺去城郭不患包藏禍心前項所處似
得柔逺防姦之意且與先年該部所處大略相同但前
項地方大草灘扇馬城柴城相離嘉峪闗不逺王子莊
則在苦峪之西離邊稍逺大約皆齊勤䝉古衛番族住
牧之地近年節被回賊驅掠傷殘棄地方而不守投内
地以求生今所議威武古城未知相離嘉峪闗外地里
若干修築城垣挑濬壕隍應用工力若干委官踏勘明
白就煩㑹同議處即今臨邊有無回賊窺伺并修築之
後防䕶之兵作何區處方得一一就緒料彼夷人以帳
窠為宫室以耕牧為芻糧既有城郭可以自保無不樂
從之理俱要議處停當明白咨報以憑回奏定奪去後
今據前因竊惟防患當於未形防之太過反生意外之
虞作事當謀諸始始謀不臧將無善後之策看得前巡
撫甘肅都御史陳九疇等并兵部尚書金獻民後先議
奏其説有二一則欲將肅州闗廂寄住哈喇輝輝和爾
二種夷人揀擇肅州北邊久棄空閒寨堡水草便利之
處安挿居住一則欲將川邊王子莊苦峪齊勤柴城兒
扇馬城大草灘等處先年安挿暫住金塔寺夷人因前
古丢棄威武舊城再加修築以處其衆是皆欲嚴彼此
之辨謹内外之防深慮却顧誠皆體國安邊至意但懐
柔逺人之道當順其情情有未協強而使之恐生他釁且
哈宻乃朝廷封國吐魯番敢於殘破之使其播遷離析
而我不能為之所以失中國懐逺恤患之義矣彼哈喇
輝輝和爾二種敵人皆忠於哈宻被其戕害率衆來奔
先朝從守臣之議許其肅州闗廂居住歴年滋久彼無
反側之心我得調遣之用今一旦疑其後日之終不靖
也而欲徙之北邊空閒寨堡安土重遷豈敵情之所欲
哉觀其對各官之言曰此是鳥雀不落之地我們如何
住的又曰我們東闗住久各有置買房屋不能割捨我
們情願入堡將我們家小仍留住東闗也罷等語其情
可見後各官諭之以好語動之以危言方纔承認終非
所樂明矣其川邊王子莊苦峪齊勤柴城兒扇馬城大
草灘各種番人俱係境外屬番肅州衛羇縻帶管之數
節被吐魯番哈宻回回侵奪搶殺窮迫來歸先該總制
鎮巡等官奏請暫且安挿肅州境外金塔寺地方居住
令其自為耕牧有住四十餘年者有住十餘年者今欲
驅而置之三百里之外舍近就逺必非其情且原擬待
後西事稍寧哈宻復立仍各遣還住守故地是猶存興
滅繼絶作我藩籬之意若依前擬則恢復之念荒哈宻
之望絶矣及照各官所擬新城兒煖泉板橋等堡堪以
安挿二種敵人之地修門修房等項雖費用不多亦未
免勞擾又奪肅州軍餘春夏務農之地以與之似俱有
礙至於威武城修築約用人夫六七千名又勞軍馬架
梁防䕶且今肅州地方番回之窺伺未巳我兵之警備
方嚴豈暇逆探未形之患以供不急之役乎倘或番回
乗我工作之際率衆侵擾禍且不測推原各官論奏蓋
見前年回賊退遯誤信蘓勒坦莽蘓爾雅穆拉巳死之言
遂謂肅州自此無事故有是言若體諸各敵之情叅以
今日之勢非惟不能亦所不敢據今鎮巡所言土魯番
搆怨方深正諸敵杌陧不安之秋在我惟當以鎮靜安
輯為主若又遷置各敵紛紛多事以拂其心臨期倘有
生抝又恐患生意外等語似為有見如䝉乞勅兵部叅
詳議擬合無將前項川邊王子莊等處番敵令其照舊
於金塔寺地方住牧以為後日恢復之圖以存興滅繼
絶為我藩籬之意其哈喇輝輝和爾二種敵人亦且令
其照舊肅州闗廂居住不必預為遷徙之説以離其心
待後番情寧謐財力有餘之日如果事勢可為另為具
奏定奪庶使敵人無疑二之情地方無勞擾之患而我
得以專意内修可收攘外之績矣縁係處置屬番以安
邊徼以杜後患及節奉欽依這安挿諸敵事宜還行與
提督軍務官著再行酌處務要停當事理未敢擅便為
此具本謹題請㫖
　　一為整理邊務以備敵患事
題為整理邊務以備敵患事准兵部咨該本部題該提
督軍務本部尚書金獻民題前事内一件議處邊情照
得額布勒等殘賊自正徳四年節被小王子趕殺率其
殘黨達蘭哈哈等假息西寧境上計今十五六年春夏
則趁逐水草住牧遇冬則踏氷過河搶刼先該巡按陜
西監察御史潘倣為陳言邊務節該本部議得合候明
年黄河凍消敵衆復回西海之時查照先年宣城伯衛
潁巡撫都御史呉琛等大𠞰番賊方略選調主客官兵
乗機併力𠞰殺題奉欽依行移甘肅鎮巡官議處去後
迄今未見作何區處臣竊料該鎮官員非敢故違遲遲
也顧在我者以兵力則寡弱以糧餉則不繼兵機重務
未容輕議夫帝王制馭邊人之道惟有撫𠞰兩端宜加
𠞰者我既不能奮力若不早為議處將來黨與日熾其
禍殆有不可勝言者矣臣查得嘉峪闗外齊勤罕都哈
宻三衛夷人俱以永樂年間率衆來降我太宗文皇帝
授官降印蓄為藩籬迄今百五十年堅守臣節此固聖
主深謀逺慮措置得宜斷敵人右臂之微意也臣愚以
為前敵地本富饒人亦强悍西海之地彼既盤據有年
我終不得為用合無查照前例於該鎮撫敵官内選差
才識敏給周知番情者二三人或四五人前去近邊地
方諭以朝廷恩威軍門殺伐利害令其各安生理毋自
作歹以速滅亡如果革心向化聴我招致就彼安挿設
為衛所與齊勤等衛相掎捔許其以時通貢量加賞賚
以結其心仍擇其雄傑一二人授以職事立為頭目使
之鈐束部落遇有𦂳急聲息量調人馬為我策應有功
之日一體犒賞庶在我不失制馭之道於彼或有感戴
之誠而地方可保無虞矣但事體重大臣不敢擅擬合
候命下㑹同府部院寺及科道等官從長計議轉行甘
肅鎮巡官再加議處如果可撫依擬施行或於敵情地
方俱有窒礙即便查照御史潘倣建言及本部節行事
理催儹兵糧相機剿捕務要草薙禽獮以靖地方毋貽
後患該本部議得前項敵衆久據西海吞併番衆勢益
彊盛亟宜處置所據撫諭安挿設為衛所授以職事許
其通貢量加賞賚使彼有歸向之誠在我增藩籬之固
如大寧之諾延等衛所故事藉外以衛内豈非邊方經
久之圖但恐人情黠詐遽難馴擾且事體重大未敢遥
度合咨提督軍務尚書楊一清督同甘肅鎮巡等官將
所奏事情審度機宜酌量事勢前項敵衆果堪招降立
衛授官許其通貢以示羇縻如或人性獷悍未可卒致
必須加兵征剿再為從長計處具奏定奪題奉欽依備
咨前來照得額布勒等邊人竊伏西海蹂踐番敵侵擾
洮河地方先該巡按陜西監察御史潘倣奏要催儹兵
糧相機剿捕事理相應但我兵力尚屈未及區處今提
督尚書金獻民奏要照依祖宗朝嘉峪闗外設立齊勤
罕都哈宻三衛事例於該鎮撫夷官内選差前去近邊
諭以朝廷恩威軍門殺伐利害令其各安生理如果革
心向化聴我招致就便安挿設為衛所許其以時通貢
量加賞賚以結其心仍擇其雄傑一二人授以職事立
為頭目使令鈐束部落遇有𦂳急聲息量調人馬為我
策應有功一體犒賞或於敵官地方俱有窒礙即便查
照御史潘倣建言及本部准行事理催儹兵糧相機剿
捕務要草薙禽獮以靖地方毋貽後患一節縁前項事
情必須親詣河西地方計處但敵衆數萬見在河套住
牧臣方督調陜西延寧各鎮官軍分布防禦勢難摘離
巳經移咨巡撫甘肅都御史寇天叙㑹同鎮守三司等
官集議所奏召致安挿前項敵衆設立衛所授以職事
許其通貢聴我調遣應否如擬施行若於敵情地方有
礙必須加兵征剿就為宻切從長計處用兵方略明白
咨報以憑回奏定奪去後延今半年之上未見回報蓋
因事體重大各官不敢輕有議擬今套人漸逺邊境少
寧臣方欲親詣莊浪西寧地方議處回奏忽奉勅㫖行
取回京縁前項賊情臣先今久曾有意經畫節嘗論奏
謹以所見為陛下陳之切惟自古帝王制馭逺人文徳
固所當先武功亦不可緩文徳可敷則干羽之舞固足
以格有苗武功當用則鬼方之伐亦事勢之不容巳前
項賊寇黠詐之性惟利是貪恐非文告所能招致亦非
官職所可羇縻况戕我屬番侵我内地彼有必誅之罪
許其通貢加以賞賚我施非分之恩虧中國之體納外
夷之侮非所以示四裔也及照奏内所引齊勤罕都哈
宻等衛敵人事例皆當國初開創之時率衆來降所以
我祖宗授官降印以羇縻之使之為我藩籬今額布勒
等寇賊背叛其主投我屬番境界大肆侵掠横加吞噬
又侵入我腹裏地方此正田中之禽利用搏執固非漢
武稱兵於隂山之窟喜功好大者之所為也臣正徳五
年復起總制陜西軍務之時此賊被小王子人馬讐殺
殘敗遯來河西地方臣慮其異時必為邊患建議欲調
集大兵誅剿規畫巳定不意旋即奉勅取回兵部題欽
依行令甘肅鎮巡官整理因循至今十五六年種𩔖漸
蕃聲勢日盛臣於去年六月内奏為敵衆出没計處用
兵機宜事欲待套内無警糧草有積之日量調陜西延
綏精兵與河西兵馬㑹合尋襲痛加誅剿但兵貴神速
機難預定必待臨期奏請非惟緩不及期且恐事機先
泄欲乞上請及早行令宻㑹各該將官不拘何月日相
機取便行事若無可乗之機不敢輕動兵部覆奏欲令
臣將一應制勝機宜用兵方略一一㑹計停當先行差
人具奏議請定奪縁兵家變態不常旬月之間事機頓
異况地方相去京師五六千里奏報往回動經數月雖
有成算亦難取必議處間忽報北部二萬前去西海收
捕前賊臣方慶逺人相攻中國之利不須煩我師旅不
意為彼所覺移巢南面留其精兵據守彼千里而趨利
此以逸而待勞反為其所敗失勢而遯後聞阿爾托蘓
賊衆恐北部仍來報讐挈營隨順渡河入套止是額布
勒一枝半在西海半渡河寇我洮州即今未曽盡數歸
巢且西寧洮河等處番族國初分散部落設有國師禪
師指揮千百戸鎮撫驛丞等官管領給與金牌令其三
年一次輸納差發馬匹而以官茶酬之若與王官王民
無異伏覩金牌上篆文中曰皇帝聖㫖其下左曰合當
差發右曰不信者死實欲借其為我藩籬捍備北部即
前漢斷敵人右臂之意百十年來河西之衆不能逼侵
我洮河恐番人之議其後也今二種殘賊將番族戕害
巳甚不能生存遂與之糾合為寇西寧最被其害洮州
之番近亦被脅合夥為之指引道路番人合勢我之邊
境其何能安此膏肓之疾腹心之患也議者動以不可
輕舉為言雖兵兇戰危誠宜慎重而玩宼養患亦非所
宜嘗竊譬之套人勢雖猛烈如風寒暑濕之病來則疾
於風雨治之不善即能殺人然得遇良醫一汗而愈一
汗而安西海之人如痞結胸腹間目前飲食起居雖若
無恙久而不療元氣日漸消耗後將難圖興言及此豈
得不思所以處之而徒玩時愒日以僥倖於無事哉且
阿爾托蘇巳遁止是額布勒一枝大約精騎不過二三
千人其餘皆脅驅番人勢非得巳然地土被其奪占骨
肉被其殺戮帳房被其燒毁孳畜被其搶掠欲報怨讐
而復其故産人豈無是心哉此間諜之用亦不可廢也
切見新推提督三邊軍務尚書王憲剛果有謀多才善
斷昔嘗管理茶馬遍歴西寧洮河地方又曾督處河西
屯田至今邊人頌其風力合無請勅本官力任此事若
今年迤北大勢無尋捕西海之舉及套衆回賊不曾大
舉深入或雖入而即遯宜宻諭甘涼莊浪等處將官部
署兵馬待冬末春初草枯馬弱之時調集延綏遊竒二
枝兵馬及陜西寧夏二鎮遊兵共萬二千人甘涼之兵
自涼州而進延寧之兵自莊浪而進陜西之兵自河州
歸徳而進與各該守臣所統兵馬刻期聮絡併力夾攻
如昔年宣城伯衛潁都御史呉琛征番故事仍先設法
厚募壯勇識事之人暗入西海諜我屬番使為内應一
鼓成功以驅河西腹心之害以為我邊久安長治之圖
尤須精擇將領如魯經李義馬雲甘禎輩及涼州革任
叅將都指揮楊佑皆熟知此事可以付託西寧兵備副
使陳鼎沈毅有機陜西布政司左叅政成文固原兵備
副使桑溥皆曾巡歴河西地方素有才略可以翊贊兵
機督處糧餉然事干各鎮必得主將一員居中調度該
部必有所處臣不敢言顧兵馬不難於調集而糧草實
難於措處臣到邊督催運送甘肅一鎮民糧銀兩及分
發戸部送到官銀其數巳多而倉儲未見有積及照蘭
州督理糧儲戸部署郎中婁志徳實心幹事宜令往來
莊浪涼州一帶督處仍於布政司選委有幹力善經畫
官一員專一整理河西錢糧一面於莊浪涼州西寧或
召商或糴買一面於蘭州安定㑹寧等處收積蓋專恃
河西則所積不多蘭州安㑹如有厚積臨期可以帶運
臣之所見如此如䝉伏乞聖明軫念河西重鎮冦患為
急乞勅兵部將臣所言叅詳可否若謂事體重大乞㑹
多官從長計處早為定奪然須如臣去年所奏令提督
大臣相機行事可為即為不必臨時上請待報以致事
機漏泄無益有害若無可乗之機或兵糧未集照常戰
守不可輕動以貽後艱仍乞勅戸部降發内帑官銀十
數萬兩或開鹽課一二十萬引聴提督官督令甘肅管
糧衙門上𦂳設法措置庶得有備無患倘失今不圖而
專持慎重之説襲為怠緩之計臣恐一二年間甘涼地
方西備回賊東備敵衆我兵疲於奔命而套内大賊又
復撓亂其間不能掣兵往援則河西之地恐非國家所
有事勢至此雖有智者不能為之謀矣臣老矣非但乞
骸且將就木巳未及行而欲委勞於後之人知罪知愧
况前事先該御史潘倣奏行兵部議處其後甘肅巡撫
都御史陳九疇亦欲舉行未曾就緒而去臣既灼見其
故豈敢終為隠蔽而不吐露一言伏惟陛下留神省察
縁係整理邊務以備敵患事理未敢擅便為此具本順
差承差王經邦親齎謹題請㫖
　　一為邊務事
題為邊務事據陜西按察司整飭固原兵備副使桑溥
呈嘉靖四年十二月十八日欽奉勅今特命爾前去固
原髙橋靖邊等處專一往來巡歴撫安土達仍整飭固
原靖邊甘蘭等處兵備操練軍馬修理城池墩臺闗堡
撫恤士卒防禦敵衆保障地方兼理詞訟及督理糧儲
禁革奸弊凡一應邊情軍務須與分守叅將等官㑹議
停當而行仍聴陜西鎮守巡撫官節制不許偏執違抝
妨政害事若有軍職及守備官員賣放軍士縱容官攢
人等通同豪滑刁潑軍民兜攬錢糧虚出盜賣并隠藏
逃囚等項許爾徑自叅奏挐問爾為憲臣受兹委託務
須持㢘秉公禁革奸弊盡心竭力以安邊境如違罪不
輕宥爾其勉之慎之故勅欽此欽遵外為此今將前項
欽奉勅内事宜呈乞照驗施行等因到臣查得固原兵
備衙門係成化年間開設原請勅内開載所管地方事
宜與今略有不同且如髙橋即靈州守禦千戸所舊該
固原兵備官往來巡歴撫安土達後因添設環慶靈州
兵備𨽻其管轄固原相去地逺似無相干誠恐地方有
事兩處兵備官得以互相推調其固原靖邊甘蘭等處
衛所軍民與平涼府所屬州縣鞏昌府所屬安定㑹寧
二縣臨洮府所屬蘭州金縣二處并平涼安東二衛監
苑羣牧所等衙門軍民雜處墩臺闗堡多在各該軍衛
有司所轄之地凡緝捕盜賊問理詞訟督理糧儲遇警
收斂人畜俱與軍衛有司官員干渉勅内未曾開載有
礙行事縁前項所管固原靖邊蘭州俱係極邊要害地
方寇衆不時侵入闗係至重比之其他兵備不同如䝉
乞勅該部議處合無將固原兵備官原奉勅書上請更
換除去髙橋地方仍開固原靖邊甘蘭等處凡干礙墩
臺闗堡詞訟糧儲及遇警收斂人畜等項事務與各該
軍衛有司相干者俱聴提調約束不許違抝其餘軍民
一切政務不得干預開載明白庶幾事權歸一可以責
成修舉不至失誤邊方大事實為便益縁係邊務事理
未敢擅便為此具本專差承差楊鸞親齎謹題請㫖
　　一為比例列銜支俸以便行移事
題為比例列銜支俸以便行移事據分守固靖環蘭等
處地方叅將署都指揮僉事劉文呈前事切照本職原
任陜西都司慶陽衛指揮同知推選延寧地方把總管
事節該欽奉勅諭陞署都指揮僉事守備固原地方後
充寧夏遊擊改任分守叅將欽遵任事外伏念本職一
介草茅叨任重地敢不努力圖報將來縁分守地方廣
濶軍民雜處凡百文移與都布按三司有行奈本職俸
銜仍在原衛帶支各司文移不肯徑行卻由衛所轉行
以致躭延往往誤事且本職係陜西省鎮屬衛指揮濫
任本鎮叅將况慶陽原衛又係叅將所轄地方環慶守
備亦該提調凡本衛一應公文呈行彼處守備開列本
職職名屬衛未免輕視比與延寧甘肅隔鎮地方分守
副叅遊擊事體不同及查得先任固原守備署都指揮
僉事楊宏陳善并固靖遊擊陶文及延安衛帶銜都指
揮閻武俱在本都司列銜支俸今本職既授都司署職
叨任分守叅將責任頗重俸銜不䝉開列行事有礙如
䝉軫念地方衝要事體重大乞賜轉達准於都司列銜
支俸庶使文移便於徑行本職得以展布為此理合具
呈伏乞照詳定奪施行等因到臣行間隨據陜西遊擊
將軍署都指揮僉事夏欽亦呈前事看得分守固靖環
蘭等處叅將署都指揮僉事劉文所呈乞要都司比例
列銜支俸一節切縁本官既授都司署職又推任叅將
分守地方比與楊宏陳善等事體相同闗係尤重况慶
陽衛係其所轄環慶守備又其統屬一應文移開寫本
官名銜委於名分不宜行事有礙及照署都指揮僉事
夏欽原係西安前衛指揮後陞署都指揮僉事推任寧
夏遊擊將軍因病革回本衛帶銜閒住近該臣奏薦兵
部題奉欽依奉勅充陜西遊擊將軍縁西安前衛亦有
遊兵選撥官軍追補馬匹俱與本衛有行文移往來亦
多不便如䝉乞勅兵部查照前項事例將劉文夏欽俱
准於本都司列銜支俸將官之體勢稍尊得以盡心舉
職下人不敢輕視不致違誤軍情重務矣縁係比例列
銜支俸以便行移事理未敢擅便為此具本順差承差
楊鸞親齎謹題請㫖
　　一為軍務事
題為軍務事案照先准兵部咨為設總制以圖兩全事
該本部題内開跟隨書掾頭目家人聴從選帶仍具奏
聞等因節該奉聖㫖是欽此欽遵備咨到臣除頭目另
行外為照臣一到陜西地方即該題奏各項事情及發
屬文移浩繁縁未奏討書掾缺人書寫訪得直𨽻鎮江
府丹徒縣省祭官任漢本府兩考役滿吏李棠俱各寫
字端楷諳曉行移巳經行令該府取具備細脚色開送
跟隨前來書辦及具題去後續准兵部咨該本部覆題
奉聖㫖是准照例奏帶應付欽此欽遵外續又據書辦
吏李棠呈為給由事開稱以農民充鎮江府吏兩考役
滿給由間䝉臣行取前來書辦又䝉本府給與給由批
申赴吏部投下誠恐違限日久乞要容令赴部給由等
因為照本吏一向在於軍門書辦今要容令赴部給由
相應准送但三邊軍務浩繁案牘填委縁未奏討書掾
一應文移俱係省祭官任漢與本吏經手書辦若容令
前去未免缺人應用况係題奉欽依選帶人役巳將本
吏原領本府批申順差承差趙禎咨送吏部　照收候
合無將本吏准作提督軍務官員下書掾之數就准當
該惟復止作辦事隨准吏部咨稱看得吏典辦事役滿
方撥當該此係照舊例今李棠既係奏帶人數合無准
作辦事於例相應咨煩查照施行等因到臣除將吏李
棠准作辦事在於軍門書辦外今照臣奉勅行取回京
所據原奏帶省祭官任漢辦事吏李棠相應起送吏部
聴用查得節年提督官員奏書掾事畢回京多得霑被
恩典省祭官或不拘年限就與選用掾吏可不待補辦
就撥當該今省祭官任漢辦事吏李棠跟隨臣巡歴各
邊沙塞戎馬之區涉歴艱苦一年之間書寫案牘文移
無時休息及查得任漢亦係省祭十年之上巳該行取
之數如䝉乞勅吏部查照節年提督官書掾事例將任
漢就為收選李棠就撥當該庶使將來從事軍門者有
所勸勉而不憚勤勞矣縁係節奉欽依選帶書掾比例
選用收撥事理未敢擅便為此具本順差承差楊鸞親
齎謹題請㫖
　　一為薦舉舊任官員以慰人望事
題為薦舉舊任官員以慰人望事臣聞兵有先聲而後
實然不獨兵也凡為政者先聲有以動人則不令而自
行不言而自信得效速而成功易矣陜西舊任臺察藩
憲等官才賢最多清議所歸輿情所屬嵗不乏人除巳
在顯位及見任臺端者不敢論薦外博訪得浙江左布
政使今守制孫修督儲有精勤振厲之風持憲有嚴明
剛果之譽四川按察使今守制王廷相山西提學副使
今歸養劉天和山西按察司副使陳軾山東按察司副
使整飭徐州兵備趙春俱曾按治陜西地方皆能彈壓
勢豪肅清風紀剔除奸蠧而不蹈苛察之弊激揚清濁
而不失老成之體至今官吏憚其風采兵民望其復來
臣得之聞見如此如䝉乞勅吏部再為查訪合無待孫
修服闋遇有陜西三邊巡撫缺員早為推用其王廷相
等四員遇缺推補藩憲之長以為登用之階不獨慰一
方軍民之望而凡為臣者皆有所感慕興起矣臣今老
病衰殘方上乞骸之疏竊念用人為當今第一急務薦
賢為大臣第一職業故不敢隠蔽而冒昧一言然亦不
敢泛及他省官員者恐知之未真或於民情土俗有不
相宜耳伏惟陛下裁察縁係舉薦舊任官員以慰人望
事理未敢擅便為此具本順差承差楊鸞親齎謹題請
㫖
　　一為獻愚忠以答聖眷事
題為獻愚忠以答聖眷事伏念臣章句孱儒栁蒲弱質
遭際盛時久塵仕籍既廢而興任毎兼乎文武求退而
進位乃躐乎臺衡頃當近倖干紀之時獲遂山林優老
之願駑駘久病豈有意於騰驤朽木不雕分宜供於釜
爨恭遇新皇御極圖任舊臣改授今官俾總邊鎮伏讀
制詞屢有寛朕西顧之憂之諭夫主憂臣辱安敢避難
用是扶疾以起千里遐征誠願以其力之所能為者圖
報聖恩於萬一也邇者遽䝉召還内閣之命屢疏悃誠
未荷俞允進退維谷不知所為仰惟陛下應運挺生代
天化育日新庶政而機柄獨操器使羣材而權度在巳
虞舜之好問好察知何加焉大禹之克儉克勤徳斯懋
矣嗣位以來五年於兹敬天法祖愛民勤政日有孳孳
不自暇逸然而求治之心徒切至治之効未𢎞臣竊觀
正徳年間乾綱下移權姦竊柄始則劉瑾中而錢寧後
乃姜彬海内騷然幾成大亂陛下起而振之政務歸於
内閣裁斷出於宸衷近臣非惟不能與力亦且不敢與
聞是宜天人協應海嶽效靈奈何近嵗日蝕地震旱乾
水溢之災層見疊出至於物異人妖有近代之所罕聞
者聖徳清明豈宜有此皆臣下奉職不效之過也臣年
老久衰非但乞骸且將就木既不能仰承聖眷任事供
職若終無一言以去則上負恩私下干物議其罪莫可
自贖矣謹以今日至切至要者疏為五事為陛下陳之
倘䝉留神覽觀俯賜施行於治道不為無補臣雖屏居
田野與世長辭復何憾哉然此特其大要耳若夫陛下
有愛民之心而民未阜康有任官之誠而事多茍簡兵
政宻矣而夷狄不免於侵凌法令彰矣而姦頑未見其
懲艾其他弊政尚多臣昏眊之餘不能盡述陛下責公
卿之所有事責臺諫使得盡言必有陳其顛末以俟采
擇者矣臣不勝拳拳愛君體國之至除患病乞休另行
具奏外縁係獻愚忠以答聖眷事理謹題請㫖
　　計開
　一曰聖學臣惟人君一心萬化之本原也然方寸之
　　微而衆欲攻之茍無詩書理義以維持之百凡聲
　　色貨利狗馬竒珍之物遊觀畋獵騎射俳優之技
　　與凡異端邪術之流投間抵隙皆足以動揺吾心
　　而讒諂面䛕之人又從而從䛕之日積月累幾何
　　不蕩蕩然而陷溺於物欲之中乎既為物欲之所
　　溺則於天下之事安能真知其是非得失之所在
　　務決去而必得之哉此謂講學所以為人君圖治
　　之第一義也臣竊聞陛下在藩邸時恭穆獻皇帝
　　專教之讀書令紀善伴讀等官誦説經史一切玩
　　好俱不令至前一切憸人俱不得在側故幽潛之
　　徳孚於上下恭黙之化洽於臣民嗣位之初首開
　　經筵祇循舊章選擇儒臣日侍講讀又聞命内閣
　　取尚書以俗説訓釋且為韻語以便諷詠至於無
　　逸洪範等編尤加研究書史之外凡百玩好悉無
　　所用天下之人皆謂仲虺稱成湯不邇聲色不殖
　　貨利周公旦稱文王不敢盤于遊田以庶邦惟正
　　之供陛下盛徳何以加諸是雖天性髙明而獻皇
　　帝之善教有足徵矣臣愚竊謂帝王之學與書生
　　異不必求諸文辭之幽深不徒事夫章句之尋摘
　　要在繼其功得其要而巳經筵有定期然儀衛森
　　嚴勢分隔越恐講官不得効其忠日講乃帝典然
　　往年或廢於寒暑或阻於風雨所謂一暴十寒之
　　弊或不能免焉書曰惟學遜志務時敏厥修乃來
　　詩曰日就月將學有緝熈于光明所謂時敏者謂
　　勉於學如有所不及也所謂緝熈繼續光明無少
　　間斷也臣昔官京師毎見舊時講官其進講也摘
　　取書中好語稍有嫌忌者即不以講且其所講不
　　過隨文釋義不能推廣言外之意以開聖聰又或
　　於講終獻䛕佞以驕上心臣知今日必不為此伏
　　願經筵之餘退朝之後日御文華殿命官進講仍
　　乞降之霽色接以温言令其從容開説不許嫌忌
　　其講經也各發明身心義理之大要其講史也務
　　推演興亡治亂之大原所謂必求諸道于焉能自
　　得師因而推及今日之政事某事有合乎古某事
　　當用於今某事善可為法某事惡所當戒陛下凝
　　神定慮黙識深思聞聖賢義理之論譬猶學近其
　　人監古人隆替之原設若身處其地有所疑必形
　　諸顧問有所得必措諸躬行如此則講讀之制不
　　虚行講讀之官不虚設心常在於詩書理義之中
　　百凡外物自不能奪之本源澄澈而物理自明推
　　之仁民愛物而無不通放之家國天下而無不凖
　　致治之大本實在於此易曰正其本萬事理大學
　　曰其本亂而末治者否矣伏惟聖明留意
　二曰聖政自古三公論道六卿分職我聖祖稽古建官
　　以政事大權分任六部即六卿分職之意我太宗
　　皇帝始設内閣簡儒臣居之以備顧問職論思資
　　望深者薦加師保職銜以輔養君徳翊贊化猷即
　　三公論道之意列聖相承皆不時召見部院大臣
　　面議政務日與内閣之臣裁決可否金匱石室之
　　藏不可見其見於御製五倫書及故大學士楊士
　　竒李賢等所著三朝聖諭録天順日録等編君臣
　　答問儼然唐虞都俞吁咈之風百餘年來政事修
　　舉道化隆洽實由於此至於臺諫論列事情天
　　下方面官述職來京亦得入覲天顔面承清問不
　　惟周知事之利弊亦得考見人之賢否逮至憲廟
　　稀接大臣而上下之情始覺疎逺我孝宗皇帝𢎞
　　治十三年以後時召大學士劉健李東陽謝遷并
　　尚書馬文升劉大夏都御史戴珊等諮訪政務面
　　賜裁決昌大休明之氣象至今思之正徳年間視
　　朝稀濶大臣不復接見以此威福之權下移近倖
　　紀綱法度幾於蕩然天啓聖皇誕膺寳厯積年弊
　　政剗除無遺廢黜姦佞登崇俊良嘉靖之治號為
　　中興今天下之政務必由六部擬議必由内閣皇
　　上總攬乾綱萬幾獨斷近臣不敢干預可謂千載
　　一時矣但内閣之官自經筵日講之外未聞時時
　　接見六部等衙門官未聞召對商髙宗之命傅説
　　曰朝夕納誨以輔台徳又曰若作酒醴爾惟麯蘖
　　若作和羮爾惟鹽梅爾交修予夫既不得常接天
　　顔則交修無所用其力納誨輔徳亦或托諸空言
　　及其久也壅蔽之患生竊弄威福之人或由是出
　　矣臣願陛下退朝之暇進講之餘不時召見内閣
　　重臣將一切機務面議可否取㫖裁決六部都察
　　院等官凡章疏之上并臺諫之臣有所論列亦乞
　　時賜宣召面加質問聴其盡言不許忌避庶幾朝
　　無失政國無隠姦非惟大臣不敢欺蔽行私怠忽
　　荒政而陛下亦得以明習天下之事矣
　三曰聴言臣聞朝廷之有言路猶人身之有氣血也
　　血氣一日不流則百病生言路一日不通則百邪
　　作古昔盛時嗇夫庶人皆得進言官師相規工執
　　藝事以諫後世以諫設官其途已狹若為諫官而
　　復不得盡其言則朝廷耳目將誰託耶我國朝設
　　立六科十三道皆以言為責列聖相承未嘗不以
　　開言路為事言路開則庶政清言路塞則庶政荒
　　矣陛下即位之初求言如渴納諫如流凡科道官
　　有所論列輒下該衙門看了來説又或褒之以所
　　言有理其所建白多見采行言路可謂大開矣奈
　　何各官人品不同識見各異通達國體實心効忠
　　者固多事體未練輕率妄言者亦有以抗直為髙
　　者毎過乎激襲見聞之偏者多失其真或一事而
　　辨論無休或數人而自相矛盾遂至上干天威毎
　　加詰責雖所寛貸亦或因而貶黜者有之甚至有
　　下之詔獄者有械繫入京者似與聖王從諫弗咈
　　之美不侔似與初政聴言之意不𩔖然此非聖徳
　　之不能優容其實諸臣有以自取之耳顧彼言官
　　雖涉狂妄猶勝緘黙雖涉戅直猶勝輭美論事有
　　過當其心必自諉曰我所見如此不敢不盡也論
　　人有失真必曰我風聞如此不得不言也若從而
　　詰責之罪黜之自非灼有定見確有定守者孰不
　　思全身逺害而為容容唯唯之歸邪竊恐中外相
　　傳以言為諱弊政無由而祛官邪無從而糾民隠
　　無從而達天下之事日入於弊矣嘗聞唐臣陸贄
　　之言曰諫者多表我之能好諫者直示我之能容
　　諫者之狂誣明我之能恕諫者之漏泄彰我之能
　　從有一于斯皆為盛徳李絳之言曰人臣死生繫
　　人主喜怒敢發口諫者有幾就有諫者晝度夜思
　　朝刪暮減比得上達什無二三故人主孜孜求諫
　　猶懼不至况罪之乎近嵗以言得罪者臣不能知
　　其詳悉不敢泛有所指且如去嵗冬間御史侯秩
　　論臣不宜復入内閣上激聖怒降二級逺方用秩
　　之論臣辭雖無據心實匪私臣之昏老委不當復
　　用陛下雖誤用之臣亦不能自强侯秩所言不為
　　無見伏願陛下逺師帝王聴言納諫之徳近循初
　　政樂聞讜言之美今後給事中御史論列事弊指
　　陳缺失及糾彈官僚者一一親賜省覽擇其言之
　　當者或即賜施行或令該衙門看詳覆奏上請定
　　奪其有未當亦乞曲賜優容置之不問仍召還侯
　　秩復其舊官或令吏部量才陞用豈但臣之心獲
　　安而兩京言官皆得安心舉職矣再乞勅吏部通
　　查二三年來以言得罪之官開具事由疏名上請
　　或復其舊職或量為叙遷如此則聖徳彌光治功
　　有補凡有言責者感激奮發孰不思所以自効哉
　四曰宥過仰惟恭穆獻皇帝至仁大徳克享天心篤
　　生我皇上潛龍升御出震繼明奠萬國於熈平囿
　　羣生於嘉靖推厥本源功徳隆矣皇上嗣極首議
　　尊崇之典考經據禮至再至三既而采納廷議斷
　　自聖心尊尊親親亦既兩盡無復遺憾夫何一時
　　言禮之臣不能推廣聖上因心之孝紛紜抵捂力
　　持初説終乃率衆伏闕諠攘無忌在禮法為不恭
　　在事體為不順上厪聖怒將學士豐熈郎中余寛
　　等下之詔獄加之箠楚或充軍或為民甚至有斃
　　於杖下者罪誠自取夫復何尤但推原各官大抵
　　狃於學術之偏襲於聞見之陋其心惟恐陛下之
　　所處者有乖典禮將為聖徳之累不思陛下之所
　　處者正所以為禮也今經二年矣充軍者羇管遐
　　裔有同戍役之夫為民者編齒村氓不與衣冠之
　　列雖有自新之念無復自致之門所以節説大臣
　　言官屢有論列未荷俯從近該御史張兖具奏奉
　　聖㫖該部看了來説中外臣工欣然稱頌既而吏
　　部覆題又復報罷衆心惑焉夫陛下之罪諸臣者
　　亦因其可怒而怒之俟其改悟固未嘗深絶之也
　　譬如上天之於萬物霜雪雨露皆所以為恩然霜
　　雪摧折必有雨露之沾涵然後羣生得遂未有
　　嚴寒之後不繼之以陽春也陛下始因諸臣罪状
　　可惡而竄謫之又因其能自改悔而收復之正合
　　天道生長肅殺之意臣湖南人也稔聞獻皇帝容
　　人恕物之量陛下體而行之獻皇帝在天之靈必
　　無不喜且慰矣孟軻氏曰人恒過然後能改困於
　　心衡於慮而後作諸臣抱罪既久悔悟已深叙而
　　復之必當有以自效伏願日月回照雷霆霽威乞
　　勅該部通查言禮被罪之人充軍者令其生還鄉
　　里為民者量授一官叙用不幸因箠致死者亦令
　　有司優恤其家庶足以見聖徳如天無所不包非
　　惟被罪之人感再造之恩而凡為臣工皆興踴躍
　　愛戴之誠矣
　五曰和衷臣聞之書曰同寅協恭和衷哉釋之者曰
　　君臣上下當同其寅畏協其恭敬誠一無間融㑹
　　流通民彞物則各得其正所謂和衷也夫君尊如
　　天臣卑如地其情易疎而難親其分易睽而難合
　　故天氣下降地氣上騰然後嵗功成君澤下流臣
　　誠上達然後理道立上下不交則徳業不成有國
　　者之深忌也陛下即位之初召用耆舊委任忠良
　　視大臣如腹心崇奬臺諫聴受讜言待羣臣如四
　　體上下可謂交矣中外欣欣謂和衷之化可成自
　　夫大禮議興小大臣僚不能仰體聖心推廣聖孝
　　各持初見務求必勝朝廷之上如聚訟然二三言
　　禮之臣乃援古典執經義以釐正之於是衆論歸
　　一而大禮告成矣然自是上下之情不通和徳之
　　風不著是皆羣臣負陛下而陛下何負於羣臣哉
　　夫虞廷九官濟濟相讓推賢讓能庶官乃和竊觀
　　近嵗臣僚正直忠厚之道微乖爭凌犯之風起惡
　　聞人善而樂談人之過失務矯伉者不顧朝廷之
　　事體喜攻訐者不究事情之虚實公卿降志於庶
　　僚賢否混淆於横議或因一事之失而槩其平生
　　或信一人之言而輒相附和忿戾之氣毎形於奏
　　章交搆之辭幾成乎罵詈自古太平有道之世未
　　嘗有此不可聞於四夷不可訓於後世伏望陛下
　　恭已責成虛懐聴納元首股肱上下相須手足腹
　　心相視一體使上之情必宣於下無壅蔽之憂下
　　之情必達於上無扞格之患仍乞天語丁寧戒以中
　　外臣工各以恭遜相師毋襲猜忌之風以惇大成
　　俗無崇猥薄之行協心以理國事如輔車之相依
　　同徳以亮天工如巨川之共濟然大臣者庶僚之
　　表也尤當廓有容之徳體包荒之量求賢如恐不
　　及見善若已有之正身以率下則孰敢不恭平心
　　以應物則孰敢不服于以和典禮之衷于以迓衡
　　平之治大臣和則庶官無不和矣然所謂和非和
　　光同塵之謂也不矯為異所以為和不茍為同亦
　　所以為和古之大臣上殿論事互有異同下堂則
　　不失和氣何者其心公也公故和凡其比周朋興
　　相非相怨者皆私心為之也臣願陛下和徳於上
　　百官和於朝萬民和於野漢臣所謂心和則氣和
　　氣和則形和形和則聲和聲和則天地之和應焉
　　由是三光全而寒暑平五穀熟而人民育諸福之
　　物可致之祥無不畢得豈但災殄可消而已老臣
　　垂盡之年拳拳一寸之忠所以望於今日者如此
　　伏惟留神省察奉聖㫖覽卿奏足見忠愛事闗朝
　　廷的朕自處置其餘知道了卿宜即赴閣辦事該
　　部知道
　
　
　
　
　
　
　關中奏議巻十八
