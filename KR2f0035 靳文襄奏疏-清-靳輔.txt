#+TITLE: 靳文襄奏疏-清-靳輔
#+DATE: 2016-06-11 12:21:28
#+SOURCE: github.com/kanripo/KR2f0035 master 082ae2c4                
欽定四庫全書　　　　史部六
　文襄奏疏　　　　　　詔令奏議𩔖二(奏議之/屬)
　　提要
　　　　(臣/)等謹按文襄奏疏八巻
　　　國朝靳輔撰輔字紫垣鑲紅旂漢軍初
　　　　授翰林院修撰官至總督河道兵部尚
　　　　書文襄其諡也是編皆前後治河奏疏
　　　　其子治豫彚刋之輔自安徽巡撫擢授
　　　　河道總督時值河患方棘洪流逆溢高
　　　　堰横潰合淮水而東注故道反堙輔疏
　　　　言河水挾沙而行易於壅閼惟賴清水
　　　　助刷始能無滯當審其全局徹首尾而
　　　　合治之不可漫為施工使東築西决終
　　　　歸無益因條具八事入告
　聖祖仁皇帝悉俞其請於是疏濬運河及清口以至
　　　　海口河道又開白洋清河以東引水河而黄
　　　　流始暢開清口爛汛淺諸引河而淮水始出
　　　　敵黄築河崖遥堤縷堤修髙堰堵翟壩置減
　　　　水六壩而宣洩咸有所恃至開中河皂河諸
　　　　役尤其設施之大者其持論以築堤崖疏下
　　　　流塞決口有先後而無緩急數語為綱領故
　　　　在事十年俱著成績諸疏並在集中無不指
　　　　陳原委言之鑿鑿至今論治河者猶稱輔焉
　　　　末附輔官巡撫時奏疏三篇其極論騷擾馹
　　　　站亦具見風力云乾隆四十三年六月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　文襄奏疏巻一
　　　　　　　　　　　　　河道總督靳輔撰
　治河題藁
　　恭報到任疏
題為恭報微(臣/)到任日期事案於康熙十六年三月初
　　十日准吏部咨令(臣/)將安徽巡撫
勅印照例交與江南總督(臣/)阿席熙署理文到之日并令
　　(臣/)速赴新任與
欽差大臣㑹同察審河務等因(臣/)於三月二十八日巳
　　將與督臣交代過縁由
題明在案(臣/)隨於本日行至浦口地方准前任河臣王
　　光裕咨將伊坐名
勅書一道總督河道提督軍務闗防一顆
王命旗牌十面副开書吏員役文冊等項差標下中軍
　　副將陳傑兖州府運河同知葉方恒齎送到(臣臣/)
　　跪接收領隨星速兼程於四月初五日前抵宿遷
　　縣地方(臣/)於初六日即在宿遷到任恭設香案望
闕叩頭謝
恩開印任事訖惟是(臣/)庸愚駑鈍謬膺
簡命當此河工萬艱之時凜惕悚惶不安寢食(臣/)祇有
　　畢竭頂踵以盡(臣/)職於萬一而巳至於一切興利
　　釐弊疏濬隄防事宜容(臣/)細加確核次第入
告其察審河務一案見在與
欽差吏部侍郎折爾肯等審取口供即於本月初七日
　　由宿遷起身前往淮揚等處俟勘實之日另行㑹
題外所有微(臣/)到任受事日期相應
題報又查拜
進本章例應候滿三件然後彚同繕發今(臣/)到任日期
　　不敢遲報是以不及候三件之例即行恭
進理合一併聲明伏乞
皇上睿鑒施行
　　河道敝壞巳極疏
題為河道敝壞巳極修治刻不容遲(臣/)謹先陳淤塞之
　　原并將因勢利導之策分疏具題仰祈
皇上睿鑒速賜允行以通運道以足額賦以拯昏墊之
　　民生以保見在之田土事竊微臣本駑駘陋質荷
　　䝉
皇上殊恩授為安徽巡撫奉職六載寸善無聞乃
皇上不以(臣/)為庸劣反加優擢陞為河道總督(臣/)拜
命以來夙夜兢兢既感且懼感者感
皇上知遇隆恩(臣/)雖肝腦塗地無以圖報於萬一懼者
　　懼(臣/)才庸體弱惟恐不足當兹重任有負
皇上簡拔之盛心也是以(臣/)朝夕孜孜惟虞隕越計自
　　四月初六日於宿遷縣到任之後雖㑹同
欽差侍郎(臣/)折爾肯等察審河務㑹勘雲臺山等事一
　　面即徧歴河干廣諮博詢求賢才之碩畫訪諳練
　　之老成毋論紳士兵民以及工匠夫役人等凡有
　　一言可取一事可行者(臣/)莫不虚心採擇以期得
　　當歴今兩月有餘竭盡(臣/)之耳目心思備稽當日
　　所以敝壞之縁由力求今日所應補救之次第大
　　抵治河之道必當審其全局將河道運道為一體
　　徹首尾而合治之而後可無弊也葢運道之阻塞
　　率由於河道之變遷而河道之變遷總縁向來之
　　議治河者多盡力於漕艘經行之地若於其他決
　　口則以為無闗運道而緩視之殊不知黄河之治
　　否攸繫數省之安危即或無闗運道亦斷無聽其
　　沖決而不為修治之理矧決口既多則水勢分而
　　河流緩流緩則沙停沙停則底墊以致河道日壞
　　而運道因之日梗是以原委相闗之處斷不容於
　　岐視也今若不察全局之情形事勢而因循故事
　　漫為施工則堵東必西決堵南必北決徒費時日
　　徒糜錢糧而終歸無益豈惟無益將河患日深而
　　莫可救藥矣何也黄河之水從來裹沙而行水合
　　則流急而沙隨水去水分則流緩而水漫沙停沙
　　隨水去則河身日深而百川皆有所歸沙停水漫
　　則河底日高而旁溢無所底止故黄河之沙全賴
　　各處清水併力助刷始能奔趨歸海而無滯也查
　　今日河患之所以日深者皆因順治十六年至康
　　熙六七年間所冲之歸仁堤古溝翟家壩王家營
　　二舖口邢家口等各處決口不即堵塞之所致也
　　蓋歸仁一堤原以障睢水并永堌邸家白鹿諸湖
　　之水不使侵淮且令由小河口白洋河二處入河
　　助黄刷沙者也自順治十六年歸仁堤沖潰之後
　　睢湖諸水悉由決口侵淮不復入黄刷沙以致黄
　　水反從小河口白洋河二處逆灌停沙積漸淤成
　　陸地至康熙六七年間各處大水黄淮並漲黄漲
　　而王家營二舖口邢家口等處沖潰矣淮漲而古
　　溝翟家壩等處沖潰矣王家營二舖口邢家口等
　　處沖潰之後黄河之水由決口四漫者多而由雲
　　梯闗外入海者少古溝翟家壩等處沖潰之後淮
　　河之水由高寳諸湖直射運河沖決清水潭下渰
　　高江等七州縣之田者多而赴清口㑹黄入海者
　　少河淮兩水俱從他處分洩不復併力刷沙以致
　　流緩沙停海口積墊日漸淤高從此由逺至近由
　　外至内河沙無日不停河底無日不墊海口淤而
　　雲梯闗亦淤雲梯闗淤而清江浦清口并淤矣迨
　　至康熙十五年間各處又復大水黄淮又復並漲
　　清口以下之河身既高不能奔趨歸海而睢湖諸
　　水又合淮水并力東激以故除古溝翟家壩等原
　　沖九處之外又將高良澗板工沖決口大小二十
　　六處高家堰石工沖決口大小七處諸水盡由各
　　決口直注運河加沖清水潭三淺等處各決口下渰
　　七州縣之田而涓滴不出清口黄水又乗高四潰
　　沖決于家崗等處又復灌入爛泥淺將武家墩板
　　工沖開五十丈入故明所開之廢河歴楊家廟㑹
　　合淮水直奔清水潭其武家墩上流刷成大河寛
　　一二百丈不等又分一股入洪澤湖由高家堰石
　　工決口㑹淮并歸清水潭而於各舊決口之處則
　　又浸淫四漫較之以前勢愈分洩以致下流更淤
　　而河身高墊更不可言矣查自清江浦至海口約
　　長三百里向日黄河水面在清江浦石工之下今
　　則石工與地平矣向日河身深二三四丈不等今
　　則深者不過八九尺淺者僅有二三尺矣黄河淤
　　運河亦淤今淮安城堞卑於河底矣運河淤清口
　　與爛泥淺盡淤今洪澤湖底漸成平陸矣况尤有
　　堪慮者目今見在之河身既巳墊高若此而黄流
　　裹沙之水則自西北萬里而來晝夜不息一至徐
　　邳宿桃等處即便緩弱散漫臣目見河沙無日不
　　加積河身無日不加高若此時不及蚤大為修治
　　則不特洪澤湖漸成陸地將見南而運河東而清
　　江浦以下淤沙日甚必至三面壅遏而黄流無去
　　路矣夫以萬里逺來浩浩滔天之水竟至無路可
　　去則勢必沖突内潰而河南山東二省恐俱有淪
　　胥及溺之憂彼時雖費千萬金錢亦難尅期補救
　　(臣/)是以謂今日敝壞巳極修治刻不可緩也但既
　　經修治則必使無旋修旋圮之虞更必使有可行
　　可乆之道始為有當(臣/)逐細籌酌其間修舉情形
　　有必當師古者有必當酌今者有須分别先後者
　　有須一時並舉者總以因勢利導隨時制宜為主
　　(臣/)謹竭(臣/)之愚備採衆論而詳加斟酌將應行事
　　宜分為八疏條列具
題貼黄難盡伏乞
皇上睿鑒全覽
勅部速議允行庶巳渰之田可耕見在之地可保運道
　　可通額課可復其於
國計民瘼誠均有攸賴矣
　　經理河工第一疏(挑清浦/至海口)
題為敬陳經理河工事宜第一疏事(臣/)惟河道壞至今
　　日巳稱至極修治之不可緩盡人而知之矣然事
　　勢有順逆施工有次序必須分别先後之宜而後
　　可斟酌興舉也(臣/)竊見今日治河之最宜先者無
　　過於挑清江浦以下歴雲梯闗至海口一帶河身
　　之土以築兩岸之堤也查清江浦以下河身原濶
　　一二里至四五里者今則止寛一二十丈原深二
　　三丈至五六丈者今則止深數尺當日之大溜寛
　　河今皆淤成陸地已經十年矣兹欲令黄淮之水
　　盡從故道入海必須稍開去路導之使行葢築堤
　　堵決用水刷沙雖為治河不易之策然河身淤土
　　有新久之不同三年以内之新淤外雖板土而其
　　中淤泥未乾衝刷最易五年以前之久淤其間淤
　　泥已乾與板沙結成一凷衝刷甚難故必須設法
　　疏濬也今日清江浦至海口一帶河身之淤既經
　　十載如不從萬全立議而貿貿以治新淤之法治
　　之恐決口盡堵黄淮齊下之際因河身淺窄一時
　　衝刷不開又生他變則(臣/)一身受溺職之罪固不
　　足惜其如已費錢糧將來之
國賦有虧民生之昏墊何哉况用水刷沙即曰不必挑
　　濬而束水歸漕則又必須築堤既築堤矣與其取
　　土於他處何如取土於河身寓濬於築而為一舉
　　兩得之計也今(臣/)擬於河身兩旁近水之處離水
　　三丈下鍬掘土各挑引水河一道面濶八丈底濶
　　二丈深一丈二尺以待黄淮之下注葢黄淮下注
　　之時中央既有一二十丈舊有之河左右又各有
　　八丈新鑿之河其所存兩旁之地雖屬堅土而薄
　　僅三丈一經三面之夾攻順流之沖洗不待多時
　　即可盡行刷去將舊有并新鑿之河俱合而為一
　　矣又兩旁既各挑深一丈二尺則中央河心自可
　　刷至一丈之外河至深二丈寛四十丈便不窄淺
　　從此日洗日刷日深日寛自可免意外之變而漸
　　復當時之舊矣其所濬丈尺計每地一丈掘土六
　　十方即以之挑築兩岸之堤堤底濶七丈面濶三
　　丈高一丈二尺每丈亦用土六十方再查工部尚
　　書(臣/)冀如錫等條奏内開堤底以八丈為度面以
　　五丈為凖高以一丈五尺為憑等語計每堤一丈
　　應用土九十七方半誠為防河至堅之策今(臣/)所
　　議高濶之數俱減每堤一丈止科用土六十方者
　　葢以物力艱難姑暫從減省擬議俾其足以抵當
　　河水而止仍俟物力稍寛之時再行量撥人夫協
　　同議設守堤之兵加高加厚務仍如部(臣/)等條議
　　丈尺之數可也至部(臣/)等原疏内開南岸自白洋
　　河至雲梯闗止北岸自清河縣至雲梯闗止務須
　　一律修築等語俱應照議興築查白洋河至雲梯
　　闗約長三百三十里清河縣至雲梯闗約長二百
　　里以每里一百八十丈科之共約長九萬五千四
　　百丈每丈用土六十方共計用土五百七十二萬
　　四千方其九萬五千四百丈之内有原未有堤者
　　有原有堤而今全無土者有原有堤而今更狹窪
　　缺少須増填者有堤根存土高一二尺至六七尺
　　不等寛三四尺至一丈五六尺不等者合有無多
　　寡而計之牽約存舊土高三尺寛八尺每堤一丈
　　計牽約存舊土二方四分通共約存舊土二十二
　　萬八千九百六十方實須増土五百四十九萬五
　　千四十方至於取土之處雖以離水三丈為度然
　　河身有在中央者有折流在河南岸及北岸者逺
　　近不齊必須隨地科算總之離堤三十丈之内不
　　許取土其三十丈以外取土者每土一方用夫三
　　工一百二十丈以外取土者每土一方用夫四工
　　二百四十丈以外取土者毎土一方用夫五工合
　　逺近而牽算之大約毎土一方用夫四工兩岸之
　　堤共用土五百四十九萬五千四十方應用夫二
　　千一百九十八萬一百六十工每工照例給銀四
　　分通共需銀八十七萬九千二百六兩四錢又自
　　雲梯闗外以至海口尚有百里之遥除近海二十
　　里潮大土溼之處無容置議外其餘八十里之河
　　身情形俱與雲梯闗内無異若不量挑浚以導之
　　量築堤以束之則黄淮合流出闗之際河身既窄
　　而淺兩旁又堅而厚大水驟至不能承受歸漕勢
　　必四處漫溢雖闗外漫溢與運道民生無涉然一
　　經漫溢則正河之流必緩流緩則沙必停沙停則
　　底必墊闗外之底既墊則闗内之底必淤不過數
　　年當復見今日之患矣(臣/)聞治水者必始自下流
　　治起下流疏通則上流自不飽漲故(臣/)又切切以
　　雲梯闗外為重而力請築堤束水用保萬全不敢
　　泄泄從事以貽後此之大害也惟是近海之堤止
　　期足以攔水可以不必過於高厚堤底止須寛五
　　丈面亦須寛三丈高止須六尺亦一體照取河心
　　之土築之兩岸共堤一百六十里計長二萬八千
　　八百丈毎丈用土二十四方計用土六十九萬一
　　千二百方用夫二百七十六萬四千八百工毎工
　　照例給銀四分通共需銀一十一萬五百九十二
　　兩二共需銀九十八萬九千七百九十八兩四錢
　　其需用人夫共計二千四百七十餘萬工應限二
　　百日完工計毎日需夫十二萬三千七百餘名念
　　淮揚附近民人尚須供(臣/)後疏挑浚帮堤堵決等
　　各工之用斷斷不能更有如許多夫前來應募(臣/)
　　查康熙九年前河(臣/)羅多興修黄河各處之工除
　　調用各處泉淺等夫外曽經令山東江南鄰郡地
　　方協募赴工在案今此工之大數倍於前不得不
　　循例而行(臣/)擬令江南之鳳陽府屬募夫一萬五
　　千名江寧府屬募夫一萬名蘇常二府屬各募夫
　　八千名鎮太二府屬各募夫四千名徐州并屬募
　　夫五千名滁和二州并屬各募夫二千名山東兖
　　州府屬募夫一萬四千名濟南府屬募夫九千名
　　東昌青州二府屬各募夫五千名河南開封府屬
　　募夫一萬三千名歸徳府屬募夫八千名尚少夫
　　一萬一千七百餘名應於淮屬之邳海睢宿贛沭
　　六州縣地方召募其募夫之法應令各該府州就
　　所屬州縣之大小近便酌量派募務募二十嵗以
　　外四十嵗以内精壯强健之夫赴工常川供役不
　　許以老弱塞責及往來更換以致曠悞工程即於
　　該府屬首領州縣佐貳雜職等官内遴選能幹之
　　員專管驗募限部文行到該省半月之内募齊人
　　夫各帶土車鍬担等器飛星押赴工所董率料理
　　依限挑築至於地廣夫多其間恐有偷安茍且情
　　弊必須畫段丈驗之法以釐之其法容(臣/)預督各
　　監理官量取土之逺近按工畫段每用夫五千工
　　為一段編定字號插牌標識其中有原係平地者
　　有已經缺窪須填者有存舊堤之土多寡不等者
　　并堤段長短丈尺之數逐一書明標識之上仍立
　　簿一本一體登記交各監理官收存各監理官即
　　按各州縣協募人夫多寡之數照工撥給堤段令
　　其如式挑築(臣/)仍親臨工所用部(臣/)冀如錫等條
　　議鐵杵杵隙盛水不漏之法不時查驗以别其夯
　　杵之堅否(臣/)更請立懲勸之典以鼓舞而警策之
　　凡各州縣協募人夫有老弱病廢及姦猾逃逸一
　　名至五名免議外六名至二十名者各該州縣官
　　罰俸半年所委專管官罰俸一年二十一名至五
　　十名者州縣官罰俸一年專管官降一級調用五
　　十一名至一百名者州縣官降一級留任專管官
　　降二級調用一百名以上者州縣官降一級調用
　　專管官革職其所築堤段如有一處夯杵不堅盛
　　水即漏并底面丈尺雖合而面上兩旁低窪有一
　　二丈者將專管官降一級調用兩處夯杵不堅盛
　　水即漏并底面丈尺雖合而面上兩旁低窪有三
　　四丈者將專管官降二級調用三處以上夯杵不
　　堅盛水即漏并底面丈尺雖合而面上兩旁低窪
　　至五丈以上者將專管官革職如所募之夫盡皆
　　壯健並無一人逃逸所築之堤隨驗俱堅堤面兩
　　旁豐滿處處合式者該州縣官不論俸滿即陞專
　　管官如係正途照依應陞之缺加二級即陞如非
　　正途俱准照正途註冊一體加二級即陞更請責
　　成道府州并監理各官如各該道府州所屬有一
　　官議處者將該道府州罰俸半年兩官議處者將
　　該道府州罰俸一年三四官議處者將該道府州
　　降一級調用五六官以上議處者將該道府州降
　　二級調用所屬委官督工勤幹築堤堅固如式依
　　期早竣者將該道府州亦不論俸滿即陞其各監
　　理官除募夫一項與伊無涉不議外凡伊所管各
　　州縣委官之内有因夯杵不堅築堤不豐滿一員
　　議處者將監理官罰俸一年二三員議處者將監
　　理官降一級調用四五員議處者將監理官降二
　　級調用六員以上議處者將監理官革職如議處
　　議叙相同者准與抵算如監理官揭㕘者准免連
　　坐若並無議處止有議叙者將監理官照伊原任
　　應陞之缺加二級從優即陞如此則各官俱知勉
　　勵可無闒茸貽悞之虞矣伏候
睿裁
　　經理河工第二疏(挑疏/清口)
題為敬陳經理河工事宜第二疏事竊照(臣/)請挑清江
　　浦至海口一帶河身之土以築兩岸之堤乃先治
　　下流以導黄淮歸海之計也然下流雖治而上有
　　淤墊之處不行及早疏通則高家堰等一帶決口
　　盡堵淮水直下之時難免阻滯散漫之慮查洪澤
　　湖下流自高家堰以西至清口約長二十里原係
　　汪洋巨浸為全淮㑹黄之所自淮流東決黄水倒
　　灌之後將此一帶湖身漸漸淤成平陸向之汪洋
　　巨浸者今止存寛十餘丈深五六尺至一二尺不
　　等之小河一道矣查工部尚書冀如錫等條議内
　　開清口一帶沙淤之處速行挑濬等語然淤沙萬
　　頃挑浚甚難(臣/)再四思維惟有倣照挑浚清江浦
　　以下河身之意於小河兩旁離水二十丈之地各
　　挑引水河一道俾其分頭沖洗庶可漸漸刷開至
　　於挑清江浦引水河(臣/)止擬離河身三丈而此處
　　議離河身二十丈者蓋清江浦以下係十年久淤
　　之堅土而此乃三年以内之新淤(臣/)曽帶領夫役
　　掘土試驗浮面一層板土深有二尺下則係淤泥
　　尺許淤泥之下又屬板土板土之下又屬淤泥掘
　　深六尺有竒而尚不能到當日之湖底且面層板
　　土雖極堅硬而第二層板土因在淤泥之下反潤
　　而鬆故雖離河身二十丈之逺而易於沖刷不久
　　便可合而為一也惟是此處淤沙既易沖刷而臣
　　亦議開引水河者蓋(臣/)目擊面層板土之堅硬恐
　　一時沖刷不開又於他處生變亦未可定因思此
　　番工程錢糧人力無不浩繁若有一處計慮未周
　　恐有差之毫釐失之千里之悔是以不敢不略議
　　導引之策以圖萬全耳其所挑引水河應面寛六
　　丈底寛三丈深五尺毎淤地一丈掘土二十方逺
　　傾於引水河六十丈之外兩岸共計七千二百丈
　　共掘土一十四萬四千方每方用夫三工共用夫
　　四十三萬二千工照例每工給銀四分共需銀一
　　萬七千二百八十兩此工一治庶淮河下注之時
　　可以沖闢淤泥徑奔清口㑹黄刷沙而無阻滯散
　　漫之虞矣伏候
睿裁
　　經理河工第三疏(高堰/坦坡)
題為敬陳經理河工事宜第三疏事(臣/)惟淮河之下流
　　既已疏治則水可直行而㑹黄刷沙矣但臨湖一
　　帶除見在原沖各決口外其餘堤岸無不殘缺單
　　薄危險堪虞若竟堵決口而不先修殘堤俾極堅
　　固則水將尋隙地奔潰勢必堵者方堵而決者又
　　決豈非徒費錢糧徒勞民力耶此帮修堤岸又斷
　　不容緩者也查工部尚書(臣/)冀如錫等條奏疏内
　　原有石工定要加高三尺殘薄之堤一律修葺高
　　良澗一帶土堤必照修築高堰之法一律寛濶等
　　語所議極為周匝惟是部(臣/)等之議專為堅固起
　　見而(臣/)身膺治河之職當錢糧絀乏之際不得不
　　反覆籌維力求節省也大抵堤以攔水祗期修築
　　得法使水不能沖倒而止似不必拘拘於石工埽
　　工板工蓋石工之費數倍於板若將高良澗五千
　　二百餘丈板工盡改為石費實浩繁即或石仍石
　　而板仍板現據山旴同知多𢎞安估計加高帮濶
　　工料冊内開自七里墩至周橋閘共長一萬一千
　　五百餘丈應用石板埽工并修一帶殘缺段口共
　　需銀三十九萬五千五百餘兩(臣/)就該同知所估
　　石埽板工之冊而核算之並無浮濫則其費亦非
　　小也况板工一項皆係以樁攔板以板束土用之
　　平日尚有不能耐久之慮若遇大水乗風一擊而
　　土鬆再沖而土卸矣勞民傷財將何底止(臣/)再四
　　思維因見淮湖運河等處板工易於損壞即石工
　　之傾圮者亦不可勝數惟見堤下係坦坦平坡者
　　則雖遇大水而不致沖塌蓋水性至柔而乗風則
　　剛其板石諸工率皆陡峻故怒濤撞激易於崩沖
　　若遇坦坡則水之來也不過平漫而上其退也亦
　　不過順縮而下堤制水而不能抗水故雖大水乗
　　風止於隨高逐低而無怒激之勢水既無怒激之
　　勢故自無沖崩之虞此乃以柔制剛之道誠理勢
　　所必然者今欲求費省工堅惟有帮修坦坡之法
　　可為久逺衛堤之策也其法於堤外近湖之處挑
　　土帮築坦坡每堤高一尺應築坦坡五尺若高一
　　丈之堤則坦坡應寛五丈即有舊存樁木亦聽其
　　埋於土内以為堤骨一律夯杵務期堅實密布草
　　根草子於其上俟其茂長則土益堅堤土既堅而
　　又有草䕶再行設兵看守之法禁止民人之樵採
　　驅逐牛畜之蹂躪則坦坡自可永久無虞坦坡無
　　虞則本堤更屬萬全矣至於高家堰一帶石工亦
　　宜照此幇築坦坡將石工併埋土内更為至堅至
　　穏之著也查自運河西岸歴七里墩武家墩高家
　　堰高良澗至周橋閘北止共長一萬二千八百餘
　　丈内有三千八百餘丈可以竟築坦坡其餘約九
　　千丈堤根見被水占必須先於離堤一丈之處密
　　下排樁多用板纜以蒲包包土填出水面然後用
　　蘆柴綑一尺高小埽鑲邊内加散土用力夯杵築
　　成坦坡一丈俟全淮下注則堤外之水自即退去
　　水退之後再行挑土帮修到底并將排樁盡埋土
　　内至此一帶堤身向來原窄面不過二丈有竒底
　　不過三丈有竒自上年沖塌淋卸之後處處單殘
　　石工堤面猶有寛二丈者板工堤面寛者不過丈
　　餘窄者僅有二三尺今本應悉照部(臣/)等所議加
　　高加寛丈尺之數但取土逺極挑運萬難其加寛
　　之處姑先以二丈五尺為凖俟水退土出亦再令
　　守堤之兵逐漸帮築今查高家堰高良澗一帶板
　　石諸工原高約有七尺應如議再加三尺共高一
　　丈堤底外寛五丈内寛一丈連本堤二丈五尺共
　　寛八丈五尺堤面寛二丈五尺每堤一丈用土五
　　十五方今可以竟築坦坡之三千八百餘丈見存
　　堤底約牽寛三丈五尺堤面約牽寛一丈五尺高
　　仍有七尺許每堤一丈約存舊土十七方五分應
　　増土三十七方五分通共約用土十四萬二千五
　　百方近者取於半里之外逺者取於一里之外用
　　夫四工挑土一方共用夫五十七萬工照例每工
　　給銀四分共需銀二萬二千八百兩其餘九千丈
　　俱應先築坦坡一丈計毎堤一丈暫省土十六方
　　實用土三十九方然堤身頽卸單殘巳稱至極每
　　丈堤底約牽寛三丈面約牽寛六尺高止約牽五
　　尺毎堤一丈約存土九方應増土三十方共堤九
　　千丈應増土二十七萬方近者取於七八里之外
　　逺者取於二十里之外往返艱難不便計夫挑築
　　必須照清水潭計籮買土之例毎方五十籮共計
　　土一千三百五十萬籮毎籮給銀六釐共需銀八
　　萬一千兩又樁木板纜蒲包䔉繩邊埽匠工等項
　　毎丈約需銀十兩共需銀九萬兩三共實需銀十
　　九萬三千八百兩然所需之數較之見估用板用
　　石用埽之工可節省銀二十萬一千七百餘兩且
　　可免板工沖擊頽卸之患也伏候
睿裁
　　經理河工第四疏(包土/堵決)
題為敬陳經理河工事宜第四疏事(臣/)惟黄淮之上下
　　流既議治理疏通而高家堰堤岸之殘缺低薄者
　　又擬加帮高厚則築古溝翟壩一帶之堤并堵塞
　　黄淮各處之決口使河復故道可次第而施工矣
　　查自周橋閘歴古溝唐埂等處以至翟家壩南共
　　計三十二里據山旴河務同知多宏安估計冊開
　　築此三十二里之堤并埂并堵此内原沖成之九
　　河及高良澗高家堰武家墩等大小決口三十四
　　處共需銀七十萬五千八百餘兩(臣/)相度水勢按
　　冊而計皆屬必需之項似無浮冒蓋冊内堵決皆
　　係循例用埽而埽盡薪也逺運於數百里之外大
　　繩捲束而投之水中其物料人工之費毎填堤一
　　丈水淺者費銀三四十金至七八十金不等水深
　　者費銀一二百金至六七百金不等是以需用錢
　　糧如此之多也且(臣/)驗各處埽工凡栁枝多者尚
　　可多延數年其蘆草多而栁枝少者不過一二年
　　悉皆朽壞頽塌殊非經久之道於是再四思維尅
　　水者土也當求束土禦水之法斟酌變通以為節
　　省永固之計原不必循例而槩用埽工也(臣/)虚心
　　酌畫除有鑲邊裹頭必須用埽者有急欲閉合龍
　　門之時包土稍緩應速捲大埽立時填塞斷流者
　　有修建滚水石閘等項應先築攔水小壩而此壩
　　於閘工告成之日原應毁廢棄俾水通流今若下
　　樁包土恐日後難於毁壞亦宜仍用埽者俱照舊
　　用埽外其餘一切工程俱宜密下排樁多加板纜
　　用蒲包裹土䔉繩綑紥而填之較之用埽計可省
　　費一半而堅固耐久比埽又迥乎不同今擬將前
　　項工程改下埽為包土仍築坦坡制水不過費銀
　　三十萬兩較之原估之數可節省銀四十萬餘兩
　　也至黄河内桃源清河安東三縣之新舊各處決
　　口水漲則刷成大河水涸則兩旁淤墊是以各該
　　縣估計之冊隨時變更不能畫一目今黄水方大
　　難以確估然(臣/)親相情形大抵俟秋冬水落之際
　　或應用埽或兼用包土不過再費銀八萬兩可以
　　盡行堵塞使兩河之水悉由故道入海矣通計此
　　疏内築堤堵決共需銀三十八萬兩伏候
睿裁
　　經理河工第五疏(挑運/河)
題為敬陳經理河工事宜第五疏事竊惟築防塞決疏
　　引黄淮使復故道合流入海事宜如果一一興行
　　則閉通濟閘壩深挑運河盡堵清水潭等各決口
　　以通漕艘誠為今日至要之務所當次第修舉者
　　也查運河自清口至清水潭共約長二百三十里
　　通計四萬一千四百丈因黄水内灌將河底淤墊
　　甚高居民日患沈溺運艘每苦阻梗今必須將河
　　身大為挑濬決口盡行堵塞庶幾運道可得通行
　　民生可免昏墊也(臣/)請
睿鑒勅下江南浙江江西湖廣各撫臣嚴督所屬將本
　　年應運漕糧及早徵收受載火速催趕務於康熙
　　十七年三月内勒令盡數過淮俟糧船過完容(臣/)
　　將通濟閘壩即日封閉一切商民船隻并該年回
　　空漕艘俱令暫由周橋閘遶出高郵州而行淮闗
　　部司亦令暫往周橋閘收税(臣/)一面督集人夫將
　　運河大為挑濬面寛十一丈底寛三丈深一丈二
　　尺毎河一丈挑土八十四方通計四萬一千四百
　　丈共挑土三百四十七萬七千六百方挑起之土
　　俱令傾於東西兩堤之外更加夯杵將西堤築成
　　坦坡東堤加倍堅厚以圖永久毋許將濬土亂堆
　　堤上以致雨淋仍落河中每土一方用夫三工計
　　共用夫一千四十三萬二千八百工限三百日完
　　工毎日用夫三萬四千七百七十六名查挑濬運
　　河向有毎工給銀四分之例亦有撥派坊里人夫
　　量給銀米之例但淮揚二府節被水災里民困苦
　　巳極兼之此番工程浩大需夫衆多萬難派撥况
　　坊里人夫率皆老弱不堪之輩而又毎毎逃逸大
　　抵坊里夫十名不敵募夫三四名之用則即使派
　　撥亦屬有名無實若一體召募則無告饑民又得
　　藉以活命相應照例每工給銀四分共需銀四十
　　一萬七千三百一十二兩其督工等項議叙處分
　　事例并請如(臣/)第一疏内
題請之事例一體而行至於堵塞高江二州縣之清水潭
　　大潭灣等決口六處雖據南河分司估計冊開應
　　用栁束人夫俱於各州縣協濟而所估錢糧尚需
　　物料等費銀六十餘萬兩等語然此數處工程只
　　須俟翟家壩至武家墩一帶決口盡行堵塞黄淮
　　合流從故道入海之後下樁包土相機填塞并一
　　帶西堤之外照築坦坡凡有水占堤根之處量用
　　短樁笆□等項攔土築堤不過總費十五萬金便
　　可足用蓋清水潭一工自目今視之誠為最難若
　　俟各工告竣之後留此工於結末則流止水消取
　　土亦易故可省費如許也計此疏内挑河堵決共
　　需銀五十六萬七千三百一十二兩伏候
睿裁
　　經理河工第六疏(籌畫/錢糧)
題為敬陳經理河工事宜第六疏事竊惟一切治河事
　　宜(臣/)巳於前五疏内一一陳請矣伏查案准工部
　　咨為欽奉
上諭事内開工部等衙門㑹覆尚書冀如錫等題前事
　　等因查黄運兩河闗係運道民生今既經尚書冀
　　如錫等將應修各處驗明具題相應照議即行大
　　為修築但今正需錢糧之際若照此驗勘修築需
　　用錢糧甚多不便槩行修築應令新任總河將應
　　修𦂳要處所酌量修築堅固不致有悞漕運等因
　　奉有依議之
㫖欽遵行(臣/)知照在案(臣/)到任之後凡經歴河干驗閲
　　形勢即將部(臣/)條議工程細加揆度如果照議修
　　築誠為至堅但所需錢糧不下五六百萬當此軍
　　興需餉之際措撥良難是以廷(臣/)有不便槩行修
　　築之議葢部(臣/)奉
命勘河目擊河道壞極情形不得不從堅固立議以為
　　一勞永逸之計而廷(臣/)灼知司農仰屋之艱又不
　　得不以酌量修築議覆也惟(臣/)身任總河親見民
　　生之昏墊運道之阻梗田土日渰而賦税日絀且
　　又深知河帑之無餘請撥之無項安敢不委曲籌
　　策以仰副
宵旰之憂虞耶顧臣審勢揆情減築堤浚河之丈尺并
　　條議坦坡制水下樁包土等法以代石埽板工然
　　實尚需銀二百一十四萬八千餘兩并(臣/)第八疏
　　内應打造濬淺船二百九十六隻約需銀一萬兩
　　通共需銀二百一十五萬八千餘兩乃必不可少
　　之數也念河流為害自康熙六年至今十載之間
　　嵗嵗興工費過錢糧三百餘萬且更有歴年蠲免
　　之正賦節次賑恤之帑金不可勝計而河患之深
　　日甚一日(臣/)身膺重任不敢玩泄是以確酌全局
　　曲思穏當之策臚列上
請也惟是所需如許多金既事在必不可少而又實無
　　可撥之項(臣/)因再四圖維不敢稍避勞怨委曲詳
　　酌謬擬設處錢糧之計謹一一為我
皇上陳之其一則議令淮揚被渰田畝補納修河之費
　　也竊計淮揚二郡被渰田畝何止十餘萬頃秪因
　　節被水占而耕鑿難施若黄淮與運河俱治則田
　　土盡出可以施畚鍤而望收成矣其中量納修河
　　之費豈特理之所宜諒亦情之所願也然田畝有
　　高低之不同其價值因有貴賤之各别(臣/)細加體
　　訪知此等田畝至水退可耕之時其在黄淮之東
　　南者毎畝值銀一兩至二三四兩不等其在黄淮
　　之西北者毎畝值銀一二錢至六七錢不等(臣/)請
　　俟大工告成田土可種之日容(臣/)㑹同江蘇撫(臣/)
　　將凡被渰東南上則田一畝令納修河費銀三錢
　　中則田一畝令納修河費銀二錢下則田一畝令
　　納修河費銀一錢被渰西北上則田一畝令納修
　　河費銀六分中則田一畝令納修河費銀四分下
　　則田一畝令納修河費銀二分其銀准分為兩年
　　完納若係無主之田但有人納修河之費者即便
　　給與執業至於本田正賦照例三年之後陞科其
　　毎畝俱照二百四十弓之制科算毋許以多為少
　　欺隠不均如此約而計之二郡被渰田畝補納修
　　河之費約可得銀一百六七十萬但議者或謂災
　　民田畝不能優恤而反重賦之似屬病民殊不知
　　撫民之道有經有權發帑救民而復寛其力者經
　　也先憂民之憂設法拯救後樂民之樂多取不虐
　　者權也且(臣/)採訪輿論皆稱田被水渰之後及河
　　治水退則田皆沃土必有二三年加倍收成之美
　　言人人同似為確論顧此昏墊之民設兩河一日
　　不治則民田一日不耕將凍餒流離伊於胡底是
　　必河治而後民始得所也明矣夫以斯民得所之
　　時坐享沃土倍收之利於是分粒米狼戾之餘以
　　補河工萬艱之費此經權互用有不得不然者(臣/)
　　所為不敢避怨而斷然以為可行者也一則運河
　　經過之貨物宜令加納剝淺之資也查運河内往
　　來一切船隻向因河身淤墊阻滯盤剝艱苦萬端
　　若黄淮俱歸故道清口以内一律浚深則此後各
　　船俱可暢行無阻省費甚多因令量輸所省之費
　　以佐治河之用亦屬理之所宜情之所願也(臣/)請
　　俟運河浚深船艘通行之日容(臣/)印發日記號簿
　　二本交給淮揚兩闗分司凡過往船隻􁔾載豆麥
　　米糧等項者毎石著納剝淺銀二分引鹽油燭等
　　項者毎百觔著納剝淺銀四分其餘一切雜貨細
　　貨毎百觔俱著納剝淺銀六分兩闗止納一次不
　　令重納兩闗之中此闗巳經收過該船剝淺銀兩
　　者即給印照為憑該船齎此印照前赴彼闗立時
　　驗放如此收至一年即行停止約可得銀一二十
　　萬兩夫加税似乎病商然(臣/)細察商人遇河道淺
　　阻則剝淺車脚之費視加納之數不啻數倍今治
　　河以利之責其出餘利以助河工亦情理之最當
　　者矧貿遷有無商惟視本計利於賣地權貴賤耳
　　今助工於運河而取贏於賣地則子母仍無虧也
　　一則開廣武生納監之事例也(臣/)訪得武生之中
　　亦有願納監生入文塲鄉試而格於文武兩途不
　　敢擅自請納者今若准令武生亦照文生之例許
　　其加納准入文塲應試則願納者必多查文生加
　　納銀一百二十兩俊秀納銀二百兩俱准為監生
　　今武生比之文生為不及較之俊秀為有基(臣/)請
　　許令武生加納銀一百六十兩准與文生一體為
　　監生入文塲應試通行各直省督撫凡有武生納
　　監者俱照例交納藩庫解赴(臣/)衙門濟用大約一
　　二十萬金似亦可得以上三欵若䝉
俞允則治河之費巳備即有不敷統容(臣/)於河庫内通
　　融動用惟是此等銀兩俱在河工告成之後方可
　　責成輸納不能應目前𦂳急之需(臣/)愚以為宜令
　　直隸江南浙江山東山西河南湖北各直省州縣
　　俱豫徵康熙二十年分一切起存正雜錢糧十分
　　之一約可得銀二百萬兩其中即有未敷統容(臣/)
　　於河庫内通融動支至各直省豫徵銀兩請
敇各省督撫諸臣嚴督該省藩司即日先將見存藩庫
　　銀兩内照應豫徵二十年分十分之一之數限部
　　文行到該省十日之内火速墊解(臣/)衙門濟用如
　　有遲悞容(臣/)將該司查㕘聽部議處該司仍一面
　　照數豫徵還庫補項俟河工告成之後容(臣/)㑹同
　　江蘇撫臣督令淮揚二郡府州縣官照議按畝徵
　　收修河之費并督淮揚兩闗收取各船剝淺之費
　　抵還豫徵各直省康熙二十年分錢糧十分之一
　　之數并移㑹各直省於該年應徵項下少徵十分
　　之一扣還民間如此一轉移間不費公帑而大工
　　可刻期興舉矣伏候
睿裁
　　經理河工第七疏(裁併河官/選調賢員)
題為敬陳經理河工事宜第七疏事(臣/)惟修治河工必
　　先以措設錢糧為要今措設錢糧之處已經(臣/)條
　　議上
請倘䝉
皇上俞允則大工自應刻期興舉矣惟是大工興舉之
　　日協理必須多員而大工告竣之後保䕶尤資羣
　　力與夫事可兼攝者則冗員應裁權宜歸一者則
　　職守應併是皆當因勢度宜先為酌𣲖定其責成
　　使之可遵可守無紛雜掣肘玩忽坐悞之弊庶可
　　望其樂於黽勉不為推諉而共相維持以保永久
　　也竊思(臣/)身任總河凡直隸東豫江浙各省有河
　　地方并河務河官皆(臣/)統理統轄不待言矣其自
　　(臣/)而下兼理兼轄者則為分司各道專管者則為
　　㕔印諸員分管者則為各州縣之佐貳雜職等員
　　雖官之大小各有所司然其職掌之紛淆事權之
　　雜出以致掣肘貽悞者皆當確議釐定也查河道
　　項下興修守䕶等事既有專管分管各官駐宿河
　　干朝夕料理其司道等官原以兼總大綱承上接
　　下膺督率屬員指揮調度之任只須一官而兼轄
　　數府不必一府而兼設數官者也今淮揚兩府既
　　設淮揚淮徐兩道又設南河中河兩分司其間實
　　多冗贅兹(臣/)於司道之中權衡攸當竊見分司三
　　年一換自以一官為傳舍而他人亦以客官目之
　　未免呼應不靈且分司無地方錢穀刑名之任其
　　於民情之休戚風俗之姦良不能一一熟察道臣
　　係久任之官則凡所舉行必圖久逺而又兼管錢
　　穀刑名之事於地方情形自能周知一切調撥協
　　濟事宜庶易得當而官民之奉行尤稱惟謹(臣/)愚
　　以為宜將南河中河兩分司裁去其該管各務量
　　其地形事勢分歸淮揚淮徐兩道兼理淮郡之山
　　陽清河安東鹽城海州沭陽贛榆并揚州府屬河
　　道俱責成淮揚道兼理令該道仍駐淮安淮郡之
　　桃源宿遷邳州睢寧并鳳陽府之靈璧縣以及徐
　　州所屬河道俱責成淮徐道兼理令該道移駐邳
　　州至北河通惠兩分司亦應併裁將北河分司事
　　務照省歸併分交濟寧天津二道管理通惠分司
　　事務交給通永道管理又東兖道逺駐沂州而兼
　　轄滕嶧兩縣河務亦屬未當應歸併濟寧道兼理
　　庶為妥協也又淮安一府共有同知十員而管河
　　者居其八皆係節次添設者也殊不知河工事務
　　全在用人之當而不在設官之多矧治河之法疏
　　浚防塞各有攸宜同知為專管官與分管防守之
　　佐雜微員不同乃畫河為兩岸而分管之是竟置
　　河身於不問矣且其間有彼此意見不同而推諉
　　觀望者有屬員奉行不一而奔命不遑者事權之
　　雜出誠為未便也(臣/)愚以為同知八員之内今宜
　　裁去三員將山清同知原管運河事務歸併山旴
　　同知多宏安管理駐劄淮安府山清同知原管外
　　河并安海同知河務俱交宿桃南岸同知董安國
　　管理改為山清安海同知駐劄安東縣俱令淮揚
　　道兼轄宿桃兩縣河務并歸仁一堤俱歸併歸仁
　　堤同知佟國聘管理改為宿桃歸仁同知駐劄白
　　洋河邳睢靈璧三州縣河務仍令邳宿同知蘇嵋
　　管理改為邳睢靈璧同知仍駐邳州徐屬同知事
　　務仍令祖文明管理仍駐徐州俱令淮徐道兼轄
　　其所裁山清同知魏師段安海同知李朝事宿桃
　　山清北岸同知黄道宏俱應赴部改補又宿桃兩
　　縣既有主簿四員理應每縣各設二員不應彼此
　　牽混(臣/)請將宿遷縣主簿王振先改為宿遷北岸
　　主簿宿桃南岸主簿改為宿遷南岸主簿桃源縣
　　主簿王金改為桃源南岸主簿宿桃北岸主簿夏
　　文象改為桃源北岸主簿庶職掌俱各畫一而無
　　紛雜混淆之虞此(臣/)所為事可兼攝者冗員應裁
　　權宜歸一者職守應併者是也若夫河道一事攸
　　闗民生休戚地方安危良非𣺌小凡膺民社之寄
　　者皆當曲圖補救力為保䕶不宜徒諉河官坐視
　　敝壞如撥夫運料等事在正印官有人民地方之
　　責者設法自易其管河同知通判佐雜等官與民
　　絶不相親於錢穀刑名街坊里下諸務毫無闗涉
　　安能設施且府州縣之正印官往往視河務為餘
　　事等河官為贅疣每有漠不相闗之狀而無同舟
　　共濟之情雖遇大聲疾呼往往置若罔聞以致掣
　　肘悞工不一而足(臣/)請嗣今以後凡遇河防衝決
　　之事不論
欽工民工俱倣照盜案之例將該管之道府㕔州縣佐
　　雜等官一併照例
題㕘議處仍勒限半年修復完固亦照盜案定承修督
　　修催修之例而責成之如有諱決者照諱盜例處
　　分至於薦舉
大計等典凡有河地方之司府州縣正印并道㕔佐雜
　　等官俱將河工之治否一併考成以分殿最必任
　　内無河道衝潰之事并遇決旋修不致殃民損課
　　者方准保舉卓異如此庶各各知警共相綢繆於
　　未雨之先而河道之沖決自少即有沖決亦速為
　　修治不致蔓延滋害如今日之甚此(臣/)所為大工
　　告竣之後保䕶尤資羣力者是也以上事宜皆指
　　平時而言如䝉
俞允則可為將來防守章程至見議之大工如果刻期
　　興舉則必須多選能員責成料理查工部尚書冀
　　如錫等條奏内原有一員分工三十丈之議雖從
　　慎重堅固起見然應修堤岸共約二十萬丈恐不
　　能有如許堪委之員今(臣/)第一疏内挑河身之土
　　以築兩岸之堤毎日用夫十二萬有竒除分管之
　　佐雜等官見有各州縣管押夫役官員可以責成
　　分管外(臣/)請特調才能㕔印監理官十二員分頭
　　董督而監理之查現有(臣/)請改設之山清安海同
　　知宿桃歸仁同知共二員應再選調十員又(臣/)第
　　二疏内濬清口以上一帶淤沙第三疏内増築武
　　家墩至周橋閘一帶幇堤第四疏内築翟家壩一
　　帶之堤并堵塞高家堰等各處決口等工程除約
　　需佐雜官四十餘員容(臣/)隨時酌量於各屬調用
　　并將所調各職名彚咨達部其應用才能㕔印監
　　理官五員今見在止有山旴同知一員應再選調
　　㕔印官四員分頭董督而監理之二共實需選調
　　㕔印官十四員查此皆闗係田畝賦税運道民生
　　重務必須遴選勤敏强幹才智俱優實心任事之
　　員方克勝任(臣/)再四思維非(臣/)素知及歴試親見
　　確有才能允堪任用者(臣/)不敢濫任貽悞伏乞
皇上俯念河道闗係重大允(臣/)所請將見任江南太平
　　府同知劉沛引揚州府同知王興元池州府同知
　　管通判事喻成龍寧國府通判常君恩廬州府通
　　判黄際㑹滁州知州趙清正和州知州夏瑋合肥
　　縣知縣雷動聲清河縣知縣劉光業宿遷縣知縣
　　李燦山東單縣知縣韓第恩縣知縣何朝聘并原
　　任五河縣丁憂知縣陳顯忠原任揚州府降調通
　　判俞森等十四員准(臣/)馳檄調取勒限來工各給
　　委劄分畀事權授以機宜共襄大務其調取各官
　　原任原缺應請
勅部即為銓補至(臣/)第五疏内挑濬運河堵塞清水潭
　　等處決口各工程原擬在後興舉應俟興舉之日
　　再將應調協理官員另疏
題請此(臣/)所謂大工方舉之日協理必須多員者是也又
　　各官之内除俞森事實(臣/)見在另疏具
題外其餘十三員有(臣/)於安徽巡撫任内曽經委用歴
　　試才能者有(臣/)素知其能而今又親見其勤敏練
　　達者若夫丁憂之員雖有不准題留之例然此係
　　因其有才堪用是以調取監理督工並無地方人
　　民錢穀刑名之責與見任官有别相應一併
題明至於調取監理之㕔印分管之佐雜等官所修工
　　程必須交明該管㕔印佐雜等官確騐如果合式
　　堅固該管㕔印佐雜等官即便出具收管印結該
　　道府覆驗相同即便加結申送(臣/)衙門親勘無異
　　彚疏具
題將調取之大小各官無論原是正途與否俱作正途
　　照依原任應陞之缺加二級從優即陞其該管河
　　㕔佐雜等官分領自修之工如遵期完竣如式堅
　　固出結申送道府州縣驗明相同加結轉送(臣/)衙
　　門親勘無異亦即彚疏具
題照依調取各官一體議叙若夫給發一切銀兩如協
　　募見募等夫俱一例紋銀四分一工樁埽水手五
　　分一工木笆等匠三分一工俱循照往例給與仍
　　著落各監理官公同各分管官五日一發當官給
　　散其餘一應料物等銀俱著從公速給毋許遲延
　　如有劣員更換銀色短少分兩扣尅回頭等弊并
　　或有姦徒隂謀取利冒領錢糧揑造譌言倡邪惑
　　衆阻撓大工暗壞工程者俱容(臣/)立刻嚴拿究明
　　情罪遵照
勅書内事宜按軍法
題請正法警衆如此則各知警懼止有奮勉之人而無
　　壞事之輩庶大工可以告成矣伏候
睿裁
　　經理河工第八疏(添設/兵丁)
題為敬陳經理河工事宜第八疏事(臣/)惟修治兩河既
　　定分工任人之法則必當求其成功矣但河工告
　　成而不立法以期久逺恐數年之後姦弊滋生難
　　保其不旋壞也(臣/)到任以來細加體訪知保全河
　　道之策全在能盡人力而不可諉之天數至於堤
　　岸衝決之由則官民夫役均有罪焉官之罪有二
　　一在備員闒茸不知河道為何物其於運道民生
　　不啻秦越人之視肥瘠雖有以未雨綢繆之策告
　　之者而茫然不能用也一在利於多事希圖乗機
　　侵蝕故薄者不填而缺者不補以致潰決廢壞不
　　可收拾也民之罪有三或與近堤之人有讐而盜
　　決以渰之或因巳田乾旱而盜洩以溉之至於周
　　橋翟壩姦民知商販畏淮闗之税重而樂於趨其
　　地也於是盜決以俟之堤決而商至商至而伊得
　　遂其乗機取利之謀矣若夫夫役之罪則總在利
　　於動而不利於静樂於有事而苦於無事是以百
　　計隂壞之耳他如高良澗等處板工上年大水衝
　　擊除決口二十六處之外其餘一帶殘堤貼樁之
　　土悉皆卸塌樁木無土擁䕶易於竊取致被湖内
　　小船及水渰災民乗夜盜鋸者不一而足(臣/)目擊
　　鋸痕深為痛惡雖出示嚴禁密訪查拿然犯者巳
　　逃從何究詰又聞向來有等壤事姦惡夫役當大
　　埽方下龍門未合之時暗藏刀斧乗夜割斷揪頭
　　繩以致所下之埽隨即衝淌諸如此𩔖欲保全河
　　道者不過一二人而謀壞之者徧地皆是是以殘
　　壞至此(臣/)再四籌維欲圖將來久逺之計莫妙於
　　多設專心保全河道之人則設兵以守而立勸懲
　　之法使之知利之當趨而害之當避誠為不易之
　　策也(臣/)聞故明末年各省漕糧皆係世職官領運
　　漫無考成以致無官不侵蝕無年不拖欠無日不
　　追比糧歸姦槖而在上者無可如何流弊至極迨
本朝定鼎之後責成各衛見任守千等官領運按運考
　　成欠者置之以法完者准與優陞不數年而錮弊
　　一洗嵗嵗全完此有勸有懲使知有利有害而自
　　為趨避之明驗也(臣/)愚以為今既大費財力高築
　　堅堤必須按里設兵使之住於堤上逐日看守并
　　將疏浚修葺事宜一切責成之外河自雲梯闗而
　　下至於海口為兩河朝宗要道每堤一里必須設
　　兵六名每兵一名管堤三十丈堤根栽柳務活堤
　　旁畜草務茂堤内則乗暇添土逐漸幇寛毎二里
　　半建一墩令十五兵居於墩側毎墩給浚船一隻
　　各繫鐵掃箒二個於船尾繫繩以五丈為度每月
　　之初一十一二十一日兩岸墩兵一齊各乗浚船
　　或布帆或鼓棹或纜錨下鐵掃箒於水底􁒂流刷
　　沙往來上下必令五丈之繫繩不能到底而懸鐵
　　掃箒於水中方止兩岸共堤一百六十里設兵九
　　百六十名給船六十四隻再設兵二百四十名給
　　船十二隻專令浚堤外至海口一帶之淤沙自雲
　　梯闗至海口應共設兵一千二百名應設守備一
　　員千總二員把總四員給浚船七十六隻各分汛
　　地而責成之自雲梯闗而上南岸至清口北岸至
　　清河縣各長二百里毎里設兵三名毎名管堤六
　　十丈五里建一墩令兵十五名住於墩側毎墩亦
　　各給浚船一隻鐵掃箒繫繩以四丈為度應共設
　　兵一千二百名守備一員千總二員把總四員浚
　　船八十隻亦照前法責成之自清河縣至宿遷縣
　　兩岸各長二百里每里亦設兵三名毎兵亦管堤
　　六十丈五里建一墩令兵十五名住於墩側毎墩
　　各給浚船一隻鐵埽箒繫繩以三丈五尺為度通
　　共設兵一千二百名守備一員千總二員把總四
　　員浚船八十隻亦照前法責成之自宿遷縣至徐
　　州西兩岸約各長三百里毎里設兵二名每兵管
　　堤九十丈五里建一墩令兵十名住於墩側毎二
　　墩給浚船一隻鐵掃箒繫繩以三丈為度通共設
　　兵一千二百名守備一員千總二員把總四員浚
　　船六十隻亦照前法責成之内河自清口西南至
　　翟家壩南共長一萬八千餘丈應共設兵四百名
　　毎兵管堤四十五丈五里建一墩令兵二十名住
　　於墩側堤根栽密柳坦坡畜茂草坦坡之外二十
　　丈俱密種茭荷蒲葦菱芡之屬為永逺䕶堤之策
　　應設守備一員千總一員把總三員運河由清口
　　至邵伯鎮南約長三百三十里毎里設兵二名毎
　　兵管兩岸堤各九十丈五里建一墩於西堤令兵
　　十名住於墩側其栽柳畜草等項俱照翟壩一帶
　　之法責成之應共設兵六百六十名守備一員千
　　總二員把總四員以上六營通共設兵五千八百
　　六十名俱設步兵而無庸設馬内以一分為百總
　　管隊准支步戰兵糧餉其餘九分俱支步守兵糧
　　餉其應設兵五千八百六十名容(臣/)移㑹江南督
　　臣於江蘇所屬額兵内抽調步戰兵五百八十六
　　名步守兵一千四百十四名尚缺步守兵三千八
　　百六十名容(臣/)遴選召募毎兵毎月支銀一兩米
　　三斗毎嵗共需銀四萬六千三百二十兩共需米
　　一萬三千八百九十六石連守備千把總等官之
　　俸薪馬乾等項毎嵗約需銀四萬九千餘兩應將
　　淮揚徐三府州屬并靈璧一縣額設之堰募堤淺
　　等夫查明全裁即以夫工充此兵餉其不敷者容
　　(臣/)於河庫錢糧内通融撥給嵗需米石亦於河庫
　　内動銀買給一併容(臣/)於年終報銷至應給濬船
　　二百九十六隻必須打造毎隻約用銀三十四兩
　　共約需銀一萬兩巳經(臣/)於另疏
題明矣其各弁兵建曠朋扣等項照例扣貯以為各處
　　嵗修及修艌濬船之用其各官兵不必設造盔甲
　　其鎗刀械幟之𩔖俱令自備如各弁兵所管地方
　　堤坡堅實日漸幇寛並無浪窩殘缺之處柳密草
　　茂外河之水果深五丈四丈及三丈五尺不等内
　　湖坦坡之外茭葦荷蒲盛長如是三年無異將該
　　管守兵拔為戰兵戰兵拔為把總把總拔為千總
　　千總拔為守備有缺即題陞無缺則報部照伊應
　　陞之缺遇缺即陞如各弁兵所管地方堤坡不堅
　　或並不幇寛反有浪窩殘缺之處并柳稀多枯草
　　被芟割外河之水不及五丈四丈三丈五尺三丈
　　等深内湖茭葦蒲荷廢弛不種兵責四十板枷號
　　一月穿耳徧遊示衆仍革去糧餉另行遴補千把
　　總革職守備降二級調用若各弁兵該管地方因
　　循闒茸以致衝決堤岸者官革職拿問兵從重處
　　死以上俱責成總河(臣/)親往確驗并不時委官差
　　人嚴查密察務使各弁兵人人警畏不敢稍弛如
　　此則賢否别而勸懲昭利害攸分當莫不勉勵鼓舞
　　共相守䕶保全河道之人多而隂謀廢壞之徒無
　　可逞其姦計若果久而勿替雖百世可保無虞不
　　特三年而巳也至於一例之河道而(臣/)議設兵船
　　有多寡之殊者蓋下流既通則上流可無意外之
　　滯是以外河獨重於雲梯闗以下也又慮水底之
　　事目不能及設有意外驟淤之處其本汛浚船不
　　能即疏則又當立調各汛船兵協力疏浚各疏本
　　汛以守其常通融協助以防其變而黄河無慮矣
　　黄河無意外淤淺之事則淮河自是安流淮河安
　　流則運河益可無恙其翟壩一帶之兵倍於運河
　　者翟壩一帶當淮河之衝為上流最要之地也又
　　查歸仁一堤巳經侍郎(臣/)折爾肯等同(臣/)察審具
題見在候
㫖俟
命下之後應作何接築竣工之處容(臣/)另議
題請至其間或更有應損益増減及一切未盡事宜有
　　毋庸瀆
聽者容(臣/)竟自舉行有必當上
聞者容(臣/)隨事入
告可也抑(臣/)更有陳者凡一切工程需用錢糧多寡之
　　數雖皆(臣/)確核估計然凡有可以設法節省之處
　　(臣/)自當格外力求節省至一切堤岸河身之逺近
　　丈尺有按冊而稽者有無案可稽約里而計者雖
　　無大錯然其中細數或有與疏内未必恰合者統
　　容(臣/)於臨時確丈為凖若夫(臣/)條奏八疏内之一
　　切事宜有(臣/)親自勘驗復采輿論酌妥定議者有
　　(臣/)雖訪實情形而無暇往勘特遣的當親信之人
　　確驗繪圖向(臣/)一一陳説斟酌定議者有得之人
　　言而(臣/)廣諮博訪果屬可行因而定議者總以事
　　闗
國計民生如(臣/)之庸愚斷不敢偏執巳見惟有廣集衆
　　智竭(臣/)之駑力愚心以仰荅
皇上巳饑巳溺之懷并簡拔(微臣/)之
殊恩於萬一而巳至於黄淮為患延蔓多年倘獲邀
皇上齊天之福得以奏績則運道民生俱為萬幸設(臣/)
　　才術淺昧料理失宜以致徒糜時日虚費錢糧無
　　益於民生運道并旋修隨圯限内沖決則請將(臣/)
　　從重處分以為後來溺職者之戒統俟工程告竣
　　之後恭請
皇上特遣大臣確驗定奪者也伏候
睿裁
　
　
　
　
　
　
　
　
　
　
　
　
　
　
　
　文襄奏疏巻一
欽定四庫全書
　文襄奏疏巻二
　　　　　　　　　　　　河道總督靳輔撰
　治河題藁
　　敬陳經理第一疏(以中河之/土築堤)
題為敬陳經理河工事宜第一疏事竊(臣/)看得今日治
　　河之最宜先者無過於挑清江浦以下河身之土
　　以築兩岸之堤(臣/)前疏巳備陳之矣惟是募夫一
　　節如在工程稍緩量用人夫數萬名者不難就近
　　招募然(臣/)前疏因恐水漲無歸又生他變欲於一
　　二年間將兩河工程概圖完竣是以挑浚黄河之
　　夫議每日用至十二萬有竒之多尚有其餘各疏
　　内挑浚帮堤堵決各工所需人夫每日亦不下七
　　八萬總計每日用夫二十萬念淮揚附近斷不能
　　有如許多夫應募故不得不將挑浚黄河之夫議
　　令江南隣屬并河南山東協募也今
廷議謂逺派各省恐不肖官役借端擾民請
勅(臣/)酌量設法就近募夫不致悞工等語(臣/)思道逺工
　　長不肖官役借端擾民之事誠難保其必無然就
　　近召募則斷不能取齊若倣照舊例多加工食以
　　鼓舞招徠之則動須増費數十萬兩從何設處且
　　使即加給工食而淮揚被水巳久困苦災黎除死
　　亡賣身之外其逃散四方者一時不能聚集應募
　　者少必至悞工(臣/)反覆籌酌更得侉車代挑之法
　　凡下鍬掘土并夯杵成堤俱用人力其往來運土
　　則以侉車約可省夫一半并原限二百日完工者
　　改為四百日完工則前擬每日用夫十二萬有竒
　　者今止須用夫三萬餘名并車三萬餘輛足矣又
　　其餘各工每日亦需夫七八萬其間但有可用侉
　　車以省人力之處容(臣/)隨時斟酌而行則需夫不
　　至太多可以仰遵
廷議就近設法召募濟工矣至所需侉車查江南非出
　　産之處但若議𣲖東豫二省雇募恐仍有不肖官
　　役借端擾民之事容(臣/)竟動錢糧行濟東兖開歸
　　等府價買解淮濟用統計南岸自白洋河歴雲梯
　　闗至海口北岸自清河縣歴雲梯闗至海口挑河
　　築堤工程其所用人夫工食車輛繩絆以及一切
　　諸費容(臣/)設法節省總於原題第一疏内所估需
　　銀九十八萬九千七百九十八兩四錢數内期於
　　足用惟是車輛等項一切俱不𣲖民而盡屬官買
　　則其間料理之煩更多數倍(臣/)再四思維必須將
　　(臣/)第七疏内所議守堤官兵豫為設立責令照管
　　夫車督率夯杵在伊等即係將來守此堤工之人
　　自能盡力以圖堅固更為一舉兩得之道若夫兩
　　岸遥堤(臣/)原題面寛三丈底寛七丈髙一丈二尺
　　每堤一丈用土六十方然(臣/)又各處閲歴細察情
　　形遥堤固屬必需而縷堤尤不可少蓋黄河流急
　　則沙行流緩則沙墊而河身窄則流急寛則流緩
　　今莫妙於築縷堤以束水而以遥堤并加築格堤
　　用防沖決使守堤人等盡力防䕶縷堤設或大水
　　異漲即有漫沖亦至遥堤格堤而止自不至於奪
　　河成缺該守堤人等隨即星將縷堤仍舊築起為
　　工亦易(臣/)請將原估築遥堤之土六十方分築遥
　　縷二堤并量増格堤其縷堤頂寛二丈底寛六丈
　　髙六尺每縷堤一丈用土二十四方遥堤頂亦寛
　　二丈底亦寛六丈髙八尺每遥堤一大用土三十
　　二方二共用土五十六方較之原估每丈餘土四
　　方或隔五七里或隔十餘里即以所餘之土再築
　　格堤一道格堤頂寛二丈底寛六丈髙五尺以上
　　各堤均令守堤人等一併加意防䕶并將各堤逐
　　年加帮務極髙厚可也再查南岸白洋河以上至
　　徐州一帶堤工長二百八十里北岸清河縣以至
　　徐州一帶堤工長四百里其間殘缺危險在在皆
　　然斷須急為併治至於治之之法(臣/)籌維再四若
　　徒加帮遥堤則既不能束水而又無重門之障良
　　非至穏之著莫妙於亦於近河去處加築縷堤并
　　量築格堤以為外藩其殘缺遥堤亦即一體加帮
　　髙厚方稱萬全也惟是工程浩大既不能多用民
　　力亦不敢全動官銀除(臣/)先經嚴行各該州縣速
　　撥民夫加帮舊堤俟詳至務令一律加帮外其所
　　議加築之縷格二堤必須動支錢糧募夫興舉者
　　也至此項堤工凡在駱馬湖以下者俱照白洋河
　　以下之式縷堤築頂寛二丈底寛六丈髙六尺每
　　堤一丈用土二十四方兩岸共計二百里約長三
　　萬六千丈用土八十六萬四千方又應築格堤約
　　七千二百丈頂寛二丈底寛六丈髙五尺每丈用
　　土二十方共用土十四萬四千方駱馬湖以上縷
　　堤格堤俱築頂寛二丈底寛六丈髙五尺每丈用
　　土二十方南北兩岸除駱馬湖水占之處不必築
　　堤外其餘約長四百六十里計應築縷堤八萬二
　　千八百丈格堤一萬六千五百六十丈二共九萬
　　九千三百六十丈計用土一百九十八萬七千二
　　百方以上兩岸縷格二堤通共用土二百九十九
　　萬五千一百方每方止以用夫三名計銀一錢二
　　分科算共需銀三十五萬九千四百二十四兩如
　　此則人力既盡自可少意外之虞矣至於管工等
　　官所管工程堅固合式與否其議叙議處之法容
　　(臣/)於第七疏内一併確議題
請伏候
睿裁
　　敬陳經理第二疏(爛泥淺挑/引河二道)
題為敬陳經理河工事宜第二疏事該(臣/)看得洪澤湖
　　下流髙家堰西北至清口一帶即爛泥淺等處也
　　(臣/)原請於河身兩旁各挑引水河一道共需銀一
　　萬七千二百八十兩
廷(臣/)先議應如(臣/)議速行挑浚等語後議大修既議暫
　　停此第二疏内引水河工程無庸議等語䝉
皇上軫念運道民生
敕(臣/)再行確議查本年八月内洪澤湖下流爛泥淺一
　　帶巳經淤斷黄淮相隔約有二十里之遥雖議堵
　　決束水而不挑引水河則淤泥攔阻在前淮流不
　　能下注是以(臣/)隨於急工併舉等事案内一面
題請錢糧一面檄行淮揚道召募人夫專委原估淮安府
　　山陽縣革職知縣柳天正為監理官著令督同分
　　管官六員并(臣/)又委(臣/)標効用官四員協力催督
　　先築土壩一道攔阻黄流將淤斷河身挑挖疏通
　　於八月二十一日興工至十一月初二日業巳告
　　竣目今淮水直抵土壩秪因河底墊髙髙家堰三
　　官廟等大決口雖巳閉合龍門仍有次小決口數
　　處尚未堵完淮水下注無多是以未經開壩俟次
　　第堵塞淮水加强自即開壩通流惟是原疏因正
　　河淺阻估挑引河二道今正河全淤業巳挑通應
　　作挑引河一道科算尚有一道未挑必須及早挑
　　浚深通庶來年伏秋水漲之時淮水有路遄行不
　　致更生他變也伏候
睿裁
　　敬陳經理第三疏(幇髙堰堤以/束淮濟運)
題為敬陳經理河工事宜第三疏事該(臣/)看得髙家堰
　　等一帶臨湖堤岸無論石埽板工莫不殘缺單薄
　　幇修之舉萬不容緩前據淮揚道佟康年山旴同
　　知多宏安等估計共需銀三十九萬五千五百五
　　十九兩零(臣/)相度情形條議槩築坦坡之法可節
　　省銀二十萬一千七百餘兩實估銀十九萬三千
　　八百兩
廷(臣/)先議應如(臣/)議修築堅固等語後議大修既議暫
　　停此第三疏内修築坦坡工程無庸議等語䝉
皇上軫念運道民生
敕(臣/)再行確議(臣/)查運河底墊必須大挑以濟來年春
　　運(臣/)見於第五疏内議請矣但運河既議挑深若
　　不束淮水入河濟運而仍容黄流内灌則不久復
　　淤豈非徒費錢糧徒勞民力耶(臣/)是以將髙家堰
　　等臨湖一帶堤工決口見在上緊堵塞束淮濟運
　　也但自髙堰三官廟大決口閉合龍門之後湖水
　　陡長二尺有竒連日西風鼓浪便見洶湧之形此
　　猶在冬涼水落之際也待至來嵗伏秋自是更加
　　滂湃似此一帶殘壞之堤若不及早自下而上次
　　第火速幇修務極堅固勢必又於單薄之處更生
　　衝潰之變一經再衝則淮水仍復旁洩黄水仍復
　　内灌運河仍復墊髙漕船既阻滯不通而見在挑
　　河堵決一切大費之工盡歸烏有矣(臣/)言念及此
　　心膽皆慄除一面仰請
皇上俯念運道錢糧闗係至重允(臣/)仍照原估動銀十
　　九萬三千八百兩之數一律幇築外但此幇堤之
　　工甚長而來年伏秋水漲之期不逺若待部覆之
　　後方行興舉則時日有限而工程浩繁必至貽悞
　　(臣/)巳一面檄行淮揚道并飭督山旴同知多𢎞安
　　協理河務原任揚州府通判俞森原任革職山陽
　　縣知縣柳天正等嚴督分管各官(臣/)更委(臣/)標効
　　用候缺守備陳杰等帶領其餘効用各官協力分
　　工星飛催儹矣相應一併
題明伏候
睿裁
　　敬陳經理第四疏(併修清水潭/以束淮敵黄)
題為敬陳經理河工事宜第四疏事該(臣/)看得運河以
　　西臨湖一帶堤工自武家墩歴髙家堰髙良澗至
　　周橋閘共計大小決口三十四處俱應堵塞又自
　　周橋閘至翟家壩應築土堤一道其中成河九道
　　之處亦應堵塞以上工程先據淮揚道佟康年山
　　旴同知多𢎞安等估計共需銀七十萬五千八百
　　餘兩(臣/)相度情形議不復砌石工惟下埽與包土
　　兼用并築坦坡制水可節省銀四十餘萬兩實估
　　需銀三十萬兩又堵塞桃源清河安東三縣黄河
　　新舊各決口估銀八萬兩共需銀三十八萬兩等
　　因
廷臣先議應如(臣/)議堵築堅固等語後議大修既議暫
　　停此第四疏内築周橋閘等處之堤及堵各處決
　　口工程無庸議等語䝉
皇上軫念運道民生
敕(臣/)再行確議查(臣/)自到任之後偕
欽差侍郎(臣/)折爾肯等查勘工程目擊武家墩決口水
　　勢汹湧埽臺缺陷詢據原任淮揚道降調副使黄
　　桂山旴同知多宏安稟稱自上年九月至本年二
　　月經原任革職同知李徳燿署事同知李朝事二
　　官在於本工越築埽壩共用過工料銀五千七百
　　三十兩有竒築過淺處及稍深處工程一百餘丈
　　尚存中泓深處三丈有竒未經閉合忽於本年三
　　月初五日桃汛泛漲復行潰衝今決口見寛十丈
　　有餘深四丈有餘難以堵塞必須逺越另做又估
　　銀一萬七千二百八十二兩有竒等因(臣/)往來相
　　度見決口之下兩岸俱屬堅堤若築攔河大壩約
　　可省費過半隨行淮揚道佟康年力督該㕔於五
　　月初二日興工至七月二十三日閉合龍門九月
　　初九日完工在案又本年九月初三日(臣/)因黄運
　　兩河處處淤淺竟有河水僅深數寸者回空阻滯
　　難前(臣/)焦思籌酌隨具急工併舉需費浩繁等事
　　一疏一面
請借錢糧一面飛檄中河南河兩分司淮揚淮徐兩道
　　并淮安府知府及各㕔印河官至見任官不足於
　　用又復遴委罣誤能員并(臣/)標効用弁員分頭協
　　理(臣/)居中調度往來查勘不時嚴加催督及自于
　　家岡決口斷流之日黄水陡長二尺而白洋河閉
　　合龍門黄水又増尺餘(臣/)復親詣下流見黄水盡
　　從王家營張家口決口西奔而清江浦以下雲梯
　　闗一帶㡬有斷流之勢(臣/)復飛檄道㕔印河等官
　　將王家營張家口邢家口二舖口并一切無名小
　　口盡行堵塞見在加幇寛厚其回空漕船巳進甘
　　羅城草壩者約有十分之七八此十一月望前之
　　情形也近因天氣久晴兼之隆冬寒凍黄水槩消
　　四尺黄河古城一帶運河板閘一帶仍復膠淺其
　　未進草壩之回空俱在宿桃地方(臣/)一面檄行司
　　道府㕔印河各官分頭設法撈浚逐船送過淺處
　　一面飛催山旴同知多宏安等星將髙家堰髙良
　　澗一帶上緊幇堤堵決以束淮流至髙家堰三官
　　廟大決口雖工程浩大水勢湍騰然兩頭儹築計
　　長一百八十一丈五尺巳於十一月初一日閉合
　　龍門又髙家堰六安溝決口築壩六十八丈五尺
　　管家西決口築壩十二丈八尺俱於十二月初一
　　日閉合龍門見在各各加幇寛厚惟是臨湖一帶
　　決口三十四處尚有三十處未經堵塞兼之黄河
　　下流底髙淮水下注未能直下刷沙(臣/)再四察度
　　見將髙家堰未堵次決口數處飭督各官無分晝
　　夜飛星堵塞大約嵗内可以斷流髙家堰決口盡
　　行斷流之後淮流便可加强再於來春將髙良澗
　　各決口次第上緊堵塞則淮水大强可以助黄刷
　　沙併濟來年重運矣至築翟家壩之堤并堵成河
　　九道之工程如不乗時併舉則清水潭萬難修治
　　不特髙寳等七州縣田畝永無播種之期而重運
　　經過決口危險異常殊非長法且將來楊家莊決
　　口堵塞黄河復歸故道之後淮水翟壩旁分不能
　　敵黄黄水勢必又從清口内灌淤墊運河悞運非
　　小必須次第修築是(臣/)原題需銀三十八萬兩堵
　　決築堤等工業巳陸續興舉斷難議緩以致有半
　　途而廢前功盡棄之虞者也(臣/)未敢擅便伏候
睿裁
　　敬陳經理第五疏(挑河以/濟重運)
題為敬陳經理河工事宜第五疏事該(臣/)看得大挑運
　　河并幇堤岸以及堵塞清水潭大潭灣東西堤決
　　口六處等工(臣/)前疏内條議除可節省堵決銀四
　　十餘萬兩之外其實需銀五十六萬七千三百十
　　二兩
廷(臣/)先議應如(臣/)議務須挑通堵築堅固等語後議大
　　修既議暫停此第五疏内挑浚運河并堵清水潭
　　等決口工程無庸議等語䝉
皇上軫念運道民生
敕(臣/)再行確議查運河自黄流内灌之後日墊日髙本
　　年八月内不但河水停而不流而河邊拆為十字
　　底漸乾涸(臣/)隨於急工併舉等事案内一面
題明一面嚴督道府㕔印河官并遴委各官星募人夫
　　閉壩挑浚彼因回空急須修艌不能久待深挑止
　　量挑一二三四尺有竒不等於九月初七日開工
　　十月初一日完工即於次日開壩放船目下河水
　　深者有四五尺而淺者止二尺及二尺四五寸不
　　等回空雖可勉行而重運必須加挑今(臣/)擬於來
　　年立春後十日地凍將解之時即行閉壩大挑先
　　挑面寛八丈底寛六丈深六尺每河一丈先挑土
　　四十二方即以之幇築堤工除本年九月内業巳
　　每河一丈挑過土十餘方及五六七八方不等外
　　其餘應挑土方或俱募人夫或倣照(臣/)第一疏内
　　以車載代挑之法統容(臣/)臨期斟酌量卸土之逺
　　近而行總限一百日完工其來年春運過淮之期
　　必須略為寛限查康熙十六年起運十五年分糧
　　船係五月初九日過淮全完七月初十日過臨全
　　完今康熙十七年起運十六年分糧船擬於四月
　　初旬内挑河完工開壩放船起約在五月終可以
　　盡數過淮全完一經過淮(臣/)自不令停留嚴加驅
　　趕務於七月中旬内盡催過臨總期不悞十七年
　　回空以濟十八年春運可也伏乞
皇上敕部將十七年春運過淮之期准(臣/)寛限至於(臣/)
　　前
題疏内每河一丈估挑土八十四方一則深通運河二
　　則幇固堤岸原屬必須之工今連本年九月所挑
　　合之來春所挑共止擬每丈先挑四十二方者蓋
　　工程太大斷斷不能速竣而漕船難以久待又不
　　敢將重運輕議由湖冒險越行是以不得不先挑
　　一半其餘一半挑河幇堤并堵塞清水潭各決口
　　等工程伏祈
皇上俯允照(臣/)原題之數容(臣/)隨時相機而行總之務
　　期節省并斷不施工於無用之地以致糜費錢糧
　　以盡微(臣/)職掌也伏候
睿裁
　　敬陳經理第六疏(改調河員/以供大修)
題為敬陳經理河工事宜第六疏事竊(臣/)看得(臣/)前題
　　此第六疏内一切事宜有經
廷(臣/)議允者有
廷(臣/)議稱無庸議者䝉
皇上命(臣/)再行確議(臣/)謹隨時之宜復加詳酌逐一議
　　請查南河中河北河通惠四分司向來各止漢官
　　一員至前任河(臣/)羅多任内各題増滿官一員巳
　　經八年矣(臣/)到任之後據南河分司蔡音達禮等
　　中河分司沈圖等面稱伊等管理河工凡一切催
　　夫辦料各事宜必得各有司同心協理方能有濟
　　乃地方官員視分司為贅疣往往呼應不靈不若
　　道官所行之奉命惟謹而蔡音達禮更稱伊等例
　　應三年一換方其初到任之時諸凡未諳及一二
　　年後纔覺熟練而又屆瓜期不若道員之久任等
　　語(臣/)思其言皆切實事屬確情是以請將中河南
　　河北河通惠四分司裁去其所管事務就近歸併
　　各該道兼理也今部覆中河南河北河三分司俱
　　應如(臣/)議裁惟通惠分司所管事務有報(臣/)衙門
　　者有竟報工部者且所屬河道俱係旗下地方不
　　便交通永道管理相應仍留等因是此四分司應
　　裁應留之處
廷(臣/)巳有定議(臣/)無庸更為置喙矣至於裁同知三員
　　將宿桃二縣主簿四員分管兩岸并嗣後堤岸衝
　　決該管知府與道員一體處分
欽工民工俱照定例議處大計薦舉等典除布政司按
　　察司外其餘道府㕔州縣以下各官必河道無衝
　　決之事并旋衝旋堵不致奪河成缺淹没田禾殃
　　民損課者方准卓異薦舉決口工程限半年内堵
　　塞遲違俱有叅罰工大難完者預行
題明等各情由俱應照
廷(臣/)原議俟
命下之日即令所裁分司六員同知三員赴部改補并
　　宿桃主簿更定職掌餘俱載入例冊遵行惟是淮
　　徐道駐劄之處(臣/)前疏議令移駐邳州蓋以邳州
　　為適中之地也及(臣/)親至邳州見該州地雖適中
　　而不無偏僻宿遷縣為漕運咽喉之地向有中河
　　分司駐劄今中河分司一切事務既裁歸淮徐道
　　管理應令該道移駐宿遷縣方為妥協又山旴同
　　知所管歸併山清同知運河亦有清河縣地方應
　　將山旴同知官銜改為山清旴𣅿同知者也至(臣/)
　　前疏請調㕔印官十四員分理大工曽經
廷(臣/)議允今(臣/)將第一疏内原議限二百日完工者改
　　為限四百日完工原議用夫十二萬有竒者改為
　　用夫三萬餘名其用車運土之處又於第七疏内
　　議
請預設官兵分頭料理是第一疏内原請用監理官十
　　二員者約可省用六員又第二第三第四各疏内
　　一切工程見在次第催儹比至部覆之時約可完
　　十分之二其原請用監理官五員者約可省用一
　　員二共可省監理官七員尚少監理官七員又南
　　岸白洋河以上北岸清河縣以上議増縷格堤并
　　第五疏内先挑運河淤土一半以幇兩岸堤工約
　　需監理官八員内除見在之徐屬同知祖文明邳
　　宿同知蘇嵋揚州府管河通判聶文魁等三員可
　　以分工監理外尚少監理官五員通共實需監理
　　官十二員内有原任揚州府降調通判俞森已經
　　奉
㫖還其原職見在髙家堰等處協理河務并又有原任
　　淮安府山陽縣革職知縣柳天正年壯力强素稱
　　才幹因十五年分山陽髙家堰并裏河堤工衝潰
　　罣誤革職曽經漕運督(臣/)帥顔保等以天正清亷
　　愛民
題請將天正革職留任雖部覆未經允行而士民之愛
　　戴天正者迄今不忘本年八月内(臣/)因爛泥淺一
　　帶淤斷必需能員督夫挑浚據淮揚道佟康年力
　　保天正可用而漕臣又屢屢面稱其能(臣/)隨委天
　　正為監理官令之督率分管各官逐段深挑而天
　　正躬親泥淖之中不辭勞苦不避風雨無分曉夜
　　與夫役同甘辛不七旬而將二十里淤土盡行挑
　　開其間有泥深丈餘人力難施之處天正隨機造
　　器設法疏通不特功難冺没而其實心任事之槩
　　與勤敏幹練之才洵為難得之品士民之稱其善
　　政而訟其寃枉者牘且盈几(臣/)愛其勤能已復委
　　令協助山旴同知多宏安分工堵塞髙家堰髙良
　　澗等處決口去訖俟其再著勞績之時(臣/)當另疏
　　保舉以酬其功除此二員之外尚少㕔印官十員
　　又查有原任淮安府睢寧縣因錢糧降級續完開
　　復見在赴部銓補之知縣石之玫者(臣/)因勘閲徐
　　州堤岸道過睢寧聞之玫先年為睢令之時督築
　　堤工無分晝夜駐宿河干凡一切政務俱在工所
　　辦理毫無貽悞且堤工一日不完則之玫一日不
　　肯稍自暇逸等情臣復詢之淮徐道降調副使戴
　　聖聰而該道之稱許之玫者與臣所聞無異并臣
　　前疏所請之山東單縣知縣今陞北城兵馬司指
　　揮韓第原任五河縣丁憂知縣陳顯忠皆係實心
　　勤幹之員均可不負監理之任者伏乞
皇上允臣所請
敕下部臣將石之玫韓第二官令之就近來淮監理并
　　行陳顯忠原籍催令作速赴工又除此三員之外
　　仍少㕔印官七員容(臣/)將原疏請調之太平府同
　　知劉沛引揚州府同知王興元池州府同知管通
　　判事喻成龍寧國府通判常君恩廬州府通判黄
　　際㑹清河縣知縣劉光業宿遷縣知縣李燦等七
　　員就近調取赴工并責成監理可也至此官七員
　　(臣/)原請出缺另補今查劉光業李燦二官雖任衝
　　疲之邑而年青才敏似可就近兼理河工容(臣/)督
　　令二官駐工辦事不必更令出缺又劉沛引等五
　　官皆係㕔員與正印官不同儘可調取赴工工完
　　回任亦無庸出缺此即(臣/)前疏所稱或更有應損
　　益増減事宜有必當上
聞者容(臣/)隨時入
告者是也至於一切工程凡用監理㕔印官一員者必
　　須用分管佐雜官員以佐之今(臣/)共用監理官十
　　八員計需分管官一百八員查江南微員近因打
　　造鳥沙等船閒者甚少除(臣/)現於革職廢員之中
　　擇其勤幹者一體委用外然不敷尚多(臣/)請容(臣/)
　　於東豫二省佐雜官員之中查其職掌稍閒而才
　　幹可用者隨便調取共襄大工方為有濟也至於
　　管工之監理分管各官伊名下派修之工合式堅
　　固與否必須優定叙録之典嚴立處分之法以鼓
　　勸而儆策之方可責其黽勉趨事今
廷(臣/)議稱如果工程合式堅固俟奏銷之時工部核明
　　交與吏部酌量從優議叙等語(臣/)本不應再瀆但
　　念黄運兩河無嵗不修無年不壞流弊至今極難
　　補救乃以微(臣/)庸劣之才孱弱之資而膺兹艱鉅
　　之任政不啻以螡負山此(臣/)自知之最明者也祗
　　以
君恩深重不敢不勉竭駑駘以期仰副
知遇於萬一是用廣諮博詢考古酌今謬陳修治之計
　　然而工程浩逺料理艱繁不得不將(臣/)所知所見
　　允堪任用之員列名題請惟是此等官員之中除
　　栁天正原係廢員外餘者或係見任或係候補因
　　其賢能而調取來工使之或離其見在之城郭而
　　處於泥淖之中或離其見在之室家而日與夫役
　　為伍或離其乗輿張蓋之榮而奔走於荆榛草莽
　　之下尤且日費無資舟馬自備直待胼胝辛勤幸
　　而工程告竣方得或回任或赴補或歸家若稍不
　　合式更有嚴㕘重處之虞其舍易就難舍利就害
　　至於如此茍不預定優陞之典使之知有可至之
　　途踴躍争趨一官倡率於前而千夫効命於後又
　　安望其事之克濟以共成此莫大之工也伏乞
皇上俯念運道民生闗係至重此番極大工程與尋常
　　築堤堵決者不同將監理分管各官准照微(臣/)前
　　疏
題請之例凡監理分管等官所築堤工處處合式堅固
　　該管㕔印河官出具甘結道府驗實加結申送(臣/)
　　衙門親勘無異者俱准照伊原任應陞之缺加二
　　級從優即陞如有原非正途者俱作正途一體陞
　　遷至於分管官所築堤工有一處夯杵不堅盛水
　　即漏并有一二丈不豐滿合式者降一級調用兩
　　處夯杵不堅盛水即漏并有三四丈不豐滿合式
　　者降二級調用三處夯杵不堅盛水即漏并有五
　　丈以上不豐滿合式者革職監理官所轄分管官
　　有因築堤不堅固合式一員議處者罰俸一年二
　　員議處者降一級調用三員議處者降二級調用
　　四員以上議處者將監理官革職如議處議叙相
　　同者准與抵算如監理官揭㕘者准免連坐如此
　　則功罪昭明賢者益奮而不肖者知勉工程可望
　　堅固而無闒茸貽悞之虞矣他如劣員凡有更換
　　銀色短少分兩扣尅回頭等弊并姦徒揑言惑衆
　　暗壞工程等項俱應遵照
廷議凡有發覺容(臣/)挐問究審具
題重懲可也抑(臣/)更有陳者挑浚築修之工雖經遴官
　　委任然募夫辦料必須附近地方官同心協力始
　　克有濟乃邇來之附近有司視河官為贅疣河務
　　為餘事一任催呼漠然罔應查定例地方官員催
　　夫不發諉非本汛并買料不速解送以致遲悞河
　　工者定有處分之例
功令煌煌毫不知畏總縁處分尚輕耳(臣/)請嗣後興舉
　　大工其附近地方官不協同設法募夫不將急需
　　之柳草等項一切物料火速協買上緊解運以致
　　遲悞河工者容(臣/)不時
題㕘將州縣官降三級調用道府官降一級調用如此
　　庶各各知警可免貽悞又河南山東俱有特設管
　　河道嗣後凡勘閲情勢估計工程報銷錢糧應歸
　　管河道專責其一切督催挑河築堤夫役并買辦
　　物料事理必須該地方之道員協同催儹聨銜㑹
　　詳一體責成方為有益也相應一併
題請伏候
睿裁
　　敬陳經理第七疏(立勸懲以/儆汙吏)
題為敬陳經理河工事宜第七疏事竊(臣/)看得疏通運
　　道全在束水歸漕而欲束水歸漕則舍徧築堅堤
　　更無善策但不肖官員姦民蠧役率皆喜動惡静
　　樂於有事而苦於無事往往有隂求敗廢之者是
　　以堅堤既築之後必須設防守之法否則不久必
　　壞猶之未修築堤也既設防守之法尤當立勸懲
　　之典否則不久必弛猶之不防守也(臣/)再四思維
　　反覆籌酌是用謬陳盡裁夫役特設官兵令之各
　　駐堤上將防守修葺事宜一併責成之并請嚴立
　　議處優定議叙之例以鼓舞而儆戒之也
廷(臣/)先議應照(臣/)議等語後議大修既議暫停無庸議
　　等語䝉
皇上軫念運道民生
命(臣/)再行確議(臣/)惟髙堰等諸臨湖一帶堤工(臣/)見在
　　幇寛塞決束淮濟運而黄河兩岸各堤尤須次第
　　速築是原議防守之兵誠屬必須者矣惟是堤成
　　而後設立官兵交給防守更不若先設官兵而即
　　令協同看築堤工之為尤妙也蓋(臣/)自到任以來
　　迄今八月凡淮揚各處堤岸莫不盡行親勘有虚
　　鬆頽塌者貛貍鑽穴者大約皆因夯杵不堅無人
　　看守所致及觀民間新幇之堤甚有以大凷溼土
　　疊累而成者其空鬆之狀何待水衝凡驟雨一淋
　　即便塌卸似此工程又安能禦怒濤之撞擊也揆
　　厥所由總縁築堤之人痛癢不闗止圖茍且完工
　　并不求其堅固雖督築之官定有黄河一年内河
　　三年如限内衝決從重處分之例然大抵止顧目
　　前不思逺慮且即有實心任事之官而一二人之
　　耳目有限安能徧察數十里之工程與盈千纍萬
　　人夫之勤惰是以欲堤岸之堅固原屬最難今興
　　舉大工雖設監理之㕔印官率同分管之佐雜官
　　不時勘查催督然工程浩逺耳目難周誠有鞭長
　　不及之慮若先將應設之官兵預為設立每兵一
　　名交河堤四十五丈并人夫一二十名車一二十
　　輛與之令其日則催夫運土勤督夯杵夜則看守
　　料物照管車輛且告以此堤既成之後即係爾永
　　逺防守之工保過三年定即從優拔補若因夯杵
　　不堅而有意外衝決之變則獲罪不小性命攸闗
　　非比泛常等語在此等官兵既知利害兩途判若
　　霄壤且不費巳財而盡皆他人出力自必盡心以
　　求堅固况更加分管官之往來催儹監理官之統
　　督稽查自可無茍且塞責之工洵為至當不易之
　　計也(臣/)請
皇上俯念河道闗係重大容(臣/)將應設官兵即為預設
　　責成協同築堤其遴補官弁召募兵丁之處并容
　　(臣/)量才確酌務令人地相宜另行咨
題報部至(臣/)前疏議每兵一名所管之堤有三十丈四
　　十五丈六十丈九十丈之不等原從汛地有易險
　　之不同起見今(臣/)復加斟酌頂衝危險之處每兵
　　止管三十丈亦屬繁難而尋常平易之堤每兵管
　　至九十丈亦皆閒空今莫若每兵一名一律管堤
　　四十五丈及待伏秋水漲之時則調取閒空汛地
　　之兵協守繁難危險之地更為妥當又每兵一名
　　其所管之遥縷堤四十五丈皆係頂寛二丈底寛
　　六丈必須逐年加幇髙厚以圖久逺以保萬全其
　　按年責成加幇堤工之尺寸容(臣/)俟堤成之日另
　　行酌議
題請為例但以一人而幇堤四十五丈力少工長難期
　　寛厚(臣/)擬每兵一名聽其自募幇丁四名一併同
　　住堤上共相守助至幇丁既同官兵協守堤工必
　　須代為預謀生計(臣/)往來相度目擊黄河兩岸近
　　堤之處頗多無人耕種之荒土即其間亦有成熟
　　民田而瘠薄不堪納糧無㡬(臣/)請嗣後凡離堤一
　　百八十丈以内俱為河地將此地分給幇丁耕種
　　責成協保堤工至此等地土凡原係荒地即令幇
　　丁開墾或間有見在納糧之田即令業主為幇丁
　　或聽業主撥伊家屬為幇丁協同保堤挑土加幇
　　髙厚此幇丁之制一成則人力益衆而防守益密
　　再加鐵埽帚隨時探浚設有驟淤更調各汛船兵
　　協力疏浚之法久而勿替便可永保無虞不特三
　　年一年而巳也至(臣/)原題共設兵五千八百六十
　　名内請於江蘇所屬抽調二千名尚少三千八百
　　六十名俱行另募今
廷議准於江蘇所屬額兵内抽調戰守兵二千名再於
　　(臣/)標兵内亦移步兵一千名守堤其尚少二千八
　　百六十名准(臣/)選募等因查(臣/)標官兵係隸山東
　　省經制而不在江南且北至張秋起南至珠梅閘
　　止一帶三百七十餘里皆係(臣/)標官兵汛守其間
　　彈壓地方催儹漕船䕶送差使責成甚多尚苦不
　　足斷難逺調况設兵守堤責成修葺之法(臣/)愈思
　　愈當其山東河南二省(臣/)亦欲次第一律舉行但
　　江南未經定制是以遲遲俟江南定制之後容(臣/)
　　再將東豫裁夫設兵之處另為
題請是(臣/)標官兵應俟將來另題俾防東省堤工此江
　　南守堤之兵仍請
皇上俯允照(臣/)原題添募三千八百六十名所需糧餉
　　除裁一切各夫工食之外統容(臣/)於河庫内動支
　　給發蓋設兵幇丁之制一定則每年嵗修錢糧亦
　　可量圖節省以節省工料之資補兵餉不敷之用
　　並不更動公帑而河堤保固運道以通民生以奠
　　誠一舉數得之利故(臣/)敢於力請也又歸仁一堤
　　仍在確酌俟隨後另
題外至於所修工程内微小事宜准(臣/)竟自舉行工完
　　銷算之時開明具
題若事大者仍行
題明并守堤弁兵議處議叙之處以及盜決故決擬罪
　　之例俱經
廷(臣/)議允應照
廷(臣/)原議(臣/)無庸更議倘有未盡事宜應損益増減者
　　仍容(臣/)臨期分别或竟行或入
告可也總之(臣/)以一介寒微駑駘陋質䝉
皇上屢加拔擢卑以重寄(臣/)雖肝腦塗地亦不足以仰
　　荅
殊恩於萬一是以雖自知才力之不能勝任而仍不敢
　　因循茍且必欲勉强籌維以期得當至其間干係
　　重大設有疎失獲罪不小旁人每為(臣/)危為(臣/)慮
　　而(臣/)不敢自計也(臣/)惟竭區區報
主之心以盡分内之職掌而巳若夫各疏内一切工程
　　如捐納人多錢糧凑手則自奉
俞㫖之後大約三年可以告竣如限期之内黄淮不復
　　故道糧艘不能通行民生仍在昏墊容(臣/)自行糾
　　劾恭請
皇上嚴賜處分以彰
功令倘邀
皇上齊天之福幸而告成其堤工之堅固與否仍請
皇上特遣大臣確驗定奪者也伏候
睿裁
　　江南大修疏
題為江南大修河道業已題奉
俞綸豫省嵗修工程微(臣/)勢難兼顧伏乞
皇上睿鑒責成河道撫臣就近勘核隨機興舉以固河
　　防以保運道事竊(臣/)惟河道嵗修工程乃未雨綢
　　繆之策若應修而不修則堤岸難保無虞不應修
　　而亦修則糜費甚屬可惜是以(臣/)於一切工程莫
　　不親詣河干與該管各官詳審確勘定議興舉其
　　有巳經勘定而仍當損益増減者亦復隨時酌宜
　　不憚更改此(臣/)區區之心欲於保固河防之中更
　　求節省錢糧之法也今據河南管河道王日藻詳
　　估三處嵗修工程共需銀二萬六千餘兩當此河
　　帑告匱之時動支如許銀兩而(臣/)未細勘情形確
　　量丈尺設其中有濫興工作浮估錢糧之弊(臣/)何
　　由而知即欲親行查勘而往返之程不下三千餘
　　里江南大工方在興舉(臣/)斷不能逺離貽悞反覆
　　籌維惟有仰請
皇上將豫省河務責成河南撫(臣/)就近料理凡一切估
　　計嵗修工程但著該撫臣親勘核定一面興工一
　　面移㑹(臣/)衙門知照其有應
題應咨事件亦聴該撫臣主藁㑹(臣/)
題咨其間(臣/)若有見聞所及必與撫臣盡心參酌斷不
　　因巳經責成撫臣而(臣/)遂置豫省河工於膜外至
　　豫省堤岸自責成撫臣之後設有疎防衝決之事
　　(臣/)不敢竟諉之撫臣願與撫(臣/)一同聴候照例議
　　處以重河防以信
功令俟江南大工告竣之日應否仍舊容(臣/)等再為酌
　　議
題
請定奪蓋河南撫臣衙門駐劄河干而
敕書内原有兼理河道字様與别省撫臣不同且撫臣
　　就近勘核事必得當而屬員奉行亦速欺冒之弊
　　亦無所施(臣/)逺處江南鞭長莫及呼應不靈不能
　　周知情形確查弊竇是豫省河務責成該撫臣親
　　行兼理較之(臣/)衙門隔逺遥度者其得失相去正
　　不啻天淵之別也縁係條陳河防重務事理貼黄
　　難盡伏乞
睿鑒全覽
敕部議覆施行
　　指陳河道疏
題為指陳河道危切仰祈
睿裁事竊(臣/)看得歸仁一堤原以障睢湖諸水使之由
　　白洋河入黄刷沙并為髙堰等一帶長堤之外藩
　　者也在明時因有泗州祖陵惟慮水侵故所以修
　　防歸仁堤者甚力及
本朝定鼎之後司河諸(臣/)惟盡力於漕艘經行之地歸
　　仁堤即有殘損以為無闗運道率緩視之而不為
　　修葺以致堤工衝決睢湖諸水盡行束注洪澤湖
　　而不復出白洋河口黄流反攝其後將白洋河口
　　淤成平陸益以烟墩茆良口七里溝新莊口等處
　　屢屢告決河底日墊日髙髙堰勢不能支淮揚水
　　患無寧日而運道時憂阻塞矣前任河(臣/)羅多王
　　光裕雖經估計具
題將歸仁堤大為修治挑通引河設立三壩以為啓閉
　　宣洩之計無奈黄水髙於内地是以壩雖設而迄
　　今未開其原估銀一十七萬六千七百五十六兩
　　零業經前任革職歸仁同知劉光耀領用過銀十
　　二萬兩又經見任宿桃歸仁丁憂同知佟國聘領
　　用過銀八千兩僅存原估未支銀四萬八千七百
　　五十六兩零其劉光耀做過工程雖潦草塞責未
　　能如式堅固然亦因上流諸水無路宣洩撞衝擊
　　汕以致新修之工莫不歪斜傾倒此皆
欽差尚書(臣/)伊桑阿等侍郎(臣/)折爾肯等所目擊者(臣/)
　　自到任之後親勘四次灼見河髙堤矮是以批令
　　該㕔道於冬至之後用平水法確量酌奪今據量
　　石工堤頂較之河岸見矮四尺九寸五分即將堤
　　工照估加髙至一丈仍比河岸低二尺一寸五分
　　至於議修滾水壩四座之説(臣/)思大修歸仁堤原
　　期束水歸河助黄刷沙若改設滾壩則上流諸水
　　勢必仍注洪澤湖不能復入黄河與原
題大修之義相背若謂堤矮河髙將歸仁堤頂再議加
　　髙則必須於原估堤頂之上再加五尺使堤工髙
　　過河岸二三尺庶足捍禦然堤頂又加五尺必當
　　更為幇寛數丈以壯堤根且劉光耀所修傾倒不
　　堪之工尤須從新另修計其甎石土方人夫等項
　　約應増費二十餘萬兩當此錢糧匱絀之際斷難
　　輕議且大費錢糧而果能束水歸河(臣/)何難確議
　　上請殊不知黄河未治水行地上而不由地中即
　　大費二十餘萬金錢將歸仁堤加髙幇寛亦止可
　　蓄睢湖之水於堤内不能挽入黄河以為刷沙之
　　助况河底墊髙洪波四漫之際設或伏秋水漲南
　　岸遥堤又有潰決之事則黄流内灌勢若建瓴與
　　睢湖諸水併力下注其排山倒海之勢雖歸仁堤
　　堅固如鐵亦難免於復衝是仍屬無益徒將難措
　　之金錢付之一擲也(臣/)反覆籌維再三勘度必俟
　　黄河復歸故道既浚深通使水由地中安流而不
　　泛濫河岸然後歸仁堤可以竣工今(臣/)見將經理
　　河工事宜各疏内工程分頭興舉并委監理官俞
　　森陳顯忠王興元等多造鐵掃帚僱覓大船用溯
　　流揭沙之法疏浚黄河俟確有成效隨堵塞楊家
　　莊決口挽河使歸故道然後將歸仁未完堤工確
　　估另
題再為興舉庶不糜費錢糧而且可期經久也(臣/)謹具
　　疏
題明伏乞
睿鑒敕部議覆施行
　　經理三疏未盡事宜疏
題為
題明經理河工第三疏内未盡事宜事竊照(臣/)先因髙
　　家堰髙良澗等處一帶臨湖堤岸殘缺單薄危險
　　異常(臣/)往來相度必須將殘堤逐一加帮髙厚然
　　後次第堵塞庶免巳塞復衝之患等因於敬陳經
　　理河工事宜第三疏内
題估在案查此等堤岸原髙六七尺不等(臣/)估一槩加
　　髙三尺共髙一丈并外築坦坡内築陡坡今髙家
　　堰石工五千餘丈巳經一律加髙其髙良澗板工
　　五千餘丈亦經改為小埽樁工見在督夫挑土尚
　　未修竣惟是武家墩決口一處髙家堰石工決口
　　七處雖經堵完而髙良澗板工決口二十六處止
　　堵完十六處尚有大小口十處未經堵塞并翟家
　　壩成河九道之處全未動工計淮水之下清口者
　　不過十分之五耳而巳成一派汪洋清波萬頃之
　　勢目今運河内湍流直瀉急溜非常幸賴今春將
　　挑河之土帮築寛堤僅免意外之虞然掃灣之處
　　塌䣃甚多見檄該管道㕔印河官分頭搶救至黄
　　河自清江浦以下出漕四漫亦委監理各官或用
　　鐵掃帚揭沙之法乗流疏浚或督催夫役搶築堤
　　工至於髙家堰一帶石工五千五百餘丈原髙七
　　尺者今水與堤平將(臣/)原疏所稱可築坦坡之三
　　千八百餘丈俱被水占堤根其所恃以捍此滔天
　　之水者惟新加之三尺土堤耳淮水僅來一半而
　　其勢之洶湧巳至於此若今嵗秋冬來年春月再
　　將髙良澗未完決口十處并翟家壩成河九道之
　　處盡行堵築則來嵗伏秋湖水益漲大為可虞(臣/)
　　反覆籌維但坦坡既不能速築必須將髙家堰石
　　工加髙三尺與新加土堤相平然後另加土堤三
　　尺共髙一丈三尺至於堤裏原止估築陡坡一丈
　　者所恃外有坦坡耳今坦坡既不能施工而堤身
　　單薄必需加築戧堤一道面寛一丈底寛二丈髙
　　一丈又髙良澗一帶亦應帮戧堤面寛一丈底寛
　　二丈髙八尺方為萬全之計其需用土方止須將
　　原估坦坡之土移為戧堤加髙之用所少無多惟
　　加髙石工三尺除各決口内衝䣃舊石甎由盡行
　　撈取濟用外計其添買甎石灰米匠役之費約需
　　銀五萬餘兩亦於(臣/)原
題敬陳經理河工事宜各疏内通融節省應用不復更
　　請錢糧除見在檄督該管各官飛星辦料興舉外
　　(臣/)謹具疏
題明伏乞
皇上睿鑒施行
　　經理七疏未盡事宜疏
題為
題明經理河工第七疏内未盡事宜事(臣/)惟從來河決
　　之患率由於堤岸不堅而堤岸之不堅皆縁欲保
　　全河道之人少而求廢壞河道之人多是以屢塞
　　屢衝愈救愈壞而無所底止也今江南河道䝉
皇上軫念運道民生動用正項錢糧
命(臣/)大為修治(臣/)欽承重任刻刻以隕越為虞反覆籌
　　維力求善策是以先於敬陳經理河工事宜第八
　　疏内條議設兵守堤并
請優定叙録之典嚴立處分之條以鼓舞儆戒俾之共
　　保河堤等因業經議政王等㑹覆奉有
俞㫖欽遵在案惟是(臣/)原疏
題設守備六員千總十一員把總二十三員兵丁五千
　　八百六十名原議守黄河自海口以至徐州運河
　　自清口以至江都并髙家堰等一帶臨湖堤岸也
　　至於徐州州城以上河堤(臣/)原因其離河較逺不
　　估大修是以未議設兵及(臣/)於本年夏月徧行親
　　勘徐州南岸歴蕭縣碭山至河南虞城縣境北岸
　　歴豐縣碭山至山東單縣境各長二百餘里除連
　　山之處原未築堤外計其有堤之處每岸不下一
　　百餘里其間坍塌殘缺在在皆然以致本年七月
　　河水泛漲漫缺多口(臣/)因思既有堤工亦應防守
　　况(臣/)條議建設減水石壩而又見在檄行道㕔州
　　縣各官勸諭居民共相出力陸續修築堤岸以期
　　各保田廬雖此係民力帮修原不動用錢糧不能
　　剋期全竣而逐漸所修之堤若不防守是徒勞民
　　力無益民生矣是以徐州以上之堤斷當一例設
　　兵防守方稱萬全但此一帶地方並無嵗修工程
　　與徐州以下不同自此以下一兵管堤九十丈令之
　　填補狼窩貛穴植柳蓄草儘可無悞約需増兵五
　　百餘名又(臣/)原疏議設六營俱就黄河形勢定議
　　不照州縣地方分汛今復加籌酌一切河防重務
　　必須各專管河㕔與各河營守備同心協力各率
　　所屬官弁共相修防守䕶始克有濟而無悞若照
　　(臣/)前議定立營制不無稍有牽扯莫若就河㕔所
　　管地方為河營之汛地内惟山清安海同知所管
　　河堤兩岸各緜長三百餘里地方太廣設兵二千
　　餘名斷非一守備所能管轄應分為二營通計江
　　南淮揚徐三府州并靈璧旴𣅿二縣見設河㕔六
　　員者今應設防河守備七員千總十六員把總二
　　十九員内管理徐屬河務同知所管地方應設防
　　守徐屬河堤守備一員千總三員把總五員分防
　　徐蕭豐碭四州縣堤工管理邳睢靈璧河務同知
　　所管地方應設防守邳睢靈璧河堤守備一員千
　　總二員把總三員分防邳睢靈三州縣堤工管理
　　宿桃歸仁河務同知所管地方應設防守宿桃河
　　堤守備一員千總三員把總六員分防宿桃二縣
　　堤工管理山清旴𣅿河務同知所管地方應設防
　　守山清旴𣅿運河湖堰守備一員千總二員把總
　　四員分防山清二縣運河并山旴二縣臨湖堤工
　　管理揚屬河務通判所管地方應設防守揚屬河
　　堤守備一員千總二員把總三員分防髙寳江三
　　州縣堤工管理山清安海同知所管地方應分為
　　二營共設守備二員千總四員把總八員内分一
　　營設防守山清外河守備一員千總二員把總四
　　員分防清河一縣并山陽北岸自清河縣界起至
　　安東縣界止南岸自清河縣界起至雲梯闗止一
　　帶黄河堤工再分一營設防守山安河堤守備一
　　員千總二員把總四員分防安東一縣并山陽北
　　岸自安東縣界起至海口止山陽南岸自雲梯闗
　　起至海口止一帶黄河堤工如此則責成既專防
　　守俱便文武協力保全河道之人多而隂謀暗害
　　者無所施其姦計可以永固河防於勿替矣至於
　　増設官弁十四員増募兵丁五百餘名約每嵗應
　　増俸餉之需不過七千餘兩總在河庫内動給増
　　費無多而所以保全河防運道
國計民生者甚大且所添之兵嗣後一體責辦柳草以
　　備嵗修之用則數年之後更可節省買料錢糧誠
　　一舉而數善備焉者也若夫各官兵保固三年從
　　優議叙設有衝決從重議處之例應於各該營工
　　程告竣之日為始如某營汛地工程先完(臣/)當先
　　咨達部以憑部(臣/)扣算年限可也查(臣/)原
題經理河工事宜疏内倘有未盡事宜應損益増減者
　　容(臣/)臨期分別或竟行或入
告等因經議政王等議覆奉有
俞㫖欽遵在案今添設官兵自非微細事宜(臣/)謹特疏
　　具
題至此七營守備應各給條記一顆庶上下一切交移
　　可免詐偽舛悞之慮相應一併
　題請伏乞
皇上睿鑒敕部議覆施行
　　再陳一疏未盡事宜疏
題為再陳經理河工第一疏内未盡事宜事竊照(臣/)於
　　康熙十六年七月初六日將江南敝壞河道分列
　　八疏
　題請大為修治其間第一疏内所估計者黄河南岸自白
　　洋河起歴桃源清河山陽三縣出雲梯闗至海口
　　共長四百一十里北岸自清河縣起歴山陽安東
　　二縣出雲梯闗至海口共長二百八十里兩岸各
　　築長堤一道通共估銀九十八萬九千七百九十
　　餘兩此就尚書(臣/)伊桑阿等條奏内所估工程(臣/)
　　惟將尚書(臣/)等所估土方酌減十分之三四并於
　　尚書(臣/)等原估之外増估雲梯闗外一帶工程其
　　餘原未估及也迨具
題之後(臣/)循河而上親行相度目擊南岸自白洋河以
　　上歴宿遷睢寧靈璧以至徐州計程二百八十里
　　北岸自清河縣以上歴桃源宿遷邳州以至徐州
　　計程四百里其間堤工處處殘缺在在堪虞且堤
　　離河近設有潰衝必至奪河成患阻運殃民(臣/)憂
　　心如灼寢處不寧方擬具疏入
告間適值
廷臣以需餉之時費用無出將(臣/)前
題各疏俱議暫停荷䝉
皇上軫念運道民生
敇(臣/)再行確議(臣/)隨將南岸白洋河北岸清河縣以上
　　各至徐州之情形事勢逐一聲明并議各加築縷
　　堤一道并築格堤以為重門之障増估銀三十五
　　萬九千四百二十餘兩二共實需銀一百三十四
　　萬九千二百餘兩統於第一疏内一併
題請隨䝉
廷議覆允於康熙十七年二月十一日奉有依議之
㫖欽遵在案(臣/)自奉
㫖之後見在嚴督各官將徐州以下估定工程酌量緩
　　急分頭儹修設兵委官加意防守當此伏秋大水
　　幸皆保固無虞惟是徐州而上南岸歴該州之十
　　八里屯楚王墓賈家樓等處經蕭縣并河南之永
　　城縣復由江南之碭山至河南之虞城縣界止北
　　岸歴該州之大谷山楊家莊許家莊等處經豐縣
　　碭山至山東省之單縣界止兩岸各長二百餘里
　　其間地髙并有山之處俱無堤工凡屬地窪之區
　　悉有堤岸有有堤一道者亦有有堤兩道者其見
　　有之堤雖不似徐州而下之頂衝危險然殘缺亦
　　多祗以離河甚逺即有漫衝亦不至於奪河妨運
　　(臣/)是以不敢估用錢糧以煩司農之仰屋惟督令
　　該地方官量撥民夫逐漸修築如康熙十六年八
　　月三十等日蕭縣之石將軍廟吉門兩河口等處
　　共漫堤工一百二十餘丈經(臣/)將防守各官
題㕘部覆將㕔印河官革職戴罪修築續據該管各官
　　督率民夫竭力堵築俱於十七年四月初二日告
　　完屢據各官詳請具
題開復(臣/)因決口雖巳堵完而殘堤未經帮固恐一為
　　開復則又泄視不前是以不准所請批令將殘堤
　　帮完之日始為具
題開復等因在案豈期今嵗七月江南方告旱荒而上
　　流之水奔騰沸湧而來虞永曹單豐碭蕭徐之間
　　數日之内陡長數尺水髙於堤平漫而過據淮徐
　　道吳煒等申報蕭縣長堤漫缺九處共長三百八
　　十七丈一尺碭山尚未查確河南虞城縣亦漫三
　　口俱經(臣/)駁取經修防守職名俟覆至照例
題㕘外(臣/)因思
皇上不惜費數百萬金錢
命(臣/)大修河道蓋不僅專為濟運而實欲兼之保民也
　　今徐州以下雖在大修而上流漫衝以致宿徐等
　　州蕭碭虹靈睢宿等縣處處被災雖漫溢之處離
　　河甚逺並不奪河阻運然大水驟至之際禾苗盡
　　空秋成失望若不併為圖治則嵗嵗伏秋勢必年
　　年淹没此數州縣民生又安望其有起色耶除河
　　南黄河容(臣/)與河南撫(臣/)董國興確酌修防毋令
　　漫溢外至於江南徐州以上并蕭碭一帶必須設
　　法治之庶可稍救此數州縣嵗嵗被災之苦但軍
　　興需餉之際安敢再請錢糧(臣/)往來相度反覆籌
　　維審勢揆情更有一得之慮不敢不亟為我
皇上告也(臣/)維黄河之水雖合千枝萬派而來然怒漲
　　之時亦皆逐寸加増兩岸之堤髙者不過一丈低
　　者僅有五六尺若河身之水止増三四尺猶可也
　　其如河底勢髙每每驟長一經長與堤平即便漫
　　堤而過水過之處堤工隨被洗去頃刻立成缺口
　　於是堤外逐漸所積五六尺髙之水盡從決口奔
　　騰而下所過之地禾稼漂流室廬傾倒(臣/)愚以為
　　既知水之逐漸加増則當作一逐漸洩之之法則
　　惟有建築減水壩之為得也查桃源縣地方向有
　　減水壩四座(臣/)親為勘量每座止寛一丈七尺合
　　四座計之其洩水之地不及七丈以無窮之水而
　　俱欲賴此七丈地面洩之自屬無益今(臣/)擬築之
　　減水壩東西寛十二丈南北長十八丈六尺中立
　　磯心六座兩旁俱用石牆土内密釘排樁灌以漿
　　灰上鋪石板聨以鐵錠每壩一座共成七洞每洞
　　各寛一丈八尺計其洩水之地共有十二丈六尺
　　先於碭山縣南岸建壩一座以減豫東二省驟來
　　之水碭山壩内疏洩不及者隨於蕭縣南岸又建
　　一壩以減之更於徐州北岸大谷山去處并州城
　　對岸子房山去處連建二壩以減之至州城之下
　　尚有疏洩未盡者則於花山去處亦建一壩以減
　　之如此則隨漲隨減隨減隨流河内之水既無湧
　　積漫堤之虞堤内之流亦無泛濫奔騰之害不特
　　蕭碭豐徐之田畝漸漸可耕而徐州以下邳睢靈
　　璧新舊河堤俱可不至横決以上碭蕭徐三州縣
　　地方所建五壩内南岸二壩所減之水導歸睢河
　　從姬村永堌等湖而下使沙停湖内聴清水由白
　　洋河復入黄河北岸州城迤上二壩所排之水排
　　入微山吕孟等湖而下亦使沙停湖内聴清水由
　　韓莊閘歸運河出駱馬湖復入黄河花山一壩所
　　減之水引令從新決大口内而下亦使沙停口内
　　聴清水由貓兒窩歸運河亦出駱馬湖復入黄河
　　至宿桃一帶則仍受全河之水自是怒漲非常於
　　是亟於宿遷北岸攔馬湖朱家堂温州廟連建三
　　壩以減黄河與駱馬湖㑹合之水又於桃源北岸
　　之古城黄家嘴二處亦建二壩以減黄河與白洋
　　河㑹合之水更於清河北岸西王家營張家莊二
　　處安東北岸邢家莊一處連建三壩以減黄河與
　　淮河㑹合之水以上宿桃清安四縣所建八壩俱
　　在北岸其所減之水内宿遷三壩與古城一壩俱
　　引入楊家莊大決口内黄家嘴壩引令歸黄家嘴
　　舊衝口内西王家營張家莊二壩俱令歸張家莊
　　大決口内邢家莊一壩引令歸邢家莊舊決口内
　　各各排入倉基等湖使之東北由沭陽沭河海州
　　之漣潮二河入海如此則每嵗五六七八月之間
　　凡遇河流暴漲而宣洩有途加以人力修防之密
　　自不至於壅積傷堤漫衝横決其餘夏初秋季水
　　平之時與冬夏等月水涸之候則皆仍復歸漕安
　　流趨海更免旁洩停沙淤髙河底之患以上通共
　　建壩一十三座并量挑引河引水入舊口歸各湖
　　以免漫淹田畝此項工程約需費銀二十六萬餘
　　兩然此壩一建則水不湧漲其原估應築之遥縷
　　格堤可以相地勢之髙卑與離河之逺近凡地勢
　　卑而頂衝危險離河甚近者仍築遥縷堤二道地
　　髙而離河逺者止築一道以省錢糧計(臣/)原
題第一疏内需銀一百三十四萬九千二百餘兩者(臣/)
　　約略計之可以節省五十餘萬兩内除應費建壩
　　銀二十六萬餘兩仍可照原估節省銀三十餘萬
　　兩且此壩與各工告成之後不特無奪河阻運之
　　虞而沿堤田畝水災亦可漸減其於
國計民生實大有攸賴也(臣/)再三籌度委無疑意除一
　　面飛督各官辦料興舉并相度地勢建築堤工外
　　相應特疏
題明伏乞
皇上睿鑒全覽施行
　　酌改運口疏
題為
題明酌改運口以免再墊運河事竊照淮揚運河由江
　　達淮綿長四百餘里其出口之處是為清口離淮
　　黄交㑹之所不過二百餘丈黄流稍漲即從清口
　　灌進運河以致運河之底逐漸墊髙嵗須挑淺勞
　　民傷財不可殫計(臣/)檢閲明時舊制亦因黄流屢
　　墊運河原有重運過淮之後隨即閉壩攔黄除貢
　　鮮船隻仍應開放之外直待回空南下始行啟壩
　　等因載在河誌諸書可考然(臣/)思閉壩之説不特
　　不便於商民闗𣙜而空重往來之時仍不能禁黄
　　流之不進是茍且之策而非不易之計也今(臣/)奉
命將運河大為深挑不敢不另圖良法以期永逺查目
　　今髙家堰決口七處久巳盡行堵完髙良澗決口
　　二十六處亦將堵竣止餘數十丈未合龍門計是
　　月之内皆可斷流雖翟家壩成河九道之處尚在
　　次第興修而約略淮流之下注者巳有十分之七
　　黄河從楊家莊決口北瀉之後桃源清河每多淺
　　澁(臣/)慮阻運道一面委官僱覔夫船用鐵掃箒往
　　來揭沙一面委官多募人夫將楊家莊南岸挑挖
　　引水河一道挽流濟運今黄流之下注者尚不及
　　十分之一然淮黄交㑹之處觀其水勢每遇西南
　　風作則淮流稍勝於黄而東北風起則黄淮勢便
　　相敵將來各工告竣之後淮河之水不過増十分
　　之三而黄河之水尚當増十分之九則其内灌運
　　河有理勢所必然者(臣/)往來相度查清口迤南之
　　河乃(臣/)上年九十月所挑之爛泥淺第一道引河
　　也清河西南一里許又有支河一道乃(臣/)今年春
　　月所挑爛泥淺第二道引河也自清口向東南行
　　七里是為七里墩旁有石閘一座即名七里閘閘
　　内有淤髙河形一道係明季所挑新河閘外則原
　　屬洪澤湖之灘地也今閘之内外悉皆淤成平陸
　　矣自清口進河向東北行二里許是為新莊閘即
　　天妃閘乃漕運咽喉又東行一里許是為文華寺
　　即明季所挑新河之盡頭也(臣/)再三籌酌必須將
　　清口永逺閉斷從文華寺淤髙之新河迤南挑七
　　里直至七里閘以七里閘為運口折而西南又挑
　　七八里至武家墩再折而西北又挑三里許達爛
　　泥淺第一道引河之上流通舟濟運復將爛泥淺
　　第二道引河臨湖去處乗今冬水涸之時再挑小
　　支河數道多引湖水使歸第二道引河下注清口
　　用以敵黄凡北上之運艘與一應商民船隻不令
　　由新莊閘并清口出入而令由文華寺出七里閘遶
　　武家墩入爛泥淺第一道引河之上流下達清口
　　轉入黄河如此則運口與淮黄交㑹之處相隔十
　　有餘里且河身曲折而又另有敵黄之支流則黄
　　水雖當伏秋暴漲之際亦不能更灌運河運河既
　　不為黄水所灌則自無墊髙之患此後不必年年
　　挑浚即或年深月久兩岸積土淋入河中亦止須
　　隔數年而量為小挑其節省之民力錢糧殆亦不
　　可勝計矣(臣/)約估所費查七里閘一座原為減水
　　而未常通舟牆底俱髙必須拆修方可通運然石
　　料俱在惟用人工與灰米等項併武家墩受水之
　　處須築石磡數十丈束水俾湖波雖值大漲之際
　　亦不得多進運口又文華寺出口之處亦於北岸
　　築石磡數十丈以禦衝擊連一切挑河諸費不過
　　需銀三萬餘兩然此工一成則(臣/)原題第五疏内
　　挑河土方亦可量為減挑節省錢糧十萬餘兩以
　　見在可省之資而建此永常之利誠計之最得者
　　也(臣/)審量巳久事屬萬全除見在檄行該管各官
　　備料募夫興舉外縁係更改運口事宜相應特疏
題明貼黄難盡伏乞
皇上睿鑒全覽
敕部議覆施行
　
　
　
　
　
　
　
　
　
　
　
　文襄奏疏巻二
欽定四庫全書
　文襄奏疏巻三
　　　　　　　　　　　　河道總督靳輔撰
　治河題稿
　　題明經理第一疏未盡事宜疏
題為
題明經理河工第一疏内未盡事宜事竊照河道敝壞
　　巳極䝉
皇上軫念民生昏墊之苦准動正項錢糧
命(臣/)大為修治(臣/)雖至庸至劣敢不仰體
鴻慈竭盡駑駘以期得當計自奉
㫖之後厯今四月有竒見在嚴督該管之道府㕔印河
　　官并調到之監理分管各官以及(臣/)標効用弁員
　　分頭興舉併力儹工矣惟是其間一切事宜較之
　　(臣/)
題原疏有應損益增減者除微小事宜(臣/)俱仰遵
廷議竟自舉行外所有必須入
告事宜(臣/)不敢不具疏
題明至此番
題明之後或仍有應損益增減者(臣/)又當隨時隨事據
　　實入
告者也查黃河堤工高寛丈尺(臣/)原
題估疏内開黃河南岸自白洋河以下北岸自清河縣
　　以下各至雲梯闗止通築遙縷格堤遙堤髙八尺
　　縷堤髙六尺格堤髙五尺南岸自白洋河以上北
　　岸自清河縣以上各至徐州止俱築縷格二堤其
　　在駱馬湖以下者縷堤髙六尺格堤髙五尺在駱
　　馬湖以上者縷格堤俱髙五尺俱係面寛二丈底
　　寛六丈等因此不過舉其大畧也其間損益增減
　　之處原應臨期斟酌今(臣/)屢厯河干反覆詳勘有
　　頂沖之地舊遙堤貼近河身不能又築縷堤應即
　　以舊堤為縷堤而扵舊堤之内另築遙堤以為重
　　門之障其費倍於縷堤者有地勢甚窪情形頗險
　　不便照原估髙寛尺寸必須多費土方者有地勢
　　稍亢情形不險不必照原估髙寛尺寸可以節省
　　土方者總之危險之處(臣/)不敢茍且圗安惟有加
　　意用工以防意外之慮然費用繁多又不得不於
　　平坦無虞之處力求節減以此補彼通融儹築以
　　期有濟河工耳又挑土人夫數目(臣/)原疏南岸白
　　洋河以下北岸清河縣以下毎土一方分別遠近
　　牽算給銀一錢六分即以挑河之土運築成堤等
　　因皆係查照往例土方工食酌量議估可也殊不
　　知往例多係壘土成堤而未嘗實事夯杵是以取
　　土一方即可成堤一方今(臣/)立定規則以上土五
　　寸為一層将第一層夯杵築堅然後再上第二層
　　之土一律加夯逐層逐寸徹底夯杵并用石硪打
　　平以期堤工堅實用保乆遠每取土一方僅可築
　　堤六分及六分有竒不等(臣/)親行徧試莫不皆然
　　今若照取起之土算給工食則人夫可以餬口應
　　募既多然用十分錢糧而所築之堤止六分有竒
　　不特與原
題丈尺不合而堤工單薄難免漫沖之虞若照築成之
　　土算給工食則十夫工程必須人夫十五六名始
　　能築起各夫難堪賠累往往潜自散去及再行召
　　募而任呼不應貽悮匪輕雖給與驢頭俾代人力
　　而各夫以不諳餵養且知
廷(臣/)有工完變價之議誠恐不時倒斃不無賠償之累
　　是以不肯領驢(臣/)即行東豫各處停止購買其有
　　購到者俱經發還矣(臣/)復思得車運之法隨造小
　　車試騐每夫十名給車二輛可以省夫一二名而
　　造車之費每車止用銀四錢五分(臣/)即動支錢糧分
　　頭儹造土車萬餘輛給散各夫各夫既免餵養之
　　煩又無賠償之慮是以紛紛領用然以十夫而領
　　兩車仍不能築起十五六夫之工程夫頭人等往
　　往告苦求增工食(臣/)每巡閲堤工各夫環跪而呼
　　謂從前築堤並無此番夯杵之法從前領銀十二
　　兩於附近取土一百方便可成堤一百方今領銀
　　十二兩遵奉於附近二十丈以外取土一百方如
　　式築做必得添夫二十名專事夯杵打硪及添夫
　　夯硪而所取百方原土僅築成六十方堤工且隂
　　雨之日難施畚鍤㷀㷀小民安得賠墊一半若不
　　增給斷難再築等語(臣/)屢為親試事屬實情復
　　製三寸圍圓鐵杵一根将新舊各堤杵隙盛水逐
　　一試騐舊堤處處皆漏新堤十處之中十有七八
　　處不漏仍有一二處滲水(臣/)察其根由或係沙土
　　或係夯杵不到所致也因念前此河堤之易於潰
　　􁋶者實縁土鬆所致況見今如此逐層夯築而以
　　杵隙盛水之法試之尚不能全然不漏何敢不竭
　　力督夯以期堅固(臣/)反覆思維往來察度宿桃山
　　清安五州縣人力弱而工程多人力弱故挑土少
　　工程多故募夫難此五縣築堤土方必須免其遠
　　運止令於附近離堤二十丈之外取土晴明便於
　　力作之日按土方給銀隂雨難施畚鍤之時每名
　　量給食米柴菜銀一分二釐以資餬口将原估銀
　　一錢六分扣留一分為製造土車夯杵石硪鍬鋤
　　等項并給各夫隂雨食米柴菜之資其餘一錢五
　　分為築成堤土一方之工食各夫既得土車之力
　　而隂雨又免枵腹且復量為增加自不致於裹足
　　不前至徐靈睢邳一帯人力稍强而工程較少應
　　量減一分照一錢四分一方科算至於隂雨難施
　　畚鍤之時亦一律給以食米柴菜之資可也惟是
　　遠運土方原為深挑河身起見今俱改為附近取
　　土非(臣/)置河身於不問也(臣/)往來相度如清河北
　　岸等處必須挑挖引河者相機挑挖外其餘俱用
　　鐵掃帚揭沙乗流浚深河底之法似乎有濟且較
　　挑河之費所省實多前此重運經過宿桃之時巳
　　獲小效今(臣/)見委監理官王興元等僱募夫船各
　　給鐵掃帚五百枚分工揭浚倘得将見在數尺深
　　之河底浚深至二三丈則水自歸漕而河可復故
　　矣其浚河船隻與其常川僱覓不若多造官船同
　　是動支錢糧而原船仍在可為守堤兵丁平時浚
　　河運料之需且守堤兵丁必須每十名給船一隻
　　(臣/)原疏止造二百九十六隻實屬不敷必須添造
　　三百餘隻始可足用是以多造官船誠一舉兩得
　　之事也至添造浚船約需銀一萬餘兩而僱募揭
　　浚黃河水手縴夫約需銀四萬餘兩俱於(臣/)原
題敬陳經理河工事宜各疏内通融節省應用不復更
　　請錢糧以上各項除(臣/)見在舉行外相應隨事
題明伏乞
皇上睿鑒施行
　　特陳嵗修疏
題為特陳嵗修大修工程各別仰祈
睿鑒勅部仍照原疏允估以清錢糧事節准工部咨将
　　(臣/)題估康熙十七年分嵗修孫家堂蔡家樓郭家
　　嘴等工并堵朱衣城九龍廟􁋶口以及報銷康熙
　　十六年分長樊大壩嵗修各工逐案議駁内開俱
　　應在(臣/)原題敬陳經理河工第一疏大修内開銷
　　等因到(臣/)准此該(臣/)看得水雖流于地下而其消
　　長之故則皆本乎天時是以每嵗立春之後雨澤
　　漸降則河水漸增及至伏秋大雨時行而泛濫滔
　　天不可禁遏也(臣/)常往來相度知黃河流水之漕
　　南北相去不過數百丈而黃河攔水之堤南北相
　　去竟有千餘丈至數千丈不等盖尋常之水雖皆
　　安流於河漕之中而伏秋之水往往瀰漫於河漕
　　之外故不得不築堤以約攔之也夫既有河漕以
　　注尋常之水而又有河堤以束暴漲之水似乎無
　　慮殊不知黃河挾沙而行變遷靡定大風搏擊之
　　後溜在中泓者毎每改趨近岸水溜近岸則河岸
　　日就坍卸此岸一卸則彼岸必淤従此日卸日淤
　　将原係徑直之河不十餘年或數十年而改為灣
　　曲之河矣其始之所卸不過岸灘自無足慮及曠
　　日持久而漸及堤根河溜沖至堤根若不急為防
　　護則堤工坍斷大溜㫄洩立成奪河之患故不得
　　不下埽以禦之此所以有嵗修之工又所下埽料
　　經年率皆腐朽加套鑲護萬不容緩此所以上年
　　嵗修者今年每須重修今年重修者來年又須復
　　修也總之嵗修之工與大修迥不相同大修乃堅
　　築土堤於河灘之上以攔伏秋暴漲之水嵗修則
　　預下大埽於河溜之中以禦四時頂沖之水者也
　　今部(臣/)議覆(臣/)題康熙十七年黃河嵗修并堵朱
　　衣城九龍廟決工俱稱應於原估大修銀兩内動用
　　更将十六年防守伏秋之長樊大壩一工亦稱應
　　於十七年大修案内開銷等因查(臣/)原題南岸自
　　白洋河至徐州北岸自清河縣至徐州共估銀三
　　十五萬餘兩乃係築土堤以攔伏秋漲漫之工並
　　未估有嵗修埽料堵築工程其所估堤工髙寛丈
　　尺土方錢糧數目備載原疏在部可考況此等康
　　熙十七年分江南黃河嵗修巳題未題工程并堵
　　築朱衣城九龍廟兩決口工程以及十六年嵗修
　　長樊大壩一工總計所費河帑不及四萬兩而(臣/)
　　題請大修銀二百五十萬兩之内復於建築減水
　　壩并酌改運口兩疏内議節省銀四十萬兩夫巳
　　經
題請之錢糧既可節省四十萬兩之多(臣/)何難一如部
　　議於四十萬兩内動支四萬為此等各工之用但
　　大修嵗修實不相同似無庸将大修案内原未估
　　計之嵗修等工一概牽入大修之内也除将部駁
　　各案仍照原咨逐件另疏
題覆外伏乞
睿鑒勅部将(臣/)十七年分巳題未題各嵗修工程等堵
　　朱衣城九龍廟􁋶工以及報銷十六年長樊大壩
　　嵗修一工仍准於河庫内照例銷算庶工程錢糧
　　各清各欵而無牽混舛錯之虞矣貼黃難盡伏乞
睿鑒全覽勅部議覆施行
　　特請大修疏(歸仁/堤)
題為特
請大修歸仁堤工事竊照歸仁一堤原以束睢湖諸水
　　使之由白洋河出口助黃刷沙兼為髙家堰等處
　　一帯堰堤之外藩者也自河道廢壞以來河底髙
　　於民田堤頂卑於河岸以致黃流内灌将白洋河
　　口淤平睢湖諸水不能復出會黄竟自􁋶堤南注
　　併入洪澤湖擊潰髙家堰沖開清水潭漫渰泗宿桃
　　清山鹽髙寳江興泰等十一州縣之田畝阻運道
　　而害民生巳非一日矣雖前此興修曾經動支過
　　銀十二萬八千兩祇因革職原任歸仁同知劉光
　　耀潦草塞責且睢湖諸水無路宣洩撞沖擊刷以
　　致新修之工莫不歪斜傾倒無益河防(臣/)於康熙
　　十六年秋冬并十七年春月率同該管道㕔各官
　　再三相度議於原估堤頂之上再為加髙五尺并
　　将堤身帮寛三丈不堪石工従新另砌約需磚石
　　灰木土方人夫等項銀二十萬餘兩又石工兩頭
　　土堤共二千四百八十餘丈内有缺口八處其加
　　帮堵塞之工尚未議及迨後約畧計之又需費銀
　　三萬餘兩是此一工必得銀二十四萬餘兩方可
　　修竣然費錢糧二十四萬餘兩而果能束水歸河
　　自應急舉殊不知黃河未治即使費銀二十四萬
　　恐仍難保其不復沖開(臣/)是以於康熙十七年四
　　月二十日具為指陳河道危切等事一疏
題明緩修俟黃河疏浚深通然後確估另題等因在案
　　也及(臣/)分委各監理官僱覓夫船揭沙疏浚巳将
　　黃河浚深四五六尺不等凡清江浦以下久淤之
　　河原深二三尺至五六尺不等者目今俱深八九
　　尺至一丈二三尺不等矣今(臣/)擬於本年桃汛之
　　後復為大浚再加北岸創建減水大壩使本等之
　　水安流漕中暴漲之水減出壩外則将來河身漸
　　深而泛溢之勢漸減又當乘機興築歸仁堤挽睢
　　湖諸水使入黄河以助刷沙之力以固髙堰外藩
　　斯稱萬全惟是前此雖估銀二十四萬餘兩今(臣/)
　　復加相度反覆籌維更得一勞永固兼可節省錢
　　糧之法敢亟為我
皇上陳之查歸仁堤石工自一堡至十一堡原長五千
　　七百餘丈而石工之西至虹縣界原有殘缺土堤
　　四百八十餘丈石工之東原有殘缺土堤二千餘
　　丈(臣/)前估需銀二十四萬有竒者乃係重修石工
　　并一律加髙修補各殘缺土堤共長八千二百餘
　　丈之工程也今查自虹縣界至西石工頭止計長
　　四百八十五丈仍需照原估加帮内築戧堤面寛
　　二丈底寛三丈髙一丈每丈用土二十五方又堤
　　内刷成深河必須填出水面每丈用土十五方共
　　計每丈用土四十方通共用土一萬九千四百方
　　又石工自一堡而下只須築至七堡止計長四千
　　五百餘丈其餘尚有石工一千二百餘丈并土堤
　　三千丈可以不必概築應另於七堡石工起橫挑
　　引河一道即以挑河之土運至五十丈之外創築
　　大橫堤一道直接白洋河上三教堂格堤迤西止
　　約長一千八百丈更将遙堤挖開另建七洞滚水
　　大石壩一座黃漲則下板攔黃不使内灌湖漲則
　　啟板洩水俾其刷沙見在石工四千五百丈面約
　　寛二丈底約寛三丈五尺髙七尺今不必拆修竟
　　以舊堤為外藩而於舊堤之内另築大戧堤一道
　　底面俱寛七丈髙七尺每丈計土四十九方應築
　　戧堤之處係積年刷成深河寛五六丈至二三十
　　丈不等深三四尺至八九尺不等今應填出水面
　　以便興築戧堤計牽深淺不等每丈用土二十八
　　方又戧堤之上應再加築堤一道底寛七丈面寛
　　一丈髙八尺外坦内陡每丈用土三十二方通共
　　計每堤一丈用土一百零九方石工四千五百丈
　　共應加新土四十九萬五百方二共計土五十萬
　　九千九百方取土遠近不等近者照黃河堤工之
　　例每方給銀一錢五分稍遠者給銀一錢七八分
　　極遠之處必須隔河船運者給銀二錢并二錢三
　　四分不等牽算每方給銀一錢八分共需土方銀
　　九萬一千七百八十二兩又自七堡石工起直接
　　白洋河上三教堂格堤迤西止横挑引河一道約
　　長一千八百丈挑面寛二十二丈底寛十八丈深
　　五尺每河一丈挑土一百方共挑土十八萬方至
　　五十丈之外逐層夯硪築成面寛二丈底寛十丈
　　髙一丈之大橫堤一道每挑河一方給銀一錢五
　　分通共給銀二萬七千兩又建滚水大石壩一座
　　并越堵七堡舊石工􁋶口一處西石工頭迤西舊
　　土堤􁋶口一處共約需銀三萬兩通共實需銀十
　　四萬八千七百八十二兩較之重修石工不特可
　　省銀九萬餘兩而工完之後誠可為一勞永逸之
　　謀者也其需用錢糧查(臣/)原
題經理河工各疏内請大修銀二百五十一萬七千六
　　百餘兩巳奉
俞㫖在案續經(臣/)於更改運口并建減水壩二座疏内
　　共議節省銀四十萬兩今此大修歸仁堤之費(臣/)
　　請於前題節省四十萬兩之内動支一十四萬八
　　千七百八十二兩濟用惟是此工既不重修石工
　　而全用土築以期堅久則需夫自多然宿桃等沿
　　河州縣處處併舉大工不能更有閒夫為修築歸
　　仁堤工之用不得不令附近歸仁堤之泗州虹縣
　　各協募人夫三千名五河臨淮二縣各協募人夫
　　二千名共協募夫一萬儧築此工至於募夫一事
　　邇來各處興工夫頭人等往往彼此影射透領錢
　　糧工程不完每煩追究(臣/)與所屬道府㕔印各官
　　從長酌議量工程土方之多寡令百姓按田畝出
　　夫上工其應給土方工價俱照
題定之數與民間抵兑錢糧凡十八年應徵一切錢糧
　　俱令停徵俾百姓得以安心力作凡有應支應解
　　欵項令該州縣隨時詳明将大工錢糧墊解墊給
　　官無徵比之煩民免追呼之苦衙役之需索難施
　　上下之考成不累工程可以速起而錢糧不致透
　　支一舉而數善備焉山清安海宿桃邳睢靈徐等
　　州縣(臣/)見在舉行凡官紳士民俱各稱便今令泗
　　虹五臨四州縣共協募夫一萬名其應給土方工
　　食銀兩亦照此抵兑錢糧之法而行誠計之最難
　　得者也(臣/)謹一併
題明貼黃難盡伏乞
皇上睿鑒全覽
勅部議覆施行
　　恭報合龍疏(清水/潭)
題為恭報清水潭東西兩堤􁋶口閉合龍門各日期仰
　　慰
睿懷事竊照清水潭一工從前屢塞屢沖将淮屬之山
　　陽鹽城揚屬之髙郵寳應江都泰州興化等七州
　　縣田畝盡沉水底室廬漂蕩男婦流亡十餘年來
　　每嵗既損額課數十萬而發賑請蠲之資更難悉
　　數且新舊􁋶口相連南北寛三百餘丈深三四五
　　六丈不等東西一片汪洋茫無涯際風起則怒浪
　　掀天寒至則堅凌凍結商民之不能久待絶流而
　　渡履氷而行以致沉舟殞命者不可勝計䝉
皇上軫念運道民生特發正項錢糧
命(臣/)大為修治(臣/)欽承
簡命日夕憂惶惟恐施治失宜有負
皇上委任至意於是往來相度反覆籌維作棄深就淺
　　之計先委揚州府清軍同知王興元管河通判聶
　　文魁為監理官續因兩堤齊舉且又加築新河監
　　理不足又委原任髙郵州丁憂知州馬雲階候補
　　知縣牟銓元揚州府管糧通判卞永吉共計監理
　　官五員并揚屬河營守備李有功等分管官髙郵
　　州州判劉培初寳應縣縣丞鄭光啟主簿王澤民
　　等以及(臣/)標効用等弁共計六十餘員各各奮勉
　　争趨分頭儧築(臣/)不時臨工親為調度并令淮揚
　　道劉國靖嚴加飭督催儧自康熙十七年九月初
　　八日興工起中下埽個内釘排樁外填坦坡築成西
　　堤一道於康熙十八年三月十六日巳刻閉合龍
　　門按漕尺臨河丈量計長九百二十一丈五尺又
　　築成東堤一道於康熙十八年三月二十日午時
　　閉合龍門臨河丈量計長六百零五丈更挑新河
　　一道計長八百四十丈(臣/)因清水潭壞舟無算擬
　　棄舊名改名永安新河目今東望七州縣田畝業
　　巳盡行涸出舊日錢糧計日可復運艘民船永可
　　　安瀾而免波濤之險矣至此工先據南河分司蔡
　　　音達禮淮揚道佟康年等估費五十七萬有竒且
　　　栁枝夫役照例議派民間不估錢糧今(臣/)一切料
　　　物盡照漕規價買而人夫皆見銀僱募約計所費
　　　不過九萬餘兩按司道原估計之少費銀四十八
　　　萬餘兩此皆
　皇上洪福齊
天是以百靈効順將厯年大為民害之􁋶口不七月而堵
　　　塞斷流也又往來運土全賴船隻江寧府知府孫
　　　芳承造浚船一百六十隻於原
　題價值之外又復捐資三千餘金將船分外加大并募
　　　善駕水手六百餘名常川在工撑駕深得其益又
　　　揚州府知府髙得貴率屬造船一百隻亦皆堅固
　　　適用并催夫催料之克勤以及附近州縣協力辦
　　　料運土者功俱難泯統容(臣/)俟工完之日分别等
　　　第另疏
請叙者也所有清水潭東西兩堤閉合龍門各日期(臣/)
　　謹先疏恭報伏乞
皇上睿鑒施行
　　恭報完工疏(改運/口)
題為恭報加挑運河酌改運口工完開壩日期并
題明髙家堰清水潭二處工程事宜仰祈
睿鑒事竊照淮揚運河必須加挑(臣/)於康熙十八年正
　　月十九等日破土築壩堵水斷流令山清髙寳江
　　儀等各州縣分頭募撥人夫大加挑浚至三月二
　　十六四月初一等日盡行完工(臣/)隨於四月初六
　　日由新改建運口開壩放水南下訖惟是既經開
　　壩放水自應力儧糧船飛輓北上但清水潭東西
　　二堤雖經閉合龍門而埽上土薄必須大加壓實
　　然此工就近無土惟賴船運若糧船一行加以差
　　使商民各船一齊擁擠則土船挽運難前貽悮匪
　　細(臣/)再三籌酌不得不将髙郵南北西金門閘下
　　板封閉嚴飭在工各監理分管大小官弁飛督夫
　　船上𦂳趲築至四月望後約有八分工程於四月
　　十八日啟板放船方稱萬全惟是(臣/)前疏
題明重運糧船五月内盡行過淮巳經部覆在案今必
　　須再寛半月限期於六月望盡數過淮(臣/)自沿途
　　驅儧務令八月内盡過天津不悞本年囘空可也
　　又髙家堰等處一帯臨湖堤堰巳經(臣/)築成面寛
　　三丈五尺底寛五丈五尺髙一丈之堅堤矣而洪
　　澤湖水因翟家壩成河九道之處又經堵過八道
　　湖水無從㫄洩日漸加長一遇西風則怒浪掀天
　　竟有盖頂潑漫之勢且拔樁撤埽擊卸石工不一
　　而足(臣/)反覆思維將五丈五尺之底加至寛八丈
　　三丈五尺之面加至寛六丈更於六丈堤面之上
　　另築髙六尺之小堤一道並於湖内投土填成坦
　　坡以䕶樁埽石工將上年
題准加髙石工三尺停止不加全以用土為主約計所
　　費除原估續估之外更須增銀七八萬兩然此工
　　一成實可鞏固萬年(臣/)将原估應挑運河土方酌
　　量減挑以所省挑河之資為加髙湖堰之用盖加
　　髙湖堰正所以永保運河也今不必更增錢糧移
　　此就彼而處處堅完永無他虞誠計之最得者也
　　至此番挑河(臣/)委大小官弁一百餘員分頭儧督
　　(臣/)復不時往來嚴加查察将
朝廷優叙之典處分之例三令五申時加勸勉能者奬
　　勵之不及者懲誡之各官弁莫不鼔舞奮發兼工
　　疾儧是以雖節省錢糧為別工之用而本河仍俱
　　一律挑深見當日之河底如江都縣挑出唐開元
　　年間所建石閘髙郵州挑出古井二眼各工挑出
　　唐宋古錢并爛木朽器等項甚多目今開壩之後
　　自清口以達江儀中漕寛深兩堤屹立兼之運口
　　巳改黃流不復内灌運河自無淺阻之慮可免屢
　　屢挑浚勞民傷財矣若夫各官弁効命勤勞并協
　　撥人夫之州縣協助食米之鹽商容(臣/)分別等第
　　另疏請叙者也(臣/)謹一併具
題伏乞
睿鑒施行
　　恭報合龍疏(翟家壩/九河)
題為恭報翟家壩成河九道盡行閉合龍門各日期仰
　　慰
睿懷事竊照淮河東岸上自旴𣅿縣之翟家壩下至山
　　陽縣之周橋閘計程二十五里乃淮揚運河上游
　　之門戶山鹽江髙寳興泰等七州縣民生之闗鍵
　　也當黃河未經南旋之時淮流安瀾直下此等去
　　處原屬髙阜之地未聞水患迨黃流南徙奪淮入
　　海清口以下三百餘里之間淮為黃併水勢十倍
　　於昔夫水行循道止此河漕也下既為客水所襲
　　泛濫滔天矣則其上游本等之流勢不能涓涓暢
　　注於是壅遏四漫而此二十五里之間每被渰没
　　并山陽寳應髙郵江都四州縣河西低窪之區盡
　　成澤國者盖六百餘年矣故明萬厯初河道廢壞
　　雖不若今日之甚而清口淤髙堰􁋶與今日情形
　　大畧相似彼時河臣潘季馴築堤堵􁋶束水歸漕
　　治效班班可考然此二十五里之地面不議加髙
　　者盖明朝祖陵在泗居淮水之西故停河東之障
　　以為洩水之區也殊不知彼時物力頗饒如慮淮
　　漲西浸何難兩岸並築大束全淮以滌清口之淤
　　闢海邊之墊而顧留患於門庭歴年既久遂致成
　　河九道使淮揚水災頻罹疊見(臣/)不能不致憾於
　　季馴之以善治河稱而亦有此失著也今
皇上軫念運道民生大發帑金
命(臣/)遍為修治(臣/)隨力督該管各官次第興舉今據淮
　　揚道副使劉國靖山清旴𣅿同知多宏安山清旴
　　𣅿河營守備陳杰等各報稱翟家壩成河九道之
　　處奉委堵築於康熙十七年十一月内督同各分
　　管官弁分頭興舉丙周橋閘南徐家口成河一道
　　寛一百一十五丈水深七八尺丈餘不等下埽堵
　　築於十八年正月二十日閉合龍門古溝東成河
　　一道寛三十四丈水深七八九尺不等於二月初
　　四日閉合龍門古溝西成河一道寛十九丈水深
　　六七八尺不等於二月初十日閉合龍門茆家圍
　　南成河一道寛二百四十六丈係漫灘水深二三
　　四尺不等於二月二十九日閉合龍門夏家橋成
　　河一道寛三百三十丈七尺係漫灘水深二三四
　　尺不等於二月二十九日閉合龍門谷家橋南成
　　河一道寛三百九十五丈五尺係漫灘水深二三
　　四尺不等於三月二十四日閉合龍門唐埂北成
　　河一道寛一百丈係漫灘水深二三四尺不等於
　　三月二十四日閉合龍門唐埂南成河一道寛二
　　十八丈水深六七八尺不等於三月初九日閉合
　　龍門翟家壩成河一道寛五十五丈水深六七八
　　　九尺不等於五月初一日閉合龍門等因各呈報
　　　前來(臣/)復行親勘果皆堅固見在培土加髙是此
　　　凡成河九道之處計共寛一千三百二十三丈二
　　　尺為從來未舉之工者業已盡合龍門矣此雖在
　　　工大小各官効力争先㒺敢或懈然實我
　皇上洪福齊
天之所致也(臣/)更查得山寳髙江四州縣河西瀦水諸湖
　　　向之萬頃汪洋茫無涯際者目今逐漸涸出(臣/)擬
　　　設法調劑使四州縣河西見在民田髙者不致頻
　　　暵低者不致頻澇并新涸湖地廣為招墾俾積荒
　　　積困之區漸成樂土庶㡬増賦足民上下均利其
　　　間一切善後事宜容(臣/)酌妥另
　題外所有翟家壩成河九道各閉合龍門日期(臣/)謹特疏恭
　報至山清旴𣅿同知多宏安寝處河干實心任事者業
　　　已兩載有竒(臣/)屬各監理官中之勞績最著者以
　　　𢎞安為第一統俟工完之日與在工一切大小官
　　弁逐一分別等第另疏請叙者也(臣/)謹具
題伏乞
皇上睿鑒施行
　　再陳未盡事宜疏
題為再陳經理河工第一疏内未盡事宜事該(臣/)看得
　　黃河之治否不特闗運道之通阻而尤闗民生之
　　安危
國計之盈絀必須再三詳勘始可得其要領彼時河水
　　係極涸之候而(臣/)所量河涯低處有髙出水面六
　　七尺者髙處有髙出水面八九尺一丈并一丈有
　　奇不等者及自河涯以至堤工或遠一二十里或
　　遠三四十里髙峻之堤不過髙過河涯二三尺卑
　　薄之堤有與河涯相平甚至較之河涯反低二三
　　四尺不等者大率以現在堤頂較之極涸之河流
　　至髙之處不過出水七八尺低矮之處僅止出水
　　三四尺每嵗伏秋雖遇雨少之年必長水五六尺
　　若逢水發之際往往加漲丈餘夫以加漲丈餘之
　　水而流至僅髙三四尺之堤未有不漫頂竟過立
　　成缺口以遍渰田畝者矣上年水漲之時四野橫
　　流一片汪洋茫無涯涘其蕭縣十七年分遙縷堤
　　漫缺一十九處與十六年分石將軍廟吉門兩河
　　口等漫缺堤工均屬勢所必至實非人力所能防
　　守者也至其漫缺之由盖因河涯有髙卑之不同
　　水一漲發即從河涯低處漫流内灌頃刻即至堤
　　根不數時而陡長數尺不終日而水與堤平不兩
　　日而水比堤髙竟自漫頂而過矣(臣/)是以議建減
　　水石壩欲使暴漲之水隨漲隨減隨減隨流庶堤
　　外無湧積漫頂之虞堤内無泛濫奔騰之害巳䝉
皇上俞允在案惟是減水石壩雖現在辦料興舉而隨
　　河攔水之堤亦屬必不可少查南岸自徐州城至
　　河南之虞城縣界北岸自徐州城至山東之單縣
　　界通計共長四百餘里内有現在連山與河涯原
　　髙從來水不能到不必築堤之處約百餘里又有
　　地勢稍髙在平時水漲間或漫流而減水壩一成
　　之後不致漫溢内灌可以暫緩興築之處約有百
　　里其餘四州縣境統計須亟築大格堤四千餘丈
　　縷堤三萬餘丈大格堤全係創築髙八九尺一丈
　　不等縷堤雖多創築而亦間有加帮舊堤之處髙
　　四五六尺不等照例每方給銀一錢四分通計約
　　需銀十萬餘兩查此四州縣地方例係民修工程
　　然小民當疊災之後實難責之枵腹力作若聽其
　　自然又恐有潰􁋶奪河之患(臣/)反覆籌維查(臣/)奉
命大修河道原
題准銀二百五十一萬七千六百餘兩内有
題定節省銀二十五萬一千二百餘兩伏乞
皇上俯念河防闗係運道民生至重至大准(臣/)於節省
　　二十五萬有奇之中動支銀十萬兩為建築徐州
　　州城以上徐蕭豐碭四州縣𦂳要縷格等堤之用
　　則不特將來之運道無虞田廬可保而此際流離
　　死徙之災黎皆可招徠畚鍤寓賑於工誠一舉而
　　兩得有裨
國計民生誠非𣺌小也(臣/)謹會同江南總督(臣/)阿席熙
　　江寧撫(臣/)慕天顔安徽撫(臣/)徐國相合詞具
題伏乞
睿鑒全覽
勅部議覆施行
　　請留漕濟工疏
題為亟請留漕濟工以救淮徐億萬生靈事竊照淮徐
　　所屬各州縣上年二麥被夏旱秋水災荒情形巳
　　經督撫(臣/)節次
題報在案(臣/)因相度河工往來奔走目擊邳宿徐蕭碭
　　五州縣災荒為各州縣之最巳具淮徐異常災荒
　　等事一疏議將此五州縣漕糧改折舊欠緩徵等
　　因於本年正月二十二日題
請在案然(臣/)前疏所叙乃係正月中旬以前之情形彼
　　時淮郡尚安粟米每倉斗一石不過值銀一兩粳
　　米值銀一兩二錢豈意數月以來饑民日多而米
　　價日貴粟米每石賣至一兩三四錢粳米每石賣
　　至一兩六七錢不等男婦大小挖草根剝樹皮而
　　食者淮城左右遍地皆是甚至鳩形鵠面之徒數
　　十成羣白晝入人之家哀求借貸不論其家允借
　　與否凡見米糧公然取去洪澤等湖空闊去處饑
　　民百十相聚各駕小舟攔阻商船假借米為由竟
　　行强取有協理河務通判俞森因夫食艱難於遠
　　處買米數百石堆貯清江浦地方饑民乘夜竊取
　　該通判驚覺起救率領家人追趕但見倉皇逃命
　　者悉皆婦女穉子不下一二百人該通判止獲男
　　子一二名其餘不忍深究聽其逸去歸查貯米巳
　　失三四十石矣地方災困流離一至於此(臣/)焦心
　　如焚不遑寧處念正月下浣較之中浣情形業巳
　　迥乎不同則二三四月之間二麥未熟青黃不接
　　之時不知更當若何矣所幸淮徐併舉大工無告
　　之民儘可招之畚鍤寓賑於工洵屬最善但向來
　　築堤每土一方用夫三名給工食銀一錢二分而
　　夫頭義民尚有羨餘以養其家口今(臣/)
題增為一錢五分且原擬二十丈以外取土須夫頭義
　　民之勤幹而所募皆壯夫者方能如式成堤若稍
　　稍怠緩混收老弱之人便有賠累之慮總縁従前
　　舊例俱係堤根取土累髙成堤今則取土既遠而
　　且徹底夯杵是以費土費工也今饑民雖多而皆
　　尫羸無力之輩夫頭義民人等知其日食多而用
　　力少恐致累悞工程不敢一概濫收然淮徐各工
　　見募之夫既巳有六七萬若再令增募可有十萬
　　每夫每日必須食米二升有夫十萬日需米二千
　　石月需米六萬石迨至麥熟之期約需食米二十
　　萬石而淮徐各州縣處處空虛全無儲蓄(臣/)再四
　　籌維惟有截留漕米以濟夫食廣招飢民以事畚
　　鍤仍倡督屬僚各官捐貲設厰賑粥庶可使米價
　　立平億萬生靈皆得拯救除頭帮巳經過淮漕糧
　　(臣/)不敢請留外伏乞
皇上俯允(臣/)請將江南鳯徐揚鎮常等府十八年起運
　　十七年分正耗漕糧准(臣/)截留二十萬石并請容
　　(臣/)照籌餉固所以足兵等事案内粟米每石折銀
　　七錢粳米每石折銀九錢之例將截留過粟米若
　　干石粳米若干石共該折價銀若干兩或即給(臣/)
　　為大工錢糧之用或於(臣/)見貯大工錢糧之内撥
　　還戶部充餉縁由另疏題
請定奪至(臣/)有此米二十萬石當即分發各監理官轉
　　給夫頭義民人等粟米作價銀七錢五分粳米作
　　價銀九錢五分以每石七錢九錢抵還戶部折價
　　以每石五分給運軍遠運水脚之費其應給各丁
　　行月等項錢糧俱可盡行節省一面行令各監理
　　官督令夫頭義民人等毋論壯夫與尫羸餓夫一
　　概招收力作凡壯夫一名應給工食銀四分照舊
　　以二分為本夫日食之用仍給二分俾其養家尫
　　羸餓夫不能如壯夫之用力者除本夫日食之外
　　每名止量給米一升以資其養家之用在饑民家
　　口稍得餘糧存活之資而義民夫頭亦免工程賠
　　累之苦實為兩利之道查東豫災荒荷䝉
皇上浩蕩洪慈特遣大(臣/)動帑施賑今淮徐災荒若此
　　所幸見舉大工儘可不必動帑但得截留漕米二
　　十萬石寓賑於工則米價立平殘黎俱可得所因
　　念京通各倉存米甚多留此二十萬石以救淮徐
　　之民實屬不得巳之舉倘以
國儲不便多折(臣/)請將江浙兩省十九年起運十八年
　　分漕糧内應改折之五十四萬餘石止折三十四
　　萬餘石少折二十萬石以抵(臣/)
請留二十萬石之數如此一轉移間在
國儲毫無所損而淮徐各州縣億萬餓殍皆可力救且
　　可消地方之隱患速各處之工程兼使人心稍寧
　　得以安業布種則本年更可望其有麥有秋其有
　　益於
國計民生者誠非𣺌小也事闗地方重大急務貼黃難
　　盡伏乞
皇上睿鑒全覽
勅部迅賜議覆速行微(臣/)遵奉施行
　　再請留漕濟工疏
題為亟請留漕濟工以救淮徐億萬生靈事該(臣/)隨經
　　檄行淮揚道等催令徐鳯揚鎮常五府州屬起運
　　漕米帮船速赴截留工所去後彼時因徐鳯二屬
　　米數無多而揚鎮常三屬漕糧又因山清髙寳江
　　儀六州縣大挑運河處處閉壩不能飛渡各工無
　　米接濟適有六安衛本州帮領運廬州府屬六英
　　霍三州縣正耗米二千五百餘石運至清口又有
　　淮安府屬清河桃源睢寧三縣之米皆在領兑堪
　　資接濟查(臣/)原題疏内雖未議留淮廬二屬之米
　　然總屬漕糧不得不就近取便以濟當時急需至
　　於二月間淮徐一帯粳米每石值銀一兩七八錢
　　粟米毎石值銀一兩三四錢而且無從購覓日見
　　騰貴人情惶惶難以名狀䝉
皇上深念鳩鵠灾黎饑餓無告特准截留漕糧二十萬
　　石且
勅議允行最為神速(臣/)自欽奉
俞綸之日即便遍張曉諭小民感戴
君恩歡呼遍野市行米價不數日而每石頓減銀數錢
　　不半月而碾熟粳米止賣銀一兩一二錢不等矣
　　人心賴以安定地方賴以清寧此皆
皇上如天之仁有以致之也迨至四月終旬二麥漸熟
　　雖因旱不能俱收而各處間有薄穫各夫争食新
　　麥領米者少(臣/)揆情度勢不得不將原議截留之
　　大河衛二三等帮領兑常州府屬之米仍令輓駕
　　北上也今行據淮揚道副使劉國靖查明冊報前
　　來計(臣/)實留過徐州等衛所領兑徐鳯揚鎮淮廬
　　六府州屬康熙十八年起運十七年分兑改正耗
　　漕糧一十六萬八千九百一十石七斗七升二合
　　三勺五抄五撮九圭六粟二顆八粒九黍一稷七
　　糠七粃九粞三禾内粳米一十五萬四千四百三
　　十石二斗一升七合八勺二抄八圭八粟七顆五
　　粒五黍六稷七糠一粃七粞三禾每石折銀九錢
　　計銀一十三萬八千九百八十七兩一錢九分六
　　釐三絲八忽七微九纖八沙八塵一𣺌四茫五溟
　　五逡七巡又粟米一萬四千四百八十石五斗五
　　升四合五勺三抄五撮七粟五顆三粒三黍五稷
　　六粃二粞每石折銀七錢計銀一萬一百三十六
　　兩三錢八分八釐一毫七絲四忽五微五纖二沙
　　七塵三埃四𣺌五漠四茫三溟四逡二共銀一十
　　四萬九千一百二十三兩五錢八分四釐二毫一
　　絲三忽三微五纖一沙五塵三埃五𣺌五漠八茫
　　八溟九逡七巡此項銀兩本應於大工錢糧内撥
　　出報部充餉但(臣/)奉
命大修河道
題准銀二百五十餘萬兩前此戶部撥給過銀一百四
　　十九萬餘兩巳將用完見在咨部添撥此項米折
　　銀兩相應仰請
皇上勅部算入添撥微(臣/)大工錢糧數内以免反復撥
　　解之煩至節省過截留各船應給行月本折銀米
　　數目容俟該糧道冊報至日彚咨達部其民間私
　　貼各軍贈銀贈米各軍於領兑之日乆已用去(臣/)
　　俱循照從前留漕舊例概行免追又各夫所出每
　　石水脚銀五分俱給各軍為守候開壩運米赴工
　　陸續分發人夫等項數月盤纒日食之資若夫截
　　留米數雖較原數少留米三萬一千餘石其江浙
　　二省十九年起運十八年分漕糧所折五十四萬
　　石之内應否仍各徵本色十萬石起運以足
天庾統聽部奪(臣/)謹一併具
題伏乞
勅部議覆施行
　　請修運河疏
題為亟請併修河北運河以為輓漕永利之謀事竊照
　　江南河道自徐州州城以下厯靈璧睢寧邳州宿
　　遷桃源清河山陽安東九州縣黃河并清河山陽
　　寳應髙郵江都五州縣運河以及山陽旴𣅿二縣
　　臨湖等一切河身堤堰䝉
皇上軫念運道民生准發帑金二百五十一萬餘兩
命(臣/)大為修治(臣/)凜遵
俞㫖力督監理分管官弁將敬陳經理河工事宜各疏
　　内一切工程上𦂳儧催約計巳完十分之七其餘
　　未完見在儧築又經理河工案内工程之外有(臣/)
　　續題大修歸仁堤并修徐州州城以上蕭碭豐等
　　四州縣縷格等堤三萬餘丈以及堵塞宿遷縣楊
　　家莊大􁋶口等三案工程亦在分頭興舉工完之
　　後如該管文武官弁兵丁人等果能勤於加修依
　　法防守自可永無阻運殃民之患惟是駱馬湖以
　　北一帯河道實為漕運咽㗋斷須亟行併治以為
　　一勞永逸之謀也查重運糧船自過淮出口之後
　　溯黃河行一百七十餘里而抵宿遷又十餘里而
　　進駱馬湖口一片汪洋由湖面行四十餘里始得
　　溝河又行三十餘里至窑灣口入邳州境溝河有
　　三道東則由錢家宅隅頭集以達窑灣西則由溫
　　家灣萬家集以達窑灣中則由九龍廟萬家集以
　　達窑灣此三路溝河向來俱可通舟近因徐州花
　　山口黃流下注將中路淤斷尚存東西兩路其駱
　　馬湖水勢在夏秋盛漲之時深處有水八九尺淺
　　處亦有五六尺不礙舟行而冬春水涸之際深處
　　不過四五尺淺處止有尺餘一二尺不等甚至僅
　　有水數寸者一切船隻俱難飛渡(臣/)思駱馬湖行
　　運巳将十年何至今日而淺阻若此因而遍厯湖
　　干廣為諮詢始知駱馬湖底原係低窪田故明先
　　年河道安瀾俱皆耕種明季黄河屢􁋶河底墊髙
　　常有漫溢之水將其中最窪之處停積不流遂有
　　駱馬湖之名然亦不過中間數十頃至於四㫄之
　　地夏秋則間有漫水而冬春則俱皆乾涸彼時官
　　民船隻盡由董口而行及嗣此之後黄河又復屢
　　沖河底愈加墊髙至康熙八年董口淤斷將此數
　　千頃地方盡成大湖康熙十六年以前黄河底髙
　　水出漕上雖遇隆冬極涸之際而水面低於河涯
　　不過二尺河水尚浮行地上故駱馬湖之水亦盈
　　自康熙十六年楊家莊遙堤潰􁋶大溜北瀉甚速
　　宿遷黄河之底較前稍深隆冬之時水面低於河
　　涯不下六七尺河水漸行地中是以駱馬湖亦漸
　　有乾涸見底之勢也(臣/)於本年正月慮稽重運特
　　委監理河務同知黄道宏宿桃河營守備劉文道
　　等督率船夫撈浚除河兵浚船不計錢糧外共用
　　過日工人夫四萬八千餘名方將十八年起運十
　　七年分重運糧船浮送北上然係水底撈土為力
　　甚難挖成河溝而風浪飄擊不乆仍必填平況(臣/)
　　奉
命大修河道兩岸盡行築堤復建減水石壩使本等之
　　水安流漕中加漲之水減出壩外立法修防久而
　　不替則河身日深湖底既涸則漕艘無從北上若
　　嵗嵗撈浚實無底止不特糜費錢糧人力於無用
　　之地而勢必有悞漕運甚為可慮(臣/)反復籌維必
　　須另挑新河一道此應挑之新河查前河(臣/)羅多
　　曾議於董口以西挑水旱工程三十餘里彼時因
　　工用浩繁重運巳迫是以暫停董口以西之工而
　　止挑駱馬湖東邊墩郎河七百餘丈今此河之北
　　一望三十餘里盡皆淺涸萬難復行不得不仍於
　　湖西另挑也但若照前議由董口挑起則不下五
　　千餘丈為工太逺為費加倍今(臣/)勘得應於皁
　　河地方挑旱工一千八百丈水工六百丈共挑河
　　二千四百丈便可直接溫家溝水深之處此河二
　　千四百丈挑起之土即以之堅築兩岸堤工四千
　　八百丈頂寛二丈底隨地勢髙低情形險易以定
　　寛窄不等每丈牽用土五十二方共用土二十四
　　萬九千六百方每方連挑河築堤水工旱工牽給
　　銀一錢七分共需銀四萬二千四百三十二兩又
　　水工堤一千二百丈用草牛小埽填埂攔水每丈
　　需草一千束毎束價銀二釐六毫共需銀三千一
　　百二十兩又於河口建雙金門大磯心石閘一座
　　樁石灰鐵等料并匠工人役共約需銀一萬六千
　　兩以上通共需銀六萬一千五百五十二兩又溫
　　家溝起厯窑灣口至邳州境内之徐塘口共程七
　　十餘里兩岸共約長二萬六千丈一律俱係平灘
　　全無堤岸而且從未興修每年水漲之時一片汪
　　洋水涸之際露出兩岸水沖缺口共有二十餘處
　　約計共長一千餘丈堵塞之費樁䔉草料約需銀
　　二萬兩又堤工二萬六千丈築頂寛二丈底寛五
　　丈髙五尺每丈用土十七方五分共需土四十五
　　萬五千方取土遠近不等近者一錢五分遠者一
　　錢七八分牽算一錢六分共需銀七萬二千八百
　　兩又東堤應建減水涵洞十座每座約需樁石工
　　料等銀五百兩共需銀五千兩以上通需銀九萬
　　七千八百兩二共通計需銀十五萬九千三百五
　　十二兩此工一成則東省河流徑直下注存本等
　　之水於河漕之中而洩暴漲之水於涵洞之外堤
　　工鞏固運道無虞誠一勞永逸之計且可使邳宿
　　二州縣水沉積荒之田逐漸涸出以足從前額賦
　　有禆
國計民生良非𣺌小其所需銀兩查河庫近年節存約
　　可抵十分之四其餘不敷容(臣/)於各工内百計設
　　法力圖節省以濟此至要之工時當餉絀之際不
　　敢更請錢糧以煩司農仰屋至此邳宿二州縣運
　　河既經創築堤工以計久遠則守護修防斷不可
　　廢(臣/)擬於宿桃河營調把總一員耑汛宿遷運河
　　堤岸邳睢靈璧河營調把總一員耑汛邳州運河
　　堤至二州縣運河既巳耑設汛弁尤須設兵以資
　　修防但河庫錢糧不敷不能再議增兵(臣/)反覆籌
　　維惟查山清旴𣅿㕔營所屬武家墩厯髙家堰髙
　　良澗周橋閘以至翟家壩一带臨湖堤堰見係每
　　四十五丈設兵一名蓋以此堤係淮揚二郡百萬
　　生靈之保障誠不可忽也然(臣/)先因洪澤湖萬頃
　　汪洋每遇西風則怒浪掀天拔樁撤埽擊卸石工
　　是以議於堤内加帮寛厚堤上更築小堤湖内填
　　成坦坡等因
題明在案至於湖内坦坡原擬照每髙一尺填坦坡五
　　尺之法以填出水面為凖俾護樁埽石工及飭令
　　各官督夫填築(臣/)往來勘閲目擊堤外坦坡較之
　　堤裏之帮堤更為得力但每髙一尺填坦坡五尺
　　實屬不敷於是將堤内應帮之土酌量移加堤外
　　凡高一尺之堤加築坦坡八尺凡一尺之水亦填
　　成坦坡八尺將樁埽石工盡行深埋上内地亢水
　　淺之處每丈用土三十八方有奇水深地窪之處
　　每丈用土一百三方有奇目今工程約有八分其
　　巳經全完之處雖厯遇奇風而大浪將抵坦坡其
　　勢便殺從前掀天撞擊之形絶不再見洵稱鞏固
　　之工工既極固則汛防稍易(臣/)擬酌調湖堰汛兵
　　百餘名移防邳宿運河即或仍有不敷亦於各營
　　修防稍易之處量調足用再照此工乃運道至𦂳
　　之工康熙十九年春運漕艘必待此工告成方能
　　銜尾北上時日無多若候部覆方舉恐來年春運
　　太遲則囘空必悞(臣/)巳一面嚴督邳睢靈璧同知
　　蘓􁪽等分頭興工約計來年五月可以濟運(臣/)謹
　　一併
題明貼黃難盡伏乞
睿鑒全覽
勅部議覆施行
　　因河命官疏
題為再陳經理河工第七疏内未盡事宜事竊照山陽
　　縣黃河兩岸計長不下四百里向止設管河王簿
　　一員蓋該縣向來工程惟至白沙為止自白沙而
　　下厯雲梯闗以達海口原俱置而不問今(臣/)奉
命大修為一勞永逸之計雲梯闗内外俱經築堤是以
　　緜遠如此夫工程既如此之遠斷非一主簿所能
　　料理查該縣沿河一帯有馬邏司巡檢羊塞司巡
　　檢二官儘可責成分管(臣/)
請將山陽縣北岸清河縣界起至安東縣界止南岸
　　清河縣界起至蘇家嘴止一切河堤工程俱責成
　　該縣外河主簿管理其南岸自蘓家嘴起至雲梯
　　闗止一帯工程責成馬邏司巡檢管理其雲梯闗
　　外南北兩岸河堤工程俱責成羊塞司巡檢管理
　　庶無工遠貽悞之虞又邳州并宿遷縣運河乃漕
　　運必由之地最為𦂳要(臣/)因駱馬湖淺涸難行另
　　議改挑新河由皁河出口并
請大修兩州縣運河堤岸尤須特設耑員管理查邳州
　　止有州判而無州同其州判一官専管黃河離運
　　河近者六七十里遠者百餘里不等萬難兼顧(臣/)
請添設邳州州同一員駐劄猫兒窩將邳州百里運河
　　責成耑管至宿遷運河耑管需員查歸仁堤工見
　　設主簿一員本工非漕運經由之地且有弁兵防
　　守儘可將宿遷南岸堤工一併歸併管理(臣/)
請將宿遷歸仁堤王簿孫文繡改為宿遷南岸歸仁主
　　簿將宿遷南岸主簿傅志桓改為宿遷運河主簿
　　如此則一切要工各有専員料理措施既當責成
　　俱専自可無貽悞之慮有裨運道良非淺鮮至於
　　應補官員統俟奉有
俞綸之後容(臣/)將勤幹著勞之員另疏題
請可也查(臣/)先於敬陳經理河工事第七疏内
題明倘有未盡事宜應損益增減者容(臣/)臨期分別或
　　竟行或入
告等語經議政王等會覆奉有
俞㫖欽遵在案今係添設官員調撥管轄事宜是用特
　　疏
題請伏乞
睿鑒勅部議覆施行
　　恭報水漲疏
題為恭報淮徐河湖異常水漲情形事竊照本年自入
　　夏以來旱魃肆虐徧野焦枯災荒情形節經各督
　　撫(臣/)
題報在案(臣/)恐奇旱之後必有大水而武家墩髙家堰
　　髙良澗翟家壩等一帯臨湖堤堰并山陽南岸三
　　百里黃河堤工為轉漕運道并山鹽髙寳江興泰
　　等七州縣民生闗鍵於是力督各監理分管等官
　　鼔舞人夫上𦂳儧築至八月之杪九月之初方據
　　報山陽南岸堤工次第築竣其武家墩等一帶臨湖
　　堤堰僅僅填完堤外坦坡正在酌量復帮堤内戧
　　堤并更加堤上小堤間忽於九月初七日據徐屬
　　同知祖文明徐屬河營守備唐建功等各報稱奉
　　(臣/)牌行令該㕔備將徐州州城以上并蕭碭二縣
　　南岸堤工會同細加覆丈以便部文一到立即興
　　舉等因該職等隨於八月十九日自徐州郭家嘴
　　勘量起厯王家山北辰集郝家集軍趙家集丁木
　　集黃家口侯家口定國寺魏家寨於二十二日至
　　毛城舖不意天降大雨數日不止平地積水職等
　　坐守數日擬待天晴丈畢豈期二十六日又兼黃
　　水陡漲出漕漫灘由舊缺口南下一片汪洋必俟
　　水退方能丈畢等因(臣/)恐更有新沖缺口復行嚴
　　查去後續於十月初四日據該㕔申稱本年黃河
　　水勢較之去嵗更大八月二十六日忽然陡漲普
　　面溢流由康熙十七年之馬家廟栁園西等十九
　　處漫缺舊口内分流南下並無更沖新口等因又
　　據蕭縣知縣邵瑗報稱八月二十八九日黃水泛
　　漲平地水深數尺合縣田畝盡被渰没等因又據
　　宿遷縣知縣尚登岸報稱本月十三四日之間水
　　從西來勢甚洶湧日夜加長將田畝盡行渰没等
　　因又據徐州宿州靈璧虹縣泗州等各州縣俱報
　　大水陡長處處漫渰等因(臣/)查徐州州城以上堤
　　頂卑於河崖而蕭縣為尤甚夏秋泛漲普面漫溢
　　冬春水落仍復歸漕嵗嵗皆然已非一日矣康熙
　　十七年七月内黃河陡漲漫缺蕭縣長堤馬家廟
　　等九處縷堤栁園西等十處(臣/)用水平法逐一量
　　勘灼知見有長縷二堤俱在低窪之區實不堪守
　　故於本年七月内為再陳經理河工第一疏内未
　　盡事宜事案内
題請動用各工節省銀十萬兩叧築近河堤工䝉
皇上軫念民生
俞綸隨沛乃部文未到而水巳大漲(臣/)思此大漲之水
　　必由蕭宿徐州靈虹泗州宿遷等州縣直注洪澤
　　湖撼擊新築未完堤堰於是復加嚴檄飭令山清
　　旴𣅿同知多宏安力督各官毋分晝夜飛速儧工
　　去後迨至九月二十五六七八等四日之間洪澤
　　湖水陡長七尺臨湖一帯堤堰悉皆漫上坦坡髙
　　過舊石工一二三尺不等直上新加土堤計土堤
　　之頂不過出水面一二尺不等而六安溝等最窪
　　之區水面將與堤平加以連日西風怒浪掀天萬
　　分危險所賴坦坡雖没水内而堅固異常𦂳護各
　　工且極大之浪一到坦坡之上其勢便殺故凡一
　　切樁石埽料絲毫不損較之本年正月二十三日
　　湖水涸盡之時風暴驟起即便拔樁撤埽擊卸石
　　工者其情形之安危巳不啻天淵之别今(臣/)一面
　　飛督該同知等速儧堤内戧堤堤上小堤并於十
　　月初十日暫開髙良澗閘洩水歸髙寳諸湖以分
　　殺洪澤湖之勢日來水勢少定可保無慮此武家
　　墩髙家堰髙良澗翟家壩等一帯臨湖百里堤堰
　　之情形也又黃河堤工惟山陽南岸攸闗最重(臣/)
　　於本年四月内令各官一概築至髙出水面八尺
　　為度然仍慮新築之土不耐水浸且減水石壩尚
　　未砌完誠恐驟長之水無路宣洩必傷新堤是以
　　將清河縣北岸張家莊舊􁋶口河形一道不及築
　　堤留為洩水之地今黃河之水普面暴漲洶湧異
　　常自九月二十七日於河灘低處出漕起至二十
　　九日兩岸盡行漫漲一望瀰漫即由所留張家莊
　　舊河形内分洩北注然張家莊雖經分洩北注而
　　山陽南岸之馬邏盧舖一帯其新經加髙八尺者
　　今止存堤頂一二尺不等而侍家塢堤工之頂僅
　　髙出水面八九寸危險之狀更為至急(臣/)見在飛
　　檄該管官弁於巳成之堤頂上加築小堤以防意
　　外今水勢雖湍急非常而不復加長似亦可保護
　　無虞此清口以下三百里黃河堤岸之情形也至
　　於山清運河自九月二十六日淮湖陡漲之後一
　　體大水急流奔湍迨至十月初一日竟與堤頂相
　　平處處有漫溢之勢淮城民命危殆異常(臣/)方在
　　勘閲雲梯闗上下黃河堤工而節據道㕔營弁報
　　文(臣/)即飛馳旋淮與該道㕔商一宣洩之途而板
　　閘河西戚家橋老堤係康熙八年舊沖􁋶口底埽
　　腐朽竟於十月初三日黎明時分平折下陷鼔開
　　數十餘丈其水由舊河直注淮河之西湖下寳應
　　氾水界首髙郵等湖而去此工一􁋶而河水頓落
　　淮城數百萬生靈方獲安枕且運河之水究竟與
　　全湖大河有間而(臣/)見在集料興工尅期堵塞不
　　足為民生運道之患惟凱旋大兵船隻因􁋶口迤
　　下有新淤淺工一段并龍汪閘水溜湍急上閘艱
　　難不無有稽遲之慮然(臣/)見在委官挑淺下埽不
　　過旬餘即可通行無阻此運河之情形也(臣/)伏思
皇上宵旰憂勤無刻不以民生疾苦為念故雖當軍興
　　餉絀之際而不惜動支數百萬正項錢糧
命(臣/)大修河道(臣/)仰戴
皇上如天之仁惟求有濟於民瘼
國計是以於修治河工一切事宜雖經(臣/)具疏
題定而閲厯既久之後凡有應增應減仍不憚隨時
　　酌改以期有當本年大水(臣/)雖曾料到而實不料
　　如此之大由今以思設或春間不照(臣/)原題續題
　　將髙堰石工五千餘丈加髙三尺而不填築水内
　　坦坡則此時百里湖堤盡行毁壞湖堤一壞則清
　　水潭立即併潰不特所費
　朝廷金錢百餘萬兩無可收拾而從此民生之昏墊運
　　　道之梗阻殆無已時矣然水内坦坡之工實由於
　　　正月二十三日之風暴拔樁撤埽擊卸石工而後
　　　定計此誠
上天曲體
　皇上憂勤愛民至意是以於甫經立春之後而忽降此
　　　異常風暴懲戒(臣/)等亟為改圗以保此民生運道
　　　也至此畨大水詢之居民皆稱較之康熙十五年
　　　又加二尺良由於半年亢旱聚雨澤於一時是以
　　　若此陡漲也邇來自微(臣/)以下一切所屬大小各
　　　官莫不東奔西馳心膽俱碎今豫省并徐蕭水勢
　　　消落歸漕已經半月淮屬河湖水雖未退而已不
　　　復加漲一切𦂳要新工幸俱獲保無患惟是運河
　　　舊堤悉皆沙土一逢水漲即便可虞者實不止於
　　　板閘河西一處今(臣/)擬徧為相度凡舊係堵􁋶埽
　　　工并沙土單薄掃灣受刷之處俱另行酌量再加
　　寛厚以為來年伏秋捍禦之計其需費銀兩統於
　　大挑節存數内通融動用總之嗣此以後(臣/)益當
　　細心竭力百計綢繆凡應損益增減之處隨時確
　　酌舉行不敢屢疏煩瀆惟求一勞永逸務為萬全
　　之計以仰答
皇上宵旰之慮耳除豫省水漲情形經豫撫(臣/)董國興
　　會疏
題報并板閘河西􁋶口見在興工堵築其踈防各官職
　　名巳經嚴行查取俟詳至另疏
題叅外所有本年淮徐河湖異常水漲情形(臣/)謹恭疏
題報伏乞
睿鑒施行
　　經理未竣工程疏
題為
題明經理未竣工程并塞新漫缺口各事宜仰祈
睿鑒事竊(臣/)䝉
　皇上殊恩委以督河重寄既因庸劣無才工程不能蚤
　　　竣而又疊遭竒雨以致復多漫缺(臣/)罪實深已於
　　　另疏
　請賜處分矣惟是天災何可測度所恃人力以補天工
　　　耳今竒雨漫堤終由於人力之未盡而(臣/)既遇此
　　　竒雨則所以綢繆於將來者更不敢以不宻是
上天降誡所以彰(臣/)之罪啓(臣/)之愚而實則篤
　國祜於萬世鞏河道於乆逺也(臣/)謹將厯來經理之原
　　　委與目下堵塞之緩急以及曲圗善後之計敬為
　　　我
　皇上陳之念(臣/)自拜
　命到任之日目擊運道梗阻民生昏墊情形不禁憂心
　　　如灼彼時逺近之人皆云河道壊至今日必無可
　　　治之理代為(臣/)危謂(臣/)半生功名此番盡付流水
　　　而(臣/)愚以為世無必不可為之事惟視人之用心
　　　用力何如耳況
天庾玉粒嵗嵗必須挽運乃自黃流躡淮之後河底日
　　淤伏秋尚且膠舟冬春水落之時㡬至斷流矣豈
　　可因循貽悞於是匍匐河干畢誠揣度實見此時
　　河道有必不可不治之勢而又實有可治之理隨
　　將尚書(臣/)伊桑阿等
題請興舉之工行令各屬估計前來共需銀四百餘萬
　　而(臣/)細閲冊内雖從極堅起見但軍興需餉安能
　　措如許多貲於是再三斟酌從至省至減科之止
　　估銀二百五十一萬餘兩具經理河工事宜七疏
　　力請修治彼時(臣/)之親友見(臣/)屢疏力請知(臣/)者
　　矜(臣/)之愚忠不知(臣/)者目(臣/)為癡妄良以(臣/)估費
　　既少而自任甚力自限復嚴不存絲毫退步耳
　　夫(臣/)雖至愚豈不知凡事當留退步庶可為日後
　　免咎之地況治河之事何等艱繁人人皆曰難而
　　(臣/)獨言之若易(臣/)豈真癡妄一至此哉祇以今日
　　河道既不容於不治然當百務廢弛之時官則以
　　　因循觀望諱􁋶諉卸為能役則以扣尅侵欺設法
　　　冒銷為事而地方姦詐之徒乘官吏之不肖拿囮
　　　設騙共蝕河帑弊竇無窮(臣/)承極敝之後安敢不
　　　力挽頽風是以估計必從極省先絶上下之覬覦
　　　限期必從極嚴更杜官員之怠玩漫缺必報以除
　　　其諱􁋶之心責成必耑以去其諉卸之念惟期盡
　　　人事而不敢諉之天災竭人力而不敢媚求神佑
　　　此(臣/)一㸃血誠謂茍如此庶可固屬員之志氣清
　　　從前之錮弊以期治效之必成也矧(臣/)自官學生
　　　拔至總督受
　皇上如此恩遇(臣/)雖粉骨碎軀不足仰報萬一乃當此
　　　大任而先自欺以欺
　主留退步以兾卸過即或
　皇上不即加誅而
天地亦安容此不忠之臣於
　堯舜之世是以惟勉竭(臣/)愚而不復顧慮一巳之退步
　　私便也迨既奉
俞綸竭蹷興舉(臣/)往來察勘又見得黃河之水消長不
　　時一經長與堤平即便漫堤而過必須籌一逐漸
　　宣洩之法以期久遠於是議建減水石壩通計宣
　　洩入海之途共寛一百餘丈(臣/)愚以為儘可洩伏
　　秋之暴漲矣迨至十八年秋間上流霪雨黄水陡
　　長丈餘(臣/)因而更加測度細揣黃河受水洩水之
　　勢必得有三百餘丈宣洩入海之途方免壅潰於
　　是行令各官逐一增添以洩黃漲又將髙良澗周
　　橋二閘改為十丈寛減水壩二座并將武家墩廢
　　閘亦改為減水壩分洩湖漲更於寳髙江三州縣
　　各建減水壩一座以洩上流減來之水據(臣/)之愚
　　以為如此料理似乎稍周可以無患豈知今年雨
　　澤甚多端午節前湖河業巳平滿方在儧砌減水
　　石壩圗速竣以資宣洩間不意五月二十四日之
　　後霪霖霶霈兩月不斷湖河相連水髙於堤以致
　　　未完新工與遠年舊工平漫過水者五十餘處此
　　　番奇雨詢之老年之人皆云從未之見然既巳見
　　　於今日安知不復再見於他年惟因此奇雨而更
　　　求善後之謀此(臣/)所謂
上天降誡所以彰(臣/)罪啓(臣/)愚而實則篤
　國祜鞏河道者也兹(臣/)承此降誡復加揣摩斷須於黃
　　　運河湖分頭再添建減水壩數百丈并加挑爛泥
　　　淺引河多引淮水會合黃流安瀾暢注庶嗣此以
　　　往尋常之水涓滴不洩可使河底日漸刷深泛濫
　　　之水隨消可使河堤免於漫缺即或再逢霪雨而
　　　奇災亦無壅遏漫潰之慮方稱萬全也至於新經
　　　漫堤過水已成缺口者約有二十餘處若斯時急
　　　行堵築所需工料浩繁(臣/)擬俟天氣大晴水消土
　　　見之時併力興修可以省費大半其所需銀兩統
　　　於大工内節省應用不敢更請錢糧蓋敬陳經理
　　　河工事宜八疏内一切工程(臣/)原請二百五十一
　　萬餘兩續於康熙十七年請建減水壩并酌改運
　　口兩疏内
題明節省銀四十萬兩及拜疏之後(臣/)復加籌酌既建
　　減水壩則堤工不必太髙原議築遙縷堤兩道者
　　止須築縷堤一道徐邳㫿靈宿等五州縣并桃清
　　北岸原議除民修舊堤之外民復加築縷格堤者
　　亦行停止惟催民夫速帮舊堤約可再節省銀五
　　六十萬共擬節省銀一百萬兩以備他工之用不
　　意十八年春間淮徐處處大饑小民救死不暇安
　　能􁅤腹帮堤然各州縣兩岸舊堤殘缺異常若俱
　　緩待民修勢必立成大患事闗重大不得不將應
　　民修之堤擇其單薄至極之處亟動錢糧募夫帮
　　築計費過銀九萬餘兩又髙家堰一帯填築水内
　　坦坡等項先經增估銀八萬兩續因去冬黃流助
　　虐湖水將平堤頂兼之大風時起浪髙丈餘拍提
　　而過是以今春又分外加髙并水内坦坡每丈多
　　填土三十方不等計續估八萬之外又多用銀三
　　萬餘兩尚未完工將來大晴水落之後必須再加
　　土方銀四萬餘兩始能一律告竣又山陽縣南岸
　　潘家􁁗等處各險工大溜逼堤雖經下埽防䕶然
　　實為淮揚兩郡保障不得不於迤裏加築遙堤一
　　道越包數險以防意外計費過土方銀二萬餘兩
　　又十八年春加挑運河案内多挑永安新河并髙
　　郵城南淺工共費銀一萬五千餘兩又楊家莊南
　　岸先挑濟運引河因下多淤土經今兩載寛深如
　　舊並未刷開誠恐楊家莊合龍之後水壅不行或
　　生他患是以又復加挑大引河一道計費過銀一
　　萬四千餘兩又酌改運口案内原議永閉新莊閘
　　令糧船由七里閘出束水磡後(臣/)相度形勢又於
　　加挑運河案内多挑支河一道使新莊七里二閘
　　俱可通船出束水磡但束水磡僅砌石磡十餘丈
　　原未估底豈知大水漲發之後往往蟄陷雖經下
　　埽防護而船隻出口之艱與當年打新莊閘無異
　　(臣/)再四斟酌必須將束水磡改為有底雙金門大
　　石閘一座并帮大橫堤一道隔攔湖漲計共須增
　　銀二萬餘兩又加浚爛泥淺引河增建減水壩數
　　百丈所需料物人夫百計節省約共需增銀十二
　　三萬兩以上各工共銀四十五萬兩内有在原估
　　數内續報節省而勢難節省者有不在原估數内
　　而勢屬必需者統計(臣/)原估費二百五十一萬餘
　　兩者將未完工約用銀一百九十六萬餘兩原擬
　　節省一百萬兩者今止可節省五十五萬兩至此
　　節省之數先因大修歸仁堤戧築徐州州城以上
　　縷格等堤堵楊家莊􁋶口三案曾經
題准動用節省銀四十萬兩又併修邳宿運河案内
題明缺費十分之六動用節省銀九萬餘兩仍存銀五
　　萬餘兩以為新漫各腐工缺口補苴之資至(臣/)
題明河工事宜每與原疏多有增減盖(臣/)凡舉一工其
　　中必力圗節省其原擬節省之數乃(臣/)不敢欺
君之血誠故不敢稍留退步也又以河道為
國家重大之務斷須慮出萬全而(臣/)智識短淺不能一
　　慮即周故不憚隨機酌改查(臣/)先於敬陳經理河
　　工疏内曾將嗣後凡有未盡事宜應損益增減者
　　容(臣/)臨期分别或竟行或入
告等語
題明在案此(臣/)承河道極敝之後凡有當綢繆之處不
　　敢不竭盡心力以期必濟至(臣/)負罪之下更陳善
　　後之圗者實因此番奇災出於萬分意料之外而
　　既有此意外之奇災則不得不傾盡萬分之人力
　　此尤(臣/)披心􁏏膽雖萬死而不敢避者故不得不
　　備陳原委仰祈
皇上之睿鑒也若夫(臣/)原
題經理河工七疏内工程并築此新漫各工以及加浚
　　爛泥淺大修歸仁堤戧築徐州州城以上縷格堤
　　併修邳宿運河等一切工程俱可於明春三月限
　　期左右盡行完竣惟減水石壩原擬明年夏初可
　　完不意今嵗五六七月連綿大雨塘水占溢匠役
　　束手且又添壩數百丈必得來秋方可告完也(臣/)
　　謹一併
題明伏乞
皇上睿鑒
勅部議覆施行
　　築壩挑河疏
題為
題明築壩挑河併寛漕運限期事竊照微(臣/)奉
命大修江南河道必使黃河盡歸故道會淮入海無旋
　　堵旋􁋶再釀奪河之患方敢謂之完工今石工閘
　　壩雖酌加工食十分之五於通省遠募石匠二千
　　餘名飛星儧砌然工程浩繁必俟來秋方能盡行
　　告竣其餘一切堤工來春三月内俱可全完至於
　　宿遷縣楊家莊大決口中泓止賸四十餘丈見在
　　加𦂳進埽來年二月可以閉合龍門惟是楊家莊
　　以下至清河縣境一帶河身向有茶鹽城古城劉
　　真君廟基蔣溝腰舖等淺工數處每至隆冬即便
　　淺澁雖設法疏濬而他處俱已深通惟此數處不
　　能見效加以今嵗異常大水並未刷開揆厥所由
　　總縁河道變遷是以河底墊髙已非一日見在河
　　身未必盡是故道此等去處其下非係純淤即屬
　　崗土若聴其自然則大溜不能急下楊家莊大工
　　勢必多費料物更慮合龍之後一時沖刷不開又
　　生他變亦未可定(臣/)再四籌維必需乗此冬盡水
　　涸之際於楊家莊引河上口築壩斷流將此淺工
　　數處逐一挑深庶上流每進一埽下流多刷一分
　　及至合龍之後水到成河方保無患也但今年糧
　　船先因重運徵兑稍遲繼因黄淮交漲挽閘艱難
　　以至抵通亦晚迨囬空南下又遇凱旋兵船停泊
　　讓路而今嵗天寒較早未過冬至河流即便凝結
　　見今尚有一千餘艘凍阻黃河之北(臣/)雖嚴督文
　　武官弁設法𫾣氷然氷凌頗厚晝夜儧催日夜不
　　過數里及里許不等兼之黃河凍實來往行人履
　　氷而渡目下不能即開約計各船過淮之期巳在
　　嵗除之後若待至彼時方始挑淺則桃汛將届勢
　　必貽悞大工攸闗非細今(臣/)擬於十一月二十七
　　日閉壩斷流飛集人夫遇淺即挑限十二月二十
　　五日告完更將清口爛泥淺一帯應加挑挖疏濬
　　之處亦行一併深挑期於同時俱竣一經挑完隨
　　即開放將見在凍阻囘空務於正月望前催過淮
　　安赴次受兑則來年重運不出五六月俱可過淮
　　是漕糧仍無貽悞而大工獲免意外之虞有禆運
　　道民生良非淺鮮矣至於挑河人夫工食約費銀
　　六七千兩但既將淺處挖深則河流易下大工料
　　物可圗節省統於原估錢糧内通融動給可也除
　　一面如期築壩挑河外(臣/)謹一併
題明伏乞
皇上睿鑒施行
　　挑河避險疏
題為
題明挑河避險請再寛限漕運事竊照塞􁋶必先疏下
　　楊家莊合龍非遠乘時挑濬下流淺工以免他患
　　縁由業經(臣/)具疏
題明見在分頭儧挑刻期告完惟是桃源縣境内舊有
　　九里崗上渡口鷄嘴壩烟墩龍窩等五大險工每
　　年嵗修之費不下一萬四五千金自康熙十六年
　　楊家莊潰􁋶之後各險俱平每年量加搶修并未
　　多用埽料今全黃復故而舊埽腐朽勢必徹底鑲
　　套大加防護内除九里崗一工先經挑挖引河改
　　溜歸中外其餘四工約其所費不下一二萬金當
　　此河帑匱絀之時凡有可以節省之法(臣/)安敢不
　　力為圗維今再三籌酌相度情形龍窩一工必須
　　帮寛壩臺加意用埽其烟墩上渡口鷄嘴壩三工
　　盡可於對岸各挑小引河一道即將挑河之土填
　　塞河身築成攔河土壩三工所費統計不過二三千
　　金而引河既成將來惟𦂳防土壩則水到舊工止
　　於掃灣囘溜不至十分危險伏秋埽料可省過半
　　又桃源李家口地方河身直逼堤根而木工原無
　　丁頭底埽危險更甚亦須乘時一律速挑引河以
　　避極險(臣/)見在設法募夫分頭儧挑然非至正月
　　望日不能告竣是(臣/)先
題十二月二十五日開壩放船正月望前將囘空盡行
　　催過淮安者應請再寛兩旬至二月初旬方可過
　　淮赴次受兑然總可不悞來年重運也又山清髙
　　寳一帯運河(臣/)先於敬陳經理河工事宜第五疏
　　内
題明每河一丈挑土八十四方後三次挑河每丈共止
　　挑土六十六方内山清兩縣河身之上俱係浮沙
　　十八十九兩年大水竟將浮沙刷去止挑六十六
　　方之處盡行寛深計其刷去之土約有一二百方
　　不等見今淮城以上水面較之康熙十六年之河
　　底尚低數尺且當此隆冬水涸之時而河内仍有
　　水五六七八尺及丈餘不等惟寳應界首一帯當
　　日被湖水橫沖入河敵住黃流以致盡是淤泥雖
　　遇兩番大水竟未刷開目前之水僅有三尺以行
　　運而論頗可無悞但上流深通而水至此處被膠
　　淤𦂳不得暢注未免有傷堤岸(臣/)復為思維黄河
　　既在築壩加挑引河以省險工之多費不若乘時
　　將寳應運河淤泥之處亦復再為挑深二三尺實
　　大有益於運道者也除一面集夫加挑俟工完之
　　日核明土方工價將黃河四險引河入嵗修案内
題銷寳應加挑運河入大工案内彚銷外(臣/)謹一併
題明伏乞
皇上睿鑒施行
　
　
　
　
　
　
　
　
　
　
　
　
　
　
　文㐮奏疏巻三
欽定四庫全書
　文襄奏疏巻四
　　　　　　　　　　　河道總督靳輔撰
　治河題藁
　　請借錢糧疏
題為籲
請撥借錢糧以濟要工事竊(臣/)謬膺治河之責䝉
皇上發帑金二百五十餘萬兩
命(臣/)大為興舉(臣/)考求諮訪而知河身之積淤墊髙從
　　未有如今日之甚者是以(臣/)或於從未築堤之處
　　増築堤工或於從未建閘壩之所増建閘壩盖皆
　　就今日之河求今日之治籌酌再三而萬不能已
　　者也念請發帑金既有定額自不容於額外又滋
　　多費(臣/)朝夕悚惕惟有茹荼率屬力圗節省以求
　　無絀而已(臣/)於上年核收支之數額帑尚有餘賸
　　不意蹇遭霪雨竒災補苴未免多費嗣後通盤合
　　算僅足敷用已無餘存矣且此僅足敷用又有實
　　係存銀而猝難應目前之急用者如餘存樁木石
　　凷鐵錠鐵鋦等項物料值銀二萬餘兩又各監理
　　官名下有夫頭掛欠銀四萬餘兩查此二宗原係
　　額内之帑其料物皆可供将來嵗修之需夫欠亦
　　皆可責成追取然一時不能濟用則應找發各工
　　之銀便缺少六萬餘兩矣至於(臣/)另䟽所議楊家
　　莊毛家宅白洋河等處應開一丈六七尺之深引
　　河三千餘丈約又需銀四萬餘兩乃屬増舉要工
　　闗係全河萬萬難已者以上三項是共需銀十萬
　　兩矣但(臣/)若於請發前帑之外而又為凟請則干
　　冒昧之辜若緘黙不言又恐因循貽悞獲罪更深
　　總之微(臣/)一身之罪愆不敢逃避而
國家莫大之重務尤不敢不盡心綢繆(臣/)展轉圖維敢
　　請將附近錢糧借撥十萬兩給支要工容(臣/)一面
　　將夫欠四萬餘兩責成勒追并將存賸料物二萬
　　餘兩於逐年嵗修扣銀俱行抵還借項外其餘四
　　萬兩再容(臣/)於竣工之後設法節省統行扣還如
　　此則於前請帑額之外仍無多費而應舉要工亦
　　不致以帑絀而貽悞也仰祈
皇上洪恩俯念微(臣/)萬不得巳之請
恩賜俞允則
國計民生均有攸賴矣伏乞
勅部議覆施行
　　題明放水日期疏
題為恭報挑完運河閘壩放水日期仰祈
睿鑒事竊照駱馬湖淤深水淺阻礙漕船經(臣/)特䟽
題請動支大工河庫節存銀十五萬九千三百餘兩在
　　於邳宿境内築堤建壩另挑新河一道引山東閘
　　河之水由皁河出口歸黄河濟運業經部覆奉有
俞㫖欽遵儹築間不意去年入夏疊遭竒雨遍地汪洋
　　比至九月水退復集人夫而更逢竒凍畚鍤難施
　　是以今年正月二十九日(臣/)復行閉壩加工挑築
　　先於恭報黄運兩河開壩放水日期等事疏内
題明在案閉壩之後(臣/)嚴督各監理官多募人夫飛星
　　疾儧所有缺口三十餘處陸續堵完減水石壩二
　　座亦俱建砌完畢温家溝水工堤岸築髙八九尺
　　不等於三月初四日開壩清水直注黄河楚閩差
　　旅船隻俱於當夜進口北上重運銜尾而至悉皆
　　通行無阻兼可逺避湖險矣除一面催督各官將
　　堤工原未築完及被上年雨淋殘缺之處星飛儧
　　竣另疏報銷外謹將邳宿新河挑深開壩放水日
　　期并重運無滯情形恭疏
題報伏乞
睿鑒施行
　　酌改河員以重責任疏
題為酌改河員汛地以均責成以重河防事該(臣/)看得
　　江南黄河兩岸上有東豫二省交界下至海口厯
　　十二州縣地方延袤將二千里(臣/)奉
命大修盡行修築長堤在在皆須防守而各州縣河官
　　汛地有逺近之殊修防有暌隔之勢其間未協之
　　處不得不預為綢繆以期至當也如安東縣河道
　　向無可守之堤今戧築幇修并與山陽縣換管堤
　　工共長三萬七千餘丈其中更有茆良口等處險
　　工主簿一員萬難兼顧查該縣有五港司廵檢現
　　駐佃湖可以分管請自清河縣界泗舖溝起至夏
　　村營止令安東縣主簿管理自夏村營起至雲梯
　　闗止令五港司廵檢管理又宿遷縣南岸蔡家樓
　　彭家堡等處險工主簿一員催儹修防刻無寧晷
　　今歸仁興築大堤該簿不暇顧及查有桃源縣古
　　城司廵檢止管地方捕務近年因河道變遷古城
　　一鎮不過寥寥數家不若將捕務併歸該縣典史
　　而以古城司廵檢改為宿遷歸仁司廵檢移駐歸
　　仁集管理歸仁堤又宿遷北岸主簿河道遥長兼
　　以中隔駱馬湖奔走維艱實有鞭長難及之勢查
　　新改宿遷運河主簿雖管運河兩岸堤工一萬餘
　　丈而駐劄皁河帶管附近黄河堤工頗屬最便請
　　以駱馬湖西至直河一帶黄河堤岸併歸運河王
　　簿管理其駱馬湖以東至古城一帶河汛仍責北
　　岸主簿管理庶馳驅易到可以無悞修防又徐州
　　上下管河州判二員皆兼兩岸堤工一遇晦明風
　　雨舟楫難以飛渡實有坐悞之虞請以上河州判
　　改為徐州南岸州判専管徐州南岸工程下河州
　　判改為徐州北岸州判移駐河北専管徐州北岸
　　工程又碭山縣主簿止可管本縣河南堤工其河
　　北堤工亦難兼顧查豐縣河道止有十五里請將
　　豐縣主簿移駐盤龍集改為豐碭主簿専管豐縣
　　并碭山縣河北堤工其蕭縣主簿著令移駐郝家
　　集臨河適中去處就近修防庶免貽悞既據各該
　　道㕔呈詳前來(臣/)覆加確酌竝無添設之煩止須
　　一轉移間而河工運道實大有裨益也相應具
題伏乞
睿鑒敕部議覆施行
　　報明挑完皁河日期疏
題為報明挑完皁河通舟濟運日期仰祈
睿鑒事竊照本年七月内黄河異漲將皁河口淤墊一
　　千餘文經(臣/)於七月二十七日具疏
題明隨馳赴皁河親駐工所力督道􁨃營印管河各官
　　弁一面煞壩挑淺一面堵塞旁流於八月十五日
　　完工開放通舟訖重運糧船現在次第進京北上
　　無阻(臣/)謹其疏報明伏乞
睿鑒施行
　　再報湖漲情形疏
題為再報湖漲情形并陳開洩事宜事竊照本年内竒
　　旱之後聚雨澤於秋中山陜東豫諸省積霖彌月
　　彚入黄河以致河流異常泛漲由蕭縣漫溢盡歸
　　洪澤湖内九月二十五六七八等日湖水陡長七
　　尺髙家堰一帶堤堰處處危險幸賴新填坦坡堅
　　固僅免無虞并於十月初十日啓髙良澗閘洩水
　　各縁由先經(臣/)於十月十八日具有恭報淮徐河
　　湖異常水漲情形事一疏
題報在案惟是(臣/)先因湖水平定巳及一旬且時將仲
　　冬理應有消無漲是以備陳可保無虞之狀不謂
　　前疏甫於十八日拜發而二十四五等日西北颶
　　風大作更甚於前洪澤湖水又復加漲二尺兼之
　　浪如山湧竟從堤頂之上處處潑漫而過而六安
　　溝髙堰大壩二處大溜直注業已萬分決裂而山
　　清旴𣅿同知多宏安親自站立水中身先夫役與
　　各分管官弁百方搶救迨至二十六日危而復安
　　若其得以施人力而仍獲保固者總賴水内坦坡
　　之益至於運河龍汪閘上之水髙于閘下五六尺
　　閩旋大兵座船一千餘隻不能飛渡日用人夫千
　　餘名僅挽船數隻而又半為沉壊損船傷人不可
　　勝計領兵委署䕶軍統領也喀等屢向(臣/)言作何
　　設法過閘之計(臣/)於二十七日又復遍為勘閲查
　　得武家墩迤南舊有洩水石閘一座年久湮沒然
　　閘雖廢壊而兩傍河堤見在可以開洩(臣/)於是日
　　未刻親駐彼地督夫挖開此處一開而龍汪閘上
　　之水頓減二尺兵船方得銜尾北上惟是髙良澗
　　武家墩戚家橋決口三處之水彚歸髙寳諸湖積
　　流兩月諸湖悉皆盈滿運河窄小不能容受而臨
　　湖堤頂僅髙出水面二尺有竒(臣/)念永安新工雖
　　坦坡堅固可保無虞而際此隆冬湖面漸漸凍合
　　設或指日東風凍解則積凌乗風勢不可遏將見
　　臨湖數千丈舊石工必有撞卸成決之患隨遍行
　　勘閲查得江都縣鰍魚口地方有舊河形一道迤
　　東三四里許即接□洋大湖(臣/)隨行令揚州府㕔
　　印河等官并該管營弁將鰍魚口東堤於十二月
　　初七日掘開二十丈洩水由舊河形入□洋湖達
　　廟灣入海一面逐日探量水勢俟髙寳諸湖之水
　　減去二尺即將鰍魚口洩水去處立行堵塞凡此
　　皆一時權宜之計盖大工未竣而大水驟來若不
　　相機預為疏導俾其逐漸流通則壅積漫潰為害
　　必大故不得不為此權宜之䇿直待大工告竣之
　　後方可為一勞永逸之計也但事闗掘堤洩水事
　　宜相應具疏
題明伏乞
皇上睿鑒施行
　　恭報楊家莊合龍疏
題為恭報宿遷縣楊家莊大工閉合龍門日期仰慰
睿懐事竊照江南河道敝壊䝉
皇上軫念運道民生特發帑金大為修治(臣/)凜遵
成命力督所屬監理分管大小官弁竭蹷經營先將敬
　　陳經理河工事宜八疏内工程斟酌節省儹修完
　　竣續將八疏内節省錢糧又加修酌改清河縣運
　　口添建黄運河湖各減水壩加築徐州州城以上
　　堤工另挑皁河大修歸仁堤并堵楊家莊決口等
　　六工而堵楊家莊決口一工實大修河道結末至
　　要之工也祗因下流淤墊最乆雖設法疏浚而合
　　龍甚難以致上年二月二十五日有走埽之事今
　　(臣/)親駐工所調集各處監理分管大小官弁一百
　　餘員從新深挑引河廣購料物毋分晝夜百計經
　　營於康熈二十年十二月二十八日午時閉合龍
　　門訖目今黄淮二瀆盡歸故道漕運無阻田土可
　　耕皆我
皇上洪福齊天以致河靈效順非(臣/)之愚所能竣此大
　　工也至此工既竣即應恭請
欽差大臣臨工查勘但(臣/)自康熙十七年興工以來厯
　　經四載凡十七十八年分所築堤工兩遭大水殘
　　損甚多(臣/)見在嚴督原經手各官著令各集原夫
　　逐一修補又(臣/)凜鑒十九年異常竒雨不得不多
　　建減水甎石各壩料物雖經購足而工程浩大需
　　匠最多凡附近千里内外之石匠莫不徧覔鏨砌
　　而尚有零星未完必俟本年三月方能盡行全竣
　　除(臣/)一面力督各官弁疾儹未竣餘工綢繆善後
　　事宜一面將一切工程錢糧備造清册完日恭請
欽差大(臣/)臨工查勘并將在事督工勤勞與各省協濟
　　辦料各官弁另疏
請叙外所有楊家荘大工閉合龍門黄淮二瀆全歸故
　　道日期(臣/)謹先疏
題報伏乞
皇上睿鑒施行
　　謹陳嵗修疏
題為謹陳康熙二十一年嵗修事宜事竊照黄河水勢
　　與大工情形巳經(臣/)另疏
題明矣伏念(臣/)奉
命治河固期克竣大工尤須綢繆善後俾無旋修旋壊
　　之弊方不負
皇上鋭意平成視民如傷之至意即動用此二百五六
　　十萬帑金亦不致虚糜於無益之地也查黄河自
　　康熙六年烟墩潰決之時桃源以下淤成平陸及
　　烟墩堵塞而黄家嘴陳家樓七里溝新荘口等處
　　相繼潰決此塞彼開曽無寧嵗至康熙十五年新
　　荘口雖經閉合龍門而新荘口以上則有白洋河
　　于家岡一帯數十里無堤地面新荘口以下則自
　　清河縣至雲梯闗皆無攔水之堤河流畧漲即便
　　漫灘四散水不歸漕以致河底日墊而淤泥日深
　　更加康熙十六年楊家荘潰決幾至奪河(臣/)隨於
　　康熙十七年挑挖楊家荘南岸大引河一道十八
　　年於引河之南又復加挑一道并於白洋河毛家
　　宅二處各挑大引河一道數年以來運道之賴以
　　輓輸者皆此四道運河之益也今楊家荘大工業
　　已完固雖伏秋尚須防守鑲套而人力易施足保
　　無患惟下流一百四十里河身之内有淤泥硬底
　　止深一丈一二尺溜刷兩月衝洗不開之處束水
　　難下深有可虞(臣/)見在百計圖維或加挖引河或
　　用鐵埽箒聫成大簰分頭施浚然必須將宿遷縣
　　以下至清河縣兩岸遙堤除見髙出水跡五尺者
　　不議外其不及五尺者再行加髙以髙出大漲水
　　跡五尺為度堤外隨水勢深淺用順埽一例鑲䕶
　　以禦風浪以保伏秋方稱萬全盖伏秋水力勇猛
　　此等淤底之河必須勇猛之水再加施浚始能刷
　　成大河而欲使勇猛之水専力刷河無旁洩之患
　　必須加意用埽防堤始克有濟也此幇堤工程凡
　　原動錢糧者仍用錢糧加幇桃源縣民工仍令民
　　幇惟宿遷縣民工若全待民幇必至貽悞應以一
　　半動錢糧加幇一半令民力加幇其動錢糧加幇
　　者總於大修案内彚算至於一切埽料例應動嵗
　　修錢糧購辦約而計之應用草一二千萬束以及
　　栁樁蘆□等項需費甚繁乂各處險工料物均須
　　多為儲備以防全河異漲奈上年河銀巳經用盡
　　本年河銀尚未解到工程至緊不能乆待(臣/)萬不
　　得已行據淮安府查得該府庫見有應解部漕項
　　銀三萬八千四百四兩零伏乞
皇上俯允(臣/)請將此漕項銀三萬八千四百餘兩准(臣/)
　　暫為借用容(臣/)一面嚴催各属速解本年河銀俟
　　秋杪冬初照數撥還該府著令解部還項抑(臣/)更
　　有請者一年錢糧原供一年之用查從前舊例每
　　年嵗修料物多係令民間預先辦運來工量給三
　　分之一其餘二分直待
奏銷之後方始具領找足往往因河銀未經解到報銷
　　稽遲直至一二年之後始行給發其辦料人戸不
　　無苦累邇來徐邳宿桃清山安各州縣險工所用
　　一切嵗修料物(臣/)因見有大工錢糧是以或責成
　　府㕔或責成州縣或責成佐貳衙官俱將料價預
　　先全發然後催令運料來工或有不及即發者亦
　　令隨便墊給隨即赴領補項數年以來頗稱便民
　　無擾今大工已竣庫無餘資不能通融若因不能
　　通融而仍令民間先解後給則恐又生擾累之虞
　　(臣/)查所属各州縣應解河銀為數甚微於各該州
　　縣條鞭計之不過太倉之一粒耳合無仰請
皇上敕部確議行令各藩司轉督各州縣嗣後將一年
　　應解河銀定限該年三月内盡行起解完足註入
　　考成不得仍循往例待至夏秋如此則在解銀各
　　州縣原無所損而各險工應需料物可以預行購
　　備用免民間墊銀辦料之繁河工獲濟上下均利
　　莫便於此矣(臣/)謹一併
題請伏乞
睿鑒敇部議覆施行
　　恭報大工水勢疏
題為
題明黄河水勢大工情形仰祈
睿鑒事切照黄河水勢自上年楊家荘決口龍門漸窄
　　之時先巳長水四尺有竒迨十二月二十八日閉
　　合龍門之後適當積凌水發至本年正月初八日
　　止計又長水五尺二寸連前共長水九尺有竒彼
　　時楊家荘上至宿遷縣計程二十里下至清河縣
　　計程一百四十里盡皆漫灘出漕一片汪洋查兩
　　岸遙堤南岸自白洋河以下至雲梯闗外北岸自
　　清河縣以下至雲梯闗外皆係大修案内動帑興
　　築之工南岸白洋河以上北岸清河縣以上除險
　　工埽臺月堤縷堤之外其一切遙堤原係民修工
　　程内桃源縣遙堤一萬餘丈巳經(臣/)鼔舞該縣紳
　　衿督民修竣惟宿遷縣遙堤甚長(臣/)雖一律鼔舞
　　而民力不勝僅有人夫數百名是以厯時雖乆而
　　築工無多若全待民力勢必坐悞(臣/)萬不得巳將
　　該縣楊家荘以下兩岸堤工八千餘丈并直河最
　　險工數百丈以及一切險汛應加築月堤之處悉
　　皆動帑興舉於本年正月大漲之時凡宿桃二縣
　　創築加幇已經告竣之
欽工民工堤根雖俱有水三四五六尺不等而堤頂尚
　　髙出水面二三四五尺不等惟宿遷北岸楊家荘
　　以上朱家堂蕭家渡一帶民工一千餘丈并南岸
　　楊家荘以上小河口徐家灣一帯民工一千餘丈
　　向因舊堤尚髙是以未及加幇豈知水漲之際直
　　平堤頂(臣/)嚴飭該縣飛撥人夫搶救業於堤頂之
　　上加築數尺寛小子堤一道自正月初八以至十
　　三水勢稍定不復再漲方謂可保無虞正在催夫
　　再加寛厚間不意正月十四日寅時颶風大作浪
　　若排山南岸小河口徐家灣一帶悉皆拍堤過水
　　將宿民搶築未完工程盡行打去迨至已時又加
　　地震而徐家灣堤工已被漫決一百餘丈矣至於
　　楊家荘埽臺自合龍之後異常折陷合龍時水深
　　四丈有竒者至正月望後竟加深至八九丈不等
　　原估用套肚埽六層者竟増至十二三層不等更
　　加正月二十五日未時北壩埽臺陡然折陷深一
　　丈五尺長二十餘丈過水甚急(臣/)心膽皆碎親督
　　各官弁兵丁夫役人等毋分晝夜百計搶救幸賴
皇上洪福得以轉敗為成至此工原估銀十八萬九千
　　餘兩上年二月約計用過銀十二萬有竒彼時龍
　　門僅餘九丈(臣/)方喜此工不過再費銀二三萬兩
　　尚可節存銀三四萬兩不意桃汛大漲於二月二
　　十五日走埽一十二路及(臣/)從新辦料百計設法
　　採栁調丁更調山東額夫一併協助儹工至合龍
　　之日約畧所費適與原估相當計其鑲套壓土之
　　資不過再費萬金而止孰知河底日陷壩臺日折
　　自正月初至二月杪除額兵之外每日仍用募夫
　　五六七千名不等草栁□樁不能悉數約計又多
　　費至三萬餘金以有限一定之錢糧多方逺購之
　　料物而填此無窮巨壑(臣/)目擊心傷寸衷如刺直
　　至今三月初間埽臺始獲堅固然楊家荘以下多
　　年乆淤之河則又一時衝刷不深見在之河雖有
　　深三丈以上之處而亦有止深一丈有竒之處第
　　他處河身即不能刷深者亦必刷寛而清河縣地
　　方之上下腰舖白馬墩曹家窰龍王廟前等五處
　　既不能刷深又不能刷寛以致河流到此陡生湍
　　急之勢而無暢注之情又楊家荘毛家宅白洋河
　　等處厯年共桃引河九道原深一丈及一丈二三
　　四五尺不等者大溜行經兩月有竒而仍然如故
　　亦未加深以致漫灘之外乆不歸漕(臣/)因思江南
　　河道凡一切黄運河湖堤堰閘壩
欽工民工合淮揚徐鳳四府州所属之徐蕭沛豐碭邳
　　睢靈宿桃清山安旴寳髙江儀泰等十九州縣兩
　　岸計之將及三千里之逺前此未常一齊修治止
　　於堵決濟運而零星動帑每年約用銀三四五十
　　萬兩不等然係逐漸請撥是以不覺其多(臣/)自奉
命督河巳經五載矣以所用帑金分年牽算亦止每年
　　五十餘萬因係一次彚請二百五十餘萬是以只
　　覺其費今幸賴
皇上如天之福楊家荘業巳鞏固各工亦俱漸完即有
　　徐家灣漫口然沿邊之水僅深二尺有竒(臣/)見在
　　調兵集夫就近越築不難剋期堵斷但河身不能
　　即刷寛深在春月而情形若此將來伏秋異漲其
　　何以堪(臣/)愁思萬狀實属寤寐皆憂者也總之微
　　(臣/)一介愚庸䝉
皇上優拔總河之職彼時逺近之人皆稱此河斷乎難
　　治即治亦徒糜
國帑斷乎不成而海運陸運紛紛起議(臣/)彼時目擊河
　　道敗壊不堪若不急為大修則運道中阻輸輓不
　　前勢必循海運陸運之説而海運之險陸運之擾
　　殆有不可勝言者(臣/)身任總河一籌莫展聽其阻
　　運殃民即自膺重譴固不足惜其如民生
國計何哉因而再四思維念昔賢有云人定可以勝天
　　(臣/)惟竭蹷經營不存絲毫偷安茍且之念則仰賴
皇上之洪福敬藉
皇上之威靈斷無難治之理於是一力肩任請帑大修
　　又恐浮議之揺阻属員之因循故復請定三年嚴
　　限以期必成至於大修一案先據各属估計需銀
　　四百餘萬而(臣/)力排衆議謬出已見止估銀二百
　　五十餘萬及
廷議允估之後復欲於中節省銀數十萬兩併修原䟽
　　未估各工此(臣/)區區之愚自謂受
恩深重雖肝腦塗地不足仰報萬分之一當此河道壊
　　極之後惟有力求必治以抒
聖明南顧之憂且軍興之際需餉正殷若請帑太多則
　　過煩司農仰屋又豈(臣/)心所安是以力圖節省而
　　不自覺其蹈於輕忽也壩臺務期於平穏而愈益
　　折深河身自望其寛深而偏不刷動言念及此不
　　禁槌心泣血向來以能盡人力自可回天而不知治
　　河之難如此也除修防保固事宜(臣/)見於另疏
題請并徐家灣漫缺去處見在興工堵築勒限斷流一
　　面照例查取各官職名俟詳至另疏
題㕘外所有黄河水勢大工情形(臣/)謹特疏
題報貼黄難盡伏乞
皇上睿鑒全覽施行
　　恭請
欽差閲工疏
題為恭請
欽差大(臣/)勘閲工程事竊照㣲(臣/)奉
命大修江南河道業已漸次告完先因康熙十七十八
　　年分所築堤工兩遭大水殘損甚多不得不嚴督
　　原經手各官著令各集原夫逐一修補又減水甎
　　石各壩僱匠艱難尚有零星未竣約在三月方完
　　是以於恭報楊家荘大工閉合龍門日期疏内
題明容(臣/)一面力督各官疾儹餘工一面備造工程錢
　　糧清册完日恭請
欽差大(臣/)臨工查勘等因經議政王等㑹議覆允奉有
　　依議之
㫖欽遵在案查此番大修工程約有三千里之逺(臣/)雖
　　時常往來然工程未竣不過順便儹催觀其大畧
　　今工完報銷必須逐段勘明而求其逐段勘明非
　　兩三月工夫不能遍及計(臣/)拜發楊家荘合龍之
　　疏乃本年正月初二日也彼時原擬三五日之間
　　大工壓土堅固(臣/)隨親履各工將長短闊狹淺深
　　髙寛丈尺備細勘核不過三月可以勘完工程既
　　經勘完則按工程以核錢糧便非難事不意正月
　　初五日起楊家荘龍門一帶黄流從埽底透過翻
　　花大溜洶湧異常埽臺陡折甚深所幸存料尚多
　　(臣/)即親駐壩臺之上嚴督各官弁兵丁夫役人等
　　毋分晝夜鑲套搶救而隨套隨折(臣/)亦隨折隨套
　　本工存料用盡又將各嵗修工所備之料盡行運
　　來直至二月十五日方始折定三月初六日方斷
　　黄流計此兩月有竒(臣/)惟親駐楊家荘調度催督
　　不敢一刻輕離以致各處工程未得親行勘核今
　　三月巳將半矣若必俟(臣/)逐處勘明方行
題請
欽差則適當伏秋異漲之際彼時處處出漕工程盡被
　　水占
欽差到來從何詳核(臣/)反覆思維惟有一面
題請
欽差一面速行遍勘比至
欽差將到之時(臣/)巳逐一核定隨將工程長短濶狹深
　　淺髙寛段落備造清册一送
欽差大(臣/)覆勘一送部(臣/)查核庶乎妥便至(臣/)前疏所
　　稱未竣餘工并另疏加幇宿桃二縣遥堤工程以
　　及徐家灣漫決去處俱在飛星疾儹迨至
欽差臨工俱可全完不致有悞勘閲也(臣/)謹恭疏
題明伏乞
皇上睿鑒俯賜特差大(臣/)臨工勘閲施行
　　詳陳臆説疏
題為詳陳臆説欺㒺矛盾情由仰祈
睿鑒事竊(臣/)隨一面陪
欽差勘工大(臣/)科道沿途查勘工程一面將崔維雅所
　　著河防芻議與兩河治畧二書閲其大畧迨勘工
　　完畢於八月二十七日行至徐州九月初三日
欽差大(臣/)等𫝊(臣/)與維雅同至公所㑹議恭進河防議
　　畧一案而維雅又另出一册内開條議二十四欵
　　(臣/)與
欽差大(臣/)等公同閲明(臣/)隨云你説減水壩不好我説
　　減水壩極好若不虧各壩減水髙家堰并運河堤
　　工如何承受維雅云一個減水壩將來就是一個
　　決口(臣/)云黄河各壩雖未開放而堰堤漕堤業已
　　試效兩年來見不成決(臣/)又問見今運河深一二
　　丈人所共知你如何還要挑呢維雅云也有淺處
　　(臣/)又問云你説還有淺處是那一處淺我如今與
　　你各差一人前往探水其水最淺有一丈如有七
　　八尺深之處就算我輸如何維雅不荅維雅云歸
　　仁堤必要從新修過三教堂清水出不來必要開
　　胡家溝引清水出黄河(臣/)云地有髙低水是平的
　　三教堂與胡家溝相去不逺若目前河髙地窪三
　　教堂怕黄河内灌則胡家溝也怕内灌若日後黄
　　河刷深胡家溝清水出得來則三教堂也出得來
　　何苦不就省反要多費維雅云我不駁你你到駁
　　起我來我也是
欽差(臣/)云誰説你不是
欽差就是
欽差也要講理難道只憑你説不容我説麽隨經
欽差大(臣/)等口稱你兩人所辯亦不足為凴崔布政司
　　既有條議二十四欵靳總河也登答二十四欵來
　　(臣/)隨帶囬册至(臣/)寓逐欵登答明白移覆
欽差大(臣/)等於本月初九日復集公所(臣/)問維雅云你
　　要與決口上源起挑挖引河直至清口若依你興
　　挑就從節省估計也要費銀八十八萬兩况你議
　　挑之河止寛十丈深二丈而你條議内又稱見在
　　之河寛二三十丈深一二丈既有此見在寛深之
　　河何故又要挑徒為糜費呢維雅云要不挑就不
　　挑罷並不荅明其餘各欵亦俱不能荅但向(臣/)云
　　總之我不該上這本如今悔不及了我並無不好
　　心腸等語一面隨口説誓又云你原是舊上司官
　　又比我大我原該讓你(臣/)荅云你這話説錯了凡
　　事只要論理那裏論得官職大小當仁不讓於師
　　那裏論得上司我與你不過是個朋友公事公言
　　只要有理何必説官大小(臣/)隨又問云你所著河
　　防芻議第六巻内説自李化龍開泇河之後徐州
　　運道巳廢故明崇禎八年東河水淺運復由徐叅
　　議徐標於徐洪上流創開月河與運河相連運得
　　無滯
國朝漕運因之等語查
國朝漕運俱由董口進泇河並未走徐州月河你這話
　　是那裏來的維雅云這是河防一覽上有的(臣/)又
　　云河防一覽是故明萬厯年間總河潘季馴的書
　　徐州月河係故明崇禎八年徐標開的彼時難道
　　潘季馴又活轉來麽維雅隨云不是河防一覽想
　　必是淮安誌書隨令伊家人取書來看究竟伊家
　　人亦未取書來(臣/)反覆詰問彼時維雅舉止張皇
　　語無倫次遂云如今紙上談兵哄
朝廷的人要多少豈止我麽本月十二日復集公所
欽差大(臣/)等向(臣/)與維雅問云你兩人所議二十四欵
　　還有畫一之處麽(臣/)荅云别無可畫一就是加帮
　　堤工可以畫一但崔藩司要一概加我必照水跡
　　加亦微有不同處隨據維雅答云第二欵挑引河
　　之説總河既云費錢糧多我與總河畫一罷(臣/)隨
　　問云你前日取淮安誌書查徐州月河怎麽説維
　　雅云我説的徐洪上流就是泇河(臣/)隨云這話愈
　　説錯了泇河在山東離徐甚逺你還不曉得就著
　　書麽維雅云我怎不曉得若我不曉得我怎麽著
　　書呢又向(臣/)云你不要怪我我是
朝廷叫我來的
朝廷面分付我説你去著實看看該説的去處你俱實
　　説我所以不得不説(臣/)隨云誰嗔你説有理去處
　　儘你説我斷無不依你的今黄運兩河全賴減水
　　壩保全河道你盡議折毁叫我怎麽依你呢維雅
　　又云你還不知道哩不但我説你的減水壩不好
　　就是京裏江南在位大人也有説你減水壩不好
　　的他們對我説你去好生看看説説那些減水壩
　　把我們江南的田地都渰壊了等語(臣/)隨云你這
　　話更説錯了你是
皇上差出來的怎説在位大人况且我未建減水壩之
　　前淮揚七州縣田地一片汪洋就如大海一般倒
　　説不渰如今處處耕種遍地禾苗反説渰了顛倒
　　是非有這理麽維雅無詞以荅惟支吾設誓而巳
　　此皆(臣/)於
欽差大(臣/)科道諸(臣/)之前與維雅三面問答之言也伏
　　念(臣/)以庸愚之資謬荷鉅艱之任如螡負山刻虞
　　隕越祗以
君恩深重不敢不竭蹶圖維期於得當以仰報
主恩於萬分之一是以不論官民士庶凡有言及河工
　　者莫不虚心採訪求其盡言以期克濟况維雅㑹
　　經兩任河官而又著書立説其為諳練留心似無
　　可疑是以微(臣/)初准部文之時私心竊喜以為必
　　可得其相助為理及細閲其先著之書與後呈之
　　條議二十四欵乃知其不過逞臆説以為欺㒺也
　　查維雅所奏恭進河防議畧仰祈
睿鑒以備採擇事奉
㫖這所奏修河事宜著差往勘閲河工大臣將崔維雅
　　帶去㑹同總河確議具奏書并發該部知道欽此是
　　維雅河防芻議兩河治畧二書内所載之言應聴
　　勘工大臣㑹同微(臣/)確議者也乃維雅自知二書
　　内所載各條多係勦襲陳腐之言不合見在機宜
　　於是另作條議二十四欵堅稱二書所載各條即
　　在此二十四欵之内不必另議不令(臣/)等㑹議奉
㫖確議之案而令議其另作私書其欺㒺者一也又查
　　維雅恭進河防議畧疏内稱(臣/)於康熙十三年九
　　月間將前後親身閲厯者詳考規制確酌時宜繪
　　圖著説輯成河防芻議一書彼時即欲繕寫
進呈以身任外吏無由上達等因而河防芻議第三巻
　　周橋翟壩圖説條内稱丁巳秋謹識等語夫丁巳
　　乃康熙十六年即微(臣/)奉
命督河到任之年也維雅將該年著成之書而揑稱康
　　熙十三年九月輯成此不肖官吏有所規避營私
　　而倒提年月之故智維雅於對
君之際公然行之而不自知其矛盾其欺㒺者二也又
　　查河防芻議第四巻寢開新河條内稱宿桃清三
　　縣地方通共長一萬三千一百四十餘丈康熙十
　　三年冬月勘明詳請等因巻查康熙十二年間前
　　任河(臣/)王光裕為𦂳急運道事檄行原任淮徐道
　　戴聖聰著令㑹同管河濟寧各道夏鎮中河兩分
　　司親往宿遷確勘宿遷以東可否另開運河接山
　　東之水直至清河縣出黄河等因隨經該道戴聖
　　聰勘明詳覆内稱量得宿桃清三縣挑河築堤去
　　處共長二萬三千一百四十七丈六尺估銀六十
　　三萬八千八百七十三兩七錢六分本道䇿騎奔
　　馳一一荒度躬親閲厯反覆籌畫惟慮河決致有
　　難成之悔不如仍舊河施帮築之工事半功倍等
　　語隨經前河臣王光裕照議批允巻案見在此康
　　熙十二年十二月二十一日淮徐道戴聖聰之詳
　　也彼時維雅係河南管河道亦在㑹同之例故得
　　有淮徐道詳藁今將淮徐道原詳之文更改數字
　　且將量明共長二萬三千一百四十餘丈者改為
　　一萬三千一百四十餘丈原係康熙十二年十二
　　月詳覆者改為康煕十三年冬月詳請竊人之能
　　以為已能於同僚之間不過無恥而以此書
進呈實則誑
君其欺㒺者三也又查維雅河防芻議第四巻淮揚疏
　　築條内開黄河倒灌雲梯闗上下淤墊幾成平陸
　　等語第六巻或問辨惑條内一開雲梯闗為入海
　　之路向來寛三二百丈不等今為黄河沙淤僅五
　　六丈餘等語一開維雅屢勘桃清大工周視相度
　　稔知清口雲梯闗上下數百里河身沙墊髙至二
　　丈三丈不等河渠全沒等語而兩河治畧小引内
　　開宿遷楊家荘五年不塞是以下流勢緩沙停桃
　　清淤髙雲梯闗海口僅若行潦等語夫河防芻議
　　係維雅於康熙十六年以前之書業已將清口雲
　　梯闗淤墊情形三為申説是楊家荘未決之前下
　　流久巳淤墊之明騐矣而兩河治畧引内則強歸
　　其咎於不塞楊家荘所致同日
進呈之書而其説不同在維雅只圖吹求微(臣/)之短而
　　不自知其自相矛盾於
君父之前也其欺㒺者四也又查維雅河防芻議第六
　　巻内稱故明崇禎八年叅議徐標於徐洪上流剙
　　開月河與運河相連運得無滯
國朝漕運因之等語又兩河治畧皁河新渠難成議條
　　内稱故明清黄交㑹則在茶城前建二閘後添一
　　閘當年頗稱利涉不可倣而行之乎等語查故明
　　漕運原由茶城彼時河深水落是以清水得出黄
　　河今自河底屢墊以來黄河之水髙於内地丈餘
　　不等若仍於此處行運則運艘未必可通而濟寧
　　以南之運道全皆汙没矣(臣/)題奉
俞㫖創開皁河業巳行運兩載現今時方秋杪而駱馬
　　湖沿邊一帶盡成平陸人馬通行若非預開皁河
　　一工則此時阻運之状當不知如何拮据矣維雅
　　不特不知皁河并不知董口更不知駱馬湖情形
　　而遽謂(臣/)興無益之工糜無益之費勞民傷財等
　　語不識皁河不開則漕運将從何路上達以必不
　　能行之茶城而維雅諄諄言之以見在濟運之皁
　　河而維雅故稱無益是誠何心且維雅兩河治畧
　　引内將前人紛紛各議俱以為揣摹無稽之浮言
　　非閲厯諳習之確見等語今維雅於茶城皁河董
　　口駱馬湖之孰髙孰低孰通孰阻全然不知浮言
　　乎確見乎閲厯諳習乎揣摹無稽乎(臣/)實不能為
　　之曲解矣其欺㒺者五也又查維雅河防芻議第
　　四巻減水石壩條内稱挑浚難施之處宜倣崔鎮
　　等壩之例而推行之將見石壩既設遇有滔漲開
　　放分流㑹漕濟民等語又稱自中州以至淮徐沿
　　河兩岸隨地相度或數十頃或數百頃共建石壩
　　一座俟伏水大漲放水使行薄瘠變為膏腴民生
　　有濟
國税可充利賴非細等語又淮揚疏築條内開芒稻河
　　閘口不過十丈安能洩二三十里泛漲之水等語
　　又兩河治畧確理漕堤條内開宜相度地勢酌建
　　閘壩蓄洩得宜運道民生攸賴等語又多建石閘
　　條内開必於漕堤一帶多建石閘原設大小閘座
　　除巳經修造外或照原閘再加深濶或原閘不足
　　更多添建尤保固漕堤善後之遠計等語夫維雅
　　於
進呈
睿覽書内業將黄運兩河減水閘壩應改深改濶添建
　　多建等因諄諄申説不啻至再至三矣及至工所
　　目擊微(臣/)巳建多壩無可指摘於是另作二十四
　　欵抹煞
進呈之書將(臣/)已建多壩盡議拆毁填塞與
進呈書内諄諄申説之言自相水火其欺㒺者六也以
　　上諸條皆係維雅
進呈書内所載其矛盾情由厯厯見在與
欽差大臣科道諸(臣/)公同㑹議時(臣/)與維雅問答之言
　　皆係確有慿據者(臣/)是以敢於陳明若維雅作威
　　作福得之屬員口傳而非(臣/)親經目擊者(臣/)俱不
　　敢叙入總之微(臣/)無識無才原不足以當督河之
　　寄先失於易視河工繼失於走埽逾限凡此不職
　　之狀皆足以招物議之來况督撫藩臬諸臣職在
　　安民而(臣/)職在勞民尤易啟謗無怪乎維雅之斥
　　(臣/)為勞民傷財矣然維雅若止於斥(臣/)即使甚至
　　辱(臣/)詈(臣/)無所不至(臣/)亦能容而不較至於(臣/)厯
　　年建築如許工程乃係節次題奉
俞綸而興舉者目下見有成效將來賴以安瀾而維雅
　　一旦盡欲拆毁從新另修據其所議不下費銀五
　　六百萬兩且拆毁各壩宣洩無資則決黄河決髙
　　堰決漕堤淤清口墊運河之患不乆即見矣糜費
　　紛更隳工僨事以淺近而論則微(臣/)之身家性命
　　所闗以遠大而言則
國家之運道民生攸繫在(臣/)之身命顧不足惜而運道
　　中阻民生墊溺其為將來後患者尚可勝言耶(臣/)
　　中心恐懼寤寐驚憂反覆思維有斷不敢不據實
　　逐一直陳以備
睿覽者也貼黄難盡伏乞
皇上俯賜全覽施行
　　恭報進京疏
題為恭報微(臣/)起程赴
京日期并料理緊要工程縁由仰祈
睿鑒事竊(臣/)一面分行各属上緊防守料理工程一面
　　捧佩
敕印於本月二十二日起程訖惟是目前最要𦂳者莫
　　如堵塞宿遷縣蕭家渡決口并挑宿遷縣楊家荘
　　桃源縣白洋河清河縣大王廟曹家窑安東縣蓮
　　花菴等處引河五道盖楊家荘以下一百四五十
　　里河身必待蕭家渡合龍之水方能刷成而蕭家
　　渡一工必須冬杪春初早堵完固俾其逐漸衝刷
　　始克成河至此引河五道乃係保運固工至要之
　　務尤須於蕭家渡之前及早挑完若遲過冬春水
　　涸之候難以施工則勢必又悞一年矣但河庫已
　　罄募夫買料實無見銀(臣/)再四籌維一面見在確
　　估另
請錢糧一面分行東豫二省并江南附近州縣設法賖
　　購料物暫撥民夫乗時儹工許其俟請到錢糧之
　　日照數發還各該州縣令各該州縣代民完解緊
　　餉庶乎可以無悞此(臣/)見在舉行之事誠恐各州
　　縣因(臣/)奉
命赴
京不無遷延觀望以致坐悞之虞(臣/)是以不得不特疏
題明嚴行責成以免其推諉貽悞者也(臣/)謹具
題伏乞
睿覽施行
　　請帑修蕭渡工疏
題為請帑堵築蕭家渡要工以期黄河早歸故道事切
　　照微(臣/)奉
命大修江南河道所有
題請過興舉各工方幸告竣而復有蕭家渡民堤坐陷
　　一事以致黄河又復旁決此實(臣/)智短才疎綢繆
　　不善所致(臣/)雖萬死何足贖辜乃蒙
皇上不將(臣/)從重治罪而特免責賠仍令(臣/)領帑加修
　　且
天語諄諄訓誨備至(臣/)感泣無地伏思自古聖君使過
　　之仁未有如
皇上之至寛至厚者(臣/)雖肝腦塗地粉身碎骨不能仰
　　報
洪慈於萬一嗣今以往惟有欽遵
聖諭益加慎重小心以期河工之必成以盡微(臣/)之職
　　掌而巳至於自堵塞以及善後各工(臣/)前約畧估
　　計需銀一百二十萬兩其中緩急分為三等第一
　　等最急之工乃係挑楊家荘白洋河曹家窪三處
　　引河共二千五百餘丈并設法加鑿攔馬河減水
　　壩内外岡土十餘方以及堵蕭家渡決口九十餘
　　丈共約需銀十五萬兩第二等次急之工乃係將
　　黄河邳宿運河
欽修民修并原應民修而尚未加修之一切堤工止髙
　　出本年大漲水跡二尺内外者約有六萬餘丈俱
　　加至髙出大漲水跡六尺為度并添築黄河各減
　　水壩尾三和土五千餘方共約需銀三十八萬兩
　　第三等可緩之工乃係將黄河邳宿運河
欽修民修一切堤工髙出本年大漲水跡三四五尺不
　　等者共十四萬餘丈俱一律加至髙出大漲水跡
　　六尺為度并髙家堰髙良澗翟家壩一帶堰堤一
　　萬五千餘丈普例加幇戧堤頂寛一丈五尺不等
　　底寛二三丈不等髙八尺至一丈六七尺不等又
　　添建翟家壩并南北運河共減水壩三座加挑大
　　王廟蓮花菴二處引河共二千餘丈黄河堤近河
　　身積水汕擊并運河堤根終年漫泡水内之處應
　　築做樁笆工二萬餘丈共約需銀六十七萬兩以
　　上三等共需銀一百二十萬兩第一等最急之工
　　必須飛星疾儹定於春分節前將蕭家渡閉合龍
　　門使黄河盡歸故道不致再決第二等次急之工
　　必須急早興舉以待來年伏秋第三等可緩之工
　　亦當乗時修築以為善後永保河堤之計今(臣/)躬
　　承
皇上面諭命(臣/)細心採訪(臣/)敢不其慎其重所有次急
　　可緩等工容(臣/)回至工所與所屬各官再加詳酌
　　隨即另疏具
題若夫最急之工誠屬刻不容緩伏乞
皇上睿鑒敕部先撥附近山東河南見銀一十五萬兩
　　俾臣得以如期疾儹必於春分節前將蕭家渡合
　　龍完固以期無負
皇上教誨天語務使黄河全歸故道不復再生他患以
　　贖臣罪於萬一也(臣/)謹先疏
題請伏乞
睿鑒施行
　　恭報回工疏
題為恭報微(臣/)到工日期并陳見在挑築情形仰祈
睿鑒事竊照微(臣/)奉
㫖赴
闕䝉
皇上不加嚴譴而仍令(臣/)領帑竣工自(臣/)面承
聖諭之後於十一月十九日又蒙
皇上再𫝊
聖誨以治河原屬極難之務而(臣/)失之孟浪憫(臣/)之愚
　　昧念(臣/)之迂拙戒(臣/)之輕浮(臣/)跪聽之下感激無
　　地伏思自古人君之使過未有如我
皇上之寛厚仁慈自古人君之誨臣未有如我
皇上之諄切備至(臣/)雖草木而躬被
天髙地厚之恩欲求仰報萬分之一不知何以為報惟
　　有益加小心益加慎重時切凜畏將
皇上至訓鐫鏤臓腑永矢欽遵而巳今(臣/)於十一月二
　　十日出京城門二十一日長行道過濟寧衙署繕
　　拜慶賀本章至十二月十一日抵江南宿遷縣蕭
　　家渡工所查此工原寛九十餘丈而從外越築約
　　長一百一十餘丈(臣/)先於十月内委陞任宿桃同
　　知佟國聘見任宿桃同知李燦分管兩壩進埽今
　　(臣/)到工之日巳築過五十餘丈中泓尚賸五十六
　　丈見在嚴催疾儹至於合龍之期必俟挑河完竣
　　方可閉合(臣/)先於十月初間檄行附近州縣借撥
　　民夫限令嵗内挑完三處引河是以擬於正月内
　　閉合蕭家渡龍門及續接所司申報知十一月初
　　旬而人夫尚未到工各屬既觀望遲延則挑河之
　　役非正月杪二月初不能告竣挑工既遲則合龍
　　自不敢早(臣/)是以於請帑疏内聲明春分節前方
　　可合龍也今全黄水勢仰賴
皇上洪福巳有一半歸正河尚有一半歸決口(臣/)見在
　　嚴催急儹不遺餘力凜遵
皇上慎重小心之戒百計籌維以期早合龍門不致再
　　決所有微(臣/)到工日期并見在挑築情形(臣/)謹恭
　　疏
題報伏乞
皇上睿鑒施行
　　加修善後工程疏
題為謹請加修善後工程以期永保河防事竊照江南
　　河道加修善後工程(臣/)原估銀一百二十萬兩乃
　　從永逺保固起見誠屬必需之項也今部議前後
　　共止准撥銀九十六萬兩其餘二十四萬兩因(臣/)
　　先曾題借過江蘇藩庫銀十萬兩漕項銀三萬八
　　千餘兩并大修案内曾動過河庫銀十萬餘兩是
　　以將此二十四萬一併扣除(臣/)何敢復為置議但
　　微(臣/)原係按工程而
請錢糧則必得將錢糧撥足然後工程可以如估告竣
　　若扣帑二十四萬兩則勢必不能照估儹工矣如
　　謂(臣/)前此曾經多費是以必須扣除則(臣/)前此節
　　省頗多其實未嘗多費又不敢不將原估續估工
　　程并實用錢糧數目逐一備陳於
皇上之前也查康熙十六年間微(臣/)奉
命督河彼時江南河道四分五裂水行地上堤不成堤
　　河不成河田地沉淹民生墊溺所屬管河司道㕔
　　等官凡稍知河工者皆曰河道壊至今修治最難
　　若照冀尚書等所估工程必須銀五六百萬方可
　　告竣等語(臣/)以軍興需餉安有如許錢糧隨嚴行
　　各官加意節省共估銀四百餘萬然止於南岸自
　　白洋河起北岸自清河縣起各至雲梯闗為止其
　　南岸白洋河以上北岸清河縣以上并南北兩岸
　　自雲梯闗以下至於海口俱未估及(臣/)念南北兩
　　岸白洋河清河縣以上若不加修則下流雖費銀
　　四百餘萬而上流難保雲梯闗以下若不加修則
　　河流散漫海口不能衝闢水壅不行上流尤屬難
　　保是以自徐州起至海口盡行估築堤工不照各
　　官估計另出已見止共估銀二百五十一萬七千
　　六百餘兩且將一切憫(臣/)勸(臣/)可危可懼之言全
　　然不顧力任其事而不敢稍有游移也但此所估
　　錢粮乃係築徐州以下黄河兩岸堤工并髙家堰
　　至翟家壩一帶幇堤堵決大挑山清髙寳四州縣
　　運河挑爛泥淺淤泥堵運河清水潭等各口黄河
　　桃清山安四縣各口造浚船二百九十六隻等工
　　也至於築徐州州城以上徐蕭豐碭四州縣堤工
　　堵楊家荘大決口堵花山決口大修歸仁堤并邳
　　宿兩州縣運河之堵決挑河築堤建壩清河縣運
　　河之酌改運口等工以及湖堰運河之添建減水
　　各壩添造汛船等項皆在原估之外内徐州州城
　　以上估銀十萬兩堵花山決口估銀一萬九千四
　　百餘兩大修歸仁堤估銀十四萬八千七百餘兩
　　堵楊家荘決口估銀十八萬九千三百餘兩邳宿
　　運河估銀十五萬九千三百餘兩酌改運口兩次
　　估銀六萬餘兩添建湖堰運河減水壩十四座共
　　銀七萬四千餘兩又添估造船銀一萬餘兩并十
　　九年大水後補苴工程五萬餘兩以上各工皆續
　　估之工統計需銀八十一萬餘兩再加原估各工
　　二百五十一萬餘兩是前後共估銀三百三十三
　　萬餘兩查再陳經理河工第一疏未盡事宜等事
　　案内省築堤工改建黄河減水壩經(臣/)
題定於建減水壩之外可以再節省銀三十萬兩今亦
　　作數扣除計前後各工共估銀三百三十三萬餘
　　兩者實該用銀三百零三萬餘兩今(臣/)工完核算
　　實止用銀二百七十六萬餘兩較之原估續估除
題明節省之外又節省銀二十七萬餘兩此皆厯厯有
　　巻見在工部可考者(臣/)故曰(臣/)節省頗多其實未
　　常多費也况部(臣/)扣除二十四萬之内有河庫銀
　　十萬餘兩乃係微(臣/)屢次
題明應動之欵尤屬不應扣除查(臣/)估計堵塞楊家荘
　　決口疏内開有除動節省錢糧之外尚缺銀三萬
　　八千一百六十餘兩擬多用捐栽栁枝或仍有不
　　敷則於河庫内通融動支等語今此工除用捐栽
　　官栁之外尚多費銀三萬五千四百一十兩有竒
　　則此原缺之三萬八千一百六十餘兩自應動河
　　庫錢糧又亟請併修河北運河疏内(臣/)原估需銀十
　　五萬九千三百餘兩内開將河庫近年節存約可
　　抵十分之四等因
題明在案查此工照原估十分之四科算該動河庫銀
　　六萬三千七百四十餘兩二項合算共應動河庫
　　銀一十萬一千九百餘兩今(臣/)所用河庫十萬餘
　　兩適合原
題之數無可扣除者也至所借江蘇藩庫銀十萬兩并
　　漕項銀三萬八千四百餘兩實係照估做過工程
　　竝非分外多費亦俱無庸扣除如部(臣/)必欲補還
　　亦止可陸續於河庫内逐年節省扣解此時萬難
　　預扣以致悞工也伏乞
皇上俯念河工闗係重大矧當全黄歸故加修不可泄
　　忽之時
敕下部(臣/)將所扣銀二十四萬兩急為撥發俾(臣/)得以
　　及時儹工務期保固其前此借過江藩庫并漕項
　　銀共十三萬八千四百四兩有竒容(臣/)力行各屬
　　將逐年嵗修工程百計節省自康熙二十四年為
　　始每年扣銀一萬四千兩附東豫二省藩司隨便
　　解交户部限十年扣解全完如此一轉移間則目
　　前既可不悞工程而十年之間仍可全還戸部以
　　充
國用也(臣/)謹具
題伏乞
皇上睿鑒敕部議覆施行
　　請添河員疏
題為兩河汛險工長官少不能兼顧謹
請酌調添設以保永固事竊惟修防河堤有堤矮漫溢
　　之患有風浪擊堤之患有鼠獾穴隙滲水之患有
　　堤被浸乆忽然坐陷之患有大溜奔注塌崖坍堤
　　頂沖掃灣上堤下坐遷變非常危險莫測之患凡
　　此五者雖為害有重輕之不同而皆足潰堤成決
　　阻運殃民是以修防必期縝密而不宜稍有疎忽
　　也至於修防之法全賴料物人夫固不待言矣然
　　欲料之速集來工與夫之不致逃曠則非能幹多
　　員駐工調度威惠並行不可得也本年自蕭家渡
　　合龍黄河歸故之後三四兩月止於宿桃二縣黄
　　水漫漲及(臣/)設法疏浚百計防守五月業巳歸漕
　　豈知一經小暑霪雨數月黄淮交漲之後又益以
　　山東諸泉大水横發凡(臣/)奉
㫖加修之堤有易於取土五月以前告完者堤頂髙出
　　水面四尺有竒不等其取土艱難加以六月後連
　　隂數月畚鍤難施未經告竣者堤頂出水一二尺
　　不等甚至僅存數寸自七月二十一日起至八月
　　初二日止旬有二日之間河流異常泛漲碭山北
　　岸之盤龍集南岸之毛城舖定國寺蕭縣之北辰
　　集徐州南岸之䕶城石堤楊家窪房村北岸之李
　　道華樓子房山靈璧南岸之雙溝集睢寧南岸之
　　余家堂戴家樓邳州北岸之鯉魚山羊山寺董家
　　堂沈家堂青墩營宿遷南岸之蔡家樓朱衣城毛
　　家宅北岸之直河岔路口炭渚西門外二郎廟等
　　處約有一二萬丈皆堤頂止髙出水面三五寸七
　　八寸不等彼時内係乆雨積水深二三四尺不等
　　既巳無處取土而外則大溜奔騰幾平堤頂加之
　　以霪雨不時既憂漫溢又慮坐陷更恐大風汕擊
　　獾穴狼窩穿隙過水(臣/)晝夜無寧憂虞惶懼力督
　　一切官弁各各多募人夫購辦草料百計搶救幸
　　賴
皇上洪福齊天旬餘之内並無大風而八月初三河水
　　陡落尺餘得以無恙及水勢稍落而河流愈急一
　　切險汛搜刷堤根處處危急(臣/)那東補西飛運料
　　物隨機下埽抵禦直至九月初間方能保定除該
　　管大小官弁員駐工并(臣/)標効用等弁盡行差遍
　　外(臣/)又添委見在加修大工之監理分管等官一
　　百餘員分地協防搶救方得無虞(臣/)因而展轉籌
　　維防險必須官多庶可分地責成各圖鞏固本年
　　之得以無恙者賴有見在加修大工之諳練監理
　　分管等官一百餘員協助該管㕔營印河官弁分
　　地防守也然此等各官大工一竣即應他補不能
　　恃為乆常(臣/)若不預畫萬全之計勢必臨事無人
　　貽悞匪細(臣/)萬不得已擬
請將汛長工逺之處酌量添官内凡就近有見任官員
　　可用者即令兼管河工就近無見任官員可用者
　　方為添設分管至於文武官弁互相表裏凡有
欽工之處設一武弁即應設一文職葢武弁専管兵丁
　　栽栁蓄草填補獾穴狼窩下埽簽樁等務其購辦
　　料物動用錢糧以及督管嵗修人夫皆係文職之
　　事如一武即有一文則有首尾之應手足之孚彼
　　此同舟盡力相濟如兩武弁汛地而止一文官督
　　管夫料未免顧此失彼每有奔馳不及倉卒貽悞
　　之虞查淮揚徐三府州屬見在設立七河㕔七河
　　營内除徐屬邳睢靈璧山清外河山安山清旴𣅿
　　揚河等六㕔營汛地工程俱各相當即有多寡亦
　　相去不逺無庸更議外惟宿桃㕔營黄河兩岸除
　　月堤不計外共有縷堤五萬餘丈更有運河兩岸
　　并歸仁堤工二萬餘丈加以險汛如林在宿遷則
　　有蔡家樓雞嘴壩蔡家樓下灣彭家堡蕭家渡徐
　　家灣楊家荘白洋河等新舊大險七處在桃源則
　　有九里崗烟墩劉家荘上渡口龍窩雞嘴壩七里
　　溝李家口三岔等新舊大險九處尚有時下雖未
　　修防而將來勢必成險之工并一切搶修次險工
　　程不可勝計更有運河清黄交㑹之處不時下閘
　　啟閉以及浚淺挑淤約計宿桃兩縣工程之多倍
　　於别汛而僅有一同知一守備萬萬不能分身料
　　理本年伏秋異漲新險危急之時同知李燦駐桃
　　源三岔工所守備劉文道駐桃源九里崗工所督
　　夫集料下埽搶救頃刻不敢逺離然該汛除此二
　　工之外桃源尚有七險宿遷亦有七險加以運河
　　與各未竣堤工處處有漫溢之勢(臣/)另委監理同
　　知劉沛引原任宿遷縣知縣胡天龍督率分管該
　　管各官弁専防宿遷運河工程又委監理知縣尚
　　登岸趙良臣督率分管該管各官弁分防宿遷攔
　　馬河西門外二郎廟蕭家渡一帶工程又委監理
　　候補知府佟國聘督率分管該管各官弁専防楊
　　家荘白洋河一帶工程又委監理候補同知黄道
　　宏督率分管該管各官弁専防宿桃交界古城一
　　帶工程又委監理知縣沈仲寅督率分管該管各
　　官弁専防桃源南岸工程又委監理知縣吳世貢
　　督率分管該管各官弁専防桃源北岸工程又委
　　桃源現任知縣何勲分頭購辦草料催督人夫統
　　計宿桃一汛除見任知縣不計外其専司河務者
　　同知守備二官并(臣/)又另委監理官八員督率大
　　工分管并見任各官弁共相協助始克保固無虞
　　夫以本年見用監理㕔備十員協力保固之工而
　　將來僅有一㕔一備兩員欲其處處周到不生意
　　外之變誠屬鞭長不及勢必貽悞者也今(臣/)
請將宿桃一汛添設同知一員守備一員將一汛分為
　　兩汛令見任宿桃同知李燦専管宿遷黄運兩河
　　并宿虹兩縣歸仁堤工改為分管宿虹河務同知
　　見任宿桃河營守備劉文道改為分管江南江北
　　宿虹河營守備添設分管桃源河務同知一員桃
　　源河營守備一員又宿遷運河向設主簿一員把
　　總一員兼管黄河堤工今查運河兩岸原有堤一
　　萬餘丈近又加挑新河一道計長三千餘丈連黄
　　河堤工統計共長二萬餘丈且清黄交㑹漕艘咽
　　喉之區汛廣工長一主簿一把總萬難遍及查該
　　縣有劉馬荘廵檢一員應令兼管駱馬湖以上黄
　　河新河工程并調撥把總一員協同料理其見在
　　運河主簿把總應令専管石磡以内運河兩岸堤
　　工并皁河攔黄壩工又宿遷縣北有攔馬河減水
　　壩五座與黄河堤工隔逺見在主簿把總不能兼
　　顧應令宿遷縣典史就近兼管又邳州北岸堤工
　　長一百餘里武職見有把總二員而文職止有州
　　判一員不能兼顧查該州有直河廵檢一員應令
　　兼管河工與該州判分管黄河堤工又邳州運河
　　堤工一萬餘丈應調撥把總一員協助州同修防
　　又徐州北岸堤工計長一百餘里武職見有千把
　　總三員應裁去千總一員止留把總二員文職止
　　有北岸州判一員實難徧顧查該州北岸見有吕
　　梁廵檢一員應令兼管河工與北岸州判分汛防
　　守又邳州運河
欽工一萬餘丈業已設官設兵協力修防但黄林荘以
　　下徐塘口一帶尚有運河六七十里雖原無堤工
　　不用特設文武防守而向來每嵗有民夫挑淺之
　　役亦應有一文職専督之查該州見有新安廵檢
　　一員駐劄頗近應令新安廵檢専管徐塘口上下
　　挑淺工程又睢寧縣黄河南岸除遥月堤之外止
　　算縷堤計有一萬六千餘丈且有戴家樓韓家荘
　　二處極大險工更有搶修工程不一而足查該汛
　　武職見有千把總二員而文職止有主簿一員實
　　難兼顧查睢寧縣並無縣丞(臣/)
請添設睢寧縣管河縣丞一員與主簿分汛防守又安
　　東縣黄河北岸堤工二萬三千餘丈又山陽北岸
　　有堤工三千餘丈而安東南岸亦有堤工(臣/)已令
　　彼此交換將安東南岸堤工交山陽管河官弁専
　　管其山陽北岸堤工換交安東管河官弁専管庶
　　無隔河逺顧之難是安東北岸將及二萬七千丈
　　此二萬七千丈之内武職設千把總四員而文職
　　止有該縣主簿并五港司廵檢二員應裁去千總
　　一員添設安東縣管河縣丞一員共計文武官各
　　三員以便協力防守又山陽外河南岸自季家淺
　　至雲梯闗通長三萬一千餘丈見在武職有千把
　　總四員而文職亦止外河主簿馬邏司廵檢二員
　　應裁去把總一員添設山陽外河縣丞一員與外
　　河主簿等分汛防守又髙家堰當全湖之衝必須
　　官品稍大之能員防守而見在係一大使官品太
　　微應裁去大使改設髙堰主簿一員又雲梯闗外
　　黄河兩岸堤工綿逺武職見有千把總二員而文
　　職止有羊寨司廵檢一員亦難隔河兼顧應令羊
　　寨司廵檢駐劄薛家套専管雲梯闗外北岸堤工
　　并將所裁髙堰大使著令駐劄大套分管雲梯闗
　　外黄河南岸堤工又清河縣運口亦係漕艘咽喉
　　且大溜奔湍經年險急最為𦂳要今該縣縣丞既
　　管運河工程又管黄河南岸堤工顧此失彼實有
　　貽悞之虞查該縣見有馬頭司廵檢一員應令馬
　　頭司廵檢管黄河南岸俾縣丞専管運河庶免貽
　　悞又山陽運河一百餘里乃係水陸要衝修防最
　　密見在武職有千把總二員而文職止有該縣裏
　　河主簿一員實難兼顧查該縣見有縣丞一員應
　　令兼管裏河與主簿分汛防守又揚州府屬髙寳
　　江三州縣運河上自山陽縣交界黄浦起下自江
　　都縣灣頭井芒稻河止通長二百四十餘里合東
　　西兩岸計之不下四百餘里其間樁工石工埽工
　　閘座減水壩等工多如林除通判守備之外武職
　　尚有千把總五員而文職僅有一州判兩主簿共
　　三員實有鞭長難及之虞查髙郵州見有州同一
　　員寳應縣見有縣丞一員應俱令兼管河工與州
　　判主簿分汛防守又江都河道長一百二十里見
　　在主簿一員僅堪管理芒稻河灣頭以上各
欽工堤壩閘座其灣頭以下厯郡城至𤓰洲尚有河道
　　六十里其間雖無
欽工而亦有民夫挑淺之役主簿不能兼顧查該縣見
　　有縣丞一員應令兼管灣頭起至𤓰洲止一帶河
　　道以便主簿専管灣頭以上一切𦂳要
欽工又儀徵縣河道長七十里雖無
欽工堤岸而亦有挑淺之工查該縣原無管河専官見
　　有縣丞一員應令該縣縣丞就近兼管河道又旴
　　𣅿縣主簿與山陽縣髙良澗主簿汛地相接而旴
　　𣅿主簿所管旴𣅿堤工不過十餘里山陽主簿所
　　管山陽堤工計長七十餘里應令山陽主簿止管
　　至周橋為止其周橋以南古溝唐埂一帶雖係山
　　陽地方應交旴𣅿縣主簿管理將旴𣅿主簿改為
　　山旴管堤主簿又山陽雲梯闗外海口一帶有近
　　年新淤無主葦草灘地(臣/)前委効用千總劉淳駐
　　彼清查數年以來前後共查得新淤灘地六百餘
　　頃從前已採過葦草一百餘萬束(臣/)見在通行各
　　工查明收過葦數一面
題報一面入康熙二十一年分嵗報冊内開銷至此項
　　葦灘將來嵗嵗可得葦草百餘萬束大有益於河
　　工但地廣柴多必須特設千總一員督管河兵専
　　司採綑之事其所設千總歸山安河營管轄支領
　　俸餉以上淮揚徐三府州屬黄運河湖一切堤工
　　除用附近見任官員兼管河工并各營千把總或
　　裁或添仍係彼此調撥者不計外通計實添設同
　　知一員守備一員縣丞三員主簿一員此皆微(臣/)
　　再三斟酌妥當方敢陳請倘䝉
皇上俯念河道攸闗重大特賜
俞允則將來各處堤工俱有専責官弁修防自密永可
　　無悞其有裨運道民生實非淺鮮也至於應添官
　　員俟奉有
俞㫖之日容(臣/)於見在工所各官之内擇人地相宜勤
　　勞最著者另疏保舉具
題并各官弁各管某某工程段落丈尺各應駐劄某某
　　地方以及各營千把總應裁應添作何調撥之處
　　另造清冊送部以専責成俾為永逺定例外(臣/)謹
　　一併
題明伏乞
皇上睿鑒
敕部議覆施行
　　恭報兩河險工官員疏
題為兩河汛險工長等事今將淮揚徐三府州分管黄
　　運二河併湖堤各同知通判州同州判縣丞主簿
　　廵檢典史大使等官駐劄地方修防汛地起止理
　　合造冊施行須至冊者
　　　計開
　　　　徐屬河務同知一員駐劄徐州所屬河官八
　　　　　　　　員
　　　　　徐州州同駐劄州城修防黄河南岸汛地
　　　　　　　　上自蕭縣界王家堂起下至青田
　　　　　　　　止
　　　　　　南岸州判駐劄房村驛修防黄河南岸
　　　　　　　　　汛地上自青田起下至靈璧縣
　　　　　　　　　界止
　　　　　　北岸州判駐劄河北館驛門修防黄河
　　　　　　　　　北岸汛地上自大谷山起下至
　　　　　　　　　王家山止
　　　　　　呂梁廵檢駐劄呂梁修防黄河北岸汛
　　　　　　　　　地上自狄家山起下至邳州界
　　　　　　　　　止
　　　　　　蕭縣主簿駐劄郝家集修防本縣黄河
　　　　　　　　　汛地
　　　　　　碭山縣主簿駐劄縣城修防黄河南岸
　　　　　　　　　汛地
　　　　　　豐碭主簿駐劄盤龍集修防豐縣黄河
　　　　　　　　　及碭山縣黄河北岸汛地
　　　　　　沛縣主簿駐劄夏鎮修防本縣運河汛
　　　　　　　　　地
　　　　分管邳睢靈璧河務同知一員駐劄邳州所
　　　　　　　　　屬河官七員
　　　　　邳州州判駐劄州城修防黄河汛地上自
　　　　　　　　　徐州界起下至馬船幇止
　　　　　　直河司廵檢駐劄州城修防黄河汛地
　　　　　　　　　上自馬船幇起下至宿遷縣界
　　　　　　　　　止
　　　　　　州同駐劄猫兒窩修防運河汛地上自
　　　　　　　　　徐塘口起下至宿遷縣界止并
　　　　　　　　　唐宋山堤工
　　　　　　新安司廵檢駐劄泇口修防運河汛地
　　　　　　　　　上自山東嶧縣界起下至徐塘
　　　　　　　　　口止
　　　　　　靈璧縣主簿駐劄雙溝集修防本縣黄
　　　　　　　　　河汛地
　　　　　　睢寧縣縣丞駐劄姚家集修防黄河汛
　　　　　　　　　地上自靈璧縣界起下至戴家
　　　　　　　　　樓止
　　　　　　主簿駐劄魏家集修防黄河汛地上自
　　　　　　　　　戴家樓起下至宿遷縣界止
　　　　分管宿虹河務同知一員駐劄白洋河所屬
　　　　　　　　　河官七員
　　　　　宿遷縣縣丞駐劄縣城修防黄河南岸汛
　　　　　　　　　地上自睢寧縣界起下至小古
　　　　　　　　　城止
　　　　　　南岸主簿駐劄白洋河修防黄河南岸
　　　　　　　　　汛地上自小古城起下至桃源
　　　　　　　　　縣界止
　　　　　　北岸主簿駐劄縣城修防黄河北岸汛
　　　　　　　　　地上自縣西門起下至桃源縣
　　　　　　　　　界止
　　　　　　劉馬荘廵檢駐劄皁河集修防黄河北
　　　　　　　　　岸汛地上自邳州界起下至張
　　　　　　　　　荘運口止并新運河上自皁河
　　　　　　　　　口起下至運口止
　　　　　　運河主簿駐劄皁河集修防運河汛地
　　　　　　　　　上自邳州界起下至早河口止
　　　　　　歸仁司廵檢駐劄歸仁集修防宿虹二
　　　　　　　　　縣歸仁堤汛地
　　　　　　典史駐劄縣城修防攔馬河減水各壩
　　　　分管桃源河務同知一員駐劄桃源縣所屬
　　　　　　　　　河官四員
　　　　　桃源縣縣丞駐劄縣城修防黄河南岸汛
　　　　　　　　　地上自宿遷縣界起下至烟墩
　　　　　　　　　止
　　　　　　南岸主簿駐劄縣城修防黄河南岸汛
　　　　　　　　　地上自烟墩起下至清河縣界
　　　　　　　　　止
　　　　　　北岸主簿駐劄衆興集修防黄河北岸
　　　　　　　　　汛地上自宿遷縣界起下至上
　　　　　　　　　渡口止
　　　　　　三義鎮廵檢駐劄三岔修防黄河北岸
　　　　　　　　　汛地上自上渡口起下至清河
　　　　　　　　　縣界止
　　　　分管山清外河同知一員駐劄清江浦所屬
　　　　　　　　　河官五員
　　　　　清河縣主簿駐劄縣城修防本縣黄河北
　　　　　　　　　岸汛地
　　　　　　馬頭司廵檢駐劄甘羅城修防本縣黄
　　　　　　　　　河南岸汛地
　　　　　山陽縣外河縣丞駐劄清江浦修防黄河
　　　　　　　　　南岸汛地上自清河縣界起下
　　　　　　　　　至朱家嘴止
　　　　　　外河主簿駐劄蘇家嘴修防黄河南岸
　　　　　　　　　汛地上自朱家嘴起下至童家
　　　　　　　　　營止
　　　　　　馬邏司廵檢駐劄盧舖修防黄河南岸
　　　　　　　　　汛地上自童家營起下至陳家
　　　　　　　　　社止
　　　　分管山安河務同知一員駐劄安東縣所屬
　　　　　　　　　河官五員
　　　　　安東縣縣丞駐劄縣城修防黄河汛地上
　　　　　　　　　自清河縣界起下至縣東門止
　　　　　　主簿駐劄夏村營修防黄河汛地上自
　　　　　　　　　縣東門起下至彭家灘止
　　　　　　五港司廵檢駐劄佃湖修防黄河汛地
　　　　　　　　　上自彭家灘起下至雲梯闗止
　　　　　山陽縣羊寨司廵檢駐劄薛家套修防黄
　　　　　　　　　河北岸汛地上自雲梯闗起下
　　　　　　　　　至泗汾港止
　　　　　山陽縣大套大使駐劄大套修防黄河南
　　　　　　　　　岸汛地上自雲梯闗對岸陳家
　　　　　　　　　社起下至陸家社止
　　　　分管山清旴𣅿河務同知一員駐劄淮安府
　　　　　　　　　所屬河官六員
　　　　　清河縣縣丞駐劄甘羅城修防運河汛地
　　　　　　　　　上自甘羅城西南角起下至山
　　　　　　　　　陽縣界横堤頭止
　　　　　山陽縣裏河縣丞駐劄府城修防運河汛
　　　　　　　　　地上自府城西南角樓起下至
　　　　　　　　　寳應縣界止
　　　　　　裏河主簿駐劄府城修防運河汛地上
　　　　　　　　　自清河縣界起下至府城西南
　　　　　　　　　角樓止
　　　　　　髙家堰主簿駐劄髙家堰修防湖堤汛
　　　　　　　　　地上自石工頭起下至清河縣
　　　　　　　　　界横堤頭止
　　　　　　髙良澗主簿駐劄周家橋修防湖堤汛
　　　　　　　　　地上自周家橋起下至石工頭
　　　　　　　　　止
　　　　　　山旴主簿駐劄翟家壩修防湖堤汛地
　　　　　　　　　上自翟家壩起下至周家橋止
　　　　揚屬河務通判一員駐劄髙郵州所屬河官
　　　　　　　　　七員
　　　　　寳應縣縣丞駐劄縣城修防運河汛地上
　　　　　　　　　自山陽縣界起下至劉家堡止
　　　　　　主簿駐劄縣城修防運河汛地上自劉
　　　　　　　　　家堡起下至髙郵州界止
　　　　　髙郵州州同駐劄州城修防運河汛地上
　　　　　　　　　自永安河尾起下自江都縣界
　　　　　　　　　止
　　　　　　州判駐劄州城修防運河汛地上自寳
　　　　　　　　　應縣界起下至永安河止
　　　　　江都縣縣丞駐劄府城修防運河汛地上
　　　　　　　　　自灣頭閘起下至瓜洲止
　　　　　　主簿駐劄府城修防運河汛地上自髙
　　　　　　　　　郵州界起下至灣頭閘止
　　　　　儀徵縣縣丞駐劄縣城修防本縣運河汛
　　　　　　　　　地
　　謹請加修疏
題為謹請加修善後工程以期永保河防事竊(臣/)奉
命大修江南河道共計動帑創築幇築過黄河兩岸堤
　　工十八萬一千餘丈又動帑創築過邳宿運河堤
　　工二萬一千餘丈又督徐蕭碭豐沛靈睢宿桃清
　　十州縣民夫加幇過不動錢糧黄河兩岸堤工四
　　萬五千餘丈三共已修築過堤二十四萬八千餘
　　丈此等堤工雖巳告竣然凡於康熙十九年未逢
　　大雨以前築竣者未免稍矮至十九年大雨異漲
　　之後築竣者則皆增髙今欲求乆逺安瀾之計必
　　須一槩加至髙出大漲六尺為度方稱萬全(臣/)於
　　康熙二十一年六七月間伏水大發黄清交漲之
　　時逐處接量得此堤二十四萬八千餘丈之内凡
　　堤頂髙出水面五尺六七寸至六尺以上并未水
　　到堤根俱不必再加者共約長六萬六千餘丈水
　　浸堤根而堤頂髙出水面三尺以上至四五尺不
　　等可以稍緩加幇者共長十四萬餘丈水漫堤根
　　而堤頂止髙出水面二尺上下急須加幇者共長
　　四萬二千餘丈又徐州北岸未幇民堤水未到堤
　　根不必加幇外尚有睢宿兩縣未幇民堤一萬八
　　千餘丈亦係水浸堤根堤頂止髙出水尺餘二尺
　　不等兼之堤頂窄狹外無坦坡更覺危急尤須一
　　併動帑及早加幇統計急工六萬餘丈應加髙三
　　四尺不等并將陡坡改為稍坦每丈牽用土三十
　　四方每方一錢五分又隂雨食米夯□麻等項并
　　水工取土艱逺加増工食等項每丈牽需銀五兩
　　五錢共約需銀三十三萬兩又緩工十四萬餘丈
　　應加髙一二尺有竒不等亦改陡坡為稍坦坡并
　　𦂳要大路分外加寛每丈牽用土一十九方每方
　　一錢五分連隂雨等項約需銀三兩一錢共約需
　　銀四十三萬四千兩又各減水壩急須築做三和
　　土五千餘方厚簿不等并添做朱家堂西王家營
　　兩壩石磯心又增建南北運河湖堰減水壩共三
　　座共約需銀八萬兩又邳宿運河最窪之處堤根
　　浸於水内終年不得乾涸并黄河堤工離河太近
　　以及堤外積水成湖風浪不時刷汕之處共計約
　　有二萬丈必須添築樁笆工方可保固經乆每丈
　　料物匠工約需銀四兩共需銀八萬兩又髙家堰
　　臨湖石工連堵決埽工共長五千九百三十三丈
　　八尺見在頂寛二丈者應加至頂寛三丈見在頂
　　寛二丈五尺者應加至頂寛三丈五尺每丈牽用
　　土三十餘方必須設法於離堤二三十丈外水内
　　築堰攔水挑運料小河一道即以挑河之土築成
　　堤工每方約需銀三錢計每丈需土方夫工銀十
　　兩共需銀五萬九千兩又髙良一帶樁埽速堵決
　　之處并武家墩幇堤堵決之處以及翟家壩堵決
　　築堤共長九千七百二十三丈三尺應幇至頂寛
　　三丈每丈約需土二十方亦於離堤二三十丈外
　　挑運料小河一道每方牽給銀一錢八分計每丈
　　需土方夫工銀三兩六錢共約需銀三萬五千兩
　　又清河縣大王廟前加挑引河一道長六百餘丈
　　挑深一丈五尺每丈約需銀十八兩計需銀一萬
　　二千兩以上各工(臣/)先於上年九月内𫝊集所屬
　　各監理等官再三斟酌必得如此加修方可待將
　　來異漲今(臣/)復至工所細心採訪與各官詳加復
　　勘委無更改又先因安東縣蓮花菴有難刷淺工
　　一千四百丈前此亦估加挑今與該管道㕔印河
　　等官詳加酌議目擊水勢漸趨南岸誠恐挑河未
　　成有鼓衝難竣之患今改議停挑此道引河將南
　　岸𦂳要堤工幇寛丈餘待水至堤根之時下埽裹
　　䕶再於大茭陵迤東起直接馬邏添築大遥堤約
　　長三千丈以為重門之障共約需銀二萬餘兩以
　　上通共需銀一百零五萬餘兩内工程雖有緩急
　　之分然必及早如估加修庶將來或遇竒雨異漲
　　亦可恃其修防不致復生他患也伏念(臣/)奉
命治河厯五年之乆除原估銀二百五十一萬七千餘
　　兩并二次借地丁漕項銀十三萬八千餘兩俱經
　　用完又用過河庫銀十餘萬兩而今兩次請銀一
　　百二十萬兩(臣/)非妄議費帑也内中如堵蕭家渡
　　決口加挑𦂳要引河加幇原應係民夫修築之工
　　計長一萬八千丈均屬必不可緩又皁河為漕運
　　咽喉之地雖目今深通無阻而兩岸堤工終年浸
　　於水内一有疎虞闗係甚大斷須火速加幇以期
　　永固又微(臣/)新築與民夫幇過堤工内止髙出上
　　年六月内大漲水跡二尺左右者約計四萬二千
　　餘丈必須速為再加其餘各工雖尚屬可遲然蕭
　　家渡堵塞之後黄淮二瀆若止照康熙十七十八
　　二十二十一等四年之水足以保固無慮設或再
　　如康熙十九年竒雨數月遍地江湖則見在工程
　　尚屬單薄必得及早預為鞏固之計以待大水方
　　稱至穩至安之著至(臣/)前此估計一切堤工止估
　　髙五六八尺不等今則自五尺起築至髙一丈四
　　五尺不等而猶議再行加髙盖(臣/)初任之時適當
　　軍興需餉之候是以逐工俱從極省估計曾將俟
　　工完之時另議撥夫協助河兵加幇髙厚等因
題明在案今河兵修防險要東撥西調刻無寧居而民
　　夫又不能濟急幇丁又尚未定制(臣/)雖欲俟工完
　　之後逐漸加幇但黄淮二瀆之水消長無常卒然
　　漲發每令人措手莫及此皆(臣/)愚昧無知偏心於
　　曲求節省而不覺智慮短淺一至於此以今日而
　　追憶前言不禁慚愧無地汗流浹背者矣今(臣/)添
　　估各工凡𦂳要去處俱係悉心籌畫倘䝉
皇上允行可為永逺安瀾之計其所需銀兩查河工於
　　康煕十三年以前原有捐納事例今海宇清平各
　　省事例俱經停止合無將河工事例較前稍寛其
　　途倣江南賑饑之例聴各處官民捐納以濟其事
　　惟是捐輸銀兩不能剋期應手而工程𦂳急難以
　　緩待除(臣/)先具請帑堵築蕭家渡要工等事一疏
　　内已䝉
皇上敕部撥發山東省地丁銀十五萬兩見倶解到外
　　伏乞
敕部再撥山東河南二省地丁銀一百五萬兩俾(臣/)火
　　速乗時及早興舉俟收事例銀補還其康煕二十
　　年借過江蘇撫(臣/)所屬地丁銀十萬兩康煕二十
　　一年借過漕項銀三萬八千餘兩亦俟收事例銀
　　補還如此則河道永保安瀾善後良圗莫過於此
　　矣至黄河情勢變遷靡常或其間稍有應損益増
　　減之處容(臣/)遵照敬陳經理河工八疏内議政(臣/)
　　等定議事小者准(臣/)竟行事大者另疏題明之例
　　遵奉而行以期確當(臣/)謹具
題伏乞
皇上睿鑒
敕部議覆施行
　
　
　
　文襄奏疏巻四
欽定四庫全書
　文襄奏疏巻五
　　　　　　　　　　　　河道總督靳輔撰
　治河題藳
　　恭報蕭渡合龍疏
題為恭報蕭家渡閉合龍門日期仰祈
睿鑒事竊照微(臣/)奉
㫖挑挖引河堵塞蕭家渡決口限春分節前完工(臣/)駐
　　宿工所百計儹督續因欽遵
俞㫖㑹議漕船遲悞并造船式様二案於二月初四日
　　自工起行赴淮㑹同
欽差侍郎(臣/)宜昌阿副都御史(臣/)色克德馬世濟等并
　　漕(臣/)邵甘江南江西督(臣/)于成龍江蘇撫(臣/)余國
　　柱安徽撫(臣/)徐國相㑹議完畢於十五日自淮起
　　行十七日仍抵工所查蕭家渡決口先於二月十
　　五日業已合龍因(臣/)於赴淮之日諄諄叮囑在工
　　　官弁務必節省物料毋或糜費各官弁見水勢平
　　　緩因(臣/)節省之囑少用□繩迨龍門已合正河之
　　　水積高五六尺水勢猛勇繩少不能挽畱將龍門
　　　埽沖去龍門埽既去撒動大澑更帶卸旁埽三層
　　　幸而正河深通壩臺隨即保住(臣/)於次日抵工詢
　　　知原委深悔欲求節省反致遲延費料於是從新
　　　調度分外多加□繩并將所沖埽料拆取應用毋
　　　分晝夜飛星疾儹仰賴
　皇上洪福齊
天於三月初一日未時閉合龍門訖計春分節前之限實
　　　逾九日除一切善後事宜容(臣/)另疏具
　題外所有蕭家渡閉合龍門日期(臣/)謹恭疏
　題報伏乞
　皇上睿鑒施行
　　　全河歸故疏
　題為全河歸故之後險汛日漸加増謹
請撥足額編河道錢糧以便辦料修防永圖保固事竊
　　惟黄河發源最遠合千支萬派之水而來其勢浩
　　瀚其力勇猛其行如疾雷飛電卒然而至每令人
　　措手不及茍非百計為未雨之謀籌防捍之策斷
　　難免不測之患也若夫未雨修防之法大畧有五
　　一則加高堤堰以禦漫溢一則多用樁埽以抵風
　　浪一則巡查罅隙以杜潰決一則堅修減壩以資
　　宣洩一則𦂳守險汛以防奪河以上五條如第一
　　條慮水漲漫溢(臣/)已借到東豫藩庫錢糧現在多
　　委監理分管等官分頭廣募人夫飛星齊舉將卑
　　矮堤工一律加帮高厚比至伏秋俱有頭緒足保
　　無虞第二條慮風浪汕堤(臣/)見在多方購買樁料
　　或做排樁或下順埽隨機防䕶亦可無虞第三條
　　慮貛狼穿堤為穴(臣/)已嚴著弁兵兼委各監理分
　　管等官逐日巡查凡遇貛穴狼窩立即填塞堅實
　　亦可無患第四條慮減水壩一有不堅大水驟下
　　勢必浮樁卸石釀成後患(臣/)現在添做三和土相
　　機開放亦屬無虞惟防險一事最為艱難徃徃倉
　　卒之間立成大險如桃源北岸七里溝一工向來
　　河離堤根有百餘丈之遠本年正二月内雖經逐
　　漸坍塌然尚有五十餘丈乃蕭家渡合龍之後大
　　澑直下三月初八初九兩日之間坍去四十餘丈
　　僅存十二丈矣此處堤内係舊決口數丈深潭一
　　有疎虞立成奪河之患(臣/)心膽俱碎所幸蕭家渡
　　尚有防守伏秋未用料物(臣/)隨即遍差標弁那緩
　　就急不分晝夜飛星押運赴彼於上流磯嘴壩尾
　　立下大埽十餘個挑水徃南一面加帮七里溝壩
　　臺挑漕下埽裹䕶日來方始無患又清河縣玉皇
　　閣一工向來離堤五六十丈今於本年正二月間
　　逐漸坍塌僅存河崖三丈此工先曽預備今見在
　　下埽抵敵洪流亦可無慮但自合龍以來已歴兩
　　旬雖河道刷寛水勢稍定然似此險汛日漸加増
　　(臣/)驚憂惶惶魂夢㒺釋展轉思維别無他法惟有
　　多備夫料使人力勝水隨機搶救以期克保無虞
　　不使再決而已人夫一項除架船装料鋪埽簽樁
　　收放揪頭繩纜栽栁修栁巡查堤岸㸔守料物修
　　補水溝填塞狼窩貛穴等一切𦂳要諸務俱有河
　　兵力作僅僅足用至於􁪾䌁打纜搬運草栁拉埽
　　擡梯挑土帮修埽臺等一切雜作則用歲修人夫
　　查徃例歲修工程從無募夫之例皆係酌撥附近
　　民夫資其力役是以黄河險工奏銷册内止開料
　　物價值而無募夫工食錢糧江南河南山東三省
　　處處皆然後河南一省經前河南撫(臣/)佟鳯彩因
　　每年所用歲修人夫太多且不特附近州縣而迤
　　裏隔遠州縣亦行概撥人夫不無遠涉之苦於是
　　具
題請令各州縣按地畝加徵歲修人夫錢糧於就近僱
　　募免其遠撥部議不准加徵令動裁賸裁扣銀兩
　　僱夫應用至於江南山東則俱仍舊今康熙二十
　　二年山東曹單二縣黄河工程除用額夫之外照
　　例酌撥附近州縣民夫協助額夫力作江南徐州
　　除郭家嘴長樊大壩小店等舊險工三處外又加
　　楊家窪新險工一處并加修徐州䕶城石堤(臣/)共
　　酌撥徐屬歲修夫一千名協助河兵力作邳州原
　　有董家堂五工頭等舊險二處近年又加塘池大
　　壩鯉魚山等新險工二處本年又添羊山寺新生
　　大險一處并運河亦有零星險汛(臣/)共酌撥該州
　　歲修夫一千二百名協助河兵通融徃來力作睢
　　寧縣向無舊險近生韓家荘戴家樓大險工二處
　　本年又加孟家灣接連戴家樓險工一處俱係極
　　大工程(臣/)共酌撥該縣歲修夫一千二百名協助
　　河兵力作宿遷縣舊有蔡家樓彭家堡險工二處
　　近増白洋河一險并更有零星險汛(臣/)共酌撥該
　　縣歲修夫八百名協助河兵力作桃源縣萬有烟
　　墩龍窩上渡口雞嘴壩李家口等險工五處本年
　　又増七里溝大險一處又古城三岔二處將來亦
　　有大險(臣/)共酌撥該縣歲修夫一千三百名協助
　　河兵力作清河縣舊有甘羅城運口二工近又増
　　惠濟祠一險本年更増玉皇閣險工一處(臣/)共酌
　　撥該縣歲修夫八百名協助河兵力作山陽縣近
　　有湯董荘潘家窪高家荘上張莊真武廟周家渡
　　唐家堡小茭陵何家莊大茭陵沈家圍等險工十
　　一處本年又増左家口險工一處(臣/)共酌撥該縣
　　歲修夫一千四百名協助河兵通融調撥力作安
　　東縣近有蓮花菴南門外險工二處本年又増二
　　鋪茆良口等險工二處其餘尚屬未定(臣/)酌撥該
　　縣歲修夫八百名協助河兵相機力作又寳應縣
　　堤工甚多單薄(臣/)亦酌撥該縣歲修夫三百名協
　　助河兵加帮力作此(臣/)循照徃例見在舉行之事
　　各州縣亦深知險汛攸關重大俱經循例撥夫陸
　　續上工是人夫一項巳覺稍有頭緒惟是淮徐兩
　　府州險汛林立其本年應估歲修工程者共有四
　　十餘處而黄河搶修與邳宿山清高寶江七州縣
　　運河歲修搶修以及高家堰一帶臨湖險汛修防
　　尚在此外(臣/)約畧計之共需栁七十餘萬束草一
　　千二百餘萬束海葦二百餘萬束湖蘆一百餘萬
　　束□蔴一百餘萬觔杉木除黄河兩岸并宿遷運
　　河内排樁俱經估入大修外其各歲修工約需木
　　五萬餘株加以黄河之天妃壩王公堤運河之一
　　切閘座甎石等工需用木石甎灰米鐵等項統計
　　所需料值不下銀十五六萬兩康熙二十一年以
　　前河庫餘賸之銀俱經於大修案内支用全完訖
　　康熙二十二年分五直省額徵河道錢糧止有一
　　十八萬餘兩内直𨽻河南山東三省之夫食歲修
　　料價以及通融凑給七河營官兵俸餉約去十萬
　　兩其可畱濟江南歲修之用者不過八萬餘兩以
　　必需十五六萬兩之工料而止實有銀八萬兩是僅
　　有一半料物人力不能勝水水力强於人力當其
　　奔騰浩瀚之時勢必束手無策付之無可奈何而
　　已從此一有疎虞(臣/)死固不足惜而前此大修數
　　百萬金錢盡化烏有阻運殃民殆無底止矣(臣/)憂
　　心如焚反覆籌計查五直省河道錢糧原額係二
　　十六萬餘兩後因除去蠲荒七萬餘兩是以止有
　　一十八萬餘兩若將五直省原額蠲除荒災之欵
　　照驛站錢糧之例逐一撥補足額俾得多購料物
　　預先堆貯使人力足以勝水方為萬全之策又河
　　道錢糧較之兵餉更急蓋兵餉止須按月給散而
　　河工料物必須預先購備也(臣/)先於康熙二十一
　　年三月内具謹陳康熙二十一年歲修等事一疏
　　請將五直省河道錢糧限三月内解足以濟工用
　　等因部覆不准奉有依議之
㫖欽遵在案(臣/)何敢復為瀆請但河庫已罄而購料刻
　　不可緩必得將河銀及早預解庶乎有濟伏乞
皇上俯念河道關係重大全黄業已歸故若綢繆稍有
　　疎忽則必盡棄前功立釀後患特賜
乾斷敕部將五直省河道錢糧凡每年應徴并應蠲除
　　荒災之數俱令各該州縣全照原額務於每年三
　　月内盡行解足其各該州縣該年應蠲除荒災之
　　數聽各州縣於應解藩司别項錢糧欵内扣除如
　　此則在各州縣毫無所損而河工無掣肘之虞工
　　程允可永固運道允可永通民生亦漸可永遂矣
　　(臣/)謹特疏
題請伏乞
皇上睿鑒敕部迅賜議覆施行
　　請加堤岸疏
題為請加上流堤岸以保河道萬全事竊惟江南河道
　　雖上年大修已竣而尚屬卑矮是以䝉
皇上發帑加修今(臣/)見在廣募人夫分頭疾儹更將原
　　估加至髙出上年大漲水跡六尺者今酌量地勢
　　寧再加高一尺以髙出水跡七尺為度此(臣/)欽承
皇上軫念運道民生毋令再決之
聖諭是以不敢不加慎加詳也今自蕭家渡合龍之後
　　已歴兩月有竒雖漫漲之水未盡歸漕而較之合
　　龍之時已消尺許(臣/)徧委官弁分頭儹築即令儹
　　築之員分頭防䕶加以徧修減水壩尾并設法施
　　浚淤底河身仰賴
皇上洪福或可不至又生他患但此就江南而言也江
　　南之上更有山東河南堤工其在山東者不過兗
　　州府屬之曹單兩縣統計約長二萬餘丈(臣/)已飛
　　調山東額設人夫并酌撥附近州縣民夫嚴著道
　　㕔印河各官竭力飛儹以求保固惟河南開歸兩
　　府堤工通長一千餘里向來附近州縣原有歲修
　　人夫出自民間年年加修頗稱鞏固自前任撫(臣/)
　　佟鳯彩題歸官僱之後民既漠然㒺顧而官復畏
　　難不言以致工程損削不堪自康熙二十一年以
　　前江南決口未堵撤澑甚𦂳上流不致十分壅滯
　　今江南決口全堵除減水壩之外更無旁洩之途
　　而河南堤工當風吹雨淋人畜踐踏多年未修之
　　後有雖高而薄者有雖濶而低者有旁若鋸齒者
　　有頂似劒脊者種種不堪之情(臣/)雖未親歴其地
　　而行據管河道(臣/)祖文明之報文并撫臣王日藻
　　之移覆閱之不禁心悸念江南河道大費
　國家金錢甫有頭緒設或河南一有疎失則前功盡
　　棄固不待言而阻運殃民更無底止為今之計斷
　　當綢繆於未雨之前及早加修以保萬全者也惟
　　是道里綿長工程浩大若遽議動帑恐司農仰屋
　　維艱若因循不修又慮坐釀大患(臣/)反覆籌維寤
　　寐憂懼祗以身在江南料理加修大工不能親赴
　　豫省徧為察勘所幸撫(臣/)王日藻曽為豫省河道
　　深知豫省河情伏乞
皇上敕下該撫臣將開歸兩岸堤工即日親行徧勘某
　　處堤工高厚堅寛可以不修某處堤工卑矮窄薄
　　斷須加修某係極險某係次險或仍照徃例撥歲
　　修人夫興築或必照近例動帑募夫興築一面勘
　　明確估具
題一面作何廣集多夫飛星速儹使雖遇異漲而人力
　　勝水足保無虞如此則上流既可保無虞庶下流
　　河道得以刷深不致仍前散漫方為運道民生萬
　　全之計也(臣/)謹特疏具
題伏乞
皇上睿鑒勅部迅賜議覆施行
　　置造汛船土車疏
題為
奏銷置造船車鐵埽帚等項器具錢糧事竊照黄河水
　　勢無常變遷無定隨機疏浚斷不可弛然浚河之
　　法非船不行至於鐵埽帚一項則亦必需之器具也
　　(臣/)先於康熙十六年七月内具敬陳經理河工事
　　宜疏内
題明應造船二百九十六隻需銀一萬兩并每船一隻
　　懸鐵埽帚二枚等因續於康熙十七年六月内恐
　　船隻不敷又具
題明經理河工第一疏内未盡事宜事一疏將必須再
　　添造三百餘隻約需銀一萬餘兩等因復經
題明又初興大工之時各夫俱以夯硪之法太嚴用力
　　多而工食少紛紛告苦募僱不前(臣/)隨設法置造
　　土車每夫十名給車一輛以期稍省人力俾其樂
　　趨亦經
題明各在案今(臣/)行㨿淮陽道多𢎞安造具成造過船
　　隻土車鐵掃帚等器用過錢糧清册前來查浚船
　　一項除目前奉
㫖加修堤工案内宿遷運河東岸三千餘丈西岸一千
　　餘丈兩面皆水無處取土必須船装遠運并黄河
　　兩岸低窪去處創建排樁工程徃來搬料需船甚
　　䌓舊船實不足用見在添造一百二十隻俟加修
　　工完另册報銷外其在康熙二十一年九月以前
　　共造過船五百三十二隻大小不等共用過銀一
　　萬八千五百二十二兩四錢一分二釐四毫六絲
　　内河南管河道所造四十隻每隻牽費銀七十六
　　兩有竒較原估每隻多費銀四十二兩有竒蓋此
　　船原係為黄河運栁成造之船是以船隻甚大所
　　費較多其餘四百九十二隻俱比原估各有節省
　　其船固用以浚淺而運土之日更多清水潭高家
　　堰等工全賴此船運土方能築成目今亦俱見在
　　運土運料并浚河也土車一項除淮揚道多宏安
　　於前任山清旴𣅿同知任内自造土車七百輛為
　　髙堰髙良澗一帶之用已於工程册内開造者不
　　計外其各州縣共造過土車二千二百五十輛共
　　用過銀一千零一十二兩五錢此等車輛俱於各
　　工通融調用是以不造入各工項下而彚册報銷
　　至鐵掃帚一項共置二千個共重二萬二千九百
　　八十二觔每觔銀五分三釐共用過銀一千二百
　　一十八兩零四分四釐三項通共用過銀二萬零
　　七百五十二兩九錢五分六釐四毫六絲除册揭
　　送工部查核外(臣/)謹具
題伏乞
皇上睿鑒敕部核銷施行
　　減糧増兵疏
題為
題明減糧増兵以鞏河防事竊照
朝廷之上惟期運道安瀾民生樂業是以不惜帑金特
　　設河(臣/)修治河道然民情愚昧徃徃不顧
國家大計而惟求利其私圖有堤外之民一經水漲
　　則室廬田畝未免沈渰於是惟願堤開水洩以遂
　　其居者有堤内之地卑瘠無收人力莫措於是惟
　　願決堤内灌淤成沃土以遂其耕者更有天時亢
　　旱者思決水以溉其田疇求害仇家者思決水以
　　渰其人畜每以一巳之利便即欲傷難築之工程
　　雖律典煌煌定有盜決之罪然不能確執其人而
　　誅之(臣/)是以
請設防河兵丁立勸懲之法以鼓舞而警惕之俾各工
　　俱有專心保全河道之人則姦徒盗決之計無所
　　施而工程凡有罅隙即可立刻飛傳集衆搶救是
　　設兵一事誠河防至要之著也(臣/)先於敬陳經理
　　河工事宜疏内
題設戰守兵五千八百六十名續於
題明經理河工第七疏未盡事宜疏内
題請添兵五百餘名二共實應設兵六千四百餘名此
　　皆康熙十七年以前題奉
俞綸之案也迨康熙十八年間續増大修歸仁堤并挑
　　築邳宿運河兩工添堤將及三萬丈而未議添兵
　　(臣/)雖於亟請併修河北運河等事疏内請減髙堰
　　湖堤之兵防守運河然(臣/)彼時乃未經大風大浪
　　之前是以妄為此冒昧孟浪之見究竟髙家堰一
　　帶刻刻須防惟慮兵少斷不能撤為他工之用查
　　歴年以來七河營奏銷兵數有六千三四五百餘
　　名不等良以工長兵少未經設立一定之數之所
　　致也今(臣/)再三核酌必須再添設兵丁七百餘名
　　共設兵七千二百名方可足用然添兵七百餘名
　　即應添餉一萬有竒而庫帑有限歲修尚慮不敷
　　安能又添此項(臣/)百計籌維而得減糧増兵之法
　　不敢不急為上陳也查七河營
題定額兵六千四百餘名内應設戰兵六百餘名守兵
　　五千八百餘名此戰守兵六千四百餘名每名月
　　應給米三斗經(臣/)
題准每月給米折銀三錢三分今(臣/)復為斟酌當年因
　　米價湧貴是以請給三錢三分嗣後米價亦有賤
　　時況防河兵丁終年力作寢食泥塗之中與汛守
　　地方之緑旗兵丁必須置買靴㡌修整器械每多
　　盤費者不同其米折銀兩可以量減期於足以餬
　　口而止今(臣/)擬將原給米折銀每月三錢三分者
　　酌減三分之一改為每兵一名每月止給米折銀
　　二錢二分又原
題每兵十名設戰兵一名今酌改為每守兵五十名方
　　設戰兵一名其有該汛兵丁不足五十名僅止四
　　十名左右者亦設戰兵一名以上二項每歲共可
　　節省銀一萬餘兩以此節省之資為添募守兵七
　　百餘名之用在
國家毎年給餉仍照歴年之數並無多給分毫而河
　　工實増兵七百餘名得其終年力作之益計無利
　　於此者矣除(臣/)現行各道㕔營官弁自本年七月
　　初一日為始兵丁米折銀兩槩減三分之一照二
　　錢二分支給一面以節省之數添募兵丁力作俟
　　兵丁募足工程分定另造細册送部外縁係減糧
　　添兵事宜相應特疏
題明伏乞
睿鑒敕部施行
　　購辦栁束疏(康熙二十三年/)
題為
題明分購康熙二十三年歲修栁束并請囘空順帶以
　　保全河事竊照黄河變遷不定掃刷無常若非預
　　備多料隨機搶救斷難免沖潰奪河之患也本年
　　自三月初一日蕭家渡合龍全黄歸故之後忽生
　　桃源北岸七里溝清河北岸玉皇閣等新險勢甚
　　危急(臣/)隨嚴督各官弁飛星運料分頭搶救幸七
　　里溝一工下埽不多而水勢隨緩費料有限至玉
　　皇閣一工或上提或内陷自三月至今二百餘日
　　之間終朝下埽費料極多此猶微(臣/)於本年三月
　　内具全河歸故等事一疏内
題明之工也迨四五月間(臣/)愚以為除増此二險之外
　　餘不過防其漫溢及風浪汕擊而巳然慮其漫堤
　　也業已請到錢糧惟有竭力儹工加高束水慮其
　　風浪汕堤也見在多方購草購木或簽排樁或下
　　順埽二者俱可無患則本年伏秋似可不至十分
　　拮据豈知一交六月水漲澑急先將桃源北岸九
　　里崗迤上大河離堤二百餘丈之處不兩旬而坍
　　至堤根(臣/)飛督各官弁毋分晝夜運料搶救九里
　　崗正在十分危急之時而三坌地方大河離堤六
　　七十丈之處亦即塌至堤根未幾而劉家莊大河
　　離堤七八十丈之處又復塌至堤根又未幾而山
　　陽南岸老壩口地方大河離堤二三百丈之處亦
　　隨塌至堤根更未幾而宿遷南岸蔡家樓下灣從
　　來平緩之處亦復塌至堤根矣他如安東南門舊
　　埽工以下直至東門山陽南岸唐家堡舊埽工上
　　下大茭陵舊埽工上下沈家圍舊埽工上下以及
　　馬邏一帶新増險汛或數十丈或數百丈者不一
　　而足報險報急請夫請料之文盈几疊架(臣/)驚憂
　　惶懼膽裂心摧所備料物無多而東撥西調不啻
　　如桂如金也(臣/)日不能終食夜不能終寢羽書一
　　至隨即飛行或令肩挑或令驢駞或船装或車載
　　處處差員節節儹運除該管官弁之外凡附近監
　　理分管等官以及(臣/)標一切効用弁員差委殆盡
　　(臣/)復宣揚
皇上之洪恩鼓之以優叙之足榮曉諭
功令之森嚴儆之以處分之足畏各官弁亦俱勉力奮
　　徃自小暑以至於今百有餘日之間無分晴雨晝
　　夜奔馳幸賴
皇上洪福齊天得以安全無恙今值霜降節氣水勢漸
　　消水力漸緩本年堤岸險工已可保固無慮矣但
　　各工所積栁料悉皆用罄無餘而來年桃伏轉瞬
　　即至若不預為購備則臨期束手惟有坐視決裂
　　(臣/)就今年危險之形以衡來歲需料之數如□草
　　樁蘆尚可就近設法至於栁枝一項新栽者既嫩
　　小未堪採取而舊栁又已用完實所謂赤手空拳
　　百無一有誠不禁胆慄心寒夢魂憂怖者也(臣/)再
　　四思維惟有倣大工協購之例令隣省隣郡暫為
　　協購一次俟保過康熙二十三年伏秋則險汛稍
　　定而(臣/)歴年來督令河兵所栽堤栁與屬員捐栽
　　園栁俱可量採濟用即或不敷於江南附近地方
　　設法採購可不煩隣省之遠協也伏念康熙二十
　　二年(臣/)原估約需栁七十餘萬今約畧計之業已
　　出估計康熙二十三年歲修必須栁一百萬束始
　　可保全今(臣/)擬令河南開封府協栁二十萬束歸
　　德府協栁十萬束山東東昌府屬協栁十萬束兗
　　州府屬協栁十五萬束濟南府屬之德陵平禹等
　　近河州縣共協栁五萬束直𨽻天津以南河間廣
　　平大名三府屬近河各州縣協栁十二萬束江南
　　揚州府屬除髙寶興三州縣見在協草外其餘六
　　州縣共協栁六萬束江寧府屬協栁六萬束鎮江
　　府屬協栁三萬束太平府屬協栁三萬束常州府
　　屬協栁五萬束鳯陽府屬除旴泗天靈虹五州縣
　　見在協草外著令鳯陽等近河各州縣共協栁五
　　萬束以上四直省近河州縣共協栁一百萬束庶
　　康熙二十三年雖有竒險亦可保固無患設或來
　　年水不甚大得於此中節省二三十萬以為二十
　　四年防守之需則二十四年分賴此賸栁再加堤
　　園可採之栁足以資用可以不至再煩隣省協濟
　　迨至康熙二十五年之後則(臣/)歴年督栽勸栽之
　　栁盡皆長成用之不竭從此歲歲加栽永無協栁
　　之事矣至於採辦栁枝從來為歲修之用者每束
　　給銀三分為大工之用者每束給銀四分五釐蓋
　　歲修用栁少止於附近採取是以止給栁價大工
　　用栁多必須隣省遠購是以又増運脚銀一分五
　　釐也今令隣省協栁似應照大工給價但歲修栁
　　枝從無開銷四分五釐一束之例且河庫匱絀即
　　欲加増亦無可動之項相應仍照歲修三分一束
　　之例給發各州縣採運來工以便銷算若夫直𨽻
　　山東一線運河止有糧船差船經過萬不能雇船
　　装栁(臣/)請將節次装載旋旅赴京之囘空兵船先
　　儘装栁其不敷者用康熙二十三年分八月以前
　　過津之囘空糧艘順便帶装計其一装一卸不過
　　躭遲數日斷不敢有悞康熙二十四年新運也(臣/)
　　非不知隔省協栁事屬艱難但黄河業已歸故而
　　修防尤屬難弛倘栁料不能接濟一經水漲異常
　　束手無策(臣/)雖以身填水亦屬徒然彼時一有決
　　裂則從前費過數百萬帑金盡歸烏有而運道民
　　生俱付之不可問矣(臣/)百計熟籌萬不得已為此
　　隣省協栁之請伏乞
皇上俯念河道攸關重大特賜
俞允敕部速行各撫(臣/)轉飭近河各州縣乗本年冬至
　　節界栁滋含蓄之時飛星採貯俟來春一經凍解
　　火速装船全解來工以濟康熙二十三年伏秋防
　　守之資其協栁各地方官并督催之道府俱請照
　　協辦大工栁束之例准與議叙以鼓舞其速運濟
　　工如有遲悞者
題㕘議處如此則堤工可固河道幸甚
　國計民生俱幸甚矣伏乞
皇上睿鑒
敕部速賜議覆施行
　　課程堡夫疏
題為開歸堡夫課程疲累已極仰懇
皇仁特賜矜豁事該(臣/)看得開歸堡夫一項河南撫(臣/)
　　王日藻灼知堡夫困苦是以特疏
題豁部議栁蔴等物關係河工應否豁免及免課程豫
　　省河務有無貽悞之處請
㫖行(臣/)㑹同詳議具
題(臣/)欽遵備檄河南管河道確議通詳去後今據該道
　　祖文明詳覆前來(臣/)復加細訪查此等夫役每歲
　　所領工食有限止宜責令守堤墊探水積土灌溉
　　栁株修補貛穴狼窩庶職掌輕而盡力亦易自著
　　令辦納課程料物而各夫殆不免於苦累矣况所
　　辦料物即於本處支用猶可也殊不知辦料之地
　　並非用料之地竭各夫之筋力貯料於風日之下
　　用之不無遠運之煩不用又有朽壞之慮迨經年
　　累月既朽既壞而别工忽然取用不得不從新另
　　賠於是苦累至極勢必相率逃亡究竟不能全賠
　　𩔖皆豁免而各夫困於苦累反將本等力役日就
　　廢弛是徒有辦納課程之名而更失防守工程之
　　實其益於河務者甚小而損於河務者頗大也伏
　　乞
皇上俯照撫(臣/)原
題將開歸堡夫課程特賜准豁不特各夫可免重累而
　　兼得盡力修防其於豫省河務實有裨益而並無
　　貽悞者也今據該道呈詳前來(臣/)謹㑹同河南撫
　　(臣/)王日藻合詞具
題伏乞
皇上睿鑒
勅部議覆施行
　　衛河水勢疏
題為衛河水勢微弱漕船浮送難前謹請
天語申飭輓水歸河立濟重運事該(臣/)看得堵塞衛水
　　渠口以濟漕運一案部覆奉
㫖漕運民田均關𦂳要何以使衛水可濟漕運兼不悞
　民田灌溉著(臣/)㑹同撫(臣/)確議具奏欽此欽遵移咨
　　到(臣/)准此(臣/)隨移㑹直𨽻河南兩撫(臣/)并行直守
　　大名河南管河分守河北各道確議去後又復節
　　次駁催今據各該道詳覆前來除直𨽻大名府屬
　　之元大濬滑内黄等五縣沿河兩岸地髙原無借
　　水之渠無庸置議外其河南衛水之源發自輝縣
　　合懷慶之大小丹河衛輝之淇水安陽之洹水經
　　直𨽻山東境内㑹流而至臨清總名衛水以濟漕
　　運内輝縣既設五閘以潤禾苗而安陽又有一閘
　　以溉田畝兼之河内縣兩岸二十餘里民田需水
　　灌溉則旁洩在所必然者矣(臣/)惟重運漕船行至
　　臨清之北全賴衛水浮送庶可早達
天庾乃輝縣河内安陽三縣又需此水以溉民田凡遇
　　三春雨少之年民田無水徃徃引流旁洩以致運
　　河淺阻漕艘難行案查順治五年前河(臣/)楊方興
　　具
題議每年二三兩月聽民用水四月以後即便封貯閘
　　板堵塞渠口以濟漕運等因部覆奉
㫖欽遵在案但民田需水之候四月更甚於三月是以
　　雖有四月封板塞渠之例而民間必不能遵任(臣/)
　　衙門大聲疾呼終不放水下注(臣/)萬不得已復有
　　請
敕直豫兩撫臣嚴督該管官員火速起板堵渠不使衛
　　水旁洩之疏蓋原從速漕起見也今部覆奉
㫖漕運民田均關𦂳要何以使衛水可濟漕運兼不悞
　民田灌溉著(臣/)㑹同撫(臣/)確議具奏欽此欽遵仰見
　　我
皇上愛民至意必期上下均利誠
堯舜之用心矣(臣/)雖愚昧敢不仰體
皇仁酌議妥確乎今據河南省各道府詳稱輝安河内
　　等三縣農務在於每年之三四兩月而漕船盡數
　　抵臨之期大約在於五月今議四月之前聽民取
　　水溉田自五月初一日為始封貯閘板堵塞渠口
　　以濟漕運倘該管各官漫不遵奉聽(臣/)等㑹疏糾
　　㕘等因㑹詳前來(臣/)按其所議誠為妥協於我
皇上使衛水可濟漕運兼不悞民田灌溉之
恩綸足稱不悖矣惟是各省漕船不下五六千隻即過
　　臨極速亦得兩月之期如輝安河内等三縣恪遵
　　五月初一日封起塞渠之議則不出五日衛水自
　　即至臨七月之内尾帮可盡抵通囘空可無遲悞
　　倘因循積習仍前陽奉隂違則悞漕之事勢所不
　　免為今之計惟有嚴定處分之例如五月初一日
　　不封板塞渠以致五月初十日之内衛水尚不暢
　　注(臣/)等即將該管道府㕔印河官特疏
題㕘到部必得部(臣/)將陽奉隂違之該管各官從重處
　　分庶各官知所儆畏不至因循錮習也伏乞
皇上睿鑒俯念漕運關係𦂳要
敕部將五月初一日封板堵渠之議著為定例并嚴定
　　不遵官員處分則例以便永遠遵奉(臣/)謹㑹同河
　　南撫(臣/)王日藻合詞具
題伏乞
敕部議覆施行
　　大挑月河疏
題為估計大挑髙郵月河工程錢糧事㨿淮揚道多宏
　　安詳據揚州府管河通判聶文魁詳䝉本道牌䝉
　　(臣/)批據該㕔呈詳前事䝉批仰淮揚道再加細核
　　確減册詳以憑核
題繳等因批道行職䝉此該卑職查得髙郵州境自南
　　關至車邏鎮南一帶河道於大修案内建有減水
　　壩座以資宣洩惟是伏秋暴漲之時湖水内灌其
　　勢奔湍直注東堤各壩以致徃來舟楫掣澑□橋
　　不特漕糧船隻關係重大而一經□斷橋脚則陸
　　路飛差驛馬立為中阻必須用船擺渡不無躭遲
　　䝉本部院再三飭議是以估將髙郵州城西窰港
　　口外臨湖薛家壩東起迤南超過車邏滚水石壩
　　出運河口止挑挖月河一道使上流湖水分洩江
　　都之露筋邵伯等湖而空重糧艘俱由月河輓運
　　則伏秋大漲既不致漫堤沖汕而舟行亦免於掣
　　澑□橋運艘既獲安行而驛路免於阻滯此係至
　　𦂳要工所需工料前經造册詳估䝉本部院以河
　　帑不敷萬不能照日給四分之例止可量給食米
　　鹽菜以資各夫餬口卑職敢不仰遵今減而又減
　　酌調附近各州縣民夫每名每日止給食米鹽菜
　　銀二分二釐各州縣因上關運道下利民生莫不
　　鼓舞樂從然此二分二釐僅供各夫在工之食用
　　不能養及家口若欲於此内再為酌減則不特不
　　能養家并不能餬口又非憲臺體恤斯民之意矣
　　今本工估挑新河及加挑原舊河形共七段長二
　　千九百五十七丈五尺建造木橋八座并開砌石
　　工裹頭共該土方料價工匠銀七千三百三十八
　　兩六錢四分九釐此皆實工實料難以再減等因
　　呈詳到道㨿此該本道看得髙郵州境内自薛家
　　壩東起至車邏滚壩以下止挑挖月河一道不獨
　　可以分洩湖波免致水漲漫堤之患而漕艘由此
　　輓輸更可避掣澑□橋之虞實係至要之工但河
　　庫無銀而此工大有利於民生運道不得不設法
　　節省前據該㕔詳估本道駁核再四每夫一名止
　　給食米鹽菜銀二分四釐兹䝉本部院批道再行確減
　　隨行該㕔復加駁删今每夫一名止給食米鹽菜
　　銀二分二釐僅足各州縣所撥人夫餬口之資更
　　無養家之惠若於二分二釐之内再欲節省則各
　　夫不特無以養家并不能餬口矣兹共實估土方
　　工料銀七千三百三十八兩六錢四分九釐等因
　　前來本道覆核無異相應轉呈具
題等因册詳到(臣/)據此該(臣/)看得髙郵州地居卑下為
　　衆水滙歸之區從前費無限錢糧動無限民力砌
　　最堅之石工築最髙之埽壩而此塞彼沖竟無寧
　　歲(臣/)凜奉
俞綸於髙郵城南一帶修建減水甎石壩五座以資宣
　　洩數年以來方保無患然伏秋暴漲之時湖水奔
　　騰而來直趨各壩湍急非常以致徃來船隻每被
　　澑掣□橋一經□斷橋梁必須數天修整不特有
　　傷損漕船之虞兼之有稽阻飛差之患(臣/)是以行
　　令該道㕔等確議於該州城南運河之西挑挖月
　　河一道自薛家壩起至車邏迤下止仍歸入大河
　　使空重各船由此輓輸避此數壩澑掣之險其於
　　運道民生河工三者均有禆益惟是此工需夫甚
　　多者照日給四分之例隨便召募别夫河帑有限
　　險汛繁多歲修辦料尚且不敷安能於此工多費
　　(臣/)再四籌維行令附近州縣酌撥民夫力役每夫
　　一名每日止給食米鹽菜銀二分二釐用其力而
　　僅免其枵腹之苦不能更計其養家之需蓋為日
　　無多且原屬保運利民之舉各州縣亦頗鼓舞爭
　　先也兹據淮揚道多宏安詳估挑挖新河及加挑
　　原舊河形共七段長二千九百五十七丈五尺建造
　　木橋八座并開砌石工褁頭共該土方工料銀七
　　千三百三十八兩六錢四分九釐駁核已明無可
　　再減其做過工程用過錢糧俟該道核詳至日
奏銷今據勘估呈詳前來相應具
題伏乞
敕部議覆施行
　　恭謝
天恩疏(謝慎賜/清  勤)
奏為恭謝
天恩事(臣/)惟上古致治之隆誕敷文徳大告武成刑期
　　無刑而敷教在寛奠平水土而蒸民乃粒廵行而
　　萬方騰徯后之聲端拱而四海戴無名之頌此堯
　　舜禹湯文武之治載在詩書為萬世帝王之極則也我
皇上御極以來無日不以民瘼為念慮天下吏治之風
　　或下也故首尚清介立賢無方奬善懲惡宥過録
　　功且恐久而生怠又復
御書清慎勤三字頒
賜天下各督撫諸(臣/)俾得朝夕仰瞻凜然有上帝臨汝
　　之思慮天下民生之不免於困苦也故遇災必蠲
　　災重必賑憫並徵之苦累而緩其積逋以甦之知
　　開墾之利民而遲其陞科以養之崇節孝以厚風
　　俗禁凶暴以戒姦頑内而部院外而督撫諸臣凡
　　擬議刑名稍有未合必奉
特㫖駁正期於允協以至無刑至於崇正學黜邪説講
　　解經書刋刻頒布闡列聖仁義道德之藴契唐虞
　　危微精一之傳
幸闕里謁
先師孔子
詔行三跪九叩頭禮尊師重儒賓禮齒徳以致海外重
　　譯之國不憚數萬里之逺匍匐來朝遣子入學是
皇上文德之敷遍於遐邇凡有血氣莫不尊親也又如
　　逆賊呉三桂等負恩作亂擾及數省我
皇上命將出師授方畧於閫内振威武於遐方不數載
　　而諸逆全平即數十年來從未向化之鄭克塽等
　　亦皆稽首
闕廷傾心歸命是
皇上武功之烈冠乎古今凡在覆載㒺不臣服也若夫
　　河道為
　國家血脈攸關運道民生
皇上憂勤宵旰銳意平成不以(臣/)為不肖委(臣/)以治河
　　之任(臣/)感激無地報
恩心切未及熟慮深思不覺孟浪易視遂自限三年告
　　竣詎料届期㒺效潰決頻仍斯時也不特内外(臣/)
　　民謂(臣/)斷不能治而(臣/)亦有口莫辯幾於不可解
　　矣(臣/)之身命業已置之度外乃䝉
皇上特出乾斷不加(臣/)以誅戮
召(臣/)赴
陛親賜誡諭大隆使過之仁
命(臣/)旋工竣事(臣/)恪遵
訓㫖痛悔從前鹵莽之非百計謹慎圖維而後兩河得
　　以無恙是今日河工獲成實皆
皇上至聖至明之肇造微(臣/)犬馬餘生實出
皇上矜全曲宥之洪賜也兹䝉
皇上不惜
聖躬之勞遠
幸河干
親臨勘閱一切工程凡(臣/)仰遵
聖諭料理合式者
皇上皆以為是其(臣/)料理未周尚須詳酌者又荷
皇上一一指出至(臣/)拮据數載尚未明晰之工
皇上一臨其土而洞若觀火是非可否凡
聖諭所及莫不至確至當開(臣/)愚昧又䝉
皇上面諭(臣/)云河工大概雖定而善後事宜更為要𦂳
　　應作速斟酌行之更
命(臣/)將治河事宜酌古準今著書一部俟河道大成之
　　日即便進呈以垂永久欽此及
聖駕囘至宿遷䝉賜(臣/)
御製五言律詩一首
駕行之後又䝉
賜(臣/)
御乘佳哈船一隻并旗纛幃幔鋪氊等項俱全(臣/)俱一
　　一謝
恩跪領訖伏念我
皇上文德武功明刑弼教莫不駕軼三代嫓美唐虞更
　　以運道雖通而田畝尚未盡涸
親臨遍勘曲計籌維必不使一夫失所且
鑾輿所到士民扶老挈幼持香擁祝喜覲
天顔踴躍歡忻之聲亘古未有是我
皇上乃集唐虞三代列聖之大成誠詩書所載振古帝
　　王僅一無並之
盛矩也至若微(臣/)奉職無狀救過不遑幸賴
皇上指授方畧河工得以保固乃䝉
皇上於賜詩之内謂(臣/)已著勤勞(臣/)跪誦之次感而欲
　　泣
君恩深重實媿不敢當也至(臣/)徃返隨
駕䝉
皇上勉(臣/)誡(臣/)
天語甚多(臣/)俱敬鏤心骨没世凜遵矢當捐糜頂踵益
　　竭犬馬之愚悉籌善後之策俾兩河永奠不致再
　　有他虞以仰答
聖主洪恩於萬一耳除河工一切善後之計容(臣/)次第
　　入
告其治河事宜一書容(臣/)遵
諭著就進呈
睿奪至䝉
皇上賜(臣/)
御製詩命意深遠書法精妙(臣/)世世子孫奉為至寶見
　　在選工勒之貞珉俟鐫成另呈
御覽又
賜(臣/)佳哈船製度新竒安穩神速誠為難覯之物(臣/)即
　　照式添造以濟𦂳急之用(臣/)謹一併恭疏奏
謝字多逾格伏乞
皇上鑒宥施行
　　善後事宜疏(請錢/糧)
題為謹陳河工善後事宜仰祈
睿鑒事康熙二十三年十一月初十日
皇上臨幸清河縣運口䝉
天語面諭(臣/)云這運口閘將來水急難行應再添造一
　座又奉
上諭云今年黄水倒灌運河不可為訓爾須酌一至妥
　之䇿務令永不倒灌欽此又本月十二日(臣/)於宿遷
　　縣䝉
皇上欽賜
御製詩句(臣/)叩頭謝
恩復䝉
皇上面諭(臣/)云如今河道雖大概已成但善後事宜爾
　當著實用心籌酌必期永遠無虞欽此(臣/)伏思河工雖
　　水土之役而修治機宜最細最宻稍有不當便有
　　差之毫釐謬以千里之勢(臣/)以庸劣之資孟浪輕
　　忽料理失宜逾期不竣及奔走八年之久甫能粗
　　知大畧其細密之處昧然難别也乃
皇上方幸河工而
御駕所到舉凡應興應改應増應慎之處
聖諭一出而事事精詳確當瞭如指掌開(臣/)愚䝉救(臣/)
　　疎忽我
皇上聰明聖智誠萬古帝王莫能與京者也(臣/)遭逢
聖主敢不益竭犬馬之愚以求得當(臣/)隨恪遵
上諭復加細心籌酌查徐州以上直至河南滎澤縣之
　　西河道俱寛數百丈若遇伏秋異漲漫灘而上直
　　抵兩岸堤工其寛不下數十里迨至徐州而北岸
　　係山嘴南岸係州城中央河道僅寛六十八丈將
　　千支萬派浩浩無涯之水𦂳𦂳束住不能暢流河
　　流既艱於下達則自難免上擁是以明朝二百餘
　　年之間徐城屢屢潰沖而徐州迤上南岸之漫溢
　　迄於今歲歲見告也(臣/)先於大修案内將黄河南
　　岸碭山縣毛城鋪地方創建減水石壩一座又於
　　黄河北岸徐州大谷山地方創建減水石壩一座
　　蓋擬分洩徐城迤上之異漲也乃康熙二十一二
　　十二兩年已賴兩壩宣洩得以無患迨至康熙二
　　十三年河流異漲兩壩不足宣洩又復於李道華
　　樓十八里屯等髙阜無堤之處漫灘而行且將碭
　　山北岸王家堂堤工漫缺三十餘丈此徐州州城
　　以上之情形也今(臣/)細酌善後之計在黄河南岸
　　必須於碭山縣毛城鋪地方減水壩之上再添建
　　減水深底石閘一座不特分洩異漲而石閘之水
　　先至壩後可免建瓴傷壩之虞又於徐州王家山
　　十八里屯二處就山根開鑿減水深底石閘三座
　　更於徐州北岸大谷山等處添鑿減水深底石閘
　　二座統計徐城以上共添減水石閘六座遇平常
　　之水則閉閘束流遇非常異漲則啟閘分洩每閘
　　一座約可洩水一百方可殺徐城大河水勢一尺
　　徐城以上統計添閘六座共可殺大河水勢六尺
　　徐城自免潰沖而徐城以上各堤俱可保固矣又
　　河流自徐城下行一百餘里至睢寧縣鯉魚山地
　　方北岸係鯉魚山而南岸一帶為峰山龍虎山兩
　　山相峙夾黄河於中央河面僅寛百丈而河底乃
　　係山脚沖刷不深河流到此又為一束以致今年
　　有來字堡之漫缺也今(臣/)擬於南岸峰山龍虎山
　　之旁開鑿天然減水深底石閘四座以為隨機分
　　洩之計又南岸各閘壩減下之水必由歸仁堤經
　　過目今止有五堡減壩一座并便民閘一座不足
　　分洩應於五堡附近添建深底石閘一座減水大
　　石壩一座並將便民閘再行改深五六尺以資分
　　洩庶可無虞又攔馬河先後共建減水壩六座今必
　　須再添建深底石閘一座使河流由閘先進積水
　　以養壩尾俾免傷壩之虞又南岸各閘壩不特可
　　以殺黄河怒漲之勢而淮流微弱之時又可藉以
　　分别黄河之水由歸仁堤下注洪澤湖使助淮流
　　然洪澤湖週圍數百餘里所引上流分黄之水一
　　時不能灌滿則仍難免黄水倒灌運河之患今必
　　須再於清河縣之西建雙金門大石閘一座并於
　　閘下挑引河一萬餘丈如遇黄河十分異漲則立
　　啟此閘由引河分洩歸海則黄淮㑹合之處又可
　　減黄水一二尺有禆運道最為吃𦂳至於清河縣
　　運口添建石閘一座更屬保運濟漕至要之工亦
　　應於運口閘之上乗時速建者也以上各工除清
　　河縣西引河一萬餘丈(臣/)擬不動錢糧調山東額
　　夫并江南各州縣歲修夫以及各營稍閒之兵協力
　　儹挑外至於應開鑿山根天然閘九座添建石閘
　　五座大減水石壩一座并改閘一座約共需銀一
　　十八萬兩河庫徵收之銀僅足為歲修之用不能
　　更有餘資然(臣/)亦不敢另請錢糧伏乞
皇上睿鑒敕部確議俯將就近兩淮鹽課錢糧借撥一
　　十八萬兩俾(臣/)乗時料理此所借之銀請照從前
　　借江藩漕項銀十三萬八千兩之例容(臣/)於逐年
　　歲修工料之内百計設法節省并清查新舊河湖
　　灘地開墾取租還項自康熙二十五年為始分為
　　十年每年解還户部銀一萬八千兩如此一轉移
　　間而河道永保安瀾可無意外之患矣(臣/)謹具
題伏乞
敕部議覆施行
　　欽奉
上諭疏(勘工河南/起程日期)
題為欽奉
上諭事康熙二十三年冬間(臣/)恭隨
聖駕勘閱河工䝉
皇上面問(臣/)云河南工程爾都見過麽(臣/)回奏云河南
　　商邱以上堤工(臣/)俱未見隨䝉
皇上面諭(臣/)云爾亦該去看看等因欽此欽遵今康熙
　　二十四年桃汛已過轉瞬伏秋凡江南黄河一切
　　險汛(臣/)俱遍為親勘嚴行所屬道㕔營印管河官
　　弁并管工監理分管等官分頭辦料畫地責成著
　　落防守務期保固外切慮豫省工程雖撫(臣/)料理
　　極妥然(臣/)未經目擊終屬紙上揣摩且身任總河
　　之職而不將全河勘明(臣/)心殊切怦怦於以知我
皇上命(臣/)往看之意誠至當不易之理也今(臣/)於三月
　　二十四日自江南起行由濟寧一帶查勘挑河工
　　程隨於四月初六日自濟寧起行歴歸德開封二
　　府所屬抵滎澤縣將豫省黄河兩岸工程逐一勘
　　明又抵武陟縣閱視沁河入黄之口於四月二十
　　一日囬至濟署復赴江南督理大工除豫省應行
　　善後事宜(臣/)見在㑹同豫撫(臣/)王日藻勘酌查議
　　俟酌妥之日另疏具
題外所有微(臣/)奉
諭親勘河南省工程日期縁由(臣/)謹具疏
題明伏乞
睿鑒施行
　　兩河水勢疏
題為恭報兩河水勢情形事康熙二十四年七月初九
　　日欽䝉
皇上遣臣子吏部員外郎靳治豫自
　　京馳驛至清江浦查問黄河水勢情形等因到(臣/)
　　(臣/)祇奉
君恩感而欲泣竊念黄河為患自古有之我
皇上不惜經費之繁多惟冀人民之樂利屢發帑金令
　　　(臣/)修治且又屢承
　聖畫指授下啟愚䝉實千載一時矣乃我
　皇上稟
天地化育之心宏萬物胞與之量猶恐一夫不獲必欲盡
　　　躋春臺因
　　京師之久雨遂深念夫黄河
　堯仁舜智誠萬古帝王之極則也(臣/)謹遵將見在河道
　　　情形為我
　皇上陳之查江南淮揚徐一帶自五月二十七日天雨
　　　起連隂三十四日至七月初一日方晴此三十四
　　　日之中止有六日無雨而傾盆大雨如注之日甚
　　　多黄河水勢自徐州至宿遷比上年伏水大二尺
　　　比上年秋水尚少七寸駱馬湖受山東久雨大水
　　　比上年伏秋水大二尺攔馬河減水壩上年止開
　　　三座今年六座全開内第二座甎壩沖壞幾空第
　　　三第四兩壩亦有傷損應俟水消後修補如式自
　　宿遷縣至清口一帶黄河比上年伏水大三尺比
　　上年秋水大一尺清口至海口因黄淮並漲比上
　　年伏水大五尺比上年秋水大二尺髙家堰一帶
　　因洪澤湖水漲非常堤頂僅存一二三尺不等比
　　上年伏水大六尺比上年秋水大二尺二寸黄河
　　兩岸一片汪洋水自南堤直抵北堤堤根水深二
　　三四五六尺不等幸賴加修案内将堤工逐一加
　　髙又得減水各壩宣洩之力目今壩頂尚髙出水
　　面三四五尺不等雖黄河秋水尚未漲發然竭力
　　保守自可無虞惟髙家堰一帶水既日増而又屢
　　起西風将堤頂之土打去約有一半雖将減水壩
　　開放宣洩而水勢太大不能遽退各官率兵夫寢
　　食工所刻刻驚心竭力搶獲期於保固總賴
皇上洪福俱可無妨然此工雖屢次加修而仍屬單薄
　　容(臣/)俟水消之後另圖萬全之策
題請遵行運河内天妃閘被上年大水沖損閘墻見在
　　　實閉大修本年糧運全由七里閘而行七里閘被
　　　今年大水亦經冲損閘墻亦應俟水退修補然徃
　　　來船隻俱可通行髙寶江都運河水勢俱與上年
　　　相同可保無患者也伏念我
　皇上備格
天之精誠隆超古之功德自必河伯效靈安瀾厎定若(臣/)
　　　以庸劣之資遭逢
　異數惟恪遵
　皇上指授之方畧切諭之機宜捐頂糜踵竭心思手足
　　　之力以仰答
　洪慈於萬分之一而巳(臣/)謹將兩河水勢情形具疏
　題報即令(臣/)子治豫齎捧覆
　㫖伏乞
　皇上睿鑒施行
　　　欽奉
　上諭疏(蘭儀等/處添官)
題為欽奉
上諭事該(臣/)看得豫省河道居江南之上游豫省河道
　　安則江南之河道亦安(臣/)已於另疏陳明矣惟是
　　河道全資修守而修防專賴得人是以州縣管河
　　官員品職雖微而關係甚重非年力强壮熟諳河
　　工者不足勝任也即得幹員矣尤必諒其力所能
　　及者而責成之庶不至於貽悞今豫省沿河如蘭
　　陽儀封滎澤三縣兩岸均有堤工俱長數十餘里
　　乃向來止有管河官一員不特奔馳難及而每歲
　　伏秋異漲之時處處出漕河面寛數十餘里且急
　　澑非常每一過渡即費窮日工夫安得作徃來修
　　守之計又如虞城縣堤長百里而修防僅有一主
　　簿亦萬難兼顧者也此四縣者必須添設河官四
　　員但増官勢必増俸是以(臣/)等行令藩司河道等
　　官酌裁可省之員添設至𦂳之缺今據該藩司郎
　　永清該道祖文明等再三酌議前來查濟源縣原
　　無修防之責所有額設主簿一員儘可裁去又修
　　武封丘兩縣縣丞虞城石橊堌驛驛丞職掌俱閒
　　均可裁去内一議裁濟源縣主簿一員移設蘭陽
　　改為蘭陽管河主簿與見任蘭陽縣縣丞分管該
　　縣兩岸工程一議裁修武縣縣丞一員移設儀封
　　改為儀封縣管河縣丞與見任儀封縣主簿分管
　　該縣兩岸工程一議裁封丘縣縣丞一員移設滎
　　澤改為滎澤縣管河縣丞與見任滎澤縣主簿分
　　管該縣兩岸工程一議裁虞城縣石橊堌驛驛丞
　　一員另添設虞城縣管河縣丞一員與見任虞城
　　縣主簿分管該縣工程又陽武縣主簿止能管北
　　岸工程其南岸工程查該縣見有縣丞一員應歸
　　該縣丞就近管理又原武南岸有堤六百餘丈界
　　在鄭州境内應歸併鄭州見任州判帶管更查得
　　山東單縣有南岸堤工二千餘丈錯雜於河南虞
　　城堤内應改歸歸德府管河通判督虞城縣印河
　　官就近修防河南考城縣北岸有堤工五千餘丈
　　界連山東曹縣境内應換歸兖州府黄河同知督
　　曹縣印河官就近修防内考城北岸堤工甚為殘
　　損應俟修完更換如此一轉移間而繁簡緩急均
　　得其宜修防者足以施其力則責成既専自免貽
　　悞之虞矣除山東省尚有未盡事宜容(臣/)㑹同東
　　撫(臣/)核明另
題外(臣/)謹㑹同河南撫(臣/)王日藻合詞
題請伏乞
皇上睿鑒
勅部議覆施行
　
　
　
　
　文襄奏疏巻五
欽定四庫全書
　文襄奏疏卷六
　　　　　　　　　　　　河道總督靳輔撰
　治河題藳
　　欽奉
上諭疏(條陳/下河)
題為欽奉
上諭事竊(臣/)跪聽畢再四籌維寢食俱廢隨與(臣/)幕客
　　陳潢曲計所以仰副我
皇上視民如傷至意陳潢體(臣/)愚忠欽遵
聖主明諭相度熟籌因擬一改圖之見與(臣/)商確(臣/)細
　　細揣摩似屬千慮之一得兹將下河被灾原委及
　　改圖情形謹一一為我
皇上陳之查宋元以前不特下河原無水患即髙郵寳
　　應諸湖多屬田畝至明朝初年始被大水漫渰成
　　湖(臣/)於康熙十七八等年堵築清水潭之時於兩
　　堤之中復深挑河底以利重運乃挑出洪武永樂洪熈
　　并宋元舊錢及各色尋常器皿甎井石街等項經(臣/)
題報在案念舊錢器皿或係舟行遺失亦未可知若夫
　　甎井石街確係民居証據夫以清水潭為高郵最
　　窪最險之處尚係民居則高寶諸湖等處更可知
　　矣此被水漫渰之明驗也復思天災霪潦自古有
　　之然何至一經漫渰即便永成大湖之巨浸且歴
　　二百餘年之久而又波及下河使其受害無底乎
　　總縁宋元之時黄河雖南浸而尚未全徙直至明
　　朝初年向北之流盡絶始全徙而南於是遂徑奪
　　淮渠以入於海淮渠窄小淮水壅不得下遂陡長
　　尋丈先將清河縣原係民居之洪澤村一帶低地
　　漫渰而為洪澤湖及洪澤湖不足停蓄又從高家
　　堰翟家壩等處旁流東注將高郵寶應低地亦俱
　　漫渰而為高寶諸湖推原其故總因黄奪淮渠淮
　　水不得不分流東注是以成湖之地永不得復田
　　疇之舊而又移禍於下河也每年春冬之間黄淮
　　不漲洪澤湖水勢稍落無涓滴洩入高寶諸湖則
　　下河即受平安之福無如一到夏秋二瀆齊漲洪
　　澤湖之水徃徃驟漲數尺丈餘不等(臣/)屢經測驗
　　知運河地勢卑於高堰地勢一丈有竒而運河堤
　　頂亦卑於高堰堤頂一丈有竒堰堤減洩之水其
　　奔趨運河也有建瓴之勢焉茍不作量入為出之
　　法以減洩之則亦必漫堤而過下河之被害益深
　　矣故(臣/)於堰堤之上則建可以洩水一千方之減
　　水壩而於運河漕堤之上則建可以洩水一千二
　　百方之減水壩使漕堤減水之地多於堰堤進水
　　之地則自不至壅積傷堤所以未増減壩之前清
　　水潭屢築屢沖自建一千二百方減壩之後則歴
　　七年之久三遭大漲而安然無恙也夫高寶一帶
　　之下河地勢極卑形如釜底淺下之水不得不以
　　下河為壑所幸下河之東即係大海則下河之水
　　自當以大海為壑其疏浚海口之議似若可救下
　　河乃(臣/)必堅主築堤束水并開一百六十丈大河
　　之說而不敢專言開海口者何也蓋因(臣/)細測地
　　勢自清江浦南行至江都縣之茱萸灣共三百餘
　　里又折而徃東行一百餘里至泰州又一百餘里
　　至海安鎮過海安則折而徃北即范公堤也沿范
　　公堤而行歴安豐東臺何垜丁溪白駒劉莊等場
　　共計二百餘里而抵鹽城縣又北行一百餘里而
　　至廟灣場復折而徃西行一百餘里至蘇家嘴又
　　一百餘里至清江浦總而計之自清江浦起行沿
　　下河週圍走遍仍囘清江浦計程千里有竒内止
　　有廟灣天妃石䃮三口向係下河洩水入海之處
　　人馬至此必登舟過渡餘皆可以行馬之路也惟
　　是下河之地濶三百餘里長二百餘里乃卑處於
　　週圍馬路之中雖有廟灣等口之洩而存蓄積水
　　仍然一望汪洋其釜底之形如此是以高堰洩下
　　之水下河不得不為承受之壑也且(臣/)測釜底之
　　下河其形尚卑於沿海之地誠恐海潮有内灌之
　　患故前此猶為之鰓鰓過計今亦姑無論海潮之
　　果内灌與否但止就水性而言方其奔赴之時雖
　　有排山倒海之狀然自近至遠必隨地形之高卑
　　盡其平滿之量然後遞流而前所謂盈科而後進
　　者也方淮流盛漲之際高堰洩水洶湧而來勢必
　　先盈釜底之科而後漸逹於海夫以高堰洩下之
　　水歴此二百餘里釡底之區地勢遙遠即使海口
　　卑於内地然俟其遞流到海之時釡底之禾苗未
　　有不化為烏有者也至於淮揚土著之人又有謂
　　開浚小河自可導水使出者殊不知河之貯水猶
　　器之貯水也有一石之器斯受一石之水若有一
　　石之水而僅設五斗之器則水之入器者止五斗
　　而此多餘之五斗必浮溢於器外矣况下河既成
　　釜底而今所開之河勢必亦就釜底中挑挖者也
　　夫止就釜底挑挖則徒増釡底之深而已究竟盈
　　科遞進之勢斷不能飛越民田以入海則仍不能
　　救禾苗之淹没也且下河地畝如遇乾旱之歲即
　　不増開海口亦皆可望其有秋者也若遇大水之
　　年其本年苗禾之全遭淹没不必言矣然茍再増
　　開海口以為廣洩之計亦未嘗無三四分之益也
　　但其水既大則退之雖廣且速亦必須俟之冬底
　　甚或遲至來春是民間既失本年收穫之望而又
　　失及蚤種麥之期萬一又如康熙二十三四兩歲
　　遇頻年之霪潦則又當如何耶(臣/)思
皇上之所以治下河者專為救此災民耳若増挑海口
　　之後而民田仍不免於淹没不幾有負我
皇上軫念災民之至意乎是以(臣/)前疏請築堤束水使
　　淮水之洩下者盡歸堤内藉堤之高以助其出海
　　之勢則自無旁溢而堤外一切高窪之地皆可耕
　　耘且開一百六十丈之河則雖有源之水滔滔而
　　來而寛河足以有容自可安瀾出海則下河之水
　　患庶幾永息而可不負我
皇上軫念災民之至意矣但慮興工艱難而所費錢糧
　　浩繁正在躊躇莫定今䝉我
皇上面諭(臣/)子問(臣/)作何設法修治有何意見(臣/)恨不
　　剜心嘔血竭此愚誠因令陳潢曲加籌畫至十八
　　日之黎明陳潢向(臣/)云潢思得今年正月間
廷議閉塞減壩之時原止議閉運河堤上之壩時䝉
皇上聖諭謂水源出自高堰壩上因
特諭併閉高堰之壩潢念水貴探源誠出自
聖明睿鑒因想杜患於流不若杜患於源則欲治下河
　　莫如設法徑治高堰之為得也今查高堰堤外之
　　直東則為下河而高堰堤外之東北則為清口今
　　若自翟家壩起歴唐埂古溝周橋閘高良澗高家
　　堰等處於堰堤内東首離堤一百二十丈去處築
　　大重堤一道束堰堤減下一千方之水使之北出
　　清口實為便利又念清口為淮黄交㑹之區若無
　　設法分洩之策而遽増此一千方之水則遇二瀆
　　交漲之時必有水壅之患今幸黄河北岸新挑濟
　　運中河一道其寛大足以容受實可大洩異漲是
　　清口所受分外之餘水即可於清口左右分洩而
　　去不致壅積傷堤也今此一千方之水應於黄河
　　北岸清河縣之仲家莊見建輓漕石閘之外擬再
　　於仲家莊并陶家荘王家營各建大石閘一座連
　　見建之閘共成四座約可洩水五百方又從未過
　　水之西王家營大壩約可洩水三百方此所洩之
　　八百方皆可由新挑之濟運中河徑直歸海又山
　　陽南岸草灣以下向挑運料小河一道創建小閘
　　一座目今工已垂竣但河小而無堤不能束水今
　　應將小河拓寛俾成大河并於河之迤南加築大
　　堤約長四萬五千丈并一律添建大石閘二座約
　　可洩水三百方此三百方可由黄河南岸運料河
　　内徑直入海又鹽河一道原借中河之水以資輓輸
　　者今應於安東縣亦建大石閘一座既可大利鹽商
　　又可分洩去水一百方此一百方可由鹽河徑直入
　　海如此則清口雖増水一千方而此各河實可洩水
　　一千二百方寧使洩水之數寛於増水之數則庶
　　幾可保萬全又天長旴𣅿山澗之水遇霪雨之時
　　約尚有二百方此則俟高堰重堤竣工之日引之
　　由人字河灣頭閘二處一經芒稻河入江一經串
　　場河入海如此則洪澤湖之水可以涓滴不侵下
　　河而下河永免水患且工程又易更可大省錢糧
　　似此謬擬之意見或可上慰
皇上之宵旰於萬一聽(臣/)再為裁酌等語(臣/)殫心竭慮
　　酌畫思維又與潢窮晝夜之力再三駁詰辯難至
　　十九日之辰刻似覺愈辯愈確方始定議且為之約
　　畧估計其所築之堤約高一丈七八尺至二丈不
　　等共長一萬六千丈連𦂳要險處防守埽料等項
　　每丈牽費銀三十兩一萬六千丈共需銀四十八
　　萬兩南岸運料河原極淺窄無堤今應加拓寛深
　　即以加拓之土築堤約四萬五千丈每丈約費銀
　　五兩共需銀二十二萬五千兩石閘六座約需銀
　　十二萬兩内除取無用各閘壩舊料凑用外共添
　　購料物并人工匠作等費止約需銀九萬兩其疏
　　洩天長旴𣅿兩處所費有限應於歲修案内隨便
　　估
題統計改圖之工實需銀七十九萬五千兩而此工一
　　成則洪澤湖雖遇異漲而水由高堰兩堤之中北
　　注不復東渰下河其下河現在一片汪洋十餘萬
　　頃之地盡可變成沃産一善也且不特下河可免
　　水患而高寶諸湖俱可涸出田畝數千頃若一例
　　招人屯墾則可以裕河庫而保䕶堰堤二善也至
　　於高堰一帶原係最險之工今増此堤便可得重
　　門之障三善也洪澤湖廣濶非常一遇風起則多
　　覆舟沉溺今由此堤内之河出入則避湖險而就
　　安流有便於商民者甚大四善也凡此情形(臣/)細
　　加揆度總因新挑黄河北岸行運之中河可以分
　　洩黄河異漲之故是以(臣/)可信其意見之不誣也
　　然(臣/)細思此事當與部(臣/)孫在豐督(臣/)董訥漕(臣/)
　　慕天顔撫(臣/)田雯㑹勘公議但部督撫三(臣/)離淮
　　甚遠一時知㑹不及(臣/)子治豫恐復
命稽遲不敢久待(臣/)念欽䝉
皇上有問明來奏之
㫖(臣/)今既有此見何敢不即為上
聞但(臣/)又不敢以一人之斷遽爾入
告展轉躊躇因思漕(臣/)慕天顔前任江蘇藩(臣/)之時即
　　能畱心河務今到任之後每將下河之事與(臣/)商
　　酌講究(臣/)將所知情形屢為陳說漕(臣/)頗稱有合
　　又因宻邇淮城理合就近㑹同叅酌(臣/)是以即日
　　邀請而漕(臣/)慕天顔隨於二十日清晨至(臣/)寓署
　　　細細告以改圖之策是日同徃高家堰清口等
　　處相度情形漕(臣/)亦辯難良久乃始㸃首謂此改
　　圖甚當實可以仰答
皇上南顧之憂勤等語是(臣/)得漕臣所見之同又幸有
　　一印證矣兹(臣/)子治豫囘
　京復
命除部督漕撫諸(臣/)㑹議之日將此情形再加公同相
　　度或别有善策另行酌議具
奏外(臣/)謹欽遵
聖諭將設法修治并改圖之意見擬合先疏
題知至(臣/)幕客陳潢前於康熙二十三年
聖駕閱工之日䝉
皇上以有無得人為問(臣/)已將陳潢姓名上逹
宸聰矣然前此並未見之章疏而(臣/)於今日不得不據
　　實
奏明者蓋以此等圖維實出陳潢一人之意見且因併
　　前創新挑行運中河之議今始得以分洩黄淮異
　　漲之水憶(臣/)治河以來藉潢之殫瘁經營盡赤心
　　以佐(臣/)之不逮者不少是以其間興工之委曲細
　　微以及將來取必竣工之責非潢協力區畫不可
　　念微(臣/)以垂老之軀兼之多病萬一即填溝壑又
　　或病卧不能馳驅則繼(臣/)司河者必得仍令陳潢
　　在幕以佐之庶可始終以畢微(臣/)之工而不致有
　　岐悞矣此(臣/)十年以來之血誠欲吐而未敢者而
　　今則不得不預為陳明者也總之微臣之愚忠惟
　　願
　國事有濟而(臣/)可告無罪則雖死猶有餘榮不特居
　　功蔽賢之念所不忍萌即引嫌避忌之私亦所不
　　敢計也(臣/)從敬答
明問不敢絲毫隱諱起見是以據實上
聞為此具本即令(臣/)子靳治豫齎捧覆
㫖伏乞
皇上睿鑒施行
　　再報兩河水勢疏
題為再報兩河水勢情形仰祈
睿鑒事竊照康熙二十四年七月初九日䝉
皇上遣　子吏部員外郎靳治豫馳驛來至江南查問
　　黄河水勢情形　隨於本月十一日具恭報兩河
　　水勢情形事一疏即交　子治豫齎捧覆
㫖在案自十一日之後十二薄暮大雨一時十三至十
　　六四日之内俱係晴天不意十七十八十九傾盆
　　大雨三晝夜至二十一日未止迨二十二三四五
　　甫晴四日而二十六七八九又復四晝夜大雨若
　　七月三十日起至八月十五日止十六日之間雨
　　者十一日無雨者僅五日此(臣/)於清江浦日記之
　　隂晴也其他各處雖稍有不同而大畧亦俱相似
　　淮揚滁鳯兖五府州屬數十州縣霪雨疊災請蠲
　　求賑之文重疊交至堆積盈几或稱平地水長丈
　　餘或稱岡阜盡皆淹没或稱墻垣悉圮或稱廬舍
　　皆衝或稱屋脊難窺田禾莫問或稱雞犬絶響或
　　稱風浪滔天或稱西水下奔海潮上灌或稱海潮
　　狂嘯溺死人民或稱升屋而屋倒於水棲樹而樹
　　拔於風乗舟而舟被浪覆人逐波流屍隨風濤等
　　因(臣/)披閱之次殊不禁心為之傷目為之慘也即
　　如微臣清江浦所居衙署四面皆水街市水深三
　　四五尺不等幾漫馬背(臣/)徃來閱工竟由門内乘
　　舟而出且圍墻半圮(臣/)之卧榻直與街通若臣濟
　　寧衙署則僅存堂屋大屋其圍牆與羣房莫不傾
　　倒不堪以(臣/)之公署且然則小民棲止之居槩可
　　見矣他如寧波衛囘空糧船四十九隻於七月二
　　十八日停泊邢莊閘被夜間狂風暴雨打壞三十
　　一隻風息之後止救戽五隻其餘二十六隻盡皆
　　打散總之今歲竒雨在淮揚一帶則與康熙十九
　　年相同而兗徐上游則倍於十九年不止除各州
　　縣被災情形應聽督撫(臣/)查報外(臣/)在河言河所
　　有河道情形(臣/)謹一一為我
皇上陳之查黄河水勢自七月十一以後至今並未再
　　漲江南碭蕭豐靈邳睢六州縣黄河兩岸堤工俱
　　皆保固惟徐州南岸牛市口地方堤外積水原深
　　於七月二十七日被異常大風鼓浪將堤土頃刻
　　打去彼時雖搶救有人而風雨大極連人打落堤
　　内有力莫施不半日而打開堤工二十餘丈所幸
　　離河甚遠且黄水並未出漕積水兩日流乾隨即
　　掛口該管官弁見在挑土填築不足為患駱馬湖
　　因山東異常大雨各處山河之水一時下注全歸
　　駱馬湖内自七月三十至八月初一一晝夜之間
　　驟長湖水八尺五寸水勢如山突然湧至毋論平
　　地橋梁盡皆行水直至初三方始消落水消之後
　　逐一查勘知攔馬河減水橋壩六座衝損十之五
　　六并據報去厰房住屋二十餘間草蘆大甎鳥樟
　　葉樁木石灰□麻等料甚多目今水已大落然秋
　　汛未終其衝損橋壩必俟霜降以後方可興工修
　　補至此處原係山岡且離河亦遠亦不足為患也
　　惟邳宿兩州縣運河乃漕運咽喉至要之地其東
　　西兩岸堤工(臣/)於大修加修案内節次費過無限
　　錢糧人力其西堤以内週圍百餘里數千頃田地
　　自康煕二十年至今業已豐收四年矣本年七月
　　十一日以前雖運河水面離兩岸堤頂不過二三
　　尺不等而東堤外駱馬湖水面離堤頂尚有六七
　　尺不等也豈期山東各處之水不論河湖田地普
　　面奔流以致一晝夜之間駱馬湖水陡長八尺有
　　竒八月初一日先從東堤頂上普面過水一二尺
　　漫進運河隨從西堤頂上漫灌邳州將甫離水患
　　甫收四年之田地數千頃仍俱付之波臣矣此宿
　　遷縣以上黄運河湖之情形也至宿遷縣以下至
　　於清口亦因駱馬湖水陡漲雖大半由攔馬河橋
　　壩洩去而仍有小半歸入黄河以致最高堤頂止
　　出水一二尺不等而稍窪之處河水竟與堤頂相
　　平各官弁危急羽書絡繹不絶甚至北岸宿桃交
　　界之古城鎮街業已過水二三尺而桃源之曹家
　　嘴堤頂外半邊與水面相平内半邊忽坐陷寛丈
　　餘者長百餘丈此二處離河至近設有疎失則立
　　成奪河之患所幸古城鎮街原係山岡土性堅硬
　　方一面過水之時隨即飛下小埽挑土搶壓不二
　　日而保固無虞其曹家嘴後半邊坐陷之處乃係
　　遠年虚鬆之舊堤土也幸加修案内前半邊新加
　　之土夯築堅固獲免決裂由今以思此工之得免
　　大患者實
皇上洞燭機先發帑加修堤岸方得保全否則微(臣/)既
　　不敢請帑又無力加修延至今日一壞而不可復
　　救矣(臣/)追思徃事殊不禁汗流浹背感戴
君恩於生生世世也至於温州廟古城減水壩二座因
　　水平橋面異常衝擊以致壩底磯心亦多傷損日
　　來水勢稍落業已堵閉斷流俟冬初勘明另議修
　　補此宿遷以下清口以上一帶黄河之情形也若
　　清口以下至於海口黄河水勢與七月十一日以
　　前相倣惟山陽縣南岸真武廟以上韓家莊堤工
　　於八月初六日全河大澑南徙新生險工一百六
　　十餘丈地土虚鬆雖見在下埽而隨下隨衝不能
　　存立查此處内有遙堤足為淮城保障且險處土
　　雖極鬆而離險數里即屬膠土斷無奪河成決之
　　患者亦不足慮此清口以下至海口黄河之情形
　　也他如高家堰一帶洪澤湖水自七月十三日起
　　至月杪止業已耗去一尺四寸今八月半個月内
　　仍復加長一尺二寸比前尚少二寸最可慮者一
　　起西風為害不小(臣/)現在百計設法作防禦西風
　　大浪之策以期務保無虞若夫寶應高郵江都三
　　州縣運河水勢異漲非常處處皆平堤頂惟賴高
　　　郵城南各減水壩晝夜宣洩且減壩宣洩不及者即從
　　　旁邊卑窪堅堤之上平漫而過蓋此處地髙土破且
　　　有閘壩之水相抵凡從矮堤平漫之水深不過三四五
　　　尺入冬不久即可涸出不能為患不似城北東堤清水
　　　潭等處之一決不可復救者比也此運河湖堰之情形
　　　也總之今年竒雨非常之久以致水勢非常之大雖
　　　工程不無損傷而損傷之處俱屬易於修補其𦂳要
　　　危急幾有奪河成決之患者幸而保固無虞此皆我
　皇上洪福齊
天之所致也至於損傷之工容(臣/)俟水勢消定確勘情形隨
　　　機修補其經修防守各官應否
　題㕘之處亦容(臣/)逐一查明遵例具
　題可也(臣/)謹將黄運河湖水勢情形再疏
　題報伏乞
　皇上睿鑒施行
　　　請免課程疏(開歸/堡夫)
題為再
請豁免堡夫課程栁料以甦苦累以固河堤事竊照微
　　(臣/)恭䝉
聖諭徃看河南工程(臣/)欽遵於康熙二十四年四月内
　　前赴河南巡歴查勘間比有民人擁(臣/)馬首悲泣
　　呼號問其原委則開歸二府屬之堡夫劉文盛等
　　備言身等每年止領工食銀三四兩不等餬口尚
　　且不敷不意順治十三年管河道方副使突然建
　　議令身等每年辦栁一百束蔴十觔芟三十套纜
　　二十條名曰課程遂以為例血賠多年皮穿骨盡
　　前䝉巡撫都院并本部院兩次㑹
題請免課程部議不准今身等田産變完漸及妻子身
　　家已竭姓命難存叩乞本部院再疏具
題豁免身等課程如或不然身等情願不領工食退役
　　歸農等因又據開封府南河同知黄錦北河同知
　　王興元歸德府管河通判劉暟管河道副使祖文
　　明各據各州縣申據各堡夫哭稟哀求或免課程
　　或退工食等因通詳前來又准河南撫(臣/)王日藻
　　咨同前事各等因到(臣/)該(臣/)看得河南開歸二府屬
　　額設堡夫九百一十四名計其工食每名每歲止
　　牽領銀三兩八錢有竒論其力役而灌溉堤園官
　　栁修補車道馬路填築殘缺水溝狼窩貛穴頗不
　　安閒順治十三年管河道方大猷議令每夫每歲
　　辦栁枝一百束蔴十觔芟三十套纜二十條謂之
　　課程自課程之法立而堡夫苦累不堪矣查課程
　　之䌓莫過於栁今即以栁論之每夫一名採青栁
　　八千綑而貯之附近厰中不過一月之勞耳何至
　　於苦殊不知辦栁非難看守此栁為難而轉運此
　　栁為尤難此其所以苦累至於不堪也蓋堡夫所
　　辦之栁若隨辦隨用則堡夫之事自畢矣然辦栁
　　之時非用栁之時也有栁而不即用勢必仍貯堤
　　旁堤乃通行人之大道也損失蹂躪之事何日無
　　之此栁一日不交工堡夫一日不能釋負此看守
　　之苦也又貯栁之地非用栁之地也或數年不用
　　則數年堆貯堤旁或一朝取用則一朝即應運去
　　需栁之處與貯栁之處動輙相隔數百里即由船
　　轉運而其搬栁上船徃返動經三四五六七八十
　　里不等一夫窮日之力不能搬栁一束以一日不
　　能搬栁一束之堡夫而忽令將一年所辦之一百
　　束與二三年所辦之二三百束逐束交船㷀㷀夫
　　力其何以堪此轉運之苦也不惟是也竭堡夫之
　　筋力若栁可適用有益於工尚可也奈何所辦所
　　貯之栁隔一年則枯隔兩年則朽三年之後則寸
　　寸斷落漸成灰土矣此等久貯之栁多年不用悉
　　皆變成灰土堡夫以不能再賠控告委官驗明之
　　後不容不盡行豁免竭夫力以辦栁而不免於盡
　　成灰土豁免其賠而不得其用究何益於工哉况
　　堡夫因有此栁之累反將修補殘缺等力役盡行
　　廢弛是不惟無益而實則有損矣且河南工程不
　　比江南江南歲修全賴長樁大埽抵敵洪流河南
　　土性極鬆下埽每難存立是以水勢近堤即便豫
　　築月堤以為重門之障其必須用埽者不過如滎
　　澤䕶城堤等一二工而已(臣/)因河南課程栁束久
　　貯不用盡成灰土深為可惜見在雇覔船隻將近
　　年堪用之課程栁束運至江南以為歲修工用不
　　意非大工之需僱船甚難將江南歲修栁價每束
　　銀三分盡為水脚而尚苦不足則運來亦甚非計
　　且江南新栽之栁日漸長大將來斷無舍近圖遠
　　之理是豫省課程終歸於無用已耳總之此等課
　　程不辦則可甦小民之累而亦有益於河堤仍辦
　　則小民之困愈深而修補之役愈廢允當急與除
　　免者也竊查此案先於康熙二十二年經豫撫(臣/)
　　王日藻特
題請免部議行(臣/)查議(臣/)查明有損無益原委
題請照撫臣原疏豁免而部覆堡夫每年所輸值銀六
　　千餘兩仍議不准豁免此部(臣/)從有用之錢糧起
　　見也殊不知名為值銀六千餘兩究竟大半豁免
　　有課程之虚名而無用栁之實濟反弛堡夫實在
　　之力役其損良多也伏乞
皇上睿鑒俯念堡夫辦輸課程實係有損無益
敕下部(臣/)自康煕二十四年為始將原任管河道方大
　　猷條議開歸二府屬堡夫課程一案槩予除免將
　　見夫力稍甦修防不廢有裨河道民生良非淺鮮
　　矣(臣/)謹㑹同河南撫(臣/)王日藻合詞
題請伏乞
敕部議覆施行
　　請循定例疏(錢糧免/其具題)
題為
請循河工定例以便遵守以固河防事竊照黄運兩河
　　工不下數千餘里其間防守機宜有歲修搶修之
　　别凡大澑直衝堤根捜刷堤底必須長樁大埽抵
　　敵洪流以免奪河成決之患且下埽之後每年自
　　春至冬有時而折陷有時而衝損尤須隨折隨套
　　隨衝隨補刻刻守䕶時時修防每一工而費帑在
　　五百兩之外并至數千兩以及萬餘兩不等必須
　　逐案預為
題估俟部議允估奉有
俞㫖之後又復駁查核減造册奏銷者謂之歲修又如
　　石岸石閘石壩等項或數年一修或一二十年一
　　修其費俱在數千金或一二萬金之外者亦應預
　　先
題估工完奏銷者亦俱謂之歲修若河道偶然變遷而
　　未成大險堤岸閘壩偶被損傷而未至大壞彼時
　　若稍稍遲慢則工程漸損而需費愈䌓是以該管
　　㕔員一面詳明(臣/)衙門一面飛星運料隨機修防
　　每一工而費帑或數兩或數十兩或二三四百餘
　　兩總在五百兩之内者將用過錢糧册詳(臣/)衙門
　　確核删減造入歲報册内彚
題開銷者謂之搶修又如上年原係大險費過錢糧甚
　　多而次年忽然平緩用料無多計值不出五百兩
　　之内者亦歸搶修案内銷算此歴來成例也又每
　　年歲修工程俱動河庫錢糧辦料下埽聞從前専
　　有一班河棍或自稱木商赴官領銀買木或自稱
　　草户自稱栁户□户赴官領銀買草買栁買□究
　　竟領帑到手任意花費險工立等料物而任催不
　　前貽悞不可勝言嗣此而後樁木一項必確正有
　　身家之木商方准預給帑銀然亦不過先給一半
　　餘俟木株交工完畢方始找給即草束□蔴等料
　　凡有殷實草户□户領帑者亦止先給些須隨後
　　陸續查找又栁枝草束大抵産自民間凡工程𦂳
　　急之時欲求濟急不得不徑令民間辦交彼時預
　　發錢糧每有衙役中飽之弊於是先收民間之料
　　計其所值與之抵兊正賦錢糧此法一行小民最
　　沾實惠凡此料價均非當時全給者此不獨歴來
　　成例亦屬理勢必然總縁河帑為保䕶民生運道
　　之資不敢不慎重也今部(臣/)於康熙十八年議覆
　　康熙十四年歲報河道錢糧案内稱嗣後凡有應
　　給之欵即於該年給發不得仍前隔年找支等因
　　自十八年以至於今六年之内屢駁不休并令將
　　搶修工程亦俱預為具
題等因(臣/)竊念部(臣/)為
朝廷上卿綜理薄海内外一切錢糧何等重大凡部(臣/)
　　所議皆從慎重起見(臣/)自當一一祗遵何敢故為
　　違拗但其間就理有難以必遵部議者在部(臣/)亦
　　止可得其大綱而不獲知其細故也蓋河道額設
　　錢糧為數有限而修防黄運河湖上下兩岸數千餘
　　里工程若非量入為出斟酌緩急刻刻籌算力圖節
　　省則發帑最易而收料不前貽悞匪小况河庫雖
　　不能充盈亦當畧有見銀存貯以備不時之需若
　　不准隔年找支則勢必當年盡行發完設或於河
　　庫空虚之候而忽生意外危急之工束手無策豈
　　不立釀大患耶是以歲修料價銀兩必須仍准隔
　　年找支方於河工有益(臣/)所謂難以必遵部議者
　　此其一也至於搶修工程原係搶救一時並非終
　　年修守者可比若必預為
題估則躭延停閣貽悞甚大况歲修工程每年不過數
　　十件而一估一銷尚且案牘盈箱(臣/)核造艱難年
　　年展限若搶修工程毎歲不下一二百件若亦照
　　歲修之例一估一銷則每歲應添本章三四百件
　　不特微(臣/)萬萬不能料理亦斷不敢將些須河帑
　　逐一上瀆
宸聰(臣/)所謂難以必遵部議者此又其一也伏乞
皇上俯念河工關係重大額帑有限不便盡行濫支搶
　　修費帑無多危急之秋不便躭延釀患
敕下部(臣/)准(臣/)仍循徃例應當時給發者容(臣/)當時即
　　給應隔年支給者容(臣/)隔年找支并一切搶修工
　　程仍免
題估庶省章奏之䌓多而得河工之實濟有裨河防良
　　非淺鮮也(臣/)謹特疏具
題伏乞
敕部議覆施行
　　霪霖漲漫疏
題為霪霖之漫漲非常杜患之綢繆貴早謹
請再加善後工程以期永奠下河永拯民生事竊照高
　　寶等七州縣下河田畝久被積水沉淹我
皇上聖駕親閱河工目擊萬頃汪洋情形特頒
上諭不惜經費命(臣/)等大加修治其修治事宜(臣/)見於
　　欽奉
上諭事另疏内具
題請
㫖矣惟是今歲異常霪雨各工處處阽危其阽危情狀
　　(臣/)已節次具疏
題報在案因思我
皇上開浚下河之舉真為拯救災民第一善政行曠古
　　未行之事也(臣/)奉
命董理斯役自當竭盡心思耳目之力百計綢繆不畱
　　絲毫罅隙以貽後日之患庶盡微(臣/)職掌若(臣/)稍
　　有泄忽則上負
朝廷下負百姓(臣/)罪不容誅矣今下河一工費帑至二
　　百七十餘萬兩工完之後必須永無他患始稱益
　　國利民若一有旁潰勢必前功盡棄為患不可勝
　　言矣然下河之上則有運河運河東堤所以攔高
　　寶諸湖之水不使隨處漫淹下河田畝者也運河
　　堤工之上更有高家堰一帶臨湖堤工所以攔洪
　　澤湖之水不使全湖傾注助高寶諸湖水勢衝斷
　　運河東堤者也故運河東堤為下河屏翰而高堰
　　堤工更為運河屏翰斷須逐一加修俾無意外之
　　患庶下河可以永奠民生亦可永遂也查高家堰
　　一帶臨湖堤工共長一萬五千六百五十餘丈(臣/)
　　先於加修案内估每丈加土二十方三十餘方不
　　等蓋前此堤根積水不過寛三五十丈深一二三
　　尺原擬稍晴數月積水漸消隨即設法築堰挑運
　　料小河一道每丈不過多費銀一二兩即可取挑
　　河之土加帮堤工也不意三年以來時雨頻降堤
　　根積水日増寛至百餘丈一二百丈不等深至三
　　四五六尺不等如欲設法築堰每丈必須多費銀
　　五兩有竒方可築成查此工通共止估銀九萬四
　　千餘兩每丈止牽估銀六兩有竒若築堰費去五
　　兩有竒則所賸之銀不及一兩安能挑挖如許帮
　　堤土方故不得不停止挑河惟作隨機設法取土
　　加帮之計今已歴兩載有竒而尚未加帮完竣且
　　費盡人力設法加帮之土而湖水大極一起西風
　　每被擊去今(臣/)再四籌酌必須於臨湖一面加釘
　　密排樁一路内下釘頭小埽與見在堤頂相平然
　　後於埽上加土三尺𦂳壓丁埽以禦風浪再於堤
　　内離堤五六七八十丈地面另挑運料小河即取
　　挑河之土築束水堤一道束大堤内積水於小河
　　之中以便運料運土搶救工程庶風浪大作之時
　　可以隨便施用人力不致束手無策眼見決裂之
　　虞内應加密樁之工約計一萬三千丈用料多寡
　　不等每丈牽用一尺四五寸圍圓木二十根栁枝
　　三十束纜柴二十束埽柴八十束紅草六十束并
　　買毛竹銀一錢計需料價銀九兩七錢六分一萬
　　三千丈共需料價銀一十二萬六千八百八十兩
　　應築束水堤一道約長一萬一千五百丈築頂寛
　　二丈底寛六丈牽高八尺每丈用土三十二方連
　　挑帶築每方給銀一錢八分共需土方銀六萬六
　　千二百四十兩又上自武家墩下至楊家廟舊有
　　河形一道計長四十餘里儘堪洩減水壩減下之
　　水祗因内中有數段淤淺之處不能暢注既不能
　　通舟運料而又每致旁流今應挑深一律查此淤
　　淺之工約長四千丈每丈挑寛五丈深五六七尺
　　不等其挑起之土儘帮兩岸堤工約計每丈需夫
　　工銀三兩共需銀一萬二千兩又自楊家廟至寶
　　應湖邊一帶平灘計長四千丈應挑河一道以
　　引上流減洩之水直達大湖俾免壅積漫堤之
　　患且可使装料之船直抵高家堰一帶以為運料
　　之資其河應挑面寛六丈底寛四丈深八尺每丈
　　挑土四十方所挑之土運至西岸離河十五丈去
　　處堆築成堤此工以挑河為準每方給銀一錢二
　　分計需銀一萬九千二百兩以上四工共需銀二
　　十二萬四千三百二十兩如式完工之後凡高家
　　堰一帶臨湖萬餘丈工程雖當極險危之時而料
　　齊土足隨機修防足以搪風禦浪障洪澤湖之水
　　不使傾注永為運河之屏翰者也至運河東堤自
　　淮安起歴寶應高郵至江都之灣頭止并西堤殘
　　缺應修之工共約長五萬丈每丈用土少者十餘
　　方多者四十餘方牽算每丈加土二十五方取土
　　難易不等牽給一錢七分一方每丈需銀四兩二
　　錢五分五萬丈共需銀二十一萬二千五百兩又
　　自高郵湖至邵伯湖雖舊有小河一道僅深三四
　　尺不等寛四五丈不等是以水漲之際不能宣洩
　　直待非常大漲則又一片漫淹又蘆港至蕪城墩
　　迤北金灣三閘至芒稻河此二處亦俱有小河而
　　淺窄更甚今應大為挑挖務極寛深俾水勢小漲
　　之時即便逐漸宣洩免致壅積為患此三處共約
　　長八千丈每丈約挑土一百方運至十五丈之外
　　堆築成堤此工亦以挑河為準每方給銀一錢二
　　分計需銀九萬六千兩以上二工共需銀三十萬
　　八千五百兩如式完工之後凡運河與高寶諸湖
　　之水攔束有資宣洩有資可以永保安瀾無隨處
　　漫缺之患足為下河之屏翰者也至此疏内共需
　　銀五十三萬二千八百二十兩(臣/)不敢請費錢糧
　　擬於下河屯墾額餘官田所收籽粒佃價等項内
　　銷算但此等工程内有十分之六係必不可緩斷
　　須於一二年内先為興舉以待下河完工者其餘
　　十分之四應俟下河工竣之時陸續興舉者(臣/)請
皇上敕部借撥銀三十萬兩容(臣/)先將必不可緩之工
　　星飛儹竣其應陸續興舉之工俟收得籽粒田價
　　即便陸續興舉至借撥銀三十萬兩亦與下河借
　　帑一律俟工完之後分為五年解還户部蓋此等
　　工程實為下河屏翰(臣/)惟力圖鞏固為永奠下河
　　之計以期工必可成事必有濟
國賦日増而民生日遂庶不負我
皇上已溺已饑之心
至聖至仁之念也(臣/)謹具
題伏乞
皇上睿鑒
敇部議覆施行
　　恭謝
天恩疏(鹿脯/等件)
奏為恭謝
天恩事九月十六日據(臣/)子靳治豫從
　京師寄到家信一封内稱九月初四日䝉
皇上召(臣/)子(治豫/)至
乾清宫
御榻之前面問(臣/)子河道近日水漲異常(臣/)家信内有
　　無工程情形言語(臣/)子治豫照(臣/)家書所有之言
　　一一囘
奏䝉
皇上面諭云朕去年閲工親看黄河両岸堤工在爾父
　人力已盡無可再加倘或更有疎虞亦是異常天災
　了今年如此大水若保得無事黄河必能加刷寛深
　將來就可恃矣等因欽此(臣/)讀畢
天語感極而繼之以泣伏念(臣/)本一介寒微才庸質魯
　　䝉
皇上屢次拔擢授以總河之職歴任八載有竒小勤不
　　足以補拙無勞不足以蓋愆乃
皇上不加譴黜屢
賜優容(臣/)之感激業已淪肌浹髓仰報無由矣今歲商
　　羊肆虐竒雨為灾
皇上念切河工差官查問即令(臣/)子治豫馳驛前來俾
　　(臣/)數年不見面之父子忽然聚首歡忭非常迨(臣/)
　　子治豫囬京復
命又䝉
皇上向(臣/)子問(臣/)好否至於河道情形災荒景狀厪
聖懷而賜
明問者
天語甚多字字皆憫念兆姓之言(臣/)俱不敢縷述又䝉
皇上賜飯賜茶并
親諭一等侍衛宜都額真呉大禪將伊自已被褥等項
　　讓與(臣/)子治豫住宿馬匹弓箭等項讓與(臣/)子治
　　豫乗用次日跟隨
聖駕行圍夫治豫以無才無學之童稚小臣而得親瞻
聖朝蒐狩之禮
恩榮極矣迨䝉
恩之後又䝉
賜御膳珍品鹿脯鹿尾鹿舌等項治豫郵寄來淮(臣/)望
闕叩首謝
恩亦得親嘗嘉味凡此
渥恩皆人(臣/)不易得之異數(臣/)鐫鏤臟腑頃刻不忘實
　　以
恩深難報為懼今又䝉
皇上謂(臣/)人力巳盡無可再加(臣/)竊思庸劣如(臣/)不識
　　因何而得邀
皇上之寵榮如此其極憐憫如此其至此(臣/)之所以感
　　極而繼之以泣也至於黄河水勢日來業已大定
　　山陽縣南岸韓家莊缺口内水微流緩離口百餘
　　丈之外僅深二三尺不過一月之内即可斷流其
　　餘各險如山陽縣之馬邏安東縣之便益門清河
　　縣之玊皇閣桃源縣之烟墩龍窩九里岡屢報險
　　急然俱已䕶定惟邳州之五工頭澑抽底埽險急
　　非常睢寧縣之武官營大澑南侵刷去遠灘數百
　　丈逼近堤根似此二工乃目前之至險然其間應
　　守應棄(臣/)見在隨機斟酌而行期於不至為患若
　　夫防守河工原屬微(臣/)職掌此等危工本不應上
　　瀆
天聽祗以
皇上洞晰河道機宜刻刻以民生運道為慮故敢畧陳
　　大概以備
聖明睿察至(臣/)家三世受
國深恩而(臣/)與(臣/)子治豫之受
恩更深更重計惟有捐頂糜踵竭大馬之心力仰報
皇恩於萬分之一而已(臣/)謹恭疏奏
謝謹具
奏
聞
　　恭報赴京疏
題為恭報微(臣/)起程赴
　京日期事該(臣/)除一切河務交與該管官員謹慎看
　　守外(臣/)即捧佩
敕印率同按察使于成龍於康煕二十四年十一月初
　　三日自清江浦起程訖所有起程日期(臣/)謹恭疏
題報伏乞
睿鑒施行
　　欽奉
上諭疏(海/口)
題為欽奉
上諭事該(臣/)看得髙寶江興泰山鹽等七州縣下河田
　　畝被積水沉渰者自明代已然其患非一日矣我
皇上親幸斯土目擊黎民昏墊之苦
特沛恩綸大加修治既
遣臬(臣/)于成龍專管督理又以微(臣/)任河年久并
命綜理其事此蓋曠古未行之盛舉也蓋堯舜而後言
　　治水者不過求其順軌湍行安流歸海而已若河
　　道業已疏通而并欲將從前積水之區盡使變為
　　沃壤凡有一夫不獲悉皆深厪
宸衷如我
皇上今日之
至聖至仁誠逺軼三代直並唐虞者矣(臣/)等生逢
盛世身沐
洪恩敢不捐頂糜踵黽勉奮發力圖報効必期有成乎
　　惟是治之之法宜握要領審全局而曲圖節省也
　　蓋不握要領而漫然施工則徒糜
國帑功必無成不審全局而泄然從事則功雖倖竣
　　隨必潰壞不圖節省而循例估費則需帑太多終
　　成築舍此皆不可也今淮揚之人多侈言治法矣
　　究其作何經營不過執禹貢先治下流之説以為
　　多挑海口淤沙洩去内地積水使汪洋之區涸出
　　乾地然後查勘舊渠逐一挑浚等語言人人同而
　　已殊不知禹之先治下流乃因兗州地窪而然也
　　今此七州縣下河海口髙昻内地低於海潮不下
　　五尺從前海潮内灌不可以耕曽經宋臣范仲淹
　　築堤以障之堤成而民享其利名其堤曰范公堤
　　頌之感之至今不衰今若循先挑海口之議則是
　　引潮内侵與范堤障水之意相悖不特積水必不
　　能洩而糜帑災民將無底止矣治之之法全在束
　　水注海夫内地既卑於海潮五尺則應於内地築
　　堤髙一丈六尺以髙一丈六尺之堤自足束髙一
　　丈之水内水既束髙一丈則髙過海潮五尺其趨
　　海之勢必速而無畱滯之虞矣堤既髙一丈六尺
　　則堤頂髙過水面六尺其束水之力必堅而無旁
　　潰之患矣(臣/)所謂宜握要領者此也築堤束水固
　　為握要之計然運河之新舊減水閘壩何止數十
　　處即下河之七州縣河渠溝港所以承運河各閘
　　壩之水者何止數十道若不盡行築堤以束各處
　　減下之水則水仍散亂無收漫渰田畝若欲一槩
　　興築則其費數倍何止需帑千餘萬金(臣/)再四籌
　　維查減水壩之最大而多者莫過髙郵城南今應
　　將髙郵城北并車邏以前邵伯鎮以北之零星閘
　　壩俱行閉塞拆取石料移於髙郵城南邵伯鎮南
　　二處改建深底大石閘二座俾洪澤湖減下之水
　　並天長旴𣅿各山澗之水由髙郵城南之南關大
　　壩五里八里柏家墩車邏等壩并新議建之大石
　　閘内洩去十分之八邵伯鎮南已建之減水壩並
　　新議建之大石閘内洩去十分之二邵伯鎮南所
　　洩之水半由芒稻河並通州入江半由串塲河入
　　海髙郵城南所洩之水應自車邏鎮起築大横堤
　　一道直抵髙郵再自髙郵城東起築大堤二道歴
　　興化縣白駒場至海束各閘壩洩下之水彚歸一
　　處直達大洋且必量入為出寧使出水之地寛大
　　於進水之地使所進之水安流下注而無壅刷堤
　　工漫潰決裂之虞故内地窪區築堤髙一丈六尺
　　之河止寛一百五十丈海灘髙地築堤髙一丈之
　　河必寛一百八十丈也(臣/)所謂宜審全局者此也
　　至於水工堤堰艱於取土者舊例每方給銀三錢
　　尚有攤鍬夯硪之夫在外然三錢一分之土近者
　　不過取於數里之外遠者不過取於一二十里之
　　外今此畨堤工興築於萬頃汪洋一望無際之中
　　近者數十里見土遠者百餘里見土艱難既數倍
　　於尋常則其不貲之費從何措處查難築之水工
　　共長六萬三千丈牽需土六百零四萬八千方毋
　　論取土之艱數倍常時即以加價一倍計之而此
　　六萬三千丈工程即需帑三百六十餘萬兩矣且夫
　　船兩難曠日持乆不知竣工於何日也(臣/)百計籌畫
　　作就近取土之計其法先定堤基隨用船装遠土
　　於水内築成圍埂其埂出水二尺中間寛三十丈
　　長五十丈圍埂既成一面用草料防䕶一面將埂
　　内之水車乾然後於離堤基十五丈之外挖土挑
　　至堤基之上密加夯硪築成大堤其堤應築成頂
　　寛二丈底寛十丈髙一丈六尺每堤一丈用土九
　　十六方連船装築埂之土並車水防埂一切夫工
　　器具料物以及隂雨食米等項每方止需銀二錢
　　六分六萬三千丈共止需銀一百五十七萬二千
　　四百八十兩較之尋常估費者約省過半(臣/)所謂
　　曲圖節省者此也司臣于成龍於奉
㫖任事之後(臣/)即令其先行相度各出巳見以資啟發
　　該司閱歴月餘其採訪輿論審量經營之處頗饒
　　苦心然亦持先開海口及費帑多而歲月艱難之
　　議於是(臣/)與該司面為商酌作聚米之形區畫開
　　浚儹築諸法令該司覆加確酌今據該司册估前
　　來更増䕶堤埽料以為周詳之計尤屬允當至於
　　應舉工程除水工六萬三千丈需銀一百五十七
　　萬二千四百八十兩之外其餘一切挑築工程大
　　畧與舊例相同止於築堤者每方連隂雨食米等
　　項給銀一錢六分連挑帶築者以築成堤土為準
　　每方連隂雨食米等項給銀一錢八分内一自白
　　駒場至海口應挑大河二道共約長二萬四千丈
　　即以挑河之土築成頂寛二丈底寛七丈髙一丈
　　之大堤二道每堤一丈用土四十五方連挑帶築
　　每方給銀一錢八分二萬四千丈共需銀一十九
　　萬四千四百兩又自白駒場北至廟灣南歴海安
　　泰州至芒稻河約共應築堤十五萬丈其堤大小
　　不等用土多寡不等土方價值一錢六分一錢八
　　分不等共需銀七十六萬八千兩髙郵州邵伯鎮
　　南各建大石閘一座白駒場南北兩岸亦各建大
　　石閘一座共建石閘四座除拆取廢閘石凷外其
　　添買石凷轉運舊石以及樁木灰米錠鋦夫匠工
　　食等項並閘旁添建木涵洞二百個分引河流稍
　　殺閘門内建瓴之勢共需銀六萬兩又前工盡完
　　之後上流湖河之水悉由新築水工大河内入海
　　涓滴不能旁洩若遇天旱之年難免禾苗枯槁今
　　創建木涵洞二百個隨時啟閉以資灌溉為永遠
　　裕
國利民之計毎個需銀一百兩共需銀二萬兩又水
　　工大堤六萬三千丈地勢最卑而河寛水急風浪
　　時侵若不預為保䕶之計則一時風起便有倉皇
　　無備束手莫措之虞此堤一有損失則前功盡棄
　　為害匪輕今估將此六萬三千丈工程盡捲四五
　　尺髙順埽再加丁頭草横疊鑲䕶每堤一丈估用
　　草蘆樁栁夫匠工食等項共計銀二兩四錢三分
　　六萬三千丈共需銀一十五萬三千零九十兩又
　　白駒場至海口共堤二萬四千丈雖地勢稍高而
　　河寛水急亦應用草防䕶每丈需草價銀六錢共
　　需銀一萬四千四百兩以上修治髙寶等七州縣
　　下河工程共需銀二百七十八萬二千三百七十
　　兩伏乞
皇上敕下部議將所需前項銀兩先賜撥發一半以便
　　乘時儹工餘容陸續請撥其完工限期請自興工
　　之日為始除隂雨土凍難以畚鍤之日不計外請
　　限三年告竣庶事無諉卸而可免曠日持久之虞
　　矣(臣/)伏思此畨經理䝉
皇上軫念民依有不惜帑金惟冀民生得所之
聖諭則似乎支費不難然(臣/)又念
國帑自有
國用今請撥至二百七十萬餘兩之多而不思所以
　　補苴之計非(臣/)心所敢安也況若補苴無計則亦
　　無可如何今以(臣/)之愚反覆思之實有可以補苴
　　之法若(臣/)不力
奏請行尤非(臣/)心所敢安也今(臣/)擬將此項銀兩俱作
　　工所暫時之借支請於工完三年之後分為五七
　　年解還户部其解還之法又當分為二項内如築
　　水工大堤六萬三千丈海口大堤二萬四千丈並
　　䕶堤埽料以及建髙郵城南石閘一座引水灌田
　　木涵洞二百個共需銀一百九十六萬九千三百
　　七十兩乃專為七州縣田畝而舉者也若北自廟
　　灣起南至芒稻河止兩岸堤工十五萬丈並邵伯
　　鎮南白駒場兩岸石閘共三座所需銀八十一萬
　　三千兩乃係創興各場運鹽之大利者也何也蓋
　　水工海口堤河工竣之後各減水閘壩之水既盡
　　歸新河入海則七州縣水渰原額之地畝必皆盡
　　行涸出地既涸出則串場河亦涸而淮南綱鹽一
　　百三四十萬引無從輓運故必須並築串場河兩
　　岸之堤再并建邵伯鎮南白駒場新河兩岸之石
　　閘三座也(臣/)查見在淮商運鹽之艱有三一則串
　　場河底髙低不一天氣稍旱則河稍髙之處即便
　　淺澁而多輓拽之費矣二則串場河不通運河凡
　　引鹽出場必另用小船由漫灘積水湖内盤壩而
　　過方到運河船上是又多盤脚僱船之費矣三則
　　鹽船必經芒稻河每遇水漲之候大澑掣船異常
　　危險非用數百人増添繩纜設法輓拽不能過澑
　　是又多僱夫之費矣以上三費每鹽一引必須増
　　費一二錢不等若此築堤束水之工一成則運河
　　大船可以竟至串場河受載自串場河開行或過
　　髙郵閘或過邵伯閘寛河大港一水直達揚州既
　　無淺澁之艱又無盤壩之阻更免掣澑之險省費
　　既多而鹽船又得安流計日可到故曰創興鹽運
　　之大利也(臣/)竊以補帑之法凡因有利田畝而興
　　築者則所費之帑應於田畝項下陸續補還其因
　　有利鹽運而興築者則所費之帑應於鹽引項下
　　陸續補還查應於田畝項下陸續償還者計銀一
　　百九十六萬九千三百七十兩其償還之法(臣/)遍
　　歴下河七州縣地方西至運河東至大海南至江
　　泰舊河北至黄遙堤按其廣袤之遠近察其積水
　　之淺深約畧科之將來完工之後除去河湖城郭
　　村鎮墳塋鹽場柴蕩之外可得田十四五萬頃而
　　此七州縣全書所載額田不過十一萬頃是額外
　　餘田不下三四萬頃矣即以泰州一州而論地方
　　平衍廣濶按法而稽應有四五萬頃今全書額田
　　僅有九千二百餘頃蓋所種實田止有此數而餘
　　皆沮洳沉没之區耳一州如此他可𩔖推故曰工
　　完之後則額田而外可得餘田三四萬頃也今(臣/)
　　擬將涸出之地逐一清丈先將原額數内之田盡
　　行給主其原額之外者額餘官田當廣招窮民墾
　　種然尋常招墾之法其田率皆荒蕪之土而所以
　　招徠者不過給牛種緩陞科而巳夫土既荒蕪而
　　所給又不敷於農本則耕者勢難盡其耘耔之力
　　力既不盡則雖寛緩起科之歲月而民迫於飢寒
　　終不能使蒿萊變為沃壤理勢然也今(臣/)等擬督
　　亷能之吏搆草舍備牛種給衣食俾無告之災黎
　　先去飢寒迫身之苦而有安居得業之樂自無不
　　子來恐後盡力開墾矣初年則倣民間佃户之例
　　與之共分籽粒民以所分之籽粒償本年之衣食
　　官以所分之籽粒為下年之墾本如是三年之後
　　民業漸覺殷足然後倣民間授受之例許其納田
　　價於官給為永業此等田地照此式開墾之後在
　　民間授受俱值銀一二三兩一畝至瘠者方在一
　　兩之内今擬地畝肥瘠不等肥者止取佃價銀一
　　兩二錢瘠者止取田價銀六錢每畝止牽取佃價
　　銀九錢額餘官田最少亦有三萬頃可得佃價銀
　　二百七十萬兩内以一百九十六萬餘兩解交户
　　部抵還借支之項其餘七十餘萬兩應將高家堰
　　臨湖堤工並山寶髙江四州縣運河堤工再加髙
　　厚更將山清旴寶髙江六州縣境内凡有關於髙
　　寶下河之零星應挑應築工程逐一料理以期永
　　保無虞為久奠下河之計又此中或有存賸之銀
　　并二百七十萬兩之外或更有多得佃價銀兩悉
　　皆户部充用蓋高堰運河并此六州縣零星各工
　　俱與下河脣齒相依者也各工安則下河亦安各
　　工設有不虞則下河亦隨之決裂今以下河開懇
　　之餘資為永安髙堰運河等工之計誠
國計民生萬世之利也其佃價二百七十萬兩乃必然
　　可得之數而將來又出於民情之最願最樂者所
　　謂應於田畝項下設法償還者也其應於引鹽項
　　下陸續償還者計銀八十一萬三千兩查淮南綱
　　鹽每歲一百三四十萬引河堤告成之後每年既
　　可省盤剥之費一二錢不等今止令其於所省之
　　内每引每年納河堤銀九分以七年為率七年數
　　足之後免其再納計每年可得銀十二萬兩不過
　　七年而此八十一萬金之帑又可補還無欠此亦
　　必然可得之數在鹽商量捐費之資而坐享久遠
　　之利所謂應於引鹽項下陸續補還者也至此工
　　地方廣濶錢糧浩䌓且清查屯墾事務冗雜應暫
　　設㕔官六員專管招徠鼓舞督墾開屯及清查地
　　畝分發錢糧諸務并暫設州縣佐貳官十九員以
　　分任之此暫設之㕔官佐貳官俱俟工完之日另
　　疏請
裁至於挑築堤河二十三萬七千丈并建大閘四座木
　　涵洞四百個應委監理官五十四員分管官二百餘
　　員分頭疾儹尅期告竣所委監理分管等官俱係
　　客官應
請照康熙十七年間議政王等議覆微(臣/)敬陳經理河
　　工事宜第六疏事案内之例於工完之日容(臣/)列
　　名具
題恭請
皇上洪恩准其照見任應陞品級加二級從優即陞其
　　因公罣誤官員准其還職其暫設㕔員并州縣佐
　　貳官員應俟清查地畝墾屯完畢將所費
國帑二百七十餘萬兩逐一償還之日更請
皇上洪恩准其加三級從優即陞其非正途出身者俱
　　照正途一例陞轉以鼓有功勞吏除應設㕔官六
　　員(臣/)見在繕疏保
題外其應設州縣佐貳官十九員并應委監理官五十
　　四員容(臣/)等一面遴選續疏具
題至於應委分管官二百餘員容(臣/)等照大工之例隨
　　時委用彚造各官履歴工程清册咨送吏工二部
　　可也除一切未盡事宜疏内不能備載請照前此
　　大修工程之例凡些小事務應竟行者容(臣/)等籌
　　酌隨便竟行重大事務應具
題者亦容(臣/)等商定不時入
告并將估計清册揭送工部查核外(臣/)謹具
題伏乞
皇上睿鑒
敕部議覆施行
　　分添縣治疏
題為江南徐泰海山四州縣地廣氏刁安沭清桃等縣
　　河淤土廣謹陳分併添設縣治事宜以全
國賦以便民生事竊惟従來畫地分官所以為親民之
　　計也
國賦以之而充民生以之而遂但按其疆域大州縣
　　不過百十餘里小州縣不過百里以内不等官日
　　與民相親而民日與官相習既無鞭長不及之虞
　　亦無扞格難操之慮過是則非宜矣故自漢唐以
　　來每有今昔異宜隨時分併之事或因其山川之
　　形勢或因其民物之聚散而各為之制焉考之史
　　册無代不有微(臣/)奉
命督河前後十有餘載徃來於淮揚徐各屬之間者不
　　啻如織久知徐州為南北要地而幅􁆟甚廣民情
　　亦復刁悍凡遇催徵輙多逃避境外相習成風恬
　　不知怪以是地丁倉糧年年拖欠不完知州不能
　　兼顧只得聽其頑梗無如之何不過三二年便即
　　考成罣誤而去故凡為徐州者雖有長才無從處
　　置反視官輕一葉絶無顧戀振刷之心矣似此因
　　循則民風何由返正
國賦何由足額耶(臣/)愚以為應當割設小縣以分治
　　之又泰州僻處海濱週圍六百餘里頗稱魚米之
　　鄉庶而且富因之事務䌓劇一牧不能兼顧則刑
　　名錢穀之事未免坐此失彼民情容易為姦(臣/)愚
　　以為亦應割設小縣以分治之又山陽縣介於淮
　　黄兩河之間東西三百餘里南北一百餘里前經
　　黄水淤墊之後海口逾遠寛廣幾至七百餘里遼
　　濶非常一令不能兼顧淤墊膏腴盡被隱占無計
　　清查(臣/)愚以為亦應割設小縣以分治之又海州
　　地方亦屬寛廣乃明季殘破之後地土抛荒甚多
　　且與沭陽安東清河桃源宿遷接壤所有各州縣
　　沮洳湖蕩盡為黄水淤墊膏腴亦未清查聽其隱
　　占(臣/)愚以為應將海沭安清等縣之中添設小縣
　　分割而專治之以上在徐州而分一縣則呼應自
　　靈既可以除從前强悍之習更可以弭將來意外
　　之萌在泰州山陽而各分一縣則地勻而事簡料
　　理當而民不擾在海沭等州縣之中而添一縣則
　　淤地難欺貧民即有樂土矣是皆有益於民生
國計者也倘䝉
皇上特賜舉行查徐州有吕梁一鎮
請即以吕梁為徐州之分縣查泰州有海安一鎮
請即以海安為泰州之分縣查山陽有廟灣一鎮
請即以廟灣為山陽之分縣再查海沭等州縣接壤之
　　間有碩項湖最大久已淤成良田
請即以此立治而名為碩項縣至此新設碩項一縣田
　　地有主而欺隱者免其原罪即准陞科或有新淤
　　以及版荒尚未有主者廣招四遠窮民隨力開墾
　　許其五年之後方始陞科如是各為分添設施城
　　池倉庫官役俸工不無有費然亦為數無多將見
　　無窮隱地不丈自清可使千萬貧民鑿井耕田含
　　哺鼓腹於
堯天舜日之中實於民生
國計大有禆益也(臣/)曩者備員河上早已畱心祗以
　　大工未完無暇及此且慮越俎貽譏今(臣/)病已垂
　　危歸泉不久所有此案之愚忠不敢隱而不言如
　　果(臣/)言可採貼黄難盡伏乞
皇上睿鑒全覽
敕部確議施行
　　挑築未盡疏(挑中/河)
題為
題明挑築未盡事宜仰祈
睿鑒事竊惟鞏固河防之法必須先於黄河北岸縷堤
　　縁由(臣/)已於
聖心愛民已極等事疏内題奉
俞㫖見在欽遵舉行矣(臣/)從慎重籌酌起見是以前疏
　　内
請將凡有應損益増減之處俱照大修河工案内已行
　　之例其事之小者竟自舉行事之大者隨時
題明等因聲明在案今挑築工内未盡事宜應斟酌増
　　減之處所當亟為
題明者查(臣/)前疏
請自宿遷縣起歴桃清山安等處縷堤之内加挑新河
　　一道即以挑河之土築成遙堤束各減水壩洩下
　　之水使之順流而下盡歸於海等因在案今(臣/)復
　　加籌酌此河一成則下自清河縣起竟可溯流而
　　上直逹宿遷之攔馬河矣更念本年黄河漕内之
　　水較前異常急澑以致一切物料轉運萬艱即如
　　本年重運糧船自清河縣運口以至宿遷縣張莊
　　運口計程不過二百餘里而牽輓兩月有竒方能
　　進口此皆急澑阻滯之明騐也查(臣/)先於謹陳河
　　工善後事宜等事案内
請於清河縣西仲家莊地方創建雙金門石閘一座以
　　洩黄河之異漲今將拽水雙金門閘改為三丈深
　　之單金門大閘一座又於攔馬河之西加挑運河
　　二千餘丈築成兩岸堤工直接張家運口并再於
　　遙縷二堤之中加挑中河一道上接張莊運口并
　　絡馬湖之清水下歴桃源清河山陽安東以逹於
　　海俾將來重運糧船既出清口之後於黄河内止
　　行數里即便由仲家莊閘内進入中河自中河歴
　　攔馬河直進張莊運口北上則此閘既洩黄漲而
　　又能使各船避黄河之險澑行有縴之穩程是大
　　有益於轉漕而各工運料亦可不至稽悞誠一舉
　　而三善備焉者其加挑中河并攔馬河以上之運
　　河所需増費容(臣/)總於屯田案内設處凑用不復
　　更請錢糧此未盡之事宜所當
題明者一也又(臣/)於善後案内將仲家莊閘下議挑引
　　河一萬餘丈用各處歲修夫額夫河兵協力儹挑
　　不動錢糧等因在案不意康熙二十四年異常大
　　水各處工程莫不危急其歲修夫額夫河兵搶救
　　本處之要工尚屬不敷萬難他調是以此河究未
　　挑挖今(臣/)總於縷堤内挑築工程案内一體募夫
　　挑挖以期速竣不復更調歲額等夫河兵矣所當
題明者二也又海安二州縣境内有舊鹽河之淤塞淺
　　涸者共長二萬餘丈鹽商轉運艱若情願帮資協
　　挑查此河本不在微(臣/)原估之内然此河一通則
　　不特有利於商又能分洩新河減下之水兼利河
　　道且上游一切田畝受益亦非渺小但河路既長
　　約估挑濬之費不下十餘萬兩(臣/)行淮揚道及安
　　東運判查議隨據詳稱商人程宏基程長泰等願
　　認協挑銀八萬四千兩尚有不敷工費(臣/)亦於屯
　　田案内設處凑用是以隨行批允見在興挑矣至
　　各商所認之銀除已經解到二萬六千兩外餘據
　　各商請於將來四年之内解足(臣/)亦於善後屯田
　　兩案内通融借費儹竣總因此舉既屬商民兩利
　　又於河道屯田有裨是以有不得不曲計籌酌者
　　所當
題明者三也縁係挑築工内損益増減事宜(臣/)謹照例
　　特疏逐一
題明伏乞
皇上睿鑒施行
　　欽奉
上諭疏(差看/兩河)
題為欽奉
上諭事該(臣/)看得江南自河道敝壞之後䝉
皇上不惜帑金
命(臣/)等大加修治近年以來河歸故道堤漸可觀此非我
皇上睿照之明
乾斷之確不能若此也但江南居河南之下必河南永
　　保安瀾斯江南亦可無患若河南上游有失則江
　　南河道不旋踵而淤澱矣(臣/)是以於請加上流堤
　　岸疏内請
敕豫撫(臣/)將河南工程確勘加修䝉
皇上洞悉原委立賜
俞允今(臣/)凜遵
上諭勘閱河南兩岸工程凡經豫撫(臣/)就近加修者俱
　　皆寛厚可保無虞惟是在先年視之尚屬可緩而
　　據目前形勢確應蚤為未雨之謀者則有考城儀
　　封陽武等三縣創築加帮堤工共長七千九百八
　　十九丈又封邱縣荆隆口應築大月堤三百三十
　　丈又滎澤縣應修築埽工二百一十丈統計共需
　　土方夫工銀二萬七千三百七十八兩五錢二分
　　五釐然此工既竣之後不特河南本省足保無虞
　　而又實可為江南保障者也伏乞
皇上睿鑒敕下部(臣/)將考儀陽封滎等五縣堤壩工程
　　照例准動裁賸裁扣銀兩即行興築必於康熙二
　　十五年桃汛之前一律告竣以防上流異漲有裨
　　河防良非淺鮮矣(臣/)謹㑹同河南撫(臣/)王日藻合詞
題請伏乞
敇部議覆施行
　　恭謝
天恩疏(陳潢/職銜)
奏為恭謝
天恩事竊(臣/)恭設香案率同陳潢望
闕叩頭謝
恩訖伏念(臣/)䝉
皇上遣(臣/)子治豫驗勘水勢又䝉
皇上軫念下河有作何設法修治之
諭(臣/)感激奮興幾廢寢食與陳潢曲計所以仰體
皇仁之策而陳潢仍從
睿算治源之神謨悟髙堰築堤之便計(臣/)又與陳潢辯
　　論再三而其理愈確微(臣/)始得下愜愚忠但(臣/)年
　　老多病誠恐此工未竣而猝填溝壑設繼(臣/)司河
　　者稍有岐見則不特工虧一簣之虞在所不免而
　　已治之河道已費之錢糧恐俱不可復問(臣/)是以
　　將陳潢歴年之賛襄并今日之籌畫據實上逹
天聽并懇
皇上准令陳潢無論微(臣/)在任與否皆得一體在幕賛
　　理以竣微(臣/)所題之工庶可始終上慰
皇上如天愛民之至意此微(臣/)犬馬報
主之一㸃血誠也兹䝉
皇上不以(臣/)為冒昧既允微(臣/)之請令陳潢贊理河工
　　更
特賜陳潢僉事道(臣/)之銜以宏鼓舞之典嗣後陳潢承
寵命而贊理河工更非從前止為幕客之比其展布之
　　間收效自捷是
皇上之加恩於陳潢即(臣/)之躬被
隆恩也(臣/)祗承之下感激無地惟有督率陳潢殫心盡
　　力益竭犬馬之勞務期早登斯民之稼穡以仰報
皇恩於萬一耳(臣/)謹恭疏
　
　
　
　
　文襄奏疏巻六
欽定四庫全書
　文襄奏疏巻七
　　　　　　　　　　　　河道總督靳輔撰
　治河題藳
　　中河已竣疏
題為恭報中河已竣重運刻期進口事竊照康熙二十
　　六年(臣/)於
題明挑築未盡事宜等事疏内
請自宿遷桃源清河等處黃河北岸一帶遙縷二堤之
　　中加挑中河一道俾將來重運旣出清口即於黃
　　河截流徑渡北岸由仲家莊閘進入中河歴攔馬
　　河直達北運河則各省重運永得避黃河之險溜
　　而行有縴之穩途等因具
題奉有
俞㫖在案查前疏内
題估平旺河以下堤工雖並係𦂳要然較之上流稍緩
　　況中河早成可以輓漕速運避險就安(臣/)因併力
　　加挑中河晝夜疾儹務令本年重運得以早達
天庾今據監理揚河通判馮佑呈報完工(臣/)又恐初開
　　之河地勢高窪不同水流淺深不一復令再加挑
　　濬節據該監理呈報已經挑濬深通漕船於三月
　　内可徑由仲家莊閘内進中河北上查從前重運
　　糧船自清口至張莊運口歴黃河不過二百里而
　　急溜險程每遇風浪幾及兩月方得進口今免此
　　險道自兹而後各省重運糧艘可早抵通而回空
　　亦永無守凍之虞矣但(臣/)前疏估
題遙堤惟以可防救民田為主原估止高八尺今念運
　　道關係重大倘遇伏秋霪漲如二十四年之水則
　　見築之堤勢不能禦一有疎虞前功盡棄必得再
　　加高一二三四五六尺餘不等比縷堤更高方可
　　保固永久而伏秋之水斷須於本年伏秋之前防
　　禦加帮方為萬全之䇿所有加帮工費原
題於屯墾内取息濟工但以前屯麥業經
題明變價還部而目下工程𦂳要刻不可待(臣/)通融那
　　動飛儹濟工總俟各工全完之日一併彚造清冊
　　送部核銷相應一併
題明伏乞
皇上睿鑒施行
　　霪霖漫漲疏(高堰二十/二萬工程)
題為霪霖之漫漲非常杜患之綢繆貴蚤謹
請再加善後工程以期永奠下河永拯民生事竊(臣/)惟
　　高家堰一帶臨湖堤工為運河與下河之屏翰(臣/)
　　前疏已備陳之矣今安徽按察使(臣/)多宏安條奏
　　稱高堰一工不特為下河屏翰而實有關乎黃河
　　之内灌運道之通塞等因誠一定不易之論(臣/)知
　　之最確而前疏止陳下河情形未曾併及疎忽之
　　愆(臣/)實無以自解也兹蒙
皇上將
廷(臣/)議覆微(臣/)前疏并臬(臣/)多𢎞安條奏之疏一併
敕(臣/)確議(臣/)欽遵之下敢不分别緩急力籌萬全之䇿
　　以仰答
皇上保運安民之至意乎竊查微(臣/)前疏
請將高家堰一帶臨湖堤工約長一萬三千丈估加密
　　排樁内下丁頭小埽又於堤裏加築束水堤約長
　　一萬一千五百丈又挑浚武家墩以下淤淺工約
　　四千丈并楊家廟以下平灘工約長四千丈四共
　　估銀二十二萬四千三百二十兩等因今(臣/)再四
　　籌維此四工雖原為下河而請舉今下河暫停似
　　乎當緩但高堰堤工攸關運道民生至重至大上
　　年異漲之際危險非常雖幸獲無恙然(臣/)不敢不
　　仰請
皇上發帑興修以保萬全者也至山寶高江四州縣加
　　高運河堤工約五萬丈并高江兩州縣湖内加挑
　　大河約八千丈二共估銀三十萬八千五百兩内
　　(臣/)於上年因新建減壩之水無路宣洩巳動歲修
　　錢糧六千五百餘兩量挑過金灣三閘迤東小河
　　二千餘丈其餘工程尚需銀三十萬餘兩專為下
　　河而舉原無關於運道今下河暫停理應一併停
　　止者也至於高堰一帶工程倘蒙
皇上允行請
敕部(臣/)速撥錢糧二十二萬四千三百二十兩以便乘
　　此青黃不接僱夫易得之際作速發此銀二十二
　　萬餘兩亦可於黃河北岸新淤之侍丘蒼頡等湖
　　銅盆龍窩等蕩屯墾利息内還項應俟本案所借
　　之五十萬兩七年還完之後將此二十二萬餘兩
　　再分為三年解還户部又臬(臣/)多宏安條奏内稱
　　排樁内皆灌碎石等語查貯碎石於排樁之内果
　　可禦浪但止可酌量灌高一二尺若太高則其勢
　　重恐有敧樁之患容(臣/)隨便􁚸石相機加灌所費
　　錢糧總在二十二萬四千餘兩内銷算又高堰舊
　　石工五千餘丈多年未修被去歲異常風浪擊卸
　　二千二百九十七丈其未卸者亦俱動搖殘缺若
　　今年再被風浪勢必盡卸湖中(臣/)見督山清旴𣅿
　　同知劉暟購料僱匠普面加修其需用錢糧應於
　　歲修内另疏
題估者也(臣/)謹一併
題明伏乞
皇上睿鑒
敕部議覆施行
　　衛河水勢疏(歸漕/得運)
題為衛河水勢微弱漕船浮送難前謹請
天語申飭輓水歸河立濟重運事竊照重運漕船自進
　　𤓰儀閘口之後在清河運口以南則賴淮水浮送
　　清河運口以北至於皁河則賴黃水浮送皁河迤
　　北至濟寧州之南旺則賴汶水之分流南下者浮
　　送南旺迤北至臨清州則賴汶水之分流北注者
　　浮送臨清閘口以北至天津則賴衛水浮送我
國家數百萬漕糧數千隻運艘惟恃此淮黃汶衛四水
　　得以早送
天庾今淮黃盡歸故道江南處處深通雖春來雨少汶
　　河水弱而各閘蓄水灌塘不過畧遲時日即可儹
　　過惟衛河水勢微緩異常兼之並無閘座不能蓄
　　儲今據濟寧道副使董安國等詳稱三春久旱汶
　　水旣少而衛水弱極臨北一帶淺處甚多且閘河
　　無接濟之資一經起閘則建瓴之勢將閘河灌蓄
　　之水頃刻洩盡不特閘内易涸而重運漕船從閘
　　門乘高放下萬分危險請飭河南道府各官速啓
　　五閘之板堵塞㫄洩渠口輓水下濟漕運等因(臣/)
　　查衛水發源於河南衛輝府輝縣之蘇門山其泉
　　頗大更有洹淇等水併流入衛儘足濟漕秖以自
　　衛至臨相隔五百餘里沿途居民往往私洩為灌
　　田之計是以下注㑹汶者甚少(臣/)雖嚴行該管道
　　府㕔縣各官將所有仁義禮智信五閘之板盡行
　　取起并各洩水渠口盡行堵塞而牢不可破之積
　　習每每陽奉隂違直待時雨頻沛河水大發而後
　　重運方得暢行此歴年皆然也但從前漕艘過淮
　　甚遲及至稽阻臨北乃在五六月之間彼時入夏
　　巳深去伏不遠雖經暫阻而時雨可期故或阻數
　　日而得水或阻一二十日而得水若本年漕艘賴
　　各督撫(臣/)疾儹嚴催加以漕(臣/)親行驅督過淮極
　　早三月甫半而出清河運口入黃河者將及五千
　　餘隻其過濟寧者巳逾三千見今銜尾而北俱阻
　　於濟北臨南一帶若照往年故事必待衛河時水
　　漲發方得浮送北上則臨南濟北之船必得守候
　　兩三月之久是過淮雖早而回空仍復遲悞彼時
　　雖將沿河各官從重處分亦無及矣除(臣/)見在嚴
　　行河北大名兩道并衛輝大名兩府著令將五閘
　　閘板取起封貯兩岸洩水渠口盡行堵塞輓流歸
　　　衛以濟重運外但(臣/)逺在江南呼應不靈鞭長莫
　　　及誠恐沿河官民狃於積習陽奉隂違仍前阻水
　　　不下貽悞匪輕伏乞
　皇上特賜天語敕令直𨽻河南兩撫(臣/)嚴著該管道府
　　　㕔印等官火速盡啓閘板盡堵渠口務使衛河之
　　　水涓滴不致㫄洩全歸運河以濟漕運如再仍前
　　　膜視容(臣/)㑹同撫(臣/)嚴㕘重處俟指日漕船盡行
　　　北上或將來河水盈漕之候聽民照舊分洩以滋
　　　灌漑如此則無傷於民田而漕運克濟可免阻滯
　　　回空之虞矣(臣/)謹特疏
　題請伏乞
　皇上睿鑒
　敕部迅賜議覆施行
　　　天心之仁愛巳極疏(災異/陳言)
　題為
天心之仁愛巳極
　主德之修省惟誠(臣/)謹竭悃陳言以備
　睿明採擇事(臣/)惟
天人感召之理雖甚微而實著帝王致治之道茍力行則
　　　無難是故古來朝廷之上禮樂刑政措施偶有未
　　　當
上天每殷殷告儆以兾君心之悔悟人主統御寰區荷
上天垂戒之殷於是充其固有之仁動合應行之義守之
　　　以信而􁋶之以勇法度明紀綱立風行草偃俾無
　　　一夫之不獲自可駕軼三代比隆唐虞故災異之
　　　見實安危治亂之機不可不至謹至勉以仰荅極
　　　仁極愛之
天心也我
　皇上天縱聰明𢎞胞與之量一以仁民愛物為本凡政
　　　敎施令罔不皆然宜乎日就昇平漸臻至治矣乃
　　　邊陲尚有未寧田畝反増荒蕪小民之供億愈繁
　　　而司農之仰屋日甚其故何耶良由内外(臣/)工不
　　　能體
　皇上堯舜之心共求治理以致上干
天和地震之變譴告非常耳今
　皇上特頒
　上諭實圖修省將應行應革事宜令部院科道督撫諸
　　　臣明白條奏直言無隠并令在京三品以上堂官
　　　及在外督撫提鎮據實自陳毋得浮泛塞責(臣/)跪
　　　誦之下不勝感激除將(臣/)不職情由另疏自陳外
　　　伏念古者一國之君以一言之善即可弭災況我
　皇上以天下之主當地震之異
　上諭屢頒修身之切與求治之勤至於如此將見上行
　　　下效
　皇上一人興起於上内外(臣/)工竭勉於下
　君責難於(臣臣/)責難於
　君都俞喜起之象聲溢溥天協和於變之風庥傳萬禩
　　　(臣/)雖自分庸劣而躬逢至仁之
主敢不勉竭(臣/)愚敬陳一得以仰佐
皇上被格之化於萬一耶事各有𩔖是用列為六疏其
　　間有關軍機者仍行宻進(臣/)謹具
題伏乞
皇上睿覽採擇施行
　　遵
諭敬陳第一疏(修省/宜堅)
題為遵
諭敬陳修省宜堅永保
至徳第一疏事竊惟致治之道力行無難與災異之見為
國家治亂安危之機(臣/)首疏已敬陳之矣惟是力行無
　　難之道(臣/)不敢不復進其説以偹
皇上去亂逺危久安長治之助夫修身敷政既在力行尤
　　貴勿替若夫上行下效之風則又捷於枹鼓焉我
皇上勵精求治實欲痛除積習使徳禮政刑施行各當
　　紀綱法度煥然一新推
皇上之心同堯舜精一執中之心即天地覆載萬物之
　　心也(臣/)愚以為
皇上宜堅持此心永保
聖德一日之内雖有萬幾然兵農禮樂用人行政之事
皇上必親加詳覽與宰執大(臣/)討論得失務期合乎公
　　正然後見之施行仍令近臣將逐日行過事宜摘
　　叙畧節彚造一冊
皇上萬幾之暇不時取覽而詳繹之其間或有巳行而
　　未當者不妨隨時酌改左右侍衛之(臣/)必擇小心
　　勤慎亷幹儉約之人以供使令設有狎邪儇佻諂
　　佞奢靡與善為鄭衛之音能作奇技淫巧之飾以
　　惑
聖聰者悉屏去之臺省諸(臣/)宜寛其譴責以養其敢言
　　之氣邇來風聞旣不得入
告而所
告失實則有降謫之愆是以雖有讜言未敢直達今
皇上切諭諸(臣/)俱令直言無隠則謇諤之風行見賡歌
殿陛矣但失實處分若不稍為區别則終有疑畏不前
　　之獘(臣/)請嗣今以後凡諫(臣/)有假公濟私顛倒曲
　　直結黨招搖示威求賂者仍行從重處分外其有
　　論
朝政而切中時弊因風聞而糾劾奇貪雖或至於失實
　　并禮樂兵農用人行政諸務在
廟堂原無未協
皇上原非過舉而諫(臣/)堅執巳見據理執法極言廷諍
　　骨鯁具在亷介可風者俱槩為優容而免其處分
　　使逺近貪婪之吏有所忌憚且
朝廷政治得失諸(臣/)從此皆盡心講究日漸可益經濟
　　之才以備不次之用也伏候
上裁
　　遵
諭敬陳第二疏(斷宜乾/    勇)
題為遵
諭敬陳
乾斷宜勇以除弊竇第二疏事(臣/)伏讀
皇上續頒
上諭令諸(臣/)洗心滌慮實意為國為民并
御製民生困苦已極等六條備悉(臣/)工不職感召災眚更
諭以事雖有異而原則同諸(臣/)不職情狀
皇上非不素知但以正在用兵之際每示寛宥等語(臣/)
　　跪讀之下歡忭靡涯伏念
皇上自御極以來無刻不以堯舜之心為心今因災異
　　警戒而數日之間又復頻頒
上諭其中敬謹憂勤深切備極有
君如此則凡在(臣/)工自莫不洗心滌慮實意為國為民
　　唐虞之治不難再遘於今日此(臣/)所以歡忭靡涯
　　也其逐條飭禁緣由
廷(臣/)已有定議(臣/)何敢越俎置喙第(臣/)重荷
君恩末由圖報當
皇上力求直言之際(臣/)無知則已旣有一得之愚敢不
　　併陳備採伏思
皇上恐㑹推徇私則用非其才官方敝壞是以諄諄戒
　　飭然(臣/)愚以為此等弊竇似易剔除查
國家於在京大小官員在外督撫有六年京察之典於
　　在外文職司道以下有三年
大計兩年舉劾之典内外武職有五年軍政之典其間
　　凡賢能清正之官俱有事實巻案可考嗣後㑹推
　　選擇之時將應推與列官員從前行過事實逐一
　　察核查其所行美蹟之多寡大小而品其賢能亷
　　幹之實每推一缺查取三員備開事實一併呈
覽以備
皇上選用如該管衙門或將美蹟多與職大之官匿不
　　查開反取美蹟少而小之官先行妄列者作何定
　　例從重處分至此後京察等典内而部院堂上官
　　外而督撫等官必將所屬各官之事實才品據實
　　查開尤須於平時漸察而不宜於臨事方查如屬
　　員之中凡有朝夕孜孜黽勉辦事不好外務牘鮮
　　積滯者勤也斷大獄決大疑律例精明議論公確
　　隨到隨行案無留牘者才也無鑽營之跡有儉約
　　之風門少投竿之人室無私語之客安靜供職而
　　諸務一一不廢者亷也刻刻以
國是民瘼為念不避嫌忌不憚辛勞遇事求當而剖決
　　如神吏胥上下之手無所施勢要干求之情莫能
　　達行事正直心術光明者才品兼優賢能俱備之
　　品也以此進賢用備選拔則賢才愈出而徇私之
　　弊自除矣若夫(臣/)工不職
皇上非不素知但正在用兵每示寛宥仰見我
皇上因寇賊未靖民難未抒而并寛及大小臣工也但
　　其間有過失故犯之分似宜仍為區别查
本朝大清律一書寛嚴各當總不外宥過無大刑故
　　　無小八字蓋無心而誤蹈者謂之過有意而故犯
　　　者謂之故其間繫人心風俗良非渺小是以過必
　　　宥而故必刑也我
　皇上敬
天勤民每歲刑名先熱審後秋審復别情實可矜可疑三
　　　項其慎其詳無非欲明刑弼教刑期無刑也然刑
　　　名未協不過一人之寃用人失宜實為一方之害
　　　(臣/)愚以為處分官員亦應分别過故凡干連罣誤
　　　情有可原者酌量從寛以勉其後效若明知故犯
　　　情罪可惡者必照定例處分雖在軍興之際
　皇上仍勇於
　乾斷不稍姑容如此則貪惡之徒雖欲倖免而伎倆莫
　　　施將見賢者益勸而不肖者日儆吏風丕變政治
　　　平明大法小亷民生日遂即有邊隅小宼不久投
　　　戈歸命無煩更事用兵矣伏候
　上裁
　　遵
諭敬陳第三疏(苛駁/宜禁)
題為遵
諭敬陳苛駁宜禁以杜私派第三疏事(臣/)惟錢糧應銷
　　與否自有一定􁏣項如原未動用揑􁏣報銷與所
　　用本少開銷甚多希圖侵漁者自是難容
國法若實支實用並無揑款朦報用少開多之情則斷
　　不宜屢行苛駁以啓科派部費之弊也查邇來各省
　　銷算錢糧科抄到部承議司官雖不乏從公議允之
　　案然偶值一事或執已見或信部胥任意吹求苛駁
　　無巳錢糧數目繁瑣頭緒牽雜非精於核算洞悉􁏣
　　項熟知巻案者萬難得其要領司官專司其事除貓
　　鼠同眠者不必言外其實心奉公之員設或稍欠精詳
　　便為吏胥朦蔽况堂上官不過總其大槩止據説堂
　　數言安能備知底裏加以從慎重錢糧起見自是一
　　照司議由是而部胥之權重矣權既重則經用錢糧
　　之官不得不行賄以求之所謂部費也此項部費
　　官無神輸之術勢必問之於民若清亷之官費一
　　斂一民猶不至大困一遇貪劣不肖之官借此居
　　奇或費一斂二或費一斂三甚至斂四斂五斂十
　　均不可定而民困滋甚矣
國家受聚斂之名而部胥得婪賄之實有司多一分之
　　費而百姓出數倍之資其害可勝言哉嗟嗟此出
　　資之百姓若與
國家無涉又何足論殊不知此百姓者乃
國家之元氣日夕勤耕力織闢地土生貨財出賦稅以
　　奉
朝廷者也安可今日剝之明日削之使之不得其所抛
　　田土逋額賦以至上下交困乎(臣/)前任安徽巡撫
　　之時知有江安兩藩司積案一件動用錢糧數百
　　萬兩而部駁不准開銷暑往寒來歴十餘年而始
　　得清結今(臣/)帶管漕務知邳宿等州縣康熙元二
　　三四五六年分民欠漕項錢糧三萬餘兩業已屢
　　奉
恩蠲經漕撫兩(臣/)數次
題請蠲豁而部議堅執不允坐以明係官侵之名而嚴
　　著追比(臣/)據司道各官痛切呈詳已經具
題請豁在案又部議裁減運軍耗贈銀米一案(臣/)帶管
　　漕務據各屬屢詳灼知斷不可裁之故是以仍請
　　照給昨閲邸抄部議又復不准且稱此項銀米從
　　前原無皆係順治六九等年添給之項等語殊不
　　知順治六九等年添給此項銀米彼時原非得已
　　秖因旗軍費用不敷往往勒索里民兼之盜賣漕
　　糧拖欠甚多公私交困是以議加銀米且此所加
　　之銀米皆係里民求免勒索是以樂於輸將原非
　　動公家之物以給軍也自此銀米一加而軍民兩
　　安
國儲不欠已歴多年今部(臣/)若必欲議裁勢必仍蹈前
　　轍里民遭勒索之苦漕糧多盜賣之弊豈
國家之益耶況錢糧自有定額其地方官民因時制宜
　　另為調劑之項原在額外惟因恐涉私派之嫌是
　　以不得不為
題明要之原非司農之項也在司農總㑹計之權止當
　　稽其額徵不宜收及額外若將里民自願樂輸求
　　免勒索之項而又裁歸司農則里民旣巳出資而
　　仍遭勒索恐亦司農之所不忍聞也諸如此𩔖(臣/)
　　聊舉三案其他可知伏乞
皇上嚴飭部(臣/)嗣後一切錢糧如有不肖官員揑􁏣朦
　　銷用少開多部(臣/)察出實情訪知的弊即便據實
題㕘將不肖官員置以重典督撫知情者同罪不知情
　　者亦照失察處分若竝無朦銷多報情弊則應銷
　　者即銷應豁者即豁可裁者裁不可裁者即止毋
　　再徒為混駁使在外不肖官員得以藉口部費肆
　　行科斂致傷
國本抑(臣/)更有請者錢糧之難於核算者以尾數太繁
　　也查銀自一分以上方可稱其重輕米自一升以
　　上方可量其多寡若銀止於釐則難稱米止於合
　　則難量矣又或銀至毫絲更至於忽則不過微末
　　之間米至於勺抄更至於撮則不過顆粒之間夫
　　銀至於微末米至於顆粒數亦可以止矣乃銀之
　　尾數自忽之下尚有微纖沙塵埃渺漠逡巡灰等
　　算位米之尾數自撮之下尚有圭粟顆粒黍稷禾
　　糠粃粞等算位殊屬無益也且不惟無益而尾數
　　太繁適足以滋姦胥之駁竇實則甚有損耳總之
　　尾數多則清算難清算難方可藏姦逞弊若一目
　　了然人人可核之數則部胥從何弄權耶(臣/)
請嗣後錢糧尾數算至忽位為止如一忽之外尚有餘
　　零竟作二忽科算米麥尾數算至撮位為止如二
　　撮之外尚有餘零竟作三撮科算餘俱倣此裁無
　　益之算位以剔無窮之弊端其於
國計民生實均有裨益也伏候
上裁
　　遵
諭敬陳第四疏(專差/宜減)
題為遵
諭敬陳專差宜減以免擾累第四疏事(臣/)惟
皇上因在外諸(臣/)於民生疾苦不為上聞
朝廷詔㫖不行下達廢弛驛站侵冒錢糧民隠莫申民
　　寃無訴於是屢遣在内諸(臣/)訪查察究此
皇上軫念民瘼恐一夫不獲其所是以不得不然也但
天使之車塵馬跡一經絡繹於道途則閭閻之蒼首黔
　　黎未免嗟咨於草野在奉差之(臣/)未常不以
皇上之心為心未嘗俱有示威掯勒之事并未嘗盡縱
　　家人跟役等需索地方官也然往來供應雖盞酒
　　粒粟片肉隻雞盡皆小民膏血況地方官員賢能
　　亷介者少平庸畏事者多一聞
欽差將至惟恐有所駁詰莫不力圖要結以悅之行賄
　　與否姑置弗論而飲食之費巳屬不少上司雖戒
　　之曰爾無科民有司亦隨荅曰斷不妄派究竟無
　　神輸之術也更值不肖官員借端多斂則又不堪
　　言矣此等事務(臣/)雖未得確情竝無指實然揆之
　　情勢在所不免(臣/)愚以為除軍機重務必須口授
廟謨於兵主確酌商行者自當專差馳驛又在外貪官
　　汚吏督撫不行題㕘被科道糾㕘或㫄人告發并
　　督撫扶同犯法肆行貪婪之事亦必須遴選部院
　　能員秉公確審無庸置議外他如整頓驛站料理
　　軍需查勘海疆恤刑督賑諸務似應責成督撫蓋
　　督撫為封疆大吏身居八座之尊位列三台之次
皇上將數千里地方數千萬百姓託之綏懐撫治乃不
　　夙夜黽勉力報
君恩將此等分内之事闒茸貽悞甚至揑冒侵漁致煩
皇上左顧右慮另差近臣代理似此不職之督撫雖立
　　置重典亦不足惜然天下督撫賢愚不同未必盡
　　皆不肖也(臣/)請嗣今以後凡督撫司道不能料理
　　必須差員之事自當照舊遴差其督撫司道能行
　　之事俱責成督撫司道料理停其另差如有貽悞
　　生弊等情即將該督撫司道立行從重處分以為
　　大吏溺職之戒如此庶地方不至因供應而頻派
　　擾民矣伏候
上裁
　　遵
諭敬陳第五疏(酌價/免賠)
題為遵
諭敬陳請酌米豆價值以免包賠第五疏事竊照康熈
　　十五年間
皇上念軍需浩繁恐在外(臣/)工借端冒開侵欺肥已是以
特遣部員確訪米豆草束價值彼時奉差之員惟以節
　　減為念又徧訪各處而止取一隅極賤之價酌量
　　開報部(臣/)止照差員所估准銷以致節年以來小
　　民負賠累之苦控訴無門除别省情形(臣/)未悉知
　　者不敢具論外如山東一省(臣/)閲工往來每據里
　　民以採買豆草貽累難支等詞紛紛呈控(臣/)再三
　　細訪并差人密訪知濟寧附近一帶康熙十六年
　　十二月内黃黒豆每倉石值銀三錢六七八分不
　　等康熙十七年九月内每倉石值銀五錢三四分
　　不等十一二月内每倉石值銀六錢一二分不等
　　本年五月内黒豆每倉石值銀四錢八分今八月
　　内每倉石值銀四錢五分前五月内黃豆每倉石
　　值銀五錢六分今八月内毎倉石值銀五錢二分前
　　五月内穀草每束值銀八釐有奇今八月内每束
　　值銀七釐而部定價值每豆一石止給銀一錢一
　　分一釐每草一束止給銀一釐三毫計官給之價
　　較之民間時值約十分之七有司無㸃金之術不
　　得不責成里民里民實歲歲包賠無怪其哀控矣
　　(臣/)等為督撫者明知里民賠累之苦然有司無米
　　之炊竝非私派肥已亦難以加罪於官實無可如
　　何之事也查軍興之後里民賠累最苦者莫過於
　　採買米豆草束次則解送軍前馬匹也今解馬一
　　事巳蒙
皇上特㫖嚴禁不許掯勒里民如釋重負莫不感頌
皇恩歡呼載道矣至採買米豆草束一事民隠迄未上
聞今又蒙
皇上軫念民生病苦令(臣/)等將應行應革事宜明白條
　　奏直言無隠(臣/)奉此
明綸敢不凜遵入
告惟是民間之疾苦固當上
聞而米豆之價值亦應查確庶無冒銷之弊伏乞
皇上勅下部(臣/)作何定議令各省撫(臣/)將彼處米豆草
　　束價值數目按季據實報部如有以賤報貴者一
　　經察出立即嚴加處分部(臣/)歲終即將該撫(臣/)按
　　季所報價值取其酌中之數而准其開銷總期下
　　不擾民上不虧
國如此則里民更免此採辦米豆草束賠累之苦必且
　　徧野歡騰永戴
皇仁於生生世世矣伏候
上裁
　　遵
諭敬陳第六疏(緩征/養民)
題為遵
諭宻陳請緩征海舟師以養殘黎第六疏事竊惟
國家自吳逆悖心閩粤繼變以來
王師四出供億煩勞幸賴我
皇上天縱神威
廟堂奇略閩粤後先歸命逆桂隨伏
天誅雖滇蜀之境尚有餘孽未平而釜底遊魂自可尅
　　期殲滅當此時而出一旅之舟師自是鄭錦可擒
　　海氛可奠然(臣/)愚以為此宜緩而不宜急何也刼
　　掠之難民可憫而水陸之形勢當慎也(臣/)聞康熙
　　十三四年鄭逆竊踞漳泉一帶迨至十五年間
王師南下逆錦自揣難抗遂將民間貨財衣糧子女玉
　　帛凡屬溫飽之家不論丁壯老弱男婦人等盡行
　　刼令登舟遷之入海此等百姓不下數十餘萬哀
　　號之聲悲慘之狀雖逆錦左右之人亦莫不為之
　　掩面流涕不忍正視此(臣/)得之閩來人士之口傳
　　之如此者也(臣/)思此等難民入海三載思歸故土
　　必有同心第當逆錦大刼民財之後勢尚鴟張且
　　孱弱難民驚魂未定水汛未熟兼之逆錦於刼來
　　未久之人防之必密而待之必苛難民雖有圖歸
　　之念而斯時莫敢遽發若
王師於此際進𠞰則逆賊必驅難民而前俾其先罹鋒
　　鏑難民妻子資財盡在賊處必且裵􁋴顧戀誠不
　　特不即來歸而反迫為賊用況大海茫茫風期水
　　汛皆不可忽大兵堂堂正正不勤逺略未嫻海外
　　之行逆錦生長水中習熟漂流誠恐出沒靡定以
　　堂堂正正之師而討漂流靡定之賊譬之賁育擊
　　鼠有勇難施追之急迫逆必更刼難民而他徙矣
　　或再從而躡其後未免過勞師而難得利且設遇
　　風濤之險或有疎虞則失軍實而損
國威攸關良非𣺌小莫若稍遲進𠞰則逆錦刼掠之物
　　漸完鴟張之形漸縮難民驚魂旣定水汛亦知兼
　　之逆錦與難民相處日久則待之必寛而防之必
　　疎於是一人為倡萬人相隨不招而自至者踵且
　　相接賊勢日孤將見逆錦舟中左右之人必且盡
　　為錦之讐敵斯時特懸重賞自有擒錦來歸者矣
　　(臣/)故曰宜緩而不宜急也(臣/)請
皇上特飭在閩文武諸(臣/)停止征海之師將
禁旅分屯要地并一切綠旗官兵俱令逐日操練晝夜
　　嚴緝不許稍有弛懈以防姦宄暗通兵有擾民者
　　　立置重法兼擇循良守令責之息訟輕刑除徭緩
　　　賦俾見在之百姓時歡欣於樂利之
　光天而陷賊之殘黎每懷思夫故鄕之
　化日則不必勞師而海疆計日自奠矣抑(臣/)更有陳者
　　　(臣/)伏讀
　上諭内一條一用兵地方諸王將軍大臣於攻城克敵
　　之時竟不思安民定難以立功名但志在肥已徃徃
　　掠占小民子女或借為通賊每將良民廬舍焚燬子
　　女俘獲財物攘取名雖救民於水火而實則陷民
　　於水火之中也如此有不上干
　天和者乎欽此大哉
　王言逺邇(臣/)民一聞是
　諭當莫不感激無地而繼之以泣者矣夫守成之與創
　　　業經權原有不同而敵國之與吾民德威自當異
　　　用我
太祖高皇帝崛起
　盛京
太宗文皇帝纘開
　鴻業斯時直省地土尚屬故明是以
　王師所到凡有閉關相抗者即便誅俘此待敵國之道
　　　宜然也迨
世祖章皇帝定鼎
　京師蕩平四海至
　皇上御極之年併取雲貴嗣此車書一統向來尚為敵
　　　國之姦頑者今則盡屬
　朝廷之蒼赤矣創業利於克敵而守成惟在養民敵國
　　　之姦頑無妨俘戮而
　朝廷之蒼赤不可傷殘此一定不易之理也不意康熙
　　　十二年間逆(臣/)變亂於邊陲姦宄竊發於内地致
　　　煩
　王師復出然此變亂竊發者乃係不法之逆徒而非耕
　　　織之百姓也地方守土之文武旣不能預靖姦徒
　　衛此蒼赤致其淪胥於賊小民之困苦巳屬難堪
　　乃領兵之將主又復惟利是圖全不以
國計民生為念俘殺竝行嗟乎何斯民之遭厄抑至此
　　也如以其不應從賊而俘殺之則民力最弱如暮
　　夜被盜不過數人入室耳然執其主而索之未有
　　不惟欲是從者今迫之以盈千累百之賊兵何敢
　　一言相抗是以任賊驅使無不俯首聽命實勢所
　　必然而情非得已也又民業甚微其賴以謀生者
　　不過此室廬田土若不從賊便當棄業而逃否則
　　死耳棄業而逃則慿何餬口矧彼時到處有賊逃
　　將安歸死則有禄者之責蚩蚩之氓原無應死之
　　理以不能逃不應死之編民幸獲生於賊退之後
　　以待官兵之衛之而忽坐以從賊之罪而俘殺之
　　不亦寃且慘乎嗟嗟在統兵將領或以兵馬逺來
　　勞苦日久姑從之以示鼓勵殊不知民者
國家之元氣也如欲鼓勵兵丁寧使多費
朝廷金錢以犒之安可大耗
國家元氣以悅之耶且
朝廷平日養兵專為保此元氣乃賊巳去而兵反傷之
　　何耶即如江西一省從前額賦約有二百餘萬乃
　　聞邇來僅存十分之三四是司農每歲之失約計
　　一百二三十萬自康熙十三年至今通計所失不
　　下六七百萬是鼓勵之兵卒尚未掃靖邊氛而
朝廷之額賦先巳虧缺如許究竟孰損孰益耶言念及
　　此不禁為我
國家痛恨而深惜之也今此等大害
廷(臣/)業巳恪遵
上諭嚴定處分之例(臣/)又何庸置喙但
皇上為官兵搶掠一事前此曾經嚴飭而統兵將領未
　　見凜遵是今日之要不僅在於定例之嚴而端在
　　於行法之信(臣/)請
皇上嚴飭各處兵主務令遵例而行再有犯者必照新
　　例處分斷不稍恕方克有濟更請
皇上并勅部院通行直省毋論旗下民人凡有收得從
　　前難民在家或搶或送或買毋論如何得來之人
　　但有難民親屬前來求贖者不計銀之多寡即與
　　贖回團聚如有掯勒不放者作何從重處分定罪
　　再請
皇上勅令部院科道各官將有廉德幹才堪以撫綏殘
　　赤整頓巖疆者不拘資格各舉所知保無過悞授
　　以江西陜西湖南閩粤等一切新復地方守令之
　　職著令招集遺黎開墾荒土此等守令准以兩年
　　較俸到任之日先將見存熟地若干戸口若干報
　　明上司兩年之内新增戸口若干新墾田地若干
　　并查舊存之地是否無荒舊存之民是否俱在地
　　方是否漸增起色元氣果否愈加培䕶衡其賢才
　　之等第以分别而奬拔之一等者作何從優超陞
　　二等者作何酌量加陞絶無才能而貪劣不肖者
　　作何從重分别降革治罪并連坐保薦之人若原
　　有才能而上司掣肘不得行其志者許其具文直
　　達部科該部科即與上
聞毋或抑阻蓋被宼之地更復遭兵殘敝至極惟賴綏
　　懷是以必需賢能守令加意整頓而在外(臣/)工設
　　有不能撫民而反行恣虐甚至撥餉半歸私槖而
　　軍需仍派里民者亦不可定若係在外
題用之員則或徇庇掩飾或猫鼠同眠尤不可定是以
　　必得從内保薦發往勸之以重賞儆之以嚴罰而
　　又假之以自行達部之權庶可得實心行實政以
　　拯此水火中之孑遺也伏候
上裁以上六疏(臣/)於繕畢之次復為展讀戇直之言不
　　一而足(臣/)自知嗣此以後招尤不小但歴荷
皇上知遇之恩至深至重雖肝腦塗地不足仰報又何
　　敢稍避冒昧稍憚嫌怨以負
皇上求言之切乎是以將一得之愚遵
諭據實陳奏至(臣/)尚有未盡愚悃并生財裕餉等事容
　　(臣/)閱工赴淮隨時確酌另陳(臣/)謹一併
題明伏乞
皇上睿鑒施行
　　生財裕餉第一疏(開水/田)
題為遵
㫖敬陳生財裕餉第一疏事(臣/)惟我
國家車書一統薄海内外莫不尊親自唐虞迄今幅員
　　之廣無如我
朝為最夫地方旣如此之大宜乎財賦日增貫朽而粟
　　腐矣乃司農猶鰓鰓焉患兵餉之不足此不可解
　　也查地方一里有田五頃四十畝地方十里為方
　　一里者百有田五百四十頃地方百里為方十里
　　者百有田五萬四千頃地方千里為方百里者百
　　有田五百四十萬頃依王制所載山陵林麓川澤
　　溝瀆城郭宫室塗巷三分去一計之凡方千里之
　　地實有田三百六十萬頃或其間有種棉花蔬果
　　菱荷藥餌之類以其非係五穀姑再除去四分之
　　一計地九十萬頃外亦實有田二百七十萬頃什
　　一取民古之常制也每田一畝合夏麥秋禾計之
　　至瘠之土亦可收糧一石以什一之制科之每畝
　　徵糧一斗每田一頃應徵賦糧十石二百七十萬
　　頃應徵賦糧二千七百萬石内其所出亦不及所
　　入之半庫藏積帑必且充棟盈庭尚何不敷之足
　　患哉然各直省見徵額賦較(臣/)前科之數不及三
　　分之一自無怪司農之仰屋矣夫天下旣有實在
　　之地自當有必產之糧旣有必產之糧自當有應
　　輸之稅今量幅員而計地畝則甚多按全書而稽
　　額賦則甚少其故何耶蓋天下有三大弊而世莫
　　之察也其弊不起於今而來自故明且故明以前
　　久同其弊祇以世逺難稽(臣/)亦不復具論矣何為
　　三大弊一曰水利不修也二曰賦輕而民惰也三
　　曰生者寡而食者衆也考之經書孔子贊大禹曰
　　卑宮室而盡力乎溝洫孟子對滕文公曰民事不
　　可緩也古之聖賢深知民以食為天故凡論治國
　　平天下之道必以足民為首務農事為先資齊用
　　管仲之䇿而富於山左秦用鄭國之術而强於關
　　中即漢唐而下亦有開渠漑田者俱能利民益國
　　但惜其不過行之一隅未嘗遍為經畫是以終多
　　荒土後世不得盡蒙其利耳今我
國家地土之廣古莫與京然荒而不治者所在恒有即
　　治矣而類多平陽無蓄洩之資不待奇旱大澇雨
　　暘稍不時若其年即便失收以致
國賦日逋而民生日困此水利不修之弊也堯舜取民
　　必以什一為準白圭欲二十取一孟子非之蓋
　　過於什一則民力難供不及什一則國用不足也
　　古來天下之利全在西北其江南之蘇松常鎮浙
　　江之杭嘉湖等府在唐漢以前不過一澤國耳自
　　錢鏐竊據南宋偏安民聚而地闢遂為財賦之藪
　　故明初年見東南之賦足以供用於是惟知盡東
　　南之利而不復謀及西北是以西北之賦日少而
　　民日窮迨及季世盜賊叢生而不可收拾矣我
朝定鼎之後凡故明一切弊政盡皆革除惟生財之道
　　尚未復三代之古雖墾荒闢土之令時下而奉行
　　之有司俱無探源之論是以未有實益今(臣/)奉
命督河奔走於平原曠野之間目擊淮徐鳯陽之地蒿
　　莱多而禾黍少是以前於經理河工疏内請將沿
　　河荒地募帮丁墾種以固河防及方將用其荒地
　　而即有主出認多稱係伊納糧之田(臣/)不解其故
　　於是細為訪問始知淮徐鳯陽一帶之民全不用
　　人力於農工而惟望天地之代為長養其禾麻菽
　　麥多雜蓺於蒿蘆之中不事耕耘罔知糞漑甚有
　　并禾麻菽麥亦不樹蓺而惟刈草以資生者比比
　　皆然也究厥所由大抵每地一畝其每歲所產之
　　草茂者可得千餘觔稀者可得四五百觔刈草千
　　觔者運至城市值銀五六錢内去運價一半實可
　　得銀二錢有奇刈草四百觔者運至城市值銀二
　　錢内去運價一半實可得銀一錢而每畝額稅不
　　過徵銀一二分不等在小民有地一畝不費牛種
　　不事耕耘每歲止輸分許之額租而可得草價一
　　二錢有奇不等是以相因成俗而廢棄
國家之地土一至於此此賦輕民惰之獘也古來經野
　　之制上農夫食九人上次食八人中食七人中次
　　食六人下農夫食五人蓋受地有肥瘠之不同故
　　所食用多寡之各别大抵一夫終歲勤動受地肥
　　者其所穫之粟不過養九人而受地瘠者其所穫
　　之粟亦可養五人也(臣/)訪之蘇松嘉湖之民知壯
　　夫一丁止可種稻田十二三畝其歲收粒米肥地
　　不過三十餘石瘠地亦可得二十石以每人每日
　　食米一升科之則三十餘石者可食九人而二十
　　石者可食五六人準古證今原無異也至農夫五
　　等牽上中下而合算之每夫可食七人内除本夫
　　與本夫之母妻女以及本夫之耄父幼子約共食
　　其半計可餘一半以食他人古者民之𩔖有四曰
　　士農工商而已士能明先王之道佐人君治天下
　　農能力作畎畝收粒米以養天下工製必需之器
　　物以適天下之用商則通有無聚貨財以利天下
　　者也又庶人在官如今胥役之屬為政所必不可少
　　者亦得附於四民之末此四民之中力農者居十
　　之七而士工商與庶人之在官者居十之三是以
　　每歲天下之穫除供天下之食用外尚有儲積以
　　備凶年夫天下之治也在於家給人足而其亂也
　　由於凍餒流離若使天下之民果能樂歲有餘而
　　凶年不困孰不欲安享於光天化日之下而願為
　　宼攘奸宄以自取死亡耶是故欲天下之治必先
　　使天下多力田之人而後可也乃三代而下四民
　　之外更有釋老之流與夫遊民乞匄悉皆不耕而
　　食不織而衣絶義滅仁病民蠧
國(臣/)竊聞釋老諸書雖㫖趣各有不同而其要總欲使
　　人棄捐倫理歸於虚無寂寞之鄉其究至於使天
　　下之人盡為仙佛斷絶人𩔖而後止嗚呼成仙成
　　佛之說怪誕不經姑置勿論設人類而果有可絶
　　之理何妨任其妄言乎且即使人𩔖必不可絶而
　　聽其怪誕之說不至於殃民蠧國又何妨任其妄
　　言乎殊不知自有天地以來即有萬物而萬物之
　　中惟人最靈故與天地參而為三人之有男女猶
　　天地之有隂陽男女生生不窮之道猶日月運行
　　之有晝夜歲時往來之有寒暑也聖人知其然而
　　又慮其雜亂無章爭鬬靡巳也是故為之君以統
　　之為之師以敎之為之立三綱之道五倫之理又
　　慮其頑而不變也復為之明五刑以弼五敎夫如
　　是是以天下之民皆知事君當忠事親當孝事夫
　　當順親上死長之道油然而生而四海之大賴以
　　久安長治也今佛老之說欲使天下斷絶人類猶
　　之欲强日月之為晝不為夜歲時之為暑不為寒
　　其可得乎不惟是也天下如此其大萬民如此其
　　衆政刑井井尚不克使之有恥且格必待德禮兼
　　施始可化民成俗今
朝廷之上方在整齊而草野之間遍為鼔惑使天下戴
　　君之心易為戴佛事親之力移而事僧信其可以
　　懺悔免禍之說而輕於犯法信其可以誦經求福
　　之說而濫為施財至於父兄宗族鄉黨戚友之間
　　雖升斗之粟些微之資不肯假借而修祠建廟塑
　　像飯僧則雖千百之多揮之如土親疎厚薄顛倒
　　若此而方且自喜其操小祝奢洋洋得意不知所
　　操之小者已去而所祝之奢者必不可來而途窮
　　無告鬱鬱不得志之輩與干犯法律無所逃罪之
　　徒往往竄入其中或談經說法或念咒書符或擊
　　磬敲鐘或遊方托盋千百成羣悉皆喪其天良以
　　惑此愚夫愚婦究竟姦盜詐偽之事若輩仍無所
　　不為即有所謂實在焚修恪守其敎者亦正如不
　　肖子弟舍六親而隨匪類不亦大可悲乎至於乞
　　匄一途言之似屬可憫而其獘不可勝言文王發
　　政施仁必先鰥寡孤獨以其無力自食窮而莫告
　　也後世設養濟院以待孤貧亦猶文王遺意豈知
　　近來乞匄大半皆屬壯夫手齎穢毒之物以窘良
　　民而總屬之者更有匄頭其孤貧口糧俱係匄頭
　　領出與蠧役分肥不得充實在孤貧之腹且民間
　　凡有吉凶慶弔之事必先喚匄頭勞以酒食給以
　　銀錢否則羣匄立聚其門撒潑呼號無所不至而
　　城市開張舖面之家羣匄亦不時橫索恃其汚穢
　　百端無狀使人敢怒而不敢吝其所得之銀錢半
　　為本匄醉飽街衢而以半奉匄頭是以富庶地方
　　之匄頭類皆各擁厚貲優遊坐食其溫飽氣象反
　　勝於士農工賈之家而坐而得食相因成俗遂有
　　將良家幼童子女暗地拐去或折其肢體或去其
　　耳目畜養長大以接續其衣盋者焉言念及此殊
　　堪痛恨矣他如說書唱曲打把勢搬戲法賣假藥
　　請仙扶鸞煉丹禱禳偷雞剪綹之徒不可悉數此
　　何為者耶韓愈曰古之為民者四今之為民者六
　　農之家一而食粟之家六工之家一而用器之家
　　六賈之家一而資焉之家六此正指佛老二氏而
　　言也又孰知近世除佛老之外更増此無限游惰
　　之民莫不仰給於各地方之良善乎夫天下之民
　　求其樂歲有餘凶年有備全在力農者之多於士
　　工賈故十人之中科農民七而士工賈三良以農
　　民七人所穫七分之粟除自食其半仍有餘粟三
　　分五釐以售士工賈而士工賈亦止須食其三分
　　尚可餘半分以為儲積也自佛老之說興不得不
　　於農民七人之中驅一人以為佛老加以乞匄游
　　惰之民悉皆徒手求食者又去半人而農民七人
　　者僅存五人有奇矣矧佛老之飲食衣服器具資
　　財俱不下於士工賈固已非若農民之儉約而其
　　營造之費等于王侯則又百倍于士工賈焉夫佛
　　老無神輸鬼運之術也勢不得不又驅農民半人
　　以為其工賈是十人之中農民僅居其五而士工
　　賈與異端游惰之民以及異端之工賈亦居其五
　　夫向之士工賈三人全賴力農七人之餘粟三分
　　五釐以資食用是以常見有餘今農民七人僅存
　　五人是止餘粟二分五釐矣以二分五釐餘粟食
　　向有之士工賈三人尚恐不足而況益以異端游
　　惰與為異端工賈者之二人羣起而爭食乎無怪
　　樂歲之不免凍餓而凶年之死亡相枕籍也此生
　　者寡而食者衆之弊也嗟夫此三弊者攸關於民
　　生國計最切最深安可不亟為早圖耶圖之之道
　　惟在修明水利水利修則遍處皆係沃壤然後準
　　什一之制辨土責貢則賦不輕而民不惰更將一
　　切異端游惰之民嚴行禁絶不許官民施舍盡令
　　改為良民各各給與地土編入版圖使之自食其
　　力而以餘力奉上如是則不出十年民康物阜賦
　　稅繁增永免司農仰屋之歎矣至於修明水利之
　　法查(臣/)前任安徽巡撫之時目擊鳯陽府屬地方
　　荒蕪曾具有敬陳溝田之法以期墾荒實効等事
　　一疏備陳行溝田之益有五一曰水災之小者可
　　不畏也二曰旱災之小者亦不畏也三曰高寶淮
　　城之河患可殺也四曰裕將來國課於無窮也五
　　曰隠占包賠之弊可除也并請廣開事例募民開
　　濬溝田等因詳悉陳奏蒙
皇上勅部議覆後值軍興孔亟至今尚未舉行然在今
　　日而欲求實在生財之道斷宜倣此溝田之法隨
　　地制宜酌量更改而亟行之且此法不但可行於
　　江南即直𨽻山陜東豫諸省若俱一律舉行則所
　　以益
國利民者無窮無盡惟是援納事例見巳廣開則欲行
　　溝田必須另措墾本又(臣/)從前止閲鳯屬而未歴
　　淮徐止見地方之情勢而不諳河務之機宜止知
　　水患之由於積霖而不知鳯屬兼受黃河之害且
　　更不知河害之不特可除而竝可因之以為大利
　　也今(臣/)自受任總河以來朝夕奔馳往來相度深
　　知江南鳯徐淮揚四府州屬逼近黃淮實有無窮
　　之利祇因從前未經講求是以不但不能得水之
　　益而反受水之害即(臣/)奉
命大修河道亦止僅僅求於避害而未議所以興利然
　　此四府州并山東兗州一府見有無窮之利(臣/)知
　　之巳確安敢不力請修舉以為我
國家久遠足用之謀乎惟是其間經理事宜頭緒繁多
　　且係微(臣/)創建之論若(臣/)不躬自請行則諸(臣/)必
　　且疑而難舉雖(臣/)自知庸劣見在拮据河工尚且
　　日虞隕越何能任此創舉繁難之務然(臣/)身受
皇上浩蕩洪慈淪肌浹髓(臣/)即肝腦塗地亦不足以仰
　　報萬一又何敢畏難避勞以負
皇上知遇之隆恩也倘蒙
皇上不以(臣/)為不肖准(臣/)將江南徐鳯淮陽四府州并
　　山東兖州一府荒瘠地畝㑹同各該撫(臣/)隨機斟
　　酌盡心經營則先用墾本銀五十萬兩照(臣/)前疏
　　溝田之法量加更改召募無家無業之人計口授
　　食督令墾土挑溝引水滋漑并照大修河工之例
　　多用監理分管等官每分管官一員募夫二百四
　　十名墾田一百二十頃其所收之粟俱歸公家更
　　為來歲加墾之資以五年為率轉展經營五年以
　　後不復計口授食竟將所墾之田給與開墾之人
　　為業止量其所產每歲科什一之稅交有司徵收
　　除經始第一年不算外約計六年之後可為
國家歲增賦米三百萬石
國家旣於此五府州地方歲增賦米三百萬石則儘可
　　就近運赴京通二倉將江浙等省逺處漕糧盡行
　　改徵折色充餉其每歲漕造經費等銀亦可酌量
　　節省誠一舉而數善備焉者也至(臣/)之以六年為
　　請者蓋(臣/)年將五十目昬髮白精力漸衰犬馬餘
　　生未知盡於何日安敢逺期年歲第此事若行則
　　非六載工夫不使規模大定(臣/)故不敢不以六年
　　為請也至此係創舉之事必須分外設官破格用
　　人倘蒙
皇上俞允准行容(臣/)另疏
題請其所需墾本五十萬兩(臣/)不敢請動錢糧查(臣/)先
　　於敬陳經理河工第七疏内請令武生納監已經
　　部覆允行後因奉
㫖治河著動用正項錢糧是以此例未開今若仍開此
　　例約可得墾本一半其不敷一半(臣/)請於第四疏
　　内撥足濟用又六年以内轉展經營之時雖有每
　　歲所收米石然亦必得有銀兩兼用方為有濟此
　　須將每歲所收之米代江浙等省兌運漕糧而令
　　江浙等省將應徵漕米照時價改折徵銀以濟加
　　墾之用又五府州屬一切地畝除見有水利并膏
　　肥賦重之田俱聽其仍舊毋庸更議開溝止將無
　　主荒地并有主荒地以及有主糧輕瘠地隨便開
　　成溝田之後即量給開墾之人永逺為業有主荒
　　地瘠田俟濬成溝田規模旣定之日仍行給還為
　　業照什一之稅徵納錢糧其規模未定之前凡民
　　間應納額賦俱於經理案内代為辦納如此庶人
　　人情願樂趨而功効亦易於速見矣至其間更有
　　未盡事宜應俟果奉
俞㫖允行之後容(臣/)另疏逐一
題請此生財經常之至計誠足民足
國之本謀也伏候
上裁
　　生財裕餉第二疏(開/洋)
題為遵
㫖敬陳生財裕餉第二疏事(臣/)惟經國之謀旣以闢土
　　墾荒修明水利為第一要務矣然天下之賴以流
　　通往來不絶者惟白銀為最蓋天下之物無貴賤
　　無小大悉皆準其價值於銀雖奇珍異寶莫不皆
　　然是銀操世寶之權綦重而不可片時或缺者也
　　但海内之銀見存有限而日耗無窮凡貼箔鋄鍍
　　剪折鎔折者不可悉數如江浙等省一切村鎮收
　　買絲布紬鹽之行市以及天下之開張鋪面者合
　　計何止數百萬家些小交易用錢稍大則皆銀也
　　其用銀之時或將大塊剪碎或將碎塊傾鎔每鎔
　　一兩必被火耗二三釐又加剪碎之耗凡大行大
　　鋪每日有耗至數錢者次則日耗錢許或數分或
　　分許不等今姑牽作每家每日耗銀一分竝合天
　　下行鋪止作一百萬家科之計每日耗銀一萬兩
　　每歲耗銀三百餘萬兩矣加以直𨽻十四省商民
　　上納地丁雜項關稅鹽課等一切錢糧皆有鎔折
　　以及民間鍍器皿鑲螺鈿貼扇花箋紙與夫鋄折
　　甲撒袋刀環鞍轡等各物每歲所耗又何止數十
　　萬兩合而計之天下歲耗之銀不下四百萬兩而
　　江湖之所沈溺者不計焉雖民間有淘沙之徒掃
　　塵淘洗每每獲得此須亦俱仍歸世用然習其業
　　者多在南方江浙等省而北地甚稀統計不過萬
　　人而止以萬人習淘沙之業養彼萬家計其所獲
　　每歲不過銀一二十萬兩是仍歸世用之數較之
　　實耗之數僅有數十分之中一分耳以天下必需
　　之物而計日銷耗不能復來將天下何賴以為流
　　通不匱之資耶(臣/)愚以為凡可使天下增銀為流
　　通不匱之計者洵當併為興舉也夫銀之為物產
　　自山中然多生於海外日本諸國而直省則間或
　　有之今直省之間有者固當開採而海外之產亦
　　宜使之源源而來以足天下之用也查開礦採銀
　　一事前此屢經議及而䆒未施行者一格於聚人
　　衆多恐生姦宄二格於先需繁費獲利無幾并地
　　方官民恐開採之後部差頻來供應無出未免苦
　　累是以類多不願而暗為阻之耳(臣/)竊計有礦之
　　處其開採事宜在附近居民知之必確合無行令
　　各省督撫查有礦地方令有司擇土著有身家而
　　情願開採之人或聽其自行開採或量行給資開
　　採有力之家自能措費開採者作何按山地之大
　　小寡多而科徵其賦無力之家必需領費以為開
　　採者除徵賦之外仍令納還原領之銀俱責成該
　　地方官實心董理定以加級紀錄鼓勵之典并遴
　　府佐防弁各一員駐於彼地勤為稽察而嚴加彈
　　壓焉總之銀礦一事不必利多於公家方始議採
　　但於公家無損即應聽民開採使土内之物流入
　　民間以供不窮之用益民即所以益
國矣至於海外之銀向有各直省貪利之民往往操紬
　　絲藥餌等物為彼地所必需者乘船而往易銀而
　　歸聞故明倭宼猖獗之時雖禁民入海而商舶之
　　往來自若即我
朝定鼎之初商民出洋者亦俱有禁然雖禁不嚴而商
　　舶之往來亦自若也後因海逆鄭成功負險抗順
　　更於順治十六年突犯江南於是申嚴海禁將沿
　　邊之民遷之内地不許片板入海經今二十年矣
　　流通之銀日銷而壅滯之貨莫售(臣/)屢聞江浙士
　　民之言謂順治初年江浙等處一切絲粟布帛器
　　具各物價值湧貴而買者甚多民間資財流通不
　　乏商賈俱獲厚利人情莫不安恬近來各物價值
　　頗賤而買者反少民情拮据商賈虧折大非二十
　　年前可比等語(臣/)又聞江浙士民云伊等隣里宗
　　族戚友順治初年凡十家之中富足與平常可以
　　度日者居其七八窮窘者居其二三然亦告貸有
　　門覓食有路而不至於大困邇來家家窮窘即有
　　外貌平常似乎可以度日而其内中空虚俱岌岌
　　然有朝不保夕之勢求其真正富足者百家之中
　　不過一二家而已等語言人人同(臣/)細察輿論實
　　因海禁太嚴財源杜絶有耗無增是以民生窮困
　　至於此極夫邊方宼賊如人偶患風寒其病在表
　　不難立為治療民生窮困如人氣血虚損其病在
　　裏非亟為調理不能復元也近蒙
皇上洞悉民隠深念民艱特沛
恩綸許令沿海之民採捕魚蝦又於廟灣等處許駕一
　　二百石小艇往來覓利沿海之民感誦
皇仁莫不歡聲震地自慶更生將見多年積困之殘黎
　　從此漸有起色矣惟是沿邊採補所得不過魚蝦
　　而日耗之銀不能使之增益(臣/)反覆籌維莫若另
　　為立法將商人出洋之禁稍為變通方有大禆於
國計民生也夫海禁之所以久嚴者蓋恐内地姦民潛
　　通海賊將硝磺等項一切犯禁之物私販與之并
　　告以地方虚實使得豕突狼奔擾我百姓耳殊不
　　知逆之在海譬如鼠逞隙中果有人執器坐守而
　　又畜猫以伺之彼何敢輕登几席即如順治十六
　　年斃逆鄭成功聚如許烏合之徒當
國家江南武備未周之候出我不意大犯江寧一帶尚
　　且金陵一戰逆賊敗遁不遑矧今京口等處大兵
　　如雲而逆錦之勢又逺不及成功乎至於沿邊各
　　處亦間有乘舟飄忽往來無定以及猝然登岸剽
　　刼財物者此皆附近島中居民而非大夥逆賊也
　　彼因海禁太嚴所需紬布等物無從購覓不得不
　　為剽奪之計然此等小宼只須沿邊各地方官兵
　　居民齊心有備即不至受其荼毒實不在乎嚴禁
　　商人之出洋與否若更諭以
聖朝王化之寛厚而撫恤招徠之彼且効順恐後盡為
　　良民矣(臣/)請
皇上睿裁勅部確議行令江南浙江福建廣東等近海
　　各省之督撫將該省向來商賈出洋最便之地調
　　設道鎮各一員道(臣/)稽查收稅鎮(臣/)彈壓防姦凡
　　有商民出洋者必於此地登舟不於此地而另由
　　他處登舟者出洋之商民與放行之官弁俱以違
　　禁論其由此登舟之商民務將籍貫姓名并攜帶
　　某某貨物俱逐一登簿填記凡有關軍需等物俱
　　不準帶去其可以出洋各貨查照各關𣙜抽分則
　　例責令上納稅課方許開行其徒手之人竝無資
　　本貨物者不許出洋違者仍照例治罪至商舶回
　　時凡一切帶来貨物如蘇木胡椒之類亦俱照例
　　一體收稅雖金珠亦然惟白銀一項毋論多寡俱
　　免抽分并令各省稽防之道鎮凡有商舶去來俱
　　彼此移㑹通知設有此省舶隻失風悞入彼省疆
　　界者即便詰明籍貫收之登陸(臣/)聞内地紬絲等
　　一切貨物載至日本等處多者獲利三四倍少者
　　亦有一二倍江浙閩粤四省但得每省每歲有值
　　銀一百萬兩之貨物出洋則四省之民每歲可增
　　貨財七八百萬若慮海逆邀截則海面寛濶異常
　　而商舶之瞭望極逺戒備極密預避極早亦無從
　　守候邀截不致有藉宼兵資盜糧之弊或因閩省
　　見在進𠞰海逆不便遽為通商則宜於江浙二省
　　先行通商俟𠞰除海逆之後再將閩粤二省一律
　　踵行亦可倘果蒙
皇上允行則海内之貨易於求售可免過賤虧商而海
　　外之銀必且源源而至雖有日耗隨有日增其所
　　以資天下流通不匱之用者無盡無休不五年而
　　民困自甦不十年而民生大遂閭閻日見殷康倉
　　庫益加盈足而所收稅課亦可資兵餉之用此亦
　　生財經常之至計利民益
國之要務也伏候
上裁
　　生財裕餉第三疏(毁銅/器)
題為遵
㫖敬陳生財裕餉第三疏事(臣/)惟修水利以廣墾田旣
　　可增天下之粟開礦山而通逺賈兼可裕天下之
　　財固為足民利
國經常之計矣然銀粟之外於民最便者又莫如錢則
　　凡可為錢法之助者亦當亟請併行也(臣/)接准部
　　文知五觔以上之銅器竝損人腸胃之銅烟袋俱
　　經奉
㫖嚴禁要在使民間用銅者少則所司易於收買庶有
　　濟於鼔鑄耳然天下見有無窮之銅可以不費錢
　　糧而即行取用者(臣/)不敢不亟為陳明也查佛老
　　之徒百計設法以誘天下之財莫不懸鐘鼓擊磬
　　盋以為招來之具其鐘之小者重數百觔大者重
　　數千觔甚有重至數萬觔者直𨽻十四省遍處皆
　　有而浙江為最約而計之何止有鐘數萬口有銅
　　數千萬觔耶此皆農夫織婦之血汗精神錙銖積
　　累而成者與其置之無益之地惑愚夫亂聖化何
　　若盡取鑄錢散於天下俾之足
國用而利民生乎然或者曰佛老之說從來甚久三敎
　　竝興已非一朝一夕矣而一旦盡收其鐘是盡廢
　　其敎矣無乃不可乎此或人之見云然而(臣/)則有
　　以解之也夫聖王宰御萬方欲使天下知所尊親
　　而不為叛亂必以一道同風為首務故曰書同文
　　良以敎之不可雜猶之一國之中而共事一君也
　　今天下所賴以有君臣父子之義者惟此聖人之
　　敎若又任佛老之雜亂於其間是猶一國而三公
　　矣將在下之民何所適從乎又何怪鬬爭擾亂之
　　靡已乎況天下之人賴聖人之敎得生於綱常倫
　　理之間以有其衣食與安富尊榮乃旣得其衣食
　　與安富尊榮而旋棄聖人倫理之敎以崇信異端
　　是何忍心害理之一至此也且三代以上從無佛
　　　老孟子曰我非堯舜之道不敢以陳於王前故齊人
　　　莫如我敬王也王珪曰恥君不及堯舜(臣/)不如魏徴
　　　故人臣事君必以匡君為堯舜始為敬君之立極今
　皇上敬
天勤民事事必法堯舜則凡在(臣/)工又安可姑容三代以
　　　下之惡弊而不請
　皇上亟去之乎或者又曰佛氏起於東漢姑置弗論若
　　　老子道徳一書著於周末即孔子亦常問禮(臣輔/)
　　　何人有何學識而敢於排之豈孔子之問非與此
　　　又或人之見云然而(臣/)則又有以解之也夫老耼
　　　固周末高年有徳之隠君子也彼見王迹掃地五
　　　霸疊興悉皆假仁義以自利臣弑其君子弑其父
　　　綱常倫理之間息滅殆盡而莫可救藥也是以故
　　　為高論而輕世肆志焉至孔子問禮一節先儒力
　　　言其為附㑹之說而非實有其事然(臣/)愚以為其
　　　亦似乎有而非謬捏也蓋孔子稟温良恭儉讓之
　　德雖小君南子尚且見之乃適周而知有高年有
　　德之隠君子如老耼者安肯棄而不見然見而問
　　禮則於求敎之中寓敎之之意此聖人正人之微
　　權也夫老耼乃放棄禮法而以道自名者也孔子
　　如果欲求其奥妙則當問道何乃問禮不問其所
　　好而問其所惡何耶蓋禮為綱常倫理之經不可
　　一日或廢者也孔子見老耼放言高論恐後世効
　　之蕩而不知所止也於是就而問禮孔子之意以
　　為禮不可廢故發端以問之問之即所以敎而正
　　之也彼老耼者旣不申明其所尚之道而又不直
　　荅孔子所問之禮顧曰去子之驕氣夫孔子就而
　　請問何等謙光乃反曰驕何也蓋老耼深知孔子
　　敎之之意而又自執其棄禮之見其意若曰以我
　　之高尚而子顧以微詞求正我乎故曰驕也以聖
　　人正人之微權而老耼早巳識破其智有不可及
　　者孔子猶龍之歎不亦宜乎然老耼之書至今在
　　世其言雖駁而不純而得一守雌之說亦皆詔人
　　退讓之義非若近世之書符念咒擊鼓敲鐘假死
　　生禍福之說造俚鄙不通之詞設網以羅天下之
　　財者比也是近世佛老之徒巳非佛老之本來面
　　目不過徒為惑世誣民病農蠧
國耳又安可不亟為正之以輓此頽風使天下知君親
　　之義而不致叛亂乎是廢害世之異端而收濟世
　　之財用誠無疑議矣(臣/)請
皇上乾斷勅下該部通行直省各督撫除先聖先賢山
　　川城社以及名臣之應在祀典者不議外其餘一
　　切佛老廟寺庵觀内所有之鐘盡行收取以為鼓
　　鑄之用如此則可省買銅之費而立鑄無窮之錢
　　雖一時權宜之計而有禆於
國計民生
皇風世敎者誠非渺小也伏候
上裁
　　條奏應生應節疏
題為請
㫖事(臣/)惟
國家自軍興以來費用浩繁錢糧不足然
皇上軫念民生不特從不加賦而凡災荒之見告者或
　　賑或蠲
洪恩立沛又因河道廢壞江南之民久苦昬墊更不惜
　　動用數百萬正項錢糧
命(臣/)大為修治
皇上惠養元元之深仁厚澤真可為無所不用其極矣
　　今
廷(臣/)因加增米豆草束價值與蠲緩賑濟諸務均應議
　　准誠恐入不敷出不得不預行籌畫以(臣/)等各督
　　撫諸(臣/)身在地方凡應生應節之處知之必悉是
　　以請
敕(臣/)等將如之何使百姓不致困苦以足
國用有益兵餉令(臣/)等盡心速議陳奏伏念(臣/)以一介
　　愚庸安知
國家大計然忠
君之念戴
主之誠則雖頃刻之間未常或離方寸又安敢不竭(臣/)
　　一得之愚以備
聖明之採擇耶竊思從來理財之道不過日節日生第
　　古今時勢不同自昔言之則生節理應並論由今
　　言之則其利專在乎生而不在節矣何也節者減
　　無益可省之費之謂也生者取天地自然之利之
　　謂也減無益可省之費謂之節則禮樂兵工凡屬
　　必不可省者俱不在應節之例取天地自然之利
　　謂之生則尺土寸壤凡在覆幬之中為雨露之所
　　及者皆可使之生使之長以資民食而足
國用也粤稽春秋之世載在經傳者大小二十四國大
　　國地方千里次者數百里小者數十里雖國有大
　　小之殊而内而君禄卿禄大夫上士中士下士等
　　祿外而朝聘燕享㑹盟征伐等事悉無虚歲而未
　　常取財於異地即如膝地截長補短僅方五十里
　　耳而常祿常事之外更有事齊事楚之勞亦皆拮
　　据支吾不聞流離死徙今之滕縣即古之滕國也
　　見徵額賦寥寥無多考古證今大抵滕地今日之
　　產不及古時十分之一夫同一滕地而今昔生財
　　多寡之不同至於如此其故何也蓋古時地褊人
　　稠不得不曲盡人力取天地自然之利以供繁費
　　而今則𩔖多曠土矣夫人力盡則境内隙地必少
　　不能别為生法惟有力議節用以期有餘曠土多
　　則隨處皆可栽植以圖長養收穫正宜百方生息
　　為足民足
國之謀(臣/)故曰生節並論者昔之時勢宜然而今則耑
　　在乎生而不在節也若夫生之之道又宜有經有
　　權守經而不知權則無以濟見需之費用行權而
　　不知經則無以起後此之瘡痍必須經權竝用庶
　　近之可免司農之仰屋而百姓亦無困厄之咨嗟
　　逺之可裕倉庫之豐盈而兆民更享無窮之樂利
　　誠
國家萬世無疆之休也(臣/)不揣愚昧謬擬生財經權事
　　宜列為四疏陳奏内一疏有關邊海要務遵例密
奏伏乞
皇上槩賜全覽
敕部議覆施行
　
　
　
　
　
　
　文襄奏疏巻七
欽定四庫全書
　文襄奏疏巻八
　　　　　　　　　　　　河道總督靳輔撰
　治河題藳
　　恭謝復任
奏為恭謝
天恩事竊(臣/)前年被劾之時自分萬無生理荷蒙我
皇上排衆論而保(臣/)軀
幸江南而還(臣/)職今者又蒙我
皇上不以(臣/)為不肖復任總河
聖恩至此(臣/)即粉身碎骨亦不足仰酬萬一雖赴湯蹈
　　火(臣/)亦何辭(臣/)祇恐衰病殘年有辜
皇上使過之澤而愚戅招尤萬一仍觸禍機豈不更負
　　我
皇上終始保全之恩此(臣/)所以敢哀辭於
聖聽也復蒙我
皇上命(臣/)可報効幾年則報効幾年又復
賞(臣/)披領弓箭撒袋(臣/)承
恩之下心之所感口不能言叩首
午門但惟淚落伏念(臣/)十年河上雖切報
主之誠曾無治河之識全賴我
皇上力闢浮議又復不惜帑金由是(臣/)得遵奉
方畧畢力河干而以(臣/)為阻壞河務者不一而足又賴
　　我
皇上屢加救䕶(臣/)然後獲有今日之生得承今日復任
　　之
命是
皇上之熟嫻於河者踰於日月之明
皇上之加恩於(臣/)者且出(臣/)於天地之外矣
天恩似海(臣/)報難窮(臣/)惟有益切實心任事之誠以少
　　盡犬馬荅
主之意(臣/)謹百叩跪
謝以
聞伏乞
睿鑒施行
　　運米未盡疏
題為欽奉
上諭事竊(臣/)荷蒙
皇上優㫖復任總河犬馬殘年方以隕職是懼乃復蒙
皇上令(臣/)從黃河運漕糧二十萬石至山西蒲州等處
　　備貯更蒙
上諭黃河上運危險艱難米船倘有疎失免其議處則
　　靳輔亦得盡心効力伏念(臣/)向者奉職無狀幸賴
　　我
皇上格外保全得以至今今蒙我
皇上委任至此設(臣/)有疎失(臣/)受重處(臣/)亦甘心而
皇上但期即日運到有濟於百姓遂復
天恩寛大示(臣/)於鼔勵(臣/)敢不竭此衰朽益圖勉奮以
　　稍荅
皇上天地之心也更蒙
上諭凡事以身自任心切為主事無有不成且先經黒
　龍江駐防兵丁運送米石衆議以為初創地方不便
　行惟朕獨斷而行今兵已駐運道已開邊境多有裨
　益此乃實據仰見我
皇上廟謨獨運識絶古今所以我
皇上事無不舉舉必有成不但
功德巍峩籠罩百代即此
嘉言懿訓實足垂敎無窮(臣/)雖不才亦願書紳至(臣/)於
　　十五日到任江北糧船多巳過濟蓋自清河仲家
　　莊閘入運北上已行有七百餘里矣若復驅而南
　　還從支河口再入黃河亦有五百餘里路途往返
　　反費時日而南來糧船兩相交錯必致壅塞兩相
　　躭悞況查江北糧船半多滿號黃河行運必須船
　　隻堅固器具周備方免疎虞若一帮之中復加挑
　　選則挑賸之船仍當北運運弁亦難兩顧(臣/)巳移
　　咨漕(臣/)即於江以南糧船中擇其輕便之帮於清
　　河縣一帶截留令其西運似為直捷查江以南糧
　　船多帶有剝船黃河開封以上水勢散漫多有淺
　　澁必得一船兩剝亦并移咨漕(臣/)即於别帮糧船
　　中帶有剝船者借其協濟稍給津貼庶黃河水淺
　　之處可以不致悞運惟是黃河行運水深旣須提
　　溜水淺又須摃輓必得多加夫役然後可以速達
　　(臣/)仰體
皇上救民之意自宜送運早到蒲州如江南山東地方
　　需用夫役(臣/)亦移咨江南山東各督撫(臣/)酌行河
　　南山西地方需用夫役即遵
㫖與河南山西撫(臣/)酌行亦量給其口食則運送可以
　　速到而夫役亦不苦累矣至(臣/)桃汛在邇暫赴清
　　江浦料理此運送之事經(臣/)酌量遴委淮徐道劉
　　暟代供指臂俟(臣/)防險諸事一完即單騎前赴河
　　南一帶躬親督率總之此運送備貯之事皆我
皇上格外之曠典(臣/)受
恩深重但期有便於運丁有濟於百姓以宣布
皇仁之浩大故不敢不實心實力妥酌改撥稍盡犬馬
　　之報謹將運送未盡事宜一一
題明伏乞
睿鑒敕部議覆施行
　　酌調河員疏(贛榆/等縣)
題為酌調隣邑閒員專管中河堤工以固河防事切照
　　中河堤工綿亘三百餘里界歴宿桃清山安五縣
　　之中亟需專責官以資修防除武弁一項巳經微
　　(臣/)酌調均平見在另疏
題明外有所應設文官如或另為添設未免又有俸工
　　之費(臣/)今再四籌維惟有就近將贛榆縣縣丞一
　　員裁去改為分管宿遷縣中河縣丞專管修防中
　　河堤工其所遺事務歸併贛榆縣知縣管理自無
　　貽悞再將旴𣅿縣分管山旴湖堤主簿一員裁去
　　改為分管桃源縣中河主簿專管修防中河管河
　　縣丞主簿外清河等三縣並無管糧之縣丞主簿
　　又加揚屬之如臯一縣鳯屬之五河等八縣廬屬
　　之廬江等五縣皆係一令一典並無縣丞主簿故
　　今贛榆沭陽誠可比例裁去改𨽻宿桃清山四縣
　　聽各該管河同知統轄以固河防者也抑(臣/)更有
請者所有宿遷中河東奠等減水六壩(臣/)於前任内
請以該縣典史看守今該縣旣已調有縣丞專司修防
　　中河相應將此六壩一併責成停其典史看守可
　　也又山陽縣雲梯關外南堤工其所遺原管山旴
　　湖堤三十里應令歸併旴𣅿縣縣丞兼管修防亦
　　無貽悞至安東縣中河堤工巳經接任河臣王新命
題明將沭陽縣主簿帶管在案但以彼縣之官帶管此
　　縣之河將來必致諉誤且安東見有長樂司巡檢
　　　一員儘可就近兼管無事他求應將該巡檢改為
　　該縣分管中河巡檢專管修防中河堤工即將沭
　　陽縣主簿裁去改為分管清河山陽兩縣中河主
　　簿專管修防中河堤工其所遺事務歸併沭陽縣知
　　縣管理亦無貽悞蓋以贛沭兩縣地僻而小不必
　　多設閒員即如淮屬除南岸堤工(臣/)於前任内亦
　　曾
請調大使一員專司分管修防今查大使係未入流職
　　太卑微且無巡緝之責不足彈壓地方今(臣/)擬將
　　本縣廟灣司巡檢調赴大套分管修防雲梯關外
　　南岸堤工仍將大套大使調赴廟灣管理巡檢事
　　務庶窵遠之堤工可收彈壓之效而於内地之官
　　守亦無曠廢之虞也理合一併聲明(臣/)謹具
題伏乞
皇上睿鑒敕部議覆施行
　　恭報開運疏
題為恭報西運糧船起行日期事竊(臣/)惟我
皇上念切秦地民瘼
諭將漕糧二十萬石
命(臣/)運至蒲州以為備貯至計蒙
皇上不以(臣/)為不肖委令運送(臣/)益當固竭愚誠不累
　　軍民必期速到庶足上慰
皇上加惠元元之至意(臣/)昨到濟已將改撥江南糧船
　　情由并將剝船之津貼縴夫之口食一一
題明矣嗣(臣/)來到清江寓署准漕(臣/)董訥移到漕船(臣/)
　　驗得内有江北之船必如江南糧船之堅固方足
　　在黃河之内輓溜長行因隨覆咨漕(臣/)重加改撥
　　江淮等衛船三百八十四隻共計糧二十萬石惟
　　是僱夫之事若咨商江南督撫諸(臣/)則往返之間
　　多費日時且責之州縣又恐不肖官吏擾派累民
　　而剝船一項(臣/)與漕(臣/)面相商酌漕(臣/)以北運亦
　　須剝船以濟淺阻若截借西行誠恐抵通有悞不
　　若暫借他項錢糧給與各帮弁丁俟其自僱剝船
　　仍於應給行月之内分限三年扣還清項(臣/)念西
　　運之事固屬𦂳要而早達
天庾更為重務若各帮弁丁自僱剝船則亦可并僱縴
　　夫不但輓拽有資而且不致累民於是計其僱船
　　募夫之費每船實需銀八十兩但照將來行月扣
　　還之數目今只可借給六十兩矣每船尚缺銀二
　　十兩内漕(臣/)先已每船捐給銀六兩共銀二千餘
　　兩(臣/)今捐銀二千兩委運之淮徐道劉暟又淮揚
　　道劉殿邦各捐銀一千兩統而計之每船尚未足
　　八十兩之數如果不敷必須補凑之時俟(臣/)前詣
　　河南再當斟酌惟是借給六十兩之項據查淮庫
　　錢糧無項可借適屯田收獲籽粒變價銀二萬餘
　　兩現貯淮安府庫(臣/)因與漕(臣/)㑹商借給漕(臣/)酌
　　議三年之内自應扣項清還(臣/)復宣布
皇仁各船弁丁無不踴躍而(臣/)目前親勘𦂳要險工尚
　　宜料理此西運之事須得能員佐(臣/)指臂代(臣/)督
　　押先行(臣/)前疏巳將淮徐道劉暟上達
天聽矣隨據劉暟呈稱船多路曠人役繁雜必須多遴
　　幹員分頭協理方於運送不悞復詳候補知州馮
　　大奇候補知縣佟毓秀梁柱張道溥昔年押運屯
　　麥之効用守備劉景候推守備張彪等到(臣臣/)見
　　其年力精壯足共驅䇿即委其分頭儹運協募夫
　　船以期漕船速到(臣/)賦性愚昧料事不能周詳直
　　至臨事始能因時斟酌然又不敢迴䕶已往之言
　　致悞
國家之事故今日西運事務有與原
題相合者有與原
題未甚相合者總祈
皇上天地之大寛(臣/)淺陋至於可以運至何處或需倉
　　房暫貯然後轉運其轉運之時或需車輛或需騾
　　頭以及口袋必需之具容(臣/)將河工諸務料理就
　　緒即星程前往河南一帶再與豫晉撫(臣/)另疏
題報外兹據淮徐道劉暟呈報西運糧船於本月初三
　　起行日期前來理合
題報恭慰
睿懷伏乞
皇上睿鑒施行
　　恭報回空疏
題為恭報西運漕船頭次回空并前後剝運情形仰祈
睿鑒事該(臣/)等看得奉
㫖西運漕糧二十萬石原計截留太平等九帮船三百
　　八十四隻前此由淮以溯於河而自歸德以上河
　　道險阻情形較甚於徐州以下之黃河者艱難之
　　狀莫可名言(臣/)等與淮徐道劉暟等仰體
皇上賑濟秦民之聖心各矢竭蹶圖維以期無負
聖明委任至意於是集思廣益無不以為惟有多僱剝
　　船盡將帮船剝輕自可利於疾儹而俾所剝之民
　　船隨剝隨運亦可速於抵津此(臣/)等之本志也巳
　　於本年六月初六日
題明在案滿擬從此一剝再剝而三剝為率不過兩月
　　便可報竣豈期六月初六日以後旋為伏水漲發
　　長有五六尺不等夫黃河上自三門而下建瓴之
　　勢如同奔馬伏水不過五六尺而隨路之急溜遄
　　流奔騰澎湃晝夜如斯不特剝船無風一觸便溺
　　即九帮原船當浩瀚無涯之際非擱淺而船傷即
　　頂溜而舟損若夫原在平穏之所或方乘風急行
　　之時忽遇俗之所謂神水神澗頃刻漂沒者則又
　　不在擱淺頂溜之内也節據押催委官以及沿途
　　文武帮弁等員紛紛呈報(臣/)等不禁寢食靡寧心
　　膽俱裂然相機催儹設法救䕶以及鼓勵之事羽
　　檄頻仍無有虚日無如限於人力之無可施終不
　　能副(臣/)等仰體
皇上期於速到之意(臣/)等就事論勢從前伏汛由歸德
　　以至開封漂没損壞者旣已若是其纍纍今自開
　　封以至滎澤尚有一百八十餘里險阻又甚於開
　　封以下之情形秋汛在邇若必令原船俱至滎澤
　　而後起盡回空將必帮船盡行破壞米多漂没而
　　後巳也船糧兩重(臣/)等固當速運以到孟津尤應
　　慎重以全
國帑敢不曲計兩全之善䇿耶隨與淮徐道劉暟面商
　　確酌通查妥議去後今據該道身經目擊斟酌時
　　宜詳稱前後僱過大小剝船一千一百餘隻起剝
　　過漕米一十五萬一千二百石零其九帮原船自
　　到滎澤四十一隻以及隨地傷損器具不全起空
　　各船蔡茂春等共計二百一十餘隻皆令回空外
　　尚存原運漕米歸併完固帮船停泊祥符境内候
　　剝起運孟津者止四萬八千七百石零并從前漂
　　没之帮船七隻剝船七隻等因詳報前來(臣/)等覆
　　核無異但據豫省經收委員開封府知府蘇佳嗣
　　等日報至七月三十日止共計起運過七萬三千
　　七百餘石則尚有一半未到之剝船見在沿途秖
　　以河道自滎澤以至孟津二百餘里急溜尤甚而
　　且南岸壁立陡峻非常北岸則一片大灘沮洳陷
　　溺以是並無縴路非東風則剝船不能寸進見在
　　沿途以及歸併候剝之米倘得東風時作不難月
　　餘俱到第恐秋氣漸深西風日厲以致阻滯有難
　　臆度也至從前漂没帮剝船糧(臣/)等見在設法捐
　　補俟於事竣疏内
題報并見在尚有歸併空船隨時遣發歸次修艌以濟
　　新運外理合一併
題明伏乞
皇上睿鑒施行
　　重堤預給夫食疏
題為逺方之民應募河工工停欠帑情實事確久蒙
聖明洞鑒部(臣/)格於成例屢駁屢追仰籲
天恩始終特賜豁免以免再瀆
天聽事該(臣/)等看得從前河工原無修治全河之事間
　　有興舉無不勒之州縣派募里民在司事諸(臣/)固
　　得坐享安逸而凡所派之州縣用一費十民不勝
　　其苦累矣恭遇我
皇上神聖文武聰明睿智以河工關係
國家大事力排
廷議而出之
乾斷不惜數百萬金獨任(臣輔/)修治全河於時(臣輔/)自
　　分智慮短淺不勝惶悚但具有愚忠敢不仰體
皇上愛民以治河而又可因河以累民耶且勒募之里
　　民老弱不齊緩急難恃用以濟小工而且不足似
　　(臣輔/)奉
命兩河竝舉日需人夫十餘萬若循派募之舊章將必
　　半壁號呼矣然且不特民苦於累而大工亦將貽
　　悞無成(臣輔/)於時幾經籌慮乃易派募而為僱募
　　定賞罰示勸懲遴委能員分頭四出廣
朝廷愛民德意多方鼓勵設法招徠十年之中始得大
　　工告成而民不擾惟是所募之夫逺近不一大率
　　皆江南淮徐廬鳯之屬山東東兗等府之屬河南
　　開歸等府之屬甚至有直𨽻之大名等處之人聞
　　風而來樂於趨事然皆各有父母妻子則安家有
　　費奔走道途則食宿有費力作器具則置辦有費
　　是每夫一名受僱之始即預給銀數兩不等以資
　　其諸費而後始得到工到工之後仍復按工支給
　　彼夫也者恃其筋力之强健奮其畚鍤截長補短
　　築成千百土方然後照
題定每方給銀若干之數扣除找給期於銀工相抵而
　　後巳此(臣輔/)十年中興舉大工募民應役預給錢
　　糧之原委也獨是重堤一工奉
㫖興築(臣輔/)亦期力圖早竣飛飭各監理責令分管各
　　員鼓舞義民照大工之例齎銀星往江北東豫等
　　處分頭僱募每名預給數兩不等因而如期畢集
　　者一萬餘人正在按工支給興築甚力之時奉
㫖停工各夫無不驚惶失業四散求食而去所有預給
　　數兩之處無憑扣追隨經接任河(臣/)王新命查明
題請豁免部覆不准奉
㫖這築堤用過預給等項錢糧著該督再行逐一明白
　詳察具題到日再議具奏欽此是預給一項情實事
　　確久在
皇上洞鑒之中矣(臣輔/)於時待罪在家恭讀
上諭早已額首為此數萬窮夫感
聖明浩蕩之恩之無涯涘也復經接任河(臣/)王新命遵
㫖逐一明白詳察疏稱當日監理等官領帑召募數萬
　　人夫皆係覔食窮民若不預給銀兩則此輩父母
　　妻子憑何贍養又豈能枵腹逺赴江南且工作之
　　器具棲止之棚蓆等項憑何措辦此夫之不得不
　　行預支官之不得不行預給乃從來興工之舊例
　　非自重堤之創始支給也後忽奉
㫖停工數萬窮民夥聚淮城各員捐措解散之不暇遑
　　敢問其預給銀兩應請
皇恩一併准銷等因具
題部覆堅執一切工程俱係按工給發工價竝無預給
　　之例仍令在原經管各官追取報部等因在案今
　　(臣/)等復查得從前報銷工程册内原無預給工價
　　之名部駁自是有因但從前亦無半途停止之工
　　凡有預給工完扣除是以在工有預給之實而册
　　報無預給之名惟重堤一工忽然中止無憑扣除
　　遂有預給之名而
請豁免也部(臣/)身不在河固不知其原委不得不有此
　　駁(臣/)等旣在事中若復因循部議將欲追之當日
　　預領之夫則早已鳥驚獸散矣按籍而求能保無
　　株連滋蔓致悖
皇上愛養黎元之
聖心乎是追之原籍不可也將欲追之當日經給之員
　　則各員奉公募夫照例預給不能逆料其工之不
　　終而早為之規避且閒散么䯢貧寒徹骨安能李
　　代桃僵勢必仍責之各夫之原籍徒滋擾累是追
　　之各員無益也(臣/)等伏覩我
皇上溥博如天
賜蠲
賜賑之恩無歲不下霑
恩被
澤之感無人不然所當仰請
皇上垂念興工之際惟恐其夫之不來而預給在先停
　　工之後惟恐其去之不速而無憑扣追事旣出於
　　意料之外勢乃處於無可如何之中
特沛天恩准予豁免則(臣/)等亦且同此數萬貧民共邀
浩蕩之鴻慈矣除原任守備陳杰核減土方銀一百兩
　　零巳於康熙三十年十一月内繳完河庫訖王大
　　成購交樁木細數另册送部查核外所有重堤案
　　内預給夫食銀兩始末情由(臣/)等據實瀝陳貼黃
　　難盡伏祈
皇上俯將(臣/)等看語特賜
睿鑒全完
敕部確議施行
　　弁員並有河工之責疏
題為弁員並有河工之責
請照文官
題補之例以收實效永保隄防事竊惟河上文武等官
　　各有河工專責必須熟習諳練之員然後知水土
　　之性盡防守之方而保河道於久安也欽惟我
皇上聖明天縱功德巍峩其於河道機宜實見他人所
　　不能見言他人所不能言又蒙
俞㫖
特准管河文官坐名
題補憶(臣/)遵行之後收其指臂之效者亦復不少惟是
　　武員尚無定例(臣/)前在任時有(臣/)坐名
題補而部覆議准者如徐屬河營守偹華成名是也有
　　(臣/)坐名
題補而部議不准者如揚屬河營守備李良相等是也
　　(臣/)維治河大槪不外築堤束水而防河之要不外
　　防險保堤使河道旣治之後防險有人保堤有人
　　則自不致於沖決奪河矣(臣/)查自古以來未嘗不
　　為防險保堤之計額設河夫然皆𨽻於州縣有名
　　無實並無專官督其力作又復一年之内到工無
　　幾夫水土之役成之甚難守亦不易以不素習之
　　河夫而又加以一年無幾之力作則防險保堤不
　　過虚應故事雖欲河道之長治而不旋修旋壞又
　　安可得乎(臣/)遵
皇上方畧更有監於已往之弊特條陳於
皇上之前請裁河夫而為河兵復
請設八營之守備千把以督率之俱蒙我
皇上一一准行(臣/)前在任時故得轉飭守備千把督令
　　河兵遇險則糾集搶救下埽簽樁平時則栽栁砍
　　栁巡堤以及駕船運料凡遇貛洞鼠穴水溝浪窩
　　之𩔖有即修填不使稍有滲漏再每五日令各弁
　　員將督率河兵分工力作之事俱一一開寫呈報
　　(臣/)衙門以考其弁兵之勤惰此所以藉
皇上之威靈而險工堤工得以保䕶不壞自(臣/)去任之後
　　河營員弁部選日多而諳練之弁遂復日少(臣/)去冬同
　　户部侍郎(臣/)博濟等勘閱工程之時因將河上事宜
　　問及弁員有茫然不能登荅者甚至問及河上之地名
　　路程之逺近俱不能對因今日弁員中已諳河務者少
　　而不諳河務者多若更遲數年則陞遷老死熟諳河務
　　之人盡去而防險保堤更不能再收力作之效矣伏祈
皇上俯念河工關係重大文武員弁均有專責文官旣
　　准以熟諳河務之人坐名
題補則弁員並當照文官之例亦准以熟諳河務之人坐名
題補則文武齊驅弁兵效命其於防險保堤實大有禆
　　益也伏乞
睿裁勅部議覆施行
　　義友竭忠疏
奏為義友竭忠
王事盡瘁捐軀微(臣/)生死難安仰籲
聖慈推恩分卹以慰幽魂以勵草野愚忠事切(臣/)一介
　　寒微歴䝉
皇上天恩拔擢於康熙十年由學士陞授安徽巡撫大
　　凡外官自州縣以上有刑名錢穀之責者必以禮
　　聘士協同料理名曰幕賔(臣/)於是時留心訪求未
　　得其人適有浙江錢塘縣儒士陳潢者遊學京師
　　偶與(臣/)遇(臣/)見其狀貌魁梧器宇凝重動止語黙
　　咸秉以禮(臣/)遂聘以同行并令敎(臣/)子焉然(臣/)亦
　　未之奇也徐而察其學問似非章句探其言論悉
　　具性情(臣/)亦未之信也乃自抵皖署後(臣/)與之寢
　　食惟俱朝夕討論講求政事始知其識明敏而深
　　厚其才肆應而曲當(臣/)不禁愛之重之矣(臣/)撫皖
　　六年適當軍興之際陳潢之裨益實多然此六年
　　之中猶為(臣/)一人之私藉而非有所宣力於
國家也迨康熙十六年三月(臣/)復蒙
皇上天恩陞任總河當兩河敝壞之後前此覆轍頻仍
　　聞者心驚見者膽落無不以畏途視之(臣/)雖報効
　　有心而設施無術亦豈能無憂惶悚懼之心陳潢
　　即毅然告(臣/)曰遺大投艱豈得無懼但能實心力
　　行則天下無不可為之事正可藉此以報
君恩即潢草茅下士素有志於當世之務而未獲進身
　　無由建白今亦正可相佐以報
朝廷以畢素志(臣/)於是一聞潢語瞿然自驚隨應之曰
　　子能助我宣力
王事以報
君恩我亦何敢再萌身家之慮哉於是矢志同心黽勉
　　協力出則隨(臣/)荒度經營入則偕(臣/)料理文告凡
　　所以算土方核浮冒科料物圖節省之處纎悉無
　　遺漏如是不避寒暑無分晝夜與大工為始終者
　　十年有如一日故(臣/)得以時遵
聖畧竭蹶從事俾兩河復歸故道潢與有力焉但(臣/)蒙
皇上命(臣/)治河(臣/)復以禮聘潢與之同事是潢之盡心
　　於(臣/)猶(臣/)之盡心於
皇上乃(臣/)職友誼之所當然耳(臣/)亦何敢將陳潢妄瀆
天聽特是大工之内如開河築堤募夫辦料設法催攅
　　釐姦剔弊鼓舞人才不避勞怨不畏强梁(臣/)力之
　　所能為(臣/)心之所能盡者陳潢不過助(臣/)盡瘁而
　　巳原無足異若夫發前人心思之所未及開微(臣/)
　　智慮之所不能者則有五大功焉一如下河七州
　　縣從前被渰人但知高家堰沖決三十四口因而
　　不能堵塞清水潭之故而不知前人尚留翟家壩
　　未堵三十餘里與成河九道之處以致滔滔下注
　　不舍晝夜清水潭遂成澤國清口内灌無休而下
　　河遂成巨浸被災十分矣潢乃建議盡行築堤塞
　　河以敵清口之黃且創設減水壩逐漸宣洩以保
　　高堰之堤工始得減下河十分之災為二三也二
　　如清水潭旋築旋決末次勘估需帑金五十餘萬
　　潢乃建議棄其舊口移築堤工於湖内改為永安
　　河節省帑金四十餘萬乃得永免潰決而保安瀾
　　也三如前此甘羅城運口逼近黃河河水内灌淤
　　墊山清高寶之河道每年冬底必大起民夫挑挖
　　以濟新運不無勞民傷財潢乃建議改進太平壩
　　以避黃水内灌即或黃强淮弱之年間有内灌黃
　　退旋即沖刷仍舊永不淤墊迄今十有餘載免民
　　夫挑挖之勞歲省民財數萬金也四如康熙十七
　　年冬駱馬湖運口巳經淤斷新運無由北達危急
　　非常潢乃建議創挑皁河二十餘里地皆沮洳陷
　　溺應期而成且復挑支河三十里以避黃水再無
　　淤墊之患使通漕直達
天庾也五如
聖心愛民一案原
題不過欲洩減壩之水以利民田潢乃建議創挑中河
　　以避黃河一百八十里逆流之險卹軍利漕自歴
　　代行運以來所未有之事也當其興舉以上各工
　　之時無論寅僚不分老幼無不以為必不能成且
　　有涕泣以求(臣/)之停止者惟潢信之確而(臣/)任之
　　力得蒙
皇上乾斷允(臣/)興舉且荷
皇上如天之福百川効靈俱巳成功為
國家永逺之利實潢之聰明卓見以成之者(臣/)實不敢
　　昧心掠之歸已以欺
皇上以欺
天也(臣/)知潢之才感潢之心念潢之功情不得巳當
聖駕甲子南巡之時䝉
天語問(臣/)以有無得人(臣/)即以陳潢姓名對
上嗣因
皇上聖慈必欲使下河無一夫之不獲
命(臣/)子治豫問(臣/)以有無别治之法潢乃籌之晝夜議
　　添重堤一䇿仍輓減壩所洩之水以出黃河(臣/)因
　　試騐有素是以據實具
題以此䇿出之陳潢䝉
皇上不次之恩授以僉事道銜贊理河務潢深感激方
　　將益竭其才力圖報効不意因此議論紛起部議
　　革去職銜而潢亦隨病入膏肓矣後䝉
聖明洞鑒察潢無他
特恩寛宥而潢又隨物故矣今(臣/)復䝉
皇上天恩復任總河豈不以(臣/)向者曾効犬馬之勞耶
　　但向者帮(臣/)以効犬馬之勞者乃陳潢也是(臣/)與
　　潢乃同事一體之人(臣/)幸而生遂得再受
皇恩潢不幸而死(臣/)何忍負之使潢尚在(臣/)猶願以百
　　口保
題潢於
皇上之前以備驅使必有可觀潢誠不幸而死(臣/)若避
　　嫌隠忍是(臣/)生為負友之人念(臣/)衰病日甚旦夕
　　難保若不及早陳情一時風燭死為負友之鬼逢
　　潢地下何以相見乎(臣/)今不揣冒昧將(臣/)友潢始
　　末與潢竭忠
王事各緣由據實直陳仰祈
皇上察(臣/)情詞憐潢勞績
特沛天恩准復陳潢僉事道銜以光泉壤不獨潢之幽
　　魂矢報銜環而微(臣/)仰荷
推恩及潢亦且死得瞑目將見天下草野未達之士當
　　必有所觀感興起而益奮其他日報効之心矣(臣/)
　　謹具
奏貼黃難盡伏祈
皇上睿鑒全覽憐憫施行(臣/)不勝激切悚惶待
命之至伏候
勅㫖
　　兩河再造疏
題為兩河巳䝉
聖功再造(臣/)等敬陳全體情形謬抒善後一得之愚仰
　　佐
國家永逺平成之業事竊惟黃河源自崑崙西來萬里
　　乃氣化之經絡為地理之血脈前人之說詳矣惟
　　是挾沙而行性不由於地中自禹鑿龍門之後滎
　　澤而下全在人力之維持經云陂以障之者是也
　　否則潰敗決裂為害滋大此成敗相因古今所以
　　一轍也然當未敗之日與夫旣敗之時固非人力
　　不足為功而為功之後如果熟識全體之情形度
　　其輕重緩急而再預為之備則自可以制非常之
　　變而不難非然者則一旦意外之來未免坐失機
　　宜而倉卒莫為之所矣按自康熙十六年以前河
　　道敝壞巳極淮揚千里民罹昬墊之災
國賦因之虧損且將有阻運之虞矣荷䝉
皇上聖心乾斷決意修治旣不以(臣輔/)為不才力排衆
　　議而耑任之又不惜數百萬之金錢銳意興舉而
　　大治之故(臣輔/)得以時遵
聖畧勉竭駑駘忘其身家以圖報効自康熙二十二年
　　蕭家渡閉合龍門二瀆安流之後每年伏秋因有
　　減水壩逐漸宣洩歴今十載河身巳自深寛將來
　　惟有愈深愈刷足以容納暴漲而無虞此皆
皇上洪福齊天百靈効順所致所謂巳成巳治者是也
　　(臣/)等何庸再為置喙哉乃前者(臣輔/)恭聆
聖諭云全河巳固設或險工一有疎虞前功盡棄矣大
　　哉
王言河道守成盡此
聖諭數語凡為河(臣/)者茍能於各險工加之意焉則有
　　備無患是保全之上䇿也獨是(臣輔/)在河十有餘
　　年其中甘苦知之最確久巳仰體
皇上神功逺運精益求精之心因而推廣險工不可疎
　　虞之
聖諭窮源溯流以為今日全體情形之内欲得百世無
　　敝之術須加意外之防則高堰再當籌畫萬全以
　　資捍禦中河再宜加帮遙堤以固金湯也蓋以黃
　　河自河南滎澤縣起以至江南之清河縣止兩岸
　　各有一千餘里(臣/)等常設一必不然之慮遙為制
　　變之計論之如南岸險工之在開封者若有疎虞
　　其水乃入淮河若夫歸德以下與宿遷以上若有
　　疎虞其水乃㑹入睢水并桃源清河之間若有疎
　　虞之水總皆歸入洪澤湖以侵高堰使高堰能自
　　保固以敵其疎虞之橫則凡南岸沖決之水仍由
　　清口而出止於民田受淹而於運道無礙且所疎
　　虞之決口易於堵塞而無持久糜料之虞倘高堰
　　一有不固則黃水仍舊内灌山清高寶二百里之
　　運河其為淤墊無疑矣故(臣/)等以為高堰之尚應
　　籌畫萬全也再查北岸險工之在河南者若有疎
　　虞其水乃由張秋以入運河再由天津以入海險
　　工之在山東者設有疎虞其水乃由濟寧魚臺豐
　　沛之間入運河總歸駱馬湖以入黃中二河亦止
　　於民田受淹而於運道無礙若險工之在宿遷以
　　下清河以上者設有疎虞則黃中二河之水建瓴
　　北瀉勢必奪河則宿桃清一百八十里之運道必
　　然淤墊無疑矣此南北兩岸千百餘里上下緩急
　　輕重之情形如此然此第就險工設有疎虞而言
　　也若再以伏秋長水情形論之如本年黃水長至
　　八尺清水長至六尺皆未出漕即或加長數尺以
　　至丈餘有減水壩可恃總不足以為慮康熙二十
　　四年之成騐可見也特是天時氣化不齊旱潦難
　　定倘遇異常大水之年宿遷以下則添山東諸水
　　清口以下則添淮河之水一時清黃二水交漲設
　　或再遇如康熙十九年與二十四年長至二丈之
　　外則必勢若滔天奔騰洶湧雖有減水壩而一時
　　宣洩不及誠恐中河難以攴持不能保無漫溢沖
　　決之患故(臣/)等以為中河之尚宜講求也其講求
　　之法在中河則須加築重堤一道再開夾河一道
　　以作重門之障並於西寧橋添建石閘兩座以備
　　意外宣洩更於堤工之上每二十里設立涵洞一
　　區以漑民田則北岸自是萬萬無虞矣在高堰亦
　　須加築前此停止重堤以作外藩以防意外則南
　　岸亦在萬萬無虞矣但此兩岸重堤需帑一百二
　　十餘萬為費甚大(臣/)等俱所不敢議及惟查高堰
　　向開運料小河一道即以河土築成堤工見高八
　　尺(臣/)等以為應將此見在小堤加築寛至三丈高
　　至二丈餘尺不啻事半而功倍亦足以制非常之
　　變也再查中河見在亦有河溝一道因之挑浚深
　　通俾成河道再令分洩暴水歸併平旺河以入海
　　即以挑河之土將見在遙堤加高二三四尺不等
　　再於仲家莊陶家莊兩閘左右各添一閘以利宣
　　洩是洩處旣多於今而所障又高於昔則自足以
　　禦狂暴而合而計之則南北兩岸凡遇照常伏秋
　　自有減壩宣洩倘值異常大水亦藉重門鞏固而
　　為有備無患永保安瀾矣但所費亦需帑金六十
　　餘萬也此河道全體情形窮源溯流之論其情其
　　理久在
皇上神明洞見之中且(臣輔/)巳經病入膏肓僅餘一息
　　不能効力矣秖以犬馬之誠惟恐旦夕殞命所有
　　愚忠不能
上達是誠辜負
皇上起復(臣輔/)之意死不瞑目故(臣/)等謹先具疏預為
題明抑(臣/)等更有請者宿遷縣張莊運口乃北運河之
　　水接入中河并通黃河之咽喉也(臣輔/)前挑中河
　　之時曾議此處設閘以司啓閉蓋欲使山東之水
　　大則開閘分流入黃以保中河小則閉閘令入中
　　河以濟糧運旋因(臣輔/)解任廢閣不行歴今五載
　　不舍晝夜雖於糧運無悞然實未為萬全誠恐一
　　年東水微弱則彼流入黃河中河之運道淺澁可
　　虞矣(臣/)等愚見以為將此運口竟行堵塞另於駱
　　馬湖之東中河之南仍建石閘一座倘值東水大
　　長之時則開以洩之東水消落之日則閉以蓄之
　　平時更可藉以運料以資修防庶於中河運道萬
　　無他虞矣理合一併具
題伏乞
聖裁貼黃難盡并祈
皇上睿鑒全覽施行
　　河工守成疏
題為謹陳河工守成𦂳要事宜仰祈
睿鑒採擇
特賜天語申飭以固河防事竊惟人情莫不急見在而
　　怠緩圖所有黃河險工亦知竭力堵禦以備非常
　　此外大畧疎忽視之者多矣殊不知水性氾濫全
　　藉堤工堅固以保安瀾欲求堅固堤工莫如興築
　　之時夯硪得法尤莫重於旣成之後隨時修補蓋
　　以風雨淋漓人畜蹂躪以及鼠穴貛洞種種殘毁
　　之端無時不有久之漸成卑薄不堪捍禦矣諺云
　　千仞之堤潰於蟻穴從前皆蹈此弊而莫之省也
　　故(臣輔/)前於敬陳經理河工事宜第七疏内請設
　　河營兵弁專令修防更念工長兵少不足於用原
　　擬工成之後各有淤地露出可以添設幇丁俾其
　　協力供役等因在案今查添設幇丁必須撥給地
　　畝以資養贍勢必徹底丈量又起爭端應將幇丁
　　停止不議外但每丁一名派管堤工五六七八九
　　十丈不等各有採柳運料防守險工打樁下埽挑
　　挖引河等項之役不能時時在汛修補殘毁將來
　　亦豈能免卑薄之虞哉(臣輔/)早已計及於此今乃
　　酌為以堤䕶堤之法通飭文武官弁凡堤面寛二
　　丈者止留八尺為行路其餘一丈二尺盡行密栽
　　細草更於坦坡之下平地去處沿坦坡俱栽卧栁
　　各寛十丈以防水長汕刷并禁人畜蹂躪久之自
　　足以固外藩以避風雨淋漓人畜蹂躪之患則每
　　兵一名自足修補貛洞鼠穴并行路之殘缺而有
　　餘矣又凡黃河兩岸之堤去河里數不等大畧臨
　　河之岸高而近堤之地低蓋以河水出漕之時沙
　　先停於近河之岸而清水後至堤根故也及漲消
　　水落堤根之水無處宣洩積為深溝自二三尺以
　　致五六尺不等每風起浪騰堤根日被汕刷今宜
　　於積水上流量挖一溝引黃直灌積水處所使其
　　停沙於此低窪俟黃水消落之後再於下流亦量
　　挖一溝另引清水從此而去自然日漸淤平見在
　　靈璧縣張韓二堡之堤坐受此病常被汕刷當與
　　一切低窪急行設法淤平者也其堤裏一面或係
　　湥坑或係舊日決口積水為潭深至一二三四丈
　　不等每當伏秋水發黃河水面大約高於堤裏之
　　地數尺以至丈餘不等是故設或衝決便有建瓴
　　難遏之勢而每年加幇防險取土亦艱(臣輔/)前任
　　内相度情形曾將邳州董家堂桃源縣龍窩二處
　　險工不拘埽臺上下建設涵洞引黃灌注復於月
　　堤亦建涵洞使清水流在月堤之外堤裏窪地不
　　久淤成平陸幾與黃河水面相平不但堤根牢固
　　而每年取土亦易此從前之明驗也(臣輔/)復任以
　　來凡係險工可設涵洞者巳經飭行興建以後宜
　　倣此行之實於險工大有裨益至邳州舊城迤西
　　週圍約有百里地勢卑窪四面皆高以致所淹之
　　水竝無去路遂成澤國前
皇上南巡之時曾於此處乘舟今(臣/)等竊以為此亦可
　　借黃以淤灌之也(臣輔/)在任時徐州長樊大壩險
　　工堤裏卑窪甚寛涵洞之外不足淤灌遂於埽臺
　　下首掘開丈許之口引黃内灌迨伏秋一過自然
　　掛口仍將握口之處堵塞不數月巳將窪地淤高
　　二三尺矣今邳州亦宜照此已驗之法行之其清
　　水亦可引至運河而去或慮掘堤可虞不妨擇其
　　適中之地建設小閘一座以便酌量内灌更為萬
　　全不數年後將見澤國變為沃壤矣以上數條俱
　　於河工深有裨益極應舉行以為善後之䇿但
　　行之非難實心力行之為難且掘堤進水淤墊低
　　窪之區其事甚易其効甚大而人多不知情形往
　　往畏避不肯舉行(臣輔/)有志於此而未之逮今伏
　　枕呻吟之際每為念之不置誠恐旦夕殞命此情
　　無由
上達則巳行之密栽栁草與未全行之涵洞不及行之
　　邳州灌淤等事所當預為
題明仰請
天語申飭以為善後之一助也(臣/)等謹疏具
題貼黃難盡伏乞
皇上睿鑒全覽
敕部議覆施行
　　疾病日甚疏
奏為微(臣/)疾病日甚見有重任在身未敢遽請乞休仰
　　懇
聖慈遣發(臣/)子到豫一視微(臣/)生死銜
恩事切念微(臣/)犬馬殘年疾病巳久荷䝉
皇上復起用(臣臣/)不敢以疾病力辭者(臣/)誠感激
天恩妄思報効於萬一耳乃
陛辭之後力疾馳驅半載之中諸病畢集如頭痛若劈
　　耳疼若撞與夫痰𠻳無休間且咳血盈碗寒熱交
　　作痔瘡并疊以及胃脹脾泄等症非此即彼旋止
　　旋復然更番為祟猶可勉强支持於職事毫無所
　　闕不意自七月二十六日起以迄於今晝夜發熱
　　不止頭項胸背俱痛𠻳則引動痔痛等症兼而受
　　之非昔之旋為即止彼此更番之說矣每日止食
　　薄粥三碗參藥二盞以致形枯如柴精神大減夫
　　河工何等重大(臣/)病已入膏肓豈容尸素其間為
　　之貽悞祇以秋汛未過尚須隨機䇿應兼䝉
皇上特委督運西糧亦未報完(臣/)心何安而敢遽請乞
　　休除一面仍加勉强與協理河務府丞(臣/)徐廷璽
　　公同料理職事外但似此奄奄一息如能照舊病
　　不再增或可挨至來春則微(臣/)尚有赴
闕謝恩之日如果諸症不減再有所增勢必日甚一日
　　溝壑之期近矣不揣冒昧仰懇
皇上俯念微(臣/)風燭之言赦其狂瞽
恩准遣發(臣/)子兵部員外郎靳治豫來到滎澤少敘父
　　子之情則微(臣/)生有餘榮死無遺念矣為此謹具
奏
聞伏祈
睿鑒施行
　　遺奏
奏為微(臣/)從此永辭
聖世自慚辜負
天恩伏枕哀鳴仰祈
睿鑒事竊念微(臣/)至愚至陋才則等於中人而硜拙之
　　性實切忠
君愛國之念無論從前過叨
殊恩異寵
恩德難酬即(臣/)本年衰病糾纒重荷
睿慈垂卹兩遣(臣/)子治豫南來省視是誠曠古
恩榮(臣/)何人斯得蒙
皇上天高地厚之恩至於此極也私心感激自謂一死
　　不足以報
高厚於是竭力醫藥計圖痊可少効涓埃無如病入膏
　　肓百醫罔効黃泉咫尺戀
主依依惟有敎(臣/)長子治豫以率他子若孫勉事
聖君捐軀報
國以繼微(臣/)犬馬之志而已至(臣/)閱歴河干十有餘載
　　前歲甲子
聖駕南巡蒙
恩面賜
宸章之頃
諭(臣/)須著河防一書(臣/)於時跪聆
天語不勝踴躍祇以大工未竣不遑著述兹(臣/)復拜水
　　土之
命巳將一載業經通前徹後草成大畧須俟數月之後
　　方得成帙進呈
御覽巳嘱(臣/)子治豫至期恭
進矣抑(臣/)更有
請者(臣/)於水土之役為時最久稔知河工非人莫治然
　　欲得人以為河工之助經(臣/)驅䇿多年著有成驗
　　者莫如江南山清旴𣅿同知馮佑淮徐道僉事劉
　　暟二人允稱長才肆應而雄幹明敏熟諳河工無
　　出其右者也又山東濟寧道佟國聘河南管河道
　　周銓元與夫前在河工今經陞任之福建福州府
　　知府石之玟江南池州府知府李燦原任湖廣寶
　　慶府知府劉光業數人者皆係熟諳河務久著勤
　　勞居心謹飭之員若夫微(臣/)自從撫皖以來則更
　　知有山東臬司喻成龍一人蓋以成龍初為江南
　　建德知縣曾著賢吏之名今歴任臬司彌勵清操
　　是亦方面中之卓卓者以上若而人(臣/)雖不知其
　　後此有無變節與否第即其從前見在而論之則
　　馮佑劉暟等不特可為河工之臂指而尤稱肆應
　　長才足備驅使夫以人臣事
君之義(臣/)聞之熟矣旣知之深(臣/)亦何敢隠忍不言以
　　負
皇上求才若渴之
聖心乎又(臣/)前此逢世無術以致負謗招尤因而奉
命勘河之原任尚書熊一瀟原任給事達啓納趙吉士
　　等皆被指摘而去情殊可矜昨(臣/)旣蒙
皇上力排羣議而起復則熊一瀟等事同一體其無辜
　　受累自在
聖慈洞鑒之中亦當仰請
皇上如天之仁一體矜卹者也痛(臣/)蒙
恩入地戴
德九原死而有知銜結永無窮期特是臨終冒昧陳情
　　語無倫次除委同知馮佑將
勅印并
王命旗牌書吏文巻等項送交協理河務府丞(臣/)徐廷
　　璽收明外貼黃難盡伏祈
皇上睿鑒全覽施行(臣/)一靈不昧不勝惶悚嗚咽之至
　　謹具
奏
聞
　撫皖題藳附
　　減差節省驛站錢糧疏
題為敬陳減差節費之法以裕軍需以甦驛困事(臣/)惟
　　軍餉為今日之急需然必節省有法而後能上下
　　均利也驛站為
國家之血脈尤必調理得宜而後可始終無弊也(臣/)謬
　　膺巡撫之寄極知司農仰屋之艱是以凡可變通
　　無不力求節省如宣樓等船可以歸埠省費者已
　　經(臣/)酌議具
題矣至於驛站錢糧(臣/)屢准部咨酌量裁減先曾勒令
　　藩司驛道於必不可裁之中將鞍屜等􁏣曲為量
　　裁咨明兵部續准部覆以不裁差逓等夫又行駁
　　出今各州縣紛紛詳籲難裁情由(臣/)雖屢行飭駁
　　然大抵再三勉裁連鞍屜各款不過萬金而止至
　　於驛站全局(臣/)復將錢糧差使通盤打算則即此
　　萬金又誠有斷斷難裁者蓋(臣/)屬驛站昔年止供
　　江西廣東二省差使所荅應者惟平南王及兩廣
　　督(臣/)廣東提(臣/)江廣兩撫(臣/)數鎮(臣/)之差而巳今
　　則平南親王之差十倍於昔而又添江西督(臣/)廣
　　西撫(臣/)安徽九江江西三提(臣/)以及安親王簡親
　　王各將軍都統等差至於安塘員役之飛馳與部
　　差之絡繹又難悉數今日應付之繁實數十倍於
　　昔矣計(臣/)屬驛站錢糧自康熙九年核裁之後止
　　存二十四萬餘兩及康熙十三年一時軍興差繁
　　馬少(臣/)同查驛郎中舒淑布等調劑衝僻再三斟
　　酌量增銀二萬有奇以視原額所增不及十分之
　　一夫以添數十倍之差而僅加十不及一之費其
　　為不敷顯然易知也即如部咨所開以楚豫二省
　　驛站見在核減謂(臣/)屬亦當照減等語此在部議
　　揣度雖是而其實有不然者蓋楚省見在用兵豫
　　省實當孔道所增各兵主王貝勒將軍都統等差
　　固自不少但二省向有雲貴廣西等省之差近因
　　逆宼阻塞雲貴差俱暫停而廣西又歸中路是楚
　　豫二省之差所增雖多所減亦不少也惟(臣/)等中
　　路舊有之差分毫不減而新增之差則數十倍於
　　前是以衝驛所倒之馬每每於額設之外有多倒
　　至一二倍不等者且種種賠累皆在不貲而並無
　　􁏣項開銷拮据之狀萬分難支(臣/)故曰即見在議
　　裁之鞍屜等􁏣亦實實難以裁減也(臣/)因思欲興
　　利必先除害欲議節費之法不如先清糜費之由
　　今日驛站所以不支之故固困於差使之繁多而
　　尤困於跑差員役之狼籍查騷擾驛逓雖屢經奉
㫖嚴行禁飭但今日勘合火牌率皆内部大差及藩王
　　將軍督撫提鎮之員役彼挾其聲勢動稱𦂳急軍
　　機以州縣驛卑小之官壓以軍需機務之勢誰敢
　　有執法力爭者近據衝驛州縣各官紛紛赴皖向
　　(臣/)面訴大差横索支應難堪之苦(臣/)詰其何不當
　　時據實通報以憑題㕘乃於事後口說有何益處
　　據各官覆稱大差之來其暴如雷其速如電卑職
　　等親自馳迎竭力供應尚且無端辱詈動以違悞
　　軍務報部正法為辭百般刁掯彼時事在頃刻不
　　容轉身職等何暇具文況多騎橫索之事皆係伊
　　等私情並無檔案憑據留與職等若一經申報勢
　　必隨奉院臺嚴駁即或院臺憫念驛困據詳
上聞在大部亦未必據一面之詞即將伊等處分勢必
　　彼此俱行駁查一經駁查伊等惟有混賴豈肯自
　　吐真情是呈報題㕘徒多一件事務徒見得職等
　　不善供應故惟有剜肉補瘡吞聲飲泣等語(臣/)復
　　詰云馬匹在爾等廏内銀錢在爾等庫中爾等執
　　法不與彼何能强取而去揆此則明係爾等違例
　　濫給於人何尤又據各官覆稱職等豈肯甘心濫
　　給但伊等所奉之差何等重大如與彼爭執勢必
　　稽遲時日是伊等未受騷擾驛逓之處分而職等
　　先干遲悞軍機之死罪職等雖至愚豈不圖保功
　　名性命總之近日擾驛之差比比皆然差愈急則
　　勒索愈多差愈大則聲勢愈橫職等如欲申報則
　　不勝其報院臺如欲題㕘亦不勝其㕘且伊等雖
　　萬分騷擾而毫無實據落職等之手則申報題㕘
　　總歸無濟等語(臣/)聽其言詞句句皆實因查上年
　　二月内有部發前往廣東候補㕘將張霖等多騎
　　驛馬勒索銀兩經(臣/)據實入
告及部議請
勅兩廣督(臣/)金光祖確查而張霖等悉皆不認致兩廣
　　督(臣/)以未得驛官對質咨(臣/)確查張霖等多騎驛
　　馬勒取惜馬銀兩交收確據(臣/)雖檄行驛傳道訊
　　取驛丞馬夫口供移覆然騷擾之人當時逺去不
　　留痕跡今欲求其確據將從何來是(臣/)雖極欲遵
　　例執法亦果屬無益豈惟(臣/)不能執法即部(臣/)亦
　　無可如何也夫霖等不過赴廣候補之官而如此
　　橫索則凡奉内部藩王各差人員地方官無可奈
　　何之情更可見矣夫大差擾驛在有司督撫以及
　　部(臣/)旣俱無可如何則以有限之錢糧而供無窮
　　之勒索將見驛站之倒廢可立而待從此遲悞軍
　　機勢所必至矣(臣/)言念及此不禁憂思如焚於是
　　再三籌畫得一減差救時之䇿敢為我
皇上一一陳之減差者減内外火牌勘合之專差也查
　　中樞政考開載凡王公將軍督撫提鎮巡鹽御史
　　諸(臣/)每歲各給火牌五張至五十張多寡不等是
　　以諸(臣/)一切章奏皆得專差乘傳徑達
輦下此固從來定例然當議節錢糧求甦驛困之際又
　　宜酌量變通在諸(臣/)止期章奏速達何必逐次專
　　差(臣/)請嗣今以後凡應給王公將軍督撫提鎮御
　　史諸(臣/)火牌查照原額之數每十張減去八張止
　　給二張以備諸(臣/)必需專差齎進如題㕘貪官巨
　　憝
大計軍政薦舉奏銷錢糧冊籍等項之用蓋(臣/)曾聞昔
　　時有一巡按御史題㕘大貪巨惡因機事不密被
　　其伏黨中途將奏疏刦去雖今法令森嚴諒無此
　　等之事然諸(臣/)一切章奏若盡歸驛遞代傳恐姦
　　徒賄通齎馳人役私開竊看亦不可定若仍量給
　　火牌則人皆知𦂳要事件必定專差而不一槩發
　　遞自可絶其姦狡窺伺之念且隣省設有𦂳要軍
　　機一時急欲打探亦得火牌方可前往故必須量
　　留十分之二至於諸(臣/)一切章奏除遇要務則專
　　差齎馳遇𦂳急軍機則交安塘筆帖式飛送外其
　　餘平常事務照例三件以上􁁵包封固編定號數
　　填該衙門傳牌一紙交給附郭州縣令其轉發各
　　驛逐遞傳齎凡到一驛立將本包傳牌交付明白
　　仍取前驛某衙門某號本包傳牌到驛年月日時
　　收管一紙呈繳該管州縣官轉報查考更責成經
　　過地方巡撫督令府州縣官并安塘承差一體編
　　號不時稽查毋令沈滯遺失如有遲悞即便嚴加
　　究處再令在京各直省提塘於彰義門外設立人
　　役如遇伊經管衙門傳牌本包一到立即接受送
　　至該提塘家拆封照例將本章咨文分頭投送各
　　衙門如此則在外諸(臣/)之差可減十分之四蓋填
　　用火牌十張一往一回實騎驛馬二十次今若減
　　去八張令各驛代送有往無回實省八次再加仍
　　給火牌二張往回四次而計之實共止騎馬十二
　　次(臣/)故曰可減十分之四也至於從京出外之差
　　除
皇上因機密重務特遣專員者無庸議外其餘事件不
　　妨斟酌緩急凡可從簡者亦應量減專差他如發
　　解兵餉砲位等項往往撥章京披甲等數十員名
　　以及百餘員名不等隨行押䕶在部(臣/)雖從慎重
　　軍需起見然沿途自有文武官兵何必動煩禁旅
　　(臣/)請嗣今以後此等大差止須差官一員隨帶跟
　　役數名押解前往部(臣/)仍先期由安塘飛咨沿途
　　督撫提鎮令其預備官兵䕶送其官兵應多應少
　　俱聽部(臣/)酌定(臣/)等沿途督撫准到部文立即飛
　　行附近道府副將㕘遊等文武各官令其照數選
　　撥弁兵文官仍親帶快役人等𦂳隨押䕶送出該
　　管境汛交明前途文武官方回本處如此則由内
　　出外之差或亦可減十分之三四至於安塘一項
　　見設筆帖式一員撥什庫二名并督撫差承二名
　　輪遞軍機捷如飛電此從古未有之良法允稱盡
　　善但督撫差承人等旣能一體飛馳從無貽悞則
　　撥什庫二名似可撤去蓋伊等為
國家傳遞機務晝夜勤勞自是可憫然久離鄉土不無
　　室家之思往往有置買婦女人口者此亦人情之
　　常難以禁止惟是若輩口糧有限而養此餘人逐
　　絲逐粒無非出於驛站項下(臣/)請嗣今以後每塘
　　撥督撫承差四名輪流飛遞仍留筆帖式一員令
　　其稽查督率其撥什庫二名俱行即撤如此則安
　　塘仍舊軍機不致遲悞且可無濫費之弊若夫跑
　　差員役狼籍之由總因於勘合火牌之外多帶餘
　　人以致多騎馬匹或將部給火牌勘合竟行收藏
　　不與各驛驗看或雖與各驛驗看而不照勘合火
　　牌所填數目討馬勒要多騎橫行索詐在沿途驛
　　站惟附近
京師者不畏强橫若愈逺則愈弱不敢與抗矣此雖非
　　一日之弊而近來則又更甚(臣/)因思勘合火牌之
　　設原為撥給驛馬之符乃伊等敢於多騎橫索者
　　蓋以驛官卑微易於淩虐耳(臣/)念驛官雖微而該
　　驛印信亦係
朝廷欽給者也嗣後請令部(臣/)將勘合火牌紙張稍為
　　加寛多餘空白之處責令各差員役凡過某驛必
　　須該驛官於勘合火牌空白之處填明馬數人數
　　鈐蓋驛印至伊等呈繳勘合火牌之時如無某驛
　　印記者即以擾驛議處如是則各差稍有顧忌即
　　或多騎亦在情理之内不至十分强橫矣又伊等
　　應騎馬匹并隨帶跟役俱填勘合火牌之内部(臣/)
　　寧於勘合火牌内量情增馬一二匹跟役一二名
　　使之寛然有餘便於遵照不必扣定數目反致伊
　　等不敷乘坐格外多索仍責成地方督撫諸(臣/)行
　　令各驛如有不照勘合火牌多索馬匹多帶餘人
　　者立時飛星密報該督撫即便出其不意親往盤
　　詰查明在勘合火牌内者放令前行其多餘之人
　　俱留下解部嚴究如此則多騎驛馬橫索騷擾之
　　弊自可少杜矣如䝉
皇上允行則内外差使俱減其各驛供應之費約可省
　　十分之四費旣省十分之四則各驛見在額設錢
　　糧亦可裁十分之四(臣/)屬見在額設站銀二十六
　　萬有奇以十分之四科之每歲可省十萬餘兩其
　　直𨽻各省錢糧多寡(臣/)不能知然即據(臣/)屬江南
　　半省之地節省此數則合各直省而計之每嵗所
　　節省者不下一百餘萬矣於以充軍餉而足
國用為利豈淺鮮哉如此則見裁各驛之馬而猶勝於
　　增馬見減各驛之銀而實勝於加銀衝地之驛永
　　無倒廢之虞衝地之官可免喪亡之患
國家旣有裕餉之益而官民又復交受其利誠一舉而
　　數善備焉者也或者曰
朝廷設立王公將軍督撫提鎮巡鹽御史令其掌守封
　　疆料理庶務其所差員役例得給與火牌今何一
　　旦議減如許恐一已之見如此而衆論未必為便
　　(臣/)以為不然查(臣/)衙門向來額給火牌四十五張
　　近又加增五張(臣/)有七旬之父弱冠之子并弟姪
　　輩俱在
京師(臣/)豈不欲照舊專差往來通問因公及私以圖自
　　便然人(臣/)之職當以益
國為主(臣/)何敢求一已之便利而妨
國家之大計乎在諸(臣/)諒俱有同心矣總之節費裕餉
　　實為今日至要之著但與其裁難裁之項必致貽
　　悞軍機何如節應節之財兼可永甦驛困誠有利
　　無害(臣/)是以敢於力
請也再照酌省驛站錢糧事一案理應依限
題覆但(臣/)旣有減差節費之
請應俟部(臣/)議覆此疏之後如䝉
俞允容(臣/)將(臣/)屬驛站錢糧除裁去十分之四外其餘
　　存留若干通盤打算酌量衝僻通融撥給使各驛
　　均勻無偏枯之歎一併另疏
題給可也相應
題明緣係因兵餉不敷議裁錢糧事理(臣/)謹密疏陳
奏貼黃難盡伏乞
皇上睿鑒全覽
勅部議覆施行
　　節省錢糧疏
題為敬陳減差節費之法以裕軍需以甦驛困事竊(臣/)
　　將所屬驛遞按照地方衝僻確酌道里逺近通盤
　　核算逐驛逐遞斟酌裁減檄行驛道覆核去後隨
　　據該道僉事尚崇善詳稱該本道捧閱憲頒文冊
　　内開列州縣驛遞孰衝孰僻里道逺近分别四等
　　因驛定馬因驛定糧與夫水驛調劑仰見憲臺籌
　　餉盛心至公至明備極苦心矣但憲檄内有令查
　　有無損益之處即速妥議聲明以憑酌奪等因故
　　奉文惟謹細繹詳慎不敢草率呈覆是以有寛限
　　之請也今經謹慎詳審再四思維隨又將冊内開
　　列逐驛細核所定夫馬馬價夫工草料廩糧槽□
　　鞍屧藥材燈油等銀以及差夫分别并定大差額
　　外僱募等項以各驛獸醫總編槽□等項之内裁
　　各驛禁卒而徒犯責之夫頭兼管裁塘報馬快而
　　𦂳急塘報公文併令馬夫輪流傳送裁抄牌傳差
　　而差使經臨之時即令馬夫傳旗知㑹酌權通變
　　無不允協至懷寧縣馬厰蘆課銀兩向動站銀完
　　納相沿巳久今憲議令該縣於本厰設法收取花
　　利完納俾各驛無有異同在該縣自難推諉也若
　　夫桐城縣完納馬田丁地銀兩向日夫多稻少無
　　餘稻可以完納故亦動站銀完納今額夫旣裁允
　　應改將每歲餘稻變價完納者也又舖兵工食等
　　項别屬俱不取給於站銀而獨寧屬編給巳䝉憲
　　臺裁省畫一矣本道切見分别衝僻四等驛驛皆
　　得其宜此衝僻之别不容議者也衝驛差繁不能
　　限定十分裁四僻驛差稀不能守定十分裁四故
　　馬因驛定而僻驛夫馬馬價夫工等銀視衝驛遞
　　減此又夫馬馬價夫工等銀之不容議者也至差
　　夫一項向來多寡不均今則衝僻俱有定額又定
　　有大差經臨照例僱募另行請銷并水夫亦倣旱
　　驛之例各該夫頭及全裁雷港一驛又裁米豆等
　　船歸埠以省工食修稔之費惟是雷港驛旣裁則
　　東流應差之船不無道逺又荷憲籌改撥貴池二
　　船以協東流接濟至安池等屬解給各項站船水
　　手工食修稔等費今各船除發歸各埠者編款巳
　　裁其改入水驛并見存船隻旣巳無多則工食等
　　項誠如憲檄應即於本驛支給無庸另解悉皆斟
　　酌得宜變通盡善者也本道何能復贊一辭除奉
　　憲冊備抄分檄十府州一體遵照外理合繕造清
　　冊詳覆等因呈詳到(臣/)據此該(臣/)看得驛站之設
　　所以重
皇華而速機務事誠巨也但地方有衝僻之不同故額
　　編錢糧有多寡之不等查(臣/)屬地方衝僻有歴來
　　相沿無異者亦有昔僻今衝昔衝今僻者必須因
　　時制宜斟酌緩急而通融均撥始可免偏枯之歎
　　矧今加意核裁則量存備支錢糧巳屬甚少若不
　　以目前之衝僻妥酌而槩照向日之額編議減則
　　必大有偏累難支之弊矣是以(臣/)前疏
題明容(臣/)將原編新加驛站錢糧二十六萬有奇除核
　　減四分之外通融撥給等因聲明在案也今減差
　　之疏已䝉
皇上俯採蒭蕘
敕部覆允行(臣/)造冊具
題(臣/)謹通盤合算斟酌時宜將所屬六十州縣驛遞衝
　　僻分為四等以夾溝睢陽大店固鎮王莊濠梁紅
　　心定逺張橋䕶城店埠金斗派河三溝梅心吕亭
　　陶沖青口小池楓香滁陽大栁池河懷寧練潭二
　　十五驛遞為第一極衝東流建德貴池青陽南陵
　　并腰站公館蕪湖當塗八遞為次衝歙縣休寧婺
　　源祈門黟縣績溪涇縣旌德太平石埭高井鎮巢
　　百善泗州旴𣅿天長全椒和州含山十九州縣驛
　　遞為稍衝内婺祁二邑向來原未設馬但接壤江
　　右浙江二省目今鄰宼逼近邊報軍情必須馬匹
　　馳遞近年皆撥别邑之馬協濟勉支今各屬之馬
　　俱已裁減不能再為撥協應將婺祁二邑照歙休
　　等縣之例一體各設馬五匹以備飛馳他如寧屬
　　之宣寧二邑太屬之繁邑廬屬之無六二州及廬
　　英霍三邑鳯屬之壽潁亳三州及懷五虹霍䝉潁
　　太七邑滁屬之來邑并廣德建平二十一州縣則
　　俱為僻遞内有廬屬英霍二縣尤為最僻向來止
　　設班驢六八頭不等今查英霍二縣處萬山之中
　　逼鄰楚豫山險之境伏莽良多誠恐一時姦宄竊
　　發如上年逆犯羅寰伯等之事必須飛馬馳報方
　　能擒𠞰非驢頭可能迅達故亦照最僻州縣之例
　　各改設馬二匹其銅陵一縣向雖設馬然縣治在
　　於江濵嗣後應止於水驛應付夫船其額設之馬
　　相應全裁至於各驛遞每馬一匹所有飼馬草料
　　馬夫工食及槽䥷鍋桶棚厰柴薪燈油與治馬之
　　藥材獸醫以及鞍屜鞦轡䪌鐙皮條又有買補倒
　　馬之價與供應過往勘合火牌差使廩糧皆屬斷
　　斷必需之款查草料一項各驛遞有每馬日給八
　　九分者有日給一錢者内日給一錢者十居七八
　　而日給八九分者十居二三今從節省錢糧起見
　　其日給八分者旣能供差無悞則他驛又何必照
　　舊多給嗣此以後相應將各驛遞馬匹每日槩給
　　草料銀八分又馬夫工食一項每名日給三四分
　　不等今擬極衝驛遞内日給四分者俱照舊支給
　　四分有日給三分而又以捐置馬田租稻加給者
　　亦俱率循舊章其次衝稍衝與僻遞原給三分者
　　照給三分内有原給四分者改為日給三分又有
　　日給三分而又加給馬田租稻者改為日給二分
　　租稻仍行加給若夫按馬設夫之處大抵俱屬十
　　馬八夫間有十馬七夫者今旣減專差將各省齎
　　奏火牌俱改為傳牌令馬夫傳遞則極衝各驛必
　　須一馬一夫方可輪齎庶各夫自走自差自惜自
　　馬可無掯勒需索推諉貽誤之弊其次衝驛遞則
　　仍照舊例十馬八夫至於稍衝驛遞改為十馬六
　　夫僻遞改為二馬一夫可也又馬價一項(臣/)屬驛
　　遞例係按年編銀一十五兩以為買補之用雖徽
　　寧廣三屬内有不編馬價者然遇馬匹倒斃之時
　　總於額編站銀内通融動支買補歴年奏銷在案
　　今旣徹底釐清自應計用編設􁏣銀但當此節省
　　錢糧之際難以一例編價(臣/)細加酌核除極衝次
　　衝驛遞全編馬價尚有不敷之虞俱照舊每馬一
　　匹編價銀一十五兩無庸更議外其餘稍衝并僻
　　遞俱可量為遞減今酌將稍衝驛遞每年止編馬
　　價七兩五錢二年方准報倒買補僻遞馬價每年
　　編銀五兩三年方准報倒買補如有未及年限而
　　倒斃者俱著各該州縣自行購賠不得動用額設
　　馬價又廪糧一項各州縣驛遞額編有一處數百
　　兩者有一處數十兩者亦有原無編􁏣總於額銀
　　内動用者向係參差不等今内外之差俱減則此
　　款亦應大為節省(臣/)擬按馬編設廩糧極衝驛遞
　　每馬一匹每年設廩糧銀三兩次衝驛遞每馬一
　　匹每年設廩糧銀一兩五錢其稍衝并僻遞經過
　　勘合火牌差使稀少即偶有應付亦屬無多俱可
　　不必另編廩糧也又槽䥷鍋桶棚厰柴薪燈油藥
　　材獸醫鞍屜鞦轡䪌鐙皮條等項則無論衝僻乃
　　有馬必需之項舊例每馬一匹編銀數兩至十餘
　　兩不等亦有竟不編設而總於額銀内通融動用
　　者殊為偏枯不勻之極今(臣/)再三酌核加意減省
　　每馬一匹槩編銀三兩使衝僻畫一無多寡偏枯
　　之歎至於差夫一項供應勘合火牌軍需餉鞘乃
　　係必需之􁏣查各州縣驛遞額設之夫少者一二
　　十名多者一二百名多寡不一甚是不均每遇大
　　差經臨額夫仍不足應付往往額外僱募(臣/)再四
　　思維額設各夫亦有供差之役亦有坐食之日若
　　照舊全留則非節省之法若盡行全裁則如解餉
　　解砲等大差一時驟到動輙需夫數百名彼時額
　　夫旣裁而僱募小民又復畏避不前則勢必遲悞
　　軍務所關不小今各按衝僻量設夫頭極衝驛遞
　　每驛設夫二十名至三十名不等次衝驛逓各設
　　夫十名至十五名不等稍衝驛遞各設夫八名俱
　　仍照舊責成各該州縣官綜理供應僻遞之夫俱
　　行全裁凡用夫無多之差俱令額設夫頭供役荅
　　應如遇解餉解砲等大差經臨額夫不足應付則
　　責成各夫頭分頭僱募其額外僱夫旣無額編􁏣
　　銀可用應另動正項給發照例於年終報部開銷
　　如此則無差之時坐食者少大差驟到應募有人
　　錢糧旣不糜費而軍務亦可不悞矣其夫頭工食
　　向例日給三四五分不等今酌改為槩給三分内
　　有向給三分又給馬田租稻一升者今減為日給
　　二分仍照馬夫之例每月加給馬田租稻一石以資
　　餬口合而計之總不出三分之數也至於(臣/)屬水
　　路八驛濵臨大江供應江楚各省水路往來差使
　　俱屬最衝惟是望江縣雷港一驛地處江北坳區
　　離江三十餘里向來一切差使從江南東流縣水
　　驛應付之後必須遶過江北灣泊而赴雷港討取
　　夫船更換前往至江西彭澤縣交替𦂳急差使每
　　為濡滯查自東流以抵彭澤止九十里較之其餘
　　各驛道里相去俱不甚逺自東流應付儘可直達
　　彭澤何必多由雷港反致濡遲所有雷港一驛錢
　　糧應竟全裁充餉至於水驛之夫每驛向設五十
　　七十名不等今除雷港驛全裁外其餘俱照旱驛
　　設夫之法減為二三十名不等如遇大差經臨額
　　夫不足應付亦令水驛夫頭分頭僱募但今正當
　　調遣官兵之際不時需用船隻添僱縴夫甚多實
　　與旱驛不同其額外募夫之費即於所設支關銀
　　兩内動用可也又各驛應差站船原共四十九隻
　　大小不等但尋常差使用小船之時居多而用大
　　船之時少除裁雷港驛差船二隻外其貴銅東三
　　縣櫓荻二驛米豆大船共五隻相應一併裁去俱
　　照宣樓船隻歸埠之例聽其􁁵載客貨以資餬口
　　遇有大兵大差之時預行提集照例給發差銀一
　　體􁁵送則旣省工食修艌之費而公差亦可無悞
　　矣又安徽寧池太廣六府州馬夫差夫工食不敷
　　各屬向有捐置馬田租稻歴年支給報銷在案今
　　馬夫差夫旣俱裁減則每年約有餘稻三千餘石
　　亦應於年終報部充餉者也又各驛見設馬三千
　　匹今共裁馬一千七十三匹即就近交給各驛遞
　　收養以備補倒馬缺額在於本年站銀内照額編
　　馬價每匹十五兩之數計算扣出站銀一萬六千
　　九十五兩又驢十四頭每頭酌變銀二兩共變銀
　　二十八兩一併聽部撥充餉再查安屬練潭一驛
　　見係懷寧縣縣丞兼理然該縣丞有催糧之責不
　　便久令兼攝應請以所裁雷港驛驛丞古必達改
　　為練潭驛驛丞以專職守廬屬之店埠驛係調高
　　井驛驛丞管理鳯屬之定逺驛係調百善驛驛丞
　　管理以上三驛應請各給印記庶於該驛錢糧事
　　務有所憑信而勘牌過臨可以遵例印蓋至廬屬
　　之鎮高等驛鳯屬之百善驛泗旴天壽亳以及全
　　和含等各州縣向來亦係衝途因自十三年江廣
　　軍機𦂳差往來如織安廬鳯三府屬大路各驛馬
　　匹不敷應付是以(臣/)於欽奉
上諭事案内㑹同查驛部員將以上各州縣驛遞之馬
　　調撥大半協濟大路各衝驛故大差經過鎮高等
　　驛者有將原騎大路衝驛之馬越過數站苦累不
　　堪況先巳撥協衝驛今又裁減以上各州縣鎮高
　　等驛遞萬難荅應大差矣然鎮高等驛非南北必
　　由之路凡内外差遣人員儘可不必遶道經由嗣
　　後前赴江廣之差必由安廬鳯三府屬大路衝驛
　　前往則有馬有夫自無貽悞或由鳯屬前至江寧
　　省城者則由滁陽大栁池河等驛而往均有夫馬
　　應付此外稍衝并僻地各州縣雖各留設馬五匹
　　二匹不等不過僅備邊報軍情及本地意外𦂳急
　　機務之用並無應差夫馬倘差遣人員迂道經由
　　不特該地方官無術應付且恐貽悞𦂳差所關非
　　小應請
勅下部(臣/)嗣後差出人員必令務由前項有馬驛路而
　　行不得遶道以致有悞要務合而計之(臣/)屬原額
　　新加夫馬水驛錢糧通共二十六萬四千三百三
　　十八兩零但差使繁多是以各屬紛紛呈詳莫不
　　以賠累難支身家性命為憂涕泣哀籲然軍興孔
　　亟之時(臣/)又屢准裁減驛站錢糧之部咨不得不
　　曲體司農仰屋之意先於欽奉
上諭事案内將鞍屜等款核裁咨部去後續又准部文
　　裁減(臣/)再三核酌大抵竭力勉裁連鞍屜等􁏣不
　　過裁至萬金而止旣無補於司農又大損於驛遞
　　是以反覆籌維將驛遞艱苦實情
題明并陳減差節費之法且云如䝉
皇上允行則内外差使俱減止就(臣/)屬而論見在額設
　　站銀二十六萬有竒可減十分之四計裁銀十萬
　　餘兩等固已經廷臣議覆奉有依議之
㫖欽遵在案今(臣/)實裁站銀十二萬九千二百四十三
　　兩零止留站銀十三萬五千九十五兩零除欽奉
上諭事案内裁過銀七千七百三十兩零已於奏銷十
　　四年驛站錢糧册内開明今此案内每歲實裁銀
　　十二萬一千五百十三兩零又裁租稻三千餘石
　　又裁馬驢變價銀一萬六千一百二十三兩較(臣/)
　　原
題裁減十分之四計之除馬驢變價銀兩外計每歲多
　　裁站銀二萬三千五百餘兩租稻三千餘石此乃
　　(臣/)念需餉浩繁故於難裁難減之中逐一勘酌凡
　　可勉强節省俱經竭力裁減稍資軍需是以所裁
　　銀兩有逾於前疏之數也相應一併密疏
題明除册送部外緣係節省錢糧并定驛站衝僻以為
　　永逺章程事理貼黃難盡所有微(臣/)看語伏乞
皇上睿鑒全覽
勅部議覆施行
　　題明宋鑣案
　　該(臣/)看得宋二韃子等皆愍不畏死之徒也因有
　　宋鑣向藉吳三桂聲勢霸利害民業經訪拿擬流
　　發遣陜西府谷縣安置乃於康熙十三年春機乘
　　吳逆反叛私自逃回潛伏無為州官壩地方詭言
　　四王招兵往來江寧揚州蕪湖等處糾集亡命製
　　造軍器擅立内營各佩義字號布思往六安山中
　　倡亂相機叛投吳逆先將家口分佈􁁵送湖濵隨
　　於是年八月初四日祭旗祭砲率領多人前至含
　　山縣運漕地方砍栅劈門搶刦鄭鼎新等五家射
　　死民人王子達等三人因被地方居民擊殺賊衆
　　擒獲陳喜鑣等銜恨又復縱火焚房百有餘間負
　　贓駕船直竄巢湖路經巢縣浮橋計欲斬鍊而過
　　當被該縣督同兵捕堵禦賊衆潰敗棄舟奔逃使
　　非節挫其鋒協力勦撲幾至蔓引鴟張無所底止
　　矣幸天網不疎旋將姦黨及伊母妻子女陸續成
　　擒而鑣復怙惡不悛投入饒境賊營明目張膽益
　　肆猖獗幸大兵進𠞰當陣捉獲旋因傷重身斃梟
　　首竿示亦足以蔽其辜矣宋二韃子一犯歴鞫江
　　揚招人甘受桁楊堅不實吐惟云覓送鐵匠代賃
　　房屋而揚燕兹劉芝招送汪一龍梁五子及勾引
　　未去之伍明之以上三犯雖未同刦運漕實係宋
　　鑣同謀首惡所當與刦財焚房傷人之王福吳茂
　　先劉鳯來吳鑣徐六陳坤陳龍伊應科甘旭汪一
　　龍程麻子陳喜王大所等按律斬首梟示以彰
國法李元成湯明李節張云湯君赤已服㝠誅應無容
　　議各犯人産均應查籍分别入官遣流吳君祥徐
　　大有歴審被脅情實合依知情不首杖流允宜朱
　　又熹薛君美張三張文張恩兒等五犯或指引逆
　　屬窩寓或遞送逆屬同逃按律均應杖配歐上選
　　身充捕役私刑湯君赤以致攀累無辜投荒難貸
　　廬江縣防兵除蕭老一名巳經病故外劉國鼎劉
　　禮錢昇許清并城守民夫施宜林均應一杖贓物
　　應照給没餘審無干相應免議其汪偉元賃居鑣
　　衆當日有無知情應俟緝獲王德生究訊定奪夏
　　海若為藍稱子房主今稱子在逃仍應責緝至脫
　　逃林為樹譚天如孟雅公即孟子章胡三號祥甫
　　李起龍張德李君祥王善長梁五子藍稱子劉六
　　孫世明揚州和尚姓單姓蔣姓吳姓王姓李又王
　　德生宋載公宋載賢宋鳯儀即宋大韃子海彦小
　　老漢并妻金氏張四即張文之王福之弟二漢均
　　應移行各屬查解緝拏另結見獲各犯人産及不
　　應緣坐人口巳經查取册結送部查核未獲各犯
　　内有查明人産者見在責令該司造册看守應俟
　　正犯獲日并結再照捕役歐上選吊栲無辜之陳
　　歪嘴廬江縣知縣孫承麟失於覺察兵丁劉國鼎
　　等分受布匹防廬把總陳鳴鳯約束不嚴天長縣
　　奉查伊應科人産不將應科親兄陶尚文等拏解
　　揑稱並無人産巡檢王天申查報不實知縣萬海
　　珠妄行出結無為州革職知州顏堯揆不詳查林
　　為樹譚天如果否吊死妄行出結及監斃重犯之
　　承問巢縣陞任知縣于覺世無為州革職知州顔
　　堯揆廬江縣解任知縣孫承麟當塗縣知縣高起
　　龍懷寧縣陞任知縣段鼎臣蕪湖縣知縣馬汝驍
　　廬州府署府事陞任同知周夢熊通判黃際㑹安
　　慶府休致知府姚琅署司事分巡鳯廬道副使范
　　時秀安慶府知府劉國靖丁憂通判何旅見任通
　　判段鼎臣安徽按察使司按察使丁思孔等俱應
　　逐一查㕘但各官俱在康熙十五年正月十二日
赦前惟湯君赤一犯病故赦後但查定例監斃一二人
　　者免議似應一槩免其
題㕘惟是此案情關重大人犯衆多不得不詳慎駁查
　　應以擬流犯屬陶尚文陶尚德於康熙十五年二
　　月十三日獲解到皖之日扣限相應一併聲明統
　　聽部(臣/)議覆者也旣據該司招詳前來(臣/)覆核無
　　異除人産册結送部查核外相應密
題伏乞
勅下法司議覆施行
　
　
　
　
　
　
　
　文襄奏疏巻八
