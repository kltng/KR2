#+TITLE: 御定月令輯要-清-李光地
#+DATE: 2016-06-11 12:21:40
#+SOURCE: github.com/kanripo/KR2j0002 master f374ff50                
　欽定四庫全書
御製月令輯要序
　古者於明堂之中施十二月之令本堯典授時之意而
　推廣之今所𫝊大戴禮夏小正篇小戴禮月令篇三代
　之遺文大略可見矣月令雖出吕覽而蔡邕次其章句
　孔穎達定其正義推明周公品制列之於經漢晉而下
　若四民月令四時纂要以及千金錦帶嵗華紀麗嵗時
　雜記諸書代有撰述未睹賅備前眀之季馮應京戴任
　始輯月令廣義二十四卷為士庶通用觀其原本經訓
　推衍義𩔖用意亦云勤矣顧其採摭既多蕪累間出爰
　命儒臣重加編輯次第呈覽親為裁定正譌芟複一歸
　雅馴别起義例補所未備博觀約取務合於體要而切
　於實用庶幾古者明堂月令之遺式矣書成名曰月令
　輯要舊本圖説并為釐正列説卷端因天時而課治功
　察物候以盡人事自國家政典下逮甿庶作息均可叅
　驗而閎覽博物之學亦於是乎有取焉由今而後言紀
時之書者其必以此為權輿也夫
康熈五十四年四月初九日
　　　　康熙五十五年三月二十九日奉
㫖開載月令輯要閱纂校對監造官員職名
　　　　　　總閱
　　　　文淵閣大學士兼吏部尚書加三級(臣/)李光地
　　　　經筵講官文淵閣大學士兼禮部尚書加七級(臣/)王　掞
　　　　　校勘官
　　　曰講官起居注詹事府少詹事兼翰林院侍講學士加一級(臣/)蔣廷錫
　　　　曰講官起居注翰林院侍講學士加一級(臣/)勵廷儀
　　　　曰講官起居注翰林院侍講學士加一級(臣/)張廷玉
　　　　曰講官起居注翰林院侍講學士加一級(臣/)陳邦彥
　　　　曰講官起居注翰林院侍讀加一級(臣/)趙熊詔
　　　　候　補　翰　林　院　侍　講(臣/)楊名時
　　　　右春坊右中允兼翰林院編修加一級(臣/)王圖炳
　　　　翰　林　院　檢　討　加　一　級(臣/)張　照
　　　　翰　林　院　編　修　加　一　級(臣/)薄　海
　　　　　纂修官
　原任　曰講官起居注左春坊左諭德兼翰林院修撰加一級(臣/)吳廷楨
　　　國　子　監　司　業　加　一　級(臣/)盧　軒
　　　翰　林　院　侍　講　加　一　級(臣/)吳士玉
　　　翰　林　院　編　修　加　一　級(臣/)周　彝
　　　提督四川學政翰林院編修加二級(臣/)廖賡謨
　　　翰　林　院　編　修　加　一　級(臣/)楊開沅
　　　翰　林　院　編　修　加　一　級(臣/)宫鴻歴
　　　翰　林　院　編　修　加　一　級(臣/)楊士徽
　　　原　任　翰　林　院　編　修(臣/)汪　灝
　　　翰　　林　　院　　待　　詔(臣/)髙不騫
　　　原　任　蘇　州　府　知　府(臣/)陳鵬年
　　　　分纂官生
　　　内　閣　中　書　舎　人(臣/)覺羅吳拜
　　　内　閣　中　書　舍　人(臣/)吳玉耑
　　　廣西桂林府靈川縣知縣(臣/)樓　儼
　　　進　士　候　選　知　縣(臣/)徐啟統
　　進　士　候　選　知　縣(臣/)遲之金
　　進　士　候　選　知　縣(臣/)李登瀛
　　進　士　候　選　知　縣(臣/)甄之璜
　　進　士　候　選　知　縣(臣/)李祖望
　　進　士　候　選　知　縣(臣/)郁　瑞
　　進　士　候　選　知　縣(臣/)崔　楙
　　進　士　候　選　知　縣(臣/)劉正遠
　　進　士　候　選　知　縣(臣/)沈曾發
　　進　士　候　選　知　縣(臣/)倪見龍
　　進　士　候　選　知　縣(臣/)孫宗緒
　　進　士　候　選　知　縣(臣/)陳悳榮
　　進　士　候　選　知　縣(臣/)張　坦
　　進　士　候　選　知　縣(臣/)汪　榯
　　進　士　候　選　知　縣(臣/)王　鈞
　　進　士　候　選　知　縣(臣/)王箴輿
　　進　士　候　選　知　縣(臣/)張秉亮
　　候　　　選　　知　　　縣(臣/)戴天瑞
　　候　　　選　　　知　　　縣(臣/)孫天霖
　　舉　　　　　　　　　　人(臣/)于　枋
　　候　　選　　州　　同　　知(臣/)鄒家龍
　　候　　選　　州　　同　　知(臣/)杜庭珠
　　候　　選　　州　　同　　知(臣/)楊儒臣
　　原　候　選　州　同　知(臣/)吳廷元
　　監　　　　　　　　　　生(臣/)文永豐
　　生　　　　　　　　　　員(臣/)嚴文照
　　　校對官生
　　原　任　翰　林　院　編　修(臣/)何　焯
　　留　京　食　俸　知　縣(臣/)鄒元斗
　　福建建寧府浦城縣知縣(臣/)徐　球
　　候　　　選　　　知　　　縣(臣/)沈元滄
　　　舉　　　　　　　　　　人(臣/)張廷璐
　　　舉　　　　　　　　　　人(臣/)程　鵬
　　候　　選　　州　　同　　知(臣/)查　廣
　　　監造官
　　武英殿總監造兼佐領(臣/)張常住
　　武　英　殿　總　監　造(臣/)李國屛
　　武英殿總監造内務府㑹計司員外郎(臣/)伊都立
　　武英殿監造兼驍騎校(臣/)巴　實
　　武　　英　　殿　　監　　造(臣/)關　保
　　武　　英　　殿　　監　　造(臣/)神　保
　欽定四庫全書　　　　　史部十
御定月令輯要目錄　　　　　時令𩔖
　　卷首
　　　圖說　(計十/八圖)
　　巻一
　　　歳令上　(天道/民用)　(政典/)
　　卷二
　　　歳令下　(物候/雜紀)　(占驗/)
　　卷三
　　　每月令　(天道/物候)　(日次/占驗)　(政典/雜紀)　(民用/)
　　卷四
　　　春令　(天道/物候)　(日次/占驗)　(政典/雜紀)　(民用/)
　　卷五
　　　正月令　(天道/民用)　(節序/物候)　(日次/占驗)　(政典/雜紀)
　　卷六
　　　二月令　(天道/民用)　(節序/物候)　(日次/占驗)　(政典/雜紀)
　卷七
　　三月令　(天道/民用)　(節序/物候)　(日次/占驗)　(政典/雜紀)
　卷八
　　夏令　(天道/物候)　(政典/占驗)　(民用/雜紀)
　卷九
　　四月令　(天道/民用)　(節序/物候)　(日次/占驗)　(政典/雜紀)
　卷十
　　五月令　(天道/民用)　(節序/物候)　(日次/占驗)　(政典/雜紀)
　卷十一
　　六月令　(天道/民用)　(節序/物候)　(日次/占驗)　(政典/雜紀)
　卷十二
　　土王令　(天道/物候)　(政典/占驗)　(民用/雜紀)
　卷十三
　　秋令　(天道/物候)　(政典/占驗)　(民用/雜紀)
　卷十四
　　七月令　(天道/民用)　(節序/物候)　(日次/占驗)　(政典/雜紀)
　卷十五
　　八月令　(天道/民用)　(節序/物候)　(日次/占驗)　(政典/雜紀)
　卷十六
　　九月令　(天道/民用)　(節序/物候)　(日次/占驗)　(政典/雜紀)
　卷十七
　　冬令　(天道/物候)　(政典/占驗)　(民用/雜紀)
　卷十八
　　十月令　(天道/民用)　(節序/物候)　(日次/占驗)　(政典/雜紀)
　卷十九
　　十一月令　(天道/民用)　(節序/物候)　(日次/占驗)　(政典/雜紀)
　卷二十
　　十二月令　(天道/民用)　(節序/物候)　(日次/占驗)　(政典/雜紀)
　卷二十一
　　閏月令　(天道/民用)　(節序/物候)　(月次/占驗)　(政典/雜紀)
　卷二十二
　　晝夜令上　(天道/物候)　(政典/占驗)　(民用/)
　卷二十三
　　晝夜令下　(雜紀/)
　卷二十四
　　時刻令　(天道/物候)　(政典/占驗)　(民用/雜紀)
　　　　(臣/)等謹案月令輯要二十四卷圖說一卷康
　　　　熙五十四年
　聖祖仁皇帝御定大學士(臣/)李光地等奉
　勅纂校昔人以月令起義成書者指不勝屈李巨川
　　　　采奇一編季有總序月有月令日有雜記而
　　　　又附以五行生旺調攝占候諸說體例頗可
　　　　觀采惜其書不傳是編因明臣馮應京戴任
　　　　月令廣義刪蕪補闕别起義例凡所徴引首
　　　　本經訓次及史傳下逮諸子百家方言地志
　　　　靡不畢採用以課農時騐物候上可以資欽
　　　　若而下可以訓作息固非徒覼縷嵗華而已
　　　　也乾隆四十五年十月㳟校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官　(臣/)　陸　費　墀
　欽定四庫全書
御定月令輯要卷首
　　圖說
　　　太極兩儀四象八卦圖
　　　先天六十四卦分二十四氣圖
　　　十二卦氣分應十二月圖
　　　五行分王四時圖
　　　十二月日躔月建二十四氣七十二候圖
　　　黄赤交道全圖
　　　春分正視之圖
　　　秋分正視之圖
　　　日行南北陸分晝永晝短圖
　　　日月五星周天圖
　　　月朔望上下弦圖
　　　十二律呂協應十二月圖
　　　五聲八音協八方八風圖
　　太歳天干釋名圖
　　太歳地支釋名圖
　　月建天干釋名圖
　　月建地支釋名圖
　　月令主屬全名圖
　
　
　
　
　
　
　
　
(周易繫辭傳曰易有太極是生兩儀兩儀生四象四象/生八卦  周子曰無極而太極太極動而生陽動極而)
　(靜靜而生陰靜極復動一動一靜互為其根分陰分/陽兩儀立焉  邵子曰太極既分兩儀立矣陽下交)
　(於陰隂上交於陽四象生矣陽交於陰陰交於陽而/生天之四象剛交於柔柔交於剛而生地之四象於)
　(是八卦成矣八卦相錯然後萬物生焉是故一分為/二二分為四四分為八  朱子曰太極者象數未形)
　(而其理已具之稱形器已具而其理無眹之目在河/圖洛書皆虚中之象也太極之上始生一奇一偶而)
　(為一畫者二是為兩儀其數則陽一而陰二在河圖/洛書則奇偶是也兩儀之上各生一奇一偶而為二)
　(畫者四是為四象其位則太陽一少陰二少陽三太/陰四其數則太陽九少陰八少陽七太陰六以河圖)
　(言之則六者一而得於五者也七者二而得於五者/也八者三而得於五者也九者四而得於五者也以)
　(洛書言之則九者十分一之餘也八者十分二之餘/也七者十分三之餘也六者十分四之餘也四象之)
　(上各分一奇一偶而為三畫者八於是三才略具而/有八卦之名矣)
　(往也知來者逆若逆天而行是右行也皆未生之卦/也故曰知來也  西山蔡氏曰六十四卦圓布者乾)
　(盡午中坤盡子中離盡卯中坎盡酉中陽生於子中/極於午中陰生於午中極於子中  玉溪胡氏曰嘗)
　(因邵子子半之說推之以卦分配節候復為冬至子/之半頤屯益為小寒丑之初震噬嗑隨為大寒丑之)
　(半无妄眀夷為立春寅之初賁既濟家人為雨水寅/之半豐離革為驚蟄卯之初同人臨為春分卯之半)
　(損節中孚為清眀辰之初歸妹暌兌為穀雨辰之半/履泰為立夏已之初大畜需小畜為小滿已之半大)
　(壯大有夬為芒種午之初至乾之末交夏至午之半/焉此三十二卦皆進而得夫震離兌乾已生之卦也)
　(姤為夏至午之半大過鼎恒為小暑未之初㢲井蠱/為大暑未之半升訟為立秋申之初困未濟解為處)
　(暑申之半渙坎䝉為白露酉之初師遯為秋分酉之/半咸旅小過為寒露戌之初漸蹇艮為霜䧏戌之半)
　(謙否為立冬亥之初萃晉豫為小雪亥之半觀比剝/為大雪子之初至坤之末交冬至子之半焉此三十)
　(二卦皆進而得夫㢲坎艮坤未生之卦也二分二至/四立總為八節每節各計兩卦如坤復為冬至无妄)
　(眀夷為立春同人臨為春分之𩔖是也如十六氣每/氣各計三卦如頤屯益為小寒至觀比剝為大雪之)
　(𩔖是也八節計十六卦十六氣計四十八卦此以卦/配氣者然也)
　
　
　
　
　
　
　
　
　(為純坤十月之卦而陽氣已生於下矣積之踰月然/後一陽之體始成而來復故十有一月其卦為復又)
　(自五月一陰始生至此七爻一陽來復乃天運之自/然也  本義泰正月之卦也大壯二月之卦也夬三)
　(月之卦也一變則為純乾遯六月之卦也否七月之/卦也觀八月之卦也剝九月之卦也  朱子曰以十)
　(二卦配十二月也自齊整復卦是震在坤下乾臨是/兌在坤下  泰是乾在坤下  大壯是震在  上)
　(夬是兑在乾上上乾是乾在乾上上姤是乾在㢲上/  遯是乾在艮    否是乾在坤    觀是㢲在坤)
　(上二剝是艮在坤上而坤是坤在坤上午而又曰論/十  卦則陽始於子  終於已陰始於    終於亥)
　(論四時之氣則陽始於寅而終於未陰始於申而終/於丑此二說者雖若小差而所爭不過二位蓋子位)
　(一陽雖生而未出乎地至寅位泰卦則三陽之生方/出地上而温厚之氣從此始焉已位乾卦六陽雖極)
　(而温厚之氣未終故午位一陰雖生而未害於陽必/至未位遯卦而後温厚之氣始盡也其午位陰已生)
　(而嚴凝之氣及申方始亥位六陰雖極而嚴凝之氣/至丑方盡蓋地中之氣難見而地上之氣易識故周)
　(人以建子為正雖得天統而孔子之論為邦乃以夏/時為正蓋取其陰陽始終之著眀也按圖以推其說)
　(可見/)
　(繁露木居東方而主春氣火居南方而主夏氣金居/西方而主秋氣水居北方而主冬氣土居中央故五)
　(行而四時者土兼之也時周子曰陽變陰合而生水/火木金土五氣順布四  行焉  朱子曰陽變陰合)
　(而生水火木金土水陰盛故居右火陽盛故居左木/陽穉故次火金隂穉故次水土冲氣故居中水而木)
　(木而火火而土土而金金而復水如環無端五氣布/四時行也又曰以質而語其生之序則曰水火木金)
　(土而水木陽也火金陰也以氣而語其行之序則曰/木火土金水而木火陽也金水陰也)
　(行一歳十二㑹聖王因其㑹而分之以為大數焉觀/斗所建命其四時孟春日月㑹於娵訾而斗建寅之)
　(辰仲春日月㑹於䧏婁而斗建卯之辰季春日月㑹/於大梁而斗建辰之辰孟夏日月㑹於實沈而斗建)
　(已之辰仲夏日月㑹於鶉首而斗建午之辰季夏日/月㑹於鶉火而斗建未之辰孟秋日月㑹於鶉尾而)
　(斗建申之辰仲秋日月㑹於壽星而斗建酉之辰季/秋日月㑹於大火而斗建戌之辰孟冬日月㑹於析)
　(木之津而斗建亥之辰仲冬日月㑹於星紀而斗建/子之辰季冬日月㑹於元枵而斗建丑之辰  疏凡)
　(二十四氣每三分之為七十二氣氣間五日有餘故/一年有七十二候也  周禮疏曰一年之内有二十)
　(四氣正月立春節雨水中二月啟蟄節春分中三月/清明節穀雨中四月立夏節小滿中五月芒種節夏)
　(至中六月小暑節大署中七月立秋節處暑中八月/白露節秋分中九月寒露節霜䧏中十月立冬節小)
(月雪中十一月大雪節冬至中十二月小寒節大寒中/  令孟春之月東風解凍蟄蟲始振魚上冰獺祭魚鴻)
(雁來草木萌動仲春之月始雨水桃始華倉庚鳴鷹化/爲鳩𤣥鳥至雷乃𤼵聲始電蟄蟲咸動季春之月桐始)
(華田鼠化為鴽虹始見萍始生鳴鳩拂其羽戴勝䧏于/桑孟夏之月螻蟈鳴蚯蚓出王𤓰生苦菜秀靡草死麥)
(秋至仲夏之月小暑至螳螂生鵙始鳴反舌無聲鹿角/解蟬始鳴半夏生木堇榮季夏之月温風始至蟋蟀居)
(壁鷹乃學習腐草為螢土潤溽暑孟秋之月凉風至白/露䧏寒蟬鳴鷹乃祭鳥仲秋之月盲風至鴻雁來𤣥鳥)
(歸羣鳥養羞雷始收聲蟄蟲坏户水始涸季秋之月鴻/雁來賔爵入大水為蛤菊有黄華豺乃祭獸戮禽霜始)
(䧏草木黄落蟄蟲咸俯孟冬之月水始冰地始凍雉入/大水為蜃虹藏不見仲冬之月冰益壯地始坼鶡旦不)
(鳴虎始交芸始生荔挺出蚯蚓結麋角解水泉動季冬/之月雁北嚮鵲始巢雉雊雞乳征鳥厲疾水澤腹堅圖)
(據時憲歴本於汲冡周書與月令微異/)

　(道赤道之北為夏至之日道赤道之南為冬至之日/道  周禮春官註黄道占日天道有三黄道者日月)
　(五星所乘度王朴歴奏赤道者天之紘帶也其勢圜/而平紀宿  之常數焉黄道者日軌也半在赤道内)
　(半在赤道外去極遠二十四度當與赤道近則其勢/斜當與赤道遠則其勢直斜則日行宜遲直則日行)
　(宜速故二分前後如其度二至前後减其度/)
　(有冬有夏冬夏之間則有春有秋是故日行北陸謂/之夏西陸謂之春南陸謂之冬東陸謂之秋  邵子)
　(曰冬至之子中陰之極春分之卯中陽之中夏至之/午中陽之極秋分之酉中陰之中凡三百六十中分)
　(之則一百八十此二至二分相去之數也/行陽度則嬴行陰度則縮)　(又曰日/)
(堯典歴象日月星辰敬授人時定四時成歳/朞三百有六旬有六日以閏月)
(舜典在璿璣玉衡以齊七政曰疏七政謂日月五星也/  木曰歳星火曰熒惑星土  塡星金曰太白星水曰)
　(辰星天月令疏天是太虛本無形體但指諸星運轉/以為  耳諸星之轉從東而西必三百六十五日四)
　(分日之一夜復舊處星既左轉日則右行亦三百六/十五日四分日之一至舊星之處即以一日之行而)
　(為一度計二十八宿一周天凡三百六十五度四分/度之一是天之一周之數也又曰凡二十八宿及諸)
　(星皆循天左行一日一夜一周天一周天之外更行/一度計一年三百六十五周天四分度之一日月五)
　(星則右行日一日一度月一日一十三度十九分度/之七此相通之數也)
　(生明月三日也生魄望後也朏月出也三日明生/之名  月令疏月是陰精日為陽精故周髀云日)
　(猶火月猶水火則外光水則含景故月光生於日/所照魄生於日所蔽當日則光盈就日則眀盡京)
　(房云月與星辰陰者也有形無光日照之乃有光/日似彈九月似鏡體或以為月亦似彈丸日照處)
　(則眀不照處則闕月釋名晦灰也火死為灰月光/盡似之也朔蘇也  死復蘇生也弦月半之名也)
　(其形一旁曲一旁直若張弓施弦也望月滿之名/也月大十六日月小十五日日在東月在西遙相)
　(望也月說文朏未盛之明晦而月見西方謂之朓/朔而  見東方謂之縮朒  隋志月者陰之精也)
　(其形圓其質清日光照之則見其眀日光所不照/則謂之魄故月望之日日月相望人居其間盡覩)
　(其明故形圓也二弦之日日照其側人觀其傍故/半明半魄也晦朔之日日照其表人在其裏故不)
　(見也/)
　
　
　
　
　
　
　
　
(月律中黄鍾季冬之月律中大呂之聲陽聲黄鍾太蔟/周禮大師掌六律六同以合隂陽)
(姑洗㽔賔夷則無射陰聲大呂應鍾南呂函鍾小呂夾/鍾)
　
　
　
　
　
　
　
　
　(日清明風至清明者芒也四十五日景風至景者大/也言陽氣長飬也四十五日凉風至凉寒也陰氣行)
　(也四十五日閶闔風至閶闔者咸收藏也四十五日/不周風至不周者不交也言陰陽未合化也四十五)
(左日廣莫風至廣莫者大莫也開陽氣也音金鐘石磬/  傳夫舞所以節八音而行八風  註八)
　(絲琴瑟竹簫管土塤木柷敔匏笙革鼔也八方之風/謂東北條風東方谷風東南清明風南方凱風西南)
　(凉風西方閶闔風西北不周風北方廣莫風配周禮/天官註宫數八十一配中央土商數七十二  西方)
　(金角數六十四配東方木徵數五十四配南方火羽/數四十八配北方水  淮南子曰東北曰炎風東方)
　(曰條風東南曰景風南方曰巨風西南曰凉風西方/曰飂風西北曰麗風北方曰寒風  白虎通曰壎坎)
　(音也管艮音也鼓震音也絃離音也鐘兌音也柷敔/乾音也  鄭樵通志曰乾之音石其風不周坎之音)
　(革其風廣莫艮之音匏其風融震之音竹其風明庶/㢲之音木其風清明離之音絲其風景坤之音土其)
　(風涼兌之音金其風閶闔/)
　
　
　
　
　
　
　
　
　(復得閼逄攝提格之嵗言復得者上元泰初時亦是/閼逄之嵗嵗在甲曰閼逄在寅曰攝提格此謂甲寅)
　(之嵗也然則乙卯之嵗曰旃䝉單閼丙辰之嵗曰柔/兆執徐丁巳之嵗曰彊圉大荒落戊午之嵗曰著雍)
　(敦牂己未之嵗曰屠維協洽庚申之嵗曰上章涒灘/辛酉之嵗曰重光作噩壬戌之嵗曰元􁓶閹茂癸亥)
　(之嵗曰昭陽大淵獻甲子之嵗曰閼逢困敦乙丑之/嵗曰旃䝉赤奮若以此推之周而復始可知)

　(終元十月得癸則曰極陽十一月得甲則曰畢辜十/二月得乙則曰橘凃周而復始亦可知也)
　(句芒其蟲鱗其音角律中姑洗其數八其味酸其臭羶/其祀戸祭先脾孟夏之月其日丙丁其帝炎帝其神祝)
　(融其蟲羽其音徵律中中呂其數七其味苦其臭焦其/祀竈祭先肺仲夏之月其日丙丁其帝炎帝其神祝融)
　(其蟲羽其音徵律中㽔賔其數七其味苦其臭焦其祀/竈祭先肺季夏之月其日丙丁其帝炎帝其神祝融其)
　(蟲羽其音徵律中林鍾其數七其味苦其臭焦其祀竈/祭先肺中央土其日戊巳其帝黄帝其神后土其蟲倮)
　(其音宫律中黄鍾之宫其數五其味甘其臭香其祀中/霤祭先心孟秋之月其日庚辛其帝少皥其神蓐収其)
　(蟲毛其音商律中夷則其數九其味辛其臭腥其祀門/祭先肝仲秋之月其日庚辛其帝少皥其神蓐收其蟲)
　(毛其音商律中南呂其數九其味辛其臭腥其祀門祭/先肝季秋之月其日庚辛其帝少皥其神蓐收其蟲毛)
　(其音商律中無射其數九其味辛其臭腥其祀門祭先/肝孟冬之月其日壬癸其帝顓頊其神元冥其蟲介其)
　(音羽律中應鍾其數六其味鹹其臭朽其祀行祭先腎/仲冬之月其日壬癸其帝顓頊其神元冥其蟲介其音)
　(羽律中黄鍾其數六其味鹹其臭朽其祀行祭先腎季/冬之月其日壬癸其帝顓頊其神元冥其蟲介其音羽)
　(律中大呂其數六其味鹹其臭朽其祀行祭先腎/)
　
　
　
　
御定月令輯要卷首
　欽定四庫全書
御定月令輯要卷一
　　　嵗令上
　　　　天道
　元亨利貞(増易元者善之長也亨者嘉之㑹也利者義/之和也貞者事之幹也疏元是物始於時配)
　(春春為𤼵生故下云體仁仁則春也亨是通暢萬物於/時配夏故下云合禮禮則夏也利為和義於時配秋秋)
　(既物成各合其宜貞為事幹於/時配冬冬既收蔵事皆幹了)
　四時不忒(増易天地以順動故日月不過而四時不忒/疏天地以順而動則日月不有過差依其晷)
　(度四時不有忒/變寒暑以時)
　七日来復(増易七日来復漢上朱氏易解陽生於子隂/生於午自午至子七而必復乾坤消息之理)
　(也故以一日言之自午時至夜半復得子時以一年言/之自五月至十一月復得子月以一月言之自午日凡)
　(七日復得子日以一紀言之自午嵗凡七嵗復得子/嵗故六十卦當三百六十日而兩卦相去皆以七日)
　變化久成(増易四時變化而能乆成疏四時更/代寒暑相變所以能乆生成萬物)
　天地相革(増易天地革而四時成漢上朱氏易解乾始/於坎而終於離坤始於離而終於坎乾終而)
　(坤革之地革天也陽極生隂乃為寒坤終而乾革之天/革地也隂極生陽乃為暑天地相革寒暑相成是亦水)
　(火相息也坎冬離夏震春兑秋/四時也故曰天地革而四時成)
與時消息(増易天地盈虚與時消息疏天之寒暑往来/地之陵谷遷貿盈則與時而息虚則與時而)
(消/)
四時變通(原易變通配四時又/變通莫大乎四時)
寒暑相推(原易寒往則暑来暑往則寒来寒暑相推而/嵗成焉増白虎通夏至隂始起陽氣推而上)
(故大熱也冬至陽始起/隂氣推而上故大寒也)
大衍之數(増易大衍之數五十其用四十有九疏京房/云五十者謂十日十二辰二十八宿也凡五)
(十其一不用者天之生氣将欲以虚来實故用四十九/焉馬季長云易有太極謂北辰也太極生兩儀兩儀生)
(日月日月生四時四時生五行五行生十二月十二月/生二十四氣北辰居位不動其餘四十九轉運而用也)
(鄭康成云天地之數五十有五以五行氣/通凡五行减五大衍又减一故四十九也)
乾策坤策(増易乾之策二百一十有六坤之策百/四十有四凡三百有六十當期之日)
運行寒暑(増易鼓之以雷霆潤之以風雨日月運行一/寒一暑疏鼔動之以震雷離電滋潤之以巽)
(風坎雨離日坎月運動而/行一莭為寒一莭為暑)
五行(原書一五行一曰水二曰火三曰木四曰金五曰/土疏易繫辭曰天一地二天三地四天五地六天)
(七地八天九地十此即五行生成之數天一生水地二/生火天三生木地四生金天五生土此其生數也如此)
(則陽無匹隂無偶故地六成水天七成火地八成木天/九成金地十成土於是隂陽各有匹偶而物得成焉故)
(謂之成數也又數之所起起於隂陽隂陽往来在於日/道十一月冬至日南極陽来而隂往冬水位也以一陽)
(生為水數五月夏至日北極隂進而陽退夏火位也當/以一隂生為火數但隂不名竒數必以偶故以六月二)
(隂生為火數也冬至以及於夏至當為陽来正月為春/木位也三陽已生故三為木數夏至以及冬至當為隂)
(進八月為秋金位也四隂已生故四為金數三月春之/季四季土位也五陽已生故五為土數此其生數之由)
(也又萬物成形以微著為漸五行先後亦以微著為次/五行之體水最微為一火漸著為二木形實為三金體)
(固為四土質大為五水火木金得土數而成故水/成數六火成數七木成數八金成數九土成數十)
五紀(原書四五紀一曰嵗二曰月三曰日四曰星辰五/曰歴數䟽五紀者五事為天時之經紀也一曰嵗)
(從冬至以及明年冬至為一嵗所以紀四時也二曰月/從朔至晦大月三十日小月二十九日所以紀一月也)
(三曰日從夜半以至眀日夜半周十二辰為一日所以/紀一日也四曰星辰星謂二十八宿昏眀迭見辰謂日)
(月别行㑹於宿度從子至於亥為十二辰星以紀節氣/早晚辰以紀日月所㑹處也五曰歴數算日月行道所)
(歴計氣朔早晚之數所以為一嵗之歴凡/此五者皆所以紀天時故謂之五紀也)
日月冬夏(増書日月之行則有冬有夏蔡𫝊日極南至/於牽牛則為冬至極北至於東井則為夏至)
(南北中東至角西至婁則為春秋分月立春春分從青/道立秋秋分從白道立冬冬至從黒道立夏夏至從赤)
(道所謂日月之行/則有冬有夏也)
二極赤道(原書日月之行䟽周天三百六十五度四分/度之一天體圓如彈丸北髙南下北極出地)
(上三十六度南極入地下三十六度北極去南極直徑/一百二十二度弱其依天體隆曲南極去北極一百八)
(十二度強正當天之中央南北二極中等之處謂之赤/道去南北極各九十一度春分日行赤道從此漸北夏)
(至行赤道之北二十四度去北極六十七度去南極一/百一十五度日行黒道從夏至日以後日漸南至秋分)
(還行赤道與春分同冬至行赤道之南二十四度去南/極六十七度去北極一百一十五度其日之行處謂之)
(黄道又有月行之道與日道相近交路而過半在日道/之裏半在月道之表其當交則兩道相合交去極逺處)
(兩道相去六度此其/日月行道之大畧也)
暑雨祁寒(原書夏暑雨小民惟曰怨咨冬祁/寒小民亦惟曰怨咨蔡𫝊祁大也)
有年(増詩自古有年春秋桓公三年有年榖梁𫝊五榖/皆熟為有年也唐書太宗紀貞觀二年以有年賜)
(酺三/日)
豐年(増詩豐年多黍多稌又綏萬邦屢豐年漢書郊祀/志詔曰朕親飭躬齋戒親奉祀為百姓䝉嘉氣獲)
(豐年焉元結豐年歌猗大帝兮其功如天均四時兮成/我豐年范成大詩豐年四海皆温飽願把歡心夀玉巵)
大有年(増春秋宣公十有六年大有年王/維詩四海方無事三秋大有年)
四時皆教(増禮天有四時春秋冬/夏風雨露雷無非教也)
還相為本(増禮五行四時十二月還相為本也䟽猶若/孟春則建寅之月為諸月之本仲春則以建)
(夘之月為諸月之本/是還廽迭相為本也)
四時方名(増禮東方者春春之為言蠢也産萬物者聖/也南方者夏夏之為言假也飬之長之假之)
(仁也西方者秋秋之為言愁也愁之以時察守/義者也北方者冬冬之為言中也中者藏也)
時和月生(増禮天秉陽垂日星地秉隂竅於山川播五/行於四時和而後月生也是以三五而盈三)
(五而/闕)
三月成時(原禮三月則成時是以禮有三讓建國必立/三卿三賔者政教之本禮之大参也淮南子)
(天地三月而為一時故祭祀三飯以為/禮喪紀三踊以為莭兵重三罕以為莭)
五行負戴(増禮五行之動迭相竭也注竭猶負載也言/五行運轉更相為始也疏物之在人上謂之)
(負戴氣之過去在上者其在下者亦負戴也春為木王/負戴於水夏為火王負戴於木秋為金王負戴於火冬)
(為水王負戴於金更/相為始負戴前氣也)
㑹天位(原周禮春官馮相氏馮相氏掌十有二嵗十有/二月十有二辰十日二十有八星之位辨其序)
(事以會天位注會天位者合此嵗日月星辰宿五者以/為時事之候增學齋呫嗶若今歴日太嵗在某日朔日)
(直某/也)
致日致月(原周禮春官馮相氏冬夏致日春秋致月以/辨四時之序註冬至日在牽牛景丈三尺夏)
(至日在東井景尺五寸此長短之極極則氣至冬無愆/陽夏無伏隂春分日在婁秋分日在角而月弦於牽牛)
(東井亦以其景知氣至不春秋冬夏氣皆至則是四時/之叙正矣疏必冬夏致日春秋致月者以日者實也故)
(於長短極時致之也月者闕/也故於長短不極時致之也)
三易(原周禮春官大卜掌三易之法一曰連山二曰歸/藏三曰周易疏周以十一月為正天統故以乾為)
(首􁅏以十二月為正地統故以坤為首夏以十三月為/正人統人無為卦首之理艮漸正月故以艮為首也)
嵗星跳辰(増周禮十有二歳疏太嵗在地與天上嵗星/相應而行嵗星為陽右行於天一嵗移一辰)
(又分前辰為一百三十四分而侵一分則一百四十四/年跳一辰十二辰匝則總有千七百二十八年十二跳)
(辰帀以此而計之十二嵗云小周謂一年移一辰故也/千七百二十八年云大周十二跳帀故也太嵗左行於)
(地一與嵗星跳辰年數同此則服䖍注春秋龍度天門/是也以嵗星本在東方謂之龍以辰為天門故以嵗星)
(趾辰為龍/度天門也)
十二風(原周禮春官保章氏以十有二風察天地之和/命乖别之妖祥増易氏周禮解昔黄帝得嶰谷)
(之管而神瞽為之制十二律以此候十二月之氣無非/天地之中氣以此調十二月之聲無非天地之和聲是)
(謂十有二風之占何謂十有二風艮為條風從大吕太/蔟之律震為眀庶風從圜鍾之律巽為清眀風從姑洗)
(中吕之律離為景風從㽔賔之律坤為凉風從函鍾夷/則之律兌為閶闔風從南吕之律乾為不周風從無射)
(應鍾之律坎為廣/莫風從黄鍾之律)
四時天(原爾雅春為蒼天夏為昊天秋為旻天冬為上/天増釋名春曰蒼天陽氣始𤼵色蒼蒼也夏曰)
(昊天其氣布散皓皓也秋曰旻天旻閔也物就/桔落可閔傷也冬曰上天其氣上騰與地絶也)
四時别號(增爾雅春為𤼵生夏為長嬴秋為收/成冬為安寜䟽此亦四時之别號)
王燭(原爾雅四時和謂之玉燭䟽四時和氣温潤眀照/故曰王燭人君徳美如玉而眀若燭德輝動於内)
(和氣應於外統而言之謂之五燭増孔頴達春秋正/義序四時序則玉燭調於上三才恊則寳命昌於下)
通正(原爾雅四時和為通正䟽四/時之功和是為通暢平正也)
年嵗名(原爾雅夏曰嵗商曰祀周曰年唐虞曰載䟽别/年嵗之名也夏曰嵗取嵗星行一次商曰祀取)
(四時一終周曰年取禾一熟唐虞曰載取物終更始釋/名嵗越也越故限也年進也進而前也祀巳也新氣生)
(故氣巳也載載/生生之年也)
期月(原論語茍有用我者期月而巳可也註期月謂周/一嵗之月増左𫝊狄伐晉報采桑之役也復期月)
(註眀期年之言唐書魏徵𫝊聖哲之/治其應如響朝月而可葢不其難)
天時(増孟子天時不如地利註天時謂時日支干五行/旺相孤虛之屬也䟽五行金旺在巳午未申酉木)
(旺在亥子丑寅夘水旺在申酉戍亥子火旺在寅夘辰/巳午土旺在申酉戌亥孤虚者以一畫為孤無畫為虚)
(二畫為實以六十甲子日定東西南北四方/然後占其孤虚實而向背之即知吉凶矣)
六物(原左傳六物不同嵗時日月星辰是也䟽四時一/終曰嵗嵗星行一次也時謂四時日謂十日從甲)
(至癸也月從正月至十二月也星二十八宿/也辰謂日月所會一嵗十二會從子至亥也)
旱不為災(増左傳僖公三年春不雨夏六月雨自/十月不雨至於五月不曰旱不為災也)
六氣(原左𫝊天有六氣降生五味𤼵為五色徴為五聲/淫生六疾六氣曰隂陽風雨晦眀也分為四時序)
(為五莭過則為菑隂淫寒疾陽淫熱疾風淫末疾雨淫/腹疾晦淫惑疾眀淫心疾註六氣之化分而序之則成)
(四時得五行之莭寒過則為冷熱過則喘渴末四肢也/晦夜也晏寢過莭則心惑亂眀晝也思慮煩多心勞生)
(疾/)
日月㑹辰(増左傳日月之㑹是謂辰故以配日䟽日月/㑹謂之辰者辰時也言日月聚㑹有時也辰)
(無常所分在十二以十幹配之夢溪筆談子丑至於戍/亥謂之十二辰者一嵗日月十二㑹於東方蒼龍角亢)
(之舎起于辰故/於所首者名之)
火中(増左傳火中寒暑乃退註火心星心以/季夏昏中而暑退季冬旦中而寒退)
分至啟閉(原左𫝊凡分至啟閉必書雲物為備故也註/分春秋分也至冬夏至也啟立春立夏閉立)
(秋立冬雲物氣色災變也素察妖祥逆為之備増汲古/叢語分至啟閉順四時而成八莭也以其得隂陽之中)
(謂之分以其當寒暑之極謂之至以其生長謂之啟以/其收藏謂之閉然則四孟啟閉者隂陽闔闢之初二至)
(二分者隂陽/老少之變也)
嵗總成功(増公羊春王正月䟽四時皆於萬/物有功嵗者兼總其成功之稱也)
三合(原榖梁𫝊獨隂不生獨陽不/生獨天不生三合然後乃生)
分時化育(増家語孔子曰邱聞諸老𣆀曰天有五行水/火金木土分時化育以成萬物其神謂之五)
(帝註一嵗三百六十日五行每行主七十/二日化生長育一嵗之功萬物莫不受成)
嵗徳(原管子春嬴育夏飬長秋聚收冬閉藏大/寒乃極國家乃昌四方乃服此謂嵗徳)
天不一時(原管子嵗有春秋冬夏月有上中下旬日有/朝暮夜有昏晨半星晨序各有其司故曰天)
(不一/時)
生長收藏(増管子春者陽氣始上故萬物生夏者陽氣/畢上故萬物長秋者隂氣始下故萬物收冬)
(者隂氣畢下故萬物藏故春/夏生長秋冬收藏四時之莭)
隂陽不同氣(原越絶書越王問隂陽之治不同力而功/成不同氣而物生碩聞其説范子曰隂陽)
(氣不同處萬物生焉冬三月之時草木既死萬物各異/藏故陽氣避之下藏伏壮於内使隂陽得成功於外夏)
(三月盛暑之時萬物遂長隂氣避之下藏/伏壯於内然而萬物親而信之是所謂也)
和炁生成(原文子老子曰天地之炁莫大於和和者隂/陽調日月分故萬物春分而生秋分而成生)
(與成必得和之精故積隂不生/積陽不化隂陽交接乃能成和)
四時為馬(原文子老子曰大丈夫恬然無思惔然無慮/以天為盖以地為車以四時為馬以隂陽為)
(御行乎無路遊乎/無怠出乎無門)
不違時(原闗尹子天不能冬蓮/春菊是以聖人不違時)
四時常若(増列子隂陽常調日月常眀四時常/若風雨常均字育常時年榖常豐)
天地本根(原荘子天地有大羙而不言四時有眀法而/不議萬物有成理而不說聖人者原天地之)
(美而達萬物之理是故至人無為大聖不作觀於天地/之謂也隂陽四時運行各得其序萬物畜而不知此之)
(謂本根可以/觀於天矣)
神功(原荀子列星随旋日月逓照四時代御隂陽大化/風雨博施萬物各得其和以生各得其飬以成不)
(見其事而見其/功夫是之謂神)
雲作寒暑(原荀子冬日作寒夏日作/暑廣大精神請歸之雲)
八莭(増河圗始開圗伏羲氏仰觀天文俯察地理始畫/八卦定天地之位分隂陽之數推列三光建分八)
(莭以文應瑞凡二十四消息禍福以制吉凶周髀算經/註二至者寒暑之極二分者隂陽之和四立者生長收)
(藏之始是為八莭原晋書藝文志炎帝分八莭以始農/功増庾信咏畵屛風詩三春冠葢聚八莭管絃遊李商)
(隠詩四時當首/夏八莭應條風)
時序(増尸子神農氏治天下立四時之序/杜甫詩乾坤萬里眼時序百年心)
神雨(増尸子神農之理天下欲雨則雨五日為行雨旬/日為榖雨旬五日為時雨正四時之制萬物咸利)
(故曰/神雨)
九紀(原逸周書九紀辰以紀日宿以紀月日以紀徳月/以紀刑春以紀生夏以紀長秋以紀殺冬以紀藏)
(嵗以/紀終)
代序(原楚辭日月忽其不淹兮春與秋其代序増鹽鐵/論四時代序而人則其功星列於天而人象其行)
(阮籍詩天地絪緼元精代序原張藴古大/寳箴四時不言而代序萬物無為而化成)
緒風(原楚辭乗鄂渚而反顧兮/欵秋冬之緒風注緒餘也)
白露嚴霜(増楚辭秋既先戒以白露兮冬又申之以/嚴霜收恢台之孟夏兮然欿傺而沈藏)
道御四時(原韓非子道者萬物之所然也天得之以髙/地得之以藏維斗得之以成其威日月得之)
(以恒其光五常得之以常其位列星得/之以端其行四時得之以御其變氣)
以信成物(原吕氏春秋春之徳風風不信其華不盛華/不盛則果實不生夏之徳暑暑不信其土不)
(肥土不肥則長遂不精秋之徳雨雨不信其榖不堅榖/不堅則五種不成冬之徳寒寒不信其地不剛地不剛)
(則凍閉不開天地之大四時之化而/猶不能以不信成物又况乎人事)
人氣(増素問正月二月天氣始方地氣始𤼵人氣在肝/三月四月天氣正方地氣定發人氣在脾五月六)
(月天氣盛地氣髙人氣在頭七月八月隂氣始殺人氣/在肺九月十月隂氣始冰地氣始閉人氣在心十一月)
(十二月冰復地/氣合人氣在腎)
四時順經(増尚書大傳俊乂百工相和而歌卿雲帝唱/之八伯咸進稽首而和帝乃載歌曰日月有)
(常星辰有行四時順經萬姓/允誠於論予樂配天之靈)
帝車(増史記天官書北斗七星所謂璇璣五衡以齊七/政杓攜龍角衡殷南斗魁枕参首斗為帝車運於)
(中央臨制四鄉分隂陽建四時均五行移莭度定諸紀/皆繋於斗註杓北斗杓也龍角東方宿攜連也衡斗之)
(中央殷/中也)
星辰分野(増史記天官書北方水太隂之精主冬日壬/癸刑失者罰出辰星以其宿命國是正四時)
(仲春春分夕出郊奎婁胃東五舎為齊仲夏夏至夕出/郊東井輿鬼栁東七舎為楚仲秋秋分夕出郊角亢氐)
(房東四舎為漢仲冬冬至晨出郊東方與尾箕/斗牽牛俱西為中國其出入常以辰戌丑未)
九道(原漢書天文志月有九行者黒道二出黄道北赤/道二出黄道南白道二出黄道西青道二出黄道)
(東増宋史天文志凡五緯皆随日由黄道行惟月之行/有九道四時交㑹歸黄道而轉變焉故有青黒白赤四)
(者之/異名)
五星(増漢書天文志嵗星曰東方春木於人五常仁也/五事貎也熒惑曰南方夏火禮也視也太白曰西)
(方秋金義也言也辰星曰北方冬水知也聼也填星曰/中央季夏土信也思心也仁義禮知以信為主貌言視)
(聼以心為正故四星皆失填/星廼為之動填星所居國吉)
三統(増漢書律歴志三統者天施地化人事之紀也十/一月乾之初九陽氣伏於地下始著為一萬物萌)
(動鍾於太隂故黄鍾為天統律長九寸九者所以究極/中和為萬物元也易曰立天之道曰隂與陽六月坤之)
(初六隂氣受任於太陽繼飬化柔萬物生長楙之於未/令種剛強大故林鍾為地統律長六寸六者所以含陽)
(之施楙之於六合之内令剛柔有體也立地之道曰柔/與剛乾知大始坤作成物正月乾之九三萬物棣通族)
(出於寅人奉而成之仁以飬之義以行之令事物各得/其理寅木也為仁其聲商也為義故太蔟為人統律長)
(八寸象八卦宓戲氏之所以順天地通神明𩔖萬物之/情也立人之道曰仁與義在天成象在地成形后以裁)
(成天地之道輔相天地之宜以左/右民此三律之謂矣是為三統)
黄鍾十二月(増漢書律歴志黄鍾黄者中之色君之服/也鍾者種也天之中數五五為聲聲上宫)
(五聲莫大焉地之中數六六為律律有形有色色上黄/五色莫盛焉故陽氣施種於黄泉孳萌萬物為六氣元)
(也以黄色名元氣律者著宫聲也宫以九唱六變動不/居周流六虛始於子在十一月大吕吕旅也言隂大旅)
(助黄鍾宣氣而牙物也位於丑在十二月太蔟蔟奏也/言陽氣大奏地而達物也位於寅在正月夾鍾言隂夾)
(助太蔟宣四方之氣而出種物也位於夘在二月姑洗/洗潔也言陽氣洗物辜潔之也位於辰在三月中吕言)
(微隂始起未成著於其中旅助姑洗宣氣齊物也位於/已在四月㽔賔𬎼繼也賔導也言陽始導隂氣繼飬物)
(也位於午在五月林鍾林君也言隂氣受任助𬎼賔君/主種物使長大楙盛也位於未在六月夷則則法也言)
(陽氣正法度而使隂氣夷當傷之物也位於申在七月/南吕南任也言隂氣旅助夷則任成萬物也位於酉在)
(八月亡射射厭也言陽氣究物而使隂氣畢剥落之終/而復始亡厭已也位於戍在九月應鍾言隂氣應亡射)
(該藏萬物而雜陽閡/種也位於亥在十月)
十干(増漢書律歴志出甲於甲奮軋於乙眀炳於丙大/盛於丁豐楙於戊理紀於已斂更於庚悉新於辛)
(懐任於壬陳癸於癸原淮南子天文訓注太嵗在甲曰/閼逢萬物鋒芒欲出擁遏未通也在乙曰㫋䝉萬物遏)
(䝉甲而出也在丙曰柔兆萬物皆生枝布葉也在丁曰/强圉萬物剛盛也在戊曰著雝位在中央萬物繁飬四)
(方也在已曰屠維屠别維離萬物各成其性也在庚曰/上章隂氣上升萬物畢生也在辛曰重光萬物就成熟)
(其煌煌也在壬曰元黓嵗終包任萬物/也在癸曰昭陽陽氣始萌萬物食生也)
十二支(増漢書律歴志孶萌於子紐牙於丑引達於寅/冒茒於夘振美於辰巳盛於已咢布於午昧薆)
(於未申堅於申㽞孰於酉畢入於戍該閡於亥原淮南/子天文訓志太嵗在寅曰攝提格格起萬物承陽而起)
(也在夘曰單閼單盡閼止陽氣推萬物而起隂氣盡止/也在辰曰執徐執蟄徐舒伏蟄之物皆散舒而出也在)
(已曰大荒落荒大也方萬物熾盛而大出霍然落落大/布散也在午曰敦牂敦盛牂壯萬物皆盛壯也在未曰)
(恊洽隂欲化萬物和合也在申曰涒灘涒大灘修萬物/皆修其精氣也在酉曰作鄂作鄂零落也萬物皆陊落)
(也在戍曰掩茂掩蔽茂冒萬物皆蔽冒也在亥曰大淵/獻淵藏獻迎萬物終在亥大小深藏窟伏以迎陽也在)
(子曰困敦困混敦沌陽氣皆混沌萬物牙蘖也在丑曰/赤奮若奮起若順陽奮物而起無不順其性也赤陽色)
隂陽中(増漢書律歴志春為陽中萬/物以生秋為隂中萬物以成)
陽徳隂刑(増漢書董仲舒傳天道之大者在隂陽陽為/徳隂為刑刑主殺而徳主生是故陽常居大)
(夏而以生育飬長為事隂常居大冬而積於/空虚不用之處以此見天之任徳不任刑也)
佐陽成嵗(原漢書董仲舒傳天使陽出布施於上而主/嵗功使隂入伏於下而時出佐陽陽不得隂)
(之助亦不能獨成嵗終陽/以成嵗為名此天意也)
統首(原漢書李㝷傳嵗星主嵗事為統首號令/所紀増又律歴志孟仲季迭用亊為統首)
五際(原漢書翼奉傳竊學齊詩聞五際之要注五際夘/酉午戌亥増詩汎歴樞午亥之際為革命夘酉之)
(際為改正辰在天門出入候聼夘天保也酉祈父也午/采芑也亥大眀也然則亥為革命一際也亥又為天門)
(出入候聼二際也夘為隂陽交際三際也午/為陽謝隂興四際也酉為隂盛陽㣲五際也)
天道神眀(増淮南子天設日月列星辰調隂陽張四時/日以暴之夜以息之風以乾之雨露以濡之)
(其生物也莫見其所飬而物長其殺物/也莫見其所喪而物亡此之謂神眀)
雷雨霜雪(増淮南子季春三月豐隆乃出以将其雨至/秋三月地氣不藏乃收其殺百蟲蟄伏静居)
(閉戸青女乃出以降霜雪行十二時之氣以/至於仲春二月之夕乃收其藏而閉其寒)
太嵗正時(増淮南子地形之所載六合之間四極之内/昭之以日月經之以星辰紀之以四時要之)
(以太嵗注要正也以/太嵗所在正天時也)
刑徳合門(増淮南子隂陽相徳則刑徳合門八月二月/隂陽氣均日夜分平故曰刑徳合門徳南則)
(生刑南則殺故曰二月㑹而/萬物生八月㑹而草木死)
人通於天(原淮南子蚑行喙息莫貴於人孔竅肢體皆/通於天天有九重人有九竅天有四時以制)
(十二月人有四肢以使十二莭天有十二月以/制三百六十日人有十二肢以使三百六十莭)
斗運四維(増淮南子帝張四維運之以斗月徙一辰復/反其所正月指寅十二月指丑一嵗而匝終)
(而復/始)
六度(原淮南子隂陽大制有六度天為繩地為凖春為/規夏為衡秋為矩冬為權繩者所以繩萬物也凖)
(者所以凖萬物也規者所以圓萬物也衡者所以平萬/物也矩者所以方萬物也權者所以權萬物也増又明)
(堂之制静而法準動而法繩春治以規秋治以矩冬治/以權夏治以衡是故燥濕寒暑以莭至甘雨膏露以時)
(降/)
八風(原淮南子何謂八風距日冬至四十五日條風至/條風至四十五日眀庶風至眀庶風至四十五日)
(清眀風至清眀風至四十五日景風至景風至四十五/日凉風至凉風至四十五日閶闔風至閶闔風至四十)
(五日不周風至不周風/至四十五日廣莫風至)
音當日數(原淮南子一律而生五音十二律而為六十/音因而六之六六三十六故三百六十音以)
(當一嵗之日故律歴之數天地之道也増隋書律歴志/梁博士沈重鍾律議依淮南本數用京房之術求之得)
(三百六十律各因月之本律以為一部以一部律數為/母以一中氣所有日為子以母命子随所多少各一律)
(所建日辰分數也以之分配七音則建日以/考聲徵氣辨識時序萬𩔖所宜各順其莭)
天吏(原淮南子四時者天之吏也日月者天之使/也星辰者天之期也虹蜺彗星者天之忌也)
隂陽專精(原淮南子天地之襲精為隂陽隂陽之專精/為四時四時之散精為萬物積陽之熱氣生)
(火火氣之精者為日積隂之寒氣為水水/氣之精者為月日月之淫為精者為星辰)
太隂建徳(原淮南子太隂元始建於甲寅一終而建甲/戌二終而建甲午三終而復得甲寅之元嵗)
(徙一辰立春之後得其辰而遷/其所順前三後五百事可舉)
女夷司天和(原淮南子女夷鼔歌以司天和以長/百榖禽獸草木孟夏之月以熟榖禾)
五行居方主氣(増春秋繁露五行之随各如其序五行/之官各致其能是故木居東方而主春)
(氣火居南方而主夏氣金居西方而主秋氣水居北方/而主冬氣是故木主生而金主殺火主暑而水主寒使)
(人必以其序官人必/以其能天之數也)
四氣𩔖感(原春秋繁露天亦有喜怒之氣哀樂之心與/人相副以𩔖合之天人一也春喜氣也故生)
(秋怒氣也故殺夏樂氣也故飬冬/哀氣也故藏四者天人同有之)
萬物随陽(増春秋繁露天之大數畢於十旬十者天之/數所止也陽氣以正月始出於地生育飬長)
(於上其功必成而積十月人亦十月而生合於天數也/故陽氣出於東北入於西北𤼵於孟春畢於孟冬而物)
(莫不應是陽始出物亦始出陽方盛物亦方盛陽初衰/物亦初衰物随陽而出入數随陽而終始三王之正随)
(陽而更起以此見/貴陽而賤隂也)
十端(原春秋繁露天有十端天為一端地為一端隂為/一端陽為一端火為一端金為一端木為一端水)
(為一端土為一端人為一端凡十端而畢天之數也王/者受十端於天而一條條之畢毎條一端以十二時如)
(天之毎終一嵗以十二月也十/者天之數也十二者嵗之度也)
兩和二中(原春秋繁露天有兩和以成二中嵗立其中/用之無窮是北方之中用合隂而物始動於)
(下南方之中用合陽而飬始美於上其動於下者不得/東方之和不能生中春是也其飬於上者不得西方之)
(和不能成/中秋是也)
四選三長(原春秋繁露天地之理分一嵗之變以為四/時四時天之四選春者少陽之選夏者太陽)
(之選秋者少隂之選冬者太隂之選也四選之中各有/孟仲季故一嵗之中有四時一時之中有三長天之莭)
(也/)
和徳平威(原春秋繁露天有和有徳有平有威有相受/之意有為政之理不可不審也春者天之和)
(也夏者天之徳也秋者天/之平也冬者天之威也)
嵗數成身(増春秋繁露天以終嵗之數成人之身故小/莭三百六十六副日數也大莭十二分副月)
(數/也)
天人四時(原春秋繁露春愛志也夏樂志也秋嚴志也/冬哀志也故愛而有嚴樂而有哀四時之則)
(也故曰天有喜怒哀樂之/行人亦有春夏秋冬之氣)
隂陽異處(原春秋繁露隂陽之行各六月逺近同度而/所在異處隂之行春居東方秋居西方夏居)
(空右冬居空左夏居空下冬居空上此隂之常處也陽/之行春居上冬居下此陽之常處也隂終嵗四移而陽)
(常居實非親陽而踈/隂任徳而逺刑與)
隂陽合莭(原春秋繁露陽氣起於北至南方而盛盛極/而合乎隂隂氣起於南至北方而盛盛極而)
(合乎陽不盛不合終嵗再合/此天地冬夏之所以為莭也)
薫栗(原春秋繁露天之道出陽為暖以生之出温為清/以成之是故非薫也不能有育非栗也不能有熟)
(嵗之精也知天而不省薫與栗孰/多者用之必與天戻雖勞不成)
太平風雨(原董仲舒雨雹對太平之世風不鳴條開/甲散萌而已雨不破塊潤葉津莖而已)
六甲星(増星經六甲六星在華葢之下扛星之旁主分/隂陽而配於莭候出入故在帝旁所布政教而)
(授農/時也)
斗九星(増星經玉衡者斗九星也第一星主徐州常以/五子日候之甲子為東海丙子為琅邪戊子為)
(彭城庚子為下邳壬子為廣陵凡五郡第二星主益州/常以五亥日候之乙亥為漢中丁亥為永昌己亥為巴)
(郡蜀郡牂牁辛亥為廣漢癸亥為犍為凡七郡第三星/主冀州常以五戌日候之甲戌為魏郡勃海丙戌為安)
(平戊戌為鉅鹿河間庚戌為清河趙國壬戌為恒山凡/八郡第四星主荆州常以五夘日候之乙夘為南陽已)
(夘為零陵辛夘為桂陽癸夘為長沙丁夘為武陵凡五/郡第五星主兖州常以五辰日候之甲辰為東郡陳留)
(丙辰為濟北戊辰為山陽㤗山庚辰為濟隂壬辰為東/平任城凡八郡第六星主揚州常以五巳日候之乙巳)
(為豫章辛巳為丹陽己巳為廬江丁巳為吴郡㑹稽癸/巳為九江凡六郡第七星為豫州常以五午日候之甲)
(午為潁州壬午為梁國丙午為汝南戊午為沛國庚午/為魯國凡五郡第八星主幽州常以五寅日候之甲寅)
(為元莵丙寅為遼東遼西漁陽庚寅為上谷代郡壬寅/為廣陽戊寅為涿郡凡八郡第九星主并州常以五申)
(日候之甲申為五原鴈門丙申為朔方雲中戊申/為西河庚申為太原定襄壬申為上黨凡八郡)
天柱星(増星經天柱五星在紫微宫内/近東垣主建教等二十四氣)
風行生律(増說苑天地之氣合以生風日至則日行其/風以生十二律故仲冬短至則生黄鍾季冬)
(生大吕孟春生太蔟仲春生夹鍾季春生姑洗孟夏生/仲吕仲夏生㽔賔季夏生林鍾孟秋生夷則仲秋生南)
(吕季秋生無射孟冬生應鍾/天地之風氣正十二律至也)
王相(原太元經五行用事者王王所生相注/王謂春則木王也相謂木王而火相也)
氣周事備(原易乾鑿度嵗三百六十日而天氣/周八卦用事各四十五日而備嵗事)
隂陽三五(増闗氏易傳隂陽三五毎一五而變七十二/候二五而變三十六旬三五而變二十四氣)
東西視(増闗氏易傳天左旋西視之来東視之往日月/右行東視之来西視之往天氣下降地氣上躋)
(上下往来亦/若東西之視)
卦候(増京氏易畧立春正月莭在寅坎卦初六立秋同/用雨水正月中在丑巽卦初六處暑同用驚蟄二)
(月莭在子震卦初九白露同用春分二月中在亥兑卦/九四秋分同用清眀三月莭在戍艮卦六四寒露同用)
(穀雨三月中在酉離卦九四霜降同用立夏四月莭在/申坎卦六四立冬同用小滿四月中在未巽卦六四小)
(雪同用芒種五月莭在午乾宫九四大雪同用夏至五/月中在已兑宫初九冬至同用小暑六月莭在辰艮宫)
(初六小寒同用大暑六月中/在夘離宫初九大寒同用)
龍徳虎刑(増京氏易略龍徳十一月在子在坎/卦左行虎刑五月在午在離卦右行)
三十六雨(原京房易候太平之時十日一雨凡嵗三十/六雨此休徴時若之應春秋說題辭一嵗三)
(十六雨天地之氣宣十日小雨/應天文十五日大雨以斗運也)
子母合助(原尚書考靈曜虚為秋候昴為冬期隂/氣相佐徳乃不邪子助母教母合子符)
四遊(原尚書考靈曜地與星辰俱有四遊升降四遊者/自立春地與星辰西遊春分西遊之極地雖西極)
(升降正中從此漸漸而東至春末復正自立夏之後北/遊夏至北遊之極地則升降極下至夏季復正立秋之)
(後東遊秋分東遊之極地則升降正中至秋季復正立/冬之後南遊冬至南遊之極地則升降極上冬季復正)
(此是地及星辰/四遊之義也)
日逺近寒暑(原五經通義日在牽牛則寒在東井則暑/牽牛外宿逺人故寒東井内宿近人故温)
(也/)
㤗階平(原㤗階六符經㤗階者天之三階也上階為天/子中階為公卿大夫下階為士庶人三階平則)
(隂陽和風雨時社稷神祗咸/獲其宜天下大安是為太平)
四章為一蔀(増周髀筭經四章為一蔀七十六嵗注蔀/之言齊同日月之分為一蔀也一嵗之月)
(十二月十九分月之七通分内子得二百三十五一嵗/之日三百六十五日四分日之一通之得一千四百六)
(十一分母不同則子不齊當互乗之以齊同之者以日/分母四乘月分得九百四十即一蔀之月以月分母十)
(九乗日分得二萬七千七百五十九即一蔀之日以日/月分母相乗得七十六得一蔀之嵗以一嵗之月除蔀)
(月得七十六嵗又以一嵗之日除蔀日亦得七十六矣/嵗月餘既終日分又盡衆殘齊合羣數畢滿故謂之蔀)
二十蔀為一遂(増周髀算經二十蔀為一遂遂千五百/二十嵗注遂竟也言五行之徳一終竟)
(極日月辰終也乾鑿度曰至徳之數先立金木水火土/五凡各三百四嵗五徳運行日月開闢甲子為蔀首七)
(十六嵗次得癸夘蔀七十六嵗次壬午蔀七十六嵗次/辛酉蔀七十六嵗凡三百四嵗木徳也主春生次庚子)
(蔀七十六嵗次己夘蔀七十六嵗次戊午蔀七十六嵗/次丁酉蔀七十六嵗凡三百四嵗金徳也主秋成次丙)
(子蔀七十六嵗次乙夘蔀七十六嵗次甲午蔀七十六/嵗次癸酉蔀七十六嵗凡三百四嵗火徳也主夏長次)
(壬子蔀七十六嵗次辛夘蔀七十六嵗次庚午蔀七十/六嵗次己酉蔀七十六嵗凡三百四嵗水徳也主冬藏)
(次戊子蔀七十六嵗次丁夘蔀七十六嵗次丙午蔀七/十六嵗次乙酉蔀七十六嵗凡三百四嵗土徳也主致)
(飬其徳四正子午夘酉而朝四時焉凡一/千五百二十嵗終一紀復甲子故謂之遂)
三遂為一首(増周髀算經三遂為一首首四千五百六/十嵗注首始也言日月五星終而復始也)
(考靈曜曰日月首甲子冬至日月五星俱起牽牛初日/月若合壁五星如聫珠青龍甲寅攝提格竝四千五百)
(六十嵗積及/初故謂首也)
七首為一極(増周髀算經七首為一極極三萬一千九/百二十嵗生數皆終萬物復始注極終也)
(言日月星辰弦望晦朔寒暑推/移萬物生育皆復始故謂之極)
大小嵗(増周髀算經注小嵗者十二月/為一嵗大嵗者十三月為一嵗)
日復星為嵗(増周髀算經日復星為一嵗注冬至日/出在牽牛從牽牛周牽牛則為一嵗)
極下日光(増周髀算經春分之日夜分以至秋分之日/夜分極下常有日光秋分之日夜分以至春)
(分之日夜分極下常無日光注春秋分者晝夜等春分/至秋分日内近極故日光照及也秋分至春分日外逺)
(極故日光/照不及也)
物氣變盛(原白虎通春秋物/變甚冬夏氣變甚)
三微月(原白虎通正朔有三何夲天有三統謂三微之/月也三微者何謂也陽氣始施黄泉萬物動微)
(而未著也十一月之時陽氣始飬根株黄泉之下萬物/皆赤赤者盛陽之氣也故周為天正色尚赤也十二月)
(之時萬物始牙而白白者隂氣故殷為地正色尚白也/十三月之時萬物始達孚甲而出皆黒人得加功故夏)
(為人正色尚黑尚書大𫝊曰夏以孟春月為正殷以季/冬月為正周以仲冬月為正夏以十三月為正色尚黑)
(以平旦為朔殷以十二月為正色尚白以雞鳴為朔周/以十一月為正色尚赤以夜半為朔不以二月後為正)
(者萬物不齊莫適所統/故必以三微之月也)
章蔀紀元(原後漢書律歴志日周於天一寒一暑四時/備成萬物畢改攝提遷次青龍移辰謂之嵗)
(嵗首至也月首朔也至朔同日謂之首同在日/首謂之蔀蔀終六旬謂之紀嵗朔乂復謂之元)
四陸(原後漢書律歴志日行北陸謂之冬東/陸謂之春南陸謂之夏西陸謂之秋)
八魁(増後漢書蘇竟傳八魁上帝開塞之將也主退惡/攘逆注歴法春三月己巳丁丑夏三月甲申壬辰)
(秋三月己亥丁未冬三/月甲寅壬戌為八魁)
三正(原後漢書陳寵𫝊冬至之莭陽氣始萌故十一月/有蘭射干芸荔之應時令曰諸生蕩安形體天以)
(為正周以為春十二月陽氣上通雉雊雞乳地以為正/殷以為春十三月陽氣已至天地已交萬物皆出蟄蟲)
(始振人以為/正夏以為春)
陽舒隂慘(原西京賦夫人在陽時則舒/在隂時則慘此牽乎天者也)
隂陽少太(増蔡邕月令章句天之道隂陽各有少太是/生四時少陽為春太陽為夏少隂為秋太隂)
(為/冬)
嵗三難(原蔡邕月令問答四時通等而夏無難文由日/行也春行少隂秋行少陽冬行太隂隂陽背使)
(不於其𩔖故冬春難以助陽秋難以達隂至夏莭太陽/行太隂自得其𩔖無所扶助也獨不難取之於是也注)
(難音/那)
春出秋入(原說文夘為春門萬物已/出酉為秋門萬物已入)
雷應陽(増論衡正月陽動故正月始雷五月陽/盛故五月雷迅秋冬陽衰故秋冬雷?)
雨徴(増論衡雲霧雨之徴也夏則為露冬則為霜温則/為雨寒則為雪雨露凍凝者皆由地𤼵不從天降)
五風十雨(原論衡太平瑞應五/日一風十日一雨)
統元(増論衡積日為月積月為時積時為嵗千五百/三十九嵗為一統四千六百一十七嵗為一元)
寒暑有莭(原論衡盛夏之時當風鼔翣隆冬之月嚮日/然爐然而天終不為冬夏易氣者寒暑有莭)
(不為人/改變也)
土旺四季(増参同契坎戊月精離已日光日月為易剛/柔相當土旺四季羅絡始終青赤黒白各居)
(一方皆禀中/宫戊巳之功)
無為自成(原中論名之繋於實也猶物之繫於時也物/者春也吐華夏也布葉秋也凋零冬也成實)
(斯無為而/自成者也)
斗建四時(増晋書天文志北斗七星在太微北七政之/樞機隂陽之元本也故運乎天中而臨制四)
(方以建四時/而均五行也)
上元甲子(増晋書律歴志推甲子為上元至㤗始十年/嵗在甲午九萬七千四百一十一嵗上元天)
(正甲子朔夜半冬至日月五/星始於星紀得元首之端)
虐暑涸隂(増陸機演連珠虐暑熏天不减堅/氷之寒涸隂凝地無累陵火之熱)
陽春秋霜(原郭象翼荘聖人之在天下暖然若陽春之/自和故潤澤者不謝凄乎若秋霜之自降故)
(凋落者/不怨)
分野(増博雅甲乙為幹幹者日之神也寅夘為枝枝者/月之靈也甲剛乙柔丙剛丁柔戊剛己柔庚剛辛)
(柔壬剛癸柔甲齊乙東夷丙楚丁南夷戊魏己韓庚秦/辛西夷壬衛癸北狄子周丑狄寅楚夘鄭辰晉巳衛午)
(秦未宋申齊酉魯戌趙亥燕角亢鄭氐房心宋尾箕燕/斗牽牛嬃女吴虚危齊營室東璧衛奎婁魯胃昴畢趙)
(觜参魏東井輿鬼秦栁七星張周翼軫楚北斗七星一/為樞二為旋三為機四為權五為衡六為開陽七為揺)
(光樞為雍州旋為冀州機為青兗權為徐/揚衡為荆州開陽為梁州揺光為豫州)
四正風(増物理論春氣温其風温以和喜風也夏氣盛/其風熛以怒怒風也秋氣勁其風清以凄清風)
(也冬氣實其風慘以烈/固風也此四正之風也)
四維風(増物理論四維之風東北眀庶庶物出幽入眀/也東南融風其道以長也西南清凉百物備成)
(也西北不周/方?藏也)
暑退寒往(増潘岳閒居賦凜秋暑退熙/春寒往微雨新晴六合清朗)
𤼵斂(増宋書歴志戴法興議云二至𤼵斂南北之極日/有恒度而宿無改位故古歴冬至皆在建星周王)
(褒上新定鍾律表數始黄鍾琯終仲吕還宫變徴参/天兩地三分損益累黍相承四時𤼵斂忽微斯測)
温柔寒剛(原劉勰新論萬物居温則柔入寒則剛故/春角可卷夏條可結秋露可凝冬木可折)
春瑄秋凉(増毛詩正義計春秋漏刻多少正等而秋言/凄凄春言遲遲者隂陽之氣感人不同張衡)
(西京賦云人在陽則舒在隂則慘然則人遇春暄則四/體舒㤗春覺晝景之稍長謂日行遲緩故以遲遲言之)
(及遇秋景四體褊躁不見日行急促唯覺寒氣/襲人故以凄凄言之凄凄是凉遲遲是暄也)
四方中星(増書䟽四方中星者二十八宿布在四方随/天轉運更互在南方毎月各有中者月令毎)
(月昏旦推舉一星之中若使毎日視之即諸宿毎日昏/旦莫不當中中則人皆見之故以中星表宿四方中星)
(總謂二十/八宿也)
莭氣中氣(増尚書正義一嵗三百六十五日有餘分為/十二月有二十四氣一為莭氣謂月初也一)
(為中氣為/月半也)
信風(原國史補江淮船泝流而上常待東北風謂之信/風七八月有上信風三月有鳥信風五月有麥信)
(風/)
周星(原史記索隠嵗行一次謂之嵗星十二嵗而星一/周天増常袞謝表减論之貸曽未周星録用之榮)
(頓極/今日)
莭序初置(増物原伏義初置元日神農初置臘莭軒轅/初置二社巫咸初置除夕莭周公初置上已)
(秦徳公初置伏日晉平公初置中秋齊景公初置重陽/端午楚懐王初置七夕秦始皇初置寒食漢武帝初置)
(三元東方朔/初置人日)
日月嵗餘(増?虚餘終也天過其度日之餘也朔/不滿氣月之餘也日不復次嵗之餘也)
天地有息(増?虚日息於夜月息於晦鳥獸息於蟄草/木息於根為此者誰曰天地天地猶有所息)
(而况於/人乎)
一嵗呼吸(増皇極經世冬至之後為呼夏至/之後為吸此天地一嵗之呼吸也)
日随斗(増皇極經世夏則日随斗而北冬則日随斗/而南故天地交而寒暑和寒暑和而物乃生)
民物四府(原皇極經世昊天盡物聖人盡民皆有四府/春為生物之府夏為長物之府秋為收物之)
(府冬為蔵物之府易為生民之府書為長民之府詩為/收民之府春秋為藏民之府昊天之四府者時也聖人)
(之四府者經也昊天以/時授人聖人以經法天)
一氣為四(増皇極經世春為陽始夏為陽極秋為隂始/冬為隂極陽始則温陽極則熱隂始則凉隂)
(極則寒温則生物熱則長物凉則收/物寒則殺物皆一氣别而為四焉)
元㑹運世(増皇極經世西山蔡氏曰一元之數即一嵗/之數也一元有十二㑹三百六十運四千三)
(百二十世猶一嵗十二月三百六十日四千三百二十/辰也前六㑹為息後六㑹為消即一嵗之自子至已為)
(息自午至亥為消開物於星之七十六猶嵗之驚蟄也/開物於三百一十五猶嵗之立冬也一元有十二萬九)
(千六百嵗一㑹有十二萬九十六百月一運有十/二萬九千六百日一世有十二萬九千六百辰)
四相為用(原朱子天有春夏秋冬地有金木水火/人有仁義禮智皆以四者相為用也)
氣候感應(原朱子春為感夏為應秋為感冬為應統/論春夏為感秋冬為應眀嵗春夏又為感)
六壬神將(増夢溪筆談六壬有十二神将以義求之止/合有十一神将貴人為之主其前有五将謂)
(螣蛇朱雀六合勾陳青龍也此木火之神在方左者其/後有五将謂天后太隂真武太常白虎也此金水之神)
(在方右者惟貴人對相無物故謂之天空非神将也猶/月殺之有月空也注方左謂寅夘辰巳午方右謂未申)
(酉亥/子)
五行消長(増夢溪筆談世之言五行消長者止是知一/嵗之間如冬至後日行盈度為陽夏至後日)
(行縮度為隂二分行平度殊不知一月之中自有消長/望前月行盈度為陽望後月行縮度為隂兩弦行平度)
(至於春木夏火秋金冬水一月之中亦然不止月中一/日之中亦然素問云疾在肝寅夘患申酉劇病在心巳)
(午患子亥劇此一日之中自有四時也安知一時之間/無四時安知一刻一分一刹那之中無四時耶又安知)
(十年百年一紀一㑹一元之間又豈無大四時耶又如/春為木九十日間當亹亹消長不可云三月三十日亥)
(時屬木明日子/時頓屬火也)
天十二辰名(増夢溪筆談六壬天十二辰之名登眀者/正月三陽始兆於地上見龍在田天下文)
(明故曰登明天魁者斗魁第一星也抵於戌故曰天魁/從魁者斗魁第二星也抵於酉故曰從魁𫝊送者四月)
(陽極将退一隂欲生故𫝊隂而送陽也小吉者夏至之/氣大往小來小人道長小人之吉也故為婚姻酒食之)
(事勝先者王者向眀而治萬物相見乎此莫勝莫先焉/太一者太微垣所生太一所居也天罡者斗剛之所建)
(也太衝者日月五星所出之門戸天之衝也功曺者十/月嵗功成而㑹計也大吉者冬至之氣小往大来君子)
(道長大人之吉也故主文武大臣之事十二月子位北/方之中上帝所居也神后帝君之稱也天十二辰也故)
(皆以天/事名之)
氣備運周(増運氣論天以六為莭故氣以六朞而為一/備地以五為制故運以五嵗而為一周運統)
(一嵗於四時之表氣/分六位於一嵗之中)
變歴(原宋王涯説元自黄帝迄三代之末凡一千四百/十四年凡四變自魏晉迄隋又十六變而後魏後)
(周六歴下與焉唐三百年歴凡九變自五代之調元欽/天而歴法始弊本朝自建隆迄慶元二百五十年間歴)
(十四變上距黄帝之歴凡五十八變矣夫三代之歴多/至八百年少至四百年而一變者非歴之差也正朔既)
(改歴不容不變也漢歴率百年一變唐歴率百年三變/本朝歴率百年而六變以其用之久近觀之則法之踈)
(密可/知矣)
卦爻分主時候(増山堂考索卦止於六十四而坎離震/兌居四正宫分主四時此四卦毎卦六)
(爻四六二十四毎爻當一氣故此四卦分主四時而不/専主於一候也其餘六十卦則五卦主六候者中氣之)
(末莭氣之初共一卦主/之其餘四候各一卦也)
隂生陽始(増路史五月旱㷬人知為暑也而隂實生/之十月氷霰人知為寒也而陽實始之)
花信風(増蠡海集二十四番花信風者一月二氣六候/自小寒至榖雨凡四月八氣二十四候毎候五)
(日以一花之風信應之小寒之一候梅花二候山茶三/候水仙大寒之一候瑞香二候蘭花三候山礬立春之)
(一候任春二候櫻□三候望春雨水之一候菜花二候/杏花三候李花驚蟄之一候桃花二候棣棠三候薔薇)
(春分之一候海棠二候梨花三候木蘭清明之一候桐/花二候麥花三候栁花榖雨之一候牡丹二候􁣆醿三)
(候楝花花竟/則立夏矣)
節氣之巧(増癸辛雜識至元甲午莭氣之巧三十一年/正月初一日壬子立春二月初二日癸未驚)
(蟄三月初三日癸丑清明四月初四日甲申立夏五月/初五日甲寅芒種六月初六日乙酉小暑七月初七日)
(乙夘立秋八月初八日乙酉白露九月初九日丙辰寒/露十月初十日丙戌立冬十一月十一日丁巳大雪十)
(二月十二日丁亥小寒考百年/以来未見如此者亦一竒事也)
晷影堂(増元史天文志春秋分晷影堂為屋二間脊開/東西横罅以斜通日晷中有臺随晷影南髙北)
(下仰置銅半環刻天度一百八十以凖地上之半天斜/倚銳首銅尺以往来窺運側望漏屋晷影驗度數以定)
(春秋二分又冬夏至晷影堂為屋五間屋下為坎脊開/南北一罅以直通日晷随罅立壁附壁懸尺以往来窺)
(運直望漏屋晷影/以定冬夏二至)
求節氣(増輟耕録求莭炁歌曰驚蟄五時二刻求清眀/十時四刻流立夏一日三時六芒種一日九時)
(周小暑二日二時二立秋二日七時四白露三日零六/刻寒露三日六時至立冬三日十一二大雪四日四時)
(四小寒四日九時六五日三時交新嵗/莭遇子時加一日此為㨗法君須記)
一年約法(増惙耕録一年約法曰一周年三百六十五/日零三時一月莭三十日零五時二刻半月)
(一氣十五日/零二時五刻)
體用循環(原性理大全魯齊許氏曰南北東西是定體/相對春夏秋冬是流行運用相為循環一體)
(一/用)
十六神(原太乙數四時之氣分在四維行於十二支辰/故有十六辰子神曰地主言陽氣初動萬物在)
(下也丑神陽徳言二陽用事布育萬物也艮神和徳言/春冬将交隂陽氣和羣物方生也寅神吕申言陽氣大)
(申草木甲坼也夘神髙叢言木氣太旺萬物皆出也辰/神太陽言五陽正盛飛龍在天也巽神太炅言光明𤼵)
(輝萬物潔齊也巳神大神言六陽大備火神司權萬物/長盛也午神大威言陽謝隂生火神炳化刑暴始行也)
(未神天道言二隂任事萬物生育也坤神大武言隂氣/施陽萬物殺傷也申神武徳言金氣始旺肅殺司權也)
(酉神太蔟言萬物成熟大有品蔟也戌神隂主言五隂/正盛黄裳元吉也乾神隂徳言隂中陽生大有其徳亥)
(神大義言六隂大備/水神司權萬物滋也)
太陽過宫(増奇門歌立春在子雨水壬驚蟄在亥乾春/分清眀在戌榖雨辛立夏在酉小滿庚芒種)
(在申夏至坤小暑在未大暑丁立秋在午處暑丙白露/在巳巽秋分寒露在辰霜降乙立冬小雪夘甲臨大雪)
(在寅冬至艮小/寒大寒丑癸尋)
月令縁起(増□璞月令之書自大撓作甲子占斗所建/伶倫制十二律以莭四時之度堯命羲和敬)
(授人時分中仲以定中星析因夷隩騐之於人孳尾希/革毛毨氄毛占之於鳥獸東作南訛西成朔易應之於)
(事終之允釐百上庶績咸熙此夏時之所由起夏小正/之書辭簡理明固已備月令之體周以農開國猶以時)
(令為先務大/概具見七月)
辨嵗本論(原祛疑說胡汝嘉嵗本論謂今夜子時即是/来日則今年之子月當為来年向主其說或)
(謂春夏秋冬一嵗之叙也豈有冬而後春之理堯歴授/時亦首春而次夏夫子謂行夏之時以其得天道之正)
(也深思其故乃得其說夫毎日有十二時者太陽随天/之運而周行於方隅之十二位也故日到子方則為子)
(時到午方則為午時毎年有十二月者太陽麗天而歴/於天輪之十二星次也是以日次子位當虚宿之躔度)
(而立春虛乃子位之正天中之一陽也葢太陽毎一日/順行十二方隅而為十二時太陽毎一嵗逆躔十二星)
(次而為十二月胡汝嘉不曉歴法故知天道更/新於子而不知太陽次天輪之子為更新也)
月卦隂陽(増農說諸隂謂自姤以至剥也姤五月之卦/也剥九月之卦也六月為遯七月為否八月)
(為觀姤自乾中来一隂始生成位於夏至至否而塞塞/而觀觀而剥十月復全乎坤矣諸陽謂自復以至夬也)
(復十一月之卦也夬三月之卦也十二月為臨正月為/泰二月為大壮復自坤中来一陽始生成位於冬至至)
(泰而開開而壮壮而/夬四月復全乎乾矣)
五時(増楊升菴集春夏秋冬堯典之四時也曲臺禮及/唐六典有五時之衣則以木火金水分七十二日)
(土無定位各寄四時之末十八日而中位在夏末秋初/素問謂之長夏周禮改火季夏取桑柘之火是五時也)
四時風(増楊升菴集郎仁寳瑛云春之風自下而升上/紙鳶因之以起夏之風横行空中故樹杪多風)
(聲秋之風自上而下木葉因之以隕冬之風著土而行/是以吼地而生寒驗之良是按春曰條風言風所拂津)
(葉潤莖嘘枯吹生易曰潤之以風雨是風亦有潤楚辭/光風轉蕙汎崇蘭謂之光者草木遇之而有光也夏之)
(風惟在半空故樹杪有聲而暑氣不觧至秋凉風至則/自上而下矣冬之風觱𤼵吼地而生寒諺曰三九二十)
(七籬頭吹觱/篥最有證)
五運北方有二(増楊升菴集重為春神曰勾芒黎為夏/神曰祝融勾龍為中央神曰后土該為)
(秋神曰蓐收修與熙為冬神曰元𡨕春夏中央秋之神/皆一人而冬獨有二者葢冬於方為朔於卦為習坎於)
(腎有左右於器有權衡於物有龜蛇於色有元黒則官/有修熙宜矣六壬家甲乙青龍丙丁朱雀戊己勾陳庚)
(辛白虎壬癸滕蛇元武亦此理也在易四徳元亨利貞/元大也亨通也利宜也貞正而固也貞亦兩徳太元凖)
(易㒺䝉直酋㝠以配元/亨利貞而冬亦兼酋𡨕)
　　政典
財成輔相(増易后以財成天地之道輔相天地之宜以/左右民注財莭也輔相左右助也以者取其)
(順隂陽之莭為出内之政春崇寛仁夏以長/飬秋教收斂冬勅葢藏皆可以成物助民也)
授時(原書乃命羲和欽若昊天歴象日月星辰敬授人/時𫝊重黎之後羲氏和氏世掌天地四時之官故)
(堯命之使敬順昊天昊天言元氣廣大星四方中/星辰日月所㑹歴象其分莭敬記天時以授之也)
廵守四朝(増書五載一廵守羣后四朝䟽毎五載一廵/守其廵守之年諸侯羣后四方各朝天子於)
(方岳之下蔡𫝊五載之内天子廵守者一諸侯来朝者/四葢廵守之明年則東方諸侯来朝於天子之國又明)
(年則南方又眀年則西方又明年/則北方又眀年則天子復廵守)
考績(増書三載考績三考黜陟幽眀通典周制三載考/績三考黜陟其訓曰三嵗而小考其功也小考者)
(正職而行事也九嵗而大考有功/也大考者黜無職而賞有功也)
周制朝廵(増書六年五服一朝又六年王乃時廵考制/度于四岳諸侯各朝于方岳大眀黜陟𫝊五)
(服侯甸男采衛六年一朝㑹京師周制十二/年一廵守春東夏南秋西冬北故曰時廵)
六宗(原書禋于六宗傳精意以享謂之禋宗尊也所尊/祭者其祀有六謂四時也寒暑也日也月也星也)
(水旱也䟽祭法云埋少牢于太昭祭時相近于坎壇祭/寒暑王宫祭日夜眀祭月幽禜祭星雩禜祭水旱也)
五辰(原書百工惟時撫于五辰庶績其凝蔡𫝊五辰四/時也木火金水旺於四時而土則寄旺於四季也)
省嵗月日(原書王省惟嵗卿士惟月師尹惟日傳王所/省職兼所總羣吏如嵗兼四時卿士各有所)
(掌如月之有别衆正官之吏/分治其職如日之有嵗月)
祈年(増詩祈年孔夙方社不莫/禮天子乃祈来年于天宗)
時臺(増詩靈臺注天子有時臺以觀四時公/羊築䑓于郎注諸侯有時臺以候四時)
嵗杪制用(増禮冡宰制國用必于嵗之杪五穀皆入然/後制國用用地小大視年之豐耗以三十年)
(之通制國用/量入以為出)
釋奠先師(増禮凡學春官釋奠于其先師秋冬亦如之/原隋書禮儀志隋制國子寺毎嵗以四仲月)
(上丁釋奠于先聖先師年别一行鄉飲酒禮州郡學則/以春秋仲月釋奠州郡縣亦毎年於學一行鄉飲酒禮)
(増舊唐書百官志國子監祭酒司業之職凡春秋二分/之月上丁釋奠於孔宣父祭以太牢樂用登歌軒懸祭)
(酒為初獻司/業為亞獻)
嵗獻(増禮諸侯嵗獻䟽謂諸侯毎嵗獻國事之書及獻/計偕之物於天子也又漢時謂郡國送文書之使)
(謂之為計吏其貢獻之物與/計吏俱来故謂之計偕物)
四教造士(原禮樂正崇四術立四教順先王詩書禮/樂以造士春秋教以禮樂冬夏教以詩書)
質成(増禮司㑹以嵗之成質于天子冡宰齋戒受質大/樂正大司宼市三官以其成從質于天子大司徒)
(大司馬大司空齋戒受質百官各以其成質于三官大/司徒大司馬大司空以百官之成質于天子百官齋戒)
(受質然後休老勞/農成嵗事制國用)
飬老(増禮凡養老冇虞氏以燕禮夏后氏以饗禮殷人/以食禮周人修而兼用之注兼用之備隂陽也凡)
(飲飬陽氣凡食飬隂氣陽用春夏隂用秋冬原蔡邕明/堂月令論始之飬也適東序釋奠於先老遂設五更三)
(老之席位言教學始之於飬老由東方嵗始也増續文/獻通考洪武五年詔行飬老禮命禮部定毎嵗孟春正)
(月孟冬十月有司偕學官率/士大夫之老者行之於學宫)
干戈羽籥(原禮凡學世子及學士必時春夏學干戈秋/冬學羽籥皆于東序注干戈為武舞故于陽)
(氣𤼵動之時教之示有事也羽籥為文/舞故于隂氣凝寂之時教之示安静也)
弦誦書禮(原禮春誦夏弦大師詔之瞽宗秋學禮執禮/者詔之冬讀書典書者詔之禮在瞽宗書在)
(上/庠)
嵗三田(原禮天子諸侯無事則嵗三田一/為乾豆二為賔客三為充君之庖)
礿禘嘗烝(原禮凡祭有四時春祭曰礿夏祭曰禘秋祭/曰嘗冬祭曰烝礿禘陽義也嘗烝隂義也原)
(公羊春正月己夘烝傳春曰祠夏曰礿秋曰/嘗冬曰烝士不及兹四者則冬不裘夏不葛)
春饗秋食(増禮春饗孤子秋食耆老䟽春是生飬之時/故饗孤子取長飬之義秋是成熟之時故食)
(耆老取老/成之義)
鄉飲酒(原禮鄉飲酒之義賔主象天地也介僎象隂陽/也三賔象三光也讓之三象月之三日而成魄)
(也四面之坐象四時也増漢書李忠𫝊/守丹陽春秋郷飲選用明經以變越俗)
嵗九祭天(増禮天子祭天地䟽天神有六祭之一嵗有/九昊天上帝冬至祭之一也蒼帝靈威□立)
(春之日祭之於東郊二也赤帝赤熛怒立夏之日祭之/於南郊三也黄帝含樞紐季夏六月土王之日亦祭之)
(於南郊四也白帝白招拒立秋之日祭之於西郊五也/黒帝汁光紀立冬之日祭之於北郊六也王者各禀五)
(帝之精氣而王天下於夏正之月祭於南郊七也四月/龍星見而雩總祭五帝於南郊八也季秋大享五帝於)
(眀堂/九也)
嵗二祭地(増禮天子祭天地䟽地神有二嵗有二祭夏/至之日祭崑崙之神於方澤一也夏正之月)
(祭神州地祗/於北郊二也)
嵗三祭社(増禮郊特牲䟽社祭一嵗有三仲春命民社/一也詩以社以方謂秋祭二也孟冬大割祠)
(於公社/三也)
嵗四祭日月(増禮郊特牲䟽凡祭日月之理一嵗有四/迎氣之時祭日於東祭月於西一也春分)
(朝日秋分夕月二也夏正郊天之時而主日配以月/三也孟冬大蜡之時又祭日月令祈年於天宗四也)
秋霜春露(原禮祭不欲數數則煩煩則不敬祭不欲疏/䟽則怠怠則㤀是故君子合諸天道春禘而)
(秋嘗霜露既降君子履之必有悽愴之心非其寒之謂/也春雨露既濡君子履之必有怵惕之心如将見之)
天官冡宰(原周禮惟王建國辨方正位體國經野設官/分職以為民極乃立天官冡宰使帥其屬而)
(掌邦治以佐工均邦國注設/天地四時之官即六卿也)
計吏(原周禮天官大宰嵗終則令百官府各正其治受/其㑹聼其致亊而詔王廢置三嵗則大計羣吏之)
(治而誅/賞之)
六官(増周禮天官小宰一曰天官其属六十掌邦治二/曰地官其属六十掌邦教三曰春官其属六十掌)
(邦禮四曰夏官其属六十掌邦政五曰秋官其属六十/掌邦刑六曰冬官其属六十掌邦事注六官之属三百)
(六十象天地四時日月/星辰之度數天道備焉)
修火禁(増周禮天官宫正春秋以木鐸修火禁注火星/以春出以秋入因天時而以戒䟽春謂季春秋)
(謂季秋二時火星出入之時/以木鐸警衆使修火禁也)
均秩敘(原周禮天官宫伯月終則均秩嵗/終則均敘注秩禄禀也敘才䓁也)
斂獻皮革(増周禮天官掌皮掌皮掌秋斂皮冬歛革春/獻之䟽獸皮治去其毛曰革秋斂皮者鳥獸)
(毛毨之時其皮善故秋斂之革乃須治用功/深故冬斂之乾久成善乃可獻故春獻之也)
染絲帛(原周禮天官染又染人掌染絲帛凡染春暴練/夏纁元秋染夏冬獻功䟽凡染春暴練者以春)
(陽時陽氣燥達故暴曬其練夏纁元者夏暑熱潤之時/以朱湛丹秫易可和釋故夏染纁元而為祭服也秋染)
(夏者夏謂五色至秋氣凉可以染五色也冬獻/功者纁元與夏總染至冬功成並獻之於王也)
獻貍物(増周禮天官鼈人以時簎魚鼈龜/蜃凡貍物春獻鼈蜃秋獻龜魚)
飬時疾(増周禮天官疾醫疾醫掌飬萬民之疾病四時/皆有癘疾春時有痟首疾夏時有癢疥疾秋時)
(有瘧寒疾冬時有嗽上氣疾䟽春是四時之首陽氣将/盛惟金沴木故有頭首之疾言痟者謂頭痛之外别有)
(酸削之痛四月純陽用事五月已後隂氣始起惟水沴/火水為甲疥有甲故有痒疥之疾秋時陽氣漸銷隂氣)
(方盛惟火沴金兼寒兼熱故有瘧寒之疾冬時隂氣盛/陽氣方起惟土沴水以土壅水其氣不通故有嗽上氣)
(之/疾)
嵗成(原周禮天官司㑹以嵗㑹攷嵗成䟽嵗計/曰㑹以一嵗之㑹計攷當嵗成事文書)
職嵗(原周禮天官職嵗掌邦之賦出以貳官府都鄙之/財出賜之數以待㑹計而攷之凡官府都鄙羣吏)
(之出財用受/式灋于職嵗)
㑹行事(原周禮天官宫正嵗終則㑹其行事䟽/嵗終則㑹計行事吏職當考知功過也)
頒衣裘(増周禮天官宫伯以時頒/其衣裘注若今賦冬夏衣)
用禽獻(原周禮天官庖人凡用禽獻春行羔豚膳膏香/夏行腒鱐膳膏臊秋行犢麛膳膏腥冬行鱻羽)
(膳膏羶嵗終則㑹惟王及后之膳禽/不㑹注用禽獻謂煎和之以獻王)
凌人掌冰(原周禮天官凌人掌冰正嵗十有二月令斬/冰三其凌春始治鑒凡外内饔之膳羞鑒焉)
(凡酒漿之酒醴亦如之夏頒冰掌/事秋刷注刷除冰室當更納新冰)
罟田獸(原周禮天官獸人掌罟田獸辨其名物冬獻狼/夏獻麋春秋獻獸物注狼膏聚麋膏散聚則温)
(散則凉以救時之苦也獸/物凡獸皆可獻也及狐狸)
和齊(原周禮天官食醫掌和王之六食六飲六膳百羞/百醤八珍之齊及食齊眡春時羹齊眡夏時醤齊)
(眡秋時飲齊眡冬時凡和春多酸/夏多苦秋多辛冬多鹹調以滑甘)
地官司徒(原周禮乃立地官司徒使帥其/屬而掌邦教以佐王安擾邦國)
度地居民(原周禮地官大司徒凡造都鄙制其地域而/封溝之以其室數制之不易之地家百畮一)
(易之地家二百畮再易之地家三百畮注不易之地嵗/種之地美故家百畝一易之地休一嵗乃復種地薄故)
(家二百畝再易之地休二/嵗乃復種故家三百畝)
均力政(原周禮地官均人凡均力政以嵗上下豐年則/公旬用三日焉中年則公旬用二日焉無年則)
(公旬用/一日焉)
土圭測景(原周禮地官司徒以土圭之法測土深正日/景以求地中日南則景短多暑日北則景長)
(多寒日東則景夕多風日西則景朝多隂日至之景尺/有五寸謂之地中天地之所合也四時之所交也風雨)
(之所㑹也隂/陽之所和也)
徴令有常(原周禮地官鄉師凡四時之徴/令有常者以木鐸狥于市朝)
賙民施恵(原周禮地官鄉師以嵗時廵國及/野而賙萬民之囏阨以王命施恵)
㑹射(原周禮地官州長春秋以禮㑹民而射于/州序䟽以禮者謂先行鄉飲酒之禮乃射)
閭胥徴令(原周禮地官閭胥各掌其閭之徴令以嵗時/各數其閭之衆寡辨其施舎凡春秋之祭祀)
(役政聚衆庶既比則讀/法書其敬敏任恤者)
四孟讀法(原周禮地官黨正黨正各掌其黨之政令教/治及四時之孟月吉日則屬民而讀邦法以)
(糾戒之春秋祭禜亦如之注五百家為黨以四孟之月/朔日讀法者彌親民者於教亦彌數禜謂雩禜水早之)
(神葢亦為壇位/如祭社稷云)
嵗時校比(原周禮地官黨正正嵗屬民讀法/而書其徳行道藝以嵗時涖校比)
羣祀用牲(原周禮地官牧人凡陽祀用騂牲毛之隂祀/用黝牲毛之望祀各以其方之色牲毛之注)
(陽祀祭天于南郊及宗廟隂祀祭地于/北郊及社稷也望祀五嶽四鎮四瀆也)
月吉讀法(原周禮地官族師族師各掌其族之戒令政/事月吉則屬民而讀邦法書其孝弟睦婣有)
(學者春秋祭酺亦如之注月吉每月朔日也酺者為人/物烖害之神也䟽以其彌親民教亦彌數故十二朔皆)
(讀/之)
春頒秋斂(増周禮地官旅師凡用粟春頒而/秋斂之注困時施之饒時收之)
嵗時合耦(増周禮地官里宰里宰掌比其邑之衆寡以/嵗時合耦於鋤以治稼穡趋其耕耨行其秩)
(敘以待有司之政令而徴斂其財賦䟽合耦/於鋤者鋤助也謂合兩兩相佐助於里宰處)
芻牲三月(増周禮地官充人充人掌繫祭祀之牲牷祀/五帝則繫于牢芻之三月注牢閑也必有閑)
(者防禽獸觸齧飬牛羊/曰芻三月一時莭氣成)
時祀用牷(増周禮地官牧人凡時祀之牲必用牷物注/時祀四時所常祀謂山川以下至四方百物)
(䟽其物色須純其/體須完不得雜也)
斂染草(増周禮地官掌染草掌染草掌以春秋斂/染草之物以權量受之以待時而頒之)
節廵施恵(原周禮地官司救凡嵗時有天患民病/則以莭廵國中及郊野而以王命施恵)
嵗時祭門(増周禮地官司門凡嵗時之門受其餘注受/祭門之餘䟽嵗之四時祭門非一故云凡以)
(總/之)
春官宗伯(原周禮乃立春官宗伯使帥其/屬而掌邦禮以佐王和邦國)
賔禮(原周禮春官大宗伯以賔禮親邦國春見曰朝夏/見曰宗秋見曰覲冬見曰遇時見曰㑹殷見曰同)
(時聘曰問/殷頫曰視)
廟享(原周禮春官大宗伯以肆獻祼享先王以饋食享/先王以祠春享先王以禴夏享先王以嘗秋享先)
(王以烝冬享先王注宗廟之祭有六肆獻祼在饋食四/時之上則是祫也禘也肆者進所觧牲體謂薦熟時也)
(獻獻醴謂薦血腥也祼之言灌/灌以鬰鬯謂始獻尸求神時也)
禮天地四方(増周禮春官大宗伯以玉作六器以禮天/地四方以蒼璧禮天以黄琮禮地以青圭)
(禮東方以赤璋禮南方以白琥禮西方以元璜禮北方/注禮天以冬至謂天皇大帝在北極者也禮地以夏至)
(謂神在崑崙者也禮東方以立春謂蒼精之帝而太昊/句芒食焉禮南方以立夏謂赤精之帝而炎帝祝融食)
(焉禮西方以立秋謂白精之帝而少昊蓐收食焉/禮北方以立冬謂黒精之帝而顓頊元𡨕食焉)
祭表貉(増周禮春官小宗伯凡四時之大甸獵祭表貉/則為位注貉師祭也貉讀為十百之百於所立)
(表之處為師祭造軍法/者禱氣勢之増倍也)
四時祼獻(増周禮春官司尊彛春祠夏禴祼用雞彞鳥/彝皆有舟其朝踐用兩獻尊其再獻用兩象)
(尊皆有罍諸臣之所昨也秋嘗冬烝祼用斝彝黄彝皆/有舟其朝獻用兩著尊其饋獻用兩壺尊皆有罍諸臣)
(之所昨也凡四時之間祀追享朝享祼用虎彝蜼彝皆/有舟其朝踐用兩大尊其再獻用兩山尊皆有罍諸臣)
(之所昨也注/昨讀為酢)
正嵗年(原周禮春官大史正嵗年以序事頒之於官府/及都鄙注中數曰嵗朔數曰年䟽一年之内有)
(二十四氣皆莭氣在前中氣在後莭氣一名朔氣朔氣/在晦則後月閏中氣在朔則前月閏莭氣有入前月法)
(中氣無入前月法中氣帀/則為嵗朔氣帀則為年)
更旌(原周禮春官司常嵗時/共更旌注取舊予新也)
合舞合聲(原周禮春官樂師春入學舎采合舞秋頒學/合聲注春始以學士入學宫而學之合舞等)
(其進退使應莭奏舍即釋也采讀為菜始入學必釋菜/禮先師也春使之學秋頒其才藝所為合聲亦等其曲)
(折使應/莭奏)
辰建交錯(増周禮春官大師以合隂陽之聲注聲之隂/陽各有合黄鍾子之氣也十一月建焉而辰)
(在星紀大吕丑之氣也十二月建焉而辰在元枵大蔟/寅之氣也正月建焉而辰在娵訾應鍾亥之氣也十月)
(建焉而辰在析木姑洗辰之氣也三月建焉而辰在大/梁南吕酉之氣也八月建焉而辰在夀星㽔賔午之氣)
(也五月建焉而辰在鶉首林鍾未之氣也六月建焉而/辰在鶉火夷則申之氣也七月建焉而辰在鶉尾中吕)
(巳之氣也四月建焉而辰在實沈無射戌之氣也九月/建焉而辰在大火夾鍾夘之氣也二月建焉而辰在降)
(婁辰與建交錯貿處/如表裏然是其合也)
逆暑迎寒(増周禮春官籥章中春晝擊土鼓龡豳詩以/􁃸暑中秋夜迎寒亦如之注豳詩豳風七月)
(也龡之者以籥為之聲七月言寒暑之事迎氣/歌其𩔖也迎暑以畫求諸陽迎寒以夜求諸隂)
取龜攻龜(増周禮春官龜人凡取龜用秋時攻龜用春/時各以其物入於龜室注秋取龜及萬物成)
(也攻治也治龜骨以春是時乾觧不𤼵傷也䟽龜有六/室物色也六龜各入於一室以其蓍龜嵗易秋取春攻)
(訖即欲易/去前龜也)
夏官司馬(原周禮乃立夏官司馬使帥其/屬而掌邦政以佐王平邦國)
變火(原周禮夏官司爟掌行火之政令四時變國火以/救時疾注春取榆枊之火夏取棗杏之火季夏取)
(桑柘之火秋取柞楢之火冬取槐檀之火増隋書王劭/傳劭以古有鑽燧改火之義表請變火云周官四時變)
(火以救時疾在晉時有以洛陽火渡江者代代事之相/續不滅火色變青昔師曠食飯云是勞薪所㸑晉公使)
(視之果然車輞今温酒及炙肉用石炭柴火竹火草火/蔴荄火氣味各不同以此推之新火舊火理應有異願)
(於五時取五木以變火/用功甚少救益方大)
出火内火(原周禮夏官司爟季春出火民咸從之季秋/内火民亦如之注以三月本時昏心星見於)
(辰上使民出火九月本黄昏/心星伏在戌上使民内火)
合學合射(増周禮夏官諸子凡國之政事國子存遊倅/使之修徳學道春合諸學秋合諸射以考其)
(藝而進退之注遊倅倅之未/仕者學太學也射射宫也)
獻弓弩矢箙(増周禮夏官司弓矢中春獻弓弩中秋/獻矢箙注箙盛矢器也以獸皮為之)
四時居治(原周禮夏官趣馬辨四時之居治以聼馭夫/注居謂牧庌所處治謂執駒攻特之屬䟽辨)
(四時之居治者二月已前八月已後在廐/二月已後八月已前在牧故云四時也)
侯禳(原周禮夏官小子凡沈辜侯禳飾其牲注沈謂祭/川辜謂磔牲以祭也侯禳者候四時惡氣禳去之)
(也/)
秋官司㓂(原周禮乃立秋官司冦使帥其/屬而掌邦禁以佐王刑邦國)
計獄弊訟(原周禮秋官小司冦嵗終則令羣士計獄/弊訟登中於天府注上其所斷獄訟之數)
朝覲㑹同(原周禮秋官大行人春朝諸侯而圖天下之/事秋覲以比邦國之功夏宗以陳天下之謨)
(冬遇以恊諸侯之慮時㑹以𤼵四方之禁殷同以施/天下之政時聘以結諸侯之好殷頫以除邦國之慝)
六服嵗見(増周禮秋官大行人邦畿方千里其外方五/百里謂之侯服嵗壹見其貢祀物又其外方)
(五百里謂之甸服二嵗壹見其貢嬪物又其外方五百/里謂之男服三嵗壹見其貢器物又其外方五百里謂)
(之采服四嵗壹見其貢服物又其外方五百里謂之衛/服五嵗壹見其貢材物又其外方五百里謂之要服六)
(嵗壹見其/貢貨物)
嵗問殷聘(原周禮秋官大行人諸侯之/邦交嵗相問也殷相聘也)
嵗撫邦國(増周禮秋官大行人王之所以撫邦國諸侯/者嵗徧存三嵗徧頫五嵗徧省七嵗屬象胥)
(諭言語恊辭令九嵗屬瞽史諭書名聼聲音十有一嵗/達瑞莭同度量成牢禮同數器修灋則十有二嵗王廵)
(守殷/國)
入貢獻功(原周禮秋官小行人小行人掌邦國賔客之/禮以待四方之使者令諸侯春入貢秋獻功)
(王親受之各以其國之籍禮之注/貢六服所貢也功考績之功也)
去夭鳥(原周禮秋官硩蔟氏掌覆夭鳥之巢以方書十/日之號十有二辰之號十有二月之號十有二)
(嵗之號二十有八星之號縣其巢上則去之注/夭鳥惡鳴之鳥方版也夭鳥見此五者而去)
陽木隂木(増周禮秋官柞氏柞氏掌攻草木及林麓夏/日至令刋陽木而火之冬日至令剥隂木而)
(水之若欲其化也則春秋變其水火注生山南為陽木/生山北為隂木䟽變之者夏日至刋陽木火之者至秋)
(以水潰之冬日至剥隂木水之者/至春以火燒之如此則地和美)
春秋阱擭(増周禮秋官雍氏掌溝瀆澮池之禁凡害於/國稼者春令為阱擭溝瀆之利於民者秋令)
(塞阱杜擭注害稼謂水潦及禽獸也䟽秋塞阱杜/擭固防其害人時既收刈亦所以疎禽獸之禁也)
薙氏殺草(原周禮秋官薙氏掌殺草春始生而萌之夏/日至而夷之秋繩而芟之冬日至而耜之若)
(欲其化也則以水火變之注謂以火燒其/所芟萌之草已而水之則其土亦和美)
冬官司空(原周禮冬官考工記䟽象冬所立官也是官/名司空者冬閉藏萬物天子立司空使掌邦)
(事亦所以富立家/使民無空者也)
為弓(増周禮冬官弓人凡為弓冬析幹而春液角夏治/筋秋合三材寒奠體氷析灂冬析幹則易春液角)
(則合夏治筋則不煩秋合三材則合寒奠體則張不流/氷析灂則審環春被弦則一年之事注三材膠絲漆奠)
(讀為定至冬膠堅内之檠中定往来體/大寒中下於檠中復内之朞月乃可用)
鳥紀官(増左傳少皥氏之立也鳳鳥適至故紀于鳥為/鳥師而鳥名鳳鳥氏歴正也元鳥氏司分者也)
(伯趙氏司至者也青鳥氏司唘者也丹鳥氏司閉者也/注鳳知天時故以名歴正之官元鳥燕也以春分来秋)
(分去伯趙伯勞也以夏至鳴冬至止青鳥鶬鴳也以立/春鳴立夏止丹鳥鷩雉也以立秋来立冬去入大水為)
(蜃上四鳥皆/歴正之屬官)
三務成功(増左傳慎其四竟結其四援民狎其野三務/成功民無内憂而又無外懼國焉用城注春)
(夏秋三/時之務)
卜世卜年(増左傳成王定鼎于郟鄏卜/世三十卜年七百天所命也)
順時刑賞(原左傳古之治民者勸賞而畏刑/賞以春夏刑以秋冬注順天時)
輿人誦(原左傳子産從政一年輿人誦之曰取我衣冠/而褚之取我田疇而伍之孰殺子産我其與之)
(及三年又誦之曰我有子弟子産誨之我/有田疇子産殖之子産而死誰其嗣之)
卜征(増左傳先王卜征五年而歲習其祥祥則行不習/則増修徳而改卜䟽習其祥謂去年吉今年又吉)
(也五年五吉嵗嵗因襲則先王然後行廵守也不習謂/不習吉修徳改行以六年為始又得五年吉乃行也)
九扈(原左𫝊九扈為九農正扈民無淫者也䟽春扈分/循相五土之宜趣民耕種者也夏扈竊元趣民耘)
(苗者也秋扈竊藍趣民收斂者也冬扈竊黄趣民葢藏/者也棘扈竊丹為果驅鳥者也行扈唶唶晝為民驅鳥)
(者也宵扈嘖嘖夜為民驅獸者也桑扈竊脂為蠶/驅雀者也老扈鴳鴳趣民收麥令不得晏起者也)
五官配食五祀(増左𫝊五行之官是謂五官實列受氏/姓封為上公祀為貴神社稷五祀是尊)
(是奉木正曰句芒火正曰祝融金正曰蓐收水正曰元/冥土正曰后土注五官之君長能修其業者死皆配食)
(於五行之神正官長也取木生句曲而有芒角也其祀/重焉祝融眀貌其祀犁焉秋物摧蓐而可收其祀該焉)
(秋隂而幽冥其祀修及熙焉土/為羣物主故稱后其祀句龍焉)
朝聘㑹盟(増左𫝊眀王之制使諸侯嵗聘以志業間朝/以講禮再朝而㑹以示威再㑹而盟以顯昭)
(眀注志識也嵗聘修其職業三年一朝正班爵之義率/長㓜之序六年一㑹以訓上下之則制財用之莭十二)
(年一盟所以昭忠信也凡八聘四/朝再㑹王一廵守盟於方嶽之下)
雩禮(原左傳秋大雩䟽始夏而雩者為純陽用事防有/災旱而祈之也至於四時之旱則又用此禮而求)
(雨故亦曰雩増晋書禮志漢儀自立春至立夏盡立秋/郡國尚旱郡縣各掃除社稷其旱也公卿官長以次行)
(雩禮求雨閉諸陽衣皁興土龍立/土人舞童二佾七日一變如故事)
三時不害(増左傳聖王先成民而後致力於神故奉盛/以告曰絜粢豐盛謂其三時不害而民和年)
(豐也注三/時春夏秋)
蒐苖獮狩(原左傳春蒐夏苗秋獮冬狩皆於農隙以講/事也注蒐索擇取不孕者苗為苖除害也獮)
(殺也順秋氣也狩圍守也冬/物畢成獲則取之無所擇也)
土功(増左𫝊凡土功龍見而畢務戒事也火見而致用/水昏正而栽日至而畢注今九月龍星角亢晨見)
(東方三務始畢戒民以土功事大火心星次角亢見者/致築作之物今十月定星昏而中於是樹板幹而興作)
(日南至微陽始動故土/功息䟽營室謂之定)
藏氷出氷(増左𫝊夫氷以風壮而以風出其藏之也固/其出之也徧則冬無愆陽夏無伏隂春無凄)
(風秋無苦雨雷出不震無菑/霜雹癘疫不降民不夭札)
首時(原公羊秋七月𫝊春秋雖無事首時過則書春秋/編年四時具然後為年注春以正月為始夏以四)
(月為始秋以七月為始冬以十月為始歴一時/無事則書其始月眀王者當奉順四時之正也)
出田入保(増公羊傳初稅畆䟽古者邑居秋冬之時入/保城郭春夏之時出居田野漢書食貨志春)
(令民畢出在野冬則畢入於邑/所以順隂陽備㓂賊習禮文也)
三統(原論語所損益䟽建子之月為正者謂之天統以/天之陽氣始生為百物得陽氣微稍動變故為天)
(統建丑之月為統者以其物已吐芽不為天氣始動物/又未出不得為人所施功惟在地中含飬萌芽故為地)
(統建寅之月為統者以人物出於地人功當須/修理故謂人統統者本也謂天地人之木然也)
農時(原孟子不違農時榖不可勝食也䟽言使民無違/奪其春耕夏耘秋収三時之要則五榖豐盛饒穰)
(雖勝食之多/亦不可盡也)
斧斤以時(増孟子斧斤以時入山/林材木不可勝用也)
省耕省斂(原孟子春省耕而補不足秋省斂而助不給/䟽春則省察民之耕而食不足者則補之如)
(周禮旅師春頒其粟是也秋則省察民之收而有力不/足者則助之如遂師廵其稼穡而移用其民以救時事)
(是/也)
成事獻功(増國語秋而成事烝而獻功男女紡績愆則/有辟聖王之制也注男女春秋而勤嵗事冬)
(祭而獻/其功)
除道成梁(増國語夏令曰九月除道十月成/梁其時儆曰收而塲功偫而畚挶)
習民數(増國語王治農於藉蒐於農隙耨穫亦於藉獮/於既烝狩於畢時是皆習民數者也注春田曰)
(蒐蒐擇也禽獸懐姙未著秋乃取之也秋田曰獮獮殺/也順時始殺也烝升也月令孟秋乃升榖天子嘗新既)
(升謂仲秋也冬田曰/狩畢時時務畢也)
朝日夕月(原國語昔者先王既有天下又崇立上帝眀/神而敬事之於是乎有朝日夕月以教民事)
(君増獨㫁天子父事天母事地兄事日姊事月常以春/分朝日於東門之外訓人民事君之道也秋夕夕月於)
(西門之外别/隂陽之義也)
龍紀官(増家語太吴以龍紀官注伏羲以龍馬負圖之/瑞故以龍紀官春官為青龍夏官為赤龍秋官)
(為白龍冬官為黒/龍中官為黄龍)
火紀官(増家語炎帝以火紀官注炎帝王天下以有火/徳故以火紀官春官為東火夏官為南火秋官)
(為西火冬官為北/火中官為中火)
雲紀官(増家語黄帝以雲紀官注黄帝王天下以有雲/瑞故以雲紀官春官青雲氏夏官縉雲氏秋官)
(白雲氏冬官黒雲/氏中官黄雲氏)
水紀官(増家語共工以水紀官注共工以諸侯竊保冀/方在神農前太昊後自謂水徳故以水紀官春)
(官為東水夏官為南水秋官為/西水冬官為北水中官為中水)
育䕶天下(増家語髙辛春夏秋冬育䕶天下/日月所照風雨所至莫不從化)
化若四時(増家語舜之為君也徳若天地而静虚化若/四時而變物也是以四海承風暢於異𩔖鳳)
(翔麟至鳥/獸馴徳)
履四時(増家語夏后左凖繩右規矩履四時㨿四海任/臯陶伯益以賛其治興六師以征不庭四極之)
(民莫敢/不服)
祭五祀(原家語祭五祀者所以本事也注戸竈中霤門/行也春户以木夏竈以火中霤以土秋門以金)
(冬行以水各本其用事之神而祀之増白虎通祭五祀/所以嵗一徧何順五行也故春祭户户者人所出入亦)
(春萬物始觸戸而出也夏祭竈者火之主人所以自飬/也夏亦火王長飬萬物秋祭門門以閉藏自固也秋亦)
(萬物成熟内備自守也冬祭井井者水之深藏任地中/冬亦水王萬物伏藏六月祭中霤中霤者象土在中央)
(也六月亦/土王也)
九天九地(増黄帝兵法戰鬪之法當從九天之上擊九/地之下九天者春在青龍夏在朱雀秋在白)
(虎冬在元武四神為/九天其衡則九地也)
飬隂陽(増素問聖人春夏飬陽秋冬飬隂以從其根二/氣常存注春食凉夏食寒以飬陽秋食温冬食)
(熱以/飬隂)
岐伯司天(原古三墳軒轅政典皇曰岐伯天師爾司日/月星辰隂陽歴數爾正爾考無有差貸先時)
(者殺不及時者/殺爾惟戒哉)
五陣(増逸周書兵凡有五陣春為牝陣弓為前行夏為/方陣㦸為前行季夏圓陣矛為前行秋為牡陣劔)
(為前行冬為伏/陣楯為前行)
伐有四時(増逸周書伐有四時一春違其農二/夏食其榖三秋取其刈四冬凍其葆)
樹材木(原逸周書陂溝道路藂苴邱墳不可樹榖者樹/以材木春𤼵枯槁夏𤼵葉榮秋發實䔫冬𤼵薪)
(蒸以匡窮困揖其民力相更為師/因其土宜以為民資此謂仁徳)
冬陽夏隂(原逸周書王若欲求天下民先設其利而民/自至譬之若冬日之陽夏日之隂不召而民)
(自来此/謂歸徳)
三信(原逸周書三信一春生夏長無私民乃不迷二秋/落冬殺有常政乃盛行三人治百物物徳其徳是)
(謂信/極)
將禮(原六韜將冬不服裘夏不􁎎扇天雨不張幔葢/是謂将禮将不身服禮無以知士卒寒暑也)
文武法四時(原管子法者法天地之位象四時之行以/治天下四時之行有寒有暑聖人法之故)
(有文有武天地之位有前有後有左有右聖人法之以/建經紀春生於左秋殺於右夏長於前冬藏於後生長)
(之事文也收藏之事武也文事在左武事/在右聖人法之以行法令以治事理也)
施令審時(原越絶書天下之君𤼵號施令必順於四時/四時不正則隂陽不調寒暑失常如此則嵗)
(惡五榖不登聖王施令/必審於四時此至禁也)
不失時(原荀子春耕夏耘秋收冬藏四者不失時故五/榖不絶而百姓有餘食也汙池淵沼川澤謹其)
(時禁故魚鼈優多而百姓有餘用也斬伐飬/長不失其時故山林不童而百姓有餘材也)
天曲日術(増鶡冠子天用四時地用五行天子執一以/居中央調以五音正以六律紀以度數宰以)
(刑徳從本至末第以甲乙天始於元地始於朔四時始/於歴故家里用提扁長用旬鄉師用莭縣嗇夫用月郡)
(大夫用氣分所至柱國用六律里五日報扁扁十日報/鄉鄉十五日報縣縣三十日報郡郡四十五日報柱國)
(柱國六十日以聞天子天子七十二日遣使勉有功罰/不知此所以與天地總下情六十日一上聞上恵七十)
(二日一下究此/天曲日術也)
麑裘葛衣(増韓非子堯王天下茅茨不翦/采椽不斵冬日麑裘夏日葛衣)
瘞土(原吕氏春秋有年瘞土無年瘞土無失民時注/瘞祭也有年祭土報其功無年祭土禳其時也)
四時之禁(原吕氏春秋四時之禁山不敢伐材下木澤/人不敢灰僇繯網罝罦不敢出於門罛罟不)
(敢入於淵澤非舟虞不/敢縁名為害其時也)
迎日推筴(増史記黄帝紀迎日推筴注黄帝得蓍以推/算歴數於是逆知莭氣日辰之将来故曰推)
(筴迎日原通鑑帝嚳髙辛氏歴日月而迎送之正義言/作歴弦望晦朔日月未至而迎之過而送之即迎日推)
(筴是/也)
黄帝造歴得仙(増史記歴書昔者黄帝合而不死名察/度驗定清濁起五部建氣物分數註言)
(黄帝造歴得仙合作也黄帝作歴歴終復始無窮已故/曰不死清濁律聲之清濁也五部五行也天有四時為)
(五行也氣二十四氣物/萬物也分歴數之分也)
祠太一(増史記樂書祠太一甘泉使僮男僮女七十人/俱歌春歌青陽夏歌朱眀秋歌西皥冬歌元冥)
時祠上帝山川(増史記封禪書髙祖二年令縣為公社/詔曰吾甚重祠而敬祭今上帝之祭及)
(山川諸神當祠者各/以其時禮祠之如故)
迎年(原史記封禪書黄帝時為五城十二樓以候神人/於執期命曰迎年注執期地名也迎年若言祈年)
枌榆社(増史記封禪書髙祖初起禱豐枌榆杜後天下/已定詔御史令豐謹治枌榆社常以四時春以)
(羊彘/祠之)
七巫祠(増史記封禪書髙祖天下已定長安置祠祝官/女巫其梁巫祠天地天社天水房中堂上之屬)
(晉巫祠五帝東君雲中司命巫社巫族人先炊之屬秦/巫祠社主巫保族纍之屬荆巫祠堂下巫先司命施糜)
(之屬九天巫祠九天皆以嵗時祠宫中其河巫/祠河於臨晉而南山巫祠南山秦中各有時月)
祠靈星(増史記封禪書髙祖詔御史其令郡國縣立靈/星祠常以嵗時祠以牛原後漢書禮儀志龍星)
(左角曰天田則農祥也/晨見祠以牛號曰靈星)
嵗祠名山大川(増史記封禪書秦并天下令祠官常奉/名山大川鬼神於是自殽以東名山五)
(大川祠二曰太室太室嵩髙也恒山泰山㑹稽湘山水/曰濟曰淮春以酺酒為嵗祠因泮凍秋涸凍冬賽禱祠)
(其牲用牛犢各一牢具珪幣各異自華以西名山七名/川四曰華山薄山薄山者襄山也岳山岐山吴岳鴻冡)
(瀆山瀆山蜀之汶山也水曰河祠臨晉沔祠漢中湫淵/祠朝那江水祠蜀亦春秋泮涸禱賽如東方名山川而)
(牲牛犢牢具/珪幣各異)
嵗祠百廟諸神(増史記封禪書雍有日月参辰南北斗/熒惑太白嵗星填星二十八宿風伯雨)
(師四海九臣十四臣諸布諸嚴諸逑之屬百有餘廟西/亦有數十祠於湖有周天子祠於下邽有天神灃滈有)
(昭明天子辟池於社亳有三社主之祠夀星祠而雍管/廟亦有杜主杜主故周之右将軍其在秦中最小鬼之)
(神者各以/嵗時奉之)
祭天地五畤(増史記封禪書三嵗一郊註漢舊儀云元/年祭天二年祭地三年祭五畤三嵗一遍)
(皇帝自/行也)
祠三神(増史記封禪書人有上書言古者天子三年壹/用太牢祠神三一天一地一太一天子許之令)
(太祝領祠之/于太一壇)
雍四畤(増史記封禪書雍四畤春以為嵗禱因泮凍秋/涸凍冬賽祠五月嘗駒及四仲之月祠若月祠)
(陳寳莭来一祠春夏用騂秋冬用駵畤駒四匹木禺龍/欒車一駟木禺車馬一駟各如其帝色黄犢羔各四珪)
(幣各有數皆生瘞/埋無俎豆之具)
宰相所主(原史記陳丞相世家孝文皇帝問右丞相勃/曰天下一嵗决獄㡬何勃謝曰不知問天下)
(一嵗錢榖出入㡬何勃又謝不知於是上亦問左丞相/平平曰有主者上曰茍各有主者而君所主者何事也)
(平謝曰宰相者上佐天子理隂陽順四時/下育萬物之宜使卿大夫各得任其職焉)
膢臘(原漢書武帝紀太初二年春三月膢五日祠門戸/比臘注漢儀注立秋貙膢膢祭名也貙虎屬常以)
(立秋日祭獸王者亦以此日出獵還以祭宗廟/故有貙膢之祭也臘者冬至後臘祭百神也)
更賦(原漢書昭帝紀三年以前逋更賦未入者皆勿收/注更有三品有卒更有踐更有過更古者正卒無)
(常人皆當迭為之一月一更是謂卒更也貧者欲得顧/更錢者次直者出錢顧之月二千是謂踐更也天下人)
(皆直戍邊三日雖丞相子亦在戍邊之調不可人人自/行三日戍又行者當自戍三日不可往更還因更住一)
(嵗一更諸不行者出錢三百入/官官以給戍者是謂過更也)
三服官(原漢書元帝紀初元五年詔罷三服官注齊國/舊有三服之官春獻冠幘縰為首服絹素為冬)
(服輕絹為/夏服凡三)
順月令(原漢書成帝紀陽朔二年春寒詔曰昔在帝堯/立羲和之官命以四時之事令不失其序故書)
(云黎民於變時雍眀以隂陽為本也今公卿大夫所奏/請多違時政其務順四時月令又李尋傳古之王者尊)
(天地重隂陽敬四時嚴月令順之以善/政則和氣可立致猶枹鼓之相應也)
祝宗(原漢書郊祀志使先聖之後能知山川敬於禮儀/眀神之事者以為祝能知四時犧牲壇塲上下氏)
(姓所出者/以為宗)
祠社稷(増漢書郊祀志髙祖十年春有司請令縣常以/春二月及臘祠稷以羊彘民里社各自裁以祠)
(原後漢書祭祀志建武二年立大社稷於雒陽在宗廟/之右方壇無屋有墻門而已二月八月及臘一嵗三祠)
(皆太牢具/使有司祠)
祠八神(原漢書郊祀志一曰天主祠天齊二曰地主祠/泰山梁父三曰兵主祠蚩尤四曰隂主祠三山)
(五曰陽主祠之罘山六曰月主祠之萊山七曰日主祠/盛山八曰四時主祠琅邪琅邪在齊東北葢嵗之所始)
書板言事(増漢書禮儀志冬夏至八能士書板/言事封以皂囊送西陛跪授尚書)
太初歴(原漢書律歴志詔用鄧平所造八十一分律歴/罷廢尤踈逺者十七家復使校歴律昏眀淳于)
(陵渠覆太初歴晦朔弦望皆最密日月如/合璧五星如連珠陵渠奏状遂用鄧平歴)
三統歴(原漢書律歴志孝成世劉向總六歴列是/非作五紀論向子歆究其微眇作三統歴)
四鈞(原漢書律歴志四鈞為石者四時之/象也重百二十斤者十二月之象也)
代田(原漢書食貨志武帝以趙過為搜粟都尉過能/為代田一畮三甽嵗代處故曰代田注代易也)
法天立道(原漢書董仲舒𫝊天者羣物之祖也故徧覆/包函而無所殊建日月風雨以和之經隂陽)
(寒暑以成之故聖人法天而立道亦溥愛而亡私布徳/施仁以厚之設誼立禮以導之春者天之所以生也仁)
(者君之所以愛也夏者天之所以長也徳者君之所/以飬也霜者天之所以殺也刑者君之所以罰也)
勸民農桑(増漢書龔遂傳遂為勃海太守見齊俗奢侈/好末技不田作乃躬率以儉約勸民務農桑)
(春夏不得不趋田畝秋冬課收斂益畜果實/菱芡勞来循行郡中皆有蓄積吏民皆富實)
四時服御(原漢書魏相傳髙皇帝令羣臣議天子所服/以安治天下中謁者趙堯舉春李舜舉夏兒)
(湯舉秋貢禹舉冬四人各職一時注主一時衣服禮物/朝祭百事也増李徳裕正服箴聖人作服法象可觀四)
(時所御各有其官非/此勿服惟辟為難)
旬嵗(原漢書翟方進𫝊方進為丞相司直旬嵗間/免兩司𨽻朝廷由是憚之注旬嵗猶言滿嵗)
春秋鄉射(増漢書韓延夀𫝊為東郡太守脩治學宫春/秋鄉射陳鐘鼔管弦盛升降揖讓及都試講)
(武習射御之事歌者先居射室延/夀坐射室騎士從者帶弓鞬羅後)
調露樂(原樂動聲儀時元氣者受氣於天布之於地以/時出入物者也四時之莭動静各有分職不得)
(相越謂調露之樂也注調露調和致甘露也使物茂長/之樂増舊唐書音樂志始奏承雲娱帝賞復歌調露暢)
(韶/英)
太隂治時(増淮南子太隂治春則欲行柔恵温良太隂/治夏則欲布施宣眀太隂治秋則欲修備繕)
(兵太隂治冬則欲猛毅剛强/三嵗而改莭六嵗而易常)
體太一(原淮南子體太一者牢籠天地弹壓山川含吐/隂陽申洩四時紀綱八極經緯六合覆露照導)
(普汜而無私翾飛蠕/動莫不邱徳而生)
政成化行(原孔叢子子順曰先君初相魯魯人謗誦曰/麛裘而芾投之無戾芾之麛裘投之無郵及)
(三年政成化既行民又作誦曰衮衣/章甫實獲我所章甫衮衣恵我無私)
懸弧(増賈誼新書懸弧之禮義東方之弧以梧梧者東/方之草春木也其牲以雞南方之弧以栁栁者南)
(方之草夏木也其牲以狗中央之弧以桑桑者中央之/木也其牲以牛西方之弧以棘棘者西方之草秋木也)
(其牲以羊北方之弧以棗棗者/北方之草冬木也其牲以彘)
薦新(増春秋繁露五穀食物之性也天之所以為賜人/也四時之所成受賜而薦之宗廟敬之性也春上)
(豆寔夏上尊寔秋上机寔冬上敦寔豆寔韭也春之所/始生也尊寔麺也夏之所初受也机實黍也秋之所先)
(成也敦寔稻也冬之所畢寔也獨斷薦考妣於適寝之/所祭春薦韭卵夏薦麥魚秋薦黍豚冬薦稻鴈制無常)
(牲取與新物相宜宋史禮志禮官宗正條定每嵗春孟/月薦蔬以韭以菘配以卵仲月薦冰季月薦蔬以筍果)
(以含桃夏孟月甞麥配以彘夏仲月薦果以瓜以来禽/夏季月薦果以芡以芰秋孟月甞栗甞穄配以雞果以)
(棗以梨秋仲月甞酒甞稻蔬以茭筍秋季月甞豆甞蕎/麥冬孟月羞以兔果以栗蔬以藷藇冬仲月羞以雁以)
(麞冬季月/羞以魚)
仁義徳刑(増春秋繁露聖人春修仁而求善秋修義而/求惡冬修刑而致清夏修徳而致寛所以順)
(天地體/隂陽)
路車取象(増大戴禮古之為路車也葢圓以象天二十/八橑以象列星軫方以象地三十輻以象月)
(故仰則觀天文俯則察地理前視則/睹鸞和之聲側聼則觀四時之運)
陽貴隂賤(原説苑夫水旱俱天下隂陽所為也大旱則/雩祭而請雨大水則鳴鼔而刼社何也曰陽)
(者隂之長也陽貴而隂賤陽尊而隂卑天之道也今大/旱者陽氣太盛以厭於隂隂不能起亦雩祭拜請而已)
(無敢加也至於大水及日蝕者皆隂氣太盛而上减陽/精以賤乗貴以卑陵尊故鳴鼔而懾之朱絲縈而刼之)
耕桑倍力(増韓詩外𫝊召伯出就蒸庶於阡陌隴畝之/間而聼㫁焉廬於樹下百姓大悦耕桑者倍)
(力以勸於是嵗/大稔民給家足)
鼓用皮革(原易通卦驗冬至鼓用馬革圓徑八尺一寸/夏至鼔用牛皮圓徑五尺七寸注馬坎類牛)
(離/類)
視星知緩急(増尚書考靈曜主春者鳥星昬中可以種/稷主夏者心星昬中可以種黍主秋者虛)
(星昬中可以種麥主冬者昴星昬中則入山可以斬伐/其器械王者南面而坐視四星之中者而知民之緩急)
(急則不/賦力役)
八方分音(増樂緯坎主冬至樂用管艮主立春樂用塤/震主春分樂用鼓巽主立夏樂用笙離主夏)
(至樂用絃坤主立秋樂用磬兊主秋分樂/用鐘乾主立冬樂用柷敔此八方之音)
五政(増孝經鈎命決春政不失五榖蘖初夏政不失甘/雨時季夏政不失地無笛秋政不失人民昌冬政)
(不失少疾喪五政不失/百榖稚熟日月光明)
四時聖則(原鹽鐡論江都相董生推言隂陽四時相繼/父生之子飬之母成之子藏之故春生仁夏)
(長徳秋成義冬藏禮此四/時之序聖人之所則也)
灼龜(原三禮圖龜以上春灼後左夏/灼前左秋灼前右冬灼後右)
居寝從時候(増三禮義宗天子諸侯宫寝之制若春氣/三月之中居正寝退息之時常居東北之)
(寝三月之末土王之日則居中寝夏之三月則居東南/之寝秋之三月則居西南之寝冬之三月則居西北之)
(寝此三時後土王之日/亦各居中寝以從時候)
門法五行四時(増三禮義宗天子九門法陽九之義/宫門有五法五行外門有四法四時)
蜡樂(増三禮義宗大蜡盡天地四時之/神而祭之其樂亦盡用四時之調)
間祀(原後漢書章帝紀有司奏言孝眀皇帝宜尊廟曰/顯宗其四時禘祫於光武之堂間祀悉還更衣注)
(四時正祭外有五月嘗麥三伏立秋嘗粢盛/酎十月嘗稻等謂之間祀即各於更衣之殿)
星官書(原後漢書天文志軒轅始受河圖闘苞授/規日月星辰之象故星官之書自黄帝始)
葭灰候氣(増後漢書律歴志候氣之法為室三重戸閉/塗釁必周宻布緹縵室中以木為案毎律各)
(一内庳外髙從其方位加律其上以葭莩灰抑其内端/案歴而候之氣至者灰去其為氣所動者其灰散人及)
(風所動者其灰聚殿中侯用玉律十/二惟二至乃候靈臺用竹律六十)
聼樂均(原後漢書律歴志天子常以冬夏日至御前殿/合八能之士陳八音聽樂均度晷景候鍾律權)
(土灰放隂陽冬至陽氣應則樂均清景長極黄鍾通土/灰輕而衡仰夏至隂氣應則樂均濁景短極㽔賔通土)
(灰重而/衡低)
大撓作甲子(原後漢書律歴志記稱大撓作甲子隸首/作數二者既立以比日表以管萬事注大)
(撓探五行之情占斗綱所建始作甲乙以名日謂/之幹作子丑以名日謂之枝枝幹相配以成六旬)
乾象法(原後漢書律歴志注元和中榖城門候劉洪始/悟四分於天疎濶更以五百八十九為紀法百)
(四十五為斗分而造乾象法又制遲疾/歴以歩月行方於太初四分轉精宻矣)
四分歴(原後漢書律歴志論章帝徴能術者課校諸歴/定朔稽元追漢三十五年庚辰之嵗追朔一日)
(乃與天合以/為四分歴元)
四時加祭(増後漢書祭祀志光武帝建武二年雒陽髙/廟四時加祭孝宣孝元凡五帝其西廟成哀)
(平三帝王四時祭於故髙廟東廟京兆尹侍祠冠衣車/服如太常祠陵廟之禮南頓君以上至莭侯皆就園廟)
(在所郡/縣侍祠)
時祫(増後漢書祭祀志建武二年立髙廟於洛陽四時/祫祀春以正月夏以四月秋以七月冬以十月及)
(臘一嵗/五祀)
雒陽五郊(増後漢書祭祀志明帝永平二年以禮䜟及/月令有五郊迎氣服色因采元始故事兆五)
(郊於雒陽立春日迎春於東郊祭青帝勾芒立夏日迎/夏於南郊祭赤帝祝融先立秋十八日迎黄靈於中兆)
(祭黄帝后土立秋日迎秋於西郊祭白帝/蓐收立冬日迎冬於北郊祭黒帝元冥)
上計(増後漢書百官志刺史初嵗盡詣京都奏事中興/但因計吏郡國常以春行縣勸民農桑振救乏絶)
(秋冬遣無害吏案訊諸囚平其罪法論課殿最嵗/盡遣吏上計令長秋冬集課上計於所屬郡國)
朝請(原後漢書百官志列侯奉朝請在長/安者位次三公注春曰朝秋曰請)
四時上簿(増後漢書百官志大司農掌諸錢榖金帛諸/貨幣郡國四時上月旦見錢榖簿其逋未畢)
(各具/别之)
太史掌奏(増後漢書百官志太史令掌天時星歴凡嵗/将終奏新年歴凡國祭祀喪娶之事掌奏良)
(日及時莭禁忌國有/瑞應災異掌記之)
五時服(原後漢書禮儀志立春京師百官衣青立夏衣/赤先立秋十八日衣黄立秋衣白立冬衣皂冬)
(至衣絳名/為五時服)
上雨澤(増後漢書禮儀志自立春至/立夏盡立秋郡國上雨澤)
賜束帛(増後漢書禮儀志立秋遣使者賚束/帛賜武官立春遣使賚束帛賜文官)
案驗刑獄(増後漢書魯恭傳初和帝末令麥秋得案驗/薄刑而州郡好以苛察為政因此遂盛夏㫁)
(獄恭上疏曰月令孟夏㫁薄刑出輕繋又曰仲夏挺重/囚盆其食夫㫁薄刑者謂其輕罪已正不欲令久繋故)
(時㫁之也臣愚以為今孟夏之制可從此令其/决獄案考皆以立秋為㫁以順時莭育成萬物)
北斗喉舌(原後漢書李固傳固對策曰陛下之有尚書/猶天之有喉舌也斗為天喉舌尚書亦為陛)
(下喉舌斗斟酌元氣運乎四/時尚書出納王命賦政四海)
春秋饗射(増後漢書儒林傅劉昆教授子弟毎春秋饗/射常備列典儀以素瓠葉為俎豆桑弧蒿矢)
(以射菟首行禮縣/宰率吏屬觀之)
嵗貢士(原後漢書蔡邕𫝊古者取士必使諸侯嵗貢注/尚書大𫝊曰古者諸侯之於天子三年一貢士)
(一適謂之攸好徳再適謂之賢賢/三適謂之有功注云適猶得也)
休遣徒繋(増司馬彪續漢書虞延除細陽令毎至嵗時/伏臘休遣徒繋各使還家竝感其恩應期歸)
眀堂(原白虎通眀堂上圎下方八忩四闥布政之宫在/國之陽上圓法天下方法地八忩象八風四闥象)
(四時九室法九州十二坐法十二月三十六户法三十/六雨七十二牖法七十二風増漢李尤眀堂銘布政之)
(堂上圎下方體則天地在國正陽忩闥四設流水洋洋/順莭行化各居其房春恤㓜孤夏進賢良秋厲武人冬)
(謹闗梁魏書逸士李謐傳天子行事一年十八度入眀/堂大饗不問卜一入也毎月告朔十二入也四時迎氣)
(四入也廵守/之年一入也)
冕冔收(増白虎通禮曰周冕而祭又曰殷冔夏收而祭/此三代宗廟之冠也十一月之時陽氣冕仰黄)
(泉之下萬物被施前冕後仰故謂之冕謂之冔者十二/月時施氣受化詡張而後得牙故謂之䚴謂之收者十)
(三月之時氣收本舉生萬/物而逹出之故謂之收)
扶助微氣(増白虎通至日所以休兵不興事閉闗商旅/不行何此日隂陽氣微王者承天理物故率)
(天下静不復行役以/扶助微氣成萬物也)
春求秋報(増白虎通社稷者乃隂陽中和之氣而用/尤多故為長也嵗再祭何春求秋報義也)
四孟登臺(増三輔故事漢作靈臺於城/東常以四孟之月登臺而觀)
食舉樂(増薛瑩書建初二年太常樂丞鮑鄴上言王者/飲食必道須四時五味故有食舉之樂所以順)
(天地飬神眀求福應也今官樂但有太蔟皆不應月律/可作十二月均各應其月氣乃能感天地和氣宣應)
樂章别名(原獨㫁宗廟所歌詩之别名思文一章祀后/稷配天之所歌也噫嘻一章春夏祈榖於上)
(帝所歌也豐年一章蒸嘗秋冬所歌也?一章季冬薦/魚春獻鮪所歌也載芟一章春籍田祈社稷所歌也良)
(耜一章秋報/社稷所歌也)
六祝(原獨㫁大祝掌六祝之辭順祝願豐年也年祝求/永真也告祝祈福祥也化祝弭災兵也瑞祝􁃸時)
(雨寜風旱也策/祝逺罪病也)
月朝(原獨㫁舊儀三公以下月朝後省常以六月朔十/月朔旦朝後又以盛暑省六月朝故今獨以為正)
(月十月/朔朝也)
廟祭(原獨㫁天子之廟七諸侯之廟五皆月祭之大夫/之廟三四時祭之士一廟上士二廟亦四時祭之)
(府史以下及庶人皆/無廟四時祭於寝也)
上飯(原獨㫁洛陽諸陵皆以晦望二/十四氣伏社臘及四時日上飯)
承天順時(原蔡邕眀堂月令論眀堂者謹承天順時之/令昭令徳宗祀之禮眀前功百辟之勞起飬)
(老敬長之義顯教㓜誨穉之學朝諸侯選造士於其/中以明制度故為大教之宫而四學具焉官司備焉)
出軍䜿牙(増抱朴子凡始出軍䜿牙春出城西門令牙/門西向出時令登眀大吉加東方吉夏出北)
(門令牙門北向出時令登眀大吉加南方吉秋出東門/令牙門東向出時令神后登眀大吉加西方吉冬出南)
(門令牙門南向出時令神/后登眀大吉加北方吉)
春秋雩(増論衡春二月雩秋八月/亦雩春祈榖雨秋祈榖實)
迎氣樂(増皇覧迎氣四時之樂唱以角徴商羽春唱角/舞羽翟夏唱徴舞鼓鞉秋唱商舞干戚冬唱羽)
(舞干/戈)
冬布夏練(増晉書元帝紀有司嘗奏太極殿廣室施絳/帳帝曰漢文集上書皁囊為帷遂令冬施青)
(布夏施青/練帷帳)
讀五時令(増晉書禮志漢儀太史毎嵗上其年歴先立/春立夏大暑立秋立冬嘗讀五時令皇帝所)
(服各随五時之色帝升御坐尚書令以下就席位尚書/三公郎以令置桉上奉以入就席伏讀訖賜酒一巵唐)
(書禮樂志自仲春以後毎月各居其位皆冠通天服玉/之色如其時若四時之孟月及季夏土王讀五時令於)
(眀堂亦如之又韋縚𫝊開元初帝詔嵗率公卿/迎氣東郊至三時常以孟月讀時令於正寝)
嵗舉優劣(原晉書杜預𫝊預受詔為黜陟之課其略曰/科舉優劣莫若委任逹官各考所統在官一)
(年以後毎嵗言優者一人為上第劣者一人為下第因/計偕以名聞如此六載主者總集採按其六嵗處優舉)
(者超用之六嵗處劣舉者奏免之其優/多劣少者叙用之劣多優少者左遷之)
表年首事(原杜預春秋序春秋者魯史記之名也記事/者必表年以首事年有四時故錯舉以為所)
(記之/名也)
農月停遷(増山公啟事晉制春夏農月不遷改長/吏郡守縣令之屬以其妨農事故也)
賜絹(増晉公卿禮秩品第一者春/賜絹百匹秋賜絹二百匹)
順時飬物(増劉勰新論先王之治上順天時下飬萬物/草木昆蟲不失其所獺未祭魚不施網罟豺)
(未祭獸不修田獵鷹隼未撃不/張罻羅霜露未霑不伐草木)
橘稅(原述異記越多橘柚園嵗出橘税名/曰橘籍吴闞澤表曰請除臣之橘籍)
嵗終考課(増魏書肅宗紀孝昌元年詔勸善黜惡經國/茂典其令毎嵗一終郡守列令長刺史列守)
(相以定考課辨其能否若/有濫謬以考功失衷論)
輪扇候氣(原隋書律歴志後齊参軍信都芳為輪扇二/十四埋地中以測二十四氣毎一氣感則一)
(扇自動他扇竝住與/管灰相應若符契焉)
四通月氣(原隋書音樂志梁武帝素善鍾律立為四器/名之為通毎通皆施三絃一曰𤣥英通二曰)
(青陽通三曰朱眀通四曰白藏通因以通聲轉推月氣/悉無差違又制為十二笛以冩通聲於是被以八音施)
(以七聲莫/不和韻)
十二卿(増隋書百官志諸卿梁初猶依宋齊皆無卿名/天監七年以太常為太常卿加置宗正卿以大)
(司農為司農卿三卿是為春卿加置太府卿以少府為/少府卿加置太僕卿三卿是為夏卿以衛尉為衛尉卿)
(廷尉為廷尉卿将作大匠為大匠卿三卿是為秋卿以/光勲為光禄卿大鴻臚為鴻臚卿都水使者為大舟卿)
(三卿是為冬卿凡十二/卿皆置丞及功曹主簿)
課入農桑(増隋書食貨志河清三年定令毎嵗春月各/依鄉土早晚課入農桑自春及秋男二十五)
(以上皆布田畝蠶桑之月婦女十五以上皆營蠶桑孟/冬刺史聼審邦教之優劣定殿最之科品人有人力無)
(牛或有牛無力者須令相便皆得/納種使地無遺利人無遊手焉)
停牲牢(増舊唐書眀皇紀開元十一年令春秋之時釋/奠諸州宜依舊用牲牢其屬縣用酒脯而巳十)
(九年天下州府春秋二時社及釋/奠停牲牢唯用酒脯永為常式)
供奉儀式(増舊唐書百官志殿中侍御史掌殿供奉之/儀式凡冬至元正大朝㑹則具服升殿若郊)
(祀廵幸則於鹵簿中糺察非違具服/從於旌門視文物有所虧缺則糺之)
脩享諸陵(増舊唐書百官志太常寺諸陵署/凡朔望元正冬至皆脩享於諸陵)
起居注(増舊唐書百官志門下省起居郎掌起居注録/天子之言動法度以修記事之史凡記事之制)
(以事繋日以日繋月以月繫時以時/繋年必書其朔日甲乙以紀歴數)
奏聞祥瑞(増舊唐書百官志門下侍郎掌貳侍中之職/凡元旦冬至天子視朝則以天下祥瑞奏聞)
三公廵陵(増舊唐書百官志凡二分之月三公廵行山/陵則太常卿為之副李氏刋誤唐開元禮春)
(秋二仲月司徒司空廵陵春則掃除枯朽秋則芟薙繁/蕪掃除者當發生之時欲使茂盛也芟薙者當秋殺之)
(時除去擁蔽/且慮火災也)
嵗序還往(増舊唐書張建封𫝊貞元十三年詔曰比来/朝官或諸處過從金吾皆有上聞其間如素)
(是親故或曽同僚友伏臘嵗序時有還往亦/是常禮人情所通起今已後金吾不須聞)
水運渾天(増唐書天文志開元十一年眀皇詔一行等/鑄渾天銅儀員天之象具列宿赤道及周天)
(度數又注水激輪令其自轉一晝一夜而天運周外絡/二輪綴以日月令得運行毎天西旋一周日東行一度)
(月行十三度之七二十九轉有餘而日月㑹三百六十/五轉而日周天以水櫃為地平令儀半在地上半在地)
(下晦朔弦望遲速有凖立木人二於地平上其一前置/鼓以候刻至一刻則自撃之其一前置鐘以候辰至一)
(辰亦自撞之皆於櫃中各施輪軸鈎鍵闗鎻交錯相持/置於武成殿前以示百官當時稱其妙命之曰水運渾)
(天/)
薦陵(原唐書禮樂志開元二十年詔建初啓運興寧永/康陵嵗四時八莭所司與陵署具進食天寳二年)
(始以九月朔薦衣於諸陵又常以寒食/薦餳粥雞毬雷車五月五日薦衣扇)
六祀(増唐書禮樂志立春後丑日祀風師立夏後申日/祀雨師立秋後辰日祀靈星立冬後亥日祀司中)
(司命司人司禄季夏土王之日/祭中霤孟冬祭司寒皆一獻)
配祀(増唐書禮樂志唐武徳中冬至及孟夏雩祭皇地/祗於方邱神州地祗於北郊以景帝配而上辛祈)
(榖祀感生帝於南郊配五/方天帝於明堂以元帝配)
孔廟丁祭(増唐書禮樂志太宗貞觀四年詔州縣學皆/作孔子廟二十一年詔左邱眀等二十二人)
(皆配享之𤣥宗開元二十八/年詔春秋二仲上丁祭之)
尚父廟(増唐書禮樂志開元十九年始置太公尚父廟/以留侯張良配中春中秋上戊祭之牲樂之制)
(如文宣出師命将發日引辭於廟仍以古名将十人為/十哲配享又肅宗紀上元元年諡太公為武成王元史)
(祭祀志武成王立廟於樞宻院公堂之/西毎嵗春秋二仲上戊日遣官行禮)
五官正(増唐書百官志春官夏官秋官冬官中官各一/人掌司四時各司其方之變異冠加一星珠以)
(應五緯衣從其方色元日冬至朔望朝㑹及大禮各奏/方事而服以朝見王融䇿秀才文五正置於朱宣下民)
(不忒九工開於/黄序庶績其凝)
月獻(増唐書百官志中尚署令嵗二月獻牙尺寒食獻/毬五月獻綬帶夏至獻雷車七月獻鈿針臘日獻)
(口脂唯筆琴/瑟絃月獻)
集賢課最(増唐書百官志集賢殿書院學士直學士侍/讀學士修撰官掌刋緝經籍凡承㫖撰集文)
(章校理經籍月終則進課/於内嵗終則攷最於外)
三工(原唐書百官志凡工匠以州縣為團五人為火五/火置長一人四月至七月為長工二月三月八月)
(九月為中工十月/至正月為短工)
兩税(原唐書食貨志徳宗相楊炎作兩税法夏輸無/過六月秋輸無過十一月置兩税使以總之)
青苖錢(原唐書食貨志大歴元年詔天下苖一畝税錢/十五市輕貨給百官手力課以國用急不及秋)
(方苖青即征/之號青苖錢)
租庸調(原唐書食貨志凡授田者丁嵗輸粟二斛稻三/斛謂之租丁随鄉所出嵗輸絹二匹綾絁二丈)
(布加五之一綿三兩麻三斤謂之調用人之力/嵗二十日加二日不役者日為絹三尺謂之庸)
白簿黄籍(原唐書食貨志州縣職田公廨田毎六月以/白簿上尚書省覆實至十月輸送則有黄籍)
(嵗一/易之)
停刑(原唐書刑法志武徳二年頒新格五十三條凡㫁/屠日及正月五月九月不行刑増又貞觀中毎嵗)
(立春至秋及大祭祀致齋朔望上下弦二十/四氣雨及夜未明假日㫁屠日皆停死刑)
置員象時莭(増唐書李適𫝊中宗景龍二年始作修文/館置大學士四員學士八員直學士十二)
(員象四時八/莭十二月)
春秋射禮(増唐書源乾曜𫝊景雲後公卿百官上已九/日廢射禮乾曜以為古之擇士先觀射禮非)
(取一時樂也夫射者别邪正觀徳/行中祭祀辟冦戎宜春秋不可廢)
四時聽選(増唐書劉祥道𫝊唐沿隋制十一月選集至/春停日薄事叢有司不及研諦祥道父林甫)
(建請四時聼選随到輙擬於是官無滯人玉海乾徳二/年詔流内銓聼四時参選不俟冬集仍命陶榖等重詳)
(定循資格及/四時参選條)
力耕嵗稔(原唐書張儉𫝊儉檢校代州勸/墾田力耕嵗數稔私蓄富實)
九宫壇(増唐㑹要九宫壇以四孟/随嵗改位行棋謂之飛位)
義倉(増唐㑹要隋開皇之制天下輸粟謂之社倉及大/業中取充官費今請自王公以下訃墾田秋熟所)
(在為義倉嵗凶以給民太宗善之乃詔畝嵗二升粟麥/秔稻随地所宜寛鄉斂以所種狹鄉㨿青苖簿而督之)
(耗十四者免其半耗十七者皆免之商賈無田者以其/戸為九等出粟自五石至五斗為差下户不取焉嵗不)
(登以賑民或貸為/種子至秋而償)
常平倉(増唐㑹要貞觀十三年詔於洛相幽徐齊并秦/蒲州置常平倉粟藏九年米藏五年下濕之地)
(粟藏五年米藏/三年皆著於令)
一嵗四祭(増通典周制四坎壇祭四方以血祭祭五岳/以埋沈祭山林川澤一嵗凡四祭一者謂盈)
(氣時二者郊天時三者大雩/時四者大蜡時皆因以祭之)
槐瑟桑琴(原通典人君冬至日使八能之士鼔黄鍾之/琴瑟用槐木長八尺一寸夏至日琴用桑木)
(長五尺七寸注槐取/氣上桑取氣下也)
五時迎氣(増通典王者必五時迎氣者以示人奉承天/道從時訓人之義故月令於四立日及季夏)
(土徳王日各迎其王氣之神於其郊其配祭以五人帝/春以太皥夏以炎帝季夏以黄帝秋以少昊冬以顓頊)
六禮板(増通典凡六禮板長尺二寸以應十二月博/四寸以象四時厚八分以象八莭皆真書)
每嵗察舉(増通典後漢光武十二年詔三公舉茂材各/一人㢘吏各一人左右将軍嵗察㢘吏各二)
(人光禄嵗舉郎茂材四行各一人察㢘吏三人中二千/石嵗察㢘吏各一人廷尉大司農二人将兵將軍嵗察)
(㢘吏各二人監御史司𨽻/州牧嵗舉茂材各一人)
國學立廟(増通典唐武徳二年於國子學立/周公孔子廟各一所四時致祭)
春秋𤼵使(増通典唐龍朔初置兩臺毎年春秋𤼵使春/曰風俗秋曰㢘察令地官尚書韋方質為條)
(例刪定為四十/八條以察州縣)
定物價(増通典諸司市常以四仲月/實定所掌為物上中下之價)
調歴(原通鑑黄帝問鬼臾蓲對曰天以六莭地以五制/用天氣者六期為備終地紀者五嵗為周五六合)
(者嵗三千七百二十氣為一紀六十嵗千四百四十氣/為一周太過不及斯以見矣乃因五量治五氣起消息)
(察𤼵斂以作調歴嵗紀甲/寅日紀甲子而時莭定)
容成作葢天(原通鑑黄帝命容成作葢天以/象周天之形綜六術以定氣運)
不數赦(原通鑑貞觀二年上謂侍臣曰赦者小人之幸/君子之不幸一嵗再赦善人喑啞夫飬稂莠者)
(害嘉榖赦有罪者賊良民故朕即位以来/不欲數赦恐小人恃之輕犯憲章故也)
官健團結(増通鑑大歴十二年五月詔定諸州兵皆有/常數其召募給家糧春冬衣者謂之官健差)
(㸃土人春夏歸農秋冬追集/給身糧醬菜者謂之團結)
減嵗入(増通鑑㑹昌五年九月太尉李徳裕請置令户/部嵗入錢帛十二萬緡疋度支塩鐡嵗入十三)
(萬緡疋眀年减其三之一凡諸道所進/助軍財貨皆入焉以度支郎中判之)
均田(増五代史周世宗紀嘗夜讀書見元稹均田圖嘆/曰此致治之本也詔須其圖法使吏民先習知之)
(期以一嵗大/均天下之田)
五賦(増宋史食貨志嵗賦其𩔖有五曰公田之賦曰民/田之賦曰城郭之賦曰雜變之賦曰丁口之賦凡)
(賦入州縣百籍嵗一置謂之空行簿以待/嵗中催科閏年别置謂之實行簿藏有司)
廣恵倉(増仁宗實録嘉祐二年詔天下置廣恵倉嵗給/具所支納上三司三年二月詔三京諸州軍自)
(今年終應戸絶納官田土未賣者並撥𨽻廣恵倉詔三/司以天下廣恵倉𨽻司農寺逐州幕職曺官各一員專)
(監毎年十月分差官檢視老㓜貧疾不能自存之人籍/定姓名自次月一日人給米一升㓜者半之三日一給)
(至眀年二月止有餘/即量大小均給之)
嵗造兵械(増曽鞏政要策國工有南北作坊嵗造甲鎧/具装鎗劔刀鋸器械箭笥簏皮笠弩橦床子)
(弩凡三萬二千又有弓弩院嵗造弓弩箭弦鏃等凡千/六百五十餘萬諸州嵗造弓弩箭劔甲鍪鏃等凡六百)
(二十餘萬又别造什器凡諸兵械置/五庫以貯之戎具精勁近古未有)
分年試經義(増朱子學校貢舉私議今欲以易書詩為/一科而子年午年試之周禮儀禮及二戴)
(之禮為一科而夘年試之春秋及三𫝊為一科而酉年/試之諸經皆兼大學論語中庸孟子論則分諸子為四)
(科而分年以附焉䇿則諸史時務亦然則士無/不通之經無不習之史而皆可為當世之用矣)
祭用分至(増朱子家禮集説祭用二分二至程子曰時/祭用仲月前期詣祠堂以珓环卜日余謂卜)
(日無定慮有不䖍温公曰孟詵家祭用二分二至/若不暇卜日則止依孟儀用分至於事為便也)
歴代歴名(原春明退朝録上古以来逐朝歴名黄帝起/元用辛夘歴顓帝用乙夘歴虞用戊午歴夏)
(用丙寅歴成湯用甲寅歴周用丁巳歴魯用庚子歴秦/用乙夘歴漢用太初歴四分歴三統歴魏用黄初歴景)
(初歴晉用正始歴合元萬分歴宋用大明歴元嘉歴齊/用天保歴同章歴正象歴後魏用興和歴正元歴正象)
(歴梁用大同歴乾象歴永昌歴後周用天和歴丙寅歴/明元歴隋用甲子歴開皇歴皇極歴大業歴唐用戊寅)
(歴麟徳歴神龍歴大衍歴元和觀象歴長慶宣眀歴寳/應歴正元歴景福崇元歴晉天福用調元歴周顯徳用)
(欽天歴宋用應天歴乾元/歴宜天歴崇天歴眀天歴)
茶租錢(原玉海嘉祐四年二月己巳詔開江淮茶禁聼/民自賣通商収税罷十三山塲六𣙜務嵗輸不)
(過三十三萬有竒謂之茶/租錢以嵗課均賦於茶戸)
社倉(原玉海乾道四年戊子建人大饑朱子居崇安請/於郡得粟六百萬斛賑民是冬有年民以粟償官)
(因留里中而上其籍於府眀年夏又請倣古法為社倉/以儲之嵗一斂散既以紓民之急又得易新以藏俾碩)
(貸者出息什二嵗小饑則弛半息大祲則盡蠲之為/倉三經始於七年五月而成於八月既成因為之記)
宗正上籍(増玉海漢宗正有郡國嵗計/上籍之文劉向以髙材進對)
宗室進士(増玉海唐宗正寺嵗送進士二十人與國/子監京兆府相比李程李肱皆為舉首)
春夏賑(増玉海嘉祐二年樞宻使韓琦請罷鬻諸路戸/絶田募民承佃以夏秋所輸租課毎年春夏以)
(賑老㓜/貧疾)
日歴(増山堂考索日記起居則為起居注月記時政則/為時政記排次起居時政則謂之日歴總集日歴)
(則為一朝實録積集累/朝實録則為一代全史)
定太陽出沒法(原漏刻經正月出乙入庚方二八出兎/入雞場三七𤼵甲入辛地四六生寅入)
(犬藏五月生艮歸乾上仲冬出巽入坤/方惟有十與十二月出辰入申仔細詳)
春秋運(増金史河渠志春運以氷消行/暑雨畢秋運以八月行氷凝畢)
授時歴(原元史歴志授時歴以至元辛巳為元所用之/數一本諸天杪而分分而刻刻而日皆以百為)
(率比之他歴積年日法推演/附㑹出於人為者為得自然)
貸民種豆(増續文獻通考宋程珦知沛縣㑹久雨平原/出水榖既不登晚種不入珦計可耕而種時)
(已過乃募富室得豆數千石以貸民使布/之水未盡涸而甲巳露矣是年遂不艱食)
帝王廟(原續文獻通考洪武間始建帝王廟於南京後/復擇古名臣三十七人從祀两廡毎嵗郊祀時)
(既附祭歴代帝王秋八月/復擇日遣官祭於本廟)
四親廟(原續文獻通考洪武己酉年改四親廟時享春/以清眀夏以端午秋以中元冬以冬至惟嵗除)
(如/故)
祀太嵗諸神(原續文獻通考洪武二年定以驚蟄秋分/日祀太嵗諸神以清眀霜降日祀嶽瀆諸)
(神壇據髙/阜南向)
祭旗纛(原續文獻通考旗纛藏之内府毎嵗仲秋祭山/川遣旗手祭於山川壇内之旗纛廟霜降日又)
(祭於教塲嵗暮享太廟/日又祭於承天門外)
祭城隍(原續文獻通考洪武己酉特勅郡邑各設無祀/鬼神壇以三月清眀七月十五十月初一日祭)
(以城隍神主/之鍳察善惡)
大比(増續文獻通考洪武十七年頒行科舉成式凡/三年大比子午夘酉年鄉試辰戌丑未年㑹試)
　　民用
菑畬(原易不耕穫不菑畬則利有攸往爾雅/田一嵗曰菑二嵗曰新田三嵗曰畬)
場圃(増詩九月築場圃𫝊春夏為圃秋冬為場箋場圃/同地自物生之時耕治之以種菜茹至物盡成熟)
(築堅以/為場)
深衣(原禮深衣制十有二幅以應十有二月袂圜以應/規曲袷如矩以應方負繩及踝以應直下齊如權)
(衡以/應平)
庶人時薦(增禮庶人春薦韭夏薦麥秋薦黍冬/薦稻韭以卵麥以魚黍以豚稻以雁)
温凊定省(原禮凡為人子之禮冬/温而夏凊昬定而晨省)
冬夏贄(原儀禮士相見禮贄冬用雉/夏用腒左頭奉之䟽腒乾雉)
冬夏屨(増儀禮屨夏用/葛冬皮屨可也)
中山酒(増周禮天官酒正清酒注清酒今中山冬釀接/夏而成者搜神記狄希中山人也能造千日酒)
(飲之亦/千日醉)
年榖和熟(増左𫝊年榖和熟天賛之也鮮不/五稔注少尚當歴五年多則不啻)
□蓘豐年(原左𫝊譬如農夫是□是蓘雖有饑饉必有/豐年注□耘壅苖為蓘言耕鉏不以水旱息)
(必有豐/年之收)
闔廬(原左傳吾儕小人皆有/闔廬以辟燥濕寒暑)
樂嵗(原孟子樂嵗終身飽増武瓘詩共/賀人安豐樂嵗幸陪珠履侍銀章)
農察四時(増國語今夫農羣萃而州處察其四時權莭/其用耒耜枷芟及寒撃菓除田以待時耕及)
(耕深耕而疾耰之以待時雨時雨既/至挟其槍刈耨鎛以從事於田野)
皮絺待乏(原國語賈人夏則資皮冬則資絺/旱則資舟水則資車以待乏也)
婚禮從時(原家語霜降而婦功成嫁娶者/行焉氷泮而農桑起婚禮殺焉)
飲食時(原家語用水火金木飲食必時注用水漁人以/時入澤梁用火季春出火季秋納火也用金以)
(時采銅鐡用木斧斤以時入/山林飲食各随四時之道也)
十年蓄(増管子懸時積嵗/國有十年之蓄)
嵗有四秋(原管子嵗有四秋而分有四時故曰農事且/作請以什伍農夫賦耜鐡此之謂春之秋大)
(夏且至絲纊之所作此之謂夏之秋而大秋成五榖之/所㑹此之謂秋之秋大冬營室中女事紡績緝縷之所)
(作也此之/謂冬之秋)
榖貴賤(増管子時有春秋故榖有/貴賤注春榖貴秋榖賤)
寒耕暑芸(原管子農夫寒耕暑芸力歸於/上女勤於緝織徽織功歸於府)
秋糴春糶(増管子秋糴以五春糶以束注謂富者秋時/以五糴之至春出糶便收其束矣束十疋也)
作衣服(増墨子古之人未知衣服之制故聖人作之冬/則絹帛輕且温夏則絺綌清且涼所以適身體)
(和肌/膚也)
菱芰橡栗(増列子柱厲叔事吕敖公自為不知己去/居海上夏日則食菱芰冬日則食橡栗)
八榖(増吴越春秋春種八榖夏長/而飬秋成而聚冬蓄而藏)
善卷逍遥(増莊子善卷曰予立身於宇宙之中冬日衣/皮毛夏日衣葛絺春耕種形足以勞動秋收)
(斂身足以休食日出而作日入而/息逍遥於天地之間而心意自得)
嵗更刀(増莊子良庖/嵗更刀割也)
春蘭秋鞠(原楚辭春蘭兮秋鞠長無絶兮/終古注春祀以蘭秋祀以鞠)
突夏寒室(原楚辭冬有突夏夏室寒些注言隆冬凍寒/則有大屋複突温室盛夏暑熱則有洞達隂)
(堂其内/寒涼也)
美禾麥(原吕氏春秋今茲美禾/来茲美麥注茲年也)
採材竹(増史記孫叔敖𫝊孫叔敖為楚相秋冬勸/民山採春夏以水注乗多水時而出材竹)
種榖樹木(原史記貨殖傳諺曰百里不販樵千里不販/糴居之一嵗種之以榖十嵗樹之以木百嵗)
(来之以徳徳者/人物之謂也)
一嵗千釀(増漢書食貨志通邑大都酤/一嵗千釀注千甕以釀酒)
千石魚陂(増漢書食貨志水居千石魚陂注言有大/陂飬魚一嵗收魚千石魚以斤兩為計)
踆鴟(増漢書食貨志踆䲭注踆鴟謂芋/也有根可食以充糧故無饑年)
農夫寒暑(原漢書貢禹𫝊農夫父子暴露中/野不避寒暑捽莫耙土手足胼胝)
螈蠶(増淮南子螈蠶一嵗再登非不利/也然而王法禁之者為其殘桑也)
魚椒祭(増鹽鐡論古者有魚椒/之祭春秋祀其祖祠)
田家伏臘(原楊惲報孫恵宗書田家作苦/嵗時伏臘烹羊炮羔斗酒自勞)
春生秋熟(原春秋説題辭菽者屬也/春生秋熟理通體屬也)
嘉榖(原説文禾嘉榖也以二月而種/八月始熟得時之中故謂之禾)
耕在趣時(増汜勝之書耕之本在於趣時和土務糞澤/旱鋤穫春凍觧地氣始通土一和解夏至天)
(氣始暑隂氣始盛土復解夏至後九十日晝夜分天/地氣和以此時耕田一而當五名曰膏澤皆得時功)
脂田脯田(増汜勝之書秋無雨而耕絶土氣土堅垎名/曰脂田及盛冬耕泄隂氣土枯燥名曰脯田)
(脯田與脂田皆傷田二/嵗不起稼則一嵗休之)
愛田(増汜勝之書凡愛田常以五月耕六月再耕七月/勿耕謹摩平以待種時五月耕一當三六月耕一)
(當再若七月/耕五不當一)
槩禾(増汜勝之書植禾夏至後八十九十日常夜半候/之天有霜若白露下以平明時令兩人持長索相)
(對各持一頭以槩禾中去霜露日/出乃止如此禾稼五榖不傷矣)
九榖忌(増汜勝之書小豆忌夘稻麻忌辰禾忌丙黍忌/丑秫忌寅未小麥忌戍大麥忌子大豆忌申夘)
(凡九榖有忌日種之/不避其忌則多傷敗)
畝收十石(増汜勝之書冬雨雪止輙以藺之掩地雪勿/使從風飛去後雪復藺之則立春保澤凍蟲)
(死来年宜稼得時之和適地/之宜田雖薄惡畝可收十石)
種桑(増汜勝之書種桑法五月取椹著水中即以手漬/之以水灌洗取子隂乾治肥田十畝荒田久不耕)
(者尤善好耕治之毎畝以黍椹子各三升合種之黍桑/當俱生鋤之桑令稀踈調適黍熟穫之桑生正與黍髙)
(平因以利鎌摩地刈之曝令燥後有風調放火/燒之常􁃸風起火桑至春生一畝食三箔蠶)
伐竹木(増四民月令自正月以終季夏不可伐木必生/蠧蟲或曰其月無壬子日以上旬伐之雖春夏)
(不蠧猶有剖析開觧之害又犯/時令非急無伐十一月伐竹木)
五時食禽(増月令問答凡十二辰之禽五時所食者必/家人所畜丑牛未羊戌犬酉雞亥豕而已其)
(餘龍虎以下非食也春木王木勝土土王四季四季之/禽牛屬季夏犬屬季秋故未羊可以為春食也夏火王)
(火勝金故酉雞可以為夏食也季夏土王土勝水當食/豕而食牛土五行之尊者牛五畜之大者四行之牲無)
(足以配土徳者故以牛為季夏食也秋金王金勝木寅/虎非可食者犬豕而無角虎屬也故以犬為秋食也冬)
(水王水勝火當食馬而禮不以/馬為牲故以其𩔖而食豕也)
當風嚮日(増論衡盛夏之時當風而立隆冬之月/嚮日而坐其夏欲得寒而冬欲得温也)
醪醴縹清(増曺植酒賦其味有宜城醪醴蒼/梧縹清或秋藏冬𤼵或春温夏成)
温房清室(増曺植七啓温房則冬服/絺綌清室則中夏含霜)
八𧖟(原吴録南陽郡一嵗𧖟八績増交州記一嵗八績/繭出日南永嘉記永嘉有八軰蠶一曰蚖珍蠶三)
(月績二曰柘𧖟四月初績三曰蚖蠶四月績四曰愛珍/蠶五月績五曰愛蠶六月末績六曰寒珍蠶七月績七)
(曰四出蠶九月初績八曰寒蠶十月績凡蠶再熟/者前軰皆謂之珍左思吴都賦鄉貢八蠶之綿)
杏金丹(増左慈祕訣杏金丹方出渾皇子服之長年不/死其法須人罕到處寅月钁劚杏樹地下通陽)
(氣二月除樹下草三月離樹五歩作畦壟以通水亢旱/則引泉灌溉有霜雪則燒火樹下以救花苞至五月杏)
(熟自落收仁六斗以湯浸去皮及雙仁者用南流水三/石和研取汁兩石八斗去滓以新鐡釡用酥三斤以糠)
(火及炭然釡少少磨酥至盡内汁入釡釡上安盆盆中/鑚孔用弦懸車轄至釡底以紙塞孔勿令泄氣初著糠)
(火一日三動車轄以衮其汁五日露液生十日白霜起/又二日霜盡即金花起乃丹成也開盆炙乾以翎掃下)
(棗肉和丸梧子大毎/服三丸空心煖酒下)
和羮(増繆襲祭儀夏祠和羮芼以葵秋/祠和羹芼以葱冬祠和羮芼以韭)
取蜂蜜(増博物志諸逺方山郡幽僻處出/蜜蠟人徃往以桶聚蜂毎年一取)
附子(原博物志附子烏頭天雄一物也春秋冬夏採之/各異増廣志奚毒附子也一年為側子二年為烏)
(喙三年為附子四年為烏頭五年為天雄名醫别録冬/月採為附子春月採為烏頭圖經五者並出蜀土都是)
(一種所産其種出於龍州冬至前先将陸田耕五七遍/以猪糞糞之然後布種逐月耘耘至次年八月後方成)
(本只種附子一物至/成熟後乃有四物)
錦雞羽(増張華禽經錦雞状如鳩鴿膺前五色如孔/雀羽出南詔越山中嵗採捕之為衣服之飾)
冬處春遊(増張華歸田賦随隂陽之開闔從時宜/以卷舒冬奥處以城邑春放遊於田盧)
相風(増拾遺記帝與娥皇汎於海上以桂枝為表結芳/茅為斿刻玉為鳩置於表端言知四時之候今之)
(相風此/遺像也)
牢九(増盧諶祭法春祠用饅頭餳餅髄餅牢九夏秋冬/亦如之夏祠别用乳餅冬祠用環餅也原束晳餅)
(賦其可以通冬達夏終嵗常施/四時從用無所不宜唯牢九乎)
女酒(増南方草木状南中有女數嵗即大釀酒既漉候/冬陂池竭時寘酒罌中密固其上瘞陂中至春瀦)
(水滿亦不𤼵女将嫁乃𤼵陂取酒/以供賀客謂之女酒其味絶美)
宿根茄(増南方草木状交廣草木經冬不衰故蔬圃之/中種茄宿根有三五年者漸長枝幹乃成大樹)
(毎夏秋盛熟/則梯樹採之)
益智子(増南方草木状益智子如筆毫長七八分二月/花色若蓮著實五六月熟味辛雜五味中芬芳)
(亦可鹽曝出/交趾合浦)
荔枝(原南方草木状荔枝樹髙五六丈緑葉蓬蓬冬夏/榮茂青花朱實大如雞子核黄黑似熟蓮實白如)
(昉甘而多汁似安石榴増舊唐書白居易𫝊南賔郡花/木多竒居易在郡為木蓮荔枝圖各記其状曰荔枝生)
(巴峡間形圓如帷葢葉如桂冬青華如橘春榮實如丹/夏熟朶如蒲萄核如枇杷殻如紅繒膜如紫綃瓤肉瑩)
(白如氷雪漿甘酸如醴酪若離本枝一日而色變二/日而香變三日而味變四五日外色香味盡去矣)
楓香樹(増南方草木状楓香樹似白楊葉圓而岐分有/子而香其子大如鴨卵二月花𤼵乃著實八九)
(月熟曝/乾可燒)
龍眼(増南方草木状龍眼髙一二丈似荔枝而枝葉/微小凌冬不凋春末夏初開細白花七月實熟)
楊桃(増臨海異物志楊桃似橄㰖味甜五月十月熟/諺曰楊桃無蹙一嵗三熟其色青黄核如棗核)
石南樹(増南方記石南樹野生二月花仍連著實如/燕卵七八月熟採取核作肥魚羮和之尤美)
雲母(増抱朴子雲母五色並具而多青者名雲英宜春/服之五色並具而多赤者名雲珠宜夏服之五色)
(並具而多白者名雲液宜秋服之五色並具而多黒者/名雲母宜冬服之但有青黄二色者名雲砂宜季夏服)
(之晶晶純白者名/磷石四時可服也)
石穴白魚(増水經注大防嶺之東首山下有石穴東北/洞開髙廣四五丈入穴轉更崇深穴中有水)
(夏冷冬温春秋有白魚出穴數日而返採捕/食者美珍常味葢亦丙六嘉魚之流𩔖也)
赤白田(増水經注九真太守任延始教耕犁俗化交土/風行象林知耕以来六百餘年火耨耕藝法與)
(華同名白田種白榖七月火作十月登熟名赤田/種赤榖十二月作四月登熟所謂兩熟之稻也)
一嵗三登(増水經注便懸界有温泉水在郴縣之西北/左右有田數十畝資之以溉常以十二月下)
(種明年三月榖熟度此水冷不/能生苖温水所溉年可三登)
梁禾(増廣志梁禾蔓生實如葵子米粉白如/麫可為饘粥牛食以肥六月種九月熟)
熟稻候(増廣志蟬鳴稻七月熟稻有葢下白正月種五/月穫穫其莖根復生九月復熟青芋稻六月熟)
(累子稻白漠/稻七月熟)
冬春李(増廣志有冬李十一月/熟有春季李冬花春熟)
七百斛秫(原世說孔羣好飲與親舊書今年/田得七百斛秫米不了麯蘖事)
四時詩(原宋書王元謨𫝊孝武常為元謨作四時詩曰/董荼供春膳粟漿充夏飱□醤調秋菜白醝觧)
(冬/寒)
春韭秋菘(原南史周顒傳文恵太子問顒菜食/何味最勝顒曰春初早韭秋末晚菘)
三品藥性(増本草經上藥一百二十種為君主飬命以/應天中藥一百二十種為臣主飬性以應人)
(下藥一百二十五種為佐使主治病以應地三品合三/百六十五種法三百六十五度一度應一日以成一嵗)
(名醫别録上品藥性亦能遣疾但勢力和厚不為速攻/嵗月常服必獲大益病既愈矣命亦兼申天道仁育故)
(曰應天一百二十種謂寅夘辰巳之月法萬物生榮時/也中品藥性袪患為速延齡為緩人懐性情故曰應人)
(一百二十種謂午未申酉之月法萬物成熟時也下品/藥性專主攻撃不可常服疾愈即止地體收殺故曰應)
(地一百二十五種謂戌亥子/丑之月法萬物枯藏時也)
景天(増名醫别録景天生太山川谷四月四日七月七/日采隂乾圖經本草今南北皆有之人家種於中)
(庭或盆置屋上春生苖葉似馬齒莧而大作層而上莖/極脆弱夏中開紅紫碎花秋後枯死亦有宿根者苖葉)
(花並/可用)
人参(増名醫别録人参生上黨山谷及遼東二月四月/八月上旬采根竹刀刮暴乾無令見風如人形者)
(有神原圖經本草今河東諸川及泰山皆有之又有新/羅人参俱不及上黨者佳春生苖多於深山背隂近椵)
(漆下濕潤處初生小者三四寸許一椏五葉四五年後/生兩椏五葉未有花莖至十年後生三椏年深者生四)
(椏各五葉中心生一莖俗名百尺杵三月四月有花細/小如粟蕊如絲紫白色秋後結子或七八枚如大豆生)
(青熟紅自落増本草綱目今所用者皆是遼参其髙麗/百濟新羅参猶来中國互市亦可收子於十月下種如)
(種菜法秋冬采者堅/實春夏采者虚軟)
麥門冬(原名醫别録麥門冬葉如韭冬夏長生生函谷/川谷及隄坂肥土石間乆廢處二月八月十月)
(采根隂乾増圖經本草葉青似莎草長及尺餘四季不/凋根黄白色有鬚在根如連珠形四月開淡紅花實碧)
(而圓山家清供麥門冬煎春秋采根去心搗汁/和蜜以銀氣湯煑如飴貯之磁器温酒化服)
白英(増名醫别録白英生益州山谷/春采葉夏采莖秋采花冬采根)
澤瀉(増名醫别録澤瀉生汝南池澤五月采葉八月采/根九月采實隂乾圖經本草春生苖多在淺水中)
(葉似牛舌獨莖而長秋時開白花作叢似榖精草秋末/采根暴乾典術澤瀉乆服令人身輕日行五百里赱水)
(上/)
開墾(原齊民要術凡開荒山澤田皆七月芟艾之草乾/即放火至春而開墾其林木大者􁠱殺之葉死不)
(扇便任耕種三嵗後根枯莖朽以火燒之耕荒畢以鐡/齒􁒽楱再徧杷之漫擲黍穄勞亦再徧明年乃中為榖)
(田注勞/摩田器)
耕有淺深(増齊民要術凡秋耕𣣔深春夏欲淺犁欲亷/勞欲再初耕欲深轉地欲淺耕不深地不熟)
(轉不淺動/生土也)
燥濕得所(増齊民要術凡耕髙下田不問春秋必須/燥濕得所為佳若水旱不調寕燥不濕)
旱稻(増齊民要術旱稻用下田白土勝黒土下田停水/處燥則堅垎濕則汙泥不問秋夏候水盡地白背)
(時速耕杷勞頻煩令熟二月半種為上/時三月為中時四月初及半為下時)
水稻(増齊民要術稻無所縁唯嵗易為良選/地欲近上流地無良薄水清則稻美)
大小麥(増齊民要術大小麥皆湏五月六月暵地穬麥/非良地則不湏種八月中戊社前種者為上時)
(下戊前為中時八月末九月初為下時小麥宜下種八/月上戊社前為上時中戊前為中時下戊前為下時正)
(月二月勞而鋤之三/月四月鋒而更鋤)
美田(原齊民要術凡美田之法緑豆為上小豆胡麻次/之悉皆五六月中䆊種七月八月犁䅖殺之為春)
(榖田則畝收十石其美與/蠶矢熟糞同注䆊漫掩也)
種禾時(増齊民要術二月三月種者為植禾四月五月/種者為穉禾二月上旬及麻菩楊生種者為上)
(時三月上旬及清眀莭桃始花為中時四月上旬及棗/葉生桑花落為下時嵗道宜晚者五月六月初亦得春)
(種欲深宜曳重撻夏種欲淺/直置自生菩音倍又音勃)
来年榖資(増齊民要術凡人家營田毎年一易/必湏頻種其雜田地即是来年榖資)
種葵(原齊民要術種冬葵法九月收菜後即耕至十月/半令得三遍毎耕即勞十月末地将凍漫散子散)
(訖再勞毎雪輙一勞之無雪臘月中汲井水普勞正月/地澤驅踏破地皮春暖葵生三月初葉大如錢自四月)
(八日以後剪賣比及剪遍周而復始日日無窮至八月/社日止留作秋菜九月指地賣收訖即急耕悉依前法)
樹李(増齊民要術李性耐久樹得/三十年老雖枝枯子亦不細)
種栗(増齊民要術栗種而不栽初熟出殻即裹埋著濕/土中至春三月悉芽生出而種之既生數年不用)
(掌近三年内毎到十月/常湏草裹至二月乃解)
甘藷(増齊民要術甘藷二月種至十月乃成卵大如鵞/卵小者如鴨卵掘食蒸食其味甘甜經久得風乃)
(淡/泊)
椰椀(増十民要術椰二月花色仍連著實房相連累房/三  或二十七八子十一月十二月熟其樹黄實)
(俗名為丹椰/破之可作椀)
豆䓻(増齊民要術豆䓻樹大如李二月花色仍連著實/子相連累其核根芬芳成殻七月八月熟曝乾剥)
(食核味辛/香五味)
橄㰖(増齊民要術橄㰖子大如棗二月/花八九月熟生食味酢蜜藏乃甜)
留羊種(増齊民要術飬羊常㽞臘月正月生羔為種者/上十一月二月生者次之非此月數生者毛必)
(焦卷骨髄細小所以然者是逢寒逢熱故也其八九十/月生者雖值秋熱比至冬暮母乳已竭春草未吐是故)
(不佳其三四月生者雖茂美而羔小未食常飲熱乳所/以亦惡六七月生者兩熱相仍中之甚其十一月及二)
(月生者母既合重膚軀充儲草雖枯亦不/贏瘦母乳適盡即得春草是以亦佳也)
飼羊(増齊民要術羊一千口者三四月中種大豆一頃/雜榖并草留之不湏鋤治八九月中刈作青菱若)
(不種豆榖者初草實成時收刈雜草薄鋪使乾勿令鬰/浥既至冬寒多饒風霜或春初雨落春草未生時則湏)
(飼不宜出放又春夏早放秋冬晚出注春/夏氣軟所以宜早秋冬霜露所以宜晚)
作醬(増齊民要術作醬法十二月正月/為上時二月為中時三月為下時)
作酢(増齊民要術粟米麴作酢法七月二月向末為上/時八月四月亦得作大率笨麴末一斗井花水一)
(石粟米飯一石明旦作酢今夜炊飯薄攤使冷日未出/前汲井花水斗量著甕中量飯著盆中然後瀉飯著甕)
(中瀉時直傾之勿以手撥飯水量麴末為著飯上/慎勿撓攪勿移動綿幕甕口三七日熟美釅少澱)
作豉(増齊民要術作豉法先作煖䕃屋坎地深三二尺/屋必以草葢開小戸僅得容人出入厚作藁籬以)
(閉戸四月五月為上時七月二七日後八月為中時餘/月亦得作然冬夏大寒大熱極難調適大都在四時交)
(㑹之際莭氣未定亦難得所常以/四孟月十日後作者易成而好)
魚鮓(増齊民要術作魚鮓凡作鮓春秋為時冬夏不佳/又作乾魚鮓法尤宜春夏春秋一月夏二十日便)
(熟/)
五味脯(増齊民要術作五味脯法正月二月九/月十月為佳臘月中作條者堪度夏)
粱米酒(増齊民要術粱米酒春秋冬夏四時皆得作笨/麴一斗殺米六斗神麴彌勝春秋桑葉落時麴)
(皆細剉冬則擣末下絹簁大率一石米用水三斗春秋/桑落三時冷水浸麴麴𤼵漉去滓冬即蒸甕使熱穠茹)
(之以所量水煑少許梁米薄粥攤待温温以浸麴一宿/麴𤼵便炊下釀不去滓㸔釀多少皆平分米作三分一)
(分一炊净淘弱炊為再餾攤令温便下以杷攪之盆合/泥封夏一宿春秋再宿冬三宿㸔米好消更炊酘之還)
(泥封第三酘亦如之三酘畢後十日/便好熟押出酒色漂漂與銀光一體)
神麴酒(増齊民要術神麴酒方净掃刷麴令净有土處/刀削去必使極净及斧背椎破大小如棗栗斧)
(刀則殺小用故紙糊席曝之夜乃勿收令受霜露風陰/則收之春秋二時釀者皆得過夏熱桑落時作者勝于)
(春/)
清麴(増齊民要術清麴法春十一日或十五日秋十五/日或二十日所以爾者寒煖有早晚故也但候麴)
(香沫起便下釀過久麴生衣則為失候失候則酒重鈍/不復輕香米必細胏净淘三十許遍若淗米不浄則酒)
(色重濁大率麴一斗春用水八斗秋/用水七斗秋殺米三石春殺米四石)
飼雞雛(増齊民要術雞春夏雛二十/日内無令出窠飼以燥飯)
羊毛氊(増齊民要術飬羊作氊法春毛秋毛中半和用/秋毛𦂳强春毛軟弱獨用太偏是以須雜三月)
(桃花水氊苐一凡作氊不須厚大惟𦂳薄均調乃為佳/耳二年敷卧小覺垢以九月十月賣作□氊眀年四五)
(月出氊時更買新者/此為長存不穿敗)
四熟稻(増舊唐書天竺國即漢之身毒/國厥土卑濕暑熱稻嵗四熟)
再熟稻(増舊唐書婆利國在林邑東南海中洲上風氣/暑熱恒如中國之盛夏榖一嵗再熟左思吴都)
(賦國税再/熟之稻)
茶園嵗租(増唐書陸龜䝉𫝊嗜茶置園顧渚山下嵗取/租茶自判品第張又新為水說七種其二恵)
(山泉三虎邱井六松江人/助其好者雖百里為致之)
奢儉嵗用(増化書奢者三嵗之計一嵗之/用儉者一嵗之計三嵗之用)
㮏祗(増酉陽雜俎㮏祇出拂林國苖長三四尺根大如/鴨卵葉似蒜葉中心抽條甚長莖端有花六出紅)
(白色花心黄赤不結子其草冬生夏死與/薺麥相𩔖取其花壓以為油塗身除風氣)
婆郍婆樹(増酉陽雜俎婆郍婆樹出波斯國亦出拂林/長五六丈皮色青緑葉極光净冬夏不凋無)
(花結實其實從樹莖出大如冬𤓰有殻裹之殻上有刺/瓤至甘甜可食核大如棗一實有數百枚核中仁如栗)
(黄炒食/甚美)
安息香(原酉陽雜俎安息香樹出波斯國長三丈皮色/黄黒葉有四角經寒不凋二月開花黄色花心)
(微碧不結實刻其樹皮其膠如飴名安息/香六七月堅凝乃取之燒通神眀辟衆惡)
野悉蜜(増酉陽雜俎野悉蜜出拂林國亦出波斯國苖/長七八尺葉似梅葉四時敷榮其花五出白色)
(不結子花若開時遍野皆香西域/人常採其花壓以為油甚香滑)
䭱齊香(増酉陽雜俎䭱齊香出波斯國皮色青薄而極/光净葉似阿魏毎三葉生於條端無花結實西)
(域人常八月伐之至冬更抽新條極滋茂若不剪除反/枯死七月㫁其枝有黄汁其状如蜜微有香氣入藥療)
(百/病)
蒙嶺茶(増圖經蜀雅州蒙嶺產茶最佳其采常在春夏/之交方茶生常有雲霧覆其上若有神物䕶持)
(云/)
瀉酥(増元和志祁連山在張掖酒泉二界上美水茂草/山中冬温夏凉宜牛羊乳酪濃好夏瀉酥不用器)
(物置於草上不解散作酥/特好一斛酪得斗餘酥)
波稜(増本草綱目波稜八月九月種者可/備冬食正月二月種者可備春蔬)
胡蘿蔔(増本草綱目胡蘿蔔八月下/種冬月掘根生熟皆可啖)
山樝(増本草綱目山樝有二種皆生山中一種小者人/呼為棠朹子樹髙數尺葉有五尖椏間有刺三月)
(開五出小白花實有赤黄二色肥者如小林檎小者如/指頭九月乃熟小兒采而賣之閩人取熟者去皮核搗)
(和糖蜜作為樝/糕以充果物)
白苣(増本草綱目白苣似萵苣而葉色白折之有白汁/正月二月下種四月開黄花結子八月十月可再)
(種/)
酒糟(増本草綱目酒糟須用臘月及清眀重陽造者瀝/乾入少鹽收之藏物不敗揉物能軟若榨乾者無)
(味/矣)
沉水香(増唐本草注沉水香葉似橘經冬不凋夏生花/白而圓細秋結實如㯽榔色紫似甚而味辛療)
(風水毒腫/去惡氣)
威靈仙(増唐本草威靈仙九月末至十二月采根隂乾/餘月並不堪采本草綱目其旁毎年旁引年深)
(轉茂一根叢鬚數百條長者二尺許初時/黄黒色乾則深黒色俗稱鐡脚威靈仙)
豨薟丸(原圖經本草蜀人單服豨薟法五月五日六月/六日九月九日采葉去根莖花實净洗暴乾入)
(甑中層層灑酒與蜜蒸之又暴如此九過則氣味極香/美熬搗篩末蜜丸服之甚益元氣治肝腎風氣四肢麻)
(痺骨間冷腰/膝無力者)
千嵗蘽(増圖經本草千嵗蘽藤生蔓延木上四月摘其/莖汁白而味甘五月開花七月結實八月采子)
(冬惟凋葉春/夏取其汁用)
清風藤(増圖經本草清風藤生台州天台山中/其苖蔓延木上四時常青土人采莖用)
金櫻子(増圖經本草金櫻子生郊野中大𩔖薔薇有刺/四月開白花夏秋結實亦有刺黄赤色形似小)
(石榴十一月十二月采本草/衍義九月十月霜熟時采用)
枳木(原圖經本草枳木如橘而小髙五七尺葉如橙多/刺春生白花至秋成實七月八月采者為實九月)
(十月采/者為殻)
麥具四時氣(原圖經本草大小麥秋種冬長春秀夏實/具四時中和之氣故為五榖之貴地暖處)
(亦可春種至夏便收然比/秋種者四氣不足故有毒)
田麻(増圖經本草田麻生信州田野及溝澗旁春夏/生青葉八月中生小莢冬月采葉治癰癤諸毒)
救窮草(原圖經本草黄精别録名救窮草三月生苖本/黄末赤四月開青白花結子如白黍粒亦有無)
(子者根如嫩生薑而黄色二月采根蒸過暴乾用今遇/八月采山中人九蒸九暴作果賣黄黒色而甚甘美)
天門冬(増圖經本草天門冬春生藤蔓大如釵股髙至/丈餘葉如茴香夏生白花亦有黄色者秋結黒)
(子在其根枝旁其根白或黄紫色二月三月七月八月/采根四破之去心先蒸半炊間暴乾停㽞久仍濕潤入)
(藥時重炕/焙令燥)
何首烏(増圖經本草何首烏春採根秋採花九蒸九曝/乃可服此藥本名交藤因何首烏服而得名也)
(何首烏有雌雄根逺不過三尺夜則苖蔓相交或隐化/不見春末夏中秋初三時候晴眀時採之有赤白二種)
(赤者雄白者雌五十年者如拳大號山奴服之一年髪/髭青黒一百年者如盌大號山哥服之一年顔色紅悦)
(一百五十年者如盆大號山伯服之一年齒落更生二/百年者如斗栲栳大號山翁服之一年顔如童子行及)
(奔馬三百年者如三斗栲栳大號山/精純陽之體乆服之則成地仙也)
㯽榔(増本草綱目㯽榔樹旁無枝柯條從心生端頂有/葉三月葉中腫起一房因自坼裂出穂凡數百顆)
(又生刺重累於下以䕶衛其實五月成熟剥去其皮煮/肉乾之皮皆筋絲與大腹皮同也原異物志㯽榔實硬)
(如乾棗以扶留古賁灰并食下氣/及宿食白蟲消榖飲啖設為口實)
桃實異名(増本草綱目桃品甚多易於栽種且早結實/五年宜以刀劙其皮出其脂液則多延數年)
(其實有紅桃緋桃碧桃緗桃白桃烏桃金桃銀桃胭脂/桃皆以色名者也有綿桃油桃御桃方桃匾桃偏核桃)
(皆以形名者也有五月早桃十月冬桃/秋桃露桃皆以時名者也並可供食)
水粟(増本草綱目水粟三月出水莖大如指葉似荇葉/而大徑四五寸初生如荷葉六七月開黄花結實)
(状如角黍長二寸許内有細子一包如罌粟澤農採之/洗擦去皮蒸曝舂取米作粥飯食之其根大如栗亦如)
(鷄頭子根儉年人亦食之作藕香味如/栗子三四月採莖取汁煑硫黄能拒火)
大小蒜(増本草綱目大小二蒜皆八月種春/食苗夏初食薹五月食根秋月收種)
胡葱(増本草綱目胡葱八月下種五月收取葉似葱而/根似蒜其味如薤不甚臭食療本草胡葱生蜀郡)
(山谷状似大蒜而小形圓/皮赤稍長而鋭五六月採)
薤(増本草綱目薤八月栽根正月分蒔宜肥壤數枝一/本則茂而根大葉状如韭氣亦如葱二月開細花紫)
(白色根如小蒜一本數顆相依而生五月葉青則掘之/否則肉不滿也食療本草薤發熱病不宜多食三四月)
(勿食/生者)
芹(増本草綱目芹二月生苖其葉對莭而生莖有莭稜/而中空其氣芬芳五月間開細花楚人採以濟饑其)
(利不/小)
萵苣(増本草綱目萵苣正二月下種最宜肥地葉折之/有白汁粘手四月抽薹髙三四尺剥皮生食味如)
(胡𤓰江東人鹽晒壓實/以備方物謂之萵筍也)
胡荽(増本草綱目胡荽八月下種晦日尤良初生柔莖/圓葉葉有花岐根軟而白冬春採之香美可食道)
(家五葷之一立夏後開細花成簇如芹菜/花淡紫色五月收子子如大麻子亦辛香)
薺(増本草綱目薺有大小數種並以冬至後生苖二/三月起莖開細白花結莢如小萍莢内細子名蒫)
莧(増本草綱目莧並三月撒種六月以後不堪食老/則抽莖如人長開細花成穂穂中細子九月收之)
壺盧(増本草綱目壺盧名状不一並以正二月下種生/苖引蔓延縁其葉似冬𤓰葉而稍團五六月開白)
(花結食白色瓤中之子/齒列而長謂之瓠犀)
生薑(増本草綱目薑宜原隰沙地四月取母薑種之五/月生苖如初生嫩蘆而葉稍濶似竹葉對生葉亦)
(辛香秋社前後新芽頓長如列指状採食無/筋謂之子薑秋分後者次之霜降則老矣)
蕓薹(増本草綱目蕓薹今油菜也九月十月下種生葉/形色微似白菜冬春採薹心為茹三月則老不可)
(食開小黄花四瓣如芥花結莢收子亦如/芥子灰赤色炒過榨油黄色燃燈甚眀)
菘(増本草綱目菘即今呼為白菜者南方之菘畦内過/冬北方多入窖内圃人以馬糞壅培長出苖皆嫩黄)
(色脆美無滓謂之黄芽菜子如蕓子八月/以後種之二月開黄花三月結角如芥)
芥(増本草綱目芥有數種皆以八九月下種冬月食者/俗呼臘菜春月食者俗呼春菜四月食者謂之夏芥)
(其花三月開黄色四出結/荚一二寸子大如蘓子)
蕪菁(増本草綱目蕪菁四時常有春食苖夏食心秋食/莖冬食根河朔多種以備饑嵗又蔓青六月種者)
(根大而葉蠧八月種者葉美而/根小惟七月初種者根葉俱良)
雄鷄腊(増本草綱目雄鷄冬至/作腊立春食之辟疫)
乳香(増本草綱目乳香臘月二十四日五更取初汲水/浸至元旦五更時人嚼一塊飲水三呷一年無疫)
斫合子(増本草綱目斫合子六七月開小長花如鈴状/紫白色結實長二三寸一頭尖其殻青軟中有)
(白絨及漿霜後枯裂則子飛其子輕薄/商人取其絨作坐褥代綿云甚輕暖)
逡廵酒(増本草綱目逡廵酒補虛益氣去一切風痺濕/氣乆服益夀耐老好顔色造法三月三日收桃)
(花三兩三錢五月五日收馬藺花五兩五錢六月六日/收脂麻花六兩六錢九月九日收黄甘菊花九兩九錢)
(隂乾十二月八日取臘水三斗待春分取桃仁四十九/枚好者去皮尖白麫十斤同前花和作麯紙包四十九)
(日用時白水一瓶麯一丸􁞟一/塊封良乆成矣如淡再加一丸)
順時飬和(増本草綱目經云必先嵗氣毋伐天和又曰/升降浮沉則順之寒熱温凉則􁃸之故春月)
(宜加辛温之藥以順春升之氣夏月宜加辛熱之藥以/順夏浮之氣長夏宜加甘苦辛温之藥以順化成之氣)
(秋月宜加酸温之藥以順秋降之氣冬月宜加苦寒之/藥以順冬沉之氣所謂順時氣而飬天和也又云春省)
(酸増甘以飬脾氣夏省苦増辛以飬肺氣長夏省甘増/鹹以飬腎氣秋省辛増酸以飬肝氣冬省鹹増苦以飬)
(心氣此則既不伐天和而又防/其大過所以體天地之大徳也)
粳稻三收(増本草綱目粳稻六七月收者為早粳/八九月收者為遲粳十月收者為晚粳)
紅花(原本草紅藍花即紅花也冬月布子於熟地春苖/夏花出棣上乗露採之其花暴乾以染真紅又作)
(胭/脂)
天花粉(増救荒本草修治天花粉秋冬採括樓根去皮/寸切水浸逐日换水四五日取出搗泥以絹衣)
(濾汁澄粉/晒乾用)
榴花變髪(増本草拾遺榴花隂乾為末/和鐡丹服一年變白髪如漆)
馬勃(増本草衍義馬勃生濕地及腐木上夏秋采之有/大如斗者小亦如升杓韓退之所謂牛溲馬勃俱)
(收並畜/者是)
苦菜(増蜀本草苦菜春花夏實至秋/復生花而不實經冬不凋也)
蕉子(増海槎錄海南芭蕉常年開花結實有二種板蕉/大而味淡佛手蕉小而味甜通呼為蕉子虞衡志)
(南中芭蕉極大者凌冬不凋中抽一條長數尺莭莭有/花花褪葉根有實去皮取肉軟爛如緑柿味極甘冷四)
(季恒實土人以飼小兒/云去客熱謂之蕉子)
盧橘(増花木志蜀有給客橙一名盧橘似橘而非若柚/而香夏冬花實常相繼或如弹丸或如櫻桃通嵗)
(食/之)
栁有八徳(原著微編栁有八徳一不擇地而生二易殖/易長三先春而青四深冬始瘁五質直可取)
(六堅韌可制七穂葉可療治八嵗/可刈條枝以薪葢梓材之良器也)
光華顔色(増聖濟總錄三月三日收桃花七月七日收/鷄血和塗面上三二日後脱下則光華顔色)
(也/)
餐菊(増玉函方三月上寅采菊苖名玉英六月上寅采/葉名容成九月上寅采花名金精十二月上寅采)
(根莖名長生收四味為末用成日煉蜜丸如桐子大毎/服一錢一日三服百日身輕潤澤一年髮白再黒二年)
(齒落更生三年返老還童偶談種/菊春食苖夏食葉秋食華冬食根)
補肺丸(増傳信方補肺丸治咳𠻳用杏仁二大升山中/者不用去雙仁者以童子小便二斗浸之春夏)
(七日秋冬二七日連皮尖於砂盆中研濾取汁煑令魚/眼沸候軟如麫糊即成以粗布攤曝之可丸即丸服之)
(食前後總須服三五十/丸茶酒任下忌白水粥)
女貞丸(増簡便方女貞實十月上已日收隂乾用時以/酒浸一日蒸透晒乾一斤四兩旱蓮草五月收)
(隂乾十兩為末桑椹子五月收隂乾十兩為末煉蜜丸/如梧子大毎服七八十丸淡鹽湯下久服髪白再黒返)
(老還/童)
麋角丸(増千金方糜角丸服經一月腹内諸疾自相驅/逐服至二百日面皺光澤一年齒落更生強記)
(身輕若風日行數百里二年令人肥飽少食七十已上/服之却成後生三年腸作筋體預見未眀四年常飽不)
(食自見仙人三十下服/之不輟顔一定而不變)
楮桃(増集簡方喉痺喉風五月五日或六月六日七月/七日采楮桃隂乾毎用一箇為末井花水服之重)
(者以/兩箇)
柘木洗目(増海上方洗目令眀柘木煎湯按日温洗自/寅至亥乃止無不効者正月初二二月初三)
(三月不洗四月初五五月十五六月十一七月初七八/月初二九月初二十月十九十一月不洗十二月十四)
桑葉洗目(原普濟方青盲洗法新斫青桑葉逐月按日/就地上燒存性毎以一合於甆器内煎减二)
(分傾出澄清温熱洗目至百度屢試有驗正月初八二/月初八三月初六四月初四五月初六六月初二七月)
(初七八月二十九月十二十月/十三十一月初二十二月三十)
銀杏葉洗眼方(原廣濟方五月五日取銀杏葉隂乾用/無根水一碗煎滚将葉十餘片先放碗)
(底次泡之待澄清坐定洗一日至一年如童眼正月初/八二月初十三月初五四月初一五月初五六月初七)
(七月初八八月初五九月初十十月初十十一月初十/十二月二十一日閏月照前月清明日亦洗凡洗之日)
(忌油膩/錫漆器)
海藻酒(増東陽方海藻酒治癭氣用海藻一斤絹袋盛/之以清酒二升浸之春夏二日秋冬三日毎服)
(兩合日三酒盡再作其滓曝乾為末/毎服方寸匕日三服不過兩劑即瘥)
止疫氣(原簡易方疫氣時行用貫衆置水缸内食水不/染五月五日十二月除夕俱浸一度令合家大)
(小盡食其水如遇/患時再常置之)
解胎毒(増經驗方七八月或三伏日或中秋日剪壺盧/鬚如環子脚者隂乾於除夜煎湯浴小兒則可)
(免出/痘)
玉漿(増三洞要録神仙消金玉漿法於冬至日以胡盧/盛葱汁及根埋庭中次年夏至𤼵出盡化為水以)
(法漬金玉銀青石各三分自消矣暴/乾如飴食之可休糧亦曰金漿也)
積麥(増清異録積麥以十辛良下子不得過三/辛收潑不得過三辛上塲入倉亦用辛日)
佛豆(増益部方物記佛豆粒大而堅唯圃中蒔以為/利以鹽漬食之小兒所嗜秋種春斂農不常蒔)
天仙果(増益部方物記天仙果樹髙八九尺無花其葉/似荔枝而小子如櫻桃纍纍綴枝間六七月熟)
(味至/甘)
慈竹(原益部方物記慈竹性叢産根不外引其間宻不/容笴笋生秋夏閲嵗枝葉乃茂别有數種莭間容)
(八九寸者曰籠竹一尺者曰苦竹強梢垂地/者曰釣絲竹或取莭修膚緻者用為簟笠)
貴池魚(増輿地志貴池之源出於秀山山穴產魚似鯢/二月出遊八月復入昭眀太子食而美之封曰)
(貴池葢池因魚得名/縣復因池得名也)
玉芝(原黄庭堅詩注子瞻詩所記胡道士玉芝一名瓊/田草者俗號其葉為唐婆鏡葉底開花故號羞天)
(花其實本草之鬼臼也嵗生一臼如黄精而堅瘦滿十/二嵗可為藥取一臼煑麫如餛飩皮裹一臼吞之數日)
(不饑㗖三日/可辟榖也)
蓴菜(原詩䟽廣要蓴自三月至八月莖細如釵股黄赤/色短長随水淺深名為絲蓴九月十月漸麤硬十)
(一月萌在泥中麤短名塊蓴味苦澀取以為羹猶勝雜/菜吴人嗜蓴菜鱸魚葢魚之美者復因水菜以芼之両)
(物相宜獨為珍味増偃曝談餘吾鄉泖湖金澤寺傍多/蓴其名随時各異四月曰雉尾蓴七八月以前曰絲蓴)
(秋末冬初曰塊蓴冬/為猪蓴又曰龜蓴)
采蝱(増詩䟽廣要蝱今藥草貝母也圖經云根有瓣子/黄白色二月生莖細青色葉亦青似蕎麥葉随苖)
(出七月開花碧緑色形如鼓子花八月/採根曬乾又云四月蒜熟時採之良)
青蒿(増詩䟽廣要青蒿葉似茵陳蒿而背不白春生苖/葉極細嫩時人亦取雜諸香菜食之至夏髙四五)
(尺秋後髙細淡黄花花/下便結子如粟米大)
四桐(増詩䟽廣要桐有四種白桐可斵琴者葉三􁍦開/白花不結子荏桐早春先開淡紅花状如鼔子花)
(成筒子子作桐油梧桐四月開淡黄小花一如棗花枝/頭出絲堕地成油霑漬衣履五六月結子今人取炒為)
(果此是月令清明之日桐始華/者岡桐無花不中作琴體重)
楮樹(増詩䟽廣要楮有二種一種皮有斑花文謂之斑/今人用為冠一種皮無花但葉似蒲萄作瓣而有)
(子者為佳其實初夏生如弹丸青緑色至/六七月漸深紅色乃成熟八月九月採)
髙昌寒暑(原凉州異物志髙昌僻土有異於華寒/服冷水暑啜羅闍注郡人呼粥為羅闍)
白蠟(増癸辛雜識江浙之地舊無白蠟有道人自淮間/帶白蠟蟲子来状如小芡實毎以芒種前以黄草)
(布作小嚢貯蟲子十餘枚遍挂之樹間至五月則毎一/子中出蟲數百細若蠛蠓遺白糞於枝梗間此即白蠟)
(至八月中始剥而取之用沸湯煎之即成蠟矣又遺子/于樹枝間初甚細至来春則漸大二三月仍收其子如)
(前法散/育之)
百合麫(増山家清供百合麫春秋仲月采根暴乾搗/篩和麫作湯餅最益氣血又蒸熟可以佐酒)
蟠桃飯(増山家清供蟠桃飯采山桃用米泔煑熟漉置/水中去核候飯湧同煑頃之如合飯法東坡用)
(石曼卿海州亊詩云戲将桃核裹紅泥石間散擲如風/雨坐令空山作錦繡倚天照海花無數此種桃法也桃)
(三李四能依此法/越三年皆可飯矣)
菖蒲(増學圃雜䟽菖蒲以九莭為寳以虎鬚為美江西/種為貴本性極愛隂清眀後剪之冬則以罁覆之)
(不惟眀目兼/助幽人之致)
四季竹(原羣芳譜四季竹莭長而圓/中管籥生山石者其音清亮)
?蟹法(増蟹譜凡潛蟹用茱萸/一粒置厴中經嵗不沙)
耕候遲早(原農説農家者有云冬耕宜早春耕宜遲云/早其在冬至之前云遲其在春分之後冬至)
(前者地中陽氣未生也春分後者陽氣半于土之上下/也其意皆在陽榮隂衛欲使微陽之氣不洩求其壯盛)
(而/已)
枸杞(原野菜譜春夏采嫩頭熟食秋采實即枸杞子冬/采根即地骨皮増枕中記西河女子服枸杞法正)
(月上寅采根二月上夘治服之三月上辰采莖四月上/巳治服之五月上午采其葉六月上未治服之七月上)
(申采花八月上酉治服之九月上戌采子十月上/亥治服之十一月上子采根十二月上丑治服之)
麝香(増香譜麝形似麞常食柏葉及噉蛇或於五月得/者往往有蛇皮骨多以一子真香分揉作三四子)
(以在裏中者為勝或有夏食蛇蟲多至寒香滿入春患/急痛自以脚剔出者此香絶勝帶麝非但辟惡以香真)
(者一子著腦間枕之/辟惡夢及尸蛀鬼氣)
避風(増緯畧養性經曰治身之道春避青風夏避赤風/秋避白風冬避黒風孫思邈論衛生以為人當避)
(暗風箭風者/盖此之謂也)
淡竹葉(増陶朱公書淡竹葉三四月生苖紫莖竹葉花/如蛾形兩葉如翅碧翠可愛畫工采其花取汁)
(作/畫)
茨菰(増陶朱公書茨菰三月間種淺水中来年正二/月采食味甘而微帶苦莖葉搗爛可傅諸悪瘡)
合四氣(増保生要錄春時暑月欲得晚眠早起秋欲早/眠早起冬欲早眠晏起早不宜在鷄鳴前晚不)
(宜在日旰後熱時欲舒暢寒月欲收/宻此合四氣之宜保身益夀之道也)
助王氣(増保生要録天有五行人有五食有五味四時/無多食所制之味宜食相生之味以助王氣也)
衣服随時(増保生要録衣服厚薄随時合度暑月不可/全薄寒時不可極厚盛熱必著单卧服或腹)
(脛已上覆被冬月綿衣莫甚厚寒欲漸著熱欲漸脫衣/為汗濕即時易之薫衣火氣未歇不可便著寒暑均平)
(形神恬静則疾疚/不生夀年自永)
東西其首(増保生要錄盛暑不可露卧自立春後至立/秋前欲東其首立秋後至立冬前欲西其首)
(常枕藥枕其藥唯/理風平凉者為宜)
馬蹄草(増保生餘錄一切癰疽及瘡莭用杏絲菜或根/馬蹄草莖或子各取半碗同苧麻根五寸去皮)
(以石器搗爛傅毒四圍春夏秋日換四五次冬换二三/次换時以薺水洗之甚效又馬蹄草即蓴菜春夏用莖)
(冬月用子就於根側尋取搗爛傅之/未成即消已成即毒散用菜亦可)
散棉成布(増鄭氏家範諸婦毎嵗公堂於九月散木棉/使成布疋限以次年八月交收以給一嵗之)
(用/)
設湯茗(増鄭氏家範遇隆暑於通衢設湯茗/以濟渇者自六月朔起至八月朔止)
興作福地(原感遇子午年五月戌酉十一月夘辰吉丑/未年六月戌亥十二月辰巳吉寅申年七月)
(亥子正月巳午吉夘酉年八月子丑二月午未吉辰戌/年九月申未三月寅丑吉巳亥年十月申酉四月寅夘)
(吉葢取方位年月日/時即為興作福地)
天罡日(原感遇正巳二子三未四寅七亥八午五酉/六辰十一月夘九月丑十二月戌十月申)
母倉日(原感遇春亥子夏寅夘秋辰戌丑/未冬申酉土王後巳午日百事吉)
殺鬼丹(原雲笈七籖五月併十二月晦日及正月間常/宜焚殺鬼丹以祛百邪鬼箭蜈蚣野葛䧺黄雌)
　(黄硃砂藜蘆鬼比目桃仁烏頭附子半夏石菖蒲硫黄/巴豆鬼臼白术蒼术花椒右䓁分量加麝香共二十味)
　(為末以苬草汁或糊為丸如桃/核大曬乾藏净器毎焚一丸)
　四時服氣(増雲笈七籖凡服氣皆取子後午前者春氣/行於經絡夏氣行於肌肉秋氣行於皮膚冬)
　(氣行於/骨髄)
　
　
　
　
　
　
　
　
　
　
　
御定月令輯要卷一
　　欽定四庫全書
御定月令輯要卷二
　　　歲令下
　　　　物候
　　陽鳥(増書陽鳥攸居疏日之行也夏至漸南冬至漸北/鴻雁之属九月而南正月而北南北與日進退随)
　　(陽之鳥故稱陽鳥管子鴻鵠春北而秋南楊升菴集鴻/雁之鳥木落南翔氷沣北徂知時之鳥也然其行有先)
　　(後八月鴻雁来乃大雁也雁之父母九月鴻雁来賓小/雁也雁之子也十二月雁北郷亦大雁雁之父母正月)
　　(候雁北亦小/雁雁之子也)
　　麋鹿角解(増禮日冬至而麋角/觧日夏至而鹿角解)
　　滎泉(増爾雅夏有水冬無水澩疏言山上/汙下夏有停泉至冬竭涸者名澩)
　　一歲三華(原爾雅苬芝也注/一歲三華瑞草)
　　方長不折(増家語啓蟄不殺方長不折注春夏/草木盛長不折所以養氣之通也)
　　五聲配時(増左𫝊五聲疏商之為言章也物成熟可章/度也角觸也物觸地而出戴芒角也宫中也)
　　(居中央暢四方唱始生為四聲綱也徵祉也物盛大而/蕃祉也羽宇也物聚宇而覆之也是五聲之名義也聖)
　　(人配於五方宫居其中商角徵羽分配四方四/時之物春生夏長秋收冬聚取其事而為名也)
　　槖􁀗(増山海經羭次之山有鳥焉其狀如梟人/靣而一足曰槖􁀗冬見夏蟄服之不畏雷)
超山井(增山海經超山其陽/有井冬有水而夏竭)
天井(増山海經視山其上有井/焉名曰天井夏有水冬竭)
乾河(増山海經敎山敎水出焉西流注於河是水冬乾/而夏流實惟乾河注今河東聞喜縣東北有乾河)
(口/)
南禺水穴(増山海經南禺之山其下多水有/穴焉水出輙入夏乃出冬則閉)
鯥魚(増山海經柢山有魚焉其狀如牛陵居虺尾有翼/其羽在魼下其音如留牛其名曰鯥冬死而夏生)
(注謂之死者言其/蟄無所知如死耳)
蟻壤水(原管子桓公北征孤竹無水隰朋曰蟻冬居山/之陽夏居山之陰蟻壤守而有水乃掘遂得水)
枯茂凉温(原尸子謂夏必長而蒜麥枯謂冬必彫而竹/柏茂日盛陽宜暑夏天未必無凉日極陰宜)
(寒隆冬未必/無暫溫也)
春秋(原荘子蟪蛄不知春秋注蟪蛄寒蝉也/或曰山舜秋鳴不及春春鳴不及秋)
受命正(原荘子受命於地唯松/柏獨也正冬夏青青)
溫廐凉廡(原吳子夫馬必安其處所冬則温/廐夏則凉廡刻剔毛鬛謹落四下)
冬凝春泮(増淮南子冬則氷凝/為氷春則氷散為水)
陽主陰宗(原淮南子日者陽之主也是故春夏則羣獸/除日至而麋角解月者隂之宗也是以月虚)
(而魚腦減月/死而蠃硥膲)
□候歲(原淮南子雄鳩長鳴為帝候/歲増拾遺記鳩知四時之候)
椰樹(原神異經東南荒中有椰樹髙二十餘丈葉如甘/𤓰二百歲葉落生花花復二百歲落盡生蕚蕚下)
(生子三歲成熟/如甘𤓰少□)
嬰蜺(増神異經南方蚊翼下有小蜚蟲曰細/蠛常春生以季夏藏於鹿耳中名嬰蜺)
如何樹(増神異經南方大荒有樹名曰如何三百歲作/華九百歲作實華色朱其實正黄髙五十丈敷)
(張如葢葉長一丈廣二尺餘似菅苧色青厚五分可以/絮如厚朴材理如支九子味如飴實如核形如棗子長)
(五尺圍如長金刀剖之則酸蘆刀剖之/則辛食之者地仙不畏水火不畏白刃)
夏隂秋實(原韓詩外𫝊春樹桃李夏/得隂其下秋得隂其實)
馬合歲月(原春秋考異郵月精為馬月/數十二故馬十有二月而生)
神龍(原説文龍鱗蟲之長能幽能明能細能/巨能短能長春分而登天秋分而潛淵)
冬蟄春出(増説文熊似豕山居冬蟄春出増詩疏廣要/能能攀緣上髙樹見人則顛倒自投地冬多)
(入穴而蟄始春而/出脂謂之熊白)
鯨鯢(原古今注鯨魚大者長千里小者數十丈一生數/萬子常以五月六月就岸邊生子至七八月導從)
(其子還大海中鼓浪成雷噴沬成雨水族驚畏皆逃/匿莫敢當者其雌曰鯢大者亦長千里眼為明月珠)
虎星龍象(原論衡參伐以冬出心尾以夏見參伐則虎/星心尾則龍象象出而物見氣至而𩔖動天)
(地之/性也)
鬱金香(増魏畧鬱金香生大秦國二三月花如紅/藍四五月採之其香十二葉為百草之英)
霜林桃(原拾遺記恒山巨桃霜下結花隆暑方熟亦云/仙人所食帝使植於霜林園園皆植寒果積氷)
(之節百/果方盛)
芸薇菜(増拾遺記咸寜四年立芳蔬園於金墉城東多/種異菜有菜名芸薇味辛其根爛熳春夏葉宻)
(秋蘂冬□其實若/珠五色随時而盛)
鳥象五行(増禽經倉庚之属象東方木朱鳥之属象南/方火黄烏之属應中央土以象季夏白鷺之)
(属象西方金元鳥/之属象北方水)
鵲知太歲(原博物志鵲巢開口背太歲此非才智任/自然之得祛疑説鵲避歲君燕避戊巳)
木蘭(原爾雅翼木蘭一名杜蘭葉似長生冬夏榮常以/冬花其實如小柿皮似桂楠香生零陵山谷及泰)
(山狀如楠/樹髙數仞)
蜜香八種(原南方草木狀交阯有蜜香樹幹似柜桞其/花白而繁其葉如橘欲取香伐之經年其根)
(幹枝節各有别色也木心與節堅黑況水者為沉香與/水靣平者為雞骨香其根為黄熟香其幹為棧香細枝)
(緊實未爛者為青桂香其根節輕而大者為馬蹄香其/花不香成實乃香為雞舌香按此八香同出於一樹珍)
(異之/木也)
朱槿(増南方草木狀朱槿二月開花至中冬即歇其花/深紅色五出大如蜀葵有蘂一條長於花葉上綴)
(金屑日光所爍疑若熖生一叢之上/日開數百朶朝開暮落揷枝即活)
神泉(増傅咸神泉賦序余所居庭前有湧泉在夏則令/渉冬而温温則水物冬生冷則氷可以過毎夏逰)
(之不知歲之有暑耳元和志神泉在神泉/縣西平地冬夏温沸氣如附子能愈衆疾)
百果同榮(増左思蜀都賦百果甲宅異色同/榮朱櫻春熟素奈夏成注宅同坼)
潮信(原抱朴子夏時日居南宿隂消陽盛而天髙一萬/五千里故夏潮大冬時日居北宿隂盛陽消而天)
(卑一萬五千里故冬潮小春日居東宿天髙一萬五千/里故春潮漸起也秋日居西宿天卑一萬五千里故秋)
(潮漸減也増水經注錢塘濤水晝夜再来應時刻常以/月晦及望尤大至二月八月最髙峨峨二丈有餘吳越)
(春秋以為子胥/文種之神也)
黃雀溝(増水經注淇水東北至内黄澤右入蕩水/亦謂之黄雀溝是水秋夏則泛春冬則耗)
鄭公泉(増水經注鄭公泉泉方數丈冬温夏/凉漢太尉鄭𢎞宿居潭側因以名泉)
石井(増水經注上虞縣東有龍頭山山崖之間有/石井冬夏常冽清泉南帶長江東連上陂)
山隂二谿(原水經注山隂縣西四十里有二谿東谿冬/暖夏冷西谿冬冷夏暖二谿北出行三里至)
(徐村合成一谿而温凉不/雜盖山海經所謂苕水也)
冬澇夏淨(増水經注漢水東流有澇灘冬則水淺而下/多大石又東為淨灘夏水急盛川多湍洑行)
(旅苦之故諺曰冬澇夏淨斷/官使命言二灘之阻礙也)
丙穴嘉魚(原水經注丙水口水上承丙穴穴出嘉魚常/以三月出十月入地穴口廣五六尺去平地)
(七八尺泉懸注魚自穴下透/入水穴口向丙故曰丙穴)
博陽盤石(増水經注博陽二村之間有盤石廣四百丈/長六里而復殆於岨塞江水夏没冬出基亘)
(通/渚)
淫預石(原水經注白帝山城水門之西江中有孤/石為淫預石冬出水二十餘丈夏則没)
取􁖋鮒(増華陽國志沔陽縣有度水水有二源一曰清/檢一曰濁檢有魚穴清水出􁖋濁水出鮒常以)
(二月八/月取)
鶴年(増相鶴經鶴二年落子毛易黒㸃三年産伏復七/年羽翮具復七年飛薄雲漢復七年舞應節復七)
(年晝夜十二時嗚中律復七年不食生物大毛落茸毛/生乃潔白如雪復百六十年雌雄相視而孕一千六百)
(年飲而不食胎化産鸞鳳同為/羣聖人在位則與鳳凰翔於甸)
陽葉陰條(増七命陽葉春/青隂條秋緑)
仙人草(原謝惠連仙人草贊余之中園有仙人草焉春/穎其苗夏秀其英秋有貞實冬無彫色可謂貫)
(四時而不改者也贊云園有嘉草名曰仙人華華煒煒/莫莫臻臻穎發炎暑苗秀和春竒爾靈質乃植中林)
秋幹春荑(増謝靈運登石門最髙頂詩/心契九秋幹目翫三春荑)
含日泫露(増劉勰新論陽氣主生物所樂也陰氣主殺/物所憾也故春葩含日似笑秋葉泫露如泣)
木精(増述異記千年/木精化為青牛)
雉蛇化(増述異記江淮中有□名熊熊蛇/之精至冬化為雉至夏復為蛇)
蛤雀化(増述異記淮水中黄雀至/秋化為蛤春復為黄雀)
長春樹(増述異記燕昭王種長春樹葉如蓮花樹身似/桂樹花随四時之色春生碧花春盡則落夏生)
(紅花夏末則凋秋生白花秋殘則萎/冬生紫花遇雪則謝故號為長春樹)
交讓樹(原述異記黄金山有楠樹一年東邉榮西邉枯/後年西邉榮東邉枯年年如此張華云交譲樹)
(也増酉陽雜俎武陵郡記白雉山有木名/交譲衆木敷榮後方萌芽亦更歲迭榮也)
應龍(増述異記水虺五百年化為蛟蛟千年/化為龍龍五百年為角龍千年為應龍)
思惟樹(原嵩山記嵩寺中忽有思惟樹即貝多也有人/坐貝多樹下思惟因以名焉漢道士從外國来)
(将子於山西脚下種極髙/大今有四樹一年三花)
桂風蘿月(増孔稚圭北山移文/秋桂遣風春蘿擺月)
冬燠夏寒(増王􁁈頭陀寺碑文/桂深冬燠松疎夏寒)
種榆(増齊民要術榆性扇地其隂下五穀不植種者宜/於園池北畔秋耕令熟至春榆莢落時收取漫㪚)
(犂細耕勞之明年正月初附地芟殺以草/覆上放火燒之一歲之中長八九尺矣)
葡萄(増齊民要術葡萄蔓延性縁不䏻自舉作架以承/之葉宻隂厚可以避熱注十月中去根一歩許掘)
(作坑收卷葡萄悉埋之近枝莖薄安黍穣彌佳無穣直/安土亦得不宜濕濕則氷凍二月中還出舒而上架性)
(不耐寒不埋即死其歲久根莖粗大者宜逺根作坑勿/令莖折其坑外處亦掘土並穣培覆之種樹書葡萄欲)
(其肉實當栽於棗樹之旁於春鑚棗樹上作竅子引葡/萄入竅中透出至二三年其枝既長大塞滿樹竅便可)
(斫去葡萄根托棗根以生便得/肉實如棗北地皆如此種法)
種竹(原種樹書月菴種竹法先鋤其地/以礱糠壅之夏月令稀冬月令稠)
鳩鴿有子(原詩疏廣要鳩四時/有子鴿毎月有子)
芣苢(増詩疏廣要芣苢一名馬舄一名車前草圖經云/春初生苗葉布地如匙面累年者長及尺餘如鼠)
(尾花甚細青色㣲赤結實如葶藶赤/黒色今人五月採苗七月八月採實)
澤蘭(増詩疏廣要澤蘭生汝南諸大澤旁圖經云澤蘭/與蘭草相𩔖但蘭草生水旁葉光潤根小紫五六)
(月盛澤蘭生水澤中及下濕地葉尖㣲有毛不/光潤方莖紫節七八月初採㣲辛此為異耳)
鱨魚膽(増詩疏廣要鱨一名揚性浮而善飛躍/故一曰揚也魚膽春夏近下秋冬近上)
牡蒿(増詩疏廣要牡蒿三月始生七月華華似胡麻華/而紫赤八月為角角似小豆角鋭而長一名馬薪)
(蒿/)
養魚(増養魚經以六畝地為池池中有九洲求懐子鯉/魚長三尺者二十頭牡鯉魚長三尺者四頭以二)
(月上庚日内池中令水無聲魚必生至四月内一神守/六月内二神守八月内三神守神守者鼈也所以内鼈)
(者魚滿三百六十則蛟龍為之長而將魚飛去内鼈則/魚不復去在池中周遶九洲無窮自謂江湖也至来年)
(二月得鯉魚長一尺者一萬五千枚二尺者四萬五千/枚三尺者萬枚至明年得長一尺者十萬枚長二尺者)
(五萬枚長三尺者五萬枚長四尺者四萬枚留/長二尺者二千枚作種候至明年不可勝計也)
歲草枯榮(原白居易詩離離原上草一歲一/枯榮野火燒不盡春風吹又生)
伎兒鳥(増元和志兩當縣尚婆川中有鳥羣飛二月從/北向南八月從南還北音如簫管俗云伎兒鳥)
(春来則種禾秋去則/種麥人常以為農候)
鬼臼(原通志鬼臼葉如小荷形如鳥掌年長一莖莖枯/則根為一臼増圖經本草鬼臼一年生一莖既枯)
(則生一臼及八九年則八九臼矣然一/年一臼生而一臼腐盖陳新相易也)
靈夀花(増酉陽雜俎韋絢云湖南有靈夀花數蔕/簇開視日如槿紅色春秋皆𤼵非作枝者)
鷹鶻入籠(増酉陽雜俎鷹巢一名菆鷹呼菆子者雛鷹/也鷹四月一日停放五月上旬㧞毛入籠㧞)
(毛先從頭起必扵平旦過頂至㐲鶉則止從頸下過颺/毛至尾則止尾根下毛名颺毛其背毛並两翅大翎覆)
(翮及尾毛十二根等并㧞之两翅大毛合四十四枝覆/翮翎亦四十四枝八月中旬出籠鵰角鷹等三月一日)
(停放四月上旬入籠鶻北回鷹過盡停放四月上旬/入籠不㧞毛鶻五月上旬停放六月上旬㧞毛入籠)
蜜草(増酉陽雜俎北天竺國出蜜草蔓生大葉/秋冬不死因重霜露遂成蜜如塞上蓬鹽)
飛數逐月(原酉陽雜俎鷓鴣飛數逐月如正月一飛而/止於窠中不復起矣十二月十二起最難採)
(南人設/網取之)
模得正色(原淮南草木譜模木生周公塜上其葉/春青夏赤秋白冬黑以色得其正也)
鴈治田(原十三州記上虞縣有雁為民田春㧞野草根/秋啄除其穢是以縣官禁民不得妄害此鳥犯)
(則有刑/無赦)
熊膽(原埤雅熊膽春近首夏在/腹秋在左足冬在右足)
鹿角懐璚(増埤雅鹿乃仙獸自能樂性六十年必懐璚/於角下斑痕紫色行則有涎不復急走故曰)
(鹿帶玉/而角斑)
採藥時月(増本草經藥有隂乾暴乾採造時月生熟名/醫别錄凡採藥時月皆是建寅歲首其以二)
(月八月採者謂春初津潤始萌未充枝葉勢力醇濃故/也至秋枝葉乾枯津潤歸流于下今即事驗之春寜宜)
(早秋寜宜晚華實莖/葉乃各随其成熟爾)
佛甲草(増圖經本草佛甲草生筠州名附石向陽而生/似馬齒莧而細小且長有花黄色不結實四季)
(皆/有)
仙人掌草(増圖經本草仙人掌草生合州筠州多於石/上貼壁而生如人掌形故以名之葉細而長)
(春生至冬猶/有四時採之)
巵子(增圖經本草巵子二三月生白花皆六出甚芬香/夏秋結實如訶子狀生青熟黄中仁深紅南人競)
(種以/售利)
象膽随四時(原圖經本草徐鉉云象膽随四時春在前/左足夏在前右足秋後左足冬後右足也)
(淳化中一象春斃太宗命取膽不/獲使問鉉以此對果得於前左足)
橘柚(増圖經本草橘柚木髙一二丈與枳無辨刺/出莖間夏初生白花六七月成實至冬黄熟)
石菖蒲(増本草綱目石菖蒲人家以砂栽之一年至春/剪洗愈剪愈細髙四五寸葉如韭根如匙柄粗)
(此草新舊相/代四時常青)
梅得木氣(増本草綱目梅花開於冬而實熟於夏得木/之全氣故其味最酸肝為乙木膽為甲木人)
(之舌下有四竅两竅通膽液故/食梅則津生者𩔖相感應也)
早李晩李(増本草綱目李綠葉白花樹能耐久其種近/百其產有武陵房陵諸李早則麥李御李四)
(月熟遲則晚李冬李十月十一/月熟又有季春李冬花春實也)
胡桃(増本草綱目胡桃樹髙丈許春初生葉三月開花/結實至秋如青桃狀熟時漚瀾皮肉取核為果人)
(多以櫸/桞接之)
凍橘(原本草綱目凍橘八/月開花冬結春採)
甜瓜(増本草綱目甜𤓰北土中州種蒔甚多二三月下/種延蔓而生葉大數寸五六月花開黄色六七月)
(𤓰/熟)
石榴(増本草綱目石榴受少陽之氣而榮於四月盛於/五月實於盛夏熟於深秋丹花赤實其味甘酸其)
(氣温濇具/木火之象)
四季榴(増本草綱目南中有四季榴四時/開花秋月結實實方綻随復開花)
凌霄花(増本草綱目凌霄花野生蔓纔數尺得木而上/即髙數丈春初生枝一枝數葉尖長有齒深青)
(色自夏至秋開花一枝十餘朶大如牽牛/花而頭開五瓣赭黄色有細㸃秋深更赤)
玉柏(増本草綱目玉柏生石上如松髙五六寸紫花/人採置盆中養數年不死呼為千年柏萬年松)
吉祥草(増本草綱目吉祥草葉如漳蘭/四時青翠夏開紫花成穂易繁)
牛齒(増本草綱目牛齒有下無上察其齒而知其年三/歲二齒四歲四齒五歲六齒六歲以後毎年接脊)
(骨一/節也)
羊蹄(増本草綱目羊蹄生近水及濕地極大葉長尺餘/入夏起薹開花結子花葉五色夏至即枯秋深即)
(生凌冬/不死)
麞居山澤(増本草綱目麞秋冬居山春夏居澤雄者有/牙出口外俗稱牙麞其皮細軟勝於鹿皮夏)
(月毛毨而皮厚冬/月毛多而皮薄也)
曷旦(原本草綱目曷旦乃候時之鳥也五臺諸山甚多/其狀如小雞四足有肉翅夏月毛采五色自鳴若)
(曰鳳凰不如我至冬毛落如/鳥雛忍寒而號曰得過且過)
茅栗(増唐本草茅栗似板栗而細如橡子其樹雖/小葉亦不殊但春生夏花秋實冬枯為異耳)
芭蕉(増本草衍義芭蕉三年已上即有花自心中抽出/一莖止一花中心無蘂悉是花葉花頭常下埀毎)
(一朶自中夏開直/至中秋後方盡)
珊瑚(增本草衍義波斯國海中有珊瑚洲海人乘大舶/堕鐵網水底取之珊瑚所生盤石上白如菌一歲)
(而黄二歲變赤枝幹交錯髙三四尺人没水以鐡/發其根繋網舶上絞而出之失時不取則腐蠧)
柰三熟(増食性本草柰有三種大而長者為柰圎者為/林檎皆夏熟小者味澀為梣秋熟本草綱目柰)
(西土最多可栽可壓有白青赤三色白者為素柰赤者/為丹柰朱柰青者為緑柰皆夏熟凉州有冬柰冬熟子)
(帶碧/色)
木半夏(増本草拾遺胡頺子冬花春熟小兒食之當果/又有一種大相似冬凋春實夏熟人呼為木半)
(夏/)
長生草(増庚辛玉册通泉草一名長生草多生古道邱/壟荒蕪之地葉似地丁中心抽一莖開黄白花)
(如雪又似麥飯/摘下經年不槁)
水月令(原宋史河渠志二月三月桃花始開冰泮雨積/川流猥集波瀾盛長謂之桃華水春末蕪菁華)
(開謂之菜華水四月末壟麥結秀擢芒變色謂之麥黄/水五月𤓰實延蔓謂之𤓰蔓水朔野之地深山窮谷固)
(隂沍寒氷堅晚沣逮乎盛夏消釋方盡而沃蕩山石水/帶礬腥併流於河故六月中旬後謂之礬山水七月菽)
(豆方秀謂之豆華水八月菼薍華謂之荻苗水九月以/重陽紀節謂之登髙水十月水落安流復其故道謂之)
(復槽水十一月十二月斷氷/襍流乘寒復結謂之蹙凌水)
池魚(増談苑小池中魚至九月十月間宜取投大水中/不爾冬間俱凍死鯇魚惟食草至八月則不食至)
(三月/復食)
蟲鳥氣動(増宋祁筆記鶬鷓鳴春蟋蟀唫夏蜩蟧/喝秋螘子戰隂非有命之者氣自動耳)
四季花(原益部方物畧記花亘四時月披一秀寒暑不/改似固常守注此花即東方所謂四季花者翠)
(蔓紅葩蜀少霜雪此花得終歲十二月輙一開増草花/譜四季花花小葉細色白午開子落自三月開至九月)
(其枝葉搗汁可治跌扑花疏花之四/季開者蘭桂而外有月桂長春菊)
百舌鳥(増太平御覽百舌鳥一名反舌春則囀夏至則/止唯食蚯蚓正月以後凍開則来蚯蚓出故也)
(十月以後則藏/蚯蚓蟄故也)
榕樹(原嶺表錄異榕樹葉如冬青秋冬不凋枝條既繁/葉又蒙宻而根鬚繚繞枝幹屈上又横枝著鄰樹)
(則連/理)
石栗(原嶺表錄異廣州無栗惟勤州山中有石栗一年/方熟皮厚而肉少味似胡桃仁熟時或為羣鸚鵡)
(至啄食/畧盡)
鞭筍(原筍譜吳會間八月鄉人掘土採鞭頭為筍向市/而鬻然終傷損春筍而且害竹凡百糓各以其初)
(生為春熟為秋若筍以鞭行時分芽露白月為春及夫/外苞内實冐土而生當二三月為秋増癸辛雜識種竹)
(法毎歲當於笋後竹已成竿後即移先一歲者為最佳/盖當年八月可行鞭来年便可抽筍若至立秋後移直)
(至来秋方可行鞭後年春始抽笋/比之初夏所移正争一年氣候)
孤竹筍(増筍譜襄陽薤山下有孤竹三年方生一/筍及筍成竹竹母已枯代謝如春秋焉)
相蜂(原隂陽變化錄蜂毎歲三四月則生黑色蜂名曰/將蜂又名相蜂蜂王乃相蜂所生也相蜂不能採)
(花但能釀蜜盖無此蜂不䏻成蜜至七八月間相蜂盡/死如不死則羣蜂饑俗謂相蜂過冬族必空蜂每日有)
(三/朝)
娑羅樹(原峨眉山行記娑羅樹葉似海桐/又似楊梅花紅白色春夏間開)
蟹異名(増蟹譜蟹之盛夏生者俗呼為蘆根蟹瘠小而/味腥至八月則蜕形而浸大秋冬之交稻粱已)
(足腹芒江俗/呼為樂蟹)
剪羅花(原羣芳譜剪春羅二月生苗髙尺餘柔莖綠葉/似冬青而小入夏開深紅花如錢大凡六出剪)
(秋羅色深紅花瓣分數岐八月/間開有一種名剪羅花出南越)
五出六出(増楊升菴集冬至隂極陽生桃梅李杏花皆/五出夏至陽極隂生威靈仙鹿葱射干淨瓶)
(蕉梔子花/皆六出)
兜兜鳥(増楊升菴集兜兜鳥其聲自號正月以後/作聲至五月節不知所在其形似鴝鵒)
虎蟳(増閩部疏海中蟳有冬春間生者蛑蝤𩔖也而色/瑪瑙斗糓作猙獰斑斕盡似虎頭土人名之曰虎)
(蟳/)
四季桂(原閩部疏福南四郡桂皆四季花而反盛於冬/凡桂四季者有子唐詩所云桂子月中落此真)
(桂也江南桂八九月/盛開無子此木樨也)
虎刺(増陶朱公書虎刺春初分種四月間開細白花花/開時子猶在樹花落又結子至冬紅如丹砂遇霜)
(雪不/萎)
百日紅(増陶朱公書薇花四種有紫帶藍色者曰翠薇/搔其膚枝葉揺動又名怕癢樹四月開九月歇)
(俗呼為/百日紅)
二至花(増陶朱公書二至花枝柔葉細/花耐久開於夏至斂於冬至)
金盞花(増陶朱公書金盞花如小盞八月中下種/即出臘月開花至春尤盛四時相繼不絶)
枇杷(増陶朱公書枇杷秋蘂冬花春結子夏/成熟其本隂宻枝葉婆娑四時不凋謝)
苧蔴(増通考種苧蔴正月移根分栽五月斫為頭/苧待長七月斫為二苧又長九月斫為三苧)
種蒔次第(増農桑通訣農書云種蒔之事各有攸序正/月種蔴枲二月種粟脂麻三月種早麻四月)
(種豆五月中旬種晚麻七夕以後種萊菔菘芥八月/社前即可種麥如此則種有次第所謂順天之時也)
冬夏九九(原吴下田家志一九二九扇子不離手三九/二十七氷水甜如蜜四九三十六拭汗如出)
(浴五九四十五頭戴秋葉舞六九五十四乘凉入佛寺/七九六十三床頭尋被單八九七十二思量葢夾被九)
(九八十一家家打炭墼又一九二九相喚弗出手三九/二十七籬頭吹篳篥四九三十六夜眠如鷺宿五九四)
(十五太陽開門戸六九五十四貧兒争意氣七九六十/三布衲兩肩攤八九七十二猫狗尋隂地九九八十一)
(犁鈀一/齊出)
促織鳴(増促織志促織鳴盖呼其候焉三伏鳴者聲躁/以急如曰伏天伏天入秋而凉鳴則凄短如曰)
(秋凉/秋凉)
麒麟鳴(原雲笈七籖麒麟生於火逰於土春/鳴曰歸禾夏鳴曰扶幼秋鳴曰養信)
獬豸(原雲笈七籖獬豸如鹿一角置於朝不直/之臣獸即觸之春夏處水澤秋冬處松竹)
　　占驗
庶徵(原書八庶徵曰雨曰𤾉曰燠曰寒曰風曰時𫝊雨/以潤物𤾉以乾物煖以長物寒以成物風以動物)
(五者各以其時/所以為衆驗)
休徵咎徵(原書曰休徵曰肅時雨若曰乂時𤾉若曰哲/時燠若曰謀時寒若曰聖時風若曰咎徵曰)
(狂恒雨若曰僭恒𤾉若曰豫恒燠若曰急恒寒若曰䝉/恒風若蔡𫝊在天為五行在人為五事五事修則休徵)
(各以𩔖應之五事失則咎徵/各以𩔖應之自然之理也)
五雲(増周禮保章氏以五雲之物辨吉凶水旱降豐荒/之祲象注視日旁雲氣之色司農云以二至二分)
(觀雲色青為蟲白為䘮赤/為兵荒黒為水黄為豊)
占夢(原周禮春官占夢占夢掌其歲時觀天地之/會辨隂陽之氣以日月星辰占六夢之吉凶)
日月占(増左𫝊二至二分日有食之不為災日月之行/也分同道也至相過也其他日則為災陽不克)
(也故常為水注二分日夜等故同道二至長短極故相/過疏日者天之大明不可虧損故於正陽之月其災為)
(重於分至之月其害為輕/於餘月之食其災為水也)
心咮伏見(増左𫝊古之火正或食於心或食於咮以出/内火是故味為鶉火心為大火注火正之官)
(配食於火星建辰之月鶉火昏在南方則令民放火建/戌之月大火星伏在日下夜不得見則令民内火禁放)
(火/)
爰居避風(原國語海鳥曰爰居止於魯東門之外三日/展禽曰今兹海其有災乎夫廣川之鳥獸恒)
(知而避其灾也是歲/也海多大風冬㬉)
問穀對氷(増晏子景公伐魯問無懌曰魯之年穀何如/對曰隂氷厥陽氷厚五寸公不知以告晏子)
(晏子對曰君子也問年穀而對氷禮也隂氷厥陽氷厚/五寸者寒温節節則刑政平平則上下和和則年穀熟)
(廼不/伐魯)
四時易次(原越絶書越王問春肅夏寒秋榮冬泄人治/使然乎將道也范子曰天道三千五百歲一)
(治一亂終而復始如環之無端此天之常道也四時易/次寒暑失常治民然也故天生萬物之時聖人命之曰)
(春春不生遂者故天不重為春春者夏之父也故春生/之夏長之秋成而殺之冬受而藏之春肅而不生者王)
(徳不究也夏寒而不長者臣下不奉主命也秋順而復/榮者百官刑不斷也冬温而泄者𤼵府庫賞無功也)
陽貴隂賤(原越絶書陽主貴隂主賤故當寒而不寒者/穀為之暴貴當温而不温者榖為之暴賤故)
(曰秋冬貴陽氣施於隂陽極而復貴/春夏賤隂氣施於陽陽極而不復)
三表(原越絶書八穀貴賤之法必察天之三表三表者/水之勢勝金隂氣蓄積太盛水據金而死故金中)
(有水如此者歲大敗八穀皆貴金勢勝木陽氣蓄積太/盛金據木而死故木中有火如此者歲大羙八穀皆賤)
(金木水火更相勝此天之三/表也能知三表可為邦寳)
草生占歲(原師曠占黄帝問師曠曰吾欲知歲苦樂善/惡可知否對曰歲欲豐甘草先生甘草薺也)
(歲欲苦苦草先生苦草葶藶也歲欲惡惡草先生惡草/水藻也歲欲旱旱草先生旱草蒺藜也歲欲疫病草先)
(生病草/艾也)
五木占穀(原師曠占五木者五穀之先欲知五榖先/視五木擇木盛者来年多種之萬不失一)
五穀早晚(增師曠占粟米常以九月為本若貴賤不時/以所最賤之月為本粟以秋得本貴在来夏)
(以冬得本貴在来秋此收榖逺近之期也早晚以其時/差之粟米春夏貴去年秋冬什七到夏復貴秋冬什九)
(者是陽道之極也急糶/之勿留留則太賤也)
穀貴賤(增師曠占常以十月朔日占春糶貴賤風從東/来春賤逆此者貴以四月朔占秋糶風從南来)
(西来者秋皆賤逆此者貴以正月朔占/夏糶風從南来東来者皆賤逆此者貴)
秋寒春雨(増吕氏春秋秋早寒冬/必暖春多雨夏必旱)
五星同色(増史記天官書五星同色天下偃兵百姓/寕昌春風秋雨冬寒夏暑動揺常以此)
候陽氣(増史記天官書天雷電蝦虹辟歷夜明者陽氣/之動者也春夏則𤼵秋冬則藏故候者無不司)
(之/)
四時敎令(原太史公自序夫隂陽四時八位十二度二/十四節各有敎令注八位八卦位也十二度)
(十二次也二十四節就中/氣各有禁忌謂日月也)
愆候(増漢書魏相𫝊春興兌治則饑秋興震/治則華冬興離治則泄夏興坎治則雹)
五行占歲(増淮南子甲子氣燥濁丙子氣燥陽戊子氣/濕濁庚子氣燥寒壬子氣清寒丙子干甲子)
(蟄蟲早出故雷早行戊子干甲子胎夭卵􁍄鳥蟲多傷/庚子干甲子有兵壬子干甲子春有霜戊子干丙子霆)
(庚子干丙子夷壬子干丙子雹甲子干丙子地動庚子/干戊子五穀有殃壬子干戊子夏寒雨霜甲子干戊子)
(介蟲不為丙子干戊子大旱苽封熯壬子干庚子大剛/魚不為甲子干庚子草木再死再生丙子干庚子草木)
(復榮戊子干庚子歲或存或亡甲子干壬子冬乃不藏/丙子干壬子星墜戊子干壬子蟄蟲冬出其鄉庚子干)
(壬子冬/雷其鄉)
火煙(増淮南子甲子受制木用事火煙青七十二日丙/子受制火用事火煙赤七十二日戊子受制土用)
(事火煙黄七十二日庚子受制金用事火煙白七十/二日壬子受制水用事火煙黒七十二日而歲乃終)
鵲巢知風(原淮南子鵲巢知風之所/起注歲多風則鵲作巢卑)
獺穴知水(原淮南子獺穴知水之髙下注水之所及則/獺避而為穴増本草綱目獺水居食魚能知)
(水性為穴鄉人以占/旱潦如鵲巢知風也)
六合(増淮南子六合孟春與孟秋為合仲春與仲秋為/合季春與季秋為合孟夏與孟冬為合仲夏與仲)
(冬為合季夏與季冬為合孟春始贏孟秋始縮仲春始/出仲秋始内季春大出季秋大内孟夏始緩孟冬始急)
(仲夏至修仲冬至短季夏徳畢季冬刑畢故正月失政/七月凉風不至二月失政八月雷不藏三月失政九月)
(不下霜四月失政十月不凍五月失政十一月蟄蟲冬/出其鄉六月失政十二月草木不脱七月失政正月大)
(寒不解八月失政二月雷不𤼵九月失政三月春風不/濟十月失政四月草木不實十一月失政五月下電霜)
(十二月失政六月五糓疾狂/注濟止也疾狂不華而實也)
歲宜(増淮南術欲知歲所宜以布嚢盛粟等諸物種平/量之埋隂地冬至後五十日𤼵取量之息最多者)
(歲所/宜也)
占民食(増淮南術從冬至日數至来年正月朔日五十/日者民食足不滿五十日者日減一斗有餘日)
(日益/一斗)
鍾律(増劉韻鍾律書春宫秋律百卉必凋秋宫春律萬/物必榮夏宫冬律雨雹必降冬宫夏律雷必𤼵聲)
五星占(増説苑五星一曰歲星二曰熒惑三曰鎮星四/曰太白五曰辰星欃槍彗字旬始枉矢蚩尤之)
(旗皆五星盈縮之生也五星之所犯各以金木水火土/為占春夏秋冬伏見有時失其常離其時則為變異得)
(其時居其常/是為吉祥)
海燕占(増京房易妖占海燕自来衆燕随之穀不登失/春政則蒼燕見於邑民多流亡失夏政則赤燕)
(見於邑失秋政則白燕見於邑失/冬政則黒燕見於邑皆如春占)
草枯木華(原後漢書應劭𫝊春一草枯/則為災秋一木華亦為異)
歲星占(原後漢書郎顗𫝊石民經曰歲星出左有年出/右無年増孝經援神契歲星守心年榖豊宋史)
(天文志歲星色光明潤君夀民冨又主福主大司農主/五榖桯史建炎庚戌范丞相宗尹薦朝㪚大夫毛隨有)
(甘石學随入對言按漢志歲星所在國不可伐昔湯之/元祀歲星順行與日合於房房星宋亳分也昔周武王)
(主豊之明年歲星順行與日合於桞留於張桞張河洛/分也故湯征無敵餘慶貤衍猶及㣲子武王定鼎郟鄏)
(而周公迄營成/周四方以無侮)
桃李多實(原鹽鐡論桃李實/多者来年為之穰)
五政(増孝經鉤命决春政不失五糓蘖初夏政不失甘/雨時季夏政不失地無笛秋政不失人民昌冬政)
(不失少疾䘮五政不失百糓稚熟日/月光明注笛謂土不稼穡晚熟曰稚)
月衝(増博雅正月不温七月不凉二月不風八月雷不/藏三月風不衰九月無降霜四月雷不見十月蟄)
(蟲行五月陽暑不蒸十一月不合凍六月浮雲不布十/二月草不喪七月白露不降正月有㣲霜八月浮雲不)
(歸二月雷不行九月物不凋三月草木傷十月流火不/定四月䖵蟲不育十一月寒不降五月雨雹十二月萌)
(𩔖不見六月/五穀不實)
基寒兆暑(原中論先民有言明出乎幽著生乎㣲故宋/井之霜以基昇正之寒黄蘆之萌以兆大中)
(之暑亊/亦如之)
鼠知吉凶(増抱朴子玊䇿記稱鼠夀三百歲滿一百歲/者則色白善憑人而卜名曰仲能知一年中)
(吉凶及千/里外亊也)
四始雲氣(増隋書天文志四始之日有/黑雲氣如陣厚重大者多雨)
石磨(増續齊諧記吳興故鄴縣東三十里有梅溪山山/根直䜿一石可髙百餘丈至青而圎如两間屋大)
(四面斗絶仰之干雲外無登陟之理其上復有盤石圎/如車葢恒轉如磨聲若風雨土人號為石磨轉快則年)
(豊轉遲則歲儉欲知/年之豊儉驗之無失)
甲子雨(原朝野僉載春雨甲子赤地千里夏雨甲子乘/船入市秋雨甲子禾頭生耳冬雨甲子牛羊凍)
(死/)
射的山(増會稽記縣東南十八里有射的山逺望的的/如射侯謂之射的射的之西有石室壁方二丈)
(謂之射堂𫝊云羽客之所逰憩土人常以此占穀食貴/賤射的明則米賤闇則貴諺曰射的白㪷一百射的元)
(㪷一/千)
司命井(増寰宇記鬱林郡有石井半甘半淡潜通江波/冬夏常盈名司命井周給闔境井水竭即土人)
(疫稼穡不/登以為候)
石廩(原寰宇記臨川縣有石廩可容/千斛開口即歲豊歛則歲歉)
瓦片候氣(原丁晉公談錄竇侍郎儼善術數聼聲音而/知兆同兄儀在翰林儀常鄙其詭怪世宗令)
(陶人應二十四氣燒瓦二十四片各題識/其節氣遂隔簾􁨠響令辨之一無差謬)
麥禾占(増後山叢談杏熟當年麥棗熟當年/禾又曰棗不濟儉謂棗熟則歲豐)
春風夏雨(増後山叢談諺曰行得春風有夏雨盖春/之風數為夏之雨數大小緩急亦如之)
四卯雨(原周益公日記四時占雨下忌日/春丁邜夏辛邜秋乙邜冬癸邜)
戊雨庚晴(原周益公日記久晴/望戊雨久雨望庚晴)
伏冷冬晴(増周益公日記夏至有雷/三伏冷重陽無雨一冬晴)
木頭㸃土(増吹劍錄戊辰己巳戊戌己亥日為木頭㸃/土須隂雨梁次張詩歳次属金知稔熟木頭)
(㸃土驗/滂沱)
五角六張(増嬾真子錄五角六張古語也謂五日遇角/宿六日遇張宿此兩日作事多不成然一年)
(之中不過三四日紹興癸丑歲只三日四月五日/角七月十六日張十二月二十五日角他皆倣此)
米砂(増安城記鍾山臨水阻峽春夏則湍洑沸涌噴上/白砂如米两岸各十餘斛呼曰米砂以之候歲若)
(一岸偏饒則/其方豐穰)
占太歲(原五色線太歲在午人馬食土歲在/辰巳貨妻賣子歲在申酉乞漿得酒)
鶴神占(増吴下田家志風吹鶴神口米長千錢斗纔逢/癸巳上天堂己酉還歸東北方乙邜正東纔五)
(日庚申㢲上六朝藏離位丙寅坤辛未直西之日正當/疆壬午乾宫戊子坎對衝其位定相妨原田家雜占上)
(天下地之日晴主久晴雨主久雨轉方稍輕若大旱年/雖轉方天並不作變諺云荒年無六親旱年無鶴神)
四時占雨(原吴下田家志戊午元同甲子期始終七日/最稀竒七日多晴两月燥七日多雨两月泥)
(甲申主米暴貴春主五穀不收夏主傷田禾秋主/六畜死冬主人多病諺云甲申猶可乙酉怕殺人)
青白路(原田家雜占日没後起青白光數道下狹上濶/直起亘天此特夏秋之間有之俗呼青白路主)
(来日/酷熱)
壬子日占(原田家雜占王子日春雨人無食夏/雨牛無食秋雨魚無食冬雨鳥無食)
五朔雨(原雜占自正月至五月五/朔皆有大雨主人饑蝗起)
歲干三朔(原雜占三甲朔三㐲熱三乙朔小麥大豆熟/三丙朔麻熟三辛朔田少收三􁓡朔旱三癸)
(朔/澇)
三滿斗(原雜占毎歲農人占歴/有三滿斗以為大稔)
占風(原雜占凡風春南夏北並主雨東風急亦主雨近/驗西風作雨大於東雲廣輿圖秋冬東南風雨下)
(不相逢春夏西北風夏来雨不從春夏東南風不必問/天公秋冬西北風天光晴可喜雨過東風至晚来越添)
(巨/)
己卯風(原雜占春己卯風樹頭空夏己卯風禾頭/空秋己卯風水裏空冬己卯風闌裏空)
四丙寅晴(原雜占春丙暘暘無水浸秧夏丙暘暘乾死/禾娘秋丙暘暘乾曬入倉冬丙暘暘無雪無)
(霜/)
以霧占水(原雜占江淮以立春連三日看湖中霧氣髙/尺寸則水亦至其處如無霧必旱又以一九)
(日占霧定四月之水髙下二九日定五月三九日定六/月四九日定七月五九日定八月毎以首日看霧髙㡬)
(尺寸濃薄以占其月/有無及大小極驗)
旺相日雨(原戎事𩔖占凡雨作於四時旺相之日草/木榮茂如休囚死廢之日雖雨不生物)
霜止出苗(増楊升菴集霜降前一日見霜則知清明前/一日霜止霜降後一日見霜則知清明後一)
(日霜止五日十日而往前後/同占欲出秧苗必待霜止)
人靣氣色(原人相編天道周歲而有二十四節氣人面/一年亦變二十四氣色以五行配之無不驗)
(者夫氣色半月一換交一節氣子時則變矣辨别四時/五色所属春青夏紅秋白冬黒甲季黄乃天時正色又)
(察五形人合併所/宜之色忌所尅者)
　　雜紀
永年(増書資富能訓惟以永年漢書刑法志書曰立功/立事可以永年言為政而宜於民者功成事立則)
(受天禄而/永年命)
萬歲(増詩萬有千歲眉夀無有害漢書武帝紀詔曰朕/親登嵩髙御史乘属在廟旁吏卒咸聞呼萬歲者)
(三西京雜記昭帝時茂陵人獻寳劍上銘曰直千金夀/萬歲易林登福上堂飲萬歲漿盧照隣詩九州四海常)
(無事萬歲千/秋樂未央)
萬年(増詩虎拜稽首天子萬年隋書慕容三藏𫝊三藏/授廓州刺史州界連雲山響稱萬年者三詔頒郡)
(國仍遣使醮於山所曹植詩/仁者各夀考四坐咸萬年)
嗣歲(原詩以興嗣歲𫝊興來歲繼往歲也増蘇/轍詩酌我一樽迎嗣歲待君三館已多時)
營窟􁉞巢(原禮古者未有宫室冬/則居營窟夏則居􁉞巢)
愛日畏日(原左𫝊鄷舒問於賈季曰趙衰趙盾孰賢對/曰趙衰冬日之日也趙盾夏日之日也注冬)
(日可愛夏/日可畏)
瓜期(原左𫝊齊侯使連稱管至父戍/葵􁀫瓜時而往曰及瓜而代)
火攻(増孫子𤼵火有時起火有日時者天之燥也日/者月在箕壁翼軫也凢此四宿者風起之日也)
抱冰握火(増吳越春秋越王念復吴仇苦身勞心夜以/接日目卧則攻之以蓼足寒則漬之以水冬)
(常抱氷夏/常握火)
夏啟冬閉(増山海經熊山有穴曰熊/穴是有神人夏啟而冬閉)
冬夏雪(増山海經由首之山小威/之山空桑之山冬夏有雪)
燭龍銜火(原山海經鍾山之神名曰燭隂視為晝暝為/夜吹為冬噓為夏又名燭龍天不足西北無)
(隂陽消息故有龍/銜火精以照天門)
寒暑水(増山海經大荒之隅有山而/不合名曰不周有寒暑之水)
羲和(原山海經東南海之外甘水之間有羲和之國有/女子名曰羲和方日浴於甘淵注羲和盖天地始)
(生主日月者也増又羲和者帝俊之妻/生十日注言生十子各以日名名之)
幡校四時(原列子老成子學幻於尹文先生尹文先生/屏左右而與之言老成子歸深思三月遂能)
(存亡自在幡校四時冬起雷夏造氷飛者/走走者飛終身不著其術故丗莫𫝊焉)
師文鼓琴(増列子鄭師文從師襄逰柱指鉤弦三年不/成章師襄曰子可以歸矣師文曰且小假之)
(以觀其後無㡬何復見師襄師襄曰子之琴何如師文/曰得之矣請嘗試之於是當春而叩商弦以召南吕凉)
(風忽至草木成實及秋而叩角弦以激夾鍾温風徐廻/草木𤼵榮當夏而叩羽弦以召黄鍾霜雪交下川池暴)
(沍及冬而叩徵弦以激㽔賔陽光熾烈堅氷立㪚将/終命宫而總四弦則景風翔慶雲浮甘露降澧泉湧)
古莽國(原列子西極之南隅有古莽之國其民不食不/衣而多眠五旬一覺以夢中所為者實覺之所)
(見者/妄)
春螽秋蟬(原列子公儀伯曰臣之力能/折春螽之股堪秋蟬之翼)
冥靈大椿(原荘子楚之南有冥靈者以五百歲為春五/百歲為秋上古有大椿者以八千歲為春八)
(千歲/為秋)
天子劍(増荘子天子之劍裹以四時制以五行論/以形徳開以隂陽持以春夏行以秋冬)
真人通四時(増荘子真人淒然似秋煖然似春喜/怒通四時與物有宜而莫知其極)
㸑鼎造氷(原荘子魯遽弚子曰我得夫子之道矣吾能/冬㸑鼎而夏造氷矣魯遽曰是真以陽召陽)
(以隂召隂非吾所謂/道也吾示子乎吾道)
飡六氣(原楚辭飡六氣而飲沆瀣兮漱正陽而含朝霞/注陵陽子明經言春食朝霞朝霞者日始欲出)
(赤黄氣也秋食淪隂淪隂者日没以後赤黄氣也冬飲/沆瀣沆瀣者北方夜半氣也夏食正陽正陽者南方日)
(中氣也并天地元黄/之氣是為六氣也)
司天在泉(増内經己亥年厥隂司天風淫所勝平以辛/凉佐以苦甘以甘緩之以酸㵼之子午年少)
(隂司天熱淫所勝平以醎寒佐以苦甘以酸收之丑未/年太隂司天濕淫所勝平以苦熱佐以酸辛以苦燥之)
(以淡泄之寅巾年少陽司天火淫所勝平以酸冷佐以/苦甘以酸收之以苦𤼵之以醎復之卯酉年陽明司天)
(燥淫所勝平以苦温佐以酸辛以苦下之辰戌年太陽/司天寒淫所勝平以辛熱佐以甘苦以醎㵼之寅申年)
(厥隂在泉風淫於内治以辛涼佐以苦以甘緩之以辛/㪚之卯酉年少隂在泉熱淫於内治以醎寒佐以甘苦)
(以酸收之以苦𤼵之辰戌年太隂在泉濕淫於内治以/苦熱佐以酸淡以苦燥之以淡泄之己亥年少陽在泉)
(火淫於内治以醎冷佐以苦辛以酸收之以苦𤼵之子/午年陽明在泉燥淫於内治以甘辛以苦下之丑未年)
(太陽在泉寒淫於内治以甘熱佐以苦辛以醎㵼之以/辛潤之以苦堅之本草綱目司天主上半年天氣司之)
(故六淫謂之所勝在泉主下半/年地氣司之故六淫謂之於内)
大期(原史記吕不韋𫝊至大期時生子政/索隐人十月生此過二月故云大期)
三致千金(増史記貨殖𫝊范蠡之陶為朱公乃治產積/居與時逐而不責於人十九年之中三致千)
(金再分散與貧交疏昆弟/此所謂富好行其徳者也)
龜鶴夀(増史記龜䇿𫝊龜者天下之寳也生於深淵長/於黄土知天之道明於上古遊三千歲不出其)
(域安平静正動不用力夀蔽天地莫知其極與物變化/四時變色春蒼夏黄秋白冬黒淮南子鶴夀千歲以極)
(其/逰)
歲竟折劵(原漢書髙帝紀髙帝為泗上亭長常從王媪/武負貫酒時飲醉卧武負王媪見其上常有)
(怪髙祖每酤留飲酒讎數倍及/見怪歲竟此两家常折劵棄責)
延年(増漢書郊祀志登之罘浮大海用事八神/延年宋書樂志今日樂相樂延年夀千秋)
農無休息(増漢書食貨志今農夫五口之家其服役者/不下二人其能耕者不過百畝百畝之收不)
(過百石春耕夏耘秋穫冬藏伐薪樵治官府給繇役春/不得避風塵夏不得避暑熱秋不得避隂雨冬不得避)
(寒凍四時之/間亡日休息)
三年不窺園(原漢書董仲舒𫝊仲舒下帷講誦弟子𫝊/以久次相授業或莫見其面葢三年不窺)
(園其精/如此)
歲中三遷(原漢書蕭望之𫝊望之累遷諌大夫/丞相司直歲中三遷官至二千石)
四時廵狩(原漢書元后𫝊太后四時車駕廵狩四郊存/見孤寡貞婦春幸繭舘率皇后列侯夫人桑)
(遵霸水而祓除夏逰籞宿鄠杜之間秋歴東館望昆明/集黄山宫冬饗飲飛羽校獵上蘭登長年館臨涇水而)
(覽/焉)
神女捧日(増漢武帝内𫝊景帝夢神女捧日以授/王夫人夫人吞之十四月而生武帝)
乘龍馬(増大戴禮春夏乘龍秋/冬乘馬注龍馬八尺者)
宜暑辟寒(増神異經東南海中有烜洲洲有温湖鮒/魚生焉其長八尺食之宜暑而避風寒)
方朔歲星(原東方朔外𫝊武帝召大王公問曰爾知東/方朔乎公對曰不知公何所能曰頗善星歷)
(帝問諸星皆具在否曰諸星具在獨不見歲星十八年/今復見耳帝仰天歎曰東方朔生在朕傍十八年而不)
(知是歲星哉増李白詩謂/我是方朔人間落歲星)
聲風木(原東方朔外𫝊太初二年朔從西那邪國還得/聲風木十枝以献帝長九尺大如指實如細珠)
(風吹珠如玉聲因以為名朔曰/此木五千年一濕萬歲一枯也)
生洲(増十洲記生洲在東海丑寅之間接蓬莱十七萬/里地無寒暑安養萬物亦多山川仙草衆芝一洲)
(之水味如飴/酪至良洲也)
魯恭士(原説苑魯有恭士名曰機汜行年七十其恭益/甚冬日行隂夏日行陽行必随坐必危一食之)
(間三起不羞見衣裘/褐之士則為之禮)
冬聚夏散(原三墳太古之人皆夀盈/易始三男三女冬聚夏散)
五色神芝(増古瑞命記神農氏論芝云山川雲雨五行/四時隂陽晝夜之精以生五色神芝皆為聖)
(王休/祥焉)
地應秋冬(増詩含神霧秦地處仲秋之位男懦弱女髙/膫白色音中商其言舌舉而仰聲清而揚魏)
(地處季冬之位土地平夷唐地處孟冬之位得常山太/岳之風音中羽其地磽确而收其民儉而好畜此唐堯)
(之所/處)
借宼一年(原後漢書寇恂𫝊車駕南征恂從至潁川盜/賊悉降而竟不拜郡百姓遮道曰願從陛下)
(復借寇君一年乃留恂長/社鎮撫吏人受納餘降)
研京練都(増後漢書張衡𫝊衡擬班固两都作二京賦/精思傅㑹十年乃成晉書左思𫝊思復欲賦)
(三都乃詣著作郎張載訪岷卭之事遂構思十年門庭/藩溷皆著筆紙文心雕龍張衡研京以十年左思練都)
(以一/紀)
龍祠歲祭(増後漢書南匃奴𫝊俗歲有三龍祠常以正/月五月九月戊日祭天神南單于既内附兼)
(祠漢/帝)
冬夏聼事(増華嶠後漢書宋均字叔庠為九江太/守五日一聼事冬以日中夏以平旦)
琴法四時五行(増桓譚新論神農始削桐為琴繩絲為/絃以通神明之徳合天地之和今琴四)
(尺五寸法/四時五行)
赤縣之州(原張衡靈應崑崙東南有赤縣之州風雨有/時寒暑有節苟非此州南則多暑北則多寒)
(東則多陽西則多/隂故聖主不處焉)
潁川芝(原古今注建初五年芝出潁川常以六月中生/一葉五歲五重春青夏紫秋白冬黒十月後黄)
(氣出土/尺五寸)
琵琶象四時(原風俗通琵琶近出樂家所作長三尺/五寸天地人與五行也四絃象四時)
太常齋(増應劭漢官儀北海周澤字雉都為太常恒齋/有疾其妻憐其年老被病闚内問之澤大怒以)
(為干齋掾吏叩頭爭之不聼遂收送詔獄幷自劾謝論/者譏其激𤼵不實諺曰居世不諧為太常妻一歲三百)
(六十日三百五十九日齋一日/不齋醉如泥既作事復低迷)
應時夢(増潛夫論春夢𤼵生夏夢髙眀/秋冬夢熟藏此為應時之夢)
萬八千歲(増徐整三五歴紀天地渾沌如雞子盤古生/其中萬八千歲天地開闢陽清為天隂濁為)
(地盤古在其中帝系譜天地初起溟涬/鴻濛即生天皇始萬八千歲以木徳王)
軒轅鏡(原軒轅内𫝊帝會王母於王/屋山鑄鏡十二随月用之)
貫月查(増拾遺記堯登位有巨查浮於西海查上有光/夜明晝滅海人望其光乍大乍小若星月之出)
(入查常浮繞四海十二年一周天周/而復始名曰貫月查亦謂挂星查)
鸞雛歲集(増拾遺記堯在位七十/年有鸞雛歲歲来集)
四時樂曲(増拾遺記師涓造新曲有四時之樂春有離/鴻去雁應蘋之歌夏有明晨焦泉之華流金)
(之調秋有商風白雲落葉飛蓬/之曲冬有凝河流隂沉雲之操)
盈車嘉穟(増拾遺記燕昭王時有白鸞孤翔銜千莖穟/穟於空中自生花實落地則生根葉一歲百)
(穫一莖滿車故/曰盈車嘉穟)
潛英石(原拾遺記漢武帝詔李少君與之語曰朕思李/夫人其可得乎少君曰可暗海有潛英之石其)
(色青輕如毛羽盛寒則石温盛暑則石冷刻之為/人像神悟不異真人使此石像往則夫人至矣)
清腸稻(増拾遺記宣帝地節元年樂浪之東有國/来貢言其鄉有清腸稻食一粒歷年不饑)
影木(増拾遺記瀛洲有樹名影木日中視之如列星萬/歲一實實如𤓰青皮黑瓤食之骨輕上如華葢羣)
(仙以避/風雨)
星池水色(原拾遺記員嶠之山西有星/池周千里水色随四時變化)
四仲遊宴(原拾遺記洞庭山浮於水上其下有金堂數/百間玉女居之四時聞金石絲竹之聲徹於)
(山頂楚懐王之時舉羣才賦詩於水湄毎四仲之節王/常繞山以逰宴舉四仲之氣以為樂章律中夾鍾乃作)
(輕風流水之詩時中㽔/賓乃作皓霧秋霜之曲)
重明鳥(増拾遺記秪支國献重明鳥雙睛在目狀如雞/鳴似鳳能摶逐猛獸使妖災羣惡不能為害飴)
(以瓊膏或一歲數来或數歲不至國/人莫不掃灑門戸以望重明之至)
孤桑椹(増拾遺記西海之濱有孤桑之樹直上千/尋葉紅椹紫萬歲一實食之後天而老)
金壺漿(増拾遺記太始元年魏帝為陳留王之歲有頻/斯國人来朝以五色玉為衣如今之鎧其使不)
(食中國滋味自齎金壺壺中有/漿凝如脂嘗一滴則夀千歲)
因霄國(増拾遺記西方有因霄之國人皆善嘯丈夫嘯/聞百里婦人嘯聞五十里如笙竽之音秋冬則)
(聲清亮春夏則聲沉下人舌尖處倒向喉内亦曰兩舌/重沓以爪徐刮之則嘯聲愈逺故吕氏春秋云反舌殊)
(鄉之國即此謂也有至/聖之君則来服其化)
射雉捨書(増吴志孫休鋭意於典籍欲畢覽百家之言/大好射雉春秋之間常晨出夜還惟此時捨)
(之/)
雲馬風駟(原仲長統詩春雲為馬秋風/為駟按之不遲勞之不疾)
三餘(原魏畧董遇言讀書當以三餘或問三餘之義/答曰冬者歲之餘夜者日之餘風雨者時之餘)
春華秋實(増劉楨諌平原侯書採庶子之春華/忘家丞之秋實按家丞謂邢顒也)
閨門整肅(原晉書何曽𫝊曽閨門整肅年老之後與妻/相見皆正衣冠相待如賓已南面妻北面再)
(拜上酒酬酢既畢便出一/歲如此者不過再三焉)
春蚓秋蛇(原晉書王羲之𫝊行行若/縈春蚓字字如綰秋蛇)
四時氣備(原晉書外戚𫝊褚裒少有簡貴之風謝安/雅重之恒云裒雖不言而四時之氣備矣)
巢居穴處(増晉書東夷𫝊肅慎氏/夏則巢居冬則穴處)
湯泉(原吴錄丹陽江乘縣有湯山湯出其下大小凢六/處湯澗繞其東西冬夏常熱禽魚之𩔖入者輙爛)
(以煮豆穀終日不熟草木濯/之輙更鮮茂舊有湯泉舘)
羅勒(増博物志燒馬蹄羊角成/灰春夏㪚著濕地生羅勒)
懸五色繒(増抱朴子入名山以甲子開除日以/五色繒各五寸懸大石上所求必得)
黄龍芝(増抱朴子黄龍芝生於神山之中状如黄龍味/辛甘以四時採隂乾治食日一合夀萬歲令人)
(光/澤)
扇設羽繒(増西京雜記天子夏/設羽扇冬則設繒扇)
養夀(増神仙𫝊人受氣雖不知方術但養之得宜常至/百二十歲小復曉道可得二百四十歲加之可至)
(四百八十歲養夀之/道但莫傷之而已)
神枕(原神仙𫝊漢武帝東廵狩見泰山父老頭上有白/光髙數尺怪而問之對曰臣遇道者教臣絶穀并)
(作神枕枕中有三十二物其三十二物中有二十四物/以當二十四氣八毒以應八風臣行之轉老為少黒髪)
(更生齒落復出臣今一百八/十歲矣帝受其方賜玉帛)
百草花(増神仙𫝊鳯綱漁陽人常採百草花以水漬封/泥之自正月始盡九月末止埋之百日煎九火)
(綱常服此藥/至數百歲)
冬夏單衣(增神仙𫝊李意期蜀人於成都作一土/窟居之冬夏單衣或二三百日不出窟)
人面鳥(増山海經讃有鳥人靣一脚孤立性與/時反冬出夏蟄帶其羽毛迅雷不入)
扇牀溫席(原孝子𫝊黄香九歲失母思慕骨立事父竭/力以致養冬無被袴而盡滋味暑則扇牀寒)
(則以身/温席)
千頭木奴(原襄陽耆舊𫝊李衡作宅於武陵龍陽汎洲/上種橘千株勅其子曰吾有千頭木奴不責)
(汝衣食歲上絹一/疋亦可不貧矣)
致肉酒米(増漢中士女志穆姜安衆令陳秪妻秪前妻/有四子興敦覲豫穆姜生二子淮基秪亡興)
(等憎惡姜姜視之愈厚其資給六子以長幼為差衣服/飲食凡百如之久興等感悟自知失子道謁南鄭獄受)
(不愛親罪太守嘉之復除門户/常以二月八月社致肉酒米)
弦柱擬月(原傅子箏者上圓象天下平象地中空凖/六合弦柱十二擬十二月乃仁智之器)
随年變種(増水經注馬仁陂在泚陽縣五十里/周溉田萬頃随年變種境無儉歲)
隂陽石(原水經注很山縣西面上里餘石穴得二大石/磧並立穴中相去一丈俗名隂陽石隂石常濕)
(陽石常燥每水旱不調居民作威儀服飾往入穴/中旱則鞭隂石應時雨多雨則鞭陽石俄而天晴)
風穴(原水經注很山縣風井山廻曲有異勢穴口大如/盆夏則風出冬則風入春秋分則静往人有冬過)
(者置笠穴中風吸之經月還歩陽谿得其笠則知潛通/矣邢子厲龍山記四麓各有一大穴大如車輪春則風)
(出東秋出西夏出南冬出北不相奪倫有沙門法猛以/夏日入其束穴見石臺石人欲窮諸穴便有人厲聲云)
(法師其餘皆如東者不宜来見/穢猛仍愕然不覺身在穴外)
被髪編草(増水經注共北山仙者孫登之所處袁彦伯/竹林七賢𫝊嵇叔夜常採藥山澤遇之於山)
(冬以被髪自覆夏則編草/為裳彈一弦琴而五聲和)
東臺湖(増水經注夀春外郭東側有一湖三春九夏/紅荷覆水引瀆城隍水積成潭謂之東臺湖)
義井(増水經注義井出隋城東南井泉常湧/溢而津注冬夏不異相承謂之義井)
湯谷(増水經注然宛縣有紫山山東有一水東西十五/里南北二百歩湛然沖滿無所通會冬夏常温世)
(謂之湯/谷也)
人灘(増水經注人灘水至峻峭南岸有青石夏没冬出/其石嶔崟數十歩中悉作人靣形或大或小其分)
(明者鬚髪皆具/因名曰人灘也)
蘭巖雙鶴(増神境記滎陽郡西有蘭巖山常有雙鶴素/羽皦然日夕偶影翔集𫝊云昔夫婦俱隐此)
(山年數百歲化成此鶴後一旦一鶴為人所害/其一鶴歲常哀鳴至今響動巖谷莫知年歲)
四時甘脆(増琴操曽子幼小慈仁居貧無業以事父母/躬耕力作随五土之利四時唯宜以進甘脆)
(嘗耕於太山之下遭雨雪寒/凍旬月不得歸乃作憂思歌)
儉稷寒纊(増宋書劉訏𫝊族祖孝標書稱/之曰儉歲之梁稷寒年之纎纊)
暮年(原宋書王𢎞之𫝊髙行表於初筮苦節彰/於暮年增魏武帝詩烈士暮年壯心不已)
幼年(原梁書劉顯𫝊禮/著幼年業明壯齒)
白燕巢庭(原陳書馬樞𫝊樞隐茅山有白燕/雙巢庭樹春来秋去㡬三十年)
天女期會(原魏書帝紀初聖武帝嘗率數萬騎田於山/澤欻見輜軿自天而下既至見美婦人侍衛)
(甚盛曰我天女也受命相偶遂同寢宿旦請還曰明年/周時復會此處言終而别及期帝至先所田處果見天)
(女以所生男授帝曰此君之子也當/世為帝王語訖而去子即始祖也)
華年(原魏書王叡𫝊漸風訓/於華年服道教於弱冠)
不葢不裘(原魏書良吏𫝊裴佗為趙郡太守遷中軍將/軍清白任真不事家產暑不張葢寒不衣裘)
(其貞儉/若此)
四時珍新(原南史羊元保𫝊元保自少至老謹於/祭奠四時珍新未得祠薦者口不妄嘗)
十年讀書(原南史沈攸之𫝊攸之晚好讀書手不釋/卷常歎曰早知窮逹有命恨不十年讀書)
歲讀五經(原南史徐廣𫝊廣性好讀書/年過八十猶歲讀五經一遍)
衣色随年(増南史扶桑國𫝊國王衣色随年改易甲乙/年青丙丁年赤戊巳年黄庚辛年白壬癸年)
(黒/)
停年格(原北史崔亮𫝊亮遷吏部尚書奏為格制不問/士之賢愚専以停觧日月為斷沉滯者皆稱其)
(能亮外甥劉景安書規亮曰取士之途不溥沙汰之理/未精舅宜改張易調如何反為停年格以限之天下士)
(子誰復修/厲名行哉)
鴈臣(原北史斛律金𫝊金統所部詣雲州魏除為第/二領人酋長秋朝京師春還部落號曰鴈臣)
睡不畜枕(原北史儒林𫝊李鉉撰定孝經論語毛詩三/禮義䟽及三𫝊異同周易義例用心精苦曾)
(三秋冬不蓄枕/毎睡假寐而已)
虹飲釜(原異苑晉陵薛願義熙初有虹飲其釜須臾/便竭願灌以酒随吐金滿器于是豐富歲臻)
豐玉荒穀(原世説世稱庾文康為豐/年玉王稚㳟為荒年穀)
田種隨人(増佛國記師子國大在州出珍寳珠璣其國/和適無冬夏之異草木常茂田種随人無有)
(時/節)
龜厯(増述異記陶唐之世越裳國獻千歲神龜方三尺/餘背上有文蝌蚪書記開闢以来帝命錄之謂之)
(龜/歴)
冬花春食(増述異記邯鄲有故宫基存焉中有趙/王之果園梅李至冬而花春得而食)
千年燕(増述異記燕千年生胡髯/元中記千歲之燕戸北向)
萬年桃(増述異記磅磄山去扶桑五萬里日所/不及其地甚寒有桃樹千圍萬年一實)
柴都(原元中記東方柴都在齊國有山山有泉如井深/不測至春夏時雹從井出常敗五穀土人以柴塞)
(之即止故/號柴都)
炎山(原元中記南方有炎山焉在扶南國之東加營國/之北諸薄國之西山從四月而火生十二月火滅)
(正月二月三月火不然山上但出雲氣而草木/生葉至四月火然草木葉落如中國寒時也)
霹靂䃡(増元中記玉門之西有一國國中有山山上有/祠廟國人歲歲出石䃡數千枚輸廟中名為霹)
(靂䃡從春雷出䃡/日减至秋而盡)
鍾山石(増元中記北方有鍾山焉山有石首如人首左/目為日右目為月開左目為晝開右目為夜開)
(口為春夏閉/口為秋冬)
銅人掩井(増南康記雩縣盤固山其峰有井大銅人常/守之五十年一涌水起數十丈銅人毎以手)
(掩/之)
離合風(原要覽列子御風常以立春歸于八荒立秋逰/乎風穴是風至草木皆生去則揺落謂之離合)
(風/)
欲界仙都(増陶𢎞景荅謝中書書山川之美古今共談/髙峯入雲清流見底两岸石壁五色交輝青)
(林翠竹四時俱備曉霧将歇猿鳥亂鳴夕日欲頽沉鱗/競躍寔是欲界之仙都自康樂以来未復有能與其竒)
(者/)
茂年(原沈約弹秘書郎蕭遥昌文/遥昌盛戚茂年升華秘舘)
賞逐時移(増梁沈約逰鍾山詩山中咸可悦賞/逐四時移春光𤼵隴首秋風生桂枝)
秋荼夏日(増王融永明九年䇿秀才文傷/秋荼之宻網惻夏日之嚴威)
詩感四候(増鍾嶸詩品序若夫春風春鳥秋月秋蟬/夏雲暑雨冬月祁寒斯四候感諸詩者也)
教民墾闢(増齊民要術序九真廬江不知牛耕毎致困/乏任延王景乃令鑄作田器教之墾闢歲歲)
(開廣百/姓充給)
載酒勞農(増齊民要術序王丹家累千金好施與周人/之急毎歲時後察其強力收多者輙歴載酒)
(肴従而勞之便於田頭樹下飲食勸勉之因留其餘肴/而去其惰者獨不見勞各自耻不能致丹其後無不力)
(田者聚落/以致殷富)
寒木春華(原顔氏家訓辛毗嘲劉邈曰君軰辭藻譬若/朝茵豈若吾徒千丈松常有風霜不可凋瘁)
(劉曰既有寒木又𤼵春/華何如也辛笑曰可矣)
期歲試兒(原顔氏家訓江南風俗兒生一朞為製新衣/盥浴装飾男則用弓矢紙筆女則刀尺鍼縷)
(並加飲食之物及珍寳服玩置之兒前觀其𤼵意所取/以驗貪亷愚智名之為試兒宋史曹彬𫝊彬始生周歲)
(父母以百玩之具羅扵席觀其所取彬左手持干/戈右手持俎豆斯須取一印他無所視人皆異之)
冨年(原周𢎞讓荅王褒書昔吾壯日/及第冨年俱值雝熙並勸衡泌)
夏霖秋潦(増周景式廬山記石門山有澗水為衆泉/之宗每夏霖秋潦轉石𤼵樹聲動十數里)
綺年(原宇文逌庾開府集序綺年而播華譽齠歲而有/俊名増符子珪芳樹詩芳樹宜三月曈曈豔綺年)
子夜歌(原唐書樂志子夜歌者晉曲也晉有女子名子/夜造此聲聲過哀苦樂府觧題曰後人更為四)
(時行樂之詞謂/之子夜四時歌)
從逰宴賜(増唐書李適𫝊天子饗會逰豫唯宰相及學/士得從春幸棃園竝渭水祓除則賜細栁圈)
(辟癘夏宴蒲萄園賜朱櫻秋登慈恩浮屠獻菊花酒稱/夀冬幸新豊歴白鹿觀上驪山賜浴湯池給香粉蘭澤)
(從行給翔麟馬/品官黄衣各一)
四時仕宦(原唐書𫝊㳺藝𫝊㳺藝謟事武后一/歲賜袍自青及紫人號四時仕宦)
燠館凉臺(原唐書裴度𫝊度治第東都集賢里沼石林/叢岑繚幽勝午橋作别墅具燠館凉臺號緑)
(野堂激波其下増何宴景福殿賦温房承其東序凉室/處其西偏開建陽則朱炎豔啟金光則清風臻故冬不)
(凄寒夏無炎燀鈞/調中適可以永年)
東臯子(原唐書隐逸𫝊王績性簡放嗜酒有田六十頃/在河渚間奴婢數人種黍春秋釀酒養鳬雁蒔)
(藥草自供以周易老子莊子置牀/頭㳺北山東臯著書自號東臯子)
笥餘一縑(原唐書卓行𫝊元徳秀為魯山令歲滿笥餘/一縑駕柴車去愛陸渾佳山水乃定居家無)
(僕妾歲饑食或不㸑嗜/酒陶然弹琴以自娱)
草木記歲(増唐書西域𫝊党項地寒五月草/生八月霜降無文字候草木記歲)
鄯善歲首(増唐書吐蕃𫝊鄯善國多霆電風雹積雪盛/夏如中國春時山谷常氷四時以麥熟為歲)
(首/)
三元日講經(原唐明皇實錄三元日宜令崇元學/士講道徳南華等經羣工咸就觀禮)
韶年(原蘇味道詩簮裾承睿賞花栁𤼵韶年増/權徳輿詩絲竹偏宜靜夜綺羅共占韶年)
新年(原張説蘇摩遮詩惟願聖君/無限夀長取新年續舊年)
舊年(原王灣江南意詩海日/生殘夜江春入舊年)
萬夀杯(増李白詩拜龍顔獻聖夀北斗戻南山摧/天子九九八十一萬歲歲歲長傾萬夀杯)
十二月神(増唐六典十二月之神正月登明二月天魁/三月從魁四月𫝊送五月小吉六月勝光七)
(月太卜八月天閏九月太衝十月/功曹十一月大吉十二月神后)
春闈夏課(原國史補進士籍而入選謂之春闈不㨗/退而肄業謂之過夏執業以出謂之夏課)
焉耆國俗(原酉陽雜俎焉耆國元日二月八日婆摩遮/三日野祀四月十五日逰林五月五日彌勒)
(下生七月七日祀先祖九月九日牀橵十月十日王為/厭法王出首領家首領騎王馬一日一夜處分王事十)
(月十四日作/樂至歲窮)
漏天(増元和志溺水出唐興縣南北四百里東西七百/里窮年宻霧未嘗覩日月輝光樹木皆衣毛深厚)
(時時多水濕晝夜沾灑上無飛鳥下絶走/獸唯夏月頗有蝮蛇土人呼為漏天也)
石池祈雨(増元和志青石山在龔㐀縣西三十里上有/石池二所東西行列有𩔖人功冬夏澄清初)
(無耗溢祈雨輙/應故古今祀之)
天山雪(原元和志天山一名白山在伊州北/一百二十里春夏有雪出好米及金)
稔歲(原耿湋詩晚雷期/稔歲重霧報晴天)
歲貢樃梅(増本草綱目樃梅出均州太和山相𫝊真武/折梅揷於樃樹誓曰吾道若成開花結果後)
(果如其言今樹尚在五龍宫北樃木梅實杏/形桃核道士毎歲采而蜜煎以充貢獻焉)
暹羅酒(増食物本草暹羅酒以燒酒復燒二次入珍寳/異香其壜毎個以檀香十數斤燒烟薫令如漆)
(然後入酒蠟封埋土中二/三年絶去燒氣取出用之)
撈玉(原圖經本草玉河在于闐城外其源出崑山西流/一千三百里至于闐界牛頭山乃疏為三河一曰)
(白玉河二曰緑玉河三曰烏玉河其源雖一而其玉随/地而變故其色不同毎歲五六月大水􁩳漲則玉随流)
(而至七八月水退乃/可取彼人謂之撈玉)
飛鸞輕鳳(原杜陽雜編寳歷二年浙東貢二舞女一曰/飛鸞一曰輕鳳修睂黟首蘭氣融冶冬不纊)
(衣夏不/汗體)
跑泉(増錄異記青城縣西北去縣三里有老君觀觀門/東上有一泉號為跑泉其泉水味甘四時不絶春)
(夏如氷冷秋冬即温昔太上老君與天真皇人/于此會真之所其泉即老君所乘馬跑成泉焉)
張許同年生(原韓愈張中丞𫝊後叙許逺寛厚長者貌/如其心與廵同年生月日後於廵呼廵為)
(兄/)
齋郎命官(増韓愈學生代齋郎議齋郎職奉宗廟社稷/之小事執豆邊駿奔走以役扵其官之長其)
(勤雖小其使之不可以不報也必書其歲/歲既久矣於是乎命之以官而授之以事)
學士歳賜(原翰林志興元元年勅翰林學士凡初遷者/中書門下召入院試試畢封進可者翌日受)
(宣乃定事下中書門下於麟徳殿候對同院賜宴拜恩/訖候就宴賜給畢備内諸司供饍飲之物内園官供使)
(令度支月給手力資四人四品以上加一人毎歲内賜/春服物三十疋暑服物三十疋綿七屯寒食節料三十)
(疋酒飴杏酪粥屑肉餤清明火二社蒸鐶端午衣一副/金花銀器一事百索一軸青團鏤竹大扇一柄角糭三)
(服沙宻重陽酒餹粉糕冬至歲酒兔野/雞其餘時果新茗𤓰新歴是為經制)
開井洗眼(原感遇𫝊夀州刺史張士平中年夫婦皆瞽/歴求方術不愈有書生為開井一眼得新水)
(洗眼遂平復如初因留此法轉救世人其要曰子午之/年五月戌酉十一月卯辰為吉丑未之年六月戌亥十)
(二月辰巳寅申之年七月亥子正月巳午卯酉之年八/月子丑二月午未辰戌之年九月申未三月寅丑巳亥)
(之年十月申酉四月寅卯取其方位年月日時浚井及/泉必有良效士平再拜受言訖升天而去書生太白金)
(星/也)
摩頂松(原大唐新話元□法師西域取經手摩靈巖寺/松曰吾西去汝可西向若歸即東向及去果西)
(向一年枝忽東向弟子曰/吾師歸矣果然號摩頂松)
白紵歌(原樂府觧題古詞盛稱舞者之美宜及芳時為/樂其譽白紵曰質如輕雲色如銀製以為𫀆餘)
(作巾袍以光軀巾拂塵唐書樂志曰梁/武帝令沈約改其詞為四時白紵歌)
施像五䭾(増僧園逸錄元奘以回鋒紙印普/賢像施於四衆毎歲五䭾無餘)
八角玉升(増逢夏記宣帝時西怛陀國貢八角玉升/夏以水澆之則無暑冬以火廹之則無寒)
浮陽筍(増清陽記九華小民浚池得物狀𩔖竹根旁有/一銘曰浮陽筍太古孕舉投醤缶三年不盡民)
(試以豆一斗造醬投/物其中米三年不減)
識字鶴(増金城記衞濟川養六鶴日以粥飲啖之/三年識字濟川撿書皆使鶴銜取之無差)
寒門(増雲陽記谷口去雲陽宫十里流落沸騰飛泉灑/激两岸峭壁孤竪横盤凛然凝沍毎入穴中朱明)
(盛暑當晝蹔暄凉秋晚候緼袍不暖所謂寒門/也韓愈納凉聨句凄如羾寒門皓若攢玉璞)
茅龍更衣(増廬山記饒子卿隐廬山康王谷無瓦屋/代以茅茨毎年一易茅謂之茅龍更衣)
白堊標門(増壠上書喬敷嗜魚而貧日向漁人貸食漁/人送魚一觔則以白堊標門記之後日償價)
(年律一終/白堊盈門)
秘宻泉(増鄴都名錄甘塘社有一水方丈瑩潔春夏不/竭旱則禱之然牛馬猪羊飲之肥澤雞鴨鵝雁)
(飲之必死鄉民縁/可救旱號秘宻泉)
青田鶴(原永嘉都記有洙沐溪去青田九里中有雙白/鶴年年生子長大便去惟餘父母一雙在耳精)
(白可愛多云/神仙所養)
田家情狀(原通鑑唐主與馮道從容語及年穀屢豊四/方無事問道今歲雖豊百姓贍足否道曰豊)
(凶皆病者惟農家為然臣記進士聶夷中詩云二月賣/新絲五月糶新穀醫得眼前瘡剜却心頭肉曲盡田家)
(情狀農於四民之/中最為勤苦也)
鐘鼓隂陽(増宋史樂志凡言樂者必曰鐘鼓盖鐘為秋/分之音而属隂鼓為春分之音而属陽金奏)
(待鼓而後進者雷𤼵聲而後羣物皆鳴也鼓/復用金以節樂者雷收聲而後蟄蟲坏土也)
載送稻穗(増宋史食貨志何承矩為制置河北屯田使/黄懋為判官初年種稻值霜不成懋以晚稻)
(九月熟河北霜早而地氣遲江東早稻七月即熟取其/種課令種之是歲八月稻熱承矩載稻穗數車送闕下)
蕃馬歲至(増宋史食貨志南渡来文黎珍叙南平長/寕階和凡八場其間盧甘蕃馬歲一至焉)
貿市(増宋史地理志朔方樓煩馬之/所出歲増貿市以充監牧之用)
寒暑不曠(原宋史𫝊堯俞𫝊堯俞監黎陽縣草場守為/遣他吏代主出納堯俞不可曰居其官安得)
(曠其職雖寒暑必日/至庾中治事凡十年)
三佛齊國(原宋史外國𫝊三佛齊國四/時之氣多熱少寒冬無霜雪)
不爐不扇(増談苑宋仁宗暑月不揮扇以拂子敺蚊蠅/而已冬月不御爐醫者云體備中和之氣則)
(然原宋史邵雍𫝊雍為學堅苦刻勵冬不爐暑不扇夜/不就席者數年程顥嘗與議論歎曰堯夫内聖外王之)
(學/也)
左宫枕(増清異錄左宫枕者玉為之體方平冬温夏凉/醉者破醒夢者逰仙云是左宫王夫人以授杜)
(光庭光庭進之蜀主與/皇明帳為幈宫二寳)
楊花枕(増清異錄盧文紀有玉枕骨故凡枕之堅實者/悉不可用親舊間作楊花枕贈之遂獲安寢自)
(是縫青繒充以/柳絮一年一易)
逍遥館(原清異錄髙太素隐啇山建六逍遥館晴夏晚/雲中秋午月冬日方出春雪未融暑簟清風夜)
(階急雨六館/各製一銘)
抵鵲杯(増清異錄抵鵲杯房州刺史元自誠物也𩔖珉/而色淺黄夏月用浸桃李雖無堅雪而水果俱)
(冰齒盛冬貯/水則不凍)
兩周甲子歷(増春明退朝錄至道二年司天冬官正楊/文鎰建言歷日六十甲子外更留二十年)
(太宗以為支干相承雖止於六十本命之外却從一歲/起首並不見當生紀年若存两周甲子共成上夀之數)
(使期頤之人猶見本年號令司天議之/司天請如上㫖印造新歴頒行可之)
澆花時(増牡丹記澆花亦自有時或用日未出或日西/時九月旬日一澆十月十一月三日二日一澆)
(正月隔日一澆二月一/日一澆此澆花之法也)
幽谷種花(原侯鯖錄歐陽文忠公謫滁州令幕中謝判/官幽谷種花謝請約束公批紙尾云淺紅深)
(白正相間先後仍須次第栽我欲/四時携酒去莫教一日不花開)
韻法四時(増皇極經世韻法先閉後開者春也純開/者夏也先開後閉者秋也冬則閉而無聲)
四不出(原聞見前錄邵康節居洛毎歲二月出四月天/漸熱即止八月出十一月天漸寒即止故有詩)
(云時有四不出會有四不赴北夢𤨏言孔拯侍郎作補/遺時朝回遇雨不齎油衣乃避雨於坊叟之廡下霶注)
(愈甚已過食時民家意朝饑延入㕔事俄有一叟烏帽/紗巾而出迎候甚㳟因備酒饌一一精珍孔公慚謝之)
(且借油衣叟曰某寒不出熱不出風不出雨/不出未嘗置油衣也孔公不覺頓忘宦情)
兖州漏澤(原聞見後錄兖州之東有漏澤毎夏中頻雨/則積水彌望至秋分後聲起水中如雷一夕)
(盡涸初不可測竒石林立或尋其下得穴水自此入李/衛公平泉有石刻字曰漏澤作亭其前曰魯石有詩云)
(魯客持相贈瓊瓌乃不/如者兖之漏澤石也)
木馬凌牀(増夢溪筆談信安滄景之間多蚊䖟夏月牛/馬皆以泥塗之郊行不敢乘馬馬為蚊虻所)
(毒則狂逸不可制行人以獨輪小車馬鞍䝉之以/乘謂之木馬冬月作小坐牀冰上曵之謂之凌牀)
温公㬥書(原梁溪漫志温公獨樂園之讀書堂文史萬/餘卷公晨夕所閲雖累年如新嘗謂其子公)
(休曰吾毎歲以上㐲及重陽間/暴羣書之腦所以年深不損)
飜流水(増岳陽風土記荆江出巴蜀自髙注下濁流洶/湧夏秋㬥漲則逆泛洞庭瀟湘清流頓皆混濁)
(岳人謂之/飜流水)
天成石井(増臨海記郡東北二十五里任曾逸家有一/石井自然天成非人力所造井深四丈常有)
(湧泉大水不溢大旱不竭夏絶香冷冬至甜温長老相/𫝊云昔有採材人臨溪洗器流失酒杯後出於井中)
三長月(原容齋随筆釋氏以正五九月為三長月故奉/佛者皆茹素其説云天帝釋以大寳鏡輪照四)
(天下寅午戌月正臨南贍/部洲故當食素以徼福)
海水氷(增癸辛雜識髙麗以北地名别十八其地極寒/海水皆氷自八月即合直至来年四五月方解)
(人物行其上/如履平地)
氷蛆(増癸辛雜識西域雪山有萬古不消之雪冬夏皆/然中有蟲如蠶其味甘如蜜其冷如氷名曰氷蛆)
(能治/積熱)
長康四時詩(原許彥周詩話春水滿四澤夏雲多竒峯/秋月揚明輝冬嶺秀孤松此頋長康詩誤)
(編入陶彭/澤集中)
十二支屬(増晹谷漫錄子鼠丑牛寅虎卯兎辰龍巳蛇/午馬未羊申猴酉雞戌犬亥猪為十二相属)
(所以取義者子寅辰午申戌俱陽故取相属之竒數以/為名鼠五指虎五指龍五指馬單蹄猴五指狗五指丑)
(卯巳未酉亥俱隂故取相属之偶數以為名牛/四爪兎两爪蛇两舌羊四爪雞四爪猪四爪)
陽長隂成二山(増海錄碎事方丈西北有陰成大山滄/浪西有陽長大山此陽九百六之標揭)
(百六之運將至即陽長水竭陰成水架/陽九之運將至則隂成水竭陽長水架)
瓊林宴(増玉海毎歲駕幸金明池則并至瓊林苑中上/已重陽唯中書宻院或宗室及殿前諸司選勝)
(賜宴遇放榜進/士聞喜宴於此)
進時花(増玉海毎歲内苑賞花則諸苑進牡丹及纒枝/雜花七夕中元進奉巧樓花殿雜果實蓮菊花)
(木及四時進/時花入内)
祭始影琯朗(増嫏嬛記女星傍一小星名始影婦女於/夏至夜候而祭之得好顔色始影南並肩)
(一星名琯朗男子於冬至/夜候而祭之得好智慧)
狨座(原可談狨座文臣两制武臣節度使以上許用毎/歲九月乘二月徹無定日視宰相乘則皆乘之徹)
(亦如之狨似大猴生川中其眷毛最長色如/黄金取而縫之數十片成一座值直錢百千)
煗講(増嬾真子錄温公之任崇福春夏多在洛秋冬在/夏縣每日與本縣從學者十餘人講書用一大竹)
(筒筒貯竹籖書學生姓名講後一日即拈籖令講講不/通則公㣲數責之毎五日作一煗講一杯一飯一麫一)
(肉一菜/而已)
安樂窩(増嬾真子錄洛中邵康節術數既髙心術亦自/過人所居有圭竇瓮牖以敗瓮口安於室之東)
(西象日月也其所居謂之安樂窩先生以春秋天色温/凉之時乘安車駕黄牛出逰於諸王公家其来各置安)
(樂窩一所先生將至其家無老少婦女良賤咸迓於門/迎入窩争前問勞且聽先生之言凡有爭競經時不決)
(者自陳於前先生逐一分别之人人皆得其歡心/于是酒餚競進厭飫數日復逰一家月餘乃歸)
身壬法(原祛疑説身壬者隂陽二命皆起於壬也惟朱/子美家藏父祖秘書得其全法其詩有曰陽遇)
(牛門當返照陰逢雞嶺急須回跳過三宫雙女位一年/一位逆歸来隂遇午申為大利陽逢寅子永無災得此)
(全法乃合身壬之運其流年所至悉與起數脗合如四/十在亥流年四十亦在亥並無差舛大抵此法自壬而)
(起壬水數一故起法悉本於一運於三而成於/五合三五一之數以為用此所謂身壬之法也)
煙嵐四景(原林泉髙致真山水之煙嵐四時不同春山/淡冶而如笑夏山蒼翠而如滴秋山明淨而)
(如粧冬山慘淡而如睡畫見其大意而/不為刻畫之迹則煙嵐之景象正矣)
北人打圍(増使遼錄北人打圍一歲間各有處所五月/釣魚海上於水底釣大魚二月三月放鶻號)
(海東青打雁四月五月打麋鹿六月七月於凉淀坐夏/八月九月打虎豹之𩔖自此至於歲終如南人趂時耕)
(種/也)
射柳(増偃曝談餘遼俗以鵓鴿置葫蘆中懸之栁上彎/弓射之矢中葫蘆鴿輙飛出以飛之髙下為勝負)
(往往會於清明端/午日名曰射栁)
雌雄泉(原名勝志梁山縣西多喜山時有神光現見之/多獲喜事故名有雌雄泉春夏左盈右竭秋冬)
(左竭/右盈)
甲歷五運(増通歷伏羲在位百一/十年始有甲歴五運)
舞龍求雨(原神農求雨書春夏雨日而不雨甲乙命為/青龍又為火龍東方小童舞之丙丁不雨命)
(為赤龍南方壯者舞之戊巳不雨命為黄龍壯者舞之/庚辛不雨命為白龍又為火龍西方老人舞之壬癸不)
(雨命為黒龍北方老人舞之如此不雨潛處闔南門置/水其外開北門取人骨埋之如此不雨命巫祝而􁩳之)
(不雨神山積薪/撃鼓而焚之)
拜天(増金史禮志金因遼俗以重五中元重九日行拜/天禮重五於鞠塲中元於内殿重九於都城外其)
(制刳木為盤如舟状赤為質畫雲鶴文為架髙五六尺/置盤其上薦食物其中聚宗族拜之若至尊則於常武)
(殿築臺為/拜天所)
盛年(原趙孟頫題耕織圖詩飭/躬修婦事黽勉當盛年)
醫馬(増相馬書欲知看口色春季忌於青若似秋時候/醫之必得寕夏病不食草口中赤色深莫将為熱)
(療熱療病難尋秋病口中白時時喘息粗於中帶黒色/肝肺恐應無冬季口中黒醫之必不痊卧蠶雖有色而)
(退也/無緣)
馬齒(増相馬書獸之齒者血精為本結秀為骨骨精為/齒一歲至二十五歲齒之區白白不三十歲區俱)
(平無鋒刄/亦無力矣)
天方國(原續文獻通考天方在海西之盡舊名天堂/國風景融和四時皆春田沃稻饒民以安樂)
内家補服(増蕪史臘月二十四日祭竈後宫眷内臣穿/葫蘆景補子蟒衣上元則穿燈景補子三月)
(三日換羅衣四月四日換紗衣五月朔穿五毒艾虎補/子蟒衣七月七日穿鵲橋補子九月四日穿重陽景菊)
(花補子十月朔換穿紵絲/冬至節穿陽生補子蟒衣)
四時皆夏(増海槎餘錄海南地多燠少寒木葉冬夏常/青然凋謝則寓於四時不似中州之有秋冬)
(也天時亦然四時晴冽則穿單衣隂晦則添單/衣㡬層而已諺曰四時皆是夏一雨便成秋)
占城氣候(原瀛涯勝覽占城四時温熱並無/霜雪草木恒青檳榔不絶人口)
半年雨半年晴(増瀛涯勝覽阿枝氣候熱如夏無霜雪/春雨即葺舎儲具逮夏連雨市陌成河)
(至七月始霽八月望後始晴至冬猶然三/月又雨諺云半年有雨半年晴者是也)
月市(増成都記正月燈市二月花市三月蠶市四月錦/市五月扇市六月香市七月七寳市八月桂市九)
(月藥市十月酒市十一/月梅市十二月桃符市)
三時(増楊升菴集西域一歲分三時以寅卯辰巳/為雨時午未申酉為熱時戌亥子丑為寒時)
祈夢(増閩部疏從興化西門行可八十里至九鯉飛泉/九疊下滙為湖福清縣石竹山亦有九仙靈蹟其)
(山亦宏麗在宏路驛大道旁土人祈/夢者以秋往九鯉湖以春往石竹山)
水土生熖(増一統志蜀伏龍山下地窪若池夏月積雨/停水則熖生水上水為之沸而寒如故冬月)
(水涸則土上有熖如燒人/聚而觀之至焚其衣𥚑)
聖井(増名勝志進賢縣南二十里為麻山有麻姑觀觀/東有聖井水冬夏如一毎風月澄靜之夜輙有歩)
(虛及鐘/磬聲)
薤林(増名勝志孝豐縣廣苕鄉商彭祖墓在焉墓有薤/林其薤春時不種而生秋不收而枯或以刀䥥犯)
(之輙有􁩳風疾/雨人不敢近)
掛鶴臺(増名勝志蒲州掛鶴臺有瀑布自天柱峯直下/而臺在其左每有白鶴二月米五月生子去以)
(為常/候)
伏蠟(増同話錄僧家所謂伏蠟者謂削髪之後即受戒/若或斷酒等項毎歲禁足結夏自四月十五日至)
(七月十五日終西方之教結夏之時随其身之輕重以/蠟為其人觧夏之後以蠟人為驗輕重無差即為驗定)
(而無妄想其有妄想者氣/血耗㪚必輕於蠟人矣)
佛國歷(増髙僧𫝊何承天以博物著名問釋慧嚴佛國/將用何歴嚴云天竺夏至之日方中無影所謂)
(天中於五行土徳色尚黄數尚五八寸為一尺十两當/此土十二两建辰之月為歲首及討覈分至推交薄蝕)
(顧歩光影其法甚詳宿度年/紀咸有條例承天無所厝難)
錬形(原集仙𫝊七魄營傳三魂守宅者或三十年二十/年十年三年當血肉再生復質成形此名錬形太)
(陰易貌三/官之仙也)
六時(原金光明經初二是花時三四名熱際五六名雨/際七八謂秋時九十是寒時後二名氷雪此六時)
(也増張喬詩逺公窓下蓮花漏猶向山中禮六時劉長/卿詩六時行徑空秋草按僧規以六時經行六時晏坐)
(幽谷時寅也髙山時卯也平地時辰也日中時已/也正中時午也鹿苑時未也至申則旦過而退)
天神降(増法苑珠林佛言正月一日五月一日/九月一日諸天神衆等四布案行善惡)
九白(原𫝊燈錄二十二祖摩拏羅至月氐國鶴勒那/問曰我止林間已經九白印度以一年為一白)
書名玉歴(増雲笈七籖凡八節之日是上天八會大慶/之日也其日諸天大聖尊神上會靈寳元都)
(玉京上宫朝慶天真奉戒持齋逰行誦經此日修/齋持戒宗奉天文者皆為五帝所舉書名玉歴)
眞仙會集(増雲笈七籖真人仙官以八節/日日中時共㑹集三日乃解)
八節行入五岳(増雲笈七籖毎至八節日當行入五岳/若神仙真人所棲名山之處毎於深僻)
(隐巖之中宻燒香乞願祝畢因散香於左右勿顧而返/常能行此必長生神仙所欲如心玉女詣房衆靈衛身)
(也/)
歲六齋(増雲笈七籖明真科云正月三月五月七月九/月十一月一歲六齋月能修齋上三天帝令太)
(一使者除人/十苦八道)
九真齋(増雲笈七籖秘言云正月三月四月六月七月/八月九月十月十一月此九真齋月一日十五)
(日二十九日此/月中三齋日)
咽液叩齒(増雲笈七籖三元品戒曰常以正月十五日/七月十五日十月十五日平旦中夜沐浴東)
(向以杓廽香湯左轉三十二遍閉目思訖便叩齒三十/二通祝畢仰咽液三十二通止便洗沐畢冠帶衣服又)
(叩齒十二通祝畢便出戸入室依法行道沐浴香湯用/竹葉桃枝柏葉蘭香等分内水中煮十數沸布囊濾之)
(去滓加五香/用之最精)
山開月(増登渉符錄入山當以三月九月此是山開月/又當擇其月中吉日佳時甲子甲寅乙亥己巳)
(乙卯丙戌丙/午日大吉)
瓶供時宜(増瓶花譜凡揷貯花先湏擇瓶/春冬用銅秋夏用磁因乎時也)
陽遁陰遁(増遁甲書陽遁九局陰遁九局自冬/至以後用陽遁夏至以後用陰遁)
土氣衝(増黄帝宅經正月土氣衝丁未方二月坤三月/壬亥四月辛戌五月乾六月寅甲七月癸丑八)
(月艮九月丙巳十月辰乙/十一月㢲十二月申庚)
天道吉方(原相宅要説子午年坤艮寅申年乙辛丑未/年申庚卯酉年乾㢲辰戌年丙壬巳亥年丁)
(癸/)
人道吉方(原相宅要説子午年乾㢲丑未年丙壬寅申/年丁癸卯酉年坤艮辰戌年甲庚巳亥年乙)
(辛/)
利道吉方(原相宅要説子午卯酉年乙卯寅/申丑未年丙壬辰戌巳亥年甲庚)
月天道方(原相宅要説正七月乙辛二八月乾㢲三九/月丙壬四十月丁癸五十一月坤艮六十二)
(月甲/庚)
月人道方(原相宅要説正七月丁癸二八月坎辰三九/月丙壬四十月丁癸五十一月坤艮六十二)
　(月甲/庚)
　
　
　
　
　
　
　
　
　
　
　
　
　
　
御定月令輯要巻二
　欽定四庫全書
御定月令輯要卷三
　　毎月令
　　　天道
　大月小月(增書二曰月疏二曰月從朔至晦大月三十/日小月二十九日所以紀一月也白虎通月)
　(大小何天道左旋日月東行日日行一度月日行十三/度月及日為一月至二十九日未及七度即三十日者)
　(過行七度日不可分故月乍大小明有隂陽周髀算經/注小月減經月之積分四百九十九餘二萬七千二百)
　(六十則小月之積分也大月加經月之積分四/百四十一得二萬八千二百則大月之積分也)
　朓朒(原尚書大傳晦而月見西方謂之朓/朔而月見東方謂之朒亦謂之側匿)
　浹日(增周禮挾日而歛之注從甲至甲謂之挟日按/挟與浃同原國語逺不過三月近不過浃日)
　日月交道(増左傳日月之行疏日之行天一嵗一周月/之行天二十九日有餘已得一周日月異道)
　(互相交錯月之一周必半在日道裏從外而入内也半/在日道表從内而出外也或六入七出或七入六出凡)
　(十三出入而與日一會歴家謂之交道交在望前朔則/日食望則月食交在望後望則月食後月朔則日食)
　月有餘分(增左傳凡分至啟閉必書雲物疏古之為歴/者皆舉其大數周年有三百六十五日四分)
　(日之一分為十二月則一月各有三十日十六分日之/七是故從前月初節至後月初節必三十日有餘也)
　斗柄(增左𫝊七音疏斗/柄所建月移一次)
五行妃合(增左傳火水妃疏隂陽之書有五行妃合之/説甲乙木也丙丁火也戊巳土也庚辛金也)
(壬癸水也木克土土克水水克火火克金金克木木畏/金以乙為庚妃也金畏火以辛為丙妃也火畏水以丁)
(為壬妃也水畏土以癸為戊/妃也土畏木以已為甲妃也)
三旬(增管子月有上下中旬京氏易畧初爻十日為上/旬二爻十日為中旬三爻十日為下旬三旬三十)
(日積旬成月/積月成年)
月節(原范子月行疾二十九日三十日/間一與日合取日之度為月節)
孤虚(增史記龜䇿傳日辰不全故有孤虚注甲乙謂之/日子丑謂之辰六甲孤虚法甲子旬中無戌亥戌)
(亥即為孤辰巳即為虚甲戌旬中無申酉申酉為孤寅/夘為虚甲申旬中無午未午未為孤子丑為虚甲午旬)
(中無辰巳辰巳為孤戌亥為虚甲辰旬中無寅夘寅夘/為孤申酉為虚甲寅旬中無子丑子丑為孤午未為虚)
隂陽歷(增漢書律歴志一月之日二十九日八十一分/日之四十三先藉半日名曰陽歷不藉名曰隂)
(歷所謂陽歷者先朔月生/隂歷者朔而後月廼生)
朔望會(增漢書律歴志參天數二十五/两地數三十是為朔望之㑹)
朔晦弦望(増漢書李尋𫝊月者衆隂之長銷息見伏百/里為品千里立表萬里連紀朔晦正終始弦)
(為䋲墨望成君徳原隋書天文志月者隂之精也其形/圓其質清日光照之則見其明日光所不照則謂之魄)
(故月望之日日月相望人居其間盡覩其明故形圓也/二弦之日日照其側人觀其傍故半明半魄也晦朔之)
(日日照其表人在其裏故不見也增郭/璞遊仙詩晦朔如循環月盈已復魄)
月魄東西(原法言月未望則載魄於西既望則/終魄於東其遡於日乎注遡迎也)
歩術生(增後漢書律歴志月有晦朔星有合見月/有弦望星有留逆其歸一也歩術生焉)
月朝中夕(原後漢書五行志六沴注上旬為月/之朝中旬為月之中下旬為月之夕)
兩弦(原參同契上弦兌數八下弦艮/亦八兩弦合其精乾坤體乃成)
月歸功於日(原白虎通月之為言闕也有滿有闕所以/有闕何歸功於日也八日成光二八十六)
(日轉而歸功晦至/朔旦受符復行)
積日成月(増白虎通改正者非改天道也但改日月耳/日月右行故改正亦右行也日尊於月不言)
(正日言正月何也積日成月/物隨月而變故據物為正也)
景星(原孫氏瑞應圗景星者大星也状如半月/生於晦朔助月為明王者不敢私人則見)
白黑博义(原唐書歴志九執歷者出於西域/望前曰白博义望後曰黑博义)
月建直宿(増嬾眞子録西域十二月所建各以所/直二十八宿名之如中國建寅之𩔖)
白月黑月(原嬾眞子録月生至滿謂之/白月月虧至晦謂之黑月)
月滿為一月(增嬾眞子録中國以月晦為/一月而天竺以月滿為一月)
日月為易(增路史日月為易謂之日月而於文正為勿/勿月彩之散者也故月散於日下為易散於)
(日上為曶相對為明對而虧為昒易者朔也所/謂朔易曶者晦也明者望也昒者望而食者也)
月出(增蠡海集太隂之行與日同宫為晦朔對宫為望/初一二夘時出初三四辰時出初五六已時出初)
(七八九午時出初十十一未時出十二三申時出十四/五六酉時出十七八戌時出十九二十亥時出二十一)
(二三子時出二十四五六丑時出二十/七八九寅時出三十日亦夘時出也)
陽甲隂甲(增雲笈七籖每甲子六十日為一甲人間有/六十甲為隂甲天上有六十甲為陽甲毎十)
(日一甲盡半夜天上降陽甲十日續隂甲隂陽不孤生/炁相續即人無病若十日一甲盡半夜陽甲不降即人)
(病/生)
五運六氣(原楊升菴外集占驗家五運皆起於月初天/氣之先至乾知大始也六氣皆起於月中地)
(氣之後應坤/作成物也)
氣候(增選擇歴書五日一候者六候五六/三十日也三候一氣者十五日也)
兩値日(增選擇歴書歴家以建除滿平定執破危成收/開閉凡十二日周而復始觀所值以定吉凶毎)
(交一月節必叠两值日如正月寅日值/建二夘三辰之𩔖與斗杓所指相應)
神殺出遊(増選擇歴書太嵗已下神殺出遊日甲子日/東遊己巳日還位丙子日南逰辛巳日還位)
(戊子日遊中宫癸巳日還位庚子日西遊/乙巳日還位壬子日北遊丁巳日還位)
　　日次
初一日
聼朔(增禮天子聼朔於南門之外注明堂在國之陽每/月就其時之堂而聼朔焉又諸侯皮弁以聼朔於)
(太廟舊唐書禮儀志合/宫聼朔閳皇軒之茂範)
告朔朝廟(増周禮春官大史頒告朔於邦國注天子頒/朔於諸侯諸侯藏之祖廟至朔朝于廟告而)
(受行之公羊𫝊閏月不告月猶朝於廟注諸侯受十二/月朔政于天子藏于太祖廟每月朔朝廟使大夫南靣)
(奉天子命君北面而受之此時使有司先告朔謹之至/也受于廟者孝子歸美先君不敢自專也穀梁傳天子)
(朝日諸/侯朝朔)
朝服而朝(原論語吉月必朝服而朝注吉月月朔也朝/服皮弁服與君視朔之服也魯自文公不行)
(視朔之禮孔子恐其禮廢故每於月朔必/衣此朝服而朝於君所謂我愛其禮也)
省銘(原逸周書周公曰五徳既明民乃知常武王再拜/曰嗚呼允哉乃召昆吾冶而銘之金版藏府而朔)
(之注昆吾古之利冶/朔月旦朔省之也)
祓龜(增史記龜䇿傳以日旦祓龜先以清水澡之以卵/祓之乃持龜而遂之若常以為祖人若已卜不中)
(皆祓之以卵東向立灼以荆若剛木土卵指之者三持/龜以卵周環之祝曰今日吉謹以粱卵焍黄祓去玉靈)
(之不祥玉靈必信以誠知萬事之情辨兆皆可占正義/言卜不中以土為卵三度指之三周繞之用厭不祥也)
日月從朔(原古三墳日月從/朔聖人以推氣候)
朔旦(增參同契朔旦為復陽氣/始通出入無疾立表微剛)
火候(原參同契朔旦屯☵☳直事至暮蒙☶☵當受晝/夜各一卦用之依次序朱子注此乃六十卦之凡)
(例一月而一周葢六十四卦除乾坤坎離為/爐竈丹藥所用以為火候者止六十卦也)
定朔(増後漢書律歴志徴能術者課校諸歴定朔稽元/五代史司天考測圭箭以候氣審朓朒以定朔)
上月歷(原後漢書禮儀志禮威儀每月朔旦太史上/其月歴有司侍郎尚書見讀其令奉行其政)
月朔(原釋名朔蘇也/月死復蘇生也)
月朔日朝(增白虎通月言朔日言朝何朔之言蘇也明/消更生故言朔日晝見夜藏有朝夕故言朝)
(也/)
月額(原金樓子旦日雨謂之月額增袁士元喜/雨詩天瓢乍滴終傾倒月額初開漸復連)
拜孔揖顔(增隋書禮儀志每月旦祭酒領博士以下及/國子諸學生以上太學四門博士升堂助敎)
(以下太學諸生階下拜孔揖顔日出行事郡/學則於坊内立孔顔廟博士以下亦每月朝)
宗廟月祭(增唐書禮樂志譙周祭志天子始祖高祖曾/祖祖考之廟皆月朔加薦以象平生朔食謂)
(之月祭二祧/之廟無月祭)
表參起居(增唐書百官志皇帝廵幸兩京文武/官職事五品以上月朔以表參起居)
朔日讀令(增唐書韋縚傳開元二十六年詔縚奏月令/一篇朔日於宣政側設榻東向置案縚坐讀)
(之諸司官長/悉升殿坐聼)
書朔日甲乙(增唐六典起居郎掌記天子法度以修記/事之史凡記事之制必書朔日甲乙以紀)
(歴/數)
謝食(增五代會要乾符後月旦入閣日賜食/禮畢閤門放仗群臣俱拜謂之謝食)
髙年會(原宋史張載傳為雲巖令毎月吉具酒食召鄉/人髙年㑹縣廷親為勸酬使人知養老事長之)
(義因問民疾苦及告/所以訓戒子弟之意)
飲勞老者(增宋史張戩傳戩知金堂縣以奉錢為酒食/月吉召老者飲勞使其子孫侍勸以孝弟民)
(化其徳所至/獄訟日少)
月一盤(增清異録蜀孟昶月旦必素飱性/喜薯藥左右因呼薯藥為月一盤)
聖姑廟(增太平廣記呉興郡界首有洞庭山山中聖姑/祠廟在焉姑姓李氏有道術能履水行其夫殺)
(之至今向七百嵗而顔貎如生儼然側卧逺近祈禱者/心至則能到廟心若不至風廽其船無得逹者今毎月)
(一日沐浴為除爪/甲毎日粧􁂣之)
催生(增東京夢華録凡孕婦入月於初一日父母家以/銀盆或錂或綵畫盆盛粟稈一束上以錦繡或生)
(色帕複葢之上揷花朶及通草帖羅五男二女花様用/盤合装送饅頭并作眠羊卧鹿羊生果實并牙兒衣物)
(䙀籍等謂/之催生)
神后土(增本草綱目逐月旦日取神后土泥/屋之四角及塞䑕穴一年䑕皆絶迹)
節日用(增林下清録子瞻到黄廩食既絶痛自節儉日/用不得過百五十文毎月朔取四千五百錢断)
(為三十塊掛屋梁上平旦取一塊/給一日之用餘則别貯以給賔客)
交月雨(原呉下田家志上旬交月雨/謂朔日之雨也主月内多雨)
影堂常祭(增元史祭祀志影堂常祭毎月初/一日初八日十五日二十三日)
十天下降(原藏經是日/宜奏章祈禱)
十直齋日(原感應篇太上老君演説每月十直齋日當/齋之日致心誦聖號一日一夜不輟足以通)
(逹三戒廸安羣邪初一日念無量太華/天尊洞元靈寳月十齋一日北斗下)
太白遊方(原選擇歴書太白逐日遊方忌/迎婚嫁娶徃来抵向一日正東)
人神(原選擇歴書逐日人神所/在忌針炙一日在足大指)
初二日
月生魄(原説文月始生魄然也注/承大月月生二日謂之魄)
火候(原參同契朝需/☵☰暮訟☰☵)
太白遊方(原選擇歴書/二日東南)
人神(原選擇歴書/二日在外踝)
初三日
哉生明(原書哉生明傳哉始/也始生明月三日)
月未成眀(原説文朏月未成明也注/承小月月生三日謂之朏)
震見庚方(原參同契三日出為爽震庚受西方朱子注/三日第一節之中月生明之時也葢始受一)
(陽之光為震而昏/見於西方庚地)
火候(原參同契朝師/☷☵暮比☵☷)
月成魄(原易乾鑿度/月三日成魄)
潮旺(增性理大全古洲馬氏曰/朔後三日明生而潮旺)
月下横雲(原農政全書新月下黑雲横截主来日雨/諺云初三月下有横雲初四日裏雨傾盆)
太白遊方(原選擇歴書/三日正南)
人神(原選擇歴書/三日在股内)
初四日
火候(原參同契朝小畜/☴☰暮履☰☱)
太白遊方(原選擇歴書/四日西南)
人神(原選擇歴書/四日在腰)
初五日
火候(原參同契朝泰/☷☰暮否☰☷)
京官朝參(原春明退朝録/詳見初一日)
月忌(増詳見/民用)
更半月(增田家五行初/五夜裏更半月)
太白遊方(原選擇歴書/五日正西)
人神(原選擇歴書/五日在口)
初六日
火候(原參同契朝同人/☰☲暮大有☲☰)
太白遊方(原選擇歴書/六日西北)
人神(原選擇歴書/六日在手)
初七日
火候(原參同契朝謙/☷☶暮豫☳☷)
講經(增宋史林靈素𫝊被㫖修道書改正諸經醮儀校/丹經靈篇刪修注觧每遇初七升座講聼講皆宰)
(執百官三衙親王中/貴士庶觀者如堵)
太白遊方(原選擇歴書/七日正北)
人神(原選擇歴書/七日在内踝)
初八日
上弦(原詩如月之恒箋月上弦而就盈疏月體正半昏/而中似弓之張而弦直謂上弦也増王褒咏月詩)
(上弦如半璧初魄似蛾眉元稹/詩㣲露上弦月暗焚初夜香)
兌受丁(原參同契八日兌受丁上弦平如繩朱子注八/日第二節之中月上弦之時受二陽之光為兑)
(而昏見於/南方丁地)
火候(原參同契朝隨/☱☳暮蠱☶☴)
月成光(原易乾鑿度/月八日成光)
月弦(原釋名弦月半之名也其形一/旁曲一旁直若張弓施弦也)
初弦(原杜甫詩雲掩初/弦月香𫝊小樹花)
致月在弦(增陳氏周禮觧古之致月者不在立春立秋/而常在二分不在二分之望而常在弦者以)
(月入八日與不盡八日/得隂陽之正平故也)
影堂常祭(増詳見/初一日)
燃塔燈(增冷然志京師天寕寺塔建於隋開皇末規制/特異上為扶闌闌四周架鐡燈三層凡三百六)
(十盞每月八/日注油燃之)
受持八戒(增法苑珠林毎月八日四天王大臣遍/行世間次第觀察當於是日受持八戒)
十天下降(原見/前)
十直齋日(原感應篇初八日念元上玉晨天尊詳見初/一日洞元靈寳月十齋八日北斗司殺君下)
太白遊方(原選擇歴書/八日東北)
人神(原選擇歴書/八日在腕)
初九日
火候(原參同契朝臨/☰☱暮觀☴☷)
太白遊方(原選擇歴書/九日中方)
人神(原選擇歴書/九日在尻)
初十日
火候(原參同契朝噬嗑/☲☳暮賁☶☲)
南極降(原道書長生䕶身保命天尊/下降宜祈禱作會修齋等事)
太白遊方(原選擇歴書/十日在天)
人神(原選擇歴書/十日在腰背)
十一日
火候(原參同契朝剥/☶☷暮復☷☳)
太白遊方(原選擇歴書/十一日正東)
人神(原選擇歴書十/一日在鼻柱)
十二日
火候(原參同契朝无妄/☰☳暮大畜☶☰)
車轄鳳凰(增續齊諧志漢宣帝以皁蓋車一乘賜霍光/悉以金鉸具至夜車轄上金鳯凰輙亡去至)
(曉乃還守車人亦常見後南郡黄君仲北山羅鳥得鳯/凰入手即化成紫金毛羽冠翅宛然具足可長尺餘守)
(車人列上云今月十二日夜車轄上鳯凰俱飛去曉則/不返恐為人所得光其以列上後數日君仲詣闕上鳯)
(凰子云十二夜北山羅鳥所得帝聞而疑之置承露盤/上俄而飛去帝使尋之直入光家止車轄上乃知信然)
(帝取其車每游/行即乘御之)
天亮月(增田家五行十/二夜裏天亮月)
太白遊方(原選擇歴書/十二日東南)
人神(原選擇歴書十/二日在髪際)
十三日
火候(原參同契朝頤☶/☳暮大過☱☴)
太白遊方(原選擇歴書/十三日正南)
人神(原選擇歴書十/三日在牙齒)
十四日
月幾望(增易月幾望註充乎隂/徳之盛故曰月幾望)
火候(原參同契朝咸/☱☶暮恒☳☴)
月忌(増詳見/民用)
十直齋日(原感應篇十四日念度仙上聖天尊詳見初/一日洞元靈寳月十齋十四日太一使者下)
十天下降(原見/前)
太白遊方(原選擇歴書/十四日西南)
人神(原選擇歴書十/四日在胃脘)
十五日
乾體成(増參同契九二見龍和平有明三五徳就乾體/乃成朱子注十五日第三節之中月既望之時)
(全受日光盛滿而昏見於/東方之甲地是為乾體)
火候(原參同契朝遯☰/☶暮大壮☱☰)
望舒圓(增淮南子月御曰望舒張恊詩下車如昨日望/舒三五圓謝朓詩借問下車日匪直望舒圓)
日月相望(原釋名望月滿之名也月大十六日/小十五日日在東月在西遥相望也)
三五(增傅元詩團圓三五月皎皎濯清暉江總賦得明/月三五滿詩三五兎輝成浮雲冷復輕隻輪非戰)
(返團扇少歌聲雲前來徃色水上/動揺明况復髙楼照何嗟攬不盈)
吐氣屬月(增廣異記海中有洲從廣数千里洲上有物/状如蟾蜍數枚大者周廽四五百里小者或)
(百餘里毎至望夜口吐白/氣上屬於月與月爭光)
銅劒有光(増異聞録薛侠獲一銅劒長四尺劒連於靶/靶盤龍鳯之状左文如火焰右文如水波光)
(彩灼爍非常物也每月十五日天地/清朗置之暗室自然有光傍照數丈)
寶母(原原化記唐魏生者舟行至䖍州界雨後登岸忽/於砂磧間見地氣直上衝數十丈尋之石間見石)
(片如手掌大状如甕片半青半赤取歸致之書箧嘗因/胡客寳會出以示之衆遂求生請市此寳恣其所索加)
(至千萬問此寳名曰此寳母也但每月望本國王自出/海岸設壇致祭之以此置壇上一夕明珠寳貝等皆自)
(聚故名/寳母)
栢枕(増虚谷閒抄余靖知桂州府境窮僻處有林木延/袤數十里每月盈之夕輙有笛聲𤼵於林中公遣)
(人尋之其聲自大柏中出乃伐取以為枕笛聲如期而/𤼵甚愛惜之公季弟命工觧視但見木之文理正如人)
(於月下吹/笛之像)
影堂常祭(增詳見/初一日)
説戒(増法苑珠林如来将五百羅/漢常以月十五日於中説戒)
嚥月精(增雲笈七籖食月之精常以月十五日向月祝/曰月君子光與我合徳養我丹田中小童子因)
(瞑目念月白黄精炁来下在目前入口中咽之三七而/止以手摩送之下至丹田之中丹田中炁正赤氣中有)
(一人長九分小童子也衣朱衣故丹田中赤外黑左青/右黄上白五色氣已具但以月託腎腎得月精乃得升)
(沉病愈/疾除)
十天下降(原見/前)
十直齋日(原感應篇十五日念玉寳皇上天尊詳見初/一日洞元靈寳月十齋十五日天帝及三官)
(俱/下)
太白遊方(原選擇歴書/十五日正西)
人神(原選擇歴書十/五日在徧身)
剃頭忌(增選擇歴書剃頭/忌毎月十五日)
十六日
哉生魄(原書哉生魄傳始生魄月十六日明消而魄生/增李啇隐詩玉輪顧兎初生魄鐡網珊瑚未有)
(枝/)
旁生魄(增逸周書旁生魄注旁廣大月大時也/又既旁生魄注此於甲乙十六日也)
見巽辛(増參同契十六轉受統巽辛見平明朱子注十/六日第四節之始也始受下一隂為巽而成魄)
(以平旦而沒/於西方辛地)
火候(原參同契朝晉☲/☷暮明夷☷☲)
二八(增李嶠月詩/蓂開二八時)
太白遊方(原選擇歴書/十六日西北)
人神(原選擇歴書/十六日在胸)
十七日
火候(原參同契朝家人/☴☲暮暌☲☱)
太白遊方(原選擇歴書/十七日正北)
人神(原選擇歴書十/七日在氣衝)
十八日
火候(原參同契朝蹇/☵☶暮觧☳☵)
汐湧(增性理大全古洲馬氏曰/望後三日魄生而汐湧)
十天下降(原見/前)
十直齋日(原感應篇十八日念好生度命天尊詳見/初一日洞元靈寳月十齋十八日太一下)
太白遊方(原選擇歴書/十八日東北)
人神(原選擇歴書十/八日在股内)
十九日
火候(原參同契朝損/☶☱暮益☴☳)
太白遊方(原選擇歴書/十九日中方)
人神(原選擇歴書/十九日在足)
二十日
火候(原參同契朝夬/☱☰暮姤☰☴)
四五(原古詩四/五蟾兔闕)
移竹(增農政全書移竹惟五月十三謂之竹醉日栽/竹則茂盛或曰不必五月但毎月二十日皆可)
太白遊方(原選擇歴書/二十日在天)
人神(原選擇歴書二/十日在内踝)
二十一日
火候(原參同契朝萃/☱☷暮升☷☴)
太白遊方(原選擇歴書二/十一日正東)
人神(原選擇歴書二十/一日在手小指)
二十二日
火候(原參同契朝困/☱☵暮井☵☴)
太白遊方(原選擇歴書二/十二日東南)
人神(原選擇歴書二/十二日在外踝)
二十三日
下弦(増參同契艮直於丙南下弦二十三朱子注二十/三日第五節之中復生中一隂為艮而下弦以平)
(旦而沒於/南方丙地)
艮主典守(增參同契艮主進止不得/踰時二十三日典守弦期)
火候(原參同契朝革/☱☲暮鼎☲☴)
月忌(増詳見/民用)
影堂常祭(増詳見/初一日)
十天下降(原見/前)
十直齋日(原感應篇二十三日念元真萬福天尊詳見/初一日洞元靈寳月十齋二十三日太一八)
(神使/者下)
太白遊方(原選擇歴書二/十三日正南)
人神(原選擇歴書二十/三日在肝及足)
二十四日
火候(原參同契朝震/☳☳暮艮☶☶)
十天下降(原見/前)
十直齋日(原感應篇二十四日念太靈虚皇天尊詳見/初一日洞元靈寳月十齋二十四日北辰下)
太白遊方(原選擇歴書二/十四日西南)
人神(原選擇歴書二十/四日在手陽明)
二十五日
火候(原參同契朝漸☴/☶暮歸妹☳☱)
繞行宫垣(増宋書百官志御史中丞毎月二十五日繞/行宫垣白璧史臣按漢志執金吾每月三繞)
(行宫城疑是省金/吾以此事併中丞)
月交日(原田家雜占二十五日謂/之月交日有雨主乆隂)
太白遊方(原選擇歴書二/十五日正西)
人神(原選擇歴書二十/五日在足陽明)
二十六日
火候(原參同契朝豐/☳☲暮旅☲☶)
太白遊方(原選擇歴書二/十六日西北)
人神(原選擇歴書二/十六日在胷)
二十七日
月行周天(原禮記月令疏二十/七日月行一周天)
火候(原參同契朝巽/☴☴暮兌☱☱)
遲疾一終(增隋書天文志月行有遲疾其極遲則日行/十二度強極疾則日行十四度半強遲則漸)
(疾疾極漸遲二十七/日半強而遲疾一終)
潮勢長(增性理大全余襄公安/道曰晦前三日潮勢長)
交月晴(原田家五行二十七日最宜/晴諺曰交月無過廿七晴)
太白遊方(原選擇歴書二/十七日正北)
人神(原選擇歴書二/十七日在膝)
二十八日
火候(原參同契朝渙/☴☵暮節☵☱)
十天下降(原見/前)
十直齋日(原感應篇二十八日念太妙至極天尊詳見/初一日洞元靈寳月十齋二十八日下太一)
(下/)
太白遊方(原選擇歴書二/十八日東北)
人神(原選擇歴書二/十八日在隂)
二十九日
火候(原參同契朝中孚/☴☱暮過過☳☶)
月餘(增晉書律歴志一/月不盡為月餘)
合朔(增蜀都雜抄凡月之行歴二十九日/五十三分而與日相會謂之合朔)
十天下降(原見/前)
十直齋日(原感應篇二十九日念真皇洞神天尊詳見/初一日洞元靈寳月干齋二十九日中太一)
(下/)
太白遊方(原選擇歴書二/十九日中方)
人神(原選擇歴書二/十九日在膝脛)
三十日
陳不違晦(原左傳甲午楚晨壓晉軍而陳卻克曰陳不/違晦以犯天忌我必克之疏日為陽精月為)
(隂精兵尚殺害隂之道也行兵貴月盛之時晦是/月終隂之盛也故兵家以晦為忌不用晦日陳兵)
提月(原公羊傳提月六鷁退飛過宋都提月者何僅逮/是月晦日也何休注提月邊也魯人語也月幾盡)
(也/)
察行陵廟(增後漢書百官志太常卿掌禮/儀祭祀毎月前晦察行陵廟)
節盡(增參同契坤乙三十日東北䘮其朋節盡相禪與/継體復生龍朱子注三十日第六節之終全變三)
(陽而光盡體伏於西北一月六節/既盡而禪於後月復生震卦云)
月晦(增參同契金返復其母月晦日相包釋/名晦灰也火死為灰月光盡似之也)
火候(原參同契既未至晦爽終則復更始日辰為期度/動静有早晚朱子注既未謂晦日之卦朝既濟☵)
(☲暮未濟☲☵也/爽謂生明之時)
唐䑕(增水經注唐君公房學道得仙白日升天雞鳴天/上犬吠雲中唯以䑕惡留之鼠乃感激以月晦日)
(吐腸胃更生時/人謂之唐䑕)
月晦祭祀(增隋書南蠻傳婆利國祭祀必/以月晦盤貯酒肴浮之流水)
竈神上天(増酉陽雜爼竈神名隗状如美女又姓張名/單字子郭常以月晦日上天白人罪状大者)
(奪紀紀三百日小/者奪算算一百日)
月山(增輿地紀勝月山在安福縣西山巔有石/如月遇晦夕即明照暎百餘歩有月山寺)
月盡無雨(増田家五行月盡無雨/則来月初必有風雨)
十天下降(原見/前)
十直齋日(原感應篇三十日念玉虚明皇天尊詳見/初一洞元靈寳月十齋三十日上太一下)
太白遊方(原選擇歴書/三十日在天)
人神(原選擇歴書/十日在足趺)
　　政典
先甲後甲(原易先甲三日後甲三日疏甲者創制之令/人若犯者未可即加刑罰以民未習故先此)
(宣令之前三日殷勤而語之又如此宣令之後三日更/丁寕而語之其人不從乃加刑罰甲前三日取改過自)
(新故用辛也甲後三日/取丁寕之意故用丁也)
先庚後庚(原易先庚三日後庚三日吉疏申命令謂之/庚民迷固乆申不可卒故先申之三日令著)
(之後復申之三日然後誅之/民服其罪無怨而獲吉矣)
令甲(增易先甲三日後甲三日註甲為十日之首創造/之令為在後諸令之首故漢時令之重者謂之令)
(甲/)
三㨗(原詩豈敢定居一月三㨗增李治賀班/師表衣暫試於一戎月連飛於三㨗)
卜筮日(增禮凡卜筮日旬之外曰/逺某日旬之内曰近某日)
剛日柔日(增禮外事以剛日内事以柔日疏外事郊外/之事剛竒日也甲丙戊庚壬五竒為剛也内)
(事郊内之事乙丁己/辛癸五偶為柔也)
告存(原禮八十月告存疏告謂問也/君每月使人致膳告問存否)
法月為敎(増禮月以為量疏量猶分限也天之運行每/三十日為一月而聖人制教亦隨人之才分)
(是法月為教/之限量也)
廵牲(增禮君皮弁素積朔月月半/君廵牲所以致力孝之至也)
令月(原儀禮士冠禮始加祝曰令月吉日始加元服增/後漢書明帝紀詔驃騎将軍三公曰今令月吉日)
(宗祀光武皇帝於明堂以配五帝/支遁詩令月肇清齋徳澤潤無疆)
吉月(原儀禮士冠禮吉月令辰乃申爾服増史記/五帝紀揖五瑞擇吉月日見四岳諸牧班瑞)
月奉(增周禮天官冡宰禄位以馭其士註禄若今月奉/也唐書食貨志開元二十四年令百官防閤庶僕)
(俸食雜用以月給之總稱月俸原宋史職官志詔自今/掌事文武官月奉給折支京師每一千給實錢六百在)
(外四百願給/他物者聼)
月終受要(原周禮天官小宰月終則以官府之叙受羣/吏之要疏月計曰要故每月月終則使官府)
(致其簿書之要受之/當先尊後卑故言叙)
治凡(原周禮天官宰夫二曰師掌官成以治/凡註師辟小宰宰夫也治凡若月計也)
月要日成(原周禮天官宰夫月終則令正月要旬終則/令正日成疏月終則令正月要者謂每月終)
(則令羣吏正其月要謂月計曰要也旬終謂每/旬終則令羣吏正其日成日成謂日計曰成也)
會稍食(原周禮天官宫正月終則會其稍食疏稍/食謂宫中官府等月禄故至月終會計之)
當夕(增周禮天官九嬪註凡羣妃御見之法月與后妃/其象也卑者宜先尊者宜後女御八十一人當九)
(夕世婦二十七人當三夕九嬪九人當一夕三夫/人當一夕后當一夕亦十五日而徧自望後反之)
嗣掌其月(增周禮地官賈師凡國之賣儥各帥其屬而/嗣掌其月註儥買也謂官有所斥令賣賈師)
(帥其屬而更相代直/月為官賣之均勞逸)
情訊(增周禮秋官小司冦以五刑聼萬民之獄訟附于/刑用情訊之至於旬乃弊之註附猶著也訊言也)
(用情理言之冀有可以/出之者十日乃断之)
治有期日(增周禮秋官朝士凡士之治有期日國中一/旬郊二旬野三旬疏期日獄訟成来於外朝)
(職聼逺近節/之皆有期日)
城沂(增左傳令尹蒍艾獵城沂使封人慮事以授司徒/量功命日分財用平板幹稱畚築程土物議逺邇)
(略基址具餱糧度有司/事三旬而成不愆於素)
十日十等(增左傳天有十日人有十等下所以事/上上所以共神也註甲至癸王至臺)
日祭月祀(原國語甸服者祭侯服者祀日祭月祀先/王之制也註日祭於祖考月祀於曾祖)
月會旬修(増國語月會旬修日完不忘註會計也計一/月之經用修十日之中所成為者日完一日)
(之為不忘/其禮也)
天子月祭(增家語天子立七廟三昭三穆與太祖之廟/而七曰太廟有一壇有一墠曰考廟曰王考)
(廟曰皇考廟曰顕考廟曰祖考廟皆月祭之註始/祖百世不遷髙曾祖禰以親故此五廟每月一祭)
諸侯月祭(增家語諸侯立五廟二昭二穆與太祖之廟/而五曰祖考廟有一壇一墠曰考廟曰王考)
(廟曰皇考皆月祭之顯考廟祖考廟/享嘗乃止註月祭三廟降於天子也)
大夫月祭(增家語大夫立三廟一昭一穆與太祖之廟/而三曰皇考廟有一壇考廟月祭王考廟皇)
(考廟享/嘗乃止)
月有三政(原管子月有三政王事必理以為必長註月/三旬政異故曰三政王者行事必順三政之)
(理然後可/以長乆)
月饋肉(増管子八十以上二/子無征月有饋肉)
讀要戒(原逸周書王在成周昧爽召三公左史戎夫曰/今夕朕寤遂事驚予乃取遂事之要戒俾戎夫)
(言之朔望以聞註集取要戒/之言月已日望於王前讀之)
月令(增逸周書序周公制十二月賦政之法作月令後/漢書律歴志用天因地揆時施教頒諸明堂以為)
(民極者莫大乎月令帝王之大司備矣天下之能事畢/矣原唐書禮志禮部尚書奏讀月令其日皇帝出宫至)
(於大次文武五品以上皆就門外位刑部郎中以月令/置於案侍中跪奏請讀月令刑部郎中讀令毎月各居)
(其位皆冠通天服/玉之色如其時)
迎日(增史記五帝紀迎日推䇿註迎數之/也日月朔望未来而推之故曰迎日)
五日一朝(原史記髙祖本紀髙祖五日一朝太公如家/人父子禮後髙祖朝太公擁篲迎門却行髙)
(祖大驚太公曰帝人主也奈何以我亂/天下法於是髙祖乃尊太公為太上皇)
游衣冠(原史記叔孫通傳髙寢衣冠月出游髙廟註月/出髙帝衣冠備法駕名曰游衣冠髙寝在髙廟)
(西髙祖衣冠藏在髙/寢月出游於髙廟)
椎牛饗士(増史記馮唐傳魏尚為雲中守其軍市租盡/以饗士卒私養錢五日一椎牛饗賔客軍吏)
(舍/人)
卒更踐更(增史記游俠傳踐更數過註古有正卒無常/人皆當迭為之一月一更是為卒更也貧者)
(欲得顧更踐者次直者出錢/顧之月二千是為踐更也)
顧山錢(原漢書平帝紀天下女徒已論歸家顧山錢月/三百註女徒論罪已定竝放歸家不親役之但)
(令一月出錢三/百以顧人也)
優寵老臣(原漢書蘇武傳宣帝召武待詔宦者署數進/見復為右曹典屬國以武著節老臣令朝朔)
(望號稱祭酒/甚優寵之)
朝日引見(原漢書于定國傳上數以朝日引見丞相御/史入受詔條責以職事注五日一聼朝故云)
(朝日/也)
反支日(原後漢書王符傳明帝時公車以反支日不受/章奏注凡反支日用月朔為正戌亥朔一日反)
(支申酉朔二日反支午未朔三日反支辰巳朔四日反/支寅卯朔五日反支子丑朔六日反支見隂陽書也)
廵狩告禮(増孔叢子古者天子将廵狩必先告於祖禰/命史告羣廟及社稷圻内名山大川告者七)
(日而徧親告用牲史告用幣申命冡宰而後清道而出/歸反舍於外次三日齋親告祖禰用特命有司告羣廟)
(社稷及圻内名山/大川而後入聼朝)
每月異禮(原蔡邕明堂月令論因天時制人事天子𤼵/號施令祀神受職每月異禮故謂之月令所)
(以順隂陽奉四時效氣物行王政也成法具備各從時/月藏之明堂所以示承祖考神明明不敢䙝凟之義)
東庠考試(增晉書慕容皝載記賜其大臣子弟為官學/生者號髙門生立東庠於舊宫以行鄉射之)
(禮每月臨觀/考試優劣)
會議東門(増干寳晉紀大小中正為内官者聼/月三會議於東門之外設幔陳席)
月賜筆墨(原宋書百官志丞郎月賜赤/管大筆一雙隃麋墨一丸)
省用訊獄(增宋書江夏王義恭傳義恭渉獵文義而驕/奢不節太祖與書誡之曰汝一月日自用不)
(可過三十萬若能省此益美/刑獄不可擁滯一月可再訊)
决獄(增宋書徐羡之傳詔曰平理獄訟政道所先司空/尚書令可率衆官月一决獄梁書武帝紀詔曰三)
(訊五聼著自聖典哀矜折獄義重前誥可/申勅諸州月一臨訊博詢擇善務在確實)
入見面陳(増魏書范紹𫝊紹量功節用甄煩就簡凡有/賜給千匹以上皆别覆奏然後出之靈太后)
(嘉其用心勅紹每月入見諸/有益國利民之事皆令面陳)
朝朔望(増南史賀瑒傳梁天監初為太常丞有司舉修/賔禮召見説禮義武帝異之詔朝朔望預華林)
(講/)
封事三條(增北史魏文皇帝紀詔公卿以下每月上封/事三條極言得失刺史二千石銅墨以上有)
(讜言嘉謀/勿有所諱)
參論國政(増北史爾朱榮傳榮奏請番直朔望之日引/見三公令僕尚書九卿及司州牧河南尹洛)
(陽河隂執事之官參/論國政以為常式)
奉詔朝見(増北史栁機傳機性寛簡有雅望/出為華州刺史奉詔每月朝見)
致珍羞(增北史刁廱傳皇興中廱與隴西王源賀及中/書監髙允等並以耆年特見優禮錫廱几杖劒)
(履上殿月/致珍羞焉)
加佩綬(原隋書何稠𫝊從省之服初無佩綬稠曰此乃/晦朔小朝之服安有人臣謁帝而去印綬兼無)
(佩玉之節乎乃加獸/頭小綬及佩一隻)
牙盤薦食(増舊唐書明皇紀天寳十一載制今後每月/朔望宜令薦食於太廟每室一牙盤仍五日)
(一開室/門洒掃)
旬日秉筆(增舊唐書德宗紀故事宰相秉筆决事每人/十日一易至是賈耽趙憬陸贄盧邁同平章)
(政事百寮有所關白更相譲而不言/始詔令旬日秉筆後詔每日更秉筆)
監牧分月(增舊唐書職官志沙苑監掌牧養隴右諸牧/牛羊以供其宴會祭祀及尚食所用每嵗與)
(典牧分月/以供之)
諸司録報(増舊唐書職官志凡在京諸司見禁囚每月/二十五以前本司録其所犯及禁時月日以)
(報刑/部)
園陵上食(增唐書禮樂志凡園陵之制皇祖以上至太/祖陵皆朔望上食皇考陵朔望及節祭而日)
(進/食)
朔望朝參(增唐書百官志文武官職事九品以上及二/王後朝朔望宋史禮志元豐中詔在京朝官)
(以上朔望一朝紫宸/為朔參官望參官)
文武朝參(増唐書百官志文武五品以上及两省供奉/官監察御史員外郎太常博士日參號常參)
(官武官三品以上三日一朝號九參官五品/以上及折衝當番者五日一朝號六參官)
時政記(增唐書百官志長夀中宰相姚璹建議仗下後/宰相一人録軍國政要為時政記月送史館玉)
(海景徳三年詔樞宻所修時政記至次月十五日送/中書祥符五年令月送史館嘉祐六年詔月終進呈)
承詔五日(増唐書百官志御史居中丞大夫下每一人/東嚮承詔五日有㫖詔御史不呼名則承詔)
(者/出)
左右廵(增唐書百官志監察御史開元七年詔隨仗入/閣分左右廵糺察違失左廵知京城内右廵知)
(京城外盡雍洛二州之境月一代将晦/即廵刑部大理東西徒坊金吾縣獄)
四推御史(增唐書百官志侍御史掌糾舉百寮及入閣/承詔知推弹雜事分京城諸州為東西一人)
(知西推贜贖二司受事一人知東推理匭等有不糾舉/者罰之以殿中侍御史第一人同知東推莅太倉出納)
(第二人同知西推莅左藏出納號四推/御史隻日臺院受事雙日殿院受事)
門籍(増唐書百官志司門郎中員外郎各一人掌門關/出入之籍及闌遺之物凡著籍月一易之又左右)
(監門衛掌諸門禁衛及門籍文武官九品以上每月送/籍於引駕仗及監門衛衛以帳報内門凡朝參奏事待)
(詔官及􁍐扇儀仗出入者閲其數以物貨器用入官者/有籍有傍左監門将軍判入右監門将軍判出月一易)
(其/籍)
府馬分番(増唐書百官志騎曹參軍事掌外府雜畜簿/帳牧養凡府馬承直以逺近分七番月一易)
(之/)
太卜灼占(増唐書百官志太卜署令祭祀大事率卜正/卜日示髙於卿退而命龜既灼而占先上旬)
(次中旬/次下旬)
典倉上籍(増唐書百官志典倉署令掌九穀醯醢庶羞/器皿燈燭凡園圃樹藝皆受令焉每月籍出)
(納上/於寺)
蕃客奏事(增唐書百官志蕃客奏事具至日月及所奏/之宜方别為状月一奏為簿以副藏鴻臚)
貨物直簿(增唐書百官志两京諸市署有果毅廵迣/平貨物為三等之直十日為簿迣古列字)
尚食月會(增唐書百官志膳部郎中員外郎各一人/尚食有猝湏别索必奏覆月終而會之)
存問将士家(増唐書百官志通事舍人十六人凡軍出/則受命勞遣既行則每月存問将士之家)
(視其疾苦凱/還則郊迓)
主仗月上(增唐書百官志胄曹參軍事掌甲仗凡御仗/之物二百一十有九羽儀之物三百自千牛)
(以下分掌之日執御弓箭者亦自/備以入宿主仗每月上則配以職)
内仗(原唐書儀衛志凡朝會之仗三衛番上分為五仗/號衙内五衛每月以六十四人立内廊閤外號曰)
(内/仗)
逺近給番(増唐書兵志凡當宿衛者番上兵部以逺近/給番五百里為五番千里七番一千五百里)
(八番二千里十番外為十二番皆一月上若簡畱直衛/者五百里為七番千里八番二千里十番外為十二番)
(亦月/上)
閒月忙月(增唐書食貨志州縣無防人者籍十八以上/中男及殘疾以守城門及倉庫門謂之門夫)
(番上不至者閒月督課/為錢百七十忙月二百)
給紙(增唐書藝文志集賢書院學士通籍出入太府月/給蜀郡麻紙五千番宋史職官志給紙者中書樞)
(宻宣徽三司宫觀副使/判官諌官皆月給焉)
月廪(原唐書楊綰傳綰同中書門下平章事減諸道觀/察判官員之半又定府州官月廪使優狭相均增)
(元史世祖紀畋於近/郊命宿衛受月廪)
十日一燕(増唐書孫逖傳開元中以起居舍人入為集/賢院修撰時海内少事帝賜羣臣十日一燕)
罷月進(原唐書裴胄傳初李兼嘗罷南昌卒千餘人収/資廪為月進胄白罷之增順宗實録貞元二十)
(一年停鹽鐵使進獻舊鹽鐡錢物悉入正庫其後稍以/時市珍翫時新物充進獻其後益甚嵗進錢物謂之羡)
(餘至貞元末逐月有獻/謂之月進至是乃罷)
衞馬承直(增唐六典凡諸衛馬承直配於金吾廵檢遊/奕者每月四十有五匹皆季請其料隨以給)
(之/)
飛騎番上(増唐六典左右羽林軍大将軍将軍之職統/領北衙禁兵之法令而督攝左右廂飛騎之)
(儀仗以統諸曹之職凡飛騎每月/番上者皆據其名籍而配於所職)
月旬糺察(増通典衛尉卿每月丞/每旬行宫徼糺察不法)
蕃使銅魚(増唐會要西蕃諸國通唐使處悉置銅魚雌/雄各十二皆銘其國名如貢使正月来齎第)
(一魚餘月准此閏月則齎本月校/其合乃依常禮待之差則推案)
日歷(增唐會要永貞元年監修韋執誼奏皇王大典實/存簡册自頃史官修撰皆於私家紀録望令修撰)
(官各撰日歴凡至月終即於館中都會詳定是非除已/成實録撰進宣下者其餘見修日歴竝不得私家置本)
(從/之)
給手力資(増翰林志翰林學士度支月給手力資/四人人錢三千五百四品以上加一人)
尚書郎更直(増翰林志漢制尚書郎主作文書起草更/直於建禮門内大官供食湯官供餅餌五)
(熟果五日一美/食下天子一等)
草制宣麻(増翰林志凡赦書徳音立后建儲行大誅討/拜免三公宰相命将曰制竝白麻紙雙日起)
(草侯閤門鑰入而後進書隻日百寮立班/於宣政殿樞宻使引案自東上閤門出)
緩輸期(増韓愈李公誌銘公諱素拜河南少尹黜屬令/二人以贓減民賦錢嵗五千萬請緩民輸期一)
(月詔天下輸/皆緩一月)
休沐(原初學記漢律吏五日得/一休沐言休息以洗沐也)
幸雍和殿(増東觀奏記上敦睦九族於諸侯王尤盡友/愛即位後於十六宅起雍和殿每月三两幸)
(與諸侯王擊鞠合樂錫賚有差進士/司馬樞為雍和賦志一時之事實)
豹直(原聞見記御史舊例初入臺陪直二十/五日為伏豹取不出之義謂之豹直)
入閣(原五代史李琪傳唐故事天子日御殿見羣臣曰/常參朔望薦食諸陵寢有思慕之心不能臨前殿)
(則御便殿見羣臣曰入閣宣政前殿也謂之衙衙有仗/紫宸便殿也謂之閣其御紫宸乃自正衙喚仗由閣門)
(而入百官俟朝於衙者因/隨以入見故謂之入閣)
廊餐(増五代會要唐制常參官/每日退朝賜食謂之廊餐)
聖節上夀(増宋史禮志太常禮部討論每遇聖節前一/月分日啓建道塲至前一日樞宻院官滿散)
(依例作齋筵至三日省官上夀立班訖次/赴滿散作齋筵後二日大宴於集英殿)
罷奉户(增宋史職官志太平興國元年詔曰耕織之家/農桑為本奉户月輸緍錢蠢兹細民不易營置)
(罷天下奉户其本官/奉錢竝給以官物)
預借奉錢(增宋史職官志初川陕廣南福建幕職州縣/竝許預借奉錢大中詳符閒又詔江浙荆湖)
(逺地麟府等州河北河東緣邊州軍/自今許預借两月近地一月奉錢)
進班簿(増宋史職官志慶禮奉表則東上閣門掌/之慰禮進名則西上閣門掌之月進班簿)
茶湯錢(増宋史職官志其有無職田選人并親民小使/臣每員月支茶湯錢一十貫文内雖有職田每)
(月不及十貫者皆與補/足所以厚其養廉之利)
書行藝(増宋史職官志凡諸生之𨽻於太學者分三舎/始入學驗所𨽻州公據以試補中者充外舍齋)
(長諭月書其行藝於籍行謂率/敎不戻規矩藝謂治經程文)
糾儀(增宋史職官志殿中侍御史二人掌以儀法糾百/官之失凡大朝會及朔望六參則東西對立弹其)
(失儀/者)
旬課(增宋史兵志噐甲之制京師所造十日一/進謂之旬課上親閲視置五庫以貯之)
輪知抄録(增宋史扈䝉𫝊䝉知制誥充史館修撰上言/自今凡有裁制之官優恤之言𤼵自宸衷可)
(書簡䇿者竝委宰臣及參知政事每/月輪知抄録以備史官撰集從之)
加月給(增宋史畢士安𫝊士安以目疾求觧改兵部侍/郎出知潞州特加月給之數白居易詩俸錢萬)
(六千月給/亦有餘)
月再習樂(增宋史李宗諤𫝊景徳二年命判太常大樂/鼓吹二署先是樂工率以年勞遷補至有抱)
(其噐而不知聲者宗諤素曉音律遂加審定因修完器/具更署職名條上利病二十事又著樂纂以獻命付史)
(館自是月/再肄習焉)
間日一朝(增宋史呂公著𫝊元祐三年拜司空同平章/軍國事詔建第於東府之南啓北扉以便執)
(政會議凡三省樞宻院之職皆得總理間/日一朝因至都堂其出不以時葢異禮也)
兩赴經筵(原宋史文彦博𫝊元祐初命平章軍國重/事六日一朝一月两赴經筵恩禮甚渥)
日習月按(增宋史張栻𫝊栻知静江府經畧安撫廣南/西路所部多盗栻至簡州兵汰冗補闕籍諸)
(州黥卒伉健者為効用/日習月按申嚴保伍法)
進素膳(增老學菴筆記今上初即位每月三/日七日十七日二十七日皆進素膳)
翰林權直(増老學菴筆記乾道癸巳曾丞相懐鄭參政/聞張樞宻説在二府或薦新改官正字崔大)
(雅興詩入内廷以其資淺乃創翰林權直之/名月俸减學士院三之一院中餐錢不减)
念珠曹(原南部新書京兆户曹月俸/一百八索人號為念珠曹)
上封事(增玉海乾元二年詔两省官十日一上封事/直論得失上元二年令諫官每月二上封事)
開延英(增玉海延英殿在大明宫東上元以来置宰相/欲論事天子欲咨度皆非時召對旁無侍衛人)
(得盡言洛陽亦有延英殿天祐/元年詔每月一五九開延英)
起居注(增玉海淳化五年史官張佖言聖朝編年謂之/日歴惟紀報状序勅文至聖政皇猷羣臣忠邪)
(庶務沿革莫有紀述謹按六典故事請置起居院修左/右史之職記録為起居注每月與時政記同送史院上)
(嘉之乃置/院於禁中)
習射(增玉海元豐六年司業朱服請太學旬休習射續/文獻通考洪武二十五年定法遇朔望習射於射)
(圃樹鵠置射位每耦二人各挟四矢以/次相継射畢中的飲三爵中采二爵)
大起居(増玉海垂拱殿曰内殿宰臣以下及武班日赴/是為常起居每五日文武朝臣赴内朝謂之百)
(官大/起居)
衙日(原䑕璞唐百官志節度使辭日賜雙旌雙節行則/建節立六纛入境築節樓迎以鼓角本朝有六纛)
(旌節門旗二受賜藏之公宇私室/號節堂朔望次日祭之號衙日)
諸生給假(増元史刑法志諸奎章閣授經郎生/員每月朔望上弦下弦給假四日)
謁孔廟(増元史刑法志每月朔望郡縣長率其僚/屬詣孔子廟拜謁禮畢從學官升堂講説)
三進講(増安雅堂集皇帝御極之初即命两丞相與儒/臣一月三進講於是益優禮講官既賜酒饌又)
(以髙年疲於歩趨命皆得/乘舟太液池徑西苑以歸)
貢試(原續文獻通考元仁宗皇慶二年議國子學貢試/之法孟月試經疑一道仲月試經義一道季月試)
(䇿問表章詔/誥内科一道)
上吉日(增陸釴漫記欽天監上吉日十二/紙每月粘一紙於宫門御屏上)
　　民用
數日(增禮九年敎之数日注/数日朔望與六甲也)
輪輻象日月(增周禮考工記輈人軫之方也以象地也/蓋之園也以象天也輪輻三十以象日月)
(也葢弓二十有八以象星也注輪象日/月者以其運行也日月三十日而合宿)
男女食鹽(増管子海王之國謹正鹽筴十口之家十人/食鹽百口之家百人食鹽終月大男食鹽五)
(升少半大女食鹽三升少半吾子食鹽二升少半此其/大歴也注少半猶劣薄也吾子謂少男小女也歴數也)
碧草釀酒(增洞冥記瑶崑去玉門九萬里有碧草如麥/割之以醸酒則味如醇酎飲一合三旬不醒)
神精香草(增洞冥記波祗國獻神精香草亦名荃蘼一/名春蕪一根百條其間如竹節柔軟其皮如)
(絲可為布握一片滿室皆/香婦人帶之彌月芬馥)
都夷香(增洞冥記都夷香如棗核食一顆歴月不/饑以粒如粟米許投水中俄而滿大盂也)
菊水(增荆州記南陽有菊水其源傍悉芳菊水極甘馨/漢司空王暢太傅袁隗為南陽令縣月送三十餘)
(石飲食澡/浴悉用之)
酒樹(增南史扶南國𫝊扶南國南界有頓遜國在海崎/上有酒樹似安石榴采其花汁停甕中數日成酒)
五榖大判(增齊民要術五穀大判上旬種/者全收中旬中收下旬下收)
桃酢(增齊民要術桃酢法桃爛自零者收去内之於甕/中以物葢口七日之後既爛漉去皮核宻封閉之)
(三日酢成/香美可食)
明月砂(增肘後方月蝕耳瘡望夜取明/月砂納蝦蟇腹中同燒末傅之)
服菖蒲(增千金方甲子日取菖蒲一寸九節者隂乾百/日為末每酒服方寸七日三服乆服耳目聰明)
(益智/不忘)
枕桃枝(増千金翼用戊子日取東引/桃枝三寸枕之令耳目聰明)
桃花鹽(增北戶録琴湖池有桃花盬色/如桃花隨月盈縮在張掖西北)
昆吾鹽(原酉陽雜俎昆吾陸塩周十餘里無水自生末/塩月滿則如積雪味甘月虧則如薄霜味苦月)
(盡則/全盡)
辰日合藥(増張籍詩藥看辰/日合茶過卯時煎)
寅日合麯(増白居易詩麯神寅/日合酒聖卯時歡)
服胡桃(増食療本草凡服胡桃不得併食湏漸漸食之/初日服一顆每五日加一顆至二十顆止周而)
(復始常服令人能食骨肉細/膩光潤鬚髪黑澤血脉通潤)
榧子(増食療本草日食榧子七/顆滿七日白蟲皆化為水)
放杖木(増本草拾遺放杖木生温括陸婺諸州山中/樹如木天蓼老人服之一月放杖故以為名)
杏酥(増圗經本草杏酥去風虚除百病搗爛杏仁一石/以好酒二石研濾取汁一石五斗入白蜜一斗五)
(升攪匀封於新甕中勿洩氣三十日㸔酒上酥出即掠/取納甆噐中貯之取其酒滓團如梨大置空屋中作格)
(安之候成飴脯状旦/服一枚以前酒下)
萬姓交易(増東京夢華録相國寺每/月五次開放萬姓交易)
滿月(増東京夢華録娶婦一月/則大會相慶謂之滿月)
肺蟲上行(増西溪叢話許叔微精於醫云五臟蟲皆上/行唯有肺蟲下行最難治當用獺爪為末調)
(藥於初四初六日治之/此二日肺蟲上行也)
團油飯(増老學菴筆記北户録云嶺南俗家富者婦産/三日或匝月洗兒作團油飯以煎魚蝦雞鵝猪)
(羊灌腸蕉子薑/桂􁇏䜴為之)
月忌(増蠡海集月忌之説術家以為廉貞獨火故為忌/者謬也此乃以洛書九宫推之初一起一宫二日)
(二宫三日三宫四日四宫初五日則入中宫中宫為星/極之位至尊之地在臣民當避忌故曰月忌至於六日)
(六宫七日七宫八日八宫九日九宫初十復至一宫如/此循環數去十四日又入中宫二十三日又入中宫是)
(以初五十四二/十三為月忌也)
六戊日(增呉下田家志/合帳忌六戊日)
糜欽酒(增奚囊橘柑糜欽棗出真陵之山食一枚大醉/不醒東方朔嘗遊其地以一斛歸進上上和諸)
(香作丸大如芥子每集羣臣取一丸入水一石頃/刻成酒味踰醇醪謂之糜欽酒飲者香經月不歇)
法鯽(增提要録法鯽湏得鯽之大者腹間㣲開小竅以/椒圖馬芹實其中每一觔用塩二两油半两擦窨)
(三日外以法酒漬之入瓶石/灰綿蓋封之一月紅色可膾)
給鹽啖馬(原元史文宗紀雲南行省言亦乞不薛之地/所牧國馬嵗給塩以每月上寅日啖之則馬)
(徤無/病)
鹿角膠(增衛生方以米泔浸鹿角七日令軟入急流水/中浸七日去粗皮以東流水桑柴火煮七日旋)
(旋添水入醋少許搗成霜用/其汁加無灰酒熬成膠用)
枸杞酒(增外臺秘要枸杞酒補虚去勞熱長肌肉益顔/色用生枸杞子五升搗破絹袋盛浸好酒二斗)
(中宻封勿洩氣/二七日服之)
桃仁酒(增外臺秘要偏風不遂及癖疾用桃仁二千七/百枚去皮尖雙仁以好酒一斗三升浸二十一)
(日取出晒乾杵細作丸如梧子/大每服二十丸以原酒吞之)
辟疫丸(増外臺秘要上品朱砂一两細研蜜和丸麻子/大常以太嵗日平旦一家大小勿食諸物向東)
(各吞三七丸勿令/近齒永無瘟疫)
棗皮洗目(增本草綱目棗皮同老桑樹皮竝取北向者/等分燒研每用一合井水煎澄取清洗目一)
(月三洗昏/者復明)
嫁娶周堂(原嫁娶周堂圗夫姑堂翁第竈婦厨夫居離/位姑居坤位順輪環布凡擇嫁娶日大月從)
(夫至姑順數小月從婦次竈逆數擇第堂厨/竈日用之如遇翁姑而無翁姑者亦可用)
入山忌(增九天秘記入山大月忌三日十一日十五日/十八日二十四日二十六日三十日小月忌一)
(日五日十三日十六日/二十六日二十八日)
翦爪甲(增太上元科甲寅日三尸遊两手翦去手/爪甲甲午日三尸遊两足翦去足爪甲)
入學(増選擇歴書入學宜/孟仲月成日開日)
冠服(增選擇歴書冠服宜/孟仲月定日忌丑日)
掃舍(増選擇歴書掃舍宜季月除日/忌日遊神直日及所在之方)
求醫忌(増選擇歴書求醫療病忌/朔弦望晦建平收滿未日)
大會小會(增選擇歴書大會者月内隂陽正會之辰也/小會者隂陽偶會之辰也故為上吉之日比)
(和之/辰)
豎造(增選擇歴書論豎造之月其月有天官符地官符/飛入中宫其月豎造不妨止忌當日歸火湏别擇)
(吉月吉日/入宅歸火)
旬中空亡(增選擇歴書旬中空亡上官嫁娶出行逺廽/修造入宅建寺觀神廟及新立神像開光上)
(坐忌/之)
十干忌日(增選擇歴書甲不開倉乙不栽植丙不修竈/丁不剃頭戊不受田已不破劵庚不經絡辛)
(不合醤壬不决/水癸不詞訟)
十二支忌日(增選擇歴書子不問卜丑不冠帶寅不祭/祀卯不穿井辰不哭泣已不逺行午不苫)
(蓋未不服藥申不安牀酉不/會客戌不乞狗亥不嫁娶)
　　物候
朝菌(増荘子朝菌不知晦朔注朝菌糞上芝/朝生暮死晦者不及朔朔者不及晦)
羣隂化(增呂氏春秋月也者羣隂之本也月望則蚌蛤/實群隂盈月晦則蚌蛤虚羣隂虧月形於天而)
(羣隂化/於淵)
𧖟化蟬蛻(原淮南子𧖟食而不飲二十二日/而化蟬飲而不食三十日而蛻)
朱草(原大戴禮朱草日生一葉至十五日生十五葉十/六日一葉落終而復始也增路史朱草者百草之)
(精状如小桑栽子長三四尺枝莖如珊瑚生名山石巖/之下刺之如血其葉生落隨月晦朔亦如蓂荚之𩔖耳)
蓂莢(原帝王世紀堯時階前蓂荚每月朔日生一荚至/月半生十五荚至十六日後日落一荚至月晦而)
(盡若月小則餘一荚厭而不落增元稹數蓂詩将/課司天歴先觀近砌蓂一旬開應月五日數從星)
恊氣晦望(增郭璞蚌贊萬物變蜕其理無方雀雉/之化含珠懐璫與月盈虧恊氣晦望)
栟櫚(原廣志栟櫚葉似車輪乃在顛上有/皮纒之附地起二旬一采轉復上生)
稻月一熟(原唐書南蠻𫝊墯婆登在環王/南俗與訶陵同種稻月一熟)
浙江濤(原元和志浙江濤每日晝夜再至常以月十日/二十五日最小月三日十八日極大小則水漸)
(漲不過數尺大則/濤湧髙至數丈)
蚺虵膽(增酉陽雜爼蚺虵長十丈常吞鹿消盡乃繞樹/出骨飬創時肪腴甚美其膽上旬近頭中旬在)
(心下旬/近尾)
阿驛(增酉陽雜爼阿驛波斯國呼為阿驛拂林呼為底/珍樹長丈四五枝葉繁茂葉有五出似椑麻無花)
(而實實赤色𩔖椑子/味似甘柿一月一熟)
章舉(增酉陽雜爼章舉每月三八則多韓愈初南食詩/章舉馬甲柱鬬以怪自呈注章舉有八脚身上有)
(肉如臼亦/曰章魚)
鷙鳥雛(増酉陽雜爼凡鷙鳥雛出殻之後即於窠外放/巢大鷙恐其墜墮及為日所曝熱暍致損乃取)
(帶葉樹枝插其巢畔防其墜墮及作隂凉也欲驗雛之/大小以所插之葉為候若一日二日其葉雖萎而尚帶)
(青色至六七日其葉㣲黄十/日後枯瘁此時雛漸大可取)
南中水草(增酉陽雜爼南中水底有草如石髪每月三/四日始生至八九日已後可採及月盡悉爛)
(似隨月/盛衰也)
蘆塘魚(増録異記耒陽縣東北有蘆塘八九頃其深不/可測中有大魚常至五日一奮躍出水大可三)
(圍其状異常每出水則小魚/奔迸隨水上岸不可勝計)
菠薐(増種樹書菠薐過月朔乃生今月初一初二種與/二十七八日間種者皆過来月初一乃生驗之信)
(然蓋菠/薐國菜)
望前種樹(増種樹書凡種樹宜在/望前在望後者少實)
竹筍(增埤雅筍從旬旬内為筍旬外為竹今俗/呼竹為妬母草言筍旬有六日而齊母)
驢馬駒(増埤雅驢馬駒隨母行有在前者有與母竝者/有隨後者此由生時爾月初生者在前月半生)
(者處中月/末者居後)
科斗(原埤雅科斗月大盡先生/前两足小盡先生後两足)
海潮(增西溪叢話會稽碑論海潮云隨日而應月依隂/而附陽盈於朔望消於朏魄虚於上下弦息於輝)
(朒臨安志海潮每晝夜再至卯酉之月為隂陽之交氣/以交而盛故潮獨大於餘月朔望之後為隂陽之變氣)
(以變而盛故潮獨大於餘日原寰宇記瓊管志云凡江/浙欽亷之潮皆有定候瓊海之潮半月東流半月西流)
(潮之大小隨長短星不/係月之盛衰亦甚異也)
月竹筍(原贊寕筍譜竹状輕短叢生每月抽/筍謂之月竹筍如箭竹萌人不食也)
孚卵如期(增採蘭雜志鳥之孚卵皆如期不失信也今/雞鶩孚卵雞二十日而化鶩三十日而化皆)
(如其/期也)
月泉(増林泉隨筆婺州之屬邑曰浦江其地有泉名曰/月泉其水晦日則涸月生明則漸㵼岀未望則長)
(既望/則滿)
月季花(原草花譜月季花俗名月月紅凡花開/後即去其蒂勿令長大則花隨𤼵無已)
象膽隨月(増本草綱目象具十二生肖肉各有分段/惟鼻是其本肉膽不附肝隨月在諸肉間)
獺肝應月(原本草諸畜肝數皆定惟獺肝/一月一葉十二月則十二葉)
　　占驗
日暈(増史記天官書日暈制勝/近期三十日逺期六十日)
卜禁(増史記龜䇿𫝊卜禁曰子亥戌不可以卜日中如/食已卜暮昏龜之徼也不可以卜注徼謂徼繞不)
(明/也)
候月知雨(増師曠占候月知雨多少入月一日二日三/日月色赤黄者其月少雨月色青者其月多)
(雨/)
五卯日(増師曠占常以五卯日候西/北有雲如羣羊者即有雨至)
候雨(原易飛候凡候雨以晦朔弦望雲漢四塞者皆當/雨如斗牛彘當暴雨有異雲如水牛不三日大雨)
(黑雲如羣羊奔如飛鳥五日必雨雲如浮船皆雨北斗/獨有雲不五日大雨四望見青白雲名曰天寒之雲雨)
(徵蒼黒雲細如杼軸蔽日月五日必/雨雲如两人提鼓持桴皆為暴雨)
六甲日雲(原京房占六甲日雲四合皆當日雨雲多雨/多雲少雨少萬不失一又六甲無雲一旬少)
(雨/)
雲如匹帛(増京房風角要訣候雨法有黒雲如一匹帛/干日中即日大雨二匹為二日雨三匹為三)
(日/雨)
山帶(増廬山記廬山天将雨則有白雲或冠峰/巖或亘中嶺俗謂之山帶不出三日必雨)
下旬雨(増談苑九江人畏下/旬雨云雨不肻止)
雙日占(増浩然齋抄俗諺云逢庚雙變遇甲即晴蓋/逢庚於雙日則變遇甲於雙日則晴多騐)
壬子雨(増吳下田家志壬/子日雨主乆隂)
月建風(原田家五行風自月建方来為得其正萬物各/得其所晴雨各得其宜又風吹月建方位主米)
(貴/)
晴雨占(増田家雜占諺云乆晴逢戊雨乆雨/望庚晴又云乆雨不晴且㸔丙丁)
無雨莫行船(原農政全書諺云廿五廿六/若無雨初三初四莫行船)
占月(原玉歴璇璣月初生色黑有水月滿色赤為旱又/月初生而偃有水月始生有黑雲貫月名曰繳雲)
(不出三/日暴雨)
月蟾不見(原玉歴璇璣月望而中/蟾不見者所宿之地水)
月暈(原玉歴璇璣凡孟月七日仲月八日季月九日之/夜皆當月暈暈而不已其下三日内有暴風甚雨)
占氣(原神樞每月朔日氣如樓殿龍鳯主/太平如華蓋旌旗龍虎皆主治理)
六壬占(原神樞六壬占常以月符加月建及月朔/皆占神后下為大雨日太冲下為小雨日)
月色占雨(原雜占每月朔一日管上旬二日管中旬三/日管下旬月色青黒潤明是旬有雨若黄赤)
(乾枯則旬/中無雨)
江淮驗雨(原雜占江淮俗騐每月初/二十六雨則月内多雨)
颶風(原客商規略初三有颶初四/尤加十五念三颶風可畏)
　　雜紀
辛壬癸甲(原書予創若時娶于塗山辛壬癸甲啟􁀾􁀾/而泣予弗子惟荒度土功増水經注江淮之)
(俗以辛壬癸甲/為嫁娶日也)
邁征(原詩我日斯邁而月/斯征箋邁征皆行也)
彌月(原詩誕彌厥月先生如逹又彌月不遲是生后稷/増曾鞏進同天節功徳疏状彌月開祥本周家之)
(極盛千秋紀節/繇唐室之寖昌)
就將(原詩日就月將學有緝熈于光明疏日就謂學/之使每日有成就月将謂至于一月則有可行)
曷月(増詩懐哉懐哉曷月予還歸哉謝/靈運詩跂予間衡嶠曷月瞻秦稽)
終月(増詩太任有身疏太任既嫁于周/有身懐孕至終月而生文王也)
請浴具沐(原禮五日則燂湯/請浴三日具沐)
居側室(原禮妻将生子及月辰居側室疏/及月辰謂生月之辰初朔之日也)
踰月(原禮魯人有朝祥而暮歌者夫子曰又多乎哉踰/月則其善也増吳志呂岱𫝊賞不踰月國之常典)
浹辰(原左𫝊莒恃其陋而不修城郭浹辰之間而楚/克其三都無備也夫疏從子至亥為十二辰)
無虚月(増左𫝊魯之于晉也職貢不乏玩好時至/公卿大夫相継于朝史不絶書府無虚月)
楚人出師(増左𫝊楚大饑戎伐其西南又伐其東南庸/人師羣蠻以叛楚楚人謀徙於阪髙蒍賈曰)
(不可我能徃㓂亦能徃乃/出師旬有五日百濮乃罷)
三日穀(原左𫝊王召子反謀穀陽豎獻飲於子反子反/醉而不能見王曰天敗楚也夫余不可以待乃)
(宵遁晉入楚/軍三日穀)
陳蔡厄(原家語孔子厄於陳蔡七日不食子貢犯圍而/出得米一石顔回仲由炊之有埃墨墮甑中回)
(取食之子貢曰仁人亷士窮改節乎孔子召回炊而進/飯吾将祭焉對曰有埃墨墮飯中欲置之則不潔棄之)
(則可惜回即食/之不可祭也)
終北國(増列子禹之治水土也迷而失塗謬之一國濱/北海之北其國名曰終北其民孳阜亡數有喜)
(樂亡衰老哀苦其俗好聲相攜而迭謠終日不輟音饑/惓則飲神瀵力志和平過則醉經旬乃醒沐浴神瀵膚)
(色脂澤香氣/經旬乃歇)
木雞(原列子紀渻子為周宣王養鬭雞十日而問雞可/鬭已乎曰未也方虚驕而恃氣十日又問曰未也)
(猶應影嚮十日又問曰未也猶疾視而盛氣/十日又問曰幾矣望之如木雞其徳全矣)
御風行(増荘子列子御風而行泠/然善也旬有五日而後反)
月更刀(増荘子族庖月更/刀折也注族衆也)
鈞天廣樂(増史記趙世家趙簡子疾五日不知人大夫/皆懼居二日半簡子寤曰我之帝所甚樂與)
(百神遊於鈞天/廣樂九奏萬舞)
彈劒歌(増史記孟嘗君𫝊初馮驩聞孟嘗君好客躡屫/而見之孟嘗君置傳舍十日孟嘗君問傳舍長)
(曰客何所為曰馮先生甚貧猶有一劒耳又蒯緱弹其/劒而歌曰長鋏歸来乎食無魚孟嘗君遷之幸舍食有)
(魚矣五日又問傳舍長答曰客復弹劒而歌曰長鋏歸/来乎出無輿孟嘗君遷之代舍出入乘輿車矣五日孟)
(嘗君又問傳舍長答曰先生又嘗弹/劒而歌曰長鋏歸来乎無以為家)
十日飲(原史記范睢𫝊秦昭王詳為好書遺平原君曰/寡人聞君之髙義願與君為布衣之友君幸過)
(寡人寡人願與/君為十日之飲)
身浣中裙(原史記萬石君𫝊長子建為郎中令每五日/洗沐歸謁親入子舍竊問侍者取親中裙厠)
(牏身自浣滌復與侍者/不敢令萬石知以為常)
飲上池水(増史記扁鵲𫝊扁鵲少時為人舍長舍客長/桑君知扁鵲非常人也呼扁鵲與語曰我有)
(禁方年老欲傳與公乃出其懐中藥予扁鵲飲是以上/池之水三十日當知物矣悉取其禁方書盡予扁鵲忽)
(然不見扁鵲以其言飲藥三十日視見垣一方/人以此視病盡見五臟㿂結特以診脉為名耳)
大乳母(増史記滑稽𫝊武帝少時東武侯母常養/帝帝壮時號之曰大乳母率一月再朝)
三十斤為一鈞(原漢書律歴志三十斤成鈞者一月之/象也増淮南子三十日為一月故三十)
(斤為/一鈞)
圮上授書(増漢書張良𫝊張良遊下邳圯上有一老父/衣褐至良所直墮其履圮下顧謂良曰孺子)
(下取履良諤然欲歐之為其老廼彊忍下取履因跪進/父以足受之曰孺子可教矣後五日平明與我期此良)
(曰諾五日平明良徃父已先在怒曰與老人期後何也/去後五日蚤會五日雞鳴徃父又先在復怒曰後何也)
(去後五日復蚤来五日良夜半徃有頃父亦来喜曰當/如是出一編書曰讀是則為王者師旦日視其書廼太)
(公兵/法)
累月(原漢書公孫𢎞𫝊揉曲木者不累日銷金石者/不累月増陳子昻詩酒中堪累月身外即浮雲)
半給吏民(増漢書蓋寛饒𫝊寛饒為人剛直髙節志在/奉公家貧奉錢月數千半以給吏民為耳目)
(言事/者)
五日京兆(原漢書張敞𫝊敞使賊捕掾絮舜有所案騐/舜以敞劾奏當免不肯為敞竟事曰今五日)
(京兆耳安能復案事敞聞舜語即部吏收舜/繫獄使主簿持教告舜曰五日京兆竟何如)
月息三(原漢書王莾𫝊令市官收賤賣貴賖貸予民/收息百月三注出百錢與民月收息三錢也)
槐市(原三輔黄圗太學去城七里東為常滿倉倉之北/為槐市列槐數百行為隧無墻屋諸生朔望會且)
(各持其郡所出貨物及經傳書記笙磬/樂器相與買賣雍容揖譲論議槐下)
月計有餘(原後漢書章帝紀詔曰安静之吏悃愊無華/日計不足月計有餘如㐮城令劉方吏人同)
(聲謂之不煩雖未有/他異斯亦殆近之矣)
衣大練(原後漢書馬皇后紀常衣大練裙不加緣朔望/諸姬主朝請望見后衣袍疏麤反以為綺縠就)
(視乃笑后辭曰此繒特宜染/色故用之耳六宫莫不歎息)
留一月糧(増後漢書第五倫𫝊倫拜會稽太守躬自斬/芻養馬妻執炊㸑受俸裁留一月糧餘皆賤)
(貿與民之/貧羸者)
致羊酒(増後漢書樊英𫝊英隐於壺山之陽永建二年/順帝䇿書備禮徵之英固辭疾帝不能屈而敬)
(其名使出就太醫/養疾月致羊酒)
鄙吝復萌(原後漢書黄憲𫝊陳蕃周舉常相謂曰時/月之間不見黄生則鄙吝之萌復存乎心)
累日方還(原後漢書黄憲𫝊郭林宗少遊汝南先過袁/閎不宿而退進徃從憲累日方還或以問林)
(宗林宗曰奉髙之器譬諸汎濫雖清而易挹叔度/汪汪若千頃陂澄之不清淆之不濁不可量也)
資以月奉(原後漢書仇覽𫝊考城令王渙聞覽以徳化/人署為主簿謂覽曰主簿聞陳元之過不罪)
(而化之得非少鷹鸇之志耶覽曰以為鷹鸇不若鸞鳯/渙謝遣曰枳棘非鸞鳯所棲百里豈大賢之路今日太)
(學曵長裾飛名譽皆主簿後/耳以一月奉為資勉卒景行)
月旦評(原後漢書許劭𫝊劭與靖俱有髙名好共覈論/鄉黨人物每月輙更其品題故汝南俗有月旦)
(評/焉)
大官送供具(増後漢書趙孝𫝊永平中辟太尉府顕宗/素聞其行遷長樂衛尉復徵弟禮為御史)
(中丞禮亦恭謙行已𩔖於孝帝嘉其兄弟篤行欲寵異/之詔禮十日一就衛尉府大官送供具令共相對盡歡)
王喬飛舄(原後漢書王喬𫝊喬河東人顕宗世為葉令/有神術每月朔望常自縣詣臺朝帝怪其来)
(數而不見車騎宻令太史伺望之言其臨至輙有雙鳬/從東南飛来於是候鳬至舉羅張之但得一隻舄焉乃)
(詔上方診視則四年中/所賜尚書官屬履也)
十日一炊(増謝承後漢書左雄為冀州刺史不舉煙火/長食乾飯十日一炊又三輔決錄第五頡字)
(子陵為諫議大夫洛陽無主人鄉里/無田宅寄止靈臺中或十日不炊)
五日一試(増謝承後漢書劉祐仕郡為主簿郡将少子/嘗出錢付之令市買果實祐悉以買筆墨書)
(具與之因白郡将言郎君年可入小學而但傲狠逺近/謂明府無過庭之敎請出授書郡將為使子就祐受經)
(五日一試不滿呈限/白决罰遂成學業也)
請給紙筆(増蔡琰别𫝊琰字文姬曹操問曰聞夫人家/先多書籍猶能憶之否令十吏就夫人冩之)
(姬曰妾聞男女不親授受/乞給紙筆一月真草惟命)
讀春秋傳(原魏畧賈逵最好春秋左傳及為牧守常自/課讀之月常一遍増北史張曜𫝊曜讀春秋)
(月一遍時人/比之賈梁道)
閉户視書(増晋書阮籍𫝊任性不覊喜怒不/形於色或閉户視書累月不出)
得禄分賑(増晋書良吏𫝊呉隐之拜度支尚書太常以/竹蓬為屛風坐無氊席後遷中領軍清儉不)
(革每月初得禄裁留身/糧其餘悉分賑親族)
頭面不洗(原嵇康與山巨源書少加孤露母兄見驕不/渉經學性復踈懶筋駑肉緩頭靣常一月十)
(五日不洗不大/悶癢不能沐也)
蘅蕪香(増拾遺記漢武帝夢李夫人授蘅蕪之香/帝夢中驚起香氣猶著衣枕歴月不歇)
執日取土(増抱朴子常以執日取六壬上土市南門土/歲破土月建土合作人著朱鳥地上辟盗本)
(草拾遺執日天星上土取和薫草柏/葉以塗門戸方一尺令盗賊不來)
乘赤鯉(原搜神記琴髙趙人也能鼓琴為宋康王舍人/後辭入涿水中取龍子與諸弟子期曰明日皆)
(潔齋候於水傍設祠屋果乘赤鯉/魚出来坐祠中留一月復入水去)
織縑百疋(原搜神記董永父亡無以葬乃自賣為奴主/人與錢一萬遣之永三年喪畢欲還供其奴)
(職道逢一婦人曰願為子妻遂與之俱主人謂永曰婦/人何能永曰能織主曰令君婦為我織縑百疋於是永)
(妻為主人家織十日而畢女出門謂永曰我天之織/女縁君至孝天帝令我助君償債耳語畢凌空而去)
荀令香(原襄陽記荀令君至人/家坐幙三日香氣不歇)
朝臺(増廣州記尉陀立臺以朝漢室圓基千歩直峭/百文螺道登進頂上三畆朔望升拜號為朝臺)
閲馬臺(増鄴中記趙王石虎造閲馬臺在城/西漳水之南每月朔晦閲馬於此臺)
月中桂樹(増虞喜安天論俗傳月/中仙人桂樹月初則生)
計月受俸(増會稽典錄陳脩遷豫章太/守計月受俸受米不受錢)
鐡錐自正(増魏晋世語中牟城北有層臺臺下池中有/漢時鐵錐長六尺入地三尺頭西南指不可)
(動每月朔自正以/為晉氏中興之瑞)
説法堂(増佛國記師子國立治已来無有饑荒衆僧庫/藏多有珍寳城中屋宇嚴麗巷陌平整四衢道)
(頭皆作説法堂月八日十四日十五/日鋪施髙座道俗四衆皆集聼法)
給米錢(増宋書衡陽王義季𫝊隊主續豐母老家貧無/以充養遂断不食肉義季哀其志給豐每月白)
(米二斛錢一千/并制豐噉肉)
貨俸米(増宋書何子平𫝊子平事母至孝揚州辟從事/史月俸得白米輙貨市粟麥人或問曰所利無)
(幾何足為煩子平曰尊老在東/不辦常得生米何心獨饗白粲)
三日九㨗(増魏書𫝊䜿眼𫝊三日之中轉戰/二百餘里甲不去身頻致九㨗)
旬拔四城(増魏書慕容白曜𫝊先是淮陽公皮豹子等/再征垣苗不尅白曜以一旬之内頻拔四城)
(威震齊土顕祖嘉焉詔曰卿總率戎旅討除不賔霜戈/所向無不摧靡旬日之内尅㧞四城韓白之功何以加)
(此/)
就第送食(増魏書游明根𫝊賜歩挽一乗給上/卿之禄供食之味太官就第月送之)
悔過乞還(増魏書列女𫝊房景伯為清河太守貝丘民/列子不孝吏欲案之景伯入白其母崔氏母)
(曰但呼其母来吾與之同居其子置汝左右令其見汝/事吾或應自改景伯遂召其母崔氏䖏之於榻與之共)
(食景伯為之凊温其子侍立堂下未及旬日悔過求還/崔氏曰此雖顔慙未知心愧且可置之凡經二十餘日)
(其子叩頭流血其母涕泣/乞還然後聼之終以孝聞)
設厨(増魏書釋老志㓂謙之奉書獻之世祖崔浩因師/事之上疏讚明其事遂起天師道塲於京城之東)
(南重壇五層給道士百二十人衣食齋/肅祈請六時禮拜月設厨會數千人)
靈憲歴(増北齊書信都芳𫝊芳嘗私撰歴書名靈憲/歴算月有頻大頻小食必以朔證據甚甄明)
臂小半分(原南史沈約𫝊約與徐勉素善以書陳情於/勉言已老病以手握臂率計月小半分欲謝)
(事求歸/老之状)
倚井欄書(増南史齊江夏王鋒𫝊時年四嵗性方整好/學書乃倚井欄為書書滿則洗之已復更書)
(如此者/累月)
供佛蓮(増南史齊晋安王子懋𫝊年七嵗時母阮淑媛/嘗病危篤請僧行道有獻蓮花供佛者衆僧以)
(銅甖盛水漬其莖欲花不萎子懋流涕禮佛曰若使阿/姨因此和勝願諸佛令華竟齋不萎七日齋畢華更鮮)
(紅視甖中稍有根/鬚當世稱其孝感)
農桑劇月(増南史沈慶之𫝊慶之每朝賀常乘猪鼻無/􁏢車左右從者不過三五騎履行園田每農)
(桑劇月無人從行遇/之者不知三公也)
日限為詩(増南史張率𫝊率性寛雅十二能屬文常/日限為詩一篇或数日不作則追補之)
孔公醉醒(原南史孔覬𫝊覬除江夏内史性使酒雖醉/日居多而明曉政事醒時判决未嘗有壅衆)
(咸曰孔公一月二十九日/醉勝世人二十九日醒也)
食母所餘(増南史張𢎞䇿𫝊𢎞䇿幼以孝聞母嘗有疾/五日不食𢎞䇿亦不食母強為進粥𢎞䇿乃)
(食母/所餘)
忌月不聼樂(増南史張融𫝊融有孝/義忌月三旬不聼樂)
給服餌(原南史陶𢎞景𫝊永明十年脱朝服挂神武門/上表辭禄詔許之賜以束帛敇所在月給茯苓)
(五斤白蜜二/升以供服餌)
小學通徹(増北史魏任城王𫝊順字子和九嵗師事樂/安陳豐初書王羲之小學篇數千言晝夜誦)
(之旬有五日一皆通徹豐竒之白澄曰豐十五從師迄/於白首耳目所經未見此比江夏黄童不得無雙也澄)
(笑曰藍田生/玉何容不爾)
送給服物(増北史高允𫝊太和三年詔曰允年渉危境/而家貧養薄可令樂部絲竹十人五日一詣)
(允以娯其志尋詔朝晡給御膳朔/望致牛酒衣服綿絹每月送給)
十日一歸(増北史盧景裕𫝊齊神武聞景裕經明行著/驛馬特徴既而舍之使教諸子在館十日一)
(歸家隨/以鼎食)
生月生日(増北史袁充𫝊表曰皇帝載誕之初非止神/光瑞氣嘉祥應感至於本命行年生月生日)
(並與天地日月隂陽律吕運轉相符表裏合會此/誕聖之異寳歴之元故知洪基長笇永永無窮)
徧讀漢書(原北史邢邵𫝊少在洛陽專以山水遊宴為/娯不暇勤業嘗霖雨乃讀漢書五日畧能徧)
(之/)
御前講論(増北史辛公義𫝊公義早孤為母氏所養親/授書傳周天和中選良家子任太學生武帝)
(時召入露門學令授道義每月集御前/令與大儒講論上數嗟異時軰慕之)
讀左氏(増北史劉蘭𫝊年三十餘始入小學書急就篇/家人覺其聰敏遂令從師受春秋詩禮於中山)
(王保安家貧無以自資且耕且學三年之後便白其兄/求講説其兄笑而聼之為立黌舍聚徒二百蘭讀左氏)
(五日一遍/兼通五經)
畫圖享祭(増北史徐孝肅𫝊宗族數十家多以豪侈相/尚唯孝肅儉約事親以孝聞雖在幼小宗黨)
(間每有争訟皆至孝肅所平論短者無不引咎而退孝/肅早孤不識父及長問其母父状因畫工圖其形搆廟)
(置之而定省/焉朔望享祭)
金鎞療目(増北史張元𫝊元年十六其祖喪明元恒憂/泣晝夜讀佛經禮拜以祈福佑後讀藥師經)
(見盲者得視之言遂請七僧然七燈七日七夜轉藥師/經行道每言元為孫不孝使祖喪明今以燈光普施法)
(界願祖目見明元求代闇如此經七日其夜夢見一老/翁以金鎞療其祖目於夢中喜躍遂即驚覺乃徧告家)
(人三日祖/目果明)
禮佛跡(増支僧載外國事和訶條國有大山山有石井/井中生千葉白蓮花井邊青石上有四佛跡月)
(六齋日彌勒菩薩/與諸天神禮佛跡)
陽城月俸(原唐書卓行𫝊陽城每約二弟吾所俸入而/可度月食米幾何薪菜鹽幾錢先具之餘送)
(酒家無留也服用無贏副客或稱其佳可愛輙喜舉/授之有陳萇者候其得俸常徃稱錢之美月有獲焉)
烏集(原唐書柳仲郢𫝊仲郢為諫議大夫後每遷/必烏集升平第庭樹㦸架皆滿五日乃散)
織絁(増唐書劉元佐𫝊元佐貴母尚在賢/婦人也常月織絁一端示不忘本)
香山居士(原唐書白居易𫝊暮節惑浮屠道尤甚至經/月不食葷稱香山居士嘗與胡杲吉敗鄭據)
(劉真盧真張渾狄兼謨盧貞/燕集人慕之繪為九老圖)
學士召對(増翰林志徳宗雅尚文學乘輿每幸學士院/顧問錫賚無所不至御膳珍羞輟賜之召對)
(浴堂門移於金鑾殿對御起/草賦詩習射或旬日不出)
佛汗(増國史補汴州相國寺言佛有流汗節帥劉元佐/遽命駕自持金帛以施之日中其妻子亦至明日)
(復起輸齋梵由是将吏啇賈奔走道路惟恐輸貨不及/乃令官為簿書籍其所入十日乃閉寺門曰佛汗止矣)
(所入蓋巨萬/計悉以贍軍)
破月(増沈佺期詩别離頻/破月容鬢驟催年)
素書一束(増杜甫詩乆客多枉朋友書素書一月幾/一束虚名但䝉寒温問泛愛不救溝壑辱)
逐月(増白居易詶元郎中詩終身擬/作卧雲伴逐月湏收燒藥殘)
路神通(増酉陽雜俎成式門下騶路神通每軍設力能/戴石簦靸六百斤石齧破石粟數十背劄天王)
(自言得神力入埸人助多則力生常至朔望日/具乳糜焚香袒坐使妻兒供養其背而拜焉)
鳴石山(増酉陽雜俎髙唐縣鳴石山以物扣巖聲甚清/越晉太康中逸士田宣隐於巖下葉風霜月常)
(拊石/自娯)
放獺(増酉陽雜俎唐元和末均州鄖鄉縣有百姓年七/十養獺十餘頭捕魚為業隔日一放将放時先閉)
(於深溝斗門内令饑然後放之無網罟之勞而獲利/甚厚令人抵掌呼之羣獺皆至緣衿藉膝馴若守狗)
三日主印(原唐詩紀事牛僧孺赴舉投贄於劉補闕禹/錫對客展卷飛筆塗竄其文歴二十餘嵗劉)
(轉汝州公鎮海南枉道駐旌信宿酒酣賦詩劉方悟徃/年改公文卷僧孺詩曰莫嫌恃酒輕言語曾把文章謁)
(後塵禹錫和云猶有當時舊冠劒待公三日拂埃塵牛/公吟和詩前意稍解曰三日之事何敢當焉注宰相三)
(朝後主印可以/升降百司也)
九芒珠索(増雲仙雜記王武子以九芒珠穿為/紉索編華架用之每月洗以鯉魚涎)
無塵子(増高士春秋方鎔隐天門山以㯶櫚/葉拂書號曰無塵子月以酒脯祭之)
半月如齋(増姑臧記錢芸士好讀離騷手/不暇掲忘去肉味半月如齋)
七聖畫(原宣室志雲光寺有七聖畫初有少年兄弟七/人至寺閉室畫之曰七日慎勿啓門至六日𤼵)
(其封有七鴿飛去西北隅/未畢畫工見之曰神筆也)
虹霓入庭(増祥驗集韋臯鎮蜀嘗宴客郡西亭暴風雨/俄頃而霽忽虹霓自空而下直入庭垂首於)
(筵上吸飲食且盡紅碧相映/後旬餘有詔就拜中書令)
讀三史(増宋史張方平𫝊少頴悟絶倫家貧無書從人/假三史旬日即歸之曰吾已得其詳矣凡書皆)
(一閲不/再讀)
三七齋(原燕翼貽謀錄北俗遇月三七日不食/酒肉蓋重道教之故而七夕改用六日)
給山水香(増清異錄道士談紫青有異術閩王昶奉之/為師月給山水香焚之香用精沉上火半熾)
(則沃以/蘇合油)
硯務官(原歐陽修試筆南唐有國時於歙州置硯務選/工之善者命以九品之服月有俸廪之給號硯)
(務/官)
坐春風中(原伊雒淵源錄朱光庭見程明道於/汝州語人曰在春風中坐了一月)
鄉約三籍(原朱子増損吕氏鄉約凡鄉之約四一曰德/業相勸二曰過失相規三曰禮俗相交四曰)
(患難相恤衆推有齒徳者一人為都約正有學行者二/人副之約中月輪一人為直月置三籍凡願入約者書)
(於一籍徳業可勸者書於一籍過失可規者書於/一籍直月掌之月終則以告於約正而授於其次)
筆寳(増成都古今記西蜀聖夀寺僧楚安妙畫山水/湏一旬以来方就一扇收得其筆謂之筆寶)
訓誡諸婦(原柳氏家訓旦望諸婦拜堂下訓誡曰人家/兄弟無不義者盡因娶婦争競長短偏私以)
(致分割背戾男子剛腸/有幾不為婦言所惑耶)
僧繇畫(增宣和畫譜閻立本嘗至荆州視僧繇畫曰定/虚得名耳明日又徃曰猶是近代佳手明日又)
(徃曰名下定無虚士坐卧觀/之留宿其下十日不能去)
日用物數(原呂居仁官箴滎陽公為單州凡每月所用/雜物悉書之庫門買民間未嘗過此數民皆)
(悦/服)
餽酒六壺(原後山詩話東坡居惠廣守月餽酒六壺吏/嘗跌而亡之坡以詩謝曰不謂青州六從事)
(翻成烏有/一先生)
墨夀月計(原唐庚古硯銘筆之夀以日計墨之夀以月/計硯之夀以世計其故何也其為體也筆最)
(鋭墨次之硯鈍者也豈/非鋭者夭而鈍者夀乎)
輪挑背書(増鄭氏家範子弟已冠而習學者每月十日/一輪挑背已記之書初次不通去巾一日再)
(則倍之三則分紒如/未冠時通則復之)
推旦日甲子(增仕宦紀聞欲知每嵗逐月旦日是何甲/子但取九年前次月望日即是後九年前)
(一月旦日/毫髪無差)
月讀一箱(增䂬溪詩話杜牧寄小姪阿宜詩一日讀十/紙一月讀一箱古人讀詩以紙計范雲就袁)
(叔明借毛詩日誦九紙又袁俊家貧無書每/從人假借必皆抄冩自課日五十紙為計)
月六參(增雞林𩔖事髙麗國官月六參文班七百十員/武班五百四十員六拜蹈舞而退國王躬身還)
(禮禀事則膝行而前得旨/復膝行而退至當級乃歩)
貓囓䑕(原夲草綱目貓能畫地卜/食隨月旬上下囓䑕首尾)
子孫列拜(原洞微志太平興國李守忠為承旨奉使至/瓊州界道逢一翁自稱楊遐舉年八十一邀)
(守忠詣所居見其父曰叔連年一百二十二又見其祖/宋卿年一百九十五語次見梁上雞窠中小兒頭下視)
(宋卿曰此吾前代祖也不語不食不/知其年朔望取下子孫列拜而已)
印度小盡(增嬾眞子錄中國節氣與印度遞争半月中/國以二十九日為小盡印度以十四日為小)
(盡中國之十六日乃/印度之初一日也)
陽會(增瑯嬛記採蘭雜志云九為陽數古人以二十九/日為上九初九日為中九十九日為下九每月下)
(九置酒為婦女之歡名曰陽會蓋女子隂也待/陽以成故女子於是夜為藏鈎諸戯以待月明)
洗兒會(增東京夢華錄育子至滿月大展洗兒會親賔/盛集煎香湯於盆中下果子綵錢葱蒜等用数)
(丈綵繞之名曰圍盆以釵子攪水謂之/攪盆觀者各撒錢於水中謂之添盆)
六齋日(原提謂經每月八日十四日十五日二十三日/二十九日三十日皆是天地用事上下弦望朔)
(晦禄命上計之日故於此日持齋自校使不犯禁增扶/南國俗扶南之西南有林陽國土地奉佛有數千沙門)
(持戒六齋日魚/肉不得入國)
三齋日(增明眞科月一日十五日/二十九日此月中三齋日)
佛心如月(增法苑珠林初𤼵心如月新生行道心如月/五日不退轉心如月十日一生補處心如月)
(十四日如来智/慧如月十五日)
行道轉經(增法苑珠林唐貞觀三年春奉詔令僧尼每/月二七日行道轉仁王等經官給齋供用為)
(常/法)
十地菩薩(增法苑珠林初地菩薩猶如初月光明未顯/然其明相皆悉具足二地菩薩如五日月三)
(地菩薩如八日月四地菩薩如九日月五地菩薩如十/日月六地菩薩如十一日月七地菩薩如十二日月八)
(地菩薩如十三日月九地菩薩如十四日月/十地菩薩如十五日月圓滿可觀明相具足)
行氣(增雲笈七籖行氣常以月一日至十五日念氣從/手十指出十六日至三十日念氣從足十指出乆)
(之自覺氣通手足行之不止身日輕強氣脉柔和榮衛/肢節長生之道在於行氣靈龜所以長存服氣故也)
嚥日精(増雲笈七籖食日之精常以月一日二日五日/七日九日十一日十三日十五日日初出時被)
(髮向日瞑目念心中有一小童子衣絳衣文彩五色灼/灼正赤両手掌中亦正赤以两手掌摩面下至心止十)
(二反為之念天日精正赤黄氣来下在目公入口中咽/之一九以手摩送之拊心祝曰景君元陽與我合徳俱)
(養絳宫中小童子湏臾復念心下至丹田中止/以手摩送之以日托心心得日精已乃神仙矣)
候斗魁(增雲笈七籖以月三日二十七日夜竊候北斗/魁中第八帝星髙上玉皇神八景靈元君第九)
(尊星太㣲玉帝君神太素七晨元君此星紫光煥煥甚/大見者各隨見之名呼之再拜叩頭請乞見一星増年)
(三百見二星/增年六百)
真官下日(增雲笈七籖明真科云甲子日夜半時甲戌/日黄昏時天皇真官下日甲申日晡時甲午)
(日日中時地皇真官下日甲辰日食時甲寅日平旦時/人皇真官下日其日修齋五岳四瀆神君無不上聞又)
(丁卯日日出時丁丑日雞鳴時天皇真官下日丁酉日/日入時丁亥日人定時地皇真官下日丁未日日昳時)
(丁酉日禺中時人皇真官下日其日修/齋五岳真人各遣五神營衛記名仙籙)
鍊形(增雲笈七籖朔望之日日中時瞑目南向心存两/目中出青氣心中出赤氣臍中出黄氣於是三氣)
(相遶合為一氣以貫一身湏臾内外洞徹如火光之状/良乆乃叩齒十四通嚥液十四過畢此鍊形之道除尸)
(蟲之法也乆而行之體有五/香之氣目明耳聰長生不死)
還精絳宫(增雲笈七籖還精絳宫之中法常以月一日/十五日晦日以日初出時被髪東首向日卧)
(以左手摩両乳間下至心九反/而止月三日為之神仙之道也)
制七魄(増雲笈七籖制七魄法月朔月望月晦之夕七/魄流蕩遊走穢濁道士當制而厲之陳而變之)
(御而正之/攝而藏之)
六甲旬三素雲(增雲笈七籖甲子上旬戊辰己巳之日/清旦西北望有紫青黄雲者是為太極)
(真君真人三素雲也其時太極真君太極真人乘元景/緑輿上詣紫微宫九見太極輿者則白日昇仙甲寅上)
(旬戊午己未之日清旦正東望有朱碧黄雲者是為太/虚上真人三素雲也其時太虚上真人乘徘徊玉輦上)
(詣太微天帝君十五見之者則白日昇仙甲辰上旬戊/申己酉之日清旦西南望見紫緑青雲者是為上清真)
(人三素雲也其時上清真人乘元景八光丹輦上詣髙/上九天帝君四見之者太一来迎白日昇仙甲午上旬)
(戊戌己亥之日清旦正南望有素赤黄雲者是為南極/上真赤帝君三素雲也是時南極上真赤帝君乘絳琳)
(碧輦上詣閬風臺十過見之則白日昇仙甲申上旬戊/子己丑之日清旦正西望見白赤紫雲者是為太素上)
(真白帝君三素雲也其時太素上真人白帝君乘翛條/玉輦上詣玉天元皇髙真也十四過見之則白日昇仙)
(甲戌上旬戊寅己卯之日清旦東北望有赤白青雲者/是為扶桑大帝君三素雲也其時扶桑公大帝君乘光)
(明八道之輦上詣太微宫七見之/者則白日有雲龍見迎而昇天也)
齋五卯(增眞誥五卯之日當齋心存/神念氣常如此者玉女侍降)
阿徳納(増續文獻通考哈喇在肅州西無正朔不用甲/子以七日為一周擇日用事則以第一日名阿)
(徳納為上吉凡/拜天聚會用之)
三浣(原丹鉛録俗以上浣中浣下浣/為三浣蓋本唐制十日一休沐)
市日(增帝京景物略大明門左右日日市曰朝前市東/華門外嵗燈節十日市曰燈市東華門内月三日)
(市曰内市正陽橋日昃市曰窮漢市/城隍廟月朔望二十五日市曰廟市)
花兒匠(增六街花事豐臺種花人都中目為花兒匠每/月初三十三二十三日以車載雜花至槐樹斜)
　(街市/之)
　
　
　
　
　
　
　
　
　
　
　
　
　
　
御定月令輯要巻三
　欽定四庫全書
御定月令輯要卷四
　　春令
　　　　天道
　出震(原易萬物出乎震震東方也疏震是東方之卦斗/柄指東為春春時萬物出生也増趙彦昭詩出震)
　(乗東陸慿髙御北辰祥/雲應早嵗瑞雪候初旬)
　春冰(原書渉于春冰増杜甫詩東風吹春冰泱漭后土/濕張肅逺履春冰詩薄光全透日殘色半消春朱)
　(敦猶春曉曲玉人酒渇嚼/春冰曉色入簾横寳瑟)
　載陽(原詩春日載陽箋載之言則也陽温也増易林春/日載陽福履齊長梁武帝賦獻嵗發暉春日載陽)
　霡霂(増詩益之以霡霂既優既渥箋成王之時隂陽和/風雨時冬有積雪春而益之以小雨潤澤則饒洽)
　(束晳廣農議若必春無霡霂之潤秋/繁滂沱之患水旱失中雩禳有請)
　甲乙(原禮其日甲乙註乙之言軋也日之行春東従青/道發生萬物月為之佐時萬物皆解孚甲自抽軋)
　(而出因以為日名焉増漢書律歴志出甲於甲奮軋於/乙說文甲東方之孟陽氣萌動从木戴孚甲之象乙象)
　(春草木冤曲而出隂/氣尚彊其出乙乙也)
　大皥句芒(原禮其帝大皥其神句芒注大皥宓戲氏句/芒少皥氏之子曰重為木官疏元氣廣大謂)
　(之皥天以伏犧徳能同天故稱皥以東方生養元氣盛/大故謂之大皥句芒者主木之官木初生之時屈曲而)
　(有芒角故云句芒増傅休奕陽春/賦嘉句芒之統時宣太皥之威神)
　青陽(原爾雅春為青陽疏言春之氣和則青而温/陽也增漢書郊祀歌青陽開動根荄以遂)
　發生(原爾雅春為發生新論春之徳風風不信/則花萼不茂花萼不茂則發生之徳廢)
　養生之首(增公羊春王正月註春者養生之首疏乾鑿/度云震生萬物于東方陽氣施生愛利之道)
　(故東方為仁是養/生萬物之初首)
　凍釋蓺稷(増管子日至六十日而陽凍釋七十日而隂/凍釋隂凍釋而蓺稷百日不蓺稷故春事二)
　(十五日之/内耳也)
　星徳(原管子東方曰星其時曰春其氣曰風風生木與/骨其徳喜嬴而發出節時其事號令修除神位謹)
　(禱弊梗宗正陽治隄防耕芸樹藝正津梁脩溝瀆甃屋/行水解怨赦罪通四方然則柔風甘雨乃至百姓乃壽)
　(百蟲乃蕃此謂星徳星者掌/發發為風注星以和為徳也)
　萬物交通(増管子春三月天地乾燥水紏列之時也山/川涸落天氣下地氣上萬物交通故事已新)
　(事未起草木/荑生可食)
　春雨(増莊子春雨日/時草木怒生)
御製春雨賦神籥絪緼化機和煦元氣上融醲膏下聚首
　五行者曰水潤萬物者惟雨於時蒼祗涖節青鳥司晨
　餘寒未斂禁火方新風輕颺以習習雲宻布而鱗鱗垂
九霄之嘉澍飛四野之甘津始觸石以吐液旋彌空而
散澤初曵縷以吹絲繼縁霤而滴墀乍宻還疎欲斷又
續拂宇披檐挹川注谷既磅礴而淋漓亦瀰漫而渗漉
戞綺埒之眀璣流銅池之文縠木欣欣以向榮草萋萋
而如沐若夫徂畛徂隰是蓘是穮塍麥漸秀田禾始苗
廣地道之發育資土脈之沃饒雖霑體而塗足幸渥葉
而濡條况乃灌溉神州濊汪赤縣無遠弗届靡幽不徧
灑郊牧而歡呼浹寰瀛而舞忭慶玊燭之長調喜豐年
之屢見夫惟天地之徳廣大無私春生夏長雲行雨施
寓栽培於無意普美利於不知植品物以咸若含細大
而莫遺所以解澤傍徨湛恩深厚覆被民生恵鮮隴畝
興有渰於三陽敷仙霖於千耦世竝享夫豐亨俗咸登
於仁壽洋洋乎造物之𢎞功予一人乎何有
春為忠(原尸子春為忠東方為春春動也是故鳥/獸孕寧草木華生萬物咸遂忠之至也)
開春雷雨(増吕氏春秋開春始雷則蟄/蟲動矣時雨降則草木育矣)
物象春(原古三墳物象春春/主發生物之象也)
天門開(増史記天官書蒼帝行徳天門為之開索隠王/者行春令布徳澤被天下則上應靈威仰之帝)
(而天門為之開以發徳化/也天門即左右角閒也)
嵗星(増漢書天文志嵗星曰東方春木於人五常仁也/五事貌也仁虧貌失逆春令傷木氣罰見嵗星)
陽氣動物(原漢書律歴志少陽者東方東動也陽氣/動物於時為春春蠢也物蠢生乃動運)
乗震執規(增漢書魏相𫝊東方之神太昊乗震執規/司春注木為仁仁者生生者圜故為規)
甘雨育物(原淮南子春風至則甘雨降生育萬物羽者/嫗伏毛者孕育草木榮華鳥獸卵胎莫見其)
(為者而功/既成矣)
助春生(増春秋繁露少陽因/木而起助春之生也)
日行東陸(原易通統圖日春行東方青道曰/東陸李嶠詠日詩東陸蒼龍駕)
蠢動明逹(増春秋元命苞春含名蠢位東方動春明逹/注春之言蠢東之言動含此名以自明自逹)
(也/)
嵗始(原春秋元命苞春者嵗之/始也神明推移精神結紐)
萬物節(增春秋元命苞六合俱生萬物節注惟/於時為春以其蠢動無節應此時節也)
雷應節(增後漢書郎顗𫝊富者所以開發萌芽辟隂除/害萬物湏雷而解資雨而潤王者崇寛大順春)
(令則雷/應節)
白鶴雲(増易說春/有白鶴雲)
　萬物相代(増三禮義宗東岳謂之岱者代謝之義陽春/用事除故生新萬物更生相代之道故東為)
　(岱/也)
　角聲調(増晋書律歴志木音角三分羽益一以生其數/六十四屬木者以其清濁中人之象也春氣和)
　(則角/聲調)
　斗為天闗(増金匱春三月/斗星為天闗)
　木旺寅卯(増談撰卉木皆感於春氣而/後發生者以木旺寅卯然也)
　草生木王(増餘冬序錄按古三墳曰惟天至仁於草生/月天雨降河龍馬負圗又木王月命臣潜龍)
　(氏作甲歴所謂草生月與木王月記其/嵗之春也太古未造厯前以草木為記)
　六氣十八候(増埤雅立春之節初五日東風解凍次五/日蟄蟲始振後五日魚上冰次雨水中氣)
　(初五日獺祭魚次五日鴻鴈来後五日草木萌動次仲/春驚蟄之節初五日小桃華次五日倉庚鳴後五日鷹)
　(化為鳩次春分氣初五日元鳥至次五日雷乃發聲芍/藥榮後五日始電次季春清眀之節初五日桐始華次)
　(五日田䑕化為鴽牡丹華後五日虹始見次榖雨氣初/五日萍始生次五日鳴鳩拂其羽後五日戴勝降於桑)
　(凡此六氣一十八候/皆春陽布發生之令)
　春晴
御製春晴舟中作野水漫漫野岸長㡬行嫩柳帶斜陽不
　知春色來多少但覺花飛處處香(原沈佺期詩芳郊綠/樹散春晴複道離宫)
(烟霧生増白居易詩樓外春/晴百鳥鳴樓中春酒美人傾)
春雪(増嵇康琴賛澡以春雪澹若洞泉蘇軾詩薺麥餘/春雪櫻桃落晚風朱子春雪詩既有陽春曲那無)
(白雪謡連天飛不斷著地暖還銷/翁卷詩晩煙雲半雜春雪雨相和)
昊春(増張華詩仁風導/和氣句芒御昊春)
靈春(増曹毗詩靈春散/初澤棼煴青陽舒)
春霆(増魏都賦抑若春霆發響而驚蟄飛動王勃上劉/右相書不行而至春霆仗天地之威以息相吹時)
(雨鬰山/川之兆)
春風扇㣲和(増陶潜詩日暮天無雲春風扇㣲和公乗/億春風扇㣲和詩麗日催遲景和風扇早)
(春暖浮丹鳳闕韶媚黒龍津澹蕩迎仙仗靡㣲送畫輪/綠揺宫柳散紅待禁花新舞席潜移雪歌筵暗起塵應)
(當陽候律一/顧及佳辰)
春露(増子夜歌羅裳迮紅袖玉釵明/月璫冶逰歩春露豔覔同心郎)
春寒(増庾肩吾詩燭下夜縫衣春寒偏着手/原杜甫詩冰雪鶯難至春寒花較遲)
春神(増閻朝隠詩句芒人面乗/兩龍道是春神衛九重)
春陽(増張說詩禁林豔裔發春陽春望逍遥出畫/堂韓愈南山詩春陽潜沮洳濯濯吐深秀)
春雲(増髙適詩隔岸春雲邀翰墨傍簷垂柳報芳菲蔡/凝春雲處處生詩春色徧空明春雲處處生入風)
(衣蹔斂隨車葢轉輕作葉還依樹為樓欲近城含愁工/對影似有别離情裴澄春雲詩漠漠復溶溶乗春任所)
(従映林初展葉觸石未成峰旭日浮寒翠晴煙㸃浄容/霏㣲将似滅深淺又如重薄彩臨溪散輕隂帶雨濃空)
(餘負樵者嶺/上自相逢)
春星(原杜甫夜宴左氏莊詩暗水流花徑春星帶草堂/増侯寘玉樓春詞市橋燈火春星碎街鼔催歸人)
(未/醉)
春膏(增李咸用詩簷滴春/膏絶憑閑晚吹生)
　　政典
當宁(增禮天子當宁而立諸公東面諸侯西面曰朝注/當宁而立春朝也春主發散故出而當宁公侯分)
(於東西布/散兩處也)
春田(増禮國君春田不圍澤大夫不掩羣士不取麛卵/注此明貴賤田獵不同皆禁盡物位愈卑者禁愈)
(嚴春方字乳之時尤在所禁漢舊儀上林苑養百獸天/子春田獵射苑中取禽無數庾肩吾文都尉春田猶居)
(塞/外)
車旂服物(原禮乗鸞路駕蒼龍載青旂衣青衣服蒼玉/食麥與羊其器疏以逹注麥實有孚甲屬木)
(羊火畜也時尚寒食之以安性也器疏者刻鏤之象/物當貫土而出也疏色則順時食與器則順氣也)
春官(増周禮春官宗伯疏象春所立之官也宗尊也伯/長也春者出生萬物天子立宗伯使掌邦禮典禮)
(以事神為上所以使天下報本反始原唐書百官志光/宅元年改禮部曰春官増玉海雍熈四年以取士之職)
(歸有司嵗命春官知舉劉/禹錫詩滿城桃李屬春官)
春朝(原周禮春見曰朝注朝猶朝也欲其来/之早疏春東方六服當朝之嵗盡来朝)
舎采合舞(原周禮春官大胥春入學舍采合舞注春始/以學士入學宫而學之合舞等其進退使應)
(節奏疏學子始入學/必釋菜禮先師也)
招弭(増周禮春官男巫春招弭以除疾病注招招/福也弭讀為敉敉安也招弭皆有祀衍之禮)
祭馬祖執駒(原周禮夏官校人春祭馬祖執駒注馬祖/天駟也執猶拘也春通滛之時駒弱血氣)
(未定為其/乗匹傷之)
除蓐釁廐(増周禮夏官圉師春除蓐釁廐如牧注蓐/馬兹也馬既出而除之新釁焉神之也)
春蒐(原爾雅春獵為蒐注搜索取不任者増庾信馬射/賦雖行祓禊之飲即同春蒐之儀唐太宗詩春蒐)
(馳駿骨縂/轡俯長流)
天端(増公羊春王正月注以上繫王於春知謂文王也/文王始受命之王天之所命故上繫天端疏天端)
(即春也春秋說云以元之深正/天之端以天之端正王者之政)
陽官(増國語稷告王曰史帥陽官以命我司事曰距今/九日土其俱動王其祗祓監農不易注陽官春官)
(司事主農/事官也)
禁登斧(原逸周書禹之禁春三月山/林不登斧以成草木之長)
春五政(原管子春三月以甲乙之日發五政一政曰論/㓜孤舎有罪二政曰賦爵列授祿位三政曰凍)
(解脩溝瀆復亡人四政曰端險阻修封疆正阡陌五/政曰無殺麑夭母蹇華絶芋五政茍時春雨乃来)
木行御(原管子日至暏甲子木行御天子出令命左右/士師内御總别列爵論賢不肖士吏賦秘賜賞)
(於四境之内發故粟以田數出國衡順山林禁民斬木/所以愛草木也然則冰解而凍釋草木區萌贖蟄蟲卵)
(菱春辟勿時苗足本不癘雛鷇不夭麑䴠□/𫝊速亡傷繦緥時則不凋七十二日而畢)
奢龍為工師(増管子奢龍辯於東方故使為工/師春者工師也注工師即司空也)
八舉時節(増管子八舉時節君服青色味酸味聽角聲/治慘氣用八數飲於青后之井以羽獸之火)
(釁藏不忍行毆養坦氣脩通注木成/數八木氣舉君則順時節而布政)
原農事(増管子春出原農事之不本者謂之㳺/注原察也農事不依本務當原察之)
春嘗果(増史記叔孫通𫝊孝恵帝曽春出逰離宫叔孫/生曰古者有春嘗果方今櫻桃孰可獻願陛下)
(出因取櫻桃獻宗廟上/乃許之諸果獻由此興)
增珪幣(増漢書文帝紀十四年春詔曰朕獲執犧牲珪/幣以事上帝宗廟十四年於今歴日彌長其廣)
(増諸祀壇/塲珪幣)
賜金帛(増漢書宣帝紀元康三年春以神爵數集泰山/賜諸侯王丞相将軍列侯二千石金郎従官帛)
(各有差賜天下吏爵二級民一級/女子百户牛酒鰥寡孤獨髙年帛)
舉寃獄(増漢書成帝紀鴻嘉元年詔曰方春生長時臨/遣諌大夫理等舉三輔三河𢎞農寃獄公卿大)
(夫部刺史明申敕/守相稱朕意焉)
民出在壄(増漢書食貨志春令民畢出在壄又春将出/民里胥平旦坐於右塾鄰長坐於左塾畢出)
(然後歸夕亦如之注門側之堂曰塾坐於/門側者督促勸之知其蚤晏防怠惰也)
祠黃帝(原漢書郊祀志古天子常以春解祠祠黃帝用/一梟破鏡注黃帝五帝之首也嵗之始也梟鳥)
(名食母破鏡獸名食父黃帝欲絶其𩔖使百/吏祠皆用之解祠者謂祠祭以解罪求福)
行縣(増漢書韓延壽傳延夀入守左馮翊嵗餘不肯出/行縣丞掾以為方春月可壹出勸耕桑延壽不得)
(已行縣□髙陵民有昆弟相與訟田自言延壽大傷之/曰咎在馮翊當先退是日移病不聽事因入臥傳舎閉)
(閤思過於是兩昆弟深自悔皆自髠肉袒謝願以田相/移不敢復争後漢書百官志郡國常以春行所主縣勸)
(民農桑振救乏絶髙適酬李太/守詩坐堂風偃草行縣雨隨輈)
木神司令(原淮南子東方之極自碣石山過朝鮮貫大/人之國東之日出之次榑木之地青土樹木)
(之野大皥句芒之所司者萬二千里其令曰挺羣禁開/閉闔通窮窒逹障塞行優㳺棄怨惡解役罪免憂患休)
(罰刑開闗梁宣出財和外怨撫四方/行柔恵止剛强注句芒木神司主也)
成春事(増大戴禮方春三月緩施生育動作百物於時/有事享於皇祖皇考朝孤子八人以成春事)
行仁政(増尚書考靈曜春佩蒼璧乗蒼馬以出逰發/令於外春行仁政以順天之常以安國也)
罷築臺(増說苑晋平公春築臺叔向曰不可古者聖王/貴徳而務施緩刑辟而趨民時今春築臺是奪)
(民時也平公曰/善乃罷臺役)
肅主春(増春秋繁露王者能欲則肅肅則春氣得故肅/者主春春陽氣㣲萬物柔易移弱可化於時隂)
(氣為賊故王者欽欽不以議隂/事然後萬物遂生而木曲直也)
春令(原京房占春當退貪殘進柔良恤㓜孤賑不足/求隠士則萬物應節而生隨氣而長所謂春令)
育時物(増後漢書章帝紀元和二年詔三公曰方春生/養萬物莩甲宜助萌陽以育時物其令有司罪)
(非殊死且/勿案驗)
賜穀(増後漢書安帝紀元初六年詔曰夫政先京師後/諸夏月令仲春飬㓜小存諸孤季春賜貧窮賑乏)
(絶省婦使表貞女所以順陽氣崇生長也其賜民尤貧/困孤弱單獨穀人三斛貞婦有節義十斛甄表門閭旌)
(顯厥行注婦使/謂組紃之事)
服青幘(增後漢書輿服志皁衣羣吏春服青/幘立夏乃止助㣲順氣尊其方也)
春路(增後漢書輿服志注車必有鸞而春獨/鸞路者鸞鳳𩔖而色青故以名春路也)
奉順時氣(增後漢書郎顗傳方春東作布徳之元陽氣/開發養導萬物王者因天視聽奉順時氣宜)
(務従寛柔/遵其行令)
班春(原後漢書崔駰𫝊王莽時以崔篆為建新大尹到/官稱疾不視事門下掾倪敞諌篆乃强起班春注)
(班布春令增吴億燭影揺紅詞/使君千炬起班春歌吹香風暖)
幸闕里(增後漢書孔僖傳元和二年春帝東廵狩還過/魯幸闕里以太牢祀孔子及七十二弟子作六)
(代之樂大會孔氏男子二十以/上者六十三人命儒者講論)
無伐樹木(増東觀漢紀章帝行幸勅御史司空道橋所/過歴樹木方春日無得有所伐輅車可引避)
(也/)
採桑獻繭(増漢舊儀皇后春桑皆衣青手採桑以繅三/盆繭示羣妃妾従春桑生而皇后親桑於苑)
(中蠶室養蠶於箔以上羣/臣妾従桑還獻繭於舘)
求春福(増論衡東方主春春主生物故祭嵗星求春之/福也四時皆有力於物獨求春者重本尊始也)
射逹陽氣(増白虎通天子所以親射何助陽氣逹萬物/也春氣㣲弱恐物有窒塞不能自逹者夫射)
(自内發外貫堅入剛象/物之生故以射逹之也)
春休(増魏略孟康正始中出為𢎞農領典農校尉/郡領吏二百餘人渉春遣休常四分遣一)
行春(原謝承後漢書鄭𢎞消息繇賦政不煩苛行春大/旱隨車致雨白鹿方道挟轂而行主簿黃國拜賀)
(曰聞三公車轓畫作鹿明府必為宰/相岑参詩鶯聲隨坐嘯草色喚行春)
春不用雌(増宗書禮志元嘉十年太祝令徐閏刺署典/宗廟社禝祠祀薦五牲牛羊豕雞竝用雄其)
(一種市買由来送雌竊聞周􁦴王時賔起見雄雞自斷/其尾曰雞憚犧不祥今何以用雌博士徐道娱等議稱)
(案禮孟春之月犠牲無用牝如此是春月不用雌耳/秋冬無禁雄雞斷尾自可是春月宜自今改用雄雞)
收養老稚(増梁書武帝紀普通二年春親祠南郊詔曰/春司御氣䖍恭報祀思隨乾覆布兹亭育凡)
(民有單老孤稚不能自存主者郡縣咸/加收養贍給衣食每令周足以終其身)
屯官循行(増唐書食貨志開元二十五年詔屯官敘功/以豐凶為上下鎮戍地可耕者人給十畞以)
(供糧方春屯官循/行讁作不時者)
春坊(増唐書百官志龍朔二年改門下坊曰左春坊以/同姓為之􁦴雲二年始兼用庶姓置諭徳庶子以)
(比侍中右坊則庶/子以比中書令)
縦輕囚(原唐書唐臨𫝊臨為萬泉丞有輕囚久繫/方春農事興臨悉縦歸與之約囚如期還)
祀青帝(増唐書王璵傳明皇時推崇老子道好神仙廣/修祠祭璵上言請築壇東郊祀青帝天子入其)
(言/)
廵屬縣(増通典大始中詔守相三載一廵屬縣必/以春此古者所以述職省俗宣風展義也)
讀三朝寳訓(増玉海寳元二年詔侍讀學士李淑就/資善堂刪整三朝寳訓以備来春進讀)
戒折柏枝(原道山清話哲宗御講筵所手折一柏枝玩/程頥為講官奏曰方春萬物發生之時不可)
(非時毁折哲/宗亟擲於地)
薦新(増元史祭祀志薦新鮪野彘孟春用之鴈/天鵝仲春用之葑韭鴨鷄卵季春用之)
　　民用
柔桑(増詩女執懿筐遵彼㣲行爰求柔桑箋桑桑穉桑/也蠶始生宜穉桑𫝊休奕秋胡行百草揚春華攘)
(腕採柔桑杜牧詩春半/南陽西柔桑徧村塢)
采蘩(原詩春日遲遲采蘩祁祁疏蘩白蒿所以生蠶/増沈佺期入衛詩采蘩憶豳吹理棹想荆歌)
春酒(原詩為此春酒以介眉壽増陶潜詩歡言酌春酒/摘我園中蔬王績詩年光恰恰来滿甕營春酒趙)
(孟頫月中仙詞千官齊/拜舞玉杯進長生春酒)
紵麻(増詩可以漚紵疏紵亦麻也科生數十莖宿根在/地中至春自生不嵗種也今南越紵布皆用此麻)
枸杞羮(増詩集于苞杞疏杞一名地骨一名仙人/杖一名天精春生作羮茹服之輕身益氣)
春脉如弦(増内經黄帝曰春脉如弦何如而弦岐伯曰/春脉者肝也東方木也萬物之所以始生也)
(故其氣來耎弱輕虚而/滑端直以長故曰弦)
養生(原内經春三月此謂發陳天地俱生萬物以榮夜/卧早起廣歩於庭被髮緩形以使志生生而勿殺)
(予而勿奪賞而勿罰此春氣之/應養生之道也逆之則傷肝)
東方弧(増賈誼新書懸弧之禮義東方之/弧以梧梧者東方之草春木也)
建春山柑(原神異經東方裔外有建春山其上多柑増/庾肩吾謝湘東王賚甘啓名傳地理逺自武)
(陵之洲族茂神經/遥聞建春之嶺)
張主春(増說苑主春者張/昏而中可以種穀)
嫁娶(増白虎通嫁娶以春何也春天地/交通萬物始生隂陽交接之時也)
春日瓜(増廣志蜀地有春日瓜細小/小瓣宜藏正月種三月熟)
蜜蠟取蜂(増博物志逺方諸山蜜蠟處以木為器中開/小孔以蜜蠟塗器内外令遍春月蜂将生育)
(時捕取三兩頭著器中蜂飛去/尋将伴来經日漸益遂持器歸)
種苴麻(増齊民要術崔實曰二三月可/種苴麻注麻之有實者為苴)
種桑(増齊民要術種桑法毎畆以黍椹子各三升合種/之黍桑當俱生鋤之桑令稀疏調適黍熟穫之桑)
(生正與黍髙平因以利鎌摩地刈之曝令燥後/有風調放火燒之桑至春生一畆可食三箔蠶)
糟酢(増齊民要術作糟酢法用春糟以水和粥破塊經/三日壓取清水汁兩石許著熱粟米飯四斗投之)
(盆覆宻泥二七/日酢熟羙釅)
沙箸(増嶺表錄異沙箸生於海岸春吐苗其心若骨白/而且勁可為酒籌凡欲採者湏輕歩向前及手急)
(㧞之不然聞行者聲遽縮入/沙中掘尋之終不可得也)
開山田(増嶺表錄異新龍等州山田揀荒平處以鋤鍬/開為町疃伺春雨丘中貯水即先買鯇魚子散)
(於田内一二年後魚兒長大食草根竝既盡為熟/田又收魚利乃種稻且無稗草齊民之上術也)
青蚨(増􁆩嶁神書青蚨青色有光生於池澤多集蒲葉/上春生子於蒲上八八為行或九九為行如大蠶)
(子而圎取其母血及火炙/子血塗錢市物仍自還歸)
炎山(増元中記南方有炎山焉行人以正月二月三月/行過此山取山下木以為薪然之無焰取其皮績)
(之為火/浣布)
苦茶(原茶經茗春/采謂之苦茶)
種麻(増本草拾遺麻子早春種為春麻子小而有毒/晚春種為秋麻子入藥最佳壓油可以油物)
蜜塞(増本草拾遺蜜蠟所著皆絶巖石壁非攀縁所及/惟於山頂以籃輿懸下遂得采取蜂去餘蠟在石)
(有鳥如雀羣來啄之殆盡名曰靈雀至/春蜂歸如舊人亦占䕶其處謂之蜜塞)
胡桃汁(増開寳本草胡桃春/月斫皮汁沐頭至黒)
竹葉春(原杜甫詩崖蜜松花熟山杯竹葉春/増吴郡志吴興烏程酒名竹葉春)
梨花春(原白居易杭州春望詩青旗沽酒趂梨花/自注其俗醸酒趂梨花時熟號為梨花春)
五位缾(増清異錄五位缾自同光至開運盛行以銀銅/為之髙三尺圍八九寸上下直如筒様安嵌葢)
(其口有㣲窪處可以傾/酒春日郊行家家用之)
石鼈魚(増益部方物畧記石鼈魚状似􁫬䰲而小上春/時出石間庖人取為竒味賛鯫鱗么質本不登)
(爼以味見錄/雖細猶捕)
春耕飼牛(増耕桑偶記青齊間遇春耕則飼/牛以天麻飯仍用錦縷繫於角上)
魚苖(増避暑錄話浙東土人率以陂塘養魚乗春魚初/生時取種於江外長不過半寸以木桶置水中細)
(切草為食如食蠶謂之魚苗一夫可致/數千枚投於陂塘不三年長可盈尺)
五加皮(増曲洧舊聞藥有五加皮其樹身幹皆有刺葉/如楸俗呼之為刺楸春採芽可食味甜而㣲苦)
(或謂之/苦中甜)
鷺鷥花(増曲洧舊聞鄭許田野間二三月有一種花蔓/生其香清逺馬上聞之頗似木樨花色白土人)
(呼為鷺鷥花取其形/似也亦謂五里香)
接花法(増洛陽牡丹記花之木去地五七寸許截之乃/接以泥封裹用軟土擁之以蒻葉作庵子罩之)
(不令見風日唯南向留一小戸以逹/氣至春乃去其覆此接花之法也)
椶筍(増蘇軾詩序椶筍状如魚剖之得魚子味如苦筍/而加甘芳蜀人以饌佛僧筍生膚毳中葢花之方)
(孕者正二月間可剝取過此苦澀不可食矣法/當蒸熟所施畧與筍同蜜煮酢浸可致千里外)
酒名春(原東坡詩話韓退之詩且可勤買抛青春國史/補云酒有郢之富春烏程之若下春滎陽之土)
(窟春富平之石凍春劍南之燒春杜子美亦云聞道雲/安麴米春纔傾一盞便醺人近世裴鉶作傳青記裴航)
(事亦有酒名松醪春乃知唐人名酒多以春則抛青春/亦必酒名也増武林舊事諸色酒名思堂春皇都春留)
(都春十洲春海岳春蓬萊春錦波春浮/玉春秦淮春豐和香縠溪春萬象皆春)
羅浮春(増蘇軾寄鄧道士詩一杯羅浮春逺餉采薇客/遥知獨酌罷醉卧松下石施注羅浮春先生所)
(自造酒名也以恵州/見羅浮山而得名云)
萬家春(増蘇軾浣溪沙序子家/近釀酒名曰萬家春)
山礬(増黄庭堅題髙節亭邊山礬花引江南野中有一/種小白花木髙數尺春開極香野人謂之鄭花予)
(謂野人採鄭花葉以染黄/不借礬而成色故名山礬)
郫筒酒(原華陽風俗錄郫縣有郫筒池池旁有大竹郫/人刳其節傾春釀於筒苞以藕絲蔽以蕉葉信)
(宿香聞於林外然後斷/之以獻俗號郫筒酒)
卭竹筍(増筍譜卭竹筍出蜀中臨/卭故曰卭竹其筍春生)
植竹(増筍譜凡植竹正月二月引根/鞭必西南而行負隂就陽也)
􁫭筍(増筍譜􁫭筍出温處如苦竹長節/而薄可作屋椽筍則春生可食)
旋味筍(増筍譜旋味筍一名苦蒲筍福州南一日程多/生苦竹春則生筍鄊人煮食甚苦而且澀及停)
(久則味還可食/故曰旋味筍)
洞庭柑(増橘錄洞庭柑皮細而味羙熟最早藏之至來/嵗之春其色如丹鄉人謂其種自洞庭山来故)
(以得/名)
凍橘(増橘錄凍橘其顆如常橘之半著/子甚繁春二三月始採之亦可愛)
塌橘(増橘錄塌橘壯大而褊其南枝之向陽者外綠而/心甚紅經春味極甘羙瓣大而多液其種不常有)
(特橘之/次也)
河豚(原石林詩話歐陽文忠公記梅聖俞河豚詩春洲/生荻芽春岸飛楊花破題兩句已道盡河豚好處)
(謂河豚出於暮春食柳絮而肥殆不然今浙人食河豚/始於上元前常州江隂最先得方出時一尾直千錢然)
(不多得二月後日益多一尾纔百錢耳柳絮時/人已不食謂之斑子或言其腹中生蟲故惡之)
芽茶(増北苑茶錄凡茶芽數品最上曰小芽如雀舌鷹/爪以其勁直纖挺故號芽茶早春極少續文獻通)
(考洪武二十四年罷造龍團惟採茶芽以/進其品有四曰探春曰先春次春紫笋)
蠶市(原茅亭客話蜀有蠶市毎年正月至三月州城及/屬縣循環一十五處耆舊相傳古蠶叢氏為蜀主)
(民無定居隨蠶叢所在/致市居此其遺風也)
春蠶四眠(増會稽志春蠶多四眠餘蠶皆三眠越人謂/蠶眠為㓜謂之㓜一㓜二㓜三㓜大岑参詩)
(調笑携筐婦/春来蠶㡬眠)
蒲花褥(増澄懐錄采蒲花如柳絮者熟鞭貯以方青囊/作坐褥或臥褥春則暴收甚温燠木棉不及也)
揷花法(増癸辛雜識春花已半開者用刀剪下即揷之/蘿葡上却以花盆用土種之時時澆溉異時花)
(過則根已生矣既不傷/生意又可得種亦竒法)
蜜漬梅花(増山家清供楊誠齋詩云甕澄雪水釀春寒/蜜㸃梅花帶露餐句裏畧無烟火氣更教獨)
(上少陵壇剝白梅肉少許浸雪水梅花温釀之露一/宿取去蜜漬之可薦酒較之敲雪煎茶風味不殊也)
筍蕨羮(増山家清供春采筍蕨之嫩者以湯瀹之取魚/鰕同切作塊子用湯泡滚蒸入熟油醤研胡椒)
(拌和以粉皮乗覆各合於二盞内蒸熟名山海兜或名/筍蕨羮許梅屋棐云趂得山家笋蕨春借㕑烹煮自炊)
(薪倩誰分我杯羹去/寄與中朝食肉人)
棗油(原打棗譜盧諶祭/法春祠用棗油)
看麥娘(増野菜譜看麥娘隨麥生隴上因名春採可熟/食詩看麥娘来何早麥未登人未飽吾當與爾)
(還厥家共嚥/糟糠暫相飽)
牛塘利(増野菜譜牛塘利二三月采熟食亦可作虀詩/牛塘利牛得濟種草有餘青蓄水有餘味年來)
(水草枯忽變為荒薺采/采療人饑更得牛塘利)
剪刀股(増野菜譜剪刀股春采生食兼可作虀詩剪刀/股剪何益剪得今年地皮赤東家羅綺西家綾)
(今年不聞/剪刀聲)
洗心糖(増幽燕紀異茅地經冬燒去枝梗至春取/土中餘根搗汁煎之至甘可為洗心糖)
芹菹(増農政全書二三月/芹作英時可作菹)
火稻(増食療本草粳米赤者粒大而香新熟者動氣經/年亦發病惟江南人多收火稻貯倉燒去毛至春)
(舂米食之即不發病宜/人温中益氣補下元也)
青蒿(増本草綱目青蒿得春最/早人剔以為蔬根赤葉香)
龍涎(増本草綱目龍涎出西南海中是春間羣龍/所吐涎沬浮出番人採得貨之每兩千錢)
種茶(増本草綱目茶有野生種生種者用子其子大如/指頂正圎黒色二月下種一坎湏百顆乃生一株)
(葢空壳者多故也畏水與日最宜坡地/䕃處清明前采者上穀雨前者次之)
燎荒(増農桑通訣几墾闢荒地春曰燎荒注如平原草/萊深者至春燒荒趂地氣通潤草芽欲發根荄柔)
(脆易為/開墾)
葡萄醅(増錦繡萬花谷韓子蒼守黄州取春江綠漲葡/萄醅以名新釀酒有詩云葡萄酒用春江水壓)
(倒雲安/麴米春)
吕公茭(増學圃雜疏茭白以秋生吴中一種春生/曰吕公茭以非時為羙初出時煮食甜軟)
産茶(増農家餘話凡産茶之地山南和煖得春氣而先/發故芽嫩全味厚生山北隂寒至春深始前葉厚)
(而拳跼氣味不全如海/南産香之地相似也)
種石榴(増種樹書種石榴取直枝如拇指大斬一尺長/八九條共為一科燒二頭二寸作坑深一尺條)
(口徑一尺豎枝坑畔圍布令匀置枯骨礓石於枝間下/土令實一重骨石一重土出枝頭一寸水澆即生又以)
(骨石置枝間即茂杏熟間時合内納糞中/至春既生則移栽寔地既移不得復移)
斫桃樹(増種樹書桃樹過春以刀/疎斫之則穰出而不蛀)
春水辟疾(増名勝志春水出鶴慶府東七里石朶和石/坂中至春月水益盛和鹽梅椒末飲之可以)
(辟/疾)
香泉(増名勝志香泉在武定府城南三里泉至春則生/香土人毎以二三月間具酒肴祭泉然後汲之和)
(酒而飲謂/能愈衆疾)
木棉(増番禺雜編木棉先花後葉紫赤色大如椀二/三月間花既謝蘂為棉有殻盛之人績為衣裳)
社前茶(増學林新編茶之佳者造在社前其次火前謂/寒食前也其下則雨前謂穀雨前齊已詩云髙)
(人愛惜藏巖裏白甀封題寄/火前葢未知社前之為佳也)
燒山(増閩部疏山田薄無糞農家燒山茅候雨/至流入田中為糞以故入春則山山皆火)
豌豆(増務本新書豌豆二三月種諸豆之中豌豆/收多熟早莊農徃徃獻送此豆以為嘗新)
食麥(増遵生八牋春氣温宜食麥以凉之/不可一於温也禁吃熱物并焙衣服)
梳洗(増養生論春三月每朝梳頭一二百下至夜臥時/用熱湯下鹽撮洗膝下至足方臥以洩風毒脚氣)
(勿令/壅塞)
春線(増劉孝威詩花開人不歸節暖衣/湏變迴釵挂反環拭淚繩春線)
春衫(増賀徹詩度水春/衫綠映日晚粧紅)
春衣(原杜甫詩朝回日日典春衣増雍陶詩公子風流/嫌錦繡新裁白紵作春衣陸㳺詩過盡梅花把酒)
(稀熏籠香/冷换春衣)
春農(原杜甫諸将詩稍喜臨邊/王相國肯銷金甲事春農)
春被(増白居易春眠詩春被/薄亦暖朝䆫深更閑)
春耕(増蘇軾詩西崦人家應/最樂煮葵燒筍餉春耕)
　　物候
麋舌草(増爾雅萿䴢舌注今麋/舌草春生葉有似於舌)
百草生(増莊子春氣/發而百草生)
報春鳥(原顧渚山記顧渚山中有鳥似鴝鵒而小蒼黄/色每至正月二月作聲云春起也至三月四月)
(作聲云春去也採茶人呼為報春鳥増陸龜䝉茶人詩/雨後採芳去雲間幽路危唯應報春鳥得共斯人知)
媚蝶(原嶺表錄異媚草鶴子草也蔓生色淺紫葉形如/飛鶴春月生雙蟲食其葉越女收養蟲老蛻為蝶)
(帶之號/媚蝶)
喚春(増韓愈詩喚起春全曙注喚起聲如絡緯/圎轉清亮偏鳴於春曉江南謂之喚春)
迎春花(増白居易玩迎春花詩金英翠萼帶春寒黄色/花中有㡬般原羣芳譜迎春一名金腰帶叢生)
(髙數尺方莖厚葉春前有/花如瑞香花黄色不結實)
培松(増種樹書松必用春後社前帶土栽/培百株百活舎此時決無生理也)
麗春(原花木考金陵麗春鸎粟别種也紅/紫白黄江浙皆有之獨金陵者尤異)
䕶花鳥(増益部方物畧記䕶花鳥青城峨眉間往往有/之至春則啼其音若云無偷花果髣髴人言云)
(賛茜首黒裳黄駁其羽/厥鳴嚶嚶若禁若䕶)
楠換葉(増益部方物畧記楠蜀地最宜者生童童若幢/葢然枝葉不相礙樹甚端偉葉經嵗不彫至春)
(陳新相換有花/實似母丁香云)
娑羅花(増益部方物畧記娑羅花生峨嵋山中𩔖枇杷/數葩合房春開葉在表花在中或言根不可移)
(故俗人不得為玩賛聚葩共房/葉附花外根不得徙見偉茲世)
山篦子(原洛陽牡丹記洛人家家有花而少大樹者葢/其不接則不佳春初時洛人於壽安山中斵小)
(栽子賣城中/謂之山篦子)
牡丹接頭(増洛陽牡丹記姚黄一接頭直錢五千秋時/立劵買之至春見花乃歸其直天彭牡丹記)
(花之舊栽者曰祖花其新接頭有一春兩春者花少而/富至三春則花稍多及成樹花雖益繁而花葉減矣)
魚出浮陽(増埤雅鮪魚岫居至春始出而浮陽北/入河西上龍門入漆沮見日而目眩)
熊羆撲臕(増埤雅熊羆富脂至春臕癢/即登髙木自墜謂之撲臕)
紹興春(増天彭牡丹記紹興春者祥雲子花也色/淡泞而花尤富大者徑尺紹興中始𫝊)
下棉花種(増史照釋文木棉江南多有之以春二三月/下種既生湏一月三􁄓及熟時其皮四裂綻)
(出如棉碾去其核取如棉者以竹/為小弓牽弦以彈即今之棉花也)
黃梅山鴆(増遯齋閒覧蘄州黄梅山有鴆巢於山巖大/木中狀𩔖訓狐聲如擊腰鼔每春生子能飛)
(乃送出山唯/二雌雄獨晋)
竹雞食蘭(増佩楚軒客談安溪山多/竹雞山中人云春食蘭花)
春駒(増採蘭雜志蛱/蝶一名春駒)
鳳毛金(増嫏嬛記鳳毛金者鳳凰頸下有毛若綬光明/與金無二而細軟如絲遇春必落山下人拾取)
(織為金錦名鳳毛金明皇時宫中多以飾衣夜/中有光惟貴妃所賜最多裁衣為帳燦若白日)
植桐(増桐譜植桐者一無爪爬二無振揺至春則榮茂/而木又易於傑幹其新莖可抽五六尺者迨又至)
(春則根行而蔓其發/乃尤愈於初春時也)
楊柳(増本草綱目楊柳春初生柔荑即開黄蘂至春晩/葉長成後蘂中結細黒子蘂落而絮出如白絨因)
(風而飛入池沼化為浮萍/黄蘂即花其子乃絮也)
蝦蟇聒子(増本草綱目二三月蝦蟇曵腸於水際草上/纒􁁂如索日見黒㸃漸至春水時鳴以聒之)
(則科斗皆出謂之聒子/所謂蝦蟇聲抱是矣)
紫虈(増本草綱目石􁝍一名紫虈生東南海中江淹石/􁝍賦云亦有足翼得春雨則生花謝靈運詩白花)
(皜陽林紫/虈曄春流)
滿條紅(増羣芳諧紫荆一名滿條紅叢生春開紫花甚/細碎數朶一簇花罷葉出光𦂳㣲圎花謝即結)
(莢/子)
繡毬(増羣芳譜繡毬木本皺體葉青色㣲帶黒而澀春/月開花五瓣百花成朶團圞如毬花有紅白二種)
三春柳(増羣芳譜檉柳一名雨師一名長壽仙人柳/即俗所稱三春柳也春前以枝揷之易生)
蜃氣(増名勝志新安縣西北八十里大歩海中有媚珠/池又八十里有合蘭洲與龍穴洲相比穴凡兩有)
(龍出沒其間春晴蜃氣結為樓/臺城堞人物車馬往来之狀)
尹公潮(増名勝志餘杭縣西有泠溪取清泠之意乗舟/至此𣺌若凌空毎春日風生水輙漲數寸俗傳)
(有尹公者善異術叱/水成潮因名尹公潮)
廻雁峰(原一統志㢠廻雁峰在衡州/雁至此不過遇春而廻)
種竹(増農政全書正月一日二月二日三月三日皆可/種無不活者如要不間年出筍用正月一日二月)
(二/日)
佛桑花(増海槎餘錄佛桑花枝葉𩔖江南槿樹花𩔖中/州芍藥而輕柔過之開時當二三月之間色婀)
(娜可/愛)
荆溪蘭(増荆溪疏蘭出荆溪者葉柔花弱比閩浙産不/同又易致龍池銅官之間彌坂盈谷毎嵗正二)
(月之交負而入郭者價賤/於土人行市中衣袂皆馥)
石􁗻揚葩(増海味索隠石􁗻土名龜脚又名佛手蚶皆/以象形立名其肉端有兩黒爪至春月散開)
(如葩故郭璞江賦云石/􁗻應節而揚葩是也)
種梅(増便民圗纂春間取梅核埋糞地待/長二三尺許移栽其樹接桃則實脆)
種桃(増便民圗纂於暖處為坑春間以核埋之蒂/子向上尖頭向下長二三寸許和土移種)
種杏(増便民圗纂春初種於肥地候長成小樹/来春和土移栽以生子樹枝接之則實茂)
海魦化虎(増詩疏廣要海魦虎頭魦軆黒文鼈足巨者/餘二百斤常以春晦陟於海山之麓旬日化)
(為虎唯四足難/化經月乃成矣)
春禽(増王褒洞簫賦春禽羣嬉翺翔乎其巔原楊師道/詩霧中分曉日花裏弄春禽増韋莊詩閉門盡日)
(無人到翠羽/春禽滿樹喧)
春鳥(増古詩春鳥翻南飛翩翩獨翺翔王徳詩/春鳥絃歌聲柳𧦬詩春鳥一囀有千聲)
春鳩(増曹植詩春鳩鳴飛棟流猋激􁂻軒錢起/東臯早春詩萌蕙暖初吐春鳩鳴欲巢)
春荑(増謝靈運詩心契九秋幹目玩三/春荑劉峻相經序手無春荑之柔)
春桑(増梁簡文帝詩薄晚/畏蠶饑競採春桑葉)
春蠶(増沈約詩寧憶春蠶起日暮桑欲萎王筠詩春蠶/方曵緒新燕正衘泥李白詩昔視秋蛾飛今見春)
(蠶/生)
春筍(増蕭琛詩春筍方解籜弱柳向低風杜甫/詩無數春筍滿林生柴門宻掩斷人行)
　　占驗
春政(増文子政失於春嵗星盈縮/不居其常春政不失禾黍滋)
愆候(原管子春行冬政肅行秋政雷行夏政閹注閹陽/氣獨盛也淮南子春行夏令泄行秋令水行冬令)
(肅/)
春雷(原師曠占春雷初起其音格格霹靂者所謂雄雷/旱氣也其鳴依依音不大霹靂者謂之雌雷水氣)
(也/)
辰巳日雨(増師曠占春辰巳/日雨蝗蟲食禾稼)
春之徳風(増吕氏春秋春之徳風風不信/其華不盛華不盛則果實不生)
甲寅日風(増風角書春甲寅日風髙去地三四丈鳴/條以上常従申上来為大赦期六十日應)
春風轉方(増田家五行諺云春風踏脚報言易轉方如/人𫝊報不停脚也一云既吹一日南風必還)
(一日北風報答/也二說俱應)
春寒(増田家五行凡春宜和而反/寒必多雨諺云春寒多雨水)
春甲子占(増田家雜占春甲子/雨主夏旱六十日)
雷蕈(増田家雜占茆蕩内春初雨菌生/俗呼為雷蕈多則主旱無則主水)
甲申日雨(増田家雜占春甲/申日雨主米暴貴)
龍沙占嵗(増名勝志黄龍洲在延平府城東南張司空/祠前毎春水後土人視洲沙多寡占嵗豐歉)
(黄裳詩看此黄龍沙斗/起滿城歌吹入豐年)
　　雜紀
懐春(原詩有女懐春疏春是合昏之時増子夜歌朱光/照綠苑丹華粲羅星那能閨中繡獨無懐春情盧)
(仝卓女怨妾本懐/春女春愁不自任)
秉蕳(増詩士與女方秉蕳兮箋男女相棄各無匹偶/感春氣並出託采芬香之草而為滛佚之行)
春女(増詩女心傷悲箋春女感陽氣而思男原淮南子/春女思秋士悲而知物化矣註春女感陽則思増)
(劉希夷春女行春女顔如玉怨歌陽春曲巫山春樹紅/沅江春草緑自憐妖豔姿粧成獨見時愁心伴楊柳春)
(盡亂/如絲)
春臺(原老子衆人熈熈如春登臺注春隂陽交通萬物/或動登臺觀之意志淫淫然増西京記西京禁苑)
(内有望春宫在髙原之上東臨灞滻今上曽登北亭賦/春臺咏朝士奉和凡數百唐明皇春臺望詩暇景屬三)
(春髙臺聊四望極目千里際山川一何/壯杜甫詩楚岸收新雨春臺引細風)
行歌拾穂(増列子林𩔖年且百嵗底春被裘拾遺穂於/故畦竝歌竝進子貢曰先生曽不悔乎而行)
(歌拾/穂)
叩商絃(増列子當春而叩商絃以召/南吕凉風忽至草木成實)
負暄(増列子昔者宋國有田夫常衣緼黂僅以過冬暨/春東作自曝於日不知天下之有廣厦隩室綿纊)
(狐狢顧謂其妻曰負日之暄人/莫知者以獻吾君将有重賞)
陽春曲(原宋玉對楚王問客有歌於郢中者其始曰下/里巴人國中屬而和者數千人其為陽阿薤露)
(國中屬而和者數百人其為陽春白雪國中屬而和者/不過數十人増李白詩郢曲和陽春岑参詩陽春一曲)
(和皆/難)
大弦春温(原史記田齊世家騶忌子曰夫大弦濁/以春温者君也小弦㢘折以清者相也)
宜春宫(増史記司馬相如𫝊相如嘗従上至長楊獵還/過宜春宫三輔黃圗宜春宫本秦之離宫在長)
(安城東南杜縣東近下杜上林賦下棠梨息宜春/錢起雪晴詩長信月留寧避曉宜春花滿不飛香)
黄龍見(増漢書文帝紀十五/年春黄龍見於成紀)
宜春苑(増漢書元帝紀宜春下苑注宜春下苑即今京/城東南隅曲江池是括地志秦宜春宫在雍州)
(萬年縣西南三十里宜春苑在宫之東杜之南唐太宗/詩鏡池波太液粧苑麗宜春李適詩林香近接宜春苑)
(山翠遥添/獻夀杯)
壽春邑(増漢書地理志九江郡壽春邑劉禹錫寄韓/壽州詩風獵紅旗入壽春滿城鼔舞向朱輪)
奉春君(増漢書婁敬傳上曰本言都秦地者婁敬婁者/劉也賜姓劉氏拜為郎中號曰奉春君注春嵗)
(之始也以其首勸都闗中故號奉春/班固西都賦奉春建䇿留侯演成)
問牛喘(増漢書丙吉傳吉嘗出逢人逐牛牛喘吐舌吉/止駐使騎吏問逐牛行㡬里矣掾吏謂丞相失)
(問吉曰方春少陽用事未可太熱恐牛近/行用暑故喘此時氣失節恐有所傷害也)
富春山(増後漢書嚴光𫝊除為諌議大夫不屈乃耕於/富春注今杭州府富陽縣也本漢富春縣謝靈)
(運富春渚詩宵濟漁浦潭旦及富春/郭王維詩樹色分揚子潮聲滿富春)
射雉(増西京雜記茂陵文固陽善馴野雉為媒用以射/雉每以三春之月為茆障以自翳用觟矢以射之)
(日連/百數)
駘蕩宫(増三輔黃圗駘蕩宫春時㬌物駘蕩滿宫中也/謝朓詩朋情以鬱陶春物方駘蕩注駘蕩舒散)
(也/)
栢梁䑓(増三輔黃圖栢梁臺武帝元鼎二年春起此臺/在長安城中北門内三輔舊事云以香栢為梁)
(也帝嘗置酒其上詔羣臣和詩能七言/詩者乃得上蘇頲詩衘恩獻壽栢梁臺)
感笳音(原蔡琰别傳琰在右賢王部伍中春月感笳音/作詩言志曰胡笳動兮邊馬鳴孤雁歸兮聲嚶)
(嚶/)
春不破卵(増呉録包咸為吳郡主簿太守黃君行春咸/留守其郡郎君緣樓探雀卵咸責之曰春月)
(不宜破卵升危非/子道杖之二十)
賜春服(増晋書山濤𫝊魏帝嘗賜景帝春服帝以賜濤/潘岳藉田賦襲春服之蔞蔞兮接㳺車之轔轔)
宜陽青殿(増晋書張駿傳於姑臧城南築城起謙光殿/殿之四面各起一殿東曰宜陽青殿以春三)
(月居/之)
春月柳(原晋書王恭𫝊恭羙姿儀人多愛悦或目之云/濯濯如春月柳増唐太宗春池柳詩年柳變池)
(臺隋堤曲直㢠廻逐浪絲隂去迎風帶影来踈黃/一鳥弄半翠㡬睂開縈雪臨春岸参差間早梅)
春皇(増拾遺記春皇者伏羲之别/號以木徳稱王故曰春皇)
春宵宫(原拾遺記周穆王三十六年東廵大騎之谷指/春宵宫集諸方士仙術之要而螭鵠龍蛇之𩔖)
(竒種憑/空而出)
一枝春(増荆州記陸凱與范蔚宗交善自江南寄梅花/一枝詣長安與蔚宗兼贈詩云折花逢驛使寄)
(與隴頭人江南無/所有聊贈一枝春)
迎春(増益州記南隂平鄊東有浮中山每芳春逰人登/賞謂之迎春劉庭芝詩寄語同心伴迎春且薄粧)
應春花(増陸機要覽几花樹生南岳雖經雪/凝寒花必開便落時人謂之應春花)
華樹(原梁元帝纂要春木/曰華樹亦曰芳林)
宜春觀(増水經澇水經漢宜春觀合渼陂/入渭玉海宜春觀在鄠縣武帝造)
建春門(増水經注魏武封於鄴為北宫城東曰建/春門唐六典東都城東面三門中曰建春)
春􁦴明志詩(増南史王僧孺傳武帝制春㬌明志詩五/百字勅沈約以下詞人同作帝以僧孺為)
(工/)
春草(増南史謝恵連𫝊恵連年十嵗能屬文族兄靈運/嘉賞之云毎有篇章對恵連輙得佳語嘗於永嘉)
(西堂思詩竟日不就忽夢見恵連即得池塘生春草大/以為工陳翊龍池春草詩青春光鳳苑細草遍龍池曲)
(渚交蘋葉廻塘惹柳枝因風初冉冉覆岸欲離離色帶/金堤静隂連王樹移日光浮靃靡波影動参差豈比生)
(幽逺芳馨衆不知殷文圭春草碧色詩疎雨煙花潤斜/陽細彩匀花黏繁鬬錦人藉軟勝茵李琪春草碧色詩)
(窻紗迎擁砌簮玉妬成茵/天借新晴色雲饒落日春)
郊逰(増世説王東亭作宣武主簿嘗春月與石頭兄弟/乗馬出郊時彦同逰者連鑣俱進惟東亭一人常)
(在前覺數十歩諸人莫之解石頭等既疲倦俄而乗/輿囘諸人皆似従官惟東亭奕奕在前其悟㨗如此)
萬春門(増漢宫殿疏洛/陽有萬春之門)
長春宫(増唐書地理志同州朝邑縣有長春宫梁洽長/春宫賦長者仁壽之符春者發生之所杜甫詩)
(雲㫁岳蓮臨大路/天晴宫柳暗長春)
望春宫(増唐書地理志京兆萬年縣有南望春宫臨滻/水西岸有北望春宫蘇頲詩東望望春春可憐)
(更逢晴日/柳含烟)
春羅(増唐書地理志鎮州常山郡貢春羅李賀神/仙曲春羅書字邀王母共宴紅樓最深處)
生春酒(増唐書地理志劍南/道成都府貢生春酒)
宜春泉(増唐書地理志袁州宜春郡/縣宜春有宜春泉醖酒入貢)
望春亭(増唐書公主傳趙國莊懿公主下嫁魏博節度/使田緒徳宗幸望春亭臨餞西都雜記望春亭)
(在禁苑東南髙原之上崔日用詩鳳閣斜通平樂觀龍/旂直逼望春亭令狐楚詩晚逰臨碧殿日上望春亭)
苑池異鳥(原唐書閻立本𫝊太宗與侍臣泛舟春苑池/見異鳥容與波上恱之詔坐者賦詩而召立)
(本侔/狀)
縣令引舟(原唐書何易于𫝊易于為益昌令州刺史崔/朴嘗乗春與賔屬泛舟出益昌旁索民挽繂)
(易于身引舟朴驚問狀易于曰方春百姓/耕且蠶惟令不事可任其勞朴愧疾驅去)
競渡(増唐書杜亞𫝊拜淮南節度方春南民為競渡戲/亞欲輕駛乃髹船底使篙人衣油綵衣沒水不濡)
桃花靧面(原虞世南史畧北齊盧士深妻崔林義之女/有才學春日以桃花和雪與兒靧面咒曰取)
(紅花取白雪與兒洗面作光悦取白雪取紅花與兒洗/面作妍華取花紅取雪白與兒洗面作光澤取雪白取)
(花紅與兒洗/面作華容)
桃花行(増􁦴龍文館記四年春上宴於桃花園羣臣畢/従學士李嶠等各獻桃花詩上令宫女歌之辭)
(既清婉歌仍妙絶獻詩者皆稱萬嵗上/勅太常簡二十篇入樂府號曰桃花行)
春明門(増明皇實錄開元十七年侍臣以下燕於春明/門外寧王憲之園池帝御花萼樓邀其廻騎更)
(令坐飲遞舞/班賜有差)
選勝行樂(増通鑑開元十八年初令百官於春月旬休/選勝行樂自宰相至貟外郎凡十二筵各賜)
(錢五千緡上或御花萼樓邀其/歸騎留飲迭使起舞盡歡而去)
移春檻(原開天遺事楊國忠子弟每春至之時求名花/異木植於檻中以板為底以木為輪使人牽之)
(自轉所至之處檻在目前/便即歡賞目之為移春檻)
看花馬(原開天遺事長安侠少每至春時結朋聮黨各/置矮馬飾以錦韉金絡竝轡於花樹下往来使)
(僕従執酒皿而隨之/遇好囿則駐馬而飲)
顛飲(増開天遺事長安進士鄭愚劉参郭保衡王冲張/道隠等十數軰不拘禮節旁若無人每春時選妓)
(乗小犢車指名園曲沼/藉草喧呼自謂之顛飲)
惜花鈴(原開天遺事寧王春時於後園中紉紅絲為繩/宻綴金鈴繫於花梢之上每有鳥雀翔集則令)
(園吏掣鈴索以驚/之盖惜花之故也)
樓車載樂(原開天遺事楊國忠子弟恃后族之貴極於/奢侈每逰春之際以大車結綵帛為樓載女)
(樂數十人自私第聲樂前引出逰/園苑中長安豪民貴族皆效之)
油幕(原開天遺事長安貴家子弟毎至春時逰宴供帳/於園圃中隨行載以油幕或遇隂雨以幕覆之盡)
(歡而/歸)
裙幄(原開天遺事長安士女逰春野歩遇名花則設席/藉草以紅裙遞相插掛以為宴幄其奢逸如此増)
(蔣㨗喜遷鶯詞水暖成紋/雲晴生影芳草漸侵裙幄)
鬬花(原開天遺事長安士女春時鬬花戴插以竒花多/者為勝皆用千金市名花植於庭苑中以備春時)
(之鬬也増清異錄劉銀在國春深令宫人鬬花凌晨開/後苑各任採擇少頃勅還宫鎻花門膳訖普集角勝負)
(於殿中宦士抱闗宫人出入皆搜懐袖置樓羅歴以/騐姓名法制甚嚴時號花禁負者獻耍金耍銀買宴)
御花插巾(増開天遺事長安春時盛於逰賞園林樹木/無閒地故學士蘇頲應制云飛埃結紅霧逰)
(葢飃青雲帝覧之嘉賞焉遂以/御花親插頲之巾上時人榮之)
有脚陽春(原開天遺事宋璟愛民恤物朝野歸羙時人/咸謂璟為有脚陽春言所至之處如陽春煦)
(物/也)
春鶯囀(原樂苑大春鶯囀唐虞世南及蔡亮作又有小/春鶯囀竝商調曲也教坊記髙宗曉聲律聞風)
(葉鳥聲皆蹈以應節嘗晨坐聞鶯聲命樂工白明逹寫/之為春鶯囀增張祜春鶯囀辭興慶池南柳未開太真)
(先把一枝梅内人已唱春/鶯囀花下傞傞軟舞来)
獻春門(増唐六典兩儀殿/之左曰獻春門)
春暉門(増唐六典乾元殿/之左曰春暉門)
萬春殿(増唐六典兩儀殿/之東曰萬春殿)
春闈(原國史補凡進士籍而入選謂之春闈増朱/慶餘詩帝命㡬曽移重鎮時清猶望領春闈)
流雲嘯(増嘯㫖流雲古之善嘯者聽韓娥之聲而寫之/也沉浮起伏若龍㳺戲春泉直上萬仞聲遏流)
(雲故曰流雲當林塘春/照晚日和風特宜為之)
天姥山(増元和郡縣志天姥山石壁上有刋字科斗/形髙不可識春月樵者聞簫鼔笳吹聲聒耳)
龍口渠(増金鑾宻記翰林有龍口渠通内苑大雨之後/必飄諸花蘂經由而出有百種香色名不可盡)
(春月/尤妙)
惜春御史(原玉麈集穆宗每宫中花開則以重頂帳/䝉蔽欄檻置惜春御史掌之號曰括香)
賞心亭(増桂苑叢談咸通中丞相姑臧公移鎮淮海於/戲馬亭西連玉鈎斜道開闢池沼構葺亭臺芳)
(春九旬都人士女得以逰觀初/公搆池亭畢未有名因名賞心)
聽黃鸝聲(原雲仙雜記戴顒春携雙柑斗酒人問何/之曰往聽黃鸝聲此俗耳鍼砭詩腸鼓吹)
挑野蔬(増雲仙雜記郭元申家貧無食春月/携兒挑野蔬一日有餘三日不出)
泛春渠(原雲仙雜記汝陽王璡取雲夢石甃泛春渠/以蓄酒作金銀龜魚浮沉其中為酌酒具)
争春館(原揚州事迹揚州太守圃中有杏花數十畷毎/至爛開張大宴一株令一倡倚其傍立館曰争)
(春/)
討春(増陸龜䝉詩序闔閭城北有/賣花翁討春之士往往造焉)
藏春塢(原長編刁約作藏春塢日逰其/中増蘇軾詩藏春塢裏鶑花閙)
泥融覺(増清異錄比丘無染逰廬山春雨路滑忽仆/石上由是洞見本原士大夫稱為泥融覺)
雨天三昧(増清異錄閩昶春餘宴後苑飛紅滿空昶曰/彌陀經云雨天曼陀羅華此㬌近似今日觀)
(化工之雨天三昧宜/召六宫設三昧宴)
錦洞天(増清異錄李後主毎春盛時梁棟䆫壁柱/栱階砌並作隔筒宻插雜花榜曰錦洞天)
春宴雨(増畫墁錄建隆初春宴方就次雨大作舞樂失/容范質言曰今嵗二麥必倍收上喜動色命滿)
(泛入夜方罷/莫不沾醉)
萬物有春意(増程子語錄春觀萬物皆有春意/堯夫有詩云拍拍滿懐都是春)
賞花釣魚(原温公詩話先朝春月多召兩府兩制三舘/於後苑賞花釣魚賦詩自西陲用兵廢缺甚)
(久仁宗復修故事羣臣和御製詩是日㣲隂寒韓魏公/時為首相詩卒章云輕雲閣雨迎天仗寒色留春入壽)
(杯二十年前曽侍宴台司今日喜重陪増遼史聖宗紀/統和五年幸長春宫賞花釣魚以牡丹遍賜近臣歡宴)
(累/日)
江南春(原温公詩話㓂萊公詩才思融逺嘗為江南春/云波渺渺柳依依孤村芳草逺斜日杏花飛江)
(南春盡離腸斷蘋滿汀/洲人未歸為人膾炙)
陌上花(原蘇軾陌上花引㳺九仙山聞里中兒歌陌上/花父老曰吴越王妃每嵗春必歸臨安王以書)
(遺妃曰陌上花開可緩緩歸矣吴人用其語為/歌含思宛轉聽之凄然而其詞鄙野為易之云)
洛中風俗(増聞見前錄洛中風俗嵗正月梅已花二月/桃李襍花盛三月牡丹開於花盛處作園囿)
(四方伎藝舉集都人士女載酒争出擇園亭勝地上下/池臺間引滿歌呼不復問其主人抵暮逰花市以筠籠)
(買花雖貧者亦戴花飲酒相樂故王平甫/詩曰風暄翠幕春沽酒露濕筠籠夜賣花)
西池春逰(増清尊錄西池春逰都人士女讙集自諸王/邸第及公侯戚里中貴人家帟幕車馬相屬)
(歌姝舞姬皆飾璫翠佩珠犀/覽鏡顧形人人自謂傾國)
禳灾(増揮麈前錄髙昌佛寺五十餘區皆唐朝賜額居/民春月多逰羣聚遨樂於其間逰者馬上持弓矢)
(射諸物謂/之禳灾)
呪水成醪(増葆光錄殷七七嘗春逰/酒盡将水呪之成濃醪)
放春(増乾淳嵗時記蒋苑使有小圃不滿二畆而花木/匼匝亭榭竒巧春時悉以所有書畫玩器冠花器)
(弄之物羅列滿前戲效闗撲閙竿花籃之類悉皆縷絲/金玉為之且立標竿射垜及鞦韆梭門鬬雞蹴踘諸戲)
(事以娱逰客衣冠士女至者招邀/杯酒往往禁煙乃已謂之放春)
禁苑賞花(増乾淳嵗時記禁中賞花非一起自梅堂賞/梅芳春堂賞杏花桃源觀桃粲錦堂金林檎)
(照粧亭海棠至於鍾羙堂大花為極盛堂前三面皆以/花石為臺三層各植名品標以象牌覆以碧幕臺後分)
(植玉蘭繡毬數百株儼如鏤玉屏堂内左右各列三層/雕花彩檻䕶以彩色牡丹畫衣間列碾玉水晶金壺及)
(大食玻瓈等瓶各簮竒品如姚魏御衣黄照殿紅之類/㡬千朶别以銀箔間貼大斛分種數十百窠分列四面)
(梁棟䆫戸間亦以湘筒貯花鱗次簇插何翅萬朶至春/暮則稽古堂會瀛堂賞瓊花静侣亭紫笑浄香亭采蘭)
(挑笋則春事已在/綠隂芳草間矣)
拜掃(増岳陽風土記春社後遇好天色往往相/繼上山中州人所謂拜掃也至寒食而止)
叢春園(増洛陽名園記叢春園門下侍郎安公買於尹/氏其大亭有叢春亭髙亭有先春亭叢春亭出)
(荼蘼架上髙/可望洛水)
羅漢絛(増湖湘故事羅漢絛後洞有草蔓結如帶長丈/餘附木而生相傳謂之羅漢絛畢田詩云五百)
(移栖絶洞深空㽞轍迹杳難尋緑/絲絛帶何人施長到春来掛滿林)
會春園(増湖湘故事湖南馬氏作會春園開宴有數聮/為當時所稱云珠璣影冷偏粘草蘭麝香濃却)
(損花山色逺堆螺黛/雨草梢春戞麝香風)
吹花擘柳(原遯齎閑覽河朔春時多大風飛塵撼木數/日一作二三日方止以訪左右對曰不得是)
(風且無年名曰吹花擘/柳風草木百穀皆藉之)
春夢(増李賀春懐引寳枕垂雲選春夢鈿合碧寒龍腦/凍李商隠詩春夢亂不記春原登已重蘇軾詩投)
(梭毎困東隣女換扇惟逢春夢婆原侯鯖錄東坡在昌/化嘗負大瓢行歌田畆間饁婦年七十云内翰昔日富)
(貴一場春夢坡然之里/人呼此婦為春夢婆)
春江釣叟圗(増圗畫見聞誌衛賢事李後主為内供奉/工畫人物臺閣有春江釣叟圗上有李後)
(主書漁父詞一棹春風一葉舟一綸繭縷/一輕鈎花滿渚酒盈甌萬頃波中得自由)
梅亭(増癸辛雜識趙春谷梅亭曰東/風第一賈秋壑梅亭曰第一春)
百花獅子(原林下清錄曲江貴家逰賞則剪百花􁛑獅/子遞相送遺獅子有小連環欲送則以蜀錦)
(流蘇牽之唱曰春光/且莫去留與醉人看)
羙農臺(増寰宇記羙農臺在漢中府城東後漢書桓宣/為漢中守春月嘗登此臺以勸農故曰羙農臺)
長春殿(増宋會要西京大内後苑有長春殿/玉海乾徳三年宴近臣於長春殿)
和春殿(増玉海隋/有和春殿)
迎春苑(増玉海太平興國五年賜/及第舉人宴於迎春苑)
望春門(増玉海唐有望春門王建宫詞今/日踏青歸較晚𫝊聲㽞著望春門)
延春閣(増玉海寳元元年改萬春閣為延春閣閣在禁/中北臨後苑逰幸之所也兩壁畫農家蠶織黃)
(庭堅詩想得天香隨御/所延春閣道轉輕雷)
逰春弄(増琴曲譜錄蔡邕昔入青溪訪鬼谷先/生所居山東常有人逰因成逰春弄)
春波橋(増會稽志春波橋在會稽縣東南五里賀知章/詩云離别家鄊嵗月多近来人事半消磨惟有)
(門前鑑湖水春風不改/舊時波故取此名橋)
瑒花(増王蘂辨證江南野中有小白花髙數尺春/開極香土人呼名瑒花瑒玉名取其白也)
牡丹花品(増天彭牡丹記牡丹花品著者有/洛陽春紹興春政和春探春毬)
花市(増芍藥譜揚之人無貴賤皆喜戴花開明橋之間/方春之月拂旦有花市焉西湖志杭州壽安坊俗)
(稱官巷宋時謂之花市亦曰花團葢汴京壽安山下多/花園春時賞宴争華競侈錦簇繡圍移都後以花市比)
(之故稱壽安坊今兩岸多/賣花之家亦其遺俗也)
買春錢(増承平舊纂進士不第者/親知供酒肉費號買春錢)
春巴納(増遼史營衛志春巴納在鴨子河濼皇帝正月/上旬起牙帳約六十日方至天鵝未至卓帳氷)
(上鑿氷取魚氷泮乃縦鷹鶻捕鵝鴈鴨子河濼在長春/州東北四面皆沙堝多榆柳杏林皇帝每至侍御各備)
(連鎚一柄鷹食一器刺鵝錐一枚於濼周圍相去各五/七歩排立皇帝於上風望之有鵝之處舉旗探騎馳報)
(逺泊鳴鼔鵝驚騰起五方擎進東海青鶻拜授皇帝放/之鶻擒鵝墜排立近者舉錐刺鵝取腦以飼鶻皇帝得)
(頭鵝薦廟羣臣各獻酒果舉樂更相酬酢致賀語皆插/鵝毛於首以為樂賜従人酒遍散其毛弋獵網釣春盡)
(乃/還)
春水服飾(増金史輿服志其従春水之/服則有鶻捕鵝雜花卉之飾)
玉蘂花(増劇談錄上都安業坊唐昌觀舊有玉蘂花甚/繁每發若瑶林瓊樹元和中春物方盛車馬尋)
(玩者相繼忽一日有女子年可十七八乗馬容色婉約/逈出於衆下馬以白角扇障面直造花所異香芬馥聞)
(於數十歩之外佇立良久令小僕取花數枝而/出須叟望之已在半天餘香不散者經月餘日)
灌木春鶯(増古琴䟽梁武帝賜張率玉琴/一張琴首金嵌灌木春鶯四字)
春波曲(増占琴䟽昔恒山有雙白鶴化為二神女舞於/臺上已而拊落霞之琴歌清吴春波之曲遍山)
(俱/響)
春江(増樂府詩集春江花月夜陳後主所作張子容春/江花月夜曲林花發岸口氣色動江新此夜江中)
(月流光花上春分明石潭裏宜照浣沙人唐郭元振曰/春江巴女曲也張仲素春江行揺漾越江春相将采白)
(蘋歸時不覺夜/出浦月隨人)
一捻紅(原全芳備爼唐明皇時有獻牡丹者貴妃勻面/口脂手印於花上詔於仙春館栽来嵗花開上)
(有脂印紅迹帝/名為一捻紅)
酒香山(増君山記酒香山在君山上相傳每/春時往往聞酒香尋之莫見其處)
錦繡谷(増名勝志金谿縣治後有錦/繡谷以春月花開如繡故名)
衆春園(増名勝志定州衆春園在華塔寺宋韓魏公為/守時嘗築臺池園囿仍自為記略曰郡北隅瀦)
(水為塘廣百畆餘植柳萬株亭榭花草之盛冠於北陲/總而名之曰衆春良辰佳莭太守與吏民同一日之適)
(㳺覽其間以通/聖時無事之樂)
春風亭(増名勝志永新縣治内有春風亭宋時元絳為/令所建作詩云三年到此别無功種得桃花滿)
(縣紅此日不能收拾/去一時分付與東風)
食朝霞(増陵陽子明經春食朝霞/朝霞者日欲出時黄氣也)
卧向東方(増遵生八牋春三月卧/宜頭向東方乗生氣也)
風穴(増外國圗風山之首髙三百里/有風穴方三十里春風自是出)
肝用事(増雲笈七籖治肝當用嘘嘘為㵼吸為補夫肝/者震之氣木之精其色青其象如懸匏肝主魂)
(其神如龍化為二玉女玉童各長七寸出入於肝臓肝/者春之用事常以正月二月三月寅時東向平坐叩齒)
　(三通閉氣九息吸震宫之青氣三吞之以享青/帝之祀以致二童之饌木精乗王則肝歡寡憂)
　服雲英(増雲笈七籖雲母有八種色黄白而青多者/名雲英宜春時服之令人身輕入水不寒)
御製㬌山春望詩雲霄千尺倚丹丘輦下山河一望收鳳
　翥中天連紫闕龍蟠北極壯皇州煙生沆瀣春初麗露
　濕芙蓉翠欲流却向閭閻看蔀屋崇髙還厪廟堂憂
御製春日觀花詩枝上流鶯早千紅萬紫香氣融催􁦴麗
　風過遞年芳穠李花猶淺垂楊葉未長澗中春澑發疑
　是奏笙簧
御製春日郊行詩春殿晴雲曉鑾輿出禁闈桃花臨紫陌
　柳色啓青暉細雨清塵界和風散徳威馬嘶馳道逺滿
　地盡芳菲
御製玉泉春曉詩郊墅初晴後芳春曙色旋孤巒堆畫障
　細穴吐新泉浪静鮮鱗躍風恬紫菂妍怡情看萬象浩
　浩思無邊
御製春夜詩玉罏烟靄盡夜静百花香曙氣浮丹陛春光
　拂象牀
御製春詩旭日含新淑春光覆滿屋東皇轉嵗華融氣雜
　山谷
　春囿(増楚辭騰駕歩逰獵春囿只陸/機詩逍遥春王囿躑躅千畆田)
　春華(增班固答賔戯馳辯如濤波摛藻如春華/張華答何劭詩穆如灑清風煥若春華敷)
　春圃(増張衡東京賦植華平於春圃豐朱草於中唐/王建詩春圃紫芹長卓卓暖泉青草一叢叢)
　夏侯湛春可樂賦(増春可樂兮樂東作之良時嘉新田/之啟萊恱中疇之發菑桑冉冉以奮)
　(條麥遂遂以揚秀澤苖翳渚原卉耀阜春可樂兮樂崇/陸之可娱登夷岡以迴朓超矯駕乎山隅綴雜花以為)
　(葢集繁㽔以飾裳散風衣之馥氣納戢懐之潜芳鶯交/交以弄音翠翾翾以輕翔招君子以偕樂携淑人以㣲)
　(行/)
　子夜春歌(増春風動春心流目曯山林山林多竒采陽/鳥吐清音又杜鵑竹裏鳴梅花落滿道燕女)
　(逰春月羅/裳曵芳草)
　春英(増子夜歌綠荑帶長路丹椒重/紫莖流吹出郊外共歡弄春英)
　春苑(増子夜歌鮮雲媚朱㬌芳風散林花佳人歩春苑/繡帶飛紛葩趙彦伯詩紅萼競然春苑曙丰茸新)
　(色御/筵開)
　春園(増子夜歌春園花就黄陽池水方淥庾信詩暫住/春園傍聊過看果行張說詩春園既醉心和樂共)
　(識皇恩/造化同)
春枝(増賀循夾池修竹詩来風韻晚徑集鳳動/春枝范成大詩穠香温夜氣小而濕春枝)
春泉(原庾闌詩手澡春香潔目翫陽葩鮮増庾信詩春/泉下玉澑青鳥向金華李端詩看虹登晚墅踏石)
(過春/泉)
春渚(増謝靈運詩鳴笳發春渚稅鑾登山椒原杜甫/晝夢詩桃花氣暖眼自醉春渚日落夢相牽)
春岸(増謝靈運詩海鷗戲春岸天雞弄和風蕭子揮詩/蟲聲繞春岸月色思空閨杜甫詩春岸桃花水雲)
(帆楓/樹林)
春色滿皇州(増謝朓詩宛洛佳遨逰春色滿皇州滕邁/春色滿皇州詩藹藹復悠悠春歸十二樓)
(最明雲裏闕先滿日邊州色媚青門外光揺紫陌頭上/林榮舊樹太液鏡新流暖帶祥煙起晴添瑞㬌浮陽和)
(如啓蟄従/此事芳逰)
春洲(増謝朓詩喧鳥覆春洲雜英滿芳甸庾信詩流水/桃花色春洲杜若香温庭筠春洲曲韶光染色如)
(蛾翠綠濕紅鮮水容媚蘇小慵/多蘭渚閒融融浦日鵁鶄寐)
春疇(増謝朓詩袚穢/河滸張樂春疇)
春山(増鮑照春日行春山茂春日明園中鳥多嘉聲杜/甫詩春山無伴獨相求伐木丁丁山更幽李華詩)
(芳樹無人花自落春山一路鳥空/啼郭熙畫譜春山澹冶而如笑)
春叢(増梁簡文帝詩花樹含春叢羅帳夜長空李/商隠詩春叢定是饒栖鳥飲罷莫持紅燭行)
春庭(増梁簡文帝答張纉書春庭樂􁦴轉蕙/承風蕭慤詩春庭聊縦望樓臺自相隠)
春隂(増梁簡文帝詩沙文浪中積春隂江上来常建詩/晴天無纎翳郊野浮春隂林逋春隂詩似雨非晴)
(意思深宿酲牽率卧春隂苦憐燕子寒相竝生怕梨花/晚不禁薄薄簾幃欺欲透遥遥歌管壓来沉北園南陌)
(狂無數只有/芳菲會此心)
梁元帝春日篇(増春還春節美春日春風過春色日日/異春情處處多處處春芳動日日春禽)
(變春意春已繁春人春不見不見懐春人徒望春光新/春愁春自結春結詎能申欲道春園趣復憶春時人春)
(人意何在空爽上春期獨念春花落還似惜春時白居/易春逰詩春樹花珠顆春塘水麴塵春娃無氣力春馬)
(有精/神)
沈約春白紵歌(増蘭葉参差桃半紅飛芳舞縠戲春風/如嬌如怨狀不同含笑流眄滿堂中翡)
(翠羣飛飛不息願在人間長比翼佩/服瑶草駐容色舜日堯年歡無極)
春粧(原沈約詩斜簮映秋水開鏡比春粧増徐夤牡/丹花詩嬌含嫩臉春粧薄紅蘸香綃豔色輕)
春籞(増沈約詩帳殿臨/春籞帷宫繞芳薈)
春煙(増范雲詩春草醉春煙深閨人獨眠李白詩芳草/換野色飛蘿隔春煙林逋詩春煙寺院敲茶鼔夕)
(照樓臺/卓酒旗)
春水(増江淹别賦春草碧色春水綠波王褒碑銘桃花/春水靈草孤洲杜甫詩一逕野花落孤村春水生)
(嚴維詩柳塘春水/漫花塢夕陽遲)
春塘(増江淹青苔賦春塘秀色陽鳥好音/庾肩吾詩㢠廻岸髙花發春塘細柳懸)
春瀾(増江淹詩緩歩遵汀渚揚枻泛春瀾/蔡襄詩霅水生春瀾瑩淨沙可數)
春流(増何遜詩遽逐春流返歸帆得望家原杜/甫春日江村詩農務村村急春流岸岸深)
春渠(増劉孝綽詩皇心睠樂飲帳殿臨春/渠嚴維詩柳塘熏晝日花水溢春渠)
春宵(増劉孝綽詩春宵猶自長春心非/一傷月帶園樓影風飄花樹香)
春閨(増王筠詩従君客/梁後方畫掩春閨)
春城(増吳邁逺詩綠樹揺雲光春城起風色王維詩晚/鐘鳴上苑踈雨過春城韓翃詩春城無處不飛花)
(寒食東風/御柳斜)
春澑(原隂鏗詩洞庭春澑滿平湖錦帆張増/白居易詩西澗冰已消春澑含新碧)
春牖(増庾肩吾詩春牖對/芳洲珠簾新上鈎)
春樓(増陳後主詩春樓髻梳罷南陌競相隨鄭/愔詩晨蹕凌髙轉翠旌春樓望逺背朱城)
春池(増陳後主詩春池已渺漫髙枝自嵸/森王維詩春池百子外芳樹萬年餘)
春砌(増陳後主梅花落詩春/砌落芳梅飄零上鳳臺)
庾信春賦(増宜春苑中春已歸披香殿裏作春衣新年/鳥聲千種囀二月楊花滿路飛河陽一縣併)
(是花金谷従来滿園樹一叢香/草足礙人數尺逰絲即横路)
春潭(増隋煬帝詩夜露含/花氣春潭瀁月暉)
春堤(増上官儀詩曉樹流/鶯滿春堤芳草積)
春潮(増王勃詩江曠春潮白山長曉岫青原韋應/物詩春潮帶雨晚来急野渡無人舟自横)
春眠(原孟浩然詩春眠不覺曉處處聞啼鳥増温庭筠/春愁曲凉簮墜髮春眠重玉兔氤氲柳如夢陸㳺)
(詩緑窓百/舌喚春眠)
春荻(原儲光羲采蓮詞春荻/時隠舟新萍復滿湖)
春聲(増李白聽新鶯歌春風卷入碧雲去千門萬户皆/春聲杜甫詩蟻浮仍臘味鷗泛已春聲孔武仲詩)
(一晌春聲回宿鳥/半天寒色在啼鴉)
春殿(原杜甫宣政殿退朝詩天門日/射黃金榜春殿晴熏赤羽旗)
春岑(増杜甫詩東城抱/春岑江閣臨石面)
春燈(増杜甫詩風起春/燈亂江鳴夜雨懸)
春苗(原杜甫鷗詩却思翻/玉羽隨意㸃春苗)
春帆(原杜甫詩野館濃花發春帆細/雨来韓偓詩水國春帆向晚多)
春蕪(増杜甫詩雨露洗春蕪牛/嵪詩馬嘶殘雨春蕪濕)
春泥(増杜甫詩雪岸叢梅發春泥百草生竇鞏/詩大堤欲上誰相伴馬踏春泥半是花)
春松(増陸贄禁中春松詩隂隂清禁裏蒼翠滿春松雨/露恩偏近陽和色更濃髙枝分曉月虚吹雜宵鐘)
(香助爐煙逺形疑盖影重願符千載壽/不羡五株封幸得回天眷全勝老碧峰)
昆明春(増白居易新樂府昆明春昆明春春池岸古/春流新影浸南山青滉瀁波沉西日紅奫淪)
　楊巨源春日獻聖壽無疆詞(増文物京華盛謳歌國歩/康瑶池供壽酒銀漢麗宸)
　(章靈雨含雙闕雷霆肅萬方代推仙祚逺春共聖恩長/鳳扆臨花暖龍罏傍日香遥知千萬嵗天意奉君王又)
　(玉漏飄青璅金鋪麗紫宸雲山九門曙天地一家春又/代是文明晝春當燕喜時罏煙添柳重宫漏出花遲又)
　(日上蒼龍闕香含紫禁林晴光五雲叠春色九重深又/化洽生成遂功宣動植知瑞凝三秀草春入萬年枝)
　春曙(増李賀静女春曙曲粉䆫香/咽穨曉雲錦堆花宻藏春睡)
　春毬(増王建宫詞盡送春毬出内家記廵傳把一/枝花散時各自燒紅燭相逐行歸不上車)
　春睡(増温庭筠詩䆫間桃蘂宿粧在雨後牡丹春睡濃/蘇軾縦筆詩盡道先生春睡羙道人輕打五更鐘)
　春莎(増李建勲春詞日髙閑歩/下堂階細草春莎沒繡鞋)
　春陌(増韋莊詩獨倚危樓四/望遥杏花春陌馬聲驕)
　春沙(増孫覿詩疎林欹/晚照淺澑咽春沙)
　春院(増孫覿宿善法寺詩鳥/啼春院静人語夜堂深)
　
　
　
　
御定月令輯要卷四
　欽定四庫全書
御定月令輯要卷五
　　正月令
　　　天道
　天地交泰(増易天地交泰集義粹言泰通也天地交而/二氣通正月之卦也子為天正丑為地正寅)
　(為人正自子至寅三陽生而/三才之道備故曰天地交泰)
　日在營室(原禮孟春之月日在營室集説營室在亥娵/訾之次増淮南子天一元始正月建寅日月)
　(俱入營室五度天一以始建七十六嵗日月/復以正月入營室五度無餘分名曰一紀)
　中星(原禮昏參中旦尾中集説昏時參星在南方之中/旦則尾星在南方之中増淮南子注參西方白虎)
　(之宿尾東方蒼龍之宿蘇軾元日/次韻詩得句牛女夕轉頭參尾中)
　律中太蔟(原禮律中太蔟集説太蔟寅律長八寸白虎/通正月律謂之太蔟何太亦大也蔟者凑也)
　(言萬物始大凑地而出也増吕氏春秋注太蔟陽律也/竹管音與太蔟聲和太隂氣衰少陽氣𤼵萬和動生凑)
　(地而出故曰律中太蔟宋書律志太/蔟之數七十二主正月下生南吕)
　東風觧凍(原禮東風觧凍増淮南子注東方木火母也/氣温故東風觧氷凍也王季則詩北陸收寒)
　(盡東風觧凍初元稹詩何處生春早春/生冰岸中尚憐扶臘雪漸覺受東風)
　盛徳在木(原禮先立春三日太史謁之天子曰某日立/春盛徳在木天子乃齋注春為生天之生育)
(盛徳在扵木位増張彚春風扇㣲/和詩木徳生和氣㣲㣲入曙風)
司天(原禮乃命太史守典奉法司天日月星辰之行宿/離不貸毌失經紀以初為常注謂其属馮相氏保)
(章氏掌/天文者)
陬月(原爾雅正月為陬疏正月得甲則曰畢陬按得丙/則曰修陬得戊則曰厲陬得庚則曰窒陬得壬則)
(曰終陬此/可𩔖推)
農祥晨正(原國語農祥晨正日月厎扵天廟土乃脉𤼵/注農祥房星也晨正謂立春之日晨中扵午)
(也農事之候故曰農祥増石貫藉田賦紺轅塞/路青輅廵塲叶農經而授事指晨正而告祥)
土膏(原國語陽氣俱烝土膏其動注烝升也膏土潤也/増獨孤授寅賔出日賦木位值扵扶桑初杲杲以)
(出土膏潤扵南畆且澤澤其耕石貫藉田賦執紅/紖親黛耜四頋而溝塍砥平三推而土膏脉起)
贊陽出滯(増國語二曰太蔟所以金奏賛陽出滯也注/正月曰太蔟乾九二也言陽氣大凑達扵上)
(也太蔟正聲為商故為金/奏所以佐陽發出滯伏也)
協風至(原國語先時五日瞽告有協風至注協和也風/氣和時候至也立春曰融風増王起瞽者告協)
(風賦先王所寳惟榖所天/惟食必俟協風以候力穡)
月暈圍(増史記天官書白帝行徳以正月二十日/二十一日月暈圍常大赦戴謂有大陽也)
建正(増史記厯書昔自在古厯建正作扵孟春索隠案/古厯者謂黄帝調厯以前有上元太初厯等皆以)
(建寅為正謂之孟春也及/顓頊夏禹亦以建寅為正)
人統(増漢書律厯志正月乾之九三萬物棣通族出扵/寅人奉而成之仁以養之義以行之令事物各得)
(其理寅木也為仁其聲商也為義故太蔟為人統春秋/感精符人統月建寅物生之端謂之人統夏以為正)
月從左行(増淮南子斗杓為小嵗正月建寅/月從左行注苐五至苐七為杓)
嵗星舍室璧(増淮南子太隂在辰嵗名曰執徐嵗星舍/營室東壁以正月與之晨出東方翼軫為)
(對/)
招揺指寅(原淮南子孟春之月招揺指寅注招揺斗建/晉書樂志正月之辰謂之寅寅者津也謂生)
(物之津塗也増劉長卿嵗日作建寅廽北斗看/厯占春風冷朝陽詩臘盡星廽次寒餘月建寅)
陽氣出地(増春秋繁露陽氣以正月/始出扵地生育長養扵上)
氣濁而青(増春秋繁露日冬至七十二/日木用事其氣燥濁而青)
俊風滌凍(原夏小正時有俊風寒日滌凍塗𫝊俊者大/也大風南風也合氷必扵南風觧冰必扵南)
(風滌也者變而暖也凍塗者凍下而澤上多也増王起/東郊迎春賦八鑾振響随觧凍之和風五輅騰輝映麗)
(天之遲日李咸用春雨詩大帝/閒吹破凍風青雲融液流長空)
斗東指(増孝經緯距日冬至四十五日斗指東北維為/立春鶡冠子斗柄東指天下皆春杜安世元旦)
(詞玉燭光明正旦好斗柄東廽春太早/嶺寒猶鎻去年梅江㬉新催今嵗草)
三著體成(原易乾鑿度三㣲而成著三著而/體成當此之時天地交萬物通也)
猛風至(増易通卦騐正月中猛風至/注猛風動揺樹木有聲者)
雷始動(増論衡正月陽氣𤼵泄雷聲始動徐璣新春喜/雨詩農家不厭一冬晴嵗事春来漸又形昨夜)
(新雷催好雨蔬/畦麥隴最先青)
十三月(増獨斷夏以十三月為正律中太/蔟言萬物始蘇而生故以為正也)
萬物随陽(増晉書樂志正月之管謂之太蔟蔟者/蔟也謂萬物随扵陽氣太蔟而生也)
孟陽(原梁元帝纂要正月孟春亦曰孟陽上春初春開/春𤼵春獻春首春首嵗初嵗開嵗𤼵嵗獻嵗肇嵗)
(芳嵗華嵗増王勃春思賦會當一舉絶風塵翠盖朱軒/臨上春李邕春賦我聖君大撫萬國肆覲羣后受天之)
(禧嘉嵗之首檀約陽春歌/青春獻初嵗白日映雕梁)
瑞雪(増唐會要元和二年正月辛夘郊饗獻之次景物/澄霽及鑾輿就次則㣲雪大駕将動則又止翌日)
(御樓宣赦畢/瑞雪盈尺)
銅渾更始(増嵗華紀麗星始運扵銅渾注銅渾以應天/之星數目正月則銅渾更始以測一年之星)
(度/)
人正(増宋史樂志太蔟之律生氣凑達萬物於/三統為人正扵四時為孟春故元會用之)
登眀(原夢溪筆談六壬天十二辰亥曰登明為正月将/謂之合神又謂之太陽過宫合神者正月建寅合)
(在亥太陽過宫者正月日躔陬訾登明者正月三/陽始兆扵地上見龍在田天下文明故曰登明)
一月(増容齋三筆秦始皇名曰政/自避其嫌以正月為一月)
治水龍(増雞肋編按天官厯厯日中治水龍數乃自元/日之後逢辰為支節是得寅夘在六日為豐年)
(之/兆)
萬物廣演(増蠡海錄寅居東北隂陽之交離隂而詣陽/敷布而條暢寅者演也萬物至此而廣演矣)
甘露頌(増玉海淳化三年正月丙辰舒州言甘露䧏靈/仙觀三清閣前栢木畫圖来獻上以示近臣宰)
(相李昉等表賀詔楊/億試舒州進甘露頌)
元宵風(増農政全書元宵前後必有料峭之風謂之元/宵風劉雲寰元夜詞景龍天氣正餘寒料峭輕)
(風簾/幙)
日躔(原通書立春日日在虚二度後十二日入酉初一/刻後十三日出夘正二刻雨水日在危九度後十)
(二日入酉初三刻十/三日出夘正一刻)
日鍊魄(増雲笈七籖立春之莭日更鍊魄扵金門/之内耀其光扵金門之外四十五日乃止)
𤼵陽(増雲笈七籖孟春是月也天地俱生謂之𤼵/陽天地資始萬物化生夜卧早起以緩其形)
三素雲(原雲笈七籖立春之日三素元君上詣天皇大/帝遊宴之時當以其日沐浴齋戒清朝入室燒)
(香行禮東北向叩齒十二通仰思紫緑白三色之雲東/北而廽心念㣲言祝畢仰嚥入炁行之八年三素之雲)
(八輿飛輪迎之上昇帝宸増李季何立春日曉望三素/雲詩靄靄青春曙飛仙駕五雲浮輪初縹緲承盖乍氤)
(氲薄影随風度殊容向日分羽毛紛共逺環珮杳猶聞/静合烟霞色遥将鸞鶴羣年年瞻此御應許從元君李)
(商隠詩九枝燈下朝金殿三素雲中侍玉皇蘇/軾春帖子萬年枝上看春色三素雲中望玉宸)
吉日方(原居家必用天徳丁月徳丙天徳合壬月徳合/辛月建寅月恩丙天馬午驛馬申吉期夘隂徳)
(酉陽徳戌/六儀辰)
　　莭序
青鳥鳴(原左𫝊青烏氏司啓者也注青鳥鶬鶊也疏立/春立夏謂之啓此鳥以立春鳴立夏止故以名)
(官使之主/立春立夏)
四時卒始(原史記天官書立春日四時之卒始也注是/去年四時之終今年之始也増左思蜀都賦)
(若其舊俗終冬始春吉日/良辰置酒髙堂以御嘉賔)
遣使循行(原漢書谷永𫝊立春遣使者循行風俗宣布/聖徳矜恤孤寡問民所苦勞二千石敇勸農)
(桑毋奪/農時)
立春(原淮南子大寒加十五日斗指報徳之維則越隂/在地故曰距日冬至四十六日而立春陽氣凍觧)
(音比/南吕)
雨水(原淮南子立春加十五日/斗指寅則雨水音比夷則)
四海出雲(原淮南子主術訓註/立春後四海出雲)
陽雲出亢(増易通卦驗雨水/日黄陽雲出亢)
艮王(増樂緯艮主立春樂用塤原周易集觧成言乎艮/崔憬曰立春則艮王萬物之所成終成始也増續)
(文獻通考匏艮音也其風/融其聲崇聚立春之氣也)
門無扄鑰(増孝經鈎命訣立春敇門闌無扄鑰以迎/春之精下弓戴楯鼓示時聲動昆蟲也)
赦小罪(増五經通義立春條/風至赦小罪出稽留)
賜束帛(増後漢書禮儀志立春遣使者齎束帛以賜文/官古今注建武八年立春賜公十五匹卿十匹)
寛大書(原後漢書禮儀志立春之日下寛大書曰制詔/三公方春東作敬始慎㣲動作從之罪非殊死)
(且勿案驗皆湏麥秋退貪殘進柔良下當用者如故事/増蘇軾謝賜厯日表嵗頒正朔盖春秋統始之經郡賜)
(璽書亦漢家/寛大之詔)
土牛耕人(増後漢書禮儀志立春之日夜漏未盡五刻/京師百官皆衣青衣郡國縣道官下至斗食)
(令史皆服青幘立青幡施土牛耕人扵門外以示兆民/原論衡立春為土象人男女各二秉耒鋤或立土象牛)
(順時應氣示率下也増事物紀原周公始制立春土牛/常惟堅立春出土牛賦冬官蕆事牛人乃出将協地紀)
(克符天秩約嵗時之儉泰示農耕之遲疾首巍巍以山/聳角戢戢而林錯制以紅縻飾以丹艧出北陸以送寒)
(佇西成而取穫冷朝陽立春詩土牛呈嵗稔綵燕表年/春范成大立春郊行竹擁溪橋麥盖坡土牛行䖏亦笙)
(歌/)
迎春東郊(増後漢書祭祀志立春之日皆青幡幘迎春/扵東郭外令一童男冐青巾衣青衣先在東)
(郭外野中迎春至者自野中出則迎者拜之而還唐中/宗立春日逰苑迎春詩迎春正啓流霞席暫嘱曦輪勿)
(遽斜韋縝讀春令賦載青旗之容與服蒼玉/之璘玢辨色而金貂列位迎春而玉輅廽輪)
火卦用事(増後漢書郎顗𫝊立/春之後火卦用事)
論囚避立春(増後漢書陳寵𫝊蕭何草律/李秋論囚俱避立春之月)
豕韋之次(増月令章句自危十度至壁八度謂之/豕韋之次立春驚蟄居之衛之分野)
迎春樂(原皇覽逸禮距日冬至四十有五日迎春扵東/堂堂髙八尺堂階三等青棁八乗旗旄尚青田)
(車載矛號曰助天生鳴之以角/舞之以羽翟此迎春之樂也)
進漿粥(原四民月令立春日/進漿粥以導和氣)
管灰候氣(原物理論立春日取𢎞農宜陽金門/山竹為管河内葭草為灰以候陽氣)
宜春(原荆楚嵗時記立春日寫宜春二字貼扵門庭楣/柱増遼史禮志立春婦人進春書刻青繒為幟像)
(龍銜之或為蟾蜍書幟曰宜春王珪/春帖子年年金殿裏寳字帖宜春)
綵燕(原荆椘嵗時記立春日剪綵為燕戴之増李逺立/春詩釵斜穿綵燕羅薄剪春蟲鄭獬詩漢殿闘簮)
(䨇綵燕併知/春色在釵頭)
觀雲色(増隋書律厯志後齊參軍信都芳深有巧思能/以管候氣仰觀雲色嘗與人對語即指天曰孟)
(春之氣至矣人往驗管而飛/灰已應每月所候言皆無爽)
讀時令(増隋書禮儀志後齊立春日皇帝服通天冠青/介幘青紗𫀆佩蒼玉青帯青袴青襪舄受朝太)
(極殿尚書令等坐㝎三公郎中詣席跪讀時令訖/典御酌酒巵置郎中前郎中拜還席伏飲禮成出)
迎靈威仰(増隋書禮儀志春迎靈威仰者三春之始/萬物禀之而生莫不仰其靈徳服而畏之)
祀青帝(原舊唐書禮志武徳貞觀之制每嵗立春日祀/青帝扵東郊帝宓羲配勾􁁬嵗星三辰七宿從)
(祀/)
　幡勝(原千金月令唐制立春日賜三省官綵勝増酉陽/雜爼立春日士夫之家剪綵為小幡或懸扵佳人)
　(之首或綴扵花下又剪為春蝶春錢春勝以戲東京夢/華錄宋立春日自郎官御史寺監長貳以下皆賜春幡)
　(勝以羅為之宰執親王近臣皆賜金銀幡勝韋荘立春/詩雪圃乍翻紅菜甲綵幡新剪緑楊絲周美成春帖子)
　(曉開魚鑰朝衣集綵勝飄揚百辟冠蘇軾减字木蘭花/詞春幡春勝一陣春風吹酒醒胡浩然立春詞最好是)
　(戴綵幡春勝/釵頭䨇結)
　食雞辟疫(増肘後方冬至日取赤雄雞作腊至立/春日煮食至盡勿分他人辟禳瘟疫)
　迎春髻(増炙轂子錄漢之迎春髻立春日戴元好/問詩金釵翠嚲迎春髻銀燭光揺午夜花)
　氣首(増五代史司天考晉司天監馬重績起唐天/寳十四載乙未為上元用正月雨水為嵗首)
　春帖子(増温公日錄翰林書待詔請春詞以立春日剪/帖扵禁中門帳皇帝閤乾淳嵗時記學士院撰)
　(進春帖子帝后貴妃夫人諸閣/各有㝎式綘羅金縷華粲可觀)
　春盤(原四時寶鑑東晉李鄂立春日以蘆菔芹芽為菜/盤相饋貺又立春日薦春餅生菜號春盤増乾淳)
　(嵗時記後苑辦造春盤供進及兮賜貴邸宰臣巨/璫翠縷紅絲金雞玉燕備極精巧每盤直萬錢)
御製春盤詩小摘園中露新香糝作羮嵗和欣有兆甘菜
　已春生(増歐陽詹春盤賦假盤盂而作地疏綺繡以為/珍叢林具秀百卉争新杜甫立春詩春日春盤)
　(細生菜忽憶兩京梅𤼵時盤出髙門行白玉菜𫝊纎手/送青絲蘇軾詩青蒿黄韭簇春盤陸㳺立春詞春盤春)
　(酒年年好試戴/銀旛判醉倒)
鞭春牛(原乾淳嵗時記立春前一日臨安府進大春牛/設扵福寧殿庭及駕臨幸内官皆用五色絲綵)
(杖鞭牛御藥院例取牛睛以充眼藥餘属直閣婆掌管/預造小春牛數十飾綵旛雪栁分送殿閣巨璫各随以)
(金銀錢彩縀為酬臨安府亦鞭春開宴東京夢華錄立/春前一日開封府進春牛入禁中鞭春開封祥符兩縣)
(置春牛扵府前至日絶早府僚打春府前百姓賣小春/牛花装欄坐上列百戲元稹春生詩鞭牛縣門外争土)
(盖蠶叢陳傅良立春詩千官勒/馬謝幡勝萬國鞭牛占雨晴)
洞庭春色(原摭言安㝎郡王立春日以/黄柑釀酒謂之洞庭春色)
立春瑞雪(増玉海淳化四年正月乙未大雨雪上作立/春日瑞雪詩三首賜近臣張九齡立春晨起)
(對積雪詩忽對林庭雪瑶花䖏/處開今年迎氣始昨夜伴春廽)
鶉鵪鳴(増本草綱目春秋運斗樞云立春雨水鶉/鵪鳴鵪與鶉兩物也形状相似俱黒色)
神水(増本草綱目立春日貯/水謂之神水釀酒不壊)
日次子位(増祛疑説日次子位當虚宿之躔度而立春/虚乃子位之正天中之一陽也天道左旋日)
(次子而為/春之正月)
水氣流行(増吴莱二十四氣論立春正月莭雨水正月/中漢律厯志驚蟄在正月中注今作雨水盖)
(自秋分水始涸立冬水始冰冬至水泉動大寒水澤腹/堅今日雨水者先是為露為霜雪皆水氣凝結以至扵)
(寒之極春則水氣流/行而又為暑之始也)
推立春歌(増輟耕録推立春歌括云今嵗先知来嵗春/但隔五日三時辰謂如今年是甲子日子時)
(立春則眀年合是/己巳日夘時立春)
求立春訣(増輟耕錄歌曰若要求立春相衝對食神閏/月無中氣説與惺惺人注假如前九年甲子)
(日立春甲食丙子衝午即今年/丙午日立春也二十四氣准此)
打春(増武林舊事立春日作土牛迎市以芒/神置前至暮以細花杖打牛謂之打春)
暖生萬物(増羣書要語笙生也竽暖也/立春之氣暖生萬物者也)
占奏(増續文獻通考凡毎嵗立春日欽天監/官往順天府候氣囬監具呈依書占奏)
演春(増西湖志餘立春前十日縣官選/集優人小妓教習數日謂之演春)
街道士(増西湖志餘立春日郡守率僚属往迎前列社/夥殿以春牛士女縦觀填塞市街其優人之長)
(者假以冠帯騎驢呌躍以/𨽻卒圍從謂之街道士)
陳百戲(増閩部疏閩俗迎春日多陳百戲盛亭臺之飾/坐嬰兒髙槊上兒皆慣習飲噉自若了無怖懼)
(千夫百騎繞堂皇而出/唱呼跳舞勞以厯書)
牛角土(増法天生意立春日取/牛角上土置户上宜田)
咬春(増蕪史立春日無貴/賤食蘿蔔曰咬春)
賜春餅(原燕都逰覽志凡立春日扵午門賜百官春餅/増申時行謝賜春餅詩紫宸朝罷聽𫝊餐玉餌)
(瓊肴出大官齋日未成三/爵禮早春先試五辛盤)
火生(原月山歌立春/一候火方生)
木榮(原月山歌雨水/之時木始榮)
豬膽(増邵真人經騐方臘月初一日取猪膽不拘大小/五六枚用黄連青黛薄荷僵蠶白礬朴硝各五錢)
(装入膽内青紙包了将地掘一孔方深各一尺以竹横/懸此膽在内以物盖㝎候至立春日取出待風吹去膽)
(皮青紙研末蜜収喉風/閉塞每吹少許神驗)
刻玉簡(増登真隠訣太極真人常以立春日日/中會真人扵太極宫刻玉簡記仙名)
春朝沐浴(原雲笈七籖上學之士服日月皇華金精飛/根黄氣之道當以立春之清朝煮白芷桃皮)
(青木香三種/東向沐浴)
鍊形隠空(増雲笈七籖藏形匿影之術當以立春之日/平旦入室向東北角上坐思紫雲鬱鬱從東)
(北角上艮宫中下覆滿一室晻㝠内外良久紫雲化為/九色之獸如麟之状在我眼前因叩齒三十六通而㣲)
(祝畢便九嚥止閉目雲氣豁除便/服靈飛玉符修之一年形常隠空)
建善齋(増雲笈七籖三洞奉/道科立春為建善齋)
沈佺期迎春應制(増東郊蹔轉迎春仗上苑初飛行慶/杯風射蛟冰千片斷氣衝魚鑰九關)
(開林中覔草纔生蕙殿裏争花併是梅/歌吹銜恩歸路晚棲烏半下鳳城来)
宋祁立春詩(増春畤靈旗畫尾斜漢宫青幘望晨霞/宫中綵樹紛無算不待東風已作花)
朱子鉛山立春詩(増行盡風林雪徑依然水館山村/却是春風有脚今朝先到柴門)
　　日次
初一日
元日(原書月正元日𫝊月正正月也元日朔日也増事/物紀原伏羲初置元日張衡東京賦孟春元日羣)
(后旁戾百僚師師于斯胥洎蕃國奉聘要荒来質具惟/帝臣獻琛執贄晏殊元日詩三百六旬初一日四時嘉)
(序太平年霓裳綘莭脩/真錄歩武祥雲奉九天)
上日(原書正月上日増北史李業興𫝊梁武問尚書正/月上日此時何正業興對曰此夏正梁武言何以)
(得知業興曰案尚書中候運衡萹云日月營/始故知夏正馮衍銘元正上日百福孔靈)
朔旦(原書正月朔旦増路史有虞氏命禹正月朔旦受/命扵神宗扵時八風循道卿雲叢叢俊又百工胥)
(和而/歌)
履端(原左𫝊履端扵始序則不愆疏履歩也謂推歩厯/之初始以為術厯之端首増臧榮緒晉書履端元)
(日正始之初庾闡揚都賦嵗惟元/辰隂陽代紀履端歸餘三朝告始)
甲子朔(原左𫝊晉悼夫人食輿人之城杞者綘縣人或/年長矣無子而往與扵食有與疑年使之年曰)
(臣小人也不知紀年臣生之嵗正月甲子朔四百有四/十五甲子矣注其年正月一日甲子盖夏正建寅之月)
(周之三/月也)
放鳩(原列子邯鄲之民以正月之旦獻鳩扵簡子簡子/大悦厚賞之客問其故簡子曰正旦放生示有恩)
(也三濟紀畧滎陽有眢井沛公避項羽逃扵井中時䨇/鳩集井上人謂在井羽曰井有人鳩不集沛公遂免難)
(故漢世正/旦放鳩)
獻嵗(増楚辭獻嵗𤼵春兮汨吾南征菉蘋齊葉兮白芷/生李華含元殿賦獻嵗元辰東風𤼵春懸法象魏)
(與人維新白居易早春雪後詩獻/嵗晴和風景新銅駝街郭暖無塵)
開春(増楚辭開春發嵗/兮白日出之悠悠)
鵲巢灰(原墨子秘要元日取鵲巢燒灰著/於厠以避兵撒門裏以避盗賊)
鏡聽(原鬼谷子元旦之夕汛掃置香燈扵竈門注水滿/鐺置杓扵水䖍禮拜祝撥杓使旋随柄所指之方)
(抱鏡出門宻聽人言苐一句即是卜者之兆増王建鏡/聽詞重重摩挲嫁時鏡夫壻逺行慿鏡聽囬身不遣别)
(人知人意丁寧鏡神聖懐中収拾䨇鏡帯恐畏街頭見/驚怪嗟嗟㗫㗫下堂階獨自竈前来跪拜出門願不聞)
(悲哀郎在任郎囬未囬月明地上人過盡好語多同皆/道来卷帷上牀喜不定與郎裁衣失翻正可中三日得)
(相見重繡錦囊磨鏡面韓滉浣溪沙詞荆椘誰/言鏡聼詞燭花影動畫簷低燒燈天氣醉為期)
四始(原史記天官書四始者候之日正義謂正月/旦嵗之始時之始月之始日之始故云四始)
七始(原漢書禮樂志七始華始肅倡和聲注七始/天地人四時之始華始萬物英華之始也)
三朝(原漢書孔光𫝊嵗之朝曰三朝注嵗之朝月之朝/日之朝増又鮑宣𫝊三始注正月一日為嵗之朝)
(月之朝日之朝始猶朝也班固東都賦春王三朝會同/漢京是日也天子受四海之圗籍膺萬國之貢珍内撫)
(諸夏外綏百蠻晉正會大饗歌慶随百禮合夀與三朝/并成公綏元旦大會行禮歌羽旄曜宸極鐘鼓振太清)
(百辟朝三朝/彧彧明儀型)
五色土(原易通卦驗正旦五更鏤/五色土扵户上厭不祥)
朔旦立春(増後漢書順帝紀永建四年正月丙寅詔曰/三朝之會朔旦立春嘉與海内洗心自新務)
(崇寛和敬順時令原晉書律厯志顓頊以孟春正月為/元其時正月朔旦立春五星會扵天厯營室也冰凍始)
(泮蟄蟲始振雞始三號天曰作時地曰作昌人曰作樂/鳥獸萬物莫不應和故顓頊聖人為厯宗也増蘇軾元)
(日立春詩省事天公厭兩回新年春日併相催殷勤更/下山隂雪要與梅花作伴来楊萬里元日立春題道山)
(堂前梅花詩今年元日不孤来帯領新春一併囬夜雨/初添石渠水東風先入道山梅范成大詩元日兼春日)
(霜寒又雪寒併煩𫝊菜手同捧頌椒盤辛棄疾元日/立春詞誰向椒盤簮綵勝整整韶華争上春風髩)
奪席(原後漢書戴慿𫝊憑為侍中正旦朝賀帝令羣臣/能説經者更相難詰義有不通輙奪其席以益通)
(者憑遂重坐五十餘席京/師語曰觧經不窮戴侍中)
噀酒救火(原後漢書欒巴𫝊注巴為尚書正朝大會巴/獨後到又飲酒西南噀之有司奏巴不敬有)
(詔問巴巴頓首謝曰臣本縣成都市失火臣故因酒為/雨以滅火臣不敢不敬詔即以驛書問成都成都荅言)
(正旦大失火食時有雨從東北来火乃息雨皆酒臭増/桂陽列仙𫝊成武丁後漢時為臨武小吏邑吏遣至州)
(太守元日宴郡官使之司酒忽取酒含而噀之衆怪問/答曰適見臨武失火所以噀酒救之李孝貞正日臨朝)
(詩保章望瑞氣/尚書免火災)
賜鰒魚(原東觀漢記吴良初為郡吏嵗旦賀太守門下/掾王望謟稱太守功徳曰今日嵗首請上雅夀)
(良勃然進曰望佞邪之人願勿受其/觴太守曰此生言是賜鰒魚百枚)
進璧(原漢官儀正旦朝賀三公奉璧上殿嚮御座北面/太常賛曰皇帝為三公興三公伏皇帝坐乃前進)
(璧増通典晉元正皇帝升御座大鴻臚/跪賛蕃王臣某等奏白璧各一再拜賀)
九賔樂(原漢儀天子幸徳陽殿公卿百官各陪朝賀作/九賔樂増顔師古正日臨朝詩負扆延百辟垂)
(旒御/九賔)
正日(原四民月令正月一日七十二候之初三百六旬/之始是謂正日増玉燭寳典正月之朔是謂正日)
(躬率妻孥/潔祀祖禰)
椒酒(原四民月令正月之旦潔祀祖禰進酒䧏神畢子/孫各上椒酒扵家長稱觴舉夀荆楚嵗時記元日)
(進椒栢酒飲桃湯注椒是玉衡星精服之令人身輕能/老栢是仙藥成公綏椒花銘嘉哉芳椒載繁其實厥味)
(惟珍蠲除百疾肇惟嵗始月正元日永介睂夀以祈初/吉劉臻妻椒花頌旋穹周廽三朝肇建青陽散暉澄景)
(載煥美哉靈葩爰採爰獻聖容映之永夀于萬庾信謝/正旦賜酒詩正旦辟惡酒新年長命杯栢葉随銘至椒)
(花逐頌来増蘇軾詩葦桃猶在户椒栢已稱觴毛滂/元旦玉樓春詞佳人重勸千長夀栢葉椒花芬翠䄂)
梅花酒(原四民月令梅花/酒元日服之却老)
魚龍百戲(原典畧眀帝使博士馬均作司南車水轉百/戲正月朝造巨獸魚龍曼延㺯馬倒騎備如)
(漢西京故事増晉書樂志後漢正旦天子臨徳陽殿受/朝賀舎利從西方来戲扵殿前激水成比目魚跳躍潄)
(水作霧翳日畢又化成龍長八九丈出水逰戲炫燿日/光以兩大絲繩繫兩柱頭相去數丈兩倡女對舞行扵)
(繩上相逢切肩而不傾魏晉訖江左猶有夏育扛鼎巨/象行乳神龜抃舞背負靈嶽桂樹白雪畫地成川之樂)
(隋書音樂志明帝武成二年正月朔旦會羣臣扵紫極/殿始用百戲宣帝即位廣召雜伎増修百戲魚龍曼延)
(之伎常/陳殿前)
正會禮(原晉書禮志漢儀有正會禮正旦夜漏未盡七/刻鐘鳴受賀公侯以下執贄來庭二千石以上)
(升殿稱萬嵗然/後作樂宴饗)
白獸樽(原晉書禮志正旦元會設白獸樽於殿庭樽葢/上施白獸若有能獻直言者則𤼵此樽飲酒増)
(李君房白獸樽賦王春會朝初正元吉白獸在司樽彛/舉酒攫地空象犬髬髵揚睛欲聞乎哮吼劉克荘元日)
(詩耄齒阻陪鳩杖列/瞽言曽獻獸樽前)
房中樂(増晉書禮志正旦晝會别置女樂/三十人扵黄帳外奏房中之樂)
百華燈(原晉書禮志魏武帝都鄴正會文昌殿用漢儀/又設百華燈増宋書禮志正月朔賀殿下設兩)
(百華燈對扵二階之間端門設庭燎火炬端門外設五/尺三尺鐙月照星眀雖夜猶晝北齊元會大饗歌百華)
(照曉千/門洞晨)
晨賀晝會(原晉書禮志正會禮正旦夜漏未盡七刻謂/之晨賀晝漏上三刻更出百官奉夀酒謂之)
(晝/會)
禳惡氣(原晉書禮志嵗旦設葦茭桃梗磔雞扵宫及百/寺之門以禳惡氣増丁謂詩天和無癘惡何用)
(磔雞/禳)
大會樂歌(増晉書禮志杜䕫𫝊舊雅樂四曲毎正旦大/會東廂雅樂常作者是也至泰始五年尚書)
(奏使傅休奕荀朂張華各造正旦行禮歌詩朂乃除鹿/鳴舊歌更作正旦大會王公上夀并食舉樂歌詩合十)
(三/萹)
象車(増晉書輿服志象車漢鹵簿最在前武帝太康中/平呉後南越獻馴象詔作大車駕之以載黄門鼓)
(吹數十人使越人騎之/元正大會駕車入庭)
問計吏(原晉書王渾𫝊帝嘗訪元會問郡國計吏方俗/之宜渾奏曰可令中書授以紙筆盡意陳聞以)
(明聖指垂/心四逺)
坐覔孟嘉(原晉書孟嘉𫝊褚裒正旦朝庾亮亮大會州/府人士裒問亮聞江州有孟嘉其人何在亮)
(曰在坐卿但自覔裒厯觀指嘉謂亮/曰此君小異将無是乎亮欣然而笑)
􁘜醁酒(原晉起居注穆帝升平二年/正月朔朝會賜衆官􁘜醁酒)
首祚(原王羲之月儀書日往月来元正首祚太/蔟告辰㣲陽始布罄無不宜和神養素)
桃人(増元中記今人正朝作兩桃人立/門旁以䧺雞毛置槖中盖遺像也)
畫雞(原拾遺記帝堯在位有祗支之國獻重明鳥一名/䨇睛狀如雞鳴似鳯能搏逐猛獸虎狼使妖災羣)
(惡不䏻為害飼以瓊膏國人掃灑門户以望重眀之集/或刻木鑄金為此鳥之狀置扵門户之間則魑魅醜𩔖)
(自然退伏今人每嵗元日或刻木鑄/金或圗畫為雞扵牖上此之遺像也)
折松枝(原董勛答問嵗首折松/枝男七女二以為藥飲)
五辛盤(原風土記月正元日五薰鍊形注噉五辛盤所/以助𤼵五蔵之氣也本草五辛菜乃元旦立春)
(以葱蒜韭蓼蒿苽辛辣之菜雜和食之取迎新之義増/庾肩吾詩聊傾栢葉酒試奠五辛盤丁謂元日立春詩)
(帯歸䨇綵勝/就賜五辛盤)
吞雞子(原風土記正旦當生吞/雞子一枚謂之錬形)
服赤豆(原風土記元日服赤小豆二七粒面東以虀汁/下即一年無疾病雜五行書常以正月旦亦用)
(月半以麻子二七粒赤小豆/七枚置井中辟疫病甚神騐)
雞日(増荆椘嵗時記正月一日為雞今一日不殺雞萬/嵗厯漢成帝詔除正旦殺雞與雀紀厯撮要一日)
(雞天氣晴人安國泰吕/本中詩避地逢雞日)
三元(増荆楚嵗時記正月一日是三元之日也春秋謂/之端月隋書音樂志百福四象初萬夀三元始舊)
(唐書岑文本𫝊太宗貞觀元年元日臨軒宴百寮文本/上三元頌其詞甚美原初學記三元嵗之元時之元月)
(之元増徐陵表三元肇慶六吕司春顔師/古正日臨朝詩七政璿璣始三元寳厯新)
拜賀(原荆楚嵗時記元旦長㓜悉正衣冠以次拜賀増/司馬光居家雜儀卑㓜扵尊長正旦六拜尊長减)
(止則從命拜畢男女長㓜各為一列以次共受卑㓜拜/帝京景物畧元旦家長少畢拜婣友投箋互拜曰拜年)
(戴復古嵗旦族黨會拜詩衣冠拜元日樽爼對芳辰上/下二百位尊卑五世人排門喬木古照水早梅春寒事)
(将銷歇風/光又一新)
爆竹(原荆楚嵗時記正月一日雞鳴而起先扵庭前爆/竹以辟山臊惡鬼注按神異經云西方山中有人)
(焉其長尺餘一足性不畏人犯之則令人寒熱名曰山/臊以竹著火中烞熚有聲而山臊驚憚増元稹詩何䖏)
(生春早春生稚戲中亂騎殘爆竹争唾小旋風楊萬里/開禧元日詩夜半梅花添一嵗夢中爆竹報殘更方岳)
(立春日詞喜纔先椒盤竹爆問/誰天上瑶帖初供玉堂歸儤)
仙木(原荆楚嵗時記造桃板著户謂之仙木注桃者五/行之精厭伏邪氣制百鬼也増晏殊元日詩獻夀)
(椒花泛緑醪迎祥朱户貼仙桃彤/庭玉殿爐烟起靄靄卿雲瑞日髙)
桃符(原荆楚嵗時記貼畫雞戸上懸葦索扵其上揷桃/符其旁百鬼畏之注董勛云今正臘旦門前作烟)
(火桃神絞索松栢殺雞著門户逐疫禮也括地圗曰桃/都山有大桃樹盤屈三千里上有金雞日照則鳴下有)
(二神一名荼一名壘并執葦索以伺不祥之鬼得則殺/之風俗通曰黄帝書稱上古之時兄弟二人曰荼與壘)
(住度朔山上桃樹下簡百鬼鬼妄搰人縛以葦索執以/食虎扵是縣官以臘除夕飾桃人垂葦索畫虎扵門效)
(前事也通典周人木徳以桃為梗今之桃符是其遺制/増晏殊元日詩屠蘇醴酒盈金斚欝壘神符衛紫關三)
(界上真垂介福緜緜洪算等南山陸㳺元日詩夜/雨觧殘雪朝陽開積隂桃符呵筆寫椒酒過花斟)
如願(原荆楚嵗時記元日以錢貫繫杖脚廽以投糞掃/上云令如願注按録異記云有商人區眀者過彭)
(澤湖有車馬出自稱青洪君要明過厚禮之問何所須/有人教眀但乞如願及問以此言答青洪君甚惜如願)
(不得已許之乃其婢也既而送出自爾商人或有所求/如願並為即得後至正旦如願起晚乃打如願如願走)
(入糞中商人以杖打糞掃喚如願竟不還也此如願故/事増范成大詩除夜將闌曉星爛糞掃堆頭打如願)
逐疫(原荆楚嵗時記正旦/門前作烟火逐疫)
膠牙餳(原荆楚嵗時記元日食膠牙餳注取膠固之義/増白居易歳日家宴詩嵗盞後推藍尾酒春盤)
(先薦膠/牙餳)
敷于散(原荆楚歲時記元日進敷于散注敷于散出葛/洪煉化萹方用栢子仁麻仁細辛乾薑附子等)
(分為散井/華水服之)
屠蘇酒(増荆椘嵗時記元日進屠蘇酒廣韻屠蘇酒元/日飲之可除瘟氣屠者屠絶鬼氣蘇者蘇醒人)
(魂原本草綱目屠蘇酒華陀方也元旦飲之辟疫癘一/切不正之氣造法用赤木桂心七錢五分防風一兩菝)
(葜五錢蜀椒桔梗大黄五錢七分烏頭二錢五分赤小/豆十四枚以三角綘囊盛之除夜懸井底元旦取出置)
(酒中煎數沸舉家東向從少至長次第飲之藥滓還投/井中嵗飲此水一世無病増容齋續筆今人元日飲屠)
(蘇自小者起相𫝊已久唐劉夢得白樂天元日舉酒賦/詩劉云與君同甲子夀酒讓先杯白云與君同甲子嵗)
(酒合誰先陳陶朝元引萬㝢靈祥擁帝居東華元老薦/屠蘇梅堯臣嵗旦詩屠蘇先尚㓜綵勝又宜春毛滂元)
(日玉樓春詞一年滴盡蓮/花漏碧井屠蘇沉凍酒)
却鬼丸(増荆楚嵗時記元日服却鬼丸注江夏劉次卿/正旦至市見一書生入市衆鬼悉避劉問書生)
(曰子有何術以至扵此書生言我本無術出之日家師/以一丸藥綘囊裹之令以繫臂防惡氣耳其方用武都)
(䧺黄丹散二兩蠟和令調如彈丸正月旦令男左女右/帯之原海録碎事梁武帝元旦賜羣臣却鬼丸増庾肩)
(吾詩金薄圖神/燕朱泥却鬼丸)
化白鵠(原南康記昔有盧耽仕州為治中少學仙術每/夕輙凌空歸家曉則還州嘗赴元會至曉不及)
(預朝列化為白鵠至閣前徊翔欲下威儀以帚擲/之得一隻履耽驚還就列内外左右莫不駭異)
金枝華秀(原鄴中記元日石虎扵殿前設金/枝銅燈百二十枝名金枝華秀)
首正(増宋書樂歌開元首正禮交/樂具六典聨事九官列序)
花雪集衣(原宋書符瑞志大明五年正月元日花雪䧏/殿庭時右衛将軍謝荘下殿雪集衣還白上)
(以為瑞扵是公卿作花雪詩増庾肩吾花雪詩瑞雪墜/堯年因風入綺錢張九齡瑞雪篇萬年春三朝日上御)
(眀臺旅庭實初瑞雪兮霏微俄同雲兮䝉宻宋祁元日/雪詩寒雲萬里送殘宵回旋祥霙集嵗朝繁影未能蔵)
(夜燎薄花仍/欲伴春椒)
銀酒鎗(原齊書蕭穎胄𫝊上慕儉欲鑄壊太官元日上/夀銀酒鎗頴胄曰朝廷盛禮莫過三元此一器)
(既是舊物/不足為侈)
定樂章(増魏書髙祖紀太和十一年春正/月丁亥朔詔定樂章非雅者除之)
饗勞將士(増魏書太宗紀神瑞五年春正月丙戌朔自/薛林東還至扵屋竇城饗勞将士大酺二日)
(頒禽獸/以賜之)
楊栁枝(増齊民要術正月旦取楊/栁枝著户上百鬼不入家)
大饗百官(増隋書禮儀志元正大饗百官/一品已下流外九品已上預會)
奏納夏(増隋書音樂志五等諸/侯正日獻玉帛奏納夏)
拜日月神(原隋書新羅國𫝊每正月旦相賀王/設宴會班賚羣官其日拜日月神)
退朝賦詩(増舊唐書徳宗紀貞元九年春正月庚辰朔/朝賀畢上賦退朝觀仗歸營詩唐詩紀事徳)
(宗元日觀軍仗詩獻嵗視元朔萬方咸在庭端旒揖羣/后廽輦閲師貞綵仗宿華殿退朝歸禁營分行左右出)
(轉斾風雲生厯厯起複道容容映層城勇餘矜㨗技令/肅無喧聲眷此戎旅節載嘉良工誠順時傾宴賞亦以)
(助文/經)
丹鳳宣赦(増舊唐書憲宗紀元和元年正月丁夘朔御/含元殿受朝賀丹鳳樓大赦改元韓愈元和)
(聖徳詩帝車囬来日正當午幸丹鳳門大赦天下楊巨/源元日含元殿下立仗丹鳳楼下宣赦詩天垂台曜掃)
(欃槍夀獻山青祝聖眀丹鳳闕前歌九奏金雞竿下鼔/千聲衣裳南面薫風動斗柄東方喜氣生從此登封資)
(廟畧兩河連/海一時清)
奏祥瑞(増舊唐書憲宗紀元和二年八月甲戌中書奏/先停諸道奏祥瑞伏以所奏祥瑞皆縁臘饗告)
(廟元會奏用今後諸大瑞随表同奏中瑞下/瑞申有司其元日奏祥瑞請依令式從之)
景雲河清歌(増舊唐書音樂志貞觀十四年景雲見河/水清張文收制景雲河清歌名曰讌樂為)
(諸樂之首元會苐一奏者是也玉海天聖二年正月/壬寅朔率百官上皇太后夀扵會慶殿是日景雲見)
履新同慶(原唐書禮樂志皇帝受羣臣朝賀曰元日首/祚景福維新惟陛下與天同體臣等謹上千)
(秋萬嵗制答曰履新/之慶與卿等同之)
却女歸寧(原唐書李晟𫝊晟治家以嚴正嵗崔氏女歸/寧讓曰爾有家而姑在堂婦當治酒食且待)
(賔客却之/不得進)
三朔(原初學記正月一日為三朔尚書大𫝊云夏/以平明為朔殷以雞鳴為朔周以夜半為朔)
夏正(原通典漢至武帝用夏正百官賀正月二千石以/上上殿稱萬嵗舉觴御座前司空奉羮大司農奉)
(飯奏食舉之樂百官受賜宴饗大作樂増張衡東京賦/夏正三朝庭燎晳晳撞洪鐘伐靈鼓旁震八鄙軒􁥾隠)
(訇李百藥正日臨朝應詔詩化厯昭唐典/承天順夏正百樂警軒禁三辰揚斾旌)
祠后土(増通典漢宣帝修武帝故事間嵗正月一日至/河東祠后土王勃春思賦前年齋祭謁日泉今)
(嵗笙簫祠后土桃花萬騎/喧長薄蒲葉千旗照平浦)
受贄(増通典梁天監六年詔元日受五等贄珪璧并/量所付周捨請以主客郎受玉付少府掌從之)
中書讀表(増通典永徽二年詔元/日令中書令讀諸方表)
備充庭(原通典唐長夀三年制始令舉人/獻嵗元會列扵方物前以備充庭)
賀正使(増通典天寳六載敕諸道差使賀正表並取元/日随京官例序立便見通事舍人奏知其表直)
(送四方館元日仗/下後一時同進)
雪汁和種(増唐會要長夀二年正月元日大雪質明而/晴謂侍臣曰俗云元日有雪則百榖豐文昌)
(左丞姚璹對曰汜勝之書云雪為五/榖之精以其汁和種則年榖大穰)
助生氣(原裴氏新語正旦縣官殺羊懸其頭扵門又磔/雞以覆之俗説以壓厲氣以問河南伏君伏君)
(曰是月也土氣上升草木萌動羊嚙/百草雞啄五榖故磔之以助生氣)
御樓殿(増輦下嵗時記元日御樓/御殿𤼵號施令慶賜遂行)
八十稱賀(原東觀奏記大中十一年正月朔上御含元/殿受朝太子太師盧鈞年八十自樂懸之南)
(歩而及殿墀稱賀上前聲容緩朗舉朝服之至十二年/元日含元殿受朝賀太子少師栁公權年亦八十復為)
(百官/首)
火城(原國史補宰相禮絶班行元日百官已集而宰相/方至珂傘列燭多至數百炬謂之火城宰相火城)
(至則衆皆滅燭以避之増陳師/道詩笳鼔喧燈市車輿避火城)
書聻字(原酉陽雜爼元日俗好扵門上畫虎頭書聻字/謂鬼名可息瘧癘宣室志裴漸善洞鬼神物寓)
(書博陵崔公曰當/今制鬼無如漸耳)
鬬牛馬駞(原酉陽雜爼龜兹國元日鬭牛馬駞為戲/七日觀勝負以占一年牛羊馬減耗繁息)
元陽臠(増食譜閶闔門外通衢有食肆人呼為張手美/家水産陸販随需而供每莭則専賣一物元日)
(元陽/臠)
燎樹(増種樹書元日天未眀将火把園中百樹/上從頭用火燎過可免百蟲食葉之患)
賜栢樹(増唐詩紀事景龍四年正月朔賜羣臣栢樹李/乂元旦賦栢樹詩勁莭凌冬勁芳心待嵗芳能)
(令人益夀非止麝含香武平一詩緑葉迎春/緑寒枝厯嵗寒願将栢葉夀長奉萬年歡)
崇元殿(増宋史禮志太祖建隆二年正月朔始受朝賀/扵崇元殿服衮冕設宫懸退羣臣詣皇太后宫)
(門舉/賀)
象逐邪(原宋史占城國𫝊正月一日牽象周行/所居之地然後驅逐出郭謂之逐邪)
迎年珮(原清異録咸通俗元日佩紅絹囊内装人參豆/大一瓣嵌以木香一二釐起時服日出方止號)
(迎年/佩)
鍾馗(原遯齋閑覽今人嵗首畫鍾馗辟邪俗𫝊起扵唐/眀皇按唐逸史開元中眀皇晝夢一小鬼繞殿奔)
(戲上前上叱問之曰臣乃虚耗也上怒欲呼武士俄見/一大鬼頂破㡌衣藍𫀆繫角帯靸朝靴徑捉小鬼先刳)
(其目然後擘而啖之上問曰爾何人也云臣終南山進/士鍾馗也武徳中應舉不㨗羞歸故里觸殿階死奉㫖)
(賜綠𫀆葬之感恩𤼵誓與我王除天下虚耗妖孽之事/言訖夢覺乃詔畫工呉道子圗之増周繇夢舞鍾馗賦)
(彼號伊祁亦名鬰壘儺□扵凝沍之末驅厲扵𤼵/生之始豈如呈妙舞兮薦夢明君康寧兮福履)
諸國入賀(増東京夢華錄元旦大朝會車駕坐大慶殿/有介冑長大人四人立扵殿角謂之鎮殿将)
(軍諸國使人入賀殿庭列法駕儀仗百官皆冠冕朝服/諸舉人觧首亦士服立班諸州進奏吏各執方物入獻)
放關撲(原東京夢華録正月一日年莭開封府放關撲/三日士庶自早互相慶賀坊巷以食物動使果)
(實柴炭之𩔖歌呌/關撲車馬交馳)
安福塔(増嵗華紀麗譜正月元日郡人持小綵旛逰安/福寺塔黏之盈柱若鱗次然以為厭禳范成大)
(丙申元日安福寺禮塔詩注成都一嵗故事/始扵此士女大集拜塔下然香挂旛以禳災)
聖功頌(増玉海太宗克澤潞下維揚復湖湘得荆渚収/劍南取嶺表平江左武功震耀開寳九年正月)
(戊寅朔受朝乾元殿降王在列聲眀大備/知制誥扈䝉上聖功頌述其事詔褒之)
日抱戴(増玉海景徳四年正月己亥朔御朝元殿受朝/賀羣臣上夀諸道進奉下詔肆眚司天言日抱)
(戴佳氣覆宫闕上作元日/朝會七言詩賜近臣属和)
慶夀禮(増玉海淳熙十三年正月一日行慶夀禮聖夀/八十賀表曰位在九五而事父母扵一堂年登)
(八十而閲子孫扵四世楊萬里淳熙丙午元日聖上詣/東朝慶夀口號春色何須羯鼓催君王元日領春回牡)
(丹芍藥薔薇朶都/向千官㡌上開)
一嵗初祭(増通考正月朔旦三陽交泰萬物𤼵生乃人/道報本反始之時為一嵗初祭是日出神主)
(扵祭所拜獻朱子家禮集説通禮祠堂大祭祀則請/出神主或堂或㕔祭之注大祭如四時及正旦之類)
大朝會儀(増乾淳嵗時記朝廷元日行大朝會儀則百/官冠冕朝服備法駕設廣麾仗三千三百五)
(十人用太常雅樂宫架登歌太子上公親王宰執並赴/紫宸殿立班進酒上千萬嵗夀上公致辭樞宻宣答及)
(諸國使人及諸州入獻朝/賀然後奏樂進酒賜宴)
芝草嘉禾(増金史世宗紀正月朔徐州進芝草十有/八莖真定進嘉禾二本六莖異畝同頴)
賜酒(増元史禮樂志元正受朝典引引丞相以下皆公/服入日精月華門就起居位四品以上賜酒殿上)
(典引引五品以下賜酒/扵日精月華二門之下)
劈正斧(増元史禮樂記元正受朝皇帝出閤侍儀使引/導劈正斧中行至大明殿外劈正斧直正門北)
(向立俟兩宫升御榻劈正斧退立扵露階東輟耕録劈/正斧以蒼水玉碾造髙二尺有竒廣半之徧地文藻粲)
(然正旦天夀莭御大明殿會朝時則一人執之/立扵陛下酒海之前盖所以正人不正之意)
推正月朔歌(増輟耕録推正月朔歌曰九年二月半便/是正月一只九年中取大小無差失注前)
(九年二月十五日辰即今年正月初一日辰該九/十七箇半月三千八百六十日六甲轉四十八周)
絲鵞蠟燕(原金門嵗節記洛陽人/家正旦造絲鵝蠟燕)
粉荔枝(原金門嵗節記洛陽人家正旦造粉荔枝焦/氏類林宋人賀正啟瑞霙餞臘粉荔迎年)
五香湯(原珠囊隠訣正月一日取五木煎湯以浴令人/至老髪黒道宋謂青木香為五香湯亦云五木)
(以其一株五根一莖五花一枝五葉一莖五莭故云五/香方蘭香荆芬頭苓苓香白檀香木香等分煎沐辟邪)
(去頭/風)
受玉寳(増續文獻通考宋寧宗嘉定十五年元日御大/慶殿受山東所獻玉寳陳宮架大樂奏詩三章)
(一曰恭膺天命二曰舊/疆来歸三曰永清四海)
樂音王隊(増續文獻通考元燕樂分為三隊樂音王隊/元旦用之夀星隊聖莭用之禮樂隊朝賀用)
(之/)
千盤會(増帝京景物畧隆安寺萬厯己酉僧翠林自蜀/來募金修佛殿殿後堂三楹曰净土社堂列龕)
(五十三結僧徒念佛嵗元旦設/果餌享佛盤千數名曰千盤會)
狙猿朝廟(原稗史道州有舜祠凡遇正月初吉山狙羣/聚扵祠旁以千百數五日而後去次猿亦如)
(之三日乃去土人/謂之土狙朝廟)
鴉髻(増?居録巴陵俗元旦梳頭先以櫛理鴉之羽毛/祝曰願我婦女黰髮髟髟惟百斯年似其羽毛故)
(椘人謂女/髻為鴉髻)
浴兒(増體仁彚編五六月取絲𤓰蔓上卷鬚隂乾至正/月初一日子時用二兩半煎湯父母只令一人知)
(温浴小兒身面上下以去胎毒永不出痘原月令通考/元日四更時取葫蘆藤煎湯浴兒則終身不出痘瘡其)
(藤須八九/月収之)
赤靈符(原月令圗經元日日未/出時朱書赤靈符懸户)
嫁樹(原農政全書元日五更以刀斧斑/駁敲打樹身則結實謂之嫁樹)
朝三清(原談薈正月一日/天地神祇朝三清)
天倉開(原遵生八牋元日天/倉開日宜學道坐圜)
初嵗(増曹植元會詩初嵗元祚吉日惟良乃為嘉會宴/此髙堂歡笑盡娱樂哉未央皇室榮貴夀考無疆)
(韋述春日山荘詩初嵗/開韶月田家喜載陽)
元正(増何充賀正表璇衡運周元正肇祚傅休奕詩元/正始朝享萬國執珪璋枝燈若火樹庭燎繼天光)
童稚戲法(増元稹元日詩富貴祝来何所遂聪明鞭得/轉無機自注祝富貴鞭聪明皆正旦童稚戲)
(法/)
殊方節物(増范成大新正詩殊方莭物記吾曽海北天/西一痩藤烏欖雞㯽嘗老酒酥花芋葉試新)
(燈自注記桂林成都元日舊事㯽欖皆椒盤中物老酒/十數年不壊者滴酥為花熬芋為栁葉三夕張燈如上)
(元/)
試年庚(増陸㳺嵗首書事詩呼盧院落譁新/嵗自注鄉俗嵗夕聚博謂之試年庚)
持齋(増法苑珠林佛言正月少陽用事萬神代位隂/陽交精萬物萌生故正月一日持齋以助和氣)
天臘(原道經正月一日為天臘五帝校㝎生人神/氣時限長短益添年命其日宜求禱子孕)
　　天中節(原道書正月一日天中/節會之辰獻夀之日)
　　青鳥銜書(増雲笈七籖上靈元年正月一日六元合慶/甲子直辰元始天王與太帝君共乗碧霞流)
　　(颷輦上登九元之崖徘徊洞天逍遥極元有/青鳥来翔口銜紫書集扵玉軒奉受記文)
　　續命齋(増雲笈七籖靈寳曰正月/一日修續命齊勿殺生)
　　獻夀齋(増雲笈七籖三洞奉道/科云正旦為獻夀齋)
　御製元旦
慈寧宫行禮詩太蔟初分來萬國融融淑景動青陽曈曨翠
　　蓋祥雲覆縹緲蘭宫瑞氣揚節遇三元開寳厯時逢四
　　始奉霞觴山呼拜舞臣民樂願頌千年正未央
　御製元旦詩廣廷揚九奏玉帛麗朝光恭已臨四表垂衣
　　馭八荒
　　唐太宗正日臨朝詩(増條風開獻莭灰律動初陽百蠻/奉遐賮萬國朝未央雖無舜禹迹)
　　(幸欣天地康車軌同八表書文混四方赫奕儼冠葢紛/綸盛服章羽旄飛馳道鐘鼓振巖廊組練輝霞色霜㦸)
　　(耀朝光晨宵懐至/理終媿撫遐荒)
　　初二日
　　狗日(原荆楚嵗時記正月二日為狗今二日不/殺狗増紀厯撒要二日狗無風雨即不熟)
讀春令(増唐會要正月二日讀春令韋縝讀春令賦太/史先謁以眀在木之文上公奉儀乃讀行春之)
(令/)
閒行曲江(増元稹詩序永貞二年正月二日上御丹鳳/樓赦天下予與李公垂庾順之閑行曲江不)
(及盛觀詩春来饒夢慵朝起不看千官擁/御樓却着閑行是忙事數人同傍曲江頭)
𫝊坐(原秦中歲時記唐長安風俗從正/月二日起飲酒相邀謂之𫝊坐)
獻嘉禾(増宋會要宋髙宗紹興十五年正月二日瀘南/獻嘉禾九穂潘炎嘉禾合瑞賦風之起兮雲之)
(揚嘉禾之瑞未可量/天子億載臨萬方)
放燈(増嵗華紀麗譜咸通十年正月二日街坊㸃燈張/樂晝夜喧闐盖大中承平之餘風由此言之唐時)
(放燈不獨/上元也)
送茶(増嵗華紀麗譜正月二日太守出東郊早宴移忠/寺晚宴大慈寺宴罷妓以新詞送茶自宋公祁始)
喜雪詞(増乾淳起居注淳熙八年正月初二日未初雪/大下正是臘前官家甚喜令有司比去年倍數)
(支散貧民莭使呉琚進喜雪水龍吟詞楊萬里正月二/日雪詩雪與新春作伴囬𢷬霜為片雹為埃只愁雪虐)
(梅無奈不道/梅花領雪來)
植竹(増筍譜凡植竹正月二日引根鞭必西/南而行原山居四要正月二日宜栽竹)
寳勝佛生(原藏經正月二/日寳勝佛生)
服商陸根(増雲笈七籖正月二日取商陸根三十斤浄/洗粗切長二寸許勿令中風絹囊盛盡懸屋)
(北六十日隂燥為末以方寸匕水服旦先食/服八十日見千里百日登風履雲久服成仙)
范成大正月二日詩(増椒盤宿酒未全醒擾擾金鞍逐/畫軿麥雨一犁随處緑栁烟千縷)
(㡬時/青)
葉夢得正月二日八聲甘州詞(増又新正過了問東風/消息㡬時来笑春工多)
(思留連底事猶未輕回應為瑶刀裁剪/容易惜花開試向湖邊望㡬處寒梅)
初三日
豬日(原荆楚嵗時記正月三日為豬今三日/不殺豬増紀厯撮要三日豬晴眀君安)
夀聖節(原宋史英宗紀英宗明道元年正月三日生於/宣平坊赤光滿室見黄龍㳺光中嘉祐八年即)
(位以生辰為夀聖莭増天中記治平元年正月三日親/王樞宻以下詣垂拱殿宰臣百官以下及契丹使詣紫)
(宸殿/上夀)
天慶節(増宋史禮志大中祥符元年詔以正月三日天/書䧏日為天慶莭休假五日兩京諸路州府軍)
(監前七日建道塲設醮斷屠宰/莭日士庶特令宴樂京師然燈)
懸箕(原雜五行書正月三日買箕四枚懸堂上/西壁令人治生大得田蠶萬倍錢財自入)
小年朝(増杭州府志正月初三日謂之/小年朝仍燒松棚扵圍爐中)
翼聖降(原道書正月三日/北斗翼聖真君降)
萬神都㑹(原三元延夀書正月/初三日萬神都㑹)
杜甫正月三日歸浣花溪詩(増野外堂依竹籬邊水向/城螘浮仍臘味鷗泛已春)
(聲/)
白居易正月三日閒行詩(増鴛鴦蕩漾䨇䨇翅楊栁交/加萬萬條借問春風来早晚)
(只從前日/到今朝)
元稹苐三嵗日咏春風寄長安栁詩(増三日春風已有/情拂人頭面稍憐)
(輕殷勤為報長安栁/莫惜枝條動軟聲)
初四日
羊日(原荆楚嵗時記正月四日為羊今四日不殺/羊増紀厯撮要四日羊春氣暖臣順君命)
御眀堂(増舊唐書禮儀志永昌元年正月四日御明堂/布政頒九條以訓扵百官翌日又御明堂饗羣)
(臣賜縑/纁有差)
開基節(原宋史禮志正月四日有太祖神/御之州府宫殿行香為開基莭)
宴錫慶院(増宋史禮志英宗以正月三日為/夀聖莭又一日賜宴於錫慶院)
真龍得位(増雲谷雜記太祖?耀日與一道士逰扵闕/河每劇飲爛醉道士善歌能引其喉扵杳㝠)
(之間作清徴之聲時或聞一二句曰金猴虎頭四真龍/得其位詰之則曰醉夢豈足慿耶至膺圗受禪之日乃)
(是庚申正月/初四日也)
宿齋賦詩(増玉海淳化四年正月四日上賦南/郊宿齋五七言詩六首以賜近臣)
朝玉晨(原道書正月初四日太上大道玉晨君登玉霄/琳房四盼天下有志節逺逰之心者増雲笈七)
(籖正月四日/朝玉晨君)
范成大正月初四日觀麥苗詩(増去嵗秋霖麥下遲臘/殘一雪潤無泥相將飽)
(喫滹沱飯来聼/林間快活啼)
初五日
牛日(原荆楚嵗時記正月五日為牛今五日不殺/牛増紀厯撮要五日牛晴眀四望無怨氣)
逰斜川(増陶潜逰斜川詩序辛丑正月五日天氣/澄和風物閑美與二三隣曲同逰斜川)
輸籍定樣(増隋書食貨志髙熲以人間課輸雖有定分/年常徴納除注恒多長吏肆情文帳出没復)
(無定簿難以推校乃為輸籍定樣請遍下諸州每年正/月五日縣令廵人各随便近五黨三黨共為一團依樣)
(㝎户上下/帝從之)
餞賀監(増唐眀皇送賀知章歸四眀詩序天寳三年太/子賔客賀知章正月五日将歸㑹稽遂餞東路)
(乃命六卿庶尹大夫供帳青門寵行邁也詩遺榮期入/道辭老竟抽簮豈不惜賢達其如髙尚心寰中得秘要)
(方外散幽襟獨有青/門餞羣僚悵别深)
蓬萊宫宴(増唐詩紀事景龍四年正月五日蓬菜宫宴/吐蕃使因為栢梁體時上疑竇從一宗晉卿)
(素不属文未即令續二人固請許之吐蕃舍人眀悉獵/請令授筆與之悉獵云玉醴由来獻夀觴上大悦賜與)
(衣/服)
天基節(増宋史理宗紀開禧元年正月癸亥生扵/虹橋里第寳慶元年詔以生日為天基節)
蠶市(増嵗華紀麗譜正月五日五門蠶市盖蠶叢氏/始為之俗往往呼為蠶叢太守即門外張宴)
佛誕(原藏經正月五/日大慈佛生)
留仙蹟(増楚通志何許陳三女相約入山修真大中元/年正月初五日雷雨作仙樂隠隠雲霧中遙見)
(三女忽不知所在馬/蹄鞵蹟俱留山上)
楊萬里正月五日侍宴集英口號(増太極香開萬物新/紹熙天子燕羣臣梨)
(園好語君須聼玉/厯初頒第一春)
初六日
馬日(原荆椘嵗時記正月六日為馬今六日不殺/馬増紀厯撮要六日馬日月光明即大熟)
修望春宫(増唐㑹要開元二十六/年正月六日修望春宫)
南郊(増通典宋孝武大眀二年正月有司奏今月六/日南郊輿駕親奉至時或雨遂遷日有司行事)
幸水磑(増宋史禮志太平興國九年正月六日幸景龍/門外水磑帝臨水而坐召從臣觀之因曰此水)
(出扵山源清澄甘潔近河之地水味皆甘豈河潤所及/乎宋琪等曰亦猶人性善惡染習致然帝曰卿言是也)
知舉賜詩(増玉海祥符五年正月五日癸酉命學士晁/迥等知貢舉六日甲戌上作詩賜晁迥等曰)
(盛時選士貢闈聞罄宇閒風獻藝来/心以權衡求實效勿令蓬蓽有遺才)
定光佛生(原佛書正月初六日江州武/平南安白花岩定光佛生)
曽鞏正月六日雪霽詩(増雪消山水見精神滿眼東風/送早春明日杏園應爛熳便須)
(期約看/花人)
朱淑真正月初六日憶秦娥詞(増閙蛾雪栁添粧束燭/龍火樹争馳逐争馳逐)
(元宵三五/不如初六)
初七日
人日(原荆楚嵗時記正月七日為人今七日不刑増事/物紀原東方朔初置人日紀厯撮要七日人晴眀)
(民安君臣和㑹李又人日詩千年執象寰瀛泰七日為/人慶賞隆髙適人日寄杜甫詩人日題詩寄草堂遙憐)
(故人思故郷蘇軾新年詩曉雨暗人日/春愁連上元水生挑菜渚烟濕落梅村)
登髙(増荆楚嵗時記正月七日登髙賦詩陽休之正月/七日登髙侍宴詩廣殿麗年輝上林起春色風生)
(拂雕輦雲廽浮綺翼喬侃人日登/髙詩登髙一逰目始覺栁條新)
綵勝(原荆楚嵗時記人日剪綵為人或鏤金箔為人以/帖屏風亦戴之頭髩人入新年形容改從新也又)
(造華勝以相遺起扵晉代賈充李夫人典戒云像瑞圗/金勝之形又取像西王母戴勝也増唐詩紀事景龍三)
(年人日賜金綵人勝李嶠等賦七言詩是日甚懽上令/學士逓起屢舞至沈佺期賦廻波有齒録牙緋之語原)
(劉臻妻陳氏進見儀正月七日上人腃扵人増沈佺期/人日宴大明宫詩千官黼帳杯前夀百福香奩勝裏人)
(崔日用人日詩金屋瑤筐開寳勝花牋綵茟頌春椒/李商隠人日詩鏤金作勝𫝊荆俗剪綵為人起晉風)
七種羮(原荆楚嵗時記正月七日以七種菜為羮戴/叔倫詩獨獻菜羮憐應莭遍𫝊金腃喜逢人)
招牛馬(原荆楚嵗時記荆人扵此日向晨門前呼牛馬/雞畜令来乃置粟豆扵灰散之宅内云以招牛)
(馬/)
煎餅(原荆楚嵗時記北人此日食煎餅扵庭中作之云/薰天増唐六典膳部節日食料有正月七日煎餅)
安仁銘(原述征記魏東平王翕七日登夀張縣安仁山/鑿山頂為㑹望䖏刻銘扵壁文字猶在銘云正)
(月七日厥日為人策/我良駟陟彼安仁)
雲龍宴(増北齊書崔瞻𫝊顯宗命瞻使鄴魏孝静帝以/人日登雲龍門其父㥄侍宴又勅瞻近御坐有)
(應詔詩詔問邢昭等曰此詩何如其父咸云㥄博雅𢎞/麗瞻氣調清新並詩人之冠宴罷共嗟賞之云今日之)
(宴併為崔/瞻父子)
雞子卜(原玉燭寳典蜀中鄉市士女以人/日擊小鼔唱竹枝歌作雞子卜)
名下無虚士(原隋唐嘉話薛道衡聘陳為人日詩云入/春纔七日離家已二年南人嗤之曰誰謂)
(此解作詩及云人歸落鴈後思彂/在花前乃喜曰名下固無虚士)
破陣樂舞(増唐㑹要貞觀三年正月七日製破陣/樂舞圗吕才教舞百二十人數日而就)
作凉宫(増唐㑹要儀鳳三年正月七/日扵藍田作凉宮名萬全宫)
鄭公人日(増劉賔客嘉話録魏鄭公嘗出行以正月七/日謁見太宗太宗勞之曰卿今日至可謂人)
(日/矣)
人日雪(増唐詩紀事景龍三年人日御清暉閣宴羣臣/遇雪賦詩宗楚客人日遇雪詩窈窕神仙閣參)
(差雲漢間九重中葉啟七日早春還太液天為水蓬萊/雪作山今朝上林樹無䖏不堪攀李嶠人日遇雪詩千)
(鍾聖酒御筵披六出祥英亂繞枝即/此神仙對瓊圃何須輙迹向瑤池)
打毬(増唐詩紀事景龍四年正月七日宴大明殿觀打/毬沈佺期人日雲臺觀打毬詩今春芳苑逰接武)
(上瓊樓宛轉縈香騎飄颻拂畫毬俯身迎未/落廽轡逐傍流祗為㸔花鳥時時誤失籌)
梅花粧(原雜五行書宋武帝夀陽公主人日卧含章殿/簷下梅花落公主額上成五色花拂之不去經)
(三日洗之乃落官女/效之今梅花粧是也)
吞赤豆(増雜五行書正月七日男吞赤/小豆七顆女吞十四竟年無病)
六一菜(増食譜張手美/家人日六一菜)
人日鳥(増清異録南唐王建封不識文藝族子有動植/疏俾吏録之其載鴿事以𫝊寫訛謬分一字為)
(三變而為人日鳥矣建封信/之每人日開筵首進此味)
貼人于帳(原藝苑雌黄古人七日貼人于帳重人也増/李適人日宴大明宫詩寳帳金屛人已貼圖)
(花學勝/鳥初裁)
賜及第(増事物紀原太平興國二年正月初七/日太宗親試吕䝉正以下並賜及第)
獵城南(増蘇軾詩題人日獵城南㑹者十人/以身輕一鳥過槍急萬人呼為韻)
逰蟇頤山(原蘇轍踏青詩序睂之東門十數里有山曰/蟇頤山上有亭榭松竹下臨大江每正月人)
(日士女相與逰嬉飲酒扵其上謂之踏青増名勝志人/日出東郊渡玻瓈江逰蟇頤山睂之故事也陸㳺詩玻)
(瓈江上栁如絲行樂家家要及時只/怪今朝空巷出使君人日宴蟇頤)
燈山上綵(増東京夢華録元宵大内前自嵗前冬至後/開封府絞縳山棚立木正對宣徳樓逰人已)
(集御街兩廊下至正月七日燈山上綵金碧相射錦繡/交輝面北悉結綵山皆畫神仙故事横列山門各有綵)
(結金書大牌曰宣和與民同樂綵山左右以綵結佛像/跨獅子開轆轤絞水上燈山尖髙䖏用木櫃貯之逐時)
(放下如瀑布状又於左右門上各以草把縳成戲龍之/状用青幕遮籠草上宻置燈燭數萬盞望之蜿蜒如䨇)
(龍飛/走)
綵蜨春燕(増東京夢華録立春剪綵蜨春燕為瑞人日/亦然徐延夀人日剪綵詩貼燕留粧户黏雞)
(欲餉人呉兆人日立春詩/土牛官鼔迓綵燕内人𫝊)
宴春雨堂(増范成大呉郡志淳祐九年正月人日郡守/鄭霖會三學同舎顔岩等四十二人序拜於)
(天慶觀禮成宴/於郡之春雨堂)
油卜(原通考蜀嘉定金燈山趾有淵每嵗人日郡守扵/此修油卜故事以油灑水面觀其紋騐一嵗之豐)
(歉/)
踏磧(原通考䕫州俗重諸葛武侯以人日傾城出逰八/陣磧上謂之踏磧婦人拾小石有竅者貫以綵索)
(繫扵釵頭以為一嵗之/祥是日府帥宴扵磧上)
祈蠶(原順慶府志蜀有樂山在渠縣北每嵗人/日邑人將鼓笛酒食登此娯樂以祈蠶事)
玉局説經(原桂陽列仙𫝊桓帝永夀元年人日老君駕/龍輿命張道陵乗白鶴同往成都玉局治説)
(南北斗經玉/牀自地而出)
胎光降(増雲笈七籖正一真人告趙昇曰人身有三魂/一名胎光太清陽和之氣也生扵始青元君聖)
(母之宫䧏扵正月七日以本䧏/之日上詣夲宫受事送人善惡)
三官檢校(増雲笈七籖三元品戒經云正月七/日天地水三官檢校之日可修齋)
治氣要訣(増雲笈七籖正月七日無為大道/元真立下八品治氣要訣在掌中)
延神齋(増雲笈七籖正月七日是/三㑹日宜修延神齋吉)
真武䧏(原談薈正月七日北極元/天真武上帝午時下降)
杜甫人日詩(増此日此時人共得一談一笑俗相看罇/前栢葉休随酒勝裏金花巧耐寒佩劍衝)
(星聊暫㧞匣琴流水自湏彈早春/重引江湖興直道無憂行路難)
韓愈人日城南登髙詩(増初正候纔兆渉七氣已㺯靄/靄野浮陽暉暉水披凍聖朝身)
(不廢佳莭古所用親交既許来子妷亦可從盤蔬冬春/雜尊酒清濁共令徴前事為觴咏新詩送扶杖凌圯阯)
(刺舡犯枯葑戀池羣鴨回釋嶠孤雲縦人生本/坦蕩誰使妄倥傯直指桃李闌幽尋寧止重)
張繼人日代客子詩(増人日兼春日長懐復短懐/遥思䨇綵勝併在一金釵)
羅隠正月七日立春詩(増一二三四五六七萬木生芽/是今日逺天歸㕍拂雲飛近水)
(㳺魚迸/冰出)
初八日
迎氣東郊(増唐㑹要開元二十六年正月/八日親迎氣於東郊之青帝壇)
長寧節(増宋史禮志仁宗以正月八日為皇太后長寧/節詔定長寧節上夀儀太后垂簾崇政殿宰臣)
(以下進/奉上夀)
榖日(原紀厯撮要八日榖夜見星辰五榖豐熟/通考榖日為上八日是日雨應元宵亦雨)
燈市(原燕都㳺覽記燈市在東華門王府街東崇文街/西亘二里許自正月初八日起至十八日而罷)
觀音示現(原白衣經正月八日南無華嚴衆/意甘露苦王觀世音菩薩示現)
梁簡文帝正月八日燃燈詩(増藕樹交無極花雲衣數/重織竹能為象縳荻巧成)
(龍落灰然蘂盛垂油濕畫峯/天宫倘若見燈王願可逢)
初九日
苦酒(増食譜外國作苦酒法用水一升三合正/月九日熱一銅匕調之一杯可飲三十人)
瑞雲樂章(増玉海祥符七年正月九日/學士院上應天府瑞雲樂章)
玉帝生(原蠡海集玉帝生扵正月初九日者/陽數始于一而極于九原始要終也)
朝三元(原雲笈七籖正月九/日朝太素三元君)
范成大正月九日雪霰後大雨詩(増夜霰三更碎瓦晝/㝠一陣翻盆賴是梅)
(花已過不然/皴玉誰温)
初十日
衛士名簿(増舊唐書百官志凡衛士各立名簿其三年/以来征防差遣仍定優劣為三第每年正月)
(十日送本府印記仍録一道送本衛府/若有差行上畨折衝府據簿而析之)
宴麟徳殿(増玉海永隆二年正月十日唐太宗㑹羣臣/命婦合宴宣政殿太常博士袁利正上疏曰)
(前殿正寝非命婦宴㑹之/所帝從之改向麟徳殿)
賜袍笏(増通考太平興國二年正月十日宋太/宗賜新及第進士胡旦以下緑袍靴笏)
沐浴(原雲笈七籖正月十日/人㝎時沐浴令人齒堅)
范成大正月十日夜大雷震詩(増人言有物司鼓春到/揚桴𤼵聲但要蟄蟲啓)
(户何須一/許震驚)
十一日
孟昶降(増宋史西蜀世家孟昶命學士為詞題桃符以/其非工自命筆題云新年納餘慶嘉莭號長春)
(以其年正月十一日䧏太祖命吕餘/慶知成都府而長春乃聖莭名也)
全眞啟鎻(増史纂左編馬鈺號丹陽子全真祖師命鈺/鎖其菴時隆冬風雪四入而菴之所有惟茟)
(硯枕席布衾草履而已然形神冲暢如在春風和氣中/正月十一日鎖啓師謂鈺曰從我歸去居崑崙烟霞洞)
曽鞏正月十一日迎駕詩(増錦𫀆周衛一畨新警蹕朝/嚴下紫宸俗眼望来猶眩日)
(天顔回處自生春行齊鵷鷺常随仗歩隠驊騮/不起塵歸路青雲喧鼓吹樂逰從此屬都人)
十二日
海結冰凌(増王隠晉書慕容皝上言曰正月十二日臣/躬征平郭逺假陛下之威将士竭命精誠感)
(靈海為結氷凌行海中三百餘里臣問諸/故老言自立國以来初無海水氷凍之嵗)
藉田賦(増唐㑹要儀鳳二年正月十二日親耕/藉田於東郊禮畢作藉田賦以示羣臣)
封四瀆(増唐㑹要天寳六載正月十二日封四瀆號河/為靈源公濟為清源公江為廣源公淮為長源)
(公/)
御前釋褐(増宋㑹要太平興國二年正月十二/日新進士吕䝉正以下御前釋褐)
雲開節(原岳陽風土記岳州自元正獻嵗隣里以/宴飲相慶至十二日罷謂其日為雲開節)
蘇軾庚辰嵗正月十二日天門冬酒熟詩(増自撥牀頭/一甕雲幽人)
(先已醉竒芬天門冬熟新年喜麴米春香竝舍聞菜圃/漸疎雲漠漠竹扉斜掩雨紛紛擁裘睡覺知何䖏吹面)
(東風散/纈紋)
十三日
祀九宫貴神(増舊唐書禮儀志㑹昌二年正月十三日/祀九宫貴神勅宰相崔珙攝太尉行事)
移仗(増唐六典開元十六年正月/十三日移仗扵興慶宫聼政)
掛塔燈(原翰墨大全張乖崖帥蜀/増十三夜燈謂之掛塔燈)
六夜燈(増帝京景物畧上元六夜燈之始南宋也淳祐/三年請預放元宵自十三日起巷陌橋道皆編)
(竹張/燈)
散燈(増帝京景物畧十三日家以小琖一百八枚夜燈/之徧散井竈門户砧石曰散燈也其聚如螢散如)
(星/)
神聖䧏辰(原道經三元集聖/之辰乂劉猛將生)
劉邦彦十三夜觀燈詩(増珠簾半捲将團月玉指初調/未合笙新放華燈連九陌舊𫝊)
(金鑰啟/重城)
十四日
宫寺焚香(増宋史禮志大中祥符八年正月中書門下/上言伏覩今月十四日皇帝詣諸宫寺焚香)
(總三十餘處過百拜以上伏望自今正殿冄拜/諸殿令羣臣以下分拜庶垂億載允叶通規)
賜錢宴飲(増宋史禮志真宗景徳元年正月十四日賜/大食三佛齊蒲端諸國進奉使緡錢令觀燈)
(宴/飲)
御樓同樂(増東齋録宋仁宗正月十四日御樓遣中使/𫝊宣從官曰朕非逰觀與民同樂耳蔡襄詩)
(髙列千峯寳炬森端門方喜翠華臨宸逰不為三元夜/樂事還同萬衆心天上清光留此夕人間和氣閣春隂)
(要知盡慶華封祝/四十餘年恵愛深)
觀燈山(増東京夢華録正月十四日車駕幸五岳觀迎/祥池賜羣臣宴至晚還内每常駕出有紅紗帖)
(金燭籠二百對元宵加以琉璃玉柱掌扇燈快行家各/執紅紗珠絡燈籠駕入燈山御輦院人員輦前喝随竿)
(媚来御輦團轉一遭倒行觀燈山/謂之鵓鴿旋又謂之踏五花兒)
　呼嫦娥(増三餘帖嫦娥奔月之後羿晝夜思維正月十/四夜有童子詣宫曰夫人知君懐思無從得䧏)
　(明日乃月圎之候君宜用米粉作丸團團如月/置室西北方呼夫人名三夕可䧏耳如期果䧏)
　孛羅占(増武林舊事呉俗每嵗正月十四日以糯米榖/爆扵釜中名曰孛羅花占又名卜榖以畨白多)
　(者為勝范成大上元呉中節物詩撚粉團欒意熬粰腷/膊聲注撚粉糰子炒糯榖以卜俗名孛婁北人號糯米)
　(花/)
　水燈(増續文獻通考洪武五年正月十四日勅近臣扵/秦淮河燃水燈萬枝十五日夜半竣事随有佛光)
　(五道從東北貫月/燭天良久乃已)
　村歌社舞(増𫝊燈録徑山大慧宗杲禪師上堂曰正月/十四十五䨇徑搥鑼打鼓要識祖意西来看)
　(取村歌/社舞)
御製昇平嘉宴同羣臣賦詩用栢梁體(并/序)
　朕扵宣政聼覽之餘講貫經義厯觀史册扵書見元首
　股肱賡揚喜起之盛扵詩見鹿鳴天保諸篇未嘗不慕
　古之君臣一徳一心相悦若斯之隆也今際海内宴安
　兵革偃息首春令序九陌燈輝豐穰有徴吾民咸樂思
　與諸臣欣時式燕爰扵乾清宫廣集簮𥚑肆筵授几斯
　時也蟾光鰲炬焜燿堂亷綵樹瓊葩雜羅樽爼許笑言
　之勿禁寛儀法之不紏復令次登文陛渥以金罍咸俾
　有三爵油油之色焉易曰上下交而志同𫝊曰享以訓
　恭儉宴以示慈恵則今日之兕觥㫖酒豈徒以飲食宴
　樂云爾哉顧瞻諸臣或位居諧弼或職任卿尹或典文
　翰或司獻納宜共成篇什以紹雅頌之音朕𤼵端首倡
　傚栢梁體班聨遞賡用昭昇平盛事冀垂不朽云康熙
　二十一年正月十四日
麗日和風被萬方(御/製)卿雲爛熳彌紫閶(内閣大學士/臣勒徳洪)一堂
　喜起歌眀良(内閣大學/士臣明珠)止戈化洽民物昌(内閣大學/士臣李霨)蓼
　蕭燕譽
　聖恩長(内閣大學/士臣馮溥)天心昭格時雨暘(吏部尚書/臣黄機)豐亨有
　兆祝千箱(户部尚書/臣梁清標)禮樂文章仰
　聖皇(禮部尚書/臣呉正治)廟謨指授靖八荒(兵部尚書/臣宋徳宜)春回丹詔
　罷桁楊(刑部尚書/臣魏象樞)河清海晏禹績彰(工部尚書/臣朱之弼)百度胥
　飭綱紀張(都察院左都御/史臣徐元文)千官濟濟盈巖廊(吏部左侍/郎臣張士)
　(甄/)天工無曠勤賛勷(吏部右侍郎/臣楊永寧)有年歌協臣所望(戸/部)
(左侍郎臣/李天馥)共期紅朽荅殊常(户部右侍郎/臣李仙根)轉漕億萬充
天倉(户部倉塲侍/郎臣馬汝驥)邦禮叨賛慚趨蹌(禮部左侍郎/臣楊正中)職司
寅清佐垂裳(禮部右侍郎/臣富鴻基)天河洗甲通蠻鄉(兵部左侍/郎臣焦毓)
(瑞/)
皇威四暢咸来王(兵部右侍郎/臣陳一炳)祗承欽恤和氣翔(刑部/左侍)
(郎臣/杜臻)刑措不用民夀康(刑部右侍郎/臣葉方藹)八材庀化師殳斨
(工部左侍/郎臣趙璟)右平左墄開眀堂(工部右侍/郎臣金鼐)仰窺神策驅天
狼(内閣學士/臣李光地)膏以大澤人胥慶(内閣學士/臣張玉書)
帝庸作歌追虞唐(翰林院掌院學/士臣陳廷敬)身依雲漢賡天章(翰/林)
(院學士/臣張英)恪秉訓厲敦羔羊(都察院左副都/御史臣宋文運)奉宣仁風之
呉疆(廵撫江寧右副都/御史臣余國柱)九閽詄蕩瞻龍光(通政使司通/政使臣王盛)
(唐/)斗杓髙掩貫索芒(大理寺卿/臣張雲翼)圗列養正親羮墻(詹事/府詹)
(事臣/沈荃)黄鐘大鏞諧禎祥(大常寺卿/臣崔澄)郊衢擊壤歡豐穰(順/天)
(府府尹臣/熊一瀟)大官珍膳羅酒漿(光禄寺卿/臣馬世濟)調閑六御騰康
莊(太僕寺卿/臣張可前)忝預風紀凛清霜(都察院僉都御/史臣張吉午)出入玉
珮聲鏘鏘(通政使司左/通政臣崔官)納言惟允尚職詳(通政使司右/通政臣呉琠)
褒忠勵節感賜觴(通政使司右通/政臣陳汝器)圜扉閴寂春草芳(大/理)
(寺少卿臣/榮國祚)拜手好生頌禹湯(大理寺少卿/臣徐旭齡)前星令望欽
顒卬(詹事府少詹/臣王澤𢎞)終始念典用斯臧(詹事府少詹/臣崔蔚林)言模
行範煇縹緗(翰林院侍讀學/士臣蒋𢎞道)猗歟至徳日就將(翰林院/侍讀學)
(士臣胡/簡敬)叨塵侍從恩莫量(翰林院侍讀學/士臣朱之佐)靖共夙夜無
怠遑(翰林院侍講學/士臣嚴我斯)梧桐生矣扵髙岡(翰林院侍講學/士臣孫在豐)
紬書東觀翰墨香(翰林院侍講/學士臣盧琦)三徳六行為士坊(國子/監祭)
(酒臣王/士禎)宫府備位滋悚惶(右春坊右庶/子臣祖文謨)六經義叶如笙
簧(翰林院侍/讀臣朱典)奎文煥若森琳瑯(翰林院侍讀/臣王封濚)朝朝橐筆
侍御牀(翰林院侍/講臣董訥)紀載
聖治金匱藏(翰林院侍講/臣王鴻緒)頻年宣室虚對揚(翰林院侍/講臣髙士)
(竒/)
宸篇掞藻燭昊蒼(翰林院侍/講臣郭棻)承華毓徳成圭璋(左春坊/左諭徳)
(臣陳/論)青宫琪樹棲鸞凰(右春坊右諭/徳臣朱世熈)金輿導從驂雲驤
(司經局洗馬/臣田喜□)罘罳流影耀璧璫(通政使司左參/議臣趙世麟)仁波溟
渤同濊汪(通政使司左參/議臣趙之鼎)鸞旂乗春零露瀼(通政使司/右參議臣)
(張/鵬)爰賡天保矢勿忘(通政使司右/參議臣鄭重)八表同軌来梯航(大/理)
(寺寺丞臣/徐誥武)雲門磬管聲喤喤(右春坊右中/允臣呉珂鳴)泰交天闕開
春陽(左春坊左中/允臣李録予)惟睿作聖金玉相(右春坊右中/允臣鄭開極)珥筆
何幸日月傍(左春坊左賛/善臣徐乾學)瑞逾寳鼎兼芝房(左春坊左/賛善臣鄭)
(之/諶)堯樽夜醉星低昻(右春坊右賛/善臣沈上墉)在廷悦豫和宫商(右/春)
(坊右賛善/臣王尹方)濫典樂正董上庠(國子監司業/臣劉芳喆)治登三五休
聲颺(翰林院修撰/臣歸允肅)睿謨典誥同洋洋(翰林院編修/臣王頊齡)記神
聖功臣職當(翰林院編/修臣曹禾)琅函瑶版書焜煌(翰林院檢/討臣潘耒)石
渠髙議芟秕糠(翰林院檢討/臣嚴繩孫)日侍清禁研鉛黄(翰林院/編修臣)
(杜/訥)願言直節謹自防(吏科掌印給事/中臣王承祖)
帝心勤民重農桑(戸科掌印給事/中臣王曰溫)具舉細目恢𢎞綱(禮/科)
(掌印給事/中臣李迥)誕敷文徳四國匡(兵科掌印給事/中臣劉沛先)嘉禾既殖
鋤莠稂(刑科掌印給事/中臣傅感丁)奉琛執玉輸篚筐(工科掌印給/事中臣姚締)
(虞/)屈軼朱草紛兩廂(掌河南道御/史臣唐朝彛)封章問夜檢皂囊(掌/河)
(南道御史/臣任玥)擬将勁操堅蒼筤(掌浙江道御/史臣李見龍)朝無闕事聨
班行(掌山西道御/史臣郭維藩)千門燎火宵未央(掌山東道御/史臣孫必振)昇平
髙宴邁栢梁(掌陕西道御/史臣衛執蒲)
歐陽修正月十四日漁家傲詞(増正月斗杓初轉勢金/刀剪綵工夫異稱慶髙)
(堂懽㓜稚㸔栁意偏從東面春風至十四新蟾圎尚未/樓前乍㸔紅燈試氷散緑池泉細細魚欲戲園林已是)
(花天/氣)
梅堯臣正月十四日夜有感詩(増燈光煖熱夜催春天/半樓開飲近臣馳道横)
(頭起山岳露臺/周匝簇車輪)
楊萬里姑蘇館上元前一夕陪使客觀燈詩(増莭物催/人又一畨)
(銀花蓮炬照金尊麝䭔官様/陪公讌粉繭鄊風憶故園)
劉邦彦十四夜觀燈詩(増鈿車過去抛珠果寳騎重来/聼玉簫共約更深歸及早大家)
(眀日㸔/通宵)
十五日
祠門戶(増荆楚嵗時記正月十五日作豆糜加油膏其/上以祠門户先以楊栁枝揷門随楊栁枝所指)
(仍以酒脯飲食及/豆粥揷箸而祭之)
南郊(增宋書禮志孝建二年正月有司奏今月十五日/南郊尋舊儀廟祠至尊親奉以太尉亞獻南郊親)
(奉以太/常亞獻)
迎紫姑(原異苑世有紫姑神相𫝊云是人家妾為大婦/所疾每以穢事相次役正月十五日感激而死)
(故世人以其日作其形夜扵厠間或猪欄邊迎之祝曰/子胥不在是其婿名也曹姑亦歸曹即其大婦也小姑)
(可出戲投者覺重便是神来奠設酒果亦覺貎輝輝有/色即跳躞不住能占衆事卜行年蠶桑增春渚紀聞政)
(和二年襄邑民因上元請紫姑神為戲既書紙間其字/徑丈或問之曰汝更能書否即書曰請連黏襄表二百)
(幅當為作一福字或曰紙易耳安得許大筆也曰請用/麻皮十觔縳作令徑二尺許墨漿以大器貯備濡染也)
(諸好事因集紙筆就一富人麥場鋪展聚觀神至書云/請一人繫筆扵項其人不覺身之騰踔往来場間須叟)
(字成端麗如顔書復取小茟書扵紙角云持往宣徳門/賣錢五百貫文既而縣以妖捕大府取就鞫治訖無他)
(状即具奏知有㫖令就後苑再書騐之上皇為幸苑中/臨視乃書一慶字與前書福字大小相稱字體亦同上)
(皇大竒之因令扵襄邑擇地建祠嵗祀之李商隠正月/十五夜詩月色燈光滿帝都香車寳輦隘通衢身閒不)
(覩中興盛羞逐鄉人賽紫姑蘇軾紫姑神詞序黄之僑/人郭氏每嵗正月迎紫姑神以箕為腹箸為口畫灰盤)
(中為詩敏㨗立成余往觀之神請余作少年逰乃以此/戲之詞云玉肌鉛粉傲秋霜凖擬鳳呼凰伶俜不見清)
(香未吐糠粃且吹揚到處成䨇君獨隻空無/數爛文章一㸃香檀誰能借箸無復似張良)
漁陽摻撾(原世説禰衡被魏武謪為鼓吏正月半試鼓/衡揚桴為漁陽摻撾淵淵有金石聲四座為)
(之改/容)
作膏粥(原續齊諧記呉縣張成夜見一婦人立宅東南/角謂成曰此地是君家蠶室我即此地之神明)
(日正月半宜作白粥泛膏扵上以祭我當令君蠶桑百/倍言絶失所在成如言作膏粥年年大得蠶也世人正)
(月半作粥禱之加肉覆其上登屋食之咒曰登膏糜/挟鼠腦欲来不来待我三蠶老則是為蠶逐鼠矣)
玉梁糕(原玉燭寳典洛陽人/家上元食玉粱糕)
打竹簇(増北齊尒朱文暢𫝊魏氏舊俗以正月十五/日夜為打竹簇之戲有能中者即時賞帛)
登髙(原隋書元胄𫝊髙祖正月十五日與近臣登髙時/胄下直上令馳召之謂胄曰公與外人登髙未若)
(就朕勝也/賜宴極歡)
大戲(増隋書長孫平𫝊相州正月十五/百姓大戲畫衣裳為鍪甲之象)
禁角觝(原北史栁或𫝊彧見都邑百姓每至正月十五/日作角觝戲上奏請禁絶之曰竊見京邑爰及)
(外州每以正月望夜充街塞陌鳴鼓聒天燎炬照地人/戴獸面男為女服竭貲破産競此一時請頒天下竝即)
(禁斷詔/可其奏)
踏歌(原舊唐書睿宗紀先天二年正月上元日夜上御/安福門觀燈出内人連𬒮踏歌増張説十五夜御)
(前口號踏歌詞二首花萼樓前雨露新長安城裏太平/人龍銜火樹千重熖雞踏蓮花萬嵗春帝宫三五戲春)
(臺行雨流風莫妒来西域燈/輪千影合東華金闕萬重開)
御勤政樓(増舊唐書音樂志明皇每初年望夜御勤政/樓觀燈作樂太常樂府懸散樂畢即遣宫女)
(扵樓前縳架出眺歌舞以娯之若繩戲竿木詭異巧妙/固無其比王邕勤政樓花竿賦皇上朝萬國宴千官當)
(獻嵗之令莭御髙樓而賜歡應和/風奏以天樂耀長伎出乎花竿)
咸泰殿上夀(増舊唐書穆宗蕭皇后𫝊開成中正月望/夜帝扵咸泰殿陳燈燭奏仙韶樂二宫太)
(后俱集奉觴上/夀如家人禮)
樂昌合鏡(原青𤨏集陳徐徳言之妻後主叔寳之妹樂/昌公主也才色冠絶時陳政方亂徳言知不)
(相保乃破一照鏡人執其半約曰鬻此必以正月望日/及陳亡其妻入楊越公家徳言流落至京遂以正月望)
(日訪扵都市果有蒼頭鬻半照者徳言引至其/居出半照合之具言其故越公知之還其妻)
燈輪(原朝野僉載睿宗先天二年正月十五十六十七/夜扵安福門外作燈輪髙二十丈衣以錦繡飾以)
(金銀然五萬盞燈望之如花樹扵燈輪下踏歌三日夜/増陳子昻詩三五月華新遨逰逐上春芳宵殊未極随)
(意守燈輪韓仲宣上元夜詩他鄉月夜人/相伴看燈輪光随九華出影共百枝新)
金吾放夜(原西京記西都京城街衢有金吾晚暝𫝊呼/以禁夜行惟正月十五日夜勅金吾弛禁前)
(後各一日謂之放夜増蘇味道正月十五日詩火樹銀/花合星橋鐡鎻開暗塵随馬去眀月逐人来逰妓皆穠)
(李行歌盡落梅金吾不禁夜玉漏莫相催王諲元夕觀/燈詩暫得金吾夜通㸔火樹春周邦彦上元觧語花詞)
(因念都城放夜望千門如晝嬉笑逰/冶鈿車羅帕相逢䖏自有暗塵随馬)
火樹(増叚成式上元唱和詩火樹枝柯宻燭龍鱗角張/錢惟演詩九枝火樹連金狄萬里霜輪上璧璫李)
(宗諤燈夕詩厯厯星榆光/奪晝煌煌火樹艶争春)
𫝊柑(原千金月令上元夜登樓貴戚例有黄栢相遺謂/之𫝊柑増蘇軾上元侍飲詩歸来一㸃殘燈在猶)
(有𫝊柑遺細君張輿元宵詩大地金蓮分夜色上方玉/燭慰民心歸来更有𫝊柑宴坐列宫釵十二金呉億元)
(夕燭影揺紅詞誰識遨頭去年曽侍𫝊/柑宴至今衣袖帯天香行䖏氤氳滿)
百枝燈樹(原開天遺事韓國夫人置百枝燈樹髙八十/尺竪之髙山上元夜㸃之百里皆見光眀奪)
(月色増王庭筠元宵詞夜夜/華燈萬樹年年碧海三山)
探官(原開天遺事都中每至正月十五日造麵繭以官/位帖子置其中探之卜官位髙下或賭筵宴以為)
(戲/笑)
凉州燈(原集異記明皇觀燈扵上陽宫召葉法善觀扵/樓下法善曰燈固盛矣西凉今夕之燈亦不亞)
(此上曰可得一往乎法善令上閉目上依其言閉目距/躍身在霄漢已而足及地法善曰可以觀矣既視燈燭)
(連亘十數里車馬駢闐士女紛雜上稱其盛久之法善/曰觀覽畢可囬矣復閉目與法善騰虚而上俄頃還故)
(䖏而樓下歌/吹猶未終)
廣陵元夕(原幽怪録開元十八年正月望日帝謂葉法/善四方元夕何處最麗法善曰無踰廣陵帝)
(曰何術以觀之俄而虹橋起扵殿前帝歩而上太真髙/力士及樂官數人從俄頃至廣陵寺觀陳設之盛燈火)
(之光照灼基殿士女鮮麗皆仰面曰仙人見五色/雲中帝勅伶官奏霓裳羽衣曲數日廣陵奏至)
影燈(原影燈記洛陽人家以影燈多者為上其相勝之/辭曰千影萬影増宋史樂志三元觀燈自唐以後)
(常扵正月望夜開坊市門然燈宋因之上元前後各一/日城中張燈大内正門結綵為山樓影燈起露臺教坊)
(陳百戲范成大呉郡志上元影燈巧麗他郡莫及有萬/眼羅及琉璃毬者尤妙天下又詩萬窓花眼宻千隙玉)
(虹眀注萬眼燈以碎羅紅白間砌多/至萬眼琉璃毬燈每一隙映成一花)
臨光宴(原影燈記正月十五夜眀皇扵長春殿張臨光/宴白鷺轉花黄龍吐水金鳬銀燕浮光洞攅星)
(閣皆張燈火奏月光分曲撒閩江錦荔枝千/萬顆命宫人争拾多者賞以紅圈帔緑暈衫)
燈樓(増影燈記上在東都遇正月望夜移仗上陽宫時/有方都匠毛順巧思結創繒綵為燈樓二十間髙)
(一百五十尺懸珠玉金/銀㣲風一至鏘然成韻)
芋郎君(増影燈記元夕各家造芋郎君食之云宜男女/乂送雞肉酒用五木瓶貯之扵親知門前留地)
(而去李公昻元夕瑞鶴仙詞歌朋舞社玉梅轉/閙蛾耍且繭占先探芋郎戲巧乂十紫姑燈下)
燃燈大酺(増王維正月十五夜燃燈繼以酺宴應制詩/序開元元年正月十五夜開門燃燈大酺合)
(樂帝御門樓臨觀以夜繼晝凡月餘而罷詩上路笙歌/滿春城刻漏長逰人多晝日眀月讓燈光魚鑰通翔鳳)
(龍輿出建章九衢陳廣樂百福透名香仙伎来金殿都/人遶玉堂定應偷妙舞從此學仙妝奉引迎三事司儀)
(列萬方願將天地夀同以獻君王崔液元夕詩鳷鵲樓/前新月滿鳳凰臺上寳燈燃史達祖燈夕詞酒館歌雲)
(燈街舞繡笑聲喧似簫鼔太/平京國多歡大酺綺羅㡬䖏)
㧞河(増封氏聞見記拔河古謂之牽鈎襄漢風俗常以/正月望日為之以大麻絙長四五十丈兩頭分繫)
(小索數百條挂扵前分二朋兩鈎齊挽當大絙之中立/大旗為界震鼓呌噪使相牽引以却者為輸名曰抜河)
李謩擪笛(増元稹連昌宫詞李謩擪笛傍宫墻偷得新/翻數般曲自注眀皇嘗扵上陽宫夜後按新)
(翻一曲屬眀夕正月十五日潜逰燈下忽聞酒樓上有/笛奏前夕新曲大駭之眀日宻遣捕捉笛者詰騐之自)
(云其夕竊扵天津橋玩月聞宫中度曲遂扵橋柱上揷/譜記之臣即長安少年善笛者李謩也上異而遣之)
油䭔(増膳夫録汴中/節食上元油䭔)
油畫眀珠(増食譜張手美家/上元油畫眀珠)
辟蟲(増四時纂要正月十五日殘餻/糜熬令焦和榖種之能辟蟲)
門樓觀燈(増宋史禮志太祖建隆二年上元節御明徳/門樓觀燈召宰相樞宻兩省五品以上官飲)
(宴江南呉越/朝貢使與焉)
喫虀煮飯(原錢氏私誌宋郊居政府上元夜在書院讀/易弟祁時為學士是夜張燈擁妓痛飲達旦)
(明日郊令所親云相公寄語學士曽記某年上元同在/某州學喫虀煮飯否學士笑云寄語相公不知某年喫)
(虀煮飯是/為甚的)
御乾元門(増春明退朝録上元然燈唐以前嵗不常設/本朝大宗時三元不禁夜上元御乾元門中)
(元下元御東華門後罷中元下元/二莭而初元㳺觀之盛冠扵前代)
慶太平(増三朝聖政録真宗皇帝因元夕觀燈見都人/熙熙舉酒顧宰執曰祖宗創業艱難今獲覩太)
(平與卿等同慶宰執稱賀皆飲釂向子諲上元詞登複/道聼鳴鞘再頒酥酒賜臣僚太平無事多歡樂夜半傳)
(宣放/早朝)
乳糖獅子(増髙齋漫録熈寧中上元宣仁太后御樓張/燈召集外族神宗數請推恩宣仁云自有處)
(分大者絹一疋小者各與乳/糖獅子兩個中外咸仰后徳)
預賞(増東京夢華録宣和年間自十二月扵酸棗門如/元夜㸃照門下置露臺南至寳籙宫兩邊關撲買)
(賣仕女觀者中貴邀住勸酒一/金杯令退直至上元謂之預賞)
京尹彈壓(増鐡圍山叢談宣和六年春正月甲子實上/元節故事天子御樓觀燈則開封尹設次以)
(彈壓扵西觀下錢惟善元宵詩彈/壓城池夜屬櫜放燈那復事奢豪)
賜宫花(増聞見近録紹聖二年上元幸集禧觀出宫花/賜從駕臣僚各數十枝時人榮之晁冲之上元)
(詞㡌落宫花衣惹御/香鳯輦晚来初過)
賜詩酒(増事文𩔖聚至道元年燈夕太宗御樓時李文/正昉以司空致仕扵家上亟以安車召至賜坐)
(敷對明爽精力康勁上親/酌御樽飲之因賜詩焉)
長燈詩(原晁氏客話蔡君謨守福州上元日命民間一/家㸃燈七盞陳烈作大燈長丈餘大書云富家)
(一盞燈太倉一粒粟貧家一盞燈父子相對哭風流/太守知不知猶恨笙歌無妙曲君謨見之還輿罷燈)
奪崑崙(原茟談狄青宣撫廣西時儂智髙守崑崙關青/至賓州值上元大張燈燭首夜享将佐次夜宴)
(從軍官二鼔青稱疾輙起令孫元規暫主席數使人勞/坐客至曉各未敢退忽有馳報是夜三鼓青已奪崑崙)
(矣/)
還遺金(増厚徳録竇禹鈞嘗因元夕往延慶寺於後殿/階側得遺銀二百兩金三十兩持歸眀日侵晨)
(詣寺候失物者須臾一人果涕泣而至禹鈞問之對曰/父罪犯至大辟徧懇親知貸得金銀将贖父罪昨暮以)
(一親置酒酒昏忽失去今父罪不復/贖矣公騐其實遂同歸以舊物還之)
祀太乙(原容齊随筆上元張燈太平御覽所載史記樂/書曰漢家祀太乙祠以昏時祀到明今人正月)
(望日夜逰觀燈是其遺事増王安石和劉貢父/上元詩不知太乙逰何䖏㝎把青藜獨照公)
宜男蟬(原嵗時雜記都人上元/作宜男蟬如蛾而大)
賜金犀錢果(増桯史神宗朝王襄敏韶在京師㑹元夕/張燈家人皆歩出將帷觀焉㓜子寀方能)
(言珠㡌襐服馮肩以從至宣徳門上方御樓薌雲綵鰲/簫吹雷動士女仰視喧擁闐咽轉盼已失所在乃姦人)
(利其服装竊負而趨寀覺負已者之異也亟納珠㡌扵/懐適内家車數乗将入東華寀攀幰呼焉中大人悦其)
(韶秀抱置之膝翌早擁至上閣以為宜男之祥上問以/誰氏竦然對曰兒乃韶之㓜子也具道所以上顧以占)
(對不凡歎其早恵宻詔開封捕賊戮之/乃命載以歸賜壓驚金犀錢果直鉅萬)
浮圓子(増周必大元宵煮浮圎子詩今夕知何夕團圎/事事同湯官尋舊味竈婢詫新功星燦烏雲裏)
(珠浮濁水中嵗時編/雜咏附此説家風)
畫鴨子(増范成大上元呉中節物詩鳬/子描丹筆注紅畫鴨子相餽遺)
百草靈(増范成大上元呉中節物詩筳篿巫志怪香火/婢輸誠注俗謂正月百草靈故帚葦針箕之屬)
(皆卜焉多婢子之輩為之又詩帚卜拖裙騐箕詩落茟/驚㣲如針属尾賤及草分莖注弊帚繫裙以卜名埽帚)
(姑又古紫姑今謂之大仙俗名筲箕姑又以針卜伺其/尾相屬為兆名針姑葦莖分合為卜名葦姑陸㳺箕卜)
(詩孟春百草靈古俗迎紫姑厨中取竹箕冒以婦裙𥜗/竪子夾扶持揷筆祝其書俄若有物慿對答不須臾豈)
(必考中否一笑聊相娱詩章亦閒作酒/食随所須興闌忽辭去誰能執其袪)
社火(増范成大上元呉中莭物詩輕薄行歌過顛狂社/火呈注民間鼔樂謂之社火大抵以滑稽取笑)
賦瑞雪(増玉海雍熙二年正月己未上元御乾元門樓/觀燈夜漏初上宻雪忽䧏上謂宰相曰可各賦)
(觀燈夜瑞雪滿皇州詩以為娯樂上/賦詩示羣臣宰相宋琪等咸奉和)
繭卜(増楊萬里詩兒女炊王作繭絲中蔵吉語黙有祈/小兒祝身取官早小女只求蠶事好注上元夜里)
(俗粉米為繭絲書吉語置其中/以占一嵗之禍福謂之繭卜)
鰲山(増乾淳嵗時記元夕二鼓上乗小輦幸宣徳門觀/鰲山擎輦者皆倒行以便觀賞山燈凡數千百種)
(極其新巧中以五色玉栅簇成皇帝萬嵗四大字其上/伶官奏樂其下為大露臺百藝羣工競呈竒技内人及)
(小黄門百餘皆巾裹翠蛾傚街房清樂傀儡繚繞扵燈/月之下宫漏既深始宣放烟火百餘架扵是樂聲四起)
(燭影縱横而駕始還矣西湖志餘鰲山燈品以蘇燈為/最其後福州所進純用白玉新安所進圈骨悉皆琉璃)
(號無骨燈禁中作琉璃燈山髙五丈人物皆為機關轉/動如活結大綵樓貯之原皇明通紀永樂十年正月元)
(宵賜百官宴聼臣民赴午門外觀鰲山三日時尚書夏/原吉侍其母往觀鰲山上聞之曰賢母也命官齎鈔二)
(百錠即其家賜之増王珪元夕應制詩䨇鳳雲中扶輦/下六鰲海上駕山来晁冲之上元詞御樓烟煖對鰲山)
(綵結簫鼓向晚鳳輦初回宫闕千門燈火九衢風月向/子諲上元鷓鴣天詞紫禁烟光一萬重午門金碧對晴)
(空梨園羯鼔三千面/陸海鰲山十二峯)
燈市(増乾淳嵗時記都城自舊嵗孟冬天街茶肆漸已/羅列燈毬等求售謂之燈市至節漸有大隊如四)
(國朝傀儡杵歌之𩔖多至數十百隊天街鼓吹不/絕范成大上元莭物詩酒壚先疊鼔燈市早投瓊)
火楊梅(増乾淳嵗時記元夕以棗肉炭屑/為丸繫以鐡絲然之名火楊梅)
買市(増乾淳嵗時記元夕京尹乗小提轎諸舞隊次第/簇擁前後連亘數十里錦繡填委簫鼓振作吏魁)
(以大囊貯楮劵凡遇小經/紀人必犒數十謂之買市)
裝燈(増乾淳嵗時記京尹幕次例占市西坊繁閙之地/蕡燭籸盆照耀如晝其前列荷校囚數人大書犯)
(由云某人不合搶撲釵環挨搪婦女繼而行遣一/二謂之装燈其實皆三獄罪囚姑借此以警姦民)
琉璃泡燈(増乾淳嵗時記幽坊静巷好事之/家多設五色琉璃泡燈更自雅㓗)
閙蛾(増乾淳嵗時記元夕婦人皆帯珠翠閙蛾康與之/上元瑞鶴仙詞閙蛾兒滿路成團打塊簇著冠兒)
(鬬轉王庭筠元宵清平樂詞瓊枝揺月簾捲/黄金闕宫鬢蛾兒䨇翠葉㸃綴離離閙雪)
夜蛾(増乾淳嵗時記元夕以白紙為大蟬謂之夜蛾范/成大上元呉中節物詩花蝶夜蛾迎注大白蛾花)
(無貴賤悉戴之/亦以迎春物也)
節食(増乾淳嵗時記元夕莭食所尚則乳糖丸子䭔□/科斗粉䜴湯水晶膾韭餅及南北珍果并皂兒糕)
(澄沙糰子滴酥鮑螺酪麯玉消膏琥珀餳輕餳生熟灌/藕諸色瓏纒蜜煎蜜裏糖𤓰蔞煎七寳薑豉十般糖之)
(𩔖皆用鏤鍮装花盤架車兒簇揷飛蛾紅燈綵盝歌呌/喧闐幕次往往使之吟呌倍酧其直范成大上元節物)
(詩寳糖珍粔籹烏膩美飴餳注䭔拍呉中謂之寳/糖䭔特為脆美烏膩糖即白餳俗言能去烏膩)
市食合兒(増乾淳嵗時記元夕競以金盤鈿合簇飣饋/遺謂之市食合兒翠簾銷幕綘燭紗籠戲具)
(粉嬰鬻歌售藝/者紛然而来)
掃街(増乾淳嵗時記元夕夜闌有持小燈照路拾遺者/謂之掃街遺鈿墮珥往往得之張蕭逺詩寳釵驟)
(馬多遺落依舊/明朝在路旁)
鵲巢燈山(増齊東野語夀和謝太后方選進時是嵗天/台郡元夕有鵲巢燈山間衆頗驚異識者以)
(為鵲巢乃后妃之/祥果正中宫之位)
錢燈㑹(増嵗華紀麗譜上元莭放燈十四十五十六三/日皆早宴大慈寺晚宴五門樓又為錢燈㑹盖)
(燈夕二都監戎服分廵以察姦盗/既罷故作宴以勞焉通判主之)
猜燈(増西湖志餘元宵前後好事者或/為蔵頭詩句任人商猜謂之猜燈)
講洪範(増吹劍録陸象山知荆門上元當/設醮乃講洪範錫福章以代之)
祭天妃(増續文獻通考永樂五年建天妃廟扵應/天府治正月十五日遣南京太常寺官祭)
祭天師(原續文獻通考張道陵唐册封天師國朝仍令/傳襲正一嗣教真人嵗以正月十五日為祖師)
(示現之辰遣官詣/大徳靈顯宫告祭)
中岳真人(増續文獻通考王元甫學道扵赤城霍山服/青精石飯吞日精月影之法内見五藏晉永)
(和元年正月十五日乗/龍昇天為中岳真人)
三夜燈(増帝京景物略上元三夜燈之始盛唐也明皇/正月十五前後二夜金吾弛禁開市燃燈永為)
(式/)
五夜燈(増帝京景物略上元五夜燈之始北宋也乾徳/五年太祖詔曰朝廷無事年榖屢登上元可増)
(十七十八兩夜杭州府志元宵前後五夜張燈相傳宋/初只三夜錢王納土後置添兩夜以五夜晴明為五榖)
(豐登/之兆)
太平鼓(増帝京景物略元夕童子/撾鼔傍晚向曉曰太平鼓)
　燈假(増北京嵗華記元夕官裏/放燈假五日夜行不禁)
　舍利放光(増西域記摩喝陁國正月十五日僧/徒俗衆雲集觀佛舍利放光雨花)
　天雨寳華(増法范珠林漢永平十四年正月五岳諸山/道士願與西僧比校辨真偽勅以十五日集)
　(白馬寺道士齎道經置扵三壇縱火焚經經從火化佛/舍利經像置扵道西光眀五色直上空中旋環如蓋扵)
　(時天雨寳華/大衆咸悦)
　三官下䧏(原修真指要上元日天地水府三官朝天之/辰上元十天靈官神仙兵馬與上聖髙真妙)
　(行真人同下降人間考定罪福七修藁唐開元間謂天/官好樂地官好人水官好燈正月十五日乃三官下降)
　(之日故從十四/至十六夜放假)
　二真飛昇(原修真指要上元日張靈源/真人張元精真人飛昇之辰)
　佑聖誕(原談薈正月十五日/佑聖司命真君誕)
御製上元詩月華連晝色燈火雜星辰彩仗移䨇闕瓊筵
　㑹大臣
御製上元幸萬善殿戲作雪霽輕寒景物鮮上元臨幸遇
　參禪方丈無人般若静天花虚落古松前
御製燈節戲作隠隠光風度栁條千尋銀箭列丹霄龍銜
　火樹開花看欲見山青待雪消
御製元夜與諸王宴飲乾清宫詩今夕丹帷宴聫翩集懿
　親𫝊柑宣令節行葦樂芳春香泛紅螺重光揺綘蠟新
　不湏歌湛露眀月足留人
　崔液上元詩(増神燈佛火百輪張刻像圖形七寳装/影裏如開金口説空中似散玉毫光)
　白居易十五夜月詩(増􁆥熟人心樂朝逰復夜逰春風/来海上明月在江頭燈火家家市)
　(笙歌䖏處樓無妨思/帝里不合厭杭州)
　張祐十五夜燈詩(増千門開鏁萬燈眀正月中旬動帝/京三百内人連䄂舞一時天上著詞)
　(聲/)
　夏竦和聖製上元觀燈詩(増魚龍曼衍六街呈金鎖通/宵啟玉京冉冉逰塵生輦道)
　(遲遲春箭入歌聲寳坊月皦龍燈淡紫館風㣲/鶴燄平宴罷南端天欲曉廽瞻河漢尚盈盈)
　王安石上元詩(増車馬紛紛白晝同萬家燈火暖春風/别開閻闔壺天外特起蓬莱陸海中)
　梅堯臣元夕詩(増春風来觧吹殘雪燈燭迎陽萬户燃/競看繁星在平地不妨眀月滿中天赭)
　(𫀆已向端門御仙曲初聞法部𫝊車/馬不閑通曙色康荘時見拾珠鈿)
　張耒上元燈夕詩(増九衢風静燭無烟寳馬香車往復/還三十二天應降瑞盡移星斗照人)
　(間/)
　范成大元夕詩(増粉痕紅㸃萬花攅玉氣珠光寳月團/簾箔通眀香似霧東君無處著春寒)
　劉邦彦十五夜觀燈詩(増一派春聲送管絃九衢燈燭/上熏天歸遲不屬金吾禁争覔)
　(遺簮與/墮鈿)
　十六日
　打旋羅(増東京夢華録正月十六日車駕登門縱萬姓/逰賞諸營班院扵法不得夜逰各以竹竿出燈)
　(毬扵半空逺近髙低若飛星然又以竹架子出青傘上/装綴梅紅縷金小燈籠子架子前後亦設燈籠敲鼓應)
　(拍團團轉走/謂之打旋羅)
　玉津習射(増玉海乾徳二年正月十六日乙巳/幸玉津園命從臣習射帝中的者五)
　閲金玉輅(増玉海慶厯七年将郊祀正月十六/日辛夘御大慶殿門閲新作金玉輅)
　耗磨曰(原槁簡贅茟正月十六日古謂之耗磨日官私/不開倉庫飲酒如今之社日増張説耗日飲酒)
　(詩耗磨𫝊兹日縱横道未宜但令不忌醉翻是樂無為/又上月今朝减流𫝊耗磨辰還將不事事同醉俗中人)
　走橋(原帝京景物略正月十六日婦女著白綾衫隊而/宵行謂無腰腿諸疾曰走橋楚通志婦女相率宵)
　(行以消疾厄謂之走百病増張宿詩/白綾衫照月光殊走過橋來百病無)
　摸釘(原帝京景物略正月十六日婦女至/城各門手暗觸釘謂男子祥曰摸釘)
　結羊腸(原霏雪録北方士女正月十六日用舊厯日紙/九道為繩亂結以首尾聨属者為兆謂之結羊)
　(腸増趙孟頫結羊腸詩十六初過上元節家家女/兒結羊腸含情暗卜心自語何時得似䨇鴛鴦)
御製南廵再過濟南詩六御重經厯下城頻将疾苦問蒼
生肩摩轂擊風猶在土沃農恬世久平户户春燈佳節
過(時上元/次日)村村社鼔樂郊盈韶年漸布陽和澤淑氣晴
光仗外横
劉邦彦十六夜觀燈詩(増次第看燈俗舊𫝊寳筝重按/十三絃人心未必今宵異兔魄)
(還如昨/夜圓)
十七日
靈寳符(増舊唐書禮志天寳元年正月癸丑陳王府參/軍田同秀稱扵京永昌街空中見𤣥元皇帝𫝊)
(言天下太平聖夀無疆仍云桃林縣故關令尹/喜宅有靈寳符𤼵使求之十七日獻扵含元殿)
祝長春(増宋史禮志建隆元年請以二月十六日為長/春節正月十七日扵大相國寺建道塲以祝夀)
(至日上夀退百/僚詣寺行香)
置武舉(増玉海長安二年正月十七日始置武舉每年/凖眀經進士例送其制有長垜馬射歩射平射)
(筒射又有馬槍翹/關負重身材之選)
觀耕(増玉海雍熙五年正月十/七日御觀耕臺觀王公耕)
萬夀節(増金史熙宗紀天㑹十四年正月十/七日萬夀莭齊髙麗夏遣使来賀)
十夜燈(原帝京景物略太祖初建南都盛為綵樓招徕/天下富商放燈十日今北都燈市起初八至十)
(三而盛迄/十七乃罷)
劉邦彦十七夜觀燈詩(増繡簾窣地䕶輕寒明月来遲/鳳蠟殘試看燒燈如白日鰲山)
(無影海/漫漫)
十八日
祠眀堂(増宋書禮志泰始七年十月庚子有司奏來年/正月十八日祠眀堂尋舊儀南郊與眀堂同日)
(竝告/太廟)
宴輔臣(増宋史禮志宣和七年正/月十八日宴輔臣觀燈)
九推(増玉海開元二十三年正月十八日親祀先農降/至耕位侍中執耒太僕秉轡上謂左右曰帝藉之)
(禮古則三推朕今九/推庶九榖之報也)
㣲行聽卜(増揮麈後録楚俗遇元夕苐三夜多以更/闌時㣲行聽人言語以卜一嵗之通塞)
鶴翔殿庭(増金史五行志元光二年正月十八日/辛酉日午有鶴千餘翔殿庭移刻乃去)
達陽氣(原翰墨大全天寳六載正月十/八日詔重門夜開以達陽氣)
草船(増楚通志正月十八日夜燒燈以草為/船實以紙馬送至江滸焚之謂之禳災)
蘇軾正月十八日蔡州道上遇雪詩(増蘭菊有生意㣲/陽回寸根方憂集)
(暮雪復喜迎朝暾憶我故居室浮光動南軒松竹半傾/瀉未數葵與萱三徑瑶草合一缾井花温至今行吟䖏)
(尚餘履/舄痕)
十九日
收燈(原東京夢華録十九日収燈畢都人争先出城探/春増劉鎮餞元宵浣溪沙詞簾幕収燈斷續紅歌)
(臺人散彩雲空夜/寒歸路噤魚龍)
燕九節(原帝京景物略丘真人名處機字通宻號長春/子金皇統戊辰正月十九日生都人以正月十)
(九日致漿祠下逰冶紛㳫走馬蒱博謂之燕九節増呉/寛燕九日歌京師勝日稱燕九少年盡向城西走白雲)
(觀前作大㑹射/箭擊毬人馬吼)
越國英烈王誕(原新安志歙人汪華少以侠烈聞隋末/保據宣杭睦婺饒五州建號呉王唐武)
(徳間籍土地户口納欵扵/朝授歙刺史封越國公)
二十日
作帝範(増唐㑹要貞觀二十三年正月二十日作帝範/十二萹曰君體建親求賢審官納諌去䜛戒盈)
(崇儉賞罰務/農閲武崇文)
喜春雨(増玉海天禧元年正月二十日己/未作喜春雨詩賜學士以下屬和)
㑹試(増金史選舉志漢人進/士正月二十日㑹試)
補天穿(原李覯詩序正月二十日俗號天穿日以煎餅/置屋上謂之補天感而為詩媧皇沒後㡬多年)
(夏伏冬愆任自然只有人間閒婦女一枚煎餅補天穿/増葛勝仲天穿節驀山溪詞望雲門外油壁如流水空)
(巷逐朱旛歩春風香河七里冶容袨服摸/石道宜男穿翠靄度飛橋影在清漪裏)
蘇軾正月二十日往岐亭郡人潘古郭三人送扵女王
城東禪莊院詩(増十日春寒不出門不知江栁已搖村/稍聞泱泱流冰谷盡放青青沒燒㡾)
陸㳺正月二十日晨起弄筆詩(増零落殘梅臨小彴縱/横野水赴清池物華撩)
(我縁何事似恐/新年漸廢詩)
二十一日
六合還淳舞(増舊唐書音樂志調露二年正月二十一/日則天御洛城南樓賜宴太常奏六合還)
(淳/舞)
酬人日詩(増杜甫追酬髙蜀州人日見寄詩序大厯五/年正月二十一日却追酬髙公此作詩自蒙)
(蜀州人日作不意清詩久零落今/晨散帙眼忽開迸涙幽吟事如昨)
奉天書(増宋史禮志真宗祥符六年正月二十一日帝/服通天冠綘紗𫀆奉上太上老君加號冊寳夜)
(漏上五刻侍史奉天書赴太清宫升殿改服衮冕/行朝謁禮畢奉冊寳扵玉匱纒以金繩封以金泥)
獻籍田賦(増玉海唐太宗貞觀二年正月二十一日親/祭先農籍扵千畝之甸秘書郎岑文本獻籍)
(田/賦)
御樓覆試(増玉海苖晉卿知選事天寳二載判入等者/凡六十四人分甲乙丙三科張奭苐一中丞)
(子也正月二十一日帝御/花萼樓覆實中裁十一二)
蘇軾正月二十一日城外尋春詩(増卧聼使君鳴鼔角/試呼穉子整冠巾曲)
(欄幽榭終寒窘一/看郊原浩蕩春)
二十二日
賜繡袍(増唐㑹要天授二年正月二十二日内出繡𫀆/賜新除都督刺史其繡袍山形繞山勒回文銘)
(曰徳政推眀職令思平/清慎忠勤榮進躬親)
團風夢(増楚通志正月二十二日東坡将往岐亭宿扵/團風夢一僧破面流血若有所訴至岐亭過一)
(廟中有阿羅漢像左龍石虎儀制甚古而面為人所壊/顧之惘然宛如夢中所見遂載以歸完新而龕之設扵)
(安國/寺)
二十三日
長年樂(増舊唐書音樂志延載元年正月/二十三日製越古長年樂一曲)
改時令(増唐㑹要天寳五載正月二十三日詔曰堯命/四子所受唯時周分六官曽不繫月其禮記月)
(令宜改/為時令)
封海鎮(原唐㑹要天寳十載正月二十三日明皇封東/鎮沂山為東安公南鎮㑹稽山為永興公西鎮)
(呉山為成徳公中鎮霍山為應聖公北鎮醫巫閭山為/廣寧公封東海為廣徳公南海為廣利公西海為廣潤)
(公北海為/廣澤公)
觀酺(増玉海祥符七年正月二十三日御奉元均慶楼/觀酺從官與坐宴父老扵樓下設山車百戲聽民)
(縱/觀)
鬻農器(増嵗華紀麗譜二十三日聖夀寺前蠶市張公/詠始即寺為㑹使民鬻農器太守先詣寺之都)
(安王祠奠獻/然後就宴)
潞王小字(増天中記後唐潞王小字二十三葢正月二/十三日生也人臣奏對但云兩旬三日或數)
(物則云二十二更過/二十四不敢斥尊也)
張子平飛昇(原集仙録嗣天師張衡字子平與妻盧氏/漢靈帝光和二年正月二十三日扵陽平)
(山白日/飛昇)
二十四日
請五經(増玉海開元十九年正月二十四日吐畨請五/經眀皇賜以毛詩禮記左𫝊文選于休烈上言)
(不可裴光庭曰西域請詩書庶/使潛陶聲教上曰善乃與之)
楊萬里正月二十四日夜朱師古招飲看燈詩(増光射/琉璃貫)
(水精玉虹垂地照天眀風流誰/似朱公子觧放元宵過後燈)
二十五日
行幸建碑(増唐㑹要開元十一年正月二十五日至幷/州張説曰太原國家大業所起宜因行幸建)
(碑紀/徳)
製御耒耜(増玉海明道二年正月二十五日大/禮使以製成御耒耜青箱等奏御)
薦頭鵞(増金史世宗紀大定四年正月廿五日辛/亥獲頭鵞遣使薦山陵自是嵗以為常)
填倉(増北京嵗華記二十五日人家市牛羊豕肉/恣餐竞日客至苦留必盡飽而去名曰填倉)
楊萬里辛丑正月二十五日逰蒲㵎晚歸詩(増桃李深/酣日池塘)
(淺試春霽暉揺逺/水新煖軟逰人)
二十六日
兩制定第(増玉海天聖七年置書判㧞萃科試判十道/八年正月二十六日余靖等二十四人分三)
(甲詔兩制/重定其第)
鎮圭奉聖(増玉海紹興十四年正月二十六日内出鎮/圭以奉文宣王初有司欲用珉上曰崇奉先)
(聖豈可用假玉詔/以真玉圭降出)
叩門觀花(増蘇軾詩序正月二十六日偶與數客野歩/嘉祐僧舍東南野人家雜花盛開叩門求觀)
(主人林氏媪出應白髪青裙少寡獨/居三十年矣感歎之餘作詩記之)
陸㳺開嵗屢作雨不成正月二十六日夜得雨詩(増東/風吹)
(雨破天慳行圃歸来□觧顔百草/吹香蝴蝶閙一溪漲緑鷺鷥閑)
二十七日
雲鶴翔集(増仙𫝊拾遺吐蕃以寳函進唐明皇曰請陛/下自開勿令他人知此機宻上問葉法善法)
(善請令蕃使自開上從之蕃使果中函弩死因授法善/銀青光禄大夫法善請松陽宅為觀賜號淳和御製碑)
(額以榮鄉里正月二十七日有雲/鶴百行翔集瑞雲五色覆其居)
異僧寄宿(増髙僧𫝊釋道安常山人形甚陋寓襄陽宣/法寺注經乃誓曰若所注不逺願見瑞相夜)
(夢賔頭盧曰君所注殊合理至秦建元正月二十七日/有異僧形亦甚陋来寺寄宿講堂直殿者夜見異僧從)
(窓出入安起禮之問可度脱否云/至某月日方可度耳卒如其言)
二十八日
河朔誓師(増書惟戊午王次于河朔羣后以師畢㑹王/乃徇師而誓蔡𫝊以武成考之是一月二十)
(八/日)
𤼵洛陽宫(増漢官儀建武三十二年東廵/狩正月二十八日𤼵洛陽宫)
築金城(増唐㑹要天寳二年正月二十/八日築神都羅城號曰金城)
迎春苑習射(増玉海太平興國三年正月二十八/日癸丑幸迎春苑習射帝中的者九)
觀書開宴(増玉海祥符三年正月二十八日召近臣觀/龍圗閣太宗御書及四部書籍又至閣西觀)
(畫賜酒閣下上作觀書開/宴五言詩令即席皆賦)
天尊像記(増玉海祥符三年正月二十八日至資政殿/觀天尊像記先是泰山有石像在巖崖間頗)
(多刓缺帝登封見之因别命修琢易/舊像置内廷聖製泰山重修聖像記)
無逸寫屛(増玉海景祐二年正月二十八日置邇英延/義二閣寫尚書無逸萹扵屏是日仁宗御延)
(義閣召輔/臣觀之)
立考試格(増宋㑹要紹聖二年正月二十八日冄立考/試格章表露布檄書以上用四六頌箴誡諭)
(序記以上依古今體亦許用四六竝/限三百字以上箴銘限一百字以上)
保夀侯誕(増嵗華紀麗譜二十八日俗𫝊為保夀侯誕/日出笮橋門即侯祠奠拜次詣净衆寺邠國)
(杜丞相祠奠拜畢事㑹食晚宴大智/院宋祁詩雅俗𫝊祠日年華重宴辰)
二十九日
享先農(増唐㑹要永徽三年正月二十九日丁亥親/享先農躬耕耒耜率公卿耕扵千畝之田)
廣仁池(増唐㑹要天寳六載正月二十九日詔今陽和/布氣蠢物懐生在扵含養必期遂性其滎陽僕)
(射陂陳留蓬池宜斷/採捕仍改名廣仁池)
幸滻水(原唐詩紀事景龍四年正月二十九日晦幸滻/水増宗楚客中宗幸滻水應制詩御輦出明光)
(乗流泛羽觴珠胎随月减玉漏與年長寒盡梅/猶白風遲栁未黄日斜旌騎轉休氣滿林塘)
窮九(原天中記池陽風俗以正月二十九日為/窮九掃除屋室塵穢投之水中謂之送窮)
三十日
作春酒(増齊民要術作春酒法治麴欲净剉麴欲細曝/麴欲乾其法以正月晦日多収河水大率一斗)
(麴殺米七斗/用水四斗)
種冬𤓰(原齊民要術傍牆隂地作區員二尺深五寸以/熟糞及土相和正月晦日種既生以柴木倚牆)
(令其縁上/旱則澆之)
度厄(原玉燭寳典元日至月晦人竝為酺食士女悉湔/裳酹酒扵水渚以為度厄増張説晦日詩晦日嫌)
(春淺江浦看湔衣嚴維晦日宴/逰詩晦日湔裙俗春樓置酒時)
汎舟(増隋書禮儀志正晦汎舟則皇帝乗輿鼔吹至行/殿升御座乗版輿以與王公登舟置酒非預泛者)
(坐扵便幕後魏盧元明晦日汎舟應詔詩輕灰吹上管/落蓂飄下蒂遲遲春色華晼晼年光麗北齊魏収晦日)
(汎舟應詔詩裊裊春枝弱關關新鳥呼棹唱忽逶迤菱/歌時顧慕睿賞芳月色宴言忘日暮逰豫慰人心照臨)
(康國/歩)
膏糜(増六典膳部節日/食料有晦日膏糜)
社用酒脯(増唐㑹要開元十九年正月/三十日詔州縣社惟用酒脯)
除貧(原四時寳鏡髙陽氏子好衣敝食糜正月晦/巷死世作糜棄破衣是日祀扵巷曰除貧)
綵樓選詩(原唐詩紀亊中宗正月晦日幸昆眀池賦詩/羣臣應制百餘萹帳殿前結綵樓命上官昭)
(容選一首為新翻御製曲從臣悉集其下須臾紙落如/飛各認其名而懐之惟沈宋二詩不下又移時一紙飛)
(墜乃沈詩也及聞其評云沈詩落句云㣲臣彫朽質羞/覩豫章材詞氣已竭宋詩云不愁眀月盡自有夜珠来)
(猶渉健舉沈乃伏不敢争増宋之問詩春豫靈池近滄/波帳殿開舟凌石鯨渡查拂斗牛廽節晦蓂全落春遲)
(栁暗催象溟看浴景燒刼辨沉灰在鎬周文/樂横汾漢武才不愁眀月盡自有夜珠来)
宴林亭(増唐詩紀事髙正臣廣平人官至衛尉卿習右/軍書法睿宗最愛其筆晦日宴髙氏林亭凡二)
(十一人皆以華字為韻髙正臣晦日置酒林亭詩正月/符嘉莭三春玩物華忘懐寄樽酒陶性狎山家栁翠含)
(烟葉梅芳帯雪花光隂/不相借遲遲落景斜)
送窮(原韓愈送窮文正月乙丑晦主人使奴星結栁作/車縳草為船載糗與糧三揖窮鬼而告之増姚合)
(晦日送窮詩年年到此日瀝酒拜/街中萬户千門看無人不送窮)
服井華水(原時令萃覽正月晦日汲/井華水服令人髭鬚不白)
逰桓山(増蘇軾逰桓山記元豐二年正月己亥晦春服/既成從二三子逰扵泗之上登桓山入石室使)
(道士戴日祥鼔雷氏之琴操履霜之遺/音曰噫嘻悲夫此宋司馬桓魋之墓也)
唐太宗月晦詩(増晦魄移中律凝暄起麗城罩雲朝葢/上穿露曉珠呈笑樹花分色啼枝鳥合)
(聲披襟還眺望/極目暢春情)
孫逖晦日湖塘詩(増吉日初成晦方塘遍是春落花迎/二月芳樹厯三旬公子能留客巫陽)
(好觧神夜還何慮/暗秉燭向城闉)
岑參晦日陪侍御泛北池詩(増春池滿復寛晦節耐邀/歡月帯蝦蟇冷霜随獬豸)
(寒水雲低錦席岸栁拂金盤/日暮舟中散都人夹道看)
劉長卿晦日陪辛大夫宴南亭詩(増月晦逢休澣年光/逐宴移早鶯留客醉)
(春日為人遲蓂草全無葉梅花遍/壓枝政閒風景好莫比峴山時)
王建宫詞(増殿前来日中和節連夜瓊林散舞衣/𫝊報所司分蠟燭監開金鎻放人歸)
　　政典
輯瑞(増書輯五瑞既月乃日覲四岳羣牧班瑞扵羣后/𫝊舜斂公侯伯子男之瑞圭璧盡以正月中乃日)
(日見四岳及九州牧監還/五瑞扵諸侯與之正始)
木鐸(原書每嵗孟春遒人以木鐸狥扵路𫝊遒人宣令/之官木鐸金鈴木舌所以振文教増周禮小宰正)
(嵗帥治官之属而觀治象之法狥以木鐸曰不用法者/國有常刑注正嵗謂夏之正月得四時之正以出教令)
(者審也漢書食貨志孟春之月羣居者將散行人振木/鐸狥扵路以采詩獻之太師比其音律以聞扵天子王)
(起振木鐸賦國家敷文教布時令爰振鐸扵九衢/将采詩扵萬姓事且彰扵嵗首禮無虧扵春孟)
青陽左个(原禮天子居青陽左个注/青陽左个太寢東堂北偏)
耕藉(原禮乃擇元辰天子親載耒耜措之扵參保介之/御間帥三公九卿諸侯大夫躬耕帝藉天子三推)
(三公五推諸侯九推注元辰郊後吉辰也増詩小序載/芟春藉田而祈社稷也原史記文帝紀二年正月上日)
(農天下之本其開藉田朕親率耕以給宗廟粢盛増潘/岳藉田賦伊晉之四年正月皇帝親率羣后藉扵千畝)
(之甸禮也宋親耕藉田樂章勤勞稼穡必躬必親為藉/千畝以教導民帝出扵震時惟上春天顔有喜望之如)
(雲/)
祈榖(原禮是月也天子乃以元日祈榖扵上帝集説元/日辛日也郊祭天而配以后稷為祈榖也増詩説)
(噫嘻康王孟春祈榖扵東郊以成王配享之詩也唐六/典正月上辛祈榖扵圜丘以髙祖配宋史禮志景徳三)
(年十二月陳彭年言来年正月三日上辛祈榖至十日/始立春按月令春秋𫝊當在建寅之月迎春之後後齊)
(永明元年立春前郊議者欲遷日王儉啓云宋景平元/年元嘉六年竝立春前郊遂不遷日然則左氏所記啓)
(蟄而郊乃三代彞章王儉所啟郊在春前乃後世變禮/望常以正月立春之後行上辛祈榖之禮從之梁簡文)
(帝詩禮經聞往説觀寳著遐/萹豈如春輅動祈榖重民天)
布徳和令(原禮命相布徳和令行慶施恵/下及兆民慶賜遂行毋有不當)
布農事(原禮王命布農事命田舍東郊皆修封疆審端/徑術善相丘陵阪險原隰土地所宜五榖所殖)
(以教道民必躬親之田事/既飭先定凖直農乃不惑)
勞酒(原禮反執爵扵太寝三公九卿諸侯大夫皆御命/曰勞酒注既耕而宴飲以勞羣臣也増梁武帝耕)
(藉田詔預耕之司尅日勞酒唐書禮樂志孟/春享先農明日班勞酒扵太極殿如元㑹)
入學習舞(原禮是月也命樂正入學習舞注為仲春将/釋菜周禮春官大司樂以樂舞教國子舞雲)
(門大卷大咸大㲈大夏大濩大武樂師掌國學之政以/教國子小舞凡舞有帗舞有羽舞有皇舞有旄舞有干)
(舞有人舞大胥以六樂之㑹正舞位以序出入舞者小/胥廵舞列而撻其怠慢者旄人掌教舞散樂舞夷樂籥)
(師掌教國子舞羽/龡舞司干掌舞器)
修祭典(原禮乃修祭典命祀山林川澤/犧牲毋用牝注為傷妊生之𩔖)
禁令(原禮禁止伐木注盛徳所在又毋覆巢毋殺孩蟲/胎夭飛鳥毋麛毋卵注為傷萌㓜之𩔖又毋聚大)
(衆毋置城郭注為妨農之始又掩/骼埋胔注骨枯曰骼肉腐曰胔)
正嵗縣象(原周禮天官冡宰正月之吉始和布治扵邦/國都鄙乃縣治象之法扵象魏使萬民觀治)
(象挟日而歛之注正月周之正月吉謂朔日太宰以正/月朔日布王治之事扵天下至正嵗又書而縣扵象魏)
(使萬民觀焉象魏闕也從甲至甲謂之挟日凡十日増/又地官司徒縣教象之法扵象魏又夏官司馬縣政象)
(之法扵象魏又秋官司/冦縣刑象之法扵象魏)
憲禁令(増周禮天官内宰正嵗憲禁令扵王之北宫而/糾其守疏正嵗是建寅之月憲禁令扵王之北)
(宫者以嵗始表縣禁令扵王之北宫北宫則后/宫而紏其守者謂宿衛之子弟紏其惰慢者也)
獻種稑(増周禮天官内宰上春詔王后帥六宫之人而/生穜稑之種而獻之扵王疏上春者亦謂正嵗)
(以其春事将興故云上春也隋書禮儀志北齊毎嵗正/月上辛後吉亥祠先農祭訖司農進穜稑之種六宫主)
(之又藉田令以青箱奉穜稑/種跪呈司農詣耕所灑之)
釁龜(原周禮春官龜人上春釁龜祭祀先卜増王起寅/月釁龜賦國家謹時以授人敬卜以事神每殺牲)
(以獻嵗用釁/龜扵孟春)
釁寳器(原周禮春官天府上/春釁寳鎮及寳器)
令教官(増周禮地官大司徒正嵗令於教官曰各共爾/職修乃事以聼王命其有不正則國有常刑疏)
(正嵗令扵教官者以其/嵗始當除舊布新也)
稽鄉器(増周禮地官鄉師正嵗稽其鄉/器疏鄉師各自考校當鄉之器)
考法(増周禮地官鄉大夫正嵗令羣吏考法扵司徒以/退各憲之扵其所治之國疏各憲之於其所治憲)
(者表縣/之也)
安宅(増周禮春官眂祲掌安宅叙䧏正嵗則行事疏民/心欲得除惡樹善占夢之官以季冬贈去惡夢至)
(此嵗之正月行是安/宅之事順民心也)
觀新物(増周禮夏官訓方氏掌道四方之政事與其上/下之志誦四方之𫝊道正嵗則布而訓四方而)
(觀新/物)
焚牧(原周禮夏官牧師孟春焚牧疏孟春謂夏之孟春/建寅之月草物將出之時燒焚牧地除陳草生新)
(草/也)
布憲(増周禮秋官布憲掌憲邦之刑禁正月之吉執旌/節以宣布扵四方而憲邦之刑禁以詰四方邦國)
(及其都鄙達扵四海注司寇正月布刑扵天下正嵗又/縣其書扵象魏布憲扵司寇布刑則以旌節出宣令之)
(於司寇縣書則亦縣之扵門閭及都/鄙邦國刑者王政所重故屢丁寧焉)
啟蟄而郊(増左𫝊夫郊祀后稷以祈農事也是故啟蟄/而郊郊而後耕注啟蟄建寅之月今雨水莭)
(也宋祀青帝樂章條風斯應候/厯維新陽和啟蟄品物皆春)
終千畝(増國語農正陳藉禮大史贊王王敬從之王耕/一墢班三之庶人終扵千畝舊唐書肅宗紀乾)
(元二年正月戊寅有事扵藉田上行九推禮官奏/太過曰朕勸農率下恨不終千畝耳禮畢雪盈尺)
鄉長復事(原管子正月之朝鄉長復事公親問焉注復/白也増張嗣初鄉老獻賢能書賦時乃正月)
(初吉鄉老旁戻奉簡牘之/詞詣闕傾葵藿之心獻嵗)
五屬大夫復事(増管子正月之朝五屬大夫復事扵/公注五鄙五屬大夫每嵗報政扵君)
校官(増管子孟春之朝君自聽/朝論爵賞校官終五日)
服公田(増管子正月令農始作服扵公田農耕及雪釋/耕始焉芸卒焉夏小正初服扵公田𫝊古言先)
(服公田而後服其田也玉海至道元年春正月丙辰度/支判官陳堯叟梁鼎上言陳許鄧潁蔡宿亳夀自漢魏)
(晉唐以来用水利墾田陳迹具在可開公田𤼵江/淮州軍散卒給官錢市牛及耕具上覽奏嘉之)
農𤼵土(増吕氏春秋太蔟之月陽氣始生/草木繁動令農𤼵土無或失時)
太初厯嵗首(原史記武帝紀漢改厯以正月為嵗首而/色尚黄官名更印章以五字因為太初元)
(年通鑑造太初厯注大中大夫公孫卿壺遂太史令司/馬遷等言厯紀懐廢宜改正朔兒寛議以為宜用夏正)
(乃詔卿等造漢太初厯以正/月為嵗首色尚黄數用五)
祠甘泉(増史記樂書漢家常以正月上辛祠太一甘泉/以昏時夜祠到明而終常有流星經扵祠壇上)
舉孝弟力田(増漢書恵帝紀四年春正月/舉民孝弟力田者復其身)
郊泰畤(増漢書武帝紀天漢元年春正月行幸甘泉郊/泰畤又成帝紀永始四年正月行幸丼泉郊泰)
(畤神光䧏集紫殿又郊祀志宣帝十三年正月行幸甘/泉郊見泰畤數見美祥修武帝故事盛車服敬齋祀之)
(禮頗作/詩歌)
嵩呼萬嵗(増漢書武帝紀元封元年春正月行幸緱氏/詔曰親登嵩髙御史乗屬在廟旁吏卒咸聞)
(呼萬嵗者三登禮罔/不荅其加増太室祠)
常平倉(増漢書宣帝紀五鳳四年春正月大司農中丞/耿夀昌奏設常平倉以給北邊省轉􁑀賜爵關)
(内/侯)
勸農桑(増漢書成帝紀陽朔四年春正月詔曰洪範八/政以食為首方東作時其令二千石勉勸農桑)
(出入阡陌致勞来之後漢書章帝紀建初元年春正月/丙寅詔曰方春東作宜及時務二千石勉勸農桑𢎞致)
(勞来羣公庶尹各/推精誠専急人事)
祫祭眀堂(増漢書平帝紀元始五年春正月祫祭眀堂/諸侯王二十八人列侯百二十人宗室子九)
(百餘人徴助祭禮畢皆益户賜爵及金帛増秩補吏各/有差後漢書眀帝紀永平二年正月辛未宗祀光武皇)
(帝於眀堂及公卿列侯始服冠冕衣裳玉佩鉤屨以行/事班固明堂詩於昭明堂眀堂孔陽聖皇宗祀穆穆皇)
(皇上帝宴饗五位時序誰其配之世祖光武/普天率土各以其職猗歟緝熙允懐多福)
得玉寳(増漢書郊祀志上自幸河東之明年正月鳳凰/集祋祤扵所集處得玉寳起歩夀宫玉海嘉定)
(十五年正月庚戌御大慶殿設黄麾/半仗受玉寳奉安天章閣己未大赦)
祀南郊(増漢書郊祀志孟春正月上辛若丁天子親合/祀天地扵南郊以髙帝髙后配宋史禮志淳化)
(四年正月以南郊禮成大宴含光殿玉海天禧元年正/月十一日辛亥祭天地扵南郊壬子帝作恭謝南郊七)
(言詩近臣咸和又至道二年正月庚戌上出次南郊齋/宫詔有司畫南郊圗三幅外幅列儀衛中幅車輅及導)
(駕官人物皆長寸餘又圖畫圜壇祭器樂駕警場青城/别為圗以紀一時之盛顔延之南郊歌維聖饗帝維孝)
(饗親皇乎備矣有事上春禮行宗/祀敬達郊禋告成大報受釐元神)
饗萬方(増漢書匡衡𫝊成帝即位衡上疏曰諸侯正月/朝覲天子觀以禮樂饗醴乃歸今正月初幸路)
(寢臨朝賀置酒以饗萬方願陛下留神動静之/莭使羣下得望盛徳休光以立基楨天下幸甚)
官司空(原淮南子正月官司空注司空/主土春土受稼穡故官司空也)
朝日(増尚書大𫝊以正月朝迎日扵東郊所以為萬物/先而尊事天也晉書禮志黄初二年正月乙亥祀)
(朝日扵東郊之外隋書禮儀志魏文以正月朝日前史/以為非時金史禮志天㑹四年正月始朝日扵乾元殿)
(天眷二年定朔望朝日儀帝南向拜大定十五年有司/上言宜遵古制東向拜十八年帝拜日扵仁政殿始行)
(東向/之禮)
祭感生帝(増詩小序長𤼵大禘也箋經稱帝立子生商/謂感生之帝疏謂殷王髙宗之時以正嵗之)
(正月祭其所感之帝扵南郊歌此詩焉唐書禮樂志王/仲丘議曰天之五帝迭王王者之興必感其一因別祭)
(尊之故夏正之月祭其所生之帝扵南郊以/其祖配之周祭靈威仰以后稷配因以祈榖)
論吏(増大戴禮古者天子孟春論吏徳行能功能理徳/法者為有徳能行徳法者為有行能理徳法者為)
(有䏻䏻成徳法者為有功故/論吏而法行事治而功成)
祭耒(原夏小正農緯厥耒初嵗祭耒始用/暢𫝊緯束也暢也者終嵗之用祭也)
立北郊(増後漢書光武帝紀中元二年春正月初立北/郊祀后土又祭祀志北郊在雒陽城北四里為)
(方壇四陛正月辛未别祀地祗髙皇后配地理羣神從/食皆在壇下𫝊昭恭職北郊詩端職恭瘞祀飭躬奉嚴)
(蠲淑氣符首節/光風臨上年)
朝原陵(増後漢書明帝紀永平元年正月帝率公卿以/下朝於原陵如元㑹儀又禮儀志上陵之儀百)
(官四姓親家婦女公主諸王大夫外國朝者侍子郡國/計吏㑹陵禮樂闋君臣受賜食畢郡國上計吏以次前)
(當神軒占其郡榖價民所疾苦欲神知/其動静孝子事親盡禮敬愛之心也)
登靈臺(増後漢書明帝紀永平二年正月宗祀眀堂禮/畢登靈臺望元氣吹時律觀物變羣僚藩輔宗)
(室子孫衆郡奉計百蠻貢職亦皆陪位又章帝紀建初/三年春正月己酉宗祀眀堂禮畢登靈䑓望雲物大赦)
(天下班固靈臺詩乃經靈臺靈臺既崇帝勤時登爰考/休徴三光宣精五行布序習習祥風祁祁甘雨百榖蓁)
(蓁庶卉蕃廡屢惟/豐年於皇樂胥)
順時氣(増後漢書明帝紀永平三年正月癸巳詔曰夫/春者嵗之始也始得其正則三時有成有司其)
(勉順時氣勸督農桑祥刑謹罰/眀察單辭夙夜匪懈以稱朕意)
覈受廩(増後漢書章帝紀建初元年春正月詔三州郡/國方春東作恐人稍受廩徃来煩劇或妨耕農)
(其各實覈尤貧者/計所貸竝與之)
胎養榖(増後漢書章帝紀元和二年春正月乙酉詔曰/令云人有産子者復勿算三嵗今諸懐妊者賜)
(胎養榖人三斛復其夫/勿算一嵗著以為令)
加元服(増後漢書和帝紀永元三年春正月甲子皇帝/加元服賜諸侯王公将軍特進中二千石列侯)
(宗室子孫在京師奉朝請者黄金将大夫郎吏從官帛/賜民爵及粟帛各有差大酺五日又禮儀志正月甲子)
(若丙子為吉日可加元服宋書禮/志後漢以来帝加元服咸以正月)
覽書林(増後漢書和帝紀永元十三年正月丁丑帝幸/東觀覽書林閲篇籍博選術藝之士以充其官)
夕牲(増後漢書禮儀志正月天郊夕牲晝漏未盡十八/刻初納夜漏未盡八刻初納進孰獻太祝送旋皆)
(就燎位宰祝舉火燔柴火然/天子再拜興有司告事畢也)
五供(原後漢書禮儀志正月上丁祀南郊禮/畢次北郊明堂髙廟世祖廟謂之五供)
祠先農(増後漢書禮儀志正月始耕執事告祠先農已/享就耕位天子三公九卿諸侯百官以次耕力)
(田種各耰訖有司告事畢漢舊儀春始東耕扵藉田祠/先農以一牢隋書禮志北齊藉扵帝城東南千畝每嵗)
(正月上辛後吉亥使公卿以太牢祀先農神農氏扵壇/上祭訖親耕又隋制扵國南十四里啟夏門外置田千)
(畝為壇孟春吉亥祭先農扵其上以后稷配牲用一太/牢唐貞觀享先農樂章粒食伊始農之所先古今攸賴)
(是曰人天耕斯帝藉播厥公田式崇眀祀神其福焉宋/享先農樂章先農播種九榖務滋靈壇致享良耜陳儀)
(吉日維亥運屬純熙/樂之作矣神其格思)
立郊兆(増後漢書祭祀志建武二年正月初制郊兆扵/雒陽城南七里依鄗采元始中故事為圎壇八)
(陛中又為重壇天地位其上皆南鄉西上其外/壇上為五帝位其外為壝重營皆紫以象紫宫)
立親廟(増後漢書祭祀志建武三年正月立親/廟雒陽祀父南頓君以上至舂陵節侯)
祀五帝(増後漢書祭祀志永平二年正月辛未初祀五/帝扵眀堂光武帝配通典禘祖所自出注王者)
(先祖皆感太㣲五帝之精以生其神名鄭康成據春秋/緯説蒼則靈威仰赤則赤熛怒黄則含樞紐白則白招)
(拒黒則叶光紀皆用王嵗/正月郊祭之盖特尊焉)
助元氣(増後漢書郎顗傳正月者嵗之始也王者則天/之象因時之序宜開𤼵徳號爵賢命士流寛大)
(之澤垂仁厚之徳順/助元氣含養庶𩔖)
郊祀用夏正(増白虎通五帝三王祭天一用夏正何天/地交萬物通始終之正故易乾鑿度云三)
(王郊祀用夏正也晉書禮志康帝建元元年正月將北/郊太常顧和表漢咸和中議别立北郊同用正月魏承)
(後漢正月祭天以地配時髙堂隆等以為禮祭天不以/地配而稱周禮三王之郊一用夏正扵是從和議是月)
(辛未南郊辛巳/北郊帝皆親奉)
木正(増三禮義宗五行之官木正曰勾􁁬者/物始生皆勾屈而􁁬角因用為官名也)
省風俗(増晉書武帝紀泰始二年春正月遣兼侍中侯/史光等持節四方循省風俗除禳祝之不在祀)
(典/者)
盡地利(増晉書武帝紀泰始五年春正月癸巳申戒/郡國計吏守相令長務盡地利禁㳺食商販)
中宫蠶(増晉書禮志魏文帝黄初七年正/月命中宫蠶扵北郊依周典也)
給田種(増宋書文帝紀元嘉二十九年正月甲午詔曰/今農事行興務盡地利若須田種随宜給之)
大閲(増宋書武帝紀大眀七年正月癸未詔曰春蒐之/禮著自周令講事之語書扵魯史今嵗稔氣榮中)
(外寧宴當因農隙葺是舊章可剋日扵元武湖大閲水/師竝廵江右講武校獵舊唐書肅宗紀乾元元年正月)
(庚寅大閲諸軍扵含光/殿庭上御棲鸞閣觀之)
白繒􁀔玉(増宋書禮志髙陽氏以十一月為正􁀔玉以/赤繒髙辛氏以十三月為正􁀔玉以白繒)
香風神光(増梁書武帝紀中大通五年春正月辛夘輿/駕祠南郊先是一日東南郊令觧滌之等至)
(郊所履行忽聞空中有異香三随風至/及将行事奏樂迎神畢有神光滿壇上)
贍給老稚(増梁書武帝紀普通二年正月親祀南郊詔/曰春司御氣䖍恭報祀陶匏克誠蒼璧禮備)
(思随乾覆布兹亭育凡民有單老孤稚不/能自存主者郡縣咸加収養贍給衣食)
立祖神(増魏書禮志立祖神常以正月上未/設藉扵端門内祭牲用羊豕犬各一)
大射(増隋書文帝紀開皇十九年正/月戊寅大射武徳殿宴賜百官)
五條詔書(増隋書禮儀志後齊正日班五條詔書扵諸/州郡國一曰政在正身在愛人去殘賊擇良)
(吏正决獄平徭賦二曰勸率田桑無或煩擾三曰六極/之人務加寛養四曰長吏華浮奉客以求小譽宜謹察)
(之五曰人事意氣干亂奉公外/内溷淆綱紀不設所宜紏劾)
陳土宜(増隋書禮儀志正㑹日侍中黄門郎宣詔勞諸/郡上計勞訖付紙遣陳土宜字有脱誤者呼起)
(席後立書跡濫劣者令飲墨水一升/文理孟浪無可取者奪容刀及席)
祀風師(原隋書禮儀志隋制於國城東北七里通化門/外為風師壇祀以立春後午増金史禮志明昌)
(五年為壇扵景風門外東南嵗以立春後丑日祀風師/元史祭祀志立春後丑日祭風師扵東北郎儲光羲祭)
(風伯壇詩聖主御青春綸言命/使臣將修風伯祀更福太平人)
造新茶(増舊唐書文宗紀故事呉蜀貢新茶皆扵冬中/作法為之上務恭儉不欲逆其物性詔所供新)
(茶宜扵立/春後造)
讀春令(増舊唐書禮儀志貞觀十四年春正月庚子命/有司讀春令詔百官之長升太極殿列坐而聴)
(之/)
鄉貢就監(増舊唐書禮儀志開元二十六年正月勅諸/州鄉貢見訖令引就國子監謁先師學官為)
(之開講質問疑/義有司設食)
獵昆眀池(増唐書太宗紀貞觀五年正月癸酉獵扵/昆明池丙子至自昆明池獻獲扵大安宫)
侍老授爵(原唐書眀皇紀開元二十三年正月乙亥耕/藉田大赦侍老百嵗以上版授上州刺史九)
(十以上版授中州刺史八/十以上版授上州司馬)
耕東郊(増唐書禮樂志太宗将親耕給事中孔頴達議/曰禮天子藉田南郊諸侯東郊今帝社乃東壇)
(未合扵古太宗曰書稱平秩東作而青輅黛耜順春氣/也五方位少陽田宜扵東郊乃耕扵東郊玉海端拱元)
(年正月丙子賦東郊藉田五七言詩各一/首賜侍臣羣臣獻詩賦賛頌者五十三人)
封祀壇(増唐書禮樂志髙宗乾封元年封泰山是歲正/月天子祀昊天上帝扵山下之封祀壇親封玉)
(冊置石䃭聚/五色土封之)
設夀尊(増唐書禮樂志元正朝賀設夀尊扵殿上東序/之端西向設坫扵尊南加爵一上公詣酒尊所)
(北面尚食酌酒一爵授上公上公受爵授殿中監殿中/監受爵置御座前上公北面再拜上千萬嵗夀侍中承)
(制稱敬舉/公等之觴)
祠太社(増唐㑹要武徳九年正月親祠太社丙子詔曰/吉日惟戊親祠太社率從百僚以祈五榖原蔡)
(邕祝社文元正令午時惟嘉良乾坤交泰太蔟運陽乃/祀社靈以祈福祥増稽含社賦序社之在扵世尚矣自)
(天子至扵庶人莫不咸用有漢卜日丙午魏氏釋用丁/未至扵大晉則社孟月之酉日各因其行運三代固有)
(不同潘尼社詩太蔟叶青陽履端𤼵嵗首孟月/渉初旬吉日惟上酉我后邇天休設社祈黄耉)
朝集使第(増唐㑹要貞觀十五年正月上謂侍臣曰古/者諸侯入朝有湯沐邑芻禾百車待以客禮)
(詔令就京城為諸州朝集使造/邸第三百餘所上親觀幸焉)
宰臣備問(増唐㑹要長慶元年正月饗太廟禮畢復齋/扵郊壇行宫出朱雀門命宰臣行馳道中以)
(備顧/問)
香案奏事(増唐㑹要開成元年正月勅每入閤日次/對官待宰相奏事退令至香案前各奏事)
杏園宴(増唐㑹要大中元年正月勅進士放榜/後杏園依舊宴集樂史撰杏園集十卷)
上和香(増通典梁武帝正月上辛祀后土扵壇上禮以/黄琮用上和香按隋書禮儀志天監四年何佟)
(之等議地扵人/親宜加雜馥)
皇天座(増通典梁武帝即位南郊為壇在國之南常與/北郊間嵗正月皇帝致齋扵萬夀殿上辛行事)
(用特牛一祀天皇大帝/扵壇上攅題曰皇天座)
閱貢物(増輦下嵗時記正月户部奏大閲天下貢物扵/都堂其日放朝宰相與百官皆赴户部宴㑹一)
(時特盛玉海唐元和十二年淮西申光蔡等州/貢物户部奏以元日陳扵樂垂之南用示中外)
勸耕作(増宋史太祖紀乾徳二年正月辛巳諭郡國長/吏勸農耕作玉海乾徳二年正月詔土膏将起)
(宜課東作之勤使地/無遺利嵗有餘糧)
頒踏犁式(增宋史真宗紀景徳二年正月戊寅取淮椘/間踏犁式頒之河朔玉海淮椘間民用踏犁)
(凡四五人力/可比牛一具)
諸儒從祀(増宋史理宗紀端平二年正月甲寅詔議胡/瑗孫明復邵雍歐陽修周敦頤司馬光蘇軾)
(張載程顥程頤等十/人從祀孔子廟庭)
朱子從祀(増宋史理宗紀淳祐元年正月甲辰詔朱熹/精思眀辨表裏渾融使大學論孟中庸之書)
(本末洞徹令學/官列諸從祀)
酺宴(増宋史禮志大中祥符元年正月詔應致仕官竝/令赴都亭驛酺宴御樓日合預坐者亦聴通鑑開)
(元二十三年正月乙亥耕藉田/都城酺三日上御五鳳樓酺宴)
七徳舞(増通鑑貞觀七年正月更名破陳樂曰七徳舞/癸巳宴三品以上及州牧等扵元武門奏七徳)
(九功舞觀其抑揚蹈/厲莫不踴躍震悚)
分掌三庫(増太宗實録太平興國二年正月丙寅命賈/黄中程能馮瓚分掌三庫先是貨泉與金帛)
(通掌至是以帑蔵/充溢始命分之)
時政記(増玉海永徽後左右史惟對仗承㫖仗下謀議/不得聞長夀二年正月戊申文昌左丞姚璹以)
(為帝王謨訓不可缺紀建議仗下後宰相/一人録軍國政要為時政記月送史館)
覆試賜第(増玉海太平興國二年正月庚午上御講武/殿覆試禮部合格八科舉人得九經一人開)
(寳通禮四人三禮八十人三𫝊五十三人三史三人學/究四十一人眀法十四人凡百九十六人竝賜夲科及)
(第其九經五經七經不合格/上憐其老亦賜同三𫝊出身)
置方田(増玉海端拱二年正月詔興置方田命八作使/竇神興等往北面興功東壁則知定州張永徳)
(西壁則知邢州米信/各兼方田都縂管)
上清宫成(増玉海至道元年正月丙辰新作上清宫成/御書額以金填其字賜之車駕臨幸謂近臣)
(曰造此祠宇/為民祈福)
戒擾農(増金史太祖紀元輔七年正月甲申詔今農事/將興典兵官毋縦軍士動擾人民以廢農業)
節酒(増金史世宗紀大定二十年正月命嵗以錢五千/貫造随朝百官節酒及氷燭藥炭視品秩給之)
祀嶽鎮海瀆(増元史祭祀志正月祀東嶽鎮海瀆土王/日祀泰山扵泰安州沂山扵益都府界立)
(春日祀東海扵莱州界大淮扵唐/州界祀官以所在守土官為之)
城京師(増輟耕録至元四年正月城京師以為天下夲/右擁太行左注滄海撫中原正南面枕居庸奠)
(朔方峙萬嵗山浚太液池𣲖玉泉通金水/縈畿帯甸負山引河壮哉帝居擇此天府)
　　民用
于耜(増詩三之日于耜𫝊三之日夏正/月也豳土晚寒于耜始修耒耜也)
納氷(増詩二之日鑿氷沖沖三之/日納于凌隂𫝊凌隂氷室也)
禁煮鹽(増管子孟春農/事起無得煮鹽)
均田(原夏小正農率均田𫝊率者循也均田者始除田/也言農夫急除田也廣義注古田必均所以修疆)
(畔分遂畝不相侵/越同頼利澤也)
陳根可拔(増四民月令正月地氣上騰土長冐橛陳根/可拔急菑强土黒壚之田齊民要術春候地)
(氣始通椓橛木長尺二寸埋尺見其二寸立春後土塊/散上沒橛陳根可拔此時二十日以後和氣去即土剛)
(以此時耕一而當四和氣去耕四不當一王廙春可樂/賦春可樂兮樂孟月之初陽氷泮渙以㣲流土冐橛以)
(觧剛野暄卉以揮/綠山葱舊以發蒼)
糞疇(増四民月令正月/糞疇疇麻田也)
作種(増四民月令正月可作種𤓰瓠葵/芬䪥大小葱蒜苜蓿及雜蒜亦種)
入學(増四民月令正月農事未起命成童以上入太學/五經硯氷釋命㓜童入小學萹章注萹章謂六甲)
(九九急就/三倉之属)
趨織布(増四民月令正月/命女工趨織布)
釀春酒(増四民月令正月/命典饋釀春酒)
作諸醤(増四民月令正月可/作諸醤肉醤清醤)
合藥日(増四民月令正月上除若十五/日合諸膏小草續命丸散法藥)
醇酎(増西京雜記漢以正月旦造酒八月成名曰/九酲一名醇酎齊民要術黍米酎以正月作)
照井厠(原荆楚嵗時記正月未日夜/蘆苣火照井厠中則百鬼走)
曼頭(増束晳賦三陽之初隂陽交際寒氣/既除温不至熱扵時宴享曼頭宜設)
種桑柘(増齊民要術桑柘熟時収黒魯椹即日以水淘/取子曬燥仍畦種常薅令浄明年正月移而栽)
(之率五尺一根其下常劚掘種菉豆小豆栽後二年慎/勿採沐大如臂許正月中移之率十歩一樹行欲小犄)
(角不用正相當湏取栽者正月二月中以鈎弋壓下枝/令着地條葉生髙數寸仍以燥土壅之明年正月中截)
(取而/種之)
嵗所宜(増齊民要術欲知嵗所宜以布囊盛粟等諸物/種平量之埋隂地冬至後五十日發取量之息)
(最多者嵗/所宜也)
嫁李(原齊民要術嫁李法正月一日或十五日以磚著/李樹岐中令實繁乂臘月中以杖㣲打岐間正月)
(時日復打之/亦足子也)
種𤓰法(増齊民要術種𤓰法冬天以𤓰子數枚内熱牛/糞中凍即拾聚置之隂地正月地釋即耕逐場)
(布之率方一歩下一斗糞耕土覆之肥茂早熟原便民/圖纂種茄匏冬𤓰葫蘆黄𤓰菜𤓰正月預先以糞和灰)
(土或盆或桶盛貯候𤼵熱過以子揷扵灰中常以水洒/之日間朝日影夜間収扵竈側煖處候生甲時分種扵)
(肥/地)
粟米酒(増齊民要術粟米酒唯正月得作餘月悉不成/用笨麴不用神麴粟米皆得作酒然青榖米最)
(佳治麴淘米必湏細浄以正月一日日未出前取水日/出即牺麴至正月十五日𢷬麴作末即浸之大率麴末)
(一斗堆量之水八斗殺米一石米平量之随甕大小率/以此加以向滿為度随米多少皆平分為四分從初至)
(熟四炊而已預前經宿浸米令液以正月晦日向暮炊/釀正作饙耳不為再餾飯欲熟時預前作泥置甕邊饙)
(熟即舉甑就甕下之速以酒杷就甕中攪作兩三遍即/以盆合甕口泥密封勿令漏氣看有裂䖏更泥封七日)
(一酘皆如初法四酘畢四七二十八日酒熟此酒要湏/用夜不得白日四度酘者及初押酒時皆廻身暎火勿)
(使燭明及度/酒熟便堪飲)
燒厠草(増四時纂要正月上寅日取/厠前草燒扵庭中不著天行)
攝生(原孫真人攝生論正月腎炁受病肺藏炁㣲宜減/醎酸増辛辣味助腎補肺安養胃氣勿冐冰凍勿)
(太溫煖早起夜/卧以緩形神)
桑枝湯(増千金月令正月宜服桑枝湯取桑枝如箭幹/大者細挫三升熬令㣲黄以水六升煎三升去)
(滓重湯煎二升下白蜜三合黄明膠/一兩炙作末煎成以不津器貯之)
食粥三方(原千金月令是月宜食粥有三方地黄粥以/地黄搗汁候粥半熟下汁更用綿包花椒五)
(十粒生薑一片同煮粥熟去綿包再下熟羊腎一具碎/切成條如韭葉大少加鹽食之補虚防風粥以防風煎)
(湯煮粥食治四肢風紫蘇粥以紫蘇/製浄炒㣲黄香煎汁漉浄作粥甚良)
辟瘟疫(原肘後方正月上寅日取雀飄草末三合/用綘囊盛掛帳中能辟疫雀飄即女青也)
蔞蒿(増陸璣詩疏蔞蒿好生水邊及澤中正月根芽/生旁莖正白生食之香而脆羙其葉可蒸為茹)
炙新芽(増王氏談録茶品髙而多年者必稍陳遇有/茶䖏春初取新芽輕炙雜而烹之氣味復在)
就傅(増鄭氏家範子孫年十二扵正月朔出/就外傅見燈火不許入中門入者箠之)
種葡萄(増癸辛雜識種葡萄法扵正月之末取葡萄嫩/枝長四五尺者捲為小圍令緊先治地土鬆而)
(沃之以肥種之止留二節在外異時春氣𤼵動衆萌競/吐而土中之節不能條達則盡萃花扵出土之二節不)
(二年成大棚其實大如棗/而且多液此亦竒法也)
芋□(増山居要録正月種芋□先鋤地一遍以新黄土/覆在鋤過地上将芋芽向上宻排種之用草覆盖)
(候𤼵三四葉約四五寸/髙扵三月間移栽之)
種大葫蘆(増山居要録正月中掘地作坑方四五尺深/如之實填油麻菉豆䕸及爛草等一重糞土)
(一重草如此四五重向上一尺餘著糞土種十餘顆子/待生後揀取四莖肥好者每兩莖相著一䖏以竹刀子)
(刮去半皮以物纒之以牛糞黄泥封之一如接樹法裹/之待相著活後各除一頭又取此兩莖相著如前法治)
(待得活後惟留一莖四莖合為一夲待著子揀取兩個/周正好大者餘旋除之如此舊是一斗可容一石也若)
(湏為器以模盛/之随人所好)
梅粥(増山家清供梅落英净洗用雪水煮候白粥熟同/煮楊誠齋詩云纔看臘後得春饒愁見風前作雪)
(飄脱蘂収将熬粥吃/落英仍好當香燒)
胡椒(増夲草胡椒蔓生附樹及作棚引之葉如扁/豆山藥正月開黄白花結椒纍纍纒藤而生)
種穬麥(増夲草穬麥山東河北人正月/種之名穬麥形状與大麥相似)
菠薐(増本草菠薐正月/種者可備春蔬)
繁縷(増本草繁縷即鵞腸下濕地極多正月生苖葉大/如指頭細莖引蔓斷之中空有一縷如絲作蔬甘)
(脆/)
蒔韭(原夲草綱目韭正月分蒔宜/肥壤數枝一本則茂而根大)
采神桃(増夲草綱目神桃是桃實著樹經/冬不落者正月采之中實者良)
修桑(増便民圗纂正月修桑削去枯枝及低小亂枝條/根旁開掘用糞土培壅此月不修理則葉生遲而)
(薄/)
履端㑹(増通考正月邀客飲/春酒為履端之㑹)
祀竈(原通考正月己丑/日白雞祀竈宜蠶)
種靛(増通考種靛正月中以布袋盛子浸之芽出撒地/上用灰糞覆盖待放葉澆水糞長二寸許分栽俟)
(葉厚方割将葉浸水缸内一晝夜濾浄每缸内用礦灰/八兩以木扒打轉澄清去水是謂頭靛二靛三靛法亦)
(如/之)
黄麻(増通考古云十耕蘿蔔九耕麻地宜肥熟湏殘年/墾俟凍過則七酥至春鋤成行隴正月半前下種)
(種子取斑/黒者為上)
鹽湯洗濯(原通考正月夜欲卧盪熱鹽湯一盆從膝下/洗至足方卧以通泄風毒脚氣勿令壅滯)
金櫻子(増農政全書金櫻子取其刺可却姦取/其花香味可玩取其子可作藥正月揷)
五加皮(増農政全書五加皮取其幹可作骨取其刺可/却姦取其芽可食取其根皮作藥作酒正月揷)
糟酒豆醬(増農政全書正月宜収藏無/灰臘糟蒸臘酒合小豆醤)
種薯(増農政全書山東種薯法沙地深耕起土坑深二/尺用糞和土各半填入坑中足踐實正月中畦種)
(薯苗長乂/加土壓之)
粉糝寒具(増北京嵗華記初八九日至十八日人家用/粉糝寒具相饋遺徧市鬻之以五花帚為號)
棄宿飯(増時鏡新書嵗暮留宿飯至新年十二/則棄扵街衢以為去故取新除貧取富)
香茶(増居家必用上春嫩茶芽毎五百錢重以菉豆一/升去殻蒸焙山藥十兩一䖏細磨别以腦麝各半)
(錢重入盤同研約二千杵罐内宻封/窨三日後可以烹㸃愈久香味愈佳)
造麪醤酒醋(増居家必用正月丁夘甲辰丙辰丁/未己未乙酉丁酉造麪醤酒醋吉)
服蔓菁(原遵生八牋立春後庚子日宜温蔓/菁汁合家竝服不拘多少可除瘟疫)
天道南行(原雲笈七籖靈寳曰是月天/道南行作事出行俱向南吉)
趙孟頫正月耕詩(増田家重元日置酒㑹隣里小大易/新衣相戒未眀起老翁年已邁含笑)
(㺯孫子老嫗恵且慈白髪被兩耳杯盤且羅列飲食致/甘㫖相呼團圞坐聊慰衰暮齒田磽藉人力糞壤要鋤)
(理新嵗不敢閑/農事自兹始)
趙孟頫正月織詩(増正月新獻嵗最先理農器女工並/時興蠶室臨期治初陽力未勝早春)
(尚寒氣窓戸當奥宻勿使風雨至田疇耕耨動敢不修/耒耜經冬牛力弱相戒勤飯飼萬事非預備倉卒恐不)
(易田家亦良苦/舍此復何計)
　　物候
蟄蟲始振(原禮蟄蟲始振疏正月中氣之時蟄蟲得陽/氣初始振動至二月乃大驚而出對二月故)
(云始振夏小正正月啟蟄𫝊言始彂蟄也増説文蟄蔵/也有足謂之蟲謝觀初雷啓蟄賦蟄䖏扵冬雷生自震)
(啟一聲扵春候知萬𩔖之奮迅虺虺初動祁祁始振白/居易早春詩東風来㡬日蟄動萌草坼盧仝詩聞道新)
(年入山裏蟄蟲/驚動春風起)
魚上冰(原禮魚上冰疏魚當盛寒之時伏扵水下逐其/温暖至正月陽氣既上魚逰扵水上近扵氷夏)
(小正魚陟負氷𫝊陟升也負氷云者言觧蟄也廣義注/魚冬則氣在腴故䧏春則氣在背故升増王季則魚上)
(氷詩氷消通淺溜氣變躍潛魚吴冕魚上氷詩春水?/鱗發寒潭舊藻疎揚鬐順氣縱振鬛上氷初王公亮魚)
(上氷詩春生寒氣减稍動久潜魚乍喜東風至来看曲/岸初出氷朱鬛見望日錦鱗舒漸覺流澌近還欣掉尾)
(餘/)
獺祭魚(原禮獺祭魚注此時魚肥羙獺將食之先以祭/也淮南子注獺祭鯉魚扵水邉四面陳之謂之)
(祭魚也増埤雅獺西方白虎之屬似/狐而小青黒色膚如伏翼水居食魚)
鴻雁來(原禮鴻雁来注雁自南方来将北反其居淮南/子注鴈從彭蠡來北過周雒至漢中孕卵􁈸也)
(夏小正/雁北鄉)
草木萌動(原禮是月也天氣下䧏地氣/上騰天地和同草木萌動)
榖始(増管子正月/之朝穀始也)
菖始生(原吕氏春秋冬至後五旬七日菖始/生菖者百草之先生者也扵是始耕)
樹楊(原淮南子正月其樹楊注爾雅曰/楊蒲栁也楊木春光故其樹楊也)
百草權輿(増大戴禮虞夏之厯正建扵孟/春扵時氷泮𤼵蟄百草權輿)
田鼠出(原夏小正田鼠出𫝊田鼠者嗛鼠/也増爾雅疏嗛是頬裏藏食之名)
雉震呴(原夏小正雉震呴𫝊震也者鳴也呴也者鼔其/翼也正月必雷雷不必聞惟雉為必聞之増魏)
(文帝樂府/野雉羣呴)
囿有見韭(原夏小正囿有見韭𫝊囿也者園之燕也増/圖經夲草韭一種而久生故謂之韭一嵗三)
(四割其根不傷至冬/壅培之先春復生)
鷹則為鳩(原夏小正鷹則為鳩𫝊鷹也者其殺之時也/鳩也者非其殺之時也善變而之仁也故具)
(言之也則盡其辭也鳩為鷹變/而之不仁也故不盡其辭也)
采芸(原夏小正采芸𫝊為廟采也廣義注芸蒿葉似邪/蒿香美可食増梁簡文帝梅花賦年氣歸新揺芸)
(動/塵)
鞠則見(原夏小正鞠則見𫝊鞠也者星名也鞠則見/者嵗再見爾廣義注鞠菊通用菊始苗也)
栁稊(原夏小正栁稊𫝊/稊也者發孚也)
梅杏柂桃則華(原夏小正梅杏柂桃/則華𫝊柂桃山桃也)
緹縞(原夏小正緹縞𫝊緹縞也者莎随也緹也者其實/也先言緹而後言縞何也緹先見者也増廣雅地)
(毛莎/䔺也)
雞桴粥(原夏小正雞桴粥𫝊粥也者相粥/之時也或曰桴嫗伏也粥養也)
育時物(増後漢書章帝紀元和二年春正月乙酉詔三/公曰方春生養萬物孚甲宜助萌陽以育時物)
移樹(原四民月令正月自朔暨晦可移諸樹竹漆桐梓/松栢雜木唯有果實者及望而止過十五日則果)
(少/實)
去枯葉(増四民月令正月上辛日掃去韭畦中枯/葉齊民要術接苜蓿法正月燒去枯葉)
栽種(原四民月令止月可種瓠蓼豍豆葅芋農政全書/正月二日宜種松桑榆栁棗葱葵韭麻胡桃榛子)
(松子杏子椒牛蒡子菠菜竹十日宜種木棉花苦蕒/山藥冬𤓰凡雨後宜種黄𤓰萵苣生菜四月芥蕈芋)
散榆莢(増齊民要術耕地作壠散榆荚榆生共草俱長/未湏料理明年正月附地芟殺放火燒之亦任)
(生長勿使長近又至明年正月劚去惡者其一株/止有七八根生者悉皆砍去唯留一根麤直好者)
接牡丹(増種樹書立春若是子日即扵茄/根上接牡丹花不出一月即爛熳)
接花(増洛陽花木記立春前後接諸般針刺花雨水後/木茟上接木蘭辛夷玉拂子上接玉蝴蝶瓊仙八)
(仙花楂子上接榅桲野薔薇上接千葉/黄薔薇竝諸般刺花榲桲上接榠楂)
白鶴花(増桂海花志白鶴/花如白鶴立春開)
上元紅(増桂海花志上元紅深紅色絶似紅/木𤓰花不結實以燈夕前後開故名)
迎春(増草花譜迎春春首開花故名扵放花/時移栽土肥則茂燖牲水灌之則花蕃)
養牡丹法(増牡丹八書正月下旬根下有抽白芽者即/令削去花必巨麗謂之打剥根下宿草亦時)
(芸之勿令蕪/茂分奪地力)
苦菜(原本草綱目苦菜即苦蕒也/春初生苖有赤莖白莖二種)
盧都子(増本草綱目盧都子樹髙六七尺其葉㣲似棠/梨春前生花朶如丁香蒂極細倒垂正月乃敷)
(白/花)
蜜母(増本草綱目靈雀者小鳥也一名蜜母黒色正/月至巖石間尋求安䖏羣蜂随之也南方有之)
白英(増本草綱目白英俗名排/風子正月生苖白色可食)
騸樹(原便民圖纂正月諸色果木樹芽未生之時扵根/旁掘土寛深将根截去留四邊亂根勿動用土覆)
(葢築令堅實則結果肥/大勝揷接者謂之騸樹)
種栁(原便民圖纂正月取弱栁枝大如臂長一尺半燒/下頭二三寸埋之用杵打實常以水澆之必數條)
(俱生留三四條茂者削去枝梢其/枝必茂或栽揷者長五六尺亦得)
樹砧(増農桑輯要正月取樹本大如/斧柯及臂者皆堪接謂之樹砧)
種葵(増家政法正月可種葵山居要録正月種葵臨時/必燥爆葵子葵子雖終嵗不浥然濕種者痩而不)
(肥/)
接果木(増農政全書正月凡雨後宜/接梨林檎棗柿栗桃梅李)
栽樹(増農政全書正月栽樹為上時上/半月栽者多結子南風不可栽)
澆培(増農政全書正月下旬宜澆培石榴/梨子海棠栗棗柿梅桃杏林檎胡桃)
信水(増續文獻通考黄河自立春後東風觧凍河邉人/候水凡一寸則夏秋當至一尺頗為信驗謂之信)
(水/)
吹沙魚(増雨航雜録鯊鮀也以皮有沙故名其小者大/如指圎而長有墨㸃文能吹沙春正月輙至魚)
(之最先/至者)
治蠧(原通考治果木蠧蟲正月間削/杉木作釘塞其穴則蟲立死)
　　占驗
愆候(原禮孟春行夏令則雨水不時草木蚤落國時有/恐注已之氣乗之也乂行秋令則其民大疫猋風)
(暴雨縂至藜莠蓬蒿並興注申之氣乗之也又行冬令/則水潦為敗雪霜大摯首種不入注亥之氣乗之也集)
(説摯傷折也百榖惟/稷先種故云首種)
太嵗占(増史記天官書月所離列宿日風雲占其國/然必察太嵗所在在金穰水毁木饑火旱)
監徳(増史記天官書攝提格嵗嵗隂左行在寅嵗星右/轉居丑正月與斗牽牛晨出東方名曰監徳色蒼)
(蒼有光其失次有應/見栁嵗早水晚旱)
雨占(原史記天官書從正月旦比數雨率日食一升至/七升而極過之不占數至十二日日直其月占水)
(旱為其環城千里内占則其為天下候竟正月注月一/日雨民有一升之食二日雨民有二升之食如此至七)
(日又月一日雨正月水月三十日/周天厯二十八宿然後可占天下)
决八風(原史記天官書正月旦决八風風從南方来大/旱西南小旱西方有兵西北戎菽為小雨趣兵)
(北方為中嵗東北為上嵗東/方大水東南民有疾疫嵗惡)
人聲占(原史記天官書是日光明聼都邑人民之聲/聲宫則嵗善吉商則有兵徴旱羽水角嵗惡)
五榖占(原史記天官書旦至食為麥食至日昳為稷昳/至餔為黍餔至下餔為菽下餔至日入為麻欲)
(終日有雨有雲有風有日日當其時者深而多實無雲/有風日當其時淺而多實有雲風無日當其時深而少)
(實有日無雲不風當其時者稼有敗如食頃小敗熟五/斗米頃大敗則風復起有雲其稼復起各以其時用雲)
(色占種其所宜其/雨雪若寒嵗惡)
蠶占(原史記天官書正月上甲風從東/方宜𧖟風從西方若旦黄雲惡)
嵗司(増淮南子以日冬至数來嵗正月朔日五十日者/民食足不滿五十日日减一斗有餘日日益一升)
(有其嵗/司也)
徴日風(増後漢書郎顗𫝊今月十七日戊午徴日也日/加申風從寅来丑時而止丑寅申皆徴也不有)
(火災必當為旱注陽嘉二年正/月又南方為徴故為火及旱也)
偃月(原易飛候正月有/偃月必有嘉王)
四方風(増論衡天官之書以正月朝占四方之風風從/南方来者旱從北方来者湛東方来者為疫西)
(方来者/為兵)
霜占(増博雅正月有㣲霜八月浮雲不歸通考正月霜/下著物見日不消小人在位君子在野五榖萬物)
(不實牛馬多疫死著木/凍損木枝䜛行賢傷)
氣占(原物理論正月朔旦四面有黄氣其嵗大豐此黄/帝用事土氣黄均四方竝熟有青氣雜黄有螟蟲)
(赤氣大旱黒氣大水正朔占嵗星上有青氣宜桑赤氣/宜豆黄氣宜稻増易説立春氣當至不至則多疾瘧)
隂陽占(増物理論正月望夜占隂陽陽長即旱隂長即/水立表以測其長短審其水旱表長二尺月影)
(長二尺以内大旱二尺五寸至三尺小旱三尺五寸至/四尺調適髙下皆熟四尺五寸至五尺小水五尺五寸)
(至六尺大水月影所極則正/面也立表中正乃得其定)
日食(増隋書天文志普通元年春正月丙子日有食之/占曰日食隂侵陽陽不克隂也為大水其年七月)
(江淮/海溢)
占赦(増唐書五行志寳厯元年正月乙夘流/星出北斗樞星光燭地入濁占曰有赦)
三白(原朝野僉載正月三白田公笑赫赫西北人諺曰/要宜麥見三白増蘇軾喜雪詩行當見三白拜舞)
(讙萬嵗歸来飲君家酣詠追既醉楊萬里上元前大雪/即晴詩臘前三白已竒絶年後六花仍作團今嵗上元)
(君記取紅燈/白月雪中看)
麻熟(増談苑禪師恵南嘗言上元一夕晴麻小/熟兩夕晴麻中熟三夕晴麻大熟絶有驗)
太史占(増古史考元日太史占氣候/以知水旱吉凶随分野書之)
三亥(原周益公日記正月逢三亥桑田變成海是嵗壬/辰正月初六丁亥十八己亥三十辛亥嵗有年癸)
(巳正月亦三亥則立春/在逢亥之後是嵗大水)
雲􁂺(増陸㳺詩米賤知無益雲􁂺又主/豐自注開嵗㣲隂不雨法當有年)
星出東井(増玉海雍熙二年正月壬戌有星出東井其/大倍扵金星至輿鬼沒占云四表来貢是嵗)
(占城卭部川蠻/西南蕃来貢)
農丈人星(増玉海祥符四年正月己丑/司天言農丈人星見主嵗豐)
五星同色(増玉海祥符六年正月癸巳/朔五星同色占曰天下兵偃)
江水占(増研北雜志揚子江中沙田田户每嵗旦取一/瓿以稱水水重則是年江水大水輕則水小嵗)
(嵗不/差)
田本命(増研北雜志世謂正月三日為田本命浙西人/謂之夏正三言夏正之三日俗以是日稱水以)
(重為上有/年極驗)
鴉卜(増?居録巴陵鴉不畏人除夕婦女各取一隻以/米果食之元旦各以五色縷繫扵鴉頸放之視其)
(方向卜一嵗吉凶占云鴉子東興女紅鴉子/西喜事臨鴉子南利桑蠶鴉子北織作息)
秋収占(原黄帝占正月二十日為秋/収日晴主秋成百果蕃茂)
夏糶占(増師曠占五榖貴賤法常以正月朔占/夏糶風從南来東来者皆賤逆此者貴)
立春雨(増師曠占立春/日雨傷五禾)
占五榖(増師曠占正月甲戌日大風東来折樹者榖熟/甲寅日大風西北来者貴庚寅日風從西来者)
(皆/貴)
一日得子(原東方朔占書甲子蟲災桑榖貴丙/子旱戊子収庚子虎狼多壬子綿貴)
一日得寅(原東方朔占書甲寅榖畜貴丙寅油鹽貴戊/寅壬寅榖先貴後賤庚寅榖畜貴如上旬内)
(先得丙寅雨少夏至雨多/戊寅秋雨多壬寅冬雨多)
一日得卯(原東方朔占書乙夘荆楚米貴丁夘周秦米/貴己夘燕趙米貴辛夘韓魏米貴癸夘宋魯)
(米/貴)
一日得申(原東方朔占書嵗首得甲申五榖収丙/申榖損蟲食菜戊申六畜災壬申澇)
人日占(原東方朔占書人日嵗後七日/是其日晴所生之物育隂則災)
上旬得甲(原東方朔占書三日得甲為上嵗四/日中嵗五日下嵗月内有甲寅米賤)
上旬得辛(原東方朔占書一日得辛旱二日小収三四/日主水麥半収五六日小旱七分収八日嵗)
(稔一云春旱不収又一日辛麥収十分二日禾𧖟收三/日四日田𧖟全収五日六日麻粟麥蠶半收七日八日)
(早禾麻麥粟/少収絲貴)
上旬得卯(原東方朔占書一日得夘主禾十分收二日/低田半收三四日大水五日六日半收七日)
(八日春/澇全收)
上旬得辰(原東方朔占書一日得辰雨多二日風多先/旱半熟低田全収七日雨多麻豆全収三日)
(雨晴匀四日収七分五日嵗稔六日大稔七日水損田/蕎麥收八日先旱後澇九日大麥收仲夏水災十日旱)
(禾半収十一日五榖不收冬/大雪卜二日冬大雪五榖收)
上旬得酉(原東方朔占書一日二日得酉大豐三日四/日民安五日至十日中嵗民不安十一十二)
(日嵗/大熟)
三子(原東方朔占書月内有三子葉/少𧖟多無三子則葉多𧖟少)
三卯(原東方朔占書月内有/三夘宜豆無則早種禾)
雨水節占(原陶朱公書雨水後隂多主少水髙下大熟/雷多主人民不安月蝕粟賤虹見主七月榖)
(貴/)
落燈夜(原陶朱公書十六日謂之落燈夜晴主/髙低皆熟東南風水鄉好西北風主旱)
秤水占(原陶朱公書正月上旬稱水卜十二月之水旱/初一日起用一瓦瓶每朝取水稱之重則雨多)
(輕則雨少初一占正月/初二占二月餘倣此)
桑葉占(増陶朱公書占桑葉貴賤只看正月上旬木在/一日則為𧖟食一葉為甚貴木在九日則為蠶)
(食九葉/為甚賤)
土牛占(増田家五行春牛占嵗事頭黄土熟又専主菜/麥大熟青主春多瘟赤主春旱黒主春水白主)
(春多風身色主上/鄉蹄色主下鄉)
入門風(原田家五行正月十六日喜西/南風為入門風主低田大熟)
照庭火(原農桑撮要北方荘家正月元旦夜束髙長草/把燒之名照庭火伺燒將過看向何方倒所向)
(之方其/年必熟)
上八日(増農政全書上八日宜晴此夜若雨元宵亦/雨諺云上八夜弗見參星月半夜弗見紅燈)
月暈占(増荆州占月以正月三日暈所宿國小熟一二/日暈土功八日九日十六日夜有暈者其年三)
(月有徳合十日夜暈大旱十二日夜暈蜚蟲多死二十/三日二十四日暈五榖不成二十五日夜暈枲貴通考)
(正月丙丁日暈旱戊己日暈大水土功/起庚辛日暈大兵壬癸日暈江河决溢)
月食(増武宻占正月月食有災旱一曰賤人災/齊國大旱米貴通考正月月蝕秦國大旱)
雪報(増嘉定縣志立春後遇火日落雪則後/一百二十日必有疾風驟雨謂之雪報)
立春日占(原臞仙神隠立春天隂無風民安/蠶麥十倍東風吉人民安果榖盛)
量日影(原占驗書正月𥘉八日午時立丈竿量日影過/竿大水九尺平和八尺瘟六尺七尺雨水頻五)
(尺四尺風損禾三尺/蝗二尺一尺旱饑)
量月影(増通書上元夜竪一丈竿候月影月午影至七/尺大稔六尺小稔九尺一丈有水五尺嵗歉三)
(尺大旱原丹鉛續録呉下田家以正月八日夜立一竿/扵平地月初出有影即量之㨿其長短移扵水面就橋)
(柱畫痕記之梅雨水/漲必到所記之處)
上旬子日(原通書上旬子日占嵗事舊云甲子豐年丙/子旱戊子蝗蟲庚子叛惟有壬子水滔滔俱)
(在正月/上旬看)
元日雲(原便民書東方有青雲人病春多雨白雲八月/旱赤雲春旱黒雲春多雨南方有赤雲夏旱米)
(貴通考四方有雲黄為熟青為蝗赤為/旱白為兵東井上有雲嵗澇宜髙田)
春朝風(原便民書立春日東北風主晴雨/時若東南風主旱西北風主水)
元日占(原便民書元日晴和無日色主有年日有暈主/小熟有雷主一方不寧有電人殃霞氣主蟲蝗)
(蠶少婦人災果蔬盛有霜主七月旱禾苖吉有霧主桑/貴而民疾有雪主夏旱秋水如未過立春而元日雪主)
(大有年通考嵗旦天色晴朗氣候温和主民安國泰五/榖豐登人少病犧牲旺寇盗息𩔖占正朔之日天氣和)
(潤風不鳴條兼有雲迎送出入者嵗羙無疾朔日晚至/連三日内無風雨而隂和不見日色者主一嵗大美増)
(陶朱公書元日有雷禾麥皆吉有雪夏秋大旱日出時/有紅霞主絲貴天晴為上西北風主米貴每月如之諺)
(云嵗朝東北五禾大熟壬癸亥子之方謂之水門其方/風米主水諺云嵗朝西北風大雨定妨農西南風主米)
(貴東南及南/風皆主旱)
嵗朝春(原通考凡元日立春主民大/安諺云百年難遇嵗朝春)
看參星(原通考正月初八夜看參星在月西約丈許以/下謂之參得過以上謂之大過主大旱在月東)
(謂之參不/過主水)
上元日占(原通考上元日晴主一春少雨乂宜百果諺/云上元無雨三春旱乂云雨打上元燈雲罩)
(中秋月又上元初日占百果中日晚稻末/日早稻諺云雨打上元燈早稻一束草)
上元霧(増通考正月/上元霧主水)
上元風(増通考上元東風夏米平南風米貴主旱西風/春夏米貴桑葉貴北風水澇東北風水旱調大)
(熟東南風禾麥小熟西北風有水/桑葉賤西南風春夏米貴蠶不利)
甲子春(増探春厯記甲子日立春髙鄉豐稔水過岸一/尺春雨如錢夏雨調匀秋雨連綿冬雨髙懸)
元日干占(原羣芳譜元日值甲榖賤乙榖貴丙四月旱/丁絲綿貴戊米麥魚鹽貴已米貴蠶傷多風)
(雨庚田熟辛米平麥麻貴壬絹布豆貴米麥平癸/主禾傷多雨一説元日值戊主春旱四十五日)
元日忌(増遵生八牋正月朔忌北風主人民多病忌大/霧主多瘟災忌雨雹主多瘡疥之疾忌月内𤼵)
(電主人民多殃七日忌風雨/主民災忌行秋令主多疫)
　　雜紀
始皇生(原史記始皇紀始皇以秦昭王四十八年正月/生扵邯鄲及生名為政注徐廣曰一作正宋忠)
(云以正月旦/生故名正)
越裳獻雉(増漢書平帝紀元始元年正月越裳氏重/譯獻白雉一黒雉二詔使三公以薦宗廟)
剛卯(原漢書正月剛夘注剛夘以正月夘日作佩之長/三寸廣一寸四方或用玉或用金或用桃著革帯)
(佩之銘其一面曰正月剛夘増嬾真子録關中王君求/家有古物似玉長短廣狭正如中指上有四字非篆非)
(𨽻上二字乃正月也下二字不可認問之云前漢剛夘/字也漢人以正月夘日作佩之銘其一面曰正月剛夘)
(盖剛者强也夘者劉也/正月佩之尊國姓也)
木連理(増後漢書安帝紀元初三年正月東平陸上言/木連理宋書符瑞志太元十九年正月丁亥華)
(林園延賢堂西北李樹連理又宋武帝/大眀七年正月己酉珊瑚連理出欝林)
三公卦(増後漢書郎顗𫝊正月三日至乎九日三公卦/注凡卦法一為元士二為大夫三為三公四為)
(諸侯五為王位六為宗廟音義云分卦直日之/法爻主一日即三日九日竝為三公之日也)
隔雲母屛(増後漢書鄭𢎞𫝊元和元年代鄧彪為太尉/時舉將第五倫為司空班次在下每正朔朝)
(見𢎞曲躬而自卑帝問其故遂聼置/雲母屛風分隔其間由此以為故事)
上東門(増李尤上東門銘上東少陽厥/位在寅條風動物月值孟春)
笙音(増説文笙正月之音物生故/謂之笙十三簧象鳯之身)
青龍見(増魏志明帝紀青龍元年春正月甲申青龍見/郟之摩陂井中二月丁酉幸摩陂觀龍扵是改)
(年改摩陂為龍陂晉書武帝紀泰/始五年春正月青龍二見扵滎陽)
祓妖邪(増西京雜記賈佩蘭説在宫内時正月/上辰出池邉盥濯食蓬餌以祓妖邪)
禳鬼鳥(原荆楚嵗時記正月夜多鬼鳥度家家搥牀打/户捩狗耳㓕燈燭以穰之注此鳥名姑獲一名)
(天地女一名隠飛鳥一名夜行逰女好取人女子養之/有小兒之家即以血㸃其衣以為誌故世人名為鬼鳥)
卦首艮(増帝王世紀連山易其卦以純艮為首艮為山/山上山下是名連山雲氣出内扵山夏以十三)
(月為正人統艮漸/正月故以艮為首)
銅龍樽(増西征記太極殿中有銅龍長三丈銅樽容三/十斛正旦大㑹龍從腹内受酒口吐之扵樽中)
神雀集(増宋書符瑞志漢宣帝五/鳳三年正月神雀集京師)
神魚躍(増宋書符瑞志漢章帝元和三年正月車駕北/廵以太牢具祠北岳有神魚躍出十數玉海景)
(龍三年春正月明皇至扵襄垣漳水有赤鯉騰躍聖皇/之瑞也潘炎漳河赤鯉賦魚在在藻兮躍扵中流吾君)
(戾止兮樂/我王逰)
木屑覆地(増世説陶公作荆州時勅船官使鋸木屑不/限多少悉藏之時咸不觧此意後正㑹值積)
(雪㑹日始晴廳事前除雪地甚/濕扵是悉用木屑覆都無所妨)
辭登御牀(増世説元帝正㑹引王丞相登御牀王公固/辭中宗引之彌苦王公曰使太陽與萬物同)
(輝臣下何/以瞻仰)
共蔕橘(増梁書元帝紀大寳元年正月朔左衛/将軍王僧辨獲橘三十子共蔕以獻)
御二龍(増南史謝舉傳為太常博士與兄覽俱預元㑹/江淹一見竝相欽挹曰所謂御二龍扵長途者)
(也/)
山稱萬嵗(増魏書禮志文成皇帝即位三年正月遣有/司詣華岳修廟立碑數十人在山上聞虚中)
(若音聲聲中/稱萬嵗云)
醴泉涌(増魏書靈徴志太和八年正月上谷郡恵化寺/醴泉涌醴泉水之精也味甘美王者修治則出)
天橋成(増南燕録慕容徳正月渡黎津流澌氷合鄴令/韓軌言扵徳曰昔光武渡滹沱氷澌自合今大)
(王濟河天橋自/成徳乃大悦)
鳩入武帳(増三十國春秋晉永康九年正月大㑹/有鳩入御座武帳中拂司空張華之冠)
端月(原玉燭寳典秦始皇名政故避正字以正月為端/月以正字作平聲音征増楊文公談苑仁宗朝王)
(珪上言請以正月為端/月謂與上名音相近也)
寳鏡氣(増古鏡記正月朔旦有胡僧行乞而至王勣覺/僧神彩邀入具食僧謂勣曰檀越家似有絶世)
(寳鏡也勣曰何以知之僧曰檀越宅上每日有碧光連/日絳氣屬月此寳鏡氣也勣出之僧曰此鏡有數種靈)
(相應照見腑臟但以金煙薫之玉水洗之復以/金膏珠粉拭之藏之泥中亦不晦矣行之獲驗)
探春宴(増開天遺事都人士女每至正月半後各乘車/跨馬供帳扵園圃或郊野中為探春之宴孟郊)
(長安早春詩探春不為桑探春不為麥日日出西園秖/望花栁色晏殊探春詞昨日探春消息湖上緑波平無)
(奈繞堤芳草還向舊痕生蘇軾探春詞昨日出東城試/探春情墻頭紅杏暗如傾檻内羣芳芽未吐早已囬春)
(鄭獬探春詞江上探春回正值早春/時節兩行小槽䨇鳳按凉州初徹)
氊殿(増通典魏文帝權都許昌宫殿狭小元日/扵城南立氊殿青幃以為門設樂饗食)
一止月(原嘉話録梁朝誌公大師有語曰兩角女子綠/衣裳却背太行邀君王一止之月必消亾兩角)
(女子安字綠者禄字也太行山也一/止正月也果以至徳二載之正月驗)
聽樂知慶(原白帖裴知古善樂律神龍元年正月享太/廟樂作知古宻謂萬年令元行冲曰金石諧)
(婉将有大慶在唐室子/孫乎是月中宗復位)
長生花(原酉陽雑俎北朝婦人/以正月進箕帚長生花)
帝女桑(原廣異記南方赤帝女學道得僊居髙陽崿山/桑樹上正月一日銜柴作巢至十五日成或作)
(白鵲或作女人赤帝焚之女即升天因名帝女桑今人/至十五日焚鵲巢作灰汁浴𧖟子招絲象此也増元萬)
(頃春日詩花輕蝶亂僊/人杏葉宻鶯啼帝女桑)
天下太平(増宋史五行志太平興國六年正月瑞安縣/民張度觧木五片皆有天下太平字玉海天)
(禧元年正月丙寅韶州/獻瑞木文曰天下太平)
傾筐㑹(増清異録閩甘露堂前兩株茶欎茂婆娑宫人/呼為清人樹每春初嬪嬙戲摘新芽堂中設傾)
(筐/㑹)
黄綿襖子(原道山清話何斯舉作黄綿襖子歌其序言/正月大雨雪十日不已既晴鄰里相呼負日)
(曰黄綿襖/子出矣)
藍尾酒(原客齋四茟白樂天元日對酒詩云三杯藍尾/酒一楪膠牙餳藍尾之義殊不可曉河東記載)
(申屠澄與路旁茅舍中老父嫗及處女環火而坐嫗自/外挈酒壺至曰以君冐寒且進一杯澄因揖遜曰始自)
(主人翁即廵澄當藍尾盖以藍/為婪當婪尾者謂最在後飲也)
冰眼鈎魚(増演繁露達魯河東與海接嵗正月方凍其/鈎魚也王與具母皆設次氷上先使人扵河)
(上下十里間以毛網截魚令不得散逸又從而驅之其/牀前預開氷竅四各為氷眼中眼透水旁三眼環之不)
(透苐斵減令薄而已薄者所以候魚而透者將以施鈎/也魚之将至伺者以告遂扵斵透眼中用繩鈎擲之無)
(不中者謂之得頭魚頭魚既得遂/相與出氷帳扵别帳作樂上夀)
嵗懴(増范成大呉郡志俗競節物好/遨逰嵗首即㑹扵佛寺為嵗懴)
賣春困(増陸㳺嵗首書事詩賣困兒童起五更/自註立春未明相呼賣春困亦舊俗也)
買春困(増陸㳺乙丑元日詩惟思買春困熟睡過花時/自註俗有賣春困者予老􁁄思睡故欲買之耳)
響卜(増曲洧舊聞王建集有聼鏡詞近世人懐杓以聼/亦猶是也又有無所懐而直以耳聼之者謂之響)
(卜往往而驗曽叔夏尚書應舉時方待省榜元夕與友/生皆出聼響卜至御街有士人緩歩大言誦東坡謝表)
(曰彈冠結綬共欣千載之逄曽聞之喜遂疾行其友生/至則聞曰掩面向隅不忍一夫之泣是嵗曽登科而友)
(生果/被黜)
春月勝秋(増事文𩔖聚元祐二年正月東坡在汝隂堂/前梅花大開月色鮮霽王夫人曰春月色勝)
(如秋月色秋月色令人慘悽春月色令人和悦先生大/喜曰吾不知子能詩耶此真詩家語矣元稹春月詩春)
(月雖至眀終有靄靄光不/似秋冬色逼人帯寒霜)
看牛(増逰宦紀聞三山之俗立春前一日出土牛扵鼓/門之前若晴明自晡後達旦傾城出觀巨室或乗)
(轎旋繞相𫝊云看/牛則一嵗利市)
飛紽(増溪蠻叢笑土俗嵗節數日野外男女分兩/朋各以五色綵囊豆粟往来抛接名飛紽)
辟兵法(増西溪藂語靈竒秘要辟兵法正月上寅日禹/歩取寄生木三呪曰喏臯敢告日月震雷令人)
(無敢見我我為大帝使者乃斷取五寸隂乾/百日為簪二七循頭上居衆人中人不見)
温湯碑(増玉海唐貞觀二十二年正月戊戌/幸温湯癸夘御製温湯碑示羣臣)
獻歌舞(増玉海建隆二年正月乙酉上御眀徳門觀燈/宴從臣江南呉粤使皆與樓前設燈山火木露)
(臺張樂陳百戲外國客各/獻夲國歌舞遂賜以酒食)
合歡竹(増玉海祥符九年正月/癸亥蜀州獻合歡竹圖)
芝草圖(増玉海天禧二年正月庚子内出真逰崇徽/二殿芝草圖上作歌一首五七言詩二首)
寳奎殿(増玉海慶厯二年正月辛未詔以大相國寺新/修太宗御書為寳奎殿摹太宗御書寺額扵石)
(上飛白題之命宰臣吕夷簡撰記章得/象篆額樞宻使晏殊撰御飛白書記)
驚鬼(原遼史禮志正旦國俗以糯飯和白羊髄為餅丸/之如拳每帳賜四十九枚戊夜各扵帳内窓中擲)
(丸扵外數偶動樂飲宴数竒令巫十有二人鳴鈴執箭/繞帳歌呼帳内爆鹽爐中燒地拍鼠謂之驚鬼居七日)
(乃/出)
進慶雲圖(増金史天文志興定五年正月山東/行省䝉古綱奏慶雲見命圖以進)
牡丹新𤓰(増五雜爼大内進御每以非時之物為珍元/旦有牡丹花有新𤓰古人所謂二月中旬已)
(進𤓰不/足道也)
斷蜒蚰(増𤨏碎録打春時取春牛/泥撒在簷下蜒蚰不生)
攀牆(増𤨏碎録元日日未出時小兒/不長者以手攀東牆勿令人知)
諱正為初(原通考晉王羲之之先諱正故法帖中/謂正月為初月其他正字以初代之)
塞鼠穴(原通考正月上辰/塞鼠六則無鼠)
繞塔(増帝京景物畧旦至三日男女皆扵白塔寺繞塔/江盈科詩走馬燕臺逰客聚戴花繞塔女郎趋)
天燈(増帝京景物畧元旦至晦日家家竿/標楼閣松栢枝䕃之夜燈之曰天燈)
抓子兒丸(増帝京景物畧是月也女婦閒手五丸且擲/且拾且承曰抓子兒丸用象牙銀礫為之以)
(競輕/㨗)
黄河九曲燈(増帝京景物略十一日至十六日鄉村人/縳秫稭作棚周懸雜燈地廣二畝門逕詰)
(曲藏三四里入者誤不得逕/即久迷不出曰黄河九曲燈)
把忌(増續文獻通考苖人以元日/為把忌閉門不出二七而觧)
踏青(増燕都逰覽志大佛寺在西直門北三里寺後有/髙阜積土甃石為之廣袤㡬二里山上有真武祠)
　(踏青上女正月/必先至其地)
　燃燈供佛(増法苑珠林律師問天人曰蜀地漢州三學/山寺空燈常照因何而有荅曰山有菩薩寺)
　(迦葉佛正法時初立有歡喜王菩薩造之寺名法燈/自彼至今常明空表故至正月處處燃燈以供佛寺)
　仙官授書(増仙鑑黄庭真人王探字養伯太原人也年/九十一嵗以漢武帝元朔六年戊午正月西)
　(靈金母遣仙官下迎/授書為太極真人)
　駕河車(原内丹秘訣泰三陽之卦斗杓建寅之月陽/出地喻身三陽上升當急駕河車搬歸鼎内)
　存帝君法(増雲笈七籖存帝君法常以本命日或正月/一日或以六戊日日正中時冠帯入室北向)
　(再拜/呪)
　禮嵗星(増遵生八牋道藏經曰欲㓕尸蟲春正上甲乙/日視嵗星所在焚香朝朝禮拜誠心祝曰臣願)
　(東方明星君扶我魂接我魄使我夀命綿長如/松柏願臣身中三尸九蟲盡消㓕頻頻行之吉)
　晉正月折楊栁歌(増春風尚蕭條去故来入新苦心非/一朝折楊栁愁思滿腹中厯亂不可)
　(数/)
　李賀正月樂詞(増上樓迎春新春歸暗黄著栁宫漏遲/薄薄淡靄弄野姿寒緑幽風生短絲錦)
　(牀曉卧玉肌冷露臉未開對朝暝官/街栁帯不堪折早晚菖蒲勝綰結)
　
御定月令輯要卷五
　欽定四庫全書
御定月令輯要卷六
　　二月令
　　　天道
　月卦大壯(原易大壯利貞本義大謂陽也四/陽盛長故為大壯二月之卦也)
　日在奎(原禮仲春之月日在奎集/説奎宿在戍降婁之次)
　中星(原禮昬􁀥中旦建星中疏餘月昬旦中星皆舉二/十八宿此云􁀥中建星中獨非二十八宿者以􁀥)
　(星近井建星近斗井斗度多其星體廣不可的指昬旦/之中故舉􁀥建定其昬旦之中也増淮南子注􁀥旦在)
　(輿鬼南建/星在斗上)
　律中夹鍾(原禮律中夹鍾集説夹鍾卯律長七寸二千/一百八十七分寸之千七十五増史記律書)
　(二月律中夹鍾者言萬物隂陽相夹厠也淮南子斗指/卯卯則茂茂然律受夹鍾夹鍾者種始荚也夹鍾之數)
　(六十八主二月白虎通二月律謂之夹鍾何夹者莩甲/也言萬物莩甲種𩔖分也韓愈憶昨行憶昨夹鍾之吕)
　(初吹灰上公/禮罷元侯廽)
　雷𤼵聲(原禮雷乃𤼵聲疏雷是陽氣之聲將上與隂相/衝蔡邕云季冬雷在地下則雉應而雊孟春動)
　(於地之上則蟄蟲應而振出至此升而動於天之下其/聲發陽也増玉厯通政經二月四陽盛而不伏於二隂)
　(陽與隂氣相薄雷遂𤼵聲陶潜詩仲春遘時/雨始雷𤼵東隅衆蟄各潜駭草木從横舒)
始電(原禮始電疏電是陽光陽㣲則光不見此月陽氣/漸盛以撃於隂其光乃見故云始電増四時氣候)
(仲春之月陽氣方盛隂不/能制故陽光閃爍而為電)
心為合宿(原詩三星在天箋三星謂心星也有尊卑夫/婦父子之象又為二月之合宿故嫁娶者以)
(為候焉疏二月日體在戊而斗柄建卯初昬之時/心星在於卯上二月之昬合於本位故稱合宿)
如月(原爾雅二/月為如)
招揺指卯(原淮南子仲春之月招揺指卯増晋書樂志/二月之辰名為卯卯者茂也言陽氣生而孶)
(茂/也)
出震物豫(増洪範五行傳雷以二月出震其卦/曰豫言萬物随雷出地皆逸豫也)
陽徳施行(増易乾鑿度随者二月卦陽徳/施行蕃决難觧萬物随陽而出)
天門(原説文卯冐也二月萬物冐地而/出象開門之形故二月為天門)
春門(増説文卯為春/門萬物已出)
龍星出(増論衡二月之時龍星/始出見則雩祈榖雨)
仲陽(原梁元帝纂要二月/仲春亦曰仲陽中春)
慶雲見(増北史隋髙帝紀開皇/元年二月京師慶雲見)
二八之門(増北史庾季才傳二月日出卯入/酉居天之正位謂之二八之門)
昬井晨斗(増唐書厯志仲春昬東井十四度中月令􁀥/中􁀥星入東井十八度晨南斗二度中月令)
(建星中於太初星距西建也甄耀度及魯厯南方有狼/􁀥無東井鬼北方有建星無南斗井斗度長􁀥建度短)
(故以正/昬明云)
天徳日(原選擇厯書二月申為天徳日/申與已合用已為天徳合日)
韓愈春雪詩(原新年都未有芳華二月初驚見草芽/白雪却嫌春色晚故穿庭樹作飛花)
　　節序
日中星鳥(原書日中星鳥以殷仲春傳日中謂春分之/日鳥南方朱鳥七宿殷正也春分之昬鳥星)
(畢見以正仲/春之氣節)
賔日(原書寅賔出日𫝊寅敬賔導也蔡傳以春/分之旦朝方出之日而識其初出之景)
始雨水(原禮始雨水疏漢初驚蟄為正月中雨水為二/月節至在後以来事稍變改故律歴志云雨水)
(為正月中驚蟄為二月/節由氣有参差故也)
命民社(原禮擇元日命民社注社后土也使民祀焉神/其農業也祀社日用甲増國語土發而社助時)
(也注土發春分也社者助時求福為農始也牛𢎞春祈/社歌辭厚地開靈方壇崇祀逹以風露樹之松梓句萌)
(既申芟柞伊始恭/祈粢盛載膺休祉)
朝日(原禮天子元端而朝日於東門之外注朝日春分/之時也増周禮天官掌次朝日祀五帝則張大次)
(小次設重帟重案疏朝日者謂春分朝/日祀五帝者謂四時迎氣次謂幄帳也)
冒鼓(原周禮冬官韗人凡/冒鼓必以啟蟄之日)
枌榆社(原史記封禅書髙祖初起禱豐枌榆社天下已/定詔御史令豐謹治枌榆社常以四時春以羊)
(彘祠/之)
月從青道(増漢書天文志月有九行春分月東從青道/唐書厯志推隂陽厯交青道至春分之宿及)
(其所衝皆在/黄道正東)
里社(原漢書陳平𫝊里中社平為宰分肉甚均里父老/曰善陳孺子之為宰平曰嗟呼使平得宰天下亦)
(如此/肉矣)
辰星效奎婁(増淮南子辰星正四時/常以二月春分效奎婁)
驚蟄(原淮南子雨水加十五日斗指甲則雷驚蟄音比/林鍾増四時氣候立春以後天地二氣和同雷欲)
(𤼵聲萬物蠢出蟄䖝震動/是謂驚蟄乃二月之節也)
春分(原淮南子驚蟄加十五日斗指卯中䋲故曰春分/則雷行音比㽔賔増嵗時百問仲春四陽二隂晝)
(夜之氣中停隂陽/交分故謂之春分)
逹路除道(増淮南子蟇鳴燕降而/逹路除道注春分之後)
隂陽相半(増春秋繁露中春之月陽在正東隂在正西/謂之春分春分者隂陽相半也故晝夜均而)
(寒暑/平)
正陽雲(原昜通卦驗春分正/陽雲出張如白鵠)
日在中衡(原孝經説天有七衡春分之日日在中衡増/楊炯渾天賦風生閶闔之門日在中衡之道)
降婁之次(増月令章句自壁八度至胃一度謂之/降婁之次雨水春分居之魯之分野)
社神(原風俗通謹按春分左氏傳曰共工有子曰勾龍/佐顓頊能平九土為后土故封為上公祀以為社)
(非地祗遵生八牋二月令㓜小児女早起避社神免至/面黄増韓愈賽神詩白布長衫紫領巾差科未動是閑)
(人麥苖含穂桑生葚/共向田頭樂社神)
鼓音(原風俗通鼔者郭也春分之音/也萬物郭皮甲而出故謂之鼓)
薦韭卵(増四民月令二月祀太/社之日薦韭卵於祖禰)
㑹社(原荆楚嵗時記社日四隣共結綜㑹社/牲醪為屋於樹下先祭神然後饗其胙)
入田候(増荆楚嵗時記春分日民並種戒火草於屋上/有鳥如烏先雞而鳴架架格格民聞此鳥則入)
(田以/為候)
絶蟲蟻(原千金月令驚蟄日取石/灰糁門限外可絶䖝蟻)
震王(増周昜集觧帝出乎震崔憬曰帝者天/之王氣也至春分則震王而萬物出生)
社壇餘胙酒(増本草拾遺社壇餘胙酒治小児語/遲納口中佳又以噴屋四角辟蚊子)
黄褐侯(増嘉祐本草斑鳩是處有之春分化為黄褐侯/黄褐侯青鶴也本草拾遺黄褐侯狀如鳩而緑)
(褐色聲如/小児吹竿)
燕避社(原埤雅燕之徃来避社/而嗛土不以戊巳日)
停針線(原演繁露張籍吴楚歌辭云庭前春鳥啄林聲/紅夹羅𥜗縫未成今朝社日停針線起向朱櫻)
(樹下行則知社日婦人/不用針線自唐已然矣)
治聾酒(原石林詩話世言社日飲酒治耳聾五代李濤/有春社從李昉求酒詩云社公今日没心情為)
(乞治聾酒一瓶惱亂玉堂將一徧依稀廵到第三廳昉/時為翰林學士有月給内庫酒故濤從乞之社公濤小)
(字/也)
采茶(増試茶録民間常以驚蟄/為候以春隂為采茶得時)
開焙(増北苑别録驚蟄節萬物始/萌毎嵗常以前三日開焙)
嘉魚(原䕫州志嘉魚春社前出首有黒㸃長/身細鱗肉白如玉味頗鹹食塩泉故也)
社翁雨(原提要録社翁社母不食宿水故社日必有雨/謂之社翁雨陸龜䝉詩㡬㸃社翁雨一畨花信)
(風増黄庭堅詩花𤼵/社公雨隂寒殊未開)
社飯(原遵生八牋春社日以諸肉/雜調和鋪飯上謂之社飯)
採雲母石(原遵生八牋春分宜採雲母石煉之用􁧢或/草生露水或五月茅屋滴下簷水俱可煉久)
(服延/年)
神曲散(原遵生八牋春分後宜服神曲散其方用蒼术/桔梗各二兩附子一兩茯苓二兩炮細辛一兩)
(搗篩為散紅絹嚢盛之一人佩帯一家無病有染/時疫者取嚢中之藥一錢新汲水調服取汗即愈)
延福齋(増雲笈七籖三洞奉道/科云春分為延福齋)
三素雲(増雲笈七籖春分後夜半子時東北望/有元青黄雲是太㣲天帝君三素雲也)
王廙社日詩(増吉辰兮上戊明靈兮惟社伯仲兮畢集/祈祭兮樹下濯卵兮葅韭齧蒜兮擗鮓縹)
(醪兮浮蟻交/觴兮並坐)
杜甫遭田父泥飲詩(原歩屧隨春風村村自花栁/田翁逼社日邀我嘗春酒)
梅堯臣春社詩(増年年迎社雨淡淡洗林花樹下賽田/鼓壇邉伺肉鴉春醪酒共飲野老暮相)
(譁燕子何時至/長臯㸃翅斜)
蘇軾春分後雪詩(増雪入春分省見稀半開桃李不勝/威應慚落地梅花識却作漫天栁絮)
(飛不分東君專節物故將新巧𤼵隂機/從今造物猶難料更暖湏留御臘衣)
陸游春寒詩(増海棠花入燕泥乾梅子枝頭已帯酸/老去懶尋年少夣春分不減社前寒)
　　日次
初一日
初吉(原詩二月初吉國語自今至於初吉陽氣俱烝土/膏其動注初吉二月朔日也増劉筠大酺賦二月)
(初吉春日載陽皇帝乃乗歩輦出披香排飛/闥歴未央御南端之嶢闕臨廽望之廣塲)
中和節(原舊唐書徳宗紀貞元五年正月乙卯詔四序/佳辰歴代増置漢崇上已晋紀重陽或説禳除)
(雖因舊俗與衆共樂咸合當時朕以春方𤼵生候及仲/月勾萌畢逹天地和同俾其昭蘇宜助暢茂自今宜以)
(二月一日為中和節以代正月晦日偹三令節數内外/官司休假一日増唐徳宗詩  東風變梅栁萬彚生春)
(光中和紀月令方與天地長耽樂豈予尚懿兹時景良沼/庶遂亭育㤙同致寰海康君臣永終始交泰符隂陽曲)
(水新碧華林桃始芳勝賞信多歡戒之在無荒吕渭詩/皇心不向晦改節號中和淑氣同風景佳名別咏歌湔)
(裙移舊俗賜尺下新科厯象千年正酺醵四海多花/随春令𤼵鴻度嵗陽過天地齊休慶歡聲欲盪波)
曲江㑹宴(原舊唐書徳宗紀貞元六年二月戊辰朔百/僚㑹宴於曲江亭上賦中和節羣臣賜宴六)
(韻増徳宗詩至化常在宥保和兹息人推誠撫諸夏與/物長為春仲月風景暖禁城花栁新芳時協金奏錫燕)
(周羣臣絲竹豈云樂忠賢惟所親庶洽朝野意曠然天/下均李泌奉和詩風俗時有變中和節惟新軒車雙闕)
(下㑹宴曲江濵金石何鏗鏘簪纓亦紛綸皇㤙降自天/品物咸知春慈㤙匝寰瀛歌咏同君臣劇談録都人遊)
(翫曲江池盛於中和節綵幄翠幬匝於堤岸鮮車健馬/比肩撃轂上賜宴臣僚京兆府大陳筵席長安萬年兩)
(縣以雄勝相較百辟㑹於山亭㤙賜太常及教坊聲樂/池中偹綵舟数隻惟宰相王使北省官與翰林學士登)
(焉/)
進書獻種(原舊唐書徳宗紀中和節日令百官進農書/司農獻穜稑之種又是日百僚進兆人本業)
(三卷司農獻黍粟各一斗増鄭式方中和節百辟獻農/書賦聖人清謐六合車書一家皇心協於天統節令徵)
(為國華思播植以富人故農書是進建中和而/照物俾淳風不遐是以四夷即叙九榖用嘉)
諸司分宴(増舊唐書徳宗紀貞元九年二月庚戌朔先/是宰臣以三節次宴府縣有供帳之弊請以)
(宴錢分給各令諸司選勝宴㑹從之是日中和/節宰相宴於曲江亭諸司随便自是分宴焉)
上春服(原舊唐書徳宗紀中和節王公戚/里上春服士庶以刀尺相問遺)
賜尺(原唐書李泌𫝊泌請中和節因賜大臣戚里尺謂/之裁度増裴度賜尺詩陽和行慶賜尺度為臣工)
(荷寵乗佳節傾心立大中短長思合製逺近貴攸同初/仰裁成徳将酬分寸功作程施有用垂範播無窮願續)
(延洪夀千/春奉聖躬)
獻生子(原唐書李泌傳中和節民間以青嚢/盛百榖瓜果種相問遺號為獻生子)
宜春酒(原唐書李泌傳二月朔里閭醸/宜春酒以祭勾芒神祈豐年)
夣賜詩牋(増鄴侯家𫝊夜夣見賜御製中和節詩於金/花牋上第二對首忘一字云兹中和節式慶)
(天地春及中和日百寮㑹曲江亭賜御製詩肇兹中和/云云其金花牋上花雲皆夣所見者奉詔同用春字唐)
(徳宗詩韶年啟仲序初吉諧良辰肇兹中和節式慶天/地春歡酣朝野同生徳區宇均雲開洒膏露草疏芳河)
(津嵗華今載陽東作方肆勤/慚非薫風唱曷用慰吾人)
製新樂詩(増玉海貞元十四年二月戊午上製新樂詩/序曰仲春之首紀為令節象中和之容作中)
(和之/舞)
進单羅服(増乾淳嵗時記二月一日中和節唐人/最重今惟作假及進单羅御服百官服)
徙石鼓(増元史仁宗紀皇慶元年二月朔徙大/都路學所置周宣王石鼓於國子監)
天正節(原道書二月一/日為天正節)
白居昜二月一日詩(増園杏紅萼坼庭蘭紫芽出/不覺春已深今朝二月一)
初二日
孟子生(増孟譜孟子生時母夣神人乗雲自㤗山来母/凝視久之忽片雲墜而寤里巷皆見有五色雲)
(覆孟氏居按孟子生於周定王三十/七年四月二日即今之二月二日也)
進尺(原六典注中尚署令每嵗二月/二日進􁏫牙尺及木畫紫檀尺)
枸杞湯(増千金月令二月二日取枸杞煎湯晩沐令人/光澤不老不病枕中記西河女子服枸杞法正)
(月上寅采根二/月上卯治服之)
柘木湯(増海上方柘木洗目令明二月初/二日煎湯温洗自寅至亥乃止)
出齋(増白居昜和夣得早春詩似訝隔年齋如勸逰春/醉何日同宴逰心期二月二自註此日出齋故云)
迎富(原嵗華紀䴡巢人乞子以得富注昔巢氏時二月/二乞得人子歸飬之家便大富後人以此日出野)
(採蓬葉向門前以祭之云迎富圗經宕渠之地毎嵗二/月二日郡人從太守出郊謂之迎富梧州容縣有迎富)
(亭亦以二月/二日為節)
小逰江(増嵗革紀䴡譜二月二日踏青節初郡人逰賞/散在四郊張公詠以為不若聚之為樂乃以是)
(日出萬里橋為綵舫数十艘與賔僚分乗之歌吹前導/號小逰江盖指浣花為大逰江也士女駢集觀者如堵)
(晩宴於寳厯寺公為詩曰春遊千萬家美人顔如花/三三兩兩映花立飄飄似欲乗烟霞後以為故事)
曲江採菜(原秦中嵗時記二月二日/曲江採菜士民逰觀極盛)
挑菜(増涑水記聞二月二日上幸後苑命後宫挑生菜/乾淳嵗時記二月二日宫中排辦挑菜御宴先是)
(預偹朱緑花斛下以羅帛作小卷書品目於上繋以紅/絲上植生菜薺花諸品俟宴酬樂作自中殿以次各以)
(金篦挑之張耒二月二日挑菜節詩久将菘芥芼南羮/佳節泥深人未行想見故園蔬甲好一畦春水轆轤聲)
踏青節(原壷中贅録蜀中風俗/以二月二日為踏青節)
觀競渡(増㑹稽志二月二日府帥領客觀競渡異時競/渡有争進攘奪之患自史魏公為帥雖設銀盃)
(綵帛不問勝負均以與之自是為例児/童歌青梅聲調大抵如巴峡竹枝之𩔖)
開龍口(増㑹稽志二月二日始開西園縱郡/人逰觀謂之開龍口謂卧龍山也)
狄祠作社(増馬氏日抄昌平縣北狄梁公祠元大徳中/重建學士宋渤記之穹碑尚存常有光怪毎)
(嵗二月二日南山北山之人皆来作社前数日/夜碑上即有火光逺望碑字皆見近視之即滅)
茵蔯餅(増羣芳譜淮揚人二月二日採野茵蔯苖和粉/麵作餅食之以為節物滑浩詩青蒿児纔發頴)
(二月二日春猶冷家家競作茵蔯餅/茵蔯療病還療飢借問采蒿知不知)
辟蟲䑕(増五雜組北人二月二日皆以灰圍/室云辟虫蟻又以灰圍倉云辟䑕也)
龍擡頭(原帝京景物略二月二日曰龍抬頭煎元旦/祭餘餅熏床炕曰熏虫児謂引龍虫不出也)
泗水神(増兖州府志泗水神廟在泗水縣東/五十里有司嵗以二月二日致祭)
上工日(増農政全書二月初二日東作興俗謂之上工/日田家僱傭工之人此日乃執役之始故名曰)
(上/工)
花朝節(原翰墨大全二月二日/洛陽風俗以為花朝節)
剔燈杖(増居家必用二月初二日或清明日五更不/語採薺菜梗隂乾作剔燈杖諸虫不入燈盞)
竹本命(増種樹書竹本命/日二月二日也)
白居昜二月二日詩(増二月二日新雨晴草芽菜甲一/時生青衫細馬春年少十字津頭)
(一字/行)
李啇隐二月二日詩(原二月二日江上行東風日暖聞/吹笙花鬚栁眼各無頼紫蝶黄蜂)
(俱有情萬里憶歸元亮井三年從事亞夫/營新灘莫悟逰人意更作風簷夜雨聲)
黄滔二月二日宴中貽同年詩(増桂苑五更聼榜後蓬/山二月看花開垂名入)
(甲成龍去列姓/如丁作鶴来)
初三日
文昌帝君誕(原續文獻通考景㤗五年勅賜文昌宫額/嵗以二月初三日為帝君誕生之辰遣官)
(致/祭)
蘇軾二月三日㸃燈㑹客詩(増江上東風浪接天苦寒/無頼破春研試開雲夣羔)
(児酒快瀉錢塘藥玉船蠶市光隂非故國馬行燈/火記當年冷烟濕雪梅花在留得新春作上元)
范成大二月三日登樓詩(増百尺西樓十二欄日遲花/影對人閑春風已入片時夣)
(寒食從今/数日間)
初四日
牧野誓師(増書時甲子昧爽王朝至於啇郊牧野乃誓/王左杖黄鉞右秉白旄以麾曰逖矣西土之)
(人蔡𫝊甲子/二月四日也)
賜髙年帛(増宋史太宗紀淳化四年二月初四日壬戌/召賜京城髙年帛百嵗者一人加賜塗金帯)
(是日雨雪大寒再遣中使/賜孤老貧窮人千錢米炭)
景雲河清(増玉海唐太宗貞觀十四年二月四日陕州/黄河清景雲見協律郎張文收采古天馬作)
(歌之義作景/雲河清賦)
聖夀節(原五代㑹要後漢髙祖劉知逺唐乾寕/二年二月四日生以是日為聖夀節)
徐鉉春分詩(増仲春初四日春色正中分緑野裴囬月/晴天㫁續雲燕飛猶箇箇花落已紛紛思)
(婦髙樓晚歌/聲不可聞)
初五日
改妖忌(増後漢書張奐𫝊奐拜武威太守其俗多妖忌/凡二月五日産子及與父母同月生者悉殺之)
(奐示以義方嚴加賞罰風/俗遂改百姓生為立祠)
獲赤雁(増宋書符瑞志漢武帝太初三/年二月五日行幸東海獲赤雁)
萬僧㑹(増洛陽伽藍記平等寺永熈元年平陽王入纂/大業造五層塔二年二月五日土木畢功帝率)
(百僚作/萬僧㑹)
續斜川逰(増朱子詩序正月五日欲用斜川故事結客/載酒過百休新居風雨不果二月五日始克)
(踐約坐間以陶公卒章二十字分韻熹得中字賦呈諸/同逰者詩今朝復何朝頓覺芳景融疇曩庶復踐隣曲)
(歡来同伊雅一籃輿連翩数枝笻緑野生逺思清川照/衰容遥瞻西山足突兀彌畝宫庭宇豁清曠林園欝青)
(葱於焉一逍遥/芳樽問鳴桐)
太上慶生齋(原遵生八牋二月五/日修太上慶生齋)
白居易二月五日花下作(原二月五日花如雪五十二/人頭似霜聞有酒時湏笑樂)
(不関身事/莫思量)
初六日
利行師(増史纂左編隂陽家/以二月六日利行師)
齋沐(原雲笈七籖二月六日/宜沐浴齋戒天祐其福)
杜甫春水生詩(増二月六夜春水生門前小灘渾欲平/鸕鷀鸕鶒莫漫喜吾與汝曺俱眼明)
程子二月六日送京醞上堯夫詩(増紅櫻零落杏花開/春物相催次第来莫)
(作林間獨醒客任/從花笑玉山頽)
初七日
宴麟徳殿(増舊唐書徳宗紀貞元十四年二月壬子朔/戊午上御麟徳殿宴文武百寮初奏破陣樂)
(徧奏九部樂及宫中歌舞伎十数人列於庭先是上製/中和樂武曲是日奏之日晏方罷比詔二月一日中和)
(節晏以雨雪改用此日上又賦仲春麟徳殿晏羣臣詩/八韻羣臣頒賜有差詩芳嵗肇佳節物華當仲春乾坤)
(既昭㤗烟景含氤氲徳淺荷元貺樂成思治人前庭列/鐘鼓廣殿延羣臣八卦随舞意五音轉曲新顧非咸池)
(奏庶協南風薫式宴禮所重浹歡/情必均同和諒在兹萬國希可親)
講無逸篇(増玉海元祐五年二月七日􁅳/無逸篇畢詔詳録􁅳義以進)
初八日
祠星(増隋書禮儀志陳制令太中署常以二月八日於/署庭中以太牢祠老人星兼祠天皇大帝太一日)
(月五星鈎陳北極北斗三台二十/八宿大人星子孫星都四十六座)
行像(増佛國記摩竭提國年年常以建卯月八日行像/作四輪車縳竹作五層有承櫨揠㦸髙二丈餘以)
(白㲲纒上然後彩畵作諸天形像以金銀琉璃莊校其/上懸繒旛盖四邉作龕皆有坐佛菩薩立侍此日境内)
(道俗皆集/華香供飬)
行城(原夀陽記梁陳典二月八日行城樂歌曰皎鏡夀/陽宫四面起香風樓形若飛鳯城勢似盤龍嵗華)
(記䴡註二月八日釋氏下生之日迦文成道之時信捨/之家建八関齋戒車輪寳盖七變八㑹之燈平旦執香)
(花繞城一匝/謂之行城)
釋迦佛生(増遼史禮志二月八日為希逹太子生辰京/府及諸州雕木為像儀仗百戯導從循城為)
(樂希逹太子者西城净梵王子姓瞿曇氏名釋迦牟尼/以其覺性稱之曰佛普耀經佛初生刹利王家放大智)
(光明照十方世界地湧金蓮花自然捧雙足東西及南/北各行於七歩分手指天地作師子吼聲上下及四維)
(無能尊我者即周昭王二十四年甲寅嵗四月八日也/元樞經八日佛生周以甲子為正月四月八日牟尼佛)
(生是今二/月八日也)
張王生辰(原乾淳嵗時記二月八日為桐川張王生辰/霍山行宫朝拜極盛百戱競集増田家五行)
(二月八日張大帝生日前後必有風雨極準俗謂請/客風送客雨正日謂之洗街雨初十日謂之洗厨雨)
洗眼(増龍木論洗青盲眼二月八日用桑柴炭一合煎/湯沃之於甆器中澄取極清稍熱洗之如冷即重)
(湯頓温不住手洗久/久視物如鷹鶻也)
像現荆州(増法苑珠林東晋穆帝永和六年二月八日/夜有像現於荆州城北長七尺五寸合光趺)
(髙一丈一尺皆莫測其所從初廣州啇客下載中夜覺/有人来奔船驚共尋視了無所見而船載自重雖駭其)
(異而不測也及逹渚宫纔泊水次夜復覺/人自然登岸船載還輕及像現方知其兆)
六祖受戒(増𫝊燈録印宗告四衆曰肉身菩薩即坐下/盧居士是也因請出所傳信衣悉令瞻禮至)
(正月十五日㑹諸名徳為之剃髪二月八日就法性寺/智光律師受滿分戒明年二月八日忽謂衆曰吾不願)
(此居要歸舊隐時印宗與緇/白千餘人送師歸寳林寺)
芳春節(原道經二月八日為芳春節五晨大道君登玉/霄琳房四盼天下遵生八牋二月八日宜修芳)
(春/齋)
沐浴(原雲笈七籖二月八日/黄昏時沐浴令人輕健)
曽鞏二月八日北城閑歩詩(増土膏初動麥苖青飽食/城頭信意行便起髙亭臨)
(北渚欲乗長/日勸春耕)
初九日
治㤗山道(増漢官儀建武三十二年二月九日車駕到/魯遣守謁者郭堅将徒五百人治㤗山道)
經筵進故事(増玉海端平元年二月九/日詔侍從經筵官進故事)
初十日
上夀受賜(増漢官儀車駕正月𤼵雒陽宫二月到魯十/日魯遣宗室諸劉及孔氏瑕丘丁氏上夀受)
(賜皆詣孔子/宅賜酒肉)
旬假休沐(増事物紀原唐永徽三年二月十日以天下/無虞百司務簡毎至旬假許不視事以寛百)
(寮休/沐)
進士覆試(増玉海乾德五年二月十日知制誥盧多遜/權知貢舉進士劉䝉叟以下十人詔参政薛)
(居正於中書覆/試皆合格賜第)
十一日
幸南莊(増唐詩紀事景龍三年二月十一日幸太平公/主南荘李嶠應制主家山第接雲開天子春逰)
(動地来羽騎参差花外轉霓旌揺曵日邉囬還捋石溜/調琴曲更取峯霞入酒杯鸞輅已辭烏鵲渚簫聲猶繞)
(鳯凰/䑓)
賜繡韉(増玉海天聖七年二月十一日詔學士/晏殊中謝日賜繡韉以嘗預机密故也)
藉田陪位(増玉海明道二年二月十一日行藉田禮/貢舉人自請陪位許父老縱觀勿令呵止)
御閣􁅳讀(増玉海熈寕元年二月十一日御閣召王珪/范鎮司馬光吕公著呉申周孟陽􁅳禮記讀)
(史記資/治通鑑)
十二日
造明堂(増唐㑹要乾封三年二月十二日詔/造明堂於是改元總章置明堂縣)
垂拱殿進書(増宋史禮志淳祐五年二月十二日進孝/宗光宗兩朝御集寕宗寔録及理宗玉牒)
(日歴其日皇帝御垂拱殿宰執以下奉迎諸書至和寕/門入殿下東西向立皇帝即御坐先知閤門官以下各)
(班起居/如常儀)
撲蝶㑹(原誠齋詩話東京二月十/二日曰花朝為撲蝶㑹)
鳯麟牓(増周伯琦紀事詩注至正十一年二月十二日/禮闈掲牓傳宣張宴各賜衣幣牓魁李國鳯趙)
(麟號鳯/麟牓)
㑹試鎻院(増七修𩔖稿宋朝科制以/二月十二日㑹試鎻院)
浴蠶(増農政全書二月十二日浴蠶以菜花野/菜花韭花桃花白豆花揉之水中而浴之)
百花生日(増陶朱公書二月十二為/百花生日無雨百花熟)
十三日
宴射賦詩(増玉海淳化元年二月十三/日詔近臣後苑宴射賦詩)
禮部選士(増玉海開元二十四年二月十三日明皇移/貢舉於禮部以侍郎主之禮部選士自此始)
祠青帝(増玉海紹興十七年二月十三日上親祠青帝/於東郊以伏羲髙辛配祠簡狄姜嫄於壇下)
十四日
始殿試(増事物紀原唐載初元年二月十四日武/后䇿問舉人於洛城殿殿前試人自此始)
賜新羅書(増玉海垂拱二年二月十四日新羅王金政/明遣使請唐禮并雜文章令所司寫吉凶要)
(禮并於文館詞林采其詞渉/規戒者勒成五十卷賜之)
十五日
觀祭山壇(増封禅儀記車駕東廵狩二月十五日/始齋某等七十人先之山虞觀祭山壇)
釋迦湼槃(増隋書經籍志釋迦在世教化四十九年乃/至天龍人鬼並来聼法弟子得道以百千萬)
(億数然後於拘尸那城娑羅雙樹間以二月十五日/入般湼槃湼槃亦言泥洹譯曰滅度亦言常樂我净)
勤政樓讌(増舊唐書明皇紀開元二十八年春正月以/望日御勤政樓讌羣臣樓下連夜燒燈㑹大)
(雪而罷因命自今常/以二月望日夜為之)
降聖節(増舊唐書武宗紀敕二月十五日𤣥元皇帝降/生宜為降聖節休假一日原宋史禮志政和三)
(年以二月十五日太上混元/上徳皇帝降聖日為貞元節)
湼槃兜(増食譜張手羙家二/月十五日湼槃兜)
花朝勸農(原風土記二月十五日為花朝淅湖風俗言/春序正中百花競𤼵乃逰賞之時宋條制守)
(土官於花朝日出郊勸農陶朱公書十五/日為勸農日晴和主年豐風雨則嵗歉)
蠶市(増蘇轍詩序眉之二月望日鬻蠶器於市因作樂/縱觀謂之蠶市蘇軾和子由蠶市詩蜀人衣食常)
(苦艱蜀人逰樂不知還千人耕種萬人食一年辛苦一/春閑閑時尚以蠶為市共忘辛苦逐欣歡去年霜降斫)
(秋荻今年箔積如連山破瓢為輪土為釡争買不啻金/與紈憶昔與子皆童丱年年廢書走市觀市人争誇開)
(巧智野人喑啞邅欺謾詩来使我感舊事不悲去國悲/流年原方輿勝覧成都古蠶叢之國其民重蠶事故一)
(嵗之中二月望日鬻花木/蠶噐號蠶市在大慈寺前)
燃燈(増宋史外國𫝊髙䴡國二月十/五日僧俗燃燈如中國上元節)
燕口洞開(増樂史總仙記淳化元年昇州奏二月十五/日夜忽有雷聲茅山燕口洞宫石開二尺裏)
(面得銅鐡錢/三十一文)
白傘盖佛事(増元史祭祀志世祖至元七年以帝師帕/克巴之言於大明殿御座上置白傘盖一)
(頂用素叚泥金書梵字於其上謂鎮伏邪魔䕶安國刹/自後毎嵗二月十五日於大殿啟建白傘盖佛事用諸)
(色儀仗直迎引傘盖周逰皇城内/外云與衆生祓除不祥導迎福祉)
貞元節(増續夷堅志忻州九龍岡上天慶觀老君殿尊/像極髙云是神人所塑毎嵗二月十五日道家)
(號貞元節是日有鶴来㑹多至数十少亦不絶一二翔/舞壇殿之上良久乃去元好問二月十五日鶴詩九龍)
(岡上𤣥元祠人言尊像神所遺年/年二月降靈鶴来無定数有定期)
徐凝二月望日詩(増長短一年相似夜中秋未必勝中/春不寒不暖㸔明月况是從来少睡)
(人/)
十六日
長春節(原宋史禮志建隆元年羣臣請以二月十六日/為長春節請立長春節表軒帝生於夀丘𤼵繞)
(樞之異夏禹誕於石紐流貫昴之祥莫不炳煥靈符延/長寳歴諒惟聖徳允協昌符稟天地之英挺龍鳯之表)
(請以二月十六/日為長春節)
香孩児營(原長編唐明宗丁亥二月十六日宋太祖生/於洛陽夹馬營是夕神光照室胞如菡萏異)
(香馥郁人因號其/地為香孩児營)
九天使者降(増陽璹潛山記開元九年二月十五夜帝/寢靈符殿夣来日九天使者降至午見雲)
(端仙仗甚盛神曰吾為九天使者受玉帝命随運采訪/九天司命真君憇舒州潜山吾憇江州盧山九天丈人)
(憇蜀郡青城山可各為立祠乃遣舒州為建祠卜地頃/見二白鹿出岡頂遂於其地立九天司命祠此真源宫)
(之始/也)
觀織室(増宋㑹要太平興國三年二月十六日太/宗幸西綾錦院命近臣縱觀織室機杼)
賜百福酒(増玉海明道二年二/月十六日賜百福酒)
黄姑浸種(増談薈二月十六日謂之黄/姑浸種日西南風主大旱)
十七日
常侍登牀(増唐㑹要貞觀十八年二月十七日辛酉召/三品以上賜宴於元武門太宗操筆作飛白)
(書羣臣乗酒就太宗手中相競散騎常侍劉洎登床引/手然後得之其不得者咸稱洎登床罪當死太宗笑曰)
(昔聞媫妤辭輦/今見常侍登床)
觀酺賜飲(増宋史禮志真宗景徳四年二月甲申上御/五鳯樓觀酺宗室近臣侍坐樓前露䑓奏教)
(坊樂召父老五百人列坐賜飲/於樓下按玉海二月十七日)
十八日
上理道要訣(増玉海杜佑修纂通典成二百卷先已奉/進更於二百卷中纂成十卷目曰理道要)
(訣凡三十三篇詳古今之要酌時宜/可行貞元十九年二月十八日上)
書肆移市(増經籍㑹通燕中書肆多在大明門之右及/禮部門外拱宸門西花朝後三日則移於燈)
(市毎朔望并下浣五/日則移於城隍廟中)
十九日
雲氣成宫闕(増漢官儀光武帝建武三十二年東廵狩/二月九日到魯十二日宿奉髙十五日始)
(齋十九日之山虞國家居亭百官布/野此日上山雲氣成宫闕百姓皆見)
建石經閣(増宋㑹要淳熈四年二月十九日孝/宗詔建石經閣於國子監上親題額)
觀音生辰(原藏經二月十九日觀音生辰増陶朱公書/十九日觀音生日晴主好雨則諸物少收)
三鄉題壁(原彤管遺編若耶溪女題三鄉詩序時㑹昌/壬戌仲春十九日二九子為父後玉無瑕弁)
(無首荆山石徃徃有題隐名不書後/李舒觧之曰當是姓李名弄玉也)
詠維摩(増法苑珠林永明七年二月十九日司徒竟陵/文宣王夣於佛前詠維摩一契因聲𤼵而寤即)
(起至佛堂前還如夣中法更詠古維摩一契便/覺聲韻流好明旦即集沙門僧辯等次第作聲)
蘇軾二月十九日携白酒鱸魚過詹使君食槐葉冷淘
詩(増枇杷已熟燦金珠桑落初嘗灩玉蛆暫借垂蓮十/分盞一澆空腹五車書青浮卵椀槐芽餅紅㸃氷盤)
(藿葉魚醉飽髙眠真樂/事此生有味在三餘)
二十日
南郊合祭(増唐㑹要天慶元年二月/二十日合祭天地於南郊)
蘇子由生(増蘇軾十八羅漢頌跋於海南得十八羅漢/像以授子由弟使以時修敬遇生日輙設供)
(以祈年集福并以前所作頌/寄之子由以二月二十日生)
小分龍日(増談薈二月二十日謂之小分龍/日晴分嬾龍主旱雨分健龍主水)
修真(増雲笈七籖二月/二十日宜修真道)
二十一日
宴桃花園(増唐詩紀事景龍四年二月二十一日張仁/亶至自朔方宴於桃花園賦七言詩李嶠應)
(制嵗去無言忽顦顇時来含笑吐氛氲/不能擁路迷仙客故欲開蹊待聖君)
邇英進􁅳(増玉海元祐四年二月二十一日邇英殿/􁅳尚書侍講司馬康講洪範乂用三徳)
二十二日
祭天(増後漢書祭祀志建武三十二年二月二十二日/辛卯晨燎祭天於㤗山下南方羣神皆從用樂如)
(南/郊)
嘉㑹節(原舊唐書昭宗紀以咸通八年二月二十二日/生於東内又中書奏請以二月二十二日為嘉)
(㑹節/從之)
祀后土(増唐㑹要開元十二年二月二十二日祠后土/汾隂脽上太史奏榮光出河休氣四塞祥風繞)
(壇日揚/其光)
祭馬神(增問政要覧太僕寺毎年祭馬神在通州北四/十里安徳鄉鄭村􁆡春祭在二月二十二日前)
(期題請遣少/卿一員行禮)
李啇隐木蘭詩(増二月二十二木蘭開坼初紫絲何日/障油壁㡬時車弄粉知傷重調紅或有)
(餘波痕空暎襪煙態不勝裾桂嶺含芳逺/蓮塘屬意疎瑶姬與神女長短定何如)
二十三日
觀西閣畫圗(増玉海慶厯四年二月二十三日丙辰帝/御崇政殿西閣閣中四壁各張畫圗載前)
(代帝王美悪之跡可為規戒/者命兩府臣僚入閣觀之)
泉涌佛像(増法苑珠林梁安國寺在秣陵縣都鄉同下/里寺有金銅像一軀以永明九年起造時失)
(去天監六年二月八日房主藥王尼所住床前時時有/光照屋至二十三日於光處忽有泉湧見此像随水而)
(出逺近駭觀泉既不竭/乃累磚為井井猶存焉)
二十四日
三公行陵(増通典顕慶五年二月二十四日髙宗以毎/年三時太常少卿分行二陵事重人輕又不)
(偹鹵簿威儀有闕乃詔三公行陵事太常卿少卿/為副太常造鹵簿事畢則納於本司仍著於令)
觀稼(増玉海淳化五年二月二十四日駕幸南御/荘觀稼因幸玉津園習射張樂賜從官飲)
張九成二月二十四日即事詩(増春来尋勝事此興亦/何窮夜雨亂江渌朝花)
(退日紅雷聲驚嶺北雲氣漲溪/東蓑笠衝泥去誰知與我同)
二十五日
禅祭梁隂(増後漢書祭祀志建武三十二年二月二十/五日甲午禅祭地於梁隂漢官儀二十五日)
(禅祭於梁隂以髙/帝配天髙后配地)
聖嗣封侯(増玉海崇寕元年二月二十五/日封孔鯉為泗水侯伋沂水侯)
天倉開(原遵生八牋二月二十五天/倉開日宜坐圜入山修道)
二十六日
望仙亭酺宴(増玉海祥符四年二月二十六日丙戌次/華州頓賜酺於行宫南垣之望仙亭賜亭)
(名曰/宣澤)
加封中嶽(増事物紀原宋真宗祥符四年二月二十/六日詔加中嶽中天王為崇聖中天王)
二十七日
宴玉宸殿(増玉海大中祥符九年二月二十七日召近/臣於後苑翔鸞閣觀大宗御書及御製聖文)
(神筆頌玉宸殿記等遂宴於玉宸殿殿在苑中宻爾宫/禁帝優寵輔臣毎大禮慶成從容一召至兩制皆預盖)
(特㤙/也)
權徳輿二月二十七日社兼春分端居有懐詩(増清晝/開簾坐)
(風光處處生㸔花詩思𤼵對酒客愁輕社日雙/飛燕春分百囀鶯所思終不見還是一含情)
二十八日
圗畫凌煙(増唐㑹要貞觀十七年二月二十八日詔曰/自古帝王褒崇勲徳既勒銘於鐘鼎又圗形)
(於丹青是以甘露良佐麟閣著其美建武功臣雲䑓紀/其績無忌等二十四人宜酌故寔并圗畫凌煙庶念功)
(之懐無謝於前載旌/賢之義永貽於後昆)
題石門洞(増武元衡詩序元和癸巳余領蜀之七年奉/詔徵還二月二十八日清明途經百牢関因)
(題石門洞詩昔佩兵符去今持相印還天光臨井絡春/物度巴山鳥道青㝠外風泉洞壑閒何慙班定逺辛苦)
(玉門/関)
李徳雨(増李徳裕兩朝獻替記太和七年二月二十八/日䝉㤙守本官平章事去冬今春久無雨雪是)
(日甘澤沛然樞密使謂予曰禁中喜此/宫人呼相公下一字訛音李徳雨矣)
天和節(増揮麈前録晋髙祖二月/二十八日生為天和節)
二十九日
天妃昇化(増東西洋考天妃世居莆之湄洲嶼五代時/閩都廵檢林愿第六女生於太平興國四年)
(以景徳三年二月二十九日昇化厥/後常衣朱衣飛翻海上里人祠之)
三十日
　賞花釣魚(増宋史禮志咸平二年二月晦賞花宴於後/苑帝作中春賞花釣魚詩儒臣皆賦遂射於)
　(水殿盡/歡而罷)
　祠袁雙(増異苑晋丹陽縣有袁雙廟真第四子也真為/桓宣武誅便失所在靈恠太元中形見於丹陽)
　(求立廟未就功大有虎患被害之家輙夣雙至催功甚/急百姓立祠堂於是猛暴用息今道俗常以二月晦鼓)
　(舞祈祠爾日/常風雨忽至)
御製二月三十日親統六軍徂征漠北詩維天盡所覆眷
　命畀我清自予莅鴻祚恒願銷甲兵狡焉窺北疆屬國
　横相攖夙昔張撻伐凶醜皆顛傾赦之釋不誅開網全
　其生怙終恣跳梁邊鄙揺羣情皇皇仁義師聲討必有
　名春雪灑貝胄朔風捲龍旌睠兹貙虎士金革勞逺征
　於鑠振我武赫赫揚天聲
　紫㣲歌(増雲笈七籖紫㣲夫人降楊羲之家二月三十/日吟一章曰褰裳渉渌河遂見扶桑公髙㑹太)
　(林墟賞宴元華宫信道茍淳篤何不/棲東峯此亦叙方諸東華之勝也)
　白居昜神照禅師二月三十日同宿詩(増八年二月晦/山梨花滿枝龍)
　(門水西寺夜與逺公期宴坐自相對密/語誰能知前後際㫁處一念不生時)
　賈島二月晦日留别鄴中友人詩(増立馬栁花裏别君/當酒酣春風漸向北)
(雲雁不飛南明曉日初一今年月/又三鞭羸去暮色逺嶽起煙嵐)
蘇軾和子由寒食詩(増寒食今年二月晦樹林深翠巳/生煙遶城駿馬誰能借到處名園)
(意盡便但挂酒壺那訃盞偶拈詩句不湏/編忽聞啼鵙驚覊旅江上何人治廢田)
　　政典
命羲仲(原書分命羲仲宅嵎夷曰𤾉谷傳宅居也東表/之地稱嵎夷𤾉明也日出於谷而天下明故稱)
(𤾉谷羲仲居/治東方之官)
東作(原書平秩東作𫝊嵗起於東而始就耕謂之東/作東方之官平均次序東方之事以務農也)
東廵狩(原書嵗二月東廵狩至於岱宗柴望秩于山川/肆覲東后五玉三帛二生一死贄協時月正日)
(同律度量衡修五/禮如五噐卒乃復)
薦氷(増詩豳風七月篇注二月四陽作蟄虫起陽始用/事始起氷而廟薦之宋史禮志景祐三年禮官宗)
(正條定以毎嵗/仲春月薦氷)
青陽大廟(原禮天子居青陽大廟注/青陽大廟東堂當大室)
助生氣(原禮是月也安萌芽飬㓜/少存諸孤注助生氣也)
止獄刑(原禮命有司省囹圄去桎梏毌肆掠止獄訟疏/此論止其獄刑吕氏春秋夹鍾之月寛裕和平)
(行徳去刑無或/作事以害羣生)
祠髙禖(原禮是月也元鳥至至之日以大牢祠於髙禖/天子親徃后妃率九嬪御乃禮天子所御帯以)
(弓韣授以弓矢於髙禖之前注元鳥燕也燕以施生時/来巢人堂宇而孚乳娶嫁之象也媒氏之官以為候髙)
(辛氏之世元鳥遺卵娀簡吞之而生契後王以為媒官/嘉祥而立其祠焉變媒言禖神之也帯以弓韣授以弓)
(矢求男之祥也増後漢書禮儀志仲春之月立髙禖祠/於城南祀以特牲宋史祀髙禖樂章眷此尊祀寔維仲)
(春青圭束帛克祀克禋庶䝉嘉恵/嗣續詵詵神之降鍳雲車来臻)
平物(原禮日夜分則同量度鈞衡石角斗甬正權概疏/度量鈞衡之等人之所用當湏平均人君於晝夜)
(分等之時而平/正此當平之物)
修闔扇(原禮是月也耕者少舍乃修闔扇寢廟畢偹注/舍猶止也因蟄虫啟戸耕事少閒而治門戸也)
(用木曰闔用竹葦曰扇/凡廟前曰廟後曰寢)
禁令(原禮母作大事以妨農之事又/母竭川澤母漉陂池母焚山林)
開氷(原禮天子乃鮮羔開氷先薦寢廟注鮮當為獻獻/羔謂祭司寒也祭司寒而出氷薦於宗廟乃後賦)
(之増周禮天官凌人春始治鑑注鑑如甀大口以盛氷/置食物於中以禦温氣春而始治之為二月將獻羔而)
(啟/氷)
上丁釋菜(原禮上丁命樂正習舞釋菜注樂正樂官之/長也命習舞者順萬物始出地鼓舞也將舞)
(必釋菜於先/師以禮之)
仲丁習樂(原禮仲丁又命樂正入學習樂注為季/春將習合樂也習樂者習歌與八音)
始蠶(原周禮天官内宰仲春詔后帥外内命婦始蠶於/北郊以為祭服注蠶於北郊婦人以純隂為尊郊)
(必有公桑/蠶室焉)
逆暑(原周禮春官籥章中春晝撃土鼔龡豳詩以/逆暑疏中春晝夜等已後漸暄故預迎之耳)
振旅(原周禮夏官大司馬中春教振旅司馬以旂致民/平列陳如戰之陳注凡師出曰治兵入曰振旅皆)
(習戰也四時各教民以其一焉/春習振旅兵入收衆專於農)
飬國老(原周禮夏官羅氏中春羅春鳥獻鳩以飬國老/行羽物注春鳥蟄而始出者是時鷹化為鳩鳩)
(與春鳥變舊為新宜以/飬老助生氣行謂賦賜)
獻弓弩(増周禮夏官司弓矢中春/獻弓弩注弓弩成於和)
浴蠶種(増周禮夏官馬質疏蠶書蠶為龍精月/值大火則浴其種謂二月則浴其種也)
修火禁(原周禮秋官司烜氏中春以木鐸修火禁於國/中注為季春將出火也火禁謂用火之處及偹)
(風/燥)
入學用萬(原夏小正丁亥萬用入學傳萬干戚舞也/増竹書帝舜十七年春二月入學初用萬)
祭鮪(原夏小正祭鮪𫝊祭不必記記鮪何也鮪之至有/時羙物也鮪者魚之先至者也而其至有時謹記)
(其/時)
奏咸池(増吕氏春秋黄帝命伶倫與榮將鑄十二鍾以/和五音以施英韶以仲春之月乙卯之日日在)
(奎始奏之/命曰咸池)
置三老(増漢書髙帝紀二年二月舉民年五十以上有/修行能帥衆為善置以為三老鄉一人擇鄉三)
(老一人為縣三老與縣令/丞尉以事相教復勿繇戍)
賜復(増漢書髙帝紀二年二月癸未施㤙徳賜民爵蜀/漠民給軍事勞苦復勿租税二嵗関中卒從軍者)
(復家一嵗又武帝紀建元元年春二月赦天下賜民爵/一級年八十復二筭九十復甲卒注二筭復二口之筭)
(復甲卒不豫/革車之賦)
神爵詔條(増漢書宣帝紀神爵四年春二月詔曰迺者/鳯皇甘露降集京師嘉瑞並見修興㤗一五)
(帝后土之祠祈為百姓䝉祉福鸞鳯萬舉蜚覧翶翔集/止於旁齋戒之暮神光顕著薦鬯之夕神光交錯或降)
(於天或登於地或從四方来集於壇上帝嘉嚮海内承/福其赦天下賜民爵一級女子百户牛酒鰥寡孤獨髙)
(年/帛)
官倉(原淮南子二月官倉注/二月播種故官倉也)
親問百年(増孔叢子古者天子嵗二月東廵狩所過諸/侯各待於境天子先問百年者所在而親問)
(之然後覲方/岳之諸侯)
得時雨(増後漢書明帝紀永平四年春二月辛亥詔曰/朕親耕藉田以祈農事京師冬無宿雪春不燠)
(沐煩勞羣司積精禱求而比再得時雨宿麥潤/澤其賜公卿半奉有司勉遵時政務平刑罰)
増修羣祀(増後漢書章帝紀元和二年二月詔曰今山/川鬼神應典禮者尚未咸秩其議増修羣祀)
(以祈/豊年)
宗祀五帝(増後漢書章帝紀元和二年二月東/廵狩壬申宗祀五帝於汶上明堂)
給糧種(増後漢書章帝紀元和三年二月壬寅告常山/魏郡清河鉅鹿平原東平郡太守相曰月令孟)
(春善相丘陵土地所宜今肥田尚多未有/墾闢其悉以賦貧民給與粮種務盡地方)
賜榖(増後漢書安帝紀元初六年春二月乙卯詔曰月/令仲春飬㓜小存諸孤季春賜貧窮賑乏絶省婦)
(使表貞女所以順陽氣崇生長也其賜民尤貧困孤弱/单獨榖人三斛貞婦有節義十斛甄表門閭旌顕厥行)
勞賜郡縣(増後漢書安帝紀延光三年春/二月東廵狩勞賜郡縣作樂)
行四分歴(増後漢書律歴志元和二年二月甲寅下詔/曰古先聖王先天而天不違後天而奉天時)
(史官用太初鄧平術冬至之日日在斗二十二度而歴/以為牽牛中星先立春一日則四分数之立春日也以)
(折獄㫁大刑於氣已迕用望平和盖亦逺矣/今改行四分以遵於堯以順孔聖奉天之文)
受璽(増晋書元帝紀太興四年二月鮮卑末波/奉送皇帝信壐庚戌告於太廟乃受之)
封孤竹國(増帝王世紀成湯十有八祀乙未二月丙寅/王至東郊論諸侯功臣之後封墨台氏孤竹)
(國/)
河洛壇(増宋書符瑞志堯在帝位七十年潔齋修壇場/於河雒二月辛丑昧明禮偹至於日昃榮光出)
(河休氣四塞乃有龍馬銜甲赤文緑色臨壇而止吐甲/圗而去又後二年二月仲辛率羣臣沈璧於洛禮畢退)
(俟至於下昃赤光起元龜負書而出背甲赤文成字/止於壇原庾信馬射賦堯以仲春之月刻玉而逰河)
賜爵勞酒(増南史梁武帝紀普通四年二月乙亥耕藉/田孝弟力田賜爵一級預耕之司尅日勞酒)
飬老禮(増隋書禮儀志後齊仲春令辰陳飬老禮先一/日三老五更齋於國學皇帝至璧雍入總章堂)
(列宫懸王公以下及國老庶老各定位司徒以羽儀虎/賁安車迎三老五更於國學三老至門五更去門十歩)
(則降車以入升自右階就筵進珍羞酒食又設酒酏於/國老庶老三老乃論五孝六順典訓大綱禮畢而還又)
(都下及外州人年七/十己上賜鳩杖黄㡌)
祭馬祖(原隋書禮儀志隋制常以仲/春用少牢祭馬祖於大澤)
巡郡縣(増隋書百官志司𨽻䑓大夫一人/掌諸巡察毎年二月乗軺巡郡縣)
置律學(増舊唐書太宗紀貞觀六/年二月戊子初置律學)
兆人本業(増舊唐書文宗紀太和二年二月庚戌勅李/絳所進刪定兆人本業三卷宜令所在州縣)
(寫本散/配鄉村)
祭歴代帝王(増舊唐書禮儀志以仲春之月祭唐堯於/平陽祭虞舜於河東祭夏禹於安邑祭殷)
(湯於偃師祭周文王/於鄷祭武王於鎬)
給春衣(原舊唐書栁公權𫝊公權從幸未央宫苑中駐/輦謂公權曰我有一喜事邉上衣賜久不及時)
(今年二月給春衣訖公權前奉賀上曰单賀未了可賀/我以詩宫人廹其口進公權應聲曰去嵗雖無戰今年)
(未得歸皇㤙何以報春日/得春衣上悦激賞久之)
祖道洛濵(増唐書許景先傳開元十三年二月帝自擇/刺史凡十一人詔宰相諸王御史以上祖道)
(洛濵盛供具奏太常樂帛舫水嬉賜詩十韻/帝親書且給筆紙令自賦齎絹三千遣之)
興慶宫酺宴(増唐明皇春中興慶宫酺宴詩序心融萬/𩔖歸雷雨之先春慶洽百僚象雲天而髙)
(宴嵗二月地三秦水泛泛而龍池滿日遲遲而鳯棲曙/青門左右軒庭映梅栁之春紫陌東西帟幕動烟霞之)
(色詩九逹長安道三陽別館春還將聼朝暇囬作豫逰/辰不戰要荒服無刑禮樂新合酺覃土宇歡宴接羣臣)
(玉斝飛千日瓊筵薦八珍舞衣雲曵影歌扇月開輪/伐鼓魚龍雜撞鐘角觝陳曲終酣興晚湏有醉歸人)
祭龍池(増唐㑹要開元十六年築龍池/壇於興慶宫以仲春月祭之)
進瓜(原王建詩酒幔髙樓一百家宫前楊栁寺前花内/園分得温湯水二月中旬己進瓜按唐書温泉湯)
(監凡近湯所潤瓜蔬先/時而熟者以薦陵廟)
食麥(原演繁露仲春之月天子食/麥而朝事之籩煮麥為麫)
教池(増事物紀原辛氏三秦記曰昆明池漢武帝立之/習水戰宋建隆間即都城之南鑿􁅳武池始習水)
(戰将有事於江南也及太宗興國中得呉越錢氏龍舟/七年疏國城西開金明池於是毎嵗二月教池遂為故)
(事/)
祀先農(増續文獻通考元武宗至大三年命祀先農/樂用登歌日用仲春上丁或用上辛或甲日)
祭先蠶(原續文獻通考先蠶氏之祭嘉靖中始行以/嵗仲春擇日皇后祭公主内外命婦陪祭)
　　民用
民析(原書厥民析𫝊冬寒無事並入室處/春事既起丁壯就功其民老壮分析)
采蕨(増詩言采其蕨書仲春采蕨之時也齊民要術蕨/初生似蒜莖紫黒色二月中髙八九寸老有葉㵸)
(為茹滑/羙如葵)
舉趾(原詩四之日舉趾疏四之/日夏之二月建卯之月也)
婚月(増詩野有蔓艸疏蔓草生而有露謂仲春/時也民思此時而㑹者為此時是婚月)
媒月(増詩野有蔓草箋周禮仲/春㑹男女疏仲春為媒月)
㑹男女(原周禮地官媒氏中春之月令㑹男女/注中春隂陽交以成昬禮順天時也)
不筮月(増儀禮士冠禮疏不筮月者夏小正云二月綏/多士女冠子娶妻時也既有常月故不筮也)
耰黍(原夏小正二月徃/耰黍禅𫝊禅单也)
采蘩(原夏小正采蘩𫝊蘩由胡由胡/者蘩母也皆豆寔也故記之)
剥鱓(原夏小正剥鱓傳/剥鱓以為鼓也)
獲禾(原白虎通仲春獲禾報社/祭稷以三牲何重功故也)
離膢(原説文膢楚俗以二月祭飲/食也一曰祈榖食新曰離膢)
釁潔(原風俗通周禮女巫掌嵗時以祓除釁浴禊者潔/也春者蠢也蠢蠢揺動也尚書以殷仲春厥民析)
(言人觧療生疾之時/故於水上釁潔之也)
隂凍畢澤(原四民月令二月隂凍畢澤/可菑美田緩土及河渚水處)
種麻子(増汜勝之書種麻子二月下旬傍雨種之麻生/布葉鋤之以蠶矢糞之天旱以流水澆之無流)
(水曝井水殺其寒氣以澆之如此美田/則畝五十石及百石薄田尚三十石)
薦笋(増范汪祠制/仲春薦竹笋)
雞侯菜(増廣州記雞侯菜生嶺南似艾/二月生苖宜雞羮食之故名)
種大豆(増齊民要術二月昏参夕杏花/盛桑椹赤可種大豆謂之上時)
北土耕種(増齊民要術北土髙原本無陂澤隨逐隈曲/而田者二月氷觧地乾燒而耕之仍即下水)
(十日塊既散液持木斫平之/納種既生七八寸㧞而栽之)
種𤓰瓠(増齊民要術家政法/曰二月可種𤓰瓠)
種茄子(増齊民要術種茄子法茄子熟時摘取擘破水/淘之取沉者速曝乾裹置至二月畦種著四五)
(葉雨時合/泥移栽之)
種芋(増齊民要術種芋法宜擇肥緩土近水處和柔糞/之二月注雨可種芋率二尺下一本芋生根欲深)
(斸其旁以緩其土旱則澆之有草鋤/之不厭数多治芋如此其收常倍)
蘘荷(増齊民要術蘘荷宜在樹隂下二月/種之一種永生亦不湏鋤㣲加糞)
上壬泥屋(原齊民要術二月上壬/取土泥屋四角宜蠶吉)
榆醬(増齊民要術二月榆荚成及青收乾以為㫖蓄色/變白將落可作􁌴䤅隨節早晏勿失其適注􁌴音)
(牟䤅音/頭榆醤)
法酒方(増齊民要術法酒方焦麥麴末一石曝令乾煎/湯一石黍一石合糅令甚熟以二月二日收水)
(即預煎湯停之令冷初酘之時十日一酘不得使狗䑕/近之後或八日六日一酘㑹以偶日酘之不得隻日二)
(月中節酘令足常預煎湯停之酘畢以/五升洗手蕩其米多少依焦麴殺之)
浣冬衣(増齊民要術二月命縫人浣冬衣/徹複為祫其有贏帛遂供秋服)
莪蒿(増齊民要術詩曰菁菁者莪蘿蒿也義疏云莪蒿/生澤田二月中生莖葉可食又可蒸香味頗似蔞)
(蒿/)
百合(原名醫別録百合生荆/州山谷二月采根隂乾)
麝香(増名醫别録麝生中䑓山谷及益/州雍州山中春分取香生者益良)
桑螵蛸(増名醫別録桑螵蛸生桑枝上/螳蜋子也二月采蒸過火炙用)
宜食韭(原千金月令二月/宜食韭大益人心)
波斯棗(原酉陽雜爼波斯棗出波斯國長三四丈圍五/六尺葉似土藤不凋二月生花状如蕉花有兩)
(甲漸漸開罅中有十餘房子長二寸黄白色/有核熟則紫黒状𩔖乾棗味甘如餳可食)
安息香(原酉陽雜爼安息香樹出波斯國呼為辟邪樹/長二三丈二月開花黄色花心㣲碧不結寔)
䝉頂茶(増茶譜䝉山有五頂上有茶園䝉之中頂茶當/以春分之先後多聚人力俟雷𤼵聲併手采擇)
(三日/而止)
甘藷(増異物志甘藷出交廣/南方民家以二月種)
菖蒲(増日華本草菖蒲石澗所生堅小/一寸九節者上出宣州二月采)
服桃杏花(原衛生昜簡方婦人無子二月丁亥日取杏/花桃花隂乾為末戊子日和井華水服方寸)
(匕日/三服)
白榆(増圗經本草白榆先生葉却著荚皮白色二月剥/皮刮去粗皵中極滑白荒嵗農人取皮為粉食之)
(當粮不/損人)
蠶豆(増本草綱目蠶豆二月開花如蛾狀紫白色又如/豇豆花結角連綴如大豆頗似蠶形蜀人收其子)
(以偹/荒歉)
扁豆(増本草綱目扁豆二月下種蔓生延纒葉大如盃/團而有尖其花狀如小蛾有翅尾形如英嫩時可)
(充蔬食茶料老/則收子煮食)
珊瑚菜(増本草綱目江淮所産多是石防風生於山石/之間二月采嫩苖作菜辛甘而香呼為珊瑚菜)
馬蘭(原本草綱目馬蘭湖澤卑湿處甚多二月生苖赤/莖白根長葉有刻齒南人多采汋矖乾為蔬及饅)
(饀/)
蔞蒿(原本草綱目蔞蒿生陂澤中二月𤼵白葉似嫩艾/而岐細面青背白其莖或赤或白其根白脆采其)
(根莖生熟菹/曝皆可食)
白桐(増本草綱目白桐即泡桐也其木輕虚不生蟲蛀/作噐物屋柱甚良二月開花如牽牛花而白色結)
(寔大如巨棗長寸餘殻内有/子片輕虚如榆荚葵寔之狀)
椰子(増本草綱目椰子乃果中之大者其樹初栽時用/鹽置根下則昜𤼵木似桄榔梹榔之屬通身無枝)
(其葉在木頂長四五尺直聳指天狀如棕櫚勢如鳯毛/二月開花成穂出於葉間長二三尺大如五斗噐仍連)
(著寔一/穂数枚)
驚蟄茶(原試茶録建溪茶比他郡最先北苑壑源者尤/早嵗多暖則先驚蟄十日即芽嵗多寒則後驚)
(蟄五日始𤼵先芽者氣味俱不佳惟過/驚蟄者最為第一民間常以驚蟄為候)
黄精果(原山家清供黄精果仲春深采根九蒸九暴搗/如飴可作果食又細切水煮去苦味漉入絹袋)
(壓汁澄之再煎如膏以黄/米作餅又采苖可為菜茹)
供王𤓰(増學圃雜疏王𤓰出燕京者最佳其地人種之/火室中逼出花葉二月初即結小寔中官取以)
(上/供)
食忌(増白雲雜記二月勿食蓼/傷腎梅師方二月勿食梨)
沐髪(原四時纂要二月/上卯日沐髪愈疾)
種黄精(増四時𩔖要二月擇取葉相對生者是真黄/精擘根長二寸許稀種之一年之後甚稠)
種藕(増農桑通訣二月間取帯泥小藕栽池/塘淺水中或糞或豆餅壅之則愈盛)
種竹(増種植書凡種竹於二月斸去西南根於東北角/種其鞭自然行西南盖竹性向西南行也諺云東)
(家種竹西/家種地)
河豚盛(増孔氏雜説河豚盛於二月梅堯臣詩春洲生/荻芽春岸飛楊花河豚當是時貴不數魚鰕)
王鮪魚(原懐慶府志河陽出王鮪魚即今黄魚形如豕/口與目皆在腹下毎春二月出於石穴逆河而)
(上人乃/取之)
種皁荚(増經世民事録二月種皁荚有不結荚者鑿一/孔入生鐵四五斤用泥封之便開花結子或樹)
(身南北離地一尺各鑚一孔用/木釘釘之泥封其竅便結寔)
置牛馬廐(増黄帝宅經二月土氣衝坤方坤為人門龍/腸宜置牛馬廐其位欲開拓壅厚亦名福嚢)
(重而兼寔大/吉乙庚日修)
􁖋鮒魚(原一統志沔縣渡水有二源曰清檢濁檢/清水出􁖋魚濁水出鮒魚常以二月取之)
栽蓮(増農桑通訣春分前/栽蓮則花出葉上)
種山藥(増羣芳譜種植山藥春社日取宿根多毛有白/瘤者竹刀截作二寸長塊先将地開作二尺寛)
(溝深三四尺長短任意先填亂糞柴一半上寔以土将/截㫁山藥竪埋於中上仍以糞土覆與溝平時澆灌之)
(苖生以竹或樹架作援/髙三四尺當年可食)
天道西南行(原元樞經二月天道西南/行作事出行宜向西南吉)
趙孟頫二月耕詩(増東風吹原野地凍亦已消早覺農/事動荷鋤過相招遲遲朝日上炊烟)
(出林梢土膏脉既起良耜利若刀髙低遍翻墾宿草不/待燒㓜婦頗能家井臼常自操散灰縁舊俗門徑環周)
(遭所兾嵗有成/殷勤在今朝)
趙孟頫二月織詩(増仲春凍初觧陽氣方滿盈旭日照/原野萬物皆欣榮是時可種桑揷地)
(昜抽萌列樹遍阡陌東西各縱横豈惟籬落間採葉惮/逺行大哉皇元化四海無交兵種桑日已廣彌望緑雲)
(平匪惟錦綺謀/秪以厚民生)
　　物候
孳尾(原書鳥獸孳尾𫝊乳/化曰孳交接曰尾)
嘉時(増詩草䖝箋草蟲鳴阜螽躍而從之異種同類猶/男女嘉時以禮相求呼疏嘉時謂嘉善之時仲春)
(之月/也)
萬歳樹(増詩隰有杻疏杻檍也葉似杏而尖白色皮正/赤為木多曲少直枝葉茂好二月中葉疏華如)
(練而細蘂正白盖樹今官園種之正名曰/萬嵗既取名於億萬其葉又好故種之)
桃始華(原禮桃始華増昜通卦驗驚蟄大/壯初九候桃始華不華倉庫多火)
倉庚鳴(原禮倉庚鳴注倉庚驪黄也夏小正有鳴倉庚/𫝊倉庚啇庚也啇庚者長股也増説文倉庚鳴)
(則蠶生爾雅翼倉庚黄鳥而黒章齊人謂之摶黍秦人/謂之黄流離幽冀謂之黄鳥一名黄鸝留或謂之黄栗)
(流一名黄鸎/二月而鳴)
鷹化為鳩(原禮鷹化為鳩注鳩搏榖也増爾雅注今之/布榖也晋書孔羣傳陽和布氣鷹化為鳩至)
(於識者猶/憎其目)
蟄䖝啟户(原禮蟄䖝咸動啟户始出疏户謂穴也謂𤼵/所蟄之穴蟄䖝早者孟春乃出則左傳啟蟄)
(而郊是也蟄䖝晩者則二月始出故此云蟄䖝咸動則/正月未皆動増家語啟蟄不殺注春分雷𤼵蟄䖝啟户)
(咸出於此時/不殺生也)
合馬牝牡(増周禮夏官牧師注中春隂陽交/萬物生之時可以合馬之牝牡也)
俊羔(原夏小正初俊羔助厥毌粥𫝊俊也者大也粥/也者飬也言大羔能食草木而不食其母也)
昆小蟲抵蚳(原夏小正昆小虫抵蚳𫝊昆者衆也小虫/動也萬物至是動而後著抵猶推也蚳螘)
(卵也為/祭醢也)
榮堇(原夏小正榮堇/𫝊榮堇菜也)
燕乃睇(原夏小正来降燕乃睇傳燕乙也降者下也睇/者眄也視可為室者也増江總咏燕詩二月春)
(暉暉雙燕理毛衣銜花弄靃靡拂葉隐芳菲或在/堂間戯多從幕上飛若作神仙履應徃日南歸)
樹杏(原淮南子二月其樹杏注杏/有核在中隂在内陽在外也)
禾生(増説文春/分而禾生)
芍藥榮(増埤雅芍藥榮於仲春華於孟夏傳曰/驚蟄之節後二十有五日芍藥榮是也)
桐花鳯(増益部方物略記桐花鳯二月桃花始開是鳥/翶翔其間丹碧成文纎嘴長尾仰露以飲至花)
(落輙去蜀人珍之故號為鳯或為人捕/置樊間飲以蜜漿哺以炊粟可以閲嵗)
躑躅花(増嶺南異物志南中花多紅赤亦彼之方色也/唯躑躅為勝嶺北時有不如南之繁多也山谷)
(間悉生二月𤼵時照/耀如火月餘不歇)
橄㰖(増南州異物志橄㰖閩廣諸郡及縁海浦嶼/間皆有之樹髙丈餘葉似櫸栁二月開花)
烏蘞(増圗經本草烏蘞二月/生苖多在林中作蔓)
梨花(増本草綱目梨樹髙二三丈尖葉光/膩有細齒二月開白花如雪六出)
旱芹(増本草綱目芹有水芹旱芹水芹生江湖陂澤之/涯旱芹生平地有赤白二種二月生苖其葉對節)
(而生似芎藭莖有節/稜而中空其氣芬芳)
楊梅(増本草綱目楊梅樹葉如龍/眼及紫瑞香二月開花結寔)
銀杏(増本草綱目銀杏生江南以宣城者為勝樹髙二/三丈葉薄縱理􁃽如鴨掌形有刻缺面緑背淡二)
(月開花成簇青白色二更/開花随即卸落人罕見之)
榛樹(増本草綱目榛樹低小如荆叢生二月生/葉如初生櫻桃葉多皺文而有細齒及尖)
薤花(増本草綱目薤葉似韭二月開細花紫/白色根如小蒜一本数顆相依而生)
山慈姑(増本草綱目山慈姑冬月生葉二月中枯一莖/如箭簳髙尺許莖端開花白色亦有紅色黄色)
(者上有黒㸃其花乃衆花/簇成一朶如絲紐成可爱)
山茱萸(増本草綱目山茱茰葉如/梅有刺二月開花如杏)
竹茹(増荆溪疏竹茹蕈也小如錢赤如/丹砂生以二月山中所在皆有之)
海鰍生育(増海槎餘録海鰍乃水族之極大者梧川山/界有海灣上下五百里横截海面當二月之)
(交海鰍来此生育隐隐輕雲覆其上風日/晴暖則有小海鰍浮水面随波蕩漾而来)
海棠(増陶朱公書二月間將貼梗海棠攀枝着地以肥/土壅之自能生根来冬截㫁春半移栽以棠梨接)
(之則成西府以木/𤓰接之則成白色)
接山茶(増陶朱公書山茶二月接以/单葉接千葉則花盛而樹久)
　　占驗
愆候(原禮仲春行秋令則其國大水寒氣總至㓂戎来/征注酉之氣乗之也又行冬令則陽氣不勝麥乃)
(不熟民多相掠注子之氣乗之也又行夏令則國/乃大旱暖氣早来虫螟為害注午之氣乗之也)
降入(増史記天官書單閼嵗嵗隂在卯星居子以二月/與婺女虚危晨出曰降入大有光其失次有應見)
(張名曰降入/其嵗大水)
驚蟄晷占(増昜緯驚蟄晷長八尺二寸當至不至則霧/稚禾不成老人多病嚏未當至而至多病癰)
(疽脛/腫)
春分晷占(増昜緯春分晷長七尺四寸二分當至/不至先旱後水嵗悪米不成多病耳痒)
雷聲雄雌(原師曠占春雷始其聲拍拍格格靂靂者雄/雷也旱氣也其聲音音依依大不震者雌雷)
(也水/氣也)
甲戌風占(増師曠占二月甲戌/日風從南来者稲熟)
乙卯日占(増師曠占二月乙卯日/不雨晴明稲上場不熟)
石魚(増盧陵異物志開寳四年黔南上言江心有石魚/見上有古記云廣徳元年二月大江水退石魚見)
(部民相傳/豐稔之兆)
三卯宜豆(原經世民事録二月内有/三卯則宜豆無則早種禾)
宜連霜(原便民圗纂二月宜連霜諺曰一/夜春霜三日雨三夜春霜九日晴)
驚蟄雷(原陶朱公書驚蟄前後有雷謂之𤼵蟄雷聲初/起從乾方来主人民灾坎方来主水艮方来主)
(米賤震方来主嵗稔㢲坤方来主蝗/虫離方来主旱兌方来主五金長價)
春分雨(増陶朱公書春分雨人有/灾諺云春分無雨病人稀)
朔值占(原陶朱公書二月朔日值驚蟄主/蝗虫值春分主嵗歉風雨主米貴)
二月總占(増陶朱公書詩曰初二天晴東作興初七八/日㸔年成花朝此夜晴明好何慮連綿夜雨)
(傾/)
風占(原陶朱公書二月初八東南風謂之上/山旗主水西北風謂之下山旗主旱)
虹占(原陶朱公書二月内虹見在/東主秋米貴在西主蠶貴)
甲子雷(原通考甲子日𤼵/雷大熱一云大熟)
社日雨(原通考春社日/雨年豐果少)
春分風(原萬寳全書春分日西風麥/貴南風先水後旱北風米貴)
朔晦雨(原四時占候二月朔日雨/稲悪糴貴晦日雨人多疾)
　　雜紀
山稱萬嵗(増漢書武帝紀太始三年二月幸琅邪/禮日成山登之罘浮大海山稱萬嵗)
黄鵠下(増漢書昭帝紀始元元年二月黄鵠下建章宫/太液池中後漢書章帝紀元和二年二月辛未)
(幸㤗山柴告岱宗有黄鵠三十從西南/来經祠壇上東北過於宫屋翶翔升降)
獻寳鼎(増後漢書明帝紀永平六年二月/王雒山出寳鼎廬江太守獻之)
鳯皇集(増後漢書章帝紀元和二/年二月己未鳯皇集肥城)
中東門(増李尤中東門銘中東處仲月值當昴倉/庚有聲隼鷹匿爪除去桎梏訟獄勿考)
造刀劒(増魏文帝序建安二十四年二月壬午魏太子/丕造百辟寳劒長四尺二寸選茲良金令彼國)
(工精而錬之至於百辟淬以清漳礪以礛諸光似流星/名曰飛景又二月丙午造刀三其二曰含章彩似丹霞)
氷泮婚成(原晋書藝術𫝊令狐策夣立氷上與氷下人/語索紞曰氷上為陽氷下為隂隂陽事也士)
(如歸妻迨氷未泮婚􁇢事也君在氷上與氷下人語為/陽語隂媒介事也君當為人作媒氷泮而婚成㑹太守)
(田豹因䇿為子求鄉人張/公徵女仲春而成婚焉)
芳林園賦詩(増干寳晋紀㤗始四年二月上/幸芳林園與羣臣宴賦詩觀志)
孔雀来翔(増華陽國志雲南郡出孔雀/常以二月来翔月餘而去)
騶虞見(増梁書武帝紀天監十年二月/戊申騶虞一見荆州華容縣)
野蠶成繭(増南史梁武帝紀天監十一年/二月新昌濟陽二郡野蠶成繭)
獲神壐(増北史魏文帝紀大統三/年春二月槐里獲神壐)
得天数(増北史庾季才𫝊昔周武王以二月甲子定天/下享年八百漢髙帝以二月甲午即帝位享年)
(四百故知甲子/甲午為得天数)
鹿女(増西域記伽藍北有仙人隐居巖谷仲春之月皷/櫂清流麋鹿随飲感生女子姿貌過人惟脚似鹿)
(仙人見之收而飬焉後令求火至於仙廬足所踏地跡/皆有蓮花王維詩鹿女踏花行李羣玉詩㑹湏随鹿女)
(乞火到/忩前)
林邑嵗首(増舊唐書林邑國俗以/二月為嵗首稲嵗再熟)
春光好(増羯鼓録明皇嘗遇二月初詰旦巾櫛方畢時/當宿雨初晴景色明䴡小殿内庭栁杏將吐覩)
(而嘆曰對此景物豈得不與他判㫁之乎左右相目將/命偹酒獨髙力士遣取羯鼓上旋命之臨軒縱撃一曲)
(曲名春光好神思自得及顧栁杏皆已𤼵坼上指而笑/謂妃嬪曰此一事不喚我作天公可乎嬪御侍官皆呼)
(萬/嵗)
頭綱玉芽(増北苑茶録白茶與勝雪自驚蟄前興役浃/日乃成飛騎疾馳不出仲春已至京師號為)
(頭綱/玉芽)
上梁宴(増玉海天禧五年二月丙辰詔近/臣觀羣玉蘂珠殿上梁宴承明殿)
跳月(増續文獻通考苖人仲春刻木為馬祭以牛酒老/人並馬箕踞未婚男女吹蘆笙以和歌詞謂之眺)
(月/)
張衡歸田賦(増於是仲春令月時和氣清原隰欝茂百/卉滋榮王睢鼓翼倉庚哀鳴交頸頡頏関)
(関嚶嚶於焉逍/遥聊以娱情)
曺植節遊賦(増於是仲春之月百卉叢生萋萋藹藹翠/葉朱莖竹林青葱珍果含榮凱風𤼵而時)
(鳥歡㣲波動而水虫鳴感氣/運之和順樂時澤之有成)
晋二月折楊栁歌(増翩翩烏入鄉道逄雙燕飛勞君㸔/三陽折楊栁寄言語儂歡尋還不復)
　(久/)
　李賀二月樂詞(增二月飲酒采桑津宜男草生蘭笑人/蒲如交劒風如薫勞勞鶯燕怨酣春薇)
　(帳逗烟生緑塵金翹峨髻/愁暮雲沓颯起舞真珠裙)
　
　
　
　
　
　
　
　
　
　
　
　
御定月令輯要卷六
　欽定四庫全書
御定月令輯要卷七
　　三月令
　　　天道
　月卦夬(原易夬揚于王庭孚號有厲告自邑不利即戎/利有攸徃夲義夬決也陽决隂也三月之卦也)
　日在胃(原禮季春之月日在胃集/説胃宿在酉大梁之次)
　中星(原禮昏七星中旦牽牛中淮南子註七/星南方朱鳥之宿牽牛北方元武之宿)
　律中姑洗(原禮律中姑洗集説姑洗辰律長七寸九分/寸之一増史記律書三月律中姑洗者言萬)
　(物洗生白虎通三月律謂之姑洗何姑者故也洗者鮮/也言萬物皆去故就其新莫不鮮明也張華上巳篇姑)
　(洗應時月元/已啓良辰)
　出火(原禮季春出火為焚也註謂焚萊也凡出火以火/出建辰之月火始出左傳火出於夏為三月於商)
　(為四月於周為/五月註謂昏見)
　虹始見(原禮虹始見註螮蝀謂之虹疏雄者曰虹雌者/曰蜺雄謂明盛者雌謂闇微者虹是隂陽交會)
　(之氣純隂純陽則虹不見若/雲薄漏日日照雨滴則虹生)
　句萌出逹(原禮是月也生氣方盛陽氣𤼵泄句者畢出/萌者盡逹不可以内註句屈生者芒而直曰)
　(萌疏以物宣散之時當順天/散物不可積聚納之在内也)
參伏(原夏小正三月參則伏𫝊㐲者非亡之辭也/星無時而不見我冇不見之時故曰伏云)
越有小旱(原夏小正越有小旱𫝊越/于也記是時恒有小旱)
諸星復位(増左𫝊䧏婁中而旦疏三月諸星復位合昏/奎婁在戌以衝反之平旦在辰又三月日體)
(在胃平旦之時奎婁在/胃昴之前亦當在辰)
壽星(増史記封禪書夀星祠註角亢在辰為夀星三月/之時萬物始生建於春氣布飬各盡其性不罹災)
(夭故/夀)
招揺指辰(原淮南子季春之月招揺指辰増晋書樂志/三月之辰名為辰辰者震也謂時物盡震動)
(而長/也)
陽在九五(増周易集解乾九五飛龍在天干寶曰陽在/九五三月之時自夬來也五在天位故曰飛)
(龍/)
氣長物盛(増周易集解乾終日乾乾與時偕行何妥曰/此當三月陽氣浸長萬物將盛與天之運俱)
(行不/息也)
從魁(増夢溪筆談三月華葉從根而生故曰從魁從魁/者斗魁第二星也斗魁第二星抵於酉故曰從魁)
迎梅雨(增夲草綱目三/月為迎梅雨)
　　節序
寎月(原爾雅三月為寎/釋文寎孚栢切)
　清明(増淮南子春分加十五日斗指乙則清明音比仲/吕孝經緯斗指乙為清明萬物至此皆㓗齊清明)
　榖雨(増淮南子清明加十五日斗指辰則榖雨音比/姑洗孝經緯斗指辰為榖雨言雨生百榖也)
　白陽雲(増易通卦驗清/明白陽雲出奎)
　太陽雲(増易通卦驗榖雨太/陽雲出張如車盖)
　冷節(原四民月令齊人呼寒食為冷節白居易寒食日/詩偶因冷節會嘉賔况是平生心所親迎接湏矜)
　(疏傅老祗供莫笑阮家貧韓偓寒食日/㸔薔薇詩何處遇薔薇殊鄉冷節時)
　大梁之次(増月令章句自胃一度至畢六度謂之/大梁之次清明榖雨居之趙之分野)
　作乾粥(原鄴中記并州俗冬至後百五日為介子/推㫁火冷食三日作乾粥今之糗是也)
　寒食(原荆楚嵗時記去冬節一百五日即有疾風甚雨/謂之寒食禁火三日注據歴合在清明前二日亦)
　(有去冬至一百六者琴操周舉移書及魏武明罰令陸/翽鄴中記並云寒食㫁火起於子推據左𫝊及史記並)
　(無介子推被焚之事按周禮司烜氏仲春以木鐸修火/禁于國中注云為季春将出火也然則禁火盖周之舊)
　(制/)
御製途次逢寒食詩何處來春風澹蕩開晴旭不見杏花
　紅纔逢栁梢綠(原元稹連昌宫詞初過寒食一百六店/舍無烟宫樹緑梅堯臣寒食詩一百五)
　(日風雨急斜飄細濕春郊衣又杜甫詩/題小寒食舟中作注寒食前一日也)
　餳粥(原荆楚嵗時記寒食造餳大麥粥鄴中記寒食三/日醴酪又煑粳米及麥為酪擣杏仁煑作粥玉燭)
(寳典今人為大麥粥研杏仁為酪引餳沃之白居易清/明日詩留餳和冷粥出火煑新茶李商隐詩粥香餳白)
(杏花天省對/流鶯坐綺筵)
鞦韆(原荆楚嵗時記寒食鞦韆注古今藝術圖云鞦韆/北方山戎之戲以習輕趫者韋荘寒食詩好是隔)
(簾花樹動女郎撩亂送鞦韆韓偓寒食/詩夜深斜搭鞦韆索樓閣朦朧細雨中)
打毬(原荆楚嵗時記寒食打毬注按劉向别録曰蹴踘/黄帝所造夲兵勢也或云起于戰國按鞠與毬同)
(古人蹋蹴以為戲也唐書百官志少府監中尚令寒食/獻毬王建宫詞殿前鋪設兩邊樓寒食宫人歩打毬又)
(輦下嵗時記長安清明新進/士於月燈閣置打毬之宴)
拖鈎(增荆楚嵗時記寒食拖鈎之戲注拖鈎之戲以綆/作篾䌫相罥綿亘數里鳴鼓牽之張説觀㧞河俗)
(戲詩今歳好拖/鈎横街敞御樓)
鏤雞子(增荆楚歳時記寒食鏤雞子玉燭寳典寒食城/市多鬭雞卵之戲出古之豪家食稱畫卵今代)
(猶染藍茜雜色加雕鏤逓相餉遺張説路逢寒食詩便/幕那能鏤雞子行宫善巧帖毛毬温庭筠寒食詩忩中)
(草色妬雞卵盤上芹泥憎燕巢又駱賔王鏤雞子詩幸/遇清明節欣􁅢舊練人刻花争臉態寫月競眉新暈罷)
(空餘月詩成併道春誰知懐玉者含響未吟晨夲/集注唐俗清明節鏤雞子為人物花卉形相遺)
鬭雞(原荆楚嵗時記寒食鬭雞東城老父傳唐明皇樂/民間清明鬭雞戲及即位治雞坊索長安雄雞金)
(尾鐡距髙冠昻尾千数飬于雞坊選六軍小児五百使/教飼之杜淹詠寒食鬭雞詩寒食東郊上揚韝競出籠)
(花冠初照日芥羽正生風顧敵知心勇先鳴覺氣雄長/翹頻掃陣利爪屢通中飛毛遍緑野灑血漬芳叢雖然)
(百戰勝會自不論功韋承慶寒食詩鶯啼正隐葉雞鬭/始開籠孟浩然詩烟火臨寒食笙歌逹曉鐘喧喧鬭雞)
(道行樂/羡朋從)
井甕無蟲(増齊民要術清明節前二日夜雞鳴時炊黍/熟取釡湯遍洗井口甕邊地則無馬蚯百蟲)
(不近井/甕矣)
治蠶室(增齊民要術三月清明節/令蠶妾治蠶室塗隙穴)
榖田中時(増齊民要術榖田三月上旬/及清明節桃始華為中時)
夌糕(原事物紀原世俗每至清明以夌成秫以杏酪煮/為薑粥俟其凝冷裁作薄葉沃以餳若蜜而食之)
(謂之/夌糕)
拜墓(増舊唐書憲宗紀元和元年三月戊辰詔常參官/寒食拜墓在畿内聼假日往還他州府奏取進止)
(通典開元二十年制曰寒食上墓禮經無聞近代相𫝊/寖以成俗士庻有不合廟享者何以用展孝思宜許上)
(墓同拜掃禮王建寒食行寒食家家出古城老人㸔屋/少年行丘壠年年無舊道車徒散行入衰草牧児驅牛)
(下塜頭畏有家人來灑掃韋荘詩開/元坡下日初斜拜掃歸來走鈿車)
拔河戲(原景龍文館記唐中宗景龍四年清明日幸梨/園命侍臣為拔河之戲以大麻絙両頭繫十餘)
(條小索每條數人執之以挽力弱為輸時七宰相二駙/馬為東朋三相五将為西朋僕射韋巨源少師唐休璟)
(以年老隨絙而踣乆/不能起帝以為笑樂)
半仙戲(原天寶遺事天寳宫中至寒食節競築鞦韆架中/令宫嬪輩戲笑以為宴樂帝呼為半仙之戲都)
(士民相/與倣之)
畫鴨子(原嵗華紀麗寒食俗/雕畫鴨子以相餉)
鑽火(原輦下歳時記清明尚食内園官小兒于殿前鑚/火先得火者進上賜絹三疋金椀一口秦觀春日)
(詩滿院栁花寒食後/旋鑚新火爇爐香)
酴醿酒(增輦下嵗時記清明賜宰臣/以下酴醿酒即重醸酒也)
繩橛戲(原秦中嵗時記寒食節内僕司車與諸軍使為/繩橛之戲合車轍道兩頭打大橛張䋲橛上髙)
(二尺許湏緊榜定駕車盤轉碾輪于䋲上過不失/者勝落輪䋲下者輸皆装餙車牛賭物動以千計)
桃花粥(原金門歳節洛陽人家寒食装百花輿煮/桃花粥陳樵寒食詞霜華夜入桃花粥)
賜毬(原盧氏雜記每嵗寒食賜近臣帖繡綵毬白居易/詩何處春深好春深寒食家􁫧瓏鏤雞子宛轉綵)
(毬/花)
白打(增王建宫詞寒食内人常白打庫中先散與金錢/按蹴踘譜每人两踼名打二曳開大踼名白打一)
(人單使脚名挑踼一人使雜踼名厮弄韋荘/清明詩内官初賜清明火上相閒分白打錢)
崔䕶題門(原夲事詩博陵崔䕶姿質甚羙清明日獨遊/都城南得居人荘叩門求飲有女子以杯水)
(至倚小桃佇立意屬殊厚崔亦睠盼而歸及來嵗清明/日往尋之門牆如故而已鎖扃之因題詩於左扉曰去)
(年今日此門中人面桃花相映紅人面祗今何處去桃/花依舊笑春風數日復徃有老父出曰君殺吾女吾女)
(歸見左扉有字讀之入門而病絶食數日而死得非君/殺之耶崔感慟請入哭之尚􁃽然在牀崔哭而祝曰某)
(在斯湏臾開目半日復活/矣父大喜遂以女歸之)
賜榆栁火(原春明退朝録唐時惟清明取榆栁火以賜/近臣戚里夲朝因之惟賜輔臣戚里帥臣節)
(察三司使知開封府樞密直學士中使皆得厚贈非賜/例也鄭轅清明賜新火詩改火清明後優恩賜近臣漏)
(殘丹禁曉燧𤼵白榆新瑞彩來雙闕神光焕四隣氣回/侯第暖烟散帝城春利用調羹鼎餘輝燭縉紳皇明如)
(照隐願及/聚螢人)
淘井(原志林東坡在黄州夢參寥所作新詩覺而記兩/句云寒食清明都過了石泉槐火一時新夢中曰)
(火固新矣泉何故新荅/曰俗以清明日淘井)
紫笋茶(原蔡寛夫詩話湖州紫笋入貢每嵗以清明日/貢到先薦宗廟賜近臣紫笋生顧渚在湖常二)
(州之間以其萌茁紫而/似笋採時両郡守畢至)
貢茶(原蔡寛夫詩話貢茶以榖雨日拜使遣行貢到如/前薦賜茶之佳者造在社前其次火前下則雨前)
(謂穀/雨前)
飬花天(增天彭牡丹譜天彭號小西京花時自太守而/下往往即花盛處張飲帟幕車馬歌吹相屬最)
(盛於清明寒食時在寒食前者謂之火前花其開稍乆/火後花則易落最喜隂晴相半時謂之飬花天陸㳺詩)
(豪華行樂地芳潤飬花天耿仙芝詩/淺水短蕪調馬地澹雲微雨飬花天)
牡丹㑹(増吴船録清明日登學/射山試新火作牡丹㑹)
㫁雪霜(增周益公日記清/明斷雪榖雨㫁霜)
兩學假日(増癸辛雜識太學上已假一日武學/則三日清明太學三日武學乃一日)
門外土儀(増束京夢華録清明日凡新墳皆用此日拜/掃都城人出郊四野如市往徃就芳樹之下)
(或園囿之間杯盤勸酬抵暮而歸各携棗䭅炊餅黄胖/掉刀名花異果山亭戲具鴨卵雞雛謂之門外土儀)
子推燕(原東京夢華録京師以冬至後一百五日為大/寒食前一日謂之炊熟用麫造棗䭅飛燕栁條)
(串之揷於門楣/謂之子推燕)
冬凌粥(增食譜張手羙/家寒食冬凌粥)
揷栁(原乾淳嵗時記清明前三日為寒食節都城人家/皆揷栁滿簷雖小坊幽曲亦青青可愛大家則加)
(棗䭅於栁上然多取之湖堤有詩云莫把青青都折盡/明朝更有出城人通攷清明日所揷簷栁可止醤醋潮)
(溢瀏克荘清明詩寂寂柴門/村落裏也教揷栁記年華)
榖雨栽種(增洛陽花木記榖雨分諸般/菊栽五色莧種諸般雞冠)
茸母草(增夲草集解北方寒食采茸母草和粉/食宋徽宗詩茸母初生認禁烟者是也)
蒸餅(増夲草集解蒸餅是酵糟𤼵成單麫所造丸藥所/湏及寒食日蒸之至皮裂去皮懸之風乾臨時以)
(水浸脹擂爛濾過和脾/胃及三焦藥甚易消化)
青精飯(原零陵總記楊桐葉細冬青居人遇寒食採其/葉染飯色青而有光食之資陽氣道家謂之青)
(精乾石/飢飯)
棗餻(原藝苑雌黄寒食以􁞟為蒸/餅様團棗附之名曰棗糕)
去蜒蚰(原山居四要清明前二三日螺螄浸水中不/拘多少至清明日以水洒墻壁甃砌去蜒蚰)
髙梁橋踏青(增帝京景物畧髙梁橋水從玉泉來三十/里至橋下夾岸髙栁絲垂到水緑樹紺宇)
(酒旗亭䑓廣畆小池䕃爽交匝嵗清明日/都人踏青輿者騎者歩者遊人以萬計)
辟樹蟲(原羣芳譜清明日三更以稲/草縳樹上不生蛓毛傷樹蟲)
榖雨茶(原居家宜忌榖雨日採茶炒/藏能治痰𠻳及療百病熱疾)
祛蠶祟(増烏程縣志清明日晚育蠶之家設祭以禳/白虎門前用石灰畫彎弓之状盖去蠶祟也)
裹蠶子(増海寕縣志清明夜育蠶之家各裹蠶/子於綿衣中卧身下謂蠶得人氣始生)
挑青(增石門縣志清明日/晚食青螺謂之挑青)
浸稲種(原陶朱公書早稲清明前晚稲榖雨前稲種湏/要㨂去粒長而色紅者以河水浸瓦噐内晝浸)
(夜收芽長二三分許抖鬆撒于田中撒時湏候晴明天/氣盖稲草灰於上隨用大糞澆之農書云以雪水浸種)
(倍收且/不生蟲)
采五加皮(增陶朱公書五加皮清明時取未放葉嫩芽/鹽淖熏乾翠色可愛用以㸃茶皮可醸酒)
辟蛇䑕(増居家必用三月庚午日斬䑕尾取血塗屋梁/可永辟䑕又云清明日取戌方上土剪狗毛作)
(泥塗房户内孔穴則蛇/䑕諸蟲永不敢入也)
熟食日(増杜甫熟食日示宗文宗武詩幾年􁅢熟食萬/里逼清明洪希文清明詩喜聞熟食傳遺俗怕)
(著新衣學少年范梈清明日詩旅庖欲禁自無烟酒/裡中原熟食天不分小桃紅似火為人兒女照秋千)
御製清明詩已日纔從江岸行舟中還復度清明上林聞
　道花遲𤼵留與歸時聼早鶯
御製清明麥秀詩清明前後麥花香遍野氤氲映驌驦須
　認秋成春雨密隔溪村落飲斜陽
　張説清明日詔宴寧王山池詩(増今日清明宴佳境惜/芳菲揺揚花雜下嬌囀)
　(鶯亂飛綠渚𫝊歌榜紅橋度舞旂和風偏應/律細雨不霑衣承恩如改火春去春來歸)
　方干寒食東陽道中作(增百花香氣傍人行花底垂鞭/日易曛野火不知寒食節穿林)
　(轉壑自/燒雲)
　范成大春晚即事詩(増繡地紅千㸃平橋綠一篙/棟花來石首榖雨熟櫻桃)
　　　日次
　初一日
　入蠶(原禮及大昕之朝君皮弁素積卜三宫之夫人世/婦之吉者使入蠶於蠶室注大昕季春朔日之朝)
　(也/)
　觀舞(增唐㑹要龍朔元年三月一日上召李勣蘓定方/等燕於城門觀屯營教舞按新敎之舞名之曰一)
　(戎大/定樂)
　療眼(增朝野僉載貞觀中定州鼓城縣魏全家富母忽/然失明卜者王子貞卜之曰明年有人從東來青)
(衣者三月一日來療必愈至時候見一人著青紬𥜗遂/邀設飲食其人曰僕不解醫但解作犁耳為主人作之)
(持斧繞舍求犁轅見桑曲枝臨井上遂斫下/其母両眼焕然見物此曲桑盖井之所致也)
開金眀池(原東京夢華録三月一日州西順天門外開/金明池瓊林苑每日教習車駕上池儀範雖)
(禁從士庶許縦賞御/史臺有榜不得彈劾)
幸長春宮(増遼史聖宗紀統和五年三月癸亥朔/幸長春官賞花釣魚以牡丹徧賜近臣)
萬春節(増金史世宗紀三月丁未朔萬春節又交聘表/世宗大定四年三月丙戌朔髙麗遣使賀萬春)
(節/)
鳥遺粟黍(増元史五行志至正二十七年三月朔日莱/州招逺縣大社里有大鳥自南飛至其色蒼)
(白展翅如席状𩔖鶴俄頃飛去遺下粟黍稲麥/黄黒豆蕎麥于張家屋上約數升許是歳大稔)
玉峯神(增名勝志玉峯山在建德縣南唐許瑱家近玉/峯貞元三年癸未三月朔有神緋衣朱鬛䧏謂)
(瑱曰余仕前代汝開宗也帝勅血食此山山甲幔亭婺/水之秀居之則昌瑱遂依指立祠奉祀致禱輙應至宋)
(大觀宣和淳祐/三加封錫焉)
初二日
作通天宮(增唐㑹要天册萬嵗二年三/月二日作明堂號通天宮)
書聖廟榜(増玉海嘉祐六年三月二日御崇政殿召輔/臣觀御書兖州文宣王廟榜轉運使張師中)
(進寶奎/輝文歌)
曲水湔裙(增癸辛雜識或云上已當作十干之已盖古/人用日例以十干如上辛上戊之𩔖無用支)
(者若首午尾夘則上辛無已矣故王季夷/嵎上已詞云曲水湔裙三月二此其證也)
各官轉對(增續文獻通考金章宗明昌四年二月諭有/司自三月二日為始每旬三品至五品官各)
(一人轉對六/品亦以次對)
收桃葉(原遵生八牋三月二日收桃葉曬/乾搗末井花水服一錢治心痛)
初三日
祓除釁浴(增周禮春官女巫掌歳時祓除釁浴注歳時/祓除如今三月上已如水上之𩔖釁浴謂以)
(香薰草藥沐浴疏嵗時祓除者非謂嵗之四時惟謂嵗/之三月之時一月有三已據上旬之已而為祓除之事)
(見今三月三日/水上戒浴是也)
百子池(増三輔黄圖百子池三/月上已張樂於池上)
采栁絮(増四民月令三月三日以/及上除采栁絮可以愈瘡)
禊用三日(原晋書禮志漠儀季春上已官及百姓皆禊/於東流水上洗濯祓除去宿垢而自魏以後)
(但用三日不以上已也晋中朝公/卿以下至於庻人皆禊洛水之側)
禊洛(原晋書王戎傳朝賢嘗上已禊洛或謂王濟曰昨/逰有何言談濟曰張華善説史漢裴頠論前言往)
(行衮衮可聼王戎談子房季札之間超然元箸白居易/三月三日祓禊洛濵序開成二年三月三日河南尹李)
(待價將禊於洛濵前一日啓留守裴令公公明日召太/子少傅白居易等一十五人合宴於舟中由斗亭歴魏)
(堤抵津橋登臨泝沿自晨及暮簮組交映歌笑間𤼵晋/公首賦一章鏗然玉振顧謂四座繼而和之居易舉酒)
(抽毫奉十二韵以獻詩三月草萋萋黄鶯歇又啼栁橋/晴有絮沙路潤無泥禊事修初半逰人到欲齊金鈿耀)
(桃李絲管/駭鳬鷖)
觀禊(原晋書王導傳㑹三月上已帝親觀禊乗肩轝具/威儀敦導及諸名臣皆騎從吴人紀瞻顧榮皆江)
(南之望竊覘之見其如此/咸驚懼乃相率拜於道左)
流杯曲水(原晋書束晳𫝊武帝嘗問三日曲水之義晳/曰昔周公成洛邑因流水以泛酒故逸詩云)
(羽觴隨波荆楚嵗時記三月三日士民並出江渚池沼/間為流杯曲水之飲吴地記流杯亭在女墳湖西二百)
(歩闔閭三月三日/泛舟逰賞之處)
金人捧劒(原晋書束晳傳秦昭王以三月置酒河曲見/金人捧水心之劍曰令君制有西夏乃覇諸)
(侯/)
水戲(原晋書隐逸傳夏統母病詣洛市藥會三月上已/洛中王公以下並至浮橋士女駢填車服燭路統)
(時在船中曝所市藥諸貴人車乗來者如雲統並不之/顧太尉賈充怪而問之荅曰會稽夏仲御也又問卿居)
(海濵頗能隨水戲乎荅曰可統乃操柂正櫓折旋中流/初作鯔鷠躍後作鯆䱐引飛鷁首掇獸尾奮長梢而船)
(直逝者三焉於是風波振駭雲霧杳𡨕俄而白魚跳入/船者有八九觀者皆悚遽充更就船與語曰卿頗能作)
(卿土地間曲乎統於是以足叩船引聲喉囀清激慷慨/大風應至含水潄天雲雨響集叱咤讙呼雷電晝冥集)
(氣長嘯沙塵烟起王公以下皆恐止之乃/巳諸人相顧謂曰若不逰洛水安見是人)
蘭亭㑹(增王羲之蘭亭序永和九年歳在癸丑暮春之/初㑹於會稽山隂之蘭亭脩禊事也詩代謝鱗)
(次忽焉以周欣此暮春和氣載柔詠彼舞雩異世同流/乃携齊契散懐一丘孫綽詩春詠登臺亦有臨流懐彼)
(伐木宿此良儔脩竹䕃沼旋瀬縈丘穿池激湍連濫觴/舟孫統詩地主觀山水仰尋幽人踪回沼激中逵踈竹)
(間修桐因流轉輕觴冷風飄落松時禽吟長澗萬籟吹/連峯法書要錄穆帝永和九年三月三日王羲之與太)
(常孫統等四十有一人會於會稽山隂之蘭亭脩禊事/酒酣賦詩製序用蠶繭紙䑕鬚茟書字有重者皆搆别)
(體/)
龍舌䉽(原荆楚嵗時記三月三日取䑕麴/汁蜜和粉謂之龍舌䉽以厭時氣)
樂遊苑禊飲(增宋畧文帝元嘉十一年三月丙申禊飲/於樂逰苑且祖道江夏王義恭衡陽王義)
(季有詔會者咸作詩詔顔延年作序顔延年三月三日/曲水詩序日躔胃維月軌青陸皇祗𤼵生之始后王布)
(和之辰思對上靈之心以惠庶萌之願加以二王于邁/出餞戒告有詔掌故爰命司歴獻洛飲之禮其上已之)
(儀/)
參軍蠻語(原世説新語郝隆為桓公南蠻參軍三月三/日會作詩不能者罰酒三升隆初以不能受)
(罰既飲攬茟便作一句云娵隅躍清池桓問娵隅是何/物荅曰蠻名魚為娵隅公曰作詩何以作蠻語隆曰千)
(里投公始得蠻府參/軍那得不作蠻語也)
芳林園禊飲(增齊書王融傳永明九年上幸芳林園禊/宴朝臣使融為曲水詩序文藻富麗當世)
(稱之王融三月三日曲水詩序于時青鳥司開條風𤼵/嵗粤上斯已惟暮之春同律克和樹草自樂禊飲之日)
(在兹風舞之情咸蕩去肅表乎時訓/行慶動於天矚載懐平圃乃睠芳林)
栁泉(原征齊道里記城北十五里/有栁泉符朗常以為解禊處)
賦舞馬(增梁書張率傳梁髙祖天監四年三月禊/飲華光殿其日河南國獻舞馬詔率賦之)
得浮磬石(原北史髙琳傳琳母嘗祓禊泗濵遇見一石/光彩朗潤遂持以歸是夜夢人衣冠有若仙)
(者謂曰夫人向所将來石是浮磬之精若能寶持必生/令子母驚寤舉身流汗俄而有娠及生因名琳字季珉)
曲水壇(増南嶽記南嶽山上有飛壇懸水激石飛湍百/仞又有曲水壇水從石上行士女臨河壇三月)
(三日所/逍遥處)
賭射(増魏書揚播傳時車駕耀威沔水上已設宴髙祖/與中軍彭城王勰賭射左衛元遥在勰朋内而播)
(居帝曹遥射侯正中籌限已滿髙祖曰左衛籌足右衛/不得不解播對曰仰恃聖恩庻幾必爭於是彎弓而𤼵)
(其箭正中髙祖笑曰飬/由基之妙何復過是)
薄落津(原水經注漳水又歴經縣故城西水有故津謂/之薄落津昔袁夲初還自易京上已届此率其)
(賔從禊飲/于斯津矣)
臨漳宮采桑(増水經注漳水對趙氏臨漳宫宫在桑梓/苑多桑木故苑有其名三月三日及始蠶)
(之月虎帥皇后及/夫人採桑於此)
臨水飲宴(増十六國春秋每年三月三日石虎及皇后/㑹公主妃主名家婦女無不畢出臨水施設)
(帳幔車服燦爛走/馬歩射飲宴終日)
馬射(増隋書禮志後齊三月三日皇帝常服乗輿詣射/所升堂即坐登歌進酒行爵皇帝入便殿更衣以)
(出驊騮令進御馬有司進弓矢帝射訖還御坐射懸侯/又畢羣官乃射庾信三月三日華林園馬射賦于時元)
(鳥司歴蒼龍馭行羔獻氷開桐華萍合皇帝幸於華林/之園千乗雷動萬騎雲屯落花與芝盖同飛楊栁共春)
(旗一/色)
祭先蠶(增隋書禮志隋制於宮北三里為壇季春上已/皇后服鞠衣乗重翟率三夫人九嬪内外命婦)
(以一太牢制幣/祭先蠶於壇上)
水飾(増大業拾遺記隋焬帝勅學士杜寳修水飾圖經/新成以三月上已日㑹羣臣於曲水以觀水飾總)
(七十二勢皆刻木為之或乗舟或乗山或乗平洲或乗/宫殿木人長二尺衣以綺羅装以金碧及作禽獸魚鳥)
(皆能運動如生/隨水曲而行)
臨渭亭修禊(増舊唐書中宗紀景龍四年三月甲寅幸/臨渭亭修禊飲沈佺期上巳日祓禊渭濵)
(應制詩寳馬香車清渭濵紅桃碧栁禊堂/春皇情尚憶垂竿佐天祚先呈捧劍人)
宴勤政樓(増舊唐書明皇紀天寳四載春三月甲申宴/羣臣於勤政樓又十四載三月甲寅宴羣臣)
(於勤政樓奏九部樂上賦詩效柏梁體羣臣畢和王維/三月三日勤政樓侍宴應制詩綵仗連宵合瓊樓拂曙)
(通年光三月𠂻宫殿百花中不數秦王日誰将洛水同/酒筵嫌落絮舞䄂祛春風天保無為徳人歡不戰功仍)
(臨九衢宴更/逹四門聰)
曲江亭(増舊唐書德宗紀貞元六年三月庚子百寮宴/於曲江亭上賦上巳詩一篇賜之两京新記曲)
(江亦名樂逰原長安中於原上置亭逰賞三月三日京/城士女咸即此祓禊劇談録曲江開元中疏鑿為勝境)
(花卉環周煙水明媚都人逰賞盛於上巳節即錫宴臣/僚會於山亭王維三月三日曲江侍宴應制詩萬乗親)
(齋祭千官喜豫逰奉迎從上苑祓禊向中流草樹連容/衛山河對冕旒畫旗揺浦溆春服滿汀洲仙籞龍媒下)
(神臯鳳蹕留從今億萬嵗天寳紀春秋唐會要元和二/年三月辛夘賜羣臣宴曲江亭白居易上巳日恩賜曲)
(江宴會即事詩賜歡仍許醉此會興如何翰苑主㤙重/曲江春意多花低羞艶妓鶯歇譲清歌共道昇平樂元)
(和勝/永和)
大射(増唐㑹要貞觀三年三月三/日賜羣臣大射於立德門)
細栁圈(原景龍文館記唐制上巳祓禊賜侍臣細栁圈/云帯之免蠆毒瘟疫中宗四年上巳祓禊於渭)
(濵賦七言詩/賜細栁圈)
踏青履(原千金月令三月三日上踏青鞵履秦中嵗時/記上巳賜宴曲江都人於江頭禊飲踐踏青草)
(曰踏/青)
桃花酒(原千金方腰脊作痛三月三日取桃花一斗一/升井華水三斗麯六升米六斗炊熟如常醸酒)
(每服一升日/三服神良)
收桃花片(原四時纂要三月三日取桃花片收之至七/月七日取烏雞血和塗面及身光白如玉)
登八公山(原圖經宋武帝三月三日登八公山劉/安故臺曰城郭如匹帛之遶叢花也)
錢龍宴(原糚樓記洛陽人有妓樂者三月三日結錢為/龍為簾作錢龍宴四圍則撒真珠厚盈數寸以)
(班螺命妓酌之仍各具數得雙/者吉妓乃作雙珠宴以勞主人)
油花卜(原糚樓記池陽上巳日婦女以薺花㸃油祝而/灑之水中若成龍鳳花卉之状則吉謂之油花)
(卜/)
手裏行厨(增食譜張手羙家/上巳手裏行厨)
青艾餅(增宋史髙麗國𫝊上巳日/以青艾染餅為盤羞之冠)
玉華池乞子(増寰宇記陽安治北二十里玉女靈山東/北有泉西北兩岸各有懸崖腹有石乳房)
(一十七眼状如人乳流下土人呼為玉華池每三/月上巳日有乞子者漉得石即是男瓦即是女)
學射山(原文同丹淵集成都燕集一春為常惟上巳學/射山之集為盛山有通真觀祀張伯子其日两)
(蜀之人咸赴從道士受秘籙田况三月三日登學射山/詩麗日照芳春良會重元已陽濵修祓除華林程射技)
(所尚或不同兹俗亦足喜門外盛車徒山半列鄽市/彩堋飛鏑逺醉席歌聲起回頭望城郭烟靄相表裡)
九龍池(原南部新書九龍池上巳/日為士女汛舟逰嬉之所)
問訊家眷(増咸定録唐每嵗上巳許宫女於興慶宫大/同殿前與骨肉相見縦其問訊家眷更相贈)
(遺一日之内/人有千萬)
薛濤井(増益部談資薛濤井乆屬藩邸環以欄盾人不/敢汲專備製牋之用每嵗以三月三日汲此井)
(水造牋二十四幅入貢/十六幅餘者留藩邸中)
辟蚤蝨蟲蟻(原琑碎録三月三日取苦棟花無花即葉/於卧席下可辟蚤蝨取薺花鋪竈上及坐)
(卧處可/辟蟲蟻)
真武會(增乾淳嵗時記三月三日殿司眞武會啟聖録/開皇元年三月三日真武産母左脇當生之時)
(瑞星覆國天花散漫異香紛然身寳光𦦨充滿王國土/地皆變金玉蠡海集真武生於三月三日一生二二生)
(三三生萬物水之氣/天一至三而始盛也)
上巳上冢(原蘇軾詩序海南人不作寒食而以上巳上/冢予携一瓢酒尋諸生皆出矣獨老符秀才)
(在因與/飲至醉)
射兔(原遼史禮志三月三日為上巳國俗刻木為兔分/朋走馬射之先中者勝負朋下馬列跪進酒勝朋)
(馬上飲之國語謂是日為也/陶拉噶爾布噶射之之謂)
佩符(増嵗華紀麗譜三月三日張伯子於學射山/上升巫覡賣符於道逰者佩之以宜蠶辟災)
宴萬嵗池(增嵗華紀麗譜三月三日太守出逰日晚宴/於萬嵗池范成大上巳日萬嵗池詩芳春酒)
(暖綘煙霏漲水平天雪浪遲綠岸翻鷗如北渚紅塵躍/馬似西池麥苖剪剪淘為麫梅子雙雙帯折枝試比長)
(安水邊景祗無/閑客獨題詩)
海扇(原霏雪録海扇海中甲物也其形如/扇背文如瓦三月三日潮盡乃出)
爽心宴(增元氏掖庭記上巳日令諸嬪妃祓於内園迎/祥亭漾碧池跨池三橋橋上結錦為亭又設一)
(横橋接乎三亭之上以通徃來/祓畢則宴飲於中謂之爽心宴)
得寶誌(增續文獻通考寳誌金城人初朱氏婦於上巳/日聞児啼鷹巢中梯樹得之舉以為子七嵗出)
(家長修禪業止/江東道林寺)
晾夏(増龍㳺縣志上巳日以/紗葛衣出曝謂之晾夏)
歌舞岡(原名勝志禺山西一里有歌舞岡郡/國志云趙佗三月三日登髙於此)
擦石(增名勝志襄陽縣龜山上有䃰䃰石襄人/以三月三日來逰卧擦其上謂可免災患)
公侯聼講(增寓圃雜記正統十一年太師英國公暨侯/伯二十餘人奏曰臣等皆武夫不諳經典願)
(賜一日假詣國子監聼講上命以三月三日往於是太/師率諸侯伯至日到監祭酒李時勉命諸生立講五經)
(各一章講罷設酒饌奉欵飲甚歡太師屢辭先生曰秀/才家飯不易措置願太師少寛命諸生歌鹿鳴之詩賔)
(主雍雍抵/暮而歸)
採藉姑(增農政全書陶𢎞景曰藉姑/三月三日採根曝乾可療飢)
採蔓菁(原羣芳譜三月三日採蔓青花隂乾為/末空心井花水下乆服長生可夜讀書)
辟百蟲(增濟世仁術三月三日雞鳴時以隔宿炊冷湯/洗澆瓶口及鍋竈飯籮一應厨物則無百蟲逰)
(走為/害)
辟蟲蛀(増遵生八箋三月初三日或戊辰日收/薺菜花桐花芥菜藏毛羽衣服内不蛀)
羊齒灰(原遵生八箋三月三日取羊/齒燒灰治小児羊癎寒熱)
枸把湯(原雲笈七籖常以三月三日取枸把/煮作湯沐浴令人光澤不病不老)
九井(增雲笈七籖金堂縣昌利化圓元觀南院有九井/焉平陸之上纔深一二尺或方或圓大者五六尺)
　(小者三二尺相去各數歩泉脉相通而水色皆異其味/甘香盖醴泉之屬也每嵗三月三日蠶市之辰逺近之)
　(人祈乞嗣息於井中探/得石者為男瓦礫為女)
　丁東水(增雲笈七籖葛璝化周回巖巒左右嵌穴有二/十四峯八十一洞有丁東水出於崖腹乆旱不)
　(竭每年三月三日蠶市之辰衆逾萬/人宿止山内飲食之外水常有餘)
　盪邪齋(原靈寳經三月/三日修盪邪齋)
　僧伽示滅(増傳燈録泗州僧伽大師者景龍二年中宗/遣使迎至輦轂命住大薦福寺三年三月三)
　(日大師示滅敕令就薦福寺漆身起塔忽臭氣滿城帝/祝送師歸臨淮言訖異香騰馥帝問萬回曰僧伽大師)
　(何人耶曰觀/音化身耳)
　佛法大意(增傳燈録道巘禪師上堂僧問如何是佛法/大意師曰古人豈不道今日三月三僧曰學)
　(人不會師曰止止不/湏説我妙法難思)
御製上巳日再登金山詩晴和逢上巳况在大江濵正是
　回鑾日揮豪記此辰
　沈約三月三日詩(原麗日屬元巳年芳其在斯/開花已匝樹流鶯復滿枝)
　張説舟中和蕭令詩(増暮春三月日重三春水桃花滿/禊潭廣樂逶迤天上下仙舟揺衍)
　(鏡中/酣)
　王維奉和上巳望春亭觀禊飲詩(増渭水明秦甸黄山/入漢宫君王來祓禊)
(㶚滻亦/朝宗)
孟浩然上巳日洛中寄王九迥詩(原卜洛成周地浮杯/上巳筵鬬雞寒食下)
(走馬射堂前垂栁金堤合平沙翠/幕連不知王逸少何處會羣賢)
白居易三月三日詩(増畫堂三月初三日絮撲紗忩燕/拂簷蓮子數杯嘗冷酒柘枝一曲)
(試春衫階臨池面勝㸔鏡戸映花叢當下/簾指㸃樓南玩新月王鈎素手两纎纎)
歐陽修三日赴宴口占詩(原賜飲初逢禊節佳昆明新/漲碧無涯九門寒食多逰騎)
(三月春隂正飬花共喜流觴修故事自憐霜鬢/惜年華鳳城殘照歸鞍晚禁籞無風栁自斜)
初四日
五等賜第(増宋史選舉志淳化三年三月四日帝御崇/政殿試進士詔糊名考校定為五等第一至)
(苐二等賜及第第三第四/賜出身第五賜同出身)
刋新唐書(増玉海皇祐三年三月四日詔知亳州宋/祁授集賢殿修撰就任刋定新編唐書)
范成大三月四日驟暖詩(增日脚融清晚氣暄睡餘初/覺薄羅便如何栁絮沾泥處)
(煖似槐隂/轉午天)
初五日
裴璘牡丹詩(原南部新書長安三月五日㸔牡丹奔走/車馬半月裴璘題於佛堂虗壁云長安豪)
(貴惜春殘争賞先開紫牡丹别有玉杯承露冷無人肯/向月中㸔大和中敬宗見之因令宫嬪諷念及暮此詩)
　(滿六/宫矣)
　禹生日(增會稽志三月五日俗傳禹生之日禹廟逰人/最盛無貧賤富貴傾城俱出士民皆乗畫舫丹)
　(堊鮮明酒樽食具甚盛賔主列坐前設歌/舞春欲盡數日逰者益衆至立夏方止)
　李羣玉三月五日陪裴大夫泛長沙東湖詩(增上巳餘/風景芳辰)
　(集逺坰綵舟浮滉蕩繡轂下娉婷林樹回葱蒨笙歌轉/杳𡨕湖光迷翡翠草色醉蜻蜓鳥弄桐花日魚翻榖雨)
　(萍從今留勝㑹/誰肯盡蘭亭)
　初六日
　詳定孝經(増宋會要開寳七年三月六日詔孝經德教/所先頃來獨宗孔氏鄭氏遺㫖今則無文令)
　(儒官詳定所長/令明經者習讀)
　賞花後苑(增玉海淳化五年三月六日宋太宗召近臣/賞花宴後苑上臨池釣魚命羣臣賦詩應制)
　(三十九人上亦賦詩以賜宰相吕蒙正等/因習射上中的者六張樂飲酒羣臣盡醉)
　蘓林被召(増雲笈七籖蘇林濮陽曲水人少禀異操訪/真彌篤漢宣帝神爵二年三月六日告季通)
　(曰我昨被元洲召為真命上卿太極中/候大夫與汝别比明旦冉冉西北而去)
　渡江求兄(増雲笈七籖茅盈二弟固衷在官聞盈白日/昇仙並棄官以漢元帝永光五年三月六日)
　(渡江求兄/於東山)
御製三月初六日告祭
　福陵恭述十韻瑞靄鍾靈闕晴烟繞閟宫萬山皆拱北百
　　水盡洄東夭矯盤峰秀紆廻磴道通俯㸔環衆象遥睇
　　極髙崇松栢丸丸直岡巒面面同恢宏思
祖烈建樹夲神功戰術無前略謨謀啓後衷揮蛇曾握劍定
　　鼎有遺弓展禮威儀整申誠爼豆豐車書叨繼統藐爾
　　媿微躬
　　初七日
　　水閣垂釣(増玉海景德四年三月七日乙/巳曲宴後苑初臨水閣垂釣)
　　夢詩公案(増志林崇寕元年元日粥罷昏睡夢中忽作/一詩既覺輙能記之曰無頼東風試怒號共)
　　(乗一葉傲驚濤不知両岸人皆愕但覺中流笑語髙三/月七日偶與瑩中濟湘江是日大風當㫁渡而瑩中必)
　　(欲宿道林小舟掀舞向浪中両岸聚觀膽落而瑩中笑/聲愈髙余細繹夢中詩以告瑩中瑩中曰此叚公案三)
　　(十年後大/行叢林也)
　　御試舉人(增續文獻通考元仁宗皇慶二年三月初四/日中書省奏准以初七日御試舉人於翰林)
　　(國史院定委監/試官及諸執事)
　　初八日
　　學士尋勝(増唐詩紀亊中宗景龍四年三月八日令學/士尋勝同宴於禮部尚書竇希玠亭賦詩張)
　(説為/之序)
　賞花開宴(增玉海祥符四年三月八日車駕駐西京命/從臣射於後苑淑景亭移宴長春殿帝作賞)
　(花開/宴詩)
　紫牡丹(原如臯志宋淳熙三年春如臯縣孝里荘園牡/丹一夲無種自生明年花盛開乃紫牡丹也杭)
　(州推官某見花甚愛欲移分一株掘土尺許見一石題/曰此花瓊鳥飛來種只許人間老眼㸔遂不敢移以是)
　(郷老誕日值花開時必往宴為夀惟李嵩/三月八日生自八十㸔花至一百九嵗)
　李八百昇仙(増集仙録李脱仙居蜀金堂山修道蜀人/歴代見之大約八百餘年因號李八百後)
　(於什邡仙居山/三月八日昇天)
御製三月初八日告祭
昭陵恭述十二韻盛德兼三代威名定四方文謨眞顯赫
　武烈實飛揚包并收羣國虛謙集衆長網羅來俊彦締
　造闢洪荒卜世周垂厯開基漢啓疆靈山佳氣㢠
寢廟瑞雲張曠逺臨平陸幽深逼上蒼汗嘗趨石馬歌欲
　奏芝房洱海銷兵戰炎陬絕叛狂功成昭黙佑告祀肅
　誠將微念通層構含情望兩廂千官遵大典進退盡鏘
　鏘
初九日
求芝草(増抱朴子欲求芝草入名山必以三月九日乃/山開出神藥之月也到山湏六隂日明堂之時)
(帯靈寳符牽白犬抱白雞以白塩一斗及開山符檄/著大石上執吴堂草一把以入山山神喜必得芝也)
髙昌寒食(原髙昌行紀髙昌國用開皇/七年歴以三月九日為寒食)
祭靈山祠(増續文獻通考靈山祠在瓊州府靈山所祀/之神有六曰靈山香山瓊崖通濟定邊班師)
(洪武中命有司嵗/以三月九日祭)
張玉蘭飛昇(増傳仙録張玉蘭者天師之孫靈真之女/也今益州温江女郎觀三月初九日是玉)
(蘭飛昇之日郷/里常設齋祭之)
尹真人上昇(增神仙傳真人姓尹氏名道全天水人也/以晋懐帝元嘉元年三月九日有白雲起)
(于室中三日不散散時視之已/失真人所在但聞香氣襲人)
初十日
分十道(増唐會要正觀元年三月/十日始分天下為十道)
流杯詩(増玉海祥符七年三月十日乙未召輔臣賜宴/翔鸞閣又臨曲水浮觴小黄門奏樂帝作流杯)
(詩/)
鳯棲合歡木(增玉海端拱元年廣州言清逺縣有合歡/木髙百餘尺今年三月十日有鳳髙六尺)
(栖集其上衆禽從之木下/生芝草三莖畫圗來獻)
　賦花㳺曲(増楊維楨花㳺曲序至正戊子三月十日偕/茅山貞居老仙玉山才子烟雨中逰石湖諸)
　(山老仙為妓者璚英賦㸃綘脣詞已而午霽登湖上山/歇寳積寺行禪師西軒老仙題名軒之壁璚英折碧桃)
　(下山予為賦花㳺/曲而玉山和之)
　張道陵拜司空(增雲笈七籖張道陵延和元年/三月十日辛丑詔書拜為司空)
　李商隠三月十日流杯亭詩(增身屬中軍少得歸木蘭/花盡失春期偷隨栁絮到)
　(城外行過水/西聞子規)
　十一日
　詳録方物(增玉海唐貞觀十一年三月十一日詔以逺/夷各貢方物其草木雜物有異常者所司其)
　(詳録/焉)
　麥生日(增嘉定縣志三月十/一日為麥生日喜晴)
御製三月十一日雪中詣
永陵告祭詩峯巒疊疊水層層王氣氤氲䕶
永陵蟠伏諸山成虎踞飛騫衆壑佐龍騰雲封草木橋園
　古雪擁松楸輦路升一自遷岐基盛業深思遺緒媿難
　承
　十二日
禮部選士(増玉海開元二十四年考功郎李昻為舉人/詆訶帝以員外郎望輕三月十二日移貢舉)
(於禮部以侍郎主之/禮部選士自此始)
幸金鳯園(增玉海建隆四年三月十二日幸金鳳園召/符彦卿等習射帝七發皆中的彦卿等進馬)
(稱賀賜從臣/名馬銀噐)
十三日
簡縣令(增唐會要天寳九載三月十三日敕文學政事/異科良宰豈必文人自今簡縣令勿限以書判)
(及循/資格)
賜宴改日(原容齋續筆文宗開成元年歸融為京兆尹/時两公主出降府司供帳事繁又逼近上已)
(曲江賜宴奏請改日上曰去年重陽取九月/十九日未失重陽之意今改取十三日可也)
長春節(増金史宣宗紀興定元年三月庚寅長春節宋/遣使來賀又后妃紀大定三年三月十三日宣)
(宗/生)
十四日
頒五經正義(增唐會要永徽三年三月十四日詔太尉/趙公無忌等刋正五經正義頒于天下以)
(為定/式)
舉逸民(增玉海隆興元年三/月十四日詔舉逸民)
上稽古録(增玉海元祐元年三月十四日司馬光上言/人主不可不觀史善者可為法不善者可為)
(戒載籍浩博宜提其綱目撮其精英欲以稽古録送正/字范祖禹校對繕寫俟讀寳訓畢取此書進讀令侍讀)
(隨文觧釋以資稽/古之萬一從之)
修三史(增輟耕録至正二年春三月十有四日上御咸/寧殿中書右丞相托克托奉命史臣纂修宋遼)
(金三/史)
白居易春夜宿直詩(增三月十四夜西垣東北廊碧梧/葉重叠紅藥樹低昻月砌漏幽影)
(風簾飄暗香禁中無/宿客誰伴紫微郎)
黄庭堅次韻宋楙宗三月十四日到西池都人盛觀翰
林公出逰詩(增金絨繋馬曉鶯邊不比春江上水船人/語車聲喧法曲花光樓影倒晴天人間化)
(鶴三千嵗海上㸔羊十九年還作/遨頭驚俗眼風流文物屬蘓仙)
十五日
懸魚(增謝承後漢書羊續為南陽太守好啖生魚府丞/焦儉以三月望餉鯉魚一頭續不為意受而懸之)
(於庭少有皮骨明年三月儉復致一魚/續出昔枯魚以示儉遂終身不復食)
散天香花(增水經注淨飯王太子以三月十五日夜出/家四天王來迎各捧馬足爾時諸神天人側)
(塞空中散/天香花)
賞花賦詩(増宋史禮志太平興國九年三月十五日詔/宰相近臣賞花於後苑帝曰春氣暄和萬物)
(暢茂四方無事朕以天下之樂/為樂宜令侍從詞臣各賦詩)
　殿試(增續文獻通考國初凡士舉于禮部者以三月朔/日御殿而親試之謂之殿試後率以三月十五日)
　(間以他/事更日)
　投弓矢(増鶴慶府志峯頂山在城東十七里崒嵂處有/佛祠郡人以嵗三月之望乞子投弓矢山中)
　遊聚景園(増而湖志餘淳熙六年三月十五日車駕過/宫請太上太后遊聚景園至錦壁賞牡丹知)
　(閤張掄進壺中天詞太上/嘉賜金杯盤法錦數事)
御製春日内苑賜宴詩并序己未三月律應姑洗望日之
　吉賜内閣大臣及侍衞宴於内苑時乃玩花於綘雪玉
　樹含風浮杯於西齋金池漾月飲酒樂甚因率題四韻
　以示羣臣春深内苑裡珍席宴羣臣蝶向䨇檐舞花飛
　複閣新和羮期上佐調鼎協洪鈞簫鼓歡無極芳年醉
　此辰
　白居易春日閒居詩(増是時三月半花落庭蕪緑/舍上晨雞鳴窗間春睡足)
　十六日
　贈黄明府詩(増唐詩紀事元稹序畧元和四年三月奉/使東川十六日至褒城東數里遙望驛亭)
　(前有大池樓榭甚盛逡廵有黄明府見迎瞻其形容彷/彿似識問其前銜即曩日逃席黄丞也説向前事與之)
　(盡歡作贈黄明府詩曰昔年曽痛飲黄令困飛觥席上/當時走馬前今日迎依稀述姓氏積漸識平生故友身)
　(皆逺他鄉/眼暫明)
　西京大酺(增玉海祥符四年三月十六日己丑御/五鳯樓觀酺作西京大酺七言詩二首)
　黄姑浸種(原通考十六日乃黄姑浸種日西南風主大/旱髙鄉人見此風即懸百文錢于簷下風力)
　(能動則舉家失聲相告風/愈急愈旱又主桑葉貴)
　十七日
　冊禮嶽瀆山海(增通典唐天寳十載以東海為廣徳王/南海為廣利王西海為廣潤王北海為)
　(廣澤王分命卿監諸嶽瀆及山/取三月十七日一時備禮兼冊)
　賜九經及第(增玉海雍熙二年三月十七日試九經第/為三等五經王從善併注誦之賜九經及)
　(第/)
　十八日
皇帝萬壽聖節
　十哲坐像(增玉海開元八年三月十八日司業李元瓘/奏先聖廟為十哲像以顔子配則配像當坐)
　(今乃立餘弟子列像廟堂不與享而范甯等皆從祀請/釋奠十哲享於上而圖七十二子于壁曽參以孝受經)
　(于夫子請享之如二十二賢乃詔十哲為坐像悉預祀/曽參特為之像坐亞之圖七十弟子及二十二賢於廟)
　(壁/)
　茅君山(原雲笈七籖茅盈歸句曲邦人因改句曲為茅/君之山漢平帝元壽二年大帝授盈為司命東)
(卿上真君臨去告二弟曰吾今去矣要當一年再來此/山三月十八日期要吾師及南岳太虚赤真人遊盼於)
(二弟之處也應天府志小茅有五雲峯昔茅君以三/月十八日駕五色雲八景輿延佇峯頭逾時乃去)
火山禹廟(增名勝志火山在河曲縣西五里山髙四五/丈黄河過此如遇覆釜河流為之曲折云山)
(有禹廟在河東岸巨石上水不/能侵有司以三月十八日致祭)
白龍生日(增嘉興府志十八日龍湫山與呉之/陽山多雲霧雷雨俗傳為白龍生日)
祭黄石公(增兗州府志榖城山一名黄山山巔有石巋/然數丈其色正黄故曰黄石史記黄石公出)
(一編書授張良曰讀是則為王者師後十三年見我濟/北榖城山下黄石即我也他日良扵山下果得黄石祀)
(之後人立祠嵗以/三月十八日致祭)
望春亭(増名勝志元城縣城南有亭曰望春亭韓魏公/始就築三月十八日宴㑹有此日傾城樂御河)
(之/句)
三祖受具(增𫝊燈録有一居士年踰四十不言名氏聿/來設禮而問慧可大師師深器之即為剃髪)
(云是吾寳也宜名僧璨其年三月十八日於光福寺受/具大師乃告曰逹磨菩提逺自竺乾以正法眼藏宻付)
(于吾吾今授汝并逹磨信/衣汝當守䕶無令斷絶)
溫庭筠三月十八日雪中作(増芍藥薔薇語早梅不知/誰是豔陽才今朝領得春)
(風意不復饒/君雪裏開)
十九日
上古籥(増玉海宣和三年三月十九日樂工張從寳上/古籥一管自陳世習其藝按之以聲悉協音律)
(大少正聲律吕咸/備乞頒行從之)
講孟子(増玉海紹興十六年三月十九日講孟/子賜講官鞍馬象笏金硯水瓶筆墨)
破琴夢(增蘇軾破琴詩引元祐六年三月十九日予自/杭州還朝宿呉淞江夢長老仲殊挾琴過予彈)
(之有異聲就視琴頗損而有十三絃予方嘆息不已殊/曰雖損尚可脩曰奈十三絃何殊不答誦詩云度數形)
(名夲偶然破琴今有十三絃此生若遇邢和璞方信秦/箏是響泉予夢中了然識其所謂既覺而忘之明日晝)
(寢復夢殊來理前語再誦其詩方驚覺/而殊適至意其非夢也問之殊盖不知)
二十日
幸金眀池(増東京夢華録三月開金明池車駕臨幸往/往取二十日諸禁衛班直簪花披錦繡撚金)
(線衫𫀆金帶勒帛之𩔖結束競逞鮮新出内府金鎗/寳裝弓劍龍鳯繡旗紅纓錦轡萬騎爭馳鐸聲震地)
天倉開(原遵生八牋三月二十日/天倉開日宜入山修道)
張説三月二十日詔宴樂遊園詩(増樂遊形勝地表裏/望郊宫北闕連天頂)
(南山對掌中皇恩貸芳月旬宴美成功魚戲芙蓉水鶯/啼楊柳風春光看欲暮天澤戀無窮長䄂招斜日留光)
(待曲/終)
白居易三月二十日醉中留别詩(增春𥘉携手春深散/無日花間不醉狂别)
(後何人堪共醉猶/殘十日好風光)
二十一日
䕶花旛(增酉陽雜爼天寳中處士崔元㣲洛東有宅時/春季夜間風清月朗三更後有女伴十餘人青)
(衣引入自稱楊氏李氏陶氏一緋衣小女姓石名阿措/曰欲到封十八姨坐未定報封家姨來色皆殊絶滿座)
(芬芳襲人命酒各歌以送之封十八姨輕佻翻酒汚阿/措衣阿措作色拂衣而起明夜阿措來言曰諸女伴皆)
(住苑中每歳多被惡風所撓居止不安常求十八姨相/庇昨阿措不能依囘應難取力處士倘不阻見庇亦有)
(㣲報耳元㣲曰某有何力得及諸女阿措曰但求處士/每嵗歳日與作一朱旛上圖日月五星之文于苑東立)
(之則免難矣今嵗已過但請至此月二十一日平旦㣲/有東風即立之庻可免也元微許之依其言至此日立)
(旛是日東風振地自洛南折樹飛沙而苑中繁花不動/乃悟諸女姓楊姓李及顔色衣服之異皆衆花之精也)
(阿措即安石榴封十八姨乃風神也後數夜楊氏軰復/至媿謝各裹桃李花數斗勸崔生服之可延年却老至)
(元和初元/㣲猶在)
上慶歴聖德頌(增文鑑三月二十一日仁宗御紫/宸殿朝百官石介上慶歴聖徳頌)
海雲摸石(原嵗華紀麗譜三月二十一日出大東門宴/海雲山鴻慶寺登衆春閣觀摸石蓋開元二)
(十三年靈智禪師以是日歸寂邦人敬之入山修禮因/而成俗山有小池士女探石其中以占求男之祥韓絳)
(遊鴻慶院詩方塘探/子石髙閣㑹賔簪)
二十二日
瑞竹(增玉海皇祐三年三月二十二日甲戌召輔臣兩/制館閣官觀後苑瑞竹其竹一本兩莖多為賦頌)
(以/獻)
瓊林宴(增玉海淳化三年三月二十二日宴/新進士於瓊林苑御製詩三首賜之)
二十三日
吉祥寺觀花(增蘇軾牡丹記序熙寧五年三月二十三/日余從太守沈公觀花於吉祥寺僧守璘)
(之圃圃中花千本其品以百數酒酣樂作州人大集金/槃綵籃以獻於坐者五十有三人飲酒樂甚素不飲者)
(皆醉自輿臺皁𨽻皆插/花以從觀者數萬人)
娑婆樹子(增吳興掌故至正壬辰春三月二十三日湖/州黒氣亘天雷電以雨有物若果核與雨雜)
(下五色間錯光瑩堅固破而食/之若松子仁人皆云娑婆樹子)
二十四日
尚齒會(增白居易集會昌五年三月二十四日胡吉劉/鄭盧張等六賢皆多年壽子亦次焉於東都敝)
(居履道坊合尚齒之㑹七老相顧既醉且歡静而思之/此㑹希有因各賦七言六韻詩一章以記之或傳諸好)
(事/者)
金芝生(增玉海隆興二年三月二十四日徳壽宫康壽/殿生金芝十有二莖宰臣皆賀御製七言詩有)
(永將四海奉/䨇親之句)
上簡子塜(増名勝志邯鄲縣石子岡有趙簡子塜北轅/録云嵗三月二十四日邑人空巷上簡子塜)
(以為/故事)
二十五日
祭五星壇(增玉海唐天寳十四載三月時雨未降二/十五日令給事中王維等分祭五星壇)
聖廟植圭(增玉海祥符二年三月二十五日庚辰賜兗/州曲阜文宣王廟植圭先是以木為圭至是)
(始易/以玉)
二十六日
幸玉津園(增玉海淳熙十二年三月二十六日車駕宿/戒幸玉津園命下大雨將曉有晴意已而天)
(宇豁然洪邁進詩歌詠翌日賜聖製云比幸玉津園縱/觀春事適霽色可喜卿有詩来上因俯同其韻春郊柔)
(緑遍桑麻小駐芳䦨覧物華應信吾心非暇逸頓囘晴/意絶咨嗟每思富庶將同樂敢務遊畋漫自誇不似華)
(清當日事五家車騎爛如花洪邁詩五更猶自雨如麻/無限都人仰翠華翻手作雲方悵望舉頭見日共驚嗟)
(天公的有施生妙帝力堪同造物誇/上苑春光無盡藏可須羯鼓更催花)
二十七日
宴麗正殿(增唐明皇春晩宴兩相及禮官麗正殿學士/詩序隂陽代謝日月相推豈可使春色虚捐)
(韶華並歇乃置㫖酒命英賢有文苑之髙才有掖垣之/良佐舉杯稱慶何樂如之同吟湛露之篇宜振凌雲之)
(藻於時嵗在乙丑開元十三年三月二十七日詩野霽/伊川緑郊明鞏樹紅冕旒多暇景詩酒㑹春風張說春)
(晚侍宴麗正殿詩庭柳餘春駐宫鶯/早夏催喜承芸閣宴幸奉柏梁杯)
睿聖廟市(增嵗華紀麗譜三月二十七日大西門睿聖/夫人廟前蠶市初在小市橘田以禱雨而應)
(移於/廟前)
觀騎樓(增名勝志諸葛營南有東岳廟祠前有觀騎樓/俗以三月二十七日迎神賽會俠少之徒聚此)
(走馬賭勝觀者咸/登此樓上下如市)
楊萬里三月二十七日送春詩(增只餘三日便清和儘/放春歸莫恨他落盡千)
(花飛盡絮留春/肯住欲如何)
二十八日
東嶽生辰(增乾淳嵗時記三月二十八日東嶽生辰蠡/海集東嶽生於三月二十八日天三生木地)
(八成之含兩儀之氣於其中也二十八者四七也四七/乃少陽位也帝京景物畧三月二十八日東嶽仁聖帝)
(誕傾城趨齊化門鼓樂/旗幢為祝觀者夾路)
白居易三月二十八日贈周判官詩(増一春惆悵殘三/日醉問周郎憶得)
(無桺絮送人鶯勸酒/去年今日到東都)
二十九日
赤光照塔(増續文獻通考法楷青州人仁壽置塔奉敇/送舍利於曹州見佛半身白面如玉舍利轝)
(前佛頂之上黄赤花起三月二十九日夜降甘露赤光/流照逹於塔所屢有花木樓臺著見楷具列聞帝大悅)
(令圖示/海外)
蘇軾三月二十九日作(增南嶺過雲開紫翠北江飛雨/送凄凉酒醒夢囘春盡日閉門)
(隐几坐/燒香)
三十日
卒蠶(増禮嵗既單矣世婦卒蠶奉繭以示于君遂/獻繭於夫人注嵗單謂三月月盡之後也)
禳陰氣(增隋書禮志季春晦儺磔牲/于宫門及城四門以禳陰氣)
白居易三月三十日題慈恩寺詩(増慈恩春色今朝盡/盡日裵囘倚寺門惆)
(悵春歸留不得紫/藤花下漸黄昏)
白居易送春詩(増三月三十日春歸日復暮/惆悵問春風明朝應不住)
賈島三月晦日贈劉評事詩(増三月正當三十日風光/别我苦吟身共君今夜不)
(湏睡未到曉/鐘猶是春)
　　政典
青陽右个(原禮天子居青陽右个/注青陽右个東堂南偏)
薦鞠衣(原禮是月也天子乃薦鞠衣於先帝注鞠/衣黄桑之服疏色如鞠塵象桑葉始生)
命舟牧(原禮命舟牧覆舟五覆五反乃告舟備具于天/子焉注舟牧主舟之官也覆反舟者備傾側也)
薦鮪(原禮天子始乗舟薦鮪于寢廟疏大者為王鮪小/者為鮛鮪似鱣長鼻體無鱗甲増周禮春獻王鮪)
(疏謂季春三月春鮪新来云獻者獻于廟之寢月令章/句暮春天子始乗舟者陽氣和暖鮪魚時至將取以薦)
(寢廟故因是乗/舟禊于名川也)
祈麥實(原禮乃為麥祈實注於含秀求其成也増夏小/正祈麥實傳麥者五榖之先見者故急祈而記)
(之/也)
發倉廩(原禮天子布徳行惠命有司𤼵倉廩賜/貧窮振乏絶疏榖藏曰倉米藏曰廩)
開府庫(原禮開府庫出幣帛周/天下注周謂給不足也)
聘名士(原禮勉諸侯聘名士禮賢者増髙士𫝊序詩人/𤼵白駒之歌春秋顯子臧之節故月令以季春)
(聘名士禮賢者然則/髙尚之士王政所先)
命司空(原禮是月也命司空曰時雨將降下水上騰循/行國邑周視原野修利隄防道逹溝瀆開通道)
(路毋有障塞増呂氏春秋姑洗之月逹/道通路溝瀆修利申之此令嘉氣趣至)
禁傷鳥獸(原禮田獵罝罘羅網畢翳餧獸之藥毋出九/門注為鳥獸方孚乳傷之逆天時也獸罟曰)
(罝罘鳥罟曰羅網小而柄長謂之畢翳射者所以自隐/也凡諸罟及毒藥禁其出九門明其常有時不得用耳)
命野虞(原禮是月也命野虞毋伐桑柘注愛/蠶食也野虞謂主田及山林之官)
勸蠶事(原禮后妃齋戒親東鄉躬桑禁婦女毋觀省婦/使以勸蠶事注后妃親採桑示帥先天下也東)
(鄉者鄉時氣也是明其不常留養蠶也留養者所卜夫/人與世婦婦謂世婦及諸臣之妻也女外内子女也毋)
(觀去容飾也婦使/縫線組紃之事)
分繭稱絲(原禮蠶事既登分繭稱絲效功以共郊廟之/服無有敢惰注登成也敇往蠶者蠶畢將課)
(功以勸/戒之)
命工師(原禮是月也命工師令百工審五庫之量金鐡/皮革筋角齒羽箭幹脂膠丹漆母或不良注工)
(師司空之屬官也五庫藏此諸物/之舍也量謂物善惡之舊法也)
監工日號(原禮百工咸理監工日號毋悖於時毋或作/為淫巧以蕩上心注於百工皆理治其事之)
(時工師則監之日號令之戒之以此二事也百工作器/物各有時逆之則不善淫巧謂偽飾不如法也蕩謂動)
(之使生/奢泰也)
大合樂(原禮是月之末擇吉日大合樂天子乃帥三公/九卿諸侯大夫親往視之注大合樂者所以助)
(陽逹物風/化天下也)
遊牝於牧(原禮是月也乃合累牛騰馬遊牝於牧疏累/牛謂相累之牛騰馬相騰逐之馬以季春陽)
(將盛物皆産乳故合此所累之牛相騰之馬/故遊此繫牧之牝於牧田之中就牝而合之)
畢春氣(原禮命國難九門磔攘以畢春氣注此難難隂/氣也陰寒至此不止害將及人所以及人者隂)
(氣右行此月之中日行厯昴昴有大陵積尸之氣氣佚/則厲鬼隨而出行命方相氏帥百𨽻索室敺疫以逐之)
(又磔牲以攘於四方之神所以畢止其災也王居明堂/禮曰季春出疫於郊以攘春氣難乃多切增風俗通月)
(令九門磔禳以畢春氣盖天子之城十有二門東方三/門生氣之門也不欲使死物見於生門故獨於九門殺)
(犬磔禳犬者金畜禳者却也抑金使不害春之時所生/令萬物遂成其性火當受而長之故曰以畢春氣功成)
(而退木/行終也)
鄉射禮(增儀禮鄉射之禮注今郡國行此禮以季春漢/官儀辟雍去明堂三百歩三月於中行鄉射禮)
(張衡東京賦春日載陽合射辟雍設業設虡宫懸金/鏞注言春三月之時與諸侯合射辟雍行禮教也)
始蠶(増夏小正妾子始蠶傳先妾而後子/何也曰事有漸也言自卑事者始也)
頒氷(原夏小正頒氷傳頒冰/也者分冰以授大夫也)
出冰(増左傳古者日在北陸而藏氷西陸朝覿而出之/其出之也桃弧棘矢以除其災注夏三月日在昴)
(畢蟄蟲出而用冰春分/之中奎星朝見東方)
考神納賔(増國語姑洗所以修絜百物考神納賔也/注是月百物修絜故用之宗廟致神納賔)
去兹毒(原管子當春三月萩室熯造鑽燧易火杼井易/水所以去兹毒也注熯謂以火乾也三月之時)
(陽氣盛𤼵易生瘟疫萩木鬱臭以辟毒氣故燒之於新/造之室以禳祓也四時易火至春則取榆栁之火春時)
(之井又當復杼之以易其/水凡此皆去時滋長之毒)
屬親戚(増管子舉春祭塞久禱以魚為牲以糵為酒相/召所以屬親戚也注久禱而未報者當享塞之)
(相召謂因此/時召親賔)
息百長(増管子毋殺畜生毋拊卵毋伐木毋夭英毋拊/竿所以息百長也注拊謂擊剝之也英謂草木)
(之初生也竿笋之初生/也所以生息百物之長)
勸弱民(増管子賜鰥寡振孤獨貸無種與無賦/所以勸弱民注謂勸勉貧弱之人也)
建時功施生榖(増管子𤼵五正赦薄罪出拘民觧仇讐/所以建時功施生榖也注謂及時立農)
(功施力為生榖/凡此皆春令)
官鄉(原准南子三月官鄉注三/月科民户口故官鄉也)
振貸(增漢書文帝紀元年三月詔曰方春和時草木羣/生之物皆有以自樂而吾百姓鰥寡孤獨窮困之)
(人或阽於死亡而莫之省憂為民父母將何如其議所/以振貸之又昭帝紀始元二年三月遣使者振貸貧民)
(毋種/食者)
養老(増漢書文帝紀元年三月詔曰老者非帛不煖非/肉不飽今嵗首不時使人存問長老又無布帛酒)
(肉之賜將何以佐天下子孫孝養其親今聞吏禀當受/鬻者或以陳粟豈稱養老之意哉具為令有司請令縣)
(道年八十已上賜米人月一石肉二十斤酒五斗其九/十已上又賜帛人二疋絮三斤北史魏孝文紀太和二)
(十年春詔畿内七十以上暮春赴京師將行養老禮三/月景寅宴羣臣及國老庶老於華林園詔國老黄耉以)
(上假中散大夫郡守耋年以上假給事/中縣令庶老直假郡縣各賜鳩杖衣裳)
賜租税(増漢書文帝紀十二年三月詔曰道民之路在/於務夲朕親率天下農十年於今而野不加辟)
(嵗一不登民有饑色是從事焉尚寡而吏未加務也吾/詔書數下嵗勸民種樹而功未興是吏奉吾詔不勤而)
(勸民不明也且吾農民甚苦而吏莫之省/将何以勸焉其賜農民今年租税之半)
明堂受計(増漢書武帝紀元封五年三月至泰山明堂/因朝諸侯王列侯受郡國計又天漢三年三)
(月幸泰山明堂因受計注受郡國/所上計簿也若今之諸州計帳)
祠后土(増漢書武帝紀元封六年三月行幸河東祠后/土詔曰朕禮首山昆田出珍物化或為黄金祭)
(后土神光三燭其赦汾陰殊死/以下賜天下貧民布帛人一匹)
勞農勸民(增漢書元帝紀建昭五年三月詔方/春農桑興是月勞農勸民無使後時)
大射(増後漢書明帝紀永平二年三月臨辟雍初行大/射禮注禮季春大合樂所以助陽逹物風化天下)
(其禮今亡天子以大/射郡國以鄉射代之)
立六宗祠(增後漢書安帝紀元初六年三月/庚辰始立六宗祠于洛城西北)
太學石經(増後漢書靈帝紀熹平四年春三月詔/諸儒正五經文字刻石立於太學門外)
祠先蠶(増後漢書禮儀志明帝永平二年三月祠先蠶/禮以少牢唐六典季春吉已享先蠶於西郊)
鄉飲酒(増後漢書禮儀志明帝永平二年三月郡縣道/行郷飲酒於學校皆祀聖師周公孔子牲以犬)
東廵(増魏志明帝紀太和六年三月行東廵所過存問/高年鰥寡孤獨賜榖帛何晏景福殿賦嵗三月東)
(廵狩至於許昌望祠山川考/時度方存問髙年率民耕桑)
講孝經(増晋書穆帝紀升平元年三/月帝講孝經親釋奠於中堂)
田農要月(増宋書孝武帝紀大明二年三月/乙夘以田農要月大官停殺牛)
禁引河(増水經注漢大司馬張仲議曰河水濁清澄一/石水六斗泥而民競引河溉田今河不通利三)
(月桃花水至則河決以其/噎不洩也禁民勿復引河)
順陽布徳(増齊民要術三月冬榖或盡椹麥未熟乃/順陽布徳振贍窮乏務施九族自親者始)
循行營田(増唐書食貨志唐開軍府以扞要衝因隙地/置營田隸司農者嵗三月卿少卿循行治不)
(法/者)
免役(増唐書食貨志凡新附/之户春以三月免役)
賜本科出身(增燕翼貽謀録開寳二年三月詔禮部進/貢士十五舉以上曽經終塲者具名以聞)
(詔曰貢士司馬浦等一百六人困頓風塵潦倒塲屋學/固不講業亦難專非有特恩終成遐棄宜各賜夲科出)
(身/)
賜進士錢(增燕翼貽謀録國初進士期集以甲次髙下/率錢刋小録事遊燕或富而名次卑者所出)
(無幾或貧而名次髙至於假丐熙寧六年三月庚申詔/賜進士及第錢三千緡諸科七百緡為期集費一時歆)
(豔以為/盛事)
衍聖公襲封(增燕翼貽謀録先聖後嗣自先聖封文宣/王而襲爵者封文宣公文宣諡號也諡號)
(非子孫所可襲仁宗至和二年三月/用太常博士祖無擇議改為衍聖公)
御試舉人(増玉海開寳六年三月乙亥日御講武/殿覆試進士宋準等御試舉人自兹始)
習水嬉(増玉海太平興國元年詔以卒三萬五千人鑿/池引金河水注之有水心五殿南有飛梁引数)
(百歩屬瓊林苑每三月初命神/衞虎翼水軍教舟楫習水嬉)
風神廟(増輝縣志風神廟在縣西北三十五里黄水口/崖傍有穴風自内出人以瓦石投之踰時迅猛)
(大作每嵗季/春有司祭禱)
　　民用
蠶月(原詩蠶月條桑取彼斧斨以伐逺揚猗彼女桑増/古採桑辭蠶生春三月春桑正含緑女兒採春桑)
(歌吹當/春曲)
采蘩(增詩小雅采蘩祁祁疏言季春之日其/在野已有采蘩菜之人祁祁然衆多)
具蠶器(原禮具曲植籧筐注時所以養蠶器也曲簿也/植槌也增齊民要術三月令蠶妾具槌持箔籠)
春服(原論語莫春者春服既成疏春服既成衣單祫之/時也增陶潛時運詩序時運游暮春也春服既成)
(景物斯和偶影/獨遊欣慨交心)
攝桑(原夏小正攝桑傳桑/攝而記之急桑也)
種大豆(增汜勝之書三月榆莢時有雨髙田可種/大豆土和無塊畝五升土不和則益之)
種禾(増汜勝之書種禾無期因地為時三月榆莢時雨/膏地強土可種禾薄田不能糞者以蠶矢雜禾種)
(種之則/禾不蟲)
桃杏盛(原四民月令三月桃花盛人候時而種/也又三月杏花盛可菑沙白輕土之田)
田候(増説文辰者農之時也/故農字從辰田候也)
蚖蠶(增永嘉記蚖珍三月既績出蛾取卵七/八日便剖卵蠶生多養之是為蚖蠶)
種荏蓼(増齊民要術三月可種荏蓼荏性甚易生蓼尤/宜水畦種也荏収子壓取油可以煮餅蓼可為)
(齎以/食莧)
種紫草(原齊民要術紫草性不耐水必須髙田三月種/之耬耩地逐壟手下子下訖勞之鋤如榖法唯)
(浄唯佳其壟/底草則㧞之)
種稉稻(増齊民要術三月可種稉/稻美田欲稀薄田欲稠)
種甘蔗(増齊民要術家法政/曰三月可種甘蔗)
種地黄(増齊民要術種地黄法湏黒良田五徧細耕三/月以上旬為上時中旬為中時下旬為下時一)
(畝下種五石其種還用三月中/掘取者逐犁後如禾麥法下之)
種薑(増齊民要術薑宜白沙地少與糞和熟耕如麻地/不厭熟縱横七徧尤善三月種之原羣芳譜薑宜)
(清明後三日種濶一歩作畦横作壠壠相去一尺深五/六寸壠中安薑一尺一科帶芽大三指蓋土三寸覆以)
(蠶沙芽出後有草即耘漸漸以土盖之已後/壠中却令髙不得去土為其芽向上長也)
種蘭香(増齊民要術三月中候/棗葉始生乃種蘭香)
種栗(原齊民要術栗初熟出殻即裹埋著/濕土中至春三月悉芽生出而種之)
種藍(原齊民要術藍地欲得良三徧細/耕三月中浸子令芽生乃畦種之)
警設守備(增齊民要術三月蠶農尚閑可利溝瀆葺治/牆屋修門戸警設守備以禦春饑草竊之寇)
鉸白羊(増齊民要術白羊三月得草力毛牀動則鉸之/注鉸訖於河水之中淨洗羊則生白浄毛也)
賣葵(増齊民要術春煖草生葵亦俱升三月初葉大如/錢逐穊處拔大者賣生一升葵還得一升米日日)
(常拔看稀稠/得所乃止)
黍米法酒(増齊民要術黍米法酒預剉麴曝之令極燥/三月三日秤麴三斤三兩取水三斗三升浸)
(麴經七日麴𤼵細泡起然後取黍米三斗三升浄淘炊/作再餾飯攤使冷著麴汁中搦黍令散兩重布盖甕口)
(候米消盡更炊四斗半米酘之第三酘炊米六斗自此/以後每酘以漸和米甕無大小以滿為限酒味醇羙宜)
(合醅飲/食之)
當梁酒(增齊民要術作當梁酒法當梁下置甕故曰當/梁以三月三日日未出時取水三斗三升乾麴)
(末三斗三升炊黍米三斗三升為再餾黍攤使極冷水/麴黍俱時下之三月六日炊米六斗酘之三月九日炊)
(米九斗酘之自此以後任意酘之滿甕便止若欲取者/但言偷酒勿云取酒假令出一石還炊一石米酘之甕)
(還復滿亦/為神異)
秔米酒(増齊民要術秔米酒法三月三日取井花水三/斗三升絹簁麴末三斗三升秔米三斗三升再)
(餾弱炊攤令小冷先下水麴然後酘之七日更酘用米/六斗六升一七日更酘用米一石三斗二升二七日更)
(酘用米二石六斗四升乃止量酒備足便止合醅飲者/不復封泥令清者以盆密盖泥封之經七日便極清澄)
(取清者然/後押之)
三九酒(增齊民要術三九酒法以三月三日収水九斗/米九斗焦麴末九斗先曝乾之一時和之揉和)
(令極熟九日一酘後五日一酘後三日一酘會以隻日/酘不得以偶日也使三月中即令酘足常預作湯甕中)
(停之酘畢輙使五升洗/手蕩甕傾於酒甕中也)
寒食漿(增齊民要術作寒食漿法以三月中清明前夜/炊飯雞向鳴下熟飯於甕中以滿為限數日後)
(便酢中飯因家常炊三四日輙以新炊飯一椀酘之每/取漿随多少即新汲冷水添之訖夏飱漿並不敗而常)
(滿所以/為異)
採珠(原南方草物狀凡採珠常三月用五牲祈禱若/祠祭有失則風攪海水或有大魚在蚌左右)
餌松脂(原千金方三月入大山背隂不見日月松/脂採錬而餌之百日耐寒暑補益五臟)
阿魏(原酉陽雜爼阿魏出北天竺亦出波斯國樹長八/九丈皮色青黄三月生葉葉似䑕耳無花實斷其)
(枝汁出如飴乆/乃堅凝名阿魏)
偏桃(原酉陽雜爼偏桃出波斯國呼為婆淡樹長五六/丈圍四五尺葉似桃而濶大三月開花白色花落)
(結實狀如桃子而形偏其肉苦澀不/可噉核中仁甘甜西域諸國並珍之)
食忌(原酉陽雜爼隐訣言太清外術三月不可食陳葅/增遵尘八牋孫真人曰三月勿食百草心黄花菜)
(又勿食生/葵羊脯)
種果木(増種樹書三月上旬斫取果木好直枝如大胟/指大長五寸許納芋魁中種之或大蔓菁根亦)
(可用勝/種核者)
新婦竹(増筍譜新婦竹出武林山/隂筍則三月而生可食)
慈母竹(增筍譜慈母山竹可為/簫管筍則三月生可食)
蕹菜(増北戸録蕹菜葉如栁三月生/主觧胡蔓草毒胡蔓即野葛也)
龍荔(増桂海花木志龍荔出嶺南狀如小荔枝而肉味/如龍眼其木之身葉亦似二果故名曰龍荔三月)
(開小白花與荔枝同時/熟不可生啖但可蒸食)
泡花(増桂海花木志泡花南人或名柚花春末開蘂圓/而如大珠既拆則似茶花氣極清芳與茉莉素馨)
(相逼番人採以/蒸香風味超勝)
栽種(增洛陽花木記三月上旬/種諸般花子栽百般花)
採菊(原夲草經菊服之輕身耐老三月採葉増玉函方/王子喬變白増年方甘菊三月上寅日採名曰玉)
(英/)
寒具(增本草綱目林洪清供云寒具捻頭也宜禁烟用/即今饊子也以糯粉和麫入少鹽牽索紐捻成環)
(釧之形油/煎食之)
香蘭(增本草綱目香蘭乃香草能辟不祥陸璣詩疏言/鄭俗三月男女秉蕑於水際以自祓除盖蘭以䦨)
(之蕑以閒之/其義一也)
漢蔥(増本草綱目漢蔥春末開花成叢青白色其子味/辛色黒有皺文作三瓣狀収取隂乾可種可栽)
小青(増本草綱目小青生福州三月/生花彼土人當月採葉用之)
菰菜(原本草集觧菰根生水中葉如蒲葦刈以秣馬甚/肥春末生白茅如筍即菰菜也又謂之茭白生熟)
(皆可/啖)
香薷(増本草集觧香薷有野生有家蒔中/州人三月種之呼為香菜以充蔬品)
魚苖(增豫章漫抄今人家池塘所畜魚其種皆出九江/謂之魚苖盖江湖交會之間氣候所鍾每嵗於三)
(月初旬挹取於水其細如髮養之舟中/漸次長成其利頗廣九江設厰以課之)
黎豆(增羣芳譜黎豆一名貍豆野生山中人亦有種/之者三月下種生蔓葉如豇豆但文理偏斜)
白芥(增羣芳譜白芥高二三尺葉青白色為茹/甚美三月開花結角子如梁米黄白色)
芡子(增農政全書秋間芡熟時収取老子以蒲包包之/浸水中三月間撒淺水内待葉浮水面移栽深水)
藊豆(增農政全書藊豆清明日下種/以灰盖之不宜土覆芽長分栽)
莪蒿(增詩疏廣要莪蒿一名蘿蒿生澤田漸洳之處/三月中莖可生食又可蒸食香美味似蔞蒿)
蒠菜(增詩疏廣要菲似葍莖麤葉厚三月中蒸/鬻為茹甘美可作羮爾雅又謂之蒠菜)
刈草踏田(增農桑通訣江南三月草長則刈/以踏稻田嵗嵗如此地方常盈)
種菌子(增四時𩔖要三月種菌子取爛木及葉/於地埋之常以泔澆令濕三兩日即生)
松花餅(增居山雜志松至三月花以杖扣其枝則/紛紛墜落調以蜜作餅遺人曰松花餅)
治屋室(增田家厯三月治/屋室以待霖雨)
風麫(原濟世仁術三月辰日以絹袋盛/麫掛當風處中暑者以水調服)
種芋(增陶朱公書芋一名蹲鴟杭州出者最佳種法先/鋤過地一遍將新黄土拌匀再鋤過然後將芋芽)
(向上密排用草覆盖候生三四葉約髙四五寸三月間/移栽其種有紫白水旱之别水芋種肥田旱芋種區田)
種莧(增陶朱公書三月下旬種於茄畦之/旁同時澆灌紅者味厚白者味清)
艾人(增居家宜忌三月採艾為人/以掛户上備一嵗之灸材)
採桃蘂(原遵生八牋三月採桃花未開蘂隂乾/與桑椹子和臘月豬油塗秃瘡神效)
益肝補腎(原雲笈七籖季春萬物發陳天地俱生陽熾/隂伏卧起俱早是月肝臟氣伏心當向王宜)
(益肝補腎/以順其時)
戍寢寅起(増雲笈七籖三月乾坤氣/閉萬物伏藏戍寢寅起)
趙孟頫三月耕詩(増良農知土性肥瘠有不同時至萬/物生芽蘖由地中秉耒向畎畝忽徧)
(西與東舉家徃于田勞瘁在爾農春雨及時降被野何/濛濛乗兹各播種庶望西成功培根利秋實仰天望年)
(豐但使隂陽和/自然食廩充)
趙孟頫三月織詩(增三月蠶始生纎細如牛毛婉孌閨/中女素手握金刀切葉以飼之擁紙)
(散周邅庭樹鳴黄鳥𤼵聲和且嬌蠶饑當採桑何暇事/遊遨田時人力少丈夫方種苗相將挽長條盈筐不終)
(朝數口望無寒/敢辭終嵗勞)
　　物候
卉木茂美(增詩卉木萋萋疏言季春之/日草之與木已萋萋然茂美)
倉庚和鳴(原詩倉庚喈喈疏言季春/之日倉庚喈喈然和鳴)
桐始華(原禮桐始華吕氏春秋注梧桐是月生葉故曰/桐始華夏小正拂桐芭𫝊拂也者拂也桐芭之)
(時也或曰言桐芭/始生貎拂拂然也)
萍始生(原禮萍始生詩疏廣要蘋今水上浮/蓱也大者謂蘋小者曰蓱季春始生)
戴勝降桑(原禮戴勝降于桑注戴勝織紝之鳥是時恒/在桑言降者若時始自天来重之也增埤雅)
(戴勝一名戴鵀頭上有花毛成勝故曰戴勝三月飛在/桑間盖蠶生之候木草綱目鷑鳩戴勝也三月即鳴今)
(俗謂之駕犁農人以為候五更輙鳴曰架架格格至曙/乃止會稽志戴勝䧏桑遇金日主榖賤張何詩季春三)
(月裡戴勝下桑來映日/華冠動迎風繡羽開)
鳴鳩拂羽(原禮鳴鳩拂其羽注鳴鳩飛且翼相擊趨農/急也夏小正鳴鳩𫝊言始相命也先鳴而後)
(鳩何也鳩者鳴/而後知其鳩也)
田鼠化鴽(原禮田䑕化為鴽注鴽鴾母鶉䳺之屬夏小/正田䑕化為鴽𫝊鴽鵪也變而之善故盡其)
(辭也鴽為䑕變而之不善故不盡其辭也劉基畫貓詩/碧眼烏圓食有魚仰看蝴蝶坐階除春風漾漾吹花影)
(一任東郊/䑕化鴽)
放春(増管子桓公放春三月觀於/野注春物放𤼵故曰放春)
委楊(原夏小正委楊傳/楊則花而後記之)
􁂔鳴(原夏小正􁂔則/鳴𫝊􁂔天螻也)
䍷羊(原夏小正䍷羊𫝊羊有相還之時/其𩔖䍷䍷然記變爾或曰䍷羝也)
牡丹華(原素問清明次五日牡丹華增權徳輿慈恩寺/牡丹花歌澹蕩韶光三月中牡丹偏自占春風)
(時過寳地尋香徑/已見新花出故叢)
其樹李(原淮南子三月其樹李注李/有核在中陰在内陽在外也)
桃花水(增韓詩章句溱與洧方渙渙兮謂三月桃花水/下時原漢書溝洫志來春桃花水盛必羡溢有)
(塡淤反/壤之害)
御製潞河詩瀲灎春波散碧漪白蘋初葉麥初岐潞河三
　月桃花水正是扁舟薦鮪時(增王褒四瀆祠碑銘桃花/春水靈草孤洲王維桃源)
　(行春來盡是桃花水/不辨仙源何處尋)
　榆莢(增春秋元命苞三月榆莢落/原汜勝之書三月榆莢舒)
　農時物生(増説文辰震也三月陽氣動/雷電振民農時也物皆生)
　杏花桑葉(原四民月令三月昏參/星夕杏花盛桑葉白)
　鯉化龍(原三秦記龍門之下每嵗季春有黄鯉魚自海/及諸川争來赴之一嵗中登龍門者不過七十)
　(二初登龍門即有雲雨隨之天/火自後燒其尾乃化為龍矣)
　澤雉啼(原禽經澤雉啼而麥齊注澤雉如/商庚季春之月始鳴麥平隴也)
　西王母棗(增廣志西王母棗大如李/核三月熟在衆果之先)
　青鳥(増荆州記治安郡有鳥焉其形似鵲白尾名為青/鳥常以三月自蒼梧而度羣飛不可勝数)
　海鷗(増南越志海鷗在漲海中隨潮上下常以三月風/至乃還洲嶼生卵頗知風雲若羣飛至岸必風漁)
　(人及渡海者/皆以此為候)
　刺桐(原南方草木狀刺桐其木為材三月三時布葉繁/宻後有花赤色間生葉間旁照他物皆朱殷然三)
　(五房凋則三五復𤼵如/是者竟嵗九真有之)
　驛渚(増水經注江之右岸當鸚鵡洲南有江水/右迤謂之驛渚三月以末水下通樊口水)
鶗鴂鳴(增臨海異物志鶗鴂一名田鵑/春三月鳴晝夜不止音聲自呼)
桐花鳯(增李徳裕畫桐花鳯扇賦序成都夾岷江磯岸/多植紫桐每至春暮有靈禽五色來集桐花以)
(飲朝/露)
紫䤵樹(増酉陽雜爼紫䤵樹出真臘國亦出波斯國樹/長一丈枝條鬱茂葉似橘三月開花白色不結)
(子天大霧露及雨沾濡/其樹枝條即出紫䤵)
草木徹土(增説文注三月陽氣/盛草木生上徹於土)
下羔(增廣雅羊以季春/以後産者為下羔)
一百五(増洛陽牡丹記一百五者多葉白花洛花以榖/雨為開候而此花常至一百五日開最先)
百葉桃(增江隣幾雜志岐府便齋前百/葉桃榖雨後十日實大如拳)
思歸樂(原爾雅翼零陵記曰思歸樂狀如鳩/而惨色三月則鳴其音云不如歸去)
紅荳蔲花(増桂海花木志紅荳蔲花叢生葉痩如碧蘆/春末𤼵初開花有大籜包之籜觧花見一穗)
(數十蘂淡紅鮮妍如桃杏花色蘂重則下垂/如葡萄又如火齊纓絡及剪綵鸞枝之狀)
玉蘂花(增周必大玉蘂辨證䟦玉蘂花苞初甚微經月/漸大暮春方八出鬚如氷絲上綴金粟花心復)
(有碧筩狀𩔖膽瓶其中别抽一英出衆鬚上/散為十餘蘂猶刻玉然花名玉蘂乃在於此)
騎火茶(增五色線龍安有騎火茶最上不在火前/不在火後故也清明改火故曰騎火茶)
一尺黄(増曲洧舊聞牡丹中姚黄花頭面廣一尺芬香/特異禁中號一尺黄予謝范祖平惠花詩云平)
(生所愛曽無倦天遣花王慰吾願姚黄三/月開洛陽曽觀一尺春風面盖記此也)
雅銜草(增溪蠻叢笑紫草爾雅謂之藐廣雅謂之茈䓞/本草云生楚地三月采根陰乾猺人以社前者)
(為佳名/雅銜草)
霜止出秧(原袪疑説農家以霜降前一日見霜則清明/前一日霜止霜䧏後一日見霜則清明後一)
(日霜止五日十日而徃前後同占欲出/秧苖必待霜止每嵗推驗若合符節)
玉蘭花(増羣芳譜玉蘭花九瓣色白微碧香味似蘭故/名叢生一幹一花三月盛開花落從蔕中抽葉)
(特異/他花)
藥楂魚(増名勝志琴髙山隐雨巖是其控鯉上昇之所/巖下有洞洞旁有釣臺臺下水即琴溪也每嵗)
(上已前後數日出小魚/相傳為䖏士藥楂魚)
石榴(增便民圗纂石榴三月間將嫩枝條插肥土中/用水頻澆則自生根根邊以石壓之則多生果)
團黄(增茶譜團黄有一旗二鎗之號言一葉二芽也凡/早取為茶晚取為荈榖雨前後収者為佳粗細皆)
(可用惟在採摘之時天色/晴明炒焙適中盛貯如法)
淨土樹(増一統志西安府鄠縣南八里有浄土樹俗𫝊/西域鳩摩羅什憩此覆其屨土中生兹樹三月)
(開花如/桃花)
　　占驗
愆候(原禮季春行冬令則寒氣時𤼵草木皆肅國有大/恐註丑之氣乘之也肅謂枝葉縮栗又行秋令則)
(天多沈陰滛雨蚤降兵革竝起註戌之氣乗之也又行/夏令則民多疾疫時雨不降山陵不収註未之氣乗之)
(也/)
火風占(增左傳昭公十八年五月火始昏見丙子風梓/慎曰是謂融風火之始也七日其火作乎戊寅)
(風甚壬午大甚宋衛陳鄭皆火註火心星東北曰融風/融風木也木火母故曰火之始從丙子至壬午七日壬)
(午水火合之日故知當大作/按周之五月夏正三月也)
青章(增史記天官書執徐嵗嵗隂在辰星居亥以三月/居與營室東壁晨出曰青章青青甚章其失次有)
(應見軫曰青章/嵗早旱晚水)
蠶占(増齊民要術五行書曰欲知蠶善惡常以三月三/日天隂如無日不見雨蠶大善田家五行清明午)
(前晴早蠶熟午/後晴晚蠶熟)
桑葉貴(增種樹書常以三月三日雨卜桑葉之貴賤諺/云雨打石頭徧桑葉三錢片或曰四日尤甚杭)
(人曰三日尚可四日殺我言四日雨尤貴田家五行三/月初三晴桑葉掛銀瓶雨打石頭斑桑葉錢上□雨打)
(石頭流桑/葉好餧牛)
梨實(增本草綱目梨花如雪六出上已無風則/結實必佳故古語云上已有風梨有蠧)
三卯(増田家五行三月無/三夘田家米不飽)
晴雨占(增田家五行清明無雨少黄梅又雨打紙錢頭/麻麥不見収雨打墓頭錢今年好種田門前插)
(栁青農人休望晴門前/插栁焦農人好作嬌)
蠶麥占(增田家五行榖雨日辰值甲辰蠶麥相登大/喜忻榖雨日辰值甲午每箔絲綿得三斤)
雨調禾熟占(原農政全書清明寒食前後有水而/渾主髙低田禾大熟四時雨水調)
榖雨占(原農政全書榖雨日雨主多雨二麥紅腐/不可食用又主魚生諺云一㸃雨一箇魚)
霜占(原農政全書榖雨前/一兩朝霜主大旱)
虹占(原農政全書三月/虹見九月米貴)
溝底白(增嘉定縣志此月無雨麥乃有秋/諺云三月溝底白莎草變成麥)
落沙(増嘉定縣志三月天多雨黄沙是年食麥者/多嘔黒沙不害沙即霾也土人謂之落沙)
卜蛙聲(原嘉定縣志三月三上巳日聽蛙聲占水旱諺/云田雞呌得啞低田好稻把田雞呌得響田内)
(好牽漿唐詩田家無五/行水旱卜蛙聲是也)
朔値占(増陶朱公書朔日值清明主草木榮茂值榖雨/主年豐風雨主人災百蟲生有雷主五榖熟)
　　雜紀
麟趾褭蹏(增漢書武帝紀太始二年三月詔曰徃者朕/郊見上帝西登隴首獲白麟以饋宗廟渥洼)
(水出天馬泰山見黄金宜改故名今更黄金/為麟趾褭蹏以協瑞焉因以班賜諸侯王)
鸞鳯集(増漢書宣帝紀五鳯三年三月辛丑鸞鳯集長/樂宫東闕中樹上飛下止地文章五色留十餘)
(刻吏民/並觀)
神爵集(增漢書郊祀志宣帝十三年三月幸河東祠后/土有神爵集改元為神爵宋書符瑞志元康四)
(年三月神雀五采以萬數飛過集/長樂未央北宫髙寢甘泉泰畤殿)
旄城門(增李尤旄城門銘旄門值季位/月在辰順陽布惠貧乏是振)
獵鄴西(增典論嵗之暮春勾芒司節和風扇物弓燥手/柔草淺獸肥與族兄子丹獵於鄴西終日手獲)
(麞鹿九雉/兎三十)
佛齒(増佛國記佛齒常以三月中出之未出十日王莊/校大象使一人著王衣服騎象上擊鼓唱言菩薩)
(從三阿僧祗刼種種苦行唱己王便夾道兩邊作菩薩/五百身已来種種變現或作須大挐或作睒變或作象)
(王或作鹿馬如是形像皆彩畫莊校狀若生人然後佛/齒乃出中道而行隨路供養到無畏精舍佛堂上道俗)
(雲集燒香燃燈種種法事晝夜/不息滿九十日乃還城内精舍)
鳯凰里(増宋書符瑞志文帝元嘉十四年三月丙申大/鳥二集秣陵民王顗園中李樹上大如孔雀頭)
(足小髙毛羽鮮明文采五色聲音諧從衆鳥如山雞者/隨之如行三十歩頃東南飛去揚州刺史彭城王義康)
(以聞改鳥所集永/昌里曰鳯凰里)
白麒麟璽(增宋書符瑞志晉建武元年三月己酉丹陽/江寕民虞由墾土得白麒麟璽一紐文曰長)
(壽萬/年)
連理樹(增十六國春秋後秦𢎞始三年春/三月連理樹生於廟庭逍遥園)
玉芝神光(増舊唐書明皇紀天寳七載三月乙酉大同/殿柱生玉芝有神光照殿王維大同殿柱産)
(玉芝龍池上有慶雲神光照殿詩欲笑周文歌宴鎬還/輕漢武樂横汾豈如玉殿生三秀詎有銅池出五雲陌)
(上堯樽傾北斗樓前舜樂動南薰共/懽天意同人意萬嵗千秋奉聖君)
賜學士茶(増金鑾密記翰林當直學/士春晚則日賜成象殿茶)
金明池競渡(增宋史禮志淳化三年三月幸金明池命/為競渡之戲擲銀甌於波間令人泅波取)
(之因御船奏教坊樂岸上都人縦觀者萬/計帝顧視高年皓首者就賜白金器皿)
筠籠賣花(増聞見前錄洛中三月牡丹開於花盛處作/園囿四方伎藝舉集都人士女載酒争出擇)
(園亭勝地上下池臺間引滿歌呼不復問其主人抵暮/遊花市以筠籠賣花故王平甫詩曰風暄翠幕春沽酒)
(露濕筠籠夜賣花東京夢華録是月季春萬花爛熳牡/丹芍藥棣棠木香種種上市賣花者以馬頭竹籃鋪排)
(歌呌之聲清奇可聼晴簾静院曉幕高樓宿酒未醒好/夢初覺聞之莫不新愁易感幽恨懸生最一時之佳况)
賞花釣魚(增聞見後録嘉祐六年三月仁宗皇帝幸後/苑召宰執侍從臺諌館閣以下賞花釣魚中)
(觴上賦詩宰相韓琦以下皆和帝獨稱賞韓/琦輕隂閣雨迎天歩寒色留春送壽杯之句)
彩虹入井(原南部新書永貞二年三月彩虹入潤州大/將張子良宅初入漿甕水盡入井飲之後子)
(良拜金吾/尋厯方鎮)
書門牌(増湘山野錄退傅張鄧公士遜晚春乗安轝出/南熏繚繞都城游金明抵暮指宜秋而入閽兵)
(捧門牌請官位退𫝊止書一闋於牌云閑遊靈沼送春/囘闗吏何須苦見猜八十衰翁無品秩昔曾三到鳯池)
(來/)
賜春賦(増玉海乾道三年三月癸夘賜宰執御製春賦/上曰人主不可不知民事七月之詩陳王業艱)
(難近嘗作春賦倣蘇軾赤壁賦為之大意/言農事方興其時宰臣請窺聖作故賜之)
㑹鞠(増玉海太平興國五年三月戊子會鞠於大明殿/上獲多算御製擊毬五七言詩各一首詔近臣屬)
(和/)
景靈宫牡丹(增玉海天聖四年季春丙午景靈/宫牡丹雙跗共幹詔詞臣為賦)
獲五符(増路史禹聞宛委黄帝書乃吉䄢封白馬/三月庚子登覆鬴探穴獲五符知治水要)
飛英㑹(原誠齋雜記范蜀公居許下於長嘯堂前作酴/醿架每春季花時宴客其下有花墮酒中者飲)
(一大白微風過則舉坐/無遺當時謂之飛英㑹)
百華舞(増採蘭雜志越嶲國有吸華絲凡華著之不即/墮落用以織錦漢時國人奉貢武帝賜麗娟二)
(兩命作舞衣春暮宴於花下時故以䄂拂/落花滿身都著舞態愈媚謂之百華之舞)
種子羊(増樂郊私語大漠迤西俗能種羊凡屠羊用其/皮肉惟留骨以初冬未日埋著地中至春陽季)
(月上未日為吹笳呪語有子羊從土中出凡埋/骨一具可得子羊數隻此盖四生胎外之化也)
海醮(増續夷堅志濟源廟後大池邑人以海子目之獻/酒及㝠錢或他有所供悉投此海池每嵗春莫紙)
(灰從水底出/謂之海醮)
月桂降(增名勝志台州郡署有月桂齋唐垂拱四年三/月夜月中桂子降芳香味甘食之和暢台州司)
(馬孟説冬官侍/郎狄仁傑以聞)
求神芝(増茅君𫝊句曲山有神芝五種求之法當以三/月登山齎金環二雙啟以奉誓如此者三必得)
　(芝草投環/於石間)
　看花局(增續釋常談釋仲殊花品序每嵗禁煙前後置/酒饌以待來賔賞花者不問親踈謂之看花局)
　(故俚語云彈琴/種花陪酒陪歌)
　晉三月折楊栁歌(増汎舟臨曲池仰頭看春花杜鵑緯/林啼折楊栁雙下俱徘徊我與歡共)
　(取/)
　李賀三月樂詞(增東方風來滿眼春花城栁暗愁殺人/複宫深殿竹風起新翠舞衿浄如水光)
　(風轉蕙百餘里暖霧驅雲撲天地軍装宫妓掃蛾淺揺/揺錦旗夾城暖曲水漂香去不歸梨花落盡成秋苑)
　
　
　
　
　
　
　
　
御定月令輯要卷七
　欽定四庫全書卷
御定月令輯要卷八
　　　夏令
　　　　天道
　火王(增易象曰火在天上大有集解荀爽曰/謂夏火王在天萬物竝生故曰大有)
　　凱風(原詩凱風自南吹彼棘心增𫝊/南風謂之凱風樂夏之長養)
　　三星在隅戸(增詩三星在隅箋心星在隅謂四月之末/五月之中人三星在戶箋心星在戸謂五)
　　(月之末六/月之中)
　　丙丁(原禮其日丙丁注丙之言炳也日之行夏南從赤/道長育萬物月為之佐時萬物皆炳然著見而强)
　(大又因以為日名焉漢書律歴志明炳於丙大盛於丁/説文丙位南方萬物成炳然隂氣初起陽氣將虧从一)
　　(入冂一者陽也丁/夏時萬物皆丁實)
　　炎帝祝融(原禮其帝炎帝其神祝融注炎帝大庭氏也/祝融顓頊氏之子曰黎為火官增三禮義宗)
　(火正曰祝融者祝甚也融明也言夏時物氣甚明/也張聿首夏猶清和詩祝融將御節炎帝啟朱明)
　　夏為假(增禮南方者夏夏之為言假也養之長之假之/仁也漢書律歴志夏假也物假大乃宣平釋名)
　(夏假也寛假萬/物使生長也)
　　南薰(原禮昔者舜作五絃之琴以歌南風增家語舜造/南風之詩其詩曰南風之薰兮可以解吾民之慍)
　(兮南風之時兮可以阜吾民之財兮原唐詩紀事文宗/夏日與諸學士聯句曰人皆苦炎熱我愛夏日長柳公)
　(權續曰薰風自南來殿閣生微涼時五學士屬和帝獨/諷公權兩句令題於壁上増張説詩騎仗聯聯環北極)
　(鳴笳歩歩/引南薰)
　朱明(原爾雅夏為朱明注氣赤而光明増漢書禮樂志/朱明盛長旉與萬物桐生茂豫靡有所詘郭璞詩)
　(羲和騁丹衢/朱明赫其猛)
　長贏(原爾雅夏為長贏新論夏之徳炎炎不信/則草木不長草木不長則長贏之徳廢)
　夏雨(增爾雅暴雨謂之涷注今江東呼夏月暴雨為涷/雨原陸機纂要夏雨名綿雨增扶南𫝊金障國入)
　(四月便雨六月/乃止少有晴日)
御製喜雨詩十六韻并序
　朕撫御天下每以民生為念夙興夜寐無時少懈也嵗
　在丁卯自春渉夏藴隆少雨日更增甚麥秋期至農事
　堪憂傳曰龍見而雩謂建巳之月萬物始盛待雨於天
　今當雨不雨或人事之未修朕躬之有過歟亟命重臣
　凡國計憂戚刑名錢榖但有關於民者再三講究有言
　在京臣工鐫級過多皆賜復還可以致雨以及戲館秧
　歌之細事無不曲盡議論迄於五月憂心如焚減膳撤
　　樂端居省過將以明詔布告天下思所以挽回天意詔
　　下旬有餘日或膚雲方集輒阻燥風或微霂纔施旋升
　　杲日昔人遇災而懼側身修行欲銷去之况兹不雨乎
　　朕以凉徳臨億兆之上為民之誠天日可監欲躬詣郊
　　壇致祭諸臣亦以為請因命禮官諏吉具儀齋戒肅穆
　　歩禱
上帝於始齋之晩密雨濡潤祭之日雷雨交作自兹間日而
　　雨遍四郊田野霑足朕先憂而飲食俱廢者為民也既
　　雨之後喜雨而舉手加額者亦為民也今天不遺斯民
　　禱而賜之雨使得不愧三公九卿之請朕之幸矣故賦
　　喜雨詩以抒其懐
　　體國為民事憂勤固在斯驕陽春既盛膏澤夏愆期省
　　刑書每下請雨令頻施雲未油然作風偏颯爾吹芃芃
　　苗欲槁細細草將萎翹首瞻青漢焦心對赤墀圜扉重
　　舉滯旃厦㡬疇咨齋祭祈神鑒精誠只已知誰云天最
　　逺於是聽能卑黙處敬居日恭䖍歩禱時微衷慚上格
大化喜潛移霶霈滋南畆飄瀟遍九逵靉靆隂陽協滂
沱渥澤垂田家還自樂朝野共吟詩從此煩襟滌由來
百志熙願同兹砥礪參贊奉無私
盛陽(増孟子秋陽以暴之注秋陽/周之秋夏之五六月盛陽也)
日徳(原管子南方曰日其時曰夏其氣曰陽陽生火與/氣其德施舍修樂其事號令賞賜賦爵受祿順鄉)
(謹修神祀量功賞賢以動陽氣九暑乃至時雨乃降五/榖百果乃登此謂日徳日掌賞賞為暑注日以昭育為)
(徳/也)
夏雲(原管子藹然若夏之靜雲乃及人之體鵰然若謞/之靜注夏雲之起油然含潤將降其澤及人之體)
(去除熱氣而和順雖有謞躁之人亦皆恬靜增張衡應/間元龍迎夏則陵雲而奮鱗樂時也宋之問詩野含時)
(雨潤山雜/夏雲多)
夏為樂(原尸子夏為樂南方為夏夏興也南任也/是故萬物莫不任興蕃殖充盈樂之至也)
斗柄南指(原鶡冠子斗柄南指天下皆/夏增孝經説斗指午為夏)
陽長萬物(原古三墳夏長/萬物陽之象也)
陽主生物(增越絶書陽者主生萬物方夏三/月之時大熱不至則萬物不能成)
天牢空(增史記天官書赤帝行徳天牢為之空索隱謂/王者行徳以應火精之帝謂舉大禮封諸侯之)
(地則是赤帝行徳夏陽主舒散故天牢為之空則人主/當赦過宥罪者也正義赤帝南方赤熛怒之帝也夏萬)
(物茂盛功作大典則天施徳惠天牢/為之空虛也天牢六星在北斗魁下)
熒惑(增漢書天文志熒惑曰南方夏大禮也視/也禮虧視失逆夏令傷火氣罰見熒惑)
乗離執衡(原漢書魏相傳南方之神炎帝乗離執衡/司夏注火為禮禮者齊齊者平故為衡)
助夏養(増春秋繁露太陽因/火而起助夏之養也)
日行南陸(原易稽覽圖夏日月行東南赤道曰南/陸增陶潛詩重離照南陸鳴鳥聲相聞)
養生百木(原後漢書荀爽傳夫在地為火在天為日在/天者用其精在地者用其形夏則火王其精)
(在天温暖之氣養生百木是其孝也增/韓愈南山詩夏炎百木盛䕃鬱増埋覆)
火養母(增白虎通子養父母何法/法夏養長木此火養母也)
徵聲調(增晉書律厯志火音徵三分宫去一以生其數/五十四屬火者以其徵清事之象也夏氣和則)
(徵聲/調)
黄雀風(增風土記五月風發六月乃止俗號/黄雀風是時海魚變為黄雀故名)
南風鬰蒸(增岳陽風土記岳州北瀕江州郡氣候尤熱/夏月南風則鬱蒸特甚蓋湖南千里無山多)
(得日色故少/隂涼之氣也)
六氣十八候(增埤雅立夏之節初五日螻蟈鳴次五日/蚯蚓出後五日赤箭生次小滿氣初五日)
(吳葵華次五日靡草死後五日小暑至次仲夏芒種之/節初五日螳螂生次五日鵙始鳴後五日反舌無聲次)
(夏至氣初五日鹿角解次五日蜩始鳴後五日半夏生/次季夏小暑之節初五日温風至次五日蟋蟀居壁後)
(五日鷹乃學習次大暑氣初五日腐草為螢次五日土/潤溽暑後五日大雨時行凡此六氣一十八候皆夏氣)
(揚蕃秀/之令)
梅雨(原埤雅江湘二浙四五月間梅欲黄落則水潤土/溽柱礎皆汗蒸鬱成雨謂之梅雨也增瑣碎錄立)
(夏後逄庚日為入梅芒種後逄辰日為出梅唐太宗詩/和風吹綠野梅雨灑芳田杜甫詩思霑道暍黄梅雨敢)
(望宫恩/玉井氷)
㸃蒼積雪(增名山記㸃蒼山綿亘百餘里若屏風然有/十九峯環列内向隂崕積雪經夏不消故亦)
(名雪/山)
舶䑲風(原湧幢小品吳中五六月間梅雨既過必有大/風連數日土人謂之舶䑲風云是舶商請於海)
(神得之凡舶遇此風日行數千里雖猛而不為害四明/錢塘商至夏中畢集者此風致之也増蘇軾詩三旬已)
(過黄梅雨萬里/初來舶䑲風)
　　政典
楅衡(原詩夏而楅衡注秋將嘗祭而夏楅衡/施於牛角以止觸飭其牲言夙戒也)
夏苗(增禮嵗三田疏夏田為苖擇取不孕任者若治苖/去不秀實者原爾雅夏獵為苖注為苖稼除害增)
(沈約均聖論夏/苖取其害榖)
夏不田(增禮嵗三田注三田者夏不田疏以夏是生養/之時故不田公羊公狩于郎注不以夏田者春)
(秋制也以為飛鳥未去於巢走獸未離/於穴恐傷害於㓜穉故於苑囿中取之)
車旂服物(原禮乗朱路駕赤駵載赤旂衣朱衣服赤玉/食菽與雞其器高以麤注菽實孚甲堅合屬)
(水雞木畜時熱食之亦以安性也/麤猶大也器高大者象物盛長)
夏宗(增周禮春官大宗伯夏見曰宗注宗尊也欲/其尊王疏夏南方六服當宗之歲盡來宗)
夏官(增周禮夏官司馬疏象夏所立之官馬者武也言/為武者也夏整齊萬物天子立司馬共掌邦政政)
(可以平諸侯正天下故曰統六師平邦國/唐書百官志光宅二年改兵部曰夏官)
祭先牧(增周禮夏官校人夏祭先牧注先牧始/養馬者疏祭之者夏草茂求肥充也)
頒馬攻特(原周禮夏官校人頒馬攻特注夏通淫之後/攻其特為其蹄齧不可乗用鄭司農云攻特)
(謂騬/之)
庌馬(原周禮夏官圉師夏庌馬注/庌廡也廡所以庇馬凉也)
禁原蠶(原周禮馬質禁原蠶注原再也天文辰為馬蠶/書蠶為龍精龍馬同氣禁蠶以息馬也埤雅再)
(蠶謂之原蠶一名魏蠶今以晚蠶養之/先王之法禁焉俗謂之夏蠶亦曰熱蠶)
夏儲(增國語魯宣公夏濫於泗淵里革斷其罟而棄之/曰古者鳥獸孕水蟲成獸虞於是乎禁罝羅矠魚)
(鼈以為夏槁助生阜也注矠􁎪也槁乾也/夏不得取故於此時􁎪刺魚鼈以為夏儲)
禁網罟(原逸周書禹之禁夏三月川/澤不入網罟成魚鼈之長)
夏五政(原管子夏三月以丙丁之日發五政一政曰求/有功發勞力者而舉之二政曰開久墳發故屋)
(辟故窌以假貸三政曰令禁扇去笠毋扱免除急漏田/盧四政曰求有徳賜布施於民者而賞之五政曰令禁)
(罝設禽獸毋殺飛鳥五/政茍時夏雨乃至也)
火行御(增管子睹丙子火行御天子出令命行人内御/令掘溝澮津舊塗發蔵任君賜賞君子修游馳)
(以發地氣出皮幣命行人修春秋之禮於天下諸侯通/天下遇者兼和然則天無疾風草木發奮鬱氣息民不)
(疾而榮華蕃七/十二日而畢)
祝融為司徒(增管子祝融辨乎南方故使為司徒/夏者司徒也注謂主徒衆使務農也)
賞五徳(增管子夏賞五徳滿爵祿遷官位禮孝弟復賢/力所以勸功也注五徳謂五常之徳賢而有功)
(當復除之/此皆夏令)
夏禁(增管子夏無遏水逹名川塞大谷動土功射鳥/獸注凡此夏之禁又夏政不禁則五穀不成)
審治刑賞(增管子乗夏方長審治刑賞必明經紀陳/義設法斷事以理虚氣平心乃去怒喜)
謹守泉布(增管子大夏帷蓋衣幕之奉不/給謹守泉布之謝物且為之舉)
兵尚㦸(增管子兵尚㦸/象夏物之森聳)
七舉時節(增管子七舉時節君服赤色味苦味聼羽聲/治陽氣用七數飲於赤后之井以毛獸之火)
(㸑藏薄純行篤厚坦氣修通注火成/數七火氣舉君則順時節而布政)
旱不舉火(增漢書昭帝紀始元六年夏旱大雩/不得舉火注不得舉火抑陽助隂也)
叔粟當賦(增漢書昭帝紀元鳳六年夏詔曰夫榖賤傷/農今三輔太常榖減賤其令以叔粟當令年)
(賦/)
司馬司夏(增大戴禮司馬司夏以教士車甲凡士執伎/論功修四衞强股肱質射御才武聰慧治衆)
(長卒所以為儀綴於國出可以為率誘於軍/旅四方諸侯之遊士國中賢餘秀興閲焉)
成夏事(增大戴禮方夏三月養長秀蕃庶物於時有/事享於皇考爵士之有慶者七人以成夏事)
火夏長(增春秋繁露火者夏成長本朝也舉賢良進茂/才官得其能任得其力賞有功封有徳出貨財)
(振困乏正封疆使四方恩及於火則火順人而甘/露降恩及羽蟲則飛鳥大為黄鵠出見鳳凰翔)
哲主夏(增春秋繁露王者能知則知善惡知善惡則夏/氣得故哲者主夏夏陽氣始盛萬物兆長王者)
(不掩明則道不退塞而夏至之後大暑隆萬物茂育懐/任王者恐明不知賢不肖分明白黑於時寒為賊故王)
(者輔以賞賜之事然後/夏草木不霜火炎上也)
火神司令(原淮南子南方之極自北戸孫之外貫顓頊/之國南至委火炎風之野赤帝祝融之所司)
(者萬二千里其令曰爵有徳賞有功惠賢良救飢渴舉/力農賑貧窮惠孤寡憂罷疾出大禄行大賞起毁宗立)
(無後封建侯立賢/輔注祝融火神)
减省匠作(增後漢書鍾離意𫝊永平二年夏旱而大起/北宫意上疏帝策詔報曰湯引六事咎在一)
(人比上天降旱密雲數會朕戚然慙懼思獲嘉應故分/布禱請闚候風雲北祈明堂南設雩場今又敕大匠止)
(作諸宫减省不急詔因謝/公卿百僚遂應時㴻雨焉)
請雨(増後漢書諒輔𫝊仕郡為五官掾時夏大旱太守/自出祈禱山川連日而無所降輔乃自暴庭中慷)
(慨呪曰輔為股肱不能進諫納忠和調隂陽承順天意/至令天地否隔萬物焦苦咎盡在輔今敢自祈請若至)
(日中不雨乞以身塞無狀於是積薪柴聚茭茆以自環/搆火其旁將自焚焉未及日中時而天雲晦合須臾澍)
(雨一郡沾潤又戴封傳為西華令蝗不入界大旱禱/請無獲乃積薪坐其上以自焚火起而大雨暴至)
鑑盛冰(增宋書禮志夏祠用鑑盛冰室一鑑以禦温/氣蠅蚋三御殿及太官膳羞竝以鑑供冰)
牓門受餉(増南史何思澄傳父敬叔齊長城令有能名/在縣清廉不受禮遺夏節至忽牓門受餉數)
(日中得米二千餘斛他物/稱是悉以代貧人輸租)
夏卿(増隋書百官志天監七年加置太府卿以少/府為少府卿加置太僕卿三卿是為夏卿)
導洛通汴(増宋史河渠志元豐間四月導洛/通汴六月放水四時行流不絶)
薦新(增元史祭祀志薦新冰羔羊孟夏用之櫻桃竹筍/蒲筍羊仲夏用之𤓰豚大麥飯小麥麵季夏用之)
　　民用
夏畦(增孟子病於夏畦疏其勞苦有/甚於夏之五六月而灌園也)
夏生惡暑(增荀子蠶賦夏生而惡暑喜濕而惡雨蛹/以為母蛾以為父注生長於夏先暑而化)
心通夏氣(原内經心者生之本神之變也其華在面/其充在血脉為陽中之太陽通於夏氣)
養長(原内經夏三月此謂蕃秀天地氣交萬物華實夜/卧早起無厭於日使志無怒使華英成秀使氣得)
(泄若所愛在外此夏氣之應/養長之道也逆之則傷心)
夏脉如鈎(增内經黄帝曰夏脉如鈎何如而鈎岐伯曰/夏脉者心也南方火也萬物之所以盛長也)
(故其來盛去/衰故曰鈎)
種黍菽(增尚書大傳主夏者火火昬中可以種黍菽齊/民要術崔氏曰四月蠶入簇時雨降可種黍禾)
(謂之上時夏至先後各二日可種黍蟲食李者黍貴也/又夏種黍穄與植穀同時非夏者大率以椹赤為候諺)
(曰椹釐釐/種黍時)
徵屬夏(增史記樂書註徵屬夏夏時生長萬物皆/成形體事亦有體故配事絃用五十四絲)
支暑熱(增淮南子貧人夏則被褐/帶索含菽飲水以支暑熱)
盧橘熟(增司馬相如上林賦盧橘夏熟註郭璞曰今蜀/中有給客橙似橘而非若柚而芬香即盧橘也)
(吳錄朱光為建安太守有橘冬月於樹上覆裹之至明/年春夏色變青味絶羙上林賦云盧橘夏熟盧黑色也)
(蓋近/是乎)
菑麥田(増四民月令五月/六月可菑麥田)
夏梨(增廣志洛陽北芒山有張公夏梨甚甘海/内唯有一樹潘岳閒居賦張公大谷之梨)
瞑菜(原南方草木狀綽菜夏生於池沼間葉𩔖茨菰/根如藕條南海人食之云令人思睡呼為瞑菜)
抱香履(原南方草木狀抱香履抱木生水松之旁若寄/生然極柔弱不勝刀鋸乗濕刳而為履既乾而)
(韌不可理也履雖猥大而輕者若通脫木/風至隨飄而動夏月納之可禦蒸濕之氣)
羅浮橘(增廣州記羅浮山有橘夏熟實/大如李剝皮噉則酢合食極甘)
種小豆(增齊民要術小豆夏至後十日種者為上時初/伏斷手為中時中伏斷手為下時中伏以後則)
(晚/矣)
鏹耘(增齊民要術魏文/侯曰民夏以鏹耘)
夏種淺(増齊民要術凡夏種欲淺直/置自生注夏氣熱而生速也)
種麻(增齊民要術凡種麻欲得良田不用故墟地簿者/糞之耕不厭熟田欲歲易夏至前十日為上時至)
(日為中時至後十日為下時崔寔曰夏至/先後各五日可種牡麻注牡麻有花無實)
種藍(增齊民要術崔寔曰榆莢落時可/種藍五月可刈藍六月種冬藍)
鉸羝羊(增齊民要術羝羊四月末五月初/鉸之注性不耐寒早鉸寒則凍死)
雞鳴酒(增齊民要術作夏雞鳴酒法秫来二升煑作糜/麴二斤擣合米和令調以水五斗漬之封頭今)
(日作明旦/雞鳴便熟)
作酢(增齊民要術崔氏曰四月可/作酢五月五日亦可作酢)
作魚鮓(增齊民要術作夏月魚鮓法臠一斗鹽一升八/合精米三升炊作飯酒二合橘皮薑半合茱萸)
(二十顆仰著器中/多少以此為率)
蔛菜(增唐本草蔛菜所在有之生水旁葉似澤瀉而小/花青白色亦堪蒸啖江南人用蒸魚食甚羙五六)
(月采莖/暴乾用)
養肺氣(原千金方夏七十二日/宜省苦增辛以養肺氣)
海鮸鱠(増杜寳拾遺錄隋大業六年吳郡獻海鮸乾鱠/其法五六月取大鮸四五尺者鱗細而紫無細)
(骨不腥取肉切晒極乾以新瓶盛之泥封固/用時以布裹水浸少頃去水則皎白如新也)
太清氅(増清異錄臨川上饒之民創作醒骨紗用純絲/蕉骨相兼撚織夏月衣之輕凉適體陳鳳閣喬)
(始以為外杉號太清氅又/為四䙆肉衫子呼小太清)
升麻(增開寳本草升麻四月五月著花似粟穗白色/六月以後結實黑色根如蒿根紫黑色多鬚)
楊梅(增開寳本草楊梅樹若荔枝樹子生青熟紅肉在/核上無皮殻四月五月采之南人醃蔵為果寄至)
(北/方)
薏珠子(増圖經本草薏苡生真定平澤及田野所在有/之苗莖髙三四尺葉如黍開紅白花五月六月)
(結實青白色形如珠子而稍長故呼/薏珠子小兒多以線穿如貫珠為戲)
櫸皮飲(增圖經本草櫸樹山中處處有皮似檀槐葉如/櫟槲削取裏皮去上甲煎服之夏日作飲去熱)
蘭草(增圖經本草蘭草氣香澤可作膏塗髮生澤畔葉/光潤五月六月採隂乾婦人和油澤頭經騐方蘭)
(草江南人家種之夏月采置/髪中令頭不䐈名省頭草)
荔枝(增圖經本草荔枝以閩中為第一蜀州次之嶺南/為下其子喜䨇實殻有皺紋如羅初青漸紅肉色)
(淡白如肪玉味甘而多汁夏至將中則子翕然俱赤乃/可食也大樹下子至百斛五六月盛熟時彼方皆燕㑹)
(其下以賞之極量取啖雖多亦不傷人少過則飲蜜漿/便解北戸錄南方果之美者有荔枝梧州火山者夏初)
(先熟而味少劣其高潘州者最佳五六月方熟有無核/類雞卵大者其肪瑩白不减水晶性熱液甘乃竒實也)
川芎(増圖經本草川芎關陜川蜀江東山中多有之而/以蜀川者為勝四五月生葉似水芹江東蜀人采)
(葉作/飲)
貫衆(增易簡方夏月疫氣時行用貫/衆置水缸内一家食之不染)
蒲槌花(増政和本草蒲黄生河東池澤至夏抽梗於叢/葉中花抱梗端如武士棒杵故俚俗謂之蒲槌)
(花中蘂屑細若金粉市㕓間亦採/以蜜搜作果食貨賣甚益小兒)
菰菜(增政和本草菰根生水中葉似蔗荻久則根盤厚/夏月生菌細堪噉名菰菜三年以上心中生臺如)
(藕白軟中有黑脉/堪噉名菰首也)
夏隂在内(增蠡海集夏之日離用事隂/在内喜嗜冷物益其隂也)
花山蒓(增吳地記花山在吳縣西三十里其山蓊鬱幽/邃山上有池旱亦不涸中有蒓甚羙夏食之去)
(熱吳中以/為佳品)
青梁米(增爾雅翼青粱殻穗有毛粒青米亦微/青而細於黄白米夏月食之極為清凉)
史君子(增桂海花志史君子花蔓生作架植/之夏開一簇一二十葩輕盈似海棠)
槐葉淘(增山家清供杜甫詩云青青高槐葉采掇付中/厨新麵來近市汁滓宛相俱入鼎資過熟加餐)
(愁欲無其法於夏采槐葉之秀者湯少瀹研細濾清和/麵作淘乃以醯醤熟蒸簇細苖以盤行之取其碧鮮可)
(愛/也)
夏梅(増山家清供用竹刀取欲開梅蘂上蘸以蠟投尊/缶中夏月以熱湯就盞泡之花即綻香可愛也)
木馬(增夢溪筆談信安滄景之間多蚊䖟夏月牛馬皆/以泥塗之不爾多為蚊䖟所斃郊行不敢乗馬馬)
(為蚊䖟所毐則狂逸不可制行人以獨輪小車/馬鞍䝉之以乗謂之木馬挽車者皆衣韋袴)
造神麯(增水雲錄造神麯五月五日或六月六日或三/伏日用白麵百斤青蒿自然汁三升赤小豆末)
(杏仁泥各三升蒼耳自然汁野蓼自然汁各三升以配/白虎青龍朱雀元武勾陳螣蛇六神用汁和麵豆杏仁)
(作餅麻葉或楮葉包罯如造/醬黄法待生黄衣晒収之)
指甲花(増本草綱目指甲花有黄白二色夏月/開香似木犀可染指甲過於鳳仙花)
藕絲菜(増本草綱目蓮藕以蓮子種者生遲藕芽種者/最易發其芽穿泥成白蒻即蔤也長者至丈餘)
(五六月嫩時沒水取之/可作蔬茹俗呼藕絲菜)
飯豆(增木草綱目飯豆小豆之白者也大如菉豆而/長四五月種之苗葉似赤小豆而畧大可食)
硃砂根(增本草綱目硃砂根生深山中苗髙尺許葉似/冬青葉背甚赤夏月長茂根大如筯赤色氣味)
(苦凉無毒治咽喉腫痺/磨水或醋嚥之甚良)
巢菜(増四川志巢菜葉似槐而小其子/如小豆夏時種以糞田其苗可食)
䅖青(增農桑通訣夏曰䅖青注夏日/草茂時開墾荒地謂之䅖青)
飲食宜忌(原養生論夏氣熱宜食菽以寒之不可一於/熱又夏忌大醉清晨用炒葱頭酒一二盃暢)
(血氣金匱要畧夏忌食諸禽獸/心犯我靈臺宜食苦蕒以益之)
椰子實(增海槎餘錄椰子樹初栽時用鹽一二斗先置/根下則易發其俗家之周遭必植之木幹最長)
(至斗大方結實􁆾食時在五六月之交去外皮則殻實/圓而黒潤肉至白水至清且甜飲之可祛暑氣今行商)
(懸帶椰瓢/是其殻也)
種山禾(増海槎餘錄儋耳境山百倍於田土多石少雖/絶頂亦可耕植黎俗四五月必集衆斫山木從)
(火燒盡成灰不但根幹無遺上下尺餘亦且熟透徐徐/鋤轉種旱稻曰山禾米粒大而香可食連収三四熟)
石榞(增杜甫上後園山脚詩朱夏熱所嬰清旭步北林/小園背髙岡挽葛上﨑崟曠望延駐目飄颻散疎)
(襟勿謂地無疆劣於山有隂石榞徧天下/水陸兼浮沉唐韻榞音原木名皮可食)
　　物候
夏翟(原書羽畎夏翟増禽經五采備曰翬/亦曰夏翟注雉尾至夏則光鮮也)
倉庚羽(増詩倉庚于飛熠燿其羽埤雅倉/庚鳴於仲春其羽之鮮明在夏)
㫖苕(増詩卭有㫖苕疏苕苕饒也幽州人謂之翹饒夏/生莖如勞豆而細葉似蒺藜而青其莖葉綠色可)
(生食如小/豆藿也)
蜉蝣(増詩蜉蝣之羽疏蜉蝣通謂之渠略似甲蟲有角/大如指長三四寸甲下有翅能飛夏月隂雨時地)
(中出王褒聖主得賢/臣頌蜉蝣出以隂)
羞右鰭(原禮羞濡魚者夏右鰭集説夏陽在上凡/陽氣所在之處肥羙右之者便於食也)
夏扈趣耘(原爾雅夏扈竊元疏夏/扈竊元趣民耘苗者也)
霜鹵(増内經土凝霜鹵注夏火炎亢/故土上凝白鹹鹵狀如霜也)
夏蟲疑冰(原莊子夏蟲不可以語於冰者篤於時也增/孫綽遊天台山賦哂夏蟲之疑冰整輕翮而)
(思矯雍裕之夏冰詠金錯銀盤貯賜冰清光如/聳玉山棱無論塵客□停扇直到消時不見蠅)
石湖冰解(增神異經北方荒中有石湖方千里岸深/五丈餘恒冰惟夏至左右五六十日解耳)
赬桐(原南方草木状赬桐花嶺南處處有自初夏生/至秋蓋草也如桐其花連枝萼皆深紅之極者)
鶴草(増南方草木状鶴草蔓生其花麴塵色淺紫蒂葉/如栁而短當夏開花形如飛鶴觜翅尾足無所不)
(備/)
麟鳴養綏(増宋書符瑞志麒/麟夏鳴曰養綏)
石雁飛翔(增南康記覆笥山平湖中有石鴈浮在/水每至炎氣代序則飛翔若知感候)
江蘺(增名醫别錄蘼蕪一名江蘺芎藭苖也生/雍州川澤及寃句四月五月采葉暴乾)
慈竹(増酉陽雜爼慈竹夏月經雨滳汁下/地生蓐似鹿角色白食之已痢也)
鶻停放入籠(增酉陽雜爼鶻五月上旬/停放六月上旬㧞毛入籠)
食膠蟲(增酉陽雜爼食膠蟲夏月食松膠/前脚傅之後脚聶之納之尻中)
三白草(增酉陽雜爼三白草此草初生不白入夏葉端/方白農人候之蒔田三葉白苗畢秀矣其葉似)
(薯/蕷)
蚊母鳥(增國史補江東有蚊母鳥亦謂之吐蚊鳥夏則/夜鳴吐蚊於叢葦間湖州尤甚嶺表錄異蚊母)
(鳥形如鷁嘴大而長池塘捕魚而食每呌一聲/則有蚊蚋飛出其口俗云採其翎為扇可辟蚊)
仙蟲社(増清異錄唐世京城遊手夏月採蟬貨之唱曰/只賣青林樂婦妾小兒爭買以籠懸牕户間亦)
(有驗其聲長短為勝/負者謂之仙蟲社)
木蓮花(增益部方物畧記木蓮花生峨眉山中諸谷狀/若芙蓉香亦類之木幹花夏開枝條茂蔚不為)
(園囿/所蒔)
鬱金香(增政和本草鬱金香為百草之英/花如紅藍四月五月採花即香也)
青蒿(増政和本草蒿葉似茵蔯而背不白髙四/尺許四月五月采苗日乾北人呼為青蒿)
夏槐(增圖經本草槐有數種葉大而黒者名欀槐畫合/夜開者名守宫槐葉細而青綠者但謂之槐四月)
(五月開花六月結實韓愈詩泥雨城東路夏槐/作雲屯趙師民詩麥天晨氣潤槐夏午隂清)
夏月行船(增夢溪筆談江湖間惟畏大風冬月風作有/漸船行可以為備惟盛夏風起於顧盻間徃)
(徃罹難曽聞江國賈人有一術可免此患大凡夏月風/景須作於午後欲行船者五鼓初起視星月明潔四際)
(至地皆無雲氣便可行至於已/時即止如此無復與暴風遇矣)
菌桂(增爾雅翼菌桂生交趾桂林正圓如竹有二三重/者葉似柿花白蘂黄四月開五月結實離騷雜申)
(椒與菌桂矯菌/桂以紉蕙是也)
螳蜋捕蟬(増爾雅翼螳蜋尤工捕蟬五六月蟬得美䕃/奮翼而鳴螳蜋超枝緣條執翳自蔽竦腰舉)
(刃搏而/取之)
小金鈴(増菊譜小金鈴一名夏菊花如/金鈴而極小無大本夏中開)
佛頂菊(增菊譜夏月佛頂菊/五六月開色微紅)
茉莉花(增桂海花志茉莉花以淅米漿日溉之則作/花不絶可耐一夏花亦大且多葉倍常花)
金龜子(增北戸錄金龜子甲蟲也五六月生於草蔓上/大於榆莢細視之真金貼龜子行則成䨇其蟲)
(死金色隨滅/如螢光也)
含笑花(增捫蝨新話含笑花有大小小含笑/香尤酷烈有四時花惟夏中最盛)
糠鳩(增本草綱目鳩有白鳩綠鳩今夏月出一種糠/鳩微帶紅色小而成羣好食桑葚及半夏苗)
旋覆花(増本草綱目旋覆一名盜庚庚者/金也謂其夏開黄花盜竊金氣也)
薔薇(增本草綱目薔薇野生林塹間四五月開花四出/人家栽玩者莖粗葉大延長數丈花亦厚大有白)
(黄紅紫數色最大者名佛見笑小者名木香皆香艷可/人髙駢夏日詩綠樹隂濃夏日長樓臺倒影入池塘水)
(晶簾動微風起滿/架薔薇一院香)
石液(増清凉山志東臺頂古/有怪石夏流液夜有光)
　　占騐
愆候(増管子夏行春政風行冬政落重則雨雹行秋/政水淮南子夏行春令風行秋令蕪行冬令格)
夏之徳暑(增吕氏春秋夏之徳暑暑不信/其土不肥土不肥則長遂不精)
辰星色(增史記天官書辰星之色夏赤白/而嵗熟夏不見有六十日之旱)
雲如車蓋(原易飛候有雲大如車蓋土/餘此陽火之氣必暑有暍者)
夏雪霜(原易通卦驗乾得坎之蹇則當夏雨雪/春秋感精符王者政令苛則夏下霜)
使星向益(增後漢書李郃傳郃通五經善河洛風星縣/召署幕門候吏和帝即位分遣使者皆微服)
(單行各至州縣觀採風謡使者二人當到益部投郃候/舍時夏夕露坐郃因仰觀問曰二君發京師時寜知朝)
(廷遣二使耶二人曰不聞也問何以知之郃/指星示云有二使星向益州分野故知之耳)
天牛蟲(增酉陽雜爼天牛蟲黑甲蟲也長/安夏中此蟲或出於籬壁間必雨)
木再花(增酉陽雜爼木/再花夏有雹)
水檀(增本草拾遺檀似秦皮其葉堪為飲樹體細堪作/斧柯至夏有不生者忽然葉開當有大水農人候)
(之以占水旱/號為水檀)
把花(增田家五行杞花/夏月開結主水)
星密(增田家雜占夏/夜見星宻主熱)
蘆葦枯(増田家雜占蘆葦之屬叢生於地/夏月暴熱之日忽自枯死主有水)
魚散子(增田家雜占凡鯉鯽魚在四五月間得暴/漲必散子散不盡水未止盛散水必定)
　　雜紀
叩羽絃(原列子當夏而叩羽絃以召/黄鍾霜雪交下川池暴沍)
桃夏宫(原越絶書今太守舎者春申君所造後/壁屋以為桃夏宫玉海越有逃夏宫)
芝生殿防(增史記孝武紀元封二年夏有芝生殿防内/中乃下詔曰甘泉防生芝九莖赦天下毋有)
(復/作)
無蚊幬(增謝承後漢書黄昌夏/多蚊貧無幬傭倩為作)
清凉殿(増三輔黄圖清凉殿夏居之則清凉也/西都賦清凉宣溫注未央宫有清凉殿)
詣水澡灑(增魏志管寜𫝊居宅離水七八十歩/夏時詣水中澡灑手足闚於園圃)
柳下鍜(増晉書嵇康𫝊康性絶巧而好鍜宅中有一/柳樹甚茂乃激水圜之每夏月居其下以鍜)
囊螢(增晉書車胤𫝊家貧不常得油夏月則/練囊盛數十螢火以照書以夜繼日焉)
朱陽赤殿(増晉書張駿傳謙光殿南/曰朱陽赤殿夏三月居之)
高卧北牕(增晉書隱逸傳陶潛嘗言夏月虚閑高/卧北牕之下清風颯至自謂羲皇上人)
不驅蚊(增晉書藝術傳吳猛少有孝行夏日/常手不驅蚊懼其去已而噬親也)
大夏門(增丹陽記漢夏門魏加曰大夏洛陽記/大夏門魏明帝所造有三層高百尺)
連隂(増陸機纂要/夏樹名連隂)
居窟室(增神仙傳孫登夏/則居窟室披草裳)
服雲母(增抱朴子雲母五色其多/赤者名雲珠宜以夏服之)
電母琴(增古琴疏帝俊有琴曰電母/每夏月電光一照則絃自鳴)
野蠶繭(增宋書符瑞志吳孫權黄/龍三年夏野蠶繭大如卵)
書帬(增宋書羊欣𫝊欣父不疑為烏程令欣時年十二/王獻之為吳興太守甚知愛之獻之嘗夏月入縣)
(欣著新絹帬畫寢獻之書帬數/幅而去欣本工書因此彌善)
雷震石枕(原異苑晉滕放太元初夏枕文石枕卧忽暴/雨雷震其枕枕四解傍人莫不怖懼而放獨)
(自若云微覺有/聲不足為驚)
噉熱湯麵(增世説何平叔羙姿儀面至白魏文帝疑其/傅粉正夏月與熟湯麵既噉大汗出以朱衣)
(自拭色/轉皎然)
青溪小舫(增世説周鎮罷臨川郡還都未及上住泊青/溪渚王丞相徃看之時夏月暴雨卒至舫至)
(狹小而又大漏殆無復坐處王曰胡/威之清何以過此即啓用為吳興郡)
料事小簡(增世説丞相嘗夏月至石頭看庾公庾公正/料事丞相云暑可小簡之庾公曰公之遺事)
(天下亦未/以為允)
瞿塘夏水(原水經注峽中有瞿塘黄龕二灘夏水廻復/㳂泝所忌唐國史補峽路峻急故曰朝發白)
(帝暮徹江陵四月五月為尤險時故曰灧澦大如馬瞿/塘不可下灧澦大如牛瞿塘不可留灧澦大如襆瞿塘)
(不可/觸)
避毒徙縣(增水經注鬱水逕高要縣縣東去郡/五百里刺史夏避毒徙縣水居也)
橘洲(增荆州記橘洲在郡南四里夏/水懐山諸洲皆没橘洲獨在)
設𤓰果(增齊書竟陵王子良𫝊子良傾意賓客天下才/學皆遊集焉善立勝事夏月客至為設𤓰飲及)
(甘/果)
老駝知風(原後周書鄯善𫝊西北有流沙數百里夏日/有熱風為行旅之患風之欲至惟老駝知之)
(即鳴而聚立埋其口鼻於沙中人/每以為候亦即將氊擁蔽鼻口)
板牀坐誦(增北史魏收𫝊收年十五隨父赴邉好習騎/射欲以武藝自逹滎陽鄭伯調之曰魏郎弄)
(㦸多少收慚遂折節讀書夏月坐板牀隨樹隂諷/誦積年牀板為之鋭減而精力不輟以文華顯)
凉風堂(增洛陽伽藍記建中寺尒朱世隆所立也有一/凉風堂本避暑之處淒凉常冷經夏無蠅有萬)
(年千嵗/之樹)
白耳龍(增佛國記白耳龍與衆僧作檀越令國内豐熟/雨澤以時每至夏龍輙化形作一小蛇兩耳邊)
(白衆僧/識之)
禳毒氣(增隋書南蠻𫝊真臘國每五六月中毒氣流/行即以白豬白牛白羊於城西門外祠之)
月桂子(原僧伽記江東諸處每至四五月於衢路得月/桂子大如狸豆破之辛香相傳是月中所下也)
師子尾拂(増酉陽雜爼集賢校理張希復言舊/有師子尾拂夏月蠅蚋不敢集其上)
蛇醫致雨(增酉陽雜爼王彦威在汴州夏旱時袁王𫝊/季玘寓汴因宴王以旱為言季醉曰欲雨甚)
(易耳可求蛇醫四頭十石甕二枚每甕實以水浮二蛇/醫以木蓋蜜泥之分置於閒處甕前後設席燒香選小)
(兒十嵗以下十餘令執小青竹晝夜更撃其甕不得少/輟王如言試之一日兩夜雨大注舊説龍與蛇師為親)
(家/焉)
玉精盌(増酉陽雜爼馬侍中嘗寳一玉精盌夏蠅不/近盛水經月不腐不耗或目痛含之立愈)
功曹𡼏(增酉陽雜爼譙郡有功曹𡼏天統中濟南來府/君出除譙郡時功曹清河崔公恕弱冠有令徳)
(於時夏旱送别者千餘人至此𡼏上衆渴思水升直萬/錢矣來公有思水色恕獨見一青鳥于𡼏中乍飛乍止)
(怪而就焉鳥起見一石方五六寸以鞭撥之清泉湧出/因盛以銀瓶瓶滿水立竭惟來公與恕供療而已議者)
(以為盛徳所感致焉/時人異之故以為目)
雨後得珠(增酉陽雜爼蜀石笋街夏中大雨後徃徃得/雜色小珠俗謂地當海眼莫知其故蜀僧惠)
(嶷曰前史説蜀少城飾以金璧珠翠桓溫惡其太侈焚/之合在此今拾得小珠時有孔者得非是乎杜甫石筍)
(行雨來徃徃得瑟瑟/此事恍惚難明論)
蠻江蛇(增酉陽雜爼南安蠻江蛇至五六月有巨蛇/泛江岸首如張㡌萬萬蛇隨之入越王城)
飯化蜘蛛(增酉陽雜爼以盆覆寒食飯於/暗室地上入夏悉化為蜘蛛)
含玉魚(原開天遺亊太真素有肉體夏苦/熱常肺渴日含玉魚凉液沃肺)
水仙鮫綃(原北夢𤨏言乾符初張建章為幽州司馬徃/渤海遇仙女於島遺一鮫綃歸進明宗夏月)
(展之滿/室凛然)
曲江賞夏(增劇談錄曲江池南有紫雲樓芙蓉苑西有/杏園慈恩寺煙水明媚入夏菰蒲葱翠柳隂)
(四合碧波紅蕖湛然可愛好事者賞/芳辰翫清景聨騎攜觴亹亹不絶)
室開七井(原雲仙雜記霍仙别墅在龍門一室之中開/七井皆以雕鏤木盤覆之夏月坐其上七井)
(生凉不/知暑氣)
夏月冰雪(原雲仙雜記長安冰雪至夏月則價等金璧/白少傅詩名動於閭閻每需冰雪論筐取之)
(不復償價/日日如是)
雪香扇(增清異錄孟昶夏月水調龍腦末塗白/扇上用以揮風外有效者名雪香扇)
夏清侯(増清異錄宜春王從謙擬下邳侯革華體作夏/清侯傳云侯姓干氏諱秀字聳之渭川人也秀)
(生而操持凛然不日間昂霄聳壑姿態猗猗乆之材堅/可用時秦王病暑席溫為下常侍不稱㫖有言秀甚忠)
(能碎身為王得之必如意王亟召使者駕追鋒車旁午/於道既至引對王大悦詔柄臣金開剖剖析其材刮削)
(其麄編度令合又敎其方直縝密於是風采一變賜姓/名為平瑩封夏清侯實食嶰谷三百户自此槐殿虛敞)
(玉牕邃深瑩專奉起居徃徃以身藉瑩如超熱海登廣/寒宫王謂左右瑩每近吾則四體生風神志增爽雖古)
(清卿清郎/何以尚兹)
司風令史(增太平御覽宋明帝猜慮體肥憎風夏月常/著小皮衣拜左右二人為司風令史風起方)
(向輙先/啓聞)
鹿食菖蒲(增政和本草南山多鹿每一雄遊牝百/數至春羸痩及夏唯食菖蒲一味却肥)
徵𤓰事(增揮麈前錄宣和中蔡居安提舉秘書省夏日/會館職於道山食𤓰居安令坐上徵𤓰事各疏)
(所憶每一條食一片坐客不敢盡言居安所徴為優欲/畢校書郎董彦逺連徵數事皆所未聞悉有據依咸歎)
(服/之)
捕蟬寓令(原石林燕語宋守約為殿帥夏日輪軍校十/數軰捕蟬不使得聞聲有鳴於前者皆重笞)
(之人多不堪神宗一日問之守約曰軍中以號令為先/臣承平總兵殿陛無所信其號令故寓以捕蟬庶㡬可)
(使人/也)
長夏門(增玉海西京宫城/南三門中曰長夏)
啓夏門(增玉海後魏/有啓夏門)
採星盆(增叙聞錄稽昌蓄採星/盆夏月漬果則倍冷)
大耐糕(增山家清供向杭雪分兗夏日命飲作大耐糕/用芋生者去皮剜心以白梅甘草湯焯用蜜和)
(松子欖仁填之入小甑蒸/熟取先公大耐官職之意)
觀雲悟筆(增宣和書譜懐素晚精意於翰墨追倣不輟/禿筆成塜一夕觀夏雲隨風頓悟筆意自謂)
(得草書/三昧)
彘膏塗髪(增南荒錄新州男子婦人皆縝髪如雲每沐/以灰投水中遂就水而沐之以彘膏塗其髮)
(五六月秔秫未穫時民饑盡髠取髪鬻於市既/髠即復以彘膏塗之至來年五六月又可鬻矣)
方枕(原齊東野語荆公嗜睡夏月常用方枕或/問何意公云睡氣蒸枕熱則轉一方冷處)
夏巴納(增遼史營衞志夏巴納無常所多在圖爾山道/宗每嵗先幸黑山拜陵賞金蓮乃幸子河避暑)
(黑山上有池池中有金蓮子河在圖爾山東北三百里/懐州西山有清凉殿亦為行幸避暑之所四月中旬起)
(牙帳卜吉地為納凉所五月末旬六月上旬至居五/旬與北南臣僚議國事暇日遊獵七月中旬乃去)
冰紈扇(增瑯嬛記沈休文雨後齋中獨坐風開竹扉有/一女子攜絡絲具入門便坐風飄細雨如絲女)
(隨風引絡絡繹不斷斷時亦就口續之若真絲焉燭未/及䟦得數兩起贈沈曰此謂冰絲贈君造以為冰紈忽)
(不見沈後織成紈鮮潔明淨不異於冰/製扇當夏日甫攜在手不搖而自凉)
咏蟬(増瑯嬛記虞伯施少學於顧野王野王當夏日聞/蟬聲使咏之伯施操筆便成詩曰垂緌飲清露流)
(響出疎桐居髙聲自逺非是藉秋風野王/喜曰此子沉靜寡欲當享大名於天下)
渚宫池亭(增楚小志渚宫即楚頃襄王之離宫而宋玉/之故宅也相𫝊城西南某衞尉别業尚是五)
(代高從誨池亭故地夏時藕花/菱葉清漣碧漪彷彿南朝餘艷)
寒谿(增武昌記樊山東有小谿夏時/懐袖恒有寒氣故謂之寒谿)
鞭魃鬼(增五雜爼燕齊之地四五月間嘗苦不雨/土人謂有魃鬼在地中必掘出鞭而焚之)
取冰奉母(增續文獻通考湯霖新建人母病熱思冰時/天燠霖累日號泣池上忽聞池中戞戞聲視)
(之乃冰也取/以奉母遂愈)
曬書畫(增芸䆫類記凡收蔵書畫於未梅雨前曬極燥/頓匣櫃中厚以紙糊門及小縫令不通風即不)
(黴/)
蟲蟻移徙(增神僧𫝊釋法順夏中引衆驪山栖靜地多/蟲蟻無因種菜順恐有損害就地祝之令蟲)
(移徙不久徃視如/其分齊恰無蟲焉)
勾漏洞天(增西事珥勾漏洞天四面石山圍繞中開平/野數里洞在地上不煩登渉外微敞豁中有)
(暗溪穿貫而入與北流水合結小桴坐其上命篙師詰/曲而行水無底兩岸石如虎豹猱玃行約里許仰見一)
(大星炯然細視乃石孔透天光也洞對高厓上夏時望/見荷葉田田然峻絶不可到土人云或見荷花則嵗大)
(稔/)
　　瀘水(增益州記瀘水源出曲羅兩峰有殺/氣暑月舊不行故武侯以夏渡為艱)
　　洗衣(增物類相感志夏月衣蒸以冬𤓰汁浸洗其跡自/去本草拾遺清水揉梅葉洗蕉葛衣經夏不脆本)
　　(草綱目夏衣生黴點/梅葉煎湯洗之即去)
　　夏駕山(増名勝志蕭山縣西翠嶂山一名夏駕山/夏駕者以夏時水漲此山若駕於湖中也)
　　樓兒井(增名勝志樓兒井在高唐州城内/西南隈水極清甘夏月乆貯不變)
　　大方湖(增名勝志大方湖在剡城縣西南十五/里方廣百畆夏月蓮花盛開香聞數里)
　　萬年冰(增清凉山志中臺亦名翠巖峰其靈迹一/曰萬年冰臺東麓有冰數丈九夏不消)
　　玉花池(增清凉山志中臺靈迹曰玉花池臺東南麓昔/有五百梵僧於此過夏白蓮生池堅瑩若玉)
　　聖水寺石窟(增燕山紀遊聖水寺下臨澗泉閣後一松/直而多䕃松後石窟夏月隂凉坐乆毛髪)
　　(盡/竪)
　　心用事(增雲笈七籖治心當用呵呵為瀉吸為補夫心/者離之氣火之精其色赤其象如蓮花其神如)
　　(朱雀心主神化為玉女身長八寸持玉英出入於心府/夫心者夏之用事常以四月五月六月弦朔清旦南面)
　　(端坐叩金梁九潄元泉三靜思想吸離宫之赤氣入口/三吞之以補呵之損植其靈府開心穴餌離火濯玉女)
　　(神平/體安)
　御製夏日同三王
慈寧宫請
太皇太后安詩九天旭日照銅龍朝罷從容侍　上宫花萼
　　聨翩方晝永晨昏常與問安同
　御製夏日潭柘寺詩微雲綴岡嶺細路揚前旌磴轉松門
　　開漸覺沙界平潭湮石甃露柘古苔紋生一徑得踈豁
　　層軒面崢嶸愛此戸外泉俯視涓涓清修篁挺蒼翠其
　　下流交横斐然淇澳思宛爾渭濵情嶰谷有遺響簫韶
　　鸞鳳聲
　御製夏日瀛䑓許奏事諸臣網魚携歸詩西苑頗幽邃崇
　　臺俯畿甸鮮雲䕃修廊南薰披廣殿水木既周遭卉物
　　亦葱蒨嵐光翠欲流林暉清可薦於兹滌煩暑敢曰恣
　　遊衍眺逺暢陽和居髙協靈撰朝來覽封事灑灑意忘
　　倦高閣晝漏移彤墀集羣彦靖共徃汝諧勤劬答予眷
　　姑為池籞遊從容任所便投綸錦鬛飛舉手纎鱗見委
　　蛇退食心庶㡬娛式燕
　御製夏日同大學士明珠暨諸侍衞過黑龍潭途中作詩
　　駿馬駸駸蹋綠蘋羽旗豹尾映龍鱗暑中荷鍤方知苦
　停輦觀苖問稼人
御製夏日水雲榭聞梵聲詩水榭周遮積翠苔薰風拂處
　午雲開忽聽梵誦驚殘夢疑是金繩覺路來
　夏節(增曹植艷歌行夏節純和/天清凉百木滋植舒榮芳)
　朱夏(増徐幹詩陶陶朱夏徳草木昌且繁/杜甫詩我有隂江竹能令朱夏寒)
　慎夏(増應璩與弟君苗君胄書相見/在近故不復為書慎夏自愛)
　子夜夏歌(增子夜夏歌暑盛静無風夏雲薄/暮起攜手密葉下浮𤓰沉朱李)
　三夏(增子夜歌情知三夏熱今日偏獨甚/李顒詩炎光燦南溟溽暑融三夏)
　夏蟬(増顔延之詩夜蟬當/夏急隂蟲先秋聞)
　夏簟(增謝朓詩珍簟清夏室轉扇動凉颸江淹别賦夏/簟清兮晝不暮劉禹錫詩薤葉照人呈夏簟松花)
　(滿盌試/新茶)
　夏蓮(增庾肩吾過建章故臺詩/夏蓮猶反植秋窓尚左開)
　九夏(增王勃序桂幄凝驩照綺羅於九夏/釋道潛詩長林拱茂木九夏遺炎曦)
　長夏(增杜甫詩清江一曲抱村流長夏江村事/事幽馬祖常詩天氣吹髙寒山雨灑長夏)
　僧夏(增韋應物詩安居同僧夏清夜諷道/言孫覿詩閉閤臥讀書一榻過僧夏)
　夏花(增韋應物夏花明詩夏條綠已密朱萼綴明鮮炎/炎日正午灼灼火俱然翻風適自亂照水復成妍)
　(歸視䆫間字/熒煌滿眼前)
　夏衣(增司空曙詩珠荷薦果香/寒簟玉柄揺風滿夏衣)
　坐夏(增方干詩坐夏莓苔匝行禪檜柏深項斯/寄坐夏僧詩坐夏日偏長知師在律堂)
　消夏灣(增皮日休詩太湖有曲處其門為兩崖當中數/十頃别如一天池號為消夏灣此名無所私一)
　(統志消夏灣在呉縣洞/庭西山吳王避暑處)
　徐鉉和御製夏日垂釣詩(増物茂時平日正長翠華停/馭睠方塘文竿乍拂圓荷動)
　(赬尾時翻/素荇香)
　永夏(增晁補之求志賦慨永夏/之宜養霜薆然其萃之)
　夏山(増郭熈畫譜夏山蒼翠而欲滴趙秉文/詩夏山如翠無人畫逺處微茫近處濃)
　朱子夏日詩(増凉氣集幽樹清隂生廣庭偶兹憇煩燠/忽憶郊園行婉娩碧草滋迢遞元蟬鳴官)
　(曹且休暇自/適幽居情)
　度夏(増宋无詩南峰歸/度夏舊業在烟霏)
　張養浩夏季歸田樂(増北陸展修晷薰風薦微凉麥波/浩無津細路如橋梁溪光林樾潤)
　(雨氣桑麻香春聲破幽寂人影來微茫缺垣誰/所居紅碧相低昂翁嫗老瓦盆兒女前捧觴)
　
御定月令輯要卷八
　欽定四庫全書
御定月令輯要卷九
　　四月令
　　　天道
　月卦乾(原易乾元亨利貞周易集解乾為大赤崔憬/曰乾四月純陽之卦故取盛陽色為大赤)
　維夏(原詩四月維夏増傳休奕述/夏賦四月維夏運臻正陽)
　方除(増詩日月方除/箋四月為除)
　方奥(増詩日月方奥/箋四月方奥)
　正月(増詩正月繁霜𫝊正月夏之四月朱𫝊謂之正月/者以純陽用事為正陽之月也原董仲舒雨雹對)
　(陽徳用事則和氣皆陽建已/之月是也故謂之正陽之月)
　日在畢(原禮孟夏之月日在畢集/説畢宿在申實沈之次)
　中星(原禮昏翼中旦婺女中淮南子注翼南方/朱鳥之宿婺女一日須女北方元武之宿)
　律中中呂(原禮律中中呂集説仲呂已律長六寸萬九/千六百八十三分寸之萬二千九百七十四)
　(増史記律書仲呂者言萬物盡旅而西行也淮/南子仲呂者中充大也仲呂之數六十主四月)
　盛徳在火(原禮先立夏三日太史謁之天子/曰某日立夏盛徳在火天子乃齋)
　余月(原爾雅四/月為余)
宣中氣(増國語三閒中呂宣中氣也註四月曰中呂坤/上六也陽氣起於中至四月宣散於外純乾用)
(事隂閉蔵於内所以助陽成功也晉書律歴志四月律/中中呂亥下生之孟夏氣至則其律應所以宣中氣也)
夏始(増管子以春日至始數四十六日春盡而夏始謝/朓夏始和劉孱陵詩威仰弛蒼郊龍曜表皇隰春)
(色卷遙甸炎/光麗近邑)
昴見(原夏小正四月昴則見初昏南門正𫝊南門者星/也嵗再見一正蓋大正所取法也増唐書厯志立)
(夏日在井四度昏角中南門右星入角距西五度其/左星入角距東六度故曰四月初昏南門正昴則見)
短夜(増九章望孟夏之短夜兮何晦明/之若嵗註四月之末隂盡極也)
恢台(原九辨收恢台之孟夏兮註恢台長養也/補註恢大也台即胎也言夏氣大而育物)
招揺指已(原淮南子孟夏之月招搖指已増晉書樂志/四月之辰謂為己巳者起也物至此時畢盡)
(而起/也)
清明風(原淮南子明庻風至四十五日清明風至又清/明風至則出幣帛使諸侯増易通卦騐立夏清)
(明風至暑鵲鳴博/榖飛電見龍升天)
純陽(増董仲舒雨雹對自十月以後陽氣始生於地/下漸冉流散隂氣轉収遂至四月純陽用事)
隂月(原董仲舒雨雹對四月陽雖用事而隂不/獨存此月純陽疑於無隂故亦謂之隂月)
陽氣出(原說文己巳也四月陽氣已/出隂氣已藏萬物見成文章)
陽在上九(増周易集解乾上九亢龍有悔干寳/曰陽在上九四月之時也亢過也)
　三素雲(増雲笈七籖立夏清旦北望有紫青黄雲者是/太極上真君三元内宫真人三素雲也存禮密)
　(祝三見雲轝/白日昇仙)
御製初夏玉泉山詩二首别舘依丹麓疎簾映碧莎泉聲
　當檻出花氣入垣多路轉溪橋接舟沿石竇過薫風能
　阜物藻景已清和山翠引鳴鑣湖光漾畫橈野雲低隔
　寺沙栁暗藏橋百囀黄鸝近雙飛白鷺遥今年農事早
　時雨足新苖
御製初夏登樓臨水詩澄潭徹底開心鏡栁絮輕飛近玉
　樓處處晴花風拂起鶯啼四月繞芳流
御製途中新夏詩邊草纔青節序更征裘未换入朱明遥
　思南陌東阡候正是居人急耦耕
　清和(原謝靈運詩首夏猶清和芳草亦未歇増謝朓詩/麥候始清和凉雨銷炎燠白居易首夏詩清和四)
　(月初樹木正華滋風清/新葉影鳥戀殘花枝)
　梅夏(増薛道衡梅夏應教詩長廊連紫殿細雨應黄梅/浮雲半空上清吹隔池來集鳯桐花散勝龜蓮葉)
　(開幸逢為善樂/頻降濟時才)
　梅雨(増李嶠四月奉敎詩潤浮梅雨夕涼散麥風餘杜/甫梅雨詩南京犀浦道四月熟黄梅湛湛長江去)
(㝠㝠細雨來白居易詩九江地卑濕四/月天炎燠苦雨初入梅瘴雲稍含毒)
早夏(増張說詩庭栁餘/春駐宫鶯早夏催)
新夏(増韋荘詩纔見早春鶯出谷已驚新夏/燕巢梁陸游初夏詩竹樹森疎夏令新)
麥夏(増薛季宣詩麥/夏西山日脚斜)
梁武帝首夏汎天池詩(增薄逰朱明節汎漾天淵池舟/楫互容與藻蘋相推移碧沚紅)
(菡蓞白沙青漣漪新波拂舊石殘花/落故枝葉軟風易出草宻路難披)
梁簡文帝首夏詩(增冷風雜細雨垂雲助麥涼竹木俱/蔥翠花蝶兩飛翔燕泥含復落鶗吟)
(斂更揚卧石藤為䌫山橋樹作/梁欲待華池上明月吐清光)
唐太宗初夏詩(增一朝春夏改隔夜鳥花遷隂陽深淺/葉曉夕重輕煙哢鶯猶響殿横絲正網)
(天珮高蘭影接綬細草文連碧鱗驚棹側/元燕舞簷前何必汾陽處始復有山泉)
唐太宗賦得夏首啓節(增北闕三春晚南榮九夏初黄/鶯弄漸變翠林花落餘瀑流還)
(響谷猿啼自應虚早荷向心卷長楊/就影舒此時歡不極調軫坐相於)
劉禹錫初夏曲(增銅壺方促夜斗柄暫南回稍嫌單衣/重初憐北户開西園花已盡新月為誰)
(來/)
白居易首夏詩(増林薄蚊未生池静蛙未鳴景長天氣/好竟日和且清春禽餘哢在夏木新隂)
(成兀爾水邊坐/翛然橋上行)
陸㳺夏初詩(增新緑隂中燕子飛數家煙火自相依童/誇犢徤浮溪過婦憫蠶饑負葉歸地暖小)
(畦花汞長泥融幽逕藥苗肥郊居/樂事何勝數一醉旗亭又典衣)
袁易首夏詩(增穿逕幽篁破嫩苔遶池漲緑潑新醅/黧黄捎蝶驚還起翠碧窺魚去復來)
　　節序
禁罝䍡設穽鄂(原國語鳥獸成水蟲孕水虞於是乎禁/罝䍡設穽鄂以實廟庖畜功用也註立)
(夏鳥獸已成水蟲懐孕之時/禁魚鼈之網設取獸之物也)
立夏(原淮南子榖雨加十五日斗指常羊之維則春分/盡故曰有四十六日而立夏大風濟音比夾鐘孝)
(經緯斗指辰東南維為立/夏物至此時皆假大也)
小滿(原淮南子立夏加十五日斗指已則小滿音比太/蔟孝經緯斗指已為小滿小滿者言物於此小得)
(盈滿也増嬾真子錄小滿四月中/謂麥之氣至此方小滿而未熟也)
當陽雲(増易通卦騐立夏當/陽雲出觜赤如硃)
上陽雲(増易通卦騐小滿/上陽雲出七星)
雀子飛(増易通卦騐/立夏雀子飛)
樂用笙(増樂緯巽主/立夏樂用笙)
迎夏南郊(増後漢書祭祀志立夏之日迎夏於南郊祭/赤帝祝融車旗服餙皆赤歌朱明八佾舞雲)
(翹之舞隋書禮儀志夏迎赤熛怒/者火色熛怒其靈炎至明盛也)
迎夏樂(増皇覽逸禮自春分數四十六日則天子迎夏/於南堂距邦七里堂高七尺堂階二等赤税七)
(乗旗旄尚赤田車載㦸號曰助天養唱/之以徵舞之以鼓鞉此迎夏之樂也)
實沈之次(増月令章句自畢六度至井十度謂之/實沈之次立夏小滿居之晉之分野)
不熱方(原抱朴子或問不熱之道荅曰以立夏日服六/壬六癸之符或服元冰之丸或服飛霜之散暑)
(不能侵也幼伯子王仲都衣以重裘暴/於夏日周以十鑪身不流汗盖用此方)
蜚蠊生(増雷公藥對立夏之日蜚蠊先生為/人参伏苓使主腹中七節保守中和)
鮦魚醬(増齊民要術崔寔曰四/月立夏後可作鮦魚醤)
種生薑(増齊民要術崔寔曰三月清明節後十日封/生薑至四月立夏後蠶大食芽生可種之)
祀雨師(増隋書禮儀志國城西南八里金光門外為雨/師壇祀以立夏後申唐書禮樂志立夏後申日)
(祀雨師元史祭祀志至元七年大司農/請於立夏後申日祭雷雨師於西南郊)
祀赤帝(増舊唐書禮儀志立夏祀赤帝於南郊/帝神農氏配祝融熒惑三辰七宿從祀)
祭岳鎮海瀆(増唐六典立夏之日祭南岳衡山於衡州/南鎮㑹稽山於越州南海於廣州南瀆江)
(於益州會稽志隋開皇十四年詔南鎮㑹稽山就山立/祠天寳十載封㑹稽山為永興公嵗一祭以南郊迎氣)
(日韓愈南海神廟碑天寳中册尊南海神為廣利王因/其故廟易而新之在今廣州治之東南海道八十里扶)
(胥之口黄木之灣常以立夏氣至/命廣州刺史行事祠下事訖驛聞)
巽王(増周易集解齊乎巽崔憬曰/立夏則巽王而萬物絜齊)
離孕于巽(増正易心法地二生火離/之氣孕於巽木立夏節也)
蠶無絲(増物𩔖相感志蠶/過小滿則無絲)
駐色酒(増元池説林立夏日俗尚啖李時人語曰立夏/得食李能令顔色羙故是日婦女作李㑹取李)
(汁和酒飲之/謂之駐色酒)
不疰夏(増説林立夏日啖李令不疰夏嘉定縣志立夏/之日男女各試葛衣乞隣家麥為飯云觧疰夏)
(之/疾)
隔轍雨(増退齋雅聞錄河朔人/謂立夏雨為隔轍雨)
享太一宫(増玉海雍熙元年立夏致享太/一宫祠官咸集甘露降祠庭)
分龍(増五雜組俗有立夏分龍之説盖龍於是時始分/界而行雨各有區域不能相踰故有咫尺之間而)
(晴雨頓殊者/龍為之也)
聖泉(増名勝志六石峯在永豐縣東永平鄉上有六石/對峙高峻揷天中有聖泉每嵗以立夏七日應期)
(而至有聲如雷則為/年豐之兆過期則旱)
立夏茶(増杭州府志立夏有新茶新筍朱櫻青梅等物/雜以枝圓棗核諸果鏤刻花草人物極其工巧)
(各家𫝊送謂/之立夏茶)
動三車(増桐鄉縣志四月小滿動油/車水車絲車曰小滿動三車)
日止洞陽宫(増三道順行經洞陽宫日之上舘也立夏/之日止於洞陽宫吐金冶之精以灌東井)
(之中沐浴於晨暉收八/素之風歸廣寒之宫)
韋應物立夏日憶京師諸弟詩(增改序念芳辰煩襟倦/日永夏木已成隂公門)
(晝恒静長風始飄閣叠雲纔吐/嶺坐想離居人還當惜徂景)
　　日次
初一日
御暑服(増舊唐書徳宗紀興平元年四月辛丑朔時将/士未給春衣上猶夾服漢中早熱左右請御暑)
(服上曰将士未易冬衣獨御春衫可乎/俄而貢物繼至先給諸軍而始御之)
賜櫻桃(原秦中嵗時記四月一日内園進櫻桃薦寝廟/訖頒賜各有差増王維敕賜百官櫻桃詩芙蓉)
(闕下㑹干官紫禁朱櫻出上闌纔是寝園春薦後非關/御苑鳥銜殘歸鞍競帯青絲籠中使頻傾赤玉盤飽食)
(不須愁内熱大/官還有蔗漿寒)
幸長寧公主莊(増唐詩紀事景龍四年四月一日幸長/寧公主莊李乂陪幸詩紫禁乗宵動青)
(門訪水嬉貴逰鱣序集仙女鳳樓期合宴簮/紳滿承恩雨露滋北辰還捧日東館幸逢時)
放鼔契(増唐會要金吾衛貞元三年敕四/月一日已後五更二㸃放鼔契)
鏡應太陽(増古鏡記汾隂侯生天下竒士也王度常以/師禮事之臨終贈以古鏡大業八年四月一)
(日太陽虧度時在䑓引鏡出鏡亦無色俄而/光彩出日亦漸明比及日復鏡亦精朗如故)
天祺節(増宋史禮志天禧初詔以大中祥符元年四月/一日天書再降内中功徳閣為天禎節尋以仁)
(宗嫌名改/為天祺節)
當蝕不見(増夢溪筆談熙寜六年有司上言日當蝕四/月朔上為徹膳避正殿一夕㣲雨明日不見)
(日蝕百官入賀是日有皇子之慶蔡子正為樞宻副使/獻詩一首前四句曰昨夜薫風入舜韶君王未御正衙)
(朝陽輝已得前星助隂沴潜随夜雨消其叙四月一日/避殿皇子慶誕雲隂不見日蝕四句盡之當時無能過)
(之/者)
方廣寺壁照(増虚谷閒抄湘潭界中有寺名方廣每至/四月朔日在東壁則照見維揚宫府樓堞)
(居民舍宇/物物可數)
甘澤同慶(増玉海淳化五年四月朔時雨霑足近臣稱/賀上謂宰相膏澤霶霈上天之貺也命以葡)
(萄酒建茶珍果賜近臣詔/曰喜此甘澤與卿同慶)
黄雲輪囷(増玉海皇祐二年四月朔幸金明池司天/言雲色黄其形輪囷此聖孝感天之應)
水蟲上弩(増廣州記水弩蟲四月一/日上弩射人八月後缷弩)
狄祠賽㑹(增昌平山水記州西八里為昌平舊縣今居/民不滿百家而唐狄梁公祠香火特盛嵗四)
(月朔賽㑹二三百里/内人至者肩摩踵接)
張説四月一日過江赴荆州詩(增春色沅湘盡三年客/始囬夏雲随北帆同日)
(過江来水漫荆門出山平郢路/開比肩羊叔子千載豈無才)
白居易和微之四月一日詩(增四月一日天花稀葉隂/薄泥新燕影忙蜜熟蜂聲)
(樂麥風低冉冉稲水平漠漠芳節或蹉跎逰心稍牢落/春華信為美夏景亦未惡颭浪嫩青荷重欄晚紅藥呉)
(宫好風月越郡多樓閣兩/地誠可憐其奈久離索)
初二日
雄雉飛集(増唐會要貞觀十六年四月二日有雄雉飛/集明徳殿前上問禇遂良是何祥也遂良對)
(曰昔秦文公時有童子化為雉雌者鳴於陳倉雄者鳴/於南陽童子言得雌者伯文公遂以為寳雞祠漢光武)
(得雄遂起南陽而有四海陛下舊封秦王故雄雉見於/秦地所以彰表明徳也上大悦曰立身之道不可無學)
雍熙曲宴(増宋史禮志雍熙二年四月二日詔輔臣三/司使翰林樞宻直學士尚書省四品兩省五)
(品以上三舘學士宴於後苑賞花釣魚張樂/賜飲命羣臣賦詩習射賞花曲宴自此始)
周伯星見(増玉海景徳三年司天監言四月二日戊寅/夜初更見天星色黄出庫樓車騎官西在氐)
(三度鄭之分野夀星之次後益潤澤按星經瑞星有四/其一曰周伯色黄煌煌然所見之國大昌又按太乙占)
(云王者制禮作樂内外得宜君上夀考/國祚大昌則周伯星出乞付史舘從之)
泛震澤(増楊維楨集乙酉四月二日與蔣桂軒伯仲同/泛震澤大小雷望洞庭之峯吹笛飲酒乗月而)
(歸/)
初三日
置義倉(増唐會要貞觀二年四月三日尚書左丞戴胄/上言曰隋開皇之制天下輸粟謂之社倉及大)
(業中取充官費今請自王公以下計墾田秋熟所在為/義倉嵗㐫以給民太宗善之乃詔畝税二升粟麥秔稲)
(隨地所宜寛鄉斂以所種狹鄉㩀青苖簿而督之耗十/四者免其半耗十七者皆免之啇賈無田者以其户為)
(九等出粟自五石至五斗為差下户不取/焉嵗不登以賑民或貸為種子至秋而償)
鑄九鼎成(増通典天后萬嵗通天元年四月/三日鑄九鼎成置於明堂之庭)
日旁五色雲(増玉海天聖八年四月三日乙酉幸瓊林/苑賜從官射射於苑亭遂燕從臣是日日)
(旁有五/色雲)
觀水嬉(増玉海熙寕三年四月/三日幸金明池觀水嬉)
舍利放光(増續高僧𫝊釋寳巖幽州人仁夀下敕召送/舍利於本州𢎞業寺四月三日夜放大光明)
(照天地有/目皆見)
茅君歸句曲(増雲笈七籖茅盈字叔申咸陽南關人也/漢宣帝時二弟俱貴鄉里相送者數百人)
(時盈亦在座謂賔曰我來年四月三日當之官能如今/日之集㑹不衆許之至期日衆賔竝集盈與家人及親)
(族辭訣歸句曲人因/改句曲為茅君山)
孫逖奉和四月三日上陽水䆫賜宴詩(增今日逢初夏/歡逰續舊旬氣)
(和先作雨恩厚别成春鳯吹臨清洛龍/輿下紫宸此中歌在藻還見躍潜鱗)
初四日
迎釋迦像(増洛陽伽藍記長秋寺中有三層浮圖一所/金盤靈刹耀諸城内作六牙白象負釋迦在)
(虚空中莊嚴佛事悉用金玉四月四日此像常出辟邪/師子導引其前吞刀吐火騰驤一靣綵幢上索詭譎不)
(常竒伎異服冠於都市/像停之處觀者如堵)
勿伐樹木(増酉陽雜爼四月/四日勿伐樹木)
瓊林宴射(増玉海至和二年四月四日壬辰幸瓊林苑/宴射上中的者十四已而閱騎士射栁枝)
肦一石斛(増玉海紹興二十五年四月四日/製一石斛朌之以革倉庾之弊)
五臺慶雲(増聞見後錄唐穆宗元和十五年四月四日/河東節度使裴度奏五䑓山佛光寺側慶雲)
(現若金仙乗狻猊領其/徒千萬自已至申乃滅)
不落夾(増蕪史四月四日進不落夾用葦葉方/包糯米長可四寸濶一寸味與粽同)
祀三仁(増續文獻通考三仁廟在衛輝府比干廟在/衛輝府城北俱每嵗四月四日有司祭祀)
稻熟日(増嘉定縣志四月初/四為稻熟日喜晴)
文殊生(原佛書四月四/日文殊菩薩誕)
初五日
唐虞祠宇(増玉海淳熙四年四月五日静江守張栻言/州有唐帝祠去城二十里而近山曰堯山虞)
(帝祠去城五里而近山曰虞山/臣已新祠宇請著祀典從之)
初六日
服豸冠(増唐會要乾元二年四月六日敕御史彈事仍/服豸冠舊制大事則豸冠衣朱衣纁裳白紗中)
(單以彈之小事/則常服而已)
競渡戯(増唐詩紀事景龍四年四月六日幸興慶池觀/競渡之戱其日過竇希玠宅學士賦詩李適帝)
(幸興慶池戲競渡應制拂露金輿丹斾轉淩晨黼帳碧/池開南山倒影從雲落北澗搖光寫溜廻急槳争標排)
(荇度輕帆截浦觸荷來横汾宴/鎬歡無極歌舞年年聖夀杯)
天下太平年(増玉海紹興十四年四月六日䖍州言木/柱内有天下太平年五字詔送史舘十五)
(年作瑞木/成文曲)
初七日
昭儀寺像(増洛陽伽藍記昭儀尼寺有一佛二菩薩塑/工精絶四月七日常出詣景明景明三像恒)
(出迎/之)
頒新誡本業記(増唐會要垂拱二年四月七日撰百寮/新誡及兆人本業記以頒賜朝集使)
餞种放(増玉海祥符二年四月七日种放以集賢院學/士歸終南宴餞龍圖閣賜七言詩命學士即席)
(賦詩作序命杜鎬援引名臣歸山/故事杜鎬誦北山移文以規放)
天棗熟(増名勝志蕭縣東南二十五里有廟橋橋北一/里有天棗樹枝幹蟠屈數百年物正二月之交)
(開小花結實如酸棗可食四月/初七日全樹皆熟初八日遂空)
世尊降魔(増法苑珠林四月七日世尊降魔爾時天魔/将十八萬天魔衆皆來惱佛佛以眉間㣲光)
(照皆/墮落)
乗豹昇天(増真仙通鑑衡嶽洞門觀在石廩峯西石榴/峯南下昔施真人施存自號胡浮先生或云)
(婉盆子師黄盧子得三皇内文役御虎豹之術遁變化/景之法或隐或顯數百年慕石廩洞門是其冲真之地)
(乃居之又於峯西石室造閣亘空十餘丈出乗白豹或/步還山豹即迎之以晉惠帝永康元年四月七日乗豹)
(昇/天)
初八日
浴佛㑹(原荆楚嵗時記荆楚以四月八日諸寺各設㑹/香湯浴佛共作龍華㑹以為彌勒下生之徴也)
(東京夢華錄四月八日佛生日十大禪院各有浴佛齋/㑹煎香藥糖水相遺名曰浴佛水乾淳嵗時記四月八)
(為佛誕日諸寺院各有浴佛㑹僧尼軰競以小盆貯銅/像浸以糖水覆以花棚鐃鈸交迎遍徃邸第富室以小)
(杓澆灌以求施利増名勝志長寕縣南金龜山上有波/瀹殿邑人於四月八日取嘉魚泉浴佛故名波瀹也佛)
(運統記大慧禪師浴佛上堂語云今朝正是四月八净/飯王宫生悉逹吐水九龍天外來捧足七蓮從地發)
乞子(増荆楚嵗時記四月八日長沙寺閣下有九子母/神是日市肆之人無子者供養薄餅以乞子徃徃)
(有/驗)
金鏡灌佛(原宋書劉敬宣𫝊劉敬宣父牢之敬宣八嵗/喪母畫夜號泣桓序鎮蕪湖牢之参序軍事)
(四月八日敬宣見衆人灌佛乃下頭上金鏡以為母灌/因悲泣不自勝序歎息謂牢之曰卿此児既為家之孝)
(子必為國/之忠臣)
請佛(増世説范甯作豫章八日請佛有板衆僧疑或欲/作荅有小沙彌在坐末曰世尊黙然則為許可衆)
(從其/義)
夢覲聖主(増梁書海南傳干陁利國在南海洲上天監/元年其王瞿曇脩跋陁羅以四月八日夢見)
(一僧謂之曰中國今有聖主十年之後佛法大興汝若/遣使貢奉敬禮則土地豐樂商旅百倍我當與汝徃觀)
(之乃於夢中至中國拜覲天子既覺心異之陁羅本工/畫乃寫夢中所見高祖容質飾以丹青仍遣使并畫工)
(奉表獻玉盤等物使人既至模寫高祖形以還/其國比本畫則符同焉因盛以寳函日加禮敬)
佛生日(増南史顧歡傳老子入關之天竺維衞國國王/夫人名曰浄妙老子因其晝寝乗日精入浄妙)
(口中後年四月八日夜半時剖右腋而生墜地即行七/步於是佛道興焉魏書釋老志初釋迦於四月八日夜)
(從母右脅而生既生姿相超異者三十二種天降嘉瑞/以應之亦三十二法苑珠林菩薩處胎垂滿十月於四)
(月八日日初出時夫人見後園中有一大樹召曰無憂/華色香鮮枝葉分布即舉右手欲牽摘之菩薩漸漸從)
(右脇/而出)
散花(増魏書釋老志世祖即位每引高徳沙門與共談/論於四月八日輿諸佛像行於廣衢帝親御門樓)
(臨觀散花以致禮敬洛陽伽藍記景明寺宣武皇帝景/明年中立至正光中太后始造七級浮圖一所去地百)
(仞時世好崇福四月七日京師諸像皆來此寺尚書祠/曹録像凡有一千餘軀至八日以次入宣陽門向閶闔)
(宫前受皇帝散花於時金花映日寳盖浮雲幡幢若林/香煙似霧梵樂法音聒動天地百戯騰驤所在駢比名)
(僧徳衆負錫為羣信徒法侣持/花成藪車騎填咽繁衍相傾)
遊河間寺(増洛陽伽藍記四月八日京師士女多至河/間寺觀其殿廡綺麗無不歎息以為蓬萊仙)
(室亦不是過入其後園見朱荷出池緑/萍浮水飛梁跨樹層閣出雲咸皆唧唧)
不殺草木(増齊人月令四月八日不宜殺草木雲笈七/籤金書仙誌戒勿以四月八日殺草伐樹)
服生衣(増齊人月令四月八日始服生衣白居易/詩掲甕偷嘗新熟酒開箱試着舊生衣)
愈瘧酒(増齊民要術愈瘧酒法四月八日用水一石麴/一斤擣作末俱酘水中酒酢煎一石取七斗以)
(麴四斤湏漿冷酘麴一宿上生白/沫起炊秫一石冷酘中三日酒成)
剪冬葵(増齊民要術種冬葵法自四月八日以後日日/翦賣其翦處尋以手拌斫斸地令其起水澆糞)
(覆之比及翦徧初者還/復周而復始日日無窮)
五色香水(原高僧傳靡歌利頭四月八日浴佛以都梁/香為青色水欝金香為赤色水丘隆香為白)
(色水附子香為黄色水安/息香為黒色水以灌佛頂)
靈育生(増高僧傳釋元高小名靈育母冦氏夢見胡僧/持傘香花滿坐便即懐胎至四月八日生異香)
(及光明照壁迄旦/乃散因名曰靈育)
八關凉宮(増唐會要顯慶五年四月八/日於東都苑内造八關涼宫)
禮萬佛山(原杜陽雜編上崇奉釋氏新羅國獻萬佛山/可高一丈雕沉檀珠玉以成之其佛之形大)
(者或逾寸小者七八分其佛之首有如黍米者有如半/菽者其眉目口耳螺髻毫相無不悉具而更鏤金玉水)
(精為幡盖流蘓菴羅薝蔔䓁樹搆百珤為樓閣䑓殿其/狀雖㣲而勢若飛動又前有行道僧徒不啻千數下有)
(紫金鐘徑濶三寸上以龜口衘之每擊其鐘則行道之/僧禮首至地其中隐隐謂之梵音盖關捩在乎鐘也其)
(山雖以萬佛為名其數則不可勝紀上因置九光扇於/巖巘間四月八日召兩衆僧徒入内道塲禮萬佛山是)
(時觀者歎非人工及覩九色光於/殿中咸謂之佛光即九光扇也)
指天餕餡(増食譜張手羙家四/月八日指天餕餡)
西湖放生(増蘇軾乞開西湖状天禧中王欽若奏以西/湖為放生池禁捕魚鳥為人主祈福自是以)
(來每嵗四月八日郡人數萬㑹於湖上所活羽毛鱗介/以百萬數皆西北向稽首仰祝千萬嵗夀乾淳嵗時記)
(四月八日西湖作放生㑹舟楫盛/多畧如春時競買龜魚螺蚌放生)
閉池(増東京夢華錄自三月一日開金明池瓊林苑至/四月八日閉池雖大風雨亦有逰人路無虚日)
羊桐葉飯(増岳陽風土記岳州四月八日取/羊桐葉淅米為飯以祠神及先祖)
周孝侯生(増汎舟錄三月乙丑逹宜興四月戊辰朔/乙亥邑中迎社頗盛云周孝侯生日也)
富貴坊(原溪蠻叢笑富貴坊競渡預以四月八日下船/聚飲江岸舟子各招他客盛列飲饌以相誇大)
(或獨酌食前方丈群蠻環觀/如雲一年盛事名富貴坊)
阿秃師(増神僧傳釋阿禿師不居寺舍出入民間語譎/必有徴驗齊神武患其漏洩軍務執置并州城)
(内遣人防守當日城三門各有一禿師盪出遮執不能/禁未幾有人從北州來云秃師四月八日於雁門郡市)
(捨命郭下衆以香花送之埋於城外并州人咲之云四/月八日秃師從汾橋東出一脚有鞋一脚徒跣但不知)
(入何坊巷人皆見之何云雁門死也此人復徃/北州報語衆共開塚看之唯見一隻履鞋耳)
更定薦物(増玉海景祐二年四月八日己未宗正丞趙/良規言月令一嵗之間八薦新物周頌潜冬)
(薦魚春薦鮪是其樂章存者通禮著宗廟薦新凡五十/餘品詔禮官議曰本朝惟薦冰著常祀吕紀簡而近薄)
(唐令雜而不經於是更定四時所薦/凡二十八物卜日薦獻一以開寳禮)
烏飯(増本草綱目烏飯乃仙家服食之法今之釋家多/於四月八日造之以供佛陸龜䝉道室書事詩烏)
(飯新炊芼臛香道/家齋日以為常)
放鴿(増西湖志餘宋時杭人四月八日放鴿為太守祈/夀蘇軾懐錢塘詩云去年栁絮飛時節記得金籠)
(放雪/衣)
優鉢羅花(増帝京景物略禮部儀制司有優鉢羅花焉/金蓮花也開必自四月八日至冬而實如鬼)
(蓮蓬脱去其衣中金/色佛一尊者核也)
捨豆結縁(増帝京景物略四月八日捨豆児曰結縁十/八日亦捨先是拈豆念佛一豆佛號一聲有)
(念豆至石者至日熟豆人徧捨/之其人亦一念佛啖一豆也)
戒壇聼戒(増長安客話盧溝橋西北為灰厰出灰厰入/山兩壁夾徑徑盡見山門有高閣在山中央)
(可望渾河閣後有軒庋巖上折而右即戒壇壇在殿内/甃石為之中有高座為每年説戒之地周圍皆列戒神)
(四月八日㳺/僧畢集聼戒)
選僧祈福(増續文獻通考宋孝宗乾道三年詔上竺若/納講師於四月八日選五十僧入内觀堂行)
(金光明三昧祈福邦家時上於選/徳殿製觀音讃賜上竺刋於石)
祭洞庭廟(増續文獻通考洞庭廟在長沙府磊石/山洪武初命有司每嵗四月八日致祭)
麥餅宴(増燕都游覽志先是四月八日梵寺食烏飯朝/廷賜羣臣食不落夾盖縁元人語也嘉靖十四)
(年帝以其名不雅馴乃賜/百官於午門食麥餅宴)
六花成像(増名勝志觀音山在彭澤縣北一里元至正/元年四月八日雪岩前六花集石壁間現觀)
(音大士迹因/立佛堂山中)
無尾魚(増楚通志湘隂縣東六十里相𫝊晋時里人劉/倩贅陶淡家四月八日膾魚於橋上方斫魚尾)
(或報曰汝家舉宅上昇倩棄之今每/嵗八日見無尾魚逆水上至橋而退)
祭衞源(増輝縣志衞源廟在蘇門山麓百門泉上泉乃/衞河之源廟創於隋以祀泉神稱靈源公每嵗)
(四月八日/郡守致祭)
鑄金像(増法苑珠林東晉孝武寕康三年四月八日襄/陽檀溪寺沙門釋道安於郭西精舍鑄造丈八)
(金銅無量夀佛明年嚴飾成就鎭軍將軍郗恢之創蒞/襄部賛撃福門其像夜出西逰萬山遺示一跡印文入)
(石衆咸駭異恢乃改名金像寺至梁普通三年四月八/日下敕於建興苑鑄金銅華趺泝流送之以承像足立)
(碑頌徳劉孝義文蕭/子雲書天下稱最)
啓夏齋(増雲笈七籤三洞奉道科/云四月八日為啟夏齋)
木文天尊(増雲笈七籤木文天尊者開元七年蜀州新/津縣新興尼寺四月八日設大齋聚食之次)
(有一道流後至就衆中坐衆人輕侮之不與設齋齋畢/道流起入佛殿中良久不出人皆異之争入殿尋求無)
(復蹤跡忽見道流隐形在殿柱中隐隐分明以/刀斧削之益加精好其像於殿柱中自然而見)
駱賔王四月八日題七級詩(增化城分鳥堞香閣俯龍/川複棟侵黄道重簷架紫)
(煙銘書非晉代壁畫是梁年霸畧今何在王宫尚巋然/二帝曽逰聖三卿是偶賢因兹逰勝侣超彼託良縁我)
(出有為界君登非想天悠悠青曠裏蕩/蕩白雲前今日經行處曲承穹盖煙)
楊萬里四月八日嘗新荔枝詩(增一㸃胭脂染蒂旁忽/然紅遍緑衣裳紫瓊骨)
(骼丁香痩白雪/肌膚午暑涼)
初九日
翠㣲宫(増唐會要貞觀二十一年四月九日公卿上言/請修太和宫厥地清涼可以清暑詔從之包山)
(為苑自栽木至設幄九/日畢工因改為翠㣲宫)
乾㑹節(増宋史度宗紀嘉熙四年四月九日生於紹興/府榮邸景定五年詔以生日為乾㑹節原三朝)
(野史四月八日謝太后夀崇節九日度宗乾㑹節賈似/道令黄蜕致語中一聨云神母聖子萬夀無疆亦萬夀)
(無疆昨日今朝一佛/出世又一佛出世)
賜御書扇(増玉海紹興元年四月九日賜侍讀王綯胡/直儒侍講胡交修御書扇王綯曰霖雨思賢)
(佐丹青憶老臣直儒曰文物多師古朝廷/半老儒交修曰相門韋氏在經術漢臣湏)
賜新茶(増玉海紹興十一年四月九/日賜侍讀呉表臣蘇符新茶)
初十日
聖姑祠(増述異記河間郡有聖姑祠姑姓郝字女君魏/青龍二年四月十日與隣女樵采於􁅘深二水)
(處忽有數婦人從水而出至女君前曰東海使聘為婦/故遣相迎因敷茵於水上請女君於上坐順流而下其)
(家奔到岸側女君曰今幸得為水仙願勿/憂憶語訖風起而沒於水鄉人因為立祠)
同天節(増宋史神宗紀慶厯八年四月戊寅生於濮王/宫祥光照室羣䑕吐五色氣成雲治平四年以)
(四月十日/為同天節)
十一日
蘇軾四月十一日初食荔枝詩(増海山仙人絳羅𥜗紅/紗中單白玉膚不須更)
(待妃子笑風骨/自是傾城姝)
十二日
新宫銘(増集異記蔡少霞者幼奉道一日沿溪行忽得/羙䕃因就憩焉不覺成寐因為人夢中召去至)
(城郭處所經歴門堂深邃莫測引至東廊止於石碑之/側謂曰召君書此少霞凝神搦管頃刻而畢因記於心)
(題云蒼龍溪新宫銘紫陽真人山元卿/撰清寕二百三十一年四月十二日建)
十三日
刊秘閣墨跡(増石林燕語續法帖跋云元祐五年四月/十三日秘書省以秘閣所藏墨跡未經太)
(宗朝纂刻者刋/於石有㫖從之)
肦升斗式(増玉海紹興元年四月十三日詔工部以/省倉升斗令文思院校定朌其式於諸州)
上藥王廟(増北京嵗華記四月十三日上藥王廟諸花/盛𤼵白石莊三里河高梁橋外皆貴戚花塲)
(好事者􁦾/賔客㳺之)
張説四月十三日詔宴寧王亭子詩(增何許承恩宴山/亭風日好緑嫩鳴)
(鶴洲隂穠鬭雞道果思夏來茂花嫌/春去早行樂無限時皇情及芳草)
十四日
行像(増佛國記法顯到于闐國其國中十四大僧伽藍/不數小者從四月一日城裏便掃洒道路莊嚴巷)
(陌其城門上張大幃幕事事嚴飾王及夫人采女皆住/其中瞿摩帝僧是大乗學王所敬禮最先行像像入城)
(時門樓上夫人采女遥散衆花紛紛而/下至十四日行像訖王及夫人乃還宫)
通義宫髙㑹(増唐會要武徳六年四月十四日幸龍潜/舊宅改為通義宫置酒髙㑹詔曰爰擇良)
(辰言遵邑里禮同過沛事等歸譙故老/咸臻族姻斯㑹肅恭薦享感慶兼集)
乾元節(増宋史仁宗紀仁宗大中祥符三年四月十四/日生乾興元年以生日為乾元節元符宫石刻)
(宋仁宗母李氏夢一羽衣之士跣足從空而下云來為/汝子時上未有嗣是夕召幸有娠明年四月十四日生)
(仁宗㓜年每穿履襪即亟令脱去/常徒步禁中皆呼為赤脚仙人)
呂嵓生(増續文獻通考吕嵓字洞賔蒲州永樂縣人貞/元十四年四月十四日已時生異香滿室天樂)
(浮空有白鶴飛/入帳中忽不見)
菖蒲生日(増陶朱公書四月十四菖蒲生日修剪根葉/無逾此時宜積梅水漸滋養之則青翠易生)
(尤堪/清目)
吕翁鶴草(増名勝志仙翁鶴草在單縣城東北隅相傳/仙翁以四月十四日誕來逰邑人包九成者)
　(於前一日積䖍致禱次早果有白鶴四隻從西南來晡/時方去自是每仙翁誕期祠側草荆上陡成鶴形日髙)
　(遂冺至今尚然人/𫝊為吕翁鶴草云)
御製經明成祖勒銘處指示扈從諸臣詩(并/序)
　朕率師行四十五日至我哨界界内外高阜坡陁大抵
　皆黄白沙五色石北行十一里有石瑩然獨出明成祖
　北伐刻銘其上時則永樂八年庚寅四月十六日朕今
　過此適在四月十四日山原猶昔時日同符朕謂明成
　祖之率師而行也與今日異其時出邊皆敵人也今䝉
　古悉我効力之人其時皆漢人步卒今我兵悉騎士且
　熟習邊外之行由此觀之明成祖深入敵中數千里縱
　横若行無人之境亦誠難矣我軍若不及彼良可愧也
　凡聞斯語者當人人自奮焉爰紀其事而繫之以詩
　伊昔永樂年征馬嘶朔風磧間銘片石苔蘚磨青銅我
　行初拂拭夏節欣相同當時月在已今值清和中後先
　間兩日彼亦一代雄我武討不庭春發明光宫塞草緑
　微茁雨雪隂濛濛或言時尚早稍待邊花紅寕知英傑
人所見良疏通迅行掩不備兵法貴折衝軍謀在帷殿
士氣如虎熊豈不資羣䇿惟斷斯有功作詩紀其事聊
以示臣工
紫微夫人四月十四日作(増朝啓東晨暉飛軿越滄淵/山波振青涯八風扇元煙廽)
(眄昜遷房有懐真感人三金可逰盤東/岑宜永甄紛紛當塗中孰能步生津)
十五日
結夏(原荆楚歳時記四月十五日天下僧尼就禪刹掛/搭謂之結夏増曹松詩師言結夏入巴峰雲水廽)
(頭㡬萬重徐寅詩長閑便是/㤀機者不出真如結夏僧)
結制(原釋苑宗規四月十五僧家結夏天下僧尼此日/就禪刹掛搭謂之結制結制即結夏夏乃長養之)
(節在外行恐傷草木蟲𩔖故九十日安居/至七月十五日散去為觧夏又謂觧制)
櫻笋厨(原唐輦下嵗時記四月十五日自/堂厨至百司厨通謂之櫻筍厨)
皮日休和魯望四月十五日道室書事詩(增望朝齋戒/是尋常静啓)
(金根第㡬章竹葉飲為甘露色蓮花鮓作肉芝香松膏/背日凝雲磴丹粉經年染石床剰欲與君終此志頑仙)
(惟恐鬢/成霜)
十六日
頒隂陽書(增唐會要太宗以隂陽書近代訛偽穿鑿拘/忌亦多命太常博士呂才及隂陽學者十餘)
(人共加刋正削其淺俗存其可用者貞觀十五年四月/十六日己酉撰隂陽書凡五十三卷及舊書四十七卷)
(詔頒行之才為叙質以經史其穿鑿拘忌者才有駁議/曰叙宅經叙禄命叙葬書識者以為確論)
醴泉(增魏徵醴泉銘序貞觀六年孟夏皇帝避暑九成/宫四月甲申朔旬有六日上及中宫歴覽䑓觀閑)
(步西城俯察厥土㣲覺有潤因而以杖導之有泉隨/而涌出乃承以石檻引為一渠其清若鏡味甘如醴)
天倉開(原遵生八箋四月十六/日天倉開宜入山修道)
十七日
凱旋饗宴(增陳書宣帝紀太建八年四月甲寅詔曰元/戎凱旋羣師振旅旌功策賞宜有饗宴今月)
(十七日可幸樂逰苑設/絲竹之樂大㑹文武)
芝草生(增玉海元豐七年四月十七日丙戌景靈宫言/芝草六生於天元殿景靈門中壬辰朝獻至天)
(元殿觀/芝草)
十八日
忠烈王誕(增括異志金山忠烈王漢博陸侯姓霍氏呉/孫權時一日致疾黄門小䜿附語曰國主封)
(界華亭谷極西南有金山鹹塘湖為民害民將魚鼈食/之非人力能防臣漢之功臣霍某也部黨有力能鎮之)
(可立廟於山呉王乃立廟建炎間建行宫於當湖賜名/顯應尤著鄉民祈禱輙應王以四月十八誕辰浙之東)
(西商賈舟楫朝獻踵至自入四/月至中旬末一市為之鼎沸)
碧霞元君誕(增帝京景物畧出左安門東行四十里石/橋五尺曰𢎞仁橋橋東碧霞元君廟嵗四)
(月十八日傳是元君誕辰士女進/香鳴金號衆四十里道相屬也)
游玉泉(増帝京景物畧四月十八日耍戒壇㳺/香山玉泉茶酒棚妓棚周山灣澗曲)
祀趙奢(增名勝志趙奢塜在邯鄲縣西山上有王喬/洞下有玉寶觀嵗以四月十八日為祀期)
十九日
却生日貢獻(增資治通鑑唐徳宗建中元年夏四月癸/丑上生日四方貢獻皆不受注上生於天)
(寳元年四月十/九日不置節名)
浣花日(增老學庵筆記四月十九日成都謂之浣花遨/頭宴於杜子美草堂滄浪亭傾城皆出錦繡夾)
(道自開嵗宴逰至是而止故最盛於他時予客蜀數年/屡赴此集未嘗不晴蜀人云雖戴白之老未嘗見浣花)
(日雨/也)
佑聖夫人誕(增嵗華紀麗譜四月十九日浣花佑聖夫/人誕日也太守出窄橋門至梵安寺謁夫)
(人祠就宴於寺之設㕔既宴登舟觀諸軍騎射倡樂導/前泝流至百花潭觀水嬉競渡官舫民船乗流上下或)
(幕帟水濵以事逰/賞最為出郊之勝)
二十日
上論語解(增玉海紹興七年尹焞給茟札觧/論語以進八年四月二十日上之)
小分龍(原嘉定縣志四月/二十日為小分龍)
二十一日
交㤗殿成(增唐會要天寳十載四月二/十一日興慶宫造交㤗殿成)
葺太學講殿(增玉海慶厯四年四月壬子二十一日判/監王拱辰田况王洙余靖等言首善當自)
(京師漢太學二百四十房千八百餘室生徒三萬人唐/學舍亦千二百間今取才養士之法盛矣而國子監才)
(二百楹制度陿小不足以容學者請以錫慶院/為太學葺講殿及更衣殿備乗輿臨幸從之)
築蠶室(増玉海政和元年四月二十一日於壇側/度地築公桑蠶室其親蠶殿名曰無斁)
求遺書(增玉海紹興三年四月二十一/日劉岑請詔求四方遺書從之)
普賢生(原佛書四月二十/一日普賢菩薩誕)
二十二日
真草書屏(増唐會要貞觀十四年四月二十二日太宗/自為真草書屏風以示羣臣筆力遒勁為一)
(時之/絶)
二十三日
齊后山精舍(增南史齊高帝紀益州有山古老相傳曰/齊后山昇明三年四月二十三日有沙門)
(元暢者於此山立精/舍其日上登尊位)
甘露降(增唐會要武徳九年四月二十三日甘露/降於中華殿之桐木泫如冰雪以示羣臣)
紫微夫人四月二十三日夜作(增神玉曜靈津七元焕/神扉靈遷方寸裏一躍)
(登太徴妙音乘和唱高會亦有機齊此天人/眄協彼晨景飛總轡六合外寧有傾與危)
二十四日
雨玉璽(原南史齊高帝紀昇明三年四月二十四日滎/陽郡人尹千於嵩山東南隅見天雨石墜地石)
(開有玉璽在其中璽方三寸文曰戊丁之人與道俱肅/然入草應天符掃平河洛清魏都又曰皇帝運興千奉)
(璽詣雍州刺史蕭/赤斧赤斧以獻)
祭鱷魚(増韓愈鱷魚文維元和十四年四月二十四日/潮州刺史韓愈使軍事衙推秦濟以羊一猪一)
(投惡溪之潭水以/與鱷魚食而告之)
玉津閱射(増玉海建隆四年四月二十四/日丁亥幸玉津園閱諸軍騎射)
後圃種麥(増玉海紹興二年四月二十四日上曰朕聞/祖宗時禁中有打麥殿今於後圃令人引水)
(灌畦種之亦欲/知稼穡之艱)
二十五日
講武(増唐高宗實錄麟徳二年四月二十/五日講武邙山之陽御北城樓觀之)
赤龍在案(増唐㑹要明皇初臨潞州景龍二年四月二/十五日㕔事㩀案假寐白鶴觀道士見赤龍)
(在/案)
二十六日
霍山祠廟(增唐會要開元十一年四月二十六/日庚申崇飾霍山祠廟秩視諸侯)
觀刈麥(増玉海太平興國三年四月二十六日庚辰駕/幸景風門駐輦觀刈麥移幸玉津園張樂飲羣)
(臣/酒)
進易解(增玉海淳熙十二年四月二十六日知潭州林/栗進周易經𫝊集觧三十二卷繋辭上下二卷)
(文言説卦序雜本文共為一卷河圖洛書八卦九疇大/衍總㑹圖六十四卦立成圖大衍揲蓍觧共為一卷總)
(三十六冊詔付/秘省敕書奨諭)
二十七日
日抱戴(増唐會要明皇初臨潞州景龍元年四月二十/七日日有抱戴潘炎日抱戴賦景龍元年四月)
(二十七日皇帝初臨上黨日抱戴表至聖之無二呈繼/照於明兩陽光杲耀抱黄道而再中喜氣氤氲戴赤霄)
(而直/上)
清香館(増彥周詩話先伯父熙寧九年四月二十七日/夜夢至一處牓曰清香舘東邊有别院東壁有)
(詩牌題云冀州功徳院山東李白其詩曰秋風吹桂子/只在此山中待得春風起還應生桂叢桂叢日以滿清)
(香何時斷只為爱/清香故號清香舘)
農桑圖(增松雪齋集延祐五年四月二十七日上御嘉/禧殿集賢大學士臣邦寧大司徒臣源進呈農)
(桑圖上披覧再三問作詩者何人對曰翰林承㫖臣趙/孟頫作圖者何人對曰諸色人匠提舉臣楊叔謙上嘉)
(賞乆之人賜文/綺一段絹一匹)
魏夫人降(增真誥興寧四年丙寅四月二十七日夜/晉司徒文康公舒之女魏夫人降楊羲家)
梅堯臣四月二十七日與王正仲飲詩(增我來自楚君/自呉相遇汎波)
(銜舳艫時時舉酒共笑/樂莫問罌盎有與無)
二十八日
先蠶黒幣(増玉海大觀四年四月二十八日議禮局言/開元禮享先蠶幣以黒請從黑以合至隂之)
(義/)
藥王誕(原佛書四月二/十八日藥王誕)
二十九日
置黄帝壇(增唐會要天寳九載四月二十九日制曰頃/者每祀黄帝乃就南郊禮亦非便宜於皇城)
(内西南坤地改置黄帝/壇朕當親祀以昭誠敬)
赤烏白兔(增玉海至道元年四月二十九日乙巳知通/利軍錢昭序表獻部内所産赤烏白兎各一)
(表云烏禀陽精兎昭隂瑞報火徳繁昌之兆示金方柔/服之符念兹希世之珍罕有同時而見望宣付史館從)
(之上謂侍臣曰烏色正/如渥丹信火徳之應也)
閱大樂(增玉海天聖九年四月二十九日乙巳上御承/明殿閱大樂賜樂工錢帛有差先是太常寺以)
(景徳中嘗躬案大樂其後/頗多増製故請臨觀焉)
掌秘閣書(增玉海政和八年四月二十九日工部員外/郎滕康請秘閣四部書以秘書郎掌之列史)
(館於左以法/東觀從之)
三十日
　限日(原燕翼貽謀錄民間訴水旱舊無限制欺罔官吏/無從覈實太宗淳化二年詔訴水旱夏以四月三)
　(十日為/限日)
御製見龍行(并/序)
　四月三十日駐蹕金山是日申刻無風雷惟細雨一陣
　既過而西南見龍横亘數十丈宛轉移時遂入雲端問
　及土人非起蛟也名為龍見以為祥瑞等語朕亦不以
　為異故援筆漫成見龍行以示隨侍
　在田在天連二五純陽變化参吞吐非如起蛟壞田廬
　又非宻霧傷園圃雲端前後𤼵祥光逶迤上下行有矩
　而乘六龍以御天不違施徳普時雨有亢有悔有虧盈
　首出庻物用精明大哉龍徳從其𩔖𤼵揮純粹須經營
　長江一派何泱􁝏素波萬里盡澄泓象震􁁶雲敦元氣
　日新顧諟玩無聲
　　　政典
　明堂左个(原禮孟夏之月天子居明堂左个/註明堂左个大寢南堂東偏也)
　行爵出禄(原禮命太尉贊傑俊遂賢良舉長大行爵出/禄必當其位集説傑俊以才言賢良以徳言)
(長大以/力言)
繼長增高(原禮繼長増髙毋有壞墮疏是月草木蕃廡/王者施化當繼續長養之道謂勸民長養增)
(益髙大之物謂勸民種殖集説欲其/長則勿壞焉欲其高則勿墮焉可也)
始絺(原禮是月也天子/始絺註初服暑服)
勞農(原禮命野虞出行田原為天子勞農勸民毋或失/時増呂氏春秋仲呂之月無聚大衆廵勸農事)
命農勉作(原禮命司徒循行縣鄙命農勉作毋休於都/註急趨於農也縣鄙鄉遂之屬主民者也)
驅獸(原禮是月也驅獸毋害五榖母大田獵集説夏獵/曰苖正為驅獸之害禾苖者耳與三時之大獵自)
(不/同)
嘗麥(原禮農乃登麥天子乃以彘嘗麥先薦寢廟註麥/之新氣尤盛以彘食之散其熱也彘水畜増逸周)
(書維四年孟夏王初祈禱/於宗廟乃嘗麥於太祖)
聚百藥(原禮是月也聚畜百藥註蕃廡/之時毒氣盛集説供醫事也)
獻繭收稅(原禮蠶事畢后妃獻繭乃收繭税以桑為圴/貴賤長幼如一以給郊廟之服註后妃獻繭)
(者内命婦獻繭於后妃收繭税者收於外命婦外命婦/雖就公桑蠶室而蠶其夫亦當有祭服以助祭収其近)
(郊之税耳疏/十而税一)
飲酎(原禮是月也天子飲酎用禮樂註酎之言醇也謂/重釀之酒也春酒至此始成與羣臣以禮樂飲之)
(于朝正尊卑也増左𫝊晉人徴朝於鄭鄭人使少正公/孫僑對曰溴梁之明年公孫夏從寡君以朝于君見于)
　(嘗酎與執燔焉疏月令言飲酎當是夏祭之/後此言嘗酎謂見于夏祭故云與執燔焉)
　禁令(原禮毋起土功毋/𤼵大衆毋伐大樹)
　龍見而雩(原左傳龍見而雩註建已之月蒼龍宿之體/昬見東方萬物始盛待雨而大故祭天逺為)
　(百榖祈膏雨春秋考異郵三時唯/有禱禮唯四月龍星見始有常雩)
御製夏旱步禱
南郊喜雨詩歴春憫農勞首夏望嘉榖離畢月故遲宻雲
　去何速顥穹閟膏澤及此祈年夙齋居承穆清中夜起
　自肅繁星麗赤霄雲漢光自煜雞鳴開重闉輿馬輟華
　轂歩禱升
郊壇祠官啓太祝是時甘澍零霑潤及拜伏空濛廹閶闔
　噴薄驅海瀆屏翳灑道廻滲漉足裳服麥隴應秀色重
　穎欲在目願惟歌屢豐餘粟棲比屋
　攻駒(原夏小正執陟攻駒増傳執也者始執駒也執駒/也者離之去母也執而升之君也攻駒也者教之)
　(服車數/舍之也)
　官田(原淮南子四月官田註/四月勉農事故官田也)
　郊祀(増漢書郊祀志文帝即位十三年明年黄龍見成/紀其夏下詔曰有異物之神見於成紀毋害於民)
(嵗以有年朕㡬郊祀上帝諸神禮官議毋諱以朕勞有/司皆曰古老天子夏親郊祀上帝于郊故曰郊於是夏)
(四月文帝始幸雍郊見五畤祠衣皆上赤又明年夏四/月文帝親拜霸渭之會以郊見渭陽五帝五帝廟臨渭)
(其北穿蒲池溝水權火舉而祠若光煇然屬天焉玉海/開寳九年幸西京四月庚子有事南郊先是霖雨彌旬)
(及己亥赴齋宫雲物澄霽垂白之民/相謂曰不圖今日覩太平天子儀衞)
務農蠶(増漢書景帝紀後二年夏四月詔曰雕文刻鏤/傷農事者也錦繡纂組害女紅者也農事傷則)
(饑之本也女紅害則寒之原也夫饑寒並至而能亡為/非者寡矣朕親耕后親桑以奉宗廟粢盛祭服為天下)
(先不受獻減太官省繇賦欲天下務農蠶素有畜積以/備災害彊毋擾弱衆毋暴寡老耆以夀終㓜孤得遂長)
遂民供養(増漢書武帝紀建元元年夏四月己巳詔曰/古之立教鄉里以齒朝廷以爵扶世導民莫)
(善于徳然則于鄉里先耆艾奉髙年古之道也今天下/孝子順孫願自竭盡以承其親外廹公事内乏資財是)
(以孝心闕焉朕甚哀之民年九十以上已有受鬻/法為復子若孫令得身帥妻妾遂其供養之事)
封㤗山(増漢書武帝紀元封元年夏四月/癸夘上還豋封㤗山降坐明堂)
塞瓠子(増漢書武帝紀元封二年夏四月還祠㤗山至/瓠子臨決河命從臣將軍以下皆負薪塞河隄)
(作瓠子/之歌)
初置刺史(增漢書武帝紀元封五年夏/四月初置刺史部十三州)
祠神人(增漢書武帝紀太始四年夏四月幸不其祠神/人于交門宫若有鄉坐拜者作交門之歌注神)
(人蓬萊仙人之屬也琅邪/縣有交門宫武帝所造)
未央宫置酒(增漢書昭帝紀元鳯二年夏四月上自建/章宫徙未央宫大置酒賜郎從官帛及宗)
(室子錢人二十萬吏民/獻牛酒者賜帛人一疋)
舉文學髙第(增漢書宣帝紀本始元年夏四月/詔内郡國舉文學高第各一人)
舉寃獄(増漢書宣帝紀五鳯四年夏四月遣丞相御史/掾二十四人循行天下舉寃獄察擅為苛禁深)
(刻不/改者)
存問蒸庻(增漢書元帝紀初元元年夏四月詔曰方田/作時朕憂蒸庻之失業臨遣光禄大夫褒等)
(十二人循行天下存問耆老/鰥寡孤獨困乏失職之民)
通籍司馬門(増漢書元帝紀初元五年四月詔令從官/給事宫司馬中者得為大父母父母兄弟)
(通籍注司馬門/者宫之外門也)
舉茂材(增漢書元帝紀建昭四年夏/四月詔舉茂材特立之士)
金匱玉牒(增後漢書祭祀志建武中元元年四月以吉/日刻玉牒書函藏金匱璽印封之使太尉奉)
(匱以告髙廟藏于廟室/西壁石室高主室之下)
舉賢良方正(増後漢書光武紀建武七年夏四月壬午/詔公卿司𨽻州牧舉賢良方正各一人遣)
(詣公/車)
班勞策勲(増後漢書光武紀建武十三年四月大饗将/士班勞䇿勲功臣増邑更封凡三百六十五)
(人/)
封孔子後(增後漢書光武紀建武十四年夏四月辛巳/封孔子後志為褎成侯注平帝封孔均為褎)
(成侯志均子也古今/志曰志時為宻令)
礿祭陳鼎(増後漢書明帝紀永平六年王雒山出寳鼎/廬江太守獻之夏四月甲子詔曰祥瑞之降)
(以應有徳方今政化多僻何以致兹易曰鼎象三公豈/公卿奉職得其理耶太常其以礿祭之日陳鼎于廟以)
(備噐用賜三公帛五十/匹九卿二千石半之)
賜公田(增後漢書明帝紀永平九年四月甲/辰詔郡國以公田賜平民各有差)
報農功(增後漢書明帝紀永平十年夏四月戊子詔曰/昔歳五榖登衍今兹蠶麥善收其大赦天下方)
(盛夏長養之時蕩滌宿惡以報農功百姓/勉務桑稼以備灾害吏敬厥職毋令愆墮)
廵行河渠(增後漢書明帝紀永平十二年夏四月遣将/作謁者王呉修汴渠十三年夏四月汴渠成)
(辛巳行幸滎陽廵行河渠乙酉詔曰自汴渠決敗六十/餘嵗今既築隄理渠絶水立門河汴分流復其舊迹陶)
(邱之北漸就壤墳故薦嘉玉潔牲以禮河神東過洛汭/歎禹之績今五土之宜反其正色濵渠下田賦與貧人)
(無令豪右/得固其利)
省冰紈縠絮(增後漢書章帝紀建初二年夏四月/癸巳詔齊相省冰紈方空縠吹綸絮)
禘祭(增後漢書張純𫝊禘祭以夏四月夏者/陽氣在上隂氣在下故正尊卑之義也)
五經課試(增魏志文帝紀黄初五年夏四月立太/學制五經課試之法置春秋榖梁博士)
夕牲臨拜(增晉書禮志武帝㤗始七年四月帝將親祠/車駕夕牲而儀注還不拜詔問其故博士奏)
(歴代相承如此帝曰非致敬宗廟之禮也/於是實拜而還遂以為制夕牲必躬臨拜)
石畫成文(增晉書武帝紀㤗始三年四月戊午張掖太/守焦勝上言氐池縣大栁谷口有元石一所)
(白畫成文實大晉之休祥圖之以/獻詔以制幣告于太廟藏之天府)
增太學生(增晉書孝武帝紀太元九年夏/四月己夘增置太學生百人)
祀畢親戎(增魏書禮志神䴥二年帝将征蠕蠕省郊祀/儀四月以小駕祭天神畢帝遂親戎大㨗而)
(還歸格于祖/禰徧告羣神)
幸皇宗學(增魏書孝文帝紀太和十六年四/月甲寅幸皇宗學親問博士經義)
親祀孔廟(增魏書孝文帝紀太和十九年四月庚申行/幸魯城親祠孔子廟辛酉詔拜孔氏四人顔)
(氏二人為官又詔選諸孔宗子一人封崇聖侯邑一百/户以奉孔子之祀又詔兖州為孔子起園柏修飾墳壠)
(更建碑銘/褒揚聖徳)
賜延年杖(增周書于謹傳保定三年四/月詔以謹為三老賜延年杖)
頒符(増隋書文帝紀開皇七年四月癸亥頒青龍符於/東方總管刺史西方以騶虞南方以朱雀北方以)
(元/武)
勘錢様(増隋書食貨志大象三年四月詔四靣諸開各/付百錢為様從關外来勘樣相似然後得過樣)
(不同者即壞/以為銅入官)
祠華山(増唐書高祖紀武徳三年四月/丙申祠華山壬寅至自華隂)
顔曾贈官(増唐書高宗紀總章元年四月乙夘/贈顔囬太子少師曾參太子少保)
御九成宫(增唐會要乾封三年四月将作大匠閻立徳/造九成宫新殿成移仗御之謂侍臣曰朕性)
(不宜熱所司頻奏請造此殿既作之後深懼人勞今暑/熱朕在屋下尚有流汗匠人暴露事亦可憫所以不令)
(精妙意者祗避炎暑耳長孫無忌曰聖心/每以恤民為念天徳如此臣等不勝幸甚)
始置節度(增唐會要景雲二年四月賀㧞延嗣除凉/州都督充河西節度自此始有節度之號)
含元殿試(増唐會要開元九年四月甲戌/上親䇿試應制舉人於含元殿)
上封事(増唐會要乾元元年四月詔京官九品以上上/封事通典唐乾元二年四月兩省諌官十日一)
(上封事直論得失無假文/言冀成殿最用存沮勸)
貢新瓜(増唐會要太和四年四月/有司貢新瓜獻興慶宫)
建終南祠宇(増唐會要開成二年四/月辛酉建終南山祠宇)
進科目記(增唐會要大中十年四月侍郎知舉鄭顥進/諸家科目記十三卷敕付翰林自今放牓後)
(寫及第姓名及所試詩/賦題進入每嵗編次)
十祭(増唐會要四月十祭自/祀赤帝至雩祀園邱)
日夲朝獻(増唐宣宗實錄大中七年四月日本國遣王/子來朝獻寳器音樂帝曰近者黄河清今又)
(日本來朝朕徳薄何以堪之/因賜百寮宴陳百戯以禮之)
訴寃陳牒(増通典開元二年四月敕在京有訴寃者竝/於尚書省陳牒所司為理若稽延致有屈滯)
(者委左右丞及御/史䑓訪察聞奏)
乏月(增四時纂要四月也是謂乏月冬榖既盡夏麥/未登宜振乏絶救饑窮九族不能自活者救之)
置律學(增宋史神宗紀熙寧六年四月乙亥置律學玉/海以朝集院為律學賜錢萬五千緡以養生徒)
(教授四員使/學而後從政)
舉經眀行修(增宋史哲宗紀元祐元年四月詔遇科舉/令升朝官各舉經明行修之士一人俟登)
(第日與/升甲)
訪求厯書星學(增宋史高宗紀紹興十年四月丙/午訪求亡逸厯書及精於星厯者)
舉廉吏(增宋史高宗紀紹興十年四月/癸亥命部使者嵗舉廉吏一人)
孝義旌門(增宋史理宗紀淳祐十一年夏四月戊戌潭/州民林符三世孝行一門義居詔旌表其門)
渾天儀象銘(增宋史律厯志元祐七年四月詔/尚書左丞蘇頌撰渾天儀象銘)
幸金明池(增宋史禮志太平興國九年四月幸金明池/習水戰帝御水殿召近臣觀之謂宰相曰水)
(戰南方之事也今其地已定不復施用時習之示不㤀/戰耳因幸講武䑓閱諸軍都試軍中之絶技者逓加賜)
(賚遂登瓊林苑樓陳百戯擲/金錢令樂人争之極歡而罷)
天津橋圗(增宋史河渠志洛水貫西京多暴漲漂壊橋/梁建隆二年留守向拱重修天津橋成甃臣)
(石為脚髙數丈銳其前以疏水勢石縱縫以鐵/鼔絡之其制甚固四月具圖來上降詔褒羙)
置謗木肺石函(增資治通鑑梁天監元年夏四月癸酉/詔公車府謗木肺石旁各置一函若肉)
(食莫言欲有横議投謗木函若有/功勞才器寃沉莫逹者投肺木函)
設參政(增燕翼貽謀錄太祖皇帝以趙普專權欲置副/貳以防察之問陶榖以下丞相一等有何官榖)
(以參知政事參知機務對乾徳二年四月乙丑乃以薛/居正吕餘慶為参知政事不押班不知印不升政事堂)
(其後至道元年四月更制令升/政事堂知印押班一同宰相)
右文修撰(增燕翼貽謀錄政和六年四月奉御筆集賢/殿舊無此名秘書省殿以右文殿為名可改)
(為右文/殿修撰)
上會要(增麟臺故事天聖末國史成始于修史院績纂/㑹要明道二年命参知政事宋綬看詳修纂至)
(慶暦四年四月監修國史章得象/上新修國朝㑹要一百五十卷)
孟氏講義(增真徳秀跋紹興己丑之孟夏旴江包敏道/過予粤山之麓縣尹宋侯聞其名延致庠校)
(𤼵揮孟氏要㫖是日邑官泊學子㑹於堂上者凡百數/十人聞君講説莫不聳動歎未嘗有學長呉千兕等将)
(以君講義刻于/學俾書其後)
薦冰(增玉海建隆二年始置藏冰務而修其祭常以四/月命官率太祝用幣以黒牡祭元𡨕之神乃開冰)
(以薦寝廟金史禮志天徳二年命有司議薦新/禮依典禮合用時物令太常卿行禮四月薦冰)
賜飛白(増玉海淳化元年四月辛亥上親草書飛白書/紅綾扇賜宰相樞密使翰林學士尚書丞郎兩)
(省給舍以/上各一)
賜御書中庸(增玉海天聖五年四月辛夘賜進士王堯/臣等聞喜宴于瓊林苑中使賜御詩又人)
(賜御書中庸篇各一/軸自後遂以為常)
罷貢物(增玉海治平四年四月壬申神宗出諸州貢物/名件自漳州山薑花至同州榅桲凡四十三州)
(七十種手詔曰四方入貢雖云古禮考之禹制未有/若茲之繁今一郡嵗有三四而至者自今其悉罷之)
圖上職方(增玉海元祐三年四月己夘詔諸路及州各/具圖開析建立沿革城壁吏員户口貢賦山)
(川地里/上職方)
給官牛(增金史太宗紀天㑹九年四月詔新徙戍邊/户乏耕牛者給以官牛别委官勸督田作)
區種法(增金史孟鑄傳泰和四年自春至夏諸郡少雨/鑄奏今嵗愆陽已近五月比至得雨恐失播種)
(之期可依種麻菜法擇地形稍下處撥畦種榖/穿土作井隨宜灌溉上從其言區種法自此始)
祭遁甲神(增北平古今記元英宗延祐/七年四月祭遁甲神于香山)
蠶禁(增西吳枝乗呉興以四月為蠶月家家閉户官府/勾攝徴収及里閈徃來慶弔皆罷不行謂之蠶禁)
　　民用
卷耳(增詩采采卷耳疏卷耳葉青白色似胡荽白華細/莖蔓生可煮為茹滑而少味四月中生子如婦人)
(耳中璫今或謂之耳璫/幽州人謂之爵耳是也)
竹筍(增詩維筍及蒲疏筍竹萌也皆四月生筍譜渭川/筍史記曰渭川千畝竹其人與千戸侯等筍晚四)
(月方盛又慈竹筍四月生/江南人多以灰煮食之)
穫大麥(原呂氏春秋孟夏之昔殺三葉而穫大麥注昔/終也三葉薺亭歴菥蓂也是月之季枯死大麥)
(熟而可穫大/麥旋麥也)
種大小豆(增四民月令四月時雨降可種/大小豆羙田欲稀薄田欲稠)
棗糒(增四民月令四月可/以作棗糒以待賔客)
指星麥(原拾遺記張華為九醖酒以三薇漬麴糵糵出/西𦍑麴出北胡胡中有指星麥四月火星出麥)
(熟而穫之糵用水漬麥三夕而生萌芽以平旦雞/鳴時而用之俗人呼為雞鳴麥以之釀酒醇美)
種黍(增氾勝之書黍者暑也種必待暑先夏至三十日/此時有雨疆土可種黍一畝三升黍心未生雨灌)
(其心心傷無實黍心初生畏天露令/兩人對持長索槩去其露日出乃止)
攝生(增攝生月令四月為乾生氣夘死氣酉是月也萬/物已成天地化生勿冐極熱勿大汗後當風勿暴)
(露星宿勿食大蒜勿含生薤勿食鷄肉勿食虵鱓是月/肝藏少氣不行火氣漸臨水氣漸衰稍補腎助肺調和)
(胃氣無失其時是月八日不逺行/宜安心静念沐浴齋戒必得福履)
羊腎粥(原千金月令四月節内宜食羊腎粥其法先以/兔絲子一兩研煮取汁濾浄和麪煮将羊腎一)
(具切條葱炒作臛食/之補腎療眼暗赤腫)
山㯽榔(增竺法真登羅浮山疏山㯽榔一名蒳子幹似/蔗葉𩔖柞一叢千餘幹幹生十房房底數百子)
(四月/採)
作酢(增齊民要術崔寔/曰四月可作酢)
具機杼(増齊民要術四月繭既入簇/趨繰剖線具機杼敬經絡)
收菜子(増齊民要術崔寔曰四月收蕪菁及芥葶􁊗冬/葵子原農政全書四月収諸色菜子斫倒就地)
(晒打収之用瓶罐/盛貯標記名號)
㰂酒(增齊民要術作㰂酒法四月取㰂葉合花採之還/即急抑著甕中六七日悉使烏熟曝之煮三四沸)
(去滓内甕中下麴炊五斗米日中可燥手一兩抑之一/宿復炊五斗米酘之便熟皮日休寄魯望詩明朝有物)
(充鄉信㰂酒/三瓶寄夜航)
雉尾蓴(增齊民要術食膾魚蓴羹芼羹之菜蓴為第一/四月蓴生莖而未葉名作雉尾蓴第一作肥羹)
越瓜胡瓜(増齊民要術種越瓜/胡瓜法四月中種之)
種椒(增齊民要術熟時收取黒子四月/初畦種之治畦下水如種葵法)
鋤葱(增齊民要術種葱四月始鋤鋤遍/乃剪剪與地平剪欲旦起避熱時)
光明絲(原埤雅廣要横州之地楓始生葉有蟲食之其/形似蠶四月間熟亦如蠶之将絲州人擘取其)
(絲光明/如琴絃)
桑椹酒(原四時月令四月宜飲桑椹酒能理百種風熱/其法用椹汁三斗重湯煮至一斗半入白蜜二)
(合酥油一兩生姜一合煑令得/所瓶收每服一合和酒飲之)
落雁木(增圖經本草落雁木雅州出者苖作蔓纒繞大/木苖葉形色大都似茶無花實彼人四月采苖)
(入藥/用)
芥心草(增圖經本草芥心草生淄州引蔓白色/根黄色四月采苗葉搗末治瘡疥甚效)
白鮮(増圖經本草白鮮苖高尺餘莖青葉稍白如槐亦/似茱茰四月開花淡紫色似小蜀葵花根似小蔓)
(菁皮黄白而心實山/人採嫩苗為菜茹)
石耆(增名醫别錄石耆味甘無毒主欬/逆氣生石間色赤如鐡脂四月采)
白頭翁(增名醫别錄白頭翁生高山山谷及野田四月/采蜀本草白頭翁所在有之有細毛不滑澤花)
(蘂黄四月/采實日乾)
伏翼(增吳氏本草伏翼或生人家屋間立/夏後隂乾治目𡨕令人夜夜有光)
枸把湯沐浴(原遵生八牋四月初四日七日八日九日/取枸把煎湯沐浴令人不老肌膚光澤)
天道西行(原遵生八牋四月盛徳在火天/道西行作事出行宜向西吉)
石首魚(増田九成遊覽志石首魚每嵗四月來自海洋/綿亘數里其聲如雷海人以竹筒探水底聞其)
(聲乃下網截流取之澄以淡水皆圉圉無力初水/來者甚佳二水三水來者魚漸小而味漸減矣)
□米(増爾雅翼□米可為飯生水田中苖/子似小麥而小四月熟久食不饑)
楊桐草(增茶譜湘人四月采楊桐草搗汁浸米蒸/作飯食必采石楠芽為茶飲乃去風也)
風落胡桃(増衞生易簡方眼目昏暗四月内取風落小/胡桃每日午時食飽以無根水吞下偃卧覺)
(鼻孔中有泥/腥氣為度)
傍林鮮(原山家淸供夏初竹笋盛時就竹邊煨熟其味/甚鮮名曰傍林鮮文與可守洋州正與家人煨)
(笋午飯忽得東坡書詩云想見清貧饞太守渭/濱千畝在胸中不覺噴飯滿案想作此供也)
夏枯草(増本草綱目夏枯草葉似旋覆三月四月開花/作穗紫白色似丹參花結子亦作穗五月便枯)
(四月/采之)
石麫(増本草綱目石麫不常生亦瑞物也宋真宗祥符/五年四月慈州民饑鄉寕縣山生石脂如麫可作)
(餅/餌)
蠟樹(増本草綱目今人不知女貞但呼為蠟樹立夏前/後取蠟蟲之種子裹置枝上半月其蟲化出延縁)
(枝上造成白蠟/民間大獲其利)
勒魚(增本草綱目勒魚出東南海中以四月至漁人設/網候之聽水中有聲則魚至矣有一次二次三次)
(乃止状如鰣魚小首細鱗腹下有硬刺如鰣腹/之刺頭上有骨合之如鶴喙形乾者謂之勒鮝)
鰣魚(增食源本草鰣魚初夏時有餘月則無故名本草/綱目按孫愐云鰣出江東今江中皆有而江東獨)
(盛故應天府以充御貢每四月鰣魚出後即出云從海/中泝上人甚珍之陶朱公書鰣魚盛扵四月鮮白如銀)
(其味甘美廣州/謂之三鯬魚)
榆錢糕(增帝京景物畧四月榆初錢/麫和糖蒸食之曰榆錢糕)
防霧傷麥(原農政全書四月防有霧傷麥但有沙霧用/檾麻散拴長䋲上侵晨令兩人對持其䋲于)
(麥上牽拽抹去/沙霧則不生蟲)
梅豆(增農政全書種大豆鋤成行壠舂穴下/種早者二月種四月可食名曰梅豆)
正屋漏(增田家厯四月正/屋漏以偹暴雨)
種蓮(增種樹書種蓮先以羊糞壤地於/立夏前兩三日種當年便著花)
栽蒲(増農桑通訣四月揀綿蒲肥旺者廣帯/根泥移出于水池内栽之次年即堪用)
種黑豆(增陶朱公書黒豆北方高原之所皆産喂馬極/肥故名馬料豆人食之補腎明目何首烏頼其)
(蒸晒更有功効/四月間撒種)
趙孟頫四月耕詩(增孟夏土加潤苖生無近逺漫漫冐/淺陂芃芃被長坂嘉榖雖已殖惡草)
(亦滋蔓君子與小人竝處必為患朝朝荷耡徃􁄓􁄓忘/疲倦旦隨鳥雀起歸與牛羊晚有婦念将饑過午可無)
(飯一飽不易得/念此獨長嘆)
趙孟頫四月織詩(增四月夏氣清蠶大已屬眠高者何/昂昂蛾眉復娟娟不憂桑葉少遍野)
(如緑烟相呼携筐去迢逓立逺阡梯空伐條枚葉上露/未乾蠶饑當早歸秉心静以專飭躬修婦事□俛當盛)
(年救忙多女伴/笑語方喧然)
　　物候
秀葽(原詩四月秀葽增𫝊不榮而實曰秀葽葽草也/夏小正四月王萯秀葽其是乎物成自秀葽始)
螻蟈鳴(原禮螻蟈鳴注螻蟈蛙也增釋文螻螻蛄蟈蛙/也即蝦蟆也淮南子注四月隂氣始動於下故)
(𩔖應/鳴也)
蚯蚓出(原禮蚯蚓出增淮南子/丘螾出注丘螾蠢蝡也)
王瓜生(原禮王瓜生注王瓜莗挈也今月令云王萯生/夏小正云王萯秀呂氏春秋王善生淮南子注)
　(王瓜色赤感/火之色而生)
　苦菜秀(原禮苦菜秀淮南子注苦菜味苦感火之味而/成易通卦驗苦菜葉似苦苣而細斷之有白汁)
　(花黄似菊堪/食但苦耳)
　麥秋(原禮麥秋至集説秋者百糓成熟之期此於時雖/夏於麥則秋故云麥秋也增月令章句百榖各以)
　(其初生為春熟為秋/故麥以孟夏為秋)
御製見途中夏麥將熟志喜詩江滸淮壖道已周歸㸔東
　省麥盈疇雨滋膏潤苖多秀早慶今年大有秋(增許敬/宗麥秋)
　(賦考宿麥於生𩔖起嚴秋於溽暑扇漸秀於梅風潤岐/苖於榖雨於時揚翹總暢隂吕潜生當隆曦之首節韞)
　(秋令之初萌雜芸黄於綠野参肅殺於朱明始自天而/下降終因地而斯成疇中氣爽壠際風清王安石隴麥)
　(詩荷葉初開笋漸抽東坡南蕩正堪逰/無端隴上翛翛麥横起風寒占作秋)
　草木長(原楚辭九章滔滔孟夏兮草木莽莽注滔滔盛/陽貌言孟夏四月純陽用事煦成萬物草木之)
　(類莫不莽莽盛茂陶潛讀山海/經詩孟夏草木長繞屋樹扶疎)
　鳴札(原夏小正鳴札𫝊札者寧縣也鳴而後知之故先/鳴而後札增爾雅疏蚻一名蜻蜻如蟬而小方言)
　(云蟬小者/謂之麥蚻)
　囿有見杏(原夏小正囿有見杏/傳囿者山之燕者也)
　鳴蜮(原夏小正鳴蜮/傳屈造之屬)
其樹桃(原淮南子四月其/樹桃注桃後李熟)
布榖(增淮南子孟夏之月以熟榖禾雄鳩長鳴為帝候/歳注雄鳩盖布榖也荆楚嵗時記四月有鳥名穫)
(榖其名自呼農人候此鳥則犁杷/上岸溫庭筠詩栁暗桑濃聞布榖)
薺麥枯(增董仲舒雨雹對建已之月為純陽不容都無/復隂也但是陽家用事隂氣之極耳薺麥枯由)
(隂殺/也)
蠶咡絲(增春秋考異郵/四月蠶咡絲)
百穀權輿(增後漢書魯恭𫝊始夏百/穀權輿陽氣胎飬之時)
南居李(原風土記南居/細李四月先熟)
枇杷(增風土記枇杷葉似栗子似葯四月熟廣志枇杷/冬花實黄大如雞子小者如杏味甜酢四月熟出)
(南安犍為宜都唐太宗帖使至得所進枇杷子良深慰/悦嘉果珍味獨冠時新蘇軾枇杷詩緑暗初迎夏紅殘)
(不及春魏花非老/伴盧橘是鄉人)
安石榴(增潘岳河陽庭前安石榴賦實有嘉木曰安石/榴修條外暢榮幹内樛扶疎偃蹇冉弱紛柔於)
(是暮春告謝朱夏戒初新莖擢潤槀葉/垂腴曾華曄以先越含榮□其方敷)
稷熟(增廣志破減稷逼麥/稷此二者以四月熟)
木蓮花(增舊唐書白居易𫝊木蓮大者髙四五丈巴民/呼為黄心樹經冬不凋身如青楊有白文葉如)
(桂厚大無脊花如蓮香色艷膩皆同獨房/蘂有異四月初始開自開迨謝僅二十日)
萬物布散(增周易集解風以散之荀爽曰謂/建已之月萬物上逹布散田野)
茄瓠(增東京夢華錄四月茄瓠初出上市東/華門争先供進一對可值三五十千者)
時果(增東京夢華錄四月時果則/御桃李子金杏林檎之𩔖)
麥門冬(増爾雅翼麥門冬生山谷肥地葉如韭四季不/凋根有鬚作連珠形似穬麥顆故名麥門冬四)
(月開花淡紅如紅蓼花實圓碧如珠原陶朱公書葉𩔖/莎草長秀根如麥顆連珠種法四月初採子芟却根去)
(頭半寸許相去約一尺栽一顆入土一寸半實築/四邊常以水澆有草即芸宜夏至前一日採取)
荔枝(增異物志荔枝多汁味甘絶口又小酸可飽食不/可使厭生時大如雞子其膚光澤乾則焦小四月)
(始熟荔枝譜火山本出廣南四月熟味甘酸而肉薄穗/生梗如枇杷閩中近亦有之山在梧州嶺表錄異梧州)
(西有火山産荔枝四月子/丹以其地熱故曰火山)
鰽魚(增異物志鰽魚初夏從海中泝流而上長尺餘腹/下如刀肉中細骨如毛云是鰽鳥所化故腹内尚)
(有鳥腎二枚其鳥白色如鷖羣/飛至夏鳥藏魚出變化無疑)
留鷺祭神(增圖經黎州通望縣每嵗孟夏有白鷺鶿一/䨇墜地古老𫝊云衆鳥避瘴臨去留一鷺祭)
(山/神)
仙人杖(增圖經本草陳子昂觀玉萹序余從喬公北征/夏四月次於張掖河洲草木無他異惟有仙人)
(杖徃徃叢生予昔嘗餌之戊人有薦佳/蔬者此物存焉因為喬公昌言其功)
黄精(増圖經本草黄精葉如竹葉而短兩兩相對莖梗/柔脆頗似桃枝本黄末赤四月聞細青白花如小)
(豆花状子白如黍/根如嫩生薑黄色)
栗花(增圖經本草栗四月開花/青黄色長條似胡桃花)
瑞桐(增輿地紀勝泉州城初築時環郡皆植刺桐號桐/城初夏開花極鮮紅如葉先萌芽花後𤼵則其年)
(五榖豊登故謂之瑞桐宋丁謂詩云聞得鄉人説刺桐/葉先花𤼵卜年豐我今到此憂民切只愛青青不愛紅)
楝花(增陸游幽居初夏詩楸花楝花照眼明幽人浴罷/葛衣輕又緑樹隂中紅楝起一團零亂濕臙脂)
梧桐花(増本草衍義梧桐四月開嫩黄小花一/如棗花枝頭出綠墜地成油沾漬衣履)
木半夏(增本草綱目木半夏樹葉花實及星斑氣味竝/與盧都同立夏後始熟故吳楚人呼為四月子)
(亦曰野/櫻桃)
紫藤(增本草拾遺紫藤四月生紫/花可愛長安人亦種之庭也)
木香(增草花譜花開四月木香之種有三其最紫心白/花香馥清潤高朶萬條望若香雪其清心白木香)
(黄木香皆/不及也)
蠶鳥(增西吳枝乗四月有鳥飛其聲/曰著山看火湖民謂之蠶鳥)
蠶蝦(增西吳枝乗四月有小蝦亦以蠶時/出市民謂之蠶蝦蠶熟則絶無矣)
吳葵華(原神隱小滿初候吳葵華司馬光初夏詩四月/清和雨乍晴南山當戸轉分明更無栁絮因風)
(起惟有葵/花向日傾)
麥秀寒(增田家雜占四月必作寒數日謂/之麥秀寒即月令麥秋至之候)
莎蘿花(增一統志杭州府千頃山西有莎/蘿花一株四月花開香聞數里)
箬蘭(增羣芳譜箬蘭葉似箬花紫形似/蘭而無香四月開與石榴紅同時)
木蘭(增羣芳譜木蘭葉似菌桂厚大無脊有三道縱紋/皮似板桂有縱横紋花似辛夷内白外紫四月初)
(開二十日即/謝不結實)
真珠蘭(増羣芳譜真珠蘭一名魚子蘭色紫蓓虆如珠/花開成穗其香甚濃四月内節邊斷二寸插之)
(即活以魚腥/水澆之則茂)
山丹(増羣芳譜山丹根似百合體小而瓣少莖亦短小/葉狹長而尖頗似栁葉與百合迥别四月開紅花)
(六瓣亦/結小子)
　　占驗
愆候(原禮孟夏行秋令則苦雨數來五穀不滋四鄙入/保注申之氣乗之也又行冬令則草木蚤枯後乃)
(大水敗其城郭注亥之氣乗之也又行春令則蝗/蟲為災暴風來格秀草不實注寅之氣乗之也)
占秋糶(増齊民要術師曠占五穀貴賤法常以四月朔/占秋糶風從南來西來者秋皆賤逆此者貴)
立夏五行(増行軍月令立夏日得金五榖不成夏旱多/風得木夏寒草生得火多妖言兵戈起得土)
(遠臣朝國無政令得水/上下相和順天下安寜)
立夏日暈(増紀厯撮要立夏日無/暈無水有暈主做湖塘)
魚散子(増紀厯撮要四月看魚散子占水黄梅/時水邊草上看散子高低以卜水增止)
雨損麥(原紀厯撮要四月夜雨損小麥諺云小麥不怕/神共鬼只怕四月八夜雨農政全書立夏後夜)
(雨多主損麥蓋麥花夜吐/雨多花損故麥粒浮秕也)
十二日占(增紀厯撮要有利無利只看四月十二此日/宜晴忌西南風吹足百錢動若東南風吹動)
(足百錢/十分好)
卜嵗(增談苑江南民於四月一日至四日卜一歲之豐/凶云一日雨百泉枯言旱也二日雨傍山居言避)
(水也三日雨騎木驢言踏車取水/亦旱也四日雨餘有餘言大熟也)
初八日晴隂(原周益公日記四月初八晴料峭高田好/張釣四月初八烏漉秃不論上下一齊熟)
(增通攷初八日看隂晴/卜水旱最宜宻雲不雨)
日暖夜寒(增田家五行月内日裏要暖夜裏要/凉主少水諺云日暖夜寒東海也乾)
二十日占(原田家五行小分龍日即二十日晴分懶龍/主旱雨分健龍主水東南上下大熟西北風)
(分白龍主大水東北/風分青龍主小水)
野薔薇(增田家五行野薔薇/開在立夏前主水)
魚骨曲(原田家雜占夏初食/鯽魚脊骨有曲主水)
水底苔(增田家雜占夏初水底生苔主有暴/水諺云水底起青苔卒逢暴水來)
虹見(原農政全書月/内虹見主米貴)
朔晦占(原文林廣記四月朔風雨麥惡米貴晦朔大雨/大蝗蟲灾通攷朔日値立夏主地動値小滿主)
(凶災大風雨主大水小則小水時主/旱又曰此日雨主有重種兩禾之患)
立夏日風(原通攷立夏日風東來雷電多南來年/豐歲安西來人衆不安北來泉涌地動)
十四日占(原通攷十四日晴主歲稔黄/昏時日月對照主夏秋旱)
十六日占(原通攷十六日看月卜水旱上早無雲紅色/主大旱遲而白色主水夜深主大水有雲主)
(草多雲黒主有蟹諺云有穀無穀但看四月十六又云/月上早低田収好稻月上遲髙田剩者稀増嘉定縣志)
(四月十六日望晴雨以候歲是日晴則水大雨則旱惟/隂雲為佳夜忌隂黒諺云此夜烏漉禿西鄉村子繞田)
(哭言有/水也)
量(月/)影(原通攷十六夜月當午立一丈竿量月影若過/竿主雨水多没田夏旱人饑長九尺主三時雨)
(水八尺主六月雨水七尺主低田大熟髙/田丰収五尺夏旱四尺主蝗三尺主人饑)
　　雜紀
龍見(增漢書宣帝紀甘露元年夏四月黄龍見新豐/書武帝紀泰始六年四月白龍二見於東莞)
鳳凰集(增漢書宣帝紀地節二年夏/四月鳳凰集魯郡羣鳥從之)
續弦膠(増十洲記鳳麟洲煮鳳喙及麟角合煎作膏名/之為續弦膠或名連金泥能續弓弩已斷之弦)
(刀劍斷折之金更以膠連續之使力士掣之他處乃斷/所續之際終無斷也武帝天漢三年四月西國王使至)
(獻此膠四兩武帝幸華林園射虎而弩弦斷使者時從/駕又上膠一分使口濡以續弩弦帝曰異物也乃使武)
(士數人共對掣引之終日不脫/如未續時也膠色青如碧玉)
吉光裘(增十洲記武帝天漢三年四月西國王使至獻/吉光毛裘裘黄色蓋神馬之𩔖也入水數日不)
(沉入火/不燋)
就草(增漢書趙充國𫝊四月草生發郡騎及/屬國胡騎伉健各千倅馬什二就草)
關陽門(増李尤關陽門銘關陽在孟位/月惟已清明冠節太陽進起)
紫蘭宫玉女(增漢武内𫝊元封元年四月戊辰帝閒居/承華殿東方朔董仲舒在側忽見一女子)
(著青衣羙麗非常帝愕然問之女對曰吾墉宮玉女王/子登也向為王母所使從崑崙山來帝問東方朔曰是)
(西王母紫蘭宫玉女昔出配北燭仙/人近又召還使領命祿眞靈官也)
得玉璽(增晉書禮志魏太和元年四月洛邑初營宗廟/掘地得玉璽方一寸九分其文曰天子羡思慈)
(親明帝為之改/容以太牢告廟)
白麟見(増晉書武帝紀太康元年/夏四月白麟見於頓丘)
丹鵲扇(增拾遺記周昭王二十四年塗脩國獻青鳳丹/鵲各一雌一雄孟夏之時鳳鵲皆脫易毛羽聚)
(鵲翅以為扇緝鳳羽以飾車蓋扇一名遊飄二名條翮/三名虧光四名仄影時東甌獻二女一名延娟二名延)
(娛使二人更搖此扇侍於/王側輕風四散泠然自凉)
射雉(増潘岳射雉賦於時青陽告謝朱明肇授靡木不/滋無草不茂初莖蔚其曜新陳柯槭以改舊天決)
(決以垂雲泉涓涓而吐溜麥漸漸以擢芒/雉鷕鷕而朝雊注夏為朱明時四月也)
河濟清(増南史宋文帝紀元嘉二/十四年四月河濟俱清)
祠天(增宋書索頭𫝊其/俗以四月祠天)
鴟尾紫烟(増陳書高祖紀永定二年四月戊/辰重雲殿東鴟尾有紫烟屬天)
獻瑞鐘(増南史陳宣帝紀太建七年/四月壬子郢州獻瑞鐘六)
獲玉印(増魏書靈徴志髙宗和平三年四月河内人張/超於壊樓所城北故佛圗處獲玉印以獻印方)
(二寸其文曰富樂日昌永保無疆福祿日臻長享萬年/玉色光潤模制精巧百寮咸曰神明所授非人為也詔)
(天下大/酺三日)
異雀(増後燕錄長樂元年夏四月甲午有異雀/素身綠首集於端門棲翔東園二旬而去)
隆慶池泛舟(増舊唐書中宗紀景龍四年四月乙未/幸隆慶池結綵為樓宴侍臣泛舟戲樂)
宴親屬(增唐會要髙祖武德七年四月丙午宴王公親/屬於文明殿見安平王太妃以尊屬從家人禮)
(降階再拜酒小闌徙坐翠華殿帝/賦詩王公遞上壽賜帛各有差)
玉華宫銘(増唐㑹要貞觀二十二年四月太宗/御製玉華宫銘令皇太子已下竝和)
慈烏巢栱(増實錄開元二十八年四月/庚辰有慈烏巢紫宸之栱)
龍堂禱雨(増唐會要貞元十三年四月幸興慶宫龍堂/禱雨有一白鸕鷀浮沉水際羣𩔖翼從左右)
(以為龍之變/化既而大雨)
宴花萼樓(増唐明皇帝首夏花萼樓觀羣臣宴寜王山/亭回樓下又申之以賞樂賦詩并序今年帶)
(閏節候全晚暑氣猶清芳草未歇披樂善之邸坐忘憂/之觀東郊跬步南山在目足以締夏首之新賞補春餘)
(之墜歡朕登覽上宫俯臨長陌暢衆心之怡虞懽歸騎/之逶迤鼔之以琴瑟侑之以筐篚衢尊意洽場藿思苖)
(賦我有嘉賔之詩奏君臣相悅之樂踟蹰西日吟玩乗/風不知衷情之發於翰墨也詩今年通閏月入夏展春)
(輝樓下風光晚城隅宴賞歸九歌揚政要六舞散朝衣/天喜時相合人和事不違禮中推意厚樂處感心㣲别)
(賞陽臺樂前/旬暮雨飛)
進銅鼓(増玉海乾徳四年四月辛亥南蠻進銅鼔以請/内附又景徳元年四月癸酉象州貢銅鼔髙一)
(尺八寸濶二尺五寸旁有四耳/銜環鏤人騎花蛤椎之有聲)
淳化法帖(增玉海淳化四年四月詔以先賢墨迹為/法帖十卷勒於石丙戌賜近臣各一部)
獻總仙記(増玉海至道二年四月知黄州樂史獻總仙/記百三十七卷目録四卷帝宣示宰臣付史)
(館/)
宸章集(增玉海祥符三年四月丁巳龍圖待制陳彭年/奉詔纂歴代帝王集凡正統十五卷閏位十卷)
(上作序賜名宸/章集詔褒彭年)
槐杏連理(增玉海祥符五年四月甲辰瑞/聖園槐杏連理繪圖以示輔臣)
百寳酒船(増玉海元豐二年四月癸卯太皇太后幸金/明池上扶太皇太后登輦又豫為百寶酒船)
(於是持/以上夀)
撤金蓮燭(增玉海元祐三年四月蘇軾草/三制對小殿撤金蓮燭送歸院)
校四庫書(增玉海紹興二年詔平江守臣訪求圖/籍四月詔分經史子集四庫分官日校)
送刀魚(增莫州圖經郝姑祠在莫州莫縣俗𫝊郝姑得/為水仙每至四月送刀魚為信至今四月内多)
(有刀魚上來鄉人/每到四月祈禱)
玉盤盂(増蘇軾玉盤盂詩序東武舊俗每歲四月大會/於南禪資福兩寺以芍藥供佛而令歲最盛凡)
(七千餘朶皆重跗累萼繁麗豐碩中有白花正圓如覆/盂其下十餘葉稍大承之如盤姿格絶異獨出於七千)
(朶之上而其名俚甚乃為易之詩雜花狼籍占春餘芍/藥開時掃地無兩寺粧成寶瓔珞一枝爭看玉盤盂佳)
(名㑹作新翻曲絶品難㝷舊畫圖從/此定知年穀熟姑山親見雪肌膚)
酒庫開煑(原乾淳嵗時紀户部㸃檢所十三酒庫例於/四月初開煮九月初開清先是提領所呈様)
(品嘗然後迎引至諸所𨽻官府而散每庫各用疋布書/庫名髙品以長竿懸之謂之布牌以木牀鐵檠為仙佛)
(鬼神之𩔖駕空飛動謂之臺閣雜劇百戲諸藝各庫爭/為新好庫妓之琤琤者皆珠翠盛飾銷金紅背乗繡韉)
(寳勒駿騎少年狎客徃徃簇飣持盃爭勸馬首所經之/地髙樓䆳閣繡幕如雲累足駢肩真所謂萬人海也)
清風樓(增東京夢華録四月在京七十二户諸正店初/賣煮酒市井一新惟州南清風樓最宜夏飲初)
(嘗青杏乍薦櫻桃時/得嘉賔觥酧交作)
江船下水(增岳陽風土記岳州瀕江諸廟皆有船四月/中擇日下水擊畫鼔集人歌以櫂之至端午)
(罷/)
五花圖(增輿地紀勝髙郵豐瑞堂以芍藥得名淳熙三/年夏四月郡圃芍藥一枝五色時郡守王□名)
(其燕寢之堂為豐瑞/仍作五花圗於上)
　科柏(增研比雜志宋鞏洛陵寢嵗/以四月科栢前期遣官奏告)
　瓜熟(增續文獻通考隋朱昌寧永城人有孝行母病思/𤓰時方四月𤓰未熟昌寧號哭於𤓰田中一夕𤓰)
　(盡熟母食/之即差)
　田雀肥(増小丹丘客談京師田雀以四月肥背有黄羽/與江鄉純色者别而以江南食法製之亦甚肥)
　(美/)
　楓樹異花(増名勝志文山在龍溪縣城東二十里北臨/大溪三面通湖𢎞治十七年四月山有大楓)
　(樹上產異花一簇其状如蘭其/葉如桂有殊香凡四十日方謝)
　玉堂賞花(增䨇槐嵗抄文淵閣芍藥舊嘗有花自景泰/増植後未嘗一開天順改元徐有貞許彬薛)
　(瑄李賢同時入為學士居中一本遂開四花其一久而/不落既而三人皆去惟賢獨留明年各萌芽左二右三)
　(中則甚多而彭時吕原林文劉定之李紹倪謙黄諫錢/溥相繼同升學士凡八人賢約開時共賞夏四月盛開)
　(八花遂設宴以賞之賢賦詩十章閣/院官僚咸和彚成曰玉堂賞花詩集)
　晉四月折楊柳歌(增芙蓉始懐蓮何處覺同心俱生世/尊前折楊栁捻香散名花志得長相)
　(取/)
　李賀四月樂詞(増曉凉暮凉樹如盖千山濃緑生雲外/依微香雨青氛氲膩葉蟠花照曲門金)
　(塘閑水揺碧漪老景沈重/無驚飛墮紅殘萼暗參差)
御定月令輯要卷九
　欽定四庫全書
御定月令輯要卷十
　　五月令
　　　天道
　天地相遇(増易天地相遇品物咸章也蘇氏易傳姤者/乾之末坤之始也故曰天地相遇以四時言)
　(之則建午之月品物咸章之/際也易曰萬物相見乎離)
　月卦姤(原易姤女壯勿用取女本義姤遇也決盡則為/純乾四月之卦至姤然後一隂可見而為五月)
　(之/卦)
　日烜(増易日以烜之集解荀爽曰/謂建午之月太陽欲長者也)
　日在東井(原禮仲夏之月日在東井/集説東井在未鶉首之次)
　中星(原禮昬亢中旦危中増淮南子注亢/東方蒼龍之宿危北方元武之宿)
　律中㽔賔(原禮律中㽔賔増集説㽔賔午律長六寸八/十一分寸之二十六漢書律歴志㽔賔㽔繼)
　(也賔導也言陽始導隂氣使繼養物也位於午在五月/淮南子㽔賔之數五十七主五月上生大呂白虎通五)
　(月謂之㽔賔何㽔者下也賔者敬也言陽氣上極隂氣/始賔敬之也陶潛詩㽔賔五月中清朝起南颸不駛亦)
　(不遲飄飄/吹我衣)
　降婁中而旦(増左傳歳在降婁降婁中而旦注降婁/奎婁也周七月今五月降婁中而天明)
參見(原夏小正五月參則見傳參也者牧星也増大衍/日度議五月莭日在輿鬼一度半參去日道最逺)
(以渾儀度之參體始見肩股猶在/濁中房星正中故曰五月參則見)
大火中(原夏小正初昏大火中傳大火者心也心中種/黍菽糜時也李白詩大火五月中景風從南來)
招揺指午(原淮南子仲夏之月招揺指午増晉書樂志/五月之辰謂為午午者長也大也言物皆長)
(大/也)
隂陽會遇(増詩紀歴樞隂陽之會一歳/再遇遇於南方者以中夏)
日抱珥(増唐㑹要長慶元年五月饗太廟畢出朱雀門/中路日抱珥五色宰臣稱賀元稹辨日旁瑞氣)
(狀五色慶雲蓋是小瑞/戴氣抱珥所謂殊祥)
陽復隂升(増周易集解侯果曰五月天行至午陽復而/隂升也歳華紀麗月次居離斗維建午當陽)
(極隂生之際是/養神保壽之辰)
分龍雨(原埤雅五月謂之分龍/雨夏多雨龍各有分域)
梅雨(増埤雅自江以南五月雨謂之送梅轉淮而/北則否農政全書立梅日早雨謂之迎梅雨)
日在表北(増南越志日南五月立表/望之日在表北景居南)
　　節序
一隂生(原易復卦疏夏至一隂生是隂動用而陽復於/静也増權徳輿夏至日詩璿樞無停運四序相)
(錯行寄言赫曦/景今日一隂生)
日永星火(原書日永星火以正仲夏傳永長也謂夏至/之日火蒼龍之中星舉中則七星見可知以)
(正仲夏之氣莭/季孟亦可知)
禮神崑崙(原周禮春官大宗伯以黄琮禮地/注禮地以夏至謂神在崑崙者也)
禮地祇(原周禮春官大司樂凡樂函鍾為宮太蔟為角/姑洗為徵南呂為羽靈鼓靈鼗孫竹之管空桑)
(之琴瑟咸池之舞夏日至於澤中之方丘奏之若樂八/變則地示皆出可得而禮矣漢舊儀漢法三歳一祭地)
(於河東汾隂后土宫以夏至日祭地地神出祭五帝於/雍畤増通典唐制夏日至祭皇地祗於宮城之北郊十)
(四里為方丘壇因隋制以景帝配庚信方澤降/神歌雲飾山罍蘭浮汎齊日至之禮歆兹大祭)
夏至麥熟(増管子以春日至始數九十二日謂之夏至/而麥熟天子祀於大宗其盛以麥者榖之始)
(也/)
盛陽之隂(増内經陽明所謂洒洒振寒者陽明者午也/五月盛陽之隂也注陽盛以明故云午也夏)
(至一隂氣上陽氣降/下故云盛陽之隂也)
日北近極(増漢書天文志夏至至於東井北近極故晷/短後漢書律厯志日道歛北去極彌近其景)
(彌短近短乃/極夏乃至焉)
芒種(増淮南子小滿加十五日斗指丙則芒種音比大/呂三禮義宗五月芒種為莭者言時可以種有芒)
(之榖故以芒種為名嬾真子録芒種五月莭種該數𩔖/之種謂之有芒者麥也至是當熟矣周禮稻人澤草所)
(生種之芒種註云澤草之所生其地可種芒種芒種稻/麥也過五月莭則稻不可種所謂芒種五月莭者謂麥)
(至是而始可收稻/過是而不可種也)
夏至(増淮南子芒種加十五日斗指午則陽氣極故曰/有四十六日而夏至音比黄鍾原三禮義宗夏至)
(為五月中者至有三義一以明陽氣之至極二以/明隂氣之始至三以明日行之北至故謂之至)
斗南中繩(増淮南子日夏至則斗南中繩/陽氣極隂氣萌故曰夏至為刑)
火正水漏(原淮南子日夏至則火從之故五/月火正而水漏注火正火王也)
茱萸生(増本草經夏至之日豕首茱萸先生圖經藥録/豕首謂之天名精一名天蔓菁又名蟾蜍蘭今)
(俗名豨/薟草也)
焦金爛石(増春秋繁露夏至隂陽之㑹北方物動於下/南方物動於上故至日後為熱焦金爛石也)
離王(原易通卦驗離南方也夏至日中赤氣出直離此/正氣也増周易集解相見乎離崔憬曰夏至則離)
(王而萬物/皆相見也)
少隂雲(原易通卦驗夏至/少隂雲如水波)
瑟用桑木(増易通卦驗夏至日瑟/用桑木長五尺七寸)
鼓用牛皮(増易通卦驗夏至鼓用牛皮/圓徑五尺七寸注牛離𩔖)
樂以簫(増易通卦驗夏至之樂以簫注簫亦管也形/似鳯翼鳯火禽也火數七夏時又火用事)
日在内衡(増孝經緯日周天有/七衡夏至日在内衡)
樂用絃(増樂緯離主/夏至樂用絃)
門戸飾(原後漢書禮儀志仲夏之月萬物方盛日夏至/隂氣萌作恐物不楙其禮以朱索連葷菜彌牟)
(朴蠱鍾以桃印長六寸方三寸五色書文如法以施門/戸代以所尚為飾夏后氏金行作葦茭言氣交也殷人)
(水徳以螺首慎其閉塞使如螺也周人木徳以桃為更/言氣相更也漢兼用之故以五月五日朱索五色印為)
(門戸飾以/難止悪氣)
禁舉大火(原後漢書禮儀志日夏至禁舉大火止/炭鼔鑄消石冶皆絶止至立秋如故事)
浚井改水(原後漢書禮儀志夏/至是日浚井改水)
止行者(原後漢書魯恭傳䟽曰案易五月姤用事經曰/后以施令誥四方言君以夏至之日施命令止)
(四方行者所以助微隂也行者尚/止之况於逮召考掠奪其時哉)
陽氣推上(増白虎通夏至隂始起反大熱何/隂氣始起陽氣推而上故大熱也)
鶉首之次(増月令章句自井十度至栁三度謂之/鶉首之次芒種夏至居之秦之分野)
助養微氣(増五經通義夏至隂始動而未逹故寢/兵鼔不設政事所以助微氣之養也)
南天氣至(増晉書天文志夏至極起而天運近北而/斗去人逺日去人近南天氣至故蒸熱也)
霹靂櫼(増抱朴子魏武收左元放桎梏之/而自解蓋或用夏至日霹靂櫼也)
夏潮大(増抱朴子夏至/天高故夏潮大)
茘枝赤(増竺法真羅浮山疏荔枝以春/青夏至日始赤六七日便可食)
陶𢎞景生(増南史陶𢎞景𫝊𢎞景母郝氏夢兩天人手/執香爐來至其所已而有娠以宋孝建三年)
(景申歳夏/至日生)
菊灰止蠧(原荆楚歳時記夏至日/取菊為灰以止小麥蠧)
弛張弓弩(増齊民要術五月芒種莭後陽氣始虧隂慝/將萌煖氣始盛蠱蠧竝興乃弛角弓弩解其)
(徽絃張竹木/弓弩弛其絃)
藏羽毛物(増齊民要術五月芒種莭後以/灰藏旃裘毛毳之物及箭羽)
竿挂油衣(増齊民要術五月芒種莭/後以竿挂油衣勿辟藏)
種麻(増齊民要術種麻夏至前十日為/上時至日為中時後十日為下時)
丹魚(原水經注丹水出丹魚先夏至十日夜伺之魚浮/水側赤光上照如火網而取之割其血以塗足可)
(以歩行水上/長居淵中)
官園會食(増水經注江州縣有官橘官荔枝園夏至則/熟二千石常設厨膳命士大夫共會樹下食)
(之/)
獻雷車(原唐書百官志少府監/中尚署令夏至獻雷車)
測景(増唐㑹要儀鳯四年五月太史令姚元辯奏於陽/城測景臺依古法立八尺表夏至日中測景一尺)
(五寸正與/古法同)
賜絲(増唐㑹要開元十五年上命宮中育/蠶五月丁酉夏至賜貴近絲人一綟)
猫鼻煖(原酉陽雜爼猫鼻端/常冷惟夏至一日煖)
割靛(増經世民事録五月割靛夏至前後看葉上有皺/紋方可收割每五十斤用石灰一斤於大缸内水)
(浸次日變黄色去梗用木杷打轉候/青色變至紫花色然後去清水成靛)
採映日果(増歳時雜記夏至日採映/日果即無花果也治咽喉)
健糉(増吳郡志夏至復作角黍以祭以束糉之/草繫於足而祝之名健糉云令人健壯)
李核嚢(増吳郡志夏至以李/核為囊帶之云療噎)
插瑞香(増癸辛雜識凡揷瑞香者於芒種日折其枝枝/下破開用大麥一粒置於其中并用亂髮纒之)
(揷於土中勿令見日日/以水澆灌之無不活)
壬日扦種(増癸辛雜識芒種後壬日入梅壬日所/種花草雖至難活者亦皆活申日亦可)
朝莭(原遼史禮志夏至之日俗謂之朝/莭婦人進綵扇以粉脂囊相贈遺)
三時(増農政全書夏日後半月為三時/頭時三日中時五日末時七日)
祭田婆(増東陽縣志夏至凡治田者不論多少必具酒/肉祭土榖之神束草立標揷諸田間就而祭之)
(為祭田婆蓋麥秋既登/稻禾方茂義兼祈報矣)
風洞熏目(増鶴慶府志朝霞山在城西南十里晨霞絢/綵其上山畔有小穴圍徑六寸有氣出入如)
(嘘吸名風洞土人目眚者以/夏至之日羣聚穴口熏之)
長命菜(増蕪史夏至戴長/命菜即馬齒莧也)
韋應物夏至避暑北池詩(増晝晷已云極宵漏自此長/未及施政教所憂變炎凉公)
(門日多暇是月農稍忙高居念田里苦熱安可當亭午/息羣物獨遊愛方塘門閉隂寂寂城高樹蒼蒼緑筠尚)
(含粉圓荷始散芳於焉/􁤤煩抱可以對華觴)
　　日次
初一日
省獄舉寃(増東觀漢記和熹鄧太后永初二年旱五月/朔太后幸雒陽省獄舉寃未還澍雨大降)
任文公占術(原後漢書任文公傳為治中從事時大旱/白刺史曰五月一日當有大水宜令吏人)
(豫為其備刺史不聼文公獨儲大船百姓或聞頗有為/防者到其日旱烈文公急命促載使白刺史刺史笑之)
(日將中天北雲起須臾大雨至餔時湔水湧/起十餘丈突壊廬舍文公遂以占術馳名)
朔日受朝(増舊唐書徳宗紀貞元六年五月丙寅朔上/御紫宸受朝上以是月一隂生臣子道長父)
(子必以是朔面焉/故取朔日受朝)
龍池聖徳頌(増唐㑹要開元二十三年五月一日宗子/請率月俸於興慶宫建龍池聖徳頌以紀)
(符/命)
端一(原乾淳歳時記端午先期學士院供帖子/如春日禁中排當例用朔日謂之端一)
禁水(増南海古蹟記盧循故城在番禺城南小洲俗採/魚蠣藤竹又有龍戸一日蜑戸五月一日禁水蜑)
(戸舊不/設網罟)
東方朔生(原廣博物志張少平妻田氏少平卒後累年/寡居忽夢一人自天而下因而懐孕乃曰無)
(夫而孕人聞棄我也徙於代依東方五月/朔旦生一子以其居代東方名之東方朔)
女兒莭(原帝京景物畧五月一日至五日家家妍飾小/閨女簮以榴花曰女兒莭余有丁歌都人重五)
(女兒莭酒蒲角黍榴花辰金鎖/當胸符當髻衫裙簮朶盈盈新)
端午泉(増名勝志五華山在徳化縣西唐咸通間無晦/禪師結庵於此鑿石為室與虎同居又有端午)
(泉亦禪師所鑿毎五月之朔/泉水溢至欄凡五日為度)
旱禾夲命日(増嘉定縣志五月朔旦/為旱禾本命日尤忌雨)
平仲莭昇仙(増神仙傳括蒼山有學道者平仲莭河中/人受師宋君存心鏡之道具百神行洞房)
(事如此積四十五年中精思身形更少體有真氣晉穆/帝永和元年五月一日中央黃老遣迎即日乗雲駕龍)
(白日昇天今/在滄浪雲臺)
初二日
南薰門觀稼(増宋史禮志太宗大平興國九年五月二/日出南薰門觀稼召從官列坐田中令民)
(刈麥咸賜/以錢帛)
渝水浮光(増宦遊紀聞𢎞治辛酉仲夏二日夜分古渝/城上忽白光映天見者驚異爭起視之但見)
(渝水明燿浮光燭天而已次早/驗之宛如豆汁逾三日始澄澈)
初三日
虎迎受法(増異苑元嘉四年五月三日㑹稽餘姚錢祐/夜出屋後為虎所取至一宮府見一人憑几)
　　(而坐左右侍者三十餘人謂曰吾欲使汝知術數之法/故令虎迎汝汝無懼也留十五晝夜語諸要術盡教道)
　　(之方祐受法畢便遣令還既/得還家大知卜占無幽不驗)
　　扇市(原秦中歳時記端午前二日東/市謂之扇市車馬於時特盛)
　　赤雀巢門(増唐㑹要武徳八年五月三日赤雀巢/於殿門宴五品以上上頌者千餘人)
　　賜魚袋(増唐㑹要咸享三年五月三日始令京官四/品職事五品佩銀魚是日内出魚袋徧賜之)
　　元淮新月詩(増五月初三後天衢夜不扃/遥看一痕月搯破楚天青)
　　初四日
　　上五代志(増唐㑹要顯慶元年五月四日史官修齊/梁陳周隋五代志三十卷太尉無忌進之)
　　閤門帖子(増歳時雜記學士院端午前一日撰皇帝皇/后夫人閤門帖子送後苑用羅帛製造及期)
　　(進/入)
　　麻姑洞開(増名勝志新都縣西南十五里繁陽山中有/麻姑洞光化二年五月四日山土摧落洞門)
　　(自開時人咸云洞開即年/豐物賤後果逺近豐稔)
　御製端陽前一日囘宫詩滿路榴花映玉輿爐烟香繞侍
　　臣𥚑經時逺道彤闈隔先向
慈寧問起居
　　初五日
田文生(原史記孟嘗君𫝊田嬰子文以五月五日生嬰/告其母曰勿舉也其母竊舉生之及長嬰曰五)
(月子長與戸齊將不利其父母文曰人生受命於天乎/將受命於戸耶嬰黙然文曰必受命於天君何憂焉必)
(受命於戸則高其戸耳/誰能至者嬰曰子休矣)
孝女曹娥(原後漢書列女𫝊孝女曹娥者㑹稽上虞人/父旴能絃歌為巫祝漢安二年五月五日於)
(縣江泝濤迎婆娑神溺死娥年十四乃沿江號/哭晝夜不絶聲遂投江三日後與父屍俱出)
浴蘭湯(原夏小正蓄蘭𫝊蓄蘭為沐浴也章得象/端午閤帖子蒲酒朝觴滿蘭湯曉浴温)
五綵絲(原荆楚歳時記五月五日以五綵絲繫臂名曰/辟兵註一名長命縷一名續命縷一名五色絲)
(増初學記又名條逹織組雜物以相贈遺及日月星辰/鳥獸之狀文繡金縷帖畫貢獻於所尊古詩云繞臂䨇)
(條達歐陽修詩五色䨇絲獻女功多因荆楚記遺風又/繡繭誇新巧縈絲喜續年章得象閤帖子清曉㑹披香)
(朱絲續命長一絲增一歳萬縷獻君王/又繭館初成長命縷珠囊仍帯辟兵符)
擊蠅豆(原四民月令五月五日取蠅虎/杵碎拌豆豆自踴躍可以擊蠅)
化青珠(原博物志五月五日埋蜻蜓頭於西向戸下/理至三日則化成青真珠又曰埋於正中門)
肉芝(原陸機要覽萬年蟾蜍頭上有角頷下有丹書八/字名曰肉芝以五月五日取隂乾以其足晝地即)
(流水帯之於/身能辟兵)
角黍(原風土記仲夏端午端初也俗重此日與夏至同/先莭一日以菰葉裹黏米以栗棗灰汁煮令熟莭)
(日啖一名糉一日角黍/蓋取隂陽包裏之義也)
王鳯生(原西京雜記王鳯以五月五日生其父欲不舉/其叔父曰昔田文以此日生後為孟嘗君以古)
(事推之非不/祥也遂舉之)
赤靈符(原抱朴子或問辟兵之道以五月五日作赤靈/符著於心前増王曽端午閤帖子欲謝君恩却)
(無語心前笑指赤靈符章得象帖子/自有百神長侍衛不應須佩赤靈符)
术羮艾酒(原玉燭寳典洛陽人/家端午造术羮艾酒)
競渡(原荆楚歳時記五月五日競渡註俗為屈原投汨/羅日故竝命舟檝以拯之舸舟取其輕利謂之飛)
(鳧一自以為水車一自以為水馬州將及土人悉臨水/而觀之増馬令南唐書郡縣村社競渡毎歳端午官給)
(綵叚俾兩兩較其遲速勝者加之銀椀謂之打標章/得象端午帖子絲竹漸高橈鼔急瑶津亭下競鳧車)
艾人(原荆楚歳時記五月五日採艾以為人懸門戸上/以禳毒氣註宗則字文度甞以五月五日雞未鳴)
(時採艾見似人處攬而取之用炙有驗増王曾端午閤/帖子仙艾垂門緑靈絲繞戸長章得象帖子艾葉成人)
(後榴花/結子初)
梟羮(原史記孝武帝紀註漢使東郡送/梟五月五日為梟羮以賜百官)
教鴝鵒語(原荆楚歳時記五月五日取鴝鵒教之語註/此月鴝鵒子毛羽新成俗好登巢取養之以)
(教其語也増異苑晉司空桓豁在荆州有參軍五月五/日剪鴝鵒舌教令學人語遂無所不名與人相顧問參)
(軍善弹琵琶鴝/鵒每聼輒移時)
鬭百草(原荆楚歳時記五月五日四民竝踏百草又有/鬭百草之戲増歐陽修詩共闘今朝勝盈襜百)
(草香章得象帖子五蓂開瑞莢百草鬭香苕/又詩五日看花憐竝蒂今朝鬭草得宜男)
採藥(増荆楚歳時記五月五日競渡採雜藥桐廬縣志/五月五日醫家咸於午時採藥相傳此日天醫星)
(臨空門也蘇軾端午詞採秀擷羣芳争/儲百藥良太醫初薦艾庻草驗蕃昌)
菖蒲酒(原千金月令端午以菖蒲或縷或屑以汎酒増/章得象端午帖子菖華汎酒堯樽緑菰葉縈絲)
(楚粽/香)
王鎮惡生(原宋書王鎮惡傳鎮惡以五月五日生家人/以俗忌欲令出繼疎宗祖猛見竒之曰此非)
(常兒昔孟嘗君惡日生而相齊是/兒亦將興吾門矣故名之為鎮惡)
療金瘡(原名醫别録石灰今人用療金瘡止血大效五/月五日採蘩蔞葛葉鹿活草檞葉芍藥地黄葉)
(蒼耳葉青蒿葉合石灰搗為團/如雞卵暴乾末以療瘡大神驗)
鬭力戲(増隋書地理志京口東通吳㑹南接江湖西連/都邑其人本竝習戰號為天下精兵俗以五月)
(五日為闘力之戲各料/强弱相敵事𩔖講武)
賜紫服金魚(原唐書李元紘傳五月五日明皇宴武成/殿賜羣臣襲衣特以紫服金魚錫元紘及)
(蕭嵩羣臣/無與比)
崔信明生(原唐書崔信明傳信明之生五月五日日方/中有異雀鳴集庭樹太史令史良為占曰五)
(月為火火主離離為文日中文之盛也雀五色而鳴此/兒將以文顯然雀𩔖微位殆不高耶及長彊記美文章)
(貞觀六年有詔即家/拜興勢丞遷秦川令)
賜飛白扇(原唐㑹要貞觀十八年五月五日太宗為飛/白書作鸞鳯蝶龍等字筆勢驚絶謂司徒長)
(孫無忌吏部尚書楊師道曰五日舊俗必用服翫/相賀今朕各賜君飛白扇二庶動清風以増羙徳)
江心鏡(原十道志淮南道真州以五月五日江心鑄鏡/入貢增鏡龍記唐天寳三載掦州進水心鏡一)
(面縱横九寸青瑩耀目背有盤龍進鏡官李守泰曰鑄/鏡時有老人自稱姓龍名䕶謂鏡匠呂暉曰老人解造)
(真龍鏡遂入爐所扃户三日後開戸失所在爐前獲一/素書云盤龍盤龍隱於鏡中分時有象變化無窮興雲)
(吐霧行雨生風呂暉遂移爐於揚子江心以五月五日/午時鑄之帝詔有司掌此鏡七載大旱召葉法善祠鏡)
(龍忽龍口有白氣須臾滿殿甘雨如澍白居易百鍊鏡/詩百鍊鏡鎔範非常規日辰置處靈且竒江心波上舟)
(中鑄五月五日日午時瓊粉金膏磨瑩已化為一片秋/潭水鏡成將獻蓬萊宮掦州長史手自封人間臣妾不)
(合用背有九/五飛天龍)
射粉團(原開天遺事宫中毎端午造粉團角黍貯金盤/中以小角造弓子架箭射盤中粉團中者得食)
(蓋粉團滑膩而難射/也都中盛行此戲)
五時圖花(原酉陽雜爼北朝婦人五日/進五時圖五時花施帳之上)
結人像(原酉陽雜爼北朝婦人五日進長/命縷宛轉繩皆結為人像帯之)
鵲窠灸病(増酉陽雜爼鵲搆窠取在樹杪枝不取墮地/者又纒枝受卵端午日午時焚其窠炙病者)
(疾立/愈)
竹節水(原金門歳莭重午日午時有雨則急砍一竹竹/節中必有神水瀝取和獺肝為圓治心塊腹聚)
(等/病)
刻菖蒲(原歳時雜記瑞午刻菖蒲為小人子或葫蘆形/帯之辟邪増王曽端午帖子明朝知是天中莭)
(旋刻菖蒲/要辟邪)
九子糉(原歳時雜記端午糉子名品甚多形制不一有/角糉錐糉茭糉筒糉秤鎚糉又有九子糉増王)
(曽端午閤帖子爭傳九子糉皇祚續千春章得象/端午帖子九子黏筩玉糉香五絲縈臂寳符光)
滴粉團(原歳時雜記端午作水團又名白團或雜五色/人獸花果之狀最精者名滴粉團或加麝香又)
(有乾團不入水者増張耒端午詞水/團冰浸砂糖裏透明角黍菘兒和)
畫塑天師(原歳時雜記端午都人畫天師像以賣又作/泥塑張天師以艾為鬚以蒜為拳置於門上)
(増蘇轍帖子太醫爭獻天/師艾瑞霧長縈堯母門)
艾虎(原歳時雜記端午以艾為虎形至有如黑豆大者/或剪綵為小虎黏艾葉以戴之増王曽端午帖子)
(釵頭艾虎辟羣邪曉駕祥雲䕶寳車章得象/帖子花隂轉午清風細玉燕釵頭艾虎輕)
六一泥(原歳時雜記五月五日於韭畦面東不語取蚯/蚓乾收之謂之六一泥為魚鯁者以少許擦咽)
(外即/消)
楝葉糉(原續齊諧記屈原五月五日投汨羅水楚人哀/之至此日以竹筒子貯米投水以祭之漢建武)
(中長沙區曲忽見一士人自云三閭大夫謂曲曰聞君/當見祭甚善常年為蛟龍所竊今若有惠當以楝葉塞)
(其上以綵絲纒之此二物蛟龍所憚曲依其言/今五月五日作糉并𢃄楝葉五花絲遺風也)
賜腰帶(増中華古今註漢中興每以端午賜百僚烏犀/腰帯唐貞觀中端午賜文官黒玳瑁腰帯武官)
(黒銀腰帯示色/不改更故也)
水紋綾袴(原中華古今註漢章帝常以/端午日賜百官水紋綾袴)
于闐取玉(原西域記于闐國有玉池毎以端午日王親/徃取玉自王以下至庶人皆取之毎取一圓)
(玉以一圓/石投之)
太原高㑹(原宋史劉繼元傳初太宗征繼元行次澶淵/有太僕寺丞宋㨗者掌出納行在軍儲太宗)
(見其姓名喜以為師必有㨗之兆及將至太原太宗遣/語攻城諸將曰我以端午日當置酒高㑹於太原城中)
(至癸未繼元降/乃五月五日也)
王山人授丹(増太平廣記唐盧鈞為均州刺史常於郡/後山齋養性忽一人踰垣而入云王山人)
(也公之貴位極人臣而有沉綿之疾故相救以丹一粒/與之後公還京山人復至云二十三年五月五日午時)
(可令一道士於萬山頂相候此時君莭制漢土當有月/華相授勿愆期也公後出鎮漢南至期命道士牛知微)
(五日午時登萬山之頂山人在焉以金丹十粒/令授於公曰當享上夀無忘修煉佇還蓬宮耳)
側栢丸(増太平御覽五月五日采五方側柏葉三觔逺/志去心二觔白茯苓去皮一觔為末煉蜜和丸)
(用仙靈脾酒下日服三/十丸可以延年益夀)
如意圓(増食譜張手美/家五日如意圓)
分賜莭物(増乾淳歳時記端午分賜后妃諸閤大璫近/侍翠葉五色葵榴金絲翠扇真珠百索釵符)
(經筒香囊軟香龍涎佩帯及紫練白葛紅蕉之𩔖大臣/貴邸均被細葛香羅蒲絲艾朶彩團巧糉之賜而貴邸)
(莭物大率/效尤焉)
馬本命(増乾淳歳時記端午俗以此日為馬夲命御廐/邸第上乗悉用五絲為鬃尾之飾竒韉寳轡充)
(滿道/途)
禳禬(増乾淳歳時記端午以青羅作赤口白舌帖子與/艾人竝懸門楣以為禳禬道宮法院多送佩帯符)
(篆/)
車前子(増本草圖經車前子一名芣苢花甚細宻青色/微赤結實如葶􁊗赤黒色五月五日採隂乾其)
(子治婦人難産張籍答韋使君詩開/州五日車前子作藥人家道有神)
糉尖(増本草綱目五月五日/取糉尖和截瘧藥良)
伏翼(原本草拾遺伏翼五月五日取倒懸/者曬乾和桂心薰陸香燒烟辟蚊子)
蚺蛇膽(増嶺表録異記蚺蛇膽普安州有養蛇戸毎年/五月五日擔蚺蛇入府祇候取膽於腹上約其)
(尺寸用利刀決之肝膽突出即割/下其膽如鴨子大曝乾以備上貢)
天中節(原提要録五月五/日午時為天中節)
艾綿衣(増遼史禮志五月重午日午時採艾葉和綿/著衣七事以奉天子北南臣僚各賜三事)
賜壽縷(増遼史禮志重午臣僚昧爽赴御帳皇帝繫長/夀綵縷升車坐引北南臣僚合班如丹墀之儀)
(所司各/賜壽縷)
射栁(原金史世宗紀大定三年五月乙未以重五幸廣/樂園射栁勝者賜物有差増又禮志重五日拜天)
(禮畢揷栁毬塲為兩行當射者以尊卑序各以帕識其/枚去地約數寸削其皮而白之先以一人馳馬前導後)
(馳馬以無羽撗鏃箭射之既斷栁又以手接而馳去者/為上斷而不能接去者次之或斷其青處及中而不能)
(斷與不能中者為負毎/射必伐鼔以助其氣)
擊毬(増金史世宗紀重五御常武殿賜宴擊毬又禮志/五日擊毬各乗所常習馬持鞠杖杖長數尺其端)
(如偃月分其衆為兩隊共争擊一毬先於毬塲南立䨇/桓置板下開一孔為門而加網為嚢能奪得鞠擊入網)
(囊者為勝毬狀小如拳以/輕韌木枵其中而朱之)
張萬囘生(増輟耕録虢州閿鄉張萬回法雲公者生於/唐貞觀六年五月五日有兄萬年久征遼左)
(相去萬里母程氏思其音信/公早晨而徃至暮持書而回)
馳馬走解(増彭公筆記五月五日賜文武官走驃騎於/後苑其制一人騎馬執旗引於前二人馳馬)
(繼出呈藝於馬上或上或下或左或右騰躑蹻㨗人馬/相得如此者數百騎後乃為臂鷹走犬圍獵狀終塲俗)
(名曰走解毎歳一/舉之盖以訓武也)
取蟾酥(増帝京景物畧端午日太醫院官旗物鼔吹赴/南海子捉蝦蟇取蟾酥也其法針棗葉刺蟾之)
(睂間漿射葉上以/蔽人目不令傷也)
避蟲毒(原帝京景物畧五月五日漬酒以菖蒲/揷門以艾塗耳鼻以雄黄曰避蟲毒)
硃砂字(原居家宜忌五日硃砂寫茶字倒貼避蛇蠍/寫白字倒貼辟蚊蟲寫儀方二字倒貼亦妙)
　蕭仙生(原仙鑑蕭仙者以周宣王十七年五月五日生/宣王之末史籍散亂蕭仙能文著本末以備史)
　(之不及人以史目之穆公有女名弄玉善吹笙無和者/求得吹笙者以配孟明薦史因召見秦王問史云善簫)
　(曰吾女好笙子簫也奈何女在屏門呼曰試使吹之一/吹清風生再吹彩雲起三吹而鳯凰來女願嫁之史曰)
　(女亦且吹笙三/吹之如史所感)
　夢請衣鉢(増傅燈録永泰元年五月五日代宗夢六祖/大師請衣鉢七日敕刺史楊瑊云朕夢感能)
　(禪師請傳法袈裟却歸曹溪今遣鎮國大將軍劉景崇/頂戴而送朕謂之國寳卿可於本寺如法安置專令僧)
　(衆親承/宗㫖者)
　鍊剛造劍(増雲笈七籤天台道士劉方瀛師事老君精/修介潔早佩畢道法籙常以丹篆救人與同)
　(志弋陽縣令劉翽按天師劍法以五月五日就/弋陽葛溪鍊剛造劍敕符禁水疾者登時即愈)
　硃墨書龍字(原雲笈七籤五日午時取天落水磨硃冩/一龍字明年若又雨取水磨墨寫一龍字)
　(如錢大二字合作一小丸婦人難産乳香湯吞之生出/男左女右手中握字丸即下如次年無雨前字無用矣)
　地臘(増道書五月五日為地臘五帝校定生/人官爵外滋萬𩔖内延年壽記録長生)
御製五日泛舟賜内大臣侍衛宴詩錫宴公卿禮數隆浴
　蘭令節泛翔鴻波開舟楫迎仙仗岸轉旌旗驟玉驄積
　翠香蒲經宿雨輕烟寳幄散薰風臣民共樂昇平日暢
　飲何論灞滻雄
御製午日詩令序當重午南䑓日正中玉階鳴瀑水瑤軫
　奏薰風菖葉浮杯綠榴花照檻紅臨流看競渡轉憶濟
　川功
御製途次端午詩㽔賔逄夏律午日俯澄流黃鳥林中變
　新蒲岸外稠宮筵傳綵糉仙酒泛丹榴遙憶蓬萊上垂
　楊䕃御溝
　唐明皇端午武成殿宴羣臣詩(増端午臨中夏時清日/復涼鹽梅已佐鼎麴糵)
　(且傳觴事古人留跡年深縷續長當軒知槿茂向水覺/蘆香億兆同歸夀羣公共保昌忠貞如不替貽厥後昆)
　(芳/)
　唐明皇三殿宴羣臣詩(増五日符天數五音調夏鈞舊/來𫝊五日無事不稱神穴枕通)
　(靈氣長絲續命人四時花競巧九子糉争新方殿臨華/莭圓宮宴雅臣進對一言重遒文六義陳股肱良足詠)
　(風化可/還淳)
　張説端午三殿侍宴應制詩(増小暑夏絃應徽音商管/初願齊長命縷來續大恩)
　(餘三殿褰珠箔羣官上玉除助陽嘗麥彘順莭進龜魚/甘露垂天酒芝花捧御書合丹同蝘蜓灰骨共蟾蜍今)
　(日傷蛇意銜/珠遂闕如)
　杜甫端午日賜衣詩(増宮衣亦有名端午被恩榮細葛/含風軟香羅疊雪輕自天題處濕)
(當暑著來清意内稱/長短終身荷聖情)
楊巨源端午日賜晨服詩(増綵縷纎仍䴡凌風卷復開/方應五日至應自九天來在)
(笥清光發當軒暑氣回遥/知及時莭刀尺火雲催)
陸游重午詩(増葉底榴花蹙絳繒街頭初賣苑池冰/世間各自有時莭蕭艾著冠稱道陵)
初六日
觀麥(増五海熙寧三年五月初六/日御觀稼殿召輔臣觀麥)
天花(増寜波府志正統元年五月六日午時天花如雨/飛滿庭中其形若米其色如玉積深尺餘七日始)
(化/)
初七日
賜冠(増唐㑹要貞觀八年五月七日太/宗初服翼善冠賜貴臣進徳冠)
鳯凰見(増燕翼貽謀録真宗景徳元年五月七日白州/有鳯凰三自南入城衆禽周遶至萬歳寺前棲)
(髙木上身如龍長九尺高五尺其/文五色冠如金盞州畫圖來獻)
造雅樂(增玉海景祐二年五月七日李照言新鐘磬將/成若絲竹笙竽止依舊制則音韻難和請竝造)
(雅樂八音新器/以備獻饗從之)
初八日
突厥祭神(増隋書西域𫝊西突厥毎五月八日相聚/祭神歳遣重臣向其先世所居之窟致祭)
扶桑蠶(増梁四公記扶桑之蠶長七尺圍七寸色如金/四時不死五月八日嘔黄絲布於條枝而不為)
(繭脆如綖燒扶桑木灰汁煮之/其絲堅韌四絲為係足勝一鈞)
初九日
撰西域圖志(増唐㑹要顯慶三年五月九日以西域平/遣使分徃康國吐火羅國等訪風俗物産)
(及古今廢置畫圖以進/令史官撰西域圖志)
頒新樂(増玉海大觀元年五月九日甲/午詔令大晟府頒新樂於天下)
真君井(増南昌府志奉新縣西文明坊昭徳觀西晋邑/人劉真君故宅也觀中舊有真君井宋元豐七)
(年蘇軾過此題云五月九日寓新吳同縣令/李志中謁劉真君祠酌丹泉飲之即此井也)
沐浴日(増元樞經五月九/日沐浴令人長命)
初十日
麗禾石(増方輿勝覽南豐縣有䴡禾石宋紹興四年五/月十日風雨晝合雷震石上折裂成大字縱横)
(交互不可識乃鏤板傳觀有道人辨之曰此介嘉黍/稷字也既得其譯競熟視之果然自是郡境屢豐)
十一日
謁聖再拜(増玉海慶厯四年五月十一日幸國子監/謁文宣王有司言舊儀止肅揖而上冄拜)
觀稻宴射(増玉海慶厯四年五月十一日幸玉津/園觀稻燕從臣射於園中上中的者九)
祭都城隍神(原續文獻通考明初都城隍之神歳以五/月十一日為神之誕辰及萬壽聖莭各遣)
(官致/祭)
天倉開(原遵生八牋五月十一/日天倉開宜入山修道)
十二日
寧貺莭(原宋史禮志政和三年以五月/十一日祭方丘日為寧貺莭)
賜織婦茶綵(増玉海天聖三年五月十二日癸巳幸南/御莊觀刈麥遂幸玉津園燕羣臣聞民舎)
(機杼聲賜/織婦茶綵)
十三日
竹醉(増避暑録話世言五月十三日為竹醉可移不必/此日凡夏皆可移也黄庭堅書自草秋浦歌後小)
(雨清潤十三日所移竹及田野中人致紅蓮三十本各/已蘇息唯自籬外移橙一株著籬裏似無生意蓋十三)
(日竹醉而使橙亦醉失其性矣李/咸用詩犬狂南陌上竹醉小池前)
龍生日(原岳陽風土記岳州五月十/三日謂之龍生日可種竹)
關廟祭獻(原續文獻通考漢壽亭侯闗公廟五月十三/日遣太常寺官祭増帝京景物畧五月十三)
(日進刀馬於闗帝廟刀以鐡其重八十觔紙馬/髙二丈鞍韉繡文轡銜金色旗鼔頭踏導之)
十四日
増修宮闕(増玉海乾徳元年五月十四日増修宫闕凡/規為制度竝上指授既成坐寢殿中令洞開)
(諸門皆端直通豁謂左右曰此/如我心少有邪曲人皆見之)
十五日
饋酒食(増隋書地理志漢中之人毎至五月十五/日必以酒肉相饋賔旅聚㑹甚於三元)
金像銘(増洛陽伽藍記昭儀寺南宜壽里段暉宅地下/時見五色光於光所掘地得金像一軀可高三)
(尺有二菩薩趺坐上銘曰晋太始二年五月十/五日侍中中書監荀朂造暉遂捨宅為光明寺)
拜奠北斗(増志林紹聖二年五月望日敬造真一法酒/成請羅浮道士鄧守安拜奠北斗真君將奠)
(雨作已而清風肅然雲氣解駮月星皆見魁杓/明爽徹奠隂雨如初謹稽首拜手而記其事)
寳岐殿刈麥(増玉海皇祐元年五月十五日丙午召近/臣幸後苑寳岐殿觀刈麥謂輔臣曰朕新)
(創此殿不欲植花卉為遊觀之所民以粒食/為先而歳種麥於此庻知穡事之不易也)
大十五(増溪蠻叢茇爬船重午競/渡既望復出謂之大十五)
十六日
天地合日(増老學庵筆記元祐七年哲廟納后用五月/十六日道家以十六日為天地合日夫婦當)
(異寢當時太史謂人主與/后猶天地也故特用此日)
觀圖試武(増玉海元祐三年五月十六日御崇政殿召/輔臣觀知廣信軍趙振所上陣圖及其子珣)
(瑜試武藝左右馳射括䨇箭蹶强弩撃劍盤矟凡二十/七技中選八九帝稱善詔振升殿䇿問方畧珣閤門祇)
(候瑜右/班殿直)
十七日
漢高帝生(増老學庵筆記滁州之西曰豐山有漢高帝/廟至今土俗以五月十七日為漢高帝生日)
(逺近畢集/薦殽觴焉)
進樂書(増玉海慶元元年五月十七日布衣姜/䕫進鼔瑟制度樂書三卷送太常看詳)
十八日
甘露降(増唐實録貞元十八年五月十八日甘露降元/和殿桐木丁香木武元衡元和殿降甘露表光)
(凝棲鳯之林氣/浥傳香之木)
免轉對(増玉海元祐七年五月十八日吏書王存言文/徳殿視朝免侍從官轉對專責以朝夕論思之)
(效從/之)
瑞桃玉兎(増續文獻通考嘉靖四十三年五月十八日/得瑞桃是日内畜玉兎生二子閣臣徐階等)
(上賀/表)
十九日
選常參官(増玉海淳化五年五月十九日庚午上臨軒/親選郭玘等四人竝為常參官仍給印紙令)
(滿秩日自齎於/御前較其課最)
獻養蠶經(増玉海至道元年馮翊民李元真獻養蠶經/一卷五月十九日甲子上觀之以不忘本業)
(留書禁中/賜錢萬)
二十日
餞种放(増王海景徳二年五月二十日丁夘种放賜告/遊嵩山宴羣臣資政殿餞之賜放七言詩令屬)
(和從臣皆賦復賜㑹於/秘閣王欽若之直廬)
大分龍(原紀厯撮要二十日大分龍増烏程縣志五月/二十日分龍郡長率僚屬至黄龍洞祀龍神)
種蓮(増種樹書種蓮用五月二十日移深/種蓮柄長者以竹杖挾之無不活者)
祀祥應宮(増名勝志歸安縣弁山有黃龍洞舊名金井/洞洞頂出泉名金井泉竇穴深邃莫窺其際)
(五代梁貞明初黄龍見於洞故更今名吳越王因/立祥應宮以祀之今制五月二十日有司致祭)
二十一日
上漢書(増南史劉之遴傳班固所撰漢書真本之遴與/張纉等參校異同録其異狀數十事大畧云古)
(本稱永平十六年五月二十一日己/酉郎班固上而今本無上書年月日)
天申節(増宋史高宗紀大觀元年五月乙巳生東京之/大内赤光照室原禮志建炎元年五月宰臣等)
(上言請以五月二/十一日為天申莭)
書雞林紙(増東觀餘論政和丁酉歳五月二十一日於/丹陽城南暴舊書得此雞林小紙一卷已為)
(人以鄭衛辭書盈軸矣竊嘆其逺物而所書未稱顧紙/背尚可作字因以索靖體書章草急就一卷藏於家)
開紙軸(増湘山野録張乖崖成都還日封一紙軸付僧/文鑒大師者上題云請於乙夘歳五月二十一)
(日開後至祥符八年當其歳也時凌侍郎䇿知成都文/鑒至是日持見凌公曰先尚書向以此囑某已若千年)
(不知何物也乞公開之洎開乃所畫野服携笻黄/短褐一小真也凌公竒之於大慈寺閣龕以祠焉)
二十二日
賜繡袍(増唐㑹要延載元年五月二十二日内出繡/袍賜文武三品以上銘襟背各為八字回文)
少微明潤(増玉海治平三年五月二十二日司天言少/微星體明潤占曰賢士舉忠臣用輔佐出)
封先賢(増玉海元豐七年五月二十二日封孟子鄒國/公與顔子竝配而荀掦韓子竝封伯爵列於從)
(祀/)
二十三日
夢除替日(増前定録龎嚴為衢州刺史到郡忽夢二僧/曰余有先知故來相告嚴問當為何官曰𩔖)
(亷察而無兵權有土地而不出畿内曰當何日去此曰/來年五月二十三日及明年春有除替行有日矣亷使)
(元稹請候交割竟以五月/二十三日發後為京兆尹)
二十四日
奉荔子啓(増蔡襄與七哥制幹帖圜中荔子新熟分奉/四百枚今歳風亭熟皆晚候有佳品當特獻)
(耳五月二十/四日襄啓)
二十五日
瑞芝詩(増玉海景祐四年五月二十五日丙寅御化成/殿以芝草生於殿楹召輔臣両制等觀帝作瑞)
(芝五言詩/賜宰臣)
滄海澄清(増玉海紹興十四年淮東漕臣言楚州鹽城/於五月二十五日乙亥海水澄清宣付史館)
　(十五年撰滄/海澄清曲)
御製江南風雨阻囘程二十天近京又是微旱五月二十
　五日霖雨如注喜雨詩雨阻囘鑾二十天近京又旱意
　懸懸若能南北皆無慮惟賴青蒼大有年
　二十六日
　詔直言(増玉海皇祐五年五月二十六日召兩制兩省/臺諫三館𢃄職省府推判官等次對言事直言)
　(無/𨼆)
　定射儀(増玉海政和五年五月/二十六日定貢士射儀)
　二十七日
　置折衝府(増唐㑹要開元六年五月二十/七日置折衝府毎年一簡㸃)
　二十八日
　孫叔敖碑(増廣川書跋楚相孫叔敖碑漢延熹三年五/月二十八日立固始縣令段君夢見因故祠)
　(架廟堂屋以存/其後故列於斯)
　觀龍歌(増玉海祥符三年五月二十八日召輔臣於崇/政殿北廊觀中使任文慶於茅山郭真人池中)
　(所獲龍長二寸許極細鱗腹如玳瑁手中/仰覆無懼帝作觀龍歌復送茅山池中)
　二十九日
上海東史記(増玉海淳熙元年五月二十九日明州/進士沈忞上海東三國史記五十卷)
三十日
分龍莭(原圖經池州俗以五月二十九日/三十日為分龍莭雨則多大水)
四皓降現(増翰墨全書五月三十日相傳人於終南山/見四人冠劍都雅非人間所有蓋是日四皓)
(降現/辰也)
　　政典
命羲叔(原書申命羲叔宅南交𫝊申重也南/交言夏與春交此居治南方之官)
南訛(原書平秩南訛傳訛化也掌/夏之官平叙南方化育之事)
南廵守(原書五月南廵守至於南岳如岱禮/𫝊南岳衡山自東岳南廵五月至)
明堂太廟(原禮天子居明堂太廟註/明堂太廟南堂當太室也)
養壯佼(原禮養壯佼疏壯謂容體盛大佼謂形容佼好/以盛夏長養之時故養壯佼之人助長氣也)
命樂師(原禮命樂師修鞀鞞鼓均琴瑟管簫執干戚戈/羽調竽笙竾簧飭鐘磬柷敔疏修者修理舊物)
(均者均平其聲執者操持營為/調者調和音曲飭者整頓器物)
大雩(原禮命有司為民祈祀山川百源大雩帝用盛樂/乃命百縣雩祀百辟卿士有益於民者以祈榖實)
(註山川百源能興雲雨者也雩吁嗟求雨之祭也雩帝/謂為壇南郊之旁雩五精之帝配以先帝也百辟卿士)
(古者上公若句龍后稷之𩔖也周禮春官女巫旱暵則/舞雩疏此謂五月已後修雩故有旱暵之事旱而言暵)
(者暵謂/熱氣也)
以雛嘗黍(原禮天子乃以雛嘗黍註此嘗雛也而云以/嘗黍不以牲主榖也必以黍者黍火榖氣之)
(主/也)
羞含桃(原禮羞以含桃先薦寢廟註含桃櫻桃也疏此/果先成異於餘物故特記之呂氏春秋註含桃)
(鸎桃鸎鳥所含食是月而熟故進之先致寢廟孝而/且敬李嶠五月奉教詩果苑新櫻熟花庭曙槿芳)
禁令(原禮今民毌艾藍以染毋燒灰/毌暴布門閭毋閉闗市毋索)
挺重囚(原禮挺重囚益其/食註挺猶寛也)
班馬政(原禮游牝别羣則縶騰駒班馬政註馬政謂養/馬之政教也廋人職曰掌十有二閑之政教以)
(阜馬佚特教駣攻駒此之謂也増吕氏春秋註是月牝/馬懐妊已定故放之則别其羣不欲駒蹄踰趯其胎育)
(故縶/之也)
齊戒(原禮君子齊戒處必掩身毋躁止聲色毋或進薄/滋味毋致和莭耆欲定心氣百官静事毋刑以定)
(晏隂之所成淮南子註晏/安也隂道静故曰晏隂)
毋用火(原禮毋用火南方註陽氣盛/又用火於其方害微隂也)
教茇舍(原周禮夏官司馬中夏教茇舍如振旅/之陳注茇舍草止之也軍有草止之法)
苗田(原周禮夏官司馬遂以苗田如蒐之法注夏/田為苗擇取不孕任者若治苗去不秀實者)
斬隂木(原周禮地官山虞仲夏斬隂木注鄭司農/云隂木秋冬生者後鄭謂隂木生山北者)
除肉刑(増漢書文帝紀十三年五月除肉刑法又刑法/志令曰夫刑至斷支體刻肌膚終身不息何其)
(刑之痛而不徳也豈稱為民父/母之意哉其除肉刑有以易之)
減廉士算(増漢書景帝紀後二年五月詔曰今訾算十/以上廼得宦廉士算不必衆有市籍不得宦)
(無訾又不得宦朕甚愍之訾算四得宦亡令廉士久失/職貪夫長利注古者疾吏之貪衣食足知榮辱限訾十)
(算廼得為吏十算十萬也賈人有財不得為吏亷/士無訾又不得宦故减訾四算得宦矣訾與貲同)
詔賢良(増漢書武帝紀元光元年五月詔賢良曰朕聞/昔在唐虞畫像而民不犯日月所燭莫不率俾)
(周之成康刑錯不用徳及鳥獸教通四海海外肅眘北/𤼵渠搜氐羗徠服星辰不孛日月不蝕山陵不崩川谷)
(不塞麟鳯在郊藪河洛出圖書嗚虖何施而臻此與今/朕獲奉宗廟夙興以求夜寐以思若渉淵水未知所濟)
(猗與偉與何行而可以章先帝之洪業休徳上參堯舜/下配三王朕之不敏不能逺徳此子大夫之所睹聞也)
(賢良明於古今王事之體受䇿察/問咸以書對著之於篇朕親覽焉)
修山川祠(増漢書武帝紀建元元年五月詔曰河海潤/千里其令祠官修山川之祠為歳事曲加禮)
察官屬(増漢書宣帝紀元康二年夏五月詔曰獄者萬/人之命所以禁暴止邪養育羣生也能使生者)
(不怨死者不恨則可謂文吏矣今則不然用法或持巧/心析律貳端深淺不平增辭飾非以成其罪奏不如實)
(上亦亡繇知四方黎民將何仰/哉二千石各察官屬勿用此人)
官相(原淮南子五月官相注陽/氣長養故官相相佐也)
賜粟(増後漢書明帝紀永平十二年五月丙辰賜天下/鰥寡孤獨篤癃貧無家屬不能自存者粟人三斛)
補長相(増後漢書章帝紀建初元年夏五月辛酉初/舉孝亷郎中寛博有謀任典城者以補長相)
班恩施(増後漢書章帝紀元和二年五月戊申詔曰乃/者鳯皇黄龍鸞鳥比集七郡或一郡再見及白)
(鳥神雀甘露屢臻祖宗舊事或班恩施其賜天下吏爵/人三級高年鰥寡孤獨帛人一疋加賜河南女子百戸)
(牛酒令天下/大酺五日)
賜博士弟子布(増後漢書章帝紀元和二年五月賜/博士員弟子見在太學者布人三疋)
薦􁦘淥酒(増晋書武帝紀太康元年五/月丁夘薦􁦘渌酒於太廟)
宴宣文堂(増魏書高祖紀太和十七年五月壬戌宴四/廟子孫於宣文堂帝親與之齒行家人之禮)
賜夏服(増魏書陸叡𫝊叡與隴西公元琛竝持莭為東/西二道大使褒善罰惡聲稱聞於京師五月詔)
(賜叡夏服一具玉海太平興國九年/五月賜臣僚時服自是歳以為常)
立義倉(増隋書食貨志開皇五年五月工部尚書長孫/平奏令諸州百姓及軍人勸課當社共立義倉)
(收獲之日隨其所得勸課出粟及麥於當社造倉窖貯/之即委社司執帳檢校若時或不熟當社有饑饉者即)
(以此榖賑給自是/諸州儲峙委積)
置集雅館(増南史梁武帝紀天監五年/五月置集雅館以招逺學)
澍雨(増北史魏高祖紀太和元年五月車駕祈雨於武/州山俄而澍雨大洽十六國春秋建熙七年五月)
(慕容暐下書曰朕以寡徳蒞政多違亢陽三時光隂錯/緒農植之辰而零雨莫降其令有司徹樂大官以菜食)
(常供祭奠/既而澍雨)
修水田(増北史魏高祖紀太和十二年五月丁酉詔六/鎮雲中河西及闗内郡各修水田通渠溉灌)
佩魚符(増北史隋高祖紀開皇十五年五月/丁亥制京官五品以上佩銅魚符)
禁獻女口(増唐書懿宗紀咸通八年五月/丙辰禁延慶端午莭獻女口)
田假(増唐書選舉志四門學生補太學太/學生補國子學毎歳五月有田假)
頒文武選格(増唐書選舉志凡選有文武文選吏部主/之武選兵部主之皆為三銓尚書侍郎分)
(主之凡官員有數而署置過者有罰知而聽/者有罰規取者有罰毎歳五月頒格於州縣)
獻綬帯(原唐書百官志少府監/中尚署令五月獻綬帯)
圖寫尚書事跡(増唐㑹要太和二年五月帝纂集尚書/中君臣事跡命工圖寫於太液亭朝夕)
(觀/覽)
試習三禮(増通典貞元五年五月敕自今以後諸色人/中有習三禮者前資及出身人依科目選例)
(吏部考試白身依/貢舉例禮部考試)
立宏詞科(増宋史哲宗紀紹聖元年五月甲辰罷/進士習試詩賦令專二經立宏詞科)
聞喜宴賜詩(増宋史禮志寧宗慶元五年五月賜新及/第進士曾從龍以下聞喜宴於禮部貢院)
(上賜七言四韻詩秘書監楊王休/以下繼和以進自後毎舉竝如之)
檢視縲繫(原宋史刑法志開寳二年五月帝以暑氣方/盛深念縲繫之苦乃下手詔兩京諸州令長)
(吏督獄掾五日一檢視􁤤掃獄戸洗滌扭械貧不能自/存者給飲食病者給醫藥輕繫即時决遣毌淹滯自是)
　(毎仲夏申敇官/吏歳以為常)
　封伍子胥(増玉海吳山伍子胥祠祥符五年五月乙/未詔神實主洪濤禦菑捍患封英烈王)
　觀中秘曝書(増玉海紹興三十年五月辛巳詔俟/中秘暴書俾侍從館閣官咸得觀仰)
　祀劉蕡(増元史泰定帝紀泰定二年五月/置諫議書院于昌平祀唐劉蕡)
　預給民鹽(増元史食貨志大徳八年定例毎年以河間/鹽令有司於五月預給京畿郡縣之民至秋)
　(成各驗鹽數輸草以/給京師秣馬之用)
　孟子配享(増輟耕録孟子宋神宗元豐七年甲子五/月追封鄒國公配享先聖次兖國公下)
御製憂旱憶民事作仲夏炎曛盛徳凉時未和驕陽因六
　事亢旱最三河(三河為天/下之中)民以食為重天將風更多憂
　勤難暇顧惟誦憫農歌
　周伯𤦺五月扈從上京學宮紀事絶句(増延閣圖書取/次陳講帷日日)
　(集儒臣墨池雲合天光絢東壁由來近北辰黌舍重開/大殿西牙符給事籍金閨吾伊日課繙青簡揮染還看)
　(寫赫/蹏)
　　　民用
　民因(原書厥民因傳因謂老弱因/共在田之丁壯以助農也)
　登黍(原禮農乃登/黍注登進也)
煮梅(原夏小正煮梅𫝊/煮梅為豆實也)
啓灌藍蓼(原夏小正啓灌藍蓼𫝊啓者别也陶/而䟽之也灌者聚生者也記時也)
始食𤓰(原夏小正乃𤓰傳乃者急𤓰/之辭也𤓰也者始食𤓰也)
刈藍(増四民月令/五月可刈藍)
樹檀生葉(原論衡樹檀以五月生葉後彼/春榮之木其材強勁車以為輻)
發黄梅(増風土記夏至前芒種後雨為黄梅雨田家初/插秧謂之發黄梅海寕縣志芒種前後鄉村各)
(具牲酒祀土榖神謂之𤼵/黄梅各聚飲而後揷青)
作糒(増齊民要術崔寔曰五月/多作糒以供出入之糧)
儲米炭(増齊民要術五月霖雨將降儲/米榖薪炭以備道路䧟滯不通)
起潄白餅(増徐暢祭記五月麥/熟薦新作起潄白餅)
長壽(増名醫别録長夀味甘温無毒主輕身益氣/明目生山野道中穗如麥葉如艾五月采)
蛇蛻(増名醫别録蛇蜕生荆州川谷及/田野五月五日十五日取之良)
辟蚊(増千金月令五月取浮萍隂/乾和雄黄些少燒煙去蚊)
齊暾樹(増酉陽雜爼齊暾樹出波斯國亦出拂菻國長/二三丈皮青白花似柚極芳香子似羊桃五月)
(熟西域人壓為油以煮餅/果如中國之用巨勝也)
菖蒲子(増癸辛雜識菖蒲花候結子老收之至梅月用/米飲同子嚼碎噴在大炭上則自然生苗極細)
(可/愛)
酈縣菊(増政和本草菊花南陽酈縣最多有白菊莖葉/都相似唯花白五月取之主風眩能令頭不白)
文光果(増本草綱目文光果出景州形/如無花果肉味如栗五月成熟)
種穇子(増本草綱目穇子生水田中及下濕地葉似稻/但差短梢頭結穗彷彿稗子穗其子如黍粒大)
(茶褐色擣米煑粥炊飯磨麪/皆宜山東河南五月種之)
梅葉湯(増夲草拾遺江淮以南地氣早濕五月尤甚過/此莭以後皆湏曝書畫梅雨沾衣便腐黑澣垢)
(如灰汁有異他水但/以梅葉湯洗之乃脫)
壅田(増經世民事録五月壅田以青草踏/於泥内則地肥秧窠旺與灰糞同)
天目筍(増筍譜天目筍五月生其色/黄出天目山端午後方採鬻)
海牛(原齊地記東萊牛島上嘗以五月海牛産乳其形/似牛而無角虎聲牙爪如虎脚似鼉尾似鮎其皮)
(甚軟可供百用牛見人奔/入水以杖擊鼻則得之)
祀竈(原便民圖纂五月戊辰日/以豬頭祀竈所求如意)
忌蓋屋瓦(原羣碎録五月忌翻/蓋屋瓦令人髮秃)
池鹽生結(増續文獻通考河東鹽出解州鹽池毎歳五/月場官伺池鹽生結令夫搬摝鹽花其法必)
(值亢陽池鹽方就或/遇隂雨則不能成)
土鐡(増海外索𨼆土鐡一名泥螺/出南田者佳五月梅雨收製)
　桃仁丸(原遵生八牋五月取桃仁一百箇去皮尖研細/入黄丹三錢丸如桐子大治瘧發日面北用温)
　(酒或井花水吞下三丸即/絶合忌婦女雞犬見之)
　補腎助肺(増雲笈七籖仲夏火氣漸壯水力衰/弱宜補腎助肺調理胃氣以順其時)
　天道西北行(原元樞經五月天道西北行/作事出行俱宜向西北吉)
御製插秧詩千畦水澤正瀰瀰競插新秧恐後時亞旅同
　心欣力作月明歸去莫嫌遲
　白居易觀刈麥詩(増田家少閑月五月人倍忙夜來南/風起小麥覆隴黄婦姑荷簞食童稚)
　(携壺漿相隨餉田去丁壯在南岡足蒸暑土/氣背灼炎火光力盡不知熱但惜夏日長)
　張舜民打麥詩(増打麥打麥彭彭魄魄聲在山南應山/北五月太陽出東北才離海嶠麥尚青)
　(轉到天心/麥已熱)
　范成大詩(増五月吳江麥秀寒移秧披絮尚衣單/稲根科斗行如塊田水今年一尺寛)
　趙孟頫五月耕詩(増仲夏苦雨乾二麥先後熟南風吹/隴𤱔惠氣散清淑是為農夫慶所望)
　(實其腹沽酒醉比鄰語笑聲滿屋紛然收穫罷高廩起/相屬有周成王業后稷播百穀皇天貽來牟長世自茲)
　(卜願言仍歳稔/四海盡䝉福)
　趙孟頫五月織詩(増五月夏已半谷鶯先弄晨老蠶成/雪繭吐絲亂紛紜伐葦作薄曲束縛)
　(齊榛榛黄者黄如金白者白如銀爛然滿筐筥愛此顔/色新欣欣舉家喜稍慰經時勤有客過相問笑聲聞四)
(鄰論功何所歸/再拜謝蠶神)
　　物候
希革(原書鳥獸希革𫝊夏時鳥/獸毛羽希少改易革改也)
舜華(増詩顔如舜華疏舜一名木槿一名櫬一名椵朝/生暮落五月始華原禮木堇榮注木堇王蒸也増)
(傅咸舜華賦應青春而敷蘖逮朱夏而誕英布夭夭之/纖枝發灼灼之殊榮紅葩紫葉翠葉素莖含暉吐曜爛)
(若列/星)
斯螽動股(原詩五月斯螽動股𫝊斯螽蚣蝑也陸璣詩/疏蝗𩔖也長而青長角長股股似玳瑁文五)
(月中以兩股相切/作聲聞數十歩)
鳴蜩(原詩五月鳴蜩傳蜩螗也爾雅蜩蜋蜩鄭注此即/四五月間小蟬有文彩先諸蟬而鳴者禮蟬始鳴)
(淮南子注蟬鼓翼始鳴也夏小正良蜩鳴𫝊良蜩也者/五采具又唐蜩鳴傳唐蜩鳴者匽也格物論蜩􁌳形大)
(而黒亦/五月鳴)
螳蜋生(原禮螳蜋生注螳蜋螵蛸母也四時氣/候此蟲之隂者感一隂之氣而生也)
鵙始鳴(原禮鵙始鳴注鵙搏勞也疏詩云七月鳴鵙箋/云百勞鳴將寒之候五月則鳴豳地晚寒鳥物)
(之候從其氣焉夏小正鴂則鳴傳鴂者百鷯也鳴者相/命也易通卦驗夏至小暑伯勞鳴摶勞性好單棲其飛)
(􁄳其聲嗅嗅夏至應隂而鳴冬至而止高誘淮南子注/鵙百勞鳥也五月隂氣生下伯勞夏至應隂而鳴殺蛇)
(於/木)
反舌無聲(原禮反舌無聲注反舌百舌鳥疏反舌鳥春/始鳴至五月稍止其聲數轉故名反舌易通)
(卦驗仲夏之月反舌無聲反舌有聲佞人在側高誘淮/南子注反舌能辨反其舌變易其聲以效百鳥之鳴故)
(謂反舌無聲者五月陽氣極於上/微隂起於下百舌無隂故無聲也)
鹿角解(原禮鹿角解高誘淮南子注夏至鹿角解/墮也四時氣候鹿隂𩔖也感隂而角解也)
半夏生(原禮半夏生注半夏藥草圖經夲草半夏一曰/地文一曰水玉五月生苗四時氣候半夏因居)
(夏之半而生/故以為名也)
蜉蝣有殷(原夏小正蜉蝣有殷傳殷衆也蜉蝣殷之時/也蜉蝣者渠畧也朝生而暮死其稱有何也)
(有見/也)
□興伏(原夏小正□之興五日翕望乃伏𫝊其不言生/而稱興何也不知其生之時故曰興以其興也)
(故言之興五日翕也望也者月之望也而伏云者不知/其死也故謂之伏五日也者十五日也翕也者合也伏)
(也者入而/不見也)
樹榆(増淮南子五/月其樹榆)
蟲鳥應隂(増淮南子蟁蝱不食駒犢鷙鳥不搏黄口注/五月微隂在下駒犢黄口肌血脆弱蟁蝱鷙)
(鳥應隂不/食不搏)
小刑(原淮南子隂生於午故五月為小/刑薺麥亭歴枯冬生草木必死)
石壚魚躍(増水經注耒陽石壚塘塘池八頃其深不測/有大魚常至五月輙一奮躍水湧數丈波襄)
(四陸細魚奔进隨/水登岸不可勝計)
青草槐(増酉陽雜爼龍陽縣禆牛山南有青草/槐叢生高尺餘花若金燈仲夏發花)
夏枯草(原夲草夏枯草一名乃/東冬至後生五月枯)
采蚱蟬(増本草蚱蟬生楊栁上五月采𢎞/景曰蚱蟬瘂蟬雌蟬也不能鳴)
牡荆花(増本草綱目牡荆樹大如盌其木心方其枝對/生一枝五葉或七葉五月杪間開花成穗紅紫)
(色其子有白/膜皮裹之)
防風(増圖經本草防風五月開細白花中心攢聚作大/房似蒔蘿花實似胡荽子而大根土黄色與蜀葵)
(根相/𩔖)
金星草(増嘉祐本草金星草喜生背隂石上凈處及竹/箐中少日色處或生大木下及背隂古瓦屋上)
(葉長一二尺背生黄星㸃子兩兩相對色如金因得金/星之名其根盤屈如竹根而細折之有筋五月和根采)
(之風/乾用)
合歡夜合(原圖經夲草合歡夜合也其葉至暮而合故/一名合昬五月花發紅白色瓣上若絲茸然)
党項草生(増舊唐書西戎傳党項羗在古析/支之地氣候多風寒五月草始生)
楊梅(増南方草木狀楊梅其子如彈丸正/赤五月中熟熟時似梅其味甜酸)
檳榔(増雲南記平琹州有㯽榔五月熟以海螺殻燒/作灰名為奔蛤灰共扶留藤葉和而嚼之香美)
麥爭場(増曲洧舊聞穄西北人呼為􁌖子有兩種早熟/者與麥相先後五月間熟者鄭人號為麥爭場)
　五月菊(原菊譜五月菊花心極大毎一鬚皆中空攢成/一團毬子紅白單葉繞承之毎枝只一花莖二)
　(寸葉似筒/蒿夏中開)
　夏萬鈴(増菊譜夏萬鈴出鄜州開以五月/紫色細鈴生於䨇紋大葉之上)
　建蘭(増學圃雜疏建蘭盛於五月其物畏風畏寒畏䑕/畏蚓畏蟻其根甜為蟻所逐養者常以水奩隔之)
　(不令得/縁入)
　綠萼梅(増農政全書凡梅花跗蒂皆絳紫色惟/緑萼梅純緑枝梗亦青實大五月熟)
　夏菘菜(増農政全書夏菘菜五月上/旬撒子糞水頻澆密則芟之)
　留求子(原羣芳譜使君子一名留求子其莖作藤繞樹/而上葉青如五加葉五月開五瓣花一簇一二)
　(十葩𥘉淡紅久乃深紅色輕虛/如海棠作架植之蔓延若錦)
　棗花(増羣芳譜棗一名木密皮麤葉小面深緑色背微/白發芽遲五月開小花淡黄色落花後即結實)
　𤓰茄實(増經世民事録葫𤓰黄𤓰菜/𤓰冬𤓰茄子五月中旬結實)
御製榴花詩未結千房實先開五月花紅綃簾戸下疑似
　漢時槎
　韓愈榴花詩(増五月榴花照眼明枝間時見子初成/可憐此地無車馬顛倒青苔落絳英)
　　　占驗
　愆候(原禮仲夏行冬令則雹凍傷榖道路不通暴兵來/至注子之氣乗之也又行春令則五糓晩熟百螣)
(時起其國乃饑注卯之氣乗之也又行秋令則草/木零落果實早成民殃於疫注酉之氣乗之也)
開明(増史記天官書敦牂歳歳隂在午星居酉以五月/與胃昴畢晨出曰開明炎炎有光偃兵唯利公王)
(不利治兵其失次有/應見房歳早旱晚水)
雲大如蓋(原易飛候五月有雲大如蓋十/餘此陽水之氣必暑有暍者)
夏至日占(増月令占候圗朔日夏至幷二日三日至六/日夏至五榖熟二十二日二十四日夏至不)
(熟二十五日三十日夏至時/價平和晦日夏至五榖貴)
赤雲如馬(増占氣經夏至之日離卦用事日中時/南方有赤雲如馬者離氣至也宜黍)
黄梅雨占(原農家諺黄梅寒井底乾又黄梅雨未過冬/青花未破冬青花已開黄梅雨不來紀厯撮)
(要梅裏一日西南時裏三日潭潭又迎梅一寸送梅一/尺周益公日記諺云雨打梅頭無水飲牛雨打梅額河)
(底開/坼)
芒種雨(原談苑江南民言芒種雨/百姓苦蓋芒種須晴明也)
雨落占(増周益公日記五月諺初一雨落井泉/浮初二雨落井泉枯初三雨落連太湖)
黄鱨散子(増田家雜占夏至前後得黄鱨魚甚/散子時雨必止雖散不甚水終未定)
朔日值占(増田家五行朔日值芒種/六畜災值夏至冬米大貴)
十三日占(増田家五行五月十三連/夜雨來年早種白頭田)
禁雷天(増農政全書芒種後半月謂之禁雷/天諺云梅裏一聲雷時中三日雨)
夏至雨占(増農政全書夏至日雨/謂之淋時雨其年必豐)
廿一日占(増農政全書二十分龍廿一雨破車閣在衖/堂裏二十分龍廿一鱟拔起黄秧便種豆嘉)
(善縣志五月二十一日/虹見則旱雨則水調)
分龍日占(増農政全書五月二十分龍之日田家於是/日早以米篩盛灰藉之紙至晚視之若有雨)
(㸃迹則秋不熟榖/價高人多閉糶)
鎖雷門(増農政全書五月二十日大分/龍無雨而有雷謂之鎖雷門)
三時占(増嘉定縣志夏至日起時時分三莭共十五日/初雨為迎時末雨為送時諺云高田只怕迎時)
(雨低田只怕送三時盖初時雨則旱末時雨則潦也若/中時而雷謂之腰報亦主多雨諺云中時腰報没低田)
　　雜紀
覆飯(増韓子季孫相魯子路為郈令魯以五月起衆為/長溝當此之為子路以其私秩粟為漿飯要作溝)
(者於五父之衢而飡之孔子聞之使子貢後覆/其飯擊毁其器曰魯君有民子奚為乃飡之)
下霜(原淮南子鄒衍事燕惠王盡忠左右譖之/王繫之獄仰天而哭夏五月天為之下霜)
雲陽宫避暑(増史記孝武紀㤗一雲陽注括地志云漢/雲陽宮在雍州雲陽縣北八十一里有通)
(天臺武帝以五月/避暑八月乃還)
得鼎(増漢書武帝紀元鼎元年夏五月得/鼎汾水上注得寳鼎故因是改元)
鳯凰集(増漢書宣帝紀本始元年五月鳯皇集膠東/千乘又四年五月鳯皇集北海安丘淳于)
龍城㑹祭(増漢書匈奴傳歳五月大/㑹龍城祭其先天地鬼神)
陽燧(原論衡陽燧取火於天五月丙午日中之時消/煉五石鑄以為器磨礪生光仰以嚮日則火至)
正陽城門(増李尤正陽城門銘平門督司午位處中/外臨僚侍内達帝宮正陽南面炎暑赫融)
渡瀘(原蜀志諸葛亮傳五月渡瀘深入不毛元和志瀘/水在西瀘縣西百一十二里水峻急而多石土人)
(以牛皮作船而渡/一船勝七八人)
留客雨(増陸璣要覽昔羽山有神人焉逍遥於中岳與/左元放共遊薊子訓所坐欲起子訓欲留之一)
(日之中三雨今呼五/月三時雨為留客雨)
鑄刀劍(原虞喜志林古人鑄刀以五月丙午取純火精/以協其數故王粲銘曰相時隂陽制兹利兵増)
(抱朴子以五月丙午日取壯銅鑄劍五口下其銅於神/爐中以桂薪燒之以剛炭鎔之令僮男女進火劍成各)
(長三尺六寸五分帶之/入水則蛟龍不敢近)
披裘負薪(原高士𫝊披裘公者吳人也延陵季子出遊/見道中有遺金顧披裘公曰取彼金公投鎌)
(瞋目拂手而言曰何子處之髙而視人/之卑五月披裘而負薪豈取金者哉)
馬韓祭神(増晋書四夷𫝊馬韓俗信鬼神常/以五月耕種畢羣聚歌舞以祭神)
赤草生(増宋書符瑞志漢光武建武元/年五月京師有赤草生水涯)
獲白鹿(増魏書靈徵志太祖天興四年五月魏郡斥丘/縣獲白鹿王者惠及下則至唐㑹要元和十五)
(年五月臨碧院使奏/壽昌殿南獲白鹿麑)
嘉蓮(増梁書武帝紀天監十年五月乙酉嘉蓮一莖三/花生樂遊苑玉海太平興國九年五月内出玉津)
(圍瑞蓮一盆示輔臣/花與葉悉合歡而生)
連理橘(増南史宋孝武帝紀大明元年五月丙寅/芳香琴堂東西有䨇橘連理改為連理堂)
慶雲樓(増南史宋孝武帝紀大明元年五月丙寅景/陽樓上層西南梁栱間有紫氣改為慶雲樓)
嘉禾(増南史宋孝武帝紀大明元年五月丙寅清暑殿/西甍䲭尾中央生嘉禾一株五莖改為嘉禾殿梁)
(書武帝紀天監四年五月建康/縣朔隂里生嘉禾一莖十二穗)
雨魚(増夏録真興二年夏/五月雨魚於統萬)
築城得釡(増元和志元和九年五月詔復於經畧軍城/置宥州置州之日版築之下掘得釡二百五)
(十四口悉堪烹飪散/給諸營以資軍用)
五月無潮(増造化權輿潮者隂陽之氣所激五月/無潮隂氣微也八月最大則隂盛也)
踏潮(増劉禹錫踏潮歌序元和十年夏五月終風駕/濤南海汎濫南人云踏潮也率三歳一有之)
五月為歳(増酉陽雜爼西域以五月為歳毎歳日烏滸/河中有馬出色如金與火祅祠中銅馬嘶相)
(應俄復/入水)
養櫻桃(増酉陽雜爼道流陳景思説敕使齊日昇養櫻/桃至五月中皮皺如鴻柿不落其味數倍人不)
(測其/法)
進黄道游儀(増進賢注記開元十二年五月沙門一行/於書院造黄道游儀成以進一行初奉詔)
(改修歴經以舊無黄道游儀測候稍難梁令瓚刻木作/小樣進呈上令一行參考以為精宻始就院更以銅鐡)
(為之凡二年功乃成/至是上之上稱善)
瑞石(増唐會要武徳三年五月郇/州獻瑞石有文曰天下萬年)
賦詩賜綵(増唐㑹要高祖武徳八年五月乙巳宴/五品以上及外戚於内殿賦詩賜綵)
十王宅百孫院(増唐㑹要開元十五年夏/五月作十王宅百孫院)
瑞木(増唐㑹要大厯十二年五月甲子成都人郭逺獲/瑞木一莖有文曰天下太平四字獻之宰臣奉賀)
(曰至徳之化先賁草木太平之/時遂形文字望藏秘閣付史館)
御集經傳(増唐㑹要太和九年五月御集/春秋左氏列國經𫝊三十卷)
瑞麥(増唐㑹要開元八年五月平原麥一莖兩岐分秀/又貞元五年五月戊辰宋州麥一莖九岐者百餘)
(本宋史五行志皇祐三年五月彭山縣上瑞麥圖凡一/莖五穂者數本帝曰朕嘗禁四方獻瑞今得西川麥秀)
(圖可謂真瑞矣其賜/田夫束帛以勸之)
賜御書綾扇(増宋史太宗紀淳化五年五月/庚辰初伏帝親書綾扇賜近臣)
解池紅鹽(増宋史徽宗紀政和元年/五月丁亥解池生紅鹽)
瑞蠶(増宋史五行志景祐四年五月滑州靈河縣民黄/慶家蠶自成被長二丈五尺濶四尺又元祐六年)
(五月北海縣蠶自/織如絹成領帯)
墨池水黑(増宋史五行志咸平元年五月撫/州王羲之墨池水色變黒如雲)
封莊列(増燕翼詒謀録宣和元年五月甲申封列/禦寇冲虚觀妙真君莊周微妙元通真君)
不避太歳(原桯史建隆三年五月詔増修大内時太歳/在戍司天監以興作之禁移有司毋繕西北)
(隅藝祖按視見之怒問所繇司天以其書對上曰東/家之西即西家之東太歳果何居焉即日一新之)
枯栢再生(増儒林公議成都諸葛武侯祠前有大栢圍/數丈唐末漸枯不復生然亦不敢伐之皇朝)
(乾徳五年夏五月枯栢再生新枝/籠雲并枯幹竝存若虯龍之形)
迎佛水(原眞臘風土記真臘國五月迎佛水一國逺近/之佛皆送水與國主洗身陸地行舟國主登樓)
(以/觀)
賜飛白書(増宋實録至道二年五月丙午上飛白書數/幅以示近臣字皆廣袤盈尺先賜宰相呂端)
(一幅侍臣因競前爭取上/曰劉洎登床正如此矣)
獻玉杵臼(増玉海太平興國五年五月己酉鄭州/言修東嶽祠宇穿土得玉杵臼以獻)
徳潤泉(増玉海雍熙二年五月癸酉鳯翔府言岐山縣/周公廟有泉忽涌出耆舊相傳時平則流世亂)
(則竭唐安史之亂泉竭至大中年復流號徳潤泉自/後又涸今忽涌清澄甘潔甚異於常因圖之以進)
金華殿種麥(増玉海祥符五年五月戊子以苑中/金華殿所種麥示輔臣復作歌以賜)
觀稼詩(増玉海祥符五年五月癸未幸京城南觀/刈麥種稻作觀稼七言詩賜近臣屬和)
御書閣赤光(増玉海祥符六年五月辛丑/國子監御書閣有赤光上燭)
九莖芝(増玉海紹興二十五年五月芝草生於太廟仁/宗室桂九莖連葉宰臣率百僚觀之表賀有司)
　(請繪於郊/祀華旗)
　屋生蓮菊(増名勝志鄱陽縣北車門村宋慶元六年五/月村人曹氏屋上生白蓮花高二寸濶三倍)
　(之次日/化為菊)
御製上法海寺偶吟縱目西山宜永日開襟五月似高秋
　萬幾偶暇因遊豫期與黎民樂未休
御製黃河舟行即事詩五月山巔雪四時不見花臨流皆
　險浪歩岸是叢葭心為萬年計身離百日家郅支函首
　至從此靖龍沙
　晉五月折楊栁歌(増菰生四五尺素身為誰珍盛年將/可惜折楊栁作得九子糉思想勞歡)
　(手/)
　李賀五月詩(増雕玉押簾額輕穀籠虛門井汲鉛華水/扇織鴛鴦紋廻雪舞涼殿甘露洗空緑羅)
　(䄂從徊翔香/汗沾寳粟)
　
　
　
御定月令輯要卷十
　欽定四庫全書
御定月令輯要卷十一
　　六月令
　　　天道
　月卦遯(原易遯亨小利貞本義遯退避也為卦二/隂浸長陽當退避故為遯六月之卦也)
　徂暑(原詩六月徂暑増𫝊六月火星中暑盛而徃矣孫/逖詩徂暑迎秋薄涼風是日飄白居易草堂記洞)
　(北戸來隂風/防徂暑也)
　谷風(増詩習習谷風箋/盛夏養萬物之時)
　日在栁(原禮日在栁集說栁/宿在午鶉火之次)
　中星(原禮昏火中旦奎中淮南子註心/東方蒼龍之宿奎西方白虎之宿)
　律中林鍾(原禮律中林鍾集説林鍾未律長六寸増史/記律書林鍾者言萬物氣林林然其於十二)
　(子為未未者言萬物皆成有滋味也淮南子/林鍾者引而止也林鍾之數五十四主六月)
　溫風至(原禮温風始至増謝惠連詩朱明振炎氣溽暑/扇温飈六經天文編子位一陽雖生而未出乎)
　(地至寅位泰卦則三陽之生方出地上而温厚之氣從/此始焉已位乾卦六陽雖極而温厚之氣未終午位一)
　(隂雖生而未害於陽必至未位遯卦而後温厚之/氣始盡也至極也言温厚之氣至季夏而始極也)
　土潤溽暑(原禮是月也土潤溽暑註潤溽謂塗濕也陳/琳大暑賦土潤溽以歊蒸時淟涊以溷濁傅)
(休奕詩朱明運將/極溽暑晝夜興)
大雨時行(原禮大雨時行燒薙行水利以殺草如以熱/湯増註薙謂廹也芟草也此謂欲稼莱地先)
(薙其草草乾燒之至此月大雨流水潦蓄/於其中則草死不復生而地美可稼也)
隂將始刑(増呂氏春秋林鍾之月草木盛滿/隂將始刑無發大事以將陽氣)
暑以養物(増漢書五行志盛夏日長暑以/養物政弛緩故其罰常奥也)
地統(増漢書律歴志六月坤之初六隂氣受任於太陽/繼養化柔萬物生長楙之於未令種剛彊大故林)
(鍾為/地統)
招揺指未(原淮南子季夏之月招揺指未増晋書樂志/六月之辰謂之未未者味也言時萬物向成)
(有滋/味也)
隂陽北還(増春秋繁露夏月盡而隂陽俱北還陽北還/而入於申隂北還而入於辰此隂陽之所始)
(出地入地/之見處也)
長夏(増内經備化之紀氣恊天休其應長夏註所謂長/夏者六月也土生於火長在夏中既長而王故云)
(長夏/也)
炎火行(増内經火鬰之發炎火行大暑至山澤燔燎材/木流津廣厦騰烟土浮霜鹵止水廼減蔓草焦)
(黄/)
廣化象(増内經敦阜之紀是謂廣化厚徳清静順長以/盈至隂内寔物化充成烟埃䝉鬱見於厚土其)
(榖稷麻其畜牛犬其果棗李其色/黅元蒼其味甘鹹酸其象長夏)
徵聲清急(増詩含神霧曹地處季夏之位/土地勁急音中徵其聲清以急)
雲如車蓋(増易飛候有雲大如車蓋十/餘此陽火之氣必暑有暍者)
太陽用事(増論衡雷者太陽之激氣也盛夏之時太陽/用事隂氣乗之隂陽分事則相校軫校軫則)
(激射激射為毒中/木木折中屋屋壊)
天取龍(増論衡盛夏之時雷電擊折破樹木發壊室屋/俗謂天改龍謂龍藏於樹木之中匿於屋室之)
(間也雷電擊折樹木發壊屋室/則龍見於外龍見雷取以升天)
䕶養萬物(増三禮義宗南岳謂之霍霍者䕶也言陽/氣用事盛夏之日䕶養萬物故以為稱)
濯枝雨(増風土記六月有大雨名濯枝雨張正見/梅林輕雨詩飄花更濯枝潤石還侵桂)
煩暑(増南史梁元帝與武陵王書季月煩暑流/金爍石元融詩風雨蕩煩暑雷息佳霽初)
佐陽成物(増周易集觧坤六二直方大不習無不利干/寳曰隂氣在二六月之時自遯來也隂出地)
(上佐陽成物臣/道也妻道也)
　　節序
初伏(原史記秦紀徳公二年初伏以狗禦蠱注六月伏/日初也周時無至此乃有之増漢書郊祀志注伏)
(者謂隂氣將起廹於殘陽而未得升故為藏伏因名伏/日也立秋之後以金代火金畏於火故至庚日必伏庚)
(金/也)
賜肉(原漢書東方朔𫝊朔為常侍郎伏日詔賜從官肉/大官丞日晏不來朔獨㧞劍割肉謂其同官曰伏)
(日當蚤歸請受賜即懐肉去大官奏之朔入上曰昨賜/肉不待詔以劍割肉而去之何也朔免冠謝上曰先生)
(起自責也朔再拜曰朔來朔來受賜不待詔何無禮也/拔劍割肉一何壯也割之不多又何廉也歸遺細君又)
(何仁也上笑曰使先生自責廼反自/譽復賜酒一石肉百斤歸遺細君)
小暑(原淮南子夏至加十五日/斗指丁則小暑音比大呂)
大暑(原淮南子小暑加十五日/斗指未則大暑音比太蔟)
雲五色(増易通卦驗小/暑雲五色出)
隂雲出(増易通卦驗大暑/隂雲出南赤北蒼)
伏閉盡日(原後漢書和帝紀永元六年六月己酉初令/伏閉盡日註漢官舊儀曰伏日萬鬼行故盡)
(日閉不/干他事)
種黍(原説文黍禾屬而黏者也/以大暑而種故謂之黍)
藏𤓰(増四民月令大暑/後六月可藏𤓰)
薦麥𤓰(原四民月令初伏/薦麥𤓰於祖禰)
清暑(増張衡西京賦其逺則有九嵕甘泉涸隂冱寒日/北至而含凍此焉清暑潘岳西征賦開襟乎清暑)
(之館遊目乎五柞之宫水經注東赤湖東北有大置臺/高六丈縱横八尺一名清暑臺唐書地里志臨汝有清)
(暑宮在鳴臯山南劉禹錫詩/團扇復團扇奉君清暑殿)
鶉火之次(増月令章句自栁三度至張十二度謂/之鶉火之次小暑大暑居之周之分野)
河朔飲(増典畧大駕都許使光禄大夫劉松北鎮袁紹/軍與紹子弟日共宴飲常以三伏之際晝夜酣)
(飲極醉至於無知云以避一/時之暑故河朔有避暑飲)
進湯餅(原荆楚歳時記六月伏日竝作湯餅名為辟惡/按魏氏春秋何晏以伏日食湯餅取巾拭汗面)
(色皎然乃知非傅粉則伏/日湯餅自魏已來有之)
消暑熱(増抱朴子三伏中用黄茋茯苓煎膏入甘草末/二分以井凉水調服治譫狂大消暑熱毒炁)
冰井臺(原鄴中記冰井臺在臨漳縣西南曹操/建石虎於上藏冰三伏之日以賜大臣)
歡樂井(増壽陽山記義井三伏之日炎暑赫曦男女行/來其氣短急望見義井則喜不可言未至而憂)
(既至而樂號/為歡樂井)
靈芝釣臺(増洛陽伽藍記千秋門内道北有西遊園園/中有凌雲臺即魏文帝所築者高祖於臺北)
(造涼風觀觀東有靈芝釣臺累木為之去地二十/丈風生戸牖雲起棟梁三伏之月皇帝於此避暑)
風穴(増水經注武周縣有東西谷廣十許歩南岸下有/風穴厥大容人其深不測而穴中肅肅常有微風)
(雖三伏盛暑猶須襲裘/寒吹凌人不可暫停)
三伏(原隂陽書從夏至後第三庚為初伏第四庚為中/伏立秋後初庚為後伏謂之三伏曹植謂之三旬)
(増歳華紀麗譜六月初伏日㑹監司中伏日㑹職官以/上未伏日㑹府縣官皆就江瀆廟設廳初文潞公建設)
(廳以伏日為㑹避暑歳以為常早宴罷泛舟/池中復出就㕔晚宴臨池張飲盡日為樂)
結棚避暑(増開天遺事長安富家子劉逸李閑衛曠家/世巨豪而好接待四方之士毎至暑伏中各)
(於林亭内植畫柱以錦綺結為凉棚設坐具/召長安名妓閒坐遞相延請為避暑之㑹)
冰山(原開天遺事楊國忠子弟毎至伏中取大冰使匠/琢成山周圍於宴席閒座客雖酒酣而各有寒色)
(亦有思/挾纊者)
碧筩杯(原酉陽雜俎歴城北有使君林魏正始中鄭公/慤三伏之際毎率賔僚避暑於此取大蓮葉置)
(硯格上盛酒三升以簮刺葉今與柄通屈莖上輪囷如/象鼻𫝊噏之名為碧筩杯酒味雜蓮氣香冷勝於水)
賜冰果(増玉堂雜記學士院官若侍從以上兼領自從/本官或庻僚權直院三伏賜冰一擔時果五品)
避暑宮(増玉堂閑話隴城縣東柯僧院甚有幽致高檻/可以眺逺虛䆫可以來風遊人如市其山北有)
(隗囂避暑宫對面瀑布㵼出於/蒼崖之閒三伏生涼人跡罕至)
賜紅綾扇(増玉海淳化五年六月庚寅初/伏上親書紅綾扇賜近臣各一)
秘閣賜宴(増圗畫見聞志端拱元年以崇文院之中堂/置秘閣命吏部侍郎李至兼秘書監㸃檢供)
(御圗書選三館正本書萬卷實之秘監以進御退餘藏/於閣内又從中降圗畫前賢墨蹟數千卷以藏之淳化)
(中閣成上飛白書額親幸召近臣縱觀圗籍賜宴毎歳/因暑伏曝熭近侍暨館閣諸公張筵縱觀圖典之盛無)
(替天禄石渠/妙楷寳蹟矣)
賜暑藥(増乾淳歳時記宰執親王三衙/從官内侍省官伏日賜暑藥)
翠寒堂(増乾淳歳時記禁中避暑多御復古選徳等殿/及翠寒堂納涼長松修竹濃翠蔽日層巒竒岫)
(静窈縈深寒瀑飛空下注大池可十畆洪景盧學士嘗/賜對於翠寒堂當三伏中體粟戰慄不可久立上問故)
(笑遣中貴人以/北綾半臂賜之)
緑荷包子(増膳夫録汴中莭/食伏日緑荷包子)
䕃毛竹(増居山雜志美竹高者至數丈其名曰毛竹三/伏䕃其下無暑氣然獨宜山岡則生移之平陸)
(則勿/活)
千年艾(増夲草綱目千年艾三伏日采葉曝乾葉不/似艾而作艾香搓之即碎不似艾葉成茸也)
爐凍(増夲草綱目三伏鑄錢其汁/不清俗名爐凍蓋火尅金也)
吞硫黄(増夲草綱目硫黄神仙藥也三/伏日餌百粒去臟腑積滯有驗)
藏麥(増陶朱公書三伏烈日之中曬極乾先將稻草灰/鋪缸㡳帯熱而收復以灰蓋之用蒼耳辣蓼及麻)
(葉碎雜其中/可免化蛾)
五色𤓰(増種植書甜𤓰有緑有黄小暑後/方熟即邵平所種五色子母𤓰也)
收椒(増山居四要收椒中伏後遇天色晴明帯露收隂/一日之後曬三日則紅而裂遇雨薄攤當風處頻)
(翻若盫則黒又不香仍收椒子用乾土和拌攪/匀埋於避雨水地内約深一尺勿令水浸生芽)
種葫蘿蔔(増七脩𩔖稿種葫蘿蔔宜於伏内/畦種或肥地漫種頻澆灌則肥大)
造醬(増便民纂要造醤三伏中不拘黄黒豆揀淨水浸/一宿漉出煮爛用白麫拌匀攤蘆蓆上用楮葉或)
(蒼耳葉蓋一日發熱二日作黄衣三日後翻轉曬乾黄/子一觔用鹽四兩為率井水下水高黄子一拳曬須不)
　(犯生/水)
　浴馬(増燕都逰覽志積水潭在都城西北隅或名淨業/湖毎年三伏日錦衣衛率御馬監官校浴馬湖干)
　(如濯/雲錦)
　洗象(原帝京景物畧三伏日洗象錦衣衛官以旗/鼓迎象出順城門浴響閘象次第入於河也)
　種小豆(増食物夲草種小豆以初伏為/上中伏次之後則難為種子)
御製夏日有懐詩木槿花開夏日長時揺清扇倚方牀三
　庚不輟臨朝政盛暑常思守戰場
　程曉嘲熱客詩(増平生三伏時道路無行車閉門避暑/卧出入不相過今世褦襶子觸熱到人)
　(家主人聞客來顰􁕟奈此何謂當起行去安坐正咨嗟/所説無一急􁀨唅一何多疲倦向之久甫問君住那揺)
　(扇髆中痛流汗正滂沱莫謂為小事亦/是人一瑕𫝊戒諸高明熱行宜見呵)
　樓頴東郊納涼憶李録事崔參軍詩并序(増僕三伏於/通化門東北)
　(數里避暑之地地即故倅天官顧公之舊林今貳冡宰/君李公之别業右扺禁禦斜界沁園空水相輝歩虹橋)
　(而下視竹木交映弄仙棹而傍窺足滌煩襟陶蒸暑獨/徃成興恨不與數公共之率然有作因以見意納涼毎)
　(選地近得青門東林與繚垣接池將沁水通枝交/帝女樹橋映美人虹想是忘機者悠悠興在中)
　包佶伏日呈元庶子詩(増火炎逄六月金伏過三庚幾/度衣裳澣誰家枕簟清頒冰無)
　(下位裁扇有高名吏部/還開甕勤勤二客卿)
僧皎然苦熱行(増六月金數伏兹辰日在庚炎曦曝肌/膚毒霧昏檐楹安得奮翅翮超遙出雲)
(征不知天地心如何匠生成火徳燒百卉瑶草不及榮/省客當此時忽貽懐中瓊捧翫煩𬒮滌嘯歌美風生遲)
(君佐元氣調使四序平中令霜不妖火/餘氣常貞江南詩騷客休吟苦熱行)
梅堯臣中伏日妙覺寺避暑詩(増紺宇迎涼日方牀御/綌衣清談停玉麈雅曲)
(弄金徽高樹秋聲早長廊暑氣/㣲不湏河朔飲煑茗自忘歸)
韓𤦺苦熱詩(増皇祐辛卯夏六月朔伏暑始伏之七日/大熱極炎苦赫日燒扶桑焰焰指亭午陽)
(烏自焦鑠垂/翅不西舉)
戴復古大熱詩(増天地一大窰陽炭烹六月萬物此陶/鎔人何怨炎熱君看百榖秋亦是暑中)
(結田水沸如湯背汗濕如潑/農夫方夏耘安坐吾敢食)
　　日次
初一日
置國子(増魏書宣武帝紀正始四年夏六月己丑朔詔/曰朕纂承鴻緒君臨寳厯思模聖規述遵先志)
(今天平地寧方隅無事可敕有司凖訪/前式置國子立太學樹小學於四門)
種白莖葵(増齊民要術六月一日種白莖秋葵/白莖者宜乾紫莖者乾即黒而澁)
置待漏院(増舊唐書憲宗紀元和二年六月丁巳朔始/置百官待漏院於建福門外故事建福望仙)
(等門昏而閉五更而啓與諸坊同時至徳中有吐蕃囚/自金吾仗亡命因敕晩開門宰相待漏於太僕寺至是)
(始令有司據/班品置院)
波斯歳首(増舊唐書西戎傳波斯國在京師西一萬五/千三百里以六月一日為歳首氣候暑熱)
睿宗生(増唐㑹要龍朔二年六月一/日睿宗生於蓬萊宫含涼殿)
荔枝香(増太真外傳貴妃六月一日生上幸華清宫命/梨園小部於長生殿奏新曲未有名㑹南海進)
(荔枝因名/荔枝香)
孝梅(増輟耕録龍廣寒江西人事毋至孝六月一日母/生辰方舉觴為夀忽見北窓外梅花一枝盛開人)
(皆以為孝行所感士/大夫遂稱之曰孝梅)
八角磨盤(増丹鉛録朱子語録云人謂楊億通禪學者/以其有八角磨盤之句耳按北澗禪師偈云)
(六月一日前萬象森羅替説禪六月一日後八角磨盤/空裏走今朝正當六月一無位真人赤骨律金毛獅子)
(解翻身無角鐡牛眠石室十聖三賢總不知笑倒寒山/幷拾得楊億因演之曰八角磨盤空裏走金毛獅子變)
(作狗擬欲藏身北斗/中應須合掌南辰後)
初二日
注孝經(増唐㑹要開元十年六月二日/上注孝經頒天下及國子學)
禱雨太乙宮(増聞見録慶厯間京師旱上禱雨太乙宮/六月二日召王公以下從日色甚熾埃塵)
(漲天上不怡至瓊林苑回望太乙宮上有雲氣如/香烟少時雷雨至帝却逍遥輦御平輦徹蓋還宮)
初三日
辰時還宅(増唐㑹要天寳五載六月三日/敕三伏内令宰相辰時還宅)
賜御書(増玉海紹興十八年六月三日/御書儒行篇賜進士王佐等)
初四日
龍池樂章(増唐㑹要開元二年六月四日右拾遺蔡孚/獻龍池篇公卿以下百三十篇付太常寺考)
(其詞合音律者/為龍池樂章)
轉法輪(原藏經六月初四日/南贍部洲轉大法輪)
太素朝真(原道經六月四日/太素三元君朝真)
初五日
金龜(増録異記武成三年庚午六月五日癸亥廣漢太/守孟彦暉奏西湖有金龜徑寸遊於荷葉之上畫)
(圖以/聞)
上易解(増玉海紹興八年六月五日/李授之上易觧除直秘閣)
孔平仲六月五日詩(増灑汗通宵已廢眠起來猶覺眼/生烟黄埃滚滚人行地赤氣騰騰)
(日出/天)
初六日
野蠶成繭(増唐㑹要貞觀十二年六月六/日滁州言野蠶成繭徧於山阜)
天貺莭(原宋史真宗紀大中祥符四年詔以六月六日/天書再降日為天貺莭増又禮志六月六日為)
(天貺莭京師斷屠宰/百官行香上清宮)
神禹誕辰(増路史鯀納有莘氏曰志是為修已以六月/六日屠疈而生禹於棘道之石紐鄉所謂刳)
(兒坪蜀都雜抄成都學宮前綽楔題曰神禹鄉相傳禹/生於汶川之石紐村禹穴在焉檢舊志稱唐元和志廣)
(柔縣有石紐村禹所生也/以六月六日為降誕云)
陸終六子(増路史陸終取鬼方孕三年生子六人曰樊/曰惠連曰籛曰求言曰晏安曰季連以六月)
(六日坼左而三人生剖右而/三人出注陸終彭祖之父)
溉茉莉(増桂海花志茉莉花六月六日以治魚腥水一/溉益佳捫蝨新話南中花木性皆畏寒故茉莉)
(惟六月六日/種者尤盛)
崔府君誕辰(増乾淳歳時記六月六日顯應觀崔府君/誕辰都人士女駢集炷香已而登舟泛湖)
(為避暑之遊多占蒲深栁宻寛/涼之地披襟釣水月上始還)
收水(増關西舊俗志六月六日取水收起淨/瓮盛之用以作醋醬醃物一年不壊)
曝書(増野獲編六月六日内府皇史宬曬曝列聖實録/列聖御製文集諸大函毎歳故事也東陽縣志六)
(月六日士女勤者取書籍衣服暴之庭六月六/間書籙六月六檢箱服皆諺語之可聽者也)
沐髪(増野獲編時俗婦女多以六月/六日沐髪謂沐之則不膩不垢)
銀苗菜(増蕪史六月六日食/銀苗菜即藕苗也)
霧靈山(原名勝志宻雲縣東北八十里為霧靈山毎/擁祥光如霧以六月六日現土人如期候之)
祀湘妃(増長沙府志黄陵廟在湘隂縣北漢荆州牧劉/表建以祀舜二妃之神毎歳六月六日致祭)
六六福(増東陽縣志六月六日農家於是日祀榖/神謂之六六福蓋亦農人祈榖報賽之意)
清暑齋(原雲笈七籖三洞奉道科/云六月六日為清暑齋)
韓琦六月六日雨後過嶽廟觀稼詩(増暑雨頻經信宿/休近郊方出釋潛)
(憂雖妨麥始三停穫且見苗知一半收神嶽怖民藏電/雹老松憑寺偃蛟虬佳遊况遇從豐䜟好飾千倉待有)
(秋/)
倪瓚六月六日對雨詩(増無家隨地客小閣看雲眠/渉夏雨寒甚似秋風颯然)
初七日
唐敬宗生(増舊唐書敬宗紀敬宗皇帝穆宗長子母曰/恭僖太后王氏元和四年六月七日生於東)
(内之/别殿)
文山謝恩(増七修𩔖稿文文山五月二十四/日賜狀元及第六月七日謝恩)
白居易早蟬詩(増六月初七日江頭蟬始鳴/石楠深葉裏薄暮兩三聲)
初八日
采芝(増五芝經青芝生泰山赤芝生霍山黄芝生嵩山/白芝生華山黒芝生常山𬗋芝生高夏山谷皆六)
(月八/日采)
初九日
穿新漕(増唐㑹要大足元年六月九日於東/都立徳坊南穿新漕置諸州租船)
頒聖廟祭器圖(増玉海祥符三年六月九日詔曰䴡師/重道勸學之令猷釋奠陳牲薦誠之彞)
(典儒臣上言慮郡國未詳俎豆之事乃命龍圖待制戚/倫與太常禮院討論酌簡冊之文著庠序之式圖繪頒)
(行其釋奠元聖文宣王廟儀注及祭/器圗令崇文院摹印下禮院頒諸路)
雨錢(増稗史彚編成化丁酉六月九日京師大雨雨中/徃徃得錢王鏊詩紀事云蒼天似憫斯人困故向)
(雲中撤與錢錢若了時民/又困何如只賜與豐年)
初十日
求圖籍(増玉海至道元年六月十日命裴愈求/圗箱又得羲之懐素等書八本藏秘閣)
文同六月十日中伏玉峯園避暑值雨詩(増南園避中/伏意適晩忘)
(歸墻外谷雲起簷前山雨飛興餘思秉燭/坐乆欲添衣為愛東嵓下泉聲遶翠㣲)
五色雲見(増玉海紹興三十二年孝宗即位閬州奏六/月十日有五色雲見錦屏山之西浮空映日)
(自未及申在即位一/日允合受命之符)
十一日
寶書(増玉海天寳五載六月/十一日改璽書為寳書)
解池鹽寶(増玉海崇寧四年六月十一日/以興復解池鹽寳百官表賀)
太平旂(増玉海唐六典有黄龍負圖太平旂今黄龍負/圗旂青色錯采為黄龍負一九二四六八三七)
(五之數政和四年/六月十一日所改)
蘇軾和止酒詩序(増丁丑歳余謫海南子由亦貶雷州/相遇於藤同行至雷六月十一日相)
(别渡海時余病痔子由因誦淵明/詩勸余止酒乃和元韻因以贈别)
十二日
慶陽節(増舊唐書武宗紀中書奏六月十二日皇帝載/誕之辰請以其日為慶陽莭注㑹昌二年五月)
(敕慶陽莭百官率醵外别賜錢三百貫以備素/食㑹宴仍令京兆府供帳用追集坊市樂人)
御廐洗馬(増北京歳華記六月十二日御廐洗馬于積/水湖導以紅仗中有數頭錦帕覆之最後獨)
(角青牛至諸/馬莫能先也)
十三日
隋文帝生(増隋書文帝紀仁壽三年詔曰哀哀父母生/我劬勞欲報之徳昊天㒺極但風樹不静嚴)
(敬莫追霜露既降感思空切六月十三日是朕生日宜/令海内為武元皇帝元明皇后斷屠王邵舍利記後魏)
(大統七年六月十三日文皇帝生於同州般若寺中赤/光照室紫氣滿庭狀如數閣色染人衣妳母以時炎熱)
(就而扇之寒甚幾絶困不能啼有神尼者名曰智仙語/太祖曰兒天佛所佑勿憂尼遂名帝為卯羅延自為養)
(之/)
魏徵諫録(増玉海淳熙十三年六月十三日程大昌奏/唐人以諫名者更有魏徵陸贄事徳宗仁義)
(為空言徵亊太宗仁義為實效請以/魏徵諫録接續觀覽詔繕寫以進)
唐彦謙六月十三日上陳微博士詩(増驕雲飛散雨隨/風為有無老農終)
(歳心望施/在須叟)
十四日
親札詔書(増玉海右僕射湯思退等言恭覩六月十四/日丁酉戒諭崇清白止賂遺詔書親札雲章)
(奎畫超古冠今請以御書刋石政事堂/以墨夲頒中外臣僚使出入觀省詔可)
製刻漏(増玉海紹興二年六月十四日詔西安進士陳/元助製刻漏一座送尚書省補其子為局生)
書乾卦(増玉海紹興十四年六月十四/日上書乾卦賜龍圖學士秦梓)
泛江玩月(増楚通志憲宗元和五年六月十四日元稹/泛江玩月張季友李景儉二侍御王文仲司)
(録王仲衆判官兩昆季為稹載酒炙選音聲自府城/之南橋乗月泛舟有江樹懸金鏡深潭倒玉幢之句)
十五日
黄龍再見(増唐㑹要景龍二年六月十五日黄龍再見/於伏牛山潘炎黄龍再見賦秦王之夢立乎)
(鄜畤漢后之時見於成紀彼皆一至此則重光采色炫/燿文明焜煌錯甲鏤鱗既以來乎字分官紀號可以表)
(其/祥)
慈恩塔題名(増雍録慈恩寺西院塔崇三百尺神龍後/六月十五日進士關宴悉於塔下選同年)
(中能書者題名其上張/莒寔始為之遂成故事)
朱子六月十五日詣水公菴雨作詩(増雲起欲為雨中/川分晦明纔驚横)
(嶺斷已覺疎林鳴空際旱塵滅虚堂涼思生頽簷滴瀝/餘忽作流泉傾况此高人居地偏園景清芳馨雜峭蒨)
(俯仰同鮮榮我來偶兹適中懐澹/無營歸路緑泱漭因之想巖耕)
十六日
慶雲見(増韓愈賀慶雲表臣所領州今月十六日申時/有慶雲見於西北至暮方散五采五色光華不)
(可徧觀非烟非霧容狀詎能詳述斯為上瑞實應太平/謹按季夏六月土王用事其日景戍亦主於土西北方)
(者京師所在土為國家之徳祥見/京師之位乞宣付史官以彰聖徳)
十七日
置敖倉(増唐㑹要高宗咸亨二年六月十七日/詔於洛州柏崖置敖倉容二十萬石)
進西域圖記(増唐㑹要龍朔元年六月十七日吐火羅/道置州縣使王名逺進西域圖記并請于)
(闐以西波斯以東十六國分置都督府及州/縣軍府仍於吐火羅國立碑以紀聖徳從之)
泂酌亭(増蘇軾泂酌亭詩叙瓊山郡東衆泉觱發然皆/冽而不食丁丑歳六月軾南遷過瓊始得䨇泉)
(之甘於城之東北隅以告其人自是汲者常滿泉相去/咫尺而異味庚辰歳六月十七日遷於合浦復過之太)
(守承議郎陸公求泉上之/亭名與詩名之曰泂酌)
韓偓六月十七日召對詩(増清暑簾開散異香恩深咫/尺對龍章花應洞裏常時發)
(日向壺中特地長坐久忽疑槎犯斗歸來兼恐/海生桑如今冷笑東方朔唯用詼諧侍漢皇)
十八日
諸門符契(増玉海熙寧五年六月十八日丙寅令西作/坊鑄造銅符三十四副給左契付諸門右契)
(付大内鑰庫上以京城門禁不嚴素無符契命樞宻院/約舊制更造銅契中刻魚形以門名識之分左右給納)
(以戒不虞而啓/閉之法宻矣)
進詩傳補注(増玉海元祐四年六月十八日吏部侍郎/范百禄進詩傳補注二十卷詔付秘省)
扎拉巴(増遼史禮志六月十有八日國俗耶律氏/設宴以筵國舅族蕭氏亦謂之扎拉巴)
十九日
東封雅樂(増唐㑹要開元二十九年六月十九日太常/奏東封泰山日所定雅樂曰元和六變以降)
(天神順和八變以降地祗皇帝行用太和其封泰山也/登歌奠玉幣用肅和迎俎用雍和酌飲福用福和送文)
(迎武用舒和亞終獻用凱和送神用元/和禪社首用順和享廟迎神用永和)
觀稻賞竹(増玉海景祐二年六月十九日辛/未幸後苑觀稻賞瑞竹宴太清樓)
二十日
曹武穆生(増聞見後録秦州伏羗城三都谷有曹瑋武/穆與羗酋李遵戰勝之地羗人到今畏懾不)
(敢耕草木彌望武穆以六月二十日/生邦人遇其日大作樂祭於其廟云)
律呂神(増一統志𢎞州人張珪晩憩神溪孤石上有神/人自空而下言曰律呂律呂上天敕汝六月二)
(十日行硬雨語畢而去珪至家遍語隣村人使速收麥/未及收者至期為雨所傷事聞朝廷遣使祭焉遂立律)
(呂神于/孤石上)
蘇軾六月二十日渡海詩(増参横斗轉欲三更苦雨終/風也解晴雲散月明誰㸃綴)
(天容海色本澄清空餘魯叟乗桴意粗識軒轅/奏樂聲九死南荒吾不恨兹遊竒絶冠平生)
二十一日
壽昌莭(増玉海六月二十一/日唐宣宗壽昌莭)
進表影(増玉海熙寧七年六月二十/一日進表影御迎陽門觀)
二十二日
㑹慶莭(増玉海孝宗以六月二十二日為㑹慶莭元年/紫宸殿上壽又陳良祐因㑹慶莭摭唐太宗事)
(百二十條議其當否目曰/會慶萬年金鑑録上之)
獲玉璽(増續文獻通考𢎞治十三年夏六月二十二日/獲玉璽於陜西西安府鄠縣道安里廵撫以聞)
二十三日
九乳灘鐘(増玉海端拱二年六月二十三日潭州上言/湘隂縣長樂九乳灘下得鐘制作精妙上有)
(古篆八十三字人/不之識畫圖以進)
䨇蓮(増玉海政和三年六月二十/三日嘉瑞殿前池内生䨇蓮)
王夫人降(増雲笈七籖晋興寧三年六月二十三日夜/王母第四女南極王夫人降真人楊羲家因)
(吟授羲曰林振須𩔖感雲鬱待龍吟元數自相求觸莭/皆有音飛軿出西華總轡忽來尋八遐非無娛同詠理)
(自欽悼此四維内百憂常在/心俱遊北寒臺神風開爾襟)
二十四日
伊闕石銘(増水經注伊闕左壁有石銘云黄初四年六/月二十四日辛巳大出水舉髙四丈五尺齊)
(此以下蓋記/水之漲減也)
二郎神生(増東京夢華録六月二十四日州西灌口二/郎生日最為繁盛廟在萬勝門外一里許敕)
(賜神保觀二十三日御前獻送後苑作與書藝局等處/製造戯玩如毬杖彈弓弋射之具鞍轡銜勒樊龍之𩔖)
(悉皆精巧作/樂迎引至廟)
九天生(増蠡海集九天生於六月二十四日六為隂數/四六二十四老隂之䇿也老隂變少陽故應於)
(雷神焉續文獻通考道家以六月二十四日為雷神/示現之日朝廷遂以是日遣官詣大徳顯靈宮致祭)
荷花蕩(増吳郡記荷花蕩在葑門之外每年六月二十/四日遊人最盛畫舫雲集露幃則千花競笑舉)
(袂則亂雲出峡揮扇則星流月映聞歌則雷輥濤趨蘇/人遊冶之盛至是日而極矣内觀日疏六月念四日為)
(觀蓮/莭)
爇蜘蛛(増名勝志自洱海衛城西行通䝉化岐左有青/葉洞中極寛衍天光漏日每歳季夏二十四日)
(土人士女雜至以炬火爇之/云不爾其地必有蜘蛛之孽)
二十五日
太平通濟䇿(増玉海嘉祐四年六月二十五日中書言/草澤陳師中上太平通濟䇿言江淮閩浙)
(廣南山水之鄉多/堙塞詔蠲其税)
五星皆伏(増湘山野録景德四年司天判監史序奏今/歳丁未六月二十五日五星當聚周分既而)
(重奏臣尋推得五星自閏五月二十五日近太陽行度/按甘氏星經曰五星近太陽而輙見者如君臣齊明下)
(侵上之道也若伏而不見即臣讓明于君此百千載未/有也但恐今夜五星皆伏眞宗親御禁臺以候之果逹)
(旦不見大赦天下加/序一官羣臣表賀)
五色瑞兎(増續文獻通考嘉靖四十五年夏六月二十/五日太醫院以瑞兎獻體備五色㢠異恒品)
二十六日
龍涸(原沙州記六月二十六日發龍涸/晝夜肅肅常寒不復得脱𥜗袴)
遊青元洞(増鶴慶府志青元洞門有石柱頂上有孔兩/壁生苺苔如繡錯上垂石乳懸綴竒巧居人)
(歳以六月二十六/日爇火入洞以遊)
二十七日
加老子號(増唐㑹要天寳十三年六月二十七日加老/子號大聖祖髙上大道金闕𤣥元天皇大帝)
黄雲覆殿(増玉海祥符九年向敏中言六月/二十七日黄雲如飛鳯覆昭慶殿)
枸杞湯沐浴(原雲笈七籖凡人常以六月二十七日取/枸杞菜煮作湯沐浴令人光澤不病不老)
祥雲聖燈(増清涼山志張無盡戊辰六月二十七日至/清涼山抵金閣日將夕南臺之側有白雲綿)
(宻如敷白㲲僧省竒曰此祥雲也集衆僧禮誦見金橋/及金色相輪輪内深絳青色既暝有霞光三道直起次)
(日至真容院止清輝閣文殊所化宅也知客辯曰此處/有聖燈無盡遂稽首敬禱戍初北山有大火炬瞻拜之)
(次東臺龍山羅㬋殿左右各見一燈浴室之後見大光/如掣電金界南溪止見二燈亥後燈光忽大忽小照曜)
(林木即黙省曰此三/昧火也俗謂之燈耳)
蘇軾六月二十七日望湖樓詩(増烏菱白芡不論錢亂/繫青菰裏緑盤思憶嘗)
(新㑹靈觀滯畱/江海得加餐)
二十八日
神馬出河(増宋書符瑞志晋孝武帝太元十四年寧州/刺史費統上言所統晋寧之滇池縣舊有河)
(水周回二百餘里六月二十八日辛亥神馬二匹/一白一黑忽出於河中去岸百歩縣民董聰見之)
飛白碑(增歐陽集古録飛白碑康定二年六月二十八/日翰林侍講許文淑出守許州仁宗為飛白文)
(詞以賜之有寳章/摹刻州廨見存)
火莭(增譚叢滇中風俗毎歳六月二十八日各家俱束/葦為藁高七八尺凡兩樹置門首遇夜炳燎其光)
(燭天合家俱用生肉切為膾調以醯/蒜不加烹飪名曰喫生總稱曰火莭)
二十九日
觀陣圖(増宋㑹要真宗咸平四年六月二/十九日對輔臣於崇政殿觀陣圖)
廣汴都賦(増玉海宣和四年六月二十/九日李長民上廣汴都賦)
九華眞妃降(原道經六月二十/九日九華真妃降)
三十日
廣惠廟(増名勝志工山在南陵縣西山有廣惠廟/以六月晦日祀其山神或云晉何琦也)
岑參六月三十日水亭送王少府詩(増亭晩人將别池/涼酒未酣關門勞)
(夕夢仙掌引歸驂荷葉藏魚艇籐花罥客簮殘雲/收夏暑新雨帯秋嵐頼兹庭户裏别有小江潭)
　　政典
居明堂右个(原禮天子居明堂右个註/明堂右个南堂西偏也)
命漁師(原禮命漁師伐蛟取鼉登龜取黿増淮南子命/漁人註鼉皮可以作鼓黿可以作羹皆不害人)
(易得故言取蛟有鱗甲能害人難得故言/伐龜神可决吉凶入宗廟尊之故言登)
命澤人(原禮命澤人納林葦註蒲葦之屬此時柔刃可/取作器物也増淮南子命滂人入材葦註滂人)
(掌池澤之官入/材葦供國用也)
命四監(原禮是月也命四監大合百縣之秩芻以養犧/牲令民無不咸出其力以共皇天上帝名山大)
(川四方之神以祠宗廟社稷之靈以為民祈福註四監/主山林川澤之官百縣鄉遂之屬地有山林川澤者也)
(秩常也百縣給國養犧牲之芻多少有常民皆當出力/為艾之牲以供祠神靈為民求福明使民艾芻是不虚)
(取/也)
婦官染采(原禮是月也命婦官染采黼黻文章必以法/故無或差貸黑黄蒼赤莫不質良毋敢詐偽)
(以給郊廟祭祀之服以為旗章以别貴賤等級之度疏/於此月之時命掌婦功之官染此五色之采白與黑謂)
(之黼黑與青謂之黻青與赤謂之文赤與白謂之章染/此等之物必以舊法故亊無得有參差貸變必以此月)
(染之者以其盛暑/濕染帛為宜也)
命虞人(原禮是月也樹木方盛乃命虞人入/山行木毌有斬伐註為其未堅刃也)
禘祀周公(増禮季夏六月以禘禮祀周公於太廟鬱尊/用黄目灌用玉瓚薦用玉豆雕篹爵用玉琖)
賞為暑(増管子日掌賞賞為暑/注得賞則熱熱故為暑)
三暑同事(増管子三暑同事七舉時莭注火成/數七火氣舉君則順時莭而布政)
除租賜帛(増漢書文帝紀十三年六月詔曰農天下之/本務莫大焉今厪身從事而有租税之賦是)
(謂本末者無以異也其於勸農之道未備其/除田之租税賜天下孤寡布帛絮各有數)
置弟子員(増漢書武帝紀元朔五年夏六月詔太常議/予博士弟子崇鄉黨之化以厲賢材丞相𢎞)
(請為博士置弟/子員學者益廣)
舉獨行(増漢書武帝紀元狩六年六月詔舉獨行之君/子徵詣行在所朕嘉賢者樂知其人廣宣厥道)
(士有特招使者之任也註設士有殊/才異行當特招者任在使者分别之)
循行存問(増漢書武帝紀元狩六年六月詔遣博士大/等六人分循行天下存問鰥寡廢疾無以自)
(振業者/貸與之)
舉賢良文學(増漢書昭帝紀始元五年六月詔令三輔/太常舉賢良各二人郡國文學高第各一)
(人/)
置府部丞(増漢書平帝紀元始元年六月置少府海丞/果丞各一人大司農部丞十三人人部一州)
(勸農/桑)
封周孔後(増漢書平帝紀元始元年六月封周公後公/孫相如為褒魯侯孔子後孔均為褒成侯奉)
(其/祀)
其兵劍(原淮南子其兵劍註季夏中央也/劍有兩刃喻無所主皆主之也)
官少内(原淮南子六月官少内註六/月植稼成熟故官少内也)
檢覈田戸(増後漢書光武紀建武十五年六月詔/下州郡檢覈墾田頃畝及戸口年紀)
舉通經(増後漢書靈帝紀光和三年六月詔公卿舉能/通尚書毛詩左氏榖梁春秋各一人悉除議郎)
刑刻致寒(増後漢書韋彪𫝊彪因盛夏多寒上疏諫曰/臣聞政化之本必順隂陽伏見立夏以來當)
(暑而寒殆以刑罰刻急郡/國不奉時令之所致也)
尊儒貴學(増魏志明帝太和二年六月詔曰尊儒貴學/王教之本也其高選博士才任侍中常侍者)
(申敕郡國貢士/以經學為先)
増禮秩(増晋書武帝紀太康四/年六月増九卿禮秩)
禮嶽瀆(増晋書禮志魏文帝黄初二年六月庚/子初禮五嶽四瀆咸秩羣祀瘞沉珪璧)
給醫藥(増宋書文帝紀元嘉二十四年六月京邑疫癘/丙戌使郡縣及營署部司普加履行給以醫藥)
開渠通漕(増隋書文帝紀開皇四年六月壬子開渠自/渭逹河以通運漕又食貨志渭水多沙流有)
(深淺漕者苦之四年命宇文愷率水工鑿渠引渭水自自/大興城東至潼闗三百餘里名曰廣通渠轉運通利關)
(内頼/之)
復田租(増北史魏明元帝紀神瑞二年六月丁卯幸赤/城親見長老問人疾苦復租一年南次石亭幸)
(上谷問百年訪賢/儁復田租之半)
幸涿鹿(増北史魏明元帝紀神瑞二年六月壬申幸涿/鹿登嶠山使以太牢祠黄帝唐堯廟己卯登廣)
(寗之歴山以太牢祠/舜廟帝親加禮焉)
求遺書(増北史魏宣武帝紀永平三年/六月壬寅詔重求遺書於天下)
禁纂組雕鏤(増唐書高宗紀龍朔二年六/月癸亥禁宗戚獻纂組雕鏤)
賜高年粟物(増唐書憲宗紀元和元年六月癸巳賜百/姓有父母祖父母八十以上者粟二斛物)
(二段九十以上/粟三斛物三段)
節芻粟數(増唐書百官志僕寺丞一人從七品上掌判/寺事凡馬畜芻粟歳以季夏上於詹事以時)
(出入而/莭其數)
免課(増唐書食貨志凡新附/之戸夏以六月免課)
茂才自舉(増唐㑹要開元二年六月甲/子制茂才異等咸令自舉)
減上供(増宋史仁宗紀慶厯五年六月丁卯減益/梓州上供絹歳三之一紅錦鹿胎半之)
置書畫算學(增宋史徽宗紀崇寧三年/六月壬子置書畫算學)
製渾儀浮漏(増宋史律厯志熙寧七年六月司天監呈/新製渾儀浮漏於迎陽門帝詔輔臣觀之)
(詔置於翰/林天文院)
尚宫致和(増宋史樂志季夏之月御明堂右个樂以林/鍾為宫南呂為啇應鍾為角大吕為閏徵太)
(蔟為徵姑洗為羽㽔賔為/閏宫調宜尚宫以致其和)
開河奏功(増宋史河渠志政和五年六月癸丑降德音/於河北京東京西路曰鑿山釃渠循九河既)
(道之迹為梁跨趾成萬世永頼之功役不踰時慮無愆/素人絶往来之阻地無南北之殊靈祇懐柔黎庶呼舞)
(眷言朔野爰暨近畿畚鍤繁興薪芻轉徙民亦勞止朕/甚憫之宜推在宥之思仍廣蠲除之惠開河官吏令提)
(舉所具功力/等第聞奏)
置倉場(増宋㑹要淳化三年六月詔京畿大穰物價至/賤分遣使於京畿四門置場増價以糴令有司)
(虚近倉以貯/之命曰常平)
撰明堂樂(増宋㑹要皇祐二年六月己未御撰明堂樂/八曲以君臣民事物配屬五音凡二十聲為)
(一曲用宫變徵變者天地人四時為七音凡音三十聲/為一曲以子母相生凡二十八聲為一曲皆黄鍾為均)
(又以明堂月律五十七聲為二曲皆無射為均又以二/十聲二十八聲三十聲為三曲亦無射為均皆自黄鍾)
(宫轉入無射或當用四十八或五十七聲/則如前譜次第成曲其徹聲自同夲律)
封夷齊(増燕翼詒謀録崇寧元年六月封伯夷/清惠侯叔齊仁惠侯重莭義之風也)
敕書樓(増燕翼詒謀録今縣邑門樓皆曰敇書樓淳化/二年六月癸未詔曰近降制敇決遣頗多或有)
(釐革刑名申明制度多所散失無以講求論報踰期有/傷和氣自今州府監縣應所受詔敕竝藏敕書樓咸著)
(于籍受代批書印/紙厯子違者論罪)
去酷吏(増聞見前録范魯公質隠於民間一日坐封丘/巷茶肆中有人貌怪陋前揖曰相公無慮時暑)
(中公所執扇偶書大暑去酷吏清風來故人詩二句其/人曰世之酷吏寃獄何止如大暑公他日當深究此弊)
(因携其扇去後至祅廟後門見一土偶短鬼其貌肖茶/肆中見者扇亦在其手公心異焉周祖物色得公公首)
(建議律條繁廣輕重無據吏得以因/縁為姦周祖特詔詳定是為刑統)
定九域志(増麟臺故事熙寧八年六月尚書都官員外/郎劉師旦言九域圖渉六十餘年州縣有廢)
(置名號有改易等第有升降而所載古跡有出於俚俗/不經者詔三館秘閣刪定以舊書不繪地形難以稱圖)
(更賜名曰/九域志)
賜新茶(増玉海太平興國八年六月辛亥賜宰/相學士節度觀察使建州所貢新茶)
書經史故事(増玉海至道元年六月戊戌上草書經史/故事三十紙詔翰林侍讀吕文仲一一讀)
(之因刻石以數百夲并秘閣官吏姓名付内侍裴愈令/於江東名山福地道宫佛廟各藏三五本或髙逸不仕)
(純樸有行好古博雅為/州里所稱者分以賜之)
刻戒石銘(増玉海紹興二年六月癸巳詔有司摹黄庭/堅所書太宗戒石銘勒諸堅珉徧賜守令命)
(刻之庭石/置諸坐右)
　　民用
食鬱及薁(原詩六月食鬱及薁注薁夫移也疏鬱唐棣/之𩔖其樹高五六尺其實大如李正赤食之)
(甜薁亦/鬰𩔖)
稼澤(増周禮地官稻人凡稼澤夏以水殄草而芟夷之/註將以澤地為稼者必于夏六月之時大雨時行)
(以水病絶草/之後生者)
煑桃(増夏小正煑桃𫝊桃也者杝桃也/杝桃也者山桃也煮以為豆實也)
種冬藍(増四民月令六/月可種冬藍)
蓄瓠(増四民月令/六月可蓄瓠)
瞿麥(増齊民要術種瞿麥法以伏為時畝收十石渾蒸/曝乾舂去皮米全不碎炊作飱甚滑細磨下絹簁)
(作餅亦/滑美)
漚枲(増齊民要術夏至後二/十日漚枲枲和如絲)
織縑練(増齊民要術六月命女工織/縑練可燒灰染青紺雜色)
乾葡萄(増齊民要術作乾葡萄法極熟者一一零壓摘/取刀子切去蔕勿令汁出蜜兩分和内葡萄中)
(煑四五沸漉出隂乾便成矣非直/滋味倍勝又得夏暑不敗壞也)
種胡荽(増齊民要術胡荽子熟拔去急耕令好調熟如/麻地即於六月中旱時耬耩作壟蹉子令破手)
(散還勞令平但旱種不須耬潤此菜早種非連雨不生/麥底地亦得種止湏急耕調六月中無不霖望連雨生)
(則根彊/科大)
種蘭(増齊民要術種蘭香治畦下水及水散子訖水盡/蓰熟糞僅得蓋子便止晝日箔蓋夜即去之生即)
(去箔常令足水六/月連雨拔栽之)
濕鋤地(増齊民要術鋤地六月以後雖濕亦無嫌注濕/鋤則地堅夏苗隂厚地不見日故雖濕亦無害)
(矣/)
作黄衣(増齊民要術作黄衣法六月中取小麥淨淘訖/于甕中以水浸之令醋漉出熟蒸之搥箔上敷)
(席置麥于上攤令厚二寸許預前一日刈薍葉薄無薍/葉者刈胡枲擇去雜草無令有水露氣候麥冷以胡枲)
(覆/之)
曝漆器(増齊民要術凡漆器盛夏連雨土氣蒸熱什器/之屬雖不經夏用六七月中各須一曝使乾世)
(人見漆器暫在日中恐其炙壊合/著隂潤之地雖欲愛慎朽敗更速)
胡椒(原酉陽雜俎胡椒出摩伽陁國呼為昧履支其苗/蔓生極柔弱葉長寸半有細條與葉齊條上結子)
(兩兩相對其葉晨開暮合合則裹其子於葉中形/似漢椒至辛辣六月採今人作胡盤肉食皆用之)
樹雞柵(増杜甫催宗文樹雞柵詩課奴殺青竹終日憎/赤幘蹋藉盤案翻塞蹊使之隔牆東有隙地可)
(以樹髙柵避熱時來歸問兒所為跡織籠曹/其内令入不得擲稀間可突過觜爪還汚席)
霹靂酎(原醉鄉日月記暑月大雷時收/雨水淘米炊飲釀酒名霹靂酎)
地錦草(増政和本草地錦草生近道田野莖葉細弱蔓/延於地莖赤葉青紫色夏中茂盛六月開紅花)
(結細實取/苗子用之)
桂漿(増避暑録話劉禹錫𫝊信方有/桂漿法善造者暑月極快美)
縐紗(増㑹稽志剡出縐紗尤精其絶/品以為暑中燕服如絓冰雪然)
造淡豉(増外臺秘要造淡豉法用黒豆二三斗六月内/淘浄水浸一宿瀝乾蒸熟取出攤席上候微温)
(蒿覆毎三日一看候黄衣上遍不可太過取晒簸浄以/水拌乾濕得所以汁出指間為凖安甕中築實桑葉盖)
(厚三寸宻封泥於日中晒七日取出曝一時又以水拌/入甕如此七次再蒸過攤去火氣甕收築封即成矣)
胡麻酒(増山家清供胡麻酒盛夏飲一巨觥清風颯然/絶無暑氣其法漬麻子二升煎熟畧炒加生薑)
(二兩生龍腦葉一撮同炒細研投以/煮醖五升瀘去查水浸之大有所益)
天蝦鮓(原倦遊録嶺南暑月白蟻入水為蝦/土人夜以火燭取製為鮓名天蝦鮓)
新羅漆(増雞林記高䴡黄漆生島上六月刺取瀋色/色若金日暴則乾本出百濟今號為新羅漆)
造麴(原夲草綱目造大小麥麴法用大麥米或小麥連/皮井水淘淨曬乾六月六日磨碎以淘麥水和作)
(塊楮葉包紥懸風處七十日可用矣造麪麴法三伏時/用白麪五斤緑豆五升以蓼汁煮爛辣蓼末五兩杏仁)
(泥十兩和踏成餅楮葉/裹懸風處候生黄收之)
沐浴日(原四時纂要六月初一日初七日/初八日二十一日沐浴去疾禳災)
石窩稻(増燕山叢録房山縣有石窩稻色白粒觕/味極香羙以為飯雖盛暑經數宿不餲)
五木耳(増廣菌譜五木耳六月多雨時採之暴/乾可烹食桑槐楮榆栁此為五木耳)
造神麴(増家塾事親造神麴方頭伏六月六日取麥一/斗新汲井花水一桶淘淨曬極乾當日磨為細)
(末將淘米水澄清和麴毎麩一升分作三塊用麻葉包/懸風道凉處七十日可用毎米一斗用麴三塊或一斤)
(半/)
碧芳酒(増叩頭録房壽六月擣/蓮花製碧芳酒涼物也)
造七醋(増便民圖纂造七醋用六月六日以黄陳倉米/五斗為率不淘浄浸七宿毎日換水一次至七)
(日做為熟飯乗熱入甕按平封閉勿令氣出第三日翻/動至第七日開再翻轉傾入井花水三擔又封七日再)
(攪再封至三七二十一/日成好醋此法簡妙)
蓮花醋(増濟世仁術做蓮花醋法白麪一斤蓮花三朶/擣細米和成團用紙包裹掛於風處一月後取)
(出以糙米一斗水浸一宿蒸熟用水一斗釀之用紙七/層宻封定毎層寫七日字遇七日揭去一層至四十九)
(日然後開封篘/出煎數沸收之)
種蘿蔔(増七脩𩔖藁種蘿蔔法宜肥地撒種沙地尤效頻/痩地用糞作壠種帯露耙地則不生蟲鋤不厭)
(苗稠小拔令稀則肥大霜降後/或醃或藏窖皆可七月種遲)
收紫草(増山居四要收紫草用火燒其根/隂乾用草包收掛之則葉不落)
種菉豆(増山居四要種菉豆法立秋前宜刈了麻地上/種太早不生角若預占豆收否當年李多不蛀)
(則宜豆忌/卯日下種)
祛渇(原遵生八牋六月宜飲烏梅醬/木𤓰醬梅醬荳蔻湯以祛渇)
蘇軾蜜酒歌(増真珠為漿玉為醴六月田夫汗流泚不/如春甕自生香蠟為耕耘花作水一日小)
(沸魚吐沫二日眩轉清光活三日開甕香滿城快瀉/銀缾不湏潑百錢一斗釀無聲甘露微濁醍醐清)
斫竹(増農政全書六/月斫竹不蛀)
曬麥(原四民𩔖要六月掃庭除候地毒熱出/麥薄攤至未時及熱收可以二年不蛀)
趙孟頫六月耕詩(増當晝耘水田農夫亦良苦赤日背/欲裂白汗􁤤如雨匍匐行水中泥淖)
(及腰膂新苗抽利劍割膚何痛楚夫耘婦當饁奔走及/亭午無時暫休息不得避炎暑誰憐萬民食粒粒非易)
(取願陳知稼穡/無逸傳自古)
趙孟頫六月織詩(増釜下燒桑柴取繭投釜中纎纎女/兒手抽絲疾如風田家五六月緑樹)
(隂相䝉但聞繅車響逺接村西東旬日可經絹弗憂杼/軸空婦人能蠶桑家道當不窮更望時雨足二麥亦稍)
(豐酤酒田家飲/醉倒嫗與翁)
　　物候
莎雞振羽(原詩六月莎雞振羽疏如蝗而斑色毛翅數/重其翅正赤或謂之天雞六月中飛而振羽)
(索索作聲古今注莎雞一名絡緯謂其鳴如紡緯也俗/云絡緯雄鳴於上風雌鳴於下風而風化令人謂之絡)
(絲娘蓋其鳴時又/正當絡絲之候)
黍稷華(増詩黍稷方華疏時黍稷/方欲生華六月之中也)
蟋蟀居壁(原禮蟋蟀居壁疏蟋蟀居壁者此物生在於/上中至季夏羽翼稍成未能逺飛但居其壁)
(至七月則能逺飛在野按/爾雅釋蟲云蟋蟀蛬也)
鷹學習(原禮鷹乃學習註鷹學習謂攫搏也疏二隂/既起鷹感隂氣乃有殺心學習摶擊之事)
腐草為螢(原禮腐草為螢註螢飛蟲螢火也疏腐草此/時得暑濕之氣故為螢按釋蟲云螢火即照)
(李廵云螢火夜飛腹下如火光故曰即照徐夤詠螢詩/月墜西樓夜影空透簾穿幕逹房櫳流光堪在珠璣列)
(為火不生榆栁中一一照通黄卷字輕輕化出/緑蕪叢欲知應候何時莭六月初迎大暑風)
青芋稻(増廣志青芋/稻六月熟)
黄雀風(原風土記南中六月則有東南長風俗號黄雀/風時海魚化為黄雀因為名也梁簡文帝謝賚)
(扇啓羣飛黄雀/送六月之南風)
冰井(増西征記陵臺/冰井有六月冰)
薰陸香(原南方草木狀薰陸香出大秦在海邉有大樹/枝葉正如古松生於沙中盛夏樹膠流出沙上)
(方/採)
含􁈞笋(増齊民要術永嘉記曰含􁈞竹/笋六月生味與箭竹笋相似)
娑羅綿樹(増黎州圗經黎州通望縣銷樟院有娑羅綿/樹三四人連手合抱方匝先生花而後生葉)
(其花盛夏方開謝時不背而墮宛/轉至地其花蘂有綿謂之娑羅綿)
荔枝熟(増茘枝譜福州人家種植荔枝最多暑雨初霽/晩日照曜絳囊翠葉鮮明蔽暎數里之間焜如)
(星火張九齡荔枝賦序南海郡/出荔枝毎至季夏其實乃熟)
十二辰蟲(増酉陽雜俎十二辰蟲狀似蛇醫脚長色青/赤肉鬛暑月時見於籬壁間俗云見者多稱)
(意事其首倐忽更/變為十二辰狀)
秦艽(増圖經夲草秦艽根土黄色而相交糾枝幹高五/六寸葉婆娑連莖梗俱青色如萵苣葉六月中開)
(花紫色似葛/花當月結子)
黄連(増圖經夲草黄連葉似甘菊花/黄色六月結寔似芹子色亦黄)
獨揺草(増圖經夲草獨活羗活春生苗葉如青麻六月/開花作樷或黄或紫結寔時葉黄者是夾石上)
(生葉青者是土脉中生此草得風/不揺無風自動故一名獨揺草)
金銀汗(増物𩔖相感志凡山石盛夏必汗/出赤黄者金汗白而辛者銀汗)
七寳花(増益部方物畧記七寳花大扺玉蟬花𩔖也/擢穎挺挺盛夏則榮丹紫含英以寳見名)
開畬(増北苑茶録山木至夏益盛故欲尊生長之氣以/糝雨露之澤毎歳六月興工虛其夲培其末滋蔓)
(之草遏鬱之木悉用/除之此之謂開畬)
千葉梔(増會稽志諸花少六出者唯梔子花六出會稽/有二種一曰山梔生山谷中花痩長香尤竒絶)
(水梔生水涯花肥大倍於山梔而香/差減近歳有千葉梔六月初始盛)
射干(増爾雅翼射干苗高二三尺葉似蠻薑而狹長排/列如翅羽故名烏翣烏蒲烏扇花以六月開如萱)
(草而小上有紅㸃人/家庭砌多植以為玩)
鱖魚(増爾雅翼鱖魚巨口而細鱗鬐鬛皆圓黄質黒章/皮厚而肉𦂳特異常魚夏月盛熱時好藏石罅中)
(人即而/取之)
猛火油(増昨夢録猛火油出高䴡東數千里日初出之/時因盛夏日力烘石極熱則出液他物遇之即)
(為火惟真琉璃可貯/之入水藻荇俱盡)
夏金鈴(原菊譜夏金鈴菊出西京開以六月深黄千葉/甚與金萬鈴相𩔖而花頭痩小不甚鮮茂以生)
(非時/故也)
玉田砂(増燕山叢録玉田縣南有温泉盛夏之間暖氣/如霧有砂隨水而出色白而細磨治金玉能令)
(光/瑩)
銀桃(増農政全書銀桃形圓色/青白肉不黏核六月中熟)
　　占驗
愆候(原禮季夏行春令則榖實鮮落國多風欬民乃遷/徙註辰之氣乗之也又行秋令則邱隰水潦禾稼)
(不熟乃多女災註戌之氣乗之也又行冬令則風/寒不時鷹隼蚤鷙四鄙入保註丑之氣乗之也)
長列(増史紀天官書叶洽歳歳隂在未星居申以六月/與觜觹參晨出日長列昭昭有光利行兵其失次)
(有應/見箕)
歲星晝見(増隋書天文志梁武帝天監四年六月壬戌/歳星晝見占曰歳色黄潤立竿影見大熟是)
(歳大穰米/斛三十)
霧占(増望氣經六月三/日有霧則歳大熟)
熱占(原紀歴撮要六月不熱五榖不/結又三伏中大熱冬必多雨雪)
晴占(原紀歴撮要六月初/三晴山篠盡枯零)
伏日占(原陶朱公書伏裏西北風主冬冰堅諺云伏裏/西北風臘裏船弗通虹見主麥貴日蝕主旱有)
(霧亦主旱諺云六月裏迷霧要/雨到白露西南風主蟲損稻)
朔日占(増陶朱公書朔日值大暑人多疾遇甲歳多/飢風雨主米貴西北風主七八月内水横流)
西北風占(増陶朱公書六月初八/西北風驚動海中龍)
西南風占(増田家五行月内有西南風主生蟲損稻秋/前損根可再抽苗秋後損者不復抽矣諺云)
(秋前生蟲損一莖發一莖秋/後生蟲損了一莖無了一莖)
雷占(増四時占候六月雷不/鳴蝗蟲生冬民不安)
六日晴雨占(増通攷初六日晴主收乾稻/雨謂之湛轆耳主有秋水)
蠅占(増通攷諺云六月無/蠅新舊相登米價平)
　　雜紀
毋褰裳(増禮暑毋褰裳疏暑毋褰裳者暑雖炎熱而不/得褰祛取涼也南史梁高祖紀帝性方正雖居)
(小殿暗室恒理衣冠/小坐暑月未嘗褰袒)
得寳鼎(増史記武帝紀夏六月中汾隂巫錦為民祠魏/脽后土營旁見地如鉤狀掊視得鼎鼎大異於)
(衆鼎文鏤無款識怪之言吏吏告河東太守勝勝以聞/天子使使驗問乃以禮祠迎鼎至甘泉從行上薦之至)
(中山晏温有黄雲蓋焉有/麃過上自射之因以祭云)
寒門(増史記武帝紀所謂寒門者谷口也注谷中山之/谷口漢時為縣今呼為冶谷去甘泉八十里盛夏)
(凜然故/曰寒門)
芝房(増漢書武帝紀元封二年六月詔曰甘泉宮内中/産芝九莖連葉上帝愽臨不異下房賜朕𢎞休其)
(赦天下賜雲陽都百/戸牛酒作芝房之歌)
火生石中(増漢書成帝紀河平四年夏六月山陽火生/石中改元為陽朔師古注朔始也以火生石)
(中言陽/氣之始)
嬰蜺(増神異經南方蚊翼下有小蜚蟲焉既細且小曰/細蠛此蟲常春生以季夏藏於鹿耳中名嬰蜺)
鰩魚宜暑(増神異經東南海中有烜洲洲有溫湖鰩/魚生焉其長八尺食之宜暑而避風寒)
暍人(原淮南子武王䕃暍人於樾下而天下懷之帝王/世紀武王見暍人自左擁而右扇之字林暍傷暑)
(也/)
獻師子封牛(増後漢書順帝紀陽嘉二年六月疏勒國/獻師子封牛注師子似虎正黄有􁒳□尾)
(端茸毛大如斗封牛其領上肉隆/起若封然因以名之即今之峯牛)
堂狼山(原後漢書郡國志注南中志米提縣西南二里/有堂狼山多毒草盛夏之月飛鳥過之不能得)
(去/)
萐莆(増説文萐莆瑞草也堯/時生於庖廚扇暑而涼)
津城門(増李尤津城門銘津名自定位/月在未温風鬱暑鷹鳥習鷙)
承風嘯(原晋書成公綏𫝊綏雅好音律甞當/暑承風而嘯泠然成曲因為嘯賦)
酒泉嘉柰(増晋起居注太始二年六月嘉柰/一蒂十五實或七實生於酒泉郡)
銷暑招涼珠(原拾遺記燕昭王時有國獻黒蚌於王王/取瑶漳之水洗其沙泥此蚌千嵗一生珠)
(昭王常懐此珠當隆暑之月體/自輕涼號曰銷暑招涼之珠也)
廣延雨雪(增拾遺記廣延之國去燕七萬在扶桑束其/地寒盛夏之日冰厚至丈常雨青雪冰霜之)
(色皆如/紺碧)
熏冶泉(増水經注臨朐縣熏冶泉水出西溪飛泉側瀨/於窮坎之下水色澄明而清冷特異淵無潛石)
(淺鏤沙文中有古壇參差相對後人微加功飾以為嬉/遊之處南北邃岸凌空竦木交合至若炎夏火流閑居)
(倦想提琴命友嬉娛永日桂櫂尋波輕林委/浪琴歌既洽歡情亦暢是焉棲寄實可慿衿)
寒溪(原武昌記楚山東有小溪盛夏/時凛然常有寒氣謂之寒溪)
夏駕湖(増吳地記夏駕湖壽夢/盛夏乗駕納涼之處)
虎齒山(増武陵記虎齒山形如虎齒民/嘗六月祭之不然輒有虎祟)
腹熨碁局(増世説劉真長始見王丞相時盛暑之月丞/相以腹熨彈碁局曰何乃渹劉既出人問見)
(王公如何劉曰未見他異唯作/吳語耳注吳人以冷為渹也)
嘉禾(増宋書符瑞志漢安帝延光二年六月嘉禾生九/真百十六本七百六十八穂又元嘉二十五年六)
(月壬寅嘉禾旅生華/林園十株七百穗)
二蓮同幹(増宋書符瑞志元嘉二十一年六/月丙午華林園天淵池二蓮同幹)
嘉𤓰(増宋書符瑞志晋武帝太康三年六/月嘉𤓰異體同蔕生洛陽王濬園)
夢龍據屋(増南史齊武帝紀帝以宋元嘉二十七年六/月己未生於建昌縣之青溪宮將産之夕孝)
(皇后昭皇后竝夢龍/據屋故小字龍兒)
魚餒門側(増南史傅昭𫝊昭歴位左戸尚書安城内史/郡溪無魚或有暑月薦昭魚者昭既不納又)
(不欲拒遂/餒於門側)
買井寒水(増南史何逺𫝊武昌俗皆汲江水盛夏逺患/水温毎以錢買人井寒水不取錢者則摙水)
(還/之)
墨書請雨(増梁陶𢎞景請雨詞序乙未夏六月旱不雨/積句與周子良共作詞朱書青紙於静中奏)
(之周夜夢一人相聞請兩應墨書請晴應朱書周乃作/墨辭於庭壇自奏旦天晴赤熱了無雨意至禺中風雲)
(卒起便雨得好溜惟/在一山周廻左右耳)
掘藥得玉(増魏書靈徵志肅宗正光三年六月并州静/林寺僧在陽邑城西橡谷掘藥得玉璧五珪)
(十印一玉柱一/玉蓋一竝以獻)
旱疫平(増魏書靈徵志世祖太延元年自三月不雨至/六月使有司遍請羣神數日大雨是日有婦人)
(持玉印至潞縣侯孫家賣之孫家得印竒之求訪婦人/莫知所在其文曰旱疫平宼天師曰龍文紐書云此神)
(中三字/卬也)
進冰不嘗(増北史齊趙郡王叡𫝊詔叡監築長城於時/六月叡途中屏蓋扇親與軍人同勞苦定州)
(先甞藏冰長史宋欽道以叡冐熱遣倍道送冰正遇炎/盛咸謂一時之要叡對之歎曰三軍皆飲温水吾何義)
(獨進寒冰遂至消液/竟不一甞兵人感悦)
鶴觴(原洛陽伽藍記河東劉白墮善釀酒季夏六月時/夏赫晞以甕貯酒曝日中經一旬其酒不動飲之)
(香美醉經月不醒朝貴逺相餉饋/踰於千里以其逺至號曰鶴觴)
祭祖廟(増隋書西域傳康國立祖廟/以六月祭之諸國皆来助祭)
激氣成風(原舊唐書西戎傳拂菻國王至盛暑之莭人/厭囂熱乃引水潛流上徧於屋宇機制巧密)
(人莫知之觀者惟聞屋上泉鳴俄見四簷/飛溜懸波如瀑激氣成涼風其巧妙如此)
對延英(原唐書李絳𫝊嘗盛夏對延英帝汗浹衣絳欲/趨出帝曰朕宮中所對惟宦官女子欲與卿講)
(天下事乃/其樂也)
造牓天(増唐書陸扆𫝊始得舉進士時方遷幸而六月/牓出至是毎甚暑他學士輒戲曰造牓天也以)
(譏扆進/非其時)
盛夏如春(増唐書吐蕃𫝊吐蕃地直京師西八千里國/多霆電風雹積雪盛夏如中國春時山谷常)
(冰/)
宮冰(増杜甫熱詩思霑道暍黄梅雨敢望宫恩玉井冰/五海景徳四年六月賜編修宮冰十匣以暑盛特)
(賜/之)
龍皮扇(原開天遺事王元寳家有一皮扇子製作甚質/毎暑月燕客即以此扇置於座前使新水灑之)
(則颯然風生廵酒之間客有寒色遂命撤去明皇/亦嘗差中使取看愛而不受曰此龍皮扇子也)
九成宮(原元和志九成宫在麟遊縣西一里即隋文帝/所置仁壽宮至貞觀五年復修舊宮以為避暑)
(之所改名九成宮王維敕借岐王九成宮避暑應教詩/帝子逺辭丹鳯闕天書遥借翠微宮隔窻雲霧生衣上)
(卷幔山泉入鏡中林下水聲喧語笑巖閒樹色/隠房櫳仙家未必能勝此何事吹笙向碧空)
白龍皮(原劇譚録李相國徳裕暇日休澣邀同列宰相/及朝士宴語時畏景赫曦咸有鬱蒸之病軒蓋)
(候門已及亭午搢紳名士交扇不暇將期憇息於清涼/之所既而延於小齋不甚高敞俱有炎爍之慮及列坐)
(開樽煩暑都盡良久覺清飈爽氣凛若高秋出戸則火/雲烈日熇然焦灼有好事者求親信問之云此日惟以)
(金盆貯水漬白/龍皮置於座末)
松風石(増杜陽雜編武宗會昌元年夫餘國貢松風石/方一丈瑩徹如玉其中有樹形若古松偃蓋颯)
(颯焉而涼飈生於其間至盛夏上令/置於殿内稍秋風颼颼即令撤去)
迎涼草(原杜陽雜編李輔國夏則於堂中設迎涼之草/其色𩔖碧而幹似苦竹葉細若杉雖若乾枯未)
(嘗凋落盛暑束之牕/戸閒而涼風自至)
常堅冰(増杜陽雜編順宗即位歳拘弭國貢常堅冰云/其國有大凝山中有冰千年不釋及齎至京師)
(潔冷如故雖盛暑赫日終不/消嚼之即與中國者無異)
冰蠶絲錦(増樂府雜録康老子以半千獲一舊錦褥有/波斯見大驚謂康曰此是氷蠶絲所織若暑)
(月陳於座可致一/室清涼即酬千萬)
冷蛇(原酉陽雜俎申王有肉疾腹垂至骭毎出則以白/練束之至暑月常鼾息不可過明皇詔南方取冷)
(虵二條賜之虵長數尺色白不螫人執之冷如握/冰申王腹有數約夏月寘於約中不復覺煩暑)
上清童子(増博異志岑文夲避暑山亭忽有報上清童/子參衣淺色青衣曰此上清五銖服出門不)
(見文夲掘得古錢一/枚自是錢帛日盛)
耘田鼓(増唐詩紀事歐陽迥與僧可朋為友是歳酷暑/中歐陽命同僚納涼於淨衆寺依林亭列樽俎)
(寺外皆耕者曝背烈日中耘田擊腰鼓以適倦可朋遂/作耘田鼓詩以贄歐陽遽命撒飲詩曰農舍田頭鼓王)
(孫筵上鼓擊鼓兮皆為鼓一何樂兮一何苦/上有烈日下有焦土願我天翁降之以雨)
雨桂子(増宋史五行志元豐三年六月己未饒州長山/雨木子數畝狀𩔖山芋子味香而辛土人以為)
(桂/子)
清風飯(増清異録寳厯元年内出清風飯制度賜御庖/令造進法用水晶飯龍精粉龍腦末牛酪漿調)
(畢入金提缸垂下水池待/其冷透供進惟大暑方作)
𤓰戰(増清異録吳越稱霅上𤓰錢氏逃暑取一𤓰/各言子之數言定剖觀負者張筵謂之𤓰戰)
五臺冰雪(増燕閒録山西地寒六月間五臺嶺/頭澗底層冰積雪皚皚尚衣薄綿)
紫芝山(増燕翼詒謀録皇祐三年六月丁亥江南無為/州守臣茹孝標奏城内小山生芝三百五十本)
(悉以上進改名/其山曰紫芝)
汗淋學士(原束軒雜録學士王平甫盛夏流/汗浹衣劉貢父曰真汗淋學士也)
木隂東西(原避暑録話韓持國許昌私第涼堂深七丈/盛夏猶謂不可居因問常頴士郊居涼乎常)
(曰野人無修簷大厦旦起不畏車馬塵埃之役胸中無/他念露形挾扇投足木牀視木隂東揺則從東西摇則)
(從西耳韓亟止曰/汝勿言吾心涼矣)
静坐避暑(増玉澗雜書歐陽文忠嘗問杜祁公/何以禦暑公曰惟静坐可以避暑)
上農器圖(増五海大中祥符二年六月庚子河東轉/運杜夢證上子詹所撰農器圖詔褒之)
竝蔕𤓰桃(増玉海祥符元年六月乙/卯岀竝蔕𤓰桃示輔臣)
賜啇霖字(増五海大觀四年六月乙亥張商英為右僕/射久旱是夕大雨上親書啇霖一尺字賜之)
憫農歌(増山堂考索憫農歌祥/符七年六月作賜近臣)
生涼席(増賈氏説林謝仙女盛/夏上明皇以生涼之席)
龍精石(増南墅閒居録丁謂有小山才數寸蒼翠嵌空/盛夏常設盆水置小山其中一日張宴有客掬)
(水灑之湏臾雲霧自竅中出有光如電細視之蜿蜒小/龍如線掛雲霧中已而莫知所之衆客驚異謂曰此龍)
(精石也龍交海/上流精於石)
榕隂(増海槎餘録榕樹最大其隂最宻幹及三人圍抱/者則枝上生根綿綿垂地得土力又生枝如此數)
(四其幹有濶至三四丈者/隂覆重重六月不知暑)
穆陀樹葉(増瑯嬛記昔有客遇茅君時當大暑茅君於/手巾内解茶葉人與一葉客食之五内清涼)
(異而詰其所從來茅君曰此蓬萊/山穆陀樹葉衆仙食之以當飲)
帶露食荔(増荔枝譜食茘有益於人當盛夏時乗曉入/林中帯露摘下浸以冷泉則殻脆肉寒色香)
(味俱不變嚼之消如絳雪甘若醍醐/沁心入脾蠲渴補髓啖可至數百顆)
風洞(増昌平山水記黍谷亦謂之寒谷山有/風洞洞口風氣凛冽盛夏人不敢入)
白龍潭(増輝縣志白龍潭在鴨子口西南飛練洒雪恍/似玉龍倒卧崖壁間噌吰鏜□響震岩谷乍觀)
(者多却歩不敢俯視遇盛夏雷/雨交作徃徃有白龍見雲際)
水亭避暑(増溧陽縣志宋丞相趙葵宅一在縣南一在/縣北相距里許葵嘗避暑水亭作詩云水亭)
(四面朱闌繞簇簇遊魚戲萍藻六龍畏熱不能行海水/煎徹蓬萊島身眠七尺白蝦鬚頭枕一枝紅瑪瑙六句)
(已成葵遂眠去有侍婢續云公子/猶嫌扇力微行人正在紅塵道)
清風峽(増廣信府志清風峽在鉛山縣西北五里有土/山洗而出石得巨礲兩崖嶃嵒寒氣逼人峽長)
(五丈濶五尺在裂石閒/行清風透體六月如秋)
雪谷潭(増袁州府志仰山在城南八十里周廻數百里/高聳萬仞上有雪谷潭水極冷雖盛夏不可濯)
(龍所處也絶頂為集雲峯/夏時雲氣覆頂則雨立至)
素馨毬(増廣東新語素馨毬以挂複斗帳中/雖盛夏能除炎熱枕簟為之生涼)
舎利放光(増法苑珠林晉咸康中建安太守孟景欲建/刹立寺夕聞牀頭鏘然視得舍利三枚因立)
(寺刹元嘉十六年六月舍利/放光通照上下七夕乃止)
編草蓋佛(原菩薩夲行經佛在鬱覃羅延國領千二百/衆村落間時天盛熱路無䕃涼一放羊人念)
　(言三界之師冒渉盛暑編草作蓋用覆佛上捉隨佛行/去羊太逺放蓋擲地還趨羊邊佛告阿難此人敬心十)
　(三劫中天上世間生尊貴處竟/十三劫成辟支佛名阿耨婆逹)
御製廵歴塞北雜咏塞北風多露氣涼幔城坐聽漏聲長
　只今六月渾無暑已見飄來木葉黄
御製季夏遊西山憶舊詩尋芳踏緑野萬紫迷深谿地逺
　峯頭濶山高水勢低飛花疑舊夢烟栁促新題沙暖鴛
　鴦睡萋萋草滿堤
御製盛夏晩偶成詩蟬聲急處秋將近綿雨過時暑漸微
　樹色𣺌茫慿逺閣雲峯掩暎罩斜暉西成平野年當稔
　烟息關山事不違披覽牙籖心自得揮毫乙夜勉羣機
　繁欽暑賦(増景暑方徃時惟六月林鍾紀度祝融司莭/大火颺光炎風酷烈沈陽騰射滯暑散越)
　晉六月折揚栁歌(増三伏熱如火籠牕開北牖與郎對/榻坐折楊栁銅塸貯蜜漿不用水洗)
　(溴/)
　梁徐摛晩夏詩(増夏景厭房櫳促席玩花叢荷隂斜合/翠蓮影對分紅此時避炎熱清樽獨未)
　(空/)
　栁宗元夏晝詩(増南州溽暑醉如酒隱凡熟眠開北牖/日午獨覺無餘聲山童隔竹敲茶臼)
　李賀六月樂詞(増裁生羅伐湘竹帔拂疎霜簟秋玉炎/炎紅鏡東方開暈如車輪上亵囘啾啾)
　(赤帝騎/龍來)
　白居易香山避暑詩(増六月灘聲如猛雨香山樓北暢/師房夜深起凭闌干立滿耳潺湲)
　(滿面/涼)
　李益書院無厯日以詩代書問六月大小詩(増野性迷/堯厯松牕)
　(有道經故人為柱/史為我數階蓂)
　鄭槩憶長安詩(増憶長安六月時風臺水榭逶迤朱果/雕籠香透分明紫禁寒隨塵驚九衢客)
　(散赭珂滴/瀝青驪)
　范燈狀江南詩(増江南季夏天身熱汗如泉/蚊蚋成雷澤袈裟作水田)
　蘇軾湖上詩(増畢竟西湖六月中風光不與四時同/接天蓮葉無窮碧映日荷花别様紅)
　朱子夏日詩(増季夏園木暗牕戸貯清隂長風一掩苒/衆緑何蕭槮玩此消永晝泠然滌幽襟俯)
　(仰無所為聊/復得此心)
　
　
　
御定月令輯要卷十一
　欽定四庫全書
御定月令輯要卷十二
　　土王令
　　　天道
　萬物致養(増易坤也者地也萬物皆致養焉故曰致役/乎坤函史土寄王於四時莫盛於季夏於易)
　(卦為坤坤也者土也致役致養/也土乗其王竭精華養萬物也)
　中央土(原禮中央土註火休而盛德在土也疏五行分/配四時布於三百六十日間以木配春以火配)
　(夏以金配秋以水配冬以土則每時輙寄一十八日也/雖毎分寄而位本未宜處於季夏之末金火之間故在)
　(此陳之也増朱子語録五行之有土非土則不足以載/四者土於四時各寄王十八日或謂王於戊巳然季夏)
　(乃土之本宫故尤王夏末月/令載中央土者以此故也)
　戊巳(原禮其日戊巳註戊之言茂也已之言起也日之/行四時之間從黄道月為之佐至此萬物皆枝葉)
　(茂盛其含秀者抑屈而起故因以為日名焉増漢書律/歴志豐楙於戊理紀於已説文戊中宫也戊承丁象人)
　(脇已中宫也已/承戊象人腹)
　日行黄道(増禮其日戊巳疏夏則星辰北逰日依常行/在黄道之南至季夏星辰入黄道復正位日)
　(依常行黄道至夏秋之間日從黄道也隋書天/文志日行所在四季之末各十八日以黄為道)
　黄帝后土(原禮其帝黄帝其神后土註黄帝軒轅氏也/后土亦顓頊氏之子日黎兼為土官疏案左)
(傳云顓頊氏有子曰黎為祝融共工氏有子曰句龍為/后土后土為土官知此經后土非句龍而為黎者以句)
(龍初為后土後轉為社/后土官闕黎則兼之)
律中黄鍾(原禮律中黄鍾之宫註黄鍾之宫最長也十/二律轉相生五聲具終於六十焉季夏之氣)
(至則黄鍾之宫應疏黄鍾之宫於諸宮為長季夏土王/其聲最重謂土之聲氣應此黄鍾之宮聲非黄鍾一聲)
(也故特云律中者黄鍾之宮也黄鍾候氣之管本謂在/子此是黄鍾宮聲與中央土聲相應但土無候氣之法)
(取黄鍾宮聲以應土耳非候氣也増陳𤾉樂書月令十/二月皆言律中者謂應中氣而中律故也中央特言律)
(中黄鍾之宮者蓋四時本於中央十二律本於黄鍾五/聲本於宮八音本於土以中央無正律而中聲出焉故)
(取黄鍾之宫為聲律之本天五地六天地/之中合也故律不過六而聲亦不過五)
居中分理(増神樞經五行之道王各有時唯土者居無/所定乃於四立之前各季王一十八日象王)
(者居黄極之中設官分職統領萬邦土/位居中分理四季王者之道其義昭然)
歲德(原管子中央日土土德實輔四時入出以風雨節/土益力土生皮肌膚其德和平用均中正無私實)
(輔四時春嬴育夏養長秋聚收冬閉藏大寒乃極國家/乃昌四方乃服此謂嵗徳嵗掌和和為雨註言土能成)
(嵗之/德也)
生濕成土(増内經中央生濕濕生土土生甘甘在天為/濕在地為土註六月四陽二陰合蒸以生濕)
(氣蒸腐萬物成土也霧露雲雨/濕之用也安靜稼穡土之徳也)
居二氣中(増子華子土居二氣之中間以治四維在陰/而隂在陽而陽故物非土不成人非土不生)
塡星(増史記天官書謹候此厯斗之㑹/以定填星之位曰中央土主季夏)
乘坤艮執繩(原漢書魏相𫝊中央之神黄帝乗坤艮執/䋲司下土註土為信信者誠誠者直故為)
(繩/)
主五材(増淮南子位有五材土其主也又以水和土以/土和火以火化金以金治木木復反土五行相)
(治所以成噐用註土本也故/曰五行相生所以成噐用)
中土(原淮南子正中冀州曰中土註/冀大也四方之主故曰中土也)
土德(増春秋繁露金木水火雖各職不因土方不立若/酸鹹辛苦之不因甘肥不能成味也甘者五味之)
(本也土者五行之主也五行之主土氣也猶五味之有/甘肥也不得不成是故聖人之行莫貴於忠土德之謂)
(也/)
天潤(増春秋繁露土居中央謂之天潤土者天之股肱/也其德茂美不可名以一時之事故五行而四時)
(者土兼/之也)
火之子(増春秋繁露土者火之子也五行莫貴於土土/之於四時無所命者不與火分功名又為人子)
(者視土之事火也雖居中央亦嵗亡十二日之王𫝊於/火以調和養長然而弗名者皆并功於火火得以盛不)
(敢與父分美/孝之至也)
土尊配天(増白虎通五行所以二陽三隂何土/尊尊者配天金木水火陰陽自偶)
王四季(増白虎通土所以王四季何木非土不生火非/土不榮金非土不成水非土不髙土扶㣲助衰)
(歴成其道故五行更王亦湏土也/參同契土逰於四季守界定規矩)
不居部職(増白虎通土比於五行最尊故不自居部職/也元命苞日土之為位卑而道在故大不預)
(化人主不/任部職)
吐含萬物(増白虎通土在中央者主/吐含萬物土之為言吐也)
律以聲應(増三禮義宗四時之律皆取氣應土王之/律獨以聲應從四時之管而不别候也)
總四德(増五行體性論土在四時之中處季夏之末陽/長居位之中總於四德故土以含㪚持實為體)
(又土包四德故其/體能無虗實也)
相火(増運氣論火方王於午土遽王於未則火氣必耗/故君火以名其氣温而未熱相火以位與太陰同)
(處未申之間奉君以行暑氣/於是火不耗於土不屈於金)
以土生金(増運氣論春木生火秋金生水冬水生木而/夏火制金生氣絶矣惟土王於西南然後以)
(火生土土生金四時之序循環不窮朱子語録圗説五/氣順布四時行焉金木水火分属春夏秋冬土則寄旺)
(四季如春屬木而清明後十八日即是土寄旺之時毎/季寄旺十八日共七十二日惟夏季十八日土氣為最)
(旺故能生/秋金也)
正王位(増運氣論木王於東火王於南金王於西水王/於北而土王於四維戊附於戍而在乾已附於)
(辰而任㢲而未之對衝在丑故辰戍丑未寄土之位也/未在西南其卦為坤其時為長夏以其處四時之中吕)
(氏月令謂之中央土/此王正王之位也)
再取火(増朱子集問四時取火何為季夏/又取一畨日土旺於未故再取之)
至徳(増淇範皇極内篇四時之運生克著焉自陰而陽/也順自陽而陰也逆木之盛也水實生之金之盛)
(也火實制之順而生者易知逆而克者難見曰伏焉曰/伐焉土居其中因時致旺四序成功而無名稱焉其至)
(德矣/夫)
配中數(増性理大全艮者土之生當天五之土於東北/坤者土之成當地十之土於西南坤艮所以獨)
(配夫中宫之五十者以土實寄旺/於四季無乎不在故配夫中數耳)
土用事日(増厯事明原减四季中氣/大小餘即土旺用事日)
火金交(原函史季夏火金之所交天地之中也出入/循環生克嗣續所以不窮也故聖人貴焉)
　　政典
居大廟大室(原禮天子居大廟大室註大廟大室中央/室也疏中央室稱大室者以中央是土室)
(土為五行之主尊之故稱大増朱子/集太廟太室則毎時十八日居焉)
車旂服物(原禮乗大路駕黄□載黄旂衣黄衣服黄玉/食稷與牛其噐圜以閎註稷五穀之長牛土)
(畜也器圜者象土周布於四時/閎讀如紘紘謂中寛象土含物)
黄琮九寸(増禮郊特牲疏祀中央黄帝亦/用黄琮宜九寸以别於地祗)
中官(増左傳龍師而龍名註中官為黄龍氏又雲師而/雲名註中官為黄雲氏又水師而水名註中官為)
(中水又火師而火/名註中官為中火)
土行御(増管子睹戊子土行御天子出令命左右司徒/内御不誅不貞農事為敬大揚恵言寛刑死緩)
(罪人出國司徒令命順民之功力以養五榖君子之靜/居而農夫修其功力極然則天為粤宛草木養長五穀)
(蕃實秀大六畜犧牲具民足財國/富上下親諸侯和七十二日而畢)
五和時節(増管子五和時節君服黄色味甘味聼宫聲/治和氣用五數飲於黄后之井以倮獸之火)
(㸑藏温濡行敺養坦氣修通註土生/數五土氣和則君順時節而布政)
戊巳校尉(増漢書百官表戊巳校尉元帝初元元年置/註甲乙丙丁庚辛士癸皆有正位唯戊巳寄)
(治耳今所置校尉亦無常居故取戊巳為名也有戊校/尉有已校尉一説戊巳居中鎮覆四方今所置校尉亦)
(處西域之中/撫諸國也)
施㤙澤(増淮南子戊子受制則養老鰥寡行粰鬻/施㤙澤註土用事象土長養故施㤙澤也)
夏中成熟(増春秋繁露土者夏中成熟百種君之官循/宫室之制謹夫婦之别加親戚之㤙㤙及土)
(則五穀成而嘉禾興㤙及倮蟲則百/姓親附城郭充實賢聖皆遷仙人降)
迎氣黄郊(增後漢書禮儀志先立秋十八日郊黄帝是/日夜漏未盡五刻京都百官皆衣黄至立秋)
(迎氣於黄郊樂奏黄鍾之宫歌帝臨冕而執干戚舞雲/翹育命所以養時訓也唐書歸崇敬傳時有方土巨彭)
(祖建言唐家土德請以四季月郊祀天地詔禮官儒者/雜議崇敬議禮以先立秋十八日迎黄靈祀黄帝黄帝)
(於五行為土而火為母故火用/事之末而祭之三季月則否)
農月(增呉志華覈𫝊是時盛夏興工覈上疏日六月戊/巳土行正旺既不可犯加又農月時不可失昔魯)
(隠公夏城中丘春/秋書之垂為後戒)
令随四時(増魏臺訪議前後但見讀春夏秋冬四時令/至於服黄之時獨聞不讀令不觧其故髙堂)
(隆日黄於五行中央土也王四季各十八日土生於火/故於火用事之末服黄其令則随四時不以五行為分)
(是以服/黄無令)
迎含樞紐(増隋書禮儀志中迎含樞紐者含容也樞機/有開闔之義紐者結也言土德之帝能含容)
(萬物開闔有時/紐結有法也)
九室十八户(増隋書宇文愷𫝊明堂議日九室法九州/室有二户二九十八户法土王十八日)
讀五時令(増唐書禮志季夏土/旺讀五時令於明堂)
祀中嶽中鎮(増宋書禮志土王日祀中嶽嵩/山於河南府中鎮霍山於晋州)
祀中太一宫(増宋史禮志季夏土/王日祀中太一宫)
祭帝鼐(増宋史禮志政和三年鑄鼎九於中太一宫南/為殿奉安之日九成宫中央日帝鼐其色黄祭)
(以土王日為大祠/幣用黄樂用宫架)
禁角羽(増宋史樂志盛徳在土宫聲乃作得徴而生以/商為相若用角則刑用羽則戰故季夏土王宜)
(禁角/羽)
　　民用
備化(原内經土曰備化備化之紀氣恊天休德流四政/五化齊修其氣平其性順其用髙下其化豐滿其)
(𩔖土其政安靜其候溽烝其令濕其藏脾其畏/風其主口其榖稷其果棗其實肉其應長夏)
順坤德(原遵生八箋脾臟属中央土王於四季為黄帝/神肖鳯形坤之氣土之精也當土王時少思慮)
(養恬和順坤之/德而寕其神)
避濕氣(原濟隂方土王濕氣起居宜避慎之六月/濕熱尤宜節飲凉冷及居處濕寒之地)
不興土功(増選擇厯書六月土王用/事日後不宜興土工事)
安碓磑(増選擇厯書安碓磑/忌土王用事後日)
開渠穿井(増選擇厯書開渠穿/井忌土王用事後日)
　　物候
土味甘(原書稼穡作甘疏甘味生於百榖榖是土之所/生故甘為土之味也増白虎通土味所以甘何)
(中央者中和也故甘/猶五味以甘為主也)
黄鳥應土(原禽經註黄鳥之屬/應土行以象季夏)
燕避戊巳(原説文燕布翅枝/尾作巢避戊巳)
　　占驗
雷應土氣(増春秋繁露王者心不能容則稼穡不成而/秋多雷雷者土氣也其音宫也故應之以雷)
主德(原玉厯璇璣鎮星主德占為夏季註居四方之中/在戊巳之位萬物因之以生四時據之而列故星)
(名日鎮主徳厚安危存亡之機以其/屬土之行而動静吉凶占於夏季)
　　雜紀
脾主長夏(増内經脾主長夏註長夏謂六月也六月是/火王之處蓋以脾主中央六月是十二月之)
(中一年之半故/脾主六月也)
土得性(増漢書五行志土中央生萬物者也其於王者/為内事古者天子諸侯宫廟大小髙卑有制后)
(夫人媵妾多少進退有度九族親踈長幼有序故禹卑/宮室文王刑于寡妻此聖人之所以昭教化也如此則)
(土得其/性矣)
纁色(増周禮纁裳疏土無正位託於南/方火赤色赤與黄為纁色故以纁)
黄旗前立(増通典李衛公兵法諸軍将五旗各准方色/黄中央土土既不動用為四旗之主而大将)
(行軍持此黄/旗於前立)
宫管在中(増陳𤾉樂書月令中央土律中黄鍾/之宫則樂之有簧以宫管在中也)
土鼓簣桴(増陳𤾉樂書樂以中聲為本土也者於位為/中央於氣為冲氣則以土為鼓以土簣為桴)
(所以逹中/聲者也)
脾主中宫(増雲笈七籖治脾當用呼呼為瀉吸為補夫/脾者坤之氣土之精其色黄其狀如覆盆脾)
(主意其神如鳯化為玉女長六寸循環於脾藏夫脾主/於中宫無正形寄王四季常以四季月末十八日旭旦)
(正坐中宫禁氣五息鳴天鼔七吸土宫之黄氣入口五/吞之補呼之損飲玉醴以致神之和以補於脾以佐神)
(氣/)
　
　
　
　
　
　
　
　
　
　
　
　
　
　
　
御定月令輯要卷十二
　欽定四庫全書
御定月令輯要卷十三
　　秋令
　　　天道
　萬物所說(原易兌正秋也萬物之/所說也故曰說言乎兌)
　秋日(増詩秋日淒淒疏言嚴秋之日淒淒然有寒/涼之風江淹詩寒郊無㽞影秋日懸清光)
　三秋(原詩一日不見如三秋兮纂要秋曰三秋増/虞世南秋賦觀四時之代謝對三秋之爽節)
　庚辛(原禮其日庚辛註庚之言更也辛之言新也日之/行秋西從白道成熟萬物月為之佐萬物皆肅然)
　(改更秀實新成人因以為日名焉増漢書律歴志歛更/於庚悉新於辛原說文庚位西方象秋時萬物庚庚有)
　(實也庚承已象人齎辛秋時/萬物成而熟辛承庚象人股)
　少皥蓐收(原禮其帝少皥其神蓐收註少皥金天氏蓐/收少皥氏之子曰該為金官疏案左𫝊云昔)
　(金天氏有裔子曰昧生允格臺駘稱金天氏與少皥金/位相當故少昊則金天氏也又案左𫝊云少昊氏之子)
　(該為蓐收是為金神佐少皥於秋蓐收者言秋時萬物/摧蓐而收歛増山海經蓐收左耳有青蛇乘两龍面目)
　(有毛虎爪執鉞西方金神也稱衡鸚鵡賦少昊司辰蓐/收整轡江逌詠秋詩祝融解炎轡蓐收起凉駕杜甫登)
　(慈㤙寺墖詩羲和鞭/白日少昊行清秋)
　秋為揫(增禮西方者秋秋之為言愁也愁之以時察守/義者也註愁讀為揫揫歛也察猶察察嚴殺之)
(貎/)
白蔵(原爾雅秋為白蔵疏言秋/之氣和則色白而收蔵也)
收成(原爾雅秋為收成増新論秋之徳雨雨不/信則百穀不實百穀不實則收成之徳廢)
辰徳(原管子西方曰辰其時曰秋其氣曰陰陰生金與/甲其徳憂哀静正嚴順居不敢淫佚其事號令毋)
(使民滛暴順旅聚收量民資以畜聚賞彼羣幹聚彼羣/材百物乃收使民無怠所惡其察所欲必得我信則克)
(此謂辰徳辰掌收收為陰註/辰以收歛殺姦邪為徳也)
萬物收(原管子秋者陰氣始下故萬物/收増皇極經世秋為收物之府)
秋雲(原管子教者摽然若秋雲之遊動人心之悲註秋/雲淒慘有愁悴之容髙置且遠能生人之悲心増)
(梁書柳惲𫝊惲始為詩有亭臯木葉下隴首/秋雲飛瑯琊王元長見而嗟賞因書齋壁)
金勝火(増内經秋者金始治肺將收殺金將勝/火陽氣在合註金王火衰故云勝火)
秋為禮(原尸子秋為禮西方為秋秋肅/也萬物莫不禮肅敬之至也)
斗柄西指(原鶡冠子斗柄/西指天下皆秋)
秋霖(増楚辭皇天滛溢而秋霖兮后土何時而得乾盧/照鄰秋霖賦覧萬物兮竊獨悲此秋霖風横天而)
(瑟瑟雲覆海而沉沉賈島詩/嵗月辭山乆秋霖入夜多)
凛秋(原楚辭皇天平分四時兮竊獨悲此凛/秋增阮瑀詩我行自凜秋季冬乃來歸)
秋風(原楚辭嫋嫋兮秋風洞庭波兮木葉下増漢武帝/秋風辭秋風起兮白雲飛草木黄落兮鴈南歸淮)
(南子秋風下霜倒生挫傷鷹鵰摶鷙昆蟲蟄藏草木/注根魚鼈湊淵莫見其為者滅而無形魏文帝燕歌)
(行秋風蕭瑟天氣涼/草木摇落露為霜)
秋氣(原楚辭悲哉秋之為氣也蕭瑟兮草木揺落而變/衰憭慄兮若在逺行登山臨水兮送將歸泬㵳兮)
(天高而氣清寂寥兮收潦而水清憯悽增欷兮薄寒之/中人栁宗元南磵詩秋氣集南磵獨遊亭午時廻風一)
(蕭瑟林影/久參差)
畢昴圍(増史記天官書白帝行德畢昴為之圍圍三暮/德乃成註白帝西方白招矩之帝也秋萬物咸)
(成則暈圍畢昴三/暮帝德乃成也)
太白(原璇璣經太白兵候占之素秋宰主生成故為之/將註太白位當少陰用事之際萬物成實之秋宋)
(志曰太白者大將之麾白者金精之色也太白進退以/候兵象故秋占之増漢書天文志太白曰西方秋金義)
(也言也義虧言失逆秋令傷金氣罰見太白張衡週天/大象賦彼金方之耀色有太白之垂文乃降神於屛翳)
(實建象/於將軍)
陰氣遷(原漢書律歴志少隂者西方西遷也隂氣遷落/物於時為秋秋􁑑也物􁑑斂乃成孰金從革改)
(更/也)
乗兌執矩(原漢書魏相𫝊西方之神少昊乗兑執矩/司秋註金為義義者成成者方故為矩)
西顥(原漢書禮樂志西顥沆碭秋/氣肅殺含秀垂頴續舊不廢)
昊天(原淮南子西方曰昊天其星胃/昴畢註西方金色白故曰昊天)
　助秋成(原春秋繁露少陰因/金而起助秋之成也)
　日行西陸(原易通綂圗日行西方白道曰西陸續漢書/日行西陸謂之秋郭璞遊仙詩蓐收清西陸)
　(朱羲將由白江淹麗色賦西陸始/秋白道月弦金波照户玉露曖天)
　品物時成(増釋名秋緧也緧/廹品物使時成也)
　物成象(増揚子酉西方也秋/也物皆成象而就也)
　商聲調(増晉書律歴志金音商三分徴益一以生其數/七十二屬金者以其濁次宫臣之象也秋氣和)
　(則商/聲調)
　六氣十八候(增埤雅立秋之節初五日凉風至次五日/白露降後五日寒蟬鳴次處暑氣初五日)
　(鷹乃祭鳥次五日天地始肅後五日禾乃登次仲秋白/露之節初五日鴻雁來次五日𤣥鳥歸後五日羣鳥飬)
　(羞次秋分氣初五日雷乃收聲次五日蟄蟲坏户景天/華後五日水始涸次季秋寒露之節初五日鴻雁來賔)
　(次五日雀入大水為蛤後五日菊有黄華次霜降氣初/五日豺乃祭獸次五日草木黄落後五日蟄蟲咸俯凡)
　(此六氣一十八候皆/秋氣正收歛之令)
　秋霽
御製禁園秋霽詩樹冷催蟬咽荷踈表影長深秋殘暑氣
　微爽待髙陽户外逺塵蹟園中多蕙香溶溶新雨霽吟
　乏愧成章(石延年詩秋霽露華清/似水月明天色白連河)
秋夜(增魏文帝詩漫漫秋夜長烈烈北風涼杜甫見/螢火詩巫山秋夜螢火飛簾踈巧入坐人衣)
清秋(增殷仲文詩獨有清秋日能使髙興盡杜甫詩信/宿漁人還汎汎清秋燕子故飛飛朱子詩賞心并)
(勝日妙語/逼清秋)
蕭晨(原殷仲文詩哲匠感蕭晨肅此塵外/軫李善註蕭晨秋晨也言秋晨蕭瑟)
素秋(原纂要秋曰素秋劉琨詩朱實隕勁風繁英落素/秋增曹毗秋興賦素秋始啓清風激暑杜甫詩瞿)
(唐峽口曲江頭萬/里風烟接素秋)
髙秋(原纂要秋曰髙秋増沈約詩臨池清溽暑開幌望/髙秋杜甫詩愛汝玉山草堂静髙秋爽氣相鮮新)
九秋(原纂要秋曰九秋増曹植七啟動朱唇𤼵清商揚/羅袂振華裳九秋之夕為歡未央原陰陽五行歴)
(一月為三秋故三/月有九秋之名)
商秋(增纂要秋曰商秋潘尼石/榴賦商秋授氣收華歛實)
秋雨(増梁簡文帝荅張纘書秋雨且晴檐梧初下岑參/詩峩眉烟翠新昨夜秋雨洗杜甫詩涼風新過雁)
(秋雨欲生魚朱子秋雨詩一雨散林表/清陰生廣庭喜兹新秋夜起向髙齋行)
秋河(増謝脁詩秋河曙耿耿寒渚夜蒼蒼韓翃/詩曉月暫飛千樹裏秋河隔在數峯西)
秋露(增江淹别賦秋露如珠薛道衡老氏碑秋露凝/甘遍於竹葦李白詩秋露白如玉團團下庭綠)
秋月(增江淹别賦秋月如珪五燈/會元十里平湖一輪秋月)
秋聲
御製西山駐驆夜聞秋聲詩西風吹長林木葉響如雨起
　視山月髙浮雲無一縷(増孟浩然詩更聞楓葉淅瀝瀝/度秋聲李白詩白沙留月色綠)
　(竹助秋聲劉禹錫秋聲賦碧天如水兮窅窗悠悠百蟲/迎莫兮萬葉吟秋欲辭林而蕭颯潛命侣以啁啾歐陽)
　(修秋聲賦序歐陽子方夜讀書聞有聲自西南來者悚/然而聽之曰異哉初淅瀝以蕭颯忽奔騰而砰湃如波)
　(濤夜驚風雨驟至其觸於物也鏦鏦錚錚金鐡皆鳴又/如赴敵之兵銜枚疾走不聞號令但聞人馬之行聲予)
　(謂童子此何聲也汝出視之童子曰星月皎潔明河在/天四無人聲聲在樹間予曰噫嘻悲哉此秋聲也胡為)
　(乎來/哉)
　秋雪(增白居易望終南秋雪詩遍覧古今集都無/秋雪詩李商隠詩舉家欣共報秋雪堕前峰)
　秋暑(增李商隠詩秋暑貴招邀蘇轍詩秋暑尚煩襟林/泉浄客心朱子秋暑詩晨興納新涼亭午倦猶暑)
　(卧對北窻扉淡泊將誰侣疎樹含清颸/時禽轉幽語端居悟物情即事聊容與)
　秋陽(增許渾詩秋陽㺯光景忽吐半林紅原蘇軾秋陽/賦吾心皎然如秋陽之明吾氣肅然如秋陽之清)
　(吾好善而欲成之如秋陽之堅百穀/吾惡惡而欲刑之如秋陽之隕羣木)
　　　政典
　秋嘗(原詩秋而載嘗増禮嘗者陰之盛也疏/以嘗祭在秋之時陰功成就故為陰盛)
　順陰義(増禮於嘗也出田邑/𤼵秋政順陰義也)
　秋獮(增禮歳三田疏秋田為獮獮殺也中殺者多也原/爾雅秋獵為獮註順殺氣也増陳𫝊良詩豭豕來)
(春田㝠鴻/脫秋獮)
車旂服物(原禮乘戎路駕白駱載白旂衣白衣服白玉/食麻與犬其器亷以深註麻實有文理屬金)
(犬金畜也器亷以深/象金傷害物入蔵)
頒學合聲(增周禮春官大胥秋頒學合聲註秋頒其/才藝所為合聲亦等其曲折使應節奏)
嘗日卜芟(増周禮春官肆師嘗之日涖卜來歳之芟註/芟芟草除田也古之始耕者除田種穀嘗者)
(嘗新穀此芟之功也/卜者問後歳宜芟否)
獮日卜戒(增周禮春官肆師獮之日涖卜來歳之戒註/秋田為獮始習兵戒不虞也卜者問後歳兵)
(寇之/備)
祭馬社(増周禮夏官校人秋祭馬社臧僕註馬社/始乘馬者臧僕謂簡練馭者令皆善也)
秋官(増周禮秋官司寇疏象秋所立之官寇害也秋者/遒也如秋義殺害收聚歛蔵於萬物也天子立司)
(寇使掌邦刑刑者所以驅恥惡納人於善道/也唐書百官志光宅元年改刑部曰秋官)
秋雩(增春秋襄公五年秋大雩左𫝊秋大雩旱也註雩/夏祭所以祈甘雨若旱則又修其禮故雖秋雩非)
(書過/也)
周祫以秋(增穀梁大事於大廟𫝊大事者何大是事也/著祫嘗祫祭者毁廟之主陳於大祖未毁廟)
(之主皆升合祭於大祖疏著祫嘗者著明是祫嘗之祭/也嘗連言者祫必在秋故連嘗言之三禮義宗周祫以)
(秋者萬物新成可以奉薦宗廟故合/先祖之神而祭之故祫宜在秋也)
補不足(增管子秋出補人之不足者謂之夕/註秋為西成尚有不足者當補之也)
秋五政(原管子秋三月以庚辛之日𤼵五政一政曰禁/博塞圉小辯鬭譯跽二政曰毋見五兵之刃三)
(政曰慎旅農趣聚收四政曰補缺塞坼五/政曰修牆垣周門閭五政苟時五穀皆入)
大封為司馬(增管子大封辯乎西方故使為司/馬秋者司馬也註主兵馬以出征)
金行御(增管子睹庚子金行御天子出令命祝宗選禽/獸之禁五穀之先熟者而薦之祖廟與五祀鬼)
(神饗其氣焉君子食其味焉然則涼風至白露下天子/出令命左右司馬衍組甲厲兵合什為伍以修於四境)
(之内諛然告民有事所以待天地之殺歛也然則晝炙/陽夕下露地競環五穀鄰熟草木茂實歳農豐年大茂)
(七十二/日而畢)
行五刑(増管子秋行五刑誅大罪所以/禁滛邪止盗賊註凡此皆秋令)
秋禁(増管子秋毋赦過釋罪緩刑/又秋政不禁則姦邪不勝)
謹絲麻(增管子大秋甲兵求繕弓弩求/弦謹絲麻之謝物且為之舉)
兵尚劍(增管子兵尚劍註/象金性之利也)
九和時節(增管子九和時節君服白色味辛味聼商聲/治濕氣用九數飲於白后之井以介蟲之火)
(㸑蔵恭敬行搏銳坦氣修通註金成/數九金氣和則君順時節而布政)
作明堂(増漢書武帝紀元封二/年秋作明堂於泰山下)
出軍行師(增漢書五行志金西方萬物既成殺氣之始/也故立秋而鷹隼撃秋分而微霜降其於王)
(事出軍行師把旄仗鉞誓士衆/抗威武所以征叛逆止暴亂也)
大長秋(原漢書百官表將行秦官景帝中六年更名大/長秋注秋者收成之時長者恒乆之義故以為)
(皇后官名増宋書百官志大長秋皇后卿也韋曜曰長/秋者以皇后陰官秋者陰之始取其終而長欲其乆也)
司冦司秋(增大戴禮司冦司秋以聼獄訟治民之煩亂/執權變民中凡民之不刑崩本以要閒作起)
(不敬以欺惑憧愚作於財賄六畜五穀曰盗誘居室家/有君子曰義子女専曰□飭五兵及木石曰賊以中情)
(出小曰閒大曰講利辭以亂屬曰䜛以財投長曰貸凡/犯天子之禁陳刑制辟以追國民之不率上教者夫是)
(故一家三夫道行三/人飲食哀樂平無獄)
成秋事(增大戴禮方秋三月收歛以時於時有事/嘗新于皇祖皇考食農夫九人以成秋事)
金秋殺(增春秋繁露金者秋殺氣之始也建立旗鼓杖/把旌鉞以誅賊殘禁暴虐安集故動衆興師必)
(應義理出則祠兵入則振旅以閑習之修城郭繕牆垣/審羣禁飭兵甲警百官誅不法恩及於金石則涼風出)
(恩及於毛蟲則走/獸大為麒麟至)
義主秋(增春秋繁露王者能治則義立義立則秋氣得/故義者主秋秋氣始殺王者行小刑罰民不犯)
(則理義成於時陽氣為賊故王者/輔以官牧之事然後萬物成熟)
修備繕兵(増淮南子太陰治秋則欲修備/繕兵註金徳斷剖故修兵也)
金神司令(原淮南子西方之極自崑崙絶流沙沈羽西/至三危之國石城金室飲氣之民不死之野)
(少皥蓐收之所司者萬二千里其令曰審用法誅必辜/備盗賊禁姦邪飾羣牧謹著聚修城郭補決竇塞蹊徑)
(遏溝瀆止流水雝谿谷守門閭陳/兵甲選百官誅不法註蓐收金神)
秋豫(增漢張衡東京賦度秋豫以收成觀豐年/之多稌嘉田畯之匪懈勤致賚于九扈)
啓西戸(增皇覽逸禮秋居/明堂右个啓西戸)
后宫象秋(增三輔黄圗后宫在西秋之象也秋/主信故宫殿皆以長信長秋為名)
賞武臣(增崔寔政論秋/風厲而賞武臣)
秋卿(增隋書百官志天監七年以衛尉為衛尉卿廷尉/為廷尉卿將作大匠為大匠卿三卿是為秋卿)
義倉(増隋書長孫平𫝊開皇三年平奏令民間毎秋家/出粟麥一石已下貧富差等儲之閭巷以備凶年)
(名曰/義倉)
羣牧上籍(增唐書百官志太僕寺諸牧監馬之駑良皆/著籍良馬稱左駑馬稱右毎歳孟秋羣牧使)
(以諸監之籍合為/一以仲秋上於寺)
贊考課(增唐書百官志左右衛長史各一人掌判諸曹/五府外府稟禄卒伍軍團之名數器械車馬之)
(多少小事得専逹毎/歳秋贊大將軍考課)
輸𤼵庸調(増唐書食貨志租以歛穫早晚險易遠近為/差庸調輸以八月𤼵以九月同時輸者先逺)
(民皆自槩量州府歳市土所出為/貢其價視絹之上下無過五十匹)
防秋(増唐書陸贄𫝊西北邊歳調河南江淮兵謂之防/秋國史補渾瑊太師年十一歳隨父釋之防秋朔)
(方節度使張齊丘戲問曰將乳母來否其年立跳盪功/後二年拔石堡城收龍駒島皆有奇効髙適詩青海只)
(今將飲馬黄河/不用更防秋)
秋賦(增宋史選舉志范仲淹参知政事意欲復古勸學/數言興學校本行實詔近臣議於是宋祁等奏教)
(不本于學校士不察于鄉里則不能覈名實有司束以/聲病學者専於記誦則不足盡人材參考衆說擇其便)
(于今者莫若使士皆土著而教之于學校然後州縣察/其履行則學者修飾矣乃詔州縣立學士須在學三百)
(日乃聼預秋賦又毎秋賦自縣令佐察行義保任之/上于州州長貮復審察得實然後上本道使者類試)
薦新(增玉海元豐四時薦新禮孟秋嘗粟與稷羞以棗/梨仲秋嘗麻稻羞以蒲季秋嘗菽羞以兔栗元史)
(祭祀志薦新雛雞孟秋用之菱芡栗黄/鼠仲秋用之梨棗黍梁鶿老季秋用之)
　　民用
有秋(原書若農服田力穡乃亦有秋增白/居易詩海内時無事江南歳有秋)
曲薄(增詩蒹葭蒼蒼白露為霜疏八月白露節秋分八/月中九月寒露節霜降九月中白露凝戾為霜然)
(後歳事成謂八月九月葭成葦可以為曲薄充歳事也/埤雅葭一名華蒹一名薕薕髙數尺今人以為簾箔因)
(此為名也至秋/堅成謂之雈葦)
落實取材(增左𫝊歳云秋矣我/落其實而取其材)
養收(原内經秋三月此謂容平天氣以急地氣以明蚤/卧蚤起與雞俱興使志安寧以緩秋刑收歛神氣)
(使秋氣平無外其志使肺氣清此秋/氣之應養收之道也逆之則傷肺)
肺通秋氣(增内經肺者氣之本魄之處也其華在/毛其充在皮為陽中之太陰通於秋氣)
秋脉如浮(増内經帝曰秋脉如浮何如而浮岐伯曰秋/脉者西方金也萬物之所以収成也故其氣)
(來輕虛以浮來/急去散故曰浮)
區種(増汜勝之書上農區田大區方深各六寸閒相去/七寸一畝三千七百區丁男女種十畝至秋區三)
(升粟畝得百斛中農區田法方七寸深六寸閒相去二/尺一畝千二十七區丁男女十畝秋粟得五十一石下)
(農區田法方九寸深六寸閒相去三/尺秋畝得二十八石旱即以水沃之)
􁖆糧(增南方草木状甘􁖆味如薯蕷性不甚冷舊珠崖/之地海中之人皆不業耕稼惟掘地種甘􁖆秋熟)
(収之蒸㬠切如米粒倉圌/貯之以充糧糗是名􁖆糧)
良耀草(增南方草木狀良耀草枝葉如麻黄秋結子如/小栗煨食之解毒昔有得是藥者梁氏之子耀)
(因以為名梁轉為良爾/花白似牛李出髙凉)
秋耕(增齊民要術秋耕䅖青者為上初耕欲深轉地欲/淺菅茅之地宜縦牛羊踐之韓氏直説凡地除種)
(麥外竝宜秋耕秋耕之/地荒草自少極省耡工)
種穬麥(増齊民要術穬麥非良地則不須種八月中戊/社前種者為上時下戊前為中時八月末九月)
(初為/下時)
種苜蓿(増齊民要術崔實曰七月八月可種苜蓿爾雅/翼按今苜蓿甚似中國灰藋但藋苗葉作灰色)
(而苜蓿苗端常有數葉深紅可愛今人謂之鶴頂草秋/後結實黒房纍纍如穄故俗人因謂之木粟其米可為)
(飯亦有可/以釀酒者)
種蓮子(増齊民要術八月九日取蓮子堅黒者於瓦上/磨蓮頭令皮薄取墐土作熟泥封之泥乾時擲)
(於池中泥下自然周正易生少時即出/其不磨者皮既堅厚倉卒不能生也)
兎毛筆(增筆陣圗筆要取崇山絶仞中兎毛八九月/收之其筆頭長一寸管長五寸鋒齊腰強者)
蜂蜜(増永嘉地記七八月中常有蜂羣過有一蜂飛先/覔止泊家中人知輙内木桶中以蜜塗桶中飛者)
(聞蜜氣或停不過三/四來便舉羣悉至)
苕華(增陸璣詩疏苕一名陵時一名鼠尾似王芻生下/濕水中七八月中華紫似今紫草華可染皂煮以)
(沐髪即黑葉青/如藍而多華)
木蜜(増陸璣詩疏枸樹山木其狀如櫨一名枸骨髙大/如白楊所在山中皆有理白可為函板枝柯不直)
(子著枝端大如指長數寸噉之甘羙如飴八九月熟江/南特美今官園種之謂之木蜜本従南方來能令酒味)
(薄若以為屋柱則/一屋之酒皆薄)
巴竹筍(増陸璣詩疏巴竹筍八月九月生始出地長/數寸鬻以苦酒䜴汁浸之可以就酒及食)
賜嘗稻豆(増湘山野錄真宗深念稼穡聞占城稻耐旱/西天菉豆子多而粒大各遣使以珍貨求其)
(種占城得種二十石至今在處播之西天中印土得菉/豆種二石始植於後苑秋成日宣近臣嘗之仍賜占稻)
(及西天菉/豆御詩)
芋頭芋子(增本草衍義芋所在有之江浙二川者最大/而長京洛者差圎小當心出苗者為芋頭四)
(邊附之而生者為芋子/八月九月已後掘食之)
硫黄(增政和本草硫黄一名石硫黄或生易陽或生西/河或五色黄是樊水石液也燒有紫焰八月九月)
(採/)
橡實(増政和本草橡實櫟木子也木高二三丈開黄花/八九月結實其實為皁斗槲櫟皆有斗而以櫟為)
(勝不拘時採/其皮幷實用)
菰米(増爾雅翼苽者蔣草也其苗有莖梗者謂之菰蔣/至秋則為此米一名彫胡古人以為美饌杜甫秋)
(興詩波漂菰/米沉雲黑)
茭首(增爾雅翼菰首者菰蔣三年以上心中生薹如藕/至秋如小兒臂大謂之茭首本草所謂菰根者也)
(可蒸煑亦/可生食)
石蓮子(增本草綱目蓮實一名石蓮子至秋黑而沉水/諸鳥猿猴取得不食藏之石室内人得三百年)
(者食之永/不老也)
蓮花駐顔(増本草綱目芙蓉服食駐顔太清草木方七/月七日采蓮花七分八月八日采根八分九)
(月九日采實九分陰乾搗/篩毎服方寸匕温酒調服)
蘹香(増本草綱目蘹香北人呼為􁫮香葉極疎細作叢/七月生花頭如傘蓋黄色結實如麥而小青色八)
(九月採實陰乾川/人多煮食其莖葉)
秦椒(増本草綱目秦椒生泰山山谷及秦嶺上或瑯琊/八月九月採實陸璣詩疏秦椒樹似茱萸有針刺)
(葉堅而滑澤味亦辛香蜀人作茶/呉人作茗皆以其葉合煑為香)
烏臼子(増夲草綱目烏臼木名鵶臼南方平澤甚多今/江西人種植采子蒸煑取脂澆燭子上皮脂勝)
(於仁子八九月熟初/青後黑分為三瓣)
楮實(增本草綱目楮名穀楮實生少室/山所在有之八月九月采實日乾)
葡萄釀酒(増本草綱目葡萄漢書作蒲桃圎者名草龍/珠長者名馬乳七月八月熟取汁可釀酒大)
(宛以葡萄釀酒富人藏酒萬餘石久者十數年不敗/張騫使西域得其種還中國始有蓋北果之最珍者)
柹熟(増本草綱目柹高樹大葉圓而光澤八九月乃熟/生柹置器中自紅者謂之烘柹日乾者謂之白柹)
(火乾者謂之烏柹水/浸藏者謂之醂柹)
橄欖(增本草綱目橄欖生嶺南樹似木槵子樹而高端/直可愛結子形如生訶子無稜瓣八月九月采之)
(按嶺表錄異云橄欖樹枝皆高聳其子深秋方熟子繁/樹峻不可梯緣但刻根下方寸許納鹽入内一夕子皆)
(自/落)
錦荔枝(增本草綱目苦𤓰名錦荔枝即癩葡萄生苗引/蔓莖葉卷鬚竝如葡萄而小七八月開小黄花)
(五瓣如椀形結𤓰青色皮上痱一如癩及荔枝殼狀熟/則黄色自裂内有紅瓤南人以青皮煑肉及䀋醬充蔬)
灰藋(增本草綱目灰藋處處原野有之莖有紫紅線稜/葉尖有刺莖心嫩葉背面皆有白灰為蔬亦佳七)
(八月開細白花結實簇簇如毬中有細/子蒸暴取仁可炊飯及磨粉食救荒)
菊枕(增澄懐錄秋采甘菊花貯以紅碁/布囊作枕用能清頭目去邪穢)
蒲花褥(増山家清供秋采蒲花如柳絮者熟鞭貯以方/青囊作坐褥或卧褥甚温燠雖木棉不及也)
枸杞花(增常氏日錄七月上甲日採/枸杞花八月上酉日治服之)
決明(增羣芳譜決明有二種馬蹄決明秋開淡黄花五/出結角如初生細豇豆入眼藥最良茳芒決明即)
(山扁豆秋開深黄花五出結角如小指味甘滑二種苗/葉皆可作酒麴俗呼為獨占缸杜甫秋雨歎雨中百草)
(秋爛死階下決明顔色鮮著葉/滿枝翠羽蓋開花無數黄金錢)
鋤社(增農桑輯要北方村落之閒多結為鋤社以十家/為率先鋤一家之田本家供其飲食其餘次之旬)
(日之閒各家田皆鋤治自相率領樂事趨功無有偷惰/閒有病患之家共力助之故田無荒穢歳皆豐熟秋成)
(之後豚蹄盂酒遞/相犒勞名為鋤社)
秋蠶(增農桑輯要秋蠶初宜涼漸漸宜暖亦/因天時漸涼故也簇與繰絲法同春蠶)
早春茶(増茶疏往日無有於秋日摘茶者近乃有之/秋七八月重摘一番謂之早春其品甚佳)
養肺臟法(増遵生八牋修養肺臟法當以秋三月朔望/旭旦向西平坐鳴天鼓七飲玉泉三然後瞑)
(目正心思吸兌宫白炁入口七吞之閉氣七/十息此為調補神氣安息靈魂之要訣也)
　　物候
百卉腓(原詩秋日凄凄百卉具腓𫝊凄凄涼風也卉草/也腓病也韓詩云變也増陶潛送客詩秋日凄)
(且厲百卉具已腓爰以/履霜節登高餞將歸)
秋蒿(增爾雅蘩之醜秋為蒿註春時各/有種名至秋老成皆通呼為蒿)
萬寳成(原莊子正得秋而萬寳成増宋史樂志祀五方/帝樂章執矩斯兌實惟素靈受職儲休萬寳以)
　(成王珪敎坊致語年年萬寳登秋後常與君王獻壽/香蘇軾敎坊致語屬此九秋之後粲然萬寳之成)
　秋蘭(原文子秋蘭欲茂秋風敗之楚辭秋蘭兮青青綠/葉兮紫莖又扈江蘺與薜芷兮紉秋蘭以為佩)
御製秋蘭詩幷序殿前盆卉芳蘭獨秀昔人稱為王者香
　又以方之君子因題四韻猗猗秋蘭色布葉何蔥靑愛
　此王者香著花秀中庭幽芬散緗帙靜影依疎櫺豈必
　九畹多侈彼離騷經(増張衡東京賦芙蓉覆水秋蘭被/涯𫝊休奕詩秋蘭䕃玉池池水清)
　(且/芳)
　秋水(原莊子秋水時至百川灌河涘涯之間不辨牛馬/於是河伯欣然自喜以天下之美為盡在已増潘)
　(岳秋興賦澡秋水之涓涓兮玩游鯈之/潎潎杜甫詩秋水清無底蕭然淨客心)
　秋豪(增莊子天下莫大於秋豪之末而太山為小漢書/高祖紀沛公曰吾入關秋豪無所敢取註豪秋乃)
　(成好舉盛而言也杜甫山寺/詩上方重閣晚百里見秋豪)
　秋蓬(原說苑秋蓬惡於根本而美於枝葉秋風一起根/且拔矣増埤雅蓬蒿屬草之不理者也其葉散生)
　(如蓬末大於本故/遇風輒㧞而旋)
　蟋蟀(原古今注蟋蟀一名吟蛩秋初生得寒則鳴濟南/呼為懶婦増開天遺事每至秋時宫中妃妾輩以)
　(小金籠促蟋蟀閉於籠中置之枕函畔夜聼其聲庶民/之家皆效之也原王褒聖主得賢臣頌蟋蟀候秋吟蜉)
　(蝣出以陰増白居易詩野/秋鳴蟋蟀沙冷聚鸕鷀)
落葉(增陶潛詩空庭多落葉慨然知已秋摭言賈島太/和中嘗跨驢張蓋横截天街時秋風正厲黄葉可)
(掃島吟曰落葉滿長安求一聨不可得不知身/之所從因衝京兆尹劉栖楚節被繫一夕釋之)
石鴈飛鳴(原南康記平固縣覆笥山上有大湖周數十/里靈果異物皆不可識又有石鴈浮在湖中)
(毎至秋天石鴈/飛鳴如候時也)
采芝(原抱朴子白雲芝生於名山之陰白石上有白雲/覆之白蓋二重味辛甘小苦以秋採之陰乾治食)
(令人身輕齒堅月精芝秋生山陽石上莖靑上赤味辛/苦増又黒芝生於名山之陰大谷中白蓋赤莖味甘秋)
(採之陰乾日食令人身輕齒堅金蘭芝生於名山之陰/金石之間上有水蓋莖出入秋旬求之飲其中水壽千)
(歳耳目/聰明)
石首化鳧(原述異記呉郡魚城城下水中有石/首魚至秋化為鳧鳧項中尚有石)
取鷹(増酉陽雜俎取鷹法七月二十日為上時内地者/多塞外者殊少八月上旬為次時八月下旬為下)
(時塞外鷹/畢至矣)
蒟蒻(増酉陽雜俎蒟蒻根大如/椀至秋葉滴露隨滴生苗)
預知子(増本草圗經預知子淮蜀漢黔諸州有之七八/月有實作房初生青至熟深紅色毎房有子五)
(七枚如皁莢子斑褐色光潤如飛蛾取一枚綴放/領上遇蠱毒物則惻惻有聲當便知之故有此名)
金錢花(増本草圗經旋復花生平澤山谷大似紅藍而/無刺開花如菊花小銅錢大深黄色上黨田野)
(人呼為金錢花七/八月採花曝乾)
鵞毛玉鳳花(増益部方物畧記鵞毛玉鳳花本至卑纖/蓬如釵股秋開狀似禽故曰鳳色白故曰)
(玉以其分/輕故曰毛)
端聖花(増益部方物畧記端聖花出青城山中幹不條/高者乃尋丈花率秋開四出與桃花𩔖然數十)
(跗共為一花繁宻若綴先後相繼新蘂開而/舊未萎也成都人競移蒔圃中以為尤玩云)
海㯶(増益部方物畧記海㯶不皮而幹葉叢於杪/至秋乃實似楝子理緻幹堅風雨不能撼云)
蟬花(増益部方物畧記蟬花二川山林中皆有之如蟬/之不蛻者至秋則花其頭長一二寸黄碧色治小)
(兒瘈瘲又/能已瘧)
楸線(増埤雅楸有行列莖幹喬聳凌雲華/高可愛至秋垂條如線俗謂之楸線)
芸粉(増埤雅芸今七里香是也葉𩔖豌豆作小叢生/其花極芬香秋則葉閒微白如粉汙辟蠧殊驗)
蚌孕珠(増埤雅蚌孕乳以秋蚌聞雷聲則/㾭其孕珠若懐妊然故謂之珠胎)
秋海棠(増採蘭襍志昔有婦人懷人不見恒灑淚於北/墻之下後灑處生草其花甚媚色如婦面其葉)
(正綠反紅秋開名曰斷/腸花即今秋海棠也)
馬兜鈴(増政和本草馬兜鈴苗作蔓繞樹而生葉如山/芋開黄紫花頗𩔖枸杞花七月結實棗許大如)
(鈴其根名雲南似木香小指/大赤黄色七八月採實暴乾)
采香(増海槎餘錄黎山中産各種香當七八月晴霽遍/山尋視見大小木千百皆凋悴其中必有香凝結)
(乘夜月揚輝探視之則香/透林而起用草繫記取之)
澤蘭(増楚辭補註澤蘭生水澤中及下濕地苗高二三/尺葉尖微有毛不光潤方莖紫節七月八月開花)
(帯紫/白色)
半邊蓮(増本草綱目半邊蓮小草也生陰濕塍塹邊就/地細梗引蔓節節而生細葉秋開小花淡紅紫)
(色止有半邊如/蓮花狀故名)
拒霜(增本草綱目木芙蓉八九月始開故名拒霜蘇/東坡詩云喚作拒霜猶未稱㸔來却是最宜霜)
㯶櫚實(増本草綱目椶櫚木高一二丈無枝條葉大而/圓如車輪萃於樹杪其下有皮重疊裹之每皮)
(一匝為一節二句一采皮轉復生上生黄白花八九月/結實作房如魚子黑色山海經云石翠之山其木多㯶)
(是/也)
秋牡丹(増羣芳譜秋牡丹草本徧地蔓延葉似牡丹差/小花似菊之紫鶴翎黄心秋色寂寥花閒植數)
(枝足狀/秋容)
蓍草(增羣芳譜蓍神草也能知吉凶蘇頌云上蔡縣白/龜祠旁其生如蒿作叢高五六尺一本一二十莖)
(至多者五十莖生便條直秋後有花出/於枝端紅紫色形如菊花結實如艾實)
栗實(增羣芳譜栗苞生外殻刺如蝟毛其中著實或單/或雙或三四少者實大多者實小實有殻紫黑色)
(殻内膜甚薄色微紅黑外毛内光膜内肉/外黄内白八九月熟則苞自裂而實墜)
秋葵(增草花譜秋葵色蜜心紫秋花朝/暮傾陽此葵是也秋盡收子移種)
蝴蝶花(増草花譜草花儼如蝶狀色黄/上有赤色細㸃濶葉秋時分種)
黄蝶(增楊升菴集蝴蝶或黑或白五采皆具惟黄色一/種至秋乃多蓋感金氣也李白詩八月蝴蝶黄白)
(樂天詩秋花紫蒙/蒙秋蝶黄茸茸)
紅葉(増元禛詩風落秋池紅葉多李啇/隠詩秋應為紅葉雨不厭青苔)
　　占驗
愆候(増管子秋行夏政葉行春政華行冬政耗註盛陽/氣乘之故卉木生葉又少陽氣乘之故卉木更生)
(華又盛陰肅殺故虛耗也淮南子/秋行夏令華行春令榮行冬令耗)
秋之徳雨(増吕氏春秋秋之徳雨雨不信/其穀不堅穀不堅則五種不成)
早寒(増吕氏春秋秋早/寒則冬必煗矣)
杏多實(増師曠占杏多實不蟲者來年秋善五木者五/穀之先欲知五穀但視五木擇其木盛者來年)
(益種/之)
葵占(増師曠占欲知牛馬貴賤秋葵下/小葵生牛馬貴大葵不蟲牛馬賤)
辰星靑白(増史記天官書辰星/之色秋青白而歳熟)
蛙蟇羣鬭(増漢書五行志武帝元鼎五年秋蛙與蝦蟇/羣鬭是歳四將軍衆十萬征南越開九郡)
信石雲氣(増圗經信石山在鬱林州東南二里一名牢/石坡坡上夾石側䜿如鐘唐置牢州以此每)
(歳秋期鄉人共候此石若/有雲氣覆之歳必大稔)
李再華(增酉陽雜俎李/再華秋大霜)
秋雷(原戎事類占秋甲子雷歳凶秋月/暴雷謂之天收百穀虛耗不成)
雲陰占(増田家五行秋天雲/陰若無風則無雨)
　　雜紀
龍見絳郊(増左𫝊昭公二十九/年秋龍見於絳郊)
城䢴溝(増左𫝊哀公九年秋呉城䢴溝通江淮註於䢴/江築城穿溝東北通射陽湖西北至末口入淮)
(通糧道也今/廣陵䢴江是)
報徳星(増史記封禪書元封元年秋有星茀於東井後/十餘日有星茀於三能望氣王朔言候獨見旗)
(星出如𤓰食頃復入焉有司皆曰/陛下建漢家封禪天其報徳星云)
天馬歌(増漢書武帝紀元鼎四年秋/馬生渥洼水中作天馬之歌)
穿昆明池(増漢書武帝紀元狩三年秋𤼵謫吏穿昆明/池註越嶲昆明國有滇池方三百里漢使求)
(身毒國而為昆明所閉今欲伐/之故作昆明池象之以習水戰)
微行(増漢書東方朔𫝊微行常用飲酎已八九月中與/侍中常侍武騎及待詔隴西北地良家子能騎射)
(者期諸殿門故有期門之號自/此始微行以夜漏下十刻乃出)
秋風辭(増漢武故事帝行幸河東祠后土顧視帝京忻/然中流與羣臣燕作秋風辭曰秋風起兮白雲)
(飛草木黄落兮鴈南歸蘭有秀兮菊有芳懐佳人兮不/能忘汎樓船兮濟汾河横中流兮揚素波簫鼓鳴兮𤼵)
(櫂歌懽樂極兮哀情多/少壯幾時兮奈老何)
宜秋聚(増後漢書郡國志/南陽郡有宜秋聚)
抒秋縣(増後漢書郡國志沛國縣抒秋故屬梁國有澶/淵聚水經註獲水又東歴藍田鄉郭又東逕梁)
(國抒秋縣/故城南)
登南樓(原晉書庾亮𫝊亮在武昌諸佐吏殷浩之徒乘/秋夜往共登南樓俄而不覺亮至諸人將起避)
(之亮徐曰諸君少住老子於此處興/復不淺便據胡床與浩等談詠竟坐)
江舫誦詩(原晉書袁宏𫝊宏有逸才文章絶美曽為詠/史詩是其風情所寄少孤貧以運租自業謝)
(尚時鎭牛渚秋夜乘月率爾與左右微服泛江會宏在/舫中諷詠聲既淸㑹辭又藻㧞遂駐聼久之遣問焉答)
(云是袁臨汝郎誦詩即其詠史之作也尚傾/率有勝致即迎升舟與之譚論申旦不寐)
菰蓴鱸膾(原晉書張翰𫝊入洛齊王冏辟為東曹掾因/見秋風起乃思呉中菰菜蓴羮鱸魚膾曰人)
(生貴得適志何能羇宦數千里以要名爵乎遂命駕而/歸張翰思呉江歌秋風起兮佳景時呉江水兮鱸魚肥)
(三千里兮家未歸/恨難得兮仰天悲)
政刑白殿(増晉書張駿𫝊謙光殿西/曰政刑白殿秋三月居之)
倭人年紀(増晉書東夷𫝊倭人不知正歳四節但計秋/收之時以為年紀人多夀百年或八九十)
蒲柳姿(原世說顧恱與簡文同年而髪蚤白簡文曰卿/何以先白對曰蒲柳之姿望秋而落松柏之質)
(經霜/獨茂)
觀濤(増齊書州郡志廣陵為南兗州鎮土甚平曠刺史/毎以秋月多出海陵觀濤與京口對岸江之壯濶)
(處/也)
野稻(增南史梁武帝紀中大/通三年秋呉興生野稻)
蟬珥(原南史朱异𫝊朱异除中書郎時秋日始拜/有飛蟬正集异武冠上時咸謂蟬珥之兆)
長生樹(增鄴中記金華殿後有皇后浴室種雙長生樹/枝條交於棟上團團車蓋形冬日不凋葉大如)
(掌至八九月乃生華子赤大如橡子/不中啖也世人謂之西王母長生樹)
水唐(増水經注疎水中有物如三四歳小兒鱗甲如鯪/鯉射之不可入七八月中好在磧中自曝膝頭似)
(虎掌爪常没水中出膝頭小兒不知欲取弄戲便殺人/或曰人有生得者摘其臯厭可以小使名曰水唐者也)
田禾復滿(增續搜神記廬陵巴丘人周冕者世以田作/為業年常田數十頃家漸富晉太元初秋收)
(已過穫刈都畢明旦至田禾悉復滿湛然/如初即便更穫所獲盈倉於此遂為巨富)
江山神會(增圖經天目山有洞三十六毎秋必有一/日風雨晦暝土俗云是山神與江神會也)
金虀玉膾(増大業拾遺呉郡作鱸魚膾須八九月霜下/之時收鱸魚三尺以下者作乾膾浸漬訖布)
(裹瀝水令盡散置盤内取香柔花葉相閒細切和膾撥/令調匀霜後鱸魚肉白如雪不腥所謂金虀玉膾東南)
(之佳味也皮日休詩共君無/事堪相賀又到金虀玉膾時)
贈赴舉(增國史補熊執易應舉道中秋雨泥潦逆旅有/人同宿而屢嘆息者問之乃堯山樊澤將赴制)
(舉驢劣不能進執易乃輟所乘馬并囊中縑/帛悉與樊澤以遂其往詰朝執易乃東歸)
秋風高(原羯鼓錄明皇又製秋風高毎至秋空迥徹/纖翳不起即奏之必逺風徐來庭葉随下)
永新歌(增樂府雜錄開元中内人有許和子者本吉州/永新縣樂家女也開元末選入宫即以永新名)
(之籍於宜春院善歌能變新聲遇高秋/朗月臺殿清虛喉囀一聲響傳九陌)
宫内種甘(增酉陽雜俎天寳十年上謂宰臣曰近日於/宫内種甘子數株今秋結實一百五十顆與)
(江南蜀道所進不異宰臣賀表曰雨露所均混天區而/齊被草木有性憑地氣而潛通故得資江外之珍果為)
(禁中之/華實)
秋蠅(增酉陽雜俎長安秋多蠅成式蠧書常日讀/百家五卷頗為所擾觸睫隱字敺不能已)
李牟吹笛(原零陵總記李牟秋夜吹笛於𤓰洲舟檝甚/隘初𤼵調羣動皆息及數奏微風颯然而至)
(又俄頃舟人賈客皆/有怨嘆悲泣之聲)
行舊卷(增唐詩紀事唐舉子先投所業於公卿之門謂/之行卷裴說只行五言十九首至來年秋試復)
(行舊卷人有譏之者說曰只此十九首苦吟尚/未有人見知何假别行卷哉識者以為知言)
秘省聨詩(增唐詩紀事孟浩然閑遊秘省秋月新霽諸/英聫詩次當浩然句曰微雲淡河漢疎雨滴)
(梧桐舉座嗟其清絶咸/以之閣筆不復為綴)
睢陽異鳥(增宣室志貞元十四年秋有異鳥其色青狀/𩔖鳩鵲翔於睢陽之郊止叢木中有羣鳥千)
(數列於左右前後朝夕各銜蜚蟲稻梁以獻焉是鳥毎/飛則羣鳥咸噪而導其前或翼其旁或擁其後若𫝊喚)
(警衛之狀止則環而向焉睢陽人適野縱觀以為羽族/之靈者然其狀不𩔖鸞鳳時李翱客於睢陽曰此真鳳)
(鳥也於是作知鳳/一章備書其事)
傍不肯(增夢溪筆談元豐中慶州界生子方蟲方為秋/田之害忽有一蟲生如土中狗蝎其喙有鉗千)
(萬蔽地遇子方蟲則以鉗摶之悉為兩叚旬日子方/皆盡歳以大穰其蟲舊曾有之土人謂之傍不肯)
紫花梨(增耳目記王公逹尚壽春公主聞眞定有紫/花梨就加封檢洎秋實公主必親選而進之)
背畫上時(增歴代名畫記􁚖國公家背書畫入少蠟要/在密潤候陰陽之氣以調適秋為上時暑濕)
(之時不/可用)
秋山圖(增圗畫見聞誌太平興國中秘閣曝畫時陶榖/為翰長因展秋山圗一面令黄居宷品第之居)
(寀曰此實居寀與父筌同畫絹縫中有居寀父子/姓名視之果驗花竹禽鳥泉石地形皆極精妙)
秋香滿院(原鶴林玉露黄龍寺晦堂老子嘗問山谷以/吾無隱乎爾之義山谷詮釋再三晦堂終不)
(然其說時暑退涼生秋香滿院晦堂因問曰聞木犀香/乎山谷曰聞晦堂曰吾無隱乎爾山谷乃服晦堂此等)
(處誠實脫灑亦只是曾㸃見觧却/無顔子工夫此儒佛所以不同)
秋風亭(增曾稽志秋風亭在觀風堂之側辛棄疾會稽/秋風亭觀雨漢宫春詞亭上秋風記去年嫋嫋)
(曾到吾廬山河舉目雖異風景非殊功成者去覺團扇/便與人踈吹不斷斜陽依舊茫茫禹跡都無千古茂林)
(猶在甚風流章句解擬相如只今木落江冷眇眇愁余/故人書報莫因循忘却蓴鱸誰念我新涼燈火一編太)
(史公/書)
宫殿門名(増玉海漢有萬秋門千秋門有長秋殿後漢/有宜秋門魏有延秋門北齊有千秋樓後魏)
(有上/秋門)
秋巴納(增遼史營衛志秋巴納曰伏虎林七月中旬自/納涼處起牙帳入山射鹿及虎林在永州西北)
(五十里嘗有虎據林傷害居民畜牧景宗領數騎獵焉/虎㐲草際戰慄不敢仰視上舍之因號伏虎林毎歳車)
(駕至皇族而下分布濼水側伺夜將半鹿飲䀋水令獵/人吹角效鹿鳴既集而射之謂之䑛鹻鹿又名呼鹿)
秋山服飾(增金史輿服志其從秋山/之服則以熊鹿山林為文)
吳綵雲(增下黄私記八九月中月輪外輕雲時有五色/下黄人毎値此則急呼女子持鍼線小兒持紙)
(筆向月拜之謂之乞巧惟呉媪有一女年十二拜之甚/勤一夕月下飛一五色綵雲如手掌大駐於女前女徑)
(吸食之味甚香美明旦梳頭窺鏡面色艷冶弹琴讀/書不習而能媪甚喜改名為綵雲有詩一卷行於世)
麓臺秋月(増名勝志程符山在濰縣西南二十里左畔/有臺方二丈許四望皆山獨留月色里人謂)
(之麓臺/秋月)
食淪陰(增陵陽子明經秋食淪隂淪/陰者日沒以後赤黄氣也)
肺用事(増雲笈七籖治肺當用呬呬為瀉吸為補夫肺/者兌之氣金之精其色白其象如懸磬其神如)
(白狩肺主魄魄化為玉童長七寸持杖往來於肺藏肺/者秋之用事常以七月八月九月望旭旦西南平坐鳴)
(天鼓七飲玉漿三然後瞑目吸兌宫白氣入口吞之以/補呬之損肺以正白之用以致玉童餞則神安思強延)
(年益/壽)
秋興(增潘岳秋興賦序晉十有四年余春秋三十有二/始見二毛以太尉掾寓直於散騎之省僕野人也)
(攝官承乏猥厠朝列夙興晏寢匪遑底寧譬猶池魚籠/鳥而有江湖山藪之思於是染翰操紙慨然而賦於時)
(秋也故以秋興命篇髙適詩/晚晴催翰墨秋興引風騒)
秋葉(增梁書王僧孺𫝊寒蟲夕呌合輕重而同悲秋葉/晚傷雜黄紫而俱墜王昌齡長信秋詞金井梧桐)
(秋葉黄珠簾/不捲夜來霜)
秋草(増孫椘詩晨風飄岐路零雨沾秋草/戎昱詩閉户寂無事滿院生秋草)
秋堂(增鮑昭詩寒機思孀婦秋堂泣征客韓愈短/燈檠歌黄簾綠幕朱户閉風露氣入秋堂涼)
秋原(増沈約詩雲輕/寒樹日麗秋原)
秋巒(増齊竟陵王詩高雲歛色遙/露已團式詔司警言戻秋巒)
秋閨(增劉緩詩樓上起秋風絶望秋/閨中燭溜花行滿香燃奩欲空)
秋江(増呉均詩露下寒/葭中風起秋江上)
秋浦(増劉顯詩落日懸/秋浦歸鳥飛相次)
秋暉(增庾肩吾詩秋暉逐/行漏朔氣繞相風)
秋籜(增庾信詩漂流從/木梗風卷隨秋籜)
秋光(增唐太宗詩秋光凝翠嶺涼吹肅離/宫馬戴詩露氣竹䆫静秋光雲月深)
秋箭(增唐太宗詩夏律昨/留灰秋箭今移晷)
秋緯(増許敬宗詩無機絡/秋緯如管奏寒蟬)
秋樹(増王維詩月度天河光轉濕鵲驚秋樹葉/頻飛韓愈詩露泫秋樹高蟲弔寒夜永)
秋沙(增杜甫詩逺岸秋/沙白連山晚照紅)
秋砧(增杜甫詩野樹歌還倚秋砧醒却聞/許渾詩蘆花迷夕棹梧葉散秋砧)
秋花(增杜甫詩相擕行豆田秋花靄霏霏/耿湋詩帯星凝曉露拂霧湧秋花)
秋容(增李白詩浮霽滅/陽景萬物生秋容)
秋衣(增李白詩醉客滿船歌/白苧不知霜露濕秋衣)
秋池(增權徳輿詩時菊洗/露華秋池涵霽空)
秋波(增白居易詩秋波紅/蓼水夕照青蕪岸)
秋庭(增白居易詩秋庭不掃擕藤杖閑踏梧桐/黄葉行周賀詩落木孤猿在秋庭積葉深)
秋練(增白居易詩月出砧/杵動家家擣秋練)
秋簟(增元積詩酒醒秋/簟冷風急夏衣輕)
秋茶(增張籍詩秋茶莫/夜飲新自作松漿)
秋䆫(增嚴維詩漁浦浪花揺/素壁西陵樹色入秋䆫)
秋標(增杜牧詩疏雨洗/空曠秋標驚意新)
秋灘(增陸龜蒙詩聲利從來解/破除秋灘唯憶下桐廬)
秋㸃(増李郢詩江風徹曙不/成睡二十五聲秋㸃長)
秋塢(增韋莊詩晚樹連/秋塢斜陽映暮岑)
御製玉泉山晚景用唐太宗秋日韻晴霞收遠岫宿鳥赴
　高林石激泉鳴玉波廻月湧金熏爐籠竹翠行漏出松
　陰坐愛秋光好翛然靜此心
御製秋日晚景有懐詩寒鴉秋景集南林遥倚屛山綺樹
　陰丹闕遠砧鳴午夜玉壺清漏起遐心衷情静裏無人
　識外象閒中有物尋憶想千般聞落葉且須持筆漫㣲
　吟
御製用皇三子秋日郊行應制詩韻風高鳳閣秋萬物變
　清幽露冷凝仙掌雲寒聚嶺頭荷疎起一鴈蒲盡現羣
　鷗郊外西成好應知禾黍收
御製秋日再過阜平詩春經阜平縣夾道多榛把雉堞久
　傾頺郛郭僅遺址耆老遮馬前其言質且俚土磽願力
　田三時事耘耔所苦井稅輸道遠越山水聞之切痌瘝
　寧爾在幹止有司近拊循瘡痍庶能起十室忠信存何
　况境百里郊圻戒申畫風土亦洵美問俗此重來居民
　咸色喜易彼蒿與萊荒塗漸成市經野得良圖可以喻
　治理
御製出畿東觀秋成詩陰霖連六月宵旰念民生微風收
　潦水過雨見秋成古北龍旗近漁陽鳳輦行戌樓烽火
　息險豈藉長城
　梁元帝臨秋賦(増火歇兮秋氣生風起兮秋潦清覽時/興而自得聊飛轡而娯情遵三條之廣)
　(路背九仞之高城爾乃登長坂息余驥攬筆舒情沉吟/屬思草色雜而香同樹影齊而花異遥峯迢遞縈沙斷)
　(絶雲出山而相似/水含天而難别)
　晉子夜秋歌(增白露朝夕生秋風淒長夜/憶郎須寒服乘月擣白素)
　謝惠連秋懐詩(増皎皎天月明奕奕河宿爛蕭瑟含風/蟬嘹唳度雲鴈寒商動清閨孤燈曖幽)
　(幔耿介繁慮積/展轉長宵半)
　王融秋夜長(增秋夜長夜長樂未央舞/䄂拂花燭歌聲繞鳳梁)
　王維山居秋暝詩(增空山新雨後天氣晚來秋明月松/閒照清泉石上流竹喧歸浣女蓮動)
　(下漁舟隨意春芳/歇王孫自可留)
　杜甫秋野詩(增秋野日疏蕪寒江動碧虛繋舟蠻井絡/卜宅楚村墟棗熟從人打葵荒欲自鋤盤)
　(餐老夫食分/減及溪魚)
　朱子秋懐詩(增井梧已飄黄澗樹猶含碧煙水但逶迤/空齋坐蕭瑟端居生遠興散漫委書帙愛)
　(此北䆫閑時來岸輕幘微鐘忽迢遞禽/語破幽寂賞罷一悁然淡泊忘所適)
　
　
　
　
　
　
　
　
　
　
　
　
　
　
御定月令輯要卷十三
　欽定四庫全書
御定月令輯要卷十四
　　七月令
　　　天道
　月卦否(增易否之匪人不利君子貞大徃/小來本義否閉塞也七月之卦也)
　流火(原詩七月流火箋大火者寒暑之候也火星中而/寒暑退故將言寒先著火所在増潘尼詩商風初)
　(授辰火㣲流朱明送夏少昊迎秋張恊雜詩大火流坤/維白日馳西陸敬括七月流火詩前逄一葉下言念忽)
　(悲秋變莭金初至分寒火正流氣含涼夜早光拂夏雲/收助月㣲明散㳂河麗景浮禮標時令爽詩興國風幽)
　(自此觀邪正/深知王業休)
　日在翼(原禮孟秋之月日在翼集/説翼宿在已鶉尾之次)
　中星(原禮昏建星中旦畢中集説建星説/見仲春淮南子註畢西方白虎之宿)
　律中夷則(原禮律中夷則集説夷則申律長五寸七百/二十九分寸之四百五十一増史記律書七)
　(月也律中夷則夷則言隂氣之賊萬物也淮南子夷則/之數五十一主七月上生夾鍾原白虎通七月謂之夷)
　(則何夷傷則法地言/萬物始傷被刑法也)
　涼風至(原禮涼風至増爾雅北風謂之涼風淮南子景/風至四十五日涼風至註坤卦之風也為損又)
　(涼風至則報地徳祀四郊/白虎通涼風至禾黍乾)
白露降(原禮白露降楚辭白露紛以塗塗兮秋風/瀏以蕭蕭古詩白露沾野草時節忽復易)
盛徳在金(原禮先立秋三日太史謁之天子/曰某日立秋盛徳在金天子乃齊)
天地肅(原禮天地始肅不可以贏註肅嚴急之言也贏/猶解也集說陽道常饒陰道常乏故贊化者不)
(可使陰氣/之贏也)
相月(原爾雅七/月為相)
大音(增史記天官書涒灘歳歳陰在申星居未以七月/與東井輿鬼晨出曰大音昭昭白其失次有應見)
(牽/牛)
漢案户(原夏小正漢案户𫝊案户/也者直户也言正南北也)
織女東鄉(原夏小正初昏織女正東郷増星經織女三/星在天市東常以七月一日六七日見東方)
(色赤精明/女功善)
霖雨灌荼(原夏小正時有霖雨灌荼𫝊灌聚也荼雚葦/之莠為將楮之也雚未秀為菼葦未秀為蘆)
斗柄在下(原夏小正斗柄/縣在下則旦)
招揺指申(原淮南子孟秋之月招揺指申増晉書樂志/七月之辰謂為申申者身也言時萬物身體)
(皆成/就也)
溓水(増内經陰陽交期在溓水註溓水者/七月建申水生扵申也溓水静也)
作銅儀(增後漢書順帝紀陽嘉元年秋七月史官始/作候風地動銅儀註時張衡為太史令作之)
　首秋(原梁元帝纂要七月孟秋首秋上秋肇秋蘭秋増/王僧孺詩首秋雲物善晝暑旦猶清蕭慤詩仙逰)
　(本多趣復此上秋初謝惠連/詩悽悽乘蘭秋言餞千里舟)
　蘭月(原提要七/月為蘭月)
　天功大成(増周易集觧乾飛龍在天乃位乎天徳何妥/曰此當七月萬物盛長天功大成故云天徳)
　(也/)
　隂升(増周易集觧坤六三含章可貞干寳曰隂氣在三/七月之時自否來也陽降在四三公位也隂升在)
　(三三公/事也)
　包藏萬物(増周易集觧坤以藏之九家易曰/建申之月坤在乾下包藏萬物也)
　太乙(増夢溪筆談七月百穀成/實自能任持故曰太乙)
御製早秋新霽詩卷幔過新雨披襟納好風餘霞眀逺岫
　倒景射晴虹稼穡豐年足乾坤爽氣同髙天雲斷處歴
　歴見初鴻
御製塞外新秋詩松塞雲峰轉邊陲秋氣長楓林消溽暑
　柏葉送清香禾黍宜關外情懐喜夜凉年豐還重穀處
　處有餘糧
御製塞北早秋詩萬馬邊聲合雙旌障口開霜威随出塞
　秋色壮登臺雁度連營去鷹呼絶巘迴蒼茫雲海月永
　夜照龍堆
御製初秋詩大火初收暑氣殘金風吹動芰荷寒鳴蟬送
　夏聲聲急雨霽遥天萬里看
　庾信和初秋詩(増落星初伏火秋霜正動鐘北閣連横/漢南宫應鑿龍祥鸞棲竹實靈蔡上芙)
　(蓉自有南風曲/還來吹九重)
　蕭慤和初秋西園應敎詩(増池亭三伏後林館九秋前/清泠閒泉石散漫雜風烟蕖)
　(開千葉影榴艶百枝然約/嶺停飛斾凌波動畫船)
　唐太宗皇帝儀鸞殿早秋詩(増寒驚薊門葉秋𤼵小山/枝松隂背日轉竹影避風)
　(移提壺菊花岸髙興芙蓉池/欲知涼氣早巢空燕不窺)
　楊師道初秋夜坐應詔詩(増玉琯涼初應金壺夜漸闌/滄池流稍潔仙掌露方溥鴈)
　(聲風處斷樹影月中寒爽/氣長空浄髙吟覺思寛)
　劉禕之九成宫秋初應制詩(増帝圃疏金闕仙臺駐玉/鑾野分鳴鸑岫路接寳雞)
　(壇林樹千霜積山宫四序寒蟬急知秋早鶯踈覺夏闌/怡神紫氣外凝睇白雲端舜海詞波𤼵空驚游聖難)
　李白太原早秋詩(増歲落衆芳歇時當大火流霜威出/塞早雲色渡河秋夢繞邊城月心飛)
　(故國樓思歸若汾/水無日不悠悠)
白居易酬牛相公宫城早秋兼呈夢得詩(増七月中氣/後金與火交)
(争一聞白雪唱暑退清風生碧樹未揺落寒蟬始悲鳴/夜涼枕簟滑秋燥衣巾輕疏受老慵出劉楨疾未平何)
(人伴公醉新/月上宫城)
晏殊初秋宿直詩(増上帝冊書羣玉府仙人宫闕巨鰲/山涼蟬度影秋陰薄促漏聲來夜唱)
(閑/)
楊萬里初秋暮雨詩(增禾穟輕黄尚淺青村舂已報隔/林聲忽驚暮色翻成曉仰見雙虹)
(雨外/明)
　　節序
秋始(増管子以夏日至始數四十/六日夏盡而秋始而黍熟)
立秋(原淮南子大暑加十五日斗指背陽之維則夏分/盡故曰有四十六日而立秋凉風至音比夾鍾孝)
(經緯大暑後十五日斗指坤為立/秋秋者揫也物扵此而揫歛也)
處暑(原淮南子立秋加十五日斗指申則處暑音比姑/洗孝經緯立秋後十五日斗指申為處暑言凟暑)
(將退伏而/潛處也)
鷹隼撃(増漢書五行志立秋而鷹隼撃又孫寳𫝊寳為/京兆尹故吏侯文以剛直不苟合常稱疾不肯)
(仕寳以恩禮請文欲為布衣友日設酒食妻子相對文/求受署為掾進見如賔禮數月以立秋日署文東部督)
(郵入見敕曰今日鷹隼始撃當順天氣取奸惡以成嚴/霜之誅掾部渠有其人乎文卬曰無其人不敢空受職)
(寳曰誰也文曰霸陵杜穉李寳曰其次文曰豺狼横道/不宜復問狐狸春秋元命苞瑶光星散為鷹立秋之日)
(鷹鸇/撃)
嘗粢(増漢書韋元成𫝊廟歳/二十五祠註立秋嘗粢)
坤王(增京房易占立秋坤土王凉風用事周易集解/致役乎坤崔憬曰立秋則坤王而萬物致養也)
隂雲出(増易通卦驗立秋/濁隂雲出如赤繒)
赤雲出(増易通卦驗/處暑赤雲出)
虎嘯(増易通卦驗/立秋虎始嘯)
蜻蛚上堂(増易通卦驗立秋/白露下蜻蛚上堂)
促織鳴(原詩紀厯樞立秋促織鳴女工急促之候/也増謝朓詩秋夜促織鳴南鄰擣衣裳)
樂用磬(増樂緯坤主立秋樂用磬五經要義磬立秋/之樂也白虎通磬者夷則之氣象萬物之成)
閶闔風至(増符瑞圗立秋/西方閶闔風至)
歳半(増内經歳半之前天氣主之歳半之/後地氣主之註歳半謂立秋之日也)
迎秋西郊(増後漢書祭祀志立秋之日迎秋扵西郊祭/白帝蓐收車旗服飾皆白歌西皓八佾舞育)
(命之舞隋書禮儀志秋迎白招拒者招/集拒大也言秋時集成萬物其功大也)
貙劉(原後漢書禮儀志立秋之日自郊禮畢始揚威武/斬牲扵郊東門以薦陵廟其儀乘輿御戎路白馬)
(朱鬛躬執弩射牲牲以鹿麛太宰令謁者各一人載獲/車馳駟送陵廟斬牲之禮名曰貙劉増又百官志每立)
(秋貙劉之日暫置水衡都尉事訖乃罷之漢儀注立秋/貙膢膢音劉劉殺也祭名也貙虎屬常以立秋日祭獸)
(王者亦以此日出獵還以祭宗廟故有貙膢之祭也鹽/鐵論月令凉風至殺氣動蜻蛚鳴衣䘮成夭子行微刑)
(始貙膢以/順天令)
乘之(増後漢書禮儀志立秋之日武官肄兵習戰陣/之儀兵官皆肄孫呉兵法六十四陣名曰乘之)
都試(増後漢書李通𫝊材官都試騎士日註漢法以立/秋日都試騎士謂課殿最也漢官儀髙祖選能引)
(關蹶張才力武猛者為輕車騎士材官樓船常以立秋/後講肄課試各有員數平地用車騎山阻用材官水泉)
(用樓/船)
順時決獄(増後漢書魯㳟𫝊永初元年上疏月令孟夏/斷薄刑仲夏挺重囚今孟夏之制可従此令)
(其決獄案考皆以立/秋為斷以順時節)
迎秋樂(増皇覧自夏至數至四十六日則天子迎秋扵/西堂距邦九里堂髙九尺堂階九等白稅九乘)
(旗旄尚白田車載兵號曰助天收唱/之以商舞之以干戚此迎秋之樂也)
戴楸葉(增四民月令京師立秋滿街賣楸葉婦女兒童/皆剪成花様戴之形製不一乾淳嵗時記立秋)
(日都人/戴楸葉)
鶉尾之次(増月令章句自張十二度至軫六度謂/鶉尾之次立秋處暑居之楚之分野)
真人會仙官(増登真隠訣立秋日日中五岳諸真人詣/黄老君扵黄房□庭山會仙官扵日中定)
(天下神圗/□圗□樂)
治兵(增魏書建安二十一年有司奏以/立秋擇吉日大朝車騎號曰治兵)
離合風(増要覽列子御風常以立秋遊乎風穴是/風至草木皆生去則揺落謂之離合風)
治大小麥(増齊民要術大小麥立秋前治訖/蒿艾簟盛之良註立秋後則蟲生)
備始凉(増齊氏要術處暑中向秋節浣故製新/作檢薄以備始凉糶大小麥豆收縑練)
祀靈星(増隋書禮儀志開皇初扵國城東南七里延興/門外為靈星壇立秋後辰祠以一少牢通典立)
(秋後辰日祀靈星祝曰九穀方成三時不害馮兹多/祜介其農穡開元祀扵國城東南天寳四載升中祠)
秋水赤豆(増乾淳歳時記立秋日都人飲秋水赤小豆/本草綱目七月立秋日面西以井華水吞赤)
(小豆七枚一/秋不犯痢疾)
玉女𢷬帛石(増紀異嵩山之上有玉女擣帛石瑩徹光/潔人莫能測岳下人云立秋前一日中夜)
(常聞杵/聲響)
祭嶽鎮海瀆(増金史禮志立秋祭西嶽華山扵華州西/鎮呉山扵隴州望祭西海西瀆扵河中府)
樗根餛飩(増山家清供劉禹錫著樗根餛飩法立秋前/後謂世多痢及腰痛取樗根一两握搗篩和)
(麪捻餛飩清水煮空/腹十枚並無禁忌)
楸葉膏(原居家宜忌立秋日太陽未升採楸葉熬膏/搽治瘍立愈名楸葉膏熬法以葉多方稠)
飲井水(原常氏日錄立秋日人未起汲井水長㓜飲之/却病増海寕縣志七月立秋日人立飲少水謂)
(可免生疿/且止痢)
　擱稻(増陶朱公書稻田立秋後不/添水曬十餘日謂之擱稻)
　桐葉脱(増陶朱公書梧桐立秋之刻必脱一葉羣/芳譜梧桐如某時立秋至期一葉先墜)
御製立秋前一日晚同左右閒坐進鮮果偶作初到金風
　天氣晚㣲涼雨後畫簾埀九重迥出白雲逺三殿髙臨
　北斗移珍果滿盤新獻節碧梧一葉報秋時漏深不寐
　題詩句月色煇煌照鳯墀
　司空曙立秋日詩(増律變新秋至蕭條自此初花酣蓮/報謝葉在栁呈䟽淡月多雲映清風)
　(似雨餘捲簾凉暗度却扇暑先除草静多翻/燕波澄乍露魚今朝散騎省作賦興何如)
　白居易立秋日登樂逰園詩(増獨行獨語曲江頭囘馬/遲遲上樂逰蕭颯凉風與)
　(衰鬢誰敎計/會一時秋)
　劉言史立秋詩(増兹辰戒流火商颷早已驚/雲天収夏色木葉動秋聲)
　朱子立秋日逰三峽詩(増抗塵㡬何時猿鶴共悲怨豈/知朱墨暇乃適山水願兹晨秋)
　(令初休沐謹邦憲佳賔忽四來英僚亦三勸駕言北郭/門謝此旟隼建散目山崔嵬縱轡路修曼凭欄快倒峽)
　(躋壑困脱輓追攀林樾深歡喜脚力健登髙眺/逺浦衆景争自獻何必仍丹丘徑欲凌九萬)
　楊萬里立秋後一日雨天欲暮小立問月亭詩(増雨後/林中别)
　(様涼意行幽徑不知長風蝉幸/自無星事強為閑人報夕陽)
周伯琦立秋日書事三首(增大駕留西内兹辰祀典揚/龍衣遵質樸馬酒薦馨香望)
(祭園林邈追崇廟袥光艱難思創業萬業祚無疆自註/國朝歳以七月七日或九日天子與后素服望祭北方)
(陵園奠馬酒執事者皆世臣子弟是日擇日南行又鐵/刹標山影金鋪耀日華龍㢠廻秋歇雨燕落晝翻沙苑御)
(調驍騎宫官葺􁏢車長楊誰共賦滿耳沸寒笳自註上/京西山上樹鐵旛竿髙數十丈以其下海中有龍用梵)
(家說作此鎮之又凉亭千里内相望列東西秋獮聲容/備時廵典禮稽鴇鳬隨矢落豭鹿應弦迷乾豆歸時薦)
(康莊頌耄倪自註上京之東五十里有東凉亭西百五/十里有西凉亭其地皆饒水草有禽魚山獸置離宫廵)
(守至此歳/必獵較焉)
　　日次
初一日
書屏風(増舊唐書憲宗紀元和四年七月乙巳朔御製/前代君臣事迹十四萹書扵六扇屏風是月出)
(書屏以示宰臣/李藩等表謝之)
弛珠池禁(増唐書懿宗紀咸通四年七/月辛夘朔弛亷州珠池禁)
奏四庫書(増唐會要開成元年七月戊辰朔分察使奏/秘書省四庫見在新舊書籍共五萬六千四)
(百七十/六卷)
先天節(原宋史禮志大中祥符元年以/七月一日聖祖降日為先天節)
觀文監吉圗(増玉海慶厯元年七月戊申朔上命圗畫/前代帝王美惡之事可為監戒者號觀文)
(監古圗上自為記召/輔臣至迎陽門觀之)
金太祖生(増金史太祖紀遼道宗時有五色雲氣屢出/東方司天孔致和曰其下當生異人建非常)
(之事天以象告也咸雍四/年戊申七月一日太祖生)
授智慧法文(增雲笈七籖元始天尊以開皇元年七月/一日扵西那玉國鬱察山浮羅之嶽長桑)
(林中授太上大道君/智慧上品大誡法文)
白居易七月一日作(増七月一日天秋生履道里閑居/見清景髙興從此始林間暑雨歇)
(池上凉風起橋竹碧鮮鮮岸莎青靡靡蒼然古盤石清/淺平流水何言中門前便是深山裏雙僮侍坐卧一杖)
(扶行止飢聞麻粥香渴覺雲湯美平生所好/物今日多在此此外更何思市朝心已矣)
李賀七月一日曉入太行山詩(增一夕遶山秋香露溘/蒙菉新橋倚雲阪候蟲)
(嘶露樸洛南今已逺越衾誰為/熟石氣何淒淒老莎如短鏃)
陸游七月一日詩(増兀傲胡牀酒半醒釣筒收盡數舟/横風生細葛無三伏月上疎林正四)
(更北斗離離低欲盡明河脈􁀧去無聲/升仙豈復塵中戀便擬騎鯨返玉京)
初二日
議立明堂(増唐會要永徽二年七月二日詔禮官學士/議立明堂柳宣依鄭康成議五室孔志約據)
(大戴禮及盧植蔡邕議九室趙慈皓薛文思等各造明/堂圗様上以九室之議理有可依令所司詳定明堂形)
(制大小階基髙下及/辟雍門闕等制度)
初三日
有霧歳熟(原望氣經七月/三日有霧歳熟)
岑參七月三日宿關西客舍寄東山嚴許二山人詩(増/雲)
(送關西雨風𫝊渭北秋孤燈燃客夢寒杵擣卿愁灘/上思嚴子山中憶許由蒼生今有望飛詔下林丘)
杜甫七月三日亭午已後較熱退晚加小凉穏睡有詩
(増今兹商用事餘熱亦已末衰年旅炎方生意從此活/亭午减汗流北鄰耐人聒晚風爽烏匼筋力蘇摧折)
初四日
觀山川形勢(増玉海至道三年七月四日真宗語宰臣/曰朕欲觀邊防郡縣山川形勢可擇使以)
(徃乃選左蔵副使楊允㳟崇儀副使竇神/寳閤門祗侯李允則乘𫝊視山川形勢)
置鑄錢監(增玉海熈寕三年七月四日詔京西淮淛江/西荆湖六路各置鑄錢監一江荆以十五萬)
(餘以萬/緡為額)
進都水名山記(增玉海熈寕八年七月四日右諫議大/夫沈立進都水記二百卷名山記一百)
(卷/)
初五日
旗旛改色(增唐會要天寳九載七月五日諸衛/隊仗緋色旗旛改為赤黄以符土運)
造大路大旗(増玉海政和六年七月五日造大路如玉/路之制唯不飾以玉樊纓一就以尚質又)
(製大旗十有二旒龍章而設/日月建於大路之上以象天)
蘇軾七月五日詩(増何處覓新秋蕭然北臺上秋来未/云幾風日已清亮雲間聳孤翆林表)
(浮逺漲新棗漸堪剥晚𤓰猶可餉西風送落/日萬竅含悽愴念當急行樂白髪不汝放)
初六日
烹雙鯉(増前定錄陸賔虞舉進士在京師有僧曰惟瑛/知術數寳厯二年春賔虞欲罷舉歸呉惟瑛留)
(止一宿謂曰來歲成名不必歸但取京兆薦送至七月/六日若食水族則殊等與及第必矣賔虞後適從孫聞)
(禮之舍既入聞禮喜迎曰向有人惠雙鯉魚方欲候翁/而烹之賔虞素嗜魚便令作羮則七月六日也遽命駕)
(詣惟瑛且紿之曰將逰蒲關瑛笑曰水族已食矣逰蒲/關何為賔虞深信之因取薦京兆府果得殊等明年登)
(第/)
誕辰參賀(増容齋随筆唐穆宗即位之初年詔曰七月/六日是朕載誕之辰其日百僚命婦宜於光)
(順門進名參賀朕於/門内與百僚相見)
七夕用六日(増容齋三筆太平興國三年詔七夕嘉辰/著於令甲今之習俗多用六日非舊制也)
(宜復用七日且名為七夕而用六不知始/自何時然唐世無此説必出於五代耳)
天清節(増遼史景宗紀有司請以帝生/日七月六日為天清莭從之)
夢神女(増奚嚢橘柚袁伯文七月六日過髙唐遇雨宿/於山家夜夣女子甚都自稱神女伯文欲留之)
(神女曰明日當為織女造橋違命之辱伯文驚覺天已/辨色啟䆫視之有羣鵲東飛有一稍小者從䆫中飛去)
(是以名鵲/為神女也)
杜甫早秋苦熱堆案相仍詩(增七月六日苦炎蒸對食/暫餐還不能每愁夜中自)
(足蝎况乃秋後轉多蠅束帯𤼵狂欲大呌簿書何/急來相仍南望青松架短壑安得赤脚踏層氷)
楊維楨秋日招飲湖上詩(増七月六日流火驕故人重/有濠梁招洗車快借雙星雨)
(打鼓如迊八月潮下馬題詩岳王寺解貂沽酒/叚家橋西湖顔面晚更好水晶宫中吹玉簫)
初七日
漢武帝生(原漢武故事景帝嘗夢髙祖謂己曰王美人/生子可名為彘以乙酉年七月七日旦生武)
(帝扵猗/蘭殿)
西王母至(原漢武故事七月七日上扵承華殿齋忽見/一青鳥從西方來上問方朔何鳥對曰西王)
(母将降宜灑掃以待之夜漏七刻果降増博物志漢武/帝好仙道時西王母遣使乘白鹿告帝當來乃供帳九)
(華殿以待之七月七日夜漏七刻王母乘紫雲車而至/扵殿西南面東向頭上戴七種青氣欎欝如雲有三青)
(鳥如烏大使侍母旁時設九微燈帝東面西向王母索/七桃大如弹丸以五枚與帝母食二枚帝食桃輙以核)
(著膝前母曰取此核何為帝曰欲種之母笑曰此桃三/千年一生實時東方朔竊從殿南廂朱鳥牖中窺母母)
(顧之謂帝曰此窺牖小兒常三來盗吾此桃由此世人/謂方朔神仙也曹唐漢武帝扵宫中宴西王母詩鼇岫)
(雲低太乙壇武皇齋潔不勝懽長生碧字期親署延夀/丹泉許細看劍佩有聲宫樹静星河無影禁花寒秋風)
(褭褭月朗朗玉/女清歌一夜闌)
上元夫人(増漢武内𫝊七月七日王母至遣侍女郭宻/香與上元夫人相問云王九光之母敬謝天)
(事勞我致以愆面劉徹好道適來視之若能屈駕當停/相須須臾夫人至從官文武千餘人夫人上殿向王母)
(拜王母坐而止之呼同坐北向帝拜問寒温還坐王母/巾笈中有一卷書盛以紫錦之嚢出以示曰此五嶽真)
(形圗也今以相與上元夫人語帝曰今雖得真形而無/五帝六甲左右靈飛之符十二事何以召山靈朝地神)
(攝總萬精駈䇿百鬼束虎豹役蛟龍乎即命侍女紀離/容到扶廣山敕青真小童出六甲左右靈飛致神之方)
(以授須臾侍女還捧五色玉笈鳳文之藴以出其丈/夫人手指所施用節度示帝焉凡十二事帝拜受)
採守宫(増淮南萬畢術七月七日採守宫隂乾之合以/井華水和塗女身有文章即以丹塗之不去者)
(不滛去/者有奸)
緱山乘鶴(原列仙𫝊王子喬好吹笙作鳳凰鳴逰伊洛/之間道士浮丘公接以上嵩山三十餘年後)
(求之扵山見桓良曰告我家七月七日待我扵緱氏山/頭果乘白鶴駐山嶺望之不到舉手謝時人數日而去)
(宋之問王子喬詩王子喬愛神仙七月七日上賔天白/虎揺瑟鳳吹笙乘騎雲氣吸日精吸日精長不歸遺廟)
(今在而人非空望山/頭草草露濕人衣)
安公騎龍(原列仙𫝊陶安公者六安鑄冶師也一朝火/散冶上紫色衝天安公伏冶下求哀須臾朱)
(雀止冶上曰安公安公冶與天通七月七日/迎汝以赤龍至日龍來安公騎之東南而去)
鵲橋(増風俗通織女七夕當渡河使鵲為橋爾雅翼渉/秋七日鵲首無故皆髠相𫝊是日河鼓與織女會)
(扵漢東役烏鵲為梁以渡故毛皆脫去江山縣/志七月剪午日繋臂綵䋲投之屋謂助駕鵲橋)
作麴(原四民月令七/月七日作麴)
卷耳麴(増四民月令卷耳伏後二十日為麴至七月七/日乾之覆以胡葈爾雅翼卷耳雒下謂之胡枲)
(可煑為茹又以其/葉覆麴作黄衣)
合丸(原四民月令七月七/日合藍丸及蜀漆丸)
暴書(原四民月令七月七日暴經書及衣裳不蠧世說/郝隆七月七日出日中仰卧人問其故答曰我曬)
(書太平御覧晉髙祖不欲屈節曹氏辭以風痺魏武遣/親信令史微服扵髙祖門外樹䕃下息時七月七日髙)
(祖方曝書令史竊知/還告乃重遣辟之)
良日(原風土記魏時人或問董勛云七月七日為良日/飲食不同扵古何也勛云七月黍熟七日為陽數)
(故以糜為珍今北人唯/設湯餅無復有糜矣)
曹公器物(增陸機與弟書在平原嘗按行曹公器物書/刀五枚琉璃筆一枝景初二年七月七日)
相連愛(原西京雜記戚夫人侍兒賈佩蘭後出為扶風/人叚儒妻說在宫内時七月七日臨百子池作)
(于闐樂樂畢以五色/縷相覊謂為相連愛)
穿鍼(原西京雜記漢綵女常以七月七日穿七孔鍼扵/開襟樓荆楚歳時記七月七日是夕人家婦女結)
(綵縷穿七孔鍼或以金銀鍮石為鍼輿地志齊武帝起/層城觀七月七日宫人多登之穿鍼世謂之穿鍼樓開)
(天遺事七夕宫中以錦結成樓殿髙百尺上可以勝數/十人陳以𤓰果酒炙設坐具以祀牛女二星妃嬪各以)
(九孔鍼五色線向月穿之過者為得巧之候増梁簡文/帝七夕穿鍼詩憐從帳裏出想見夜䆫開鍼欹疑月暗)
(縷散怪風來劉孝威七夕穿鍼詩縷亂恐風來衫輕羞/指見故穿雙眼鍼持縫合歡扇劉遵七夕穿鍼詩歩月)
(如有意情來不自禁向/花抽一縷舉䄂舞雙鍼)
乞巧(増荆楚歲時記七月七日是夕人家婦女陳𤓰果/於庭中以乞巧有喜子網於𤓰上則以為符應開)
(天遺事華清宫毎七夕陳花果酒食祠牛女以乞巧又/聚極小蜘蛛置盒中至曉開視以蛛絲䟽密為得巧多)
(少東京夣華錄七月初六日七日晚貴家多結綵樓於/庭謂之乞巧樓鋪陳磨喝樂花𤓰酒炙筆硯鍼線或兒)
(童裁詩女郎呈巧焚香列拜謂之乞巧帝京景物畧七/月七日之午丢巧鍼婦女曝盎水日中頃之水膜生面)
(繡鍼投之則浮看水底鍼影有成雲物花頭鳥獸影者/有成鞋及剪刀水茄影者謂乞得巧其影粗如槌細如)
(絲直如軸蠟此拙徴矣栁宗元乞巧文栁子夜歸自外/庭有設祠者􁉸餌馨香蔬果交羅揷竹垂綏剖𤓰犬牙)
(且拜且祈怪而問焉女𨽻進曰今兹秋孟七夕天女之/孫将嬪於河鼓邀而祠者幸而與之巧驅去蹇拙手目)
(開利組絍縫製將無滯於心焉為是禱也栁子曰茍然/歟吾亦有所大拙倘可因是以求去之乃纓弁束袵促)
(武縮氣旁趨曲折傴僂将事再拜稽首稱臣而進權徳/輿七夕見與諸孫題乞巧文詩外孫争乞巧内子共題)
(文隐映花匳對參差綺席分鵲橋臨片月/河鼓掩輕雲羡此嬰兒軰歡呼徹曙聞)
牽牛織女(原荆楚歲時記七月七日為牽牛織女聚㑹/之夜註按戴徳夏小正云是月織女東向蓋)
(言星也春秋斗運樞云牛女神名畧石氏星經云牽牛/名天關佐助期云織女神名收隂史記天官書云是天)
(帝外孫傅休奕擬天問云七月七日牽牛織女㑹天河/此則其事也河鼓黄姑牽牛也皆語之轉周䖏風土記)
(七月七日其夜灑掃於庭露施几筵設酒脯時果散香/粉於筵上以祀河鼓織女言此二星神當㑹守夜者咸)
(懐私願或云見天漢中有奕奕正白氣光耀五色以此/為徴應見者便拜而願乞富乞夀無子乞子唯得乞一)
(不得兼求三年乃得言之頗有受其祚者續齊諧記桂/陽城武丁有仙道常在人間忽謂其弟曰七月七日織)
(女當渡河諸仙悉還宫吾向已被召不得停與爾别矣/弟問曰織女何亊渡河去當何還答曰織女暫詣牽牛)
(吾復三年當還明日失武丁至今云織女嫁牽牛増古/詩迢迢牽牛星皎皎河漢女纎纎擢素手札札㺯機杼)
(終日不成章泣涕零如雨河漢清且淺相去復㡬許盈/盈一水間脉脉不得語謝恵連七夕咏牛女詩落日隠)
(簷楹升月照簾櫳團團滿葉露淅淅振條風蹀足循廣/除瞬目矖曾穹雲漢有靈匹彌年闕相從遐川阻昵愛)
(修渚曠清容投杼不成藻聳轡騖前蹤昔離秋已兩今/聚夕無雙傾河易㢠廻斡欵情難乆悰沃若靈駕旋寂寥)
(雲幄空留情顧華寢遥心逐奔龍沈約織女贈牽牛詩/紅粧與明鏡二物本相親用持施㸃畫不照離居人往)
(秋雖一照一照復還塵塵生不復拂蓬首對河津冬夜/寒如是寕遽道陽春初商忽云至暫得奉衣巾施衿已)
(成故毎聚輙如新王筠牽牛答織女詩新知與生别由/來儻相値豈知寸心中一宵懐兩事歡娯未繾綣倐忽)
(成離異終日遥相望祗益生愁思猶想今春悲尚有故/年淚忽遇長河轉獨喜凉飈至奔精翊鳳軫纎阿警龍)
(轡杜甫牽牛織女詩牽牛出河西織女處其東萬古永/相望七夕誰見同神光意難候此事終蒙朧颯然精靈)
(合何必秋遂通亭亭新妝立龍駕具曾空世人亦為爾/祈請走兒童稱家随豐儉白屋逹公宮膳夫翊堂殿鳴)
(玉淒房櫳曝衣徧天下曳月揚微風蛛絲小人態曲綴/𤓰果中初筵浥重露日出甘所終嗟汝未嫁女秉心鬱)
(忡忡防身動如律竭力機杼中雖無姑舅事敢昧織作/功明明君臣契咫尺或未容義無棄禮法恩始夫婦恭)
(小大有佳期戒之在至公/方圎苟齟齬丈夫多英雄)
王逺至蔡經家(原神仙傳王逺字方平欲東入括蒼山/過呉住胥門蔡經家經小民而骨相當)
(仙逺於是告以要言乃委經而去經後入室以被自覆/忽然失之去十餘年忽還家語家人曰七月七日王君)
(當來可多作飲食以供從官至其日王君果來經舉家/皆見之前後麾節幡旗導從威儀奕奕如大將軍也逺)
(坐因遣人召麻姑麻姑至蔡經亦舉家見之是好女子/年可十八九許坐定各進行廚擘脯而食之云麟脯麻)
(姑手爪似鳥經心中念曰背大癢時得此爪以爬背當/佳也逺已知經心中所言即使人牽經鞭之謂曰麻姑)
(神人也汝何忽謂其爪可爬背耶但見鞭著經背亦莫/見有人持鞭者逺去後經家所作飲食數百斛皆盡亦)
(不見有人飲食也曹唐王逺宴麻姑蔡經宅詩好風吹/樹杏花香花下真人道姓王大篆龍蛇随筆札小天星)
(斗滿衣裳閑抛南極歸期晚笑指東溟飲/興長要唤麻姑同一醉使人沽酒向餘杭)
曬衣(原世説阮仲容歩兵居道南諸阮居道北北阮皆/冨南阮貧七月七日北阮盛曬衣皆紗羅錦綺仲)
(容以竿挂大布犢鼻禈於中庭人或怪之答曰未能免/俗聊復爾耳園苑䟽太液池西有武帝曝衣閣常至七)
(月七日宫女出后衣曝之増韋氏月錄七月七日曬曝/革裘無蟲沈佺期曝衣篇君不見昔日宜春太液邊披)
(香畫閣與天連燈華灼爍九㣲映香氣氛氲百和燃此/夜星繁河正白人傳織女牽牛客宫中擾擾曝衣樓天)
(上娥娥紅粉席曝衣何許曛半黄宫中綵女提玉箱珠/履奔騰上蘭砌金梯宛轉出梅梁絳河裏碧烟上雙花)
(伏兎夾屛風七子盤龍擎斗帳舒羅散穀雲霧開綴玉/垂珠星漢㢠廻朝霞散綵羞衣架曉月分光劣鏡臺上有)
(仙人長命綹中有玉女迎歡繡玳瑁簾中别作春珊瑚/䆫裏翻成畫椒房金屋寵新流意氣驕奢不自由漢文)
(宜惜露臺産晋/武須焚前殿裘)
寫隂符經(増神仙感遇傳李筌號逹觀子好神仙之道/至嵩山虎口巖得黄帝隂符經本絹素書朱)
(漆軸緘以玉匣題曰大魏真君二年七月七日上清道/士寇謙之藏諸名山用傳同好其本糜爛筌抄讀數千)
(遍竟不曉其義理因入秦至驪山下逢一老母與筌説/隂符之義曰此符凡三百言一百言演道一百言演術)
(一百言演法上有神仙抱一之道中有冨國安民之法/下有強兵戰勝之術本命日誦七遍益心機加年夀毎)
(年七月七日寫一本藏名山石巖中得加算久之母出/一瓠令筌谷中取水及還已失老母筌有将畧作太白)
(隂符十卷有相業著中台志十/卷竟入名山訪道不知所終)
織女䧏臨(原神仙感遇傳郭子儀初從軍至銀川日暮/将宿忽見左右皆有赤光仰視空中見軿輜)
(車繡幄中有一美女坐牀垂足自天而下子儀拜祝云/今七月七日必是織女降臨願賜長夀冨貴女笑曰大)
(冨貴亦夀考言訖冉冉昇天猶正視子儀良乆而/隐子儀後立功貴盛拜太尉尚書令尚父年九十)
武陵池(原神境記武陵一孤山嶺有池魚鱉無不/備有七月七日乃出㳺嶺巔族𩔖各别)
魏太祖生(原魏書大祖紀母獻明賀皇后寝息夢日出/室内寤而見光自牖屬天歘然有感以建國)
(三十四年七月七日生太祖/於參合陂北其夜復有光明)
作酒法(増食經七月七日作酒法方一石麴作糗餅編/竹甕下羅餅竹上密泥甕頭二七日出餅曝令)
(燥還内甕中一石/米合得三石酒也)
作大酢法(増齊民要術七月七日取水作之大率麥䴷/二斗勿揚簸水三斗粟米熟飯三斗攤令冷)
(任甕大小依法/加之以滿為限)
百蟲将軍廟(増水經注百蟲將軍姓伊氏諱益字隤敳/帝髙陽之第二子伯益者也晋元康五年)
(七月七日順人呉/義等建立堂廟)
祭杼(原唐書百官志織染/署七月七日祭杼)
神光照室(原初學記世傳竇后少小頭秃不為家人所/齒遇七夕皆㸔織女獨不許后出乃有神光)
(照室為/后之瑞)
五色雲墜(原寳記唐開元中李氏者為尼號曰真如天/寳元年七月七日忽於寺庭見五色雲墜眎)
(之一嚢中有五物乃/寳玉也真如獻於朝)
夷則之鏡(増博異志天寳中有陳仲躬於洛陽清化里/假居一宅其井好溺人忽一日水頓竭清旦)
(有人叩門云敬元穎請謁仲躬命入元穎曰此井有毒/龍昨夜已朝太乙今井已無水命匠淘之則脱難矣仲)
(躬命匠入井獲古銅鏡一枚面濶七寸八分一更後見/元穎自門入曰某本師曠所鑄十二鏡之第七其鑄時)
(皆以日月為大小之差元穎則七月七日午時所鑄者/也言訖再拜去自此不復見形矣其鏡背有二十八字)
(皆科斗書以今文推而冩之曰維晋新公二年七月七/日午時於首陽山前白虎潭鑄成此鏡千年後出於背)
(上環書一字管天文一宿依方列之則左有日而右/有月龜龍虎雀各依方安焉於鼻中題曰夷則之鏡)
長生殿(増白居易長恨歌七月七日長生殿夜半無人/私語時在天願為比翼鳥在地願為連理枝天)
(長地久有時盡此恨緜緜無絶期陳鴻長恨歌傳上皇/遷於西内有道士自蜀來知上皇心念楊妃自言有李)
(少君之術乃竭其術以索之不至又旁求四虚上下東/極大海跨蓬壺見最髙仙山上多樓闕西廂下有洞户)
(署曰玉妃太真院方士抽簪叩扉有碧衣侍女延入見/一人冠金蓮披紫綃佩紅玉曵鳳舄問皇帝安否次問)
(天寳十四載已還事言訖憫黙方士前跪致詞乞當時/一事不明扵他人者騐扵上皇玉妃茫然退立徐而言)
(曰昔天寳十年侍輦避暑驪山宮秋七月牽牛織女相/見之夕秦人風俗是夜張錦綉陳飲食樹花幡焚香扵)
(庭號為乞巧宫掖間尤尚之時夜始半休侍衛扵東西/廂獨侍上上憑肩而立因仰天感牛女事宻相誓心願)
(世世為夫婦此/獨君王知之耳)
兩儀殿賦詩(增唐詩紀事景龍二年七夕御兩儀殿賦/詩李嶠奉和七夕會兩儀殿應制靈匹三)
(秋會仙期七夕過槎來人汎海橋渡鵲填河帝縷昇銀/閣天機罷玉梭誰言七襄詠重入五絃歌趙彦昭應制)
(青女三秋莭黄姑七月期星橋渡玉佩雲閣掩羅帷河/氣通仙掖天文入睿詞今宵望雲漢應得見蛾眉劉憲)
(應制秋吹過雙闕星仙動二靈更深移月鏡河淺度雲/軿殿上呼方朔人間失武丁天文兹夜裏光映紫微庭)
(蘇頲應制靈媛乗秋𤼵仙裝警夜催月光窺欲渡河色/辨應來磯石天文寫鍼樓御賞開竊觀棲鳥至疑向鵲)
(橋/㢠廻)
神童賦詩(增唐詩紀亊林傑㓜而秀異言則成丈五歳/所為盈軸明年遂獻唐中丞唐命子弟延入)
(學院時會七夕賦乞巧詩傑援筆曰七夕今宵看碧霄/牛郎織女渡河橋家家乞巧望秋月穿盡紅絲㡬百條)
(唐嘆曰真/神童耳)
歩虛歌(増全唐詩話李行言中宗時為給事中能唱歩/虛歌帝七月七夕御兩儀殿會宴命為之行言)
(於御前長跪作三洞道士清/詞歌曲貌偉聲暢上頻嘆美)
登舜山詩(原酉陽雜爼魏僕射収臨代七月七日登舜/山徘徊顧眺謂主簿崔曰吾所經多矣至扵)
(山川沃壌襟帯形勝天下名州不能過此唯未審東陽/何如崔對曰青有古名齊得舊號二處山川形勢相似)
(曾聼所論不能踰越公遂命筆為詩扵時新故之際司/存缺然求筆不得乃以五伯杖畫堂北壁為詩曰述職)
(無風政復路阻山河還/思麾蓋日留謝此山阿)
菖蒲酒(原千金方七月七日取菖蒲為末酒服方寸匕/飲酒不醉好事者服而驗之乆服聰明忌鐵器)
初置七夕(増物原楚懐/王初置七夕)
摩㬋羅(増乾淳歳時記七夕節物多尚果食茜雞及泥/孩兒號摩㬋羅有極精巧飾以金珠者其直不)
(貲又七夕前修内司例用摩㬋羅十卓每卓三十枚大/者至髙三尺或用象牙雕鏤或用龍涎拂手香製造悉)
(用鏤金珠翠衣帽金錢釵鋜佩環真珠頭鬚及手中所/執戲具皆七寳為之各䕶以五色鏤金紗厨制閫貴臣)
(及京府等處至有鑄金為貢者宫姬市娃冠花衣領皆/以乞巧時物為飾焉原東京夢華錄七夕皆賣磨喝藥)
(乃小塑土偶耳悉以雕木彩装欄座又用紅紗碧籠或/飾以金珠牙翠有一對直數千者註磨喝樂本佛經摩)
(㬋羅今通/俗而書之)
水上浮(原東京夢華錄七夕以黄蠟鑄為鳧雁鴛/鴦鸂鶒龜魚之𩔖彩畫金縷謂之水上浮)
穀板(原東京夢華錄七夕以小板上傅土旋種粟令生/苗置小茅屋花木作田舍家小人物皆村落之態)
(謂之/穀板)
花瓜(原東京夢華錄七夕以𤓰/雕刻成花様謂之花瓜)
果食将軍(原東京夢華錄七夕以油麫糖蜜造為笑靨/兒謂之果食花様竒巧百端如捺香牙勝之)
(𩔖若買一觔數内有一對被介胄/者如門神之象謂之果食将軍)
種生(原東京夣華錄七夕以菉豆小豆小麥於磁器内/以水浸之生芽數寸以紅藍采縷束之謂之種生)
雙頭蓮(増東京夣華錄七夕前三五日車馬盈市羅綺/滿街旋折未開荷花都人善假做雙頭蓮取玩)
(一時提携而歸/路人徃徃嗟愛)
文章伯降(増齊東野語宋慶之寓永嘉時適逄七夕學/徒醵飲有僧法辨善五星每以八煞為説酒)
(邊一士致仙叩試事忽箕動大書文章伯降宋怪之漫/云姑置此且求一七夕新詞即以八煞為韻意欲困之)
(忽運箕如飛大書鵲橋仙一闋云鸞輿初駕牛車齊發/隐隐鵲橋咿軋尤雲殢雨正歡濃但只怕來朝初八霞)
(垂彩幔月明銀蠟馥郁香噴金鴨年/年此際一相逢未審是甚時結煞)
鶴背仙人(増癸辛雜識楊纉繼翁大卿倅湖日七夕夜/其侍姬田氏及使令數人露坐至夜半忽見)
(一鶴西來繼而有鶴千百從之皆有仙人坐其背如畫/圖所繪者綵霞絢粲數刻乃没時楊卿已寝姬急報起)
(而視之尚見雲/氣紛郁之状)
治疣(増外臺秘要七月七日以大豆拭疣上三過使本/人種豆於南向屋東頭第二溜中豆生葉以熱湯)
(沃殺/即愈)
蒺藜子(原外臺秘要蚘蟲心痛吐清水七月七日採蒺/藜子隂乾方寸匕日三服又三十年失明補肝)
(散用蒺藜子七月七日收隂乾/搗散食後水服方寸匕日二服)
錦江夜市(増歲華紀䴡譜七月七日晚宴大慈寺設㕔/暮登寺門樓觀錦江夜市乞巧之物皆備焉)
乾眀節(増玉海七月七日/宋太宗乾明莭)
棨東劍(増潛居録漢武帝七夕幸開襟樓忽見殿北方/綵雲縹緲有美女騎一物翩躚而下即以所騎)
(物上帝曰此棨東之劍羣仙寳之能/辟諸邪妾乘之而來頃刻百里矣)
渡河吉慶花(増瑯嬛記薛瑶英於七月七日令諸婢共/剪輕綵作連理花千餘朶以陽起石染之)
(當午散於庭中随風而上徧空中如五色雲/霞久之方没謂之渡河吉慶花藉以乞巧)
青苗會(増中呉紀聞崑山縣東地名黄姑父老相傳甞/有織女牽牛星降於此地織女以金箆劃河水)
(河水湧溢牽牛因不得渡今廟西有水名百沸河鄉人/異之為之立祠祈禱甚靈毎至七夕人皆合錢為青苗)
(㑹以祈/穀焉)
化生(原歲時紀事七夕俗以蠟作嬰兒形浮水中以為/戲為婦人宜子之祥謂之化生増元稹詩翆鳯輿)
(眞女紅蕖捧化生薛能呉娃詞芙/蓉殿上中元日水拍銀盤弄化生)
吞赤豆(増韋氏月錄七月七日取小赤豆男/吞一七女吞二七令人畢歲無病)
烏雞藥(原韋氏月錄合烏雞藥是七月七日取烏雞血/和三月三日桃花末塗面及遍身三二日肌白)
(如/玉)
拜銀河(増北京歲華記七夕宫中最重市上/賣巧果人家設宴兒女對銀河拜)
角蒿辟蠧(原居家宜忌七月七日取角/蒿置氊褥書籍中可以辟蠧)
五生盆(増宋褧詩曉涼門巷栁隂蟬九陌晴泥着錦韀/到處簾櫳盡相似巧棚人静五生蔫註七夕前)
(數日種麥於小瓦器為/牽牛星之神謂五生盆)
骨鯁方(増筆峯雜興咽喉骨鯁七月七日取絲𤓰根/隂乾燒存性每服二錢以原鯁物煮湯服之)
治健忘(原本草綱目麻蕡一名麻勃麻花上勃勃者七/月七日采之按范汪方有治健㤀方七月七日)
(收麻勃一升人參二兩為末蒸令氣遍每臨卧服一刀/圭能盡知四方之事家塾事親七日取蜘蛛一枚着領)
(中令人/不㤀)
療目暗(原本草綱目眼目昏暗七月七日取苦瓠白瓤/絞汁一合以酢二升古錢七文同以㣲火煎減)
(半每日取沫/納眥中神效)
太姥山(増名勝志太姥山去福寕州東百里而遥髙十/餘里週遭四十里舊名才山力牧錄云黄帝時)
(容成先生嘗棲其下石枰石鼎石臼尚存堯時有老母/居之業種藍家於路傍徃來者周給不吝嘗有道士求)
(漿母飲以醪道士因授九轉丹砂之法服之七月七日/乘九色龍馬上昇里人神之名其山為太母漢武帝命)
(東方朔授天下名/山文改母為姥)
仙女泉(増名勝志鐵船山在融縣西三十里有仙/女泉以七月七夕嘗有仙女浴於泉側)
灘哥石硯(増名勝志番禺縣光孝寺有古硯刻云大唐/神龍改元七月七日天竺僧般刺蜜帝至寺)
(僧出此硯視之/乃灘哥石也)
造酒膾(原遵生八牋七夕乞/巧造明星酒同心膾)
　慎火花(原遵生八牋七月七日採慎火花苗葉五兩鹽/三兩同搗絞汁治熱毒并小兒痘疹不出在皮)
　(膚内者以此汁手蘸摩之/日再即出丹瘡亦如此法)
御製七夕詩爽氣三秋早仙期此夕經鍼樓連萬户機石
　動雙星玉露交珠綴金風度綺軿天文在雲漢流影照
　彤庭
御製七夕觀千葉蓮詩玉露初分水殿涼滿池紅白雜芬
　芳香飄随座皆秋色細月朧朧掛未央
　謝朓七夕賦(増金祗司矩火曜方流素鍾登御夷律鳴/秋朱光既夕涼雲始浮盈多露之藹藹升)
　(明月之悠悠歩廣庭而延睞屬天媛之淹留嗟斯靈之/淑景招好仇於服箱厭白玉以為飾霏丹霞而為裳廻)
　(龍駕之容裔亂鳯管之凄鏘軾帝車而捐玦凌天津而/上翔悵漢渚之夕漲欣河廣之既梁臨瑶席而宴語綿)
　(含睇而蛾揚嗟蘭夜之難永泣會促而怨長忌纖阿之/方駕吝長庚之末光撫鳴琴而修怳浩安歌而自傷歌)
　(曰清絃愴兮桂觴酬雲幄静兮香風浮/龍鑣蹀兮玉鑾整睠星河兮不可留)
　庾肩吾七夕詩(増玉匣卷懸衣鍼樓開夜扉嫦娥随月/落織女逐星移離前怨促夜别後對空)
　(機倩語雕陵鵲/填河未可飛)
　何遜七夕詩(増仙車駐七襄鳯駕出天潢月映九㣲火/風吹百和香來歡暫巧笑還淚已啼粧别)
　(離未得語河/漢漸湯湯)
庾信七夕賦(増兔月先上羊燈次安覩斗星之曜景視/織女之闌干於是秦娥麗妾趙艶佳人窈)
(窕名燕逶迤姓秦嫌朝妝之半故憐晚莭之全新此時/倂捨房櫳其往庭中縷條𦂳而貫矩針鼻細而穿空)
張文恭七夕詩(増鳯律驚秋氣龍梭静夜機星橋百枝/動雲路七香飛映月回雕扇凌霞曵綺)
(衣含情向華幄流態入重闈歡餘夕漏盡/怨結曉驂歸誰念分河漢還憶兩心違)
杜審言七夕詩(増白露含明月青雲斷絳河天街七㐮/轉閣道二神過祇服鏘環珮香筵拂綺)
(羅年年今夜盡/機杼别情多)
崔顥七夕詩(増長安城中月如練家家此夜持鍼線仙/裙玉佩空自知天上人間不相見長信深)
(隂夜轉幽瑶階金閣數螢流班姬/此夕愁無限河漢三更㸔斗牛)
白居易七夕詩(増烟霄㣲月澹長空銀漢秋期萬古同/幾許歡情與離恨年年并在此宵中)
李賀七夕詩(増别浦今朝暗羅帷午夜愁鵲辭穿線月/花入曝衣樓天上分金鏡人間望玉鈎錢)
(唐蘇小小更/值一年秋)
李商隐辛未七夕詩(増恐是仙家好别離故教迢遞作/佳期由來碧落銀河畔可要金風)
(玉露時清漏漸移相望乆㣲雲未接過來/遲豈能無意酬烏鵲惟與蜘蛛乞巧絲)
溫庭筠七夕詩(増鳴機札札停金梭芙蓉淡蕩秋水波/夜軒紅粉陳香羅風低蟬薄愁雙蛾㣲)
(光奕奕凌曙河鸞咽鶴唳飄颻歌彎橋銷盡柰愁何天/風駘蕩雲陂陁平明花木有愁意露濕綵盤蛛網多)
張耒七夕歌(増人間一葉梧桐飄蓐収行秋囘斗杓神/官召集役靈鵲直渡銀河雲作橋河東美)
(人天帝子機杼年年勞玉指織成雲霧紫真衣辛苦無/歡容不理帝憐獨居無與娛河西嫁與牽牛夫自從嫁)
(後廢織絍綠鬢雲鬟朝夕梳貪歡不歸天帝怒謫歸却/踏來時路但令一歲一相逢七月七日河邊渡别長㑹)
(少知柰何却悔從前歡不多怱怱萬事説不盡燭龍已/駕随羲和河邊靈官曉催發令嚴不管輕離别空將淚)
(眼濕帝車淚痕有盡愁無歇我言織女君勿歎天地無/窮㑹相見猶勝嫦娥不嫁人夜夜孤眠廣寒殿)
初八日
洗車雨(增歲時雜記七月八日雨曰洗車杜牧七夕詩/雲階月地一相過未抵經年别恨多最恨明朝)
(洗車雨不敎/回脚渡天河)
賦八夕詩(増宋史王居安傳劉孝韙七月八日過其家/塾見居安異凡兒使賦八夕詩援筆成之有)
(思致孝韙驚拊其背曰/子異日名位必過我)
金梭(増誠齋雜記蔡州丁氏女精於女紅毎七夕禱以/酒果忽見流星墜筵中明日𤓰上有金梭自是巧)
(思益/進)
初九日
徙鎮彭門(増宋史侯益傳天福四年晋祖追念虎牢之/功遷武寜軍節度同平章事遣中使謂益曰)
(朕思卿前年七月九日大立戰功故復以此月此日徙/卿鎮彭門領相印仍賜門㦸改鄉里為将軍鄉勲賢里)
樂名大安(増玉海皇祐三年七月九日丁巳翰林承㫖/王堯臣言按太常天地宗廟四時祠祀樂曲)
(凡八十九曲自景安而下七十五章率以安名曲豈特/本道德政教嘉靖之美亦緣神祗祖考安樂之故上議)
(國朝樂宜/名曰大安)
觧語盃(増輟耕錄至正庚子秋七月九日飲松江泗濵/夏氏清樾堂上酒半折正開荷花置小金巵於)
(其中命歌姬捧以行酒客就姫取花左手執枝右手分/開花瓣以口就飲其風致又過碧筩逺甚因名為觧語)
(盃/)
祀龍潭(増鶴慶府志勝西龍潭在府西七里源出覆釜/山有龍潛焉東溉諸村屯歲以七月九日太守)
(率吏民/祀潭神)
初十日
鑄開元通寳(増舊唐書食貨志武徳四年七月十日丁/夘鑄開元通寳徑八分重二銖四參十錢)
(重一兩得輕重大小之中/其文以八分隷篆三體)
十一日
周伏興夢(増魏書靈徴志孝昌二年揚州刺史李憲表/云門下督周伏興以去年七月患假還家至)
(十一日夜夢渡肥水行至草堂寺南遥見七人一人乘/馬著朱衣籠冠六人從後興路左而立至便再拜問興)
(何人興對曰李公門下督暫使硤石其人語興君可囘/我是孝文皇帝中書舍人遣語李憲勿憂賊堰此月破)
(矣興寤遂還城具言夢/状七月二十七日堰破)
圖冩凌烟閣功臣(増唐㑹要大中二年七月十一日史/館奏續選堪上凌烟閣功臣除所有)
(舊真形并有子孫在中外任官令冩進外三十七人/勅旨令御史臺牒諸州尋訪子孫圖冩真形以進)
　觀内苑穀(増宋史禮志咸平四年七月十一日詔近/臣寇凖馮拯觀内苑穀遂宴於玉宸殿)
　服符丸(増太平廣記謝自然入金泉道塲七月十一日/上仙杜使降石壇上以符一道丸如藥丸使自)
　(然服之十五日可焚香五罏於/壇上五罏於室中至時真人來)
御製暢春園觀稻時七月十一日也七月紫芒五里香近
　園遺種祝禎祥炎方塞北皆稱瑞稼穡天工樂歲穰
　十二日
　溪流聖柰(増洽聞記河州鳯林關有靈巖寺每七月/十二日溪穴流出聖柰大如盞以為常)
　李商隐和韋潘七月十二日夜泊池州城下先寄上李
　使君詩(増桂含爽氣三秋首蓂吐中旬二葉新/正是澄江如練處元暉應喜見詩人)
　十三日
　墜石流泉(増錄異記壬子歲七月十三日青城鬼城山/因滯雨崖崩暴水大至在丈人觀後髙百餘)
　(丈殿當其下将憂摧壊俄有墜石如岸堰水向東竟免/漂陷觀中常汲溪水以供日食甚以為勞自此暴水出)
　(處常有流泉直注㕑内/其味甘香冬夏不絶)
　雷鳴水湧(増歸化縣志隆慶六年七月十三日有牧兒/忽聞地下如雷鳴驚視之則田中水湧髙丈)
　(許急歸呼其主徃視之已成深潭惟有/金鯉㳺泳其中遂為一方灌溉之利)
　十四日
御畫御馬(增圗畫見聞志仁宗皇帝御畫御馬一疋其/毛赭白玉銜勒上有宸翰題云慶厯四年七)
(月十四日御畫/兼有押字印寳)
冦萊公生(原臨漢詩話冦萊公七月十四日生/魏野詩云何時生上相明日是中元)
洗手花(增東京夢華錄中元前一/日賣雞冠花謂之洗手花)
迎節(増遼史禮志七月十三日夜天子扵宫西三十里/卓帳宿焉前期備酒饌翼日諸軍部落従者皆動)
(蕃樂飲宴至暮乃/歸行宫謂之迎節)
紫虛元君(増雲笈七籖薛氏者河中少尹馮徽之妻也/適馮徽二十年乃言素志托疾獨處焚香念)
(道持黄庭經咸通十五年甲午七月十四日/紫虛元君與侍女羣真二十七人降扵其室)
陸游七月十四日詩(増不復微雲滓太清浩然風露欲/三更開簾一寄平生快萬頃空江)
(看月/明)
十五日
佛寄生(增謝承後漢書佛以癸丑七月十五日寄生扵/浄住國摩耶夫人腹中至周莊王十年甲寅四)
(月八/日生)
盂蘭盆(原荆楚歳時記七月十五日僧尼道俗悉營盆/供諸佛註按盂蘭盆經云目連見其亡母在餓)
(鬼中即鉢盛飯往餉其母食未入口化成火炭遂不得/食目連大呌馳還白佛佛言汝母罪重非汝一人奈何)
(當須十方衆僧威神之力至七月十五日當為七代父/母厄難中者具百味五果以著盆中供飬十方大徳佛)
(勅衆僧皆為施主祝碩七代父母行禪定意然後受食/是日目連母得脱一切餓鬼之苦目連白佛未來世佛)
(弟子行孝順者亦應奉盂蘭盆供飬佛言大善故後人/因此廣為華飾乃至刻木割竹飴蠟剪綵模花葉之形)
(極工妙之巧唐書王縉𫝊代宗時七月望日宫中造盂/蘭盆綴飾鏐琲設髙祖以下七聖位幡莭衣冠皆具各)
(以帝號識其幟自禁内分詣道佛祠鐃吹鼓舞奔走相/屬是日立仗百官班光順門奉迎導從歲以為常増老)
(學菴筆記故都殘暑不遇七月中旬俗以望日具素饌/享先織竹作盆盎状貯紙錢承以一竹焚之視盆倒所)
(向以占氣候謂向北則冬寒向南則冬温向東西則寒/温得中謂之盂蘭盆盖俚俗老媪軰之言也又每云盂)
(蘭盆倒則寒来矣晏元獻詩云紅白薇英落朱黄槿豔/殘家人愁溽暑計日望盂蘭盖亦戲述俗語耳乾淳歲)
(時記七月十五日道家謂之中元莭各有齋醮等會僧/寺則於此日作盂蘭盆齋而人家亦以此日祀先例用)
(新米新醤㝠衣時果綵叚麫棊而茹素者㡬十八九屠/門為之罷市焉東京夢華錄中元莭以竹竿斫成三脚)
(髙三五尺上織燈窩之状謂之盂蘭盆挂撘衣服冥錢在/上焚之北京歲華記中元莭前上冢如清明各寺設盂)
(蘭會以長椿寺為盛楊烱盂蘭盆賦渾元告秋羲和奏/曉太隂望兮圓魄皎閶闔開兮凉風嫋四海澄兮百川)
(皛隂陽肅兮天地窅掃離宫清重閣設皇邸張翠幕鸞/飛鳯翔燄暘倐爍雲舒霞布翕赫䀜霍陳法供飾盂蘭)
(壮神功之妙物何造化之多端青蓮吐而非夏赬果揺/而不寒銅鐵鉛錫璆琳琅玕映以甘泉之玉樹冠以承)
(露之金盤憲章三極儀形萬類上寥廓兮法天下安貞/兮象地殫怪力窮神異少君王子掣曵兮若來玉女瑶)
(姬翩僊兮必至鳴鷫鸘與鸑鷟舞鶤雞與翡翆毒龍怒/兮赫然狂象奔兮沉酔怖魍魉潜魑魅離婁明目不足)
(見其精㣲匠石洗心不足徴其奥秘繽繽紛紛氤氤氲/氲五色成文若榮光休氣𤼵彩於重雲蒨蒨粲粲煥煥)
(爛爛三光啟旦若合璧連珠耿曜扵長漢夫其逺也天/台嵥起繞之以赤霞夫其近也削成孤峙覆之以蓮花)
(晃兮瑶臺之帝室赩兮金闕之仙家其髙也出諸天扵/大梵其廣也遍法界扵恒沙上可以薦元符扵七廟下)
(可以納羣/動扵三車)
種蜀芥蕓薹(增齊民要術蜀芥蕓薹取葉者皆七月半/種地欲糞熟蜀芥一畝用子一升蕓薹一)
(畝用子四升種/法與蕪菁同)
章敬寺賦詩(増唐㑹要貞元七年七月癸酉中元日/幸章敬寺賦詩皇太子進和兼題於壁)
(百寮畢和後京尹薛玨請以上詩序皇太子書刻扵石/而填以金從之唐徳宗七月十五日題章敬寺詩招提)
(邇皇邑複道連重城法筵㑹早秋駕言訪禪扄嘗聞大/仙教清浄宗無生七物匪吾寳萬行先求成名相既雙)
(寂繁華奚所榮金風扇微凉逺烟凝翠晶松院静苔色/竹房深磬聲境幽真慮恬道勝外物輕意適本非說含)
(毫空/復情)
歩輦召學士(原開天遺事明皇在便殿甚思姚元崇論/時務七月十五日苦雨不止泥濘盈尺上)
(令侍御者擡歩輦召學士來時/元崇為翰林學士中外榮之)
解夏(原歳華紀麗註七月十五日僧尼坐草為一歳云/四月八日結夏至七月十五日解衆僧長飬之節)
(在外恐傷草木蟲類故九十日安居又經云四月八/日坐樹下至七月十五日為一歳故曰衆僧解夏)
觀燈賜宴(増宋史禮志太平興國二年七月中/元節御東角樓觀燈賜從官宴飲)
紫極宫道塲(増太平廣記謝自然金泉林中七月十五/日五更有青衣七人内一人稱中華云食)
(時上真至良久盧使至須㬰金母降於庭自然拜禮母/曰别汝兩刼矣自然坐初盧使侍立久亦令坐盧云暫)
(詣紫極宫㸔中元道塲逡廵來云此一時全勝以前問/其故曰此度不燒乳頭香乳頭香天真惡之唯可燒和)
(香/耳)
鮑姑艾(増太平廣記貞元中有崔煒者尚豪俠時中元/日番禺人多陳設珍異集百戲於開元寺煒見)
(乞食老嫗蹶而覆人酒甕當壚者毆之煒脱衣為償其/直嫗曰吾善灸贅疣今有越井岡艾少許奉子毎遇贅)
(疣只一炷耳煒受之嫗倐不見有任翁者有斯疾煒因/出艾一爇而愈任曰謝君子痊我所苦有錢十萬奉子)
(幸從容勿去煒因留彼煒善絲竹聞堂前弹琴聲詰家/童對曰主人之愛女也因請其琴弹之女潛聽而有意)
(焉夜将半女於䆫隙間告煒曰吾家事鬼今夜當殺汝/而祭之汝可遁去煒驚悸斷䆫櫺而走迷道失足墜枯)
(井中及曉視之乃一巨穴深百餘丈中有一白虵煒叩/祝之虵遂蜿蜒将有所適煒跨虵而去於洞中行數十)
(里觸一石門莫測是何洞府須臾有四女命酌醴傳觴/煒叩首求歸女曰羊城使者當來可以随徃遂有一白)
(羊冉冉自空而下背有一丈夫女酌醴飲使者曰崔子/欲歸番禺願為挈徃使者唱喏女謂煒曰中元日須具)
(美酒豐饌於廣州蒲澗寺静室我軰當送夫人徃煒再/拜告去女曰知有鮑姑艾可留少許煒但留艾不知鮑)
(姑何人也瞬息出穴履於平地俄聞蒲澗寺鐘聲抵寺/遂歸廣州及中元日遂設豐潔香饌留蒲澗寺僧室夜)
(將半果四女子伴夫人至将曉告去崔子遂與夫人歸/問曰昔四女云鮑姑何人也曰鮑靚女葛洪妻也多行)
(灸於南海煒方歎駭昔日之嫗耳後/乃挈室徃羅浮訪鮑姑竟不知所適)
目連經(増東京夢華錄中元莭印賣尊勝目連經构肆/樂人自過七夕便般目連經救母雜劇直至十)
(五日止觀/者増倍)
告秋成(原東京夢華錄中元前一日即賣練葉享祀時/鋪襯卓面又賣麻穀窠鬼亦是繋在卓子脚上)
(乃告祖先秋成之意十五日供養祖先素食/纔明即賣穄米飯廵門呌賣亦告成意也)
廣聖節(増錄異記蜀乾徳元年七月十五日庚辰䧏誕/廣聖莭堋口鎮将王彦徽於羅真人宫内得白)
(龜以/進)
盂蘭餅餡(増食譜張手美家/中元盂蘭餅餡)
大宴(増遼史禮志十五日/中元動漢樂大宴)
放河燈(増帝京景物畧十五日諸寺建盂蘭盆㑹夜於/水次放燈曰放河燈水關最勝其次泡子河西)
(湖志餘七月十五日俗傳地官赦罪之辰人家多持齋/誦經薦奠祖考僧家建盂蘭盆會放燈河中謂之照冥)
水嬉(増帝京景物畧中元夜酒人水嬉縳烟/火作鳬鴈龜魚水火激射至萎花焦葉)
玉篆牌(増金華志金華山有仙洞俗呼為劉先生隐身/處其内有三十六室廣三十六里石刻上以松)
(炬照之云劉嚴字仲卿漢室射聲校尉當恭顕之際極/諌被貶於東陬隐迹於此莫知所終即道士蕭志元所)
(記也山口人時得玉篆牌俗傳仲卿毎至中元日/來降洞中州人祈福尋溪口邊若得此者當巨富)
元都大獻(原道經七月十五日中元日地官校勾搜選/人間分别善惡諸天聖衆普詣宫中簡定刼)
(數人鬼傳錄餓鬼囚徒一時皆集以其日作元都大獻/於玉京山採諸花果珍竒異物幢幡寳盖清膳飲食獻)
(諸聖衆道士於其日夜講誦是經十方大聖齊/詠靈篇囚徒餓鬼俱飽滿免於衆苦得還人中)
　集福世界(原道藏經七月十五日乃太上/老君同元始天尊㑹集福世界)
　青城山封醮(増雲笈七籖僖宗皇帝中和元年辛丑七/月十五日詔内臣元易簡刺史王兹縣令)
　(崔正規與朕詣青城山修醮封為五岳丈人希夷真君/是時縣界亢旱苗穀將燋封醮之後龍吟於觀側溪中)
　(風雨大至枯苗/再茂縣境乃豐)
御製中元日蕉園作中元來太液新爽下林端水檻臨流
　日風䆫捲幔看魚逰迷藻荇鷗戲悦沙灘宇宙無塵翳
　涼生月一團
　盧拱中元日觀法事詩(増四孟逢秋序三元得氣中雲/迎碧落步章奏玉皇宫壇滴黄)
　(花露香飄栢子風羽衣凌縹緲瑶轂輾虚空久慕/餐霞客常悲習蓼蟲青嚢如可授從此訪鴻蒙)
　李商隐中元作(増絳莭飄颻空國来中元朝拜上清廻/羊權雖得金條脱温嶠終虚玉鏡臺曽)
　(省驚眠聞雨過不知迷路為花開有/娀未抵瀛洲逺青雀如何鴆鳥媒)
　范仲淹中元夜百花洲作(増南陽太守清狂𤼵未到中/秋先賞月百花洲裏夜忘歸)
　(緑梧無聲露光滑天學碧海吐明珠寒輝射室星斗踈/西樓下看人間世瑩然都在青玉壺從來酷暑不可避)
　(今夕涼生豈天意一笛吹銷萬里雲主人髙歌/客大醉客醉起舞逐我歌弗歌弗舞如老何)
　朱子中元雨中呈子晉詩(増徂暑尚繁欝大火空西流/兹辰喜佳莭涼雨忽驚秋晼)
　(晚蘭徑滋蕭萷庭樹幽炎氣一以去恢台逝不留刀筆/隨事屏塵囂與心休端居諷道言焚香味真諏子亦玩)
(文史及此/同優游)
十六日
洗鉢雨(增紀歴撮要七月/十六雨名洗鉢雨)
進瑞粟(増唐㑹要大中二年七月十六日福建觀/察使殷嚴進瑞粟十一莖莖有五六穂)
小名雨師(增南唐書李景逹生扵呉順義四年是歳大/旱烈祖方輔政極扵焦勞七月既望雩而得)
(雨景逹以是日生烈/祖喜故小名雨師)
遊赤壁(増蘇軾前赤壁賦壬戌之秋七月既望蘇子與/客泛舟遊扵赤壁之下清風徐來水波不興舉)
(酒屬客誦明月之詩歌窈窕之章少焉月出扵東山之/上徘徊扵牛斗之間白露横江水光接天縦一葦之所)
(如凌萬頃之茫然浩浩乎如馮虛御風而不/知其所止飄飄乎如遺世獨立羽化而登仙)
送節(増遼史禮志十六日昧爽復往西方/隨行諸軍部落大譟三謂之送節)
佛足碑(增清凉山志中臺靈跡曰佛足碑在大塔左側/萬厯壬午秋少林嗣祖沙門威縣明成徳州如)
(意一夕一夢蓮花一夢月輪現扵塔際既覺各言所夢/異之及曉少室僧正道持佛足圗貽之及展見是雙輪)
(印相喜曰此夢禎也遂傾嚢兼募衆立石時孟秋既望/也是夕衆聞空中珠佩雜樂之聲出户視之神燈㸃㸃)
謝靈運七月十六日之郡初𤼵都詩(增述職期闌暑理/棹變金素秋岸澄)
(夕隂火旻/團朝露)
范成大七月十六日石湖路中書事詩(增白葛烏紗稱/老農溪南溪北)
(水車風稻頭的皪黏朝/露歩入明珠翆網中)
廼賢七月十六夜㸔月詩(増征人七月度榆關貂鼠裁/衣尚怯寒不信江南今夜月)
(有人揮扇/着氷紈)
十七日
百官公卿表(増玉海紹興二十九年七月十七日戊戌/史院言知成都雙流縣李燾有續皇朝百)
(官公卿表一百十二/卷乞給札抄録從之)
十八日
散盂蘭盆(増歲華紀麗譜七月十八日大慈寺散盂/蘭盆宴於寺之設㕔宴已就華嚴閣下散)
獻天馬(増周伯琦天馬行序至正二年七月十有八日/西域拂郎國遣使獻馬一疋髙八尺三寸修如)
(其數而加半色漆黒後二蹄白曲項昻首神俊超逸上/御慈仁殿臨觀敇翰林學士承㫖巙巙命工畫者圗之)
(直學士揭徯斯贊之盖自有國以/來未嘗見也殆古所稱天馬者耶)
龍騰馬廏(増西湖志餘嘉靖三十一年七月十八日大/風雨清湖橋胡氏家有異物起馬廏中開片)
(瓦騰空而上火光燭天覔馬廏中有坎/廣尺許深二丈餘泉水清瑩葢龍潭也)
十九日
瑞聖園觀稼(増玉海祥符八年七月十九日/幸瑞聖園觀稼作觀稼五言詩)
賢劫千佛生(原佛書七月十九力吉祥國/聖母化生賢劫千佛之日)
二十日
宣澤亭(増華山志宜澤亭宋真宗拜嶽壇在太華驛之/側大中祥符四年七月二十日真宗拜嶽之所)
(也賜名為宣澤亭有御/製碑龍首龍座在焉)
東華龍見(增名勝志明隆慶五年有雙龍見扵莆田縣/東華山僉事余一鵬記云隆慶辛未七月二)
(十日當午雙龍出自連江里海中初黑霧彌漫疎雨甚/大色黄氣腥有頃雨止龍擁水髙丈餘濶數丈長乃亘)
(野聲若烈爆/勢若折潮)
蔡襄七月二十日食荔枝詩(增絳衣仙子過中元/别葉空枝去不還)
二十一日
皇祐方域圗志(増玉海皇祐三年七月二十一日己巳/知制誥王洙直集賢院掌禹錫上新修)
(地理圗五十卷圗繪要覽一/卷詔賜名皇祐方域圗志)
御書大成殿榜(増玉海政和六年七月二十一日/御書大成殿榜刻石首善閣下)
二十二日
魚扵温洛(增韓愈洛北東林寺題名韓愈李景興侯喜/尉遲汾貞元十七年七月二十二日魚扵温)
(洛宿此/而歸)
客星見(増宋㑹要至和元年七月二十二日楊維徳言/客星見微有光采黄色按黄帝掌握占云客星)
(來犯畢明盛者主國/有大賢詔送史館)
觀瑞蓮(增玉海皇祐五年七月二十二/日己未召近臣觀後苑瑞蓮)
二十三日
北郊觀稼(増玉海乾徳二年七月二/十三日乙未幸北郊觀稼)
製手輦(増玉海隆興元年七月二十三日/製手輦及絛衣褥郊祀禮畢用之)
二十四日
中元紅(增荔枝譜中元紅荔枝将絶纔熟以/晩重扵時予常七月二十四日得之)
禱磻溪(增蘇軾集七月二十四日以久不雨出禱磻溪/是日宿虢縣二十五日晚自虢縣渡渭宿扵僧)
(舍見壁有前縣令趙荐留名有懐其人詩龕燈明滅欲/三更欹枕無人夢自驚深谷留風終夜響亂山銜月半)
(牀明故人漸逺無消息古寺空來有姓/名欲向磻溪問姜叟僕夫屡報斗杓傾)
上御集(増玉海開禧元年七月二十四/日實錄院上高宗御集一百卷)
孩童會(増蘭谿縣志舊𫝊七月二十四日為嘉應侯小/張元帥生日先期廟祝散紙號令人鳴鑼三日)
(至期童男女往廟銷號或/父兄率之名曰孩童㑹)
二十五日
槃瓠祠廟(増武陵志武溪山有槃瓠石窟蠻俗相𫝊曰/槃瓠毎歳七月二十五日種𩔖四集扵廟扶)
(老携㓜環宿其旁凡五日祠/以牛彘酒酢椎歌歡飲即還)
蒲澗遊(増名勝志番禺縣蒲澗去玉虹洞五里澗中産/菖蒲一寸九節南越志云宋咸平中姚成甫扵)
(澗側遇一丈夫曰此菖蒲安期生所餌可以忘老倏然/而逝今俗以七月二十五日安期生上昇相率為蒲澗)
(之逰履/綦駢錯)
二十六日
索靖帖(増東觀餘論索靖七月二十六日帖本七紙晉/王廙毎寶玩之值永嘉亂乃四疊綴衣中以渡)
(江唐蒲州桑泉令豆盧器得之/疊迹猶存今所録惟一紙耳)
紫㣲夫人七月二十六日作示許長史(増高興希林虚/遐逰無員方蕭)
(條象數外有無自冥同□□徳韻和飄飄步太空盤桓/任波浪振鈴散風中内映七道觀可以得兼忘何必反)
(覆酬待此世文通元心/自𠖇悟嘿耳必髙蹤)
右英夫人七月二十六日作(増絳闕排廣霄披丹登景/房紫旗振雲霞羽晨儛八)
(風停葢濯碧谿採秀月支峰咀嚼三靈華吐吸九神芒/椿數無絶紀恊日積童蒙㩗袂明真館仰期無上皇北)
(鈞唱羽人玉元粲賢衆云何波浪宇得失為我鍾引領/囂庭内開心擬穢衝習適榮辱域罕躡希林宮一静安)
(足苦試去/視滄浪)
二十七日
試武舉(増玉海熙寕八年七月二十七日詔先試孫呉/六韜大義十道為兩塲時務邊防䇿一道馬軍)
(司試/弓馬)
二十八日
永夀節(増玉海七月二十八/日周太祖永夀節)
淳熙御書(増王海淳熙六年七月二十八日御書明堂/明堂之門六字并嗣天子臣御名㳟書六字)
(今修内司製碑禮成上曰積/雨驟霽星月粲然殊可喜)
李商隠七月二十八日夜與王鄭二秀才聼雨夢後作
(増初夢龍宫寳燄然瑞霞明麗滿晴天旋成醉倚蓬萊/樹有箇仙人拍我肩少頃逺聞吹細管聞聲不見隔飛)
(烟逡廵又過瀟湘雨雨打湘靈五十絃瞥見馮夷殊悵/望鮫綃休買海為田亦逢毛女無憀極龍伯擎将華嶽)
(蓮恍惚無倪明又暗低迷不已斷還連/覺來正是平階雨獨背寒燈枕手眠)
右英夫人七月二十八日詩示許長史(増世珍芬馥交/道宗元霄㑹振)
(衣尋真疇㢠廻軒風塵際良徳映靈暉穎㧞粲華蔚宻言/多償福冲静尚真貴恒當二象順携手同襟帯何為人)
(事閒日焉/生患害)
二十九日
後苑觀粟(増宋史禮志景徳六年七月二十九日詔輔/臣觀粟扵後苑御山子觀御製文閲御書及)
(嘉禾圗/賜飲)
興慶宫(增玉海興慶宫本明皇舊第也開元二年七月/宋王成器請獻興慶坊宅為離宫二十九日甲)
(寅制許之故/作興慶宫)
登雲谷(増朱子大全集淳熙戊戌七月二十九日與子/晦淳叟伯休同𤼵屏山西登雲谷越夕乃至而)
(季通徳功亦自山北來㑹賦詩紀事詩端筴得幽貞考/槃寄兹嶺未成長徃計抱恨終耿耿秋風吹庭樹遥夜)
(枕席冷感彼歲序移慨此心事永明晨𤼵孤興趣駕向/絶境躋攀力雖倦想象意逾騁雲山一以眺俯仰疑倒)
(景檢校石田収眷戀茅屋静淹留復未遂外物愧張邴/珍重同來人妙語各清整撃莭三歎餘超然得深省)
三十日
鸜鳥集(増晉書藝術傳韓友喜占卜宣城太守殷祐有/病友筮之曰七月晦日将有大鸜鳥來集㕔事)
(上宜勤伺取若獲者為善不獲將成祸祐乃謹為其備/至日果有大鸜垂尾九尺來集㕔事上掩捕得之祐乃)
(遷石頭/都督)
地藏佛誕(増北京歳華記晦日地藏佛誕供香燭於地/積水湖泡子湖各有水燈原藏經七月三十)
(日地藏菩/薩生辰)
　　政典
總章左个(原禮天子居總章左/个註大寝西堂南偏)
命将帥(原禮天子乃命将帥選士厲兵簡練桀俊專任/有功以征不義詰誅暴慢以明好惡順彼逺方)
(註順猶/服也)
務摶執(原禮是月也命有司修法制繕囹圄具桎梏/禁止姦慎罪邪務摶執註順秋氣政尚嚴)
命理平獄(原禮命理瞻傷察創視折審斷決獄訟必端/平戮有罪嚴斷刑註理治獄官也増尚書大)
(傳天子以秋決獄訟斷刑罰/趣収斂以順天道以佐秋殺)
登穀(原禮是月也農乃登穀/天子嘗新先薦寢廟)
備水潦(原禮命百官始收歛完隄防謹壅塞/以備水潦修宫室坏墻垣補城郭)
禁令(原禮是月也毋以封諸侯立大官毋以割地/行大使出大幣集解以其違收歛之令也)
艾草(増禮草艾則墨未𤼵秋政則民弗敢草也疏草艾/則墨者謂初秋草堪艾給炊爨之時則行小刑之)
(墨夏節雖盡人君未𤼵行/秋政則民不敢艾草也)
祭神州(增周禮典瑞两圭有邸以祀地註謂所祀扵北/郊神州之神疏案河圖括地象崑崙東南萬五)
(千里神州是也但三王之郊一用夏正未知神州用何/月祭之或解郊用三陽之月神州既與郊相對宜用三)
(隂之月當/七月祭之)
陳王業(原詩序七月陳王業也周公陳后稷/先公風化之所由致王業之艱難也)
官庫(原淮南子七月官庫註庫兵/府也秋節整兵故官庫也)
徴魯申公(増漢書武帝紀建元元年七月遣使/者安車蒲輪束帛加璧徴魯申公)
省衛士(增漢書武帝紀建元元年秋七月詔/曰衛士轉置送迎二萬人其省萬人)
罷苑馬(增漢書武帝紀建元元年秋七月罷苑馬以賜/貧民註飬馬之苑舊禁百姓不得芻牧采樵今)
(罷/之)
罷𣙜酤(増漢書昭帝紀始元六年詔有司問郡國所舉/賢良文學民所疾苦議罷塩鐡𣙜酤秋七月罷)
(𣙜酤/官)
嘗黍稷(増春秋繁露嘗者/以七月嘗黍稷也)
幸魯(增後漢書光武紀建武三十年秋七/月丁酉幸魯國復濟陽縣是年徭役)
舉寃獄(増後漢書和帝紀和帝永元六年秋七月京師/旱丁巳幸洛陽寺錄囚徒舉寃獄未及還宫而)
(澍/雨)
盡地力(増後漢書安帝紀永初三年秋七月庚子詔長/吏案行在所皆令種宿麥蔬食務盡地力其貧)
(者給/種餉)
營太廟(增晉書武帝紀泰始二年秋七月辛巳營太廟/致荆山之木采華山之石鑄銅柱十二塗以黄)
(金鏤以百物/綴以明珠)
詢讜言(増晉書武帝紀泰始五年/秋七月延羣公詢讜言)
除飬獸費(增晉書成帝紀咸和七年秋七月景辰/詔諸飬獸之屬損費者多一切除之)
祀臯陶(原晉書禮志故事祀臯陶扵廷尉寺新禮移祀/扵律署以同祭先聖扵太學也故事祀以社日)
(新禮改以孟秋/之月以應秋政)
祭菱芡(增范汪祠制孟/秋之祭菱芡)
賜薪粟(増宋書孝武紀大明五年七月丙辰詔曰雨水/猥降街衢泛溢可遣使廵行窮弊之家賜以薪)
(粟/)
六銖錢(增陳書宣帝紀太建十一年/七月辛卯初用大貨六銖錢)
給版職杖帽(増北齊書文宣紀天保九年秋七月辛丑/給京畿老人劉奴等九百四十三人版職)
(及杖帽/各有差)
迎太白(増隋書禮儀志孟秋迎太白候太白夕見於西/方先見三日大司馬建旗於陽武門外六軍士)
(馬俱介胄集旗下侍臣文武俱介胄奉迎皇帝警蹕以/出如常儀而無鼓角皇帝就位行三獻之禮獻事訖燔)
(燎賜胙/而還)
置壽星壇(増舊唐書明皇紀開元二十四年七月己/巳初置夀星壇祭老人星及角亢等七宿)
焚錦繡珠玉(増唐書明皇紀開元二年七月乙未焚錦/繡珠玉於前殿戊戌禁采珠玉及為刻鏤)
(器玩珠䋲帖縚/服者廢織錦坊)
獻細針(増唐書百官志中尚/署令七月獻細針)
賜錦綵(増唐實錄太和四年七月文宗於太液/亭召翰林學士鄭覃已下對賜錦綵)
起紫㣲殿(増建康實錄貞觀二十一年七月帝逰幸勅/奉御王孝積於顯道門内起紫㣲殿十三間)
(文甓重基高敞宏/壮帝見之甚悦)
疏水治梁(増宋史河渠志大觀元年七月詔自京至八/角鎮積水妨行旅轉運司選官疏導修治橋)
(梁毋使/病涉)
選弩手(増宋史兵志紹聖三年七/月詔選弩手兼習神臂弓)
頒條法事𩔖(増宋史刑法志淳熙勅令格式帝以其書/散漫用法之際官不暇徧閲吏因得以容)
(姦令勅令所分門編𩔖為一書名/曰淳熙條法事𩔖四年七月頒之)
選人升擢(増玉海乾徳二年七月詔吏部南曹以人才/可副升擢者送中書門下引騐以聞上慮銓)
(衡止憑資歴英俊或沉於下僚故也四年七月癸酉/令吏部南曹引驗選人可升擢者具名聞奏對見)
置俸户(増玉海乾徳四年七月/丁亥詔州縣復置俸户)
上長定格(増玉海開寳六年七月己未命參政盧多遜/知制誥扈蒙張澹參詳長定循資格取悠乆)
(可用之文為長定格三卷總二百八十七事/書成上之頒為永式自是銓選益有倫矣)
幸含芳園(増玉海太平興國八年七/月癸未幸含芳園習射)
進功過冊(増玉海咸平三年七月命宰臣録内外庻官/歴任功過編冊以進其該恩復用者别編以)
(備觀/覧)
建天貺殿(増玉海祥符元年七月乙酉詔泰山靈液/亭北天書再降之地建殿以天貺為名)
講讀經史(増玉海祥符三年七月壬寅詔南宫北宅大/將軍已下各赴書院講讀經史諸院十歲已)
(上竝入學受經學書/委侍教勤心誘勸)
立虎翼軍(増玉海祥符六年七月詔在京諸軍内選江/淮習水卒於金明池試戰棹立為虎翼軍置)
(營於池側其江浙淮南諸/軍竝令准此選卒置營)
錄勲臣後(増玉海紹興三年七月丁夘詔錄用六朝勲/臣自曹彬至藍元振三百二十人子孫先是)
(徽猷閣侍制宋伯友入對言功臣子孫凋䘮殆盡乞訪/其後量才録用故有是詔其後得趙普趙安仁范質錢)
(若水諸孫/皆官之)
置司冦叅軍(增燕翼貽謀錄開寳六年七月壬子詔州/府竝置司寇叅軍以新及第九經五經及)
(選人資序相當者充/其後改為司理叅軍)
夏稅初限(増金史食貨志中都西京北京上京遼東臨/潢陜西地寒稼穡遲熟夏稅限以七月為初)
薦時果(増遼史太宗紀秋七月/戊子薦時果扵太祖廟)
調春料(増續文獻通考舊制歳虞河決有司常以孟秋/豫調築塞之物稍芟薪柴楗橛竹石茭索十餘)
(萬謂之/春料)
置諌院(増名勝志諌院起明道元年七月辛夘陳執中/為諌官以諌官無治所屢請置院乃以門下省)
(為諌院而别創門下省扵右/掖門之西宋置諌院自此始)
　　民用
烹葵菽(原詩七月烹葵及菽/疏葵菽當烹煮乃食)
食瓜(原詩七/月食瓜)
采枸杞花(増淮南枕中記西河女子服枸杞法/七月上申采花八月上酉治服之)
収柏實(增四民月令/七月収柏實)
采瓜犀(增荆楚歳時記七月采瓜犀以/為面脂本草圗經曰犀瓣也)
起溲(増束晳餅賦商風既厲大火西移鳥獸/毨毛樹木疏枝肴饌尚温則起溲可施)
木蘇(增名醫别錄木蘇生九真池澤七月/采本草經云久服通神明輕身耐老)
薇䘖(増名醫别錄薇䘖生漢中川澤及寃句/邯鄲七月采莖葉隂乾久服輕身明目)
取桃仁(增名醫别錄桃核/仁七月采取隂乾)
新雉木(增名醫别錄新雉木味苦香温無/毒可作沐藥七月采隂乾實如桃)
摩田待種(増齊民要術凡愛田常以五月耕六/月再耕七月勿耕謹摩平以待種)
種蔓菁(增齊民要術蔓菁七月初種之一畆用子三升/註從處暑至八月白露節皆得早者作葅晚者)
(作乾又種蕪菁法近市良田一頃七月初種之註六月/種者根雖粗大葉復蟲食七月末種者葉雖膏潤根復)
(細小七月初/種根葉俱得)
種䪥(增齊民要術崔寔/曰七月别種䪥)
種葱(增齊民要術收葱子必薄布隂乾勿令浥鬱其擬/種之地至七月耕數徧一畆用子四五升炒穀拌)
(和之雨耬重耩竅瓠下之以批契繼腰曵之七月納種/又崔寔曰七月可種大小葱註夏葱曰小冬葱曰大)
藏韭菁(增齊民要術崔寔/曰七月藏韭菁)
種苜蓿(增齊民要術種苜蓿地宜良熟/七月種之畦種水澆一如韭法)
作黄蒸(増齊民要術作黄蒸法七月中取生小麥細磨/之以水溲而蒸之氣脯好熟便下之攤令冷布)
(置覆盖成就/一如麥䴷法)
坑藍(増齊民要術七月中作坑令受百許束作麥稈泥/泥之令深五寸以苫蔽四壁刈藍倒竪扵坑中下)
(水以木石鎮壓令没熱時一宿冷時再宿漉去荄内汁/於甕中率十石甕著石灰一斗五升急抨之一食頃止)
(澄清瀉去水别作小坑貯藍澱著坑中/候如強粥還出甕中盛之藍澱成矣)
造神麴(増齊民要術凡作三斛麥麴法蒸炒生各一斛/磨乾合和之七月取甲寅日使童子著青衣日)
(未出時靣向殺地汲水二十斛勿令人潑人長水亦可/瀉却莫令人用其和麴之時面向殺地和之令使絶強)
(團麴之人皆是童子小兒亦面向殺地當日使訖不得/隔宿又神麴法以七月上寅日造不得令雞狗見麥分)
(三分細磨和之溲時熟揉使童男小兒餅之須西廂東/向開户屋中淨掃地地上布麴十字立巷令通人行四)
(角各造麴奴一枚訖泥户勿令泄氣又方以七月中旬/以前作麴為上時亦不必須寅日祝麴文某年月日敬)
(啟五方五土之神謹以七月上辰造作麥麴數千百餅/阡陌縱横以辨疆界須建立五王各布封境酒脯之薦)
(以相祈請願垂神力勤鍳所願使出𩔖絶蹤穴蟲潜影/衣色錦布或蔚或炳殺熱火燌以烈以猛芳越椒熏味)
(超和鼎飲利君子既醉既逞惠彼小人亦㳟亦静敬告/再三格言斯整神之聼之福應自𠖇人願無為希從畢)
(永急急/如律令)
取松實(増聖惠方七月取松實過時即落難収也去皮/搗如膏収之毎服雞子大酒調下日三服百日)
(身輕三百日行五百里絶穀久服神仙/渴即飲水亦可以鍊過松脂同服之)
鵝黄豆生(増山家清供温陵人前中元數日以水浸黒/豆暴之及芽以糠皮置盆内鋪沙植豆用板)
(壓及長則覆以桶曉則曬之中元則陳於祖宗之前越/三日出之洗焯漬以油盬苦酒香料可為茹卷以麻餅)
(尤佳色淺黄/名鵝黄豆生)
韭花(増楊凝式帖當一葉報秋之初實韮/花逞味之始助其肥羜實謂珍羞)
蒲隂實(増呉氏本草蒲隂實生平谷或圃中延/蔓如瓜葉實如桃七月采止瘟延年)
白豆蔲(増本草綱目白豆蔲出伽古羅國呼為多骨其/草形如芭蕉葉似杜若長八九尺而光滑冬夏)
(不凋花淺黄色子作朶如葡萄/初出㣲青熟則變白七月采之)
海金沙(増本草綱目海金沙出黔中郡湖南亦有生作/小株髙一二尺七月收其全科於日中暴之小)
(乾以紙襯承以杖撃之有細沙/落紙上且暴且撃以盡為度)
採使君子(増本草綱目俗傳潘州郭使君療小兒多獨/用此物後因號為使君子也今嶺南州郡皆)
(有之生山野中及水岸其莖作藤如手指大其葉如兩/指頭長二寸三月生花淡紅色久乃深紅有五瓣七八)
(月結子如拇指大長一寸許大𩔖梔子而有/五稜其殻青黒色内有仁白色七月採之)
胡麻花(増本草綱目胡麻花七月/採最上標頭者隂乾用之)
鹽麩子(増本草綱目鹽麩子生呉蜀山谷樹狀如椿七/月子成穗粒如小豆上有鹽似雪可為羮用嶺)
(南人取子為末食之酸醎止渴将以防瘴後魏/書云勿吉國水氣鹹凝盬生樹上即此物也)
槐房(増本草綱目槐實作莢連珠中有/黒子子上房七月収之堪染皂)
摭稻(原物産志稻有一歲兩收者既春種而夏/穫矣復以七月初再挿至十月熟而摭稻)
製蜜藕法(原多能鄙事初秋新藕沸湯焯過五分熟去/皮切作條或片毎一斤用白梅四兩湯浸取)
(汁一大碗候冷浸一時許漉出控乾用蜜六兩浸/去鹵水别以蜜十兩慢火煎令琥珀色放冷收之)
菱科(増野菜譜菱科初/秋時采之熟食)
備新涼(増田家厯七月浣故衣制/新衣作夾衣以備新涼)
趙孟頫七月耕詩(増大火既西流涼風日淒厲古人重/稼穡力田在匪懈郊行省農事禾黍)
(何斾斾碾以他山石玉粒使人爱大祀須粢盛一一稽/古制是為五穀長異彼稊與稗炊之香且美可用享上)
(帝豈惟足食人/一飽有所待)
趙孟頫七月織詩(増七月暑尚熾長日弄機杼頭蓬不/暇梳揮手汗如雨嚶嚶時鳥鳴灼灼)
(紅榴吐何心娱耳目徃來忘傴僂織為機中素老㓜要/紉補青燈照夜梭蟋蟀䆫外語辛勤亦何有身體衣幾)
(縷嫁為田家婦/終歲服勞苦)
　　物候
鳴鵙(原詩七月鳴鵙疏五月隂氣動而伯勞鳴是将寒/之候也月令仲夏鵙始鳴是中國正氣五月則鳴)
(今豳地晩寒鳥初鳴之候從其鄉/土之氣焉故至七月鵙始鳴也)
蟋蟀在野(増詩七月在野箋云自七月在野至十月入/我牀下皆謂蟋蟀也疏蟋蟀之蟲六月居壁)
(中至七月則在田野之中京房易妖占七月建申/為夷則蟋蟀鳴阮籍詩開秋兆涼氣蟋蟀鳴牀帷)
寒蟬鳴(原禮寒蟬鳴註寒蟬寒蜩謂蜺也疏寒螀也/増風土記七月而螻蛄鳴於朝寒螀鳴於夕)
鷹祭鳥(増禮鷹乃祭鳥用始刑戮註鷹祭鳥者將食之/示有先也既祭之後不必盡食若人君行刑戮)
(之而已集觧鷹欲食鳥之時先殺鳥而/不食似人之食而祭先代為食之人也)
莠雚葦(原夏小正七月莠雚葦傳未莠則不/為雚葦莠然後為雚葦故先言莠)
狸子肇肆(原夏小正狸子肇肆傳肇始也肆/遂也言其始遂也或曰肆殺也)
湟潦生苹(原夏小正湟潦生苹傳湟下處也有/湟然後有潦有潦而後有苹草也)
苹秀(原夏小正苹秀傅/苹也者有馬帚也)
其樹楝(原淮南子七月其樹棟註棟實鳯凰/所食也今雒城旁有樹楝實秋熟)
葉落知秋(原淮南子一葉落而天下知秋増/陶潛詩空庭多落葉慨然知已秋)
紺幡(増古今注紺蝶一名蜻蛉似蜻蛉而色𤣥紺遼東/人謂為紺幡亦曰童幡好以七月羣飛天海邊)
葡萄(増魏文帝與呉監書中國珍果甚多且復為説葡/萄當其朱夏涉秋尚有餘暑醉酒宿酲掩露而食)
(甘而不䬼脆而不酸冷而/不寒味長汁多除煩觧倦)
自然穀(原博物志海上有草名蒒其實食之如大/麥七月熟俗名曰自然穀或曰禹餘糧)
龍眼熟(増廣志龍眼樹葉似荔枝蔓延縁木生子如酸/棗色黒純甜無酸七月熟名醫别錄龍眼一名)
(益智嵇含南方草木狀云木髙一二丈似荔枝而枝葉/㣲小凌冬不凋春末夏初開細白花七月實熟殻青黄)
(色文作鱗甲形圓大如彈丸核若木梡子而不堅内薄/於荔枝白而有漿實極繁毎枝二三十顆作穗如葡萄)
(陶朱公書龍眼七月實熟荔枝纔/過後龍眼即熟故謂之荔枝奴)
磨盤(増荔枝譜磨盤皮粗厚味甘大/如雞子近蒂處甚平七月熟)
勝畵(増荔枝譜勝畵皮厚刺尖味甘肉豐大似桂/林七月熟出長樂縣六郡者最佳他種不及)
鵲卵(増荔枝譜鵲卵皮薄實圓斑如鵲/卵味㣲酸山枝中之佳者七月熟)
雞引子(増荔枝譜雞引子一朶數十枚大小/錯出其大者核小小者無核七月熟)
䇘筍生(原筍譜䇘筍七月生至十月間縉雲以南多出/然味苦而莭踈筍可大於箭筍少許山人採剝)
(以灰汁熟煮之都為金色然後/可食苦味減而甘食甚佳也)
芽蕉(増桂海果志芽蕉子小如/雞蕉尤香嫩甘美秋初實)
蜀秫(増農政全書蜀秫在北方地不宜麥禾者乃種此/尤宜下地立秋後五日雖水潦至一丈深不能壊)
(之立秋前水至即壊故北/土築堤二三尺以禦暴水)
威靈仙(増政和本草威靈仙出商州上洛及華山平澤/初生比衆草最先莖便如釵股四稜葉似栁葉)
(作層毎層六七葉如車輪有六層至/七層者七月内生花淺紫或碧白色)
莣草抽莖(増本草綱目莣草葉如芽而大長四五尺甚/快利傷人如鋒刃七月抽長莖開白花成穗)
(如蘆葦花花將放時剝其籜皮可為/䋲箔草履諸物其莖穗可為掃帚也)
澤蘭花(増本草綱目澤蘭根紫黒色如粟根苗髙二三/尺莖幹青紫色作四稜葉生相對如薄荷㣲香)
(七月開花帯紫/白色萼通紫色)
都桷子(増本草綱目都桷子生廣南山谷樹髙/丈餘開花連著實大如雞卵七月熟)
天仙果(増本草綱目天仙果樹髙八九尺葉似荔枝而/小無花而實子如櫻桃纍纍綴枝間七月熟其)
(味至甘宋祁方物贊云有子孫枝/不花而實薄言采之味埒蜂蜜)
厚朴子(増本草綱目厚朴子名逐折殺䑕益氣明目/一名厚實生木間莖黄七月實黒如大豆)
　　占驗
愆候(原禮孟秋行冬令則隂氣大勝介蟲敗穀戎兵乃/來註亥之氣乘之也又行春令則其國乃旱陽氣)
(復還五穀無實註寅之氣乘之也又行夏令則國/多火災寒熱不莭民多瘧疾註已之氣乘之也)
離氣見(増易通卦驗離氣見/立秋分則歲大熟)
黄雲占(原月令占候圖立秋坤卦用事晡時申西南涼/風至黄雲如羣羊宜粟穀望西南坤上有黄雲)
(氣是正氣立秋應莭/萬物皆榮豆穀熟)
豎竿影(増月令占候圖立秋日午時豎竿/影得四尺五寸二分半五穀熟)
天河占(増紀厯撮要七夕天河去探/米價回快米賤回遲米貴)
立秋占(原紀厯撮要朝立秋暮/颼颼夜立秋熱到頭)
立秋晴雨(増紀厯撮要立秋日天氣晴明萬物多不成/熟農政全書立秋日小雨吉大雨主傷禾)
風占(増紀厯撮要立秋日要西南風主/稲禾倍收三日三石四日四石)
雷占(原紀厯撮要立秋日雷名躃踣損晚禾亦云秋霹/靂主晚稲秕増家塾事親七月雷大吼有急令)
處暑占(増紀厯撮要處暑雨不通白露枉相逢嘉定縣/志處暑有雨則物成熟諺云處暑若還天不雨)
(縱然結實/也難收)
神纛車蜂蜜(増遼史太宗紀㑹同四年秋七月己巳/有司奏神纛車有蜂巢成蜜史占之吉)
虹占(増家塾事親虹以立秋四十六日内出正西貫兑/中秋有水有旱田家五行七月朔日虹見主年内)
(米/貴)
赤雲占(増萬寳全書立秋日申/時西南方有赤雲宜粟)
　　雜紀
差夏(増内經物成於差夏註差/夏謂立秋之後一十日也)
木連理(増後漢書安帝紀延光三/年七月穎川上言木連理)
黄鵠集(増古今注漢恵帝五年/七月黄鵠二集蕭池)
廣陽門(増李尤廣陽門銘廣陽位孟厥/月在申涼風從時白露已紛)
臨平湖開(増晋書武帝紀咸寕二年秋七月有星孛於/大角呉臨平湖自漢末壅塞至是自開父老)
(相傳云此湖/開天下平)
律權石(増晋書律歴志趙石勒十八年七月造建徳殿/得圓石状如水碓銘曰律權石重四鈞同律度)
(量衡有辛氏造續/咸議是王莽時物)
彩虹蔽月(増王紹之晋安紀義熙二年/七月夜彩虹出西方蔽月)
獻白鹿(増宋書符瑞志晋成帝咸和四年七月長沙郡/邏吏黄光於南郡道遇白鹿驅之不去直来就)
(光追尋光二百餘歩光/遂抱取遣吏李堅奉獻)
白燕集(増元嘉起居注元嘉元年七月有白燕集於齊/郡逰翔庭宇經九日乃去衆燕翼随有數千)
見金神(増物理論古有阮師之刀天下之所寳貴也初/阮之作刀受法於金精之靈七月庚辛見金神)
(於冶監之門向而再拜金神教以水火之齊五精之錬/用隂陽之候取剛軟之和三年作刀千七百七十口其)
(刀平背夾刃方口洪首截輕㣲不/絶絲髪之系斫堅剛無變動之異)
雨絳羅(増異苑張仲舒為司空在廣陵城北以元嘉十/七年七月中晨夕間輒見門側有赤氣赫然空)
(中忽雨絳羅於其庭廣七八分長五六寸皆/以箋紙繋之紙廣長亦與羅等紛紛甚駛)
奏别鵠曲(増南史褚彦囘傳嘗聚袁粲舍初秋凉夕風/月甚美彦回援琴奏别鵠之曲宫商既調風)
(神諧暢王彧謝荘竝在粲坐撫莭而嘆曰以/無累之神合有道之噐宫商暫離不可得已)
流澌亘河(増梁書諸夷傳芮芮國其/地苦寒七月流澌亘河)
榮光(増魏書靈徴志世祖太平真君二年七/月天有黄光洞照議者僉謂榮光也)
獻烏芝(増魏書靈徴志世宗景明三年七月魯陽/獻烏芝王者慈仁則生食之令人度世)
葉河冰合(増唐書王方翼傳方翼征西域七月/次葉河無舟而氷一昔合時以為祥)
賜屏几(増唐㑹要貞觀十六年/七月以素屏賜魏徴)
乳鹽(増唐會要大厯八年七月觧縣安邑兩池生乳/盬户部侍郎韓滉請薦清廟編之史冊從之)
玉靈芝(増唐㑹要上元二年七月甲辰延英殿御坐梁/上生玉芝一莖三花親製玉靈芝詩三章八句)
(曰玉殿肅肅靈芝煌煌重英𤼵秀連葉分房宗廟之福/垂其景光元氣産之明神合徳紫微間采白蕣呈色載)
(啟瑞圗庻得皇極天心有眷王道惟直幸生芳本當我/扆旒放此靈質賁其王猷神惟不愛道亦無求端拱思)
(惟永荷/天休)
送張仁亶(増全唐詩話景龍三年七月幸望春宫送朔/方節度張仁亶赴軍蘇頲奉和幸望春宫送)
(朔方軍大總管張仁亶詩北風吹早鴈日夕渡河飛氣/冷膠應折霜明草正腓老臣帷幄算元宰廟堂機餞飲)
(廻仙蹕臨戎觧御衣軍装乘曉發師/律候春歸方佇勲庸盛天辭䧏紫㣲)
霹靂引(増沈佺期霹靂引歲七月火伏而金生客有鼓/琴於門者奏霹靂之商聲始戛羽以騞砉終扣)
(宫而砰駖電耀耀兮龍躍雷闐闐兮雨冥氣鳴唅以㑹/雅態歘翕以横生有如驅千旗制五兵截荒虺斮長鯨)
(孰與廣陵比意/别鶴儔精而已)
舉子忙(増秦中歲時記進士下第當年七月復/獻新文求㧞觧故曰槐花黄舉子忙)
七月雪(増沙洲記自龍涸至大浸川一千九百里夜肅/肅常有風寒七月雨便是雪遥望四山皓然皆)
(白/)
飛霜殿(増建康實錄貞觀二十七年七月宴五品已上/於飛霜殿絲竹遞奏羣臣上夀賜綾錦殿在元)
(武門北因地形髙敞層閣三/成引水為潔淥池以滌炎暑)
伐篴竹(増甘澤謡許雲封樂工之篴者貞元初韋應物/為和州牧夜泊靈壁驛忽聞雲封篴聲韋公謂)
(其聲似天寳中梨園法曲李謩所吹者召問之乃是李/謩外孫韋公曰吾有乳母之子甞受篴李供奉舊吹之)
(篴即李君所賜遂囊出舊篴雲封曰信是佳篴但非外/祖所吹者竹生雲夣之南鑒在柯亭之下以今年七月)
(望前生明年七月望前伐過期不伐則其音實未期而/伐則其音汎浮者外澤中乾乾者受氣不全氣不全則)
(其竹夭凡𤼵揚一聲出入九息古之至音者一疊十二/節一節十二敲其已夭之竹遇至音必破韋公曰欲信)
(女鍳篴破無傷雲封乃奉篴吹六州遍/一疊未盡劃然中裂韋公驚嘆乆之)
三足烏(増周書明帝紀二年七月景申順陽獻三足烏/羣臣上表稱慶詔曰夫天不愛寳地稱表瑞鳯)
(巢阿閣圖龍躍沼豈直日月珠連風雨玉燭是以鉤命/訣曰王者至孝則出元命苞曰人君至治所有虞舜蒸)
(蒸來兹異趾周文翼翼翔此靈禽惟此天休/景福在民可大赦天下文武官普進一級)
隔隴合穗(増宋史五行志太平興國五年七月蓬萊縣/民王明田穀隔隴合穗相去一尺許又咸平)
(六年七月涉縣民連/罕田隔四隴同穎)
進時政論(増宋史胡安國傳紹興二年七月入對髙宗/曰聞卿大名渇於相見何為累詔不至安國)
(辭謝乞以所進時政/論二十一篇者施行)
鄭康成生(増太平廣記鄭康成以/永建二年七月戊寅生)
九成宫宴(増玉海儀鳯三年七月丁巳宴近臣諸親於/九成宫之咸亨殿上謂霍王元軌等曰甘雨)
(頻降夏麥豊熟秋稼滋榮思與叔䓁同為此/歡因賦七言效栢梁體霍王相王侍臣竝和)
閲四庫書(増玉海咸平五年七月庚戌幸三館/秘閣閲四庫書賜直官校理器幣)
賜御製詩(増玉海雍熙四年七月乙丑御製早秋/詩二首立秋日暮雨詩一首賜近臣)
進書賞格(増玉海紹興十六年七月乙酉陳泰初進神/哲御集百有十人冊上諭大臣令立定賞格)
(重則進官/輕則賜帛)
　五箴(増玉海景祐三年七月乙酉翰林侍讀學士馮元/上金華五箴示詔褒答三史判官謝絳言事進聖)
　(治五箴曰紹聞君臣/内戒謹命敬變云)
　燒稻(増眞臘風土記眞臘國七月燒稻其時新稻已熟/迎於南門外燒之以供佛婦女車象徃觀者無數)
　孟婆風(増野記七月江南有大風相傳以為孟婆𤼵怒/按山海經謂帝之女逰於江中出入風雨自隨)
　(以帝女故/曰孟婆)
　野蠶成繭(増金史太宗紀天㑹三年七月己/夘錦州野蠶成繭奉其絲帛來獻)
　鬭促織(増帝京景物略七月始鬭促織壮夫士人亦為/之鬭有塲塲有主者其飬之又有師鬭盆筩礶)
　(無家/不貯)
　沃野倍穫(増名勝志大同府沃野鎮沃野者其地沃/良沙土盡黒功省穫倍毎至七月皆熟)
　鸜鵒食蝗(増輝縣志元至元五年秋七月鸜鵒食蝗時/蝗生牧野鸜鵒自西北飛來方六七里林木)
　(皆滿遂将蝗食/且盡作陣飛去)
　右英夫人降(増眞仙通鑑右英夫人西王母第十三女/名媚蘭字申林治滄浪山受書為雲林夫)
　(人晉哀帝興寕三/年七月䧏句曲山)
　西王母下敎(増三洞珠嚢西王母以上皇元年七/月於南浮洞室下敎以授清虚真人)
御製初秋幸西苑觀荷命小船採蓮詩命駕臨西苑初秋
　向晩天芰荷池沼滿鷗鷺夕陽邊頻使移輕舫時來獻
　採蓮離宫䦨檻外風動碧翩翩
御製初秋景山詩新涼樹色向金天御輦遥停蔓草邊盛
　暑已過銷夏日清風纔到有秋年髙臨三殿九重闊下
　看千家萬户連薄暮山亭觀射畢回宫複道起蒼烟
御製初秋詠竹詩森翆青青繞碧塘霜姿靄靄動幽香寒
　風不變終身節綠葉紛然暎晩涼
　晋七月折楊栁歌(増織女逰河邊牽牛顧自歎一會復/周年折楊栁攬結長命草同心不相)
　(負/)
　白居易秋逰原上詩(増七月行已半早凉天氣清清晨/起中􁆽徐歩出柴荆露杖笻竹冷)
　(風襟越蕉輕閑擕弟姪軰同上秋原行新棗未全赤晚/𤓰有餘馨依依田家叟設此相逄迎自我到此村徃來)
　(白髪生村中相識乆老㓜皆有情留連向暮歸樹樹風/蟬聲是時新雨足禾黍夾道青見此令人飽何必待西)
　(成/)
　李賀七月樂詞(増星依雲渚冷露滴盤中圓好花生木/末衰穗愁空園夜天如玉砌池葉極青)
　(錢僅厭舞衫薄稍知花簟寒/曉風何拂拂北斗光䦨干)
　
御定月令輯要卷十四
　欽定四庫全書
御定月令輯要卷十五
　　八月令
　　　天道
　日在角(原禮仲秋之月日在角集/説角在辰夀星之次也)
　中星(原禮昏牽牛中旦觜觽中淮南子注牽/牛北方元武之宿觜觽西方白虎之宿)
　律中南吕(原禮律中南吕集説南吕酉律長五寸三分/寸之一增史記律書八月律中南吕者言陽)
　(氣之旅入蔵也淮南子斗指酉酉者飽也律受南吕南/吕者任包大也又南吕之數四十八主八月白虎通八)
　(月謂之南吕何南者任也言陽氣尚有任生薺麥也/故隂拒之也嚴巨川詩南吕初開律金風已戒涼)
　盲風至(原禮盲風至疏秦/人謂疾風為盲風)
　雷收聲(原禮雷始收聲注雷始/收聲在地中動内物也)
　辰星見漢西(増左𫝊星孛大辰疏八月之昏角星與日/俱沒大辰見於西方天漢在箕斗之間於)
　(是時天漢西南東北斜列于/天大辰之星見在天漢之西)
　贊陽秀物(増國語五間南吕贊陽秀物也注八月曰南/吕坤六二也榮而不實曰秀南任也隂任陽)
　(事助成/萬物也)
　辰伏(原夏小正辰則伏𫝊辰謂/星也伏也者入而不見也)
雷入地(増漢書五行志于易雷以八月入其卦曰歸妹/言雷復歸入地則孕毓根核保蔵蟄蟲避盛隂)
(之/害)
招搖指酉(原淮南子仲秋之月招搖指酉晋書樂志八/月之辰謂為酉酉者緧也謂萬物皆緧縮也)
天關黄道(増星經角二星東方首宿南左角名天津蒼/色北右角為天門黄色中間名天關八月日)
(在北南去北辰九十一度凡日/月五星皆從天關行為黄道)
秋門(増説文酉為秋/門萬物已入)
豆花雨(原嵗時廣記荆楚嵗時記/云豆花雨乃八月雨也)
裂葉風(増嵗時廣記裂/葉風八月風也)
仲商(原梁元帝纂要秋/曰仲秋亦曰仲商)
日月會夀星(増大衍星分圖八月/酉日日月會于夀星)
小春(増田家五行八月中旬作熱/謂之潮熱又名八月小春)
霜降信(増田家雜占八月中氣前後起西北風/謂之霜降信未風先雨謂之料信雨)
　　節序
宵中星虚(原書宵中星虚以殷仲秋𫝊宵夜也春言日/秋言夜互相備虚元武之中星亦言七星皆)
(以秋分日見/以正三秋)
餞日(原書寅餞納日𫝊餞送也日出言導日入言送因/事之宜蔡𫝊以秋分之暮夕方納之日而識其景)
(也/)
祭月(原禮祭月於坎疏祭/月於坎謂秋分也)
壯月(原爾雅八/月為壯)
夕月(原國語少采夕月註夕月以秋分増隋書禮儀志/禮天子以秋分夕月於西郊漢以郊泰畤其夕西)
(向揖月魏文譏其煩䙝明帝太和元/年八月巳丑夕月於西郊始合於古)
辰角見(増國語辰角見而雨畢唐書歴志秋分後五/日日在氐十三度龍角盡見時雨可以畢矣)
秋至(増管子以夏日至始數九十/二日謂之秋至秋至而禾熟)
白露(増内經寒風曉暮蒸熱相薄草木凝烟濕化不流/則白露隂布以成秋令白居易詩八月白露降湖)
(中水方老旦夕秋/風多衰荷半傾倒)
金發(増内經金鬱之發夜零白露林莽聲悽/註夜濡白露曉聴風悽乃為金發徵也)
微霜降(増漢書五行志/秋分而微霜降)
辰星効角亢(増淮南子辰星以/八月秋分効角亢)
斗指庚(増淮南子處暑加十五日斗/指庚則白露降音比仲吕)
斗指酉(增淮南子白露加十五日斗指酉中繩故曰秋/分雷戒蟄蟲比鄉音比㽔賔孝經緯白露後十)
(五日斗柄指酉為秋分隂生/於午極於亥故酉其中分也)
蔈定(原淮南子秋分蔈定蔈定而禾熟/註蔈禾穂粟孚甲之芒定者成也)
白氣出兑(増易通卦驗秋分日入酉/白氣出直兑此正氣也)
黄隂雲(増易通卦驗白/露黄隂雲出)
白隂雲(増易通卦驗秋/分白隂雲出)
釋鐘鼓懸(増京房易候占秋分/而人君釋鐘鼔之懸)
候南極星(増春秋元命苞直弧北有一大星為老人星/見則治平主夀常以秋分候之晋書天文志)
(老人一星在弧南一曰南極常以秋分侯之南郊唐月/令註明皇生于八月以仲秋日月會于夀星特置壇用)
(千秋節日祭老人星及/角亢七宿著之常式)
鶴警露(増春秋感精符八月白露降鶴即髙鳴相儆風/土記鳴鶴戒露此鳥性警至八月白露降流于)
(草上滴滴有聲因即高鳴相/警移徙所宿處慮有變害也)
樂用鐘(増樂緯兑主秋分樂用鐘五經通義鐘者秋分/之氣萬物至秋而成堅成不滅絶莫如金故金)
(為鐘相繼不絶也風俗通/世本垂作鐘秋分之音也)
日在内衡(増孝經説秋/分日在内衡)
夀星之次(増月令章句自軫六度至亢八度謂之/夀星之次白露秋分居之鄭之分野)
祭社稷(増孝經援神契仲秋穰禾拜祭社稷宋書禮志/祠大社帝太稷常以嵗八月秋社日祠之)
大梁(増天文錄胃昴趙之分野自胃七度至畢十二度/於辰在酉大梁之疆也八月之時白露始降萬物)
(堅成而彊大/故曰大梁)
秋社(増何承天社頌余以永初三年八月大社聊為此/文實惟隂祗稷為榖先率育萬𩔖協靈昊乾霸徳)
(方將世號共工厥有才子實曰句龍稱物平賦百姓熙/雍唐堯救災決河流江棄亦播植作乂萬邦克配二祀)
(以報勲庸嵗云其秋晷漏均程牲牢既潔嘉薦惟馨乃/家乃國是奉是尊舊唐書中宗紀神龍元年改秋社用)
(仲秋東京夢華錄八月秋社各以社糕社酒相賫送貴/戚宫院以豬羊肉腰子妳房肚肺鴨餅瓜薑之屬切作)
(碁子片様滋味調和/鋪於飯上謂之社飯)
種大小麥(増齊民要術崔寔曰凡種大小麥得白露節/可種薄田秋分種中田後十日種美田農政)
(全書種麥八月白露節後逢上戊為上時中戊為中時/下戊為下時種須簡成實者棉子油拌過則無蟲而耐)
(旱/)
兑王(増周易集解説言乎兑崔憬/曰秋分則兑王而萬物所説)
不雩(増六典旱甚則修雩/秋分已後雖旱不雩)
籠鷺(増會稽志鷺一名舂鋤歩於淺水好自低昻故曰/舂鋤也色雪白頂上有絲毿毿然長尺餘欲取魚)
(則弭之山隂瀕水人家多畜之皆馴/不去惟白露一日必籠之不然飛去)
宜良外甥(増東京夢華錄八月秋社婦女皆歸外家晚/歸即外公姨舅皆以新葫蘆兒棗兒為遺俗)
(云宜良/外甥)
市學社會(増東京夢華錄八月秋社市學先生預斂諸/生錢作社會以致雇倩祇應白席歌唱之人)
(歸時各擕花籃果/實食物社糕而散)
天蝦(増桂海蟲魚志天蝦狀如大飛蟻秋社後有風/雨則羣墮水中有小翅人候其墮掠取之為鮓)
社日詩(増玉海咸平二年八月戊午社宴近/臣於中書作社日五言詩賜之屬和)
聚燕臺(増帝京景物畧采育東南二十里有阜髙一丈/廣三四十尺曰聚燕臺嵗秋社燕辭巢日必各)
(將其雛數千百聚此臺呢/喃一二日然後分翔而去)
日屬火(増紀厯撮要白露/日屬火難種菜蔬)
入霑(増楊升菴集蜀西南多雨名曰漏天杜子美詩鼔/角漏天東是也自秋分後遇壬謂之入霑吴下曰)
(入/液)
分社前後(増通攷秋分諺曰分社同一日低田盡呌屈/秋分在社前斗米換斗錢秋分在社後斗米)
(換斗/豆)
天人會月(増黄氣陽精經秋分之日月宿東井之地上/廣靈之堂乃沐浴於東井之池以錬日魂明)
(八朗之芒受陽精日暉吐黄氣於玉池諸天人悉採玉/𣗳之華以拂日月之光月以黄氣灌天人之容故秋分)
(是天人會/月之道也)
秋判日(増雲笈七籖古人以秋分之日為秋判之日所/以爾者秋分之日乃會九天八地衆真人神上)
(皇至尊三日三夕共定萬民之命/所聚議者咸多而神尊竝集故也)
求仙慎秋分(増雲笈七籖仙忌真記曰子欲昇天慎秋/分罪無大小皆上聞以罪求仙仙甚難是)
(故學道/為心寒)
三素雲(増雲笈七籖秋分清旦南望有素赤黄雲者是/南極真人上皇赤帝三素雲也存禮宻祝三見)
(雲轝白/日昇仙)
避社翁(増居家宜忌秋社日人家襁褓兒女/俱令早起恐社翁為祟與春社同)
膏澤(増農政全書氾勝之書曰夏至後九十日晝夜/分天地氣和以此時耕田一而當五名曰膏澤)
　　日次
初一日
周宣占夢(増魏志周宣𫝊周宣為郡吏太守楊沛夢人/曰八月一日曹公當至必與君杖飲以藥酒)
(使宣占之是時黄巾賊起宣對曰夫杖起弱者/藥治人病八月一日賊必除滅至期賊果破)
寄女斫蛇(増搜神記東越閩中有庸嶺髙數十里其西/北隙中有大蛇長七八丈大十餘圍土俗常)
(懼或與人夢或下諭巫祝欲得啗童女年十二三者都/尉令長共請求人家生婢子兼有罪家女養之至八月)
(朝祭送蛇穴口累年已用九女將樂縣李誕家有小女/名寄應募欲行父母不可禁止乃告請好劍及咋蛇犬)
(至八月朝懐劍將犬先將數石米餈用蜜麨灌之以置/穴口蛇便出頭大如囷目如二尺鏡聞餈香氣先啗食)
(之寄便放犬犬就嚙咋寄從後斫得數創瘡痛急蛇因/踊出而死於是寄女緩歩而歸越王聞之聘寄女為后)
五明囊(原述征記八月一日作五明囊盛取百草頭露/洗目目明増梁簡文帝眼明囊賦序俗之婦人)
(八月旦多以錦翠珠寳為眼/明囊因競凌晨取露以拭目)
栢葉露(原續齊諧記𢎞農鄧紹嘗八月旦入華山採藥/見一童子執五綵囊承柏葉上露皆如珠滿囊)
(紹問用此何為答曰赤松先/生取以明目言終便失所在)
食薯蕷子(増杜蘭香傳杜蘭香以建興四年春數詣張/碩至其年八月旦復来出薯蕷子三枚大如)
(雞子云食此令君/不畏風波辟寒温)
許旌陽㧞宅上昇(増十二真君傳許遜舉孝亷拜蜀旌/陽令慕道棄官歸師大洞君吴猛傳)
(三清法要至太康二年八月一日於洪/州西山舉家四十二口白日㧞宅上昇)
縱觀書籍(増宋會要淳化元年八月一日秘書監李至/請李昉宋琪鉉鉉及學士侍郎給諫舎人等)
(詣閣觀御書圖籍帝知之/詔賜御筵出書籍令縱觀)
擬獻大言賦(増玉海淳化四年八月丙辰朔上草書宋/玉大言賦賜翰林承㫖蘇易簡因擬宋玉)
(作大言賦以獻其詞曰聖人興兮告成功/登崑崙兮展升中上覽賦嘉賞詔褒之)
蟹輸芒(増圖經本草蟹俗𫝊八月一日取稻芒兩枝東/行輸送其長故今南方捕蟹差早則有銜芒湏)
(霜後輸芒/方可食之)
天醫節(増潛居錄八月朔以盌盛取𣗳葉露研辰砂以/牙筯染㸃身上百病俱消謂之天灸古人以此)
(日為天醫節/祭黄帝岐伯)
鴈門開(増經鉏堂雜誌八月初一/鴈門開懶婦催將刀尺裁)
初二日
置司田叅軍(増唐會要景雲三年八月二日/庚寅敕諸州置司田叅軍一員)
大理國表貢(増玉海熙寧九年八月二日大理國奉/表貢金裝碧玗山氊罽刀劍犀皮甲)
初三日
幸安樂西莊(増唐詩紀事景龍三年八月三日幸安樂/公主西莊李適詩平陽金牓鳳凰樓沁水)
(銀河鸚鵡洲綵仗遥臨丹壑裏仙輿暫幸緑亭幽前池/錦幔蓮花艷後嶺香爐桂蘂秋貴主稱觴萬年夀還輕)
(漢武濟/汾遊)
増孔廟冕㦸(増玉海崇寧四年八月三日増文宣王冕/十有二旒是年詔文宣王廟立㦸二十四)
(改用/鎮圭)
白居易八月三日夜作(増露白月微明天涼景物清草/頭珠顆冷樓角玉鈎生氣爽衣)
(裳健風疎砧杵鳴夜衾香有思秋簟冷無情夢短眠頻/覺宵長起暫行燭凝臨曉影蟲怨欲寒聲槿老花先盡)
(蓮凋子始成四時無/了日何用歎衰榮)
初四日
竹下圍棊(増西京雜記戚夫人侍兒賈佩蘭出為段儒/妻説在宫内時八月四日出雕房北户竹下)
(圍棊勝者終年有福負者終年疾/病取絲縷就北辰星求長命乃免)
勿市履屣(増酉陽雜俎八月/四日勿市履屣)
製寳符旗(増玉海元符二年八/月四日製寳符旗)
初五日
千秋節(原舊唐書明皇紀開元十七年八月癸亥上以/降誕日讌百寮於花萼樓下百寮表請以每年)
(八月五日為千秋節王公以下獻鏡及承露囊天下諸/州咸令讌樂休假三日仍編為令從之増明皇帝千秋)
(節宴詩蘭殿千秋節稱名萬嵗觴風𫝊率土慶日表繼/天祥玉宇開花萼宫縣動會昌衣冠白鷺下帟幕翠雲)
(長獻夀成新俗朝儀入舊章月銜花綬鏡露綴彩絲囊/處處祠田祖年年宴杖鄉深思一德事小獲萬人康顧)
(况八月五日歌四月八日明星出摩耶夫人降千佛八/月五日佳氣新昭成太后出聖人開元九年燕公説奉)
(詔聴置千秋節丹青廟裏/貯姚宋花萼樓中宴岐薛)
賜鏡囊綵帛(増舊唐書明皇紀開元十八年八月丁亥/上御花萼樓以千秋節百官賀賜四品以)
(上金鏡珠囊縑綵五/品以下衣帛有差)
舞馬(増唐書禮樂志明皇嘗以馬百匹盛飾分左右施/三重榻舞傾盃數十曲壯士舉榻馬不動樂工衣)
(黄衫文玉帶立左右每千秋節舞於勤政樓下其日内/閑廐使引戲馬五坊使引象犀入場拜舞宫人數百衣)
(錦繡衣出帷中撃雷鼔/奏小破陣樂嵗以為常)
千秋金鑑錄(増唐書張九齡𫝊初千秋節王公竝獻/寳鑑九齡上事鑒十章號千秋金鑑錄)
天長節(増唐明皇實錄天寳七載蕭照/等請改千秋節為天長節從之)
萬夀殿(増唐會要開元二十四年請兩京各改一/殿以萬夀為名千秋節會百僚於此殿)
端午(増容齋随筆唐明皇以八月五日生以其日為千/秋節張説上大衍厯序云謹以開元十六年八月)
(端午赤光照室之夜獻之唐𩔖表有宋璟請以八月五/日為千秋節表云月惟仲秋日在端午然則凡月之五)
(日皆可稱/端午也)
初六日
梁元帝生(増南史梁孝元帝紀帝母在采女次侍始褰/户幔有風回裾武帝意感幸之采女夢月墮)
(懐中遂孕天監七年八月丁巳生帝舉室中非常香有/紫胞之異武帝竒之因賜采女姓阮進為修容顔氏家)
(訓梁孝元年少之時每八月/六日載誕之辰常設齋講)
宴蘂珠宫(増玉海天聖八年八月六日宋仁宗召輔臣/宗室於龍圖天章閣觀三聖御書元真殿觀)
(瑞榖宴蘂珠宫/宰臣以下賦詩)
召對選德殿(増玉海乾道七年八月六日宋孝宗召吏/部侍郎王之竒詹事陳良翰禮部侍郎周)
(必大同對選德殿賜坐從容訪以治道久之袖出/御筆一通首以魏徵答唐太宗德仁功利之問)
初七日
宴崇德殿(増宋史禮志真宗咸平元年二月宴羣/臣於崇德殿二年八月七日再宴用樂)
初八日
觀瑞物(増玉海祥符三年八月八日甲寅召近臣/觀瑞物於崇和殿上作七言詩從臣皆賦)
瘞犬(増遼史禮志八月八日國俗屠白犬於寢帳前七/歩瘞之露其喙後七日中秋移寢帳於其上國謂)
(伊克努爾伊克/大也努爾面也)
竹醉日(原山家清事八月八日/為竹醉日種竹易活)
沸星出(増法苑珠林佛以八月八日沸星出時轉/法輪以八月八日沸星出時取般湼槃)
韓𤦺仲秋八日雲臺觀羣花盛開詩(増春早凡花百種/榮秋芳能得㡬多)
(名仙家八月靈葩發/不與尋常俗艷争)
初九日
元成節(原宋史禮志政和三年以八月/九日青華帝君生辰為元成節)
謝自然披髮(増集仙𫝊八月九日羣仙来𫝊金母敕令/女仙謝自然披髪四十日金母當自来所)
(降使或言姓崔將一板濶二尺長五尺其上有五色每/羣仙欲至墻壁間悉熒煌似鏡自然每披髪則黄雲繚)
(繞其身又有七人黄/衣戴冠侍於左右)
宴紫雲樓(増玉海乾德四年八月九日辛丑召宰臣宴/紫雲樓下論及民間事謂趙普等曰下愚之)
(民不分菽麥如藩侯不為撫養務行苛虐朕斷/不容之普等曰陛下愛民如此堯舜之用心也)
初十日
子義船(増酉陽雜俎烏山下無水魏末有人掘井遇磐/石下有水流洶洶然遂鑿石穿水北流甚駛俄)
(有一船觸石而至匠人窺船上得一杉木板板刻/字曰吴赤烏二年八月十日武昌王子義之船)
試賢良方正(増玉海咸平四年八月己酉十日御崇正/殿試賢良方正何亮孫暨孫僅丁遜命宋)
(白等考所對遜僅/第四等亮暨次之)
十一日
巨鼇出海(増集異記唐裵伷開元七年都督廣州仲秋/夜漏未艾忽然天曉星月皆沒禽鳥飛鳴舉)
(郡異之未能喻然已晝矣裴公於是衣冠而出軍州將/吏則已集門遽召叅佐洎賔客至即詢挈壺氏曰常夜)
(三更尚未也因留賔客於㕔事共須日之昇良久天色/昏暗夜景如初官吏執燭而歸詰旦命使四訪合界皆)
(然北訪湘嶺之北則無斯事數月後有商舶自逺南至/謂郡人云我八月十一日夜舟行忽遇巨鼇出海舉首)
(北向而雙目若日照耀千里毫末皆見久之復/沒夜色依然徵其時則裴公集賔僚之夕也)
風琶蠻貢(増玉海景德三年八月十一日風琶蠻/貢犀象封牛青羊及馬賜冠帶錦袍)
横港(増通攷八月十一日卜来年水旱侵晨或隔夜於/水邉無風浪處作一水則子至晩看之若沒主水)
(露主旱平主小水又主/本年好種麥名曰横港)
王建八月十一日夜作(増半秋初入中旬夜已向階前/守月明從未圓時看却好一分)
(分見傍/輪生)
十二日
紙月(原宣室志長慶中有王先生者𢎞農晦之聞其術/往謁焉王留之宿乃八月十二也先生召其女七)
(娘謂之曰汝為吾刻紙狀今夕之月置於室東之垣上/有頃七娘以紙月施於垣上忽月光洞然一室毫髮盡)
(辨晦之驚/嘆不測)
瑞聖園觀稼(増玉海祥符六年八月辛未十二日瑞聖/園觀稼宴從臣作郊外觀稼七言詩近臣)
(皆/和)
經筵秋講(増熹宗實録舊規經筵/秋講以八月十二日起)
王建八月十二日夜翫月詩(増亂雲遮却臺東月不許/教依次第看莫為詩家先)
(見鏡被他籠/與作艱難)
十三日
景龍三年八月十三日李嶠太平公主山亭侍宴應制
詩(増黄金瑞牓綘河隈白玉仙輿紫禁来碧𣗳青岑雲/外聳朱樓畫閣水中開龍舟下瞰鮫人室羽節髙臨)
(鳳女臺遽惜歡娱歌吹/晚揮戈更却曜靈回)
王建八月十三夜翫月詩(増今夜月明勝昨夜新添桂/𣗳近東枝立多地濕舁牀坐)
(看過墻西/寸寸遲)
十四日
天灸(原荆楚嵗時記八月十四日民竝以/朱水㸃兒頭額名為天灸以厭疾)
眼明囊(原荆楚嵗時記八月十四日/以錦綵為眼明囊遞相餉遺)
乾元殿觀書(増唐會要開元六年八月十四日制令中/書門下及文武百官入乾元殿就東廊觀)
(書内庫出絹綵分賜褚/無量及四庫官有差)
元稹八月十四夜翫月詩(増猶欠一宵輪未滿紫霞紅/襯碧雲端誰能喚得嫦娥下)
(引向堂前/仔細看)
王建八月十四夜翫月詩(増月似圓来色漸凝玉盆盛/水欲侵稜夜深盡放家人睡)
(直到天明/不炷燈)
范仲淹八月十四夜月詩(増光華豈不盛賞宴尚遲遲/天意將圓夜人心待滿時已)
(知千里共猶訝一分虧来/夕如澄霽清風不負期)
十五日
觀濤(原枚乘七𤼵將以八月之望與諸侯逺/方交遊兄弟竝往觀濤乎廣陵之曲江)
新羅宴射(増舊唐書東夷𫝊新羅國重八月/十五日設樂飲宴賚羣臣射其庭)
行像透索(増酉陽雜俎婆羅遮國八月/十五日行像及透索為戲)
金背蝦蟇(原酉陽雜俎長慶中八月十五夜有人翫月/見林中光屬天如疋布其人尋視之見一金)
(背蝦蟇疑/是月中者)
撤燭翫月(原開天遺事蘇頲與李乂對掌文誥八月十/五夜於禁中直宿諸學士翫月備文酒之宴)
(時長天無雲月色如晝蘇曰清/光可愛何用燈燭遂使撤去)
霓裳羽衣曲(原唐逸史羅公逺鄂州人開元中中秋夜/侍明皇於宫中翫月公逺曰陛下莫要至)
(月中看否乃取拄杖向空擲之化為大橋其色如銀請/明皇同登約行數十里精光奪目寒氣侵人遂至大城)
(闕公逺曰此月宫也見仙女數百皆素練寛衣舞於廣/庭明皇問曰此何曲也曰霓裳羽衣曲也明皇密記其)
(聲調遂回却顧其橋随歩而滅旦/召伶官依其聲作霓裳羽衣之曲)
奏紫雲曲(原集異記明皇嘗八月望夜與葉法善同遊/月宫聆月中奏樂上問曲名曰紫雲曲也明)
(皇素曉音律黙記其聲還過潞州城上俯視城郭悄然/而月色如晝法善因請上以玉笛奏曲時玉笛在寢殿)
(中法善命人取之旋頃而至奏曲既投金錢於城中而/還旬餘潞州奏八月望夜有天樂臨城兼獲金錢以進)
文簫(原𫝊竒鍾陵西山有遊帷觀每至中秋車馬喧闐/太和末有書生文簫往觀覩一姝甚麗吟曰若能)
(相伴陟仙壇應得文簫駕綵鸞生意其神仙植足不去/姝亦相盼相引至絶頂俄有仙童持天判曰吴彩鸞以)
(私慾泄天機謫為民妻一/紀姝乃與生下歸鍾陵)
駕梯取月(原宣室志太和中周生者有道術中秋夜與/客會時月色方瑩生謂坐客曰我能挈月置)
(之懐袂因命虚一室取筯數百條繩而駕之曰我将梯/取此月俄覺天地曛晦因開室曰月在某衣中因以手)
(舉衣懐中出月寸許忽/一室盡明寒入肌骨)
天柱峯翫月(原三水小牘趙知微有道術皇甫元真等/師事之咸通庚寅中秋自朔霖霪至於望)
(夕元真謂同門生曰堪惜良宵而值苦雨語頃知微忽/命侍童曰可備酒果登天柱峯翫月衆竊有不然者既)
(出門長天廓清皓月如晝捫蘿援篠吟飲山嶺至寒/蟾隠於逺岑方歸山舎既各就榻而淒風飛雨宛然)
幔亭會(原廣博物志武夷君地官也相𫝊每於八月十/五日大會村人於武夷山上置幔亭化虹橋通)
(山下是日太極王皇太姥魏真人武夷君竝座空中告/呼村人為曽孫汝等若男若女呼坐乃命鼓師張安陵)
(等作樂行酒命歌師彭/令昭唱人間可哀之曲)
石珠(増録異記江州南五十里有店名七里店在蛇江/之南小山上有石青色堅膩俗云石中有珠每至)
(中秋往往羣飛凡十餘枚如流星往来或/聚或散石上時有光景相𫝊云珠蔵於此)
天子請客(原錢氏私志岐公在翰苑時中秋有月上問/當直學士是誰左右以姓名對命小殿對設)
(二位召来賜酒上云天下無事月色清美與其醉聲色/何如與學士論文公再拜就坐夜漏下三鼓上悦甚令)
(左右宫嬪各取領巾裙帶或團扇手帕求詩内侍舉牙/床以金鑲水晶硯珊瑚筆格玉管筆皆上所用者於公)
(前来者應之畧不停綴盡出一時新意上云豈可虚辱/須與學士潤筆遂各取頭上珠花一朶裝公幞頭簪不)
(盡者置公服袖中宴罷月將西沉上命撤金蓮/燭令内侍扶掖歸院翌日都下盛𫝊天子請客)
翫月羮(増膳夫録汴中節/食中秋翫月羮)
李文定公生(増臨漢詩話李文定公廸八月十五日生/或作詩以獻皆以月況文定中有蟾輝吐)
(光育萬種我公蟠屈為心胸老桂根株撼不折我公得/此為清節孤輪碾空周復圎我公得此為機權餘光燭)
(物無洪細我公得此/為經濟語亦豪爽)
賞月延桂(増乾淳嵗時記中秋禁中是夕有賞月延桂/排當如綺桂閣秋暉堂碧岑皆臨時取㫖夜)
(深天樂直/徹人間)
放水燈(増乾淳嵗時記中秋夕浙江放一㸃紅羊皮小/水燈數十萬盞浮滿水面爛如繁星或謂此江)
(神所喜非徒/事觀美也)
雲開月出(増石林詩話晏元獻留守南都王君玉為府/簽判嘗遇中秋隂晦既至夜君王密使人伺)
(公曰已寝矣君玉亟為詩以入曰只在浮雲最深處試/憑絃管一吹開公枕上得詩大喜即索衣起徑召客治)
(具大合樂至夜分果/月出遂樂飲達旦)
瓊田草(増西溪叢語瓊田草生於分寧山谷間有瓊田/草經一卷八月十五日採之草有十名曰不死)
(草長生草又/云苦天之𩔖)
神女峯絲竹(増入蜀記巫山十二峯不可悉見所見八/九峯惟神女峯最為纎麗竒峭宜為仙真)
(所託每八月十五夜月明時有絲竹/之音往来峯頂山猿皆鳴逹旦方止)
對御賦詩(増中州集道陵中秋賞月瑞光樓召趙渢文/孺對御賦詩以清字為韻渢詩云秋氣平分)
(月正明蘂珠宫闕對蓬瀛已驅急雨銷殘暑不遣微雲/㸃太清簾外輕風飄桂子夜深涼露滴金莖聖朝不奏)
(霓裳曲四海歌謳即樂聲道陵讀至落句大加賞異手/酌金鍾以賜且字之曰文孺以此鍾賜汝作酒直士林)
(榮/之)
端正月(増事文𩔖聚前輩名中秋月為端正月韓愈詩/云三秋端正月今夜出東溟張雨八月十五夜)
(待月詩秋已平分催節/序月還端正照山河)
吹笙侍宴(増西湖志餘淳熙九年八月十五日孝宗過/德夀起居上皇遂留賞月召小劉妃吹白玉)
(笙霓裳中序侍宴曾覿進壺中天詞云素飈颺碧看天/衢稳送一輪明月翠水瀛壺人不到比似世間秋别玉)
(手瑤笙一時同色小按霓裳疊天津橋上有人偷記新/闋當日誰幻銀橋阿瞞兒戲一笑成癡絶肯信羣仙髙)
(宴處移下水晶宫闕雲海塵清山河影滿/桂冷吹香雪何勞玉斧金甌千古無缺)
月桂子降(原本草綱目宋仁宗天聖丁夘八月十五夜/月明天浄杭州靈隠寺月桂子降其繁如雨)
(其大如豆其圓如珠其色有白者黄者黒者殼/如芡實味辛拾以進呈寺僧種之得二十五株)
剪壺盧鬚(増經驗方中秋日剪壺盧鬚如環子脚者/隂乾於除夜煎湯浴小兒則可免出痘)
登科記(増花月新聞建炎二年春揚州一士人緩歩出/西隅遥見紅暈如赤環自地吐出徐行入觀有)
(機數張經以素絲女子四五輩組織重花交葉之内成/字數行第一行之首曰李易稍空次又有一人姓名如)
(此以十數乃問之曰織此何為對曰登科記也到中秋/時候知之是嵗高宗車駕南廵揚都貢士雲集至八月)
(始唱名放榜第一人曰李易其下甲乙之/次無一差易始悟初春所屆盖蟾宫云)
月巖(原七修𩔖稿杭之鳳凰山有石如片雲㧞地髙數/丈巔有一竅尺餘名曰月巖惟中秋之月穿竅而)
(出餘時則斜/出竅外矣)
水調歌(増山堂肆考東坡居士以丙辰中秋歡飲逹旦/大醉作水調歌都下𫝊唱神宗問内侍外靣新)
(行小調内侍録此進呈讀至又恐瓊樓玉宇髙/處不勝寒上曰蘇軾終是愛君乃命量移汝州)
牡丹誕(増清閑供八月/十五日牡丹誕)
月宫符(増北京嵗華記中秋夜人家各置月宫符像符/上兔如人立陳瓜果於庭餅面繪月宫蟾兔男)
(女肅拜燒香/旦而焚之)
團圓節(増帝京景物畧八月十五日女/歸寧是日返其夫家曰團圓節)
珊瑚撐月(増名勝志太和縣洱河東岸有分水厓自岸/下分水為兩南河北海八月望夜河海正中)
(有珊瑚𣗳出水面漁人往往見之世/𫝊海龍獻寳内典云珊瑚撐月即此)
葛仙上昇(増名勝志葛仙山在鉛山縣南五十里由山/北真浄寺循澗且盡始緣鳥道至山之半猶)
(歴三十六扉一扉一髙方至絶頂有上下馬試劍息心/等石丹井仙壇孝先以吴赤烏七年甲子八月十五日)
(平旦於/此上昇)
龍泉月魄(増一統志南陽府有龍泉在汝州西南其水/瑩潔中秋之夕隂雲蔽月俯觀泉中魄形自)
(若/)
移花日(増通考八月十/五為移花日)
杜甫八月十五夜月詩(増滿目飛明鏡歸心折大刀轉/蓬行地逺攀桂仰天髙水路疑)
(霜雪林棲見羽毛此時/瞻白兔直欲數秋毫)
白居易八月十五日夜湓亭望月詩(増昔年八月十五/夜曲江池畔杏園)
(邉今年八月十五夜湓浦沙頭水館前西北望鄉何處/是東南望月㡬回圓臨風一嘆無人會今夜清光似往)
(年/)
王建八月十五夜翫月詩(増合望月時常望月分明不/得似今年仰頭五夜風中立)
(從未圓時/直到圎)
蘇軾八月十五日看潮詩(増定知玉兔十分圓已作霜/風九月寒寄語重門休上鑰)
(夜潮留向/月中看)
十六日
大閲(増實録咸平二年八月丙寅十六日大閲諸軍命/殿前都指揮王超為左右廂教陣都摠管是日軍)
(儀整肅天氣爽霽有司奏成列上升臺東向御戎幄召/從臣坐而觀之王超執五方旗以進退又以行列遐逺)
(號令所不能及遂於兩陣中起侯臺相望使人執旗如/臺上招之初舉黄旗則諸軍旅拜舉赤旗則騎進舉青)
(旗則歩進每旗動則鼓作而士譟之聲振千百里皆三/挑而後退次舉白旗則諸軍復拜呼萬嵗者三遂舉黒)
(旗以振旅軍於右者畧左陣以還由臺前出西南隅軍/於左者畧右陣而還由臺前出西北隅竝凱旋而入上)
(顧王超曰士衆嚴整戎行練習卿之力也退御幄殿召/從臣宴飲回御東華門閲諸軍還營鈞容奏樂於樓下)
祭潮(増𫝊載畧武肅王天祐丙寅思欲拓捍海塘先是/江心有石即秦望山脚横截波濤中出崔嵬然商)
(旅船到此輒為風濤所困而傾覆遂呼此為羅刹石我/國八月既望必迎潮設祭動樂鼓舞於上尋命更呼鎮)
(江石開平已来沙漲遂作/木闌圍頂今祭江亭是也)
觀月華(増天台縣志中秋俗重/十六夜召賔以觀月華)
杜甫八月十六夜翫月詩(増舊挹金波爽皆𫝊玉露秋/關山随地濶河漢近人流谷)
(口樵歸唱孤城笛起愁巴/童渾不寐半夜有行舟)
十七日
獻良馬(増唐會要貞觀二十一年八月十七日骨利幹/遣使朝貢獻良馬百匹其中十匹尤駿太宗竒)
(之各為製/名曰十驥)
上五規(増玉海嘉祐六年八月十七日知諫院司/馬光上保業惜時逺謀重微務實五規)
增製樂章(増玉海紹興二十五年八月十七日刑部郎/許興古言靈芝生於廟楹瑞麥秀於畱都宜)
(如漢齋房之歌製為樂章登歌郊廟詔學/士院於圓壇景靈宫太廟所奏樂章増製)
杜甫八月十七夜對月詩(増秋月仍圓夜江村獨老身/捲簾還照客倚杖更随人光)
(射潛虬動明翻宿鳥頻茅/齊依橘柚清切露華新)
朱子八月十七夜月詩(増忽忽秋逾半清輝萬里同遥/知竹林夜共賞碧雲空寂寞盈)
(尊酒淒涼滿院風寒塘/空自緑不似小園東)
十八日
神助蕩除(増魏書靈徵志尉元表臣於彭城遣别將以/八月至睢口邀賊將陳顯達有戰士於營外)
(五里芻牧見一白頭翁乗白馬将軍呼之語稱至十八/日辰必来到此語汝將軍領衆從東北臨入我當驅賊)
(令走申時賊必大破後十日此人復於彭城南戲馬臺/東二里見白頭翁亦乗白馬従東北来呼此人謂曰我)
(與東海四瀆太山北嶽神共行淮北助汝/二將蕩除已定汝上下喜否因忽然不見)
弄潮(増元和志浙江濤每日晝夜再上常以月十日二/十五日最小月三日十八日極大小則水漸漲不)
(過數尺大則濤湧髙至數丈每年八月十八日數/百里士女共觀舟人漁子泝濤觸浪謂之弄潮)
潮生日(増四季湏知四海之潮皆暗漲惟浙有明潮八/月十八日杭人謂之潮生日偕候江干斜陽風)
(色陡寒海門潮起逺若白練横江而/下瞬息千里勢若山嶽聲若雷霆)
觀潮(増乾淳嵗時記浙江潮天下之偉觀也自既望以/至十八日為最盛每嵗京尹出浙江亭教閲水軍)
(艨艟數百分列兩岸既而盡奔騰分合五陣之勢幷有/乗騎弄旗標槍舞刀於水面者如履平地吴兒善泅者)
(數百皆被髮文身手持十幅大綵旗争先鼓勇泝迎而/上出沒於鯨波萬仞中騰身百變而旗尾畧不霑濕豪)
(民貴宦争賞銀綵禁中例觀潮於/天開圖畫髙臺下瞰如在指掌)
賦酧江月曲(増西湖志餘淳熙十年八月十八日駕詣/德夀宫奉迎上皇觀潮諭侍官各賦酧江)
(月一曲至晚呈上以吴琚為第一其詞曰玉虹遥挂望/青山隠隠有如一抹忽覺天風吹海立好似春霆初發)
(白馬凌空瓊鰲駕水日夜朝天闕飛龍舞鳳鬱蔥環拱/吴越此景天下應無東南形勝偉觀真竒絶好是吴兒)
(飛彩幟蹵起一江秋雪黄屋天臨水犀雲/擁看撃中流楫晚来波静海門飛上明月)
蘇軾催試官考較詩(増八月十八潮壯觀天下無鵾鵬/水撃三千里組練長驅十萬夫紅)
(旗青盖互眀滅黒沙白浪相吞屠人生會合古難必此/景此行那兩得願君聞此添蠟燭門外白𫀆如立鵠)
十九日
定品服(増唐會要貞觀四年八月十九日丙午詔三品/以上服紫四品五品以上服緋六品七品以緑)
(八品九/品以青)
造新量衡(増玉海建隆元年八月十九日丙戌有司請/造新量衡以攽天下詔精考古制按前代舊)
(式作之禁/私造者)
二十日
封西嶽(増事物紀原唐先天二年八/月二十日封西嶽為金天王)
賜御書尚書(増玉海紹興五年八月二十日髙宗賜趙/鼎御書尚書一部鼎奏謝上曰尚書所載)
(君臣相戒之言所以賜卿/欲共由此道以成治功)
二十一日
敕賜刀石(増會要上元元年八月二十一日戊戌敕/一品以下文武竝帶手巾算袋刀子磨石)
賀升平(増玉海紹興十六年八月二十一日庚寅交趾/賀升平獻黄金器明珠沉香翠羽綾絹馬十象)
(九/)
二十二日
造禮神玉(増玉海元豐七年八月二十二日已/丑造兩圭有邸二以為社稷禮神玉)
賜筆研(増研北雜志翰林學士王㝢宣和七年八月二/十一日一夕凡草四制翌日遣中使至玉堂賜)
(以上所常御筆/研等十三事)
賦角端(増西湖志餘元至正庚寅浙江鄉試八月二十/二日夜二鼔貢院彷彿見一物馳過甚疾其狀)
(若猛獸軍卒因而喧/哄遂以角端命賦題)
夢僧賦詩(増葉顒詩序乙未八月二十二夜夢宿山寺/與僧講道論詩不覺夜分僧賦一聨云鶴向)
(白雲棲處宿僧従青嶂影邉/歸覺而微改其句足成一律)
二十三日
修進寳訓(増玉海元祐六年八月二十三日吕大防言/乞令史院修進先朝寳訓以備邇英進讀從)
(之/)
置小學(増玉海崇寧元年八月二十三日州縣/置小學十嵗以上入學五年立課試法)
二十四日
國學觀禮(増唐會要元和二年八月二十四日敕郷貢/眀經進士見訖就國子學官講論質定疑義)
(仍令百/寮觀禮)
忠懿王誕日(増宣和書譜秦忠懿王錢俶藝祖應運率/先臣服太宗即位之明年盡籍其府庫地)
(圖以獻端拱元年八月二十四日太宗以其誕日遣使/賜器幣且示寵焉楓窻小牘吴越忠懿王以天成四年)
(八月二十四/日四鼓生)
修注官入侍(増玉海至和元年八月二十四日知制誥/賈黯乞修注官入侍邇英閣事有可書随)
(即記/録)
咱馬奶子(増元史祭祀志每嵗駕幸上都以八月二十/四日祭祀謂之咱馬奶子用馬一羯羊八綵)
(緞練絹各九疋以白羊毛纒若穂者九貂鼠皮三命䝉/古巫覡及䝉古漢人秀才達官四員領其事再拜告天)
(又呼太祖青吉斯御名而祝之曰托天皇帝福䕃年/年祭賽者禮畢以祭幣及祭物凡與祭者共分之)
稻藁生日(増嘉定縣志八月二十四日為/稻藁生日雨則雖得榖藁必腐)
二十五日
嘉禾合穗(増唐會要景龍元年八月二/十五日長子縣嘉禾合穗)
宴長春殿(増玉海祥符七年八月二十五日戊寅真遊/殿上梁召近臣焚香因宴於長春殿帝作七)
(言詩令近/臣繼和)
獻竒獸(増玉海嘉祐三年交趾貢異獸二八月二十五/日癸亥御崇政殿召輔臣等觀之司馬光交趾)
(獻竒獸賦其狀熊頸而烏噣豬首而牛身與夫雕題卉/服之士南金象齒之珍欵紫闥而岔入充彤庭而竝陳)
(翔舞太和涵濡茂澤殊俗嚮臻靈獸来格雖漢室之初/黒鷴貢於絶徼周家之隆白雉通於重譯不足方也)
祭防風廟(増名勝志湖州古防風氏之國今武康縣封/禺二山間有防風廟嵗以八月二十五日有)
(司致/祭)
二十六日
南仲侑食(増玉海乾道六年八月二十六日太學正薛/元鼎請以周之南仲侑食武成王上喜以為)
(南仲之孫皇父猶為/中興之將便宜舉行)
建宗學(増玉海嘉定七年八月二十六日詔/建宗學置六齋生員以百人為額)
二十七日
孔子生(増榖梁𫝊襄公二十有一年冬十月庚子孔子/生孔庭纂要周靈王二十一年庚戌即魯襄公)
(二十二年是年冬十月庚子日先聖生十月庚子即今/之八月二十七日祖庭廣記顔氏禱於尼丘升之谷草)
(木之葉皆上起降之谷草木之葉皆下垂及懐妊十一/月而生是夕有二龍繞室五老降庭五老者五星之精)
(也顔氏之房聞鈞天之樂空中有聲/云天感生聖子故降以和樂之音)
繪冠冕圖(増玉海本朝冠服多沿唐舊循用之久有司/寖為繁文漸失法度景祐二年八月丙子二)
(十七日始詔内侍省與太常禮院詳典故/造冠冕蠲減珍華務從簡約俾繪圖以進)
置大晟樂府(増玉海崇寧初議大樂四年八月二十七/日賜名大晟置府建官府在宣德門外天)
(街之東𨽻禮部以大司樂典樂為長貳次/曰大樂令主簿協律郎工有樂正至舞師)
二十八日
瓶笙(増蘇軾瓶笙詩引庚辰八月二十八日劉㡬仲餞/飲東坡觴中聞笙簫聲杳杳若在雲霄間徐而察)
(之則出於雙瓶水火相得自然吟/嘯坐客驚嘆請作瓶笙詩記之)
御書政論(増玉海乾道六年八月二十八日御書/漢議郎崔寔政論賜宰臣虞允文等)
祭馬神(増冏政要覽太僕寺祭馬神在通州北四十/里安德郷鄭村壩秋祭在八月二十八日)
二十九日
受朝常式(増唐會要永徽二年八月二十九日下詔来/月一日太極殿受朝此後每五日一御太極)
(殿視事朔望朝/即永為常式)
置常平倉(増唐會要永徽六年八月二十九日已/酉京東西二市置常平倉置常平司官)
三十日
教養宗子(増玉海崇寧二年八月三十日詔曰大司徒/以六德六行教萬民而師氏之教國子則三)
(德三行而已詳于訓士略于治親崇寧教養宗子法倣/辟廱太學宜參酌輕重降于内外之法使易以跂及)
製損齋記(増玉海紹興二十八年八月晦復古殿書御/製損齋記蕩心侈目惑心害性者罔不掃除)
(清心寡欲省緣薄費者奉以周旋揮毫弄墨真草自如/濃淡斜行茂密如意未能忘情似賢乎已朝夕清燕視)
(以自儆以漢武明皇為戒凡二百五/十八字吏書賀允中請布之中外)
　　政典
命和仲(原書分命和仲宅西曰昧谷𫝊昧冥也日入於/谷而天下冥故曰昧谷此居治西方之官掌秋)
(天之/政也)
西成(原書平秩西成𫝊秋西方/萬物成平序其政助成物)
西廵守(原書八月西廵守至于西岳/如初𫝊西岳華山初謂岱宗)
總章大廟(原禮天子居總章大廟注/總章大廟西堂當大室也)
助老氣(原禮是月也養衰老授几杖行糜粥飲食注助/老氣也行猶賜也増後漢書禮儀志仲秋之月)
(縣道皆案户比民年始七十者授之以玉杖餔之糜粥/八十九十禮有加賜玉杖長尺端以鳩鳥為飾鳩者不)
(噎之鳥也欲/老人不噎)
命司服(原禮乃命司服具飾衣裳文繡有恒制有小大/度有長短注此謂祭服也文謂畫也祭服之制)
(畫衣而/繡裳)
衣服有量(原禮衣服有量必循其故注此謂/朝燕及他服凡此為寒益至也)
冠帶有常(原禮冠帶有常注因/制衣服而作之也)
申嚴百刑(原禮乃命有司申嚴百刑斬殺必當毋或枉/橈枉橈不當反受其殃注申重也當謂值其)
(罪/)
省羣牲(原禮是月也乃命宰祝循行犧牲視全具案芻/豢瞻肥瘠察物色必比𩔖量大小視長短皆中)
(度五者備當上帝其饗注於/鳥獸肥充之時宜省羣牲也)
達秋氣(原禮天子乃難以逹秋氣注此難難陽氣也陽/暑至此不衰害亦將及人所以及人者陽氣左)
(行此月宿直昴畢昴畢亦得大陵積尸之氣氣佚則厲/鬼亦随而出行於是亦命方相氏帥百𨽻而難之王居)
(明堂禮曰仲秋九門磔/攘以發陳氣禦止疾疫)
以犬嘗麻(原禮以犬嘗麻先薦/寢廟注麻始熟也)
備斂蔵(原禮是月也可以築城郭建都邑穿竇害修囷/倉集説四者皆為斂蔵之備穿地圎曰竇方曰)
(窖/)
趣收聚(原禮乃命有司趣民收斂務畜菜多積聚注始/為禦冬之備吕氏春秋南吕之月蟄蟲入穴趣)
(農收聚無敢懈/怠以多為務)
平物(原禮日夜分則同度量平權衡正鈞石角斗甬集/説此與仲春同北齊書神武帝紀天平三年八月)
(丁亥神武請均斗尺班于天下唐書百官志太府寺主/簿掌印省鈔目勾稽得失平權衡度量嵗以八月印署)
(然後/用之)
易關市(原禮是月也易關市来商旅納貨賄以便民事/四方来集逺郷皆至則財不匱上無乏用百事)
(乃遂注易關市謂/輕其税使民利之)
禁令(原禮凡舉大事毋逆大數必順其時慎因其𩔖集/説大事如土功徭役合諸侯舉兵衆之事皆不可)
(悖隂陽之大數因猶依也如慶賞者乃發生之𩔖刑/罰者乃肅殺之𩔖必順時令而謹依其𩔖以行之也)
獻良裘(原周禮天官司裘中秋獻良裘王乃行羽物疏/仲秋所獻善裘者為八月誓獮田所用故獻之)
(王乃行羽物者以羽鳥之/物賜羣臣以應秋氣也)
教治兵(原周禮夏官大司馬中秋教治兵如振旅之陳/疏言教治兵者秋以出兵為名秋嚴尚威故也)
獮田(原周禮夏官大司馬遂以獮田如/蒐田之法注秋田為獮獮殺也)
閲兵車(増公羊𫝊秋八月壬午大閲大閲者何閲兵車/也修教明諭國道也平而修戎事非正也其日)
(以為崇武故/謹而日之)
命國醵(増王居明堂禮/仲秋乃命國醵)
算賦(増漢書髙帝紀四年八月初為算賦注漢儀注民/年十五以上至五十六出賦錢人百二十為一算)
(為治庫/兵車馬)
試車騎材官(増漢書髙帝紀隴西車騎巴蜀材官注材/官騎士習射御騎馳戰陳常以八月太守)
(都尉令長丞會都試/課殿最水處則習船)
吏民計偕(増漢書武帝紀元光五年八月徵吏民有明/當世之務習先聖之術者縣次給食令與計)
(偕注計者上計簿使也令所徴之/人與上計者俱来而縣次給之食)
賜黄金(増漢書宣帝紀元康四年秋八月賜故右扶風/尹翁歸子黄金百斤以奉其祭祀又賜功臣適)
(後黄金人/二十斤)
益吏奉(増漢書宣帝紀神爵三年秋八月詔曰吏不亷/平則治道衰今小吏皆勤事而奉禄薄欲其毋)
(侵漁百姓難矣其益/吏百石以下奉十五)
賜羊酒(増漢書兩龔𫝊昭帝時涿郡韓福以德行徴至/京師賜䇿書束帛遣歸詔長吏以時存問常以)
(嵗八月賜羊一頭酒二斛後漢書鄧彪𫝊彪為太尉在/位清白為百僚式元和元年賜䇿罷詔河南尹遣丞存)
(問常以八月/旦奉羊酒)
官尉(原淮南子八月官尉注尉/戎官也是月治兵故官尉)
飲酎(原後漢書章帝紀建初七年秋八月飲酎髙廟増/漢舊儀皇帝惟八月酎車駕夕牲牛以綘衣之皇)
(帝暮視牲以鑑燧取水于月以火燧取火于日為明水/火左袒以水沃牛右肩手執鸞刀以切牛毛薦之即更)
(衣侍中上/熟乃祀之)
祠豐沛廟社(増後漢書章帝紀章和元年八月/己丑遣使祠沛髙原廟豐枌榆社)
刺史行部(増後漢書百官志外十有二州每州刺史一/人諸州常以八月廵行所部郡國錄囚徒考)
(殿最宋書百官志前漢世刺史乗𫝊周行郡國無適所/治後漢世所治始有定處止八月行部不復奏事京師)
順時講武(増後漢書陳蕃傳人君有事於苑囿惟仲/秋西郊順時講武殺禽助祭以敦孝敬)
遣輶軒使(増風俗通周秦常以八月遣輶/軒使採異俗方言蔵之秘府)
奉聖亭侯(増晋書孝武帝紀太元十一年八月庚/午封孔靖之為奉聖亭侯奉宣尼祀)
祠中嶽(増宋書禮志魏明帝太和四年八/月帝東廵遣使者以特牛祠中嶽)
薦時果(増魏書禮志太和十五年八月壬辰詔郡/國有時果可薦者竝送京師以供廟饗)
勲封廣恩(増北齊書孝昭帝紀皇建元年八月詔九州/勲人有重封者聴分授子弟以廣骨肉之恩)
遣使廵省(増北齊書孝昭帝紀皇建元年八月壬辰詔/分遣大使廵省四方觀察風俗問人疾苦考)
(求得失搜訪賢良隋書文帝紀開皇/四年八月甲午遣十使廵行天下)
獲玉印(増北史魏文成帝紀興安二年八月戊戌詔曰/朕即位以来風雨順序衆瑞兼呈又於苑内獲)
(方寸玉印其文曰子孫長夀羣公卿士咸曰休哉豈朕/一人克臻斯應實由天地祖宗降祐之所致也思與兆)
(庶共兹嘉慶其令/百姓大酺三日)
省寃獄(增唐書太宗紀貞觀二年/八月甲戌省寃獄於朝堂)
考治否(増唐書百官志節度使嵗以八月考其治否銷/兵為上考足食為中考邉功為下考觀察使以)
(豐稔為上考省刑為中考辦税為下考團練使以安民/為上考懲姦為中考得情為下考防禦使以無虞為上)
(考清苦為中考政成為下考經略使以/計度為上考集事為中考修造為下考)
特進佩魚(増唐會要景龍三年八月令/特進佩魚散職佩魚自兹始)
賜髙年冠帶(増唐會要宣宗大中三年八月己丑既復/河湟河隴髙年千餘見闕下天子為御延)
(喜樓賜/冠帶)
祭靈星(増通典周仲秋辰日祭靈星於國之東南王者/所以復祭靈星者為人祈時以種五榖故别報)
(其/功)
進士試論議(増通鑑太和七年李徳裕請依楊綰議進/士試論議不試詩賦八月庚寅停試詩賦)
(禮部奏先試帖經略問大義次試議論一首/大義以通二通四為格明年後竝依此例)
作雍和殿(増通鑑大中元年八月上崇睦兄弟作/雍和殿於十六宅數臨幸置酒作樂)
置審刑院(増玉海淳化二年八月己夘詔置審刑院於/禁中以樞密直學士李昌齡知院事凡具獄)
(案牘先經大理斷讞既定關報審刑知院定成文章奏/訖然後下丞相府丞相又以聞始命論決盖重謹之至)
(也/)
廣獻書路(増玉海嘉祐五年八月壬申詔秘府書視/開元録多遺軼開賞科以廣獻書之路)
置木契(増玉海熙寧六年八月詔畿縣都保置木契/左畱司農寺右付其縣凡追閲試則出契)
召試教授(増玉海熙寧八年八月詔州學教授先召赴/舎人院試大義五道取優通者選差孫諤試)
(法中第一壬子/命監制敕庫)
開玉泉水(増元史世祖紀中統三年八月郭/守敬請開玉泉水以通漕運從之)
分日鄉試(増元史選與志鄉試八月二十日䝉古色目/人試經問五條漢人南人明經經疑二問經)
(義一道二十三日䝉古色目人試䇿一道漢人南人古/賦詔誥章表内科一道二十六日漢人南人試䇿一道)
　　民用
民夷(原書厥民夷𫝊夷平也老壯在田與/夏平也蔡𫝊夷暑退而人氣平也)
始為昏禮(増詩匏有苦葉濟有深渉箋匏葉苦而渡處/深謂八月之時隂陽交會始可以為昏禮納)
(采問/名)
穫禾(原詩八月其穫疏八/月其禾可穫刈也)
斷壺(原詩八月斷壺𫝊壺瓠也疏/甘瓠可食就蔓斷取而食之)
剝棗(原詩八月剝棗疏棗湏就𣗳撃/之夏小正剝棗𫝊剝也者取也)
載績(原詩八月載績疏績緝麻之名/八月絲事畢而麻事起故始績)
雈葦(増詩八月雈葦𫝊薍為雈葭/為葦豫畜雈葦可以為曲也)
勸種麥(原禮乃勸種麥毋或失時其有失時行/罪無疑注麥者接絶續乏之榖尤重之)
剝瓜(原夏小正八月剝/瓜𫝊畜瓜之時也)
粟零(原夏小正粟零𫝊零也者降/也零而後取之故不言剝也)
地膽(増本草經地膽生汶山山谷八月采之陶𢎞景注/真地膽狀如大馬蟻有翼是芫青所化亦名蚖青)
蒸榆檽(増淮南萬畢術八月榆檽以美酒漬曝同青粱/米紫莧實蒸熟為末每服三指撮酒下令人辟)
(榖不/飢)
赤鯉鮨(増博物志西𦍑仲秋/月取赤頭鯉以為鮨)
習射(増齊民要術崔寔曰八月涼燥可上/弓弩繕理檠鋤正縳鎧弦遂以習射)
備冬寒(増齊民要術崔寔曰八月擘絲治絮製/新浣故及韋履賤好預買以備冬寒)
趣練染(増齊民要術崔寔曰八月涼/風戒寒趣練縑帛染綵色)
掐秋菜(増齊民要術掐秋菜必畱五六葉凡掐必待露/解八月半剪去枿生肥嫩比至收時高與人膝)
(等莖葉皆美科雖/不髙菜實倍多)
種大蒜(増齊民要術崔寔/曰八月可種大蒜)
入小學(増齊民要術崔寔曰八月暑/退命幼童入小學如正月焉)
棠葉染絳(増齊民要術棠熟時收種之八月初/天晴時摘葉薄布曬令乾可以染絳)
鉸白羊(増齊民要術白羊八月初胡葈子未成時又鉸/之注漠北塞之羊則八月不鉸鉸則不耐寒中)
(國必湏鉸不鉸則毛/長相著作氊難成也)
漉酪(増齊民要術作漉酪法八月中作取好淳酪生布/袋盛懸之當有水出滴滴水不盡著鐺中暫炒即)
(出於盤上日曝浥浥時作/團大如梨許亦數年不壊)
種芡(増齊民要術種芡法芡一名雞頭即今芰子是也/由子形上花似雞冠故名曰雞頭八月中收取擘)
(破取子散著池中自然生也政和本草雞頭八月采實/服餌家取其實竝中子搗爛暴乾再搗篩末熬金櫻子)
(煎和丸服之補下/益人謂之水陸丹)
作蘖(増齊民要術作蘖法八月中作盆中浸小麥即傾/去水日曝之一日一度著水即去之脚生布麥於)
(席上厚二寸一日一度以水澆之芽生便止即散收令/乾勿使餅餅成則不復任用此煮白餳蘖若煮黒餳即)
(待芽生青成餅然後以刀􁊐取乾之/欲令餳如琥珀色者以大麥為其蘖)
蛇含草(増名醫别録蛇含以八月采隂乾有兩種竝生/石上及黄土地當用細葉有黄花者劉敬叔異)
(苑云有田父見一蛇被傷一蛇銜一草著瘡上經日/傷蛇乃去田父因取草治蛇瘡皆驗遂名蛇銜草)
酸棗實(増名醫别錄酸棗生河東川澤八月采實隂乾/似武昌棗而味極酸東人啖之以醒睡本草圖)
(經酸棗野生多在坡坂及城壘間似棗木而皮細其木/心赤色莖葉俱青花似棗花八月結實紫紅色似棗而)
(圓小味酸當月採實取/核中仁隂乾四十日成)
神䕶草(増名醫别錄神䕶草生常山北八月采可使獨/守叱咄人宼盜不敢入門物𩔖志謂之䕶門草)
(置門上人衣過草必叱之王筠詩/霜被守宫槐風驚䕶門草即此)
説餅(増餅説宋公至長安得姚泓時故大官丞程李者/了了人也公曰今日之食何者最先李曰仲秋禦)
(景離蟬欲静爕爕曉風淒淒/夜冷臣當此景惟能説餅)
茹藘(増陸璣詩疏茹藘茅蒐蒨草也齊人謂之茜蜀本/圖經云染緋草葉似棗葉頭尖下濶莖葉俱澀四)
(五葉對生節間蔓延草木上根/紫赤色今所在有八月採根)
韭菜露葵(増千金月令八月可食韭菜露葵張耒詩/荒園秋露瘦韭葉自注八月韭佛開口)
縮砂蔤(増開寳本草縮砂蔤生南地苖似亷薑子形如/白豆蔲其皮𦂳厚而皺黄赤色八月采之辛香)
(可調食味及/蜜煎糖纒用)
蘭草(増唐本草蘭即蘭澤香草也圓莖紫萼八月花白/俗名蘭香煮以洗浴生溪澗水旁人間亦多種之)
(以飾/庭池)
苽菜羮(増太平御覽八月雨夜苽菜生於洿下池中/作羮臛甚美吴中以鱸魚作膾苽菜為羮)
薑黄(増圖經本草薑黄今江廣蜀川多有之葉青緑長/一二尺濶三四寸有斜文如紅蕉葉而小花紅白)
(色根盤屈黄色𩔖生薑而圓有節八月采/根片切曝乾蠻人生噉云可以袪邪辟惡)
菊花酒(増圖經本草菊花秋八月合花收暴乾切取三/四斤以生絹囊盛貯三大斗酒中經七日服之)
(日三次常令酒/氣相續為佳)
黄耆(増圖經本草黄耆根長二三尺獨莖或作叢生枝/幹去地二三寸其葉扶疎作羊齒狀又如蒺藜苗)
(開黄紫花其實作荚子長寸許八月中采根用其皮/折之如綿謂之綿黄耆時珍曰嫩苗亦可煠淘茹食)
藍葉治瘡(増政和本草治脣上生瘡連年不差以/八月藍葉一斤搗取汁洗不過三度差)
芎藭(増本草綱目芎藭古人因其根節狀如馬銜謂之/馬銜芎後世因其狀如雀腦謂之雀腦芎出關中)
(者為京芎亦曰西芎出蜀中者為川芎出天台者為台/芎出江南者為撫芎清明後宿根生苗分其枝横埋之)
(節節生根八月根下始結芎藭掘取蒸曝/救荒一種似蛇床葉而粗嫩葉可煠食)
杜若(増本草綱目杜若楚地山中時有之山人亦呼為/良薑根似薑圖經所謂山薑也開紫花不結子八)
(月采根/入藥)
亞麻子(増本草綱目亞麻子出兗州威勝軍苖葉俱青/花白色八月上旬采其實用時珍曰即壁虱胡)
(麻也其實亦/可榨油㸃燈)
種𧖟豆(増本草綱目𧖟豆南土種之蜀中/尤多八月下種冬生嫩苗可茹)
射干(増本草綱目按張揖廣雅云鳶尾射干也土宿真/君本草云射干即扁竹葉扁生如側手掌形莖亦)
(如之一種紫花一種黄花一種碧花多生江南湖廣川/浙平陸間八月采根取汁煮雄黄伏雌黄制丹砂能拒)
(火/)
風藥(増本草綱目石南桂陽呼為風藥充茗及浸酒飲/能愈頭風故名别錄曰生華隂山谷八月采實隂)
(乾/)
橙熟(増本草綱目橙名鵠殼樹似橘而葉大/其形圓大於橘而香皮厚而皺八月熟)
欓子(増本草綱目欓子一名食茱萸髙木長葉黄花緑/子叢簇枝上味辛而苦八月采搗濾取汁入石灰)
(攪成名曰艾油亦曰辣米油/始辛辣蜇口入食物中用)
綿花(増本草綱目木綿有二種似木者名吉貝似草者/名古終江南淮北所種莖弱如蔓髙者四五尺葉)
(有三尖如楓葉入秋開花黄色如葵花而小亦有紅紫/者結實大如桃中有白綿亦有紫綿者八月采捄謂之)
(綿/花)
海棠梨(増本草綱目果𩔖有海紅即海棠梨之實狀如/木瓜而小實至八月乃熟沈立海棠譜云海棠)
(其實狀如梨大如/櫻桃至秋可食)
甘松香(増本草綱目甘松香黔蜀州郡及遼州皆有之/叢生山野葉細如茅草根極繁密八月采之作)
(湯浴令/人身香)
雷丸(增本草綱目雷丸生石城山谷及漢中土中八月/采根暴乾按遯齋閑覽云楊勔中年得異疾每發)
(語腹中有小聲應之久漸聲大有道士見之曰此應聲/蟲也但讀本草取不應者治之讀至雷丸不應遂頓服)
(數粒/而愈)
鹿梨(増本草綱目江寧府信州一種小梨名鹿梨葉如/茶根如小拇指彼人取皮治瘡八月采之時珍曰)
(山梨野梨也處處有/之梨大如杏可食)
蒸食百合(増遵生八牋八月采百合/曝乾蒸食之甚益炁力)
趙孟頫八月耕詩(増白露下百草莖葉日紛委是時禾/黍登充積遍都鄙在郊既千庾入邑)
(復萬軌人言田家樂此樂誰可比租賦已輸官所餘足/儲峙不然風雪至凍餒及妻子優游茅簷下庶可以卒)
(嵗太平元有象/治世乃如此)
趙孟頫八月織詩(増池水何洋洋漚麻水中央數日庶/可取引過兩手長織絹能㡬時織布)
(已復忙依依小兒女嵗晚嘆無裳布𥜗不掩脛念之熱/中膓朝緝滿一籃莫緝滿一筐行看機中布計日漸可)
(量我衣茍已成/不憂天早霜)
　　物候
毛毨(増書鳥獸毛毨𫝊毨理也毛更生整理説文仲秋/鳥獸毛盛可選取以為器用也蔡𫝊毛毨鳥獸毛)
(落更生潤/澤鮮好也)
鴻鴈来(原禮鴻鴈来淮南子候鴈来注時候之/鴈從北漢中来過周雒南至彭蠡也)
元鳥歸(増禮元鳥歸注元鳥燕也歸謂去蟄也杜甫歸/燕詩不獨避霜雪其如儔侣稀四時無失序八)
(月自知歸春色豈相訪衆雛還/識機故巢倘未毁會傍主人飛)
羣鳥養羞(原禮羣鳥養羞注羞謂所食也夏小正丹鳥/羞白鳥𫝊丹鳥者謂丹良也白鳥者謂蚊蚋)
(也其謂之鳥也重其養者也有翼/者為鳥羞也者進也不盡食也)
蟄蟲坏户(原禮蟄蟲坏户注坏益也/蟄蟲益户謂稍小之也)
鳩化為鷹(原禮鷹化為鳩疏鳩化為鷹然後設罻羅者/謂八月時月令二月時鷹化為鳩則八月鳩)
(化為鷹也禽經仲秋/之節鳩復化為鷹)
樹柘(原淮南子/其樹柘)
薺麥生(増參同契觀其權量察仲秋情任蓄/微稚老枯復榮薺麥芽蘖因冒以生)
蝤蛑(原酉陽雜俎蝤蛑大者長尺餘兩螯至强八/月能與虎鬭虎不如随大潮退殻一退一長)
蓽撥(増酉陽雜俎蓽撥出摩伽陁國呼為蓽撥梨苗長/三四尺莖細如箸葉似蕺葉子似桑椹八月採)
黄雀化魚(原臨海異物志黄雀常/以八月入海化為魚)
薇草(増圖經本草白微一名薇草莖葉俱青頗𩔖栁葉/八月結實其根黄白色𩔖牛膝而短小今人八月)
(采/之)
荆芥花(増本草集觧荆芥葉似獨帚葉而狭小淡黄綠/色八月開小花作穂成房房如紫蘇房内有細)
(子如葶/藶子)
曼陀羅花(增本草綱目法華經言天雨曼陀羅花後人/因以名花曼陀羅梵言雜色也緑莖碧葉葉)
(如茄葉八月開白花凡/六瓣狀如牽牛花而大)
竹小春(増羣芳譜八/月為竹小春)
中秋緑(増荔支譜中秋綠色綠亦山枝/種味微酸熟最後故名中秋綠)
社前種麥(増農桑通訣八月社前即可種/麥麥經兩社即倍收而堅好)
荔枝奴(増農政全書龍眼花與荔枝同開樹亦如荔枝/但枝葉稍小殻青黄色形如彈丸肉白而帶漿)
(其甘如蜜熟於八月白露後方可採/摘荔枝過即龍眼熟謂之荔枝奴)
張耒籠鷹詞(増八月穫黍霜野空蒼鷹羽齊初出籠/劍翎鉤爪目如電利吻新淬龍泉鋒)
　　占驗
愆候(原禮仲秋行春令則秋雨不降草木生榮國乃有/恐註夘之氣乗之也又行夏令則其國乃旱蟄蟲)
(不蔵五榖復生註午之氣乗之也又行冬令則/風災數起收雷先行草木蚤死註寒氣盛也)
火占(原左𫝊昭公十七年冬有星孛於大辰西及漢申/湏曰彗所以除舊布新也天事恒象今除於火火)
(出必布焉諸侯其有火災乎梓慎曰若火作其四國當/之在宋衛陳鄭乎水火之牡也其以丙子若壬午作乎)
(水火所以合也若火入而伏必以壬午不過其見之月/註夏之八月辰星見在天漢西今孛星出辰西光芒東)
(及天漢天道恒以象𩔖告示人今火向伏故知當湏火/出乃布散為災牡雄也丙午火壬子水水火合而相薄)
(水少火多故水不勝火火見周乏五月/疏冬以十月為初故以夏之八月解之)
候月知雨(増師曠占候月知雨多少八月一日二日三/日凡月色黄者其月少雨月色青者其月多)
(雨/)
長王(増史記天官書作鄂嵗嵗隂在酉星居午以八月/與栁七星張晨出曰為長王作作有芒國其昌熟)
(榖其失次有應見危曰大/章有旱而昌有女䘮民疾)
虹出西方(増京房易候虹八/月出西方粟貴)
角田熟(増談叢八月一日雨則/角田下熟角田豆也)
中秋無月(増談叢中秋無月則兔不孕蚌不胎蕎麥不/實兔望月而孕蚌望月而胎蕎麥得月而秀)
朔日晴雨(原農政全書八月朔日風雨主布貴麻子貴/十倍又八月朔日晴主冬旱宜薑畧得雨宜)
(麥/)
白露占(原農政全書白露雨為苦雨稻禾/霑之則白颯蔬菜霑之則味苦)
秋分占(原農政全書秋分要微雨或天/隂最妙主来年髙低田大熟)
占榖貴賤(増嘉定縣志秋分在社日前則田有收而榖/賤後則無收而榖貴諺云分後社白米徧天)
(下社後分白/米如錦墩)
鹽滷生日(増嘉定縣志八月十二日為鹽生/日十三日為滷生日雨則鹽貴)
朔值占(原通攷朔日值白露果穀/不實值秋分主物價貴)
　　雜紀
射鹿(増穆天子𫝊仲秋丁巳天子射鹿於/林中乃飲於孟氏爰舞白鶴二八)
蠧書羽陵(原穆天子𫝊仲秋甲戌天子/東遊次於雀梁蠧書於羽陵)
求遺書(増漢書成帝紀河平三年八月/謁者陳農使使求遺書於天下)
秦地位仲秋(原詩含神霧秦地處仲秋之位男懦弱女/髙膫白色秀身音中商其言舌舉而仰聲)
(清以/揚)
麒麟白虎見(増後漢書安帝紀延光三年八月戊/子頴川上言麒麟一白虎二見陽翟)
雍門(増李尤雍城門銘雍門處中位/月在酉盲風寒濁鷰歸山阜)
告太平(增晋書武帝紀魏咸熙三年八月長人見/於襄武長三丈告縣人王始曰今當太平)
肅慎獻矢砮(増晋書元帝紀太興二年/八月肅慎獻楛矢石砮)
乗槎(原博物志舊説天河與海通近世有人居海濵者/年年八月有浮槎去来不失期人有竒志立飛閣)
(于槎上多齎糧乗槎而去十餘日奄至一處有城郭狀/屋舎甚嚴遥望宫中多織婦見一丈夫牽牛渚次飲之)
(此人問此是何處答曰君還至蜀都訪嚴君平則知之/後至蜀問君平曰某年月日有客星犯牽牛宿計年月)
(正是此人到天河時也増張耒秋日登海州乗槎亭詩/海上西風八月涼乗槎亭外水茫茫人家日暖樵漁樂)
(山路秋晴松柏香隔水飛来鴻陣濶趂潮歸去/櫓聲忙蓬莱方丈知何處烟浪參差在夕陽)
嘉蓮(増元嘉起居注泰始二年八月嘉蓮一/雙駢花竝實合跗同莖生豫章鱧湖)
婆羅門嫁娶(増梁書林邑國𫝊林邑國大姓號婆羅門/嫁娶必用八月女先求男由賤男而貴女)
(也/)
佛髮(増梁書扶南國𫝊大同三年八月髙祖改造阿育/王寺塔出舊塔下舎利及佛爪髪髪青紺色衆僧)
(以手伸之随手長短/放之則旋屈為蠡形)
獻生犀(増南史梁武帝紀大同五年/八月乙酉扶南國獻生犀)
鄴下三臺(増北齊書文宣帝紀天保九年八月帝如晋/陽先是發丁匠三十餘萬營三臺于鄴下因)
(其舊基而髙博之大起宫室及遊豫園至是三/臺成改銅爵曰金鳳金獸曰聖應冰井曰崇光)
魏孝文帝生(増北史魏孝文帝紀帝諱宏皇興元年八/月戊申生於平城紫宫神光照室天地氛)
(氲和氣/充塞)
梨園合樂(増舊唐書文宗紀太和九年八月丁丑幸/左軍龍首殿因幸梨園含光殿大合樂)
雀食虸蚄(増唐書五行志開元二十二年八月榆關虸/蚄蟲害稼入平州界有羣雀来食之一日而)
(盡/)
産白鹿(増唐會要天寳四載八月戊子有斑鹿産白鹿/于苑中獻之上曰縞質霜毛變林虞之獸族殊)
(姿馴性實雲/駕之龍媒)
鳳集得芝(増宋史五行志端拱元年八月/廣州鳳集合歡樹下得芝三本)
橘柿連枝(増宋史五行志眀道元年八/月黄州橘木及柿木連枝)
自成鹽(増宋史五行志大中祥符三年八月解州鹽池/紫泉塲也次二年里許不種自生其味特嘉命)
(屯田員外郎何敏中往祭池廟八月東池水自成鹽僅/半池潔白成塊晶瑩異常祀汾隂經度制置使陳堯叟)
(繼獻凡四千七百斤/分賜近臣及諸列校)
柚木瑞文(増宋史五行志熙寧十年八月乙巳惠/州柚木有文曰皇帝萬年天下太平)
賜樂髓新經(増實録景祐二年八月丁丑/出御製樂髓新經賜羣臣)
桂市(増成都古今記/八月有桂市)
馴象(増玉海乾德五年八月有象自嶺南来至都城外/獲之其後吴越廣南交州繼獻馴象四十五頭於)
(南薰門外玉津園東北/置養象所作馴象旗)
書郭子儀𫝊(増玉海建炎四年八月戊寅上手寫郭/子儀𫝊付范宗尹示諸將韓世忠等)
建日月碑(増遼史太宗紀天顯五年秋八月丁酉以大/聖皇帝皇后宴寢之所號日月宫因建日月)
(碑/)
雙塔音聲(増金史選舉志大定十三年八月于憫忠寺/䇿試女直進士寺舊有雙塔進士入院之夜)
(半聞東塔上有聲如音樂西達於宫考試官完/顔佛寕等曰文路始開而有此得賢之祥也)
畫蠶麥圖(増元史英宗紀至治二年八月詔/畫蠶麥圖於盝頂殿壁以時觀之)
八展舞(増元氏掖庭記己酉仲秋之夜武宗與諸嬪妃/泛月於禁苑太液池中月色射波池光映天綠)
(荷含香魚鳥羣集於是畫鷁中流蓮舟夹持往来便捷/帝乃開宴張樂令宫女披羅曵縠前為八展舞歌賀新)
(涼一/曲)
　挨藍(原真臘風土記真臘國八月挨藍挨藍者舞也㸃/差伎樂每日就國宫内挨藍且鬭豬鬭象國主亦)
　(請奉使/者觀焉)
　太姥染衣(増名勝志藍溪源出太姥山頂每嵗八月烏/桕葉落溪中色皆秀碧俗𫝊太姥染衣居民)
　(候其時取水漚/藍染帛最佳)
　授司命東卿(増雲笈七籖漢平帝元夀二年八月己酉/五帝各乗方面色車從羣官来下受太帝)
　(之命授茅盈為司/命東卿上真君)
　晉八月折楊栁歌(増迎歡裁衣裳日月流如水白露凝/庭霜折楊栁夜聞搗衣聲窈窕誰家)
　(婦/)
　李嶠八月奉教作(増黄葉秋風起蒼葭曉露團鶴鳴初/警候雁上欲凌寒月鏡如開匣雲纓)
　(似綴冠清尊對旻/序髙宴有餘歡)
　李賀八月樂詞(増孀妾怨夜長獨客夢歸家傍簷蟲緝/絲向壁燈垂花簾外月光吐簾内樹影)
　(斜悠悠飛露姿/㸃綴池中荷)
　
　
　
御定月令輯要卷十五
　欽定四庫全書
御定月令輯要卷十六
　　九月令
　　　天道
　月卦剝(原易剝不利有攸往本義剝落也五隂在下而/方生一陽在上而將盡隂盛長而陽消落九月)
　(之卦/也)
　日在房(原禮季秋之月日在房集/説房在夘大火之次也)
　中星(原禮昏虚中旦栁中淮南子注虚/北方元武之宿栁南方朱雀之宿)
　律中無射(原禮律中無射集説無射戌律長四寸六千/五百六十一分寸之六千五百二十四増史)
　(記律書九月律中無射無射者隂氣盛用事陽氣無餘/也淮南子無射之數四十五主九月白虎通九月謂之)
　(無射何射者終也言萬物随陽/而終也當復随隂起無有終已)
　元月(原爾雅九/月為元)
　内火(原夏小正九月内火𫝊内火/也者大火大火也者心也)
　火猶西流(増左𫝊哀公十有二年冬十二月螽季孫問/諸仲尼仲尼曰􁀫聞之火伏而後蟄者畢今)
　(火猶西流司歴過也注火心星也火伏在今十月猶西/流言未盡沒知是九月歴官失一閏左思蜀都賦大火)
　(流涼風厲白/露凝微霜結)
　招搖指戌(原淮南子季秋之月招搖指戌増晋書樂志/九月之辰謂為戌戌者滅也謂時物皆衰滅)
　(也/)
　出凓下霜(増春秋繁露季秋九月隂乃始多於陽天乃/於是時出凓下霜出凓下霜而天降物固已)
　(皆成/矣)
　萬物畢成(增説文戌滅也九月陽气/微萬物畢成陽下入地也)
　暮商(原梁元帝纂要九/月曰暮商季商)
　暮秋(原梁元帝纂要九月/曰暮秋亦曰末秋)
御製秋暮詩落葉催寒早山山草徧枯雪晴麋得食風急
　鴈銜蘆松古紛披出林深髙下殊漫云沙塞地别自足
　饒腴(増晋子夜秋歌適憶三陽初今已九秋暮梁簡文/帝詩玉署清餘熱金城含暮秋皇甫□詩洛下聞)
　(新鴈江東/想暮秋)
　杪秋(原楚辭靚杪秋之遥夜兮心繚戾而有哀增謝靈/運詩杪秋臨逺山山逺行不近梁元帝纂要九月)
　(曰杪/秋)
　隂氣在五(増周易集觧黄裳元吉干寳曰/隂氣在五九月之時自剝来也)
　鯉魚風(原提要録鯉魚風乃九月風也増李賀/詩門前流水江陵道鯉魚風起芙蓉老)
　晏秋(増繁欽秋思賦何晏秋/之憯悽處閑夜而懐愁)
窮秋(増鮑照白紵曲窮秋九月荷葉黄北風驅鴈/天雨霜庾肩吾詩桂巖逢暮序菊水值窮秋)
晚秋(増庾肩吾詩早花少餘雪春寒極晚秋李適詩鳳/輦乗朝霽鸚林對晚秋朱子詩風髙木落晚秋時)
(日暮千林/黄葉稀)
霜秋(増徐彦伯淮亭吟矧鶴唳/兮風曉復猿鳴兮霜秋)
殘秋(増沈佺期詩郊筵乗落景亭𫝊理/殘秋趙嘏詩獨吟紅葉對殘秋)
深秋(増李中詩影疎當/夕照花亂正深秋)
　　節序
肅霜(原詩九月肅霜𫝊肅縮也霜降而收縮萬/物疏九月之時收縮萬物者是露為霜也)
百工休(原禮是月也霜始降則百工休注寒而膠漆之/作不堅好也増謝瞻詩風至授寒服霜降休百)
(工/)
辰角見(原國語辰角見而雨畢註辰角大辰蒼龍之角/角星名也見者朝見東方建戌之初寒露節也)
(雨畢者殺氣日/盛雨氣盡也)
天根見(原國語天根見而水涸注天根亢氐之間也涸/竭也謂寒露雨畢之後五日天根朝見水潦盡)
(竭也月令仲秋水始涸天根見乃盡竭増唐書歴志先/寒露三日天根朝覿時訓爰始收潦而月令亦云水涸)
本見(原國語本見而草木莭解注本氐也謂寒露之後/十日陽氣盡草木之枝節皆理觧也增唐書歴志)
(後寒露十日日在/尾八度而本見)
駟見(原國語駟見而隕霜注駟天駟房星也隕落也謂/建戌之中霜始降增唐書歴志後寒露十五日而)
(駟見故隕霜/則蟄蟲墐户)
火見(原國語火見而清風戒寒注謂霜降之後清風先/至所以戒人為寒備也増唐書歴志霜降六日日)
(在尾末火/星初見)
行嫁娶(原家語霜降而婦功成嫁娶行焉注季秋/霜降嫁娶者始此也増荀子霜降逆女)
豐山鐘(原山海經豐山有九鐘焉是知霜鳴郭注霜降/則鐘鳴故言知也増王褒詩律改三秋節氣應)
(九鐘霜韓愈上賈滑州書豐山上有鐘焉人所/不可至霜既降則鏗然鳴盖氣之感非自鳴也)
庶物堅(増内經各差其分註戌之/月霜清肅殺而庶物堅)
草花落(増史記李斯𫝊故秋霜降者草花落/水搖動者萬物作此必然之效也)
寒露(増淮南子秋分加十五日斗指辛則寒露音比林/鐘三禮義宗寒露者九月之時露氣轉寒故謂之)
(寒/露)
霜降(增淮南子寒露加十五日斗指戌則霜降音比夷/則三禮義宗九月露降為中露變為霜故以為霜)
(降/節)
正隂雲(増易通卦驗寒露/正隂雲出如冠纓)
太隂雲(增易通卦驗霜降太隂/雲出上如羊下如磻石)
鷹隼撃(原春秋感精符霜殺伐之表秋季霜始降/鷹隼撃王者順天行誅以成肅殺之威)
大火之次(増後漢書律歴志注自亢八度至尾四度/謂之大火之次寒露霜降居之宋之分野)
青冰菱(増洞冥記旦露池西有靈池方四百歩有浮根/菱根出水上葉沉波下實細薄皮甘香葉半青)
(半黄霜降彌美/因名青冰菱也)
石鴈飛(増潯陽記廬山頂上/有三石鴈霜降則飛)
仙人棗(増洛陽伽藍記景陽山南百果園有仙人棗長/五寸把之兩頭俱出核細如鍼霜降乃熟食之)
(甚美一曰/西王母棗)
收葵子(増齊民要術葵子收待霜降榜簇皆湏隂中其/碎者割訖即地中尋手糺之注傷早黄爛傷晚)
(黑澀見日亦澀待/萎而亂者必爛)
白鴈(増續本事詩北方白鴈似鴈而小色白秋深乃来/白鴈至則霜降河北人謂之霜信杜甫詩云故國)
(霜前白鴈/来謂此)
麻生入相(原紀異錄鄭班與李愚同為學士鄭閣上麻/生李曰承㫖入相矣霜降成實乃白麻也是)
(夜制出拜相盖/拜相用白麻也)
揚兵(増西湖志餘霜降之日帥府致祭旗纛之神因/而張列軍器以金鼔導之遶街迎賽謂之揚兵)
䕶霜雲(増嘉定縣志九月霜/降而雲為䕶霜雲)
　　日次
初一日
辰弗集房(原書乃季秋月朔辰弗集於房/傳集合也不合則日蝕可知)
宴宣和殿(増舊唐書穆宗紀寳歴二年九月丁丑朔大/合宴於宣和殿陳百戲自甲戌至丙子方已)
薦衣(増唐書禮樂志天寳二年始以九月朔薦衣於諸/陵通典天寳二年勅朕承丕業肅恭祀事至於諸)
(節常修薦享且詩著授衣令存休澣在於臣子猶及恩/私恭事園陵未標令式自今以後每至九月一日薦衣)
(於陵寢貽範千/載庶展孝思)
講仁王經(増通鑑代宗永泰元年九月庚寅朔置/百髙座於資聖西明兩寺講仁王經)
拜日(増遼史太祖紀天贊三年九/月丙申朔庚子拜日於蹛林)
天夀節(増金史章宗紀明昌四年九月甲子朔天夀節/御大安殿受親王百官及宋髙麗夏使朝賀)
放鴈(増元史郝經𫝊汴中民射鴈金明池得繋帛書詩/云霜落風髙恣所如歸期回首是春初上林天子)
(援弓繳窮海纍臣有帛書後題曰至元五年九月一日/放鴈獲者勿殺國信大使郝經書於真州忠勇軍營新)
(館/)
周伯琦九月一日紀事詩(増九月灤陽道寒烟暗逺坰/有山皆積雪無水不成冰獵)
(犬髙於鹿鳴鴉大似鷹欲/為風土記問俗果誰憑)
初二日
作墨法(增抱朴子作墨法用雞子白真珠/麝香合以和墨宜用九月初二日)
賜犀金玉帶(增玉海憲宗元和十二年九月初二/日出内庫羅綺犀金玉帶賜裴度)
賜進士袍笏(增玉海太平興國三年九月二日賜進/士胡旦以下綠袍鞾笏自是以為定制)
含譽星見(增玉海祥符二年九月二日司天奏紫微宫/中瑞光及含譽星見告天地宗廟及昭應宫)
注輦國表貢(增玉海祥符八年九月二日己酉注輦國/主羅乍遣使奉表来貢詣承明殿以盤捧)
(珠碧玻瓈布於御/座前降殿再拜)
初三日
製仁孝詩(增唐會要天寳八載九月三日肅宗生日帝/製仁孝詩六章札於歩障以示朝臣宰相奏)
(曰宸章煥發睿札凝暉垂日月而齊光自雲霄而下濟/爰於誕育之日勉以仁孝之經上揚祖宗之美傍考天)
(人之際發揮前/古垂範將来)
地平天成節(原揮麈録肅宗以九月三日生為地平天/成節増玉海肅宗以景雲二年九月三日)
(乙亥生於東宫之/别殿祥光照室)
歌舞水曲(增玉海至道元年九月三日西南蕃王龍漢/􁧴遣使進奉西南牂牁諸蠻来貢方物帝召)
(其使詢以地理風俗因令作本國歌舞一人吹瓢笙數/十輩連袂宛轉以足頓地為節問其曲譯者曰水曲詔)
(加漢􁧴等官/賜使者遣還)
豐年祥瑞(增玉海淳熙六年九月三日詔明堂免奏祥/瑞上曰朕自有真祥瑞豐年是也百姓家給)
(人足瑞/莫大焉)
昭靈夫人降(增雲笈七籖方丈臺東宫昭靈李夫人以/湯時得道白日昇天受書為東宫昭靈夫)
(人治方丈臺第十三朱館中東晋哀帝興寧/三年乙丑九月三日降於真人楊羲之家)
初四日
重明節(増宋史禮志光宗以/九月四日為重明節)
上獻納大典(增玉海康定元年九月四日丙辰學士晁/宗慤上大理評事蘇舜賔所集獻納大典)
(百卷集歴代諫諍/奏議詔送史館)
御書尚書終篇(增玉海紹興十三年九月四日御書尚/書終篇刋石頒諸州學謂輔臣曰學寫)
(字不如便寫經書不惟/可學字又得經書不忘)
初五日
修孔廟器(増六一題䟦漢韓明府修孔子廟器碑云永/夀二年青龍在涒灘霜月之靈皇極之曰永)
(夀桓帝年號也按爾雅嵗在申曰涒灘霜月/之靈皇極之曰莫曉其義疑是九月五日)
選樂工(増玉海建隆四年九月五日詔選/樂工八百三十人𨽻太常習鼓吹)
獻屯田論(増玉海咸平四年九月癸酉五日太子/中舎張宗誨獻屯田論三篇召試賜第)
范成大九月五日晴煖歩後園詩(増海氣烘晴入斷霞/半空雲影界山斜輕)
(羅小扇游蜂畔只/比東風有菊花)
初六日
陳暘樂書(増玉海崇寧二年九月六日壬午何執中奏/禮部郎陳暘撰樂書二百卷欲加優奬暘欲)
(考定中聲更乞送講/議司施行遷暘一秩)
士師總龜(増玉海紹興三年九月六日丁巳大理卿李/與權以聖賢之訓與謹獄之事分章取義𩔖)
(聚條分凡三百事列十門總為一書上之繕寫/成五冊名曰士師總龜詔錄副本申尚書省)
紫微夫人九月六日示許長史詩(増解輪太霞上斂轡/造紫邱手把八空氣)
(縦身雲中浮一眄造化綱再視索髙疇道要既/已是可以解千憂求真得良友不去復何求)
初七日
殷七七開花(原唐詩紀事鶴林寺杜鵑花貞元中外國/僧自天台鉢盂中以藥養其根来植於此)
(寺僧見女子遊花下或謂花神也周寳鎮浙西與道人/殷七七善謂曰鶴林寺花天下竒絶嘗聞能開頃刻花)
(可開於重九乎曰可乃前二日往寺宿中夜女子謂七/七曰妾為上元命下司此花非久即歸閬苑今與道者)
(開之来日晨起花/漸拆至九日爛熳)
増嚴鹵簿(増玉海康定元年九月七日參知政事宋庠/上言車駕行幸自非郊廟大禮具陳鹵簿外)
(其常曰導從唯前有駕頭後擁扇繖而已諸班勁騎頗/與乗輿相逺而士庶觀者率随扈從之人夹道馳走喧)
(呼不禁非所謂旄頭先驅清道後行之謹欲望専委博/學近臣檢討前代儀注及鹵簿令以乗輿常時出入之)
(儀比之三駕諸仗斟/酌儀物増嚴條禁)
初八日
太康寺石銘(増洛陽伽藍記綏民里東崇義里有京兆/人杜子休宅地形顯敞門臨御道時有隠)
(士趙逸云是晋武時人晋朝舊事多所記録見子休宅/歎息曰此宅中朝時太康寺也龍驤將軍王濬平吴之)
(後始立寺本有三層浮圖用甎為之指子休園中曰此/是故處子休掘而驗之果得甎數十萬兼有石銘云晋)
(太康六年嵗次乙巳九月申戌朔八/日辛巳儀同三司襄陽侯王濬敬造)
國子監閲禮(増唐會要開元五年九月八日始令鄉貢/明經進士見訖國子監謁先師學官開講)
(問義有司具食五品以上/官及朝集使皆往閲禮)
題餻字(増劉賔客嘉話錄為詩用僻字湏有来處緣明/日是重陽欲押一餻字尋思六經竟未見有餻)
(字不敢為之原聞見後錄劉夢得作九日詩欲用餻字/以五經中無之輟不復為宋子京以為不然故子京九)
(日食餻有詠云飈館輕霜拂曙袍糗餈花飲鬬分曹/劉郎不敢題餻字空負詩中一世豪遂為古今絶唱)
藥市(原事物紀原唐王昌遇梓州人得道號易元子大/中十三年九月九日上昇自是以来天下貨藥輩)
(皆于九月初集梓州城八日夜於州院街易元飛/冲地貨其所齎藥川俗因謂之藥市遲明而散)
程君友昇仙(増茅亭客話遂州小溪縣石城鎮仙女埡/村民程君友遇道士随往青城山道士曰)
(爾有仙表得至於此開囊取丹一粒令吞之曰若有飢/渴則可嚼柏葉柏實君友懇祈願住仙齋道士曰爾且)
(歸家吾至九月八日當来迎爾君友歸别止一室嘗焚/柏子柏實静坐無營時嚼柏實三五顆而已門外柏樹)
(下有大盤石嘗偃息於上至九月七日夜如/有所待達旦雲霞相映五色君友躡空而去)
菊燈(増乾淳嵗時記禁中例於八日作重九排當於慶/瑞殿分列萬菊燦然眩眼且㸃菊燈略如元夕内)
(人樂部亦/有随花賞)
後苑習射(増玉海淳化元年九月八日召近臣/後苑習射因御崇政殿觀角抵之戲)
馬當助風(原摭遺王勃年十三侍父宦遊江左九月八/日舟次馬當山遇老叟曰子非王勃乎来日)
(重九南昌都督命客作滕王閣序子有清才盍往賦之/勃曰此去七百餘里今已九月八日矣夫何復言叟曰)
(吾助清風一席勃登/舟翌日昧爽抵南昌)
杜甫九日諸人集於林詩(増九日明朝是相要舊俗非/老翁難早出賢客幸知歸舊)
(採黄花賸新梳白髪微謾/看年少樂忍淚已沾衣)
白居易九月八日詩(増霜蓬舊鬢三分白露菊新花一/半黄惆悵東籬不同醉陶家眀日)
(是重/陽)
皎然九月八日送蕭少府歸洪州詩(増明日重陽今日/歸布帆絲雨望霏)
(霏行過鶴渚知堪住/家在龍沙意有違)
初九日
煎茱萸(増禮三牲用藙註藙煎茱萸也漢律會稽獻焉/爾雅謂之榝疏今蜀郡作之九月九日取茱茰)
(折其枝連其實廣長四五寸一升實可和十升膏名之/藙也本草圖經吴茱萸木髙丈餘皮青綠色葉似椿而)
(濶厚紫色三月開花紅紫色七八月結實嫩時微黄至/成熟則深紫九月九日採原杜審言九日詩蟋蟀歸期)
(晩茱萸節候新増權德輿九日宴集詩/風吟蟋蟀寒偏急酒泛茱萸晚更香)
採菊(増四民月令九月九日可採菊花鍾會菊花賦季/秋初月九日數幷置酒華堂髙會娱情百卉彫瘁)
(芳菊始榮紛葩/韡曄或黄或青)
送菊(原魏文帝與鍾繇九日送菊書嵗往月来忽逢九/月九日九為陽數而日月竝應俗嘉其名以為宜)
(於長久故以享宴高會是月律中無射言羣木百草無/有射地而生惟芳菊紛然獨榮輔體延年莫斯之貴謹)
(奉一束以助彭祖之術増沈佺期九/日侍宴詩魏文頒菊蘂漢武賜萸房)
參軍落㡌(原晋書孟嘉𫝊嘉為征西桓温參軍温甚重/之九月九日温燕龍山寮佐畢集時佐吏竝)
(著戎服有風至吹嘉㡌墮落嘉不之覺温使左右勿言/欲觀其舉止嘉良久如厠温令取還之命孫盛作文嘲)
(嘉著嘉坐處嘉還見即荅之其文甚美四坐嗟歎増李/白九日詩落㡌醉山月空歌懐友生杜甫九日藍田崔)
(氏莊詩羞將短髪還吹/㡌笑倩傍人為正冠)
菊華酒(増西京雜記戚夫人侍兒賈佩蘭説宫内九月/九日佩茱萸食蓬餌飲菊華酒令人長夀菊華)
(舒時幷採莖葉雜黍米釀之至来年九月九日始熟就/飲焉故謂之菊華酒聖恵方治頭風頭旋用九月九日)
(菊華暴乾取家糯米一斗蒸熟用五兩菊華末搜拌如/常醖法多用細麫麴為酒候熟即壓之去滓每煖一小)
(盞服宋之問重陽應制詩/時菊芳仙醖秋蘭動睿篇)
插萸房(原風土記九月九日律中無射而數九俗尚此/日折茱茰房以插頭言辟除惡氣而禦初寒)
講孝經(原晋陽秋寧康三年九月九日上嘗講孝經謝/安侍坐陸納卞耽執讀謝石袁宏執經車𦙍王)
(温摘/句)
丁姑息日(増搜神記淮南全椒縣有丁新婦者本丹陽/丁氏女適全椒謝家其姑嚴酷使役有程不)
(如限者笞捶不可堪九月九日乃自經死遂有靈嚮發/言於巫祝曰念人家婦女作息不倦使避九月九日勿)
(用作事江南人皆呼為丁姑九月/九日咸以為息日也今所在祠之)
幸商飈館(増齊書武帝紀永明五年九月己丑詔曰九/日出商飈館登髙宴羣臣辛夘車駕幸商飈)
(館上所立在孫陵岡世呼為九日臺者也建康宫殿簿/商飈觀在東北十三里籬門亭後亭墩上齊武帝重九)
(日登以/宴羣臣)
戲馬臺(原齊書禮志宋武為宋公在彭城九日出項羽/戲馬臺至今相承以為舊准増謝靈運九日從)
(宋公戲馬臺集送孔令詩良辰感聖心雲旗興暮節鳴/葭戾朱宫蘭巵獻時哲餞宴光有孚和樂隆所缺在宥)
(天下理吹/萬羣方悦)
馬射(原齊書禮志九月九日馬射或説云/秋金之節講武習射像漢立秋之禮)
受㫖賦詩(増南史齊蕭子顯𫝊子顯嘗自為序云前代/賈傅崔馬邯鄲繆路之徒竝以文章顯所以)
(屢上歌頌自比古人天監六年始預九日朝宴稠人廣/坐獨受㫖云今雲物甚美卿將不斐然賦詩詩既成又)
(降㫖曰可謂才子余退謂人曰一顧之恩/非望而至遂方賈誼何如哉未易當也)
白衣送酒(原續晋陽秋陶潛九月九日無酒於宅邉菊/叢中摘菊盈把坐其側久之望見白衣至乃)
(王𢎞送酒也即便就酌醉而後歸増王勃九日詩九日/重陽節開門有菊花不知来送酒若箇是陶家杜審言)
(九日詩降霜青女月送酒白衣人李白詩淵明歸去来/不與世相逐為無杯中物遂偶本州牧因招白衣人笑)
(酌黄/花菊)
登髙(原續齊諧記汝南桓景随費長房遊學累年長房/謂曰九月九日汝家中當有災宜急去令家人各)
(作絳囊盛茱茰以繋臂登髙飲菊花酒此禍可除景如/言齊家登山夕還見雞犬牛羊一時暴死長房聞之曰)
(此可代也今世人九日登髙飲酒婦人帶茱萸囊盖始/於此増物原齊景公始為登髙唐詩紀事景龍三年九)
(月九日中宗幸臨渭亭登髙御製序云陶?盈把既浮/九醖之歡畢卓持螯湏盡一生之興人題四韻同賦五)
(言其最後成罰之引滿是宴也韋安石蘇瓌詩先成于/經野盧懐慎最後成罰酒王維九日憶山東兄弟詩獨)
(在異郷為異客每逢佳節倍思親遥/知兄弟登髙處遍插茱萸少一人)
藉野飲宴(増荆楚嵗時記九月九/日四民竝藉野飲宴)
鳳嶺(増襄陽記望楚山舊名馬鞍山宋武陵王駿為刺/史改為望楚山後遂龍飛人號為鳳嶺髙處有三)
(隥即劉𢎞山簡/九日宴賞之所)
湖山讌會(原臨海記郡北四十歩有湖山山甚平正可/容數百人坐民俗極重九日菊酒之辰讌會)
(於此山者常/至三四百人)
龍沙升髙(原水經注贛水又北逕龍沙西沙甚潔白髙/峻而陁有龍形連亘五里中舊俗九月九日)
(升髙/處也)
桑落酒(増齊民要術笨麴桑落酒法預前浄剗麴細剉/曝乾作釀池以藁茹甕黍米淘湏極浄九月九)
(日日未出前收水九斗浸麴九斗當日即炊米九斗為/饋下饋著空甕中以釡内炊湯及熱沃之令饋上者水)
(深一寸餘便止以盆合頭良久水盡饋熟極軟瀉著蓆/上攤之令冷挹取麴汁於甕中搦塊令破瀉甕中復以)
(酒杷攪之每酘皆然兩重布盖甕口七日一酘每酘皆/用米九斗随甕大小以滿為限假令六酘半前三酘皆)
(用沃饋半後三酘作再餾黍其七酘者四炊沃饋三/炊黍飯甕滿好熟然後押出香美勢力倍勝常酒)
曲江賦詩(増舊唐書徳宗紀貞元十三年九月辛夘/九日宴宰臣百官於曲江上賦詩以賜之)
山池賜宴(増舊唐書徳宗紀貞元十八年九月癸亥賜/羣臣宴於馬璘山池上賦九日賜宴詩六韻)
(賜/之)
賜詩考第(増舊唐書劉太真𫝊貞元四年九月賜宴曲/江亭詔曰卿等重陽會宴朕想歡洽欣慰良)
(多情發於中因製詩序今賜卿等一本可中書門下簡/定文詞士三五十人應制同用清字明日納於延英門)
(進来宰臣李泌等雖奉詔簡擇難於取捨由是百僚皆/和上自考其詩以太真及李紓等四人為上等鮑防于)
(邵等四人為次等張濛殷亮等二十四人為下等而李/晟馬燧李泌三宰相之詩不加考第徳宗詩早衣對庭)
(燎躬化勤意誠時此萬㡬暇適與佳節并曲池潔寒流/芳菊舒金英乾坤爽氣滿臺殿秋光清朝野慶年豐髙)
(會多歡聲永懐無/荒戒良士期同情)
登慈恩寺塔(増唐書李適𫝊凡天子遊幸秋登慈恩浮/圖獻菊花酒稱夀上官昭容九月九日上)
(幸慈恩寺登浮圖羣臣上菊花夀酒詩帝里重陽節香/園萬乗来却邪茰入佩獻夀菊𫝊杯塔𩔖承天湧門疑)
(待佛開睿詞懸日月長得仰昭囬宋之問奉和詩瑞塔/千尋起仙輿九日来萸房陳寳席菊蘂散花臺御氣鵬)
(霄近升髙鳳野開天歌/將梵樂空裏共徘徊)
學士别會(増唐書韋綬𫝊穆宗時九月九日宴/羣臣曲江綬請集賢學士得别會)
麻葛糕(増六典饍部節日/食料九日麻葛糕)
賜射(増唐會要貞觀十六年九月九日賜文武五品以/上射於元武門啓顔錄唐宗國公蕭瑀不解射九)
(月九日賜射瑀箭俱不著垜一無所獲歐陽詢詠之曰/急風吹緩箭弱手馭强弓欲髙翻復下應西還更東十)
(廻俱著地兩手併擎空借/問誰為此乃應是宋公)
豐年多慶詩(増唐會要貞元十八年九月癸亥重陽御/製豐年多慶九日示懐詩賜羣臣詩爽氣)
(肅時令早衣聞朔鴻重陽有佳節具物欣年豐皎潔暮/潭色參差新菊叢芳樽滿衢室繁吹凝烟空恵合信吾)
(道保和惟爾同推誠/至元化天下期為公)
右軍宅會(増十道志臨川郡吴太平二年分豫章之臨/汝南城縣立晋王羲之為臨川内史宅於郡)
(城東偏荀伯子臨川記曰右軍故宅其地爽塏山川/若畫每重陽日二千石多萃於斯舊宅及墨池猶存)
造脯餅佩符(原金門嵗節記洛陽人家重陽/造迎涼脯羊肝餅佩癭木符)
賞魏謩詩(増唐詩紀事宣宗重陽錫宴羣臣有御製詩/其略曰欵塞旋征騎和戎委廟賢傾心方倚)
(注叶力共安邉宰臣以卞應制皆和上曰宰相魏謩詩/最佳其兩聨云四方無事去宸豫杪秋来八水寒光起)
(千山霽色開/上嘉賞久之)
沙苑射鶴(原集異記明皇天寳十三載重陽日獵於沙/苑雲間有孤鶴回翔上親御弧矢一發而中)
(其鶴帶箭矯翰西南而逝益州城距郭十五里有明月/觀觀之東廊第一院有青城山道士徐佐卿嵗率三四)
(至一日忽自外至神爽不怡謂院中人曰吾行山中偶/為飛矢所加尋已無恙然此箭非人間所有吾畱之於)
(壁上後年箭主到此即宜付之仍記壁云畱箭之時則/十三載九月九日也及明皇幸蜀暇日命駕行遊偶至)
(斯觀既入此堂忽覩挂箭取而翫之盖御箭也佐卿所/題乃前歳沙苑縦畋之日也佐卿乃中箭孤鶴耳上大)
(竒之因收其箭而寳焉自後/蜀人亦無復有逢佐卿者矣)
題詩㕔事(増北夢瑣言李商隠依令狐楚以箋奏受知/相國既歿子綯繼有韋平之拜疎隴西未嘗)
(展分重陽日義山詣宅於㕔事上題詩曰曽共山公把/酒巵霜天白菊正離披十年泉下無消息九日樽前有)
(所思莫學漢臣栽苜蓿還同楚客詠江蘺郎君官貴施/行馬東閣無由得再窺綯覩之慙悵扃閉此㕔終身不)
(處/)
米錦糕(増食譜張手美/家重九米錦糕)
曲宴太清樓(増宋史仁宗紀慶歴五年九月辛夘/以重陽曲宴近臣宗室於太清樓)
孫夫人飛昇(原太平廣記孫夫人三天法師張道陵之/妻煉金液還丹依太乙元君所授黄金之)
(法積年丹成變形飛化無所不能漢桓帝永夀二年丙/申九月九日與天師於閬中雲臺白日昇天位至上真)
(東岳/夫人)
尹氏歌(原江南野史永新尹氏女善歌重陽登南山文/峰同輩促之歌一曲聲達數十里故俗云尹氏)
(之歌聞於長安刺史表/獻入宫為唱歌供奉)
寒花晚節(増李彦平錄韓魏公在北門九日燕諸僚佐/有詩云不羞老圃秋容淡猶有寒花晚節香)
(識者知其/晚節之髙)
滿城風雨(原潘大臨答謝無逸書秋来景物件件是佳/致昨日清卧聞攪林風雨聲遂起題筆曰滿)
(城風雨近重陽忽催租人/至敗意止此一句奉寄)
布衣與宴(原事文𩔖聚韓忠獻嘗遇重陽置酒私第惟/歐文忠與一二執政而蘇明允乃以布衣參)
(其間都人以為異禮席間賦詩明允有佳節屢從/愁裏過壯心還倚醉中開之句其志氣不少衰)
飲新酒(増乾淳嵗時記重九都人飲新酒泛萸簪菊/趙抃詩更上髙峰最髙處黄花新酒醉重陽)
供進夹服(増乾淳嵗時記重九日御前供進夹羅御/服臣僚服錦襖子夹公服授衣之意也)
菊糕(増乾淳嵗時記重九都人各以菊糕為饋以糖肉/秫麫雜物為之上縷肉絲鴨餅綴以橊顆標以綵)
(旗又作蠻王獅子於上及麋栗為/屑合以蜂蜜印花脱餅以為果餌)
設火開爐(増乾淳嵗時記重九日御爐/設火皇后殿開爐節排當)
春蘭秋菊(増乾淳嵗時記重九日都人以蘓子微漬梅/滷雜和蔗霜梨橙玉橊小顆名曰春蘭秋菊)
菊花洞户(増東京夢華録九月重陽都下賞菊有數種/其黄白色蘂若蓮房曰萬齡菊粉紅色曰桃)
(花菊白而檀心曰木香菊黄色而圓者曰金齡菊純白/而大者曰喜容菊無處無之酒家皆以菊花縳成洞户)
聚香鼎(増清波雜志毘陵士大夫有仕成都者九日藥/市見一銅鼎已破闕旁一人贊取之既得問何)
(所用曰歸以數爐炷香環此鼎香氣/皆聚于中試之果然乃名聚香鼎)
賜新橘(原合璧事𩔖唐太宗蓬莱殿/九日宴羣臣酒賜湖南新橘)
服白菊(原太清靈寳方九月九日白菊花二斤茯苓一/斤竝𢷬羅為末每服二錢温酒調下或以煉過)
　(松脂為丸雞子大每服一/丸久服令人好顔色不老)
　射虎(増遼史禮志九月重九日天子率羣臣部族射虎/少者為負罰重九宴射畢擇髙地卓帳賜蕃漢臣)
　(僚飲菊花酒兔肝為臡鹿舌為醬又研茱萸酒洒門也/户以禬禳國語謂是日為博羅哩烏楚哩九月九日)
　拜天(増金史太祖紀收國元年九月九日拜天射栁嵗/以為常又禮志金因遼舊俗重九日行拜天之禮)
　(於都城外其制刳木為盤如舟狀赤為質畫雲鶴文為/架髙五六尺置盤其上薦食物其中聚宗族拜之若至)
　(尊則於常武殿/築臺為拜天所)
　花糕宴(増燕都遊覽志重九日勅賜百官花糕宴原帝/京景物略九月九日麫餅種棗栗其面星星然)
　(曰花糕糕肆標紙綵旗曰花糕旗父/母家必迎女来食花糕亦曰女兒節)
　得橘登第(増莆田縣志䂬溪上有仙人巖巖上野橘其/實無時得者為瑞宋元祐間方亞夫薛蕃皆)
　(以九日遊巖人/得一橘竝登第)
　祝百事髙(原遵生八牋吕公記九日天明時以片糕搭/兒女頭額更祝曰願兒百事俱髙作三聲)
　延算齋(増雲笈七籤三洞奉道科/云九月九日為延算齋)
御製九日幸景山登髙詩秋色浄樓臺登髙紫禁隈千門
　鳴鴈度萬井霽烟開翠拂鑾輿上雲随豹尾来佳辰欣
　宴賞滿泛菊花杯
御製九日對菊詩不與繁花競寒苞晚更香數莖偏挺秀
嘉爾傲風霜
雲林右英夫人九月九日詩(増晨闕太霞搆玉室起霄/清領略三竒觀浮景翔絶)
(冥丹華空中有金暎育挺精八風鼔錦披碧樹曜四靈/華盖廕蘭暉紫轡䇿綠軿結信通神交觸𩔖率天誠何)
(事外象感須/覩瑶玉瓊)
陶潜九月九日詩(増靡靡秋已夕淒淒風露交蔓草不/復榮園木空自凋清氣澄餘滓杳然)
(天界髙哀蟬無流/響叢鴈鳴雲霄)
梁丘遲九日侍宴樂遊苑詩(増朱明已謝蓐收司禮爰/理秋袚備揚旌棨奉璋峩)
(峩金貂濟濟上林𢎞敞離宫非一綵殿廻風丹樓映日/随珠甲帳屯衛周悉晬容徐動天儀澄謐雲物斿颺光)
(景髙麗枯葉未落黄花委砌絲桐激/舞楚雅閑慧參差繁響殷懃流詣)
唐髙宗九日詩(増端居臨玉扆初律啓金商鳳闕澄秋/色龍闈引夕涼野浄山氣斂林疎風露)
(長砌蘭虧半影巖桂發全香滿盖荷彫翠圓花菊散黄/揮鞭争電烈飛羽亂星光栁空穿日碎弦虚側月張怯)
(猿啼落岫驚鴈斷分行斜/輪低夕景歸斾擁通莊)
唐德宗重陽日中外同歡以詩言志因示羣官詩(増爽/節在)
(重九物華新雨餘清秋黄葉下菊散金潭初萬寳行就/稔百工欣所如歡心暢遐邇殊俗同車書至化自敦睦)
(佳辰宜宴胥鏘鏘間絲竹濟濟羅/簪裾此樂匪足躭此誠期永孚)
李嶠九日應制詩(増令節三秋晚重陽九日歡仙杯還/泛菊寳饌且調蘭御氣雲霄近乗髙)
(宇宙寛今朝萬夀/引宜向曲中彈)
李乂九日應制詩(増望幸紆千乗登髙自九重臺疑臨/戲馬殿似接疏龍捧箧萸香遍稱觴)
(菊氣濃更看仙鶴/舞来此慶時雍)
張説九日進茱萸山詩(増家居洛陽下舉目見嵩山/刻作茱萸節情生造化間)
王維和聖製重陽節宰臣及羣官上夀詩(増四海方無/事三秋大有)
(年百工逢此日萬夀願齊天芍藥和金鼎茱萸插玳筵/玉堂開右个天樂動宫懸御栁疎秋景城鴉拂曙烟無)
(窮菊花節長/奉柏梁篇)
杜牧九日齊山登髙詩(増江涵秋景鴈初飛與客携壺/上翠微塵世難逢開口笑菊花)
(須插滿頭歸但將酩酊酬佳節不用登臨怨/落暉古往今来只如此牛山何必淚沾衣)
歐陽修九日詞(増九日歡遊何處好黄花萬萼雕欄遶/通體清香無俗調天氣好烟滋露結功)
(多少西日脚清寒髙下照寳釘密綴圎斜小/落葉  園風嫋嫋催秋老叢邉莫厭金樽倒)
蘇軾九日次韻定國詩(増菊盞萸囊自古𫝊長房寧復/是臞仙應從漢武横汾日數到)
(劉公戲馬年對玉山人今老矣見恒河性故/依然王郎九日詩千首今賦黄樓第二篇)
蘇軾九日舟中望見有美堂上魯少卿飲以詩戲之(増/指)
(㸃雲間數㸃紅笙歌正擁紫髯翁誰/知愛酒龍山客却在漁舟一葉中)
朱子九日登天湖詩(増去嵗瀟湘重九時滿城寒雨客/思歸故山此日還佳節黄菊清樽)
　　(更晩暉短髪無多休落帽長風不斷且吹/衣相看下視人寰小祗合從今老翠微)
　　初十日
　　小重陽(増玉海貞元十年九月十日戊子以重陽賜百/僚追賞原嵗時記京師士庶多於重九後一日)
　　(再㑹謂之/小重陽)
　御製康熙十七年九月初十日奉
太皇太后臨御温泉恭紀五言排律八韻
慈寧方曉日掖輦幸温泉羽騎清塵道華旗衛御前九重雙
　　闕㢠三輔萬家連蔥鬱東臯樹蒼茫北嶺烟問安頻色
　　喜侍膳每心懸孝養尊
親重時廵法
祖䖍村村施化溥處處得恩先更慮民情隠深慚撫八埏
　　鄭谷十日菊詩(原節去蜂愁蝶不知曉庭還繞折殘枝/自緣今日人心别未必秋香一夜衰)
　　徐鉉十日和張少監詩(増重陽髙㑹古平臺吟徧秋光/始下来黄菊後期香未減新詩)
　　(捧得眼還開每因佳節知身老却憶前歡似/夢廻且喜清時屢行樂是非名利盡悠哉)
　　十一日
　　送河州守(増玉海嘉祐二年翰林侍讀學士李淑以九/月十一日出守河州御製五言六韻詩示之)
進西漢㑹要(増玉海嘉定四年九月徐天麟表進所編/西漢㑹要七十卷總為十五門分三百六)
(十有七事十一日/丁夘有㫖蔵秘閣)
展藥市(原事物紀原梓州九月初八日藥市逮本朝天/聖中燕龍圖肅知郡事又展為三日至十一日)
(而/罷)
十二日
定律尺(増玉海景祐二年九月十二日/依新黍定律尺每十黍為一寸)
儋耳醉書(増長公外紀九月十二日東坡在儋耳與客/飲酒小醉信筆書曰吾始至南海環視天水)
(無際悽然傷之曰何時得出此島耶已而思之天地在/積水中九州在大瀛海中中國在少海中有生孰不在)
(島者覆盆水於地芥浮於水蟻浮於芥茫然不知所濟/少焉水涸蟻即徑去見其𩔖出涕曰㡬不復與子相見)
(豈知俯仰之間有方軌八/逹之路乎念此可以一笑)
鑄鼎作鸞刀(増玉海皇祐五年九月十二日戊寅鑄鼎/十有二圜丘用五宗廟七又作鸞刀郊廟)
(各一初賈昌朝侍經筵帝問鼎卦聖人亨以享上帝今/郊何以無鼎昌朝不能對曰容退而講求於是詔禮官)
(議以為郊有亨牲進熟遂命阮逸胡瑗鑄銅鼎制鸞/刀帝親書刻之牛鼎容一斛羊鼎五斗豕鼎三斗)
宴右文殿(増玉海淳熙五年九月十二壬申日幸秘書/省受朝右文殿移御秘閣入東西壁觀累朝)
(御書上手以光堯太上皇帝所書琴賦示羣臣諭曰此/鍾王所不及既又脩太平興國故事張宴右文酒五行)
(罷翌日癸酉賜御製詩詩有/宴開芸閣坐對蓬山之語)
寺塔現光(増識小編永樂十七年九月十二日欽頒佛/經至大報恩寺當日夜本寺塔現舎利光如)
(寳珠次現五色/毫光慶雲捧日)
十三日
獻瑞應圖(増唐㑹要開元十三年九月十三日潞州獻/瑞應圖上謂宰臣曰朕在潞州但靖以恭軄)
(不記此事今既固請編錄可/召藩僚問其實事然後修圖)
講乾卦(増玉海皇祐四年九月己未十三日御閣召賈/昌朝講乾卦用九曰外以剛健決事内以謙恭)
(應物詔褒答以卦義付史館上曰/昌朝位將相而執經朝廷美事也)
上寛恤詔令(増玉海紹興二十五年九月十三日丁巳/宰臣上寛恤詔令一百六十八卷目錄三)
(十一卷修書㫖揮一卷共二百卷五十/門詔名曰紹興編𩔖寛恤詔令頒行之)
十四日
賞緋紫魚袋(増蘇氏記自永徽已来正員官始佩魚至/開元八年九月十四日中書令張嘉貞奏)
(致仕及内外官五品已上檢校試判及内供奉官準/正員例佩魚自後恩制賞緋紫例兼魚袋謂之章服)
觀騎射(増玉海乾德四年九月十四日/觀衛兵騎射張樂賜從官飲)
香檀魚契(増玉海皇祐二年九月十四日庚子皇城司/上新作文德殿香檀魚契契有左右左畱中)
(右付本司各長尺有一寸博二寸八分厚六分刻魚形/鑿枘相合鏤金為文車駕至門勘契官執右契奏閤門)
(使降左契勘契官/勘畢奏云外契合)
十五日
神蓍立(増唐㑹要景龍二年九月十五日臨淄王將朝/京師使術士韓從禮筮之卦未成而一蓍翹立)
(從禮曰此天人之瑞潘炎神蓍立賦惟聖人之觀象乃/神動而鬼入列八卦以效變翹孤莖而孑立蓍之立兮)
(𤼵其祥吾君得之尊以光明乎太極演/彼歸蔵因卜祝之符瑞應天人之㑹昌)
邇英講論語(増蘇軾詩集九月十五日邇英講論語終/篇賜執政講讀史官燕於東宫又遣中使)
(就賜御書詩各一首臣軾得紫薇/花絶句翌日各以表謝又進詩篇)
水晶宫(増豹隠紀談吴興之水晶宫不載圖經刺史楊/漢公九月十五日夜絶句云江南地煖少南風)
(九月炎涼正得中溪上玉樓樓上月清光合作水晶宫/後来林子中聞滕元發得湖州以詩賀何洵直邦彦曰)
(清風樓下兩溪春三十餘年一夢新欲識/玉皇香案吏水晶宫主謫仙人因為故事)
朱文公生(増延平府志文山在青印溪濵隔溪為公山/邑人義齋鄭氏居此宋韋齋先生朱松為尤)
(溪尉任滿假館於鄭氏建炎庚戌九月十五日考亭夫/子生焉先是二山草木繁密及考亭既生野燒同時盡)
(焚山形畢露儼/若文公二字)
大禮喜晴(増西湖志餘淳熙三年九月十五日明堂大/禮十三日雨未時奏請宿齋十四日駕詣景)
(靈宫回太廟宿齋雨不止十五日晴色甚佳車駕自太/廟乗輅還内日映御袍天顔甚喜張掄進臨江仙云聞)
(道彤庭森寳仗霜風逐雨驅雲六龍扶輦下青冥香随/鸞扇逺日映赭袍明簾捲天街人頂戴滿城喜氣氤氲)
(等閑散作八荒春祗知/天意好昨夜月華新)
僧廣宣九月十五日夜宿鄭尚書東亭詩(増霜天晴夜/宿東齋松竹)
(交隂惬素懐􁀩出風塵心/得地可憐三五月當階)
梅堯臣九月十五日夜北樓望太湖詩(増東吴臨海若/看月上青冥河)
(漢微分練星辰淡布螢細烟沉逺水重/露裛空庭孤坐饒清興唯將影對形)
十六日
置醫學(増玉海貞觀三年九月癸丑十六日/諸州置醫學御製廣濟廣利等方書)
龍見中天(増懸笥瑣探天順七年九月十六日有一物/見於中天淡白垂長數丈尾微曲少頃不見)
(忽又垂出閃閃若動細如/數百丈線人言是龍也)
十七日
藝文𩔖聚成(増唐㑹要髙祖武德七年九月十七日給/事中歐陽詢奉敕撰藝文𩔖聚成上之)
試賢良方正(増玉海景德三年九月十七日丙辰/御崇政殿試賢良方正錢易石待問)
補九域志(増玉海紹聖四年九月十七日兵部侍郎黄/裳言今九域志所載甚略願詔職方取四方)
(郡縣山川民俗物産古跡之𩔖輯為一書補/綴遺缺詔秘省錄山海經等送職方檢閲)
書資治通鑑(増玉海建炎二年九月十七戊戌日/上書資治通鑑第四冊賜黄潜善)
十八日
賜稽古閣名(増玉海大觀二年九月十八/日州縣蔵書閣賜名稽古)
幸玉津園(増玉海淳熙元年九月十八日幸玉津園/宴射賦七言詩賜曽懐以下與宴者皆和)
明太祖誕生(原盱眙志天歴元年九月十八日未時太/祖髙皇帝誕生龍興慈記誕時攜浴於河)
(忽水中浮起紅羅一方/取為襁今名紅羅幛云)
嘲菊花(増韓琦閲古堂前植菊二本九月十八日花猶/未開因以小詩嘲之只趂重陽選菊栽當欄殊)
(不及時開風霜日𦂳猶/何待甚得迎春見識来)
唐德宗九月十八日賜百僚追賞因書所懐詩(増雨霽/霜氣肅)
(天髙雲日明繁林已墜葉寒菊仍舒榮懿此秋節時更/延追賞情池臺列廣宴絲竹傳新聲至樂非外奬浃歡)
(同中誠庶敦朝野/意永使風化清)
十九日
展重陽(原事文𩔖聚九月/十九日曰展重陽)
廷試賜御書(増玉海紹興五年九月十九日賜新及第/汪應辰以下御書石刻中庸篇廷試畢賜)
(御書自/此始)
菊花賦(増退齊雅聞錄劉拱衛逺宣和初守祁州嘗接/伴北使李處能處能謂逺曰本朝道宗皇帝好)
(文先人昔荷異眷嘗于九日進菊花賦次日賜批答一/絶句云昨日吟卿菊花賦碎剪金英作嘉句至今襟袖)
(有餘香冷落/秋風吹不去)
范成大九月十九日飲清心堂觀晚菊詩(増歸来翠帷/卷聊共黄花)
(笑雖無落帽風/亦復接䍦倒)
二十日
幸講武臺(増玉海太平興國二年九月/辛亥二十日幸講武臺大閲)
賜御書尚書(増玉海紹興五年九月二十庚寅日賜趙/鼎御書尚書一部翼日鼎奏謝上曰尚書)
(所載君臣相戒敕之言所以/賜卿欲共由此道以成治功)
蘇軾九月二十日微雪懐子由弟詩(増岐陽九月天微/雪已作蕭條嵗暮)
(心短日送寒砧杵急冷官無事屋廬深愁腸别後能消/酒白髪秋来已上簪近買貂裘堪出塞忽思乗𫝊問西)
(琛/)
二十一日
上歴法九議(増玉海乾道六年九月二十一日成/都歴學進士賈浚上歴法九議一冊)
逢栲栳(増前定錄延陵包隰泝舟於隋河時已廹選限/率僮僕為之挽過符離縣西古樹下有穴若廢)
(井然一僕忽誤墜落久而方出提一片石有小篆曰旁/有水上有道八百年中逢栲栳衆咸異之而莫知所謂)
(尋問墜坑者名栲栳也時元/和三年九月二十一日矣)
二十二日
置官均貨(增唐㑹要武德元年九月二十二日/髙祖詔置常平監官以均天下之貨)
書坐右屏(増玉海建炎二年九月二十二日内出親書/坐右素屏旅獒一篇大有大畜二卦與孟子)
(之言七凡十扇遣/中使宣示宰執)
孔武仲九月二十二日西館雨中詩(増西館蕭然擁罽/裘渾無桃李似潘)
(侯路多綠竹遮闌雨池有殘荷掩映秋蠻獠謳歌逢樂/嵗江湖風景憶扁舟衣冠到底為身累祇慕逍遥寄一)
(丘/)
二十三日
進大射圖(増玉海淳化五年九月壬子二十三日中書/門下獻大射圖大約如朝謁元㑹之禮酒三)
(行有司奏賜王公下射侍中稱制可皇帝改服武弁射/於殿上布七埒於殿下自公卿大夫各有著位開樂虡)
(於東廂中設熊虎等侯陳賞物於東階以賞能者設醴/爵於西階以罰否者竝畫其冠冕儀式表著埻埒之位)
(以進上/覽嘉之)
唐庚九月二十三日天氣始寒詩(増朝来怪底冷前此/已重陽漸逼袴襦節)
(稍聞灰火香烟嵐向冬浄橘柚得/霜黄嶺表雖多暑天時亦有常)
二十四日
置安西都䕶(増唐㑹要貞觀十四年九月二十四日平/髙昌於西州置安西都䕶府治交河城)
天清節(原玉海周世宗九月二十四日生名天清節百/寮上表曰夀丘降跡爰符出震之期里社應祥)
(式契承乾之運候屬澄河時當降聖鰈水鶼林望堯雲/而獻祝桓圭榖璧趨禹㑹以駿奔請以二十四為天清)
(節所冀金相玉振負寳歴以彌新/地久天長煥文編而不朽從之)
觀酺(増玉海天禧二年九月二十四日壬午上御/樓觀酺宴是日慶雲見於樓上日生赤黄珥)
章奏置籍(増玉海乾道二年九月秘書少監汪大猷言/陛下樂聞忠言内之臺諫外之監司郡守又)
(有輔臣之轉對公車之召見隆寛廣問殆無虚日欲望/凡臺諫侍從章奏各置一簿随所上錄之一畱禁中時)
(備觀覽或可采付外施行一授大臣使詳閲庶㡬言/皆底績二十四日甲子詔臺諫章奏置籍以便觀覽)
聖德記(増玉海嘉定五年九月二十四日吏侍彭龜年/之子欽纂龜年勸講所得聖語及事實本末名)
(聖德記上之/詔付史館)
二十五日
加減糴糶(増唐㑹要開元二年九月二十五日以榖/賤傷農令諸州加時價糴米貴減價以糶)
大饗明堂(増玉海皇祐二年九月二十五日己酉以大/饗明堂具大駕鹵簿赴景靈宫行薦饗禮畢)
(齊於太廟翼日庚戌詣七室行朝饗之禮降神樂作帝/密諭樂卿令備其音節禮儀使請憩小次帝拱立益壯)
陸游九月二十五日早起待旦詩(増堪笑枯腸漸畏茶/夜闌坐起聴城笳爐)
(温自撥深培火燈暗猶垂半結花斷夢不妨尋枕上孤/愁還似客天涯埽塵拾得殘詩藁滿紙風鴉字半斜)
二十六日
改佩金龜(増唐㑹要天授元年九月二/十六日改内外官佩魚為龜)
召觀圖屏(増玉海祥符二年九月丁丑二十六日召宗/室觀書龍圖閣因覽尚書圖皇祐之無逸圖)
(治平之/洪範屛)
二十七日
校試材武(増玉海康定元年范仲淹請選諸軍班材武/九月二十七日命學士王度等校試差為五)
(等中選者百/八十一人)
建射圃(増玉海淳熙元年九月二十七日詔臨/安府擇寛閑地建射圃備百僚習射)
二十八日
校獵近郊(増玉海太平興國二年九月二十八日/丙辰校獵於近郊帝御弧矢射走兔四)
梅堯臣九月二十八日題牡丹詩(増香苞已向青春發/又見秋深特地開應)
(笑菊殘無意思不/能邀賦洛陽才)
范成大九月二十八日湖上檢校籬落詩(増村北村南/打稻聲荒園)
(屐齒亦嬉晴菊邉更覺朝陽好松下偏聞晚吹清一嵗/無非吾樂事千金不博此閑行周遭踏遍芙蓉岸足痺)
(腰頑栩/栩輕)
二十九日
幸慶善宫(増唐㑹要貞觀六年九月二十九日幸慶善/宫宴從臣於渭濵其宫即太宗降誕之所上)
(賦詩十韻賞賜閭里有同漢之豐沛焉於是/起居郎吕才播於樂府名曰功成慶善樂)
蘇軾草九月二十九日賜文彦博生日詔(増陽月載臨/剛辰協吉篤)
(生元老弼亮四朝允為廊廟之華豈/獨閨門之慶往膺寵數永錫夀祺)
三十日
天開眼(増樂郊私語己亥秋九月晦余曉詣嘉禾時曉/星猶在樹杪忽西南天裂數十百丈光燄如猛)
(火照徹原野一時村犬皆吠宿鳥驚飛諦觀裂處蝡蝡/而動若金融於冶鑄者少時方合操舟者謂余曰此天)
(開眼/也)
元稹賦得九月盡詩(増霜降三旬後蓂餘一葉秋元隂/迎落日涼魄盡殘鉤半夜灰移琯)
(明朝帝御裘潘安過/今夕休詠賦中愁)
杜牧夜雨詩(増九月三十日雨聲如别秋無端滿堦葉/共白㡬人頭㸃滴侵寒夢蕭騷著淡愁漁)
(歌聼不唱蓑/溼棹廻舟)
徐鉉九月三十夜雨詩(増獨聴空堦雨方知秋事悲寂/寥旬假日蕭颯夜長時别念紛)
(紛起寒更故故遲情人/如不醉定是兩相思)
　　政典
居總章右个(原禮天子居總章右个/注總章右个西堂北偏)
申嚴號令(原禮是月也申嚴號令命百官貴賤無不務/内以㑹天地之蔵無有宣出注内謂收斂入)
(之也㑹猶聚也疏於此月之時敕命百官貴之與賤無/不務内内謂收斂其物言貴之與賤無有一人不勤務)
(收斂内物以㑹天地之蔵者㑹猶趣也言心皆趣嚮天/地所蔵之事謂心順天地以深閉蔵也無有宣出者以)
(物皆收斂時又閉蔵無得有/宣露出散其物以􁃸時氣)
蔵帝籍之收(原禮乃命冡宰農事備收舉五榖之要蔵/帝籍之收於神倉祇敬必飭疏帝籍者供)
(上帝之籍田也神倉者貯祀鬼神之倉也言天子於此/月命冢宰蔵此帝籍所收禾榖於此神倉之中當須敬)
(而復敬必/使飭正)
命民入室(原禮乃命有司曰寒氣總至民力不/堪其皆入室集説總至凝聚而至也)
入學習吹(原禮上丁命樂正入學習吹注為將饗帝也/春夏重舞秋冬重吹也疏習舞吹必用丁者)
(取其丁壯成就之義欲使學者藝業成故也増月令章/句季秋之月上丁入學習吹所以通氣也管簫笙竿塤)
(箎皆以吹/鳴者也)
大饗帝(原禮是月也大饗帝注言大饗者遍祭五帝也/増集説仲夏大雩祈也此月大饗報也三禮義)
(宗九月大享帝於明堂之中孝經云宗祀文王於明堂/是也舊唐書禮儀志季秋祀五方天上帝於明堂元帝)
(配牲用蒼犢二五人帝五/官竝從祀用方色犢十)
犧牲告備(原禮嘗犧牲告備於天子註嘗者謂嘗羣神/也天子親嘗帝使有司祭於羣神禮畢而告)
(焉/)
合制受朔(原禮合諸侯制百縣為来嵗受朔日註秦以/建亥之月為嵗首於是嵗終使諸侯及郷遂)
(之國受此法焉合諸侯制者定其國家宫室車旗/衣服禮儀也諸侯言合制百縣言受朔日互文也)
教田獵(原禮是月也天子乃教於田獵以習五戎班馬/政註教於田獵因田獵之禮教民以戰法也五)
(戎謂五兵弓矢殳矛戈㦸也馬政謂齊其色度其力使/同乗也校人職曰凡軍事物馬而頒之増月令章句季)
(秋之月天子乃教於田獵習五戎班馬政其出以順時/取禽其禮將軍執晉鼓師率執提旅率執鼙以教坐作)
(進退疾/徐之節)
主祠祭禽(原禮命僕及七騶咸駕載旌旐授車以級整/設於屏外司徒搢扑北面誓之天子乃厲飾)
(執弓挟矢以獵命主祠祭禽於四方註僕戎僕及御夫/也七騶謂趣馬主為諸官駕説者也級等次也整正列)
(也設陳也屏所田之地門外/之蔽以所獲禽祀四方之神)
趣獄刑(原禮乃趣獄刑毋畱有罪註/殺氣已至有罪者即決也)
收祿秩供養(原禮收祿秩之不當供養之不宜者註天/氣殺而萬物咸蔵可以去之也祿秩之不)
(當恩所増加也供養之不宜/欲所貪耆熊蹯之屬非常食)
以犬嘗稻(原禮是月也天子乃以犬嘗/稻先薦寢廟註稻始孰也)
獻功裘(原周禮天官司裘季秋獻功裘以待頒賜註功/裘人工微麤謂狐青麛裘之屬卿大夫所服)
除道(原國語先王之教曰雨畢而除道又夏令曰九月/除道増王居明堂禮季秋除道致梁以利農淮南)
(子季秋之月通路除道從境始至國而後/已唐書百官志凡津梁道路治以九月)
冬裘具(原國語隕霜而冬裘具注孟冬則天子始裘故/九月可以具之夏小正王始裘𫝊王始裘者何)
(也衣裘/之時也)
宣布令德(増國語六曰無射所以宣布哲人之令德示/民軌儀也注九月曰無射乾上九也九月陽)
(氣收蔵萬物無射見者故可以/徧布前哲之令德示民道法也)
出火(原夏小正主夫出火𫝊主夫也者主以時縦火也/廣義注夫當作火古者季春出火所以焚莱於是)
(民用之火於田野者不禁季秋雖納火然而火之用有/不可廢如昆蟲既蟄而以火田之𩔖於是主火度其用)
(而出之民不得擅/其用而不禁也)
徒杠成(増孟子嵗十一月徒杠成趙註周/十一月夏九月可以成歩度之功)
郡守符(増漢書文帝紀二年九月初與郡守為銅虎符/竹使符注應劭曰銅虎符第一至第五國家當)
(發兵遣使者至郡合符符合乃聴受之竹使符皆以竹/箭五枚長五寸鐫刻篆書第一至第五師古曰與郡守)
(為符者謂各分其半/右畱京師左以與之)
勸農賜租(増漢書文帝紀二年九月詔曰農天下之大/本也民所恃以生也而民或不務本而事末)
(故生不遂朕憂其然故今兹親率羣臣/農以勸之其賜天下民今年田租之半)
親䇿賢良(増漢書文帝紀十五年九月詔諸侯王公卿/郡守舉賢良能直言極諌者上親䇿之傅納)
(以言註傅讀曰敷敷/陳其言而納用之)
振飢(増漢書武帝紀元鼎二年九月詔曰仁不異逺義/不辭難今京師雖未為豐年山林池澤之饒與民)
(共之今水潦移於江南廹隆冬至朕懼其飢寒不活江/南之地火耕水耨方下巴蜀之粟致之江陵遣博士中)
(等分循行諭告所抵無令重困吏民/有振救飢民免其戹者具舉以聞)
減鹽賈(増漢書宣帝紀地節四年九月詔曰朕惟百姓/失職不贍遣使者循行郡國問民所疾苦吏或)
(營私煩擾不顧厥咎朕甚閔之今年郡國頗被水災已/振貸鹽民之食而賈咸貴衆庶重困其減天下鹽賈)
上繋囚(増漢書宣帝紀地節四年九月詔曰令甲死者/不可生刑者不可息今繋者或以掠辜若飢寒)
(瘐死獄中何用心􁃸人道也朕甚痛之其令郡國嵗上/繋囚以掠笞若瘐死者所坐名縣爵里丞相御史課殿)
(最以/聞)
舉博士(増漢書成帝紀陽朔二年九月詔曰儒林之官/四海淵原宜皆明於古今温故知新通逹國體)
(故謂之博士否則學者無述焉為下所輕非所以尊道/徳也丞相御史其與中二千石二千石雜舉可充博士)
(位者使卓/然可觀)
齊居決事(増漢書刑法志宣帝選于定國為廷尉求明/察寛恕黄霸等以為廷平季秋後請讞時上)
(常幸宣室齊居而決/事獄刑號為平矣)
官候(原淮南子九月官候注候望也/是月繕修守備故曰官候也)
置酒賜租(増後漢書光武帝紀建武十九年九月幸南/陽進幸汝南南頓縣舎置酒㑹賜吏人復南)
(頓田/租歲)
行稼觀穫(増後漢書章帝紀建初七年九月甲戌幸偃/師東渉卷津至河内下詔曰車駕行秋稼觀)
(收穫因渉郡界皆精騎輕行無它輜重不得輒修橋道/逺離城郭遣吏逢迎刺探起居出入前後以為煩擾動)
(務省約但患不能脱粟瓢飲耳所過欲令貧弱有利無/違詔書隋書髙祖紀開皇三年九月壬子幸城東觀稼)
(榖/)
勞饗賜錢(増後漢書章帝紀建初七年九月己酉進幸/鄴勞饗魏郡守令已下至於三老門闌走卒)
(賜錢各有差勞賜常山趙/國吏人復元氏租賦三嵗)
祠心星(増後漢書禮儀志季秋之/月祠星於城南壇心星廟)
辟雍郷射(増漢官儀辟雍去明堂三百歩車駕幸/辟雍從北門入九月於中行郷射禮)
増俸賜帛(増晋書武帝紀泰始三年九月甲申詔曰古/者以德詔爵以庸制禄雖下士猶食上農外)
(足以奉公忘私内足以養親施恵今在位者禄不代耕/非所以崇化之本也其議増吏俸賜王公以下帛各有)
(差/)
䇿試諸生(増宋書文帝紀元嘉二十三年九月已夘車/駕幸國子學䇿試諸生答問凡五十九人)
課墾殖(増宋書孝武帝紀大明七年九月乙夘詔曰近/炎精元序苗稼多傷今二麥未晩甘澤頻降可)
(下東境郡勤課墾殖/尤弊之家量貸麥種)
年髙致仕朝叅(増舊唐書太宗紀貞觀二年九月丙午/詔内外文武羣官年髙致仕抗表去職)
(者參朝之日宜在/六品見任之上)
兩都舉選(増舊唐書代宗紀廣德二年九月己末左丞/楊綰知東京選禮部侍郎賈至知東都舉兩)
(都分舉選/自至始也)
圖形凌烟閣(増舊唐書德宗紀貞元五年九月壬戌詔/以褚遂良已下至李晟等二十七人圖形)
(於凌烟閣以繼/國初功臣之像)
有年賜酺(増唐書太宗紀貞觀二年九/月壬子以有年賜酺三日)
禁芻牧(増唐書太宗紀貞觀四年九月壬午/禁芻牧於古明君賢臣烈士之墓者)
縱囚来歸(増唐書太宗紀貞觀七年/九月縦囚来歸皆赦之)
宴老賜杖(原唐書明皇紀開元二年九月丁酉宴京師/侍老於含元殿庭賜九十以上几杖八十以)
(上鳩杖婦人亦/如之賜於其家)
授衣假(増唐書選舉志四門學生補太學太/學生補國子學每嵗九月有授衣假)
免課役(増唐書食貨志凡新附之/户秋以九月課役皆免)
置𢎞文館(増唐㑹要武徳九年九月太宗即位於𢎞文/殿聚四部羣書二十餘萬卷於殿側置𢎞文)
(館選天下賢良文學之士虞世南褚亮姚思亷歐陽詢/蔡允恭蕭德言等以本官兼學士令更宿直聽朝之隙)
(引入内殿講論文義商𣙜政事或至夜分方罷貞觀初/令褚遂良檢校館務號館主因為故事其後有張太素)
(劉禕之范履冰/相次為館主)
開通濟渠(増唐㑹要開元二十八年九月魏州刺史盧/暉開通濟渠引流至州城夹州置樓百餘間)
(以貯江/淮之貨)
檢校權量(増通鑑武徳八年九月癸夘/初令太府檢校諸州權量)
經筵宴賜(増宋史禮志元祐二年九月經筵講論語徹/章賜宰臣執政經筵官宴於東宫帝親書唐)
(人詩/賜之)
増置修撰(増燕翼詒謀錄政和六年九月手詔天下人/才富盛趨事赴功者衆不足以待多士可増)
(置直徽猷閣直顯謨閣直寳文閣直天/章閣秘閣修撰集英殿修撰凡九等)
文苑英華(増麟臺故事淳化七年九月詔翰林學士承/㫖李昉等閲前代文集撮其精要以𩔖分之)
(為文苑英華續命翰林學士蘇易簡/等共成之雍熙三年上之凡一千卷)
朝陵拜墓(増乾淳嵗時記是月遣使朝陵如寒食/儀都人亦出郊拜墓用緜毬楮衣之𩔖)
賜錦袍(増玉海景德元年九月河北轉運使劉綜言每/嵗朝廷遣使賜邉城冬服諸軍將校皆給錦袍)
(惟轉運使副止攽皁花丁亥并賜河/東陕西三路使副方勝練鵲錦袍)
訓閲弓手(増玉海慶歴二年簡河東弓手武勇者為義/勇陕西弓手為保捷毎嵗九月農隙訓閲)
編太平故事(增玉海慶歴三年九月樞密副使富弼請/考祖宗故事可行者為書置在二府俾為)
(模範得以遵守上嘉其奏丙戌命史館檢討王洙集賢/校理余靖歐陽修秘閣校理孫甫等同編命弼領之名)
(曰太平故事四年九月上之/凡九十六門二十卷弼為序)
賜軍士羊裘(増玉海康定元年九月辛酉賜陕西軍士/羊裘言者以塞土苦寒請以羊裘賜戰士)
(一裘用五羊皮/聴軍士自製)
燕澄碧殿(増玉海淳熙四年九月丙辰詔侍讀史浩錫/燕澄碧殿浩進古詩三十韻御製俯同其韻)
(云皓首持六經日侍明光裏翼乎鴻遇風縱矣魚在水/眷言澄碧行勝賞得紆趾亦屢引公卿對此談政理虚)
(心欲受人忠言資逆耳朕瘠天下肥至/樂無易此期爾罄嘉謀使我勳業起)
備歉嵗(増金史太宗紀天㑹五年九月丁未詔曰内/地諸路每耕牛一具賦粟五斗以備歉嵗)
賜絹絮(増金史熙宗紀皇統元年九月戊申詔賜/鰥寡孤獨不能自存者人絹二疋絮三斤)
　　民用
授衣(原詩九月授衣𫝊九月霜始降婦功成可以授冬/衣矣增張協七命白商素節月既授衣天凝地閉)
(風厲/霜飛)
叔苴(原詩九月叔苴疏叔拾也苴麻之有實者也以麻/九月初熟拾取以供羮菜其在田收穫者猶納倉)
(以供常/食也)
采荼薪樗(原詩采荼薪樗𫝊樗惡木也疏樗唯堪為薪/故云惡木荼以為菜樗以為薪各從所宜而)
(立文/耳)
築場圃(原詩九月築場圃箋場圃同地自物生之時/耕治之以種菜茹至物盡成熟築堅以為場)
伐薪為炭(原禮是月也草木黄落乃伐薪為炭注伐木/必因殺氣淮南子昴星中則收斂畜積伐薪)
(木/)
樹麥(原夏小正樹麥𫝊鞠榮而樹麥時之急也増管子/桓公曰寡人欲毋殺一士毋頓一㦸而辟方都二)
(為之有道乎管子對曰涇水十二空汶淵洙浩滿三之/於乃請以令使九月種麥日至日穫則時雨未下而利)
(農事矣桓公曰諾令以九月種麥日至而穫量其艾一/收之積中方都二故此所謂善因天時辯於地利而辟)
(方都之/道也)
備蔵(原國語草木節解而備蔵注備/收蔵也月令季秋農事畢收)
作葵葅(増四民月令九/月作葵葅乾葵)
蔵茈薑(増四民月令九月蔵茈薑注字林曰薑御溼之/菜茈音紫齊民要術薑九月掘出置屋中中國)
(土不宜薑僅可存活勢不滋/息種者聊擬藥物小小耳)
九月事宜(増四民月令九月治場圃塗囷倉修竇窖繕/五兵習戰射以備寒凍窮厄之㓂存問九族)
(孤寡老病不能自存者/分厚徹重以救其寒)
收青桐子(増雜五行書青/桐九月收子)
雲母芝(増抱朴子雲母芝生於名山之隂青盖赤莖味/甘季秋以竹刀採之隂乾治食使人身光夀千)
(嵗/)
白醪酒(増食經作白醪酒法生秫米一石方麴二斤細/剉以泉水漬麴密盖再宿麴浮起炊米三斗酘)
(之使和調盖滿五日乃好酒/甘如乳九月半後可作也)
蔵蘘荷(増齊民要術蘘荷九月中取/旁生根為葅亦可醬中蔵之)
大豆葉(増齊民要術大豆九月中候近地葉有黄落者/速刈之注葉少不黄必浥鬱刈不速逄風則葉)
(落盡遇雨/澤爛不成)
種蒜(増齊民要術蒜宜良輭地三徧熟耕九月初種/種法黄􁜭時以耬耩逐壠手下之五寸一株)
取茄子(増齊民要術茄子九月熟時摘取擘破水/淘子取沉者速曝乾裹置至二月畦種)
蔵蟹(増齊民要術蔵蟹法九月内取母蟹得則水中勿/令傷損及死者一宿腹中浮先煮薄糖著活蟹於)
(冷糖甕中一宿著蓼湯和白鹽特湏極鹹待令甕盛半/汁取糖中蟹内著鹽蓼汁中便死泥封二十日出之舉)
(蟹臍著薑末還復臍如初内著坩甕中百箇各一器以/前鹽蓼汁澆之令沒密封勿令漏氣便成矣特忌風裏)
(則壞而/不美也)
冬米明酒(增齊民要術冬米明酒法九月漬清稻米一/斗擣令細末沸湯一石澆之麴一斤末攪和)
(三日極酢合二斗釀米炊之氣刺人鼻便為大發攪/成用方麴十五斤酘之米三斗水四斗合和釀之也)
酃酒(增齊民要術作酃酒法以九月中取秫米一石六/斗炊作飯以水一石宿漬麴七斤炊飯令冷酘麴)
(汁中覆甕多用荷箬/令酒香燥復易之)
禳火災(原千金方九月内於戌地開坎深二三尺/埋炭五斤土覆之戌為火墓地以禳火災)
禰祭(原朱子家禮集説禰祭考曰禰禰近也季秋擇日/而祭程子曰季秋成物之始亦象其𩔖而祭之)
天南星(増本草綱目天南星即虎掌九月采根去皮臍/入器中湯浸五七日日換三四遍洗去涎暴乾)
(用或再火/炮製用)
烈節酒(増本草綱目烈節生榮州多在林箐中莖葉俱/似丁公藤而纖細無花實九月采莖暴乾楊倓)
(家蔵經驗方有烈/節酒治歴節風痛)
菰米(増本草綱目菰米一名彫胡九月抽莖開花如葦/䒒結實長寸許霜後采之大如茅針皮黑褐色其)
(米甚白而滑膩作飯香脆杜/甫詩波漂菰米沉雲黒即此)
赤瓜(増本草綱目赤瓜棠梂子山樝一物也九月霜後/取帶熟者去核曝乾或蒸熟去皮核搗作餅子日)
(乾/用)
枸骨樹子(増本草綱目枸骨樹如杜仲詩云南山有枸/是也結實如女貞及菝葜子九月熟時緋紅)
(色人采其木皮煎膏/以粘鳥雀謂之粘黐)
採棗(原本草凡棗九月採日曬/乾補中益氣久服神仙)
刈苕箒(増經世民事錄苕箒即獨掃屋側路旁皆可/種以草繩束腰九月刈取以石壓匾收之)
乾地黄(増忘懐錄造乾地黄法九月末掘取肥大者去/鬚熟烝微曝乾又烝微曝食之如蜜可停久逺)
蛇黄(増名勝志平南縣蛇黄岡在縣北四里岡勢盤紆/出蛇黄每嵗九月邑人掘深七八尺始得大如雞)
(子小者如彈丸其色紫磨之/可傅腫毒尤治小兒驚癎)
忙月(増嘉興縣志九月藝麥豆栽桑/築場子婦竭作亦謂之忙月)
三勒漿(原遵生八牋九月宜合三勒漿用訶梨勒批梨/勒菴摩勒三味和核搗如麻豆大用三兩次用)
(蜜一斗以新汲水二斗調勻傾甕中即下三勒熟攪密/封三四日後開又攪之以乾淨布拭去汗蜜封共三十)
(日方成味甚美/飲之消食下炁)
天道南行(原遵生八牋是月也天道/南行作事出行俱宜向南)
益肝氣(増雲笈七籤季秋肝蔵氣微肺金用事宜/減辛増酸以益肝氣助筋補血以及其時)
趙孟頫九月耕詩(増大家饒米麫何啻百室盈縱復人/力多舂磨常不停激水轉大輪磑碾)
(亦易成古人有機智用之可厚生朝出連百車莫入還/滿庭勾稽數多寡必假布算精小人好争利晝夜心營)
(營君子貴知足/知足萬慮輕)
趙孟頫九月織詩(増季秋霜露降凛凛寒氣生是月當/授衣有布織未成天寒催刀尺機杼)
(可無營教女學紡纑舉足疾且輕舎南與舎北嘒嘒聞/車聲通都富豪家華屋貯娉婷被服雜羅綺五色相間)
(明聽説貧家女/惻然當動情)
　　物候
桑落(増詩桑之落矣其黄而/隕箋謂其時季秋也)
蟋蟀在堂(原詩蟋蟀在堂𫝊蟋蟀蛬也九月在堂/又九月在户疏九月則在室户之内)
草蟲鳴(増詩喓喓草蟲箋草/蟲鳴晚秋之時也)
鴻鴈来賓(原禮鴻鴈来賓疏上仲秋直云鴻鴈来今季/秋云来賔以仲秋初来則過去故不云賔今)
(季秋鴻鴈来賔者客止未去也猶如賔客故云集説鴈/以仲秋先至者為主季秋後至者為賔如先登者為主)
(人從之以登者為客也夏小正遰鴻鴈傳遰往也増淮/南子候鴈来賔註賔雀者老雀也棲宿人家堂宇之間)
(如賔客也詩紀歴樞天/霜樹落葉而鴻鴈南飛)
爵為蛤(原禮爵入大水為蛤註大水海也夏小正爵入/於海為蛤𫝊爵入於海為蛤盖有矣非常入也)
鞠有黄華(原禮鞠有黄華註鞠本又作菊集説鞠色不/一而専言黄者秋令在金金自有五色而黄)
(為貴故鞠色以黄為正也夏小正榮鞠𫝊鞠草也増陶/潛詩秋菊有佳色裛露掇其英楊炯庭菊賦鬱兮蔓衍)
(郁兮芬芳珉枝金萼兮翠葉紅芒秋星下照金氣上騰/風蕭蕭兮瑟瑟霜剌剌兮稜稜當此時也弱其志强其)
(骨獨嵗寒/而晚登)
豺祭獸(原禮豺乃祭獸戮禽疏禽獸皆殺之但殺獸而/又陳戮禽則殺之而已不以為祭増獸經豺祭)
(以獸其陳也/方秋獵候也)
蟄蟲咸俯(原禮蟄蟲咸俯在内皆墐其户疏俯垂頭也/墐塗也前月但蔵而坏户至此月既寒故垂)
(頭向下以随陽氣陽氣稍沉在下也而/又塗塞其户穴以避地上隂殺之氣也)
陟元鳥蟄(原夏小正陟元鳥蟄𫝊陟升也元鳥者鷰/也先言陟而後言蟄者何也陟而後蟄也)
蟄獸(原夏小正熊羆豹貉鼬鼪則穴/廣義注此周官所謂蟄獸也)
樹槐(原淮南子其樹槐註槐/懐也可以懐来逺人也)
鬼目樹(増廣州記鬼目樹似棠梨葉如楮皮白樹高/大如木瓜而小邪傾不周正味酢九月熟)
仙人桃(増洛陽伽藍記景陽觀山南百果園有仙人桃/其色赤表裏照徹得嚴霜乃熟亦出崑崙山一)
(曰王母/桃也)
柿葉赤(増韓愈遊青龍寺詩秋灰初吹季月管日出夘/南暉景短友生招我佛寺行正值萬株紅葉滿)
(光華閃壁見神鬼赫赫炎官張火􁡣然雲燒樹大實騈/金烏下啄赬虬卵志林韓退之青龍寺詩終篇言赤色)
(莫曉其故嘗見小説鄭䖍寓青龍寺貧無紙取柿/葉書九月柿葉赤而實紅則退之詩乃謂此也)
合掌柏(増酉陽雜俎汝西有練溪多異/柏及暮秋葉上斂俗呼合掌柏)
鴛鴦菊(増曲洧舊聞草烏頭近畿如嵩少具茨諸山亦/多有之花開九月色青可愛玩人多移植園圃)
(號鴛鴦菊盖/取其近似耳)
拒霜花(増錦繡萬花谷拒霜花樹叢生葉大而/其花甚紅九月霜降時開故名拒霜)
鴈来紅(増本草綱目鴈来紅莖葉穗子竝與雞冠同其/葉九月鮮紅望之如花故名吴人呼為老少年)
辛夷實(増本草綱目辛夷其樹似杜仲子似冬桃而小/九月采實暴乾去心及外毛毛射人肺令人欬)
香薷(増本草綱目香薷中州人呼為香菜方莖尖葉九/月開紫花成穂有細子細葉者僅髙數寸葉如落)
(帚葉即石/香薷也)
兔絲子(増本草綱目兔絲子蔓延草木之上九月采實/曝乾色黄而細者為赤綱色淺而大者為菟虆)
女貞(増本草綱目女貞葉似冬青/樹其實九月熟黑似牛李子)
水仙(増本草綱目水仙花葉似蒜其花香甚清/九月初栽於肥壤則花茂盛瘦地則無花)
南燭(増本草綱目南燭是木而似草故號南/燭草木其子如茱萸九月熟酸美可食)
蔓荆(増本草綱目蔓荆生水濵苖莖蔓延長/丈餘九月有實黑斑大如梧子而虚)
補骨脂(増本草綱目補骨脂俗訛為破故紙生嶺南諸/州及波斯國莖髙三四尺葉小似薄荷花微紫)
(色實如麻子圓/扁而黑九月采)
茵蔯(増本草綱目山茵蔯其莖如艾其葉如淡色青蒿/而背白葉岐𦂳細而扁整九月開細花黄色結實)
(大如艾子花實/並與菴䕡相似)
九仙子(増本草綱目九仙子出均州太和山一根連綴/九枚大者如雞子小者如半夏白色葉如烏桕)
(葉而短扁不圎每葉椏生子枝/或一或二裊裊下垂九月采根)
蓽茇(増本草綱目蓽茇嶺南有之多生竹林内叢髙三/四尺其莖如筯葉青圎如蕺菜濶二三寸如桑面)
(光而厚開花白色結子如小指大青黑色𩔖椹子而/長九月收采曝乾南人愛其辛香或取葉生茹之)
麪條魚(増燕山叢錄寳坻銀魚都下所珍北人稱為麪/條魚形似東吴鱠殘而倍大出海中蛤山下秋)
(深霜降上温泉産子映日望之波/浪皆成銀色人每候其至網之)
錄薺(増卞伯玉薺賦終風掃於暮節霜露交/於杪秋有萋萋之綠薺方滋繁於中丘)
蒲萄熟(増白樂天蒲萄詩九月肅霜/初熟時寳璫碌碌珠纍纍)
　　占驗
愆候(原禮季秋行夏令則其國大水冬蔵殃敗民多鼽/嚏注未之氣乗之也又行冬令則國多盜賊邉竟)
(不寧土多分裂注丑之氣乗之也又行春令則暖/風来至民氣解惰師興不居注辰之氣乗之也)
粟米占(増師曠占粟米常以九月為本若貴賤不時以/最賤之日為本粟以秋得本貴在来夏以冬得)
(本貴在来秋此收/榖逺近之期也)
嵗隂在戌(増史記天官書閹茂嵗嵗隂在戍星居已以/九月與翼軫辰出曰天睢白色大明其失次)
(有應見東壁歲水注索隠曰爾雅在戌/曰閹茂孫炎云萬物皆蔽冒故曰閹茂)
九月晴雨(原田家五行重九日晴則冬至元日上元清/明四日皆晴雨則皆雨諺云重陽無雨一冬)
(晴又諺云九日雨米成脯又云重陽濕漉漉穰草錢千/束四時占候九月雨大宜收禾又云九月九日是雨歸)
(路日有雨/来年熟)
以日占月(原戎事𩔖占自一日至九日以/日占月遇此日風則此月榖賤)
雷占(原戎事𩔖占九/月雷主榖貴)
霜雨占(原戎事𩔖占霜不下則来年三月多隂寒多雨/主米貴増文林廣記九月庚辰辛夘日雨主冬)
(榖貴/一倍)
朔值占(原雜占朔日值寒露主冬/寒嚴凝值霜降主嵗歉)
朔日風雨占(原雜占朔日風雨主春旱夏雨芝麻/貴又朔日東風半日不止主米麥貴)
上夘日風(原雜占九月上夘日北風主来年三/七月米大貴東風亦然西北平平)
晴占(原雜占十三日晴則冬晴柴賤増嘉定縣志九月/十三日為稻籮生日宜晴又云十三晴不如十四)
(靈十四晴釘靴/掛斷鼻頭繩)
虹占(増文林廣記虹以九月出西方大/小豆貴又朔日虹見麻貴油貴)
雹占(増文林廣記九月/雨雹不利牛馬)
　　雜紀
赤爵銜書(増史記周本紀有聖瑞疏季秋之月甲子赤/爵銜丹書入於酆止於昌户其書云敬勝怠)
(者吉怠勝敬者滅義勝欲者從欲勝義者凶凡事不强/則不枉不敬則不正枉者廢滅敬者萬世以仁得之以)
(仁守之其量百世以不仁得之以仁守之其量十世以/不仁得之不仁守之不及其世此盖聖瑞尚書中候周)
(文王為西伯季秋之月甲子赤雀銜丹/書入豐鄗止於昌户乃拜稽首受取)
得玉杯(増漢書文帝紀十六年秋九月得/玉杯刻曰人主延夀令天下大酺)
獻白雉兔(増後漢書光武紀建武十三年/九月日南徼外獻白雉白兔)
感夢白帝(原帝王世紀扶始以季秋下旬夢白帝遺鳥/喙子旦而升邱見白虎其上有雲感已而生)
(臯陶於/曲阜)
上西門(増李尤上西門銘上西在季位/月惟戌菊黄豹察號令嚴悉)
作金虎臺(増魏志建安十八年九月作金虎/臺鑿渠引漳水入白溝以通河)
獻汗血馬(増晋書武帝紀泰始六/年九月大宛獻汗血馬)
無忌月(原晋書禮志穆帝納后欲用九月九月是忌月/范汪問王彪之答云禮無忌月不敢以所不見)
(便謂無之博士曹躭荀訥等並謂無忌月之/文不應有妨王洽曰若有忌月當復有忌嵗)
釣白蛟(増拾遺記漢宣帝元鳳二年於淋池之南起桂/臺以望逺氣帝常以季秋之月泛蘅蘭雲鷁之)
(舟窮晷係夜釣於臺下以香金為鈎䌮絲為綸丹鯉為/餌釣得白蛟長三丈若大蛇無鱗甲命太官為鮓肉紫)
(骨青味/甚香美)
飛蛾集燭(増傅亮感物賦序余以暮秋之月述職内禁/夜清務隙遊目藝苑於時風霜初戒蟄𩔖尚)
(繁飛蛾翔羽翩翾滿室赴軒幌集明燭者/必以燋滅為度雖則微物矜懐者久之)
桑再椹(増異苑漢興平元年九月桑再椹時劉元/德軍小沛年荒榖貴士衆皆飢仰以為糧)
温泉出(増魏書靈徴志太宗泰常七年九月温/泉出於涿鹿人有風寒之疾入者多愈)
神鼎出(增魏書靈徴志髙宗太和二年九月鼎出於洛/州滍水送於京師王者不極滋味則神鼎出也)
孝感獲瓜(増魏書宋瓊𫝊瓊少以孝行稱母曽病季秋/之月思瓜不已瓊夢想見之求而遂獲時人)
(稱/異)
捍虎圖(増水經注虎圈東魏太平真君五年城之以牢/虎也季秋之月親御圈上勅虎士効力於其下)
(事同奔戎生制猛獸即詩所謂袒裼/暴虎獻於公所也故魏有捍虎圖)
甘露宴(増南史陳宣帝紀太建七年九月甘露頻降樂/游苑丁未輿駕幸苑採甘露宴羣臣詔於苑龍)
(舟山立/甘露亭)
鶺鴒頌(増唐明皇帝鶺鴒頌并序朕之兄弟惟有五人/每聽政之後延入宫掖申友于之志詠常棣之)
(詩邕邕如怡怡如展天倫之愛也秋九月辛酉有鶺鴒/千數棲集於麟德殿之庭樹竟旬焉飛鳴行揺得在原)
(之趣昆季相樂縱目而觀者久之左清道率府長史魏/光乗預觀其事以獻其頌美其彬蔚俯同頌云伊我軒)
(宫竒樹青蔥藹周廬兮冐霜停雪以茂以悦恣卷舒兮/連枝同榮吐綠含英曜春初兮蓐收御節寒露微結氣)
(清虚兮桂宫蘭殿惟所息宴棲雍渠兮行搖飛鳴急難/有情情有餘兮顧唯德涼夙夜兢惶慙化疎兮上之所)
(教下之所效實在予兮天倫之性魯衛分政親賢居兮/爰遊爰處爰笑爰語廵庭除兮觀此翔禽以悦我心良)
(史書/兮)
河清(増唐㑹要武德七年九月丹州言河水清又寳應/元年九月甲午太州至陕州二百餘里河清澄澈)
(見/底)
御閣觀酺(増唐㑹要上元元年九月甲寅御翔鸞閣觀/酺時赤縣與太常音樂分東西朋帝詔雍王)
(賢主東周王顯/主西因以角勝)
冬蠶成繭(増唐㑹要大歴五年九月/太原奏文水縣冬蠶成繭)
書玉堂署(増宋史太宗紀淳化二年九月帝飛白書/玉堂之署四字以賜翰林承㫖蘇易簡)
宗室座右銘(増宋史真宗紀大中祥符三年九/月丁亥作宗室座右銘賜諸王)
百嵗補郎(増宋史理宗紀景定三年九月丁丑温州布/衣李元老讀書安貧不事科舉今已百四嵗)
(詔補廸功郎致/仕本郡給奉)
頒大晟樂(増宗史樂志政和三年九月詔大晟樂頒於/太學辟廱諸生習學所服冠以弁袍以素紗)
(皁緣紳帶佩玉/從劉昺製也)
合穗禾(増宋史五行志太平興國元年九月隰州獻合/穂禾長尺餘玉海祥符九年九月壬戌永静軍)
(言禾異/壠合穗)
不忌往亡(増通鑑憲宗元和十二年九月甲寅李愬將/攻吴房諸將曰今日往亡愬曰吾兵少不足)
(戰宜出其不意彼以往亡不吾虞正可撃也遂往克其/外城斬首千餘級註隂陽家之説九月以寒露後第二)
(十七日/為往亡)
科目展限(増師友談記東坡云國朝試科目昔在八月/中旬頃與黄門將試黄門忽感疾臥病相國)
(韓魏公知之輒奏上曰今嵗召制科之士惟蘇軾蘇轍/最有聲望今聞蘇轍偶病如此人兄弟中不得一人就)
(試甚非衆望欲展限以俟上許之凡比常/例展二十日自後試科目竝在九月始此)
畫朝貢衣冠(増燕翼詒謀錄祥符八年九月直史館張/復上言乞纂朝貢諸國衣冠畫其形狀錄)
(其風俗以備史/官廣記從之)
製定命寳(増燕翼詒謀錄政和七年九月辛巳製定命/寳範圍天地幽贊神明保合太和萬夀無疆)
(為文廣九/寸號九寳)
書序孝經(増金石論明皇注孝經四卷天寳四載九月/八分書御製序云舉六家之異同㑹五經之)
(㫖趣約文敷義分注錯/經寫之琬琰庶補將来)
酒庫開清(増乾淳嵗時記户部㸃檢所十三酒庫例於/九月初開清每庫各用疋布書庫名髙品以)
(長竿縣之謂之布牌以木牀鐵擎為仙佛鬼神之𩔖駕/空飛動謂之臺閣雜劇百戲之外又為漁父習閑竹馬)
(出獵八仙故事命妓家女使裹頭花巾為酒家保庫妓/皆珠翠盛飾銷金紅背乗繡韉寳勒駿騎各有皁衣黄)
(號私身數對訶導於前浮浪閑客随逐於後少年狭客/往往簇飣持杯争勸馬首金錢綵緞霑及輿臺所經之)
(地髙樓䆳閣繡幕如雲累/足駢肩真所謂萬人海也)
紫芝生(増玉海貞觀十七年九月紫芝生/於太廟寢室二十四莖為龍鳳形)
上明良集(增玉海天禧二年九月癸酉龍圖閣待制李/虚已上奉詔集羣臣所和御製詩為明良集)
(五百卷詔/賜器幣)
賜瑞鹽(増玉海祥符三年九月辛巳賜/近臣及三館秘閣解州瑞鹽)
賜詞林字(増玉海至和元年九月王洙為學士仁宗/嘗以塗金龍水牋為飛白詞林二字賜之)
賜耕者茶帛(増玉海天聖二年九月辛夘祠/太一宫駐輦賜道左耕者茶帛)
賜金盆(増玉海治平三年九月丙辰夜召學士王珪至/蘂珠殿特詔中書除端明殿學士翌日又賜盤)
(龍金盆一曰知卿忠/純有守故有此賜)
蠻洞大設(増溪蠻叢笑富洞/以九月燕為大設)
鑿河取石(増遼史太祖紀天贊三年九月丁巳鑿金河/水取烏山石輦致潢河木葉山以示山川朝)
(海宗嶽/之意)
千齡節(増遼史聖宗紀統和元年九月辛未/有司請以帝生日為千齡節從之)
獲三十六熊(増遼史興宗紀重熙五年九/月獵黄花山獲熊三十六)
小五臺星光(増元好問詩注繋舟山僧徒謂之/小五臺九月中時有景星如佛光)
持齋(増法苑珠林佛言九月者少隂用事乾坤改位萬/物畢終衰落無牢衆生蟄蔵神氣歸本因道自寧)
(故持九月一日/齋竟十五日)
感夢神人(増法苑珠林漢明帝永平七年九月帝夢神/人長丈六面作真金色太子舎人傳毅奏稱)
(臣聞外國浄飯王太子號悉逹出家成道陛下夢警將/無感也即敕使西尋抄聖教六十萬五千言以白馬䭾)
(還/)
　乗雲駕鶴(増雲笈七籤秦始皇三十一年九月庚子茅/盈髙祖濛於華山之中乗雲駕鶴白日昇天)
御製暮秋重出居庸關詩亂榆叢栁未經霜峻嶺重巒曉
　色蒼峡裏細泉流不竭仍聞太古韻鏗鏘
　晉九月折楊栁歌(増甘菊吐黄花非無杯觴用當奈許/寒何折楊栁授歡羅衣裳含笑言不)
　　(取/)
　齊竟陵王子良九月侍宴詩(増月殿風轉層臺氣寒髙/雲斂色遥露已團式詔司)
　(警言戾秋巒輕觴/時薦落英可飡)
　李賀九月樂詞(増離宫散螢天似水竹黄池冷芙蓉死/月綴金鋪光脈脈涼苑虚庭空澹白露)
　(花飛飛風草草翠錦斕斑滿層道雞/人罷唱曉瓏璁鴉啼金井下疎桐)
　
　
　
　
　
　
御定月令輯要卷十六
　欽定四庫全書
御定月令輯要卷十七
　　冬令
　　　天道
　坎為勞卦(増易勞乎坎疏坎是象水之卦水行不舎晝/夜所以為勞卦又是正北方之卦斗柄指北)
　(於時為冬冬時萬物閉蔵/納受為勞是坎為勞卦也)
　冬日(原詩冬日烈烈箋烈烈猶栗烈也增張正元冬日/可愛詩寒日臨清晝遼天一望時未消埋徑雪先)
　(煖讀書帷屬思光難駐舒情影若遺晋臣曽比徳謝客/昔言詩㪚彩寜偏照流隂信不追餘輝如可就廻燭幸)
　(無私韓維詩端居無所聊稍復治文字南堂冬/日明窻户煖可喜圖書羅滿前意覽不由次)
　壬癸(增禮其日壬癸注壬之言任也癸之言揆也日之/行東北従黒道閉蔵萬物月為之佐時萬物懐任)
　(於下揆然萌芽又因以為日名焉漢書律歴志懐任於/壬陳揆於癸説文壬北方位也隂極陽生象人褢妊之)
　(形癸承壬象人足原釋名壬妊也隂陽交物懐/妊也至子而萌也癸揆也揆度而生乃出之也)
　顓頊元冥(増禮其帝顓頊其神元㝠注顓頊髙陽氏也/元㝠少皥氏之子曰修曰熙為水官疏按左)
　(𫝊云少皥氏有子曰修曰熙為元㝠是相代為水官也/帝王世紀顓頊黄帝之孫昌意之子以水承金位在北)
　(方主冬以水事紀官陸雲嵗暮賦顓頊御時𤣥㝠統官/天廟既底日月貞觀淪重陽於潛户兮嚴積隂於司寒)
　冬為中(増禮北方者冬冬之/為言中也中者蔵也)
𤣥英(原爾雅冬為𤣥英/注氣黒而清英)
安寜(原爾雅冬為安寜新論冬之徳寒寒不信/則水土不堅水土不堅則安静之徳廢)
月徳(原管子北方曰月其時曰冬其氣曰寒寒生水與/血其徳淳越温怒周宻其事號令修禁徙民令静)
(止地乃不泄㫁刑致罰無赦有罪以符隂氣大寒乃至/甲兵乃強五榖乃熟國家乃昌四方乃備此謂月徳月)
(掌罰罰為寒注月以/閉蔵罰罪為徳也)
冬為信(原尸子冬為信北方為冬萬物冬皆/伏貴賤若一羙悪不减信之至也)
斗柄指北(原鶡冠子斗柄/北指天下皆冬)
閉凍(原韓非子周公曰冬日之閉凍也不固則春夏之/長草木也不茂天地不能常侈常費而况於人乎)
陽氣下蔵(増越絶書冬三月之時草木既死萬物各異/蔵故陽氣避之下蔵伏壮於内使隂陽得成)
(功於外原後漢書魯恭𫝊易曰潛龍勿用言十一月十/二月陽氣潛蔵未得用事雖喣嘘萬物養其根荄而猶)
(盛隂在上地凍水氷/陽氣否隔閉而成冬)
天關動(増史記天官書黑帝行徳天關為之動注黑帝/北方協光紀之帝也冬萬物閉蔵為之動為之)
(開閉/也)
辰星(増漢書天文志辰星曰北方冬水知也聼/也知虧聼失逆冬令傷水氣罰見辰星)
伏方(原漢書律歴志太隂者北方北伏也陽氣伏於下/於時為冬冬終也物終臧乃可稱尚書大𫝊北方)
(者何也伏方也伏方何以謂之冬冬者中/也中也者物方蔵於中也故曰北方冬也)
乗坎執權(原漢書魏相𫝊北方之神顓頊乗坎執權/司冬注水為智智者謀謀者重故為權)
助冬蔵(増春秋繁露太隂因/水而起助冬之蔵也)
日行北陸(原後漢書律歴志日行北陸謂之冬/易統通圗日東行北方黑道曰北陸)
羽聲調(增晉書律歴志水音羽三分啇去一以生其數/四十八屬水者以為最清物之象也冬氣和則)
(羽聲/調)
雪花六出(原宋書符瑞志草木花多五出雪花獨六/出增張正見詩九冬飄逺雪六出表豐年)
六氣十八候(增埤雅立冬之節初五日水始氷次五日/地始凍後五日雉入大水為蜃次小雪氣)
(初五日虹蔵不見次五日天氣騰地氣降後五日閉塞/而成冬次仲冬大雪之節初五日鶡鴠不鳴次五日虎)
(始交後五日荔挺出次冬至氣初五日蚯蚓結次五日/麋角觧後五日水泉動次季冬小寒之節初五日㕍北)
(鄉次五日鵲始巢後五日雉始雊次大寒氣初五日雞/始乳款冬華次五日鷙鳥厲疾後五日水澤腹堅凡此)
(六氣一十八候皆/冬氣正養蔵之令)
三建之氣(増蠡海集三建雖曰天開於子地闢於丑人/生於寅然却但以冬至為一建小寒為二建)
(大寒為三建也何以知其然也盖造歴始於冬至察天/氣也候花信之風始於小寒察地氣也辨人身之氣始)
(於大寒以厥隂為首察人氣也豈非/三建之氣只在於立春之前也歟)
　　政典
冬烝(原禮冬曰烝疏烝者衆也冬之時物成者衆孫炎/云烝進也進品物也增公羊傳冬曰烝注薦尚稲)
(鴈烝衆也氣盛貌冬萬物畢成/所薦衆多芬芳備具故曰烝)
車旂服物(原禮乗𤣥路駕鐡驪載𤣥旂衣黒衣服𤣥玊/食黍與彘其噐閎以奄注黍秀舒散屬火寒)
(時食之亦以安性也彘水畜/也器閎而奄象物閉蔵也)
獻狼(原周禮天官獸人冬獻狼疏狼山獸/山是聚故狼膏聚聚則温故冬獻之)
堂贈(増周禮春官男巫冬堂贈無方無筭注堂贈謂逐/疫也無方四方為可也無筭道里無數逺益善也)
祭馬歩(原周禮夏官校人冬祭馬歩獻馬講馭夫注馬/歩神為災害馬者獻馬見成馬於王也馭夫馭)
(貳車從車使車/者講猶簡習)
沃漏(增周禮夏官挈壺氏及冬則以火㸑鼎水而沸之/而沃之注冬水凍漏不下故以火炊水沸以沃之)
(謂沃/漏也)
祭功臣(原周禮夏官司勳凡有功者祭於/大烝疏冬時物成者衆故祭功臣)
攻蟄獸(增周禮秋官穴氏掌攻蟄獸各以其物火之注/蟄獸熊羆之屬冬蔵者也将攻之必先燒其所)
(食之物於穴外以/誘出之乃可得之)
冬官(增周禮冬官考工記疏象冬所立官也是官名司/空者冬閉蔵萬物天子立司空使掌邦事亦所以)
(富立家使民無空者也唐書百/官志光宅元年改工部曰冬官)
冬狩(原爾雅冬獵為狩疏狩圍守也/冬物畢成獲則取之無所擇也)
事時(增左𫝊㐮公十三年冬城防書事時也於是將早/城臧武仲請俟畢農事禮也注土功雖有常節通)
(以事間/為時)
烝獻功(増國語王后親織元紞公侯之夫人加之以紘/綖卿之内子為大帶命婦成祭服列士之妻加)
(之以朝服自庶士以下皆衣其夫社而賦事烝而獻功/男女效績愆則有辟注冬祭曰烝烝而獻五穀布帛之)
(功/也)
六行時節(增管子六行時節君服黑色味鹹味聼徴聲/治隂氣用六數飲於黑后之井以鱗獸之火)
(㸑蔵慈厚行薄純垣氣修通注水成/數六水氣行君則順時節而布政)
冬五政(原管子冬三月以壬癸之日𤼵五政一政曰論/孤獨恤長老二政曰善順隂修神祀賦爵禄授)
(備位三政曰效會計毋𤼵山川之蔵四政曰捕姦遁得/盗賊者有賞五政曰禁遷徙止流民圉分異五政茍時)
(冬事/不過)
水行御(増管子睹壬子水行御天子出令命左右使人/内御御其氣足則𤼵而止其氣不足則𤼵􁄕瀆)
(盗賊數劋竹箭伐檀柘令民出獵禽獸不擇巨少而殺/之所以貴天地之所閉蔵也然則羽卵者不叚毛胎者)
(不􁎾􁎈婦不銷棄草木/根本美七十二日而畢)
后土為李(增管子后土辯乎北方故使為李是故冬/者李也注李獄官也取使象水平之也)
收五蔵(增管子冬收五蔵最萬物所以内作民/也注於四時事皆偹故人有百倍之功)
出衣發粟(原晏子春秋景公之時雨雪三日而不霽公/被狐白之裘坐堂側陛晏子入見公曰怪哉)
(雨雪三日而不寒晏子對曰嬰聞古之賢君飽而知人/之飢温而知人之寒今君不知也公曰善乃令出衣𤼵)
(粟與/飢寒)
徙函谷關(增漢書武帝紀元鼎三年冬徙函/谷關於新安以故關為𢎞農縣)
作盛唐樅陽歌(增漢書武帝紀元封五年冬行南廵狩/至於盛唐望祀虞舜於九嶷登灊天柱)
(山自尋陽浮江親射蛟江中獲之舳艫千里薄樅陽而/出作盛唐樅陽之歌遂北至瑯邪並海所過禮祠其名)
(山大/川)
立北畤(增漢書郊祀志髙祖二年冬東撃項籍而還入/關問故秦時上帝祠何帝也對曰四帝有白青)
(黄赤帝之祠髙祖曰吾聞天有五帝而四何也吾/知之矣廼待我而具五也廼立黑帝祠名曰北畤)
水神司令(原淮南子北方之極自九澤窮夏晦之極北/至令正之谷有凍寒積氷雪雹霜霰漂潤羣)
(水之野顓頊𤣥冥之所司者萬二千里其令曰申羣禁/固閉蔵修障塞繕關梁禁外徙斷罰刑殺當罪閉關閭)
(大搜客止交逰禁夜樂蚤閉晏開以塞姦人已得執之/必固天節已幾刑殺無赦雖有盛尊之親斷以法度毋)
(行水毋發蔵毋釋/罪注元冥水神)
司空司冬(原大戴禮司空司冬以制度制地事凖揆山/林規表衍沃畜水行衰濯浸以節四時之事)
(治地逺近以任/民力以節民食)
成冬事(增大戴禮方冬三月草木落庶虞蔵五榖必入/於倉於時有事烝於皇祖皇考息國老六人以)
(成冬/事)
固地蔵(原尚書大傳天子以冬命三公謹葢/蔵閉閭固封境以佐冬固地蔵也)
遣子入侍(增後漢書光武紀建武二十一年冬鄯善王/車師王等十六國皆遣子入侍奉獻願請都)
(䕶帝以中國初定未遑外/事廼還其侍子厚加賞賜)
上状流涕(原後漢書虞詡𫝊祖父經為郡獄吏案法平/允務存寛恕每冬月上其状恒流涕随之嘗)
(稱曰東海于公髙為里門而其子定國卒至丞相吾決/獄六十年雖不及于公其庶㡬乎子孫何必不為九卿)
(邪故字詡/曰升卿)
教民織績(原後漢書崔寔𫝊出為五原太守五原土宜/麻枲而俗不知織績民冬月無衣積細草而)
(卧其中見吏則衣草而出寔至官斥賣儲峙為/作紡績織絍練緼之具以教之民得以免寒)
講五行章句(增後漢書桓郁𫝊注上謂郁曰卿經及先/師致復文雅其冬上親於辟雍自講所制)
(五行章句已復令郁説一篇上謂郁/曰我為孔子卿為子夏起子者商也)
修戎講武(增魏志杜畿𫝊畿為河東太守課民畜㹀牛/草馬下逮雞豚犬豕皆有章程百姓勸農家)
(家豐實畿乃曰民富矣不可不教也於是冬月/修戎講武又開學宫親自執經教授郡中化之)
鄭陂(増魏志鄭渾𫝊遷陽平沛郡二太守郡界下濕患/水澇百姓飢乏渾於蕭相二縣界興陂遏開稲田)
(郡人皆以為不便渾曰地勢洿下宜溉灌終有魚稲經/久之利此豐民之本也遂躬率吏民興立功夫一冬間)
(皆成比年大收頃畆嵗増租入倍/常民頼其利刻石頌之號曰鄭陂)
宣武觀大閲(増晉書禮志武帝咸寜元年太康四/年六年冬皆自臨宣武觀大閲衆軍)
綈几(原西京雜記漢制天子玉几冬則加綈錦其上謂/之綈几以象牙為火籠籠上皆散華文後宫則五)
(色綾文以酒為書滴取其不氷以玉為硯亦取其不氷/公侯皆以竹木為几冬則以細罽為槖以憑之不得加)
(綈/錦)
把燭看事(增梁書武帝紀勤於政務孜孜無怠每至冬/月四更竟即勅把燭看事執筆觸寒手為皴)
(裂/)
方山埭(增梁書沈瑀𫝊湖熟縣方山埭髙峻冬月公私/行侣以為艱難明帝使瑀行治之瑀乃開四洪)
(斷行客就作/三日立辦)
受田簿厯(增唐六典京畿及天下諸縣令若應受之田/皆起十月里正勘造簿厯十一月縣令親自)
(給授十二/月内畢)
朝集使考績(増唐六典凡天下朝集使皆令都督刺史/及上佐更為之皆以十月二十五日至於)
(京都十一月一日户部引見訖於尚書省/與羣官禮見然後集於考堂應考績之事)
舊判注擬(增唐六典凡注官皆對靣唱示若官資未相/當及以為非便者聼至三注三注不伏注至)
(冬檢舊/判注擬)
冬教義勇(增長編宋仁宗朝河北河東初置義勇至英/宗朝推行其法漸及陜西皆以地接胡𦍑有)
(守禦之備每嵗冬教一月民雖/以為勞而邉防之計有不得已)
祠事𨽻太常(増玉海熙寜四年冬詔以諸寺/監祠事隷太常以肅奉神之禮)
　　民用
㫖蓄(原詩我有㫖蓄亦以御冬箋蓄/聚羙菜者以御冬月乏無時也)
魚性定(增詩序潜季冬薦魚疏冬月既寒魚不行乃性/定而肥充故冬薦之也天官庖人注云魚鴈水)
(涸而性定則十月已定矣但十月初/定季冬始肥取其尤美之時薦之也)
冬脉如營(增内經帝曰冬脉如營何如而營歧伯曰冬/脉者腎也北方水也萬物之所以合蔵也故)
(其氣来沈以/摶故曰營)
養蔵(原内經冬三月此謂閉蔵水氷地坼無擾乎陽早/臥晩起必待日光使志若伏若匿若有私意若已)
(有得去寒就温無泄皮膚使氣亟奪此/冬氣之應養蔵之道也逆之則傷腎)
稲含水(增春秋説題辭稲之為言藉也稲冬含水盛其/德也故稲太隂精含水漸洳乃能化也江旁多)
(稲固其/宜也)
女工(原漢書食貨志冬民既入婦人同巷相從夜績女/工一月得四十五日必相從者所以省費燎火同)
(巧拙而合/習俗也)
文史足用(原漢書東方朔𫝊朔上書曰臣年十三學書/三冬文史足用注貧子冬日乃得學書言文)
(史之事足/可用也)
祭井(增白虎通冬祭井井者水之深/蔵在地中冬亦水王萬物伏蔵)
臥束藁中(原三輔決録孫辰字允公家貧不仕居杜城/中織箕為業明詩書為郡功曹冬月無被有)
(藁一束暮臥/其中旦收之)
祀行(增獨斷行冬為太隂盛寒為水祀之於行在廟門/外之西軷壤厚二尺廣五尺輪四尺北面設主於)
(軷/上)
韭蓱韲(原晉書石崇𫝊毎冬得韭蓱韲王愷密貨崇帳/下問其所以荅云韭蓱韲是𢷬韭根雜以麥苖)
(耳/)
冬祀(增盧諶祭法冬祀用雉腊/兔腊又冬祀用甘用荆餳)
不寒方(增抱朴子或問不寒之道抱朴子曰或以立冬/之日服六丙六丁之符或閉口行五火之炁千)
(二百遍則十二月中不寒也或服太陽酒或服紫石英/米漆散或先服雄丸一雌丸二亦可堪一日一夜不寒)
(也雌丸用雌黄會青礜石磁石/也雄九用雄黄丹砂石膽也)
肥馬草(原南方草木状南方冬無積藁瀕海郡邑多馬/有草葉𩔖梧桐而厚取以秣馬謂之肥馬草馬)
(頗嗜而食/果肥壮矣)
冬葉(原南方草木状冬葉薑葉也苞苴物交廣皆用/之南方地熱物易腐敗惟冬葉蔵之乃可持久)
莽煌為席(增拾遺記岱輿山有草名莽煌葉圎如荷去/之十歩炙人衣則燋刈之為席方冬彌温以)
(枝相摩/則火出)
醇和麥(増拾遺記背明國在扶桑東見日出於西方其/國昏昏常暗有醇和麥為麴以釀酒一醉累月)
(食之凌/冬可袒)
蒻菹(增益州記蒻之莖蜀人於冬月/取以舂碎炙之水淋一宿為菹)
採䧺黄(增水經注黄水出零陽縣西北連巫山溪出䧺/黄頗有神異採常以冬月祭祀鑿石深數丈方)
(得佳黄故溪/水取名焉)
採朮(增名醫别録朮以蔣山白山茅山者為勝十一月/十二月採者好多脂膏而甘其苗可作飲甚香羙)
種𤓰子(增齊民要術區種𤓰法以𤓰子布坑中以糞覆/之又以土薄散糞上以足㣲躡之冬月大雪時)
(連併力推雪於坑上為大堆至春革生𤓰亦生莖葉肥/茂異於常者又法冬天以𤓰子數枚内熱牛糞中凍即)
(拾聚置之隂地正月地釋即/耕布之糞土覆之肥茂早熟)
蔵雪汁(増齊民要術溲種可用雪汁雪汁者五榖之精/也使稼耐旱常以冬蔵雪汁器盛埋於地中治)
(種如此則/收常倍)
預知子(增圖經本草預知子蔓生依大木上葉緑有三/角實作房生青熟深紅色每房有子五七枚斑)
(褐色光潤如飛蛾蜀人每貴重之其根冬月采之隂乾/治蠱其功勝於子也相𫝊取子二枚綴衣領上遇有蠱)
(毒則聞其有聲/當預知之故名)
蒺藜(增圗經本草蒺藜冬月采之黄白色郭/璞云布地蔓生細葉子有三角刺人)
菩薩草(增圗經本草菩薩草生江浙州郡凌冬不凋秋/中有花直出赤子如蒻頭冬月采根用味苦主)
(中諸毒研服之又諸/蟲傷搗汁飲并傅之)
桃諸(增釋名桃諸蔵桃也諸儲也/蔵以為儲待給冬月用之也)
瓠蓄(増釋名瓠蓄皮瓠以為脯/蓄積以待冬月時用之也)
醍醐(增唐本草醍醐酥之精液好酥一石/有三四升醍醐在酥中盛冬不凝)
服藥酒(增千金方冬三月宜服藥酒一二/杯立春則止終身常爾百病不生)
石燕(増食療本草石燕在乳穴/石洞中者冬月采之堪食)
暖寒會(原開天遺事巨豪王元寳毎至冬月大雪之際/令僕夫自本家坊巷口掃雪為徑路躬親立於)
(坊巷前迎揖賓客就本家具/酒炙宴樂之為暖寒之會)
玉枝(増福地記抱犢山有草名玉枝冬生花高/五六尺味頗甘取其葉末服之可以不飢)
山薑(增嶺表録異山薑莖葉皆薑也但根不堪食亦與/豆蔲花相似而㣲小爾花生葉間作穗如麥粒醃)
(藏入甜糟中經冬如琥珀色/辛香可爱用為鱠無以加矣)
花腊(增清異録酴醿盛開時置書册/中冬間取以揷髩盖花腊耳)
魚兒酒(增清異録裴晋公盛冬嘗以魚兒酒飲客其法/用龍腦凝結刻成小魚形状每用沸酒一盞投)
(一魚/其中)
黑金社(增清異録廬山白鹿洞逰士輻輳每冬/寒醵金市烏薪為禦冬備號黑金社)
曉羮寒鮓(增清異録呉淑冬日招客詩云曉羮沈玉杵/寒鮓疊金綿杵謂小截山蕷綿乃黄雀脂膏)
服天門冬(增證𩔖本草列仙𫝊云赤松子服天門冬齒/落更生細髪復出太原甘始服天門冬在人)
(間三百餘年聖化經云以天門冬茯苓等分為/末日服方寸七則不畏寒大寒時單衣汗出也)
無烟柴(增物類相感志伏中収松柴斫碎以/黄泥水浸皮脫晒乾冬月燒之無烟)
朝天門市(增乾淳嵗時記都下自十月以來朝天門内/外競售錦装新厯諸般大小門神桃符鍾馗)
(狻猊虎頭及金綵縷花春/帖旛勝之𩔖為市甚盛)
醉魚(増曲洧舊聞溱洧之源出馬嶺今在河南府永安/界號玉仙山歴城東南為溱洧其水清有魚數種)
(土人不善施網罟冬積柴水中為罧以取之以擣澤蓼/雜煮大麥撒深潭中魚食之輙死浮水可俯掇久之復)
(活謂之/醉魚云)
水絃坑石(増歙硯説水絃坑在眉子坑外臨溪至/冬水涸方能取之入地大餘石多金花)
采威靈仙(增開寳本草威靈仙出商州上洛山及華山/并平澤以不聞水聲者為良生先於衆草方)
(莖數葉相對冬月丙/丁戊巳日采根用)
食蘆菔(增五色線王旻好勸人食蘆菔根/葉云冬食功多力甚飬生之物也)
冬𤓰(增湧幢小品白冬瓜一二斗許大冬月収為菜又/宻餞代果可以禦冬故曰冬瓜今皆誤書曰東盖)
(因西瓜/之對也)
韭黄(増本草綱目北人至冬移根於土窖中培以馬屎/暖則即長高可尺許不見風日其葉黄嫩謂之韭)
(黄豪貴/皆珍之)
冬蔥(增本草綱目冬蔥即慈蔥或名大官蔥謂其莖/柔細而香可以經冬大官上供宜之故有數名)
鯽魚(增本草綱目埤雅云鯽魚旅行以相即也故謂之/鯽不食雜物故能補胃冬月肉厚子多其味尤美)
玉面貍(增本草綱目南方有玉面貍專上樹木食/百果冬月極肥人多糟為珍品大能醒酒)
鼠鬚筆(増本草綱目鼬似貂而大色黄而赤其毫與尾/可作筆嚴冬用之不折世所謂鼠鬚栗尾者是)
(也/)
徳慶果(増本草綱目徳慶果廣之徳慶州出之其/樹冬榮子大如盃炙而食之味如豬肉)
氷䑕席(増本草綱目氷䑕東方朔云生北荒/積氷下皮毛甚柔可為席臥之却寒)
敲氷紙(増楊慎集張伯玉蓬萊閣詩敲氷呈好手織素/競交鸞註越俗競誇敲氷紙剡水清潔山又多)
(藤楮以敲氷時製/之佳葢冬水也)
芋白(増農政全書霜後芋子上芋白擘下以/液漿水煠過㬠乾冬月炒食味勝蒲笋)
木𤓰飲(増農政全書木𤓰爛蒸擂作泥/入蜜與薑作煎飲用冬月尤美)
寄魚(増農政全書冬月乾塘取魚寄别池内或入大桶/速乾水取生泥壅池生泥只取爛泥弗取乾者取)
(過泥速栽荇草放水入魚凡小池/定在大池之旁以便冬月寄魚)
迎風不冷(増農政全書用馬牙硝為細末唾/調塗手及面則寒月迎風不冷)
□魚(増邵武縣志樵嵐山一名金蓮峯樵溪之水出焉/溪産魚曰□紅翼而白鰓冬月始出漁人競取之)
益腎氣(原雲笈七籖治腎當用吹吹為㵼吸為補夫腎/者隂之精坎之氣其色黒其象如圓石其神如)
(白鹿兩頭化為玉童長一尺出入於腎藏腎者冬之用/事常以十月十一月十二月面北平坐鳴金梁七飲玉)
(泉三吸元宫之黒氣入口九吞之以補吹之損以符呦/鹿之詞以致玉童之饌益腎氣神和體安可致長生之)
(道/)
　　物候
螽子冬生(原春秋宣公十五年冬蝝生註螽/子以冬生遇寒而死故不成螽)
猾褢(增山海經堯光之山有獸焉其状如人而彘鬛穴/居而冬蟄其名曰猾褢其音如斵木見則縣有大)
(繇/)
石水(增内經三陽獨至期在石水註石水者/謂冬月水氷如石之時故云石水也)
櫾木(增列子呉楚之國有大木焉其名為櫾碧樹而冬/生實丹而味酸食其皮汁已僨厥之疾齊州珍之)
(渡淮而北而/化為枳焉)
桂樹冬榮(原椘辭嘉南州之炎/德兮麗桂樹之冬榮)
魚柏冬日(增史記河渠書天子既臨河决作歌曰吾山/平兮鉅野溢魚沸鬰兮柏冬日註柏猶廹也)
(漢書音義曰鉅野滿溢則衆魚/沸鬰而滋長也廹冬日乃止)
薺冬羙(增春秋繁露薺以冬美冬水氣也薺甘味也乘/於水氣而美者甘勝寒也夏侯湛薺賦寒冬之)
(日余登乎城跬步乎北園見芳薺之時生被/畦疇而獨繁鑽重氷而挺茂䝉嚴霜以𤼵鮮)
靈草(增後漢書班固𫝊靈/草冬榮神木叢生)
冬生草(原説文竹冬生草也/象形下垂者箁箬也)
女貞(增典術女貞木者少隂之精冬葉不落鄭氏婚禮/謁文賛女貞之樹柯葉冬生寒凉守節險不能傾)
冬得生葵(增列仙𫝊丁次都不知何許人為遼東丁氏/作奴丁氏常使買葵冬得生葵問何得此葵)
(云從日/南買來)
篃筍(增竹譜篃箭竹𩔖一尺數/節亦中作矢其筍冬生)
長樂華(增傅休奕紫花賦序紫華一名長樂華舊生於/蜀其東界特饒中國竒而種之余嘉其華純耐)
(久可歴冬而服故/與友生各為之賦)
崑崙柰(原拾遺記崑崙山有柰冬生子碧色/以玉井水洗食之骨輕柔能騰虚也)
辟寒金(原述異記三國時昆明國貢魏𠻳金鳥鳥形如/雀吐金屑如粟至冬此鳥即畏霜雪帝乃起温)
(室以䖏之名曰辟寒臺/故謂吐此金為辟寒金)
冬杏(增述異記杏園洲在南海中洲中多杏/海上人云仙人種杏處洲中别有冬杏)
丹水(增水經注丹水東南歴西巖下巖下有大泉湧𤼵/洪源巨輪淵深不測蘋藻冬芹竟川含緑雖嚴辰)
(肅月燕/麥暄萋)
忍冬(原名醫别録忍冬藤生/凌冬不凋故曰忍冬)
檉木冬榮(增江淹檉頌木貴冬榮檉實/寒色停黛峰頂挿翠石側)
山橘子(增北户録山橘子冬熟有大如土瓜者/次如弹丸者皮薄下氣普寕多有之)
木醴(增建康實録陳後主禎明二年初覆舟山及松柏/林冬月出木醴後主以為甘露之瑞俗呼為雀餳)
水耐冬(增酉陽雜俎水耐冬此草經冬在水/不死成式於城南村墅池中有之)
蟻窠甘實(增酉陽雜俎嶺南有蟻大於秦中馬蟻結窠/於甘樹甘實時常循其上故甘皮薄而滑往)
(徃甘實在其窠中冬深/取之味數倍於常者)
水底蘋(增酉陽雜俎太原晋祠冬/有水底蘋不死食之甚美)
水扎鳥(增太平御覧南夷志水扎鳥/出昆明池冬月遍於水際)
冬桃(增曲洧舊聞宻縣有一種冬桃秋花夏實八九月/間桃自開其核堕地而復合肉生滿其中至冬而)
(熟味如淇上銀桃/而加美亦異也)
川芎羮(增益部方物記芎葉為蘼蕪楚辭謂江蘺者根/為芎葉落時可用作羮蜀少寒莖葉不萎今醫)
(家最貴川芎云賛柔葉美根冬/不殞零采而掇之可糁於羮)
長生草(增益部方物記長生草山隂蕨地多有之修莖/茸葉色似檜柏而澤經冬不凋損故號長生賛)
(色與柏𩔖苒苒其莖/冬不甚黄故謂長生)
羞寒花(增益部方物記羞寒花蜀地處處有之根莖綴/花蔽葉自隠俗曰羞天花予易為羞寒花賛冐)
(寒而茂莖修葉廣附莖作花葉/蔽其上以其自蔽若有羞状)
燖麻(增益部方物記燖麻葉能螫人/有花無實冒冬弗悴可以祛疾)
冬青(增政和本草冬青冬月青翠/故名冬青江東人呼為凍青)
伏翼服氣(增本草綱目伏翼善服/氣故能壽冬月不食)
兔得金氣(增本草綱目免至冬月齕木皮得金氣而氣/内實故味美至春食草麥而金氣衰故不美)
(也/)
禽蟄(增古詩翩翩堂前燕冬蔵夏來見本草綱目倉庚/冬月則蔵蟄入田塘中以泥自裹如卵至春始出)
(又杜鵑不能為巢居他/巢生子冬月則蔵蟄)
拒冬(增本草綱目續随子一名拒冬蘇頌曰葉中出葉/數數相續而生故名續随子冬月始長故又名拒)
(冬/)
遊冬(増本草綱目苦菜一名/逰冬經歴冬春故名)
栁寄生(增羣芳譜栁寄生状𩔖冬青亦似紫藤經冬/不凋冬月望之雜百樹中榮枯各異出蜀中)
海梅(増峩眉山志海梅髙僅三尺/冬月開小花結實如櫻桃)
　　占驗
愆候(增管子冬行秋政霧行夏政雷行春政烝泄/淮南子冬行春令泄行夏令旱行秋令霧)
夏秋霖雨(增管子冬作土功𤼵地蔵/則夏多暴雨秋霖不止)
冬之徳寒(增吕氏春秋冬之徳寒寒不信/其地不剛地不剛則凍閉不開)
月行角天門(增史記天官書月行角天門十月為四月/十一月為五月十二月為六月水𤼵近三)
(尺遠五尺註謂月行入角與天門若十月犯/之當為來年四月成灾十一月則主五月也)
霿淞(增會鞏齊州冬夜詩香清一榻氍毹暖月淡千門/霿淞寒自註齊寒甚夜氣如霧凝於木上旦視如)
(雪日出飄滿階庭尤為可愛齊人謂之霿淞諺/曰霿淞重霿淞窮漢置飯甕以為豐年之兆)
麥宜雪(增種樹書麥最宜雪/諺云冬無雪麥不結)
䕶霜天(增農政全書冬天近晚忽有老鯉斑雲/起漸合成濃隂者必無雨名曰䕶霜天)
南風作雪(増農政全書冬天南/風三兩日必有雪)
日行下道(増雜寳蔵經須彌山有上下道日於冬時/行下道路近行速照大海水故短而極寒)
　　雜紀
築郎囿(増左𫝊昭公九年冬築郎囿書時也季平子欲/其速成也叔孫昭子曰詩曰經始勿亟庶民子)
(來焉用速成/其以勦民也)
如挾纊(原左𫝊宣公十二年冬楚子伐蕭遂圍蕭申公/巫臣曰師人多寒王廵三軍拊而勉之三軍之)
(士皆如/挾纊)
景公履(原晏子景公為履黄金之綦飾以銀連以珠良/玉之絇其長尺氷月服之以聼朝晏子朝公迎)
(之履重僅能舉足問曰天寒乎晏子曰君奚問天之寒/也古聖人製衣服也冬輕而暖夏輕而清今君之履氷)
(月服之是重寒也履/重不節是過任也)
不龜手藥(増荘子宋人有善為不龜手之藥者世世以/洴澼絖為事客聞之請買其方百金得之以)
(説呉王越有難呉王使之将冬與/越人水戰大敗越人裂地而封之)
叩絃氷散(増列子鄭師文學琴於師襄當冬而叩/徵絃以激㽔賔陽光熾烈堅氷立散)
罷鑿池役(原吕氏春秋衛靈公天寒鑿池宛春諫曰天/寒起役恐傷民公曰天寒乎宛春曰公衣狐)
(裘坐熊席陬隅有竈是以不寒今民衣敝不補履/決不組君則不寒矣民則寒矣公曰善令罷役)
飲酒益精眀(原漢書于定國𫝊定國食酒至數/石不亂冬月治請讞飲酒益精明)
奏罷不時物(增漢書召信臣𫝊大官園種冬生葱韭菜/茹覆以屋廡晝夜㸐藴火待温氣乃生信)
(臣以為此皆不時之物有傷/於人不宜以奉供養悉奏罷)
去酒省食(增漢書杜延年𫝊延年子緩為太常治諸陵/縣每冬月封具獄日常去酒省食官屬稱其)
(有/恩)
煬竈(原淮南子貧人冬則羊裘解/札短褐不掩形而煬竈口)
豕膏塗身(增後漢書東夷𫝊挹婁古肅慎之國也土氣/極寒常為穴居好養豕食其肉衣其皮冬以)
(豕膏塗身厚數/分以禦風寒)
解徒桎梏(原後漢書鍾離意𫝊意辟大司徒侯覇府詔/部送徒詣河内時冬寒徒病不能行意遂於)
(道解徒桎梏恣所欲過/與尅期俱至無或違者)
温室(增三輔黄圗温室殿武/帝建冬䖏之温煖也)
寒荷(增洞㝠記釣影山去昭河三萬里有雲氣望之如/山影有紫河萬里深十丈中有寒荷霜下方香盛)
誦孝經論語(增邴原别𫝊原家貧早孤隣有書舍原過/其旁而泣師曰童子茍有志我徒相教不)
(求資也於是遂就書一冬之間誦孝經論語/自在童齔之中嶷然有異及長金玉其行)
方冬筍出(原椘國先賢𫝊孟宗母好食筍宗入林中哀/號方冬為之出因以供養人皆以為孝感所)
(致/)
氷解鯉躍(原晋書王祥𫝊祥繼母常欲生魚時天寒氷/凍祥解衣将剖氷求之氷忽自解雙鯉躍出)
(持之而歸鄉里驚嘆/以為孝感所致焉)
澤中堇生(原晋書劉殷𫝊曾祖母王氏盛冬思堇而不/言食不飽者一旬矣殷怪而問之王言其故)
(殷時年九嵗乃於澤中痛哭聲不絶者半日忽若有人/云止止聲殷收淚視地便有堇生焉因得斛餘而歸食)
(而不减至時/堇生乃盡)
梅橘冬實(原南史王虚之𫝊虚之庭中楊梅樹隆冬三/實墓上橘樹一冬再實時人咸以為孝感所)
(致/)
斷囚垂泣(原會稽典録盛吉為廷尉每至冬月罪/囚當斷其妻執燭吉持丹筆相向垂泣)
賜冬柰(増曹植謝賜柰表即夕殿中虎賁宣詔賜臣等/冬柰一奩詔賜使温啖夜非食時而賜見及柰)
(以夏熟今則冬至物以非時為珍/恩以絶口為厚非臣等所宜荷之)
冬月扇面(原晋書周顗𫝊王敦素惮顗每見顗/輙面熱雖復冬月扇面手不得休)
𤣥武黑殿(増晉書張駿𫝊謙光殿北/曰𤣥武黒殿冬三月居之)
澣衣披絮(原晉書吳隠之𫝊隠之遷左衛將軍雖居清/顯禄賜皆班親族冬月無被嘗澣衣乃披絮)
(勤苦同/於貧庶)
衣單布(增晉書公孫鳯𫝊鳯字子鸞上谷人也隠於昌/黎之九城山谷冬衣單布寝土牀弹琴吟詠陶)
(然自/得)
謝庭詠雪(增晋書列女𫝊王凝之妻謝氏字道韞安西/将軍奕之女也聰識有才辯嘗内集俄而雪)
(驟下叔父安曰何所似也安兄子朗曰㪚塩空/中差可擬道韞曰未若柳絮因風起安大悅)
冬袒不寒(原抱朴子菖蒲石上生一寸九節以上紫花/者尤善韓終服之十三年身生毛日視書萬)
(言皆誦之/冬袒不寒)
醸酒速成(原語林羊稚舒冬日醸酒令人/抱甕湏㬰復易人速成而味好)
素蓮(増拾遺記周穆王冬廵大騎之谷西王母來共玉/帳高㑹進崑流素蓮素蓮者一房百子凌冬而茂)
獻筍(增竹譜廣志云魏時漢中大守/王圖每冬獻筍俗謂之䈛笴)
泉氣浮蒸(原荆州記新陽縣惠澤中有温泉冬月未至/數里遥望白氣浮蒸如烟上下采映状若綺)
(疏/)
雨棗(增述異記魏世/河内冬雨棗)
無複衣(增宋書沈道䖍𫝊道䖍冬月無複衣戴顒開而/迎之爲作衣服并與錢一萬既還分身上衣及)
(錢供諸兄弟/子無衣者)
涌泉愈疾(增魏書靈徵志高祖興和元年冬西兗州濟/隂郡宛句縣濮水南岸有泉涌出色清味甘)
(飲者/愈疾)
馬得龍種(原隋書吐谷渾𫝊青海周迴千餘里中有小/山其俗至冬輙放牝馬於其上言得龍種)
襦袴賜凍者(增南史梁安成康王秀𫝊天監十三年為/郢州刺史每冬月常作𥜗袴以賜凍者)
冬李(増南史王僧孺𫝊僧孺㓜聪慧有饋其父冬李/先以一與之僧孺不受曰大人未見不容先嘗)
葛帔練裙(原南史任昉𫝊昉有子東里西華南容北叟/兄弟流離不能自振生平舊交莫有收䘏西)
(華冬月著葛帔練裙道逢平原劉孝標/泫然矜之乃著廣絶交論以譏其舊交)
冬服單薄(原南史頋協𫝊協少清介有志操初為廷尉/正冬服單薄寺卿蔡法度欲觧襦與之憚其)
(清嚴不敢𤼵口謂人曰我願觧身上襦/與顧郎顧郎難衣食者竟不敢以遺之)
冬生樹神光(原南史滕曇恭𫝊門外有冬生樹二株時/忽有神光自樹而起俄見佛像及夾侍之)
(儀容光顯著自門而入曇恭/家人咸共禮拜久之乃滅)
地氣冬温(増舊唐書南蠻𫝊林邑國漢日南象林之地/在交州南千餘里地氣冬温不識氷雪常多)
(霧/雨)
敲氷煮茗(原開天遺事逸人王休居太白山下日與僧/道異人往還每至冬時取溪氷敲其精瑩者)
(煮建茗共/賔客飲之)
煖玉鞍(増開天遺事岐王有玉鞍一面每至冬月則用/之雖天氣嚴寒則此鞍在上坐如温火之氣)
七寳硯鑪(原開天遺事内庫中有七寳硯鑪一所曲盡/其功每至冬寒硯凍置於鑪上硯氷自消不)
(勞置火冬月/帝常用之)
鳯炭(原開天遺事楊國忠家以炭屑用蜜揑塑成雙鳯/至冬月然於爐中先以白檀木鋪於爐底餘灰不)
(可參/雜也)
冬月致雷(増酉陽雜俎明皇嘗冬月召山人包超令致/雷聲超對曰來日及午有雷遂令髙力士監)
(之一夕醮式作法及明至已矣曾無纎翳力士懼之超/曰将軍視南山當有黑氣如盤矣力士望之如其言有)
(頃風起黑氣瀰/漫疾雷數聲)
却寒簾(原杜陽雜編同昌公主堂中設却寒簾𩔖/玳瑁斑有紫色云却寒之鳥骨所為也)
旗亭畫壁(増集異記開元中詩人王昌齡髙適王之渙/齊名一日天寒㣲雪三詩人共詣旗亭貰酒)
(小飲忽有梨園伶官十數人登樓㑹宴俄有妙妓四輩/尋續而至旋則奏樂皆當時之名部也昌齡等私相約)
(曰我輩各擅詩名每不自定其甲乙今可宻觀諸伶所/謳若詩入歌詞之多者則為優矣俄而一伶拊節而唱)
(乃曰寒雨連江夜入吴平明送客椘山孤洛陽親友如/相問一片氷心在玉壺昌齡則引手畫壁曰一絶句尋)
(又一伶謳曰開箧淚霑臆見君前日書夜䑓何寂寞猶/是子雲居適則引手畫壁曰一絶句尋又一伶謳曰奉)
(帚平明金殿開強將團扇共徘徊玉顔不及寒鴉色猶/帶昭陽日影來昌齡則又引手畫壁曰二絶句之渙自)
(以得名已久因謂諸人曰此輩皆潦倒樂官所唱皆巴/人下里之詞耳因指諸妓之中最佳者曰待此子所唱)
(如非我詩即終身不敢與子争衡矣須臾次至雙鬟𤼵/聲則曰黄河逺上白雲間一片孤城萬仞山羌笛何須)
(怨楊柳春風不度玉門關之渙即揶揄二子曰田舎奴/我豈妄哉因大諧笑諸伶皆起詣曰不知諸郎君何此)
(歡噱昌齡等因話其事諸伶競拜曰俗眼不識/神仙乞降清重俯就筵席三子從之歡醉竟日)
獞人衣(増南越志獞人冬編/鵝毛雜木葉為衣)
以水沃面(增宋史范仲淹𫝊仲淹少有志操既長依戚/同文學盡夜不息冬月憊甚以水沃面食不)
(給至以糜粥繼之人/不能堪仲淹不苦也)
解衣裘(増宋史戚同文𫝊同文尚信義宗族閭里貧乏/者周給之冬月多解衣裘與寒者不積財不營)
(居室深為/鄊里推服)
雙角蛇(增清異錄丹陽鍾忠以元嘉冬月晨行見有蛇/長二尺許文色似青琉璃頭有雙角白如玉感)
(而畜之自是/貲業日登)
冬蠶成繭(増太平御覧唐大厯中太原府清源縣/人韓景輝養冬蠶成繭詔給復終身)
海神移徙(増春明退朝錄歐陽少師言為河北都轉運/使冬月按部至滄景間於野亭夜半聞車旂)
(兵馬之聲幾達旦不絶問宿彼䖏人/云是海神移徙五七年間一有之)
龍門賞雪(増邵氏聞見前錄謝希深歐陽永叔官洛陽/時同遊嵩山自潁陽歸暮抵龍門香山雪作)
(登石樓望都城各有所懐忽於烟靄中有䇿馬渡伊水/來者既至乃錢相遣厨𫝊歌妓至吏傳公言曰山行良)
(勞當少留龍門賞雪府事簡無/遽歸也錢相遇諸公之厚𩔖此)
撤獸炭(原國老談苑太宗嘗冬月命撤獸炭左右或啟/曰今日苦寒上曰天下民困是寒者衆矣朕何)
(獨温/愉哉)
蘇合香酒(増夢溪筆談王文正太尉氣羸多病真宗面/賜藥酒一注瓶令空腹飲之可以和氣血辟)
(外邪文正飲之大覺安健因對稱謝上曰此蘇合香酒/也每一斗酒以蘇合香丸一両同煮極能調五臓却腹)
(中諸疾每冒寒夙興則飲一杯因各出數榼賜近臣自/此臣庶之家皆倣為之此方本出廣濟方謂之白朮丸)
氷花(增夢溪筆談宋次道春明退朝録言天聖中青州/盛冬濃霜屋瓦皆成百花之状又慶厯中集禧觀)
(渠中氷紋皆成花果林木元豐末秀州人家屋瓦上氷/亦成花每瓦一枝正如畫家所為折枝有大花似牡丹)
(芍藥者細花如海棠萱草者皆有枝葉無毫髪不具/氣象生動雖巧筆不能為之以紙榻之無異石刻)
春風膏硯(增物類相感志冬月令水不氷以/楊花鋪硯槽名文房春風膏硯)
車魚(増東亰夢華録賣生魚則用淺抱桶以栁葉間串/清水中浸或循街出賣冬月即黄河諸逺䖏客魚)
(來謂之車魚每/斤不上一百文)
玻瓈江(增呉船録眉州城外即玻/瓈江也冬時水色如此)
温洛(增法帖刋誤今洛水冬月不氷古人謂之温/洛下有礜石取此石置甕水中水亦不氷)
摸瘞鶴銘(增秀水閒居録瘞鶴銘潤州揚子江焦山足/石巖下惟冬序水退始可摸打世𫝊以為王)
(逸少/書)
幸温泉宫(增雍録温湯在驪山西北咸亨三年名温泉/宫天寳六載改為華清宫於驪山上益治湯)
(井為池臺殿環列山谷開元間/明皇每嵗十月幸嵗盡乃歸)
五磚入直(增雍録學士院北㕔前有花磚道冬中日及/五磚為入直之候李程性懶好晩入常過八)
(磚乃至衆呼/為八磚學士)
魚倉(原五色線青田溪冬天水熱/如湯衆魚歸之名曰魚倉)
陽河(增方輿記要陽河在薊州西五里亦名五里河/源出城西鵝毛臺水性暖遇寒不氷故曰陽河)
　三冬境(増𫝊燈録僧問如何是三冬境能/和尚曰千峯添翠色萬樹鎻銀花)
御製冬日重登清凉山詩紫府名山憶舊蹤招提駐蹕認
　雲松隂崖尚有春時雪落日仍聼下界鐘塞逺渾河寒
　更白林疎恒嶽翠逾重祝釐交叶人天慶銀牓新題徧
　五峯
　晉子夜冬歌(増白雪停隂岡丹華耀陽林何必絲與竹/山水有清音又果欲結金蘭但看松柏林)
　(經霜不堕地/嵗寒無異心)
　曹毗詠冬詩(増綿邈冬夕永凛厲寒氣升離葉向晨落/長風振條興夜静輕響起天清月輝澄寒)
　(氷盈渠結素霜竟櫩凝今/載忽已暮來紀奄復仍)
　唐太宗冬日臨昆明池詩(増石鯨分玉溜刼燼隠平沙/桞影氷無葉梅心凍有花寒)
　(野凝朝霧霜天散夕霞歡/情猶未極落景遽西斜)
　白居易負冬日詩(増杲杲冬日出照我屋南隅負暄閉/目坐和氣生肌膚初似飲醇醪又如)
　(蟄者蘇外融百骸暢中適一念/無曠然忘所在心與虚空俱)
　朱子冬日詩(増蕭索時序晩已復度髙秋囘澗白波起/通川絳樹稠晨風散清霜嘉稲卷平疇獨)
　(懐志士感嵗事幸将休又清霜染澗樹蕭索向嚴冬宻/雨有時集寒雲無定容波明横瀨出風急逺林空一極)
　(忩間眺髙/旻矗亂峯)
　
　
　
　
　
　
　
　
　
　
　
　
　
　
　
御定月令輯要卷十七
　欽定四庫全書
御定月令輯要卷十八
　　十月令
　　　天道
　月卦坤(増易坤上六龍戰于野集解侯果曰坤十月卦/也乾位西北又當十月隂窮扵亥窮陰薄陽所)
　(以戰也干寳曰隂在上六十月之時也爻終於/西而卦成扵乾乾體純剛不堪隂盛故曰龍戰)
　陽月(原詩曰歸曰歸歳亦陽止箋十月為陽時坤用事/嫌扵無陽故以名此月為陽爾雅十月為陽疏十)
　(月得癸則/曰極陽)
　定中(原詩定之方中作扵楚宫集𫝊定北方之宿營室/星也此星昏而正中夏正十月也扵是時可以營)
　(制宫室故謂之營室國語營定之中土功其始註定謂/之營室謂建亥小雪之中定星昏正扵午土功可以始)
　(也/)
　日在尾(原禮孟冬之月日在尾集/說尾宿在寅析木之次)
　中星(原禮昏危中旦七星中淮南子註危/北方𤣥武之宿七星南方朱鳥之宿)
　律中應鍾(原禮律中應鍾集說應鍾亥律長四寸二十/七分寸之二十史記律書十月也律中應鍾)
　(應鍾者陽氣之應不用事也淮南子應鍾之數四十二/主十月上生㽔賔白虎通十月謂之應鍾何鍾動也言)
　(萬物應陽而/動下蔵也)
虹蔵不見(原禮虹蔵不見四時氣候蔵伏也隂陽氣交/而成虹此時隂陽極乎辨故虹伏虹非有質)
(而曰蔵者亦言/其氣之下伏爾)
盛徳在水(原禮先立冬三日太史謁之天子/曰某日立冬盛徳在水天子乃齊)
閉塞成冬(原禮天氣上騰地氣下降/天地不通閉塞而成冬)
時有飬夜(原夏小正時有/飬夜𫝊飬長也)
織女北向(原夏小正織女/正北鄉則旦)
南門見(原夏小正初昏南門見𫝊南/門者星名也及此再見矣)
天道在西北(増左𫝊襄公十八年十二月楚師伐鄭晉/人聞有楚師董叔曰天道多在西北南師)
(不時必無功註歳在豕韋月又建亥故曰多在西北不/時謂觸歳月疏豕韋一名娵訾當亥之次也周十二月)
(夏之十月其月又建/亥故曰多在西北)
盈數(增左𫝊鄭伯自櫟入公父定叔出奔衛三年而復/之使以十月八曰良月也就盈數焉疏易云天一)
(地二天三地四天五地六天七/地八天九地十是數滿扵十也)
大章(增史記天官書大淵獻歳歳隂在亥星居辰以十/月與角亢辰出曰大章蒼蒼然星若躍而隂出旦)
(是謂正平起師旅其率必武其國/有徳將有四海其失次有應見婁)
外黑内赤(增史記封禪書張蒼以為漢乃水徳之始故/河決金堤其符也年始冬十月色外黒内赤)
(註十月隂氣在外黑陽/氣尚伏在地故内赤)
招揺指亥(原淮南子孟冬之月招揺指亥増晉書樂志/十月之辰謂為亥亥者劾也言時隂氣劾殺)
(萬物/也)
孟冬(原古詩玉衡指孟冬衆星何歴歴白露沾野草時/節忽復易増張衡西京賦孟冬作隂寒風肅殺雨)
(雪飄颻氷霜慘烈魏武帝歩出夏門行孟冬十月北風/裴囘天氣肅清繁霜霏霏鵾鷄晨鳴鴻鴈南飛蟄鳥潛)
(蔵熊羆窟棲錢鏄停置農收積場逆旅/整設以通商賈幸甚至哉歌以詠志)
羣隂畢升(増庾倐氷井賦孟冬之月羣隂畢升霜雪紛/其交淪流波結而成凌啟南墉之重隩將却)
(熱以/蔵氷)
上冬(原梁元帝纂要十月孟/冬曰上冬亦曰暢月)
乾坤合居(増周易集解乾以君之荀爽曰謂/建亥之月乾坤合居君臣位得也)
顓帝厯首(増漢上易解連山首艮者八風始於不周實/居西北之方七宿之次是為東壁營室扵辰)
(為亥扵律為應鍾扵時為立冬/此顓帝之厯所以首十月也)
小春(增歳時事要十月天時和暖似春花木重/花故曰小春歐陽修詞十月小春梅蘂綻)
液雨(增歳時事要十月内雨謂之液雨/百蟲飲此而蔵蟄俗呼為藥水)
熱如六七月(增岳陽風土記岳州地極熱十月猶單衣/或揺扇蛙鳴似夏鳥鳴似春濃雲疎星震)
(雷暴雨如中/州六七月間)
　　節序
立冬(增淮南子霜降加十五日斗指□通之維則立冬/音比南吕孝經緯霜降後斗指西北維為立冬三)
(禮義宗十月立冬為節者冬終也/立冬之時萬物終成因為節名)
小雪(増准南子立冬加十五日斗指亥則小雪音比無/射三禮義宗十月小雪為中者氣敘轉寒雨變成)
(雪故以小/雪為中)
迎冬北郊(增後漢書祭祀志立冬之日迎冬扵北郊祭/黒帝元㝠車旗服飾皆黑歌元㝠八佾舞育)
(命之/舞)
迎冬樂(增皇覧自秋分數四十六日則天子迎冬扵北/堂距邦六里堂高六尺堂階六等黒稅六乗旗)
(旄尚黑田車載甲鐵鍪號曰助天誅唱/之以羽舞之以干戈此迎冬之樂也)
乾王(增京房易占立冬乾王不周風用事人君當興邉/兵治城郭行刑斷獄訟繕宫殿周易集解戰乎乾)
(崔憬曰立冬則乾/王而隂陽相薄)
析木之次(増月令章句自尾四度至斗六度謂之/析木之次立冬小雪居之燕之分野)
樂用柷敔(増樂緯乾主立/冬樂用柷敔)
讀時令(増南史齊武帝紀永明六年冬十/月庚申立冬初臨太極殿讀時令)
亥日祀(増唐書禮樂志立冬後亥/日祀司中司命司人司祿)
寒冰(増周易集解乾為寒為冰崔憬曰乾主/立冬已後冬至已前故為寒為冰也)
賜披襖(原中華古今註漢文帝以立冬日賜宫侍承恩/者及百官披襖子多以五色繡羅為之或以錦)
(為之始/有其名)
溫㡌(原中華古今註大帽子本巖叟野服也至魏文/帝詔百官常以立冬日貴賤通戴謂之温帽)
千重襪(増清異錄唐制立冬日進千重襪/其法以羅帛十餘層錦夾絡之)
三素雲(増雲笈七籖立冬清旦西南望有綠紫青/雲者是上清真人帝君皇祖三素雲也)
定僊籙(増雲笈七籖立冬之日日中時陽臺真人/會諸僊官玉女定新得道始入僊籙之人)
風信(増田家雜占立冬前後/起西北風謂之立冬信)
雷陽臘祭(増通考雷陽人以立冬後己酉/日為臘先祭其先後宴親故)
夏侯湛苦寒謡(増惟立冬之初夜天慘懔以降寒霜皚/皚以被庭冰溏頺扵井榦草摵摵以疎)
(葉木蕭蕭以零殘松隕葉/扵翠條竹摧柯扵綠竿)
徐鉉和蕭郎中小雪日詩(増征西府裏日西斜獨試新/爐自煮茶籬菊盡來低覆水)
(塞鴻飛去遠連霞寂寥小雪閑中過斑駁輕霜/髩上加筭得流年無奈處莫將詩句祝蒼華)
張登小雪日戲題絕句(増甲子徒推小雪天刺梧猶綠/槿花然融和長飬無時歇却是)
(炎洲雨/露偏)
　　日次
初一日
始朝賀(增史記始皇紀始皇推終始五徳之𫝊以為周/得火徳秦代周徳從所不勝方今水徳之始改)
(年始朝賀皆自十月朔衣服旄旌節旗/皆上黑更名河曰徳水以為水徳之始)
行飬老禮(增後漢書明帝紀永平二年十月壬子幸辟/雍初行飬老禮詔曰閒暮春吉辰初行大射)
(令月元日復踐辟雍尊事三老兄/事五更註東觀記曰十月元日)
登金路(增後漢書馬融廣成頌乗輿乃以十月之陽朔/登扵疏鏤之金路註陽朔十月朔也疏鏤謂雕)
(鏤/也)
饗㑹如元正(増晉書禮儀志漢以髙帝十月定秦且為/歳首至武帝雖改用夏正然毎月朔朝至)
(扵十月朔猶常饗㑹如元正儀髙適同羣公十月朝宴/李太守宅詩良牧徴高賞褰帷問考槃歳時當正月甲)
(子入/初寒)
黍臛(原荆楚歳時記十月朔日黍臛俗謂之秦歳首注/今北人此日設麻羮豆飯當為其始熟嘗新耳禰)
(衡别𫝊云十月朝黄祖在/艨艟上㑹設黍臛是也)
賜几杖(増通鑑魏文帝黄初二年十月己亥公卿朝/朔旦并引楊彪待以客禮賜延年椐杖馮几)
制舉試詩賦(増唐六典天寳十三載十月一日御勤政/樓四科舉人問策外更試詩賦各一道制)
(舉試詩/自此始)
收租(増宋史食貨志江南两浙荆湖廣南福建土/多秔稻須霜降成實自十月一日始收租)
給錢收飬(増宋史食貨志熙寕二年京師雪寒詔老㓜/貧疾無依丐者聼扵四福田院額外給錢收)
(飬至春稍暖則止九年韓絳言河東地寒乞/自十月一日起支至次年二月終止從之)
賜時服(増燕翼貽謀錄前代賜時服惟將相翰林學士/至諸軍大校而止建隆三年太祖皇帝謂宰相)
(曰時服不賜百官甚無謂也宜并賜之乃以冬/十月朔賜文武常參官時服自後遂為定制)
作重九(増蘇軾十月初吉菊始開乃與客作重九詩今/日我重九誰謂秋冬交黄花與我期草中實後)
(彫注海南氣候不常有/月即中秋有菊即重陽)
朝饗陵墓(増東京夢華錄十月一日士庶皆出城饗墳/禁中車馬朝陵亦如寒食節家禮集要韓魏)
(公以十月/一日墓祭)
賜紅錦袍(増玉海康定元年十月朔/翰林學士賜對衣紅錦袍)
牛接角(原神隠田家以糯糍糕安牛角上謂之牛接角/仍以桑葉包糕餵牛以報一年之力其日撤放)
(不收又送糕扵/親隣名曰慶牛)
歳臘(增道經道家以十月一日為民歳臘三萬/六千神煞其日可謝罪祈求延年益夀)
杜甫十月一日詩(原有㢓非全歇為冬亦不難夜郎溪/日暖白帝峽風寒蒸裏如千室焦糖)
(幸一柈兹辰南國/重舊俗自相歡)
王建温泉宫行(增十月一日天子來青繩御路無塵埃/宫前内裏湯各别毎箇白玉芙蓉開朝)
(元閣向山上起城繞青山龍暖水夜/開金殿㸔星河宫女知更月眀裏)
初二日
幸太清觀(増玉海建隆三年十月/二日丙戌幸太清觀)
塗渤表貢(増玉海慶厯八年十月二日南蕃塗渤國/遣使奉表貢佛金骨真珠犀牛角象齒)
後苑觀稻(增玉海元豐二年十/月二日後苑觀稻)
蘇軾十月二日初到惠州詩(増彷彿曽逰豈夣中欣然/雞犬識新豐吏民驚怪坐)
(何事父老相攜迎此翁蘇武豈知還漠北管寕自/欲老遼東嶺南萬戸皆春色會有幽人客寓公)
初三日
銅儀成(増唐會要開元十三年十月三日癸丑/新造銅儀成置扵武成殿前以示百官)
奉天書(増山堂考索宋真宗大中祥符五年十月三日/奉天書扵朝元殿恭謝上皇大帝聖祖配位在)
(東太祖太/宗在西)
觀山居圗(增玉海咸平六年十月三日己未對輔臣龍/圗閣觀种放山居圖注放别業在終南林泉)
(幽勝帝命/畫工圗之)
龍聚日(原道經十月三日四海三/元龍王奏水府曰龍聚日)
初四日
順時耀武(增玉海唐武徳元年十月四日詔殺氣方嚴/宜順天時耀威武可大集諸軍朕將臨校閲)
進御筆(增玉海元祐六年十月四日/三省進神宗御筆七十五䇿)
初五日
奉蔵禮神玉(增宋仁宗實錄皇祐二年十月五日/詔禮神玉令少府擇寛潔之室奉蔵)
祀土徳(增玉海太平興國八年十月五日祀/土徳扵黄帝壇圭幣牢具如大祠)
初祖西歸(増𫝊燈錄師以化緣已畢𫝊法得人端坐而/逝即後魏孝明帝太和十九年丙辰歳十月)
(五日也葬熊耳山起塔扵定林寺後三歳魏宋雲奉使/西域遇師扵蔥嶺見手攜隻履翩翩獨逝雲問師何往)
(曰西/天去)
建生大會齋(増雲笈七籖十月五日名建生大會齋/三官考覈功過依日齋戒可祈景福)
初六日
注生籍(增道經十月六日天曹諸/司五嶽五帝注生籍日)
初七日
乾明節(原宋史禮志太宗以十月七日為乾明節復改/為夀寕節増玉海雍熙四年十月丙申乾明節)
(羣臣/上夀)
初八日
木連理(增唐㑹要貞觀十八年十月八日山南獻木連/理交錯玲瓏有同羅目一丈之餘并枝者二十)
(餘所司徒長孫無忌曰自頃嘉祥雜遝陛下推而不居/遂令史臣閣筆無以示後因相率拜賀帝曰瑞應之來)
(朕當苦心勞力以/答天地何煩致賀)
白雪歌(增玉海顯慶三年十月八日/吕才以御製雪詩為白雪歌)
賞稻(增玉海景祐二年十月八日召近/臣後苑觀稼殿賞稻賜酒三行)
神僧預座(増法苑珠林宋路昭太后大明四年造普賢/菩薩乘寳轝白象安扵中興禪房因設講扵)
(寺其年十月八日齋畢解座會僧二百人扵時寺宇始/搆帝輦蹕臨幸旬必數四僧徒勤整禁衛嚴肅忽有一)
(僧預扵座次風貎秀舉闔堂驚矚/忽不復見列筵同覩識其神人矣)
初九日
進列象拱極圖(增玉海至和元年十月九日庚子處州/祥符宫言道士洞淵大師李思聰撰集)
(到璇霄列象拱極圗几三而進納/詔思聰特與進妙元先生名號)
靈芝生(增玉海紹興二十五年十月九日周麟之言太/廟生靈芝九莖連葉宜製華旗繪靈芝之形以)
(章偉績/奏可)
韓維湖上十月九日詩(增斷橋孤嶼寒光外短檝輕舟/斜照中未必江湖能勝此野棠)
(梨葉赤/如楓)
初十日
慶成節(增舊唐書文宗紀太和七年十月壬辰上降誕/日僧徒道士講論扵麟徳殿翼日宰相路隨等)
(奏誕日齋會誠資景福臣伏見開元十七年張說源乾/曜請以誕日為千秋節内外宴樂以慶昌期頗為得禮)
(上深然之宰臣因請十月十日為慶成節上誕日也從/之開成二年又勅慶成節宜令京兆尹准上已重陽例)
(扵曲江會/文武大僚)
天寕節(增宋史禮志徽宗以十月十日為天寕節春渚/紀間謝石成都人宣和間至京師以相字言人)
(禍福無不竒中者名聞九重上皇因書一朝字令中貴/人持往試之石見字以手加額曰朝字離之為十月十)
(日字非此月此日所生之天人當誰書也一座盡驚/中貴馳奏翼日召至後苑錫賚甚厚并與補承信郎)
採決明子(增遵生八牋決明子主青肓又療脣/口青色十月十日採隂乾百日可服)
十一日
觀刈稻(增玉海天禧二年十月十一日召近臣扵/玉宸殿觀刈小香占城稻賜宴安福殿)
書賜否泰卦(增玉海紹興五年十月十一日庚戌右/相張浚入見上親書周易否泰卦賜之)
太平盛事(増玉海紹興二十五年十月十一日禮部侍/郎王珉等言贑州太平瑞木黎州甘露道州)
(連理木遂寕嘉禾鎮江瑞𤓰南安雙蓮嚴信州芝/草皆太平盛事請命有司圗状製為華旗從之)
十二日
逰佛迹院(增志林紹聖元年十月十二日與㓜子過逰/白水巖佛迹院浴扵湯池熱甚其源殆可熟)
(物循山而東少北有懸水百仞山八九折折處輙為潭/深者磓石五丈不得其所止雪濺雷怒可喜可畏水涯)
(有巨人迹數十所謂佛迹也暮歸倒行觀山燒火甚俛/仰度數谷至江山月出撃汰中流掬㺯珠璧到家二鼔)
(復與過飲酒食餘甘煑菜顧/影頺然不復甚寐書以付過)
黄雲捧月(増玉海嘉祐四年十月十七日司天言十/二日廟中行禮月色皎然有黄雲捧月)
奏㨗稱賀(増玉海熙寕六年十月十二日熙河奏㨗/紫宸殿稱賀上解所服白玉帯賜宰臣)
上夀(增東京夢華錄十月十二日宰執/親王宗室百官入内上夀大起居)
任伯雨述懐詩(増元符庚辰歳孟冬十二日任子丞大/宗碌碌奉朝籍聖主訪落初聼言勞日)
(昃諫路員有闕求人恐不及誰謂方遴選/邂逅首疎逖詔㫖忽中授聞命但夕惕)
十三日
諡六祖(增柳宗元曹溪六祖大鑒禪師碑扶風公廉問/嶺南三年以佛氏第六祖未有稱號疏閫扵上)
(詔諡大鑒禪師塔曰靈照之塔元和十年十月十三日/下尚書祠部符到都府公命部吏告扵其祠幢蓋鐘鼔)
(増山盈谷萬人/咸會若聞鬼神)
唐代宗生(增柳氏舊開肅宗呉皇后侍寢不寤吟呼若/有痛苦氣不屬者肅宗呼之不解秉燭視之)
(良乆乃寤問之后以手按其左脇曰妾夢神人長丈餘/介金甲操劍顧謂妾曰帝命吾與汝為子自左脇以劍)
(決而入痛不可忍今未已也肅宗騐之扵燭下刖若有/綖而赤者存焉遂以十月十三日生代宗揮麈前錄唐)
(代宗十月十三日天興節見令狐綯集玉海代宗誕日/于邵降誕頌曰甲觀畵堂繞樞神光十月良月降生我)
(皇舜膳以甘堯樽以酣誕彌之期旬而有三又唐代宗/誕辰有慶雲見常袞賀表曰十月良月逺膺盈數之期)
(後天奉天近和下元之厯從風蕭索抱/日縈廻色涵流渚之虹影雜繞樞之電)
河復(増蘇軾河復詩敘熙寕十年秋河決澶淵注鉅野/入淮泗自澶魏以北皆絶流而濟楚大被其害彭)
(門城下水二丈八尺七十餘日不退吏民疲于守禦十/月十三日澶州大風終日既止而河流一支已復故道)
(聞之喜甚庶㡬可/塞乎乃作河復詩)
慶成飲福(増玉海皇祐二年十月以大饗慶成十三日/賜飲福宴扵集英殿上舉觴屬羣臣畢釂曰)
　(與卿等均受其/福酒九行罷)
御製昭君墓詩幷序
　匈奴梗化邊陲自周秦漢唐無代不有頃朕於春夏親
　綂六師破厄魯特噶爾丹於克魯倫河西北復於秋九
　月西巡由張家口出塞撫察我邊鄙厄魯特敗殘之衆
　降者踵至其頭目來歸者咸與近職開誠示信絕無猜
　疑冬十月十三日至歸化城為我兵屯戍之所城南十
　餘里土阜突然𫝊為昭君墓即志所云青冢也昔有不
　得志於功名或身遭遷謫往往託昭君怨而為詩以寫
　其抑鬱則在當日之怨極而悲又不知何如此冢之留
　兹土適足為漢譏焉我國家輿圖遠大遐邇諸部落世
　世臣屬奔走不暇凡有驅䇿如臂之使指甘為僕婢而
　不辭恒自緬懷前烈敢不愼修思永夫昭君墓何足詠
　也因之有感於治理遂成八韻
　南北分天地存亾見廟謨含悲辭漢主揮淚赴匈奴目
　覩當年冢心懐四海圖葆旌巡遠徼蕃落効馳驅欲笑
和親失還嫌餌術迂(漢賈誼䇿言用/五術以餌匈奴)開誠示異族布化
越荒途漠漠龍沙際寥寥雁塞隅偶吟因有觸意獨與
人殊
十四日
刊正羣書(増唐會要乾封元年十月十四日上以四部/羣書𫝊寫訛謬乃詔東臺侍郎趙仁本兼蘭)
(臺侍郎李懐嚴兼東臺舍人張文/瓘等集儒學之士刊正然後繕寫)
十五日
下元節(増搜采異聞錄太平興國五年十月下元京城/始張燈如上元之日玉海雍熙三年十月庚戌)
(下元節宴輔臣扵樞宻使王顯/第夜分就賜御製雜言一篇)
上天源錄(増玉海祥符八年十月十五壬辰日知/制誥盛度上聖祖皇帝天源錄五卷)
望祭木葉山(増遼史禮志歳十月五京進紙造小衣甲/槍刀器械萬副十五日天子與羣臣望祭)
(木葉山用國字書狀并焚之/謂之達勒噶喀國語燒也)
校定罪福(原正一修真㫖要下元九江水帝十二河源/溪谷大神暘谷神王水府靈官同下人間校)
(定罪/福)
蘇軾後赤壁賦(原是歳十月之望歩自雪堂將歸扵臨/臯二客從予過黄泥之坂霜露既降木)
(葉盡脫人影在地仰見明/月顧而樂之行歌相答)
蘇軾十月十五日觀月黄樓詩(増中秋天氣未應殊不/用紅紗照坐隅山下白)
(雲横匹素水中明月卧浮圗未成短棹還三峽已約/輕舟泛五湖為問登臨好風景明年還憶使君無)
十六日
盤古氏生日(増路史荆湖南北以十月/十六日為盤古氏生日)
麟見(增玉海唐髙宗龍朔三年十/月十六日絳州介山麟見)
茅灘大閲(增玉海乾道四年戊子十月十六日甲辰幸/茅灘大閲前一日扵教塲東列幕宿營皇帝)
(登臺舉黄旗諸軍呼拜者三舉白旗變方陣為避敵之/形舉黄旗變圎陣為自環内固之形舉赤旗變銳陣諸)
(軍魚貫斜列為衝敵之形舉青旗變直陣上親御甲胄/指授方畧歡呼犒賞有加焉上謂王逵曰軍律整肅卿)
(之力/也)
寒婆生日(増農政全書十月十六日/為寒婆生日晴主冬暖)
天倉開(増遵生八牋十六日/天倉開宜入山修道)
十七日
觀五經圗(増玉海咸平五年十月十七/日幸龍圗閣觀五經圗賜宴)
建辟雍(増玉海崇寕元年十月十七日戊辰初建辟雍/外圎内方為屋一千八百七十二楹宰臣言奉)
(詔天下立學官貢士仍建外學扵王國之南待其歳攷/行藝升之太學増上舍二百人内舍六百人處上舍内)
(舍扵太學處/外舍扵外學)
十八日
逰棲霞寺(增江總入攝山棲霞寺詩序壬寅年十月十/八日入攝山棲霞寺登崖極峭頗暢懐抱)
改造斛斗尺稱(増唐㑹要大厯十一年十月十八日太/府少卿韋光輔奏請改造銅斗斛尺稱)
(等行/用)
閱試武藝(増玉海熙寕六年十月十八日親閱軍校兵/士試武藝賜銀有差上厲精武事訓肄有法)
(毎旬一御後殿程能否而/勸沮之不數月兵氣一新)
十九日
天祐節(増宋史禮志寧宗以十/月十九日為天祐節)
修洛陽宫室(増玉海開寳八年十月十九日將議巡幸/遣王仁珪李仁祚焦繼勲同修洛陽宫室)
嘉禾曲(増玉海乾徳四年京兆果州進嘉禾/十月十九日和峴請作嘉禾等曲)
會經日(増蔵經十月十九/五百羅漢會經日)
二十日
月如望夕(増近異錄宋慶元二年十月二十夜三更後/月初出時臨安嘉興两郡人未寢者皆見其)
(團圎如望夕太史奏是為/上瑞其地當十年大稔)
配食武成王(增玉海政和三年十月二十日禮部請以/南仲召虎方叔吉甫尉繚配食武成王廟)
二十一日
名慈寧宫(增楓􁫯小牘紹興九年十月二/十一日詔皇太后宫殿名慈寕)
觀指南車(増玉海皇祐五年十月二十一/日御延和殿召輔臣觀指南車)
二十二日
八關齋(增支遁八關齋詩序間與何驃騎期當為合八/關齋以十月二十二日集同意者在呉縣土山)
(下三日清晨為齋始道士白衣凡/二十四人清和肅穆莫不静暢)
會慶節(増宋史禮志孝宗以十月二十二日為會慶節/玉海孝宗時陳良祐因會慶節摭唐太宗事百)
(二十條議其當否日曰/會慶萬年金鑑錄上之)
宴京畿父老(増玉海皇祐二年十月以大饗慶成二十/二日乙亥宴京畿父老百五十人扵錫慶)
(院/)
二十三日
授慧印三昧經(増𢎞明集梁有廣州南海郡人何䂓以/天監十四年十月二十三日採藥扵豫)
(章胡翼山遇一僧手提書一卷授規/規開視卷内題名為慧印三昧經)
觀御書碑(增玉海熙寕元年十月二十三日召/輔臣觀御書英徳殿碑扵迎陽門)
二十四日
封祀玉牒(增宋封祀玉牒文維大中祥符元年歳次戊/申十月戊子朔二十四日辛亥有宋嗣天子)
(臣敢昭告扵昊天上帝啟運大同惟宋受命太祖開階/功成治定太宗膺圗重熙累盛粤以冲人丕承列聖寅)
(恭奉天憂勞聼政一紀扵兹四隩來暨𤣥貺殊尤禎符/章示儲慶發祥清淨可致時和年豐羣生咸遂爰荷顧)
(懐敢忘繼志僉議大封聿伸昭事躬陟喬嶽對越上元/率禮祗肅備物吉蠲以仁守位以孝奉先祈福逮下侑)
(神昭徳恵綏黎元懋建皇極天祿無/疆靈休允廸萬乘其昌永保純錫)
二十五日
送金像(増江總入攝山棲霞寺詩序甲辰年十月二十/五日奉送金像還山限以時務不得恣情淹畱)
天符節(増宋史禮志政和三年以/十月二十五日為天符節)
二十六日
冬至麥秀(増西域志天竺國以十月二/十六日為冬至冬至則麥秀)
施菩薩戒(増江總入攝山棲霞寺詩序至徳元年癸卯/十月二十六日又再逰此寺慧布法師施菩)
(薩/戒)
禱雨張龍公(增東坡詩話元祐六年十月二十六日禱/雨張龍公會景貺履常二歐陽子作詩云)
(夢囘聞剝啄誰乎趙陳予景貺拊掌曰句法甚新前人/未有此法季黙曰有之長官請客吏請客目曰主簿少)
(府我即/此語也)
東封禮成(増玉海皇朝祥符元年十月二十六日東封/禮成御朝覲壇肆赦少府監所設金雞送山)
(下其竿盤木馬夾耳等/物下經度制置使製造)
二十七日
廣獻書路(增玉海咸平四年十月二十七甲子日詔曰/國家設廣内石渠之宇訪羽陵汲冢之書廣)
(獻書之路毎卷給千錢/三百卷以上量才錄用)
進易解(増玉海紹興十五年十月/二十七日劉翔進易解)
二十八日
周師東行(原國語昔武王伐殷歳在鶉火月在天駟日/在析木之津注歳歳星也鶉火次名謂武王)
(始發師東行時殷之十一月二十八日戊子扵夏為十/月是時歳星在張十三度張鶉火也天駟房星也謂戊)
(子日月宿房五度津天漢也析/木次名謂戊子日日宿箕七度)
應靈郡(增雲笈七籖至徳二年十月二十八日詔曰江/油舊壤境帯靈山自狩巴梁屢昭感應眷兹郡)
(邑合有増崇可昇龍州/為都督府賜號應靈郡)
二十九日
祠華嶽(増唐會要武徳二年十月/二十九日甲子親祠華嶽)
翠芳亭觀稻(増宋史禮志咸平四年十月二十九日詔/宗室近臣諸帥赴玉宸殿翠芳亭觀稻賜)
(宴仍以稻/分賜之)
三十日
顔生卜娠(増北史顔惡頭𫝊惡頭妙扵易筮逰州市觀/卜有婦人負囊粟來卜歴七人皆不中而强)
(索其粟惡頭尤之卜者曰君若能中何不為卜惡頭因/筮之曰登高臨下水泂泂惟聞人聲不見形婦人曰娠)
(身已七月矣向井上汲水忽聞胎聲故卜惡頭曰吉十/月三十日有一男子詣卜者乃驚服曰是顔生耶相與)
(具羊酒/謝焉)
佛照光偈(增貴耳錄陳習菴名塤省元父母求子扵佛/照光禪師就上寫一偈末後二句云諸佛菩)
(提齊着力只今生箇大男兒此十月三十日書至十二/月三十日習菴生父母乞名扵佛照光曰覺老余親見)
(其狀習菴無髭有則去之凡有除目/即先夢見住院前身即一尊宿也)
　　政典
入澤梁(増禮獺祭魚然後虞人入澤梁疏案月令正/月獺祭魚獺一歳再祭此獺祭魚謂十月時)
入山林(増禮草木零落然後入山林疏謂十月時案月/令季秋草木黄落其零落芟折則在十月也)
𤣥堂左个(原禮孟冬之月天子居元堂左/个注元堂左个北堂西偏也)
命太史(原禮是月也命太史釁龜筴占兆審卦吉凶注/周禮龜人上春釁龜謂建寅之月也秦以其歳)
(首使太史釁龜/筴與周異矣)
始裘(原禮是月也天子始裘集說周禮季秋獻功裘至/此月乃衣之也増唐書李程𫝊徳宗季秋出畋有)
(寒色顧左右曰九月猶衫二月而𫀆不為順時朕欲改/月謂何左右稱善程獨曰明皇著月令十月始裘不可)
(改/)
謹蓋蔵(原禮命百官謹蓋蔵注/謂府庫囷倉有財物)
斂積聚(原禮命司徒循行積聚無有/不斂注謂芻禾薪蒸之屬)
命工師(原禮是月也命工師効功陳祭器按度程注霜/降而百工休至此物皆成也効功錄見百工所)
(作器物也主扵祭器祭器尊也/度謂制大小也程謂器所容也)
大飲烝(原禮是月也大飲烝注十月農功畢天子與其/諸侯羣臣飲酒扵大學以正齒位謂之大飲别)
(之扵他其禮亡今天子以燕/禮郡國以鄉飲酒禮代之)
祈來年(原禮天子乃祈來年扵天宗注此周禮所謂蜡/祭也天宗謂日月星辰也増山堂考索月令孟)
(冬祈扵天宗盧植注云天宗六宗之神李郃謂六/宗上不及天下不及地旁不及四方在六合之中)
講武(原禮天子乃命將帥講武習射御角力注為仲冬/將大閱簡習之亦因營室主武士也増唐書王綝)
(𫝊武后欲季冬講武有司不時辦遂用明年孟春綝曰/按月令孟冬天子命將帥講武習射御角力此乃三時)
(務農一時講武安不忘危之道今孟春講武以隂政犯/陽氣害𤼵生之徳願陛下不違時令前及孟冬以順天)
(道/)
收賦(原禮是月也乃命水虞漁師收水泉/池澤之賦註因盛徳在水收其稅)
大蜡(増禮天子大蜡八伊耆氏始為蜡蜡也者索也歳/十二月合聚萬物而索饗之也註歳十二月周之)
(正數謂建/亥之月也)
正齒位(原周禮地官黨正國索鬼神而祭祀則以禮屬/民而飲酒扵序以正齒位註國索鬼神而祭祀)
(謂歳十二月大蜡之時建亥之月也正齒位者鄉飲酒/義所謂六十者坐五十者立侍六十者三豆七十者四)
(豆八十者五豆九十者六豆是也必正之者為民三時/務農將闕扵禮至此農隙而教之尊長飬老見孝悌之)
(道/也)
獻民數(原周禮秋官小司㓂孟冬祀司民獻民數扵王/王拜受之以國用而進退之註司民星名謂軒)
(轅角也小司㓂扵祀司民而獻民數扵王重民也進退/猶損益也國用民衆則益民寡則損増通典古之為理)
(在周知人數乃均其事役周官有比閭族黨鄉遂之制/維持其政綱紀其人孟冬獻民數扵王王拜受之其敬)
(之守之如/此其重也)
行飲酒禮(増儀禮鄉飲酒之禮註今郡國十月行此/飲酒之禮疏周謂之十二月即夏之十月)
行燕禮(増儀禮燕禮注燕扵路寢相親/昵也今辟雍十月行此燕禮)
城諸及防(増春秋莊公二十有九年冬十有二月城諸/及防疏諸君邑防臣邑言及别君臣之義)
均利器用(増國語六間應鍾均利器用俾應復也注十/月曰應鍾坤六三也言隂應陽用事萬物鍾)
(聚百嘉具備時務均利百官器用/程度庶品使皆應其禮復其常也)
火朝覿(增國語單襄公假道扵陳以聘扵楚臾朝覿矣/道茀不可行也注火心星也覿見也朝見謂夏)
(正十月晨/見扵辰)
成梁(原國語十月成梁増孟子十二月輿梁/成注周十二月夏十月可以成輿梁也)
繋牛牧馬(増王居明堂禮孟冬之月/命農畢積聚繋牛牧馬)
麟逰靈畤(增司馬相如封禪文濯濯之麟逰彼靈畤/孟冬十月君徂郊祀馳我君輿帝以享祉)
官司馬(原淮南子官司馬注/冬間講武故官司馬)
秦歳首(原史記高祖紀至霸上注以高祖十月至霸上/故因秦以十月為歳首漢書任敖𫝊漢興二十)
(餘年天下初定公卿皆軍吏蒼為訃相時緒正律歴以/高祖十月始至霸上故因秦時本十月為歳首不革推)
(五徳之運以為漢當水徳之時上黒如/故吹律調樂入之音聲及以比定律令)
朝獻(増漢書高帝紀十一年詔曰欲省賦甚今獻未有/程吏或多賦以為獻而諸侯王尤多民疾之令諸)
(侯王通侯常以十月朝獻及郡各以/其口數率人歳六十三錢以給獻費)
孝文廟樂(増漢書景帝紀元年冬十月詔曰蓋聞古者/祖有功而宗有徳制禮樂各有由歌者所以)
(𤼵徳也舞者所以明功也高廟酎奏武徳文始五行之/舞孝恵廟酎奏文始五行之舞孝文皇帝臨天下徳厚)
(侔天地利澤施四海靡不獲福明象乎日月而廟樂不/稱朕甚懼焉其為孝文皇帝廟為昭徳之舞以明休徳)
(然後祖宗之功徳施扵萬世永永無窮朕甚嘉/之其與丞相列侯中二千石禮官具禮儀奏)
除賦加帛(增漢書武帝紀元封元年詔曰朕登封泰山/至扵梁父然後升䄠肅然自新嘉與士大夫)
(更始其以十月為元封元年行所巡至博奉高蛇丘歴/城梁父民田租逋賦貸已除加年七十以上孤寡帛人)
(二匹四縣無出今年算賜天/下民爵一級女子百户牛酒)
朝儀(原漢書叔孫通傳漢七年長樂宫成諸侯羣臣朝/十月儀先平明謁者治禮引以次入殿門廷中陳)
(車騎戍卒衛官設兵張旗志𫝊曰趨殿下郎中俠陛陛/數百人功臣列侯諸將軍軍吏以次陳西方東鄉文官)
(丞相以下陳東方西鄉大行設九賔臚句傳扵是皇帝/輦出房百官執㦸𫝊警引諸侯王以下至吏六百石以)
(次奉賀自諸侯王以下莫不震恐肅敬至禮畢盡伏置/法酒諸侍坐殿上皆伏抑首以尊卑次起上壽觴九行)
(謁者言罷酒御史執法舉不如儀者輙引去竟朝置酒/無敢讙譁失禮者扵是高帝曰吾乃今日知為皇帝之)
(貴也注漢時尚以十月為正月/故行朝歳之禮史家追書十月)
優復元氏(增後漢書明帝紀永平五年冬十月行幸鄴/常山三老言扵帝曰上生扵元氏願䝉優復)
(詔曰豐沛濟陽受命所由加恩報徳適其宜也今永平/之政百姓怨結而吏人求復令人愧笑重逆此縣之拳)
(拳其復元氏縣田租更賦六/歳勞賜縣掾吏及門闌走卒)
行迎氣樂(増後漢書章帝紀建初五年始行月令迎氣/樂注東觀記曰馬防上言聖人作樂所以宣)
(氣致和順隂陽也臣愚以為可因歳首𤼵太蔟之律奏/雅頌之音以迎和氣時以作樂器費多遂獨行十月迎)
(氣樂/也)
改斷獄期(増後漢書陳寵𫝊帝敬納寵言毎事務扵寛/厚是後人俗和平屢有嘉瑞漢舊事斷獄報)
(重常盡三冬之月是時帝/始改用冬初十月而已)
祫祭(增後漢書張純𫝊祫祭以冬十月冬者/五穀成熟物備禮成故合聚飲食也)
用椑柿(増范汪祠制孟/冬祭用椑柿)
班俸制(增魏書髙祖紀太和八年詔曰俸制已立宜時/班行其以十月為首毎季一請扵是内外百官)
(受禄/有差)
導人徳義(増北史魏孝文帝紀太和十一年冬十月甲/戌詔曰孟冬十月人閑歳隙宜扵此時導以)
(徳義可下諸州黨里之内推賢而長者教其里人父/慈子孝兄友弟順夫和妻柔不率長教者具以名聞)
祭司寒(増唐書禮樂志/孟冬祭司寒)
選人會省(增唐書選舉志毎歳五月頒格扵州縣選人/應格則本屬或故任取選解列其罷免善惡)
(之狀以十月會扵省過其時者不叙其以時至者乃考/其功過同流者五五為聫京官五人保之一人識之刑)
(家之子工賈異𩔖及假名承偽隠冒升降者/有罰文書粟錯隠倖者駁放之非隠倖則不)
三旬會集(增唐六典軍衛武官選授之制毎歳孟冬以/三旬會其人去王城五百里集扵上旬千里)
(之内集扵中旬千/里之外集扵下旬)
徧祀山川(增通典後魏景穆帝立五嶽四瀆廟扵桑乾/水之隂春秋遣有司祭其山川諸神三百二)
(十四所毎歳十月遣/祠官詣州鎮徧祀)
熟羌互市(增白帖金部格云敇松當悉維翼等州熟羌/毎年十月已後即來彭州互市易法時差上)
(佐一人扵蠶崖關外依市法至/市塲交易勿令百姓與往還)
賜從官(增宋史真宗紀大中祥符元年十月甲/寅次太平驛賜從官辟寒丸花茸袍)
給公劵(増燕翼詒謀錄開寳二年十月丁亥詔西川山/南荆湖等道所薦舉人並給來往公劵令樞宻)
(院定例施行蓋自初起程/以至還鄉費皆給扵公家)
合祭羣神(增山堂考索後周以十月祭神農伊耆以下/至毛介等神扵五郊五方天地星宿四靈五)
(帝五官嶽鎮下至原/隰各分其方合祭之)
立聼訟觀(増通鑑綱目太和三年十/月立聼訟觀置律博士)
賜刑綂(增玉海端拱二年十月詔賜宰臣執政/刑綂各一部詔中外臣僚常讀律書)
乾元厯成(增玉海太平興國七年十月己卯司天冬官/正呉昭素及畱内直苗守信造成新厯凡律)
(經二卷記晨昏分一卷日躔隂陽經一卷日出入刻一/卷晝夜刻分一卷五更中星一卷共七卷以獻上命衛)
(尉少卿元象宗集本監明律厯者/同校定賜號乾元厯上自製序)
選人入館校書(增玉海祥符八年十月丙午命吏部取/選人先試判擇可者選學士院試詩賦)
(論命入館校勘/書籍三年改官)
禱天雪霽(増遼史太祖紀神冊四年冬十月丙午次烏/古部天大風雪兵不能進上禱扵天俄頃而)
(霽/)
劉禹錫洛中初冬拜表有懐上京故人詩(増鳳樓南面/控三條拜表)
(郎官早渡橋清洛曉光鋪碧簟上陽霜葉剪紅綃省門/簮組初成列雲路鴛鸞想退朝寄謝慇勤九天侣搶榆)
(水撃各/逍遥)
　　民用
備寒(原詩穹窒熏鼠塞向墐户𫝊穹窮窒塞也向北/出牖也墐塗也庶人蓽户箋為此四者以備寒)
穫稻為酒(原詩十月穫稻為此春酒以介眉壽𫝊/春酒凍醪也疏穫稻為酒唯助養老)
納禾稼(原詩十月納禾稼黍稷重穋禾麻菽麥箋納内/也治扵場而内之囷倉也疏十月之終納禾稼)
(之所收穫者黍稷重穋禾麻/菽麥之等納之扵囷倉之中)
滌場饗酒(原詩十月滌場朋酒斯饗曰殺羔羊躋彼公/堂稱彼兕觥萬壽無疆箋十月民事男女俱)
(畢無飢寒之憂國君閒扵政事而饗羣臣増韓/維送寧極還山詩場功十月畢田家足幽事)
日月會龍􁀺(原國語日月會扵龍􁀺土氣含收天明昌/作百嘉備舍羣神頻行國扵是乎烝甞家)
(扵是乎嘗祀百姓夫婦擇其令辰奉其犧牲敬其齍盛/潔其糞除慎其采服禋其酒醴帥其子姓從其時享䖍)
(其宗祝道其順辭以昭祀其先祖注􁀺龍尾也謂周/十二月夏十月也日月合辰扵尾音義􁀺鬭侯反)
草諯大月(原吕氏春秋草諯大月陳士元農書音釋諯/専眩二音相責也草諯義未詳或作端始萌)
(也大月高注孟冬月也秦以亥月為歳首故稱大月猶/正月一月也又易卦陽大隂小爾雅十月為陽大月即)
(陽月/之義)
孟冬之位(原詩含神霧唐地處孟冬之位得常山大岳/之風音中羽其地磽确而收其民儉而好蓄)
(此唐堯/之所處)
作脯(増四民月令十月作脯以供臘祀風俗通俗說膊/大脯也案太山博縣毎歳十月祠太山脯濶一尺)
(長五/寸)
亥日食餅(増雜五行書十月亥/日食餅令人無病)
入學(増齊民要術十月農事畢令成童入大學如正月/焉陸㳺詩三冬暫就儒生學千耦還從父老耕識)
(字粗堪供賦役不/須辛苦慕公卿)
布菜種(増齊民要術十月中扵牆南日陽中掐作坑深/四五尺取雜菜種别布之一行菜一行土去坎)
(一尺/便止)
釀冬酒(原齊民要術十月上辛/命典饋漬麴釀冬酒)
栽石榴(增齊民要術栽石榴法十月中/以藁裹而纒之不裹則凍死)
蜜薑(増齊民要術用生薑淨洗削治十月酒/糟中蔵之泥頭十日熟出水洗内蜜中)
收蜀芥蕓薹(增齊民要術十月收蕪菁訖時收/蜀芥蕓薹足霜乃収不足霜即澀)
區種茄子(增齊民要術種茄子法十月種者如/區種𤓰法推雪著區中則不須栽)
區種𤓰(増齊民要術冬𤓰越𤓰瓠子十月區種如區種/𤓰法冬則推雪著區上為堆潤澤肥好乃勝春)
(種/)
蘘荷(増齊民要術蘘荷宜在樹隂下/種之十月終以糓麥種覆之)
散葵子(增齊民要術種葵十月末地將/凍㪚子勞之人足踐踏之乃佳)
收胡荽(増齊民要術胡荽十月足霜乃收之/取子者仍留根間㧞令稀以草覆)
上時春酒(增齊民要術造酒法用黍米麴一斗殺米一/石􁉷米令酒薄不任事治麴必使表裏四畔)
(孔内悉皆淨削然後細剉令如棗栗曝使極乾一斗麴/用水一斗五升十月桑落初凍則収水釀者為上時春)
(酒/)
槐子(增名醫别錄槐子以十月己日采相連多者新盆/盛合泥百日皮爛為水核如大豆服之令人腦滿)
(髪不白而長生圗經本草十月上巳日取槐子去皮納/新瓶中封口二七日初服一枚再服二枚日加一枚至)
(十日又從一枚起終而/復始令人可夜讀書)
遂陽熟(增名醫别錄遂陽木味甘無毒主益氣生/山中如白楊葉三月實十月熟赤可食)
雲實(増名醫别錄雲實一名雲英主治/消渴生河間川谷十月采暴乾)
神仙葉(増圗經本草桑葉可常服神仙服食方以四月/桑茂盛時採葉又十月霜後三分二分已落時)
(一分在者名神仙葉即采取與前葉同/隂乾搗末丸散任服或煎水代茶飲之)
里社(原事物紀原禮雜記曰子貢觀扵蜡子曰百日之/蜡一日之澤鄭康成謂歳十二月索鬼神而祭祀)
(則黨正以禮屬民而飲酒勞農而休息之使之燕樂是/君之澤也今賽社則其事爾今人以歳十月農功畢里)
(社致酒食以報田神因相與飲樂世謂里社始扵周人/之蜡云增路史毎歳陽月盍百種萃萬民蜡戲扵國中)
野蠶成繭(増玉海唐文宗開成二年十月陳許奏野蠶/自生桑上三遍成繭連綿九十里百姓以為)
(絲綿紬絹又嘉祐五年十月/深州言野蠶成繭被扵原野)
女貞實(增簡便方女貞實乆服髪白再黒返/老還童用十月上巳日收隂乾用)
牛蒡脯(增山家清供牛蒡脯孟冬采根去皮淨洗煮槌/匾壓以鹽醤􁫮蘿薑椒熟油諸料研細火焙乾)
(食之如肉/脯之味)
粔籹(増山家清供杜甫十月一日有粔籹作人情之句/考楚辭粔籹蜜餌粔敉乃蜜麪之乾也十月開爐)
(餅/也)
無患子(増本草綱目無患子名菩提子十月採實煮熟/去核搗和麥麪作澡藥去垢同扵肥皂用洗真)
(珠甚/妙)
夜作(増田家雜占十月天寒日短必須夜/作諺云十月無工只有梳頭吃飯工)
鵝毛被(増山堂肆考邕管溪峒風俗以十月取鵝之軟/毛為被以禦寒故柳宗元峒氓詩有鵝毛禦臘)
(縫山罽/之句)
木奴著裘(増岩棲幽事山中人十月以薪/草縛柑橘樹上曰為木奴著裘)
溫養神氣(増遵生八牋孟冬之月天地閉藏水凍地坼/早卧晚起必候天曉使至温暢無泄大汗勿)
(犯氷凍雪積温養神氣無令邪氣/外入生氣在酉坐卧宜向西方)
杜甫孟冬詩(原殊俗還多事方冬變所為破柑霜落爪/嘗稻雪翻匙巫峽寒都薄烏蠻瘴遠隨終)
(然減灘瀬暫/喜息蛟螭)
趙孟頫十月耕詩(増孟冬農事畢糓粟既已藏彌望四/野空藁秸亦在場朝廷政方理庶事)
(和陰陽所以頻歳登不憂旱與蝗置酒宴鄉里尊老列/上行肴羞不厭多炰羔復烹羊縱飲窮日夕為樂殊未)
(央禱天祝聖人/萬年長壽康)
趙孟頫十月織詩(増豐年禾黍登農心稍逸樂小兒漸/長大終歳荷鉏钁目不識一字毎念)
(心作惡東鄰方迎師收拾令上學後月日南至相賀因/舊俗為女裁新衣修短巧量度龜手事塞向庶禦北風)
(虐人生眞可歎/至老常力作)
　　物候
隕蘀(原詩十月隕蘀𫝊隕墜蘀落/也疏十月木葉皆隕落也)
蟋蟀(原詩十月蟋蟀入我牀下/疏蟲既近人大寒將至)
冰凍(原禮水始/冰地始凍)
雉為蜃(原禮雉入大水為蜃註/大水淮也大蛤曰蜃)
黒鳥浴(原夏小正黑鳥浴𫝊黑鳥/烏也浴者飛乍高乍下也)
豺祭獸(原夏小正豺祭獸𫝊善其祭而後食之也禮豺/祭獸疏按月令九月豺乃祭獸夏小正十月豺)
(祭獸則是九月末十月之初/豺祭獸之後百姓可以田獵)
人氣在心(原素問十月隂氣始氷/地氣始閉人氣在心)
香草生(增史記司馬相如𫝊揭車衡蘭槀本射干註郭/璞曰揭車一名乞輿槀本射干十月生皆香草)
樹檀(增淮南子十月其/樹檀註檀隂木)
東牆熟(增後漢書烏桓𫝊其土地宜穄及東牆/東牆似蓬草實如穄子至十月而熟)
枳柜(增齊民要術廣志曰枳柜葉似蒲柳子似珊瑚其/味如蜜十月熟樹乾者美出南方邳郯大如指)
龍蛇蟄(増周易集解龍蛇之蟄以存身也虞翻曰龍潛/而蛇蔵隂􁅿初㢲為蛇陽息初震為龍十月坤)
(成十一月復生垢㢲在下龍蛇俱/蟄初坤為身故龍蛇之蟄以存身)
放鷹(增白居易放鷹詩十月鷹出籠草枯雉免肥下韝/隨指顧百擲無一遺鷹翅疾如風鷹爪利如錐本)
(為鳥所設今/為人所資)
取蠏(增唐彦謙蠏詩湖田十月清霜堕晩稻初香/蠏如虎扳􁉞拖網取賽多篾簍挑將水邊貨)
梅花(增盧僎十月梅花詩巴鄉氣候與華别年年十月/梅花𤼵上苑今應雪作花寧知此地花為雪樊晃)
(南中感懐詩南路蹉跎客未囘常嗟物候暗相催四時/不變江頭草十月先開嶺上梅僧善住詩清霜欲重小)
(春天楊柳蕭疎帯晚煙無奈東/皇苦多事又𫝊春信到梅邊)
蒴藋子(增本草衍義蒴藋花白子初/青如綠豆顆十月方熟紅)
貝母(増本草綱目貝母生晉地十月采根暴乾詩/云言采其􁉶即此一作䖟謂根狀如䖟也)
鼠穴榛實(増昌平山水記黄花鎮有鼠色如鼦而毛淺/初冬掇榛實貯穴中為岐洞貯之多至二三)
(斗美好倍扵人所收/者土人毎掘取之)
十月牡丹(増楓􁩻小牘淳化三年冬十月太平興國寺/牡丹紅紫盛開帝京景物畧右安門外南十)
(里草橋北土近泉宜花居人以種花為業/冬則温火暄之十月中旬牡丹已進御矣)
白居易早冬詩(増十月江南天氣好可憐冬景似春華/霜輕未殺萋萋草日暖初乾漠漠沙老)
(柘葉黄如嫩樹寒櫻枝白是狂花此/時却羡閑人醉五馬無由入酒家)
　　占驗
愆候(原禮孟冬在春令則凍閉不密地氣上泄民多流/亡注寅之氣乘之也又行夏令則國多暴風方冬)
(不寒蟄蟲復出注已之氣乘之也又行秋令則雪/霜不時小兵時起土地侵削注申之氣乘之也)
霜不殺草(增春秋僖公三十有三年十有二月霣霜不/殺草李梅實公羊𫝊何以書不時也注周之)
(十二月夏/之十月也)
尾伏火中(原左𫝊僖公五年八月甲午晉侯圍上陽問/扵卜偃曰吾其濟乎對曰克之公曰何時對)
(曰童謡云丙之晨龍尾伏辰均服振振取虢之旂鶉之/賁賁天策焞焞火中成軍虢公其奔其九月十月之交)
(乎丙子旦日在尾月在䇿鶉火中必是時也冬十二月/丙子朔晉滅虢虢公醜奔京師注龍尾尾星也日月之)
(㑹曰辰日在尾故尾星伏不見鶉鶉火星天䇿𫝊說星/交晦朔交會是夜日月合朔扵尾月行疾故至旦而過)
(在策周十二/月夏之十月)
􁈰不當見(増公羊𫝊􁈰注􁈰者與隂殺俱蔵周/十二月夏之十月不當見故為異)
木火土金聚(増北齊書神武紀普泰元年十月歳星熒/惑鎮星太白聚扵觜參色甚明太史占云)
(當有王者興是時/神武起扵信都)
春糶占(増齊民要術師曠占五穀貴賤法常以十月/朔日占春糶貴賤風從東來春賤逆此者貴)
霧占(增望氣經十月癸巳/霧赤為兵青為殃)
鳥卜(增唐書西域𫝊東女國巫者以十月詣山中布糟/麥咒呼羣鳥俄有鳥來如雞狀剖視之有穀者歳)
(豐否則有災/名曰鳥卜)
風雨占(原肘後神樞十月十五十八十九二十七日太/山府君上天界卯時後有惡風如無風即雨又)
(初八十五二十二日東岳/府君朝玉帝主有大風)
冬朝晴雨(增農政全書十月立冬晴則一冬多晴雨則/一冬多雨亦多隂寒諺云賣絮婆子㸔冬朝)
(無風無雨/哭號咷)
霜占(増農政全書冬前霜多主/來年旱冬後多晩禾好)
朔値占(增家塾事親朔日值立冬主災異値小雪有東/風春米賤西風春米貴其日用斗量米若綴在)
(斗來春陡/貴甚驗)
三卯(増家塾事親十月有/三卯糴平無則糓貴)
沫露(原田家五行月内有霧為沫露主來年水大仍相/去二百單五日水至須看霧著水面則輕離水面)
(則/重)
　　雜紀
祀蚩尤(增史記五帝紀蚩尤注蚩尤冢在東平郡夀張/縣闞鄉城中高七丈民常十月祀之有赤氣出)
(如匹絳帛名/為蚩尤旗)
未央宫上夀(増漢書髙帝紀九年冬十月淮南王梁王/趙王楚王朝未央宫置酒前殿上奉玉巵)
(為太上/皇夀)
大風歌(增漢書髙帝紀十二年冬十月上還過沛留置/酒沛宫悉召故人父老子弟佐酒發沛中兒得)
(百二十人教之歌酒酣上撃筑自歌曰大風起兮/雲飛揚威加海内兮歸故鄉安得猛士兮守四方)
獲白麟(増漢書武帝紀元狩元年冬十月行幸雍祠五/畤獲白麟作白麟之歌注獲白麟因改元曰元)
(狩/也)
太守享會(増後漢書郅惲𫝊汝南舊俗太守十月/享會百里内縣皆齎牛酒到府讌飲)
夏門(增李尤雒陽城十二門銘夏門値孟位月在/亥隂陽不通蝃蝀匿彩迎冬北壇從隂所在)
員淵燋石(增拾遺記岱輿山有員淵千里常沸騰以金/石投之則爛如土矣孟冬水涸中有黄烟從)
(地出起數丈烟色萬變山人掘之入數尺得燋石如炭/滅有碎火以蒸燭投之則然而青色深掘則火轉盛)
鳳凰集(增宋書符瑞志漢宣帝神雀四年十月鳳凰十/一集杜陵光武建武十七年十月鳳凰五高八)
(九尺毛羽五采集潁川郡羣鳥竝從行列蓋地數頃畱/十七日乃去安帝延光三年十月壬午鳳凰集京兆新)
(豐西界/槐樹)
東明(増梁書東夷𫝊高句驪以/十月祭天大㑹名曰東明)
得玉璽(增前凉錄建興三年冬十月蘭池長趙嬰上言/軍士張氷扵青澗水中得一玉璽鈕光照水外)
(文曰皇帝行璽張寔曰是非/人臣所得畱遣使送扵京師)
冬初衣葛(原隋書袁充𫝊年十餘歳其父黨至門時冬/初充尚衣葛衫客戲充曰袁郎子絺兮綌兮)
(淒其以風充應聲荅曰/為絺為綌服之無斁)
校獵射鹿(增舊唐書太宗紀貞觀四年冬十月十日校/獵扵貴泉谷十三日校獵扵魚龍川自射鹿)
(獻扵大/安宫)
祭神隧(増唐書髙䴡𫝊國左有大穴/曰神隧毎十月王皆自祭)
得金座像(増法苑珠林宋尼釋慧玉長安人也行業勤/脩經戒通備嘗南渡樊郢住江陵靈收寺元)
(嘉十四年十月夜見寺東樹有紫光爛起暉映一林以/告同學妙光等而悉弗之見也二十餘日玉常見焉後)
(寺主釋法𢎞將扵樹下營築禪/基仰首條間得金座像髙尺許)
龍食(増法苑珠林唐貞觀十八年十月汾州幷州文水/縣兩界天大雷震空中雲内落一石下大如碓􁫰)
(脊高腹平時西域摩伽陀菩提寺長年師來到西/京内外博知勅問答云是龍食二龍相爭故落下)
宫嬪呵筆(增開天遺事李白扵便殿對明皇撰詔誥時/十月大寒凍筆莫能書字帝勅宫嬪十人侍)
(李白左右令各執牙筆呵之/遂取而書詔其受眷如此)
曹弗興畫龍(增名畫錄曹弗興之筆代不復𫝊秘閣之/内一龍而已呉赤烏元年十月大帝逰青)
(溪見一赤龍自天而下凌波而行遂命弗興圗之至宋/文帝時累月亢旱祈禱無應乃取弗興畫龍置扵水上)
(應時畜水成/霧經旬霶霈)
禾生九穂圖(増宋史五行志乾徳二年/十月眉州獻禾生九穂圖)
竹筒生枝葉(増宋史五行志太平興國五年十月龍水/縣華嚴寺舊截竹為筒引水忽生枝葉長)
(二丈許知州/姜宣以聞)
瑞雪洗疫(増眞徳秀䟦敇封慧應大師後記建寧府浦/城縣景祐南豐院故淨空禪師嘉定十五年)
(汀邵劍三州疫者各以萬計將及縣境時既十月矣而/炎鬱不少衰知縣亟詣師禱焉風雨旋至瑞雪繼之浹)
(旬之問癘/氣如洗)
獻麟(増燕翼貽謀錄太平興國九年十月嵐州獻獸一/角似鹿無斑角端有肉性馴善詔羣臣參驗徐鉉)
(滕中正王佑等上奏曰/麟也宰相宋琪等賀)
佳得(原眞臘風土記真臘毎用中國十月為正月是月/也名為佳得當國宫之前縛一大棚下可容千餘)
(人盡掛燈毬花朶之屬其對岸遠離二十丈地則以木/接續縛成高棚如造塔撲竿之狀可髙二十餘丈毎夜)
(設三四座或五六座裝烟火爆杖扵其上夜則請/國王出觀㸃放烟火爆杖如是者半月而後止)
楊公泉(増續夷堅志道士楊谷字洞微代州人隱居華/山晩愛中方卜居之中方舊無泉苦扵逺汲㓊)
(微言山秀如此不應無泉乃齋沐致禱筮之得吉徴是/時十月菴旁近葵花榮茂洞微云扵文草癸為葵此殆)
(水徴也與衆道士行尋之見巽隅草樹隠隠有微潤掘/之果得泉可供數百指然東隔絶澗南限羣峯石壁峻)
(峭幾百歩不可越乃就壁取石鑿竅嵌之疊為石梁/甃泉為池自是中方得水甚易至今人目為楊公泉)
賞紅梔(增錦繡萬花谷蜀孟㫤十月宴芳林園/賞紅梔子花其花六出而紅清香如梅)
嘉禾(增桯史元祐丁卯十月定襄守臣得禾/異畆同穎部使者臣商英作嘉禾篇)
羲之石硯(增玉海太平興國八年十/月己丑越州獻羲之石硯)
棗湯(増遵生八牋十月宜進棗湯其方取大棗去/皮核扵文武火上翻覆焙香然後泡作湯服)
逹摩渡江(增𫝊燈錄梁武帝遣使迎請十月一日師至/金陵帝問如何是聖諦第一義師曰廓然無)
(聖帝曰對朕者誰師曰不識帝不領悟師知機不契是/月十九日潛㢠廻江北十一月二十三日屆扵洛陽當後)
(魏孝文太/和十年也)
增明亭牡丹(增元好問滿庭芳詞幷序正大四年戊子/十月汴京遇仙樓酒家楊廣道趙君瑞皆)
(山後人其鄉僧李菩薩者狂人也常就之借宿毎酒客/㪚從外來卧具有閑剰則就之不然赤地亦寢一日天)
(寒甚楊憐其羇窮飲之酒僧若愧焉晨起僧持酒盌出/同宿者聞噀聲少焉僧云增明亭前牡丹開矣速往看)
(之人狂而不信也已乃果有兩花僧亦去京師觀者塡/咽酒壚為之一空楊因獲利不貲蓋僧以是報楊也天)
(上殷韓解羈官府爛遊舞榭歌樓開花釀酒來看帝王/州常見牡丹開候獨占斷糓雨風流仙家好霜天槁葉)
(穠豔破春柔狂僧誰借手一盃喚起綠怨紅愁看天香/國豔梅菊替人羞盡揭紗籠䕶日容光動玉斚瓊舟都)
(人士女年年十/月常記遇仙樓)
鮑照從拜陵登京峴詩(增孟冬十月交殺盛陰欲終風/烈無勁草寒甚有凋松軍井氷)
(晝結士馬氊夜重晨登峴山首霜雪凝未通息鞍循隴/上支劍望雲峯表裏觀地險昇降究天容東嶽覆如礪)
(瀛海安/足窮)
沈佺期辛丑十月上幸長安時扈從出西嶽詩(增西鎭/何穹崇)
(壯哉信靈造諸嶺皆峻秀中峯特美好傍見巨掌存勢/如石東倒頗聞首陽去開坼此河道磅礴壓洪源巍峩)
(載清昊雲泉紛亂瀑天磴屹横抱皇明應天游十月戒/豐鎬微末沗閑從兼得事蘋藻宿心愛兹山意欲拾靈)
(草陰壑已永閟雲竇絶探討/芳月期再來廻筞思方浩)
李嶠十月奉敎作(增白藏初送節元律始迎冬林枯黄/葉盡水耗綠池空霜待臨庭月寒隨)
(入牖風别有歡娯/地歌舞應絲桐)
白居易初冬酒熟詩(増霜繁脆庭柳風利剪池荷月色/曉彌苦鳥聲寒更多秋懐乆寥落)
　(冬計又如何一甕新/醅酒萍浮春水波)
　白居易湓浦早冬詩(増潯陽孟冬月草木未全衰祗抵/長安陌涼風八月時日西湓水曲)
　(獨行吟舊詩蓼花始零落蒲葉稍/離披但作城中想何異曲江池)
　李賀十月樂詞(増玉壺銀箭稍難傾釭花夜笑凝幽明/碎霜斜舞上羅幕燭龍兩行照飛閣珠)
　(帷怨卧不成眠金鳳刺衣/著體寒長眉對月鬭彎環)
　
　
　
　
　
　
　
　
　
　
御定月令輯要卷十八
　欽定四庫全書
御定月令輯要卷十九
　　十一月令
　　　天道
　月卦復(原易復亨出入旡疾朋來無咎反復其道七日/來復利有攸徃本義復陽復生於下也剝盡則)
　(爲純坤十月之卦而陽氣已生於下矣積之踰月然/後一陽之體始成而來復故十有一月其卦爲復)
　雨潤(増易雨以潤之集解荀爽曰/謂建子之月含育萌芽也)
　觱發(原詩一之日觱發疏一之日者周之正月謂建子/之月也建子之月純陰已過陽氣初動物之芽蘖)
　(將生故以日稱之觱發爲/寒風仲冬之月待風乃寒)
　改歲(原詩曰爲改歲疏以仲冬陽氣始萌可/以爲年之始故改正朔者以建子爲正)
　日在斗(原禮仲冬之月日在斗集/説斗在丑星紀之次也)
　中星(原禮昏東璧中旦軫中淮南子註東/璧北方元武之宿軫南方朱鳥之宿)
　律中黄鍾(原禮律中黄鍾集説黄鍾子律長九寸漢書/律歷志黄鍾黄者中之色鍾者種也陽氣施)
　(種於黄泉孳萌萬物爲六氣元也始於子在十一月淮/南子黄鍾位子其數八十一主十一月下生林鍾白虎)
　(通十一月律謂之黄鍾何中和之色鍾者/動也言陽氣動於黄泉之下動飬萬物也)
　天地之房(原禮地氣沮泄是謂發天地之房疏房是人/次舍之處擁蔽於此之時天地亦擁蔽萬物)
(不使宣露與/房舍相似)
暢月(原禮命之曰暢月疏暢充也言名此月爲充實之/月當使萬物充實不發動故也淮南子註陰氣在)
(上民人空閑/故命曰暢月)
辜月(原爾雅十/一月爲辜)
宣飬德氣(増國語夫六中之色也故名之曰黄鍾所以/宣飬六氣九德也註宣徧也六氣隂陽風雨)
(晦明也九德九功之德十一月陽伏於下物始萌/於五聲爲宫含元處中所以徧養六氣九德之本)
辰始於子(増漢書律歷志太極元氣函三爲一極中也/元始也行於十二辰始動於子註元氣始起)
(於子未分之時天地人混/合爲一故子數獨一也)
招搖指子(原淮南子仲冬之月招揺指子晉書樂志十/一月之辰謂爲子子者孶也謂陽氣至此更)
(孳生/也)
純隂用事(増西京雜記純隂用/事未冬至前一日)
陰陽會遇(増詩紀厯樞陰陽之㑹一歲/再遇遇於北方者以仲冬)
天統(原春秋感精符天統者十一月/建子天始施之端也周以爲正)
萬物滋入(原説文十一月陽氣/動萬物滋入以爲稱)
隂復陽升(増周易集解侯果曰十一月/天行至子陰復而陽升也)
色赤(増周易集解坎爲赤孔穎逹曰十一月一/陽爻生在坎陽氣初生於黄泉其色赤也)
周伯星見(増宋史天文志景德三年十一月周伯星/復見在氐自是常以十一月辰見東方)
大吉(増夢溪筆談十一月月建在子曰大吉予按大吉/者冬至之氣小徃大來君子道長大人之吉也故)
(主文武大/臣之事)
五色雲見(増玉海正觀十五年十一月幽州言五色雲/見又祥符二年十一月丙寅日上有五色雲)
嘉雪(増玉海咸平五年十一月壬寅合祭圜丘丙午大/雪上謂吕䝉正曰郊祀之際重陰變晴今兹成禮)
(乂獲/嘉雪)
陡寒(増性理大全程子曰冬至一陽生/却須陡寒正如欲曉而反暗也)
　　節序
至日閉關(原易雷在地中復先王以至日閉關商旅不/行后不省方程傳雷在地中陽始復之時也)
(陽始生於下而甚㣲安静而後能長先王順天道當至/日陽之始生安静以飬之故閉關使商旅不得行人君)
(不省視四方觀復之象而順天道也後漢書章帝紀元/和二年冬十一月壬辰日南至初閉關梁白虎通冬至)
(所以休兵不舉事閉關商旅不行何此日陽氣㣲弱王/者承天理物故率天下静不復行役扶助㣲氣成萬物)
(也/)
一陽生(原易復卦疏復謂反本静爲動本冬至一陽生/是陽動用而陰復於静也增程𫝊陰盛既極冬)
(至則一陽復生於/地中故爲復也)
天地之心(増易復其見天地之心乎本義積陰之下一/陽復生天地生物之心幾於滅息而至此乃)
(復可見邵子冬至詩冬至子之半天心無改移一陽初/動處萬物未生時𤣥酒味方淡大音聲正希此言如不)
(信更請/問庖羲)
日短星昴(原書日短星昴以正仲冬傳日短冬至之日/昴白虎之中星亦以七星並見以正冬之三)
(節傅亮詩星昴殷/仲冬短咎窮南陸)
迎長至(増禮郊之祭也迎長日之至也大報天而主日/也兆於南郊就陽位也集説冬至日短極而漸)
(舒故云迎長日之至郊祭者報天之大亊可祀之以其/道不可主之以其事故以日爲之主焉天秉陽日者衆)
(陽之宗故就陽/位而立郊兆)
日短至(原禮是月也日短至陰陽争諸生蕩集説短至/短之至也陰陽争陰陽争辨之際也諸生者萬)
(物之生機也/蕩者動也)
禮神北極(原周禮春官大宗伯以蒼璧禮天注此/禮天以冬至謂天皇大帝在北極者也)
禮天神(原周禮春官大司樂凡樂圜鐘爲宫黄鐘爲角/大蔟爲徴姑洗爲羽靁鼔靁鼗孤竹之管雲和)
(之琴瑟雲門之舞冬日至於地上之圜丘奏之若樂六/變則天神皆降可得而禮矣漢舊儀漢法三歲一祭於)
(雲陽宫甘泉壇以冬至日祭天天神下通典武德初定/令冬至祀天圜丘壇於京城明德門外道東二里以景)
(帝配五方上帝天文皆從祀庾信圜丘降神歌重陽禋/祀大報天丙午封壇肅且圜孤竹之管雲和絃神光未)
(下風肅然王城七里通天臺紫㣲斜照影/徘徊連珠合璧重光來天䇿暫轉鈎陳開)
葭灰動(増周禮六律六同疏冬至之節陽氣在地中始/生而上長也陰氣在上而始入於地其深九寸)
(乃與陽合而陽長上通焉故葭灰未動黄鍾之管九寸/中空皆陰氣也冬至而陽生上實於九寸之空而葭灰)
(動/焉)
日月權輿(増逸周書惟一月既南至昏昴畢見日短極/基踐長㣲陽動於黄泉陰慘於萬物是月斗)
(柄建子始昏北指陽氣虧草木萌蕩日月俱起於牽牛/之初右回而行月周天起一次而與日合宿日行月一)
(次周天歴舍于十有二辰/終則復始是謂日月權輿)
日南遠極(増漢書天文志冬至至於牽牛遠極故晷長/後漢書律厯志日道發南去極彌遠其景彌)
(長遠長乃極/冬乃至焉)
大雪(原淮南子小雪加十五日斗指壬則大雪音比應/鍾三禮義宗十一月大雪爲節者形於小雪爲大)
(雪時雪轉甚故/以大雪名節)
冬至(原淮南子大雪加十五日斗指子則冬至音比黄/鍾孝經説斗指子爲冬至至有三義一者陰極之)
(至二者陽氣始至/三者日行南至)
斗北中繩(増淮南子日冬至則斗北中繩/陰氣極陽氣萌故曰冬至爲德)
水正陰勝(原淮南子日冬至則水從之故十/一月水正而陰勝註水正水王也)
萬物仰生(増淮南子冬日至則陽/乘陰是以萬物仰而生)
德在室(増淮南子冬至陰氣極則萬物/閉藏蟄蟲首穴故曰德在室)
羊脱毛(増淮南子日/冬至羊脱毛)
初陽雲(原易通卦驗冬至初陽/雲出箕如樹木之状)
從樂(増易通卦驗冬至之始人主與羣臣左右從樂五/日天下之衆亦家家從樂五日爲迎日至之禮)
鼓用馬革(増易通卦驗冬至日鼔用馬/革圓徑八尺一寸注馬坎𩔖)
瑟用槐木(増易通卦驗冬至瑟/用槐木長八尺一寸)
間音以竽(増春秋感精符冬至之日人主使八/能之士吹黄鍾之律間補音以竽)
日在外衡(増孝經緯日在外衡/牽牛之初冬至之日)
樂用管(増樂緯坎主/冬至樂用管)
履長(増玉燭寶典冬至律當黄鍾/其管最長故有履長之賀)
鑽燧改火(増後漢書禮儀志/日冬至鑚燧改火)
八能士言事(増後漢書禮儀志八能士各書板言事文/曰臣某言今月若干日甲乙日冬至黄鍾)
(之音調君道得孝道襃商/臣角民徴事羽物各一板)
坎音(増白虎通樂記曰壎坎音也壎在十一月/壎之爲言勲陽氣於黄泉之下黙蒸而萌)
陰氣推上(増白虎通冬至陽始起反大/寒何也陰氣推而上故大寒)
薦黍糕(原四民月令冬至之日薦黍糕先薦元㝠以及/祖禰其進酒餚及謁賀君師耆老一如正旦)
獻襪履(原四民月令近古婦人常以冬至日獻履襪於/舅姑踐長至之義也曹植冬至獻襪履表伏見)
(舊儀國家冬至獻履貢襪所以迎福踐長先臣或爲之/頌臣既玩其嘉藻願述朝慶千載昌期一陽嘉節四方)
(交泰萬彚昭蘇亞歲迎祥履長納慶不勝感節情繋帷/幄拜表奉賀並獻紋履七量襪若干副茅茨之陋不足)
(以入金門登玉臺也增酉陽雜爼北/朝婦人常以冬至日進履襪及鞾)
三極(増月令章句冬至之爲極者有三意焉晝漏極/短去極極遠晷景極長極者至而還之辭也)
舉觴賜子(増晉書列女𫝊周顗母李氏常冬至置酒舉/觴賜三子曰吾本渡江託足無所不謂爾等)
(並貴列吾目前吾復何憂嵩起曰恐不如尊㫖伯仁志/大而才短名重而識闇好乗人之弊此非自全之道嵩)
(性抗直亦不容於世唯阿奴碌碌當在阿/母目下耳阿奴謨小字也後果如其言)
北天氣至(増晉書天文志冬至極低而天運近南故日/去人遠而斗去人近北天氣至故氷寒也)
儀亞正歲(増宋書禮志魏晉冬至日受萬國及百寮稱/賀因小㑹其儀亞於歲旦乾淳歲時記冬至)
(朝廷大朝㑹慶賀/排當並如元正儀)
遣囚(増梁書王志𫝊志爲寧朔将軍東陽太守郡獄有/重囚十餘人冬至日悉遣還家過節皆返唯一人)
(失期獄司以爲言志曰此自太守事主者勿憂明旦果/自詣獄辭以婦孕吏民益嘆服之南史席闡文𫝊爲東)
(陽太守在郡有能名冬至/悉放獄中囚依期而至)
舞歌上壽(増魏書髙閭𫝊冬至髙祖文明太后大饗羣/官髙祖親舞於太后前羣臣皆舞髙祖乃歌)
(仍率羣臣再拜上夀閭進曰臣聞大夫行孝行合一家/諸侯行孝聲著一國天子行孝德被四海今陛下聖性)
(自天敦行孝道稱觴上夀靈應無差臣/等不勝慶踊謹上千萬歲夀髙祖大悦)
朝賀讀表(曽唐㑹要貞元四年李泌請/冬至朝賀中書令讀諸方表)
辟寒犀(原開天遺事開元二年冬至交趾國進犀一株/色黄如金使者請以金盤置於殿中温温然有)
(煖氣襲人上問其故使/者對曰此辟寒犀也)
冰筯(原開天遺事冬至日大雪至午雪霽有晴色因寒/所結簷溜皆爲冰條妃子使侍兒敲下二條看玩)
(帝自晚朝視政回問妃子曰所玩何物耶妃子笑而答/曰妾所玩者冰筯也帝謂左右曰妃子聰慧比象可愛)
(也/)
添線(原唐雜録唐宫中以女功揆日之長短冬至後日/晷漸長比常日增一線之功增元氏掖庭記刺繡)
(亭冬至則候日於此亭邊有一線竿竿下/爲緝衮堂至日命宫人把刺驗一線之功)
赤豆粥(増風土記天正日南黄鍾踐長是日始牙動爲/饘粥以飬幼俗尚以赤豆爲糜所以象色也)
詔諸州薦舉(増登科記調露元年詔曰今年冬至有事/嵩嶽令諸州明掦側陋或文武兼資材堪)
(將相或學藝該博業標儒首或藻思宏麗辭擅文宗或/洞曉音律識均牙曠或深明厯數妙同京管者咸令薦)
(舉/)
坎王(増周易集解勞乎坎崔憬曰冬/至則坎王而萬物之所歸也)
祭寶鼎(増宋史禮志鑄九鼎於中太一宫南爲殿奉安/之曰九成宫北方曰寶鼎其色黒祭以冬至幣)
(用/皁)
詔賜御筵(増宋史禮志元祐二年十一月冬至詔賜御/筵於吕公著私第遣中使賜上尊酒香藥果)
(實縷金花等以御飲器勸酒遣教坊樂工給内/帑錢賜之及暮賜燭𫝊宣令繼燭皆異㤙也)
斗分(増夢溪筆談厯法布歩歲之法以冬至斗建所抵/至明年冬至所得辰刻襄杪謂之斗分故歲文從)
(歩從戍戍者/斗魁所抵也)
天象成文(増曲洧舊聞龎荘敏公帥延安日因冬至奉/祀家廟齋居中夜恍惚間天象成文云龎某)
(後十年作相以仁佐天子凡十有三字駐視乆之方滅/公因自作詩紀其事云冬至子時陽已生道隨陽長物)
(将萌星辰賜告銘心骨願以寛章輔至平按實録自慶/厯元年初分陜西四路公與韓忠獻公范文正公王聖)
(源三公俱爲帥至皇祐三年登庸適/十年天道遠矣而告人諄諄若此)
冬除(増老學庵筆記陳師錫家享儀謂冬至前一日爲/冬住與歲除爲對葢閩音也予讀太平廣記有盧)
(頊𫝊云是夕冬至除夜乃知唐人冬至前一日亦謂之/除夜詩唐風日月其除除音直慮反則所謂冬住者冬)
(除也陳氏𫝊其/語而失其字耳)
增年(增陸游冬至詩家貧輕過節身老怯増/年自注鄉俗謂喫盡至飯即添一歲)
黄雲扶日(増玉海開元十六年十一月日南至/御含元殿受朝太史奏黄雲扶日)
宜盤(増食譜張手美/家冬至宜盤)
做節(増乾淳歲時記冬至三日之内店/肆皆罷市垂簾飲博謂之做節)
賀冬(増乾淳歲時記冬至都人最重一陽賀冬車馬皆/華整鮮好五鼓已填擁於九街婦女小兒服飾華)
(炫徃來如雲嶽祠城/隍諸廟炷香者尤甚)
百味餛飩(増乾淳歲時記冬至享先以餛飩有冬餛飩/年􁫱飥之諺貴家求竒一器凡十餘色謂之)
(百味/餛飩)
歲氣起冬至(増性理大全臨川吳氏曰楊子建以歲氣/起冬至者㝠契先天始震終坤之義子午)
(歲之冬至起燥金而生丑中之寒水丑未歲之冬至起/寒水而生丑中之風木寅申歲起風木卯酉歲起君火)
(辰戌歲起濕土己亥歲起相火皆肇端於子半六氣相/生循環不窮又歲氣起於子中盡於子中故曰冬至子)
(之半天心無改移子午之歲始冬至燥金三十日然後/禪於寒水以至相火日各六十者五而小雪以後其日)
(三十復終於燥金丑未之歲始冬至寒水三十日然後/禪於風木以至燥金日各六十者五而小雪以後其日)
(三十復終於寒水寅申以下皆然如是/六十年至千萬年氣序相生而無間)
望拜黒山(増遼史禮志冬至日國俗屠白羊白馬白鴈/各取血和酒天子望拜黒山黒山在境北俗)
(謂國人魂魄其神司之猶中國之岱宗云毎歲/是日五京進紙造人馬萬餘事祭山而焚之)
冬至宴(増歲華紀麗譜冬至節宴於大慈寺後一日早/宴金繩寺晚宴大慈寺清獻公記云至前一日)
(太守領客出北門石魚橋具樽豆觀醮已乃/即天長觀晚宴葢文潞公始爲之後復罷)
一陽巾(増金門歲節洛陽人/家冬至戴一陽巾)
肥冬(原豹隐紀談吳門風俗多重至/節謂曰肥冬瘦年互送節物)
埋雄鵲(増本草綱目冬至埋雄/鵲於圊前辟時疾温氣)
分冬酒(増嘉定縣志冬至春粢糕以祀先祖並以/饋遺更速燕飲謂之節酒亦名分冬酒)
小至(増稗史彚編杜甫有小至詩小至/即冬至也冬至陰極故曰小至)
　　三素雲(増雲笈七籖冬至清旦正東望有朱碧黄雲者/是太霄玉妃太虚上真人三素雲也存禮宻柷)
　　(三見雲輦/白日昇仙)
　御製長至日祀
天圜丘有述四章
　　於穆天縡鑒觀惟赫播物無私佑於有德
髙皇受命膺符闡繹丕顯
太宗廓圖登績眷我
皇考九圍是式克享天心立民之極(一章/)
　　洪惟景運集於眇躬南諧北燮君兹萬邦夙夜敬止恒
　　惕于衷毋曰髙髙聽卑則聰毋曰盱盱視遠斯通罔敢
　　逸豫昭事必恭(二章/)
　　是月仲冬維日長至爰啟
泰壇肅将禋祀濟濟奉璋羣工在位牲玉既陳籥舞乃備對
　　越有䖍百神攸暨雲旓揚揚華星晢晢(三章/)
　　乃辨雲物載觀載書乃占豐年多黍多稌南陸曜采導
　　我歸輿芸香始生景長以舒初陽來復相協攸居垂象
　　是則奉若不渝(四章/)
　御製途中長至詩旌門已報黄鍾節六琯葭飛律未殘靉
　　靉占雲書太史瑲瑲佩玉憶郊壇陽升一綫宫中日冰
　　合重淵野外寒景福
重闈應有慶晴光捧處是長安
　御製冬至回京齋戒夜坐詩一陽初發便知天暫别
慈顔日日懸午夜齋明湛心志夢中猶自侍溫泉
　　杜甫小至詩(増天時人事日相催冬至陽生春又來刺/繡五紋添弱線吹葭六琯動飛灰岸容待)
　　(臘将舒桞山意衝寒欲放梅雲物/不殊鄉國異教兒且覆掌中杯)
　　崔琮長至日上公獻壽詩(増應律三陽首朝天萬國同/斗邊看子月臺上候祥風五)
　　(夜鐘初曉千門日正融玉階文物盛仙仗武貔雄率/舞皆羣辟稱觴即上公南山爲聖夀長對未央宫)
　　韓偓冬至夜詩(増中宵忽見動葭灰料得南枝有早梅/四野便應枯草緑九重先覺凍雲開陰)
　　(冰莫向河源塞陽氣今從地底廻不/道慘舒無定分却憂蚊響又成雷)
　　范成大冬至日遥想郊煙慶成口號(増淅淅霜風不滿/旗紫烟黄氣捧朝)
　　(曦五更貫索埋光後萬里鈎陳放仗時留滯周南無舊/事布宣漢德有新詩豐年四海皆温飽願把歡心夀玉)
　　(巵/)
　　日次
初一日
布治(増周禮天官太宰正月之吉始和布治于邦國都/鄙註正月周之正月吉謂朔日太宰以正月朔日)
(布王治之事於天下凡治有故言始和者若改造云爾/唐㑹要周禮太宰正月之吉布政干寶註云周正建子)
(之月告/朔日也)
受敎灋(増周禮地官郷大夫郷大夫之職各掌其鄉之/政教禁令正月之吉受教灋于司徒退而頒之)
(于其鄉吏使各以教其所治以攷其徳行察其/道藝疏言正月之吉者謂建子之月月朔之日)
讀法(増周禮地官州長州長各掌其州之教治政令之/法正月之吉各屬其州之民而讀法以攷其德行)
(道藝而勸之以紏其過惡而/戒之疏謂建子之月一日也)
辰在斗柄(増國語辰在斗柄註辰日月之㑹斗柄斗前/也謂戊子後三日得周正月辛夘朔於殷爲)
(十二月夏爲十一月是/日月合辰斗前一度)
朔旦冬至(増史記封禪書齊人公孫卿曰今年得寶鼎/其冬辛巳朔旦冬至與黄帝時等卿有札書)
(曰黄帝得寶鼎宛朐問於鬼臾區臾區對曰黄帝得寶/鼎神䇿是歲己酉朔旦冬至得天之紀終而復始於是)
(黄帝迎日推䇿後率二十歲復朔旦冬至玉海淳熙二/年十一月朔旦冬至臣僚言至朔同日凡十九年一遇)
(雲物輝華請宣示史館又至道二年吕奉天上言起商/王小甲七年十二月甲申朔旦冬至自此後毎七十六)
(年得一朔旦冬至/詔令撰爲一書)
立泰畤(増漢書武帝紀元鼎五年十一月辛巳朔旦冬/至立泰畤於甘泉漢書郊祀志十一月辛巳朔)
(旦冬至昒爽天子始郊拜泰一朝朝日夕夕月則揖而/見泰一如雍郊禮其贊饗曰天始以寶鼎神䇿授皇帝)
(朔而又朔終而復始皇帝敬拜見焉而衣上黄其祠列/火滿壇壇旁亨炊具有司云祠上有光公卿言皇帝始)
(郊見泰一雲陽有司奉瑄玉嘉牲薦/享是夜有美光及晝黄氣上屬天)
上元甲子(増漢書武帝紀太初元年十一月甲子朔旦/冬至祀上帝於明堂又律歷志註太初上元)
(甲子夜半朔旦冬至時七曜皆㑹聚斗牽牛分度夜盡/如合璧連珠唐書厯志治厯之本必推上元日月如合)
(璧五星如聨珠夜半甲子朔旦/冬至自此七曜散行不復餘分)
聖主厚祚(増樂恊圖徴朔日/冬至聖主厚祚)
置牙符(増宋史髙宗紀紹興五年十一月庚午朔初置/節度使以下金字牙符命都督府掌之玉海紹)
(興五年十一月庚午朔初置節度使已下象牙牌其法/自節鉞正任至横行遥郡第其官資書之於牌御書押)
(字刻金填之仍合同製造一留禁中一降付都督府相/臣主其事緩急臨敵果有建立竒勲之人量功勞先給)
(賜以爲/執守)
貢舉正衙見(増宋史禮志建隆二年禮院凖禮部貢院/移按禮閣新儀云舊儀無貢舉人謁先師)
(之文開元三十六年詔諸州貢舉人見訖就國子監謁/先師官爲開講質問疑義所司設食昭文崇文兩館學)
(士及監内諸舉人亦凖此自後諸州府貢舉人/十一月朔日正衙見訖擇日謁先師遂爲常禮)
謁文宣王廟(増宋史禮志真宗祥符元年封泰山詔以/十一月一日幸曲阜備禮謁文宣王廟内)
(外設黄麾仗孔氏宗屬並陪位帝服鞾袍行酌獻禮又/幸叔梁紇堂命官分奠七十二弟子先儒洎叔梁紇顔)
(氏初有司定議肅揖帝特展拜以表/嚴師崇儒之意親製贊刻石廟中)
頒政(増宋史禮志政和七年十一月一日上御明堂南/面以朝百辟退坐于平朔頒政其禮百官常服立)
(明堂下乘輿自内殿出負斧扆坐明堂大晟樂作百官/朝于堂下大臣升階進呈所頒布時令左右丞一員跪)
(請付外施行宰相承制可之左右丞乃下授頒政官頒/政官受而讀之訖出閤門奏禮畢帝降坐百官乃退自)
(是以/爲常)
校定説文(増玉海雍熙三年十一月朔右散騎常侍徐/鉉等獻新校定説文三十卷十五卷毎卷分)
(上下以正副本及羣臣家藏者詳考是非補正缺漏有/正體而時俗訛變者具於注中違戾六書者序列於後)
(諸儒箋釋可取者亦附益鉉等亦加訓釋時未有反切/後人附益互有異同今並以孫愐唐韻音切爲定詔付)
(史館摹/板頒行)
百官次對(増玉海待制候對唐制也毎正衙待制官兩/員正衙退後又令六品以下於延英候對皆)
(所以備顧問其後毎入閤即有待制次對官後唐天成/中廢淳化二年十一月一日詔復百官次對毎起居日)
(常參官兩人次/對閤門受其章)
拜孔林(増玉海祥符元年十一月一日幸曲阜縣謁文/宣王廟禮畢於殿西序召見孔氏子孫撫諭問)
(宣尼墳隴所在令子孫前至孔林以林木擁道降輿乘/馬至墓設奠再拜退坐北序與從臣閲碑版詔追諡曰)
(元聖文/宣王)
封周公(増玉海祥符元年十一月戊午朔封周/公文憲王建廟曲阜長吏春秋祭之)
加諡太公(増玉海祥符元年十一月戊午朔加諡太/公曰昭烈武成王令青州立廟春秋致祭)
聚星堂賦雪(増蘓軾聚星堂雪詩序元祐六年十一月/一日禱雨張龍公得小雪與客㑹飲聚星)
(堂忽憶歐陽文忠公作守時雪中約客賦詩禁體物語/於艱難中特出竒麗爾來四十餘年莫有繼者僕以老)
(門生繼公後雖不足追配先生而賓客之美殆不減當/時公之二子又適在郡故輒舉前令各賦一篇窻前暗)
(響嗚枯葉龍公試手行初雪暎空先集疑有無作態斜/飛正愁絶衆賔起舞風竹亂老守先醉霜松折恨無翠)
(䄂㸃横斜祗有㣲燈照明滅歸來尚喜更鼓永晨起不/待鈴索掣未嫌長夜作衣稜却怕初陽生眼纈欲浮大)
(白追餘賞幸有回飈驚落屑糢糊檜頂獨多時歴亂瓦/溝裁一瞥汝南先賢有故事醉翁詩話誰續説當時號)
(令君聽取白戰/不許持寸鐵)
端首(増性理大全潛室陳氏曰日月運轉於天如人之/行歩故推厯謂之歩厯歩厯之始謂之上元必以)
(日月全數爲始於前更無餘分以此日爲端首即/十一月甲子夜半朔旦冬至也故言履端於始也)
人户推收(増金史食貨志泰和五年簽南京按察司事/李革言近制令人户推收物力置簿標題至)
(通推時止増新强銷舊弱庻得其實今有司奉行滅裂/恐臨時冗併卒難詳審可定期限以督之遂令自今年)
(十一月一日令人户告詣推收標附至/次年二月一日畢違期不言者坐罪)
權德輿朔旦冬至攝職南郊詩(増大明南至應天正朔/旦圜丘樂九成文軌盡)
(同堯歴象齋祠沗備漢公卿星辰列位祥光滿金石/交音曉奏清更有觀臺稱賀處黄雲捧日瑞昇平)
蘇軾直玉堂十一月一日鏁院是日苦寒詔賜官燭法
酒書呈同院詩(原微霰疎疎㸃玉堂詞頭夜下攬衣忙/分光御燭星辰爛拜賜宫壺雨露香醉)
(眼有花書字大老人無睡漏聲長何/時却逐桑榆煖社酒寒燈樂未央)
初二日
郡縣主見舅姑(増唐㑹要建中元年十一月二日禮儀/使顔真卿等奏郡縣主見舅姑請於禮)
(㑹院過事明日早執笲盛以枣栗腵脩奠於舅姑席前/赴光順門謝㤙駙馬加以璋郡主壻加以璧以代用焉)
獻聖德詩(増玉海紹興二十一年十一月二/日程端厚獻聖德詩除直徽猷閣)
賜飛白書(増玉海寶元二年十一月二日己丑遣内侍/就輔臣第賜御飛白書各一軸輔臣張士遜)
(等入謝奏曰陛下萬幾之煩翰墨不倦神筆竒奥曠/古未有上曰朕聼政之暇無所用心以此自娱耳)
初三日
上忠孝圖(増唐㑹要貞觀十三年十一月三日掦州長/史李襲譽撰忠孝圖二十卷上之太宗覧而)
(稱/善)
楊正見上昇(増太平廣記楊正見通義縣民楊寵女舅/姑㑹親故市魚使正見爲膾正見憐魚之)
(生竟不忍殺既晡舅姑□責正見懼竄野徑中見一女/冠具以其由白之女冠因留止山舍常使汲澗泉泉所)
(有一小兒潔白可愛正見因抱之歸漸近家兒已殭矣/視之如草樹之根女冠見而識之乃茯苓也命潔甑蒸)
(之㑹女冠出山此夕大風雨山水溢道阻十日不歸正/見飢甚聞甑中物香因竊食之數日俱盡女冠歸嘆曰)
(此山有人形茯苓得食之者白日昇天吾伺之二十年/矣汝今遇而食之真得道者也自後正見容状光彩常)
(有羣仙降其室歲餘白日昇天即/開元二十一年十一月三日也)
上元舞(増玉海上元舞者髙宗所作也舞者百八十人/衣畫雲五色衣以象元氣其樂有上元二儀三)
(才四時五行六律七政八風九宫十洲得一慶雲之曲/大祠享皆用之至上元三年十一月三日詔惟圜丘方)
(澤太廟乃/用餘皆罷)
觀銅渾儀(増玉海祥符三年十一月三日召輔臣至龍/圖閣觀銅渾儀其制爲天輪二一平一側各)
(分三百六十一度又爲黄赤道立管於/側輪中以測日月星辰行度皆無差)
初四日
飾御耒耜(増玉海雍熙四年十一月四日禮儀使言御/耒耜二具并縚並飾以青准乾元故事其制)
(如農人所執者不加雕飾事/畢内中尚收之載以耕根車)
幸太學(増玉海崇寧三年十一月四日甲戌幸太學辟/雍書手詔賜司業吳絪等學官遷秩賜章服兩)
(學授官免/舉賜帛)
初五日
宴來朝子弟(増宋史禮志開寶四年十一月五日江南/李煜吳越錢俶各遣子弟來朝宴於崇德)
(殿/)
天應節(増宋史禮志政和三年十一月五日/以修祀事天真示見詔爲天應節)
閲敎戰(増玉海咸平三年十一月五日上御崇政殿閲/捧日天武右廂第一指揮使教戰前列騎士歩)
(卒次之舉赤旗則騎進青旗則歩進弓弩齊𤼵矢下/如雨復以金鼔節其進退擢射御超倫者逓補軍職)
甘露歌(増玉海祥符九年十一月五日賜玉清昭應宫/甘露歌曰名神漿稱天酒考祥圖兮嘉應之首)
(降仁夀零未央觀/舊史兮太寧之祥)
東嶽奉冊(増湘山野録向大資敏中祥符四年爲東嶽/奉冊使奏奉冊前十日雨雪日甚至十一月)
(五日詣本廟奉冊忽至景氣晴和宛若春意又得兖州/状稱據黄現舖人員夏興状今月四日將兵廵至馬嶺)
(見五人各服黄紫衣執旛葢興等恐是冊使向前迎接/忽然氛霧漸起即不見又得天貺觀道士孫守一状冊)
(使詣本殿燒香畢有皁鶴兩隻至/殿盤旋飛翥甚乆詞臣各進頌)
初六日
西域冬至(増齊民要術西域諸國志/天竺十一月六日爲冬至)
奏郊享文武舞(増唐㑹要儀鳯二年十一月六日太常/少卿韋萬石奏據貞觀禮郊享日文舞)
(奏元和順和永和等樂舞人著委貌冠舞執籥翟武舞/奏凱安舞人著平冕執干戚詔録凱安六變法象奏聞)
初七日
大閲西郊(増玉海建隆三年十一月七日辛酉以殿前/侍衞諸軍及京都兵從駕出元化門大閲西)
(郊/)
學士撰碑(増玉海開寶三年十一月七日詔學士李昉/盧多遜等十三人分撰嶽瀆祠及歴代帝王)
(碑/)
賜帶簡鞍馬(増玉海紹興二十三年十一月七日講尚/書終篇賜侍讀侍講説書修注官金帯象)
(簡鞍/馬)
初八日
南郊親祀(増舊唐書德宗紀貞元六年九月己卯詔十/一月八日有事南郊太廟行從官吏将士一)
(切並令自備食物其諸司先無公厨者以本司闕職物/充其王府官度支量給廩物其儀仗禮物並仰御史撙)
(節處分十一月庚午日南至上親祀昊天上帝於郊丘/禮畢還宫御丹鳯樓宣赦見禁囚徒減罪一等立仗将)
(士及諸軍兵賜/十八萬叚匹)
三科察舉(増玉海開寶九年十一月八日庚午太宗命/轉運以三科察舉官吏政績尤異爲上恪居)
(官次職務粗治爲中臨事弛/慢所蒞無状爲下歲終以聞)
廟饗瑞雪(増玉海乾道九年十一月八日太廟/行禮陰雲閣雨既成謁饗瑞雪應時)
初九日
頒行律疏(増唐㑹要永徽三年詔律學未有定疏宜廣/召解律人修義疏使中書門下監定参撰律)
(疏成三十卷四年十一月/九日上之詔頒行天下)
定車服制度(増玉海瑞拱二年十一月九日詔曰國家/先定車服制度聞士庻尚有奢僭於是鞍)
(轡服帯幞頭巾子並爲條/制復禁泥金真珠服飾)
賜御筵香茗(増玉海紹興二十三年十一月九日賜講/讀官御筵於秘書省就賜香茗皆作詩以)
(謝自是/爲故事)
初十日
華岳祠碑(増唐會要開元十二年十一月十日上幸東/都至華州命刺史徐知仁與信安王禕勒石)
(於華岳祠南之/蓮衢上親製文)
賜詩寵行(増玉海天聖九年十一月十日癸未翰林侍/講學士孫奭知兖州賜近臣館閣官餞於瑞)
(聖園帝作七言詩寵/其行詔近臣皆賦)
觀酺(増玉海祥符七年十一月十日御乾元門觀酺者/五日是日近臣咸與宴京畿父老於樓下賜綿袍)
(茶絹日有五/色暈慶雲見)
加封四瀆(増玉海康定元年十/一月十日加封四瀆)
萼綠華降(原雲笈七籖蕚綠華者仙女也年二十許上/下青衣顔色絶整以晉穆帝昇平三年己未)
(十一月十日夜降於羊權之家權字/道輿即簡文帝黄門郎羊欣之祖也)
十一日
得土圭(増唐㑹要調露元年十一月十一日於陽/城周公測景所得土圭長丈二尺七寸)
獲禽薦享(増宋史禮志太宗雍熙二年十一月詔曰夫/順時蒐狩禮有舊章非樂畋遊将薦宗廟乆)
(隳前制闕孰甚焉爰遵時令暫狩近郊既躬獲禽用以/薦爼其今月十一日畋獵親射所獲田禽並付所司以)
(備太廟四時/薦享著爲令)
進十二仙畫(増名畫錄道士張素卿性好畫惟畫道門/尊像甲寅歲十一月十一日值蜀主誕生)
(之辰安公進素卿所畫十二仙真形十二幀蜀主耽玩/因命翰林學士歐陽炯次第讚之凡有醮奏於玉局開)
(懸供/飬)
宗子授官(増玉海熙寧二年十一月十一日中書宻院/議宣祖太祖太宗之子皆擇其後一人爲宗)
(世世封公補環衛以奉祭祀祖宗袒免親将軍以下願/世官者聼應舉者依外官條例其非袒免親更不賜名)
(授官/從之)
枸杞湯(増雲笈七籖凡人常以十一月十一日取/枸杞煮作湯沐浴令人光澤不病不老)
十二日
上三敎珠英(増唐㑹要大足元年十一月十二日麟臺/監張昌宗撰三教珠英一千三百卷成上)
(之初聖厯中上以御覧及文思博要等書聚事多未周/備遂令張昌宗召李嶠魏知古等二十六人同撰於舊)
(書外更加佛道二教及/親屬姓名方域等部)
賜韓琦手札(増玉海治平四年十一月十二日命韓琦/判永興兼陕府西路經畧安撫使賜手札)
(趣令治装並封示蔡挺李肅之所奏事故事節度使辭/賜窄衣束帯甲馬上以琦再世宰輔位處三公特賜對)
(衣笏頭帯鞍轡馬/仍令常服引對)
祭河瀆(増玉海祥符元年十一月十二日庚午将幸澶/先命學士李宗諤祭河瀆辛未帝幸廟酌奠以)
(頓丘令爲廟令命晁迴爲/碑丙子封顯聖靈源公)
立詩賦式(増玉海元祐二年十一月/十二日詔禮部立詩賦式)
置大小二學(増玉海崇寧元年十一月十二日諸王宫/置大小二學増置敎授二員立考選法)
十三日
羣書四部錄(増唐㑹要開元九年十一月十三日左常/侍元行冲上羣書四部錄二百卷藏之内)
(府凡二千六百五十五部四萬八千/一百六十九卷分爲經史子集四部)
太清樓閲書(増玉海天禧二年十一月十三日詔近臣/至太清樓觀太宗御書及聖製羣書賜宴)
(樓下上作太清樓/閲書歌詩二首)
嚴整仗衞(増玉海元祐七年十一月十三日南郊蘓軾/爲鹵簿使導駕内中紅車爭道亂行軾於車)
(上草奏明日勅有司嚴整仗衞/自皇后以下皆不復迎謁中道)
祥曦殿記注(増玉海乾道二年十一月十三日壬子起/居注舍人洪邁言景祐以來有邇英延義)
(記注數十年來稍廢不續臣伏睹今月五日王曮進讀/春秋莒人伐把上曰春秋無義戰周敦羔進讀三朝寳)
(訓論文章之弊上曰文以理爲主陳岩肖奏刑部事上/曰寛則容奸急則人無所措手足凡此數端皆承學之)
(臣日夜探討累數百語不能盡而陛下蔽以一言然記/言動之臣不能究宣乞自今講讀官以日得聖語送修)
(注官使謹書之願倣前制因今/所御殿賜名祥曦殿記注從之)
十四日
侍郎知武舉(増唐㑹要開元二十六年十一月十四日/敕武貢以求才實比委郎官未稱其事今)
(後令侍郎/知武舉)
講次秘書總目(増楓窻小牘政和七年十一月十四日/戊戌校書郎孫覿奏四庫書尚循崇文)
(舊目頃訪求遺書總目之外凡數百家幾萬餘卷請撰/次増入總目合爲一卷詔覿等譔次名曰秘書總目)
延慶節(増玉海十一月十四日唐懿宗生名延慶節廣/卓異記按趙氏科名録隐懿宗朝登庸太夫人)
(盧氏在堂除麻之日三相國並百執事並赴私第列班/陳慶賀之禮毎朔旦憲府中集百辟到宅候起居太夫)
(人及懿皇降誕日相府與文武兩班於慈㤙寺飯僧教/坊三部大合樂於佛殿前京兆府構綵棚接東西廊備)
(相府宅觀閲時隐侍板輿到寺及丞相率百官於庭北/謝㤙賜酒畢乃廻班就棚通太夫人起居朝野莫不稱)
(慶/)
辨才咒水(増西湖志餘辨才住天竺善持咒水飲病者/輒愈熙寧九年嘉興令陶彖有子得疾甚異)
(辨才適至秀州令聞其名即馳詣告曰兒始得疾時見/一女子自外來相調笑乆之俱去行至水濵遺詩曰生)
(爲木卯人死作幽獨鬼泉門長夜開衾幃待君至且曰/仲冬之月二七之間月盈之夕車馬來迎今妖期逼矣)
(未知所處辨才因至其家除地爲壇取楊枝霑水灑而/咒之三遶壇而去是夜女子與兒舉觴爲别作詩云仲)
(冬二七是良時江下無縁與子期今日臨/岐一盃酒共君千里遠相離遂不復見)
十五日
唐中宗誕辰(増舊唐書中宗紀中宗皇帝顯慶元年十/一月乙丑生於長安全唐詩話景龍二年)
(十一月十五日中宗誕辰内殿聨句爲栢梁體又三年/十一月十五日中宗誕辰長寧公主滿月李嶠詩神龍)
(見象日仙鳯/飬雛年是也)
編修兵仗(増玉海元豊元年十一月十五日編/修九軍兵仗以河東經畧同提舉)
占城國冬至(原文獻通考占城國其風俗定十一月十/五日爲冬至人皆相賀州縣以土産物帛)
(獻其/王)
復聖廟成(増元史祭祀志至順元年冬十一/月望曲阜兖國復聖公新廟落成)
啓福齋(原雲笈七籖三洞奉道科云/十一月十五日爲啓福齋)
崔曙早發交崖山還太室作(増東林氣㣲白寒鳥急髙/翔吾亦自兹去北山歸草)
(堂仲冬正三五日月遥相望蕭蕭過潁上曨曨辨少陽/川冰生積雪野火出枯桑獨徃路難盡窮陰人易傷傷)
(此無衣客如/何䝉雪霜)
十六日
書御史闕失(増唐㑹要天寶四載十一月十六日敕御/史依舊置黄卷書闕失每歲委知雜御史)
(長官比𩔖能否送中/書門下改轉日褒貶)
郊用甲子(原春明退朝録宋太祖建隆四年南郊改元/乾德是歲十一月二十九日冬至而郊禮在)
(十六日何也乃檢日厯其赦制云律且恊於黄鐘日正/臨於甲子乃避晦而用十六日甲子郊也及修實録以)
(此兩句太質而削去之遂失其義増避暑録話藝祖四/年郊日至在晦先無知之者至期竇儼始上間不得已)
(乃用十六日甲子非/日至而郊惟此一舉)
宴占城使(増玉海紹興二十五年十一月十/六日賜占城使宴享於懐遠驛)
晚講坐講(増玉海嘉定二年十一月十六日侍讀章穎/等言前此未有晚講坐講自陛下始行之書)
(之國史爲法來世按講官十員兩日一次五/人上講早二晚三早講殿上晚小衫坐講)
十七日
無鞭背(増唐㑹要貞觀四年十一月十七日制决罪人/無得鞭背増通鑑貞觀四年十一月上讀明堂)
(鍼灸書云人五藏之系咸附於/背戊寅詔自今毋得笞囚背)
幸武成王廟(増玉海淳化五年十一月十七日幸武成/王廟指郭子儀謂左右曰累朝握兵立大)
(功宜其配享矣又指李晟曰德宗播越蓋爲奸邪所/誤不能斥去之非李晟克復唐運已去矣咨嗟乆之)
幸學講書(増玉海淳化五年十一月十七日上幸國子/監賜直講孫奭五品服復幸太學賜羣臣坐)
(時侍講李至執經講堯典一篇未畢令奭講説命三篇/帝曰尚書主言治世之道説命最備文王得太公髙宗)
(得傅説皆賢相也飲從官/酒三行賜奭帛三十匹)
閲武便殿(増玉海至道元年十一月十七日上閲武便/殿衞士挽弓有及一石五斗者矢二十發而)
(綽有餘力因謂近臣曰事有竒異驚聼者此是也方今/寰海無事美才問出悉在我彀中矣朕向於行伍中選)
(氣質端謹勇而知禮進退有度者授以挽強之法俾相/講教所以弧矢之妙敻古無比又令騎歩兵各數百東)
(西列陣發矢如一容止中節上曰數百人/猶兵威可觀况堂堂之陣數萬成列者乎)
賜花作樂(増玉海慶厯六年十一月十七日講詩/徹宴近臣賜花作樂從官皆獻詩頌)
冠禮沿革(増玉海大觀元年詔講求典禮尚書省置議/禮局二年十一月十七日御製冠禮沿革十)
(卷付議禮局餘五/禮令視此編次)
十八日
獻八寶(原寶記肅宗元年建子月十八夜尼真如爲神/人召徃化城見天帝授以八寶俾獻於朝以消)
(沴/氣)
和瑞雪詩(増玉海景德四年十一月十八日雪宴近臣/於中書館閣於崇文院帝作瑞雪五言詩令)
(館閣即/席和進)
増修石塘(増楓窻小牘淅江石塘剙於錢氏乾道七年/十一月十八日帥臣沈敻修石堤成増石塘)
(九十/四丈)
十九日
試身言書判(増玉海天禧三年十一月十九日命近/臣與判銓官試身言書判以所試進呈)
詔定正旦儀注(増玉海元豊元年十一月十九日己丑/詔龍圖直學士宋敏求等四人詳定正)
(旦御殿/儀注)
幸尚書省(増玉海元豐六年十一月十九日庚申幸尚/書省駐輦令廳上顧執政曰新省宏壮與官)
(制相稱又召尚書侍郎以下隨其曹問以職事蘇頌謝/表三朝漢省已叨過輦之㤙六典周官願謹書屏之戒)
書嵇侍中廟額(増研北雜志趙子昂學士言嵇侍中廟/在湯陰縣西門外二里延祐元年十一)
(月十九日彰徳朱長儒道邦人之意求書晉嵇侍中之/廟六字敬其忠節不辭而書之運筆如飛若有神助是)
(夜京口石民瞻館於書室夢一丈夫云/今日趙子昂爲余書廟額故來謝之)
慈聖誕辰(増菊隐紀聞明慈聖太后事佛甚謹宫中稱/爲九蓮菩薩毎嵗十一月十九日爲具誕辰)
(百官率於午門前稱賀長安百/姓婦孺俱於佛寺進香祝釐)
二十日
龍圖閣曲宴(増宋史禮志眞宗咸平四年十一月二十/日御龍圖閣曲宴詔近臣觀太宗草行飛)
(白篆籀八/分書及畫)
謝自然上昇(増太平廣記謝自然十一月二十日辰時/於金泉道塲白日昇天須叟五色雲遮亘)
(一川異香散漫所著衣冠簪帔一/十事脱留小繩床上結繋如舊)
二十一日
講武臺(増唐㑹要顯慶二年十一月二十一日講武滍/水之南行三驅禮設次於尚書臺以觀之許州)
(長史封道𢎞奏臺本漢南郡太守馬融講尚書於此因/以爲名今陛下親降此臺以觀校習請改爲講武臺從)
(之/)
后土祠文(増唐㑹要開元二十年十一月二十一日/祀后土脽上禮畢刋石祠所上自爲文)
舉行轉對(増玉海咸平三年十一月二十一日詔舉/行轉對其未預次對羣官召上章奏事)
試行義文學(増玉海嘉祐四年令諸道漕憲舉行義文/學之士熙寧元年復詔搜訪三年十一月)
(二十一日癸巳舍人院試/劉蒙等二十一人賜出身)
二十二日
校獵賜宴(増玉海咸平四年十一月二十二日/庚寅校獵近郊至棘店頓宴從臣)
置都水監(増玉海嘉祐三年十一月二十二日置/在京都水監以吕景初判監罷河渠司)
二十三日
復練塘(増李華復練塘序練湖幅員四十里永泰元年/十一月二十三日拜韋損爲潤州増理故塘繚)
(而合之廣湖爲八十里象月之規儔金之固灝灝如吞/吐日月沈沈如韞蓄風雨所潤者遠原隰皆春疏爲斗)
(門河渠/通流)
上南郊賦(増全唐詩話景龍三年十一月二/十三日南郊徐彦伯上南郊賦)
南斗奏生籍(原翰墨全書十一月二十三日/南斗六司星君奏上生籍之辰)
二十四日
白石閲兵(増宋史禮志乾道二年十一月二十四日幸/白石敎塲閲兵皇帝登臺舉黄旗諸軍皆拜)
(舉白旗三司馬軍首尾相接舉紅旗向臺合圍射生官/兵出馬射獐兎舉黄旗射生官兵就臺下獻所獲帝遂)
(慰勞賜賚諸将鞍馬金帶以及士卒諸軍懽騰鼔舞就/列百姓觀者如山時乆陰曀暨帝出郊雲霧解駁風日)
(開/霽)
修汴都志(増玉海宣和三年十一月二十四日乙酉修/汴都志從太常博士范子竒之言也詔鄭居)
(中提領修纂子竒及/秘書丞李錞編𩔖)
印通鑑紀事(増玉海淳熙三年十一月二十四日参政/龔茂良言袁樞編通鑑紀事有補治道増)
(益見聞詔嚴州/摹印十部上之)
二十五日
嶺南陽雁(増唐㑹要大厯二年嶺南節度使徐浩奏十/一月二十五日當管懷集縣陽雁來乞編入)
(史從之先是五嶺之外翔雁不到浩以/爲陽爲君德雁隨陽者臣歸君之象也)
獻韻海鏡源(増唐㑹要大厯十二年十一月二十五日/刑部尚書顔真卿撰韻海鏡源三百六十)
(卷表獻之詔/付集賢院)
詔天慶節燃燈(増宋史禮志大中祥符元年十一月二/十五日詔天慶節聽京城燃燈一晝夜)
舉人到限(増玉海景祐四年詔禮部貢舉舉人到以十/一月二十五日爲限先是崇政説書賈昌朝)
(言舉人有親戚在本貫守官及隨侍遠地并𤼵解官之/親戚令轉運司差官𩔖試毎十人解三人其距本貫二)
(千里内者令歸赴秋試學士丁度等議/謂二千里内舉人赴試不及故有是詔)
書七德舞(増玉海淳熙五年十一月二十五日書/白居易七德舞賜翰林學士周必大)
二十六日
加給料錢(増唐㑹要貞元三年十一月二十六/日勅京官及京兆府縣官加給料錢)
蘇軾十一月二十六日松風亭下梅花盛開詩(増羅浮/山下梅)
(花村玉雪爲骨氷爲魂紛紛初疑月掛樹耿耿獨與参/横昏先生索居江海上悄如病鶴棲荒園天香國豔肯)
(相顧知我酒熟詩清温蓬萊宫中花鳥使緑衣倒掛扶/桑暾抱叢窺我方醉卧故遣啄木先敲門麻姑過君急)
(灑掃鳥能歌舞花能言酒醒人/散山寂寂惟有落蕊黏空樽)
朱子十一月二十六日宿黄花渡口詩(増鼎足爐邊坐/陶然共一樽道)
(心元自勝世味不須論安稳三更睡清/明一氣存雖無康樂句聊爾慰營魂)
二十七日
奉上冊寶(増宋史禮志眞宗大中祥符元年十一月二/十七日帝於朝元殿備禮奉祖宗尊諡冊寳)
(再拜授攝太尉王旦奉之以出安太祖冊/寶於玉輅太宗冊寶於金輅詣太廟奉上)
繡衣鹵簿(増玉海開寶四年十一月二十七日/合祭天地於圜丘始用繡衣鹵簿)
孝經指解(増玉海紹興十一年十一月二十/七日林獨秀進孝經指解賜束帛)
二十八日
宴𢎞教門(増唐㑹要貞觀十七年十一月二十八日誕/皇孫宴宫僚於𢎞教門太宗幸東宫自殿北)
(門入謂宫臣曰頃來生業稍可非乏酒食而唐/突公等宴㑹朕有甲觀之慶故就卿等爲樂耳)
造三陽宫(増唐㑹要聖厯三年十一月二/十八日造三陽宫於嵩陽縣)
録勲臣子孫(増玉海慶厯三年十一月二十八日命天/章閣待制王洙集賢校理歐陽修就國史)
(院同詳定國朝勲臣名次上之詔本家既無人食禄/者錄其子孫一人自樞密使曹彬而下凡二百四人)
新定五經字樣(増玉海重和元年十一月二十八日言/者謂張參唐元度所撰五經文字九經)
(字樣辨正書名頗有依據然其法本取蔡邕石經許氏/説文宜重加修定分次部𩔖爲新定五經字樣從之)
飲薑蜜酒(増蘇軾文集元祐四年十一月二十八日既/雨微雪予以寒疾在告危坐至夜與王元直)
(飲薑蜜酒一杯醺然徑醉親執鎗匕作薺/青鰕羹食之甚美他日歸鄉勿忘此味也)
二十九日
星在天黿(増國語武王伐殷星在天黿注星辰星也天/黿次名從須女八度至危十五度爲天黿謂)
(周正月辛卯朔二日壬辰辰星始見三日癸巳武王發/行二十八日戊午渡孟津距戊子三十一日二十九日)
(己未晦冬至辰星在/須女伏天黿之首)
造送諸州圖(増唐㑹要諸州圖毎三年一送職方建中/元年十一月二十九日改至五年一造送)
(如州縣有創造及山河改/移即不在五年之限也)
加嶽后號(原宋㑹要大中祥符四年十一月二十九日/詔加上東嶽淑明后南嶽景明后西嶽肅明)
(后北嶽靖明后中/嶽正明后之號)
免所過田租(増玉海慶厯六年十一月二十九日獵城/南之東韓邨初至玉津園降輦乗馬分騎)
(士數千爲左右翼節以旌鼔合圍塲徑十餘里部隊相/屬上按轡中道親挾弓矢而屢獲禽至棘店御帳殿召)
(父老問以子孫供飬幾何土地種植/宜否慰勞乆之詔免所過民田租)
衞士奏技(増玉海慶厯六年十一月二十九日獵城南/還次近郊遣衛士更奏枝於前皆兩兩相當)
(掉鞅挾槊以相决勝謂輔/臣曰此可以觀材勇也)
韓琦壬子十一月二十九日時雪方洽詩(増近獵猶慳/六出繁忽驚)
(盈尺及民寛萬方䝉澤人人賀通夕無風陣陣乾危石/葢深鹽虎䧟老枝擎重玉龍寒欲知靈鷲銀爲界試陟)
(髙樓一/望㸔)
三十日
設大祭(増北史婆利國𫝊祭祀必以月晦盤貯/酒肴浮之流水毎十一月必設大祭)
避月晦(増避暑録話古者舉大事皆避月晦説者以陰/之窮爲諱南郊必用冬至之日周禮也皇祐四)
(年當郊而日至適在晦宋元憲公爲相/預以爲言遂改爲明堂議者以爲得禮)
改郊(増宋史禮志隆興二年詔曰朕㳟覧國史太祖乾/德詔書有云務從省約無至勞煩仰見事天之誠)
(愛民之仁所以垂萬世之統者在是今嵗郊見可令有/司除禮物軍賞其餘並從省約初降詔以十一月行事)
(以冬至適在晦日以至道典故改/用獻歲上辛遂改來年元爲乾道)
　　政典
命和叔(原書申命和叔宅朔方曰幽都疏重命和氏而/字叔者令居治北方名曰幽都之地於此處所)
(主之職使和/叔主治之)
朔易(原書平在朔易𫝊易謂歲改易於北方平均在察/其政以順天常疏以三時乃役力田野當次序之)
(冬則物皆藏入須省察之/冬日蓋藏天之常道也)
北巡守(原書十有一月朔巡守至於北岳如西禮傳北/岳恒山疏西岳禮畢卽向恒山朔北也十有一)
(月北巡守至於北岳/之下一如西岳之禮)
居元堂大廟(原禮天子居元堂太廟集說/元堂太廟北堂當太室也)
禁令(原禮命有司曰土事毋作愼毋發蓋毋發室屋/及起大衆以固而閉註太陰用事尤重閉藏)
申宮令(原禮命奄尹申宮令審門閭謹房室必重閉註/奄尹主領奄豎之官也於周則爲内宰掌治王)
(之内政宮令譏出入及開/閉之屬重閉外内閉也)
省婦事(原禮省婦事毋得淫雖有貴戚近習無有不禁/疏此月陰氣旣靜故減省婦人之事順陰𩔖也)
(婦人須事者務取質/素無得過爲淫巧)
命大酋(原禮乃命大酋秫稻必齊麴糵必時湛熾必絜/水泉必香陶器必良火齊必得兼用六物大酋)
(監之毋有差貸集說大酋酒官之長也秫稻酒材也必/齊多寡中度也必時制造及時也湛漬而滌之也熾蒸)
(炊也必絜無所汚也必香無穢惡之氣也/必良無罅漏之失也必得適生熟之宜也)
命祈祀(原禮天子命有司祈祀四海大川名源淵澤井/泉集說冬令方中水德至盛故爲民祈而祀之)
(也/)
收斂(原禮是月也農有不收藏積聚者馬牛畜獸有放/佚者取之不詰註此收斂尤急之時人有取者不)
(罪所以警懼其主也又山林藪澤有能取蔬食田獵禽/獸者野虞敎道之其有相侵奪者罪之不赦註務收斂)
(野物也大澤曰藪/草木之實爲蔬食)
齊戒(原禮君子齊戒處必掩身身欲寧去聲色禁耆欲/安形性事欲靜以待陰陽之所定集說仲夏之陰)
(猶微而此時之陰尤盛陰微則盛陽未至/於甚傷陰盛則微陽當在於善保故也)
助閉藏(原禮塗闕廷門閭築囹圄此以/助天地之閉藏也註順時氣也)
大閱(原周禮夏官大司馬中冬敎大閱註冬大閱簡軍/實疏以冬時農隙故大閱簡軍實之凡要也張衡)
(東京賦歲惟仲冬大閱西園虞人掌焉先期戒/事悉率百禽鳩諸靈囿獸之所同是謂告備)
狩田(原周禮夏官大司馬遂以狩田註冬田爲狩言守/取之無所擇也夏小正十有一月王狩傳狩者言)
(王之時田冬獵爲狩唐書禮志皇帝狩田/之禮亦以仲冬前期兵部集衆庶修田法)
饁獸獻禽(原周禮夏官大司馬致禽饁獸於郊入獻禽/以享烝註聚所獲禽因以祭四方神於郊入)
(又以禽祭宗廟唐書禮志狩田乃命/有司饁獸於四郊以獸告至於廟社)
約法三章(原漢書高帝紀元年十一月詔諸縣豪桀曰/父老苦秦苛法久矣誹謗者族耦語者棄市)
(吾與諸侯約先入關者王之吾當王關中與父老約法/三章耳殺人者死傷人及盜抵罪餘悉除去秦法吏民)
(皆按堵如故凡吾所以來爲/父兄除害非有所侵暴毋恐)
祠孔子(增漢書高帝紀十二年十一月行自淮南還過/魯以太牢祠孔子晉書禮志武帝泰始三年十)
(一月改宗聖侯孔震爲奉聖亭侯又詔/太學及魯國四時備三牲以祀孔子)
舉孝廉(增漢書武帝紀元光元年冬十一月初令郡國/舉孝廉各一人後漢書和帝紀永元十三年十)
(一月丙辰詔曰幽并涼州戶口率少邊役衆劇束脩良/吏進仕路狹其令緣邊郡口十萬以上歲舉孝廉一人)
(不滿十萬二歲舉一人五萬以下三歲舉一人又順帝/紀陽嘉元年十一月辛卯初令郡國舉孝廉限年四十)
(以上諸生通章句文吏能牋奏乃得應選/其有茂材異行若顏淵子奇不拘年齒)
祠后土(增漢書武帝紀元鼎四年十一月甲子立后土/祠於汾隂脽上唐書明皇紀開元二十年十一)
(月庚申如汾陰祠后土大赦免供頓州今歲稅賜文武/官隆勲爵諸州侍老帛武德以來功臣後及唐隆功臣)
(三品以上/一子官)
封周後(增漢書武帝紀元鼎四年十一月行幸滎陽還/至洛陽詔曰觀於周室邈而無祀詢問耆老廼)
(得周子嘉其封嘉爲周子南君以奉周祀註子/南其封邑之號以爲周後故總言周子南君)
舉孝弟(增漢書宣帝紀地節三年十一月詔曰朕旣不/逮導民不明反側晨興念慮萬方不忘元元惟)
(恐羞先帝聖德故並舉賢良方正以親萬姓歷載臻兹/然而俗化闕焉傳曰孝弟也者其爲仁之本與其令郡)
(國舉孝弟有行義聞/於鄕里者各一人)
祀蕭霍(增後漢書明帝紀永平二年十一月甲申遣使/者以中牢祀蕭何霍光帝謁陵園過式其墓)
置都䕶(増後漢書明帝紀永平十七年冬/十一月初置西域都䕶戊巳校尉)
白虎議奏(増後漢書章帝紀建初四年十一月壬戌詔/下太常將大夫博士議郞郞官及諸生諸儒)
(會白虎觀講議五經同異使五官中郞將魏應承制問/侍中淳于㳟奏帝親稱制臨決如孝宣甘露石渠故事)
(作白虎議奏/註今白虎通)
蕭曹紹封(增後漢書和帝紀永元三年十一月癸卯詔/曰高祖功臣蕭曹爲首有𫝊世不絶之義曹)
(相國後容城侯無嗣朕望長陵東門見二臣之壠循其/遠節毎有感焉忠義獲寵古今所同可遣使者以中牢)
(祀大鴻臚求近親宜為嗣/者須景風紹封以章厥功)
舉武猛(增後漢書安帝紀建光元年十一月癸卯詔三/公特進侯卿校尉舉武猛堪將帥者各五人)
安身靜體(增後漢書禮儀志冬至前後君子安身靜/體百官絶事不聽政擇吉辰而後省事)
監察奏事(増漢舊儀惠帝三年相國奏諸御史監察三/輔郡所察者九條監者二歲一更常以十一)
(月奏/事)
官都尉(原淮南子十一月官都尉/注冬成軍師故官都尉)
舉淹滯(増晉書武帝紀魏咸熙三年十一月乙未令諸/郡中正以六條舉淹滯一曰忠恪匪躬二曰孝)
(敬盡禮三曰友于兄弟四曰絜身勞/謙五曰信義可復六曰學以爲已)
幸辟雍(增晉書武帝紀泰始六年冬十一月幸辟雍行/鄉飮酒之禮賜太常博士學生帛牛酒各有差)
作乾象歴(增晉書律厯志漢靈帝時會稽東部尉劉洪/作乾象法冬至日日在斗二十二度以術追)
(日月五星之行推而上則合於古/引而下則應於今名為乾象歷)
講武(增北史周高祖紀建德二年十一月辛巳帝親帥/六軍講武於城東唐書禮志仲冬之月講武於都)
(外前期十有一日所司奏請講/武兵部承詔遂命將帥簡軍士)
祭馬歩(原隋書禮志隋制仲冬祭馬/歩於大澤以剛日牲用少牢)
東封泰山(增玊海開元十三年撫州三脊茅生詔張說/等於集賢院刋撰東封儀注十一月九日日)
(南至上備法駕登山十日祀昊天上帝於封臺之前壇/禮畢還齊宫慶雲隨馬祥風繞輅張說等蹈舞拜賀十)
(一日祀享地祇於社首之泰圻壇至岳西大風裂幕折/柱張說昌言海神來迎至升壇休氣四塞登歌奏樂有)
(祥風自南而至絲竹之聲飄若天外及禪社首五色雲/見日重輪十二日上御朝覲之帳殿朝羣臣大赦天下)
(上製紀泰山銘親札勒於山頂之石中書令張說撰封/祀壇頌侍中源乾曜撰禪社首壇頌禮部尚書蘇頲撰)
(朝覲壇頌/以紀聖德)
試薦官(增舊唐書德宗紀貞元九年十一月甲辰冬制/薦官宜令尚書丞郞於都堂訪以理術論時務)
(狀考其通否及歷任考課事迹定爲三等幷舉主姓名/仍令御史一人爲監試如授官後政事能否委御史臺)
(觀察使以聞/而殿最舉主)
宴賜高年(增唐書太宗紀貞觀十八年十一月庚辰/遣使巡問鄭汝懷澤四州高年宴賜之)
上衞士帳(增舊唐書職官志諸府折衝都尉每歲十一/月以衞士帳上尚書省天下兵馬之數以聞)
(通典凡府在赤縣爲赤府在畿縣爲畿府衞士以三百/人爲團團有校尉五十人爲隊隊有正十人爲火火有)
(備六䭾馬驢米糧介胄戎器鍋幕貯之府庫以備/武事每歲十一月以衞士帳上於兵部以候徴發)
獲鹿薦廟(增實錄貞觀十一年十一月乙未狩於/濟源之陵山親御弓矢以所獲鹿薦廟)
計偕(增六典禮部尚書侍郞之職掌天下貢舉之政凡/舉試之制每歲仲冬率與計偕其科有六一曰秀)
(才二曰明經三曰進士四曰明法五曰書六曰算凡此/六科求人之本必取精究理實而升爲第其有博綜兼)
(學須加甄奬不得限以常科又通典唐貢士之科每歲/仲冬郡縣館監課試其成者長史會屬僚設賔主有鄕)
(飮酒禮歌鹿鳴之/詩旣餞而與計偕)
寫新厯(增集賢注記自置院之後每年十一月内卽令/書院寫新厯日一百二十本頒賜親王公主及)
(宰相公卿等皆令朱墨分布具/注厯星逓相傳寫謂集賢院本)
寫四部書(增通典初開元五年十一月於乾元殿東廊/下寫四部書仍令秘書監馬懷素右㪚騎常)
(侍褚無量總其事於麗/正殿安置爲修書使)
服烏紗帽(增中華古今註武德九年十一月太宗詔自/今以後天子服烏紗帽百官士庶皆同服之)
薦麕(增宋史禮志四時/薦新仲冬羞以麕)
望祭殿(增宋史禮志凡郊壇値雨雪卽齋宮門望祭/殿望拜祭日不設登歌祠官以公服行事)
郊廟誓戒(增宋史禮志乾德元年禮儀使陶穀言饗廟/郊天兩日行禮從祀官前七日皆合於尚書)
(省受誓戒自來一日之内受兩處誓戒有虧䖍潔今擬/十一月十六日行郊禮望依禮文於八日先受從事太)
(廟誓戒九日别受郊天誓戒其日請放朝叅從/之自後百官受誓戒於朝堂宗室受於太廟)
郊前奏告(增宋史禮志建隆四年十一月詔以郊祀前/一日遣官奏告東嶽城隍浚溝廟五龍廟及)
(子張子夏/廟他如儀)
爟火(增宋史禮志開寶元年十一月郊以燎臺稍遠不/聞告燎之聲始用爟火令光明遠照通於祀所)
檢按三江(增宋史河渠志大觀元年十一月詔曰禹貢/三江旣入震澤底定今三江之名旣失其所)
(水不趨海故蘇湖被患其委本路監司選擇能臣檢按/古迹循導使之趨下幷相度圩㟁以聞於是復詔陳伸)
(方爲發運司屬官/再相度蘇州積水)
收納試卷(增宋史選舉志凡命士應舉謂之鏁㕔試所/屬先以名聞得旨而後解旣集什伍相保家)
(狀幷試卷之首署年及舉數塲第鄕貫不得增損移易/以仲冬收納月終而畢將臨試期知舉官先引問聨保)
(舉狀僉同/而定焉)
幸慶善宮(增冊府元龜貞觀十六年十一月甲子幸慶/善宮召武功之邰城立節三時豐義四鄕士)
(女七十以上及居宮側數百人/賜宴父老爭上壽賜帛有差)
功臣門㦸(增燕翼貽謀錄慶厯元年十一月郊祀赦文/功臣不限品數詔私門立㦸文武臣僚許立)
(家廟已賜門㦸/給官地修建)
齋娘壻改官(增通鑑景龍三年十一月乙丑/上祀南郊齋娘有壻者皆改官)
宰相堂封(增玉海開元十年十一月乙未詔宰相共/食實封三百户以七丁爲限堂封自此始)
徹黃褥(增玊海乾德元年十一月甲子南郊/將升壇有司具黃褥爲道上命徹之)
祠官勿囘班(增玊海治平二年十一月壬申祀圜丘故/事親祠皇帝將就版位祠官皆囘班嚮上)
(詔勿/囘班)
薦直講(增玉海景德二年十一月命邢昺/等薦該博端良可爲直講者十人)
市糴(增玉海天聖六年十一月京/西穀斗十錢命三司市糴)
更蔭補法(増玉海慶厯三年十一月丁亥更蔭補法詔/曰周大司樂掌學政以六藝敎羣國子漢光)
(禄勲典仕籍以四行察三省郞今蔭法之所原古典刑/之是憲敝生作法之涼濫起推恩之過故俾宰臣詳爲)
(定令冢嗣先録以篤爲後之體支子限年以明入官之/重設考藝之格立保行之條庶乎位有稱職之才朝多)
(世濟之美非惟爲國/造士是乃爲臣立家)
進漢唐故事(増玉海元祐二年十一月壬申詔講讀官/遇不開講日具漢唐故事有益政體者二)
(條進入從蘇頌之請也頌每進可爲規/戒有補時政者述以已意反復言之)
建北太一宮(増玉海政和八年著雍閹茂之歲太一臨/乾維建北太一宮於龍德宮後直都城之)
(西北隅前殿曰黃秘次曰綂元神貺/殿門曰黃秘之門仲冬上辛蕆事)
算學饗祀(增玉海大觀三年十一月算學尊黃帝爲先/師風后等配饗商巫咸至周王朴七十人從)
(祀/)
　　民用
厥民隩(原書厥民隩疏仲冬禾稼已入農事/閑暇其時之人皆處深隩之室也)
于貉(原詩一之日于貉疏一之日/往捕貉取皮庶人自以爲裘)
女功止(增詩入此室處疏從養蠶而至此時一歲/之女功止故告婦子令之入室避寒也)
伐木取竹箭(原禮日短至則伐木取竹箭集説陰盛/則材成故伐而取之大曰竹小曰箭)
土功息(增左傳日至而畢注日南/至微陽始動故土功息)
不穿井(原淮南子冬至陰氣極則北至北/極下至黃泉故不可以鑿地穿井)
收莒芋(原孝經援神契仲/冬昴星中收莒芋)
買白犬(增四民月令先後冬至各五/日買白犬養之以供祖禰)
入小學(增四民月令冬十一月硯水凍命/㓜童讀孝經論語篇章入小學)
寢别内外(增四民月令冬十一月陰陽爭血氣/㪚冬至日先後各五日寢别内外)
釀醢(增四民月令冬/十一月可釀醢)
糴秔稻(增四民月令冬十一/月糴秔稻粟豆麻子)
鹹葅(原荆楚歲時記仲冬之月采擷霜蕪菁葵等雜菜/乾之並爲鹹葅有得其和者並作金釵色汁酸美)
(醒酒所/宜也)
掘土取笋(増齊民要術永嘉記曰凡諸竹笋十一月掘/土取皆得長八九寸十一月笋土中已生但)
(未出須/掘土取)
采莧(増名醫别録莧實一名莫實細莧亦同生淮陽川/澤及田中葉如藍十一月采𢎞景曰細莧卽是糠)
(莧食之乃勝而並冷利被/霜乃熟故云十一月采)
蘘荷(増圖經本草蘘荷荆襄江湖閒多種之荆楚歲/時記云仲冬以鹽藏蘘荷用備冬儲又以防蠱)
楓香脂(增圖經本草楓香脂南方及關陜多有之實大/如鴨卵曝乾可燒十一月採之其皮性澀止水)
(痢水煎/飮之)
瑰蓴(增爾雅翼蓴菜十一月萌在泥中麤短名瑰蓴味/苦體澀取以爲羮猶勝雜菜宜雜鮒鯉爲羮又宜)
(老/人)
造酒(増癸辛雜識凡造酒冬至前最佳勝於臘中蓋氣/未動故也今造鹽菜者亦必於冬至前則可以久)
(畱/矣)
種附子(増彰明附子記其播/種以冬盡十一月止)
修池塘(増農桑撮要十一月修池塘宜於農隙之時塡/補圩岸令高中閒要挑掘令深則聚水寛廣可)
(以防有乾旱/漑灌田禾)
採臼子(増農政全書採臼子在中冬但以熟爲候採須/連枝條剝之但畱取指大以上枝其小者總無)
(子亦宜剝去則明/年枝實俱繁盛)
生氣在戍(原遵生八牋仲冬之月生/氣在戍坐臥宜向西北)
種大小麥(増便民圖纂十一月種大小麥稻收割畢將/田鋤成行瓏令四畔溝洫通水下種以灰糞)
(蓋之諺云無灰不種麥須灰/糞均調爲上宜雪壓易長)
壅椒(増便民圖纂十一月壅椒宜用焦土乾糞培壅與/草蓋免致凍死遇旱用水澆灌此物乃陽中之樹)
(所以不/耐寒)
羊羔酒(増便民圖纂十一月羊羔酒宣和殿方米一石/蒸熟後蒸羊肉七斤麪十四斤將肉切四方仍)
(爛煮杏仁一斤同煮畱汁七斗將飯麪加木/香一兩同醞毋下水十日成酒味極甘滑)
香蘿蔔(増便民圖纂十一月香蘿蔔切作骰子塊鹽醃/一宿晒乾薑絲橘絲蒔蘿茴香拌匀煎滾常醋)
(潑用磁器盛/曝乾收貯)
醃鴨子(増便民圖纂自冬至後皆可醃鴨子每鴨子一/百個用鹽十兩灰三升米飮調成團收乾甕内)
(可畱至來/年夏閒食)
冬菜(増家塾事親十一月醃冬菜取上好菜洗淨用草/束一周時下缸每百觔入鹽七斤壓以石塊三日)
(後畨一次去石待鹽水入菜三日後仍以石壓半月可/食每株絞緊入罈内納實以原鹹水浸之可至來夏不)
(壞/)
種油菜(増務本新書十一月種油菜稻收畢鋤田如麥/田法旣下菜種和水糞之芟去其草再糞之雪)
(壓亦易長明年初夏/閒收子取油甚香美)
枳籬(増務本新書十一月農隙之時方可作園籬用枳/實樹周行均種直至來春削横校必畱距否則凍)
(死種刺榆/及栁亦通)
藏金橘(増常氏日錄十一月收藏金橘法安錫器内芝/蔴雜之經久不壊若橙橘之屬藏菉豆中極妙)
(勿近米邊/見米卽爛)
收蔗(增備用時令十一月收蔗法蔗性雖硬而極寒則/凍蔗旣起塲於冬至後必掘土坑丈深埋蔗於中)
(而土覆之以封初陽之/氣則可至來春不壞)
食雉兔(増食物本草雉肉味酸寒無毒雖野味之貴食/之損多益少十一月食之有補兔肉味辛平無)
(毒主補中益氣孟詵云十一月可食服丹石/人相宜以其性冷故也不宜與薑橘同食)
食麞(増食物本草麞肉味甘温無毒補益五/臟十一月食之甚美餘月食之動氣)
窖藏花木(増北京歲華記十一月/人家墐户藏花木於窖)
趙孟頫十一月耕詩(増農家値豐年樂事日熙熙黒黍/可釀酒在牢羊豕肥東鄰有一女)
(西鄰有一兒兒年十五六女大亦可笄財禮不求備多/少取隨宜冬前與冬後婚嫁利此時但願子孫多門户)
(可扶持女當力蠶/桑男當力耘耔)
趙孟頫十一月織詩(増冬至陽來復草木潛滋萌君子/重其然吾道自此亨父母坐堂上)
(子孫列前榮再拜稱上壽所願百福幷人生屬明時四/海方太平民無札瘥者厚澤敷羣情衣食茍給足禮義)
(自此生願言興學/校庶幾敎化成)
　　物候
鳥獸氄毛(原書鳥獸氄毛疏仲冬鳥獸/皆生耎毳細毛以自溫暖)
鵲巢(増詩維鵲有巢箋鵲之作巢冬至架之至春乃成/淮南子陽生於子故十一月日冬至鵲始架巢)
冰壯地坼(原禮冰益壯地始坼呂氏春秋註立冬後/三十日大雪節故冰益壯地始坼凍裂也)
鶡旦不鳴(原禮鶡旦不鳴集說鶡旦夜鳴求旦之鳥也/呂氏春秋註鶡旦山鳥陽物也是月陰盛故)
(不鳴/也)
虎始交(原禮虎始交呂氏春秋註虎乃/陽中之陰也陰氣盛以𩔖𤼵也)
芸荔生(原禮芸始生荔挺出註芸香草也荔挺馬䪥也/疏芸始生荔挺出者以其具香草故應陽氣而)
(出後漢書陳寵傳冬至之節陽氣始萌故十有一月有/蘭射干芸荔之應傅亮冬至詩星昴殷仲冬短晷窮南)
(陸柔荔迎時萋/芳芸應節馥)
蚯蚓結(原禮蚯蚓結疏結猶屈也蚯蚓出穴屈首下/嚮陽氣氣動則宛而上首故其結而屈也)
麋角解(原禮麋角解疏麋爲陰獸冬至陰方退故解角/從陰退之象夏小正隕麋角傳隕墜也曰冬至)
(陽氣至始動諸向生皆蒙蒙/符矣故麋角隕記時焉爾)
水泉動(原禮水泉動集說水者天一之陽所生陽生而/動言枯涸者漸滋發也淮南子日冬至井水盛)
(盆水/溢)
草萌而赤(増公羊傳春王正月疏凡/草物皆十一月動萌而赤)
樹棗(原淮南子十一月其樹/棗註棗取其赤心也)
蘭射干生(原易通卦驗十一月廣莫風至則/蘭射干生射音亦卽今之烏扇)
次羔(増廣雅羊以仲/冬産者爲次羔)
雉鳴(増爾雅翼十一月雷/在地中雉先知而鳴)
河豚(增爾雅翼䲅今之河豚其出有時率以冬至後來/每三頭相從號爲一部江陰得之最早率以冬至)
(日輒有之故說者解易信及豚魚以爲卽此蓋中孚/十一月冬至之卦此魚應之而來是信之著者也)
桂枝瓜(増廣志桂枝瓜長一尺/餘蜀地食瓜冬至熟)
冬李(増齊民要術廣志/有冬李十一月熟)
款冬花(増名醫别録款冬花生常山山谷及上黨水旁/十一月採花陰乾傅咸款冬賦序予曾逐禽登)
(於北山於時仲冬之月冰凌盈谷/積雪被崖顧見款冬煒然始敷)
貼梅花(増楊允孚灤京雜咏詩試數牕間九九圖餘寒/消盡煖囘初梅花㸃遍無餘白看到今朝是杏)
(株自註冬至後貼梅花一枝於牕間佳人曉粧日以/臙脂圖一圈八十一圈旣足變作杏花卽煖囘矣)
茶梅花(原草花譜茶梅花開十一月中正諸花凋謝之/候花如鵝眼錢而色粉紅心黃開且耐久望之)
(雅素無此則/子月虛度矣)
早梅(増性理大全程子曰早梅冬至已前發方一陽未/生然則發生者何也其榮其枯此萬物一箇陰陽)
(升降大節也然逐枝自有一箇榮枯分限不齊此各有/一乾坤也各自有箇消長只是箇消息惟其消息此所)
(以不/窮)
夏枯草生葉(増本草綱目夏枯草生平/澤冬至後生葉似旋復)
雷陽種稻(原一綂志雷陽界稻十/一月下種揚雪耕耘)
治牡丹法(原遵生八牋治療牡丹法冬至前後以鍾乳/粉和硫黃一二錢掘開泥培之則花至來春)
(大盛種時以白斂拌土欲絶蠐螬土蠶食根有蛀眼以/硫黃末入孔杉木削針針之蟲斃若有空眼處折斷捉)
(蟲亦/可)
盫芙蓉條(増花譜盫芙蓉條十一月斫舊/枝條盫稻草灰内二日乃種)
栽菊(増羣芳譜凡要菊盛花大更無别法十一月大小/雪中分盆邊旺苗栽之如未發苗有靑葉頭白芽)
(者種之遮霜雪要見/日色開春花自盛)
　　占驗
愆候(原禮仲冬行夏令則其國乃旱氛霧冥冥雷乃發/聲註午火之氣所克也又行秋令則天時雨汁瓜)
(瓠不成國有大兵註酉金之氣所滛也又行春令則/蝗蟲爲敗水泉咸竭民多疥癘註卯木之氣所泄也)
占晷景歲星(増史記天官書冬至短極縣土炭炭動鹿/解角蘭根出泉水躍畧以知日至要決晷)
(景歲星所在五穀逢昌其對爲衝歲乃有殃正義言晷/景歲星行不失舍則無災異五穀逢其昌盛若晷景歲)
(星行而失舍有所/衝則歲乃有殃)
天泉(増史記天官書困敦歲歲陰在子星居卯以十一/月與氐房心晨出曰天泉元色甚明江池其昌不)
(利起兵其失/次有應在昴)
曰南不極(増漢書天文志冬至日南/極晷長南不極則溫爲害)
占明年夏至(増淮南子冬至加三日則夏至之日/也註冬至後三日則明年夏至之日)
占後年冬至(増淮南子歲遷六日終而復始註/今年以子冬至後年以午冬至)
晷如度(増易通卦驗冬至之日樹八尺之表日/中視其晷晷如度者其歲美人民和順)
雲送迎日(増易通卦驗冬至日謹候見雲迎送從其郷/來歲美民和春秋感精符南至有雲迎日年)
(豐之象尚書璇璣鈐冬至陰雲祁寒有雲迎日者來歲/大美玉海開元十一年十一月癸酉日長至太史奏有)
(雲迎日祥風至日有/冠珥太平之嘉應)
虛風(原京房易占冬至日南風爲虛風舊傳入夜半至/者其民皆卧而弗犯故其歲民少病晝至者民皆)
(中於虛/風當病)
虹出占(増京房易占虹以冬至四十六日内出/東北方貫艮中春多旱夏多火災粟貴)
候赦法(増風角書候赦法冬至後盡丁巳之日/有風從已上來滿三日以上必有大赦)
米價占(増紀歷撮要冬至前米價長貧兒受/長養冬至前米價落貧兒轉消索)
冬至後得壬(原紀歷撮要淸臺占法云冬至後一日得/壬炎旱千里二日得壬小旱三日得壬平)
(四日得壬五穀豐五日得壬少水六日得壬大水七日/得壬河決流八日得壬海翻騰九日得壬大熟十日至)
(十二日得壬/五穀不成)
五星在東(増玉海慶歴三年十一月壬辰/五星皆在東方占曰中國安寧)
朔日占(原陶朱公書朔日値大雪或冬至皆/主有災風雨主麥好西風主盜賊起)
觀雲(原陶朱公書冬至日觀雲須於子時至平旦觀之/若靑雲北起主歲稔民安赤雲主旱黑雲主水白)
(雲主人災黃雲/大熟無雲主凶)
占風(原陶朱公書冬至日占風若南風主穀貴北風主/歲稔西風主禾熟若東南風久有重霧主水西南)
(風主久陰諺云冬至西南/百日陰半晴半雨到淸明)
占晴雨(増農政全書十一月冬至諺曰乾冬濕年坐了/種田又云閙熱冬至冷淡年蓋吳人尚冬至欲)
(晴故也或云冬至雨年必晴冬至晴年必/雨此説頗准嘉興縣志冬至晴主來歲稔)
三星入地(增金臺記聞北人騐時以天明三星入地爲/河凍之候正德丙寅冬至在十一月二十八)
(日都下寒最遲而河亦遲凍是月望日與諸吉士早/朝共試觀之黎明三星正入地而河冰亦適合云)
彌陀生曰(増嘉定縣志十一月十七爲彌陀生日忌南/風相傳有偈云南風吹我面有米也不賤北)
(風吹我背無米/也不貴極驗)
　　雜紀
獻師子犬爵(増後漢書和帝紀永元十三年冬十一/月安息國遣使獻師子及條枝大爵)
校獵上林(増後漢書安帝紀延光二年/十一月甲辰校獵上林苑)
周冕(増白虎通麻冕者何周宗廟之冠也禮曰周冕而/祭十一月之時陽氣冕仰黃泉之下萬物被施前)
(冕而後仰/故謂之冕)
委貌(増白虎通士冠經曰委貌周道所以謂之委貌何/周綂十一月爲正萬物萌小故爲冠飾最小故曰)
(委貌委貌者/委曲有貌也)
焚雉頭裘(増晉書武帝紀咸寧四年十一月太醫司馬/程據獻雉頭裘帝以奇技異服典禮所禁焚)
(之於/殿前)
鑄陰燧(増搜神記夫金之性一也以五月丙午日中/鑄爲陽燧以十一月壬子夜半鑄爲陰燧)
高陽氏正(増宋書禮志高陽氏以十/一月爲正􁀔玊以赤繒)
獻楛矢石砮(増宋書符瑞志孝武帝大明三年十一月/己巳肅慎氏獻楛矢石砮高麗國譯而至)
接輿釋遊論(増魏書成淹傳顯祖於仲冬之月欲巡漠/北朝臣以寒甚固諫並不納淹上接輿釋)
(遊論顯祖覽之詔尚書李訢曰卿等諸/人不如成淹論通釋人意乃勅停行)
采旁勃(増齊民要術神仙服食經曰七禽方十一月/采旁勃旁勃白蒿也白兔食之壽八百年)
夢中得瓜(増孝子傳焦華西秦時人父病甚仲冬思瓜/求之不得忽夢一人黃冠謂曰聞子父病思)
(瓜故送瓜以助子華拜受之及/寤瓜在手馨香非常父食而愈)
子弟隨官所(增唐書太宗紀貞觀元年十一月己未/許子弟年十九以下隨父兄之官所)
獲瑞石(増唐書太宗紀貞觀十七年十一/月壬午以凉州獲瑞石赦凉州)
東女國正月(増舊唐書東女國𫝊東/女國以十一月爲正)
獻馴象(増實録大厯六年十一月文單國王來朝獻馴/象十有一宰臣上言曰春秋載異國之朝周書)
(美西旅之獻重/其德化及遠也)
金桃銀桃(増唐㑹要貞觀九年十一月康/國獻金桃銀桃詔令植苑中)
得古犁鏵(増唐會要開元二十九年十一月陜郡太守/李齊物鑿三門山路通流便漕運開渠得古)
(犁鏵三於石下皆有文曰/平陸遂改河北縣爲平陸)
麟食嘉禾(増唐會要元和七年十一月梓州上言龍州/界嘉禾生有麟食之每來一鹿引之羣鹿隨)
(之使畫工就圖之/幷嘉禾一函以獻)
置飛騎(増通鑑貞觀十二年十一月丁未初置左右屯/營飛騎於元武門以諸將軍領之又簡飛騎才)
(力驍健善騎射者號百騎衣五色袍/乘駿馬以虎皮爲韉凡遊幸則從焉)
宣示玉牒(増通鑑開元十三年十一月丙戌至泰山上/問禮部侍郞賀知章曰前代玉牒之文何故)
(秘之對曰或密求神仙故不欲人見上曰/吾爲蒼生祈福耳乃出玉牒宣示羣臣)
馬色如雲錦(増通鑑開元十三年十一月丙戌至泰山/太僕卿王毛仲以牧馬數萬匹從色别爲)
(羣望之如雲錦上嘉毛仲之功/癸巳加毛仲開府儀同三司)
賜刺史酒(増通鑑開元十三年十一月甲午車駕發自/泰山庚申上還至宋州宴從官於樓上刺史)
(寇泚預焉上謂張說曰曏者屢遣使臣分巡諸道察吏/善惡今因封禪歷諸州乃知使臣負我多矣懷州刺史)
(王丘魏州刺史崔沔濟州刺史裴耀卿三人者不勞人/以市恩眞良吏矣顧謂宼泚曰比亦屢有以酒饌不豐)
(訴於朕者知卿不借譽於左右也自舉酒/賜之宰臣帥羣臣起賀樓上皆稱萬歲)
酒杯種瓜(原續仙傳馬湘有道術嘗於江南刺史馬植/坐上仲冬月以酒盃盛土種瓜須臾引蔓生)
(實食之/味甚美)
幸韋嗣立莊(増册府元龜景龍三年十一月庚子幸兵/部尚書韋嗣立莊舍宴賜甚厚特封谷爲)
(幽栖/谷)
宰相生日賜宴會(増宋史禮志大中祥符五年十一月/以宰相王旦生日詔賜羊三十口酒)
(五十壺米麪各二十斛令諸司供帳京府具衙前樂/許宴其親友旦遂會近列及丞郞給諫修史屬官)
醴泉出(増宋史五行志大中祥符八年十一月通/州軍言醴泉出汶山下有疾者飮之皆愈)
木有文(増宋史五行志至道六年十一月襄州/民劉士家生木有文如魚龍鳳鶴之狀)
賜供御筆(増宋㑹要祥符二年十一月丁巳内出太宗/鏤文紅管供御筆十二管分賜王旦以下人)
(一/雙)
郊祀天貺(増宋會要乾道九年十一月四日詔郊祀免/奏瑞符九日親郊十一日宰臣曾懷等奏郊)
(祀禮成兼以瑞雪應時未明而霽以至靑城宿齋圜丘/蕆事天氣澄爽此皆聖德昭著高穹䧏格上曰君臣之)
(間正當修飭/以答天貺)
鍊方諸(増太平廣記感應經方諸用十一月壬子日夜/半時鍊五色石爲之狀如圬杯向月卽得津水)
一陽三水(増澠水燕談錄王元規慶厯末赴吏部選一/夕夢一人衣冠高古因訪以當授何地官期)
(早晩書八字與之云時生一陽體合三水旣覺不悟意/及注官河南河淸主簿凡三字從水到官日正冬至)
梅市(増成都古今記/十一月梅市)
丹書臺(増玉海黄初元年十一月祡於繁陽有/黃鳥銜丹書集於尚書臺於是改元)
觀衞士還營(増玉海大中祥符九年十一月丁丑車駕/至自泰山上御乾元樓召近臣觀衞士甲)
(馬還營乙酉大宴/含光殿勞旋也)
禱雪(増玉海雍熙二年十一月戊子以時雪未䧏命羣/臣分禱京師祠廟是日雨雪上大悅製詩二首賜)
(宰相等/令屬和)
乞四體書(增玉海淳化五年十一月丁巳上出四體書/所賦詩草書者尤絶妙蘇易簡頓首告上乞)
(之呂蒙正亦欲得焉易簡前奏曰臣/先請蒙正已不及矣上笑而賜之)
新定韻畧(増玉海景德四年十一月戊寅詔攽行新定/韻畧送胄監鏤板先以舉人用韻多異詔殿)
(中丞丘雍重定切韻陳彭年言省試未有條/格命晁迴崔遵度等詳定刻於韻畧之末)
瑞雪命題(増玉海祥符三年十一月壬午己丑上作瑞/雪詩賜近臣和壬辰召陳從易劉筠對崇和)
(殿上謂向敏中等曰從易軰文可觀令卽席賦/瑞雪歌上命題陳彭年筆授上覽之賜緋魚)
河淸(增玉海祥符三年十一月庚子陜州/言寶鼎縣河淸遣官往祭羣臣稱賀)
賦師子詩(増玉海祥符四年十一月丁丑出占城國所/獻師子命近臣視之上作七言詩預觀者咸)
(賦又作長歌/令近臣屬和)
甘露(増玉海祥符九年十一月壬寅甘露䧏玉淸昭應/宮太初殿檜柏上作歌羣臣皆和甲辰䧏會靈觀)
(柏木上作七言六/韻詩羣臣咸和)
太平瑞聖花(増玉海天聖六年十一月癸卯益州獻異/花似桃四出上異之目爲太平瑞聖花)
賜笏頭金帶(増玉海慶厯八年十一月癸亥賜王貽永/李用和笏頭金帶故事非二府文臣不賜)
(惟張耆在密院/兼侍中嘗賜之)
書大成殿牓(増玉海紹興六年十一月上書大成殿牓/賜成都府學用敎授范仲殳請也學殿建)
(於東漢之初平漢人以大隷記修築歲月刻於東/楹至今九百四十三年天下棟宇之古無過於此)
景靈宮行禮(増玉海紹興十九年太史令胡平言十一/月十二日行禮景靈宮登輦出内天氣開)
(明見帝坐及三台星體明耀十三日車駕至靑城陰霧/收斂登壇至禮畢天氣澄肅星月明瑩囘鑾肆赦有彩)
(雲之瑞乞宣付史館從之上因是/親製喜霽詩宰輔從臣皆和以進)
鼓舞乞寒(増文獻通考康居國十一月/鼓舞乞寒以水交潑爲樂)
高麗祭天(増文獻通考高句麗/歲以建子月祭天)
壽星臨帝座(増天中記嘉祐八年冬十一月京師有道/人遊卜於市莫知所從來貎體古怪不與)
(常𩔖飮酒無算未嘗覺醉都人士異之相與諠𫝊好事/者潛圖其狀後近侍逹帝引見賜酒一石飮及七斗次)
(日司天臺奏壽星臨帝座忽/失道人所在仁宗嘉嘆久之)
瑞冰(増泊庵集永樂十五年十一月金水河太液池冰/凝結衆像態狀奇巧其時密雲亦獻瑞冰如水晶)
(含玉者凡七與金/水河所結無異)
送丸擊鼓(増北京歲華記十一月琢石如彈丸置於地/童子以足送之前後交擊爲勝始擊羯鼓鼓)
(用鐡爲圍單皮覆之每十/人五人聚擊女子亦然)
晉十一月折楊柳歌(増素雪任風流樹木轉枯悴松柏/無所憂折楊柳寒衣履薄冰歡詎)
(知儂/否)
李賀十一月樂詞(增宮城團㢠廻凜嚴光白天碎碎墮瓊/芳撾鍾高飮千日酒却天凝寒作君)
(壽御溝泉合如環素/火井溫泉在何處)
　
　
　
　
　
　
　
　
　
　
　
　
　
　
　
御定月令輯要卷十九
　欽定四庫全書
御定月令輯要卷二十
　　十二月令
　　　天道
　月卦臨(原易臨剛浸而長本義臨進而凌逼於物也二/陽浸長以逼於隂故為臨十二月之卦也増周)
　(易集觧乾九二見龍在田干寳曰/陽在九二十二月之時自臨来也)
　栗烈(原詩二之日栗烈疏二之日建丑之月/也栗烈為寒氣季冬之月無風亦寒)
　日在婺女(原禮季冬之月日在婺女/集説女在子元枵之次也)
　中星(原禮昏婁中旦氐中淮南子註婁/西方白虎之宿氐東方蒼龍之宿)
　律中大呂(原禮律中大呂集説大呂丑律長八寸二百/四十三分寸之百四増漢書律歴志大呂呂)
　(旅也言隂大旅助黄鍾宣氣而牙物也位於丑在十二/月淮南子大呂之數七十六主十二月下生夷則白虎)
　(通十二月律謂之大呂何大大也呂者拒也言陽氣欲/出隂不許也呂之為言拒者旅抑拒難之也許善心神)
　(雀頌歳次上/章律諧大呂)
　日窮于次(原禮日窮于次疏日窮于次者謂去年季冬/日次於元枵從此以来每引移次他辰至此)
　(月窮盡還次元枵/故云日窮于次)
　月窮于紀(原禮月窮于紀疏月窮于紀者紀猶㑹也去/年季冬月與日相㑹於元枵自此以来月與)
(日相㑹在於他辰至此月窮盡/還復㑹於元枵故云月窮于紀)
星回于天(原禮星回于天疏星回于天者謂二十八宿/隨天而行每日雖周天一匝早晚不同至於)
(此月復其故處與去年季冬/早晚相似故云星回于天)
數終歳始(原禮數將幾終歳且更始疏幾近也以去年/季冬至今年季冬三百五十四日未滿三百)
(六十五日未得正終唯近於終故/云數將幾終此月既終歳且更始)
日在北陸(増左𫝊日在北陸疏日/在北陸夏之十二月也)
涂月(原爾雅十/二月為涂)
招搖指丑(原淮南子季冬之月招搖指丑増晋書樂志/十二月之辰謂為丑丑者紐也言終始之際)
(以紐結/為名也)
極寒(増易稽覽圖冬至/後三十日極寒)
隂陽南還(増春秋繁露冬月盡而隂陽俱南還陽南還/出於寅隂南還入於戌此隂陽所始出地入)
(地之見/處也)
物動用事(原説文丑紐也十二月萬物動用/事象手之形時加丑亦舉手時也)
杪歳(増晋書桓彛𫝊論交霜雪/於杪歳晦風雨於將晨)
剛柔始交(増周易集觧屯剛柔始交而難生崔憬曰十/二月陽始浸長而交於隂故曰剛柔始交萬)
(物萌芽生於地中有/寒冰之難故言難)
艮止(増周易集觧艮以止之荀爽/曰謂建丑之月消息畢止也)
大禁月(増田家五行十二月謂之大禁月/忽有一日稍暖即是大寒之候)
季冬(原梁元帝纂要十二月曰季冬傅/休奕詩季冬時惨烈猛寒不可勝)
暮冬(原梁元帝纂要十二月曰暮冬杜甫詩/髙唐暮冬雪壮哉舊瘴無復似塵埃)
暮歳(原梁元帝纂要十二月曰暮歳盧諶歳暮詩亹亹/圓象運悠悠方儀廓忽忽歳云暮遊原采蕭藿)
杪冬(原梁元帝纂要十二/月曰杪冬除月暮節)
窮冬(増杜甫詩窮冬急/風水江山雲物昏)
臘雪(増皇甫冉西齋對雪詩對酒閑齋晚開/軒臘雪時花飄疑節候色浄潤簾幃)
蕭子雲歳暮直廬賦(原日躔女度歳華云暮衡輕炭燥/權重泉涸藏元武於太隂蟄騰蛇)
(於高霧日臨圭而易落晷中杙而南/傃凝寒氣於廣庭洞曾隂於端廡)
歐陽修漁家傲詞(増十二月嚴凝天地閉莫嫌臺榭無/花卉惟有酒能欺雪意増豪氣直教)
(耳熱笙/歌沸)
　　節序
火星中(増周禮天官凌人斬冰註火星中大寒冰方盛/之時疏火星中謂十二月平旦火星中於十二)
(月小寒節大寒中/是冰方盛之時也)
初臘(原史記秦紀惠文君十二年初臘正義十二月臘/日也秦惠文王始效中國為之故云初臘獵禽獸)
(以歳終祭先祖因立此日也風俗通臘者獵也言田獵/取獸以祭祀其先祖也或曰臘者接也新故交接故大)
(祭以報/功也)
嘉平(原史記秦始皇紀三十一年十二月更名臘曰嘉/平茅盈内紀始皇三十一年九月庚子盈髙祖父)
(濛字初成乃於華山之中乘雲駕龍白日升天先是其/邑謠歌曰神仙得者茅初成駕龍上升入太清時下元)
(洲戲赤城繼世而徃在我盈帝若學之臘嘉平始皇聞/謠歌而問其故父老具對曰此仙人之謠勸帝求長生)
(之術於是始皇欣然乃有/尋仙之志因改臘曰嘉平)
臘明日(增史記天官書臘明日人衆卒/歳一㑹飲食𤼵陽氣故曰初歳)
小寒(原淮南子冬至加十五日斗指癸則小寒音比應/鍾増三禮義宗小寒為節者亦形于大寒故謂之)
(小言時寒氣/猶未極也)
大寒(原淮南子小寒加十五日斗指丑則大寒音比無/射増三禮義宗大寒為中者上形于小寒故謂之)
(大十一月一陽爻初起至此始徹隂氣出地/方盡寒氣併在上寒氣之逆極故謂大寒)
蒼陽雲(増易通卦驗小寒/合凍蒼陽雲出氐)
黑陽雲(増易通卦驗大寒/降雪黒陽雲出心)
戌臘(原後漢書禮儀志季冬之月星廻歳終隂陽以交/勞農大享臘註漢氏以午祖以戌臘午南方故以)
(祖冬者歳之終物畢成故以戌臘増風俗通臘者所以/迎刑送徳也大寒至常恐隂勝故以戌日臘戌者温氣)
(也/)
瘦羊博士(原後漢書甄宇𫝊註建武中每臘詔書賜博/士一羊羊有大小肥痩時博士祭酒議欲殺)
(羊分肉又欲投鉤宇恥之因先自取其最痩者由是不/復有爭訟後召會問痩羊博士所在京師因以號之)
黄羊祀竈(原後漢書隂興傳初隂氏世奉管沖之祀謂/為相君宣帝時隂子方者至孝有仁恩臘日)
(晨炊而竈神形見子方再拜受慶家有黄羊因以祀之/自是以後暴至巨富田有七百餘頃輿馬僕𨽻比於邦)
(君故後常以臘日/祀竈而薦黄羊焉)
用漢祖臘(原後漢書陳寵傳寵曾祖父咸莽召以為掌/宼大夫謝病不肻應父子相與歸鄉里閉門)
(不出入猶用漢家祖臘人問其/故咸曰我先人豈知王氏臘乎)
臘會(原後漢書鄭𤣥𫝊註元年十一二隨母還家正臘/會同列十數人皆美服盛飾語言閑通元獨漠然)
(如不及母私督數之乃曰/此非我志不在所願也)
三戌為臘(原説文冬至後三戌為臘祭百神増西溪叢/語宋用漢臘蓋冬至後第三戌火墓日也)
賜祀門戸直(増漢官儀臘賜大將軍三公錢各二十萬/牛肉二百斤粳米二百斛特進侯十五萬)
(卿十萬校尉五萬尚書三萬侍中將大夫各二萬千石/六百石各七千虎賁羽林郎二人共三千以為祀門戸)
(直/)
膢臘(原風俗通韓子書山居谷汲者膢臘而買水楚俗/常以十二月祭飲食也又曰嘗新始殺也食新曰)
(膒/膢)
稱臘别名(原獨斷四代稱臘之别名夏曰嘉/平殷曰清祀周曰大蜡漢曰臘)
五帝臘祖(原獨斷五帝臘祖之别名青帝以未臘卯租/赤帝以戌臘午祖白帝以丑臘酉祖黑帝以)
(辰臘子祖黄帝以辰臘戌祖魏臺訪議王者各以其行/之盛祖以其終臘水始生於申盛於子終於辰故水行)
(之君以子祖辰臘火始生於寅盛於午終於戌故火行/之君以午祖戌臘木始生於亥盛於卯終於未故木行)
(之君以卯祖未臘金始生於己盛於酉終於丑故金行/之君以酉祖丑臘土始生於未盛於戌終於辰故土行)
(之君以戌/祖辰臘)
歳終大祭(原獨斷臘者歳終大祭縱吏/民宴飲非迎氣故但送不迎)
元枵之次(増月令章句自須女二度至危十度謂/之元枵之次小寒大寒居之齊之分野)
臘蜡同日(原玉燭寳典臘者祭先祖蜡者報百神同日/異祭也長編建隆四年和峴言聖朝以臘前)
(七日蜡恐不應於禮請依/開元故事蜡臘同用戌日)
小歳(原四民月令臘明日謂小歳進酒尊長修刺賀君/師徐爰家儀蜡本施祭故不賀其明為小歳賀稱)
(初歳福始/慶無不宜)
節日取柴(原晋書范喬𫝊喬邑人臘夕盗斫其樹人有/告者喬佯不聞邑人愧而歸之喬徃喻曰卿)
(節日取柴欲與父母/相歡娱耳何以愧為)
神農置臘(増物原神農/初置臘節)
口脂(原唐書百官志中尚署臘日獻口脂酉陽雜俎臘/日賜北門學士口脂蠟脂盛以碧鏤牙筩杜甫臘)
(日詩臘日常年暖尚遙今年臘日凍全消侵陵雪色還/萱草漏洩春光有栁條縱酒欲謀良夜醉還家初散紫)
(宸朝口脂面藥隨恩/澤翠管銀罌下九霄)
伏獵侍郎(原唐書嚴挺之傳李林甫與張九齡同輔政/戸部侍郎蕭炅林甫所引不知書嘗與挺之)
(言稱烝嘗伏臘乃為伏獵挺之白九齡省/中而有伏獵侍郎乎乃出炅岐州刺史)
滕六巽二(原幽怪錄晉州刺史蕭至忠將以臘日出獵/前一日有樵者見禽獸百許祈于元冥使者)
(使者令老麋祈於東谷嚴四嚴四曰若令滕六降雪巽/二起風不復出矣天未明忽風雪大作刺史不復出)
竊食祭先(原歳華紀麗矜竊食註韓卓字子助陳留人/臘日奴竊食祭先人卓義其心矜而免之)
賜神藥(原歳華紀麗尹軌或賜於神藥註尹軌字公度/晋太康元年臘日過洛陽城西一家求宿主人)
(以明旦是臘意不容又以曽聞公度名因/為設酒至旦乃賜主人神藥一丸而去)
脂花餤(原雲仙雜記洛陽人/家臘日造脂花餤)
種麥豆(増種樹書臘日種/麥及豆来年必熟)
萱草麪(増食譜張手美/家臘日萱草麪)
獨立仙(増清異錄孟昶時每臘日内官各獻羅體圈金/花樹子梁守珍獻㤀憂花縷金于花上曰燭立)
(仙/)
臘日校獵(増宋史禮志太宗常以臘日校獵諭從臣曰/臘日出狩以順時令緩轡從禽是非荒也回)
(幸講武䑓張樂賜羣臣飲遼史禮志臘儀臘十二月辰/日前期一日詔司獵官選獵地其日皇帝皇后焚香拜)
(日畢設圍命獵夫張左右翼司獵官奏成列皇帝皇后下/升轝多囉倫穆騰以酒二尊盤飱奉進北南院大王以)
(進馬及衣皇帝降輿祭東畢乗馬入圍中皇太子親王/率羣官進酒分兩翼而行皇帝始獲兔羣臣進酒上夀)
(各賜以酒至中食之次親王大臣各進所獲及酒訖賜/羣臣飲還宮應厯元年冬漢遣使来賀自是遂以為常)
(儀劉禹錫連州臘日觀莫徭獵西山詩海天殺氣薄蠻/軍歩伍囂林紅葉盡變原黑草初燒圍合繁鉦息禽興)
(大斾搖張羅依道口嗾犬上山腰猜鷹慮奮迅驚鹿時/跼跳瘴雲四面起臘雪半空消箭頭餘鵠血鞍旁見雉)
(翹日暮還城邑/金笳𤼵麗譙)
賜貢使衣馬(増遼史太宗紀㑹同八年十二/月戊辰臘賜諸國貢使衣馬)
綽哈雅布(原遼史禮志臘辰日天子率北南臣僚並戎/服戊夜坐朝作樂飲酒等第賜甲仗羊馬國)
(語謂是日為綽哈雅布綽/哈兵也雅布令其行也)
内椒井中(原飬生要論十二月臘夜令人持椒/卧井旁無與人言内椒井中除疫病)
權徳輿臘日龍沙㑹詩(増簾外寒江千里色林中罇酒/七人期寧知臘日龍沙㑹却勝)
(重陽落/帽時)
蘇軾臘日遊孤山訪惠勤惠思二僧詩(増天欲雪雲滿/湖樓臺明滅山)
(有無水清石出魚可數林深無人鳥相呼臘日不歸對/妻孥名尋道人實自娱道人之居在何許寳雲山前路)
(盤紆孤山孤絶誰肻廬道人有道山不孤紙窓竹屋深/自暖擁褐坐睡依團蒲天寒路遠愁僕夫整駕催歸及)
(未晡出山廻望雲木合但見野鶻盤浮圖兹遊淡薄歡/有餘到家恍如夢蘧蘧作詩火急追亡逋清景一失後)
(難/摹)
楊萬里臘裏立春詩(増嫩日催青出凍荄小風吹白落/疎梅殘冬未放春交割早有黄蜂)
(紫蝶/来)
　　日次
初一日
䄠高里祠后土(増漢書武帝紀太初元年十二月䄠髙/里祠后土東臨勃海望祠蓬莱又郊祀)
(志十二月甲午朔上親禪高里祠后土臨/勃海將以望祀蓬莱之屬幾至殊庭焉)
設㑹作樂(増北史西域𫝊波斯國尤重十二月一日其/日人庶以上各相命召設㑹作樂以極歡娱)
玉華殿雪詩(増宋史禮志雍熙三年十二月一日大雨/雪帝喜御玉華殿召宰臣及近臣謂曰春)
(夏以来未嘗飲酒今得此嘉雪思與卿/等同醉又出御製雪詩令侍臣屬和)
進太平總類(増實録太平興國八年十一月庚辰詔史/館所修太平總𩔖一千卷宜令日進三卷)
(朕當親覽焉自十二月一日為始宰相宋琪等言曰天/寒景短日閲三卷恐聖躬疲倦上曰朕性喜讀書頗得)
(其趣開卷有益豈徒然也因知/好學者讀萬卷書非虚語耳)
賜餐(増玉海淳化二年十二月丙寅朔上御/文徳殿羣臣入閤禮畢賜百官廊下餐)
十二月一日夜南嶽夫人作與許長史(増靈谷秀瀾榮/藏身栖巖京被)
(褐均衮龍帶索齊玉鳴形盤幽遼裏擲神太霞庭霄上/有陛賢空中有真聲仰我曲晨飛案此緑軒軿下觀八)
(度内俯歎風塵縈解脱遺波浪登此/眇眇身擾競三津竭奔馳割爾齡)
十二月一日夜南嶽夫人又吟寄許玉斧詩(増飛輪髙/晨臺控轡)
(元壟隅手携紫皇𬒮倐忽八風驅玉華翼緑幃青帬扇/翠裾冠軒煥崔巍珮玲帶月珠薄入風塵中塞鼻逃當)
(塗臭腥凋我氣百阿令心徂/何不飈然起蕭蕭歩太虚)
楊慎十二月朔旦南郊扈從省牲詩(増天仗雲門外宵/衣曉漏前蒼龍旂)
(影動朱鷺鼓聲傳星爛甘泉燭霜清/泰畤烟南郊新警蹕重覩孝皇年)
初二日
降聖閣(増唐㑹要天寳七載十二月二日𤣥/元皇帝降於朝元閣改為降聖閣)
承天節(原宋史真宗紀乾徳六年十二月二日生於開/封府第至道三年八月庚子命以十二月二日)
(為承/天節)
修官制(増玉海元祐八年十二月二日乙巳左僕射呂/大防言乞倣唐六典置局修官制一書以為國)
(朝大典詔於秘書省置局令范祖禹/王欽臣編修宋匪躬晁補之檢討)
白鶴橋(原句容縣志茅山形如己字亦名已山漢永元/間茅氏兄弟三人乗鶴至此今縣東三里有白)
(鶴橋大茅君以嘉平月/二日駕白鶴㑹羣仙處)
初三日
賜綾𫀆(増唐㑹要貞元八年十二月/三日賜文武常參官綾袍)
初四日
石鼎聨句(日増韓愈石鼎聨句詩序元和七年十二月四/    衡山道士軒轅彌明自衡下来舊與劉師)
(服進士衡湘中相識將過太白知師服在京夜抵其居/宿有校書郎侯喜新有能詩聲夜與劉説詩彌明在其)
(側貌極醜白鬚黒面長頸而髙結喉中又作楚語喜視/之若無人彌明忽軒衣張眉指鑪中石鼎謂喜曰子云)
(能詩能與/我賦此乎)
上九朝通略(増玉海淳熙十一年十二月四日知台州/熊克上九朝通畧一百六十八卷一百冊)
(詔遷/一官)
白居易荅崔賔客晦叔十二月四日見寄詩(増今歲日/餘二十六)
(来歲年登六十二尚不能憂眼下身因何更算人間事/居士忘筌黙黙坐先生枕麴昏昏睡早晚相從歸醉鄉)
(醉鄉去此/無多地)
初五日
宴崇徳殿(増宋史禮志景徳二年十二月五日宴尚書/省五品諸軍都指揮以上契丹使於崇徳殿)
(時契丹初来賀承天節擇膳夫五人齎本國異/味就尚食局造食詔賜膳夫衣服銀帶器帛)
復置宗學(増玉海嘉定九年十二月五日始復置宗學/改教授為博士又置諭改𨽻宗正寺於是宗)
(室疏遠者/咸得就學)
五豆粥(増澤州志十二月初五日稻/黍果豆和煮為粥曰五豆粥)
初六日
幸薦福寺(増唐詩紀事景龍二年十二月六日上幸薦/福寺鄭愔詩先成宋之問後進鄭愔詩舊邸)
(三乘闢佳辰萬騎留蘭圖奉葉偈芝蓋拂花樓國㑹人/王法宮還天帝遊紫雲成寳界白水作禪流㕍塔昌基)
(遠鸚林􁧬藻抽忻承大風曲竊預小童謳宋之問詩香/刹中天起宸遊滿路輝乘龍太子去駕象法王歸殿飾)
(金人影窓搖玉女扉稍迷新草木徧識舊庭闈水/入禪心定雲從寳思飛欲知皇刧遠初拂六銖衣)
初七日
宋哲宗生(原宋史哲宗紀熙寧九年十二月七日己丑/生於宫中赤光照室又禮志哲宗即位宰臣)
(請以十二月八日為興龍節哲宗/本七日生以避僖祖忌故後一日)
勃泥歳節(原宋史外國𫝊勃泥國以十二月七日為歳/節地熱多風雨國人宴㑹鳴鼓吹笛擊鈸歌)
(舞為/樂)
張九成十二月初七日述懐詩(増謫居寂寞歳將闌几/案凝塵酒盞乾落落雨)
(聲簷外過愔愔/雪意座中寒)
初八日
逐疫(増荆楚歳時記十二月八日為臘日諺言臘鼓鳴/春草生村人並擊細腰鼓戴胡頭及作金剛力士)
(以逐/疫)
祭竈神(増荆楚歳時記十二月八日為臘日其日並以/豚酒祭竈神註按禮器竈者老婦之祭尊於瓶)
(盛於盆言以瓶為罇盆盛饌也許慎五經異義云顓頊/有子曰黎為祝融火正祝融為竈神姓蘇名吉利婦姓)
(王名/搏頰)
法王料斗(増食譜張手美家/臘八法王料斗)
浴蠶(原蠶書臘之日聚蠶種沃以牛溲浴於川毋傷其/藉廼縣之農政全書臘八日以桑柴灰或草灰淋)
(汁以蠶連浸焉一日而出繼以雪水浸之懸乾/或懸桑木之上以冒雨雪三宿而收之則耐養)
臘八粥(原乾淳歳時記八日寺院及人家用胡桃松子/乳蕈柿栗之𩔖作粥謂之臘八粥帝京景物畧)
(十二月八日人家效菴寺豆果/雜米為粥供而朝食曰臘八粥)
浴佛(原事物紀原譬喻經云佛臘月八日降伏六師投/佛請死言佛以法水洗我心垢今我請僧洗浴以)
(除身穢仍為常縁則設浴之事西域舊俗也亦今臘月/灌佛之始増東京夢華錄十二月初八日街巷中有僧)
(尼三五人作隊念佛以銀銅紗羅或好盆器坐一金銅/或木佛像浸以香水楊枝洒浴排門教化諸大寺作浴)
(佛/㑹)
合臘藥(増乾淳歳時記八日醫家多合藥劑侑以虎頭/丹八神屠蘇貯以絳囊饋遺大家謂之臘藥)
王侯臘(原瑣碎錄臘八/日名王侯臘)
喜雪賦詩(増玉海淳化三年十二月八日大雪數年来/渉冬無雪至是降及尺餘上喜賜近臣宴於)
(中書詔令盡醉上賦詩親以八分書遣中使就宴所賜/之是日又詔秘書監李至㑹三館學士宴於秘閣凡應)
(制賦詩者/二十五人)
渾儀成(増長編皇祐三年十二月八日司天夏官正李/用誨言重定渾儀鑄造已成欲乞依唐李淳風)
(一行舊制紀年月/以永將来從之)
納冰(増帝京景物畧十二月八日先期鑿冰方尺至/日納冰窖中鑑深二丈冰以入則固之封如阜)
浸豆米飼蠶(増務本新書臘八日新水浸菉豆晒乾又/淘白米控乾以上二物收頓以備大眠起)
(用拌桑/葉飼蠶)
孟浩然臘月八日於剡縣石城寺禮拜詩(増石壁開金/像香山倚鐵)
(圍下生彌勒見回向一心歸竹栢禪庭古樓臺世界稀/夕嵐增氣色餘照發光輝講席邀談柄泉堂施浴衣願)
(承功徳水從/此濯塵機)
虞集臘八日雪詩(増僧粥曉分驚臘日獵圍晨出憶殘/年白頭長與青山對華屋誰為翠黛)
(憐/)
初九日
慶善宫(増唐㑹要武徳六年十二月/九日以武功宫改為慶善宫)
修蒲津橋(増唐㑹要開元九年十二月九日増修蒲津/橋絙以竹葦引以鐵牛命兵部尚書張說刻)
(石為/頌)
觀御篆殿額(増玉海治平元年十二月九日召輔臣觀/御篆孝嚴殿額於迎陽門遂御延和殿賜)
(茶/)
神光立雪(増傳燈録神光聞逹磨大士住止少林徃彼/日夕參承師常端坐面牆莫聞誨勵其年十)
(二月九日夜天大雨雪光堅立不動遲明積雪過膝潛/取利刀自斷左臂置於師前師知是法器因與易名曰)
(慧/可)
初十日
元化門校獵(増玉海建隆二年十二月/初十日出元化門校獵)
進孝經解(増玉海紹興十年十二月十日程/全一進孝經解命為太學職事)
方岳十二月十日詩(危増酒醒開門雪滿山徑穿疎竹上/    欄溪山與我俱成畫草樹惟梅)
(大耐寒留伴夜深銀鑿落莫縁春近玉闌/珊老枝擎重供詩嚼一洗相如渇肺肝)
十一日
暫乘車轎(増雲麓澷抄故事百官入朝並乘馬政和三/年十二月十一日以雪滑特許暫乘車轎不)
(得入宫門候/路通依常)
論書法(増玉海紹興七年十二月十一日諭輔臣曰劉/光世喜書前日来乞朕所臨蘭亭敘亦以一本)
(賜之因論書法甚詳遂及法帖曰其間甚有可議如古/帝王帖中有漢章帝千文千文是梁周興嗣所作何縁)
(章帝書之舉此一事其/他可知豈不悮後學者)
十二日
特開延英(増舊唐書張茂昭𫝊元和五年冬十二月十/二日至京師故事雙日不坐是日特開延英)
(殿對茂昭/五刻乃罷)
宣示琴阮(増玉海至道元年十二月十二日上以新増/九絃琴五絃阮宣示近臣曰古樂之用與鄭)
(衛不同朕求古人之意有未盡者増琴為九絃曰君臣/文武禮樂正民心為五絃阮曰金木水火土别造新譜)
(凡三十七卷俾太/常樂工肄習之)
藏蠶子(増海寧縣志臘月十二日養蠶之家各以鹽滷/茄灰薰揉蠶子藏之穀殼中至廿四日則出之)
(浴於川以/待春至)
百福日(原道經十二月十二日太素/三元君朝真謂之百福日)
十三日
建神御庫(増玉海康定元年十二月十三日判太常宋/祁言太廟藏神御及㳂寳法物已滿夾室廟)
(壖狹不可更為藏室請於宗正寺/西偏别建神御庫命宗寺領之)
十四日
拜逍遙公(増唐詩紀事景龍三年十二月十四日幸韋/嗣立荘拜嗣立逍遙公名其居曰清虚原幽)
(栖/谷)
置常平倉(増唐㑹要貞觀十三年十二月十四日壬午/詔於洛相幽徐齊并秦蒲等州置常平倉粟)
(藏九年米藏五年下濕之地粟/藏五年米藏三年皆著於令)
閲馬射(増玉海咸平三年十二月十四日幸殿前指/揮使班院閲馬射遂宴射後苑上七中的)
蘇軾十二月十四日夜微雪明日早徃南谿小酌詩(増/南)
(溪得雪真無價走馬来看及未消獨自披榛尋履跡最/先犯曉過朱橋誰憐屋破眠無處坐覺村飢語不囂惟)
(有暮鴉知客意驚/飛千片落寒條)
十五日
幸白鹿觀(増唐詩紀事景龍三年十二月十五日幸白/鹿觀趙彦昭應制雲驂驅半景星蹕坐中天)
(國誕元宗聖家尋碧落仙玉杯鸞薦夀/寳算鶴知年一睹光華旦忻承道徳篇)
占城祭天(原文獻通考占城國每歳十二月十五日城/外縳木為塔王及人民各以衣物香藥置於)
(塔上焚之/以祭天)
上受釐頌(増玉海嘉祐四年十二月十五日磁州/防禦使承亮上祫享受釐頌詔奨之)
宋郊十二月望日禁中作(増閏厯先春破臘寒綵花金/勝寵千官冰從太液池邊動)
(栁向靈和殿裏看瑞氣因風飄禁仗暖暉依日/上仙盤須知聖運隨生殖萬國年年共此歡)
十六日
天竺臘(原齊民要術天竺十二/月十六日為臘臘麥熟)
星囘節(原玉谿編事南詔以十二月十六日為星囘節/其日遊於避風臺命清平官賦詩其國謂詞臣)
(為清/平官)
喜雪宴(増玉海嘉祐三年十二月十六日詔從臣觀河/南所進芝草諭曰今日嘉雪大滋宿麥自勝芝)
(草瑞也是日賜/喜雪宴於中書)
進旁通冊(増玉海景徳七年十二月十六日詔朝廷/封樁錢物令尚書省歲終具旁通冊進入)
祭厠姑(増吴郡志十二月十六日/婦女祭厠姑男子不得至)
脫災迎福(増元史祭祀志每歳十二月十六日以後選/日用白黒羊毛為線帝后及太子自頂至手)
(足皆用羊毛線纒繫之坐於寢殿䝉古巫覡念咒語奉/銀槽貯火置米糠於其中沃以酥油以其烟熏帝之身)
(斷所繫毛線納諸槽内又以紅帛長數寸帝手裂碎之/唾之者三併投火中即解所服衣帽付巫覡謂之脫舊)
(災迎新/福云)
孔武仲十二月十六日後殿朝謁詩(増晨光先到帝王/州别殿珠簾不上)
(鈎萬歲聲齊山獻夀九門朝退海分流參差雉尾回丹/陛杳遠雞聲下禁樓年少曾来奏詞賦鈞天却記夢中)
(遊/)
十七日
𤣥武門侍射(増張說𤣥武門侍射詩序開元之初季冬/其望天子始御北闕朝羽林軍禮脩事厥)
(後二日乃命紫微黄門九卿六事與熊羆之將爪牙之/臣合宴焉侑以純錦頒以珍器爾其射堋新成布侯既)
(設槊仗林立帷軒霧布衆官半醉皇情載悅卷珠箔臨/玉除唐弓在手夏箭斯發應弦命中屬羽連飛弧矢以)
(来未之有也于時繁雲覆城大雪飛苑天人同澤上下/交歡退食懐恩賦詩頌義凡若干篇詩射觀通𤣥闕兵)
(欄闢御筵雕弧月半上畫的暈重圓羿后神幽贊靈王/法暗𫝊貫心精四返飲羽妙三聨雪鶴来銜箭星麟下)
(集弦一逢軍宴/洽萬慶武功宣)
撰朝㑹二舞儀(増玉海元祐四年十二月十七日始命/大樂正葉防撰朝㑹二舞儀式曰威加)
(海内之舞曰化成天下之舞威加海内舞為猛賁趫速/之状坐作進退之儀以成一變化成天下舞作三揖三)
(辭三謙之儀以成一變儀式既具再命協律/郎陳沂按閲節奏詳備自是朝㑹則用之)
降金壇(原雲笈七籖太微元清左夫人太微之上真也/晉興寧三年乙丑十二月十七日與太元真人)
(衆真降於句曲金壇真人楊羲之室吟北淳宫中歌詞/曰鬰藹非真墟太元為我館元公豈有壊縈䝉孤所難)
(落鳯控紫霞矯轡登晨巘寂寂無濠涯暉暉空中觀隱/芝秀鳯丘逡巡瑤林畔龍胎嬰爾形八瓊廻素旦琅華)
(繁玉宫結葩凌巖粲鵬扇絶億嶺拊翮扶霄翰西庭命/長歌雲璈棄虚彈八風纒緑宇叢烟豁然散靈童擲流)
(金火微啓辭案三元折腰舞紫皇揮𬒮讚朗朗扇景輝/曄曄長庚煥超軿聳明刃下眄使我惋顧哀地仙輩何)
(為棲/林澗)
十八日
請開五節堰(増唐㑹要武徳八年十二月十八日水部/郎中姜行本請於隴州開五節堰引水通)
(運許/之)
注周易(増玉海至和元年十二月十八/日宋咸上注周易十卷詔褒諭)
夢得鶴雛(増湧幢小品黄熒莆田人正統庚寅母林氏/夢虚空中紫衣人呼授以物舉衣承之得鶴)
(雛是歲臘月十有八日生公鑒形者謂之鶴相冠帶衣/履書畫百物精緻䖍潔居宇絶一塵既老樂五松號五)
(松居士人謂/得鶴之性)
十九日
置律學(増唐㑹要律學顯慶元年十二月/十九日于志寧奏置𨽻詳刑寺)
蘇東坡生日(増年譜仁宗皇帝景祐三年丙子先生生/於是年十二月十九日乙卯時原蘇軾詩)
(集元豐五年十二月十九日東坡生日也置酒赤壁磯/下踞髙峯俯鵲巢酒酣笛聲起於江上客有郭古二生)
(頗知音謂坡曰笛聲有新意非俗工也使人問之則進/士李委聞坡生日作新曲曰鶴南飛以獻呼之使前則)
(青巾紫裘要笛而已既奏新曲又快作數弄嘹然有穿/雲裂石之聲坐客皆引滿醉倒委䄂出佳紙一幅曰吾)
(無求於公得一絶句足矣坡笑而從之山頭孤鶴向南/飛載我南遊到九疑下界何人也吹笛可憐時復犯龜)
(兹/)
二十日
習儀注(増隋書禮儀志陳制先元㑹十日百官並習儀/注令僕以下悉公服監之設庭燎街闕城上殿)
(前皆嚴兵百官各設部位而朝宫人皆於東堂隔/綺疏而觀宫門既無籍外人但絳衣者亦得入觀)
隨軍脩史(増唐會要開元八年十二月二十日詔張/說脩國史仍齎史本就并州隨軍修撰)
蘇軾元豐四年十二月二十日詩(増聞説官家取乞誾/將軍旗鼓㨗如神故)
(知無定河邊栁得/共中原雪絮春)
二十一日
幸臨渭亭(増唐詩紀事景龍二年十二月二十一日幸/臨渭亭李嶠等應制李嶠詩同雲接野烟飛)
(雪暗長天拂樹添梅色過楼助粉妍光含班/女扇韻入楚王絃六出迎仙藻千箱答瑞年)
置算學(増唐㑹要算學貞觀二/年十二月二十一日置)
築㑹昌城(増唐㑹要天寳六載十二月二十一日壬/戌築㑹昌城於湯所置百司及公卿邸第)
御樓觀酺(増宋史禮志雍熙元年十二月二十一日御/丹鳳樓觀酺召侍臣賜飲自樓前至朱雀門)
(張樂作山車旱船徃来御道又集開封府諸縣及諸軍/樂人列於御街音樂襍𤼵觀者溢道縱士庶遊觀遷市)
(肆百貨於道之左右召畿甸/耆老列坐樓下賜之酒食)
置應在司(増玉海淳化五年十二月二十一日初置諸/州應在司具元管新收已支現在錢物申省)
青昔(原續文獻通考叚氏之先名儉魏者佐䝉氏有功/六𫝊生思平有異兆國主楊于真忌捕之思平逃)
(匿飢摘野桃剖之核有文曰青昔思平拆之曰青乃十/二月昔乃二十一日吾當以是日舉義遂借兵逐楊氏)
(而有䝉國改/國號曰大理)
二十二日
太學生習射(増玉海乾道九年十二月二十二日臣寮/請令太學生習射上曰玉津燕射唯武臣)
(射文臣亦當與可/討論典故以聞)
藏􁡂(増遼史禮志藏􁡂儀至日北南臣僚常服入朝皇/帝御天祥殿臣僚依位賜坐契丹南面漢人北面)
(分朋行􁡂或五或七籌賜膳入食畢皆起頃之復坐行/􁡂如初晚賜茶三籌或五籌罷教坊承應若帝得􁡂臣)
(僚進酒訖以次賜酒大康二年十二/月二十二日始行是儀是日不御朝)
甜羹潤筆(増李之儀跋古柏行後政和元年十二月二/十二日積雪初霽希韓徳循擕茶相期於天)
(寧圓若虚首座之天竺軒希韓出此紙見邀作字輒以/是應之既終二君又作山藥芋頭蘿蔔晚菘號甜羹為)
(潤筆真一/叚佳事)
二十三日
編成隂陽書(増玉海元豐元年十二月二十三日提舉/司天監被㫖校定館閣及私家所藏隂陽)
(書置庫藏之編成/七百十九卷上之)
白居易十二月二十三日詩(増案頭厯日雖未盡向後/唯殘六七行牀下酒瓶雖)
(不滿猶應醉得兩三塲病身不許依年老拙宦虚/教逐日忙聞健偷閑且勤飲一杯之外莫思量)
二十四日
祀九宮貴神(増唐㑹要天寳三載十二月二/十四日親祀九宮貴神於東郊)
降聖節(増宋史禮志大中祥符元年以聖祖十/二月二十四日降延恩殿日為降聖節)
種楊(増種樹書種水楊須先用木樁釘穴方入楊庶/不損皮易長臘月二十四日種楊樹不生蟲)
祭竈(原范成大村田樂府序臘月二十四夜祀竈其説/謂竈神翌日朝天白一歲事故前期禱之詩古𫝊)
(臘月二十四竈君朝天欲言事雲車風馬小留連家有/盃盤豐典祀猪頭爛熟雙魚鮮豆沙甘鬆粉餌圓男兒)
(酌獻女兒避酹酒燒錢竈君喜婢子鬭争君莫聞猫犬/觸穢君莫嗔送君醉飽登天門杓長杓短勿復云乞取)
(利市歸来分謝承舉送神辭赤烏墮城塵土昏人家火/急催宵飱庖夫膳吏逓走速涓塵擁篲當㕑門張筵布)
(簀舉燈燭送神上天朝帝閽黄飴紅餳粲鋪案青芻紫/椒光堆盆空濛烟雲下車馬恍惚霧靄飄蘭蓀使者已)
(飽馬已飼我欲留神神不滯星旗雲轡去如風九萬天/衢片時至紺裘赤舄趨掖庭稽首帝前備陳事切須公)
(語毋隱容廸者降休逆者祟公廳紛紜争務繁私家/細瑣猶多纇一年一度送神行記得人間二十四)
交年(原乾淳歳時記二十四日謂之交年増熙朝樂事/十二月二十四日僧道作交年疏仙米湯以送檀)
(越/)
小節夜(増乾淳歳時記禁中以/臘月二十四為小節夜)
迎儺(増乾淳歳時記二十四日市井迎/儺以鑼鼓遍至人家乞求利市)
佩紙人(増同話録紙錢起於唐時紙畫代人未知起於/何時今世禱祀禳禬者用之刻板印染肖男女)
(之形而無口北方之俗歲暮則人畫一枚/於臘月二十四日夜佩之於身除夕焚之)
宣聖方(原本草綱目每臘月二十四日五更取第一汲/井水浸乳香至元旦五更温熱從小至大每人)
(以乳香一塊飲水三杯則一年無時災孔平/仲云此乃宣聖之方孔氏七十餘代用之也)
除殘(増嘉定縣志十二月二十/四日掃屋塵名曰除殘)
二十五日
老子度關(原初學記關令尹内傳曰周元極元年歲在/癸丑冬十有二月二十五日老子度函谷關)
(令尹喜先勅門吏曰若有老翁從東来乘青牛薄板車/勿聼過關其日果見老翁乘青牛車求度關授喜道徳)
(經五/千言)
自揀拜相日(増東觀奏記河東節度劉瑑在内署日上/深器異大中十年手詔追之既至拜戸部)
(侍郎判度支十二月十七日次對上以御案厯日付瑑/令於下旬擇一吉日瑑不諭㫖上曰但揀一拜官日即)
(得奏二十五日佳上笑曰此日命卿為相秘世無知者/髙湜自集賢校理為鳯翔從事湜即瑑舊寮也二十四)
(日辭瑑於私第湜曰竊度旬時必副具瞻之望瑑笑/曰来日具瞻何旬時也湜驚不敢發詰旦果爰立矣)
夢中回文詩(増蘇軾記夢回文詩引十二月二十五日/大雪始晴夢人以雪水烹小團茶使美人)
(歌以飲余夢中為作回文詩覺而記其一/句云亂㸃餘花唾碧衫意用飛燕故事也)
口數粥(原范成大村田樂府序二十五日煮赤豆作糜/暮夜闔家同饗云能辟瘟氣雖逺出未歸者亦)
(留貯口分至襁褓小兒及僮僕皆預故名口數粥詩家/家臘月二十五淅米如珠和豆煮大杓轑鐺分口數疫)
(鬼聞香走無處鎪薑屑桂澆蔗糖滑甘無比勝黄粱全/家團欒罷晚飯在逺行人亦留分褓中孩子强教嘗餘)
(波徧沾獲與臧新元叶氣調玉燭天行已過/来萬福物無疵癘年榖熟長向臘殘分豆粥)
爆竹(原范成大村田樂府序爆竹他郡所同而吳中特/盛惡鬼蓋畏此聲古以歲朝而吳以二十五夜詩)
(歲朝爆竹𫝊自昔吳儂政用前五日食殘豆粥埽罷塵/截筒五尺煨以薪節間汗流火力透健僕取將仍疾走)
(兒童却立避其鋒當堦擊地雷霆吼一聲兩聲百鬼驚/三聲四聲鬼巢傾十聲百聲神道寧八方上下皆和平)
(却拾焦頭疊牀底猶有餘威可驅癘/屏除藥裹添酒杯晝日嬉遊夜濃睡)
相煖熱(原范成大村田樂府序爆竹之夕人家各又於/門首燃薪滿盆無貧富皆爾謂之相煖熱詩春)
(前五日初更後排門然火如晴晝大家薪乾勝豆䕸小/家帶葉燒生柴青煙滿城天半白棲鳥驚啼飛格磔兒)
(孫圍坐犬雞忙鄰曲歡笑遙相望黄宮氣應纔兩月歲/隂猶驕風栗烈將迎陽艶作好春政要火盆生煖熱)
照田蠶(原范成大村田樂府序照田蠶與燒火盆同日/村落則以秃帚若麻䕸竹枝輩燃火炬縛長竿)
(之杪以照田爛然徧野以祈絲穀詩鄉村臘月二十五/長竿然炬照南畝近似雲開森列星逺如風起飄流螢)
(今春雨雹繭絲少秋日雷鳴稻堆小儂家今夜火最明/的知新歲田蠶好夜䦨風熖西復東此占最吉餘難同)
(不惟桑賤榖芃芃仍/更苧麻無節菜無蟲)
接玉皇(増帝京景物畧十二月廿五日五更焚香楮接/玉皇曰玉皇下查人間也謝承舉迎神辭三十)
(六天高幾重珠宫貝闕金芙蓉清都上位玉帝子陛羅/將輔排羣龍呼雷叱霆寳幢擁躡雲御氣金輿從魁罡)
(赫赫豹駢下冰雪鋒矛隨萬馬赤脚巨門口吐虹披髮/天蓬面塗赭八萬浮塵一霎過来察諸方不平者二十)
(五日年盡時帝/来人間人不知)
蠶花粥(増東陽縣志廿五日以赤豆棗栗之𩔖/和米煮之謂之蠶花粥云食之利養蠶)
雲門一句(増𫝊燈録問如何是雲門一/句文偃禪師曰臘月二十五)
二十六日
坐蓬(増續文獻通考各官坐蓬節年各省官員俱/於十二月二十六日坐起至考察完日止)
二十七日
夢書祭春牛文(増志林元豐六年十二月二十七日天/欲明夢數吏人持紙一幅其上題云請)
(祭春牛文予取筆疾書其上云三陽既至庶草將興爰/出土牛以戒農事衣被丹青之好本出泥塗成毁須臾)
(之間誰為喜愠吏微笑曰此兩句復當/有怒者旁一吏云不妨此是喚醒他)
張翥十二月二十七日雪寒奉㫖賜宴史局詩(増聖㫖/恩榮六)
(賜筵玉音躬聼相臣宣史裁東觀何殊漢人在瀛洲總/是仙御酒如春浮浩蕩宮花與雪鬭嬋娟微生此日沾)
(休澤祗望丹/宸祝萬年)
二十八日
御殿讀春令(増唐㑹要乾元元年十二月二十八日丙/寅立春御宣政殿命太常卿于休烈讀春)
(令/)
日戴氣(増玉海淳熙六年十二月二十八日日有戴氣/太史奏君徳至於天為萬民愛戴則有是瑞上)
(於是議/蠲租)
守歳合食(増乾淳起居注淳熙七年十二月二十八日/南内遣御藥并後苑官管押進奉兩宫守歳)
(合食則劇金銀錢消夜歳軸果兒錦/厯鍾馗爆仗羔兒法酒春牛花朶等)
范成大除夕前二日夜雨詩(増雪不成花夜雨来隴頭/一洗定無埃小童却怕溪)
(橋滑明日先/生合探梅)
二十九日
龍見(増唐㑹要開元十八年十二月二十九日有龍見/於池勅太常韋縚草祭儀縚奏祭用二月牲用少)
(牢樂用鼓鐘奏/姑洗歌南呂)
預為元夕具(増宋史禮志政和五年十二月二十九日/詔景龍門預為元夕之具實欲觀民風察)
(時態黼飾太平増光樂國非徒以/遊豫為事特賜公師宰執以下宴)
小除(増北京歳華記先除夕一日曰小除人家置酒宴/徃来交謁曰别歳焚香於戸外曰天香凡三日止)
(帖宜春字小/兒女寫好字)
三十日
守歳(原風土記蜀之風俗除夕逹旦不眠謂之守歳増/東京夢華録是夜禁中爆竹山呼聲聞於外士庶)
(之家圍爐團坐逹旦不寐謂之守歳唐太宗守歳詩暮/景斜芳殿年華麗綺宫寒辭去冬雪㬉帶入春風階馥)
(舒梅素盤花卷燭紅共歡新故歳迎送一宵中杜審言/守歳侍宴應制詩季冬除夜接新年帝子王孫捧御筵)
(宫闕星河低拂樹殿廷燈燭上熏天彈絲奏管梅風入/對局探鈎柏酒𫝊欲向正元歌萬夀暫留歡賞寄春前)
(杜甫杜位宅守歳詩守歳阿戎家椒盤已頌花盍簮喧/櫪馬列炬散林鴉四十明朝過飛騰暮景斜誰能更拘)
(束爛醉是生涯蘇軾守歳詩欲知垂盡歳有似赴壑蛇/修鱗半已没去意誰能遮况欲繋其尾雖勤知奈何兒)
(童彊不睡相守夜讙譁晨雞且勿唱更鼓畏添撾坐久/燈燼落起看北斗斜明年豈無年心事恐蹉跎努力盡)
(今夕少年/猶可誇)
遣囚歸家(原華陽國志王長文試守江原令縣收得盗/賊長文引見誘慰時適臘晦皆遣歸家獄先)
(有繫囚亦遣之謂曰教化不厚使汝等如此長吏之過/也蜡節慶賞宜就汝歸上下善相懽樂過節来還當為)
(思他理羣吏惶遽争請不許尋有赦令無/不感恩所宥人輟不為惡曰不敢負王君)
國㸙(原唐書竇懐貞傳神龍中進左御史大夫㑹歳除/中宗夜宴近臣謂曰聞卿䘮妻今欲繼室可乎懐)
(貞唯唯俄而禁中寳扇障衛有衣翟衣出者已乃韋后/乳媪王所謂莒國夫人者故蠻婢也懐貞納之不辭世)
(謂媪壻為阿㸙懐貞每謁見奏請輙/自署皇后阿㸙而人或謂為國㸙)
鍜磨齋(原雲仙雜記都下寺院每用/歳除鍜磨是日作鍜磨齋)
酒脯祭詩(原金門歳節賈島常以歳除取一年所/得詩祭以酒脯曰勞吾精神以是補之)
進儺(原秦中歳時記歳除日進儺皆作鬼神状内二老/兒儺公儺母増乾淳歳時記禁中臘月三十日呈)
(女童驅儺装六丁六甲六神之𩔖東京夢華録至除日/禁中呈大儺儀並用皇城親事官諸班直戴假面繡畫)
(色衣執金鎗龍旗教坊使孟景初身品魁偉貫全副金/鍍銅甲装將軍用鎮殿將軍二人亦介胄装門神教坊)
(南河炭醜惡魁肥装判官又装鍾馗小妹土地竈神之/𩔖共千餘人自禁中驅祟出南薰門外轉龍彎謂之埋)
(祟而罷王建宫詞金吾除夜進儺名畫袴朱衣/四隊行院院燒燈如白日沉香火底坐吹笙)
除夕節(増物原巫咸/始制除夕節)
雞骨卜(原北戸録南方逐除夜及將發/船皆殺雞擇骨為卜傳古法也)
醉司命(増輦下歳時記都人至年夜請僧道看經備酒/果送神貼竈馬於竈上以酒糟抹於竈門之上)
(謂之醉/司命)
分歳(増范成大村田樂府序除夜祭其先竣事長幼聚/飲祝頌而散謂之分歳詩質明奉祠今古同吳儂)
(用昏蓋土風禮成廢徹夜未艾飲福之餘即分歳地爐/火煗蒼术香飣盤果餌如蜂房就中脆餳專節物四座)
(齒頰鏘冰霜小兒但喜新年至頭角長成添意氣老翁/把盃心茫然增年翻是減吾年荆釵勸酒仍祝願但願)
(尊前且强健君看今歳舊交親大有人無此/盃分老翁飲罷笑撚鬚明朝重来醉屠蘇)
賣癡獃(増范成大村田樂府序分歳罷小兒繞街呼呌/云賣汝癡賣汝獃世傳吳人多獃故兒輩諱之)
(欲賈其餘詩除夕更闌人不睡厭禳鈍滯迎新歳小兒/呼呌走長街云有癡獃召人買二物於人誰獨無就中)
(吳儂仍有餘巷南巷北賣不得相逢大笑相揶揄櫟翁/塊坐重簾下獨要買添令問價兒云翁買不須錢奉賖)
(癡獃千/百年)
大節夜(増乾淳歳時記禁中以/臘月三十日為大節夜)
消夜果(増乾淳歳時記禁中臘月三十日後苑修内司/各進消夜果兒以大合簇飣凡百餘種如蜜煎)
(珍果下至花餳箕豆以至玉杯寳器珠翠花朶犀象博/戲之具銷金斗葉諸色戲弄之物無不備具皆極小巧)
(又于其上作玉輅髙至三四尺悉以金玉/等為飾䕶以貼金龍鳳羅罩以竒侈求勝)
歳軸(増乾淳歳時記禁中臘月三十日后妃諸閤又各/進歳軸兒及珠翠百事吉利市袋兒小㨾金銀器)
(皿并隨年金錢一百二十文旋/亦分賜親王貴邸宰臣巨璫)
爆仗屏風(増乾淳歳時記禁中臘月三十日爆仗有為/果子人物等𩔖不一而殿司所進屏風外畫)
(鍾馗捕鬼之𩔖而内藏/藥線一爇連百餘不絶)
迎送六神(増乾淳歳時記除夜比屋以五/色錢紙酒果以迎送六神于門)
聒㕔(増乾淳歳時記除夜蕡燭籸盆紅映霄/漢爆竹鼓吹之聲喧閙徹夜謂之聒㕔)
天行帖兒(増乾淳歳時記除夜貼/天行帖兒財門于楣)
照虚耗(原乾淳歳時記除夜明燈牀下謂之照虚耗輦/下歳時記都人至年夜於竈裏㸃燈謂之照虚)
(耗/)
呼長恩(増秘閣閑話司書鬼曰長恩除夕呼/其名而祭之䑕不敢嚙蠧魚不生)
祭扁榜(増桯史國學以古者五祀之義凡列齋扁榜至/除夕必相率祭之遂以為爐亭守歳之酌祝詞)
(惟祈速化而已羣儒執事者帽而不帶以縚代之謂之/叨冒爵中皆有數鴨脚每獻則以酒沃之謂之僥倖)
題桃符(増茅亭客話蜀主每歳除日諸宮門/各給桃符一對俾題元亨利貞四字)
贊祝火神(増遼史禮志歳除儀初夕勅使及伊勒希巴率/執事郎君至殿前以鹽及羊膏置爐中燎之)
(巫及大巫以次贊祝火神訖/閤門使贊皇帝面火再拜)
白堊畫門(増瑯嬛記互人國白玉城自女牆至城下俱/以白玉為之鬼不敢入蓋鬼隂物喜黑而畏)
(白至今除夕人家用白堊繞門/畫城池列干戈之𩔖亦遺意也)
鎔金卜(増瑯嬛記除夕梅妃與宫人戲鎔黄金散瀉入/水中視巧拙以卜来年否泰梅妃一瀉得金鳳)
(一隻首尾足/翅無不悉備)
鏡卜(増熙朝樂事除夕更深人静或有禱竈請方抱鏡/出門窺聼市人無意之言以卜来歳休咎李廓鏡)
(聼詞匣中取鏡辭竈王羅衣掩盡明月光昔時長著照/顔色今夜潛將聼消息門前地黑人来稀無人錯道朝)
(夕歸更深弱體冷如鐵繡帶菱花懐裏熱/銅片銅片如有靈願得照見行人千里形)
　籸盆(原熙朝樂事除夕人家祀先及百神架松柴齊屋/舉火焚之謂之籸盆煙熖燭天爛如霞布増帝京)
　(景物畧除夕夜以松柏枝雜柴燎院中曰燒松盆熰歳/也丘瑜長安除夕詩帝城團鼓迎年急隣院松盆熰歳)
　(明/)
　插芝蔴稭(増帝京景物畧十二月三十日插芝蔴/稭于門簷牕臺曰藏鬼稭中不令出也)
　埋石鎮宅(原遵生八牋除日掘宅四角各/埋一大石為鎮宅主灾異不起)
　接竈(増嘉定縣志除夕設饌于竈先爇/火爐于門迎神而祭之名曰接竈)
　賽路神(増東陽縣志除夕具酒饌/于門前設祭謂之賽路神)
　祀牀神(増海寧縣志除夕以酒/果祀床神祈兒女安寝)
　舊年燈(増𫝊燈録洪州高安縣建山澄禪師開堂有僧/問故歳已去新歳到来還有不受歳者無師曰)
　(作麽生僧曰恁麽即不受歳也師曰城上已吹新歳角/窻前猶㸃舊年燈僧曰如何是舊年燈師曰臘月三十)
　(日/)
御製四十一年除夕書懐平生宵旰志七七又將過忘寢
　愁暘雨精心勉泰和送寒辭故歳待曙問民疴莫論新
　春媚預憐五噫歌
御製賦得爆竹聲中一歳除是日微雪爆竹連宵不夜城
　占年積素即豐盈維新四始全仁政修省三朝兾太平
拂曙和風臨上日通晨淑氣擁華清願將柏葉芳尊酒
賜與臣隣共大羮
庾肩吾歳盡應令詩(増歳序已云殫春心不自安聊開/柏葉酒試奠五辛盤金薄圖神燕)
(朱泥印鬼丸梅花應/可折倩為雪中看)
唐太宗除夜詩(原歳隂窮暮紀獻節啓新芳冬盡今宵/促年開明日長冰銷出鏡水梅散入風)
(香對此歡終宴/傾壺待曙光)
張子容除日詩(増臘月今知晦流年此夕除拾樵供歳/火帖牖作春書栁覺東風至花疑小雪)
(餘忽逢雙鯉贈/言是上冰魚)
王諲除夕詩(原今歳今宵盡明年明日催寒隨一夜去/春逐五更来氣色空中改容顔暗裏廻風)
(光人不覺已/著後園梅)
王安石除夜立春詩(増猶殘一夜臘併見兩年春物以/終為始人從故得新迎陽朝剪綵)
(守歳夜傾銀恩賜隨/嘉節無功祗自塵)
蘇軾除夜過吳江詩(増東南勝處未忘情老去扁舟復/此行小邑歳除無市井下田水落)
(見農耕雪消西嶺嶒崚出春到平湖鱗甲/生橋下雙蛟眈睡美欲搥千鼓作雷鳴)
　　政典
纘武功(原詩二之日其同載纘武功箋其同者君臣及/民因習兵俱出田也不用仲冬亦豳地晚寒也)
取冰(原詩二之日鑿冰冲冲傳冰盛水腹則命取冰於/山林冲冲鑿冰之意禮冰方盛水澤腹堅命取冰)
(集説冰之初凝惟水面而已至此則徹上下皆凝故云/腹堅腹猶内也藏冰正在此時故命取冰冰入則隂事)
(之終也周禮天官凌人凌人掌冰正歳十有二月令斬/冰三其凌疏正歳謂夏之建寅為正十有二月謂建丑)
(之月冰堅腹厚之時令入山斬冰三其凌者凌謂冰室/之中三倍納冰備消釋度故也増張彚觀藏冰詩寒氣)
(方窮律隂精正結冰體堅風帶壯影素月臨凝冬賦凌/人掌春期命婦昇鑿来壺色徹納處鏡光澄魯史曾留)
(問邠詩舊見稱同觀/里社享王道頌還興)
居元堂右个(原禮季冬之月天子居元堂/右个註元堂右个北堂東偏)
大難旁磔(原禮命有司大難旁磔註此難難隂氣也難/隂始於此者隂氣右行此月之中日歴虚危)
(虚危有墳墓四司之氣為厲鬼將隨强隂出害人也疏/旁磔者旁謂四方之門皆披磔其牲以禳除隂氣増後)
(漢書禮儀志先臘一日大儺謂之逐疫其儀選中黄門/子弟年十歳以上十二以下百二十人為侲子皆赤幘)
(皁製執大鼗方相氏黄金四目䝉熊皮元衣朱裳執戈/揚盾十二獸有衣毛角中黄門行之冗從僕射將之以)
(逐惡鬼於禁中夜漏上水朝臣㑹侍中尚書御史謁者/虎賁羽林郎將執事皆赤幘陛衛乘輿御前殿黄門令)
(奏曰侲子備請逐疫於是中黄門倡侲子和曰甲作食/􁈌胇胃食虎雄伯食魅騰簡食不祥攬諸食咎伯竒食)
(夢强梁祖明共食磔死寄生委隨食觀錯斷食巨窮竒/騰根共食蠱凡使十二神追惡凶赫女軀拉女幹節觧)
(女肉抽女肺腸女不急去後者為糧因作方相與十二/獸儛嚾呼周徧前後省三過持炬火送疫出端門門外)
(騶騎傳炬出宫司馬闕門門外五營騎士傳火棄雒水/中百官官府各以木面獸能為儺人師訖設桃梗鬱儡)
(葦茭畢執事陛者罷葦㦸桃杖以賜公卿將軍特侯諸/侯云物原巫咸始制驅儺張衡東京賦爾廼卒歳大儺)
(敺除羣癘方相秉鉞巫覡操茢侲子萬童丹首元製桃/弧棘矢所𤼵無臬飛礫雨散剛癉必斃煌火馳而星流)
(逐赤疫/於四裔)
土牛送寒(原禮出土牛以送寒氣註出猶作也送猶畢/也増後漢書禮儀志是月也立土牛六頭於)
(國都郡縣城外丑地以送大寒註是月之昏建丑丑為/牛寒將極是故出其物𩔖形象以示送逹之且以升陽)
(也/)
畢祀(原禮乃畢山川之祀及帝之大臣天之神祗註四/時之功成於冬孟月祭其宗至此可以祭其佐也)
(帝之大臣句芒之屬天之/神祗司中司命風師雨師)
嘗魚薦廟(原禮是月也命漁師始漁天子親徃乃嘗魚/先薦寝廟註天子必親徃視漁明漁非常事)
(重之也此時魚潔美増金史禮志天徳/二年命有司議薦新禮十二月羞以魚)
豫備東作(原禮冰以入令告民出五種命農計耦耕事/修耒耜具田器集説冰入之後大寒將退令)
(典農之官告民出其所藏五穀之種計度耦耕之事耦/謂二人相偶也揉木為耒斵木為耜今之耜以鐵為之)
(田器鎡基之屬凡治田所用者也/此皆豫備東作之事陽事之始也)
大合吹(原禮命樂師大合吹而罷註歳將終/與族人大飲作樂於大寝以綴恩也)
收薪柴(原禮乃命四監收秩薪柴以共郊廟及百祀之/薪燎註四監主山林川澤之官也大者可析謂)
(之薪小者合束謂之柴/薪施炊㸑柴以給燎)
專農民(原禮專而農民毋有所使註言專一女農民之/心令之豫有志於耕稼之事不可徭役徭役之)
(則志散/失業也)
飭典論令(原禮天子乃與公卿大夫共飭國典論時令/以待来歳之宜集説國典有常飭之以應来)
(歳之變時令有序論之以防来歳/之差歳既更始故事亦有異宜者)
賦犧牲(原禮乃命大史次諸侯之列賦之犧牲以共皇/天上帝社稷之饗註此所與諸侯共之也列國)
(有大小也賦之犧牲大者出多小者出少饗獻也又乃/命同姓之邦共寝廟之芻豢註此所以與同姓共也芻)
(豢猶犧牲又命宰歴卿大夫至于庶民土田之數而賦/犧牲以共山林名川之祀註此所與卿大夫庶民共者)
(也歴猶次也卿大夫采地亦有大小/其非采地以其邑之民多少賦之)
制國用(原禮冢宰制國用必於歳之/杪五榖皆入然後制國用)
陳玉(原周禮春官天府季冬陳玉以貞来歳之媺惡註/問事之正曰貞問歳之美惡謂問於龜大卜職大)
(貞之屬陳玉/陳禮神之玉)
獻吉夢(原周禮春官占夢季冬聘王夢獻吉夢于王王/拜而受之註聘問也夢者事之祥吉凶之占在)
(日月星辰季冬日窮于次月窮于紀星回于天數將幾/終於是𤼵幣而問焉若休慶之云爾因獻羣臣之吉夢)
(於王歸/美焉)
計獄弊訟(原周禮秋官小司寇歳終則令羣士計獄/弊訟登中於天府註上其所斷獄訟之數)
為酒合族(増王居明堂禮季冬命國為/酒以合三族君子說小人樂)
考徳正法(増家語古者天子常以季/冬考徳正法以觀治亂)
納卵䔉(原夏小正納卵䔉傳卵䔉也者本/如卵者也納者何也納之君也)
虞人入梁(原夏小正虞人入梁傳虞人/官也梁者主設􁁛罟者也)
商正(増逸周書其在商湯用師於夏除民之災順天革/命改正朔變服殊號一文一質示不相從以建丑)
(之月/為正)
祭司寒(増左傳黑牡秬黍以享司寒註夏十二月日在/虚危冰堅而藏之秬黑黍也司寒元冥北方之)
(神故物皆用黑有事於冰故祭其神唐書百官志上林/署季冬藏冰千叚先立春三日納之冰井以黑牡秬黍)
(祭司/寒)
白瑞(増公羊傳王正月疏王者應/以十二月為正則命以白瑞)
助宣物(増國語元間大呂助宣物也註十二月曰大呂/坤六四也元一也隂繫於陽以黄鍾為主故曰)
(元間大呂助/陽宣散物也)
遣吏上計(増史記范睢傳三歳不上計註凡郡長治民/進賢勸功決訟檢姦常以歳盡遣吏上計)
置廷尉平(増漢書宣帝紀地節三年十二/月初置廷尉平四人秩六百石)
官獄(原淮南子十二月官獄註十/二月歳盡刑斷故官獄也)
稅加舊制(増後漢書光武帝紀建武六年十二月詔曰/今軍士屯田糧儲差積其令郡國收見田租)
(三十稅一/如舊制)
選高才生(増後漢書章帝紀建初八年十二月詔曰五/經剖判去聖彌遠章句遺辭乖疑難正恐先)
(師微言將遂廢絶非所以重稽古求道真也其令羣儒/選高才生受學左氏榖梁春秋古文尚書毛詩以扶微)
(學廣異/義焉)
立春不報囚(原後漢書章帝紀律十二月立春不以報/囚註報猶論也立春陽氣至可以施生故)
(不論/囚)
臨聼訟觀(増晉書武帝紀泰始四年十二月帝臨/聼訟觀録廷尉洛陽獄囚親平決焉)
班五條詔書(増晉書武帝紀泰始四年十二月班五條/詔書於郡國一曰正身二曰勤百姓三曰)
(撫孤寡四曰敦本/息末五曰去人事)
旌録吳賢(増晉書元帝紀太興元年十二月癸巳詔曰/漢高經大梁美無忌之賢齊師入魯修栁下)
(惠之墓其吳之高徳名賢/或未旌録者具條列以聞)
臨雍肄禮(増晉書禮志武帝泰始六年十二月帝臨辟/雍行鄉飲酒之禮詔曰禮儀之廢久矣乃今)
(復講肄舊典賜太常絹百/匹丞博士及學生牛酒)
洒掃孔墓(増宋書文帝紀元嘉十九年十二月詔尼父/徳表生民功被百代而墳塋荒蕪荆棘弗剪)
(可蠲墓側數戸以掌洒掃魯郡上民孔景等五戸居/近孔子墓側蠲其課役供給洒掃并種松柏六百株)
奏新厯(増宋書百官志太史令一人丞一人掌/三辰時日祥瑞妖災歳終則奏新厯)
策試胄子(増梁書武帝紀天監九年十二月輿駕幸/國子學策試胄子賜訓授之司各有差)
立士林館(増南史梁武帝紀大同七年十二/月於宫城西立士林館延集學者)
年終放囚(増南史謝方明傳加晉陵太守復為驃騎長/史南郡相嘗年終江陵縣獄囚事無輕重悉)
(放歸家使過正三日還到罪重者二十餘人綱紀以下/莫不疑懼時晉陵郡送故主簿𢎞季咸徐夀之並隨在)
(西固諫方明不納一時遣之囚及父兄並驚喜涕泣以/為就死無恨至期有重罪一人醉不能歸鄉村責譲率)
(領將送竟無逃/者遠近歎服焉)
衆文經(増北史魏道武帝紀天興四年冬十二月集博/士儒生比衆經文字義𩔖相從凡四萬餘字號)
(曰衆/文經)
求舜後(増北史魏孝文帝紀延興元年十二月詔求舜/後獲東萊人媯苟之復其家畢世以彰盛徳之)
(不/朽)
制陣法(増魏書髙帝紀和平三年十二月乙卯制戰陣/之法十有餘條因大儺耀兵有飛龍騰虵魚麗)
(之變以示威武舊唐書職官志凡兵馬在府每歳季冬/折衝都尉率五教之屬以教其軍陣戰鬬之法也具在)
(教習/簿籍)
置諫院印(増舊唐書文宗紀太和九年十二月辛卯置/諫院印諫院舊無印有章疏各於本司請印)
(人多知之至是特敕置印兼詔諫/臣論事有關機密别以狀列之)
蜡祭百神(増舊唐書禮儀志季冬寅日蜡祭百神於南/郊大明夜明用犢二神農氏伊耆氏各用少)
(牢一后稷及五方十二次五官五方田畯五嶽四鎮/四瀆以下方别各用少牢一當方不熟者則闕之)
正齒位(増唐書禮樂志季冬之月正齒位則縣令為主/人鄉之老人年六十以上有徳望者一人為賔)
(次一人為介又其次為三賔又其次為衆賔年六十者/三豆七十者四豆八十者五豆九十者及主人皆六豆)
(賔主燕飲則司正北面請賔坐賔主各就席立司正適/篚跪取觶興實之進立於楹間北面乃揚觶而戒之以)
(忠孝之本賔主以下皆再拜司正跪奠觶再拜跪取觶/飲卒觶興賔主以下皆坐司正適篚跪奠觶興降復位)
(乃行無算爵其大/抵皆如鄉飲酒禮)
立石九經(増唐㑹要太和七年十二月敕於國子監講/論堂兩廊創立石九經并孝經論語爾雅共)
(一百五十九卷/字樣四十九卷)
螭頭記言事(増唐㑹要太和九年十二月敕宜令起居/郎起居舍人凖故事入閤日賫紙筆于螭)
(頭下記/言記事)
定太學生額(増燕翼詒謀録元豐二年十二月乙巳神/宗命畢仲衍蔡京范鍾張璪詳定於太學)
(創八十齋三十人為額通計二千四百人内/上舍生百人内舍生三百人外舍生二千人)
賜臘藥(増乾淳歳時記臘月賜宰執親王三衙從官内/侍省官并外閫前宰執等臘藥係和劑局方造)
(進及御藥院特㫖製造銀合各一/百兩以至五十兩三十兩各有差)
文苑英華成(増宋㑹要太平興國七年帝以諸家文集/其數至繁各擅所長榛蕪相間乃命翰林)
(學士承㫖李昉閲前代文章撮其精要以𩔖分之為千/卷目録五十卷雍熙三年十二月壬寅書成號曰文苑)
(英/華)
建糊名法(増玉海景徳四年十二月禮部侍/郎周起患貢舉不公因建糊名法)
祈雪(増玉海天聖四年十二月壬午幸玉清昭應宫開/寳寺景靈宫祈雪故事車駕還必作樂前導上精)
(意以禱命毋作樂既雪輔臣皆賀/上喜曰力田之民自今有望矣)
獻皇極箴(増玉海治平元年十二月庚子知制誥祖/無擇獻皇極箴英宗善其言詔褒荅之)
資治通鑑成(増玉海元豐七年十二月戊辰資治通鑑/書成二百九十四卷上起戰國下終五代)
(凡一千三百六十二年又畧舉事目年經國緯為目録/三十卷參考羣書評其同異俾歸一塗為考異三十卷)
(合三百五十四卷詔書奬諭賜銀帛衣帶鞍馬上/諭輔臣曰前代未嘗有此書過荀恱漢紀遠矣)
封長白山(増金史禮志長白山大定十二年有司言長/白山在興王之地禮合尊崇議封爵建廟宇)
(十二月禮部太常學士院奏奉敕㫖/封興國靈應王即其山北地建廟宇)
　　民用
衣褐卒歳(原詩無衣無褐何以卒歳疏言此二陽/之月大寒之時無衣無褐不可終歳)
擊菒除田(増國語及寒擊菒除田以待時耕/註菒稾同寒謂季冬大寒之時也)
迎新年(増荆楚歳時記歳暮家家具肴䔩/詣宿歳之位以迎新年相聚酣飲)
餽歳(増風土記蜀之風俗晩歳相與餽問謂之餽歳蘇/軾餽歳詩農功各已收歳事得相佐為歡恐無及)
(假物不論貨山川隨出産貧富稱小大寘盤巨鯉横發/籠雙兔卧富人事華靡綵繡光翻座貧者愧不能微摯)
(出舂磨官居故人少里巷佳節/過亦欲舉鄉風獨唱無人和)
别歳(増風土記蜀之風俗晚歳酒食相邀為别歳蘇軾/别歳詩故人適千里臨别尚遲遲人行猶可復歳)
(行那可追問歳安所之遠在天一涯已逐東流水赴海/歸無時東隣酒初熟西舍彘亦肥且為一日歡慰此窮)
(年悲勿嗟舊歳别行與新歳/辭去去勿回顧還君老與衰)
奥肉(増齊民要術作奥肉法先養宿豬令肥臘月中殺/之□訖以火燒之令黄用煖水梳洗之削刮令浄)
(刳去五臟豬肪煼取脂肉臠方五六寸作令皮肉相兼/著水令相淹漬於釜中煼之肉熟水氣盡更以向所煼)
(肪膏煑肉大率脂二升酒三升鹽三升令脂渡没肉緩/水煑半曰許乃佳漉出甕中餘膏仍瀉肉甕中令相淹)
(漬食時水煑令熟而調和之如常肉法尤宜新韭新/韭爛拌亦中炙噉其二歳豬肉未堅爛壊不任作也)
苞肉(増齊民要術苞肉法十二月中殺豬經宿汁盡浥/浥時割作棒炙形茅菅中苞之無菅茅稻稈亦得)
(用厚泥封勿令裂裂復上泥懸著屋/外北隂中得至七八月如新殺肉)
苕草(増齊民要術苕草色青黄紫華十二月/稻下種之蔓延殷盛可以美田葉可食)
魚醬(増齊民要術作魚醬法去鱗浄洗拭令乾如膾法/披破縷切之去骨大率成魚一斗用黄衣三升白)
(鹽二斤乾薑一升橘皮一合和令調均内甕子中泥密/封日曝熟以好酒觧之作魚醬肉醤皆以十二月作之)
(則經夏/無蟲)
雞頭合藥(原齊民要術十二月東門/磔白雞頭可以合法藥)
懸豬羊耳(增齊民要術懸臘月豬/羊耳著堂梁上大富)
甜肥脯(增齊民要術作甜肥脯法臘月取麞鹿肉片/厚薄如手掌直隂乾下著鹽脆如凌雪也)
五味脯(增齊民要術五味脯法臘月初作用鵝鴈雞鴨/鶬鳵鳧雉兔䳺鶉生魚皆得作乃浄治去腥竅)
(及翠上脂瓶全浸勿四破别煑牛羊骨肉取汁浸豉和/調二同五味脯法浸四五日嘗味徹便出置箔上隂乾)
(火炙熟槌亦名瘃/腊亦名瘃魚腊)
□脯(增齊民要術作□脯法臘月初作任為五味脯者/皆中作唯魚不中耳白湯熟煑掠去浮沫欲去釜)
(時尤須急火急則易燥置/箔上隂乾之甜脆殊常)
培樹(増種樹書木自南而北多枯寒而不枯只於臘月/去根傍土麥穰厚覆之燃火深培如故則不一二)
(年皆/結實)
斑皮竹笋(増北戸録湘源縣十二月食/斑皮竹笋諸笋無以及之)
黑太陽(増清異録黑太陽法出自韋郇公用精炭搗治/作末研米煎粥搜和得所豫辦圓鐵範滿内炭)
(末運鐵鎚實擊五七十下出範隂乾盛寒爐/中熾數枚烘燃徹夜晋人獸炭豈此𩔖耶)
土栗(増山家清供芋名土芝小者煨乾入甕候寒月用/稻草盫熟色香如栗名土栗雅宜山舍擁爐之夜)
(供/)
酒蟹(增蟹譜酒蟹須十二月間作於酒甕間撇清酒不/得近糟和鹽浸蟹一宿却取出於厴中去其糞穢)
(重實椒鹽訖疊浄器中取前所浸鹽酒更入少新撇/者同煎一沸以别器盛之隔宿候冷傾蟹中須令滿)
斫楮皮(増經世民事録榖楮宜澗谷間種之三年可/斫取皮以抄紙甚得濟用斫法十二月為上)
迎陽種竹(増山家清事種竹法迎陽則/取季冬順土氣則取雨時)
老酒(増桂海酒志老酒以麥麴醸酒密封藏之可數年/士人家尤貴重每歳臘中家家造鮓使可為卒歳)
(計有貴客則設老酒冬鮓以示勤婚娶亦以老酒為/厚禮本草綱目老酒臘月醸造者可經數十年不壊)
冬舂米(原范成大冬舂行序臘日舂米為一歳計多聚/杵臼盡臘中畢事藏之土瓦倉中經年不壊謂)
(之冬舂米詩臘中儲蓄百事利第一先舂年計米羣呼/歩碓滿門庭運杵成風雷動地篩匀箕健無粞糠百斛)
(只費三日忙齊頭圓潔箭子長隔籮耀日雪生光土倉/瓦龕分蓋藏不蠧不腐常新香去年薄收飯不足今年)
(頓頓炊白玉春耕有種夏有糧接到明年秋刈熟鄰叟/来觀還歎嗟貧人一飽不可賖官租私債紛如麻有米)
(冬舂能/幾家)
膃肭臍(增圖經本草膃肭獸舊説似狐長尾今滄州所/圖乃是魚𩔖而豕首兩足其臍紅紫色上有紫)
(斑㸃醫家多用之異魚圖云試其臍於/臘月衝風處置盂水浸之不凍者為真)
兔腦催生(原本草綱目催生用臘月兔腦髓一箇攤紙/上夾匀隂乾剪作符子於面上書生字一箇)
(候母痛極時用釵股夾定/燈上燒灰煎丁香酒調下)
治聾方(増本草綱目治久聾臘月取䑕膽二枚/熊膽一分水和旋取緑豆大滴耳中)
狐目(増本草綱目狐目治破傷風臘月收取狐目隂乾/臨時用二目一副炭火微燒存性研末無灰酒服)
(之/)
臘雪水(原本草綱目臘雪密封隂處數十年亦/不壊用水浸五榖種則耐旱不生蟲)
食蒸餅(原瑣碎録臘月晨起以蒸餅/捲猪脂食之終歳不生瘡疥)
造門日(原居家宜忌十二月癸/丑日造門盜賊不能進)
作蠶蓐(増務本新書臘月刈/茅草作蠶蓐則宜蠶)
梅花茶(原多能鄙事收梅花㸃茶法臘月梅將開時清/旦摘半開花頭帶蔕置瓶内每一兩重用炒鹽)
(一兩灑之不可用手觸壊以厚紙數重密封置隂處次/年取時先置蜜於盞内然後取花二三朶滚湯一泡花)
(頭自開/香美)
鯖魚膽(增居家必用治喉閉方鯖魚膽一枚臘月收入/白礬末少許懸西北屋簷下隂乾為末備急用)
(蘆筒吹入/咽喉立瘥)
趙孟頫十二月耕詩(増一日不力作一日食不足慘淡/歳云莫風雪入破屋老農氣力衰)
(傴僂腰背曲索綯民事急晝夜互相續飯牛欲牛肥茭/藳亦預蓄蹇驢雖劣弱挽車致百斛農事極勞苦歳豈)
(恒稔熟能知稼穡/艱天下自蒙福)
趙孟頫十二月織詩(増忽忽歳將盡人事可稍休寒風/吹桑林日夕聲颼飀墻南地不凍)
(墾掘為坑溝砍桑埋其中明年芽早抽是月浴蠶種自/古相𫝊流蠶出易脱殻絲纊亦倍收及時不努力知有)
(来嵗不手凍不足/惜兾免號寒憂)
　　物候
鴈北鄉(原禮鴈北鄉疏鴈北鄉有早有晩早者則此月/北鄉晩者二月乃北鄉集説鴈北鄉則順陽而)
(復/也)
鵲始巢(原禮鵲始巢疏鵲始巢者此據晚者若早者十/一月始巢本草綱目鵲季冬始巢開戸背太歳)
(向太/乙)
雉雊雞乳(原禮雉雊雞乳集説雉火畜也感於陽/而後有聲雞木畜也麗於陽而後有形)
征鳥厲疾(原禮征鳥厲疾註征鳥題肩也齊人謂之擊/征疏征鳥謂鷹隼之屬也謂為征鳥如征厲)
(嚴猛疾㨗速也時殺氣盛極故/鷹隼之属取鳥㨗疾嚴猛也)
鳴弋(原夏小正十有二月鳴弋傳弋也者禽也先/言鳴而後言弋者何也鳴而後知其弋也)
隕麋角(原夏小正隕麋角傳蓋/陽氣旦睹也故記之也)
草芽白(増公羊傳王正月疏草/物十二月萌芽始白)
樹櫟(原淮南子其樹櫟註櫟可以為車轂/木不出火惟櫟為然亦應隂氣也)
山茶(増酉陽雜俎山茶葉似茶樹髙者/丈餘花大盈寸色如緋十二月開)
楷木(増酉陽雜俎蜀楷木蜀中有木𩔖柞衆木榮/時枯枿隆冬方萌芽布隂蜀人呼為楷木)
梅花使(増李之儀詞朱脣玉羽下蓬莱佳時近早梅自/註朱脣玉羽湖湘間謂之倒挂子嶺南謂之梅)
(花使十二/月半方出)
白符芝(増太平御覧仙人採芝圖白符芝高四/五尺似梅常以大雪而華季冬而實)
箭筍(増筍譜箭筍十二月生㑹稽以東諸山絶/多或叢生或蔓延可如筯大長三四寸)
側金盞花(増桂海花志側金盞花如小黄/葵葉似槿歳暮開與梅同時)
緑橘(増橘録緑橘比他柑微小色紺碧可爱不待霜食/之味已珍留之枝間色不盡變隆冬采之生意如)
(新/)
忍冬(原政和本草忍冬味甘温主寒熱身腫/乆服輕身長年益夀十二月采隂乾)
木蘭皮(原本草綱目木蘭生零陵山谷及太/山皮似桂而厚十二月采皮隂乾)
蠟梅(増本草綱目蠟梅小樹叢枝尖葉凡三種以子種/出不經接者臘月開小花而香淡名狗蠅梅經接)
(而花疎開時含口者名磬口梅花密/而香濃色深黄如紫檀者名檀香梅)
狼膏(増本草綱目狼膏臘月煉浄收之/周禮獸人冬獻狼取其膏聚也)
水槿(増農政全書水槿細葉小黄花又名/水椐臘月斬其條而插之易成大木)
瑒花(増臨江府志江西有一種小白花玉潔而幽香土/人以為瑒花新喻縣東三十里有瑒岡多此花也)
(俗名水仙又名金/盞銀臺殘冬始放)
　　占驗
愆候(原禮季冬行秋令則白露早降介蟲為妖四鄙入/保註戌之氣乘之也又行春令則胎夭多傷國多)
(固疾命之曰逆註辰之氣乘之也又行夏令則水/潦敗國時雪不降冰凍消釋註未之氣乘之也)
天皓(増史記天官書赤奮若歳歳隂在丑星居寅以十/二月與尾箕晨出曰天皓黫然黑色甚明其失次)
(有應/見参)
除夜風占(増紀歴撮要除夜/東北風五禾大熟)
冰占(増紀歴撮要冰結後水落主来年旱冰結/後水漲名上水水主水若緊厚来年大水)
雪等伴(増田家五行十二月下雪而不消名曰等伴主/再有雪乆經日照而不消亦是来年多水之兆)
赤豆粥(増田家雜占臘月二十五夜/赤豆粥鑊滚則三年大𤼵)
火色占(原陶朱公書念四夜黄昏時候鄉人束稻草於/竿㸃火在田間行走名曰照田蠶看火色卜水)
(旱色白主水色赤主旱猛烈年豐葳㽔歳歉取北風為/上又除夜燒盆爆竹與照田蠶看火色同是夜取安静)
(為/吉)
臘前三白(原陶朱公書臘前得兩三番雪謂/之臘前三白諺云若要麥見三白)
立春占(原陶朱公書立春在殘年主冬暖/諺云兩春合一冬無被暖烘烘)
朔日占(原通考十二月朔日值大寒主有虎出為災值/小寒主有祥瑞東風半日不止主六畜大災風)
(雨主/春旱)
霧雨占(原陶朱公書臘月有霧露無水做酒醋通考月/内有霧亦主来年有水有冷雨暴作主来年六)
(月七月/内横水)
北斗占(原通考常以歳除夜五更視北斗占五榖善惡/其星所主明則成熟暗則有損貪狼主蕎麥巨)
(門主粟禄存主黍文昌主芝蔴亷貞主麥/武曲主粳糯破軍主赤豆輔星主大豆)
栁眼青(原雜占臘月栁眼青/主来年夏秋米賤)
雷占(原雜占臘月雷鳴雪裏主隂雨百/日又月内雷主来年旱澇愆期)
　　雜紀
松柏貞茂(原荀子松柏經隆冬而不凋䝉霜雪而不變/可謂得其貞矣増風俗通大寒既至霜雪既)
(降吾是以知/松柏之茂也)
靈鼓化蛇(増穆天子𫝊季冬甲戌天子東遊飲於留祈/射於麗虎讀書於菞丘□獻酒於天子乃奏)
(廣樂天子遺其靈/鼓乃化為黄蛇)
赤光照室(原後漢書光武帝紀皇考南頓君初為濟陽/令以建平元年十二月甲子夜生光武於縣)
(舍有赤光照室中欽異焉使卜者王/長占之長辟左右曰此兆吉不可言)
迎鼓(増後漢書東夷傳夫餘國以臘月祭天大㑹連/日飲食歌舞名曰迎鼓是時斷刑獄解囚徒)
十二月音(増白虎通匏之為言施也在十二月萬物始/施而勞風俗通管漆竹長一尺六孔十二月)
(之音也物貫地/而芽故謂之管)
仲都忍寒(増桓譚新論元帝時漢中遇道人王仲都能/忍寒乃於盛寒日令袒衣載以駟馬於昆明)
(池上遶水而走御者厚衣狐/裘甚寒而仲都獨無憂也)
大寒冰舟(増吳録魏文帝至廣陵臨江觀兵兵有十餘/萬旌旗彌數百里權嚴設固守時大寒冰舟)
(不得入江帝見波濤洶湧歎曰/嗟乎固天所以隔南北也遂歸)
叩凌得魚(増晉書王延傳延繼母卜氏嘗盛冬思生魚/𠡠延求而不獲杖之流血延尋汾叩凌而哭)
(忽有一魚長五尺踊出水上延取以進母卜/氏食之積日不盡於是心悟撫延如已生)
禁水不冰(増抱朴子左慈以氣禁水/著中庭露之大寒不冰)
藏彄(原荆楚歳時記歳前為藏彄之戲註按周處風土/記曰醇以吿蜡竭恭敬於明祀乃有藏彄臘日之)
(後叟嫗各隨其儕為藏彄分二曹以校勝負彄字藝經/庾闡作鉤字増庾闡藏鉤賦序予以臘後命中外以行)
(鉤為戲矣酉陽雜俎舊言藏鉤起於鉤弋蓋依辛氏三/秦記云漢武鉤弋夫人手拳時人效之目為藏鉤也衆)
(人分曹手藏物探取之又令藏鉤/剩一人則来徃於兩朋謂之餓鴟)
著𥜗煗(原世説韓康伯數歳家酷貧至大寒止得襦母/殷夫人自成之令康伯捉熨斗謂康伯曰且著)
(襦尋作複㡓兒云已足不須複㡓也母問其故荅曰火/在熨斗中而柄熱今既著𥜗下亦當煗故不須耳母甚)
(異之知/為國器)
榖門(増李尤榖城門銘榖門北中位/當於丑太隂主刑殺伐為首)
辟寒香(増述異記辟寒香丹丹國所出漢武時入貢每/至大寒於室焚之暖氣翕然自外而入人皆減)
(衣/)
得蓍龜(増魏書靈徴志髙祖延興元年十二月徐州竹/邑戍士邢徳於彭城南一百二十里得蓍一株)
(四十九枝下掘得大龜獻之詔曰龜蓍與/經文相合所謂靈物也徳可賜爵五等)
獻蒼烏(増魏書靈徴志世宗景明二年十二月南青/州獻蒼烏君修行孝慈萬姓不好殺生則至)
禁畜鷙鳥(増魏書釋老志延興三年十二月顯祖因田/鷹獲鴛鴦一其偶悲鳴上下不去帝乃惕然)
(問左右曰此飛鳴者為雌為雄左右對曰臣以為雌帝/曰何以知對曰陽性剛隂性柔以剛柔推之必是雌矣)
(帝乃慨然而歎曰雖人鳥事别至於資識性/情竟何異哉於是下詔禁斷鷙鳥不得畜焉)
跣行冰上(増北史李順興𫝊李順興年十餘乍愚乍智/時莫識之其言未来事時有中者盛冬單布)
(衣跣行冰上及入/洗浴畧不患寒)
不服綿絮(増北史徐則傳則入天台山因絶粒養性/所資惟松水而已雖隆冬沍寒不服綿絮)
繫白象樹(増酉陽雜俎乾陀國頭河岸有繫白象樹花/葉似棗季冬方熟相傳此樹滅佛法亦滅)
祝河得詔(増酉陽雜俎李彦佐在滄景太和九年有詔/詔浮陽兵北渡黄河時冬十二月至濟南郡)
(使擊冰延舟冰觸舟舟覆詔失李公驚懼不寝食六日/鬢髮暴白乃令津吏不得詔盡死吏懼且請公一祝沉)
(浮於河吏憑公誠明以死索之李公乃令具爵酒言祝/傳語詰河伯其㫖曰明天子在上川瀆山岳祝史咸秩)
(予境之内祀未嘗匱爾河伯洎鱗之長當衛天子詔何/反溺之予或不獲予齋吿於天天將謫爾吏酹冰辭已)
(忽有聲如震河冰中斷可三十丈吏知李公精誠已/逹乃沉鉤索之一釣而出封角如舊惟篆印微濕耳)
暖香(原雲仙雜記寳雲溪有僧舍盛冬若客至則/燃薪火暖香一炷滿室如春人歸更取餘燼)
獻河清頌(増宋史真宗紀大中祥符三年十二月陜州/黄河再清庚戌集賢校理晏殊獻河清頌)
嗔拳笑面(原事物紀原江淮之俗每作諸戲必先設/嗔拳笑面有諸行戲時嘗在故臘之末)
觀書賜宴(増宋史禮志嘉祐七年十二月特召兩府近/臣三司副使臺諫官皇子宗室駙馬都尉管)
(軍臣僚至龍圖天章閣觀三聖御書及寳文閣為飛白/分賜下逮館閣官製觀書詩賜韓琦以下和進遂宴羣)
(玉殿傳詔學士王珪撰詩序刋石於閣數日再㑹天章/閣觀三朝瑞物復宴羣玉殿酒行上曰天下乆無事今)
(日之樂與卿等共之宜盡醉勿復辭因召韓琦至御搨/前别賜一大巵出禁中名花金盤貯香藥令各持歸莫)
(不霑醉至/暮而罷)
賜貂裘帽(増宋史王全斌傳全斌之入蜀也適属冬暮/京城大雪太祖設氊帷於講武殿衣紫貂裘)
(帽以視事忽謂左右曰我被服若此體尚覺寒念西征/將衝犯霜雪何以堪處即解裘帽遣中黄門馳賜全斌)
(仍諭諸將以不徧及/也全斌拜賜感泣)
碧金僊(増清異録有刁蕭者携一鏡色碧體瑩背有字/曰碧金僊大中元年十二月銅坊長老白九峰)
(造予以俸粒五石換之置/於文瑞堂呼為銅此君)
蟄不修葺(増厚徳録曹彬所居堂室弊壊子弟請加修/葺公曰時方大冬墻壁瓦石之間百蟲所蟄)
(不可傷其生其仁/心愛物蓋如此)
打耗(増演繁露湖州土俗歳十二月人家多設鼓而亂/撾之晝夜不停至来年正月半乃止問其所本無)
(能知者但相傳云此名打耗/打耗云者言驚去鬼祟也)
太平御覽(増實録太平興國八年十二月庚子太平總/𩔖書成凡五十四門詔曰史館新纂太平總)
(𩔖一千卷包括羣書指掌千古頗資乙夜之覽何止/名山之藏用錫嘉稱以傳来裔可改名太平御覽)
大小寒(増桯史韓平原在慶元初其弟仰胄為知閤門/事頗與密議時人謂之大小韓求㨗徑者争趨)
(之一日内燕優人有為衣冠到選者自敘履歴材藝應/得美官而留滯銓曹方徘徊浩歎又為日者弊帽持扇)
(過其旁遂邀使談庚甲日者曰君命甚髙但於五星局/中財帛宫若有所礙目下若欲亨逹先見小寒更望成)
(事必見大寒可也優蓋以寒/為韓侍燕者皆縮頸匿笑)
太平瑞木(増玉海慶厯三年十二月澧州獻瑞木有文/曰太平之道詔送史館劉敞作頌曰上天之)
(載兮無臭無聲眷我聖徳兮吿/以太平非筆非墨兮自然而成)
書賜石湖字(増玉海淳熙十五年十二月辛夘書石湖/二字賜范成大成大跋云天縱聖能游藝)
(超絶典則高古為伏羲/畫體勢竒逸如神禹碑)
萬魚燈(増遼史聖宗紀統和元年十二/月甲辰是夕然萬魚燈於雙溪)
千齡節(増遼史聖宗紀統和元年十二月戊/申千齡節祭日月禮畢百僚稱賀)
大玉海(増元史世祖紀至元二年十二月己丑瀆山大/玉海成勅置廣寒殿輟耕録萬歳山在太液池)
(之陽廣寒殿在山頂中有小玉殿前架黒玉酒瓮一玉/有白章隨其形刻為魚獸出没於波濤之状其大可貯)
(酒三十/餘石)
射草狗(増元史祭祀志每歳十二月下旬擇日於西鎮/國寺内墻下灑掃平地束稈草為人形一為狗)
(一雜色剪綵叚為之腸胃選逹官世家之貴重者交射/之射至糜爛以羊酒祭之祭畢帝后及太子嬪妃併射)
(者各解所服衣俾䝉古巫覡祝讃之祝讃/畢遂以與之名曰脱災國俗謂之射草狗)
辟蚤虱(原山居四要自入臘遇上水日勿令人/見以少水灑薦席毯褥辟狗蚤壁虱)
猪脂懸厠(原居家宜忌十二月取猪脂四/兩懸於厠中入夏一家無蠅)
揭蒲(増名勝志洋縣臘節以蒲藻蓋鵝公石上江渚/寒魚皆依之太守泛舟張樂揭取名曰揭蒲)
　鐵笛亭(増名勝志隱屏峰在武夷五曲溪之北有羅侯/洞洞背即鐵笛亭故址亭為李陶真人剙真人)
　(以宋熙豐間至武夷出祠牒乃唐開元時所給真人好/吹鐵笛每遇節臘衆道人各於雲房招飲皆赴諸房笛)
　(聲同時並作一日别衆留詩云毛竹森森自剪裁試吹/一曲下瑤臺當途不遇知音聼拂䄂白雲歸去来遂吹)
　(鐵笛隱/隱而去)
　得金像(増法苑珠林宋元嘉十五年羅順為平西府將/戍十二月放鷹野澤見鷹雉俱落於時火燒野)
　(草惟有三尺許叢草不然遂披而覓鳥乃/得金菩薩坐像工製殊巧遂收而供之)
御製静坐讀書自喻(并/序)
　朕在暢春園萬幾之暇季冬寒甚連日風雪静坐讀書
　自限文韻偶成二十韻自喻朕原本無學不過經書成
　語堆集成句卿等皆老學素望朕所深知其中韻脚不
　當平仄不和典故不穩聨句不雅者即速改正或成一
　篇亦未可知
　壯年好血氣半老少知聞顧諟惟當謹銘盤不至宭勵
　精勉圖治旰食盡民殷性理宗濓洛臨摹倣鵝羣煌煌
　勞夢想濟濟詠南薰懸鐘是進徳止輦問停雲懐保編
　氓苦惠鮮鰥寡熅留心刑服念鄙笑圖書焚優禮任舟
楫憑軒尊典墳前星誡琢磨帝子識羣分外戚無矜勢
諸王惜舊勲烽煙熄萬里瀚海畏三軍淮黄關國計漕
運致憂勤土木毋輕動民情宜所欣志廣則寛裕神清
息俗紛由来惡㫖酒自喻喜𤣥纁長歌詠白雪論賦小
横汾幾暇講寥廓提籌算紫氛乾陽得復轉測景考斜
曛有始無終歎為山一簣慬
晉十二月折楊栁歌(増天寒歳欲暮春秋及冬夏苦心/停欲度折楊栁沈亂枕席間纒綿)
(不覺/乆)
陶潜癸卯十二月中作與從弟敬遠詩(増寝跡衡門下/邈與世相絶顧)
(盼莫誰知荆扉晝長閉淒淒歳暮風翳翳經夕雪傾耳/無希聲在目皓已潔勁氣侵襟䄂簞瓢謝屢設蕭索空)
(宇中了無一可悦歴覧千載書時時見遺烈高操非所/攀謬得固窮節平津苟不由棲遲詎為拙寄意一言外)
(兹契誰/能别)
李嶠十二月奉教作(増玉燭年行盡銅史漏猶長池冷/凝宵凍庭寒積曙霜蘭心未動色)
(梅館欲含芳裵回臨/歳晚顧歩佇春光)
李賀十二月樂詞(増日脚淡光紅灑灑薄霜不銷桂枝/下依稀和氣排冬嚴已就長日辭長)
(夜/)
　謝良輔憶長安十二時(増憶長安臘月時温泉彩仗新/移瑞氣遙迎鳯輦日光先暖龍)
　(池取酒蝦蟇陵下/家家守歳𫝊巵)
　白居易臘後歳前遇景詠意詩(増海梅半白栁微黄凍/水初融日欲長度臘都)
　(無苦霜霰迎春先有好風光郡中起晚聼衙鼓城上/行慵倚女墻公事漸閑身且健使君殊未厭餘杭)
　朱子殘臘詩(増殘臘生春序愁霖逼歳昏小紅敷豔萼/衆緑被陳根隂壑泉方注原田水欲渾農)
　(家向東作百/事集柴門)
　
　
　
　
　
　
　
　
　
御定月令輯要卷二十
　欽定四庫全書
御定月令輯要卷二十一
　　閏月令
　　　天道
　五嵗再閏(原易五嵗再閏疏凡前閏後閏相去大略三/十二月在五嵗之中故五嵗再閏説文餘分)
　(之月五嵗再閏從王在門中增容齋四筆十五夜為半/月兩半月為一月三月為一時兩時為一行兩行為一)
　(年二年半為一雙此由閏故以閏月兼本月/此謂月雙非閏雙也以五年再閏為閏雙)
　歸餘於終(原左傳先王之正時也履端於始舉正於中/歸餘於終註歩厯之始以為術之端首朞之)
　(日三百六十有六日日月之行又有遲速而必分為十/二月舉中氣以正月有餘日則歸之於終積而為閏故)
　(言歸餘/於終)
　非常月(原公羊閏月不告月傳不告月者何不告朔也/曷為不告朔天無是月也閏月矣何以謂之天)
　(無是月是月非常月也/註所在無常故無政也)
　積分成月(原穀梁閏月不告月傳閏月者附月之餘日/也積分而成於月者也註一嵗三百六十日)
　(餘六日又有小月六積五嵗得六十/日而再閏積衆月之餘分以成此月)
　斗指兩辰間(原逸周書閏無中氣斗指兩辰之間增杜/預長厯日行一度而月日行十三度十九)
　(分度之有畸日官當會集此之遲疾以考成晦朔錯綜/以設閏月閏月無中氣而北斗邪指兩辰之間所以異)
(於他月也厯術斗星夜隨天左旋各指十二辰之/位謂之斗建亦名月建閏月則指十二辰之間)
朔不得中(增漢書律歴志朔不得中是為閏月言隂陽/雖交不得中不生後漢書律厯志四時推移)
(故置十二中以定月位有朔而無中者為閏月唐書厯/志前朔後朔迭相推校盈朒之課據實為凖損不侵朒)
(益不過盈定朔日名與次朔同者大不同者小無中氣/者為閏月朱子語𩔖中氣只在本月若趲得中氣在月)
(盡後月便/當置閏)
天度畢(增内經常月之制建初立中閏月之紀無初無/中縱厯有之皆他節氣也由斯推日成閏故令)
(天度/畢焉)
星見閏分(增漢書律歴志以嵗閏乘嵗數是為星見閏/分又推星見月以閏分乗定見以章嵗乗中)
(餘從之盈見月法得一并積中則積月也不盈者名曰/月中餘以元月除積月餘名曰月元餘以章月除月元)
(餘則入章月數也以十二除之至有閏之嵗除十三入/章三嵗一閏六嵗二閏九嵗三閏十一嵗四閏十四嵗)
(五閏十七嵗六閏十九嵗七閏不盈/者數起於天正算外則星所見月也)
推天正(增漢書律歴志推天正以章月乗人統嵗數盈/章嵗得一名曰積月不盈者名曰閏餘閏餘十)
(二以上嵗有閏求地正/加積月一求人正加二)
推閏餘(增漢書律歴志推閏餘所在以十二乗閏餘加/十得一盈章中數所得起冬至算外則中至終)
(閏盈中氣在朔若/二日則前月閏也)
周至(增漢書律歴志周至五/十七參閏法得周至)
章中(增漢書律歴志章中二百二/十八以閏法乗嵗中得章中)
統法(增漢書律歴志統法千五百三/十九以閏法乗日法得統法)
月周(增漢書律歴志月周二百五/十四以章月加閏法得月周)
終數為閏(增漢書律歴志易曰天一地二天三地四天/五地六天七地八天九地十天數五地數五)
(五位相得而各有合天數二十有五地數三十凡天地/之數五十有五此所以成變化而行鬼神也并終數為)
(十九易窮則變故為閏法註天終數九地終數十窮終/也言閏亦日之窮餘故取二終之數以為義又閏法十)
(九因為章嵗合天/地終數得閏法)
蔀首(原漢書律歴志魯歴不正以閏餘一之嵗為蔀首/註當以閏盡嵗為蔀首今失正未盡一嵗便以為)
(蔀首/也)
三年一閏(增春秋元命苞三年一閏以起紀宋均註紀/法也三年加以一閏以成嵗也後漢書張純)
(傳三年一閏/天氣小備)
閏七曰章(增後漢書律厯志月分成閏閏/七而盡其嵗十九名之曰章)
陽之餘(原白虎通月有閏餘何周天三百六十五度四/分度之一嵗十二月日過十二度故三年一閏)
(五年再閏明隂不足陽有/餘也故讖曰閏者陽之餘)
補小月減日(原獨斷閏月者所以補小月之減日/以正嵗數故三年一閏五年再閏)
益歸餘卦(增舊唐書厯志綜中朔盈虛分累益歸餘之/卦每其月閏衰註凡歸餘之卦五萬六千七)
(百六十以上其嵗有閏因考其閏衰滿卦限以上/其月及合置閏或有進退皆以定朔將中氣裁焉)
積嵗如月分數(增唐書厯志麟徳厯有總法開元厯有/通法故積嵗如月分之數而後閏餘皆)
(盡/)
朔退朔進(増唐書厯志秦厯上元正月己巳朔晨初立/春日月五星俱起營室五度蔀首日名皆直)
(四孟假朔退十五日則閏在正月前朔進十五日則閏/在正月後是以十有二節皆在盈縮之中而晨昏宿度)
(隨/之)
朔不盡氣(增正蒙閏餘生於朔不盡周天之氣朱子語/𩔖周天之氣謂二十四氣也月有大小朔不)
(得盡此氣而一嵗/日子足矣故置閏)
閏餘閏差(原皇極經世日以遲為進月以疾為退日月/一會而加半日減半日是以為閏餘也日一)
(大運而進六日月一大運/而退六日是以為閏差也)
氣盈朔虛(增蔡沉天説日與天㑹而多五日九百四十/分日之二百三十五為氣盈月與日㑹而少)
(五日九百四十分日之五百九十二為朔虛合氣盈朔/虛而閏生焉十有九嵗七閏氣朔分齊是為一章性理)
(大全氣則二十四氣自今年冬至至來年冬至前一日/計三百六十五日二百三十五分是於三百六十日外)
(多五日二百三十五分者為氣盈朔則十二月朔自今/年十一月初一至來年十一月初一前一日計三百五)
(十四日三百四十八分是於三百六十日内少五日五/百九十二分者為朔虛合氣盈朔虛而閏生者一嵗閏)
(積氣朔之數計十日八百二十七分三嵗一閏積氣朔/之數三箇十日八百二十七分計三十二日六百單一)
(分五嵗再閏積氣朔之數五箇十日八百/二十七分計五十四日二百七十五分)
三統為一元(增沙隨程氏易解七閏為一章二十七章/為一會三會為一統三統為一元元四千)
(六百十七嵗冬至甲子朔旦無餘分是謂天統千五百/三十九嵗甲辰朔旦冬至無餘分是謂地統又千五百)
(三十九嵗甲申朔旦冬/至無餘分是謂人統)
補奇數(增玉海天地之數惟奇則/無窮置閏所以補奇數也)
長厯紀閏疏數(原齊東野語以杜征南長厯考春秋之/月日雖甚精密而其置閏之法竊有疑)
(焉如隐公二年閏十二月五年七年亦皆閏十二月然/猶是三嵗一閏五嵗再閏如莊公二十年置閏其後則)
(二十四年以至二十八年皆以四嵗一閏無乃失之疏/乎僖公十二年閏至十七年方閏二十五年閏至三十)
(年方閏率以五嵗一閏何其愈疏乎如定公八年置閏/其後則十年以至十二年十四年皆以二嵗一閏無乃)
(失之數乎閔之二年辛酉既閏矣僖之元年壬戌又閏/僖之七年八年哀之十四年十五年皆以連嵗置閏何)
(其愈數乎至於襄之二十七年一嵗之間頓置兩閏蓋/曰十一月辰在申司厯過也於是既覺其謬故前閏建)
(酉後閏建戌以應天正然前乎此者二十一年既有閏/二十四年二十六年又有閏歴年凡六置閏者三何縁)
(至此失閏已再而頓置兩閏乎近則十餘月逺或/二十餘年其疏數殆不可曉併著於此以叩識者)
初章閏法(增性理大全潛室陳氏曰古厯十九年為一/章章有七閏入章三年閏九月六年閏六月)
(九年閏三月十一年閏十一月十四年閏八月十七年/閏四月十九年閏十二月此據元首初章若於後漸積)
(餘分大率三十二月/則置閏不必同初章)
置閏之次(增稗編一年二年三年第一閏當在此年八/月置或進在七月或退在九月者間亦有之)
(四年五年六年第二閏當在此年五月置或進在四月/或退在六月者亦有之七年八年九年間第三閏當在)
(此年二月置或進在正月或退在三月者間亦有之已/上三閏皆是三年一閏十年十一年第四閏當在此年)
(十月置或進在九月或退在十一月者間亦有之此是/五年再閏十二年十三年十四年第五閏當在此年六)
(月置或進在五月或退在七月者間亦有之十五年十/六年十七年第六閏當在此年三月置或進在二月或)
(退在四月者間亦有之已上二閏皆是三年一閏十八/年十九年第七閏當於此年十二月置或進在十一月)
(或退在明年正月者有之此是五年/再閏右十九嵗七閏之次大約如此)
􁁿生于閏(原西域星經月孛紫􁁿羅㬋計都星家謂之/四餘計生於天尾羅生于天首孛生于月􁁿)
(生于閏蓋日月行道如兩環相交一處曰天首一處曰/天尾天尾為計天首為羅月之行遲速有常度遲之處)
(即孛也􁁿生于閏二十八年十閏而􁁿行一周/􁁿孛皆有度數無光象故與計羅同謂之四餘)
定閏法(原定月大小日辰閏法歌前九之年二月中今/年元旦日辰同月大月小此為例次第推來理)
(自通四十七年前有/閏閏前兩月是今逄)
　　節序
閏正中朔(増周禮春官大史正嵗年註中朔曰嵗朔數/曰年中朔大小不齊正之以閏疏中數曰嵗)
(朔數曰年者一年之内有二十四氣皆節氣在前中氣/在後節氣一名朔氣朔氣在晦則後月閏中氣在朔則)
(前月閏節氣有入前月法中氣無入前月法中氣帀則/為嵗朔氣帀則為年假令十二月中氣在晦則閏十二)
(月十六日得後正月立春節此即朔數曰年至後年/正月一日得啓蟄中此中氣帀此即是中數曰嵗)
小雪當閏(增左傳文公元年閏三月非禮也漢書律歴/志文公元年距辛亥朔旦冬至二十九嵗是)
(嵗閏餘十三正小雪閏當在十一/月後而在三月故𫝊曰非禮也)
閏九日(原唐詩紀事景龍二年閏九月九日幸總持登/浮圖李嶠等獻詩李嶠詩閏月開重九真遊下)
(大千花寒仍薦菊座晩更披蓮刹鳯囘雕輦幡虹間綵/旃還将西梵曲助入南薰絃增李乂詩清蹕幸禪樓前)
(驅歴御溝還疑九日豫更想六年遊聖藻輝纓絡仙花/綴冕旒所欣延億載寜止慶重秋劉憲詩重陽登閏序)
(上界叶時廵駐輦天花落開筵妓樂陳城端刹柱見雲/表露盤新臨睨光輝滿飛文動睿神宋之問奉和聖製)
(閏九月九日登莊嚴總持二寺閣詩閏月再重陽仙輿/歴寳坊帝歌雲稍白御酒菊猶黄風鐸喧行漏天花拂)
(舞行豫遊多景福梵宇日生光白居易閏九月九日獨/飲詩黄花叢畔緑樽前猶有些些舊管絃偶遇閏秋重)
(九日東籬獨酌一陶然自從九月持齋戒不醉重陽十/五年林光朝閏九月九日登越王臺詩閑陪小隊出山)
(椒為有呉歌雜楚謡縱道菊花如昨日要看湯餅作三/朝千重嶺海供横槊一帶風烟聼採樵憑仗折衝如此)
(好不應東/去更乘軺)
小寒雲霠(增宋史律歴志皇祐圭表小寒測景長一丈/二尺四寸二年庚寅閏十一月十五日戊辰)
(雲霠/不測)
七閏在冬至前(增宋史律歴志咸淳六年十一月三十/日冬至至後為閏十一月既已頒厯浙)
(西安撫司凖備差遣臧元震言厯法以章法為重章法/以章嵗為重蓋厯數起於冬至卦氣起於中孚十九年)
(謂之一章一章必置七閏必第七閏在冬至之前必章/嵗至朔同日今算造官以閏月在十一月三十日冬至)
(之後則此一章止有六/閏厯法之差莫甚於此)
冬至後積分置閏(增宋史律歴志天正冬至乃厯之始/心自冬至後積三年餘分而後可以)
(置第/一閏)
閏嵗戌臘(增西溪叢語國朝用漢臘蓋冬至後第三戌/火墓日也是為臘己酉年閏八月冬至後第)
(三戌乃在十一月末太史局著厯遂以十一月第三戌/為臘識者云古法遇如此閏嵗即以第四戌為臘臘不)
(可在十/一月也)
閏七日(増王灣閏月七日織女詩耿耿曙河㣲神仙此/會稀今年七月閏應得兩囘歸李商隐壬申閏)
(秋題贈烏鵲詩繞樹無依月正高鄴城新淚/濺雲𫀆幾年始得逄秋閏兩度填河莫告勞)
閏中秋(增黄滔閏八月詩無人不愛今年閏月看中秋/兩度圓唯恐雨師風伯意至時還奪上樓天呉)
(文英閏中秋詞丹桂花開第二番東籬展却宴期寛人/間寳鏡離仍合海上仙槎去復還  分不盡半涼天可)
(憐閑剰此嬋娟素娥未隔/三秋夢贏得今宵又倚闌)
閏元宵(增呉禮之閏元宵詞銀蟾光彩喜稔嵗閏正元/宵還再樂事難并佳時罕遇依舊試燈何礙花)
(市又移星漢蓮炬重芳人海盡勾引徧嬉遊寳馬香車/喧隘  晴快天意教人月更圓償足風流債媚柳烟濃)
(夭桃紅小景物迴然堪愛巷陌笑聲不斷襟䄂餘香仍/在待歸也便相期明日蹋青挑菜張炎閏元宵詞向人)
(圓月轉分明簫鼓又逄迎風吹不定蛾兒閙繞玉梅猶/戀香心報道依然放夜何妨欵曲行春  錦燈重見麗)
(繁星水影動梨雲今朝準擬花前醉奈今宵/别是光隂簾底聽人笑語莫教遲了梅青)
閏重三(增張雨閏三月三日北山看花詩應笑黄楊厄/閏時後三仍復負芳期老無劉几簪花分閑有)
(陶潛止酒詩榖雨林中先紫筍鬱岡山口足/黄鸝韓湘自倩奴星去䄂得瑶臺第一枝)
元宵驚蟄(原李夢陽詩春色閏冬後元宵驚/蟄邊輭塵欺月散繁火奪星懸)
　　月次
閏正月
遣使賑賜(增宋書明帝紀泰始三年閏正/月庚午大雨雪遣使廵行賑賜)
移上元節(增宋史禮志政和六年正月七日御筆今嵗/閏餘候晩猶未春和晷短氣寒於宴集無舒)
(緩之樂上元節移於/閏正月十四日為始)
修治石岸(增宋史河渠志政和六年閏正月知杭州李/偃言湯村巖門白石等處並錢塘江通大海)
(日受兩潮漸致侵囓乞依六和寺/岸用石砌疊乃命劉既濟修治)
造明堂鐘磬(增玉海政和六年閏正月十二日大晟府/言神宗命儒臣肇造玉磬藏之樂府久不)
(施用宜畧加磨礱俾與律合并造金/鐘專用於明堂以薦在天之神從之)
御製蘇軾集贊(增玉海乾道元年閏正月御製蘇軾集/贊曰手抉雲漢斡造化機氣高天下乃)
(克為之猗嗟若人冠冕百代忠言讜論不顧身害敬想/高風恨不同時掩卷三歎播以聲詩選徳殿書賜蘇嶠)
進四經解(增玉海乾道九年閏正月二十三日敷文直/學士胡銓言聖訓令臣進所解諸經今先繕)
(寫周易周禮禮記春/秋四經解詔令投進)
曾鞏閏正月十一日呂殿丞寄新茶詩(増徧得朝陽借/力催千金一銙)
(過溪來曽坑貢後春猶/早海上先嘗第一桮)
閏二月
獻白兔(增宋書符瑞志孝武帝孝建三年/閏二月乙丑白兔見平原獲以獻)
賜苑牧地(增魏書世宗紀延昌二年閏二月辛/丑以苑牧之地賜代遷民無田者)
祠龍池(增唐會要開元二/年閏二月祠龍池)
減放洛水(增宋史河渠志紹聖四年閏二月楊琰乞依/元豐例減放洛水入京西界太白龍坑及三)
(十六陂充水匱以助汴河行運詔賈種民/同琰相度合占頃畆及所用功力以閫)
箭竹生米(增宋史五行志咸平二年閏二月宣池/歙杭越睦衢婺諸州箭竹生米如稻)
考第羣臣(增通鑑武徳二年閏二月甲辰上考第羣臣/以李綱孫伏伽為第一因置酒高會謂裴寂)
(等曰李綱差盡忠款孫伏伽可謂誠直朕視卿如愛/子卿當視朕如慈父因命捨君臣之敬極歡而罷)
銅渾儀成(增長編祥符三年閏二月甲寅冬官正韓顯/符造銅渾儀成并上所著經十卷其制則本)
(唐李淳風及一/行之遺法云)
進新校御書(增玉海淳化二年閏二月戊寅秘書監李/至進新校御書三百八十卷上從容謂之)
(曰人之嗜好不可不謹人君當澹然無欲勿使嗜好形/見於外則奸佞無自入焉朕他無所欲但喜讀書多見)
(古今成敗善者從之不/善者改之至拜舞稱賀)
幸射堂(增玉海祥符三年閏二月二十四日丁卯上幸/開封府射堂宴射謂從臣曰朕昔尹京兆先帝)
(為創此堂俾之習射周覽久之多所感慕又至西堂閲/太宗御書圖畫數十軸遂宴射于射堂上作七言詩從)
(臣畢賦甲戌詔開封府舊射堂宜名曰繼/照堂是日設帟張樂許士庻遊觀三日)
金華殿賜宴(增玉海祥符三年閏二月二十七日丁丑/召輔臣至宣聖殿朝拜太宗聖容帝作賞)
(景觀花詩以賜從官即席賦詩又御水心殿垂釣遂宴/金華殿小苑花皆太宗命中黄門所㨁滋茂異常輔臣)
(所未/至也)
龜茲貢馬(增玉海祥符三年閏二/月龜茲貢馬王鞍勒)
廣科目(增玉海天聖七年夏竦執政請復制舉廣置科/目以收遺才上從之閏二月二十三日壬子上)
(御延和殿謂宰臣曰近夏竦奏自古得賢則治失賢則/亂漢唐之間多選賢良文學之士以條時政得失朕亦)
(欲天下英豪皆登於朝宜廣科目以收賢才於是置賢/良方正直言極諫科博逹墳典明於教化才識兼茂明)
(於體用科詳明吏理可使從政科識洞韜畧運籌決勝/科軍謀閎逺才任邊寄科應内外朝官不帶臺省館閣)
(職事不犯贓罪及私罪輕者許少卿監以上奏舉或於/逐處及閤門進䇿論十卷每卷五道下兩制看詳詞理)
(優長者召赴秘閣試論六首合格試制䇿一道又置書/判拔萃科應選人除流外人如實有才業者不犯贓罪)
(及私罪情理輕者並於逐處及南曹投狀乞應先錄判/詞三十首為三卷於流内銓或附逓投納本銓差官看)
(詳詞理優長者召試判十道共限二千字以上合格即/就御試又置高蹈丘園沉淪草澤茂材異等通為十科)
(並許白衣舉人非工商雜類本路轉運司長吏奏舉或/於本貫投狀乞應仍投䇿論十卷五十道差官看詳委)
(有文行可稱封送/禮部選擇召試)
建太后宫殿(増玉海元祐元年閏二月十九日丁未詔/曰漢家致孝有朝夕供御之廷唐室承顏)
(嚴嵗時慶賀之禮逮於列聖咸有舊章建太皇太后宫/曰崇慶殿曰崇慶壽康皇太后宫曰隆佑殿曰隆佑慈)
(徽/)
讀三朝寳訓(增玉海紹興五年閏二月二十三日丙寅/殿中侍御史張絢言陛下復開經筵宜倣)
(仁宗時讀三朝寳訓命侍讀之臣如/李淑所請進讀帝命講筵錄進讀之)
鑒古圖(增玉海紹興五年閏二月丙寅上曰朕昨日見/毛剛中所進鑒古圖乃仁宗即位之初采古人)
(行事之迹繪而成圖/便於省閲因以為鑒)
陸游閏二月二十日遊西湖詩(增西湖二月遊人稠鮮/車快馬巷無留梨園樂)
(工教坊優絲竹悲激雜清謳追逐下上暮始休外雖狂/酲樂則不豈如吾曹淡相求酒肴取具非預謀青梅苦)
(筍助獻酬意象簡樸足鎮浮尚慚一官自拘囚未免/疋馬從兩騶南山老翁亦出遊百錢自挂竹杖頭)
閏三月
給水車(增舊唐書敬宗紀太和二年閏三月丙戌朔内/出水車樣令京兆府造水車散給緣鄭白渠百)
(姓以漑/水田)
獻農具兵仗(增舊唐書僖宗紀光啓元年閏三月鎮冀/節度使王鎔獻耕牛千頭農具九千兵仗)
(十/萬)
修晉書(增唐會要貞觀二十年閏三月四日詔宜令修/纂所更撰晉書銓次舊聞裁成義𩔖如修五代)
(史故事於是司空房元齡中書令禇遂良太子左庶子/許敬宗掌其事以臧榮緒晉書為本為十紀十志七十)
(列傳三十載記其太宗所著宣武二/帝及陸機王羲之四論稱制㫖焉)
定宰臣親王班坐(增宋史禮志祥符四年閏三月太常/禮院閤門言準詔同詳定閤門使李)
(端慤所奏閤門儀制宰臣與親王立班坐位分左右各/為班首宰臣樞密使帶使相或帶郡王并使相作一行)
(總為中書門下班其親王獨行一班者準封爵令兄弟/皇子皆封國謂之親王所以他官不可參綴撿㑹坐次)
(圖直將宗室使相輙綴親王蓋更張之時未見親王遂/致失於講求近見朝拜景靈宫東陽郡王顥亦綴親王)
(班竊恐未安今取到閤門儀制其合/班宰臣使相在東親王在西分班立)
延問京官(增通鑑貞觀元年三月閏月壬申上謂太子/少師蕭瑀曰朕少好弓矢得良弓十數自謂)
(無以加近以示弓工乃曰皆非良材朕問其故工曰木/心不直則脉理皆邪弓雖勁而發矢不直朕始悟曏者)
(辯之未精也朕以弓矢定四方識之猶未能盡况天下/之務其能徧知乎乃令京官五品以上更宿中書内省)
(數延見問以民間/疾苦政事得失)
贖魏徴故第(增通鑑元和四年閏三月魏徴元孫稠貧/甚以故第質錢於人平盧節度使李師道)
(請以私財贖之上命白居易草詔居易奏言事闗激勸/宜出朝廷師道何人敢掠斯美望敇有司以官錢贖還)
(後嗣上從之出内庫錢二/千緡贖賜魏稠仍禁質賣)
賀雨(增通鑑元和四年三月上以久旱欲降徳音翰林/學士李絳白居易上言以為欲令實惠及人無如)
(減其租税又言宮人驅使之餘其數猶廣事宜省費物/貴狥情又請禁諸道横歛以充進奉又言嶺南黔中福)
(建風俗多掠良人賣為奴婢乞嚴禁止閏月己酉制降/天下繫囚蠲税租出宫人絶進奉禁掠賣皆如二人之)
(請己未雨/絳表賀)
制敕用黄紙(增春明退朝錄上元三年閏三月戊子敕/制敕施行既為永式比用白紙多有蟲蠧)
(自今已後尚書省頒下諸/司及州下縣宜并用黄紙)
賜新及第宴(增玉海太平興國五年閏三月丁/卯賜新及第舉人宴於迎春苑)
攽祈雨法(增玉海咸平二年閏三月三日知掦州魏羽/上唐李邕雩祀五龍祈雨之法丁亥攽諸路)
(令長吏精/潔行之)
花亨泰(増牡丹榮辱志/花亨泰閏三月)
劉威閏三月詩(増三年皆一閏此閏勝常時莫怪花開/晩都緣春盡遲節分炎氣近律應惠風)
(移夢得成胡蠂/芳菲幸不遺)
喻坦之送友人遊東川詩(增食盡須分散將行幾願留/春兼三月閏人擬半年遊風)
(俗同呉地山川擁梓州思/君登棧道猨嘯始應愁)
閏四月
南廵狩(增後漢書明帝紀永平十年夏四月閏月甲午/南廵狩幸南陽祠章陵日北至又祠舊宅禮畢)
(召校官弟子作雅樂奏鹿鳴帝自御塤箎/和之以娯嘉賔還幸南頓勞饗三老官屬)
白龍見(增晉書武帝紀太康三年閏/四月癸丑白龍二見於濟南)
魏世宗生(增魏書世宗紀世宗宣武皇帝諱恪高祖孝/文皇帝第二子母曰高夫人初夢為日所逐)
(避於牀下日化為龍繞已數匝寤而驚悸既/而有娠太和七年閏四月生帝於平城宫)
頒木魚符(增隋書文帝紀開皇九年夏四月閏月/丁丑頒木魚符於總管刺史雌一雄一)
瑞鹽(增唐㑹要武徳七年閏四月十三日長安古/城鹽渠水中生鹽色紅白而味甘狀如方印)
迎𤣥元皇帝像(増通鑑開元二十九年上夢𤣥元皇帝/告云吾有像在京城西南百餘里汝遣)
(人求之吾當與汝興慶宫相見上遣使求得/之於盩厔樓觀山間夏閏四月迎置興慶宮)
醴泉出(増玉海天禧三年閏四月丁未醴泉出京師拱/聖營上謂輔臣曰營卒初睹龜建真武祠今泉)
(出其側有疾者飲之多愈甲/寅命王欽若建觀名祥源)
觀刈麥(增玉海天禧三年閏四月/庚戌幸玉津園觀川麥)
玉輅旂常(增玉海紹興十三年閏四月禮官請玉輅並/建旂常四輅各建所載之旗政和中玉輅以)
(太常大旗建於左右而去□㦸今玉輅左建太常繡/日月星辰右建龍旂繡交龍皆用青羅表裏文繡)
安邊庫(增玉海嘉定元年閏四月二日戸部沈詵等條/具估籍田產命有司掌之嵗收所入貿金增充)
(嵗遺名曰安邊所以/彥橚主管安邊庫)
黄河清(增續文獻通考元成宗元貞元年閏四月/蘭州黄河清上下三百餘里清凡三日)
閏五月
白雀見(增宋書符瑞志元嘉二十二年閏五月丙午白/雀見華林園員外散騎侍郎長沙王瑾獲以獻)
罷貢枇杷橘酒(增唐書徳宗紀大厯十四年閏五月戊/寅罷山南貢枇杷江南甘橘非供宗廟)
(者癸未罷劍/南貢生春酒)
罷獻祥瑞(增唐書徳宗紀大厯十四年閏五月丙戌罷/獻祥瑞貢器以金銀飾者還之通鑑大厯十)
(四年閏五月丙戌詔曰澤州刺史李鷃上慶雲圖朕以/時和年豐為嘉祥以進賢顯忠為良瑞如卿雲靈芝珍)
(禽竒獸怪革異木何益於人布/告天下自今有此無得上獻)
縱象(增通鑑大厯十四年閏五月先是諸國屢獻馴象/凡四十有二上曰象費豢養而違物性將安用之)
(命縱於荆/山之陽)
罷梨園樂工(增通鑑大厯十四年閏五月罷梨園使/及樂工三百餘人所留者悉𨽻太常)
受命寳玉簡(増鄭樵金石略治平元年閏五月二日耀/州所獻受命寳玉簡赴都堂叅驗命宰臣)
(書玉簡以天授傳國受命/之寳為文蓋漢魏間物也)
賜高年爵(增玉海端拱元年閏五月丙申/賜高年百二十人爵為公士)
用䇿問(增玉海景徳四年閏五月四日中書門下言考/試應制科陳絳等文論陳絳夏竦史良三人詞)
(理稍優可預召試上謂輔臣曰比設此科欲求才識若/但考文藝則積學者方能中選茍有濟時之才安得而)
(知朕以為六經之㫖聖人用心固與子史異矣今䇿問/冝有經義叅之時務王旦曰文風丕變由陛下道化因)
(命兩制各上䇿/問而擇用之)
文武班簿(增玉海治平元年閏五月辛未詔御史臺閤/門舊十日具文武細書班簿以進自今大書)
(為冊月上之又詔樞密/院季一進者亦令為冊)
封諸葛王號(增元史英宗紀至治二年五月閏月戊戌/封諸葛忠武侯為威烈忠武顯靈仁濟王)
作紫檀殿(增元史英宗紀至治二年五月閏月壬子作/紫檀殿輟耕錄紫檀殿皆以紫檀香木為之)
(鏤花龍涎香間白玉飾壁/草色髹綠其皮為地衣)
閏六月
含元殿受冊(增舊唐書元宗紀天寳八載閏六/月丁卯上御含元殿受冊大赦)
麥秀兩岐(增宋史五行志皇祐三年/閏六月資州麥秀兩岐)
禾莖九穗(增宋史五行志大中祥符八年閏六月睂山/縣民楊文繼卬州李義田禾並一莖九穗)
妙覺集入藏(增玉海祥符八年閏六月甲辰出太宗御/製妙覺集五卷付傳法院入藏得靈山之)
(密印冠汾/水之英辭)
賜童子詩(增玉海祥符八年閏六月庚寅作七言詩賜/童子蔡伯俙伯俙四嵗誦詩百餘篇上召入)
(禁中命/為正字)
舉才堪將帥(増玉海紹興十年閏六月丙子詔三衙管/軍及觀察使已上舉智勇猛畧才堪將帥)
(者二/人)
楊萬里閏六月立秋後暮熱追凉郡圃詩(増夏欲盡頭/秋欲初小凉)
(未苦爽肌膚夕陽幸自西/山外一抹斜紅不肯無)
閏七月
徼外羌内屬(增後漢書安帝紀永初二年七月/閏月癸未蜀郡徼外羌舉土内屬)
聖徳論(增通鑑貞觀六年秋七月閏月戊辰秘書少監/虞世南上聖徳論上賜手詔稱卿論太高朕何)
(敢擬上古但比近世差勝耳然卿適覩其始未知其終/若朕能慎終如始則此論可傳如或不然恐徒使後世)
(笑卿/也)
入閤儀(增玉海太平興國二年閏七月丁巳有司言八/月一日入閤舊儀軍校等不入殿庭起居文武)
(官至位踧踖疾趨入沙墀再拜鞠躬不呼萬嵗望如冬/正朝賀例軍校陪位拜舞禮畢先退門外序立文武官)
(舞蹈如中書/門下班從之)
閏年圖(增玉海太平興國二年閏七月二十八日有司/上諸州所貢閏年圖故事三年令天下貢地圖)
(與版籍皆上尚書省國初以閏為限所以周知地理之/險易戸口之衆寡淳化四年令諸州所上閏年圖自今)
(再閏一造咸平四年職方員外郎秘閣校理呉淑言諸/路所納閏年圖當在職方近者並納儀鸞司伏以山川)
(險要皆王室秘奥國家急務周禮職方氏掌天下圖籍/又詔土訓以夾王車漢祖入闗中蕭何收秦圖籍由是)
(周知天下險要請今閏所納圖並上職方又州郡地理/犬牙相入向者獨畫一州地形何以傅合他郡請令諸)
(路轉運使從今閏各畫本路諸州圖一面上之每十年/各納本路圖一亦上職方所兾天下險要不窺牖而可)
(知九州廣輪如指/掌而斯在從之)
范成大丙戌閏七月九日登姑蘇臺避暑詩(增始賀火/流西還嗟)
(斗斜閏餘暑猶强顏新凉頗難進燥剛渴欲坼焦卷秃/如燼炎官扶日轂輝赫不停運登臨有高臺勇徃得三)
(俊仍將王郎子飛歩凌刼仞風從噫氣來雲作壊山陣/鄉如垂頭魚忽已蟄蟲振空明晩逾清更要孤月印書)
(生乃易與俛仰更喜愠憑闌天為高舉酒山欲近竒書/鐵鉤鎖麗句錦窠暈茲遊我輩獨難挽輭紅軔君看籠)
(中鳥寜識/咸池韻)
閏八月
乗輿月令(增舊唐書徳宗紀貞元十一年閏八月己/丑國子司業裴澄表上乗輿月令十二卷)
宴丹霄殿樓(增實録貞觀六年閏八月乙卯宴近臣於/丹霄殿樓賜錢帛魏公諫錄宴羣臣於丹)
(霄殿命公圍碁賜尚/乗馬並金装鞍轡勒)
渭濵賜宴(增冊府元龜貞觀六年閏八月己巳至/慶善宫宴三品以上於渭濵賦五言詩)
詔求遺書(增玉海乾徳四年閏八月詔求遺書渉弼等/應詔獻書總千二百二十八卷分寘書府)
太平惠民局(增玉海紹興十八年閏八月二十/三日改熟藥所為太平惠民局)
閏九月
後九月(增史記呂后紀代王後九月晦日己酉至長安/舍代邸註文頴曰即閏九月也時律厯廢不知)
(閏謂之後九月也以十月為嵗首至九月則嵗終後九/月則閏月原齊東野語程氏考古編謂漢初不獨襲秦)
(正朔亦因秦厯以十月為嵗首不置閏當閏之嵗率歸/餘於終為後九月漢紀表及史記自高帝至文帝其書)
(後九月皆同是未/嘗推時定閏也)
持節行郡國(増漢書昭帝紀始元元年九月閏月遣故/廷尉王平等五人持節行郡國舉賢良問)
(民所疾苦/冤失職者)
木連理(增宋書符瑞志大明五年閏九月木/連理生邊城豫州刺史垣䕶之以聞)
立甘露亭(增陳書宣帝紀太建七年閏九月甘露頻降/樂遊苑丁未輿駕幸樂遊苑採甘露宴羣臣)
(詔於苑龍舟/山立甘露亭)
觀築圜丘(増魏書高祖紀太和十有二年九/月閏月甲子帝觀築圜丘於南郊)
立四門學(增宋會要慶厯二年閏九月天章侍講王洙/言國子監每科詔下品官子弟試藝給牒充)
(廣文太學律學三館生或至千餘人即隨秋賦既而生/徒散歸講官倚席但為游士寄應之所殊無國子肄習)
(之法國子監詳定請聼學五百日方許取解釋奠陪位/又國學唯七品以上子孫試補八品以下至庻人子不)
(與致容偽妄宜倣唐制立四/門學示國家育才之廣詔可)
獻一角獸(增玉海雍熙二年閏九月己亥坊州獻一角/獸左右皆曰麟也上謂宰相曰時和嵗豐兆)
(民安泰此為上瑞鳥獸草木/夫何足云不必宣示中外)
親選賜馬(增玉海雍熙二年閏九月甲申幸天駟監閱/馬詔羣臣自選名馬既而帝親選賜之歴四)
(監而/還)
含芳園習射(增玉海太平興國二年閏九月十/三日甲申幸含芳園張樂習射)
真臘閏(増真臘風土記國人亦有通天文者日月薄蝕/皆能推算但是大小盡却與中國不同閏嵗則)
(彼亦必置閏但只/閏九月殊不可曉)
拜日(增續文獻通考金宣宗貞祐元年閏九/月朔拜日於仁政殿自是每月吉為常)
閏十月
刹下銘(增沈約光宅寺刹下銘序大梁天監六年嵗次/星紀月旅黄鍾閏十月二十三日戊寅仲冬之)
(節也乃樹刹元壤表峻蒼/雲下洞淵泉仰廹星漢)
賜氊衾粟帛(增唐書高宗紀顯慶四年閏十月/辛巳賜民八十以上氊衾粟帛)
出糶(增唐㑹要長慶二年閏十月甲寅詔江/淮水旱以常平義倉出糶以惠貧民)
罷貢珠(增宋史高宗紀紹興二十六年閏十/月丙午罷亷州貢珠縱蜑丁自便)
五代史成(增玉海開寳六年詔梁後唐晉漢周五代史/宜令參政薛居正監修盧多遜李昉等同修)
(七年閏十月甲子書成凡百五/十卷目録二卷賜器帛有差)
紀錄時政(增玉海開寳七年閏十月庚申判史官扈䝉/言唐文宗開延英大臣論事命舍人執筆螭)
(頭以記時政唐明宗命端明樞密二學士修日厯近/此事皆廢宜命宰輔每日紀録詔參政多遜典其事)
浮梁濟江(增玉海開寳七年閏十月己酉曹彬等入池/州先是上遣八作使郝守濬率丁匠自荆南)
(以大艦載巨竹絙并下朗州所造黄黑龍船於采石磯/跨江為浮梁或謂江濶水深古未有浮梁而濟者乃先)
(試于石牌口既成丁巳曹彬等及江南/兵戰于銅陵敗之獲戰艦二百餘人)
賜玉宸殿新稻(增玉海祥符五年閏十月丙子出玉宸/殿新稻賜輔臣上曰禁中種稻暇日臨)
(觀刈穫見其勞力愈知耕農可/念也并以聖製七言詩示之)
神告帝統石(增玉海祥符五年閏十月丁丑作舒州瑞/石符應七言詩謁謝啓聖院太宗神御殿)
(禮畢于龍圖閣取太平興國中舒州所獲誌公/石示輔臣上作詩文作贊名曰神告帝統石)
製克敵弓(增玉海紹興二十六年閏十月十八日詔克/敵弓射逺徹札非弩可比降様令建康都統)
(王權軍製造以習射克敵弓/斗力雄勁可洞犀象貫七札)
御書玉牒殿牓(增玉海紹興二十六年閏十月二十七/日御書玉牒殿及殿門祖宗屬籍堂牓)
聖祖降(增山堂考索宋祥符五年閏十月以聖祖降/詔詣太廟行告謝之禮命置五使如郊禮)
閏十一月
差官溝畎(增宋史河渠志熈寜二年閏十一月詔以府/界道路積水妨民輸納命都水監差官溝畎)
詳定大樂(增宋史樂志皇祐二年閏十一月中書門/下集兩制太常官置局於秘閣詳定大樂)
雕羣經義疏(增玉海紹興十五年閏十一月博士王之/望請羣經義疏未有板者令臨安府雕造)
泗濵採石(增元史禮樂志至元二十二年冬閏十有一律/月太常卿呼圗克伊蘓奏大樂見用石磬聲)
(不協稽諸古典磬石莫善于泗濵今泗在封疆之内冝/取其石以製磬從之選審聽音律大樂正趙榮祖及識)
(辨磬材石工牛全詣泗州採之得磬璞九十製編磬/二百三十命大樂令陳革等料簡應律者百有五)
郭鈺閏十一月朔日山路見梅詩(增蓓蕾㣲傳春信真/幾囘夢想玉精神不)
(知月落參横處猶/有孤眠惆悵人)
閏十二月
郎參亷選(增後漢書順帝紀陽嘉元年十二月閏月丁/亥令諸以詔除為郎年四十以上課試如孝)
(亷科者得參亷/選嵗舉一人)
請封岳(增唐㑹要開元十二年閏十二月百官上表請/封岳手詔不從於是侍中源乾曜中書令張説)
(上言曰自古受命居大寳者心登崇高丘行封禪之禮/高宗因文武之業盛岱亭之禮方䇿所記虞夏同風陛)
(下即位十有四載創九廟禮二郊睦九族友兄/弟天平地成人和嵗稔可以拜於神明矣從之)
致仕官綴班(增宋史禮志乾徳元年閏十二月詔自今/一品致仕官曾帶平章事者朝會冝綴中)
(書門/下班)
覆試㧞萃科(增玉海乾徳元年閏十二月丁卯召學士/舍人内殿覆吏部試中拔萃科田可封孫)
(邁宋白譚利用上臨軒觀之以利用為左/拾遺白著佐賜襲衣犀帶可封邁赤縣尉)
擇農師(增玉海太平興國七年閏十二月庚戌詔諸道/州府推擇一人練地土之宜明種植之法補為)
(農師令相視田畆/沃瘠五榖所冝)
賜冊府元龜(增玉海天禧四年閏十二月癸/丑賜輔臣册府元龜各一部)
含譽星見(增續文獻通考宣徳五年冬閏十二月二十/夜含譽星見于九斿大如彈丸色黄白光耀)
(有彗羣/臣表賀)
宋郊閏十二月望日立春禁中作(增閏厯先春破臘寒/綵花金勝寵千官冰)
(從太液池邊動柳向靈和殿裏看瑞氣因風生禁仗㬉/暉依日上仙盤須知聖運隨生殖萬國年年共此歡)
王庭珪閏十二月自城東汎舟遷居城西安福寺舟中
㣲雪詩(增朔風吹雪江上來急槳迎風蕩不開渡口雲/藏伏波廟山腰霧失楚妃臺移居自作汛舟樂)
(抱甕還如載酒囘嵗晚浮家/寄何處兩溪春水綠如醅)
　　政典
定時成嵗(原書朞三百有六旬有六日以閏月定四時/成嵗傳一嵗十二月月三十日正三百六十)
(日除小月六為六日是為一嵗有餘十二日未盈三嵗/是得一月則置閏焉以定四時之氣節成一嵗之厯象)
(後漢書律厯志承聖帝之命若昊天典厯象三辰以授/民事立閏定時以成嵗功羲和其隆也增羅讓閏月定)
(四時詩月閏嵗寒暑疇人定職司餘分將考日積算自/成時律候行移表隂陽運不欺氣熏灰琯驗數扐卦詞)
(推六律文明序三年理暗移當知嵗功立惟是奉無私/徐至閏月定四時詩積數歸成閏羲和職舊司分銖標)
(斗建盈縮正人時節候潛相應星辰自合期寸隂寜越/度長厯信無欺定向銅壺辨還從玉律推高明終不謬)
(委鑑本/無私)
考績(增書三載考績疏三年一閏天道成人亦/可以成功故以三年考校其功之成否也)
闔門左扉(原禮天子聼朔于南門之外閏月則闔門左/扉立于其中宋史樂志閏月御明堂闔左扉)
(樂以其/月之律)
朝廟(原春秋文公六年閏月不告月猶朝于廟註不/告月者不告朔也猶朝于廟幸其不已之詞)
大計(增周禮三嵗大計疏三年一閏/天道小成則大計會百官羣吏)
王居門(原周禮春官大史閏月詔王居門終月註門謂/路寢門也鄭司農云月令十二月分在青陽明)
(堂總章元堂左右之位惟閏月無所居居於門故於文/王在門謂之閏疏明堂路寢及宗廟皆有五室十二堂)
(四門十二月聽朔於十二堂閏月各於時之門故大史/詔告王居路寢門若在明堂告事之時立行祭禮無居)
(坐之處若在路寢堂與門聽事/之時各居一月故立居門終月)
大事不用(增穀梁傳不以告朔註閏是叢殘之/數非月之正故吉凶大事皆不用也)
初志閏(增史記秦始皇紀宣/公居陽宫初志閏月)
正閏餘(增史記歴書黄帝考定星歴建立五行起消息/正閏餘註鄧平洛下閎云一月之日二十九日)
(八十一分日之四十八按計其餘分成閏故云正閏餘/也原晉書律歴志炎帝分八節以始農功軒轅紀三綱)
(而闡書契乃使羲和占日常儀占月車區占星氣伶倫/造律呂大撓造甲子𨽻首作算數容成綜斯六術考定)
(氣象建五行察發/歛起消息正閏餘)
廵狩(原白虎通所以五嵗廵狩何為太煩也過五年為/太疎也因天道時有所生嵗有所成三嵗一閏天)
(道小備五嵗再閏天道/大備故五嵗一廵狩)
閏積之始(增後漢書律厯志當漢高皇帝受命匹十有/五嵗陽在上章隂在執徐冬十有一月甲子)
(夜半朔旦冬至日月/閏積之數皆自此始)
祫禘(原後漢書張純傳三年一閏天氣小備五/年再閏天氣大備故三年一祫五年一禘)
原廟加祠(增漢舊儀原廟一嵗十二/祠有閏加一祠皆用太牢)
立中格(增宋書厯志祖冲之又改章法三百九十一年/有一百四十四閏戴法興議夫日有緩急故斗)
(有濶狹古人制章立為中格年積十九常有七閏晷或/虛盈此不可革冲之削閏壊章倍減餘數則一百三十)
(九年二月於四分之料頓少一日七千四百二十九年/輙失一閏夫日少則先時閏失則事悖竊聞時以作事)
(事以厚生以此乃生人之大本厯數/之所先愚恐非冲之淺慮妄可穿鑿)
太極殿(增南史梁武帝紀天監十二年春正月辛巳新/作太極殿改為十三間以從閏數文昌雜錄東)
(晉太極殿有東西閤天子開以聼政其式列十二間以/象十二月高八丈長二十七丈廣十丈悉以錦石為砌)
(方庭濶十六畆至梁/改製十三間以象閏)
明堂重幹(增舊唐書禮儀志明堂重幹四百八十九枚/按漢書章月二百三十五閏月周㢠廻二百五)
(十四總成四百八十九故置四百八十九枚所以發/履端之奥義象舉正之芳猷規模歴象發明章閏)
堂髙象閏(增舊唐書禮儀志明堂按書一年/十二月并象閏故髙一丈三尺)
告閏朔(原唐書張齊賢傳榖梁氏稱閏月天子不告朔/它月故告朔矣左氏言魯不告閏朔為棄時政)
(則諸侯雖閏告朔矣周太史頒朔于邦國/玉藻閏月王居門是天子雖閏亦告朔)
交替定式(增唐㑹要宣宗大中元年屯田奏應内外官/請職田時月已準令式為定然每遇閏月交)
(替者即牒訴紛紜令式之中又不該説公田給用須用/準程今後望請如交替者有閏即以十五日為定式十)
(五日已前上者入後人/已後上者入前人從之)
齎本月銅魚(增唐㑹要西蕃諸國通唐使處悉置銅魚/雌雄相合各十二隻皆銘其國名如貢使)
(正月來齎第一魚餘月推此閏月則齎本月校/其雌雄合乃依常禮待之差繆則推案開奏)
丁役加日(增唐六典凡丁嵗役二/旬有閏之年加二日)
移閏不許(原宋史天文志嘉祐四年正月朔日食日官/楊維徳等欲移閏以避仁宗曰閏以正天時)
(授民事/不許)
圭表考閏(增宋史律歴志觀天地隂陽之體以/正位辨方定時考閏莫近於圭表)
閏餘匏(增宋史樂志匏部有曰閏餘匏八音之中匏音/廢絶久矣後世以木代匏乃更其制下皆用匏)
(而并造十三簧者以象閏餘十者土之/成數三者木之生數木得土而能生也)
閏徴閏宮(增宋史樂志中書省言五聲六律十二管還/相為宫若以左旋取之如十月以應鐘為宮)
(則南呂為商林鐘為角仲呂為閏徴姑洗為徴太蔟為/羽黄鐘為閏宮若以右旋七均之法如十月以應鐘為)
(宮則當用大呂為商夾鐘為角仲呂為閏徴㽔賔為徴/夷則為羽無射為閏宮明堂頒朔用左旋取之非是欲)
(以本月律為宮右旋取七均之法從之仍/改正詔書行下自是而後樂律嵗月右旋)
觀稼(增金史章宗紀承安二/年閏月出西横門觀稼)
　　民用
歸奇于扐(原易歸奇于扐以象閏疏歸奇于扐以象閏/者奇謂四揲之餘歸此殘奇於所扐之䇿而)
(成數以法象天道歸殘聚餘分而成閏也漢書律歴志/㠯五乗十大衍之數也而道據其一其餘四十九所當)
(用也故蓍以為數以象兩兩之又以象三三之又以象/四四之又歸奇象閏十九及所據一加之因以再扐兩)
(之是為月法之實註嵗有閏分七分滿十九則為閏也/兩之得九十八三之得三百九十四四之得一千一百)
(七十六象閏所據一加之為一千一/百九十六兩之二千三百九十二)
作事厚生(原左傳閏以正時時以作事事以厚生生民/之道於是乎在矣漢書律歴志註師古曰言)
(四時漸差則置閏以正之因順時/而命事事得其序則年榖豐熟)
民以物享(增史記歴書黄帝考定星歴建立五行起消/息正閏餘民是以能有信神是以能有明徳)
(民神異業敬而不凟故神降之嘉生民以物享災/禍不生所求不匱註物事也人皆順事而亨福也)
宜晩田(增齊民要術凡田欲早晩相雜/有閏之嵗節氣近後宜晩田)
琴徽(増陳暘樂書琴徽自古十有/三其一象閏蓋用螺蚌為之)
笙簧(增陳暘樂書笙十三簧象鳯身其簧/十二以應十二律其一以象閏也)
造神劒(增玉海梁武帝命陶𢎞景/造神劒十三以象閏月)
箏絃(增文獻通考箏五絃合乎五音十二絃/合乎十二律而十三絃其一以象閏也)
作前後月(增通考按厯法月無中氣為閏凡閏/月節前作前月用節後作後月用)
桑葉洗眼(增養生雜纂洗眼方每年立冬日採桑葉一/百二十片每遇正月初五二月初一三月初)
(五四月初八五月初五六月初七八月初八九月晦日/十月初十十一月初十十二月朔將葉十片煎湯澄清)
(洗眼光復童子輕者不待一年如遇閏月加取/十片照前月期洗之凡洗日必齋戒忌葷酒)
　　物候
失閏有螽(原春秋哀公十有二年冬十有二月螽註周/十二月今十月是嵗應置閏而失不置雖書)
(十二月實今之九月司歴誤一月九月之初尚温故得/有螽家語季康子問於孔子曰今周十二月夏之十月)
(而猶有螽何也孔子對曰丘聞之火伏而後蟄者畢今/火猶西流司歴過也康子曰所失者幾月孔子曰於夏)
(十月火既沒矣今/火見再失閏也)
梧桐知閏(原遁甲書梧桐可知閏月無閏生十二葉一/邊有六葉從下數一葉為一月有閏則生十)
(三葉視葉小者/則知閏何月)
黄楊厄閏(原埤雅黄楊木性堅緻難長俗云嵗長一寸/閏年倒長一寸増本草綱目黄楊不花不實)
(四時不凋其性難長俗説嵗長一寸遇閏則退今試之/但閏年不長耳蘇軾詩園中草木春無數只有黄楊厄)
(閏/年)
藕節(原埤雅藕生應月月/生一節閏輙益一)
茈菰(増爾雅翼茈菰種水中一莖/收十二實嵗有閏則十三實)
牡丹花小(增爾雅翼牡丹/遇閏嵗花輙小)
鳯尾(原羽毛考異鳯尾十二翎遇閏嵗生十三翎今樂/府小調尾聲一十二板以象鳯尾故曰尾聲或增)
(四字亦加一/板以象閏)
㯶櫚(原石室奇方㯶櫚俗名棕披其木最堪為屐其木/應月生片棕遇閏則生半片嵗長十二節閏年增)
(半/節)
和山花(增雲南志和山花樹高六七丈其質似桂其花/白每朶十二瓣應十二月遇閏輙多一瓣俗以)
(為仙人/遺種)
優曇花(增雲南志優曇花在安寜州西北十里曹溪寺/右狀如蓮有十二瓣閏月則多一瓣色白氣香)
(種來西域亦/娑羅花𩔖也)
蓂餘青(增元稹數蓂詩辨時/長有素數閏或餘青)
閏月花(原戎昱詩山帶新/晴雨溪流閏月花)
　　占驗
元嵗閏(増漢書律歴志日法乗閏法是為統/嵗三統是為元嵗元嵗之閏隂陽災)
推閏(增紀歴撮要要知下年閏且看冬至後幾日剰原/齊東野語推閏歌括云欲知來嵗閏先算至之餘)
(更看大小盡決定不差殊謂如來嵗合置閏止以今年/冬至後餘日為率且以今年十一月二十二日冬至則)
(本月尚餘八日則來年之閏當在八月或小盡則止餘/七日則當閏七月若冬至在上旬則以望日為斷十二)
(日足則復/起一數焉)
大慶兆(増玉海祥符三年閏二月壬子翰林天文邢中/和言正旦至二月終日珥赤黄者十七青赤者)
(九冠氣八承氣六戴氣五日有黄色二五色雲見一背/氣三占曰國家有大慶之兆願進賢恤刑治兵經武其)
(間背氣宜謹/邊防上嘉之)
少蟬(增研北雜志舊説閏/年少蟬驗之信然)
　　雜紀
建申失閏(增左傳襄公二十七年十一月乙亥朔日有/食之辰在申司歴過也再失閏矣註謂斗建)
(指申周十一月今之九月斗當/建戌而在申故知再失閏也)
辨門閏(原左傳晉人不得志于鄭以諸侯復伐之十二/月癸亥門其三門閏月戊寅濟於隂阪註以長)
(厯參校上下此年不得有閏月戊寅是十二月二十日/疑閏月當為門五日五字上與門合為閏則後學者自)
(然轉日為月晉攻鄭門門各五日自癸亥至戊寅/凡十五日也張鷟文辨門閏之非察陶隂之謬)
三足烏(增魏書靈徴志太和十五/年閏月濟州獻三足烏)
以臘為閏(增唐書厯志永昌元年十一月改元載初用/周正以十二月為臘月建寅月為一月神功)
(二年司厯以臘月為閏月而前嵗之晦月見東方太后/詔以正月為閏十月是嵗甲子南至改元聖厯通鑑神)
(功元年冬閏十月先是厯官以是月為正月以臘為閏/太后欲正月甲子朔冬至乃下制以為去晦仍見月有)
(爽天經可以今月為/閏月來月為正月)
皇極得積數(原樂律志洪範皇極有八十一圖又作八/十一卦共六千五百六十一卦一卦當一)
(分九十卦作一候餘九十分以為冬至之重數夫九十/分不足五日四分日之一當添一十三分五釐以為閏)
(不可以為重也其數與太元適合蓋太元/得律之縱數而洪範皇極得律之積數也)
添踦贏二贊(原樂律志太元之數全是律吕洪範皇極/之數全是太元太元有八十一首一首有)
(九贊共七百二十九贊當七百二十九分二贊當一日/十贊當一候餘九贊不足四分日之一故又添踦贏二)
(贊以為閏以足/其數而律厯行)
閏年(增李商隐河内詩八桂林邊九芝草短襟小鬢/相逄道入門暗數一千春願去閏年留月小)
熙寜改閏(増夢溪筆談開元大衍厯法最為精密歴代/用其朔法至熙寜中考之厯已後失五十餘)
(刻而前世厯官皆不能知奉元厯乃移其閏朔熙寜十/年天正元用午時新厯改用子時閏十二月改為閏正)
(月/)
磬法月數(增夢溪筆談國史纂異云潤州曾得玉磬十/二以獻張率更叩其一曰晉某嵗所造也是)
(嵗閏月造磬者法月數當有十三宜於黄鍾東九尺掘/必得焉從之果如其言此妄也法月律為磬當依節氣)
(閏月自在其間閏月無中氣豈當月律此懵然者為之/也扣其一安知其是晉某年所造既淪䧟在地中豈暇)
(復按方隅尺寸埋/之此欺誕之甚也)
賜石湖字(增范成大跋御書石湖下方淳熙八年三月/庚戌制書擢臣居守金陵閏月丁亥朝行在)
(所庚寅辭後殿翼日既望詔賜清燕苑中皇帝親御翰/墨大書石湖二字以賜天縱聖能游藝超絶典則高古)
(如伏羲畫體勢奇逸如神禹碑日光雲章垂耀縑素環/列改觀禁籞動色臣驚定喜極不知抃蹈謹奉觴上千)
(萬嵗壽奉寳書以出越/五日至於石湖藏焉)
榜葛刺無閏(增續文獻通考榜葛刺本忻都州府/西天東印度也厯有十二月無閏)
晉閏月折楊柳歌(原成閏暑與寒春秋補小月念子無/時閑折楊柳隂陽推我去那得有定)
(主/)
唐明皇首夏花萼樓觀羣臣宴寜王山亭囘樓下又申
之以賞樂賦詩并序(增前月之晦細雨飄風繁絃中止/列席半醉佳辰易失絶興難追艮)
(可惋也今年帶閏節候全晩暑氣猶清芳草未歇申布/雅意復叙初筵披樂善之邸坐忘憂之觀東郊跬歩南)
(山在目足以締夏首之新賞補春餘之墜歡今年通閏/月入夏展春輝樓下風光晩城隅燕賞歸九歌揚政要)
(六舞散朝衣天喜時相合人和事不違禮中推/意厚樂處感心㣲别賞陽臺樂前句暮雨飛)
李賀閏月樂詞(原帝重光年重時七十二候㢠廻環推天/宮玉琯灰剰飛今嵗何長來嵗遲王母)
(移挑獻天子羲氏和氏迂龍轡又學齋佔畢唐人作詩/雖巧麗然有淺陋可笑者如李賀十二月詞又有閏月)
(一首其中一句云天宮葭琯灰剰飛是以閏通為十三/箇月也不知葭灰之飛每月只是一次而閏無中氣雖)
(置閏之年亦只是十二箇月二十四氣節候無十三箇/月氣候之理今官厯自可見葭琯豈有剰飛一月之理)
(乎/)
白居易早秋書事詩(增夏閏秋候早七月風騷騷/渭川烟景晩驪山宮殿高)
方干閏春詩(增羃羃復蒼蒼㣲和傍早陽前春寒已盡/待閏日猶長柳變雖因雨花遲豈為霜自)
(兹延聖厯誰/不駐年光)
　　張季友閏賦(增閏之所起自厯而推得餘日於終嵗爰/稽候以正時其始也日之行而疾月之行)
　　(而遲躔次周流運将窮矣豪氂舛度失是逺而不歸餘/何以定一嵗之厯不小正何以序四時之紀於是太史)
　　(授事羲和敬理以日繫月積三年而成原始要終豈周/月而已天時由之而式叙國令於焉而合軌春生夏長)
　　(不失其常東作西成孰知所以雪應冬而絮落雲識夏/而峯起秋之夕湛露為霜春之朝堅冰為水豈不以律)
　　(之克中閏之匪虛以風以雨兮各得其序曰寒曰燠兮/無悖於初國家握乾符正律書契洛下之言算定乎一)
　　(日之設考容成之律閏生乎卒嵗之餘故得氣正於今/律移於昔履端於始節乃差而匪差歸餘於終日雖積)
　　(而不積昊天之厯象咸若重黎之職司有辟候月盈缺/豈資蓂莢而知推日短長不假土圭而測且夫夏有伏)
　　(冬有臘匪閏則其氣不順月有縮日有盈匪閏則其氣/不成故有慢時廢朔則曰不常無藝闔扉聽政則曰假)
　　(時來嵗歴前古之所重綿後王之取制矧可昭翼翼扇/巍巍百王之理是倚庻績之廣焉依丕赫哉我后之正)
　　(時定歴堯/典而同歸)
　
　
　
　
　
御定月令輯要卷二十一
　欽定四庫全書
御定月令輯耍卷二十二
　　晝夜令上
　　　天道
　天行健(增易天行健疏天行健者謂天體之行晝夜不/息周而復始无時虧退故云天行健玉海胡氏)
　(曰天之形望之其色蒼然南樞入地下三十六度北樞/出地上三十六度一晝一夜行九十餘萬里人一呼一)
　(吸謂之一息一息之間天已行八十餘里人之一晝夜/有一萬三千餘息故一晝一夜天行九十餘萬里天之)
　(健可/知)
　剛柔(增易剛柔者晝夜之象也疏晝則陽日照臨萬物/生而堅剛是晝之象也夜則隂潤浸被萬物而皆)
　(柔弱是夜之象也周易集解分隂分陽迭用柔剛虞翻/曰分隂為柔以象夜分陽為剛以象晝晝夜更用故迭)
　(用柔/剛)
　幽明(增易通乎晝夜之道而知疏言聖人通曉於晝夜/之道晝則明也夜則幽也言通曉於幽明之道而)
　(无事不知也正蒙日月相推而明生寒暑相推而嵗成/神易无方體一隂一陽隂陽不測皆所謂通乎晝夜之)
　(道/也)
　縣象著明(增易縣象著明莫大乎日月疏謂/日月中時徧照天下无幽不燭)
　日昃(原易日中則昃疏日/中至盛過中則昃)
七襄(原詩終日七襄箋襄駕也駕謂更其肆也從旦莫/七辰一移因謂之七襄疏更其肆者周禮有市鄽)
(之肆謂止舍處也而天有十二次日月所止舍也舍即/肆矣在天為次在地為辰每辰為肆是歴其肆舍有七)
(也晝夜雖各六辰數者舉其終始故七即自邜至酉也/言終日是畫也晝不見而言七移者據其理當然矣)
未央(增詩夜如何其夜未央疏未央者前/限未到之辭夜未央者謂夜未至旦)
啓明長庚(增詩東有啓明西有長庚𫝊日旦出謂明星/為啓明日既入謂明星為長庚庚續也疏啓)
(開也言開導日之明故謂明星為啓明日既入之後有/明星言其長能續日之明故謂明星為長庚也孫炎曰)
(明星太白也出東方高三舍今曰/明星昏出西方高三舍今曰太白)
夏日冬夜(原詩夏之日冬之夜箋思者於晝夜之長時/尤甚故極言之以盡情白虎通日所以有長)
(短何隂陽更相用事也故夏節晝長冬節夜長夏/日宿在東井出寅入戌冬日宿在牽牛出辰入申)
正朝夕(增周禮冬官匠人晝參諸日中之景夜考之極/星以正朝夕疏前經已正東西南北恐其不審)
(猶更以此二者以正南北言朝夕/即東西也南北正則東西亦正)
朝陽(原爾雅山東曰朝陽註旦即見日/蘇軾詩朝陽入北林竹樹散疎影)
夕陽(原爾雅山西曰夕陽註暮乃見日/杜甫詩夕陽薰細草江色映疎簾)
暮夜(增爾雅幕暮也疏幕然暮夜也劉/禹錫楚望賦暮夜澄寂嘯歌羣族)
日行一度(原榖梁傳不告月疏周天有三百六十五度/四分度之一日之行天一日一夜行一度故)
(謂一度/為一日)
日數(增鬻子日有冥有旦有晝有夜然後以為數註天/有三百六十度一日一度三百六十日一周天一)
(日之中晝夜百/刻以定之為數)
隂陽交易(原管子日夜之易隂陽之化也註晝/熱夜寒交易其氣此隂陽之化也)
斗建(增史記天官書北斗七星所謂琁璣玉衡以齊七/政杓攜龍角衡殷南斗魁枕參首用昏建者杓杓)
(自華以西南夜半建者衡衡殷中州河/濟之間平旦建者魁魁海岱以東北也)
太白出入(增史記天官書太白以攝提格之嵗與營室/晨出東方至角而入與營室夕出西方至角)
(而入與角晨出入畢與角夕出入畢與畢晨出入箕與/畢夕出入箕與箕晨出入桞與箕夕出入柳與柳晨出)
(入營室與柳夕出入營室凡出入東西各五為八嵗/二百二十日復與營室晨出東方其大率嵗一周天)
日曬月曜(增漢書中山靖王傳白日曬光/幽隐皆照明月曜夜蟁蝱宵見)
九州七舍(原淮南子日入於虞淵之氾曙於蒙谷之浦/行九州七舍有五億萬七千三百九里禹以)
(為朝晝昏夜註自晹谷至虞/淵凡十六所為九州七舍)
日月代照(增淮南子天致其高地致其厚月照其夜日/照其晝隂陽化列星朗正其道而物自然白)
(虎通所以必有晝夜何備隂陽也日照晝月照夜晉書/天文志日入則星月出焉明知天以日月分主晝夜相)
(代而/照也)
隂陽氣勝(增淮南子晝者陽之分夜者隂之分是以陽/氣勝則日修而夜短隂氣勝則日短而夜修)
(掦子晝以好之夜以醜之一晝一/夜隂陽分索夜道極隂晝道極陽)
日暴夜息(增淮南子天設日月列星辰調隂陽張四時/日以暴之夜以息之風以乾之雨露以濡之)
天運過周(增後漢書律厯志天之動也一書一夜而運/過周星從天而西日違天而東日之所行與)
(運/周)
日有朝夕(增白虎通日言夜月言晦月言朔日言朝何/朔之言蘓也明消更生故言朔日晝見夜藏)
(有朝夕故/言朝也)
晝與夜界(増説文晝日之/出入與夜為界)
附日附月(增張衡靈憲攝提熒惑地候見晨附/於日也太白辰星見昬附於月也)
日逺近(原列子孔子東游見兩小兒辯鬭問其故一兒/曰我以日始出時去人近而日中時逺也一兒)
(以日初出逺而日中時近也一兒曰日初出大如車蓋/及日中則如盤盂此不為逺者小而近者大乎一兒曰)
(日初出滄滄涼涼及其日中如探湯此不為近者熱而/逺者涼乎孔子不能決也兩小兒笑曰孰為汝多知乎)
(增論衡日中近而日出入逺何以驗之以植竿於屋下/夫屋高三丈竿於屋棟之下正而樹之上扣棟下抵地)
(是以屋棟去地三丈如旁邪倚之則竿末旁跌不得扣/棟是為去地過三丈也日中時日正在天上猶竿之正)
(樹去地三丈也日出入邪在人旁猶竿之旁跌去/地過三丈也又日中去人近故溫日出入逺故寒)
日行千里(增論衡天日行一周日行一度二千里日晝/行千里夜行千里麒麟晝日亦行千里然則)
(日行舒疾與麒麟/之歩相似𩔖也)
晝夜短長(增晉書天文志極之立時日行地中淺故夜/短天去地高故晝長也極之低時日行地中)
(深故夜長天去地下淺故晝短也物理論日者太陽之/精也夏則陽盛隂衰故晝長夜短冬則隂盛陽衰故晝)
(短夜長氣引之也行陽之道長故出入卯酉之北行隂/之道短故出入卯酉之南春秋陽隂等故日行中平晝)
(夜等/也)
天門開(增晉書載記馮䟦嘗夜見天/門開神光赫然燭於庭内)
曜靈夜光(增皇甫謐年厯日者衆陽之宗以晝明名/曰曜靈月者衆隂之宗以宵曜名曰夜光)
斗柄歴五辰(增顏氏家訓或問一夜何故五更荅曰假/令正月建寅斗柄夕則指寅曉則指午矣)
(自寅至午凡歴五辰冬夏之月雖復長短參差然辰間/遼濶盈不至六縮不至四進退常在五者之間更歴也)
(經也故曰/五更爾)
鄭公風(增會稽記射的山南有白鶴山此鶴為仙人取/箭漢太尉鄭𢎞嘗采薪得一遺箭頃有人覓𢎞)
(還之問何所欲𢎞識其神人也曰常患若耶溪載薪為/難願旦南風暮北風後果然故若耶溪風至今猶然呼)
(為鄭/公風)
日色赤白(增隋書天文志日者純陽之精也光明外曜/以眩人目故人視日如小其初出地有遊氣)
(以厭日光不眩人目即日赤而大也無遊氣則色白大/不甚矣地氣不及天故一日之中晨夕日色赤而中時)
(日色白地氣上升䝉䝉四合/與天連者雖中時亦赤矣)
星周為度(増三禮義宗聖人因躔次之常定時度之變/以天道既逺不可以尺度窮乃因兩曜運行)
(以一晝一夜為一度積三百六十五度四分度/之一而日周天蓋因星以推之取星周度之徧)
闔闢(增周易集解闔戸謂之坤虞翻曰闔閉翕也謂從/巽之坤坤柔象夜故以閉戸也又闢户謂之乾虞)
(翻曰闢開也謂從震之乾/乾剛象晝故以開户也)
積煖積涼(增詩疏物積而後始極既極而後方衰從旦/積煖故日中之後乃極熱從昬積涼故半夜)
(之後始/極寒)
太陽圓轉(增白居易短歌行曈曈太陽如火色上行千/里下一刻出為白晝入為夜圓轉如珠住不)
(得/)
極星(增夢溪筆談熙寜中予受詔典領厯官雜考星厯/以璣衡求極星初夜在窺管中少時復出以此知)
(窺管小不能容極星遊轉乃稍稍展窺管候之凡歴三/月極星方遊於窺管之内常見不隐然後知天極不動)
(處逺極星猶三度有餘每極星入窺管别畫為一圖圖/為一圓規乃畫極星於規中具初夜中夜後夜所見各)
(圖之凡為二百餘圖極星方/常循圓規之内夜夜不差)
星辰(增皇極經世星為晝辰為夜註少陽/為星晝亦屬陽少隂為辰夜亦屬隂)
變物形體(增皇極經世晝變物之形夜變物之體註形/可見故屬陽為晝之所變體有質故屬隂為)
(夜之/所變)
餘分(增皇極經世天體數四而用三地體數四而用三/天尅地地尅天而尅者在地猶晝之餘分在夜也)
(是以天三而地四天有三辰地有四行/也然地之大且見且隐其餘分之謂耶)
月星(原皇極經世月晝可見也故為陽中/之隂星夜可見也故為隂中之陽)
地上之數(増皇極經世有地然後有二有二然後有晝/夜二三以變錯綜而成故易以二生數以十)
(二而變而一非數也非數而數以之成也天行不急未/嘗有晝夜人居地上以為晝夜故以地上之數為人之)
(用/也)
陽數隂數(原皇極經世陽爻晝數也隂爻夜數也天地/相銜隂陽相交故晝夜相離剛柔相錯春夏)
(陽也故晝數多夜數少秋/冬隂也故晝數少夜數多)
離坎(原皇極經世離在天而當夜故陽中有/隂也坎在地而當晝故隂中有陽也)
晝夜之門(增皇極經世離東坎西當隂/陽之半為春秋晝夜之門也)
天之晝夜(增正蒙晝夜者天之一息乎寒暑者天之晝/夜乎天道春秋分而氣易猶人一寤寐而魂)
(交魂交成夢百感紛紜對寤而言一身之晝夜/也氣交為春萬物糅錯對秋而言天之晝夜也)
天樞不動(增朱子語録帝座惟在紫㣲者據北極七十/二度常隐不見之中故有北辰之號而常居)
(其所蓋天形運轉晝夜不息而此為之樞如輪之/轂如磑之臍雖欲動而不可得非有意於不動也)
日月左旋(増朱子語錄問天道左旋自西而東日月右/行則如何曰横渠説日月皆是左旋説得好)
(蓋天行甚健一日一夜周天三百六十五度四分度之/一又進過一度日行速健次於天一日一夜周三百六)
(十五度四分度之一正恰好比天進一度則日為退一/度二日天進二度則日為退二度積至三百六十五日)
(四分日之一則天所進過之度又恰周得本數而日所/退之度亦恰退盡本數遂與天會而成一年月行遲一)
(日一夜三百六十五度四分度之一行不盡比天為退/了十三度有奇進數為順天而左退數為逆天而右暦)
　(家以進數難算只以退數算之故謂之右行/且曰日行遲月行速然則日行却得其正)
　隂陽兩端(增朱子語録晝夜運而無息便是隂陽之兩/端其四邊散出紛擾者便是游氣以生人物)
　(之萬殊如麫磨相似其四邊只管層層散出天地之氣/運轉而已只管層層生出人物其中有麤有細如人物)
　(有偏/有正)
　天運不息(增朱子語錄天運不息晝夜輥轉故地𣙜在/中間使天有一息之停則地須䧟下惟天運)
　(轉之急故凝結得許多查滓在中間地者氣/之查滓也所以道輕清者為天重濁者為地)
　三光隐映(増山堂考索周髀言天似蓋笠地法覆盆天/地各巾高外下北極之下為天地之中三光)
　(隐映以/為晝夜)
　幽明屈信(增洪範皇極内篇晝者明而/信者也夜者幽而屈者也)
　北極逺近(增黄氏書解日體徑一度半自西而東一日/行一度一嵗一周天所行之路謂之黄道與)
　(赤道相交半出赤道外半入赤道内冬至之日黄道出/赤道外二十四度去北極最逺日出辰日入申故時寒)
　(晝短而夜長夏至之日黄道入赤道内二十四度去北/極最近日出寅日入戌故時暑晝長而夜短春分秋分)
　(黄道與赤道相交當兩極之中日/出卯日入酉故時和而晝夜均焉)
　隂陽奇偶(增蠡海集陽為奇隂為偶晝屬陽得奇夜屬/隂得偶奇單故日得一偶拆故夜得二是以)
　(上半夜為今日下半夜/為明日是夜得二也)
御製駐蹕遼陽夜深對月用唐太宗遼城望月詩原韻夜
　氣澄炎景清光度海碣流雲漸稀朗繁星燦如綴蟾殿
　魄初明冰輪影未缺懐古聽行漏素心良藴結曠然望
　九霄妖氛盡殄滅
御製歸化城夜月詩此際殊方月闗山逺近看清輝臨玉
　帳皎色耀金盤烟野照逾濶霜空夜未寒坐消行漏永
　沙塞絶風湍
御製月夜登燕子磯詩石勢疑飛動江濤足下看天空來
　皎月風定斂奔湍綠樹燈光亂蒼厓夏夜寒經過覩形
　勝往往駐鳴鑾
　　　政典
　宜照天下(增易豐享王假之勿憂宜日中彖曰豐大也/明以動故豐王假之尚大也勿憂宜日中宜)
　(照天下也疏日中之時徧照天下王无憂慮徳乃光/被同於日中之盛故曰勿憂宜日中宜照天下也)
　晝日三接(原易晉康侯用錫馬蕃庶晝日三接疏晝日/三接者言非惟蒙賜蕃多又被親寵頻數一)
　(晝之間三度接見也増周易集解虞翻曰/離日在上故晝日三隂在下故三接矣)
　日中為市(原易日中為市致天下之民聚天下之/貨交易而退各得其所蓋取諸噬嗑)
　寅清(增書帝曰俞咨伯汝作秩/宗夙夜惟寅直哉惟清)
出納惟允(增書帝曰龍朕堲讒説殄行震驚朕/師命汝作納言夙夜出納朕命惟允)
浚明(原書日宣三徳/夙夜浚明有家)
萬幾(原書兢兢業業/一日二日萬幾)
昧爽待旦(原書先王昧爽丕顯坐以/待旦旁求俊彥啟廸後人)
夢賚良弼(增書恭黙思道夢帝賚予良弼韓/愈賦昔殷之高宗得良弼於宵寐)
納誨(原書朝夕納/誨以輔台徳)
祀酒(增書朝夕曰祀兹酒惟/天降命肇我民惟元祀)
毖祀(增書予冲子/夙夜毖祀)
咸和萬民(增書自朝至於日中昃/不遑暇食用咸和萬民)
承弼(増書其侍御僕從罔匪/正人以旦夕承弼厥辟)
在宗載考(增詩厭厭夜飲在宗載/考傳夜飲必於宗室)
在公(增詩夙夜在公在公明明疏羣臣以盡忠之故常/侵早逮夜在於公所君臣無事相與明義明徳而)
(已/)
匪解(原詩夙夜匪/解以事一人)
基命宥密(增詩成王不敢康夙夜基命宥密箋早夜始/順天命不敢解倦行寛仁安静之政以定天)
(下/)
質明行事(增禮季氏祭逮闇而祭日不足繼之以燭雖/有强力之容肅敬之心皆倦怠矣有司跛倚)
(以臨祭其為不敬大矣他日祭子路與室事交乎戸堂/事交乎階質明而始行事晏朝而退孔子聞之曰誰謂)
(由也而不/知禮乎)
視朝(增禮朝辨色始入/君日出而視之)
元端深衣(增禮朝元端夕深衣集説謂大/夫士在私朝及家朝夕所服也)
祭日月(增禮王宮祭日/也夜明祭月也)
祭星(增禮幽宗祭星也註宗當為禜字之誤幽榮謂星/壇也星以昏始見疏星至夜而出故曰幽為營域)
(而祭之故/曰幽榮)
飲酒不廢朝夕(增禮飲酒之節朝不廢朝莫不廢夕集/説凡治事者朝以聼政而鄉飲聼政罷)
(方行是朝不廢朝也夕以修令而鄉飲/禮畢猶可以治私事是莫不廢夕也)
擊柝(增周禮天官宮正夕擊柝而比之註夕莫也莫行/夜以比直宿者為其有解惰離部署原左傳魯擊)
(柝聞於邾註以兩/木相擊以行夜也)
燕食(增周禮天官膳夫王燕食則奉膳贊祭註燕食謂/日中與夕食奉膳奉朝之餘膳所祭者牢肉疏奉)
(朝之餘膳者一牢分為三時故奉朝之餘餕也天子諸/侯朝皆祭肺日中與夕皆祭牢肉故言所祭者牢肉也)
鼓鼜(增周禮地官鼓人凡軍旅夜鼔鼜註鼜夜戒守鼔/也司馬法曰昏鼔四通為大鼜夜半三通為晨戒)
(旦明五通為發昫又夏官掌固晝三廵之夜亦如之夜/三鼜以號戒註杜子春云讀鼜為造次之造謂擊鼔行)
(夜戒守也三廵/之間又三擊鼜)
嘑旦(原周禮春官雞人大祭祀夜嘑旦以嘂百官註夜/夜漏未盡雞鳴時也嘑旦以警起百官使夙興)
鳴鈴(增周禮春官巾車大祭祀鳴鈴以應雞人/註雞人主呼旦鳴鈴以和之聲且警衆)
挈壺(增周禮夏官挈壺氏凡軍事縣壺以序聚柝以水/火守之分以日夜註鄭司農云縣壺以為漏以序)
(聚柝以次更聚擊柝備守也元謂擊柝兩木相敲行夜/時也以水守壺者為沃漏也以火守壺者夜則火視刻)
(數也分以日夜者異晝夜漏也漏之箭晝夜共百/刻冬夏之間有長短焉太史立成法有四十八箭)
宿息(增周禮秋官野廬氏比國郊及野之道路宿息井/樹註宿息廬之屬賔客所宿及晝止者也井共飲)
(食樹為/蕃蔽)
夜時(原周禮秋官司寤氏掌夜時以星分夜以詔夜士/夜禁禦晨行者禁宵行者夜遊者註夜時謂夜晩)
(早若今甲乙至戊夜士主行夜徼候者如今/都候之屬禦亦禁也晨先明也宵定昏也)
恪居官次(增左傳公鉏為馬正/敬共朝夕恪居官次)
政如農功(增左傳子產曰政如農功日夜思之思其始/而成其終朝夕而行之行無越思如農之有)
(畔其過/鮮矣)
臨政恤民(增左傳夙興夜寐朝夕/臨政此以知其恤民也)
游鄉校(增左傳鄭人游於鄉校以論執政然明謂子産/曰毁鄉校如何子産曰何為夫人朝夕退而游)
(焉以議執政之善否其所善者吾則行之其/所惡者吾則改之是吾師也若之何毁之)
四時宣氣(原左傳子產曰君子有四時朝以聽政晝以/訪問夕以修令夜以安身於是乎節宣其氣)
(勿使有所壅閉湫底以露其體疏節即四時也當勞逸/更遞以宣散其氣朝以聽政久則疲疲則易之以訪問)
(訪問久則倦倦則易之以修令修令久則怠怠則易之/以安身安身久則滯滯則易之以聽政以後事改前心)
(亦所以散/其氣也)
官修其方(增左傳官修其/方朝夕思之)
宿業(增左傳官宿其業疏夜宿所以安身也謂安心思/其職業服䖍云宿思也預思明日之事如家人宿)
(火/)
夫屯(增左傳楚子圍蔡里而栽廣丈高倍夫屯晝夜九/日如子西之素註夫猶兵也壘未成故令人在壘)
(裏屯守蔡子西本計/為壘當用九日而成)
左右廣(增左傳楚子為乗廣三十乗分為左右右廣/雞鳴而駕日中而説左則受之日入而説)
朝朝莫夕(増榖梁閏月朝廟/註親存朝朝莫夕)
宵田(增爾雅宵田為獠註/即今夜獵載鑪照也)
大采朝日(增國語天子大采朝日/與三公九卿祖識地徳)
日中考政(增國語日中考政與百官之政/事師尹惟旅牧相宣序民事)
少采夕月(增國語少采夕月與/太史司載糾䖍天刑)
日入監九御(增國語日入監九御使潔/奉禘郊之粢盛而後即安)
諸侯脩業考職(增國語諸侯朝脩天子之業命晝考其/國職夕省其典刑夜儆百工使無慆淫)
(而後/即安)
卿大夫考職講政(原國語卿大夫朝考其職晝講其庶/政夕序其業夜庀其家事而後即安)
士受業講習(增國語士朝而受業晝而講貫夕/而習復夜而計過無憾而後即安)
使民知時(增管子均地分力使民知時也民乃知時日/之早晏日月之不足飢寒之至於身也是故)
(夜寢早起父子兄弟不忘其功為而/不倦民不憚勞苦故不均之為惡也)
神光夜集(增史記封禪書作鄜畤後九年文公獲若石/云於陳倉北阪城祠之其神來常以夜光輝)
(若流星從東南來集於祠城則若雄雞其/聲殷殷云野雞夜雊以一牢祠命曰陳寳)
夜衣就國(增史記齊太公世家武王封師尚父於齊營/丘東就國道宿行遲逆旅之人曰吾聞時難)
(得而易失客寢甚安殆非就國者/也太公聞之夜衣而行黎明至國)
靈壇光燭(增漢書武帝紀元封四年祠后土詔曰朕/躬祭后土地祗見光集於靈壇一夜三燭)
采詩夜誦(增漢書禮樂志武帝定郊祀之禮祠太一於/甘泉就乾位也祭后土於汾隂澤中方丘也)
(乃立樂府采詩夜誦/有趙代秦楚之謳)
郊見光氣(增漢書郊祀志皇帝始郊見㤗一雲陽有司/奉瑄玉嘉牲薦饗是夜有美光及晝黄氣上)
(屬/天)
斷獄理書(原漢書刑法志秦始皇躬操文墨晝/斷獄夜理書自程決事日縣石之一)
夜半前席(原漢書賈誼傳文帝思誼徴之至入見上方/受釐坐宣室上因感鬼神事而問鬼神之本)
(誼具道所以然之故至夜半文帝前席既罷/曰吾久不見賈生自以為過之今不及也)
刁斗(原漢書李廣傳刁斗註以銅作鐎/受一斗晝炊飯食夜擊持行夜)
朝奏暮召(原漢書主父偃傳上書闕下朝奏暮召入見/時徐樂嚴安亦俱上書言世務書奏上召見)
(三人謂曰公皆安/在何相見之晩也)
夕牲(增漢書丙吉傳吉子顯嘗從祠高廟至夕牲日廼/使出取齋衣註未祭一日其夕展視牲具謂之夕)
(牲/)
金華殿說書(增漢書叙傳時上方鄉學鄭寛中張禹朝/夕入説尚書論語於金華殿中詔伯受焉)
祭不同時(增淮南子夏后氏祭於闇註於室中中夜祭/之也又殷人祭於陽註於堂上日平旦祭也)
(又周人祭於日出以朝此祭之不同者/也註於日出時祭於庭中朝者庭也)
以星出入(原説苑巫馬期治單父以星出以星/入日夜不處以身親之而單父治)
夜分講經(原後漢書光武紀每旦視朝日仄廼罷數引/公卿郎将講論經理夜分廼寐曰我自樂此)
(不為/疲也)
暮夜郤金(原後漢書楊震傳遷荆州刺史東萊太守當/之郡道經昌邑故所舉荆州茂才王密為昌)
(邑令謁見至夜懐金十斤以遺震震曰故人知君君不/知故人何也密曰暮夜無知者震曰天知神知我知子)
(知何謂無知/密愧而出)
門候拒關(原後漢書郅惲傳為上東城門候帝嘗出獵/車駕夜還惲拒關不開帝令從者見面於門)
(間惲曰火明遼逺遂不受詔帝廼廻從/東中門入明日惲上書諫賜布百匹)
不禁夜作(原後漢書亷范傳范遷蜀郡太守成都民物/豐盛邑宇逼側舊制禁民夜作以防火災而)
(更相隐蔽燒者日屬范乃毁削先令但嚴使儲水而已/百姓為便乃歌之曰亷叔度來何暮不禁火民安作平)
(生無𥜗/今五絝)
乗船夜遁(原後漢書孟嘗傳被徴當還吏民攀車請之/嘗既不得進乃載鄉民船夜遁去晉書鄧攸)
(傳攸在呉郡刑政清明百姓歡悦後稱疾去職百姓數/千人留牽攸船不得進乃小停夜中發去呉人歌之曰)
(紞如打五鼔雞鳴天欲曙/鄧侯拖不留謝令推不去)
狗不夜吠(原後漢書劉寵傳寵拜㑹稽太守簡除煩苛/禁察非法郡中大化徴為将作大匠山隂縣)
(有五六老叟人齎百錢以送寵曰自明府下車以來狗/不夜吠民不見吏今聞當見棄去故自扶奉送寵為人)
(選一大/錢受之)
持五夜(原漢舊儀晝漏盡夜漏起省中黄門持五夜五/夜者甲夜乙夜丙夜丁夜戊夜杜甫詩五夜漏)
(聲催/曉箭)
夕郎(原漢舊儀黄門郎屬黄門令日暮入對青瑣門拜/名曰夕郎增雍録漢世給事巾夕入青瑣門對拜)
(師古曰青瑣者為/連瑣文而青塗也)
奉璽程(增漢舊儀奉璽書使者愛馳傳其/驛騎也三騎晝夜行千里為程)
白氣赤光(增漢官儀元封封禪/晝有白氣夜有赤光)
夜徼(增漢官儀公車司馬掌/殿司馬門夜徼宫中)
郎官入直(增漢官儀尚書郎入直臺中供新青縑白綾/被或錦被晝夜更宿帷帳畫通中枕卧旃蓐)
(冬夏隨/時改易)
王日四食(原白虎通王平居中央制御四方平旦食少/陽之始也晝食太陽之始也餔食少隂之始)
(也暮食太/隂之始也)
廵警(增張衡西京賦徼道外周千廬内附衛尉八屯警/夜廵晝原唐六典左右金吾衛大将軍将軍之職)
(掌宫中及京城晝夜廵/警之法以執禦非違)
捧簡不寐(增晉書傅休奕傳天性峻急每有奏劾或值/日暮捧白簡整簪帶竦踊不寐坐而待旦於)
(是貴游懾伏/臺閣生風)
犯夜(原晉書王承傳有犯夜者為吏所拘承問其故答/曰從師受書不覺日暮承曰鞭撻甯越以立威名)
(非政化之本使吏送令還家杜/甫詩醉歸應犯夜可怕李金吾)
朝日夜光(增抬遺記炎帝築圜丘以/祀朝日飾瑶堦以揖夜光)
白虎幡(增宋書百官志殿中司馬督朝會宴饗則将軍/戎服直侍左右夜開城諸門則執白虎幡監之)
照夜煬晨(增顔延之南郊登歌奔精照夜/高燎煬晨隂明浮爍沈禜深淪)
夜廵(增南史蕭脩傳初嗣王範為衛尉夜中行城常因/風便鞭箠宿衛欲令帝知其勤及脩在職夜必再)
(廵而不欲人知或問其故曰夜中廵逴實有其勞主上/慈愛聞之容或賜止違詔則不可奉詔則廢事且胡質)
(之清尚畏人知此職司之/常何足自顯聞者嘆服)
應更鐵磬(增齊書百官志宮城諸却敵樓上本施鼓持/夜者以應更唱太祖以鼓多驚眠改以鐵磬)
雞人投籖(原南史陳文帝紀一夜内刺閨取外事分判/者前後相續每雞人伺漏傳籖於殿中者令)
(投籖於階石上鎗然有聲/云吾雖得眠亦令驚覺)
宗宴(增魏書任城王澄傳高祖延四廟之子申宗宴於/皇信堂不以爵秩為列悉序昭穆為次用家人之)
(禮行禮已畢令宗室各言其志可率賦詩特令澄為/七言連韻與高祖往復賭賽遂至極歡際夜乃罷)
戒晨鼓(增水經注西魏神瑞三年建白樓置大鼔於其/上晨昏以千椎為城里諸門啟閉之候謂之戒)
(晨/鼔)
警嚴(增唐書儀衛志伶工謂夜警為嚴凡大駕嚴夜警/十二曲中警三曲五更嚴三遍天子謁郊廟夜五)
(鼓過半奏四嚴車/駕至橋復奏一嚴)
木契符(増唐書車服志木契符左右各十九太極殿前/刻漏所亦以左契給之右以授承天門監門晝)
(夜勘合然/後鳴鼓)
排門持更(增唐書百官志諸衛折衝都尉府捉鋪持更/者晨夜有行人必問不應則彈弓而嚮之復)
(不應則旁射又不應則射之晝以排門人逺/望暮夜以持更人逺聽有衆而囂則告主帥)
蠟液繼燭(原唐書柳公權傳文宗召充翰林書詔學士/嘗夜召對於沉香亭子亭燭窮而語未盡宫)
(人以蠟液/濡紙繼之)
宵旰(增唐書劉蕡𫝊終任賢之效無宵旰之憂王勃文/功成旰食道濟宵衣杜甫詩宵旰憂虞軫黎元疾)
(苦/駢)
夜不安枕(原唐書循吏傳序太宗嘗曰朕思天下事丙/夜不安枕永惟治人之本莫重刺史故錄姓)
(名於屏風卧興對之得才否/狀輙疏之下方以擬廢置)
金鏡書(增宣宗實録大中二年二月令狐綯為翰林學/士夜召與論人間疾苦帝出金鏡書曰此太宗)
(所著也綯再拜曰陛下/必欲興王業捨此孰先)
蓮炬送歸(原東觀奏記上將命令狐綯為宰相夜半含/春亭召對賜金蓮花炬送歸學士院宋史蘇)
(軾傳嘗鎖宿禁中召對便殿命/坐賜茶撤御前金蓮燭送歸院)
受事番直(增通典後魏御史甚重必以對䇿高第者補/之侍御史與殿中侍御史晝則外臺受事夜)
(則番直/内臺)
題敕狀(增唐會要景雲二年六月敕南衙北門及諸/門進状及降墨敕皆晝題時刻夜題更籌)
視事觀書(增唐詩記事文宗嘗謂左右曰若不甲夜視/事乙夜觀書則何以為人君耶每試進士多)
(自出題目及所司進所/試披覽吟詠終日忘倦)
祭南海神(增韓愈南海神廟碑常以立夏氣至命廣州/刺史行事祠下當祀時海多大風故常以疾)
(為解而委事於其副元和十二年詔用魯國孔公為廣/州刺史至州之明年吏以時告公乃誓羣有司曰吾将)
(宿廟下以供晨事明日吏以風雨白不聽公遂升舟省/牲之夕載暘載隂将事之夜天地開除月星明穊五鼔)
(既作牽牛正中公乃/盛服執笏以入即事)
取明水(增韓愈明水賦命烜氏候清夜持/鑑而精氣旁射照月而隂靈潛下)
明堂位(增栁宗元四門助教壁記易傳太初篇曰天子/旦入東學晝入南學夕入西學暮入北學中央)
(曰太學天子之所自學也蔡/邕引之以定明堂之位焉)
禮部試(原上庠錄唐制禮部試舉人夜以三/鼓為限本朝率用白晝不許繼燭)
學士承㫖(增宋史職官志翰林學士院翰林學士承㫖/等六員掌制誥詔令撰述之事凡拜宰相及)
(事重者晩漏上天子御内東門小殿宣詔面諭給筆札/書所得㫖禀奏歸院内侍鎖院門禁止出入夜漏盡具)
(詞進入遲/明白麻出)
三條燭(增宋史竇貞固傳遷禮部尚書知貢舉舊制進/士夜試繼以三燭長興二年改令晝試貞固以)
(晝晷短難盡士材奏復夜試擇士平允時論稱之雍錄/禮部南院者即貢院也唐世有試其中而賦詩曰才到)
(第三條燭盡南宫風月畫/難成則以試所為南宫也)
禱雨(增仁宗實錄以天久不雨降服徹膳/躬自暴露夜輙升壇禱祀逹旦不寐)
待漏院(增雍錄故事建福門望仙門昬而閉五更五㸃/而啟至徳中有吐蕃自金吾仗亡命因敕晩開)
(宰相待漏太僕寺車坊元和元年初置百官待漏院各/據班品為次在建福門外候禁門啟入朝可談朝時自)
(四更時朝士至宰執後至大臣自從官及親王駙馬皆/有位次在皇城外仗舍謂之待漏院每位有翰林司官)
(給酒果以/供朝臣)
天文院(增夢溪筆談國朝置天文院於禁中設漏刻觀/天臺銅渾儀皆如司天監與司天監互相檢察)
(每夜天文院具有無諦見雲物祺祥及當夜星次須令/於皇城門未發前到禁中門發後司天占狀方到以兩)
(司奏狀對勘/以防虛偽)
天子請客(增夢溪筆談陳文忠堯叟為樞密一日日欲/沒時忽有中人宣召既入右掖已昬黑遂引)
(入禁中屈曲行甚久時見有簾幃燈燭皆莫知何處已/而到一小殿殿前有兩花檻已有數人先至皆立廷中)
(殿上垂簾蠟燭十餘炬而已相繼而至者凡七人中使/乃奏班齊惟記文忠丁謂杜鎬三人其四人忘之杜鎬)
(時尚為館職良久乗輿自宮中出燈燭亦不過數十而/已宴具甚盛卷簾令不拜升殿就坐御座設於席東設)
(文忠之坐於席西如常人賔主之位堯叟等皆惶恐不/敢就位上宣諭不已堯叟懇陳自古未有君臣齊列之)
(禮至於再三上作色曰本為天下太平朝廷無事思與/卿等共樂之若如此何如就外朝開宴今日只是宮中)
(供辦未嘗命有司亦不召中書輔臣以卿等機密及文/館職任侍臣無嫌且欲促坐語笑不須多辭堯叟等皆)
(趨下稱謝上急止之曰此等禮數且皆置之堯叟悚慄/危坐上語笑極歡酒五六行膳具中各出兩絳囊置羣)
(臣之前皆大珠也上曰時和嵗豐中外康富恨不得與/卿等日夕相㑹太平難遇此物助卿等燕集之費羣臣)
(欲起謝上云且坐更有如是酒三行皆有所賜/悉良金重寳酒罷已四鼓時人謂之天子請客)
仗舍觀書(增春明退朝綠李文正公罷相為僕射奉朝/請居昭慶坊每五鼔則興置白居易集數冊)
(於茶鐐中至安逺門仗舍/然燭觀之俟啟鑰則赴朝)
　讀無逸篇(增清異錄武宗侵夜宮嬪離次上獨映琉璃/燈籠觀書久之歸寢殿王才人問官家今日)
　(何以消遣上曰綠羅供奉已去皂羅供奉不來與紫明/供奉相守熟讀尚書無逸篇數遍朕非不能取熱閙快)
　(活正要與絃管/尊罍暫時隔破)
　侍讀侍講(增玉海按故事唐開元置侍讀其後有翰林/侍講學士五代久廢太宗崇尚儒術由是命)
　(文仲侍讀寓直禁中以備顧問然名秩未崇上遹尊先/志首置此職擇耆儒舊學充其選班次翰林學士祿賜)
　(如之設直廬於秘閣侍讀更直侍講長上/日給珍膳夜則迭宿召對詢訪或至中夕)
　導駕奏嚴(增玉海紹興十二年五月太常言郊祀仗内/鼓吹八百八十四人今樂工全缺乞下三司)
　(差撥從之鼓吹用鉦鼓鐃角觱栗管/笛等晝在仗内導駕夜在警場奏嚴)
　路燈(增蕪史宮中各長街設有路燈以石為座銅為樓/銅絲為門壁每日晩内府庫監灌油燃燈以便廵)
　(行/)
　觀星臺(增續文獻通考洪武以來設觀星臺於/雞鳴山上令天文生分班晝夜觀望)
御製夜至三鼓坐待議政大臣奏事有感而作午夜迢迢
　刻漏長每思戰士幾㢠廻腸海氛波浪何年靖日望軍書
　奏凱章
御製星出歸營詩皎皎星河路向西將歸玉帳渡山溪羽
　林扈從皆雄將掃靖烟塵萬馬齊
　御製夜半覽本詩初冬夜靜正三更宵旰清心勉勵精自
　　愧事繁機不敏細披章奏察民情
　御製行殿夜覽章奏詩飛遞傳來奏牘多旌門莫問夜如
　　何銀燈毳幕春寒重恐是隂陽尚失和
　御製盛京遣使請
太皇太后
皇太后起居夜書奏疏畢偶成詩雲山遥隔萬安宮定省心
　　懸午夜中孺慕經時書不盡㣲誠憑仗與東風
　御製軍中夜嘗擐甲達旦詩四山風靜建旌旄帳外沙明
　　片月高除逆安民非得已終宵擐甲敢言勞
　御製營夜南望北斗詩碧琉璃界四垂邊漸覺雲低欲到
　　天為問北來行近逺果然北斗挂南川
　　　　民用
　　于茅索綯(增詩晝爾于茅宵爾索綯箋晝日/往取茅歸夜作絞索以待時用)
　　弋鳧鴈(增詩子興視夜明星有爛將翺將翔弋鳧與鴈/疏同興而視夜之早晩明星尚有爛然早於别)
　　(色之時早朝於君君事又早終閒暇無事將翺翔以/學習射事弋射鳧之與鴈以待賔客為飲酒之羞)
毋忝所生(原詩夙興夜寐毋忝爾所生疏當早/起夜卧行之無辱汝所生之父祖)
定省(增禮昏定而晨省疏昏定而晨省者一日之法應/卧當齊整牀袵使親體安定之後退至明旦既隔)
(夜蚤來視親之安否何如先昏後晨兼示經宿之/禮涑水家儀凡卑㓜於尊長晨亦省問夜亦安置)
燭至起(增禮燭至起/註異晝夜)
燭䟦(增禮燭不見䟦疏小爾雅云䟦本也本把處也古/者未有䗶燭唯呼火炬為燭也火炬照夜易盡盡)
(則藏所然殘本所以爾者若積聚殘本客見之則知夜/深慮主人厭倦或欲辭退也故不見殘本恒如然未盡)
(也/)
家塾(增禮家有塾註古者仕焉而已者歸教於閭里朝/夕坐於門門側之堂謂之塾疏周禮百里之内二)
(十五家為閭同共一巷巷首有門門邊有/塾謂民在家之時朝夕出入恒就教於塾)
薌脯(增禮鉅鑊湯以小鼎薌脯於其中使其湯毋滅鼎/三日三夜毋絶火而后調之以醯醢集説鉅鑊湯)
(以大鑊盛湯也脯解析之薄如脯也薌脯香美此脯也/脯在小鼎内而小鼎則置在鑊湯内湯不可沒鼎沒鼎)
(則水入壊脯也毋絶火㣲熱而已不/熾之也至食則又以醯與醢調和之)
父子朝夕(增禮由命士以上父子皆異宮昧爽而朝慈/以㫖甘日出而退各從其事日入而夕慈以)
(㫖甘集説慈愛也謂敬愛其親故/以㫖甘之味致其愛晩朝為夕)
歛枕簟(增禮凡内外鷄初鳴咸盥潄衣服歛枕簟灑掃/室堂及庭布席各從其事集説古人枕席之具)
(夜則設之曉則歛之不/以私䙝之用示人也)
不舉樂(增禮取婦之家三日不舉/樂思嗣親也註重時變也)
不息燭(增禮嫁女之家三夜不息/燭思相離也註親骨肉也)
夜行以燭(原禮男子入内不嘯不指夜行以燭無燭則/止女子出門必擁蔽其面夜行以燭無燭則)
(止伊川文集先公大中娶侯氏夫人七八嵗時誦古詩/曰女子不夜出夜出秉明燭自是日暮則不復出房門)
執燭(增禮凡飲酒為獻主者執燭抱燋客作而辭然後/以授人執燭不讓不辭不歌原集説飲酒之禮賔)
(主有讓及更相辭謝又各歌詩/以見意今以暮夜畧此三事)
亟見(增禮亟見曰朝夕集説亟見數見也於/君子則曰某願朝夕聞命於將命者)
三時市(原周禮地官司市大市日昃而市百族為主朝/市朝時而市商賈為主夕市夕時而市販夫販)
(婦為主註日昃昳中也市雜聚之處言主者謂其多者/也百族必容來去商賈家於市城販夫販婦朝資夕賣)
(因其便而分為三時之市所以了/物極衆鄭司農云百族百姓也)
湅絲(增周禮冬官㡛氏湅絲以涚水漚其絲七日去地/尺暴之晝暴諸日夜宿諸井七日七夜是謂水湅)
(註涚水以灰所泲水也/漚漸也宿諸井縣井中)
湅帛(增周禮冬官㡛氏湅帛以欄為灰渥淳其帛實諸/澤器淫之以蜃清其灰而盝之而渾之而沃之而)
(盝之而塗之而宿之明日沃而盝之晝暴諸日夜宿諸/井七日七夜是謂水湅註渥以欄木之灰漸釋其帛也)
(澤器謂滑澤之器蜃蛤也淫薄粉之令帛白清澄也於/灰澄而出盝晞之晞而揮去其蜃更渥淳之朝更沃至)
(夕盝之又更沃至旦盝/之亦七日如漚絲也)
冠期(增儀禮士冠禮擯者請期宰告曰質明行/事註質正也宰告曰旦日正明行冠事)
婦俟見(增儀禮士昏禮夙興婦沐浴纚笄宵衣以俟見/註夙早也昏明日之晨興起也俟待也待見於)
(舅姑寢/門之外)
贊見舅姑(増儀禮士昏禮質明贊見婦於舅姑席於阼/舅即席席於房外南面姑即席婦執笲棗栗)
(自門入升自西/階進拜奠於席)
行事用昏昕(增儀禮士昏禮凡行事必用昏昕受諸禰/廟辭無不腆無辱註用昕使者用昏壻也)
(腆善也賔不稱幣不/善主人不謝來辱)
日星為紀(增家語以日星為紀故業可别註日以/紀晝星以紀夜故事可得而分别也)
學則(增管子夙興夜寐衣帶必飾朝益暮/習小心翼翼一此不解是謂學則)
明動晦休(增國語自庻人以下明/而動晦而休無日以怠)
紡績織紝(增墨子婦人夙興夜寐紡績織紝多/治麻絲葛緒細布縿此其分事也)
饔飧(原孟子饔飧而治/註朝曰饔夕曰飧)
夜氣(原孟子夜氣不足以存真徳秀夜氣箴夫一書一/夜者三百六旬之積故冬四時之夜而夜乃一日)
(之冬天壤之間羣動俱闃窈乎如未判之鴻濛維人之/身嚮晦宴息亦當以造物而為宗必齋其心必肅其躬)
(不敢弛然自放於牀簀之上使慢易非辟得以賊吾之/衷雖終日乾乾靡容一息之間斷而昏冥易忽之際尤)
(當致戒謹之功葢安其身所以為朝聼晝訪之/地而夜氣深厚則仁義之心亦浩乎其不窮)
美陽亭(増説文美陽亭即/幽也民俗以夜市)
作息(增論衡夜月光盡不可以作人力亦倦欲壹休息/晝日光明人卧亦覺力亦復足非天以日作之以)
(夜息之也作與日相/應息與夜相得也)
夜作(增農家諺河射角堪/夜作犁星沒水生骨)
鼓起鐘息(增獨斷鼓以動衆鐘以止衆夜漏/盡鼓鳴則起晝漏盡鐘鳴則息也)
院寛室明(增詩噲噲其正􁊆􁊆其冥箋噲噲猶快快也/正晝也􁊆􁊆猶煟煟也冥夜也言居之晝日)
(則快快然夜則煟煟然皆寛明之貌疏處所寛明快快/然其晝日居之也煟煟然其夜冥居之也院寛室明晝)
(夜俱快君子/之所安息也)
幽堂明室(增張協七命幽堂/晝密明室夜朗)
火井(增華陽國志臨卭縣有火井夜時光映上昭民欲/其火光以家火投之頃許如雷聲火焰出通耀數)
(十里以竹筩盛其光藏/之可拽行終日不滅)
粟米爐酒(增齊民要術作粟米爐酒法受兩石以下甕/子以石子二三升蔽甕底夜炊粟米飯即攤)
(之令冷夜得露氣雞鳴乃和之大率米一石殺麴米一/斗春酒糟末一斗粟米飯五斗麴殺若多少計須減飯)
(和法痛挼令相雜填滿甕為限以紙葢口搏押上勿泥/之恐太傷熱五六日後以手内甕中看令無熱氣便熟)
(矣酒停亦得二十許日以冷水/澆筒飲之䣺出者歇而不美)
頤白酒(增齊民要術河東頤白酒法六月七月作用笨/麴陳者彌佳剗治細剉麴一斗熟水三斗黍米)
(七斗麴殺多少各隨門法常於甕中釀無好甕者用先/釀酒大甕淨洗曝乾側甕著地作之旦起煑甘水至日)
(午令湯色白乃止量取三斗著盆中日西淘米四斗使/淨即浸夜月炊作再餾飯令四更中熟下黍飯席上簿)
(攤令極冷於黍飯初熟時浸麴向曉昧旦日未出時下/釀以手搦破塊仰置勿蓋日西更淘三斗米浸炊還令)
(四更中稍熟攤極冷日未出前酘之亦搦破塊/明日便熟押出之酒氣香美乃勝桑落時作者)
治瓜籠(增齊民要術治瓜籠法旦起露未解以杖舉瓜/蔓散灰於根下後一兩日復以土培其根則迥)
(無蟲/矣)
蒸乾蕪菁根(增齊民要術蒸乾蕪菁根法作湯淨洗蕪/菁根漉著一斛甕子中以葦荻塞甕裏以)
(蔽口著釜上繫甑帶以乾牛糞然火竟夜蒸之麤細/約熟謹謹著牙真𩔖鹿尾蒸而賣者則收米十石也)
種胡荽(增齊民要術種胡荽挼生子令中破籠盛一日/再度以水沃之令生芽然後種之再宿即生矣)
(註晝用箔葢夜則去之晝不/葢熱不生夜不去蟲耬之)
胡荽葅(增齊民要術作胡荽葅法湯中渫出之著大甕/中以煖葢經宿水浸之明日汲水淨洗出别器)
(中以鹽酢浸/之香美不苦)
種蘭香(增齊民要術種蘭香治畦下水一同葵法及水/散子訖水盡簁熟糞僅得蓋子便止盡日簿蓋)
(夜即去之生即去箔常令足水/晝日不用見日夜須受露氣)
藏木瓜(增齊民要術食經藏木瓜法先切去皮煑令熟/著水中車輪切百瓜用三升鹽密一斗漬之晝)
(曝夜内汁中取令乾以餘/汁密藏之亦同濃秔汁也)
曝膠餅(增齊民要術先於庭中竪槌施三重箔摘令免/狗䑕於最下箔上布置膠餅其上兩重為作隂)
(涼并扞霜露旦起至食時卷去上箔令膠見日食後還/復舒箔為䕃雨則内厰屋之下則不須重箔四五日浥)
(浥時繩穿膠餅懸而日曝極乾乃内/屋内懸紙籠之以防青蠅壁土之汙)
芥□(增齊民要術食經作芥□法熟擣芥子細篩取屑/著甕裏蟹眼湯洗之澄去上清後洗之如此三過)
(而去其苦㣲火上攪之少熇覆甌房上以/灰圍甌邊一宿則成以薄酢蓋厚薄任意)
和酒(增齊民要術作和酒法酒一斗胡椒六十枚乾薑/一分雞舌香一分蓽撥六枚下簁絹囊盛内酒中)
(一宿蜜一/升和之)
秫黍米酒(增齊民要術作秫黍米酒法一斗麴殺米二/石一斗第一酘米三斗停一宿酘米五斗又)
(停再宿酘米一石又停三宿酘米三斗其酒飯/欲得弱炊炊如食飯法舒使極冷然後納之)
神麴酒(增齊民要術神麴酒方淨掃刷麴令淨有土處/刀削去必使極淨及斧背椎破大小如棗栗斧)
(刀則殺小用故紙糊席曝之夜乃勿收令受霜露風隂/則收之恐土汙及雨潤故也若急湏者麴乾則得從容)
(者經二十日許受/霜露彌令酒香)
釀白醪(增齊民要術釀白醪法取糯米一石令水淨淘/漉出著甕中作魚眼沸湯浸之經一宿米欲絶)
(酢炊作一餾飯攤令絶冷取魚眼湯沃浸米泔二斗煎/取六升著甕中以竹掃衝之如茗渤復取水六斗細羅)
(麴末一斗合飯一時内甕中和攪令飯散以氊物裹甕/并口覆之經宿未消取生疎布漉出糟别炊好糯米一)
(斗作飯熱著酒中為汎以單布覆/甕經一宿汎米消散酒味備矣)
曬棗(增齊民要術曬棗先治地令淨布椽於箔下置棗/於箔上以椽聚而復散之一日中二十度乃佳夜)
(仍不聚得霜露氣乾速成/隂雨之時乃聚而苫之)
舂稻(増齊民要術舂稻必湏冬時積日燥曝一夜置霜/露中即舂若冬舂不乾即米青赤脉起不經霜不)
(燥曝則/米碎矣)
乾棗(增齊民要術食經曰作乾棗法將蔣露於庭以棗/著上厚二寸復以新蔣覆之凡三日三夜撤覆露)
(之畢日曝取乾入屋巾率一石以酒一/升潄著器中密泥之經數年不敗也)
粟米麴酢(增齊民要術粟米麴作酢法大率笨麴末一/斗井花水一石粟米飯一石明旦作酢今夜)
(炊飯薄攤使冷日未出前汲井花水斗量著甕中量飯/著盆中或栲栳中然後瀉飯著甕中㵼時直傾之勿以)
(手撥飯水量麴末為著飯上慎勿撓攪亦勿移/動綿幕甕口三七日熟美釅少澱久停彌好)
白梅(增齊民要術作白梅法梅子酸核初成時摘取夜/以鹽汁漬之晝則日曝凡作十宿十浸十曝便成)
(調鼎和韲所/在多任也)
手藥(增齊民要術合手藥法取豬□一具摘去其脂合/蒿葉於好酒中痛挼使汁甚滑白桃仁二七枚去)
(黄皮研碎酒解取其汁以綿裹丁香藿香甘松香橘核/十顆打碎著□汁中仍浸置勿出瓷貯之夜煑細糠湯)
(淨洗面拭乾以藥塗/之令手軟滑冬不皴)
澆葵(増齊民要術葵生三葉然後/澆之澆用晨夕日中便止)
梨汁塗面(增齊民要術面患皴者夜燒梨令熟以/糠湯洗面訖以煖梨汁塗之令不皴)
掐葵翦韭(增齊民要術諺曰觸露/不掐葵日中不翦韭)
石鹽(增水經注河東鹽池東西七十里南北十七里紫/色澄渟渾而不流水出石鹽自然印成朝取夕復)
(終無/減損)
石炭冶鐵(增水經注釋氏西域記屈茨北二百里有山/夜則火光晝日但烟人取此山石炭冶此山)
(鐵恒充三/十六國用)
雞鳴布(增隋書地理志豫章之俗頗同呉中一年蠶四/五熟勤於紡績亦有夜浣紗而旦成布者俗呼)
(為雞/鳴布)
伐黄楊木(原酉陽雜俎世重黄楊以無火或曰以水試/之沉則無火取此木必以隂晦夜無一星則)
(伐之為/枕不裂)
木魚(增摭遺有一白衣問天竺長老云僧舍悉懸木魚/何也答曰用以警衆白衣曰必刻魚有何因也長)
(老不能答遣僧以問琅山悟卞師師曰魚晝夜/未嘗合目亦欲脩行者晝夜忘寐以至於道也)
魚鑰(原芝田錄門鑰必以魚/取其不瞑目守夜之義)
望筒(增營造法式望筒長一尺八寸方三寸用版合造/兩罨頭開圜眼徑五分筒身當中兩壁用軸安於)
(兩立頰之内其立頰自軸至地高三尺廣三寸厚二寸/晝望以筒指南令日景透北夜望以筒指北於筒南望)
(令前後兩竅内正見北辰極星然後各埀繩/墜下記望筒兩竅心於地以為南則四方正)
藥枕(增保生要錄藥枕藥性太熱則熱氣衝上太冷則/冷氣傷腦唯理風平涼者乃為得宜蔓荆子八分)
(甘菊花八分細辛六分呉白芷六分芎藭六分白术四/分通草八分防風八分藁本六分羚羊角八分犀角八)
(分黒豆五合石菖蒲八分細剉成末拌匀以生絹囊盛/之次用碧羅袋盛之如枕樣置在盒子中晩來欲枕時)
(揭去蓋不枕即蓋之使藥氣不散枕/之日久耳中㣲鳴是藥抽風之驗)
火寸(增清異錄夜中有急苦於作燈之緩批杉條染硫/黄置之待用一與火遇得燄穗然呼引光奴今有)
(貨者易/名火寸)
香附餅(增清異錄香附子砂盆中熟擦去毛作細末水/攪浸澄一日夜去水膏㬠稠揑餅焙乾復浸如)
(此五七遍入藥宛然有/沉水香味單服尤清)
伴月香(增清異錄徐鉉或遇月夜露坐/中庭但爇佳香一炷號伴月香)
白石琴暉(增歐公試筆夜彈琴惟石暉為佳蓋金蚌瑟/瑟之𩔖皆有光色燈燭照之則炫燿非老翁)
(夜視所宜白石照之/無光惟目昬者為便)
麻子(增筆談麻子海東來者最勝大如蓮實出屯羅島/其次上郡北地所出大如大豆亦善其餘皆下材)
(用時去殻其法取麻子帛包之沸湯中浸候湯冷乃取/懸井中一夜勿令著水明日日中曝乾就新瓦上輕挼)
(其殻悉解簸揚/取肉粒粒皆完)
矢服為枕(增筆談古法以牛革為矢服夜卧則以為枕/取其中虛附地枕之數里内有人馬聲則皆)
(聞之蓋虛/能納聲也)
采茶(增北苑别錄采茶之法須是侵晨不可見日晨則/夜露未晞茶芽肥潤見日則為陽氣所薄使芽之)
(膏腴内秏至受水而不鮮明故每日常以五更撾鼔集/羣夫於鳯凰山監采官人給一牌入山至辰刻則復鳴)
(鑼以聚之恐其踰/時貪多務得也)
僕妾供役(增洓水家儀凡内外僕妾雞初鳴咸起櫛總/盥漱衣服男僕灑掃聽事及庭鈐下蒼頭灑)
(掃中庭女僕灑掃堂室設椅卓陳盥漱櫛靧之具主父/主母既起則拂牀襞衾侍立左右以備使令退而具飲)
(食得間則浣濯紉縫先公後私及夜則復拂牀展衾/當晝内外僕妾惟主人之命各從其事以供百役)
讀書(增石林家訓旦起須先讀書三五卷正其用心處/然後可及他事暮夜見燭亦復然若遇無事終日)
(不離几案茍能如此一生永不會向/下作下等人如見他事自然不妄)
鬼宿渡河(增避暑錄話士大夫家祭多不同葢五方風/俗沿習與其家法所從來各異近見翟公㢲)
(作祭儀十卷問其大約謂如或祭於昬或祭於旦皆非/是當以鬼宿渡河為候而鬼宿渡河常在中夜必使人)
(仰占以/俟之)
服胡麻(增蘇軾服胡麻賦於此有草衆所嘗兮狀如狗/蝨其莖方兮夜炊晝曝久乃臧兮伏苓為君此)
(其相/兮)
螢火芝(原續博物志良常山有螢火芝大如豆夜視有/光得食一枚心中一孔明食七枚七孔明可夜)
(書/)
薑棚覆干(增施宿㑹稽志薑畏日而喜露故薑棚覆以/干干亦苕之屬也夜冷露零則干卷而薑舒)
(日出晝燠則干舒而䕃濃性與他/草木異故越人種薑必覆以干)
藜牀(增賈氏説林呼子先夜不卧惟倚藜杖閉目少頃/即謂之睡仙去留其杖子先故人陸麟寳之謂之)
(藜/牀)
麋鹿角膠(增墨經唐本草注曰麋角鹿角煑濃汁重煎/成膠今法取蜕角斷如寸去皮及赤騂以河)
(水漬七晝夜又一晝夜煎之将/成以少牛膠投之加以龍麝)
蠻氊(增桂海器志蠻氊出西南諸蕃以大理者/為最蠻人晝披夜卧無貴賤人有一番)
通天犀(增爾雅翼通天犀水犀之角也可以破水大霧/重露之夜以置中庭終不沾濡得三寸以上刻)
(為魚而御之以入/水水常開方三尺)
花木瓜(增爾雅翼木瓜宣城者佳彼州種蒔尤謹徧滿/山谷始實成則鏃紙作花𫝊其上重霧之夜露)
(諸沙上旦曝之日則紙所不覆/處皆紅文采如生以充上貢)
春來(增爾雅翼春來石首異種也初出水/能鳴夜視有光服其石能下石淋)
夜廵(增世範屋之周圍須令有路可以往來夜間遣人/十數遍廵之善慮事者居於城郭無甚隙地亦為)
(夾牆使邏者往來其間若屋之/内則子弟及奴婢更迭廵警)
親賔會聚(增鄭氏家範親賔會聚若至十人不許於夜/中設宴時有小酌亦不許至一更晝則不拘)
夜市早市(增古杭夢遊錄夜市除大内前後諸處惟中/瓦最勝撲賣竒巧器皿百色物件與日間無)
(異其餘坊巷市井買賣𣙜闗酒樓歌館直至四鼔後方/靜而五鼓朝馬将動其有趂賣早市者復起開張四時)
(皆/然)
燈昱(原可談王介甫見舉燭因言佛書有日月燈光明/佛燈光豈足以配日月乎呂吉甫曰日昱乎晝月)
(昱乎夜燈昱乎晝夜日/月所不及其用無差别)
捕蟹(增蟹譜今之採捕者於大江浦間承峻流環緯蕭/而障之其名曰斷於陂塘小溝港處則皆穴沮洳)
(而居居人盤黑金作鉤状置之竿首自探之夜則燃火/以照咸附明而至焉又濟鄆居人夜則執火於水濵紛)
(然而集謂/之蟹浪)
北方農耕(增農桑輯要北方農俗所傳春宜/早晩耕夏宜兼夜耕秋宜日高耕)
南北牛耕(增農桑輯要牧牛每遇耕作之月除已牧放/夜復飽飼至五更初乗日未出天氣涼而用)
(之則力倍於常半日可倍一日之功日高熱喘便令休/息勿竭其力以致困乏此南方晝耕之法也若夫北方)
(陸地平逺牛皆夜耕以避晝熱夜半仍飼以芻豆以助/其力至明耕畢則放去此所謂節其作息以養其血氣)
(也/)
收麥(增農桑輯要凡農家所種宿麥早熟最宜早收若/候齊熟恐被暴風急雨所摧必致抛費每日至晚)
(即便載麥上場堆積用苫密覆以防雨作如搬載不及/即於地内苫積天晴乗夜載上場即攤一二車薄則易)
(乾碾過一遍翻過又碾一遍起稭下場揚子收起雖未/淨直待所收麥都碾盡然後将未淨稭稗再碾如此可)
(一日一場比至麥收/盡已碾訖三之一矣)
蠶火(增農桑輯要蠶時晝夜之間大槩亦分四時朝暮/𩔖春秋正晝如夏夜深如冬寒暄不一雖有熱火)
(合各斟量多/少不宜一例)
鑿井法(增水南翰記古法鑿井者先貯盆水數十置所/欲鑿之地夜視盆中有大星異衆者鑿之必得)
(甘/泉)
燃藜(增蓬䆫瑣事用藜為燃光最明可/傳火徹夜古讀書者燃藜以此)
耐㸃燭(増俗事方耐㸃燭黄蠟松脂槐花各一斤浮石/四兩末右一處溶用燈草心澆一晝夜僅㸃一)
(寸/)
浸稻種(增羣芳譜浸用稻草包裹一斗或二三斗投於/池塘水内缸内亦可晝浸夜收不用長流水難)
(得生芽若未出用草􁆔之浸三四日㣲見白芽如鍼尖/大取出於隂處隂乾密撒田内候八九日秧青放水浸)
(之/)
拾棉花(增羣芳譜花既結桃待桃開絨露為熟旋熟旋/摘攤放箔上日暴夜露待子粒既乾方可收貯)
(則絨不浥/而子不腐)
漚麻(增羣芳譜漚麻縛作小束搭房上夜露晝曬五七/日自然潔白若值隂雨於屋底風道搭晾經雨即)
(黑/)
棧鵝(增農政全書棧鵝易肥法稻子或小米大麥不計/煑熟先用磚蓋成小屋放鵝在内勿令轉側門中)
(木棒簽定只令出頭喫食日餵三四次夜多與食/勿令住口撏去尾際毳毛如此三日加肥一觔)
夜織(増古白帝子歌璇宮夜靜當軒織古樂府雞鳴入/機織夜夜不得息鮑照詩秋蟲扶户吟寒婦成夜)
(織/)
　　物候
螢火(增詩熠燿宵行疏熠燿者螢火之蟲飛而有光之/貌螢火夜飛有火蟲也原埤雅螢夜飛腹下有火)
(一名夜光/一名宵燭)
雉朝雊(原詩雉之朝雊尚求其雌增左/思蜀都賦白雉朝雊猩猩夜啼)
雞棲(原詩君子于役不知其期曷至哉雞棲于塒集傳/鑿牆而棲曰塒列仙傳祝雞公者雒陽人居尸鄉)
(北山下養雞百餘年雞皆有名字千餘頭/暮棲於樹晝日放散呼名即種别而至)
羊牛下(原詩日之夕矣羊牛下來集/𫝊日夕則羊先歸而牛次之)
牛夜鳴(原周禮天官内饔牛夜鳴則庮疏牛夜鳴則/庮者其牛無事夜鳴其肉必庮庮惡臭也)
行鳸宵鳸(原爾雅行鳸唶唶宵鳸嘖嘖左傳九鳸注行/鳸唶唶晝為民驅鳥者也宵鳸嘖嘖夜為農)
(驅獸者也禽經宵鳸司夜行/鳸主晝雄翼掩左雌羽掩右)
槐葉(原爾雅守宮槐葉晝聶宵炕疏聶合也炕張也言/其葉晝合夜開者别名守宮槐增爾雅翼今江東)
(有槐晝開夜合/者謂之合昏槐)
不舍晝夜(原論語逝者如斯夫不舍晝夜孟子原泉混/混不舍晝夜揚子道若塗若川車航混混不)
(舍晝/夜)
晝伏夜動(增左傳臧孫曰䑕晝伏夜動不穴於寢廟畏/人故也周易集解翟元曰鼫䑕晝伏夜行貪)
(猥無已爾雅翼䑕盗竊小蟲夜出/晝匿穴蟲之黠者其種𩔖至多)
萌蘖(增孟子牛山之木嘗美矣以其郊於大國也斧斤/伐之可以為美乎是其日夜之所息雨露之所潤)
(非無萌蘖/之生焉)
􁗼􁠒(增山海經北囂山有鳥焉其状如鳥/人面名􁗼􁠒宵飛而晝伏食之已暍)
雞鳴為時(原逸周書周祝解地出物而聖人是時雞鳴/而人為時觀彼萬且何為求註萬物自然不)
(為人求聖人則之如因雞鳴以識時也古雞鳴歌東方/欲明星爛爛汝南晨雞登壇喚曲終漏盡嚴具陳月沒)
(星稀天下旦千門萬户遞/魚鑰宮中城上飛烏鵲)
蝦蟇日夜鳴(原墨子禽子問曰多言有益乎曰蝦蟇日/夜鳴口乾而人不聼之鶴雞時夜而鳴天)
(下振動多/言何益哉)
豐狐文豹(增荘子夫豐狐文豹棲於山林伏於巖穴靜/也夜行晝居戒也雖飢渴隐約猶且胥疏於)
(江湖之上而/求食焉定也)
鴟鵂(原荘子鴟鵂夜撮蚤察毫末晝出瞋目而不見丘/山增淮南子鴟夜撮蚤蚊察分秋毫畫日顛越不)
(能見丘山形性詭也註鴟鴟鵂也謂之老菟夜鳴人屋/上也夜則目明合聚人爪以著其巢中晝則無所見原)
(格物論梟當晝/瞑目夜則飛行)
取伏靈(增史記龜䇿𫝊伏靈在兔絲之下状似飛鳥之/形新雨已天清靜無風以夜捎兔絲去之即以)
(簼燭此地燭之火滅即記其處以新布四丈環置之明/即掘取之入四尺至七尺得矣過七尺不可得註簼籠)
(也夜簼/火也)
朝夕烏(增漢書朱博傳御史府中列柏樹常有野/烏數千棲宿其上晨去暮來號曰朝夕烏)
水夜長(增春秋繁露水/得夜益長數分)
雞鶴知旦夜(增淮南子雞知将旦鵠知夜半原春秋説/題辭鶴知夜半註鶴水鳥也夜半水位感)
(其生氣則/益喜而鳴)
不盡木(原神異經南荒外有火山其中生不盡/之木晝夜火然得暴風不猛猛雨不滅)
横公魚(增神異經北方荒中有石湖湖有横公魚長七/八尺形如鯉而目赤晝在水中夜化為人刺之)
(不入煑之不死以烏梅二枚/煑之則熟食之可止邪病)
汗血馬(增神異經西南大荒有馬其大二丈髯至膝尾/委地蹄如丹踠可握日行千里至日中而汗血)
(乗者當以絮纒/頭以避風病)
火光獸(增十洲記炎洲有火林山山中有火光獸大如/䑕毛長三四寸或赤或白山可三百里許晦夜)
(即見此山林乃是此獸光照状如火光/相似取其毛為布時人號為火浣布)
鯨魚(原新序宋玉曰鯨魚朝發崑崙之墟暴鬐於碣石/暮宿於孟諸夫尺澤之鯢豈能與之量江海之大)
(哉/)
蝙蝠(增孝經援神契蝙蝠伏匿故夜食爾雅翼蝙蝠或/謂之仙䑕似䑕有肉翅而黑棲人家屋隙中遇夜)
(則飛夏夜尤甚/捕蚊蚋食之)
鳯凰鳴(原春秋孔演圖鳯火精也夜鳴曰善哉晨鳴曰/賀世增宋書符瑞志鳯凰者仁鳥也雄曰鳯雌)
(曰凰其鳴雄曰節節雌曰足足晨鳴曰發明晝鳴/曰上朔夕嗚曰歸昌昏鳴曰固常夜鳴曰保長)
晝亡夜存(原東方朔傳郭舍人曰客從東方來歌謳且/行不從門入踰我垣牆遊戯中庭上入殿堂)
(擊之拍拍死者穰穰格鬭而死主人被創是何物也朔/曰利喙細身晝亡夜存嗜肉惡烟為指掌所捫臣朔愚)
(戇名之曰蟁舍人/辭窮當復脱禈)
懐夢草(增洞冥記有夢草似蒲色晝縮入地夜則出亦/名懐夢懐其葉則知夢之吉凶立驗也帝思李)
(夫人之容不可得朔乃獻一枝帝/懐之夜果夢夫人因改曰懐夢草)
遠飛雞(增洞冥記有遠飛雞夕則還依人曉則絕飛四/海朝往夕還常銜桂枝之實歸於南山或落地)
(而生高七八尺衆仙竒愛之剉以釀/酒名曰桂醪嘗一滴舉體如金色)
司夜雞(增洞冥記有司夜雞隨鼓節而鳴從夜至/曉一更為一聲五更為五聲亦曰五時雞)
明莖草(增洞冥記東方朔曰臣遊北極至種火之山日/月所不照有青龍銜燭火以照山之四極亦有)
(園囿池苑皆植異木異草有明莖草夜如金燈折枝為/炬照見鬼物之形仙人甯封常服此草於夜暝時轉見)
(腹光通外亦名洞冥草帝令剉此草為泥以塗雲明之/館夜坐此館不加燈燭亦名照魅草以藉足履水不沉)
栖游竹上(原馬融長笛賦猨蜼晝吟鼯䑕夜呌註猨/蜼鼯䑕竝輕㨗之獸皆晝夜栖游於竹上)
雁警(增禽經舒雁羣棲獨警註夜棲川澤中千百為羣/有一雁不瞑以警衆也原埤雅雁夜泊洲渚令雁)
(奴圍而/警察)
朝嘲夜㖡(原禽經林鳥朝嘲水鳥夜㖡詩疏/廣要今林棲多朝鳴水宿多夜呌)
班鳩哺子(原禽經班鳩辨鵴註班次序也凡哺/子朝從上下暮從下上他鳥皆否)
鴽鶉飛伏(原禽經鴽鶉野則義豢則搏註月令田䑕化/為鴽關東謂之鶉蜀隴謂之循在田得食鳴)
(相呼夜則羣飛晝則羣伏/馴養久見食相搏鬭也)
人柳(原三輔故事漢苑中有栁状如人形號曰人柳一/日三眠三起李商隐江之嫣賦豈如河畔牛星隔)
(嵗止聞一過不比苑中/人柳終朝剰得三眠)
石流黄(増博物志西域石流黄出足彌山去高昌八百/里有石流黄數十丈從廣五六十畆取流黄書)
(視孔中上状如烟而高數尺夜視皆如/燈光明高尺餘時氣不和皆往保此山)
嗽月(増抬遺記岱輿山有獸名嗽月形似豹飲金泉之/液食銀石之髓此獸夜噴白氣其光如月可照數)
(十畝軒轅/之世獲焉)
浮玉山水(増拾遺記西海之西有浮玉山山下有巨穴/穴中有水其色若火晝則通曨不明夜則照)
(耀穴外雖波濤灌蕩/其光不滅是謂隂火)
夜舒荷(增拾遺記漢靈帝初平三年遊於西園渠中植/蓮大如蓋長一丈南國所獻其葉夜舒晝卷一)
(莖有四蓮叢生/名曰夜舒荷)
芸蓬(增拾遺記員嶠山有草名芸蓬色白如/雪一枝二丈夜視有白光可以為枝)
通明蔴(增拾遺記背明國有通明蔴食者夜行/不持燭是苣蕂也食之延壽後天而老)
宵明草(原拾遺記背明國有宵明草夜/視如列燭晝則無光自宵滅也)
合歡草(原拾遺記合歡草状如蓍一株百莖晝則衆/條枎疏夜則合為一莖萬不遺一謂之神草)
金夜飛(原梁書諸夷傳林邑國有金山石皆赤/色其中生金金夜則出飛状如螢火)
朝烏(增梁書諸夷傳高昌國有朝烏旦旦集/王殿前為行列不畏人日出然後散去)
飲馬三時(增齊民要術養馬飲有三時何謂三時一曰/朝飲少之二曰晝飲則胷壓水三曰暮極飲)
(之註諺曰旦起騎穀日中騎水斯言旦飲須節水也每/飲食令行驟則消水小驟數百歩亦佳十日一放令其)
(陸梁舒展令/馬硬實也)
風母(增嶺南異物志風母如猿猴而小/晝則踡伏不能動夜則騰躍甚疾)
孔雀(增南方異物志孔雀羣飛棲遊岡/陵晨則鳴聲相呼其聲曰都䕶)
五色藤花(增異苑永陽有山壁立千仞岩上有石室古/名為神農窟窟前有百藥叢茂莫不畢備又)
(别有異物藤花形似菱菜朝紫/中綠晡黄暮青夜赤五色迭耀)
合昏蓂莢(增陸倕新漏刻銘合昏暮卷蓂莢晨生本草/拾遺合昏其葉至暮即合故名杜甫詩合昏)
(亦知時鴛/鴦不獨宿)
䱜魚子(増水經注呉錄地里志曰䱜魚子朝索食暮入/母腹南越志曰暮從臍入旦由口出腹裏兩洞)
(腸貯水/以飬子)
銅澡盤(原殷芸小説中朝時有人畜銅澡盤晨夕恒鳴/如人扣以白張華華曰此盤與洛鐘宮商相諧)
(宮中朝暮撞故聲相應可鑢令輕/則韻乖鳴自止也依言即不復鳴)
燕蝠爭(原殷芸小説燕以日出為旦日入為夕蝙蝠以/日入為旦日出為夕爭之不決訴於鳯凰半路)
(一禽謂燕曰不須徃/鳯凰在假訓狐權攝)
猿猴相呼(原元康地記猿與獼猴/不共山宿臨旦相呼)
沓潮(增番禺雜記早潮下晩潮上兩水相合曰沓潮/劉禹錫詩屯門積日無囘颷滄波不歸成沓潮)
如意寳珠(原隋書倭國𫝊有如意寳珠其色青/大如雞卵夜則有光云魚眼睛也)
知更雀(原開天遺事裴耀卿養一雀每夜至初更/時有聲至五更則急鳴耀卿呼為知更雀)
夜光芝(増酉陽雜俎夜光芝一株九實實墜地如/七寸鏡夜視如牛目茅君種於句曲山)
虎視(原酉陽雜俎虎夜視一目放光一目看/物獵人候而射之光墜入地成白石)
睡蓮(原酉陽雜俎南海有睡蓮夜則花低入水北戸錄/睡蓮葉如荇而大汎于水面上其花布葉數重凡)
(五種色當夏畫開夜/縮入水底晝復出也)
氣盤(増本草拾遺氣盤有短翅飛不/逺好夜中行人觸之即氣出)
夜明犀(増杜陽雜編寳厯元年高昌國獻夜明犀其狀/𩔖通天犀夜則光明可照百歩覆繒十重終不)
(能掩其耀煥上遂命解為腰帶/每遊獵夜不施蠟炬有如晝日)
潮汐大小(增正蒙一晝夜之盈虛升降則以海水潮汐/驗之為信註黄瑞節曰一晝一夜隂陽之氣)
(再升再降故一日之間潮汐皆再潮賾問者曰夏晝潮/當小而能稍大夜當大而反小冬晝潮當大而反小夜)
(當小而反大何也荅曰此乃隂陽之氣錯繆顛倒夏當/南風以陽方助至陽故元氣為至陽所迫而潮小或者)
(北風起以隂方氣從所勝而來陽為之辟易故潮遂能/稍大夏夜潮宜大也乃與晝日同其㣲者三伏中或陽)
(氣酷烈融而不收隂不足以禦之故潮亦從而小冬或/冰雪不解固隂沍寒故晝日宜大而反小冬當北風以)
(隂方助至隂元氣為至隂所薄而潮小或者風從南至/以陽方氣從所勝而來隂為之辟易故潮亦能稍大)
夕虹飲澗(增夢溪筆談世傳虹能入溪澗飲水信然熙/寜中予使契丹至其極北黑永境水安山下)
(卓帳是時新雨霽見虹下帳前澗中予與同職扣澗觀/之虹兩頭皆垂澗中使人過澗隔虹對立相去數丈中)
(間如隔綃縠自西望東則見蓋夕虹也立澗之東西/望則為日所鑠都無所覩久之稍稍正東踰山而去)
麋角(增夢溪筆談麋角自生至堅無兩月之久大者乃/重二十餘斤其堅如石計一晝夜須生數兩凡骨)
(之頓成長神/速無甚於此)
猿嘯(增埤雅猿性靜夜/嘯常風月肅然)
飛蛾(增埤雅蛾似黄蝶而小一種/善拂燈火夜飛謂之飛蛾)
麋夜目(増埤雅麋有四目其二夜/目也目下有竅夜即能視)
九子萍(增埤雅舊説萍善滋生一夜七子一曰萍浮於/流水則不生於止水則一夕生九子故謂之九)
(子萍/也)
鼉鳴(原埤雅晉安海物記曰鼉宵鳴如桴鼔今江淮之/間謂鼉鳴為鼉鼔亦或謂之鼉更以其聲逄逄然)
(如鼓而又善夜鳴其數應更故也詩疏廣要/鼉鳴夜獨鳴曉獨猨𩔖也似猨而大食猨)
鸞鳯歌舞(原埤雅鸞入夜而歌鳯/入朝而舞天勝之也)
鷓鴣(原埤雅鷓鴣畏霜露早晩稀出有/時夜飛飛則以木葉自覆其背)
蜂衙(原埤雅蜂有兩衙應潮其主之所在衆蜂為之旋/繞如衙變化論蜜蜂朝夕排衙必羣聚喧閙朝衙)
(畢方出採花供工/課晩衙畢則入房)
荷芡(增埤雅俗云荷華日舒夜歛芡/華晝合宵炕此隂陽之異也)
蠅蚊成市(原埤雅俗云蚊有昏市蓋蠅成市於朝蚊/成市於暮傳曰聚蚊成雷謂其市之時也)
朝日蓮(原益部方物略記朝日蓮花色或黄或白葉浮/水上翠厚而澤形如菱花差大開則隨日所在)
(日入輙歛而自藏於葉/下若葵藿傾太陽之比)
麢羊挂角(增爾雅翼麢羊好住山崖間夜宿以角挂木/不著地其角多節蹙蹙圓繞彎中深鋭𦂳小)
(猶有/挂痕)
鱧魚拱斗(原爾雅翼鱧魚圓長而斑㸃有七㸃/作北斗之象夜則仰首向北而拱焉)
川蜀葵(增爾雅翼荆葵有一種葉纖長而多缺如鋸花/小如錦葵而極紅每以夜半開至午則連房脱)
(落謂之川蜀葵亦/云朝開暮落花)
魚目不瞑(增蠡海集魚乃隂物而得陽氣多故腹内生/脬是以能浮躍魚目晝夜不瞑因知其為隂)
(物而得陽/多者也)
獸隂禽陽(增蠡海集走獸皆屬隂故夜動而晝伏然獨/猿猴不分晝夜者緣食果實而居林棲樹兼)
(乎陽也牛馬猪羊亦不分晝夜者家畜故也野者則否/蓋氣盛為動氣衰為伏動則健伏則怠飛禽皆屬陽故)
(晝飛鳴而夜棲宿然烏獨夜飛鳴者色黑屬隂/從其𩔖也鸛鶴夜飛鳴者水鳥含隂從其性也)
夜合藤(原事物紀原何首烏本曰夜合藤昔有姓何人/見其葉夜交異於餘草意其有靈採服其根老)
(而不衰頭髪愈黑/因名曰何首烏也)
雞子(原祛疑錄雞子日/中則正日昃則偏)
絡緯(增促織志便腹青色以股躍以短翼鳴其聲聒聒/絡緯是也晝而曝斯鳴矣夕而熱斯鳴矣稭籠懸)
(之餌以瓜之瓤以其/聲名之曰聒聒兒)
南北麥花(增簷曝偶談江南麥花夜發故/發病江北麥花晝發故宜人)
雚夜立(增雚經短脚多伏長/脚多立雚夜棲亦立)
銀氣夜白(原地鏡圖銀之氣夜正白流散在地撥之隨/手散復合杜甫詩不貪夜識金銀氣逺害朝)
(看麋/鹿遊)
有情樹(增採蘭雜志遜頓國有樹花如牡丹而香種有/雌雄必二種竝種乃生花晝開夜合故以夜合)
(為名又謂之有情樹/若各自種則無花也)
頻婆(增採蘭雜志燕地有頻婆味雖平淡夜置枕/邊㣲有香氣即佛書所謂頻婆華言相思也)
䕃室候火(增墨經凡䕃室以靜密温小為貴晝夜不去/火然火大則病火暴亦病其晝夜候火隨風)
(日晴晦/最為難)
青蚨(増海藥本草按異物志言􁗷􁖈生南海諸山雄雌/常處不相捨青金色人采得以法末之用塗錢以)
(貨易於人晝用夜歸淮/南萬畢術云青蚨還錢)
風生獸(增本草綱目風生獸晝則踡伏不動如蝟夜則/因風騰躍甚㨗越巖過樹如鳥飛空中人網得)
(之見人則如羞而叩頭乞憐之態人撾/擊之倐然死矣以口向風須臾復活)
茉莉(増本草綱目茉莉原出波斯移植南海今滇廣人/栽蒔之弱莖繁枝綠葉團尖開小白花有千葉者)
(紅色者蔓生者其花/皆夜開芬香可愛)
鵞鳴(増本草綱目鵝紅/掌善鬭夜鳴應更)
喚起(增本草綱目笠鳩戴勝也一曰鵯鵊五更輙鳴曰/架架格格至曙乃止滇人呼為榨油郎亦曰鐵鸚)
(鵡南人呼為鳯凰皂𨽻古有催明之鳥名喚起/者即此也韓愈詩喚起牕全曙催歸日未西)
貉貛(增本草綱目貉如貍與貛同穴而異處日伏夜出/捕食蟲物出則貛隨之其性好睡人或畜之以竹)
(扣醒已而復睡故人/好睡者謂之貉睡)
寒鷄早鳴(增卓氏藻林雞寒即早/鳴古語寒雞半夜啼)
鼈伏隨日(原野記鼈伏隨日朝首東向夕首西向其/所在上有沫水謂之鼈津捕者以此得之)
廬山佛燈(原五岳遊廬山文殊臺每夜有火光自空/來一化為百如亂螢落臺前是為佛燈)
夜合花(原遵生八牋夜合花二種紅紋香淡者名百合/蜜色而香濃日開夜合者名夜合根皆可食竇)
(叔向詩夜合花開香滿/庭夜深㣲雨醉初醒)
　　占驗
月離畢(增詩月離于畢俾滂沱矣𫝊畢噣也月離隂星/則雨史記仲尼弟子傳昔夫子當行使弟子持)
(雨具已而果雨弟子問曰夫子何以知之夫子曰/詩不云乎月離于畢俾滂沱矣昨暮月不宿畢乎)
晷影(增漢書天文志晷影者所以知日之南北也日陽/也陽用事則日進而北晝進而長陽勝故為温暑)
(隂用事則日退而南晝退而短隂勝故為涼寒也故日/進為暑退為寒若日之南北失節晷過而長為常寒退)
(而短為常燠此寒燠之表也故曰為/寒暑一曰晷長為潦短為旱奢為扶)
善風吉問(增後漢書李南傳太守馬稜坐盗賊事被徴/當詣廷尉吏民不寧南特通謁賀稜意有恨)
(謂曰太守不徳今將即罪而君反相賀邪南曰旦有善/風明日中時應有吉問故來稱慶旦日稜延望景晏以)
(為無徴至晡乃有驛使齎詔書原停稜事南問其遲留/之狀使者曰向度宛陵浦里􁚺馬踠足是以不得速稜)
(乃服/焉)
候星(增星經貫索九星在七公前為賊人牢以五子日/夜候之一星亡有喜事二星亡有爵事三星亡有)
(赦/)
夢芻狗(增魏志周宣傳宣為中郎屬太史嘗有問宣曰/吾昨夜夢見芻狗其占何也宣答曰君欲得美)
(食耳有頃出行果遇豐膳後又問宣曰昨夜復夢見芻/狗何也宣曰君欲墮車折脚宜戒慎之頃之果如宣言)
(後又問宣昨夜復夢見芻狗何也宣曰君家欲失火當/善䕶之俄遂火起又問宣曰三夢芻狗而其占不同何)
(也宣曰芻狗者祭神之物故君始夢當得飲食也祭祀/既訖則芻狗為車所轢故中夢當墮車折脚也芻狗既)
(車轢之後必載以為/樵故後夢憂失火也)
鼓一中快雨(增魏志管輅傳過清河倪太守時天旱問/輅雨期輅曰今夕當雨是日暘燥晝無形)
(似府丞及令在坐咸謂不然到鼓一中星月皆没風雲/竝起竟成快雨註輅别傳輅與倪清河相見既刻雨期)
(倪猶未信輅曰夫造化之所以為神不疾而速不行而/至十六日壬子直滿畢星中已有水氣水氣之發動於)
(卯辰此必至之應也倪便留輅至日向暮了無雲氣輅/言樹上已有少女㣲風樹間有隂鳥和鳴又少男風起)
(衆鳥和翔其應至矣須臾果有艮風鳴鳥日未入東南/有山雲樓起黄昏之後雷聲動天到鼓一中大雨河傾)
流光入懐(增魏志管輅傳清河王經去官還家輅與相/見經曰近有一怪大不喜之欲煩作卦卦成)
(輅曰爻吉不為怪也君夜在堂戸前有一流光如燕爵/者入居懐中殷殷有聲内神不安解衣彷佯招呼婦人)
(覔索餘光經大笑曰實如君言輅曰吉遷/官之徴也其應行至頃之經為江夏太守)
夢三刀(增晉書王濬傳濬夜夢懸三刀於卧屋梁上須/臾又益一刀濬驚覺意甚惡之主簿李毅再拜)
(賀曰三刀為州字又益一者明府/其臨益州乎果遷為益州刺史)
梟鳴牙中(增晉書張重華傳重華以謝艾為中堅將軍/配歩騎五千擊麻秋引師出振武夜有二梟)
(鳴於牙中艾曰梟邀也六博得梟者勝今/梟鳴牙中尅敵之兆於是進戰大破之)
舍中馬舞(增晉書索紞傳黄平問紞曰我昨夜夢舍中/馬舞數十人向馬拍手此何祥也紞曰馬者)
(火也舞為火起向馬拍手/救火人也平未歸而火作)
占生才子(增南史任昉傳父遥齊中散大夫遥妻裴氏/高明有徳行嘗晝卧夢有五色彩旗蓋四角)
(懸鈴自天而墜其一鈴落入懐中心悸因而有娠占者/曰必生才子及生昉身長七尺五寸㓜而聰敏早稱神)
(悟四嵗誦詩數十篇八嵗能/屬文自製月儀辭義甚美)
日月色(原隋書天文志或天氣下降地氣未升厚則日/紫薄則日赤若於夜則月白皆將雨也或天氣)
(未降地氣上升厚則日黄薄則日白若於夜則月赤將/旱且風亦為日月暈之候雨少而多隂或天氣已降地)
(氣又升上下未交則日青若於夜則月綠色將寒候也/或天地氣雖交而未密則日黑若於夜則月青將雨不)
(雨變為雺霧/暈背虹蜺)
彗隨日光(增隋書天文志彗體無光傅日而為光故夕/見則東指晨見則西指在日南北皆隨日光)
(而指頓挫其芒或長或/短光芒所及則為災)
候氣(原隋書天文志候氣常以平旦下晡日出沒時處/氣以見知大占期内有大風雨久隂則災不成故)
(風以散之隂以諫之/雲以幡之雨以厭之)
嵗星晝見(増隋書天文志梁天監四年六月壬戌嵗星/晝見占曰嵗色黄潤立竿影見大熟是嵗大)
(穰米斛/三十)
驛馬星流(增北史張深傳明元時有容城令徐路善占/候坐繫冀州獄别駕崔隆宗就禁慰問之路)
(曰昨夜驛馬星流計赦須臾應至隆宗/先信之遂遣人出城候焉俄而赦至)
卒風振樹(增北史王早傳早與客清晨立於門内遇有/卒風振樹早語客曰依法當有千里外急使)
(日中時有兩匹馬一白一赤從西南來至即取我不聼/與妻子别語訖便入召家人隣里辭别仍沐浴帶書囊)
(日中出門候使如期果有馬一白一赤從州而至即促/早上馬遂詣行宮時太武圍涼州未拔故許彥薦之早)
(彦師/也)
鈴聲緩急(增唐書五行志翰林院有鈴夜中文書入則/引之以代傳呼長慶中河北用兵夜輙自鳴)
(與軍中息耗相應聲急則/軍事急聲緩則軍事緩)
鼠夜去(増唐書五行志武徳元年秋李密王世充隔洛/水相拒密營中鼠一夕渡水盡去占曰鼠無故)
(皆夜去/邑有兵)
晝霧夜晴(增唐書五行志元和十五年正月庚辰至於/丙申晝常隂晦㣲雨雪夜則晴霽占曰晝霧)
(夜晴臣/志得申)
音聲樹(增因話錄都堂省門東道有古槐垂隂至廣相/傳夜深聞絲竹之音省中即有入相者俗謂之)
(音聲/樹)
日落占(増紀歴撮要日落西方雲明朝雨紛紛又日落/雲裏走雨落半夜後田家五行諺云日落烏雲)
(半夜枵明朝曬得背皮焦此言半天元有黑雲日落雲/外其雲夜必開散明必甚晴也又云今夜日沒烏雲洞)
(明朝曬得背皮痛此言半天上雖有雲及日沒下去/都無雲而見日沒如巖洞者也已上皆主晴甚驗)
五更雨占(増紀歴撮要雨打五更日曬水坑田家/五行言五更忽有雨日中必晴甚驗)
星占(増紀歴撮要一箇星保夜晴田家五行/此言雨後天隂但見一兩星此夜必晴)
朝暮占(原紀歴撮要朝看天頂穿夜看四方懸雜占早/看東南暮看西北空則無雨雖有雲而片色分)
(明亦/晴)
天柱星(増宋史天文志天柱五星在東垣下主建政教/一曰法五行主晦朔晝夜之職明正則吉人安)
(隂陽/調)
庭鵲噪(増宋史方技傳孫守榮臨安富陽人遇異人教/以風角鳥占之術淮南帥李曾伯薦諸朝既至)
(謁丞相史嵩之丞相一見頗喜之自是數出入相府一/日庭鵲噪令占之曰來日晡時當有寳物至明日李全)
(果以玉柱/斧為貢)
朝暮霞(增孔氏談苑大理少卿杜純云京東人言朝霞/不出門暮霞行千里言雨後朝晴尚有雨須得)
(晩晴乃真晴也原田家五行諺云朝霞暮霞無水煎茶/主旱此言久晴之霞也朝霞不出市暮霞走千里此皆)
(言雨後乍晴之霞暮霞若有火焰形而乾紅者非但主/晴必主久旱之兆朝霞雨後乍有定雨無疑或是晴天)
(隔夜雖無今朝忽有則要看顏色斷之乾紅主晴間有/褐色主雨滿天謂之霞得過主晴霞不過主雨若西方)
(有浮雲稍厚/雨當立止)
蔡齊第一(增孔氏談苑真宗臨軒䇿士夜夢堦下有菜/一苗甚盛與殿基相高及拆第一卷乃是蔡)
(齊上見其容貌曰得人矣特/詔執金吾七人清道自齊始)
雞盗啼(増爾雅翼雞或乙丙夜輙鳴者俗謂之盗啼云/行且有赦蓋海中星占云天雞星動為有赦故)
(後魏北齊赦日皆設金雞揭於竿至今猶然亦曰盗啼/為有火田家五行黄昏雞啼主有天恩好事或有減放)
(税糧/之喜)
冬絲(增朝野僉載給事中陳安平子年滿赴選與鄉人/李仙藥卧夜夢十一月養蠶仙藥占曰十一月養)
(蠶冬絲也君必送東/司數日果送吏部)
得屯主(增朝野僉載饒陽李瞿雲勲官方滿選夜夢一/母猪極大李仙藥占曰母猪㹠主也君必得屯)
(主數日果/如其言)
唱第如夢(增朝野僉載河東裴元質初舉進士明朝唱/第夜夢一狗從竇出挽弓射之其箭遂撆以)
(為不祥問曹良史曰吾往唱第之夜亦為此夢夢神為/吾解之曰狗者第字頭也弓第字身也箭者第豎也有)
(撆為第也尋而/唱第果如夢焉)
螢夜入室(增㑹稽志螢多則有年/夜入人室則有客至)
珠履(增瑯嬛記殷願夜夢牛皮上有二土又有赤玉在/其上其子年十六解曰牛皮革也二土是圭字是)
(鞋字也赤朱色朱玉珠字/也大人當得珠履乎果然)
風雨占(增談撰風高者道逺風下者道近三日三夕者/天下盡風二日二夕者天下半風半雨一日一)
(夜者其風/行萬里)
乾星濕土(增農家諺乾星照濕土明日依舊雨原田家/五行諺云明星照爛地來朝依舊雨言久雨)
(正當黄昏卒然雨住雲開便見滿天星/斗則豈但明日有雨當夜亦未必晴)
日出占(增古今諺日出早雨/淋腦日出晏晒殺鴈)
燈花占(增田家五行燈花不可剔去至一更不謝明日/有吉事半夜不謝主有連綿喜慶之事或有逺)
(親信物至諺云燈花今夜開明朝喜慶來久隂天息燈/燈煤如炭紅良久不過明日喜晴諺云火留星必定晴)
(久晴後火煤/便滅主喜雨)
鼠聲占(增田家五行鼠半夜前/作數錢聲者主招財吉)
日脚占(增田家五行日脚占晴雨諺云/朝有天暮有地主晴反此則雨)
烏雲接日(原田家雜占諺云烏雲接/日明朝不如今日主雨)
九逍遥鳥(増田家雜占夜間聼九逍遥鳥呌卜風雨/諺云一聲風二聲雨三聲四聲斷風雨)
太平晴雨(増田家雜占天下太平/夜雨日晴言不妨農也)
日沒占(原田家雜占日沒返照主晴俗名為日返塢一/云日沒胭脂紅無雨也有風或問二候相似而)
(所主不同何也老農云返照在/日沒之前胭脂紅在日沒之後)
□呌(原田家雜占□呌諺/云朝□晴暮□隂)
麥花晝放(增田家雜占麥/花晝啓主水)
草屋菌生(增田家雜占草屋久雨菌/生其上朝出晴暮出雨)
雷夜起(增農政全書東州人云一夜起/雷三日雨言雷自夜起必連隂)
蚯蚓占(原農政全書蚯蚓俗名/曲蟮朝出晴暮出雨)
黄昏雲(增農政全書黄昏上雲半夜消黄昏消雲半夜/澆若半夜後雨止雲開星月朗然則必晴無疑)
遣晝(原農政全書凡久雨至午少止謂之遣晝在/正午時遣或可晴午前遣則午後雨不可勝)
日珥(原廣輿圖早間日珥狂風即起申後/日珥明日有雨一珥單日兩珥雙起)
　黑猪渡河(原雜占夜半天漢中有黑氣相逐黑猪渡河/也主雨候又黑猪渡河一路對起相接亘天)
　(雲俗名合羅陣主雨若久隂之餘或作或/止忽雲遮掩必有掛帆雨主雨脚將斷)
　北斗雲氣(原雜占夜觀北斗魁罡之間有黑潤雲在畔/則當夜有雨如北斗前有黄氣者明日黄風)
　(若潤則當夜或/明日必大雨)
　
　
　
　
　
　
　
　
　
　
　
御定月令輯要卷二十二
　欽定四庫全書
御定月令輯要卷二十三
　　晝夜令下
　　　雜紀
　信宿(原詩有客宿宿有客信信𫝊一宿曰宿再宿曰信/郭泰别𫝊林宗過薛恭祖恭祖問曰聞足下見袁)
　(奉髙車不停軌鑾不輟軛/従叔度乃彌日信宿也)
　卜晝(原左𫝊陳敬仲為工正飲桓公酒樂公曰以火繼/之辭曰臣卜其晝未卜其夜不敢増説苑晏子飲)
　(景公酒日暮公呼具火晏子辭曰詩曰側弁之俄言失/徳也屢舞傞傞言失容也既醉以酒既飽以徳既醉而)
　(出並受其福賔主之禮也醉而不出是謂/伐徳賔主之罪也嬰以卜其日未卜其夜)
　中宿(増左𫝊寺人披請見公使讓之且辭焉曰蒲城之/役君命一宿女即至其後余従狄君以田渭濵女)
　(為惠公來求殺余命女三宿女/中宿至雖有君命何其速也)
　多鼓鈞聲(増左𫝊繞角之役晉將遁矣析公曰楚師輕/窕易震蕩也若多鼓鈞聲以夜軍之楚師必)
　(遁晉人従之/楚師宵潰)
　三呼餘皇(増左𫝊吳伐楚戰於長岸大敗吳師獲其乗/舟餘皇吳公子光使長鬛者三人潜伏於舟)
　(側曰我呼餘皇則對師夜従之三呼皆/迭對楚師亂吳人大敗之取餘皇以歸)
　包胥乞師(増左𫝊昭王在隨申包胥如秦乞師秦伯使/辭焉立依於庭檣而哭日夜不絶聲勺飲不)
(入口七日秦哀公為之賦無/衣九頓首而坐秦師乃出)
涉江鳴鼓(増國語吳王起師軍於江北越王軍於江南/越王乃中分其師以為左右軍以其私卒君)
(子六千人為中軍眀日將舟戰於江及昏乃令左軍銜/枚泝江五里以須亦令右軍銜枚踰江五里以須夜中)
(乃令左軍右軍涉江鳴鼓/中水以須吳師聞之大駭)
司夜神(増山海經羽民東有神人二八連臂為帝司夜/於此野其為人小頰赤肩盡十六人郭注晝隠)
(夜/見)
甯戚飯牛(原甯戚飯牛歌南山矸白石爛生不逢堯與/舜禪短布單衣適至骭従昏飯牛薄夜半長)
(夜漫漫何時旦吕氏春秋甯戚欲干齊桓公窮困無以/自進於是為商旅將任車以至齊暮宿於郭門之外桓)
(公郊迎客夜開門辟任車爝火甚盛従者甚衆甯戚飲/牛居車下望桓公而悲擊牛角疾歌桓公聞之撫其僕)
(之手曰異哉之歌者非/常人也命後車載之)
夢神龜(増莊子宋元君夜半而夢人被髪闚阿門曰予/自宰路之淵予為清江使河伯之所漁者余且)
(得予元君覺使人占之曰此神龜也君曰漁者有余且/乎左右曰有君曰令余且㑹朝眀日余且朝君曰漁何)
(得對曰且之網得白龜焉其圓五尺君曰獻若之龜龜/至君再欲殺之再欲活之心疑卜之曰殺龜以卜吉乃)
(刳龜七十二/鑚而無遺䇿)
厲人生子(原莊子厲之人夜半生其子遽取火而視之/汲汲然惟恐其似已也陶潜命子詩厲夜生)
(子遽而求火凡百有心奚特於我既見/其生實欲其可人亦有言斯情無假)
有巢氏民(増莊子古者禽獸多而人民少於是民皆巢/居以避之晝拾橡栗暮棲木上故命之曰有)
(巢氏/之民)
夢遊華胥(原列子黄帝退而閒居大庭之館齊心服形/三月不親政事晝寝而夢遊於華胥氏之國)
従漚鳥游(増列子海上之人有好漚鳥者每旦之海上/従漚鳥游漚鳥之至者百住而不上其父曰)
(吾聞漚鳥皆従汝游汝取來吾玩/之明日之海上漚鳥舞而不下也)
狙公誑狙(原列子宋有狙公者愛狙養之成羣能解狙/之意狙亦得公之心損其家口充狙之欲俄)
(而匱焉將限其食恐衆狙之不馴於已也先誑之曰與/若芧朝三而暮四足乎衆狙皆起而怒俄而曰與若芧)
(朝四而暮三足乎/衆狙皆伏而喜)
想夢(増列子神遇為夢形接為事故晝想夜夢神形所/遇故神凝者想夢自消信覺不語信夢不達物化)
(之往來/者也)
覺夢苦樂(原列子周之尹氏大治産其下趣役者侵晨/昏而弗息有老役夫筋力竭矣而使之彌勤)
(晝則呻呼而即事夜則昏憊而熟寐精神荒散昔昔夢/為國君居人民之上總一國之事遊燕宫觀恣意所欲)
(其樂無比覺則復役人有慰喻其勤者役夫曰人生百/年晝夜各分我晝為僕虜苦則苦矣夜為人君其樂無)
(比何所怨哉尹氏心營世事慮鍾家業心形俱疲夜亦/昏憊而寐昔昔夢為人僕趨走作役無不為也數罵杖)
(撻無不至也眠中啽囈呻呼徹旦息焉尹氏病之以訪/其友友曰若位足榮身資財有餘勝人逺矣夜夢為僕)
(苦逸之復數之常也若欲覺夢兼之豈可得耶尹氏/聞其友言寛其役夫之程減已思慮之事疾並少間)
焦螟(増列子江浦之間生麽蟲其名曰焦螟羣飛而集/於蚊睫弗相觸也棲宿去來蚊弗覺也離朱子羽)
(方書拭眥揚眉而望之弗見其形䚦俞/師曠方夜撾耳俛首而聽之弗聞其聲)
孔周三劍(増列子孔周有三劍一曰含光視之不可見/運之不知其有所觸也混然無際經物而不)
(覺二曰承影將旦昧爽之交旦夕昏眀之際北面而察/之淡淡焉若有物存莫識其狀其所觸焉竊竊焉有聲)
(經物而物不疾也三曰宵練方晝則見影而不見光方/夜見光而不見形其觸物也騞然而過隨過隨合覺疾)
(而不血/刃焉)
朝暮晨昏(原管子日有朝暮夜有晨昏玉篇朝早也旦/也又暮日入也釋名晨伸也旦而日光復伸)
(見也又昏損也/陽精損滅也)
治氣(原孫武子朝氣鋭晝氣惰暮氣歸善用/兵者避其鋭氣擊其惰歸此治氣者也)
晝夜戰(増孫武子夜戰多火鼓晝戰多旌旗所以變人/之耳目也吳子凡戰之法晝以旌旗旛麾為莭)
(夜以金鼓/笳笛為莭)
期蘆碕(増越絶書子胥乃南奔吳至江上見漁者曰來/渡我漁者知其非常人也欲往渡之恐人知之)
(歌而往過之曰日昭昭侵以施與子期甫蘆之之碕子/胥即従漁者之蘆碕日入漁者復歌往曰心中目施子)
(可渡河何為不出船/到即載入船而伏)
過書舉燭(原韓非子郢人有遺燕相國書者夜書火不/眀因謂持燭者曰舉燭云而過書舉燭舉燭)
(非書意也燕相受書而悦之曰舉燭者尚明也尚眀也/者舉賢而任之燕相白王大悦國以治治則治矣非書)
(意也今世學/者多似此𩔖)
丹邱(増楚辭仍羽人於丹邱兮留不死/之舊鄉王逸注丹邱晝夜常眀也)
濯髪晞身(増楚辭朝濯髪於湯谷/兮夕晞余身兮九陽)
朝雲行雨(原宋玉髙唐賦巫山神女曰妾在巫山之陽/髙邱之阻旦為朝雲暮為行雨朝朝暮暮陽)
(臺之/下)
朝滿夕虚(増戰國䇿孟嘗君逐於齊而復反譚拾子曰/請以市喻市朝則滿夕則虚非朝愛市而夕)
(憎之也求存故往/亡故去願君勿怨)
朝入晦歸(増戰國䇿莫敖子華對楚威王曰昔令尹子/文未眀而入於朝日晦而歸食朝不謀夕無)
(一月之積故彼亷其爵貧其/身以憂社稷者令尹子文也)
孔墨用志(増吕氏春秋孔墨甯越皆布衣之士也慮於/天下以為無若先王之術者故日夜學之有)
(便於學者無不為也有不便於學者無肯為也盖聞仲/尼墨翟晝日諷誦習業夜親見文王周公旦而問焉用)
(志如此其精也何事/而不達何為而不成)
墨子至郢(増吕氏春秋公輸般為髙雲梯欲以攻宋墨/子聞之自魯往裂裳裹足日夜不休十日十)
(夜而至/於郢)
不夜城(原史記封禪書成山註韋昭曰成山在東萊不/夜不夜古縣名也索隠曰案解道彪齊記云不)
(夜城古有日夜出見於東境/故萊子立城以不夜為名也)
魏勃掃門(増史記齊悼惠王世家魏勃少時欲求見齊/相曹參家貧無以自通乃常獨早夜掃齊相)
(舍人門外相舍人恠之以為物而伺之得勃勃曰願見/相君無因故為子掃欲以求見於是舍人見勃曹參因)
(以為/舍人)
圯上授書(増史記留侯世家良更名姓亡匿下邳良嘗/閒従容步游下邳圯上有一老父衣褐至良)
(所直墮其履圯下顧謂良曰孺子下取履良愕然欲毆/之為其老强忍下取履父曰履我良業為取履因長跪)
(履之父以足受笑而去良殊大驚隨目之父去里所復/還曰孺子可教矣後五日平眀與我㑹此良因恠之跪)
(曰諾五日平眀良往父已先在怒曰與老人期後何也/去曰後五日早㑹五日雞鳴良往父又先在復怒曰後)
(何也去曰後五日復早來五日良夜未半往有頃父亦/來喜曰當如是出一編書曰讀此則為王者師矣後十)
(年興十三年孺子見我濟北榖城山下黄石即我矣遂/去無他言不復見旦日視其書乃太公兵法也良因異)
(之常習/誦讀之)
背水陳(増史記韓信𫝊信與張耳以兵數萬欲東下井/陘擊趙未至井陘口三十里止舍夜半𫝊𤼵選)
(輕騎二千人人持一赤幟従間道萆山而望趙軍誡曰/趙見我走必空壁逐我若疾入趙壁㧞趙幟立漢赤幟)
(令其禆將傳飱曰今日破趙㑹食諸將皆莫信詳應曰/諾信乃使萬人先行出背水陳趙軍望見而大笑平旦)
(信建大將之旗鼔鼓行出井陘口趙開壁擊之大戰良/久信耳詳走水上軍趙果空壁逐信耳信耳已入水上)
(軍軍皆殊死戰信所出竒兵共馳入趙壁㧞趙幟立漢/赤幟趙軍已不勝欲還歸壁壁皆漢幟大驚兵遂亂)
呵止夜行(原史記李廣傳廣家居數嵗嘗夜従一騎出/従人田閒飲還至霸陵亭霸陵尉醉呵止廣)
(廣騎曰故李將軍尉曰今將/軍尚不得夜行何乃故也)
解鞍縱馬(増史記李廣𫝊匈奴大入上郡廣従百騎望/匈奴有數千騎見廣以為誘敵皆驚上山陳)
(廣令諸騎皆下馬解鞍以示不走用堅其意有白馬將/出䕶其兵廣上馬與十餘騎犇射殺白馬將而復還其)
(騎中解鞍令士皆縦馬卧是時㑹暮胡兵終恠之不敢/擊夜半時以為漢有伏軍於旁欲夜取之皆引兵去平)
(旦廣乃歸/其大軍)
郭解居閒(増史記游俠𫝊雒陽人有相仇者邑中賢豪/居閒者以十數終不聽客乃見郭解解夜見)
(仇家仇家曲聽解解乃謂仇家曰吾聞雒陽諸公在此/閒多不聽者解奈何乃従他縣奪人邑中賢大夫權乎)
(乃夜去不使人知曰待我去/令雒陽豪居其閒乃聽之)
斬蛇(増漢書髙帝紀髙帝被酒夜徑澤中令一人行前/行前者還報曰前有大蛇當徑願還髙祖醉曰壮)
(士行何畏乃前㧞劍斬蛇蛇分為兩道開行數里醉困/卧後人來至蛇所有一老嫗夜哭人問嫗何哭嫗曰人)
(殺吾子人曰嫗子何為見殺嫗曰吾子白帝/子也化為蛇當道今者赤帝子斬之故哭)
陳寳(増漢書郊祀志秦文公獲若石云於陳倉北阪城/祠之其神或嵗不至或嵗數來也常以夜光煇若)
(流星従東方來集於祠城若雄雉其聲殷殷云/野雞夜鳴以一牢祠之名曰陳寳作陳寳祠)
衣錦行遊(原漢書項籍𫝊羽懐思東歸曰富貴不歸故/鄉如衣錦夜行舊唐書張士貴𫝊張士貴者)
(虢州盧氏人也累有戰功賜爵新野縣公従平東/都授虢州刺史髙祖謂之曰欲卿衣錦晝遊耳)
朝夕池(原漢書枚乗傳逰曲臺臨上路不如/朝夕之池註吳㠯海水朝夕為池也)
請謝賔客(増漢書鄭當時𫝊當時每五日洗沐常置驛/馬長安諸郊請謝賔客夜以繼日至眀旦常)
(恐不/徧)
誦書觀星(原漢書劉向𫝊晝誦書傳/夜觀星宿或不寐達旦)
日反三舍(原淮南子魯陽公與韓遘難戰酣/日暮援戈而撝之日為之反三舍)
𩔖父似母(原淮南子晝生者/𩔖父夜生者似母)
鍾山玉(増淮南子鍾山之玉炊以鑪炭三日三夜而色/澤不變則至徳天地之精也白居易詩試玉要)
(經三/日火)
夢受秋駕(原淮南子尹需學御三年而無得焉私自苦/痛常寝想之中夜夢授秋駕於師明日往朝)
(師望之謂之曰吾非愛道於子也恐子不可予也今日/教子以秋駕尹需反走北面再拜曰臣有天幸今夕固)
(夢受/之)
山臊(増神異經西方深山中有人焉身長尺餘袒身捕/蝦蟹性不畏人見人止宿暮依其火以炙蝦蟹伺)
(人不在而盜人鹽以/食蝦蟹名曰山臊)
焦炎山(増神異經東海之外荒海中有山焦炎而峙髙/深莫測盖稟至陽之為質也海中激浪投其上)
(噏然而盡計其晝夜噏攝/無極若熬鼎受其洒汁耳)
夜光常滿杯(原十洲記周穆王時西胡獻夜光常滿杯/受三升是白玉之精光眀夜照𠖇夕出杯)
(於中庭以向天比眀而水汁已滿於/杯中也汁甘而香羙斯實靈人之器)
夜思晝行(増孔叢子孟軻問子思曰堯舜文武之道可/力而致乎子思曰彼人也我人也稱其言履)
(其行夜思之晝行之滋滋焉汲汲焉如/農之赴時商之趣利惡有不至者乎)
師曠喻學(増説苑晉平公問於師曠曰吾年七十欲學/恐已暮矣師曠曰何不炳燭乎平公曰安有)
(為人臣而戯其君乎師曠曰盲臣安敢戯其君乎臣聞/之少而好學如日出之陽壮而好學如日中之光老而)
(好學如炳燭之明炳燭之/眀孰與昧行乎公曰善哉)
梁灌楚瓜(原新序梁大夫有宋就者嘗為邊縣令與楚/隣界梁之邊亭與楚之邉亭皆種𤓰各有數)
(梁之邉亭人劬力數灌其爪𤓰羙楚人窳而稀灌其𤓰/𤓰惡楚令因以梁𤓰之羙怒其亭𤓰之惡也楚亭人心)
(惡梁亭之賢已困往夜竊搔梁亭之爪皆有死焦者矣/梁亭覺之因請其尉亦欲竊往報搔楚亭之𤓰尉以請)
(宋就就曰惡是何可搆怨禍之道也人惡亦惡褊之甚/也若我教子必每暮令人往竊為楚亭夜善灌其𤓰弗)
(令知也於是梁亭乃毎暮夜竊灌楚亭之𤓰楚亭旦而/行𤓰則又皆以灌矣𤓰日以羙楚亭恠而察之則乃梁)
(亭也楚令聞之大悦因具以聞楚王乃謝以/重幣而請交於梁王故梁楚之歡由宋就始)
射石飲羽(増新序楚熊渠子夜行見寝石以為伏虎關/弓射之滅矢飲羽下視知石也却復射之矢)
(摧無迹熊渠子見其誠心/而金石為之開况人心乎)
過闕車聲(原列女𫝊衛靈公與夫人夜坐聞車聲轔轔/至闕而止過闕復有聲公問夫人曰知此為)
(誰夫人曰此蘧伯玉也公曰何以知之夫人曰妾聞禮/下公門式路馬今伯玉衛之賢大夫也敬於事上必不)
(以闇昧廢禮是以知/之使人視之果伯玉)
㑹燭夜績(原列女𫝊齊女徐吾與隣婦李吾之属㑹燭/相従夜績李吾謂其属曰徐吾燭數不属請)
(無與夜也徐吾曰妾起常先息常後灑掃陳席以待來/者自與蔽薄坐常處下凡為貧燭不属故也夫一室之)
(中益一人燭不為暗損一人燭不為眀何愛東/壁之餘光乎李吾莫能應遂復與夜終無後言)
遊蘇臺(増吳越春秋闔閭治姑蘇之臺旦食/䱉山晝逰蘇臺射於鷗陂馳於逰臺)
念復吳讐(増吳越春秋越王念復吳讐非一日也苦/身勞心夜以接日中夜潜泣泣而復嘯)
家號諸生(增後漢書和熹鄧皇后紀六嵗能史書十二/通詩論語諸兄每讀經𫝊輒下意難問志在)
(典籍不問居家之事母常非之曰汝不習女工以供衣/服乃更務學寧當舉博士耶后重違母言晝修婦業暮)
(誦經典家人/號曰諸生)
讀書禁中(増後漢書班固𫝊肅宗雅好文章固愈得幸/數入讀書禁中或連日繼夜每行廵狩輒獻)
(上賦/頌)
入直臺郎(増後漢書鍾離意傳藥崧者河内人天性朴/忠家貧為郎嘗獨直臺上無被枕杫食糟糠)
(帝每夜入臺輒見崧問其故甚嘉之自此詔太官/賜尚書以下朝夕餐給帷被皂袍及侍史二人)
孝先晝卧(増後漢書邊韶𫝊韶字孝先以文學知名教/授數百人韶口辯曽晝日假卧弟子私謿之)
(曰邊孝先腹便便懶讀書但欲眠韶潜聞之應時對曰/邉為姓孝為字腹便便五經笥但欲眠思經事寐與周)
(公通夢静與孔子同意師而可謿出何/典記謿者大慙韶之才㨗皆此𩔖也)
梁上君子(増後漢書陳寔𫝊有盜夜入其室止於梁上/寔隂見乃起自整拂呼命子孫正色訓之曰)
(夫人不可不自勉不善之人未必本惡習以性成遂至/於此梁上君子是矣盗大驚自投於地稽顙歸罪寔徐)
(譬之曰視君状貌不似惡人宜深克已反善然/此當由貧困令遺絹二匹自是一縣無復盗竊)
研精禮儀(増後漢書曹襃𫝊襃少篤志博雅疎通常憾/朝廷制度未備慕叔孫通漢禮儀晝夜研精)
(沈吟專思寝則懐抱筆札行則/誦習文書當其念至忘所之適)
尹班相得(増後漢書尹敏𫝊敏與班彪親善毎相遇輒/日旰忘食夜分不寝自以為鍾期伯牙荘周)
(惠施之/相得也)
桑下宿(増後漢書襄揩𫝊浮屠不三宿/桑下不欲久生恩愛精之至也)
光明殿(原三輔黄圖未央宫漸臺西有桂宫中有光眀/殿皆金玉珠璣為簾箔處處眀月珠金陛玉階)
(晝夜/光眀)
太乙燃藜(原三輔黄圖劉向於成帝之末校書天禄閣/專精覃思夜有老人著黄衣植青藜杖叩閣)
(而進見向暗中獨坐誦書老父乃吹杖端烟燃因以見/向授五行洪範之文恐詞説繁廣忘之乃裂裳及紳以)
(記其言至曙而去請問姓名云我是太乙之精天帝聞/卯金之子有博學者下而觀焉乃出懐中竹牒有天文)
(地圖之書曰/余畧授子焉)
豹髓鳳膏(増洞𠖇記帝常得丹豹之髄白鳳之膏磨青/錫為屑以蘇油和之照於神壇夜暴雨光不)
(滅有雙蛾如蜂赴火/侍者舉麟鬚拂拂之)
獸鳴星(増洞𠖇記帝常見彗星東方朔折指星之木以/授帝帝以木指彗星星尋則沒也星出之夜野)
(獸皆鳴别説/謂之獸鳴星)
春歸樂(増洞𠖇記元光中帝起夀靈壇髙八文帝使董/謁乗雲霞之輦以昇壇至夜三更聞野雞鳴忽)
(如曙西王母駕元鸞歌春歸樂謁乃聞王母歌聲而不/見其形歌聲繞梁三匝乃止壇傍草樹枝葉或翻或動)
(歌之/感也)
鼊龜(増洞冥記影娥池中有鼊龜望其羣出岸上/如連璧弄於沙岸也故語曰夜未央待龜黄)
乞薪照讀(増洞冥記郭瓊東郡人也形貌醜劣而意度/過人曽宿人家乞薪自照讀書晝眠眼不閉)
(行地無迹帝聞其異徴焉原唐書畢諴𫝊諴夜燃薪/讀書母恤其疲奪火使寐不肯遂誦經史工辭章)
赤瑛盤(原拾遺錄漢眀帝月夜宴羣臣於照園大官進/櫻桃以赤瑛為盤賜羣臣月下視之盤與櫻桃)
(一色羣臣皆/笑云是空盤)
遊息(増中論晝也與之逰夜也/與之息此盤銘之謂日新)
胎教(増女孝經古者婦人妊子寝不側坐不邉立不跛/夜則誦經書朝則講禮樂其生子也形容端正才)
(徳過人其/胎教如此)
桑下坐語(原蜀志龎統𫝊潁川司馬徽清雅有知人鑒/統弱冠往見徽徽採桑於樹上坐統在樹下)
(共語自晝至夜徽甚異之稱/統當為南州人士之冠冕)
種瓜自給(増吳志步騭𫝊騭避難江東單身窮困與廣/陵衛旌同年相善俱以種𤓰自給晝勤四體)
(夜誦/經傳)
神珠(増十三州記僧彊疉國在天竺南佛寺三十餘所/其地有神珠非玉石晝夜於國中光眀於日珠徑)
(一寸其/色正碧)
斗牛間氣(原晉書張華𫝊華聞豫章人雷煥妙達緯象/乃要煥宿屏人曰可共尋天文因登樓仰觀)
(煥曰斗牛之間頗有異氣華曰是何祥也煥曰寳劍之/精上徹於天耳因問在何郡煥曰在豫章豐城華曰欲)
(屈君為宰宻尋之可乎煥許之即補煥為豐城令煥到/縣掘獄屋基入地四丈餘得一石函光氣非常中有雙)
(劍並刻題一曰龍泉一曰太/阿其夕斗牛間氣不復見焉)
彈廣陵散(原晉書嵇康𫝊康嘗逰於洛西暮宿華陽亭/引琴而彈夜分忽有客詣之稱是古人與康)
(共談音律辭致清辯因索琴彈之/而為廣陵散聲調絶倫遂以授康)
甕間盜飲(増晉書畢卓𫝊為吏部郎常飲酒廢職比舍/郎釀熟卓因醉夜至其甕間盜飲之為掌酒)
(者所縛眀旦視之乃畢吏部也遽釋其/縛卓遂引主人宴於甕側致醉而去)
談老子(増晉書陸雲𫝊雲嘗行逗宿故人家夜暗迷路/莫知所従忽望草中有火光於是趣之至一家)
(便寄宿見一年少羙風姿共談老子辭致深逺向曉辭/去行十許里至故人家云此數十里中無人居雲意始)
(悟却尋昨宿處乃王弼冢雲/本無元學自此談老殊進)
聞雞起舞(原晉書祖逖傳與司空劉琨俱為司州主簿/情好綢繆共被同寝中夜聞荒雞鳴蹴琨覺)
(曰此非惡聲也因起舞逖琨並/有英氣每語世事或中宵起坐)
運甓(増晉書陶侃𫝊侃在州無事輙朝運百甓於齋外/暮運於齋内人問其故荅曰吾方致力中原過爾)
(優逸恐/不堪事)
夜造霍原(増晉書霍原𫝊原少有志力年十八觀太學/行禮因留習之貴逰子弟聞而重之欲與相)
(見以其名微不欲/晝往乃夜共造焉)
目疾方(増晉書范甯𫝊甯嘗患目痛就中書侍郎張湛/求方湛因嘲之曰古方宋陽里子少得其術以)
(授魯東門伯魯東門伯以授左邱明遂世世相𫝊及漢/杜子夏鄭康成魏髙堂隆晉左太冲凡此諸賢並有目)
(疾得此方云用損讀書一減思慮二專内視三簡外觀/四旦晚起五夜早眠六凡六物熬以神火下以氣簁藴)
(於胷中七日然後納諸方寸修之一時近能數其目睫/逺視尺捶之餘長服不已洞見牆壁之外非但眀目乃)
(亦延/年)
賜孝子粟(増晉書劉殷𫝊殷嘗夜夢人謂之曰西籬下/有粟寤而掘之得粟十五鍾銘曰七年粟百)
(石以賜孝子劉殷自/是食之七載方盡)
晝鉏夜誦(増晉書徐苗𫝊少家貧晝執鉏耒夜則吟誦/弱冠與弟賈就博士濟南宋鈞受業遂為儒)
(宗作五經/同異評)
夢鳥(原晉書羅含𫝊含幼孤為叔母朱氏所養少有志/尚嘗晝卧夢一鳥文采異常飛入口中因驚起説)
(之朱氏曰鳥有文彩汝後必/有文章自此後藻思日新)
夜詠申旦(増晉書顧愷之𫝊義熙初為散騎常侍與謝/瞻連省夜於月下長詠瞻每遥賛之愷之彌)
(自力忘倦瞻將眠令人代已/愷之不覺有異遂申旦而止)
採稆(増晉書夏統𫝊統幼孤貧養親以孝/聞睦於兄弟毎採稆求食星行夜歸)
道壇朝拜(増晉書張忠𫝊忠居依崇巖幽谷鑿池為窟/室弟子亦以窟居去忠六十餘步五日一朝)
(其教以形不以言弟子受業觀形/而退立道壇於窟上毎旦朝拜之)
闇中取物(増晉書石垣𫝊垣能/闇中取物如晝無差)
腹光照室(増晉書佛圖澄傳澄腹傍有一孔常以絮塞/之每夜讀書則㧞絮孔中出光照於一室又)
(嘗齋時平旦至流水側従腹旁孔中/引出五臟六腑洗之訖還納腹中)
夢授日精(増晉書劉元海載記元海父豹豹妻呼延氏/祈子於龍門俄而有一大魚頂有二角軒鬐)
(躍鱗而至祭所久之乃去巫覡皆異之曰此嘉祥也其/夜夢旦所見魚變為人左手把一物大如半雞子光景)
(非常授呼延氏曰此/是日精服之生貴子)
童子獻劍(原晉書劉曜載記曜嘗夜閑居有二童子入/跪曰管涔王使小臣奉謁趙皇帝獻劍一口)
(置前再拜而去以燭視之劍長三尺光澤非常赤/玉為室背上有銘曰神劍御除衆毒曜遂服之)
猛獸避路(増晉書馮跋載記馮跋與其諸弟逃/於山澤每夜獨行猛獸常為避路)
子路戰鯷魚(増搜神記孔子厄於陳絃歌於館中夜有/一人長九尺餘著皁衣髙冠大叱聲動左)
(右子路引出與戰於庭有頃未勝孔子察之見其甲車/間時時開如掌孔子曰何不探其甲車引而奮登子路)
(引之沒手仆於地乃/大鯷魚也長九尺餘)
黄雀贈環(原搜神記漢時𢎞農揚寳年九歲時至華隂/山北見一黄雀為䲭梟所搏墜於樹下為螻)
(蟻所困寳見愍之取歸置巾箱中食以黄花百餘日毛/羽成朝去暮還一夕三更寳讀書未卧有黄衣童子向)
(寳再拜曰我西王母使者使蓬萊不慎為䲭梟所搏君/仁愛見拯實感盛徳乃以白環四杖與寳曰令君子孫)
(潔白位登三/事當如此環)
服地黄(増抱朴子楚文子服/地黄八年夜視有光)
烽火樹(増西京雜記積草池中有珊瑚樹髙一丈二尺/一本三柯上有四百六十二條是南越王趙佗)
(所獻號為烽火樹/至夜光景常欲然)
萬里一息(増拾遺記軒轅黄帝使風后負書常伯荷/劍旦逰洹流夕歸隂浦行萬里而一息)
夜織晝逰(増拾遺記少昊以金徳王母曰皇娥處璇官/而夜織或乗桴木而晝逰經歴窮桑滄茫之)
(浦/)
五長星出(増拾遺記虞舜在位十年有五老逰於國都/舜以師道尊之言則及造化之始舜禪於禹)
(五老去不知所従舜乃置五星之祠以祭之其/夜有五長星出薫風四起連珠合璧祥應備焉)
蒼龍來附(増拾遺記周靈王二十一年孔子生於魯襄/公之世夜有二蒼龍自天而下來附徴在之)
(房因夢而/生夫子)
貫珠簾幌(増拾遺記越有羙女二人一名夷光一名修/眀以貢於吳吳處以椒華之房貫細珠為簾)
(幌朝下以蔽景夕捲以待月二人當軒並坐理鏡靚/粧於珠幌之内竊窺者莫不動心驚魂謂之神人)
綠桂膏(増拾遺記王母與昭王逰於燧林之下説炎帝/鑚火之術取緑桂之膏燃以照夜忽有飛蛾銜)
(火状如丹雀來/拂於桂膏之上)
珠如星月(増拾遺記郭況光武皇后之弟也錯雜寳以/飾臺榭懸眀珠於四垂晝視之如星夜望之)
(如月里語曰洛陽多錢郭/氏室夜月晝星富無匹)
薛夜來(増拾遺記魏文帝所愛羙人姓薛名靈芸常山/人也文帝選良家子女以入六宫靈芸未至京)
(師十里帝乗雕玉之輦以望車徒之盛嗟曰昔者言朝/為行雲暮為行雨今非雲非雨非朝非暮改靈芸之名)
(曰夜/來)
琉璃屏風(増拾遺記孫亮作琉璃屏風甚薄而瑩澈每/於月下清夜舒之常與愛姬四人皆振古絶)
(色一名朝姝二名麗居三名洛珍四名潔華使四/人坐屏風内而外望之如無隔惟香氣不通於外)
觀書記事(原拾遺記任末年十四時學無常師或依林/木之下編茅為菴削荆為筆尅樹汁為墨夜)
(則映星望月暗則縛蔴蒿以自照觀/書有合意者題其衣裳以記其事)
隔籬聽書(増拾遺記賈逵年五嵗眀惠過人其姊聞鄰/中讀書旦夕抱逵隔籬而聼之逵静聼不言)
(姊以為喜至年十/嵗乃暗誦六經)
五色玉樹(増拾遺記須彌山第六層有五色玉/樹䕃翳五百里夜至水上其光如燭)
王祥抱樹(増孝子傳王祥後母庭有李始結子使祥晝/視鳥雀夜則趨䑕一夜風雨大至祥抱泣至)
(曉母見/之惻然)
山精(増元中記山精如人一足長/三四尺食山蠏夜出晝蔵)
大石自立(増宋書符瑞志漢元鳳二年大山萊蕪山南/民夜聞訩訩有數千人聲晨往觀之見大石)
(自立髙丈五尺大三十八/圍入地八尺三石為足)
不侮闇室(増宋書阮長之𫝊長之在中書省直夜往鄰/省誤著履出閤依事自列門下門下以闇夜)
(人不知不受列長之固遣/送之曰一生不侮闇室)
長承萬福(増齊書祥瑞志曲阿縣民黄慶宅左有園園/東南廣袤四丈每種菜輒鮮異雖加採拔隨)
(復更生夜中恒有白光皎質属天状似縣絹私疑非常/請師卜候道士傅徳占使掘之深三尺獲玉印一鈕文)
(曰長承/萬福)
斫屧讀書(原南史江泌𫝊泌少貧晝斫屧為/業夜讀書隨月光光斜握卷升屋)
燃糠照讀(原齊書顧歡𫝊鄉中有學舍歡貧無以受業/於舍壁後倚聼無遺忘者躬耕誦書夜則燃)
(糠自/照)
止談風月(増梁書徐勉𫝊勉遷吏部尚書常與門人夜/集客有虞暠求詹事五官勉正色荅云今夕)
(止可談風月不宜及公/事故時人咸服其無私)
燭燒貂(原梁書陸雲公𫝊雲公善奕棊常夜侍御坐武/冠觸燭火髙祖笑謂曰燭燒卿貂髙祖將用雲)
(公為侍中故以/此言戯之也)
跪誦孝經(増陳書徐份𫝊份性孝悌父陵嘗遇疾甚篤/份燒香泣涕跪誦孝經晝夜不息如此者三)
(日陵疾豁然而愈親/戚皆謂份孝感所致)
傭書讀誦(増魏書劉芳𫝊芳雖處窮窘之中而業尚貞/固聰敏過人篤志墳典晝則傭書以自資給)
(夜則讀誦終夕不寝至有易/衣併日之弊而澹然自守)
溫凊叔母(増魏書崔挺𫝊始挺兄弟同居孝芬叔振既/亡之後孝芬等奉承叔母李氏若事所生旦)
(夕温凊出入啟覲家/事巨細一以諮决)
今之臯繇(増魏書崔浩𫝊天師㓂謙之每與浩言聞其/論古治亂之迹常自夜達旦竦意斂容無有)
(懈倦既而歎羙之曰斯言也惠/皆可底行亦當今之臯繇也)
賜鹽酒(増魏書崔浩𫝊浩進講書傳太宗大悦語至中/夜賜浩御縹醪酒十觚水精戎鹽一兩曰朕味)
(卿言若此鹽酒故/與卿同其旨也)
晝樵夜誦(増魏書房法壽𫝊族子景先字光胄幼孤貧/無資従師其母自授毛詩曲禮年十二請其)
(母曰豈可使兄傭賃以供景先也請自求衣然後就學/母哀其小不許苦請従之遂得一羊裘忻然自足晝則)
(樵蘇夜誦經史自/是精勤遂大通贍)
聖小兒(増魏書祖瑩𫝊年八嵗能誦詩書十二為中書/學生好學耽書以晝繼夜父母恐其成疾禁之)
(不能止常宻於灰中蔵火驅逐僮僕父母寝睡後燃燈/讀書以衣被蔽塞忩户恐漏光眀為家人所覺由是聲)
(譽甚盛内外親/属呼為聖小兒)
尺牘百函(原南史劉穆之𫝊穆之與朱齡石並便尺牘/嘗於武帝坐與齡石並荅書自旦至日中穆)
(之得百函齡石得八十/函而穆之應對無廢)
竹為燈纘(増南史齊武帝諸子𫝊南海王子罕頗有學/母樂容華嘗寝疾子罕晝夜祈禱於時以竹)
(為燈纉照夜此纉宿昔枝葉大/茂母病亦愈咸以為孝感所致)
晝讀夜誦(原南史沈約傳約流寓孤貧篤志好學晝夜/不釋卷母恐其以勞生疾常遣滅油滅火而)
(晝之所讀夜輒誦之/遂博通羣籍善属文)
停留管籥(増南史朱异𫝊起宅東陂窮乎羙麗晚日來/下酣飲其中每廹曛黄慮臺門將闔乃引其)
(鹵簿自宅至城使/捉城門停留管籥)
張燈達曙(増南史韋叡𫝊叡每晝接客旅夜莫軍書/三更起張燈達曙撫循其衆常如不及)
燎麻炬(原南史劉峻𫝊峻好學寄人廡下自課讀書常/燎麻炬従夕達旦時或昏睡爇其鬚髪及覺復)
(讀其精/力如此)
食無定時(増南史賀琛𫝊梁武帝曰朕三更出理事随/事多少事或少中前得竟事多至日昃方得)
(就食既常一食若/晝若夜無有定時)
太山録事(増南史沈攸之傳攸之弟雍之孫僧昭少事/天師道士常以甲子及甲午日夜著黄巾衣)
(褐醮於私室時記人吉凶頗有應驗自云為/太山録事幽司中有所收録必僧昭署名)
刻燭成詩(増南史王僧孺𫝊竟陵王子良嘗夜集學士/刻燭為詩四韻者則刻一寸以此為率蕭文)
(琰曰頓燒一寸燭而成四韻詩何難之有乃與邱令/揩江洪等共打銅鉢立韻響滅則詩成皆可觀覽)
孝容感夢(増南史裴子野𫝊初父寝疾彌年子野禱請/備至涕泗霑濡父夜夢見其容旦召視如夢)
(俄而疾間以為至孝所感/命著孝感傳固辭乃止)
二時講(増南史徐孝克𫝊東逰居錢唐之佳義里與諸/僧討論釋典遂通三論每日二時講旦講佛經)
(晚講禮傳道俗受業者數百人大建四年徴為秘書丞/不就乃蔬食長齋持菩薩戒晝夜講誦法華經宣帝甚)
(嘉其/操行)
還錦授筆(増南史江淹傳淹以文章顯晚節才思微退/云為宣城太守罷歸泊禪靈寺渚夜夢一人)
(自稱張景陽謂曰前以一匹錦相寄今可見還淹探懐/中得數尺與之此人大恚曰那得割截都盡顧見邱遲)
(謂曰餘此數尺既無所用以遺君自爾淹文章躓矣又/嘗宿於冶亭夢一丈夫自稱郭璞謂淹曰吾有筆在卿)
(處多年可以見還淹乃探懐中得五色筆一/以授之爾後為詩絶無羙句時人謂之才盡)
投壺梟(増南史栁惲𫝊齊竟陵王嘗宿晏明旦將朝見/惲投壺梟不絶停轝久之進見遂晚齊武帝遲)
(之王以實對武帝復/使為之賜絹二十匹)
鐘鳴為限(原南史邱仲孚𫝊仲孚字公信靈鞠従孫也/少好學讀書常以中宵鍾鳴為限靈鞠嘗稱)
(為千里/駒也)
齎名造謁(増南史何思澄傳思澄重交結分書與詣賔/朋校定而終日造謁每宿昔作名一束曉便)
(命駕朝賢無不悉狎狎處即命食有人方/之婁䕶欣然當之投晚還家所齎名必盡)
曉暮問視(増北史崔暹𫝊暹自出身従宦常日晏乃歸/侵曉則與兄弟跪問母之起居暮則嘗食視)
(寝然後至外齋對親賔論事或/與沙門辯元理夜久乃還寝)
燭燼數升(原北史呂思禮𫝊思禮好學有才雖務兼軍/國而手不釋卷晝理政事夜即讀書令蒼頭)
(執燭燭燼/夜有數升)
小兒學士(増北史宗懔𫝊懔少聰敏好讀書晝夜/不倦語輒引古事鄉里呼為小兒學士)
晝耕夜誦(増北史崔光𫝊光年十七隨父徙代/家貧好學晝耕夜誦傭書以養父母)
集成晉書(増北史李彪𫝊晉世有佐郎王隠為著作虞/預所毁亡官在家晝則樵薪供爨夜則觀文)
(属綴集成晉書存一代之事司/馬紹統勅尚書唯給筆札而已)
雪夜訪戴(増世説王子猷居山隂夜大雪眠覺開室命/酌酒四望皎然因彷徨詠左思招隠詩忽憶)
(戴安道時戴在剡即便夜乗小船就之經宿方至造門/不前而返人問其故王曰吾本乗興而行興盡而返何)
(必見/戴)
晝動夜静(増世説晉孝武年十二時冬天晝日不著複/衣但著單練衫五六重夜則累茵褥謝公諫)
(曰聖體宜令有常陛下晝過冷夜過熱恐非攝養/之術帝曰晝動夜静謝公出嘆曰上理不減先帝)
夜語不眠(増世説王丞相招祖約夜語至曉不眠眀旦/有客公頭鬢未理亦小倦客曰公昨如是似)
(失眠公曰昨與士/少語遂使人忘疲)
曲室中語(増世説許掾嘗詣簡文而爾夜風恬月朗乃/共作曲室中語襟情之詠偏是許之所長辭)
(寄清婉有逾平日簡文雖契素此遇尤/相咨嗟不覺造䣛共义手語達於將旦)
羊曼真率(増世説過江初拜官輿飾供饌羊曼拜丹楊/尹客來蚤者並得佳設日晏漸罄不復及精)
(隨客早晚不問貴賤羊固拜臨海竟日皆羙供雖/晚至亦獲盛饌時論以固之豐華不如曼之真率)
入幕賔(増世説桓宣武與郗超議芟夷朝臣條牒既定/其夜同宿眀晨起呼謝安王坦之入擲疏示之)
(郗猶在帳内謝都無言王直擲還云多宣武取筆欲除/郗不覺竊従帳中與宣武言謝含笑曰郗生可謂入幕)
(賔/也)
孝廉船(増世説張慿舉孝廉出都欲詣劉尹郷里及同/舉者共笑之張遂詣劉頃之長史諸賢來清言)
(客主有不通處張乃遥於末坐判之言約旨逺足暢彼/我之懐真長延之上坐清言彌日因留宿至曉張退劉)
(曰卿且去正當取卿共詣撫軍張還船同侣問何處宿/張笑而不荅須臾真長遣傳教覓張孝廉船同侣惋愕)
古井龍吒(増異苑潯陽曇椿世居長沙宅有古井/每夜輒聞有如炮竹聲相承謂之龍吒)
玉女房(増述異記利州義成郡葭萌縣有玉女房盖是/一大石穴也昔有玉女入此石穴前有竹數莖)
(下有青石壇每因風自掃此壇玉女每遇/眀月夜即出於壇上閑步徘徊復入此房)
石化女子(増述異記陽羡縣小吏吳龕家在溪南偶一/日有掘頭船過水溪内忽見一五色浮石龕)
(遂取歸置於牀頭至夜化為一女/子至曙仍是石後復投於本溪)
鬼姑神(増述異記南海小虞山中有鬼母能産天地鬼/一産十鬼朝産之暮食之今蒼梧有鬼姑神是)
(也虎頭龍足/蟒目蛟眉)
天橋津(増水經注黎山在黎陽縣故城西慿山為基東/岨為河昔慕容元眀自鄴率衆南徙滑臺既無)
(舟楫將保黎陽昏而流澌氷合於夜中/濟訖旦而氷泮燕民謂是處為天橋津)
三峽(増水經注三峽七百里中兩岸連山畧無闕處/重巖疉嶂隠天蔽日自非亭午夜分不見曦月)
燃眀夜讀(増顔氏家訓梁世彭城劉綺交州刺史勃之/孫早孤家貧燈燭難辦常買荻尺寸折之燃)
(眀夜讀孝元初出㑹稽精選寮寀綺/以才華為國常侍兼記室殊蒙禮遇)
狼㬻民市(増異物志狼㬻民與漢人交關/常夜為市以鼻齅金知其好惡)
鏡照寳物(増地鏡圖欲知寳所在地以大鏡夜/照見影若光在鏡中者物在下也)
移燈供佛(増佛國記拘薩羅國起精舍髙六丈許裏有/坐佛其道東有外道天寺外道常遣人守其)
(天寺掃灑燒香然燈供養至眀旦其燈輒移在佛精舍/中婆羅門恚言諸沙門取我燈自供養佛於是夜自伺)
(候見其所事天神持燈繞佛精/舍三帀供養佛已急然不見)
盤古君(増五運歴年記盤古之君龍/身蛇首開目為晝閉目為夜)
烏夜啼(原舊唐書音樂志烏夜啼宋臨川王義慶所作/也元嘉十七年徙彭城王義康於豫章義慶時)
(為江州至鎮相見而哭為帝所恠徴還宅大懼妓妾夜/聞烏啼聲扣齋閤云眀日應有赦其年更為南兖州刺)
(史因此歌故其和云籠牕牕/不開烏夜啼夜夜望郎來)
襄陽樂(増舊唐書音樂志襄陽樂者宋隋王誕之所作/也誕始為襄陽郡元嘉二十六年仍為雍州夜)
(聞諸女謌謠因作之故歌和云襄陽來夜樂其謌曰/朝發襄陽來暮至大堤宿大堤諸女兒花豔驚郎目)
置鼓警衆(増舊唐書馬周傳先是京城諸街每至晨暮/遣人傳呼以警衆周遂奏諸街置鼓毎擊以)
(警衆令罷傳/呼時人便之)
燭下看書(増舊唐書王元感𫝊元感時雖年老猶能燭/下㸔書通宵不寐長安三年表上其所撰尚)
(書糾繆十卷春秋振滯二十卷禮記繩愆三十卷/並所注孝經史記藁草請官給紙筆寫上秘書閣)
月夜乗舟(増舊唐書李白傳崔宗之謫官金陵與白詩/酒唱和嘗月夜乗舟自采石達金陵白衣宫)
(錦袍於舟中顧瞻/笑傲傍若無人)
夢授雙燭(原舊唐書劉沔𫝊初沔為忠武小校従李光/顔討淮西為捉生將前後遇賊血戰鋒刃所)
(傷㡬死者數四嘗傷重卧草中月黒不知歸路昏然而/睡夢人授之雙燭曰子方大貴此行無患可持此而還)
(既行炯然有雙光在前/自後每行常有此光)
月夜聞吟(増舊唐書錢徽𫝊徽父起常於客舍月夜獨/吟遽聞人吟於庭曰曲終人不見江上數峯)
(青起愕然攝衣視之無所見及/試湘靈鼓瑟詩即以十字落句)
羊髀熟(増唐書天文志骨利幹居瀚海之北北距大海/晝長而夜短既夜天如曛不暝夕胹羊髀纔熟)
(而曙盖近日/出沒之所)
雲陽石燃(増唐書五行志貞觀十三年三月壬寅雲陽/石燃方丈晝則如灰夜則有光投草木則焚)
(歴年乃止火失/其性而沴金也)
不納詔使(原唐書段志元傳與宇文士及勒兵衛章武/門太宗夜遣使至二將軍所士及披户納使)
(志元拒曰軍門夜不開使者示手詔志元曰夜不/能辨不納比曙帝歎曰真將軍周亞夫何以加)
視學勤怠(増唐書韋陟𫝊陟家法修整勅子允就學夜/分視之見其勤旦日問安色必怡稍怠則立)
(堂下不/與語)
案無留辭(増唐書李適之𫝊適之為刑部尚書喜賔客/飲酒至斗餘不亂夜宴娛晝決事案無留辭)
把酒相歡(増唐書裴度𫝊治第東都集賢里午橋作别/墅具燠館凉臺號緑野堂激波其下度野服)
(蕭散與白居易劉禹錫為文章/把酒窮晝夜相歡不問人間事)
雪夜入蔡(増唐書李愬𫝊夜半至懸瓠城雪甚城旁皆/鵞鶩池愬令擊之以亂軍聲賊恃吳房朗山)
(戍晏然無知者祐等次墉先登衆従之殺門者發/關留持柝𫝊夜自如藜眀雪止愬入駐元濟外宅)
𢎞文宿直(増唐書儒學傳序太宗既即位殿左置𢎞文/館悉引内學士番宿更休聽政之閒則與討)
(古今道前王所以成敗/或日昃夜艾未嘗少怠)
紙疉白驢(増眀皇雜録張果常乗一白驢一日/行百里夜則疉之置箱中乃紙耳)
編進千文(原嘉話録千文梁周興嗣編次而有王右軍/書者乃梁武教諸王書令殷銕石於大王書)
(模一千字不重每字一紙雜然無序武帝召興嗣/曰卿有才思為我韻之興嗣一夕編進鬚髪頓白)
燈婢(原開天遺事寧王宫中每夜於帳前羅列木雕矮/婢飾以彩繪各執華燈自昏達旦故目之為燈婢)
占風鐸(増開天遺事岐王宫中於竹林内懸碎玉片子/每夜聞玉片子相觸之聲即知有風號為占風)
(鐸/)
燭奴(増開天遺事申王每夜宫中與諸王貴戚聚宴以/龍檀木雕成燭跋童子衣以緑衣袍繫之束帶使)
(執畫燭列立於宴席之側目為/燭奴諸官貴戚之家皆效之)
夜明枕(原開天遺事虢國夫人有夜眀枕/設於堂中光照一室不假燈燭)
趺龜入水(増酉陽雜俎臨邑縣北有華公墓碑尋失唯/趺龜存焉此龜夜常負碑入水至曉方出其)
(上常有萍藻有伺之者果見龜將/入水因呌呼龜乃走墜折碑焉)
主夜神呪(原酉陽雜俎主夜神呪持之有功徳夜行/及寐可已恐怖惡夢呪曰婆珊婆演底)
相人影(増酉陽雜俎寳歴中有王山人取人本命日五/更張燈相人影知休咎言人影欲深深則貴而)
(夀/)
神草(増酉陽雜俎魏明帝時苑中合歡草状如蓍一/株百莖晝則衆條扶疏夜乃合一莖謂之神草)
逐䑕丸(増酉陽雜俎王肅造逐䑕/丸以銅為之晝夜自轉)
門化鴛鴦(増朝野僉載漢時鄢縣南門兩扇忽開忽一/聲稱鴛一聲稱鴦晨夕開閉聲聞京師漢末)
(惡之令毁其門兩扇化為鴛鴦/相隨飛去後改鄢縣為晏城縣)
著緋乗驢(増朝野僉載張鷟初為岐王属夜夢著緋乗/驢睡中自恠我緑衣當乗馬何為衣緋却乗)
(驢其年應舉及第授鴻臚丞/未經考而授五品此其應也)
夜光珠(増杜陽雜編同昌公主出降韋氏諸家好為葉/子戯夜則公主以紅琉璃盤盛夜光珠令僧祁)
(捧立堂中而/光明如晝焉)
脈望(増原化記唐建中末書生何諷嘗買得黄紙古書/一卷讀之卷中得髪捲規四寸如環無端諷因絶)
(之斷處兩頭滴水升餘燒之作髪氣諷嘗言於道者道/者曰吁君固俗骨遇此不能羽化命也據仙經云蠧魚)
(三食神仙字則化為此物名曰脈望夜以規映當天中/星星使立降可求還丹取此水和而服之即時換骨上)
(昇因取古書䦧之數處蠧漏尋/義讀之皆神仙字諷方嘆伏)
君山三笛(増廣異記吕筠卿月夜泊君山飲酒吹笛忽/一漁舟來相並中有一老人持三笛以示吕)
(大者如合拱曰此天樂也不可吹次者如世所吹者曰/洞府仙人樂也小者筆管大此人間之笛也遂吹其小)
(者始一二聲波濤洶湧又三五聲舟楫掀舞吕大恐老/人止笛即吟曰湘中老人讀黄老手援紫纍作碧草春)
(至不知湖水深日暮/忘却巴陵道忽不見)
蛇童灑掃(原廣陵志東晉時跋陀羅尊者譯經於天寧/寺忽兩青蛇出蓮池化二童子每旦灑掃焚)
(香日暮即去譯/畢亦不復見)
誦經九函(増雲仙襍記東川降魔寺僧吉祥魁梧多力/受飯五鉢日夜誦經九函池中魚知其數以)
(名召之皆出水/面使去即沒)
日熟子(増五色線劍南有果初進名為日熟子張果葉/法善以術取每遇午必至羅公逺一日於火中)
(索樹叢使者欲到焰火亘天無/路可過火歇方得度是夜方到)
怯夜幡(増雲仙襍記胡陽白壇寺幡刹日中有/影夜中無影不知何故因號怯夜幡)
山公嘯和(増唐詩紀事李約雅度簡逺有山林之致在/潤州養一猨名山公月夜汎江登金山鼔琴)
(猨必嘯和傾壺/達旦不俟外賞)
蛤像(増唐詩紀事大興善寺蛤像舊𫝊云隋帝嗜蛤所/食必兼蛤味數逾千萬矣忽有一蛤椎擊如舊帝)
(異之寘諸几上一夜有光及/眀肉自脱中有一佛二菩薩)
賀除制誥(増唐詩紀事韓翃遲暮不得意多家居一日/夜將半客叩門急賀曰員外除駕部郎中知)
(制誥翃愕然曰誤矣客曰邸報制誥闕人中書兩進名/不從又請之曰與韓翃時有同姓名者為江淮刺史又)
(具二人同進御批曰春城無處不飛花寒食東風御柳/斜日暮漢宫𫝊蠟燭青烟散入五候家與此韓翃客曰)
(此員外詩耶翃曰/是也是不誤矣)
堤上吟(増本事詩唐丞相馬植罷安南都䕶與時宰不/通又除黔南殊不得意維舟峽中古寺寺前長)
(堤堤畔林木夜月甚眀見人白衣緩步堤上吟曰截竹/為筒作笛吹鳳凰池上鳳凰飛勞君更向黔南去即是)
(陶鈞萬𩔖時後自黔南/入為大理卿遂作相)
剖腹納書(増雲溪友議鄭圃有列子墓廟里中有胡釘/鉸者每詣廟祭禱求聰慧一夕夢人剖其腹)
(納一卷書既覺遂有詩思如喜縣尉見訪云兒童/不慣見車馬争入蘆花深處藏粗有可觀皆𩔖此)
雪夜微行(増宋史趙普傳太祖數微行過功臣家一日/大雪向夜普意帝不出久之聞叩門聲普亟)
(出帝立風雪中普惶懼迎拜帝曰已約晉王矣已而太/宗至設重裀地坐堂中熾炭燒肉普妻行酒帝以嫂呼)
(之/)
置燈帳中(増宋史范純仁傳仲淹門丁多賢士如胡瑗/孫復石介李覯之徒純仁皆與從游晝夜肄)
(業至夜分不寝置燈/帳中帳頂如墨色)
露香告天(原宋史趙抃傳抃日所為事入夜必衣/冠露香以告於天不可吿則不敢為也)
躬親庶務(増宋史司馬光傳光自見言行計従欲以身/殉社稷躬親庶務不舍晝夜賔客見其體羸)
(舉諸葛亮食少亊煩以為戒/光曰死生命也為之益力)
口誦手抄(増宋史劉恕傳宋次道知亳州家多書恕枉/道借覧次道日具饌為主人禮恕曰此非吾)
(所為來也殊廢吾事悉去之獨閉閤晝夜/口誦手抄留旬日盡其書而去目為之翳)
映月讀書(増宋史陸佃傳佃字農師越州山隂人居貧/苦學夜無燈映月光讀書躡屩従師不逺千)
(里/)
扈衛寢幄(増宋史楊存中𫝊上問將於張俊俊以存中/對召見賜袍帶時元帥府草創存中晝夜扈)
(衛寝幄不頃刻去側/帝知其忠謹親信之)
露坐達眀(増宋史趙汝愚𫝊汝愚性純孝嘗寒夜逺歸/従者將扣門遽止之曰無恐吾母露坐達眀)
(門啟而/後入)
自監(増宋史劉甲𫝊甲生平常謂我無他長惟/足履實地晝之所為夜必書之名曰自監)
從茂叔來(増宋史周惇頤傳侯師聖學於程頤未悟訪/惇頤惇頤曰吾老矣説不可不詳留對榻夜)
(談越三日乃還頤驚異/之曰非従周茂叔來耶)
兩無愧(増宋史沈煥傳煥嘗曰晝觀諸妻子/夜卜諸夢寐兩者無愧始可以言學)
夜十餘起(増宋史孝義傳杭州仁和人李瓊以鬻繒為/業事母孝夜常十餘起省母母喜食時新瓊)
(百方求市得必/十倍酬其直)
夢李白(増鑑誡録懿宗之代處士張孜躭酒如狂好詩/成癖然於吟諷終昧風騷乃圖冩李白真儀日)
(夕䖍禱忽夢一人自天降下飄曳長裾是夕星月晃然/當庭而坐與孜對酌論及歌詩孜問姓名自云李白孜)
(因備得其要白亦超然上昇孜後所吐/篇章悉干教化當時詩者稍稍善之)
口出慶雲(増太平廣記抱玉師居長安中每夕獨處一/室闔户撤燭嘗有僧於門隙視之見有慶雲)
(自口/中出)
火山(増寰宇記火山梧州府城南隔江山下水深無極/山上有火每三五夜一見如野燒或言具下水中)
(有寳珠光燭於上或言南越王/尉陀蔵神劍於此故騰焰如火)
玉堂牕格(原夢溪筆談學士院玉堂東承旨閤子牕格/上有火燃處太宗嘗夜幸玉堂蘇易簡為學)
(士已寝遽起無燭具衣冠宫嬪自牕格引燭/入照之至今不欲更易以為玉堂一盛事)
金龜出逰(増夢溪筆談祥符中上令尚方鑄為金龜以/賜近臣洪州李簡夫家有一龜乃其伯祖虚)
(已所得者其龜夜中往往出/逰爛然有光掩之則無所得)
海市(増夢溪筆談歐陽文忠曽出使河朔過髙唐縣驛/舍中夜有鬼神自空中過車馬人畜之聲一一可)
(辨本處父老云二十年前嘗晝過縣/亦歴歴見人物土人亦謂之海市)
豁宿(増夢溪筆談館閣每夜輪挍官一人直宿如有故/不宿則虛其夜謂之豁宿故事豁宿不得過四至)
(第五日即須入宿遇豁宿例於宿歴名位下書/肚腹不安免宿故館閣宿歴相𫝊謂之害肚厯)
舍利轉(増夢溪筆談吳僧文㨗戒律精苦竒跡甚多嘗/持如意輪呪靈變尤多缾中水呪之則湧立畜)
(一舍利晝夜轉於琉璃缾中㨗行道遶之/㨗行速則舍利亦速行緩則舍利亦緩)
見蛟蛇(増蘇軾䟦文與可草書後留意於物往往成趣/昔人有好草書夜夢則見蛟蛇糾結數年或晝)
(日見之草書則工矣而所見亦可患與/可之所見豈真蛇耶抑草書之精也)
筆仙(増蘇軾書石晉筆仙石晉之末汝州有一士每夜/作筆十管付其家至曉闔户而出面街鑿壁實以)
(竹筒如引水者有人置三十錢則一筆躍出以勢力取/之莫得也筆盡則取錢擕一壺買酒吟嘯自若率嘗如)
(此凡三十載忽去不知所在又數十年/復有見之者顔貌如故人謂之筆仙)
夜雨對牀(増蘇軾寄子由詩寒燈相見記疇昔夜雨何/時聽蕭瑟自注嘗有夜雨對牀之言故云爾)
(王注子由與先生在懐逺驛嘗讀韋詩至那知風雨夜/復此對牀眠句惻然感之乃相約早退共為閑居之樂)
(其後子由與先生彭城相㑹有詩曰逍遥堂後千尋木/長送中宵風雨聲悞喜對牀尋舊約不知漂泊在彭城)
(先生在東府雨中作示子由詩有曰對牀定/悠悠夜雨今蕭瑟盖皆感歎追舊之言也)
問無恙(増涪翁雜説上古之人夜則伏常苦恙蟲/食人心故晨興相見輒相問言得無恙乎)
飛頭(増續博物志嶺南溪洞中往往有飛頭者故有飛/頭老子之號頭將飛一日前頸有痕匝項如紅縷)
(妻子共守之及夜/生翼飛去曉却還)
拜跪枯樹(原續博物志昔有一人好道而不知求道之/方惟朝夕拜跪向一枯樹輒云乞長生如此)
(二十八年不倦枯木一旦忽然生華華又有汁甜如/蜜有人教令食之遂取此華及汁並食之食訖即僊)
抱陽負隂(増晁補之名緍城所舍記為庵抱陽而圎之/以嬉晝倚南牕以寄傲也曰寄傲為庵負隂)
(而方之以休夜鳥倦/飛而知還也曰知還)
晦夜珠光(増聞見前録孫覺龍圖未第時家髙郵與士/大夫講學於郊宫别墅一夕晦夜忽月光入)
(牕隙孫異之與同舍望光所在見大珠浮游湖面上/其光属天旁照逺近有崔伯易者作感珠賦記之)
安樂窩(原吕氏家塾記邵堯夫先生居洛四十年安貧/樂道自云未嘗皺眉所居寝息處為安樂窩自)
(號安樂先生又為甕牖讀書燕居其下旦則焚香/獨坐晡時飲酒三四甌微醺便止不使至醉也)
見蟢夢雀(増爾雅翼晝見蟢子者喜樂/之端夜夢見雀者爵位之象)
忉利天(増捫蝨新話佛書須彌山頂名忉利天山如/腰鼓當山腰日月圈繞照四天下更為晝夜)
夢濯西江(増宣和書譜王仁裕字徳輦天水人也一夕/夢剖其腹腸胃引西江水以浣之覩水中沙)
(石皆有篆文及寤胷中豁然自是/文性超敏作詩千篇目曰西江集)
御愛檜(増青瑣髙議亳州太清宫以真宗將幸宫殿有/老檜南枝礙簷將加斤斧一夕大風雷比向曉)
(檜枝已轉而北矣真宗/甚愛之因謂之御愛檜)
餻麋漿粥(増前定録韓晉公滉在中書嘗召一吏不時/至將撻之吏曰某兼属隂司主三品食料晉)
(公曰某明日當以何食吏請疏於紙過後為騐乃恕之/而繫其吏明旦遽有詔命既對適遇太官進食有餻麋)
(一器上以半賜晉公食之羙又賜之既退腹脤召醫視/之曰食物所擁宜服少橘皮湯至夜可啗漿水粥明旦)
(疾愈思前夕吏言/視其書皆如其説)
裕陵聖瑞(増程史裕陵年十三居於濮邸一日正晝憩/便寝英祖忽顧問何在左右褰帳方見偃卧)
(有紫氣自鼻中出盤旋如香篆大駭亟以聞英祖笑曰/勿視也後三年亦以在寝寤驚欽聖請其故曰方熟寐)
(忽覺身在雲表有二神人捧足以登天是以嘑/耳既而果登大寳詔錄聖瑞之詳付宗正寺)
命子作相(増桯史張賢良君悦咸家蜀綿竹世以積徳/聞嘗一日晝寝夢神人自天降吿之曰天命)
(爾子名徳作宰相驚而寤未㡬而魏公生時魏公之兄/已名滉君悦不欲更所從乃字魏公曰徳逺出入將相)
(垂四/十年)
油沃牓名(増桯史清漳楊汝南少年時以鄉貢試臨安/待㨗旅邸夜夢有人以油沃其首驚而寤牓)
(既出輒不利如是者三竊恠之紹興乙丑復與計偕懼/其復夢也榜掲之夕招同邸者告以故益市酒殽明燭)
(張博具相與劇飲期以達旦夜向䦨四壁咸寂有僕曰/劉五卧西牖下呻吟如魘亟振而呼之醒乃具言初以)
(執炙之勩視博方酣幸主之不呼竊就枕忽有二人者/扛油鼎自樓而登倉皇若有所訪顧見主之在坐也執)
(而注之我怒而争是以魘汝南聞之大慟曰二千里逺/役今復已矣同邸亦相與歎咤為之罷博及眀漫强之)
(視牓而其名儼然中焉視牓陳於地黯若有跡振衣拂/之油漬其上盖御史涖書淡墨以夜倉猝覆燈盌吏不)
(敢以/告)
畫牛(増湘山野録江南徐知諤得畫牛一軸晝則齧草/欄外夜則歸卧欄中諤獻後主煜煜持貢闕下太)
(宗張後苑以示羣臣俱無知者惟僧録贊寧曰南倭海/水或減則灘磧微露倭人拾方諸蚌胎中有餘淚數滴)
(者得之和色著物則晝隠而夜顯沃焦山時或風撓飄/擊忽有石落海岸得之滴水磨色染物則晝顯而夜晦)
(見張騫海/外異記)
驚䑕鼓(増曲洧舊聞龍福寺門外東偏有修竹二畝餘/殆不減洛中所産有䑕喜食其笋寺僧於笋生)
(時置鼓晝夜鳴/之謂之驚䑕鼓)
虎子煖足(増曲洧舊聞芙蓉禪師道楷始住洛中招提/寺倦于應接乃入五度山卓菴於虎穴之南)
(晝夜苦足冷時虎方乳楷取其兩子以煖足虎歸不見/其子咆哮跳躑聲振林谷有頃至菴中見其子在焉瞪)
(視楷良久楷曰吾不害爾子以/煖足耳虎乃銜其子曳尾而去)
黄牛峽(増入蜀記黄牛峽廟後太白詩云三朝上黄牛/三暮行太遲三朝又三暮不覺鬢成絲歐陽公)
(云朝朝暮暮見黄牛徒使行人過此愁山髙更逺望猶/見不是黄牛滯客舟盖諺謂朝見黄牛暮見黄牛一朝)
(一暮黄牛如故/故二公皆及之)
投黄黒豆(増避暑録話趙康靖公槩中嵗常置黄黒二/豆於几案間自旦數之每興一善念為善事)
(則投一黄豆於别器暮發視之初黒豆多於黄豆漸/久反之既謝事歸南京二念不興遂徹豆無可數)
得士吿人(増避暑録話蒋侍郎堂家蔵楊文公與王魏/公一帖用半幅紙有折痕記其畧云昨夜有)
(進士蒋堂携所作文來極可喜不敢不佈聞謹封拜呈/後有蘇子瞻跋云夜得一士旦而吿人察其情若喜而)
(不寐者蒋氏不知何従/得之在其孫彝處也)
筝琶雜奏(増避暑録話范徳孺喜琵琶暮年苦夜不得/睡家有琵琶筝二婢每就枕即使雜奏於前)
(至熟寐乃/方得去)
教小兒五經(増避暑録話饒州自元豐末朱天錫以神/童得官俚俗争慕之小兒不問如何粗能)
(念書自五六嵗即以次教之五經以竹籃坐之木杪/絶其視聽教者預為價終一經償錢若干晝夜苦之)
趙清獻髙齋(増避暑録話趙清獻公自錢唐告老歸錢/唐州宅之東舊據城闉横為屋五間下瞷)
(虚白堂不甚髙大而最超出謂之髙齋既治第衢州臨/大溪其旁亦有山麓屹然而起即作别館其上亦名髙)
(齋既歸惟居此館不復與家人相接但子弟晨昏時至/以二浄人一老兵為役早不茹葷以一浄人治膳於外)
(日輪一僧伴食畧取鮓脯於家盖不能終日食素也老/兵供埽除之役事已即去惟一浄人執事其旁暮以風)
(爐置大鐵湯瓶可貯斗水及列盥潄之具亦去公燕坐/至初夜就寝雞鳴浄人三擊磬公乃起自以瓶水頮面)
(嵗以/為常)
斗星研(増春渚紀聞歙大姓汪氏一夕山居漲水暴至/遷寓荘户之盧荘户研工也夜有光起於支牀)
(之石異而取之使琢為研石色正天碧細羅文中涵金/星七布列如斗宿状輔星在焉因目為斗星研汪自是)
(家道/饒益)
鍼瘤丹(増春渚紀聞族兄次翁鼻生一瘤治之不差行/至襄陽遇一道人喜飲日與周旋臨别出小瓢)
(傾藥如粟粒三授次翁曰汝夜以鍼刺瘤根納藥鍼穴/眀日瘤自落次翁因夜取鍼剔瘤根納藥至夜半但覺)
(藥粒廵瘤根而轉至曉捫之則瘤已失去取鏡視之了/無疤痕也因大神之以水銀一兩置銚間取藥投之化)
(為紫金方知神/仙所煉大丹也)
置酒再晝夜(増揮麈後録張耆既貴顯嘗啟章聖欲私/第置酒以邀禁從諸公上許之既晝集盡)
(懽曰更願畢今夕之樂幸毋辭也於是羅幃翠幕稠疉/圍繞繼之以燭列屋蛾眉極其殷勤豪侈不可状每數)
(杯則賔主各少愒如是者凡三數諸公但訝夜漏/如是之永暨其徹席出户詢之則云已再晝夜矣)
雪夜論詩(増冷齋夜話盛學士次仲孔舍人平仲同在/館中雪夜論詩平仲曰當作不經人道語曰)
(斜拖闕角龍千丈澹抹牆腰月半稜坐客皆稱絶次仲/曰句甚佳惜其未大乃曰看來天地不知夜飛入園林)
(總是春平仲/乃服其工)
雷轟薦福碑(原冷齋夜話范文正公鎮鄱陽有書生獻/詩甚工文正禮之書生自言天下之至寒)
(餓者無在某右時盛行歐陽率更書薦福寺碑墨本直/錢千文正為具紙墨打千本使售於京師紙墨已具一)
(夕雷擊碎其碑故時人為之語曰有客打碑來薦福無/人騎鶴上揚州東坡作窮措大詩曰一夕雷轟薦福碑)
義居(増鶴林玉露陸象山家於撫州金谿累世義居一/人最長者為家長一家之事聽命焉公堂之田僅)
(足給一嵗之食家人計口打飯自辦蔬肉不合食私房/婢僕各自供給許以米附炊每清曉附炊之米交至掌)
(厨爨者置歴交收飯熟按歴給散賔至則掌賔者先見/之然後白家長出見欵以五酌但隨堂飯食夜則巵酒)
(杯羮雖久留不厭每晨興家長率衆子弟致恭於祖/禰祠堂聚揖於㕔婦女道萬福於堂暮安置亦如之)
繼晷(増鶴林玉露夜者日之餘也吾必繼晷焉燈必親/薪必燃膏必焚燭必秉蠟必濡螢必照月必帶雪)
(必映光必隙明必借暗則記嗚呼如北極矣然而君子/人曰終夜不寝必如孔子雞鳴而起必如大舜坐以待)
(旦必如周公然則何時而已耶范/甯曰君子之為學沒身而已矣)
夢陳了翁(増貴耳集鶴山先生母夫人方坐蓐時其先/公晝寝夢有朝服人入其卧内因問為誰荅)
(曰陳了翁覺而鶴山生所以用其號而命名陳瑩中前/三名登第後兩甲子鶴山中第亦第三名其出處風莭)
(相似處極多在東南時有/了翁家子孫必異遇之)
鼠銜丹書(増餘冬序録程顥嘗憇一僧寺夜聞察察聲/燭之乃鼠於佛臍中銜書欲出取視之乃丹)
(書也如其法試之屋有火光後置不復/鍊或諷令服食顥曰吾腹中安可著此)
代漏龍(増採蘭雜志薛若社好讀書往往徹夜一日遇/比邱告之曰夜半不卧則血不歸心君雖好學)
(恐非延益之道因就水中捉一魚赤色與薛曰此謂知/更之魚夜中每至一更則為之一躍薛畜盆中置書几)
(至三更魚果三躍薛/始就寝更名代漏龍)
芳荷二叟(増樹萱錄剡人賈𫝊於鏡湖泊舟夜月縦步/於清水芳荷中見二叟立語一曰碧繼翁一)
(曰篁棲叟相與吟詩賈/遽揖之化為白鷺飛去)
蟛蜞人語(増成都舊事王吉夜夢一蟛蜞在都亭作人/語曰我翌日當舍此吉覺異之使人於都亭)
(候之司馬長卿至吉曰此人文章當/横行一世天下因呼蟛蜞為長卿)
頂穴香(増紀聞録僧伽大師居薦福寺常獨處一室頂/有一穴以絮塞之夜則去絮香從頂六中出烟)
(氣滿房非常芬馥及曉香/還入頂穴中又以絮塞之)
步東坡(増對雨編白樂天步東坡詩朝上東坡步/夕上東坡步東坡何所愛愛此新成樹)
亥既珠(増説林河伯宴伯禹於河上獻亥既之珠亥既/珠者夜中宴樂懸於殿中光徹如白日客甫持)
(觴而珠中衆音互/作宴罷音亦已)
光内黄龍(増瑯嬛記宋太祖微時夜卧至人静時常有/光如車輪内見黄龍若在波浪中出没魚鼈)
(之𩔖不可勝數亦有極恠之物從而見焉皆作/金色光芒刺目頃之始滅有見之者後皆貴)
書帝起居(増輟耕錄周申父言表叔金二提舉住杭州/其室氏乃宋内夫人曰吾為内夫人日每日)
(輪流六人侍帝左右以紙一番從後端起/筆書帝起居旋書旋卷至暮封付史館)
雞鳴枕(原客座新聞偶武孟吳之太倉人也有詩名嘗/為武岡州幕官因鑿渠得一瓦枕枕之聞其中)
(鳴鼓起擂一更至五更鼔聲次第更轉不差既聞雞鳴/亦至三唱而曉抵暮復然武孟以為鬼恠令碎之及見)
(其中設機局以應夜氣識者/謂為諸葛武侯雞鳴枕也)
淡墨榜(増楊慎文集唐人進士榜必以夜書書必以淡/墨或曰名第者隂注陽受以淡墨書者若鬼神)
(之迹/也)
晝夜一百八(増指月錄潮州靈山大顛禪師一日韓文/公相訪問師春秋多少師提起素珠曰㑹)
(麽公曰不㑹師/曰晝夜一百八)
㸃㸃師(増神僧𫝊㸃㸃師者不知何許人恒若風狂每/日將夕輒市黄白麻紙筆墨寘懐䄂以歸所居)
(之室入後闔扉人不得造初隣僧小童躡足伺之見秉/燭箕踞陳紙筆於前訶責大書莫曉其文字往往咄嗟)
(如决斷處置久之從明闇閒熟視之閃爍若有人森列/狀如曹吏襦裳皆非世之服飾觀者怖懼而退詰其故)
(怒而/不荅)
檢校三業(増法苑珠林夙興夜寐竭力致身乃曰忠臣/方稱孝子常須撿校三業勿令違於六時每)
(於晝夜從旦至中従中至暮従暮至夜從夜至曉乃至/一時一刻一念一刹那檢校三業勿令放逸墮於邪網)
秉燭逰(原古詩晝短苦夜長何不秉燭逰増/李白詩三萬六千日夜夜當秉燭)
朝逰夕讌(増魏文帝東門行朝逰髙臺觀夕宴華池隂/謝靈運擬鄴中集詩序建安末余時在鄴宫)
(朝逰夕讌究/歡愉之極)
清夜(増魏文帝詩清夜延貴客明燭𤼵髙/光曹植詩清夜逰西園飛盖相追隨)
静夜(増魏明帝詩静夜不能寐耳聽衆禽/鳴沈約詩月華臨静夜夜静滅氛埃)
中夜(増司馬彪詩中夜不能寐撫劍起躑/躅李勉詩相思起中夜夙駕訪柴荆)
脩夜(増阮籍詩清風肅肅脩夜漫漫張/説詩伊人羙脩夜朋酒恵來稱)
閑夜(増傅休奕詩閑夜微風起明月照髙臺/富嘉謨詩消晨寳鼎食閑夜欝金香)
膳羞(増束晳詩馨爾/夕膳潔爾晨羞)
長夜(増夏侯湛長夜謡日暮兮初晴天灼灼兮遐清披/雲兮歸山垂景兮照庭列宿兮皎皎星稀兮月眀)
(停檐隅以逍遥兮眄太虚以仰觀望閶闔之昭晰兮麗/紫微之暉煥陶潛飲酒詩披褐守長夜晨雞不肯鳴)
夙晨(増陶潛詩夙晨装/吾駕啟塗情已緬)
芳宵(増王融詩恒曜掩/芳宵薰風動蘭月)
遙夜(増宗夬遙夜吟遥夜復遥夜遥夜憂未歇坐對風/動帷卧見雲閒月張九齡詩深林風緒宻遙夜客)
(情/懸)
清宵(増梁武帝詩清宵一已曙藐爾泛長洲梁/昭明太子詩清宵出望園詰晨屆鍾嶺)
起夜來(原樂府解題起夜來其辭意猶念疇昔思君之/來也抑惲起夜來城南斷車騎閣道覆青埃露)
(華光翠網月影入蘭臺洞房且莫掩應門或復開颯颯/秋桂響非君起夜來李商隠詩背燈獨共餘香語不覺)
(猶歌起/夜來)
霧夕霞朝(増何遜㸔伏郎新婚詩霧/夕蓮出水霞朝日照梁)
詰旦(増邱遲詩詰旦閶/闔開馳道聞鳳吹)
良宵(増李嶠詩甲第驅車入良宵秉燭逰儲光/羲詩良宵清浄方髙㑹繡服光暉連皂盖)
清晝(増王維詩是時陽/和莭清晝猶未暄)
白晝(増杜甫䕫州歌長年三老長歌裏白晝攤錢/髙浪中陸龜蒙詩披襟兩相對半夜忽白晝)
殘夜(増杜甫詩四更山/吐月殘夜水眀樓)
午夜(増戴叔倫詩蒲澗十/年雨松門午夜風)
晴晝(増韓愈南山詩昆明/大池北去覿偶晴晝)
猿夜雞晨(増柳宗元詩愁深楚/猿夜夢斷越雞晨)
正晝(増韓愈猛虎行正晝/當谷眠眼有百步威)
深夜(増韓愈詩悄悄深夜語悠悠寒月輝/白居易詩深夜湓浦月平旦罏峯烟)
風朝露夜(増李商隠流鶯詩風朝露夜/隂晴裏萬户千門開閉時)
霽夜(増李羣玉詩松聲埽/白日齊夜來浄域)
　嚴宵(增朱子詩衆星何/歴歴嚴宵麗中天)
御製夜坐詩靄靄燕寢夕遲遲清漏催綈袠盈棐几次第
　中宵開華月影帷燭涼颸韻宮槐玉杯露方浥金鑪麝
　初煤坐覺秋氣肅斗柄西南囘晨光尚未啓已有鸞聲
　來
御製燕子磯夜泊詩巍峩一片江頭石千載人傳燕子磯
　疑有黿鼉藏窟宅時聞鐘磬出山扉牙檣緩住寒烟淨
　羽衞周連夜火圍沙㟁聲聲動行漏蘆花深處雁驚飛
御製興安夜詩連峰橫亘塞東西緹幕髙臨百尺梯坐覺
　銀河天際近仰看珠斗夜深低
御製夜静讀書詩九重夜静御鑪香墳典披觀意味長為
　念兆民微隠處孜孜不怠撫遐荒
御製夜詩良夜觀圖史渾忘刻漏深月流金殿影花轉玉
　階隂追琢崇民則居稽長道心緬懷皇古治四海遍謳
　吟
御製夜過丹陽詩錦纜徐牽夜未停遙天烟靄淡疎星居
　人兩岸眀燈火早是輕帆過驛亭
御製夜半詩覽書銀蠟短觀象玉衡長夜半無窮意心為
　念萬方
御製夜登泰山詩日斜登泰岱嶺腹隔層霄深夜回鑾處
　便忘石磴遥
　陶潛歸園田居詩(増悵恨獨䇿還﨑嶇歴榛曲山澗清/且淺可以濯吾足漉我新熟酒隻雞)
　(招近局日入室中闇荆薪代眀/燭歡來苦夕短已復至天旭)
　謝靈運石壁精舍還湖中詩(増昏旦變氣候山水含清/暉清暉能娛人逰子憺忘)
　(歸出谷日尚早入舟陽已微林壑斂暝色雲霞收夕霏/芰荷迭映蔚蒲稗相因依披拂趨南逕愉悦偃東扉慮)
　(澹物自輕意愜理無違寄/言攝生客試用此道推)
　梁簡文帝擬沈隠侯夜夜曲(増靄靄夜中霜河開向曉/光枕啼常帶粉身眠不著)
　(牀蘭膏盡更益薰爐滅復香/但問愁多少便知夜短長)
　庾信烏夜啼(増桂樹懸知逺風竿詎肯低獨憐明月夜/孤飛猶未棲虎賁誰見惜御史詎相擕雖)
　(言入絃管終/是曲中啼)
　虞世南凌晨早朝詩(増萬瓦宵光曙重􁐺夕霧收玉花/停夜燭金壺送曉籌日暉青瑣殿)
　(霞生結綺樓重門應/啟路通籍引王侯)
　王勃寒夜思友詩(増朝朝翠山下夜夜蒼江曲/復此遥相思清尊湛芳緑)
　杜甫西閣三度期大昌嚴明府同宿不到詩(増問子能/來宿今疑)
　(索故要匣琴虚夜夜手扳自朝朝金吼霜鐘/徹花催蠟炬銷早鳬江檻底雙影謾飄颻)
　陳陶步虛引(増小隠山人十洲客莓苔為衣雙耳白青/編為我忽降書暮雨虹蜺一千尺赤城門)
　(閉六丁直曉日已燒東海色朝天/半夜聞玉雞星斗離離礙龍翼)
　司空圖雜言(原烏飛飛兔蹶蹶朝來暮去驅時莭/女媧祇解補青天不解煎膠黏日月)
　
　
　
　
　
　
　
　
　
御定月令輯要卷二十三
　欽定四庫全書
御定月令輯要卷二十四
　　時刻令
　　　天道
　晝夜百刻(原禮百度得數而有常註百度百刻也言日/月晝夜不失正也漏刻經一日一夜通計一)
　(百刻每八刻二十分為一時惟寅申己亥有九刻皆以/子午定其晝夜書日中星鳥疏古制刻漏晝夜百刻晝)
　(長六十刻夜短四十刻晝短四十刻夜長六十刻晝中/五十刻夜亦五十刻増王氏詩觧日月之行有冬有夏)
　(而晝夜之晷有長有短先王由是分十有二時於一晝/一夜之閒以漏箭凖十二時而為百刻寅申己亥子午)
　(卯酉之八時每時各占八刻則合而為六十四刻辰戌/丑未之四時每時各占九刻則合而為三十六刻以百)
　(刻定長短而分晝夜於是立挈壺氏之職以壺盛水而/為漏水以正十二時之刻早暮之期於此正矣後世挈)
　(壺氏不能掌其職不能辰夜不夙則莫此詩人所以刺/也蠡海集百刻之説衆議紛紛莫有定論惟一説𩔖優)
　(以為每刻得六十分百刻共得六千分散于十二時該/五百分如此則一時占八刻零二十分將八刻截作初)
　(正各四刻却將二十分零數分作初初正初微刻各一/十分也又趙縁督一説將十二時各分八刻計刻九十)
　(六刻為大刻却將餘四刻毎刻分作六十分四刻作二/百四十分每一時中又得二十分為小刻如此則一時)
　(之中得八大刻復有二十分小刻截作初初正初各得/一十分為微刻也其他或以子午二時各得十刻者或)
　(以子午卯酉各得九刻者或以夜子時得四刻者皆非/也然夜子時之説只是在夜半之前故稱夜子正如冬)
(至為起厯之端而居中氣其前亦係十一月也是以夜/子正在亥時之後故只有初刻而無正刻子時却只有)
(正刻而無初刻/其意可見也)
十時(原左𫝊楚邱曰日之數十故有十時亦當十位自/王已下其二為公其三為卿日上其中食日為二)
(旦日為三註日中當王食時當公平旦為卿雞鳴為士/夜半為皁人定為輿黄昏為𨽻日入為僚晡時為僕日)
(昳為臺禺中日出闕不在第等疏従中而右旋配天也/脯時謂日西食時也日昳謂蹉跌而下也隅謂東南隅)
(也過隅未中故為隅中也日知録左𫝊十時註以為十/二時雖不立十二支之目然其日夜半者即今之所謂)
(子也雞鳴者丑也平旦者寅也日出者卯也食時者辰/也隅中者巳也日中者午也日昳者未也晡時者申也)
(日入者酉也黄昏者戌也人定者/亥也一日分為十二始見於此)
昔(増榖梁辛卯昔𫝊日/入至于星出謂之昔)
陰陽利用(増管子時之短長/陰陽之利用也)
天桴星(増星經天桴四星在左旗南北列主漏/刻天鼓若暗漏刻失時明則得所吉)
十二節(増史記歴書撫十二節卒於丑註撫猶循也自/平明寅至雞鳴丑凡十二辰辰盡丑又至明朝)
(寅便一/日一夜)
九州七舍(原淮南子日出于𤾉谷浴于咸池拂于扶桑/是謂晨明登于扶桑爰始將行是謂朏眀至)
(于曲阿是謂旦眀至于曾泉是謂蚤食至于桑野是謂/晏食至于衡陽是謂隅中至于昆吾是謂正中至于鳥)
(次是謂小還至于悲谷是謂餔時至于女紀是謂大還/至于淵虞是謂髙舂至于連石是謂下舂至于悲泉爰)
(止其女爰息其馬是謂縣車至于虞淵是謂黄昏至于/蒙谷是謂定昏日入于虞淵之汜曙于蒙谷之浦行九)
(州七舍有五億萬七千三百九里註朏明將明也鳥次/西南方之山名也鳥所宿止悲谷西南方之大壑女紀)
(西北隂地髙舂時加戌民碓舂時也連石西北山名蒙/谷北方山名自𤾉谷至虞淵凡十六所為九州七舍也)
二十四氣漏刻(原後漢書律歴志冬至晝漏四十五刻/夜漏五十五刻小寒晝漏四十五刻八)
(分夜漏五十四刻二分大寒晝漏四十六刻八分夜漏/五十三刻二分立春晝漏四十八刻六分夜漏五十一)
(刻四分雨水晝漏五十刻八分夜漏四十九刻二分驚/蟄晝漏五十三刻三分夜漏四十六刻七分春分晝漏)
(五十五刻八分夜漏四十四刻二分清明晝漏五十八/刻三分夜漏四十一刻七分榖雨晝漏六十刻五分夜)
(漏三十九刻五分立夏晝漏六十二刻四分夜漏三十/七刻六分小滿晝漏六十三刻九分夜漏三十六刻一)
(分芒種晝漏六十四刻九分夜漏三十五刻一分夏至/晝漏六十五刻夜漏三十五刻小暑晝漏六十四刻七)
(分夜漏三十五刻三分大暑晝漏六十三刻八分夜漏/三十六刻二分立秋晝漏六十二刻三分夜漏三十七)
(刻七分處暑晝漏六十刻二分夜漏三十九刻八分白/露晝漏五十七刻八分夜漏四十二刻二分秋分晝漏)
(五十五刻二分夜漏四十四刻八分寒露晝漏五十二/刻六分夜漏四十七刻四分霜降晝漏五十刻三分夜)
(漏四十九刻七分立冬晝漏四十八刻二分夜漏五十/一刻八分小雪晝漏四十六刻七分夜漏五十三刻三)
(分大雪晝漏四十五刻五/分夜漏五十四刻五分)
定昏明(増後漢書律歴志黄道去極日景之生據儀表/也漏刻之生㠯去極逺近差乗莭氣之差如逺)
(近而差一刻㠯相増損昏眀之生㠯天度乗晝漏夜漏/減三百而一為定度㠯減天度餘為眀加定度一為昏)
(其餘四之如法為少不盡三之如法為强餘半法㠯上/㠯成强强三為少少四為度其强二為少弱也又㠯日)
(度餘為少强/而各加焉)
日入三商(増儀禮士昏禮註日入三商為昏疏日入三/商者商謂商量是漏刻之名故三光靈曜亦)
(日入三刻為昏不盡為眀案馬氏云日未出日沒後皆/云二刻半前後共五刻今云三商者據整數而言其實)
(二刻/半也)
日行異名(原埤雅日光曰景日影曰晷日氣曰晛日初/出曰明日昕曰晞日午曰煦在午曰亭午在)
(未曰昳日晚曰旰/日將暮曰薄暮)
損夜益晝(増晉書天文志天之晝夜以日出沒為分人/之晝夜以昏眀為限日未出二刻半而眀日)
(入二刻半而昏故損夜五刻以益/晝是以春秋分漏晝五十五刻)
晝夜同(増晉書天文志日晝行地上夜行地下俱百八/十二度半彊故日見之漏五十刻不見之漏五)
(十刻謂之/晝夜同)
漸臺(増晉書天文志織女三星在天紀東端東足/四星曰漸臺臨水之臺也主晷漏律吕之事)
百二十刻(増隋書天文志劉向鴻範𫝊記武帝時所用/法云冬夏二至之閒一百八十餘日晝夜差)
(二十刻大率二至之後九日而増損一刻焉至哀帝時/又改用晝夜一百二十刻尋亦寝廢韓愈記夢詩挈擕)
(陬維口瀾翻百/二十刻須臾閒)
九十六刻(増隋書天文志天監六年武帝以晝夜百刻/分配十二辰辰得八刻仍有餘分乃以晝夜)
(為九十六刻一/辰有全刻八焉)
一百入刻(増隋書天文志大同十年又改用一百八刻/依尚書考靈矅晝夜三十六頃之數因而三)
(之冬至晝漏四十八刻夜漏六十刻夏至晝漏七十刻/夜漏三十八刻春秋二分晝漏六十刻夜漏四十八刻)
(昏旦之數/各三刻)
太陽出入(増漏刻經正月出乙入庚方二八出兎入雞/場三七發甲入辛地四六生寅入犬蔵五月)
(生艮歸乾上仲冬出巽入坤方惟有十與十二月出辰/入申子細詳震澤長語炎夏天道南行日出于寅入于)
(戌陽盛于隂也日影隨短窮冬天道北行日出于辰入/于申隂盛于陽也日影隨長春秋天道行于正中日出)
(于卯入于酉隂陽/平也日影隨停)
推月度(増唐書歴志凡推月度以歴/分乗夜半定全漏如刻法)
四時漏(増竇翬漏賦清清泠泠日殷鳥星送春漏于重/扃赫赫曈曈時方祝融𫝊夏漏于深宫的的綿)
(綿眀河爛然耿秋漏于凉天暗暗/隂隂濃氛欝沈轉冬漏于寒林)
三辰畢見(増筆談日月星謂之三辰者日月星至於辰/而畢見以其所首者名之故皆謂之辰四時)
(所見有早晚至辰則四時畢見故日加辰為晨謂始日/出之時也朱子語𩔖凡星皆出辰沒戌故五星為五辰)
(十二舍亦/為十二辰)
六時入時(原翻譯名義西域記云時極短者謂刹那也/百二十刹那為一呾刹那六十呾刹那為一)
(臘縛三十臘縛為一牟呼栗多五十牟呼栗多為一時/六時合成一日一夜夜三晝三居俗日夜分為八時晝)
(四夜/四)
日有煇氣(増湘山野録祥符四年駕幸汾隂起偃師駐/蹕永安天文院測驗渾儀杜貽範奏卯時二)
(刻日有赤黄煇氣變為黄珥/又變紫氣巳時後煇氣復生)
時正(増玉海毎時初行一刻至四刻六分之一/為時正終八刻三分之一則交入次時)
十二時(増玉海日百刻二十八宿晝夜迭見而天行周/十二次故曰十二辰亦曰十二時祛疑説地道)
(右旋故每日之太陽在子位為子時順子丑寅卯歴十/二方隅而定十二時也盖太陽每一日順行十二方隅)
(而為十/二時)
人命在卯(増參同契解人命在卯日出于卯而萬物仰/之以生是以萬物皆借太陽之生以立命)
推莭氣(増輟耕録推莭氣歌括云中氣與莭氣但有半/月隔若要知仔細兩時零五刻謂如正月甲子)
(日子時初初刻立春則數至己/夘日寅時正一刻是雨水莭也)
六千分(増三餘贅筆晝夜者隂陽之象也以晝夜而分/之則有十二時以十二時而分之則有百刻以)
(百刻而細分之則又有六千分焉非隂陽之數止於此/也盖隂陽無窮盡者愈推則愈有姑以六千分而為之)
(限耳故以一刻言之則得六十分八刻六八四百八十/分亦多二十分盖八刻有上四刻下四刻上四刻如初)
(刻正也有初初刻多十分焉合二百四十/分所以十二時一百刻而總六千分也)
更㸃(原虎鈐經每更計一十二/刻每㸃二刻二十四分)
晝數多(増天淵𤼵微夏晝六十刻冬夜六十刻夜長無/過冬至晝長無過夏至冬至之夜不如夏至之)
(晝故晝/數多)
隂陽升降(増農説一元之氣升則為陽降則為隂進則/為陽退則為隂初非截然二物故一日之閒)
(子前為陽日進而上升/午後為隂日退而下降)
大刻小刻(増日知録歴家有大刻有小刻初一初二初/三初四正一正二正三正四謂之大刻合一)
(日計之得九十六刻其不盡者置一初初於初一之上/置一正初於正一之上謂之小刻每刻止當大刻六分)
(之一合一日計之為初初者十二為正/初者十二又得四大刻合前為百刻)
天星吉時(増選擇歴書子午日子時月仙星福徳星丑/時天徳星寳光星卯時天開星少微星午時)
(日仙星鳳輦星申時天貴星太乙星酉時明輔星貴人/星丑未日寅時月仙星福徳星卯時天徳星寳光星巳)
(時天開星少微星申時日仙星鳳輦星戌時天貴星太/乙星亥時眀輔星貴人星寅申日子時天貴星太乙星)
(丑時眀輔星貴人星辰時月仙星福徳星巳時天徳星/寳光星未時天開星少微星戌時日仙星鳳輦星卯酉)
(日子時日仙星鳳輦星寅時天貴星太乙星卯時眀輔/星貴人星午時月仙星福徳星未時天徳星寳光星酉)
(時天開星少微星辰戌日寅時日仙星鳳輦星辰時天/貴星太乙星巳時眀輔星貴人星申時月仙星福徳星)
(酉時天徳星寳光星亥時天開星少微星己亥日丑時/天開星少微星辰時日仙星鳳輦星午時天貴星太乙)
(星未時眀輔星貴人星戌時月仙/星福徳星亥時天徳星寳光星)
　　政典
晝多於夜五刻(増書堯典疏天之晝夜以日出入為分/人之晝夜以昏眀為限日未出前二刻)
(半為眀日入後二刻半為昏損夜五刻以禆於晝則晝/多於夜復校五刻古今歴術與太史所候皆云夏至之)
(晝六十五刻夜三十五刻冬至之晝四十五刻夜五十/五刻春分秋分之晝五十五刻夜四十五刻此其不易)
(之法/也)
四十八箭(原詩東方未明疏漏刻之箭晝夜共百刻冬/夏之間則有長短焉太史立成法有四十八)
(箭按乾象歴及諸歴法與今太史所候皆云冬至則晝/四十五夜五十五夏至則晝六十五夜三十五春秋分)
(則晝五十五半夜四十四半従春分至於夏至晝漸長/増九刻半従夏至至於秋分所減亦如之従秋分至於)
(冬至晝漸短減十刻半従冬至至於春分所加亦如之/又於每氣之閒加減刻數有多有少其事在於歴術以)
(其算數有多有少不可通而為率故太史之官立為法/定作四十八箭以一年有二十四氣每一氣之閒又分)
(為二通率七日强半而易一箭故周年而用箭四十八/也増後漢書律歴志永元十四年十一月甲寅詔曰吿)
(司徒司空漏所以莭時分定昏眀昏眀長短起於日去/極逺近日道周不可以計率分當據儀度下參晷景今)
(官漏以計率分昏眀九日増減一刻違失其實至為疏/數以耦法太史待詔霍融上言不與天相應太常史官)
(運儀下水官漏失天者至三刻以晷景為刻少所違失/宻近有驗今下晷景漏刻四十八箭立成斧官府當用)
(者計吏到班予四十八箭文多故魁取二十四氣/日所在并黄道去極晷景漏刻昏眀中星刻於下)
挈壺(増周禮夏官挈壺氏挈壺氏掌挈壺皆以水火守/之分以日夜註縣壺以為漏以水守壺者為沃漏)
(也以火守壺者夜則火視刻數也分以日夜者異晝夜/漏也漏之箭晝夜共百刻原隋書天文志昔黄帝創觀)
(漏水制器取則以分晝夜其後因以命官周禮挈壺氏/總以百刻分於晝夜漏刻皆隨氣増損冬夏二至之間)
(晝夜長短凡差二十刻每差一刻為一箭冬至互起其/首凡有四十一箭晝有朝有禺有中有晡有夕夜有甲)
(乙丙丁戊昏旦有星中每箭各有其數皆所以分時代/守更其作役増易氏詩解挈壺之制不可攷以唐制推)
(之水海浮箭四匱注水始自夜天池以入於日天池自/日天池以入於平壺以次相注入於水海浮箭而上以)
(浮箭為刻分晝夜計十二時每時八刻二十分每刻六/十分箭四十八八箭當一氣嵗統二百一十九萬一千)
(五百分悉刻於箭上銅烏引水而下注浮箭而上登至/於晝夜之别分至之候冬夏長短昏曉隠見與周官晷)
(影無/差)
以時啟閉(増周禮天官閽人閽人掌守王宫之中門之/禁以時啟閉註時漏盡疏漏盡者謂若夏至)
(晝則日見之漏六十刻夜則四十刻冬至晝則日見之/漏四十刻夜則六十刻就時之閒大判九日校一刻)
率更(増漢書百官公卿表率更註掌知漏刻故曰率更/唐書百官志率更寺令一人掌宗族次序禮樂刑)
(罰及漏/刻之政)
早朝(増晉書禮志咸寧注先正一日有司各宿設夜漏/未盡十刻羣臣集到庭燎起火上賀起謁報入賀)
(皇后還従雲龍東華門入詣東閤下便坐漏未盡七刻/百官及受贄郎官以下至計吏皆入立其次其陛衛者)
(如臨軒儀漏未盡五刻謁者僕射大鴻臚各奏羣臣就/位定漏盡侍中奏外辦皇帝出鐘鼓作百官皆拜伏)
二十五箭(増何承天請改漏刻奏増損舊刻參以晷影/刪定為經改用二十五箭請臺勒漏郎將考)
(驗施/用)
新漏刻銘(増陸倕新漏刻銘序皇帝每旦晨興属𫝊漏/之音聽雞人之響以為星火謬中金水違用)
(時乖啟閉箭異錙銖爰命日官草創新器天監六年太/嵗丁亥朔十六日壬寅漏成進御以考辰正晷測表候)
(隂不謬圭撮無乖黍累又可以校運算之暌合辨分天/之邪正察四氣之盈虚課六歴之疎宻永世貽則𫝊之)
(無窮赫矣焕乎/無得而稱也)
放時置將(増魏書太宗紀永興四年置四廂/大將又放十二時置十二小將)
測囚法(増南史沈洙傳梁代舊律測囚之法日一上起/自晡鼓盡於二更及比部郎范泉刪定律令以)
(舊法測立時久非人所堪分其刻數日再上廷尉以為/新制過輕請㑹尚書省詳議洙議曰夜中測立緩急易)
(欺兼用晝漏於事為允但漏刻賖促今古不同漢書律/歴何承天祖冲之祖暅父子漏經並自闗鼓至下鼓自)
(晡鼔至關鼓皆十三刻冬夏四時不異若其日有長短/分在中時前後今用梁末改漏下鼓之後分其短長夏)
(至之日各十七刻冬至之日各十二刻廷尉今牒以時/刻短促致罪人不欵愚意願去夜測之昧從晝漏之眀)
(斟酌今古之閒參㑹二漏之義捨秋冬之少刻從夏日/之長晷不問寒暑並依今之夏至朝夕上測各十七刻)
(比之古漏則一上多昔四刻即用今漏則冬至多五刻/雖冬至之時數刻侵夜正是少日於事非疑庶罪人不)
(以漏短而為捍獄囚無在夜之致誣/求之鄙意竊謂為宜依范泉前制)
延英議政(増舊唐書憲宗紀憲宗初讀實録見貞觀開/元故事竦慕不能釋卷自是延英議政晝漏)
(率下五六刻方退唐書文宗紀文宗恭儉儒雅出於天/性嘗讀太宗政要慨然慕之及即位鋭意於治每延英)
(對宰臣率漏/下十一刻)
省牲(増唐書禮樂志省牲之日午後十刻去壇二百步/所禁行人晡後二刻郊社令丞帥府史三人及齋)
(郎以尊坫罍洗篚羃入設於位三刻謁者贊引各引祀/官公卿及牲皆就位廩餼令少前曰請省牲太常卿省)
(牲廪餼令北面舉手曰腯諸太祝各循牲一匝西向舉/手曰充諸太祝與廩餼令以次牽牲詣厨授太官祀日)
(未眀十五刻太官令帥宰人以鸞刀割牲/祝史以豆取毛血各置於饌所遂烹牲)
致齋(増唐書禮樂志致齋之日質明諸衛勒所部屯門/列仗晝漏上水一刻侍中版奏請中嚴諸衛之属)
(各督其隊入陳於殿庭通事舍人引文武五品已上袴/褶陪位諸侍衛之官服其器服諸侍臣齋者結佩詣閤)
(奉迎二刻侍中版奏外辦三刻皇帝服衮冕結佩乗輿/出自西房曲直華盖警蹕侍衛即御座東向侍臣夾侍)
(一刻頃侍中前跪奏稱侍中臣某言請就齋室皇/帝降座入室文武侍臣還本司陪位者以次出)
講武(増唐書禮樂志講武之日未眀十刻而嚴五刻而/甲步軍為直陣以俟大將立旗鼓之下六軍各鼓)
(十二鉦一大角四未眀七刻鼓一嚴侍中奏開宫殿門/及城門五刻再嚴侍中版奏請中嚴文武官應從者俱)
(先至二刻三嚴諸衛各督其隊與鈒㦸/以次入陳於殿庭皇帝乗革輅至墠所)
祼享(増唐書禮樂志祼享日未明四刻太廟令良醖令/入實尊罍太官令實諸籩豆簋簠未明三刻太廟)
(令帥其属陳瑞物太階之西未眀二刻陳腰輿於東階/之東鸞駕將至謁者贊者各引享官通事舍人分引従)
(享羣官九廟子孫諸方客使皆就門外位鸞駕至大次/門外侍中請降輅皇帝降輅乗輿之大次皇帝停大次)
(半刻頃侍中版奏外辦皇帝出太常卿引至廟/門外殿中監進鎭珪皇帝執鎭珪近侍者従入)
更鼓(増唐書百官志左右街使掌分察六街徼廵凡城/門坊角有武候鋪衛士彍騎分守大城門百人大)
(鋪三十人小城門二十人小鋪五人日暮鼓八百聲而/門閉乙夜街使以騎卒循行嘂謼武官暗探五更二㸃)
(鼓自内發諸街鼓承振坊市/門皆啟鼓三千撾辨色而止)
漏鼓(増唐書百官志宫門局掌宫門管籥凡夜漏/盡撃漏鼓而開夜漏上水一刻撃漏鼓而閉)
漏刻博士(増唐書百官志司天臺五官挈壺正二人五/官司辰八人漏刻博士六人掌知漏刻凡孔)
(壺為漏浮箭為刻以考中星昏明/更以擊鼔為莭㸃以擊鐘為莭)
諸市鼓鉦(増唐書百官志兩京諸市署令一人丞二人/掌財貨交易度量器物辨其真偽輕重日中)
(撃鼓三百以㑹衆日入/前七刻擊鉦三百而散)
門閤燈燭(増唐書百官志司燈典燈掌燈各二人掌/門閤燈燭晝漏盡一刻典燈以下分察)
門籍(増唐書百官志司門郎中員外郎掌門關出入之/籍凡奏事遣官送之晝題時刻夜題更籌命婦諸)
(親朝參者内侍/監校尉涖索)
下仗(増唐書儀衛志朝罷皇帝步入東序門然後放/仗内外仗隊七刻乃下常參輟朝日六刻即下)
入對延英(増唐書李吉甫傳元和六年召吉甫還秉政/入對延英凡五刻罷帝尊任之官而不名又)
(韋渠牟傳大抵延英對雖大臣率漏下二三刻止渠牟/每奏事輒五六刻乃罷天子歡甚又薛存慶傳劉總以)
(幽州歸穆宗謂宰相曰必用存慶/可以宣朕意對延英一刻遣之)
金吾衛(増唐㑹要金吾衛貞元三年閏四月八日勅四/月一日已後五更二㸃放鼓契九月一日已後)
(五更三㸃放鼓契日出後/二刻傳㸃三刻進坐牌)
銅匭(増唐㑹要垂拱二年用魚保宗言置匭四共為一/室以銅鑄之四面各依方色東曰延恩南曰招諫)
(西曰申寃北曰通元出以辰前/入以未後御史一人為理匭使)
分至量景(増集賢注記以二至二分之日正五量/景長短數年候之乃定還京一行校之)
門鑰出入(増唐六典凡皇城宫城闔門之鑰先酉而出/後戌而入開門之鑰後丑而出夜盡而入京)
(城闔門之鑰後申而出先子而入/開門之鑰後子而出先卯而入)
漏刻生(増唐六典太史局漏刻生三百六/十人掌習漏刻之莭以時唱漏)
典鐘典鼓(増唐六典太史局典鐘二百八十人掌擊漏/鐘又太史局典鼔一百六十人掌擊漏鼓)
改正時刻(増五代史馬重績傳重績言漏刻之法以中/星考晝夜為一百刻八刻六十分刻之二十)
(為一時時以四刻十分為正此自古所用也今失其傳/以午正為時始下侵未四刻十分而為午由是晝夜昏)
(曉皆失其正請/依古改正従之)
常參官趨朝(増宋史禮志大中祥符二年御史知雜趙/湘言伏見常參官每日趨朝多不整肅舊)
(制並早赴待漏院候開内門齊入伏縁毎日迨辰以朝/以故後時方入又風雨寒暑即多稱疾宜令知班驅使)
(官視其入晚者申/奏疾者遣醫親視)
後殿奏對(増宋史禮志康定初詔中書樞宻三司大莭/大忌給假一日小莭旬休並後殿奏事前後)
(毋得過五班餘聽後殿對御厨給食假日/崇正殿辰漏上入内進食俟再坐復對)
夕月(増宋史禮志按禮秋分夕月盖其時晝夜平分太/陽當午而隂魄已生遂行夕拜之祭以祀月未前)
(十刻太官令率宰人割牲未後三刻行禮盖是古禮以/夕行朝祭之儀又按禮云従子至已為陽従午至亥為)
(隂參詳典禮合於/未後三刻行禮)
宰相押班(増宋史禮志司馬光為中丞請令宰相遵國/朝舊制押班詔宰相春分辰初秋分辰正垂)
(拱殿未退聽勿赴文徳殿令御史臺放班光又言垂拱/奏事畢春分以後鮮有不過辰初秋分以後鮮有不過)
(辰正然則自今宰臣常不至文徳殿押班請春分辰正/秋分已初奏事未畢即如今詔庶㡬此禮不至遂廢廼)
(詔春秋分/率以辰正)
廟郊(増宋史禮志饗廟郊天祭之日均/用丑時秋夏以一刻春冬以七刻)
鎖院具詞(増宋史職官志翰林學士院凡拜宰相及事/重者晚漏上得旨禀奏歸院内侍鎖院門夜)
(漏盡具詞進入/遲眀白麻出)
行漏輿(増宋史輿服志行漏輿隋大業行漏車也制同/鐘鼓樓而大設刻漏如稱衡首垂銅鉢末有銅)
(象漆匱貯水渴/烏注水入鉢中)
棒鼓(増春明退朝録雍熙二年三月詔中書/申後兩棒鼓出樞宻院申後四棒鼓出)
聚㕔見客(増湘山野録天禧中宰臣奏中書樞宻院接/見賔客然兩府慎宻之地亦欲咨訪天下之)
(良苦早暮接待復滯留機務又分㕔言事各有異同欲/乞今後中書樞宻院每有在外得替到闕及在京主執)
(臣僚如有公事並逐日於巳時已前聚㕔見客已分㕔/即俟次日急速者不在此限非公事不得到中書宻院)
時辰牌(増佩牕小牘張思訓製上渾儀為十二神各值/一時至其時即自執辰牌循環而出蕪史文華)
(殿後曰刻漏房銅壺滴漏在此凡八刻水則交一時直/殿監宿抱時辰牌赴乾清門裏换之牌長尺餘石青地)
(金字書曰某時途遇者必側立讓/行坐者必起立亦敬天時之義也)
大慶殿(増夢華録冬至前三日車駕宿大慶殿殿庭有/兩樓對峙謂之鐘鼓樓上有太史局生測驗漏)
(刻每時刻作雞唱鳴鼔一下則一服綠者執牙牌/而奏之每刻曰某時㡬棒鼓一時則曰某時正)
蓮花漏(増玉海天聖八年龍圖閣待制燕肅上蓮花漏/法其制琢石為四分之壺剡木為四分之箭以)
(測十二辰二十四氣四隅十千洎百刻分布晝夜凡四/十八箭一氣一易歲統二百十六萬分悉刻箭上鑄金)
(蓮承箭銅烏引水而下注金蓮浮箭而上登不假人力/其箭自然上下司晨者謹視而易之其行漏之始又依)
(周官水地置臬之法考二交之景得午時四刻十分為/午正南北景中以起漏焉註其法置水於櫃引以渴烏)
(導以銅荷水自荷茄下注於壺壺中為金蓮花覆之荷/心有竅容箭下揷方水之未注也箭首適與花平逮水)
(既至箭則隨起視箭所底而時刻可以坐致矣金史歴/志初張行簡為禮部尚書提㸃司天監時嘗製蓮花星)
(丸二漏以進章宗命置蓮花漏於禁中星丸漏遇廵幸/則用之蓮社髙賢傳釋惠安患山中無刻漏乃於水上)
(立十二葉芙蓉因波隨轉分定晝/夜以為行道之莭謂之蓮花漏)
水秤(増玉海景祐二年九月乙未詔司天監製百刻水/秤以測候晝夜三年二月命章得象等重定水秤)
(刻漏四月辛亥得象言水行有遲疾請増用平水壺一/渴烏二晝夜箭二十一又刻漏之法有水秤以木為衡)
(衡上刻疏之曰天河其廣長容水箭箭有四木為之長/三尺有五寸著時刻更㸃納於天河中晝夜更用之衡)
(右端有銅鍰連鈎為銅覆荷形荷下銅索三條以繫銅/壺又為髹漆大奩曰水櫃中安銅盆曰水海銅盆隅有)
(銅渇烏一引水下注壺中衡左端有大銅鍰貫衡鍰下/大銅索連銅權為立象形又有鐵竿髙五丈於鐵蓮跗)
(中屈上端為方鍰形曰雞竿每移改時刻司辰者以衡/尾納方鍰中以組繩挽權上大銅鍰進退之秤之所繫)
(以大木雙植有跗如鍾簴之制畫五采金龍為飾上有/鐵胡門大鐵鉤鍰以繫之其制度精巧不知作者為誰)
(盖唐五代/用之久矣)
禁門開鑰(増玉海漏刻每遇添減必移報門司及皇城/門與鎖門使臣常以卯正後一刻為禁門開)
(鑰之莭每時八刻二十分毎刻一擊鼔八鼓後進/時牌餘二十分為雞唱唱絶擊一十五鼓為時正)
鐘鼓樓(増玉海國朝司天之属有挈壺正掌司辰刻置/文徳殿門内之東偏設鼓樓鐘樓於殿庭左右)
宫漏(増續資治通鑑元順帝自制官漏髙六七寸廣半/之造木為匱蔵壺其中運水上下匱上設三聖殿)
(匱腰立玉女捧時刻籌時至輒浮水而上左右二金甲/神一懸鐘一懸鉦夜則神人自能按更而擊無分毫差)
(鳴鐘鉦時獅鳳在側者皆自翔舞匱之東西有日月宫/飛仙六人立宫前遇子午時自能耦進度仙橋達三聖)
(殿復退/立如前)
定時鼓(増續文獻通考凡遇正旦冬至及頒詔大禮先/期欽天監官奏設定時鼓於文樓至期定時漏)
(刻博士一員報時五官司辰一員立御道東雞唱五官/司辰一員擊鼓漏刻博士一員登文樓候上陞殿鳴鞭)
(已畢報時官捧時牌報卯時雞唱官唱/日出卯照萬方光四表畢擊鼓五聲)
日中測景(増春眀夢餘録觀象臺下小室有量天尺鑄/銅人捧尺北面室穴其頂以候日中測景之)
(長/短)
　　民用
昏期(増詩昏以為期眀星煌煌儀禮士昏禮註士娶妻/之禮以昏為期因而名焉必以昏者陽往而隂來)
(離騷曰黄昏以為期/兮羌中道而改路)
田父泥飲(増杜甫遭田父泥飲詩朝來偶然出自卯將/及酉久客惜人情如何拒鄰叟髙聲索果栗)
(欲起時被肘指揮過無禮未覺村/野醜月出遮我留仍嗔問升斗)
午眠(増岑參詩酩酊醉時日正午一曲狂歌壚/上眠白居易詩不作午時眠日長安可度)
朝食夜諷(増韓愈詩朝食動/及午夜諷常至卯)
卯飲(増白居易卯飲詩短屏風掩卧牀頭烏帽青氊白/氎裘卯飲一杯眠一覺世間何事不悠悠又卯時)
(酒詩佛法讃醍醐仙方誇沆瀣未如卯後酒神速功力/倍龎鑄牡丹詩愛惜不教催羯鼓更消卯酒㸔如何)
煎茶(増張籍詩藥看辰/日合茶過卯時煎)
夜課諸生(増涑水記聞晏丞相殊留守南京仲淹寓居/城下晏公請掌府學仲淹常宿學中訓督學)
(者皆有法度勤勞恭謹以身先之夜課諸生讀書寝食/皆立時刻往往潜至齋舍詗之見有先寝者詰之其人)
(紿云適疲倦暫就枕耳仲淹問未寝之時觀何書其/人亦妄對仲淹即取書問之其人不能對乃罰之)
澆書攤飯(増書堂詩話東坡謂晨飲為/澆書黄門謂午睡為攤飯)
午甌茶(増陸㳺詩僧分晨鉢筍客供午甌茶又/篝火就炊朝甑飯汲泉自煮午甌茶)
晝夜時刻器(増元史天文志蘓尼額都爾博多漢言晝/夜時刻之器其制以銅如圓鏡而可掛面)
(刻十二辰位晝夜時刻上加銅條綴其中可以圓轉銅/條兩端各屈其首為二竅以對望晝則視日影夜則窺)
(星辰以定時刻以測休咎背嵌鏡三面刻其圖凡七以/辨東西南北日影長短之不同星辰向背之有異故各)
(異其圖以盡/天地之變焉)
采茶(増北苑别録采茶之法須是凌晨不可見日晨則/夜露未晞茶芽腴潤見日則為陽氣所薄使芽之)
(膏腴内耗至受水而不鮮故每日常以五更撾鼓集羣/夫於鳳皇山監采官人給一牌入山至辰刻則復鳴鑼)
(以聚之恐其踰/時貪多務得也)
加減太平錢法(増漏刻經十一月莭晝用二十文太平/錢匀鋪小盂底夜用空盂十二月莭晝)
(用太平錢十九文夜用一文自十二月莭為始晝減一/文夜添一文七日一次加減正月莭晝用十一文夜用)
(九文二月莭晝用十文夜用十文三月莭晝用九文夜/用十一文自三月莭為始每七日一次晝減一文夜増)
(一文四月莭晝用一文夜十九文五月莭晝用空盂夜/二十文六月莭晝用一文夜十九文自六月莭為始每)
(七日一次晝増一文夜減一文七月莭晝九文夜十一/文八月莭晝夜各十文九月莭晝用十一文夜用九文)
(自九月莭為始每七日一次晝添一文夜/減一文十月莭晝用十一文夜用九文)
造籌法(増漏刻經用薄木竹片皆可為如籖箆樣隨尺/寸髙下書冩時刻用探水定驗時辰更㸃尤是)
(簡㨗凡籌三十四分均布十二段每段該二分五釐惟/寅申己亥上分外加添四分謂維偏添之數也閏餘成)
(嵗折瑳之數也今皆㨗取小盂内分刻為驗甚徑更㨗/小盂分刻處相對先刻取二路以浮魚指㸃處是也凡)
(一年十二月止用太平錢二/十文隨月加減鎮壓小盂)
造盂法(増漏刻經其法以銅盂二隻大一小一大者貯/水初無定制小者重五兩髙三寸四分面底並)
(闊四寸七分上下四直造之恐度量差殊當以太平錢/五十文凖其輕重造畢於盂底微鑚一竅如鍼眼大浮)
(於水盆上令水顛倒自穴外逆通上入於盂中用籌探/之水至子則子時至午則午時至一更則一更矣他皆)
(倣/此)
下漏法(増漏刻經每日天曉日將出時將小盂浮於大/盆水面上至日入時自然水滿小盂沈於水底)
(為度却取出小盂去其水再浮水面上至來日天曉仍/舊沈於水底昏曉二時俱以水滿為度定其晝夜其日)
(停水之時切須濾出極浄毋使塵/滓隘其水穴庶㡬無緩迫之失)
十二吉時方(増肘後經子時宜東西南方丑時宜西北/方寅時宜四方卯時宜東南北方辰時宜)
(東西南方巳時宜西南方午時宜北方未時宜南北方/申時宜東南方酉時宜西南方戌時宜東西北方亥時)
(宜四方出/行百事宜)
曬蠶(増韓氏直説曬簇上蠶後第三日辰巳/時閒開苫箔日曬至未時復苫盖如前)
蠶室通風(増王禎農書蠶一眠之後但天氣晴明己午/之閒時蹔揭起牕閒簾薦以通風日南風則)
(捲北牕北風則捲南牕放/入倒溜風氣則不傷蠶)
飼蠶(増務本新書初飼蟻法宜旋切細葉微篩不住/頻飼一時辰約飼四頓一晝夜通飼四十八頓)
除菊虎(増農政全書菊稍長竹縛之夏至前後有蟲焉/黑色硬殻其名曰菊虎晴而飛出不出於己午)
(未三時宜/候而除之)
吉將加時(増選擇歴書善用時者使六神受制四殺沒/於四維六神受制者螣蛇墮水火在壬也朱)
(雀破頭火在癸也勾陳入獄土在甲也元武折足水在/坤也白虎燒身金在丙也天空被戮土在巽也如不得)
(六神悉伏者宜就吉將加時亦可致吉日/出為旦用晝貴神日沒為暮用夜貴神)
　　物候
雞司時(増漢書五行志雞者小畜主司時起居人註至/時而鳴以為人起居之莭埤雅易曰巽為雞兑)
(見而巽伏故為雞雞知時而善伏故也讀書録丑/前雞先鳴者陽氣動也午中雞亦鳴者隂氣動也)
長鳴雞(増西京雜記成帝時交趾越巂獻長鳴雞伺雞/晨即下漏驗之晷刻無差雞長鳴則一食頃不)
(絶/)
鶴鳴(原相鶴經晝夜十二時鳴中律韓愈詩雀鳴朝/管食鳩鳴暮覔羣獨有知時鶴雖鳴不縁身)
慈烏巢樹(増北史蕭祇傳祇子放居喪以孝聞所居廬/室前有二慈烏來集各據一樹為巢自午以)
(前馴庭飲啄午後更不下樹毎臨時舒翅悲鳴全/似哀泣家人則之未嘗有闕時以為至孝之感)
潮泉(原廬山記雞籠山有澗水深一尺/餘泉湧如潮晷刻不差朔望尤大)
報時猿(原開天遺事商山隐士髙太素累徴不起在山/中構道院二十餘閒太素起居清心亭下皆茂)
(林修竹竒花異卉每至一時即有猿一枚詣亭/前鞠躬而啼不易其候太素因目之為報時猿)
六時水(増録異記六時水在青城山宗元觀南二里對/觀有峭厓髙五百餘丈厓上授道壇昔甯真君)
(與軒轅帝傳道之所每日六時厓上自然有水出至今/不絶方輿勝覽常道觀南有六時水云六時灑水以代)
(晷漏隂時即飄然而灑陽時則無吕汲公詩巖輝萬古/照泉漏六時飛京鏜詩八千里隔東西境十二時分晝)
(夜/泉)
十二時蟲(増嶺表録異十二時蟲五色者身尾長丈餘/腦上連背有髻鬛草樹上行極迅速亦多在)
(人家籬落閒俗𫝊云一日隨十二時變色因/名之埤雅蜥易日十二時變色故曰易也)
蒼鶴飛止(増太宗實録太平興國八年十二月戊申上/於禁中讀書自巳時至申時始罷有蒼鶴自)
(上始開卷飛止殿鴟尾逮掩卷而去上怪之以語近臣/宰相宋琪對曰此上好學之感也昔楊震方講閒有鸛)
(雀銜三鱣魚墮/於庭亦同其應)
頃刻花(増太平廣記韓湘愈之姪自言解造逡廵酒能/開頃刻花愈曰子豈能奪造化而開花乎湘乃)
(聚土以盆覆之俄而/舉盆有碧牡丹二朶)
十二時盤(増清異録唐内庫有盤色正黄圜三尺四周/有物象元和中偶用之覺逐時物象變更且)
(如辰時花草閒皆戯龍轉巳則為/蛇轉午則成馬矣因號十二時盤)
正午牡丹(増夢溪筆談歐陽公嘗得一古畫牡丹叢其/下有一猫未知其精粗丞相正肅吳公與歐)
(公姻家一見曰此正午牡丹也何以明之其花披哆而/色燥此日中時花也猫眼黒晴如線此正午猫眼也有)
(帶露花則房斂而色澤猫眼早暮則/睛圓日漸午狹長正午則如一線耳)
蜻蝏(増埤雅蜻蝏飲露六足四翼其翅輕薄如蟬晝取/蚊䖟食之遇雨即多好集水上款飛尾端亭午則)
(亭名之曰/蝏以此)
添色芙蓉花(増桂海花志添色芙蓉花晨/開正白午後微紅夜深紅)
潮期(増西溪叢語日者衆陽之母隂生於陽故潮附之/於日也月者太隂之精水乃隂𩔖故潮依之於月)
(也是故随日而應月依隂而附陽盈於朔望消於朏魄/虚於上下弦息於輝朒故潮有小大焉今起月朔夜半)
(子時潮平於地之子位四刻一十六分半月離於日在/地之辰次日移三刻七十二分對月到之位以日臨之)
(次潮必應之過月望復東行潮附日而又西應之至後/朔子時四刻一十六分半日月潮水俱復㑹於子位其)
(小盡則月離於日在地之辰次日移三刻七十三分半/對月到之位以日臨之次潮必應之至後朔子時四刻)
(一十六分半日月潮水亦俱復㑹於子位是知潮常附/日而右旋以月臨子午潮必平矣月在卯酉汐必盡矣)
(或遲速消息之小異而進退盈虚終不失其期也蠡海/集潮之説多矣盖潮本属隂隂極則動月亦隂也與之)
(同𩔖月行過於子午極處則潮起初一二日卯時月在/卯自卯順數一時一位當時至午位故午時潮初三初)
(四日卯時月在寅以寅加卯順數至未時在午位故未/時潮初五初六日卯時月在丑以丑加卯順數至申時)
(在午位故申時潮初七初八初九日卯時月在子以子/加卯順數至酉時在午位故酉時潮初十十一日卯時)
(月到亥以亥加卯順數至戌時在午位故戌時潮十二/十三日卯時月在戌以戌加卯順數至亥時在午位故)
(亥時潮十四十五十六日卯時月在酉以酉加卯順數/至子時在午位故子時潮下半月與此同凡日臨子午)
(海水必起但上半月晝為潮夜為汐下半月夜為潮晝/為汐皆月行於子午之位也波濤洶湧者由江勢曲折)
(沙潬深淺激之而使然也潮賾一日一夜/凡兩潮隨十二時遞為進退常差四刻)
石蠧魚(原夷堅志蔡州士人書室見小蠧魚陸離蜿蜒/每日巳時見至午乃隠日日如此因捕得至午)
(乃化為石竒妙天然明日巳午又蠕變如此後遇京/師一内人曰此神物禁中玉兎玉䑕以時見同此)
黄鷹毛色(増爾雅翼鷹毛色屢變無常故寅生/酉就總號為黄黄周作鴘千日成蒼)
驢鳴應更(増爾雅翼驢率以午及五更初而鳴説者云/音隨時興晨夜不默仰契元象俯協漏刻應)
(更長鳴毫分不/忒是其事也)
筮牡丹花(増聞見録富鄭公留守西京府園牡丹盛開/召文潞公司馬端眀邵康莭先生諸人共賞)
(客曰此花有數乎請先生筮之既畢曰凡若干朶使人/數之如先生言及問此花㡬時開盡先生再揲筮良久)
(曰此花盡來日午時坐客皆不荅鄭公因曰來日食後/可㑹於此以驗先生之言次日食畢花尚無恙洎烹茶)
(之際忽羣馬逸出與客馬相踶/嚙奔花叢中既定花盡毁折)
猫兒眼(原物𩔖相感志猫兒眼知時有歌云子午線卯/酉圓寅申巳亥銀杏樣辰戌丑未側如錢寳鏡)
(猫兒眼睛隨時變子午卯酉一條線辰戌丑未兩頭尖/寅申巳亥滴溜圓珍玩攷寳石出西南諸郡縣狀如猫)
(眼其中光如猫睛能别時或尖/或圓惟日午如一線其價千金)
香篆文(増香譜近世尚竒者作香篆其文準/十二辰分一百刻凡然一晝夜已)
米麴(増蠡海集酒因米麴相反而成稻花晝開/麥花夜開子午相反之義故酒能醉人)
古鏡(増洞天清禄集范文正公家有古鏡背具十二時/如博碁子每至此時則博碁中明如月循環不休)
千年銅(増輟耕録銅器入土千年純青如鋪翠/其色子後稍淡午後乗隂氣翠潤欲滴)
未石(増續墨客揮犀朝議李芬好竒有異石髙二尺許/嵌硿可愛常置庭楹間每至日方未時即有氣出)
(石穴中若煙雲之/状因目之為未石)
狀元紅(増陶朱公書紫茉莉一名狀元紅/花紫葉繁早開午收三日後結子)
子午花(原陶朱公書金錢一名子午花/午開子落吳人呼為夜落金錢)
蠶子變色(増農桑輯要蠶子變色要在遲速由已勿致/損傷自變桑葉已生自辰巳閒將瓮内取出)
(舒卷提掇亦無度數但要第一日變三分第二日變七/分却要紙宻糊封了還瓮内收蔵至第三日午時又出)
(連舒卷須要/變至十分)
十二時竹(増羣芳譜十二時竹産蘄州其竹/繞莭凸生子丑寅卯等十二字)
稻花(増羣芳譜稲花午開暮合開合皆/於日中香甚有至七開七合者)
午時蘭(増福建志福安縣白雲山上有菴菴前兩池産/蘭玉色向午開浮水面過時即沈人呼為午時)
(蘭/)
漏汋泉(原黔記貴陽城外有漏汋泉一名/聖泉一日百盈百涸應漏刻焉)
曹溪寺泉(増滇行紀略曹溪寺有泉甚清一日三/潮以辰午酉三時水必漲滿其餘半涸)
　　占驗
太白占兵(増史記天官書太白出西方昏而出隂隂兵/强暮食出小弱夜半出中弱雞鳴出大弱是)
(謂隂陷於陽其在東方乗眀而出陽陽兵强雞鳴/出小弱夜半出中弱昏出大弱是謂陽陷於隂)
用辰不用日(増漢書翼奉𫝊上以奉為中郎召問奉來/者以善日邪時孰與邪日善時奉對曰師)
(法用辰不用日辰為客時為主人見於明主侍者為主/人辰正時邪見者正侍者邪辰邪時正見者邪侍者正)
(忠正之見侍者雖邪辰時俱正大邪之見侍者雖正辰/時俱邪即以自知侍者之邪而時邪辰正見者反邪即)
(以自知侍者之正而時正辰邪見者反正辰為常事時/為一行辰疏而時精其效同功必參五觀之然後可知)
(註孟康曰凡辰時属南與西為正北與東為邪晉灼曰/以上占推之南方巳午西方酉戌東北寅丑為正西南)
(申未北方亥子/東方辰卯為邪)
申時雨(増魏書王早𫝊時久不雨世祖謂早曰何時當/雨早曰今日申時必大雨比至未時猶無片雲)
(世祖詰之早曰願更少時至申時/雲氣四合大雨滂沱世祖善之)
未時大捷(増北史王春𫝊春少精易占齊神武引為館/客韓陵之戰四面受敵從寅至午三合三離)
(神武將退軍春諫曰比至未時必當大㨗/遽縛其子為質若不勝請斬之賊果大敗)
綠衣客(増清尊録富韓公居洛一日邵康莭來謁公適/病足卧小室延康莭至卧牀前康莭曰日正中)
(當有一綠衣少年騎白馬候公後此人當秉史筆記公/事公素神其言因戒閽人曰今日客至立為通既午果)
(范祖禹來遂延入問勞稠疉後十餘/年脩裕陵實録夢得脩撰韓公傳)
晴雨占(増古今諺早霞紅丢丢向午雨/瀏瀏晚來紅丢丢早晨大日頭)
蠶熟(増農政全書清明午前晴/早蠶熟午後晴晚蠶熟)
日出早晏(増農政全書日出早雨日出晏晴老農云此/言久隂之餘夜雨連旦正當天眀之際雲忽)
(一掃而捲即日光出所以言早少刻必雨言晏者日出/之後雲晏開也必晴盖日之出入自有定刻實無早晏)
(也/)
耳鳴(増百怪斷經耳鳴占子時左主女思右主失財丑/時左主他喜右主口舌寅時左主失物右主心急)
(卯時左主坎坷右主客至辰時左主得意右主行人至/巳時左主凶右主大吉午時左主信右主親人至未時)
(左主他役右主逺人來申時左主行人右主吉酉時左/主失財右主吉戌時左主逺行右主康亥時左主吉右)
(主/凶)
耳熱(増百怪斷經耳熱占子時主有僧道來議事丑時/主有喜事大吉寅時主有酒食卯時主有逺人來)
(辰時主有喜事大吉巳時主失財物不利午時主有喜/亊來未時主有竒獲申時主有客來酒食酉時主女子)
(至婚事戌時主有争訟口/舌亥時主有詞訟口舌)
眼跳(増百怪斷經眼跳占子時左主貴右主酒食丑時/左主憂右主人思寅時左主行人右主吉卯時左)
(主貴人右主平安辰時左主客來右主害巳時左主酒/食右主凶午時左主得意右主凶未時左主吉右主喜)
(申時左主財右主文思酉時左主音信右主客至戌/時左主他喜右主酒食亥時左主貴人右主官事)
嚏噴(増百怪斷經嚏噴占子時主酒食丑時主女思寅/時主女相和卯時主財喜辰時主酒食巳時主人)
(來財午時主有客來未時主酒食申時主驚不/利酉時主文人來求戌時主和合亥時主吉利)
心驚(増百怪斷經心驚占子時有女人思丑時惡事不/利寅時有客來卯時有酒食辰時有喜事巳時有)
(大獲午時主有酒食未時有女人思申時主喜事酉/時主喜信戌時有官客至亥時主惡服夢怪大凶)
鴉鳴(増百怪斷經鴉鳴占寅卯時正東送物東南争正/南吉西南吉正西外人思西北酒食正北口舌東)
(北病辰巳時正東風雨東南女客正南相命西南争正/西官訟西北貴人至正北相命東北親至午時正東争)
(東南親客正南争西南不寧正西送物西北酒食正北/六畜至東北送物未申時正東凶東南凶信正南逺信)
(西南大雨正西吉西北親客正北失物在東北客至酉/時正東公事東南外服正南故人西南相召正西客至)
(西北失物正北/病東北客至)
雲氣占(増陶朱公書早看東方有雲氣隨太陽上下不/逺者此雲在日初出應巳午時巳午時隨太陽)
(則應未申時未申時隨太/陽則應酉戌時有雷雨)
黑雲占(増陶朱公書太陽未出將晨之先看東方黒雲/如雞頭如旗幟如山峰如陣鳥如星□如龍頭)
(如魚如蛇如靈芝如牡丹應當日未申時有雨/或紫黒雲貫穿或在日上下者並應當日雨)
雷信(増陶朱公書拂曉看南方黒雲最髙謂之雷/信應明日巳午時至中天而止應未申時)
晴雨風占(増陶朱公書青龍風急大雨將來朱雀風回/烈日晴燥白虎風生必有雨霧元武風急雨)
(水相隨寅卯時為青龍巳午時為朱雀申酉時/為白虎亥子時為元武隨方起風應乎雨晴)
　　雜紀
三刻踰溝(増左𫝊齊伐我師及齊師戰於郊師不踰溝/樊遲曰非不能也不信子也請三刻而踰之)
(如之衆/従之)
下漏決漏(増史記司馬穰苴𫝊穰苴與荘賈約曰旦日/日中㑹於軍門穰苴先馳至軍立表下漏待)
(賈日中不至穰苴則仆表決漏入行軍勒/兵申眀約東約束既定夕時荘賈乃至)
間不容息(増史記張耳陳餘傳張耳陳餘説/武臣曰將軍毋失時時閒不容息)
分寸隂(増淮南子聖人不貴尺之璧而貴寸之隂時難/得而易失也晉書陶侃𫝊侃性聰敏勤於吏職)
(終日斂膝危坐逺近書疏莫不手荅筆翰如流未嘗壅/滯嘗語人曰大禹聖者乃惜寸隂至於衆人當惜分隂)
(孟簡惜分隂詩業廣因功苦拳拳志士心九流難酌挹/四海易消沉對景嗟移晷窺園詎改隂三冬勞聚學駟)
(景重兼金刺股情方勵偷光思/益深再中如可冀終嗣絶編音)
神光燭燿(増漢書宣帝紀五鳳三年詔曰朕飭躬齊戒/郊上帝祠后土神光並見或興於谷燭燿齊)
(宫十有/餘刻)
鸞鳳集宫闕(増漢書宣帝紀五鳳三年詔曰鸞鳳又集/長樂宫東闕中樹上飛下止地文章五色)
(留十/餘刻)
賜閒竭思(増漢書鮑宣傳願賜數刻之閒極竭毣毣/之思註刻漏刻也閒空隙毣音沐謹愿貌)
抱箭指刻(増張衡渾天儀制盖上鑄金銅仙人居左壺/為胥徒居右壺皆左手抱箭右手指刻以别)
(天時/早晚)
十二時神(増遁甲開山圖註五龍治在五方為行神天/皇兄弟十二人分五方為十二部法五龍之)
(跡為十二/時神也)
天廏(増晉書天文志東壁北十星曰天廏主馬之官若/今驛亭也主傳令置驛逐漏馳騖謂其行急疾與)
(晷漏競/馳也)
候日蟲(増洞冥記元封五年勒畢國貢細鳥以方尺之/玉籠盛數百頭形如大蠅状似鸚鵡聲聞數里)
(之閒如黄鵠之音也國人常/以此鳥候時亦名曰候日蟲)
子午臺(増拾遺記始皇起雲眀臺窮四方之珍木有宛/渠之民二人騰虚縁木揮斤斧於空中子時起)
(工午時巳畢秦/人謂之子午臺)
上殿不下(増梁書賀琛𫝊每見髙祖與語常移晷刻故/省中語曰上殿不下有賀雅琛容止都雅故)
(時人/呼之)
限刻成詩(増南史謝裕𫝊裕孫微位中書舍人魏中山/王元略北還梁武餞於武徳殿賦詩三十韻)
(限三刻成微二刻便就又到沆𫝊武帝宴華光/殿命羣臣賦詩獨詔沆為二百字三刻便成)
下無姦隠(増北史魏太武紀帝雅長聽察/瞬息之間下無以措其姦隠)
喜氣抱日(増北史蒋昇𫝊大統三年東魏竇泰頓軍潼/關周文出師馬牧澤時西南有黄紫氣抱日)
(從未至酉周文謂昇曰此何祥也昇曰西南未地主土/土王四季秦分今大軍既出喜氣下臨必有大慶於是)
(與泰戰/禽之)
給漏刻(増北史奚斤傳自魏初大將行兵唯長孫嵩/拒宋武斤征河南獨給漏刻及十二牙旗)
増減刻法(増隋書天文志光武之初亦以百刻九日加/減法編於甲令為常符漏品至和帝永元十)
(四年霍融上言官歴率九日増減一刻不與天相應或/時差至二刻半不如夏歴漏刻隨日南北為長短乃詔)
(用夏歴漏刻依日行黄道去極/毎差二度四分為増減一刻)
袁充漏刻(増隋書天文志開皇十四年鄜州司馬袁充/上晷影漏刻充以短影平儀均布十二辰立)
(表隨日影所指辰刻以驗漏水之莭十二辰刻互有多/少時正前後刻亦不同其二至二分用箭辰刻之法今)
(列之云冬至日出辰正入申正晝四十刻夜六十刻子/丑亥各二刻寅戌各六刻卯酉各十三刻辰申各十四)
(刻巳未各十刻午八刻右十四日改箭春秋二分日出/卯正入酉正晝五十刻夜五十刻子四刻丑亥七刻寅)
(戌九刻卯酉十四刻辰申九刻巳未七刻午四刻右五/日改箭夏至日出寅正入戌正晝六十刻夜四十刻子)
(八刻丑亥十刻寅戌十四刻卯酉十三刻辰申六/刻巳未二刻午二刻右一十九日加減一刻改箭)
馬上刻漏(原隋書耿洵𫝊作馬/上刻漏世稱其妙)
金丸候時(原舊唐書拂菻國一名大秦王室凡有大門/三重列異寳雕飾第二門門樓中懸一大金)
(秤以金丸十二枚属於衡端以候日之十二時焉為一/金人其大如人立於側每至一時其金丸輒落鏗然有)
(聲引唱以紀日/時毫釐無失)
還第休沐(増唐書李徳裕𫝊徳裕在位雖遽書警奏皆/從容裁決率午漏下還第休沐輒如令沛然)
(若無/事時)
受命出師(増唐書髙崇文𫝊始崇文選兵五千常若冦/至至是卯漏受命辰已出師器良械完無一)
(不/具)
日觀望日(増唐書天文志十三年南至岱宗禮畢自上/傳呼萬嵗聲聞於下時山下夜漏未盡自日)
(觀東望日已漸髙據歴法晨初迨日出/差二刻半然則山上所差凡三刻餘)
甕貯北斗(増酉陽雜俎僧一行博覽無不知尤善於數/幼時家貧鄰有王姥前後濟之數十萬及一)
(行開元中承上敬遇常思報之尋王姥兒犯罪姥訪一/行求救一行心計渾天寺中工役數百乃命空其室内)
(徙大甕於中又宻選常住奴二人授以布囊謂曰某坊/某角有廢園汝向中潜伺従午至昏當有物入來其數)
(七可盡掩之奴如言而往至酉後果有羣豕至奴悉獲/而歸一行令寘甕中詰朝中使叩門急召至便殿明皇)
(迎問曰太史奏昨夜北斗不見是何祥也師有以禳之/乎一行曰盛徳所感乃能退舍感之切者其在𦵏枯出)
(繫乎如臣曲見莫若大赦天下眀皇從之/其夕太史奏北斗一星見凡七日而復)
驢運糧(増酉陽雜俎西域厭達國有寺户以數頭驢運/糧上山無人驅逐自能往返寅發午至不差晷)
(刻/)
望氣占候(増望氣經凡望氣占候皆在子午夘酉之時/太乙初移宫皆有氣見可以測之夕則日入)
(時朝則日出時夜則/夜半時中則午時)
報時鐵(原唐詩紀事段成式博學强記嘗於私第鑿池/得片鐵命尺周量之笑而不言寘之宻室時窺)
(之則有金書十二/字報十二時也)
雲雨氣圖(増歴代名畫記古之秘畫/有章賢十二時雲雨氣圖)
伐鼓舉烽(増宋史薛季宣傳季宣令鄉置樓盜發伐鼓/舉烽瞬息徧百里縣治白鹿磯安樂口皆置)
(戌/)
遇事沛然(増宋史楊繪𫝊為開封推官遇事迎刃而解/諸吏惟日不足繪未午率沛然仁宗愛其才)
(欲超置/侍從)
蚤作視事(増宋史沈遘𫝊召知開封蚤作視事逮午而/畢出與親舊還往従容燕笑沛然有餘暇)
良馬致逺(増宋史岳飛傳飛入見帝從容問曰卿得良/馬否飛曰臣有二馬介而馳初不甚疾比行)
(百里始奮迅自午至酉猶可二百里褫鞍/甲而不息不汗若無事然此致逺之材也)
慶雲(増册府元龜乾元元年四月甲寅帝親行享廟禮/并祭昊天上帝禮畢有慶雲見於日之南自卯及)
(辰久而方散有/頃朔方吿破賊)
潁漏(増夏竦潁州蓮華漏銘序景祐中更為潁漏再考/晷度以梓潼在南比古法晝増一刻夜損一刻青)
(社稍北晝増三刻夜損三刻潁處/梓青之間晝増二刻夜損亦如之)
更㸃(増事物紀原更㸃起於易繫九事重門擊柝之説/自黄帝時也演繁露夜分五更者以五夜更易為)
(名也顔之推曰五夜謂以甲乙丙丁戊記其次也㸃者/則亦下漏滴水為名每一更又分為五㸃也杜甫詩五)
(更三㸃入鵷行四季須知夜有五更更有五㸃更㸃二/十五聲今府縣去五更後二㸃又去初更前二㸃首尾)
(止二十一㸃故禁人曰一/更三㸃放人曰五更三㸃)
三時山(増圖畫見聞志張詢南海人避地居蜀善畫吳/山楚岫枯松怪石中和間嘗於照覺寺大悲堂)
(後畫三壁山川一壁早景一壁午景/一壁晚景謂之三時山人所稱異也)
龍虎交(増聞見録道樞之説博而寡要王清叔云莫要/於龍虎交其説以巳午兩時絶思慮假寐則龍)
(虎自交不/假修為)
法當閉鑰(増竹坡詩話李京兆諸父中有一人嘗為博/守者不得其名其人極亷介一日迓監司於)
(城門吏報酉時守亟命閉關已而使者至不得入相與/語於門隙使者請入見曰法當閉鑰不敢啟關請以詰)
(朝奉/迎)
過午不食(原老學庵筆記佛經戒比邱非時食盖其法/過午則不食也而蜀僧招客暮食謂之非時)
(法苑珠林食有四種旦天食時午法食時暮畜生食時/夜鬼神食時佛斷六趣因令同三世佛故日午時是法)
(食時也過此已後同於下/趣非上食時故曰非時也)
禁鼓六更(増演繁露王禹玉詞云焚香熏熨赭黄衣恐/怕朝陽進御遲禁鼓六更交早直歸來還直)
(立班時謂六更者明宮鼓五更之外更有一更也其實/宫鼓以外間四更促為五更故五鼓終時竟早於外間)
(耳鼔莭未/嘗溢六也)
何蓑衣(増桯史姑蘇何蓑衣淮陽朐山人本書生也寓/於郡一旦焚書裂衣遁去既而歸被草結廬於)
(天慶觀之龍王堂佯狂妄談久而皆有驗卧草中不垢/不穢晨必一至吳江溲焉郡至吳江五十里往反不數)
(刻/)
桂林岩洞(増鶴林玉露桂林石山怪偉東南所無至於/暗洞之瑰怪尤不可具道余嘗隨桂林伯趙)
(季仁逰其間列炬數百隨以鼓吹市人従之者以千計/已而入申而出入自曽公岩出於棲霞洞入若深夜出)
(乃白晝恍如/隔宿異世)
試秀才(増玉海杜正元開皇十五年舉秀才試策髙第/左僕射楊素志在試退正元乃手題使擬司馬)
(相如上林賦王褒聖主得賢臣頌班固燕然山銘張載/劍閣銘白鸚鵡賦曰可至未時令就正元及時並了素)
(曰誠好秀才弟正蔵十六年舉秀才時蘇威監選試擬/賈誼過秦論及尚書湯誓匠人箴連理木賦几賦弓銘)
(應時/並就)
祀鬼(増睽車志人以子時/祀鬼言子者鬼也)
燈漏(増元史天文志燈漏之制髙丈有七尺架以金為/之其曲梁之上中設雲珠左日右月雲珠之下復)
(懸一珠梁之兩端飾以龍首張吻轉目可以審平水之/緩急中梁之上有戯珠龍二隨珠俯仰又可察準水之)
(均調燈毬雜以金寳為之内分四層上環布四神旋當/日月參辰之所在左轉日一週次為龍虎鳥龜之象各)
(居其方依刻跳躍鐃鳴以應於内又次週分百刻上列/十二辰各執時牌至其時四門通報又一人當門内常)
(以手指其刻數下四隅鐘鼓鉦鐃各一人一刻鳴鐘二/刻鼓三鉦四鐃初正皆如是其機發隠於櫃中以水激)
(之/)
更報(増岩棲幽事山鳥每至五更喧起五/次謂之更報盖山居率真漏聲也)
人神所在(増子午經子時踝丑時頭寅時目夘時面耳/辰時項口巳時午時胷脇未時腹申時心酉)
(時背脾戌時腰隂亥時股又建日申時頭除日酉時膝/滿日戌時腹平日亥時腰背定日子時心執日丑時手)
(破日寅時口危日夘時鼻成日辰時脣/收日巳時足開日午時耳閉日未時目)
玉洞雙開(原輔談欲知時辰隂陽常别以鼻鼻氣陽時/在左隂時在右亥子之交兩鼻俱通丹家所)
(謂玉洞/雙開也)
元氣升降(増霞外雜俎人生元氣亦有升降子時生於/腎中此即天地一陽初動感而遂通乃復卦)
(也自此後漸漸升至泥丸午時自泥丸下降於心戌亥/歸於腹中此即天地六隂窮極百蟲閉關草木歸根寂)
(然不動乃坤卦也静極復動循環無端其至妙/又在坤復之交一動一静間即亥末子初之時)
夜刻(増梁元帝詩雞人憐夜刻鳳女念吹/簫鮑溶詩金飈爽晨華玉壺増夜刻)
新刻(増王褒漏刻銘器/遵昔典景移新刻)
舊刻(増薛道衡詩金徒列/舊刻玉律動新灰)
晝刻(増杜甫晚出左掖詩晝刻傳呼淺春旗簇仗齊/羊士諤詩雲披綵仗春風度日暖香階晝刻移)
頃刻(増戴叔倫白苧詞大家為歡莫猶豫頃刻銅龍/報天曙曹松夏雲詩勢能成岳仞頃刻長崔嵬)
短刻(増蒋防惜分隂賦惜分隂/於短刻期碩學於縑緗)
三刻(増張籍詩宫中玉漏下/三刻朱衣導騎丞相來)
五刻(増王建詩五刻閤前卿/相出下簾聲在半天中)
七刻(増姚合寄令狐相公詩拜表出/時傳七刻排班衙日有三公)
犯卯過申(増馬異詩不須愁/犯卯且乞醉過申)
四刻(増杜牧詩雪後新/正半春來四刻長)
四百刻(増杜牧詩飲酒論文四/百刻水分雲隔二三年)
三十刻(増方干詩日晷未移三/十刻風騷已及四千言)
添刻(増司馬光詩暖日初/添刻東風乍襲衣)
　一刻千金(増蘇軾詩春宵一刻直/千金花有清香月有隂)
　朝衙夕坐(増蘇軾枸菊賦朝/衙違午夕坐過酉)
　
　
　
　
　
　
　
　
　
　
　
　
　
御定月令輯要卷二十四
