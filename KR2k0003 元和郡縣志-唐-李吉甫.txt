#+TITLE: 元和郡縣志-唐-李吉甫
#+DATE: 2016-06-11 12:21:40
#+SOURCE: github.com/kanripo/KR2k0003 master 564a704c                
欽定四庫全書　　　　　史部十一
　元和郡縣志　　　　　　地理𩔖二(總志之屬/)
　　提要
　　　　(臣/)等謹案元和郡縣志四十卷唐李吉甫撰
　　　　吉甫字宏憲趙州贊皇人宰相栖筠之子以
　　　　䕃補左司禦率府倉曹参軍貞元初為太常
　　　　博士官至中書侍郎同中書門下平章事卒
　　　　諡忠懿事迹具唐書本傳據宋洪邁跋稱為
　　　　元和八年所上然書中更置宥州一條乃在
　　　　元和九年葢其事為吉甫所經畫故書成之
　　　　後又自續入之也前有吉甫原序稱起京兆
　　　　府盡隴右道凡四十七鎮成四十卷每鎮皆
　　　　圖在篇首冠于叙事之前並目録兩卷共成
　　　　四十二卷故名曰元和郡縣圗志後有淳熙
　　　　二年程大昌跋稱圖至今已亡獨志存焉故
　　　　書録解題惟稱元和郡縣志四十卷此本又
　　　　闕第十九卷二十卷二十三卷二十四卷二
　　　　十六卷三十六卷其第十八卷則闕其半二
　　　　十五卷亦闕二頁又非宋本之舊矣篇目斷
　　　　續頗難尋檢考水經注本四十卷至宋代佚
　　　　其五卷故水名闕二十有一南宋刋版仍均
　　　　配為四十卷使相聨屬今用其例亦重編為
　　　　四十卷以便循覽仍註其所闕于卷中以存
　　　　舊第其書唐志作五十四卷證以吉甫之原
　　　　序盖志之誤又按唐六典及新舊唐書地理
　　　　志貞觀初分天下為十道一闗内道二河南
　　　　道三河東道四河北道五山南道六隴右道七
　　　　淮南道八江南道九劍南道十嶺南道此書移
　　　　隴右為第十殆以中葉後䧟沒吐蕃故退以為
　　　殿至淮南一道在今本缺卷之中以唐志淮南
　　　道所屬諸州考之今本河南道内有所屬申光
　　　　二州列蔡州之後江南道内有所屬蘄黄安三
　　　　州列鄂沔二州之後似乎𫝊寫之錯簡然考
　　　　唐書方鎮表大厯十四年淮西節度使復治
　　　　蔡州尋更號申光蔡節度使又永泰元年蘄
　　　　黄二州隸鄂岳節度升鄂州都團練使為觀
　　　　察使増領岳蘄黄三州元和元年升鄂州觀
　　　　察使為武昌軍節度使増領安黄二州則申
　　　　州光州嘗由淮南道割隸河南道蘄州安州
　　　　黄州亦嘗由淮南道割隸江南道唐志偶失
　　　　移併非今本錯亂也輿記圖經隋唐志所著
　　　　録者率㪚佚無存其𫝊于今者惟此書為最
　　　　古其體例亦為最善後来雖遞相損益無能
　　　　出其範圍今録以冠地理總志之首著諸家
　　　　祖述之所自焉乾隆四十六年十一月恭校
　　　　上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費　墀
原序
　金紫光禄大夫中書侍郎同中書門下平章事兼集
　賢殿大學士監修國史上柱國趙國公臣李吉甫撰
臣聞王者建州域物土疆觀次于星躔察法于地理攷
中國山河之象求二儀險阻之情天漢明而兩界分南
宮正而五均敘自黄帝之方制萬國夏禹之分别九州
辨方經野因人緯俗其揆一矣及秦皇并六國則罷侯
而置守漢武討百蠻則窮兵而黷武雖裂為郡縣者逺
過于殷周而教令之所行威懷之所服亦不越于三代
失天地作限之意非皇王尚徳之仁誇志役心久而後
悔由此觀之則聖人疆理之制固不在荒逺矣我國家
肇自貞觀至于開元兼夏商之職貢掩秦漢之文軌梯
航累乎九譯廐置通乎萬里然後分疆以辨之置吏以
康之任所有而差貢賦因所宜而制名物守其要害險
其走集經理之道冠乎百王巍巍乎無得而稱矣易曰
天險不可升地險山川邱陵王公設險以守其國險之
時用大矣哉然則聖人雖設險而未嘗恃險施于有備
之内措于立德之中其用常存其機不顯弛張開闔因
變制權所以裁成二儀統理萬物故漢祖入關諸將爭
走金帛之府惟蕭何收秦圖書髙祖所以知山川阸塞
户口虚實厥後受命汜水定都洛陽留侯演委輅之謀
田肯賀入關之䇿事關興替理切安危舉斯而言斷可
識矣伏惟睿聖文武皇帝陛下握樞秉聖承祧立極祖
堯舜之道憲文武之程皇王之遐蹤行之必至祖宗之
耿光寢而復耀天寶之季王塗蹔艱由是墜綱解而不
紐強侯傲而未肅逮至興運盡為驅除故蜀有阻隘之
夫呉有憑江之卒雖完保聚繕甲兵莫不手足裂而異
處封疆一乎四海故鄘衛風偃朔塞砥平東西南北無
思不服臣吉甫當元聖撫運之初從内庭視草之列尋
備衮職久塵台階每自循省赧然收汗謨明弼諧誠淺
智之不及簿書期會亦散材之不工久而伏思方得所
効以為成當今之務樹將來之勢則莫若版圖地理之
為切也所以前上元和國計簿審户口之豐耗續撰元
和郡縣圖志辨州域之疆理時獲省閲或裨聰明豈欲
希酇侯之規模庶乎盡朱贛之條奏况古今言地理者
凡數十家尚古逺者或搜古而畧今採謠俗者多𫝊疑
而失實飾州邦而敘人物因邱墓而徵鬼神流于異端
莫切根要至于邱壤山川攻守利害本于地理者皆畧
而不書將何以佐明王扼天下之吭制羣生之命收地
保勢勝之利示形束壤制之端此㣲臣之所以精研聖
后之所宜周覽也謹上元和郡縣圖志起京兆府盡隴
右道凡四十七鎮成四十卷每鎮皆圖在篇首冠于敘
事之前并目録兩卷總四十二卷臣學非博聞識愧經
遠馳騖雖久漏畧猶多輕凟宸嚴退增戰越謹上
欽定四庫全書
　元和郡縣志卷一
　　　　　　　　　　　　唐　李吉甫　撰
　　關内道(一/)
京兆府(雍州/)
　　(開元户三十六萬二千九百九/元和户二十四萬一千二百二)
禹貢雍州之地舜置十二牧雍其一也周武王都豐鎬
平王東遷以岐豐之地賜秦襄公至孝公始都咸陽秦
兼天下置内史以領關中項籍滅秦分其地為三以章
邯為雍王都廢丘(今興平/縣是也)司馬欣為塞王都櫟陽董翳
為翟王都髙奴(今延州金/明縣是也)謂之三秦髙祖入關定三秦
復并為内史景帝分置左右内史武帝太初元年改内
史為京兆尹後與左馮翊右扶風謂之三輔其理俱在
長安城中又置司隸校尉以總之光武都洛陽以關中
地置雍州尋復立三輔魏分河西為涼州分隴右為秦
州三輔仍舊屬司隸晉初省司隸復置雍州愍帝之後
劉聰石勒苻健姚萇相繼竊據之萇孫泓為劉裕所滅
東晉復置雍州及京兆郡尋為赫連勃勃所破遣子隗
鎮長安號曰南臺後魏太武破赫連昌復于長安置雍
州孝武自洛陽遷長安改為京兆尹隋開皇三年自長
安故城遷都龍首川即今都城是也(初隋氏營都宇文/愷以朱雀街南北)
(有六條髙坡為乾卦之象故以九二置宫殿以當帝王/之居九三立百司以應君子之數九五貴位不欲常人)
(居之故置𤣥都觀及興善寺以鎮之大明宫即聖唐髙/宗龍朔二年所置髙宗嘗染風痺以大内湫濕置宫于)
(斯其地即龍首山之東麓北據髙原南俯城邑每晴天/霽景視終南如指掌含元殿所居髙明尤得地勢大明)
(東南曰興慶宫/𤣥宗藩邸宅也)廢京兆尹又置雍州煬帝改為京兆郡
武徳元年復為雍州開元元年改為京兆府謹按漢五
年髙祖在洛陽婁敬説曰陛下都洛陽豈欲與周室比
隆哉周之都洛以為此天下之中四方納貢職道里均
有徳則易以王無徳則易以亡凡居此者欲令務以徳
致人不欲阻險令後世驕奢也今陛下而欲比隆成康
之時為不侔矣且夫秦地被山帶河四塞以為固猝然
有急百萬衆可具因秦之故資甚美膏腴之地此所謂
天府陛下入關而都之山東雖亂秦故地可全而有也
夫與人鬭不搤其吭拊其背未能全勝今陛下入關而
都按秦之故此亦搤天下之吭而拊其背也髙祖問羣
臣羣臣皆山東人爭言周王數百年秦二世則亡不如
都周髙祖疑未能決及留侯明言入關便即日駕西都
關中六年擒韓信田肯賀髙祖曰甚善陛下得韓信又
治秦中秦形勝之國帶河阻山持㦸百萬秦得百二焉
地勢便利其以下兵于諸侯譬猶居髙屋之上建瓴水
也自漢至今常為王者奥區
府境(東西三百一十里/南北四百七十里)
八到(東至東都八百三十五里/東至華州一百八十里)
　　(東南至商州二百六十五里十里/南取庫谷路至金州六百八)
　　(西南至洋州六百三十里十里/正西㣲北至鳯翔三百一)
　　(西北至邠州三百里十里/東北至坊州一百五)
　　(正東㣲北至同州二百五十里/)
貢賦(開元貢/    賦)　(葵草席/絹  綿)　(地骨白皮/)　(酸棗仁/)
　管縣二十三
　　萬年　長安　昭應　三原　醴泉　奉天
　　奉先　富平　雲陽　咸陽　渭南　藍田
　　興平　髙陵　櫟陽　涇陽　美原　華原
　　同官　鄠　　盩厔　武功　好畤
萬年縣(赤/)
本漢舊縣屬馮翊在今櫟陽縣東北三十五里周明帝
二年分長安霸城山北等三縣始于長安城中置萬年
縣隋開皇三年遷都改為大興縣理宣陽坊(案是書因/避唐髙宗)
(諱凡治字皆作理今遇引用/經史語改從治字餘仍原本)武徳元年復為萬年乾封
元年分置明堂縣理永樂坊長安三年廢天寶七年改
為咸寧乾元元年復名萬年縣
終南山在縣南五十里按經𫝊所説終南山一名太一
亦名中南據張衡西京賦云終南太一隆崛崔崒潘岳
西征賦云九嵏嶻嶭太一巃嵸面終南而背雲陽跨平
原而連嶓冡然則終南太一非一山也
畢原在縣西南二十八里詩注云畢終南之道名也書
序云周公薨成王葬于畢是也
白鹿原在縣東二十里亦謂之霸上漢文帝葬其上謂
之霸陵王仲宣詩曰南登霸陵岸迴首望長安即此也
長樂坡在縣東北十二里即滻川之西岸舊名滻坂隋
文帝惡其坂名改曰長樂坡
故軹道在縣東北一十六里即秦王子嬰降沛公之處
也
細栁營在縣東北三十里相𫝊云周亞夫屯軍處今按
亞夫所屯在咸陽縣西南二十里言在此非也
杜陵在縣東南二十里漢宣帝陵也
渭水在縣北五十里(舊云北去/縣五十里)
灞水在縣東二十里灞橋隋開皇三年造唐隆二年仍
舊所創制為二南北兩橋
樊川一名後寛川在縣南三十五里本杜陵之樊鄉漢
髙祖賜樊噲食邑于此
御宿川在縣南三十七里漢為離宫别館禁御人不得
往來遊觀止宿其中故曰御宿
長安縣(赤/)
本秦舊縣初楚懐王封項羽為長安侯則長安久矣非
始于漢但未詳所在耳及髙帝五年入關復置長安縣
乃取舊名以名縣也至隋開皇三年遷都長安縣移至
長壽坊西南隅乾封元年分置乾封縣理懐真坊長安
三年廢
龍首山在縣北一十里長六十里頭入渭水尾達樊川
秦時有黑龍從南山出飲水其行道因成土山疏山為
臺殿不假版築髙出長安城西京賦所云疏龍首以抗
殿也(三輔黄圖曰營未央/宫因龍首制前殿也)
細栁原在縣西南三十三里别是一細栁非亞夫屯軍
之所
長安故城在縣西北十三里漢舊都惠帝修築本秦離
宫也按惠帝元年正月城長安三年春𤼵長安六百里
内男女十四萬六千人三十日罷六月𤼵徒隸二萬人
常役至五年正月發十四萬五千人三十日罷九月而
城成城南為南斗形城北為北斗形周迴六十五里
太和宫在縣南五十五里終南山太和谷武徳八年造
貞觀十年廢二十一年以時熟公卿重請修築于是使
將作大匠閻立徳繕理焉改為翠㣲宫今廢為寺
周武王宫即鎬京也在縣西北十八里自漢武帝穿昆
明池于此鎬京遺址淪陷焉
秦阿房宫在縣西北十四里殿東西五百歩南北五十
丈上可坐萬人下可建五丈旗表南山以為闕為複道
自阿房渡渭屬之咸陽庭中可受十萬人又置銅人十
二于宫前
漢長樂宫在縣西北十四里
漢未央宫在縣西北十五里並在長安故城中
漢建章宫在縣西二十里長安故城西太初元年柏梁
臺災越巫以厭勝之術請作建章宫為千門萬户
桂宫在縣北十三里長安故城中漢武帝所造
柏梁臺在長安故城中未央宫北
漸臺在未央宫西王莽死于此
神明臺在縣西北二十里長安故城西上有承露盤
漢博望苑在縣北五里武帝為太子據所立使通賓客
上林苑在縣西北一十四里周匝二百四十里相如所
賦也
酒池在長樂宫中漢武帝所作以誇羌胡飲以鐵盃重
不能舉皆低頭牛飲西征賦云酒池鑒于商辛追覆車
而不寤
子午關在縣南百里王莽通子午道因置此關魏遣鍾
會統十萬餘衆分從斜谷駱谷子午谷趨漢中晉桓温
伐秦命司馬勲出子午道今洋州東二十里曰龍亭此
入子午谷之路梁將軍王神念以舊道縁山避水橋梁
多壊乃别開乾路更名子午道即此路是也
新豐故城在縣東十八里漢新豐縣城也漢七年髙祖
以太上皇思東歸于此置縣徙豐人以實之故曰新豐
并移枌榆舊社街衢棟宇一如舊制男女老幼各知其
室雖雞犬混放亦識其家焉
古戲亭在縣東北三十里周幽王為犬戎所逐死于戲
即此也周章軍西至戲秦將章邯拒破之亦此地也
周幽王陵在縣東北二十五里
秦始皇陵在縣東八里始皇即位治驪山陵役徒七十
萬人今按其陵髙大亦不足役七十萬人積年之功蓋
以驪山水泉本北流者陂障使東西流又此土無石取
大石于渭北諸山其費功力由此也
華清宫在驪山上開元十一年初置温泉宫天寶六年
改為華清宫又造長生殿及集靈臺以祀神(案前京兆/府管縣目)
(萬年長安下有昭應舊唐書地理志云昭應隋新豐縣/治古新豐城北垂拱二年改為慶山縣神龍元年復為)
(新豐天寶二年分新豐萬年置會昌縣七載省新豐縣/改會昌為昭應治温泉宫之西北新唐書云天寶元年)
(更驪山曰會昌山三載析新豐萬年置會昌縣六載更/温泉曰華清宫七載省新豐更會昌縣及山曰昭應據)
(二書則華清宫在昭應縣是書無昭應縣志文既與前/目不符而以華清宫附長安縣具所缺在前在後未可)
(臆斷附識于此以/存昭應縣大畧)
三原縣(次赤西南至府一百一十里/)
本漢池陽縣嶻嶭山在今縣西北六十里苻秦于此山
北置三原䕶軍以其地西有孟侯原南曰豐原北曰白
鹿原後魏太武七年罷改置三原縣屬北地郡明帝孝
昌三年蕭寶寅逆亂毛洪賓立義捍賊永安元年于此
置北雍州洪賓為刺史亦謂之洪賓柵其故城在縣北
五十五里又割北地郡之三原縣于此置建忠郡以旌
其功隋開皇三年罷郡以縣屬雍州
髙祖獻陵在縣東十五里
堯門山在縣西北三十二里
天齊原在縣西北二十五里上有天齊祠
黄白城在縣西南十五里後漢李傕亂政天子東遷三
輔饑歉乃移保黄白城即其地也
秦曲梁宫在縣西南十五里黄白城内
于謹墓在縣北十八里
醴泉縣(次赤東南至府一百二十里/)
本漢谷口縣地在九嵏山東仲山西當涇水出山之處
故謂之谷口溝洫志云白渠首起谷口尾入櫟陽袤二
百里溉田四千五百餘頃民得其饒歌曰田于何所池
陽谷口鄭國在前白渠起後涇水一石其泥數斗且溉
且糞長我禾黍衣食京師億萬之口謂此也後漢及晉
又為池陽縣後魏改為寧夷縣隋開皇十八年改為醴
泉縣以縣界有周醴泉宫因以為名
太宗昭陵在縣東北二十五里九嵏山
肅宗建陵在縣東北十八里武將山
奉天縣(次赤東南至府一百六十里/)
光宅元年割醴泉始平好畤武功新平郡之永壽五縣
置
梁山髙宗天皇大帝乾陵所在因名曰奉天其山即禹
貢所云壺口治梁及岐又古公亶父踰梁山至于岐下
及秦立梁山宫皆此山也
奉先縣(次赤西南至府二百四十里/)
本秦重泉縣後魏省至孝文帝分白水縣置南白水縣
西魏改為蒲城縣本屬同州開元四年以縣西北三十
里有豐山于此置睿宗橋陵改為奉先縣隸京兆
𤣥宗泰陵在縣東北二十里
惠莊太子陵在橋陵東南三里
惠宣太子陵在橋陵東六里
惠文太子陵在橋陵東三里並在柏城内
富平縣(次赤西南至府一百五十里/)
本漢舊縣屬北地郡後魏文帝自懐徳城移于今理周
閔帝于縣置中華郡武帝省郡以縣屬馮翊隋開皇三
年改屬雍州
中宗定陵在縣西北十五里龍泉山
代宗元陵在縣西北四十里檀山
順宗豐陵在縣東北三十三里甕金山
節愍太子陵在縣西北十五里
荆山在縣西南二十五里岐山之東禹貢云荆岐既旅
是也
鹽池澤在縣東南二十五里周迴二十里
後周文帝成陵在縣西北十五里
王翦墓在縣東北三里
司馬欣墓在縣西二十五里章邯長史降項羽封為塞
王
雲陽縣(次赤西南至府一百二十里/)
本漢舊縣屬左馮翊魏司馬宣王撫慰關中罷縣置撫
夷䕶軍及趙王倫鎮長安復罷䕶軍劉石苻姚因之魏
罷䕶軍更于今理别置雲陽縣後周置雲陽郡開皇初
郡廢武徳元年分置石門縣三年于石門縣置泉州貞
觀元年廢州改石門縣為雲陽縣
徳宗崇陵在縣東二十里
嵯峨山一名嶻嶭山在縣東北十里東西二十五里南
北二十里山上有雲必雨常以為候
甘泉山一名磨石嶺在縣西北九十里周迴六十里
車箱阪在縣西北三十八里縈紆曲折單軌纔通上阪
即平原宏敞樓觀相屬即趨甘泉宫道也
涇水在縣西南二十五里初鄭國分涇水置鄭渠後倪
寛又穿六輔渠今此縣與三原界六道小渠猶有存者
謹按秦始皇元年韓聞秦好興事欲疲之乃使水工鄭
國間説令鑿涇水自仲山西瓠口為渠東注洛三百餘
里欲以溉田中作而覺秦欲殺國國曰始臣為間然渠
成亦秦之利秦以為然卒使就渠既成溉澤鹵之地四
萬頃畝皆一鍾關中無凶年命為鄭國渠後至漢武帝
元鼎六年一百三十六歳倪寛為左内史又奏請穿六
輔渠以益溉鄭渠旁髙卬之田後十六歳趙中大夫白
公又奏穿涇水注渭中溉田四千餘頃人得其饒而歌
之大唐永徽六年雍州長史長孫祥奏言往日鄭白渠
溉田四萬餘頃今為富僧大賈競造碾磑止溉一萬許
頃于是髙宗令分檢渠上碾磑皆毁撤之未幾所毁皆
復廣徳二年臣吉甫先臣文獻公為工部侍郎復陳其
弊代宗亦命先臣撤去私碾磑七十餘所嵗餘先臣出
牧常州私制如初至大厯中利所及纔六千二百餘頃
漢雲陽故縣在縣西北八十里
雲陽宫即秦之林光宫漢之甘泉宫在縣西北八十里
甘泉山上周迴十餘里去長安三百里望見長安城黄
帝以來祭天圜丘處也齊人少翁謂武帝曰上即欲與
神通宫室被服非像神神物不至乃于甘泉宫中為臺
畫天地太一諸鬼神而祭之又作柏梁銅柱承露盤仙
人掌之屬帝以五月避暑于此八月乃還
通天臺在縣西北八十一里甘泉宫中髙三十五丈望
雷雨悉在下
咸陽縣(畿正東㣲南至府四十里/)
本秦舊縣也孝公十二年于渭北城咸陽自汧隴徙都
焉秦自孝公惠文悼武昭襄莊襄王始皇胡亥並都之
始皇二十六年初并天下收天下兵聚之咸陽鑄以為
鍾鐻金人十二各重千石置庭中徙天下豪富于咸陽
十二萬户每破諸侯倣其宫室作之咸陽北阪上以所
得諸侯美人鐘鼓充之咸陽之旁二百里内宫觀二百
七十土木皆被綈繡宫人不移樂不改縣窮年忘歸猶
不能徧至胡亥時天下叛秦漢元年秦王子嬰降漢項
羽引兵西屠咸陽殺子嬰燒秦宫室火三月不滅及漢
興以為渭城縣屬右扶風按秦咸陽在今縣東二十二
里漢渭城縣亦理于此苻堅時改為咸陽郡後魏移咸
陽縣于涇水北今涇陽縣理是也隋開皇九年改涇陽
為咸陽大業三年廢入涇陽縣城本杜郵也武徳元年
置白起堡二年置縣又加營築焉山南曰陽水北曰陽
縣在北山之南渭水之北故曰咸陽
畢原即縣所理也左傳曰畢原酆郇文之昭也即謂此
地原南北數十里東西二三百里無山川陂湖井深五
十丈亦謂之畢陌漢氏諸陵並在其上
短隂原在縣西南二十里
渭水南去縣三里
臨臯驛在縣東南二十里
長陵故城在縣東北三十里初漢徙關東豪族以奉陵
邑長陵茂陵各萬户其餘五陵各千户皆属太常不隸
于郡
秦蘭池宫在縣東二十五里
秦磁石門在縣東南十五里東南有閣道即阿房宫之
北門也累磁石為之著鐵甲入者磁石吸之不得過羌
胡以為神
細栁倉在縣西南二十里漢舊倉也周亞夫軍次細栁
即此是也張揖云在昆明池南恐為疎逺
棘門在縣東北十八里本秦關門也漢文帝使將軍徐
厲屯棘門謂此也
蘭池陂即秦之蘭池也在縣東二十五里初始皇引渭
水為池東西二百里南北二十里築為蓬萊山刻石為
鯨魚長二百丈始皇嘗㣲行遇盜于蘭池見窘使武士
擊殺盜關中大索二十日
中渭橋在縣東南二十二里本名横橋架渭水上始皇
都咸陽渭水貫都以象天漢横橋南渡以法牽牛渭水
南有長樂宫渭水北有咸陽宫欲通二宫之間故造此
橋漢末董卓燒之魏文帝更造劉裕入關又毁之後魏
重造貞觀十年移于今所
便橋在縣西南十里架渭水上武帝建元三年初作便
門橋在長安北茂陵東去長安二十里長安城西門曰
便門此橋與門相對故名便橋
白起祠在縣城中
漢長陵在縣東三十里髙帝陵也
安陵惠帝陵也在縣東北二十里
陽陵景帝陵也在縣東四十里
平陵昭帝陵也在縣西北二十里
渭陵元帝陵也在縣西北七里
延陵成帝陵也在縣西北十三里
義陵哀帝陵也在縣北八里
康陵平帝陵也在縣西北九里
太公墓在縣東北十里
周公墓在縣北十三里
蕭何墓在縣東北三十七里
曹參墓在縣東北三十五里
張良墓在縣東北三十六里
䝉恬祠在縣西北十五里
渭南縣(畿西至府一百三十里/)
本漢新豐縣地苻秦時置後魏孝明帝(亦云孝/文帝)于今縣
東南四里置渭南郡及南新豐縣西魏廢帝二年改南
新豐為渭南縣武徳元年屬華州五年改屬雍州
倒獸山一名𤣥象山在縣東南五十里王子年隠處也
渭水北去縣四里
酋水出縣西南石樓山北入渭
隋崇業宫在縣東十五里
秦步髙宫在縣西南二十里
藍田縣(畿東北至府八十里/)
本秦孝公置按周禮玉之美者曰球其次為藍(案今周/禮無此)
(文杜佑通典藍田縣下/亦有是語而不云周禮)蓋以縣出美玉故曰藍田周閔
帝割京兆之藍田又置玉山白鹿二縣置藍田郡至武
帝省郡復為藍田縣屬京兆後遂因之縣理城即嶢栁
城也俗亦謂之青泥城桓温伐苻健使將軍薛珍擊青
泥城破之即其處也
藍田山一名玉山一名覆車山在縣東二十八里
白鹿原在縣西六里晉桓温伐苻健督䕶鄧遐等奮擊
于白鹿原即此地也
灞水故滋水也即秦嶺水之下流東南自商州上洛縣
界流入又西北流合滻水入渭
思鄉城在縣東南三十三里宋武帝征關中築城于此
南人思鄉因以為名
藍田關在縣東南九十里即嶢關也秦趙髙將兵拒嶢
關沛公引兵攻嶢關踰蕢山擊秦軍大破之
蕢山在縣東南二十五里
　
　
　
　
　
　
　
　
　
　
　
　
　
　元和郡縣志卷一
欽定四庫全書
　元和郡縣志卷二
　　　　　　　　　　　　唐　李吉甫　撰
　　關内道(二/)
京兆府(萬年縣至藍田縣志文見/前卷此卷自興平縣起)
興平縣(畿東至府九十里/)
本漢平陵縣屬右扶風魏文帝改為始平晉武改置始
平國領槐里縣厯晉至西魏數有移易景龍二年金城
公主出降吐蕃中宗送至此縣改始平縣為金城縣至
徳二年改名興平
始平原在縣北十二里東西五十里南北八里東入咸
陽界西入武功界
渭水南去縣二十九里
馬牧澤在縣東南二十里南北廣四里東西二十一里
百頃澤在縣西二十五里多蒲魚之利周迴六十里
槐里城周曰犬丘秦改名廢丘周懿王所都項羽封章
邯為雍王都廢丘亦此城也
武學故城在縣東南十里
馬嵬故城在縣西北二十三里馬嵬于此築城以避難
未詳何代人也
漢龍泉廟在縣東北二十四里武帝廟號也
漢黄山宫在縣西南三十里武帝㣲行西至黄山宫即
此也
章邯臺在縣東南十里
漢茂陵在縣東北十七里武帝陵也在槐里之茂鄉因
以為名守陵溉樹掃除凡五千人
漢公孫𢎞墓在縣東北十八里
衛青墓在縣東北十九里起冢象廬山
霍去病墓在縣東北十九里起冢象祁連山
髙陵縣(畿西南至府八十里/)
本秦舊縣孝公置漢屬左馮翊魏文帝改為髙陸屬京
兆郡大業二年復為髙陵
龍躍宫在縣西十四里髙祖太武皇帝龍潛舊居也武
徳六年置
姚興墓在縣東南十三里
櫟陽縣(畿西南至府一百里/)
本秦舊縣獻公自雍徙居焉屬左馮翊項羽立司馬欣
為塞王亦都之按髙帝既葬太上皇于櫟陽之萬年陵
遂分櫟陽置萬年縣以為陵邑理櫟陽城中故櫟陽城
亦名萬年城後漢省櫟陽入萬年後魏宣武帝又分置
廣陽縣周明帝省萬年入廣陽更于長安城中别置萬
年縣廣陽仍屬馮翊郡隋開皇三年罷郡廣陽縣屬雍
州武徳元年又改為櫟陽縣
煮鹽澤在縣南十五里澤多鹹鹵苻秦時于此煮鹽周
迴二十里
清泉陂在縣西南十里多水族之利
漢太上皇陵在縣東北二十五里
涇陽縣(畿南至府七十里/)
本秦舊縣漢屬安定郡惠帝改置池陽縣屬左馮翊故
城在今縣西北二里以其在池水之陽故曰池陽後魏
廢于今縣置咸陽郡苻秦又置涇陽縣隋文帝罷郡移
涇陽縣于咸陽郡屬雍州即今縣是也
石安原在縣南七里髙二十丈東西三十八里南入咸
陽縣界
長平坂(一作/坡)在縣西南五里
涇水西北自池陽縣界流入經縣南七里又東南入髙
陵縣界春秋襄公十四年諸侯伐秦濟涇而次秦人毒
涇師人多死
焦穫藪亦名瓠口爾雅十藪周有焦穫詩云獫狁匪茹
整居焦穫即謂此也按韓水工鄭國説秦令鑿涇水自
仲山西抵瓠口為渠即所謂鄭白二渠是也
秦望夷宫在縣東南八里北臨涇水以望北夷故名之
胡亥死于此
漢池陽宫在縣西北八里
龍泉陂在縣南三里周迴六里多蒲魚之利
太白渠在縣東北十里
中白渠首受太白渠東流入髙陵縣界
南白渠首受中白渠水東南流亦入髙陵界
美原縣(畿西南至府一百八十里/)
秦漢頻陽之地以縣西北十一里有頻山秦厲公于山
南立縣故曰頻陽後魏别立土門縣以頻山有二土門
狀似門故曰土門大業二年省義寧二年再置貞觀十
七年又省咸亨二年復置改名曰美原
頻陽故城在縣西南三里秦將王翦即此縣人也
華原縣(畿西南至府一百六十里/)
本漢祋祤縣地屬左馮翊魏晉皆于其地置北地郡元
魏廢帝三年改為通川郡領泥陽縣屬宜州六年改泥
陽為華原縣大業二年省宜州縣屬京兆垂拱元年改
為永安縣天授二年又置宜州大定元年廢神龍元年
復為華原縣
土門山在縣東南四里
祋祤故城在縣東南十里漢縣也宣帝神雀二年鳯凰
集祋祤城是也
泥陽故縣在東南十七里
漢步壽宫在縣東北三里
同官縣(畿西南至府二百一十里/)
本漢祋祤縣地屬左馮翊晉屬頻陽苻秦于祋祤城東
北銅官川置銅官䕶軍後魏太武帝改置銅官縣屬北
地郡周朝除金作此同字屬宜州大業二年省宜州縣
屬雍州國朝因之
鄠縣(畿東北至府六十五里/)
本夏之扈國啟與有扈戰于甘之野地理志古扈國有
户谷户亭又有甘亭扈至秦改為鄠邑漢屬右扶風自
後魏屬京兆後遂因之
終南山在縣東南二十里
雞頭山在縣東南三十一里偽趙主石生不能守長安
欲西上隴士卒散盡遂入雞頭山尋為追兵所害
牛首山在縣西南二十三里南接終南在上林苑中西
京賦云繞黄山而款牛首是也澇水所自出
渭水北去縣十七里
豐水出縣東南終南山自發源北流經縣東二十八里
北流入渭
龍臺澤在縣東北三十里周迴二十五里
八部澤在縣東南五里周迴五十里
故鄠城在縣北二里夏之扈國也
鍾官故城一名灌鍾城在縣東北二十五里蓋始皇收
天下兵器銷為鍾鐻此或其處
馬祖壇在縣東北三十二里龍堂澤中毎年太常太僕
四時祭之春祭馬祖夏祭先牧秋祭馬社冬祭馬步
隋太平宫在縣東南三十一里對太平谷因名之
隋甘泉宫在縣西南二十二里對甘泉谷因名之
周酆宫文王宫也在縣東三十五里詩云既伐于崇作
邑于豐是也崇侯無道文王伐之命無殺人無壞室崇
人聞之如歸父母遂虜崇侯作豐邑崇國在秦晉之間
秦萯陽宫在縣西南二十三里
美陂在縣西五里周迴十四里
甘亭在縣西南五里夏啟伐有扈誓師于甘之野即此
處也
盩厔縣(畿東北至府一百三十里/)
漢舊縣武帝置屬右扶風山曲曰盩水曲曰厔後漢省
晉復立武徳三年屬稷州貞觀元年廢稷州復屬雍州
天寶中改名宜壽後復名盩厔
姜維嶺本名沈嶺在縣南五十里蜀後主延熙二十年
大將軍姜維率衆出駱谷經沈嶺即此也
望仙澤在縣東南三十五里中有龍尾堆
隋宜壽宫在縣東南三十二里
秦長楊宫在縣東南三十三里漢武帝好自擊熊羆司
馬相如從至上林上疏諫
秦五柞宫在縣東南三十八里
馬融讀書臺在縣東北二十七里
司竹園在縣東十五里史記曰渭川千畝竹今按園周
迴百里置監丞掌之以供國用義寧元年義師起髙祖
第三女平陽公主舉兵于司竹園號娘子軍
駱谷關在縣西南一百二十里武徳七年開駱谷道以
通梁州在今關北九里貞觀四年移于今所
駱谷道漢魏舊道也南通蜀漢魏少帝正始四年曹爽
伐蜀諸軍入駱谷三百餘里不得前進牛馬驢驘以轉
運死者畧盡少帝甘露三年蜀將姜維出駱谷圍長城
亦此道也
樓觀在縣東三十七里本周康王大夫尹喜宅也穆王
為召幽逸之人置為道院相承至秦漢皆有道士居之
晉惠帝時重置其地舊有尹先生樓因名樓觀武徳初
改名宗聖觀事具樓觀本記及先師𫝊焉
武功縣(畿東至府一百四十里/)
漢舊縣古有邰國堯封后稷之地周平王東遷以賜秦
襄公孝公作四十一縣斄美陽武功各其一也斄與邰
音同字異武功蓋在渭水南今郿縣地是也按舊縣境
有武功山斜谷水亦曰武功水故諸葛亮表云遣孟琰
據武功水又杜彦逺云太白山南連武功山是則縣本
以山水立名也武徳三年分雍州之武功好畤盩厔扶
風之郿四縣于今縣理置稷州因后稷所封為名貞觀
元年廢州以縣屬京兆
慶善宫在縣南十八里皇家舊宅也南臨渭水武徳元
年置宫貞觀六年鑾駕親幸讌羣臣賦詩焉
三畤原在縣西南二十里髙五十丈西入扶風縣界
故斄城一名武功城在縣西南二十三里古邰國也
后稷祠在縣西南二十三里
姜嫄祠在縣西南二十二里
隋文帝泰陵在縣西南二十里三畤原上
好畤縣(畿西南至府一百八十里/)
本漢舊縣在今縣理東南十三里故城是也畤者神明
所依止也以雍州積髙神明之隩故立畤以郊上帝諸
神也後漢省武徳二年分醴泉縣置因漢舊名屬雍州
三年改屬稷州貞觀元年廢稷州復屬雍州二十一年
于廢上宜縣置好畤縣今縣理是也其上宜縣隋開皇
十八年置貞觀八年廢
華州(華隂四輔/)
　　(開元户三萬七百八十七/元和户一千四百三十七)　(鄉七十二/鄉二十)
禹貢雍州之域周為畿内之國鄭桓公始封之邑其地
一名咸林春秋時為秦晉界邑長城在州東七十二里
或説秦晉分境祠華岳故築此城戰國時屬秦魏地理
志云自髙陵以東皆魏分也按史記魏築長城自鄭濱
洛今州東南三里魏長城是也秦并天下為内史之地
二漢及晉為京兆之地後魏置東雍州廢帝改為華州
大業二年省華州義寧二年置華山郡武徳元年復為
華州垂拱元年改為太州避武太后祖諱也神龍元年
復舊
州境(東西一百六十四里/南北一百四十里)
八到(西至上都一百八十里/東至東都六百八十里)
　　(東至潼關一百二十里/東至虢州二百二十里)
　　(東北至同州八十里百七十里/南至商州山南路二)
貢賦(開元貢/    賦)　(茯苓綿茯神/絹)　(細辛/)
　管縣三
　　鄭　　華隂　下邽
鄭縣(望郭下/)
本秦舊縣漢屬京兆後魏置東雍州其縣移在州西七
里大業二年州廢移入州城隷屬雍州至三年以州城
屋宇壯麗置太華宫縣即權移城東四年宫廢又移入
城
古鄭縣在縣理西北三里興元二年新築羅城及古鄭
城並在羅城内
少華山在縣東南十里
華隂縣(望西至州六十五里/)
本魏之隂晉邑秦惠文王時魏人犀首納之于秦秦改
曰寧秦漢髙帝八年更名華隂屬𢎞農郡後魏屬華州
隋大業五年移于今理垂拱元年改曰仙掌尋復舊名
長城在縣西春秋秦晉分界處
太華山在縣南八里
永豐倉在縣東北三十五里渭河口隋置義寧元年因
倉又置監天寶三年左常侍兼陜州刺史韋堅開漕河
自苑西引渭水因古渠至華隂入渭運永豐倉及三門
倉米以給京師名曰廣運潭以堅為天下轉運使(灞滻/二水)
(會于漕渠每夏大雨輒皆/漲大厯之後漸不通舟)天寶中每歳水陸運米二百
五十萬石入關大厯後每歳水陸運米四十萬石入關
潼關在縣東北三十九里古桃林塞也春秋時晉侯使
詹嘉處瑕以守桃林之塞是也關西一里有潼水因以
名關又云河在關内南流衝激關山因謂之衝關謹按
秦函谷關在漢𢎞農縣即今靈寶縣西南十一里故關
是也今大路在北本非鈐束之要漢武帝元鼎三年楊
僕為樓船將軍本宜陽人(今福昌/縣也)恥居關外上疏請以
家僮七百人徙關于新安武帝從之即今新安縣東一
里函谷故關是也而御𫝊所馳出于南路至後漢獻帝
初平二年董卓脅帝西幸長安出函谷關自此以前其
關並在新安其後二十年至建安十六年曹公破馬超
于潼關則是中間徙于今所今厯二處而至河潼上躋
髙隅俯視洪流盤紆陵極實為天險河之北岸則風陵
津北至蒲關六十餘里河山之險迤邐相接自此西望
川途曠然蓋神明之奥區帝宅之户牖百二之固信非
虚言也
下邽縣(望東南至州八十里/)
本秦舊縣地理志屬京兆注下邽秦武公伐邽戎置以
隴西有上邽故此加下也董卓遷都長安華歆求出為
下邽令即此也後魏避道武帝諱改為夏封大業二年
復舊後魏屬馮翊隋屬華州武徳(缺/)年屬同州垂拱元
年復屬華州
漢蓮勺縣故城在縣東二十二里張禹本河内人徙家
蓮勺
同州(馮翊四輔/)
　　(開元户五萬六千五百九/元和户四千八百六十一)　(鄉一百二十一/鄉一百四十)
禹貢雍州之域春秋時其地屬秦本大荔戎國秦獲之
更名曰臨晉魏文侯伐秦秦築臨晉今朝邑西南有故
城七國時屬魏始皇并天下京兆馮翊扶風並内史之
地及項羽滅秦為塞國立司馬欣為塞王及漢王定三
秦以為河上郡復罷為内史武帝更名左馮翊魏除左
字但為馮翊郡晉因之後魏永平三年改為同州禹貢
云漆沮既從灃水攸同言二水至此同流入渭城居其
地故曰同州
州境(東西一百一十二里/南北二百三十五里)
八到(西至上都二百五十里/東至東都六百五十里)
　　(東至蒲津關六十里/南至華州八十里)
　　(西北至坊州二百五十里/)
貢賦(開元貢/    賦)　(皺紋吉莫皮二十張/絹  綿)
　　(元和貢/)　(麝香靴麻黄𨫼地黄/皺紋    石  餅)　(蒺藜子/寒山石)
　管縣七
　　馮翊　朝邑　韓城　白水　夏陽　澄城
　　郃陽
馮翊縣(望郭下/)
本漢臨晉縣故大荔戎城秦獲之更名舊説秦築髙壘
以臨晉國故曰臨晉晉武帝改為大荔縣後魏改為華
隂西魏改為武鄉置郡開皇初郡廢大業三年改為馮
翊縣馮輔也翊佐也義取輔佐京師
沙苑一名沙阜在縣南十二里東西八十里南北三十
里後魏文帝大統三年周太祖為相國與髙歡戰于沙
苑大破之其時太祖兵少隠伏于沙草之中以竒勝之
後于兵立之處人栽一樹以表其功今樹往往猶存仍
于戰處立忠武寺今以其處宜六畜置沙苑監
興徳宫在縣南三十二里義旗將趨京師軍次于忠武
園因置亭子名興徳宫屬家令寺
朝邑縣(望西至州三十五里/)
本漢臨晉縣之地大荔國在今縣東三十步故王城是
也後魏置南五泉縣西魏改為朝邑縣以北據朝坂故
以名縣西南有蒲津關
河橋本秦后子奔晉造舟于河通秦晉之道今屬河西
縣
長春宫後周武帝置大業十三年髙祖起義兵自太原
舍于此宫休甲養士而定京邑武徳二年于此置陜東
大行臺太宗居藩作鎮四年山東平乃移行臺于洛州
通靈陂在縣北四里二百三十步開元初姜師度為刺
史引洛水及堰黄河以灌之種稻田二千餘頃
苦泉在縣西北三十里許原下其水鹹苦羊飲之肥而
美今于泉側置羊牧故諺云苦泉羊洛水漿
韓城縣(上西南至州二百里/)
古韓國今梁國漢為夏陽縣之地韓國故城在今縣理
南十八里梁國在今縣理南二十三里有少梁故城隋
文帝分郃陽于此置韓城縣春秋秦晉戰于韓原即此
地也
龍門山在縣北五十里
龍門戍在縣東北極險峻後周又于此置龍門關今廢
白水縣(望東南至州一百二十里/)
本漢粟邑縣之地屬左馮翊按粟邑故城在縣理西北
二十八里薛宣為左馮翊以粟邑縣小僻在山中其人
謹朴以頻陽令薛恭換粟邑令尹賞二縣俱大理又為
漢衙縣地春秋時秦晉戰于彭衙是也後魏文成帝分
澄城郡于此置白水縣以南臨白水因以為名隋開皇
三年罷郡縣屬同州
夏陽縣(緊西南至州一百三十里/)
古有莘國漢郃陽縣之地武徳三年分郃陽于此置河
西縣在河之西因以為名又割同州之郃陽韓城二縣
于今縣理置西韓州取古韓國為名也以河東有韓州
故此加西貞觀八年廢西韓州以縣屬同州乾元三年
改為夏陽縣縣南有莘城即古莘國文王妃太姒即此
國之女也
澄城縣(望南至州一百里/)
漢徵縣也韋昭云徵音懲懲澄同聲後人誤為澄魯文
公十年秦伐晉取北徵即此城是也後魏太武七年分
郃陽縣置又于今縣理置澄城郡開皇三年罷郡以縣
屬同州
乾坑漢書溝洫志云武帝時嚴熊上言願穿洛以溉重
泉以東萬餘頃于是發卒穿渠自徵引洛水至商顔下
(商顔今在/馮翊縣界)名曰龍首渠按州西三十里有乾坑即龍首
之尾也
王官故城在縣西北春秋傳曰俘我王官翦我羈馬
郃陽縣(望西南至州一百二十里/)
本漢舊縣屬左馮翊在郃水之陽詩大雅所謂在洽之
陽是也水經注曰郃陽城南有瀵水東流注于河即郃
水也按中瀵水蒲地瀵水與南瀵水並在舊河西縣南
五里今郃陽界内爾雅云瀵出大尾下郭璞以為汾隂
縣有水如車輪此水亦然周武時屬澄城郡隋開皇三
年罷郡以縣屬同州
羈馬故城在縣東北二十六里
鳯翔府(岐州扶風四輔/)
　　(開元户四萬四千五百三十二/元和户七千五百八十)　(鄉九十二/鄉八十八)
　　今為鳯翔節度使理所(管鳯翔府隴州管縣十/四都管户八千三百六)
　　(十四/)
禹貢雍州之域春秋及戰國時為秦都徳公初居雍即
今天興縣也至獻公始徙櫟陽始皇并天下屬内史項
羽封章邯為雍王亦此地也髙祖更名中地郡復屬内
史景帝更名主爵都尉武帝太初元年更名右扶風所
以扶助京師行風化也與京兆尹左馮翊謂之三輔理
皆在長安城中後漢出理槐里即今興平縣南東七里
故槐里城是魏文帝除右字為扶風郡亦是重鎮曹公
使張郃屯陳倉建興中諸葛亮攻陳倉及郿皆不克晉
太康八年為秦國後魏太武于今州理東五里築雍城
鎮文帝改鎮為岐州隋開皇元年于州城内置岐陽宫
岐州移于今理大業三年罷州為扶風郡武德元年復
為岐州至徳元年改為鳯翔郡乾元元年改為鳯翔府
府境(東西一百八十三里/南北三百八十九里)
八到(東至上都三百一十里十里/東至東都一千一百七)
　　(東北至邠州二百三十里六百里/南取太白山路至興元府)
　　(西南至鳯州二百八十里/西至隴州一百五十里)
　　(北至涇州二百二十里/)
貢賦(開元貢/    賦)　(龍鬚席/布  麻)　(蠟燭/)
　管縣九
　　天興　岐山　扶風　普潤　岐陽　麟遊
　　寶雞　虢　　郿
天興縣(次赤郭下/)
本秦雍縣秦國都也漢縣屬右扶風四面髙曰雍又四
望不見四方故謂之雍秦囘中宫在縣西漢文帝十四
年匈奴入蕭關燒囘中宫候騎至雍即此也至徳二年
分置鳯翔縣永泰元年廢仍改雍縣為天興縣
乾歸故城在縣西四十三里乞伏乾歸據苑川自號西
秦因築此城
石鼓文在縣南二十里許石形如鼓其數有十蓋紀周
宣王畋獵之事其文即史籀之跡也貞觀中吏部侍郎
蘇朂紀其事云虞褚歐陽共稱古妙雖歳久訛缺遺迹
尚有可觀而厯代紀地理志者不存記録尤可歎惜
岐山縣(次畿西至府五十里/)
本漢雍縣之地周武帝天和四年割涇州鶉觚縣之南
界置三龍縣開皇十六年移三龍縣于岐山南十里改
為岐山縣貞觀八年移于今理
岐山亦名天柱山在縣東北十里
渭水在縣南三十里
五將山在縣西北六十里苻堅為姚萇將呉忠所擒之
處
扶風縣(次畿西至府一百里/)
本漢美陽縣地武徳三年分岐山縣置圍川縣屬岐州
取今縣南湋川水為名近代訛作圍四年隷入稷州貞
觀元年廢稷州以縣屬岐州八年改為扶風
普潤縣(次畿南至府九十里/)
隋大業元年于此置馬牧又置普潤屯後廢屯置縣在
漢為漆縣并有鐵官今城西有漆水又有小城蓋置鐵
官處
岐陽縣(次畿西南至府一百里/)
蓋漢杜陽縣地貞觀七年割扶風岐山二縣置以在岐
山之南因以名之
麟遊縣(次畿西南至府一百六十里/)
本漢杜陽縣地隋于此置西麟州營仁壽宫義寧元年
唐髙祖輔政廢宫是年獲白麟于宫所因置縣
九成宫在縣理西一里即隋文帝所置仁壽宫每歳避
暑春往冬還義寧元年廢宫置立郡縣貞觀五年復修
舊宫以為避暑之所改名九成宫
永安宫在縣西三十里貞觀八年置
寶雞縣(次畿東北至府九十里/)
本秦陳倉縣秦文公所築因山以為名屬右扶風大業
九年移于今理在渭水北乾元二年改為寶雞以昔有
陳寶鳴雞之瑞故名之
陳倉故城在今縣東二十里即秦文公所築魏畧云太
和中將軍郝昭築陳倉城適訖會諸葛亮來攻亮本聞
陳倉城惡及至怪其整頓聞知昭在其中大驚愕亮素
聞昭在西有威名念攻之不易初太原靳詳少與昭相
親後為蜀所得及亮圍陳倉詳為亮監軍使于城外呼
昭喻之昭于樓上應詳曰魏家科法卿所練也我之為
人卿所知也曩時髙剛守祁山坐不専意雖終得全于
今誚議不止我必死耳卿還謝諸葛亮便可攻也詳以
告亮亮進兵雲梯衝車晝夜距二十餘日亮無利會費
曜等救至亮乃引去按今城有上下二城相連上城是
秦文公築下城是郝昭築
陳倉山在縣南十里南接梁鳯二州界
散關在縣西南五十二里蜀志諸葛亮出散關圍陳倉
三交城在縣西十六里司馬宣王與諸葛亮相距所築
咸亨三年于縣東南開渠引渭水入昇原渠通船至京
故城(即故長安城漢惠帝所築城/在今故大興城之西北苑中)
虢縣(次畿北至府三十里/)
古虢國周文王弟虢叔所封是曰西虢後秦武公滅為
縣周改為洛邑縣大業二年復為虢縣貞觀八年廢天
授二年再置
郿縣(次畿西北至府一百里/)
本秦縣右輔都尉理所在今縣東一十五里有故城今
縣周天和元年築置雲州建徳三年廢武徳元年又于
故城置郇州三年廢州郿縣屬稷州七年屬岐州白起
即此縣人也縣在渭水南一里
終南山在縣南三十里
太白山在縣東南五十里
五丈原在縣西南三十五里初諸葛亮與司馬宣王相
持亮據渭水南原宣王謂諸將曰亮若出武功依山東
轉是其勇也若西上五丈原諸君無事矣亮果屯此原
耕者雜于渭濱居人安堵軍無私焉
積石原在縣西北二十五里魏青龍二年諸葛亮出斜
谷與司馬宣王屯渭南郭淮算亮必爭北原遂先據之
亮至不得上即此原也
縣理城亦曰斜城城南當斜谷因以為名斜谷南口曰
襃北口曰斜
董卓塢在縣東北十六里卓封郿侯築塢髙與長安埓
號為萬歳塢
成國渠在縣東北九里受渭水以溉田
隴州(􁚖陽上/)
　　(開元户六千八十五/元和户七千八十四)
　　(案前華州同州鳯翔府户數下俱有鄉數惟京/兆府與此隴州無之殆由𫝊寫遺缺今不可攷)
禹貢雍州之域秦文公所都漢為􁚖縣屬右扶風後魏
置東秦州西魏文帝改名隴州因山為名大業二年省
義寧二年又于縣理置隴東郡武徳元年改為隴州
州境(東西二百里十五里/南北四百九)
八到(東至上都四百六十里十里/東至東都一千三百二)
　　(東至鳯翔府一百五十里里/南至鳯州山路四百三十)
　　(西至秦州三百四十里/北至原州三百三十里)
貢賦(開元貢/    賦)　(榛實麻龍鬚席五領/布)
　管縣五
　　􁚖源　􁚖陽　呉山　華亭　南由
􁚖源縣(上郭下/)
本漢􁚖縣地屬右扶風在􁚖水之北後魏改為􁚖隂縣
隋改為􁚖源縣
隴山在縣西六十二里
岍山在縣西六十里北與隴山接禹貢導岍及岐是也
大震關在州西六十一里後周置漢武至此遇雷震因
名
秦城在州東南二十五里秦非子養馬􁚖渭之間有功
周孝王命為大夫
􁚖陽縣(上西至州八十里/)
本漢隃麋縣地因今縣東八里隃麋澤為名周武帝置
􁚖陽郡及縣尋省郡以縣屬隴州
􁚖水在縣南一里
呉山縣(中西北至州一百一十里/)
本漢隃麋縣地後魏孝昌二年于長蛇川置長蛇縣屬
東秦州開皇十八年改為呉山縣
呉山在縣西南五十里秦都咸陽以為西嶽今為國之
西鎮山國語謂之西呉
華亭縣(下正南㣲東至州一百一十里/)
本秦涇陽縣地大業元年置華亭縣以在華亭川口故
名
小龍山在縣西四十里
南由縣(下東北至州一百二十里/)
本漢􁚖縣地後魏孝明帝于縣西南由谷口置縣因谷
為名開皇二年省長蛇縣併入南山屬岐州貞觀四年
割入隴州
安夷關在縣西一百四十六里
長蛇川在縣西一百步
渭水在縣南四十里
　
　
　
　
　
　
　元和郡縣志卷二
欽定四庫全書
　元和郡縣志卷三
　　　　　　　　　　　　唐　李吉甫　撰
　　關内道(三/)
涇州(安定上/)
　　(開元户一萬五千九百五十二/元和户一千九百九十)　(鄉五十五/鄉三十)
　　今為涇原節度使理所(管涇州原州/  管縣九)
　　(案前鳯翔節度使理所下有都管户數而此與後/邠寧靈武諸節度使理所下無之皆由𫝊寫遺缺)
禹貢雍州之域春秋時屬秦至始皇分三十六郡屬北
地郡漢分北地郡置安定郡即此是也漢以六郡良家
子補羽林郎按六郡安定即其一焉後漢安帝永初五
年徙其人于美陽以避羌寇郡寄理美陽在今武功縣
界夷陽故城是也至順帝移于今理後魏太武帝神䴥
三年于此置涇州因水為名隋大業三年改為安定郡
大業末金城賊帥薛舉侵擾豳涇武徳元年太宗西討
會舉死因平舉子仁杲遂改安定郡為涇州
州境(東西一百九十六里/南北二百八十六里)
八到(東南至上都四百八十里十里/東南至東都一千三百四)
　　(東南至邠州一百八十里/南至鳯州二百五十八里)
　　(西南至隴州私路一百八十里里/西北至原州平涼縣一百五十)
　　(北至原州城三百三十里/北至慶州三百二十三里)
　　(東北至寧州一百五十里/)
貢賦(開元貢/    賦)　(龍鬚席/布  麻)
　管縣五
　　保定　靈臺　臨涇　良原　潘原
保定縣(上郭下/)
本漢安定縣地今臨涇縣安定故城也後漢省後魏文
帝大統元年自高平移城于今理屬安定郡隋開皇三
年罷郡以縣屬涇州至徳二年改保定縣
涇水在縣東一里
折墌故城在縣東十里西魏涇州刺史乙弗貴所築隋
末薛舉屯據于此城舉死仁杲復竊據武徳元年討平
之
万俟醜奴餘蹟在縣東五里醜奴髙平人後魏建義元
年僭號于此
靈臺縣(上西至州一百里/)
本漢鶉觚縣屬北地郡周屬趙平郡隋開皇三年屬涇
州天寶元年改為靈臺縣今縣理西隂密故城東接縣
城即古密國之地是也詩云密人不共
臨涇縣(上東南至州九十里/)
本漢舊縣屬安定郡隋大業元年于今縣理置秋谷縣
取縣内秋谷為名十二年復為臨涇縣皇朝因而不改
按縣在彭陽川内彭陽水上百步縣界兼有漢安武安
定彭陽撫夷四縣之地也
良原縣(上東北至州六十里/)
本漢三水縣地屬安定郡今安定縣界三水故城是也
隋大業元年分安定縣之地置良原縣縣西南三十里
有良原因以為名
汭水一名宜禄川西自隴州華亭縣流入
石原在縣西南即所謂良原也
潘原縣(中東至州一百里/)
本漢隂盤縣屬安定郡在今邠州宜禄縣西二十三里
隂盤故城是也地有隂盤
原州(平涼中都督府/)
禹貢雍州之域春秋時地屬秦始皇時屬北地郡漢為
安定郡(案此下志文與户鄉數/及州境並𫝊寫遺缺)
八到(東南至上都八十里百六十里/東南至東都一千六)
　　(東南至涇州三百二十里/東至秦州四百六十里)
　　(西至會州三百九十里百二十里/正西㣲南至臨洮軍六)
　　(北至靈州五百里/)
貢賦(開元貢/    賦)　(覆鞍氈/布  麻)
　管縣四
　　平高　平涼　百泉　蕭關
平髙縣(望郭下/)
本漢髙平縣屬安定郡後魏太武帝太延二年于今縣
理置平髙縣屬平髙郡隋開皇三年罷郡以縣屬原州
大業三年以原州為平涼郡武徳元年重為原州縣仍
屬
筓頭山一名崆峒山在縣西一百里即黄帝謁廣成子
學道之處史記曰黄帝東至于海西至崆峒登筓頭是
也漢書曰筓頭山在涇陽西禹貢涇水所出莊子云廣
成子學道崆峒之山又後漢書隗囂使將王孟塞雞頭
道即此也
木硤關在縣西南四十里
蕭關故城在縣東南三十里漢書文帝十四年匈奴入
蕭關殺北地都尉是也
瓦亭故關在縣南七十里即隴山北垂隗囂使牛邯軍
瓦亭即此是也
秦長城在縣北十里
朝那湫郊祀志云湫泉祠那蘇林云在安定朝那縣方
四十里冬夏不増減不生草木旱時即祀之以壺浥水
置之于所在則雨雨不止反水于泉俗以為恒今周迴
七里蓋近代減耗
監牧貞觀中自京師東赤岸澤移馬牧于秦渭二州之
北會州之南蘭州狄道縣之西置監牧使以掌其事仍
以原州刺史為都監牧使以管四使南使在原州西南
一百八十里西使在臨洮軍西二百二十里北使寄理
原州城内東宫使寄理原州城内天寶中諸使共有五
十監(南使管十八監西使管十六監/北使管七監東宫使管九監)
監牧地東西約六百里南北約四百里天寶十二年諸
監見在馬總三十一萬九千三百八十七匹内一十三
萬三千五百九十八匹課馬
平涼縣(上西北至州一百六十里/)
本漢涇陽縣地今縣西四十里涇陽故城是也後魏為
長城郡長城縣之地周武帝建徳元年割涇州平涼
于今理置平涼縣屬長城郡隋開皇三年屬原州皇朝
因之開元五年移于涇水南貞元七年又移于舊縣南
坂上今縣是也仍屯軍其中
馬屯山在縣西(案此下似/缺里數)十六國春秋云姚萇與苻登
戰于髙平登敗奔于馬屯山即此也其山南北二十里
東西三十里
百泉縣(上西至州九十里/)
本漢朝那縣地故城在今縣理西四十五里後魏孝明
帝于今縣西南陽晉川置黄石縣隋煬帝改為百泉縣
武徳八年移于今所
可藍山一名都盧山在縣西南七十里十六國春秋曰
赫連定據平涼登可藍山望統萬城泣曰先帝若以朕
承大業豈有今日
涇水源出縣西南涇谷地理志云涇陽縣筓頭山涇水
所出淮南子云筓頭山一名薄落山故涇水亦曰薄落
水又南流經都盧山山路之中常如彈箏之聲故行旅
因謂之彈箏峽
蕭關縣(中南至州一百八十里/)
本隋他樓縣大業元年置神龍三年廢别立蕭關縣以
去州闊逺御史中丞侯全徳奏于故白草軍城置因取
蕭關為名
蔚茹水在縣之西一名葫蘆河源出原州西南頽沙山
下
邠州(新平緊/)
　　(開元户一萬九千四百六十一/元和户二千六百七十)　(鄉四十九/鄉四十九)
　　今為邠寧節度使理所(管邠州寧州慶/州  管縣二十)
禹貢雍州之域周之先公劉所居之地詩大雅云篤公
劉于豳斯館是也周本紀曰后稷子不窋末年夏政衰
奔戎翟之間至孫公劉修后稷之業乃國于豳徐廣云
新平漆縣東北有豳亭是也按豳國城在今州理東北
二十九里三水縣界古豳城是也自周東遷其地屬秦
秦并天下分三十六郡屬内史漢屬右扶風今州理即
漢右扶風之漆縣也漆水在今縣西九里西北流注于
涇今鳯翔府麟遊縣東西亦有一漆水與此異也後漢
于此置新平郡及姚萇之亂百姓夷滅此地郡縣並無
理所至後魏又置郡焉文帝大統十四年于今理置南
豳州廢帝除南字隋大業二年省入寧州義寧二年復
為新平郡武徳元年復為豳州開元十三年以豳與幽
字相涉詔曰魯魚變文荆并誤聽欲求辨惑必也正名
改為邠字天寶元年改為新平郡乾元元年復為邠州
州境(東西二百里十里/南北二百七)
八到(東南至上都三百里百六十里/東南至東都一千一)
　　(東至坊州三百一十里里/南至奉天縣一百三十)
　　(西北至涇州一百八十里/北至寧州一百四十里)
貢賦(開元貢/    賦)　(蓽豆麻白蠟/布)
　管縣四
　　新平　三水　永壽　宜禄
新平縣(望郭下/)
本漢漆縣也屬右扶風建武八年隗囂悉衆攻略陽上
至漆進止未定會馬援夜至上喜問之援聚米以為山
谷于上前指軍所從入上笑曰虜在我目中遂進兵攷
諸記注漢之漆縣即今州理是也姚萇之亂郡縣不立
暨乎後魏于今縣西南十里陳陽原上置白土縣屬新
平郡隋開皇三年罷郡移白土縣于今州城中置豳州
四年改白土縣為新平縣大業二年省豳州入寧州義
寧二年復為新平郡武徳元年以新平郡又為豳州縣
屬焉
五龍原在縣東三里原側有五泉水因名
涇水西北自宜禄縣界流入
槖丘堡在縣西十八里東西南三面石坡峭峻髙十丈
北面築城髙二丈武徳二年置貞觀元年廢
苻堅墓在縣東南二里先有謠云河水清復清苻詔死
新城堅聞惡之語軍候曰地名新城避之至是為姚萇
殺于新平城遂葬焉
三水縣(緊西南至州六十里/)
本漢舊縣有鐵官屬安定郡以縣界有羅川谷三泉並
流故以為名魏改三水縣為西川縣亦屬安定後魏于
今縣理西二十八里重置三水縣取漢舊名屬新平隋
開皇三年罷郡以縣屬豳州皇朝因之
石門山在縣東五十里峯岩相對望之似門
栒邑故城在縣東二十五里即漢栒邑縣屬右扶風古
郇國也左傳云畢原豐郇文之昭也
古豳城在縣西三十里公劉始都之處
永壽縣(上西北至州九十里/)
武德二年分新平縣西界于今理北三十里永壽原西
分置永壽縣因原而名貞觀二年移于州東南八十里
興元元年又移于順義店即今理是也本漢漆縣之南
界也
髙泉山亦曰甘泉在縣北二十五里
涇水自新平縣界流入
醴泉苑在縣東北十里并宫並周所立後廢貞觀四年
置醴泉監兼置屯五所隷司農寺
宜禄縣(中東至州八十一里/)
本漢淺水縣地屬上郡後魏為東隂盤縣地廢帝以縣
南臨宜禄州因改名隷涇州暨周隋又為白土縣貞觀
二年分新平縣又置宜禄縣復魏舊名也
淺水原即今縣理所初金城人薛舉稱兵攻破郡縣武
德元年舉寇涇州屯兵于安定縣之折墌城太宗親征
相守六十餘日會舉死其子仁杲統其衆并羌胡十餘
萬數來挑戰上遣總管龎玉自此原南出賊之右因髙
而陳上率大兵自原北出其不意斬首萬餘級賊大潰
仁杲懼而請降俘其精兵萬餘人男女五萬口故城猶
在今縣北五里
隂盤城在縣西北二十五里
昭仁寺在縣西十步淺水原上王師討平仁杲詔于此
置寺碑諫議大夫朱子奢之詞也
長武城在縣西五十里隋開皇中築在涇河南岸武徳
元年廢大厯初郭子儀置兵以備西戎
寧州(彭原望/)
　　(開元户三萬二百二十六/元和户一千一百七)　(鄉七十三寫缺/案鄉數傳)
禹貢雍州之域古西戎地也當夏之衰公劉邑焉周時
為義渠戎國其後戎狄攻太王亶父避于岐山腳而作
周按今州理城即公劉邑地也後西北伐犬戎武王都
鎬逐戎夷于涇洛之北以時入貢命曰荒狄周道衰荒
狄不至後幽王為犬戎所殺至秦繆公得由余西戎八
國來至秦昭王殺義渠戎王并其地始皇分三十六郡
此為北地郡即義渠舊地也漢氏因之後漢移北地郡
居富平故城是也後魏延興二年為三縣鎮孝文帝太
和十一年改置班州十四年改為邠州二十年改邠為
豳取地名也廢帝三年改豳州為寧州以撫寧戎狄為
名後周改為北地郡隋又為寧州大業中又為郡武徳
元年復為寧州貞觀元年改為都督府四年又廢府為
州
州境(東西二百一十六里/南北五百一十四里)
八到(東南至上都四百五十六里/東南至東都一千三百里)
　　(東至坊州三百二十里/南至邠州一百四十里)
　　(西至涇州一百五十里/北至慶州一百三十里)
貢賦(開元貢/    賦)　(龍鬚席/布  麻)
　管縣六
　　安定　真寧　襄樂　彭原　定平　豐義
安定縣(望郭下/)
本漢泥陽縣在今縣理東南十五里泥陽故城是也至
後魏太武帝置安定縣取定俗安人為義在今縣理北
西三里定安故關自隋開皇三年移縣入廢趙興郡理
仍屬寧州皇朝因之
扶蘇墓在縣西北十八里始皇太子也監䝉恬築長城
始皇崩李斯矯詔賜死葬于此
真寧縣(緊西北至州七十里/)
本漢陽周縣地屬上郡漢書陳餘與章邯書曰䝉恬為
秦將北逐戎人開榆中地數千里竟斬陽周謂此縣也
後魏置泥陽惠涉二䕶軍孝文帝太和十一年復置陽
周縣隋開皇十八年改為羅川因縣南羅水為名屬寧
州皇朝因之天寶元年改為真寧縣
子午山亦曰橋山在縣東八十里黄帝陵在山上即羣
臣葬衣冠之處史記曰漢武帝北巡朔方還祭黄帝冢
于橋山曰吾聞黄帝不死今有冢何也或對曰黄帝已
上仙羣臣葬其衣冠故有冢
襄樂縣(緊西南至州六十里/)
本漢襄洛縣屬上郡後魏孝文帝改洛為樂屬襄樂郡
後周屬北地郡隋開皇三年改屬寧州皇朝因之
秦故道在縣東八十里子午山始皇三十年向九原抵
雲陽即此道也
彭原縣(緊南至州一百里/)
本漢彭陽縣地在今縣理西南六十里臨涇縣界彭陽
故城是也暨于後漢又為富平縣之地後魏破赫連定
後于此復置富平縣廢帝改為彭陽縣屬西北地郡隋
開皇三年罷郡以縣屬寧州十八年改為彭原縣因彭
池為名原南北八十一里東西六十里
定平縣(上北至州七十里/)
自漢至晉並泥陽縣地後魏至周並為安定縣地隋大
業十年于此築城置棗社驛武德二年于驛分安定縣
置定平縣其驛移出城北
豐義縣(上東南至州八十里/)
本漢彭陽縣地今縣理西四十里彭陽故城是也後魏
于縣理置雲州周武帝保定二年廢州為防隋文帝廢
防名為豐義城武徳二年分彭原縣置豐義縣因舊城
為名屬彭州貞觀元年州廢縣屬寧州
慶州(順化都督府/)
　　(開元户一萬七千九百八十一/案元和户鄉數𫝊寫缺)　(鄉五十一/)
禹貢雍州之域古西戎地周本紀曰夏氏政衰后稷子
不窋奔戎狄之間今州理東南三里有不窋故城是也
春秋及戰國時為義渠戎國秦厲公伐義渠并之虜其
王至始皇時屬北地郡按今州理即漢郁郅城地理志
屬北地郡後漢郡境為虜所侵北地郡寄寓馮翊後魏
文帝大統十一年置朔州周武帝保定元年廢朔州為
周武防隋文帝開皇三年改置合川鎮十六年割寧州
歸德縣置慶州立嘉名也義寧元年為𢎞化郡天寶元
年改為安化郡至徳元年改為順化郡乾元元年復為
慶州
州境(東西二百五十三里/南北四百七十二里)
八到(東南至上都五百七十里十里/東南至東都一千四百三)
　　(東至鄜州三百九十里里/南至寧州一百二十七)
　　(西至原州三百四十里里/西北至靈州六百二十)
　　(北至鹽州五百七十二里/東北至延州四百四十里)
貢賦(開元貢/    賦)　(牛蘇/胡布)　(麝香/)
　管縣十
　　順化　樂蟠　馬領　合水　華池　同川
　　洛源　延慶　方渠　懷安
順化縣(中郭下/)
本漢郁郅縣後漢迄晉戎虜所侵不立州縣後魏及周
以為鎮防隋開皇十六年于今州城西南一里置合水
縣在馬領白馬二水口因以為名屬慶州大業二年以
慶州為𢎞化郡合水屬焉至武德二年改合水為合川
縣取隋合川鎮為名貞觀元年改為𢎞化縣天寶元年
改為安化縣至德元年改為順化縣
不窋墓在縣東二里
樂蟠縣(中北至州三十二里/)
本漢畧畔道地今縣理北五里略畔故城是也後漢及
晉為虜所侵逼此地無復郡縣後魏文帝于此置蔚州
周武帝置北地郡隋開皇二年罷郡以彭陽襄樂二縣
屬寧州義寧元年分合水縣置樂蟠縣屬𢎞化郡取樂
蟠城為名也百官表云縣有蠻夷曰道按畧畔樂蟠皆
指此城方言訛舛故不同耳
馬領縣(中東南至州六十七里/)
本漢舊縣屬北地郡漢末為虜所侵至後魏為朔州之
地隋大業元年分合水縣于此置馬領縣復漢縣之舊
名也(案漢書地理志馬領縣顔師古注曰川形似馬領/因以為名領頸也據其説則隋唐二書作馬嶺似)
(皆後人所改師古注漢書于貞/觀中是時縣名必仍舊作馬領)十三年陷賊縣廢
二年于今縣理北四十里百家堡置馬領縣屬𢎞化郡
以縣西一里有馬領坂因名
秦長城在縣西北一百二十六里即䝉恬所築也
合水縣(中西至州五十里/)
本漢略畔道之地在今縣西南三十八里故城是也自
後漢至晉此地皆無郡縣至後魏為襄樂縣之地武德
六年分合水縣置蟠交縣以城臨大小樂蟠二水交口
因以為名天寶元年改為合水縣
華池縣(下西南至州一百五十里/)
本漢歸德縣地也按漢歸德縣今洛源縣是隋仁壽二
年于今縣東北二里庫多汗故城置華池縣因縣西華
池水為名屬慶州皇朝因之
子午山舊名翟道山在縣西四十五里
同川縣(中下東至州八十里/)
本漢郁郅縣地隋義寧二年分寧州之彭原縣西南十
五里三泉故城置三泉縣屬𢎞化郡武德元年改為慶
州縣屬焉仍改為同川因同川城為名
洛源縣(中下東南至州二百七十五里/)
本漢歸徳縣地屬北地郡後漢更始二年封岑彭為歸
德候謂此地也後漢迄晉無復郡縣後魏文帝大統元
年復置歸德縣隋大業元年改為洛源縣因洛水所出
為名皇朝因之
洛水源出白於山一名女郎山在縣北三十里
延慶縣(中南至州四十里/)
本漢郁郅縣地後魏于今縣理置朔州隋開皇中改置
合水縣武德六年移豐州户住此仍分合水縣置白馬
縣以西臨白馬川水為名天寶元年改名延慶縣
方渠縣(中下東南至州一百八十里/)
古慶匡州倉在馬領川内因渠為名景龍元年置取漢
縣為名縣西北馬領山諸谷水東南流經縣新置方渠
堡因名之(案方渠本漢縣舊名屬北地郡後漢廢隋為/慶州馬領縣地唐景龍元年分置方渠縣此)
(云古慶匡州倉在馬領川内因渠為名又云/新置方渠堡因名之意義未明疑有脱訛)
懷安縣(下南至州一百六十里/)
右居近党項藩落開元十年檢逃户所置故以懷安為
名
　
　
　
　
　
　
　
　元和郡縣志卷三
欽定四庫全書
　元和郡縣志卷四
　　　　　　　　　　　　唐　李吉甫　撰
　　關内道
鄜州(洛交上/)
　　(開元户三萬一百八十五/元和户七百五十)　(鄉五十一/鄉十二)
　　今為鄜坊觀察使理所(管鄜州坊州丹州延州四/管縣二十三  都管户)
　　(千三百四十七/)
禹貢雍州之域春秋時屬秦至始皇時地屬上郡漢為
上郡雕隂縣之地按漢雕隂在今洛交縣北三十里雕
隂故城是也暨晉陷于戎羯不置州郡苻姚置杏城鎮
後魏孝文帝廢鎮改為東秦州孝明帝改為北華州廢
帝改為鄜州因秦文公夢黄蛇自天降屬于地遂于鄜
衍立鄜畤為名隋大業二年改為鄜城郡後改為上郡
武徳元年復為鄜州貞觀二年加為都督府十六年罷
府州城舊名立交城
州境(東西二百六十七里/南北二百七十三里)
八到(東南至上都四百七十七里/東南至東都九百五十九里)
　　(南至坊州一百二十五里/西至慶州三百九十八里)
　　(北至丹州一百八十三里/北至延州一百五十里)
貢賦(開元貢/    賦)　(龍鬚席/布  麻)
　管縣五
　　洛交　洛川　三川　直羅　甘泉
洛交縣(𦂳/)
本漢雕隂縣地屬上郡雕山在西南故曰雕隂魏省上
郡晉為戎狄所居苻堅時為長城縣後魏及周為三川
縣隋開皇十六年分三川洛川二縣置洛交縣屬鄜州
洛水之交故曰洛交皇朝因之
洛水在縣南一里
秦長城在縣東北三十里
偽夏太后城在縣西三十六里赫連勃勃聞劉裕滅姚
泓命其子義真等守長安大悅自將兵入長安留太后
于此築城以居
洛川縣(上西北至州六十里/)
本漢鄜縣地後秦姚萇于此置洛川縣以縣界有洛川
水為名後魏置敷城郡隋開皇三年罷郡以縣屬鄜州
三川縣(中東北至州六十里/)
本漢翟道縣地古三水郡以華池水黑源水及洛水三
川同會因為名苻堅時于長城原置長城縣屬長城郡
後魏廢帝改為三川屬中部郡隋開皇三年屬鄜州
直羅縣(中下東至州一百里/)
本漢雕隂縣地後魏因之魏省雕隂縣晉時戎狄所居
後魏置三川郡隋開皇三年使户部尚書崔仲方築城
以居之城枕羅原水其川平直故名直羅城武德三年
分三川洛交于此置縣因城為名
大槃山在縣西北一百一十里
羅川水在縣南二里
甘泉縣(中下南至州七十五里/)
武德元年分洛交縣于伏陸城置縣取城為名天寶元
年改為甘泉縣本漢雕隂縣城今在縣南四十里
伏陸山在縣理東北有阿伏斤谷其水出又潛流伏川
陸故號伏陸天寶元年改為甘川谷
坊州(中部下/)
　　(開元户一萬五千七百一十五/元和户一千八百四十三)　(鄉四十四/鄉十二)
禹貢雍州之域古之翟國秦屬内史漢為左馮翊翟道
縣之地魏晉陷于夷狄不置郡縣劉石苻姚時于今州
理西七里置杏城鎮常以兵守之後魏孝文帝改鎮為
東秦州孝明帝改為北華州廢帝改為鄜州元皇帝(髙/祖)
(之/父)以周武帝時天和七年放牧于今州界置馬坊結構
之處尚存武德二年髙祖駕幸于此聖情永感因置坊
州取馬坊為名
州境(東西三百八十九里/南北一百三十九里)
八到(東至上都三百五十里/東至東都九百里)
　　(東南至同州二百五十里/西南至邠州三百一十里)
　　(東北至丹州二百六十里/北至鄜州一百五十里)
貢賦(開元貢前龍鬚席開枲麻賦弓弦麻和貢而他州/    案  同州載  元貢  復載元)
　　　　(無之當是同者不複載也此坊州與後靈/會鹽諸州并不載開元賦必由𫝊寫遺缺)
　管縣四
　　中部　宜君　昇平　鄜城
中部縣(上/)
本漢翟道縣之地屬左馮翊魏晉戎翟所居後秦姚興
于今縣南置中部縣後魏文帝移入杏城後周改為内
郡屬鄜州武德二年置坊州改為中部
杏城在縣西南五里相𫝊云漢將韓胡伐杏木為柵以
抗北狄因以為名
宜君縣(上東北至州一百里/)
前秦苻堅于祋祤縣故城置宜君䕶軍後魏太武帝改
為宜君縣文帝大統五年又移于今華原縣北貞觀十
七年廢縣地入雍州二十年置玉華宫仍于宫所置宜
君縣屬雍州永徽二年與宫同廢龍朔三年坊州刺史
竇師倫奏再置
玉華宫在縣北四里貞觀二十年奉敕營造其地本縣
人秦小龍宅太宗云小龍出大龍入當時以為清涼勝
于九成宫永徽二年有詔廢宫為寺便以玉華為名寺
内有肅成殿永徽中奉敕令𤣥奘法師于此院譯經毎
言此寺即閻浄之兜率天也
昇平縣(上東至州九十里/)
天寶十二年刺史羅希奭奏割宜君縣西北三鄉置去
宜君縣三十五里
鄜城縣(上東至州一百里/)
本漢鄜縣地屬左馮翊後漢省後魏于今縣理置鄜城
縣屬鄜城郡隋大業元年改屬坊州
丹州(成平上/)
　　(開元户一萬二千四百二十二/元和户八百十六)　(鄉三十五/鄉十二)
禹貢雍州之域春秋時為白翟所居(隋圖經云義川本/春秋時白狄地今)
(其俗云丹州白室胡頭漢舌其狀是胡其言習中夏白/室白狄語訛耳近代號為步落稽胡自言白狄之後)
秦置三十六郡屬上郡漢因之魏文帝省上郡其地晉
時戎狄居之苻姚時為三堡鎮後魏文帝大統三年割
鄜延二州地置汾州理三堡鎮廢帝以河東汾州同名
改為丹州因丹陽川為名領義川樂川縣隋大業三年
廢丹州于義川縣置延平縣十三年為胡人劉步禄所
據義寧元年于義川縣置丹陽郡武德元年改為丹州
九年置都督府貞觀元年罷府為州永徽二年移于赤
石川
州境(東西一百九十九里/南北一百七十三里)
八到(西南至上都五百五十里/東南至東都九百二十里)
　　(東至同州三百五十里/南至坊州二百六十里)
　　(西至鄜州一百八十里/北至延州二百五十里)
貢賦(開元貢/    賦)　(麝香麻蠟燭/布)　(龍鬚席/)
　管縣四
　　義川　雲巖　汾川　咸寧
義川縣(上郭下/)
本秦上郡之地二漢因之魏省上郡其地至晉為戎狄
所居後魏文帝大統三年置義川縣屬義川郡因川為
名隋大業三年廢丹州義川屬延州義寧元年于舊城
復置丹陽郡縣在城内永徽二年移于今理
雲巖縣(中東南至州七十三里/)
武德元年分義川縣置在庫利川南有雲巖山因以為
名
庫利川在縣郭南昔有奴賊居此川内稽胡呼奴為庫
利因名之
汾川縣(上西南至州七十里/)
本秦上郡地二漢因之魏省上郡後魏孝文帝置安平
縣理薛川屬樂川郡文帝改安平為汾川隋開皇三年
罷郡縣屬丹州大業二年屬延州武德元年復屬丹州
黄河在縣東七里河岸頓狹狀似槽形鄉人呼為石槽
蓋禹治水鑿石導河之處石槽長一千步闊三十步懸
水奔流黿鼉魚鼈所不能游
咸寧縣(中下西南至州四十五里/)
本秦上郡之地後魏孝文帝太和十八年于白水川置
永寧縣屬義川郡在今縣東二十里永寧故縣是也文
帝改為太平縣移于今所隋開皇三年罷郡屬丹州十
八年改太平縣為咸寧以界内有咸寧鎮為名
延州(延安望中都督府/)
　　(開元户一萬六千三百四十五/元和户九百三十八)　(鄉六十/鄉十八)
禹貢雍州之域春秋時白翟所居秦置三十六郡屬上
郡在漢為上郡髙奴縣之地今州理即上郡髙奴縣之
城也項羽三分秦地以董翳為翟王都髙奴即其地也
魏省上郡至晉陷為戎狄其後屬赫連勃勃後魏滅赫
連昌以屬統萬鎮孝文帝置金明郡宣武帝置東夏州
廢帝改為延州以界内延水為名置總管管丹延綏三
州隋開皇八年廢總管但為延州煬帝以為延安郡隋
氏喪亂陷于殘寇武德元年百姓歸化置總管府開元
二年為都督府尋罷府為州
州境(東西四百四十九里/南北三百五十一里)
八到(西南至上都六百七十四里/東南至東都一千一百里)
　　(東至隰州三百六十里/西至鄜州一百五十里)
　　(西南至慶州四百四十里/北至夏州四百里)
貢賦(開元貢/    賦)　(蜜蠟麻麝香/布)
　管縣十
　　膚施　延長　臨真　金明　豐林　延川
　　敷政　延昌　延水　門山
膚施縣(上郭下/)
本漢舊縣屬上郡趙武靈王滅齊中山遷其人于膚施
漢書曰匈奴南侵至朝那膚施即其處也魏晉陷戎狄
隋煬帝大業二年分豐林金明二縣于此置膚施縣復
舊名也屬延安郡皇朝因之
縣有五龍山帝原水黄帝祠
清水俗名去斤水北自金明縣界流入地理志謂之清
水其肥可燃鮮卑謂清水為去斤水(斤一/作筋)
延長縣(中東至州一百三十里/)
本秦膚施縣地後魏廢帝元年于丘頭原置廣安縣隋
仁壽元年以廣字犯皇太子名改為延安縣大業末廢
貞觀六年又置移于府北去斤川今縣是也廣德二年
改為延長
臨真縣(中西北至州一百四十里/)
本漢髙奴縣地後魏文成帝置臨真縣屬偏城郡周武
帝天和元年稽胡叛攻破郡城遂移于今理隋開皇元
年改為臨真縣屬延安郡皇朝因之
金明縣(中東南至州四十八里/)
本漢髙奴縣地後魏太武帝于此置廣洛縣屬金明郡
隋開皇四年屬延州後仁壽元年以太子名廣改為金
明縣大業十三年省入膚施縣武德六年又分置金明
縣
豐林縣(中下西至州三十里/)
本漢髙奴縣地後魏孝文帝置廣武縣屬偏城郡在今
理東四十里周宣帝改為豐林屬延州皇朝因之
瑠璃山在縣北九十五里
延川縣(中西南至州一百五十里/)
本秦臨河縣地漢不改後漢省後魏分安人縣于此地
置文安縣隋文帝改為延川取吐延川為名皇朝因之
吐延水北自綏州綏德縣流入
敷政縣(中下東北至州一百五十里/)
本漢髙奴縣地後魏太和初置因城縣隋開皇六年于
其中置金城鎮武德二年移縣就鎮因改為金城縣天
寶元年改敷政
延昌縣(中南至州一百七十六里/)
本漢髙奴縣地隋開皇三年于此置朔方鎮十年以北
有朔方鎮遂廢貞觀九年置罷交鎮十年又置罷交縣
屬延州取城北罷交谷為名天寶元年改為延昌縣
塞門鎮在縣西北二十里鎮本在夏州寧朔縣界開元
二年移就蘆子關南金鎮所安置
蘆子關屬夏州北去鎮一十八里
延水縣(中下西至州二百一十五里/)
本秦臨河縣之地史記秦滅六國使䝉恬北擊匈奴悉
收河内地因河為塞築四十四縣城臨河徙謫吏以戍
之漢因之在今縣理北十五里臨河故城是也後魏于
其中置安人縣并安人鎮屬東夏州隋文帝廢鎮置安
人戍武德二年重置安人縣屬延州貞觀二十三年改
為延水縣取吐延水為名
黄河在縣東八里
門山縣(中西至州二百十五里/)
本漢定陽縣地周宣帝大象元年分汾州雲巖二縣于
今縣南六里置北有山形似門因以為名武德八年于
今縣北五里宋斯堡置丹州廣德二年割屬延州
黄河在縣東三十五里
靈州(靈武大都督府/)
　　(開元户九千六百六缺鄉二十七/案元和户鄉數傳寫)
　　今為靈武節度使理所(管靈州㑹州鹽/州  管縣十)
禹貢雍州之域春秋及戰國屬秦秦并天下為北地郡
漢時為富平縣之地後漢安帝永初五年西羌大擾詔
令郡人移理池陽順帝永建四年歸舊土其城赫連勃
勃所置果園今桃李千餘株鬱然猶在後魏太武帝平
赫連昌置薄骨律鎮後改置靈州以州在河渚之中水
上下未嘗陷没故號靈州周置總管府隋大業元年罷
府為靈州三年又改為靈武郡武德元年又改為靈州
仍置總管七年改為都督府開元二十一年于邊境置
節度使以遏四夷靈州常為朔方節度理所(朔方節度/管兵六萬)
(四千七百八人馬二萬四千/五百匹衣賜二百萬疋段)統經畧軍(靈武郡城内管/兵二萬七千人)
(馬三/千匹)豐安軍(靈武郡西黄河外一百八十餘里萬歳/通天初置管兵八千人馬一千三百匹)定
逺東城(靈武郡東北二百里黄河外景龍中韓/公張仁愿置管兵七千人馬三千匹)西城(九/原)
(郡北黄河外八十里景龍中韓公張仁愿置管兵/七千人馬一千七百匹西南去理所一千餘里)安北
都䕶府(亦曰中受降城景龍中韓公張仁愿于黄河北/岸置管兵六千人馬二千匹西南去理所一千)
(三百/里)東城(榆林郡東北二百里景龍中韓公張仁愿置/管兵七千人馬一千七百匹西南去理所一)
(千六百/餘里)振武軍(單于都䕶府城内天寶中王忠嗣置管/兵九千人馬一千六百匹西南去理所)
(一千七/百里)天寶元年又改為靈武郡至德元年肅宗幸靈
武即位陞為大都督府乾元元年復為靈州
州境(東西五百八十里/南北八十里)
八到(東南至上都一千二百五十里/東南至東都二千二百七十里)
　　(東南至鹽州三百里十里/東南至慶州六百二)
　　(西南至涼州九百里一千里/北至磧南彌娥川水)
貢賦(開元貢/)　(甘草/鹿皮)　(紅花/赤檉)　(青蟲子/鹿角膠)　(野馬皮/花蓯蓉)
　　　　　　(烏翎/麝香)　(雜筋/馬鞭)
　管縣六
　　迴樂　靈武　保靜　懷逺　鳴沙　温池
迴樂縣(望郭下/)
本漢富平縣地屬北地郡在今縣理西南富平故城是
也後漢置迴樂縣枕黄河後魏刁雍為薄骨律鎮將上
表請開富平西三十里艾山舊渠通河水溉公私田四
萬餘頃人大獲其利太平真君七年雍又上表論漕運
奉詔平髙安定統萬(平髙今屬原州安定/今涇州統萬今夏州)及臣所守四
鎮出車五千乗運穀五十萬斛付沃野鎮以供軍糧臣
鎮去沃野鎮八百里道多深沙輕車往來猶以為難今
載穀二十五斛每至深沙必至滯陷又穀在河西轉至
沃野越渡大河計五千乗運十萬斛百餘日乃得一返
大廢生人耕墾之業車牛艱阻難可全至一歳不過二
運五十萬斛乃經三年臣聞鄭白之渠逺引淮海之粟
泝流數千里周年乃得一至猶稱國有儲糧人用安樂
今求於牽屯山河水之次造船二百艘二船為一舫一
舫勝二千斛一舫十人計須千人臣鎮内之兵卒皆習
水一運二十萬斛方舟順流五日而至自沃野牽上十
日還到計用人工輕于車運十倍有餘不費牛力又不
廢田孝文帝善之下詔曰非但一運自可永以為式
温泉鹽池在縣南一百八十三里周迴三十一里
薄骨律渠在縣南六十里溉田一千餘頃
安樂川在靈州南稍東一百八十里
長樂山舊名達樂山亦曰鐸落山以山下有鐸落泉水
故名舊吐渾部落所居今土蕃置兵守之
靈武縣(上東南至州八十八里/)
本漢富平縣之地後魏破赫連昌收胡户徙之因號胡
地城天和中于州東北置建安縣隋開皇十八年改為
大潤縣仁壽元年改為靈武縣移入胡地城安置
黄河自迴樂縣界流入
千金陂在縣北四十二里長五十里闊十里
漢渠在縣南五十里從漢渠北流四十餘里始為千金
大陂其左右又有胡渠御史百家等八渠溉田五百餘
頃
保靜縣(上西南至州六十里/)
本漢富平縣地後魏立𢎞靜鎮徙關東漢人以充屯田
俗謂之漢城隋改置𢎞靜縣神龍元年改為安靜至德
元年改為保靜
賀蘭山在縣西九十三里山有樹木青白望如駮馬北
人呼駮為賀蘭其山與河東望雲山形勢相接迤邐向
北經靈武縣又西北經保靜西又北經懷逺縣西又北
經定逺城西又東北抵河其抵河之處亦名乞伏山在
黄河西從首至尾有像月形南北約長五百餘里真邊
城之鉅防山之東河之西有平田數千頃可引水灌溉
如盡收地利足以贍給軍儲也
懐逺縣(上南至州一百二十五里/)
在州東北隔河一百二十里本名飲汗城赫連勃勃以
此為麗子園後魏給百姓立為懐逺縣其城儀鳯二年
為河水汎損三年于故城西更築新城
縣有鹽池三所隋廢紅桃鹽池鹽色似桃花在縣西三
百二十里武平鹽池在縣西北一十二里河地鹽池在
縣東北一百四十五里(案河地一/作河池)
廢靈武城在縣東北隔河一百里其城本䝉恬所築古
謂之渾懷障即渾懐所理道故謂之靈武
新堡在縣西北四十里永昌元年置堡内安置防禦軍
二千五百人糧五萬石舊名千金堡今名新堡
鳴沙縣(上東北至州一百二十里/)
本漢富平縣地屬安定郡在今縣理東二百里原州周
保定二年于此置會州建德六年廢郡立鳴沙鎮隋開
皇十九年置環州以大河環曲為名仍立鳴沙縣屬焉
大業三年罷環州以縣屬靈武郡貞觀六年復置環州
九年州廢以縣屬靈州神龍二年冬為黙啜所寇因而
荒廢遂移縣于廢豐安城即今縣理是西枕黄河人馬
行經此沙隨路有聲異于餘沙故號鳴沙
温池縣(上西北至州一百八十里/)
神龍五年置縣側有鹽池
定逺廢城在州東北二里即漢北地郡方渠縣之地先
天二年郭元振以西城遼闊豐安勢孤中間千里無城
烽候杳𣺌故置此城募有兵健五千五百人以鎮之其
後信安王禕更築羊馬城幅員一十四里
經畧軍在夏州西北三百里天寶中王忠嗣奏于榆多
勒城置軍今屬靈武節度本屬夏州南去靈武六百五
十餘里元和九年于此城新置宥州
會州(會寧下府/)
　　(開元户三千五百四十/案元和户鄉數𫝊寫缺)　(鄉六/)
禹貢雍州之域古西羌地周太祖為西魏相來巡會師
于此土人張信罄資饗六軍太祖悅因命置州以會為
名周武帝保定二年廢州改為會防隋開皇元年改防
為鎮武德二年討平李軌置西會州貞觀八年以此州
倉儲殷實改為粟州其年又為會州天寶元年改為會
靈郡乾元元年復為會州
州境(東西五百一十里/南北三百三十里)
八到(東南至上都一千一百九十里/東南至東都一千五百里)
　　(東南至原州三百九十里/西南至蘭州三百八十里)
　　(西北至涼州五百四十里/東北至靈州五百三十里)
貢賦(開元貢/)　(覆鞍氈/)
　管縣二
　　會寧　烏蘭
會寧縣(上/)
本漢鶉隂縣地周太祖置會寧縣屬會州隋大業二年
改為涼川縣武德二年又改為會寧
黄河堰開元七年河流漸逼州城刺史安敬忠率團練
兵起作拔河水向西北流遂免淹没
會寧關東南去州一百八十里
河西地去州一百二十里其地春夏因雨水生鹽雨多
鹽少雨少鹽多逺望似河故名河地(案河地一/作河池)
烏蘭縣(上東南至州一百四十里/)
本漢祖厲縣地屬安定郡後漢屬武威郡前涼張軌收
其縣人于涼州故武威縣側近别置祖厲縣周武帝西
巡于此置烏蘭關又置縣在會寧關東南四里舊城内
沙石不堪久居天授二年移于東北七里平川置
鹽州(五原中府/)
　　(開元户三千二十五缺鄉七/案元和户鄉數𫝊寫)
禹貢雍州之域春秋時為戎狄所居地史記梁山經漆
之北有義渠朐衍謂此也及始皇并天下屬梁州(案秦/無梁)
(州此有誤一本改梁為涼亦非/據通典鹽州秦漢屬北地郡)漢武帝元朔二年置五
原郡地有原五所故號五原至晉地没赫連勃勃後魏
平之改為西安州以其北有鹽池又改為鹽州隋大業
三年為鹽川郡貞觀二年討平梁師都置鹽州天寶元
年改為五原郡乾元元年復為鹽州
州境(東西二百四十五里/南北二百七十里)
八到(南至上都一千五十里十里/東至東都一千七百三)
　　(南至慶州四百五十里/西北至靈州三百里)
　　(西北取烏池黑浮圖堡私路至靈州四百里/東北至經畧軍四百里)
貢賦(開元貢/)　(鹽/)
　管縣二
　　五原　白池
五原縣(上/)
本漢馬領縣地貞觀二年與州同置五原謂龍遊原乞
地千原青嶺原可嵐貞原横槽原也
鹽池四所一烏池二白池三細頂池四瓦窑池烏白二
池出鹽今度支收糶瓦窑細頂並廢
白池縣(上東南至州九十里/)
景龍三年敕置以地近白池因以為名
　
　
　
　
　
　
　
　
　
　
　元和郡縣志卷四
欽定四庫全書
　元和郡縣志卷五
　　　　　　　　　　　　唐　李吉甫　撰
　　闗内道(五/)
夏州(朔方中都督府/)
　　(開元户六千一百三十二/元和户三千一百)　(鄉二十/鄉八)
　　今為夏綏銀節度使理所(管夏州綏州銀州/宥州  管縣三十)
　　(按此與後振武節度使豐州都防禦使不載都管/户數又銀麟勝豐諸州不載元和户鄉數俱由傳)
　　(寫遺/缺)
禹貢雍州之域春秋及戰國時屬魏秦并天下置三十
六郡屬上郡漢武帝分置朔方郡後漢建武二十年罷
二十七年復置靈帝末羗胡亂塞下皆空至晉末赫連
勃勃于今州理僭稱大夏勃勃字屈孑(一作/屈丐)朔方匈奴
人父衛辰符堅時為西單于遂有朔方之地辰後為後
魏所殺勃勃殺髙平没奕干幷其衆自稱天王于朔水
之北黑水之南營起都城即今州理是也名曰統萬城
至子昌為後魏太武帝所滅置統萬鎮孝文帝太和十
一年改置夏州隋大業元年以為朔方郡隋末為賊帥
梁師都所據貞觀二年討平之改為夏州置都督府天
寳元年改為朔方郡乾元元年復為夏州也
州境(東西二百一十五里/南北七十里)
八到(東南至上都一千五十里十里/東南至東都一千八百五)
　　(東至銀州一百八十里/東南至延州四百里)
　　(西南至鹽州三百里十里/西北至豐州七百五)
貢賦(開元貢/    賦)　(角弓麻氈/布)　(酥/)　(苣/)　(霜薺/)
　管縣四
　　朔方　徳靜　寧朔　長澤
朔方縣(上郭下/)
本漢舊縣今縣理北什賁故城是漢末荒廢後魏更置
巖緑縣隋因之貞觀二年改為朔方縣
契吳山在縣北七十里十六國春秋曰赫連勃勃北遊
契吳歎曰美哉臨廣澤而帶清流吾行地多矣自馬領
以北大河以南未之有也
無定河一名朔水一名奢延水源出縣南百步赫連勃
勃于此水之北黑水之南改築大城名統萬城今按州
南無奢延水惟無定河即奢延水也古今異名耳
烏水出縣黑澗東注奢延水本名黑水避周太祖諱改
名烏水初統萬城成勃勃下書曰今都城已建宜立美
名朕方綂一天下君臨萬國宜以綂萬為名其城土色
白而牢固有九堞峻險非力可攻酈道元云綂萬城蒸
土加功雉堞雖久崇墉若新
什賁故城在縣理北即漢朔方縣之故城也詩所謂王
命南仲城彼朔方是也漢武帝元朔二年収河南地置
朔方五原郡使校尉蘇建築朔方公孫𢎞數諫以為罷
敝中國以奉無用之地願罷之上使朱買臣難𢎞發十
策𢎞不得一由是卒城之亦謂此也自漢至今常為闗
中根本什賁之號葢蕃語也城西南有二鹽池大而青
白青者名曰青鹽一名戎鹽入藥分也
故白城一名契呉城在縣北一百二十五里契吳山赫
連中因山所築勃勃常所歎美故其子昌因立此城以
立勃勃之廟
勃勃墓在縣西二十五里隋置白城鎮後廢
徳靜縣(中下西南至州八十里/)
葢漢朔方縣地周武帝于此置彌渾戍南有彌渾水因
名隋改為德静鎮尋廢鎮為縣皇朝因之
無定河自朔方縣界流入
秦長城在縣西一里
寧朔縣(中下西北至州一百二十里/)
本漢朔方地周于此置寧朔縣屬化政郡自隋罷郡以
縣屬夏州皇朝因之
賀蘭山在縣東北三十里
秦長城在縣北十里
長澤縣(中下東北至州一百二十里/)
本漢三封縣地屬朔方郡今縣北二十里三封故城是
也後魏于此置長澤縣屬闡熙郡隋罷郡以縣屬夏州
皇朝因之
闡熙故城在今縣西南二十里
百井戌在縣南八十里勃勃與秃髮傉檀戰處
胡洛鹽池在縣北五百里周迴三十里亦謂之獨樂池
聲相近也漢有鹽官
綏州(上郡下/)
　　(開元户八千七百五十/元和户八百四十)　(鄉二十八/卿一十二)
禹貢雍州之域春秋時其地為白狄所居七國時屬魏
史記曰魏有西河上郡秦并天下始皇置三十六郡為
上郡漢髙帝元年項羽立董翳為翟王後廢復為上郡
漢武帝徴六郡良家子為羽林郎上郡即其一也按秦
上郡城在今州理東南五十里上郡故城是也自後漢
末以來荒廢年久俗是稽胡及赫連勃勃都于綂萬上
郡之地又為赫連部落所居後魏明帝神龜元年東夏
州刺史張邵于此置上郡廢帝元年于郡内分置綏州
隋煬帝又改為上州後又改為雕陰郡以雕山在西南
故名隋亂䧟賊武徳三年百姓歸化遂于延州豐林縣
置綏州總管貞觀二年討平梁師都廢府移州于今理
州境(按州境里/數傳寫缺)
八到(西南至上都一千里百里/東南至東都一千四)
　　(東至石州二百七十里/西至夏州三百六十里)
　　(西南至延州三百三十里/西北至銀州一百六十里)
　　(東北至太原五百九十里/)
貢賦(開元貢/    賦)　(蠟/布)　(麻/)
　管縣五
　　龍泉　延福　綏徳　城平　大斌
龍泉縣(中下郭下/)
本秦膚施縣地二漢同後魏于此置上縣取郡為名開
皇三年上縣屬綏州大業二年改綏州為上郡又改為
雕陰郡上縣咸屬焉皇朝因而不改天寳元年改為龍
泉
疏屬山亦名雕隂山即山海經云貳負之臣曰危與貳
負殺㝣窳帝乃梏之疏屬山即此也
無定河一名奢延水自銀州撫寧縣界流入
州城貞觀元年築實中四靣石崕東靣髙八十尺西面
髙百四十尺南面髙四十尺北靣高百二十尺周廻四
里二百步
上郡故城在縣東南五十里始皇使太子扶蘇監蒙恬
于上郡即此處也
吳兒城在縣西北四十里初赫連勃勃破劉裕子義真
于長安遂膚其人築此城以居之號吳兒城
延福縣(中下西至州一百一十里/)
本秦膚施縣地後魏置延陵縣理延陵村隋文帝改為
延福皇朝因之
綏徳縣(中下北至州一百里/)
本秦上郡之地二漢不改魏省上郡後魏文帝分上郡
南界丘尼谷置綏徳縣隋不改皇朝因之武徳二年移
于吐延水北即今理是也
城平縣(中下東北至州二百里/)
本秦膚施縣二漢不改後魏孝明帝于今縣理西三十
里庫仁川置城中縣隋改為城平縣自庫仁川移子今
理屬上郡皇朝因之
大斌縣(中下東至州一百一十里/)
本秦膚施縣之地後魏孝明帝神龜元年于今縣東五
里置大斌縣屬上郡周隋不改武徳七年于今城平縣
界魏平故城改置因隋舊名大斌者取稽胡懷化文武
雜半之義
銀州(銀川下/)
　(按開元户六千一百二十/)　(鄉十九/)
禹貢雍州之域春秋時屬白狄地秦并天下始皇分三
十六郡屬上郡漢為河西郡圁隂縣之地晉十六國時
為戎狄所屬符秦建元元年自驄馬城巡撫戎狄其城
即今州理城是也周武帝保定二年分置銀州因谷為
名舊有人牧驄馬于此谷狄語驄馬為乞銀隋大業二
年廢銀州縣屬雕陰郡隋末䧟于宼賊貞觀二年梁師
都都于此重置銀州天寳元年為銀州郡乾元元年復
為銀州
州境(東西二百七十一里/南北三百二十八里)
八到(西南至上都一千六百里/東南至東都一千四百里)
　　(東至石州界黄河一百六十里/東南至綏州一百六十里)
　　(西至夏州一百八十里/東北至麟州三百里)
貢賦(開元貢/    賦)　(女稽布/布  麻)　(粟/)
　管縣四
　　儒林　真鄉　開光　撫寧
儒林縣(中郭下/)
本漢圁隂縣地以其在圁水之陰故名隋開皇三年于
此置儒林縣屬銀州大業二年廢銀州以縣屬雕陰郡
貞觀二年重置銀州縣又屬焉
無定河自夏州界流入
真鄉縣(中下西至州一百里/)
漢圁陰縣地周武帝保定二年置今縣屬銀州皇朝因
之
茹蘆水源出縣理西北
開光縣(中下西南至州二百里/)
漢圁陰縣地周武帝保定二年于今縣理置開光郡宣
帝大象二年廢郡置開光縣屬撫寧郡隋開皇三年罷
郡以縣屬銀州皇朝因之
撫寧縣(中下北至州八十里/)
本漢圁隂縣地後魏廢帝于縣東撫寧故城置撫寧縣
屬撫寧郡隋開皇三年廢郡以縣移于今理屬銀州皇
朝因之
無定河在縣北二十里
廢宥州(在鹽州東北三百里/在夏州西北三百里)開元二十六年置寳應以
後廢事本末具新宥州
新宥州(上/)
本在鹽州北三百里初調露元年于靈州南界置魯麗
含塞依契等六州以處突厥降户時人謂之六胡州長
安四年併為匡長二州神龍三年復置蘭池都督府在
鹽州白池縣北八十里仍分六州各為一縣以隸之開
元十一年康待賓叛亂克定後遷其人于河南江淮諸
州二十六年還其餘黨遂于此置宥州以寛宥為名也
後為寧朔郡領縣三懷徳延恩歸仁天寳中宥州寄理
經略軍寳應以後因循遂廢由是昆夷党項屢來寇擾
元和八年冬回鶻南過磧取西城栁谷路討吐蕃西城
防禦使周懷義表至朝廷大恐以為回鶻聲言討吐蕃
意是為冦惟中書侍郎平章亊李吉甫以為回鶻入寇
且當斷絶和事不應便來犯邊今之多士居平則横生
異議深沮邊計及聞邊警又承虛聲以洶朝廷冀因幾
危揺動時事但當設備不足為慮因請自夏州至天徳
軍復置廢館一十一所以通急驛又請夏州騎士五百
人營于經略故城應援驛使兼䕶党項部落上悉從之
又上言曰國家舊置六胡州在靈州界内開元中廢六
州置宥州以領諸降户天寳末宥州寄理于經略軍葢
謂居中可以總綂蕃部北接天徳南據夏州今經略軍
逺礙靈武道路乖越又不置軍鎮非舊制也請置宥州
理經略軍至九年五月詔復于經略軍城置宥州乃為
上州于州郭下置延恩縣為上縣改隸夏綏銀觀察使
取鄜城神策行營兵馬使鄭杲下兵士并家九千人以
實經略軍又置州之日版築之下掘得釡二百五十四
口悉堪烹餁識者以為暗合前賢之規模亦足以彰𤣥
化之所感也其釡並散給諸營以資軍用又頃年每有
回鶻消息常須經太原取驛路至闕下及奏報到已失
事宜今自新宥州北至天徳置新館十一所從天徳取
夏州乗傳奏事四日餘便至京師
州境(按州境里/數傳寫缺)
八到(東南取夏州路至上都一千三百里/東南至東都二千一百里)
　　(東南至夏州三百二十里/西南至廢宥州三百里)
　　(東至麟州六百里五十里/西南至靈州六百)
　　(北至天徳軍六百里百六十里/東北至中受降城五)
　　(南至鹽州六百里/)
　管縣一
　　延恩(按此縣志/文傳寫缺)
單于大都䕶府
　　今為振武節度使理所(管單于大都䕶府麟州勝/州東受降城  管縣六)
本漢定襄郡之盛樂縣也後魏都盛樂亦謂此城武徳
四年平突厥于此置雲州貞觀二十年改為雲州都督
府麟徳三年改為單于大都䕶府垂拱二年改為鎮守
使聖歴元年改置安化都䕶開元七年隸屬東受降城
八年復置單于大都䕶府
府境(按府境里/數傳寫缺)
八到(西南取太原路至上都一千九百二十里/東南至東都一千七百里)
　　(東南至河界靜邊軍一百二十里/南至朔州三百五十里)
　　(西南至東受降城一百二十里/北至黑沙磧口七百里)
　管縣一
　　金河
金河縣(中郭下/)
天寳四年置初景龍二年張仁愿于今東受降城置振
武軍天寳四年節度使王忠嗣移于此城内置縣曰金
河即後魏什翼犍所都盛樂之地道武帝遷都平城則
今雲州所理是也
麟州(新秦下/)
禹貢雍州之域秦漢為雲中郡隋開皇二十年置榆林
縣改為勝州天寳元年王忠嗣奏割勝州連谷銀城兩
縣置麟州
州境(按州境里/數傳寫缺)
八到(西南至上都一千四百六十里/東南至東都一千五百一十里)
　　(東至嵐州一百八十里二十里河上有合水闗/東至嵐州界黄河一百)
　　(東北至勝州四百里/西南至銀州三百里)
　管縣三
　　新秦　連谷　銀城
新秦縣(中郭下/)
初漢武帝徙貧人于闗中以西及朔方以南謂之新秦
天寳元年置以為縣取漢舊名也
連谷縣(中下南至州四十里/)
本漢圁隂縣地屬西河郡在今銀州儒林縣界隋文帝
于此置連谷鎮煬帝改為連谷戌大業十三年廢戌貞
觀八年于廢戌置連谷縣屬勝州天寳元年割屬麟州
連谷鎮縣理城中貞觀八年置
銀城縣(中下北至州四十里/)
本漢圁陰縣地屬西河郡漢末大亂匈奴侵邊雲中西
河之間其地遂空訖于魏晉不立郡縣後魏時置石城
縣廢帝改為銀城關周武帝保定二年移于廢石龜鎮
城即今縣理是也貞觀因之屬勝州天寳元年屬麟州
勝州(榆林下府/)
　(按開元户四千九十五/)　(鄉十三/)
禹貢雍州之域春秋為戎狄地戰國時為晉趙地地理
志云雲中立五原本戎狄地趙有之始皇分三十六郡
為雲中郡漢因之不改按漢雲中在今州理東北四十
里榆林縣界雲中故城是也漢末大亂匈奴侵邊其城
遂空晉末屬赫連氏(赫連勃勃稱夏都于綂萬按綂萬/城今在州理西南八百里夏州是)
(也/)後魏太武帝平赫連昌之後訖于周代往往置鎮不
立郡縣隋文帝開皇三年于此置榆林縣七年又以榆
林縣屬雲州二十年割雲州之榆林富昌金洞三縣置
勝州立嘉名也煬帝大業五年以勝州為榆林郡領榆
林富昌金河三縣十五年郡人郭子和以城入突厥武
徳四年郭子和歸國其地又䧟梁師都貞觀二年平師
都三年仍隋舊理置勝州時柴紹劉蘭破滅匈奴奪得
河南之地因置州以決勝為名
州境(按州境里/數傳寫缺)
八到(西南至上都一千八百五十三里/東南至東都一千九百四十里)
　　(西南至麟州四百里/西南至夏州九百里)
　　(南至銀州七百里/北至豐州七百里)
貢賦(開元貢/    賦)　(女稽布/布  麻)
　管縣二
　　榆林　河濱
榆林縣(中下郭下/)
本漢沙南縣地屬雲中郡漢末北虜侵擾歴魏晉及周
此地皆無縣邑隋開皇七年置榆林縣地北近榆林即
漢之榆溪塞因名屬雲州二十年改屬勝州皇朝因之
黄河西南自夏州朔方界流入
大葭蘆水縣西二百二十里
小葭蘆水縣西二百四十里其間地甚良沃
平河水首受黄河隋文帝開之以通屯倉
金河泊在縣東北二十里周迴十里
雲中故城在縣東北四十里趙雲巾城秦雲中郡也史
記曰趙武靈王北破林胡樓煩所置秦因之
隋榆林宫在州城内大業三年置因榆林郡為名其年
焬帝北廵陳兵塞表以威北狄因幸此宫突厥唘人可
汗獻馬及兵器新帳因賦詩云云
榆林關在縣東三十里東北臨河秦卻匈奴之處隋開
皇三年于此置榆林關
河濱縣(中下/)
本漢沙南縣地屬雲中郡迄于魏晉此地不立縣邑至
後魏及周復為銀城縣地隋時復為榆林縣地貞觀三
年于此置河濱縣東臨河岸因以為名改雲州為威州
立嘉名也八年廢威州以縣屬勝州
黄河在縣東一十五步闊一里不通船檝即河濱關渡
河處名君子津
河濱關在縣東北貞觀七年置
東受降城本漢雲中郡地在榆林縣東北八里今屬振
八到(城南至上都一千八百六十八里二十里/東南至東都取單于路一千八百)
武節度(按北至單于都䕶府一百二十里/東北至朔州四百里)
　　(西至中受降城三百里/北至磧口八百里)
武川城今名里城後魏六鎮從西第三鎮在軍北三百
里自北出石門障即光禄城右入匈奴大路
光禄城東北有懷朔古城其城即後魏六鎮從西第二
鎮在今中城界向北化柵側近也
豐州(九原下府/)
　(案開元户一千九百/)　(鄉五/)
　　今置都防禦使(管豐州天徳軍西受降/城中受降城  管縣二)
　　其都防禦使及天徳軍使理在西城今移理舊天
　　徳軍城
禹貢雍州之域秦上郡之北境秦末没胡漢武帝元朔
二年使衛青逐去匈奴開置朔方領縣十理三封在今
豐州西一百里後漢因之靈帝末羗胡擾亂城邑皆空
永嘉後匈奴衛辰父子新居其地辰子赫連勃勃自稱
大單于綂萬城地屬勃勃後魏太武帝擒滅赫連昌置
綂萬鎮孝文帝改置夏州其地又為夏州之北境周武
帝于今永豐縣置永豐鎮隋文帝開皇三年于鎮置豐
州後廢貞觀四年突厥降附又權于此置豐州都督府
不領縣惟領蕃戸以史大奈為都督十一年大奈死復
廢府以地屬靈州二十二年又分置豐州永徽九年于
州復重置永豐縣四年于郭下又置九原縣麟徳元年
又置豐安縣天寳元年改為九原郡乾元元年復為豐
州
州境(按州境里/數𫝊寫缺)
八到(南至上都一千八百里九十里/東南至東都二千一百)
　　(東至勝州五百三十里/西南至靈州九百里)
　　(東南至夏州七百五十里/西北至河西城八十里)
貢賦(開元貢/    賦)　(野馬皮/布  麻)
　管縣二
　　九原　永豐
九原縣(中下郭下/)
本漢之廣牧舊地東部都尉所理其九原縣永徽四年
重置其城周隋間俗謂之甘草城
永豐縣(中下州西一百十六里/)
本漢臨戎舊地後漢末廢北人又謂之賀葛真城周武
帝保定三年于此置永豐鎮隋開皇五年廢鎮置永豐
縣武徳六年省永徽九年復置
廢豐安縣在州東南四十里隋開皇六年于縣置豐安
鎮麟徳元年改為豐安縣天寳末廢
天徳軍(舊理在西受降城權置軍馬于/永清栅元和元年詔移理舊城)本安北都䕶貞
觀二十一年于今西受降城東北四十里置燕然都䕶
以瀚海等六都督臯蘭等七州並𨽻焉龍朔三年移于
磧北回紇本部仍改名瀚海都䕶總章二年又改名安
北都䕶尋移于甘平東北一千一十八里隋故大同城
鎮垂拱元年置同城鎮其都䕶權移理刪丹縣西南九
十九里西安城景龍二年又移理西受降城開元十年
又移理中受降城天寳八年張齊丘又于可敦城置横
塞軍又自中受降城移理横塞軍十二年安思順奏廢
横塞軍又于大同川西築城置軍𤣥宗賜名曰大安軍
十四年築城功畢移大安軍理焉乾元後改為天徳軍
縁居人稀少遂西南移三里權居永清柵其理所又移
在西受降城自後頻為河水所侵至元和八年春黄河
泛溢城南面毁壞轉都防禦使周懷義上表請修築約
當錢二十一萬貫中書侍郎平章事李吉甫密陳便宜
以西城費用至廣又難施功請修天徳舊城以安軍鎮
其大略曰伏以西城是開元十年張説所築今河水來
侵已毁其半臣量其事勢不堪重修若别築新城所費
殊廣計其人功糧食及改屋宇比及事畢不下三十萬
貫錢此但計費猶未知出入之處城南面即為水所壞
其子城猶堅牢量留一千人足得住居天徳軍士合抽
居舊城豈可更勞版築虛棄錢物若三城是國家盛制
仁愿舊規亦須得天徳添兵然後有人修築按天徳舊
城在西城正東㣲南一百八十里其處見有兩城本是
永清柵即隋氏大同城舊理去本城約三里以下城甚
牢小今隨事制宜仍存天徳軍額北城周迴一十二丈
高四丈下闊一丈七尺天寳十二載安思順所置其城
居大同川中當北戎大路南接牟那山南又是麥泊其
地良沃遠近不殊天寳中安思順郭子儀等本築此城
擬為朔方根本其意以中城東城連振武為左翼又以
西城豐州連定遠為右臂南制党項北制匈奴左右鉤
帶居中處要誠良久之規也尋屬禄山有事子儀留老
弱于此城身率大衆河北討賊為賊將宋星星所破□
火焚燒遂移天徳軍永清柵别置理所于西城只縁添
兵未得且因循併在一處力所不足實非遠圖臣久訪
略已計料約修此城不過二萬貫錢今若于天徳舊城
隨事增飭因有移換仍取城隸于天徳軍别置使名自
為雄鎮以張聲勢可讋殊鄰詔從之于是復移天徳軍
理所于舊城焉先是縁邊居人常苦室韋党項之所侵
掠投竄山谷不知所從及新城施功之日遂有三萬餘
家移止城内初議者又慮城大無人以實及是遠近奔
凑邊軍益壯人心遂安沃野故城在軍城北六十里即
是後魏時六鎮從西第一鎮也
八到(西取寧遠鎮故落鹽池經夏州至上都一千八百/里)
　　(西南渡河至豐州一百六十里/西北至横塞軍城二百里)
　　(西至西受降城一百八十里/西南至新宥州六百里)
　　(東南至中受降城二百里/)
中受降城本漢九原郡地漢武帝元朔二年更名五原
開元十年于此城置安北大都護府後又移徙事具天
徳軍
八到(城南至上都一千八百六十里百二十里/東南至東都取單于路二千一)
　　(東至東受降城二百里/西北至天徳軍二百里)
　　(南至麟州四百里/北至磧口五百里)
敬本故城在中城北四十里鄭䖍軍録曰時人以張仁
愿河外築二城自古未有今敬本城周一萬八百七十
二步壕塹深峻亦古之堅守賈耽古今述曰以地理求
之前代九原郡城也
西受降城(舊天徳軍理于此城元/和九年移理天徳軍城)在豐州西北八十里
葢漢朔方郡地臨河縣故理處開元初為河水所壞至
開元十年總管張説于故城東别置新城今城(一本云/其後城)
西南隅又為河水所壞本末具天徳軍
八到(城南至上都一千八百八十里百五十里/東南至東都取單于路二千二)
　　(正東㣲南至天徳軍一百八十里/東南渡河至豐州八十里)
　　(西南至定遠城七百里/北至磧口三百里)
　　(磧口西至回鶻衙帳一千單五里/)
右三受降城景雲三年張仁愿所置也初突厥入宼朔
方軍總管沙吒忠義為賊所敗詔仁愿代之先是朔方
軍北與突厥以河為界河北岸有拂雲堆神祠突厥將
入寇必先詣祠祭酹求福因牧馬料兵而後渡河時突
厥黙啜盡衆西擊突騎施婆葛仁愿奏請乗虛奪取漢
南之地于河北築三受降城首尾相應絶其南寇之路
太子少師唐休璟以為兩漢以來皆北守黄河今于寇
境築城恐勞人費功終為賊所有仁愿固請不已中宗
竟從之仁愿表留年滿鎮兵以助其功時咸陽兵二百
餘人逃歸仁愿擒獲盡斬之軍中股慄六旬而三城俱
就以拂雲祠為中城與東西兩城相去各四百餘里遥
相應接北拓三百餘里于牛頭牟那山北置烽堠一千
八百所自是突厥不得度山放牧朔方無復寇掠減鎮
兵數萬人初三城不置壅門及卻敵戰具或問曰邊城
禦賊之所不為守備何也仁愿曰寇若至此當併力出
戰迴顧望城猶須斬之何用守備生其退恧之心其後
常元楷為總管始築壅門議者劣之
　
　
　
　
　
　
　
　元和郡縣志卷五
欽定四庫全書
　元和郡縣志卷六
　　　　　　　　　　　　唐　李吉甫　撰
　　河南道(一/)
河南府(洛州東都/)
　　(開元户一十二萬七千四百四十/元和户一萬八千七百九十九)　(鄉二百/鄉八十)
禹貢豫州之域在天地之中故三代皆為都邑陽翟夏
城禹都也偃師西亳湯都也周成王定鼎于郟鄏使召
公先相宅乃卜澗水東瀍水西是為東都今苑内故王
城是也又卜瀍水東召公往營之是為成周今河南府
東故洛城是也至赧王獻地于秦莊襄莊襄王立為三
川郡(三川伊/洛河也)漢改為河南郡後漢光武帝建武元年入
洛陽遂定都焉及董卓逼遷獻帝西都長安盡燒洛陽
宫廟後又都焉魏文帝受禪亦都洛陽陳留王以司隸
校尉所掌置司州領河南河東河内𢎞農平陽五郡晉
武帝受禪司州不改永嘉初劉曜叛亂司州没胡後又
没于石勒東晉穆帝永和元年桓温入洛陽置河南郡
宋武帝北平關洛復置司州後魏孝文帝太和十九年
六宫文武盡遷洛陽改為河南尹至周宣帝移相州六
府于洛州以為東京隋文帝改六府為六尚書省又置
河南道行臺省仁壽四年焬帝詔楊素營東京大業元
年新都成遂徙居今洛陽宫是也其宫北據邙山南直
伊闕之口洛水貫都有河漢之象東去故城一十八里
初焬帝嘗登邙山觀伊闕顧曰此非龍門耶自古何因
不建都于此僕射蘇威對曰自古非不知以俟陛下帝
大悦遂議都焉其宫室臺殿皆宇文愷所創也愷巧思
絶倫因此制造頗窮奢麗前代都邑莫之比焉又改洛
州為豫州置牧三年罷州為河南郡置尹四年改東京
為東都十四年復置洛州隋亂王世充僣號稱鄭改為
司州武徳四年討平充復為洛州仍置總管府其冬罷
府置陜東道大行臺太宗為大行臺尚書令九年罷臺
置洛州都督府貞觀十八年廢府顯慶二年置東都則
天改為神都神龍元年復為東都開元元年改洛州為
河南府天寳元年改東都為東京至徳元年復為東都
府境(東西六百二十一里/按南北里數傳寫缺)
八到(西至上都八百五十里/東至鄭州二百八十里)
　　(東北至懷州一百五十里/西北至陜州三百五十里)
　　(東南至汝州一百七十里二百四十里從縣至許/西南取崿嶺路至陽翟縣)
　　(州九十里/)
貢賦(開元貢/    賦)　(綾/絹)　(絹/綿)　(白瓷器/)
　管縣二十六
　　洛陽　河南　偃師　緱氏　鞏　　伊闕
　　密　　王屋　長水　伊陽　河陰　陽翟
　　潁陽　告成　登封　福昌　壽安　澠池
　　永寧　新安　陸渾　河陽　温　　濟源
　　河清　氾水
洛陽縣(赤郭下/)
本秦舊縣厯代相因貞觀六年自金墉城移入郭内毓
徳坊今理是也神龍初改為永昌尋復舊號
故洛陽城在縣東二十里按華延㒞云洛陽城東西七
里南北九里洛陽城内宫殿臺觀府藏寺舍凡有一萬
一千二百一十九門自劉曜入洛元帝渡江官署里閭
鞠為茂草後魏孝文帝太和十七年幸洛陽巡故宫遂
咏黍離之詩為之流涕觀石經仍定遷都而經始洛京
十九年九月新都始立于是六宫文武盡遷洛陽
洛水在縣西南三里西自苑内上陽之南瀰漫東流宇
文愷築斜堤束令東北流當水衝捺堰九折形如偃月
謂之月坡今雖漸壞尚有存者
河南縣(赤郭下/)
本漢舊縣後魏靜帝改為宜遷縣周宣帝復為河南隋
仁壽四年遷都移縣于東都城内寛政坊即今縣是也
永昌元年以明堂初成改為合宫縣神龍初復舊二年
復為合宫景雲初復舊
洛水在縣北四里伊水在縣東南十八里
瀍水在縣西北六十里禹貢曰伊洛瀍澗既入于河孔
安國注曰出河南北山水經云源出河南穀城縣北今
驗水西從新安縣東入縣界
天津橋在縣北四里隋煬帝大業元年初造此橋以架
洛水用大船維舟皆以鐵鎖鉤連之南北夾路對起四
樓其樓為日月表勝之象然洛水溢浮橋輒壞貞觀十
四年更令石上累方石為腳爾雅斗牛之間為天漢之
津故取名焉
中橋咸通三年造累石為腳如天津橋之制
通津渠在縣南三里隋大業元年分洛水西北名千步
磧渠又東北流入洛水謂之洛(按此下/有缺文)
偃師縣(畿西南至府七十里/)
本漢舊縣帝嚳及湯盤庚並都之商有二亳成湯居西
亳即此是也至盤庚又自河北徙理于亳商家從此而
改號曰殷武王伐紂于此築城息偃戎師因以名焉天
寳七年四月河南尹韋濟奏于偃師縣東山下開驛路
通孝義橋廢北坡義堂路焉
北邙山在縣北二里西自洛陽縣界東入鞏縣界舊説
云北邙山是隴山之尾乃衆山總名連嶺修亙四百餘
里
首陽山在縣西北二十五里
盟津在縣西北三十一里
緱氏縣(次赤西北至府六十三里/)
本漢舊縣古滑國也左傳曰秦師滅滑其後屬晉至秦
漢為縣因山為名隋大業十年移據公路澗西憑岸為
城即今縣是也
緱氏山在縣東南二十九里王子晉得仙處
轘轅山在縣東南四十六里左傳欒盈過周王使候出
諸轘轅注曰緱氏縣東南有轘轅關道路險隘凡十三
曲將去復還故曰轘轅後漢河南尹何進所置八關此
其一也
鄂領坂在縣東南三十七里晉八王故事曰范陽王保
于鄂坂後于其上置關
洛水自西洛陽縣界流入
曹城在縣東一里曹操與袁術相拒築城于此
袁術固一名袁公塢在縣西南十五里宋武北征記曰
少室山西有袁術固可容十萬衆一夫守隘萬人莫當
公路壘在縣南三里袁術與曹公相拒處
鉤鏁故壘在縣東北七里宋書司馬休之從宋公西征
營于柏谷塢西即此壘相連如鎻因以為名也
鞏縣(畿西至府一百四十里/)
古鞏伯之國也春秋晉師剋鞏戰國時韓獻于秦至漢
以為縣屬河南郡隋大業十三年李密自潁川率羣盗
十餘萬襲破洛口倉因據鞏縣仍築城斷洛川包南北
山週迴三十餘里屯營其中後為王世充所破縣本與
成臯中分洛水西則鞏東則成臯後魏併焉按爾雅鞏
固也四面有山河之固因以為名
天陵山在縣東南六十里
黄河西自偃師縣界流入河于此有五社渡又有五社
津後漢朱鮪遣賈强從五社津渡是也
洛水東經洛汭北對瑯邪渚入河謂之洛口亦名什谷
張儀説秦王下兵三川塞什谷之口即此也
伊闕縣(畿北至府七十里/)
古戎蠻子國漢為新城縣屬河南郡周武帝時屬伊川
郡隋開皇十八年罷郡改為伊闕縣
伊闕山在縣北四十五里兩山相對望之若闕伊水流
其間故名
陸渾山俗名方山在縣西五十五里
伊川西自陸渾縣界流入左傳秦晉遷陸渾之戎于伊
川是也
伊闕故關在縣北四十五里何進八關之一
密縣(畿西南至府一百一十里/)
本漢舊縣古密國也春秋諸侯伐鄭圍新密漢屬河南
郡隋大業二年廢十二年又置武徳三年于此置密州
四年廢州以縣屬鄭州龍朔二年割屬河南府爾雅曰
山如堂者曰密因以為名
大騩山在縣東南五十里本具茨山黄帝見大隗于具
茨之山故亦謂之大隗山瀷水源出于此
馬嶺山在縣南十五里洧水所出
王屋縣(畿東南至府一百里/)
本周時召康公之采邑漢為垣縣地後魏獻文帝分垣
縣置長平縣周明帝改為王屋縣因山為名仍于縣置
王屋郡天和元年又為西懷州隋開皇三年改為邵州
大業三年廢邵州以縣屬懷州顯慶二年割屬河南府
齊之嶺在縣東十二里即宇文周與髙齊分據境之處
也
黄河在縣南五十里
王屋山在縣北十五里周迴一百三十里髙三十里禹
貢底柱析城至于王屋是也
析城山在縣西北六十里峯四面其形如城有南門焉
故曰析城
長水縣(畿東至府二百三十里/)
本漢盧氏縣地後漢晉宋不改後魏宣武帝分盧氏東
境置南陜縣屬𢎞農郡西魏廢帝改為長淵隋義寧元
年以犯髙祖廟諱改為長水貞觀八年自虢州割屬穀
州顯慶二年屬河南府(穀州今新安/縣所理是也)
伊陽縣(畿北至府二百六十里/)
本陸渾縣南界之地先天元年割置伊陽縣
伊水路在縣西南出鸞掌山東流水經云出南陽魯縣
蔓蕖山東北過陸渾縣南又東北過伊闕中又東北入
于洛多雨暴漲諸峽束水之處其髙或七八丈故伊闕
石壁有石銘云黄初四年六月二十四日辛巳大水出
髙四丈五尺
銀􁨙窟在縣南五里今每歲税銀一千兩
河陰縣(望西南至府二百三十里/)
本漢滎陽縣地開元二十二年以地當汴河口分氾水
滎澤武陟三縣地于輸場東置以便運漕即侍中裴耀
卿所立初耀卿為宣州刺史開元十八年因朝集上便
宜曰竊見江淮諸州所送租庸等本州正月二月上道
至揚州入斗門即逢水淺停留一月以上四月以後始
渡淮入汴多屬乾淺又搬運停留至六月七月方至河
口即遇黄河漲溢不得入河又須停一兩月待河水較
小始得上河入洛即又漕洛乾淺船艘不通計從江南
至東都停滯日多得行日少艱辛欠折因此而生伏見
國家舊法河口元置武牢倉江南船不入黄河即于倉
内便貯也鞏縣置洛口倉從黄河不入漕洛即于倉内
安置爰及河陽倉柏崖倉太原倉永豐倉渭南倉節級
取便例皆如此水通利則隨近運轉不通利則且納在
倉不滯遠船不生隠盗每年剰得一二百萬石即數年
之外倉廩轉加至二十二年以耀卿為相兼轉運都使
于是遂分置河陰縣及河陰倉又河清縣置柏崖倉三
門東置集津倉三門西置鹽倉三門北鑿山十八里陸
行以避湍險自江淮來者悉納河陰倉自河陰候水調
浮漕送含嘉倉又取曉習河水者遞送太原倉所謂北
運也自太原倉浮渭以實關中凡三年運七百萬石省
腳三十萬貫及耀卿罷相後縁北路險澁頗為隱欺議
者言其不便事又停
汴渠在縣南二百五十步亦名莨蕩渠禹塞滎澤開渠
以通淮泗後漢初汴河决壞明帝永平中命王景修渠
築隄十里立一水門令更相注洄無復潰漏之患自宋
武北征之後復皆堙塞隋煬帝大業元年更令開𨗳名
通濟渠自洛陽西苑引穀洛水達于河自板渚引河入
汴口又從大梁之東引汴水入于泗達于淮自江都宫
入于海亦謂之御河河畔築御道樹之以栁煬帝巡幸
乗龍舟而往江都自揚益湘南至交廣閩中等州公家
運漕私行商旅舳艫相斷隋氏作之雖勞後代實受其
利焉
汴口堰在縣西二十里又名梁公堰隋文帝開皇七年
使梁睿增築漢古堰過河入汴也
三皇山亦曰㟼高山上有三城即劉項相持處春秋左
氏傳曰晉師在敖鄗之間亦此也
陽翟縣(畿西北至府二百四十里/)
本夏禹所都春秋時鄭之櫟邑韓自宜陽移都于此秦
為潁川郡楚漢之際韓公子成為韓王項羽殺成立鄭
昌漢元年又誅昌立横野君信六年徙信太原公復置
潁川郡領縣二十理陽翟(潁川/屬縣)後魏復置陽翟郡隋開
皇十六年廢郡置嵩州以縣屬焉大業三年隸襄城郡
武徳中又隸嵩州貞觀元年廢入許州建都後改屬河
南府
鈞臺在縣南十五里左氏傳曰夏唘有鈞臺之饗也
潁陽縣(畿西北至府九十里/)
古綸氏縣本夏之綸國也少康之邑在焉漢屬潁川晉
省後魏太和中于綸氏縣城置潁陽縣屬河南郡又分
潁陽置瑤陽縣隋開皇六年改瑤陽為武林十八年又
改為綸氏大業元年改為嵩陽載初元年又改為武林
開元十五年改為潁陽
大石山一名萬安山在縣西北四十五里
倚箔山望之如立箔山西北崖下有鍾乳隋時充貢
陽乾山在縣東二十五里潁水一源出陽乾山
大谷口在縣西北三十五里孫堅停兵大谷距洛陽九
十里即此谷
大谷故關在縣西北四十五里何進八關之一也
告成縣(畿西北至府一百七十里/)
本漢陽城縣屬潁川郡因陽城山為名後魏置陽城郡
屬司州隋開皇三年廢郡以縣屬洛州十六年于此置
嵩州仁壽四年省嵩州以縣屬河南郡萬歲登封元年
則天因封中岳改名告成
許由山在縣西十三里
嵩高山在縣西北二十三里
少室山在縣西北五十里
陽城山在縣東北三十八里
鬼谷在縣北五里即六國時鬼谷先生所居也
測景臺在縣城内西北隅高一丈開元十年詔太史監
南宫説立石表焉
登封縣(畿西北至府一百三十五里/)
本漢嵩髙縣武帝元封元年置以奉太室後省入陽城
累代因之髙宗將有事于中岳分陽城緱氏置嵩城縣
萬歲登封元年則天因封岳改為登封
嵩髙山在縣北八里亦名方外山又云東曰太室西曰
少室嵩高總名即中岳也山高二十里周迴一百三十
里
少室山在縣西十里高十六里周迴三十里潁水源出
焉(潁水有三源右水出陽乾山之潁谷中水導/源少室通阜左水出少室南溪東合潁水)
啓母祠縣東北七里漢書武帝祀中岳見夏啓母石是
也應劭云啓生而母化為石淮南子亦同嵩山記陽翟
婦人今龕中鑿石像其石漢安帝延光三年立
福昌縣(畿東至府一百五十里/)
古宜陽地春秋時屬晉七國時屬韓漢以為縣屬𢎞農
郡後漢建武三年馮異破赤眉于崤底餘衆走向宜陽
帝自征之赤眉君臣靣縳即此地也隋義寧二年于此
置宜陽郡武徳元年改為穀州改宜陽縣為福昌縣取
縣西隋宫為名顯慶二年廢穀州以縣屬河南府今縣
城即魏一全塢城東南北三面天險峭絶後周置重兵
于此以備高齊
女几山在縣西南三十四里
壽安縣(畿東北至府七十六里/)
本漢宜陽縣地後魏分新安置甘棠縣隋開皇三年以
縣屬熊州十六年改為穀州仁壽四年改名壽安縣貞
觀七年改屬河南府
石墨山在縣西南三里山石如墨可以書
洛水西自福昌縣界流入
少水今名慈澗水出縣北
八關故城在縣東北三十里後魏靈帝中平元年以河
南尹何進為大將軍将五營士屯都亭置函關廣城伊
闕大谷轘轅旋門小平津孟津等八關都尉官理于此
永濟橋在縣西十七里煬帝大業三年置架洛水隋亂
毁廢貞觀八年修造舟為梁長四十丈三尺廣二丈六
尺
澠池縣(畿東至府一百五十里/)
本韓地哀侯東徙其地入秦漢以為縣屬𢎞農郡隋文
帝時屬熊州(今河南府福/昌縣是也)十六年改屬穀州顯慶二年
廢穀州縣屬河南府
廣陽山亦名澠池山在縣東北五十五里
穀水南去縣二百歩東經秦趙二城俗謂之俱利城
東城在縣四十三里
西城在縣西四十里昔秦趙㑹於澠池之處
大塢故城在縣北十五里後魏武帝入關使行臺楊騰
出關安撫騰因舊城置大塢鎮
永寧縣(畿東至府二百里/)
漢澠池縣之西境後漢晉宋不改後魏文帝于今縣東
四十里置北宜陽縣屬宜陽郡廢帝二年改為熊耳縣
義寧二年置永寧縣屬宜陽郡貞觀元年改屬河南府
二崤山又名嶔崟山在縣北二十八里春秋時秦將襲
鄭蹇叔哭送其子曰晉人禦師必于崤崤有二陵其南
陵夏后臯之墓北陵文王之所避風雨必死是間漢建
安中曹公西討巴漢惡其險更開北山道路多從之路
側有石銘曰晉太康三年𢎞農太守梁栁修復舊道西
征記崤上不得鳴鼓角鳴則風雨總至自東崤至西崤
三十五里東崤長坂數里峻阜絶澗車不得方軌西崤
全是石坂十二里險絶不異東崤漢馮異破赤眉于崤
底魏龐徳破張白騎于兩崤間
熊耳山在縣東北四十五里後漢世祖破赤眉積甲宜
陽縣城西與此山齊按禹貢導洛自熊耳在商州上洛
縣界與此别也
穀陽山在縣西北五十五里漢書地理志穀水出穀陽
山
回谿俗名迴坑在縣東北三十六里馮異與赤眉戰敗
于此璽書勞曰始垂翅于迴溪終奮翼于澠池可謂失
之東隅收之桑榆
新安縣(畿東至府七十里/)
本漢舊縣屬𢎞農郡晉改屬河南郡後魏屬新安郡周
武帝保定三年省新安郡又于今縣理置中州建徳六
年省中州又置新安郡隋開皇十六年改置穀州貞觀
元年新安屬河南府
穀水在縣南二里國語曰穀洛鬭壞王宫是也縣城本
名通洛城周武帝將東討令陜州總管尉遲綱築此城
以臨齊境
白超故城一名白超壘一名白超塢在縣西北十五里
壘當大道左右有山道從中出漢末黄巾賊起白超築
此壘以自固東魏修築為城因名白超城
函谷故關在縣東一里漢武帝元鼎三年為楊僕徙關
于新安按秦函谷關在今陜州靈寳縣西南十二里以
其道險隘其形如函故曰函谷項羽坑秦降卒于新安
即此地今縣城之東有南北塞垣楊僕所築
慈澗故鎮在縣東南二十里周武帝保定六年置武徳
三年討王世充前軍鎮此太宗以輕騎擊破之充拔鎮
歸于東都
陸渾縣(畿東北至府一百三十里/)
本陸渾戎所居春秋時秦晉遷陸渾之戎于伊川至漢
為陸渾縣屬𢎞農郡後屬河南尹後魏改為伏流縣隋
大業元年省伏流縣移陸渾縣于今理
三塗山在縣西南五十里左傳曰四嶽三塗陽城大室
九州之險
明臯山在縣東北十五里
伊水在縣西南自虢州盧氏縣界流入
伏流城即今縣理城東魏孝靜帝武定二年所築以城
北焦澗水伏流地下西有伏流坂因以為名
河陽縣(望西南至府八十里/)
　　自河陽以下五縣今權隸三城節度
本周司寇蘇忿生之邑後為晉邑在漢為河陽縣屬河
内高齊省入温軹二縣隋開皇十六年分温軹二縣重
置屬懷州武徳四年平王世充後割屬河南府
南城在縣西四面臨河即孟津之地亦謂之富平津後
魏使髙永樂守河南以備西魏即此也周隋為宫貞觀
置鎮
中潬城東魏孝靜帝元象元年築之仍置河陽關天寳
以前亦于其上置關縣西南十三里古遮馬堤即後魏
爾朱榮殺朝士千三百餘人于此謹按至徳中史思明
之來寇也時李光弼已至東都聞思明將至乃移牒留
守及河南尹并留司官坊市居人令悉出避寇空其城
乃率麾下士馬數萬東守河陽三城拒逆賊黨初謂光
弼自洛而西及聞保河陽出其慮外疑懼久之不敢犯
宫闕光弼訓練招集威聲大震賊雖入城憚光弼兵威
南不出百里西不越畿内陜州得修戎備關隘無虞皆
光弼保河陽之力故自乾元以後常置重兵貞元後加
置節度為都城之巨防造浮橋架黄河為之以船為腳竹􁫲亙
之晉陽秋云杜元愷造河橋于富平津即此是也船􁫲出洪州
温縣(望東南至府一百三十里/)
本周畿内司寇蘇公之邑春秋周襄王賜晉文公漢以
為縣屬河内郡隋大業十三年自故温縣移于今所皇
朝建都割屬河南府
濟源縣(望南至府一百二十里/)
古軹邑屬魏秦昭王時代魏取軹漢文帝時封薄昭為
軹侯屬河内郡隋開皇十六年分軹縣置濟源縣屬懷
州以濟水所出因名顯慶二年割屬河南府
濟水在縣西北三里平地而出有二源其東源週迴七
百歩深不測西源週迴六百八十五歩深一丈皆繚之
以周牆源出王屋山海經云王屋之山㶌水出焉郭璞
注云㶌沇水之源尚書禹貢云導沇水東流為濟入于
河溢為滎孔安國注云濟水入河並流十數里而南截
河又並流數里溢為滎澤漢書導沇水東流為泲入于
河軼為滎東出于陶丘北又東至于荷又東北㑹于汶
又北東入于海顔師古云沇水流而為濟截河又為滎
澤陶丘在曹州定陶西南荷即菏澤過荷澤又與汶水
㑹北折而東入于海也按沇水出今王屋縣王屋山東
流至濟源縣而名濟水滎澤在今鄭州滎澤縣定陶今
曹州濟陰縣也菏澤在今兗州魚臺縣汶水出今兗州
萊蕪縣然濟水因王莽末旱渠涸不復截河南過今東
平濟南淄川北海界中有水源入于海謂之清河實菏
澤汶水合流亦曰濟河葢因舊名非本濟水也而水經
是和帝以後所撰乃言濟水南過滎澤至于乗氏等縣
一依禹貢舊道斯不詳之甚也酈道元又從而注之尤
為紕繆矣
百尺溝在縣東北六里引濟水溉灌仁壽三年置初分
功人穿十丈故名百尺溝
河清縣(畿南至府六十里/)
本漢軹縣地縣西有柏崖故城即東魏將侯景所築武
徳初于城東置大基縣八年省咸亨四年重置先天元
年以犯𤣥宗廟諱改名河清
汜水縣(望西南至府一百八十里/)
古東虢國鄭之制邑漢之成臯縣一名虎牢穆天子傳
曰天子獵于鄭圃有獸在葭中七萃之士擒之以獻天
子命畜之東虢因曰虎牢漢楚之際項羽使海春侯曹
咎守此漢王破之咎自殺至宋武帝北平關洛置司州
刺史理虎牢魏使奚斤攻宋司州刺史毛徳祖經二十
日不剋城中傷者無血知其乏水潛作地道其穴猶存
隋開皇十八年改成臯為氾水縣大業十三年陷于王
世充武徳四年討平充復于縣理置鄭州貞觀七年移
鄭州于營城以縣屬焉顯慶二年改屬河南府垂拱四
年改名廣武縣神龍元年復為氾水開元二十九年自
虎牢城移于今理
黄河自鞏縣流入
氾水出縣東南三十二里浮戲山經虎牢城東漢破曹
咎于此
成臯故關在縣東南二里
旋門關在縣西南十里即八關之一
汴口去縣五十里今屬河陰
坂渚在縣東北三十五里初竇建徳衆數十萬自于坂
渚結陣南屬鵲山以臨氾水太宗帥輕騎擊之賊衆大
潰建徳竄于牛口渚將軍白士讓生獲之先是童謠云
豆入牛口勢不得久果敗于此牛口渚與坂渚邐迤相
接
等慈寺在縣東七里王師既破建徳詔于戰所起寺立
碑紀功焉令顔師古為碑文
　
　元和郡縣志卷六
欽定四庫全書
　元和郡縣志卷七
　　　　　　　　　　　　唐　李吉甫　撰
　　河南道(二/)
陜州(陜郡大都督府/)
　　(開元户四萬七千三百二十二/元和户八千七百)　(鄉五十六/鄉六十六)
　　今為陜虢觀察使理所(管陜州虢州汝州一管縣/二十一  都管户  萬一)
　　(千九百四十七/)
禹貢豫州之域周為二伯分陜之地公羊傳曰自陜以
東周公主之自陜以西召公主之又為古之虢國今平
陸縣地是也戰國時為魏地後屬韓秦并天下屬三川
郡漢為𢎞農郡之陜縣自漢至宋不改後魏孝文帝太
和十一年置陜州以顯祖孝文皇帝諱𢎞改為恒農郡
十八年罷陜州孝武帝永熙中重置西魏文帝大統三
年又罷周明帝復置屯兵于此以備齊隋大業二年復
罷以其地屬河南郡義寜元年改置𢎞農郡武徳元年
改為陜州廣徳元年改為大都督府謹按陜城蒲牢與
彭城滑臺夀陽懸瓠屢經攻守皆中夏之要云
州境(東西二百五十二里六里/南北隔河二百四十)
八到(西至上都五百一十里/東至東都三百五十里)
　　(西南至虢州一百三里/北至絳州一百里)
　　(西至潼闗二百里百四十五里/西北至河中府二)
貢賦(開元貢/    賦)　(柏子仁/絁  絹)　(瓜蔞絲/綿)　(布/)
　管縣八
　　陜　　硤石　靈寶　夏　　安邑　平陸
　　芮城　垣
陜縣(望郭下/)
本漢縣也厯代不改後魏改為陜中縣西魏去中字周
明帝于陜城内置崤郡以陜崤二縣屬焉隋開皇罷郡
以縣屬陜州
陜原在西南二十五里
虢山在縣西二里臨黄河自靈寳界流入後漢獻帝東
歸至陜議者欲令天子浮河東下太尉楊彪曰從此以
東有三十六灘非萬乘所當從也乃止
曹陽墟俗名七里澗在縣西南七里獻帝東遷李傕郭
汜追戰于𢎞農東澗天子遂露次于曹陽之墟謂此地
也
州里城即古虢國城西征記曰陜縣周召分職處南倚
山原北臨黄河懸水百餘仞臨之者皆為悼慄
故焦城在縣東北百步
太原倉在縣西南四里隋開皇二年置以其北臨焦水
西俯大河地勢髙平故謂之太原今倉實中周迴六里
太陽故闗在縣西北四里後周大象元年置即茅津也
春秋時秦伯伐晉自茅津濟封崤尸而還
徽伯故壘在縣南二里髙歡使李徽伯戍陜州太祖攻
之徽伯築壘于此拒太祖
北利人渠隋開皇六年文帝遣邳國公蘇威引橐水西
北入城百姓賴其利故以為名
南利人渠東南自硤石界流入與北渠同時疏導
太陽橋長七十六丈廣二丈架黄河為之在縣東北三
里貞觀十一年太宗東巡遣武侯將軍丘行恭營造
硤石縣(望西至府五十里/)
本漢陜縣地屬𢎞農郡自漢至宋不改後魏孝文帝分
陜縣東界置崤縣明帝二年分陜崤二縣置崤郡隋文
帝罷郡以崤縣屬陜州大業二年廢入陜縣義寜元年
重置理硤石塢貞觀中改名硤石縣
底柱山俗名三門山在縣東北五十里黄河中禹貢曰
導河積石至于龍門又東至于底柱河水分流包山山
見水中若柱然也又以禹治洪水山陵當水者破之以
通河三穿既決河出其間有似于門故亦謂之三門漢
成帝鴻嘉四年楊焉上言底柱之險可鐫廣之上乃令
鐫之纔沒水中不能復去而令湍流沸怒為害彌甚隋
開皇三年遣倉部侍郎韋瓚自蒲陜以東募人能于洛
陽運米四十石經砥柱之險達于常平者免其征戍貞
觀十二年太宗東巡臨幸于此令魏徵勒銘
莘野在縣西十五里春秋時有神降于此
黄河西自陜縣界流入東經底柱水經注曰魏景初二
年帝遣諫議大夫寇慈帥工五千人歳常修治以平河
阻
魏長城在縣北二十二里魏惠王十九年所築東南起
崤山西北至河三十七里
靈寶縣(望東北至州七十五里/)
本漢𢎞農縣自漢至後魏不改隋開皇十六年于今縣
置桃林縣屬陜州天寶元年于縣南古函谷闗尹真人
宅掘得天寶靈符遂改縣為靈寶
稠桑宅在縣西十里虢公敗戎于桑田即此也
函谷故城在縣南十里秦函谷闗城漢𢎞農縣也西征
記曰函谷闗城路在谷中深險如函故以為名其中劣
通東西十五里絶岸壁立崖上柏林䕃谷中殆不見日
關去長安四百里日入則閉雞鳴則開秦法也東自崤
山西至潼津通名函谷號曰天險所謂秦得百二也隗
囂將王元説囂曰請以一丸泥東封函谷闗即此也
桃林塞自縣以西至潼闗皆是也春秋時晉侯使詹嘉
處瑕守桃林之塞三秦記曰桃林塞在長安東四百里
若有軍馬經過好行則牧華山休息林下惡行則決河
漫延人馬不得過矣
浢津在縣西北三里隋義寜元年置闗貞觀元年廢闗
置津
曹陽亭在縣東南十四里陳涉使周文西入秦秦使章
邯擊破之殺文于曹陽即此地也後曹公改為好陽
夏縣(望西南至州一百二十里/)
本漢安邑縣地屬河東郡後魏孝文帝太和十一年别
置安邑縣十八年改為夏縣因夏禹所都為名隋大業
二年屬河東郡武徳元年又屬虞州(今陜州安/邑縣是也)貞觀十
七年隸絳州大定元年割屬陜州尋屬絳州乾元三年
屬陜州
涑川在縣北四十里左傳晉侯使呂相絶秦曰伐我涑
川按川東西三十里南北七里
安邑故城在縣東北一十五里夏禹所都也
安邑縣(望南至州一百一十里/)
本夏舊都漢以為縣屬河東郡隋開皇十六年屬虞州
貞觀十七年屬蒲州乾元三年割屬陜州
雷首山一名中條山在縣南二十里其山有銀谷在縣
西南三十五里隋及武徳初並置銀冶監今廢
髙堠原在縣北三十里原南坂口即古鳴條陌也湯與
桀戰于此
鹽池在縣南五里即左傳郇瑕氏之地沃饒近盬是也
今按池東西四十里南北七里西入解縣界
平陸縣(望西南至州一百七十里/)
本漢太陽縣地屬河東郡後漢于此置河北郡領河北
縣隋開皇十五年河北縣改屬蒲州貞觀元年又屬陜
州天寶元年改為平陸縣
黄河在縣南二百步
呉山即吳坂也伯樂遇騏驥駕鹽車之地其坂自上及
下七山相重
傅巖在縣(缺/)七里即傅説版築之處
閒原在縣西六十五里即虞芮爭田讓為閒田之所
顛軨坂今謂之軨橋在縣東北四十五里左傳曰冀為
不道入自顛軨是也
瑟瑟窟在縣西北四十里
故虞城在縣東北五十里虞山之上晉侯使荀息假道
于虞以伐虢即此城也
下陽故縣在縣東北二十里
芮城縣(望東至州/一百里)
本漢河北縣地屬河東郡自漢至後魏因之周明帝二
年改名芮城屬河北郡其年又于此置虞州武帝建徳
二年于縣置芮州貞觀元年廢芮州以縣屬陜州
黄河在縣南二十里
故魏城春秋晉滅之賜畢萬是也在縣北五里
故芮城在縣西二十里古芮伯國也
垣縣(上西南至州二百里/)
本漢縣屬河東郡後魏獻文帝皇興四年置邵郡及白
水縣周明帝武成元年改白水為亳城縣隋大業三年
改亳城為垣縣屬絳郡武徳元年屬邵州九年屬絳州
貞元三年割屬陜縣枕黄河
垣城在縣西二十里
臯落城在縣西北六十里左傳曰晉侯使太子申生伐
東山臯落氏是也
虢州(𢎞農望/)
　　(開元户一萬七千七百四十二/元和户五千二百三十六)　(鄉五十六/鄉三十)
禹貢雍及豫二州之境周初為虢國虢有三北虢今陜
州平陸縣東虢今滎陽縣西虢在今鳳翔扶風縣也魯
僖二年晉荀息假道于虞以伐虢虢亡仍為晉地其後
三卿分晉屬韓秦兼天下屬三川郡至漢武帝元鼎四
年置𢎞農郡後魏以獻文帝諱𢎞改為恒農郡孝武帝
永熙三年分為西恒農屬陜州周明帝復為𢎞農隋開
皇三年廢郡以縣屬陜州大業二年又改屬豫州三年
又于𢎞農縣置𢎞農郡義寜元年改為鳳林郡其年于
盧氏縣置虢郡武徳元年改為虢州其年改鳳林郡為
鼎州因鼎湖以為名貞觀八年廢遂移虢州于今理所
州境(案州境里/數𫝊寫缺)
八到(西北至上都四百三十里/東至東都四百五十三里)
　　(東至陜州一百三里里/西南至商州三百七)
　　(西北至潼闗一百三十里自闗至華州一百二十/里)
　　(西北至河中府一百八十里/)
貢賦(開元貢/    賦)　(天門冬/絹  絁)　(地骨白皮/綿)　(麝香/)
　管縣六
　　𢎞農　盧氏　閿鄉　玉城　朱陽　湖城
𢎞農縣(望郭下/)
本漢舊縣隋大業二年省三年復于今湖城縣西南一
里置尋移就郡理其年移郡于鴻臚川縣亦隨徙即今
縣是也義寧元年屬鳳林郡武徳元年屬鼎州貞觀八
年屬虢州
方伯堆在縣東南五里宋奮武將軍魯方平所築
鴻臚水過縣北十五里入靈寶界溉田四百餘頃
盧氏縣(上西北至州一百六十六里/)
本漢舊縣春秋時西虢之邑地有盧氏山或言盧敖得
道于此山宜五穀可以避水災隋開皇三年改為虢州
大業三年廢以盧氏屬河南郡武徳元年又置虢州縣
依舊
熊耳山在縣南五十里禹貢導洛于此
閿鄉縣(望東南至州一百里/)
本漢湖縣地屬京兆尹自漢至宋不改周明帝二年置
閿鄉郡按閿鄉本湖縣鄉名閿古文聞字也説文從門
受聲隋開皇三年廢閿鄉郡十六年移湖城縣于今所
改名閿鄉縣屬陜州貞觀八年改屬虢州
秦山一名秦嶺在縣南五十里南入商州西南入華州
山髙二千丈周迴三百餘里
黄巷坂在縣西北二十五里即潼闗路也水經注曰河
水自潼闗東北流水側有長坂謂之黄巷坂厯北出東
崤通謂之函谷闗岸髙道陿車不得方軌魏武征韓遂
馬超連兵此地又潘岳西征賦曰遡黄巷以濟潼亦謂
此也
桃源在縣東北十里古之桃林周武王放牛之地也
黄河在縣北三里
全鳩水一名全節水漢戾太子亡匿之處
思子宮故城在縣東北二十五里漢武帝為戻太子所
築也
曹公故壘在縣西二十五里魏武征韓遂馬超此地置
壘又宋武之入長安檀道濟王鎭惡濱帶河險大小七
營皆此處
赫連氏京觀俗號平呉臺在縣西二十二里赫連勃勃
使太原公昌攻劉裕將齡石于潼闗克之築臺以表武
功
玉城縣(上西北至州六十里/)
本漢盧氏縣地屬𢎞農郡後魏正始二年分立石城縣
廢帝改為玉城周武帝天和元年廢隋義寧元年重置
貞觀八年移于今理
朱陽縣(上東北至州七十里/)
本漢盧氏縣屬𢎞農郡後魏太和十四年蠻人樊磨背
梁歸魏立朱陽郡并朱陽縣令樊磨為太守大統三年
分為朱陽郡屬東義州周武帝保定二年又省郡宣帝
大象元年割盧氏西界以益朱陽縣隋開皇四年北屬
陜州大業三年改屬虢州
湖城縣(望東南至州五十二里/)
本漢湖縣屬京兆尹即黄帝鑄鼎之處後漢改屬𢎞農
郡至宋加城字為湖城縣
荆山在縣南即黄帝鑄鼎之處
夸父山在縣東南三十五里
湖縣故城在縣西南二里
汝州(臨汝望/)
　　(開元户二萬六千五十三/元和户一萬三千七十九)　(鄉六十七/鄉三十)
禹貢豫州之域春秋時周王畿及鄭楚之地後屬于晉
六國時復為韓魏之地秦屬三川郡在漢為河南郡之
梁縣地也隋開皇四年自陸渾縣界移伊州理于此大
業二年改為汝州三年改為襄城郡隋亂陷賊武徳四
年討平王世充復為伊州貞觀八年改為汝州
州境(東西二百三里二里/南北二百五十)
八到(西南至上都九百八十里/西北至東都一百七十里)
　　(南至蔡州四百五十里五里/西南至鄧州四百七十)
　　(東至許州二百三十里/)
貢賦(開元貢/    賦)　(細絁綿/絁)
　管縣七
　　梁　　臨汝　魯山　葉　　襄城　郟城
　　龍興
梁縣(望郭下/)
漢舊縣古蠻子邑戰國時謂之南梁以别大梁少梁即
左傳云楚為一昔之期而襲梁及霍也
蠻中聚即戎蠻子國也在今郡西南俗謂之麻城又有
陽人聚故城在今縣西秦滅東周徙其君于陽人聚即
此城也漢末孫堅大破董卓軍于此髙齊于此置汝北
郡以備周寇故城在今縣南亦名王塢城隋煬帝改梁
縣為承休縣屬汝州貞觀元年又改為梁縣
汝水經縣南三里
廣成澤在縣西四十里後漢安帝永初元年以廣成遊
獵地假與貧人元初二年鄧太后臨朝鄧騭兄弟輔政
以為文徳可興武功宜廢請寢蒐狩之禮于時馬融以
文武之道並用作廣成賛以諷按此澤周迴一百里隋
煬帝大業元年置馬牧于此
周承休城在縣東北二十六里漢封周後于此
黄坡在縣東二十五里南北七里東西十里隋朝修築
有溉灌之利隋末廢壊乾封初有詔增修百姓賴其利
焉
臨汝縣(上東南至州六十里/)
本漢梁縣地先天二年置貞觀七年刺史陸長源奏請
割梁縣西界二鄉以益之乃自下縣昇為上縣(案唐書/董晉傳)
(陸長源為汝州刺史在貞元時此訛貞觀七年舊唐書/地理志亦云貞觀八年以梁縣西界二鄉益之兼移縣)
(于石壕驛殆/沿訛已久)
魯山縣(上北至州一百五十里/)
本漢魯陽縣古魯縣也屬南陽郡魯陽公與韓戰酣揮
戈日為退三舍謂此地也後魏太和十一年孝文帝南
巡置魯陽鎮十八年改鎮為荆州二十二年罷荆州置
魯陽郡改魯陽縣為北山縣周改為魯山縣武徳四年
又于縣置魯州貞觀元年州廢以魯山屬伊州八年改
伊州為汝州
魯山在縣東北十里
魚齒山在縣東六十里春秋楚師伐鄭涉于魚齒之下
山有滍水故言涉也
汝水出縣西一百五十里
人息山一名伏牛山
滍水出縣西大陌山世祖破王尋于昆陽士卒赴水死
者甚衆滍水為之不流即此水也
温湯水在縣西四十里狀如沸湯可以熟米側有石銘
曰皇女湯可已萬病
魯陽闗水俗謂之三鵶水經縣西七里其闗三鵶鎮在
縣西南十九里後周置以禦髙齊亦名平髙城
魯城在縣東北十七里髙齊置以禦周
葉縣(緊西北至州二百一十里/)
本楚之葉縣春秋楚人遷許于此其後楚使沈諸梁尹
之僭號稱公謂之葉公秦置郡縣隸于南陽後漢書謂
之小長安言地沃人豐也開元三年于縣置仙州以漢
時王喬于此得仙也二十六年廢仙州屬許州其年又
割屬于汝州
方城山在縣西南十八里楚屈完曰楚國方城以為城
是也
黄城山一名苦菜山在縣西二十五里即長沮桀溺耦
耕處
汝水西北流入去縣二十三里
昆陽故城在縣北二十五里後漢世祖破王尋之處
燒車水在縣南二十四里世祖破王尋燒其輜重于此
水濱因名
襄城縣(望西北至州一百四十里/)
本秦舊縣漢因之屬潁川郡春秋襄王避叔帶之難出
居鄭地氾在今縣南一里古氾城是蓋以周襄王居此
故名襄城晉及後魏屬襄城郡隋開皇三年改郡為汝
州以縣屬焉大業二年廢汝州以縣屬許州開元四年
置仙州割襄城屬焉二十六年廢仙州復隸許州天寶
七年又屬汝州
汝水經縣南去縣一里縣理廢汝州城即古襄城楚靈
所築後漢馮異據之降世祖莊子曰黄帝遊于襄城之
野七聖皆迷遇牧馬童子而問道焉亦此地也
郟城縣(緊西北至州八十里/)
本春秋時鄭地後屬楚又入于晉七國時又屬韓至漢
以為縣屬潁川郡晉屬襄城郡後魏屬南陽郡髙齊省
隋大業二年移父城縣于今縣西北五里屬汝州四年
改父城縣為郟城縣
汝水西去縣七里
扈澗水出縣北三十里
父城故城在縣東南四十里故殷時應國也左傳楚大
城父城使太子建居之
龍興縣(上西北至州九十里/)
本漢郟城縣地後魏太和十八年置汝南縣髙齊天保
七年廢隋開皇十八年復置汝南隋末廢則天證聖元
年置武興縣神龍元年改為龍興縣縣城本通鵶城即
後漢賈復城也復南擊郾所築後魏太和二十三年孝
文帝親征馬圈行至此城昬霧得三鵶引路遂過南山
故號通鵶城
大龍山在縣東南三十五里劉累學擾龍遷于魯縣因
以名山
汝水在縣北四十五里西南從梁縣界流入
湛水在縣東三十里春秋襄公十六年楚公子格帥師
戰于湛阪是也
滍陽城一名應城在縣南二十五里後魏置滍陽縣隋
開皇十年改為湛水武徳四年又置滍陽縣
　
　
　
　
　
　元和郡縣志卷七
欽定四庫全書
　元和郡縣志卷八
　　　　　　　　　　　　唐　李吉甫　撰
　　河南道(三/)
汴州(陳留雄/)
　　(開元户八萬二千一百九十/元和户八千二百一十八)　(鄉一百六十一/鄉五十三)
　　今為汴宋節度使理所(管汴州宋州亳州潁州三/管縣二十八  都管户)
　　(萬一千四百四十四/)
禹貢豫州之域春秋鄭地戰國魏都史記魏惠王自安
邑徙理大梁即今浚儀縣秦為三川郡地漢陳留郡之
浚儀縣也酈生説漢髙曰陳留天下之衝四通五逹之
郊漢文帝以皇子武為梁王都大梁以其地卑濕東徙
睢陽今宋州是也漢陳留郡即今陳留縣東魏孝靜帝
于此置梁州周宣帝改為汴州(以城臨汴/水故也)隋大業二年
州廢以開封浚儀屬鄭州隋亂陷賊武徳四年平王世
充復置汴州
州境(東西一百/南北二百)　(十六里/十五里)
八到(西至上都一千二百八十里/西至東都四百二十里)
　　(南至宋州三百里一十里/東南至陳州三百)
　　(北至滑州二百一十里五里/東北至曹州二百四十)
貢賦(開元貢/    賦)　(絹二十疋/綿  絹)
　管縣六
　　開封　浚儀　陳留　雍丘　封丘　尉氏
開封縣(望郭下理東界/)
本漢舊縣屬河南郡魏為秦所敗走保開封此城也晉
屬滎陽郡後魏天平元年于此置開封郡髙齊天保七
年廢隋開皇六年復置開封縣屬汴州大業二年廢汴
州以縣屬鄭州武徳四年重置汴州開封又屬焉貞觀
元年廢延和元年于城内别置開封縣管東界
蓬澤在縣東北十四里今號蓬池左氏所謂蓬澤也
長垣故城一名倉垣城在縣北二十里漢陳留太守所
理
梁王吹臺在縣東南六里俗號繁臺
沙海在縣北二里戰國策齊欲發卒取周九鼎顔率説
曰夫梁之君臣欲得九鼎謀之沙海之上其日久矣即
謂此也隋文疏鑿舊跡引汴水注之以習舟師以伐陳
陳平之後立碑其側以紀功焉今無水
蓼堤在縣東北六里髙六丈廣四丈梁孝王都大梁以
其地卑濕東徙睢陽乃築此堤至宋州凡三百里
浚儀縣(望郭下理西界/)
本漢舊縣屬陳留郡故大梁也魏惠王自安邑徙此因
浚水為名後魏置梁州陳留郡周宣帝改為汴州縣屬之
隋大業二年廢汴州改屬鄭州武徳四年于此重置汴
州以縣屬焉
夷門史記大梁城有十二門東門隠士侯嬴年七十家
貧為夷門監者魏公子無忌厚遺之不肯受遺
枯遮梁溝秦始皇二十二年王賁引水灌大梁城于此
溝
琵琶溝水西自中牟縣界流入通濟渠隋煬帝欲幸江
都自大梁城西南鑿渠引汴水即莨蕩渠也
陳留縣(望西至州五十里/)
本漢陳留郡陳留縣地武帝置陳留郡屬兖州按留本
鄭邑後為陳所并故曰陳留又按彭城亦有留此留屬
陳故稱陳留晉為陳留國隋開皇三年分浚儀縣置陳
留縣屬汴州武徳四年屬杞州今汴州雍丘縣是也貞
觀元年廢杞州屬汴州
故莘城在縣東北三十五里古莘國地也湯伐桀桀與
韋顧之君拒湯于莘之墟遂戰于鳴條之野
東昏故城本漢縣縣東北九十里即湯武之户牖鄉陳
平之故里也
雍丘縣(望西至州一百一十里/)
本漢舊縣亦古之雍國及杞國周武王克殷封禹後東
樓公于杞後魏孝昌四年分東郡陳留置陽夏郡理雍
丘城隋開皇三年罷郡以縣屬汴州武徳四年于此置
杞州貞觀元年廢以縣屬汴州
雍丘故城今縣城是也春秋時杞國城也杞為宋滅城
北臨汴河晉永嘉末鎮西將軍祖逖為豫州刺史理于
此逖累破石勒軍由是黄河以南皆為晉土人皆感悦
逖卒百姓立祠
髙陽故城縣西南二十九里顓頊髙陽氏佐少昊有功
受封此邑髙祖攻昌邑西過髙陽又酈食其墓在此
外黄故城縣東六十里黄本屬宋後屬陳留郡以魏郡
有内黄故此為外黄
封丘縣(緊南至州五十里/)
古之封國(左傳魯封父/之繁弱是也)後屬衞亦屬魏漢髙祖與項羽
戰敗于延鄉有翟母者免其難故以延鄉為封丘縣以
封翟母屬陳留郡後魏并入酸棗宣武帝又置封丘縣
屬陳留郡隋開皇三年置郡以縣屬汴州
黄池在縣南七里魯哀十三年晉侯與吳子爭盟于此
尉氏縣(望北至州一百里/)
漢舊縣春秋時鄭大夫尉氏之邑自漢厯後魏屬陳留
郡不改髙齊省以地入開封府隋開皇六年復置尉氏
縣屬汴州武徳四年于此置洧州貞觀元年廢以縣屬
汴州
三亭岡在縣西三十七里秦使謁者王稽使魏夜與范
睢言曰待我于三亭之南即此岡之南也
故鍾城在縣西三十五里魏太尉鍾繇故里
宋州(睢陽望/)
　　(開元户十萬三千/元和户五千二百)　(鄉一百九十三/鄉八十三)
禹貢豫州之域即髙辛氏之子閼伯所居商丘今州理
是也周為青州之域武王封微子于宋自微子至君偃
三十三世為齊魏楚所滅三分其地魏得其梁陳留齊
得濟陰東平楚得沛按梁即今州地秦并天下改為碭
郡後改為梁國漢文帝封子武為梁王自漢至晉為梁
國屬豫州宋改為梁郡隋于睢陽置宋州大業三年又
改為梁郡隋亂陷賊武徳四年討平王世充又為宋州
天寶末禄山亂兩河郡縣多所陷沒惟張巡許逺姚誾
三人堅守睢陽賊將尹子奇併力攻圍逾年不克城中
孤危糧竭相食殆盡時賀蘭進明許叔冀屯軍臨淮爭
權不協不發援師城竟為賊所陷巡逺等抗詞不屈遂
俱被害然使賊鋒挫䘐不至江淮巡逺之力也
州境(東西三百五十九里/南北二百一十八里)
八到(西至上都一千五百八十里/西至東都九百二十里)
　　(東南至泗州七百五十里/西南至亳州一百四十里)
　　(西北至曹州一百五十里/東北至徐州三百五十里)
貢賦(開元貢/    賦)　(絹二十疋/綿  絹)
　管縣十
　　宋城　碭山　虞城　楚丘　柘城　穀熟
　　下邑　單父　襄邑　寧陵
宋城縣(望郭下/)
漢睢陽縣屬宋國後屬梁國後魏屬梁郡隋開皇三年
罷梁郡以縣屬亳州十六年于此置宋州睢陽屬焉十
八年改為宋城
睢水西南至寜陵縣界流入
渙水西南自寜陵縣界流入
隕石水源出縣北四十里春秋時隕石于宋其處為潭
小䝉故城縣北二十二里即莊周之故里
州城古閼伯之墟契孫相土亦都于此春秋為宋國都
漢梁孝王廣睢陽城七十里開汴河後汴水經州城南
兔園縣東南十里漢梁孝王園
清泠池在縣東二里
碭山縣(上西至州一百五十里/)
漢碭縣屬梁國後漢不改晉以其地併入下邑宋復置
碭縣屬梁郡後魏屬碭郡髙齊文宣帝並廢以安陽縣
屬彭城郡隋開皇十八年改安陽縣為碭山縣大業二
年改屬宋州碭文石也以其山出文石故以名縣
虞城縣(上西南至州七十里/)
本虞國舜後所封之邑後漢及晉屬梁國後魏延昌中
于此置蕭縣理虞城屬沛郡髙齊省隋開皇十六年分
下邑置虞城縣屬宋州
孟諸澤在縣西北十里周迴五十里俗號盟諸澤
故綸城縣東南三十五里左傳少康逃奔有虞虞妻以
二姚而邑諸綸
平臺縣西四十里左傳宋皇國父為宋平公所築漢梁
孝王大治宮室為複道自宮連屬于平臺三十餘里與
鄒枚相如之徒並遊其上即此也
楚丘縣(緊南至州七十里/)
古戎州已氏之地漢為已氏縣屬梁國後漢屬濟隂郡
北齊廢隋開皇五年又置屬曹州六年改為楚丘縣武
徳五年屬戴州(今宋州單/父縣是也)貞觀十七年廢戴州隸宋州
楚丘故城在縣北三十里
柘城縣(上東北至州一百一十里/)
本陳之株邑詩陳風株林刺靈公是也至秦為柘城縣
續漢志屬陳郡至晉太康中廢隋開皇十六年復置貞
觀初廢入穀熟寜陵二縣後縣人徭賦路逺陳訴積年
至髙宗朝復置屬宋州其羅城即古株邑故城是也
渙水在縣北二十九里
穀熟縣(上西北至州五十七里/)
本漢薄縣地置于古穀城春秋時為穀丘亦殷之所都
謂之南亳漢于此置薄縣屬山陽郡薄與亳義同字異
後漢改置穀熟縣屬梁國隋開皇十六年屬宋州隋末
䘮亂縣人劉繼叔戮力固守免陷于賊武徳二年置南
穀州以繼叔為刺史四年罷以縣屬宋州
渙水在縣南二十八里
髙辛故城在縣西南四十五里帝嚳初封于此
下邑縣(上西至州一百一十里/)
漢舊縣按魯為楚所滅頃公遷于下邑漢髙祖攻下邑
拔之在漢屬梁國後漢無下邑縣魏復立焉晉宋屬梁
郡隋開皇三年改屬亳州十六年改屬宋州
故譙城縣北三十一里祖逖屯淮隂進據太丘城遂克
譙城而居之謂此也
單父縣(緊西南至州一百四十九里/)
古魯邑也漢以為縣屬山陽郡後漢以為侯國屬濟隂
郡後魏置北濟隂郡理單父城隋開皇三年廢郡又置
單父縣屬濟隂郡十六年于縣置戴州單父屬焉大業
二年廢戴州以縣屬曹州武徳五年重置戴州縣又屬
焉貞觀十七年廢戴州縣隸宋州(漢髙祖后呂氏單父/人宓子賤巫馬期皆)
(宰單/父)
襄邑縣(緊東至州一百一十四里/)
本漢舊縣即春秋時宋襄牛地也秦始皇徙承筐縣于
襄陵改為襄邑縣漢以縣屬梁後又屬陳留宋屬譙郡
髙齊文宣帝省入雍丘隋開皇十六年復置襄邑縣屬
杞州大業三年割屬梁郡武徳二年復置杞州以縣屬
焉貞觀元年州廢縣隸宋州
睢水西自雍丘縣界流入
承筐故城在縣西南二十五里
宋襄公墓在縣城中東隅故號襄陵
寧陵縣(緊東至州五十九里/)
本漢舊縣寧亦作甯七國時屬魏魏安釐王以弟無忌
為信陵君邑于此漢初以魏咎為甯陵君亦在此漢志
寜陵屬陳留郡後漢屬梁國晉屬宋郡改屬譙郡髙齊
省隋開皇六年復置屬亳州十六年割屬宋州
睢水西北自襄邑縣界流入
渙水西自襄邑界流入
故葛城在縣北十五里古葛伯國以不祀為湯所滅
大棘故城在縣西南七十里左傳宋華元鄭公子歸生
戰于大棘又七國反先擊梁棘即此城也
汋陵在縣南二十五里春秋鄭子罕伐宋宋將鉏樂懼
敗諸汋陵
故柘城在縣南七十里陳之株邑
故鄢城在縣南五十三里漢之鄢縣鄭伯克段于此
已吾城在縣西南四十里後漢已吾縣故城曹公初起
兵于此
始基故城在縣南九十里晉蔡州刺史祖逖督護衞策
所築初乞活魁遣陳川據陳留浚儀遣將魏碩于谷水
南營逖遣策等追戰大破之因即立戍留守策曰從祖
公北伐數年功始基于此因以為名
仇留故城在縣南六十五里初陳川自始基敗後遣將
仇留伐鄢以逼蔡州祖逖遣衞策進戍谷北髙丘以禦
仇留故呼為仇留城
亳州(望譙郡/)
　　(開元户七萬七百三十二/元和户六千五百二)　(鄉一百三十七/鄉一百六十一)
禹貢豫州之域至周不改春秋時為陳國之焦邑六國
時屬楚在秦為碭郡地漢為譙縣屬沛郡初後漢熹平
五年黄龍見譙太史單颺以為其地當有王者興不及
五十年亦當復見後如其言魏文帝即位黄初元年以
先人舊郡又立為譙國與長安許昌鄴洛陽號為五都
後魏復置南兗州周武帝改為亳州隋亂陷賊武徳四
年討平王世充復為亳州
州境(東西三百六十七里/南北二百里)
八到(西至上都一千七百二十里/西至東都八百六十里)
　　(正南㣲東至潁州二百六十里/西至陳州二百里)
　　(西北至宋州一百四十里/東北至徐州三百九十里)
貢賦(開元貢/    賦)　(絹二十疋黍/綿  絹)　(稷/)　(麻/)　(麥/)
　管縣八
　　譙　　臨渙　酇　　城父　鹿邑　䝉城
　　永城　貞源
譙縣(緊郭下/)
漢舊縣屬沛郡晉屬譙郡後魏無譙縣有小黄縣隋開
皇三年以小黄縣屬亳州大業二年改小黄縣為譙縣
三年以亳州為譙郡縣仍屬焉
渦水在縣西四十八里魏黄初六年文帝以舟師自譙
循渦入淮
魏文帝祠在縣東五里初魏太祖以議郎告疾歸鄉里
築室于此讀書秋冬弋獵以自娛文帝以漢中平四年
生于此宅
故梅城在縣南四十里古梅伯國
臨渙縣(緊西至州一百六十里/)
本漢銍縣屬沛郡後漢屬沛國魏屬譙郡梁武帝普通
中克銍城置臨渙郡以臨渙水為名後魏改置渙北縣
北齊省臨渙郡改渙北縣為臨渙縣屬譙郡隋開皇三
年廢郡留縣改置譙州神堯嘗為譙州刺史大業二年
改屬亳州武徳四年屬譙州貞觀十七年廢譙州縣隸
亳州
嵇山在縣西三十里晉稽康家于銍嵇山之下因改姓
嵇氏
酇縣(上西南至州七十里/)
秦漢舊縣屬碭郡漢屬沛郡蕭何封酇侯此邑也魏酇
縣屬譙國後魏省隋開皇十六年復置酇縣屬沛郡武
徳四年改屬亳州
城父縣(上西北至州七十九里/)
春秋時陳國之夷邑亦名城父漢為城父縣屬沛郡後
漢屬汝南郡晉屬譙郡宋志闕而有浚儀縣隋開皇十
八年以重名復改為城父屬亳州
渦水西北自譙縣界流入
淝水東南至下蔡入淮
扶陽故城在縣東北三十六里漢韋賢封邑
章華臺縣南九里
髙陂縣南五十六里周迴四十三里多魚蚌菱芡之利
鹿邑縣(上東至州一百一十七里/)
本漢鄲縣地春秋時鳴鹿邑屬陳國左傳晉智武子以
諸侯之師侵陳至于鳴鹿是也晉屬陳留郡隋開皇三
年改屬亳州為鹿邑縣
渦水西北自陳州太康縣界流入
鹿邑故城縣西十三里俗名㸦鄉城(案㸦互古通王應/麟謂即論語之互)
(鄉/)春秋時鳴鹿邑也
武平故城縣東北十八里建安元年漢獻帝以曹公為
大將軍封武平侯以此城為封邑
䝉城縣(上西北至州二百四十里/)
本漢山桑縣屬沛郡後漢改屬汝南郡魏屬譙郡後魏
孝文帝于此置渦州理山桑城其地後入于梁梁于此
置西徐州後復入魏改為譙州改譙縣為渦陽縣隋改
渦陽為淝水縣武徳四年重立山桑縣屬譙州貞觀十
七年廢譙州割屬亳州天寶二年改為䝉城縣
縣城北臨渦水後魏渦州城也東魏武定六年侯景叛
行臺慕容紹宗破景于此
檀公城本漢山桑縣城宋檀道濟為征北將軍居此因
名之
永城縣(上西南至州一百四十里/)
因隋舊縣本秦芒縣地漢不改後為臨睢縣之境晉蘄
縣地隋大業六年于馬甫城東北三里割彭城睢陽置
縣遂名永城屬譙郡武徳五年移于馬甫城屬譙州即
今理是也貞觀十七年罷譙州以縣屬亳州
碭山縣南五十里漢祖隠芒碭山澤間應劭注芒今在
臨睢即永城縣是也碭屬梁國今碭山縣是二縣之界
有山澤之固可以隠也
故費城縣南二十里
貞源縣(望東至州五十九里/)
本楚之苦縣春秋時屬陳後為楚所併漢屬淮陽國後
漢苦縣屬陳國晉屬梁郡成帝更名谷陽髙齊省入武
平縣隋開皇六年復置谷陽縣理苦城屬亳州乾封元
年髙宗幸瀨鄉以𤣥元皇帝生于此縣遂改為貞源縣
寜平故城在縣西南五十五里漢縣也晉永嘉五年東
海王越自陽城率甲士四萬薨于項秘不發喪石勒兵
追之及寜平城焚越屍于此數萬衆斂手受害尸積如
山王夷甫亦遇害
𤣥元皇帝祠縣東一十四里祠院中有九井隋季井皆
竭自武徳以來清泉沁漏或云汲一井而八井水皆動
李母祠在縣東一十四里乾封元年冊號先天太后今
謂之洞霄宮
潁州(汝隂上/)
　　(開元户二萬八千一百七十九/元和户一萬一千五百二十九)　(鄉五十六/鄉六十一)
禹貢豫州之域春秋胡子國楚滅之秦併天下為潁川
郡之地在漢則汝南郡之汝隂縣也魏晉于此置汝隂
郡司馬宣王使鄧艾于此置屯田後魏孝昌四年改置
潁州髙齊罷州置郡隋末陷賊武徳四年討平王世充
于汝隂縣西北十里置信州六年改為潁州移于今理
州境(東西三百五十七里/南北一百九十六里)
八到(西取陳州路至上都一千八百二十里/西至東都九百六十里)
　　(東至夀州二百六十里/南至淮約一百里)
　　(西至蔡州三百六十里/西北至汴州七百里)
　　(西北至亳州二百六十里/)
貢賦(開元貢開絁二十疋缺綿二十七屯/    案  元賦𫝊寫)
　管縣四
　　汝隂　沈丘　潁上　下蔡
汝隂縣(上郭下/)
本漢舊縣屬汝南郡魏文帝黄初三年屬汝隂郡後魏
孝昌三年于此置潁州北齊廢以縣屬汝隂郡隋開皇
三年罷郡以縣屬潁州武徳初置信州六年復為潁州
縣皆屬焉
淮水西南流入經縣南去百里
潁水西北自陳州項城縣界流入伏于城下
汝水西南自蔡州新蔡縣界流入又東南入淮
寢丘故城在縣西北一百二十里楚相孫叔敖將死戒
其子請寢丘之地即此
古任城在縣北一里陳將任蠻奴伐齊于潁水北岸築
城以圍池隂
百尺堰在縣西北一百里司馬景王討王凌至百尺堰
即此
沈丘縣(中東南至州一百二十六里/)
本漢寢丘孫叔敖子之封一名沈丘漢為寢縣屬汝南
郡後漢加丘字東魏于此置才州髙齊文宣廢州改置
襃信縣隋不置縣邑至神龍二年十道使唐儉奏請分
汝隂置沈丘縣
小汝水在縣北
潁上縣(中西北至州一百一十七里/)
本漢慎縣地屬汝南郡自漢訖宋不改隋大業二年置
潁上縣屬潁州三年以潁州為汝隂郡縣仍屬焉武徳
四年移于今理
淮水西南自汝隂縣界流入去縣七十里又東北入下
蔡縣界
潁水西自汝隂縣界流入又東流入淮
下蔡縣(上西至州二百二十里/)
本漢舊縣古蔡國又吳州來之邑也按蔡國本都上蔡
又徙新蔡後又遷此故謂之下蔡漢以為縣屬沛郡後
漢屬汝南郡隋大業二年屬潁州十二年移于今理武
徳四年于此置渦州下蔡屬焉八年州廢縣屬潁州
硤石山在縣西南六十里淮水經硤石中對岸山上築
二城以防津要今按淮水以中流分界在西岸者屬下
蔡在東岸者屬夀陽
淮水西南自潁上縣界流入
淝水經縣理南去縣一里入淮
硤石城魏諸葛誕反王昶據硤石以逼誕即此城又晉
孝武帝太元八年聞苻堅入寇乃遣龍驤將軍胡彬將
水軍五千援夀春既陷退保硤石亦此城也今之縣城
在舊城東北十餘里
鄧艾廟在縣西一百二十步艾為魏將作陂營屯田後
人賴其利因為立祠
　
　
　
　元和郡縣志卷八
欽定四庫全書
　元和郡縣志卷九
　　　　　　　　　　　　唐　李吉甫　撰
　　河南道(四/)
滑州(靈昌望/)
　　(開元户五萬三千六百二十七/元和户八千五十六)　(鄉一百五寫缺/案鄉數傳)
　　今為鄭滑節度使理所(管滑州鄭州萬管縣十四/  都管户二  二千)
禹貢兗州之域春秋時為衞國左傳曰狄滅衞衞立戴
公以廬于曹(今州城東北五里白馬/故城即衞之曹邑也)衞文公自曹邑遷
于楚丘(今衛南/縣也)衞成公又遷于帝丘(今濮州濮/陽縣是也)戰國時
其地屬魏始皇五年拔魏二十城初置東郡漢因之後
漢末袁紹以曹公為東郡太守東晉時慕容徳自鄴南
徙滑臺僣號南燕都于胙城至超徙都廣固為宋所滅
宋武帝既平慕容之後盡得河南之地于此置兖州仍
置東郡宋之北境守在此其城在古滑臺甚險固後魏
宋文帝使王𤣥謨攻圍二十日不能取隋開皇九年又
于今州理置杞州十六年改杞州為滑州(取滑臺/為名)大業
三年又改為東郡武徳元年罷郡置滑州二年陷寇四
年討平王世充依舊置滑州
州境(東西二百三十六里/西北一百四十九里)
八到(西南至上都一千四百四十里/南至汴二州百一十里)
　　(東南至曹州二百四十里/西南至鄭州三百里)
　　(正西㣲南至衞州一百一十五里/北至相州一百三十里)
　　(東北至濮州二百一十五里/)
貢賦(開元貢/    賦)　(方紋綾/綿  絹)
　管縣七
　　白馬　韋城　衞南　胙城　靈昌　酸棗
　　匡城
白馬縣(望郭下/)
本衞之曹邑漢以為縣屬東郡(因白馬/津為名)隋開皇三年屬
汴州九年屬杞州十六年改杞州為滑州縣又屬焉
白馬山在縣東北三十四里開山圖曰有白馬羣行山
上悲鳴則河決馳走則山崩津與縣蓋取此山為名
黄河去外城二十步
州城即古滑臺城城有三重又有都城周二十里相𫝊
云衞靈公所築小城昔滑氏為壘後人増以為城甚髙
峻堅險臨河亦有臺慕容時宋公遣征虜將軍王仲徳
攻破之即魏武破袁紹斬文醜于此岸者
鹿鳴故城縣北三十里宋書宋將王𤣥謨據滑臺宣令
走鹿鳴城是也
黎陽津一名白馬津在縣北三十里鹿鳴城之西南隅
酈食其説漢祖曰守白馬之津塞飛狐之口以示諸侯
則天下知所歸矣謂此津也建安五年曹公征先主先
主奔袁紹曹公擒闗羽拜為偏將軍紹遣顔良攻劉延
于白馬曹公使羽擊之羽刺殺良于萬衆之中遂解白
馬之圍後慕容徳為魏軍所逼率户四萬餘徙于鹿鳴
達黎陽津昏而冰合是夜濟河訖旦而魏師至冰亦尋
泮徳悦以為神助因改黎陽津為天橋津
河侯祠在縣南一里漢王尊為東郡太守河水盛浸瓠
子隄尊臨決河不去後人嘉尊壯節因為立祠
韋城縣(上西北至州六十里/)
本漢白馬縣地殷伯豕韋之國也左傳范宣子曰昔我
之祖在夏為御龍氏在商為豕韋氏杜注東郡白馬縣
東南有韋城是也隋開皇六年分白馬縣南境置韋城
縣屬汴州九年屬杞州十六年屬滑州
京觀在縣北二百步王莽篡漢東郡太守翟義舉兵莽
遣將王邑等八將敗義于此乃築焉俗號髑骨臺
衞南縣(上西南至州五十五里/)
本漢濮陽縣地隋開皇十六年于此置楚丘縣屬滑州
後以曹州有楚丘縣改今名
鐵丘在縣東南十里
故鉏城在縣東十五里左傳后羿自鉏遷于窮石是也
胙城縣(上北至州九十里/)
本古之胙國左傳凡蔣邢茅胙祭周公之𦙍也又為古
之燕國左傳魏人燕師伐鄭是也漢為南燕縣其後慕
容徳都之復號東燕縣隋開皇三年廢東郡以縣屬汴
州十八年文帝因覽奏狀見東燕縣名因曰今天下一
統何東燕之有遂改為胙城屬滑州武徳二年于此置
胙州領胙城又置東燕縣四年廢州胙城屬滑州
石丘在縣東北三十里俗傳漢成帝時星隕之名也
濮水縣南二十里西南自酸棗縣界流入
靈昌縣(上東北至州七十里/)
本漢南燕縣地自漢至隋不改開皇十六年分東燕酸
棗二縣置靈昌縣取靈昌津以為名屬滑州
黄河在縣北一十里
赤眉故城在縣東二十四里漢末赤眉賊帥樊崇築
延津即靈昌津也在縣東北二十二里初石勒伐劉曜
至河渚不得渡時流澌下流因風結冰濟訖泮勒自以
為得天助故號靈昌津又左傳鄭太叔收貳以為己邑
至于廩延又曹公北救劉延至延津皆此津也
酸棗縣(望東北至州一百二十里/)
本秦舊縣屬陳留郡以地多酸棗其仁入藥用故為名
後魏併入小黄宣武帝復置改屬東郡隋開皇三年屬
汴州九年屬杞州十六年改屬滑州
黄河在縣北二十里
酸棗故城在縣西南十五里六國時韓王所理處舊址
猶存
金堤在縣南二十三里漢文帝時河決酸棗東潰金堤
即此堤也
匡城縣(上西北至州一百里/)
古衞之匡邑論語子畏于匡至漢為長垣縣地自漢至
後魏不改隋開皇十六年于此置匡城縣屬滑州
故匡城在縣西南十里
故蒲城在縣北一十五里左傳齊侯衞侯胥命于蒲子
路為蒲宰皆此也
訾婁故城縣西北十六里
故鶴城縣西南十五里衞懿公養鶴于此
鄭州(滎陽雄/)
　　(開元户六萬四千六百一十九/元和户一萬三千九百四十四)　(鄉一百二十四/鄉一十八)
禹貢豫州之域春秋時為鄭國本髙辛氏火正祝融之
墟也周宣王母弟友為周司徒食采于鄭是為鄭桓公
後幽王為犬戎所殺桓公死之其子武公與平王東遷
平定虢鄶之地故左傳曰我周之東遷晉鄭焉依是也
自武公後二十二公至六國時鄭為韓哀侯所滅哀侯
二年韓自平陽徙都鄭秦并天下屬三川郡漢髙祖改
三川為河南郡滎陽屬焉晉武帝分河南置滎陽郡東
魏孝靜帝分滎陽置成臯郡髙齊文宣帝又改為滎陽
郡周改為滎州隋開皇三年改滎州為鄭州十六年分
置管州大業二年廢鄭州改管州為鄭州隋末陷賊武
徳四年五月擒建徳王世充東都平其月置鄭州理虎
牢其年又于今鄭州理置管州貞觀元年廢管州七年
自虎牢移鄭州于今理
州境(東西一百七十六里/南北二百里)
八到(西至上都一千一百四十里/西至東都二百八十里)
　　(東至汴州一百四十里里/南至許州一百八十六)
　　(東北至滑州三百里/北至黄河八十里)
貢賦(開元貢/    賦)　(麻黄絹/綿)
　管縣七
　　管城　滎陽　滎澤　原武　陽武　新鄭
　　中牟
管城縣(望郭下/)
本周封管叔之國自漢至隋皆為中牟縣開皇十六年
于此置管城縣屬管州大業三年改管州為鄭州縣又
屬焉
梅山縣西南三十里春秋時楚蒍子馮率師侵費滑右
迴梅山即此山也
圃田澤縣東三里
故市城縣西北三十里曹公擊袁紹軍于故市即此城
也
武强城縣東三十一里曹參擊項羽還攻武強即此城
也
祭城縣東北十五里
邲城縣東六里晉荀林父帥師與楚子戰于邲即此城
也
李氏陂縣東四里後魏孝文帝以此陂賜僕射李沖故
俗呼為僕射陂周迴十八里
滎陽縣(緊東至州六十里/)
本漢舊縣屬滎陽郡髙齊改郡名成臯以縣屬焉隋開
皇三年罷郡以縣屬鄭州萬歳通天元年改為武泰縣
仍隸河南府神龍初復為滎陽屬鄭州
京水出縣南平地
索水出縣南三十五里小陘山
古大索城今縣理是也楚漢戰于京索間漢書注京縣
有大索亭小索亭晉末滎陽人張卓董遇鳩集流散守
固此城因名大柵塢今呼為大剌蓋音之訛耳
小索城縣北四里宋南平王鑠遣王陽兒據小索破魏
即此城也
京縣故城縣東南二十里即鄭京城太叔之邑
滎澤縣(望東南至州五十里/)
本漢滎陽縣地隋開皇四年分滎陽置廣武縣取山為
名仁夀九年改為滎澤屬鄭州
廣武山縣西二十里一名三皇山
敖山縣西十五里春秋時晉師救鄭在敖鄗之間敖鄗
二山名宋武北征記曰敖山秦時築倉于山上漢髙祖
亦因敖倉傍山築甬道下汴水即此山也
黄河北去縣十五里
滎澤縣北四里禹貢濟水溢為滎今濟水亦不復入也
東廣武西廣武二城各在一山頭相去二百餘步在縣
西二十里漢髙祖與項羽俱臨廣武而軍今東城有髙
壇即是項羽坐太公于上以示漢軍處
踐土臺故王宮縣西北十五里北臨汴水南帶三皇山
秦所置仲丁遷于囂此也詩搏獸于敖即此
金堤縣西北二十二里漢文帝時河決酸棗潰金堤東
郡大興卒塞之武帝時王尊為東郡守又加修築至明
帝永平十二年詔樂浪人王景築堤起自滎陽東至千
乗海口千餘里十里立一水門更相迴注無復潰漏之
患此隄首也
原武縣(緊南至州六十里/)
本漢舊縣屬河南郡後魏屬滎陽郡東魏改置廣武縣
又屬焉髙齊天保七年郡縣並廢隋重置原武縣屬鄭
州武徳四年屬管州貞觀元年復屬鄭州
黄河縣北二十里
古陽池城竹書紀年曰惠王十五年遣將龍賈築陽池
以備秦即此也開皇六年于此置縣今縣理
陽武縣(緊西南至州一百里/)
本漢舊縣屬河南郡晉屬滎陽郡
黄河縣北三十里
南棣城北棣城二故城在縣北十里春秋楚伐陳諸侯
會于北棣以救之此也
汴渠一名莨宕渠今名通濟渠西南自滎澤管城二縣
界流入
博浪沙縣東南五里張良為韓報仇擊始皇處
新鄭縣(緊東北至州九十里/)
本有熊氏之墟又為祝融之墟于周為鄭武公之國都
韓哀侯滅鄭自平陽徙都之秦并天下其地為潁川郡
漢以為新鄭縣屬河南郡晉省隋開皇十六年重置屬
鄭州
陘山縣西南三十里史記魏敗楚于陘山山上有子產
墓墓累石為方墳墳東有廟皆東向即杜元凱終制所
言者
函陵縣北十三里左傳晉侯秦伯圍鄭晉軍函陵秦軍
汜南此也
溱州府城即東魏河南道行臺侯景營軍之壘
溱水源出縣西北三十里平地
鄶城縣東北三十二里
洧水縣西北二十里灌潁渠首受洧水西魏遣王思政
固守長社城東魏相髙澄遣將清河王髙岳攻之築堰
通洧水渠灌破長社城即此渠也
中牟縣(緊西至州七十里/)
本漢舊縣屬河南郡晉屬滎陽郡魏太武帝省併陽武東魏孝
靜帝分滎陽置廣武郡隋氏避諱改為内牟屬管州今
縣理是也開皇十八年改為圃田縣大業十三年陷李
密武徳三年李勣招撫東夏于此置牟州復改為中牟
貞觀元年屬汴州龍朔二年復隸鄭州縣理即古中牟
故城論語佛肸以中牟叛後漢魯恭為縣令有善政人
為立祠
圃田澤一名原圃縣西北七里其澤東西五十里南北
二十六里西限長城東極官渡上承鄭州管城縣界曹
家陂又溢而北流為二十四陂小鵠大鵠小斬大斬小
灰大灰之𩔖是也
官渡臺俗號中牟臺亦名曹公臺在縣北十二里曹公
破袁紹于此
許州(潁川望/)
　　(開元户五萬九千七百一十七/元和户五千二百九十一)　(鄉一百十七/鄉五十七)
　　今為陳許節度使理所(管許州陳州千管縣十三/  都管户九  三百二十)
　　(九/)
禹貢豫州之域周又為許國春秋定公六年鄭滅許七
年又封許自是附庸于鄭周末為晉地三卿分晉其地
屬韓秦滅韓虜韓王安以其地置潁川郡理陽翟漢髙
帝五年為韓國以韓信為王六年復為潁川郡後漢獻
帝初遭董卓之亂遷都長安卓死東歸于洛魏太祖迎
帝都許及魏受禪改許縣為許昌縣然魏雖都洛而宫
室武庫猶在許昌又析潁川增置襄城縣晉咸和二年
征西庾亮表成帝曰潁川襄城本是一郡戸口今少請
還合潁川從之宋受禪後魏明帝使達奚斤伐宋長驅
至虎牢潁川許並入于後魏後又陷于東魏髙澄就古
潁隂城改置南鄭州即今州城是也隋仁夀元年改南
鄭州為許州隋末陷王世充武徳四年世充平復為許
州
州境(東西二百一十七里/南北一百六十六里)
八到(西至上都一千二百六十里/西北至東都三百四十里)
　　(東南至陳州二百六十里/正南微東至蔡州三百里)
　　(北至鄭州一百八十六里/東北至汴州二百三十里)
貢賦(開元貢/    賦)　(蔗心席/綿  絹)　(乾柿/)
　管縣七
　　長社　長葛　許昌　鄢陵　臨潁　舞陽
　　扶溝
長社縣(望郭下/)
本漢舊縣屬潁川郡春秋時鄭長葛地其社中樹暴長
漢更名長社後漢屬郡不改隋開皇三年罷郡以縣屬
汴州大業三年改為潁川縣武徳四年復為長社改屬
許州
潁水西南自襄城縣界流入
潩水俗名勑水經縣西其源出密縣大騩山
長葛縣(緊南至州六十里/)
本漢長社縣地隋分置長葛縣屬許州取舊名
洧水自北流入去縣十三里
長箱城東魏武定五年清河王髙岳率衆圍西魏將王
思政于潁川因築此城初以車箱為樓因名長箱城隋
開皇六年又于此立縣今縣理是
長葛故城縣北十三里
長社故城縣西一里西魏大統十三年詔遣河南行臺
大都督王思政進據潁川東魏遣將清河王髙岳率衆
十萬圍潁川思政不與戰岳造髙堰引洧水以灌城十
五年潁川城陷水自東北入城思政為岳所執即此城
也
東偏城縣東北五里左傳齊人鄭人伐許許莊公奔衞
鄭伯使百里奉許叔居許東偏即此城也
許昌縣(上西南至州五十五里/)
本許國為楚所滅至漢為縣屬潁川郡後漢因之魏太
祖迎獻帝都許文帝受禪改為許昌宋志無許昌縣天
平元年復置今縣理是也髙齊文帝省鄢陵入許昌隋
文帝又于鄢陵縣置洧州以縣屬焉大業二年廢洧州
以縣屬許州初魏武既破黄巾經略四方而苦軍食不
足羽林監潁川棗祇建置屯田于是以任峻為典農中
郎將募人屯田許下得穀百萬斛郡國列置田官數年
之間所在倉儲盈積
洧水西北自長葛縣流入去縣三十里
故許昌城縣南四十里即許國故城
許昌宮在許昌故城中楊修作許昌宫賦即此宮也
魯城縣南四十里左氏鄭伯請以太山之祊易許田而
祀周公即此城
景福殿基址今在許昌故城内西南隅
鄢陵縣(上西南至州七十五里/)
本漢舊縣屬潁川郡春秋鄭伯克段于鄢晉楚戰于鄢
陵並此地後魏潁川置許昌郡仍立鄢陵縣以屬焉髙
齊文宣帝廢鄢陵以其地入許昌縣隋開皇三年復置
屬許州十六年又于縣理置洧州縣仍屬焉大業二年
廢洧州以鄢陵屬許州
洧水西北流入經縣西十里
鄢陵故城縣西北十五里
太丘城縣西南二十里陳寔嘗為此縣長
故陶城縣南五十里相傳晉陶侃征杜□所築
臨潁縣(上西北至州六十里/)
本漢舊縣屬潁川郡厯代因之隋開皇三年罷郡以縣
屬許州大業四年自故城移于今理建中二年屬溵州
貞元二年州廢依前屬許州
臨潁臯東西長五十里即龍脾岡也嵩髙山東南三百
里有龍脾其地沃壤可居即此岡也今臨潁縣理在岡
上
潁水西北自長社縣界流入
繁昌故城縣西北三十里魏文帝行至繁陽亭築壇受
禪因置繁昌縣即此城也
舞陽縣(上東北至州一百六十里/)
本漢舊縣屬潁川郡在舞水之陽因名漢封樊噲魏封
司馬宣王並為舞陽侯皆此邑自漢至晉不改宋省開
元四年重于故城内置
扶溝縣(望西至州一百一十里/)
本漢舊縣屬淮陽國後漢屬陳留郡魏屬許昌郡髙齊
文宣帝自今縣北移于今理武徳四年置北陳州縣隸
焉其年廢州以縣屬洧州九年洧州廢又屬許州
洧水縣西二十二里
陳州(淮陽上/)
　　(開元户五萬二千六百九十二/元和户四千三十八)　(鄉一百四/鄉三十一)
禹貢豫州之域本太昊之墟周武王封媯滿于陳春秋
時楚滅之秦滅楚屬潁川郡漢髙帝分潁川置淮陽國
後漢章帝改為陳國獻帝末陳王寵為袁紹所殺國除
為陳郡曹魏復為陳國以東阿王植為陳王植子志徙
封濟北又為陳郡晉宋因之東魏孝靜帝以淮南内附
置北揚州理項城乃于項城僑立北丹陽郡及稜陵縣
髙齊文宣帝以百姓守信不附侯景改北揚州為信州
周武帝改信州為陳州隋開皇二年改為沈州大業二
年廢沈州入陳州三年改為淮陽郡武徳元年復為陳
州
州境(東西一百六十九里/南北二百八十里)
八到(西至上都一千五百二十里/北至東都六百六十里)
　　(東至亳州二百里里/東南至潁州三百)
　　(北至許州二百六十里里/西北至汴州三百一十)
　　(西南至蔡州二百二十里里/東北至宋州二百二十五)
貢賦(開元貢/    賦)　(綿/粟)　(絹/麥)
　管縣六
　　宛丘　太康　項城　南頓　溵水　西華
宛丘縣(緊郭下/)
本漢陳縣春秋時楚滅陳縣之秦漢仍為陳縣漢屬淮
陽國後漢屬陳郡晉屬梁國宋屬陳郡髙齊文宣帝省
陳郡仍移項縣理于此隋文帝罷陳郡改項縣為宛丘
縣
陳州州城枕蔡水周迴三十里
宛丘縣南三里爾雅陳有宛丘又丘上有丘為宛丘注
四方髙中央下曰宛
固陵縣西北四十三里項羽敗南走固陵此也
洧水西自許州鄢陵縣界流入
蔡州自西北流入經縣理東一里
州理城楚襄王所築即古陳國城也包羲氏神農氏並
都于此及楚頃襄王為秦所伐失鄢郢徙都于陳卒為
秦所滅
弩臺在縣理古陳城南八十步後漢陳敬王曾孫寵善
弩射十發皆同處常于此臺教弩黄巾賊起寵有强弩
千張故惟陳國保全開元九年移孔子廟于臺上
東門池在州城東門内道南詩陳風東門之池可以漚
麻即此池
八封臺及壇縣北一里古伏羲氏始畫八卦于此
太康縣(緊南至州七十里/)
本漢陽夏縣地屬淮陽國後漢屬陳國後魏孝昌四年
置陽夏郡以縣屬焉隋文帝改陽夏為大業縣
蔡水西北自汴州尉氏界流入
渦水首受蔡水東流經縣北
縣理城即漢陽夏縣城夏后太康所築漢五年髙祖追
擊項羽至陽夏南羽敗走固陵是也
項城縣(上西北至州一百里/)
漢項縣古項子國春秋齊師滅項至楚襄王徙都陳以
項為别都按此城即楚築在漢屬汝南郡晉屬陳國隋
文帝改項縣加城字屬陳州東晉孝武時秦將苻融攻
陷夀春苻堅捨大軍于項城輕騎八千兼道赴之時有
謠曰堅不過項堅出令曰敢言吾在夀春者拔其舌衆
諫不從堅遂敗
武邱縣東南四十里本名邱頭魏王凌密謀廢立司馬
宣王將中軍討陵大軍掩至百尺堰凌自知勢窮軍到
邱頭面縛水次因改邱頭為武邱以旌其功即此也
小汝水西南流入去縣五十里
公路故城縣東四里漢末袁術所築
故誘城縣北三十里魏毌丘險作亂西至項鄧艾督軍
至樂嘉以誘之後人因謂之誘城
百尺堰縣東北三十五里司馬宣王討王陵軍至百尺
堰即此地
南頓縣(上北至州七十五里/)
本漢舊縣屬汝南郡古頓子國後逼于陳南徙故號南
頓其城楚令尹子玉所築後漢世祖父欽嘗為此縣令
故號南頓君(光武生于/此縣中)宋為南頓郡東魏于此置和城
縣北齊廢郡省縣入和城隋復為南頓縣屬陳州武徳
六年省入項城證聖元年以縣有光武鄉名符武氏遂
于此置光武縣中宗復為南頓
潁水縣西北三十里
小汝水縣西南四十里
髙陽邱縣南四十里應瑒南頓人兄弟俱有名自比髙
陽氏才子故號髙陽邱
溵水縣(上北至州八十四里/)
本漢汝陽縣屬汝南郡晉屬汝南國宋又屬汝陽郡隋
開皇三年屬陳州十六年改汝陽為溵水縣建中二年
屬溵州興元二年溵州廢改屬陳州
溵水經縣北去縣三里
溉灌城縣東北二十五里本魏將鄧艾所築艾為典農
使行陳潁之間東至夀春艾以為田良水少不足盡地
利遂開築陂塘大興溉灌軍儲豐足因名此城
乾谿臺在縣北三里左傳楚靈王有乾谿之臺即此也
西華縣(上東至州八十里/)
本漢舊縣屬汝南郡後漢因之晉無西華縣宋復置屬
陳郡髙齊省後魏太和中復置武城縣神龍元年又為
基城景雲復為西華
潁水縣南二十里
洧水縣西二十里
集糧城在縣西十里魏使鄧艾營田築之貯糧故名
　
　
　
　
　
　
　
　元和郡縣志卷九
欽定四庫全書
　元和郡縣志卷十
　　　　　　　　　　　　唐　李吉甫　撰
　　河南道(五/)
徐州(彭城上/)
　　(開元户四萬九千七百二/元和户三千八百五十八)　(鄉九十二/鄉八十九)
　　今為徐泗節度使理所(管徐州宿州泗州濠州三/管縣一十六  都管户)
　　(萬七千二百五十二/)
本禹貢徐州之域春秋時為宋滕薛小邾偪陽之地六
國時屬楚秦并天下為泗水郡楚漢之際楚懷王自盱
眙徙都之後項羽遷懷王于郴自立為西楚霸王又都
于此漢改泗水郡為沛郡又分沛郡立楚國按楚國即
今州理是也宣帝地節元年更為彭城郡尋復為楚國
自漢以来或理彭城理下邳晉氏南遷又於淮南僑立
徐州安帝始分淮北為北徐州宋永初二年加淮南徐
州曰南徐州而改北徐州曰徐州明帝時淮北入魏梁
初蹔收太清之後尋復入魏徐州復理彭城仍立彭城
郡高齊及後周不改隋開皇二年于此置總管罷郡其
所領縣並屬徐州十四年廢總管府為彭城郡隋亂陷
賊武徳四年討平王世充改置徐州總管府七年改為
都督貞觀十七年罷都督初宋高祖經略中原以彭城
險要置府于此至文帝時王𤣥謨又上表曰彭城南界
大淮左右清汴城隍峻整襟衞周固自淮以西襄陽以
北經塗三千達于齊岱六州之人三十萬户常得安全
實由此鎮後魏大将軍尉元上表曰彭城宋之要藩南
師來侵莫不用之以陵諸夏輿地志云郡城由來非攻
所能拔按自隋氏鑿汴以來彭城南控埇橋以扼汴路
故其鎮尤重
州境(東西二百六十九里/南北六百八十九里)
八到(西至上都二千八十里里/西至東都一千二百二)
　　(南取埇橋路至宣州五百里/東南至泗州五百九十里)
　　(西南取蕭縣路至宋州三百十里/西南至濠州三百九十里)
　　(西北至兗州三百四十里/東北至沂州三百五十里)
貢賦(開元貢/    賦)　(五色土各一斗/綿  絹)　(上細絹/)
　管縣五
　　彭城　蕭　豐　沛　滕
彭城縣(望郭下/)
古大彭氏國也漢為彭城縣屬楚國後漢屬彭城國宋
屬彭城郡隋文帝罷郡為縣屬徐州
定國山在縣東四里後魏武定五年慕容紹宗欲擊梁
貞陽侯蕭明營于此山
泗水在縣東去縣十步
州理城貞觀五年築其外城即古大彭氏國漢髙祖定
天下以為楚國封弟交為楚王東晉封劉裕為宋公至
宋武帝以皇子義康為彭城王並都于此後宋平北将
軍徐州刺史薛安都乃舉城歸魏
呂梁故城在縣東五十七里春秋時宋之吕邑至漢以
為吕縣城臨泗水髙百四十尺周迴十七里此城東二
里有三城一在水南一在水中潭上一在水北並髙齊
所築立鎮以防陳寇
曹公故城在縣東南六十五里在呂梁東岸或言曹公
築此以守呂布西岸有城臨水是布之所固也號曰呂
布固
故垞城在縣北二十六里或曰古崇侯國兗州人謂實
中城曰垞
戱馬臺在縣東南二里項羽所造戯馬于此宋公九日
登戯馬臺即此
寒山堰在縣東南一十八里梁蕭明伐魏堰清水以灌
彭城
呂梁在縣東南五十七里蓋泗水至呂縣積石為梁故
號呂梁陳将吳明徹以舟師破下邳進屯呂梁堰泗水
以灌徐州周将軍烏丸軌達奚長儒率兵救援軌取車
輪數百連鎖貫之横斷水路然後募壮士夜決堰至明
陳人始覺潰亂爭歸至連鎖之處生擒明徹
蕭縣(上東北至州六十里/)
本古之蕭國春秋時宋邑漢蕭縣屬沛郡北齊改為承
髙縣屬彭城郡隋開皇三年罷郡屬徐州改為龍城縣
尋復為蕭縣
丁公山在縣東南二十里丁公追漢髙帝處
綏輿山在縣東二十五里宋髙祖綏輿里人蓋因里以
名山也
眢井在縣北二百步左傳楚子伐蕭還無社與司馬言
目于眢井而拯之即此也
豐縣(上東南至州一百七十五里/)
本漢舊縣屬沛郡戰國屬梁後漢屬沛國晉同宋改屬
北濟隂郡北齊改為永昌以縣屬焉隋改屬徐州
豐西澤在縣西十五里漢髙祖斬白蛇于此
沛縣(上東南至州一百四十三里/)
本秦舊縣泗水郡理于此蓋取沛澤為縣名漢興四年
改名沛郡領三十七縣理相城以此為小沛魏分立譙
郡又以沛為王國晉不改宋為沛縣改屬徐州隋文帝
罷郡縣屬仍舊
微山上有微子冢去縣六十五里
泗水西北流入東去縣五十步
泡水即豐水也西去縣百五十步
縣理城即秦沛縣城也初陳涉起沛令欲以沛應之乃
令樊噲召髙祖沛令後悔閉城拒守髙祖書帛射城上
曰諸侯並起屠沛今其誅令則家室完父老乃殺沛令
迎髙祖立為沛公十二年髙祖破黥布還過沛謂沛父
老曰逰子悲故鄉吾雖都闗中萬歳後吾魂魄猶思樂
沛且朕自沛公以誅暴逆其以沛為朕湯沭邑
故留城在縣東南五十五里髙祖令張良自擇齊三萬
户良曰始臣起扵下邳與陛下㑹留乃封良為留侯
故沛宮在縣東南一里髙祖過沛置酒歌大風即此宮
也
泗水亭在縣東一百步髙祖微時為亭長扵此
滕縣(上南至州二百里/)
本古滕國漢蕃縣也屬魯國宋屬彭城郡漢末太傅陳
蕃子逸為魯相改音皮後魏置蕃郡以縣屬焉北齊郡
縣並廢隋于此置滕縣屬徐州按古滕國在縣西南十
四里滕城是也
奚公山在縣東南六十六里奚仲初造車于此
公邱故城在縣西南十五里夏侯嬰初為滕令故號滕
公按此時髙祖未立屬縣故滕為秦縣至武帝改為公
邱縣屬沛國
故薛城在縣東南四十三里薛侯國也孟嘗君時薛中
六萬家其中富厚天下無比此田文以抗禦楚魏也
合鄉故城在縣東二十三里即論語所謂互鄉是也(案/此)
(以合鄉為互鄉則前卷亳州之鹿邑故城俗名㸦郷城/者非即論語所謂互鄉矣王應麟困學紀聞謂鹿邑之)
(外有互鄉城邑人相傳謂互鄉童子見孔子者此/處也前代因立互鄉縣云云所據不一附識備攷)
宿州(苻離上/)
　　(元和户八千六百七十六/案開元户鄉數𫝊寫缺)　(鄉三十六/)
本徐州苻離縣也元和四年以其地南臨汴河有埇橋
為舳艫之㑹運漕所歴防虞是資又以鄿縣北屬徐州
疆界闊逺有詔割苻離鄿縣及泗州之虹縣置宿州取
古宿國為名也
州境(案州境里/數傳寫缺)
八到(西北至上都一千九百里/西北至東都一千四百里)
　　(東南至泗州四百二十里中流為界從界至濠州/東南至淮百里與濠州分)
　　(一百里州三百三十里/西至宋)
　　(北至徐州一百五十里/)
貢賦(案開元貢/賦傳寫缺)
　管縣三
　　苻離　鄿　　虹
苻離縣(上北至州一百五十里/)
本秦舊縣漢屬沛郡髙齊時屬睢南郡隋開皇三年罷
郡以縣屬徐州爾雅曰莞苻離也以地多此草故名
睢水自縣西北流入
故相城在縣西北九十里蓋相土舊都也
靈璧故城在縣東北九十里漢二年漢王入彭城項羽
以精兵三萬人晨撃漢軍于靈璧東睢水上大破之睢
水為之不流
鄿縣(上北至州二百三十二里/)
本秦舊縣漢屬沛郡後漢屬沛國有大澤鄉陳涉起兵
于此為狐鳴宋于此置譙郡齊以為北譙郡後魏改鄿
縣為鄿城縣隋開皇三年去城字屬仁州大業二年屬
徐州八年屬譙州後復𨽻徐州
淮水西南流入經縣南七十里
渙水西自臨渙縣界流入
渦水東去縣一百里
鄿水北去縣三十里
虹縣(上西至州二百里/)
本漢舊縣屬沛郡虹漢書作􁛞字梁武帝于此置貢城
戍後魏復置虹縣周大象中省以地屬晉陵縣隋開皇
十八年改晉陵為夏丘縣武徳四年于今縣南百里故
虹城重疊置虹縣屬仁州貞觀八年屬泗州十三年移
今縣理臨汴河
赤坎故城在縣西南五十九里梁天監八年置赤坎戍
潼陂一名萬安湖周迴二十里在縣北五里
垓下聚在縣西南五十四里漢髙祖圍項羽于垓下大
破之即此地也按漢洨縣屬沛郡(洨音/絞)垓下即洨縣之
聚落名也圖經云項羽墓在縣南六里按羽死後髙祖
以魯公禮葬羽扵榖城在今鄆州東阿縣界言在此俗
說之謬也
廣濟渠按開元二十七年河南採訪使齊澣以江淮運
漕經淮水波濤有沈溺之憂遂開廣濟渠下流自虹縣
至楚州淮隂縣北十八里合扵淮踰時畢功後以水流
峻急行旅艱阻旋又停廢卻由舊河
泗州(臨淮上/)
　　(開元户三萬三百五十/元和户四千一十五)　(鄉六十/鄉五十)
禹貢徐州之域春秋時屬魯又為徐子之國後為楚所
滅秦為泗水郡地漢興改泗水為沛郡武帝分置臨淮
郡後漢下邳太守理此自晉迄後魏並為宿豫縣後魏
扵此置東徐州周宣帝大象二年改為泗州隋大業三
年改為下邳武徳四年復為泗州開元二十三年自宿
遷縣移扵今理
州境(東西三百八十五里/南北三百七十九里)
八到(西北至上都二千三百二十里/西北至東都一千四百七十里)
　　(東南陸行至揚州二百七十三里/東水路至楚州二百二十里)
　　(西南至濠州二百一十里/西北至埇橋四百二十里)
貢賦(開元貢/    賦)　(麻布布細貲布/絹)
　管縣五
　　臨淮　宿遷　徐城　漣水　下邳
臨淮縣(𦂳郭下/)
本漢徐縣地長安四年分徐城南界兩鄉扵沙塾村置
臨淮縣南臨淮水西枕汴河開元二十三年自宿遷移
扵今理
宿遷縣(上南至州二百一十里/)
春秋時宋人遷宿之地至漢為厹猶縣屬臨淮郡晉安
帝立宿豫縣隋開皇三年屬泗州寳應元年以犯代宗
廟諱改為宿遷縣
淮水入縣境南與楚州山陽縣分中流為界
舊州城梁将張惠紹北伐軍所次憑固斯城塹其羅城
引水環之今城在泗水之中
下相故城在縣西北七十里秦故縣也項羽即下相人
也應劭曰相水出沛國故曰下相
魯肅廟在縣東南一里肅臨淮人後人為之立廟
徐城縣(中東至州五十里/)
本徐子國也周穆王時徐君偃好行仁義視物如傷東
夷歸之者四十餘國穆王聞徐君威徳日逺乘八駿之
馬使造父御之𤼵楚師襲其不備大破之殺偃王其子
遂北徙彭城原東山之下百姓歸之號曰徐山按山今
在下邳縣界楚漢之際項羽置東陽郡漢誅英布置徐
縣屬臨淮郡後漢以臨淮郡合扵東海明帝又分東海
為下邳國理扵此晉太康三年復置徐縣屬臨淮郡梁
扵此置髙平郡及髙平縣隋開皇十八年改為徐城縣
屬泗州理大徐城大業四年移扵今理
淮水西南自虹縣界流入
永泰湖縣南二里周迴三百六十三里其中多魚尤出
朱衣鮒
大徐城在縣北三十里
徐君墓在縣北三十二里季札掛劔處
漣水縣(上西北至州一百六十里/)
本漢厹猶縣之地後漢為徐縣之地晉為宿遷縣之境
宋明帝扵此置東海郡又扵城北置襄賁縣屬焉後魏
改為海安郡隋開皇三年廢郡以縣屬海州五年改襄
賁為漣水縣因縣界有漣水故名武徳四年置漣州縣
屬焉貞觀元年廢漣州縣屬泗州
海水在縣東北一百四里
淮水西南自宿遷縣界流入
沭水俗名漣水西南自海州沭陽縣界流入
碩濩湖在縣北百一十六里與海州朐山縣中分為界
下邳縣(上東南至州一百七十五里/)
本夏時邳國後屬薛左傳薛之祖奚仲遷扵邳是也春
秋并扵宋戰國時屬楚後屬齊至秦曰下邳縣漢屬東
海郡魏志曹公征呂布扵下邳生擒布令東中郎将鎮
下邳宋改為下邳縣屬東徐州周改東徐為邳州隋省
邳州以縣屬泗州
嶧陽山在縣西六里
泗水西自彭城縣界流入
淮水自縣西流入去縣六十里
沂水經縣北分為二水一水于城北西南入泗一水經
城東屈曲從縣南亦注泗謂之小沂水水上有橋昔張
子房遇黄石公于圯上即此處也南人謂橋為圯
故郯城在縣東北一百五十里古郯子國城孔子問官
扵郯子即此地也
縣理城古邳國城也魏武征呂布扵下邳決泗水引沂
水以灌其城即此處也按下邳城有三重大城周迴十
二里半中城周四里呂布所守也魏武擒布扵白門即
大城之門也小城累塼堅峻周二里許西南又有一小
城周三百七十步征虜將軍石崇所築也
石鼈屯晉穆帝升平初茍羨為北部都尉鎮下邳起田
扵東陽之石鼈(在縣臨/津郡界)公私利之北齊廢帝乾明中尚
書左丞蘇珍之又議修石鼈等屯歳收數十萬石自是
淮南軍防糧儲充足
濠州(鍾離上/)
　　(開元户二萬五百五十二/元和户二萬七百二)　(鄉四十一/鄉四十二)
禹貢揚州之域春秋時為鍾離子之國後為吳楚所爭
之地左傳楚子為舟師以略吳疆滅鍾離又史記楚平
王時鍾離人與吳邊邑卑梁小童爭桑而二邑交相攻
滅秦并天下屬九江郡漢置鍾離縣復𨽻九江郡晉立
為鍾離郡梁因之宋明帝失淮北地復立徐州扵此後
廢帝改號北徐州梁因之以昌義之為北徐州刺史鎮
鍾離魏中山王元英将軍楊大眼率衆數十萬來冦鍾
離城北阻淮水魏人扵州東邵陽洲作浮橋晝夜攻城
分番相代義之善射每彎弓所向莫不應弦而倒一日
戰數十合魏軍死者與城中平㑹髙祖遣曹景宗韋叡
率衆二十萬來救魏軍大敗英與大眼脫身而走因輕
騎追至洛口而還州後入髙齊文宣帝改為西楚州隋
開皇三年改濠州因水為名大業三年改為鍾離郡南
北朝皆為重鎮隋亂陷賊武徳五年杜伏威附改為濠
州按濠州本屬淮南與夀陽阻淮帶山為淮南之險貞
觀元年竇參為相扵是據淮割地頴屬徐州及徐州節
度使張建封死子愔為本軍所立常挫王師其時朝廷
㡬失淮南之地蓋參不學無術昧扵疆理之制所由致
也自貞元以後州西渦口對岸置兩城刺史常帶兩城
使以守其要濠字中間誤去水元和三年又加水焉
州境(東西二百六十里里/南北一百八十一)
八到(北取虹縣路至上都二千三百七十五里/西北至東都一千五百一十里)
　　(東南至滁州二百三十里/南至廬州三百三十里)
　　(西南至夀州二百二十里/西北至徐州四百五十里)
　　(東北至泗州三百二十里二十里從縣至楚州一/東北至楚州旴𣅿縣二百)
　　(百九十里/)
貢賦(開元貢/    賦)　(官絁絹/絁)　(綿/)　(布/)
　管縣三
　　鍾離　定逺　招義
鍾離縣(上郭下/)
本漢舊縣屬九江郡至晉屬淮南郡安帝時因東郡燕
縣流入鍾離者扵此置燕縣至髙齊復為鍾離縣
塗山在縣西九十五里
淮水西南自壽州界流入
西濠水出縣西南莫邪山北入淮
東濠水出縣南濠塘山東北入淮
當塗縣故城本塗山氏國在縣西南一百一十七里禹
娶扵塗山即此也
荆山堰在郡城西一百二十二里梁天監十三年魏降
人王足陳計扵武帝求堰淮水以灌壽陽
曰荆山為上格浮山為下格潼泡為激溝并灌鉅野澤
帝遂𤼵徐陽人率二十户取五丁以築之令太子右衛
率康絢左衛将軍昌義之䕶作令戰士二十萬人扵鍾
離城南起浮山堰北扺巉石至十四年四月堰将合淮
水漂度輙復決潰或言江淮多蛟龍其性惡鐡扵是引
東西二冶故鐡器大則釡鬲小則钁鉏數千萬斤沈扵
堰所猶不合縁淮百里内木石皆盡負者肩上皆穿士
卒死者十七八十五年四月堰乃成壽陽城戍移頓扵
八公山淮水清人之墳墓皆歴歴見扵水底或謂絢曰
四瀆者天地所以節宣其氣不宜久塞既而昬霧三日
霧解而堰決殺數萬人其聲若雷聞扵三百里水中怪
物隨流而下或人頭魚身龍形馬首殊𩔖詭怪不可勝
言
荘周臺在縣西南七里濠水經其前荘子與惠子觀魚
之所又曰觀魚臺
定逺縣(上北至州一百里/)
本漢東城縣地屬九江郡梁武帝天監初置屬定逺郡
髙齊改為大安郡隋仁夀元年廢郡改定逺縣為臨濠
縣屬濠州國朝復為定逺縣
洛水經縣西四十里
隂陵縣故城在縣西北六十五里本漢縣也項羽敗扵
垓下将麾下八百騎潰圍南走灌嬰追羽至隂陵羽迷
失道問田父田父紿曰左左乃陷大澤故漢兵及之
東城縣故城在縣東南五十里羽自隂陵至此尚有二
十八騎南走至烏江灌嬰等追羽楊喜斬羽扵東城即
此地
招義縣(上西至州一百四十里/)
本漢淮陵縣屬臨淮郡後漢屬下邳郡宋孝武帝自淮
北徙睢陵縣改為池南縣陳為招義縣隋大業元年為
化明縣屬濠州武徳七年更名招義
淮水西自鍾離縣界流入
浮山堰在縣西北六十里梁天監十三年與荆山堰同
時修築
蔡州(汝南𦂳/)
　　(開元户五萬一千二百一十/元和户一萬二百六十三)　(鄉一百七寫缺/案鄉數傳)
　　今為蔡州節度使理所(管蔡州申州光州數管縣/十二  案都管户  傳寫)
　　(缺/)
古豫州之域春秋時蔡江黄道柏弦胡蓼沈頓項息房
呂十三國之地七國時屬魏秦兼天下為三川河東南
陽頴川碭泗水薛七郡之地漢立汝南郡領二十七縣
理平輿宋元嘉中後魏太武帝率兵圍汝南郡守陳憲
守拒四十餘日魏人積屍與城齊不拔而退宋文帝又
扵懸瓠城置司州其後太武帝收河南地獻文帝改司
州為豫州周大象二年改為舒州隋文帝改為豫州移
入懸瓠城今理是也仁壽四年改為溱州大業二年改
蔡州三年罷州為汝南郡武徳四年復置豫州寳應元
年以避代宗廟諱復改為蔡州
州境(東西四百一十七里/南北五百一十三里)
八到(西北至上都一千四百三十里/西北至東都六百二十里)
　　(東南至光州三百二十里/西至唐州二百一十里)
　　(南至申州二百五十里/北至潁州三百六十里)
　　(東北至陳州三百二十里/)
貢賦(開元貢/    賦)　(龜甲雙鸂鷘四窠雲等綾/綾  綿)
　管縣十一
　　汝陽　平輿　吳房　西平　朗山　新息
　　真陽　上蔡　新蔡　襃信　郾城
汝陽縣(望郭下/)
本漢舊縣也屬汝南郡晉屬汝南國宋屬汝陽郡隋開
皇三年罷郡縣屬豫州仁壽四年改豫州為溱州以縣
屬焉大業二年又移扵今理屬蔡州
汝水經縣西南二里
州理城古懸瓠城也汝水屈曲形若垂瓠故城取名焉
平輿故城漢縣也古沈子國在縣東北六十里
鴻郄陂在縣東十里漢成帝時陂溢為害翟方進為丞
相以為決去陂水其地肥美省隄防之費遂奏罷之王
莽時嘗枯旱郡人追怨方進童謠曰壞陂誰翟子威飯
我豆食羮芋魁反乎覆陂當復誰者云兩黄鵠及建武
中太守鄧晨使許陽為都水掾令復鴻郄陂陽曰昔成
帝夢上天天帝怒曰何故壞我濯龍池扵是乃因髙下
形勢起塘四百餘里數年乃立今廢
平輿縣(中西至州六十二里/)
本漢平輿縣地屬汝南郡髙齊廢隋大業二年重置十
三年陷王世充置輿州管平輿一縣武徳中屬蔡州貞
觀元年廢天授二年重置
汝水在縣南四十二里
葛陂周迴三十里在縣東北四十里費長房投杖成龍
處
吳房縣(上東南至州九十里/)
本漢舊縣屬汝南郡後魏置襄城郡仍立遂寧縣以屬
焉隋改為濯陽縣大業二年改為吳房縣
西平縣(上東南至州一百五十里/)
本漢舊縣屬汝南郡後魏置即春秋時柏國也古韓地
之分蘇秦說韓王曰韓有劔㦸出扵棠谿今此縣西界
有棠谿邨是也縣又有龍泉水可以淬刀劔自漢至後
魏皆為西平縣地隋末廢天授三年復置
朗山縣(上東北至州九十一里/)
本漢安昌縣地屬汝南郡東漢省後魏太平真君二年
扵朗陵故城復置隋開皇三年移扵今理屬豫州十六
年改為朗山縣
朗陵山一名大朗山在縣西北三十里
淮水經縣理南去縣一百二十里
道城古道國也在縣東北二十里
朗陵故城漢縣也在縣西南三十五里晉何曽所封之
邑也
四望故城在縣東南七十里後魏太和十一年豫州刺
史王肅扵四望陂南築之以禦梁梁太清二年豫州刺
史羊鵶仁以二魏交逼糧運懸斷乃棄懸瓠歸扵義陽
上表曰臣輙率所領縮還舊鎮仍留夏紹等停四望城
防備即此城也
新息縣(上西北至州二百里/)
本息侯國為楚所滅漢以為新息縣屬汝南郡周武帝
扵此置息州領此縣隋大業二年州廢改屬豫州武徳
四年扵此重置息州貞觀元年廢以縣屬豫州
淮水自西流入經縣南去縣五里
汝水自西流入經縣北去縣八十里
王梁渠在縣西北五十里隋仁壽中修築開元中縣令
薛務更加疏導兩岸通官陂一十六所利田三千餘頃
珉玉坑在古息城東南五步周迴一百八十步深三尺
其玉顔色潔白堪為器物隋朝官採用貞觀中亦令採
取其後為淮水所沒開元中淮水東移珉坑重出其玉
温潤倍勝昔時蔡州至今以為厥貢之首
賈君祠在縣北一里名彪字偉節後漢時為新息長時
小民多不養子彪言其制所活數千僉曰賈父後為立
祠
新息故城在縣西南十里
真陽縣(中北至州一百里/)
本漢慎陽縣屬汝南郡晉屬汝南國後魏改為真陽縣
髙齊改為保城縣隋開皇十六年改置真邱縣大業二
年復為真陽縣因慎水為名也
淮水經縣南去縣八十里
慎水出縣西南二十里
上蔡縣(上南至州七十里/)
本漢舊縣也古蔡國晉上蔡縣屬汝南國後魏神龜三
年扵此置臨蔡縣髙齊廢隋文開皇十二年移扵今理
為上蔡縣
蔡岡在縣東十里周迴五十里
汝水西去縣十五里
新蔡縣(上西北至州一百五十里/)
本漢舊縣古呂國也漢屬汝南郡晉屬汝隂郡宋屬新
蔡郡東魏孝靜帝扵此置蔡州隋開皇十六年扵此置
舒州領廣寧縣仁壽二年改縣為汝北大業二年改為
新蔡縣屬蔡州
汝水經縣南去縣二里
襃信縣(中西北至州一百八十里/)
本漢郾縣之地後漢分立襃信縣屬汝南郡晉屬汝隂
郡宋改為襃信縣隋大業二年改襃信縣屬蔡州
淮水經縣南去縣七十五里
汝水經縣東北去縣五十五里
白亭在縣東南四十二里左傳楚白公勝所封之地
郾城縣(𦂳東南至州一百八十里/)
本漢縣七國時魏之下邑史記楚昭陽伐魏取郾兩漢
以為縣屬潁川郡光武謂賈復曰郾最大宛次之復曰
臣請撃郾帝執復手曰執金吾撃郾吾復何憂謂此城
也宋元嘉二年将軍劉緬說曰郾城有百年之福若北
朝保之未可敵也遂遣将軍殷祖焚其倉糧髙齊扵今
縣置臨潁郡隋開皇三年廢五年又扵廢郡城中置郾
城縣屬許州武徳四年扵此置道州貞觀元年廢以縣
屬豫州
汝水經縣西北去縣七十八里
大溵水上承汝水自襄城至岐額城分流南為汝水北
為溵水
小溵水縣西北六十里至縣合為大溵水
邵陵故城在縣東四十五里春秋齊桓公帥諸侯之師
盟扵召陵即此處也漢置邵陵縣屬汝南郡隋廢入郾
城
征羌故城在縣東南七十五里本秦安陵縣建武十二
年來歙征西羌有功故改名以封之
申州(義陽申/)
　　(開元户二萬一千二十/元和户六百一十四)　(鄉四十二/鄉二十一)
　　本屬淮南道貞元以後隸蔡州節度使
禹貢荆州之域又古申國也鄭武公娶扵申曰武姜在
周為侯伯後為楚所滅秦并天下屬南陽郡魏文帝分
置義陽縣自後省置不常宋元嘉末扵此立司州自後
入後魏為郢州入梁為司州周武帝平齊改為申州大
業二年改為義州武徳四年復置申州
州境(東西二百里十八里/南北一百七)
八到(西北至上都一千七百一十里/西北至東都九百四十二里)
　　(南至安州二百六十里里/西南至隨州二百三十)
　　(西北至唐州二百六十里/北至蔡州二百八十里)
　　(東北至光州二百六十里/)
貢賦(開元貢/    賦)　(葛十疋/布  紵)　(綿/)　(絹/)
　管縣三
　　義陽　鍾山　羅山
義陽縣(上郭下/)
本漢平氏縣義陽鄉之地也魏文帝分平氏立義陽縣
江左省義陽縣地入平春縣晉孝武帝改平春曰平陽
隋開皇三年改平陽為義陽縣屬申州大業二年改屬
義州皇朝復屬申州
淮水西自唐州桐柏縣界流入東北經縣去縣三十七
里
故曹城在縣東三十八里梁将曹景宗将兵侵魏所築
故平靖闗城在縣南七十六里舊有此闗不知何代創
立按義陽有三闗之塞此其一也武陽黄峴二闗在安
州應山縣界長老云此闗因山為障不營濠隍故名平
靖
鍾山縣(上西至州四十里/)
本漢鄳縣也屬江夏郡宋永初中屬義陽郡髙齊扵此
置齊安郡後改為萬歳郡隋開皇三年罷郡為齊安縣
仍屬申州四年以近鍾山改齊安為鍾山縣
淮水經縣北四十里
澀水出縣南覇山去縣七十五里山石之間波流寒澀
因以為名
石城在縣西南二十一里石城山上本晉義陽縣所理
羅山縣(上西南至州一百一十里/)
本漢鄳縣地梁武帝置西汝南郡扵此隋開皇三年併
入鍾山十六年扵鍾山析置羅山縣屬申州武徳四年
置南羅州領羅山一縣八年州廢以縣屬申州
羅山在縣西南九里
淮水經縣北去縣二十里
光州(弋陽中/)
　　(開元户二萬九千六百九十五/元和户一千九百九十)　(鄉六十一/鄉六十二)
　　本屬淮南道貞元以後隸蔡州節度使
禹貢揚州之域春秋時弦國之地魯僖公五年楚人滅
弦弦子奔黄在秦屬九江郡在漢為西陽屬江夏晉安
帝立光城縣理扵此梁末扵縣置光州隋大業二年罷
州為弋陽郡武徳三年改為光州總管府貞觀元年為
光州都督府太極元年自光山縣移今理
州境(東西四百四十三里/南北二百三十五里)
八到(西北至上都一千七百三十里/西北至東都九百二十里)
　　(西南至申州二百六十里/西南至太别山三百里)
　　(西北至蔡州三百里十里/東北至壽州四百三)
貢賦(開元貢/    賦)　(葛十疋/絁  絹)　(生石斛六十斤/)
　管縣五
　　定城　殷城　固始　光山　仙居
定城縣(上郭下/)
本漢弋陽縣屬汝南郡自漢至蕭齊常為弋陽城武徳
三年置弦州領定城一縣貞觀元年省定城屬光州
淮水去縣六十七里
黄國故城在縣西十二里春秋時黄國後為楚所滅
殷城縣(中北至州一百二十里/)
本漢期思縣地屬汝南郡宋僑立苞信縣扵此梁以苞
信縣屬義州隋開皇四年改苞信縣為殷城縣屬弋陽
郡武徳三年重置義州以縣屬光州
澮水在縣西五里
定城闗在縣南四十里髙齊以南廹陳境因置此闗隋
廢
温湯在縣南山中其湯緑色
固始縣(上西南至州一百五十五里/)
本漢封蓼侯之地春秋蓼國楚并之今縣城是也自東
晉以後蓼縣省宋明帝失淮北地乃扵此僑立新蔡郡
領固始一縣隋開皇七年改屬義州大業三年廢義州
屬弋陽郡
淮水經縣北八十里
茹陂在縣東南四十八里建安中劉馥為揚州刺史興
築以水溉田
孫叔敖祠在縣西北隅七十五里
光山縣(上北至州三十里/)
本漢西陽縣地屬江夏郡魏屬弋陽郡宋孝武帝大明
初于此立光城縣隋開皇三年廢入樂安縣十八年又
置光山縣
光山一名弋山在縣西北八十里
淮水經縣北七十里
水陵故關在縣南一百三十二里齊陳二境齊置此闗
以為禁防周因不改隋開皇九年平陳後廢
仙居縣(中束至州一百里/)
本漢軑縣春秋時弦國楚滅之漢以為縣屬江夏郡至
宋分立樂安縣天寳元年改為仙居縣縣西有仙居山
因名
谷水在縣北九里
軑縣故城在縣北四十里春秋時弦國之都也
仙堂六陂在縣西南十一里梁武大同元年百姓堰谷
水為六陂以溉稻田
　
　
　
　
　
　
　
　
　
　
　
　
　
　
　元和郡縣卷十
欽定四庫全書
　元和郡縣志卷十一
　　　　　　　　　　　　唐　李吉甫　撰
　　河南道(六/)
鄆州(東平大都督府/)
　　(開元户三萬三千三百八十九/案元和户鄉數𫝊寫缺)　(鄉六十二/)
　　今為淄青節度使理所(管鄆州兗州青州齊州曹/州濮州密州海州沂州萊)
　　(州淄州登州傳管縣七十三/案都管户數  寫缺)
禹貢兗州之域春秋時屬宋即魯附庸須句(音/劬)國太昊
之後風姓左傳曰公伐邾取須句戰國時其地屬魏秦
為薛郡地在漢為東平國屬兗州後漢封皇子蒼是為
憲王宋及後魏並為東平郡周宣帝于此置魯州尋廢
隋分兗州萬安縣置鄆州大業三年罷州為東平郡隋
亂陷賊武徳五年討平徐圓朗于今鄆城縣置鄆州為
總管府本理鄆城貞觀八年以下濕移理須昌貞元三
年為都督府
州境(東西一百八十七里/南北二百六十四里)
八到(西南至上都一千八百二十里/西南至東都九百六十五里)
　　(東南至兗州一百九十里/西至曹州三百三十里)
　　(北渡河至博州一百八十里/東北至齊州二百八十里)
貢賦(開元貢/    賦)　(絹十五疋/綿  絹)
　管縣九
　　東平　須昌　陽榖　壽張　盧　東阿
　　鄆城　鉅野　平隂
東平縣(望郭下/)
古宿國左傳曰公及宋人盟于宿是也兩漢為無鹽地
後齊于此置須昌縣屬東平郡縣理無鹽城隋别置須
昌縣屬鄆州改須昌縣為宿城縣貞元三年移于州理
改為東平縣
須昌縣(望郭下/)
本漢舊縣屬東郡故須句國按此前須昌縣在今縣東
南三十二里須昌故城是也隋改須昌為宿城縣更立
須昌縣于今理屬鄆州縣在州南四十五里
濟水南自鄆城縣界流入去縣西二里
州理故須句城左傳任宿須句顓臾皆風姓也注曰須
句雖列國而削弱不能自通魯私屬若顓臾之比也
無鹽故城在縣東三十六里古宿國也列女傳曰無鹽
有醜女名宿瘤齊宣王善之立為夫人即此縣女也
清水石橋在縣西三里隋仁壽元年造石作華巧與趙
州石橋相埓長四百五十丈
東平思王宇墓在縣東四十九里漢東平思王宇宣帝
子後薨葬于此其冡松柏皆西靡王奢侈生葬所愛幸
者守冡者常聞號呼數年後乃不復聞聲
陽榖縣(上東南至州七十五里/)
本漢須昌縣地隋于此置陽榖縣取東阿縣界陽榖亭
為名也屬濟州天寶十三年濟州為河所陷没以縣屬
鄆州
黄河在縣北十二里
故伏城在縣東南二里蓋伏生所居因名之
壽張縣(緊東北至州四十五里/)
本漢壽良縣也屬東郡後漢光武以叔父名良改曰壽
張屬東平郡隋開皇三年罷郡屬濟州十六年割屬鄆
州武徳四年屬壽州五年廢壽州屬鄆州
梁山在縣南三十五里漢書曰孝王北獵梁山是也
壽州故城在縣東南十五里隋末百姓築以為堡武徳
四年于此置壽州
吕母垞在縣東南三十五里後漢東海吕母合衆于此
兗州人謂城實中曰垞
盧縣(緊東南至州一百里/)
本漢舊縣也屬泰山郡都尉理之濟北王所都後漢盧
縣屬濟北國宋屬濟北郡隋開皇三年罷郡縣屬濟州
大業三年復為濟北郡武徳四年討平王世充復為濟
州按濟州理碻磝城(碻苦髙反/磝音敖)本秦東郡之茌平縣也
其城西臨黄河晉末為河水所毁移理河北博州界事
具博州宋元嘉二十年寧朔將軍王𤣥謨前鋒入河平
碻磝立戍守之都督劉義恭以沙城不堪守召𤣥謨毁
城而還後更城之後魏略得河南置鎮守泰常八年于
此置濟州至天寶十三載州為河所陷廢
碻磝津在縣北一里後魏于此置闗名濟州闗隋末廢
劉公橋架濟水在縣東二十七里宋武帝伐燕過此造
橋故俗呼為劉公橋隋末廢貞觀元年重造長十二丈
闊一丈二尺
東阿縣(緊南至州五十里/)
本漢舊縣也春秋時齊之柯地左傳曰公會齊侯于柯
注曰此柯今濟北東阿齊之柯邑猶祝阿也漢志東阿
縣屬東郡都尉理晉屬濟北國隋開皇三年屬濟州天
寶十三載濟州廢縣屬鄆州
魚山一名吾山在縣東南二十里瓠子歌曰吾山平兮
巨野溢魚怫鬱兮迫冬日即此山也曹子建每登此山
有終焉之志及亡葬于山下
榖城山在縣東三十二里黄石公出一編書與張良曰
後十三年孺子見我濟北榖城山下黄石即我矣是其
處也
東阿故城在縣西二十里漢東阿縣城也晉太康後省
魏志程昱謂范令靳允曰曹使君智殆天所授君必固
范戍守東阿則田單之功可立謂此城也水經注曰東
阿大井巨若輪深七八丈每嵗取此水煮膠入貢本草
所謂阿膠也
陽穀亭在縣東南四十二里左傳齊桓公會諸侯于陽
榖是也
項羽墓在縣東二十七里初羽為魯公羽死後魯猶為
楚守漢王示以羽首魯乃降羽死乃以公禮葬于此
鄆城縣(緊東北至州一百里/)
本漢壽良縣地左傳曰晉人執季文子于苕丘還待于
鄆按古鄆城即今縣是也漢魏皆為壽張縣地隋開皇
四年改為萬安縣十六年于此置鄆城縣貞觀八年移
鄆州于須昌縣鄆城依舊
黎丘在縣西四十五里春秋時黎侯寓于衞因以為名
黎之臣子諷黎侯歸國作詩曰胡為乎泥中葢惡其卑
濕也
鉅野縣(望西北至州一百二十里/)
本漢舊縣也屬山陽郡鉅野澤在縣東五里即魯西狩
獲麟處武徳四年于此置麟州以是獲麟之地故以為
名五年廢麟州以縣屬鄆州
獲麟堆在縣東十二里春秋哀公十四年經曰西狩獲
麟
大野澤一名鉅野在縣東五里南北三百里東西百餘
里爾雅十藪魯有大野西狩獲麟于此澤
蚩尤墓在縣東北九里今山陽鉅野縣有蚩尤肩髀冢
按黄帝殺蚩尤于涿鹿之野身體異處故别葬焉
平隂縣(上西南至州一百二十里/)
本漢肥城縣地屬泰山郡古肥子國隋開皇十四年于
今縣西北二十八里置榆山縣大業二年移于今理仍
改名平隂屬濟州天寶十三載州廢縣割隸鄆州
陶山在縣東三十五里范蠡葬處
黄河去縣十里
平隂故城在縣東北三十五里左傳曰晉侯伐齊齊侯
禦諸平隂
故長城首起縣北二十九里齊湣王所築蘇代謂燕王
曰齊有長城巨防足以為塞是也
左丘明墓在縣東南五十五里
兗州(魯郡中都督府/)
　　(開元户六萬七千三百九十七/案元和户鄉數傳寫缺)　(鄉一百三十三/)
禹貢兗州之域兼得徐州之地春秋時為魯國按武王
即位封周公于少昊之墟曲阜之地周公不就封留佐
武王武王崩又相成王其子伯禽乃就封之魯自伯禽
至頃公三十四君為楚考烈王所滅六國時地屬楚秦
滅楚以魯為薛郡漢髙后時更為魯國後漢仍為魯國
兗州所理不恒獻帝初平三年移兗州理濟隂之鄄城
以魏太祖曹操為兗州牧魏仍移兗州理東郡之廩丘
晉不改永嘉之後陷于石勒北州流人南渡成帝立南
兗州寄理京口宋武帝平河南又得其地置兗州後又
屬魏宋文帝元嘉八年理廣陵二十八年理盱眙三十
年復理廣陵隋大業元年于兗州置都督府二年改為
魯州三年改為魯郡十三年為賊徐圓朗所據武徳五
年討平圓朗改魯郡置兗州貞觀十四年改置都督府
謹按禹貢導沇水東流為濟截河南渡東與菏澤汶水
會又東北入于海兗州在濟河之間因濟水發源為名
今郡理乃非其境至周置兗州始兼得今郡之地而濟
水自王莽末入河同流于海則河南之地無濟水矣自
後所說皆習舊名
州境(東西二百三十一里/南北三百五十三里)
八到(西南至上都一千八百九十五里/西南至東都九百八十里)
　　(東至沂州三百八十里/東南至徐州四百里)
　　(西南至宋州四百里里/西至曹州三百七十)
　　(西北至鄆州一百九十里十里/正北㣲東至齊州三百三)
貢賦(開元貢/    賦)　(鏡花綾/綾  絹)　(防風/綿)　(紫石英/)
　管縣十一
　　瑕丘　金鄉　魚臺　鄒　　龔丘　乾封
　　萊蕪　曲阜　泗水　任城　中都
瑕丘縣(上郭下/)
本漢縣屬山陽郡即魯之負瑕邑也左傳曰季康子伐
邾以邾子益來囚諸負瑕宋元嘉十三年立兗州理瑕
丘城而瑕丘無縣至隋文帝割鄒縣汶陽平原三縣界
立瑕丘縣屬兗州
洙水東去縣二十三里
泗水東自曲阜縣界流入與洙水合
淮安王神通營在瑕丘故城中武徳五年平賊徐圓朗
屯兵之處也
又有管國公任瓌薛國公長孫順徳原國公史萬寶壘
列營相次各周迴五里
堯祠在縣南七里洙水之西
金鄉縣(望東北至州一百八十里/)
本漢東緡縣也屬山陽郡即古之緡國城左傳曰夏桀
為仍之會有緡叛之陳留風俗傳曰東緡縣者故陽武
户牖鄉也漢丞相陳平即此鄉人也後漢于今兗州任
城縣西南七十五里置金鄉縣蓋因穿山得金故曰金
鄉屬山陽武徳四年于此置金州五年廢為戴州貞觀
中廢戴州縣屬兗州
昌邑故城在縣西北四十二里其中城周十餘里外城
周三十餘里中有鐵柱出地數尺漢景帝三年呉楚趙
膠西濟南菑川膠東七國俱反天子命條侯周亞夫將
三十六軍擊呉楚亞夫至淮陽問父客鄧都尉策安出
客曰莫若引兵東北壁昌邑以梁委呉將軍深溝髙壘
使輕兵絶淮泗口塞呉饟道呉梁相弊乃以全制其極
破呉必矣條侯從之呉楚以正月起三月皆破滅即此
城也
魚臺縣(上東北至州一百九十里/)
本漢方與縣屬山陽郡髙齊文宣帝廢隋開皇十六年
復置方與縣屬戴州貞觀十七年廢戴州縣屬兗州寶
應元年改為魚臺縣因縣北有魯君觀魚臺故名
縣理城即漢方與城也
菏水即濟水也一名五丈溝西自金鄉縣界流入去縣
十里又東南流合泗水泗水東北自任城縣界流入經
縣東與菏水合又東流入徐州沛縣界
觀魚臺即武唐亭也在縣北十三里春秋隠公五年公
矢魚于棠是也
太山府君祠在縣西十二里
鄒縣(上/)
本漢鄒縣地故邾國魯之附庸魯繆公改邾為鄒因鄒
山以為名隋大業二年改兗州為魯州三年罷魯州為
魯郡縣皆屬焉武徳五年罷縣屬兗州按邾國之地陸
終之子曹姓所封即今鄒縣是也今黄州亦為邾國之
地陸終之後所封蓋終有六子各為國也
嶧山一名鄒山在縣南二十二里禹貢曰嶧陽孤桐即
此也秦始皇二十六年觀禮于魯刻石于嶧山晉建武
初兗州寄理山上洛陽傾覆郗鑒獲歸州鄉人士並宗
附之遂共推鑒為主與千餘家避難于嶧山中宗假鑒
龍驤將軍兗州刺史鎮鄒山後為石勒所侵逼鑒率文
武自嶧山奔下邳
鳧山在縣東南三十八里詩曰保有鳧繹遂荒徐宅即
此山也
龔丘縣(中南至州五十里/)
本漢寧陽縣之地屬泰山郡後漢改屬東平國髙齊文
宣帝移置平原縣于漢寧陽縣城北十七里今縣理也
隋以此縣與徳州平原縣同名以縣東南二十里有龔
丘城遂改為龔丘縣屬兗州
青石山在縣西三十里後魏有青石山祠即謂此也其
山都是一大石耳發地傑立髙四十餘丈周迴三里上
有石池二所東西行列有𩔖人工冬夏澄清初無耗溢
祈雨輒應故古今祀之
故汶陽城在縣東北五十四里其城側土田沃壤故魯
號汶陽之田成公二年齊歸我汶陽之田即此
乾封縣(上西南至州一百六十里/)
本齊之博邑延陵季子適齊子死葬于嬴博之間至漢
武帝封禪分嬴博二縣立奉髙縣以奉泰山之祀後魏
改博縣為博平隋開皇十七年改博平為博城縣乾封
元年髙宗封岳析長安以置乾封長安元年廢乃于岱
山下改博城縣為乾封縣屬兗州
泰山一曰岱宗在縣西北三十里
社首山在縣西北二十六里
髙理山亦曰蒿里山在縣西北二十五里
徂來山亦曰尤來山詩曰徂來之松後漢赤眉渠帥樊
崇保守此山自號尤來山老
汶水源出縣東北原山西南流經縣理南去縣三里又
有北汶嬴汶柴汶牟汶浯汶述征記曰泰山郡水皆名
汶按今縣界凡有五汶皆源别而流同也
岳廟在縣西北三十里泰山之南郡國志廟前有柏樹
漢武帝所種赤眉賊斫一樹見血乃止有嶽令掌之開
元十三年冬𤣥宗登封泰山登封之夕凝氛昬晦迅風
激烈皇帝出齋宫露立以請及明清霽旗旛不搖事畢
至山下日又抱戴明曜五色千官稱賀其日大赦以靈
岳昭感封泰山神為天齊王
萊蕪縣(中西南至州二百六十里/)
本漢縣也故城在今淄州東南六十里齊靈公滅萊萊
人流播邑落荒蕪故曰萊蕪後漢范史雲曾為此縣長
百姓歌其清儉曰甑中生塵范史雲釡中生魚范萊蕪
至晉廢後魏移古嬴縣于此貞觀元年廢入博城縣至
長安四年又于廢嬴縣置萊蕪縣取漢舊名也屬兗州
韶山在縣西北二十里其山出鐵漢置鐵官至今鼓鑄
不絶
曲阜縣(丄西北至州四十五里/)
本漢魯縣即春秋時魯國伯禽所都其地即古炎帝之
墟也自後或為魯國或為魯郡而縣屬焉髙齊文宣帝
省魯郡仍于魯城置任城郡隋開皇三年罷郡仍移汶
陽縣理此屬兗州十六年改汶陽縣為曲阜縣
防山在縣東二十五里禮記曰孔子既得合葬于防即
此是也
壽丘在縣東北六里皇甫謐以為黄帝生于壽丘在魯
城東門之北
曲阜在縣理魯城中委曲長七八里今按季子臺及大
庭氏庫及縣理城並在其上
洙泗二水東自泗水縣界流入又西南流經縣北分為
二流水側有一城為二水之分會也南為泗水北為洙
水二水之間即夫子領徒之所居也
沂水亦名雩水源出縣東南八里坰澤俗名連泉澤在
縣東南九里魯僖公牧馬之地詩曰駉駉牡馬在坰之
野是也
闕里在縣西南三里魯城中北去洙水百餘歩
兩觀在縣東南五十歩定公二年雉門及兩觀災即家
語孔子戮少正卯之處
矍相圃在縣西三里魯城中
孔子墓在縣西北三里魯城之北
靈光殿魯王所造在魯城内按文選漢景帝子名餘封
為魯王好理宫室而建此殿遭王莽亂宫室被焚建章
皆隳壊而靈光殿巋然獨存
泗水縣(上西南至州一百里/)
本漢卞縣之地即春秋之靈□地隋分汶陽縣于此城
置泗水縣屬兗州
尼丘山在縣南五十里叔梁紇禱尼丘山而生孔子
梁父山在縣北八十里西接徂來山封禪書曰古者封
泰山禪梁父七十二家
龜山在縣東北七十五里詩曰奄有龜䝉定公十一年
左傳曰齊人來歸龜隂之田是也
泗水源出縣東陪尾山其源有四四泉俱導因以為名
盜泉源出縣東北髙徑山之隂淮南子曰孔子不飲盜
泉之水
漏澤在縣東七十里此澤漏穴有五皆方丈餘深二丈
以上其澤每夏積水秋冬漏竭將漏之時居人知之不
過三日漏水都盡先以竹木作薄籬圍之水族山積也
菟裘故城在縣北五十五里魯隠公曰使營菟裘吾將
老焉
任城縣(緊東至州七十六里/)
本漢舊縣屬東平國古任國太昊之後風姓也僖二十
一年左傳曰任宿須句皆風姓也注曰任今任城縣也
魏志曰文帝封鄢陵侯彰為任城王齊天保七年移髙
平郡于此任城縣屬焉隋開皇三年罷髙平郡屬兗州
承注山在縣東南七十六里云女媧生處按今山下有
女媧廟
桓公溝源出縣理西四十里萌山之下宋武北征記曰
桓公宣武以太和四年率衆平趙魏時遣冠軍將軍毛
彪生鑿此溝號曰桓公溝于今四十九年矣溝已填塞
公遣寧朔將軍朱超更鑿石通之
女媧陵在縣東南三十九里
魏王粲墓在縣南五十二里
中都縣(上西北至州一百里/)
本魯國邑也定公以孔子為中都宰一年四方皆則之
禮記曰夫子制于中都四寸之棺五寸之槨由中都宰
為司寇故城在今縣西三十九里一名殷密城至漢以
其地為東平陸縣屬東平國齊髙帝改平陸縣為樂平
縣隋復改樂平為平陸縣屬兗州天寶元年改為中都
割屬鄆州今卻隸兗州
汶水北去縣二十四里又北入西昌縣界
桓水在縣西八十里晉桓温進軍北次金鄉鑿鉅野三
百里以通舟運自清水入河以是桓所鑿故曰桓水亦
曰桓河
青州(北海望/)
　　(開元户五萬五千一百三十二/案元和户鄉數𫝊寫缺)　(鄉一百二/)
古少昊氏之墟禹貢青州之地舜時以青州越海遼逺
分為營州禹復置九州武王克商封師尚父于齊營丘
周成王少時命太公曰東至于海西至于河南至于穆
陵北至于無棣(穆陵山在今瑯琊沂水縣/界無棣今景城郡屬縣也)五侯九伯實
得征之至二十九代為田和所篡和子孫强盛與燕趙
韓魏楚俱稱王五世至建為秦所滅分齊地置齊瑯琊
二郡漢元年更為臨淄項羽立田都為王都臨淄其年
四月田榮擊都走楚榮自立為王十二月楚擊榮榮走
平原項羽立田假為王榮弟横擊假假走楚楚立田廣
為王三年韓信殺廣漢立韓信為齊王五年信徙王楚
六年以膠東等七十餘城封皇子肥為齊王傳國至厲
王昌國除武帝復封次子閎為齊王後國除遂以齊為
郡領縣十二理臨淄後漢改齊郡為齊國曹魏明帝封
子芳為齊王尋即帝位晉武帝以弟攸為王子冏嗣永
嘉末陷于石勒其後南燕慕容徳建都于此至慕容超
宋武帝伐克之以沈文秀為青州刺史守東陽城為魏
將慕容白曜所陷遂入後魏隋大業三年罷州為北海
郡領縣十隋亂陷賊武徳二年海岱平定改為青州置
總管府
州境(東西二百七十里里/南北三百四十四)
八封(西南至上都二千四百五里五里/西南至東都一千五百五十)
　　(東至密州三百三十里/南至沂州四百五十里)
　　(西北至棣州三百二十三里/東北至萊州三百四十五里)
貢賦(開元貢/    賦)　(㑁文綾/綿  絹)　(棗/)　(糖/)　(海物/)
　管縣七
　　益都　臨淄　千乗　臨朐　北海　壽光
　　博昌
益都縣(望郭下/)
本漢廣固縣之地魏于今壽光縣南十里益都城置益
都縣屬齊國宋及後魏屬齊郡隋開皇三年罷郡縣屬
青州
淄水西去縣五十五里
廣固城在縣西四里晉永嘉五年東萊牟平人曹嶷為
刺史所築有大澗甚廣固故謂之廣固初南燕慕容徳
議所都尚書潘聰曰青齊沃壤號東秦土方二千里四
塞之固負海之饒可謂用武之國廣固者曹嶷之所營
山川阻峻足為帝王之都徳從之及義熙五年宋武征
慕容超于廣固也城側有五龍口險阻難攻兵力疲弊
河間人𤣥文說裕曰昔趙攻曹嶷望風者以為澠水帶
城非可攻拔若塞五龍口城當必陷石季龍從之嶷請
降後五日大雨震雷復開徙舟嶧陽冉閔之亂段龕據
之慕容恪攻圍數月不克又塞五龍口龕遂降後無幾
又震開之今舊基猶存宜試修塞裕從之超及城中男
女皆患腳弱病者大半超遂出奔為晉所擒
臨淄縣(緊南至州四十里/)
古營丘之地吕望所封齊之都也太公後二十九代康
公為田和所滅和立為齊侯後稱王五代至王建為秦
所滅秦立為縣城臨淄水故曰臨淄自漢至後魏並屬
齊郡髙齊省隋開皇十六年移髙陽縣理此改為臨淄
縣以屬青州焉
社山在縣西北二十五里一名愚公山有愚公谷在山
之隂
牛山在縣南二十五里昔齊景公遊牛山北望而歎曰
美哉國乎古而無死將何去此晏子對曰古而無死則
太公丁公之樂也君何預于此哉
營丘在縣北百步外城中爾雅曰水出其前經其左曰
營丘今臨淄城中百丘淄水出其前經其左故曰營丘
葵丘在縣西北二十里桓公會諸侯于此
縣理即古臨淄城也漢齊郡亦理于此蘇秦說齊王曰
臨淄城中七萬户户不下三人即二十一萬人又燕王
謂蘇代曰吾聞齊地清濟濁河可以為固長城巨防可
以為塞漢書田肯曰夫齊東有瑯琊即墨之饒南有泰
山之固懸隔千里持㦸百萬齊得十二焉此東秦也非
子弟勿王漢六年封皇子肥為齊王盡得故齊地人能
齊言者悉與之
齊雪宫故址在縣東北六里晏子春秋所謂齊侯見晏
子于雪宫也
天齊池在縣東南十五里封禪書曰齊之所以為齊者
以天齊池也
齊桓公墓在縣東南二十三里鼎足山上貞觀十一年
詔致祭禁二十步内不令樵蘇
管仲墓在縣南二十三里
晏嬰墓在縣東北三里貞觀十一年詔十五步並禁樵
蘇
千乗縣(上東南至州八十里/)
本漢舊縣也屬千乘郡有鹽官後漢和帝永元七年改
千乗國為樂安郡千乗縣仍屬焉武徳二年于此置乗
州八年廢乗州千乗依舊屬青州千乗者以齊景公有
馬千駟畋于青丘今縣北有青丘縣因以為名
淄水南去縣二十八里
臨朐縣(上北至州四十里/)
本漢縣也屬齊郡縣東有朐山因以為名隋開皇六年
改為逢山縣屬青州取縣西逢山為名大業二年又改
為臨朐縣
胊山在縣東南二里
逢山在縣西二十二里
破車峴在縣東南三十五里按峴髙七十丈周廻二十
里道徑險惡因名破車峴
北海縣(緊西北至州一百三十里/)
本漢平壽縣也屬北海郡隋開皇三年罷郡置下密縣
于廢郡中屬青州十六年又于此置濰州取界内濰水
為名大業二年廢濰州仍改下密縣為北海縣
海水在縣東北一百二十里禹貢曰海岱惟青州今按
海東接萊州西接壽光縣界
濰水南去縣五十五里
膠水東去縣八十五里與萊州膠水縣中分為界
公孫𢎞墓在縣西
壽光縣(緊西南至州七十里/)
本漢舊縣也屬北海郡後漢改屬樂安郡宋省壽光縣
隋開皇六年于縣北一里博昌故城置壽光縣屬青州
武徳二年屬乗州八年廢乗州還屬青州
海水在縣東北一百十里東接北海縣界西接博昌縣
界
淄澠二水西自千乗縣界流入去縣四十里
博昌縣(丄東南至州一百二十里/)
本漢舊縣屬千乗郡昌水其勢平博故曰博昌後漢以
千乗郡為樂安郡博昌縣仍屬焉晉宋後魏並同髙齊
省移樂陵縣(今縣東十二/里樂陵故城)理此屬樂安郡隋開皇三年
罷郡樂陵縣屬青州十六年改為博昌縣
濟水北去縣百步又東北流入海
海浦在縣東北二百八里即濟水東流入海之處水口
謂之海浦
薄姑故城在縣東北六十里齊舊都也
齊州(齊郡上/)
　　(開元户四萬九千一百五十七缺/案鄉數及元和户鄉數竝𫝊寫)
禹貢兗州之域春秋及戰國時屬齊國秦并天下為齊
郡漢分齊郡立濟南國今州即濟南國之歴城縣理也
景帝三年為濟南郡理東平陵屬青州晉永嘉之後郡
移理歴城即今州理是也後為石勒所據慕容氏亦有
其地義熙五年劉裕平之宋元嘉九年分青州立冀州
理歴城後魏將慕容白曜攻下歴城文帝改冀州為齊
州與濟南郡並理隋開皇十三年罷郡以所領縣屬齊
州大業三年罷州為齊郡隋末陷于寇賊武徳元年海
岱平定罷郡復州
州境(東西三百八十二里/南北一百四十二里)
八到(西南至上都二千一百五里/西南至東都一千二百里)
　　(東至淄州一百九十里十里/西渡河至博州二百九)
　　(正南㣲西至兗州三百三十里里/正北微西至徳州二百四十五)
　　(東北渡河至棣州三百五十里/)
貢賦(開元貢/    賦)　(絲/綿)　(葛/絹)
　管縣九
　　歴城　全節　章丘　亭山　臨邑　臨濟
　　長清　豐齊　禹城
歴城縣(上郭下/)
古齊歴下城對歴山之下漢為歴城縣屬濟南國晉屬
濟南郡隋開皇三年罷郡縣屬齊州
華不注山一名華山在縣東北十五里齊晉戰于鞍齊
敗績晉逐之三周華不注
州理城古歴下城也左傳晉平公伐齊戰于歴漢書酈
食其說齊王田廣罷歴下軍守備韓信度平原襲破歴
下因入臨淄述征記曰歴城到營城三十里自城以東
水瀰漫數十里南則迫山實為險固也
神通寺在縣東七十里琨瑞山中苻秦時沙門竺僧朗
隠居也朗少事佛圖澄尤明氣緯隠于此谷因謂之朗
公谷
全節縣(上西南至州七十里/)
本春秋譚國之地齊滅之漢以為東平陵縣屬濟南郡
宋省東字後魏為東陵至周省其全節縣本是隋末土
人李滿率鄉人據堡贍以家財武徳二年歸國于堡置
譚州及平陵縣以滿為譚州總管貞觀元年廢譚州縣
屬齊州十七年燕亮搆逆滿及男君球固守賊平縣廢
有詔重置縣改名全節以旌其功焉
濟水在縣北四十里
巨合城在縣東南二十三里耿弇討張步守巨里即此
城也
章丘縣(上/)
本漢陽丘縣也屬濟南郡髙齊文宣帝天保七年自髙
唐故城移髙唐縣理于此隋開皇十八年以博州亦有
髙唐縣改為章丘縣屬齊州取縣南章丘山為名也武
徳二年屬譚州貞觀元年廢譚州又屬齊州
東陵山在縣南二十八里莊子曰盜跖死于東陵之上
龍盤山在縣東二十五里上有神迹是姜嫄所履處
長白山在縣東南三十里髙二千九百丈周迴六十里
齊記曰於陵城西三里有長白山即陳仲子夫妻所隠
也
濟水西去縣十七里
縣理城即黄巾城也在濟水之南岸漢獻帝建安中黄
巾賊張角之所守也
亭山縣(上西北至州九十里/)
本漢平陵縣地宋于此置衛國縣屬頓丘郡隋開皇六
年改為亭山縣屬齊州縣東南有亭山因以為名
長白山在縣東北六十里
百脈水出縣東北平地水源方百餘步百泉俱出合流
故名之
臨邑縣(上南至州六十里/)
本漢舊縣屬東郡至晉屬濟北國宋孝武帝孝建二年
立東魏郡理臺城以臨邑縣屬焉隋開皇三年罷郡臨
邑縣屬齊州武徳二年屬譚州貞觀元年廢譚州屬齊
州
黄河在縣北七十里
濟水西去縣四十里
漯水北去縣七里
鹿角闗在縣西北七十里隋大業三年廢
臨濟縣(上西南至州一百二十里/)
本漢菅縣屬濟南郡隋開皇六年移朝陽縣理于此屬
濟州十六年改為臨濟縣
黄河在縣北八十里
濟水在縣南二十里
長清縣(上東北至州八十里/)
本漢盧縣地隋開皇五年于此置鎮十四年廢鎮置長
清縣屬濟州因清水為名貞觀十七年廢濟州屬齊州
隔馬山在縣東南三十五里左傳曰晉侯伐齊齊師遁
夙沙衛斬馬于隘以塞道後因為隔馬山
黄河北去縣五十五里
濟水北去縣十里
清水西南去縣十里
淯溝泊在縣西南五里東西三十里南北二十五里水
族生焉數州取給
廢四口闗在縣西南五十里後魏置武徳九年廢
石窌故城在縣東三十里
豐齊縣(上東北至州四十里/)
本漢荏縣也取縣東北荏山為名屬泰山郡隋大業二
年省入歴城縣武徳元年重置天寶元年改為豐齊
岐陽山在縣東南五十里
濟水西去縣二十六里
祝阿故城在縣東北二里禮記曰武王克殷封黄帝之
後于祝即此
禹城縣(上東南至州一百五十里/)
本漢祝阿縣春秋時齊邑漢以為縣屬平原郡隋開皇
十六年改屬濟州天寶元年改名禹城縣以縣西南三
十里有禹息故城因名在州西北八十五里
　
　
　
　
　
　
　
　
　元和郡縣志卷十一
欽定四庫全書
　元和郡縣志卷十二
　　　　　　　　　　　　唐　李吉甫　撰
　　河南道(七/)
曹州(濟隂上/)
　　(開元户七萬三千一百六十一/案元和户鄉數傳寫缺)　(鄉一百四十九/)
禹貢豫州之域于周又為曹國之地後屬于宋左傳哀
公八年宋景公滅曹按曹國在州東北三十七里濟隂
縣界故定陶城是也七國時屬齊宋為楚魏所滅三分
其地齊得其濟隂東平漢為濟隂郡之地在濟水之南
故以為名漢景帝中六年别為濟隂國宣帝甘露二年
更名定陶哀帝更為濟隂郡屬兗州後魏于定陶城置
西兗州周武帝改西兗州為曹州取曹國為名也隋大
業三年改為濟隂郡隋亂陷賊武徳四年平孟海公復
為曹州
州境(東西二百五十九里/南北二百五十九里)
八到(西至上都一千五百二十五里/西至東都六百六十五里)
　　(東至兗州三百七十里里/東南至宋州一百五十)
　　(西南至汴州一百四十五里/西北至滑州二百里)
　　(東北至鄆州三百三十里/)
貢賦(開元貢/    賦)　(蛇牀子/綿  絹)　(葶藶/)
　管縣六
　　濟隂　冤句　乗氏　成武　南華　考城
濟隂縣(緊郭下/)
本漢定陶縣之地屬濟隂郡隋開皇六年于此置濟隂
縣屬曹州皇朝因之
曹南山在縣東二十里詩所謂薈兮蔚兮南山朝隮是
也
氾水在縣南昔漢髙祖既定天下即位于氾水之陽張
晏曰氾水在濟隂界取其汎受𢎞大而潤下按今氾水
縣東亦有髙祖即位壇據叔孫通傳云髙祖為皇帝通
于定陶就其儀在濟隂是也
菏澤在縣東北九十里故定陶城東北其地有菏山故
名其澤為菏澤禹貢曰導菏澤被孟豬
州理中城蓋古之陶丘也一名左城帝王世紀舜陶于
河濱即禹貢之陶丘今濟隂定陶西有陶丘是也爾雅
曰再成為陶丘成猶重也
古曹國在縣東北四十七里故定陶是也定陶故城堯
所居也堯先居唐後居陶故曰陶唐氏史記曰曹叔振
鐸者周武王弟封于曹魯哀公八年宋滅曹執曹伯陽
自曹叔至伯陽凡十八葉又范蠡相越平呉後變姓名
為朱公居于陶號陶朱公亦此地也
莘仲故城在縣東南三十里蓋古之莘國也伊尹耕于
莘野湯聞其賢聘以為相即此地
三鬷亭古國也在縣東北四十九里湯伐桀遂伐三鬷
俘厥寶玉注曰三鬷國名今定陶是也
冤句縣(緊東至州四十七里/)
本漢舊縣也漢初屬梁國景帝時屬濟隂郡隋開皇三
年罷郡以縣屬曹州
煮棗故城在縣西北四十里漢書樊噲攻煮棗屠之是
也
濟陽故城在縣西南五十里漢濟陽縣也光武以建平
元年生于濟陽縣明照一室是嵗有嘉禾生一莖九穗
大于凡禾因名秀光武皇考為濟陽令
袁本初故城在縣北七十里袁紹所築
乘氏縣(緊南至州五十四里/)
本漢舊縣也屬濟隂郡隋開皇三年罷郡以縣屬曹州
大業末年廢武徳四年重置
孟海公南北二城在縣東四十五里隋末賊帥孟海公
所築
成武縣(緊西至州一百里/)
本漢舊縣也屬山陽郡後漢改屬濟隂郡隋于此置戴
州成武縣屬焉大業二年省戴州縣移理州城中後屬
曹州武徳五年于金鄉縣重置戴州縣又屬焉貞觀十
七年廢戴州縣又屬曹州
故秺城在縣西北二十九里昭帝封金日磾為秺侯
南華縣(上東南至州一百二十里/)
本漢離狐縣也屬東郡舊傳初置縣在濮水南常為神
狐所穿穴遂移城濮水北故曰離狐後漢屬濟隂郡魏
志李典從太祖遷離狐太守然則魏時離狐郡也晉屬
濟隂郡隋開皇三年罷郡縣屬曹州天寶元年改曰南
華英公李勣左僕射彭城郡公劉晏皆此縣人
濮水在縣南五里昔殷紂使師延作靡靡之樂武王伐
紂師延至投濮水而死謂此水也
考城縣(緊東北至州九十五里/)
古戴國也春秋隠公十年宋人蔡人衛人伐戴後屬宋
楚滅宋改名曰穀漢以為菑縣國都城記曰(案國都城/記見史記)
(堯本紀注是徐才宗所撰而隋書經籍志/但云二卷不著撰人姓名今附識于此)縣西南有戴
水今名戴陂周迴可百餘里蓋本戴國取此陂水為名
也漢之興也其邑多菑年數不登故邑曰菑章帝柴于
岱宗過菑縣詔御史曰陳留菑縣其稱不令故髙祖鄙
柏人之名武帝休聞喜而顯獲嘉其改菑縣為考城縣
至晉屬濟隂郡髙齊天保七年省考城縣移成安縣理
此隋開皇十六年仍改名考城縣屬宋州武徳五年改
屬曹州
葵丘在縣東南一百五十步左傳齊桓公會諸侯于葵
丘是也
大劑陂即戴陂也在縣西南四十五里周迴八十七里
與宋州襄邑縣中分為界
濮州(濮陽上/)
　　(開元户四萬六千九百二十一/案元和户鄉數傳寫缺)　(鄉九百十三/)
禹貢兗州之域春秋時為衛國地左傳齊桓公會諸侯
于鄄注曰鄄衛地今東郡鄄城縣也戰國時屬齊在漢
為濟隂郡之鄄城也後漢獻帝于此置兗州晉置濮陽
郡後改濮陽國封王子允為王後為郡隋開皇十六年
于此置濮州大業三年廢濮州入東平郡隋末陷于寇
賊武徳四年討平王世充于此重置濮州
州境(東西二百三十五里/南北一百三十五里)
八到(西南至上都一千六百五十五里/西南至東都七百九十五里)
　　(西南至滑州二百一十五里/南至曹州二百一十里)
　　(北至黄河二十里七十里/東北至鄆州一百)
貢賦(開元貢/    賦)　(絹二十疋/綿  絹)
　管縣五
　　鄄城　雷澤　臨濮　濮陽　范
鄆城縣(緊郭下/)
本漢舊縣屬濟隂郡隋開皇十六年于此置濮州鄄城
縣屬焉大業三年廢濮州縣屬東平郡武徳四年重置
濮州鄄城縣又隸焉
黄河北去縣二十一里
州理城在故鄄城中魏文帝以臨淄侯植為鄄城侯
雷澤縣(上西北至州九十里/)
本漢郕陽縣古郕伯國周武王封弟季戴于郕漢以為
縣屬濟隂郡隋開皇六年于此置雷澤縣因縣北雷夏
澤為名也屬濮州
歴山在縣西北十六里史記曰舜耕歴山耕者讓畔
灉水沮水二源俱出縣西北平地去縣十四里
雷夏澤在縣北郭外灉沮二水會同此澤
姚墟在縣東十三里舜生于姚墟
堯母廟在縣西南四里
堯陵在縣西三里自堯即位至永嘉三年凡二千七百
二十一年記于碑貞觀十一年有詔禁人芻牧春秋奠
酹
臨濮縣(上北至州六十里/)
本漢成陽縣地屬濟隂郡隋開皇十六年分鄄城南界
雷澤西界置臨濮縣屬濮州南臨濮水故以為名大業
二年廢武徳四年重置
清丘在縣西三十五里
濮陽縣(上東至州八十里/)
本漢舊縣也古昆吾國即帝丘顓頊之墟也昆吾即夏
諸侯為五伯之首左傳曰狄滅衛遷于帝丘衛侯自楚
丘徙濮陽縣秦置東郡理此漢仍為東郡及濮陽縣也
隋開皇十六年改屬濮州
黄河北去縣十五里
瓠子河上承黄河漢書武帝時河決瓠子東南注鉅野
通于淮泗上使汲黯鄭當時興人徒塞之堤復壤是時
武安侯田蚡奉邑食鄃在河北河決而南則鄃無水災
乃言江河之決乃天事也非易以人力塞之乃不復塞
後二十餘嵗嵗比不登梁楚尤甚上使汲人郭昌率卒
數萬人塞瓠子決河沈白馬圭璧自將軍以下皆負薪
下淇園之竹以為楗上悼功之不成乃作歌于是卒塞
瓠子築宫于其上名曰宣房其後王尊為東郡太守河
水盛溢泛浸瓠子金堤尊躬率吏民沈白馬祀水神親
執圭璧使巫策祝請以身填金堤水盛堤壊吏民皆奔
走尊立不動而水漸退
范縣(上西南至州六十里/)
本漢舊縣屬東郡春秋時晉大夫士會之邑也髙齊廢
隋開皇六年又置范縣屬濟州十六年改屬濮州
故顧城在縣東二十八里夏之顧國也詩曰韋顧既伐
昆吾夏桀注曰三國黨于桀皆為湯所誅
密州(髙密中/)
禹貢青州之域兼得徐州之地今州界于春秋之時為
莒魯之地戰國時屬齊秦并天下屬琅琊郡漢文帝十
六年分齊立膠西國都髙密宣帝更名髙密國後魏永
安二年分青州立膠州取膠水為名也隋開皇五年改
膠州為密州取境之密水為名也隋亂陷賊武徳五年
山東底定改置密州
州境(東西三百一十六里/南北三百九十里)
八到(西至上都二千七百四十五里/西至東都一千八百八十五里)
　　(東至大海一百六十里里/南至海州三百八十四)
　　(西南至沂州三百七十里/西北至青州三百三十里)
　　(東北至萊州三百四十五里/)
貢賦(開元貢/    賦)　(細布/絁布)　(牛黄/)　(海蛤/)
　管縣四
　　諸城　髙密　輔唐　莒
諸城縣(上郭下/)
本漢東武縣也屬琅琊郡樂府章所謂東武吟者也後
漢屬琅琊國晉屬東莞郡後魏屬髙密郡隋開皇十八
年改東武為諸城縣取縣西三十里漢故諸縣城為名
琅琊山在縣東南百四十里史記曰始皇二十六年滅
齊遂登琅琊作層臺于山上謂之琅琊臺週迴二十里
秦王樂之因留三月徙黔首二萬户于山下後十二年
刋石立碑紀秦功徳
海在縣東一百五十里
盧水出縣東南盧山水側有勝火木野火燒死其炭不
灰故東方朔有謂不灰之木者也
縣理東南百三十里濱海有鹵澤九所煮鹽今古多收
其利
濰水故堰在縣東北四十六里蓄以為塘方二十餘里
漑水田萬頃
髙密縣(上西南至州一百二十里/)
本漢舊縣也文帝十六年分齊立膠西國封齊悼惠王
子印為膠西王都髙密世祖封鄧禹為髙密侯髙齊文
宣帝省髙密縣隋開皇中復置屬密州
海在縣東南六十里
濰水在縣西南自諸城縣界流入去縣四十里昔韓信
與楚將龍且夾濰水而陣信為萬餘囊盛沙壅水上流
引軍擊龍且陽不勝還走龍且追信信決壅囊水大至
龍且軍大半不得渡遂斬龍且
膠水在縣東三十里
夷安澤在縣北二十里周迴四十里多麋鹿蒲葦
龍且城在縣西南五十五里楚將龍且所築也
鄭𤣥墓在縣西七十里
輔唐縣(上東南至州一百二十里/)
本漢安丘縣也屬北海郡後漢屬北海國有渠丘亭故
莒渠丘公所居也髙齊文宣帝天保七年省隋分昌安
縣置牟山縣大業二年改牟山縣為安丘縣取漢書舊
名也屬密州乾元二年改為輔唐縣
牟山在縣西南十三里牟山縣取名于此
浯水堰三齊記曰昔者堰浯水南入荆水灌田數萬頃
今尚有餘堰而稻田畦畛存焉
莒縣(上東北至州一百九十里/)
故莒子國也漢為莒縣文帝二年封朱虚侯章為城陽
王都莒後魏亦以莒縣屬東莞郡隋開皇三年廢郡莒
縣屬莒州大業三年罷莒州以莒縣屬琅琊郡武徳五
年重置莒州縣屬焉貞觀八年廢莒州以縣屬密州
濰山在縣東北八十三里濰水所出也
縣理在莒國故城中城三里竝皆崇峻惟南開一門
子城方十二里郭周迴四十里
故曹公城在縣南七十二里昔魏太祖征陶謙拔五城
略地東海于此築城周迴四里
漢海曲縣在縣東一百六十里屬琅琊郡有鹽官地有
東呂鄉東呂里太公望所出也王莽末海曲縣有呂母
者其子為縣令枉殺乃散財以招少年少年感母恩問
母所欲具言之乃共起兵殺縣令其後屯結至數萬赤
眉之興由此始也今東海縣有呂母國即舊集之所也
　
　
　
　
　
　
　
　
　元和郡縣志卷十二
欽定四庫全書
　元和郡縣志卷十三
　　　　　　　　　　　　唐　李吉甫　撰
　　河南道(八/)
海州(東海上/)
　　(開元户二萬三千七百二十八/  元和户鄉數傳寫缺)　(鄉四十/)
禹貢徐州之域春秋時魯國之東鄙七國時屬楚秦置
三十六郡以魯為薛郡後分薛郡為郯郡漢改郯為東
海郡領三十七縣理在郯縣屬徐州後漢以為東海國
封皇子疆為王晉惠帝封髙密王子越為東海王梁武
帝末年長江以北悉附後魏武定七年改青冀二州為
海州髙齊文宣帝移海州理琅琊郡改琅琊郡為朐山
郡隋末喪亂臧君相竊據之武徳四年君相以郡歸順
改為海州
州境(東西一百九十八里/案南北里數𫝊寫缺)
八到(西至上都取沂兗路二千五百五里/西至東都一千六百四十里)
　　(東南至楚州四百一十里/南至揚州七百里)
　　(東南至泗州連水縣取官河水路三百四十里陸/路二百五十里)
　　(西北至沂州三百三十里六十里/西至徐州取下邳路五百)
　　(北至密州三百八十四里/東至海二十里)
貢賦(開元貢/    賦)　(楚布絹/綿)
　管縣四
　　胊山　東海　沭陽　懐仁
朐山縣(上郭下/)
本漢朐縣也屬東海郡後周武帝建徳六年改朐山
縣為朐山郡取界内朐山為名也隋開皇三年廢郡縣
屬海州
羽山在縣西北一百里書曰殛鯀于羽山即此也
碩濩湖在縣南一百四十二里
龍且故城在縣南六十里
鍾離昧故城在縣南百里項羽將鍾離昧所築昧即此
縣人
東海縣(上西至州水路九十里/)
本漢贛榆縣地俗謂之鬱州亦謂之田横島宋明帝失
淮北地乃于鬱州上僑立青州地後入魏魏改青州為
海州又于此置臨海鎮髙齊廢臨海鎮周武帝後置東
海縣後遂因之
小髙山在縣北六十里田横弟避漢所居之山也其山
三面絶壁皆百餘仞惟東面一道劣容行人
大海在縣東二十八里
贛榆故城在縣北四十九里隋末土人臧君相築
田横國在縣北五十七里齊王田廣既死田横乃代立
為王與灌嬰戰于嬴下横敗走與其屬五百人入居海
島即此也
沭陽縣(中東北至州一百六十里/)
本漢厚丘縣地宋文帝元嘉四年于此置縣屬南彭城
郡至太清二年地入魏孝靜帝改為沭陽郡在沭水之
陽故以為名仍于郡東置懐文縣周武帝改懐文縣為
沭陽縣
沭水西自下邳縣界流入經縣南十步
碩濩湖在縣東八十里與朐山連水三分湖為界
懐仁縣(中東南至州九十里/)
本漢贛榆縣地梁于此置北海郡後魏改置義唐郡隋
開皇初廢郡移懐仁縣理于此改屬海州
贛榆故城一名鹽倉城在縣東北三十里漢舊縣也屬
琅琊郡
沂州(琅琊中/)
　　(開元户二萬七千四百/案元和户鄉數傳寫缺)　(鄉五十五/)
禹貢徐州之域春秋時為齊地秦并天下置琅琊郡因
琅琊山以為名也漢因之髙后立營陵侯劉澤為琅琊
王文帝元年徙澤為燕王以琅琊為郡晉武帝咸寧二
年改封東海王睿為王王即帝位于江東是為東晉元
帝元帝于郡城置發千戍以南軍鎮之自永嘉之後琅
琊陷于胡寇成帝于丹陽江乗縣界别立南琅琊郡至
宋武得河南尋又没于後魏莊帝置北徐州琅琊郡屬
焉周武帝改北徐州置沂州以州城東臨沂水因以名
之隋大業十三年亂離郡為徐圓朗所破武徳四年討
平圓朗復置沂州
州境(東西三百二十一里/南北四百二十九里)
八到(西至上都二千二百七十五里/西至東都一千四百一十五里)
　　(東南至海州二百三十里/西至兗州三百八十里)
　　(東南至泗州下邳縣二百七十七里/北至青州四百五十里)
　　(西至徐州三百五十里/東至密州三百七十里)
　　(西北至淄州五百三十里/)
貢賦(開元貢/    賦)　(紫石英/綿  絹)　(黄銀/)
　管縣五
　　臨沂　沂水　費　　承　　新泰
臨沂縣(上郭下/)
本漢舊縣也屬東海郡東臨沂水故名之後漢改屬琅
琊國晉屬琅琊郡髙齊省隋開皇末復置屬沂州
羽山在縣東南一百一十里與海州朐山縣分界
沂水東去縣一里
王僧辯城在縣東北五十里梁將王僧辯屯兵于此
王導故宅在縣東北四十八里
沂水縣(上南至州二百里/)
本漢東莞縣即春秋莒魯所爭之鄆邑也城陽姑幕縣
南有員亭即鄆也俗變其字耳後魏孝文帝于此置新
泰縣隋開皇四年改為東安縣十六年又于古葢城别
置東安縣而此改名沂水縣
沂山在縣北一百二十四里周禮青州其鎮沂山
穆陵山在縣北一百九十里管仲曰賜我先君履南至
于穆陵是也
大峴山在縣北九十里宋髙祖北伐慕容超大將公孫
五樓說超曰呉兵輕銳難與爭鋒宜斷大峴使不得入
上策也超曰引使過峴我以鐵騎蹙之此成擒耳不從
宋髙祖兵遂得入初是役也或曰彼若嚴守大峴軍無
所資何能自返髙祖曰鮮卑性貪且愛其榖必將引我
兵一入大峴吾何患焉及師過大峴髙祖喜曰天贊我
也遂大破之伍緝之從征記曰大峴去半城八十里直
度山二十五里崖坂峭曲石徑幽危四岳三塗不是過
也
雹山在縣西北二十八里出紫石英好者表裏映徹形
若雹狀故名雹山今猶入貢
成平公營在縣北百五十六里周武帝拔鄴城齊王髙
緯先送其母妻于青州是日緯率千騎走青州周遣大
將軍成平公尉遲勤率二千騎追之擒緯于青州南之
雙溝周因授以青州總管立碑紀功
費縣(上東南至州九十里/)
古費國也隠公元年傳曰費伯帥師城郎後為魯季氏
之邑至漢為費縣屬東海郡自宋至隋皆屬琅琊郡大
業末為賊潘當所破武徳四年重置屬沂州
䝉山在縣西北八十里楚老萊子所耕之處
東䝉山在縣西北七十五里論語曰夫顓臾昔者先王
以為東䝉主
南城縣城在縣南九十里史記齊威王使檀子守南城
則楚人不敢為寇是也
承縣(上東北至州一百八十五里/)
本漢之承縣春秋時鄫國也屬東海郡隋開皇三年罷
郡承縣屬徐州大業十三年縣為山賊左君衡所破武
徳四年又于此置鄫州又改蘭陵縣為承縣貞觀八年
廢鄫州縣屬沂州縣西北有承水因以名焉
抱犢山在縣北六十里壁立千仞頂寛而有水此山去
海三百餘里天氣澄明宛然在目昔有遁隠者抱一犢
于其上墾種故以為名山髙九里周迴四十五里
蘭陵縣城在縣東六十里史記曰荀卿以儒者適楚楚
春申君以為蘭陵令因家焉
縣界有陂十三所竝貞觀元年以來修立以溉田焉
新泰縣(上東南至州二百六十三里/)
春秋時魯平陽邑也宣公八年城平陽晉武帝泰始中
鎮南將軍羊祜此縣人也表改為新泰縣屬泰山郡隋
開皇四年屬莒州大業二年廢莒州以縣屬沂州
䝉山在縣東南八十八里書曰䝉羽其藝
障山在縣東八十里出銷石石腦炬火等石居人常採
為貨
萊州(東萊下/)
　　(開元户二萬三千一百五/案元和戸鄉數傳寫缺)　(鄉四十三/)
禹貢青州之域即古萊子國也齊滅之遷萊子于郳在
齊國之東故曰東萊漢髙帝四年韓信虜齊王廣分齊
郡置東萊郡領縣十七理掖縣屬青州後魏獻文帝分
青州置光州取界内光水為名隋開皇二年改光州為
萊州隋末陷賊武徳四年討平綦順復為萊州
州境(東西四百二十八里/南北二百四十一里)
八到(西南至上都二千七百六十里/西南至東都一千九百里)
　　(東北至登州二百四十里十五里/正南微西至密州三百四)
　　(北至大海五十里四十五里/西南至青州三百)
貢賦(開元貢/    賦)　(黄銀綿文蛤布牛黄/絹      貲)　(滑石器/)
　管縣四
　　掖　即墨　昌陽　膠水
掖縣(上郭下/)
本漢舊縣也屬東萊郡按掖水出縣南三十五里寒同
山故縣取為名隋開皇三年罷郡屬萊州
萬里沙在縣東北三十里郊祀志武帝元封元年大旱
禱萬里沙
浮游島在縣西北四十里遥望島在海中若浮游然故
名
海水在縣北五十二里
膠水西去縣七十五里
海神祠在縣西北十七里
即墨縣(中西北至州二百六十三里/)
本漢舊縣屬膠東國城臨墨水故曰即墨髙齊文宣帝
併入膠水縣隋開皇末又于此置即墨縣屬萊州
大勞山小勞山在縣東南三十八里晏謨齊記曰太白
自言髙不如東海勞昔鄭康成領徒于此
壯武故城在縣西六十里晉封張華為壯武侯
海在縣東四十三里又在縣南百里
昌陽縣(上西北至州一百九十九里/)
本漢舊縣也屬東萊郡置在昌水之陽故名昌陽有鹽
官隋開皇三年罷郡昌陽縣屬萊州
黄銀坑在縣東百四十里隋開皇十八年牟州刺史辛
公義于此坑冶鑄得黄銀獻之大業末貞觀初更沙汰
得之
奚養澤在縣西北四十里周禮職方氏幽州其澤藪曰
奚養
膠水縣(中北至州一百里/)
本漢膠東國之地後漢省膠東國為膠東縣屬北海國
後魏屬北海郡隋開皇三年罷郡屬萊州仁壽元年改
為膠水縣
即墨故城在縣東南六十里古東齊之地史記蘇秦曰
齊東有琅琊即墨之饒此其處也齊湣王時燕將樂毅
伐齊下七十餘城惟莒即墨不下田單設竒䇿破燕軍
迎襄王于莒盡復齊地封單為安平君漢書曰漢元年
項羽徙齊王田市于即墨為膠東王田榮怒殺市于即
墨自立為王遂併三齊之地漢膠東郡領八縣理即墨
即此城也
平度故城在縣西北六十七里城西北有土山古今煮
鹽處
淄州(淄川上/)
　　(開元户三萬七千四百四/案元和户鄉數𫝊寫缺)　(鄉七十一/)
禹貢青州之域周之九州為幽州之境職方氏幽州其
浸菑時州葢取淄水為名也春秋及戰國時屬齊秦為
齊郡之地在漢為濟隂郡之般陽縣也隋開皇十六年
于今理改置淄州隋亂陷賊武徳元年重置淄州
州境(東西一百一十五里/南北一百八十二里)
八到(西南至上都二千二百九十五里/西南至東都一千四百三十五里)
　　(東至青州一百二十里里/西北至兗州三百七十)
　　(北渡河至棣州二百一十里/東南至沂州五百三十里)
貢賦(開元貢/    賦)　(防風絹理石粟/綿      米)
　管縣五
　　淄川　長山　鄒平　濟陽　髙苑
淄川縣(上郭下/)
本漢般陽縣也屬濟南在般水之陽故名後漢屬齊國
晉省宋于此置貝丘縣隋開皇十八年改貝丘為淄川
縣屬淄州
淄水出縣理東南原山去縣六十里俗傳禹治水功畢
土石黒數里之中波流若漆故謂之淄水
長山縣(上東南至州六十四里/)
本漢於陵縣地也宋武帝于此立武强縣隋開皇十八
年改武强為長山縣取長白山為名屬淄州武徳元年
置鄒州縣又屬焉八年廢鄒州依舊屬淄州
長白山在縣西南四十里
濟水西北去縣三十五里
鄒平縣(上東南至州一百一十里/)
本漢舊縣也屬濟南郡隋開皇三年自梁鄒城移平原
縣入鄒平城屬齊州今理是也十六年改屬淄州十八
年改平原縣為鄒平縣復舊名也
黄河西北去縣八十里
濟水南去縣三十五里
濟陽縣(上東南至州九十四里/)
本漢梁鄒縣也屬濟南郡隋又于後漢梁鄒城地置濟
南縣大業二年省景龍元年于漢梁鄒城置濟陽縣屬
淄州
八會津在縣南一里相𫝊水陸所凑其路有八故名
濟水在縣南又東北入髙苑縣界
髙苑縣(上南至州一百一十里/)
本漢舊縣也屬千乗國後漢屬樂安國宋于此置長樂
縣屬渤海郡十八年改為會城縣隋大業三年改為髙
苑縣取縣東南髙苑故城為名隋末陷賊武徳元年重
置髙苑縣屬鄒州八年廢鄒州縣屬淄州
濟水北去縣七十步
千乗故城在縣北二十五里漢千乗國也
登州(東牟中府/)
　　(開元戸二萬八千五百三十三/案元和戸鄉數𫝊寫缺)　(鄉三十六/)
禹貢青州之域古萊子之國春秋齊侯滅萊至漢為東
萊郡之地後魏孝靜帝分東萊于黄縣東一百步中郎
故城置東牟郡髙齊廢隋開皇三年改置牟州大業三
年廢武徳初又置因文登縣人不從賊黨遂于縣理置
登州
州境(東西五百六十里里/南北一百六十五)
八到(西南至上都三千里百四十里/西南至東都二千一)
　　(東至文登縣界大海四百九十里/東南至大海四百六十里)
　　(南至大海六十里二百里/南至萊州昌陽縣)
　　(西至海四里當中國往新羅渤海過大路/北至海三里)
　　(正北微東至大海北岸都里鎮五百二十里/)
貢賦(開元貢/    賦)　(牛黄麻水蔥席/布)
　管縣四
　　蓬萊　牟平　文登　黄
蓬萊縣(中郭下/)
本漢黄縣之地屬東萊郡昔漢武帝于此望蓬萊山因
築城以蓬萊為名在黄縣東北五十里貞觀八年于此
置蓬萊鎮神龍三年析黄縣置蓬萊縣在鎮南一里即
今登州所理是也
牟平縣(中西至州二百里/)
本漢縣也屬東萊郡有鐵官鹽官在牟山之陽其地夷
坦故曰牟平漢書齊悼惠王子將閭為牟平侯後屬萊
州武徳四年于中郎城置牟州牟平縣屬焉貞觀元年
牟州及縣俱廢麟徳二年析文登縣于此重置牟平縣
屬登州
文登縣(上西北至州一百二十五里/)
本漢牟平縣也屬東萊郡髙齊後帝分牟平置文登縣
屬長廣郡取縣界文登山為名隋開皇三年廢長廣郡
文登縣屬萊州武徳元年改屬登州
之罘山在縣西北一百九十里史記曰秦始皇二十九
年登之罘刋石紀功封禪書曰齊有八祠之罘為陽主
即此
成山在縣東北百八十里史記曰始皇二十九年又東
遊登成山升之罘勒石紀功郊祀志曰齊有八祠成山
為日主封禪書曰七曰日主祠成山
文登山在縣西北九十里
海在縣南六十里縣東一百八十里三面俱至于海縣
東北海中有秦始皇石橋今海中時見有堅石似柱之
狀
東牟故城在縣西北一百十里漢髙后二年封齊悼惠
王子興居為俟
不夜故城在縣東北八十五里屬東萊郡春秋時萊子
所置初築此城有日夜出故名之
黄縣(中東北至州九十里/)
本漢舊縣也屬東萊郡隋開皇三年罷郡屬萊州武徳
四年屬牟州神龍三年置登州黄縣割屬焉漢書曰秦
欲攻匈奴運糧使天下飛芻輓粟起于黄腄琅琊負海
之郡轉輸北河率三十鍾面致一石(黄即今黄縣腄即/今文登縣屬東萊)
(郡腄直瑞反北河朔方以北六斛四斗曰鍾/計道路所費凡百九十二斛乃致米一石)
萊山在縣東南二十里封禪書曰齊之八祠六曰月主
祠之萊山
故黄城在縣東南二十五里古萊子之國春秋傳曰齊
侯滅萊杜注曰今萊黄縣是也
大人故城在縣北二十里司馬宣王伐遼東造此城運
糧船從此入今新羅百濟往還常由于此
蓬萊鎮在縣東北五十里
海瀆祠在縣北二十四里大人城上
　
　
　
　
　
　
　
　
　
　
　
　
　
　
　元和郡縣志卷十三
欽定四庫全書
　元和郡縣志卷十四
　　　　　　　　　　　　唐　李吉甫　撰
　　河東道(一/)
河中府(河東赤/)
　　(開元户七萬二百七百/元和户一萬九千六)　(案鄉數𫝊寫缺/鄉六十五)
　　今為河中節度使理所(管河中府絳州晉州慈州/隰州  管縣三十七  都)
　　(管户四萬一千三百六十五/)
禹貢冀州之域按今州本帝舜所都蒲坂也春秋時為
魏耿楊芮之地左傳曰晉獻公滅魏以賜畢萬服䖍注
曰魏在晉之蒲坂畢萬之後十代至文公列為諸侯至
惠王僣號稱王至王假為秦所滅今州即秦河東郡地
也漢元年項羽封魏豹為西魏王王河東都平陽二年
豹降從漢王在榮陽請歸侍親疾至則絶河津反為楚
盡有太原上黨地九月韓信虜豹定魏地置河東上黨
太原郡文帝時季布為河東守文帝謂曰河東吾股肱
郡故特召君耳後魏太武帝于今州理置雍州延和元
年改雍州為秦州周明帝改秦州為蒲州因蒲坂以為
名隋大業三年罷州又置河東郡隋將屈突通守河東
髙祖師次桑泉縣通出守潼闗乃令鷹揚郎將堯君素
王行本留鎮郡城遂于今桑泉縣置河東郡武徳元年
罷郡置蒲州其年堯君素為賊人薛宋李楚客所殺王
行本仍堅守不賓二年置蒲州總管三年行本歸化自
桑泉移蒲州于今理九年廢總管置都督府復為州開
元元年五月改為河中府仍置中都麗正殿學士韓覃
上疏陳其不可至六月詔停復為州乾元三年又改為
河中府大歴中元載為相又上建中都議曰自古建大
功者未嘗不用天因地故髙祖保闗中光武據河内皆
深根固本以制天下臣等攷天地之心本聖人之意驗
古往之事切當今之務則莫若建河中為中都隸陜虢
晉絳汾潞儀石慈隰等十城為藩衛長安去中都三百
里順流而東邑居相望有羊腸底柱之險(羊腸在潞州/壺闗縣東南)
(一百/六里)濁河孟門之限(孟門在慈州文城縣西南/三十六里即龍門上口)以轘轅
為襟帶與闗中為表裏劉敬所謂扼天下之吭而撫其
背即此之謂推是而言則建中都將欲固長安非欲外
之也將欲安成周非欲捨之也將欲制蠻夷非欲懼之
也將欲定天下非欲弱之也河中之地左右王都黄河
北來太華南倚總水陸之形勝鬱闗河之氣色每嵗白
露既降凉風已髙陛下處金城湯池内綏華夏登信臣
驍將外馭戎狄出于仲秋還于農隙有漕濁泛舟之便
無登髙履險之虞不傷財不害人得養威而時狩如此
則國有保安之所家無係虜之憂矣疏奏不省初代宗
自幸陜之後每嵗八九月間京師恟恟常懼犬戎復至
將相之家皆裝儲糗為行李之備載知人情不安遂獻
此疏冀因制置竊有兵權議亦宏博盡當時利害然代
宗探見載意議故不行或曰建中都江融設險圖之首
篇也融誅後書已不傳不知斯言何自而得
府境(東西二百五里七里/南北一百七十)
八到(西南至上都三百二十里/東至東都五百八十五里)
　　(東南至陜川二百四十五里/東南至虢州一百八十三里)
　　(西至同州六十七里十七里/西南至華州一百四)
　　(東北至絳州取桐郷路二百六十里/)
貢賦(開元貢/)　(麥□扇/鳯栖梨)　(竹扇/乾棗)　(漆匣/龍骨)
　　　　(賦/)　(綿/)　(絹/)　(布/)　(麻/)
　管縣八
　　河東　河西　臨晉　猗氏　虞鄉　寶鼎
　　解　　永樂
河東縣(次赤郭下/)
本漢蒲坂縣地也屬河東郡隋開皇三年罷郡縣仍屬
蒲州十六年移蒲坂縣于城東仍于今理别置河東縣
大業二年省蒲坂縣入河東縣
雷首山一名中條山在縣南十五里
風陵堆山在縣南五十五里與潼闗相對
長原一名蒲坂在縣東二里其原出龍骨
河水北自桑泉縣界流入
媯汭水源出縣南雷首山尚書曰釐降二女于媯汭
州城即蒲坂城也城中有舜廟城外有舜宅及二妃壇
故陶城在縣北四十里尚書大傳曰舜陶于河濱
故堯城在縣南二十八里
蒲坂闗一名蒲津闗在縣西四里魏志曰太祖西征馬
超韓遂夜渡蒲津闗即謂此也今造舟為梁其制甚盛
每嵗徴竹索價謂之橋脚錢數至二萬亦闗河之巨防
焉
風陵故闗一名風陵津在縣南五十里魏太祖西征韓
遂自潼闗北渡即其處也
舜祠在州理舜城中貞觀十一年詔致祭以時灑掃
伯夷墓在縣南三十五里雷首山南貞觀十一年詔致
祭禁樵蘇
河西縣(次赤郭下/)
本朝邑縣東地乾元三年因置河中府割朝邑縣置
臨晉縣(次畿西南至府七十四里/)
本漢舊縣地也後魏改為北解縣隋開皇十六年分猗
氏縣于今理置桑泉縣因縣東桑泉故城以為名也天
寶十二年改為臨晉
河水經縣西四十里
涑水在縣東二十三里
故解城本春秋時解梁城又為漢解縣城也在縣東南
十八里晉惠公許賂秦伯以河外列城五東盡虢略内
及解梁城是也
桑泉故城在縣東十三里左傳曰重耳圍令狐入桑泉
謂此也
故司空魏國公裴寂墓在縣東北十七里
猗氏縣(次畿西南至府一百一十里/)
本漢舊縣即猗頓之所居也東魏恭帝二年改猗氏為
桑泉縣周明帝復改桑泉為猗氏縣屬汾隂郡隋開皇
三年罷郡屬蒲州
涑水經縣南六里
故郇邑在縣西南四里左傳曰晉侯謀去故絳欲居郇
瑕氏之地韓獻子曰郇瑕氏土薄水淺不如新田遂遷
新田即平陽絳邑縣也
虞鄉縣(次畿西至府七十里/)
本漢解縣地也後魏孝文帝改置南解縣屬河東郡周
明帝武成二年廢南解縣别置綏化縣武帝改綏化為
虞鄉
檀道山一名百梯山在縣西南十二里山髙萬仞躋攀
者百梯方可升降故曰百梯山南有穴莫測深淺每有
敕使投金龍于此兼醮焉
王官故城在縣南二里左傳曰秦伯涉河焚舟取王官
(案後聞喜縣王官故城在縣南十五里以虞鄉在聞喜/西南言之王官故城當在虞鄉縣東此云在縣南二里)
(有/誤)
五老仙人祠在縣西十里
寶鼎縣(次畿南至府一百一十里/)
本漢汾隂縣也屬河東郡劉元海時廢汾隂縣入蒲坂
縣後魏孝文帝復置汾隂縣開元十一年改寶鼎縣
黄河在縣北十一里趙簡子沈佞臣欒激之所也(案欒/激攷)
(呂氏春秋及水/經注竝作欒徼)
汾水北去縣二十五里
后土祠在縣西北一十一里
殷湯陵在縣北四十三里
解縣(次畿西北至府四十五里/)
本漢舊縣也屬河東郡隋大業二年省解縣九年自綏
化故城移虞鄉縣于廢解縣理即今縣理是也武徳元
年改虞鄉縣為解縣屬虞州因漢舊名也仍于蒲州界
别置虞鄉縣貞觀十七年廢虞州解縣屬河中府
中條山在縣南二十里
鹽池在縣東十里
女鹽池在縣西北三里東西二十五里南北二十里鹽
味少苦不及縣東大池鹽俗言此池亢旱鹽即凝結如
逢霖雨鹽則不生今大池與安邑縣池總謂之雨池官
置使以領之每嵗收利納一百六十萬貫
熨斗陂在縣東北二十五里
通路自縣東南踰中條山出白陘趨陜州之道也山嶺
參天左右壁立間不容軌謂之石門路出其中名之白
陘嶺焉
永樂縣(次畿北至府九十里/)
本漢河北縣地周明帝改河北縣為永樂縣武帝省永
樂縣以地屬芮城縣武徳二年分芮城于縣東北二里
永固堡重置永樂屬苪州七年移于今理貞觀八年改
屬河中府
中條山在縣北三十里
河水經縣南二里
永樂澗水源出中條山經縣東二里又南入河
五老山在縣東北十三里堯升首山觀河渚有五老人
飛為流星上入昴因號其山為五老山
絳州(絳郡雄/)
　　(開元户八萬一千九百八十八/元和戸一萬一千二百七十一)　(鄉一百七十六/案鄉數𫝊寫缺)
禹貢冀州之域春秋時屬晉左傳曰晉人謀去故絳欲
居郇瑕氏之地韓獻子曰郇瑕氏土薄水淺不如新田
遂遷新田注曰新田今平陽絳邑縣是也三卿滅晉其
地屬魏戰國時亦為魏地秦為河東郡地今州即漢河
東郡之臨汾縣地也魏止始八年分河東河北置平陽
郡又為平陽郡地後魏太武帝于今理西南二十里正
平縣界柏壁置東雍州及正平郡其地屬焉孝文帝廢
東雍州東魏靜帝復置周明帝武成二年改東雍州為
絳州隋大業三年廢州為絳郡初義師將西入闗大將
軍進次古堆去絳郡十餘里通守陳叔達堅守不下髙
祖命廚人曰明日早下絳城然後食乃引兵攻城自旦
及辰破之仍置絳郡武徳元年罷郡置絳州總管三年
復為絳州
州境(東西三百六十五里/南北三百三里)
八到(西南至上都五百九十里路四百八十里/東南至東都取垣縣王屋)
　　(東至澤州四百四十里/南至陜州二百里)
　　(西北至慈州二百四十里/東北至晉州一百四十里)
貢賦(開元貢/    賦)　(梨/布)　(蠍/麻)　(防風/)
　管縣九
　　正平　太平　萬泉　曲沃　翼城　聞喜
　　絳　　稷山　龍門
正平縣(望郭下/)
本漢臨汾縣地屬河東郡隋開皇三年罷郡改屬絳州
十八年改臨汾縣為正平縣因正平故郡城為名也
汾水東北自曲沃縣界流入
澮水東自曲沃縣流入
柏壁在縣西南二十里後魏明帝元年于此置柏壁鎮
太武帝廢鎮置東雍州及正平郡周武帝于此改置絳
州建徳六年又自此移絳州于今稷山縣西南二十里
玉壁按柏壁髙二丈五尺周迴八里
晉虒祁宫在縣南六里左傳曰石言于晉魏榆師曠曰
石不能言或慿焉抑又聞之作事不時怨讟動于人則
有非言之物而言于是晉侯方築虒祁之宮今按宫南
有澮水北有汾水俱西流至宫西而合隋末依宫餘址
築堡今名修義堡
晉靈公臺在縣西北三十一里左傳曰晉靈公不君從
臺上彈人觀其避丸即此臺也
武平故闗在縣西三十里髙齊時置周平齊廢
晉齊姜墓在縣南九里申生之母也
驪姬墓在縣南八里
太平縣(緊南至州五十里/)
本漢臨汾縣地屬河東郡後魏太武帝于今縣東北二
十七里太平故闗城置泰平縣屬平陽郡周改泰平為
太平因闗名隋開皇三年罷郡改屬晉州十年改屬絳
州
汾水在縣東二十九里
太平故闗城在縣東北二十七里
白波壘在縣東南十二里後漢末黄巾賊于西河白波
谷寇太原于此築壘
子竒壘在縣東三十里後秦王姚興遣弟義陽公平字
子奇與征虜將軍狄伯支等步騎四萬伐魏攻平陽陷
之遂據柴壁魏軍大至截汾水以守之平大敗將麾下
三十騎赴汾水而死狄伯支等十將四萬人皆為魏所
擒今按此壘西臨汾水壘側尚有柴村子奇投汾水即
此處也
趙盾祠在縣西南十八里
李牧祠在縣東北十三里
晉公孫杵臼程嬰墓並在縣南二十一里趙盾墓塋中
萬泉縣(上東北至州一百二十里/)
本漢汾隂縣地屬河東郡又薛通城者後魏道武帝天
賜元年赫連勃勃僭號夏侵河外于時有縣人薛通率
宗族千餘家西去漢汾隂縣城八十里築城自固因名
之武徳三年于薛通故城置萬泉縣屬泰州縣東谷中
有井泉百餘區因名萬泉貞觀十七年廢泰州縣屬絳
州
曲沃縣(緊西至州五十里/)
本晉舊都絳縣地也漢以為絳縣屬河東郡後漢加邑
字屬郡不改晉改屬平陽郡後魏孝文帝于今縣東南
十里置曲沃縣屬正平郡因晉曲沃為名隋開皇三年
罷正平郡改屬絳州
絳山在縣南十三里出銅􁨙
汾水西南去縣二十二里
澮水在縣南二里
絳水在縣東南三十里
漢絳縣本春秋晉都新田也在縣南二里周勃為絳侯
即其地也今號絳邑故城
陘庭故城在縣西北二十里左傳曰曲沃武公伐翼次
于陘庭是也
臺駘神祠在縣西三十六里左傳曰晉侯有疾卜臺駘
為祟問于子産子産曰昔金天氏有裔子曰昧為𤣥冥
師生允格臺駘能業其官帝用嘉之封諸汾川今晉主
汾而滅之由是觀之則臺駘汾神也
翼城縣(望西南至州一百里/)
本漢絳縣地屬河東郡後魏明帝置北絳縣隋開皇末
改為翼城縣屬絳州因縣東古翼城為名也武徳元年
于此置澮州二年廢澮州縣屬絳州
澮髙山在縣東南二十五里澮水出焉其山出鐵隋于
此置平泉冶
澮水今改名翼水
故翼城在縣東南十五里晉故絳都也
故唐城在縣西二十里堯裔子所封也
聞喜縣(望西北至州六十里/)
本漢左邑縣之桐鄉也武帝元鼎六年將幸緱氏至此
聞南越破大喜因立聞喜縣屬河東郡後魏改屬正平
郡隋開皇三年罷郡屬絳州
景山在縣東南十八里
董澤一名董池陂在縣東北十四里左傳廚武子曰董
澤之蒲可勝既乎
桐鄉故城漢聞喜縣也在縣西南八里俗以此城為伊
尹放太甲于桐宫之所孔注尚書曰桐湯葬地也按今
地有放太甲處在偃師縣界非此也又漢大司農朱邑
屬其子葬桐鄉者又在今舒州界亦非此也
王官故城今名王城在縣南十五里左傳曰俘我王官
(案此與虞鄉縣王官故城各引左傳證之雖異文而實/一王官據此在聞喜縣南十五里則前所云在虞郷縣)
(南二里者/其誤益明)
祁奚墓在縣東二十二里今太原祁縣又有祁奚墓未
詳孰是
絳縣(上西北至州八十里/)
本漢聞喜縣地後魏孝文帝置南絳縣其地屬焉因縣
北絳山為名也屬正平郡恭帝去南字直為絳縣隋開
皇三年罷郡改屬絳州義寧元年屬翼城郡武徳元年
屬澮州二年改屬絳州
備窮山在縣東北二十五里出䥫􁨙穴五所
絳水一名沸泉水在縣北十四里出絳山東谷懸流奔
壑一十許丈西北注于澮史記稱智伯率韓魏引晉水
灌晉陽不沈者三版智伯曰吾始不知水之可以亡人
國也乃今知之汾水可以灌安邑絳水可以灌晉陽
晉文公墓在縣東二十里左傳曰文公卒將殯于曲沃
出絳柩有聲如牛貞觀十一年詔致祭五十步禁樵蘇
稷山縣(緊東至州四十九里/)
本漢聞喜縣地屬河東郡後魏孝文帝于今縣東南三
十里置髙凉縣屬龍門郡隋開皇三年罷郡縣屬絳州
十八年改為稷山縣因縣南稷山以為名也
稷山在縣南五十五里左傳曰晉侯理兵于稷以略狄
土即此地也
汾水在縣南五十里
玉壁故城在縣南十二里後魏大統四年東道行臺王
思政表築玉壁城因自鎮之八年髙歡寇玉壁思政有
備攻不克周初于此置玉壁總管武帝建徳六年廢總
管城周迴八十里四面並臨深谷
稷祠在縣南五十里稷山上
羲和墓在縣東北十七里
龍門縣(望東至州一百一十里/)
古耿國殷王祖乙所都晉獻公滅之以封趙夙秦置為
皮氏縣漢屬河東郡後魏太武帝改皮氏為龍門縣因
龍門山為名屬北鄉郡隋開皇三年廢郡以縣屬絳州
十六年割屬蒲州武徳三年屬泰州貞觀十七年廢泰
州縣隸絳州
汾水北去縣五里漢武帝行幸河東作秋風詞即此水
也
故耿城在縣南十二里古耿國也
伏龍原在縣西南十八里
黄河北去縣二十五里即龍門口也禹貢曰浮于積石
至于龍門注曰龍門山在河東之西界大禹導河積石
疏決龍門即斯處也河口廣八十步巖際鐫迹遺功尚
存三秦記曰河津一名龍門水陸不通魚鼈之屬莫能
上江海大魚集龍門下數千不得上上則為龍故曰曝
鰓龍門水經注曰其魚出鞏縣鞏穴每三月則上渡龍
門得則為龍否則㸃額而還
蜚亷故城在縣南七里
龍門闗在縣西北二十二里
大禹祠在縣西二十五里龍門山上隋末摧毁貞觀九
年奉敕更令修理
髙祖神堯皇帝廟在禹廟南絶頂之上畫行幸儀衞之
像葢義寧初義旗至此也
　
　
　元和郡縣志卷十四
欽定四庫全書
　元和郡縣志卷十五
　　　　　　　　　　　　唐　李吉甫　撰
　　河東道(二/)
晉州(平陽望/)
　　　(開元户六萬八百五十三/元和户六千五百六十七)　(郷一百四十八/郷五十九)
禹貢冀州之域即堯舜禹所都平陽也春秋時其地屬晉戰
國時屬韓後韓將馮亭以上黨降趙又屬趙在秦為河東郡
地也今州即漢河東郡之平陽縣也永嘉之亂劉元海僭號
稱漢建都于此前趙録曰太史令宣于修之言于元海曰蒲
子﨑嶇非可久安平陽唐堯昔都願陛下都之于是遷都平
陽後魏太武帝于此置東雍州孝明帝改為唐州尋又改為
晉州因晉國以為名也髙齊武城帝于此置行臺周武帝
平齊置晉州總管義旗初建改為平陽郡武徳元年罷郡置
晉州三年為總管府四年為都督府貞觀六年廢府復為晉州
州境(東西三百二十四里/南北二百五十里)
八到(西南至上都七百三十里里/東南至東都六百二十四)
　　(東至潞州三百九十里里/東南至澤州四百一十)
　　(西至慈州二百二十里里/西北至隰州二百五十)
　　(東北至汾州三百六十里/東北至沁州二百九十里)
貢賦(開元貢/    賦)　(蠟燭麻/布)
　管縣九
　　臨汾　襄陵　神山　岳陽　洪洞　霍邑
　　趙城　汾西　冀氏
臨汾縣(望郭下/)
本漢平陽縣屬河東郡在平水之陽故曰平陽魏置平
陽郡平陽縣屬焉隋開皇元年改平陽縣為平河縣三
年罷郡縣屬晉州其年又改平河縣為臨汾縣
平山一名壺口山今名姑射山在縣西八里平水出焉
尚書曰壺口治梁及岐
潏水今名三交水東自襄陵縣界流入
堯廟在縣東八里汾水東
姑射神祠在縣北十三里姑射山東武徳元年敕置
龍子祠在姑射山東平水之源其地茂林蓊鬱俯枕清
流實晉之勝境也
劉和墓在縣南三十五里和元海太子也
劉聰墓在縣西南十一里聰元海第四子也
襄陵縣(緊西北至州二十六里/)
本漢舊縣也屬河東郡髙齊省周平齊自臨汾縣移禽
昌縣于今理屬晉州隋大業二年改禽昌為襄陵取漢
舊名也縣東南有晉襄公陵因以為名先是以禽昌名
者後魏禽赫連昌以置縣故也
浮山在縣東南七里
潏水在縣北十五里
黒水經縣北二十五里
晉賈充墓在縣西南十里
神山縣(中西至州七十八里/)
本漢襄陵縣地也武徳二年僕射裴寂奏分襄陵縣置
浮山縣屬晉州因山為名至三年因羊角山神人見又
改為神山縣焉
黒山今名烏頭山在縣東四十四里黒水出焉
羊角山在縣東南三十一里
老君祠在縣東南二十里武徳三年見神于羊角山下
語曲沃縣人吉善行曰報大唐天子得聖理一千年其
年敕遣通事舎人柳憲立祠因改縣為神山
岳陽縣(中西南至州一百五十里/)
本漢榖逺縣地後魏孝莊帝置安澤縣屬義寧郡隋開
皇十六年改屬沁州大業二年改為岳陽縣因山為名
義旗初建屬平陽郡武徳元年罷郡改屬晉州
烏嶺山在縣東三十里
千畝原在縣北九十里周迴四十里
東池堡在縣南三十三里今堡中見貯義倉北面絶崖
三面各二丈五尺周迴二里
洪洞縣(望西南至州六十里/)
本漢楊縣即春秋時楊侯國也晉滅之以賜大夫羊舌
肸漢以為縣屬河東郡魏置平陽郡楊縣屬焉隋開皇
三年罷郡改屬晉州義旗初建改為洪洞縣因縣北故
洪洞鎮為名也
霍山在縣東北三十里事具霍邑縣
汾水自趙城縣東流入
洪洞故城在縣北六里後魏鎮城也姚最序行記曰周
建徳五年從行討齊師次洪洞百雉相臨四周重複控
據要險城主張元靜率其所部肉袒軍門即此也
禽昌故縣在縣東南二十四里後魏太武帝禽赫連昌
置因以名焉
師曠祠在縣東南二十五里
霍邑縣(上南至州一百五十里/)
本漢彘縣也屬河東郡因彘水為名即周厲王所奔之
邑後漢順帝改為永安縣屬郡不改後魏初省及宣武
正始二年又置永安縣隋開皇十八年改為霍邑縣屬
晉州因霍山為名隋末喪亂武牙郎將宋老生屯兵于
此義師之至也老生陳兵據險師不得進忽有白衣老
父詣軍門曰霍山神遣語大唐皇帝若向霍邑當東南
傍山取路我當助帝破之遣人視之果有微道髙祖笑
曰此神不欺趙襄子豈當負我耶于是進師去城十餘
里老生戰敗劉𢎞基斬之遂平霍邑置霍山郡武徳元
年廢郡復置呂州縣屬焉貞觀十七年廢呂州縣又隸
晉州
霍山一名太岳在縣東三十里禹貢曰壺口雷首至于
太岳鄭𤣥注曰今河東彘縣霍太山是也
呂坂在縣西南十里有呂鄉晉大夫呂甥之邑也呂州
取名于此
汾水經縣西二里
彘水出霍山經縣南一里
普濟寺貞觀八年奉詔以破宋老生于此置寺
周厲王陵在縣東北二十五里
趙城縣(上南至州九十五里/)
本漢彘縣地即造父之邑也自漢迄晉不改(案後汾西/縣志云後)
(漢改彘縣為永安縣此云/自漢迄晉不改有脫誤)後魏太武帝廢趙城縣義旗
之初分霍邑縣置屬霍山郡因故趙城為名武徳元年
廢郡置呂州縣屬焉貞觀十七年廢呂州縣屬晉州
汾水出縣西四里
霍山廟在縣東南三十里霍山上甚有靈驗貞觀五年
敕令修理
汾西縣(中西南至州一百八十里/)
本漢彘縣地屬河東郡後漢改彘縣為永安縣髙齊又
于此置臨汾郡及臨汾縣隋開皇三年改臨汾縣為汾
西縣十六年改屬汾州十八年改屬呂州大業二年改
屬晉州義旗初屬霍山郡武徳元年又屬呂州貞觀十
七年廢呂州又屬晉州
汾水在縣東三十五里
冀氏縣(中西至州一百九十二里/)
本漢猗氏縣地也屬上黨郡(猗音居/義反)至晉省後魏莊帝
于猗氏城南置冀氏縣屬晉州
烏嶺山在縣西三十里
沁水在縣東一里
慈州(文城下/)
　　(開元户一萬一千二百七十五/元和户一千八百七十七)　(鄉三十傳寫缺/案鄉數)
禹貢冀州之域春秋時晉之屈邑獻公夷吾所居也左
傳曰驪姬賂外嬖梁五與東闗嬖五使言于公曰蒲與
二屈君之疆也不可無主乃使重耳居蒲夷吾居屈注
曰二屈今平陽郡北屈縣也左傳屈産之乗亦此地秦
兼天下縣屬河東郡漢北屈縣屬河東郡後魏孝文帝
于北屈縣南二十一里置定陽郡即今州理是也隋開
皇元年改定陽郡為文城郡貞觀八年改為慈州州内
有慈烏戍因以為名
州境(東西五百五十一里/南北二百一十二里)
八到(西南至上都六百八十五里/東南至東都七百二十五里)
　　(東南至絳州太平縣一百九十里/東南至晉州二百四十里)
　　(東南至絳州二百四十里/西至龍門縣一百八十里)
　　(正西至黄河六十五里里/西北至丹州一百八十)
　　(北至隰州二百里/)
貢賦(開元貢/    賦)　(蠟/布)　(白密/麻)
　管縣五
　　吉昌　文城　昌寧　　仵城　呂香
吉昌縣(中郭下/)
本漢北屈縣地也屬河東郡後魏孝文帝于今州置定
陽郡并置定陽縣會有河西定陽胡人渡河居于此因
以為名隋開皇十八年改定陽縣為吉昌縣貞觀八年改置慈
州縣依舊屬焉
壺口山在縣西南五十里
風山在縣北三十里山上有穴如輪風氣蕭瑟未嘗暫
止當其衝略不生草故以風為名
黄河北去縣六十里
姚襄城在縣西五十二里本姚襄所築其城西臨黄河
控帶龍門孟門之險周齊交爭之地齊後主武平二年
遣右丞相斛律明月左丞相平原王段孝先破周兵于
此城遂立碑以表其功其碑見存齊氏又于此城置鎮
隋開皇廢武徳二年又置鎮九年廢城髙二丈周迴五
里
文城縣(中東南至州六十五里/)
本漢北屈縣地屬河東郡後魏孝文帝于此置斤城縣
屬定陽郡隋開皇十六年改斤城縣為文城縣
孟門山俗名石槽在縣西南三十六里淮南子曰龍門
未闢呂梁未鑿河出孟門之上名曰洪水大禹疏通謂
之孟門水經注曰風山西四十里河水南出孟門與龍
門相對即龍門之上口也實為黄河之巨扼今按河中
有山鑿中如槽東流懸注七十餘尺
文城故城在縣北三十里故老曰此城晉文公為公子
時避驪姬之難從蒲奔狄因築此城人遂呼為文城
昌寧縣(中西北至州五十里/)
本漢臨汾縣地屬河東郡後魏太武帝分臨汾縣置太
平縣孝文帝又分太平縣置昌寧縣屬定陽郡隋開皇
元年改屬耿州十八年又屬汾州大業二年改汾州為
文城郡縣仍隸焉貞觀八年改為慈州縣又屬焉
兩乳山在縣西南七十里山有兩岫望如乳形因以為
名
黄河北去縣七十九里
倚梯故城在縣西南一百五十里累石為之東北兩面
據嶺臨谷西南兩面俯眺黄河懸崖絶壁百餘尺其西
南角即龍門之上口也以城在髙嶺非倚梯不得上因
以為名城中有禹廟後魏孝文帝西廵至此立碑碑今
見在
禹廟在縣西南一百五里龍門東岸上其碑是後魏孝
文帝所立
晉荀息墓在縣東北六十里
仵城縣(中下西南至州五十八里/)
本漢北屈縣地屬河東郡後魏于此置仵城郡領京軍
縣孝文帝改京軍縣為仵城縣隋開皇三年廢仵城郡
改屬文城郡皇朝改屬慈州
石門山在縣北六十里
拓定故城在縣西一里周保定四年置以髙齊境因以
為名隋廢
呂香縣(中北至州一百二十里/)
本漢臨汾縣地也屬河東郡後魏太武帝于此置邢軍
縣屬仵城郡孝文帝改為平昌縣隋開皇十六年省平
昌入仵城縣義寧元年于此置平昌縣貞觀元年改為
呂香縣因舊呂香鎮為名屬慈州
馬頭山在縣南六十里其山峭嶷形如馬首因以為名
横嶺山在縣西北六十里
隰州(大寧下/)
　　(開元户一萬八千五百八十三/元和户二萬三千三百四十九)　(鄉四十八/鄉二十四)
禹貢冀州之域春秋時為晉地七國屬魏秦為河東郡
地在漢為蒲子縣屬河東郡後魏初屬仵城郡孝文改
蒲子為長壽縣太和十二年于此置汾州周宣帝大象
元年于今州東百步置龍泉郡隋開皇五年改為隰州
大業三年又改為龍泉郡武徳元年又為隰州爾雅曰
下濕曰隰以州帶泉泊下濕故以隰為名
州境(案州境里/數傳寫缺)
八到(西南取慈州路至上都八百八十五里/東南至東都八百八十里)
　　(東南至晉州汾西縣一百六十里/東南至河中府六百里)
　　(南至河一百四十里里/西至延州三百六十)
　　(北至石州二百五十里里/東北至汾州二百七十)
貢賦(開元貢/    賦)　(蠟/布)　(白蜜/麻)　(麝香/)　(胡女布/)
　管縣六
　　隰川　蒲　　大寧　温泉　永和　石樓
隰川縣(中郭下/)
本漢蒲子縣地也屬河東郡魏少帝分河東置平陽郡
蒲子縣屬焉劉元海僭號稱漢初理于蒲子後徙平陽
又于此置大昌郡以蒲子屬焉周宣帝改置長壽縣隋
開皇十八年改為隰川縣南有龍泉下濕因以為名屬
隰州
蒲水源出縣東北石樓山
黄櫨水出縣東北黄櫨谷
故横城在縣南三十五里隋仁壽四年楊諒作逆遣偽
將呉子通屯兵築城于此横絶蒲州道因以為名
蒲縣(中西北至州一百一十里/)
本漢蒲子縣地後魏于此置石城縣後廢周宣帝于石
城故城置蒲子縣因漢蒲子縣為名也屬定陽郡隋開
皇五年改屬隰州大業二年改為蒲縣
五秃山在縣東北五十里山少草木故名五秃周迴七
十七里
常安原在縣西南四十里東西廣四十里南北長二十
里
仵城故城在縣西南六十三里後魏仵城郡也
大寧縣(中東北至州八十六里/)
本漢北屈縣地也屬河東郡後魏于此置仵城縣尋廢
周武帝又于廢縣西三里置大寧縣屬南汾州隋大業
二年省武徳二年于此置中州復置大寧縣以屬焉貞
觀元年廢中州以縣屬隰州
孔山在縣西北二十五里上有穴如車輪三所東西相
去名二丈其深不測因以名
黄河北去縣六十八里
蒲水一名斤水去縣六十步
浮圖鎮齊河清四年築隋移大寧縣理此即今縣理是
也
温泉縣(中西南至州一百六十里/)
本漢土軍縣地也後魏于土軍故縣東七十里置新城
縣屬吐京郡太武改為嶺東縣孝文帝改為新城縣武
徳三年于縣東南四十里置北温州及温泉縣因縣南
温泉為名貞觀元年省北温州及新城縣以温泉縣屬
隰州
逺望山一名可寒堆在縣西七十里髙五里周迴七十
五里
西陽泉源出縣東北去縣十里
永和縣(中下東至州八十里/)
本漢狐讘(之涉/反)縣屬河東郡後漢省魏初復置狐讘縣
屬河東郡魏廢髙齊後主于其城置永和鎮周宣帝廢
鎮置臨河郡及臨河縣屬汾州隋開皇五年改屬隰州
十八年改臨河為永和縣以縣西永和闗為名也
樓山在縣西南二十二里
黄河東去縣六十里
狐讘故縣城在縣西南三十五里
石樓縣(中下東至州九十里/)
本漢土軍縣也屬西河郡晉省後魏孝文帝于此城置
吐京郡即漢土軍縣葢胡俗音訛以軍為京也隋開皇
五年又以吐京屬隰州十八年改吐京為石樓縣因縣
東石樓山為名也
石樓山在縣東南六十里水經注曰蒲水出石樓山
黄河東去縣九十九里
龍泉水出縣東南去縣十里山下牧馬多産名駒故得
龍泉之號
縣理城漢土軍城也其城圓而不方故謂之團城
　
　
　
　
　
　
　
　
　元和郡縣志卷十五
欽定四庫全書
　元和郡縣志卷十六
　　　　　　　　　　　　唐　李吉甫　撰
　　河南道(三/)
太原府(并州/)
　　(開元户十二萬六千八百四十/元和户十二萬四千)　(鄉二百四十五/鄉二百四十九)
　　今為河東節度使理所(管太原府汾州沁州儀州/嵐州石州忻州代州蔚州)
　　(朔州雲州三管縣四十七/六百八十)　(都管户十五萬一千/)
禹貢冀州之域禹貢曰既修太原注曰髙平曰原今以
為郡名舜典曰肇十有二州王肅注曰舜為冀州之北
太廣分置并州至夏復為九州省并州合于冀州周之
九州復置并州職方曰正北曰并州其山鎮曰恒山藪
曰昭餘祁川曰滹沱漚夷浸曰淶易釋名曰并兼也言
其州或并或設因以為名春秋晉荀吳敗狄于大鹵即
太原晉陽縣也中國曰太原夷狄曰大鹵按晉太原大
鹵大夏夏墟平陽晉陽六名其實一也太康地記曰并
州不以衞水為號又不以恒山為名而言并者蓋以其
在兩谷之間乎按今州本髙辛氏之子實沈又金天氏
之子臺駘之所居也左傳曰昔髙辛氏有二子伯曰閼
伯季曰實沈居于大林不相能也日尋干戈后帝不臧
遷實沈于大夏主參金天氏有裔子曰昧為𤣥冥師生
允格臺駘以處太原晉陽縣也太原臺駘之所居按今
州又為唐國帝堯為唐侯所封又為夏禹之所都也帝
王世紀曰帝堯始封于唐又徙晉陽及為天子都平陽
平陽即今晉州晉陽即今太原也又曰禹自安邑都晉
陽至桀徙都安邑至周成王以封弟叔虞是為晉侯史
記曰成王與叔虞戲削桐葉為圭曰以是封汝周公請
封之于唐成王曰吾戲耳周公曰天子無戲言遂以封
之今州春秋時為晉國戰國時為趙地左傳曰晉趙鞅
入晉陽以叛潁容曰(案潁容著春秋左氏條例見後漢/書儒林傳舊訛寫潁客今改正)
趙簡子居晉陽至成公居邯鄲史記曰智伯率韓魏攻
趙襄子奔保晉陽晉為韓魏趙所滅故其地屬趙地理
志曰趙西有太原秦本紀曰莊襄王二年䝉驁攻趙定
太原四年初置太原郡始皇置三十六郡仍為太原郡
漢二年魏豹反為楚盡有太原上黨之地九月韓信虜
魏豹定魏地置河東上黨太原郡六年以太原二十一
縣為韓國徙封韓王信都太原七年信反走入匈奴十
一年封皇子為代王都晉陽文帝元年立皇子參為太
原王都晉陽地理志云太原郡領二十一縣屬并州後
漢末省并州入冀州魏文帝黄初元年復置并州改太
原郡為太原國初曹公圍袁尚于鄴時袁紹外甥髙幹
為并州刺史沮授説幹曰并州左有恒山之險右有大
河之固北有强胡宜速迎尚并力觀變幹不能用故敗
晉惠帝時并州之地盡為劉元海所有其後劉曜徙都
長安自平陽以東盡入石勒至苻堅姚興赫連勃勃並
于河東郡置并州後苻丕為慕容垂所迫奔于晉陽稱
帝一年為慕容永所滅後魏復為太原郡周武帝建徳
六年平齊置六府于并州後省六府置并州總管隋開
皇二年廢總管置河北道行臺尚書省今州理是也九
年廢行臺復置并州總管大業元年廢總管三年罷州
為太原郡隋季陵遲寇盜充斥煬帝以髙祖為山西河
東道撫慰大使太原郡留守仍遣武賁郎將王威髙君
雅為副時賊帥厯山飛衆號十萬來寇郡境劉武周又
殺太守王仁恭舉兵馬邑俄又攻破汾陽宮監裴寂晉
陽令劉文靜勸髙祖舉兵旬日間衆至數萬威君雅有
疑心髙祖斬之以徇時大業十三年也其年入闗克定
京邑髙祖輔政義寜元年太原郡仍舊不改武徳元年
罷郡為并州總管三年廢總管四年又置其年又改為
上總管五年又改為大總管七年又改為大都督天授
元年罷都督府置北都神龍元年依舊為并州大都督
府開元十一年𤣥宗行幸至此州以王業所興又建北
都改并州為太原府立起義堂碑以紀其事二十一年
分天下州郡為十五道置採訪使以檢察非法太原為
河東道又于邊境置節度使以式遏四夷河東最為天
下雄鎮(河東節度理太原府管兵五萬五千人馬一萬/四千匹衣賜一百二十六萬匹段軍糧五十萬)
(石/)掎角朔方天兵軍(太原府城内聖厯二年置管/兵二萬人馬九千五百匹)雲中
郡守捉(東南去單于府二百七十里調露中裴行儉破/突厥置管兵七千七百人馬一千二百匹東南)
(去理所八/百餘里)大同軍(雁門郡北三百里調露中突厥南侵/裴行儉開置管兵九千五百人馬五)
(千五百匹東南去理所八/百餘里雁門今代州也)横野軍(安邊郡東北百四十/里開元中河東公張)
(嘉貞移置管兵七千八百人馬千八百匹/西南去理所九百餘里安邊郡今蔚州)定襄郡(去理/所百)
(八十里管兵三千/人定襄郡今忻州)雁門郡(去理所五百里/管兵四千人)樓煩郡(東南/去理)
(所二百五十里管兵三/千人樓煩郡今嵐州)岢嵐軍(樓煩郡北百里長安中/李迥秀置管兵千人東)
(南去理所三百/五十里岢音哿)天寶元年改北都為北京今太原有三
城府及晉陽縣在西城太原縣在東城汾水貫中城南
流
府境(案府境里/數𫝊寫缺)
八到(西南至上都一千二百六十里/南至東都八百九十里)
　　(東至趙州五百六十里五里/東南至儀州三百四十)
　　(正南微東至潞州四百五十里/西南至沁州三百四十里)
　　(北至忻州一百八十里/東北至恒州五百里)
貢賦(開元貢/)　(甘草􁨙龍骨參特生草仁銅鏡萄/黄石    人    柏子    蒲)
　　　　(賦/)　(布/)　(麻/)
　管縣十三
　　太原　晉陽　榆次　清源　夀陽　太谷
　　祁　　文水　交城　廣陽　陽曲　盂
　　樂平
太原縣(赤郭下/)
　　(開元户二萬一千六百五十六皆鄉四十以下各/案前各府州有户鄉數而各縣  無自此)
　　(縣有開元户鄉而不及元和後仍有併開元不/載者決非斯志原本參差蓋皆由𫝊寫遺缺)
本漢晉陽縣地髙齊河清四年自今州城中移晉陽縣
于汾水東隋文帝開皇十年移晉陽縣于州城中仍于
其處置太原縣屬并州大業三年罷州置太原郡縣仍
屬焉隋末移入州城貞觀十二年還遷于舊理在州東
二里百六十步
牢山一名看山在縣東北四十五里後魏書曰劉聰遣
子粲襲晉陽猗盧救之遂獵牢山陳閲皮肉山為之赤
其山出金􁨙
潛丘在縣南三里爾雅曰晉有潛丘隋開皇二年于其
上置大興國觀
洞過水東自榆次縣界流入西去縣三十里入晉陽縣
界
陽曲故城在縣東北四十五里
陽直故城在縣東北二十里隋開皇十六年改陽曲縣
理此
晉渠在縣西一里西自晉陽縣界流入汾東地多鹽滷
井不堪食貞觀十三年長史英國公李勣乃于汾河之
上引決晉渠厯縣經鄽又西流入汾水
晉陽縣(赤郭下/)
　(開元户一萬二千八百八十一/)　(鄉二十五/)
本漢舊縣也屬太原郡至後魏並不改按此前晉陽縣
理州城中髙齊武成帝河清四年移晉陽縣于汾水東
今太原縣理是也武平六年于今理置龍山縣屬太原
郡因縣西龍山以為名也隋開皇三年罷郡置并州十
年廢龍山縣移晉陽縣理之十六年又置清源縣大業三年
省入罷州為太原郡縣仍屬焉皇朝因之在州南二里
懸甕山一名龍山在縣西南十二里山海經曰懸甕之
山晉水出焉其上多玉其下多銅
䝉山在縣西北十里十六國春秋曰前趙劉聰征劉琨
不克略晉陽之人踰䝉山而歸即謂此也今山上有楊
忠碑為周將討齊戰勝隋開皇二年追紀功烈始建此
碑忠即文帝之考諡曰武元皇帝
汾水北自陽曲縣界流入經縣東二里又西南入清源
縣界
晉水源出縣西南懸甕山水經注曰晉水出懸甕山東
過其縣南昔智伯遏晉水灌晉陽城不沒者三版後人
踵其遺跡蓄以為沼沼水分為二派其北瀆即智氏故
渠也其瀆乗髙東北注入晉陽城以周灌溉東南出城
注于汾水其南瀆于石塘下伏流東南出晉陽城南又
東南入于汾今按晉水初泉出處砌石為塘自塘東分
為三派其北一派名智伯渠東北流入州城中出城入
汾水其次派東流經晉澤南又東流入汾水此二派即
酈道元所言分為二派者也其南派隋開皇四年開東
南流入汾水
洞過水東自太原縣界流入西入于汾晉水下口也水
經注曰劉琨之為并州也劉元海引兵邀擊之合戰于
洞過即是水也今按此水出沾縣北山沾即今樂平縣
也水經縣西南二十五里入汾水
晉澤在縣西南六里隋開皇六年引晉水溉稻田周迴
四十一里
府城故老傳晉并州刺史劉琨築今按城髙四丈周迴
二十七里城中又有三城其一曰大明城即古晉陽城
也左傳言董安于所築史記云智伯攻襄子于晉陽引
汾水灌其城城不浸者三版春秋後語云智伯攻晉陽
決晉水灌之城中懸釜而炊今按城東有汾水南流城
西又有晉水入城而史記云引汾水後語云決晉水二
家不同未詳孰是(案史記趙世家作引汾/水韓世家亦作決晉水)髙齊後帝于
此置大明宮因名大明城姚最序行記曰晉陽宫西南
有小城内有殿號大明宮即此也城髙四丈周迴四里
又一城南面因大明城西面連倉城北面因州城東魏
孝靜帝于此置晉陽宮隋文帝更名新城煬帝更置晉
陽宮城髙四丈周迴七里又一城東面連新城西面北
面因州城開皇十六年築今名倉城髙四丈周迴八里
故唐城在縣北二里堯所築唐叔虞之子燮父徙都之
所也
三角城在縣西北十九里一名徒人城
捍胡城一名看胡城在縣北二十三里
受瑞壇在州理倉城中義旗初髙祖神堯皇帝受瑞石
于此壇文曰李理萬吉
晉陽故宮一名大明宮在州城内今名大明城是也昔
智伯攻趙襄子襄子謂張孟談曰無箭奈何對曰臣聞
董安于簡主之才臣也理晉陽公宮之垣皆以藝蒿楛
牆之蒿至于丈于是發而試之其堅則菌簵之勁不能
過也公曰矢足矣吾銅少對曰臣聞董安于之理晉陽
公宮之室皆以鍊銅為柱質請發而用之則有餘銅矣
髙齊文宣帝又于城中置大明宫
竹馬府在州城中
汾橋架汾水在縣東一里即豫讓欲刺趙襄子伏于橋
下襄子解衣之處橋長七十五歩廣六丈四尺
晉祠一名王祠周唐叔虞祠也在縣西南十二里水經
注曰昔智伯遏晉水以灌晉陽其川上㴑後人蓄以為
沼沼西際山枕水有唐叔虞祠水側有凉堂結飛梁于
水上晉川之中最為勝處序行記曰髙洋天保中大起
樓觀穿築池塘自洋以下皆遊集焉至今為北都之勝
介之推祠在縣東五十里
唐叔虞墓在縣西南十六里
髙齊相國咸陽王斛律金墓在縣西南十七里
晉祠碑在乾陽門街貞觀二十二年太宗幸并州所置
御製并書
起義堂碑在乾陽門街開元十一年𤣥宗幸太原所立
御製并書
講武臺在縣西北十五里顯慶五年置
榆次縣(畿西去府五十六里/)
　　(開元户一萬五千四百三十七/)　(鄉三十/)
本漢舊縣即春秋時晉魏榆地左傳曰石言于晉魏榆
注曰魏晉邑榆即州理名也史記曰莊襄王二年使䝉
驁攻趙魏榆漢以為縣屬太原郡後魏太武帝并入晉
陽縣宣武帝復置榆次縣髙齊文宣帝省自今縣東十
里移中都縣理之屬太原郡十年改中都縣又為榆次
縣三年罷州為郡縣仍屬焉皇朝因之
麓臺山俗名鑿臺山在縣東南三十五里
洞過水東自夀陽縣界流入經縣南四里又西南入太
原縣界
中都故城縣東十里髙齊移于廢榆次城即今縣理是
也
鑿臺在縣南四里水經注曰洞過水西過榆次縣南水
側有鑿臺智伯瑤刳腹絶腸折頸摺頤之處史記曰智
氏信韓魏從而伐趙攻晉陽韓魏殺之于鑿臺之下説
苑曰智氏見伐趙之利不知榆次之禍皆謂此也今按
其臺為洞過水所侵無復遺跡
原過祠俗名原公祠在縣東九里史記曰智伯率韓魏
攻趙趙襄子懼乃奔保晉陽原過從後至于王澤見三
人自帶以上可見自帶以下不可見與原過竹三節莫
通曰為我遺趙毋卹原過既至以告襄子襄子齋三日
親自剖竹有朱書曰趙毋卹余霍泰山山陽侯天使也
三月丙戌余將使汝反滅智氏汝亦立我百邑襄子再
拜受三神之令既滅智氏遂祠三神于百邑使原過主
之
麓臺山祠俗名智伯祠在麓臺山上
清源縣(畿東北至府三十九里/)
　　(開元户八千五百四十一/)　(鄉十七/)
本漢榆次縣地理志曰榆次有梗陽鄉魏戊邑按梗陽
在今縣南百二十步梗陽故城是也自漢晉皆為榆次
縣地後魏省榆次縣地屬晉陽隋開皇十六年于梗陽
故城置清源縣屬并州因縣西清源水為名大業二年
省又為晉陽縣地武徳元年重置
汾水經縣東去縣九里又東南入汾水縣界
梗陽故縣城春秋晉大夫祁氏邑也在縣南百二十步
左傳曰晉殺祁盈遂滅祁氏分為七縣魏戊為梗陽大
夫是也隋開皇十六年于其城内置清源縣
鵝城在縣東南二十二里晉陽春秋曰永嘉元年洛陽
步廣里地陷有二鵝色黄蒼者飛沖天白者不能飛蒼
雜色故夷之象劉曜以為已瑞築此城以應之
閻沒墓在縣西南三里左傳曰梗陽人有獄魏戊不能
斷以獄上其大宗賂以女樂魏子將受之魏戊謂閻沒
必諫許諾退朝待于庭饋入召之比置三歎魏子問之
對曰或賜小人酒不夕食饋始至恐不足中置自咎曰
豈將軍食之而有不足及饋之畢願以小人之腹為君
子之心屬饜而已魏子辭梗陽人
夀陽縣(畿西南至府一百五十里/)
　　(開元户五千一百六十七/)　(鄉十/)
本漢榆次縣地西晉于此置受陽縣屬樂平郡永嘉後
省晉末山戎内侵後魏太武帝遷戎外出徙受陽之户
于太陵城南置受陽縣屬太原郡受陽縣即今文水縣
是也隋開皇十年改受陽為文水縣又于受陽故城别
置受陽縣屬并州即今縣是也大業三年罷州為太原
郡縣仍屬焉武徳三年置受州縣改屬焉貞觀八年廢
受州縣屬并州十一年更名夀陽
方山在縣北四十里
洞過水東自樂平縣界流入在縣南五十里又西南入
榆次縣界
馬首故城在縣東南十五里左傳曰晉分祁氏之田為
七縣韓固為馬首大夫即其地也
神武故城後魏神武郡也在縣北三十里周廢
太谷縣(畿西北至府七十五里/)
　　(開元户一萬五百九十/)　(鄉二十/)
本漢陽邑縣地屬太原郡今縣東十五里陽邑故城是
也後漢明帝以馮魴為陽邑侯後魏太武帝省景明二
年復置陽邑縣屬太原郡即今縣是也髙齊及周同隋
開皇三年罷郡屬幷州十八年改陽邑為太谷縣因縣
西太谷為名大業三年罷州為太原郡縣仍屬焉武徳
三年分并州之太谷祁二縣于此置泰州六年省泰州
復以太谷祁縣屬并州
白壁嶺在縣北七十五里
蔣谷水今名象谷水源出縣東南象谷經縣北四里北
入清源縣界
陽邑故城在縣東南十五里
咸陽故城在縣西南十里秦伐趙築之以咸陽兵戍之
因名
蘿藦亭俗名落漠城在縣西北十九里
祁縣(畿北至府一百里/)
　　(開元户一萬五千七百八十二/)　(鄉三十/)
本漢舊縣即春秋時晉大夫祁奚之邑也左傳曰晉殺
祁盈遂滅祁氏分為七縣以賈辛為祁大夫注曰太原
祁縣也按漢祁縣在東南五里故祁城是也後漢迄後
魏並不改髙齊天保七年省隋開皇十年重置屬并州
武徳二年改屬泰州六年省泰州還屬并州
幘山在縣東南六十里
胡甲水一名太谷水東南自潞州武鄉縣界流入又南
入汾州平遙縣界
故祁城漢祁縣城也在縣東南五里晉大夫賈辛邑水
經注曰賈辛以貎醜妻不為言與之如臯射雉中之妻
乃笑按左傳魏獻子謂賈辛曰昔賈大夫惡取妻而美
三年不言御以如臯射雉獲之其妻始笑而言注曰賈
國之大夫以此而言則辛非射雉者酈道元所引為謬
趙襄子城在縣西六里
雲州故城後魏雲州城也在縣西二十里孝武帝永熙
中寄理并州界謂此也
祁奚墓在縣東南七里
後漢温序墓在縣西北十四里序本祁人死𦵏洛陽其
子夢序云久客思故鄉乃反葬焉
後漢周黨墓在縣東南十四里黨廣武人世祖引見伏
而不謁
髙齊唐邕墓在縣東南七十里碑云齊尚書令晉昌王
文水縣(畿東北至府一百一十里/)
　　(開元户一萬二千六百六/)　(鄉二十三/)
本漢大陵縣地屬太原郡今縣東北十三里大陵故城
是也後魏省仍于今理置受陽縣屬太原郡隋開皇十
年改受陽縣為文水縣因縣西文谷水為名皇朝因之
天授元年改為武興縣神龍元年復為文水縣城甚寛
大約三十里百姓于城中種水田
汾水東北自清凉縣界流入經縣東十五里又西南入
汾州隰城縣界
文水西北自交城縣界流入經縣西又南入隰城縣界
大陵城漢大陵縣也在縣東北十里史記曰趙武靈王
游大陵夢處女鼓琴而歌異日數言所夢想見其狀吳
廣聞之因進孟姚焉
平陶城漢平陶縣城也在縣西南二十五里屬太原郡
後魏改為平遙縣後西胡内侵遷居京陵塞在今汾州
界
大于城在縣西南十一里本劉元海築令兄延年鎮之
胡語長兄為大于因以為名
交城縣(畿東北至府八十里/)
　　(開元户五千四百十三/)　(鄉十二/)
本漢晉陽縣地隋開皇十六年分晉陽縣置交城縣取
古交城為名屬并州皇朝因之天授二年長史王及善
自山北故交城縣移就卻波村置
少陽山在縣西南九十五里其上多玉其下多赤銀髙
二百丈周迴二十里
羊腸山在縣東南五十三里石磴縈委若羊腸後魏于
此立倉今嶺上有故石墟俗云太武帝避暑之所地理
志上黨壺闗亦有羊腸陂在今潞州界不謂此也
狐突山縣西南五十里出鐵􁨙
汾水西北自嵐州靜樂縣界流入
文谷水出縣西南文谷水經曰文水出大陵縣西山文
谷按大陵縣在今文水縣北十三里大陵故城是也文
水發源此城西北東南流入文水縣行八十里
廣陽縣(畿西至府二百六十里/)
　　(開元户二千六百七十三/)　(鄉五/)
本漢上艾縣也屬太原郡後漢屬常山國晉屬樂平郡
後魏改石艾縣屬樂平郡不改隋開皇三年罷郡改屬
遼州大業三年省遼州後屬并州武徳三年又屬遼州
遼州今太原府樂平縣理是也六年改屬受州貞觀八
年廢受州後屬并州天寶元年改為廣陽縣因縣西南
八十里廣陽故城為名也
浮山在縣東南三十五里
澤發水一名阜漿水亦名妬女泉源出縣東北董卓壘
東今其泉初出大如車輪水色青碧泉傍有祠土人祀
之婦人袨服靚妝必興雷電故曰妬女故老傳此泉中
有神似鼈晝伏夜遊神出水隨神而涌其水東北流入
井陘縣界
廢受州城在縣西北三十里舊名塞魚城武徳八年因
故跡築移受州理此貞觀八年廢
井陘故闗在縣東八十里史記曰漢二年韓信與張耳
欲東下井陘擊趙王成安君陳餘聚兵井陘口二十萬
廣武君李左車説成安君曰井陘道狹車不得方軌騎
不得成列假臣奇兵三萬從間道絶其輜重不至十日
兩將之頭可致戲下餘不從故敗今按井陘亦名土門
盤石故關在縣東北七十里
葦澤故闗在縣東北八十里
董卓壘在縣東北八十里水經注曰澤發水出董卓壘
東
妒女祠在縣東北九十里澤發水源
陽曲縣(畿南至府七十里/)
　　(開元户八千一百二十二/)　(鄉十六/)
本漢舊縣也屬太原郡黄河千里一曲曲當其陽故曰
陽曲按此前陽曲縣今忻州定襄縣是也後漢末移太
原縣北四十五里陽曲故城是也後魏又移于今縣南
四里陽直故城隋開皇三年改為陽直縣十年又移于
今縣東北四十里汾陽故縣十六年改陽直縣為汾陽
縣因漢舊名也煬帝又改為陽直縣移理木井城即今
縣理是也武徳三年又移于今縣西十五里分置汾陽
縣屬幷州七年省陽直縣改汾陽為陽曲縣因漢舊縣
也
方山在縣東六十里
汾水西自交城縣流入經縣西南去縣三十里又東南
入太原縣界
縣城故木井城也東魏孝靜帝築城中有井以木為甃
因名之
狼孟故城在縣東北三十六里史記曰始皇十五年大
興兵至太原取狼孟是也漢以為縣屬太原郡晉末省
按城左右狹澗幽深南面大壑謂之狼馬澗舊斷澗為
城今餘壁猶存
故盂城漢盂縣也本春秋時晉大夫祁氏邑在縣東北
十里左傳曰晉殺祁盈遂滅祁氏分為七縣以盂景為
盂大夫漢以為縣
石嶺鎮在縣東北七十里
盂縣(畿西南至府二百二十里/)
　　(開元户五千二百七十六/)　(鄉十/)
本漢舊縣屬太原郡後漢及晉不改按此前盂縣在今
縣西南陽曲縣東北八十里故盂縣城是也後魏省地
屬石艾縣隋開皇十六年分石艾縣置原仇縣屬遼州
因原仇故城為名即今縣是也大業二年改原仇為盂
縣因漢舊名屬并州皇朝因之武徳三年割并州之盂
夀陽二縣于此置受州貞觀八年省受州盂縣復屬并
州
白馬山在縣東北六十里山海經曰白馬之山其陽多
玉石其隂多鐵及赤銅木馬之水出焉山上有白馬闗
後魏所置
原仇山在縣北三十里出人參鐵􁨙縣取此山為名
滹沱水西自代州五臺縣界流入南去縣百里
縣城本名原仇城亦名仇由城按韓子曰智伯欲伐仇
由國道難不通鑄大鐘遺之仇由大悦除塗將内之赤
章曼支諫不聽斷轂而馳仇由以亡蓋其地也
樂平縣(畿西南至府三百里/)
　　(開元户二千六百八十九/)　(鄉五/)
本漢沾縣屬上黨郡(沾音丁/念反)晉于此置樂平郡沾縣屬
焉又别置樂平縣後魏太武帝省樂平郡及縣孝明帝
于今儀州和順縣重置樂平郡及縣髙齊移理沾城即
今縣是也隋開皇十六年于此置遼州縣屬焉大業二
年省遼州以樂平屬并州皇朝因之武徳六年屬受州
貞觀八年省受州縣改屬并州
少山一名河逢山在縣西南三十里福地記曰河逢山
在樂平沾縣髙八百丈可避兵水此即恒山之佐命也
沾嶺在縣西三十里
清漳水出縣西南少山山海經曰少山清漳水出焉今
按清漳出樂平濁漳出潞州長子縣界
縣城即漢沾縣城也隋文帝更加修築
昔陽故城一名夕陽城在縣東五十里左傳曰晉荀吳
假道于鮮虞遂入昔陽滅肥子綿臯歸七國時趙戍于
此
　
　
　
　
　
　
　
　
　
　
　
　
　
　
　
　元和郡縣志卷十六
欽定四庫全書
　元和郡縣志卷十七
　　　　　　　　　　　　唐　李吉甫　撰
　　河東道(四/)
汾州(西河望/)
　　(開元户五萬三千七十六/元和户八千三百四)　(鄉一百一十四/鄉一百一十八)
禹貢冀州之域其在虞舜十二州及周皆屬并州春秋
時為晉地後屬魏謂之西河子夏居西河呉起為西河
守皆謂此也秦屬太原郡漢武帝元朔四年置西河郡
領縣三十六理富昌縣是也後漢徙理離石即今石州
離石縣也獻帝末荒廢魏黄初二年乃于漢兹氏縣置
西河郡即今州理是也晉惠帝時為劉元海所攻破郡
遂廢後魏孝文帝太和八年復于兹氏舊城置西河郡
屬吐京鎮按吐京鎮今隰州西北九十里石樓縣是也
十二年改吐京鎮為汾州西河郡仍屬焉明帝時為胡
賊所破因北移西河郡理平陽界髙齊又于此城置南
朔州周武帝廢南朔州宣帝于此置汾州隋大業三年
廢汾州還于隰城縣置西河郡皇朝初改為浩州武徳
三年又改浩州為汾州
州境(東西一百六十四里/南北二百八十五里)
八到(西南至上都一千九十里/東南至東都九百三十里)
　　(東南至潞州四百四十里/東南至沁州二百六十里)
　　(西南至隰州二百七十里/西北至石州一百六十里)
　　(東北至太原府一百七十里/)
貢賦(開元貢/    賦)　(龍鬚蓆/布  麻)　(石膏粟/菽)
　管縣五
　　西河　孝義　介休　靈石　平遙
西河縣(望郭下/)
　　(開元户一萬二千三百七十五元鄉二十五/案自此以後各縣及靈州並缺  和户鄉數)
本漢兹氏縣也曹魏于此置西河郡晉改為國仍改兹
氏縣為隰城縣上元元年改為西河縣今城内有晉西
河王斌碑文字殘缺
謁泉山在縣東北四十里一名隠泉山上有石室去地
五十餘丈頂上平地可十頃相𫝊以為子夏石室
比干山在縣北一百一十里
文湖一名西河泊在縣東十里多蒲魚之利
八門城在縣北十五里劉元海遣將喬嵩攻西河築營
自固營有八門因名
卜商祠在縣北四十里
孝義縣(緊西北至州三十五里/)
　　(開元户一萬六百八十五/)　(案鄉數𫝊寫缺/)
本漢兹氏縣地曹魏移西河郡中陽縣于今理永嘉後
省入隰城後魏又分隰城于今靈石縣東三十里置永
安縣貞觀元年以縣名與涪州縣名同改為孝義縣因
縣人郭興有孝義故以名焉
勝水在縣南一里
團城在縣西北十八里後魏築以防稽胡其城紆曲故
名團城
魏文侯墳在縣西五里
段干木墓在縣東北二十五里
介休縣(望西北至州六十五里/)
　　(開元户一萬一千三百八十三/)　(鄉二十二/)
本秦漢之舊邑在介山西因名之後魏明帝時為胡兵
所破至孝靜帝更修築遷朔州軍人鎮之因立為南朔
州但領軍人不領郡縣其介休縣仍屬汾州髙齊省介
休入永安縣周武帝省南朔州復置介休縣宣帝改介
休為平昌縣隋開皇末又改平昌為介休縣義寜元年
于縣置介休郡武徳元年改郡為介州貞觀元年廢介
州以縣屬汾州
介山在縣西南二十里
雀鼠谷在縣西十二里
汾水在縣北十二里
鄔城泊在縣東北二十六里周禮并州之藪曰昭餘祁
即鄔城泊是也
郭林宗墳在縣東三里周武帝時除天下碑惟林宗碑
詔特留
靈石縣(上北至州一百二十里/)
　　(開元户三千七百三十一/)　(鄉八/)
本漢介休縣地隋開皇十年因巡幸開道得瑞石遂于
谷口置縣因名靈石皇朝因之
介山在縣東四十二里
汾河在縣北十步深一丈闊三丈
賈胡堡在縣南三十五里義寜元年義師次于霍邑隋
將宋金剛拒不得進屯軍此堡有霍山神見靈事已具
于霍邑縣敘事
平遙縣(望西北至州八十里/)
　　(開元户一萬八千九百七/)　(鄉三十八/)
本漢平陶縣地屬太原郡後魏隷西河郡魏以太武帝
名燾改平陶為平遙隋屬西河郡義寜元年于介休縣
置介休郡以平遙縣屬焉武徳元年于此置介州縣屬
不改貞觀元年省州縣屬汾州
麓臺在縣東南五十二里
京陵故縣在縣東七里漢京陵縣晉九原地也禮記注
曰九原晉卿大夫之墓地也
中都故城在縣西十二里屬太原郡漢文帝為代王都
于此
沁州(陽城中下/)
　　(開元户六千五百八十/元和户二千二百二十)　(鄉一十三/鄉一十三)
禹貢冀州之域春秋時其地屬晉戰國屬韓在秦為上
黨郡地今州即漢上黨郡之穀逺縣地也隋開皇十六
年于此置沁州因州東沁水為名大業二年省沁州武
徳元年重置
州境(東西一百五十里里/南北二百六十四)
八到(西南至上都一千二十里/東南至東都六百三十里)
　　(西南至晉州二百九十里十里/西至晉州霍邑縣一百五)
　　(西北至汾州二百六十里里/東北至太原府三百四十)
　　(東南至潞州三百三十里/)
貢賦(開元貢/    賦)　(龍鬚蓆/布  麻)
　管縣三
　　沁源　和川　綿上
沁源縣(中郭下/)
　　(開元户二千二百五十四/)　(鄉五/)
本漢穀逺縣地舊在今縣南百五十里孤逺故城是也
語音訛轉故以穀為孤耳後魏莊帝于今理置沁源縣
因沁水為名也屬義寜郡隋開皇三年罷郡置縣屬晉
州十六年置沁州縣屬焉
霍山一名太岳在縣西七十八里
沁水自綿上縣界流入在縣東一里
和川縣(中下北至州七十里/)
　　(開元户二千八十/)　(鄉四/)
本漢穀遠縣地後魏莊帝于今縣南九里置義寜縣屬
義寜郡隋開皇三年罷郡改屬晉州十六年置沁州縣
屬焉十八年改為和川縣大業三年省武徳元年重置
烏嶺在縣西十六里
沁水在縣東十里
棄波水在縣東八十步
冀缺墓在縣南三十六里
綿上縣(中下南至州七十六里/)
　　(開元户一千八百一十五/)　(鄉四/)
本漢榖逺縣地隋開皇十六年置綿上縣屬沁州以縣
西界有綿上地因以為名
羊頭山一名謁戾山在縣東北五十里沁水所出
沁水一名少水出縣東南二十四里覆甑山左傳曰齊
侯伐晉封少水為京觀也
霍山在縣西南八十里
儀州(樂平下/)
　　(開元户七千九百九十五/元和户一千六百五十一)　(鄉一十九/鄉二十)
禹貢冀州之域春秋時其地屬晉戰國屬韓秦為上黨
郡地今州理即漢上黨郡之涅氏縣地也後漢于此置
陽阿縣屬上黨郡晉改為轑陽屬樂平郡後魏明帝改
轑陽為遼陽隋開皇十六年于遼陽故城置遼山縣屬
并州即今州理是也武徳三年于此置遼州八年改為
箕州因遼山縣界箕山為名先天元年以與𤣥宗諱同
聲改為儀州因州東夷儀嶺為名也
州境(東西二百五十里里/南北一百九十五)
八到(西南至上都一千六百四十里/西南至東都七百八十里)
　　(正東微南至洛州三百六十里/南至潞州三百一十里)
　　(西至太原府祁縣三百里五里/西北至太原府三百四十)
　　(北至太原府樂平縣二百六十里/)
貢賦(開元貢賦人參三十兩/案開元  𫝊寫缺)
　管縣四
　　遼山　榆社　平城　和順
遼山縣(中郭下/)
　　(開元户二千一百九十/)　(鄉五/)
本漢涅氏縣地後漢于此置陽阿縣屬上黨郡晉改為
轑陽縣屬樂平郡後魏明帝改為遼陽隋開皇十六年
改置遼山縣因縣西北遼山為名皇朝因之
箕山在縣東四十五里上有許由冢按司馬遷𫝊曰余
登箕山上有許由冢則在今洛州陽城縣不當在此
五指山在縣東五十里
祝融祠在縣北二里
榆社縣(中東至州一百一十里/)
　　(開元户二千七百一十/)　(鄉六/)
本漢涅氏縣地晉于今縣西北三十五里置武鄉縣屬
上黨郡石趙時改屬武鄉郡隋開皇十六年于此置榆
社縣屬韓州(今潞州襄垣/縣理是也)因縣西北榆社故城為名大
業二年省義寧二年又置武徳三年于縣置榆州縣屬
焉六年廢榆州以縣屬遼州後屬儀州縣城故武鄉城
也石勒時築前趙錄曰石勒上黨武鄉人僭號後還令
曰武鄉吾之豐沛其復之三世
石勒漚麻池在縣北三十里即勒微時與李陽所爭處
今枯涸纔有處所
平城縣(下東南至州九十里/)
　　(開元户九百五十四/)　(鄉三/)
本漢涅氏縣也晉置武鄉縣地屬焉隋開皇十六年于
趙簡子所立平都故城置平城縣屬遼州大業三年改
屬并州武徳三年改屬榆州六年省榆州改屬遼州貞
觀八年改屬箕州先天元年改屬儀州
八賦嶺在縣西南三十里武鄉水所出
和順縣(中南至州八十五里/)
　　(開元户二千一百二十九/)　(鄉五/)
本漢沾縣地即韓之閼與邑也史記曰秦伐韓閼與趙
惠文王使趙奢救之大破秦師即此地也隋開皇十年
于今理置和順縣屬并州因縣東北和順故城以為名
九京山在縣西十里
清漳水在縣北
嵐州(樓煩下/)
　　(開元户一萬七百二十六/元和户六千三百八十二)　(鄉二十二/鄉三十三)
禹貢冀州之域周并州之域春秋屬晉晉滅後為胡樓
煩王所居趙武靈王破以為縣秦為太原郡地在漢即
太原郡之汾陽縣地也漢末大亂匈奴侵邊自定襄以
西盡雲中雁門西河之間遂空建安中曹公糾率散亡
立新興郡晉末陷劉元海後魏于今理置嵐州因州西
岢(音/哿)嵐山以為名也隋大業四年于靜樂縣界置樓煩
郡因漢樓煩縣為名隋亂陷賊武徳四年平劉武周置
東會州六年省東會州重置嵐州天寶元年改為樓煩
郡乾元元年復為嵐州
州境(東西三百一十里里/南北二百七十八)
八到(南至上都取太原路一千五百八十里取石隰路/一千三百七十五里)
　　(東南至東都一千二百一十里/東至忻州二百四十里)
　　(東南至太原府三百二十里/南至石州二百四十里)
　　(西至黄河一百八十里河上有合河闗從闗西至/麟州一百二十里)
　　(東北至代州三百里十四里/東北至朔州三百七)
貢賦(開元貢/    賦)　(熊皮麻石蜜/布)
　管縣四
　　宜芳　靜樂　合河　嵐谷
宜芳縣(上郭下/)
　　(開元户五千五百二十四/)　(鄉十一/)
本漢汾陽縣地屬太原郡後魏于此置岢嵐縣隋開皇
十八年改為汾源縣大業四年改汾源為靜樂縣八年
分靜樂置嵐城縣屬樓煩郡武徳四年改為宜芳縣
岢嵐山在縣北九十八里髙二千餘丈西北與雪山相
接
岢嵐鎮在縣西北九十八里
秀容故城在縣南三十里劉元海感神而生姿容秀美
因以為名也
靜樂縣(上西至州四十五里/)
　　(開元户三千四百八十七/)　(鄉七/)
本漢汾陽地城内有堆阜三俗名三堆城隋開皇三年
自今宜芳縣北移岢嵐縣于三堆城十八年改為汾源
縣大業二年改為靜樂縣武徳四年于縣置北管州因
管涔山為名六年省縣屬嵐州
管涔山在縣北百三十里汾水源出焉初劉曜隠于此
山山神使二童子獻劍于曜曰管涔山王使謁趙皇帝
獻劍
伏戎城在縣北八十里隋樓煩郡所理也
隋汾陽故宮在縣北百二十里
樓煩闗在縣北百五十里
天池在縣北燕京山上周迴八里陽旱不耗隂霖不溢
故老言嘗有人乗車風飄墮池有人獲車輪于桑乾泉
後魏孝文帝以金珠串魚七頭放此池後亦于桑乾泉
得之隋煬帝嘗于池南置宮每夜風雨吹破宮竟不成
今池側有祠謂之天池祠
合河縣(中東至州一百八十里/)
　　(開元户一千八百五十九/)　(鄉四/)
本漢汾陽縣地後魏于蔚汾谷置蔚汾縣屬神武郡隋
開皇三年罷郡縣屬石州大業二年改為臨泉縣四年
屬樓煩郡武徳七年改為臨津縣屬嵐州貞觀元年改
為合河縣以城下有蔚汾水西與黄河合故曰合河
黄河在縣西二里
合河闗在縣北三十五里
蔚汾闗在縣東七十里
隋長城起縣北四十里東經幽州延袤千餘里開皇十
六年因古蹟修築
嵐谷縣(中南至州九十里/)
　　(開元户四千六百五十七/)　(鄉九/)
隋大業三年置岢嵐鎮壓草城川賊路長安三年于此
置嵐谷縣景龍年廢(案新舊唐書並/作神龍二年廢)開元十二年重置
因取嵐谷為名
石州(昌化下/)
　　(開元户九千二百六十二/元和户五千二十)　(鄉三十二/鄉三十二)
禹貢冀州之域虞及周屬并州春秋時屬趙亦為白狄
之地今步落稽其胄也在秦為西河郡之離石縣靈帝
末黄巾大亂百姓南奔其郡遂廢魏黄初三年復置離
石縣晉惠帝末劉元海起于河西攻陷郡縣其離石又
沒于賊石勒時改為永石郡後魏明帝改為離石郡髙
齊文宣帝于城内置西汾州周武帝改為石州隋大業
二年又為離石郡武徳元年改為石州五年置總管七
年改為都督貞觀六年復為石州
州境(東西一百九十里/南北三百三里)
八到(西南至上都一千二百五十里/東南至東都一千九十里)
　　(東南至汾州一百六十里十里/正南微東至隰州二百五)
　　(西渡河至綏州二百三十里/北至嵐州二百五十里)
貢賦(開元貢/    賦)　(胡女布/布  麻)　(龍鬚席/)　(麝香/)　(蜜蠟/)
　管縣五
　　離石　平夷　定胡　臨泉　方山
離石縣(中郭下/)
　　(開元户二千七百七十三/)　(鄉五/)
本漢舊縣也屬西河郡縣東北有離石水因取名焉漢
末荒廢魏黄初復置後陷劉元海石勒改為永石郡髙
齊文宣帝于此置昌化縣屬懐政郡後周復為離石屬
石州隋氏不改皇朝因之
離石山今名赤洪嶺在縣西五十步髙歡大破爾朱兆
于赤洪嶺蓋此處也
盧城在縣東二十里晉并州刺史劉琨所築以攻劉曜
平夷縣(中東至州五十一里/)
　　(開元户一千五百七十一/)　(鄉四/)
本漢離石縣地周宣帝割縣西五十一里置平夷縣屬
石州隋氏不改皇朝因之
黄河西去縣四十五里
寧鄉水在縣西南一百五十步
定胡縣(中東至州九十五里/)
　　(開元户二千六百九/)　(鄉五/)
本漢離石縣地周宣帝大象元年于此置定胡縣隋因
之武徳三年于縣置西定州貞觀二年廢州置孟門縣
七年廢縣為孟門鎮八年廢鎮復為定胡縣
黄河去縣西二百步
孟門闗在縣西一百步河東岸
臨泉縣(中下南至州一百七十里/)
　　(開元户一千五百九十六/)　(鄉五/)
本漢離石縣地周大象元年于此置烏突郡烏突縣隋
開皇元年改烏突郡為太和郡烏突縣為太和縣三年
廢郡以太和縣屬石州武徳三年改太和縣為臨泉縣
臨泉水在縣北一百步縣因此水為名
黄河在縣北二十里
方山縣(中南至州九十里/)
　　(開元户一千三百五十三/)　(鄉四/)
本漢離石縣地髙齊文宣帝于此縣北六十八里置良
泉縣屬離石郡隋大業三年移就今縣南三十五里方
山置故名方山貞觀十一年移于今理
赤洪水在縣南五十里
三角戍在縣北七十三里
　
　
　
　
　
　
　
　
　
　
　
　元和郡縣志卷十七
欽定四庫全書
　元和郡縣志卷十八
　　　　　　　　　　　　唐　李吉甫　撰
　　河東道(五/)
忻州(定襄下/)
　　(開元户一萬四千三百三十八/元和户四千二百四)　(鄉二十八/鄉二十九)
古并州之域春秋時為晉地戰國為趙地秦為太原郡
地今州即漢太原郡之陽曲縣也按漢陽曲縣在今州
東四十五里定襄縣理是也後漢末大亂匈奴侵邊自
定襄以西盡雲中雁門之間遂空曹公立新興郡以安
集之理九原即今州是也後魏宣武帝又于今州西北
十八里故州城移肆州理此因肆盧川為名也隋開皇
十八年改置忻州因州界忻川口為名也大業二年省
忻州義旗初又置新興郡武徳元年廢郡復置忻州二
年陷劉武周四年武周平依舊置忻州
州境(東西一百四十五里/南北八十六里)
八到(西南至上都一千四百四十里/南至東都一千七十里)
　　(南至太原府一百八十里/西至嵐州二百四十里)
　　(東北至代州一百六十里/)
貢賦(開元貢/    賦)　(麝香麻扇十五枝/布)
　管縣二
　　秀容　定襄
秀容縣(上郭下/)
　　(開元户七千一百三十八/)　(鄉十一/)
本漢陽曲縣地屬太原郡後漢末于此置九原縣屬新
興郡後魏莊帝于今縣東十里置平寇縣隋開皇十八
年于此置忻州又于今縣西北五十里秀容故城移後
魏明元所置秀容縣于今理屬忻州國朝因之
滹沱水在縣東三十二里
定襄縣(上東至州四十五里/)
　　(開元户五千五百三十二/)　(鄉十七/)
本漢陽曲縣屬太原郡黄河千里一曲縣當其陽故曰
陽曲後魏末移陽曲縣于太原界仍于此城置定襄縣
屬新興郡髙齊省武成帝移平寇縣于此隋開皇十年
移平寇于崞城今代州崞縣是也武徳四年分秀容縣
于漢陽曲城重置定襄縣
聖阜今名聖人山在縣東北二十里石上手足跡猶存
滹沲水西自秀容縣界流入
代州(雁門中都督府/)
　　(開元户一萬五千七十七/元和户二千一百二十)　(鄉二十八/鄉四十)
古并州之域春秋時為晉地戰國時屬趙史記曰趙襄
子與韓魏共滅智伯分晉地則趙有代勾注之北今按
勾注在州西北三十五里雁門縣界西陘山是也秦置
三十六郡雁門是其一焉漢因之後漢末匈奴侵邊其
地荒廢周宣帝大象元年自九原城移肆州于今理隋
開皇五年改肆州為代州大業三年改為雁門郡隋氏
喪亂陷于寇境武徳四年平代置代州都督府
州境(東西三百二十里里/南北三百二十八)
八到(西南至上都一千六百里里/南至東都一千二百三十)
　　(東南取崩石嶺至恒州五百四十里/西至嵐州三百里)
　　(北至朔州一百二十里/東北至蔚州四百里)
貢賦(開元貢/    賦)　(鵰翎五具/布  麻)　(麝香/)
　管縣五
　　雁門　繁畤　五臺　唐林　崞
雁門縣(上郭下/)
　　(開元戸五千二百二十一/)　(鄉十/)
本漢廣武縣地屬太原郡後漢改屬雁門郡隋開皇三
年罷郡縣仍屬肆州後改肆州為代州縣屬不改十八
年改廣武縣為雁門縣蓋避太子之諱也國朝因之
夏屋山在縣東北三十五里史記曰趙襄子北登夏屋
誘代王使廚人操銅枓擊殺之遂有代地
勾注山一名西陘山在縣西北三十里晉咸寜元年勾
注碑曰蓋北方之險有盧龍飛狐勾注為之首天下之
阻所以分别内外也漢髙祖欲伐匈奴不從婁敬之説
械繫于廣武遂踰勾注困于平城謂此地也
河神祠在縣南開元九年并州長史張説奏置
繁畤縣(中西至州六十里/)
　　(開元户一千五百九十三/)　(鄉五/)
本漢舊縣屬雁門郡漢末匈奴侵寇舊縣荒廢晉又置
繁畤縣周省隋開皇十八年重置于今縣東六十里大
堡戍大業十二年移于武州城聖厯二年以縣在平川
難于固守遂東移于今理其城三面枕澗東接峻岅極
為險固
秦戲山一名武夫山在縣東南九十里滹沲水出焉
五臺縣(中西北至州一百二十里/)
　　(開元户二千一百六十五/)　(鄉五/)
本漢慮虒縣(慮音閭/虒音夷)屬太原郡因慮虒水為名也晉省
後魏孝文帝復置即今縣理是也屬新興郡髙齊改屬
雁門郡隋大業二年改為五臺縣因山為名也
五臺山在縣東北百四十里道經以為紫府山内經以
為清凉山
慮虒水在縣北十五里
唐林縣(中東北至州一百一十里/)
本漢廣武縣地證聖元年分五臺崞二縣置武延縣唐
隆元年改為唐林縣
滹沲水在縣東
沙河在縣南二里
崞縣(中東北至州五十里/)
　　(開元户二千七百四十八/)　(鄉五/)
本漢舊縣因山為名屬雁門郡漢末荒廢晉初又置魏
改為崞山縣後魏宣武帝移雁門郡理此隋開皇十年
移平寇縣于此屬代州大業二年改為崞縣
滹沲水在縣東二百步
蔚州(興唐下/)
　　(開元户四千八百八十七/元和户一千五百六十三)　(鄉十一/鄉十二)
禹貢冀州之域虞及周屬并州周禮并州川曰漚夷浸
曰淶易今漚夷在靈丘淶易在飛狐皆在州境春秋時
其地屬晉戰國時屬趙襄子殺代王有其地後武靈王
置雲中雁門代郡秦亦為代郡漢元年項羽徙趙王歇
為代王二年陳餘迎歇還趙歇又立餘為代王三年韓
信斬陳餘置代郡領縣十八東魏孝靜帝又于此置北
靈丘郡周宣帝于今理置蔚州隋大業三年罷州置雁
門郡武徳四年平劉武周重置蔚州
州境(案州境里/數𫝊寫缺)
八到(西南至上都二千里三十里/南至東都一千六百)
　　(東至恒州取方秦嶺路四百九十里里/東南至定州取轆轤山路四百九十)
　　(東至易州山路三百六十里/西南至代州四百里)
　　(西至朔州二百八十里里/北至天成軍一百八十)
　　(東北至媯州界孔嶺闗一百里從闗至媯州一百/五十里)
貢賦(開元貢/    賦)　(熊皮麻豹皮/布)
　管縣三
　　興唐　靈丘　飛狐
興唐縣(下郭下/)
　　(開元户一千四百七十二/)　(鄉四/)
本靈丘縣也開元十二年于州東北一百三十里横野
軍子城南置安邊縣屬蔚州天寶元年改為安邉郡仍
自靈丘移州理于安邊城至徳二年改為興唐郡仍改
安邊縣為興唐縣
倒刺山在縣東七十里亦號雪山俗𫝊靈仙所居與五
臺山略等
漚夷河亦曰瓠􁜻河上槽狹下流闊有似瓠􁜻因名
大韭多生于山及平野魏孝文所種以濟軍需後沃壤
處皆長三尺葉廣于馬藺但味少短耳
横野軍置在州城内
靈丘縣(中下東北至州一百三十里/)
　　(開元户二千四百二十一/)　(鄉五/)
本漢舊縣屬代郡後魏省東魏孝靜帝重置屬靈丘郡
隋開皇三年罷郡縣屬蔚州大業二年省蔚州改屬代
州隋末陷賊武徳二年又置靈丘縣屬蔚州
太白山在縣南十里山有鍾乳穴其深不測仰望穴中
乳如懸穗焉
石銘陘嶺在縣西北八十里上有石銘題言冀州北界
故謂石銘陘
隘門山亦名隘口在縣東南十五里壁立直上層崖刺
天有石道極險陿後魏明元帝置義倉之所
漚夷水一名滱水出縣西北髙是山周禮曰并州其川
漚夷謂此也
兹水出縣西枝迴山懸河五丈湍激之聲響動山谷樵
栰之士咸由此度巨木淪渚久乃方出或落崖石無不
粉碎也土地記云枝迴嶺與髙是山連麓接勢
開皇長城西自繁畤縣經縣北七十里東入飛狐縣界
趙武靈王墓在縣東三十里
飛狐縣(下西至州一百五十里/)
　　(開元户九百九十二/)　(鄉三/)
本漢廣昌縣地屬代郡後漢屬中山國晉又屬代郡隋
開皇三年改屬蔚州仁夀元年改為飛狐縣因縣北飛
狐口為名也隋末陷賊武徳六年重置寄理今易州遂
城縣界遥屬蔚州貞觀五年移還今所
磨笄山在縣東北一百五十里趙襄子姊為代王夫人
襄子既殺代王迎其姊夫人曰以弟慢夫非仁也以夫
怨弟非義也磨笄自刎百姓閔之為立祠
倒刺山在縣東北百二十里出佳大黄
飛狐道自縣北入媯州懐戎縣界即古飛狐口也酈食
其説漢王曰杜白馬之津塞飛狐之口此言皆一方之
阨也又劉琨自代出飛狐口奔于安次亦謂此道也
三河冶舊置鑪鑄錢至徳以後廢元和七年中書侍郎
平章事李吉甫奏臣訪聞飛狐縣三河冶銅山約數十
里銅鑛至多去飛狐錢坊二十五里兩處同用拒馬河
水以水斛銷銅北方諸處鑄錢人工絶省所以平日三
河冶置四十鑪鑄錢舊跡並存事堪覆實今但得錢本
令本道應接人夫三年以來其勢即立救河東困竭之
弊成易定援接之形制置一成久長獲利詔從之其年
六月起工至十月置五鑪鑄錢毎歳鑄成一萬八千貫
時朝廷新收易定河東道久用鐵錢人不堪弊至是俱
受利焉
朔州(馬邑下/)
　　(開元户六千三十九/元和户七百二十)　(鄉十三/鄉十六)
禹貢冀州之域虞及周為并州之地春秋時為北狄地
戰國時屬趙秦為雁門郡地在漢即雁門郡之馬邑縣
也史記曰匈奴圍韓王信于馬邑信降匈奴按馬邑即
今州理是也漢末大亂郡遂荒廢建安中曹公又立馬
邑縣屬新興郡晉改屬雁門郡晉亂其地為猗盧所據
劉琨表盧為大單于封代公徙馬邑後魏都代地屬畿
内孝文帝遷洛之後又于定襄故城置朔州葛榮之亂
州郡又廢髙齊文宣帝又于馬邑城置朔州即今理是
也武成帝置北道行臺周武帝置朔州總管隋開皇罷
總管大業三年罷州為馬邑郡皇朝改為朔州
州境(東西四百八十里/南北九十七里)
八到(西南至上都一千七百二十里/南至東都一千三百五十里)
　　(東至蔚州三百八十里四里/西南至嵐州三百七十)
　　(北至單于大都䕶府三百五十里/東北至雲州三百四十里)
貢賦(開元貢/)　(白雕翎五具/)
　管縣二
　　鄯陽　馬邑
鄯陽縣(中郭下/)
　　(開元户三千六百五十八/)　(鄉十八/)
本漢馬邑縣屬雁門郡漢末荒廢建安中又置屬新興
郡晉又屬雁門郡晉末又廢髙齊于此置招逺縣屬郡
不改隋開皇三年罷郡改屬朔州大業元年改為鄯陽
縣
勾注山在縣東八十里
河水在縣西三百里
州城本漢馬邑城也昔秦人築城于武周塞以備胡城
將成而崩者數矣有馬馳走周旋反覆父老異之因依
而築城乃不崩遂名馬邑
馬邑縣(中西至州三十里/)
　　(開元户二千三百八十/)　(鄉五/)
本鄯陽縣地開元五年分鄯陽縣于州東三十里大同
軍城内置馬邑縣建中年間河中節度使馬燧權移州
于馬邑縣焉
桑乾河在縣東三十里
雲州(雲中下/)
　　(開元户三千一百六十九/案元和户鄉數𫝊寫缺)　(鄉七/)
禹貢冀州之域虞及周屬并州春秋時為北狄地戰國
時其地屬趙其後武靈王自代至髙闕為塞而置雲中
雁門代郡今州即秦雁門郡地在漢雁門郡之平城縣
也史記曰漢七年韓王信亡走匈奴上自將逐之遂至
平城為匈奴所圍用陳平秘計得出是也漢末大亂匈
奴侵邊自定襄以西雲中雁門西河遂空曹公鳩集荒
散又立平城縣屬新興郡晉又改屬雁門晉亂劉琨表
封猗盧為代王都平城後魏道武帝又于此建都東至
上谷軍都闗西至河南至中山隘門塞北至五原地方
千里以為甸服孝文帝改為司州牧置代尹孝文帝遷
都洛邑改置恒州孝昌之際亂離尤甚恒代之北盡為
丘墟髙齊文宣帝天保七年置恒安鎮徙豪傑三千家
以實之今名東州城其年廢鎮又置恒州周武平齊州
郡並廢又于其所置恒安鎮屬朔州自州迄隋仍為鎮
也隋亂陷賊武徳四年平劉武周置北恒州七年廢貞
觀十四年自朔州北界定襄城移雲州及定襄縣于此
後為黙啜所破移百姓于朔州開元十八年復置雲州
及雲中縣
州境(東西一百七十七里/南北四百九十里)
八到(西南至上都一千九百六十里/南至東都一千五百九十里)
　　(東至幽州七百里二十里/東至清塞城一百)
　　(又東至天城軍六十里里與幽州分界/又東至納降守捉九十)
　　(西至靜邊軍一百八十里/西南至太原府七百里)
貢賦(開元貢/    賦)　(鵰翎五具/布  麻)
　管縣一
　　雲中
雲中縣(中/)
本漢平城縣屬雁門郡漢末大亂其地遂空魏武帝又
立平城縣屬新興郡晉改屬雁門郡後魏于此建都屬
代尹孝文帝改代尹為恒州縣屬不改隋為雲内縣屬
馬邑郡貞觀十四年朔州北界定襄城移于此後為黙
啜所破移百姓至朔州開元十八年改置雲中縣屬雲
州
白登山在縣東北三十里
火山在縣西五里山有火井深不見底以草投之則烟
騰火發有火井祠
紇眞山在縣東三十里虜語紇真漢言三十里其山夏
積霜雪
單于臺在縣西北四十餘里漢武帝元封元年勒兵十
八萬騎出長城北登單于臺即此也
　
　
　
　
　
　
　
　
　
　
　
　
　元和郡縣志卷十八
欽定四庫全書
　元和郡縣志卷十九
　　　　　　　　　　　　唐　李吉甫　撰
　　河東道(六/)
潞州(上黨大都督府/)
　　(開元户六萬四千二百七十六/元和户一萬七千八百)　(鄉一百三十三/鄉一百二十)
　　今為澤潞節度使理所(管潞州澤州邢州洛州礠/州  礠邢洛本河北道今)
　　(隸澤潞節度使管内百管縣三十七/都管户二萬六千二  四十三)
禹貢冀州之域殷時為黎國春秋時屬晉又兼有潞子
之國潞子嬰兒為晉所滅戰國時屬韓别為都以其逺
韓近趙至趙孝成王時馮亭以上黨降趙復為趙地秦
為上黨郡地後漢末董卓作亂移理壺闗城即今州理
是也周武帝建徳七年于襄垣縣置潞州上黨郡屬焉
隋開皇十年罷郡自襄垣縣復移潞州于壺闗即今州
是也州得名因潞子之國武徳元年又于襄垣縣置韓
州貞觀十七年廢開元七年以𤣥宗厯試嘗在此州置
大都督府
州境(東西二百九十三里/南北三百三十六里)
八到(西南至上都一千三百三十里/南至東都四百七十里)
　　(東取穴陘嶺路至相州三百五十里/東南至澤州一百八十七里)
　　(西至晉州三百九十里里/西北至沁州二百一十)
　　(北至儀州三百一十里里/東北至洺州四百五十)
貢賦(開元貢/    賦)　(人參麻墨/布)
　管縣十
　　上黨　長子　屯留　潞城　壺闗　黎城
　　銅鞮　鄉　　襄垣　涉
上黨縣(望郭下/)
　　(開元户一萬一千三百八十三/)　(鄉二十二/)
本漢壺闗縣也隋開皇中分壺闗置上黨縣屬潞州釋
名曰黨所也在于山上其所最髙故曰上黨
雞鳴山一曰火山在縣東南七十六里
濁漳水在縣西南二十二里
州城漢壺闗縣也上黨記曰曹公之圍壺關起土山于
城西北角穿地道于城西内築界城以遮之
五龍祠在縣東南二十里五龍山上慕容永所立以祭
五方神
馮亭墓在縣西五里
長子縣(緊東北至州五十二里/)
　　(開元户二萬二百六十六/)　(鄉三十二/)
漢舊縣本春秋時地名左傳曰晉人執衛石買于長子
是也慕容永僭號于此稱西燕為慕容垂所滅隋開皇
九年移寄氏縣理此屬潞州十八年改寄氏為長子縣
發鳩山在縣西南六十五里濁漳水出焉
羊頭山在縣東五十六里後漢安帝時羌寇河東以任
尚為御史擊破于羊頭山謂此也
神農城後魏風土記曰神農城在羊頭山上山下有神
農泉即神農得嘉榖之所
武訖嶺在縣南四十五里風土記曰秦趙戰于長平趙
軍敗退秦將白起逐至此名曰武訖嶺
屯留縣(上東南至州六十四里/)
　　(開元户八千一百六十六/)　(鄉十七/)
本晉邑春秋曰晉人執衞行人孫蒯于屯留是也漢以
為縣屬上黨郡髙齊省隋開皇十六年重置屬潞州
絳水出縣西南方山去縣八十四里
潞城縣(上南至州四十里/)
　　(開元户七千四百六十四/)　(鄉十六/)
本漢潞縣屬上黨郡即春秋時赤狄潞子嬰兒國也晉
滅之後魏太武帝改潞縣為刈陵縣屬襄垣郡隋開皇
十六年于此置潞城縣屬潞州
黄阜山在縣西北二十五里劉聰將綦毋劌敗晉將崔
恕于黄阜
漳水一名潞水在縣北闞駰曰潞水在縣北為冀州浸
即漳水也按王猛與慕容評相禦于潞川評鬻水與軍
人絹疋水二石則此無他大川可以為浸所有惟漳水
耳故土俗尚謂濁漳為潞水也
武王塢在縣西北四十里塢東有後魏天柱大將軍爾
朱榮碑文曰建義元年東討逆賊鎮豎葛榮軍次上黨
武王祠東有二狡兔從賊方而來天柱彎弓祝之曰中
則擒葛榮不中則否應弦而殪遂擒榮
壺闗縣(上西北至州三十里/)
本漢縣也屬上黨郡山形似壺于此置關故名壺闗隋
開皇十六年分壺闗置上黨縣大業二年省壺闗併入
上黨武徳四年重置
羊腸坂在縣東南一百六里沾水出焉
漢壺闗三老令狐茂墓在縣東北一十九里上書明戾
太子寃者
曹公壘在縣東南一百二里曹公攻髙幹所築
黎城縣(中西南至州一百二十里/)
古黎國春秋曰晉荀林父滅潞立黎侯而還今縣東十
八里黎侯城是也漢為潞縣之地後魏太武改潞縣為
刈陵縣隋開皇十八年改刈陵為黎城縣武徳初屬韓
州貞觀十七年廢韓州屬潞州
古壺闗在縣東二十五里春秋齊國夏伐晉取八邑有
盂口盂口即壺口也聲相近故有二名
清漳水在縣東北五十里
濁漳水在縣西北五十六里
馮奉世墓及馮昭儀墓在縣東二里
銅鞮縣(上東至州一百五十里/)
本晉大夫羊舌赤邑時號赤曰銅鞮伯華漢以為縣屬
上黨郡隋開皇十六年改屬沁州大業二年省沁州復
屬潞州武徳六年屬韓州貞觀十七年廢韓州復隸潞
州
石梯山在縣西三十里
閼與城在縣西北二十里史記曰秦昭襄王攻趙閼與
趙奢曰其險狹譬如兩鼠鬭于穴中將勇者勝遂破秦
軍解閼與之圍
晉銅鞮宮在縣東十五里子產曰今銅鞮之宫數里
斷梁城在縣東北三十里下臨深壑東西北三面阻澗
廣袤二里俗謂之斷梁城
叔向墓在縣東十八里
鄉縣(中東至州一百七十里/)
本漢湼氏地屬上黨郡晉始為武鄉縣屬樂平郡石氏
分上黨置武鄉郡縣屬焉隋開皇初廢郡縣屬潞州晉
縣原有武字後草創失其舊名
秃頂山在縣西北九十三里
石臼嶺在縣北六十五里
䕶甲水在縣西北八十里
襄垣縣(上南至州九十三里/)
本漢舊縣屬上黨郡趙襄子所築因以為名後魏孝莊
帝改為襄垣郡隋開皇十六年改襄垣縣置韓州縣屬
焉貞觀十七年廢州縣屬潞州
鹿臺山在縣南二十里
湼水在縣西北六十里
濁漳水在縣南二十一里
天井闗在縣東南四十里置在天井谷内深邃似井因
以為名魏武初遷鄴于此置闗周建徳六年廢
涉縣(上南至州一百八十里/)
本漢舊縣屬魏郡因涉河水為名晉屬廣平郡後省隋
開皇十年于故涉城重置涉縣屬礠州十六年改屬韓
州貞觀十七年廢韓州縣屬潞州
清漳水一名涉河在縣南一里
澤州(髙平上/)
　　(開元户二萬二千二百三十五/元和户三千五百二十七)　(鄉五十九/鄉五十)
禹貢冀州之域春秋時屬晉戰國時屬韓魏後屬趙秦
使白起破趙于長平即今州北髙平縣西北二十一里
長平故城是也秦并天下今州即上黨郡地漢為上黨
郡髙都縣之地也後魏道武帝置建興郡孝莊帝改置
建州周改建州為澤州蓋取濩澤為名也(濩烏/怕反)
州境(東西二百九十里/南北一百五十里)
八到(西南至上都一千一百四十里/西南至東都二百八十里)
　　(東踰山至衞州四百一十里/西至絳州四百四十里)
　　(北至潞州一百四十九里十里/北至太原府大路六百一)
貢賦(開元貢/    賦)　(白石英/布  麻)　(人參/)
　　(元和貢/)　(白石英五十斤/)　(野雞九十隻/)
　管縣六
　　晉城　髙平　陵川　沁水　陽城　端氏
晉城縣(上郭下/)
本漢髙都縣屬上黨郡隋開皇三年改屬澤州十八年
改為丹川縣因縣東丹水為名貞觀三年改置晉城縣
太行山在縣南四十里禹貢曰太行恒山至于碣石注
曰二山連延東北接碣石
丹水在縣北十二里司馬山俗傳秦坑趙衆流血丹川
故名丹水斯為不經也
天井故闗一名太行闗在縣南四十五里太行山上
髙平縣(上南至州八十里/)
本漢泫氏縣屬上黨郡在泫水之上故以為名後漢改
為𤣥氏屬建興郡髙齊文宣帝省𤣥氏縣自長平髙城
移髙平縣理之仍改髙平縣屬髙都郡隋開皇三年改
屬澤州
頭顱山一名白起臺在縣西五里秦坑趙衆收頭顱築
此臺
米山在縣東十里趙將亷頗積糧此山因名
涇水在縣西北三十六里
長平故城在縣西二十一里白起破趙四十萬衆于此
盡殺之
長平闗在縣北五十一里
陵川縣(中西至州一百四十里/)
本漢泫氏縣地隋開皇十六年于此置陵川縣因川為
名屬澤州
太行山在縣西南百里
沁水縣(中東南至州二百里/)
本漢端氏縣地後魏孝莊帝于此置太寜郡及東永安
縣髙齊省郡而縣存隋開皇十八年改為沁水縣
沁水在縣東北五十二里
古王離城在縣東北五十里秦時王離擊趙所築四面
絶險
陽城縣(中東至州一百一十里/)
本漢濩澤縣屬河東郡因濩澤為名也隋改屬澤州天
寶元年改為陽城縣
析城在縣西南七十五里
濩澤在縣西北十二里墨子曰舜漁于濩澤
端氏縣(中南至州一百里/)
本漢舊縣也史記曰趙成侯十六年與韓魏分晉封晉
君于端氏肅侯元年奪晉君端氏徙處屯留漢以為縣
屬河東郡晉屬平陽郡後魏屬安平郡隋開皇三年罷
郡屬澤州
石門山在縣西南四十一里
沁水在縣南一里
邢州(鉅鹿上/)
　　(開元户五萬八千八百二十/元和户三千六百九十二)　(鄉一百二十/鄉三十三)
禹貢冀州之域亦古邢侯之國邢侯為紂三公以忠諫
被誅周成王封周公旦子為邢侯後為狄所滅齊桓公
遷邢于夷儀按故邢國今州城内西南隅小城是也夷
儀今龍崗縣界夷儀城是也春秋時屬晉後三家分晉
屬趙秦兼天下于此置信都縣屬鉅鹿郡項羽改曰襄
國蓋以趙襄子諡名也趙歇為趙王張耳為常山王並
理信都襄國今州理龍岡城是也前趙嘉平元年石勒
屯兵許昌張賓説勒曰觀王彌有王青州之心遲迴未
發者懼明公踵其後也明公獨無并州之思乎勒從之
遂長驅至鄴攻晉北中郎將于三臺張賓又進曰三臺
險固攻守未易卒下王彭祖劉越石大敵也宜及其未
至密規進據牢城掃定并薊桓文之業可濟也邯鄲襄
國趙之舊都依山憑險形勝之國可擇此二邑而都之
王業可圖也勒于是進據襄國王浚遣兵五萬人來討
勒勒欲挑戰張賓諫曰夫用兵當以已所便擊彼所不
便今段末柸強悍且宜示之以弱鑿北壘為突門二十
餘道伏精卒候賊列守未定出其不意擂鼓奮勇直衝
柸帳柸卒既奔則彭祖可指辰而定也勒從其計遂生
擒末柸永嘉六年勒僭號遂定都焉至季龍徙都鄴為
襄國郡石氏既滅罷之後魏復為襄國縣隋開皇三年
以襄國縣屬洺州九年改為龍岡縣十六年割龍岡等
三縣置邢州以邢國為名也大業三年改為襄國郡武
徳元年改為邢州置總管二年陷竇建徳四年討平之
又為劉黑闥所陷五年擒之依舊為邢州
州境(東西二百八十二里/南北一百三十六里)
八到(西至上都一千九百里里/西南至東都八百四十)
　　(東至貝州二百三十里里/東南至洺州一百二十)
　　(西踰山至儀州二百三十五里/東北至趙州一百九十里)
貢賦(開元貢/    賦)　(文石獅子/綿  絹)　(絲布/)
　管縣九
　　龍岡　堯山　鉅鹿　沙河　平鄉　南河
　　任　　内丘　青山
龍岡縣(上郭下/)
古邢國也秦以為信都項羽更名曰襄國漢因不改石
勒僭號據之勒未立前襄國有讖曰古在左月在右讓
亡言或入口識者以為胡有襄國也周武帝改為襄國
郡隋開皇三年罷郡縣屬洺州九年改為龍岡縣以西
北有龍岡因名之十六年于此置邢州龍岡縣屬焉皇
朝因之
土山在縣東百五十步昔冉閔攻石祇于襄國為土山
地道于此
石井岡一名龍岡在縣西北七里岡上有井大如車輪
石勒時天旱沙門佛圖澄于此握得一死龍長尺餘漬
之以水良久乃蘇雨遂大降因名龍岡
夷儀嶺在縣西百五十七里
夷儀故城在縣西四十里今俗謂之隨宜城蓋語訛也
石勒墓在縣南十五里
堯山縣(上西南至州八十里/)
本曰柏人春秋時晉邑戰國時屬趙秦滅趙屬鉅鹿郡
漢髙祖八年從平城過趙趙相貫髙壁人厠上要之上
心動問縣名何曰柏人上曰柏人者迫于人也不宿去
後魏改人為仁隋開皇三年罷鉅鹿郡屬趙州大業三
年改屬邢州天寶元年改為堯山縣
泫水在縣西一里俗亦名曰脂溝
柏人故城在縣西北十二里
張耳臺在縣西北十二里
鉅鹿縣(上西至州一百一十九里/)
本漢南欒縣地隋開皇六年于此置鉅鹿縣屬趙州取
漢鉅鹿縣之名也武徳元年于此置起州又立白起縣
二年陷竇建徳四年討平罷起州以縣屬趙州貞觀元
年改屬邢州
大陸澤一名鉅鹿在縣西北五里禹貢曰恒衛既從大
陸既作按澤東西二十里南北三十里葭蘆茭蓮魚蟹
之𩔖充牣其中澤畔又有鹹泉煮而成鹽百姓資之
沙河縣(上北至州三十五里/)
本漢襄國縣地隋開皇九年改襄國為龍岡縣十六年
分龍岡于此置沙河縣以沙河在縣南五里因以為名
黑山在縣西四十里出鐵
磬口山在縣西南九十八里漢魏時舊鐵官也
平鄉縣(上西至州九十里/)
本春秋時邢國後為趙地始皇滅趙以為鉅鹿郡亦大
稱也張耳與趙王歇走入鉅鹿城王離圍之即此地也
後魏自平鄉故城移平鄉縣于此理之屬廣平郡隋開
皇三年屬洺州十六年改屬邢州
濁漳水今俗名栁河在縣西南十里
落漢水在縣西南十八里
沙丘臺在縣東北二十里殷紂所築趙李兑圍武靈王
于沙丘宮王探雀鷇食之而死秦始皇東巡回死于沙
丘
南和縣(緊西南至州三十八里/)
本漢舊縣屬廣平國後漢屬鉅鹿郡石趙屬襄國郡周
屬南和郡隋開皇三年屬洺州十六年改屬邢州
鴛鴦水經縣北五里
張賓墓在縣西十二里石勒軍師號曰右侯
任縣(上西南至州三十八里/)
本漢張縣地在今縣西南渚陽城是也後漢省趙于此
置苑縣石氏滅廢隋開皇十六年于此置任縣屬邢州
大業三年省武徳四年重置
張城一名渚陽城在縣西南二十七里漢張縣也石勒
傳晉將玉浚遣石季龍盟就六眷于渚陽謂此也
内丘縣(上南至州五十八里/)
古邢國地在漢為中丘縣屬常山郡晉于此立中丘郡
石趙改為趙安縣後魏孝文帝復立中丘縣隋室諱忠
改為内丘開皇三年屬趙州大業二年改屬邢州
鵲山在縣西三十六里昔扁鵲將虢太子遊此山採藥
因名
青山縣(中東南至州五十里/)
本漢中丘縣地隋開皇十六年于此置青山縣屬邢州
縣界有青山因名大業二年省縣屬龍騰府武徳元年
析龍岡内丘兩縣重置屬邢州
黑山一名青山在縣西二十里幽深險絶為逋逃之藪
以周太祖諱黑因改黑山為青山縣取名焉
雷公山在縣西南八里漢末黑山羣盜張飛燕等不立
君長直以名號為稱多髯者謂之羝公大聲者謂之雷
公時有雷公賊保此因以為名
洺州(廣平望/)
　　(開元户七萬七千一百五十/案元和户鄉數𫝊寫缺)　(鄉一百四十六/)
禹貢冀州之域春秋時赤狄之地後屬晉荀林父敗赤
狄于曲梁按曲梁即今州理地也七國時屬趙趙敬侯
始都邯鄲至幽王遷為秦所滅秦兼天下是為邯鄲郡
漢武帝置平干國宣帝改曰廣平自漢至晉或為國或
為郡永嘉末石勒據有其地石氏滅又屬慕容雋至子
暐滅又屬苻堅後慕容垂得山東其地復屬焉周武帝
建徳六年于郡置洺州以水為名隋大業三年罷州為
永安郡武徳元年又改為洺州兼置總管二年陷于竇
建徳四年討平又為建徳舊將劉黑闥所陷尋討平之
六年罷總管復為洺州
州境(東西一百九十七里/南北一百一十二里)
八到(西南至上都一千六百二十里/西南至東都七百六十里)
　　(東南至魏州一百六十四里四里/正西微北至儀州三百六十)
　　(東北至貝州二百二十里/西北至邢州一百二十里)
貢賦(開元貢/    賦)　(平紬絹縑/綿)　(纊/)
　管縣八
　　永年　雞澤　洺水　肥鄉　清漳　曲周
　　臨洺　平恩
永年縣(望郭下/)
本漢曲梁縣屬廣平國後漢屬鉅鹿郡髙齊文宣帝省
曲梁置廣平縣隋開皇三年罷郡屬洺州仁夀元年改
廣平為永年避煬帝諱也
洺水在縣南三里
雞澤在縣西南十里左傳諸侯同盟于雞澤今其澤魚
鼈菱芡州境所資
廉頗臺在州城南十里十六國春秋冉閔遇慕容恪于
廉臺十戰皆敗
皇家平劉黑闥壘在縣西南十里洺水南貞觀四年于
壘東置昭福寺碑岑文本撰
雞澤縣(上西南至州五十里/)
本漢廣平縣地隋開皇十六年于廣平城置雞澤縣大
業三年省武徳四年重置
洺漳二水在縣東南二十五里合流東入平鄉縣界
洺水縣(上西至州五十里/)
本漢斥漳縣屬廣平國漳水經其城其地斥鹵故曰斥
漳隋開皇六年以縣西近洺河改為洺水屬洺州
衛漳故瀆俗名阿難渠在縣西二百步蓋魏將李阿難
所導故名
黄塘坡在縣西北十五里晉龍驤將軍劉牢之救苻丕
追慕容垂大軍于黄塘泉即此坡也
肥鄉縣(上西北至州四十五里/)
本春秋時晉地七國時屬趙今縣即漢邯鄲縣地魏黄
初二年分邯鄲列人等縣立肥鄉屬廣平郡後魏省入
臨漳隋開皇十年又置屬礠州十六年割屬洺州
肥鄉故城在縣西二十二里
平原君墓在縣東南七里
清漳縣(上西北至州七十里/)
本漢列人縣地按列人縣故城在今肥鄉界隋開皇十
六年于此置清漳縣南濱漳水因以為名屬洺州
曲周縣(上西南至州八十里/)
本漢舊縣屬廣平國酈商為曲周侯後漢屬鉅鹿郡魏
屬魏郡後魏宣武帝改置曲安縣屬廣平郡髙齊省隋
開皇六年復置屬洺州大業二年省武徳四年于曲周
故城重置
漳水在縣西二十九里
阿難枯渠在縣南十四里
臨洺縣(緊東南至州五十里/)
本漢易陽縣地屬趙國後魏省入邯鄲縣隋開皇十年
移邯鄲縣理陟鄉城城在今邯鄲縣界仍于北中府城
别置臨洺縣北濱洺水因以為名屬礠州大業三年割
屬洺州
狗山在縣西十里山頂石上有狗跡因名武徳五年太
宗親總戎討劉黑闥于此立營
平恩縣(上西至州八十三里/)
本漢舊縣也屬魏郡宣帝以許廣漢為平恩侯魏省尋
復置隋開皇三年罷屬洺州
康臺澤在縣東五里
礠州(滏陽上/)
　　(元和户一千四十故鄉一十三户鄉與貢賦/案此州置自永泰  不載開元)
本漢魏郡武安縣之地周武帝于此置滏陽縣及成安
郡隋開皇十年廢郡于縣置礠州以縣西九十里有礠
山出礠石因取為名大業二年廢以縣屬相州皇朝永
泰元年重置以河東有慈州故此加石也
州境(東西一百七里五里/南北一百一十)
八到(西南至上都一千五百四十里/西南至東都六百四十五里)
　　(南至相州六十五里里/西至潞州三百四十)
　　(正北微東至洛州三百十里/)
貢賦(元和貢/    賦)　(紗/綿)　(鳳翮席/絹)
　管縣四
　　滏陽　邯鄲　昭義　武安
滏陽縣(望郭下/)
本漢武安縣之地魏黄初三年分武安立臨水縣屬廣
平郡以城臨滏水故曰臨水以城在滏水之陽亦曰滏
陽周武帝于此别置滏陽縣屬成安郡隋開皇三年廢
郡縣屬相州十年于此置礠州滏陽屬焉大業二年廢
磁州縣屬相州永泰元年重立礠州縣又割屬
鼓山一名滏山在縣西北四十五里滏水出焉泉源奮
涌若滏水之湯故以滏口名之入陘第四曰滏口陘山
嶺髙深實為險阨
石季龍墓在縣西南十四里
佛圖澄墓在縣西南十七里
髙齊神武陵在縣南三里
邯鄲縣(上南至州七十里/)
本衛地也後屬晉七國時為趙都趙敬侯自立晉陽始
都邯鄲至幽王遷降秦遂滅趙以為邯鄲郡邯山名也
單盡也城郭從邑故單字加邑魏以為縣屬廣平郡隋
開皇十年置礠州邯鄲縣屬焉大業二年廢礠州縣屬
洺州永泰元年重立礠州縣還割屬
邯山在縣東南五里
叢臺在縣城内東北隅
洪波臺在縣西北五里
趙簡子墓在縣西南十二里
公孫杵臼程嬰墓在縣西十五里
趙奢墓在縣西北七里
樂毅墓在縣西南十八里
藺相如墓在縣西南二十三里
昭義縣(上東南至州四十里/)
魏黄初三年于今滏陽縣置臨水縣北齊天保元年移
理松釡周武帝建徳六年廢永泰元年再置仍改名昭
義
武安縣(上東南至州九十里/)
本七國時趙地趙將李牧封武安君即今縣也漢屬魏
郡魏屬廣平郡隋開皇三年屬相州十年割屬礠州大
業二年礠州廢割屬洺州後置礠州又分隸焉
閼與山在縣西南五十里趙奢拒秦軍閼與即此山也
洛水西北去縣八十三里
武安故城在縣西南五里六國時趙邑也趙奢之救閼
與秦軍鼓譟武安屋瓦皆動即此城也
　
　
　
　
　
　
　
　
　
　
　元和郡縣志卷十九
欽定四庫全書
　元和郡縣志卷二十
　　　　　　　　　　　　唐　李吉甫　撰
　　河北道(一/)
懐州(河内雄/)
　　(開元户四萬五千八百四十六/元和户八千七百四十一)　(鄉八十九/鄉三十五)
　　今為河陽三城懐州節度使理所(管懐州河管縣/十  内  陽汜)
　　(水温縣濟源河清等五處事具河南府寫缺/案此與後魏博節度使都管户數並𫝊)
禹貢冀州之域覃懷之地周為畿内及衞邢雍三國春
秋時屬晉七國時屬韓魏二國秦兼天下滅韓為三川
郡滅魏為河東郡今州為三川郡之北境河東郡之東
境楚漢之際項羽立司馬卬為殷王王河内髙帝二年
卬降以其地為河内郡領縣十八理懐後漢世祖南定
河内難其守鄧禹舉寇恂世祖謂恂曰河内殷富吾將
因是而起昔髙祖留蕭何鎮闗中吾今委卿以河内恂
遂伐淇園之竹理矢百餘萬養馬三千匹收租四百萬
斛以給軍事由是東漢之業濟焉晉河内郡移理野王
隋開皇三年罷郡置懐州武徳二年陷賊其年于河清
縣界柏崖城置懐州四年討平王世充自柏崖城移于
今理(今屬河/陽三城)
州境(東西二百一十七里/南北一百一十五里)
八到(西南至上都一千一十里/西南至東都一百五十里)
　　(東至衞州二百六十里九十里/東南渡河至鄭州一百)
　　(北至澤州一百四十里/)
貢賦(開元貢/    賦)　(牛膝緜/絲)　(絹/)
　　(元和貢/)　(平紬十疋/)　(牛膝/)
　管縣五
　　河内　武陟　武徳　修武　獲嘉
河内縣(望郭下/)
　　(開元户一萬八百五十四/)　(鄉二十一/)
本春秋時野王邑左傳曰晉人執晏弱于野王是也漢
以為縣屬河内郡隋開皇十六年改為河内縣皇朝因
之
太行山在縣北二十五里禹貢曰太行恒山至于碣石
注曰二山連延東北接碣石
太行陘在縣西北三十里連山中斷曰陘述征記曰太
行山首始于河内自河内北至幽州凡有八陘第一曰
軹闗陘今屬河南府濟源縣在縣理西十一里第二太
行陘第三白陘此兩陘今在河内第四滏口陘對鄴西
第五井陘第六飛狐陘一名望都闗第七蒲隂陘此三
陘在中山第八軍都陘在幽州太行陘闊三步長四十
里
沁水在縣北四里
丹水北去縣七里分溝灌溉百姓資其利焉
濟水經縣西南去縣三十里
新城壘在縣東北九里武徳三年劉徳威于此置營
武陟縣(望西北至州一百里/)
　　(開元户七千九百九十九/)　(鄉十六/)
本漢懷縣地隋開皇十六年分修武縣置武陟縣理武
徳故城今縣東二十里武徳故城是也屬殷州皇朝因
之貞觀元年省殷州屬懷州
沁水在縣東一里
故懷城在縣西十一里兩漢河内郡並理之晉移郡理
野王
故殷城在縣東南十里楚漢之際司馬卬為殷王都在
此
武徳縣(望西至州四十七里/)
　　(開元户一萬二百六十二/)　(鄉二十/)
本周司寇蘇忿生之州邑也左傳曰周與鄭人蘇忿生
之田州陘隤懷注曰州今河内州縣是也漢以為州縣
屬河内郡隋開皇十六年改州為邢邱縣遥取古邢丘
為名也大業二年改邢邱為安昌縣取安昌侯張禹國
城為名也武徳二年改為武徳縣
太行山在縣北五十里
沁水北去縣二里
安昌故城在縣東十三里即張禹所封國城也
故大斛闗在縣北一百六里太行山上
平臯陂在縣南二十三里多菱蓮蒲葦百姓資其利周
迴二十五里
修武縣(緊西南至州一百二十里/)
　　(開元户六千七百一十七/)　(鄉十三/)
本殷之甯邑韓詩外傳曰武王伐紂勒兵于甯改曰修
武左傳曰晉陽處父聘于衞過甯注云汲郡修武縣是
漢以為縣屬河内郡周武帝以為修武郡修武縣屬修
武郡隋開皇三年罷郡屬懐州武徳初屬殷州貞觀元
年省殷州依舊屬懷州
太行山在縣北四十二里
天門山今謂之百家巖在縣西北三十七里以巖下可
容百家因名上有精舍又有鍛竈處所即嵇康所居也
濁鹿故城在縣界東北二十三里魏文帝受禪封漢帝
為山陽公居河内山陽濁鹿城即此城也
禪陵在縣北三十五里獻帝陵也以禪讓名
獲嘉縣(望西南至州一百六十里/)
　　(開元户一萬十四/)　(鄉十九/)
本漢縣也武帝將幸緱氏至汲縣之新中鄉得南越相
呂嘉首因立為獲嘉縣屬河内郡前獲嘉縣理在今衞
州新鄉縣西南十里獲嘉縣故城是也髙齊又移于衞
州共城隋自共城移于今理
同盟山在縣東北五里武王伐紂與諸侯同盟于此山
七賢祠在縣西北四十二里嵇阮祠也
魏州(魏郡大都督府/)
　　(開元户十一萬七千五百七十五/元和户六千九百二十)　(鄉一百四十/鄉四十五)
　　今為魏博節度使理所(管魏州相州博州衞州貝/州澶州  管縣四十三)
禹貢兖冀二州之域在夏為觀扈之國春秋時為晉地
按沙麓崩在今元城東南四十里是戰國時為衞魏二
國地秦滅魏置東郡滅趙置邯鄲郡漢髙祖使韓信定
河北以秦邯鄲郡之南部東郡之邊縣置魏郡即今元
城縣是也後漢封曹操為魏王理鄴前燕慕容暐都鄴
其魏郡並理于鄴中也後魏于今州理置貴鄉郡尋省
周宣帝大象二年(案周宣帝年號大成靜/帝年號大象此有誤)又于貴鄉郡
東界置魏州隋煬帝大業三年罷州為武陽郡隋亂陷
賊武徳四年討平竇建徳改置魏州其年又陷劉黑闥
五年平黑闥置總管府七年改為都督府貞觀六年罷
都督復為州
州境(東西一百九十六里/南北一百三十八里)
八到(西南至上都一千六百一十里/西南至東都七百五十里)
　　(正東微北至博州一百八十里/東南至鄆州二百四十里)
　　(東南渡河至濮州一百九十里/西至相州二百一十里)
　　(西北至洺州一百六十四里/東北至貝州二百一十里)
貢賦(開元貢/    賦)　(緜紬緜平紬/絲      絁)　(紬/)
　管縣八
　　貴鄉　元城　魏　　館陶　冠氏　朝城
　　莘　　昌樂
貴鄉縣(望郭下管西界/)
本漢元城縣地後魏孝文帝分置貴鄉縣屬昌樂郡隋
開皇三年罷郡縣屬魏州大業三年改屬武陽郡皇朝
因之武徳初割屬魏州
大河故瀆俗名王莽河西去縣三里
州城前燕慕容暐所築周宣帝于此置州理焉
狄仁傑祠在縣東南四里為魏州刺史百姓為立生祠
古堰今名愜山在縣西九里成帝時河決金堤河堤使
者王延世募人塞之蓋運土塞河之處以其愜當人情
故謂之愜山
元城縣(望郭下管東界/)
本漢舊縣屬魏郡魏武侯公子元食邑于此因名魏黄
初三年于此置陽平郡髙齊省元城縣入貴鄉隋開皇
六年復置貞觀十三年又省入貴鄉聖厯元年重置開
元十三年移在州東北三百步
沙麓在縣東十二里即春秋經所書沙麓崩漢書以為
元后興之祥也
馬陵在縣東南一里齊將孫臏破魏軍殺龐涓于此
五鹿墟在縣東十二里公子重耳乞食于五鹿野人
與之塊即此處也
王翁孺墓在縣東二百步元后之祖也
束晳墓在縣東二十五里
魏縣(望東至州四十里/)
本漢舊縣屬魏郡後魏孝文帝分魏縣置昌樂髙齊省
魏縣屬昌樂縣隋開皇六年又分昌樂置魏縣屬魏州
皇朝因之
舊漳河在縣西北十里
新漳河在縣西北二十里
蓋寛饒墓在縣東南八里
館陶縣(緊西至州五十里/)
本春秋時晉冠氏邑陶丘在縣西北七里爾雅曰再成
為陶丘趙時置館于其側因為縣名漢屬魏郡魏文帝
改屬陽平郡石趙移陽平郡理此周大象二年置屯州
以近屯河為名隋大業二年廢屯州以縣屬魏州
大河故瀆俗名曰王莽河在縣東四里
屯氏河俗名屯河在縣西二里
白溝水本名白渠隋煬帝導為永濟渠亦名御河西去
縣十里
冠氏縣(緊西知州六十里/)
本漢館陶縣地隋開皇六年分館陶東界置冠氏縣因
古冠氏邑為名屬屯州隋大業二年廢屯州縣屬魏州
王莽河北去縣十八里
冉仲弓墓在縣北二十五里
朝城縣(緊西北至州一百里/)
本漢東武陽郡在武水之陽故曰武陽其後為縣屬魏
郡隋開皇十六年屬莘州大業二年廢莘州屬魏郡貞
觀十七年廢永昌元年置改名武聖開元七年改為朝
城
武河在縣東十步
黄河在縣東二十九里
武陽臺在縣西南一里
扁鵲墓在縣羅城西北隅
莘縣(上西至州一百里/)
本衞地漢為陽平縣屬東郡魏改屬陽平郡隋開皇六
年又于樂平故城置陽平縣屬魏州八年改清平為清
邑縣大業二年改為莘縣因縣北古莘亭為名皇朝因
之
莘亭在縣北十三里傳曰衞宣公使太子伋之齊使盜
待諸莘將殺之二子伋夀爭相為死即此地也
昌樂縣(望北至州五十里/)
本漢舊縣屬東郡後漢省後魏孝文帝于漢舊昌樂城
置昌樂郡及昌樂縣周武帝改屬魏郡隋罷郡改屬魏
州皇朝因之
王莽河西去縣十六里
相州(鄴郡望/)
　　(開元户七萬八千/元和户三萬九千)　(鄉一百五十一/鄉二十九)
禹貢冀州之域又為殷盤庚所都曰殷墟項羽與章邯
盟于洹水南殷墟是也春秋時屬晉戰國時屬魏魏文
侯使西門豹守鄴是也秦兼天下為上黨邯鄲二郡之
地漢髙帝分置魏郡理鄴後漢末冀州理之韓馥為冀
州牧居鄴其後袁紹曹操因之建安十七年冊命操為
魏公居鄴黄初二年以廣平陽平魏三郡為三魏長安
譙許鄴洛陽為五都石季龍自襄國徙都之仍改太守
為魏尹慕容雋平冉閔又自薊徙都之仍置司隸校尉
苻堅平鄴以王猛為薊州牧鎮鄴後魏孝文帝于鄴立
相州初孝文幸鄴訪立州名尚書崔光對曰昔河亶甲
居相聖皇天命所相宜曰相州孝文從之蓋取内黄東
南故殷王河亶甲居相所築之城為名也至東魏孝靜
帝又都鄴城髙齊受禪仍都于鄴改魏尹為清都尹周
武帝平齊復改為相州大象二年自故鄴城移相州于
安陽城即今州理是也隋大業三年改相州為魏郡武
徳元年復為相州後或為總管或為都督
州境(東西二百一十四里/南北一百六十九里)
八到(西南至上都一千四百四十里/西南至東都五百八十里)
　　(東至魏州二百一十里二百六十五里/東取臨洺縣北至邢州)
　　(東南至滑州一百三十里/西至潞州三百五十里)
　　(北至礠州六十五里十里/東北至洺州一百八)
貢賦(開元貢/    賦)　(紗/緜)　(鳳翮席/絹  絲)　(胡粉/)　(知母/)
　管縣十
　　安陽　鄴　　成安　内黄　堯城　洹水
　　臨漳　臨河　湯隂　林慮
安陽縣(緊郭下/)
本七國時魏寜新中邑秦昭襄王拔之改名安陽漢初
廢以其地屬蕩隂縣晉于今理西南三里置安陽縣屬
魏郡後魏并入蕩隂隋開皇十年置安陽縣屬相州皇
朝因之
韓陵山在縣東北十五里東魏丞相髙歡破爾朱兆衆
于此山
洹水西南自林慮縣界流入(慮音/閭)
鄴縣(𦂳南至州四十里/)
本漢舊縣屬魏郡晉以懐帝諱改鄴為臨漳縣石季龍
徙都之復改為鄴縣冉閔及慕容雋洎東魏髙齊並都
于此其縣名直至隋氏不改皇朝因之
濁漳水在縣北五里西門豹為鄴令引漳水以富魏之
河内後史起為鄴令又引漳水溉鄴人歌之曰鄴有賢
令號為史公決漳水兮灌鄴旁終古瀉鹵生稻粱今天
谷井堰即其遺址也
故鄴城縣東五十步本春秋時齊桓公所築也自漢至
髙齊魏郡鄴縣並理之今按魏武帝受封于此至文帝
受禪呼此為鄴都
西門豹祠在縣西十五里
魏武帝西陵在縣西三十里
成安縣(上西南至州一百五十里/)
本漢斥丘縣地屬魏郡土地斥鹵故曰斥丘其地舊屬
鄴縣髙齊文宣帝分鄴縣置成安縣屬清都尹周平齊
屬魏郡隋開皇三年改屬相州皇朝因之
濁漳水西自滏陽縣界流入
斥丘故城在縣東南三十里本春秋時乾侯邑漢以為
斥丘縣左傳曰公如晉次于乾侯
内黄縣(緊西北至州八十里/)
本漢舊縣屬魏郡河以北為内南為外故此有内黄陳
留有外黄後魏省隋開皇六年重置内黄縣屬相州武
徳二年于黎陽置黎州縣屬焉貞觀十七年廢州縣屬
相州
湯水南去縣七里
黄澤在縣西北五里
故殷城在縣東南十里殷王河亶甲居相因築此城
永濟渠本名白渠隋煬帝導為永濟渠一名御河北去
縣二百步
堯城縣(上西至州四十里/)
本漢内黄縣地晉于此置長樂縣髙齊省長樂入臨漳
縣隋開皇十年分臨漳洹水二縣于此重置長樂縣十
八年改為堯城因所理堯城為名也
洹水在縣北四里
丹朱墓在縣東一里
洹水縣(上西南至州一百二十里/)
本漢内黄縣地晉于此置長樂縣屬魏郡後魏省孝文
帝復置長樂縣髙齊省入臨漳縣周武帝分臨漳置洹
水縣因洹水流入即以為名屬魏郡隋開皇三年割屬
相州皇朝因之
洹水西自堯城縣界流入
鸕鶿陂在縣西南五里周迴八十里蒲魚之利州境所
資
永濟渠西去縣二里
臨漳縣(上西南至州六十里/)
本漢鄴縣地東魏孝靜帝分鄴縣之地于鄴城中置臨
漳縣周武帝平齊自鄴城移臨漳縣于今理屬魏郡隋
開皇三年改屬相州皇朝因之
東山池在縣西南十五里東魏相髙澄所築引萬金渠
水為池作遊賞處
鸕鶿陂在縣東南三十里與洹水縣同利
袁紹墓在縣西北十六里
臨河縣(上西北至州一百二十里/)
本漢黎陽縣地隋開皇六年分置臨河縣屬衞州其城
本春秋時衞新築城十六年改屬黎州大業二年又改
屬衞州武徳二年重置黎州縣屬焉貞觀十七年廢黎
州以縣屬相州
黄河南去縣五里
湯隂縣(上北至州四十里/)
本七國時魏蕩陰邑也漢以為縣屬河内郡縣有蕩水
因取名焉晉屬魏郡後魏省隋開皇六年重置蕩隂縣
屬相州十六年改屬黎州武徳四年分安陽置蕩源縣
屬衞州十六年改屬相州貞觀元年從漢舊名改為湯
隂
蕩水西去縣三十五里
牖里一名羑城在縣北九里紂拘西伯之所也
林慮縣(上東至州一百一十里/)
本漢舊縣屬河内郡以隆慮山在北因為名後避殤帝
諱改曰林慮屬朝歌郡晉屬汲郡後魏太武帝省入鄴
縣文帝立復屬魏郡周武帝置林慮郡隋開皇三年罷
郡縣屬相州武徳二年又置巖州五年廢縣又屬相州
林慮山在縣北二十里山多鐵縣有鐵官南接太行北
連恒岳
博州(博平上/)
　　(開元户三萬七千四百七十/元和户二千四百三十)　(鄉七十四/鄉一十五)
禹貢兖州之域春秋時齊之西界聊攝地也戰國時為
齊地秦兼天下今州即秦東郡地也在漢為東郡聊城
縣之地後魏明元帝于此置平原鎮孝文帝罷鎮置平
原郡葛榮之據冀州也又于今理置冀州尋廢孝武帝
復置平原郡隋開皇三年置郡十六年于今理置博州
大業三年省隋亂宇文化及弑逆自江都舉兵至此竇
建徳攻陷其城復自據武徳四年討平竇建徳重置博
州
州境(東西一百五十七里/南北一百六十六里)
八到(西南至上都一千七百九十里/西南至東都九百三十里)
　　(東渡河至鄆州一百八十里/東渡河至齊州二百九十里)
　　(西南至魏州一百八十里/西北至貝州一百九十里)
　　(東北至徳州一百六十里/)
貢賦(開元貢/    賦)　(平紬十疋/緜  絹)
　管縣六
　　聊城　武水　堂邑　清平　博平　髙唐
聊城縣(緊郭下/)
本春秋時聊攝地晏子對景公曰聊攝以東其為人多
矣漢以為縣屬東郡晉屬平原郡髙齊改屬濟州隋開
皇三年改屬冀州十六年置博州縣屬焉
黄河南去縣四十三里
茌平故城在縣東五十三里在茌山之平地石勒之賤
也賣在茌平人師歡家為奴
四口故闗在縣東南八十里隋置
武水縣(上東北至州六十里/)
本漢陽平縣地屬東郡隋開皇八年改陽平為清邑縣
十六年分清邑置武水縣屬莘州(即今博州武/水縣理是也)在武水
溝之南因名之大業三年廢莘州改屬魏州貞觀元年
改屬博州
黄河南去縣二十二里
堂邑縣(上東至州六十里/)
本漢清縣發干二縣之地屬東郡隋開皇六年于此置
堂邑縣屬毛州因縣西堂邑故城為名大業二年改屬
魏州武徳四年又屬毛州貞觀元年廢毛州改屬博州
樂平故城本漢清縣在縣東三十里後趙録曰東海王
使征東將軍茍晞擊汲桑石勒勒與晞相持戰于平原
陽平間為晞所敗桑奔樂平
堂邑故城在縣西北二十七里髙帝五年陳嬰為堂邑
侯嬰孫午繼封尚館陶公主
清平縣(上東南至州八十里/)
本漢清陽縣地屬清河郡隋開皇六年自今貝州清河
縣界移貝丘縣于今理屬貝州十六年改貝州為清平
縣屬博州大業二年省博州改屬貝州隋亂廢武徳四
年重置屬博州
博平縣(上西南至州七十里/)
本齊之博陵邑也史記曰齊威王伐晉博陵是也漢以
為縣屬東郡晉屬平原國隋開皇三年改屬毛州十六
年改屬博州
故攝城在縣西南二十里晏子曰聊攝以東其為人多
矣即此城也
髙唐縣(上西南至州一百一十里/)
本齊邑春秋夙沙衞奔髙唐以叛史記齊威王曰吾臣
有朌子者使守髙唐趙人不敢東漁于河漢以為縣屬
平原郡後魏屬濟州髙齊改屬平原郡隋開皇十六年
改屬博州皇朝因之長夀二年改為崇武縣神龍二年
復舊名
黄河在縣東四十五里
華歆墓在縣東二十里
衞州(汲郡望/)
　　(開元户三萬六百六十六/元和户二千七百七十七)　(鄉六十七/鄉一十九)
禹貢冀州之域後為殷都在今州東北七十三里衞縣
北界朝歌故城是也今州理即殷牧野之地周武王滅
殷分其畿内為三國詩國風邶鄘衞是也邶封紂子武
庚鄘管叔尹之衞蔡叔尹之以監殷人謂之三監武王
崩三監及淮夷叛成王既伐管叔蔡叔以殷封康叔為
衛侯今郡及魏郡之黎陽河内之野王朝歌皆衞之分
其後十五葉懿公為翟所滅更封于楚丘今滑州衞南
縣是也河内殷墟更屬于晉後又屬齊戰國時屬魏秦
屬河東郡在漢為汲縣屬河内郡魏黄初中置朝歌郡
屬冀州晉武帝改朝歌為汲郡仍屬冀州後魏孝靜帝
移汲郡理枋頭城今在衞縣界又于汲縣置義州以處
歸附之人周武帝改義州為衞州隋大業三年改為汲
郡武徳元年又改為衞州二年陷竇建徳四年討平仍
舊名焉
州境(東西二百三十六里/南北一百四十一里)
八到(西南至上都一千二百五十里/西南至東都三百九十里)
　　(東渡河至滑州一百一十五里/正南渡河至鄭州二百三十里)
　　(正西微南至懐州二百六十里四十里/西北踰山至澤州陵山縣二百)
　　(東北至相州一百九十里/東北至澶州二百五十里)
貢賦(開元貢/    賦)　(絹/緜)　(絹/)
　管縣五
　　汲　　新鄉　衞　　共城　黎陽
汲縣(緊郭下/)
本漢舊縣屬河内郡後魏于此置義州及伍城郡伍城
縣周改義州為衞州伍城縣屬衞州隋開皇六年改伍
城縣為汲州大業三年改屬汲郡武徳元年重置義州
汲縣屬焉四年廢義州縣屬衞州
黄河西自新安縣界流入經縣南去縣七里謂之棘津
亦謂之石濟津左傳曰晉伐曹假道于衞衞人弗許還
自南河濟是也宋元嘉中遣宣威將軍垣䕶之以水軍
守石濟亦是此處也
比干墓及廟在縣北十里
太公廟在縣西北二十五里太公即河内汲人也
新鄉縣(緊東至州四十八里/)
本漢獲嘉縣汲縣二縣地隋開皇六年于兩縣地新築
城中置新鄉縣屬衞州武徳四年屬殷州貞觀元年廢
殷州縣屬衞州
清水在縣北一里
獲嘉故城在縣西南十里本漢舊縣越相呂嘉反武帝
將幸緱氏至汲縣新中鄉得呂嘉首以為獲嘉縣
衞縣(緊西南至州六十八里/)
本漢朝歌縣屬河内郡魏黄初中朝歌縣又屬朝歌郡
晉武帝改為汲郡隋開皇三年罷郡縣屬衞州大業二
年改朝歌為衞縣屬汲郡皇朝因之
黑山在縣北五十五里漢末眭固白繞等起黑山聚衆
十餘萬號黑山賊
蘇門山在縣西北十一里孫登所隠阮籍嵇康所造之
處
延津在縣西二十六里魏曹公遣于禁渡河守延津即
此地也
枋頭故城在縣東一里建安九年魏武在淇水口下大
枋木為堰遏淇水令入白渠以開運漕故號其處為枋
頭晉太和四年桓温北伐慕容暐時亢旱水道不通乃
鑿鉅野三百餘里以通舟運自清水入河暐將慕容垂
率衆八萬來拒温大破之遂至枋頭軍糧竭盡温焚舟
步退垂以八千騎追温戰敗于襄邑亦謂此也後苻氏
克鄴改枋頭為昌水縣十六國春秋曰晉劉牢之救苻
丕慕容垂率師至枋頭以柜之知晉軍盛乃退後魏嘗
移汲郡理此
陽河水出縣西北平地即紂斮朝涉之脛處
朝歌故城在縣西二十一里殷之故都也
鹿臺在縣西殷紂營之七年乃成大三里髙十丈
共城縣
本周共伯國厲王無道流崩于彘共伯奉王子靖立為
宣王共伯復歸于國漢以為縣屬河内郡晉屬汲郡髙
齊省隋開皇四年加城字于此置共城縣屬衞州皇朝
因之
白鹿山在縣西五十四里
天門在縣西五十里
淇水源出縣西北沮洳山至衞縣入河謂之淇水口
故凡城在縣西二十里古凡伯國也
百門陂在縣西北五里方五百許步百姓引以溉稻田
此米明白香潔異于他稻魏齊以來常以薦御陂南通
漳水
黎陽縣(上西南至州一百二十里/)
古黎侯國漢為黎陽縣在黎陽山北屬魏郡後魏屬黎
陽郡隋開皇三年屬衞州十六年又屬黎州大業二年
省黎州縣屬衞州皇朝武徳二年重置黎州縣屬焉貞
觀十七年黎州廢復屬衞州
大伾山正南去縣七里即黎山也尚書云東過洛汭至
于大伾注曰山再成曰伾
枉人山在縣西北四十二里或言紂殺比干于此
黎陽鎮故城在縣東南一里古翟遼城也翟遼于此僭
號皇朝改曰白馬鎮
袁譚故城在縣西南百步
曹公故城在縣西南一里是曹公攻譚時所築
白馬故闗在縣東一里五步酈食其説髙祖曰杜白馬
之津即此處也後更名黎陽津慕容徳自鄴將徙滑臺
至黎陽津風飄舡渡魏軍垂至三軍色懼昏而冰合是
夜濟訖旦而魏軍至冰亦消泮徳大悦改黎陽津為天
橋津髙齊文襄征潁城仍移石濟闗于此即造橋焉改
名白馬闗周又改名黎陽闗
貝州(清河上/)
　　(開元户八萬四千四百/元和户二萬一百二)　(鄉一百一十七/鄉三十五)
禹貢冀州之域春秋時其地屬晉七國時屬趙秦兼天
下以為鉅鹿郡漢文帝又分鉅鹿置清河郡以郡臨清
河水故號清河後漢以為清河國周武帝建徳六年齊
于此置貝州因丘以為名隋大業三年又為清河郡隋
末陷賊武徳四年討平竇建徳復置貝州
州境(東西二百四十九里/南北一百九十里)
八到(西南至上都一千八百二十里/西南至東都九百六十里)
　　(東至博州一百九十里/南至魏州二百一十里)
　　(西至邢州二百三十里/北至冀州二百一十里)
　　(正東微北至徳州二百三十里/)
貢賦(開元貢/    賦)　(白氈絹/緜)
　管縣十
　　清河　清陽　厯亭　東武城　宗城　經城
　　漳南　臨清　夏津　永濟
清河縣(緊郭下/)
本漢信城縣地屬清河郡後漢省信城縣置清河縣至
隋不改皇朝因之
故末柸城在縣東北五十里十六國春秋曰鮮卑段末
柸自稱遼西公于此築城與石勒相持因為名
永濟渠東南去縣十里
清陽縣(緊郭下/)
本漢舊縣也屬清河郡後漢省清陽縣其地屬甘陵縣
隋開皇六年重置皇朝因之
甘陵在縣城内後漢清河王慶陵慶即安帝父也
厯亭縣(上西南至州一百里/)
本漢東陽縣地屬清河郡後漢省東陽縣其地屬鄃縣
(鄃音/輸)隋開皇十六年于此置厯亭縣遙取漢厯縣為名
皇朝因之
東陽故城在縣西十八里漢髙祖以張相如為東陽侯
東武城縣(上西南至州四十二里/)
本七國時趙邑史記曰趙平原君勝封東武城即此地
也蓋以定襄有武城同屬趙故此加東字以辨之屬清
河郡隋開皇三年改屬貝州皇朝因之自後魏以來山
東貴族清河諸崔即此邑人也為天下甲族
宗城縣(望東北至州六十里/)
本後漢章帝分立廣宗縣屬鉅鹿郡後魏改屬廣宗郡
隋開皇三年改屬貝州仁壽元年改宗城縣皇朝因之
張甲河在縣南二十五里
漳水東去縣二十七里
經城縣(上東至州六十里/)
本後漢分前漢堂陽縣于今縣西北二十里置經城縣
後魏省併入南宮縣孝文帝又于今理置經城縣又置
廣宗郡髙齊省郡及縣仍置武强縣于此隋開皇六年
移武强縣于此置經城縣屬貝州皇朝因之
張甲枯河東去縣十里
漳南縣(上西南至州一百一十里/)
本漢東陽縣之地隋開皇六年置東陽縣屬徳州取漢
東陽之名十六年改屬貝州十八年改為漳南縣以漳
水在縣北故名也皇朝因之
永濟渠在縣東五十里
漳水在縣北四十六里
臨清縣(緊東北至州六十里/)
本漢清泉縣地後魏孝文帝于此置臨清縣屬魏郡髙
齊省隋開皇六年復置臨清縣屬貝州皇朝因之
貝丘城在縣東南五十里漢貝丘縣城也城内有丘髙
五丈周迴六十八步城因此為名春秋公田于貝丘是
齊州地與此異也
永濟渠在縣城西門外
夏津縣(上西北至州九十里/)
本漢鄃縣地呂他欒布皆為鄃侯田蚡奉邑亦在鄃屬
清河郡隋大業二年改屬貝州天寶元年改為夏津縣
屯氏河在縣北
永濟縣(緊東北至州一百一十里/)
本漢貝丘縣地臨清縣之南偏大厯七年田承嗣奏于
張橋行市置西井永濟渠故以為名
永濟渠在縣西郭内闊一百七十尺深二丈四尺南自
汲郡引清淇二水東北入白溝穿此縣入臨清按漢武
時河決館陶分為屯氏河東北經貝州冀州而入渤海
此渠蓋屯氏古瀆隋氏修之因名永濟
澶州(頓丘上/)
　　(元和户三千二百六十九乃鄉一十七載開元户/案此州廢自貞觀至大厯  復置故不)
　　(鄉與/貢賦)
本漢頓丘縣地武徳四年分魏州之頓丘觀城二縣于
今理置澶州因澶水為名又分置澶水縣貞觀元年廢
澶州以澶水縣屬黎州(今衞州黎陽縣理是/也非成都管内黎州)大厯七年
魏博節度使田承嗣又奏置澶州
州境(東西一百二十九里/南北七十里)
八到(西南至上都一千五百里/西南至東都六百三十里)
　　(東至濮州范縣一百一十里/南至濮州濮陽縣三十六里)
　　(西南至衛州二百五十里/西至相州内黄縣七十里)
　　(西至相州臨河縣八十里/北至魏州一百一十里)
　　(東北至魏州朝城縣九十四里/)
貢賦(元和貢/    賦)　(平紬絹/絁  緜)　(絹/)　(粟/)
　管縣四
　　頓丘　臨黄　觀城　清豐
頓丘縣(望郭下/)
本漢舊縣因縣東北頓丘以為名屬東郡晉屬頓丘郡
隋廢郡屬魏州武徳初割屬澶州州廢還屬魏州大厯
初又屬澶州
秋山在縣西北三十五里
黄河在縣南三十五里
顓頊陵在縣西北三十五里
帝嚳陵在縣北三十里
衞康叔墓在縣東北九十里
臨黄縣(上西至州六十七里/)
本漢觀縣地後漢改觀縣為衞縣後魏孝文帝分衞縣
置臨黄縣以北臨黄溝因以為名屬頓丘郡隋改屬魏
郡武徳初割屬澶州州廢還屬魏州大厯初又屬澶州
黄河南去縣三十六里
盧津闗古髙陵津縣東南三十五里
魏長賢墓在縣北十五里貞觀七年追贈定州刺史即
徵父也
觀城縣(緊西至州二十四里/)
漢觀縣古之觀國左傳曰虞有三苖夏有觀扈國語注
曰觀國夏啓子太康之第五弟所封也在衛縣夏相滅
之漢以為縣屬東郡後漢改觀縣為衛國縣屬東郡隋
開皇六年改衞國縣為觀城縣屬衞州武徳四年以觀
城屬澶州州廢還屬魏州大厯初隸澶州
衛靈公墓在縣東南四十二里
清豐縣(上東至州二十五里/)
本漢内黄縣地大厯七年于清豐店置因以為名
黄河在縣南五十里
　
　
　
　
　
　元和郡縣志卷二十
欽定四庫全書
　元和郡縣志卷二十一
　　　　　　　　　　　　唐　李吉甫　撰
　　河北道(二/)
恒州(常山大都督府/)
　　(開元户四萬二千六百九十四/元和户一萬七千五百八十)　(鄉八十七/鄉七十)
　　今為恒冀節度使理所(管恒州冀州深州趙州徳/州棣州  管縣四十四)
　　(都管户六萬二千六百四/)
禹貢冀州之域周為并州地春秋時屬鮮虞國戰國時
屬趙秦兼天下為鉅鹿郡之地漢三年韓信東下井陘
擊破陳餘趙王歇以鉅鹿之北境置恒山郡因恒山為
名後避文帝諱改曰常山兩漢恒山太守皆理于元氏
晉理于真定即今常山故城是也後魏道武帝登恒山
郡城北望安樂壘嘉其美名遂移郡理之即今州理是
也周武帝于此置恒州隋煬帝大業九年罷州以管縣
屬髙陽郡武徳元年重置為恒州三年陷賊四年討平
竇建徳仍舊焉
州境(東西二百一十里/南北二百七十里)
八到(西南至上都一千九百九十里六十里/西取太原路至上都一千七百)
　　(西南至東都一千一百三十里/東北至定州一百二十里)
　　(東南至槀城縣六十里從槀城北至定州一百二/十里)
　　(東南至深州一百八十里百里/西取井陘路至太原府五)
　　(西北取五臺山路至代州五百三十里/)
貢賦(開元貢/    賦)　(羅/緜)　(絹/)
　管縣十
　　真定　槀城　九門　靈壽　行唐　井陘
　　獲鹿　石邑　房山　鼓城
真定縣(望郭下/)
本名東垣屬中山國以河東有垣縣故此加東字髙帝
十一年代相陳豨反帝自攻拔之改曰真定屬恒山郡
武帝改為真定國後漢復為縣屬常山郡後燕慕容垂
都之後徙理盧奴隋開皇三年貞定縣改屬恒州皇朝
因之
滋水北去縣三十里
滹沲河南去縣一里
故權城即古之犍鄉也縣北二十里後漢建武元年賈
復破青犢于射犬追戰于真定之犍鄉大破之即此地
也
槀城縣(緊西北至州五十八里/)
本漢舊縣元鼎四年置屬真定國後漢改屬鉅鹿郡晉
省後魏重置髙齊改為髙城縣隋開皇十八年復為槀
城縣武徳初屬廉州貞觀二年改屬恒州
肥累故城縣西南七里春秋時肥子國白狄别種也
滹沲水去縣二十九里
九門縣(上西至州三十里/)
本戰國時趙邑漢于此置九門縣屬常山郡髙齊省隋
開皇六年重置義旗初于此置九門郡後廢以縣屬恒
州
滹沲水在縣西九十里(案前真定縣滹沲河去縣一里/則去州治亦一里此九門縣既)
(云西至州三十里而滹沲水/乃云在縣西九十里必有誤)
滋水北去縣二十三里
靈壽縣(中東至州八十里/)
本中山國都也按中山武公本周同姓其後桓公不恤
國政後樂羊為魏將拔中山封之靈壽漢于此置靈壽
縣屬常山郡後漢屬常山國隋開皇三年改屬恒州武
徳五年屬并州七年改屬恒州
滹沲水在縣西南二十里
行唐縣(上南至州七十里/)
本趙南行唐邑惠文王初置漢因為縣屬恒山郡後魏
去南字為行唐縣隋開皇三年改屬恒州皇朝因之
玉女山縣北三十六里
滋水去縣南二十六里
井陘縣(中東南至州九十里/)
六國時趙地秦始皇十八年王翦興兵攻趙下井陘漢
三年韓信張耳東下井陘擒成安君即此地也陘山在
縣東南八十里四面髙中央下如井故曰井陘漢屬常
山郡隋開皇十六年于縣置井州大業二年廢縣屬恒
州武徳元年重立井州貞觀十七年廢縣又屬恒州
緜蔓水在縣西南八十里韓信擊趙使萬人先行背水
為陣信曰陷之死地而後生謂此水也
獲鹿縣(中東北至州五十里/)
本漢石邑縣地屬常山郡隋開皇十六年于此置鹿泉
縣以鹿泉在漢縣南因為名屬井州大業二年省義寜
初重置還屬井州貞觀二年改名獲鹿屬恒州
飛龍山在縣南四十五里前趙錄曰王浚遣將祁𢎞率
鮮卑討石勒于飛龍山下勒大敗
萆山今名抱犢山韓信伐趙使輕騎二千人人持一赤
幟從間道萆山而望後遂改為萆山後魏葛榮之亂百
姓因山抱犢而死故以為名又云抱犢者古有其名也
即道家謂之北岳佐命是也名山記以為福地之數云
可避兵水也
井陘口今名土門口縣西南十里即太行八陘之第五
陘也四面髙中央下似井故名之韓信擊趙欲下井陘
成安君陳餘聚兵井陘口號二十萬李左車説餘曰臣
聞千里餽糧士有飢色今井陘之道車不得方軌騎不
得成列行數百里其勢糧食必在後願足下假臣奇兵
三萬從間道絶其輜重足下深溝髙壘勿與戰彼前不
得鬭退不得還吾奇兵絶其後野無掠擄不至數日兩
將之頭可致麾下成安君儒者不從故敗述征記曰其
山首自河内有八陘井陘第五四面髙中央低似井故
名之
鹿泉出井陘口南山下皇唐貴族有土門崔家為天下
甲族今土門諸崔是也源出博陵安平
石邑縣(緊東北至州三十里/)
本戰國時中山邑也史記趙武靈王攻中山取石邑是
也漢于此置石邑縣屬常山郡後漢至隋不改皇朝因
之
鹿泉水一名陘水南去縣十里
趙佗墓縣北十三里佗真定人僭號南越帝文帝為其
先人置守冢昆弟在者存問之佗遂釋黄屋左纛而稱
臣
房山縣(中東至州八十里/)
本漢蒲吾縣地屬常山郡隋開皇十六年置房山縣因
縣北房山為名屬井州大業二年廢井州縣屬恒州武
徳四年又屬井州貞觀十七年又屬恒州其城内實外
險一名嘉陽城
房山一名王母山在縣西北五十里漢武帝于此山上
立祠今王母觀是也
蒲吾故城在縣東二十里
鼓城縣(中西北至州九十五里/)
本春秋時鼔子國蓋白狄别種也又漢曲陽縣地左傳
曰晉荀呉圍鼓以鼔子鳶鞮歸漢下曲陽屬鉅鹿郡隋
開皇六年置昔陽縣十八年改為鼓城縣屬鹿州大業
九年改屬髙陽郡貞觀元年屬定州大厯三年割屬恒
州
滹沲水去縣北十三里
魏收墓在縣北七里後魏北齊貴族諸魏皆此邑人也
所云鉅鹿曲陽人者是矣
後漢京觀在縣西南七里後漢皇甫嵩攻黄巾賊張角
弟寶于下曲陽首虜千餘人築為京觀
冀州(信都上/)
　　(開元户九萬四千一百二十/元和户八千九百六十七)　(鄉一百八十五/鄉四十八)
禹貢冀州堯所都也虞及三代同為冀州地爾雅曰兩
河間曰冀州冀近也兩河之間其氣相近春秋時屬晉
七國時屬趙秦屬鉅鹿郡漢髙帝分趙鉅鹿立清河信
都常山其信都即今州理是也文帝又分立河間廣平
二郡景帝改信都為廣川國宣帝復故後漢初王郎僭
號河北悉應光武自薊南行至下博失道有白頭公曰
努力信都為長安守光武至信都太守任光果開門出
迎即今州理是也明帝更名樂成國安帝更名安平國
後漢末韓馥為冀州牧公孫瓚欲襲之袁紹使髙韓諷
馥令以冀州讓紹馥素性怯因然其計馥長史耿武諫
曰冀州北鄙帶甲百萬穀有十年袁紹孤客窮軍譬如
嬰兒在股掌之上絶其乳哺立可餓殺奈何以州與之
馥不從以州與紹紹遂領冀州牧及曹公破紹又理之
文帝黄初中以鄴為五都之一始移冀州理信都自石
趙至慕容垂或理鄴或理信都苻堅用王猛為冀州牧
鎮鄴後魏冀州亦理于鄴仍于信都為舊冀州之理置
長樂郡隋開皇三年罷郡為冀州大業三年復為信都
郡隋末陷賊武徳四年討平竇建徳改為冀州
州境(東西二百六十里里/南北二百三十六)
八到(西南取相州路至上都一千九百里/西南至東都一千四百里)
　　(北至瀛州二百四十里六十里/正西微北至趙州一百)
　　(西北至深州一百三十里/東至徳州二百一十五里)
　　(東北至景州二百一十里/東北至滄州一百二十里)
貢賦(開元貢/    賦)　(絹/緜)　(絹/)
　管縣九
　　信都　衡水　南宮　武邑　下博　武强
　　棗强　堂陽　阜城
信都縣(望郭下/)
本漢舊縣屬信都國後漢屬安平國後魏屬長樂郡隋
開皇三年屬冀州皇朝因之
衡水亦曰長蘆水即濁漳水之下流也西北去縣六十
二里
辟陽故城在縣東南三十五里審食其為辟陽侯
煮棗故城在縣東北五十里漢煮棗侯國城六國時于
此煮棗油後魏及齊以為故事毎煮棗油即于此城
衡水縣(上南至州四十里/)
本漢桃園之地隋開皇十六年于今縣置衡水縣縣在
長蘆河西長蘆河則衡漳故瀆也因以為名
長蘆水縣南二百步
藺相如臺在縣東北十二里
南宮縣(望東北至州六十二里/)
本漢舊縣屬信都國後漢書光武自薊南馳至南宫遇
大風雨引入道傍空舍馮異抱薪鄧禹燃火帝對竈燎
衣即此地也後漢屬安平國髙齊省隋開皇六年復置
南宮縣皇朝因之
絳水故瀆縣東南六里
武邑縣(上西南至州九十里/)
本漢舊縣屬信都國後漢屬安平國髙齊省隋開皇六
年復置屬冀州皇朝因之
長蘆水北去縣三十二里
觀津城在縣東南二十五里本趙邑也趙孝成王封樂
毅于觀津號望諸君又漢景帝母竇太后觀津人也
武强湖在縣北三十二里
下博縣(上南至州一百里/)
本漢舊縣屬信都國以太山有博縣故此加下字後漢
屬安平國後魏屬長樂郡隋開皇三年罷郡屬冀州十
六年屬深州皇朝因之貞觀十七年改屬冀州(案舊唐/書下博)
(縣貞觀元年屬深州十七年屬冀州先天二年/屬深州開元二年還冀州此所志略而未備)
下博故城在縣南二十里即漢光武失道之處也光武
自滹沲南出至此失道不知所之遇白衣老父曰努力
信都為長安守去此八十里從之也
長蘆橋在縣南架長蘆水
武强縣(望西南至州一百三十里/)
本漢武隧縣地也屬河間國晉于此置武强縣屬武强
郡髙齊改屬長樂郡隋開皇三年改屬冀州貞觀元年
改屬深州後屬冀州
武隧故城在縣東三十一里秦破趙將扈輒于武隧斬
首十萬即此也
武强故城在縣西南二十五里漢將嚴不識以擊黥布
功封武强侯後漢王梁為武强侯
棗强縣(上西北至州六十八里/)
本漢舊縣屬清河郡髙帝以留朌為棗强侯(案漢書功/臣表作彊)
(圉侯/留朌)其地棗木强盛故曰棗强後魏屬長樂郡隋開皇
三年屬冀州皇朝因之
縣外城即姚弋仲之故壘也
棘津故城在縣東北二十七里左傳曰晉荀呉師涉自
棘津史記曰呂望東海人也老而無遇賣食棘津
堂陽縣(上東至州六十五里/)
本漢舊縣屬鉅鹿郡在堂水之陽按長蘆水亦謂之堂
水在縣南二百步縣因取名後漢屬安平國髙齊省隋
開皇十六年重置屬冀州皇朝因之
阜城縣(緊西南至州一百四十里/)
本漢舊縣屬渤海郡後漢屬安平國隋開皇九年改屬
觀州大業二年復屬冀州武徳四年復屬觀州貞觀十
七年廢觀州又隸冀州
苻融壘在縣東北二十四里
深州(饒陽上/)
　　(開元户四萬二千二百一十五/元和户一萬四千九十七)　(鄉七十五/鄉五十)
禹貢冀州之域七國時為趙地秦為鉅鹿郡地漢為饒
陽縣地屬涿郡隋開皇十六年于饒陽置深州以州西
故深城為名大業二年廢深州武徳元年討平竇建徳
四年復置貞觀十七年又廢先天元年于今理重置
州境(東西九十里十里/南北一百一)
八到(西南取趙州路至上都二千五十里/西南至東都一千三百二十里)
　　(正西微北至恒州一百八十里/西南至趙州二百里)
　　(東北至瀛州一百四十五里/)
貢賦(開元貢/    賦)　(絹緜/絹)
　管縣四
　　陸澤　鹿城　饒陽　安平
陸澤縣(上郭下/)
本饒陽陸城二縣地先天元年因置州割二縣置陸澤
縣禹貢大陸既作此縣南三里即大陸之澤因名之
鹿城縣(上東至州二十五里/)
本漢安定縣地屬鉅鹿郡髙齊改曰安國隋開皇六年
于此置安定縣取漢舊名屬定州十八年改為鹿城取
縣東故鹿城為名也改屬冀州貞觀元年改屬深州
衡漳水在縣東十里
滹沲河水縣西北四十二里
大陸澤在縣南十里
饒陽縣(望西南至州三十里/)
本漢舊縣屬涿郡在饒河之陽隋開皇三年改屬定州
十六年屬深州大業二年省深州改屬瀛州武徳四年
屬深州
滹沲河北去縣四十五里
州理城晉魯口城也公孫泉叛司馬宣王征之鑿滹沲
入𣲖水以運糧因築此城蓋滹沲有魯沱之名因號魯
口後魏道武帝皇始三年車駕幸魯口即此地也
蕪蔞故城在縣東北三十五里隋縣也蓋因東北蕪蔞
亭為名
蕪蔞亭在縣東北四十五里後漢光武帝自薊東南馳
晨夜至饒陽蕪蔞亭飢甚馮異進豆粥光武帝曰得公
孫豆粥飢寒俱解公孫異字也
安平縣(上東南至州五十三里/)
本漢舊縣屬涿郡髙帝以鄂千秋為安平侯後漢屬博
陵郡(案安平縣後漢志屬安平國/晉志屬博陵國此有脱誤)後魏以來博陵諸崔
即此邑人也隋開皇三年縣屬定州十六年改屬深州
大業二年還屬定州武徳四年又屬深州
𣲖水今名礓河西自定州義豐縣界流入
滹沲河在縣南二十三里
趙州(趙郡望/)
　　(開元户五萬一千四百三十/元和户八千一百五十七)　(鄉九十九十一/鄉一百一)
禹貢冀州之域春秋時屬晉戰國時屬趙秦為邯鄲郡
地漢為常山郡平棘縣地又為趙國自兩漢及魏皆以
封建子弟後魏明帝又于廣阿城置殷州髙齊改殷州
為趙州因趙國為名隋開皇十六年又于欒城縣置欒
州大業二年廢欒州以縣并屬趙州三年以趙州為趙
郡武徳元年張志昻舉城歸國又改為趙州
州境(東西二百五十里里/南北一百一十七)
八到(西南至上都一千八百九十里/西南至東都一千三十里)
　　(正東微南至冀州一百六十五里/西踰山至太原府五百六十里)
　　(北至恒州一百里十里從縣至定州一百二十里/東北至槀城縣七)
貢賦(開元貢/    賦)　(絲/緜)　(絹/)
　管縣九
　　平棘　元氏　臨城　柏鄉　髙邑　贊皇
　　昭慶　寜晉　欒城
平棘縣(上郭下/)
本春秋時晉棘蒲邑漢文帝三年濟北王興居反遣棘
蒲侯柴武擊之武帝時又有平棘侯薛澤為丞相蓋漢
初為棘蒲後改為平棘也屬常山郡隋開皇二年改屬
趙州十六年改屬欒州大業二年又屬趙州皇朝因之
斯洨水縣北三十五里
槐水一名白溝河南去縣二十五里
故欒城縣西北十六里春秋時晉邑
千萬壘縣南一里後漢安帝永初元年以御史任尚討
羌無功檻車徵還羌遂入侵河内趙魏間百姓相驚北
軍候朱寵將五營兵屯孟津詔魏郡趙國常山等繕作
塢壘六百一十處此即其一也
李左車墓縣西南七里
趙郡李氏舊宅在縣西南二十里即後漢魏以來山東
舊族也亦謂之三巷李家云東祖居巷之東南祖居巷
之南西祖居巷之西亦曰三祖宅巷也三祖李氏亦有
地屬髙邑縣
封斯村者李氏舊塋多在封斯
元氏縣(上東南至州四十九里/)
本趙公子元之封邑漢于此置元氏縣屬常山郡兩漢
常山太守皆理于元氏後漢書帝紀云世祖光武皇帝
建武四年光武北征彭寵隂后從行生孝明帝于元氏
傳舍又云顯宗孝明皇帝永平五年冬十月行幸鄴與
趙王相會鄴常山三老言于帝曰上生于元氏願䝉優
復詔曰豐沛濟陽受命所由加恩報徳適其宜也其復
元氏縣田租更賦六歳賜縣椽吏及門闌走卒錢又云
肅宗孝章皇帝建初七年九月己酉幸鄴勞賜常山趙
國吏人復元氏租賦三歳元和三年二月戊辰進幸中
山遣使者祠北岳出長城癸酉還幸元氏祠光武顯宗
于縣舍正堂明日又祠顯宗于始生堂皆奏樂復元氏
租賦三月丙子詔復元氏七年徭役其兩漢元氏縣在
今縣西北十五里故城是也晉屬趙國髙齊廢隋開皇
六年又置元氏縣屬趙州皇朝因之
飛龍山縣西北三十里前趙錄曰河瑞元年王浚使將
祈𢎞擊鮮卑務塵部十餘萬東討石勒戰于飛龍山勒
師大敗
元氏故城在縣西北十五里即漢之舊縣也兩漢常山
太守皆理于此城至隋末為劉黑闥所破其後移于今
所
開業寺在縣西北十五里即後魏車騎大將軍陜定二
州刺史尚書令司徒公趙郡李徽伯之舊宅也
臨城縣(中東北至州一百里/)
本戰國時趙房子邑也漢以為縣屬常山郡自漢至隋
不改屬趙州皇朝因之天寶元年改名臨城以縣西南
十里有古臨城因改名焉
泜水在縣南二里出白土細滑如膏以之濯緜色若霜
雪如蜀錦之得江津也故俗稱房子之纊魏都賦曰織
纊房子
敦與山在縣西南七十里泜水所出
柏鄉縣(上北至州六十一里/)
本春秋時晉鄗(音呼/各反)邑之地漢以為縣屬常山郡後漢
光武帝即位于鄗南千秋亭五城陌因改曰髙邑屬常
山國髙齊天保七年移髙邑縣于漢房子縣東北界今
髙邑縣是也隋開皇十六年于漢鄗城南十八里改置
柏鄉縣遙取古柏鄉縣以為名屬欒州大業二年改屬
趙州皇朝因之
髙邑故城在縣北二十一里本漢鄗縣也
漢世祖廟一名壇亭縣北十四里鄗縣故城南七里即
世祖即位之千秋亭也後于此立廟故後漢書帝紀云
肅宗孝章帝元和三年三月丙子詔髙邑令祠光武于
即位壇是也
髙邑縣(上東北至州五十五里/)
本六國時趙房子邑之地漢以為縣屬常山郡魏屬趙
郡髙齊天保七年移髙邑縣于其縣城東北十五里今
縣是也隋開皇三年改屬趙州皇朝因之
房子故城在縣西南十五里本漢房子縣也
馮唐墓在縣東北二十八里趙人也
贊皇縣(中東北至州七十里/)
本漢鄗邑縣之地屬常山郡隋開皇六年于此置贊皇
縣縣南有贊皇山因以為名屬欒州大業二年改屬趙
州皇朝因之
贊皇山縣東南二十六里穆天子𫝊曰至房子登贊皇
山
泜水在縣西南三十五里韓信斬陳餘處李左車曰陳
餘軍敗于鄗下身死于泜水上是也
濟水源出贊皇山西北流去縣南十里此自别是一濟
水應劭以為四瀆誤也
百陵岡在縣東十里即趙郡李氏之别業于此岡下也
岡上亦有李氏塋冢甚多
昭慶縣(望東北至州九十里/)
本漢廣阿縣屬鉅鹿郡後漢省後魏别置廣阿縣隋仁
壽元年改為象城縣大業二年又改為大陸縣屬趙州
武徳四年復改為象城縣取縣西北古象城為名天保
元年改為昭慶縣
廣阿澤在縣東二十五里爾雅曰晉有大陸廣阿即大
陸别名淮南子曰鉅鹿大陸廣阿咸一澤也
任敖墓一名七里邱在縣西四里髙帝時為御史大夫
封廣阿侯
皇十三代祖宣皇帝建六陵髙四丈周迴八十丈
皇十二代祖光皇帝啓運陵髙四丈周迴六十步二陵
共塋周迴一百五十六步在縣西南二十里
寜晉縣(緊西北至州四十三里/)
本春秋時晉陽氏邑漢以為廮陶縣屬鉅鹿郡晉省後
魏于此置廮遙縣屬南鉅鹿郡隋開皇六年改為廮陶
復漢舊名大業二年改屬趙州天保元年改為寜晉
欒城縣(中東南至州三十九里/)
本漢關縣屬常山郡後漢省後魏太和十一年于此置
欒城縣取平棘縣舊欒城為名隋屬欒州又改屬趙州
皇朝因之
斯洨水在縣西北二十里
徳州(平原上/)
　　(開元户六萬一千七百七十/元和户九千三百五十六)　(鄉一百十六/鄉二十五)
禹貢兗州之域春秋時屬齊戰國時亦為齊地秦兼天
下今州秦之齊郡漢分齊郡置平原郡後漢至晉平原
為郡國封建子弟後魏文帝于今州置安徳郡隋開皇
三年改為徳州大業三年罷州為平原郡隋末陷賊武
徳四年討平竇建徳復為徳州
州境(東西一百九十五里/南北二百一十九里)
八到(西南至上都二千五十里十里/西南至東都一千七百九)
　　(正南渡河至齊州二百四十五里/西南至博州二百六十里)
　　(西南至貝州二百三十里/西至冀州二百一十五里)
　　(正北微東至滄州二百四十里/東北至棣州二百四十里)
貢賦(開元貢/    賦)　(綾/綿)　(絹/)
　管縣七
　　安徳　平原　平昌　將陵　安陵　蓨
　　長河
安徳縣(緊郭下/)
本漢舊縣屬平原郡後魏屬安徳郡隋開皇三年廢郡
改屬冀州九年改屬徳州皇朝因之
黄河南去縣十八里
鬲津枯河在縣南七十里禹貢兗州九河既道鬲津即
九河之一鬲津至徒駭二百餘里今河雖移不離此城
也
馬頰河縣南五十里
鹿角故闗縣東南七十五里
平原縣(上東北至州四十六里/)
本漢舊縣屬平原郡後漢屬平原國後魏屬安徳郡隋
開皇三年罷郡屬冀州九年改屬徳州皇朝因之
黄河在縣南五十里
王莽枯河在縣南五里
管輅祠在縣西南一里
平昌縣(上西南至州八十里/)
本漢舊縣屬平原郡後漢屬平原國隋開皇三年屬滄
州十六年改屬徳州皇朝因之
馬頰河在縣南十里久視元年開決又名新河
將陵縣(望南至州五十里/)
本漢安徳縣地屬平原郡隋開皇十六年于此置將陵
縣取安徳縣界故城為名屬徳州皇朝因之
鬲津枯河南去縣二十里
王莽枯河西去縣十里
安陵縣(望南至州一百里/)
本漢蓨縣地晉立安陵縣屬渤海郡本蓨縣之安陵故
以為名髙齊省隋開皇六年重置屬冀州九年立觀州
縣屬焉皇朝因之貞觀十七年觀州廢縣割屬徳州
蓨縣(上東南至州一百二十里/)
本漢條縣即條侯國也景帝封周亞夫為條侯漢條縣
屬信都國後漢屬渤海郡晉改條為脩隋開皇三年廢
渤海郡屬冀州五年改脩縣為蓨縣屬觀州皇朝武徳
初亦屬觀州貞觀十七年觀州廢改屬徳州
長河縣(上東至州五十里/)
本漢廣川縣地屬信都國後漢屬清河國魏封裴秀為
廣川侯髙齊省隋開皇六年復置屬冀州九年改屬徳
州仁夀元年改廣川縣為長河縣皇朝因之
漳水河自貝州漳南縣流入在縣西二十五里
王莽枮河東去縣五里
永濟渠縣西十里
張公故闗縣東南七十里
棣州(樂安上/)
　　(開元户二萬五千五百四十五/元和户五千四百四十七)　(鄉四十八/鄉一十七)
禹貢青州之域又兗州之域春秋為齊地管仲曰北至
于無棣秦并天下為齊郡漢為平原渤海千乗三郡地
曹魏屬樂陵國晉石苞為樂陵公是也隋開皇十七年
割滄州陽信縣置棣州大業二年廢入滄州武徳四年
又置棣州六年又廢貞觀十七年又置移于厭次縣即
今州理是也天寶元年改為樂安郡乾元元年復為棣
州
州境(東西三百四十九里/南北一百四十二里)
八到(西南至上都二千二百九十里/西南至東都一千四百二十里)
　　(東南至青州三百二十三里/西南至徳州二百四十里)
　　(南至淄州二百一十里五十里/西南渡河至齊州二百)
　　(正北微西至滄州二百五十里/東北至大海二百里)
貢賦(開元貢/    賦)　(絹十疋/絹  粟)　(麥/)
　管縣五
　　厭次　滳河　渤海　陽信　蒲臺
厭次縣(上郭下/)
本漢富平縣屬平原郡後漢更名曰厭次則厭次前已
廢矣相𫝊以秦始皇東遊厭氣至碣石次舍于此因名
之髙齊省隋開皇十六年重置武徳初屬徳州貞觀十
七年于此置棣州
黄河在縣南三里
滳河在縣南四十里
通海故闗在縣西南四十里
滳河縣(中東北至州八十里/)
本漢朸縣屬平原郡後漢省隋開皇十六年于此置滳
河縣因北有滳河以名之屬滄州貞觀元年屬徳州十
七年改屬棣州
黄河在縣南八十里
滳河縣北一十五里漢成帝鴻嘉四年河水汎溢為害
河隄都尉許商鑿此河通海故以商字為名後人加水
焉
渤海縣(緊西至州七十里/)
本漢蒲臺縣地垂拱四年分置渤海縣屬棣州在州東
一百一十里天保五年以土地鹹鹵自縣西移四十里
就李邱村置
大海在縣東一百六十里
陽信縣(望南至州六十里/)
本漢舊縣屬渤海郡魏屬樂陵國後魏置樂陵郡隋開
皇三年罷郡屬滄州十六年于陽信縣置棣州武徳六
年又置屬滄州貞觀十七年又割屬棣州
鈎般河即九河之一經縣北四十里
蒲臺縣(緊西北至州七十五里/)
本漢濕沃縣地屬千乗國宋屬樂陵郡隋開皇三年改
屬滄州十六年改為蒲臺縣北有蒲臺因為名也隋末
廢武徳三年重置八年改屬淄州貞觀十七年置棣州
割蒲臺屬焉
海在縣東一百四十里
海畔有一沙阜髙一丈周迴二里俗人呼為鬭口淀是
濟水入海之處海潮與濟相觸故名今淀上有甘井可
食海潮雖大淀終不沒百姓于其下煮鹽
黄河西南去縣七十三里
蒲臺在縣北三十里秦始皇築此臺以望海于臺下縈
蒲繫馬今蒲生猶縈結
　元和郡縣志卷二十一
欽定四庫全書
　元和郡縣志卷二十二
　　　　　　　　　　　　唐　李吉甫　撰
　　河北道(三/)
定州(博陵上/)
　　(開元户六萬五千四百六十二/元和户二萬六千八百三十)　(鄉一百三十四/鄉一百一十)
　　今為易定節度使理所(管定州易州萬管縣十六/  都管户三  六千四百)
　　(二/)
禹貢冀州之域亦堯帝始封唐國之地春秋時鮮虞白
狄之國左傳曰晉荀呉侵鮮虞是也戰國時為中山國
與六國竝稱王後為趙武靈王所滅中山之地方五百
里秦兼天下今州蓋秦趙郡鉅鹿二郡之地漢髙帝分
趙鉅鹿置常山中山二郡城中有山故曰中山景帝改
為中山國封子勝為中山王哀帝崩立中山孝王之子
衎是為平帝後燕慕容垂僭號建都于此仍置中山尹
後魏道武帝平慕容垂子寶為中山郡置安州又改為
定州以安定天下為名也隋開皇元年以中字犯廟諱
改中山郡為鮮虞郡大業三年改為博陵郡遙取漢博
陵郡為名也九年又改為髙陽郡隋末陷賊武徳四年
討平竇建徳復置定州復開皇之舊名也天寶元年改
為博陵郡乾元元年復為定州
州境(東西一百七十四里/南北三百里)
八到(西南至上都二千八十五里五里/西南至東都一千二百二十)
　　(東至瀛州二百里五十里/東北至莫州二百)
　　(西南取槀城路至趙州一百九十五里/西北至蔚州四百七十里)
　　(北至易州二百五十里/)
貢賦(開元貢/)　(兩窠細綾十四疋/)
　管縣十
　　安喜　新樂　義豐　唐　　望都　北平
　　無極　陘邑　深澤　恒陽
安喜縣(緊郭下/)
本漢盧奴縣屬中山國黑水故池在州城西北去縣四
里周迴百餘步深入不流俗謂水黑曰盧不流曰奴因
以名縣後燕慕容垂都中山故改盧奴為弗違縣(案弗/違舊)
(唐書作/不連)後魏平燕又改為盧奴髙齊省盧奴移舊安喜
縣于此屬中山郡隋改為鮮虞縣武徳四年復為安喜
縣按安喜故城在今縣東三十里本漢安險縣後漢改
為安喜縣蜀志曰先主嘗為安喜尉
滱水(滱苦/候反)一名唐河在縣北八里
長星川南去縣八里
天井澤在縣東南四十七里周迴六十二里
新樂縣(中東北至州五十里/)
本春秋鮮虞國漢為新市縣之地隋開皇十六年置新
樂縣屬定州取新樂故城為名也新樂者漢成帝時中
山孝王母馮昭儀隨王就國王為建宮于樂里在西鄉
呼為西樂城時人語訛呼西為新故為新樂
儀臺縣西南十三里後燕錄曰慕容麟與道武戰于儀
臺燕師敗績
木刀溝在縣東南二十四里溝旁人姓木名刀因為名
義豐縣(緊西至州六十里/)
本漢安國縣之地屬中山國魏明帝追封后父毛嘉為
安國侯晉屬博陵國隋開皇六年改為義豐縣屬定州
皇朝因之
滱水俗名唐河縣北五里
派水縣西二十五里
解瀆故城縣東北九里本漢解瀆亭靈帝襲爵解瀆亭
侯桓帝崩無子竇武定策迎立即靈帝也
長林溝今名木刀溝經縣南三十三里
唐縣(上東南至州五十里/)
本春秋時鮮虞邑漢唐縣之地即古唐侯國堯初封于
此今定州北有故唐城是堯所封也漢唐縣屬中山國
髙齊省入安喜縣隋開皇十六年重置屬定州皇朝因
之
孤山蓋都山也縣東北五十四里
滱水一名唐河西去縣一百五十步
寡婦故城縣北九里後漢賈復追銅馬五幡賊于此築
城後人語訛轉呼為寡婦
八度故闗縣西北二十里
倒馬故闗縣西北一百一十三里以滱水東經倒馬闗
山路險峭馬為之倒因以為名
望都縣(上西南至州五十里/)
本漢舊縣屬中山國以堯山在北堯毋慶都山在南登
堯山見都山故以望都為名後魏屬北平郡髙齊省隋
開皇六年復置屬定州皇朝因之
唐水縣西南四十二里
陽城淀縣東南七里周迴三十里莞蒲菱芡靡所不生
柳宿城縣東南四十二里宣帝母王夫人微時泣别于
柳宿城即此地也
堯祠縣南四十里
北平縣(上西南至州八十三里/)
本秦曲逆縣地屬中山國陳平封曲逆侯後漢章帝巡
岳以曲逆名不善改為蒲隂縣後魏孝明帝改為北平
縣于今縣東北二十里置北平郡割中山國之蒲隂望
都北平三縣屬之髙齊省北平郡及蒲隂縣以北平縣
屬中山郡隋開皇三年屬定州皇朝因之萬歳通天二
年契丹攻圍七旬不下故改為徇忠縣尋復舊名
蒲陽山在縣西北四十里
濡水縣西五里
安陽故闗縣西北二十五里
無極縣(上北至州八十里/)
本漢毋極縣屬中山國後魏太武省髙齊重置屬中山
郡隋開皇三年改屬定州萬歳通天元年改毋為無
滹沲水南去縣三十五里
陘邑縣(中北至州三十里/)
本七國時中山國之苦陘邑漢苦陘縣也李克為中山
相苦陘之吏上計入多于前李克曰苦陘無山林之饒
而入多于前是擾亂吾人也遂免之漢屬中山國章帝
改為漢昌魏文帝改為魏昌髙齊省隋開皇十六年改
置隋昌縣屬定州武徳四年改曰唐昌天寶元年改曰
陘邑
亷頗臺在縣西南十九里慕容恪與冉閔戰于魏昌冉
閔大敗即此也
木刀溝在縣南二里
深澤縣(中西北至州九十里/)
本漢南深澤縣也以涿郡有深澤縣故此加南以别之
屬中山國髙齊省隋開皇六年分安平縣于滹沲河北
重置深澤縣屬定州皇朝因之
滹沲河縣南二十五里光武為王郎所追至滹沲欲渡
導吏還言水深無船左右懼上使王霸前瞻水霸恐驚
衆乃言可渡比至冰合以囊沙布冰上乃渡未畢數車
冰陷今名溝旁合處為危渡口
恒陽縣(上東至州六十里/)
本漢上曲陽縣屬常山郡後漢屬中山國髙齊天保七
年除上字但為曲陽縣屬中山郡隋開皇六年改曲陽
為石邑縣其年移石邑于井陘縣屬恒州七年于此置
恒陽縣屬定州以在恒山之南因以為名
恒山在縣北百四十里常水所出周官職方氏并州山
鎭曰恒山是為北嶽漢以避文帝諱改曰常山至周武
帝平齊復名恒山
長星溝水在縣西北十七里
郊壇縣東南十二里後燕慕容垂都中山置壇于此郊
祭
後燕故苑縣西南十五里
恒岳觀在縣南百餘步
真君廟在縣東北十里嘉禾山下
恒岳下廟在縣西四十步
北平軍在州西三里開元十年置
易州(上谷上/)
　　(開元户三萬七千二百二十七/元和户五百六十九)　(鄉七十二/鄉四十五)
禹貢冀州之域虞及周為并州地春秋時屬燕晉戰國
時屬燕趙秦置三十六郡以為上谷郡漢分置涿郡今
州則漢涿郡故安縣之地隋開皇元年改為易州因州
南十三里易水為名大業初為上谷郡遙取漢上谷以
為名隋亂陷賊武徳四年又改為易州髙陽軍在州城
内開元二十年置
州境(東西二百一十里里/南北四百四十七)
八到(西南至上都二千三百四十五里/西南至東都一千四百七十五里)
　　(東至莫州一百九十里里/東北至幽州二百一十)
　　(西北至蔚州取飛狐路三百六十里/北至媯州取故城頭路四百里)
貢賦(開元貢/    賦)　(紬/絹)　(緜/絲)　(墨/)
　管縣六
　　易　　淶水　容城　遂城　滿城　五迴
易縣(上郭下/)
本漢故安縣屬涿郡文帝以申屠嘉為故安侯隋開皇
十六年于漢故城西北隅置易縣故城即燕之南郡周
迴約三十里
孔山在縣西南四十五里有鍾乳穴深不可測
淶水自蔚州飛狐縣流入
易水一名故安河出縣西寛中谷周官曰幷州其浸淶
易燕太子丹送荆軻易水之上即此水也
武陽故城縣東南七里故燕之下都
范陽故城秦范陽縣也縣東南六十二里以在范水之
陽故名蒯通説武信君使賜范陽令侯印趙地聞之不
戰而下者四十餘城
樊於期故城縣西十三里於期授首荆軻處
淶水縣(上西南至州四十二里/)
本漢逎縣(逎子/由反)屬涿郡後周省入涿縣隋開皇元年又
于此置范陽縣遙取漢范陽為名十年又改為永陽縣
屬幽州十六年改屬易州十八年以重名改淶水縣縣
近淶水為名
淶水一名巨馬河縣東北二里袁紹將崔巨業攻圍故
安不下退軍南還公孫瓚擊破之于巨馬水死者七八
千人即此水也
石泉故城縣西北三十里在衆山之内平山之中四周
絶澗壁立五丈水不周處路不容轍
容城縣(上西北至州八十八里/)
本漢舊縣屬涿郡髙齊省入范陽縣隋開皇元年改置
逎縣天寶元年改為容城復漢舊名
遂城縣(上北至州七十里/)
本漢北新城縣屬涿郡後魏除北字尋又省隋開皇三
年移後魏新昌縣于此屬易州十六年改新昌縣為遂
城按縣城即戰國時武遂城也趙將李牧攻燕拔武遂
方城即此也後魏孝武帝永熙二年以韓瓚為營州刺
史行逹此城值盧曹搆逆就置南營州以瓚為刺史所
部三千餘人並雄武冠時因號英雄城
滿城縣(中東北至州一百四里/)
本漢北平縣屬中山國髙祖以張蒼為北平侯後漢世
祖追銅馬五幡賊于北平破之即此後魏于此置永樂
縣天寶元年改為滿城縣以縣北故滿城為名
五迴嶺在縣西北五十里髙四十里許(案此下舊有建/安元年魏太祖)
(表封公孫度為永寜鄉侯度曰我王遼東何永寜也/二十七字是别條所引脱去上下文錯置于此今刪)
五迴縣(中下東至州七十里/)
本漢北平縣地開元二十四年刺史田暉奏置在五迴
山東麓因名之二十四年刺史田琬以其險隘東遷于
五公城在今易縣西五十里
滄州(景城上/)
　　(開元户九萬八千一百五十七/元和户九千五百一十四)　(鄉一百七十九/鄉三十九)
　　今為滄景節度使理所(管滄州景州𫝊管縣十二/案都管户數  寫缺)
禹貢冀州兗州之域後魏孝明帝熙平二年分瀛州冀
州置滄州以滄海為名隋大業二年罷州為渤海郡武
徳元年改為滄州二年陷竇建徳四年討平建徳州仍
舊
州境(東西三百二十二里/南北四百五里)
八到(西南至上都一千二百二十里/西南至東都一千三百六十里)
　　(東至大海一百八十里里/東南至棣州二百五十)
　　(西南至景州一百二十里/西南至徳州二百四十里)
　　(西北至幽州五百五十里/)
貢賦(開元貢/    賦)　(栁箱絹葦簟/緜)　(糖蟹/)　(鱧鮬/)
　管縣七
　　清池　長蘆　魯城　鹽山　饒安　樂陵
　　無棣
清池縣(緊郭下/)
本漢浮陽縣屬渤海郡在浮水之陽後魏屬滄州隋開
皇十八年改為清池縣以縣東有仵清池因以為名
仵清池縣東南一十五里
長蘆縣(上東南至州三百四十里/)
本漢參户縣地周大象二年于此置長蘆縣屬章武郡
水經云長蘆水名也水旁多蘆葦因以為名隋開皇屬
瀛州貞觀後改屬滄州
參户故城一名木門城在縣西北四十里
薩摩陂在縣北十五里周迴五十里有蒲魚之利
魯城縣(上南至州一百里/)
本漢章武縣屬渤海郡有鹽官髙齊省隋開皇十六年
于此置魯城縣
大海在縣東九十里
平魯渠在郭内魏武北伐匈奴開之
鹽山縣(上西至州六十里/)
本春秋齊無棣邑也管仲曰北至于無棣漢于此置髙
城縣屬渤海郡武帝以平津鄉封公孫𢎞即此縣鄉也
隋開皇十八年改為鹽山縣
鹽山在縣東南八十里
饒安縣(上北至州九十里/)
本漢千童縣即秦千童城始皇遣徐福將童男女千人
入海求蓬萊置此城以居之故名漢以為縣屬渤海郡
靈帝置饒安縣以其地豐饒可以安人後魏屬滄州隋
不改皇朝因之
胡蘇河在縣西五十里
無棣河在縣南二十里
樂陵縣(上北至州一百三十五里/)
本燕將樂毅攻齊所築漢以為縣屬平原郡即漢大司
馬史髙所封之邑後魏屬樂陵郡隋開皇三年罷郡屬
滄州
重合故城縣東二百步漢重合縣武帝封莽通為重合
侯
無棣縣(上西北至州一百二十里/)
本春秋時齊之四履北至之地在漢為陽信縣地隋開
皇六年割陽信饒安置無棣縣以南臨無棣溝因以為
名屬滄州
横海軍在州城西南開元十四年置
景州(上/)
　　(元和户二千二十五貞鄉一十五故不載開元户/案是州廢自貞觀至  元乃重置)
　　(鄉及/貢賦)
本漢景城縣屬渤海郡隋開皇三年罷郡屬滄州十六
年又于長蘆縣置景州大業二年廢武徳四年重置貞
觀元年廢以所屬縣分入滄州貞元二年于弓髙縣重
置
州境(案州境里/數𫝊寫缺)
八到(西南至上都二千一百里十里/西南至東都一千二百四)
　　(南至徳州二百里一十里/西南至冀州二百)
　　(北至瀛州一百四十里里/東北至滄州二百二十)
貢賦(元和貢/    賦)　(葦簟絹/緜)
　管縣五
　　弓髙　南皮　景城　東光　臨津(案五縣志文/並𫝊寫缺佚)
　　(又攷唐書地理志有幽州即范陽郡其縣曰薊曰/幽都廣平曰潞曰武清安次良鄉昌平有涿州亦)
　　(范陽郡其縣曰范陽歸義固安新昌新城有瀛州/即河間郡其縣曰河間髙陽平舒束城有莫州即)
　　(文安郡其縣曰莫曰清苑文安任丘長豐唐興有/平州即北平郡其縣曰盧龍石城馬城有媯州即)
　　(媯川郡其縣曰懐戎有擅州即密雲郡其縣曰密/雲燕樂有薊州即漁陽郡其縣曰漁陽三河王田)
　　(有營州即柳城郡其縣曰栁城此九州三十有三/縣元和時其名不改王應麟通鑑地理通釋載歸)
　　(義縣之易水固安縣之方城故城猶/據元和志今𫝊寫各本皆缺佚之)
　
　
　
　
　
　
　
　
　
　
　
　
　元和郡縣志卷二十二
欽定四庫全書
　元和郡縣卷二十三
　　　　　　　　　　　　唐　李吉甫　撰
　　山南道(一州案唐書地理志山南道有江陵府即/荆  南郡其縣曰江陵枝江當陽長林石)
　　(首松滋公安荆門有峽州即夷陵郡其縣曰夷陵/宜都長陽逺安有歸州即已東郡其縣曰秭歸巴)
　　(東興山有䕫州即雲安郡其縣曰奉節雲安巫山/大昌有澧州即澧陽郡其縣曰澧陽安鄉石門慈)
　　(利有朗州即武陵郡其縣曰武陵龍陽有忠州即/南賓郡其縣曰臨江豐都南賓墊江桂溪有萬州)
　　(即南浦郡其縣曰南浦武寜梁山皆列襄州之前/又舊唐書地理志山南西道有商州即上洛郡其)
　　(縣曰上洛豐陽洛南商洛上津安業後改安業為/乾元新唐書列商州于闗内道杜佑通典置于洋)
　　(州之後王應麟玉海與通鑑地理通釋載商州商/洛及江陵松滋夷陵逺安奉節各條謂據元和志)
　　(今𫝊寫各本/並缺佚之)
襄州(襄陽大都督府/)
　　(開元户三萬六千三百五十七/元和户十萬七千一百七)　(鄉七十七十二/鄉一百六)
　　今為襄陽節度使理所(管襄州鄧州復州郢州唐/州隨州均州房州  管縣)
　　(三十八/)　(都管户一十四萬二千/)
禹貢荆豫二州之域于周諸國則穀鄧鄾盧羅鄀之地
春秋時地屬楚秦兼天下自漢以北為南陽郡今鄧州
南陽縣是也漢以南為南郡今荆州是也後漢建安十
三年魏武平荆州置襄陽郡自赤壁之敗魏失江陵而
荆州都督理無常處吳將諸葛瑾陸遜皆數入其境自
羊公鎮襄陽吳不復入永嘉之亂三輔豪族流于樊沔
僑于漢水之側立南雍州孝武帝以朱序為南雍州刺
史苻堅遣將苻丕攻陷襄陽序為丕所擒後堅敗州復
歸晉安帝時魯宗之為刺史仍于州理置寜蠻校尉梁
太清二年岳陽王蕭詧為雍州刺史兄河東王譽為元
帝所殺詧怒以州北附西魏克江陵以詧為梁王都江
陵為西魏藩國恭帝改雍州為襄州因州南襄水為名
也按襄陽去江陵陸道五百里勢同輔車無襄陽則江
陵受敵自東晉庾翼為荆州刺史將事北伐遂鎮襄陽
北接宛洛跨對樊沔為荆郢之北門代為重鎮周置總
管隋置行臺皇朝初亦置山南道行臺武徳七年廢行
臺置都督府貞觀六年廢都督府改為州永貞元年并
為大都督府
州境(東西二百四十六里/南北三百六十七里)
八到(西北至上都一千二百五十里/北至東都八百二十五里)
　　(東至隨州三百五十里里/東南至郢州三百二十)
　　(南至江陵府四百七十里里水路五百八十四里/西至房州陸路四百二十)
　　(西北至均州三百六十里/)
貢賦(開元貢/    賦)　(火麻布/緜  絹)　(庫路真/)
　　(元和貢/)　(麝香/弩材)　(綾紗/漆器)　(竹扇/)　(橙子/)　(柘木/)
　管縣七
　　襄陽　臨漢　南漳　義清　宜城　樂鄉
　　穀城
襄陽縣(望郭下/)
本漢舊縣也屬南郡在襄水之陽故以為名魏武平荆
州分南郡置襄陽郡縣屬焉後遂不改
峴山在縣東南九里山東臨漢水古今大路羊祜鎮襄
陽與鄒潤甫共登此山後人立碑謂之墮涙碑其銘文
即蜀人李安所製
萬山一名漢臯山在縣西十一里與南陽郡鄧縣分界
處古諺曰襄陽無西言其界促近
檀溪在縣西南初梁髙祖鎮荆州聞齊主崩令蕭遙光
等五人輔政謂之五貴歎曰政出多門亂其階矣隂懐
平京師之意潛造器械多伐斫竹木沈于檀溪為舟裝
之備參軍呂僧珍獨悟其旨亦私具櫓數百張及義師
起乃取檀溪竹木裝戰艦諸將爭櫓僧珍每船付二張
事克集今溪已涸非其舊矣
州理中城在縣東邊一處有土赤色昔苻丕攻襄陽朱
序用道法以硃沙燻之至今土色有異西北角有夫人
城苻丕之攻也朱序毋深識兵勢登城履行知此處必
偏受敵令加修築寇肆力來攻果衄而退因謂之夫人
城
劉琦臺縣東三里琦與諸葛亮登臺去梯言之所也
諸葛亮宅在縣西北二十里
習郁池縣南十四里
臨漢縣(緊南至州二里/)
本漢鄧縣地即古樊城仲山甫之國也西魏于此立安
養縣屬鄧城郡周天和五年改屬襄州天寶元年改為
臨漢縣
縣城南臨漢水魏將軍曹仁據樊蜀將闗羽圍樊使于
禁龎徳救之會漢水暴漲羽以舟師攻禁禁遂降羽徳
瞋目不屈羽殺之
故鄧城在縣東北二十二里春秋鄧國也桓七年鄧侯
吾離來朝是也楚文王滅之
鄧塞故城在縣東南二十二里南臨宛水阻一小山號
曰鄧塞昔孫文臺破黄祖于此山下魏常于此裝治舟
艦以伐呉陸士衡表稱下江漢之卒浮鄧塞之舟謂此
也
南漳縣(中東北至州一百四十里/)
本漢臨沮縣地按臨沮縣今在荆州當陽縣西北臨沮
故城是也後魏于此置重陽縣隋為南漳縣
荆山在縣西北八十里三面險絶惟東南一隅纔通入
徑
柤山(柤音/祖)在縣東北一百八里呉將朱然諸葛瑾從沮
中乗山險道北出柤中去襄陽城百五十里按此是地
名非山蓋以地山相近因名或云司馬宣王鑿八疊山
開路于此停阻也
襄水出縣北一百一十里白石山
義清縣(中東北至州五十八里/)
本漢中廬縣地也西魏于此置義清縣後因之
中廬故縣在今縣北二十里本春秋廬戎之國秦時謂
之伊廬項羽亡將鍾離昧家在伊廬也
長渠在縣東南二十六里派引蠻水昔秦使白起攻楚
引西山谷水兩道爭灌鄢城一道使沔北入一道使沔
南入遂拔之
宜城縣(上北至州九十五里/)
本漢邔(音/忌)縣地也城東臨漢江古諺曰邔無東言其東
逼漢江其地短促也宋孝武帝大明元年以胡人流寓
者立華山郡理之後魏改為宜城周改宜城為率道縣
屬武泉郡隋開皇三年罷郡屬襄陽皇朝因之天寶元
年改為宜城縣
漢水在縣東九里
故宜城在縣南九里本楚鄢縣秦昭王使白起伐楚引
蠻水灌鄢城拔之遂取鄢即此城也至漢惠帝三年改
名宜城
樂鄉縣(中下東北至州二百二十里/)
本春秋時鄀國之城在今縣北三十七里鄀國故城是
也在漢為若縣地晉安帝于此置樂鄉縣屬武寜郡隋
大業三年改屬竟陵郡皇朝改屬襄州
漢水東去縣四十二里
榖城縣(上東南至州一百四十五里/)
本春秋時穀國左傳穀伯綏來朝今縣北十五里故穀
城是也漢為筑(音/逐)陽縣蕭何子封筑陽侯即此也隋開
皇七年改為榖城縣屬襄州
筑水在縣南百二十步
鄧州(南陽上/)
　　(開元户三萬八千六百一十一/元和户一萬四千一百四)　(鄉五十八/鄉六十一)
禹貢豫州之域周為申國戰國時屬韓蘇秦説韓宣惠
王曰韓西有宜陽東有穰淯是也秦昭襄王取韓地置
南陽郡以在中國之南而有陽地故曰南陽三十六郡
南陽居其一焉漢因之領縣三十六理宛城後漢于郡
理置南都建安中張繡屯兵于穰降魏魏于穰置萬州
晉宣王夏侯伯仁皆為都督或理宛或理新野永嘉五
年為劉聰所沒成帝咸康四年復歸于晉苻堅之亂又
沒前秦姚興時又復還晉後魏孝文帝南侵又陷之梁
普通中暫克還入魏太和中置穰州理穰縣今鄧州所
理是也隋開皇七年梁王巋入隋自穰縣移萬州還江
陵于穰縣置鄧州大業三年改為南陽郡武徳二年復
為鄧州
州境(東西五百九十里里/南北三百八十一)
八到(西北至上都九百五十里/北至東都六百四十五里)
　　(東至唐州三百二十里/南至襄州一百八十里)
　　(西南至均州三百四十里里/東北至汝州四百七十五)
貢賦(開元貢/    賦)　(白紵麻絲布/布)
　管縣七
　　穰　　南陽　新野　向城　臨湍　菊潭
　　内鄉
穰縣(望郭下/)
漢舊縣本楚之别邑取豐穰之義後屬韓秦武王攻取
之封魏冉為穰侯漢以縣屬南陽郡後魏既克南陽于
此城置荆州隋開皇三年屬鄧州皇朝因之
湍(音/專)水北去縣七里
六門堰在縣西三里漢元帝建昭中召信臣為南陽太
守復于穰縣南六十里造鉗盧陂累石為隄旁開六石
門以節水勢澤中有鉗盧王池因以為名用廣灌溉歳
歳增多至三萬頃人得其利後漢杜詩為太守復修其
陂百姓歌之曰前有召父後有杜毋
南陽縣(緊西至州一百二十里/)
本周之申國也平王毋申后之家漢置宛縣屬南陽郡
更始即帝位世祖納隂后(案原本避唐太宗諱世/祖作代祖今改從史文)並于
宛城魏代荆州都督所理至隋改為南陽縣屬鄧州
精山在縣西北二十七里黄巾賊據宛城漢西鄉侯朱
儁擊破之餘衆走保精山謂此也
淯水東去縣三里南都賦曰淯水盪其胸是也
新野縣(中西北至州七十里/)
本漢舊縣也屬南陽郡魏代新野縣為荆州都督所理
王昶為都督即鎮此城晉惠帝立新野郡隋開皇三年
罷郡縣屬鄧州
淯水西去縣二百步
後漢西華侯鄧晨宅在縣北二十四里晨新野人世祖
姊夫也初起兵新野王莽焚其冢墓洿其宅宗族怒曰
幸自富足何故隨婦家入湯鑊中晨終無恨
隂皇后宅在縣東北擣衣石存焉
向城縣(上西南至州一百九十里/)
本漢西鄂縣地春秋時向邑江夏有鄂故此加西後魏
孝文帝于古向城置向城縣屬淯陽郡貞觀九年改屬
鄧州
豐山在縣南三十二里有九鐘霜降則鳴
西鄂故城在縣南二十里張衡即此縣人故宅餘址猶
存
魯陽闗在縣北八十里今鄧汝二州于此分境荆豫徑
途斯為險要張景陽詩云朝登魯陽闗狹路峭且深
博望故城在縣東南四十五里張騫封邑
臨湍縣(上東南至州八十五里/)
本漢冠軍縣地後魏孝文帝割縣北境置新城縣屬南
陽郡廢帝以近湍水改為臨湍隋文帝復改為新城天
寶元年又改為臨湍縣
翼望山在縣西北二十里湍水出焉
冠軍故城在縣南四十里漢武帝以霍去病討匈奴功
冠諸軍故封此縣以襃異之
後漢膠東侯賈復宅在縣南三十五里
楚堰在縣南八里擁斷湍水髙下相承八重溉田五百
餘頃
菊潭縣(上東南至州一百五十里/)
本漢酈(音/蹢)縣武陶戍之地後魏廢帝因武陶戍置郡隋
開皇三年罷郡以為菊潭縣因縣界内菊水為名屬鄧
州
菊水出縣東石澗山其旁多菊水極甘馨谷中三十餘
家不復穿井仰飲此水皆夀百餘歳王暢袁隗為太守
命酈縣月送水三十斛飲食沐浴悉皆用之
内鄉縣(上東南至州二百四十里/)
本楚之析邑後屬于秦史記秦昭王發兵出武闗攻楚
取析十五城是也漢以為縣屬𢎞農郡後漢屬南陽郡
後魏于此置析陽郡廢帝改為中鄉縣隋開皇三年以
避廟諱改為内鄉屬鄧州
析水北自盧氏縣界流入與丹水合古今謂之析口
縣城即楚析縣也史記楚頃襄王元年秦出武闗斬楚
衆五萬取析十五城漢髙祖入闗下析酈是也
復州(竟陵下/)
　　(開元户五千二百三十二/元和戸七千六百九十)　(鄉一十一/鄉一十五)
禹貢荆州之域春秋戰國並屬楚史記白起拔郢東至
竟陵即此是也秦屬南郡在漢即江夏郡之竟陵縣地
也晉惠帝分江夏立竟陵郡周武帝改置復州取州界
復池湖為名也貞觀七年州理在沔陽縣寶應二年移
理竟陵縣
州境(東西四百三十里/南北六百九十里)
八到(西北至上都一千六百八十五里/西北至東都一千四百二十五里)
　　(東至沔州陸路三百四十里水路七百里/東北至安州三百三十里)
　　(南至沔陽縣一百三十里自縣南至岳州水路五/百里)
　　(西北至郢州陸路二百五十里水路三百里/)
貢賦(開元貢/    賦)　(白紵麻/布)
　管縣三
　　竟陵　沔陽　監利
竟陵縣(中郭下/)
漢舊縣也屬江夏郡舊縣在今郢州長壽縣界竟陵大
城是也周屬復州隋大業三年改復州為沔州縣屬不
改武徳初又屬復州
五華山在縣東北七十里
縣城本古風城也古之風國即伏羲風姓也南臨汊水
沔陽縣(中下北至州一百三十里/)
本漢雲杜縣地梁天監二年分置沔陽縣即今縣東三
十里沔陽故城是也今沔陽縣即後魏所置建興縣隋
大業三年改建興縣為沔陽郡武徳五年改郡為縣屬
復州
沔水在縣南八十步東入汊川縣界
馬骨湖在縣東南百六十里秋夏氾漲淼漫若海春冬
水涸即為平田周迴一十五里
監利縣(中下東北至州二百六十里/)
本漢華容縣地也晉武帝太康五年分立監利縣屬南
郡隋開皇三年屬復州
大江在縣南一百三十里
　
　
　
　
　
　
　
　
　元和郡縣志卷二十三
欽定四庫全書
　元和郡縣志卷二十四
　　　　　　　　　　　　唐　李吉甫　撰
　　山南道(二州案唐書地理志山南東道有金州次/郢  後即漢隂郡其縣曰西城洵陽石泉)
　　(漢隂元和時其名/不改今志文皆缺)
郢州(富水下/)
　　(開元户五千六百九十九/元和户一萬一千九)　(鄉一十二/鄉二十三)
本江夏郡雲杜縣之地周地圖記曰蠻人酋渠田金生
代居此地常為邊患梁普通末遣郢州刺史元樹討平
之因置新州後魏廢帝二年改為温州因温水為名也
隋末廢温州縣並入安陸郡武徳四年于今京山縣重
置温州貞觀十七年廢温州于長壽改置郢州
州境(案州境里/數傳寫缺)
八到(西北至上都一千三百八十五里/西北至東都一千一百二十五里)
　　(東南至復州三百里三百里/正南微西至江陵府)
　　(西北至襄州三百一十里/東北至隨州三百九十里)
貢賦(開元貢/    賦)　(白紵布/布  麻)
　管縣三
　　長夀　京山　富水
長壽縣(上郭下/)
本漢竟陵縣地宋分置長壽縣理石城即今縣理是也
屬竟陵郡魏文帝大統後屬温州貞觀十七年于縣改
置郢州縣屬焉後遂因之
漢水去縣十步
縣城本古之石城背山臨漢水呉于此置牙門戍城羊
祜鎮荆州亦置戍焉即今州理是也
京山縣(下西至州一百六十里/)
本漢雲杜縣地也隋屬温州大業二年改為京山縣皇
朝温州所理在此貞觀十七年罷温州縣屬郢州
大洪山在縣西北二百里孤秀為衆山之傑其山多鍾
乳
温湯水在縣南十五里擁以溉田其收數倍流經其家
多凶
富水縣(中西南至州三百四十里/)
本漢安陸縣地後漢分其地置新市縣屬江夏郡後漢
有新市平林兵謂此後魏改新市為富水縣取縣界富
水為名
富水南去縣一百步
唐州(淮安上/)
　　(開元户二萬一千五百九十七/元和户四萬七百四十)　(鄉四十五/鄉八十七)
禹貢豫州之域春秋時為楚地秦為南陽郡地自漢迄
宋皆同後魏太和中于此置東荆州理比陽故地其後
改為淮州隋開皇五年又改為顯州貞觀九年改為唐
州
州境(東西三百八里/南北三百十里)
八到(西北至上都取葉縣路一千三百四十里取鄧州/路一千二百二十五里)
　　(西北至東都五百二十里/東至蔡州二百四十里)
　　(東南至申州二百六十里/南至隨州三百六十里)
　　(西至鄧州三百二十里里/西北至襄州三百二十)
　　(北至汝州葉縣一百八十里自葉取龍興路至汝/州一百八十里)
　　(東北至許州二百七十里/)
貢賦(開元貢/    賦)　(絹/布)　(絲布/麻)
　　(元和貢/)　(絹十疋/)
　管縣七
　　比陽　慈丘　桐柏　平氏　湖陽　方城
　　泌陽
比陽縣(上郭下/)
本漢舊縣屬南陽郡比水所出故曰比陽後魏屬江夏
郡隋屬淮安郡貞觀改屬唐州
顯望岡在縣西北六十里
比水南去縣二里後漢世祖破甄阜梁丘賜于比水西
斬之即此水也(案是書因避唐太宗諱凡世字皆作/代今遇後漢世祖之稱改從史文)
舞隂故城在縣西北六十五里漢縣屬南陽郡曹公與
張繡戰引還舞隂即此城也
慈丘縣(上西南至州七十里/)
本漢比陽縣之地後魏孝文于此置江夏縣并置江夏
郡領之隋開皇三年廢郡縣屬淮州十八年改為慈丘
取慈丘山為名
慈丘山在縣西五十里
比水出縣東南太湖山
桐柏縣(中西北至州一百二十里/)
漢平氏縣之東界也梁于此置義鄉縣隋開皇十八年
改為桐柏取山為名也
桐柏山在縣西南九十里禹貢曰導淮自桐柏出紫草
天木山俗名天目山在縣東北五十五里祖逖為豫州
刺史藏家口于天木山即此山也山上有池時人號為
天目
淮水出縣南桐柏山一名大復山
淮瀆廟在縣西六十里桐柏山東北
平氏縣(中東北至州七十里/)
本漢舊縣屬南陽郡晉屬義陽郡其後為北人侵掠縣
皆丘墟後魏于平氏故城重置屬淮州隋改屬淮安郡
貞觀改屬唐州
醴水出縣東南桐柏山西流經縣北三里與淮同導西
流為醴東流為淮
湖陽縣(中東北至州一百六十里/)
古蓼國也左傳曰鄖人將與隨絞州蓼伐楚注曰今義
陽東湖陽縣是也地理志曰蓼國咎繇後為楚所滅後
魏孝莊帝于此立湖州貞觀元年廢以湖陽屬唐州
方城縣(上東南至州一百六十里/)
本漢堵(音/者)陽地也屬南陽郡在堵水之陽故名後漢朱
祐為堵陽侯梁于此置堵陽郡隋改置方城縣取方城
山為名也屬淯陽郡貞觀改屬唐州
方城山在縣東北五十里即沮溺耦耕處左傳屈完對
齊桓公楚國方城以為城是也
堵水西去縣三十五里
泌陽縣(中東至州一百里/)
本漢棘陽縣地後魏于此置襄城郡領襄城上馬二縣
貞觀元年廢入湖陽縣開元十三年刺史白知節奏復
置天寶元年改為泌陽
隨州(漢東上/)
　　(開元户一萬三千二百一十六/元和户一萬二千七百一十六)　(鄉二十七寫缺/案鄉數𫝊)
本春秋時隨國與周同姓左傳曰漢東之國隨為大注
曰今義陽隨縣也其後為楚所滅為南陽郡地漢立為
隨縣屬南陽郡晉太康九年分義陽置隨郡自宋以還
多以封建子弟為王後魏文帝大統十六年改隨州後
遂因之
州境(東西三百七十里里/南北三百七十八)
八到(西北至上都一千四百三里五里/西北至東都一千一百六十)
　　(東南至安州一百五十五里/西南至郢州三百九十里)
　　(西至襄州三百五十里/西至唐州三百六十里)
　　(東北至申州二百四十里/)
貢賦(開元貢/    賦)　(綾/絹)　(葛/布)　(覆盆子/緜)
　　(元和貢/)　(綾十疋/)　(葛五疋/)
　管縣四
　　隨　　光化　棗陽　唐城
隨縣(上郭下/)
本漢舊縣屬南陽郡即隨國城也厯代不改
厲山亦名烈山在縣北百里禮記曰厲山氏炎帝也起
于厲山故曰厲山氏
斷蛇丘在縣北二十五里即隨侯救斷蛇處
溠水在縣西四十里左傳曰楚武王伐隨莫敖屈重除
道梁溠
平林故城在縣東北八十里王莽末闗東起兵陳牧廖
堪起兵號平林兵
季梁廟在縣南門外道西三十二步
光化縣(下西北至州三十四里/)
本漢隨縣地南齊武帝分其地立安化縣屬隨郡後魏
文帝改為新化縣廢帝改為光化縣
棗陽縣(上東至州二百里/)
本漢蔡陽地屬南陽郡後漢分蔡陽立襄鄉縣周改為
廣昌隋仁壽元年改為棗陽縣因棗陽村為名也
舂陵故城在縣東南三十五里漢景帝子長沙王發子
舂陵節侯之邑也世祖即位幸舂陵復其徭役改曰章
陵(案此條及下二條世祖原本/因避諱皆作代祖今改正)
後漢世祖宅在縣東南三十里宅南三里有白水東京
賦所謂龍飛白水也
世祖父南頓君陵縣東二十七里
唐城縣(上東南至州一百五里/)
本漢隨縣地梁于此置下溠戍後沒魏改為下溠鎮隋
開皇三年改鎮為唐城縣大業二年廢開元二十四年
採訪使宋鼎奏置
唐城山在縣北三十二里
均州(武當下/)
　　(開元戸九千八百五十九/元和户八千一百八十二)　(鄉二十/鄉二十)
漢南陽郡武當縣地也因山為名永嘉之亂雍州始平
郡流人出在襄陽者江左因僑立始平郡以領之寄理
襄陽宋孝武帝割武當縣以隷之後魏改始平郡為武
當郡隋開皇三年罷郡置均州
州境(案州境里/數𫝊寫缺)
八到(西北至上都九百里十五里/東北至東都八百八)
　　(東至鄧州二百四十里六十里/東南水路至襄州三百)
　　(南至房州二百六十八里/西至金州三百六十里)
　　(北至鄧州内鄉縣二百三十里/)
貢賦(開元貢/    賦)　(麝香布山雞皮毛/絹      緜  麻)
　管縣三
　　武當　鄖鄉　豐利
武當縣(上郭下/)
本漢舊縣屬南陽郡後漢初延岑起兵于此後遂空廢
宋元嘉末移縣理延岑城貞觀十五年于此置均州
武當山一名嵾山一名太和山在縣南八十里髙二千
五百丈周迴五百里乃隂長生于此得仙
漢水去縣西北四十里水中有洲名滄浪洲即禹貢云
又東為滄浪之水
鹽池在縣東南百里池水四周上生紫氣池左右草木
十餘里氣所染著上如雪霜嘗之鹽味土人謂之鹽花
鄖鄉縣(上東至州一百一十三里/)
本漢鍚縣(鍚音/羊)古麇國之地也左氏傳曰楚潘崇伐麇
至于鍚穴是也漢鍚縣屬漢中郡晉武帝改鍚縣為鄖
鄉縣隋初屬均州後隸房州貞觀又改屬均州
西山今名寶葢山在縣西南三里其山南臨漢水
漢水西自豐利縣界流入南去縣三里東有澇灘冬即
水淺而下多大石又東為淨灘夏水急迅行旅苦之歌
曰冬澇夏淨斷官使命
豐利縣　(東至州二百四十里/)
本漢長利縣之地也理在長利川故以為名宋于此僑
置南上洛郡屬梁州後魏文帝改南上洛郡為豐利郡
又立豐利縣隋以豐利縣屬金州貞觀八年改屬均州
錫義山一名天心山在縣東北六十五里山方圓百里
形如城四面有門相傳以為仙靈所居
漢水南去縣二十里
房州(房陵下/)
　　(開元户一萬四千四百三十一/元和户四千四百)　(鄉三十四/鄉三十四)
禹貢梁州之域古麇國之地左傳曰楚子伐麇成大心
敗麇師于防渚闞駰以為防陵即春秋時防渚州之得
名蓋自此也戰國時屬楚秦為漢中郡地漢立房陵縣
屬漢中郡後漢末立為房陵郡建安三十四年蜀先主
遣宜都太守孟逹征房陵殺太守申耽魏文帝時孟達
降魏魏改房陵郡為新城郡後達叛魏降蜀司馬宣王
擊殺之侯景之亂地入後魏至周武帝改為遷州貞觀
十年廢遷州自竹山縣移房州于廢遷州廨即今州理
是也
州境(東西五百二十三里/南北三百六十九里)
八到(西北至上都一千六百六十八里/東北至東都一千一百五十五里)
　　(東至襄州四百二十里水路五百八十四里/南至歸州山路五百里)
　　(正西微北至金州五百四十里/北至均州二百六十八里)
貢賦(開元貢/    賦)　(麝香麻蠟/布)　(鍾乳/)　(蒼礬石/)
　　(元和貢/)　(麝香二十顆/)　(石膏/)　(雷丸/)　(芮草/)
　管縣四
　　房陵　永清　竹山　上庸
房陵縣(上郭下/)
本漢舊縣屬漢中郡後漢改防為房後魏以為光遷縣
貞觀十年改為房陵
房山在縣西南四十三里其山西南有石室似房因以
為名
建鼓山在縣南百一十三里與馬騣山連接二山並髙
峻冬夏積雪
筑水出縣西北葉山經縣北二里魏遣夏侯泉與張郃
下巴西集軍宕渠劉備屯軍筑口即此水也
趙王遷墓在縣北九里秦使王翦滅趙徙趙王遷于房
陵
永清縣(中下西至州一百一十里/)
本房陵縣地後魏廢帝分房陵東境置大洪縣周武帝
改為永清縣屬遷州隋改屬房陵郡
沮水出縣西南景山東南入于漢江左傳曰江漢沮漳
楚之望也(案沮今左傳本作睢孔頴達疏云睢經襄陽/至南郡枝江縣入江與山海經睢水出景山)
(相合漢書地理志臨沮注引左傳作沮與水/經沮水出房陵縣相合沮睢二字舊蓋通用)
筑水經縣北三里
大洪故縣城在縣東六里
竹山縣(中下東至州一百四十八里/)
本漢上庸縣古庸國也昔武王伐紂庸人往焉故牧誓
云及庸蜀羌髳微盧彭濮人注云庸濮在江漢之南左
傳曰庸率羣蠻以叛楚使廬戢棃侵庸後遂滅之至漢
初立上庸縣屬漢中郡後漢于縣立上庸郡後魏改置
竹山縣因黄竹嶺以為名也
方城山在縣東南三十里頂上平坦四面險固山南有
城周十餘里
白馬塞山在縣西南三十五里初孟達為新城太守登
此山而歎曰劉封申耽據金城千里而不能守豈大丈
夫也
黄竹山在縣北百里山上竹色皆黄因以為名也
上庸縣(中下東至州二百五十里/)
本漢上庸縣地也按漢上庸縣今竹山縣理是也蕭齊
武帝分上庸縣地于此立新豐縣屬上庸郡後魏改為
孔陽縣因界内孔陽水為名隋開皇三年罷孔陽縣仍
移上庸縣理于廢孔陽縣理屬羅州貞觀十年改屬房
州
長羅山在縣北四里
孔陽水在縣西五十步
　元和郡縣志卷二十四
欽定四庫全書
　元和郡縣志卷二十五
　　　　　　　　　　　　唐　李吉甫　撰
　　山南道(三陽案唐書地理志山南西道有集州即/符  郡其縣曰難江大牟嘉川有壁州即)
　　(始寜郡其縣曰通江廣納符陽白石東巴有巴州/即清化郡其縣曰清化曾口歸仁始寜其章恩陽)
　　(七盤有蓬州即蓬山郡其縣曰蓬池良山儀隴伏/虞宕渠蓬山朗池有通州即通川郡其縣曰通川)
　　(永穆三岡石鼓東鄉宣漢新寜巴渠閬英有開州/即盛山郡其縣曰開江新浦萬歲有閬州即閬中)
　　(郡其縣曰閬中晉安南部蒼溪西水奉國新井新/政岐坪有果州即南充郡其縣曰南充相如流溪)
　　(西充岳池有渠州即潾山郡其縣曰流江渠江潾/山此皆缺志文與節度使所管州縣原目不符)
興元府(漢中鄉數𫝊寫缺/案户)
　　今為山南西道節度使理所(管興元府洋州利州/鳳州興州成州文州)
　　(扶州集州壁州巴州蓬州通州開州閬州果州渠/州  管縣八十八  案都管户數傳寫缺)
禹貢華陽黑水惟梁州舜十二牧梁其一也春秋時及
戰國並屬楚楚懐王時秦惠文王取漢中地六百里以
為漢中郡秦亡項羽封髙祖為漢王髙祖欲攻羽蕭何
曰語曰天漢其稱甚美遂從之後漢末張魯據漢中改
漢中為漢寜郡曹公討平之復為漢中郡蜀先主破魏
將夏侯妙才遂有其地為重鎮魏延蔣琬姜維相繼屯
守其後鍾會既克蜀又置梁州晉末李特據蜀漢中又
為所有桓温討平之譙縱時又失漢中縱滅又歸舊理
自漢宋以還多理南鄭隋開皇三年罷郡所領縣並屬
梁州大業三年罷州為漢川郡武徳元年又改為襃州
二十年又為梁州興元元年因徳宗遷幸改為興元府
按漢中當巴蜀捍蔽故先主初得漢中謂人曰曹公雖
來無能為也及蕭齊明帝時後魏大將元英率兵十萬
通斜谷圍南鄭刺史蕭懿拒守百餘日不拔而退
府境(東西三百九十九里/南北四百四十七里)
八到(東北至上都七百六十里里/東北至東都一千六十二)
　　(東至洋州一百二十里里/西南至利州四百九十)
　　(西取巴嶺路至集州二百八十里/西取斜谷路至鳳州三百八十里)
　　(正西微北至興州二百五十里里/北取太白山路至鳳翔府六百)
貢賦(開元貢/    賦)　(紅花麻/布)　(緜/)　(絹/)
　管縣六
　　南鄭　襃城　金牛　三泉　城固　西
南鄭縣(次赤郭下/)
本漢舊縣屬漢中郡幽王為犬戎所滅鄭桓公死之鄭
人南奔居此故曰南鄭髙祖都之蜀後主以魏延為南
鄭侯後魏改為光義縣隋開皇元年又為南鄭
巴嶺在縣南一百九里東傍臨漢江與三峽相接山南
即古巴國
漢水經縣去縣一百步禹貢曰嶓冢導漾東流為漢裴
秀云漢氏釋淮水改秩漢水為四瀆以其國所氏
襃城縣(次畿東至府三十三里/)
本漢襃中縣屬漢中郡都尉理之古襃國也當斜大路
晉義熙末朱齡石平蜀梁州刺史理此仍改襃中縣魏
又于此置襃中郡隋開皇元年以避廟諱改為襃内縣
仁壽元年改為襃城
襃水源出縣西衙嶺川斜水與襃水同源而派分(襃水/東流)
(入于漢中郡襃城縣斜水北流入渭/經武功縣及鳳翔扶風三縣者也)漢孝武時人欲通
襃斜道及漕事下御史大夫張湯湯問其事因言抵蜀
從故道多坂迴逺今開襃水至斜間百餘里以車轉從
斜下渭如此漢中之穀可致山東從沔無限便于砥柱
之漕且襃斜林木竹箭之饒擬于巴蜀天子然之拜湯
子卬為漢中守發數萬人作襃斜道五百里道果便近
而水多湍石不可漕遂止
襃谷山在縣北五里南口為襃北口為斜長四百七十
里
襃國在縣東二百步襃姒之所出也
甘亭闗在縣北九里今為戍
襃斜道一名石牛道張良令漢王燒絶棧道示無還心
即此道也諸葛亮與兄瑾書曰前趙子龍退軍燒壞赤
崖以北閣道緣谷百餘里其閣梁一頭入山腹立柱于
水今水大而急不可安柱不可強也
金牛縣(次畿東至府一百八十里/)
本漢葭萌縣地東晉孝武分置緜谷縣武徳二年分緜
谷縣通谷鎮置金牛縣取秦五丁力士石牛出金為名
嶓冢山縣東二十八里漢水所出
嘉陵江經縣西去縣三十里
故闗城俗名張魯城在縣西三十八里
三泉縣(次畿東北至府二百五十里/)
本漢葭萌縣地蜀先主改為漢壽縣武徳四年置南安
州又置三泉縣八年州廢以縣屬梁州
城固縣(次畿西至府七十二里/)
本漢舊縣(案前後漢書及/晉書俱作成固)有鐵官屬漢中郡隋開皇三
年改屬梁州武徳二年改為唐固縣貞觀二年復舊
通闗山在縣東北九里漢髙祖北定三秦蕭何守漢中
欲修此道通闗中故名通闗山
漢水南去縣二里
黑水出縣西北太行山南流入漢諸葛亮牋曰朝發南
鄭暮宿黑水
成固故城在縣東六里韓信所築晉平譙縱後梁州刺
史嘗理于此也
西縣(次畿西至府一百里/)
本漢沔陽縣地後魏分置嶓冢隋大業二年改為西縣
百牢闗在縣西南三十步隋置白馬闗後以黎陽有白
馬闗改名百牢闗自京師趣劔南達淮左皆由此也
八陣圖在縣東南十里諸葛亮疊細石為圖
諸葛亮墓在縣東南八里亮卒遺命葬漢中定軍山貞
觀十一年敕禁採樵
定軍山在縣東六十里
洋州(洋川雄/)
　　(開元户一萬八千八百八十九/元和户二千八百九十六)　(鄉四十八/鄉五十二)
本漢漢中郡成固縣地先主分成固立南鄉縣為蜀重
鎮晉改為西鄉縣後魏宣武帝正始中于豐寜戍置豐
寜郡廢帝于此置洋州因洋水為名隋大業二年廢洋
州置洋川鎮武徳元年復于西鄉立洋州
州境(東西二百九十二里/南北六百六十里)
八到(東北至上都六百四十里十里/東北至東都一千四百九)
　　(東至金州五百里百六十里/南至壁州西路五)
　　(西至興元府一百二十里里/北至京兆府盩厔縣五百)
貢賦(開元貢/    賦)　(白交椶/緜  絹)　(火麻布/)　(野紵布/)
　管縣五
　　興道　黄金　洋源　西鄉　貞符
興道縣(緊郭下/)
本漢成固縣地後魏宣帝分置興勢縣理在興勢山上
故以為名武徳元年置洋州以縣屬焉貞觀二十三年
改為興道縣
興勢山在縣北二十里蜀先主遣諸葛亮出駱谷戍興
勢山置烽火樓處處通照即此山按三國時蜀以漢中
(建安末破魏將夏侯妙才遂有漢中以魏延/鎮守其後蔣琬姜維相繼鎮于此即今郡也)興勢(後主/延熙)
(七年將軍王平守之魏將曹/爽等攻不克即今興道縣也)白帝(先主章武元年屯之/遂為重鎮後主建興)
(十五年呉將全琮來攻/不克即今雲安郡也)並為重鎮(案雲安郡即䕫州地/理通釋引元和志白)
(帝山即州城所據也與赤甲山接初公孫述殿前井有/白龍出因號白帝城城周迴七里西南二里因江為池)
(東臨瀼溪惟北一面小差逶迤羊腸數轉然後得上/云云今是書于䕫州及所管各縣並缺附識于此)
漢水經縣南去縣一百步
儻谷一名駱谷在縣北三十里後主延熙二十年諸葛
誕反于淮南分闗中兵東下姜維欲乗虚向秦川率數
萬人出駱谷聞誕已破遂還
駱谷路在今洋州西北二十里州至谷四百二十里晉
司馬勲出駱谷破趙戍壁于懸鉤去長安二百里按駱
谷在長安西南南口曰儻谷北口曰駱谷谷中多反鼻
蛇青攢(音/爨)蛇一名燋尾蛇常登竹木上能十數步□人
人中此蛇者即須斷肥去毒不然立死
駱水在縣城西一里
黄金縣(中西南至州一百三十里/)
本漢安陽縣地屬漢中郡後魏文帝于此分置黄金縣
因黄金水為名
黄金水出縣西北百畝山黄金谷南流入經縣西去縣
九里其谷水陸艱險語曰山水艱阻黄金子午魏遣曹
爽由駱谷伐蜀蜀將王平拒之于興勢山張旗幟至黄
金谷謂此山也
故鐵城在縣西北八十里城在山上言其險峻故以鐵
為名昔氐帥楊難當寇漢川令魏興太守薛健據黄金
戍姜寶據鐵城宋遣梁州刺史蕭思話攻拔之驛即子
午道也舊道在今金州安康縣界梁將軍王神念以舊
子午道緣山避水橋梁百數多有毁壊乃别開乾路更
名子午道即此路是也
洋源縣(中西北至州一百二十里/)
本漢晉西鄉縣武徳七年析置洋源縣因洋水以為名
洋水在縣南三百步
西鄉縣(上西北至州一百里/)
本漢成固縣地蜀先主置南鄉晉武帝改為西鄉縣武
徳元年置洋州州理在西鄉後移理興道縣
洋水東去縣八里
貞符縣(中南至州六十里/)
開元十八年置初名華陽縣天寶三年廢八年王鉷奏
開清水谷路復奏置其年鑿山得玉冊因改名貞符縣
隸京兆府十一年以路逺改屬洋州
利州(益昌下府/)
　　(開元户一萬一千八百八十一/元和户二千四百四十四)　(鄉三十二/鄉二十七)
本秦蜀郡地漢分巴蜀置廣漢郡按今州即廣漢郡之
葭萌縣地也蜀先主改葭萌為漢夀縣屬梓潼郡晉改
漢壽為晉壽梁天監以竺𦙍為太守隨夏侯道遷入後
魏改立西益州梁大通六年又克之始通劔路改西益
州為黎州武陵王蕭紀僭號于蜀以席嶷為黎州刺史
嶷反州屬魏復改黎州為西益州正始三年改西益州
為利州隋大業三年改為義成郡武徳元年又改為利
州州城西臨嘉陵江周宣帝大象二年以豆盧勣為利
州總管至任未幾而王謙據益州叛遣益州刺史達奚
堪馬步十萬來攻利州于子城南北起土山城内之人
負户汲援軍既至堪等敗走令大城内東西南北有大
池是達奚堪取土處也
州境(東西三百三十里/南北二百五里)
八到(東至上都一千二百五十里里/東北至東都一千一百一十)
　　(東至集州三百里/西至龍州四百里)
　　(西北至文州四百九十里里/東北至興元府四百九十)
貢賦(開元貢/    賦)　(乾天門冬絹金鋼鐵/布  緜)　(絲布/)
　　(元和貢/)　(芎藭/)　(麝香/)
　管縣五
　　緜谷　益昌　葭萌　𦙍山　景谷
緜谷縣(上郭下/)
本漢葭萌縣地東晉孝武帝分晉壽縣置興安縣隋開
皇十八年改為緜谷縣因縣東南緜谷為名
龍門山在縣東北八十二里出好鍾乳
穿山一名胡頭山出好鐵舊置鐵官又有山空鼉伏于
空處皮可為甲刀箭所不能入
西漢水一名嘉陵水經縣西去縣一里
潛水出縣東北龍門山書曰沱潛既道是也
益昌縣(中下東北至州四十五里/)
本漢葭萌縣地晉改置晉壽縣周改為益昌縣屬晉壽
郡隋改屬利州
晉壽故城在縣東南五十里本漢葭萌縣也按蜀先主
自葭萌取成都留中郎將霍峻守葭萌城張魯遣使誘
之峻曰小人頭可得城不可得也
小劒故城在縣西南五十一里小劒城去大劒戍四十
里連山絶險飛閣通衢故謂之劒閣道自縣西南踰小
山入大劒口即秦使張儀司馬錯伐蜀所由路也亦謂
之石牛道又有古道自縣東南經益昌戍又東南入劒
州晉安縣界即鍾會伐蜀之路也
葭萌縣(上北至州一百一十五里/)
本漢葭萌縣地東晉于今縣南置晉安縣隋改為葭萌
縣取漢舊縣名也
嘉陵江在縣城南
𦙍山縣(中下西北至州二百一十五里/)
本漢葭萌縣地後魏于今縣西南十五里置義城縣隋
義寜二年改名義清縣天寶元年改為𦙍山以縣北三
十里有可𦙍山為名
縣城置𤣥白崖山上武徳四年築義清縣理焉惟三面
有城皆臨絶險南面因險不更築城
景谷縣(中下西南至州六十六里/)
本漢白水縣地屬廣漢郡宋元嘉十七年氐人楊難當
自稱大秦王進軍克葭萌獲晉夀太守申坦因分白水
置平興縣屬之沙州隋開皇十八年改為景谷縣因縣
北景谷為名大業二年廢沙州縣屬利州
縣城本平興城楊難當所築削山為城城三角中有一
井傅豎眼所穿
木馬山在縣西南二十五里諸葛亮之出祁山也作木
牛流馬以供運于此造作因以名焉
白水一名羌水經縣西一里
石門闗在縣南十八里因山為阻昔諸葛亮鑿石為門
因名之
鳳州(河池上/)
　　(開元户三千八百四十九/元和户一千三百五十八)　(鄉二十二/鄉一十五)
禹貢梁州之域戰國時為秦地秦并天下為隴西郡地
漢髙帝分隴西郡置廣漢郡武帝分廣漢隴西郡置武
都郡領縣九其屬有故道河池二縣今州即二縣之地
也三國時屬魏明帝太和三年其地沒蜀魏平蜀後復
為雍州之地其地本氐羌所居後漢獻帝建安中有楊
騰者為部落大帥騰子駒勇健多計略始徙居仇池至
宋武帝封楊盛為武都王其子𤣥及難當亦相繼為王
文帝元嘉十八年難當傾國南寇規有蜀土後魏太平
眞君二年招定仇池其年于此城立鎮太和元年置固
道郡孝昌中以固道郡置南岐州廢帝三年改南岐州
為鳳州因州境有鸑鷟山為名按成州同谷縣本是鳳
州西界縣南有鳳凰山因為州名隋大業三年改為河
池郡武徳元年復為鳳州
州境(東西四百八十里里/南北三百七十六)
八到(東北至上都六百里百六十里/東北至東都一千四)
　　(東至興元府三百八十里/東北至興州一百三十里)
　　(東北至鳳翔府二百八十里/北至隴州四百二十里)
貢賦(開元貢/    賦)　(蠟一百斤/布  麻)
　　(元和貢/)　(蜜/)　(土布/)
　管縣三
　　梁泉　兩當　河池
梁泉縣(中下郭下/)
　　(開元户一千八百一十八/)　(鄉一十二/)
本漢故道縣地後魏太和元年于此置梁泉縣取縣西
梁泉為名屬固道郡隋開皇三年罷郡縣屬鳳州皇朝
因之(武徳元年析置黄/花縣寶應元年省)
三松山在縣南五里
故道水出陳倉縣之大散嶺西南流入故道川今州理
即故道川也
迴車戍在縣西北六十里梁太清五年西魏遣雍州刺
史達奚武為大都督及行臺楊寛率衆七萬由陳倉路
取迴車戍入斜谷闗出白馬道謂此也
兩當縣(中下東至州五十里/)
　　(開元户一千六十六/)　(鄉五/)
本漢故道縣地屬武都郡漢髙帝引兵從故道出襲雍
謂此也永嘉之後地沒氐羌縣名絶矣後魏變文為固
于此置固道郡領兩當廣鄉二縣因縣界兩當水為名
或云縣西界有兩山相當因取為名隋開皇罷郡縣屬
鳳州皇朝因之
鸑鷟山在縣西二十里
尚婆水今名石磐水水多磐石因以為名俗語音訛故
云尚婆川中有鳥羣飛二月從北向南八月從南還北
音如簫管俗云伎兒鳥春來則種米秋去則種麥人常
以為農候
河池縣(中下東至州一百七十里/)
　　(開元户九百六十五/)　(鄉五/)
本漢舊縣屬武都郡河池一名仇池按仇池山本名仇
維山上有池似覆壺有瀑布其縣因山為名山在成州
界去縣稍逺今縣所處謂之河池川故取以為名永嘉
之後沒于氐羌縣名絶矣後魏于此置廣化郡廣化縣
隋開皇三年罷郡縣屬鳳州仁壽元年改為河池縣復
漢舊名皇朝因之
故道水經縣城西去城三十步
河池戍在縣城中
髑髏堆在縣東北四十三里後魏討仇池于此大破其
軍築為京觀俗號其地為髑髏堆
興州(順政上/)
　　(開元户二千四十五/元和户九百五十四)　(鄉八/鄉九)
禹貢梁州之域戰國時為白馬氐之東境秦并天下屬
蜀郡漢武帝元鼎六年以白馬氐置武都郡今州即漢
武都郡之沮縣也晉永嘉末氐人楊茂搜自號氐王據
武都自後郡縣荒廢而茂搜子孫承嗣為氐王其後楊
難當又據下辨自稱大秦王難當弟伯宜為茹盧王伯
宜孫鼠分王武興按武興即今州理是也楊鼠既王武
興又得武都河池二縣之地鼠子集始稱藩于魏後謀
叛魏魏遂廢武興為藩鎮其年改鎮為東益州廢帝二
年改東益州為興州因武興郡為名隋大業二年罷州
為順政郡武徳元年復置興州按州城即古武興城也
初蜀以其處當衝要遣蔣舒為武興督守之及鍾會伐
蜀舒遂降魏即其處也城雖在平地甚牢實周迴五百
許步惟開西北一門外有壘三面周匝
州境(東西二百八十六里/南北一百九十里)
八到(東北至上都九百五十里十里/東北至東都一千八百一)
　　(東南至興元府二百五十里百五十里/南沿流至興元府三泉縣一)
　　(西至武州三百五十里/北至鳳州三百五十里)
貢賦(開元貢/    賦)　(蠟六十斤/布  麻)　(硃砂/)
　管縣三
　　順政　長舉　鳴水
順政縣(中下郭下/)
　　(開元户一千一百八十八/)　(鄉四/)
本漢沮縣地後魏廢帝分置漢曲縣屬順政郡隋開皇
三年罷郡以漢曲縣屬興州十八年改為順政縣皇朝
因之
武興山在縣北百里多漆及黄檗
嘉陵水經縣南去縣百步
沮水出縣東北八十二里以其初出沮洳然故名為沮
水
興城闗在縣南五里
大城戍在縣東南四十九里
楊君神祠在縣西南二里嘉陵水南山上即楊難當神
也土人祠之
長舉縣(中下南至州一百里/)
　　(開元户四百三十/)　(鄉二/)
本漢沮縣地後魏于此分置長舉縣屬槃頭郡周武帝
廢槃頭郡縣改屬落叢郡隋開皇三年罷郡縣屬興州
皇朝因之
接溪山在縣西北五十三里出硃砂百姓採之
青泥嶺在縣西北五十三里接溪山東即今通路也懸
崖萬仞山多雲雨行者屢逢泥淖故號為青泥嶺
嘉陵水去縣南十里
槃頭故城在縣南三里因水盤屈為名也
鳴水縣(中下東至州一百一十里/)
　　(開元户四百二十七/)　(鄉二/)
本漢沮縣地也後魏宣武帝于此置落叢郡因落叢山
為名又置鳴水縣因谷為名隋開皇三年罷郡縣屬興
州皇朝因之
廚山在縣南三里極崇峻幽深多木蜜百姓資其利
落叢山縣西北十里出鐵
成州(同谷下/)
　　(開元户四千九百五户鄉數並傳寫缺/案開元鄉數及元和)
禹貢梁州之域古西戎地也後為白馬氐國西南夷自
冉駹以來什數白馬最大有山曰仇池地方百頃其地
險固白馬氐據焉秦逐西羌置隴西郡秦末氐羌又侵
據之元鼎六年平西南夷置武都郡今州界二郡之地
晉宋間氐帥楊定楊難當竊據仇池自稱大秦王宋遣
將軍裴方明討平之後魏于此置仇池鎮理百頃岑上
後又改為郡梁改為秦州齊廢帝改為成州隋大業三
年改成州為漢陽郡武徳元年復為成州本屬隴右道
貞元五年節度使嚴震奏割屬山南道今于同谷縣西
界泥公山上權置行成州
州境(東西三百九十三里/南北三百九十四里)
八到(東至上都一千里百六十里/東至東都一千八)
　　(東至鳳州四百五十里州五百四十里/東南取良恭縣路至宕)
　　(南至武州三百八十里里/東北至秦州一百八十)
貢賦(開元貢/    賦)　(蠟燭麻鹿茸/布)　(防葵/)　(狼毒/)
　管縣三
　　上禄　同谷　長道
上禄縣(中郭下/)
本漢舊縣屬武都郡後魏改為階陵縣周武帝改為倉
泉縣隋開皇三年罷郡縣屬成州大業三年改為上禄
縣
仇池山在縣南八十里壁立百仞有自然樓櫓卻敵分
置均調有如人功上有數萬人家一人守道萬夫莫向
其池良沃有土可以煮鹽(案其池一作其地/有土一作有工)楊氏故累
世據焉
雞頭山在縣東北二十里後漢將來歙從山道襲得略
陽隗囂出其不意使將王孟將兵塞雞頭道即此也
州城即楊難當所築也
同谷縣(中下西北至州一百八十里/)
本漢下辨道也屬武都郡故氐白馬王國後魏宣武帝
于此置廣業郡并白石縣恭帝改白石為同谷縣隋開
皇三年罷郡以縣屬康州大業屬鳳州貞觀元年屬成
州
仙掌山在縣南五里
下辨水一名甘泉縣東北七十里
長道縣(下南至州五十里/)
本漢上禄縣地後魏之天水郡也廢帝改為長道郡又
立漢陽縣屬焉隋開皇三年罷郡縣屬成州十八年改
漢陽縣為長道縣
祁山在縣東十里蜀後主建興六年諸葛亮率軍攻祁
山即此是也漢水經其南有諸葛亮壘壘之左右猶有
豐草蓋亮之所植也
西漢水東北自秦州上封縣界流入
鹽井在縣東三十里水與岸齊鹽極甘美食之破氣
鹽官故城在縣東三十里在嶓冢西四十里相承營煮
味與海鹽同
酇公營在縣西南三里武徳元年行軍元帥酇國公竇
軌討薛舉餘黨營軍于此是也
文州(隂平下/)
　　(開元户一千七百六十九/元和户二百一十八)　(鄉九數傳寫缺/案鄉)
　　貞觀中屬隴右道(案前成州志云本屬隴右道貞/元五年節度使嚴震奏割屬山)
　　(南道則此文州當亦同時改屬山南者文獻通考/謂唐置文州屬劔南道蓋據通典所載開元時制)
　　(與舊唐書所言永徽中改屬劔南道相合第參證/新唐書之列山南西道採訪使及是志之列山南)
　　(則有所脱漏矣而是志不言/永徽後屬劒南亦未完備)
禹貢梁州之域戰國時氐羌據焉漢開西南夷置隂平
道(凡邑有蠻/夷曰道)以統兵衆屬廣漢郡永平之後羌虜數反
遂置為郡後入于蜀屬雍州晉永嘉末太守王鑒以郡
降李雄自後氐羌據之不為正朔所頒故江右諸志並
不錄也至後魏平蜀始于此置文州理隂平郡隋大業
二年罷州縣屬武都隋末又陷寇賊至武徳元年隴蜀
平復為文州大厯十四年西戎犯邊刺史拔城南走建
中三年以舊城在平地窄小難守遂移于故城東四里
髙原上即今州理也
州境(東西一百八十八里/南北二百四十里)
八到(東北至上都一千四百五十里/東北至東都二千三百一十里)
　　(東取山路至龍州三百六十里/東南至利州四百九十里)
　　(西南至扶州一百六十里/北至武州二百五十里)
貢賦(開元貢麝香麻蠟燭/    賦布)
　管縣二
　　曲水　長松
曲水縣(中下郭下/)
本漢之隂平道也屬廣漢郡晉為隂平縣屬隂平郡永
嘉末地陷李雄縣遂廢後魏平蜀置曲水縣屬隂平郡
隋開皇三年罷郡縣屬文州皇朝因之
大白山在縣南二百五十三里其山巖谷髙深常多霜
雪春夏不消俗因名焉
太白泉一名羌水經縣北去縣一里
鄧艾故城在縣東七里魏景元四年鄧艾伐蜀上言今
敵既摧折宜遂乘之從隂平由斜徑經漢徳陽亭出劒
閣西百里去成都三百餘里奇兵衝其腹心破之必矣
遂自隂平道伐蜀蓋此時所築城也
姜維故城在縣東七里後主令維于此築城與鄧艾相
守
長松縣(中下西南至州七十里/)
　　(開元户四百九十四/)　(鄉三/)
後魏之建昌縣也屬蘆北郡隋開皇初郡廢十八年改為長松
縣屬文州大業三年罷州縣屬武都郡武徳元年復改
屬文州
天魏山在縣北三十一里
蘆北故城在縣東五十二里因葭蘆鎮為名也
扶州(同昌下/)
　　(開元户二千一百九十五/)　(鄉十四/)
　　貞觀中屬隴右道(案唐書地理志扶州列山南西/道與文州同舊唐書謂永徽後)
　　(由隴右改為劍南道文獻通考謂乾元後沒吐谷/渾大中二年收復屬劍南道據通攷則大中後元)
　　(和三十餘年唐書新舊皆有脱漏據舊唐書則永/徽先元和百五十餘年而是志不言曾屬劍南亦)
　　(未完/備)
禹貢梁州之域古西戎之地自秦漢迄魏晉屬蕃夷無
所建置後魏討定隂平鄧至羌立為寜州分置昌寜(案/通)
(典及新舊唐書並作鄧寜/惟隋書作昌寜與此合)帖夷等郡後改為鄧州因鄧
至羌為名也隋開皇七年改為扶州大業二年改為同
昌郡武徳元年重置扶州
州境(東西三百九十里里/南北四百一十九)
八到(東北至上都一千六百里十里/東北至東都二千四百六)
　　(東南至龍州六百里十里/東北至文州一百六)
　　(西南至松州驛路三百三十里里/西北至故芳州驛路三百三十)
　　(北至宕州四百里/)
貢賦(開元貢/    賦)　(麝香麻當歸/布)　(芎藭/)
　管縣四
　　同昌　帖夷　鉗川　尚安
同昌縣(中下郭下/)
　　(開元户六百一十九/)　(鄉四/)
本後魏之舊縣也廢帝前元年置屬昌寜郡隋開皇初
改屬鄧州後屬扶州皇朝因之
鄧至山在縣東二十五里
白水經縣西去縣百步
鄧至故城在縣南三里
帖夷縣(中下西至州一百里/)
　　(開元户五百六十六/)　(鄉四/)
本後魏廢帝元年置屬帖夷郡隋開皇三年屬鄧州七
年改屬扶州皇朝因之
白水經縣南去縣百步
安昌故城在縣東北三十二里後魏廢帝遣寜同宇文
昶平彌(案此數字/似有脱誤)隂平鄧至二蕃立寧州修築故城
鉗川縣(中下東至州一百三十里/)
　　(開元户四百一十八/)　(鄉三/)
後魏廢帝二年置因山為名屬尚安郡隋開皇三年屬
鄧州七年改屬扶州皇朝因之
羅夷山在縣東南五十八里
白水經縣南去縣二十八里
鉗川神祠去縣西北十里水旱人祈請焉
尚安縣(中下東南至州一百一十里/)
　　(開元戸四百一十九縣鄉三馬案前自河東道之/太原至五臺三十九  崞至  邑六縣上黨至潞)
　　(城四縣河北道之河内至獲嘉五縣山南道之梁/泉至鳴水六縣長松至尚安五縣各載開元户鄉)
　　(數其間二百餘縣同前闗内河南及後江南/劒南嶺南隴右諸道所𨽻各縣並𫝊寫遺缺)
後魏恭帝後三年置屬武進郡隋開皇三年屬鄧州七
年改屬扶州皇朝因之
素嶺山在縣西北百六十八里
黑水源出素嶺山經縣西北三十步
　
　
　元和郡縣志卷二十五
欽定四庫全書
　元和郡縣志卷二十六
　　　　　　　　　　　　唐　李吉甫　撰
　　江南道(一首案唐書地理志江南道之前有淮南/道  揚州即廣陵郡其縣曰江都江陽六)
　　(合海陵髙郵揚子天長次楚州即淮隂郡其縣曰/山陽鹽城寳應淮隂次滁州即永陽郡其縣曰清)
　　(流全椒永陽次和州即厯陽郡其縣曰厯陽烏江/含山次夀州即夀春郡其縣曰夀春安豐盛唐霍)
　　(丘霍山次廬州即廬江郡其縣曰合肥曰慎曰巢/曰廬江舒城次舒州即同安郡其縣曰懷寧宿松)
　　(望江太湖桐城又其次為光蘄安黄申五州是志/以申光二州列河南道蔡州之後安黄蘄三州列)
　　(江南道鄂沔二州之後與唐書方鎮表元和初年/蔡州節度使鄂岳觀察使所領州相合而揚楚滁)
　　(和夀廬舒七州則其時同仍𨽻淮南莭度/使者當别有淮南道志文而傳寫缺佚)
潤州(丹陽上/)
　　(開元戸九寓一千六百三十五/元和戸五萬五千四百)　(鄉一百/鄉八十)
　　(墾田六千七百二十七頃戸案前各府州據此澗/州𩔖推其戸鄉數及都管  數後皆有墾田數而)
　　(傳寫/缺佚)
　　今為浙西觀察使理所(管潤州常州蘇州杭州湖/州睦州  管縣三十七)
　　(都管戸三十一萬三千七百七十二/墾田五萬七千九百三十二頃)
本春秋呉之朱方邑始皇改為丹徒漢初為荆國劉賈
所封後漢獻帝建安十四年孫權自吳理丹徒號曰京
城今州是也十六年遷都建業以此為京口鎮按州理
或古名京城説者以為荆王劉賈甞都之或曰孫權居
之故名京城今按荆字既不同又孫權未稱尊號已名
為京則兩説皆非也按京者人力所為絶髙丘也亦有
非人力所為者(案亦有一/作亦云)人力所為者若公孫瓚所築
易京是也非人力所為者滎陽京索是也今地名徐陵
即此京非人力所為也京上郡城城前浦口即是京口
呉志曰漢獻帝興平二年長沙桓王孫䇿創業江東使
將軍孫何領兵屯京地是也吳志又云魏將臧霸以輕
船五百敢死萬人襲徐陵攻燒城塹即吳時或稱京城
或稱徐陵或稱丹徒其實一也晉永嘉亂後幽冀青幷
兗五州流人過江者多僑居此處吳晉以後皆為重鎮
晉咸和中郗鑒自廣陵鎮於此為僑徐州所理昇平二
年徐州刺史北鎮下邳京口常有留局後徐州寄理建
葉又為南兗州後又為南徐州隋開皇九年賀若弼自
廣陵來襲陷之遂滅陳廢南徐州改為延陵鎮十五年
罷鎮置潤州城東有潤浦口因以名隋氏喪亂杜伏威
竊據其地武徳三年伏威歸化六年輔公祏叛復據其
地七年平公祏依前置州其城呉初築也晉王㳟為刺
史改創西南樓名萬嵗樓西北樓名芙蓉樓
州境(東西三百八里里/南北一百九十)
八到(西北至上都二千六百七十里/西北至東都一千八百一十里)
　　(東南至常州一百七十里/北渡江至揚州七十里)
　　(正北微西至宣州四百里/)
貢賦(開元貢/    賦)　(雜藥紵紋綾/絲      布)
　　(自貞元以後觀察使王偉李錡相繼兼領鹽鐵使/務其進奉與掦州益州相比元和以後稍革之)
　管縣六
　　丹徒　丹陽　金壇　延陵　上元　句容
丹徒縣(望郭下/)
本朱方地後名谷陽春秋魯襄二十八年齊慶封奔吳
呉與之朱方聚族而居之富于其舊後楚靈王使屈申
圍慶封於朱方克之盡滅其族即此地初秦以其地有
王氣始皇遣赭衣徒三千人鑿破長隴故名丹徒
北固山在縣北一里下臨長江其勢險固因以為名蔡
謨謝安作鎮竝於山上作府庫儲軍實宋髙祖云作鎮
作固誠有其緒然北望海口實為壯觀以理而推固宜
為顧江今濶一十八里春秋朔望有奔濤魏文帝東征
孫氏臨江歎曰固天所以限南北也
蒜山在縣西九里山臨江絶壁晋安帝時海賊孫恩至
丹徒戰卒十萬率衆登山鼔譟動地引陣南出欲向京
城時宋武帝衆無一旅率所領横擊大破之山多澤蒜
因以為名
互父山在縣西北十里晋破苻堅獲互賊置此山下因
以為名今土俗亦謂之金山
獸窟山一名招隱山在縣西南九里即隱士戴顒之所
居也
東浦亦謂之潤浦在縣東二里北流入江隋置潤州取
此浦為名也
永興寜陵在縣東南三十五里宋武帝追尊曰孝皇帝
諱翹初仕郡為功曹
丹陽縣(望西北至州六十四里/)
本舊雲陽縣秦時望氣者云有王氣故鑿之以敗其勢
截其直道使之阿曲故曰曲阿武德五年曽於縣置簡
州八年廢天寶元年改為丹陽縣
劉繇城在縣西南二百四十歩漢末繇為掦州刺史楊
州舊理壽春是時已為袁術所據故繇來建城號令江
南衆數萬人後孫䇿東略繇奔豫章
庱亭壘在縣東四十七里本蘇峻將管商攻略晋陵郗
道微以此地東據要路北當武進故遣督䕶李閎築此
拒之今置埭
練湖在縣北百二十歩周迴四十里晉時陳敏為亂據
有江東務修耕績令弟諧遏馬林溪以溉雲陽亦謂之
練塘溉田數百頃
新豐湖在縣東北三十里晉元帝大興四年晉陵内史
張闓所立舊晉陵地廣人稀且少陂渠田多惡穢闓創
湖成溉灌之利初以勞役免官後追紀其功超為大司
農
南齊宣帝休安陵在縣北二十八里髙帝父也追尊為
宣皇帝
髙帝道成泰安陵在縣(缺/)三十一里
武帝賾景安陵在縣東二十二里
景帝道生永安陵在縣東北二十六里明帝父也追
尊為景皇帝
明帝鸞興安陵在縣東北二十四里
梁文帝順之建陵在縣(缺/)二十五里武帝父也追尊為
文皇帝
武帝衍修陵在縣東三十一里貞觀十一年詔令百歩
禁樵採
簡文帝綱莊陵在縣東二十七里
金壇縣(緊西北至州一百四十里/)
本漢曲阿縣地隋於此置金山府隋末亂離鄉人自立
為金山縣武德八年廢垂拱二年又置縣以婺州有金
山改名金壇
延陵縣(緊東至州一百里/)
晋太康二年分曲阿之延陵鄉置延陵縣葢因季子以
立名也又漢地里志季子所居在今毗陵本名延陵至
漢始改然今縣北見有其祠或當時采地所及其地亦
曰連陵
茅山在縣西南三十五里三茅得道之所事具仙經不
録
古神亭在縣西北二十五里初孫䇿與太史慈遇於神
亭即此地也呉志曰太史慈渡江到曲阿見劉繇會孫
䇿至繇使慈覘輕重獨與一騎卒遇於神亭䇿從騎十
二皆韓當宋謙黄葢輩也慈便前鬭䇿刺慈馬得慈項
上手㦸慈亦得䇿兜鍪會兩家兵騎來赴遂各解散後
䇿獲慈解縳捉手曰寜識神亭時耶是時卿得我如何
慈曰未可量也䇿乃大笑
上元縣(緊東北至州一百八十里/)
本金陵地秦始皇時望氣者云五百年後金陵有都邑
之氣故始皇東遊以厭之改其地曰秣陵塹北山以絶
其勢及孫權之稱號自謂當之孫盛以為始皇逮於孫
氏四百三十七載攷其厯數猶為未及晉之渡江乃五
百二十六年遂定都焉隋開皇九年平陳於石頭城置
蔣州以江寜縣屬焉武德三年杜伏威歸化改江寜為
歸化縣九年改為白下縣屬潤州貞觀九年又改白下
為江寜至德二年於縣置江寜郡乾元元年改為昇州
兼置浙西節度使上元二年廢昇州仍改江寜為上元
縣
鍾山在縣東北一十八里(案宋北各本訛作西北今據/次條覆舟山在西足訂正)
按輿地志古金陵山也邑縣之名皆由此而立吳大帝
時蔣子文𤼵神異於此封之為蔣侯改山曰蔣山宋復
名鍾山梁武帝於西麓置愛敬寺江表上已常遊於此
為衆山之傑
覆舟山在縣東北十里鍾山西足也形如覆丹故名宋
元嘉中改名𤣥武山以為樂遊苑初桓𤣥作亂使卞範
之屯覆舟山西粟餘二萬宋髙祖率義師食畢棄其餘
糧躬先士卒以擊之範之等一時土崩
牛頭山在縣南四十里山有二峯東西相對名為䨇闕
晉氏初過江無闕王導指山鑿兩峯即此名天闕山
方山在縣東南七十里秦鑿金陵以斷其勢方石山垝
(居偽/切)是所斷之處也
三山在縣西南五十里晋王濬伐呉宿於牛渚部分明
日前至三山即此也
四望山在縣西北八里晋温嶠伐蘇峻於四望山築壘
以逼賊是也
蔡州在縣西十二里江中晉盧循作亂戰士十餘萬舟
艦數百里連旗而下宋髙祖登石頭以望循軍初循引
向新亭公顧左右失色既而迴泊蔡洲公曰此成擒耳
俄而循大敗而走
淮水源出縣南華山在丹陽湖熟兩縣界西北流經秣
陵建康二縣之間入於江初王敦搆亂王導憂將覆族
使郭璞筮之璞曰淮水絶王氏滅即此淮也
𤣥武湖在縣北十里周迴二十五里
婁湖縣東南五里呉張昭所創溉田數十頃周迴七里
昭封婁侯故謂之婁湖宋時為苑
晋故臺城在縣東北五里成帝時蘇峻作亂焚燒宫室
都盡温嶠以下咸議遷都惟王導固爭不許咸和六年
使王彬營造七年帝遷於新宫即此城也
揚州故理在縣東百歩後漢末又理夀春劉繇為揚州
刺史始移理曲阿呉長沙桓王孫䇿定江東置揚州於
建業其州廨王敦及王導所創也後會稽王道子於東
府城領州故亦號此為西州及隋平陳又於石頭置蔣
州移揚州於江北之江都焉
丹陽郡故城在縣東南五里初為丹陽内史後改為尹
石頭城在縣西四里即楚之金陵城也呉改為石頭城
建安十六年呉大帝修築以貯財寶軍器有戍吳都賦
云戎車盈於石城是也諸葛亮云鍾山龍盤石城虎踞
言其形之險固也
秣陵故縣在縣東南四里本金陵地也秦改為秣陵
湖熟故縣在縣東南七十里
越城在縣南六里本東甌越王所立也呉王濞敗先趨
此城後保丹徒郭璞行於途中贈白衣人袴褶亦此城
也
建康故城在縣南三里建安中改秣陵為建業晉復為
秣陵武帝又分秣陵水北為建業避愍帝諱改名建康
東府城在縣東七里其地四則簡文帝為會稽王時邸
第東則丞相會稽王道子府謝安薨道子代領揚州仍
前府舍故稱為東府而謂揚州廨為西州謝惠連祭㝠
漠君文即因修此府之城牆所為也
輔公祏城在縣東七里其地本齊文惠太子苑地也公
祏搆亂築以為城其年公祏平城遂毁廢
賀若弼壘在縣北二十里隋平陳弼過江於蔣山龍尾
築壘
韓擒虎壘在縣西四里隋平陳樹碑其文薛道衡之詞
武德七年趙郡王孝㳟平輔公祏樹碑紀功與此碑相
對李百藥之詞
吳大帝蔣陵在縣北二十二里
晉元帝睿建平陵明帝紹武平陵成帝衍興平陵竝在
縣北六里雞籠山
康帝岳崇平陵在縣東北二十里蔣山西南
哀帝不安平陵在縣北六里雞籠山南
簡文帝昱髙平陵孝武帝昌明隆平陵安帝德宗休平
陵㳟帝德文沖平陵竝在縣東北二十里蔣山西南
宋武帝劉裕初寜陵文帝義隆長寜陵竝在縣東北二
十二里蔣山東南
孝武帝駿景寜陵在縣西南四十里巖山
明帝彧髙寜陵在縣北十九里幕府山東南
陳武帝霸先萬安陵在縣東三十八里方山西北貞觀
十一年詔百歩内禁樵採
文帝舊永寜陵在縣東北四十里蔣山東北
宣帝頊顯寜陵在縣南四十里牛頭山西北
梁昭明太子安陵在縣東北五十四里查硎山
晋王導墓在縣西北十四里幕府山西
謝安墓在縣東南十里石子岡北
句容縣(緊東北至州二百里/)
漢舊縣也晋元帝興於江左為畿内第二品縣縣有茅
山本名句曲以山形似已字句曲有所容故號句容
赤山湖在縣南三十五里
茅山在縣東南六十里
竹里山在縣北六十里王塗所經塗甚傾險行者號為
翻車峴山間有長澗髙下深阻舊説云似洛陽金谷宋
武帝初起自京口至江乗破桓𤣥將呉甫之於竹里移
檄京師卽此處也
銅冶山在縣北六十五里山出銅鉛厯代採鑄
常州(晉陵緊/)
　　(開元户九萬六千四百七十五/元和户五萬四千七百六十七)　(鄉一百八十七/案鄉數傳寫缺)
禹貢揚州之地春秋時屬呉延陵季子之采邑漢改曰
毗陵晉東海王越謫於毗陵元帝以避諱改為晉陵郡
宋齊因之隋開皇九年平陳廢郡於常熟縣置常州因
縣為名後割常熟縣入蘇州移常州理於晉陵縣隋亂
陷於寇境武德七年平仍舊置常州
州境(東西二百一十二里/南北二百九十里)
八到(西北至上都二千八百四十五里/西北至東都一千九百八十里)
　　(東南至蘇州一百九十里百里/正南微西至湖州私路三)
　　(西南至古宣州五百里里/西北至潤州一百七十)
貢賦(開元貢/    賦)　(細紵/紵布)　(紅紫二色緜布/)　(紙六十張/)
　管縣五
　　晉陵　武進　江隂　無錫　義興
晉陵縣(望郭下/)
春秋時延陵漢之毗陵也後與郡俱改為晉陵季札所
居也墓在本縣北七十里申浦之西
武進縣(望郭下/)
呉大帝改丹徒為武進晉武帝復改武進曰丹徒曲阿
(案此曲阿二字疑上下有缺文攷後漢書郡國志丹徒/曲阿本為吳郡十三城之二晉書地理志則丹徒曲阿)
(武進為毗陵郡七縣之三且注云丹徒故/朱方曲阿故雲陽是各為一縣未嘗併合)别置武進縣
於丹陽縣東五十里梁武帝改武進為蘭陵入晉陵垂
拱二年又析晉陵西界立武進縣於州理
江隂縣(緊東南至州五十里/)
本漢毗陵縣之溉陽鄉晋太康二年置溉陽縣梁敬帝
置江隂縣郡隋開皇九年罷郡縣屬常州
無錫縣(望西北至州九十六里/)
漢舊縣也東三十九里有梅里山呉太伯葬處
義興縣(緊北至州一百二十里/)
本漢陽羨縣故城在荆溪南晉惠帝時妖賊石水寇亂
揚土縣人周玘創義討水割吳興之陽羨并長城縣之
北鄉為義興郡以表玘功隋開皇九年平陳廢郡為義
興縣
荆溪是周處斬蛟處
蘇州(呉郡緊/)
　　(開元户六萬八千九十三/元和户一十萬八百八)　(鄉一百一十八/案鄉數傳冩缺)
禹貢揚州之地周時為呉國太伯初置城在今呉縣西
北五十里至闔閭遷都於此後為越所并楚滅越而封
黄歇於吳秦置會稽郡二十六縣於呉項羽初起殺會
稽太守殷通即此也漢亦為會稽郡後漢順帝永建四
年陽羡令周喜山隂令殷重上書求分為二郡遂割浙
江以東為會稽浙江以西為呉郡孫氏創業亦肇迹於
此厯晉至陳不改常為吳郡與吳興丹陽號為三呉隋
開皇九年平陳改為蘇州因姑蘇山為名山在州西四
十里其上闔閭起臺外郭城云是伍胥所築周迴四十
七里
州境(東西四百四十一里/南北四百九十八里)
八到(西北至工都三千三十里十里/西北至東都二千一百七)
　　(南至杭州三百七十里一十里/正南微西至湖州二百)
　　(東北至海三百三十里里/西北至常州一百九十)
貢賦(開元貢/    賦)　(白石脂/紵  布)　(蛇牀子/)
　　(元和貢/)　(絲葛十匹升白石脂三十斤/蛇牀子三)
　管縣七
　　呉　　長洲　嘉興　海鹽　常熟　崑山
　　華亭
呉縣(望郭下/)
本吳國闔閭所都秦置縣
太湖在縣西南五十里禹貢謂之震澤周禮謂之具區
湖中有山名洞庭山
虎丘山在縣西北八里呉越春秋云闔閭葬於此秦皇
鑿其珍異莫知所在孫權穿之亦無所得其鑿處今成
深澗
松江在縣南五十里經崑山入海左傳云越伐呉軍於
笠澤即此江
長洲縣(望郭下/)
本萬嵗通天元年析吳縣置取長洲苑為名苑在縣西
南七十里
嘉興縣(望北至州一百四十七里/)
本春秋時長水縣秦為由拳縣漢因之吳時有嘉禾生
改名禾興縣後以孫皓父名改為嘉興縣也
海鹽縣(上西北至州二百二十七里/)
本秦縣漢因之其後縣城陷為柘湖移於武原鄉後又
陷為當湖移置山旁隋開皇九年廢縣北屬杭州武德
七年地入嘉興開元五年刺史張庭珪又奏置
常熟縣(緊南至州一百里/)
本漢吳縣地梁大同六年置常熟縣武德七年移理海
鹽虞城今縣是也
崑山縣(緊西至州八十里/)
本秦漢婁縣其城呉子夀夢所築梁分置信義縣又分
信義置崑山縣因縣有崑山故取名焉
華亭縣(上西至州二百七十里/)
天寶十年呉都太守趙居貞奏割崑山嘉興海鹽三縣
置
華亭谷在縣西三十五里陸遜陸抗宅在其側遜封華
亭侯陸機云華亭鶴唳此地是也
杭州(餘杭上/)
　　(開元户八萬四千二百五十二/元和户五萬一千二百七十六)　(鄉一百八十八/案鄉數𫝊寫缺)
禹貢揚州之域春秋時為呉越二國之境其地本名錢
塘史記云秦始皇東遊至錢塘臨浙江是也漢屬會稽
呉志注云西部都尉理所陳禎明中置錢塘郡隋平陳
廢郡為州
州境(東西五百五十四里/南北八十九里)
八到(西北至上都三千四百里十里/西北至東都二千五百四)
　　(東南取浙江至越州一百三十里/西南至睦州三百一十五里)
　　(西至歙州四百七十里六里/西北至宣州四百九十)
　　(北至蘇州三百七十里一百里/東北至浙江入海處約)
貢賦(開元貢/    賦)　(黄藤紙/紵布)　(橘/)　(黄連/)　(緋綾/)　(紋紗/)
　　(元和貢/)　(白編綾一十二匹/)
　管縣八
　　錢塘　餘杭　臨安　富陽　於潛　鹽官
　　新城　唐山
錢塘縣(緊郭/)
本漢舊縣也錢塘記云昔州境逼近海縣理靈隱山下
今餘址猶存郡議曹華信乃立塘以防海水募有能致
土石者即與錢及塘成縣境䝉利乃還理此地於是改
為錢塘按華信漢時為郡議曹據史記始皇至錢塘臨
浙江秦時已有此名疑所説為謬隋平陳以後縣頻遷
置貞觀四年定於今所
靈隱山在州西北一十七里
界石山在州西南四十九里
浙江在縣南一十二里莊子云浙河即謂浙江葢取其
曲折為名江源自歙州界東北流經界石山又東北經
州理北又東北流入於海江濤毎日晝夜再上常以月
十日二十五日最小月三日十八日極大小則水漸漲
不過數尺大則濤湧髙至數丈毎年八月十八日數百
里士女共觀舟人漁子泝潮觸浪謂之弄濤
餘杭縣(緊東南至州七十里/)
本吳地吳興記云秦始皇三十七年將上會稽塗出此
地因立為縣捨舟航於此仍以為名
由拳山晋隱士郭文舉所居旁有由拳村出好藤紙
臨安縣(緊東南至州一百二十八里/)
本吳大帝分餘杭縣立臨水縣晉改為臨安隋亂廢置
無凖垂拱四年巡撫使狄仁傑復奏置
富陽縣(緊東北至州七十三里/)
本漢富春縣屬會稽郡晉孝武帝太元中避鄭太后諱
改春為陽呉孫堅父子即此縣人縣有王洲出橘為江
東之最今見進供
湖洑山在縣西南五十里甚幽邃重疊險逺毎時有擾
攘人皆逃避於此山
於潜縣(緊東至州二百里/)
本漢舊縣也縣西有潜山因以為名舊朁字無水至隋
加水焉武德七年置潛州領於潛臨水二縣八年廢州
縣屬杭州
天目山在縣理北六十里有兩峯峯頂各一池左右相
對名曰天目
鹽官縣(上東南至州一百三十里/)
本漢舊縣有鹽官呉志云孫權為將軍陸遜始仕幕府
出為屯田都尉即此地也武德七年省入錢塘縣貞觀
四年復置
海水在縣南七里
臨平湖在縣西五十里溉田三百餘頃
新城縣(上東北至州一百三十二里/)
本漢富春縣地永淳元年分富春西境置
唐山縣(中東至州二百四十八里/)
漢於潛縣地萬歲通天元年置武隆縣神龍元年改為
唐山縣
湖州(呉興上/)
　　(開元户六萬一千一百三十三/元和户四萬三千四百六十七)　(卿一百二十二/案鄉數傳寫缺)
禹貢揚州之域防風氏之國秦始皇徙越人於此呉歸
命侯置呉興郡梁紹泰初改吳興郡為震州葢取震澤
為名陳初罷震州復為呉興郡隋平陳廢呉興郡仁壽
二年於此置湖州
州境(東西三百八里三里/南北二百一十)
八到(西北至上都三千二百四十里/西北至東都二千二百四十里)
　　(東至杭州私路一百九十里/東北至蘇州二百一十里)
　　(東北至常州私路三百里十里/正西微北至宣州三百七)
貢賦(開元貢/    賦)　(絲布术/糙秔)　(紵/)　(布/)
　　(元和貢/)　(布三十三端/)
　管縣五
　　烏程　長城　安吉　武康　德清
烏程縣(望郭下/)
本秦舊縣越絶云始皇至會稽徙於越之人於烏程吳
興記云呉景帝封孫皓為烏程侯及皓即位改葬父和
于此遂立為呉興郡
霅溪水一名大溪水一名苕溪水西南自長城安吉兩
縣東北流至州南與餘不溪水苧溪水合又流入于太
湖在州北三十五里
呉興塘太守沈攸之所建灌田二千餘頃
長城縣(緊東南至州七十里/)
本漢烏程縣地晉武帝太康三年分其地置長城縣昔
闔閭使弟夫概居此築城狹而長因以為名
顧山縣西北四十二里貞元以後毎嵗以進奉顧山紫
筍茶役工三萬人累月方畢
若溪水釀酒甚醲俗稱若下酒
安吉縣(上東北至州一百四十里/)
本漢故鄣縣地漢靈帝中平二年張角作亂荆揚尤甚
惟此郡守險阻固漢朝嘉之故分立為縣
武康縣(上東北至州一百五里/)
本漢烏程餘不鄉之地漢末童謡云天子當興于東南
三餘之間故吳大帝改會稽之餘暨為永興而分餘不
鄉置永安縣屬吳興晉平吳改為武康
封山在縣東南十八里即家語云封嵎之山防風氏之
國也
德清縣(上北至州一百五里/)
天授二年析武康鄉置武原縣景雲二年改為臨溪縣
以臨餘不溪也天寶元年又改為德清縣
睦州(新安上/)
　　(開元户五萬五千五百一十六元和鄉數傳寫缺/元和户九千五十四  案開元)
禹貢揚州之域春秋時迭入吳越秦屬丹陽郡為歙縣
後漢建安十三年呉大帝遣中郎將賀齊討歙縣山賊
平定分歙為始新新安黎陽休陽四縣與歙黟凡六縣
立新都郡理始新縣晉武帝太康元年改新都為新安
郡隋平陳廢新安郡析新安縣置睦州後又改為遂安
郡隋氏喪亂陷於寇賊武德四年討平汪華改為州取
俗阜人和内外輯睦為義萬歲通天二年又自新安東
移一百六十五里理建德即今州理是
州境(東西四百二十里里/南北三百一十一)
八到(西北至上都三千七百一十五里/西北至東都二千八百五十五里)
　　(西北至衢州二百八十一里/西北至歙州三百七十里)
　　(東南至婺州一百六十里/)
貢賦(開元貢/    賦)　(交梭紵石筴/絲    布)
　　(元和貢/)　(交梭二匹/)　(竹簟/)
　管縣六
　　建德　桐廬　遂安　清溪　分水　夀昌
建德縣(上郭下/)
本漢富春縣地呉黄武四年分置建德縣隋大業末改
為鎮武德四年復改為建德縣
浙江在州南十里又有東陽江東南自婺州界來至州
南注浙江
七里瀬在縣東北十里
桐廬縣(緊西南至州一百五里/)
本漢富春縣之桐溪鄉黄武四年分置桐廬縣以居桐
溪地因名
浙江在縣南一百四十歩
桐廬江源出杭州於潛縣界天目山南流至縣東一里
入浙江
嚴子陵釣臺在縣西三十里浙江北岸也
遂安縣(上東北至州一百九十里/)
本漢歙縣地呉大帝使賀齊平黟歙于縣之南鄉安定
里置新安縣晉武太康元年改為遂安
白石山在縣西七十里其山出白石英貢因以為名
清溪縣(上東至州一百六十五里/)
黄武元年分歙縣東鄉置始新縣晉改為雉山以縣南
有雉山因名之隋開皇九年併為新安縣仁壽中復為
雉山開元二年改為還淳今改為清溪
新安江自歙州黝縣界流入縣東流入浙江
分水縣(上東北至州一百八十五里/)
本桐廬之西境武德四年置七年省如意元年改置盛
武縣神龍元年復改為分水
壽昌縣(中東北至州一百一十里/)
本漢富春縣地呉分立新昌晉太康元年改為壽昌皇
朝因之
　
　
　
　元和郡縣志卷二十六
欽定四庫全書
　元和郡縣志卷二十七
　　　　　　　　　　　　唐　李吉甫　撰
　　江南道
越州(會稽都督府/)
　　(開元戸十萬七千六百四十五/元和戸二萬六百八十五)　(鄉二百一十五/鄉一百四十)
　　今為浙東觀察使理所(管越州婺州衢州處州温/州台州明州  管縣三十)
　　(七/)　(都管戸十萬四千三百六十七/)
禹貢揚州之域春秋時為越周禮吳越星紀之分夏少
康封少子無餘以奉禹祀號曰於越越國之稱始於兹
矣後代句踐稱王與吳王闔閭戰敗之檇(音/醉)李(故城在/今嘉興)
(縣南三/十七里)夫差立句踐復伐吳滅之并其地遂渡淮遷都
琅邪朝貢周周錫命為伯至六代王無彊為楚所滅秦
以其地并吳立為會稽郡後漢順帝時陽羡令周喜上
書以吳越二國周旋一萬一千里以浙江山川險絶求
得分置遂分浙江以西為吳郡東為會稽郡自晉至陳
又於此置東掦州隋平陳改東掦州為吳州大業元年
改為越州武德四年討平李子通置越州總管六年䧟
輔公祏七年平定公祏改總管為都督
州境(東西六百二十八里/南北三百六十里)
八到(西北至上都三千五百三十里/西北至東都二千六百七十里)
　　(東至明州二百七十五里里/東南至台州四百七十五)
　　(西南至婺州三百九十里/西北至杭州一百四十里)
貢賦(開元貢/    賦)　(甘橘/紵布)　(甘蔗/)　(葛根/)　(石蜜/)　(交梭/)
　　(自貞元以後凡貢之外别進異文吳綾及花鼔歇/單絲吳紗吳朱紗等織麗之物凡數十品  案前)
　　(此惟同州澤州懷州襄州唐州隨州房州利州鳳/州常州蘇州杭州湖州睦州兼載開元元和貢又)
　　(惟潤州與此越州論及貞元以後進奉其他府州/僅載開元貢稽之杜佑通典所列開元天寳時諸)
　　(郡常貢名目亦不盡同當是𫝊寫既多缺佚復/有舛訛今參校各本不異悉仍其舊附識於此)
　管縣七
　　會稽　山隂　諸曁　餘姚　蕭山　上虞
　　剡
會稽縣(望郭下/)
山隂越之前故靈文國也秦立以為會稽山隂漢初為
都尉隋平陳改山隂為會稽縣皇朝因之吳越春秋云
禹巡行天下會計修國之道因以會計名山仍為地號
宋略云會稽山隂編戸三萬號為天下繁劇
重山大夫種葬處
會稽山在州東南二十里
蘭亭山在州西南一十一里
大海在州東四十里
鏡湖後漢永和五年太守馮臻創立在會稽山隂兩縣
界築塘蓄水水高丈餘田又高海丈餘若水少則洩湖
灌田如水多則閉湖洩田中水入海所以無凶年隄塘
周迴三百一十里漑田九千頃
山隂縣(望/)
山隂縣秦舊地也隋改為會稽垂拱二年又割會稽西
界别置山隂大歴二年刺史薛兼訓奏省山隂併會稽
七年刺史劉少游又奏置今復併入會稽(案𫝊寫各本/以此五十八)
(字錯置前以會稽名山仍為地號之下而别標同/會稽三字於此今就丈義參合各縣叙例移正)
諸暨縣(望東北至州一百四十四里/)
秦舊縣也界有暨浦諸山因以為名越王允常所居
鳥帶山在縣北五十里出紫石英
餘姚縣(𦂳西北至州一百四十五里/)
本漢舊縣舜後支庶所封之地舜姚姓故曰餘姚隋平
陳廢武德四年復立仍置姚州七年廢州
四明山在縣西一百五十里
大海在縣北三十里
蕭山縣(緊東北至州一百里/)
本曰餘暨吳王弟夫槩邑吳大帝改曰蕭山以縣西一
里蕭山為名
浙江在縣西二十五里
浦陽江在縣南一十五里
上虞縣(上西至州九十六里/)
故城西枕上虞江(案上虞本漢/舊縣此未詳)隋平陳廢貞元元年刺
史王密復奏置
上虞江在今縣西二十八里
剡縣(望西北至州一百八十五里/)
漢舊縣故城在今縣理西南一十二里吳智高為令移
理今所隋末陷於李子通武徳中以縣為嵊州六年廢
州縣依舊
天姥山在縣南八里
剡溪山縣西南北流入上虞縣界為上虞江
婺州(東陽上/)
　　(開元戸九萬九千四百九/元和户四萬八千三十六)　(鄉一百九十八/鄉二百)
禹貢掦州之域春秋時為越之西界秦屬會稽郡今之
州界分得會稽郡之烏傷太末二縣之地本會稽西部
嘗置都尉孫皓始分會稽置東陽郡陳武帝置縉州隋
開皇九年平陳置婺州盖取其地於天文為婺女之分
野隋氏喪亂陷於寇境武德四年討平李子通置婺州
六年輔公祏叛州又陷沒七年平定公祏仍置婺州
州境(東西三百三里六里/南北四百五十)
八到(西北至上都三千九百九十五里/西北至東都三千三十五里)
　　(東南至處州二百六十里/西至衢州一百九十里)
　　(正北微東至越州三百九十里水路一百八十里/正北微西至睦州一百六十里)
貢賦(開元貢/    賦)　(藤紗/紵布)
　　(元和貢/)　(纖纊/)　(白藤細紙/)
　管縣七
　　金華　義烏　永康　東陽　蘭溪　武義
　　浦陽
金華縣(望郭下/)
本漢烏傷縣地獻帝初平二年分烏傷置長山縣屬會
稽郡隋平陳改為吳寧縣十二年又改為東陽縣十八
年又改為金華縣其長山一名金華故取名焉
東陽江有二源一南自永康縣界流入一東自義烏縣
界流入至縣界南合為一謂之東陽江
金華山在縣北二十里赤松子得道處出龍鬚草
義烏縣(緊西南至州一百五十一里/)
本秦烏傷縣也孝子顔烏將葬羣烏銜土助之烏口皆
傷時以為純孝所感乃於其處立縣曰烏傷武德四年
於縣置綢州縣屬焉又改烏傷為義烏
永康縣(望西北至州一百九里/)
本漢烏傷縣地吳大帝分烏傷之南界置隋廢武德四
年於縣置麗州八年廢州縣屬婺州
東陽縣(望西至州一百五十里/)
本漢烏傷縣地垂拱二年分義烏縣置取舊東陽縣名
也
蘭溪縣(紧東南至州五十里/)
咸通五年割金華縣西界置
蘭溪在縣南七里東北流入東陽江
武義縣(上北至州九十里/)
天授二年分永康西界以為武義縣
浦陽縣(上西南至州一百二里/)
天寳十三年分義烏縣北界置
浦陽江在縣西北四十里出雙溪山嶺東入越州諸暨
縣
衢州(信安上/)
　　(開元户六萬二千二百八十八/元和户一萬七千四百二十六)　(鄉一百二十四/鄉一百七)
本舊婺州信安縣也武德四年平李子通於信安縣置
衢州以州有三衢山因取為名六年陷輔公祏廢州垂
拱二年復置
州境(東西六百一十里里/南北二百一十五)
八到(西北至上都四千九十五里五里/西北至東都三千一百三十)
　　(東至婺州一百九十里里/東南至處州四百五十)
　　(東南至建州七百里里/西至信州二百五十)
貢賦(開元貢/    賦)　(緜紙/紵布)
　　(元和貢/)　(緜紙席黄連/龍鬚)　(葛粉/)　(簟/)　(扇/)
　管縣四
　　信安　常山　龍丘　須江
信安縣(望郭下/)
本春秋姑蔑之地漢太末縣也獻帝初平三年分太末
立新安縣屬會稽郡晉太康元年以𢎞農有新安故改
名信安皇朝置州縣屬焉
常山縣(上東至州八十里/)
本太末縣地隋初置定陽縣隋末廢咸亨三年於今縣
東四十里置常山縣因縣南有常山為名廣德二年本
道使薛兼訓奏移置於舊縣西四十里即今縣是
龍丘縣(緊西至州七十二里/)
本春秋姑蔑之地越西部也杜注云今東陽太末縣越
絶書謂之姑婺州吳大帝赤烏三年改太末為龍丘因
縣東龍丘山為名隋末廢貞觀八年又置
須江縣(上北至州北十五里/)
武德四年置衢州分信安縣南境置須江縣八年竝廢
永昌元年秋復置以縣南有須江溪因以為名
盈川縣本漢太末縣地如意元年分龍丘縣置(案唐書/地理志)
(元和七年/省入信安)
縠水江在縣東南一里
處州(縉雲上/)
　　(開元戸三萬三千二百七十八/元和戸一萬九千七百二十六)　(鄉七十六/鄉三十六)
禹貢揚州之域春秋為越國秦滅楚置會稽郡後越王
無諸七代孫閩君揺佐漢有功立為東越王都東甌今
温州永嘉縣是也後以甌地為回浦縣屬會稽後漢改
回浦為章安晉立為永嘉郡梁陳因之隋開皇九年平
陳改永嘉為處州十二年又改為括倉大業三年復改
為永嘉郡武德四年討平李子通復立括州仍置總管
府七年改為都督府貞觀元年廢府天寳元年為縉雲
郡乾元元年復為括州大歴十四年以與德宗廟諱同
音改處州貞元六年刺史齊抗以舊州湫隘屢有水災
北移四里就高原上
州境(案州境里/數𫝊寫缺)
八到(西北至上都四千二百五十五里/西北至東都三千二百九十五里)
　　(西北至婺州二百六十里/西北至衢州四百五十里)
　　(東北至台州四百九十里十里/東南水路至温州二百七)
　　(東南至建州水路九百里陸路四百九十里/)
貢賦(開元貢/    賦)　(蠟布蜜/紵)　(緜/)
　　(元和貢/)　(絲絹/)　(緜紬/)　(小綾/)　(麻布/)　(樹皮布/)
　管縣六
　　麗水　松陽　縉雲　遂昌　青田　龍泉
麗水縣(上郭下/)
本後漢松陽縣地隋平陳乃分松陽縣之東鄉立括蒼
縣取括蒼山為名屬處州後因之不改大歴十四年改
為麗水麗水本名惡溪以其湍流阻險九十里間五十
六瀨名為大惡隋開皇中改為麗水故皇朝因之以為
縣名
松陽縣(上東至州一百九十二里/)
本漢囘浦縣之地屬會稽後漢分立此縣(案後漢書郡/國志但云以)
(章安縣東甌鄉為縣此云分立松陽當别有所據舊唐/書地理志亦云後漢分章安之南鄉置松陽縣於此相)
(合/)有大松樹大八十圍因取為名隋開皇元年廢十二
年復置皇朝因之
縉雲縣(上西南至州八十五里/)
萬歲登封元年分麗水縣東北界婺州永康縣南界置
因山為名
縉雲山一名仙都一曰縉雲黄帝鍊丹於此
遂昌縣(上東至州三百四十里/)
吳赤烏二年分太末縣置平昌縣晉太康元年改為遂
昌武徳八年廢景雲二年刺史孔琮復奏置
青田縣(中西北至州一百五十里/)
本麗水縣之鄉名也景雲二年刺史孔琮奏於此分置
青田縣
青田溪在縣西南一十八里
龍泉縣(中東至州三百五十里/)
乾元二年越州刺史獨孤峻奏割遂昌松陽二縣置
龍泉洞在縣南二里
温州(永嘉上/)
　　(開元户三萬七千五百五十四/元和戸八千四百八十四)　(郷七十八/鄉一十六)
本漢會稽東部之地初閩君揺有功於漢封為東甌王
晉大寧中於此置永嘉郡隋廢郡地入處州武德五年
杜伏威歸化於縣理置東嘉州㝷廢六年輔公祏為亂
於丹陽永嘉安固等百姓於華葢山固守不陷凶黨高
宗上元元年於永嘉縣置温州
州境(東西二百四里里/南北七百二十)
八到(西北至上都四千五百二十五里/西北至東都三千五百六十五里)
　　(西北至處州二百七十里/東至大海八十里)
　　(正北微西至台州五百里一千八百里/西南至福州水陸路相兼)
貢賦(開元貢/    賦)　(緜布鮫魚皮/紵)
　　(元和貢/)　(鮫魚皮三十張/)
　管縣四
　　永嘉　安固　横陽　樂成
永嘉縣(上郭下/)
即漢回浦縣之東甌鄉晉立為縣上元二年於此置温
州縣移在州東百八十歩
永嘉江一名永寧江在州東三里
華葢山在州東一里
安固縣(上北至州七十七里/)
本漢回浦縣地後漢改回浦為章安吳分章安於此立
羅陽縣少帝改曰安陽晉太康元年更名安固前上元
二年自處州割入温州
安固江在縣南一里
横陽縣(上北至州一百五里/)
本晉太康元年分安固南横嶼屯置隋平陳廢入安固
縣大足元年又分安固縣再置
横陽山在縣南二百七十里東臨大海
横陽江在縣南一百里
樂成縣(上北至州一百二十四里/)
本漢回浦縣地東晉孝武帝分永寕縣置隋廢載初元
年復置
大海在縣東一十一里
台州(臨海上/)
　　(開元户五萬數鄉一百一十五/案元和戸鄉  傳寫缺)
禹貢揚州之域春秋時為越地秦并天下置閩中郡漢
立南部都尉本秦之回浦鄉分立為縣揚雄觧嘲云東
南一尉西北一候是也後漢改回浦為章安縣吳大帝
時分章安永寕置臨海郡隋平陳廢郡為臨海縣武德
四年討平李子通於臨海縣置海州五年改海州為台
州蓋因天台山為名六年輔公祏叛州從陷没七年平
定公祏仍置台州
州境(東西三百九十三里/南北四百三十五里)
八到(西北至上都四千五百里十五里/西北至東都三千一百四)
　　(東至大海一百八十里里/正南微東至温州五百)
　　(東北至越州四百七十五里里/正西微南至處州四百九十)
貢賦(開元貢/    賦)　(乾薑三百斤/紵布)
　　(元和貢/)　(甲香三十斤/)　(鮫魚皮一百張/)
　管縣五
　　臨海　唐興　黄巖　樂安　寧海
臨海縣(緊郭下/)
本漢回浦縣地後漢更名章安吳分章安置臨海縣屬
會稽武德五年改置台州縣屬焉
臨海江有二水合成一水一自始風溪一自樂安溪至
州城西北一十三里合
唐興縣(上東南至州/)一(百一十里/)
三國時吳分章安置南始平縣晉武帝以雍州有始平
改為始豐肅宗上元二年改為唐興
天台山在縣北一十里
赤城山在縣北六里實為東南之名山
黄巖縣(上北至州一百五里/)
前上元二年割臨海南界置
黄巖山在縣西南二百三十里
大海在縣東七十里
樂安縣(上東至州一百五里/)
東晉穆帝永和三年分始平南鄉置樂安縣屬臨海郡
歴代因之隋開皇九年廢上元元年復置於孟溪之側
今縣是也
樂安溪源出縣西馮溪山流經縣南又東入臨海縣界
寧海縣(上西南至州二百五十里/)
晉穆帝永和三年分會稽之鄞縣置寧海縣屬臨海郡
隋開皇九年廢郡併入章安縣永昌元年於廢縣東二
十里又置載初元年移就縣東一十里
大海在縣東六里
明州(餘姚上/)
　　(元和戸四千八十三和鄉數竝傳寫缺/案開元户鄉數與元)
本會稽之鄮縣及句章縣地也春秋越王句踐平吳徙
夫差於甬東韋昭云即句章東浹口外洲是也武德四
年於縣立鄞州八年廢開元二十六年採訪使齊澣奏
分越州之鄮縣置明州以境内四明山為名句章故城
在今州西一里
州境(案州境里數及開/元貢賦竝傳寫缺)
八到(西北至上都三千八百五里五里/西北至東都二千九百四十)
　　(東北至大海七十里五里/西至越州二百七十)
　　(東南至台州臨海縣一百六十里至州二百五十/里)
貢賦(元和貢/)　(海肘子/紅蝦鮓)　(橘子骨紅蝦米/烏□)　(鰿子/)
　管縣四
　　鄮縣　奉化　慈溪　象山
鄮縣(中郭下/)
本漢舊縣也屬會稽郡隋平陳省入句章武德八年冉
置仍移理句章城後屬明州
大海在縣東七十里
翁洲入海二百里即春秋所謂甬東地也越滅吳請吳
王居甬東吳王曰孤老矣不能事君王乃縊其洲周環
五百里有良田湖水多麋鹿
奉化縣(上北至州六十里/)
本漢之鄞地開元二十六年採訪使齊澣奏置
赤莧山在今縣東一十里
慈溪縣(上東南至州七十里/)
本漢鄮縣地開元二十六年齊澣奏置
慈溪在縣南二十二里
大海在縣北六十里
象山縣(中西北至州水陸相兼一百六十里/)
本漢鄞縣地神龍元年監察御史崔皎奏於寜海縣東
界海曲中象山東麓彭姥村置縣東至大海二十里南
至大海三十五里東北至大海四十里正北至大海一
十五里惟西南有陸路接台州寧海
　
　
　
　元和郡縣志卷二十七
欽定四庫全書
　元和郡縣志卷二十八
　　　　　　　　　　　　唐　李吉甫　撰
　　江南道(三/)
鄂州(江夏緊/)
　　(開元户一萬九千一百九十八/元和户三萬八千六百一十)　　(鄉三十三/鄉三十七)
　　今為鄂岳觀察使理所(管鄂州沔州安州黄州蘄/州岳州  管縣二十五)
　　(都管户七萬二千二百四十七/)
禹貢荆州之域春秋時謂之夏汭漢為沙羡之東境自
後漢末謂之夏口亦名魯口呉置督將於此名為魯口
屯以其對魯山岸為名也三國爭衡為吳之要害吳常
以重兵鎮之魏明帝問司馬懿曰二虜宜討何者為先
對曰呉以中國不習水戰故敢散居東關凡攻敵必扼
其喉而樁其心夏口東關敵之心喉若以陸軍向皖引
權東下為水軍向夏口乗其虚而擊之此神兵從天而
墜矣晋庾翼為荆州曽理於此義熙初劉毅表以為夏
口三州之中地居形要控接湘州邊帶漢沔請荆州刺
史劉道規鎮夏口至六年自臨嶂徙理夏口即今州理
是也宋孝武帝以方鎮太重分荆湘江三州之八郡為
郢州以分上流之勢隋平陳改郢州為鄂州州城本夏
口城呉黄武二年城江夏以安屯戍地也城西臨大江
西南角因磯為樓名黄鶴樓三國時黄祖為太守呉遣
凌統攻而擒之彌衡遇害亦此地也東南角樓名焦度
樓宋沈攸之自荆州稱兵至此時焦度領兵在此城守
東南角攸之攻之不克遂退走因名焦度樓
州境(東西四百七十四里/南北三百八十八里)
八到(西北至上都二千二百六十里/東北至東都一千四百里)
　　(東至江州六百里里/西至沔州隔江七)
　　(西南至岳州五百一十里/西北至安州二百九十里)
　　(正北微東至黄州二百里/)
貢賦(開元貢/    賦)　(銀布碌/紵)
　管縣五
　　江夏　永興　武昌　唐年　蒲圻
江夏縣(望郭下/)
本漢沙羡縣地屬江夏郡東晉以汝南流人僑立汝南
郡後改為汝南縣隋開皇九年改為江夏縣屬鄂州
黄鶴山在縣東九里
江水西南自蒲圻縣界流入又北對崢嶸洲劉毅破桓
𤣥於此又北流經黄軍浦相傳吳將黄葢屯軍處
曹公城在縣東北二里梁武起義遣將曹景宗所築
頭陁寺在縣東南二里
鸚鵡洲在縣西南二里
永興縣(緊西北至州四百里/)
本漢鄂縣地呉大帝分立新陽縣隋開皇九年改為富
川十八年改為永興縣
石鼔山在縣西六十里上有三石鼔鼔鳴天即雨
大江水在縣西北四十五里
下雉故縣在縣東南一百四十里漢伍被謂淮南王安
曰守下雉之城絶豫章之口是也
陳永興故城在縣東五十里東臨江水俗云伍子胥所
築
武昌縣(緊西至州一百七十里/)
舊名鄂本楚熊渠封中子紅於此稱王至今武昌人事
鄂王神是也離騷云乗鄂渚而反顧漢以為縣屬江夏
郡武帝以封姊號鄂邑長公主建安二十五年呉大帝
以下雉尋陽新城柴桑沙羡武昌六縣為武昌郡黄武
初自建業徙都廢黄龍九年於此即尊位還都建業皇
太子登留守武昌以陸遜輔之嘉禾元年太子還建業
立皇子奮為齊王居武昌諸葛恪不欲諸王處瀕江兵
馬之地徙居豫章甘露元年歸命侯又都之揚土百姓
泝流供給以為患苦陸抗上疏曰武昌土地實危險而
塉确非王都安國養人之處且童謡言寜飲建業水不
食武昌魚寜還建業死不止武昌居於是還都建業改
為江夏縣後為武昌
樊山在縣西三里謝元暉詩曰釣臺臨講閲樊山開廣
宴謂此也
西塞山在縣東八十五里竦峭臨江
孫權故都城在縣東一里餘本漢將灌嬰所築晋陶侃
桓温為刺史並理其地
唐年縣(上西北至州六百三里/)
本漢沙羡縣地天寶二年分置唐年縣
葛仙山在縣北六十里
壺頭山在縣東北六十里
下雋故城在縣西南一百六里因雋水為名
蒲圻縣(上東北至州四百一十里/)
本漢沙羡縣地晋武帝改為沙陽今縣(缺/)一里沙陽故
縣城是也呉大帝分立蒲圻縣因蒲圻湖為名本屬長
沙郡隋割屬鄂州
赤壁山在縣西一百二十里北臨大江其北岸即烏林
與赤壁相對即周瑜用黄葢䇿焚曺公舟船敗走處故
諸葛亮論曹公危於烏林是也
雋水源出縣東南
大嶓水西北流入江
蒲圻湖在縣南七十五里
呂䝉城在縣西南八十里孫權以䝉為横野將軍為周
瑜破曹公定荆州於此鎮守
沔州(漢陽上/)
　　(開元户五千二百八十六/元和户二千二百六十二)　(鄉十二/鄉十二)
本漢安陸縣地晉於今州西臨嶂山下置沌陽縣江夏
郡自上昶城移理焉後郡又移理夏口沌陽縣屬郡下
不改入陳廢隋開皇九年置戍十七年廢戍改置漢津
縣屬沔陽郡大業二年改為漢陽縣武德四年分沔陽
郡於漢陽縣置沔州及縣竝自臨嶂山下改移於今理
州境(東西二百五十二里/南北二百四十六里)
八到(西北至上都二千二百五十里里/東北至東都一千三百九十三)
　　(東渡江至鄂州七里十里/東北至黄州二百二)
　　(西至復州竟陵縣三百四十里里/西取桐冢路至復州四百六十)
　　(西北至安州二百八十里里/西北至隨州四百三十五)
貢賦(開元貢/元和貢)　(白紵布一端/麻貲布一端)
　　(案此沔州與蘄洪饒䖍吉江袁信撫宣歙潭衡郴/永連道邵漳汀涪思費南珍溱播辰錦叙溪施奬)
　　(等州之賦竝𫝊寫遺缺其所貢之布葛或言端或/言疋據杜佑通典載開元二十五年令江南諸州)
　　(租布帛皆闊尺八寸長四丈為疋布五丈為端則/端與疋本自不同而是志於各州未悉載當亦由)
　　(𫝊寫/失之)
　管縣二
　　漢陽　汊川
漢陽縣(中郭下/)
縣本末已具州叙
魯山一名大别山在縣東北一百步其山前枕蜀江北
帶漢水山上有吳將魯肅神祠
臨嶂山在縣西六十里
大江水南自復州沔陽縣界流入去縣東二十步東北
流入黄州界
漢水一名沔水西自汊川縣界流入漢陽縣因此水為
名
郤月故城在縣北三里劉表將黄祖所守處
汊川縣(中東至州一百五十里/)
本漢陽縣地武德四年分置汊川縣因汊水為名也
内方山在縣南九十里
小别山在縣東南五十里春秋呉伐楚令尹子常濟漢
而陣自小别至於大别即此也
汊川水在縣南二里西北自鄂州界流入
赤壁草市在縣西八十里古今地書多言此是曹公敗
處今按三國志劉表卒其子琮代立在襄陽劉備屯樊
琮降曹公備隨南走曹公以江陵有軍實恐備先據得
之自當陽倍道追備一日夜行三百里遂克江陵又自
江陵追備至巴丘遂至赤壁孫權遣周瑜程普各領兵
萬人與劉備來敵曹公遇於赤壁因風縱火曹公大敗
遂取華容道步歸退保南郡瑜等復追之曹公留曹仁
守江陵自徐北歸據此而言則赤壁不在汊川也何則
曹公既從江陵水軍至巴丘赤壁又在巴丘之下軍敗
引還南郡周瑜水軍退並是大江之中與汊川殊為乖
繆葢是側近居人見崖岸赤色因呼為赤壁非曹公敗
處也
安州(安陸中都督府/)
　　(開元户二萬二千二百二十二/元和户九千八百一十九)　(鄉三十五/鄉三十五)
春秋時鄖國後為楚所滅漢為安陸縣髙帝六年分南
郡置江夏郡於此領縣二十四後漢移理沙羡(案後漢/書郡國)
(志云凡縣名先書者郡所治也其志江夏郡先書西陵/最後乃書沙羡似無移治之事葢亦劉昭所謂遺缺衆)
(書所載之一證也此元和志不專/據范志故下文有前史所載云云)曹魏齊王芳時王基
為荆州自城上昶徙江夏郡理之以逼夏口在今州西
北五十三里上昶故城是也江夏郡自後漢末當吳魏
二國之境永嘉南遷後又當苻秦石趙與東晋犬牙為
界自後魏周隋與宋齊梁陳交爭之地故江夏前史所
載或移於沙羡或移於上昶或移理魯山城南北二朝
兩置江夏郡吳理武昌曹魏與晉俱理安陸故漢所理
江夏郡前書多言在安陸其雲夢縣東南四里溳水之
北有江夏古城周所理據山川言之此城南近夏水餘
阯寛大則前漢江夏郡所理也宋武帝分江夏置安陸
郡後魏大統十六年改為安州(案此所叙未全據隋書/地理志云西魏置安州)
(總管府開皇十四年府廢又云舊置安陸郡開皇初郡/廢大業初復置舊唐書地理志云宋分江夏立安陸郡)
(武德四年改為/安州治於安陸)
州境(東西二百一十九里/南北三百二十五里)
八到(西北至上都一千九百七十里/東北至東都一千一百六十里)
　　(東至黄州三百一十里里/東南至沔州二百八十)
　　(東南至鄂州二百九十里/西南至復州三百二十里)
　　(西北至隨州一百五十五里/)
貢賦(開元貢/    賦)　(紵布一十八疋/緜  紵)
　管縣六
　　安陸　應山　雲夢　孝昌　吉陽　應城
安陸縣(上郭下/)
本漢舊縣屬江夏郡隋改屬安州(案隋書地理志安陸/縣是安陸郡治此云)
(改屬未協州治各縣書例與/舊唐書安陸縣志文亦不符)其城三重西枕溳水
陪尾山一名横山在縣北六十里(案横山漢書地/理志作横尾山)禹貢
云熊耳外方桐柏至於陪尾即此也
溳水故清𤼵水也西北自隨州流入注於沔謂之鄖口
春秋吳敗楚於柏舉從之及於清𤼵是也
雲夢澤在縣南五十里史記司馬相如傳曰楚有七澤
其小者名雲夢方九百里左傳云䢵子之女棄子於夢
中無雲字楚子濟江入雲中復無夢字以此推之則雲
夢二澤本自别矣而禹貢及爾雅皆曰雲夢者葢雙舉
二澤而言之故後代以來通名一事左傳曰畋于江南
之雲夢是也
應山縣(中南至州一百八里/)
本漢隨縣地梁大同以隨州北界應濃山戍置應州又
分隨縣置永陽縣隋開皇十八年改永陽為應山縣
石龍山在縣東北二十五里有石盤回屈曲若龍形
澧山關因古澧山縣為名武德八年縣廢即齊志所謂
武陽關也在州東北二百四十里在縣東北一百三十
里北至申州一百五十里
百雁關按圖經云昔有雁息其上故以為名在州東北
二百里在縣北九十里北至申州九十里東至澧山關
一百里
平靖關因古平靖縣為名後魏大統十七年置隋大業
二年廢齊志云義陽有三關此則其一在州北一百七
十里在縣北六十五里北至申州九十里東至百雁關
一百六十里
雲夢縣(中北至州七十里/)
本漢安陸縣地後魏大統末於雲夢古城置雲夢縣
雲夢澤在縣西七里
孝昌縣(中西至州八十里/)
本漢安陸縣地宋於此置孝昌縣屬江夏郡隋改安州
也
吉陽縣(中西至州一百三里/)
本漢安陸縣地梁於此置平陽縣其故城今理是也西
魏改為京池縣隋大業二年改為吉陽因縣北吉陽山
為名
應城縣(中東北至州八十里/)
本漢安陸縣地宋於此置應城縣
故浮城縣在縣西北三十五里即古蒲騷城也左傳莫
敖狃于蒲騷之役鄖人軍于蒲騷是也後魏於此置浮
城縣隋廢
孔山故城在縣東北一百一十里
平靖故城在縣西四十里
吉陽故城在縣北五十里
黄州(齊安下/)
　　(開元户一萬三千七十三/元和户五千五十四)　(鄉二十八/鄉一十八)
本春秋時邾國之地後又為黄國之境戰國時屬楚秦
屬南郡二漢為江夏郡西陵縣地魏為重鎮文帝黄初
中吳先揚言欲畋於江北豫州刺史滿寵度其必襲西
陽遂先為之備權聞之尋亦退還後吳克邾城使陸遜
以三萬入城而守之至晉為西陽國封子弟為王蕭齊
於此置齊安郡隋開皇三年罷郡置黄州因古黄國為
名也
州境(東西二百一十里里/南北三百三十七)
八到(西北至上都二千二百八十里/東北至東都一千四百七十里)
　　(東南至蘄州二百三十里/南至大江一百歩)
　　(西南至鄂州二百三十里/西至安州三百一十里)
　　(北至光州三百六十里/)
貢賦(開元貢/    賦)　(紵貲布十疋/絹  布  緜)　(麻/)
　管縣三
　　黄岡　黄陂　麻城
黄岡縣(上郭下/)
本漢西陵縣地故城在今縣西二里蕭齊於此置齊安
縣隋開皇十八年改為黄岡因縣東黄岡為名
大江水西自黄陂縣界流入經州南一百一十八里東
入蘄州界
故邾城在縣東南一百二十里古邾國也後為楚所滅
漢以為縣
西陽故城在縣東南一百三十里漢縣也屬江夏郡
大活故城在縣北二百三十五里隋於此置關鎮
黄陂縣(中東北至州一百二十里/)
本漢西陵縣地三國時劉表為荆州刺史以此地當江
漢之口懼吳侵軼建安中使黄祖於此築城鎮遏因名
黄城鎮周大象元年改鎮為南司州并置黄陂縣隋初
改為鎮後復為縣
白沙關西至大關六十里在州西二百四十里北至光
州界二十五里
大活關東北至光州二百八里西至安州澧山關一百
里在縣北二百里
大江水在縣南一百一十九里西南自江夏縣界流入
又東入黄岡縣界
武湖在縣南四十九里黄祖閱武習戰之所後宋謝晦
舉兵叛為檀道濟所破敗走武湖戍生執之即此地也
龍驤水在縣南七十二里相傳晋龍驤將軍王濬率舟
師伐吳屯軍於此
石陽故城在縣西二十三里吳聞魏文帝崩征江夏圍
石陽不克而還即此也
安昌故城在縣西南七十里髙齊築以捍陳寇
麻城縣(中南至州一百一十里/)
本漢西陵縣地梁於此置安信縣隋開皇十八年改為
麻城縣
龜頭山在縣東南八十里舉水之所出也春秋吳楚戰
於柏舉即此地也
穆陵關西至白沙關八十里在縣西北一百里在州北
二百里至光州一百四十九里
隂山關西至穆陵關一百里在縣東北一百一十里在
州東北二百一十里北至光州殷城縣二百里
蘄州(蘄春上/)
　　(開元户二萬六千八百九十二/元和户一萬六千四百六)　(鄉五十一/鄉五十一)
禹貢揚州之域春秋戰國並屬九江郡在漢為蘄春縣
地屬江夏郡三國時屬魏魏使廬江謝竒為蘄春典農
屯皖呂䝉襲擊破之後於此復置蘄春郡晋孝武帝改
曰蘄陽以鄭太后諱故也髙齊於此立齊昌郡後陷於
陳改為江州周平淮南改為蘄州
州境(東西三百三十九里/南北五百五十五里)
八到(西北至上都二千五百一十里/東北至東都一千七百里)
　　(西北至黄州二百三十里/東北至江州二百五十里)
　　(東北至舒州三百七十里七十里/東北至夀州踰大山九百)
貢賦(開元貢/元和貢)　(白紵細布十五疋/白紵布一)
　管縣四
　　蘄春　黄梅　蘄水　廣濟
蘄春縣(上郭下/)
本漢舊縣屬江夏郡因蘄水以為名也晋改為蘄陽隋
開皇十八年復改蘄春縣
蘄水西南經縣三里源出東北大浮山一名蘄山
翻車故城在縣東南八十二里九江王黥布背項籍歸
漢因築此城城近翻車水因以為名
黄梅縣(上西至州一百四十里/)
本漢蘄春縣地隋開皇九年置新蔡縣屬蘄州仁壽元
年改為黄梅縣因縣北黄梅山為名縣城晉驃騎將軍
郭黙所築
大江水在縣南一百里
太子洑在江之岸梁武帝初下建業留丁貴嬪于此生
太子因以為名
九江故城在縣西南七十里漢九江王黥布所築
蘄水縣(上東南至州七十二里/)
本漢蘄春縣地宋文帝於此置浠水縣北齊改為蘭溪
鎮武德四年改為縣天寶六年以名重改為蘄水縣也
廣濟縣(中西至州五十里/)
本漢蘄春縣地武德四年以此地衝要置永寜縣天寶
元年以名重改為廣濟縣
江水在縣南一百二十里
積布山在縣南一百里南臨大江壘石壁立形如積布
故以為名俗謂之積布磯
岳州(巴陵下/)
　　(開元户九千一百六十五/元和户一千五百三十五)　(鄉二十一寫缺/案鄉數𫝊)
本巴丘地古三苖國也史記三苖之國左洞庭右彭蠡
春秋及戰國時屬楚秦屬長沙郡吳於此置巴陵縣宋
文帝又立為巴陵郡梁元帝改為巴州隋開皇九年改
為岳州大業三年為羅州武德六年復為岳州
州境(東西三百九十一里/南北四百五十里)
八到(西北至上都二千二百二十五里/東北至東都一千八百六十五里)
　　(東北至鄂州五百五十里/南至潭州五百五十里)
　　(西至澧州四百四十里十里/西北至江陵府五百七)
　　(北至復州沔陽縣五百五十里/)
貢賦(開元貢/    賦)　(細紵布/麻  紵)　(縑/)
　　(元和貢/)　(白紵練布七疋/)
　管縣五
　　巴陵　華容　湘隂　沅江　昌江
巴陵縣(上郭下/)
本漢下雋縣之巴丘地也下雋屬長沙郡故城在今蒲
圻縣界吳初巴丘置大屯戍使魯肅守之後改為巴陵
縣自晉以後遂因之蜀志曰西増白帝之兵東益巴陵
之戍又周瑜卒於巴丘皆此地也昔羿屠巴蛇於洞庭
其骨若陵故曰巴陵
君山在縣西三十里青草湖中昔秦始皇欲入湖觀衡
山遇風浪至此山止泊因號焉又云湘君所遊止故名
之也
大江在縣北五里
巴陵城對三江口岷江為西江澧江為中江湖湘江為
南江
彭城洲在縣東北九十四里宋元嘉三年荆州刺史謝
晦反臺遣到彦之進討軍次彭城洲彦之軍敗退保隱
磯即此處也
侯景浦在縣東北十二里本名三湘浦景既克建業自
統兵西趣荆峽先遣其將宋子仙任約襲郢州湘東王
繹令王僧辯拒之景軍大敗燒營退走天監中寶誌道
人為符書云起自汝蔡訖於三湘侯景東起於懸瓠汝
水之南而敗於巴陵三湘之浦也
洞庭湖在縣西南一里五十步周迴二百六十里湖口
有一洲為曹公洲
巴丘湖又名青草湖在縣南七十九里周迴二百六
十五里俗云古雲夢澤也曹公征荆州還於巴丘遇疾
燒船(案魏志郭嘉𫝊/作遇疾疫燒船)歎曰郭奉孝在不使孤至此
㴩湖一名翁湖在縣南十一里爾雅云河水決出還復
入者為㴩左傳定公四年呉人敗楚於雍澨五戰入郢
即此是也
陶侃故城在縣東北八里
華容縣(中東至州一百六十里/)
本漢孱陵縣地呉分置安南縣隋平陳以縣屬岳州隋
開皇十八年改為華容縣
方臺山在縣南三十二里出雲母往往有長四尺者可
以為屛風掘時忌有聲响則所得麤惡
赤亭湖在縣南八十里侯景攻巴陵遣將任約等入湖
湘東王使胡僧祐陸法和夜以大艦遏湖口因風縱火
鼔譟而前賊窮聚湖中俄然崩潰即此也
赤亭故城在縣西南七十里城據絶景原三面臨水極
為阻隘梁湘東王遣胡僧祐據城以擒任約
湘隂縣(中下北至州三百三十里/)
本春秋時羅子國秦為羅縣今縣東北六十里故羅城
是也宋元徽二年分益陽羅湘西三縣立湘隂縣
玉笥山在縣東北七十五里屈原放逐居此山下而作
九歌焉
湘水南自長沙縣界流入又北入青草湖昔王延壽有
異才年二十而得惡夢作夢賦年二十一溺死於湘浦
即斯川也湘水至清雖深五六丈了了見底
汩水東北自洪州建昌縣界流入西經玉笥山又西經
羅國故城為屈潭即屈原懷沙自沈之所又西流入於
湘水
舜二妃冢在縣北一百六十三里青草湖上
屈原冢在縣北七十一里
沅江縣(中下東北至州三百七十里/)
本漢益陽縣地梁元帝分置重華縣隋平陳改為安樂
縣開皇末又改為沅江縣
關州在縣東南五十八里建安二十年孫權以先主得
蜀使使求荆州先主言湏得涼州乃相與權患之遣呂
䝉襲長沙零陵桂陽三郡先主引兵五萬下公安令關
羽入益陽此州葢羽屯兵之處故以為名
沅江水西北自龍陽縣界流入與華容縣中分為界
昌江縣(中下西北至州六百五十里/)
後漢分長沙為漢昌縣孫權改為吳昌縣神龍三年析
湘隂於故呉昌城改置昌江縣
汩水在縣東北四十里
　
　
　
　
　
　
　
　
　
　
　元和郡縣志卷二十八
欽定四庫全書
　元和郡縣志卷二十九
　　　　　　　　　　　　唐　李吉甫　撰
　　江南道
洪州(豫章中都督府/)
　　(開元戸五萬五千四百五十九/元和戸九萬一千一百二)　(鄉九十四十/鄉一百一)
　　今為江南西道觀察使理所(管洪州饒州䖍州吉/州江州袁州信州撫)
　　(州十管縣三十八/八)　(都管戸二十九萬三千一百/)
禹貢掦州之域春秋時楚之東境呉之西境七國時全
為楚地秦滅楚為九江郡晉惠帝元康二年于郡理立
江州東晉元帝時江州自豫章移理武昌郡自後或理
湓城或理潯陽或理半洲並在湓城側近隋開皇九年
平陳置洪州因洪崖井為名武徳元年改為總管府七
年改為都督府
州境(東西一千六百一十五里/南北一千一百五十六里)
八到(西北至上都三千八十五里五里/西北至東都二千二百七十)
　　(東至饒州四百四十里里/南至撫州二百一十九)
　　(西至潭州一千一百三十五里/北至江州三百二十五里)
貢賦(開元貢/元和貢)　(葛葛紵布十丹參/細  布一  五疋)　(旋覆花/)
　管縣七
　　南昌　髙安　新呉　豐城　建昌　武寧
　　分寧
南昌縣(望郭下/)
漢髙六年置隋平陳改為豫章縣寶應元年六月改為
鍾陵縣十二月改為南昌縣
髙安縣(緊東至州一百五十里/)
本漢建城縣武徳五年改為髙安仍于縣置靖州八年
廢州復為縣屬洪州
新呉縣(上東至州一百五十里/)
後漢靈帝中平中分海昏縣置隋開皇九年省入建昌
武徳五年又置舊隸楚今新屬呉故曰新呉
豐城縣(上北至州一百四十七里/)
本漢南昌縣地晉武帝太康元年移于今縣南四十一
里名豐城即是雷孔章得寶劍處也
建昌縣(緊北至州一百二十二里/)
東三里故海昏城即漢昌邑王賀所封今縣城則呉太
史慈所築
武寧縣(上東至州三百六十里/)
長安四年割建昌界置
分寧縣(上東南至州六百五十里/)
貞元十六年刺史李巽奏分武寧縣西界置因以名焉
饒州(鄱陽上/)
　　(開元戸一萬四千六十二十六/元和戸四萬六千一百一)　(鄉二十九/鄉六十)
本秦鄱陽縣也屬九江郡鄱陽記云在揚州己午之間
孫權分豫章立為鄱陽郡梁承聖二年改為呉州至陳
光大元年省呉州依舊置郡隋開皇九年平陳改鄱陽
為饒州其城即呉芮為番令所居城
州境(東西六百五十九里/南北四百六十一里)
八到(西北至上都三千一百三十里/西北至東都二千三百二十里)
　　(東南至信州五百里十里/東北至池州五百八)
　　(東北至歙州七百里里/西至洪州四百四十)
　　(西至撫州四百七十里/)
貢賦(開元貢/元和貢)　(麩金/麩金)　(紵布/竹簟)　(秔米/)
　管縣四
　　鄱陽　餘干　樂平　浮梁
鄱陽縣(上郭下/)
秦置孫權分豫章置鄱陽郡理于此晉武帝改為廣晉
隋開皇九年改廣晉為鄱陽以在鄱水之北故曰鄱陽
永平監置在郭下每嵗鑄錢七千
餘干縣(上東至州一百里/)
漢餘汗縣淮南王云田于餘汗是也縣因餘汗之水為
名隋開皇九年去水存干名曰餘干
樂平縣(上西至州一百四十里/)
本漢餘汗縣地後漢靈帝于此置樂平縣南臨樂安江
北接平林因曰樂平
銀山在縣東一百四十里每嵗出銀十餘萬兩收税山
銀七千兩
浮梁縣(上西南至州二百二十里/)
武徳五年析鄱陽東界置新平縣尋廢開元四年刺史
韋玢再置改名新昌天寶元年改名浮梁每嵗出茶七
百萬䭾税十五餘萬貫
䖍州(南康上/)
　　(開元戸三萬二千八百三十七/元和戸二萬六千二百六十)　(鄉五十七/鄉五十七)
孫權嘉禾五年分廬陵立南部都尉理雩都晉武帝太
康三年罷都尉立為南康郡至永和五年移理贛隋開
皇九年平陳罷南康郡為䖍州大業三年罷䖍州復
南康郡武徳五年又再置䖍州蓋取䖍化水為名也
州境(東西一千四百二里九里/南北一千三百三十)
八到(西北至上都四千一百二十五里/西北至東都三千三百一十五里)
　　(東至建州一千五百八十五里/南至循州一千六百一十四里)
　　(西至郴州一千一十二里/北至吉州四百七十四里)
貢賦(開元貢/元和貢)　(白紵布/紵布)　(乾薑/蜜梅)
　管縣七
　　贛　　南康　信豐　大庾　雩都　䖍化
　　安遠
贛縣(上郭下/)
貢水西南自南康縣來章水東南自雩都縣來二水至
州北合而為一通謂之贛水因為縣名
南康縣(上東北至州八十里/)
本漢灌嬰所置南壄縣也屬豫章郡獻帝初平二年析
南壄置南安縣晉太康五年改為南康
信豐縣(上北至州一百九十五里/)
獻帝初平二年分南壄立南安縣晉武帝改為南康永
淳元年析南康更置南安天寶元年改為信豐
大庾縣(上東北至州二百二十里/)
南康記云前漢南越不賔遣監軍庾姓者討之築城于
此因之為名隋以為鎮神龍初改鎮為縣
雩都縣(上西北至州一百七十里/)
漢初所置因雩都水為名
䖍化縣(上西南至州四百七十六里/)
本漢贛縣地呉寶鼎三年初置新都晉太康元年改為
寧都隋開皇改寧都為䖍化
安遠縣(上西北至州五百二十里/)
梁大同中于今縣南七十里安遠水南置安遠縣隋開
皇中廢貞元四年刺史路應重奏分雩都縣地置
吉州(廬陵上/)
　　(開元戸三萬四千四百八十一/元和戸四萬一千二十五)　(鄉七十四/鄉六十九)
本秦廬陵屬九江郡獻帝興平二年分豫章于此置廬
陵郡晉太康中移郡于石陽縣今舊州東北故城是也
隋開皇中改廬陵為吉州有吉水因為名焉
州境(東西四百二十里里/南北六百九十二)
八到(西北至上都三千六百五里/北至東都二千七百九十里)
　　(東北至撫州四百五十里/南至䖍州五百二十里)
　　(西至衡州九百一十里里/北至洪州五百七十六)
貢賦(開元貢/)　(白紵布/)　(茶/)　(陟釐/)
　管縣五
　　廬陵　安福　永新　太和　新淦
廬陵縣(上郭下/)
本漢石陽縣晉移郡于此隋改為州又改名石陽縣為
廬陵因廬水為名
安福縣(上東至州一百二十里/)
本漢安平縣後漢改為平都縣屬廬陵呉分置安城郡
隋廢郡為安復縣武徳中改為安福縣
永新縣(上東北至州二百二十一里/)
本漢廬陵縣地呉歸命侯所置屬安城郡隋開皇中廢
顯慶四年又依舊置
太和縣(上北至州一百里/)
隋開皇九年平陳分廬陵縣置西昌縣十年改為太和
新淦縣(上南至州二百七十里/)
本漢舊縣豫章南部都尉所居縣有淦水因以為名陳
割屬巴山郡隋開皇中廢郡縣屬吉州
江州(潯陽丄/)
　　(開元戸二萬一千八百六十五/元和戸一萬七千九百四十五)　(鄉四十一/鄉四十九)
禹貢荆掦二州之境揚州云彭蠡既瀦今州南五十二
里彭蠡湖是也荆州云九江孔殷今州西北二十五里
九江是也然彭蠡以東為揚州界九江以西屬荆州界
春秋時為呉之西境呉為越滅後復為楚地秦屬廬江
郡漢屬淮南國晉太康十年以荆揚二州疆域曠遠難
為統理分豫章鄱陽廬江等郡之地置江州因江水以
為名理豫章至惠帝分廬江之潯陽武昌之柴桑置潯
陽郡自東晉元帝至蕭齊或理半洲至陳武帝于潯陽
置西江州復理豫章文帝天嘉元年省西江州江州自
豫章復理潯陽隋文帝平陳置江州總管移理湓城大
業三年罷江州為九江郡武徳四年討平林士𢎞復置
江州五年又置總管七年改為都督貞觀二年罷都督
府州理城古之湓口城也漢髙帝六年灌嬰所築漢建
安中孫權經此城權自標地令人掘之正得古井銘曰
漢六年潁隂侯開三百年當塞後不滿百年當為應運
者所開權以為己瑞井極深大江中風浪井水輒動晉
咸和四年後將軍郭黙殺平南將軍劉𦙍叛于此城陶
侃討黙築壘以攻之黙乃以布囊盛米為壘以應陶今
稱云陶公壘
州境(東西五百九十九里/南北一百七十七里)
八到(西北至上都二千七百六十里/西北至東都一千九百五十里)
　　(東至宣州一千八百里里/南至洪州三百二十五)
　　(西至鄂州五百九十三里里/西北至蘄州二百八十九)
貢賦(開元貢/元和貢)　(葛/碌)　(生石斛/)
　管縣三
　　潯陽　彭澤　都昌
潯陽縣(緊郭下/)
本漢舊縣屬廬江郡以在潯水之陽故曰潯陽隋平陳
改潯陽為彭蠡縣大業二年改為湓城縣武徳五年復
改為潯陽縣
廬山在縣東三十二里本名鄣山昔匡俗字子孝𨼆淪
潛景廬于此山漢武帝拜為大明公俗號廬君故山取
號周環五百餘里
巢湖故城在縣東四十二里按楚有二巢在廬江六縣
其南巢桀所奔處蓋在此
柴桑故城在縣西南二十里
半洲故城在縣西九十里按呉將孫慮黄武六年出鎮
于此築城
宫亭湖神廟在縣東南九十里
彭澤縣(上西南至州二百里/)
本漢舊縣屬豫章郡置彭城湖南因以為名隋開皇九
年廢彭澤别置龍城縣至十八年又改為彭澤縣
馬當山在縣東北一百里横入大江甚為險絶往來多
覆溺之懼
江水西自都昌縣界流入經縣北二十五里東北流入
秋浦縣界
都昌縣(上西北至州一百五十里/)
本漢彭澤縣地武徳五年分置都昌縣以縣北有都村
配以昌字取嘉名也
彭蠡湖在縣西六十里與潯陽縣分湖為界
釣磯山在縣南一百一十二里昔陶侃嘗釣于此得一
梭化為龍而去
彭澤故城在縣北四十五里晉陶潛為令理此城
左里故城在縣西南九十五里盧循為宋祖所敗自蔡
州南走還屯潯陽聞大軍將至欲走豫章乃悉力柵斷
左里及大軍至將戰髙祖所執麾竿折幡沈水衆懼公
笑曰往年覆舟之戰幡竿亦有折者今復然賊必破矣
即進攻柵賊投水死者萬餘人遂大破
袁州(宜春上/)
　　(開元戸二萬二千二百三十五/元和戸一萬七千一百二十六)　(鄉四十一/鄉四十一)
本秦九江郡地在漢為宜春縣屬豫章郡晉平呉後屬
荆州東晉以來屬江州隋開皇十一年置袁州因袁山
為名大業三年罷袁州為宜春郡武徳五年討平蕭銑
復置袁州
州境(東西五百二十六里/南北二百二十五里)
八到(西北至上都三千二百八十里/西北至東都二千四百六十里)
　　(東至洪州七百四十里里/南至吉州三百一十七)
　　(西至潭州五百二十六里/北至江州五百二十五里)
貢賦(開元貢/)　(白紵布/)　(麻布/)
　管縣三
　　宜春　新喻　萍鄉
宜春縣(上郭下/)
本漢舊縣灌嬰定江南所築城晉武帝太康元年以太
后諱春改為宜陽縣隋開皇十一年于縣置袁州移縣
于城東五里復改為宜春
新喻縣(上西南至州一百五十里/)
本漢宜春縣地呉孫晧分置新渝縣因渝水為名今曰
新喻因聲變也
萍鄉縣(上東至州一百四十二里/)
本漢宜春縣地呉寶鼎二年分立萍鄉先𨽻吉州隋開
皇十一年屬袁州以地多生萍草因以為名
信州(上饒中/)
　　(元和戸二萬八千七百一十一戸鄉六十四/案此州置自乾元故不載開元  鄉與貢賦)
本漢餘汗縣地三國時又分鄱陽郡葛陽縣之地陳改
為弋陽今州所理在弋陽縣東一百里乾元元年租庸
使洪州刺史元載奏置
州境(案州境里/數𫝊寫缺)
八到(西北至上都三千六百三十里/西北至東都二千八百二十里)
　　(東至衢州二百五十里/東南至建州五百里)
　　(西北至饒州五百里/)
貢賦(元和貢/)　(緜/)　(藤紙/)
　管縣五
　　上饒　玊山　弋陽　永豐　貴溪
上饒縣(上郭下/)
本呉所置隋平陳省乾元元年重立
玊山縣(上西至州九十里/)
證聖二年分常山須江等縣置乾元元年自衢州割入
信州
弋陽縣(上東至州一百里/)
後漢分餘汗東界立葛陽縣自呉至陳並屬鄱陽郡隋
開皇中因失印改為弋陽縣乾元元年自饒州割屬信
州
永豐縣(中西北至州四十五里/)
本弋陽縣進賢鄉永豐里之地乾元元年置因里為名
貴溪縣(上東至州二百二十里/)
永泰元年洪州觀察使李勉奏割樂平餘干二縣置在
貴溪口因以為名
撫州(臨川上/)
　　(開元戸二萬四千九百八十八/元和戸二萬四千七百六十七)　(鄉四十八/鄉五十一)
本禹貢揚州之境秦屬九江郡漢屬豫章呉太平中改
置臨川郡隋開皇九年改為撫州大業十二年又改為
臨川縣武徳五年又改為州
州境(東西四百七十八里/南北六百三十里)
八到(西北至上都三千三百五十里/北至東都二千四百九十五里)
　　(東至饒州四百七十里十里/南至䖍州一千一百八)
　　(西南至吉州四百五十六里/北至洪州二百一十九里)
貢賦(開元貢/元和貢)　(葛十疋/葛十疋)
　管縣四
　　臨川　南城　崇仁　南豐
臨川縣(上郭下/)
後漢和帝永元八年析南城縣為臨安縣開元九年改
為臨川縣
南城縣(上東南至州一百三十里/)
漢分豫章郡立為南城縣
崇仁縣(上東南至州一百里/)
本漢臨汝縣之地呉少帝太平二年分臨汝為新建縣
屬臨川郡梁普通三年改為巴縣隋開皇中改為崇仁
南豐縣(上西北至州二百六十里/)
本漢南城縣地呉少帝分以為南豐縣隋平陳省入南
城景雲二年又置先天二年又廢開元八年復置
宣州(宣城緊/)
　　(開元戸八萬七千二百三十一/元和戸五萬七千三百五十)　(鄉一百六十七/鄉一百九十五)
　　今為宣歙觀察使理所(管宣州歙州池州萬管縣/二十  都管戸九  一千)
　　(七百六/)
禹貢揚州之域春秋時屬楚秦為鄣郡漢武帝改為丹
陽郡領縣十七理宛陵即今理是也漢有銅官輿地志
云宛陵縣銅山者漢採銅所治也順帝立宣城郡東晉
或理蕪湖或理姑熟或理赭圻隋開皇九年平陳改郡
為宣州移于今理武徳二年置總管府七年改為宣城
郡乾元元年復為宣州州理城周封楚子熊繹于此漢
丹陽郡亦理此城俗傳晉桓彝所築
州境(東西四百八十六里/南北五百五十二里)
八到(西北至上都取和滁路三千一十里取潤州路二/千七十里)
　　(西北至東都取和滁路二千一百五十里/正南㣲西踰嶺至歙州三百八十里)
　　(西渡江至廬州六百四十里/西南至池州三百四十里)
　　(正北㣲東至潤州四百里十里/正北㣲西至和州二百五)
貢賦(開元貢後白紵布外别進五色線毯及綾綺等珍/自貞元  常貢之)
　　(物與淮南兩浙相比/)
　管縣十
　　宣城　南陵　涇　　當塗　溧陽　溧水
　　寧國　廣徳　太平　旌徳
宣城縣(望郭下/)
本漢宛陵縣屬丹陽郡後漢順帝置至晉屬宣城郡隋
自宛陵移于今理
敬亭山州北十二里即謝朓賦詩之所
青弋水州西九十九里
南陵縣(望東至州一百里/)
本漢春穀縣地梁于此置南陵縣仍于縣理置南陵郡
隋平陳廢郡縣屬宣州
鵲頭鎮在縣西一百一十里即春秋時楚伐呉敗于鵲
岸是也沿流八十里有鵲尾洲呉時屯兵處
梅根監在縣西一百三十五里梅根監并宛陵監每嵗
共鑄錢五萬貫
銅井山在縣西南八十五里出銅
利國山在縣西一百一十里出銅供梅根監
戰鳥山在縣西北一百二十里臨大江本名孤圻山昔
桓温于赭圻討賊屯兵山下夜中衆鳥鳴賊謂官軍已
至一時驚潰因以為名
春榖故城在縣西一百五十里
赭圻故城在縣西北一百三十里西臨大江呉所置赭
圻屯處也晉哀帝時桓温領揚州牧入朝參政自荆州
還至赭圻詔止之遂城赭圻鎮焉後城被火災乃移鎮
姑熟
涇縣(𦂳東北至州一百五里/)
本漢舊縣因涇水以為名屬丹陽郡晉屬宣城郡武徳
七年于此置猷州八年廢以縣屬宣州
陵陽山在縣西南一百三十里陵陽子明得仙處
㣲嶺山在縣東南二百五十里涇水所出也
蓋山在縣西南二百八十里下有舒姑泉昔舒氏女化
為魚于此泉聞絃歌則有雙鯉湧出
當塗縣(𦂳東南至州一百九十三里/)
本漢丹陽縣地其當塗縣本屬九江郡漢為侯國左傳
禹㑹諸侯于塗山注云在壽春東北以塗山為邑故以
名焉晉武帝太康初分丹陽置于湖縣成帝時以江北
之當塗縣流人過江在于湖者僑立為當塗縣屬淮南
郡隋大業十年廢于湖縣以當塗屬宣州
牛渚山在縣北三十五里山突出江中謂之牛渚圻津
渡處也始皇二十七年東巡會稽道由丹陽至錢唐即
從此渡也晉左衞將軍謝尚鎮于此温嶠至牛渚燃犀
照諸靈怪亦在于是
博望山在縣西三十五里與和州對岸江西岸曰梁山
在溧陽縣南七十里兩山相望如門俗謂之天門山山
上皆有郤月城宋車騎將軍王𤣥謨所築于此屯兵捍
禦
赤金山在縣北一十里出好銅與金𩔖淮南子食貨志
所謂丹陽銅也
九井山在縣南十里殷仲文九日從桓温登九井賦詩
即此山也
龍山在縣東南十二里桓温嘗與僚佐九月九日登此
山宴集
丹陽湖在縣東南七十九里周迴三百餘里與溧水分
湖為界
蕪湖水在縣西南八十里源出丹陽湖西北流入于大
江漢末湖側亦嘗置蕪湖縣呉將陸遜晉謝尚王敦皆
嘗鎮此
姑熟水在縣南二里縣名因此
慈湖在縣北六十五里呉將卞融于此屯兵晉成帝咸
和二年陶侃與蘇峻戰于慈湖侯景之亂兵至慈湖梁
人聞之大恐
采石戍在縣西北三十五里西接烏江北連建業城在
牛渚山上與和州横江渡相對隋師伐陳賀若弼從此
渡隋平陳置鎮貞觀初改鎮為戍
溧陽縣(𦂳西南至州二百四十里/)
本漢舊縣屬丹陽郡以在溧水之陽為名呉時置屯田
于此隋屬蔣州(今潤州上元縣西石/頭城是蔣州理也)又屬潤州大業二
年屬宣州
平陵山在縣南十八里晉成帝時李完圍韓晃于此山
斬之山髙四十丈
溧水在縣南六里
溧水縣(上南至州二百二十五里/)
本漢溧陽縣地隋開皇十一年宇文述割溧陽之西丹
陽之東置
中山在縣東南一十五里出兔為筆精妙
丹陽湖在縣西南二十八里與當塗縣分中流為界
因城湖在縣南一百里周迴九十里多蒲魚之利
寧國縣(上西北至州一百一十里/)
本後漢末分宛陵南鄉置屬丹陽郡晉屬宣城郡其後
武徳中廢天寶三年復置
五湖水在縣東北四里
廣徳縣(𦂳西至州一百六十五里/)
後漢分故鄣縣置屬丹陽郡宋為經安縣隋仁壽三年
屬湖州大業二年移于今理屬宣州至徳二年改名廣
徳
桐汭水在縣西五十里春秋楚子期伐呉至桐汭是也
太平縣(上東北至州二百八十里/)
本涇縣地天寶四年宣城郡太守李和上奏割涇縣西
南十四鄉置
黄山在縣西南四十里上有泉水泉側多黄連
旌徳縣(上北至州二百三十里/)
本太平之地以縣界闊遠永泰初土賊王方據險作叛
招討平之奏分太平置旌徳縣
歙州(新安上/)
　　(開元戸三萬一千九百六十一/元和戸一萬六千七百五十四)　(鄉七十二/鄉五十)
禹貢掦州之域春秋時屬越秦時為丹陽郡歙縣之地
其後或屬新都或隸新安郡或立新寧郡隋開皇十二
年置歙州武徳中置都督貞觀廢
州境(東西四百一十九里/南北二百四十里)
八到(西北至上都取睦州路四千八百五里取宣州路/三千四百五十里)
　　(西北至東都三千二百二十五里取宣州潤州路/二千五百九十里)
　　(東至杭州四百七十里/東至睦州三百七十里)
　　(西南至饒州七百里百里/正北㣲東至宣州三)
貢賦(開元貢/元和貢)　(麻布布/細紵)　(竹簟/)
　管縣六
　　歙　　黝　　休寧　婺源　績溪　祁門
歙縣(上郭下/)
本秦舊縣也縣南有歙浦因以為名晉後屬新都郡或
屬新安郡或屬新寧郡隋初省開皇十一年又置十二
年置歙州及縣
北黝山在縣西北二百六十八里宣歙二州分界處
布射山一名勤山在縣北二十里呉志歙賊金竒萬戸
屯于此
烏聊山在縣東南二百六步上有毛甘故城後漢末賊
毛甘萬戸屯于此呉將賀齊討平之
浙江西自休寧縣界流入
黝縣(上東至州一百五十二里/)
本漢舊縣理在黝川因以為名屬丹陽郡隋平陳省入
休寧縣十一年復置隸宣州十二年改隸歙州按縣南
有墨嶺出墨石又昔貢柿心木縣由此得名説文黟字
從黑旁多後傳誤遂寫黝字
林厯山在縣西南一百五十里昔呉大帝使賀齊討黝
歙山賊賊帥陳僕祖山等二萬戸屯此山山四面壁立
髙數十丈徑路危狹不容方楯賊乘髙下石不可得攻
齊乃隂募輕健士密于𨼆險賊所不備處以戈帖山為
縁道夜令勇士潛上懸布援人遂大破之忽賊中有善
禁者官軍刀劍不得拔弓弩矢發多還自向賀齊令曰
吾聞蟲有毒者兵有刃者可禁其無刃者不可禁乃多
作韌木白棓選異力精卒五千人攻之禁果不行賊遂
大敗
休寧縣(上東至州六十六里/)
本秦歙縣地屬丹陽郡後漢建安中賀齊討黝歙山賊
分休陽縣其後頻有改易隋開皇十八年改為休寧縣屬
婺州十二年屬歙州
横鄣山在縣東南八十四里
漸江一名浙江源出縣東南横鄣山東流經歙縣又東
南入睦州界
婺源縣(上東北至州二百九里/)
本休寧縣西南界開元二十六年平妖賊洪氏始置此
縣以婺水遶城三面因以為名
善山在縣南五十里與惡山隔溪相對俗謂之夫婦山
績溪縣(中下西南至州六十六里/)
本梁大通元年于此置梁安縣武徳中廢大厯二年刺
史長孫全緒奏分歙縣置此縣北有乳溪與徽溪相去
一里並流離而復合有如績焉因以為名
祁門縣(中下東至州一百七十九里/)
本古昌門地漢黝縣之南境永泰元年草賊方清于此
偽置昌門縣以為守備刺史長孫全緒討平之因其舊
城置縣恥其舊號以縣東北一里有祁山因改為祁門
縣大厯五年又移于東面臨大溪西枕小山
池州(池陽下/)
　　(元和戸一萬七千五百九十一戸鄉三十四/案此州置自永泰故不載開元  鄉與貢賦)
本漢鄣郡之域呉于此置石城縣梁昭明太子以其水
魚羙故封其水為貴池今城西枕此水隋廢石城縣入
南陵縣開皇中于此置秋浦縣永泰二年江西觀察使
李勉奏置池州因武徳四年總管左難當所奏舊名取
貴池以為州號也
州境(案州境里/數𫝊寫缺)
八到(西北至上都取宣州路二千四百一十里取江州/路二千五百三十里)
　　(西北至東都取宣州路二千五百一十里取江州/路二千五百三十里)
　　(東南至歙州四百六十里十里/東北陸路至宣州三百四)
　　(西至江州五百八十里里/西南至饒州五百八十)
　　(正北㣲西渡江至舒州四百三十里/)
貢賦(案元和貢/賦𫝊寫缺)
　管縣四
　　秋浦　青陽　至徳　石棣
秋浦縣(上郭下/)
隋開皇十九年于石城故城置屬宣州永泰二年李勉
奏置池州縣屬焉
烏石山在縣西一百四十里廣徳初為賊陳莊方清所
據袁傪破平之
大江水在縣北七里
貴池水在縣西七里
秋浦水在縣西八十里
青陽縣(上西南至州七十里/)
本漢涇縣地天寶元年洪州都督徐輝奏于呉所立臨
城縣南置屬宣州在青山之陽為名永泰二年隸池州
至徳縣(中東北至州二百五十里/)
本漢石城至徳二年刺史宋若思奏置因年號為名初
屬潯陽郡乾元元年改屬饒州永泰三年割屬池州
堯城在縣南四百里
舜城在縣北二十里舊傳兩帝南巡至此
石埭縣(中西北至州二百里/)
本漢丹陽郡地至呉大帝封韓當為石埭城侯因此置
縣其後屢有廢興永泰二年洪府都督李勉奏割秋浦
青陽涇三縣于呉所置陵陽城南五里置
陵陽山在縣北三十里竇子明于此得仙
石埭在縣西北一百三十里有兩横石壅江有如埭焉
因名
　
　
　
　
　
　
　
　
　
　元和郡縣志卷二十九
欽定四庫全書
　元和郡縣志卷三十
　　　　　　　　　　　　唐　李吉甫　撰
　　江南道(五/)
潭州(長沙中都督府/)
　　(開元戸二萬一千八百四十四/元和戸一萬五千四百)　(鄉六十九/鄉六十九)
　　今為湖南觀察使理所(管潭州衡州郴州永州連/州道州邵州  管縣三十)
　　(四此與後福建觀察使都管戸數並𫝊寫缺/)
禹貢荆州之域春秋為黔中地楚之南境秦并天下分
黔中以南之沙鄉為長沙郡以繞湘川(下言長沙郡地/者皆禹貢荆州)
(之域楚之/南境也)按東方朔記南郡有萬里沙祠自湘川至東
萊地可萬里故曰長沙漢初以呉芮有功封長沙王至
景帝封其子發為王因入朝有詔諸王迭起舞王但張
褏而已帝怪而問之對曰臣國小地狹不足以回旋帝
悦益以武陵桂陽二郡自漢至晉並屬荆州懷帝分荆
州湘中諸郡置湘州南以五嶺為界北以洞庭為界漢
晉以來亦為重鎮今按其俗雜有夷人名徭自言先祖
有功免徭役也隋開皇九年平陳改為潭州取昭潭為
名也又置總管府大業中罷牧置都尉府三年罷長沙
郡武徳四年又置潭州總管府七年改為都督府
州境(東西一千六十里里/南北五百七十五)
八到(西北至上都二千四百四十五里/北至東都二千一百八十五里)
　　(東至洪州九百八十里五里/東南至袁州五百二十)
　　(正南㣲東至衡州四百六十里/西北至朗州四百里)
　　(北至岳州水路五百五十里/)
貢賦(開元貢/元和貢)　(葛布十五疋/絲布十五疋)
　管縣六
　　長沙　醴陵　瀏陽　益陽　湘鄉　湘潭
長沙縣(𦂳郭下/)
本漢臨湘縣屬長沙國隋改為長沙縣屬潭州
嶽麓山在縣西南隔湘江水六里蓋衡山之足也故以
麓為名
雲母山在縣北九十里列仙傳長沙雲母服之不朽
銅山在縣北百里楚鑄銅處
昭山在縣南七十里臨湘水下有旋潭甚深無厎州之
得名因此也
湘水南自衡山縣界流入于岳州湘隂縣界
故尉城在縣西北七十里孫權以程普為長沙縣西部
都尉以防關羽因立此城
故陶關在縣西南五里晉杜弢據湘州反陶侃討之因
置此城
賈誼宅在縣南四十步
呉芮墓在縣北四里
陶侃墓在縣南二十三里
醴陵縣(中下西北至州一百八十里/)
本漢臨湘縣地禹貢岷山𨗳江東别為沱又東至于澧
是也後漢置此縣屬長沙郡呉封顧雍為長沙侯而家
人不知是也隋平陳省入長沙武徳四年復置
瀏陽縣(中下西至州二百五十里/)
本漢長沙國臨湘縣地呉置瀏陽因縣南瀏陽水為名
隋平陳廢景龍二年復置
益陽縣(丄東南至州一百八十里/)
本漢舊縣屬長沙國在益水之陽因名隋平陳屬潭州
澬水一名茱萸江南自邵州流入經縣南三十步縣西
有關羽瀨南對甘寧故壘昔羽屯兵水北孫權令魯肅
甘寧拒于此水寧謂肅曰羽聞吾咳唾之聲必不敢渡
渡則成擒也羽夜聞寧處分曰興霸聲也遂不渡茱萸
江
益水出縣東南益山東北流入澬水
關羽故壘在縣西一十五里
湘鄉縣(𦂳西北至州二百三十里/)
本漢湘南縣之湘鄉也後漢立為縣屬零陵郡自呉至
陳並屬衡陽郡隋省入衡山縣武徳四年復置
石魚山其石色若雲母開發一重石若魚形刻畫燒之
作魚膏臭在縣西十五里
龍山有鍾乳穴在縣南二百四十里
漣水在縣南四十五里煮水一名得鹽五升
湘潭縣(𦂳東北至州一百四里陸路一百二十里/)
本漢湘南縣地呉分立衡陽縣晉惠帝更名衡山厯代
並屬衡陽郡隋改屬潭州天寳八年改名湘潭
涓湖溉良田二百餘頃縣西七十里
湘水經縣理東
衡州(衡陽上/)
　　(開元戸一萬三千五百一十三/元和戸一萬八千四十七)　(鄉四十四/鄉四十四)
秦屬長沙郡漢為酃縣地呉分長沙之東部為湘東郡
晉以郡屬湘州隋開皇九年罷郡為衡州以衡山為名
州境(東西六百五十里里/南北四百九十九)
八到(西北至上都二千九百五十里/北至東都二千六百四十九里)
　　(東南至郴州三百七十里/東北至吉州九百一十里)
　　(正南㣲西至永州五百七十里/西至邵州三百五十六里)
　　(北至潭州四百六十里/)
貢賦(開元貢/元和貢)　(麩金/水銀)　(大麻/)　(紵絲/)
　管縣六
　　衡陽　攸　　茶陵　耒陽　常寧　衡山
衡陽縣(𦂳郭下/)
本漢酃縣地呉分置臨蒸縣屬衡山郡天寶初更名衡
陽郡縣仍屬焉(案此所敘未全舊唐書云呉末分長沙/東界立湘東郡隋罷郡為衡州改臨蒸)
(為衡陽武徳四年復為臨/蒸開元二十年復為衡陽)縣城東傍湘江北背蒸水
岣嶁山即衡山也在縣北七十里
湘水西南自永州祁陽縣界入
蒸水自臨蒸縣北東注于湘謂之蒸口
酃湖在縣東二十里可釀為酒晉記武帝平呉薦酃酒
于太廟是也
蒸陽故城在縣西一百七十里
攸縣(下西南至州陸路三百四十五里/)
本漢舊縣武徳四年分湘潭縣置以北帶攸溪為名
茶陵縣(中西南至州水路四百五十里/)
本長沙國界齊永明七年入湘東郡隋開皇九年為湘
潭縣武徳四年置茶陵縣貞觀九年廢聖厯元年復舊
以南臨茶山縣以為名
耒陽縣(上西北至州一百六十八里/)
本秦縣因耒水在縣東為名漢屬桂陽郡隋改為耒隂
屬衡州(案此所敘亦未全舊唐書/云武徳四年復為耒陽)後漢蔡倫即此縣人
有宅基在縣西一里
雨瀨在故縣西南每旱賽之則雨降
常寧縣(下西北至州陸路一百八十里/)
本秦耒陽縣地呉分耒陽置新平縣宋元徽中三洞蠻
抄掠州縣移就江東因蠻寇止息遂號新寧即今理是
東俯潭水西枕冝江天寶元年改名常寧
湘水在縣北六十里
衡山縣(丄西南至州一百二十里/)
本漢隂山縣以縣東百二十里有隂山為名至梁武帝
天監中分隂山立湘潭縣天寶八年改為衡山
湘水在縣東
衡山南嶽也一名岣嶁山在縣西三十里南嶽記曰衡
山者朱陽之靈臺太虛之寶洞又云赤帝館其嶺祝融
託其陽以其宿當翼軫度應機衡故為名又曰上如車
葢及衡軛之形山髙四千一十丈
衡岳廟在縣西三十里南嶽記曰南宫四面皆絶人獸
莫至周迴天險無得履者漢武帝移于江北置廟隋文
帝復移于今所
郴州(桂陽中/)
　　(開元戸三萬二千一百七十六/元和戸一萬六千四百三十七)　(鄉五十𫝊寫缺/案鄉數)
本漢長沙國地後漢分長沙南境立桂陽郡理郴縣領
十一縣隋平陳改為郴州大業中復為桂陽郡武徳四
年為郴州
州境(東西五百九十六里/南北三百二十三里)
八到(西北至上都三千二百七十五里/北至東都三千一十五里)
　　(東至䖍州一千里一十里/東南至韶州四百)
　　(西至道州五百三十五里/西北至衡州三百七十里)
貢賦(開元貢/)　(紬/)　(白紵/)
　管縣八
　　郴　　義章　義昌　平陽　資興　髙亭
　　臨武　藍山
郴縣(上郭下/)
本漢舊縣項羽徙義帝之所都也厯代屬郴陽郡隋屬
郴州
桂陽監在城内毎年鑄錢五萬貫
馬嶺山在縣東北五里昔蘓耽學道于此得仙其舊宅
在州東半里俯臨城餘跡猶存
石井山在縣東北八十里有風母獸既死張口向風則
生
劉洞在縣西北二十三里出偃鼠如牛將為災乃出畎
畝散落其尾悉為小鼠
渌水自郴侯山注來
程鄉呉録云程鄉出酒
横溪水俗謂之貪泉飲者輒冒于貨財
郴水出經縣東一里
温水在縣北常溉田十二月種明年三月熟可一嵗三
熟
義帝祠在縣西一里墓在縣西一里
義章縣(中下西北至州一百一十五里/)
本漢郴縣地隋末蕭銑分置屬郴州武徳因而不改開
元二十三年自縣北移于今理郤據層嶺前臨通江
章水在縣北六十五里
義昌縣(中下西北至州三百三十里/)
本漢郴縣地至東晉分置汝城縣屬桂楊郡隋改為扈
陽縣天寶元年改為義昌
平陽縣(上東至州九十九里/)
本漢郴縣地東晉陶侃于今理南置屬平陽郡至陳俱
廢隋末蕭銑分置武徳因而不改七年省八年復置
銀坑在縣南三十里所出銀至精好俗謂之□子銀别
處莫及亦出銅􁨙供桂楊監鼓鑄
資興縣(中下西至州一百二十里/)
本漢郴縣地後漢于此置漢寧縣呉改曰陽安晉改為
晉寧至隋省開皇十一年又置改為晉興貞觀廢咸通
三年又置改為資興南俯耒江北帶長嶺
髙亭縣(中下南至州九十里/)
本漢便縣晉省陳復置至隋省入郴縣開皇十三年宇
文融奏割郴縣北界置安陵縣安陵水在縣北百步因
以為名天寶元年改為髙亭縣以縣東一百三十步髙
亭山為名
臨武縣(中下東北至州二百一十三里/)
本漢舊縣以南臨武溪水因以為名厯代屬桂陽郡後
郡為郴州縣屬不改
桐柏山在縣西北六十里
雞水在縣南即桂水也
藍山縣(中東北至州三百二十里/)
本漢南平縣至隋廢咸通中復置于今理天寶元年改
為藍山縣
九疑山在縣西南五十里
永州(零陵中/)
　　(開元戸二萬七千五百九十/元和戸八百九十四)　(鄉四十八/郷四十五)
秦屬長沙郡漢為長沙國武帝分置零陵郡領縣十至
宋封晉恭帝為零陵王隋文帝開皇九年平陳置永州
因水為名大業三年復為零陵郡四年又置永州史記
舜𦵏九疑即此地也
州境(東西三百三十二里/南北五百六十一里)
八到(西北至上都三千一百五十五里/北至東都二千八百九十五里)
　　(南北至道州水路二百六十里/東北至衡州陸路五百七十里)
　　(南至韶州六百里五里/西南至桂陽五百)
　　(西至敘州南郎溪山懸險不通無里數/)
貢賦(開元貢/)　(細葛/)　(石燕/)
　管縣四
　　零陵　祁陽　湘源　灌陽
零陵縣(上郭下/)
本漢泉陵縣地隋平陳改為零陵縣自改零陵故移于
此
湘水經州西十餘里
石室山在縣北一里吕䝉所築
祁陽縣(上南至州一百八十里/)
本漢泉陵縣地屬零陵郡呉分泉陵置武徳四年復置
于今理貞觀元年省四年又置
石燕山在縣西北一百一十里出石燕充藥
湘水經縣南三十步
湘源縣(上東北至州一百三十里/)
本漢洮陽縣地至隋改置湘源縣屬永州
湘水經縣東
灌陽縣(中北至州三百六十里/)
本漢零陵縣地隋大業末蕭銑析湘源縣置武徳七年
廢上元二年吕諲奏置
灌水在縣西南一百二里
連州(連山下/)
　　(開元戸一萬八千八十/元和戸五千二百七十)　(鄉二十二/鄉二十二)
秦為長沙郡之南境漢置桂陽郡至陳為桂陽縣隋文
帝開皇十年置連州因黄連嶺為名大業初改為熙平
郡武徳四年復為連州
州境(東西二百四十二里/南北四百里)
八到(東北至上都三千六百六十五里/東北至東都三千四百五里)
　　(東至韶州陸路五百里/東至廣州八百九十里)
　　(東北度嶺至郴州三百九十里/西南至封州六百三十里)
　　(西至賀州捷路二百七十里取道州桂嶺路二百/六十里)
貢賦(開元貢/元和貢)　(細布/鍾乳)
　管縣三
　　桂陽　陽山　連山
桂陽縣(上中郭下/)
本漢舊縣屬桂陽郡呉宋齊並屬始興郡梁陳屬陽山
郡隋屬連州
貞女峽在縣東南一十里
黄連嶺在縣西南一百五十里
陽山縣(中下西北至州水路一百四十七里/)
本漢舊縣為南越置關之邑故其關在縣西北四十里
茂漢口史記尉佗移檄陽山關曰盜兵且至急絶道聚
兵自守今陽山北當騎山嶺路秦于此立陽山關漢破
南越以為縣後漢省晉重置在注水南梁天監六年置
陽山郡以縣屬焉隋開皇十年屬連州神龍二年移于
注水北即今縣理也是界諸山各出乳穴
連山縣(中下東至州一百六十里/)
自漢至齊為桂陽郡之地梁武帝分桂陽置廣惠縣(案/梁)
(武舊唐書作晉武廣惠隋書作/廣徳與此互異皆當以此為是)隋開皇十年改為廣澤
屬連州仁壽元年改為連山
滑水今為黄連水
道州(江華中/)
　　(開元戸二萬七千四百四十八/元和戸一萬八千三百三十)　(鄉六十一/鄉五十)
秦屬長沙郡漢屬長沙國武帝分長沙置零陵郡呉分
零陵置營陽郡今州是也以郡在營水之南因以為名
隋末陷冦賊武徳四年平蕭銑置營州貞觀八年改為
道州
州境(東西二百九十五里/南北四百里)
八到(西北至上都三千四百一十五里/北至東都三千一百五十五里)
　　(正東㣲北至郴州五百三十五里/南踰嶺至賀州四百四十里)
　　(西南踰嶺至韶州四百二十里/西北水路至永州二百六十里)
貢賦(開元貢/)　(細紵布/)
　管縣五
　　𢎞道　永明　延唐　大厯　江華
𢎞道縣(上郭下/)
本漢營浦縣屬零陵郡隋改永陽縣貞觀八年省入營
道縣天寶六年改為𢎞道縣
大陽原在縣南五十步多小斑竹相傳云舜崩之後二
妃尋湘水以手拭淚把竹遂成斑也
營水南自江華縣流入
永明縣(中東北至州一百一十里/)
本漢營浦縣隋改為永陽縣武徳四年移于州西南貞
觀八年省天后又置天寶元年改為永明
延唐縣(上西至州一百里/)
本漢泠道縣地屬零陵郡漢景帝時零陵文學于泠道
舜祠下得玊琯是也至隋自奔巢水口移營道縣于此
武徳四年移營道于州郭内于此置唐興縣天寶元年
改為延唐縣
九疑山在縣東南一百里舜所築也九山相似行者疑
惑故為名舜廟在山下
泠水今名遲水源出九疑山
舂陵故城在縣北五十里長沙定王封中子買為舂陵
侯是也
大厯縣(中下西北至州一百二十里/)
本漢營道縣地大厯二年觀察使韋之晉奏析延唐縣
于州東置因年號為名(案舊唐書地理志大厯二年湖/南觀察使韋貫之奏請析延唐)
(縣于道州東南二百二十里舂陵侯故城北十五里置/縣因以大厯為名又本傳云貫之本名純以憲宗廟諱)
(遂以字行新唐書宰相世系表云貫之字正理相憲宗/合志表傳皆可證貫之非之晉然攷本傳元和十二年)
(罷相乃為湖南觀察使去大厯初已四十餘年則所/云大厯二年貫之奏置亦誤今並仍原文以存疑)
江華縣(中北至州一百一十三里/)
本漢馮乘縣地故城在縣南七十里至隋不改武徳四
年分馮乘縣置江華縣屬營州八年屬道州
營水出縣東北
淮南王子廟在縣南七十二里荆州記云淮南王安被
誅其子奔至此城門化為石今名東塘神
邵州(邵陽下/)
　　(開元戸一萬二千三百二十/元和戸一萬八百)　(鄉三十二/鄉二十)
秦為長沙郡地漢為昭陵縣屬零陵郡呉分置邵郡今
州是也宋齊並為邵陵王國隋開皇十年以邵陵郡屬
潭州隋末陷于冦賊武徳四年平蕭銑屬南梁州貞觀
十年改為邵州
州境(東西屈曲一百二十里里/南北水路七百三十四)
八到(西北至上都二千八百八十四里/北至東都二千五百八十五里)
　　(東至衡州三百五十六里/東南至永州二百二十里)
　　(東北至潭州陸路五百三十里/)
貢賦(開元貢/元和貢)　(黄蠟/銀)　(麻布/)
　管縣二
　　邵陽　武岡
邵陽縣(上郭下/)
本漢昭陵縣屬長沙國後漢改昭陽縣晉武帝改為邵
陽因邵水之陽為名
武岡縣(上東北至州四百三十里/)
本漢都梁縣地屬零陵郡呉寶鼎元年改為武岡縣因
武岡為名一云晉武帝分都梁縣置梁天監元年以太
子諱綱故為武强武徳四年復舊
都梁山在縣東北一百三十里
福州(長樂中都督府/)
　　(開元戸三萬一千六十七十五/元和戸一萬九千四百五)　(鄉六十六/鄉八十一)
　　今為福建觀察使理所(管福州建州泉州漳州汀/州  管縣二十四)
禹貢楊州之域本閩越秦并天下以閩中下郡作三十
六郡之數今州即閩中郡之地也(下言閩中地者皆/禹貢掦州之域)漢
初又為閩越國自越王句踐六世至無疆為楚所滅子
孫播遷海上七世至無諸從諸侯之師滅秦率人佐漢
漢立無諸為閩中王王故地郡又有冶縣按冶即今台
州章安故縣是也後漢改為東候官呉于此立曲郍都
尉主謫徙之人作船于此晉置晉安郡領縣八屬揚州
南朝以封子弟為王梁簡文帝初封晉安王入為皇太
子是也陳廢帝改為豐州又為泉州因泉山為名隋大
業二年改為閩州三年改為建安郡武徳六年改為泉
州八年置都督府景雲二年又為閩州開元十三年改
為福州都督府因州西北福山為名兼置經略使仍自
嶺南道割屬江南東路
州境(案州境里/數𫝊寫缺)
八到(西北至上都五千二百九十五里/西北至東都四千四百二十四里)
　　(東至大海七十里百六十里/東南水路至海一)
　　(東北至温州水路屈曲一千八百里山路險阻/西南至泉州三百七十里)
　　(西南至汀州水路屈曲一千一百六十五里/正北微西至建州六百里)
貢賦(開元貢/    賦)　(海蛤絹蚺蛇膽/緜)
　　(元和貢/)　(乾薑/)　(白蕉/)
　管縣九
　　閩　　候官　長樂　福唐　連江　長溪
　　尤溪　古田　永泰
閩縣(上郭下/)
本漢冶縣地屬㑹稽郡後漢改為東候官(案杜佑通典/及舊唐書並)
(云冶縣又名東冶縣/後漢改為候官都尉)呉改屬建安郡晉以候官為晉安
郡隋開皇九年改為原豐縣十二年又改為閩縣皇朝
因之
海在縣東南一百六十里
東湖在縣北三里
西湖在縣西二里
候官縣(緊北至州郭二里/)
武徳六年于今州西北三十一里置八年廢長安二年
重置貞元五年觀察使鄭叔則奏移于州郭
長樂縣(上西至州一百里/)
本隋閩縣地武徳六年分置長樂縣
石尤嶺縣南四十里與福唐縣分界
大海在縣東七十里
海澶山縣東一百二十里山在大海中周迴三百里
福唐縣(緊東北至州水路一百七十里/)
聖厯二年析長樂縣東南界置萬安縣天寶元年改為
福唐
大海在縣東四十五里
丹步渡在縣南百步其水謂之無患溪
連江縣(緊西南至州水陸路一百六十里/)
本漢冶縣地晉分立温麻縣武徳六年移于連江之北
改為連江縣
連江在縣南三百里東流入海
海在縣東五里
長溪縣(中下西南至州水路八百里/)
長安二年割晉温麻舊縣北四鄉置長溪縣
長溪在縣南四十五里流入大海
尤溪縣(中下東南水路至州八百里/)
開元二十九年開山洞置縣東水路沿流至候官縣西
水路泝流至汀州龍巖縣
古田縣(中下東至州七百里/)
開元二十九年開山洞置與連江接界與沙縣分界
永泰縣(中下東北至州二百五十里/)
永泰二年觀察使李承昭開山洞置縣東水路沿流至
候官縣西泝流至南安縣南北俱抵大山並無行路
建州(建安上/)
　　(開元戸二萬八百四百八十/元和戸一萬五千)　(鄉四十/鄉四十)
本秦閩中地也漢于其地立冶縣屬會稽郡後漢改冶
為東候官呉孫休永安二年以會稽南部都尉分為建
郡今州即其地也宋齊梁皆以封子弟為王開元十年
罷郡以縣屬泉州隋氏喪亂建安縣人擁衆自保武徳
四年歸附遂于建安縣置建州
州境(案州境里/數𫝊寫缺)
八到(西北至上都四千六百九十五里/西北至東都三千八百三十五里)
　　(東北至處州山路九百里/正南微東至福州六百里)
　　(西南至汀州水路屈曲一千五百里/西北至信州五百四十里)
　　(西北至撫州八百三十里/止北微東至衢州七百里)
貢賦(開元貢/    賦)　(金花練/緜  絹)
　　(元和貢/)　(蕉布/)　(偃鼠皮/)
　管縣五
　　建安　浦城　邵武　將樂　建陽
建安縣(上郭下/)
本漢冶縣之地後改為東候官又立建安縣(案通典云/漢冶縣地)
(呉置建安縣/有武夷山)因遂不改
建陽溪一名建安水在州西四百步南流入福州界
浦城縣(緊東南至州三百六十里/)
本漢興縣呉永安三年改曰呉興隋平陳省入建安武
徳四年又省載初元年復置改曰唐興天授二年為武
寧神龍元年復為唐興天寶元年改為浦城
梨嶺在縣東北八十里與弋陽縣分界
邵武縣(上/)
本漢冶縣地呉于此立昭武縣晉改為邵武
飛猿嶺在縣西一百七十里
邵武溪水源出飛猿嶺東南流經縣西
將樂縣(中下東北至州四百五十里/)
呉永安三年置隋開皇九年省武徳八年復立
將樂溪水源出百丈嶺東北流經縣界
建陽縣(中東至州一百六十里/)
本上饒縣地呉分置建平縣晉太元四年改為建陽隋
開皇十年省入建安武徳四年重置
建陽溪水源出縣北温嶺南流經縣界
泉州(清源上/)
　　(開元戸五萬七百五十四十一/元和戸三萬五千五百七)　(案鄉數𫝊寫缺/鄉二十四)
舊泉州本理在今閩縣武徳六年置景雲二年改為閩
州開元中改為福州今泉州本南安縣也久視元年縣
人孫師業訴稱赴州遥遠遂于南安縣東北界置武榮
州景雲二年改為泉州即今理是也
州境(東西四百里十里/南北三百三)
八到(西北至上都五千六百九十五里/西北至東都四千八百四十五里)
　　(東至大海一百里七十里/東北至福州三百)
　　(南至大海一百里五十里/西南至漳州三百)
貢賦(開元貢/    賦)　(蠟布/紵)　(紵麻/)　(緜/)
　　(元和貢/)　(綿二百兩/)　(蚺蛇膽/)
　管縣四
　　晉江　南安　莆田　仙遊
晉江縣(上郭下/)
開元六年刺史馮仁知縁州郭無縣請析南安縣東置
在晉江之北因名
南安縣(緊東至州八十里/)
本漢冶縣地後漢為候官縣地晉為晉安縣地(案通典/云呉置)
(晉安縣晉置/晉安郡在此)陳立為南安縣(案隋志謂南安舊日晉安/置南安郡平陳郡廢絲改)
(名焉舊唐書亦謂南/安隋縣皆與此有異)因縣南安江以為名
海在縣東南九十里
莆田縣(上西南至州一百五十里/)
本南安縣地陳廢帝分置莆田縣隋開皇十年省武徳
六年復置貞觀改𨽻閩州景雲二年割屬泉州
大海在縣東一十五里
仙遊縣(中南至州一百六十里/)
聖厯二年析莆田西界于今縣北十五里置清源縣天
寶元年改為仙遊仍移于今理
仙遊山在縣西三十里縣因為名
漳州(漳浦上/)
　　(開元戸一千六百九十三/元和戸一千三百四十)　(案鄉數𫝊寫缺/鄉一十一)
本泉州地垂拱二年析龍溪南界置因漳水為名初置
于今漳浦縣西八十里開元四年改移就李澳川即今
漳浦縣東二百步舊城是十二年自州管内割屬福州
二十二年又改屬廣州二十八年又改屬福州乾元二
年縁李澳川有瘴遂權移州于龍溪縣置即今州理是
也
州境(東西三百七十里/南北三百九十里)
八到(西北至上都六千四百五十里/西北至東都五千六百四十里)
　　(東至大海一百五十里/南至大海一百八十里)
　　(西北至潮州四百八十里/北至汀州九百里)
貢賦(開元貢/)　(鮫魚皮/)　(甲香/)　(蠟/)
　管縣三
　　龍溪　漳浦　龍巖
龍溪縣(中下郭下/)
陳分晉安縣置屬南安郡後屬閩州開元二十九年割
屬漳州縣東十五里至山險絶無路西二十里至山南
三里至山北十六里至山
海去縣五十四里
漳浦縣(中下東北至州一百二十里/)
垂拱中析龍溪南界置
龍巖縣(中下東北至州三百里/)
先置在汀州界雜羅口名雜羅縣屬汀州天寶元年改
為龍巖縣大厯十二年皇甫政奏改𨽻漳州
廢懷恩縣在州西南三百一十里垂拱二年置屬漳州
開元二十九年廢今置鎮
汀州(臨汀下/)
　　(元和戸二千六百一十八/案開元戸鄉數𫝊寫缺)　(鄉一十一/)
開元二十一年福州長史唐循忠于潮州北廣州東福
州西光龍洞檢責得諸州避役百姓共三千餘戸奏置
州因長汀溪以為名
州境(案州境里/數𫝊寫缺)
八到(西北至上都取建州路六千二百九十五里/西北至東都五千三百三十五里)
　　(東南至漳州九百里兼屈曲一千三百六十里/東北至福州水陸相)
　　(東北至建州水陸相兼一千五百里/正南微西至潮州一千三百五十里)
　　(西至䖍州水陸相兼一千二百里/)
貢賦(開元貢/)　(蠟/)　(偃鼠皮/)
　管縣三
　　長汀　沙　　寧化
長汀縣(中下郭下/)
白石溪水在縣南二百步下流入潮州界
沙縣(中下西南至州一百八十里/)
本宋置屬建安郡隋開皇十六年廢武徳四年又置屬
建州開元二十三年割屬汀州因沙丘以為名
溪水自縣西來經縣郭東北流入建安溪
寧化縣(中下西南至州六百里/)
本沙縣地開元二十二年開山洞置縣西與䖍化縣接
𤣥武山在縣北五里
　
　
　
　
　
　
　
　
　
　
　元和郡縣志卷三十
欽定四庫全書
　元和郡縣志卷三十一
　　　　　　　　　　　　唐　李吉甫　撰
　　江南道(六/)
黔州(黔中下都督府/)
　　(開元戸三千九百六十三/元和户一千二百一十二)　(鄉一十一/鄉九)
　　今為黔州觀察使理所(管黔州涪州夷州思州費/州南州珍州溱州播州辰)
　　(州錦州叙州溪州施州奨州/案都管户數𫝊寫缺)　(管縣五十二/)
本漢涪陵縣理後漢獻帝時分為四縣置屬國都尉理
涪陵至蜀先主又増置一縣改為郡晉永嘉後地没蠻
夷經二百五十六年至宇文周保定四年涪陵蠻帥田
恩鶴以地内附因置奉州建徳三年改為黔州隋大業
三年又改為黔安郡因周隋州郡之名遂與秦漢黔中
郡犬牙難辨其秦黔中郡所理在今辰州西二十里黔
中故郡城是漢改黔中為武陵郡移理義寧即今辰州
叙浦縣是後漢移理臨沅即今辰州是今辰錦叙奨溪
澧朗施等州實秦漢黔中郡之地而今黔中及夷費思
播隔越峻嶺東有沅江水及諸溪並合東注洞庭湖西
有延江水一名涪陵江自牂柯北厯播費思黔等州北
注岷江以山川言之巴郡之涪陵與黔中故地炳然分
矣貞觀四年于州置都督府總務施業辰智牂充應莊
九州其年自今州東九十里故州城移于涪陵江東彭
水之南聖厯九年罷都督府景龍二年又罷莊州都督
府復以播州為都督府先天二年罷播州都督府復以
黔中為都督府開元二十六年又于黔中置採訪處置
使以都督渾瑊為使又隸五溪諸川入黔中道仍加置
經畧使天寳元年改為黔中郡六年都督蕭克濟以舊
城傾欹移築城于江畔乾元元年復為黔州大厯四年
以辰錦等五州為辰錦觀察使至十年奉敕卻隸黔府
州境(東西五百四十五里/南北二百九十八里)
八到(東北至上都取江陵府路三千六百五/十里北取萬開州路二千五百七十里)
　　(東北至東都三千四百四十五里/東南至思州三百八十里)
　　(南至夷州五百八十里/西南至播州八百里)
　　(西北至涪州三百三十里里/北渡江山路至忠州四百)
貢賦(開元貢/    賦)　(黄蠟/紵布)
　　(元和貢/)　(蠟五十斤/)　(竹布/)
　管縣六
　　彭水　黔江　洪杜　洋水　信寧　都濡
彭水縣(上郭下/)
本漢酉陽縣地屬武陵郡(案此與州序所云本/漢涪陵縣理有異)自吳至
梁陳並為黔陽縣地隋開皇十三年蠻帥内屬于此置
彭水縣
伏牛山在縣北一百里
左右鹽泉今本道官収其課
黔江縣(中下西至州二百里/)
本漢酉陽縣地隋開皇五年置石城縣屬庸州大業二
年廢武徳元年乂置天寳元年改名黔江
洪杜縣(中下北至州一百三十里/)
武徳二年析彭水縣于今縣北十八里置因縣東一里
洪杜山為名麟徳二年移于今理
洋水縣(中下東北至州一百六十里/)
本武徳二年于今縣東置盈隆縣貞觀十年移于今理
先天元年改為盈川以縣南有盈川山為名天寳二年
改為洋水以縣西三十里洋水為名
信寧縣(中下東南至州一百三十里/)
隋大業十年于今縣西南置信安縣武徳二年改為信
寧縣屬義州(義州今夷州/義泉縣理是)貞觀四年移于今理十一年
屬黔州
涪陵江水去縣二里
都濡縣(中下北至州二百里/)
本貞觀二十年析盈隆縣置以縣西北六十里有都濡
水為名也
涪州(涪陵下/)
　　(開元户六千九百九/元和户三百五)　(鄉二十六/鄉二十一)
禹貢梁州之域春秋時屬巴國秦為巴郡地華陽國志
曰涪陵巴之南鄙從枳縣入泝涪水枳縣即今涪州所
理是也與荆楚界相接秦將司馬錯由之取黔中地漢
為涪陵縣地蜀先主以為涪陵郡武徳元年立為涪州
在蜀江之南涪江之西故為名上元二年因黄莩硤有
獠賊結聚江陵節度吕諲請隸于江陵置兵鎮守元和
三年中書侍郎平章事李吉甫奏曰涪州去黔府三百
里輸納徃返不踰一旬去江陵一千七百餘里途經三
硤風浪沒溺頗極艱危自𨽻江陵近四十年衆知非便
疆里之制逺近未均望依舊屬黔府
州境(案州境里/數𫝊寫缺)
八到(東取江陵路至上都水陸相兼三千三百二十五/里從萬州北開州道宜縣及洋州路二千三百四)
　　(十里東都三千六百里水路至萬州六十里/東至)
　　(東至忠州三百五十里七百里/東至江陵府水路一千)
　　(東南至黔州水路三百三十里/西南至渝州水路三百四十里)
　　(西北陸路至渠州陵山縣三百七里/)
貢賦(開元貢/元和貢)　(麩金/白蜜)　(文鐵刀段蒟醬疋/連頭十  布一)
　管縣四
　　涪陵　樂温　武龍　賓化
涪陵縣(中下郭下/)
本漢舊縣屬巴郡(案此似與前以黔州為漢涪陵縣理/相混必合後條州城本枳縣城乃明)
漢時赤甲軍多取此縣人蜀置涪陵郡隋開皇廢郡縣
屬渝州武徳元年置涪州縣改屬焉
雞鳴硤山在縣西十五里先主時涪陵人反蜀將鄧芝
討焉至雞鳴硤見猿母子相抱芝引弩射中猿母其子
拔箭以樹葉塞瘡芝投弩水中嘆曰吾傷物之性其死
矣果亡
州城本秦枳縣城也自李雄據蜀此地積為戰場人衆
奔波或上或下桓温定蜀以涪郡理枳縣城
開池在縣東三十里出鋼鐵土人以為文刀
樂温縣(中下東南至州一百一十里/)
本漢枳縣地周明帝分置巴縣武徳二年改為樂温縣
因樂温山為名在縣南三十里縣出茘枝
武龍縣(中下西北至州二百五十里/)
本漢涪陵縣地武徳九年分立武龍縣
涪江水在縣南屈北流注于蜀江
賓化縣(中下東北至州三百里/)
本漢枳縣地周武成三年省入巴縣貞觀十一年分巴
縣置隆化縣以縣西永隆山為名先天元年以犯廟諱
改為賓化縣
夷州(義泉縣/)
　　(開元戸一千四百八十七/案元和戸鄉數傳寫缺)　(鄉一十一/)
本徼外蠻夷之地自漢至梁陳並屬牂柯郡累代
恃險多不賓附隋大業七年置綏陽縣屬明陽郡武
徳四年改為夷州貞觀元年廢四年于黔州都上縣復
置
　　(東北至涪州四百里十里/西南至播州二百四)
　　(北至黔州五百八十里/東至費州三百里)
貢賦(開元貢/    賦)　(斑布/麤布)
　(案元和貢/)　(葛粉三十斤/)
　管縣五
　　綏陽　都上　義泉　洋川　寧夷
綏陽縣
本漢牂柯郡地隋大業十二年巴郡丞梁粲招慰所置
綏陽山在縣北二十九里縣以為名
都上縣(中下西北至州五十里/)
本漢牂柯郡地隋大業十二年招慰所置其處是酋豪
首領都集之所因以為名
義泉縣(中下東北至州一百里/)
隋大業十一年招慰所置以帶山泉為名屬義州
武徳中于此置牢州貞觀十七年州廢以縣屬夷
州
洋川縣(中下東至州一百里/)
武徳二年于今縣東北置屬義州貞觀十四年于今理
置
寧夷縣(中下西北至州一百九里/)
隋大業八年置屬明陽郡武徳四年屬夷州永徽後
廢
思州(寧夷下/)
　　(開元戸三千四百四十二/元和戸四百二十九)　(鄉十/鄉六)
楚為黔州地秦拔之置郡自漢至呉並為武陵郡酉陽
縣地呉分置黔陽縣至梁陳不改隋開皇九年置務川
縣屬庸州(庸州黔江/縣地是也)大業二年廢武徳四年于縣置務
川郡貞觀四年改為思州以思邛水為名
州境(東西六百三十里/南北五十二里)
八到(東北至上都取江陵路三千九百二十五里/東北至東都三千七百二十五里)
　　(東南至錦州常豐縣五百里/南至費州水路四百里)
　　(西南至夷州四百里百八十里/西北水路至黔州二)
貢賦(開元貢/元和貢)　(葛十朱砂/蠟  五斤)
　管縣三
　　務川　思王　思邛
務川縣(中下郭下/)
本漢酉陽縣地屬武陵郡自晉至陳並為黔陽縣地至隋
開皇十九年置因川為名
内江水一名涪陵水在縣西五十步
思王縣(中下北至州水路三百里/)
武徳三年置相傳云漢時陳丘為牂柯太守阻丘保據
思邛水漢将夜郎王數萬破丘于此安撫百姓時人思
慕遂為縣名
思邛縣(中下西北至州二百九十里/)
開元四年招輯生夷所置
費州(涪州下/)
　　(開元户二百和户鄉數竝𫝊寫缺/案鄉數及元)
本古徼外蠻夷地漢武帝元鼎六年通西南夷置牂柯
郡隋文帝于此置涪川縣屬黔州煬帝改為黔安郡貞
觀四年分思州涪川扶陽縣置費州
州境(案州境里/數𫝊寫缺)
八到(東北至上都取江陵路四千三百三十五里/東北至東都四千一百二十五里)
　　(東至奨州水陸相兼四百里九十里/正南微西至牂柯充州一百)
　　(西南至播州四百里里/止至思州水路四百)
貢賦(開元貢/)　(蠟四十斤/)
　管縣四
　　涪川　多田　城樂　扶陽
涪川縣(中下郭下/)
本漢牂柯郡之地隋文帝開皇五年置取涪水為名
内江水經縣北一百五十步
多田縣(中下西南至州四十里/)
武徳三年置初屬思州貞觀八年屬費州
涪陵江水經縣南五十步
城樂縣(中下東至州一百五十里/)
武徳四年置初屬思州貞觀八年割屬費州
扶陽縣(中下東南至州八十五里/)
武徳置屬思州貞觀四年屬費州
南州(南川下/)
　　(開元戸一千一百二十四𫝊寫缺/案鄉數及元和户鄉數竝)
周屬雍州戰國為巴國界秦為巴郡之地漢為巴郡江
州之境其男女露頭徒跣衣皆左衽周閔帝拓定巴境
以江州置七州郡武徳二年割渝州置領六縣又改為
僰州四年復為南州
州境(東西二百一十里里/南北一百八十九)
八到(東北至上都三千一百六十里/東北至東都二千九百里)
　　(西至沒丁山八十里十里/西南至溱州二百七)
　　(北至渝州江津縣二百三十里/)
貢賦(開元貢/)　(斑布/)
　管縣二
　　南川　三溪
南川縣(中下郭下/)
本漢江州之地武徳二年置隆陽縣先天元年改為南
川
蘿緣山在縣南十二里多楠木堪為大船
僰溪水在縣南四十步
三溪縣(中下西北至州二百四十里/)
貞觀五年置以縣内有僰溪東溪葛溪三溪合流故為
名其縣城甚髙險
僰溪水在縣西
珍州(夜郎下/)
　　(開元戸二千六百鄉數竝𫝊寫缺/案鄉數及元和户)
本徼外蠻夷之地貞觀十六年置
州境(案州境里/數𫝊寫缺)
八到(東北至上都五千五百五十里里/東北至東都四千五百四十五)
　　(東南至播州二百里/西接夷獠界)
　　(北至溱州二百四十里/)
貢賦(開元貢/)　(蠟/)
　管縣三
　　夜郎　麗臯　樂源
夜郎縣(中下郭下/)
麗臯縣(中下/)
樂源縣(中下/)
右並貞觀十六年開山洞與州同置三縣並在州側近
或十里或二十里隨所畬種田處移轉不常厥所
溱州(溱溪下/)
　　(開元户八百九十二數竝𫝊寫缺/案鄉數及元和户鄉)
本巴郡之南境貞觀十六年有渝州萬夀縣人牟智才
上封事請于西南夷竇渝之界招慰不庭建立州縣至
十七年置以南有溱溪水為名
州境(案州境里/數𫝊寫缺)
八到(東北至上都三千四百三十四里/東北至東都四千二百九十一里)
　　(東與賓州接界山險不通無里數/東北至南州二百七十里)
　　(東北至黔州取珍播夷路一千三百里/正南微東至珍州二百四十里)
　　(西接合江縣/)
貢賦(開元貢/元和貢)　(茄子十楮皮布/蠟四  斤)　(紵布/)　(黄蠟/)
　管縣二
　　榮懿　扶觀(案通典舊唐書新唐書文獻通/攷及宋史竝作扶歡與此異)
榮懿縣(中下郭下/)
貞觀十六年與州同置
扶觀縣(中下東北至州五十里/)
貞觀十六年與州同置以縣東扶觀山為名
播州(播川下元和户鄉數竝𫝊寫缺/案開元)
本西南徼外蠻夷夜郎且蘭之地戰國屬楚秦亦常置
吏至漢武帝平西南夷置牂柯郡貞觀元年于牂柯北
界置麟州十一年省十三年置播州景龍二年置都督
府先天二年罷
州境(案州境里/數𫝊寫缺)
八到(東北至上都取江陵路四千三百五十五里北取/萬開州路三千二百七十里)
　　(東北至東都四千一百四十五里/東南至牂柯州二百二十里)
　　(東北至牂柯北界巴陵江鎮七十里/東北至費州四百里)
　　(東北至黔州八百里/)
貢賦(元和貢/)　(蠟二十斤/)
　管縣三
　　遵義　帶水　芙蓉
遵義縣(中下郭下/)
本恭水縣貞觀十四年改為羅䝉十六年改今名
夷牢水經縣北一里
帶水縣因縣北有帯水為名
芙蓉縣(中下西南至州六十里/)
貞觀五年置在芙蓉山上因為名後移于山東三里即
今理是又有舍月胡刀胡江羅為四縣並貞觀中置今
廢
辰州(盧溪下/)
　　(開元户五千三百二十九/元和户一千二百二)　(鄉一十三/鄉一十一)
禹貢荆州之域春秋時屬楚秦為黔中郡漢為武陵郡
沅陵縣地按後漢書髙辛氏有畜犬曰槃瓠帝妻以女
有子十二人皆賜名廣澤其後滋蔓今長沙武陵是
也光武時尤盛其渠帥精夫相單程等據險為寇精夫
者蠻為渠帥者也漢遣將軍劉尚發兵萬餘人泝沅水
入武溪擊之山深水急舟船不得上蠻縁路徼戰漢軍
皆沒後遣伏波將軍馬援等至臨沅擊破之其單程等
悉降蠻平因置吏陳文帝于此置沅陵郡開元元年改
為辰州取辰溪為名謹按辰州蠻戎所居也其人皆槃
瓠子孫或曰巴子兄弟入為五谿之長今酉在在州西
次南武谿次南沅谿次南辰谿次東南熊谿次東南朗
谿其熊朗二谿與酈道元水經注雖不同推其次第相
當則五谿盡在今辰州界也景雲二年置都督府開元
中罷
州境(東西一千二百五十七里/南北一千四百二十七里)
八到(北至上都二千五百一十里里/東北至東都二千二百五十)
　　(東至朗州沿流四百六十里里/南至叙州水路五百三十八)
　　(西南至錦州水路七百里百六十八里/正西微北水路至溪州三)
　　(正北微東至澧州七百五十里/)
貢賦(開元貢/元和貢)　(犀角砂水銀砂/光明    藥)
　管縣五
　　沅陵　盧溪　麻陽　叙浦　辰溪
沅陵縣(上郭下/)
本漢舊縣屬武陵郡陳屬沅陵郡隋平陳屬辰州
壺頭山在縣東四十九里即馬援攻五谿蠻置營之所
初援軍下雋(似阮/反)有兩道可入從壺頭路近而水險從
充道則途夷而運逺(充州在澧州西五百里武徳所置/崇義縣東北一里故充城是南至)
(沅陵縣一/百二十里)中郎將耿況欲從充道援以為如進壺頭搤
其咽喉賊自破遂進營于此賊乗髙守隘水迅船不得
進會暑甚士卒多疾死援穿岸為室以避炎氣武陵記
云今山邉有石窟即援穿空室處
明月山下有明月池沅陵記云兩岸素山崖石如披雪
寒松如揷翠在縣東二百里
沅江在縣南二十里
秦黔巾故郡城在縣西二十里
盧溪縣(中東北至州一百六十里/)
本漢沅陵縣地梁天監十年置盧州隋末蕭銑于此置
盧溪縣以南溪為名武徳後因而不改
盧水在縣西二百五十里即武溪所出武陵記云溪山
高可萬仞山中有槃瓠石窟可容萬人窟中中有石似
狗形蠻俗相𫝊即盤瓠也又有巴蛇四眼大十圍不知
長幾里
麻陽縣(中下東北至州四百里/)
陳天嘉三年于麻陽麻口置戍垂拱四年置龍門縣尋
改為麻陽因戍為名
三山谷一名辰山在縣西南八百二十五里
苞茅山有刺而二脊在縣西南三百五十里
叙浦縣(上西北至州三百八十五里/)
本漢義寧縣地離騷云入叙浦而邅迴即此也武徳四
年分辰溪置此縣
車靈故城在縣南一里靈則吳之叛臣入叙浦以自保
號車王後為吳將鍾離殺之
辰溪縣(中下西北至州一百六十里/)
本漢辰陵縣屬武陵郡後改曰辰陽以在辰水之陽為
名離騷云朝發枉渚夕宿辰陽是也隋平陳改為辰溪
縣
五城山在縣東南三百六十二里武陵記云楚威王使
將軍莊蹻定黔中因山造此城
沅江水在縣南二百步
錦州(盧陽下/)
　　(開元户三千一百三缺鄉十一/案元和户鄉數𫝊寫)
本漢辰州盧陽之地垂拱三年以地界闊逺分置錦州
以州理前溪水多文石望之似錦因名長安四年移于
伏溪水灣曲中置即今理是惟東面平地餘三面並臨
溪岸
州境(案州境里/數𫝊寫缺)
八到(東北至上都三千二百一十一里/東北至東都二千七百五十里)
　　(東北至辰州水路九百里/東北至溪州五百里)
　　(南至思州八百里百四十里/南至奨州陸路五)
貢賦(開元貢/)　(光明砂/)　(水銀/)
　管縣五
　　盧陽　洛浦　招喻　渭陽　常豐
盧陽縣(中下郭下/)
垂拱二年與州同置在盧水口因以為名長安四年移
于今理
晃山在縣南一百里山出丹砂
洛浦縣(中下南至州一百八十里/)
先天二年分大鄉縣置以縣西洛浦山為名縣東西各
有石城一甚險固犵獠反亂居人皆保其土
招喻縣(中下西南陸路至州八十里/)
垂拱三年析辰州盧溪縣置
渭陽縣(中下東至州三百里/)
垂拱三年析麻陽縣置在坡山西阯山甚高險百姓食
坡山溪水
常豐縣(中下東南至州四百里/)
垂拱三年置初名萬安天寳二年改為常豐
磨匿山在縣東五十里
叙州(潭陽下/)
　　(開元户四千九百四十七/元和户一千六百五十)　(案鄉數𫝊寫缺/)
秦置黔中郡漢為武陵郡無陽縣之地荆州記舞溪獠
□之𩔖其縣人但羈縻而已溪山阻絶非人跡所履又
無陽□□萬家皆咬地鼠之肉能鼻飲隋初于此置辰
州貞觀八年分辰州龍標縣置巫州天授二年改曰沅
州開元十三年以沅原聲相近復為吳州天寳元年改
為潭陽郡大厯五年以境接叙浦改為叙州
州境(案州境里/數𫝊寫缺)
八到(北至上都三千四十八里十八里/東北至東都二千七百八)
　　(東南踰嶺至吉水水陸共一千一百里/南踰嶺至融州水陸共一千五百里)
　　(西沂流至奨州八百里十八里/北沿流至辰州五百三)
貢賦(案開元元和貢/賦並𫝊寫缺)
　管縣三
　　龍標　朗溪　潭陽
龍標縣(上郭下/)
本漢無陽縣地輿志縣本在無水之隂後漢漢省入辰
陽縣隋初于此置辰州煬帝廢州武徳七年置龍標縣
因龍標山為名
朗溪縣(中下北至州一百二十里/)
漢鐔(音/尋)城縣之地晉安帝省貞觀八年析龍標縣置在
朗溪之側因為名
沅溪水西南自獠界流入
潭陽縣(中下東至州三百二十里/)
先天二年析龍標縣置在無水東岸
溪水在縣南二里
溪州(靈溪下/)
　　(開元户四百七十七/元和户八百八十九)　(案鄉數𫝊寫缺/)
漢屬武陵郡為沅陵遷陵二邑之地梁置大鄉縣天授
割辰州大鄉三亭二縣立溪州
州境(東西六百里/南北八百里)
八到(北至上都二千八百七十八里里/東北至東都二千六百一十八)
　　(正東㣲南至辰州三百六十里百里山路險阻若/東北至澧州水陸相兼一千三)
　　(遇霖潦則不通行里本管三亭縣自縣西水陸路/西泝流三百七十)
　　(相兼五百里至黔江縣又西三百里至黔州其三/亭縣與施州接界山路峻不通行)
貢賦(開元貢/元和貢)　(朱砂一黄連/朱砂  十斤)　(黄蠟二百斤/)
　管縣二
　　大鄉　三亭
大鄉縣(上郭下/)
蕭梁置已具州叙
齊右城在縣東二百一十二里秦時武安君所築
陋城在縣東南六十七里漢横海將軍韓說所築
三亭縣(中下東至州水路三百七十里/)
本漢遷陵縣屬武陵郡隋廢入大鄉縣貞觀元年分大
鄉復置因鄉西十五里有三亭古城為名
酉水南有龍標故城蜀將馬徳信所築其城甚寛大在
龍標山
石門洞在縣(缺/)一百五十里其嶮峽纔通一舟
黔山在縣西五十里後漢時陸康伐蠻假此即禱雨為
援諸樹木皆有人馬之形因平郡寇改為武神山
施州(清江下/)
　　(開元户三千四百七十六/元和戸一千八百四十五)　(鄉一十六/鄉一十六)
春秋巴國之界七國為楚巫郡之地秦屬黔中郡漢為
巫縣之地巫縣即今䕫州巫山縣是也吳分丘沙渠縣
至梁陳不改周武帝建徳三年于此置施州隋改為清
江縣義寧二年復置郡
州境(東西六百一十八里/南北四百九十五里)
八到(東北至上都二千七百里十五里/東北至東都二千三百八)
　　(東至叙州七百六十五里/南至黔州四百八十五里)
　　(西至萬州六百八十五里/北至䕫州五百里)
貢賦(開元貢/元和貢)　(清油十蜜/黄連  斤)　(黄連二藥子/藥子  百顆)　(蠟/)
　管縣二
　　清江　建始
清江縣(中下郭下/)
本漢南巫縣地吳沙渠縣隋開皇五年置清江縣屬施
州置在清江之西因以為名
清江一名夷水昔廩君浮土舟于夷水即此也
建始縣(中下南至州一百三十里/)
本漢巫縣地後周以前無縣邑建徳三年于此置業州
並置建始縣貞觀八年廢以縣屬施州
奨州(龍溪下/)
　　(開元户一千七百四十/元和户三百四十九)　(鄉六/鄉六)
本漢武陽縣地貞觀八年于此置夜郎屬巫州長安西
年于此置舞州開元十三年改為鶴州二十年又改為
業州大厯五年又改為奨州
州境(案州境里/數傳寫缺)
八到(北至上都三千八百四十八里/東至東都三千五百八十八里)
　　(東沿流至叙州八百里百里/南至牂柯羈縻應州三)
　　(西南泝流沿溪至費州五百七十里/西南泝流至牂柯充州七百里)
貢賦(案開元元和貢/賦竝傳寫缺)
　管縣三
　　峨山　渭溪　梓薑
峨山縣(中下郭下/)
本夜朗縣天寳元年改為峨山其縣本在渭溪之南長
夀初移于溪北
渭溪縣(中下西至州水路一百六十里/)
聖厯元年析峨山縣于渭溪東置因以為名
渭溪水北自錦州渭陽縣流入
梓薑縣(中下東北至州水路四百里/)
建中四年自牂柯洞外充州割屬奨州(案唐書地理志/武徳三年貞觀)
(四年以牂柯蠻部地置牂琰荘充應矩六州皆為下州/開元中降牂琰荘為羈縻天寳三年又降充應矩為羈)
(縻以本隸充州之梓薑縣隸業州其原委詳備惟/與是志所云建中四年割屬先後有異附識于此)
　
　
　
　
　
　
　
　
　
　
　
　
　
　
　元和郡縣志卷三十一
欽定四庫全書
　元和郡縣志卷三十二
　　　　　　　　　　　　唐　李吉甫　撰
　　劔南道
成都府(益州大都督府/)
　　(開元户十三萬七千四十六/元和戸四萬六千一百)　(鄉二百五十二/鄉二百四十)
　　今為西川節度使理所(管益州彭州蜀州漢州卭/州簡州資州嘉州戎州雅)
　　(州眉州松州茂州翼州維州當州悉州静州柘州/恭州真州黎州巂州姚州協州曲州  管縣一百)
　　(一十二户數傳寫缺/案都管)
禹貢梁州之域古蜀國也厯夏商周武王時庸蜀羌髳
微盧彭濮皆助伐商及周衰蜀僭號王秦恵王王元年
蜀人來朝八年因五丁伐蜀滅之封公子通為蜀侯于
成都置蜀郡以張若為守因蜀山以為郡名也始皇三
十六郡蜀郡不改其理本在青衣江今嘉州龍逰縣界
漢高帝王蜀分蜀置廣漢郡初有漢中廣漢巴蜀四郡
武帝遣唐䝉通西南夷又置牂柯越巂犍為益四郡因
分雍州之南置益州焉後公孫述據成都改益州為司
隸蜀郡為成都郡吳漢討述平之州郡復舊靈帝末劉
焉為益州牧初理綿竹後遇天灾焚燒城闕府庫蕩盡
遂徙理成都焉子璋繼立後以州降先主獨益州置牧
蜀郡置守魏景元四年鍾㑹鄧艾平蜀晉武帝改蜀郡
為成都國以皇子穎為王恵帝時李雄竊據桓温討平
之簡文帝時符堅遣將鄧羌楊安伐蜀益州並沒于秦
孝武太元八年平蜀安帝時譙縱又據益州叛朱齡石
討平之至梁武陵王蕭紀竊號于蜀其兄湘東王繹討
之斬于白帝西魏廢帝二年地並入于魏益州置總管
至周并省郡與州同理成都隋開皇三年置西南道行
臺大業二年罷州為蜀郡武徳元年改為益州總管府
三年置西行臺龍朔三年復為大都督府開元二十一
年又于邉郡置節度使以式遏四夷成都為劔南節度
理(都管兵三萬九百人馬二千匹凡/衣賜八十萬匹叚軍糧七萬石)西抗吐蕃南撫蠻
摷統團結營(蜀郡城内營兵一萬四/千人馬一千八百匹)臨翼郡(通化郡北/百四十里)
(管兵五百人/臨翼今翼州)維川郡(通化郡西二百七十里管/兵五百人維川今維州)天寳車
(平戎城東八十里在維川郡東開元/二十年章仇兼瓊置管兵一千人)蓬山郡(維川郡北/管兵五百)
(人蓬山/今柘州)交川郡(臨翼郡北百里管兵二/千八百人交州今松州)平戎城(㳟化郡/南八十)
(里開元二十八年章仇兼瓊置管兵/千人去蜀郡八百里恭化今恭州)盧山郡(臨卭郡西/二百里管)
(兵四百人盧/山今雅州)江源郡(貞觀二十一年裴行方置/管兵五百人江源今當州)洪源郡
(開元三年陸象先置管/兵千人洪源今黎州)昆明軍(越巂郡南開元中移置/管兵五千二百人馬二)
(百/匹)寧逺軍(越巂郡西昆明縣南開/元中置管兵五百人)雲南軍(管兵二千三/百人雲南今)
(姚/州)澄川寨(雲南郡東六百/里管兵二千人)南溪縣(瀘川郡西二百五十/里管兵二千人南溪)
(今戎州瀘/川今瀘州)歸誠郡(静川郡東南管兵四百人/歸誡今悉州静川今静州)天寳元年
改蜀郡大都督府十五年𤣥宗幸蜀改為成都府
州境(東西二百九里八里/南北三百八十)
八到(東北至上都二千一十里十里/東北至東都二千八百七)
　　(正東㣲南至簡州一百五十里/南至眉州二百里)
　　(正南微西至陵州二百里十里/正西㣲南至蜀州一百五)
　　(西南至卭州二百六十里/西北至彭州一百里)
　　(北至漢州一百里/)
貢賦(開元貢/元和貢)　(羅八疋布布八疋髙杼衫段/髙杼禆  綾羅)　　(絲布/)
　管縣十
　　成都　華陽　靈池　犀浦　廣都　郫
　　温江　新繁　雙流　新都
成都縣(次赤郭下/)
本南夷蜀侯之所理也秦恵王遣張儀司馬錯定蜀因
築城而郡縣之自秦漢至國初以來前後移徙十餘度
所理不離郡郭
武擔山在縣北百二十步
大江一名汶江一名流江經縣南七里蜀守李冰穿二
江成都中皆可行舟溉田萬頃蜀人又謂流江為懸窄
橋水此水濯錦鮮于他水
州城秦恵王二十七年張儀所築初儀築城屢頽不立
忽有大龜周行旋走巫言依龜行處築之遂得堅立城
西南樓百有餘尺名張儀樓臨山瞰江蜀中近望之佳
處也
南外城中有文翁學堂一名周公禮殿華陽國志云文
翁立學精舍講堂作石室一曰玉室李膺記云後漢中
平中火延學觀廂廊一時蕩盡惟此堂火焰不及搆制
雖古而巧異特奇壁上悉圖古之聖賢梁上則刻文宣
及七十弟子齊永明中劉填更圖焉朱齡石平譙縱勒
宋武帝檄文于石壁之室代王更以丹青増飾古畫仍
加豆盧辨蘇綽之像
少城一曰小城在縣西南一里二百步蜀都賦云亞以
少城接乎其西
錦城在縣南十里故錦官城也
摩訶池在州中城内
萬里橋架大江水在縣南八里蜀使費禕聘吴諸葛亮
祖之褘嘆曰萬里之路始于此橋因以為名
西南兩江共七橋李冰所造言上應七星漢世祖遣吳
漢伐蜀(案世祖原本避諱/作代祖今更正)謂之曰安軍宜在七星橋間
昇仙橋在縣北九里相如初入長安題其門不乗高車
駟馬不過汝下
江瀆祠在縣南八里
盤石城在縣東三十里
先主廟在縣南二十里
鄧艾廟在縣西二里
華陽縣(次赤管縣東界郭下/)
本漢廣都縣地貞觀十七年分蜀縣置乾元元年改為
華陽縣華陽本蜀國之號因以為名
宋興山在縣北三十里
笮江水在縣南六里
靈池縣(次畿西至府六十里/)
久視元年長史李通廣奏分蜀縣廣都置東陽縣天寳
元年為靈池縣因縣南靈池為名
武侯山在縣東南十里
分棟山在縣東十五里其山北連秦隴南入資瀘其于
東川郡此為隔門也
溪江在縣北四十里
犀浦縣(次畿東至府二十七里/)
本成都縣之界垂拱二年分置犀浦縣昔蜀守李冰道
五石犀沈之于水以厭怪因取其事為名
都江水在縣北四里
黄花水在縣南八里
廣都縣(次畿北至府四十二里/)
本漢舊縣元朔二年置蜀號三都者成都新都廣都也
先主以蔣琬為廣都長諸葛亮曰琬託志忠雅當贊王
業非百里之才即此也隋仁夀二年避煬帝諱改為雙
流縣今廣都縣龍朔三年長史喬師望重奏置
大塔山在縣東四十里有阿育王塔因名
牛飲水在縣西三里
諸葛亮宅在縣南一十九里
郫縣(次畿東至府五十里/)
本郫邑蜀望帝理汶山下邑曰郫是也秦滅蜀因而縣
之不改
平樂山在縣西二十里
郫江一名成都江經縣北去縣三十一里
故郫城在縣北五十步晉恵帝大安二年李雄殺汶山
太守陳君遂竊據郫城自稱大都督益州牧刺史羅尚
數攻之後尚為雄所敗委城夜遁雄遂克城都自郫遷
據焉
温江縣(次畿東至府七十五里/)
本漢郫縣地也後魏于此置温江縣屬蜀郡隋開皇三
年廢入郫縣仁夀三年于郫東境萬春縣縣貞觀元年
改名為温江縣
大江俗謂之温江南流經縣一里出麩金
皂江在縣西十里
新繁縣(次畿東南至府六十里/)
本漢繁縣地屬蜀郡因繁江以為名也周改為新繁隋
開皇三年省武徳三年分廣都縣地重置因周舊名也
郫江一名成都江經縣西去縣十一里
雙流縣(次畿北至府四十里/)
本漢廣都縣也隋仁夀元年避煬帝諱改為雙流因以
縣在二江之間仍取蜀都賦云帯二江之雙流為名也
皇朝因之龍朔三年又别立廣都縣
宜城山在城南十二里出紫草
諸葛亮舊居在縣東北八十八里今謂之葛陌孔明表
云薄田十頃桑八本株即此地也
新都縣(次畿南至府四十八里/)
本漢舊縣也屬廣漢郡隋開皇十八年改為興樂縣武
徳二年分成都縣地重置
麗元山在縣北八里
新婦峴在縣北七里
諸葛八陣在縣北十九里
彭州(濛陽緊/)
　　(開元户五萬一百二十七/元和户九千八百八十)　(鄉一百八/郷八十)
禹貢梁州之地漢分梁州為益州即漢益州繁縣地也
垂拱二年于此置彭州以岷山導江江出山處兩山相
對古謂之天彭門因取以名州
州境(東西一百七十六里/南北七十一里)
八到(東北至上都一千九百八十五里/東北至東都二千八百四十五里)
　　(東至漢州七十五里里/東南至成都府一百)
　　(西南至蜀州一百二十里百七十里/西北取灌口路至茂州三)
貢賦(開元貢/)　(交梭羅/)
　管縣四
　　九隴　導江　唐昌　濛陽
九隴縣(望郭下西至州二里/)
本漢繁縣地舊曰小郫言土地肥艮比之郫縣也梁于
此置東益州後周改為九隴郡取九隴山為名也隋開
皇三年罷郡為九隴縣屬益州皇朝因之後改屬彭州
白鹿山在縣西北六十一里
九隴山在縣西二十五里連峯迤邐凡有九曲
導江縣(望東至州五十八里/)
本漢郫縣地武徳元年于灌口置盤龍縣尋改為灌寧
縣二年又改為導江縣取禹貢岷山導江之義也屬成
都垂拱二年割屬彭州
玉壘山在縣西北二十九里蜀都賦由玊壘而為守
灌口山在縣西北二十六里漢蜀文翁穿渝江溉灌故
以灌口名山又灌口山西嶺有天彭闕亦曰天彭門兩
石相立如闕故名之蜀後主以建興十四年至渝江登
觀坂㸔汶江之流初白馬氐侵掠益州刺史皇甫晏表
討之軍至都江屯觀坂蜀郡何旋進諫曰今所安營地
名觀坂自上觀下反上之象漢高悟柏人岑彭忌岑亡
不可不察晏不納其後果敗
盤龍山在縣北二十里
大江西自茂州界流入按孫卿子曰江出汶山其源可
以濫觴及至江津下方舟避風不可涉也
蠶崖谷在縣西北四十七里其處江山險絶鑿崖通道
有如蠶食因以為名漢于此置縣後廢
灌口鎮在縣西二十六里後魏置自觀坂迄于頃山五
百里間兩崖壁立如峯瀑布飛流十里而九昔人以為
井陘之厄
楗尾□在縣西南二十五里李冰作之以防江決破竹
為籠圓徑三尺長十丈以石實中累而壅水漢成帝時
瓠子河決王延塞之用此法也漢書所謂下淇園之竹
以為楗
望帝祠在灌口鎮城内
李冰祠在縣西三十三里
司馬相如墓在縣東十二里
唐昌縣(望東至州三十里/)
本郫縣導江九隴三縣之地儀鳳二年于此分置唐昌
縣
江水在縣西北四里
白水在縣北三里
昌化山在縣北九里
九隴山在縣北十三里
嚴君平墓在縣西南十里
濛陽縣(𦂳北至州四十里/)
本九龍雒新都新繁什邡五縣之地儀鳳二年于此分
置濛陽縣在濛江之水北因曰濛陽
彌濛水在縣南五十步
羅江水在縣北十里
蜀州(唐安緊/)
　　(開元户五萬二十六百八/元和户一萬四千五)　(鄉八十八/鄉八十八)
禹貢梁州之域秦滅蜀為蜀郡在漢為郡之江原縣也
李雄據蜀分為漢原郡晉穆帝改為晉原郡後魏平蜀
後移犍為郡理此東三十里因省晉原郡以併之仍于
此西十里立多融縣取舊郡名也隋開皇年改屬益州
皇朝初因之垂拱二年割晉原等四縣屬蜀州
州境(案州境里/數傳寫缺)
八到(東北至上都二千一百一十五里/東北至東都二千九百一十五里)
　　(東至成都府一百五十里/東南至眉州一百七十里)
　　(東北至彭州一百二十里/西南至卭州八十二里)
貢賦(開元貢/)　(單絲羅/)　(木蘭皮/)　(沙糖/)
　管縣四
　　晉原　青城　新津　唐興
晉原縣(望郭下/)
本漢江原縣屬蜀郡李雄時改為漢原晉為晉原周立
多融縣又改為晉原屬益州後因之
鶴鳴山在縣西七十九里絶壁千尋張道陵天師得道
于此
多融山在縣西南
斜江水出鶴鳴山經縣西四十里
青城縣(望南至州四十一里/)
本漢江原縣地周武帝于此置青城縣因山為名屬犍
為郡隋開皇三年罷郡縣屬益州垂拱二年改屬蜀州
開元十八年改為青城
青城山在縣西北三十二里仙經云此是第五洞天上
有流泉懸澍一日三時灑落謂之潮泉
大江經縣北去縣二里
弩機水如弩箭水流甚急故名之縣東南四十里
新津縣(望西北至州八十里/)
本漢犍為郡武陽縣地故城東七里又東有新津渡謂
之新津市周閔帝元年于此立新津縣垂拱二年割入
蜀州
大社山在縣南三里在城郭南百里北枕大江南接連
嶺每益土有難人多依焉
唐興縣(望西北至州四十里/)
本漢江原縣地後魏于此立犍為郡隋開皇三年罷郡
又徙僰道縣于此大業二年廢入新津縣武徳元年于
廢州置唐隆縣屬益州垂拱二年割入蜀州先天元年
以犯諱改為唐安至徳二年改為唐興縣
􁅀江一名皂江經縣東二里出麩金
汶井江在縣西二十里
漢州(徳陽上/)
　　(開元户四萬二千五百三/元和户二千一百一十)　(鄉一百六/鄉一百六)
禹貢梁州之域秦為蜀郡地漢分蜀郡為廣漢郡今州
即廣漢郡之雒縣也隋開皇三年罷郡縣屬益州皇朝
初因之至垂拱二年于雒縣分置漢州
州境(東西六十八里九里/南北一百九十)
八到(東北至上都一千九百一十里/東北至東都二千九百七十里)
　　(東至梓州二百二十里里/東北至緜州一百八十)
　　(南至成都府一百里十五里/正西微南至彭州七)
貢賦(開元貢/元和貢)　(布二十疋紵交梭羅/彌子布    布)
　管縣五
　　雒　　緜竹　徳陽　什邡　金堂
雒縣(望郭下/)
本漢舊縣也屬廣漢郡縣南有雒水因以為名隋開皇
三年屬益州垂拱二年割屬漢州
雒水在縣東一里
馬蹄水在縣南二里
緜水在縣東三十里
君平卜臺在縣東一里
鷹橋在縣南二里
緜竹縣(緊南至州九十里/)
本漢舊縣也屬廣漢郡都尉理之有紫嵒山緜水所出
初劉焉為益州牧從事賈龍選吏卒迎焉徙理緜竹撫
納離叛隂圖異計其後遇天火燒爇乃徙理成都隋開
皇十八年改名孝水縣境有孝子姜詩泉故取為名大
業三年復為緜竹屬蜀郡武徳中屬益州垂拱二年割
入漢州
紫嵒山在縣西北三十里
鹿堂山在縣西二十二里
緜水出縣西北紫嵒山蜀都賦浸以緜洛謂此水也蜀
人稱郫繁曰膏腴緜洛為浸沃
緜竹故城在縣東五十里諸葛瞻于此戰敗
徳陽縣(緊西南至州四十五里/)
本漢緜竹縣地後漢分緜竹縣立徳陽屬廣漢郡周閔
帝元年郡縣並廢武徳三年復置屬益州垂拱二年割
屬漢州
鄧艾平蜀京觀在縣北三十三里艾以景元四年征蜀
大破諸葛瞻于緜竹築臺以為京觀初瞻在涪而艾已
入江油瞻曰吾内不除黄皓外不制姜維進不守江油
吾有三罪何面目而反進屯綿竹埋人腳而戰父子死
焉
秦宓宅其地曰三造亭在縣北五里初太守夏侯纂三
造其門故以為名
姜詩泉在縣北三十九里詩母好江水一旦泉涌舍側
味如江水
鹿頭戍在縣北三十八里
什邡縣(望南至州四十里/)
本漢舊縣屬廣漢郡高祖封雍齒為汁邡侯應劭曰汁
音十故曰什邡俗名雍齒城周閔帝改為方亭縣武帝
省武徳三年復置垂拱二年割入漢州
洛通山在縣西三十九里李冰導洛通山謂此也
雍齒城在縣南四十里
金堂縣(上北至州五十三里/)
本漢牛鞞縣地屬犍為郡咸通二年蜀郡長史李崇義
析雒縣新都及簡州金水三縣置以縣界連金堂山故
以為名舊屬益州垂拱二年割屬漢州
昌利山在縣東北十里
望蜀山在縣東南二里
中江水在縣東北一里
毗江水在縣西二里
邛州(臨邛上/)
　　(開元户一萬三千五十二十六/元和户二萬五千一百七)　(鄉六十二/鄉六十五)
禹貢梁州之域秦為蜀郡地今州即蜀郡之臨卭縣地
也宋及齊梁不置郡縣惟豪家能服獠者名為保主總
屬益州梁益州刺史蕭範于蒲水口立柵為城以備生
獠名為蒲口頓武陵王蕭紀于蒲口頓改置邛州南接
雅州武徳元年割雅州依政等五縣置邛州
州境(東西二百八里里/南北一百一十)
八到(東北至上都二千一百七十里/東北至東都二千三百里)
　　(東南至眉州一百七十里/東北至蜀州八十里)
　　(西至羌夷一百三十里里/西南至雅州一百七十)
貢賦(開元貢/)　(絲布/)
　管縣七
　　臨邛　大邑　安仁　依政　臨溪　火井
　　蒲江
臨邛縣(緊郭下/)
本漢縣也屬蜀郡晉末李雄亂後為獠所侵後魏廢帝
二年定蜀復于舊城置臨邛縣仍置臨邛郡隋開皇三
年罷郡以縣屬邛州大業二年屬雅州武徳復屬邛州
銅官山在縣南二里鄧通所封後卓王孫賈為陶鑄之
所
曰木水經縣南二里
火井廣五尺深三丈在臨邛縣南一百里以家火投之
有聲如雷以竹筒盛之持行終日不滅蜀都賦云火井
沈熒于幽泉
卓王孫宅在縣南五里
大邑縣(上東南至州四十九里/)
本漢江原縣地咸通二年割晉原縣之西界置
鶴鳴山在縣西北三十七里
七里池在縣西七里
安仁縣(緊西南至州二十八里/)
本秦臨邛縣地武徳二年割臨邛依政唐興等縣置貞
觀十七年廢咸通元年依舊置
斜江水經縣南五里
依政縣(上西至州五十七里/)
本秦臨邛縣地後魏于此置依政縣屬蒲陽郡隋開皇
三年罷郡以縣屬邛州大業屬雅州武徳復屬邛州
噫棘山在縣南四十里山南眉州丹陵縣界
白木水東南經縣南十里
州城西漢末公孫述為導江卒正理臨邛謂此城也
臨溪縣(中下東至州六十二里/)
本秦臨邛縣地後魏恭帝于此置臨溪縣屬蒲原郡隋
開皇三年罷郡縣屬邛州後因之縣城三面據險北面
平坦
孤石山在縣東十九里有鐵礦大如蒜子燒合之成流
支鐵甚剛因置鐵官
火井縣(中下東北至州六十里/)
本秦臨邛縣地後魏于此置縣屬雅州武徳元年割依
政等五縣置卭州縣屬焉縣有鹽井
蒲江縣(中下西北至州六十三里/)
本秦臨邛縣地後魏恭帝置廣定縣隋仁壽元年改廣
定為蒲江縣南枕江水因以為名後因之
車應山在縣南八十里
蒲江水經縣南二百步
鹽井距縣二十里
簡州(陽安下/)
　　(開元户二萬二百二十三/元和戸二千五百二十二)　(鄉三十九/鄉四十)
禹貢梁州之域秦為蜀郡地漢武帝分置犍為郡今州
即犍為郡之牛鞞縣也李雄據蜀夷獠内侵因兹荒廢
南齊于此置牛鞞戍隋仁壽三年于此置簡州因境有
賴簡池為名大業二年省武徳三年復置
州境(東西二百一十三里/南北一百八十八里)
八到(東北至上都二千一百七十里/東北至東都二千九百里)
　　(正東微南至普州二百四十里/東南至資州三百二十里)
　　(東北至梓州三百一十里/正西至陵州一百八十里)
　　(正西微北至成都府一百五十里/)
貢賦(開元貢/)　(紬一十五疋/)
　管縣三
　　陽安　金水　平泉
陽安縣(上郭下/)
本漢牛鞞縣也後魏恭帝二年于此置陽安縣屬武康郡
隋開皇三年罷郡縣屬益州武徳三年置簡州縣又來屬
分棟山在縣西七十七里
中江水即牛鞞水也昔羅尚乘牛鞞水凍征李雄即此
水也
賴簡池在縣東九十六里
陽明鹽井在縣北十四里又有牛鞞等四井公私仰給
金水縣(上南至州一百五十里/)
本漢廣漢郡之新都縣地也縣有金堂山水通于巴漢
東晉義熙末刺史朱齡石征蜀于東山立金泉戍後魏
平蜀置金泉縣隸金泉郡隋開皇三年罷郡以縣屬益
州武徳元年以避神堯諱改為金水縣屬簡州
金堂山在縣北二十四里
銅官山在縣北四十九里
大渡津在縣北三十里
平泉縣(中北至州四十八里/)
本漢牛鞞及符縣地後為夷獠所居後魏恭帝二年于
此置婆閏縣屬益州十八年改為平泉縣以縣内有泉
源出于平地故以為名隋仁夀三年置簡州以縣屬焉
皇朝因之
大塔山在縣西北六十三里與分棟山連屬南入陵州
界
赤水經縣南七十步
上軍井下軍井並鹽井也在縣北二十里公私資以取給
婆閏故縣在縣南四十六里
資州(資陽縣/)
　　(開元戸一萬八千五百二十二五鄉五十三/元和戸一千四百九十九  鄉  十五)
禹貢梁州之域秦併蜀為蜀郡在漢即犍為郡資中縣
地也李雄之亂夷獠居之後魏廢帝二年析武康郡之
陽安縣置資州取資水為名也隋大業三年改為資陽
郡武徳元年復為資州
州境(東西三百四十八里/南北一百三十三里)
八到(東北至上都取遂州路二千三百三十里/東北至東都三千二百九十里)
　　(東至合州五百六十五里/正西至昌州二百六十里)
　　(西南至榮州二百六十里/西北至簡州三百二十里)
　　(正北微東至普州一百七十里/)
貢賦(開元貢/    賦)　(麩金絹甘子/綿      布)　(麻/)
　管縣八
　　盤石　資陽　内江　丹山　銀山　龍水
　　清溪　月山
盤石縣(上郭下/)
本漢資中縣地後為夷獠所居周武帝于漢資中故城置
盤石縣屬資中郡隋開皇三年罷郡屬資州皇朝因之
牛鞞水合内江水南去縣二十步多魚鼈亦出麩金
資陽縣(上東南至州一百二十里/)
本漢資中縣也屬犍為郡李雄亂蜀縣荒廢後魏廢帝
二年始通巴蜀開拓資中周明帝于資中縣置資陽縣
因資水為名屬資陽郡隋開皇三年罷郡縣屬資州
牛鞞水東去縣二十一里
王襃墓在縣西北十五里襃資中人也宣帝使祠金馬
碧雞道病死
内江縣(中西北至州九十八里/)
本漢資中縣地後漢分置漢安縣李雄之後陷于夷獠
周武帝天和二年于中江水濵置漢安戍其年改為中
江縣屬資中郡隋文帝避廟諱改為内江縣屬資州皇
朝因之
鹽井二十六所在管下
丹山縣(中南至州二百三十里/)
本漢資中縣地貞觀四年于此置丹山縣取界内崇丹
山為名也
銀山縣(中西北至州四十八里/)
本漢資中縣地隋為内江縣地義寧二年分置銀山縣
因縣界銀山為名
鹽井一十一所在管下
龍水縣(中東至州一百二十里/)
本漢資中縣地義寧二年招慰夷獠于此分置龍水縣
以縣西北有溪屈曲繞城如龍因以為名
清溪縣(中下西南至州一百三十里/)
本漢資中縣地自晉訖梁夷獠所居隋大業十二年于
此置牛鞞縣因牛鞞水為名也皇朝初因之天寳元年
改為清溪縣
月山縣(中下東至州五十里/)
本漢資中縣地隋義寧二年分置月山縣
内江水在縣南一里
嘉州(犍為中/)
　　(開元户二萬二千九百一十二/元和户一千九百七十五)　(鄉五十三/鄉六十五)
禹貢梁州之域秦為蜀郡今州即漢犍為郡之南安縣
地也後夷獠所侵梁武陵王蕭紀開通外徼立青州遥
取漢青衣縣以為名也周宣帝二年改為嘉州境接近
漢之漢嘉舊縣因名焉隋大業二年併嘉州入眉州八
年改為眉山郡武徳二年改為嘉州割通義洪雅等四
縣别置眉州
州境(案州境里/數傳寫缺)
八到(東北至上都二千三百五十里/東北至東都三千二百一十里)
　　(東至榮州二百一十里二十里/東南至戎州陸路三百)
　　(正西微北至雅州三百二十里/北至眉州一百四十里)
　　(正北㣲東至陵州一百九十里/)
貢賦(開元貢/    賦)　(麩金/小布)　(麻/)　(絹/)　(緜/)
　管縣八
　　龍逰　夾江　綏山　羅目　峨眉　玉津
　　平羌　犍為
龍遊縣(緊郭下/)
本漢南安縣地周武帝保定元年于此立平羌縣隋開
皇三年改為峨眉山九年又于峨眉山下别置峨眉縣
改州理平羌縣為青衣縣取青衣水為名也十三年改
為龍逰以隋將伐陳理舟艦于此有龍見江水引軍而
前故名縣皇朝因之
青衣水經縣南去縣三里
蘇稽戍在縣南南三十里
夾江縣(上東南至州七十五里/)
本漢南安縣地隋開皇十三年割平羌龍逰二縣地于
夾江廢戍置夾江縣屬嘉州大業三年割屬蜀州武徳
元年郤隸嘉州
青衣水經縣西
綏山縣(中東至州四十里/)
本漢南安縣地隋大業十一年招慰生獠立以為縣因
山為名屬眉山郡武徳元年割屬嘉州
綏山在縣西南一百一十九里在峨眉山西南其髙無
極
峨眉山在縣西南三十六里
小峨眉山在縣南六里
羅目縣(中東北至州九十五里/)
本漢南安縣地麟徳二年招慰生獠于今縣西南一百
八十三里置沐州及羅目縣前上元三年州縣俱廢儀
鳯三年重置屬嘉州羅目獠中山名因以名縣
峨眉山在縣西四十里
大渡水在縣北二百步
峨眉縣(上東至州七十五里/)
本漢南安縣地周武帝于此置平羌縣後改平羌為峨
眉縣又以為青衣縣乃别立峨眉縣枕峨眉山東麓故
以為名屬嘉州隋大業三年割入眉州皇朝武徳又屬
嘉州
峨眉大山在縣西七里蜀都賦云抗峨眉于重阻兩山
相對望之如峨眉故名此山亦有洞天石室髙七十六
里
中峨眉山在縣東南二十里有古穴初纔容人行數里
漸寛有鍾乳穴穴有蝙蝠其大如筐
車剛水在縣北二十里
玉津縣(中西北至州三十九里/)
本漢南安縣地李雄時夷獠自柯牂入居焉蕭紀置青
州之地隋大業十一年于此置玉津縣以江有璧玉津
故以為名皇朝因之
峨江在縣城下
玉津鎮在縣城中
平羌縣(中下南至州一十八里/)
本漢南安縣地周武帝置平羌縣因境内平羌水為名
隋開皇四年改州理平羌縣為峨眉縣仍于今縣東六
十里别立平羌縣大業十一年夷獠侵沒移于今理
熊耳峽在縣東北三十一里
犍為縣(中下西北至州一百五十六里/)
本漢南安縣地周于此置沈犀郡并立武陽縣隋開皇
三年廢郡以縣屬戎州又改武陽為犍為縣前上元二
年割屬嘉州
大江在縣西十步
大鹿山在縣北一里
沈犀故城在縣東三里
戎州(南溪中/)
　　(開元户六千七百八十七/元和户一千二百九十三)　(鄉二十五/鄉二十五)
禹貢梁州之域古僰國也初秦軍破滇通五尺道至漢
武帝建元六年遣唐䝉𤼵巴蜀卒通西南夷自僰道抵
牂柯鑿石開道二十餘里通西南夷置僰道縣屬犍為
郡今州即僰道縣也戎獠之中最有人道故其字從人
李雄竊據此地空廢梁武帝大同十年使先鐵討定夷
獠乃立戎州即以鐵為刺史後遂不改
州境(東西五百六十里里/南北七百一十三)
八到(東北至上都取嘉眉州水陸相兼二千七百里/東北至東都三千五百六十里)
　　(東北至瀘州水路三百一十里陸路三百四十里/西南至石門鎮三百里)
　　(西南至南詔所居羊苴哶城二千三百里二十里/西北至嘉州水路三百五十里陸路三百)
　　(北至姚州三百/)　(十里/)
貢賦(開元貢/元和貢)　(葛布煎紵布/茘枝  四斗)
　管縣五
　　僰道　義賔　開邉　南溪　歸順
本漢舊縣也屬犍為郡永嘉後荒廢梁于此立戎州周
保定三年改僰道為外江縣隋大業三年改為僰道縣
出荔枝一樹可収百五十斗
黄泉山在縣西北五十九里
汶江流經縣東北去縣十步
馬湖戍在縣西二十一里
義賔縣(中東南至州一百六十里/)
本漢南安縣地屬健為郡天寳元年改為義賔屬戎州
大秋溪在縣東南一十三里有秋溪鹽井蓋因此水為
名也
開邉縣(中東北至州六十五里/)
本漢僰道地也周為外江縣地隋開皇六年于此縣北
一百三十里野客川置開邉縣後上元元年獠賊叛亂
因而荒廢永泰二年復于今理
小梨山在縣南四十七里
大梨山在縣南六十里
南廣水在縣西北一里
鹽泉鎮在縣西南八十里
南溪縣(中西至州五十里/)
本漢僰道縣地梁于此立南廣縣屬戎州隋仁夀二年
改為南溪縣避煬帝諱也皇朝因之
平蓋山在縣東三十里多荔枝
可盧山在縣南五十里山多卭竹
汶江經縣南去縣十步
歸順縣(中下/)
聖厯二年析􁑬䣕縣地以生獠户置
　
　
　
　
　
　
　
　
　
　
　
　
　
　
　
　元和郡縣志卷三十二
欽定四庫全書
　元和郡縣志卷三十三
　　　　　　　　　　　　唐　李吉甫　撰
　　劒南道(二/)
雅州(盧山下都督府/)
　　(開元户六千五百八十九/元和户一千四百五十三)　(鄉二十二/鄉二十四)
禹貢梁州之域秦滅蜀為郡即嚴道縣也李膺記曰自
晉永嘉崩離李雄竊據此地蕪廢將二十紀夷獠居之
後魏廢帝二年置䝉山郡于此隋開皇十三年置蒙山
縣并鎮仁壽四年罷鎮改置雅州因州境雅安山為名
大業三年以雅州為臨邛郡武徳元年復為雅州兼管
羈縻州十一
州境(東西五百三十九里/南北四百三十五里)
八到(東北至上都二千三百四十里/東北至東都三千二百里)
　　(東南至嘉州三百二十里/東北至邛州一百七十里)
　　(西南至黎州二百四十里九十里/西北至西山谷口和順鎮)
貢賦(開元貢/    賦)　(□金絺落雁木/緜      葛)
　管縣五
　　嚴道　百丈　名山　盧山　榮經
嚴道縣(中郭下/)
本秦舊縣屬蜀郡漢遷淮南王長于嚴道邛郵縣有蠻
夷曰道後魏于此置始陽縣隋大業三年改始陽為嚴
道縣
蒙山在縣南十里今每歲貢茶為蜀之最
長墳嶺在縣西南二十七里道至險惡
平羌水經縣北二里
多切鎮在縣西北三十二里
壠越鎮在縣西三十六里
百丈縣(中西南至州八十六里/)
本秦嚴道縣地貞觀八年于此置百丈縣今按鎮城東
有百丈穴故以為名
隴西山在縣西北三十里
大池水經縣東去縣十五步
撫人戍在縣西南二十里
名山縣(中下西南至州四十二里/)
本秦嚴道縣地後魏于此置蒙山縣屬䝉山郡隋開皇
十三年改為名山縣因縣西北名山為名也屬邛州仁
壽四年改屬雅州
名山在縣西北十里
弱棟坂在縣東北八里長二里道至險阻
名山水在縣東二百步東南入平羌水
盧山縣(中東南至州七十里/)
本秦嚴道縣地隋仁壽元年于此置盧山鎮三年于此
鎮置盧山縣因山為名屬邛州後屬雅州皇朝因之
盧山在縣西北九里其山西北連延入夷獠界正北即
邛州火井縣界
浮圖水一名車盧水經縣西南五里
羅帶水經縣東五十步
靈關鎮在縣西北六十里車靈山在下山有峽口似門
闊三丈長二百步關外即夷獠界
榮經縣(中下東北至州一百一十里/)
本秦漢嚴道縣地武徳三年于此置榮經縣
邛來山在縣四五十里水名邛笮山故笮人之界也山
巖峭峻山竹髙節實中堪為杖因名山也
銅山在縣北三里即文帝賜鄧通鑄錢之所後以山假
與卓王孫取布千疋其山今出銅鑛
九折坂在縣西八十里王陽為益州刺史經此歎息謝
病去官後王遵為益州刺史至此叱馭而過
邛來水東流經縣北三里
邛來鎮在縣西南八十七里
石門戍在縣西南三十五里
眉州(通義上/)
　　(開元户四萬二千八百三十六/元和户五千八百四闕)　(鄉六十五/鄉七十二)
禹貢梁州之域在漢即犍為郡武陽縣之南境梁太清
二年武陵王蕭紀開通外徼于此立青州取漢青衣縣
為名也後魏二年平蜀改青州為眉州因峨眉山為名
也武徳元年改眉州為嘉州二年于通義縣復置眉州
州境(案州境里/數傳寫缺)
八到(東北至上都二千二百一十里/東北至東都三千七十里)
　　(東至陵州七十里四十里/東南至嘉州二百)
　　(正西微北至邛州一百七十里/西北至蜀州一百七十里)
　　(北至成都府二百里/)
貢賦(開元貢/)　(麩金/)　(獠麻布/)　(甘子/)
　管縣五
　　通義　彭山　丹陵　洪雅　青神
通義縣(𦂳郭下/)
本漢武陽縣之南境也後魏于此置通義縣屬齊通郡
隋開皇三年罷郡以縣屬眉州皇朝因之
大江一名汶江經縣東去縣三里出□金
白戰山在縣東北二十五里西臨汶江
彭山縣(緊南至州六十六里/)
本漢武陽縣也秦惠王時張儀司馬錯代蜀蜀之王開
明拒戰不勝退走武陽獲之即其地也漢昭帝時犍為
郡自僰道移理武陽周武帝于此置隆山郡以境内有
鼎鼻山地形隆起故為名隋開皇三年罷郡以隆山屬
益州貞觀元年割屬眉州先天元年以犯諱改為彭山
縣
鼎鼻山亦曰打鼻山在縣南十五里宋譙縱據蜀朱齡
石伐之命臧熹外出竒兵譙縱遣將譙小茍引兵塞打
鼻以禦之即此也山形孤起東臨江水昔周鼎淪于此
水或見其鼻遂以名山
大江一名汶江亦曰導江在縣東七里
犍為故城在縣西北五里漢犍為郡也武帝建元六年
分巴蜀二郡立犍為郡
彭亡城亦曰平無城彭祖家于此而死故曰彭亡後漢
岑彭擊公孫述至武陽所營地名彭亡聞而惡之欲徙
會日暮而止是夜蜀刺客詐為亡奴降彭遂刺殺彭初
岑彭至其地改曰平無若言巴蜀已平無復賊也
馨堰在縣西南二十五里擁江水為大堰開六水門用
灌郡下公孫述僭號犍為不屬述攻之功曹朱遵拒戰
于六水門是也
丹稜縣(上東北至州七十三里/)
本南齊之齊樂郡也周明帝置樂齊縣武帝改為洪雅
縣隋開皇十二年因縣南有洪雅鎮就立洪雅縣仍改
今理為丹稜縣屬眉州皇朝因之
三青山在縣東北四十五里
思蒙水在縣西北二十五里
洪雅故城在縣東百五十歩
洪雅縣(上東北至州一百二十里/)
本齊樂郡之南境也自晉迄宋夷獠有其地周武帝攘
卻夷獠立洪雅鎮隋開皇十三年改洪雅為丹稜縣更
于此置洪雅縣兼帶洪雅鎮屬眉州縣西有洪雅川以
名縣
可暮山在縣西北三十九里山多材木公私資之
青衣水一名平羌水經縣南一里
青神縣(中北至州六十里/)
本漢南廣縣地也李雄之後夷獠内侵西魏恭帝遙于
此置青衣縣屬眉州之青城郡隋開皇三年罷郡徙縣
居郡理屬眉州皇朝因之
青神祠即青衣神在今嘉州界
汶江經縣東三里
青神縣城在縣南二十三里
松州(交川邉下都督府/)
　　(開元户七百二十鄉鄉六元案是州與翼維悉静/諸州僅載開元户  不及  和葢因已没吐蕃)
禹貢梁州之域古西羌地也羌人本出自三苖葢姜姓
之别也其國近南嶽及舜流四凶徙之三危濱于賜支
至于河首緜地千里賜支者禹貢所謂析支者也夏桀
之亂犬夷入居岐邠之間成湯伐而攘之及武王伐商
羌髳會于牧野周衰西戎來宼殺幽王于驪山及秦穆
公得戎人由余遂霸西戎開地千里其後子孫分别各
自為種所居無常依逐水草以戰死為吉利病終為不
祥婦人孕身六月而産子不避風雪性剛猛得西方金
行之氣始皇時務力併六國兵不西行故羌種得以繁
息漢武帝北逐匈奴西逐諸羌乃渡河湟築令居塞始
置護羌校尉列河西四郡隔絶羌胡後漢至于魏晉或
降或叛至後魏鄧至王象舒理者並白水羌也常為羌
豪因地名自漢為鄧至王其後子孫彭舒者遣使内附
拜龍驤將軍益州刺史甘松縣開國子假以渠帥之名
後魏末平鄧至蕃始統有其地後周保定五年于此置
龍涸郡天和元年改置扶州領龍涸郡隋開皇三年廢
龍涸郡置嘉誠鎮與扶州同理焉大業三年改扶州為
同昌郡領嘉誠縣隋末陷于寇賊武德元年隴蜀平定
改置松州貞觀三年置都督府後但為州
州境(東西二百一十四里/南北一百七十七里)
八到(東北至上都一千九百里十里/東北至東都二千七百六)
　　(東至茂州三百里里/東北至扶州三百)
　　(南至翼州一百八十里/西南至當州三百里)
貢賦(開元貢/)　(狐尾/)　(當歸/)　(犀/)　(牛酥/)
　管縣二
　　嘉誠　交川
本周舊縣也武帝天和元年置屬龍涸郡隋開皇三年
罷郡屬扶州武徳元年改屬松州
雪山在縣東八十里春夏常有積雪故名
甘松嶺在縣西南十五里
寧遠鎮在縣北一百里
大定戌在縣北四十里
交川縣(下北至州三十四里/)
本周舊縣天和中置屬龍涸郡隋開皇三年罷郡屬扶
州武徳改屬松州
洛稽山在縣西北七十五里
江源鎮在縣西北三十里
茂州(通化邊下都督府/)
　　(開元户二千五百四十/元和户六百九十)　(鄉一十三寫缺/案鄉數傳)
禹貢梁州之域本冉駹國漢武帝破南越冉駹等皆震
恐請臣置吏元鼎元年以冉駹為汶山郡今州即漢屬
郡汶江縣也周保定四年立汶州隋開皇五年改為會
州大業三年罷會州為汶山郡武徳三年改置南會州
總管府貞觀八年改為茂州以茂滋山為名
州境(東西四百七十八里/南北三百六十里)
八到(東北至上都二千一百四十里/東北至東都三千里)
　　(東至緜州取松嶺關路三百七十里/南至彭州三百七十里)
　　(西至維州二百二十里/北至翼州一百二十里)
貢賦(開元貢/    賦)　(麝香麻升麻/布)
　　(元和貢/)　(生馬牙硝/)
　管縣四
　　汶山　汶川　通化　石泉
汶山縣(中下郭下/)
本漢汶江縣地晉改為廣陽縣屬汶山郡隋開皇十八
年改為汶山縣屬會州皇朝改屬茂州按汶山即岷山
也南去青山石山百里天色晴明望見成都山嶺停雪
常深百丈夏月融泮江川為之洪溢即隴之南首也
汶江北自翼州南流經縣西二里
石密溪在縣東十九里
汶江城在縣北三里
汶川縣(中下北至州一百里/)
本漢緜虒縣地梁于此置汶川縣縣西汶水因以為名
仍于縣置汶山郡隋開皇三年罷郡以縣屬汶川(汶州/即茂)
(州汶川縣/理是也)六年又屬會州武徳改隸茂州
玉壘山在縣東北四里
濕坂在縣南一百三十七里嶺上樹木森沈常有水滴
未嘗暫燥故曰濕坂
大江水一曰汶江至汶山故郡乃廣二百歩
廣柔故縣在縣西七十二里漢縣也屬蜀郡禹本汶山
廣柔人有石紐邑禹所生處今其地名刳兒畔
故桃關在縣南八十二里遠通西域公私經過惟此一
路關北當風穴其一二里中晝夜起風飛沙揚石
繩橋在縣西北三里架大江水篾笮四條以葛藤緯絡
布板其上雖從風搖動而牢固有餘夷人驅牛馬去來
無懼今按其橋以竹為索闊六尺長十歩
通化縣(中下東北至州一百六十里/)
本漢廣柔縣地周武帝時于此置石門鎮隋開皇十六
年以近白狗生羌于金川鎮置金川縣十八年改為通
化縣皇朝因之
蜀山在縣東北六里
縣城累石為城内實外險東北二面並累石南面西面
臨岸去地百餘丈
石泉縣(中下西至州一百二十里/)
本漢汶江縣地貞觀八年于此置石泉縣縣屬茂州
石城山在縣東南一里
石密水經縣南一里
翼州(臨翼下/)
　　(開元戸一千七百一十四/)　(鄉七/)
禹貢梁州之域本秦漢徼外羌也武帝元鼎中開為縣
今州即漢蜀郡蠶陵縣之地也梁太清中武陵王蕭紀
于蠶陵舊縣置鐵州尋廢周武帝天和元年討蠶陵羌
又于七頃山下置翼州以翼計水為名隋大業三年省
州改置和山鎮以翼水等三縣屬會州武徳元年重置
翼州其地西枕大江南面臨溪
州境(東西三百三十里/南北一百七十里)
八到(東北至上都二千四百二十里/東北至東都三千二百七十里)
　　(南至茂州一百二十里/西至悉州二百二十里)
　　(西北至當州二百七十里/北至松州一百八十里)
貢賦(開元貢/    賦)　(麝香麻/布)
　管縣三
　　衛山　翼水　峨和
衛山縣(中下郭下/)
本漢蠶陵縣地周武帝于此置翼水縣以翼計水為名
屬翼計都隋開皇三年罷郡以縣屬翼州皇朝因之天
寳元年改為衛山縣
七頃山一名落目山此路山巖峻阻平地惟有七頃因
呼為七頃山
龍涸故城俗名防渾城在縣北十一里城之北境舊是
吐谷渾所居故曰防渾城
石臼戍在縣北六十里
笮橋在縣北三十七里以竹篾為索架北江水
翼水縣(中下北至州六十里/)
本漢蠶陵縣地周于此置龍水縣屬清江郡隋開皇三
年改為清江縣三年罷郡以縣屬翼州十八年又改清
江為翼水縣皇朝因之
石鏡山在縣東南九里山側有石圓徑二尺明徹如鏡
因名
大江水經縣西二百步翼水出縣南下
峨和縣(中下南北至州六十里/)
本漢蠶陵縣地天寳十一年分置峨和縣以縣有峨和
山也縣在石臼戍北大江之西也
維州(維川邉下/)
　　(開元户七百六十五/)　(案鄉數傳寫缺/)
本徼外羌冉駹之别種也初蜀將姜維馬忠北討北汶
山叛羌此其地也今居姜維城即維所築自晉以後羌
夷或降或叛隋開皇四年討叛羌以其地置薛城戌屬
㑹州復又没賊武徳四年白狗羌首領内附于姜維城
置維州以統之其城甚險固乾元元年没西戎(案舊唐/書代宗)
(紀新唐書地理志並云松州維州廣徳元年没吐番舊/唐書云上元元年後吐蕃贊普攻維州不下乃以婦人)
(嫁維州門者二十年中生二子及蕃兵攻城二子内應/城遂陷吐蕃得之號無憂城李肇國史補云吐蕃自貞)
(元末失維州選婦人為維州守卒之妻及元和中婦人/已育數子蕃宼大至𤼵火應之維州復陷合各書所載)
(維州没吐蕃年代互異當是貞元時復之元和中/再没此云乾元元年没西戎葢僅據其始而言)
州境(東西三百二十五里/南北二百五十三里)
八到(東北至上都二千八百三十里/東北至東都三千五百六十里)
　　(東至真州一百里十里/東至茂州二百二)
　　(東北至恭州三百五十里/東至當州二百六十里)
　　(西至悉州一百五十里/)
貢賦(開元貢/)　(麝香/)　(犛牛尾/)
　管縣三
　　薛城　定亷　鹽溪
薛城縣(下/)
本隋薛城戍武徳四年改為縣與州同置
姜維山在縣西一里
定廉縣(下/)
本隋開皇四年置定廉戌于此屬㑹州武徳四年改為
縣與州同置因定廉水為名
鹽溪縣(下/)
貞觀三年置有鹽溪村因為名(案唐書地理志貞觀二/年置薛城又析置鹽溪)
(縣永微元年/省入定廉)
定廉山在縣東十里
當州(江源下數傳寫缺/案户鄉)
本漢蠶陵縣地貞觀二十一年割松州通軌縣置當州
仍以羌首領為刺史
州境(東西一百六十八里/南北一百三十五里)
八到(東北至上都二千一百一十里/東北至東都二千九百七十里)
　　(東至翼州二百七十里/東南至悉州三十里)
　　(東北至松州三百里/西南至靜州六十里)
　　(北至維州二百六十里/)
貢賦(開元貢/)　(麝香角大黄/羚羊)　(當歸/)　(犛牛尾/)
　管縣四
　　通軌　利和　谷和　平康
通軌縣(下郭下/)
貞觀三年置屬松州二十一年于縣置當州
利和縣(下西南至州三十里/)
周天和元年于此置廣平縣尋廢顯慶二年于廣平故
城置利和縣
谷和縣(下東南至州六十里/)
文明元年開生羌置
平康縣(下西南至州六十里/)
顯慶中因古平康城置在平康水西隸翼州尋廢垂拱
元年置以屬當州(案唐書地理志平康本隸當州天寳/元年改隸松州通典及舊唐書並以)
(平康屬松州/與是志異)
悉州(歸誠邉下/)
　　(開元户八百五十五/)　(案鄉數傳寫缺/)
顯慶元年分當州置在悉唐川因以為名其首領任刺
史
州境(東西一百六十里/南北八十里)
八到(東北至上都二千三百里十里/東北至東都三千二百一)
　　(東至冀州二百二十里/東至維州二百五十里)
　　(東南至成都府六百五十里/西北至靜州六十里)
貢賦(開元貢/)　(麝香/)　(犛牛酥并尾/)　(當歸/)　(羌活/)
　管縣三
　　識臼　左封　歸誠
識臼縣(下郭下/)
顯慶元年與州同置地名識臼因之為名
肅蕃山在州北八十里肅蕃鎮在山下
左封縣(下東南至州二十里/)
周天和元年于此置廣平縣隋開皇十八年改為左封
天寳中又置縣置守捉
歸誠縣(中下西北至州八里/)
本生羌垂拱二年從化三年置縣以處之
靜州(靜川邊下/)
　　(開元戸六百七十二/)　(鄉二/)
本漢蠶陵縣地天授元年于此置靜州其城據山甚險
固
州境(東西三百二十里/南北二百三十里)
八到(東北至上都三千三十里十里/東北至東都三千一百五)
　　(東南至悉州八十里/東北至當州六十里)
　　(南至赤和縣三十五里/西北至柘州三十里)
　　(北至茹州六十里/)
貢賦(開元貢/)　(麝香/)　(犛牛酥/)
　管縣三
　　悉唐　靜居　清道
悉唐縣(中下西至州二十四里/)
靜居縣(中下/)
清道縣(下/)
右並顯慶元年與悉州同置天授元年割屬靜州
柘州(蓬山邊下傳寫缺/案户鄉數)
儀鳯元年置以山多柘木因以為名其城四面險阻易
于固守有安戎江蓬婆水在州南三十里
州境(案州境里/數傳寫缺)
八到(東北至上都二千一百七十里/東北至東都二千三十里)
　　(東南至靜州三十里/南至維州三百里)
　　(西至恭州一百里/)
貢賦(開元貢/)　(麝香/)　(當歸/)　(𦍑活/)
　管縣二
　　柘縣　喬珠
柘縣(中下郭下/)
前上元二年置
大雪山一名蓬婆山在縣西北一百里
柏嶺在縣北八十里嶺北三十里至白崖驛與吐蕃接
界
喬珠縣(中下東至州五十里/)
與州同年置
恭州(恭化下數傳寫缺/案戸鄉)
開元二十一年析靜州部落于柘州西置
州境(案州境里/數傳寫缺)
八到(東北至上都三千三十里十里/東北至東都三千一百五)
　　(東至柘州一百里五十里/東南至茂州三百)
　　(西南至維州三百五十里/)
　管縣三
　　和集　博恭　烈山
和集縣(中下郭下/)
舊名廣平縣屬靜州開元二十七年于縣置恭州天寳
元年改名和集
博恭縣(中下西至州二十五里/)
烈山縣(中下西至州五十里/)
真州(昭徳下數傳寫缺/案户鄉)
在合江鎮西一百四十二里其地本名真符天寳三年
節度使章仇兼瓊以其地險阻又當西山要路奏置真
符營控押一州仍置兵于其處五年節度郭虛已縁𦍑
項揺動仍奏置昭徳郡乾元元年改為真州
州境(案州境里/數傳寫缺)
八到(東北至上都二千一百八十里/東北至東都三千四十五里)
　　(東至翼州四十里/西至維州一百里)
　　(西北至茂州通化縣一百里/北至悉州界四十里)
貢賦(元和貢置當歸三斤半載麝香貢/案是州  自天寶故不  開元)
　管縣四
　　真符　昭徳　昭逺　雞川
真符縣(中下郭下/)
昭徳縣(中下/)
昭遠縣(中下/)
雞川縣(中下/)
右昭徳等三縣並在州側近以熟羌首領為其令長居
無常所(案舊唐書地理志昭徳本識臼縣屬悉州天寳/初改屬翼州改縣名昭徳五年改屬真州是志)
(于悉州之識臼不言其後改名此真州之昭徳不言/以何縣析置殆因僑徙無常姑弗深攷而兩存之)
黎州(洪源中/)
　　(元和户三百三十八缺鄉五/案開元戸鄉數傳寫)
禹貢梁州之域漢武帝破夷于邛置沈黎郡周天和三
年開越嶲于此置黎州隋廢州置沈黎鎮武徳元年罷
鎮為南登州大足元年巡察使殷祚奏割雅州漢源飛
越通望三縣置黎州龍興三年嶲州都督元膺奏廢開
元三年本道使陸象先重奏置天寳初廢飛越縣止領
縣二其州城東西南三面並臨絶澗惟北面稍平貞元
元年節度使韋臯鑿北面隍塹深闊又于州北故武侯
城迤邐置堡三所為州城之援管羈縻州五十七並蠻
夷部落大首領主之
州境(案州境里/數傳寫缺)
八到(東北至上都二千五百八十里/東北至東都二千四百三十里)
　　(東至戎城無路約七百里/東北至雅州二百四十里)
　　(西南至嶲州六百五十里其城西臨大渡河河西/西至廓清城一百八十里)
　　(𦍑蠻界/)
貢賦(開元貢/)　(椒一石/)
　管縣二
　　漢源　通望
漢源縣(中郭下/)
本漢旄牛縣地隋仁壽二年平夷獠于此置漢源縣因
漢川水為名四年罷鎮立縣屬雅州貞觀三年割屬嶲
州開元二年分屬黎州
飛越山在縣西北一百里山西北兩面並接羌戎界儀
鳯二年置飛越縣天寳初廢
沈黎鎮在縣東北六十一里
廓清城在州西一百八十里
銅山城西北五十里
定蕃城在通望軍東一百八十里
衝要城在通望縣東十三里
大定城在州南二百三十里乾元二年改和集鎮置
　　以上五城並貞觀元年韋臯置
通望縣(中北至州九十里/)
本漢旄牛縣地隋開皇二十年于此置大渡鎮大業二
年改為陽山鎮武徳元年改為陽山縣屬嶲州天寳元
年改名通望縣割屬黎州
大渡水經縣北二百步
沈黎鎮在縣東北六十一里
通望戍在縣西南十二里
巂州(越巂下府/)
　　(開元戸三萬八千三十五十/元和户一萬六千五百八)　(鄉二十六/鄉三十)
本漢南外夷獠秦漢為邛都國秦嘗攻之通五尺道政
置吏焉至漢武帝始誅且蘭邛君并殺笮侯而冉駹等
皆震恐乃以邛都之地為越巂郡屬益州按郡有越水
巂水出生羌界言越巂者以彰威徳遠也領縣十五魏
晉以還蠻獠恃險抄竊乍服乍叛周武帝天和三年開
越巂地于巂城置嚴州隋開皇六年改為西寧州十八
年改為巂州皇朝因之至徳二年没蕃貞元十三年節
度使韋臯收復
州境(東西九百八十里/南北一千二百里)
八到(東北至上都三千二百三十里/東北至東都四千九十里)
　　(東至蠻界約二百里十里/東南至姚州三百五)
　　(東北至雅州六百五十里/南至瀘渡四百五十里)
　　(西至東瀘水二百里百九十里/北至成都府一千二)
貢賦(開元貢/)　(絲布/)
　管縣七
　　越巂　西瀘　蘇祁　臺登　邛部　昆明
　　會川
越巂縣(上郭下/)
本漢邛都縣地隋開皇六年分邛都置越巂縣皇朝因
之
陷河在縣東南十里初成帝置邛都縣無幾陷為汙澤
因名陷河
西瀘縣(下東北至州二百七里/)
本漢邛都縣地周武帝天和三年于此置本可縣天寳
元年改名西瀘縣
温湯水出縣西山下十二里
瀘水在縣西一百十二里諸葛亮征越巂上疏曰五月
渡瀘深入不毛謂此水也水峻急而多石土人以牛皮
作船而渡勝七八人
姜磨戌在縣西南三里
蘇祁縣(上東南至州二十五里/)
本漢舊縣屬越巂郡後䧟夷獠周武帝重開越巂復立
蘇祁縣屬嚴州隋開皇改屬巂州皇朝因之
温水出縣東平地二十一里
臺登縣(下正南微北至州一百七十里/)
本漢舊縣屬越巂郡周武帝重開越巂于舊理立臺登
縣後遂因之
鐵石山在縣東三十五里山有砮石火燒成鐵極剛利
念諾水本名繩水流入瀘水在縣西北七百里自羌戎
界流入
長江水本名孫水出縣西北
胡浪山下有司馬相如定西南夷橋橋孫水以通邛笮
即此水也
諸葛亮故城在縣東南三里亮南征至此所築也
邛部縣(下西南至州二百六十里/)
本漢蘭縣地屬越巂郡周武帝于此邛部城置縣仍以
舊城為名屬邛部郡隋開皇三年改屬巂州皇朝因之
巂山在縣西南九里巂水出于巂山下州郡得名因此
水也
清寇鎮在縣西北一十八里
昆明縣(中東北至州三百里/)
本漢定笮縣也屬越巂國去郡三百里出鹽鐵夷皆用
之漢將張嶷殺其豪率遂獲鹽鐵之利後没蠻夷周武
帝立定笮鎮凡言笮者夷人于大江水上置籐橋謂之
笮其定笮大笮皆是近水置笮橋處武徳二年于鎮置
昆明縣葢南接昆明之地因以為名
鹽井在縣城中今按取鹽先積柴燒之以水灑土即成
黑鹽
會川縣(中北至州三百七十里/)
本漢會無縣屬越巂郡蕭齊没于蠻獠髙宗上元二年
于其地置會川縣天寳初又于縣側立會同軍在今州
南三百七十里是也
姚州(雲南下數傳寫缺/案户鄉)
本漢雲南縣之地武徳四年安撫大使李英以此中人
多姓姚故置姚州爲瀘南之巨屏天寳十三年沒蕃貞
元初蠻帥異牟尋歸國冊拜謂之南詔九年南詔又以
其地内屬
州境(案州境里/數傳寫缺)
八到(東北至上都四千三百里里/東北至東都四千八百九)
　　(東南至安南二千里里/南至戎州三百一十)
　　(西至羊苴咩城三百里里/西北至巂州三百五十)
　　(北接鬀州/)
貢賦(案前自成都府彭蜀漢邛簡各州及戎眉松維當/悉靜柘真黎巂等州之賦恭州與姚州之貢賦並)
　　(傳寫/缺)
　管縣三
　　姚城　長明　長城
姚城縣(下西南至州十五里/)
長明縣(下西南至州十五里/)
長城縣(下南至州五里/)
右並與州同置龍朔中于州理置都督府尋廢入巂州
垂拱元年重置
協州(下/)
　　(開元户二百二十九/)　(案鄉數傳寫缺/)
本夜郎國也漢武帝開夜郎置犍為郡今州即犍為郡
之南廣縣也其後蠻夷内侵郡因荒廢隋開皇四年隸
附于此置協州大業三年廢入犍為郡武徳元年開南
中復協州
州境(案州境里/數傳寫缺)
八到(東北至上都三千一百里十里/東北至東都三千九百六)
　　(東北至戎州四百一十里/南接曲州)
　管縣三
　　東安　西安　胡津
東安縣(下郭下/)
西安縣(下東南至州二十七里/)
胡津縣(下南至州六十里/)
右三縣隋開皇三年並同州置本漢南廣縣之地大業
二年廢武徳元年南夷款附重置
曲州(朱提下數傳寫缺/案户鄉)
本漢夜郎國地武帝于此置朱提縣屬犍為郡後立為
郡在犍為郡南一千八百里後漢省郡諸葛亮南征復
置朱提縣自梁陳以來不復賓服隋開皇四年開置南
中立為恭州武徳元年改為曲州朱提山名出善銀食
貨志曰朱提銀重八兩名為一流因山名郡縣也
州境(案州境里/數傳寫缺)
八到(東北至上都三千三百里十里/東北至東都四千三百三)
　　(南接郎州/北接協州)
貢賦(案前協州與此曲州之開/元元和貢賦並傳寫缺)
　管縣二
　　朱提　唐興
朱提縣(下郭下/)
唐興縣(下西至州五里/)
右二縣並武徳元年與州同置朱提取漢舊名也
七曲水在州西北三十里
溺水在七曲水北百三十里南北四百里東西七百里
窮年密霧未嘗覩日月輝光樹木皆衣毛深厚時時多
水濕晝夜沾灑上無飛鳥下絶走獸惟夏月頗有蝮虵
土人呼為漏天也
　
　
　
　
　
　元和郡縣志卷三十三
欽定四庫全書
　元和郡縣志卷三十四
　　　　　　　　　　　　唐　李吉甫　撰
　　劒南道(三州案唐書地理志劒南採訪使所管梓/州之前有霸州其縣曰安信牙利保寧歸)
　　(化有乾州其縣曰招武寧逺是志不載西川節度/使所管内而東川節度使所管亦無之又文獻通)
　　(考謂唐時渝州屬劒南道合州屬山南道舊唐書/則渝州亦屬山南是志渝合二州並屬東川節度)
　　(使而未詳何時自山/南改屬附識于此)
梓州(梓潼下/)
　　(開元户一萬五千四百七十八/元和户六千九百八十五)　(鄉二十六/鄉一十六)
　　今為東川節度使理所(管梓州劒州緜州遂州渝/州合州曹州榮州陵州瀘)
　　(州龍州昌州/七百二十二)　(管縣六十九/)　(都管户三萬一千/)
禹貢梁州之域秦并天下是為蜀郡漢高帝分置廣漢
郡今州即廣漢郡郪廣漢二縣地也宋于此置新城郡
梁武陵王蕭紀于郡置新州隋開皇末改為梓州因梓
潼水以為名也州城宋元嘉中築左帶涪水右挾中江
居水陸之衝要
州境(東西三百六十里里/南北三百六十三)
八到(東北至上都取緜州路一千八百六十四里/東北至東都二千七百二十四里)
　　(正東微南至果州三百五十里/東南至遂州二百五十里)
　　(東北至閬州三百一十五里十里/正東微東州至普州三百五)
　　(西至漢州二百二十里里/西南至簡州三百一十)
　　(西北至緜州一百三十里十里/正北㣲東至劒州三百六)
貢賦(開元貢/    賦)　(綾/布)　(緜/絹)　(絲布/)
　　(元和貢/)　(綾十六疋/)　(柑子/)　(空青/)　(曽青/)
　管縣九
　　郪　　射洪　通泉　𤣥武　鹽亭　永泰
　　飛烏　銅山　涪城
郪縣(望郭下/)
本漢舊縣屬廣漢郡因郪江水為名也後魏置昌城郡
改名昌城縣隋大業三年復為郪縣
牛頭山一名華林山在縣西南二里四面危絶
涪江水經縣西去縣四里
縣有鹽井二十六所
射洪縣(上西北至州六十里/)
本漢郪縣地後周分置射洪縣縣有梓童水與涪江合
流急如箭奔射涪江口蜀人謂水口曰洪因名射洪
白崖山在縣南十五里
涪江水西北自郪縣界流入在縣東一百步灘十七所
通泉縣(緊西北至州一百四十里/)
本漢廣漢縣地宋于此置西宕渠郡後魏恭帝移于涌
山改名涌泉郡周明帝置通井縣隋開皇三年改為通
泉縣十八年改屬梓州
通泉山在縣南二里山前有石蝦蟇髙七八尺
涪江水經縣東三里
沈水北自鹽亭縣界流入公孫述令延岑盛兵于沈水
固守臧宫進兵縱擊大破之斬首溺死者萬餘人即此
也
赤車鹽井在縣西北十二里又别有鹽井一十三所
𤣥武縣(上東至州一百一十五里/)
本先主所立五城縣也屬廣漢郡後魏平蜀立𤣥武郡
以縣屬焉隋開皇三年改五城為𤣥武縣因𤣥武山為
名也屬益州武徳三年割屬梓州
𤣥武山在縣東二里山出龍骨
天柱山一名覆船山在縣西南四十里
七里坂在縣東七里
内江水本名中江縣縣南去縣百步
鹽亭縣(上西南至州九十三里/)
本漢廣漢縣地梁于此置北宕渠郡及縣後魏恭帝改
為鹽亭縣以近鹽井因名隋開皇三年罷郡屬梓州
梓潼水經縣南去縣三里
永泰縣(中西南至州一百四十五里/)
本漢巴郡充國縣地武徳四年分置地號永泰因以為
名
鹽亭溪水經縣北去縣一十九里
大汁鹽井在縣東四十二里又有小汁鹽井歌井針井
飛烏縣(上東北至州一百四十五里/)
本漢郪縣地隋開皇十三年于此置飛烏鎮十年改鎮
為縣因山為名
飛烏山在縣西南五十五里
哥郎等八山並出銅□
郪江水經縣北去縣四十里
銅山縣(中東北至州一百二十里/)
本郪縣地有銅山漢文帝賜鄧通蜀銅山鑄錢此葢其
餘峰也厯代採鑄貞觀二十三年置監署官前上元三
年廢監調露元年因廢監置銅山縣
飛烏山在縣西南三十五里
郪江水經縣南五里
涪城縣(緊東南至州六十里/)
本漢涪縣地隋開皇十六年改置涪城縣屬緜州大歴
十三年割屬梓州
劍州(普安上/)
　　(開元户一萬三千九百七十六/元和户二千九百三)　(鄉二十五/鄉八十五)
本漢廣漢郡之梓潼縣地武帝置十三州屬益州宋于
此置南安郡梁武陵王蕭紀改郡立安州後魏廢帝二
年先下安州始通巴蜀故改安州為始州隋大業三年
罷始州為普安郡武徳元年復為始州先天二年改為
劍州取劍閣為名也
州境(東西二百六十七里/南北二百五十六里)
八到(東北至上都一千四百三十里/東北至東都二千三百里)
　　(東南至閬州二百二十里/東北至利州一百九十里)
　　(西南至綿州二百九十里/西北至龍州三百二十里)
貢賦(開元貢/    賦)　(蘇薰席/綿  絹)
　　(元和貢/)　(蘇薰席六領/)　(巴㦸天/)　(重臺/)
　管縣八
　　普安　梓潼　黄安　永歸　陰平　武連
　　臨津　劍門
普安縣(中郭下/)
本漢梓潼縣地宋于此置南安縣周改為普安縣
大劒山亦曰梁山在縣北四十九里初姜維自沓中為
鄧艾所摧與張翼董厥合還保劒門以拒鍾會即此也
石新婦東北一里千人巖之南崖絶壁高數千丈即劒
山之危峰見數百里外旁視衆嶺猶平地也巖下高百
許丈有石壁紅色方如座席即孟陽勒銘之處
千人巖有石室可容千人因名
大劒水出縣西四十九里空冢山下
漢徳政城又名黄蘆城在縣東北四十六里三面並阻
絶澗惟西面少平周迴百五十步
鍾㑹故壘一名開遠戍在縣東北五十三里亦名空冢
戍晉鍾㑹軍至此既度劒閣居此地遂掘冢決為死戰
既無所埋故曰空冢後魏改名開遠戍
大劒鎮在縣東四十八里本姜維拒鍾會壘也在開遠
戍東十一里其山峭壁千丈下瞰絶澗飛閣以通行旅
梁時于此置大劒戍
劒閣道自利州益昌縣界西南十里至大劒鎮合今驛
道秦惠王使張儀司馬錯從石牛道伐蜀即此也後諸
葛亮相蜀又鑿石駕空為飛梁閣道以通行路初李特
入漢川至劒閣顧盼曰劉禪有如此地面面縛于人豈
非庸才
石新婦神在縣東北四十九里大劒東北三十里夫遠
征婦極望忘歸因化為石
梓潼縣(上東北至州一百六十里/)
本漢舊縣屬漢郡蜀先主分廣漢置梓潼潼郡以縣屬
焉隋開皇三年罷郡以縣屬始州後改屬劒州
梓潼水一名馳水北自陰平縣界流入
鄧艾祠在縣南百步
黄安縣(屯下北至州一百四十里/)
本漢梓潼縣地宋于此置華陽縣屬南安郡後魏禪帝
改為南安縣周武帝改為黄安縣
永歸縣(中下西北至州五十三里/)
本漢梓潼縣地宋于此置白水縣周閔帝改為永歸縣
陰平縣(中東至州一百四十里/)
本漢梓潼縣地宋明帝泰始中于此置北陰平郡并縣
隋開皇三年罷郡以縣屬始州皇朝初因之後改入劒
州
龍血山一曰龍象巖在縣北五十里絶壁髙巖萬有餘
丈有四石龍在石壁間昔者羣龍共鬭四龍疲衂嘔血
死因化為石血變成鼈堪充器物但不耐風日緜布四
五里土人取之今龍象猶存石不復入用
岐江水下流即梓潼水也東流縣西南五里
武連縣(中東北至州八十五里/)
本漢梓潼縣地宋元嘉中于縣南五里僑立武都郡下
辨縣又改下辨僑置武功縣周明帝改武功為武連縣
隋開皇三年罷郡以縣屬始州
臨津縣(中下西北至州一百三里/)
本漢梓潼縣地南齊于此置胡原縣地開皇七年改為
臨津縣
掌夫山在縣西南六十里晉太安元年遣都護衛博討
李特特遣將李盪自掌夫山要博博為伏兵所圍即此
山山出名柘堪為弓材雖檿桑燕角不能勝也
劒門縣(中西南至州六十里/)
本漢葭萌縣地聖歴二年分普安永歸陰平三縣置劒
門縣因劒門為名也
梁山在縣西南二十四里即劒門山也
緜州(巴西上/)
　　(開元户五萬一千四百八十/元和戸七千一百四十八)　(鄉一百十三/鄉九十三)
本漢廣漢郡之涪縣後魏廢帝二年徙梓潼郡理梓潼
舊城于此别置潼州(梓潼舊城在/今劒州界)隋開皇五年改潼州
為緜州因緜水為名也大業三年改為金山郡武徳元
年復為緜州按州理城漢涪縣也去成都三百五十里
依山作固東據天池西臨涪水形如北斗卧龍伏馬為
蜀東北之要衝梁天監中張齊為太守更造樓櫓卻敵
有東西門東門久塞富樂山氣所衝門開則喪亂宋元
嘉初太守王懷業開之果致覆敗爾後還塞
州境(東西三百一里里/南北二百六十)
八到(東北至上都一千七百三十四里/東北至東都二千五百九十四里)
　　(東南至梓州一百三十里/西南至漢州一百八十里)
　　(西至茂州取松嶺路三百七十里/北至龍州二百二十里)
貢賦(開元貢/    賦)　(對鳯兩窠獨窠白紬/緜  絹)　(䨇釧二十疋/)
　管縣八
　　巴西　昌明　羅江　神泉　龍安　魏城
　　鹽泉　西昌
巴西縣(望郭下/)
本漢涪縣地屬廣漢郡先主定蜀立梓潼縣以縣屬焉
晉孝武帝徙梓潼郡于此後魏改為巴中縣隋開皇元
年避廟諱改為巴西縣
富樂山在縣東五里
天池山在縣北一十餘里
涪江水經縣西去縣五十步
羅江水經縣西去縣三十五里
蔣琬墓在縣西八里琬為大司馬住漢中後上疏曰今
涪水陸四通惟急是應若東北有虞赴之不難由是琬
還住涪疾轉增劇卒于此而𦵏焉
譙周墓在縣南十六里周將亡戒諸子曰吾後嗣當有
黄頭黑齒幾亡吾族及周孫縱之生也頭黄齒黑晉末
刺史毛璩使縱領白徒七百人由涪水下討桓𤣥西人
不樂逺征乃逼縱為主攻䧟巴西遂屠益州既害毛璩
自號成都王義熙九年朱齡石討平之卒如周言
昌明縣(緊南至州七十里/)
本漢涪縣地晉孝武帝自白沙戍移漢昌縣僑理于此
仍屬巴西郡後魏廢帝改漢昌為昌隆縣先天元年改
為昌明縣
涪水經縣南去縣一里
羅江縣(中/)
廉水經縣東北讓水出縣北平地宋明帝時梓潼涪人
范百年因論事之次帝語及廣州貪泉百年對曰臣家
梁益所居廉讓之間即此水也(案此條前缺羅江縣建/置原委據舊唐書羅江)
(漢涪縣地晉于梓潼水尾萬安故城置萬安縣後魏置/萬安郡隋廢天寳元年改萬安為羅江廉泉讓水出縣)
(北平地也又新唐書云縣北五里有茫江堰引射水溉/困北十四里有楊村堰引折腳堰水溉田此皆缺載)
神泉縣(上東北至州八十四里/)
本漢涪縣地晉孝武帝于此僑置西充國縣屬巴西郡
隋開皇三年罷郡縣屬潼州六年改為神泉縣因縣西
神泉為名
神泉在縣西平地冬夏温沸氣如附子能愈衆疾
龍安縣(上東北至州七十八里/)
本漢涪縣地周武帝天和六年于此置金山縣隋大業
三年廢武徳三年于廢金山縣城置龍安縣因山為名
金山在縣東五十步每夏雨奔注崩頺之所則金粟散
出大者如碁子
龍安山在縣北十里有好林泉隋開皇中蜀王楊秀立
亭館以避暑
魏城縣(上西南至州六十五里/)
本漢涪縣地隋大業十年自鹽泉井移魏城縣理此屬
金山郡按鹽泉井在今縣東南四十五里鹽泉縣理是
也
高靈山在縣北二十四里
東西井在縣東南四里井西為涪縣界井東為梓潼縣
界二縣界分境之所故曰東西
鹽泉縣(中下西至州五十六里/)
本漢涪縣地後魏禪帝元年割涪縣置魏城縣武徳三
年分魏城置鹽泉縣
五層山在縣西南三十里
梓潼水經縣北去縣十八里
陽下鹽井在縣西一里
西昌縣(中東至州五十六里/)
本漢涪縣地晉孝武帝于此置置益昌縣隋開皇三年
省永淳元年又置以與利州益昌縣同名以其在州西
因改為西昌縣
龍臺山在縣東北四里
龍安水在縣北五里
遂州(遂寧中府/)
　　(開元戸三萬七千三百七十七/元和户三千八百四十六)　(鄉六十五/鄉六十五)
禹貢梁州之域秦為蜀郡地漢分置廣漢郡今州又為
廣漢郡之廣漢縣地後分廣漢為徳陽縣東晉分置遂
寧郡周保定二年立為遂州後因之
州境(東西一百二十里/南北一百九十里)
八到(東北至上都取果州路二千二十里/東北至東都二千八百八十里)
　　(東至合州二百六十里里/東北至果州一百七十)
　　(正南㣲西至普州一百四十里/西北至梓州二百五十里)
貢賦(開元貢/元和貢)　(樗蒲綾一十五疋/天門冬  柑子)
　管縣五
　　方義　長江　青石　蓬溪　遂寧
方義縣(望郭下/)
本晉小溪縣也穆帝永和十一年置屬遂寧郡後魏恭
帝改為方義縣隋開皇三年罷郡縣屬遂州
涪江水北去縣八十步
縣四面各有鹽井凡一十二所
靈星池在縣西南四里
龍池在縣北百二十步
長江縣(上南至州五十里/)
本晉巴興縣魏恭帝改為長江縣
涪江經縣南去縣二百五步
青石縣(中西北至州七十里/)
本晉之晉興縣也本屬巴郡既置遂寧乃割屬焉後魏
改為始興縣隋開皇十八年改為青石縣
青石山在縣東南水路五十九里舊巴蜀爭界累年未
分一朝密霧石為之裂破從上至下直若引繩因此定
遂合二州之界
涪水經縣南去縣一里
九節溪出縣東三十六里灘有九節因為名
蓬溪縣(中西南至州一百二十里/)
永淳元年割方義縣北界于今縣南二十里蓬川置唐
興縣長壽二年改為武豐神龍元年復為唐興天寳元
年改為蓬溪
石香爐山在縣西五里
縣有鹽井一十三所
遂寧縣(中東南至州一百二十里/)
景龍二年割青石縣置
渝州(南平下/)
　　(開元户五千九百六十二/元和戸八百三十二)　(鄉十七/鄉一十)
禹貢梁州之域古之巴國也閬白二水東南流曲折如
巴字故謂之巴然則巴國因水為名武王伐殷巴人助
焉其人勇鋭歌舞以凌殷郊後封為巴子其地東至魚
復西抵僰道北接漢中南極牂柯是其界也春秋時亦
為巴國戰國時楚既稱王巴亦稱王秦惠文王使張儀
司馬錯伐巴蜀滅之分其地為三十一縣始皇置三十
六郡巴即一焉漢髙帝既定三秦項羽背約封為漢王
王巴蜀天下既定乃分巴蜀置廣漢郡武帝又置犍為
郡劉璋為益州牧于是分巴郡自墊江以下為永寧郡
先主又以固陵為巴東郡由是巴郡分而為三號曰三
巴梁武陵王蕭紀于巴郡置楚州後魏改為巴州周閔
帝又改為楚州隋開皇九年改楚州為渝州因渝水為
名漢高祖還伐秦巴人從軍歌舞陷陣帝善之曰此武
王伐紂之歌也後令習之所謂巴渝舞也
州境(東西五百一十六里/南北四百七十九里)
八到(東北至上都二千八百一十里/東北至東都三千六百七十里)
　　(東北至涪州水路三百四十里/西南至瀘州水路七百里)
　　(西北至合州一百六十里/西至渠州四百四十里)
　　(江津縣在州西一百二十里縣南陸路至溱州三/百六十里又自江津縣南循僰溪水路至南州二)
　　(百三十里/)
貢賦(開元貢/元和貢)　(葛五疋丹藥子/葛  牡  皮)
　管縣五
　　巴　　江津　萬壽　南平　壁山
巴縣(中下郭下/)
本漢江州縣也屬巴郡在岷江之西漢水之南即蜀將
李嚴所修古巴城也南齊改為墊江縣周明帝武三成
年改為巴縣後遂不改
州理城即漢巴郡城也先主令都督李嚴鎮此又鑿南
山欲會文涪二水使城在孤洲上會嚴被徴不卒其事
鑿處猶存
江津縣(中下東至州一百二十里/)
本漢江州縣地屬巴郡周改為江陽縣隋開皇三年改
為江津縣屬渝州
萬壽縣(中下東北至州三百八十里/)
本漢江州縣地武徳三年分江津置萬春縣屬渝州五
年改為萬夀縣
綾緜山在縣西八十五里
大江水經縣南去縣二里
南平縣(中下西至州一百三十里/)
本漢江州縣地貞觀四年分巴縣置南平縣屬南平州
十三年廢州縣改屬渝州
瀛山在縣西南三百七十里以其髙峻象海中蓬瀛故
名
巴子魚池在縣西北一十里
壁山縣(中下東北至州一百八十里/)
本漢江津萬壽巴三縣地四靣髙山中央平田周迴約
二百里天寳中諸州逃户多投此營種川中有一孤山
西北二面險峻東南面稍平土人號為重壁山至徳二
年置縣因山為名縣東陸路至江津縣二百三十里
台州(巴川中/)
　　(開元戸二萬六十七十二/元和户二千八百九)　(鄉四十二/鄉三十九)
禹貢梁州之域春秋時為巴國秦滅之以為巴郡今州
即漢巴郡之墊江縣地也宋文帝元嘉中于此置東宕
渠郡後魏恭帝于東宫渠郡改置合州以涪江自梓遂
州來至州南與嘉陵江合流因名合州
州境(東西三百二十四里/南北六百三十九里)
八到(東北至上都二千六百五十里/東北至東都三千五百一十里)
　　(西至遂州陸路二百六十里水路三百七十里/西南至瀘州五百九十里)
　　(北至果州三百里/)
貢賦(開元貢前藥子一百顆榮牡丹皮十斤並桃竹筯/案此與  遂渝二州後  龍二州之賦  傳寫缺)
　管縣六
　　石鏡　漢初　新明　銅梁　巴川　赤水
石鏡縣(上郭下/)
本漢墊江縣屬巴郡後漢岑彭與臧宫伐公孫述自江
州從涪水上至墊江是也宋文帝于此置東宕渠郡石
似鏡因以為名
銅梁山在縣南九里蜀都賦曰外負銅梁石渠是也山
出鐵及桃枝竹
涪江水經縣南去縣二百步
巴子城在縣南五里
漢初縣(中東南至州一百九十四里/)
本漢墊江縣地後魏于此置漢初縣屬合州
西溪水一名嘉陵水經縣理南去縣一里
新明縣(中西南至州一百二十里/)
本漢墊江縣地自後魏訖隋又為石鏡縣地武徳二年
分石鏡縣之東北界為新明縣
銅梁縣(中東至州二百五十里/)
長安四年刺史陳靖意以大足川僑戸輻湊置縣取小
銅梁山為名
小銅梁山在縣西北七十里
涪江水在縣東北四十里
巴川縣(中北至州二百里/)
開元二十三年刺史孫希莊奏割石鏡之南銅梁之東
置縣
小安南溪源出縣南山下
赤水縣(中東至州一百里/)
本漢墊江縣地隋開皇八年分石鏡縣于今縣西二里
置縣因水為名
朝霞山在縣南十八里
普州(安岳中/)
　　(開元户三萬二千六百八/元和户一千六百五十二)　(案鄉數傳寫缺/鄉二十五)
禹貢梁州之域秦漢為巴蜀二郡之地今州即漢之資
中牛鞞(音/髀)墊江後漢之徳陽四縣之地周武帝于縣立
普州隋大業二年罷普州以所領縣屬資州武徳二年
重置
州境(東西二百七十八里/南北一百九十三里)
八到(東北至上都二千一百六十里/東北至東都三千二十里)
　　(正南微西至資州一百七十里/正西微北至簡州二百四十里)
　　(正北微東至遂州一百三十里/正北微西至梓州二百五十里)
貢賦(開元貢/    賦)　(葛八疋絹/紵布)
　　(元和貢/)　(天門冬/)
　管縣六
　　安岳　普康　安居　普慈　崇龕　樂至
安岳縣(上郭下/)
周武帝建徳四年與州同置
縣有鹽井一十所
安岳山在縣西南一里
普康縣(下北至州七十里/)
周建徳四年于此置永康縣隋開皇十八年改為隆康
先天元年改為普康
縣有鹽井三所
安居縣(中南至州八十里/)
本周柔剛縣也因山為名隋開皇十二年改為安居縣
因水為名天授三年移于今理
柔剛山在縣東二十里
安居水在縣北八十步
縣有鹽井四所
普慈縣(中東南至州一百里/)
本名多業縣周建徳四年置屬普慈郡隋開皇十三年
改多業為普慈
婆娑山在縣西北三十里其山緜亘數百里
安居水在縣北一里
縣有鹽井一十四所
崇龕縣(下西至州一百一十里/)
隋開皇三年于此置隆龕鎮大業十二年于鎮置縣先
天元年改為崇龕山為名
崇龕山在縣西三里
樂至縣(中東至州一百四十里/)
本周車免鎮也屬普州以車免山為名武徳三年于鎮
置樂至縣
樂至池在縣東二里
榮州(和義下/)
　　(開元戸四千七百七/元和戸八百八十)　(鄉一十五/鄉二十)
禹貢梁州之域秦為蜀郡地在漢即犍為郡之南安縣
地也李雄據蜀後夷獠居之所謂鐵山生獠也隋開皇
十三年置大牢縣武徳元年割資州大牢威逺二縣于
公井鎮置榮州取榮徳山為名也
州境(東西一百八十三里/南北一百三十六里)
八到(東北至上都取資州路二千四百九十里/東北至東都三千三百五十里)
　　(東北至資州一百六十里五百四十里/東北至瀘州水陸路相兼)
　　(南至戎州三百一十里/西至嘉州二百一十里)
　　(西北至陵州二百一十里/)
貢賦(開元貢/)　(斑布六疋/)　(利鐵/)
　管縣六
　　旭川　咨官　和義　威逺　公井　應靈
旭川縣(中下郭下/)
本漢南安縣地貞觀元年于此置旭川縣因縣有鹽井
號旭井取以名縣
榮徳山在縣東北三十五里
鐵山在縣北四十里
大牢溪出縣北鐵山下南流經縣北
咨官縣(中下東南至州九十里/)
本漢南安縣地晉義熙十年置冶官縣屬犍為郡隋後
誤以冶為咨也武徳元年屬嘉州貞觀六年改屬榮州
白崖山在縣西北十里
和義縣(中下西南至州一百七十里/)
本漢資中縣地是資瀘二州界隋大業十二年分置和
義縣以招和夷獠故以和義為名
内江水在縣西一百七十里
縣有鹽井五所
威逺縣(中下西至州七十里/)
本漢資中縣地隋開皇三年于此置威逺縣以招撫生
獠十一年改戍為縣屬資州武徳元年改屬榮州
鐵山在縣西北四十里
威逺鎮在縣城内
縣有鹽井七所
公井縣(中下西北至州九十里/)
本漢江陽縣地屬犍為郡周武帝于此置公井鎮隋因
之武徳元年于鎮置榮州因改鎮為公井縣
野客山在縣南六十里
縣有鹽井十所又有大公井故縣鎮因取為名
應靈縣(中下東北至州一百五十里/)
本漢南安縣地隋開皇十年于此置大牢鎮十三年改
鎮為縣縣界有大牢溪因取為名天寳元年改為應靈
縣有鹽井四所
陵州(仁壽中/)
　　(開元户一萬七千九百五十五/元和户一千九百八十五)　(鄉四十七/鄉四十七)
禹貢梁州之域秦為蜀郡地在漢即犍為郡之武陽縣
之東境也晉孝武帝太元中益州刺史毛璩益西城戍
以防鹽井周閔帝元年又于此置陵州因陵井以為名
陵井者本沛國張道陵所開故以陵為號晉太元中刺
史毛璩乃于東西兩山築城置主將防衛之後廢陵井
更開狼毒井今之煮井是也居人仍舊名猶曰陵井其
實非也今按州城内北二面懸崖斗絶四面顯敞南臨
井
州境(東西一百四十里/南北三百一十里)
八到(東北至上都二千二百一十里/東北至東都三千七十里)
　　(東至資州二百三十五里/東南至榮州三百一十里)
　　(東北至成都二百里十里/東北至簡州一百八)
　　(西至眉州七十里十里/西至嘉州一百九)
貢賦(開元貢/    賦)　(麩金緜細葛四疋/絹)
　管縣五
　　仁壽　貴平　籍　始建　井研
仁壽縣
本漢武陽縣之東境也後魏定蜀于此置普寧縣屬懷
仁郡隋開皇三年罷郡以縣屬陵州十八年改普寧為
仁壽縣
三隅山有東隅南隅西隅三山相對去陵井各一里故
為名
婆支水出縣北婆支山去縣四十五里
陵井縱廣三十丈深八十餘丈益部鹽井甚多此井最
大以大牛皮囊盛水引出之役作甚苦以刑徒充役中
有祠葢井神
張道陵祠在縣西南百步陵開鑿鹽井人得其利故為
立祠陵即張魯之祖父學道鶴鳴山人從受道者出五
斗米故時人號米賊亦曰五斗米道
貴平縣(中西南至州六十七里/)
本漢廣都縣之東南地後魏于此置和仁郡仍立縣
唱車山在縣西南九里
禄水在縣南五十步
平井鹽井在縣東南七步
籍縣(上東南至州一百里/)
本漢武陽縣地周閔帝于此置籍縣因蜀先主籍田地
為名隋大業二年省永徽四年復置
丹砂田在縣南七十里
大江水在縣北三十五里
木津水在縣南五里
始建縣(中下北至州五十七里/)
本漢武陽縣地隋開皇十年于今縣立始建鎮大業五
年改鎮為縣聖歴二年移于仁壽縣界置其舊縣復置
始建鎮
鐵山在縣東南七十里出鐵諸葛亮取為兵器其鐵剛
利堪充貢焉
井研縣(中北至州一百一十五里/)
本漢武陽縣地隋大業元年因井研鎮立縣取鎮為名
屬陵州
井研鹽井在縣南七里鎮及縣皆取名焉又有四稜井
鑊井
瀘州(瀘川下府/)
　　(開元户一萬六千八百七/元和户一千九百六十九)　(郷三十七/鄉三十八)
禹貢梁州之域春秋戰國時為巴子國秦并天下為巴
郡地武帝分置犍為郡今州即犍為郡之江陽符二縣
之地按江陽即今州城是也先主入益州遣諸葛亮張
飛等引兵泝流定江陽是也晉穆帝遣安西將軍桓温
將萬人伐李子仁軍次江陽亦謂此地也後為獠所沒
梁大通初割江陽郡置瀘川魏置瀘州取瀘水為名隋
大業三年改為瀘川郡武徳元年復為瀘州
州境(東西四百七十八里/南北五百六十三里)
八到(西北至上都取資州路三千三百三十里/東北至東都三千八百三十里)
　　(東北至渝州水路七百里/東北至合州五百九十里)
　　(西北至榮州五百四十里十里/西北至資州泝流六百三)
　　(西至戎州水路三百一十里陸路二百四十里山/路險峻或不通)
貢賦(開元貢/    賦)　(麩金布葛/麻)　(醬/)
　管縣五
　　瀘川　緜水　江安　富義　合江
瀘川縣(中下郭下/)
本漢江陽縣也屬犍為郡初曹公入漢中諸葛亮出屯
江陽晉穆帝于縣置東江陽郡領江陽縣隋開皇三年
罷郡以縣屬瀘州大業元年改江陽縣為瀘川縣皇朝
因之
汶江水經縣南三十步
中江水亦曰緜水經縣北三里出麩金
緜水縣(中下東至州一百六十里/)
本漢江陽縣地晉于此置緜水縣
汶江水經縣東一十五里
江安縣(中下東北至州五十里/)
本漢江陽縣地也李雄亂後沒于夷獠晉穆帝于此置
漢安縣十八年改為江安縣
方山在縣西北一十二里
汶江水經縣北八十步
可盛鹽井在縣西北一十一里
富義縣(中下東南至州三百里/)
本漢江陽縣地周武帝于此置富世縣貞觀二十三年
改為富義縣
中江水亦曰緜水經縣東百步
富義鹽井在縣西南五十步月出鹽三千六百六十石
劒南鹽井惟此最大其餘亦有井七所
合江縣(中下西至州一百二十里/)
本漢符縣地晉穆帝于此置安樂縣梁改置安樂戍周
改為合江縣
安樂山在縣東八十三里縣取名焉
龍州(江油下都督府/)
　　(開元戸九百一十九/元和戸三百二十九)　(鄉六/鄉六)
禹貢梁州之域秦漢及魏不置郡縣魏景元元年詔鄧艾
征蜀艾自陰平行無人之地七百餘里鑿山通道造作橋閣
山髙谷深至為艱險艾自氈自裹推轉而下將士皆攀木
縁崖魚貫而進先登至江油即其地也晉于此置平武縣
屬隂平郡至梁有楊李二姓最豪分據其地各稱藩于梁
至西魏禪帝二年平蜀于此立龍州隨末陷賊武徳元年
隴蜀平定改為龍門郡其年加西字貞觀元年改為龍州
州境(東西四百六十八里/南北至東九十六里)
八到(東北上都取利州路一千六百五十里/東北至東都二千五百一十里)
　　(東至利州四百里十里/東至松州三百二)
　　(東南至劒州三百二十里/西至緜州二百二十里)
　　(西南至茂州四百九十里/西北至扶州六百里)
　　(北至渝州取文州路三百三十里/)
貢賦(開元貢/元和貢)　(麩金/烏頭)　(羚羊角天雄/附子)　(側子/)
　管縣二
　　江油　清川
　油縣(中下郭下/)
本晉平武縣地後魏于此置江油郡并立江油縣以屬焉
石門山在縣東一百三里有石門戍與氐分界去仇池
城四百餘里
雪山在縣西三百里以春夏常有積雪也
饗崖山在縣南八十二里出錫
涪江南流經州城東又經江油城東其水出金
清川縣(中下西南至州九十里/)
本後魏之馬盤郡也領馬盤一縣屬龍州隋開皇三年
罷郡縣入郡理屬龍州天寳元年改為清川縣
昌州(昌元中/)
　　(元和户一千一百九不鄉七元户鄉與貢賦/案此州置自乾元故  載開)
本漢資中縣之東境墊江縣之西境江陽郡之北境皇
朝乾元元年左拾遺李鼎祚奏以山川闊遠請割瀘普
渝合資榮等六州界置昌州尋為狂賊張朝等所焚州
遂罷廢大厯十年本道使崔寧又奏復置以鎮押夷獠
其城南憑赤水北倚長嵓極為險固
州境(案州境里/數傳寫缺)
八到(北至上都取普州遂州路二千五百四十里/東北至東都三千四百里)
　　(東北至合州三百九十里三百八十里/正南至瀘州取合江縣路)
　　(西北至資州三百里百八十里/正北㣲西至普州三)
貢賦(元和貢賦筒布缺/案元和  傳寫)
　管縣四
　　静南　昌元　永川　大足
静南縣(中郭下/)
乾元元年與州同置
銅鼓山在縣北八十里
赤水溪經縣南去縣九十步
始龍溪在縣東南流屈曲五十里合赤水溪流也
昌元縣(中東至州一百二十里/)
乾元元年與州同置東接瀬波溪西臨耶水
葛仙山在縣南一百五十里
瀨波溪在縣南五十步
永川縣(下西至州九十里/)
大厯十一年置東西北三面並枕侯溪水南面接延陵
英山
大鐵山在縣東南八十里
大足縣(下西南至州七十五里/)
乾元元年與州同置東臨赤水西枕榮山
牛鬭山在縣東南八十里
　
　
　
　
　
　
　
　
　
　元和郡縣志卷三十四
欽定四庫全書
　元和郡縣志卷三十五
　　　　　　　　　　　　唐　李吉甫　撰
　　嶺南道(一/)
廣州(南海中都督府/)
　　(開元戸六萬四千二百五十/元和户七萬四千九十九)　(鄉一百九十四/鄉九十一)
　　今為嶺南節度使理所(管廣州循州潮州端州康/州封州韶州春州新州雷)
　　(州羅州髙州恩州潘州辯州瀧州勤州崖州瓊州/振州儋州萬安州  案管縣及都管戸數傳寫缺)
　　(所列州目與唐書方鎮表元和時嶺南節度使領/二十二州相合今缺春新以下十五州志文春州)
　　(即南陵郡其縣曰陽春羅水新州即新昌郡其縣/曰新興索盧永順雷州即海康郡其縣曰海康遂)
　　(溪徐聞羅州即招義郡其縣曰亷江呉川幹水零/緑髙州即髙涼郡其縣曰良徳電白保定恩州即)
　　(恩平郡其縣曰恩平杜陵陽江潘州即南潘郡其/縣曰茂名潘水南巴辯州即陵水郡其縣曰石龍)
　　(陵羅瀧州即開陽郡其縣曰瀧水開陽鎮南建水/勤州即雲浮郡其縣曰銅陵富林崖州即珠崖郡)
　　(其縣曰舎城澄邁文昌瓊州即瓊山郡其縣曰瓊/山臨髙曽口樂會顔羅振州即延徳郡其縣曰寧)
　　(逺延徳吉陽臨川落屯儋州即昌化郡其縣曰義/倫昌化感恩洛場富羅萬安州即萬全郡其縣曰)
　　(萬安陵水富雲博遼此元和時十五州所領五十/縣可徴諸地理志合封韶以上七州所領縣為八)
　　(十有/六也)
禹貢梁州之域春秋時百越之地秦并天下置南海郡
(下言南海郡地/即禹貢之域也)秦末趙佗竊據之髙帝定天下為中國
勞苦釋佗不誅因立佗為南越王使無為南邊害至武
帝元鼎五年遣伏波將軍路博徳出桂陽下湟水樓船
將軍楊僕下湞水咸會番禺誅佗𤣥孫建徳及相呂嘉
遂定越地以為南海蒼梧鬱林交趾九真日南珠崖儋
耳郡按漢南海郡即秦南海故郡也屬交趾刺史獻帝
末孫權以步騭為交州刺史遷州于番禺即今州理是
也孫皓時以交州土壤太逺乃分置廣州理番禺交州
徙理龍編晉代因而不改義熙中盧循自稱平南將軍
廣州刺史用徐道覆計舉兵建業軍敗單舸走保廣州
為晉將杜慧度所破投水而死隋開皇九年平陳于廣
州置總管府仁壽元年改廣州為番州大業三年罷番
州為南海郡隋末陷賊武徳四年討平蕭銑復為廣州
開元二十一年乂于邊境置節度經略使式遏四夷廣
州為嶺南五府經略使理所以綏靜夷獠統經略軍(南/海)
(郡係本州城内有經略軍/額管鎮兵五千四百人)清海軍(恩平郡管兵一千/人恩平今恩州)桂
管經略使(始安郡管/兵千人)容管經略使(普寧郡管兵/一千一百人)鎮南經
略使(安南都䕶府管/兵四千二百人)邕管經略使(朗寧郡管兵/一千七百人)
州境(東西六百四十八里里/南北一千二百一十)
八到(西北至上都取郴州路四千二百一十里取䖍州/大庾嶺路五千二百一十里)
　　(西北至東都取桂州路五千八十五里/東北至韶州五百三十里)
　　(正南至大海七十里沂相兼二百四十里/正西微北至端州沿)
　　(西南至恩州水路六百里里/西北至賀州八百七十六)
貢賦(開元貢/)　(沈香/竹布)　(甲香/絲布)　(鍾乳/蕉布)　(石斛膽山薑/蚺蛇)
　　(元和貢典荔枝煎厥餘甘子落占臘香志鼊皮布/案唐六  嶺南道  賦蕉紵  麻今是  以蕉)
　　(絲布麻布為廣州及潮端康封韶等州之貢當因/傳寫脫去賦字誤移作貢非李吉甫之原本也)
　管縣十三
　　南海　番禺　化䝉　懐集　増城　洊水
　　東莞　新會　義寧　清逺　四會　湞陽
　　浛洭
南海縣(上郭下/)
本漢番禺縣之地也屬南海郡隋開皇十年以其地置
南海縣屬廣州
番山在縣東南三里
禺山在縣西南一里尉佗葬于此
南海在縣南水路百里自州東八十里有村號曰古斗
自此出海浩淼無際
石門水一名貪泉出縣西三十里平地即晉廣州刺史
呉𨼆之飲水賦詩之處
州城步騭所築也騭為交州刺史登臺逺望乃曰斯誠
海島膏腴之地(案斯誠各本作新城非未築時語步騭/本傳不載其事詳見水經注今據以改)
(正/)宜為都邑遂遷州于番禺建築城郭焉
趙佗故城在縣西二十七里即尉佗都城也
陸賈故城在縣西一十四里賈之來也佗不即前賈故
為城以待之
盧循故城在縣南六里循既為宋髙祖所破聚其餘黨
還至番禺髙祖遣建威將軍孫季髙振武將軍沈田子
力戰大破之
朝臺在縣東北二十里(案水經注引交州治中姚文式/問答云朝臺在州城東北三十)
(里/)昔尉佗初遇陸賈之處也後嵗時于此望漢朝拜故
曰朝臺
牛鼻鎮在縣西北五十里
赤岸戍在縣東百里
柴石戍在縣東七十里
北廟在縣北三里即尉佗之廟也
虞翻廟在縣西北三里翻為孫權騎都尉以數諫爭徙
交州卒
海廟在縣東八十一里
任囂墓在縣北三里
尉佗墓在縣東北八里又言佗葬在禺山葢與此相連
接耳
番禺縣(工北至州十五里/)
本秦舊縣故城在今縣西南二里縣有番禺二山因以
為名或言置在番山之隅隋開皇十年改置南海縣即
今縣是也長安三年于江南洲上别置番禺縣取漢名
其洲周迴約八十里
化䝉縣(下東南至州四百八十里/)
本秦四會縣之地宋元嘉十三年分四會縣之䝉鄉置
化䝉縣屬綏建郡隋開皇十年廢郡以縣屬廣州
鉛穴山在縣西六十里出鉛錫
滑水一名綏建江經縣南去縣三十步
懐集縣(中東南至州六百三十里/)
本漢四會縣地也宋元嘉中分四會縣之銀屯鄉置懐
集縣屬綏建郡隋開皇十年改屬洭州(洭州即今廣州/浛洭縣理是也)
二十年廢洭州改屬廣州
驃山在縣東北四十二里多鐵□百姓資焉
綏建江經縣西南二里
増城縣(中西南至州一百八十里/)
本漢番禺縣地後漢于此置増城縣按崑崙山上有閬
風増城葢取美名也屬南海郡隋開皇十年屬廣州
猊山在縣東南二十三里多婆娑摩竹圍三四尺至堅
里人以為弓形如弩
九子嶺在縣西四里
泉山在縣西三十二里其上多漆樹
黿泉在縣西青山有神黿帶銅鐶上此水有穢此水則
便澍雨
石陂水在縣東北百五十里漑田(缺/)餘頃
牛潭在縣東北二十里
洊水縣(中東北至州七百五十里/)
本漢封陽縣地在今賀州界蕭齊于此置洊安縣屬廣
州至徳二年改為洊水縣
齊樂水經縣北百步
滑水在縣北五十里
東莞縣(中西北至州三百里/)
本漢博羅縣地晉成帝咸和六年于此置寶安縣屬東
莞郡隋開皇十年廢郡以縣屬廣州至徳二年改為東
莞縣取舊郡名也
寶山在縣東北五十五里
南海在縣西二里
新會縣(中東北至州三百里/)
本漢四會縣地隋開皇十年置新會縣屬岡州(岡州即/義寧今)
(廣州理/是也)開元二十三年割屬廣州(案岡州舊唐書云貞/觀五年州廢以新會)
(義寧屬廣州乾元元年復為岡州/與此新會義寧兩縣志文有異)
利山在縣南百七十里上多沈香木
南海在縣北一百五十里
義寧縣(下東北至州五百里/)
本漢番禺縣之地宋元嘉六年于此置義寧縣屬新會
郡隋改屬岡州天寳初廢岡州以縣屬廣州
天路山在縣西一十六里
清逺縣(中南至州二百四十里/)
本漢中宿縣地也梁武帝于此置清逺郡中宿縣屬之
隋開皇十六年廢郡置清逺縣屬廣州
觀亭山一名觀峽一名中宿峽在縣東三十五里縣昔
取此峽為名
四會縣(中東南至州二百四十里/)
本秦舊縣也屬桂林郡隋開皇十年改屬廣州
金山一名金岡山在縣北六十五里出金沙
雞籠山在縣西二里
湞陽縣(中南至州四百二十五里/)
本漢舊縣也屬桂陽郡在湞水之陽因名呉屬始興郡
隋開皇十年改名貞陽屬循州十九年改屬廣州武徳
元年復改為湞陽
湞山在縣北四十里湞水所出尉佗為城于此山上名
曰萬人城
湞陽峽一名臯石山在縣南二十五里崖壁千仞猿狖
所不能遊
溱水一名始興大江北自韶州曲江縣界流入東去縣
百一十步
洭浦故闗在縣西南四十五里山谷深阻實禁防之要
地也
浛洭縣(中東南至州五百里/)
本漢舊縣也(地理志含/字無水)屬桂陽郡隋開皇十年于此置
洭州縣屬焉二十年廢洭州以縣屬廣州因縣界洭水
為名也
堯山在縣北四十里
白鹿山在縣東南三十里
洭水西自連州陽山縣界流入經縣南百步
含洭故城本漢含洭縣也在今縣東四里
故洭城在縣西二十步
循州(海豐上/)
　　(開元户九千五百二十五/元和户二千八百九)　(案鄉數傳寫缺/鄉一十五)
本秦南海郡地漢平南越復置南海郡今州即漢南海
郡之博羅縣也梁置梁化郡隋開皇十年于此置循州
取循江為名也大業三年改為龍川郡武徳五年復改
為循州(案此所叙未全舊唐書地理志云隋龍川郡武/徳五年改為循州天寳元年改為海豐郡乾元)
(元年復/為循州)
州境(東西九百八十三里/南北七十二里)
八到(西北至上都取廣郴路四千六百一十里/西北至東都取廣郴路四千四百五十里)
　　(東北至韶州一千二百里/南至海一百一十里)
　　(西至廣州水路沿泝相兼四百里陸路三百五十/里)
　　(北至䖍州一千五百里/)
貢賦(開元貢/元和貢)　(甲香/藤箱)　(藤器/水馬)　(蚋蛇膽/大魚睛)　(鮫魚皮子/羅浮柑)
　管縣六
　　歸善　博羅　興寧　海豐　河源　雷鄉
歸善縣(中下郭下/)
本漢博羅縣地也宋于此置歸善縣屬鄣郡梁屬梁化
郡隋開皇十年廢梁化郡以縣屬循州
長山在縣東南百里
寅山在縣東北十五里多出茯苓
南海在縣南一百一十里
河源水北去縣四十步
歸善故城在縣東北七十里
梁化故郡在縣東南八十里
博羅縣(中下東南至州三十里/)
本漢舊縣也屬南海郡隋開皇十年改屬循州二漢縣
立名不一自呉以後復為博羅
羅浮山在縣西北二十八里羅山之西有浮山蓋蓬萊
之一阜浮海而至與羅山並體故曰羅浮髙三百六十
丈周迴三百二十七里峻天之峰四百三十有二焉事
具袁彦伯記
浮水出羅浮山
河源水東自歸善縣界流入南去縣一百步
興寧縣(中下西南至州七百里/)
本漢龍川縣之地也晉于今縣西三里置興寧縣屬東
莞郡隋開皇十年廢郡以縣屬循州
六石山在縣西南二里
循江西自河源縣界流入西去縣五十里
興寧江南去縣一百八十里
海豐縣(中下西北至州五百里/)
本漢龍川縣地東晉于此置海豐縣屬東莞郡隋開皇
十年廢郡以縣屬循州
南海在縣南二十五里
龍山在縣北五十里
河源縣(中下西南至州二百三十里/)
本漢龍川縣之地齊于此置河源縣以縣東北三百里
有三河之源故名也屬南海郡隋開皇十年改屬循州
龍穴山今名龍川山在縣東北三百四十里
循江經縣東南去縣二百步
龍川故城在縣東北水路百七十五里秦龍川縣也秦
南海尉任囂疾召龍川令趙佗授之以政即此處也
雷鄉縣(中下西南至州六百里/)
天授二年廣東都督陳崇業奏置南臨大江
潮州(潮陽下/)
　　(開元户九千三百二十九/元和户一千九百五十五)　(郷一十六/鄉一十六)
今州即漢南海郡之掲陽縣也晉安帝義熙九年于此
立義安郡及海陽縣隋開皇十年罷郡省海陽縣仍于
郡廨置義安縣以屬循州十一年于義安縣立潮州以
潮流往復因以為名大業三年罷州為義安郡武徳四
年復為潮州
州境(東西五百三十六里/南北四百八十四里)
八到(西北至上都取䖍州路五千六百二十五里/西北至東都取䖍州路四千八百一十里)
　　(東至大海一百二十里路四百八十里/東北至漳州取漳浦縣)
　　(南至大海八十五里百里/西南至循州一千五)
　　(西南至廣州水陸路相兼約一千六百里/西北至䖍州一千五百里)
貢賦(開元貢/元和貢)　(甲香布蚺蛇膽/細蕉    水馬)　(鮫魚皮/)　(靈龜散/)
　管縣三
　　海陽　潮陽　程鄉
海陽縣(中下郭下/)
本漢揭陽縣地晉于此立海陽縣屬義安郡隋開皇十
年省郡廢海陽入循州十一年置潮州又立海陽縣以
屬焉南濱大海故日海陽
鳳凰山在縣北一百四十里
大海在縣東南一百一十三步
西津驛在縣西六里
鹽亭驛近海百姓煮海水為鹽逺近取給
官鄣湖在縣東南二十里出名龜以卜勝于含洭龜
潮陽縣(中下東北至州二百里/)
木漢揭陽縣地晉安帝分東莞郡置義安郡仍立潮陽
縣屬焉以在大海之北故曰潮陽貞元九年移于今理
穫子山一名龍首山在縣東南五十里
龍溪山今名海寧嶺在縣西南一百七十里
大海在縣西南一百三十里
程鄉縣(中下東南至州四百里/)
本漢揭陽縣地齊于此置程鄉縣蓋分海陽縣立焉屬
義安郡隋開皇十年省十一年置潮州復立程鄉縣屬
焉
西陽山在縣東南四十五里
西陽水在縣南二十三里
端州(髙要下/)
　　(開元户八千一百四十二/元和户一千七百九十五)　(鄉十四/鄉十四)
本秦南海郡地漢武帝置蒼梧郡則為蒼梧郡之髙要
縣也梁大同中于此立髙要郡隋開皇十一年置端州
大業三年罷為信安郡武徳四年平蕭銑五年重置端
州州當西江入廣州之要口也
州境(東西一百五十八里/南北一百一十里)
八到(西北至上都取韶郴州路四千三百三十五里/西北至東都四千六十五里)
　　(東至廣州二百八十四里十里/東至廣州義寧縣一百五)
　　(東南至廣州新會縣水路三百里十里/東北至廣州四會縣陸路一百八)
　　(西至康州二百九十里一百八十里/西南水陸相兼至新州)
　　(北取廣州四會縣界水路至韶州六百四十里/)
貢賦(開元貢/元和貢)　(銀四鋌黄蕉布春麻布/乳香    魚    子)
　管縣二
　　髙要　平興
髙要縣(下郭下/)
本漢舊縣也屬蒼梧郡有鹽官隋開皇十一年置端州
割屬焉
石室山在縣北五里
零羊峽在縣東水行三十里呉步騭為交州刺史興軍
取南海衡毅錢博等(案衡毅錢博蒼梧人步騭本傳不/載詳見水經注所引王氏交廣春)
(秋/)領兵逆之戰于峽口毅博等軍敗投水死者千餘人
即此處也
青岐鎮在縣東八十五里
鵠奔亭在縣西八里漢交趾刺史何敞辨死女子冤即
此處也
平興縣(下西北至州八十里/)
本漢髙要地也晉末分置平興縣屬新寧郡隋開皇十
二年罷郡屬端州
漏山在縣東四十里
康州(晉康下/)
　　(開元户一萬三千一百五十二/案元和户鄉數傳寫缺)　(鄉十六/)
漢武帝平南越置蒼梧郡今州即蒼梧郡之端溪縣也
晉末于此置晉康郡隋開皇十二年省晉康郡以所領
縣屬端州大業三年罷州為信安郡隋末陷賊武徳四
年討平蕭銑五年置康州
州境(東西二百七十九里/東北二百四十五里)
八到(西北至上都四千五百二十五里/西北至東都四千二百五十五里)
　　(東至端州二百九十里八十里/西南水路至瀧州一百)
　　(西北泝流至封州一百二十五里化縣分界/北至霍山一百二十里與廣州蒙)
貢賦(開元貢/)　(銀/)　(蕉布/)　(麻布/)
　管縣四
　　端溪　悅城　都城　晉康
端溪縣
本漢端溪舊縣也屬蒼梧郡
端山在縣北百二十五里有樹冬榮其子號曰猪肉子
大于盃炙而食之味如猪肉故名也
西江水經縣南去縣五十二步
悅城縣(下西至州八十里/)
本漢端溪縣地也宋于此置樂城縣屬端州武徳五年
改屬康州天寶元年改名悅城
鬱水一名西江水經縣南去縣十步
程溪水東去縣百步
都城縣(下東北至州四十五里/)
本漢端溪縣地宋于此分置都城縣屬晉康郡隋大業
二年屬封州武徳五年改屬康州
鬱水經縣西去縣一里
晉康縣(下東至州七十一里/)
本漢端溪縣地宋于此置遂安縣貞觀八年于縣置樂
州十八年廢州以縣屬康州至徳元年改為晉康縣
建水在縣東五十步
封州(臨封下/)
　　(開元户五千六百五十二/元和户八百一十一)　(鄉七/鄉七)
秦為南海郡之地漢平南越置蒼梧郡今州即漢蒼梧
郡之廣信縣地也梁于此置梁信郡屬成州隋開皇十
年改為封州大業三年罷州以縣屬蒼梧郡武徳四年
復置封州
州境(東西一百二十八里/南北二百八十九里)
八到(西北至上都取梧桂州路四千三百八十五里/西北至東都四千一百二十五里)
　　(東南泝流至康州一百二十里/西北泝流至梧州五十五里)
　　(北至賀州陸路三百九十里水路六百四十里/)
貢賦(開元貢/)　(銀/)　(蕉布/)　(麻布/)
　管縣二
　　封川　開建
封川縣(下郭下/)
本漢廣信縣也梁于此置梁信郡隋開皇十年改為梁
信縣屬封州十八年改為封川縣皇朝因之
古鬭山在縣西十三里
封溪水經縣北去縣十五里
開建縣(下南至州一百七十里/)
本漢封陽縣之地宋明帝分置開建縣屬臨賀郡(案宋/明帝)
(一作宋/文帝)隋開皇十年改屬連州武徳四年改屬封州
鼠石在縣東北二十四里傍有三穴皆容人居止其石
上時多石斛石髙五十丈周迴五里
臨賀水一名封溪水經縣西去縣十五里
韶州(始興下/)
　　(開元户二萬七百六十四/元和户九千六百六十六)　(鄉四十一/鄉四十一)
秦南海郡地漢分置桂陽郡今州即桂陽郡之曲江縣
也後漢置始興都尉今州即都尉所部呉甘露元年初
立為始興郡梁承聖中蕭勃據嶺南于此置東衡州隋
開皇元年平陳改東衡州為韶州取州東北韶石為名十
一年廢入廣州十二年自今南海縣移廣州理曲江之
廢韶州城即今州理是也仁壽元年改廣州為番州大
業二年又自今始興故鎮移番州理南海縣今廣州理
是也三年以番州為南海郡隋末陷賊武徳四年平蕭
銑重于此置番州貞元年改為韶州復舊名也
州境(東西六百二十里/南北四百五里)
八到(西北至上都取郴州路三千六百八十五里取䖍/州吉州路四千六百八十里)
　　(西北至東都取郴州路三千四百二十五里取䖍/州吉州路二千八百七十里)
　　(東北至䖍州陸路五百五十里里/南至廣州水陸相兼五百三十)
　　(西至連州山路險峻五百里里/西北至郴州陸路四百一十)
貢賦(開元貢/)　(竹布十五疋/蘭桂  石斛)　(鍾乳五兩/麻布)　(乳花/)
　管縣六
　　曲江　始興　樂昌　翁源　湞昌　仁化
曲江縣(上郭下/)
本漢舊縣也屬桂陽郡江流迴曲因以為名呉置始興
郡縣屬焉隋置韶州縣屬不改皇朝因之
靈鷲山在縣北六里
玉山在縣東南十里有採玉處
銀山在縣西二十二里出銀
韶石在縣東北八十里兩石相對相去一里石髙七十
五丈周迴五里有似雙闕名韶石
牢石在縣東六十里石髙七十丈周迴二十一里色備
五彩狀若樓觀上多零羊(案水經注韶石南有逃石髙/三十丈廣圓五百丈本在桂)
(林武城縣夜逃雷忽然遷此彼人來見曰石乃逃來因/名逃石以其有靈運徙又名靈石舊唐書云貞觀十一)
(年改智州為牢州以牢石為名牢石髙四十丈周二/十里或疑牢石即逃石而與是志之髙七十丈皆異)
王城一名故郡城在縣南六里地勢險固晉義熙初盧
循克廣州循將徐道覆移始興郡據此城
湞水在縣東一里元鼎五年征南越樓船將軍下横浦
入湞水即此水
始興縣(下西南至州一百九十四里/)
本漢南越之地呉于此分置始興郡隋改屬韶州皇朝
因之
大庾嶺一名東嶠山即漢塞上也在縣東北一百七十
二里從此至水道所極越之北疆也越相呂嘉破漢將
軍韓千秋于石門封送漢節置于塞上即此嶺本名塞
上漢伐南越有監軍姓庾城于此地衆軍皆受庾節度
故名大庾五嶺之戍中此最在東故曰東嶠髙一百三
十丈秦南有五嶺之戍謂大庾始安臨賀桂陽揭陽縣
也
邪階水今名階水出縣東百三十里近水有邪階山又
有脩仁水出縣東北東嶠山仍有三楓亭五渡水齊范
彦龍為始興守至修仁酌水賦詩曰三楓何習習五渡
且悠悠寧飲脩仁水不浥邪階流
安逺鎮在縣東北一百五十里
樂昌縣(中東南至州一百四十里/)
本漢曲江縣地也梁武帝分曲江置梁化縣屬始興郡
隋開皇十年改屬廣州十八年改為樂昌縣武徳中改
屬韶州
藍豪山在縣西北一百九十里廣五百里崖嶺峻阻所
謂瀧中即此也
滄湖在縣東南十里周迴三十五里南通瀧水
任囂故城在縣南五里秦楚之際南海都尉任囂因中
國方亂欲據嶺南故築此城以圖進取囂死此城尉佗
因之遂有南越
翁源縣(下西北至州二百八十里/)
本漢湞陽縣地在今廣州界梁承聖末蕭勃分湞陽立
翁源縣因縣界翁水之源為名也後因不改貞元元年
刺史徐申移于今理
翁水出縣東北一百四十里
松派水與湞水合經縣南二十步
湞昌縣(下西南至州陸路二百三十里/)
光宅元年析始興北界置湞昌縣北當驛路南臨湞水
大庾嶺在縣北五十六里
仁化縣(下南至州陸路一百一十里/)
垂拱四年分曲江縣置仁化縣
　
　
　
　
　
　
　
　
　
　
　
　
　
　元和郡縣志卷三十五
欽定四庫全書
　元和郡縣志卷三十六
　　　　　　　　　　　　唐　李吉甫　撰
　　嶺南道(二/)
桂州(始安中都督府/)
　　(開元戸三萬六千二百六十五/元和户八千六百六十)　(鄉七十二/鄉三十五)
　　今為桂管經略使理所(管桂州梧州賀州昭州象/州柳州嚴州融州龔州富)
　　(州蒙州思唐州寫管縣四十七/案都管户數傳  缺)
禹貢荆州之域漢元鼎六年置零陵郡今州即零陵郡
之始安縣也呉歸命侯甘露元年于此置始安郡屬荆
州晉屬廣州梁天監六年立桂州于蒼梧鬱林之境因
桂江以為名大同六年移于今理隋開皇十年置總管
府大業三年罷州為始安郡武徳四年復為桂州總管
府七年改為都督府天寶元年改為始安郡至徳元年
改為建陵郡(案前各州不皆叙天寶後之改郡此既叙/及則當如舊唐書有乾元元年復為桂州)
(之文或因各州皆天寶改郡乾元復為州已標名/于首專叙至徳改郡名之不同終覺未竟其委)
州境(東西三百八十一里/南北一百二十八里)
八到(北至上都三千七百五里十五里/東北至東都三千四百四)
　　(東南至昭州二百三十五里里/東南水路至梧州六百三十)
　　(東北至道州四百八十里/南至䝉州三百五十里)
　　(西至柳川五百四十里里/西南至象州五百四十)
　　(西北至融州四百九十里/)
貢賦(開元貢/元和貢)　(銅鏡四十面/銀一百兩)
　　(案此桂州與後梧賀昭象柳嚴融龔富䝉諸州缺/及思唐州之賦據唐六典當是紵布而傳寫竝)
　管縣十
　　臨桂　全義　靈川　陽朔　永福　建陵
　　理定　慕化　永豐　茘浦
臨桂縣(上郭下/)
本漢始安縣屬零陵郡至徳二年改為臨桂(案唐書地/理志云貞)
(觀八年更/名與此異)
桂江一名灕水經縣東去縣十步楊樸平南越出零陵
下灕水即謂此也
駮樂山一名福禄山在縣東北十五里
全義縣(中下南至州一百五十里/)
本漢始安縣之地武徳四年分置臨源縣大歴三年改
為全義縣
越城嶠在縣北三里即五嶺之最西嶺也
湘水出縣東南八十里陽朔山下經零陵郡西十里陽
朔山即零陵山也(案漢書地理志零陵郡零陵縣陽海/山湘水所出後漢書郡國志零陵陽)
(朔山湘水出陽海陽朔二志不同據水經湘水出零陵/始安縣陽海山注云即陽朔山也足信漢時稱陽海晉)
(以後稱陽朔一山而先後殊名矣此云陽朔山即零陵/山殆因前人有湘出零陵山語然彼以郡縣名統稱猶)
(言零陵之山實非是山本/名零陵則證合之似贅)其初則觴為之舟至洞庭日
月若出入其中
故越城在縣西南五十里漢髙后時遣周竈擊南越趙
佗踞險為城竈不能踰嶺即此也
靈川縣(中下西南至州六十里/)
龍朔二年分始安縣置東臨桂江
冷山在縣西南一百里出滑石
陽朔縣(中下北至州一百四十里/)
本漢始安縣地隋開皇十年分置陽朔縣取陽朔山為
名也皇朝因之
灕水在縣西二十里
永福縣(中下東北至州一百里/)
武徳四年析始安縣之永福鄉置因以為名
白石水經縣東去縣七步
建陵縣(中下北至州三百四十里/)
本漢茘浦縣地呉孫氏置建陵縣梁武帝立為郡隋開
皇十年廢郡仍為建陵縣後因之
建水出縣北建山南流經縣東
駱駞水在縣西七里
理定縣(中上東北至州三百里/)
隋仁夀初分始安縣置興安縣(案隋書地理志大業初/廢興安縣入始安其何)
(時復置/此缺載)至徳二年改為理定縣
慕化縣(中下東北至州二百二十里/)
武徳四年析始安縣置
常安水東去縣七步
永豐縣(中下北至州二百一十里/)
呉甘露元年析漢茘浦縣之永豐鄉置隋開皇十年省
入陽朔縣武徳四年復置
茘浦縣(中下北至州二百四十七里/)
本漢舊縣因茘水為名屬蒼梧郡縣南有茘平闗今廢
呉屬始安郡隋改屬桂州武徳四年于此置茘州貞觀
十二年州廢縣復屬桂州
茘江水在縣南一里
梧州(蒼梧下/)
　　(開元戸一千二百九十一/元和户一千八百七)　(鄉九/鄉九)
古越地也秦南取百越以為桂林郡秦末趙佗自立為
南越王其地復屬焉漢元鼎六年平呂嘉又以其地為
蒼梧郡之廣信縣領縣十自漢至陳為郡不改隋開皇
十年罷郡為蒼梧縣屬靜州大業三年罷靜州復為蒼
梧郡武徳五年于郡置梧州
州境(東西一百一十里/南北三百八十里)
八到(西北至上都取桂州路四千三百三十五里/北至東都四千一百五里)
　　(東南沿流至封州五十里/正南微西至義州三百里)
　　(西南沿流至藤州一百里/西北至桂州六百三十里)
　　(西北泝流至富州三百二十里/)
貢賦(開元貢/)　(白石英二十兩/)
　管縣三
　　蒼梧　戎城　孟陵
蒼梧縣(下郭上/)
本漢蒼梧郡廣信縣地也自漢迄陳不改隋開皇十年
罷郡于此立蒼梧縣皇朝因之
通星山在縣北六十二里漢劉曜為太守嘗登此山仰
觀星歴因號通星山
鬱水南去縣八里
戎城縣(下東北至州二十里/)
本漢廣信縣地梁于此置遂城隋開皇十年虞慶則南
征屯兵于此改為戎城縣(案遂城戎城之城隋/書地理志竝作成)皇朝因
之縣北臨西江水
孟陵縣(下南至州水路九十里/)
本漢舊縣也屬蒼梧郡(案孟陵前後漢/書竝作猛陵)隋省武徳四年
重置屬藤州貞觀八年改屬梧州
賀州(臨賀下/)
　　(開元户二千五百三十七/元和户四百四十九)　(鄉十/鄉十)
漢蒼梧郡地今州即蒼梧郡之臨賀縣也呉黄武五年
割蒼梧置臨賀郡賀水出州東北界西流又注臨水郡
對臨賀二水故取名焉呉屬荆州晉屬廣州隋開皇元
年以郡為賀州大業二年廢州以縣屬蒼梧郡武徳五
年復置賀州
州境(東西三百七十里/南北四百一十里)
八到(西北至上都三千八百五十里/北至東都三千五百九十五里)
　　(東至連州二百七十里/南至封州三百六十里)
　　(西至昭州三百里一十里/西南至富州三百)
　　(西南至梧州四百一十里/)
貢賦(開元貢/元和貢)　(蕉布十石斛千竹布/銀三  兩    金藤)　(蚺蛇膽弓面/班弓彈)
　管縣六
　　臨賀　封陽　馮乗　桂嶺　蕩山　富州
臨賀縣(下郭下/)
本漢舊縣也自漢至陳不改隋大業二年省臨賀縣入
富川縣十二年重置屬蒼梧郡武徳四年改屬賀州縣
北四十里有大山山有東遊龍中二冶百姓採沙燒錫
以取利焉
臨水東去縣十步又有賀水合更名臨賀水
封陽縣(下北至州一百四十五里/)
本漢舊縣屬蒼梧郡在封水之陽故名呉屬臨賀郡隋
屬桂州武徳四年屬賀州
長林山在縣東五里
臨賀水東去縣百步
馮乗縣(下東南至州一百八十里/)
本漢舊縣屬蒼梧郡界内有馮溪因以為名呉屬臨賀
郡至隋不改大業三年改屬零陵郡武徳四年屬賀州
萌渚嶠在縣北一百三十里即五嶺之第四嶺也按今
縣與道州江華縣分界于此嶠之上
錫冶三
桂嶺縣(下西南至州八十二里/)
本漢臨賀縣之地呉分置建興縣屬臨賀郡晉改為興
安縣隋開皇十八年改為桂嶺縣屬連州因界内桂嶺
為名武徳四年改屬賀州
桂嶺在縣東十五里
程岡在縣東南一百二十里
朝岡在縣東北四十五里並有鐵􁨙自隋至今採取
蕩山縣(下東至州一百七十二里/)
蕭梁于此立縣隋大業二年省武徳四年復置(案唐書/地理志)
(天寶後置/與此異)
蕩山在縣西七里
富川縣(下東南至州一百四十五里/)
本漢舊縣屬蒼梧郡呉屬臨賀郡隋屬桂州武徳四年
改屬賀州
鍾乳穴三
靈溪水今名富水去縣西二里
昭州(平樂下/)
　　(開元戸七千三百七十八/元和户一千五)　(鄉十二/鄉七)
本漢蒼梧郡之富川縣地也呉甘露元年分富川縣置
平樂縣屬始安郡至隋不改武徳四年于縣置樂州貞
觀八年改樂州為昭州取境内昭潭為名(案昭潭舊唐/書作昭岡潭)
州境(東西一百七十三里/南北二百三十七里)
八到(西北至上都三千九百三十五里/北至東都三千六百七十五里)
　　(東至賀州三百里一百六十里/東南水路至富州)
　　(東北過嶺至道州四百里三百里/西北至桂州二百里水路)
　　(北過嶺至永州六百里/)
貢賦(開元貢/元和貢)　(銀三十兩/銀二十兩)
　管縣三
　　平樂　恭城　永平
平樂縣(下郭下/)
本漢富川縣地呉于此置平樂縣取平樂溪為名(案唐/書地)
(理志武徳四年析置/沙亭縣貞觀七年省)
目巖山在縣北三十八里巖有兩孔相對如人目瞳子
白黑分明因號為目巖
縈山在縣南十里山有木客
縣東三十一里有陽里穴那溪穴新穴皆出鍾乳
平樂溪在縣南三里水之西岸有昭潭周迴一里其深
不測
恭城縣(下西南至州九十里/)
武徳四年析平樂縣置
銀殿山其下有鍾乳穴十二所在縣東二十八里
平樂水西去縣二百步
永平縣(下西南至州九十里/)
證聖元年割平樂縣永平鄉置因鄉為名縣南臨永平
水西流入平樂縣界
象州(象郡下/)
　　(開元戸三千二百九十/元和户二百三十二)　(鄉十數傳寫缺/案鄉)
漢平南越置鬱林郡今州即鬱林郡中留潭中二縣地
也(案中留後漢書郡國志宋書州郡志竝作中溜惟前/漢書作中留而顔師古注曰留音力救反水名則音)
(義實/同)隋開皇十一年廢二縣以潭中縣為桂林縣仍于
桂林置象州大業二年廢象州以桂林縣屬桂州武徳
四年平蕭銑析桂林立武徳縣仍于縣治重置象州取
界内象山為名
州境(案州境里/數傳寫缺)
八到(北至上都四千二百二十五里里/東北至東都三千九百六十五)
　　(東至康州陸路一百九十里/東南至潯州二百一十里)
　　(西至柳州一百六十里里/西南至嚴州二百八十)
貢賦(開元貢/)　(銀二十兩/)
　管縣三
　　陽壽　武仙　武化
陽壽縣(下郭下/)
本漢中留縣之地也隋開皇十一年廢中留縣入桂林
縣又析桂林置陽壽縣屬象州
象山在縣西北三里
陽水南去縣二十步
武仙縣(下西北至州一百二十里/)
武徳四年析桂州建陵縣南置
武化縣(下西南至州六十五里/)
武徳四年析桂州建陵縣之南界置屬晏州貞觀十二
年廢晏州改屬象州
柳州(龍城下/)
　　(開元户一千二百七十四/元和户一千二百八十七)　(鄉十四/鄉九)
本漢鬱林郡潭中縣之地迄陳不改隋開皇十一年改
潭中為桂林縣仍析桂林為馬平縣屬象州隋末陷賊
武徳四年平蕭銑于此置昆州又改為南昆州貞觀八
年改為柳州因柳江為名
州境(案州境里/數傳寫缺)
八到(北至上都四千二百四十五里/東北至東都四千一百四十里)
　　(東至桂州五百四十里/東至象州一百六十里)
　　(北至融州陸路一百二十三里水路三百八十里/)
貢賦(開元貢/)　(銀二十兩/)
　管縣五
　　馬平　龍城　洛容　洛封　象
馬平縣(下郭下/)
隋開皇十一年析桂林縣置屬象州貞觀屬柳州
潭水東去縣二百步
柳江在縣南三十步
龍城縣(下東南至州八十八里/)
隋開皇十年析桂林縣置(案隋書地理志/云梁置與此異)
潭水在縣西十里
龍溪水經縣南入潭水
洛容縣(下東南至州一百二十里/)
永徽中置屬嚴州天授二年割屬柳州
洛封縣(下東南至州一百七十里/)
本烏蠻所住村名乾封二年招慰蠻戸因為縣
象縣(下西南至州六十五里/)
陳于今縣南四十五里置象郡隋開皇九年廢郡為縣
(案舊唐書云頁/觀中置與此異)龍朔三年為賊所爇乾封二年復置總
章元年割屬柳州
嚴州(循徳下/)
　　(開元户一千六百六十/元和户一千一十六)　(鄉十四/鄉四)
本漢鬱林郡中留縣之地乾封二年于廢昆州樂沙縣
置嚴州仍改樂沙縣為懹義縣州城南枕大江當桂州
往邕州之路在嚴岡之上因為名
州境(東西一千四百四十一里/南北三百八十二里)
八到(北至上都四千四百五十里五里/東北至東都四千一百二十)
　　(南至澄州二百二十六里/西南至賓州一百九十里)
　　(東北至柳州陸路二百里/)
貢賦(開元貢/)　(銀/)
　管縣二
　　循徳　來賓
循徳縣(下郭下/)
武徳四年析桂林立陽徳縣其年又改名循徳縣(案舊/唐書)
(云改歸徳為修徳與/此陽徳循徳竝有異)本屬柳州永徽初割入嚴州仍為
州理(案永徽在乾封前州為乾封二年置則縣/之為州理必非永徽初此葢有訛脫字句)
古郎山在縣西四十里
都泥江南去州一里
來賓縣(下東至州二百里/)
本樂沙縣也乾封二年為懐義縣天寶二年改曰來賓
在都泥北來賓水東故以為名
融州(融水下/)
　　(開元户一千七百七/元和户二百四十二)　(鄉七/鄉五)
本漢鬱林郡潭中縣地也自漢迄宋不改蕭齊于此置
齊熙郡梁大同中又于郡置東寧州隋開皇十一年改
為融州廢齊熙郡為義熙縣大業二年州廢武徳四年
平蕭銑于義熙縣復置融州因州界内融山為名
州境(東西四百四十七里/南北四百九十七里)
八到(北至上都四千一百九十五里里/東北至東都三千九百三十五)
　　(東至桂州四百九十五里里陸路二百三十里/南至柳州水路三百八十)
貢賦(開元貢/元和貢)　(黄藤兩防風二十五斤/金二    桂)
　管縣二
　　融水　武陽
融水縣(下郭下/)
隋開皇十一年改齊熙郡為義熙縣屬融州武徳六年
改為融水
銅鼓山在縣西南二十五里
融溪水在縣北五十二里
武陽縣(下東北至州八十里/)
隋開皇十一年析義熙縣置臨牂縣永徽元年廢入融
水龍朔二年重置改為武陽(案唐書地理志天寶初併/黄水臨牂二縣更置與此)
(異/)
武陽溪水在縣東十里
龔州(臨江下/)
　　(開元戸二千四百二十/元和户二百七十六)　(鄉十五/鄉十五)
古越地也漢平南越置蒼梧郡今州即蒼梧郡猛陵縣
之地晉分猛陵置永平郡又為永平郡之武林縣地也
貞觀三年于此置鷰州七年移鷰州于今州東六十五
里于鷰州舊理置龔州都督府因龔江以為名也
州境(案州境里/數傳寫缺)
八到(西北至上都取梧桂路四千五百七十五里/北至東都四千三百一十五里)
　　(東至藤州一百四十里里/南至繡州一百七十四)
　　(西南至潯州泝流一百三十里/北至象州三百一十里)
　　(正北微東至䝉州二百三十里/)
貢賦(開元貢/)　(銀二十兩/)
　管縣五
　　平南　武林　隋建　大同　陽川
平南縣(下郭下/)
本漢猛陵縣地貞觀七年于此置平南縣屬龔州
鷰石山在縣東南十里
龔江一名潯江亦名都泥江在縣南五十步
武林縣(下西北至州二十五里/)
本漢猛陵縣地宋元嘉二年置武林縣屬永平郡隋屬
藤州貞觀七年割屬龔州
潯江東南去縣十五里
隋建縣(下西至州八十里/)
隋開皇十九年分武林縣置屬藤州貞觀七年割屬龔
州
盧越水在縣東南一百一十步
大同縣(下南至州七十五里/)
本漢鬱林郡布山縣之地也貞觀七年于此置大同縣
屬龔州
花憐水在縣東北二十步
陽川縣(下東南至州四十里/)
本漢布山縣地貞觀七年于此置西平縣屬龔州天寶
元年改為陽川
仙人山在縣東北三十里
潯江南去縣三十五里
富州(開江下/)
　　(開元户一千三百一十六/元和户二百四十二)　(鄉四/鄉四)
禹貢荆州之域漢平南越置蒼梧郡今州即漢蒼梧郡
之臨賀縣地也梁武帝分臨賀郡置南靜郡隋開皇中
廢武徳五年重置靜州貞觀八年改為富州因富川水
為名也
州境(東西一百七十六里/南北一百八十里)
八到(西北至上都四千九百五里里/北至東都三千八百三十五)
　　(東南沿流至梧州三百二十里/東北至賀州三百一十里)
　　(西至䝉州九十里六十里/西北至昭州一百)
貢賦(開元貢/)　(斑布五疋/)　(銀/)
　管縣三
　　龍平　開江　思勤
龍平縣(下郭下/)
本漢臨賀縣地也梁于此立南靜郡隋開皇十一年廢
以龍平縣屬桂州貞觀八年改置富州縣割屬焉
灕水東去縣二十一步
富川水經縣南又東入灕水
開江縣(下北至州一百里/)
本漢猛陵縣地梁于此置開江郡隋開皇十年罷郡為
縣以屬靜州大業二年廢武徳五年復置屬梧州神龍
元年割屬富州
桂江在縣西二里
思勤縣(下南至州一百四十里/)
聖歴元年分龍平縣置(案唐書地理志天/寶後置與此異)二年于縣置
武安州開元二年廢以縣屬富州
富川水在縣東五十步南流
印岡山在縣北四十五里
䝉州(蒙山下/)
　　(開元户一千六百三十七/元和户二百七十二)　(鄉七/鄉七)
本漢蒼梧郡地今州即漢蒼梧郡之茘浦縣也隋開皇
十年分置隋化縣屬桂州武徳五年于此置南恭州貞
觀八年改為蒙州因蒙水以為名
州境(案州境里/數傳寫缺)
八到(北至上都四千五十二里十二里/東北至東都三千七百九)
　　(東至富州九十里十里/南至龔州三百五)
　　(西南至象州三百五十里/西北至茘浦縣八十里)
　　(北至桂州三百四十七里/)
貢賦(開元貢/)　(麩金/)
　管縣三
　　立山　正義　東區
立山縣(下郭下/)
本開皇十年分茘浦置隋化縣屬桂州武徳五年置立
山縣屬茘州改屬蒙州
蒙水舊名涇水在縣北二里
正義縣(下東南至州三百里/)
武徳五年分茘浦縣置屬荔州改屬蒙州
蒙水在縣南四里
乳穴二
東區縣(下西北至州八十里/)
武徳五年分荔浦縣置
涇水西北去縣三十五里
葛峩鎮在縣城内
思唐州(武郎下/)
　　(元和户六寸一傳鄉二/案開元户鄉數  寫缺)
永崇二年(案永崇即永隆唐髙宗年號/後因避明皇諱改隆為崇)前桂州司馬夏
侯處亷奏割龔䝉象三州置開元二十四年奏為羈縻
州建中元年升為正州額
州境(案州境里/數傳寫缺)
八到(北至上都四千二百一十里里/東北至東都三千九百五十)
　　(東至富州三百五十里/南至龔州一百四十里)
　　(西至象州一百八十里/北至蒙州一百六十里)
貢賦(開元貢/)　(銀一十兩/)
　管縣二
　　武郎　平原
武郎縣(下郭下/)
與州同時置前臨駞禮江
唐嶺在縣西南四十里與平原分界
平原縣(下東北至州八十里/)
與州同時置前臨思洪江
　
　
　元和郡縣志卷三十六
欽定四庫全書
　元和郡縣志卷三十七
　　　　　　　　　　　　唐　李吉甫　撰
　　嶺南道(三/)
邕州(朗寧下都督府/)
　　(開元户一千六百二十四/案元和户鄉數傳寫缺)　(鄉十一/)
　　今為邕管經略使理所(管邕州貴州賓州澄州横/州欽州潯州巒州  管縣)
　　(三十三户數傳冩缺/案都督)
古越地也秦併南越為桂林縣地在漢為鬱林郡之領
方縣地也晉于此置晉興郡隋開皇十四年廢晉興郡
為晉興縣屬簡州大業三年州廢以縣屬鬱林郡武徳
四年于此置南晉州貞觀六年改為邕州因州西南邕
溪水為名乾封二年置都督府後為夷獠所陷移府于
貴州景雲二年州界平定復于邕州置都督府
州境(案州境里/數傳寫缺)
八到(北至上都取象州路四千七百七十五里取藤州/路五千四十五里)
　　(北至東都四千五百八十五里/東至欽州三百三十里)
　　(東北至澄州二百四十里/西南至讓州二百八十里)
　　(西南至安南一千里/)
貢賦(案唐六典邕州貢銀/賦紵布此竝缺載)
　管縣七
　　宣化　武縁　晉興　朗寧　思籠　封陵
　　如和
宣化縣(下郭下/)
本漢領方縣地隋開皇十四年于此置晉興縣十八年
改為宣化縣屬鬱林郡武徳屬南晉州貞觀改邕州
鬱江水經縣南去縣二十步
左溪右溪在縣東西流至縣東南同注鬱江
武緣縣(中西至州一百里/)
本漢領方縣地隋開皇十一年于此置武緣縣屬緣州
大業三年廢武徳五年又置(案武緣晉興置屬南晉/州後改邕州此竝缺叙)
鬱江水經縣南去縣三十步
都稜鎮在縣西水路一百里
晉興縣(中下南至州一百里/)
本漢領方縣地晉于此置晉興縣隋開皇十四年省(案/前)
(邕州及宣化縣叙謂隋廢晉興郡為縣又謂隋置晉興/縣而此云晉置隋省者攷宋書州郡志晉元帝太興元)
(年分鬱林立晉興太守所領有晉興縣葢至隋而廢/郡及縣别置晉興縣于百里南後改宣化參合乃明)武
徳五年又置
朗寧縣(中下南至州一百八十里/)
本漢増食縣地武徳五年分置朗寧縣屬南晉州改屬
邕州(案唐書地理志武緣晉興朗寧竝武徳/五年以宣化縣析置此不備叙葢省文)
思籠縣(中下東至州三百里/)
封陵縣(中下西南至州一百里/)
右二縣並景雲後置(案唐書地理志思籠封陵竝/乾元後開山峒置與此異)
如和縣(中下東北至州九十里/)
本漢合浦縣之地武徳五年析欽州南賓安京二縣地
置如和縣因縣西南四十里如和山為名屬欽州景雲
二年割屬邕州
貴州(懐澤下/)
　　(開元戸三千六百二十九/案元和戸鄉數傳寫缺)　(鄉十九/)
本西甌駱越之地秦并天下置桂林郡尉佗王越改桂
林為鬱州後又為桂林元鼎六年平南夷改桂林為鬱
林郡梁時于郡置南定州隋開皇十年罷鬱林等郡改
為南尹州大業二年改尹州為鬱州三年罷州為鬱林
郡隋末陷賊武徳四年平蕭銑于郡置南尹州並置總
管府八年改南尹州為貴州
州境(東西一百三十七里/南北二百一十七里)
八到(北至上都取梧桂州路四千八百七十五里取象/州路四千五百八里)
　　(東北至東都四千六百三十五里取象州路四千/三百二十五里)
　　(東北沿流至潯州一百一十五里陸路一百四十/里)
　　(東至繡州一百里四十里/南至鬱林州一百)
　　(西至賓州二百二十五里十里/西南沿流至横州一百七)
　　(北至象州三百一十里/)
貢賦(開元貢州紵布賓澄横欽諸州之賦竝傳寫缺/案此貴  與後)
　管縣四
　　鬱林　懐澤　義山　潮水
鬱林縣(上郭下/)
本漢廣鬱縣也呉改為隂平晉改為鬱平隋開皇十年
于此置鬱林縣屬鬱林郡武徳屬貴州
顯朝岡在縣北二十里陸績為大守每登此岡制渾天
圖
鬱江水南去縣十五步
石井亦名司命井在縣北二里竭則人疾疫嵗不登
懐澤縣(下北至州一百里/)
本漢廣鬱縣地武徳四年置
義山縣(下東北至州八十里/)
本漢廣鬱縣地隋開皇十年置馬度縣因縣南三十里
馬度山為名武徳四年改為馬嶺天寶元年改為義山
(案唐書地理志云貞觀後省天/寶後更置曰義山與此略異)
潮水縣(下東至州五十里/)
本漢廣鬱縣地武徳四年分置潮水縣
浮溪水在縣南十三步
賓州(嶺方下/)
　　(開元户一千八百九十五/案元和户鄉數傳寫缺)　(鄉十一/)
古越地也今州即漢鬱林郡之領方縣也至隋不改隋
亂陷賊貞觀五年析澄州三縣于此置賓州
州境(東西一百三十二里/南北六十三里)
八到(北至上都四千五百九十五里里/東北至東都四千三百三十五)
　　(東至貴州二百二十五里/東北至嚴州一百九十里)
　　(西南至邕州二百四十五里/西北至澄州八十八里)
貢賦(開元貢/)　(銀/)　(筒布/)　(蕉布/)
　管縣三
　　嶺方　琅琊　保城
嶺方縣(下郭下/)
本漢舊縣也呉改為臨浦縣隋復為領方屬鬱林郡武
徳四年屬南方州貞觀五年改屬賓州
都婪水去縣二十三里
琅琊縣(下西北至州二十五里/)
武徳四年析領方縣置屬南方州貞觀五年割屬賓州
琅琊水在縣西一里
保城縣(下西至州五十里/)
本漢廣鬱縣地屬鬱林郡梁置安成郡隋改縣屬鬱林
郡貞觀割入賓州至徳二年改名保城
可零水出縣西平地北流
澄州(賀水下/)
　　(開元户二千一百六十五/案元和户鄉數傳寫缺)　(鄉十二/)
古越地也今州即漢鬱林郡之領方縣地也漢領方縣
今賓州嶺方縣也(案漢晉宋隋志皆作領方至杜佑通/典新舊唐書乃作嶺方當是貞觀後)
(改/書)自漢迄隋其地不改隋亂陷賊武徳四年平蕭銑于
此置南方州貞觀八年改為澄州
州境(東西三百五十三里/南北三百三里)
八到(北至上都四千六百三十五里里/東北至東都四千三百七十五)
　　(東至貴州三百四十一里/南至賓州八十八里)
　　(西至邕州三百三十九里/北至嚴州三百三十里)
貢賦(開元貢/)　(銀/)
　管縣四
　　上林　無虞　止戈　賀水
上林縣(下郭下/)
本漢領方縣地武徳四年分置上林縣在上林洞口因
以為名
都澧水在縣北一百步
無虞縣(下西南至州三十六里/)
武徳四年析領方縣置屬南方州後改屬澄州
羅富山在縣西北五里
都澧水在縣北一里
止戈縣(下東至州八十里/)
武徳四年析領方縣置屬南方州改屬澄州
賀江水一名都泥江在縣北一百九十里
賀水縣(中西南至州一百六十里/)
武徳四年析柳州馬平縣置屬南方州改屬澄州
都泥江在縣北一百四十里
横州(寧浦下/)
　　(開元户一千三百七十八/案元和户鄉數傳寫缺)　　(鄉十七/)
古越地趙佗王越地亦屬之漢平南越置合浦郡今州
即漢合浦郡之髙涼縣地也在今髙州界晉于合浦北
部置寧浦郡隋開皇十年廢為縣以屬簡州十八年改
簡州為緣州大業二年廢州入鬱林郡隋末陷賊武徳
四年平蕭銑重置南簡州貞觀八年改為横州至徳移
于舊州東七里鬱江北岸
州境(東西一百三十二里/南北二百一十一里)
八到(北至上都取貴象州路四千七百五十五里取藤/州水路四千一百七十五里)
　　(東北至東都四千三百九十五里/東北至貴州水路一百七十五里)
　　(西南至欽州水陸相兼三百一十一里/)
貢賦(開元貢/)　(銀/)
　管縣四
　　寧浦　樂山　淳風　嶺山
寧浦縣(下郭下/)
本漢髙涼縣地(案舊唐書云漢廣/鬱縣地與此異)呉分為寧浦縣隋開
皇時屬鬱林郡貞觀屬横州
鬱江水俗名蠻江北去縣十步
樂山縣(下西至州水路一百二十里/)
本漢鬱林郡雍雞縣地陳于此置樂陽郡隋開皇十年
廢郡改為樂山縣屬緣州大業初改屬鬱林郡貞觀八
年改屬横州
蠻江南去縣七步
淳風縣(下西南至州九十里/)
武徳四年析寧浦縣之北界置
鰐江水經縣西去縣百步
嶺山縣(下東至州一百里/)
本漢髙涼縣之地梁于此置嶺山郡隋開皇十年廢郡
為縣屬鬱林郡武徳四年改屬横州
蠻江北去縣五步
欽州(寧越下/)
　　(開元户二千二百八十/案元和户鄉數傳寫缺)　(鄉十二/)
古越地非九州之域尉佗王越亦屬焉漢平南越置合
浦郡今州即合浦郡之合浦縣地也按合浦在亷州界
宋分合浦置宋壽郡梁武帝于今欽江縣南三里置安
州隋開皇十八年改安州為欽州取欽江為名也大業
三年改為寧越郡武徳四年平蕭銑改為州仍為都督
府貞觀元年罷都督府復為州
州境(東西六百七十三里/南北四百四十四里)
八到(北至上都五千五十五里里/東北至東都四千八百五)
　　(東至亷州三百三里里/東北至横州三百十)
　　(西南至陸州七百四十里/)
貢賦(開元貢/)　(銀/)　(金/)
　管縣五
　　欽江　安京　遵化　内亭　靈川
欽江縣(下郭下/)
本漢合浦縣之地宋于此置宋壽郡隋開皇十九年罷
郡為欽江縣州皇朝因之
豐子嶺在縣北一百二十里
欽江在縣東二百步
西零戍在縣南三里
安京縣(下西北至州七十里/)
梁武帝分宋壽郡于此置安京郡隋開皇十年廢郡為
縣屬欽州皇朝因之
羅浮山在縣北十里俗傳似循州羅浮山因名之
遵化縣(下西南至州一百八十里/)
隋開皇二十年置本合浦縣地也
欽江水源出縣東北闍博山
内亭縣(下東南至州一百里/)
本漢合浦縣地隋開皇十七年置名新化縣十八年改
名内亭屬欽州皇朝因之因内亭水為名(案唐書地理/志武徳五年)
(以内亭遵化二縣置南亭州/貞觀二年州廢仍屬欽州)
靈川縣(下南至州九十六里水路一百二十里/)
隋開皇十八年于州北四十八里置南賓縣貞觀十年
移于峰子嶺南天寶元年改為靈川縣今南四十里謂
之水步即是欽州北來人泝流捨舟登陸處
潯州(潯江下/)
　　(開元户一千七百一十六/案元和户鄉數傳寫缺)　(鄉五/)
本漢合浦郡地貞觀七年分置潯州取北潯江為名十
二年廢入龔州長壽元年又割龔州桂平皇化大賓三
縣重置潯州
州境(案州境里/數傳冩缺)
八到(北至上都四千六百九十五里里/東北至東都四千一百七十五)
　　(東北沿流至龔州一百二十里/南至繡州八十里)
　　(西南泝流至貴州二百里陸行一百里/西北至象州陸路二百一十里)
貢賦(案杜佑通典潯州貢銀/二十兩此與賦竝缺載)
　管縣三
　　桂平　皇化　大賓
桂平縣(下郭下/)
本梁于此置桂平郡隋開皇十年罷郡為縣屬鬱林郡
貞觀七年于縣置潯州十二年廢以縣隸龔州後復置
縣又屬焉
皇化縣(下西至州三十里/)
隋開皇十一年置因縣東一里皇化水為名大業二年
廢貞觀七年復立
大賓縣(下西至州四十里/)
隋開皇十五年分桂平縣置以縣西北賓水為名武徳
七年曽于縣置潯州後移于桂平縣
巒州(永定下元和户郷數竝傳寫缺/案開元)
本漢領方縣地貞觀末永徽初置後以蠻獠背叛廢于
其城置驛開元十五年李商𨼆重奏置(案唐書地理志/武徳四年置淳)
(州天寶元年改為永定郡乾元元年復為/淳州永貞元年改為巒州與此詳略互異)
州境(案州境里/數傳寫缺)
八到(北至上都取横象州路四千八百五十五里/東北至東都四千六百三十五里)
　　(西泝流至邕州一百五十里/東沿流至横州一百三十里)
　　(北至澄州抵大山無路/)
貢賦(案唐書地理志巒州貢/金銀此與賦竝缺載)
　管縣三
　　永定　武羅　靈竹
永定縣(下郭下/)
武羅縣(下北至州九十里/)
靈竹縣(西至州九十里/)
右三縣竝與州同置
　
　
　
　
　元和郡縣志卷三十七
欽定四庫全書
　元和郡縣志卷三十八
　　　　　　　　　　　　唐　李吉甫　撰
　　嶺南道(四藤案唐書地理志嶺南道七十三州内/有  州即感義郡其縣曰鐔津感義義昌)
　　(寧風有巖州即常樂郡其縣曰常樂恩封髙城石/巖有宜州即龍水郡其縣曰龍水崖山東璽天河)
　　(有瀼州即臨潭郡其縣曰瀼江波零鵠山𢎞逺有/籠州即扶南郡其縣曰武勤武禮羅籠扶南龍額)
　　(武觀武江有田州即横山郡其縣曰都牧惠佳武/龍横山如賴有環州即整平郡其縣曰正平福零)
　　(龍源饒勉思恩武石歌良都蒙有古州即樂興郡/其縣曰樂山古書樂興有容州即普寧郡其縣曰)
　　(普寧北流陵城渭龍欣道陸川有牢州即定川郡/其縣曰南流定川宕川有白州即南昌郡其縣曰)
　　(博白建寧周羅南昌有順州即順義郡其縣曰龍/化温水南河龍豪有繡州即常林郡其縣曰常林)
　　(阿林羅繡有鬱林州即鬱林郡其縣曰鬱平興業/興徳潭栗有黨州即寧仁郡其縣曰撫文善勞善)
　　(文寧仁容山懐義福陽古符有竇州即懐徳郡其/縣曰信義懐徳潭峩特亮有禺州即温水郡其縣)
　　(曰峩石羅辯扶萊宕昌有亷州即合浦郡其縣曰/合浦封山蔡龍大亷有義州即連城郡其縣曰岑)
　　(溪永業連城有湯州即湯泉郡其縣曰湯泉淥水/羅韶有芝州即忻城郡其縣曰忻城富川平西樂)
　　(光樂豔多雲思龍有武峩州即武峩郡其縣曰武/峩如馬武義武夷武緣武勞梁山此二十二州分)
　　(領百有三縣舊唐書或𨽻南海節度使或列桂管/或列邕管或列容管或列安南都督府後新唐書)
　　(則皆𨽻之嶺南採訪使在元和時/未嘗有所併省今志文竝缺佚)
交州(交趾上都䕶府/)
　　(開元户二萬五千六百九十四/元和户二萬七千一百三十五)　(鄉五十五/鄉五十六)
　　今為安南都䕶府理所(管交州愛州驩州峯州陸/州演州長州郡州諒州武)
　　(安州唐林州武定州貢州/以下附貢  管縣三十九)　(演州以上朝貢長州/羈縻州三十二)
　　(案都管户數傳寫缺/)
古越地也秦始皇平百越以為桂林象郡今州即秦象
郡地也趙佗王南越地又屬焉元鼎六年平呂嘉遂定
越地以為南海蒼梧鬱林合浦交趾九真日南珠崖儋
耳九郡元封五年置刺史以部之名曰交趾者交以南
諸夷其足大趾廣兩足並立則交焉漢本定為交趾刺
史不稱州以别于十二州建安八年張津為刺史士燮
為太守共表請立為州自此始稱交州焉呉黄武五年
分交趾日南九真合浦四郡為交州南海鬱林蒼梧三
郡為廣州尋省廣州還併交州以番禺為交州理所後
又徙于交趾晉太康中徙理龍編隋開皇十年罷交趾
郡為玉州仁夀四年置總管府大業三年罷州復為交
趾郡武徳四年又改為交州總管府永徽二年改為安
南都䕶府兼置節度至徳二年改為鎮南都䕶府大歴
三年罷節度置經略使仍改鎮南為安南都䕶府貞元
六年又加招討處置使
府境(東西五百一十六里/南北七百九十一里)
八到(北至上都六千四十五里水路六千六百四十里/北至東都五千七百八十五里水路六千三百八)
　　(十里大海水路約四百里/東至)
　　(東北至陸州水路百餘里七百里/西南至愛州五百里水路)
　　(西北至峯州一百三十里有里數/西北至姚州水陸相兼未)
貢賦(開元貢/)　(孔雀膽鸚鵡花犀角鮫蕉布/蚺蛇    龍  蘂    魚皮)　(檳榔蘚/白露)
　　(元和貢及翠毛峯翡毛諸荳䓻賦據唐六典亦是/案交州  愛驩  陸演  州之)
　　(紵布而是書惟載愛州/賦綿餘皆傳寫缺之)
　管縣八
　　宋平　武平　平道　太平　南定　朱鳶
　　交趾　龍編
宋平縣(上郭下/)
本漢日南郡西卷縣地宋分立宋平縣屬九徳郡後改
為宋平郡隋開皇十年改屬交州武徳四年于此置宋
州貞觀元年廢宋州改屬交州
慈廣水經縣南二里
蘇晉江南去縣二百步
安陽王故城在縣東北三十一里葢昔交州之地
羸􁛙(音蓮/㜢)故城在縣西七十五里本漢縣屬交州郡有
􁛙官後漢交趾刺史理于此後徙龍編
武平縣(中下西南至府九十里/)
本扶嚴夷城地也呉歸命侯建衡三年破扶嚴夷置武
平郡隋開皇十年廢郡立崇平縣屬交州武徳四年改
名武平
平道縣(中下西北至府五十里/)
本扶嚴夷地呉時開為武平郡立平道縣屬之隋開皇
十年廢縣屬交州
仙山縣東北十三里𨼆嶙數百里則龍編之西門也
太平縣(中下西南至府六十里/)
本扶嚴夷地隋開皇十年分武平置隆平縣開元元年
改名太平
南定縣(中下東北至府六十里/)
本漢羸􁛙縣地貞元七年于此置南定縣其舊南定縣
在今縣東南二百餘里羈縻長州側近開元十年後廢
朱鳶縣(上東南至府五里/)
本漢舊縣也屬交趾郡至隋不改武徳四年于此置鳶
州貞觀九年廢縣屬交州
朱鳶江北去縣一里後漢馬援南征鑄銅船于此揚排
燃火炙船頭令赤以焦涌浪及殺巨鱗横海之𩔖
交趾縣(中下東南至府一十五里/)
本漢龍編縣地隋開皇十年分置交趾縣武徳四年于
此置慈州貞觀元年州廢縣屬交州
泊江水西北自崇平縣界流入至此故名
慈亷水北去縣四十步
龍編縣(中下西北至府四十五里/)
本漢縣也屬交趾郡立縣之始蛟龍盤編于江津之間
因以為瑞而名縣也武徳四年于此置龍州貞觀元年
州廢縣屬交州
朱鳶江在縣北即楪榆水之一源也(案水經葉榆水過/交趾□泠縣北分)
(為五水絡交趾郡中至南界復合為三/水東入海此所云楪榆當即是葉榆)盧循之寇交州
也刺史杜慧度率軍水步晨出南津以火箭攻之燒其
船艦一時潰散循亦中矢赴水而死
交州故城在縣東十四里呉時刺史陶横所築
石九子母祠在縣東十四里
愛州(九真下/)
　　(開元戸一萬四千五十六/元和户五千三百七十九)　(鄉二十九/鄉八)
秦象郡地也漢元鼎六年平南越置九真郡領胥浦居
風都龐(音/龍)餘發咸驩無切無編七縣屬交趾刺史(案無/切後)
(漢書作無功據漢書地理志/及水經注竝作無切與此同)梁武帝于郡理置愛州隋
大業三年改愛為九真郡武徳五年丘和歸國罷郡復
為愛州
州境(東西二百八十二里/南北四百一十里)
八到(北至上都六千四百七十五里/北至東都六千二百一十五里)
　　(東至演州一百四十里/東北至交州五百里)
　　(南至演州二百五十里五十里/東北至長州水行四百)
　　(西至小獠界水行一百九十里/西北至獠柵二百里)
　　(西北至安南都䕶府五百里水路七百里/)
貢賦(開元貢/    賦)　(孔雀毛/緜)
　　(元和貢/)　(孔雀尾十具/檳榔五百顆)　(翡尾一百枚/犀角二十斤)
　管縣五
　　九真　安順　崇平　日南　軍寧
九真縣(下郭下/)
本漢居風縣地也呉改居風為移風隋開皇十七年分
移風置縣屬愛州後漢任延為九真太守舊俗以獵射
為業不知牛耕人常告糴交趾每至困乏延乃令作田
器教之墾闢百姓充給
居風山在縣西四里上有風穴長風自是出焉其山出
金
珍山在縣西三里
安鎮山在縣南三十一里出石磬勝于湘州零陵者
安順縣(下西北至州九里/)
本漢居風縣地呉改為移風又分置常樂縣屬九真郡
隋開皇十年改屬愛州十六年改為安順縣皇朝因之
浮岳山在縣西五里
崇平縣(下北至州三十里/)
本漢居風縣地晉于此立為髙安縣屬九真郡隋開皇
十年改屬愛州十八年改髙安為隆安開元元年改為
崇安至徳二年又改為崇平
日南縣(下北至州三十里/)
本漢居風縣地晉分置津梧縣隋開皇十年析置日南
縣屬愛州皇朝因之
鑿山在縣北一百三十里昔馬援征林邑阻風波乃鑿
此山彎為通道因以為名
海在縣東七里
軍寧縣(下東南至州二十里/)
本漢都龐縣也晉分立軍安縣屬九真郡隋開皇十年
改屬愛州至徳二年改名軍寧
驩州(日南下府/)
　　(開元户六千六百四十九/元和户三千八百四十二)　(鄉十四/鄉六)
古越地九夷之國越裳氏重九譯者也在秦為象郡漢
平南越又置九真呉歸命侯天紀二年分九州之咸驩
縣置九徳縣屬交州梁武帝于此置徳州隋開皇十八
年改為驩州取咸驩縣為名也大業三年改為日南郡
武徳五年改為南徳州仍置總管府貞觀元年改為驩
州兼管羈縻州六
州境(案州境里/數傳寫缺)
八到(北至上都六千八百七十五里里/東北至東都六千六百一十五)
　　(東至海一百里一百九十里/南至林邑國界)
　　(北至演州一百五十里/)
貢賦(開元貢/)　(象牙/黄屑)　(沈香/)　(翠毛/)　(犀角/)　(金薄/)
　管縣二
　　九徳　越裳
九徳縣(下西至州五里/)
本呉所立屬九徳郡後改屬驩州
越裳縣(下西至州七十里/)
本呉所置因越裳國以為名也屬九徳郡武徳初屬智
州後屬驩州
峯州(承化下/)
　　(開元户三千五百六十一/元和户一千四百八十二)　　(鄉十五/鄉入)
古夜郎國之地按今新昌縣界有夜郎溪秦象郡之地
漢平南越置交趾郡之麊泠縣地也(麊音彌/亦作□)呉歸命侯
建衡三年分交趾立新昌郡陳于此置興州隋開皇十
八年改為峯州大業二年州廢以縣屬交州武徳四年
又置峯州兼管羈縻州二十八
州境(東西九十七里/南北六十里)
八到(北至上都六千一百五里五里/北至東都五千八百四十)
　　(東南至安南都䕶府一百三十里/南至漏口江一百里)
　　(北至羈縻平南州界二百里/)
貢賦(開元貢/元和貢)　(八蠶絲千荳蔻顆檳榔毛蚺蛇膽/荳蔻三  二百    翠  一百合)
　　　　　　(犀角四十斤/)
　管縣二
　　嘉寧　承化
嘉寧縣(下郭下/)
本漢麊泠縣地也呉分其地立嘉寧縣後因之
承化縣(下東南至州五里/)
本麊泠縣地也天寶元年分置承化縣漢交趾麊泠女
子徴側及妹徴貳反稱王伏波將軍援討平之此地也
陸州(玉山下/)
　　(開元户一千九百三十四/元和户二百三十一)　(鄉六/鄉三)
本漢交趾郡地梁大同元年于郡分置黄州隋開皇十
八年改為陸州以在海南有陸路通海北因以為名州
在窮海不生菽粟又無絲緜惟捕海物以易衣食葢島
夷卉服之𩔖也
州境(東西七百一十里/南北五十四里)
八到(西北至上都水陸相兼六千一百二十里/北至東都五千八百六十里)
　　(東至亷州界三百里/東北至欽州六百里)
　　(西南至安南都䕶府百餘里/)
貢賦(開元貢/)　(玳瑁/)　(鼊皮/)　(甲香/)
　管縣三
　　寧海　烏雷　華清
寧海縣(下郭下/)
本梁安海武徳四年又置海平至徳二年更今名
羅佩山在縣東九里其山在大海中也
烏雷縣(下西北至州一里/)
本在州東水路三百里總章元年置在海島中因烏雷
州為名大歴三年與州同移于安海縣理
狗理山在縣東四里
華清縣(下西至州一里/)
本名玉山縣天寶元年改名華清本在烏雷縣北四十
里大歴三年與州同移于安海縣理南枕大海
官井山在縣東約五十里相傳越王過海泊船于此為
無淡水因鑿石為井因號焉
演州(龍下/)
　　(元和户一千四百五十/案開元户鄉數傳寫缺)　(鄉三/)
古南越地漢九真郡之咸驩縣地也自漢迄隋不改武
徳五年于此置驩州領安人扶演相景西源四縣貞觀
元年以徳州改此為演州(案前驩州叙云武徳五年改/日南郡為南徳州貞觀元年)
(改為驩州據此敘武徳五年置驩州貞觀元年改為演/州是貞觀後之驩州即武徳時之南徳州而貞觀後之)
(演州乃武徳五年所置之驩州非以徳州改也/當如唐書地理志云貞觀元年改名演州為是)因演水
為名其州西控海當中國往林邑扶南之大路也
州境(案州境里/數傳寫缺)
八到(北至上都六千七百二十五里/北至東都六千四百六十五里)
　　(東至大海六里五十里/南至驩州一百)
　　(北至愛州二百五十里/)
貢賦(開元貢/)　(孔雀尾/)　(金薄/)　(黄屑/)
　管縣三
　　忠義　懐驩　龍池
忠義縣(下郭下/)
本漢咸驩縣地廣徳二年分置忠義縣
懐驩縣(下東至州二十四里/)
本漢咸驩縣武徳五年分置安人縣為演州理所(案此/與州)
(敘武徳置驩州貞觀/改演州之文亦未協)貞觀二十四年廢州改安人縣為
懐恩天寶二年又改為懐驩廣徳二年復置演州仍移
理忠義縣
龍池縣(下南至州二百二十里/)
本漢無編縣地也葢夷獠所附免其徭役故以無編為
名後漢省重拱二年于此置龍池縣仍于縣理立山州
廣徳二年廢山州以縣屬演州
大海在縣東四里
長州(文陽下/)
　　(户六百四十八百里/西北至府約一)
附貢(金/)
　管縣四
　　文陽　銅蔡　長山　其常
　　(案舊唐書云唐置長州失起置年月天寶元年改/為文陽郡乾元元年復為長州領縣四皆與州同)
　　(置此必有志文/而傳冩缺之)
郡州(案是州舊唐書不載新唐書列羈/縻州其縣有樂安與此安樂異)
　　(户三百三十五百九十五里/西北至府約一)
附貢(白蠟二十斤/蚺蛇膽二枚)　(孔雀尾二具/)
　管縣二
　　郡口　安樂
諒州(案楚州舊唐書不載新唐書列羈縻州/其縣曰武興古都與此文諒長上竝異)
　　(户五百五十二百五十里/西北至府約)
附貢(白蠟二十斤/)
　管縣二
　　文諒　長上
武安州(武曲/)
　　(户四百五十八八十里/西至府約一百)
附貢(朝霞布/)
　管縣二
　　武安　臨江
唐林州(案舊唐書云龍朔三年智州刺史謝法成招慰/生獠昆明北樓等七千餘落總章二年置福禄)
(州以處之天寶元年改為福禄郡至徳二年改為唐林/郡乾元元年復為福祿州新唐書云福祿州本福禄郡)
(總章二年以故唐林州置大足元年更名安武州至徳/二載更郡曰唐林乾元元年復州故名據二書則元和)
(時名福禄州此仍/作唐林未詳其故)
　　(户三百一十七里/北至府約一千)
附貢(白蠟二十斤/)
　管縣二
　　唐林　安逺
武安州(案是州舊唐書不載新唐書列羈縻州其縣/三福禄柔逺康林與此扶即潭湍二縣異)
　　(户一千二百二十里/東至府三百)
附貢(翠毛二百二十合/)
　管縣二
　　扶即　潭湍
貢州(案是州新舊/唐書皆不載)
　　(户三百一十八百五十里/西南至府約二)
附貢(翠毛三百合/)
　管縣二
　　武興　古都(案唐書以此二/縣𨽻諒州似誤)
　
　
　
　
　
　元和郡縣志卷三十八
欽定四庫金書
　元和郡縣志卷三十九
　　　　　　　　　　　　唐　李吉甫　撰
　　隴右道(上内案唐貞觀初分州縣為十道隴右列/闗  河南河東河北山南之次淮南江南)
　　(劒南嶺南之前是志因元和時久陷西蕃故移于/後其有開元户鄉而無元和户鄉亦非傳寫佚之)
　　州十三(秦州渭州武州蘭州河州鄯州廓州岷州/洮州疊州芳州宕州臨州  其縣三十七)
秦州(天水中府/)
　　(開元户二萬五千七/)　(郷三十九/)
禹貢雍州之域古西戎地周孝王時其地始為秦邑孝
王使非子主馬于􁚖渭之間馬大蕃息孝王邑諸秦使
為附庸今天水隴縣秦亭秦谷是也其後秦仲始大襄
公列為諸侯武公伐邽戎滅而縣之今州理上邽即秦
之舊縣也始皇分天下為三十六郡此為隴西地漢武
帝元鼎三年分隴西置天水郡郡前有湖水冬夏無増
減取天水名由此湖也王莽末隗囂據其地後漢建武
永平之後改天水曰漢陽郡魏分隴右為秦州因秦邑
以為名後省入雍州晉復改漢陽為天水郡武帝泰始
中又立秦川郡與州同理隋開皇三年罷郡所領縣並
屬州大業三年罷州為天水郡隋末陷于盜賊武徳二
年討平薛舉改置秦州仍立總管府天寶元年改為天
水郡乾元元年復為秦州寶應二年陷于西蕃
州境(東西四百三十九里/南北五百五十里)
八到(東至上都八百里百六十里/東至東都一千六)
　　(東北至隴州三百六十里/東北至原州四百六十里)
　　(西南至成州一百八十里/西北至渭州三百里)
貢賦(案唐六典隴右道厥賦布麻秦州貢龍/鬚席犛牛尾鵰翎芎窮此竝傳寫缺)
　管縣五
　　上邽　伏羌　隴城　清水　成紀
上邽縣(上郭下/)
本邽戎地秦伐邽戎而置縣焉漢屬隴西郡晉屬天水
郡後魏以避道武帝諱改曰上邽廢縣為鎮隋大業元
年復為上邽縣屬天水郡武徳屬秦州
嶓冢山在縣西南五十八里漾水之所出也東流為漢
水
渭水在縣北十三里西自伏羌縣界流入
段谷水源出縣東南山下蜀將姜維為鄧艾破于段谷
星散流離即此谷也
司馬宣王壘俗名上募城在縣東二里魏明帝太和五
年諸葛亮寇天水詔大將軍拒之此其壘也
諸葛亮壘俗名下募城在縣東二里初亮出議者或欲
自芟上邽左右麥以奪賊食帝不從又敕令䕶麥及宣
王與亮相持賴此麥以為軍糧
姜維壘在縣北八里
漢髙祖廟在縣東北五里隗囂自立為大將軍聘平陵
人方望為軍師勸囂立髙祖廟以取信于人
伏羌縣(中東北至州一百二十里/)
本冀戎地秦伐冀戎而置縣焉漢冀縣屬天水郡後漢
隗囂自稱西伯都于此後魏以冀為當亭周為黄𤓰隋
大業二年改黄𤓰為黄城縣武徳三年初立伏州仍置
伏羌縣八年罷伏州以縣屬秦州
朱圉山在縣西南六十里上有石鼓不擊而自鳴則有
兵起
渭水經縣北去縣一里
縣城本秦冀縣也隗囂稱西伯都此時冀人有謠曰出
冀門望羝羣(案後漢書隗囂傳注引此童謠作出呉門/望緹羣謂呉門冀都門名也有緹羣山)
有一跛人欲上天謂天可上地上安得人囂卒敗
隴城縣(中西南至州一百一十里/)
本漢略陽道屬天水郡初隗囂之據冀城也來歙從上
道襲得略陽城囂乃使王元拒隴坻牛邯軍瓦亭囂自
率衆攻略陽道隋開皇二年罷郡河陽縣徙理焉六年
改為隴城縣
大隴山在縣東一百里
略陽川水北去縣三十步
瓦亭山在縣東北二百餘里隗囂使將牛邯守處其山
亦入原州界又有街泉亭蜀將馬謖為魏將張郃所敗
清水縣(中下西南至州一百二十五里/)
本漢舊縣也屬天水郡後魏分略陽置清水郡隋開皇
三年罷郡縣屬秦州
小隴山一名隴坻又名分水嶺隗囂時來歙襲得略陽
囂使王元拒之隴坂九迴不知髙幾里每山東人西役
升此瞻望莫不悲思隴山有水東西分流因號驛為分
水驛行人歌曰隴頭流水鳴聲幽咽遙見秦川肝腸斷
絶東去大震闗五十里上多鸚鵡
成紀縣(中東南至州一百里/)
本漢舊縣也屬天水伏羲氏母曰華胥履大人跡生伏
羲于成紀即此丘也周成紀縣屬略陽郡隋開皇三年
罷郡縣屬秦州皇朝因之
瓦亭川水東去縣一十五里
渭州(隴西下/)
　　(開元户五千二百三十一/)　(鄉一十四/)
禹貢雍州之域古西戎地戰國時羌戎雜居其地秦昭
王伐得義渠戎始置隴西郡按天水有大坂名曰隴坻
郡處坻西故曰隴西有鐡官鹽官漢末隗囂竊據建武
十年囂降隴右平仍舊為郡靈帝分南安郡魏于此置
鎮守鄧艾曰蜀師來而為一我分為四以禦之謂狄道
隴西南安岐山四處齊王芳嘉平五年蜀將姜維圍南
安襄武皆不克後魏莊帝永安三年于郡置渭州因渭
水為名禹貢道渭自鳥䑕同穴山在州西一百二十九
里渭源界隋大業三年罷州復置隴西郡隋亂陷賊武
徳元年西土底平復置渭州寶應二年陷于西蕃
州境(東西二百六十六里/南北三百八十六里)
八到(東至上都一千一百里十里/東至東都一千九百六)
　　(東南至秦州三百里十里/東北至原州五百五)
　　(西南至岷州二百二十六里/西北至臨姚軍一百九十里)
貢賦(開元貢/    賦)　(秦兆麻麝香/布)
　管縣四
　　襄武　渭源　隴西　彰
襄武縣(上郭下/)
本漢舊縣也屬隴西郡隋開皇三年罷郡縣屬渭州大
業三年復屬隴西郡武徳改屬渭州
渭水北自渭源縣界流入
六泉水在縣東北原上泉源有六因以為名
渭源縣(上正東微南至州九十里/)
本漢首陽屬隴西郡西魏文帝分隴西置渭源縣因渭
水為名也隋開皇三年罷郡縣屬渭州
鳥鼠山今名青雀山在縣西七十六里渭水所出凡有
三源並下其同穴鳥如家雀色小青其鼠如家鼠色小
黄近穴溲溺氣甚辛辣使人變逆嘔吐牛馬得此氣多
疲臥不起而大汗
隴西縣(上西至州五十里/)
本漢獂道縣也屬天水郡後漢末于此置南安郡隋開
皇元年廢郡移武陽縣名于郡理屬渭州八年改武陽
縣為隴西
安都山在縣西四十九里
洛門水出縣東南洛門谷後漢建武十年來歙大破隗
囂于洛門即此地也
渭水經縣南
彰縣(上東北至州六十里/)
本漢鄣縣也屬隴西郡永元元年封耿秉為鄣侯是也
(案後漢書耿秉傳封美陽/侯此云鄣侯未詳所據)永嘉南渡縣遂廢焉後魏宣
武帝復置屬略陽隋開皇三年罷郡縣屬渭州
龍馬山在縣西四十里
鄣水南去縣一里
鹽井在縣南二里逺近百姓仰給焉
武州(武都下歴案唐書地理志祿山之亂武都郡没/吐蕃大  二年復置為行州是志所敘未全)
　　(開元戸三千四百五十三/)　(鄉一十二/)
禹貢梁州之域古西戎地也戰國時白馬氐居焉氐即
西戎之别種也元鼎六年開白馬氐以其地為武都郡
魏太祖以楊阜為武都太守及劉備取漢中魏文帝徙
武都于美陽即今好畤縣界也後諸葛亮使將攻武都
隂平遂克定二郡其地始入于蜀蜀平後晉復以為郡
及永嘉南遷中原背叛武都又為氐楊茂搜所據羣氐
推以為王其後楊難當為宋所破其苗裔復擁衆據武
都之仇池山在今成州界後魏平仇池于仙陵山東置
武都鎮宣武帝于鎮城復置武都郡廢帝改置武州隋
大業三年又改為武都郡武徳元年復為武州
州境(東西二百五十六里/南北二百九十里)
八到(東北至上都一千三百里/東北至東都二千六十里)
　　(東至興州三百五十里/南至文州二百五十里)
　　(西北至宕州二百五十里/北至成州三百八十里)
貢賦(開元貢/    賦)　(蠟燭麻椒/布)
　管縣三
　　將利　福津　盤隄
將利縣(中下郭下/)
本漢𦍑道縣地後魏于此置石門縣周閔帝改為將利
縣屬武都郡隋開皇三年罷郡縣屬武州皇朝因之
仙陵山在縣西六里
武都有紫水泥亦紫漢朝封璽書用紫泥即此水之泥
也又出上品雄黄色如雞冠
羌水一名陵水經州城南二里
福津縣(中下西北至州六十六里/)
本後魏之武階郡也屬南秦州文帝又置福津縣屬武
階郡隋開皇三年罷郡移福津縣于郡置焉屬武州皇
朝因之
隴東山在縣北四十五里
盤隄縣(中下西北至州一百五十里/)
本漢河池縣地也後魏廢帝于此置武陽郡領盤隄縣
隋開皇三年罷郡縣屬武州皇朝因之
盤隄山在縣東南七十三里
縣城魏鄧艾與蜀將姜維相持于此築城置茄蘆戍後
于此置縣
蘭州(金城下/)
　　(開元户四千/)　(鄉一十五/)
禹貢雍州之域古西戎地也秦并天下是為隴西郡漢
武帝降匈奴以其地置武威酒泉張掖敦煌四郡又分
隴西置天水郡昭帝六年分隴西張掖以為金城郡今
州即金成郡之舊地也初築時得金故曰金城又言金
取其堅固領縣十三宣帝又置金城屬國以處降羌平
帝元始四年金城塞外羌獻魚鹽之地内屬漢遂得西
王母石室以為西海郡理龍夷城即今河源軍西一百
八十里威戎城是也後漢建武十三年省金城入隴西
郡明帝永平元年復立永熹未前涼張軌分立興晉郡
(案晉書張重華傳魏書張駿傳竝/有晉興郡與此興晉異未詳孰是)張寔徙金城縣即今
州理是也西秦乞伏乾歸都苑川南涼秃髮烏孤都廣
武皆此地也(苑川至乞伏慕末為赫連定所滅廣/武至秃髪傉檀為乞伏熾盤所滅)隋開
皇元年立為蘭州置總管府取臯蘭山為名也大業三
年罷州為金城郡武徳二年討平薛舉復置蘭州八年
置都督府顯慶元年罷復為州寶應元年没于西蕃
州境(東西二百一十七里/南北六百一十里)
八到(東南至上都一千四百六十里/東南至東都二千三百二十里)
　　(東至臨州一百九十里里/東北至會州三百八十)
　　(西南至河州三百里/西北至鄯州四百里)
貢賦(開元貢/    賦)　(褐/布)　(野馬皮/麻)
　管縣二
　　五泉　廣武
五泉縣(中下郭下/)
本漢金城縣也屬金城郡前涼張寔徙金城郡理焉隋
開皇三年罷郡縣屬蘭州皇朝因之
康狼山亦名熱薄汗山在縣南一百四十里西秦乞伏
乾歸太子熾盤招結諸部二萬七千築城于康狼山以
據之即此山也
黄河流經縣北去縣二十里
金城闗在州城西周武帝置金城津隋開皇十八年改
津為闗
廣武縣(中下南至州二百二十五里/)
本漢枝陽縣也前涼張駿三年分興晉置廣武郡隋開
皇三年罷郡置廣武縣屬蘭州大業二年改為允吾(音/鉛)
(牙/)縣取漢舊名也六年改為會寧縣武徳三年重置廣
武縣
琵琶山在縣西北一百五十里北涼沮渠䝉遜恃其彊
隂謀圖周周乃擁衆南保琵琶山即此也
烏逆水在縣西南二十許里水西有馬蹄谷漢武帝使
李廣利伐大宛得天馬胡馬感北風之思遂頓絶羈絆
而馳晨發京城食時至燉煌塞下今谷中石上猶存蹄
跡
允吾故城在縣西南一百六十里本漢縣屬金城郡
浩亹故城在縣西南一百三十里漢縣也屬金城郡亹
者水流峽岸深若門也
河州(安樂上新案杜佑通典河州為安郷郡舊唐/書同之  唐書作安昌郡與此安樂互異)
　　(關元户五千二百八十九/)　(鄉一十四/)
禹貢雍州之域古西羌地也漢昭帝分隴西天水張掖
三郡立金城郡今州即金城郡之枹罕縣也靈帝時隴
西宋建自稱河平王聚衆枹罕改元置百官獻帝建安
末夏侯妙才討平之晉惠帝立枹罕䕶軍前涼張軌保
據涼州立為興晉郡張駿二十一年以州界遼逺分置
河州以禹貢導河積石至于龍門積石州界故曰河州
後乞伏熾盤又自金城都于此後魏平定秦隴西改置
枹罕鎮孝文帝太和十六年改鎮復為河州隋大業三
年罷州改為枹罕郡武徳二年討平李軌改置河州寶
應元年陷于西蕃
州境(東西二百八十八里/南北三百七里)
八到(東至上都一千四百六十里/東至東都二千二百二十里)
　　(東北至蘭州三百里/南至洮州三百里)
　　(西至廓州三百九十里/西北至鄯州三百里)
貢賦(開元貢/    賦)　(麝香麻麩金/布)
　管縣三
　　枹罕　鳯林　大夏
枹罕縣(中下郭下/)
本漢舊縣屬金城郡故罕羌侯邑秦滅為縣後遂因之
積石山一名唐述山今名小積石山在縣西北七十里
按河出積石山在西南羌中注于蒲昌海潛行地下出
于積石為中國河故今人目彼山為大積石此山為小
積石
鳯林山在縣北三十五里
河水在縣北五十里河下也按四瀆之中河源最髙從
髙注下故其流峻急禹貢導河積石至于龍門又曰導
洛自熊耳按洛水出上洛西山經熊耳之北所言導者
皆謂紀所施功不必自其源也
鳯林縣(中下東南至州八十里/)
本漢白石縣地後魏大統十二年刺史楊寛于河南鳯
林川置鳯林縣因以為名儀鳯元年于河州西移安鄉
縣理此又名安鄉天寶元年改名鳯林
石門山在縣東北二十八里山髙險絶對岸若門即臯
蘭山門也漢武帝元符三年霍去病出隴西至臯蘭即
此也
離水西去縣二百步
大夏縣(中下西北至州七十里/)
本漢舊縣屬隴西郡前涼張駿置大夏郡縣屬焉周改
屬枹罕郡隋開皇三年罷郡縣屬河州
金劍山在縣西二十里
大夏山水經縣南去縣十步
鎮西軍在州西一百八十里開元三年哥舒翰于索恭
川置
振威軍在天成軍西百餘里天寶十三年哥舒翰攻吐
蕃鵰窠城置
鄯州(西平下府/)
　　(開元户六千四百四十六/)　(鄉一十五/)
禹貢雍州之域古西戎地也春秋及秦漢為羌胡所居
昭帝元始元年置金城郡按今州界即金城郡地也後
漢獻帝分置西平郡屬涼州前涼張軌分西平置興晉
郡張大錫以興晉西平二郡遼逺分為廣源郡後涼呂
光改西平為西河郡南涼秃髮烏孤自稱武威王徙都
于此弟傉檀遷于姑臧後復徙理于此為乞伏熾磐所
併後魏以西平郡為鄯善鎮孝昌二年改鎮立鄯州隋
大業三年罷州復為西平郡隋亂陷賊武徳二年討平
薛舉闗隴平定改置鄯州儀鳯二年置都督府後復為
州開元二十一年置隴右節度使(都管兵七萬五千人/馬一萬六百匹衣賜)
(二百五十/一萬疋段)備西戎統臨洮軍(開元中移就節度衙置管/兵五萬五千人馬八千四)
(百/匹)河源軍(州西一百二十里儀鳯二年中郎將李乙/支置管兵一萬四千人馬六百五十三匹)白
水軍(州西北二百三十里開元五年郭/知運置管兵四千人馬五百匹)安人軍(河源軍/西一百)
(二十里星宿川開元七年郭知/運置管兵萬人馬三百五十匹)振威軍(州西三百里開/元中信安王禕)
(置管兵/千人)威戎軍(州西北三百五十里開元二十六/年杜希望置管兵千人馬五十匹)綏和
守捉(州西南二百五十里開元/二年郭知運置管兵千人)合川郡守捉(州南百八/十里貞觀)
(中侯君集置管兵千/人合川郡今疊州)莫門軍(洮州城内儀鳯二年置管/兵五千五百人馬二百匹)
寧塞軍(廓州城内管兵/百人馬五十匹)積石軍(廓州西一百八十里儀/鳯二年置管兵七千人)
(馬一/百匹)鎮西軍(河州城内開元二十六年杜希望/置管兵一萬二千人馬三百匹)平夷守
捉(河州城西南四十餘里開元/二年郭知運置管兵三千人)寶應元年没于西蕃
州境(東西三百五里五里/南北二百一十)
八到(東南至上都一千八百六十里/東南至東都二千七百二十里)
　　(東南至蘭州四百里/東北至涼州五百里)
　　(西至西海三百七十里里/西南至廓州一百四十)
貢賦(開元貢/    賦)　(褐十疋/布  麻)　(羚羊角兩隻/)
　管縣三
　　湟水　鄯城　龍支
湟水縣(中郭下/)
本漢破羌縣地屬金城郡魏分置西都縣屬西平郡隋
開皇三年罷郡縣屬鄯州十八年改為湟水縣皇朝因
之
土樓山在縣西百三十里下有土樓神祠
湟水名湟河亦謂之樂都水出青海東北亂山中東南
流至蘭州西南入黄河
浩亹水今謂之閤門水經縣東去縣五十五里漢宣帝
神爵元年遣後將軍趙充國擊先零羌充國欲罷騎兵
屯田以待其弊計度臨羌東至浩亹羌虜故田人所未
墾可二千頃以上又理湟陿以西道橋七十所令可至
鮮水左右留步士萬人屯田為必禽之具詔從之充國
竟以屯田之利支解先零
鄯城縣(中東至州一百二十里/)
儀鳯二年分湟水縣置北枕湟水西即土樓山
龍支縣(中北至州一百三十五里/)
本漢允吾縣也屬金城郡後魏初于此置金城縣廢帝
二年改名龍支縣西南有龍支谷因取為名
積石山在縣西九十八里南與河州枹罕縣分界
黄河在縣西南六十里
廓州(寧塞下/)
　　(開元户三千九百六十四/)　(案鄉數傳寫缺/)
禹貢雍州之域古西羌地漢宣帝時西羌數背叛後將
軍趙充國屯隴西諸羌不敢動後漢燒當等八種羌為
寇段熲擊破之諸羌弭定獻帝建安中分金城置西平
郡南涼秃髮烏孤又以河南地為澆河郡周建徳五年
于今州理西南達化縣界澆河故城置廓州葢以開廓
邊境為義隋大業三年罷州復為澆河郡隋亂陷于寇
賊武徳二年西土平定改置廓州乾元元年陷于西蕃
州境(東西三百九十四里/南北四百九十里)
八到(東至上都二千里百六十里/東至東都二千八)
　　(東至河三百九十里百里/南至新置耀武軍二)
　　(西至蕃界樹郭城三百二十里/北至新安夷騎八十里)
貢賦(開元貢/    賦)　(麩金麻大黄/布)　(戎鹽/)　(麝香/)
　管縣三
　　化城　達化　米川
化城縣(下郭下/)
本後魏石城縣地廢帝二年因境内有化隆谷改為化
隆縣皇朝因之先天元年改為化城縣
黄河在縣南八十步
扶延山在縣東北七十里多麋鹿
達化縣(下東至州三十里/)
本後周置達化郡并達化縣隋開皇三年罷郡移縣入
郡廨即今縣是也皇朝因之
黄沙戍在縣東六十里
米川縣(下西至州一百里/)
本前涼張天錫于此置邯川戍後魏孝昌二年于戍城
置廣威縣貞觀十年于本縣東一百二十里黄河南岸
置米川縣屬河州永徽六年移于河北屬廓州
積石軍在州西南一百五十里儀鳯二年置西臨大澗
北枕黄河即隋澆河郡所理
寧邉軍在積石軍西黄河北
威勝軍在積石軍西八十里宛肅城
金天軍在積石軍西南一百四十里洪濟橋
武寧軍在洪濟橋東南八十里百谷城
曜武軍在州南二百里黒硤川
右寧邊等五軍並天寶十三年哥舒翰奏置
岷州(和政下/)
　　(開元户三千九百五十/)　(鄉一十四/)
禹貢雍州之域古西羌地也禹貢西傾朱圉鳥鼠按西
傾山在洮州之西今州處其東北此則雍州之域明矣
在秦為隴西郡洮縣地自秦至晉不改後魏文帝始于
此置岷州南有岷山因以為稱仍領同和郡又改為臨
洮郡隋開皇三年罷郡屬岷州大業三年復為臨洮郡
隋末淪陷寇賊義寧二年改置岷州天寶元年改為和
政郡乾元元年復為岷州上元二年因羌叛陷于西蕃
州境(東西一百六十三里/南北三百六十七里)
八到(東北至上都一千三百三十六里/東北至東都二千一百八十六里)
　　(東北至渭州二百二十六里/南至宕州三百八十里)
　　(西南至洮州一百八十里/北至臨州三百四十里)
貢賦(開元貢/    賦)　(龍鬚席/布  麻)　(鸚鵡鳥/)　(犛牛酥/)　(鵰翎/)
　管縣三
　　溢樂　祐川　和政
溢樂縣(中下郭下/)
本秦漢之臨洮縣也屬隴西郡後魏置同和郡縣屬焉
隋開皇三年罷郡縣屬岷州義寧二年改置溢樂縣
岷山在縣南一里
崆峒山在縣西二十里
州城本秦臨洮城也後漢建初二年金城隴西保塞羌
皆反車騎將軍馬防長水校尉耿恭擊平之即此地也
董卓臺在縣北十五步
秦長城首起縣西二十里始皇三十四年并天下使䝉
恬將三十萬衆北逐戎狄築長城起臨洮至遼東延袤
萬餘里
祐川縣(中下西北至州七十里/)
周明帝武成元年置基成縣隋開皇九年省義寧二年
重置先天元年改為祐川縣取縣西祐川為名也
和政縣(中下南至州三十二里/)
本後周洮城郡也武帝保定元年郡省置同和縣屬同
和郡宣政元年改為和政縣隋開皇三年罷郡縣屬岷
州皇朝因之
洮水西南自溢樂縣界流入
和政府在縣西北七里
洮州(臨洮下/)
　　(開元戸三千七百八十四/)　(鄉七/)
禹貢雍州之域古西戎地也自秦漢至于魏晉皆諸羌
所居至後魏吐谷渾又侵據其地後周明帝武成中西
逐諸戎其地内屬置洮陽防武帝保定元年立洮州隋
大業三年罷州改為臨洮郡隋季亂離所在陷没郡守
孫長詢率所部百姓嬰城固守以義寧元寧舉城歸國
武徳二年復于此置洮州貞觀四年州移理故洪和城
于此置臨洮鎮五年廢鎮置淳州(案原本避唐憲宗/諱缺淳字今校補)八
年廢州復移洮州理此永徽元年置都督府開元十七
年廢入岷州二十年于臨潭又置臨州二十七年又改
為洮州廣徳元年陷于西蕃
州境(東西五百五十里/南北二百二十里)
八到(東北至上都一千五百里十里/東北至東都二千三百六)
　　(東北至岷州一百八十里/西至黄河六百里)
　　(西南至疊州一百八十里/北至河州三百里)
貢賦(開元貢/    賦)　(褐/布)　(酥/麻)
　管縣二
　　臨潭　美相
臨潭縣(中郭下/)
本隋美相縣周保定元年置貞觀四年移美相縣于東
北洪和城内五年于州理改置臨潭縣其城東西北三
面並枕洮水
洮水出縣西南三百里嵹臺山即禹貢西傾山也
抃傍山在縣東南十一里抃傍羌語也羌語呼石為抃
呼髙為傍因以為名
安西府在縣東四十里周明帝武成元年行軍總管博
陵公賀蘭祥討吐谷渾作此城以保據西土後因置博
陵郡隋又為縣屬洮州貞觀十二年省縣入臨潭十三
年于此置安西府
廣思鎮在縣西一百八十里
莫門軍儀鳯二年置在州城内
神策軍在州西八十里天寶十三年哥舒翰置在洮河
南岸
美相縣(中西至州七十五里/)
本漢隋舊縣理在州城貞觀四年移洮州在此縣亦隨
徙焉
霧露山在縣北一十里
疊州(合川下/)
　　(開元户一千二百七十七/)　(鄉一十一/)
禹貢梁州之域歴秦漢魏晉諸羌常保據焉至後魏其
地入吐谷渾周武帝建徳六年西逐諸戎始統有其地
乃置疊州葢取山川重疊為義隋大業元年廢疊州以
縣屬洮州武徳二年西土内附于今州西二十九里合
川故城置疊州五年陷吐谷渾七年討平之復置疊州
今州城在獨山上西臨絶澗南枕羌水十三年置都䕶
府永徽元年罷天寶元年改為合川郡乾元元年復為
疊州(案唐書地理志云禄山之亂合川/懐道等郡没于吐蕃此所敘未合)
州境(東西二百六十五里/南北一百二十九里)
八到(東北至上都一千七百里十里/東北至東都二千五百六)
　　(東南沿流至宕州二百五十里/東南至故芳州一百四十里)
　　(東北至洮州一百八十里八十里/西至黄河上党項岸二百)
貢賦(開元貢/    賦)　(甘松香/布  麻)　(麝香/)　(酥/)
　管縣二
　　合川　常芳
合川縣(下郭下/)
本周武成二年置有三谷水至縣東合流因以為名屬
西疆郡隋開皇三年罷郡縣屬疊州皇朝因之
石鏡山在縣西北四十五里其山石皎徹臨照莫不見
其形體故以為名山有銅窟隋代採鑄今亦填塞
白水一名墊江水在州西六十里
藥水出縣東平地人有患冷者煎水服之多愈
常芳縣(中西北至州一百二十里/)
本周武成中所置桓香縣屬芳州郭下前上元中芳州
没蕃神龍元年移縣名于大法山東蘇董谷西即合川
縣理是也
芳州(貞觀戸八百六十二鄉案是州陷西蕃在髙宗時/其天寳郡名開元户  皆未有故止載貞觀户)
禹貢梁州之域秦漢及魏晉皆諸羌所居至後魏吐谷
渾入侵據焉周明帝武成中西逐諸戎始有其地乃于
三交口築城置甘松防武帝建徳中改為芳州領恒香
深泉二郡隋大業二年郡州廢以縣屬扶州隋氏喪亂
陷于寇賊武徳元年西邊平定復于常芳縣置芳州(案/隋)
(書地理志云後魏立芳州有深泉郡後周置常芳縣立/恒香郡此謂周武帝建徳中改甘松防為芳州與隋志)
(異又唐書地理志云武徳元年以常芬縣/置芳州此謂置于常芳縣芳葢芬之誤)髙宗上元二
年陷于西蕃
州境(案州境里/數傳寫缺)
八到(東北至上都一千八百四十里/東北至東都二千七百里)
　　(東至羌二百三十里十里/東南至扶州三百三)
　　(西南至羌直州一百六十里/西至疊州一百四十里)
貢賦(貞觀貢/    賦)　(犛牛酥/布  麻)
　管縣三
　　常芬　恒香　丹嶺
常芬縣(下郭下/)
本周置屬恒香郡隋開皇三年罷郡縣屬芳州前上元
二年陷于西蕃神龍元年移縣名屬疊州
素嶺山在縣東七十里春夏常多積雪因名之
甘松府在城内
恒香縣(下東北至州二十五里/)
貞觀二年置寄理恒香戍
帝候山在縣南三里
丹嶺縣(下東南至州二十里/)
本隋舊縣開皇十九年置屬芳州義寧三年屬甘松郡
武徳元年罷郡縣屬芳州所管百姓皆是党項諸羌界
内雖立縣名無城郭居處
湫池在縣西八十里通彌山中周迴百餘里葢古之天
池大澤白水之源葢出此也
宕州(懐道下/)
　　(開元户一千六百五十九/)　(鄉六/)
禹貢梁州之域古西羌地也自秦漢至魏晉皆諸羌據
焉後魏招撫西戎始有其地有梁彌忿者宕昌羌也其
先羌豪祖勤自稱宕昌王彌忿于太武初表求内附太
武嘉之拜彌忿為宕昌王其後遞相傳襲稱藩于魏謂
其地為宕昌藩周天和元年改藩置宕州隋大業三年
罷州置宕昌郡武徳元年復宕州天寶元年改為懷道
郡乾元元年復為宕州因宕昌山為名也(案陷蕃/事缺敘)
州境(東西三百六十五里/南北四百二十九里)
八到(東北至上都一千四百七十里/東北至東都二千三百三十里)
　　(東南至武州二百五十里/南至扶州四百里)
　　(西北至疊州二百五十里/北至岷州三百八十里)
貢賦(開元貢/    賦)　(麩金麻麝香/布)
　管縣二
　　懷道　良恭
懷道縣(中下郭下/)
本周武帝天和元年置屬甘松郡隋開皇三年罷郡屬
宕州皇朝因之
蘇董戍在縣西一百八十三里
良恭山在縣北四十里出雌黄
斫花山在縣東北八十里出朱砂雌黄入常採取之
宕昌故城今為交和戍在縣東五十二里
良恭縣(下西南至州二百一十里/)
本周之陽谷縣也武帝天和五年置宕昌郡隋開皇三
年罷郡縣屬宕州十八年改為良恭縣
願虜山接縣城西北隅東西四十里南北三里
臨州(狄道下府自天寶三年故不載開元户/案是州置)鄉
天寶初割蘭州狄道縣又别置安樂縣置臨州州郭舊
有臨洮軍久視元年置至寶應元年陷于西蕃
州境(案州境里/數傳寫缺)
八到(東南至上都一千四百八十里/東南至東都二千二百四十里)
　　(南至岷州三百四十里/西至蘭州一百九十里)
貢賦(案此臨州由蘭州析置其貢賦在/天寶初當與蘭州同而傳寫遺缺)
　管縣二
　　狄道　長樂
狄道縣(下/)
本漢縣屬隴西郡晉改為武軺縣隋復為狄道屬蘭州
天寶初改屬臨州
長樂縣(下/)
天寶初置安樂縣乾元後改為長樂
　
　
　
　
　
　
　
　
　
　
　
　
　
　元和郡縣志卷三十九
欽定四庫全書
　元和郡縣志卷四十
　　　　　　　　　　　　唐　李吉甫　撰
　　隴右道(下不案是卷涼州至庭州載開元貢/而  載布麻之賦竝由傳寫遺缺)
　　州八(涼州甘州肅州沙州𤓰州伊州西州庭州/其縣二十五)
涼州(武威中府/)
　　(開元戸二萬六千一百六十五/)　(鄉二十五/)
禹貢雍州之西界自六國至秦戎狄及月氐居焉後匈
奴破月氐殺其王以其頭為飲器月氐乃逺過大宛西
擊大夏而臣之匈奴使休屠王及渾邪王居其地漢武
帝之討北邊休屠渾邪數見侵掠單于怒遺使責讓之
二王恐見誅乃降漢漢得其地遂置張掖酒泉燉煌武
威四郡昭帝又置金城一郡謂之河西五郡改州之雍
州為涼州五郡皆屬焉地勢西北邪出在南山之間隔
絶西羌西域于時號為斷匈奴右臂獻帝時涼州數有
亂河西五郡去州隔逺自來别立州于是以五郡立為
雍州魏又分雍州置涼州領河西五郡晉惠帝永寧元
年以張軌為刺史持節領䕶羌校尉㑹永嘉之亂因保
據涼州是為前涼至張天錫為苻堅所滅後十餘年又
為呂光所據是為後涼至呂隆為姚興所滅及沮渠䝉
遜起兵據張掖是為北涼至沮渠茂䖍為後魏所滅及
太武帝改州鎮置四軍為戍孝文帝太和十四年復為
涼州領武威等十郡二十縣周置總管府隋大業三年
改為武威郡廢總管隋末喪亂陷于寇賊武徳二年討
平李軌改為涼州置河西節度使(都管兵七萬三千人/馬一萬八千八百匹)
斷隔羌胡統赤水軍(在涼州城内管兵三萬三千馬一/萬三千匹本赤烏鎮有青赤泉名)
(焉軍之大者莫如赤水幅員五千/一百八十里前拒土蕃北臨突厥)太斗軍(涼州西二百/里本是赤水)
(軍守捉開元十六年改為大斗軍因大斗枝/谷為名管兵七千五百人馬二千四百匹)建康軍(證/聖)
(元年尚書王孝傑開鎮周迴以甘肅兩州中間闊逺頻/被賊抄遂于甘州西二百里置此軍管兵五千三百人)
(馬一千二百匹東/去理所七百里)寧寇軍(甘州東北十餘里天寳二年/置管兵一千七百人馬五百)
(匹/)玉門軍(肅州西二百餘里武徳中楊恭仁置管兵千/人實三百人馬六百匹東去理所一千一百)
(餘/里)墨離軍(𤓰州西北一千里管兵五千人馬/四百匹東去理所一千四百餘里)新泉軍(會/州)
(西北二百里大足初郭元振置/管兵七千人西去理所四百里)豆盧軍(沙州城内以當/匈奴要路山川)
(迴闊神龍初置立豆盧軍以鎮之兵四千/五百人馬四百匹去理所一千七百餘里)張掖守捉(東/去)
(理所五百里管兵六/千五百人馬一千匹)交城守捉(涼州西二百里/管兵一千人)白亭軍
(涼州西北三千里/管兵一千七百人)天寶元年改為武威郡乾元元年復
為涼州廣徳二年陷于西蕃州城本匈奴新築漢置為
縣城不方有頭尾兩翅名為鳥城南北七里東西三里
地有龍形亦名臥龍城
州境(東西四百里十里/南北八百三)
八到(東北至上都取秦州路二千里取蘭臯路一千六/十里)
　　(東南至東都二千八百六十里/)
貢賦(開元貢/)　(野馬皮五張/白小麥十石)　(細褐/)　(柔毛氈/)
　管縣五
　　姑臧　神烏　昌松　嘉麟　天寶
姑臧縣(上郭下/)
本漢舊縣屬武威郡因姑臧山為名亦言故匈奴葢藏
城後人因訛為姑臧焉
姑臧南山一名雪山在縣南二百三十里
天梯山在縣南二十五里
白亭軍在縣北三百里馬城河東岸舊置守捉天寶十
年哥舒翰改置軍因白亭海為名也
文車澤在縣東三十里前秦苻堅遣將軍茍萇毛盛將
軍伐北涼造機械衝車于此因名
休屠城在縣北六十里漢休屠縣也
明威戍在縣北百八十里
武安戍在縣西北百六十里
武興鹽池眉黛鹽池並在縣界百姓咸取給焉
神烏縣(上舊郭下/)
本漢鸞鳥縣張天錫改置武興縣後廢武徳三年又于
城内置神烏縣與姑臧分理神烏理西姑臧理東貞觀
元年廢總章元年又置也
昌松縣(中西北至州一百二十里/)
本漢倉松縣屬武威郡後魏置昌松郡縣屬焉隋開皇
三年改昌松為永年縣後以重名復為昌松
金山在縣南一百八十里麗水出焉
蒼松故城在縣東北十里漢蒼松縣也
麗水府在縣城中
白馬戍在縣東北五十里
嘉麟縣(中下東南至州七十里/)
本漢宣威縣地前涼張軌于此置興武郡後涼呂光改
置嘉麟縣後廢萬嵗通天元年重置
天寶縣(中下東至州一百八十里/)
本漢番(音/盤)禾縣屬張掖郡北涼沮渠䝉遜立為番禾郡
後魏太武帝平涼罷郡置軍隋開皇三年改為縣皇朝
因之天寶中改為天寶縣
甘州(張掖下/)
　　(開元戸五千四百四十/)　(鄉一十七/)
禹貢雍州之域自六國至秦戎狄月氐居焉漢初為匈
奴右地武帝元鼎六年使將軍趙破奴出令居乃分武
威酒泉地置張掖敦煌郡斷匈奴之右臂自張其掖因
以為名初屬張軌後涼末段業亦嘗據此地後業為北
涼沮渠䝉遜所殺據之後又遷理姑臧後魏太武平涼
以為張掖軍廢帝二年改軍置甘州因州東甘峻山為
名或言地多甘草故名隋大業三年罷州為張掖郡隋
亂陷賊武徳二年討平李軌改置甘州永泰二年陷于
西蕃
州境(東西四百一十六里/南北一千三百七里)
八到(東南至上都二千五百里十里/東南至東都三千三百六)
　　(東至涼州五百里千四百五十里/東北至花門山一)
　　(南至大雪山二百三十里/西至肅川四百里)
貢賦(開元貢/)　(野馬皮/)　(白柰/)　(枸杞/)
　管縣二
　　張掖　刪丹
張掖縣(下郭下/)
本漢觻得縣屬張掖郡本匈奴觻得王所居因以名之
晉改名永平隋開皇三年改永平為酒泉縣大業二年
改為張掖縣取舊郡為名也皇朝因之
合黎山俗名要塗山在縣西北二百里禹貢導弱水至
于合黎
祁連山在縣西南二百里張掖酒泉二界上美水茂草
山中冬温夏涼宜放牧牛羊充肥乳酪濃好夏瀉酥不
用器物置于草上不解散作酥特好一斛酪得斗餘酥
雪山在縣南一百里多材木箭竿
甘峻山在縣東北四十五里出青鶻鷹稱為竒絶常充
貢獻
居延海在縣東北一百六十里即居延澤古文以為流
沙者風吹流行故曰流沙
鹽池在縣北九百三十里其鹽潔白甘美隨月虧盈周
迴一百步
建昌軍在州西北一百九十里
刪丹縣(中下西至州一百二十里/)
本漢舊縣屬張掖郡按焉支山一名刪丹山故以名縣
山在縣南五十里東西百餘里南北二十里水草茂美
與祁連同匈奴失祁連焉支二山乃歌曰亡我祁連山
使我六畜不繁息失我焉支山使我婦女無顔色
弱水在縣南山下
大斗枝谷在縣南二百里隋大業五年煬帝躬率將士
出西平道討吐谷渾還此谷會大霖雨士卒凍餒死者
十六七
寧寇軍在居延水兩汊中天寶二年置
肅州(酒泉下/)
　　(開元户二千二百五十三/)　(鄉八/)
禹貢雍州之域古西戎地也六國時月氐居焉後為匈
奴所逐奔逃西徙匈奴得其地使休屠昆邪王分守之
武帝元狩二年昆邪王殺休屠王并將其衆來降以其
地為武威酒泉郡以隔絶胡與羌通之路以城下有泉
其味若酒故名酒泉初屬張軌後涼呂光復據有其地
後魏道武帝天興三年晉昌太守唐(缺/)移檄六郡推武
昭王為主為大都督涼公秦涼二州牧自敦煌遷都于
此號西涼王後沮渠䝉遜復據有其地後魏太武帝平
沮渠氏以酒泉為軍屬燉煌鎮明帝孝昌中改鎮立瓜
州復置酒泉郡隋開皇三年罷郡立酒泉鎮所領縣並
屬甘州仁壽二年以境宇遼逺分甘州置肅州隋末陷
于寇賊武徳元年河右底定復于酒泉縣置肅州大歴
元年陷于西蕃
州境(東西五百六十四里/南北五百四十里)
八到(東南至上都二千九百里十里/東南至東都二千七百六)
　　(東至甘州四百里千五百里/南至吐蕃雪嶺二)
　　(西北至葭蘆泉五百里/)
貢賦(開元貢/)　(野馬皮/)　(礪石/)　(肉蓯蓉/)　(柏脉根/)
　管縣三
　　酒泉　福禄　玉門
酒泉縣(中郭下/)
本漢福禄縣也屬酒泉郡自漢至隋不改義寧元年分
置酒泉縣初西涼武昭王自敦煌遷都于此至子歆為
沮渠䝉遜所破
崑崙山在縣西南八十里周穆王見西王母樂而忘歸
即此山
洞庭山在縣西七十里四面懸絶人不能上遙望燄燄
如鑄銅色山中出金
白亭海在縣東北百四十里一名會水以衆水所㑹故
曰會水以北有白亭故曰白亭海方俗之間河北得水
便名為河塞外有水便名為海
遮虜障在縣北二百四十里李陵與單于戰處隋鎮將
楊𤣥于其地得銅弩牙箭鏃
西涼武昭王陵在縣西十五里
福禄縣(中下西至州一百里/)
本漢樂㴦縣屬敦煌郡後魏太武帝平沮渠茂䖍改縣
為戍隸敦煌鎮孝文帝改為樂㴦縣隋改縣為鎮武徳
二年置福禄縣取舊名也
崆峒山在縣東南六十里黄帝西見廣成子于崆峒漢
武帝行幸雍祠五畤遂登崆峒並為此山也
祁連戍在縣東南一百二十里
鹽池在縣東北八十里周迴百姓仰給焉
玉門縣(中下東至州二百二十里/)
本漢舊縣屬酒泉郡漢罷玉門闗屯戍徙其人于此因
以名縣後魏孝明帝改為玉門郡周武帝省入會稽縣
隋開皇十年復改為玉門縣皇朝因之
金山在縣東六十里出金
獨登山在縣北十里其山出鹽鮮白甘美有異常鹽取
充貢獻
石脂水在縣東南一百八十里泉有苔如肥肉燃之極
明水上有黒脂人以草□取用塗鴟夷酒囊及膏車周
武帝宣政中突厥圍酒泉取此脂燃火焚其攻具得水
愈明酒泉賴以獲濟
玉門軍開元中玉門縣為吐蕃所陷因于縣城置玉門
軍天寶十四年哥舒翰奏廢軍重置縣
沙州(燉煌下府/)
　　(開元户六千四百六十六/)　(鄉一十三/)
禹貢雍州之域古戎地也左傳所謂允姓之戎居于𤓰
州注云在今敦煌是也漢武帝元鼎六年分酒泉置敦
煌郡今州即其地也前涼張駿于此置沙州葢因鳴沙
山為名流沙即居延澤也以西胡校尉楊宣為刺史後
三年宣讓州復改為敦煌郡涼武昭王初都于此後又
遷于酒泉後魏太武帝于郡置敦煌鎮明帝罷鎮改𤓰
州為敦煌郡㝷又改為義州莊帝又改為𤓰州隋大業
三年又罷州為敦煌郡隋末喪亂陷于寇賊武徳二年
西土平定置𤓰州五年改為沙州建中二年陷于西蕃
(皇朝以敦/煌為燉煌)
州境(案州境里/數傳寫缺)
八到(東南至上都三千七百里十里/東南至東都四千五百六)
　　(東至𤓰州三百里五百里/西至石城鎮一千)
　　(西至吐蕃界三百里/北至伊州七百里)
貢賦(開元貢/)　(野馬皮/)　(石膏/)　(棊子石/)　(㹀羊角/)
　管縣二
　　燉煌　夀昌
燉煌縣(上郭下/)
本漢舊縣也屬敦煌郡周武帝改為鳴沙縣以界有鳴
沙山因以為名隋大業二年復為敦煌敦大也以其開
廣西域故以盛名
三危山在縣南三十里山有三峯故曰三危尚書竄三
苗于三危即此山也
鳴沙山一名神沙山在縣南七里今按其山積沙為之
峯巒危峭踰于山石四面皆為沙壠背有如刀刃人登
之即鳴隨足頺落經宿風吹輒復如舊有一泉水名曰
沙井緜歴古今沙填不滿水極甘美
懸泉水在縣東百三十里出懸泉山漢將李廣利伐大
宛還士衆渴乏引佩刀刺山飛泉湧出即此也水有靈
車馬大至即出多小至即出少
鹽池在縣東四十七里池中鹽常自生百姓仰給焉
壽昌縣(中下東至州一百五里/)
本漢龍勒縣因山為名屬敦煌郡周武帝省入鳴沙縣
大業十一年于城内置龍勒府武徳二年改置壽昌因
縣南壽昌澤為名也
龍勒水在縣南百八十里龍勒山上李陵發兵至遮虜
障東浚稽山南龍勒水上徘徊觀虜所見即此水
陽闗在縣西六里以居玉門闗之南故曰陽闗本漢置
也謂之南道西趣鄯善莎車後魏嘗于此置陽闗縣周
廢
玉門故闗在縣西北百一十八里謂之北道西趣車師
前庭及疏勒此西域之門戸也班超在西域上疏曰臣
幸得䕶西域如自以壽終屯部誠無所恨恐後代謂臣
没西域臣能無依風首丘之思哉臣不敢望到酒泉郡
但願生入玉門即此是也
豆盧軍神龍元年置在州城内
瓜州(晉昌下府傳寫缺/案户鄉數)
本漢酒泉郡元鼎六年分酒泉置敦煌郡今州即酒泉
敦煌二郡之地晉惠帝又分二郡置晉昌郡周武帝改
為永興郡隋開皇三年罷郡按隋瓜州即今沙州也大
業三年改瓜州為敦煌郡武徳五年改瓜州别于晉昌
置瓜州地出美瓜故取名焉狐食其瓜不見首尾大歴
十一年陷于西蕃
州境(東西三百九十三里/南北六百八十四里)
八到(東南至上都三千四百里十里/東南至東都四千二百六)
　　(東南至肅州四百八十里/南至大雪山二百四十里)
　　(西至沙州三百里/)
貢賦(開元貢/)　(草鼔子/)　(吉莫皮/)
　管縣二
　　晉昌　常樂
晉昌縣(中下郭下/)
本漢冥安縣屬敦煌郡因縣界冥水為名也晉元康中
改屬晉昌郡周武帝省入涼興郡隋開皇四年改為常
樂縣屬𤓰州武徳七年為晉昌縣
雪山在縣南百六十里積雪夏不銷東南九十里南連
吐谷渾界
冥水自吐谷渾界流入大澤東西二百六十里南北六
十里豐水草宜畜牧
玉門闗在縣東二十步
合河戍在縣東北八十里在州西二百步葢神龍元年
置也
常樂縣(中下東至州一百一十五里/)
本漢廣至縣地屬敦煌郡魏分廣至置宜禾縣後魏明
帝改置常樂郡隋于此置常樂鎮武徳五年置常樂之
縣也
伊州(伊吾下/)
　　(開元户一千七百二十九/)　(鄉七/)
禹貢九州之外古戎地古稱昆吾周穆王伐西戎昆吾
獻赤刀後轉為伊吾周衰戎狄雜居涇渭之北伊吾之
地又為匈奴所得及秦始皇攘戎狄築長城以界中國
漢武時驃騎將軍擊破匈奴右地始築令居以西初置
酒泉郡後分置武威張掖敦煌列四郡據兩闗焉兩闗
即陽闗玉門也王莽時地屬匈奴後漢明帝永平十六
年北征匈奴取伊吾盧地宜禾都尉以為屯田兵鎮之
所未為郡縣後復為匈奴所得自建武至于孝和三通
三絶至順帝時以伊吾舊膏腴之地傍近西域匈奴資
之以為鈔暴開設屯田如故事置伊吾司馬一人至魏
立伊吾縣晉立伊吾都尉並寄理敦煌北界非今之伊
州後魏及周又有鄯人來居之隋大業六年得其地以
為伊吾郡隋亂又為羣胡居焉貞觀四年胡等慕化内
附于其地置伊州(案是州據唐書地理志元和/時亦久陷吐蕃此所敘未全)
州境(東西一千一十五里/南北四百九十里)
八到(東南至上都四千三百三十里/東南至東都五千一百六十里)
　　(東南取莫賀磧路至瓜州九百里/西南至西州七百三十里)
　　(正南微東至沙州七百里/)
貢賦(開元貢/)　(刀/)　(隂牙角/)
　管縣三
　　伊吾　柔逺　納職
伊吾縣(下郭下/)
本後漢伊吾屯貞觀四年置縣
天山一名白山一名折羅漫山在州北一百二十里春
夏百雪出好米及金鐵匈奴謂之天山過之皆下馬拜
鹽池海在縣南三百里周迴百餘里州東北四澗水竝
南流至州南七入里合流為一水側近皆有良田
柔逺縣(下西北至州一百四十里/)
貞觀四年置縣東有柔逺故鎮因以為名兼置守捉
天山在縣北二十里
柳谷水有東西二源出縣東北天山南流十五里合
納職縣(下東北至州一百二十里/)
貞觀四年置其城鄯善人所立胡謂鄯善為納職因此
名縣焉後漢明帝曽于此置宜禾都尉
但密山在縣北百四十里山北二十里正抵蒲𩔖海其
蒲𩔖海後漢桓帝時匈奴呼衍王寇伊吾司馬毛愷遣
吏兵五百人與戰悉為所没即此海也
繞海名良田漢將趙充國所屯也俗名婆悉厥海
伊吾軍在州西北三百里折羅漫山北甘露川置刺史
為使景龍四年置
陸鹽池在州南六十里周迴十餘里無魚水自生如海
鹽月滿則鹽多而甘月虧則鹽少而苦
西州(交河中都督府/)
　　(開元户一萬一千六百四十七/)　(鄉二十四/)
本漢車師國之髙昌壁也後漢和帝永元三年班超定
西域以超為都䕶復置戊巳校尉治車師前部髙昌壁
以其地勢髙敞人物昌盛因名髙昌晉成帝咸和中張
駿置髙昌郡後魏太武時有闕爽者自為髙昌太守真
君中爽為沮渠無諱所襲奪據之無諱死弟安周代立
為蠕蠕所併蠕蠕以闞伯周為髙昌王髙昌之稱王自
此始也太和初伯周死子義咸立嵗餘為其從兄首歸
所殺自立為髙昌王五年阿伏至羅殺首歸以敦煌孟
明為髙昌王太和二十年孟明為國人所殺立馬儒為
王以麴嘉為長史遣使内附髙昌人戀本土不願東遷
相與殺王而立麴嘉麴嘉卒子堅立堅卒子伯雅來朝
隋煬帝以宇文氏女玉波為華容公主妻之伯雅卒子
文泰立遣使貢獻其後漸失臣禮貞觀十四年詔兵部
尚書侯君集統薛萬鈞牛進達等總兵討之文泰病死
子智盛立八月君集進兵破之下其二十二城獲戸八
千列其地為西州並置安西都䕶以統之顯慶三年置
都督府天寶元年復為西州貞元七年没于西蕃
州境(東西八百九十五里/南北四百八十六里)
八到(東南至上都五千三十里/東南至東都五千里)
　　(東南至金沙州一千四百里/東北至伊州七百三十里)
　　(南至樓蘭國一千二百里並沙磧難行/西南至烏耆七百二十里)
　　(北自金婆嶺至北庭都䕶府五百里/)
貢賦(開元貢/)　(氈毛/)　(乾蒲萄/)　(刺蜜/)
　管縣五
　　前庭　柳中　交河　天山　蒲昌
前庭縣(上郭下/)
貞觀十四年置髙昌縣取舊髙昌國為名也天寶元年
改為前庭縣
天山夷名折羅漫山在縣北三十里
交河在縣西髙昌國土良沃穀麥一嵗再熟出赤鹽其
味甚美澤間有草名為羊刺其上生蜜食之與蜂蜜不
異名曰刺蜜有鹽其狀如玉取以為枕貢之中國
柳中縣(中下西至州三十里/)
貞觀十四年置驛路城極險國
天山在縣東北
大沙海在縣東南九十里
交河縣(中下東南至州八十里/)
本漢車師前王庭也按車師前王國理交河城自漢迄
于後魏車師君長相承不絶後魏之後湮滅無聞葢為
匈奴所併髙昌據其地貞觀十四年于此置交河縣與
州同置
交河出縣北天山水分流于城下因以為名
天山縣(上東至州一百五十里/)
貞觀十四年置
蒲昌縣(中下西南至州一百八十里/)
貞觀十四年置本名金蒲城車師後王庭也
天山軍在州城内開元二年置本漢車師後王庭烏孫
之東境也貞觀十四年置
庭州(北庭上都䕶府/)
　　(開元户二千六百七十六/)　(鄉五/)
庭州因王庭以為名也後為賊所攻掠蕭條荒廢顯慶
中重修置以來濟為刺史理完葺焉請州所管諸蕃奉
敕皆為置州府以其大首領為都督刺史司馬又置參
將一人知表疏等事其俗帳居隨逐水草帳門皆向東
開門向慕皇風也其漢户皆龍朔以後流移人也長安
二年改置北庭都䕶府按三十六蕃開元二十一年改
置北庭節度使(都管兵二萬人馬五千/匹衣賜四十八萬疋段)以防制突騎施
堅昆斬啜(西北去突騎施三千餘里北堅昆/七十里東去斬啜一千七百里)管瀚海軍
(北庭都䕶府城内長安二年初置燭龍軍三年郭元振/改為湖海軍開元中葢嘉運重加修築管兵一萬二千)
(人馬四千/二百匹)天山軍(西州城内開元二年置管兵五/千人馬五百匹在理南五百里)伊吾
軍(伊州西北三百里廿露川景龍四年置管/兵三千人馬三百匹在理所東南七百里)
州境(案州境里/數傳寫缺)
八到(東南至上都五千二百七十里/東南至東都六千一百三十里)
　　(東至西州五百里七十里/東南至伊州九百)
　　(東北至囘鶻衙帳三千里里/西至碎葉二千二百二十)
　　(西南至焉耆鎮一千一百里/北至堅昆衙帳約四千里)
貢賦(開元貢/)　(隂牙角/速霍角)　(内沙/)　(阿魏/)　(延胡索/)
　管縣三
　　後庭　蒲𩔖　輪臺
後庭縣(下郭下/)
貞觀十四年于州南置蒲昌縣長安二年改為金蒲縣
寶應元年改為後庭縣
蒲𩔖縣(下南至州十八里/)
貞觀十四年置因蒲𩔖海為名先天二年為黙啜所陷
開元十四年復置
輪臺縣(下東至州四十二里/)
長安二年置
清海軍在州西七百里舊名鎮城鎮天寶中改名清海
軍
俱六鎮在州西二百四十里當碎葉路
憑落鎮在州西三百七十里
神仙鎮在州南五十里當西州路
沙鉢鎮在州西五十里當碎葉路
蒲𩔖鎮在蒲𩔖縣西
郝遮鎮在蒲𩔖縣東北四十里當囘鶻路
鹽泉鎮在蒲𩔖東北二百里當囘鶻路
特羅堡子在蒲𩔖縣東北二百餘里四面有磧置堡子
處周迴約二千里有好水草即往囘鶻之東路
　
　
　
　
　
　
　
　
　
　
　元和郡縣志卷四十
元和郡縣志後序
右元和郡縣志四十卷唐宰相李吉甫所上也吉甫病
古今地理家著録不得其要獨取蕭何收秦圖書而究
天下阸塞戸口多少者以為凖則則不待詳閲其書而
其體要卓然可紀也已吉甫再相葢元和六年此志自
載其所嘗建白者二事改復天徳舊城則在八年更置
宥州于經略軍則在九年其年十月吉甫遂薨于位則
是書又其當國日久乃始纂述此于唐家郡縣疆境方
面險要必皆熟按當時圖籍言之最為可據又其言曰
志凡四十七鎮鎮皆有圖冠其篇首故以圖志名之圖
今亡矣獨志存焉耳憲宗經略諸鎮吉甫實贊成之其
于河北淮西悉嘗圖上地形憲宗得以坐覽要害而隂
定策畫者圖之助多也惜乎其不存志傳寫久有闕逸
又譌誤不敢强補謹書其有益者以示可傳而已淳熙
二年五月一日秘書少監臣大昌序
　張幾仲帥襄陽且行謂予曰以予之好異書知世間
　有甚欲之而無其力者矣之鎮茍暇期取古書有益
　者刻木而布傳之庶其費寡而人可得是亦一為政
　也秘藏多書盍選擇見授予思之有元和郡縣志者
　其所記地理多唐家制度本朝疆理天下率多本唐
　則是書之備稽究特與今宜予嘗即蓬山藏本之未
　敘列其所以可傳者矣茍欲嘉惠夫人則莫此為要
　遂録寄之以遂其雅好幾仲名子顔今以敷文閣待
　制在鎮淳熙二年至日新安程大昌泰之書
右元和郡縣志四十卷目録二卷唐元和八年丞相李
趙公吉甫所上也後三百六十有三年今京西牧待制
張公幾仲始刻版于襄陽幕府按新唐書藝文志著録
是書為五十四卷會要析而兩之一曰州縣郡國圖三
十卷一曰郡國圖其卷與新志同皆冠以元和三者了
不相似以今所刻證之皆非也地理之最莫切于圖書
周官職方氏掌天下之圖要周知其利害沛公入闗蕭
何收秦丞相府圖籍具知阸塞戸口多少强弱處基漢
為雄光武與鄧禹論天下郡國亦披輿地圖乃克見則
不出户庭而九州萬里在吾目中如策馬并轡援衣挈
領舎此誰則然方趙公為相强藩悍帥狃貞元餘習擅
地自予朝廷莫敢訶而能以期年間易三十六鎮魏田
季安病公請以滑任薛平戍重兵邢洺因圖上河北險
要憲宗張于浴堂門壁每歎曰朕日按圖信如卿料則
其所著書葢已見之行事矣豈直區區紙上語而已哉
幾仲先忠烈王勲在彞鼎為中興社稷臣幾仲濟美稱
家文史聲猷有晉宋勝流風度方守國西門雍容緩帶
躡叔子元凱故蹟一旦天子讀此書悼河山之獨西想
燕冀而忼慨睠焉北顧思有所出趙營平不必馳至金
城圖上方略馬伏波不必聚米為山指畫形勢幾仲知
之矣予願拭目焉本作書之旨則趙公之敘固在今揭
于篇首淳熙三年十一月番陽洪邁書
　子顔少有四方志逮長益篤比年數被上委使尋復
　領符襄州奏事便殿上諭曰馳驅原隰爾素志也顧
　昧陋何以克承玉音洎至郡每登峴山撫中原未始
　不歎息久之思有以自効者浩不知其涯焉會故人
　程刑部寄元和郡縣志閲之瞿然有感仰惟明主扼
　天下之吭制羣生之命者不在兹乎亟用版傳以資
　有志者籌贊恢拓之業又得程洪二鉅公題品詳贍
　斯文為不朽矣昔司馬子長南遊江淮上會稽探禹
　穴闚九疑北涉汶泗東觀齊魯孔子之遺風西使巴
　蜀以還周覽山川故其為文廣博馳騁古今愚不敏
　詎敢擬一二惟欲勉馳驅之素志竭緜薄于異時葢
　有務于是書亦報上之一云淳熙三年十二月朔旦
　上秦張子顔書
