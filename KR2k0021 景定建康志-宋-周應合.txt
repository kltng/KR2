#+TITLE: 景定建康志-宋-周應合
#+DATE: 2016-06-11 12:21:46
#+SOURCE: github.com/kanripo/KR2k0021 master 09c5b1ac                
欽定四庫全書　　　　　史部十一
　景定建康志　　　　　　地理類三(都㑹郡縣之/屬)
　　提要
　　　　(臣/)等謹案景定建康志五十巻宋周應合撰
　　　　應合武寧人自號溪園先生舉淳祐間進士
　　　　官至實録院修撰以上章劾賈似道謫饒州
　　　　通判是書乃其以承直郎差充江南東路安
　　　　撫司幹辦公事時所作也宋自南渡後建行
　　　　宫於金陵改為建康府高宗嘗駐蹕其地設
　　　　江南東路安撫司以治之為沿江重鎮乾道
　　　　慶元時屢輯地志而記載尚多闕畧景定中
　　　　寳章閣學士江東安撫使知建康府馬光祖
　　　　始屬應合取舊志重加刪定増入慶元以後
　　　　之事正訛補缺别編成書凡分疆域山川城
　　　　闕官守儒學文籍武衛田賦風土祠祀等十
　　　　類援據該洽條理詳明凡所考辨俱見典覈
　　　　如論丹陽之名本出建業論六朝揚州常治
　　　　建業後始為廣陵一郡之名論金陵埋金之
　　　　説為驅人鑿山之術皆極精確可據洵地志
　　　　之有體要者也明嘉靖萬厯間是書尚有刋
　　　　本在南京國子監見黄佐南雍志中然所存
　　　　板止七百五十九面則亦已闕佚不全其後
　　　　流傳遂絶朱彞尊曝書亭集有是書跋稱周
　　　　在浚嘗語以曽覩是書闕本訪之三十年未
　　　　得後始從曹寅處借歸録之蓋亦罕覯之本
　　　　矣乾隆四十六年六月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　景定建康志巻首
　　原序
郡有志即成周職方氏之所掌豈徒辨其山林川澤都
鄙之名物而已天時騐於歲月災祥之書地利明於形
勢險要之設人文著於衣冠禮樂風俗之臧否忠孝節
義表人材也版籍登耗考民力也甲兵堅瑕討軍實也
政教修廢察吏治也古今是非得失之迹垂勸鑒也夫
如是然後有補於世郡皆然况陪都乎昔忠定李公嘗
言天下形勝闗中為上建康次之自楚秦以來皆言王
氣所在句踐城之六朝都之隋唐而後為州為府為節
鎮為行䑓五季僣偽晛消實開吾宋混一之基南渡中
興此為根本章往考來圖志宜詳於他郡而乾道有舊
志慶元有續志皆畧而未偹觀者病之慶元迄今逾六
十年未有續此筆者寳祐丁巳光祖䝉恩來司留鑰因
閲前志編摩在念一年而勤民二年而整軍三年而易
閫荆州未暇也巳未重來汲汲守禦補尺籍治戰艦備
器械固城池日不暇給未幾鼓枻驚濤風餐露馳於舒
蘄江黄之間往復無慮數四元勲振旅長江肅清光祖
始得以休于郡興滯補弊之餘爰及斯文有幕客周君
應合博物洽聞學力充贍舊嘗為江陵志紀載有法乃
以是屬之開書局于郡圃之鍾山閣下相與研古訂今
定凡例而裒篇帙先為留都録四巻隆炎創興之盛宫
城建置之詳與夫雲漢昭回之章皆備録焉掲為一書
之冠冕其次為地理圖為侯牧表為志為傳合為五十
巻表起周元王四年越城長干之時以至于今千七百
載年經類緯曰時曰地曰人曰事類之所由分也志凡
十一曰疆域二曰山川三曰城闕四曰官守五曰儒學
六曰文籍七曰武衞八曰田賦九曰風土十曰祠祀傳
凡十一曰正學二曰孝弟三曰節義四曰忠勲五曰直
臣六曰治行七曰耆舊八曰隱徳九曰儒雅十曰貞女
大畧備矣始于三月甲子成于七月甲子獻之天子玊
音嘉焉用不敢閟傳之無窮補其闕遺續其方來則有
望於後之君子景定辛酉良月初吉觀文殿學士光祿
大夫沿江制置大使知建康軍府事兼管内勸農營田
使金華郡開國公食邑三千户食實封六百户馬光祖書
　　進建康志表
臣光祖言鍾阜帝王之宅忝備居留職方土地之圖輒
成紀載敬裒竹簡冒徹楓宸臣光祖惶懼惶懼頓首頓
首竊以紫盖東南勢雄建業青山表裏景似洛陽吴晉
以來皆號京畿秦楚之間已占王氣洗前日六朝之陋
肇吾宋萬世之基厯數有歸太陽升而爝火熄神武不
殺膏澤下而江水清爰重昇州遂開節鎮嘉祐之進大
國龍飛猶軫於初潜紹興之創新宫馬渡喜逢於再造
發天作地藏之勝著祖功宗徳之隆建邦設都非列城
之能儗詔今傳後豈鉅典之可虚臣叨佩玉麟宻瞻銅
鳳職在承流而宣化㳒當章往而攷來閫治八年而重
臨曷報恩徽之厚圖經三歳則一上敢違令甲之嚴廼
選幙僚恪修郡乗掲琅邪而首録昭弁冕之常尊諸地
諸邑諸城繼加詮次十表十志十傳序列編摩四八萬
言皆聚此書千七百禩如指諸掌辨山林川澤之名物
稡衣冠禮樂之風流善有勸而惡有懲往者過而來者
續茲盖伏遇皇帝陛下性明日月道整乾坤帝書九丘
言九州聖學夙深於稽古天下一日行一遍逺模盖得
於傳家運藝祖仁皇髙宗之心兼創業中興太平之事
既徹疆於江表行復竟於闗中臣未能刋浯溪之碑且
此效雍州之録漢光投戈講藝願益恢輿地之披周宣
備器修車何但美東都之㑹所有新修景定建康志五
十巻計四十六冊謹隨表上進以聞臣無任瞻天望聖
激切屏營之至臣光祖惶懼惶懼頓首頓首謹言景定
二年八月日觀文殿學士光祿大夫沿江制置大使知
建康軍府事兼管内勸農營田使江南東路安撫使馬
歩軍都總管行宫留守節制和州無為軍安慶府三郡
屯田使暫兼淮西總領金華郡開國公食邑三千户食
實封六百戸臣馬光祖上表
　　獻皇太子牋
右光祖伏以龍盤勝地叨分居守之符鶴禁麗天輙獻
職方之乗既先塵於丹扆敢繼徹於青闈光祖惶懼惶
懼叩頭叩頭惟建業之名區實仁皇之潛邸前収圖於
開寳聰明神武不殺者夫後駐蹕於建炎險阻艱難備
嘗之矣再造中天之業永垂萬世之基光祖筦鑰才卑
冕旒恩大承流宣化敢忘載筆之勤考古訂今庶遂闕
文之備恪遵著令悉上送官兹盖伏遇皇太子殿下恭
敬温文賢聖仁孝行必正道宫中常務於觀書建以元
良天下咸安於主器凡屬乾坤之内宜周日月之明光
祖俯效編摩仰禆省覽星重輝海重潤益綿景祚之隆
車同軌書同文行復輿圖之盛所有新修景定建康志
四十五冊謹隨牋上獻瞻望宫庭下情無任激切屏營
之至光祖惶懼惶懼叩頭叩頭謹牋景定二年八月日
具位馬光祖上牋
　景定修志本末開慶己未春三月裕齋先生金華郡
　公以大制帥再尹留都請于朝以京湖舊幕客周應
　合充江東安撫使司幹辦公事兼明道書院山長編
　程子書畢明年六月命饟師于池陽又明年二月趣
　還建康甲寅應合至自池陽拜公玉麟堂公命之曰
　建康大都會也自慶元而後圖志未續實大闕典而
　慶元以前之書紀載甚畧不無舛訛圖志三嵗一上
　法也吾再至此又及三年将成此書而丐歸焉屬筆
　于子母遜應合避席曰留都鉅典當屬之大手筆應
　合淺學謏聞不足以辱隆委敢頓首固辭公曰子嘗
　修江陵志矣圖辨表志粲然有倫輕車熟路今何辭
　焉禊節適逄甲子宜以是日開書局于鍾山閣下即
　葉石林紬書之舊所也速為之及吾未去以前成書
　可也應合禀命而退時有疾未愈欲少俟調理徐受
　條教而劄命㳫至矣入局修纂謹如甲子之期則請
　于公曰舊志二百八十板所記止於乾道續志二百
　二十板所記止於慶元慶元至今所當續者六十餘
　年之事不敢略亦不敢廢前志也公曰乾道慶元二
　志互有詳略而六朝事迹建康實錄參之二志又多
　不合今當㑹而一之前志之闕者補之舛者正之慶
　元以後未書者續之方為全書况前志散漫而無統
　無地圖以考疆域無年表以考時世古今人物不可
　泯者行事之可為勸戒者詩文之可以發揚者求之
　皆闕如也子其用江陵志之凡例彚而輯之偹前志
　之所未偹此吾所望也應合又請于公曰謹奉教矣
　而未可以速成也慶元續志之作實因朱舜庸金陵
　事類之編舜庸郡人也其編猶積二十稔而後成况
　非郡人者乎况欲合前後而修為全書乎願寛以嵗
　月廣招局官與郡之士友而共成之公不許應合乃
　條上四事一曰定凡例應合昨修江陵志為圖二十
　附之以辨其次為表為志為傳為拾遺所載猶不能
　偹建康又非江陵比也自呉以来國都于此其事固
　多於江陵若我朝建隆開寳之平江南天禧之為潜
　邸建炎紹興之建行宫顯謨承烈著在留都鳳闕
　章固宜備録然混於六朝之編列於庻事之目宫府
　雜載君臣並紀殊未安也今欲先修留都宫城録冠
　于書首而建康地圖年表次之十志又次之(一曰疆/域二曰)
　(山川三曰城闕四曰官守五曰儒學六曰文/籍七曰武衛八曰田賦九曰風土十曰祠祀)十𫝊又
　次之(一曰正學二曰孝悌三曰節義四曰忠勲五曰/直臣六曰治行七曰耆舊八曰隱德九曰儒雅)
　(十曰/貞女)傳之後為拾遺圖之後為地名辨表之緯為四
　曰時(年世/甲子)曰地(疆土分合/都邑改更)曰人(牧守更代/官制因革)曰事(著成/敗得)
　(失之迹以/寓勸戒)志之中各著事跡各為考證而古今記詠
　各附于所為作之下凢圖表志傳卷首各為一序而
　留都録之序則請公命筆公皆可之二曰分事任乾
　道舊志慶元續志各有規模今用前凡例會而為一
　慶元以前之未備者慶元以後之未書者皆欲增修
　無闕豈一手兩耳目所能周遍誤承隆委辭不獲命
　何敢自有其事竊惟幕府環列儒宗林立所當博師
　三長共成一書金陵故家文獻所聚耆舊英俊尤宜
　周詢庶幾憑藉衆力早有成書之期欲乞請官十員
　招士友數人入局同共啇確分項修纂公不許三曰
　廣搜訪纂修既欲其偹搜訪不厭其詳自幕府以至
　縣鎮等官自寓公以至諸郷士友自戎帥以至将校
　欲從閫府轉牒取㑹凡自古及今有一事一物一詩
　一文得於記聞當入圖經者不以早晚不以多寡各
　随所得批報本局以憑類聚考訂増修其有逺近博
　物洽聞之士能記古今事迹有他人所不知者並請
　具述從學校及諸縣繳申其閥閲子孫能収上世家
　傳行状墓誌神道碑及所著書文與先世所得御札
　勑書名賢往来書牘並請録副申繳其山巔水涯古
　今高人逸士有卓行而不求聞達者亦請冥搜詳述
　以報本局其有聞見最博考證最精者當議優崇諸
　吏民父老中有能記憶舊聞闗於圖志者並許具述
　實封投櫃櫃置府門三日一開類呈其條具最多而
　事迹皆實者當行犒賞公皆從之行牒及榜四曰詳
　㕘訂切惟諸司幕府㕘佐賔僚學富才宏皆應合所
　願求教然望尊職重有非書局所敢一一屈致者容
　應合每巻修成初藁各以紫袋封傳諸幕悉求是正
　其未當者與未盡者各請批注行間以憑刪修次藁
　再以紫袋傳呈如初俟定本納呈鈞覽仰求筆削然
　後付之鋟梓仍乞選差局吏兩名分管書局事務書
　吏十名謄類草藁書冩板様客司虞候四名以偹闗
　借文籍傳呈書藁等用公皆從之越一月應合又請
　於公曰成書之期既不可緩修書之事浩若望洋應
　合自入局以来主一無適夜以繼日疲精書傳極力
　丹鉛修書之藁未半刻梓之匠已集既同官之難屈
　非隻手之可辦有長子天驥見為淮西總所催運官
　欲乞移文總所給假數月専在書局為檢閲校讎之
　助有壻吴疇見為安豐六安縣主簿亦留總幕乞令
　往来為助公從之凡纂一事必禀命於公每成一藁
　必取正於公夜考古書朝訂今事右分編藁左付刻
　梓自禊節以来周兩甲子而大略粗備若留都錄四
　巻地理圖及地名辨一巻年表十巻官守志四巻儒
　學志五巻文籍志五巻武衛志二巻田賦志二巻古
　今人表傳三巻拾遺一卷此皆乾道慶元兩志之所
　無而創為之也若疆域志三卷山川志三巻城闕志
　三卷祠祀志三卷因前志之所有者十之四增其所
　無者十之六合為五十卷凡一千六百餘版印標為
　二十四冊外目錄一冊上之閫府其書板首尾九百
　九十四片為厨架五所鑰而藏之紬書堂中選書吏
　以掌其啓閉每巻每類之末各虛梓以俟續添固未
　敢以為成書也嘗聞南軒先生因修郡志而示訓曰
　削去恠妄訂正事實崇厚風俗表章人才是編也於
　前之八字無能為役於後之八字或庶幾焉雖然金
　陵自有城邑以至于今千七百年王伯廢興之故山
　川風景之殊國都城市之變遷田里民物之登耗忠
　臣義士之遺烈洪儒騷客之流風衣冠禮樂之隆汙
　典章文物之因革所以興感慨而寓勸戒者豈五十
　巻之圖書所能盡其紀載而兩甲子之日力所能畢
　其編摩也哉姑以奉公之命而不敢怠於其職耳昔
　司馬文正公之修通鑑也稡千三百六十二年之事
　為三百五十四巻之書聚諸賢之助閲十有九年而
　後成猶曰嵗月廹趣缺謬不能自保今之所修郡志
　耳既無司馬公之學力又無書局官之衆力且未有
　十九年之日力而欲記千七百年之成敗得失於五
　十巻書之間其為缺謬何可勝言刋而正之姑有望
　於後之君子云景定辛酉嵗七月甲子豫章周應合
　謹書
　
　
　
　景定建康志巻首
欽定四庫全書
　景定建康志巻一　　　　宋　周應合　撰
大宋中興建康留都錄一
臣光祖恭惟本朝以仁立國聖聖相承用綿億萬世無
疆之休普天之下莫非治迹考之建康為尤著粤自藝
祖皇帝應天順人肇造區夏江南底定不戮一人廼即
南唐故府為昇州治此盖創業之逺模而至仁之根本
也肆于真宗皇帝篤生聖嗣封國于昇尹茲東土府號
江寧其後入繼大統是為仁宗皇帝德侔天地道久化
成此盖太平之盛典而至仁之充周也至我髙宗皇帝
復受天命再造鴻業翠華南渡首幸江寧廼即府治以
建行闕卑宫克儉不忍勞民洋洋聖謨啟佑我後此盖
中興之丕基而至仁之迓續也迨移蹕錢塘世命重臣
留守于兹後百三十五年臣疊叨誤恩洊司留鑰人微
責重懼弗勝任惟忠惟實圖報萬分凡所以興滯補弊
撫軍恤民布宣聖天子之深仁厚澤以固藩籬而䕶堂
奥者一事不敢茍且一刻不敢暇逸力之所至粗無廢
事惟府志一書尚為闕典雖乾道有舊志慶元有續志
而紀載踈略不無謬訛自慶元以後六十餘年間未有
續其書者所部諸郡圖志略備而都㑹之府獨闕無以
章往考来非所以隆陪京而偹文獻臣實懼焉矧稽之
令甲有諸郡圖志三嵗一来上之文盖将以考修廢而
驗興除也臣之再至嵗又及三志而上之茲惟其時於
是選委官屬臣周應合置書局于府廨鍾山閣下相與
考古訂今凡四閲月修纂成書為圖凡十有五(曰龍盤/虎踞形)
(勢圖曰厯代城郭互見圖曰建康府境方括圖曰金陵/建閫所部圖圖分上下曰府城圖曰府治圖曰上元縣)
(圖曰江寧縣圖曰句容縣圖曰溧水縣圖曰溧陽/縣圖曰府學圖曰明道書院圖曰青溪先賢堂圖)為表
凡千七百年(侯牧表起周元王四年/以至于今為表者十)為志凡十(一曰疆/域二曰)
(山川三曰城闕四曰官守五曰儒學六曰文/籍七曰武衛八曰田賦九曰風土十曰祠祀)為傳凡三
巻而圖之後有辨傳之後有拾遺志之中各著事迹各
為考證若圖若辨若表皆舊志所未有而創為之若志
若傳因舊志而刪修者十之四增其所無者十之六合
為四十有六巻皆府志也又有大於府志者宫城建置
之詳隆炎創興之盛備錄宜也而舊志所載不過數行
顧以鳳闕龍章雜書於六朝之編混列於庶司之目甚
非臣子尊君之意臣尤懼焉謹於未成府志之先恭修
留都錄四巻行宫為巻之一建隆以来詔令為巻之二
建炎以来詔令為巻之三御書御製為巻之四又有詔
札不獨繋於建康而守臣立石于此者則録於第四巻
末掲為一書之冠冕昭如日星萬目共覩皆知大分之
有常尊留都之有鉅典凡厥庶民是彛是訓以近天子
之光則於宣德流化未必無小補云景定二年嵗次辛
酉六月吉日觀文殿學士光祿大夫沿江制置大使知
建康軍府事兼管内勸農營田使江南東路安撫使馬
歩軍都總管行宫留守節制和州無為軍安慶府三郡
屯田使暫兼淮西總領金華郡開國公食邑二千六百
户食實封六百户臣馬光祖頓首頓首謹書
　年月日
行宫記載
開寶七年冬十月藝祖皇帝謂臣曹彬曰南方之事一
以委卿切勿暴虐生民務廣威信使自歸順八年十二
月彬上露布江南平詔置昇州
天禧二年二月真宗皇帝詔以昇州為江寧府冊命皇
太子行江寧尹充建康軍節度使進封昇王
嘉祐四年四月翰林學士臣胡宿言於仁宗皇帝曰陛
下建國於昇宜進昇為大國無得封上從之
建炎元年尚書右僕射兼中書侍郎臣李綱言於髙宗
皇帝曰天下形勝闗中為上建康次之宜以長安為西
都建康為東都各命守臣葺城池治宫室積糗糧以備
臨幸則天下之勢安矣上出其章付中書衛尉少卿臣
衛膚敏言建康實自古帝都外連江淮内控湖海為東
南要㑹之地宜急趣下嚴詔夙期東幸中書舍人臣劉
珏亦言金陵天險前據大江可以固守廷臣率附其議
而伯彦潛善主幸東南二年五月上至江寧府駐蹕神霄
宫詔改江寧府為建康府三年閏七月上發建康如浙西
紹興二年上命江南東路安撫大使臣李光即府舊治
修為行宫臣光乞增創後殿上許之六月以圖進呈上
曰但令如州治足矣若止一殿雖用數萬緡亦未為過
必事事相稱則土木之侈傷財害民何所不至象箸之
漸不可不戒由是制度簡儉不雕不斵得夏禹卑宫室
之意六年六月右僕射臣張浚謂東南形勢莫重於建
康實為中興根本奏請聖駕以秋冬臨幸建康七年三
(月/)辛未上至建康十一月上謂張浚曰朕来建康行宫
皆因張俊所修之舊不免葺數間小屋為寢處之地當
與卿觀之初不施丹雘盖不欲勞人費財也八年正月
上将還臨安㕘知政事臣張守言曰陛下至建康席未
及煖願少安於此以繋中原之心臣趙鼎持不可壬戌
上召張俊至宫中諭之曰朕来日東去卿在此無與民
爭利勿興土木之工俊悚息承命俊見地無磚面再三
歎息上曰此事非難但艱難之際一切從儉庶少紓民
力朕為人主雖以金玉為飾亦無不可若如此非特一
時士大夫之論不以為然後世以朕為何如主也癸亥
上發建康戊寅上至臨安府遂定都焉三十二年正月
上復至建康二月還臨安初上謂輔臣曰将来幸浙西
建康宫宇令有司照管它時復幸免更營造以傷民力
趙鼎奏曰即令建康府拘収是年中書門下省言建康
府已除行宫留守詔應合行事件並依西京留守司體
例施行自是江南東路安撫司常兼留守毎嵗四季月
凖令入宫㸃視留守司屬官一員從之
行宫規制
行宫在天津橋之北御前諸軍都統制司之南
宫門在宫之南皇城南門之北
寝殿在宫之中
朝殿在寢殿之南
復古殿在寢殿之後
羅木堂在復古殿之後
御膳所在朝殿之左
進食殿在復古殿西南
直筆閣在朝殿之右
内東宫在宫之左南位之右
孝思殿在内東宫之後
資善堂在學士院之右
南位在内東宫之左御苑之右
大射殿在御教塲之北
小射殿在復古殿西北
天章閣在皇城門内宫門外東南隅與學士院相對
學士院在皇城門内宫門外西南隅與天章閣相對
御教塲在軍器庫之南
走馬廊在進食殿之西南隅
御苑在皇城東門之内御馬院之北南位之左
八僊䑓在御苑東北
凉舘在御教塲内(元符間元時敏作記/今刻石在學士院)
髙齋在宫之東北隅(慶厯間胡宿作記/今刻石在學士院)
御輦院在天章閣之後
御馬院在皇城司之左
軍器南北兩庫在走馬廊之前
御酒庫在資善堂之右
御醋庫在御酒庫之右
錢物庫在御教塲門之右
内侍省在宫之右軍器庫之左
皇城司在天章閣之左
皇城周四里二百六十五歩髙二丈五尺下濶一丈五
尺紹興二年即舊子城基增築
皇城南門正對天津橋御街一直
皇城東門對後軍教塲城上有看教樓前有日華橋
皇城西門對江寧縣前大街前有月華橋
東待漏院在皇城門外之左
西待漏院在皇城門外之右
東闕亭在東待漏院之左
西闕亭在西待漏院之右
親事營在東待漏院之左
䕶龍河分青溪之水自東虹橋下流入河遶皇城東北
西之三隅至西虹橋下與青溪水復合為一
行宫留守
紹興八年以来被命留守者自臣章誼始以江南東路
安撫大使兼領後者因之或為留守㦯為主管留守司
公事
　章誼(紹興八年二月以端明殿學士安撫大使兼行/宫留守司公事)
　葉夢得(紹興八年六月以資政殿學士安撫制置大/使兼行宫留守司公事)
　孟忠厚(紹興十三年正月以少傅節度使信安郡王/安撫制置大使兼行宫留守司公事)
　張守(紹興十四年正月以資政殿大學士安撫制置/大使兼行宫留守司公事)
　晁謙之(紹興十五年四月以敷文閣直學士安撫使/兼行宫留守司公事)
　鄭滋(紹興十八年五月以顯謨閣學士安撫使兼行/宫留守司公事)
　俞俟(紹興十九年四月以敷文閣直學士安撫使兼/行宫留守司公事)
　王晌(紹興十九年十二月以直秘閣安撫使兼行宫/留守司公事)
　楊愿(紹興二十二年四月以資政殿學士安撫使兼/行宫留守司公事)
　王循友(紹興二十三年二月以朝散郎主管安撫司/公事兼行宫留守司公事)
　宋貺(紹興二十四年五月以敷文閣直學士安撫使/兼行宫留守司公事)
　張燾(紹興二十六年二月以寳文閣學士安撫使兼/行宫留守司公事)
　韓仲通(紹興二十九年六月以敷文閣學士安撫使/兼行宫留守司公事)
　王綸(紹興三十一年三月以資政殿大學士安撫使/兼行宫留守司公事)
　張燾(紹興三十一年十月以資政殿學士安撫使兼/行宫留守司公事)
　張浚(紹興三十一年十二月以特進觀文殿大學士/安撫使兼行宫留守司公事)
　陳俊卿(紹興三十二年八月以中書舍人安撫使兼/行宫留守司公事)
　陳之茂(隆興元年五月以直徽猷閣主管安撫司公/事兼行宫留守司公事)
　張孝祥(隆興二年三月以敷文閣待制安撫使兼行/宫留守司公事)
　吕擢(隆興二年十一月以直徽猷閣主管安撫司公/事兼行宫留守司公事)
　汪澈(乾道元年二月以端明殿學士安撫使兼行宫/留守司公事)
　王佐(乾道元年十月以直寳文閣主管安撫司公事/兼行宫留守司公事)
　陳之茂(乾道二年八月以徽猷閣直學士安撫使兼/行宫留守司公事)
　方滋(乾道二年十月以敷文閣待制安撫使兼行宫/留守司公事)
　史正志(乾道三年九月以集英殿修撰安撫使兼行/宫留守司公事)
　唐瑑(乾道六年三月以秘閣修撰主管安撫司公事/兼行宫留守司公事)
　洪遵(乾道七年六月以端明殿學士安撫使兼行宫/留守)
　葉衡(淳熈元年正月以敷文閣學士安撫使兼行宫/留守司公事)
　胡元質(淳熈元年五月以朝議大夫安撫使兼行宫/留守司公事)
　劉珙(淳熈二年三月以資政殿大學士安撫使兼行/宫留守)
　陳俊卿(淳熈五年十月以特進觀文殿大學士安撫/使兼行宫留守)
　范成大(淳熈八年四月以端明殿學士安撫使兼行/宫留守)
　錢良臣(淳熈十年九月以端明殿學士安撫使兼行/宫留守)
　章森(淳熈十五年八月以朝散大夫安撫使兼行宫/留守)
　余端禮(紹熈二年二月以煥章閣學士安撫使兼行/宫留守)
　鄭僑(紹熈四年七月以顯謨閣學士安撫使兼行宫/留守)
　張均(慶元元年正月以寳文閣學士安撫使兼行宫/留守司公事)
　趙彦逾(慶元三年五月以資政殿學士安撫使兼行/宫留守司公事)
　錢象祖(慶元四年十二月以華文閣學士安撫使兼/行宫留守司公事)
　呉琚(慶元六年閏二月以鎮安軍節度使開府儀同/三司安撫使兼行宫留守)
　李沐(嘉㤗二年十二月以徽猷閣學士安撫使兼行/宫留守司公事)
　丘崈(嘉泰四年四月以敷文閣學士安撫使兼行宫/留守司公事)
　葉適(開禧二年六月以朝請大夫安撫使兼行宫留/守司公事)
　徐誼(開禧三年九月以朝散大夫安撫使兼行宫留/守司公事)
　丘崈(開禧三年十二月以資政殿學士安撫使兼行/宫留守)
　何澹(嘉定元年八月以觀文殿學士安撫使兼行宫/留守)
　楊輔(嘉定二年八月以龍圖閣學士安撫使兼行宫/留守司公事)
　黄度(嘉定三年正月以朝請大夫安撫使兼行宫留/守司公事)
　劉榘(嘉定六年正月以朝議大夫安撫使兼行宫留/守司公事)
　李大東(嘉定八年十一月以朝請大夫主管安撫制/置司公事兼行宫留守司公事)
　李珏(嘉定十年二月以寳謨閣學士安撫使兼行宫/留守司公事)
　李大東(嘉定十二年七月以中奉大夫安撫使兼行/宫留守司公事)
　余嶸(嘉定十五年十月以朝議大夫安撫使兼行宫/留守司公事)
　丘夀邁(寳慶元年正月以朝議大夫安撫使兼行宫/留守司公事)
　趙善湘(寳慶三年二月以中奉大夫安撫使兼行宫/留守司公事)
　李夀朋(紹定六年七月以朝議大夫安撫使兼主管/行宫留守司公事)
　陳韡(端平元年十月以朝請大夫安撫使兼行宫留/守)
　别之傑(嘉熈二年正月以朝請大夫安撫使兼行宫/留守)
　杜杲(淳祐二年四月以華文閣學士安撫使兼行宫/留守)
　董槐(淳祐四年四月以朝奉大夫安撫使兼行宫留/守)
　趙以夫(淳祐五年六月以中奉大夫安撫使兼行宫/留守)
　趙葵(淳祐七年六月以樞密使㕘知政事督視軍馬/兼安撫使兼行宫留守)
　吴淵(淳祐九年二月以端明殿學士安撫使兼行宫/留守)
　王埜(淳祐十二年二月以寳章閣直學士安撫使兼/行宫留守)
　丘岳(寳祐三年三月以寳文閣直學士安撫使兼行/宫留守)
　馬光祖(寳祐三年八月以寳章閣直學士安撫使兼/行宫留守)
　趙與􁤏(寳祐六年二月以觀文殿學士安撫使兼行/宫留守)
　馬光祖(開慶元年四月以資政殿學士再為安撫使/兼行宫留守)
行宫匙鑰司
　内侍一員掌之　廨舍在西闕亭之右
　屬官三員
　　一員幹辦行宫大内八作司
　　一員幹辦行宫大内事務
　　一員監行宫大内門幹辦事務
　守把雜役
　　親事官二十四人係行在皇城司差到㸔管殿宇
　　守把皇城門
　八作司二百五十人專備修造工役
　防守軍兵係於建康府諸軍差撥
飬種園一所在城東一里餘中為正堂北向正堂東南
為杏堂東北為百花堂東為砌臺西為梅堂西北為竹
間亭乾道三年建(並係匙鑰司/兼掌啟閉)
景定三年留守臣姚希得奉㫖修葺行宫凖差承信郎
内轄司提舉鮑體仁到府檢計合修去處曰寢殿曰朝
殿曰復古殿曰進食殿曰大射殿曰小殿子曰御饍所
曰東待漏院曰學士院曰天章閣曰山子閣曰入内内
侍省曰射弓亭曰小射堂曰㑹通門曰會茶亭曰東華
門曰内藏庫曰樁積庫曰皇城門裏外曰宫門曰西班
房曰皇城司備屋曰東西闕亭曰走馬廊曰山子堂共
二十六處其諸殿透换梁棟須使巨材多方經營以供
其用自當年六月興工入冬暫歇又自四年四月續次
興作至八月畢工除朝廷科撥到一十萬貫外本府計
増用一十一萬五千四百餘緡米四百二十三石事訖
聞奏準苑使李忠輔𫝊奉聖㫖行宫修葺頗夥賜臣一
千兩鍍金香合一具龍涎香一百餅纈羅二十疋揀芽
小龍茶四斤清馥香三十貼併賜監修官通判臣馮端
亮纈羅香茶有差
景定五年留守馬光祖任内重修飬種園　行宫飬種
園在東門外一里而近舊以内臣掌宫務園廢不治景
定甲子冬始詔留守司兼任其事節冗約浮抉姦剔蠧
居亡何課入倍昔乃斥其羡經營此園薙草鋤荆宣湮
逹壅規模固在也爰即舊宇撤而新之矢棘翬飛丹雘
炫耀凡為堂四為序三為臺一門閭神宇暨守視庖湢
之所莫不備具繚以脩垣四百七十餘丈僅再朞鉅竹
如雲梅杏松桂脱斧斤而就培植清隂周匝始有禁籞
氣象董是役者江東安撫司㕘議官潘大臨凡糜錢一
萬一千三百貫有竒米一百八十八石有竒
　正堂名熈春計一十一間　梅堂名玊雪計八間
　四面堂名面面雲山計二十八間　杏堂名清華計
　九間　牡丹亭名懐洛計九間　百花亭名芳潤計
　八間
　
　
　
　
　
　
　
　景定建康志巻一
欽定四庫全書
　景定建康志巻二　　　　　宋　周應合　撰
留都録二
建隆以來詔令
建隆元年賜江南國主書朕奮發側微經綸草昧削平
多壘輔翊前朝唯堅金石之心用保河山之誓厯事三
主于兹十年洎世宗上僊少帝嗣位仰承顧命敢怠初
心屬并冦之幸災結匈奴而入鄙尋奉専征之命方圖
却敵之功豈謂師次郊圻變生倉卒人心所屬天命有
歸競列干戈逼趨京闕千夫之長不息於懽呼三事之
臣共伸於推戴勉從禪讓若墜氷淵非不能致命捐軀
葢無益於周之宗社矣國主雄材奕葉武畧守邦撫呉
楚之全封紹揚徐之舊業備觀興替深識變通共保懽
盟永安疲瘵逺惟英晤當鑒誠懐(正月/)
二年答江南李煜手表朕以江南舊邦世有令徳承襲
基業保乂黎元而能逺奉中朝克遵禮命備見奉先之志用
嘉述職之誠言念忠純方深延納載披手翰彌慰朕懐
賜李煜嗣位禮物詔睠彼江左世撫舊邦積善降祥聿
生令噐國主知奉先之道傾事大之心克禀貽謀紹光
奕葉嗣位允符於衆望為邦果契於永圖遐傾附内之
心益洽同文之化屬新承於基構宜特沛於朝恩專命
近臣往申慶賜今遣樞宻承㫖王仁贍賜國主禮物具
如别錄(十月/)
三年諭李煜詔朕撫寧寰宇愛育黎元每思致理之方
務在從人之欲今據横海飛江水鬬懐順諸指揮員寮
節級兵士各稱有骨肉見在江南乞取歸京國主素推
仁愛必念流離可令所司分析軍兵憐其割愛悉遣過
江體予馭逺之懐庶叶同文之化(五月/戊午)
四年賜李煜詔杜廷望至為先令具延泳𫝊宣令發遣
顯徳二年後隔過朝廷員寮兵士及揚州户口都過江
北所有將率一二千人不免恐懼只希年嵗間畨次發
遣其揚州户口見括勘相次起遣過江北事朕為萬邦
之君慮一物失所俾慰丘園之戀免傷覉旅之情今覽
敷陳備知誠欵載惟傾順嘉歎良多(八月/戊子)
又諭李煜泉州陳洪進遣軍將魏仁濟上言四月二十
二日據將吏等狀以張漢思不䘏軍民勒歸私第請洪
進鎮撫連城恭聽朝命朕以泉南一境早順大朝逺傾
拱極之心不絶充庭之貢自前附庸江左阻越中原屢
有兇徒改易主帥盖節制之無術致士庶之不寧今洪
進洞識機宜深明去就勵丹𠂻而上表越滄海以來賓
朕撫御華夷理須延納所期遐裔皆遂樂康若此後不
禀朝章輙陵主將當徴銳旅往討不恭載惟明逹之心
必體懐柔之意(十一月/丁已)
乾徳元年答李煜詔朕推恩馭逺稽古臨朝念秦漢以
來久絶附庸之制閩越之地素為藩服之封頃者阻限
中原依憑江左帥臣屢易軍鎮不寧陳洪進為衆所推
上章聽命頃班詔爵用慰逺人將降制書明諭朝㫖國
主爰形奏牘深述事宜雖認恭勤諒難俞允茍依所請
是朕食言則洪進一心未省為臣之所泉南二郡獨作
無告之民上為人君安忍行此不移前詔當體予懷(十/二)
(月/)
又答李煜詔王者之禮諸侯也異姓謂之叔舅詔書賜
之不名載乎禮文見之史冊顧惟凉徳慨慕前王矧彼
大邦宜加異數國主禮存事上義執勞謙請呼君前之
名誠為忠順俯同臣下之制何辨等威難議允俞良深
嘉嘆(十二月/)
二年答李煜詔所上表謝示諭泉南等州事者惟彼二
州甚為僻逺爰從近嵗繼有變更初從効淪亡不能傳
嗣漢思愚蔽又失衆心陳洪進為下所推尋來請命朕
雖徳薄義在君臨茍爽懷來是虧柔逺且漳南之地夐
隔海隅終慮遐陬或更生事所宜示以朝命安其物情
近已特授洪進節麾委以鎮撫推公示信固無私焉在
予素心應所備悉(二月乙卯/)
又諭李煜詔朕撫寧邦國愛育黎民欲禮讓之興行期
干戈之偃戢爰自江表内附商旅南通車書雖嘉於混
同闗市每煩於候接其間不無羣小㒺顧憲章或尚氣
以憑陵或使酒而喧競每達朕聴深用憮然雖曽指揮
尚未嚴肅已降宣命自今諸處不令客旅過江只於江
北置務折博凡有貨幣但於彼處貿易載惟通晤當體
睠懷(八月乙未/)
諭李煜朝覲詔勅李煜爾事我大朝素堅臣節望日展
傾諭之禮頗盡恭䖍凝旒推待遇之恩每從優異金石
之心誠雖固丹青之懷抱未伸將欲弭中外之間言莫
若孰君臣之厚契茍非㑹面何以宣心是用專遣廷臣
往諭朕㫖當體誠意暫覲闕庭竚俟來儀以慰延望故
兹示諭想宜知悉
諭江南管内勅牓勅江南管内州縣軍鎮官吏軍人百
姓等朕統御萬邦撫臨億兆推至誠而待物期率土以
歸心布恵行仁是予本志興兵勤衆非我願為惟彼江
南言修臣禮久被撫懷之化頗傾依附之心貢封章則
惟見恭勤修外貌則多從減降既云事大每欲包荒甘
言常信其赤心内稔豈疑其姦計而又釁傾誠款請䧏
册封既禮分之未虧故我心之無間使人頻至詞㫖愈
專是以特降詔書俾其畧詣京闕外則弭寰區之宅論
内則盡魚水之深情終日包藏一旦彰露不唯多方託
故懇避來朝而乃修葺城池選練軍旅教習戰陣抽㸃
鄉兵為拒捍之計謀作攻守之準備朝廷養寇垂二十
年心狠貌恭突然自敗向展為臣之禮都為觀舋之方
每云傾輸盡彰狡詐復念一方生聚積嵗誅求奉其矯
偽之心成彼瘡痍之苦中外士庶請余討除縱朕心獨
欲含容奈衆議皆懷憤悱既行問罪湏至興師今者禁
衞出軍雲臺選將授幄中之成算奮堂上之竒兵荆渚
樓船順流而下餘杭戈甲合勢而趨嶺南則數路齊驅
湖外則分頭競入水陸兼進左右夾攻絶其飛走之門
可見覆亡之勢役不再舉其在于兹江南軍人百姓等
久在偏方阻霑皇化諒達變通之理必知逆順之規應
偽命文武官僚等事於偽邦各懷明識所宜詳觀事勢
審擇安危本主既終是執迷羣臣湏自求多福或能率
師徒而送欵或能舉郡邑以來降俟爾效忠即當行賞
玉帛官爵我無愛焉以節鎮來歸則便頒節鉞以郡邑
向化則便賜郡符並令偽命職官各更加等酬奬去危
得路轉禍有門勿失良時自貽後悔百姓等各安家業
無至憂驚王師所臨軍法甚峻已指揮諸軍兵士不得
殺人放火及擄掠人口發掘墳墓必令萬旅不犯秋毫
候收復江南日特放租税三年所有相次李煜差㸃到
百姓刺面配軍人等候收復日並放逐穏便歸農各令
倍加安恤摧枯拉朽竚成平定之功薄賦輕徭永樂混
同之化凡爾黎庶各體我懷故兹牓示各令知委
答李煜奏峽口舟船詔勅李煜省所奏峽口有舟船到
岸事具悉朕思自爾守國今十四年睠言保䕶之心著
在久長之義然於近日繼有間言或云修葺城池或云
教習舟棹在城則選練軍伍向外則抽㸃鄉兵又於邊
上收得文字進來備見爾臣宻所行意度或言禀奉宣
㫖或則自稱朝廷向所傾輸並云減降如斯機計都自
㒺欺惟朕心誠素無疑間驟兹聞達深用驚嗟而又方
務包容是以别推恩㫖因修國信專遣使臣庶爾暫來
與吾面㑹定君臣之厚契釋中外之疑懷兼於㳂江量
差兵士俾令巡警免爾憂虞何期峽口經由戌兵排布
既來邀截湏至殺傷兼封到弓箭進呈足明事實爾既
未來朝覲彼又先起鬭爭向所傳聞兹乃證驗今披所
奏全似執迷豈衆臣蔽固而不知使大義倉皇而遽失
所言二弟見在朝廷從善則方領雄藩舉家帖泰從鎰
則見居公館異禮接延日令撫安固無憂懼設若恩意
減薄何以及斯宜體朕懷以保終始今并收到文帖封
往故兹詔示想宜知悉
答錢俶進李煜書詔勅錢俶省所奏不拆重封進呈江
南李煜送到書事具悉卿位冠師壇心傾王室銘鐘鏤
鼎逈髙表率之勲翼子貽孫不墜貞忠之節負上將縱
横之畧秉大朝征伐之權得外境之來緘具封函而上
進可明傾竭深副倚毗足觀久大之謀永保山河之寄
其為嘉賞不捨寐興故兹奬諭想宜知悉
招諭李煜詔勑李煜朕法天臨人開懷恕物毎以愛民
為念未嘗黷武肆情而况待爾之恩素為殊異比期㑹
面深欲宣心豈謂未體睠懷惑於疑間致此嬰城之役
應知失策之由或以為困在危途且無外援攻之則必
取守之則必亡朕心未然良有以也但念滿城生聚萬
旅攻圍偶誤計於一人致罹殃於兆庶矧惟終始素欲
保全邇來雖有差違朕亦為爾體悉却慮方兹隔越未
得悔陳許乃自新特頒明㫖惟爾衷抱當用沉思豈不
知先君墳塋每加保䕶在京骨肉盡禮接延爾雖疑迷
朕無渝變由爾未能開悟致令困彼蒸黎今者覽將帥
之上言請梯䡴之速進師徒之勢迅若風驅旬月之間
必見瓦解將俞所奏寧不軫懷失路之人所宜指示逆
流之水用使開通闢兹効順之門協以好生之義失於
此際悔亦難追朕既不能愛彼生靈爾亦何路全其家
國若能日度一日謀無定謀久長之間如何了奪從鎰
等先因貢奉來至京師久兹駐泊郵亭盡當體認朝㫖
俾令歸復用達誠懷儻蔽固之能除斯憂危之頓釋君
臣之分可保如初禍福兩途爾當審擇故兹詔示想宜
知悉
招諭江南勑榜勑江南人户等朕君臨萬國子育兆民
惟思於恤物愛人豈憚於宵衣旰食睠惟江表久隔皇
風竊號偷名盜據其土地急徴厚歛割剝於黎元是興
弔伐之師往救凋殘之弊㨗音繼至我武惟揚盪巢穴
以非遥混車書而在即百姓等咸居偽俗未被朝恩先
行告諭之文俾識懷柔之意如能向王師而効順慕皇
化以傾心即當永保安寧仍令倍與存恤若是潛謀結
集不認招携便遣分兵剪除必是全家誅戮惟兹禍福
宜自擇焉特示明文無貽後悔凡爾黎庶體我誠懷故
兹榜示各令知悉
開寶八年平江南曲赦門下惟彼江南久從割據洎中
原之有主奉正朔以投誠朝廷推恩保䕶尤至而李煜
不量力分每縱姦憸詐為事大之恭勤每欲欺天而觀
望修葺城壘彌年為固守之方招誘豪强終日有包蔵
之志顯然彰露達子聴聞猶推以異恩許其入覲堅心
背順稱疾不朝向來詐欺一朝俱敗送蠟書則勾連逆
冦肆兇徒則刼掠王民問罪之師駐踰周嵗朕念一城
生聚逃告無門由愚騃之狂迷致民人之塗炭疊令招
諭堅更拒違以致雷電師徒同懷忿怒一舉而孤城自
潰臨危則逆豎擒降南方既平萬彚同慶既洽昇平之
化宜申曠蕩之恩限赦書到日昧爽以前應江南管内
州縣諸色罪人(云云/)太陽委照沴氣巳平慶此新恩當
知朕意
除李煜官制孫皓降晉叔寶入隋咸膺列爵之封悉赦
後時之罪兹惟故事可舉而行李煜承累世之遺基據
六朝之故地朕奄有天下底定域中苞茅雖貢於王庭
輯瑞不趣於朝㑹洎偏師問罪鋭旅傅城猶冀懷來頗
聞固拒爾自貽於悔吝余豈忘於哀矜是用盡滌瑕疵
併推恩渥升帝傅之秩列環衛之班兼啟侯封式隆寵
數勉膺休命宜保令圖可光祿大夫檢校太傅右千牛
衛上將軍封違命侯食邑三百戸
詔建昇州為建康軍江寧府勅朕以祇畏昊穹保寧基
構荷鴻禧之總集祐丕緒之緜昌眷予宗藩實惟元嗣
聰和植性務時習以相資孝友惇方尤夙成而有裕爰
稽輿頌式舉彛章載増燾土之封彌固維城之業表兹
南紀允謂奥區式示壯猷特崇巨屏宜建昇州為建康
軍江寧府(天禧二年/二月戊辰)
天禧封昇王制王者尊奉宗廟必建於列藩承衛邦家
允屬於元子所以保定區宇億寧神祇用茂本枝聿隆
天序朕仰膺真祐恭守丕基集鴻瑞之殊尤啟慶源之
淵邈是用上稽靈意下順羣心爰開寶玉之邦式重盤
維之寄舉兹公詔誕告多方皇子崇仁保運功臣忠正
軍節度夀州管内觀察處置等使特進檢校太尉兼中
書令使持節夀州諸軍事行夀州刺史夀春郡王食邑
三千户食實封一千三百户某敦厚慈仁聰明睿智英
姿體於雲日美徳冠於珪璋識達幾微動成乎先見學
探閫奥克顯於生知茂揚為善之風特表問安之喜而
中外臣庶奏疏洽聞仰譽徽之日新願典章之載舉既
難謙抑是用俯從六朝奥區南夏雄屏建其茅社錫以
旌旄佐兼帝保之崇階視台儀之重進褒功之懿號増
食采之真封爾其靖共對越成命可開府儀同三司守
太保兼中書令行江寧尹充建康軍節度管内觀察處
置等使進封昇王食邑二千户食實封一千户賜宣徳
守正功臣勲如故仍令所司擇日備禮册命(二年二/月丁夘)
立昇王為皇太子制朕以纂紹慶基寅恭寶命緬懷聖
緒祇守大倫詳觀方策之書具載典彛之訓古先哲后
臨御中區何嘗不崇建天枝登隆國本謹玉符之命召
嚴象輅之威容適及昌期顧兹上嗣欲懋修於三善繄
永正於萬邦爰揆嘉辰誕頒明制皇子崇仁保運宣徳
守正功臣建康軍節度管内觀察處置等使開府儀同
三司守太保兼中書令行江寧尹上柱國昇王食邑五
千戸食實封二千三百户(仁宗/舊名)惠和天賦謹敏夙成發
自妙年蔚為令器趋紫庭而遵教造丹扆以問安孝本
因心禮皆中度而自毓英徽於蘭殿進封爵於金壇佐
以儒臣導之經術春誦之功匪懈日新之徳彌髙乃眷
具僚三陳封奏冀陟元良之位用符歴代之文仰法前
星俯從羣辟念宗祊之所頼命匕鬯而是司僉議大同
官占協吉重明貳極不其盛歟可立為皇太子改名(仁/宗)
(廟/諱)所司擇日備禮册命大赦天下文武常參官子為父
後見任官者賜勲一轉(二年八月/十五日)
張士遜罷相知江寧府制入斡萬幾以總代天之職出
倡九牧以宣美俗之風維時輔弼之賢迭為朝廷之重
其頒明制以告治庭推忠協謀佐理功臣特進行禮部
尚書同中書門下平章事集賢殿大學士上柱國清河
郡開國公食邑四千三百户食實封一千四百户張士
遜識用冲深器懐沈逺早從朝路既陪東學之㳺肆翼
天飛遂正中階之列秉節在位宣勞有年念經邦務之
煩庸寄藩符之秩天臺之峻司冦帥於五刑澤國之饒
秣陵都于一㑹載更顯序往布寛條於戲君之遇臣要
始終而盡禮下之報上無出處而或渝允迪乃休以服
朕命可特授刑部尚書知江寧府兼管内勸農使改賜
推誠保徳翊戴功臣(天聖七年/二月丙寅)
王安石罷相知江寧府制門下入則冠宰路之重百辟
之所儀刑出則寄帥垣之尊萬邦之所憲法茍非令徳
奚稱異恩粤予端揆之臣久托機衡之任錫之寵渥均
厥賢勞推忠協謀同徳佐理功臣光禄大夫行尚書禮
部侍郎同中書門下平章事監修國史上柱國太原郡
開國公食邑三千一百户食實封八百户王安石禀明
哲之姿蹈柔嘉之則學問淵博為時儒者之宗議論堅
明有古直臣之烈咨疇偉望升冠近司憂勤百為夷險
一節方藉壯猷之助且觀盛化之流遽上封章願還政
事確誠莫奪茂典載加正位天官之聫升華殿幄之侍
仍加賦邑以重藩維於戱納忠告猷卿所素尚尊徳樂
道朕豈敢忘毋怠乃心而不予輔可特授行吏部尚書
觀文殿大學士知江寧軍府事兼管内觀農使兼江南
東路屯駐駐泊兵馬鈐轄加食邑一千户食實封四百
户改賜推誠保徳崇仁翊戴功臣(熙寧七年/四月丙戌)
王安石自江寧府拜昭文相制門下乾徤坤順二氣合
而萬物通君明臣良一徳同而百度正眷予元老時廼
真儒若礪與舟世莫先於汝作有衮及繡人久佇於公
歸起升冡席之崇播告路朝之聽推誠保徳崇仁翊戴
功臣觀文殿大學士特進行吏部尚書知江寧府上柱
國太原郡開國公食邑四千六百户食實封一千二百
户王安石信厚而簡重敦大而髙明潛於心神馳天人
之極摯尊厥徳性泝道義之深源延登傑才禆參魁柄
傳經以謀王體考古而起治功訓齊多方新美萬事爾
則許國予惟知人䜛詖稽天孰斧斨之敢缺忠氣貫日
雖金石而自開向厭機衡之煩出宣屏翰之寄遽周嵗
歴殊拂師瞻宜還冠於宰司以大釐於邦采兼華上館
衍食本封載更功號之隆用侈台符之峻於戱制天下
之動爾惟樞柅通天下之志爾惟蓍龜繫國重輕於乃
身致民仁夀於當代往服朕命圖成厥終可特授依前
行吏部尚書同中書門下平章事昭文館大學士兼譯
經潤文使加食邑一千户食實封四百户改賜推忠協
謀同徳佐理功臣(熙寧八年/二月癸酉)
王安石罷昭文相再判江寧府制門下入居丞弼用表
儀於百官出總翰藩將師帥於九牧地雖中外之異體
亦重輕之均推忠協謀同徳佐理功臣特進尚書左僕
射兼門下侍郎同中書門下平章事昭文館大學士監
修國史兼譯經潤文使上柱國太原郡開國公食邑六
十六百户食實封二千户王安石得古人之風藴真儒
之學眷方深於台輔志彌懋於政經挈持綱維糾正法
度俄屬伯魚之逝遽興王導之悲引疾自陳丐閑斯確
宜仍宰路之秩載加衮鉞之榮於戱大官大邑以庇身
建節雖臨於鄉郡嘉謀嘉猷而告后乃心猶在於朝廷
納忠不㤀懷徳甚邇可特授檢校太傅依前尚書左僕
射同中書門下平章事使持節都督洪州諸軍事行洪
州刺史鎮南軍節度洪州管内觀察處置等使判江寧
府兼管内勸農使充江南東路兵馬鈐轄加食邑一千
户食實封四百户改賜推誠保徳崇仁翊戴功臣(九年/九月)
(丙/午)
　右二十五制皆大詔令録前十八制知江南之所以
　平而創業之規著焉錄仁皇初潛封册三制知昇國
　之所以大而太平之典在焉其後所録四制則士遜
　安石皆以宰相出守又見江軍之所以重而大臣之
　用捨有所關焉萬年其監于兹臣頓首頓首謹錄
　
　景定建康志巻二
欽定四庫全書
　景定建康志卷三　　　　　　宋　周應合　撰
留都録三
建炎以來詔令(所録惟大詔令凡宰執使相被命為都督宣撫/制置大使及守臣之被特恩而可考者録之)
建炎詔幸江寧府國家厯運中㣲干戈未弭因時廵省
盖順權宜以江寧府王氣龍盤地形繡錯據大江之險
茲惟用武之邦當六路之衝實有豐財之便将移前蹕
暫駐大邦外以控制於多方内以經營乎中國尚慮有
司排辦過於奉承百姓追呼疲於道路儻齊民之或擾
豈菲徳之敢安将来廵幸緣路州郡及兩浙路江東監
司江寧府不得分毫騷擾以安人心(三年三月/二十八日)
詔改江寧府為建康府建康之地古稱名都既前代創
業之方又仁祖興王之國朕本繇代邸光膺寳圖載惟
藩潜之名實符建啟之義盖天人之允屬况形勝之具
存興邦正議於宏規繼夏不失於舊物其令父老再覩
漢官之儀亦冀士夫無作楚囚之泣江寧府可改為建
康府其節鎮舊號如故(三年五/月八日)
制授劉光世江南東路宣撫使建康府置司門下朕觀
髙帝創興王之業亦安能久居於漢中孝文懐良将之
風則未嘗不在於鉅鹿眷吾當世之傑克繼昔人之賢
旄衮交輝俾東西而作鎮鼔旗相應庶表裏以濟功載
㳙休辰敷告列位起復寧武寧國軍節度使開府儀同
三司充兩浙路安撫大使馬歩軍都總管兼知鎮江軍
府事兼管内勸農使彭城郡開國公食邑四千八百户
食實封二千一百户劉光世威嚴而持重沉毅而尚謀
勇冠軍中㓜已從於父戰名聞閫外壮自取於侯封屢
宣入衛之勞茂著勤王之績迨偃藩於京口實扞㓂于
淮濆吴漢在軍隠若敵國李勣䕶塞賢於長城盡經理
之百為見忠純之一節幸天心之悔祸屬敵境之按兵
敢恃小康遽㤀遠略臨泗濱而列戍良所重煩撫江左
以宣威式從改命益資雅望還控上㳺視黄閤以参華
仍墨縗而從事用加采食昭示邦彞亷藺相歡應體公
家之急賈馮不伐佇觀遠業之成於戱殫廪廥之儲以
豢兵斯欲頼一朝之用極名器之寵而命帥豈其美百
姓之觀維予一人注意以疇咨與彼萬方勞心而屬望
爾之責也往其欽哉可特授檢校太傅依前起復寧武
寧國軍節度使開府儀同三司充江南東路安撫使建
康府置司加食邑五百户食實封三百户封如故主者施
行
賜劉光世辭免不允詔勑光世省所再上劄子奏辭免
恩命事且悉朕以安危之計寄於二三将帥之臣既命
世忠出營淮泗則夫建鄴上㳺之地非時偉望其孰鎮
之惟卿忠誼世濟勲名並髙茹痛䘖恤起從戎事家讎
國患寧忘厥圖發號移屯軍聲益振固已威先萬里之
外矣方茲委重宜有寵行顧将相之官已登極品則帝
傅之秩姑示褒崇往體眷懐毋煩堅避所請宜不允故
茲詔示想宜知悉
賜江東宣撫使劉光世詔𠡠光世朕惟吴越之區既留
警蹕江淮之險宜植藩籬頋貴池姑孰之津直下蔡歴
陽之㑹接九江之衝要臨建業之上㳺分宿重兵是資
偉望眷予勛舊深體囏虞聞指意以具孚請從移戍馳
封章而来上曾靡告勞卿能若斯朕復何慮載嘉恭順
深動歎咨惟孝於親則必揚後世之名惟忠於君則當
狥公家之義念此中外安危之計屬卿二三将帥之臣
情若弟兄毋蓄䦧墻之怨義均寮寀共輸許國之誠所
期戮力以同心用克折衝而禦侮丹青不朽将並列扵
雲䑓帶礪弗渝亦咸書於盟府乃所望也豈不韙歟已
除卿江東淮西路宣撫使故茲詔示想宜知悉秋冷卿
比平安好遣書指不多及
賜建康府路安撫大使吕頥浩乞給假不允詔𠡠頥浩
省所奏比因飲食不時遂致胃弱因傷寒變為瘧疾伏
望俯念衰殘給假将治纔候稍安即兼程起發前去事
具悉為臣之規固重於進退許國之誼宜狥於安危乃
眷元臣實勤多難扁舟徑去身雖逺於朝廷魏闕遐瞻
心諒存於王室屬此防秋之急肆先作牧之求素志克
伸何恙不已中興江表今復見於夷吾薄伐太原尚有
勞於吉甫其趣介圭之覲副兹側席之思所請宜不允
仍依累降指揮疾速前来行在奏事訖之任故茲詔示
想宜知悉秋熱卿比安好遣書指不多及
賜建康府路安撫大使吕頥浩辭免不允詔𠡠頥浩省
所奏劄子辭免恩命事具悉君子處已以用捨為行藏
大臣立朝寄安危於進退卿中辭政柄出擁麾旄閔勞
機務之繁優假真祠之逸惟乃心王室能㤀國歩之囏
顧無踰老臣用倚帥藩之託賜環趣召弭節来朝蒼生
之望素髙元老之猷益壮垂紳正笏精神端可以折衝
緩帶輕裘談笑何難於卻敵維吾舊德宜體眷懐勉圖
克復之功毋徇撝謙之節所請宜不允故茲詔示想宜
知悉
紹興賜葉夢得辭免安撫大使不允𠡠書朕惟多事以
来厥民塗炭大軍之後所至荆榛日求綏馭之良庶復
纂承之舊惟大江襟帶之㑹實前古國都之餘地闗安
危勢控南北豈獨頼兵民之鎮盖将期農戰之脩非吾
耆舊之英孰任倚毗之大爰頒優詔用畀劇權謂與人
而同憂必不日而引道乃形遜牘殊咈眷懐其趣届於
提封以毋勤於軫慮所請宜不允故茲詔示想宜知悉
秋冷卿比平安好遣書指不多及
賜江南東路安撫大使兼知建康府充夀春府滁濠和
州無為軍宣撫使李光辭免不允詔𠡠李光省所奏辭
免恩命事具悉朕惟侍從之賢出入迭用其在朝則矢
謨禁闥為心腹之臣在外則折衝大邦膺屏翰之寄時
有緩急任隨重輕朕方擢卿從班首冠六聨之長屬建
康謀帥所急在茲雖坐執銓衡甚宜其職而宣威方面
無以踰卿肆陞祕殿之華以壮長城之託亟祗成命勿
事牢辭所請宜不允
賜鎮江建康府宣撫使韓世忠詔勅世忠朕惟時已戒
寒守當嚴備循江流而扼險顧力散以難周聫形勝以
宿師則勢專而易應眷昇潤東西之府據江淮南北之
衝走集所趨舳艫交㑹封疆之接雞犬相聞曽無數舍
之遥奚假兩軍之重乃命江東之戍更莅池陽遂因京
口之屯並臨建鄴仍資威望分控長淮惟卿勇不顧身
忠無擇事寛其分部庶能展足以赴功睦乃比鄰尚克
同心而濟務念國家之至計繄将相之協恭勉就大勲
毋懐小忿譬猶捕鹿要為掎角之圖有若獻豜皆獲公
私之利往體朕意佇觀厥成已除卿鎮江建康府淮南
東路宣撫使故茲詔示想宜知悉秋冷卿比平安好遣
書指不多及
乾道御札賜知建康府江東安撫使史正志金帶朕以
江東方面控制兩淮卿能悉意奉公協濟王事職務振
舉朕實嘉之今遣中使甘昇賜卿金帶以示褒勸之意
至可領也(五年十/一月)
賜新除知建康府洪遵詔厥今重鎮莫如秣陵異時謀
帥多取政塗之舊非特藉頼威望鎮臨兵民亦惟嘗侍
帷幄知徳意志慮之詳焉卿文學政事著于中外當塗
分守尤號循良寛吾顧憂無易卿者夫繇諸侯而列方
伯釋銅魚而佩玉麟固足以為吏士之光矣况乎枌榆
故郷近在封部之間哉勉稱恩榮毋煩遜避(七年六月/十二日)
淳熈御札賜知建康府江東安撫使劉珙𠡠劉珙朕軫
念元元靡㤀宵旰毎郡國小有水旱之虞則焦勞惻怛
惟恐一物之失所非得吾九牧之良憂國如家視民猶
已飢者推吾此意先事而為之備安能拯斯民於無事
哉卿以樞機舊臣往釐别都屬竝江諸郡嵗適不登而
建業為甚乃能前慮卻顧預講荒政或廣儲而賤糶或
發廪以勸分或旁糴於荆湘或汎招於商旅凡可以為
賑恤之具靡所不至是以穀雖儉而市價不翔田畆雖
傷而農人不至於飢餓轉徙今茲多稼新糓已升則斯
民遂可以免艱食之患而安有生之樂矣夫豐荒之事
所不能無然方民病而後圖與夫先事而為計其利害
得失則固有間此趙抃之所以守越蘇軾之所以守杭
皆如是道而朕之所以有取於卿不㤀乎嘉歎也故茲
奨諭想宜知悉秋熱卿比平安好遣書指不多及
賜劉珙辭免不允詔朕深懲守帥之數更遴擇循良而
久任眷陪都之重地煩宥府之舊人逮此累年底于多
績召公南國當自適於憩棠裴度北門頋奚妨於卧鎮
寕容引疾遂欲合符勉思自飬之方庸體仰成之意所
請宜不允(五年閏/六月)
賜知建康府陳俊卿詔大江東西並置連帥其屬任等
耳若乃外控淮甸内屏浙右建牙作牧兼寄留都之管
籥則於選擇抑又重焉卿蚤傅初潛簡知惟厚久儀宰
路望實具孚前以從臣攝行帥事凡兵民之利病江山
之形勝固嘗深思而熟講矣嗣成前績人胥謂宜矧卿
不憚暑行既開洪府今秋髙氣爽舟輿安適造朝之鎮
乃復告勞乎式遄其驅毋遏朕命所辭宜不允(五年八/月十日)
紹熈御札賜知建康府江東安撫使章森𠡠章森省所
奏劄子創造見管軍兵營屋等事具悉陪都重地
軍籍尤備聨校束伍必有營壘之固而事功創舉
實資長才卿禁涂之英折符守籥政平訟理民用
安業乃能以其餘力體國逺慮列楹舊址繕治一
新夫經畫有方則民不病擾居處既定則士不知
勞若兵與民均安而亡害且足以儆軍實修武事
為藩翰經久之計其利溥矣成勞上聞深為嘉歎
故兹奨諭想宜知悉春暖卿比平安好遣書指不
多及
除曽從龍督視軍馬制門下朕祗承洪業逺慕駿
功督江左之軍而國勢張晉賴謝安之畧視淮右
之師而皇威暢唐資裴度之籌顧采薇治外之孔
嚴宜烝民任賢之尤急妙簡元樞之望盡提諸將
之權肆諏剛辰式渙孚號金紫光禄大夫知樞密
院事兼㕘知政事曽從龍學醇而識䆳徳厚而器
閎蚤擅兩都之倫魁蔚為三代之王佐炳謀國之
智先見洞乎蓍龜勵事君之忠精誠貫乎金石再
踐政塗之峻獨顓宥府之崇一念慮必圖乂於邦
家一訏謨必思安於社稷氣塞乾坤之大志期宇
宙之清况太乙之神來格久占福曜之臨而甲子
之厯有開適應初陽之復趣迎善氣特命元戎皇
天付予有家莫重要衝之守寧王遺我大寶適資
艱運之扶維文武之全才藴沉深之大畧就陞使
領仍衍井畬總表撑裏拓而定規摹合前茅後勁
而受節度風生草木聲震山川聖策定則有功可
必應兵之勝真儒用而無敵何難勍敵之平注倚
非輕延登有待於戯義問之拒逆亮収萬全於指顧之
間張浚之卻偽齊奏三㨗於談笑之頃朕方恢於祖烈
爾宜邁於前修衆思集則精神彊列戍睦則首尾應亟
菑攘於外侮用勱相於中興可除樞宻使督視江淮軍
馬加食邑食實封
除新知建康府曽從龍㕘知政事制勅慶厯之開太平
范仲淹為参預元祐之新大化吕公著為疑丞朕遵晦
十年厲精一旦趣召先朝之彦俾還近輔之聫誕敡絲
綸敷告簪紱資政殿學士新知建康府曾從龍學根乎
正大氣抱乎純明其重足以挫衆紛屹然鼎吕其静足
以燭羣動瞭若蓍龜蚤服在於大僚恥茍同於汙俗不
合則去有待而行鶴鳴九臯久聞聲而樂只鳯翔千仞
迄覽徳以来思予興相見何晚之嗟爾動可為忠言之
喜舉昔大對勸今力行嘿有契於此心期共繇於斯道
更化則可善治宜増重於本朝折衝何必臨邊奚尚勞
於外服爰輟居留之寄聿嚴共政之圖莅勅局以提綱
拓爰田而衍賦併昭異數式奬英猷噫六典建於周家
莫先乎設參而置輔庶績凝於虞室尤在乎同寅而協
恭勉殚訏謨之忠共濟垂拱之治可除㕘知政事加食
邑五百户食實封三百户
除趙葵督視江淮軍馬制(續兼知建康府江東/安撫使行宫留守)門下朕
若稽在昔無競維人南仲往城而玁狁于襄文后所以
嚴治外之政召虎来旬而淮漢庶定宣王所以成攘夷
之功我有藎臣夙藴英略允謂文武兼資之彦久賛東
西二府之權庸就樞聫陞進使範仍執國政翼宣化原
茲適㑹於時艱所當急者兵務用煩戒道俾往視師士
聽無譁王言作命通奉大夫知樞宻院事兼㕘知政事
權監修國史日厯同提舉編修𠡠令同提舉編修經武
要略長沙郡開國公食邑三千三百户食實封六百戸
趙葵抱開物成務之學冨康時經逺之謩識洞幾㣲得
知國知兵之要世傳忠孝播有臣有子之詩顓經制者
十年盡劬瘁之一節膚公入奏旂常之勲績屢書威譽
再馳旃裘之君長咸怖出則老熊當道入而猛虎在山
休名雅似於仲淹勇退直希於若水屬時改紀有詔予
環甲兵之問至廟堂肆俾分治股肱之寄在忠力未嘗
辭難種蠡覇越之可期房杜相唐而有待載疇績用趣
正使端當疆事之未寧而敵情之叵測分數不明而兵
屯無以統一賞罰不信而士卒無以激昻孰寛顧憂卿
獨勇往惟氣勢合則可以制勝惟精神運則可以折衝
水陸之備必嚴風寒之䕶必宻兵事不由中御盍思運
量之宜廷臣汝擇自從盍廣忠賢之助實倚長算克濟
多虞廟論既得以參聞治脉庶幾於融貫並衍邑租之
入於昭禮貌之隆於戯王導仗黄鉞而督晉師江左頼
之清宴裴度荷雕戈而執蔡醜淮右以之底寧聖䇿定
則有功真儒用則無敵罔愧前哲則維汝能可特授樞
宻使兼㕘知政事督視江淮京西湖北軍馬依前通奉
大夫長沙郡開國公加食邑一千戸食實封四百戸
賜趙葵辭免不允詔𠡠趙葵省所奏劄子辭免兼知建
康府兼行宫留守江東安撫使恩命事具悉朕觀晉人
備禦北方之略大将必有定居戴淵都督六縣而鎮合
肥桓冲亦督七州而鎮上明所以據形勢立根本也卿
以夙望授鉞既合江淮荆楚而盡䕶之陪都留鑰之寄
復付卿而不吝者亦晉人命戴淵桓冲意也兵事尚密
卿勿多云所辭宜不允故茲詔示想宜知悉
特轉趙葵三官制門下朕倚任大臣飭嚴外治籌帷幄
而决勝夙推謨略之長錫斧鉞以視師允藉威名之重
屬封疆之告警幸邊備之素脩遂以㨗聞用寛憂顧猶
未舉舍爵䇿勲之典其可稽加地進律之恩誕告朝倫
咸聼朕命通奉大夫樞宻使兼㕘知政事督視江淮京
西湖北軍馬兼知建康軍府事兼管内勸農使兼行宫
留守江南東路安撫使馬歩軍都總管兼營田使提舉
編修經武要略權監修國史日厯同提舉編修𠡠令長
沙郡開國公食邑四千三百户食實封一百户趙葵恢閎
而沈厚剛大而裕和識足以照萬微智足以應羣物知
子莫若父嘗許以開濟之才事君能致身所守者精忠
之節再踐凝宻益資賛襄頃緣疆埸之間慮有甲兵之
問迨天之未陰雨如人之䕶風寒若思患而為之防當
先事而為之備於時有建督之議適契予衷俾卿冠環
樞之聨特為朕往覽觀上下流之勢激昻文武士之心
經營孔艱處分已審此邦不足平也恃吾有以待之俄
聞蠭蝟之来敢肆虎狼之侮我衆素飽坐折遐衝王師
如飛欲賈餘勇惟事豫則立而䇿先定故兵應者勝而
力不勞已信敵愾之威正欲解嚴之際以精誠體國厥
既肯留念股肱服勤宜先懋賞是用陟三階而眡左光
祿之舊陪多邑而食我公田之腴以示恩徽以隆枋任
於戲在師中承天寵丕昭錫命之公鋪淮濆修我戎嗣
有還歸之喜兵事以暇而整軍容非禮不嚴必和衆而
後可定功必有常而後可立武祗若予訓以圖爾成可
特授宣奉大夫依前樞宻使兼㕘知政事督視江淮京
西湖北軍馬兼知建康軍府事兼管内勸農使兼行宫
留守江南東路安撫使馬歩軍都總管兼營田使提舉
編修經武要略權監修國史日厯提舉編修勅令長沙
郡開國公加食邑一千戸食實封四百戸
賜趙葵辭免不允詔𠡠趙葵省所上表再辭免視師朞
年特轉三官依前樞宻使兼㕘知政事督視江淮京西
湖北軍馬兼知建康府江東安撫使行宫留守仍加恩
恩命事具悉朕觀宣王中興之雅知召虎平淮之功當
其告成用錫爾祉寵命便蕃焉其四章曰無曰予小子
召公是似釋者謂王欲虎無自謙損耳五章曰錫山土
田于周受命釋者謂使受賜于岐周顯其先也至卒章
又曰對揚王休天子萬夀是其拜命必歸美于上君臣
俱榮朕甚慕之日泗之㨗實卿勝算少遲入覲将圖爾
成褒賞之行周邦咸喜今顧本之朝廷與士大夫之力
自謂無赫赫之名而欲辭之謙毋已過乎幕府上功已
詔第賞俾予一人以寧亦惟汝嘉亟共朕命勿重有請
所辭宜不允
拜趙葵右丞相兼樞宻使制門下有常徳以立武夙資
禦侮之臣歌出車以勞還式副登庸之選廼眷機廷之
彦久顓督鉞之雄旬宣既奏於膚公體貌聿崇於次揆
其敷言綍以諗朝紳宣奉大夫樞宻使兼參知政事督
視江淮京西湖北軍馬兼知建康軍府事兼管内勸農
使兼行宫留守江南東路安撫使馬歩軍都總管兼營
田使提舉編修經武要略權監修國史日厯同提舉編
修勅令長沙郡開國公食邑六千三百户食實封一千
八百户趙葵忠實而疏通沈潜而剛勁鍾南嶽之英氣
為西平之世臣仁不異逺義不辭難蚤奮經營之略文
能附衆武能威敵允兼牧御之長勲績紀于旂常聲名
震于草木洊陪宥宻深契眷知頃邊遽之戒嚴升使端
而授任色詞慷慨毅然請行指授雍容慮無遺䇿盡䕶
諸将于今三年坐収泗上却敵之功増重江介留䑓之
地朕惟折衝在乎彊本寛民所以備邊矧将序情而閔
其勞肆因告成而錫爾祉太尉相尊等耳既久居位望
之隆人傑吾能用之又何愛鈞衡之重爰立諸右式遄
其歸北斗神樞仍本五兵之柄金章紫綬峻躋二品之
階併衍畬租特優寵數於戯及閒暇而明國政朕素定
於宏謨建輔弼以成天功爾尚欽於明命必和衆乃為
保大必同心斯可圖安克壮其猷祗若茲訓可特授金
紫光祿大夫右丞相兼樞密使提舉國史院實録院提
舉編修國朝㑹要提舉編修經武要略長沙郡開國公
加食邑一千户食實封四百户主者施行
賜趙葵辭免不允詔勅趙葵省所三上奏辭免特授金
紫光祿大夫右丞相兼樞宻使長沙郡開國公加食邑
食實封恩命事具悉朕以卿久勞于外延登次輔既命
撤幕屬邊以遽告為朕少留江上指授吏士非臨機達
權疇克爾載覧封奏知敵已遁去介圭入覲茲惟其時
遂欲歸田何耶詩云来歸自鎬我行永久此吉甫所以
多受祉也式遄其驅以副欽佇所辭宜不允不得更有
陳請令疾速赴都堂治事故茲詔示想宜知悉
除馬光祖沿江制置大使知建康府兼江東安撫使制
朕疇咨舊人易畀鉅鎮召虎之經營江漢夙敏戎公畢
公之申畫郊圻用成嘉績載加徽數式重中權端明殿
學士正奉大夫京湖安撫制置大使兼知江陵軍府事
兼管内勸農營田使兼夔路䇿應大使兼總領湖廣江
西京西財賦湖北京西軍馬錢糧專一報發御前軍馬
文字提領措置屯田兼京湖屯田大使武義郡開國侯
食邑一千戸食實封一百户馬光祖剛毅近仁質直好
義老略經世兼麄細之才俊識爽邦該體用之學頃繇
留鑰往鎮上流商畫邊籌指授将略墾田積腐之粟募
兵捐燧之貲士飽而歌人百其勇雅分憂江湖之上數
布喜京峴之間時嘉乃功既錫爾祉荆州控聨蜀道雖
盡䕶西北之風寒建鄴拱衞行都宜重植東南之根本
惟熟器使則履屐當惟精運掉則臂指隨頻煩元戎十
乗之行益壮長江萬里之險以大經制以逺精神百姓
如慈毋鞠育于懐三軍若嚴師鞭辟其側旌旗為之改
色波濤依然安流肆陞書殿之恩華一新帥垣之風采
噫張詠威惠相濟久渇借留之心頥浩彈壓為長式慰
遄来之望昔尹兹土今見其人克踐前猷毋俾專美可
依前正奉大夫特授充資政殿學士沿江制置大使知
建康軍府事兼管内勸農營田使江南東路安撫使馬
歩軍都總管行宫留守節制和州無為軍安慶府郡屯
田使加食邑四百户食實封一百戸(開慶元/年二月)
賜馬光祖辭免不允二詔𠡠光祖省所奏辭免除資政
殿學士沿江制置大使知建康府江東安撫使行宫留
守恩命事具悉經營南紀久宣閫外之勞保釐東郊申
錫師中之命卿忠忱體國俊傑識時緩帶輕裘居有邊
籌之暇中權後勁克共武服之嚴屢奏膚公式嘉懋績
惟荆州重地既遮蔽於風寒顧建鄴陪都宜培垣於根
本峻升書殿増重制垣載煩戎乘之行用慰舊鎮之望
引以自近諒復奚辭河内得恂熟知牧御之略江左有
導其究鎮重之規亟體注懐毋庸謙執所辭宜不允故
茲詔示想宜知悉春暖卿比平安好遣書指不多及
𠡠光祖省所再上奏辭免除資政殿學士沿江制置大
使知建康府江東安撫使行宫留守恩命事具悉江左
東南根本眡周分陕必如召公留愛甘棠庶幾重封殖
之卿前治建鄴民習教條士知紀律易閫上流去思如
渴今兹付卿舊鎮是還百姓以慈母三軍以嚴師拊摩
訓督克成厥終正所望於卿又何辭焉所辭宜不允不
得再有陳請故兹詔示想宜知悉春暄卿比平安好遣
書指不多及
奨諭馬光祖賜金幣䲭張之冦肆擾江濆卿始則啟元
乘以征行繼復集舟師而赴援恤鄰之誼固宜爾而體
國之念殊可嘉因任進職已示褒寵復頒金幣用旌爾
勞至可領也(景定元年四/月二十六日)
授馬光祖資政殿大學士制勅朕儀圖江閫申命制臣
比援上流嘗藉濟師之力兹敡大號用陞頋問之班仍
專斧鉞之權因任藩垣之寄丕昭寵渥載錫贊書資政
殿學士正奉大夫沿江制置大使知建康軍府事兼管
内勸農營田使江南東路安撫使馬歩軍都總管行宫
留守兼節制和州無為軍安慶府三郡屯田使金華郡
開國侯食邑一千四百戸食實封二百户馬光祖强毅
而端方宏深而肅括志存社稷固将左執弭而右屬櫜
令禀朝廷用能晨受命而夕就道往返風濤之上驅馳
兵革之間靡憚其勞率先以往當彼冦披猖之甚適我
兵調遣之艱曲盡乃心無落吾事爰肆攽於褒賞庸懋
奬於忠勤加隆名於一字之榮仍寵任以六師之重以
酬前績以勵後圖噫股肱宣力四方身雖居於閫闑君
臣相須一體心毋逺於闕庭勉對恩徽益思報効可依
前正奉大夫特授充資政殿大學士沿江制置大使知
建康軍府事兼管内勸農營田使江南東路安撫使馬
歩軍都總管行宫留守兼節制和州無為軍安慶府三
郡屯田使時暫兼淮西總領金華郡開國侯加食邑四
百戸食實封一百戸
賜馬光祖辭免不允詔勑光祖省所奏辭免除資政殿
大學士仍舊任恩命事具悉陪都為經營四方之根本
中興以来如浚如俊卿皆以元勲碩輔再鎭撫是邦草
木知其威名敵人不敢起飲江之想頃上流之備不戒
騎壒漲于滸黄至勤宰臣擐甲督戰一洗而清之卿累
月驅馳上下勞績用懋所調麾下将士亦屢以得雋開
幕府上功炳如也進書殿之鴻名仍閫府之舊寄見知
而恱疇不謂宜巽章引避曽是以為榮乎夫師以氣為
主以直為壯今我之氣直且壮矣勉圖常武之功嗣對
遄歸之寵所辭宜不允故兹詔示想宜知悉夏熱卿比
平安好遣書指不多及
御札奨諭馬光祖築宜城𠡠光祖古舒與秋浦相望一
衣帶水昔人所謂風寒處也移治以来雖建立官吏而
蕩無堡障民有摇心或請板築宜城而守之議久不决
屬者丞相行邊采其䇿卿以制閫任其事且佐其費向
之荒墟今為堅壘設敵南來猝攻之不能克欲舍之深
入則懼吾金湯之擬其後此國家以淮西三郡𨽻昇閫
之初意也竣事来告忠勞至矣予嘉乃績寤寐歎賞卿
其益恢逺略以紓予北顧之憂故兹奬諭想宜知悉春
寒卿比平安好遣書指不多及(景定二/年三月)
特轉馬光祖光祿大夫制經始不日而成閫帥幹方之
略有功見知則說公朝勵世之規眷言藩屏之賢能設
金湯之險肆朌寵數式奬勛庸資政殿大學士正奉大
夫沿江制置大使知建康軍府事兼管内勸農營田使
江南東路安撫使馬歩軍都總管行宫留守兼節制和
州無為軍安慶府三郡屯田使時暫兼淮西總領金華
郡開國公食邑二千三百戸食實封四百户馬光祖挺
文武之全才膺安危之重寄當鐵騎倐㳺魂而至佩玉
麟分方面之憂樽俎折衝屹若蔽遮於近甸樓船下瀬
隱然掎角於上流迨邊祲之肅清賛廟謨之恢拓自舒
移治有郡虚名至煩竹符之親臨决就宜城而改築難
與慮始昔嗟作舍之莫成知無不為今有制垣之任責
二紀之荆榛蔽野一朝之雉堞連雲滌灊皖之氛埃生
蘄黄之氣勢伻圖来上宵旰頓寛其疊進於穹階以顯
旌於殊績噫長江號天塹卿其䕶腹背之風寒聖人有
金城朕方頼股肱之忠力益閎規畫以副眷懐可特授
光祿大夫依前充資政殿大學士沿江制置大使知建
康軍府事兼管内勸農營田使江南東路安撫使馬歩
軍都總管行宫留守兼節制和州無為軍安慶府三郡
屯田使時暫兼淮西總領金華郡開國公加食邑四百
户食實封一百户
賜馬光祖辭免不允詔勑光祖省所再上奏辭免任責
浚築宜城特轉兩官仍令學士院降奨諭恩命事具悉
賞以勸勞國之彞典矧宜城板築就緒遂為江南一障
蔽厥勞茂矣勸奨其可已乎巽牘洊騰備見謙挹雖曰
宰臣之指授亦惟閫制之經營二等進官受之奚過亟
祗成命勿復有言所辭宜不允不得再有陳請故兹詔
示想宜知悉春寒卿比平安好遣書指不多及
御札又賜馬光祖卿忠勤一節中外具知長江天塹頼
以安妥前嵗之援上流舊嵗之築宜城又近績之最著
者朕甚嘉之洊覽来奏欲釋閫寄非朕所樂聞也増秩
甫新倚重正切願毋遐心嗣對光寵(景定/二年)
授馬光祖觀文殿學士制勑制垣底績聿觀三載之成
書殿冠班昭示四方之勸誕頒異數罙聳具瞻資政殿
大學士光祿大夫沿江制置大使知建康軍府事兼管
内勸農營田使充江南東路安撫使馬歩軍都總管行
宫留守節制和州無為軍安慶府三郡屯田使時暫兼
淮西總領金華郡開國公食邑二千六百戸食實封五
百户馬光祖識逺而氣宏道周而業鉅天機錯綜冰壺
玉鑑之髙明學力雄渾泰山喬嶽之負載能應則五官
之並用盡忠則一髪之不欺京師衆大之居每思前尹
金陵六朝之舊爰重中權逮往撫於荆襄久宣勞於江
漢視儀政路式表儒猷趙抃一琴累䟽欲歸亷范五袴
陪都懐舊宵旰倚寛於憂顧風濤靡惮於泝㳂賁然重
臨惠此四履鄆於冀如制水坐屹勝形晋及楚其餘波
具有逺烈方且設險守國造舟為梁青鐵鑄兵黄金募
士或偃息或燕樂予拮据予蓄租既消騎火之紅正念
玉闗之老効式臻於久任職乃錫於隆名紫宸地殊非
但序遷之寵金城日壮尚惟柄用之圖繄我譽髦對掦
休命可特授觀文殿學士依前光祿大夫㳂江制置大
使知建康軍府事兼管内勸農營田使充江南東路安
撫使馬歩軍都總管行宫留守節制和州無為軍安慶
府三郡屯田使時暫兼淮西總領金華郡開國公加食
邑四百户食實封一百户
手詔奬諭馬光祖勅光祖卿前自渚宫重臨江閫荏苒
三載勤勞百為援枹鼓以掎角上流之師悉賦輿以板
築宜城之壘蒐卒補逃亡之虛籍散金募遊擊之健兒
金鏁緑沉森羅武庫蒙衝鬪艦照映怒濤凢皆軍中節
縮之贏靡煩公上抛降之助知鞠躬而盡力不矜能而
伐功載嘉元戎衛社之忠深得大臣體國之誼賜璽書
而褒美佇衮繡之来歸故兹奬諭想宜知悉冬寒卿比
平安好遣書指不多及(景定二年十/月二十五日)
第二次除馬光祖沿江制置大使知建康府江東安撫
大使行宫留守制勑朕簡求近弼重鎮陪京念昔全江
淮以濟中興允資碩望矧今崇詩書而謀元帥詎捨舊
人起之田間付以居守爰䟽茂渥申錫賛書觀文殿學
士光祿大夫提舉臨安府洞霄宫金華郡開國公食邑
三千七百户食實封七百戸馬光祖器偉量閎資凝猷
逺炳蓍龜之先見凛松栢之後凋方叔元老克壮其猷
歴蕃宣於四國君陳嘉謀入告爾后嘗唯諾於一堂頃
以藎臣洊分江閫投鞭欲渡有飈回霧塞之顯憂杖鉞
以先助霆擊電掃之勝勢威名猶在誼槩可嘉朕慨念
留都控扼天塹雖千羣奚用已屹立金湯之形然一物
不牢敢少怠衣袽之戒孰寛憂顧無若老成兵将素服
其拊循民吏夙安其條教龍盤虎踞山川不易於鎮臨
魚鑰麟符麾幟一新於號令以壮外攘夷狄之畧以恢
北定中原之規噫抃以清脩固再臨於益部琦以勲輔
尚三典於相臺勉企前脩益光賢業可依前觀文殿學
士光祿大夫特授沿江制置大使兼知建康軍府事兼
管内勸農營田使兼江南東路安撫大使馬歩軍都總
管兼行宫留守節制和州無為軍安慶府三郡屯田使
食邑實封如故(景定五/年四月)
賜馬光祖辭免不允二詔勅光祖省所奏辭免依舊職
除沿江制置大使兼江東安撫大使兼知建康府恩命
事具悉維今江閫内䕶留都每輟将相大臣往任保釐
重寄卿碩膚厚徳典刑宿儒其威名荐著於鎮臨其惠
澤素覃於牧守茲謀元帥毋踰老臣昔黄覇頴川前後
八年而愈治郭伋并部兒童數百以来迎成命既頒彼
民大恱人惟求舊初何惜於重臨事不辭難亦胡為而
多遜所請宜不允故茲詔示想宜知悉春暄卿比平安
好遣書指不多及(景定五/年四月)
勅光祖省所再上奏辭免依舊除沿江制置大使兼江
東安撫大使兼知建康府行宫留守恩命事具悉已丑
詔書諭卿至矣胡猶未孚朕意昔臣仲淹事我仁祖於
再撫陕西之日有驚破賊膽之謡顧今秣陵為國鉅鎮
表淮裏江而分閫所頼折衝中權後勁之得人孰若圖
舊是用起卿家食司鑰陪都若夫遮蔽風寒之規摹綢
繆牖户之知略駕輕就熟固饒為之毌但以膂力既愆
辭速就國可也所辭宜不允不得再有陳請故兹詔示
想宜知悉春暄卿比平安好遣書指不多及(景定五/年四月)
乙丑賜馬光祖丐祠不允三詔勑光祖省所奏乞畀叢
祠事具悉卿曩事光帝為股肱臣簡注不㤀起之家食
重付北門之管屹為長江之防曽未幾時龍湖僊去所
留以遺予冲眇者一二臣外尤藉卿以寛顧憂焉昔人
有卧摠留臺者豈得遽以疾諗乎如云滿嵗漸欲引年
茲固未可爾其體眷倚益懋壮猶是亦卿所以報先帝
之遇也所請宜不允故兹詔示想宜知悉夏熱卿比平
安好遣書指不多及(四月/)
𠡠光祖省所奏乞畀祠廪以便養痾事具悉維周之隆
率東諸侯者以六師申豫防之戒報誥則曰爾身在外
心在王室上下交修用答揚光訓訪予落止亦惟股肱
宣力之臣追先帝殊遇治于閒暇之時作周匹休卿有
方叔克壮之猶膺畢公保釐之寄以國為家以民為身
其可屬負兹而忽徹桑土商飈寖勁江防為先惜分隂
以䕶風寒精神折衝徒得卿重從容裘帶斯可飬恬無
棄爾成懋乃攸績所請宜不允故兹詔示想宜知悉夏
熱卿比平安好遣書指不多及(六月/)
勑光祖省所再上奏乞祠廪事具悉周經營江滸必召
伯之有成漢餉餽闗中惟鄼侯之専屬師旅以暇而整
威惠以久而孚卿雖三命於居留今甫踰年之宅牧我
戍未定靡歸聘寧不永懐舊人逺省知若勤豈宜易退
閫寄不可數易疆事毋恃不来與其慕赤松之從游孰
若勉干木之偃息曷為洊奏未燭予𠂻不剛不柔而徳
修足食足兵而民信典聽朕毖圖功攸終所請宜不允
不得再有陳請故兹詔示想宜知悉秋熱卿比平安好
遣書指不多及
御札奬諭馬光祖提師應援覽奏以冦廹舒城元戎銳
於一出忠忱為國威聲憺敵諸将有所倚頼事功何患
不集予甚嘉之安慶城髙池深固無足慮萬一有窺江
之謀則豫防力遏必使無透漏乃可切宜勉旃庶寛憂
顧(咸淳元/年八月)
丙寅賜馬光祖丐祠不允二詔𠡠光祖省所奏乞畀叢
祠事具悉卿以文武威風三尹陪京江滸經營厥功茂
焉召伯有成王心則寧朕用寛北顧之憂采薇出車之
勤瘁靡日㤀之今天塹雖既清而陰雨之防不可忽迨
我暇矣建威銷萌繄卿是頼其可謂事幾沓来而圖田
里之安處謹䕶風寒惟卿逺慮無毖于恤成乃圖功亦
惟舊人丕克逺省昔元祐初留籥洛師者未釋位詔喻
之曰視國如家忠臣可以忘年卿年至未也勉為國計
勿復懐歸所請宜不允故兹詔示想宜知悉春寒卿比
平安好遣書指不多及(正月/)
𠡠光祖省所再上奏乞畀叢祠事具悉朕聞任賢責成
者悠久而不易體國經逺者華皓而益堅角巾東第之
言未聞羊祜之從欲卧䕶北門之寄豈曰裴度之辭勞
矧卿克壮其猶盍思不解于位耆夀俊在服詎宜止足
之謀樽俎間折衝奚必驅馳之役儻使卿遂山林之志
孰為朕分疆場之憂無踰老臣罔或自介用逸所報先
帝亦惟以敉圖功所請宜不允不得再有陳請故茲詔
示想宜知悉春寒卿比平安好遣書指不多及
　
　
　
　
　
　
　
　
　
　
　
　
　
　景定建康志巻三
欽定四庫全書
　景定建康志卷四　　　　宋　周應合　撰
留都録四
御製　御書
真宗皇帝御製御書
　觀龍歌(中使自茅山取龍入/獻乃作歌送還山中)四靈之長唯虬龍虬龍
　變化故難同三茅福地羣僊宅靈物潛形在此中池
　内僊人馴擾得至今隱現誰能測乘雲蠢動獨標竒
　行雨嘉生皆荷力常人競取暫從心才出山楹兮無
　處㝷中使勤求深有意欲獻明庭兮陳上瑞初獻一
　龍朝魏闕偶挹二龍離洞穴人心龍心若符契一去
　一住何神異我覩真龍幸不驚至誠祝龍龍好聽但
　祈風雨年年順庶使倉箱處處盈
仁宗皇帝御書
　飛白堯舜佛安字賜知江寧府錢公輔
　飛白帝佛字賜知江寧府傅堯俞
髙宗皇帝御製御書
　題金華宫石上十二字云虎踞龍蟠聳金陵之王氣
　(髙宗/御名)書
　　(慶元舊志載在第九卷書畫類注云即紹興初臨/幸日所書也今在府治又於第十卷末云此十二)
　　(字非是御書盖謂御書不宜書御名又謂石在府/治車駕至建康即入行宫未嘗幸府治又謂唐潤)
　　(州畢刺史之名與髙宗廟諱同此字疑為畢所書/也今以舊志詳之其不可信有四建康行宫係紹)
　　(興二年命李光建帝初至建康實建炎二年五月/其時未有行宫暫駐蹕神霄宫即保寧寺也舊志)
　　(乃謂車駕至建康即入行宫一不可信也駐蹕神/霄之時嘗以華藏寺暫為府治盖舊府治欲建行)
　　(宫故守臣出寓華藏其後行宫既成始改府治于/行宫之東南隅則今之府治實非建炎以前之舊)
　　(治舊志乃以髙宗未嘗幸府治而證御書之非是/安知此地未為府治之先逰幸不曽到此指今府)
　　(治為舊府治其不可信二也金華乃梁宫名去臺/城三里舊志九卷記云御書金華宫石十巻記云)
　　(元刋致一齋竹石間與金華宫石錯立兩巻自為/牴牾其不可信三也九巻直書曰髙宗御書十巻)
　　(又指為畢刺史書其不可信四也恭覩髙宗前後/宸翰字體與臣黄庭堅字相近此石所題十二字)
　　(亦然庭堅字法自為一家唐人字學雖精未見有/字體與庭堅同者前此守臣以此十二字為髙宗)
　　(御書而嚴奉于玉麟堂之東必有見矣豈可以唐/潤州刺史之名偶同御名而意彼為是耶况昇潤)
　　(各州以潤州刺史之名而證昇州之字亦未為確/也今不敢不記於御書之列俟正於後之君子)
　御製詩賜張浚曰願同越句踐焦思先吾身卒章曰
　髙風動君子屬意種蠡臣(建炎二年/至建康時)
　御書孝經十八章真草相間賜秦檜
　御書周易乾卦賜秦檜
　御書决䇿元功精忠全徳之碑十字賜秦檜
　御書六軸賜王安節王珙(本藏/其家)
　御草書王安石詩賜趙撙紛紛擾擾十年間世事何
　嘗不強顔亦欲心如秋水静應須身似嶺雲閑(刻石/在保)
　(寧/寺)
孝宗皇帝御製御書
　武經龜鑑序賜王彦曰古之有天下國家者未嘗去
　兵故曰天下雖安忘戰必危自司馬之法壊後之言
　兵者必曰孫武觀其消息盈虚合於天道横斜曲直
　應變無窮可謂善之善矣朕於此每有感焉嘗欲考
　古今之成敗較謀略之短長以合於武攽示諸将庶
　政方繁有所未暇保平軍節度使王彦以其所編次
　武經龜鑑来上採掇前代已然之跡著其得失必取
　武書以驗之誠得我心之所同然者斯亦勤矣噫文
　武一道也三代以六卿命帥漢以御史大夫䕶軍凡
　為将者安可不學耶霍去病謂顧方略如何者此一
　時有激而云非萬全之計不當以為法也彦宜益懋
　勉俾無愧於此書豈不美哉嘉歎之餘因題于篇首
　隆興甲申嵗秋九月甲子選徳殿書賜王彦(彦時為/建康都)
　(統制刻石/在本司)
　御批賜郭振卿亷正自守朕深知之但諸軍統兵官
　切宜待遇以禮隨其髙下付與事權嚴其階級(如兵/官有)
　(過當由卿自治之無使小人/侮慢兵官如此則階級不嚴)庶可統率士卒不至犯
　分緩急可以責任卿宜體此(振時為建康都統/制刻石在本司)
　御札賜閻仲朕惟将帥之弊毎在蔽功而忌能尊已
　而自用故下有沉抑之歎而上無勝筭之助殊不知
　兼収衆善不揜其勞使智者獻其謀勇者盡其力迨
　夫成効則皆主帥之功也昔趙奢解閼與之圍始令
　軍中有諫者死及許歴進北山之䇿而奢許諾卒敗
　秦師奢為封君與亷頗同位果何害焉卿當以奢為
　法毋蹈前弊用副注委已嘗面諭此意故兹親札宜
　體至懐
皇帝御製御書
　題趙葵墨梅詩曰溪藤踈影勢千尋筆補春工著意
　深止渇調羮歸妙手誰知一片嵗寒心
　御書明道書院四大字賜為額
　御書忠勤樓錦繡堂六大字賜吴淵
　御書忠實不欺之堂裕齋桂山十字賜馬光祖
　御書景福萬年之殿六大字賜茅山元符觀
　御書靈休介福元壇六大字及聖徳仁祐之殿六大
　字褒僊鎮寳四大字寳珠杯三大字賜茅山崇禧觀
　御書玉氣凝潤鶴情超遼八字賜司徒師坦
詔札碑刻(御書御製不専繋於建康/而立石在府者録于此)
太宗皇帝御製戒石銘曰爾俸爾祿民膏民脂下民易
　虐上天難欺
髙宗皇帝御札曰近得黄庭堅所書太宗皇帝御製戒
　石銘恭味㫖意是使民于今不厭宋徳也因思朕異
　時所歴郡縣其戒石多置欄檻植以草花為守為令
　者鮮有知戒石之所謂也可令摹勒庭堅所書頒降
　天下非惟刻諸庭石且令置之座右為晨夕之念豈
　曰小補之哉(紹興二年七月吕/頥浩立石府治)
仁宗皇帝御製放生文曰哀汝等前生中作何罪業變
　入惡道生胎卵濕化有無足兩足多足等故我今思
　曰汝往世曽為酷煞生人過為㐫惡不忠國君不重
　父母十惡三業六情盡牽五業皆惑飲食盈腹而不
　美衣重過度而不華軟硬染心温冷著意疼痒動念
　麄滑見情目亂雜色耳躭媱聲口貪諸味鼻□臰香
　心無所足意起望外榮尊登天而不髙威人仗煞而
　不足伏為汝等各歸人世莫為畜種信行三寳奉成
　齋戒樂聞佛法永無罪障三世一切佛救此業因信
　心廻向不作過惡得成佛果(慶厯七年八月七日降/下至和三年四月十四)
　(日立石本/府法光寺)
徽宗皇帝手詔朕承祖宗遺休餘烈崇經術設學校興
　賢能以待天下之士髙爵重祿承之庸之以待士之
　在官者盖與之修政事理人民以立太平之基致唐
　虞三代之隆宜有豪傑特立之材忠信志義之人比
　肩相望焜耀一時為世盛事而比年以来懐僣亂之
　異謀干殊死之極憲如趙諗儲侔王寀劉昺之徒或
　賢科異等勲閥世胄或出入禁闥侍從之領䄂為搢
　紳士大夫之大辱閭巷無知愚夫愚婦之所憤疾武
　夫悍卒未嘗知書者咸羞道而喜攻之其故何也豈
　利心勝而義不足以動之歟抑勸導率勵之方有所
　未至歟夫經傳所載君臣之分忠義之訓榮辱禍福
　之戒豈不深切著明今誦其言而不能效之行事深
　慮薄俗浸漬士風陵夷失崇飬之指害教化之原為
　天下後世笑卿當師儒之任以學行致大官其思所
　以勸勵興起俾知尊君親上之美無復暴戾邪僻之
　行以居徳而善俗以化天下與後世稱朕意焉故兹
　詔示奉行毋怠付李邦彦(政和八年二/月刻石府學)
　大觀聖作之碑(刻石今在溧水句/容縣學大成殿)
髙宗皇帝籍田手詔朕惟兵興以来田畆多荒故不惮
　卑躬與民休息今疆場罷警流徙復業朕親耕籍田
　以先黎庶三推復進勞賜耆老嘉與世俗躋於富厚
　昔漢文帝頻年下詔首推農事之本至扵上下給足
　減免田租光于史册朕心庶幾焉咨爾中外當體至
　懐故兹詔諭想宜知悉(紹興十六年八月守/臣晁謙之刻石府治)
　御札頒戒石銘(見前/)
　御書蘭亭修禊序(刻石在/溧陽縣)
孝宗皇帝戒諭軍帥五事
　主帥唯務亷正日前弊事當一切措置革去　軍中
　財賦不得循習舊弊交結妄用巧作名目虚破官錢
　　諸軍器械衣甲等除上教一副外更當樁辦兩副
　專充出戰使用即不得將已造下軍器輪轉作見造
　數目重疊支破官錢　遇陞差將佐等當依公選擇
　不得私受情囑或以喜怒行事　入隊戰士不得差
　撥雜役(乾道七年十二月十六日差中使宣引帶御/器械王明至便殿御札出諸袖中親以授之)
　(令朝夕閲視未幾差王明統戎池州繼為歩帥馬帥/有功無過聖訓之力也淳熈三年九月立石建康馬)
　(軍/司)
　手詔戒諭漕臣曰朕躬節儉以先天下無暴征無苛
　取期吾元元躋于富庶之域郡國之間宜若公私交
　裕矣今顧不然豐年樂嵗中外少事或未免於匱乏
　州廹其縣縣廹吾民其故安在無乃賦入寡而用度
　衆歟吏二千石有能不能歟將輟費妄用莫知撙節
　歟朕既深居九重無以徧察故分道置䑓寄耳目于
　爾漕臣職當計度欲其計一道盈虚而經度之也職
　在按察欲其蚤正素治毋使至于病民也厥或異此
　朕何頼焉且汝不聞黍苖之詩乎我任我輦我車我
　牛謂美召伯能成轉運之功也後世以是名官寧無
　意耶曰陰雨膏之言能飬民如膏雨也其卒章曰王
　心則寧言家給人足乃能安王之心也汝等得不深
　思古誼視所部為一家周知其經費而通融其有無
　亷察其能否而裁抑其耗蠧數者備矣郡計何患乎
　不足郡計足則屬邑寛屬邑寛則民力裕民力裕則
　吾宵旰之慮釋國有信賞於汝何吝若乃有餘者取
　之不足者聼之逮其失事然後從而劾之斯亦晚矣
　是則黜罰之行奚獨郡守而已諸道轉運其明知朕
　意(淳熈六年三月丁丑臣雄臣淮臣良臣奏事殿中/天慈惻怛有民力未裕之歎因出親筆手詔示臣)
　(等臣等再拜跽受退即捧讀紬繹至再至三仰見聖/明總覈庶職軫憂元元所以加惠至厚天下幸甚臣)
　(等恭惟陛下儉徳冠乎帝王仁心同乎天地爰自即/位池䑓弗増車服隨給横恩妄予毫髮不私厚賦重)
　(征蠲貸略盡是宜財力全實無媿前古之盛乃名藩/大府猶以病告致勤九重宵旰之念士夫交議莫識)
　(所由及恭覩宸奎𠡠戒漕臣將使審計經度任州縣/有無之責乃知聖鑒髙逺推見本原徳意志慮非臣)
　(等所及臣等謹奉明指宣布中外越二日又請刋石/以副墨徧賜諸道制曰可臣等竊以天下譬猶一身)
　(一身之間血脉流貫則四支和平天下之勢上下通/融則百職修舉此理之必然也昔劉晏號古今計臣)
　(之冠究所設施不過取羡補乏蠲荒歛豐其後興利/之臣乃不問有無一切殚竭國計未贏而民力憊矣)
　(是故轉漕之任一道是寄盈虚緩急所當共體若乃/智慮不通規為不豫悉取其有餘以徼強濟之名安)
　(視其不足而諉曠敗之責自謀善矣謂公上何兹非/置使之本意也今雲章昭囬聖謨廣大凡厥奉承曷)
　(敢不敬敢不丕應詩云肅肅王命仲山甫将之邦國/若否仲山甫明之臣等不佞尚能恪意悉力以助揚)
　(聖意若其受詔不䖍與夫稱職有聞則當甄序以詔/賞罰既入石謹拜手稽首而書于下方中奉大夫㕘)
　(知政事權監修國史同提舉詳定一司𠡠令華亭縣/開國伯食邑九百戸食實封三百户賜紫金魚袋臣)
　(錢良臣通議大夫樞密使東陽郡開國公食邑五千/户食實封一千七百戸臣王淮正奉大夫右丞相兼)
　(提舉編修玉牒提舉國史院提舉編修國朝㑹要提/舉詳定一司勅令魯郡開國公食邑四千四百户食)
　(實封一千四百户臣趙雄謹書淳熈六年五月日朝/奉大夫江南東路轉運判官借紫臣王師愈被㫖刻)
　(于㕔/事)
　御札付淮西總領李若川紹興三十年淮西總領所
　収支錢糧數目并隆興元年収支錢糧并添支數目
　並要子細開具頭項疾速奏来(臣先及昨以司農少/卿董饟淮右屬時北)
　(兵侵軼邊圉繹騷孝宗皇帝欲考金穀出納與夫兵/興以来添支數目盖嘗親灑宸翰俾速奏聞臣不肖)
　(不才猥忝先職復值江淮俶擾供億夥繁懔渉淵氷/懼弗克紹仰觀昭回之光竊以謂㕘稽収支此特有)
　(司之事聖慮宏逺雲章下垂非惟責任臣工者為不/輕而規恢中興端足以詔萬世矣用取刋諸琬琰併)
　(侈疇昔之榮遇云嘉定元年三月望日朝議大夫太/府少卿總領淮西江東軍馬錢糧專一報發御前軍)
　(馬文字兼提領措置屯田曲周縣開國男/食邑三百户借紫臣李洪拜手稽首謹書)
　御筆臨晉王羲之二帖(刻石溧/陽縣)
　御書唐韓愈進學觧
　御書陰符清浄二經(刻石句容/縣凝神庵)
皇帝御製訓亷銘周典六計吏治條陳以亷為本乃良
　而循彼肆貪虐與豺虎均肥于而家多瘠吾民縱逭
　扵法愧其冠紳貨悖而入菑及後人我朝忠厚黜貪
　為仁咨爾羣辟是訓是遵　謹刑銘民吾同胞疾痛
　猶己報虐以威刑非得已仰惟祖宗若保赤子明謹
　庶獄惻怛温㫖金科玉條豪析銖累夫何大吏蔑棄
　法理逮于郡邑濫用笞箠典聼朕言式克欽止
　戒飭士習手詔朕親御路朝首興教化士風所繋尤
　務作新比年以来習尚澆漓文氣卑薾純厚典實視
　昔歉焉豈涵養之未充抑薫陶之或闕咨爾訓廸之
　職毋拘内外之殊各究乃心俾知所嚮矯偏適正崇
　雅黜浮使人皆君子之歸如古者賢才之盛副予至
　意惟爾之休
　録用勲臣後手詔虞廷之賞延于世漢氏之官長子
　孫春秋謂成季之勲宣孟之忠而無後為善者懼矣
　朕慨思開國以来勲臣之裔有能世濟其美而不能
　世其祿者仰所在州軍體訪保明具以實聞以備録
　用
　戒貪吏手詔朕聞祖宗立法悉從寛厚惟贓吏之罰
　獨不少貸為其蠧國害民也朕待遇臣下未嘗少恩
　訓亷有銘正欲善誘不謂邇来貪風轉熾國與民俱
　匱而士大夫之家益肥間有自號清流而居官之汚
　濁尤甚朕将何頼焉自今小大之臣各宜洗心滌慮
　毋徇于貨賄其或不悛有淳熈之法在舉而行之非
　朕得已也故兹札示想宜體悉(以上並刻/石本府)
　　(臣馬光祖䟦云臣恭惟皇帝陛下以忠厚制刑賞/以典則柄廢置以正直作福威率由憲章發為辭)
　　(命謂虞氏之賞漢人之官皆世也今勲伐餘幾得/無有䧏在皂𨽻者乎我其収之是以有録用之詔)
　　(謂汙吏之罰淳熈之法未逺也今民生終窶得無/有壑其人以自封者乎我其艾之是以有舉行之)
　　(詔天聲雷動宸畫奎垂巍巍煌煌盪人耳目可以/躡虞而躒漢躋寶祐扵淳熈矣若時臣庶固有宅)
　　(命義之正燭理慾之分不勉而忠不砥而厲者至/於賞罰辨其前寵辱怵其後則雖中人以下猶将)
　　(蹶然自度曰以身殉貨孰與以身殉國者之昌以/忠烈澤子孫孰與以貨財殺子孫者之殃違彼而)
　　(就此利初而安終家伊吕人夷齊事可日月致也/彼有倚閥閱以為庸而先猷之弗紹濯襟裾以為)
　　(潔而素踐之弗符饕其名而違其實者天青日白/必無幸焉臣服在管鑰甚慶甚盛獲承丕顯休命)
　　(宣昭而摹勒之豈惟勒之式克則之又朝夕之尚/帥東諸侯與其屬有司胥保胥誨以勸于帝之廸)
　　(寶祐五年八月初吉寶章閣學士通奉大夫沿江/制置使江南東路安撫使馬歩軍都總管兼營田)
　　(使知建康軍府事兼管内勸農使兼行宫留守節/制和州無為軍安慶府三郡屯田使兼提領江淮)
　　(茶鹽所武義縣開國男食邑三/百戸臣馬光祖拜手稽首謹言)
　御筆戒貪吏朕於贓吏無所貸以其惟威惟虐大為
　吾民仇民吾赤子而仇之是與冦賊姦宄者同科而
　何以為天子之命吏古人喻貪以狼以碩鼠直目以
　物類之惡者盖不得復言人矣惟彼貪夫憯莫之懲
　侵牟矯䖍㒺知盈厭朕夙興夜寐憂苦萬民封培本
　根每愳弗蔇郡國之吏乃淫縱其欲以蠧厥生間聞
　田里凄砭人眼惻怛以還又甚自愧朕惟民生寡乏
　由於貪官之肆誅求貪官充斥由於監司之不按察
　抑無瑕可以戮人軌度其信而後可以治人初亦無
　以大相過耶我朝戢貪家法具在中興而後特為詳
　密監司不按劾而臺臣彈奏則坐監司罪此紹興十
　一年九月之詔也以發擿而為殿最不劾則重行貶
　黜則是年十月之詔也上下相䝉習為媮惰當寘重
　憲悉具臧否連銜聞奏違則弹劾又十三年九月與
　三十二年十二月之詔也又如乾道元年之正月四
　年之六月淳熈九年之三月十二年之六月慶元二
　年六年之正月皆有詔而詔不止是也率以外臺耳
　目不當蔽塞失察之罪凛乎其甚嚴今監司不亷問
　不按發間一二見或輙用胷臆而貪者顧得免朕獨
　安取此兹當嵗首肆用咸與惟新繼自今仰諸路監
　司各舉其職無或以避礙縱蟊賊毎半嵗具劾過贓
　吏若干来上當視多寡為殿最視殿最加賞罰而主
　之以必行郡守於民為親又當助監司所不及此當
　以正歲為殿最賞罰亦如之或本路本州無所劾而
　臺諫論列則監司郡守皆以殿定罰咨爾部刺史而
　下典聽朕言無同于厥辜自取瑕殄其有治狀亷聲
　孚于衆聽者亦須摭實奏聞以俟甄録薦賢受賞朕
　不汝吝
　　(太保右丞相兼樞宻使兼太子少師益國公臣賈/似道大中大夫知樞宻院事兼㕘知政事兼太子)
　　(賓客臣朱熠端明殿學士通奉大夫簽書樞宻院/事兼權㕘知政事兼太子賓客臣皮龍榮端明殿)
　　(學士中大夫同簽書樞宻院事兼太子賓客臣沈/炎等恭惟皇帝陛下一徳當極萬年敬休惟欲又)
　　(我受民祈天永命肆念仁心仁聞而下不被其澤/㒺匪貪官汙吏鴟義奪攘不厭不止以故元元寡)
　　(遂至治未臻上勤聖懐憂勞夙夜迺月正元日親/灑奎畫俾部刺史而下亷問按發以劾吏之多寡)
　　(為使指之殿最治一州者則寛其期殿最亦如之/宸毫蜚動漢章昭回與歲功以俱新期同宇以皆)
　　(泰其視先漢當春時議振貸詔下寛大書斯為卓/絶無前矣臣等恭讀聖訓至于再三實為生民立)
　　(命為萬世開太平非可與異時一發號施令之不/匿厥指者並諭也部刺史而下能恪守仰遵不負)
　　(殿而以最聞繼是吏當稱其職民當安其業邦本/所在永永不摇社稷長逺終必賴之臣等忝聯邇)
　　(列親奉徳言弗克欽承是為有負謹欲將上項御/筆刻之琬琰立之朝堂仍以墨本朌之郡國令勒)
　　(石治所以永觀省因拜手稽首颺言曰獲上黨穗/文之祥不若寶此筆得河洛圖書之秘不若佩此)
　　(訓欲一道之得福星不若先懲勸以厲其激揚清/濁之志欲萬物之皆吐氣不若嚴誅賞以計旌别)
　　(淑慝之功使凡見此者皆當竦然而作如在殿陛/之側而聞丁寧之音相與濯去舊習以課來效臣)
　　(等不勝大願取進止正月八日三省同奉聖旨依/  觀文殿學士光禄大夫沿江制置大使知建康)
　　(軍府事兼管内勸農營田使江南東路安撫使馬/歩軍都總管行宫留守節制和州無為軍安慶府)
　　(三郡屯田使暫兼淮西總領金華郡開國公食邑/三千戸食實封六百戸臣馬光祖立石恭書曰皇)
　　(上改元景定之明年月正元日特發睿思親御宸/毫厯舉祖宗黜貪之詔申飭訓告頒示羣臣蓋念)
　　(民生之寡遂由於吏習之多貪吏貪弗革由於監/司按察之不嚴自今必以按吏多寡為殿最而勸)
　　(懲之大哉王言諄勤惻怛雷霆震肅之中皆雨澤/滂霈之意嚴誅賞之令所以浚惠養之仁昭祖宗)
　　(之心所以永上天無疆之命也臣職叨分閫祗昭/明訓既銘於心復刻于石謹拜手稽首言曰先民)
　　(有訓世無賞罰雖堯舜不能化天下天下之吏人/品不齊不賞而勸不罰而懲者上也聞賞而勸聞)
　　(罰而懲者次也賞而不勸罰而不懲斯為下矣聖/人從而刑之盖有不得已焉者臣少嘗誦書至盤)
　　(庚之篇有曰朕不肩好貨敢恭生生鞠人謀人之/保居又曰無總于貨寶生生自庸此盤庚戒貪之)
　　(辭也成湯之時宜非盤庚比敢有狥貨時謂淫風/臣下不正其刑墨猶見於制官刑儆有位之時堯)
　　(舜之時宜非啇比渾敦窮竒檮杌饕餮猶不能無/必待流放竄殛而後天下咸服是雖堯舜至治之)
　　(世不能無貪臣堯舜至仁之君不能無嚴刑也然/罪止於四它無聞焉聖心之易孚而人心之易化)
　　(故也今我皇上之心同符堯舜流放之刑既除姦/凶有人心者皆宜洗濯舊染精白一心以承休徳)
　　(聖意丁寧猶慮有下品之吏聞罰而不知懲者於/是按察殿最之法不容不嚴且明信且必也法如)
　　(江河使人易避刑期無刑聖人本心為吏者聞此/詔必自謹其身而不待監司之按察然後為吏之)
　　(善為監司者奉此詔必申儆所部使部内無可按/之吏然後為令之孚天下皆無可按之吏然後為)
　　(聖化之成臣與所部之吏之監司何幸親逢堯舜/之君身為堯舜之臣以觀聖化之成哉臣嘗聞先)
　　(師臣徳秀之言曰萬分亷潔止是小善一㸃貪汚/便是太惡拳拳服膺乆矣大學曰無諸已而后非)
　　(諸人臣願事斯語與同為監司者儆之以無負聖/天子黜貪之令又曰有諸已而后求諸人臣願事)
　　(斯語與同為監司者勉之以無負聖天/子舉亷之意謹拜手稽首書于下方)
　
　
　
　
　
　
　
　
　景定建康志巻四
欽定四庫全書
　景定建康志巻五　　　　宋　周應合　撰
　　地理圖序
周官大司徒掌建邦之土地之圖與其人民之數以佐
王安擾邦國以天下土地之圖周知九州之地域廣輪
之數辨其山林川澤丘陵墳衍原隰之名物職方氏掌
天下之圖辨其邦國都鄙周知其利害葢方國各自為
圖掌於職方入於司徒則謂之天下土地之圖大司徒
合而圖之則謂之建邦土地之圖然則上矣皇朝令郡
國圖經三歳一來上即成周所謂天下土地之圖也龍
盤虎踞帝王之宅襟江帯湖形勝之區自吳以來英主
經營四方莫不以此為根本我宋中興是為留都地至
重矣由職方土地之圖以入於建邦土地之圖詎容闕
典於是考古證今為圖凡十有五曰龍盤虎踞形勢圖
曰歴代城郭互見圖曰建康府境方括圖曰金陵建閫
所部圖圖分上下曰府城圖曰府治圖曰上元江寧句
容溧水漂陽五縣圖曰府學圖曰明道書院圖曰青溪
先賢堂圖地有當辨者附於圖後

















　　辨丹陽
丹陽之辨有三一辨其字二辨其地三辨其治按西漢
地理志字從楊東漢郡國志字從陽自晉至唐見於史
傳者或為楊或為陽無定字也江南地志云郡國有赭
山其山丹赤寰宇記云赭山亦名丹山唐天寶中改為
絳巖山丹陽之義出此山臨平湖湖亦以丹陽名今此
山在溧水句容兩縣之間以此證之則丹為山名山南
為陽故曰丹陽字從陽者為是晉地理志於丹楊郡之
丹楊縣注云山多赤栁以此證之丹楊即赤柳之異名
字從楊者為是二字各有所據世或疑之竊謂右史字
多通用如豫章名郡取義於木而字不從樟㑹稽名郡
取義㑹計而字或從鄶豈容以今字之拘而疑古字之
通哉况柳之赤山之丹未必不互相因也丹山之有丹
楊則因木取義宜也丹楊山之南曰丹陽因方取義亦
宜也二字之通毋庸深辨而地則不可不辨耳葢地之
名丹陽者不一周成王封熊繹於丹陽乃荆楚之所始
其地在荆州不在揚州唐地理志丹州咸寧郡有府五
丹陽居其一此在闗内道古雍州之域亦不在揚州也
史記楚懷王與秦戰於丹陽司馬貞索隱云此丹陽在
漢中則又屬梁益之州而非揚州也秦置鄣郡有縣曰
丹陽漢改故鄣為丹陽郡此實𨽻揚州孫吳析漂陽以
北六縣為丹陽治建業亦隷揚州自東晉以至於唐丹
陽郡有分有合而皆𨽻揚州其名偶與荆雍梁益之丹
陽同而其地實異葢九州之域自禹而分不可紊也如
秭歸縣有丹陽城枝江縣有丹陽聚地皆屬荆北史中
有封丹陽侯者數人地皆在雍於此無辨則丹陽見於
史傳者多前之以彼為此者未必知其訛今之書此遺
彼未必不疑其略矣丹陽之地名不一固所當辨而丹
陽之屬揚州者其治不二或者猶有疑焉漢志云丹陽
郡治宛陵葢今之寧國府也杜佑通典云以丹陽郡𨽻
潤州葢今之鎮江府也吳寶鼎中嘗割丹陽附吳興盖
今之安吉州也人多惑於三説遂疑丹陽之不在建鄴
領治所皆在建鄴隋開皇初雖嘗徙治江都而大業隨
廢唐武徳二年置揚州東南道行臺治江寧三年以江
寧溧水二縣置揚州六年又以延陵句容𨽻揚州以地
言之皆建鄴也雖武徳九年嘗徙治江都而貞觀七年
復治江寧矣則隋唐之間揚州常治建鄴而徙江都者
亦暫爾至於五代偽吳楊行密雖以江都為揚州而金
陵實為别都至偽唐又自廣陵而遷治金陵矣若以今
之揚州言之則廣陵一郡之名耳若無闗於建鄴以古
揚州言之則禹貢九州之一之總名建鄴乃其州之鉅
鎮而治所多在焉今於六朝表中書揚州之事從古也
本朝表中不書揚州之事從今也是不可以不辨
　　辨金陵
金陵何為而名也考之前史楚威王時以其地有王氣
埋金以鎮之故曰金陵又曰地接金壇其山産金故名
於是因山立號置金陵邑至秦始皇時望氣者謂其地
有天子氣又埋金寶於山以厭之昔有一碣在靖安道
復置唐武徳九年又廢之以其縣𨽻潤州天寶元年始
改潤州為丹陽郡又改曲阿為丹楊縣皆非兩漢六朝
之丹楊也又嘗攷諸縣治漢丹陽郡統縣十七秣陵句
容丹陽溧陽江乘皆𨽻焉晉丹陽郡統縣十一建鄴江
寧丹陽溧陽江乘句容秣陵皆𨽻焉隋丹陽郡統縣三
江寧溧水𨽻焉其丹陽名縣於潤境者亦唐天寶以後
也非兩漢六朝之舊也是不可以不辨
　　辨揚州
或問禹貢揚州之域北距淮東南距海不專在建鄴也
宋朝揚州治廣陵不復𨽻建鄴也今以揚州刺史及州
牧入建康志何哉曰自漢以來揚州無常治或徙夀春
或徙曲阿或徙歴陽皆暫爾而治建鄴之時獨多漢末
揚州之地南属吳者十四郡而揚州治建鄴合肥以北
属魏而揚州治夀春晉平吳以後徙夀春之揚州合治
建鄴至元帝渡江都揚州統丹陽等郡宋以揚州為王
畿六朝都建鄴時若揚州牧若刺史皆以大臣諸王兼
殊不知丹陽之名本出建鄴而郡治寓於宛陵者暫爾
自建安以來丹陽郡治常在建鄴常以宰輔諸王為尹
隋以前未嘗改也夫置丹陽治建鄴者孫權也割丹陽
附吳興者孫皓也平吳以後復吳興所有之丹陽歸於
建鄴者晉也平陳以後廢丹陽郡而置溧水縣者隋開
皇也廢蔣州而復置丹陽郡者隋大業也以江寧溧水
復置丹陽縣者唐武德也嘗放潤州類集曰今之潤境
舉非丹陽地而唐以丹陽名郡何也盖唐天寶以前唯
有潤州未有昇州是時潤所領縣六江寧句容在焉二
縣乃丹陽故地天寶初改州為郡因以名之迨至徳二
載始割出二縣増以溧水漂陽建為昇州而丹陽之名
遂存於潤杜佑通典以天寶以前州縣為定故載潤而
闕昇後之作方志者曽不審此徃徃只據佑所書而在
秦在漢皆繋於二郡之間誤矣又云漢元封二年改鄣
為丹陽其城在今江寧府東南八里即漢丹楊太守及
晉丹楊尹之所治隋平陳廢之平其城以為田大業初
間題為埋金碑其文曰不在山前不在山後不在山南
不在山北有人獲得富了一國耆老指為秦時古碑近
年遂為好事者取去是金陵之名始於楚秦千數百年
於此矣前軰固嘗疑之盖謂寶劍在地氣射斗牛光怪
燭天其下有寶熊商嬴政方惡其地氣之異而欲消去
之乃復埋金寶於其地是益其氣也安得為知乎及見
靖安道間埋金碑之語然後知熊商嬴政知術相襲以
愚黔首而千數百年無能發其詐者地有王氣楚秦所
忌故將鑿山以泄其氣也役其人以鑿山則人未必從
於是借埋金之説以致鑿山之人曰山有金也曰吾嘗
埋金於山也人皆有求金於山之心則皆不愛其鑿山
之力求不獲則鑿不已不待驅而從也又設為山前山
後山南山北之語以惑之神其有金之地將以眩其求
金之人盖人知其地之有金而莫知其金之所在則遍
山而求之遍山而鑿之金未有獲而山之氣泄矣求金
之人皆無所得而楚秦之君求泄山氣之謀遂矣則是
埋金之説所以為驅人鑿山之術豈真埋金也哉吁熊
商嬴政將以愚黔首適自愚耳山融川結天地之氣為
之豈區區智術所能變之哉惟修徳足以永天命惟施
仁足以固人心惟行帝王之道足以消姦雄之變聖賢
以理御氣大抵然也不是之務而求以人力勝地氣復
以智術致人力熊商終無救於楚之滅嬴政終無救於
秦之亡豈非甚愚也哉當時言天子氣以五百年為期
自是四百九十年而晉元帝渡江建都金陵適符其數
商與政如之何哉故著斯辨以發金陵之詐而袪黔首
之惑云
　　辨建鄴
楚名此地曰金陵秦改金陵為秣陵漢建安中孫權改
秣陵為建鄴晉建興初避愍帝諱改建鄴為建康建鄴
建康豈有異地哉世俗或疑其非者有二説晉書太興
三年分淮水北為建鄴南為秣陵此所謂淮水者盖指
秦淮而言耳秦淮之水來自建鄴之東而西注於江故
晉於此水之南置縣曰秣陵名因秦舊也此水之北置
縣曰建鄴名因吳舊也或者不察建鄴自有之淮誤指
為桐柏所導之淮遂謂建鄴移在江北可謂謬矣又一
説龍川陳亮上孝宗皇帝書有曰今之建鄴非昔之建
鄴或者又執此語以為建康非建鄴之證謬尤甚焉龍
川所謂建鄴今昔之異者指其城郭而言耳非言其地
之非昔也(龍川萬言書云今之建鄴非昔之建鄴也臣/嘗登石頭鍾阜而望今城直在沙觜之傍耳)
(鍾阜之支隴隱隱而下今行宫據其平處以臨城市城/之前則逼山而斗絶焉此必後世之讀山經而相宅者)
(之所定江南李氏之所為非有據高臨下以乘王氣而/用之之意也本朝以至仁平天下不恃險以為固而與)
(天下共守之故因而不廢耳臣嘗問之鍾阜之僧亦能/言臺城在鍾阜之側大司馬門當在今馬軍新營之傍)
(耳其地據高臨下東環平岡以為固西城石頭以為重/帶元武湖以為險擁秦淮青溪以為阻是以王氣可𠂻)
(而運動如意若如今城則費侯景數日之力耳曺彬之/登長干兀木之上雨花臺皆俯瞰城市雖一飛鳥不能)
(逃/也)盖建鄴古都城實倚鍾阜而都城南門距秦淮尚七
八里此吳晉之舊規龍川所謂昔之建鄴也偽吳時徐
知誥大城昇州拓舊址二十里跨秦淮南北之地盡入
城中北距鍾山甚逺而南距雨花長干諸山則甚迫矣
知誥據此以為南唐之偽都皇朝既平江南即南唐故
府以為州治今城郭皆知誥之舊此龍川所謂今之建
鄴也謂建鄴今城非昔城則可謂建鄴今地非昔地則
不可因為此辨以正或者之謬(不欲指言其/人故或之)
　　辨越臺
越城者建康作古之城句踐范蠡之所營也越臺者越
城之故址也考之史傳無異辭矣(詳見/越城)越而楚楚而秦
秦而漢漢而吳晉宋齊梁陳攻守於此者西則石頭南
則越城皆智者之所必據劉濞於此避條侯温嶠於此
破王含劉裕於此拒盧循蕭懿於此拒慧景蕭衍於此
屯王茂皆越城越臺也郡國志云越城在縣南六里實
錄云越城在淮水南一里半祥符圖經云越城在秣陵
縣長千里宫苑記云范蠡築城在瓦官寺南金陵事迹
云南門外有越臺與天禧寺相對今府城之南江寧尉
廨之後軍寨之間臺猶存也訪古者毎興感焉近世詩
人有作越臺曲者乃為之説曰越女嫁江南國主為妃
以其地卑濕運越土築此臺以居焉見此詩者併為一
談牢不可破(越臺曲云玉顔如花越王女自小嬌癡不/歌舞嫁作江南國主妃日日思歸淚如雨)
(江南江北梅子黄潮頭夜漲秦淮江江邊雨多地卑濕/旋築高臺梳曉粧千艘命載越中土喜見越人仍越語)
(人生脚踏鄉土難無復歸心越中去高臺何易傾/曲池亦復平越姬一去向千載不見此臺空有名)使其
考古必知誤矣借曰越女運土築臺事果有之南唐宫
室初不在秦淮之南其妃築臺以居必不在宫室之外
不待智者而知其非矣設南唐不史見之駿説以泯句
踐范蠡作古之遺基豈容無所辨哉
　　辨馬鞍山
乾道舊志及六朝事迹編皆云陳後主禎明三年隋將
濟江陳遣南康太守魯肅將兵以鐵鎻横江隋將楊素
擊之争馬鞍山四十餘戰隋軍死者五千餘人指金陵
馬鞍山為是慶元續志引宜黄侯慧紀傳云隋師濟江
慧紀率將士三萬人舩艦千餘㳂江而下欲趨臺城遣
南康太守呂肅將兵據巫峽以五條鐵鎻横江隋將楊
素奮兵擊之四十餘戰争馬鞍山及磨刀澗以此糾舊
志為非今以資治通鑑及三國志南史證之乾道慶元
二志皆不能無誤陳無魯肅亦無呂肅慧紀所遣以拒
隋兵者盖南康内史呂忠肅也楊素與忠肅四十餘戰
争馬鞍山乃在巫峽間非金陵之馬鞍山也山名偶同
耳按蜀志先主為陸遜所攻升馬鞍山陳兵自繞此在
吳蜀接境處楊素所爭即此山也况隋之攻陳賀若弼
自廣陵濟進軍鍾山頓白土岡韓擒虎自横江濟進㧞
姑孰由新林至石子岡皆不經金陵之馬鞍山慧紀遣
呂忠肅使據巫峽以鎻江與楊素遇而有爭山之戰則
其山在彼不在此明矣人名之異山名之同皆不可以
不辨
　
　
　
　
　景定建康志巻五
欽定四庫全書
　景定建康志巻六　　　　宋　周應合　撰
建康表總序
春秋表年以首事太史公年表經緯之後之紀事者法
焉國之郡乘皆有表而例不同今考諸古建康城邑始
於周(建康地本屬春秋之吴取之吴而城長干者越勾/踐也取之越而置金陵邑者楚熊商也時周命未)
(改也吴越楚有/地之時皆周也)郡縣始於秦為都始於孫吴自城而都
地寖大周元王四年越城長干時也周命勾踐為伯時
也未城邑前不可表也作建康表斷自元王以下表之
緯四一曰時表其世年而記其災祥二曰地表郡縣之
㳂革與疆土之分合三曰人表牧伯之更代與官制之
因革四曰事表其得失之故成敗之由美惡具書勸戒
寓焉其年月可考者為年表不可考者為世表世不可
考者隨代附見表如左(或問國始於勾吴都始於孫吴/今表不始吴而始越何也曰始)
(越之說四春秋此地屬吴特泛言耳吴國於㰎李城邑/未見於此地入於越越始城之未城不可表既城不可)
(不表一也始城之年周王命勾踐為伯未命伯之前不/當表越城此地而為伯不可以不表二也春秋何始於)
(平王盖周書至此而終故魯春秋自此而始今考勾踐/之時正當春秋之終則表始於勾踐亦取法魯春秋之)
(遺意三也三代之王也諸侯封而大者莫多於周之後/次莫如殷禹之子孫寥寥也少康有田一成有衆一旅)
(而祀夏配天少康之子封於㑹稽以奉禹祀此越之始/也勾踐乃其二十世孫也城吴地而周伯之太史公謂)
(其有禹之遺風今表越所以存禹四也或又曰表越是/矣不冠以越而冠以周何也曰勾踐之時周命未改一)
(國之主在越天下之主在周勾踐雖強一則曰致貢於/周二則曰以尊周室賜胙為伯必得周命而東諸侯服)
(焉今以周之世表越之/事亦春秋尊王之法也)
建康表一(自周元王四年已已至東/漢獻帝建安己亥為世表)













　
　
　
　
　
　
建康表二(起呉大帝元年辛丑至天紀/四年庚子凡六十年為年表)
　呉(太祖大皇帝姓孫氏諱權字仲謀呉郡富春人也/其先出自周武王母弟衛康叔之後武公子惠孫)
　(曾耳為衛上卿因以孫為氏春秋時孫武為呉王闔/閭将因家于呉太祖乃武之後也祖鍾父堅堅生容)
　(貎竒異仕漢為破虜将軍長沙太守靈帝末董卓作/亂堅乃自長沙舉兵破卓軍於陽夏長驅入洛修祭)
　(漢陵廟屯軍城南甄官井上見五色氣使人入井得/漢傳國璽文曰受命于天既壽永昌方圓四寸上紐)
　(交五龍一角缺後仍投井中堅生四子䇿權翊匡䇿/為吴侯臨終以後事付弟權曰舉江東之衆决機於)
　(兩陣之間與天下爭衡卿不如我舉賢任能各盡其/心以保江東我不如卿權既統事以周瑜程普吕範)
　(為爪牙魯肅諸葛瑾歩騭陸遜為腹心招延英俊而/分部諸将鎮撫山越討不從命初堅娶錢塘吴氏孕)
　(䇿夢月入懷孕權又夢日入懷以告堅堅曰日月隂/陽之精極貴之象吾子孫其興乎其後權破曹操軍)
　(於赤壁又破操軍於濡湏塢操嘆曰生子當如孫仲/謀其後又破關侯定荆州及曺丕代漢稱魏使邢貞)
　(册權為吴王軍師張昭怒其無禮羣臣議稱漢上將/軍九州伯不應受魏封權曰九州伯於古未聞昔沛)
　(公亦受項羽封為漢王盖時宜爾復何損也趙咨使/魏還曰北方終不能守盟宜改年號正服色應天順)
　(人權納之十一月權就吴王位於武昌大赦改明年/為黄武元年後七年公卿上表勸正尊號遂即帝位)
　(大赦改元追尊父堅為武烈皇帝兄䇿為長沙桓王/立子登為皇太子百官皆行賞鰥寡孤獨量給穀綿)
　(百姓免今年租賦天下賜酺五日傳四主合六十年/都建康)




















　
　
　
　
　
　
　
　
　
　
　
　
　
　
　
　景定建康志巻六
欽定四庫全書
　景定建康志巻七　　　　宋　周應合　撰
建康表三(起西晉太康庚子至東晉元熙/巳未凡一百四十年為年表)
　晉(司馬氏受魏禪都洛陽是為西晉自武帝炎至愍/帝鄴四主五十二年而中宗元帝睿即位於建康)
　(遂都焉是為東晉元帝乃宣帝懿之曽孫琅琊恭王/覲之子嗣父為琅琊王永嘉元年因陳敏作亂以琅)
　(琊王為安東將軍都督揚州江南諸軍事假節鎮建/業討陳敏餘黨廓清江表至建興戊戌受愍帝詔即)
　(晉王位改元建武明年愍帝凶問至始即帝位改元/大興其建武以前事屬西晉建武以後事屬東晉合)
　(兩晉論之自泰始至太康元年凡十有六年而吳始/平自太康元年至建武元年凡三十九年而西晉改)
　(為東晉都於建康自元帝建武至恭帝元熙十一主/凡一百三年而禪於劉裕元熙以後事繫於宋太康)
　(以前事繫於吳故建康晉表始於太康訖於/元熙合一百四十年不分西東總曰晉表)













































































































































　
　
　
　
　
　
　
　
　
　
　
　
　
　
　
　景定建康志巻七
欽定四庫全書
　景定建康志巻八　　　　　宋　周應合　撰
建康表四(起南宋永初庚申至昇明/戊午凡五十九年為年表)
　宋(髙祖武皇帝姓劉氏諱裕字徳輿彭城綏輿里人/也漢楚元王交二十一世孫晉哀帝興寧元年癸)
　(亥三月壬寅夜生帝神光照室盡明是夕甘露降于墓/樹産夜而皇妣趙氏殂帝及長雄傑有大度事繼母)
　(以孝聞嘗逰京口竹林寺獨臥講堂中上有五色龍/章衆僧見之驚以白帝帝乃喜曰上人無妄言皇考)
　(墓在丹徒秦史所謂曲阿丹徒間有天子氣者也時/有孔子恭者善占摹帝嘗與經墓問之曰此墓何)
　(如子恭曰非常地也帝由是益自負行止時見兩小/龍附翼之樵漁山澤同侣亦或覩焉困于貧賤不修)
　(㢘隅小節時人莫能識唯琅邪王謐獨深敬重之嘗/于下邳舍逆旅㑹一沙門謂帝曰江表方亂能安之)
　(者其在君乎既而忽失僧所在帝驚而異之至晉隆/安中平孫恩盧循有功桓𤣥簒位遷天子于尋陽帝)
　(隨桓修入朝𤣥妻劉氏謂𤣥曰昨見劉徳輿龍行虎/步視瞻不凡恐非人下者宜早為其所𤣥曰方欲北)
　(清中原非劉裕莫足使若關隴平定徐思其宜裕還/丹徒潛謀匡復乙夘帝因逰獵㑹同謀者二十七人)
　(願從者百十人丙辰平旦城門開馳入稱有詔遂擒/桓修斬之以徇帝嘗造游擊將軍何澹之左右見帝)
　(光曜滿室以告澹之澹之以告𤣥𤣥不以為意及聞義兵/起方懼或曰劉裕力弱豈辦之有成𤣥曰劉裕足為一世)
　(之雄劉毅家無擔石之儲摴蒱一擲百萬何無忌劉牢之/外甥酷似舅共舉大事何謂無成時推帝總徐州府事孟)
　(昶為長史居守檀憑之為司馬劉穆之為府主簿帝率二/州之衆一千七百人進及竹里移檄京師三月戊午逆破)
　(皇甫敷等於羅落橋進敗桓謙將於覆舟山𤣥出自/西掖門䇿馬石頭城輕舟南逸王謐率百辟推髙祖)
　(領揚州帝固讓以王謐為揚州刺史留䑓朝廷肅然/各守職王謐命尚書以帝為使持節都督徐兖青冀)
　(幽并八州諸軍事鎮軍將軍徐州刺史鎮石頭丁夘/焚桓温神主于宣陽作晉主于太廟甲午天子至自)
　(江陵庚午詔進帝侍中車騎將軍都督中外諸軍事/録尚書帝固讓抗表歸藩是月旋鎮京口○義熈三)
　(年二月帝入朝乙夘旋鎮丹徒○四年春正月詔髙/祖入輔申前命且為揚州刺史録尚書事○五年秋)
　(七月加帝北青冀二州刺史○六年六月進太尉中/書監加授黄鉞餘如故○帝自左里旋師天子遣侍)
　(中黄門勞師于行所○七年春正月乙未振旅而歸/京師進大將軍揚州牧給班劍二十人其後又平劉)
　(毅及司馬休之北滅姚泰尅洛陽東還建康封十郡/為宋公備九錫明年進爵為王増封十郡元熈二年)
　(正月天子遣使奉冊禪位于帝如漢魏故事奉表陳/讓太史令駱達奏曰自晉義熈元年太白晝見經天)
　(凡七占曰太白經天民更主異姓興焉義熈七年五/虹見于東方占曰五虹見天子黜聖人出十三年鎮)
　(星入太㣲有立王徙主之兆元熈元年冬有黑龍四/登于天易傳曰冬龍見天子亡社稷大人受命冀州)
　(道人釋法稱告其弟子曰嵩神言江東有劉將軍漢/家苗裔當受天命吾以璧三十二鎮金一餅與之劉)
　(氏卜世之數也於是羣公卿士固請乃從之初漢光/武立社於南陽漢末而其樹死劉備有蜀乃應之而)
　(興及晉末年舊根復萌至是而茂盛乃受法駕于南/郊壇柴燎祭于上帝禮畢嚴駕還宫御太極前殿大)
　(赦改元永初自永初庚申至昇明戊午八主都建康/合五十九年而禪位於齊)
























































































　
　
　
　
　
　
　
　
　
　
　
　
　
　
　
　景定建康志巻八
欽定四庫全書
　景定建康志巻九　　　　宋　周應合　撰
建康表五(起南齊建元已未至中興/辛巳凡二十三年為年表)
　齊(太祖姓蕭諱道成字紹伯漢相國何二十四代孫/宋元嘉四年丁夘嵗生姿表英異龍顙鍾聲鱗文)
　(遍體年十三從雷次宗學於雞籠山仕宋有功累遷/自建康令至刺史冠軍将軍明帝常嫌太祖非人臣)
　(相且民間流言蕭姓當為天子愈以為疑㑹桂陽王/休範反命太祖討平之百姓曰全國家者此公也蒼)
　(梧王兇暴猜忌欲加大禍陳太妃罵之曰蕭道成有/功於國今若害之後誰為汝署力也乃止太祖謀殺)
　(蒼梧王而迎立汝隂王沈攸之之亂又討平之進太/尉都督十六州諸軍事尋進揚州牧位相國摠百揆)
　(封十郡為齊公備九錫位諸王公上未㡬進爵為王/宋帝禪位依魏晉故事即位改元自建元已未至中)
　(興辛巳七主都建康合二十三年而禪於梁/)



































　
　
　
　
　
　
　
　
　
　
　
　
　
　
　
　景定建康志巻九
欽定四庫全書
　景定建康志巻十　　　　宋　周應合　撰
建康表六(起蕭梁天監壬午至太平/丁丑凡五十六年為年表)
　梁(髙祖武皇帝姓蕭名衍字叔達與齊朝同為漢相/國何之後皇考順之字文緯齊髙祖族弟參預佐)
　(命封臨湘侯累至領軍将軍丹陽内史髙祖以宋大/明元年甲辰嵗生於秣陵縣同夏里三橋宅初皇妣)
　(張氏常夢抱日已而有孕乃生帝帝生有竒異之光/兩骻駢骨状貌殊特頂上隆起日角龍顔重嶽虎顧)
　(舌文為八字頂有浮光身映日無影為兒童能蹈空/而行有文在左手曰武及長博學多通好籌畧有文)
　(武才幹流輩咸推許焉所居宅常若有雲氣人有遇/者體輒肅然起家巴陵王參軍遷衛軍王儉府東閣)
　(祭酒王儉一見深相器異請為户曹屬謂廬江何憲/曰此蕭郎三十内當作侍中出此則貴不可言齊竟)
　(陵王子良開西邸招文學之士髙祖與沈約謝朓王/融蕭琛范雲任昉陸倕等並逰焉號為八友王融俊)
　(爽識鑒過人尤敬異髙祖毎謂所親曰宰制天下必/在此人累遷隨王諮議行經牛渚逢風入泊龍瀆有)
　(一老人謂曰君龍行虎步貴不可言天下将亂能安/之者其在君乎拜黄門侍郎入直殿省與蕭諶等定)
　(䇿封建陽侯建武二年解司州圍走魏軍還為太子/中庶子領羽林監頃之出鎮石頭四年敗魏軍於雍)
　(州進使持節雍樂南北秦四州軍事雍州刺史東昏/侯立六貴八要擅權用事髙祖曰政出多門亂其階)
　(矣永元二年長兄懿自益州刺史罷還朝被害髙祖/宻謀曰昏虐暴主誅戮朝賢生民塗炭卿等同心嫉)
　(惡共興義舉良在今日是日建牙於軍門收拾甲士/三萬餘人馬一千匹船三百艘引荆州軍下沔南立)
　(新野郡以集新附三年二月已已南康王寶融即帝/位於江陵改永元二年為中興元年遥廢東昏為涪)
　(陵王以髙祖為左僕射假黄鉞西臺置百官司馬八/月次蕪湖據姑孰使曹景宗蕭穎達領馬步進屯江)
　(寧使王茂進據越城十月壬午髙祖鎮石頭命衆軍/圍城衛尉張稷北徐州刺史王珍國斬東昏首送髙)
　(祖使吕僧珍勒兵封府庫圖籍嬖庶凶黨王咺之以/下四十八人並誅之宣徳皇后下令追廢涪陵王為)
　(東昏侯依漢海昏故事授髙祖中書監揚徐軍事大/司馬録尚書驃騎大將軍揚州刺史封建安公食邑)
　(萬户給班劍四十人假黄鉞依晉武陵王司馬遵承/制故事已夘髙祖入屯閲武堂下令一切淫刑濫罰)
　(賦役並原放明年正月齊和帝自江陵遣侍中席闡/文黄門侍郎樂法才慰勞京邑詔進髙祖劍履上殿)
　(入朝不趨贊拜不名加前後羽葆鼓吹置左右長史/從事中郎掾屬各四人尋進相國封十郡為梁王備)
　(九錫丙午命王冕十有二旒建天子旌旗出警入蹕/丙辰齊帝禪位於梁依晉宋故事齊百官豫章王綝)
　(等八百一十九人及梁臺侍中臣雲等百一十七人/並上表勸進太史令蔣道秀陳天文符䜟六十四條)
　(乃即位改元自天監壬午至太平丙子四主都建康/合五十五年而禪於陳)


















































































　
　
　
　
　
　
　
　
　
　
　
　
　
　
　
　景定建康志巻十
欽定四庫全書
　景定建康志巻十一　　　宋　周應合　撰
建康表七(起南陳永定丁丑至禎明/已酉凡三十三年為年表)
　陳(髙祖姓陳氏諱霸先字興國吳興長城下若里人/漢太丘長寔之後本居潁川寔𤣥孫晉太尉準準)
　(生匡匡生達永嘉初為丞相掾隨晉南遷拜太子洗/馬出為長城令悦其山水遂家焉常謂所親曰此地)
　(山川秀麗當有王者興焉二百年後我子孫必鍾斯/運髙祖即達之十一世孫也少倜儻有大志意氣雄)
　(傑好史籍讀書長於謀䇿明緯候孤虚遁甲又善武/藝不事産業家貧毎以捕魚為事身長七尺五寸日)
　(角龍顔垂手過膝髭生連骨普通中嘗逰義興館於/許氏夜夢天開數丈有朱衣四人捧日而至納於髙)
　(祖口中驚覺腹内猶熱心獨喜之初仕鄉為里正後/逃於義興吳興太守蕭映過從之建業映遂用為吏)
　(映鎮廣州奏髙祖為參軍從令招集士馬髙祖率兵/大破賊軍梁髙祖聞深異之遙授直閤將軍封新枋)
　(縣子遣使圖其形貌入觀之既而蕭映卒髙祖送映/喪至大庾嶺梁帝詔髙祖為交州司馬領武平太守)
　(與刺史楊㬓南討李賁定交阯以功除振逺將軍西/江督䕶髙要太守侯景作亂髙祖厚結豪傑同謀義)
　(舉以救京師侯安都張偲等率衆來附將東下蕭勃/聞之使鍾休悦留髙祖不許度嶺言侯景驍雄天下)
　(無敵援軍前後無敢當鋒嶺北王侯又已自相屠戮/君之踈外豈可暗投未若且住始興以張形勢髙祖)
　(泣謂休悦曰君辱臣死誰敢愛命吾行計決矣勃既/不能止因合蔡路養等以兵遏髙祖軍髙祖大破之)
　(於大庾嶺進鎮南康乃遣使間道往江陵稟承節度/於梁湘東王蕭繹是為元帝承制授髙祖持節明威)
　(將軍交州刺史改封南野縣伯髙祖乃修南康古城/居之人常逺望見城上有紫雲氣垂覆左右深結事)
　(之尋遷南江州刺史改封長城侯大寳二年六月髙/祖發自南康下頓西昌贑石水舊有二十四灘灘多)
　(巨石行旅為難自髙祖之發水暴漲髙數丈三百里/間巨石皆没時有龍見於水濱約髙五丈五彩鮮明)
　(軍人觀者大歡慶焉時湘東王遣王僧辯督衆討侯/景師次湓城髙祖率戈甲三萬將往㑹焉髙祖聞西)
　(軍乏粮乃分三十萬斛米以資西軍是年侯景廢簡/文帝綱而立豫章嗣王棟帝遣長史沈衮奉表於江)
　(陵勸湘東王繹即位王授髙祖都督㑹稽東陽新安/臨海永嘉五郡諸軍事平東將軍東揚州刺史大寶)
　(三年壬申春正月發自豫章二月次桑落洲時王僧/辯亦率軍發自湓城與髙祖㑹於白茒灣共登岸立)
　(壇刑牲飲血結盟約進平侯景詞理悲切淚下沾衣/於是平定侯景進鎮京口是嵗梁元帝即位於荆州)
　(使拜髙祖為司空領南徐州刺史元帝為魏軍所戮/髙祖與僧辯共迎立元帝第九子江州刺史晉安王)
　(方智為帝入居建康承聖四年夏五月北齊送貞陽/侯蕭淵明歸主梁嗣王僧辯納之貶帝為皇太子髙)
　(祖遣使苦諌僧辯僧辯不從往返數四髙祖憤歎乃/宻與徐度侯安都周文育等謀部衆攻僧辯大敗就)
　(擒遂縊殺之髙祖却廢貞陽侯而復奉方智為帝改/元紹泰進髙祖中外諸軍事加班劍鼓吹明年進位)
　(丞相揚州刺史封義興公太平二年春正月加髙祖/班劍三十人置丞相别榻以近扆坐廣州刺史蕭勃)
　(反沿流而下江州刺史余孝頃起兵應之髙祖命侯/安都討平之八月進位太傅加黄鉞劍履上殿入朝)
　(不趨前後羽葆鼓吹皂輪車九月進加相國封十郡/為陳公備九錫之禮十月戊辰進爵為王加二十郡)
　(冕十有二旒建天子旌旗出警入蹕乗金根車駕六/馬備副車置旄頭雲罕樂舞八佾設鐘簴宫懸陳臺)
　(百官一依舊式辛未帝禪位於陳王䇿命曰惟王乃/聖乃神欽明文思二儀並運四節合叙天賜智勇人)
　(挺雄傑爰初投袂日夜勤王王公卿士莫不攸屬敬/從人神之願授帝位於爾躬四海困窮天禄永終王)
　(其允執厥中乃命太保王通太尉長史王瑒奉皇帝/璽綬受終之禮一依唐虞故事梁帝遜位於别宫髙)
　(祖三讓羣臣固請以梁太平二年冬十月乙亥設壇/於南郊即皇帝位柴燎告天禮畢輿駕旋建康宫臨)
　(太極前殿大赦改梁太平二年為永定元年自永定/丁丑至禎明已酉五主皆都建康合三十三年而併)
　(於隋/)




































































　
　
　
　
　
　
　
　
　
　
　
　
　
　
　
　景定建康志巻十一
欽定四庫全書
　景定建康志巻十二　　　宋　周應合　撰
建康表八(起隋開皇已酉至周顯徳已/未凡三百八十年為世表)
　(隋受周禪都長安改元開皇九年而滅陳故陳表至/是年終隋表以是年始自隋以来非都建康而事見)
　(於此者為世表/)


































































































　
　
　
　
　
　
　
　
　
　
　
　
　
　
　
　景定建康志巻十二
欽定四庫全書
　景定建康志巻十三　　　宋　周應合　撰
建康表九(國朝建隆以/來為年表)
　(少保馬亮序金陵古之名地也昔周太王長子避位/奔江南百姓從而君之自號勾吳太伯吳亡於越越)
　(亡於楚楚亡於秦其間千餘年不常厥居秦有天下/置三十六郡涉歴兩漢其地尚屬丹陽郡三國時孫)
　(權始建都邑晉室渡江宋齊梁陳因之無遷易焉隋/滅陳而禪唐至𤣥宗時乃為昇州唐祚告絶五代繼)
　(立當是時也九州分裂海内横流擅其地而稱霸王/者非一江淮則楊氏據之西都廣陵李氏承之而都)
　(金陵憲章紀律惟李氏可採金陵則輒號江寧府矣/聖宋開基混一區宇後主以開寳八年乙亥嵗十一)
　(月二十七日城陷歸闕金陵復為昇州至丙午嵗凡/三十二年且牧守一十七人慮年代寖逺好事者無)
　(以詰其姓名余忝守郡條職參史氏故為題名記欲/使往者来者得以顯其名位到罷月日庶㡬乎千載)
　(之下知皇宋之有人焉/)





































































































　
　
　
　
　
　
　
　
　
　
　
　
　
　
　
　景定建康志巻十三
欽定四庫全書
　景定建康志巻十四　　　　宋　周應合　撰
建康表十(國朝建炎以/來爲年表)























































































































































































　
　
　
　
　
　
　
　
　
　
　
　
　
　
　
　景定建康志巻十四
欽定四庫全書
　景定建康志巻十五　　　宋　周應合　撰
志緫序
倚相讀九丘史遷作八書丘以州别故九書以類從故
八班固志而十之丘與書之法備焉志者識也後皆因
之元和有郡縣志元豐有九域志天下郡縣各有志此
建康志所由作也建康為今留都視他郡尤重今考其
地自有城邑以來千七百年間因革凡幾為城為邑為
州為府為郡為國為都其治不同也曰金陵曰江乗曰
秣陵曰建鄴曰丹陽曰江寕曰昇曰建康其名不同也
或置州刺史或置郡太守或置府尹或建帥閫或建大
都督行臺或建節鎮或封侯王其制又不同也至於山
川之形勝風物之表著興君誼辟之代見忠臣烈士之
世出盛衰得失之可示勸戒者豈一簡所能盡哉於是
彚而輯之為志凡十一曰疆域二曰山川三曰城闕四
曰官守五曰儒學六曰文籍七曰武衛八曰田賦九曰
風土十曰祠祀屬辭比事其目各著於篇
疆域志一
金陵古揚州之域在周為吳春秋末屬越楚滅越併有
其地始名金陵秦兼諸侯置郡縣屬鄣郡改秣陵漢興
封韓信為楚其後更封諸王荆呉江都是也武帝初置
刺史屬丹陽郡後漢因之建安十六年孫權自京口徙
治秣陵明年改為建業晉武平呉以為丹陽郡及揚州
刺史治建興初改為建康元帝渡江都焉以宰相領揚
州改丹陽太守為尹宋孝武分浙江東為東揚州以揚
州為王畿尋復舊歴齊梁陳咸都於此隋平陳廢丹陽
郡立蔣州於石頭大業初復置丹陽郡唐武徳二年為
揚州東南道行臺尚書省七年復蔣州罷行臺為揚州
大都督府九年州徙治江都以其地屬潤州貞觀七年
復為揚州治所至徳二載析置江寧郡乾元元年改昇
州兼置浙西節度使上元二年州廢為上元縣大順元
年復置昇州天祐二年偽呉大城昇州建大都督府武
義二年改為金陵府天祚三年封徐知誥齊王建西都
改江寧府晉天福二年李昇僭位國號唐皇朝開寳八
年復為昇州天禧二年陞江寧府建康軍節度建炎三年
車駕南渡詔改建康府紹興七年駐蹕明年置畱守古
稱金陵帝王之宅東南形勝之地大略可考自秦之南
遊隋之平陳將以厭其氣而析其地也然孫權據呉㑹
以鼎峙晉元渡江實為王畿宋齊梁陳因以有國其間
從事河洛規取中原幾致混一累朝衣冠禮樂號為中
國正統呉唐割據經營規畫用力勤矣識者謂開聖人
創垂之業而成中興恢復之功者實基於此稽之前代
因革分合名號靡常葢自禹貢以迄於今為都者七為
治所者十有一為國者六為州者五為府者三為郡者
十有四而僑置者九為縣者十有九廢併者十僑寓者
四今屬於府者五類而辨之作疆域志
地為都
孫呉建都四世凡六十年東晉建都十一世凡一百三
年南宋建都八世凡五十八年南齊建都七世凡二十
三年蕭梁建都四世凡五十五年南陳建都五世凡三
十三年(呉志及/南史)
　呉志張紘謂孫權曰秣陵楚威王所置名為金陵地
　勢岡阜連石頭昔秦始皇東遊㑹稽經此縣望氣者
　云金陵地形有王者都邑之氣故掘斷連岡因改名
　秣陵今處所具存地有其氣天之所命宜為都邑權
　善其議未能從也後劉備東宿秣陵因觀地形亦勸
　權都之權曰智者意同遂都焉又獻帝春秋劉備至
　京謂孫權曰呉去此數百里即有警急赴救為難將
　軍有意屯京乎權曰秣陵有小江百餘里可以安大
　船吾方理水軍當移據之備曰蕪湖近濡湏亦佳權
　曰吾欲圖徐州宜近下也諸葛亮亦曰鍾阜龍盤石
　城虎踞真帝王之宅晉温嶠議遷都豫章三呉之豪
　請都㑹稽二論紛然未有所適王導曰古之金陵舊
　為帝里孫仲謀劉𤣥徳皆言王者之宅由是不行葢
　呉以來將欲經營四方未嘗不以此為根本云　六
　朝事迹云南朝建都之地不過建康京口豫章江陵
　武昌數處其疆弱利害前世論之詳矣呉孫策以㑹
　稽為根本大帝嗣立稍遷京口其後又嘗住公安又
　嘗都武昌葢徃來其間因時制宜不得不爾及江南
　已定遂遷建鄴保有荆揚而與魏蜀抗衡其宏規逺
　略晉宋而下不能易也故孫皓捨建鄴而之武昌呉
　因以衰梁元帝捨建鄴而守江陵梁遂以亡李嗣主
　捨建鄴而遷洪府南唐遂不能以立王導斷然折㑹
　稽豫章之論而以建鄴為根本自晉而下三百年之
　基業導之力也(孫皓議遷都武昌陸凱上疏曰武昌/土地危險非王都安國養民之處船)
　(泊則沈溧陵居則峻危論蘇峻之亂温嶠議遷豫章/三呉之豪請都㑹稽二  紛紜未有所適王導曰古)
　(之金陵聖王所居孫仲謀劉𤣥徳皆言王者之宅古/之帝王不以豐儉移都由是嶠等之議不行  齊蕭)
　(潁胄議遷夏口桞忱以巴峽未實不宜輕捨根本摇/動人心帝不從俄而巴東之兵至峽口遷都之議遂)
　(息府梁元帝臨荆峽二十年情所安戀不欲歸建鄴/故  臣僚皆楚人並欲都江陵周洪正諫曰士大夫)
　(言聖王所都本無定處若黔首未見入建鄴便謂猶/列國諸王今日副百姓心不可不歸建鄴  南唐嗣)
　(主用唐鎬計遷豫章而王都官舍軍壘十/不容其一二自公卿下至軍士莫不思歸)我宋中興
　留都有錄已見書首
地為治所
越築城治長干里楚置金陵邑治石頭秦改為秣陵縣
治後漢分揚州置呉郡治建鄴建安十六年孫權自京
口徙治秣陵明年又城石頭改秣陵為建鄴呉既克關
侯都武昌以吕範領丹陽太守治建鄴永安中分溧水
以北六縣為丹陽郡仍治建鄴晉武帝平呉以為丹陽
郡及揚州刺史治太康三年分淮水北為建鄴南為秣
陵更置江寧縣宋孝武以揚州為王畿尋復舊(為都見/前此不)
(重/述)隋平陳廢丹陽郡置蔣州治石頭唐武徳二年為揚
州東南道行臺置尚書省八年為揚州大都督府貞觀
七年復為揚州治所至徳二載改為江寧郡治所乾元
以後改為昇州治所仍置節鎮(寰宇記云天寳末明皇/以金陵自古雄據之地)
(祿山方亂不可以縣統/之乃置昇州加節制)上元二年復廢為上元縣光啟
三年還為昇州治所仍置節鎮天祐二年偽呉楊行宻
大城昇州建大都督府其子溥改為金陵府治石晉天
福二年建西都改為江寧府治李昇僭位號南唐因即
居之至我聖宋初平江南置昇州治天禧二年改為江
寧府治建炎三年改為建康府治紹興三年以府治建
為行宫遷府治於行宫之東南隅詳見城闕志中興以
來江東安撫司沿江制置司淮西總領所江東轉運司
江淮提領所江淮都督府皆治於此詳見官守志
地所屬分埜
兩漢地理志呉地斗分埜隋地志自斗十二度至女七
度為星紀周禮保章氏注星紀呉分埜通典曰在天官
於斗則呉之分野晉永嘉中歲星熒惑太白聚牛女之
間識者以為呉越之地當興王者是歲元帝登寳位故
史臣曰星斗呈祥金陵表慶苻堅㑹羣臣謀南冦石越
對曰今歲星鎮斗牛福徳在焉垂象弗差苻融曰歲鎮
在斗牛呉越之福不可伐此其大略
地所屬國名
呉國在周屬呉太伯之國有固城在溧陽溧水兩縣之
間即呉所築也夫差為越所滅至漢髙祖時以丹陽㑹
稽豫章三郡五十三城立兄子濞為呉王景帝時國除
東漢末以其地封孫策為呉侯弟權襲之曺操封為呉
王三國鼎峙呉亦稱帝因都焉(詳見/為都)
越國越本夏少康之後封於㑹稽周元王四年用范蠡
計滅呉盡有其地築城於此以謀吞楚(詳見/越城)致貢於周
元王賜胙命為伯越兵横行江淮號霸王後七世為楚
所滅
楚國周成王時初封熊繹於丹陽乃在荆州非此所謂
丹陽也其後國寖疆地寖廣至威王時滅越盡有呉越
之地置金陵邑於石頭(詳見/山阜)及懐王末項燕自稱楚秦
滅楚以此地置鄣郡(詳見所/屬郡)至漢髙帝時封韓信於楚
鄣郡屬焉六年廢
荆國漢髙帝六年羣臣請以故東陽郡鄣郡呉郡封劉
賈為荆王是年黥布反失國
江都國漢景帝既誅呉王濞徙汝南王劉非為江都王
治故呉國至其子建國除後以其地置郡
昇國皇朝天禧元年封壽春郡王為昇王嘉祐四年翰
林學士胡宿言陛下建國於昇猶次列國非所以重始
封之地宜進昇為大國無得封從之國朝㑹要大國二
十有四昇其一也
地所屬州名
揚州禹貢北距淮東南據海皆揚州之域唐虞置揚州
牧至漢武帝初置揚州刺史後漢因之分揚州之半置
呉郡治建業後以封孫氏晉太康元年平呉徙治建康
惠帝元康初有司奏揚州疆土曠逺統理尤難於是割
七郡置江州元帝渡江都揚州統丹陽呉郡宋孝武分
浙江東五郡為東揚州治㑹稽而揚州仍領丹陽等十
五郡大明三年以揚州所統六郡為王畿以東揚州為
揚州八年復舊景和元年罷東揚州隋徙揚州治江都
置大都督府以句容延陵曲阿等縣屬焉大業中廢唐
武徳二年河間王孝恭平輔公祏以江寧溧水丹陽溧
陽安業復置為東南行臺尚書省治江寧七年廢尋復
為大都督府領上元金陵句容丹陽溧水溧陽凡六縣
九年徙治江都貞觀七年復舊至徳中復治江都秦觀
揚州集序云漢刺史無常治後之稱揚州者指其所治
而已
義州晉元帝置陳太建元年廢為建興郡領建安同夏
烏山江乗臨沂湖熟凡六縣
蔣州隋平陳廢丹陽郡於石頭立蔣州唐武徳二年廢
七年復置於金陵縣尋廢
昇州唐乾元元年以江寧郡改置昇州顔真卿嘗以昇
州刺史兼浙西節度使上元二年廢光啓三年復置天
祐二年偽呉封徐温齊公大城昇州武義二年改金陵
府皇朝開寳八年復置天禧二年改為江寧府
茅州唐初置領琅邪金山縣後廢武徳三年以句容延
陵復置七年廢
地所屬郡名
故鄣郡秦置漢元封二年更名丹陽郡呉永安中以蕪
湖以南十三縣復為故鄣治宛陵
丹陽郡漢置治宛陵志云領宛陵於潛江乗春穀秣陵
故鄣句容涇丹陽石城湖熟陵陽蕪湖黝溧陽歙宣城
凡十七縣後漢因之建安十三年孫權分為新都郡二
十六年權始置丹陽郡自宛陵治建業領縣十九永安
中分置故鄣郡丹陽所領惟溧陽以北六縣晉太康元
年改建業復為秣陵宋齊間分丹陽立毗陵郡丹陽所
領惟建康秣陵丹陽江寧永世溧陽湖熟句容八縣隋
平陳廢大業初復置領江寧溧水以當塗來屬割延陵
句容等縣屬江都唐初廢為州天寳元年復置領丹徒
丹陽延陵句容江寧金壇凡六縣至徳二載析置江寧
郡
建興郡陳太建元年以義州南瑯邪彭城郡地置領建
安同夏烏山江乗臨沂湖熟凡六縣屬揚州
江寧郡唐至徳二載以潤之江寧句容宣之溧水溧陽
置乾元元年改昇州
義興郡晉永興中以丹陽之平陵永世及割呉興郡置
四縣立義興郡以賞周玘創義之功屬揚州
地所置僑郡名
淮南郡本秦九江郡漢立淮南王國後為郡晉治壽春
成帝初蘇峻祖約作亂於江淮石聰南侵淮南百姓南
渡者轉多於是僑立淮南郡以處之領于湖繁昌當塗
逡遒定陵襄垣凡六縣宋大明六年以淮南故郡併宣
城入於姑孰隋廢以當塗屬丹陽更於壽春置
南琅邪郡晉元帝於江乗之金城立琅邪郡屬揚州領
臨沂陽都及懐徳三縣在舊江寧縣東北五十里成帝
咸和六年復琅邪比漢豐沛宋大明四年以郡𨽻王畿
五年行幸琅邪郡原遣囚繋陳大建元年廢為建興郡
魏郡廣川郡髙陽郡堂邑郡四郡並咸康四年僑立并
所統縣並寄居京邑
南東海郡南東平郡南蘭陵郡晉元帝以江乗置四郡
穆帝時以南東海七縣出居京口
地所置府號
金陵府偽呉武義二年改昇州為金陵府大和五年偽
呉建都金陵尋罷天祚三年封徐知誥為齊王建為西
都改江寧府
江寧府天祚三年改金陵為江寧府石晉天福二年李
昪建國偽號唐皇朝開寳八年改昇州天禧二年以昇
州為江寧府置軍國建康命壽春郡王為府尹建炎三
年改建康府
建康府建炎三年五月丙戌詔改江寧府為建康府節
鎮舊號如故
地所統縣名(存者/丹之)
上元次赤縣唐上元二年廢昇州以江寧地置屬潤州
後廢寳應元年復置光啓三年置昇州屬焉通鑑云大
順元年置昇州於上元縣以張雄為刺史縣初仍江寧
舊治白下村光啟中徙鳯臺山西寰宇記云國朝遷南
唐司㑹府今府治之東御前後軍營是其地建炎徙今
治在城東隅距行宫纔一里
江寜次赤縣(臨江歸化/金陵白下)晉太康元年分秣陵置臨江明
年改江寧後廢永嘉中復置隋併秣陵建康同夏地入
焉大業初屬丹陽郡唐武徳三年即縣置揚州更名曰
歸化七年號金陵屬蔣州明年徙白下村稱曰白下屬
潤州正觀七年復名歸化九年復為江寧至徳二載置
江寧郡而縣廢乾元元年復置屬昇州上元二年州廢
以其地置上元縣南唐割上元南十九鄉當塗北二鄉
因舊名復置𨽻金陵府圖經云古縣治南臨浦水在城
西南七十里實錄云南唐在州城西偏西即呉冶城東
臨運瀆今天慶觀東即其地國朝移郭下在城西北距
行宫三百步輿地廣記云唐既改江寧為上元南唐復
析上元置江寧分治郭下
句容次畿縣漢置屬丹陽郡有句曲山其形如句字因
以名縣漢武帝封長沙定王子黨為句容侯國除復為
縣呉赤烏八年使校尉陳勲發屯兵三萬鑿句容中道
至雲陽西城以通呉㑹船艦唐武徳二年於縣置茅州
七年州廢屬蔣州九年𨽻潤州㑹昌四年升望縣乾元
元年屬昇州上元二年州廢屬潤州光啟三年復置昇
州縣𨽻焉國朝因之縣治在府東九十里晉毛寳傳燒
蘇峻句容積聚峻頗乏食晉桓修傳王恭將伐南譙王
尚之遣何澹之向句容修與輔國將軍陶無忌距之修
至句容而恭敗唐武徳五年李靖討輔公祏兵先至丹
陽公祏大懼棄城東走李世勣追之公祏至句容兵能
屬者纔五百人
溧水次畿縣隋開皇中析溧陽丹陽置屬蔣州大業初
屬丹陽郡唐上縣武徳三年屬揚州九年屬宣州乾元
元年屬昇州上元二年昇州廢屬宣州光啟三年復置
昇州縣屬焉國朝因之縣治在府東南一百二十里唐
武徳二年杜伏威遣行臺左僕射輔公祏攻李子通渡
江攻丹陽克之進屯溧水龍紀二年孫儒盡舉淮南之
衆濟江前軍至溧水楊行宻使李神福拒之又行宻傳
大順二年孫儒屯溧水行密遣李神福屯廣徳皆此地
也
溧陽次畿縣秦置溧水所出南湖也漢初屬江都元封
中屬丹陽郡前漢封梁敬王子欽後漢封陶謙皆為溧
陽侯呉省為屯田志云封潘璋為溧陽侯又云孫皓封
孫蔣為溧陽侯晉太康元年復置分為永平隋開皇十
八年併入溧水唐武徳三年析江寧溧水復置𨽻揚州
九年𨽻宣州乾元元年屬昇州明年屬宣州尋復上元
元年又屬宣州未幾又復寳應元年屬宣州光啟三年
復屬昇州國朝因之舊治在溧水縣東南九十里天復
三年移治今所在府東南二百四十里通典漢舊縣子
胥奔呉乞食之所即此溧陽也元和郡國志溧水在溧
陽縣南六里
秣陵縣(金陵/建業)更治所凡六楚威王以其地有王氣埋金
鎮之號曰金陵秦始皇改為秣陵屬鄣郡建康實錄云
秦縣城在舊江寧縣東南六十里秣陵橋東北漢屬丹
陽郡武帝封江都王子纒為秣陵侯後漢復為縣孫權
據京口徙治改曰建業晉太康元年復為秣陵三年分
淮水北為建業南為秣陵宋書云縣治去京六十里今
故冶村是也義熈中移於鬭場栢社實錄云在江寧縣
東南渡長樂橋古丹陽郡是也元熈元年省揚州禁防
叅軍縣治移其處圖經云在宫城南八里一百步小長
子巷内梁末北齊軍於秣陵故城跨淮立橋柵當是其
地隋併入江寧景徳二年置秣陵鎮今在江寧縣東南
五十里
建業縣晉書太康三年分秣陵淮水北為建業建興初
避帝諱改建康縣舊有城在呉冶城東實錄云縣治在
故都城宣陽門内古御街東寰宇記云咸和六年徙出
宣陽門外御街西建初寺門路東是也隋省入江寧
江乗縣秦置方輿志云始皇登㑹稽從江乗還過呉漢
屬丹陽郡王莽曰相武後漢復舊呉省為典農都尉晉
武帝復置咸康七年析南境為臨沂屬琅琊郡陳大建
元年屬建興郡南史鄭襲嘗為令
丹陽縣漢元朔初封江都王子敢為丹陽侯後漢為縣
晉封孫韶為丹陽侯南朝復為縣隋廢武徳二年析江
寧溧水復置屬揚州正觀七年省入當塗天寳元年復
置縣屬丹陽郡非舊地矣
湖熟古縣名漢屬丹陽郡武帝封江都王子胥行為湖
熟侯一云姑孰後漢亦為侯國呉省為典農都尉晉武
復置陳屬建興郡漢興平二年孫䇿攻揚州轉攻湖熟
江乗晉蘇峻之亂毛寳燒句容湖熟積聚義熈九年罷
臨沂湖熟脂澤田以賜貧人宋元嘉二十二年浚淮起
湖熟廢田千餘頃二十八年徙越城流人淮南流人於
姑孰皆此地元和郡國志云在舊江寧縣東南七十里
今在上元縣丹陽鄉去縣五十里淮水北古城猶在
永平縣(永安/永世)漢元封中置屬丹陽郡尋廢呉分溧陽復
置改曰永安孫休封弟謙為永安侯孫皓封孫洪為永
平侯晉武又改永世惠帝分置平陵并永世凡六縣屬
義興郡尋復舊名宋省入溧陽
平陵縣詳見呉國城下今廢
安業縣唐武徳二年析江寧溧水置今廢
同夏縣梁武帝生於秣陵同夏里大同元年因以置縣
陳屬建興郡隋省入江寧圖經云縣東十五里有同夏
浦舊有城今上元縣長樂鄉是其地
臨沂縣本徐州琅琊國縣晉咸康七年分江乗西界僑
置屬南琅琊郡陳屬建興郡呉蔡靚諸葛恢梁孟智陳
明仲璋皆嘗為令實錄云縣城在京江獨石山西臨大
江在舊江寧縣北四十里南徐州記云縣有落星山屬
慈仁鄉去縣四十里今上元縣長寕縣攝山之西白常
村葢其地距上元縣三十八里
懐徳縣(費/)晉大興元年琅邪國人隨帝渡江者幾千户
立懐徳縣以處之屬丹陽郡永復為湯沐邑後屬琅邪
郡其地寄建康北境實錄云縣城在宫城南七里建初
寺前路東後改曰費移於宫城三里西北耆闍寺西宋
元嘉十五年省入建康臨沂古跡編云費縣與琅邪分
界於潮溝村在縣北九里今在上元縣鍾山鄉
即丘縣本晉琅邪國縣元帝置屬南琅邪郡宋元嘉八
年省入陽都
陽都縣本漢城陽國縣後漢改為琅邪國晉廢元帝置
屬南琅邪郡宋大明五年省入臨沂
地所接四境
建康府東西二百三十五里南北四百六十里東至本
府界首二百四十里自界首至鎮江府四十里西至本
府界首一十里自界首至和州八十三里南至本府界
首二百四十里自界首至寧國府一百二十里北至本
府界首四十九里自界首至眞州一百一十里東南到
本府界首二百八十五里自界首至常州一百八十五
里西南到本府界首九十里自界首至太平州三十里
東北到本府界首一百三十五里自界首至鎮江府四
十五里西北到本府界首二十二里自界首至眞州一
百二十七里自府界到東京陸路一千四百四十五里
水路一千七百七十里到西京陸路一千八百里水路
二千一百九十五里
上元縣附郭東西九十五里南北八十五里東至句容
縣界八十里以周郎橋中分界西至江寧縣界一里以
御街中分為界南至江寧縣界七十里以永豐鄉北白
米湖為界北至眞州六合縣界四十九里以𤓰步大江
中流為界東南到句容縣界七十里以東陳村為界自
界首到句容縣三十五里西南到江寧縣界四里以大
隠鄉為界東北到句容縣界六十里以章橋為界自界
首到句容縣八十里西北到真州六合縣界二十九里
以湖熟大江中流為界自界首到六合縣八十五里
江寧縣附郭東西八十五里南北九十八里東至上元
縣界一里以御街中分為界西至和州烏江縣界四十
里以鰻鯬洲大江中流為界自界首至烏江縣一十五
里南至溧水縣界九十三里以烏刹橋為界自界首至
溧水縣四十五里北至上元縣界五里以金陵鄉為界
東南到句容縣界七十里以湖山鄉為界自界首到句
容縣九十里西南到太平州當塗縣界一百六里以章
公塘為界自界首到當塗縣一十七里東北到上元縣
界二十五里以崇禮鄉為界西北到上元縣界五里以
金陵鄉為界
句容縣東西七十里南北一百二十里東至鎮江府丹
徒縣界五十里以山口為界自界首至丹徒縣五十里
西至上元縣界二十里以周郎橋中分為界自界首至
上元縣七十里南至溧水縣界六十里以丁塘村為界
自界首至溧水縣三十里北至眞州揚子縣界七十里
以下蜀大江中流為界自界首至揚子縣六十里東南
到鎮江府金壇縣界六十里以茅山崇元觀西堆為界
自界首到金壇縣六十里西南到江寧縣界七十里以
上義山東綠楊村為界自界首到江寧縣九十里東北
到丹徒縣界六十五里以左橋為界自界首到丹徒縣
四十五里西北到上元縣界八十里以東陽鎮霸橋為
界自界首到上元縣六十里
溧水縣東西八十二里一百三步南北一百五十五
里三十八步東至句容縣界三十七里以浮山
頂為界自界首至句容縣四十里西至上元縣界
三十五里以烏石橋為界自界至上元縣八十
五里南至寧國府宣城縣界一百一十里以四
牌岡為界自界至宣城縣一百三十里北至江
寧縣界四十五里以上義山為界自界至江寜縣
七十五里東北到句容縣界四十里以望湖岡為界
自界到句容縣五十里東南到溧陽縣五十里以
分界山為界自界到溧陽縣七十里西南到寜國府
宣城縣界一百三十五里以崑山鄉為界自界到宣城
縣一百里西北到江寜縣界四十五里以烏刹橋為界
自界到江寧縣七十五里
溧陽縣東西一百五十里南北一百六十里東至常州
宜興縣界一十五里以葑埭牌為界自界首至宜興縣
七十里西至溧水縣界八十五里以三塔墩為界自界
至溧水縣四十里南至廣徳軍界七十里以石屋山分
流為界自界首至廣徳軍八十里北至金壇縣界八十
里以長塘湖港荻場為界自界首至金壇縣四十里東
南到宜興縣界八十里以白塔山為界自界首到宜興
縣四十里西南到宣城縣界一百二十里以湖東北岸
為界自界首到宣城縣一百三十里東北到宜興縣界
四十五里以五家村為界自界首到宜興縣六十五里
西北到溧水縣界七十五里以曺山陸路為界自界首
到溧水縣四十五里
　
　
　景定建康志巻十五
欽定四庫全書
　景定建康志巻十六　　　宋　周應合　撰
疆域志二
　　鎮市
淳化鎮在上元縣東四十五里鳯城鄉淳化五年置
金陵鎮在江寧縣南六十里本陶呉鋪景德二年改為
鎮
秣陵鎮在江寧縣南五十里
常寧鎮在句容縣東南五十里天禧元年以鎮置寨
下蜀鎮在句容縣北六十里
土橋鎮在上元縣東南六十里與句容縣兩界
東陽鎮在句容縣西北六十里郡國志云楚漢之際改
秣陵為東陽郡因為名有館驛
江寧鎮在江寧縣西南六十里
鄧步鎮在溧水縣南一百二十里乾道四年正月差官
收稅寳祐四年權鎮張師魯申府移東垻市收稅
孔家堽鎮在溧水縣南四十五里
固城鎮在溧水縣南九十五里
高淳鎮在溧水縣南一百里
舉善鎭俗名戴步在溧陽縣南三十五里
社渚鎭在溧陽縣西南六十里乾道四年移稅額於溧
水縣鄧步
古市按宫苑記吴大帝立大市在建初寺前其寺亦名
大市寺宋武帝永初中立北市在大夏門外歸善寺前
宋又立南市在三橋籬門外鬭場村内亦名東市又有
小市牛馬市穀市蜆市紗市等一十所皆邉淮列肆稗
販焉内紗市在城西北耆闍寺前又有苑市在廣莫門
内路東鹽市在朱雀門西今銀行花行鷄行鎮淮橋新
橋笪橋清化市皆市也(舊/志)
　考證南史徐度傳云徐嗣徽任約等來冦高祖與敬
　帝還都時賊已據石頭市㕓居民並在南路去臺遥
　逺恐為賊所乗乃使度將兵鎮於冶城築壘以斷之
　以此知六朝市㕓多在淮水之北冶城之東也　通
　典梁有大市南市北市令大南北三市丞陳淮水北
　有大市自餘小市十餘所　隋食貨志言陳時淮水
　北有大市十餘所置官司稅斂既重時甚苦之　庾
　闡揚都賦云其寳貨則瑶琨琅玕青碧素珉陽球散
　火隂田潛珍雲英水玉錯耀龍鱗煥若金膏晃若銀
　燭瑠璃冰清而外映珊瑚觸石而上翹牙簟列文於
　象齒火布濯穢於炎焱西岨石城則舟車之所會東
　盡金塘則方駕之所連　梁庾肩吾㳺市詩云旗亭
　出御道㳺目暫迴車　晉史廷尉張闓住在小市南
　史後廢帝元徽二年張敬兒破賊宣陽門莊嚴寺小
　市　丹陽記曰苑城市謂之苑市秣陵有門埸市
　寰宇記云東晉咸和中置七尉右尉在紗市今屬上
　元縣鍾山鄉張循王北莊前平地是也　宫苑記南
　尉莊草市北湘宫寺前其地在今上元縣治東北
　齊東昏侯宫中立宫市使宫人屠沽帝為市魁後主
　重關市之征以陽惠明為大市令
湯泉市在上元縣神泉鄉湯山延祥院之前去城六十
里
棲霞市在上元縣長寧鄉攝山棲霞寺之前去城四十
五里
索墅市市有索墅坊在上元縣淸化鄉去城五十里
泉都市在上元縣泉水鄉亦名龍都去城五十五里
東流市市有橋曰東流以水流自東因名之在上元縣
宣義鄉去城四十里
花林市南至曺村五里北至大江十二里齊梁諸墳多
在其地屬上元縣清風鄉去城三十五里
龍灣市在上元縣金陵鄉去城一十五里
竹篠市在上元縣長寧鄉去城二十里
蛇盤市在上元縣開寧鄉去城二十里有館驛
麒麟市在上元縣開寧鄉去城三十里
西干市在上元縣長寧鄉去城四十五里
章橋市在上元縣長寧鄉去城五十里
石井市在上元縣長寧鄉去城二十五里
五城市在上元縣崇禮鄉去城二十五里
土橋市在上元縣丹陽鄉去城六十里
湖熟市在上元縣丹陽鄉去城六十里
新林市在城西南二十里
板橋市在城西南三十里
銅井市在城西南八十里
東口市在城南長干橋下東今烏衣巷口是
西口市在城南長干橋下今西街口是
小口市在城西南江寧縣安德鄉
朱門市在朱門南
水橋市在江寧縣歸善鄉
杜橋市在江寧縣萬善鄉去城四十里
路口市在城南七十里
倉頭市在句容縣仁信鄉去城九十里
柴溝市在句容縣琅邪鄉去城七十五里有館驛
白土市在句容縣來蘇鄉
高友步俗名上步在溧陽縣南二十五里
周城步在溧陽縣西南四十五里
上興步在溧陽縣西六十里
黄連步在溧陽縣西北五十五里
　　街巷
古御街按宫城記吳時自宫門南出至朱雀門七八里
府寺相屬晉成帝因呉苑城築新宫正中曰宣陽門南
對朱雀門相去五里餘名為御道夾道開御溝植槐栁
梁武帝克東昏焚其奢淫服六十二種於御街今自天
津橋直南夾道猶有故溝皆在民居即古御街也又有
古御街在臺城西掖門外按宫苑記呉太初宫北曰𤣥
武門北直對臺城西掖門前路東即古御街是也其實
自大司馬門出為御街自端門出為馳道自西掖門出
為古御街端門即閶闔門
朱雀街按宫城記自宫門南出來苑路至朱雀門七八
里府寺相屬輿地志云朱雀門北對宣陽門相去六里
名為御道夾開御溝植栁環渠呉紀曰天紀二年衛尉
岑昏表修百府自宫門至朱雀橋夾路作府舍乂開大
道使男女異行夾道皆築高牆瓦覆或作竹藩庾闡揚
都賦云橫朱雀之飛梁豁八達之遐衝
　考證世說曰宣武出鎮南州謂王東亭曰丞相初營
　建業無所因承而制置紆曲方此為劣東亭曰此丞
　相乃所以為巧也江左地促不如中國若使阡陌條
　暢則一覽而盡故紆餘委曲若不可測今臺城在府
　城東北而御街迤邐向南屬之朱雀門則其勢誠紆
　迴深遠不可測矣　侯景緣淮作塘自石頭至於朱
　雀街十餘里中樓雉相屬　宋彭城劉悛司空勔之
　長子勔見害於朱雀街悛兄弟平生不行此路
焚衣街在御街
　考證齊東昏侯製四種冠五彩袍一月中二十餘出
　晨出三更歸夜出清晨返梁自襄陽出師廢東昏侯
　焚奢淫異服六十二種於御街後人號其所曰焚衣
　街(楊虞部詩雉頭金鏤及珠胎煙結香雲畫不開御/路旁人空歎息逡廵紅熖作靑灰  馬野亭詩玉)
　(指親裁五彩衣尚方工作極纎竒看來亡國都緣此/爇向通衢了不遺鷸羽化為靑燒去雉頭還有紫煙)
　(隨更湏大字書華表/要使將來盡得知)
孔子巷在靑溪側大仁寺前西南古長樂橋東一里
　考證輿地志云孔子廟在樂遊苑東隔靑溪奉聖亭
　侯所奉之廟也舊在溪南丹陽郡之東南本東晉所
　立中廢宋元嘉十九年詔復孔子廟至齊遷於今處
　以舊地為浮圖今名孔子寺亦名孔子巷在城東南
　五里古長樂橋東　建康實錄晉孝武太元十一年
　立宣尼廟故丹陽郡城前後移廟過淮水北以舊處
　為孔子寺亦呼其巷為孔子巷
國子監巷今鎮淮橋北御街東舊比較務即其地
　考證南唐跨有江淮鳩集典墳特置學官濵秦淮開
　國子監里俗呼為國子監巷
烏衣巷在秦淮南晉南渡王謝諸名族居此時謂其子
弟為烏衣諸郎今城南長干寺北有小巷曰烏衣去朱
雀橋不遠(舊/志)
　考證丹陽記曰烏衣之起呉時烏衣營處所也　晉
　記江左初立琅邪諸王居烏衣巷王敦謀逆導憂覆
　族使郭璞筮之卦成嘆曰吉無不利淮水竭王氏滅
　子孫繁衍　世說王導曰庾元規若來吾角巾還烏
　衣南　王僧䖍為御史中丞領驍騎將軍甲族由來
　不居此官王氏分枝居烏衣者位宦微減僧䖍為此
　官乃曰此是烏衣諸郎坐處我亦可試為爾　建康
　實録云紀瞻立宅於烏衣巷屋宇崇麗園池竹木有
　足賞翫焉　呉虎臣能改齋漫錄云今世小說尤可
　笑者莫如劉斧摭遺所載烏衣傳引劉禹錫王謝堂
　前之句遂謂唐朝金陵人姓王名謝因海舶入燕子
　國其實以烏衣為燕子國不知王者王導等人謝者
　謝鯤之徒也按世說諸王諸謝世居烏衣摭遺之說
　亦何謬耶　藝苑雌黃云按輿地志晉王氏自立烏
　衣宅當時諸謝曰烏衣之聚皆此巷也王氏謝氏乃
　江左衣冠之盛者故杜詩云王謝風流遠又云於今
　王謝即比觀劉斧摭遺乃以王謝為一人姓名其言
　既怪誕遂託名於錢希白終篇又以劉夢得詩實其
　事希白不應如此謬是劉斧妄言耳　宋書云謝鯤
　風格高峻少所交納惟與族子靈運瞻曜洪微並以
　文義賞㑹共宴處居在烏衣巷故謂之烏衣㳺鯤五
　言詩云昔為烏衣游戚戚皆子姪其地在今城東南
　五里(劉禹鍚朱雀橋邊野草花烏衣巷口夕陽斜舊/時王謝堂前燕飛入尋常百姓家有釋此詩者)
　(云烏衣者士服之多也朱雀橋邉野草花喻無大賢/也烏衣巷口夕陽斜謂歲乆儒服少也可憐王謝堂)
　(前燕謂二賢舊居不存也飛入尋常百姓家謂此地/俗人所居傷其時乃作是詩也  楊虞部詩人物風)
　(流徃徃非空餘陋巷説烏衣舊時簾幕無從覔祗有/年年社燕歸  朱存詩閥閲淪亡梐枑移年年舊燕)
　(亦雙歸茅簷葦箔無冠葢不見烏衣見白衣問任斯/庵詩羊車暇日劳揮麈玉樹春風自滿庭欲  烏衣)
　(舊時事静無秋燕有秋螢烏曾極詩呉兵曽駐黒雲/都江左夷吾此定居休把  衣輕馬糞懸鶉結駟揔)
　(丘墟○馬野亭詩依依燕子可憐生相向於人直有/情不道華堂曽止息如今窮巷莫經營六朝盛事同)
　(流水千載遺蹤只舊城白日飛忙難話此話時須等/夕陽明  闕名  烏衣池館一時新晉宋齊梁舊主)
　(人無處可尋王謝宅/落花啼鳥秣陵春)
運巷在今天慶觀相接
　考證沈約自序曰王父從官京師義熈十一年高祖
　賜館於都亭里之運巷　世說叙錄冶城在今運巷
　東舊里亭今俗呼為黃泥巷
主簿巷在明道書院右
　考證明道先生程純公嘗為上元主簿政教在人至
　今呼為主簿巷
　　坊里
鍾山坊在行宫前東夾道
石城坊在行宫前西夾道
東錦繡坊在御街左
西錦繡坊在御街右
狀元坊二一在御街左東錦繡坊南一在府學南
報恩坊在御街右西錦繡坊南
安樂坊在御街右報恩坊北
金泉坊在御街右報恩坊南
嘉瑞坊在御街左狀元坊南
舜澤坊在御街右金泉坊南
金陵坊在御街右舜澤坊南
建業坊在御街右鎮淮橋西北
長樂坊在御街左鎮淮橋東北
招賢坊在府治南
經武坊在府治左
武勝坊在府治東北
細栁坊在都統司後軍寨前
青溪坊九曲坊並在府治東
嘉會坊在緫領所前
尊賢坊在明道書院之右
東市坊在魚市東
鳯臺坊在魚市南
西市坊在魚市西
鷺州坊在魚市北
長春坊在東市之東
寛征坊在西市之南
清化坊欽化坊並在西市之北
朝宗坊佳麗坊並在西市之西
保寧坊在保寧寺前
廣濟坊在廣濟倉南近水西門
武定坊在鎮淮橋東南
崇勝坊在鎮淮橋西南
長干里在秦淮南
　考證越范蠡築城長干　丹陽記大長干寺道西有
　張子布宅在淮水南　呉都賦曰長干延屬飛甍舛
　互李喜注江東謂山間為干建業之南其間平地吏
　民居之故號為干　實錄云長干是里巷名江東謂
　山隴之間曰干建康南五里有山崗其間平地民庶
　雜居有大長干小長干東長干並是地里名小長干
　在瓦棺南巷西頭出江(羅北谷詩山隴中間號曰干/此長干里盛衣冠想應王謝)
　(朝囘後日日/行人看繡鞍)
鳯凰里在今保寧寺後
　考證宋元嘉十四年大鳥二集秣陵民王覬園中李
　樹上大如孔雀頭足小高毛羽鮮明文綵五色聲音
　諧從衆鳥如山鷄者隨之行三十步頃東南飛去揚
　州刺史彭城王義康以聞改鳥所集永昌里為鳯凰
　里今保寧寺是其處
表孝里在溧水縣
　考證乾道四年邑人伊小乙割肝以療母疾知縣陳
　嘉善榜其居旌之
　　鄉社
金陵鄉(縣北/)慈仁鄉(縣東/北)鍾山鄉(縣西/北)北城鄉(縣東/北)
清風鄉(縣東/北)長寧鄉(縣東/北)惟政鄉(縣東舊/名惟信)開寧鄉(縣東/北)
宣義鄉(縣東/)鳯城鄉(縣東/)清化鄉(縣東/)神泉鄉(縣東/北)
丹陽鄉(縣東/南)崇禮鄉(縣東/南)泉水鄉(縣東/南)道德鄉(縣東/)
盡節鄉(縣南/)長樂鄉(縣東/)
　右十八鄉𨽻上元縣
鳯臺東鄉　鳯臺西鄉(並縣/東南)安德鄉(縣西/南)新亭鄉(縣東/南)
隨車鄉(縣西/)光宅鄉(縣西/南)　開元鄉(縣南/)萬善鄉(縣南/)
長泰南鄉(縣/南)長泰北鄉(縣南/)馴翬鄉(縣東/南)惠化鄉(縣南/)
葛僊鄉(縣東/南)建業鄉(縣南/)　永豐鄉(縣東/南)歸善鄉(縣西/南)
處眞鄉(縣西/南)銅山鄉(縣南/)　朱門南鄉　朱門北鄉(縣/南)
横山南鄉　横山北鄉(縣南/)
　右二十二鄉𨽻江寧縣
句容鄉(縣東/南)福祚鄉(縣南/)臨泉鄉(縣西/南)上容鄉(縣西/南)
承仙鄉(縣南/)政仁鄉(縣南/)茅山鄉(縣東/南)崇德鄉(縣南/)
來蘇鄉(縣東/)望僊鄉(縣東/北)移風鄉(縣東/北)孝義鄉(縣北/)
仁信鄉(縣北/)鳯壇鄉(縣西/北)琅邪鄉(縣西/北)通德鄉(縣西/)
崇信鄉(今廢/)
　右十七鄉𨽻句容縣
上元鄉(縣東/南)思鶴鄉(縣西/)贊賢鄉(縣南/)白鹿鄉(縣東/南)
豐慶鄉(縣東/)歸政鄉(縣東/北)崇賢鄉(縣北/)長夀鄉(縣北/)
山陽鄉(縣南/)崇教鄉(縣西/南)游山鄉(縣南/)僊壇鄉(縣東/南)
安興鄉(縣東/南)儀鳯鄉(縣南/)永寧鄉(縣西/南)唐昌鄉(縣東/南)
立信鄉(縣西/南)
　右十七鄉𨽻溧水縣
永成鄉(縣東/北)福賢鄉(縣東/)舉福鄉(縣西/南)明義鄉(縣西/)
惠德鄉(縣南/)德隨鄉(縣南/)從山鄉(縣西/南)桂夀鄉(縣西/南)
奉安鄉(縣西/北)崇來鄉(縣西/北)來蘇鄉(縣北/)允泰鄉(縣北/)
允定鄉(縣北/)
　右十三鄉𨽻溧陽縣(本縣舊領鄉十七端拱元年割/昭德豐樂彰德三鄉屬建平縣)
　(嘉祐六年分成樂鄉併入永/成福賢二鄉今領鄉十三)
　　鋪驛
驛路五十一鋪每鋪相去十里
東門鋪　　東十里鋪　蛇盤鋪　　麒麟鋪
東流鋪　　崑崙堽鋪　張橋鋪(以上七鋪/屬上元縣)
江城湖鋪　宣家峴鋪　山口鋪　　廟林鋪
下蜀鋪　　紀大店鋪(以上六鋪/屬句容縣)
　右十三鋪係東路直抵鎭江府界炭渚鋪
土門鋪　　夾堽鋪　　遲店鋪　　清水亭鋪
園墓橋鋪　秣陵鋪　　李村鋪　　路口鋪
烏坼橋鋪(以上九鋪/屬江寧縣)
方墟鋪　　石頭堽鋪　烏山鋪　　齊家店鋪
南亭堽鋪　南十里鋪　蒲塘鋪　　三角子鋪
孔家堽鋪　土山鋪　　羅家林鋪　戴公堽鋪
漆橋鋪　　朱家店鋪　湯師娘鋪　松兒堽鋪
(以上十六鋪/屬溧水縣)
　右二十五鋪係南路直抵廣德軍界顧置鋪
越臺鋪　　石子堽鋪　官莊鋪　　板橋鋪
三城湖鋪　江寧鋪　　青松林鋪　銅并鋪
葛家堽鋪(以上屬/江寧縣)
　右九鋪係西路直抵太平州界慈湖鋪
府前鋪　　西門鋪　　石碑衝鋪　靖安鋪(以上屬/上元縣)
　右四鋪係北路直抵滁州界宣化鋪
縣路十一鋪每鋪相去二十里此係諸縣不通驛路處
遞傳之路
石井鋪　　七里堽鋪
　右二鋪屬上元縣界
周郎橋鋪　縣西門鋪
　右二鋪屬句容縣界
縣東門鋪　茭塘鋪　破湖鋪
　右三鋪屬溧水縣界
黄運步鋪　中橋鋪　烏山村鋪　縣西門鋪
　右四鋪屬溧陽縣界
永寧驛舊基在南唐儀仗院今為待漏院而驛徙置緫
領所西閃駕橋之南紹興十五年晁公謙之建
江寧驛在江寧縣西南五十里
秣陵驛在江寧縣南五十里
七橋驛在溧水縣南七十五里歲久圮壞僅存故址淳
熈中重建榜曰迎華堂
石頭驛張九齡有候使石頭驛樓詩李白答裴侍御先
行至石頭驛以書見招詩云君至石頭驛寄書黄鶴樓
夢筆驛
　考證江淹集云嘗宿於冶亭夢見一夫自稱郭璞謂
　淹曰吾有筆在公處多年可以見還淹乃探懷中得
　五色筆一管以授之嗣後為詩絶無美句時人謂之
　才盡按建康有冶亭在冶城又有東冶亭在秦淮上
　皆六朝士大夫餞送之所淹本集所載始末皆建康
　事也夢筆驛不知在何處　庚溪詩話云夢筆驛江
　淹舊居(姚宏詩一宵短夢驚流俗十載髙名掛里閭/遂使晚生矜此意癡眠不讀半行書  曽極)
　(詩晉尚清談筆力衰文章髙下亦随時/景純不作文通死五色毛錐付與誰)
金陵驛亦名蛇盤驛在上元縣長樂鄉蛇盤市俗呼佘
婆音之訛也淳熈十二年留守錢公良臣建
　考證曽極有蛇盤驛詩(枳籬華屋半彫殘列肆屠羊/客卸鞍霸氣銷沉形勝歇龍)
　(盤何事作蛇盤中王半山題憶昔東遊未有鬚扶衰/重此駐肩輿市  年少今誰在魯老當街六十餘又)
　(重岡古道春風衷草色花光似故人/却喜此身今漫浪田家隨處得相親)
東陽驛西至金陵驛四十五里淳熈十二年畱守錢公
良臣建
柴溝驛西至東陽驛十五里淳熈十二年留守錢公良
臣建
下蜀驛西至柴溝驛十五里東至鎮江府界十五里紹
興八年三月已已車駕未入建康次下蜀驛有御座在
焉淳熈十二年留守錢公良臣重建驛
太平驛在溧陽縣治西街北太平興國六年建嘉定十
三年重建
望僊驛舊在句容縣治南元豐二年移縣治東
漆橋驛在溧水縣南七十五里
官塘驛在溧水縣東南二十五里
坊墟驛在溧水縣北三十五里
淮源驛在溧水縣東北三十五里
儀賔驛在溧水縣南一百一十里
招賢驛在溧水縣南一百一十里
莆塘驛在溧水縣南二十五里
白馬驛在溧水縣東南四十里
延賔驛在溧水縣西四十七里
青陽驛在句容縣東二十里
竹里驛在句容縣北六十里倉頭市
雲亭驛在句容縣
　右自漆橋以下十二驛今並廢
昭華驛在句容縣開寳中焚圮太平興國二年移縣街
東或云望僊驛是也
中山驛在溧水縣南三十步惠政橋西南
　考證偽呉順義中置後知縣李彦重建偽唐昇元二
　年蕭儼添置軒廊建炎焚毁紹興八年李朝正重建
　魯詧作記嘉定十五年史改之重修添置廊廡紹定
　四年史彌鞏重修來者便之
馬驛二所在下蜀東陽寳慶二年重修
　　道路
秦皇馳道
　考證秦始皇三十六年東遊自江乗渡江馳馬於此
　(王荆公詩穆王得八駿萬事不期修落落千載間復/此好逺遊車輪與馬跡此地亦當留想當治道時勞)
　(者尸/如丘)
呉帝馳道
　考證呉都賦云朱闕雙立馳道如砥
宋帝馳道
　考證宋書大明五年孝武初立馳道自閶闔門至於
　朱雀門為南馳道又自承明門至𤣥武湖為北馳道
　八年罷南北二馳道景和元年復立　宫苑記宋築
　馳道為調馬之所(楊虞部詩路平如砥直如絃官栁/千株翠拂烟玉勒金羈天下駿急)
　(於奔電更揮鞭上馬野亭詩南城來到北城隅更北/直趨𤣥武湖一  雕鞍三十里兩旁官栁數千株六)
　(朝都邑真如此舊日咸秦得似無暑/月行人不張葢漫天自有翠廜□)
小丹陽路今在江寧縣横山鄉陶呉鎮西南十里與太
平州當塗縣接界里俗猶呼丹陽
　考證晉咸康三年歴陽内史蘇峻叛陶囘謂庾亮曰
　峻知石頭有重城不敢直下必向小丹陽南道步來
　宜設伏邀之可一戰擒也亮不從峻果自小丹陽來
　迷失道夜行無復部伍亮聞乃悔之
黃城大路在今上元縣清風鄉黃城村
　考證梁太清二年侯景遣軍至江乗拒邵陵王綸趙
　伯超謂綸曰若從黃城大路必與賊遇不如徑指鍾
　山突據廣莫門出賊不意城圍必解
湖頭路在今𤣥武湖東北
　考證南史東昏侯永元二年崔慧景奉江夏王内向
　遣中領將軍王瑩都督衆軍據湖頭築壘上帶蔣山
　又王敬則舉兵朝廷遣沈文季持節都督屯湖頭備
　京口路
白楊路在城南十里石崗之橫道
　考證陳大建末始興王叔陵反部麾下度小航將趋
　新林蕭摩訶追擒於白楊路(馬野亭詩此路如何名/白楊白楊林木苦非良)
　(開知宰樹常多種想見墳塋在兩旁三國英雄塵一混/窖六朝興廢字千行行人過此休惆悵徃古來今緫)
　(茫/)
竹里路在句容縣北六十里倉頭市東有竹里橋南邊
山北濵大江父老云昔時路行山間西接東陽遶攝山
之北由江乗羅落以至建康宋武帝討桓𤣥其路經此
今城東佘婆崗至東陽路乃後世所開非古路也
謝𤣥走馬路在上元縣崇禮鄉土山下至今不生草詳
見土山下
姜巴路在小茅山後通延陵
　考證真誥秦時有士周大賔及巴陵侯姜叔茂者來
　住句曲山下秦孝王時封侯故以姜巴名其路
制使姚公希得任内甃砌街道先是東西錦繡坊及經
武坊一帶街衢多有損壊缺䧟去處不便徃來景定三
年三月十七日興工至四月二十日畢重新布砌用磚
二十餘萬口工物緫費五萬二千一百餘緡米六十一
石七斗有竒
　　橋梁
天津橋在行宫前舊名虹橋政和中蔡公薿建為石橋
號曰蔡公橋後改今名
　考證天津本西京大内前橋名即康節邵雍聞杜鵑
　處今移其名於此不忘京師之思也(石龜翁逢龍詩/下馬過天津聴)
　(傳禁漏頻惟憐一橋月曾照六朝人金剝宫門字紅/飛粉壁塵中官來宿内因問帝鄉親  周彦夫詩下)
　(車聊復問何如尚憶重來四紀餘鐘阜秦淮俱好在/祗憐雙鬢自蕭疎聨鑣去作蔣山遊路轉天津遶御)
　(溝忽作故都禾黍恨/洛陽宫殿鐲千秋)
鎮淮橋在今府城南門裏即古朱雀航所(舊志/)
　考證按世說叙錄及輿地志丹陽記皆云呉時南津
　橋也名曰朱雀航大寕二年王含軍至丹陽尹温嶠
　燒絶之以遏南衆定後京師乏良材無以復之故為
　浮航至咸康三年侍中孔坦議復橋於是稅航之行
　者具材乃值苑宫初創材轉以治城故浮航相仍至
　太元中驃騎府立東航改朱雀為大航　晉起居注
　曰白舟為航都水使者王遜立之謝安於橋上起重
　樓上置兩銅雀又以朱雀觀名之　實錄云咸康二
　年新立朱雀航對朱雀門南渡淮水亦名朱雀橋本
　呉南津大航橋也王敦作亂温嶠燒絶之權以浮航
　徃來至是始議用杜預河橋法長九十步廣六丈冬
　夏隨水髙下浮航相仍至陳每有不虞之事則剔之
　　晉書王敦作逆明帝以應詹都督朱雀橋南諸軍
　事　齊髙祖討袁粲黃囘與粲通謀蕭順之率家兵
　據朱雀橋囘遣覘之遂不敢出　梁髙祖以義師伐
　東昏東昏使江道林率兵出戰退保朱雀航憑淮自
　固東昏又遣王珍國等列陣於航南開航背水以絶
　歸路與王茂等戰敗一時投淮死者積屍與航等後
　至者乗之以濟　北齊兵至故秣陵陳髙祖分兵禦
　之遣杜稜頓航南　元徽中賊黨杜黒蠡分軍向航
　劉勔禦之敗死　侯景兵至航建康令庾信率兵屯
　航北見景至命徹航始除一舶棄軍走南塘遊兵復
　閉航渡景乗勝至闕下　乾道五年留守史公正志
　重造得舊址増廣一丈郡從事丘崇為之記(乾道五/年十一)
　(月建康府重作鎮淮飲虹二橋六年正月橋成惟二/橋横跨秦淮據府要衝自江淮呉蜀游民行商分屯)
　(之旅假道之賔客雜㳫旁午肩摩轂擊窮日夜不止/淮水至其下奔流而西勢益悍湍激射衝齧滋甚昔)
　(之為橋者又不暇顧計乆遠薄費而亟成重負而弱/植之無何輒壊則姑補苴其甚僅取不廢歲縻緡錢)
　(數百多或至千岌岌自若也留守待制史公厥既治/成有廢必舉大備都邑之制乃因民所欲為作而新)
　(之率增其舊四之一鎮淮長十有六丈為二亭其南/屬民以詔令飲虹長十有三丈加屋焉凡十有六楹)
　(而並廣三十有六尺基以巨石甃以厚甓千尋之材/世守之土必堅必良是度是營而屬其事於浮圖氏)
　(致勝法才又躬為程度俾以從事創意靡宻有非工/人所迨及者訖其成無一不合規模壯大氣象雄偉)
　(隆然相望闤闠四合軍民父老扶携縱觀推美誦休/曰公誠勞噫公所建立大於此者不可殫紀橋未足)
　(多也惟厥經始人狃故常役大用宏謂不可為公決/作之未既累月十世之利卒號有濟人乃大服推是)
　(而言則天下事有可以為而又以為不可為者獨橋/歟彼能者處之雖若不可以為而卒為之以成者又)
　(獨橋歟公名正志字志道南徐人左/文林郎建康府觀察推官丘崇記)開禧元年丘公崇
　來為留守重建橋劉叔向為之記(金陵為古天險之/區城郭宫室凡幾)
　(變矣而秦淮則猶故也跨淮而濟者有橋曰鎮淮在/呉為南津大桁在晉為朱雀航曰飲虹在晉宋間為)
　(萬歲橋據都邑之衝屹波流之湍車馬如雲千艘鱗鱗/北拱行闕鯨臥虎蹲此二橋者葢與秦淮相終始而邦)
　(人所恃以為安也歲在已丑今留守敖學侍郎丘公/以掄魁入幕府覩斯橋之將顛毅然取而更造之規)
　(模調度有公所述豐碑在焉後三十五年綰麟符而來/則橋非舊矣乃庀工度材徹舊架新縱横廣袤一視)
　(前日惟剏二祠於鎮淮之上漸復晉人銅雀觀之遺/意而兩亭各浚巨井以濟民之乏經始於嘉泰甲子)
　(十月庚戌明年乙丑三月丁邜橋成㑹其費為緡錢/萬四千有竒而錙銖不以累諸人也嗟乎物之興廢)
　(豈偶然哉韓文公記王中丞新修滕王閣有曰此屋/不修且壞前公為從事此邦適治新之公所為文實)
　(書在壁今三十年而公來為邦伯又易新之維此二/橋與滕王閣之事適相似然惜不得當代宗工鉅儒)
　(如文公者大書特書之爾開禧改元三月/望從事郎建康府觀察推官劉叔向記)寳祐四年
　橋壞於潦留守馬公光祖重建之梁椅為之記(周/夏)
　(官掌邦政而其屬有司險以成橋梁鄭大夫能整比/其國至褰裳溱洧者輿之則謂之不知政金陵故有)
　(橋曰鎮淮曰飲虹雄跨秦淮淮水集澗谿貫城邑以/達於江奔流駛湍衝撼激射雨甚勢益横不可俯而)
　(車馬憧憧無停晷商人戍夫與諸道貢輸之入於饟/餽者舳艫戞摩橋不得休息大抵亡慮數十年輒弗)
　(支寳祐乙邜東陽馬公自户部尚書出鎮越明年修/戎器繕鬪艦剏㳺擊營而奎翰之堂郵傳之舍掾史)
　(之居哲人勝士之流風餘址諸凡經度以序即功向/二橋適同圮於潦公不移日召匠飭材以通判何君)
　(宗姚莅銖寸從官出工人歡趨歲十月橋成修廣如/其舊加堅縝焉萬舟縈環遥岑掩映如巨鼇贔負冠)
　(山以與陽侯角武而争雄也東西行者胥咨嗟詠歌/以德公賜噫公之德於民獨橋哉橋餘事也然過都)
　(越國徃徃傾陊刓闕聽民掲且厲水怒至即相望如/萬里隔間起而圖之則又以其隠民者厲民故君子)
　(於以占政焉天地間運動流行一精神耳人以精神/為事業則櫛比而髪理樞旋而户隨鉅綱細目疇不)
　(在精義利用中公表裏忠勤炯炯心目環吾土皆若/車轍馬跡朝夕至者橋詎足煩公咄嗟哉然嘗觀留)
　(侯客下邳間從容步游圮上而老人者以兵法授之/迄持以興漢兹豈適相邂逅然耶凴髙而眺遠臨流)
　(而觀逝子房於是志念深矣是邦一瞬闗河公方蚤/夜秣馬厲兵思繫單于頸獻闕下而橋西直天塹東)
　(挾龍蟠志士忠臣過而生慨安知無衣褐之翁跪履/之子把六韜三略徃來論議其上將赴公精神以濟)
　(登四海焉亦如此橋矣試以斯文招之門生從政郎/差充沿江制置使司幹辦公事梁椅謹記門生朝奉)
　(郎差充沿江制置使司參/議官胡居仁謹書并題葢)六年橋燬於火留守趙公
　與􁤏重建
飲虹橋一名新橋在鳯臺坊
　考證建康實錄南臨淮有新橋本名萬歲橋後改名
　飲虹新橋乃呉時所名至今俗呼為新橋襲其舊也
　乾道五年史公正志重建上為大屋數十楹極其壯
　麗與鎮淮橋並新丘崇記之　開禧元年丘公崇重
　建劉叔向記之　寳祐四年馬公光祖重建梁椅記
　之鎮淮橋每與此橋同建諸記並附鎮淮橋下兹不
　復載
日華橋在行宫城東華門跨䕶龍河
月華橋在行宫城西華門跨䕶龍河景定二年馬公光
祖重建
東虹橋在行宫之左府治之北景定二年馬公光祖重
建自書橋榜
西虹橋在景定橋北運司東景定二年馬公光祖重建
自書橋榜
景定橋在永寧驛北舊名清化俗呼為閃駕橋景定二
年馬公光祖重建改今名自書榜跨運瀆
太平橋在運司西南舊名欽化俗呼為笪橋景定二年
馬公光祖重建改今名自書榜跨運瀆
鼎新橋在太平橋西舊名小新景定二年馬公光祖重
建改今名自書榜
乾道南北二橋在古運瀆上今斗門橋北二橋相望乾
道中洪公遵建景定二年馬公光祖重建自書榜
斗門橋在乾道南橋之南景定二年馬公光祖重建自
書橋榜跨運瀆
武定橋在鎮淮橋東北淳熈中建景定二年馬公光祖
重建自書橋榜
崇道橋在天慶觀東景定二年馬公光祖重建自書橋
榜
武衞橋在天慶觀西舊名望僊橋景定二年馬公光祖
重建改今名自書榜
廣富橋在月華橋北跨䕶龍河景定二年馬公光祖重
修
武勝橋在府治親兵教場即北門橋
青溪七橋按實錄注最北樂游苑東門橋(樂㳺苑在覆/舟山南橋宜)
(與今散福/亭相連)次南尹橋今潮溝大巷東出度此橋次南雞
鳴橋(即輿地志今所謂新安寺/南東出開善寺路度此橋)次南募士橋次南菰首
橋一名走馬橋次南青溪中橋在湘宫寺門前巷東出
度溪有桃花園次南有青溪大橋(今城東北有渠北通/𤣥武湖南行經散福)
(亭橋竹橋抵府城東北角外西入城濠里俗呼為長河/即古青溪本在今竹橋西南行五代楊淳於此截溪立)
(城由是青溪半在城外其在城中者歲乆堙塞但城東/北隅迤邐至上元縣治東南上水閘以西一帶青溪遺)
(迹或見或隠橋/亦不詳所在)青溪中橋按建康實錄青溪七橋次南
中橋今上水閘里俗相傳青溪中橋路(齊書始安王遥/光反曹虎領軍)
(屯青溪中橋陳書隋軍陷臺城後主與張貴妃俱入井/隋軍出之晉王廣命斬貴妃牓於青溪中橋即此地)
青溪大橋按石邁古跡編實錄云東出句容大路度此
橋西即陳尚書令江揔宅今上元縣東南百餘步叚氏
居乃江揔宅也橋宜在此宅之東歲乆堙廢今不復有
橋矣　舊稱青溪九曲葢自𤣥武湖引水從東北縈迴
達於秦淮其曲折有九故於其間跨橋有七今城外青
溪皆已堙塞橋廢乆矣惟城内僅存一曲溪上長橋有
四皆馬公光祖所作也
運瀆六橋按實錄云孝義橋本名甓子橋次南楊烈橋
宋王僧䖍觀闘鴨處次南西州橋宜在今笪橋西次南
髙曄橋建康西尉在此今建興寺北路東出度此橋宜
在今乾道橋左右次南禪靈寺橋對禪靈渚宜是今斗
門橋按建康實錄注古城西南行者是運瀆古城苑城
也呉大帝赤烏三年使御史郗儉鑿城西南自秦淮北
抵倉城名運瀆即此瀆是也今宫城西北興嚴寺前有
溝迤邐至清化市東乃古運瀆但自此西南悉堙塞不
復可辨雖東南為宫城西塹疑非古跡然由宫牆塹至
清化橋西折過欽化橋再南則運瀆舊迹復見今乾道
橋一帶河是也六橋所在亦可髣髴得其次第清化橋
即閃駕橋欽化橋即笪橋今橋與名皆非舊矣閃駕橋
為景定橋欽化橋為太平橋皆馬公光祖之所重建詳
見於前
飛虹橋楊文公談苑云徐常侍鉉仕江南日嘗直澄心
堂每襆被入直至飛虹橋馬輒不進裂鞍斷轡箠之流
血掣韁却立鉉貽書於餘杭沙門贊寧答云下必有海
馬骨水火俱不能毁惟漚以腐糟隨毁者乃是鉉斸之
去土丈餘果得巨獸骨上脛可長三尺腦骨若㫁柱積
柴焚三日不動以腐糟纔漚之遂爛焉南唐有虹橋小
虹橋飛虹橋皆傍宫橋也
南渡橋李白與酒客數人棹歌秦淮往石頭訪崔四侍
御詩云捨舟共連袂行上南渡橋乃秦淮上橋也今不
詳其處
張侯橋呉張昭所造故名之晉義熈六年盧循焚查浦
進至張侯橋其地在今城南不詳其處
赤蘭橋杜祭酒别傳曰桓宣武舘於赤蘭橋南曰延賢
里今城南有赤蘭坊橋不詳其處
長樂橋唐秦淮上有長樂橋又曰長樂渡在縣東南六
里今桐林灣是其地𨽻長樂坊
獅子橋在城北湘宫寺北
囘龍橋在城西門
白下橋一名上春橋在城東門外其側有白下亭
　重建橋記(金陵為六朝故都風土遺迹歴歴可攷自/上元縣治東行里許有橋曰白下白下之)
　(義訪諸故老無傳焉宋元徽間征北將軍張永屯白/下唐武德中遷金陵縣於白下村其地葢在東晉白)
　(石壘之下也國朝自六飛南駐以是邦為陪都白下/一橋當江浙諸郡徃來之衝不惟士夫民牧所必經)
　(行而日飲萬馬於秦淮旬給諸屯之糧餉舍此無他/道也舊架木為之歲乆朽蠧若將壓焉人以病告前)
　(後邑宰熟眎而不敢為三衢鄭君緝視事之初竊鄙/前人作計之不遠毅然欲取而更新之未幾運石山)
　(積下築萬樁曰吾將以石易木為千百年不朽之利/觀者且喜且駭疑不克就甫五閱月而橋成長鯨卧)
　(波飛梁駕虚材良石堅天造地設雖怒濤激湍疾風/甚雨而過者如登康莊得大安稳旁有賔餞之亭因)
　(橋而名亦就摧剝併葺治之更増其前楹三雄壯窈/深氣象夐别上元為邑賦筭一孔以上悉輸州家傾)
　(囊倒布力弗能繼謁諸閫臺得緍錢合二千米斛百/自嘉泰癸亥九月壬午首事明年二月戊午訖工㑹)
　(其費為錢幾四百萬顧不輕矣而十八鄉之民曽不/與知雖畚鍤輿負不煩一人既成或者以白下之語)
　(不宜於舉子請更之留帥文昌李公名以上春權也/嗚呼橋梁不修漢薛宣歉然於彭城之政徒杠輿梁)
　(易事也子産之智不及之鄭君垂大惠於笑談間是/可書也因其請故不復辭嘉泰四年三月望日從事)
　(郎建康府觀察/推官劉叔向記)
長干橋在城南門外五代楊溥城金陵鑿濠引秦淮遶
城西入大江遂立此橋
銅橋在城東一十里按五代史李昇天祚三年十一月
以歩騎八萬講武於銅橋今字作桐訛也
髙橋在城東一十五里屬丄元縣長樂鄉
　考證金陵故事云梁亂庾信為建康令守朱雀門衆
　潰臺城門已閉信走羇旅於此橋信有哀江南賦云高
　橋羇旅是也　石邁古跡編云皋橋舊名髙橋按庾
　信哀江南賦注云呉郡圖經以皋伯通所居因名其
　橋曰皋後人轉皋為髙　南史齊徐嗣徽等復入丹
　陽至湖熟陳髙祖追侯安都安都率馬步拒之於髙
　橋　記室新書云髙橋羇旅之士　按郡國志云通
　門内有橋即漢皋伯通居此橋以得名梁鴻賃舂之
　所是呉自有皋橋在建康者乃髙橋也庾信賦南史
　皆曰髙崔令欽注石邁古跡編易髙為皋紹興十七
　年本縣新治橋路易榜曰皋橋因承其誤失於不考
　耳
石步橋在城東北四十五里即古羅落橋也
　考證宋髙祖起義丹徒進至羅落橋遇皇甫敷檀憑
　之戰死即此地下有羅落浦北入大江又有羅落坊
　羅落干羅落山皆在其處今石步酒坊名羅落坊
錢公橋即章橋以西接張山亦曰張橋在府城東北五
十七里上元句容二縣以此橋為界
　考證建炎元年髙宗皇帝幸建康次張橋山水暴溢
　堤齧橋壞勢甚可畏轉運副使李謨黃崇書被劾俱
　罷見孫覿所撰李謨行狀淳熈十一年錢公良臣易
　為石橋運使趙公師揆榜曰錢公橋乾道志以為古
　羅落橋者非也餘見石步橋
復古橋屬上元縣長樂鄉去縣十四里宣和間賜鍾茅
山經此地橋損堙塞久不修復春夏塘水壅遏民頗病
涉紹興十年縣治橋路因創復之改名復古橋
葛橋在上元縣崇禮鄉方山東南按齊書李安民傳宋
建安王景素反安民破景素於葛橋
墅城橋在城東三十里即晉謝𤣥别墅之所
檀橋在青溪按齊書劉瓛以儒學冠於當時京師士子
貴遊莫不下席受業瓛住在檀橋瓦屋數間上皆穿漏
學徒敬慕不敢指斥呼為青溪
亭子橋在上元縣清風鄉黃城之東徐鉉棲霞寺新路
記云建髙亭於路周跨重橋於川上即此橋也里俗呼
為亭子橋去棲霞寺三里今土橋危險夏潦則民皆病
涉
周郎橋在城東八十里上元縣丹陽鄉湖熟鎮下臨橫
塘(舊志/)
　考證石邁古跡編云舊傳周瑜嘗至此　按呉書瑜
　渡秣陵破笮融薛禮轉下湖熟此橋正通秣陵必瑜
　當時經歴之地(馬野亭詩周郎可是世英豪談笑功/成乃不勞爾日阿瞞猶避此兹時小)
　(㓂定應逃雙鞬錦領紛相逐大羽青絲各/自操料得軍行争看此霜天徤鶻已辭絛)
土橋在城東七十五里
西流橋在城東北三十里
東流橋在城東北四十里
安濟橋在城東北四十里即東流市橋淳熈十二年錢
公良臣重修改今名
韓橋在城東北三十里
白水橋在城東北二十里
楊堰橋在城東二十里
走馬橋按建康實錄走馬橋東有燕雀湖里俗相傳今
府治之東斜橋即走馬橋也橋之東有水平濶是為燕
雀湖或云惟政鄉白蕩湖即其地
　　右𨽻上元縣境
板橋在城南三十里
　考證呉後主聞晉師將至甚懼乃自選羽林精甲以
　配沈瑩孫振等屯於板橋晉使王濬緫蜀兵沿流直
　指建業司馬伷帥六軍濟自三山遣周浚張喬等接
　戰破呉軍於板橋瑩等皆遇害　金陵故事云晉伐
　呉丞相張悌死之悌家在板橋西　建康實錄云晉
　簡文帝嘗與桓温及武陵王晞同載游於板橋温遽
　令鳴皷吹角車驅卒奔欲觀其所為晞大恐求下車
　帝安然無懼色温由是憚服　梁武帝起兵令吕僧
　珍與王茂進軍於白坂橋非此也(李白詩天上何所/有迢迢白玉䋲斜)
　(低建章闕耿耿對金陵漢水舊如練霜江夜清澄長/川㵼落月洲渚曉寒凝獨酌板橋浦古人誰可徴元)
　(暉難再得灑酒氣填膺曽極詩輪轉千年路欲迷板/橋名在市朝非元暉太白微吟處獨酌悠然命駕歸)
新林橋在城西南一十五里揚州記云金陵南沿江有
新林橋即梁武帝敗齊師之處
白坂橋在城南
　考證按梁吕僧珍傳武帝次江寜僧珍與王茂進軍
　於白坂橋築壘壘立茂移頓越城僧珍猶守白坂
秣陵橋在城東南五十里
五城橋唐景雲中造以渡淮廣明元年廢於火南唐保
大十年重造國朝開寳八年又廢詳見五城
杜橋在城東南三十里
江寧橋在城南六十里臨江寧浦
木龍橋在城南七十里
河亭橋在城東南一十五里
馬務橋在城東南二十五里唐置馬務於此
眞武橋在城東南三十七里
令橋在城東南七十里臨令水
烏刹橋在城東南九十三里
牧馬橋在縣東南三十九里南朝放牧者在此南出有
浦水濶三丈深一丈有橋
　右𨽻江寧縣境
白鶴橋在縣東南三里一十五步茅君内傳云大茅君
每年十二月二日駕白鶴於此㑹諸真故以名橋
沈公橋在縣南二十五里沈公謂沈慶之也
赭渚橋在縣東一里二百四十一步
歸善橋在縣南一里一百七十五步
於鄉橋在縣南二十五里
西霸橋在縣南三十二里
降靈橋在縣東南二十七里
義城橋在縣南二十里
髙平橋在縣西南三十五里
斜橋在縣東五里
栁橋在縣北二十五里有前栁橋後栁橋
懸毒橋在縣西十五里
宣家橋在縣西北三十里
永安橋在縣南十里下有小港歸於秦淮
降真橋舊記云在玉晨觀西句容路三十里橋是也
蘆堽橋在縣南三十里
集僊橋在縣南有詩石可攷(游冠卿題縣之南橋作於/元豐之三年元祐改元之)
　(秋歲適大水輿梁為之輒壊徃來病涉愁嘆滿道乃/請於府而新之購材董役未踰月而功就而橋素無)
　(題榜因其路入三茅遂以集仙名之且為小詩以記/歲月興廢云南橋頽廢長官差新作川梁代濟舟上)
　(應星文横北極下飛虹影落中流慚無子産乘輿惠/謾絶襄公茀道憂路接蓬山仙世界品題今為邑人)
　(留予舊歲得集仙橋詩石上叚於平易堂墻南角惜/其不全好今年六月十六日風雨終夕又得石下段)
　(於堂之西破墻底因粘綴成文併以舊年築地所得/亀跌坐此石然隠伏顯露雖各以時向使子不先得)
　(之頋今斷石將安用焉特不過礎柱砧衣且橋屋七/間工役浩大而輿梁之復未知何日觀是詩者可以)
　(知邑之事力視昔/不侔云又四日記)
　右𨽻句容縣境
臨淮橋一名惠政橋在縣南二十步下即秦淮水也舊
圖云臨淮橋前任司馬公重建兵火燒毁復造土橋景
徳二年知縣史良率衆錢重造版橋舊名濁水橋紹興
八年李朝正重建石橋嘉定五年壊於暴漲知縣湯詵
重建石橋榜曰惠政卓田為記
通濟橋在縣南二十五步舊有劉公攽所為記至紹興
八年知縣李朝正重建石橋李南壽作記
巫家橋在縣寨外三百步
棲賢橋在縣南門外西南
易俗橋在縣市中
望京門橋在縣北一里
南門橋在縣南門外皇祐間邑人劉應之重建石橋僧
從雅作記刻石
唐家橋在縣市西二百五十步
樓家橋在縣南門外二百七十步
馬沉橋在縣南去縣三十七里
利涉橋在縣北三里俗呼虎捍橋
安政橋在縣北三里俗呼翻車橋
戴公橋在縣南一十里
俞初橋在縣南一十里舊圖作俞母橋
大覺寺橋在縣東南八里
莆塘橋在縣南二十五里今廢
白沛橋在縣東北三十五里
長樂橋在縣東北二十五里
李墅橋在縣東北三十里
張墅橋在縣東北三十里
段亭橋在縣東六里
板閣橋在縣東二十五里
王師橋在縣東三十三里
神靖橋在縣東南四十三里舊名神龍橋知縣李公朝
正易今名
白馬橋在縣東南四十里
梅塘橋在縣東南一百二十里
鄧步橋在縣東南一百二十里
張沛橋在縣東南八十五里
永昌橋在縣南九十里舊圖云呼為固城橋
漆橋在縣南七十五里
馬墅橋在縣西一十五里
石埭橋在縣西三十五里
湯橋在縣西四十里
孟橋在縣西三十五里
錢埭橋在縣南三十五里
許村橋在縣東南一十二里
　右𨽻溧水縣境
硯瀆橋在縣東北相傳云晉謝公滌硯於此
東石橋在縣東門外
新建橋在縣南門外
謝家橋在縣東
通微橋在縣東南一里
僊人橋在縣南十五里
南崑崙橋在縣東南十八里
北崑崙橋在縣北十里
鄉黨橋在縣南三里
髙要橋在縣南二十五里通廣徳軍路
髙友橋在縣南三十里
故縣橋在縣東南一十五里
青安橋在縣西三里
平陵橋在縣西北三十里今俗呼湖瀆橋或名沙灘橋
平陵城在橋西一里
奉橋在縣南五十里
上興步橋在縣西北六十里
黄連步橋在縣西北五十五里
舒塘橋在縣西北五十五里通溧水縣大路
板子橋在縣西北六十里舒塘橋北
破堰橋在縣西北六十里板子橋北
雨城橋在縣西北六十五里破堰橋北
檀石橋在縣北六十里
三了橋在縣南四十里
石塘橋在縣北二十里
望僊橋在縣南一十里
社渚橋在縣西南六十里
望婆橋在縣西南五十里
横澗橋在縣東南六十里
金皆橋在縣南六十里
雙澗橋在縣西南五十里
招僊橋在縣西三十里
斗門橋在縣北二十里
馮塘橋在縣北二十里
虎塘橋在縣東北四十里
豆橋在縣南二十里
張野橋在縣南二十里
湖橋在縣西一十八里
僊橋在縣南六十里
王堰橋在縣西南二十五里
洪橋在縣西南六十五里
塘路橋在縣北十五里
徐塘橋在縣西二十七里
徐橋在縣西北三十五里
南陽橋在縣西四十里
西里橋在縣西南六十里
春雨橋在縣東舊曰東市橋嘉定十四年三月知縣陸
子遹重修
西市橋在縣西
甓橋在縣北六十里祥符潤州圖經云徑瀆濶一十歩
縣西十三里長塘湖北口至江寧府溧陽縣三十七里
春夏水深三尺勝五十石舟秋冬深一尺勝二十石舟
隋大業术宣州永世令達奚明因晉宋之舊加疏決為
橋甓甃兩岸取其堅固今橋在溧陽縣界
嘉定橋在縣西北四十里陵跨中江本名中江橋俗名
中橋或呼為通江橋唐開元中縣令喬翔嘗創浮梁本
朝元祐三年建橋曰衆樂傾圯久之公私病渉慶元中
縣丞周文璞奉檄興剏伐石粗集而不果成嘉定十一
年俞運使建行部命縣尉趙時頌重建改今名
　右𨽻溧陽縣境
二十四航舊在都城内外即浮橋也
　考證按輿地志云六朝自石頭東至運瀆總二十四
　渡皆浮航往來以稅行直淮對編門大航用杜預河
　橋之法本吳時南津大橋也一名朱雀橋當朱雀門
　下渡淮水王敦作逆温嶠燒絶之今皆廢(杜牧有詩/青山隱隱)
　(水迢迢九月江南草未凋二十四橋明月夜玉人何/處教吹簫  楊虞部詩青雀浮航夜照波星繁雲靜)
　(月華多江樓人凭欄干/立直下天心耿耿河)
四航皆在秦淮上曰丹陽曰竹格曰朱雀曰驃騎
　考證按實録晉寧康元年詔除丹陽竹格等四航稅
　注云王敦作逆從竹格渡即此航也朱雀航本吳時
　大航驃騎航在東府城外渡淮㑹稽王道子所立并
　丹陽郡城後航總為四航　今四航皆廢鎮淮橋即
　朱雀航舊所也詳見橋類(楊虞部詩橋上層樓樓上/梯秦淮兩㟁綠楊堤春風)
　(影動波光碎翬翼孤飛雀並棲銅馬野亭要問當時/朱雀航秦淮岸口駕浮梁既為  雀施重屋又作璇)
　(題揭上方波底淨涵樓閣影橋閒望斷水/雲鄉不知此處今何在湏有遺基在兩旁)
　　津渡
石頭津在城西方山津在石頭津之東
　考證隋食貨志云郡西有石頭津東有方山津各置
　津主一人曹一人直水五人以檢察禁物及亡叛者
龍安津在城西北二十里與真州宣化鎮相對今為靖
安渡
南津在城西南
　考證金陵故事云南朝置校尉以鎮此津侯景入冦
　舉朝無殉難之夫惟校尉江子一與弟二人同死王
　事梁書江子一嘗為南津校尉
五馬渡在上元縣西北二十三里幕府山之前晉元帝
與彭城等五王渡江處按晉書太安之際童謡云五馬
浮渡江一馬化為龍及永嘉中元帝登大位乃其符云
五馬之名取此(曾極詩仲逹欺孤與操同豈能長世撫/提封瑶圖暗換君知否班特浮江自化)
　(龍束楊備詩何事金陵王氣鍾琅邪開幕㨿/江  舟人忽見風雲起一旦龍飛五馬中)
麾扇渡在朱雀航之左
　考證晉太安二年廣陵相陳敏據建業顧榮宻報劉
　凖率兵臨江敏令甘卓屯横江榮與周玘因卓兵斷
　橋盡收船於淮水南敏自出軍臨大航岸榮以白羽
　扇揮之其軍自潰因以為名(楊虞部詩旌旗爍日刄/凝霜甲馬如龍人似狼)
　(羽扇一麾風偃草䇿勲多謝頋丹揚年馬野亭詩此/扇拈來一羽輕如何退得十千兵百  雨露蒙君賜)
　(一日衣冠繋賊營正欲倒戈為向背逺觀揮手/極分明而今但得旌旗白便可中原取次行)
五城渡在上元縣東二十五里
　考證晉王敦死王含錢鳳乃率餘黨自柵塘西置五
　城造營按圖經五城如却月勢髙二丈相去各二十
　丈　陶季直京都記五城邊淮帶湖祖道送歸多集
　此處　唐景雲中縣令陸彦恭於城側造橋度淮水
　即今之五城渡也
竹格渡按建康實錄王敦作逆從竹格渡即此航也在
今縣城西南二里(輿地志云兩岸要衝處並以航濟西/自石頭東至征虜亭凡二十四所平)
　(陳惟此渡獨存今/舊橋西是其處)
馬家渡在府界上
　考證皇朝中興編年綱目載云采石江濶而險馬家
　渡江狹而平兩處相去六十里皆與和州對㟁昔金
　人南侵直犯馬家渡則此渡比采石尤為要害今分
　上下二渡
張公凸渡在上元縣金陵鄉長慶村之西正臨大江與
真州六合縣梅家步相對自張公凸渡至南岸夏四十
里冬五十里
　考證石邁古跡編云隋文平陳宇文述以行軍緫管
　自六合濟即此也今皆嚴備
　　堰埭
浮山堰慶元建康志云在城東南二十里梁天監十三
年築
　考證按梁史天監十三年用魏降人王足計欲以水
　灌壽陽乃假太子左衛康絢節督卒二十萬作浮山
　堰於鍾離不知何所據也今志云在建康
杜橋堰在城南三十里長五里濶一丈五尺堰杜橋浦
水
真武橋堰在城南三十七里長三里濶二丈堰浦水通
秦淮
牧馬橋堰在城西南七十里長三里濶二丈五尺堰牧
馬浦水
百堽堰在句容縣西南三十五里通秦淮屬上元縣界
與福祚鄉相接
黄城堰在句容縣東三十里長一里深四丈灌田三百
畆
陶堰在句容縣南六十里其堰逐年填塞不能瀦水屬
臨泉鄉五都
范家堰在句容縣西北三里灣曲長二里深四尺灌田
二百畝在通徳鄉第二都
周戴新堰在句容縣南一十五里通百堽堰
於家堰在溧水縣南九十里長一十里
銀林堰在溧水縣東南一百里長一十一里即魯楊五
堰也
　考證按前漢地理志丹陽郡蕪湖注云中江出西南
　東至陽羡入海後漢郡國志蕪湖中江在西又水經
　云中江在丹陽蕪湖縣南東至會稽陽羡縣入於海
　孔頴達書義疏亦引漢史為證今蕪湖縣南有支江
　俗稱為縣河經縣市中東達黃池入三湖三湖丹陽
　顧城石臼湖也至銀林正所謂中江東至陽羡即此也蘇
　常承此下流常病飄没故築銀林五堰以窒之自是
　中江不復東而宣歙皆由蕪湖西出達於大江故濵
　湖之地皆隄為圩田中江亦漸隘狹故老云當時慮
　後人復開此道則蘇常之間必被水患遂以石砌五
　堰路又液鐡以固石故曰銀淋今訛為林
分水堰在溧水縣東南一百里長一十五里
若李堰在溧水縣東南一百五里長八里
何家堰在溧水縣東南一百一十里長九里
余家堰在溧水縣東南一百一十五里長一十里春冬
載二百石舟
　考證昔呉王闔閭伐楚因開此瀆運糧東通太湖西
　入長江南唐書楊行宻據宣州孫儒圍之五月不解
　行宻將臺濛作魯陽五堰拖輕舸饋糧故軍得不困
　卒破孫儒魯陽者即於家等五堰是也故道尚存
百坡堰在溧水縣西北一十里長一里濶一丈五尺
竹墩堰在溧水縣西北二十五里長一里濶一丈五尺
烏刹堰在溧水縣西北四十里濶一丈八尺
青泥堰在溧水縣南九十五里長十里
龍盤堰在溧陽縣北六十里檀口橋前長一十步
(闕/)堰在溧陽縣西南二十五里
鷄鳴埭建康實錄青溪有橋名募士橋橋西南過溝有
埭名鷄鳴埭齊武帝早遊鍾山射雉至此鷄始鳴圖經
云今在青溪西南潮溝之上又按南史齊武帝數幸琅
邪城宫人常從早發至湖北埭鷄始鳴故呼為鷄鳴埭
若爾其埭又當近北父老傳云今清化市真武廟側是
其處也二埭恐皆當時所歴姑兩存之(楊虞部詩輦出/城時雞未鳴春)
　(羅蟬翼赭袍輕䝉塵獵騎奔如電到此聞鷄第一聲/  馬野亭詩臺城五里到青溪埭在青溪西復西向)
　(日只緣貪射雉當時過此始鳴雞鳥翬用處亦無茂/羽翮貢來誰敢稽更是遊觀湏有節如何晨夕恣荒)
　(迷/)
方山埭建康實錄呉赤烏八年使校尉陳勲發屯田兵
於方山南截淮立埭號方山埭又按南史湖熟縣方山
埭髙峻冬月行旅以為難齊明帝使沈瑀修之瑀乃開
四洪斷行客就作三日便辦其地今去城西四十五里
栢岡埭赤山湖埭也宋元㐫傳決破栢岡方山埭以絶
東軍亦曰百岡堰
南埭今上水閘也王荆公贈段約之詩云聞君更欲通
南埭割我鍾山一半青正對今青溪閣
長溪埭在城南五十里濶二丈堰秣陵浦水通秦淮
破崗埭按建康實錄呉大帝赤烏八年使校尉陳勲作
屯田發兵三萬鑿句容中道至雲陽以通呉㑹船艦號
破崗瀆上下一十四埭上七埭入延陵界下七埭入江
寧界於是東郡船艦不復行京江矣晉宋齊因之梁以
太子名綱乃廢破崗瀆而開上容瀆在句容縣東南五
里頂上分流一源東南流三十里十六埭入延陵界一
源西南流二十六里五埭注句容界上容瀆西流入江
寧秦淮至陳霸先又堙上容瀆而更修破崗瀆隋既平
陳詔並廢之(以此知六朝都建康呉㑹漕輸皆自雲陽/西城水道接至都下故梁朝四時遣公卿)
　(行陵乗舴艋自方山至雲陽謝靈運為永嘉太守隣/里相送於方山徐陵上容路碑有云濤如白馬既礙)
　(廣陵之江山曰金牛用險梅湖之路莫/不欣兹利涉玩此修渠雲陽今丹陽縣)
縣埭在溧水縣東南八十里長二里濶二十里與溧陽
縣分界其埭上下有二𣲖上一𣲖西北入縣界
　
　景定建康志巻十六
欽定四庫全書
　景定建康志巻十七　　　宋　周應合　撰
山川志序
疆域帝王之所定也山川天地之所作也金陵未邑秣
陵未縣建鄴未都之前或言地有王氣或言有天子氣
非山川融結氣何所指哉漢建安中諸葛亮曰鍾阜龍
盤石城虎踞真帝王之宅張紘亦曰金陵地形有王者
都邑之象自孫權之國江東以至我朝之建行闕帝王
都邑實印斯言(秦皇時望氣者言金陵五百年後有天/子氣乃斷其連岡長隴疏水為淮將以)
(泄其氣也自是四百九十年而晉元帝渡江中興江左/適符望氣者所言之數是知天地所作豈人力所能變)
(哉/)嘗以山川形勢騐之鍾山來自建鄴之東北而向乎
西南大江來自建鄴之西南而朝於東北由鍾山而左
自攝山臨沂雉亭衡陽諸山以達於東又東為白山大
城雲穴武岡諸山以達於東南又東南為土山張山靑
龍石硊天印彭城雁門竹堂諸山以達於南又南為聚
寳山戚家山梓潼山紫巖夏侯天闕諸山以達於西南
又西南綿亘至三山而止於大江此亮所謂龍盤之勢
也由鍾山而右近之為覆舟山為鷄籠山皆在宫城之
後(東南利便書曰呉太初宫晉太初宫及我朝宫城皆/北接覆舟山之麓牛首在其前即王導所謂天闕是)
(矣/)又北為直瀆山大壯觀山四望山以達於西北又西
北為幙府盧龍馬鞍諸山以達於西是為石頭城亦止
于江此亮所謂虎踞之形也其左右羣山若散而實聚
若斷而實續世傳秦所鑿斷之處雖山形不聨而骨脈
在地隱然相屬猶可見也(左則方山石硊山之間右則/盧龍山馬鞍山之間耆老相)
(傳皆以為秦始皇/鑿斷長隴之所)石頭在其西三山在其西南兩山可
望而挹大江之水橫其前秦淮自東而來出兩山之端
而注於江此葢建鄴之門戸也覆舟山之南聚寳山之
北中為寛平宏衍之區包藏王氣以容衆大以宅壯麗
此建鄴之堂奥也自臨沂山以至三山圍繞於其左自
直瀆山以至石頭泝江而上屏蔽於其右此建鄴之城
郭也(楊萬里詩云周遭故國是山圍對景方知此/句竒偶上伏龜樓上望一環碧玉缺城西)𤣥武
湖注其北秦淮水遶其南靑溪縈其東大江環其西此
又建鄴天然之池也(龍川陳亮論建鄴形勢東環平岡/以為安西城石頭以為重帶𤣥武)
(湖以為險擁秦淮靑溪以為阻是以王氣可乗而運動/如意昔人詩詠石頭城有山圍故國潮打空城之句則)
(石頭城實臨大江今大江逺石頭𤣥武涸/為平田靑溪九曲僅存其一非同昔日也)形勢若此帝
王之宅宜哉然自越以來千七百年山川不改城郭屢
更人因地乎地因人乎昔周公定都洛邑曰有德者易
以興豈專恃乎山川哉山川不可以無考耳作山川志
山川志一
　　山阜
鍾山一名蔣山在城東北一十五里周迴六十里高一
百五十八丈東連靑龍山西接靑溪南有鍾浦下入秦
淮北接雉亭山漢末有秣陵尉蔣子文逐盜死事於此
呉大帝為立廟封曰蔣侯大帝祖諱鍾因改曰蔣山案
丹陽記京師南北並連山嶺而蔣山岧嶤嶷異其形象
龍實作揚都之鎮諸葛亮云鍾山龍盤葢謂此也(舊/志)
　事跡金陵地記云秦始皇時望氣者云金陵有天子
　氣乃埋金玉雜寳於鍾山　又云蔣山本少林木東
　晉令刺史罷還都種松百株郡守五十株宋時諸州
　刺史罷職還者栽松三千株下至郡守各有差　庾
　闡揚都賦云元皇帝渡江之年望氣者云蔣山上有
　紫氣時時晨見　晉謝尚齊朱應呉苞孔嗣之梁阮
　孝緒劉孝標並隐於此　山謙之丹陽記曰出建陽
　門望鍾山與覆舟似上東門首陽之與北邙也　宋
　散騎常侍劉勔經始鍾嶺之南以為棲息聚石蓄水
　朝士雅素者多從之㳺又雷次宗元嘉中開館鷄籠
　山文帝為築室於鍾山西巖下謂之招隱館　齊周
　顒亦於鍾山西立隱舍遇休沐則歸仍造草堂寺以
　處僧慧納寺即顒之所居也後顒出為海鹽令孔稚
　圭作北山移文以譏之　梁武帝於鍾山西置大爱
　敬寺江表上已多㳺於此　侯景反邵陵王綸率西
　豐公大春等馬歩三萬發自京口直據鍾山景黨大
　駭具舟欲逃　阮孝緒因母疾用藥須得生人葠舊
　傳鍾山所出孝緒躬厯幽險累日不獲忽一日鹿前
　行至一所遂不見就求之果得　沈約郊居賦曰惟
　鍾巖之隱鬱表皇都而作峻葢望秩之所宗含風雲
　而吐潤又應教詩云靈山紀地德險峭資岳靈又云
　勢隨九嶷高氣與三山壯　寰宇記云自梁以前立
　佛寺七十所今存者六　陳大寳元年齊軍於秣陵
　故縣跨淮立柵引渡兵馬周文育侯安都頓白土崗
　旌旗相望齊軍潛至鍾山龍尾進至幙府山皆此地
　也　後主與張機㳺是山常以松枝代麈尾故梅摰
　詩有千松麈尾之句　唐地理志江南道其名山衡
　廬茅蔣　大厯中處士韋渠年亦隱於此號遺名子
　顔真卿題其所隱之堂曰遺名先生三教會宗堂
　李白登梅崗望金陵詩有云鍾山抱金陵霸氣昔騰
　發　内有定林庵荆公王安石嘗讀書於此(本下定/林寺寺)
　(記云宋元嘉中建上定林在寳公/塔東下定林在上定林西今皆廢)米元童榜曰昭文
　齋李伯時寫荆公真像於壁楊次公為之賛荆公詩
　云定林修木老參天是也今獨庵屋數間餘皆不存
　　慶厯中大宋葉清臣嘗㳺鍾山之巖住八功德水
　後半嶺間可容數人公字道卿因名道卿巖　張文
　潛云予自金陵月堂謁蔣帝祠初出北門始辨色行
　平野中時暮春人家桃李未謝西望城濠水或流或
　絶多鵁鶄白鷺迤邐傍山風物夭秀如行錦繡圖畫
　中舊讀荆公詩多稱蔣山風物信不誣矣　陳軒金
　陵集云鍾山寳公塔名玩珠取龍玩珠之義梅摰詩
　云珠峰塔影孤　其山峰最秀者有屏風嶺巧石靑
　林幽䆳如畫在明慶寺前山之東有八功德水在悟
　真庵後梅摰記云梁天監中有胡僧寓鍚於此山中
　乏水時有厖眉叟相謂曰予山龍也知師渴飲措之
　無難俄而一沼沸出後西僧繼至云本域八池已失
　其一自梁以來嘗取給御府寺僧云飲之可以愈疾
　又寳公塔西二里有洗鉢池興國寺西有道光泉以
　僧道光穿斸得名曰宋熈泉近宋熈寺之側寺東山
　嶺有定心石下臨峭壁寺西百餘步有白蓮庵庵前
　有白蓮池乃筞禪師退居之所又北高峯絶頂有一
　人泉僅容一勺多挹之不竭皆山之勝處也
石頭山在城西二里案輿地志環七里一百步縁大江
南抵秦淮口去臺城九里自六朝以來皆守石頭以為
固以王公大臣領戍軍為鎮其形勝蓋必争之地云(舊/志)
　事跡宫苑記云周顯王三十六年楚威王滅越置金
　陵邑即石頭城　江乘地記云石城山嶺嶂千里相
　重若一㳺厯者以為呉之石城猶楚之九疑也山上
　有城因以為名　後漢建安十六年呉孫權乃加修
　理改名石頭城用貯軍粮器械今清涼寺西是也
　諸葛亮云石頭虎踞真帝王之宅　丹陽記石頭城
　呉時悉土塢義熈初始加磚累甓因山以為城因江
　以為池地形險固尤有竒勢亦謂之石首城范曅有
　初發石首城詩　六朝記云呉孫權㳂淮立柵又於
　江岸必争之地築城名曰石頭常以腹心大臣鎮守
　之今石城故基乃楊行宻梢遷近南夾淮帶江以盡
　地利其形勢與長干山連接　晉伐呉王濬以舟師
　㳂江而下自三山抵石城劉夢得有王濬樓船下益
　州一片降幡出石頭之句　晉室中興常為險要必
　争之地　謝尚賜軺車鼓吹戍石頭　王氏舉兵明
　帝以温嶠守石頭　石城之東有巨石俗呼為塘岡
　乃王敦害周伯仁戴若思之處按建康實錄晉元帝
　永昌元年敦收周顗戴淵殺於石頭城東塘頹石上
　百姓寃之今記其處　蘓峻據石頭王師既集峻攻
　大業壘陶侃將救之殷羨曰若救大業步兵不如峻
　但當急攻石頭峻必救之大業自解侃從之峻果棄
　大業而救石頭　孫恩至京口元顯守石頭　安帝
　時宋高祖北討徐道覆盧循乗虚而出帝即班師四
　月至都帝曰賊衆我寡分其兵則測人虚實若聚衆
　石頭則衆力不分遂移鎮石頭　義熈六年發居民
　治石頭城　　宋文帝登石頭城極望謂江湛曰向
　使檀道濟在虜敢犯吾境邪　石頭倉城在石頭城
　内宋元嘉二十七年魏人至瓜歩丹陽尹徐湛之守
　石頭倉城沈攸之事起齊高帝入朝堂遣戴僧静將
　腹心至石頭經畧袁粲時蘇烈守倉城門僧静射書
　與烈夜縋入城　宋大明中以其地為離宫景和元年
　脩為長樂宫昇明中司徒袁粲出鎮於此　齊武帝為
　世子即以為世子宫後多以諸王鎮之　　梁侯景反
　陳武帝與諸軍進景登石頭城望官軍之盛不恱乃
　以舣䑰貯石沉塞淮口緣淮作城自石頭迄靑溪十
　餘里樓雉相接帝於石頭城西横壠築柵直出東北
　悉力乗之景遂大潰　王僧辯討侯景督衆軍沿流
　而下進軍於石頭之斗城　安陸王大春以寧遠將
　軍領戍軍事於石城　徐嗣徽招北齊兵至闕下栁
　達摩等保石城陳霸先於石頭南北岸絶其汲路又
　堙塞東門城中諸井達摩請和許之霸先陳兵石頭
　南門送齊人北歸及至皆殺之以後江邉有警必先
　據石頭以為捍禦　陳宣帝太建二年其城復加修
　築以貯軍食　後主禎明元年徐孝克為都官尚書
　性清素常以石頭津稅給之　隋平陳置為蔣州城
　輔公祏據江東用為揚州公祏平又於城置揚州大
　都督府後移揚州於廣陵此城遂廢　唐武后光宅
　中徐敬業舉兵使其徒崔洪渡江修石頭以拒守敬
　業平分軍三百人守之尋置為鎮仍徙縣倉以實之
　　韓滉觀察江東西德宗狩梁州乃築石頭五城自
　京口至土山修塢壁起建業抵京峴樓雉相望於石
　頭城穿井皆百尺今五城遺址尚存時議者言滉聞
　車駕在外聚兵石頭陰蓄異志上疑之以問李泌對
　曰滉公忠清儉自車駕在外貢獻不絶且鎮撫江外
　十五州盜賊不起皆滉之功也所以修石頭者滉見
　中原板蕩為陛下將有永嘉之行為迎扈之備耳此
　為人臣忠篤之慮奈何更以為罪乎　李錡據潤州
　屬别將庾伯良兵三千人築石頭城　南徐州記江
　乗縣西二里有大浦發源於石城山東入大江此山
　與盧龍幕府諸山相連迤邐達於京口　左太冲呉
　都賦云戎車盈於石頭葢謂石城也　庾闡涉江賦
　曰發中洲之曲泜背石城之巖岨　謝靈運撰征賦
　云次石頭之雙岸究孫氏之初基
覆舟山亦名龍山又名龍舟山在城北七里周迴三里
高三十一丈東際靑溪北臨真武湖狀如覆舟因以為
名(舊/志)
　事跡宋書云覆舟山在縣東十里鍾山西形如覆舟
　　輿地志山在樂逰苑内　此山與鍾山形若斷而
　脈相連兩山之間土中有石墾者不入知其為山之
　骨也　宋武帝舉義兵討桓𤣥𤣥將桓謙屯於東陵
　卞範之屯覆舟山西以拒之宋武疑有伏兵謂小將
　劉鍾曰此山下當有伏兵卿可率部下徃取之鍾應
　聲馳進果有伏兵數百一時奔走　元嘉改名𤣥武
　山以其在城之北也　陳高祖時齊兵踰鍾山高祖
　衆軍分頓樂㳺苑東及覆舟山北斷其衝要齊軍至
　𤣥武湖西北幕府山南將據北郊壇衆軍自覆舟東
　移頓郊壇北與齊人相對縱兵大戰即此地　宣帝
　太建七年輿駕幸樂逰苑採甘露宴羣臣詔龍舟山
　立甘露亭鮑昭有侍宴覆舟山詩　宫苑記云閬風
　亭甘露亭瑶臺皆在山上
鷄籠山在城西北六七里高三十丈周迴一十里輿地
志云在覆舟山之西二百餘步其狀如鷄籠因以為名
(舊/志)
　事跡寰宇記云西接落星澗北臨栖𤣥塘　宋改名
　龍山以黑龍常見真武湖此山正臨湖上故名　元
　嘉十五年立儒館於北郊命雷次宗居之次宗因開
　館於鷄籠山齊高帝嘗就次宗受禮及左氏春秋
　竟陵王子良嘗移居雞籠山下集四學士抄五經百家
　為四部要略千巻　晉元明成哀四帝陵皆在山南
幕府山在城西北二十里周迴三十里高七十丈按輿
地志在臨沂縣東八里晉元帝自廣陵渡江丞相王導
建幕府於此山因名焉山上有虎跑泉其西巔有仙人
臺其北里俗相傳即古之宣武塲也(舊/志)
　事跡寰宇記云在城西北東北臨直瀆浦西接寳林
　山南接解浦　山有五峯南接盧龍石頭　宋文帝
　元嘉二十七年魏人入㓂至𤓰步登幕府山觀望形
　勢　三國典略曰齊師伐梁大至於鍾山龍尾周文
　育請戰陳霸先曰兵不逆風文育曰事急矣當決之
　何用古法抽槊上馬殺傷數百人齊軍乃退屯幕府
　山又覇先衆軍自覆舟東移頓郊壇與齊人相對霸
　先自率帳内麾下出幕府山南與呉明徹沈泰等首
　尾擊之齊人大潰陳史載武帝破北齊軍四十六萬
　於幕府山下即此事也　後主禎明中嘗幸此山校
　獵　宋明帝高寧陵在山西晉王導温嶠亦𦵏山西
盧龍山在城西北二十五里周迴一十二里高三十六
丈東有水下注平陸西臨大江今張陣湖北崗隴北接
靖安皆此山也(舊/志)
　事跡晉元帝初渡江見此山嶺綿延遠接石頭眞江
　上之關塞以比北地盧龍山因以為名　此山舊與
　馬鞍山相接氣勢雄包自秦鑿為二後置都船埸聖
　妃廟其間至今溝内石骨連焉
馬鞍山在城西北十里西臨大江東與石頭城接高八
十五丈以形似得名(舊/志)
　事跡舊志載陳禎明三年宜黃侯慧紀遣南康太守
　魯肅以鐡鎖横江隋楊素與魯肅争馬鞍山四十餘
　戰隋軍死者五千人指為此地今考之史傳陳無魯
　肅慧紀所遣者南康内史吕忠肅也所争馬鞍山乃
　在巫峽間非此地也山名偶同耳詳見諸辨
四望山在城西北一十里周迴三里高一十七丈東至
龍安西臨大江南連石城北接盧龍山(舊/志)
　事跡呉大帝嘗與葛𤣥共登鳯凰二年殺司市郎中
　陳聲投於四望山下　晉蘇峻反温嶠奉陶侃為盟
　主同赴京師嶠於四望磯築壘以逼賊曰賊必争之
　設伏以逸待勞是制賊之一竒也
大壯觀山在城北一十八里周迴五里高二十八丈東
連蔣山西有水下注平陸南臨真武湖北臨蠡湖
　事跡陳宣帝起大壯觀於此山因以為名　太建十
　一年八月幸大壯觀因大閱武命都督任忠領步騎
　十萬陣於真武湖上登真武門觀宴羣臣因幸樂逰
　苑設絲竹之㑹仍重幸大壯觀振旅而還
直瀆山在城北三十五里周迴二十五里高一十七丈
旁有直瀆洞東西有水流入大江(舊/志)
　事跡見直瀆下
　以上諸山皆在鍾山之右自城北綿亘達於城西
臨沂山在城東北四十里周迴三十里高四十丈東北
接落星山西臨大江西南有臨沂縣城
雉亭山在城東北四十里周迴六里高五十丈北與舊
臨沂縣相望今𨽻慈仁鄉俗又呼為騎亭山(舊/志)
　事跡石邁古跡編云舊說齊武帝東㳺鍾山射雉因
　以為名或云呉大帝時蔣帝神執白扇乘馬嘗見形
　於此故又呼騎亭山
衡陽山在城東北四十五里周迴九里高二十九丈在
清風鄉東臨清塘西北有水下湖南接雉亭山(舊/志)
　事跡舊傳朗法師嘗住此有衡陽神女忽來聽講後
　遂為此神因名其山曰衡陽今鍾山鄉資福院有神
　像可攷
攝山一名繖山葢其狀似繖也在城東北四十五里周
迴四十里高一百三十二丈東連畫石山南接落星山
西北有水注江乗浦入攝湖(舊/志)
　事跡輿地志云江乗縣西北有扈謙所居村側有攝
　山多藥草可以攝生因名焉　江乗記云攝山形方
　四面重嶺　南史齊明僧紹住江乗攝山後捨宅為
　寺今棲霞寺是也山有千佛嶺按江緫棲霞寺記明
　僧紹居士之子仲璋為臨沂令於西峰石壁與度禪
　師鐫造無量壽佛大同六年龕頂放光齊文惠太子
　豫章文獻王竟陵文宣王始安王及宋江夏王霍姫
　齊田奐䓁琢造石像梁臨川靖惠王復加瑩飾嶺中
　道有沈傳師徐鉉張稚圭王雱等題名　梁紹泰中
　陳霸先與齊師戰大敗之追奔至攝山虜蕭軌誅於
　城下即此也　陳後主與江揔同遊有詩　陳軒所
　集金陵有懐攝山十題曰白雲庵清風軒唐公巖天
　開巖宴坐臺中峰澗明月臺品外泉醒石磬石
白山在城東三十里周迴八里高八十丈東接竹堂山
南接蔣山北連攝山西有水下注平陸(舊/志)
　事跡輿地志云堦礎碑石及麒麟獅子以石為之者
　悉出於此山　南史梁散騎常侍韋載有田十餘頃
　江乗縣之白山天嘉元年遂築室居山屏絶人事不
　入籬門者十載
苻堅山在城東六十里周迴一十五里高六十丈北連
大城山(舊/志)
　事跡謝𤣥破秦歸謝安在墅城問其方略𤣥於原野
　陳其營壘陣塲次序指此山曰此若苻堅駐軍之山
　也因以為名
大城山在城東七十里周迴二十二里高八十二丈南
連苻堅山西連鴈門山北連竹堂山
雲穴山在城東八十五里周迴二十里高九十七丈南
有水流入石驢溪有洞穴甚幽邃天欲雨則穴中雲出
因名之
癸山按十道四蕃志有癸山在城東北四十七里碑石
磑礎多出於此
武崗山在城東二十五里里俗呼為石佛子廟(舊/志)
　事跡按石邁古跡編山有石佛十餘軀舊傳唐武后
　造未詳鄉民歲時祈禱一名墓山
土山一名東山在城東南二十里周迴四里高二十丈
無巖石故曰土山(舊/志)
　事跡輿地志云山下有湖自江山至京師此為半道
　今謂此山下道為半邏　晉石季龍入冦蔡謨所戍
　自土山至江乗　太元八年秦苻堅率衆號百萬次
　於淮淝京師震懼命謝安征討大都督謝𤣥入問計
　安夷然無懼色答曰已别有㫖既而寂然𤣥不敢復
　言乃令張𤣥重請安命駕出土山墅張宴親朋畢集
　方留𤣥圍棊賭别墅遊涉至夜方還府内逮明指授
　將帥各當其任又於土山營立樓館植林竹甚盛每
　携中外子姪往來逰集肴饌日費百金世以此頗譏
　之安殊不屑意　上元縣有兩東山一在崇禮鄉即
　土山是也晉書謝安寓居㑹稽棲遲東山此安之舊
　隱也在㑹稽後於土山營築以擬東山今去縣二十
　里一在鍾山鄉蔣廟東北宋劉勔隱居之地勔嘗經
　始鍾嶺以為棲息及造園宅名為東山今去縣十五
　里陳軒金陵集載李白李建勲東山詩皆指土山而
　作　梁書宋謝朏十歲能屬文父莊㳺土山使朏命
　篇攬筆便就　梁末蕭正德亦修築以為墅　沈約
　郊居賦云臨巽隅兮縱目即堆塜而流盻雖東山之
　培塿乃文静之所宴
張山按石邁古跡編在城東南三十里淳化鎮之北舊
𨽻江乗縣(舊/志)
　事跡南史齊欽明皇后𦵏江乗縣張山或云今城東
　北六十里章橋西又有張山亦古江乗境
青龍山在城東南三十五里周迴二十里高九十丈(今/溧)
(陽縣界别/有青龍山)
　事跡南唐後主嘗校獵於此
祈澤山有祈澤寺在城東南三十五里周迴一十里高
五十丈東連彭城山北連青龍山(舊/志)
　事跡舊經云初法師嘗結茅於此有龍女來聽講既
　而神泉湧於講座下後遂為祈禱水旱之所因此得
　名
丁山在城東南四十里周迴一十七里高二十七丈
石硊山在城東南四十里周迴一十五里高二十七丈
在上元縣崇禮鄉去縣二十五里一名竹山(舊/志)
　事跡祥符圖經云有大壟悉是石故名石硊或云硊
　亦作櫃每春夏水溢衆流匯此山横據秦淮之上以
　櫃遏水勢　輿地志秦始皇時望氣者云江東有天
　子氣乃東逰以壓之又鑿金陵以斷其勢今方山石
　硊是其所斷之處也　孫盛云東至方山有直瀆自
　瀆至此山或云是秦所掘山今方山西九里有大壟
　枕淮合壟悉是石京師溝塘累石悉鑿此壟取之
方山一名天印山在城東南四十五里高一百一十六
丈周迴二十七里四面方如城東南有水下注長塘流
溉平陸輿地志湖熟西北有方山山頂正方上有池水
丹陽記形如方印故曰方山亦名天印山(舊/志)
　事跡秦始皇鑿金陵山疏淮水此山乃其斷者故沈
　約郊居賦云聊遷情而徙睇識方阜於歸津帯修篁
　於桂渚肇舉鍤於强秦陳沈烱詩云淮源比桐栢方
　山似削成　呉大帝為仙者葛𤣥立觀於此山　晉
　謝靈運東出鄰里送至方山嘗賦詩　宋何尚之為
　尚書令元嘉末致仕退居方山著為賦　齊武帝嘗
　幸方山顧左右曰朕欲經始山之南復為離宫期勝
　新林苑徐孝嗣答曰繞黃山款牛首乃盛漢之事今
　江南未廣願少留神乃止　徐嗣徽兵至秣陵故治
　齊人跨淮立柵度兵夜望方山嗣徽等列艦於青堆
　至於七磯以㫁周文育歸路文育鼓譟而發嗣徽等
　不能制今方山南有青堆垾即其地　𨽻句容者名
　東方山非此所謂方山也
彭城山有彭城館在城東南四十五里周迴九里高二
十七丈西連祈澤山北連青龍山
湯山在城東南六十里西接雲穴山山不甚高無大林
木有湯泉出其下大小凡六處湯澗繞其東南四時常
熱禽魚之類入者輙爛以煑豆穀終日不熟草木濯之
愈鮮荗舊有湯泉館今廢(餘見聖湯院/)
雁門山在城東南六十里周迴二十里高一百二十五
丈西連彭城山南連大城山北連陵山(舊/志)
　事跡山勢連綿類北地雁門故以為名○輿地志云
　山東北有溫泉可以浴飲之能治冷疾
竹堂山在城東南七十五里周迴一十六里高九十二
丈東連雲穴山西連白山南連大城山北有水下注平
陸(舊/志)
　事跡輿地志云白山雁門山竹堂山並連帶在建康
　縣東北綿聨三四十里
橫山在城東南一百二十里周迴八十里高二百丈(舊/志)
　事跡山謙之丹陽記云丹陽縣東有橫山連亘數十
　里或云楚子重至於橫山是也又曰横望山四面望
　之皆橫故有是名在城西南一百二十里接連太平
　州界
戚家山在城南天禧寺東
　事跡鄭文寳南唐遺事云韓熈載居戚家山
梓桐山在城南一十五里高三十八丈山下有謝氏詩
樓及繙經臺基存
聚寳山在城南雨華臺側上多細瑪瑙石俗呼為聚寳
山
紫巖山在城南一十五里高三十八丈(舊/志)
　事跡陳軒金陵集載李建勲春日紫巖山期客不至
　詩巖山在城南周迴一十五里有呉紀功德石　山
　謙之丹陽記曰秣陵縣南有巖山山西有石室山東
　大道左有方石長一丈刻勒銘題贊呉功德孫晧所
　建也宋孝武帝改曰龍山明帝泰始中建平王休祐
　從上於巖山射雉日欲暮上遣左右夀寂之等逼休
　祐令墜馬因共毆殺之
夏侯山在城南二十二里周迴十里高三十五丈儀同
三司夏侯亶居此因名之
甑蔽山在城南二十三里周迴八里高二十五丈以形
似名之
牛頭山狀如牛頭一名天闕山又名仙窟山在城南三
十里周迴四十七里高一百四十丈(舊/志)
　事跡六朝記自朱雀門沿御道四十里至山下西峰
　中有石窟不測淺深梁武帝於下建寺名曰仙窟山
　又云山南有芙蓉峰北有大石如卧鼓其山中空可
　坐數十人其高九尺上下有小石呉時呼為石鼓
　河圖内元經云山南峯地面有石洞高一丈五尺中
　有路相通時號為石鼓天欲雨則石鼓自鳴　宋書
　云山之南峰大明中嘗立南郊壇於其上　朱京登
　牛頭山詩有削成雙峰玉骨清之句　建炎四年岳
　飛敗金人於清水亭烏珠復趨建康飛設伏於牛頭
　山上待之飛又以騎三百步卒二千人自牛頭山馳
　至南門新城為營遂大破烏珠之衆所獲負而登舟
　者盡以戈殪於水物委於岸者山積
觀子山在城南三十里周迴四里一百步高八十三丈
東有水下注新林浦(舊/志)
吉山在城南四十五里周迴三里高一十丈西臨大江
(舊/志)
　事跡宋征虜將軍建城侯吉翰𦵏於此因以為名
大青山在城南四十五里周迴三十五里高一百二十
五丈西有水下注平陸
隂山在江寧西南一十二里臨大江(舊/志)
　事跡王導至此有隂山神見夢於導導乃以其事聞
　上為立廟時人遂名其岡曰隂山
三山在城西南三十七里周迴四里高二十九丈(舊/志)
　事跡呉志天璽四年晉琅邪王伷帥六軍濟自三山
　　晉書王濬自蜀發兵攻無堅城夏口武昌無相支
　抗於是順流鼓棹徑造　元和郡國志云王濬伐呉
　宿於牛渚部分明白前至三山即此三山也　輿地
　志云其山積石森鬱濱於大江三峯行列南北相連
　號三山　鮑昭有還都至三山望石頭城詩　謝元
　暉有曉登三山還望京邑詩　李白有詩云三山半
　落青天外是也
　自臨沂而下諸山皆在鍾山之左遶府城東北隅達
　於城東轉東南隅以達於城南又轉西南隅及西而止
　於江與隔水石頭城馬鞍諸山相望其地脈山勢似斷
　而續似散而聚似逺而近環抱拱挹真如龍之盤也
　右在上元縣界
湖山在江寧縣南三十里周迴七里高七十丈上有湖
久旱不涸
車府山在江寧縣四十里周迴九里二百步高一百丈
六朝常於此山藏車乗器甲故名
祖堂山在江寧縣南四十五里周迴四十里高一百二
十七丈東有水下注平陸(舊/志)
　事跡宋大明三年於山南建幽棲寺因名幽棲山
　唐貞觀初法融禪師得道於此為南宗第一祖師乃
　改為祖堂山
落星山在江寧縣西南五十里周迴二里高一十丈西
臨大江(舊/志)
　事跡舊圖經云昔有大星落於此因以名之
銅山在江寧縣東南七十里周迴一十九里高一百丈
(舊/志)
　事跡昔人採銅於此山故名　陳軒金陵集載鮑昭
　過銅山掘黄精詩云銅山晝深沉乳竇夜涓滴即此
　也屬江寧縣句容縣北溧水縣西亦各有銅山皆舊
　日採銅處
烈山去江寧縣西南七十里近處真鄉(舊/志)
　事跡近烈洲臨江中流故曰烈山其山四面峭絶下
　瞰大江風濤洶湧商旅常泊舟依山以避風絶頂叢
　棘中舊有侯將軍廟(陳永定初王琳聚兵於襄陽以/窺臺城造黄龍舟千艘泊於荻)
　(港阿而發忽西南風急琳謂得天助張帆直抵臺城/而下陳將侯瑱泊舟三百於蕪湖隨後而發戰於烈)
　(山之下用抬竿以撞琳船遇之則破琳擲火焚之風/逆自焚遂大敗奔魏土人以侯瑱功烈甚盛故名山)
　(曰烈山以祠祀之歲久/舟人以為陳簰頭祠矣)寳祐初忽有僧披荆棘建庵
　其上自名為江心䕶國寺(曽慥百家詩選載晁無咎/云金陵南數十里江心烈)
　(山崪然特起猶金山也家人云安得隱居于此作一/絶云山如浮玉一峯立江似海門十頃開我欲此中)
　(成小隱莫教/山脚有船來)
白都山在江寧縣西南七十里周迴五百步高(闕/)　丈
西臨大江(舊/志)
　事跡輿地志昔白仲都嘗於此山學道白日昇天因
　以為名　呉志諸葛恪誅子竦載其母而走孫峻遣
　將軍張承追斬於白都即此也
鼓吹山在城南八十里周迴一十七里髙八十丈東北
有水四望孤絶宋孝武大明七年自江寧縣南登山及
陵望臺葢登山奏鼔吹因以為名
龍山在城西南九十五里周迴二十四里髙一百一十
二丈入太平州當塗縣北有水以其山似龍形因以為
名
慈姥山在城西南一百一十里二百步周迴二里髙三
十丈輿地志山積石臨江岸壁峻絶山上出竹堪為簫
管山南有慈姥神廟因名焉
天竺山在江寧縣西南一百二十里周迴一十七里髙
一十九丈(舊/志)
　事跡東南有水下注慈姥浦其北連岡十里本名多
　墅山唐上元二年有天竺興福寺僧道融移寺於此
　山因以為名
　右在江寕界
茅山在句容縣東南四十五里周迴一百五十里初名
句曲山像其形也茅君得道更名曰茅山三十六洞天
之數第八者曰金壇華陽之天此山是也
　事跡史記封禪書云禹封泰山禪㑹稽晉灼曰本名
　茅山呉越春秋云禹巡天下登茅山以朝羣臣更名
　茅山為㑹稽亦曰苖山　茅山記曰大茅山獨高處
　黑帝命東海神埋大銅鼎於山頂深八尺上有盤石
　鎮之又曰秦始皇帝二十七年遊㑹稽還於此山埋
　白璧一雙深七尺李斯篆刻文云始皇聖德平章江
　山巡狩蒼川勒銘素璧又曰王莽地皇三年七月遣
　使者章邕獻銅鐘五口黃金百鎰贈之於三茅君又
　曰光武建武元年遣使呉倫齎黄金五十斤獻三茅
　君今山頂有埋金處上有聚石又曰中茅山獨高處
　司命君埋丹砂六千觔鎮於此山深三丈上有盤石
　鎮之其山左右泉流下皆小赤色飲之延年益夀左
　真人就司命君乞得一十二觔以合九華丹山頂石
　壇石案香鑪今存今三陽百姓多長夀者蓋太陽北
　陽朱陽三村耳　茅君内傳曰句曲山秦時為華陽
　之天三茅君居之因以為名外有金壇山因壇為號
　周時名其源澤為句曲之穴按山形曲折後人名焉
　　真誥曰漢宣帝時有三茅君得道掌此山故謂之
　茅山又曰金陵句容之句曲洞為第八洞天又曰句
　曲地肺土良水清謂之華陽洞天可以度世種民是
　處五災不生又曰金陵洞墟之膏腴句曲之福地履
　之者萬萬知之者無一(内經福地志曰伏龍之地在/栁谷之西金壇之右可以高)
　(棲金陵之福地也許邁别傳曰延陵之茅山是洞庭/西門潛通五嶽茅君雜記云一名句曲山即三十六)
　(洞天華陽第八洞天也周迴一百五十里東西四十/五里南北二十里洞五門三門顯二門隱又按陶先)
　(生茅山記略云東通王屋西達峨嵋南接羅浮北連/岱嶽漢元帝時咸陽人茅盈茅固茅衷並此山得道)
　(故號茅山三人常乗白鶴各據一嶺唐咸通中東海/蓬萊觀龔道者初入此山辟穀茄芝十餘年後因月)
　(朔正旦焚香洞門恍惚之間得入洞中經由一十三/日備見洞府巖壁山川星辰日月靈異難詳  茅濛)
　(字初成華陽人也隱華山修道秦始皇三十一年白/日上昇是時先有民謡曰神仙得者茅初成駕龍上)
　(昇入太清時下𤣥洲戱赤城繼世而往在我盈始皇/聞之問故老曰此僊謡也於是有尋仙之意濛之元)
　(孫盈得道于金陵句曲山上昇為東嶽上卿司命眞/君太元眞人居赤城時來句曲邦人改句曲為茅君)
　(山圖經云漢時有三茅君各乗一白鶴來居其上故/號為三茅君世傳茅盈茅固茅衷皆茅濛之後也山)
　(在句容縣東南四十五里華山華陽縣皆在句容縣/  王荆公有詩云一峰高出衆山巔疑隔塵沙道里)
　(千俯視烟雲來不極仰攀蘿蔦去無前人間已換嘉/平帝地下誰通句曲天陳迹是非分草芥紛紛流俗)
　(尚師傳道蘇魏公頌詩三士隱淪地上林句曲前朅/來思訪  屬賦望遊仙松隱飛輪路雲收積玉巔華)
　(陽不知逺趨駕似行天茅周益公必大詩千峯溧陽/來勢若西南犇遥拱三  峯不敢迫至尊三茅如軒)
　(縣㳄第儼弟昆正西闢夷塗羣仙/之所門至今下泊宫往往彌旗旙)山中有大茅峰(在/崇)
　(夀觀北舊記云在崇僖觀北獨高處昔青童道君乗/颷舉少憩於此今猶有故颷輪之跡山之半有繡衣)
　(亭昔三天使者衣繡衣執金丹以九錫之命詔大茅/君故以為名山之巔有泉名曰一人泉汲之不竭)
　中茅峰(在積金山北其側有泉色赤而有味真誥/云飲之延年山下之民率皆眉夀而無疾)小
　茅峯(在中茅峯之背有/如卧龍松左狃檜)抱朴峰(即大茅峰北/相連一峯是)白雲峰
　(在中茅/峯西)五雲峰(在小茅峯之側華陽洞上積金峯金/菌山東髙峰是也其峯甚峻昔茅君)
　(以三月十八日駕五色之雲八景之輿/佇於此山逾時而去故號為五雲峰)積金峯(在大/茅峯)
　(中茅峯之間二峯相連其長阿中有連石古謂之積/金峰陶隱居所住之東有一横壟與之相對壟皆是)
　(石石形甚瓌/竒即此峯也)疊玉峯(圖經云大茅山上東南三山疊/積亦有洞穴俗多呼疊石石之)
　(與玉猶為同類又作三角呼三角山今與葛僊壇相/邇眞宗未生仁宗時嘗遣左璫詣茅山禱祈遇異人)
　(言玉真人已降生於宋朝璫問玉真人本是何人答/曰古燧人氏章懿皇后亦夢羽衣數百人從一僊官)
　(自空而下曰此託生於夫人及生宫中火光屬天始/行步常持槐木簡以筯鑚之真宗問曰何用曰試鑚)
　(火耳帝頋后妃曰異人之言/信不虚矣令刻石元符宮)華蓋峯(在崇夀/觀東南)又有四
　平山(真誥曰大茅西南有四平山俗謂之方山其/下有洞屋名方臺又曰幽館惟得道者處焉)良
　常山(秦始皇登句曲山北嘆曰廵狩之樂莫過於山/海自今以往良為常也爾乃羣臣並稱夀歎曰)
　(良為常矣乃改句容/北垂為良常之山)華姥山(茅山記孫寒華即呉大/帝之孫女於茅山修道)
　(成冲空而去號其山為華姥山徐鉉復禁山記曰華/陽洞天金陵福地羣僊之所都㑹京福之所興作故)
　(其壇宇之盛答享之殷修奉之嚴樵牧之禁冠於天/下聖厯中官失其守望拜之地多所荒蕪天祐間正)
　(素先生王君棲霞始復禁山之地由良常洞至雷平/山十里而近入於萌𨽻者盡贖之芻蕘者不得輙至)
　(墟墓不得雜處蓺樹蔽野植松為門川梁必通榛穢/必剪建方壇於雷平之上造高亭於良常之前朝奉)
　(有至誠之地㳺居有稅駕之所姜巴古國秦望舊封/肅然清光復如開元天寳之盛矣陳軒金陵集張公)
　(環詩云人間獨有當時月山/際猶無後世樵葢謂此也)
　𠡠禁山碑(訪聞茅山界内祠廟寺觀之側樹木多有/諸色不頋條法擅行樵採及放野火焚燒)
　(山林須議專行指揮國家方延景貺以祐烝民眷彼/名山存于方志或仁慈所治或眞宇攸依是為降福)
　(之場允為棲神之所故宜加禮敬答儲休豈可斤斧/竟臻樵蘇無節致嘉生之罔植使靈跡以何觀爰伸)
　(禁止之文用表肅恭之意令下昇州潤州候宣命到/於茅山四面立定界止嚴行指揮㫁絶諸色人并本)
　(寺觀祠宇主首已下自今後不得輙有樵採斫伐及/放野火燒𦵏令地分廵檢官吏耆生壯丁覺察檢校)
　(如有違犯便仰收捉押送所屬州縣勘㫁訖枷項示/衆半月滿日䟽放如斫伐數多情理難恕即仰收禁)
　(奏候指揮當行決配如是逐寺觀祠宇之外無有供/燒柴山不是古跡之内久來存留樹木即仰本縣官)
　(吏與寺觀等主者同共指定界止堅立標記方得採/取若是已有斫伐延燒到樹行稀疎處亦仰隨處州)
　(縣勒定數目去處常依時栽種補填務要别無空闕/即不得輙便搔擾仍將此宣命指揮於寺觀門首及)
　(往來要路鐫石曉示知悉/大中祥符二年奉勑如右)
絳巖山一名赭山在句容縣西南三十里周迴二十四
里高一百六十五丈上有龍坑祠壇(舊/志)
　事跡地志云漢丹陽縣北有赭山其山丹赤故因以
　名郡　寰宇記云本名赤山唐天寳中改為絳巖一
　名赭山一名丹山丹陽之義出此山極險峻臨平湖
　山之巔頗坦夷惟隻路可通舊傳五季之亂居民避
　難於上徃往獲免後斸山者常於其地獲銅錠劔器
　之屬建炎兵火鄉民又依之以免禍者甚衆
姜石山在句容縣西北二十五里有梁南康簡王墓
射鳥山在句容縣西北五十里周迴一十五里高一十
七丈
五棊山在句容縣北五十里周迴二十里高二十五丈
銅山在句容縣北六十里周迴二十里高八十七丈以
舊出銅故名
戍山在句容縣北六十里周迴一十一里高一十五丈
北臨大江俗傳沈慶之屯兵於此因以戍名
竹里山在句容縣北六十里按方輿記云行者以其途
傾嶮號曰飜車峴鮑昭有行飜車峴詩
　事跡元和郡國志云山間有長澗高下深阻舊說似
　洛陽金谷隆安二年王恭舉兵於京口仗劉牢之為
　爪牙使帳下督顔延為前鋒牢之至竹里斬延以降
　還襲恭宋武帝起義自京口至江乗破桓𤣥將呉甫
　之於竹里移檄京師
華山在句容縣界按方輿記云梁武帝輿駕東行至此
山因問華山何如蔣山高薛對云華山高九里似與蔣
山等泉水倍多
花碌山在句容縣北五十里周迴一十七里髙二十六
丈舊有礬坹
秦山在句容縣南三里有明月灣通秦淮父老相傳謂
謝安月夜乗舟垂釣於此今釣基尚存
鬱罡山在小茅峰之東北草木鬱茂故以為名俗呼為
大横山學道者多居於此山下有泉昔有人就此合神
丹而升𤣥洲山之東有古越翳王塜
龍尾山在大茅峰之東隱然而髙狀若龍尾焉案茅山
記云從大茅一嶺直至山東接延陵界如龍狀大茅山
為頭壟如龍尾故以龍尾為名
東方山在句容縣東南四十里周迴一十五里髙四十
二丈東連僊几山
周山在句容縣南三十五里周迴一十里髙一十丈
伏龍山在栁汧之間栁汧即栁谷泉與中茅峰相近狀
如龍其上産金昔人採之
雷平山在伏龍山之東周時有雷氏養龍來徃此山與
許長史所營之宅相對其山北有栁汧水或名曰田公
泉昔田公嘗居此
方隅山在雷平山之東北以三小山相隅故也昔有人
合九鼎丹於此山下亦有洞室名曰方源館
丁公山乃積金峰之西麓也今崇禧觀以為主峰
僊韭山在崇夀觀西獨小山也眞誥云姜叔茂種五辛
菜常賣此以市丹砂今山多大韭即其種也
崙山在句容縣東北五十里周迴一十五里髙一十七
丈東連駒驪山四十二福地也唐肅宗時謁者伍達靈
在此山得道丹成之後記於石壁在絶頂尚存髣髴可
辨山下又有伍達靈潭
駒驪山在句容縣東北六十里周迴二十五里髙三十
九丈
僊姑山在句容縣東四十里茅山之側周迴五里髙一
十丈
僊几山在句容縣東南四十里茅山側周迴三里一百
步髙八丈東連僊姑山
丫頭山在句容縣東南三十五里周迴一十五里髙四
十二丈東連僊几山
浮山在句容縣南三十五里周迴一十里髙一十二丈
西接周山
胄山在句容縣北三十五里周迴一十二里髙一十六
丈
亭山在句容縣北三十里周迴一十五里髙二十丈
青山在句容縣北六十里鬱罡山西乾元觀北周迴一
十里髙一十三丈北臨大江又觀東一山名東靑山西
一山名西靑山東青山在茅司徒廟東
土石山在句容縣東三十里
虎耳山在句容縣東三十里
岡山石名此山為福地記云岡山之間有伏龍之鄉可
以避病
鼈足山在僊韭山之西
竹山今藏眞觀前一山上多篠者是也陶隱居云自大
茅山南後韭山竹山呉山方山從此疊嶂達乎呉興天
目諸山至乎羅浮窮乎南海也
　右在句容縣界
中山在溧水縣東南一十五里髙一十丈周迴五里圖
經云宣州中山又名濁山溧水縣東一十里不與羣山
連接古老相傳中有白兔世稱為筆最精元和郡國志
云中山出兔毫為筆精妙山前有水源號曰濁水輿地
志云宣州溧水縣有濁山有濁水流演不息即此也(舊/志)
　(紫藝苑雌黄云比觀張文潛明道雜志首載白樂天/  毫筆詩云宣城石上有老兔食竹飲泉生紫毫子)
　(嘗問宣州筆工云毫用何處答曰皆陳亳宿州客所/販宣自有兔毫不堪用葢兔居原則毫全以出入無)
　(傷也宣兔居山出入為荆棘樹石所傷毫例短秃則/白詩非也白公宣州發解進士宜知偶不問爾按北)
　(户録說兔毫處云宣州歲貢青毫六兩紫毫三兩而/後又云玉羲之歎江東下濕兔毫不及中山由是)
　(言則宣城亦有兔毫不及北方勁徤為可用也然則/毛頴傳李太白詩所言中山非溧水之中山明矣)
東破山在溧水縣東南五十五里髙二十三丈周迴一
十七里梁大同二年採銅於此
東廬山在溧水縣東南一十五里髙六十八丈周迴二
十里有水源三一源自山西流入秦淮一源出山東北
流入馬沉港一源自山東南呉漕流入丹陽湖山謙之
丹陽記云縣東有廬山與丹陽分界十道四蕃志太平
寰宇記皆云俗傳嚴子陵結廬於此或云形似廬舍因
此為名
馬占山在溧水縣東南三十五里髙一十八丈周迴一
十三里梁大同二年採銅於此
㔶船山一名感泉山在溧水縣南一十二里髙二十一
丈周迴一十八里山隂有青絲洞泉脈泓澄四時不竭
南有張沈二士書堂井臼遺址不知何時人也
杜城山在溧水縣南一十二里髙六十丈周迴五十五
里隋大業末杜伏威嘗屯軍於此因號杜城山舊有廟
及戰場
竹澗山在溧水縣東南一十八里髙一十二丈周迴八
里
石城山在溧水縣東南二十五里周迴二十四里髙六
十丈上舊有石城院泠水亭基
小茅山在溧水縣西南五里髙一十七丈周迴四里
荆塘山在溧水縣南一十里髙三十七丈周迴二十里
稟丘山在溧水縣西三十里髙三十七丈周迴二十里
上有井泉及稟丘山寺基唐太和中寺廢有石龕方丈
存
鳯棲山在溧水縣西南七十里髙一十六丈周迴八里
西並石臼湖父老云昔有鳯凰棲其上因得名曰凰棲
此山屬儀鳯鄉迤北有鳯賢圩今作黄西非也
臘山在溧水縣西南六十里髙一十四丈周迴一十五
里西並石臼湖
雀壘山軍山㙮子山馬頭山並在溧水縣西南七十五
里石臼湖内
澳洞山在溧水縣西南二十五里髙三十一丈周迴一
十八里内有祈雨潭禱之多應
游子山在溧水縣南八十二里髙二十丈周迴一十里
上有石壇舊經云昔孔子適楚嘗經此山
蘆塘山在溧水縣東南二十三里髙一十五丈周迴二
十二里梁大同二年嘗採銅錫於此
琛山在溧水縣西一十五里髙一十一丈周迴一十五
里舊經云山嘗産玉因此得名
囘峰山在溧水縣東南四十里髙三十七丈周迴一十
七里上有龍池下有龍泉東有水注平陸
石羊山在溧水縣西南三十七里髙七十丈周迴四十
里
土山在溧水縣南五十里髙一十丈周迴六里
三山在溧水縣東南一十里髙九丈周迴一十里
官塘山在溧水縣東南二十五里髙一十一丈周迴一
十五里下有大塘
芝山在溧水縣東南七十里髙三十九丈周迴四十里
上有李子洞燕洞相去三百歩昔宣州田頵舉兵邑人
攜老幼於此避難可容數千人李洞有泉沸涌燕洞有
石燕遇雨則飛晴則還落為石
銅山在溧水縣西四十里髙二十四丈周迴一十三里
舊經云昔嘗採銅於此今爐冶舊址猶存
玉泉山在溧水縣南一百一十里髙三十二丈周迴一
十八里
卧龍山在溧水縣北二十三里髙一十四丈周迴一十
里
赤虎山在溧水縣北三十三里髙一十丈周迴十里
白石山在溧水縣北二十里髙一十丈周迴十一里
荆山在溧水縣東南七十里髙四十二丈周迴二十里
舊志云即卞和獲玉之地誤也(卞和泣玉荆山之下其/山乃在荆州不在揚州)
峒峴山在溧水縣東二十里髙一十丈周迴八里
李墅山在溧水縣東三十里髙二十丈周迴一十六里
與句容縣茅山相接
鹿子山在溧水縣東一十五里髙一十丈周迴九里東
接峒峴山
浮山在溧水縣東三十七里髙三十丈周迴二十里與
句容縣茅山相接
僊杏山在溧水縣東南四十三里髙三十丈周迴一十
三里舊經云絶頂有杏林及僊人足跡因以名之又有
僊壇三所及丹井一名僊壇山下有清泉流入丹陽湖
　(元祐中知縣周邦彦有僊杏山詩云僊人藥光明夜/燭種杏碧山如種玉春風裂石鳯收花赤顆離離照)
　(山谷卿雲承日作隂潤猛虎守山防採斸髙眞筐篚/入時貢望拜通明薦新熟珠旒頷首一破顔氣壓蟠)
　(桃羞若木自從移植近星榆山水無光靈鬼哭長松/枯倒流液盡㩴疎索藤多樸􁂶我思百年訪靈異羽)
　(褐雖存言語各本非民上宰官身欲斷人間煙火穀/行尋幽洞覔丹砂儻見臞僊騎白鹿便應執箒洗僊)
　(壇不用纎/纎掃塵竹)
愛景山在溧水縣東北二十五里髙一十三丈周迴一
十里與烏山相接
烏山在溧水縣北二十里髙二十八丈周迴十五里
鷄籠山在溧水縣北三十里髙一十七丈周迴一十二
里與爱景烏山相接
方山在溧水縣東南六十五里髙一十二丈周迴九里
南有青龍洞與芝山相接
赭山在溧水縣東南五十里髙一十九丈周迴二十一
里
靈嶽山在溧水縣東南六十里髙二十一丈周迴一十
五里
南鷄籠山在溧水縣東南一百二十里髙三十二丈周
迴二十里
遮軍山在溧水縣南八十五里髙五十五丈周迴二十
三里山北有水下入固城湖
太山在溧水縣南七十六里髙三十四丈周迴二十五
里
秀山在溧水縣南九十五里髙二十三丈八尺周迴九
里一百步西南有水下注平陸舊名秃山近因秦氏居
之遂易今名
禪林山在溧水縣南八十里髙四十一丈周迴一十八
里上有寺
黃山在溧水縣東南一十里髙九丈周迴一十里
溧陽山在溧水縣東南一十二里髙二十五丈周迴七
里一百步俗號馬鞍山取其形似也
濁山在溧水縣東南一十里髙一十丈周迴五里山北
濁水出焉輿地志云溧水縣有濁山下有濁水即秦淮
之源也
　右溧水縣界
巖山在溧陽縣西十一里周迴五里髙二十丈晉咸和
中李閎追及張健之所
桂林山在溧陽縣西南三十里周迴十五里髙五十丈
汪内翰藻記挹秀堂云南則翠隂晴嵐與人應接者桂
林諸山也
龍潭山在溧陽縣南四十五里周迴十五里髙二十七
丈上有龍潭清澈見底潭側有龍王祠禱之有應
虎山在溧陽縣西南五十里周迴五里髙二十丈
青山在溧陽縣南六十里髙十七丈周迴十里
神山在溧陽縣南四十里髙五十丈周迴二十里
朝山在溧陽縣西南二十里髙十五丈周迴五十里
盤白山一名髙邃山在溧陽縣西南四十里髙五十六
丈周迴十里今太虚觀在其下故俗名觀山第二峰石
上有僊人跡觀有碑載晉盤白真人事跡
伍牙山一名護牙山在溧陽縣西南六十里髙一百七
十丈周迴四十里(舊/志)
　事跡輿地廣記云子胥伐楚還呉經此山故名伍牙
　建康志云俗傳伍子胥美齒牙避楚至此恐為人所
　識以石擊毁其牙山神為震護之不毁因名護牙二
　說未知孰是山下有子胥廟
荆山在溧陽縣西南四十里髙六十丈周迴二十里山
下有泉歲旱􁎤以溉稻
獨山在溧陽縣西南六十五里髙二十九丈周迴一十
里
䥫冶山一名䥫峴山在溧陽縣西南七十里髙一百八
十丈周迴二十里山謙之丹陽記云永世縣南䥫峴山
出䥫今揚州鼓鑄之輿地志云前代鑄錢處
三王山一名三首山在溧陽縣西南五十里髙二十丈
周迴一百餘步舊志云相傳楚王與眉間尺并一客三
首𦵏此因為名
銀方山在溧陽縣南五十三里髙三十六丈周迴十五
里
結都山在溧陽縣南五十里髙五十八丈周迴一十八
里
鷄籠山在溧陽縣南十二里髙十七丈周迴三里
屏風山在溧陽縣南十五里髙九丈周迴五里一百二
十四步山形如屏風
泉山在溧陽縣南二十里
石屋山在溧陽縣南六十里髙三丈周迴一百步山西
有鑄劔坑舊志云呉王使歐治子鑄劔於此
□山在溧陽縣南二十五里髙十八丈周迴五里□字
土人音溝字書未見
懸鼓山在溧陽縣南五十里髙六十丈周迴二十二里
遠望若垂鼓然故以名
氲里山在溧陽縣南五十里髙四十六丈周迴一十五
里
金山在溧陽縣南五十里髙五十丈周迴三十里
松山在溧陽縣南七十里
鐡山在溧陽縣東南五十里髙六十丈周迴二十八里
古嘗出鐡今坑冶遺跡猶存唐書地里志溧陽有鐡此
即其地
新婦山在溧陽縣東南五十里髙三十五丈周迴一十
八里
三鶴山一名僊山在溧陽縣東南六十里髙八十丈周
迴十五里昔有潘氏兄弟得道化鶴
銅官山在溧陽縣東南五十八里髙十八丈周迴十六
里昔嘗出銅故名唐書地里志溧陽有銅此其地也今
土中熒然有銅如麩狀然堇堇取之不足以償費
雲泉山一名下山一名夏山在溧陽縣東南三十五里
髙二十二丈周迴十里上有泉雲氣出焉山上有浄土
院
金鷄山在溧陽縣東十里髙十二丈周迴五里
􁡴山在溧陽縣東北二十五里洮湖之上周迴十里髙
十一丈周處風土記云昔有􁡴姓姥於此得道按廣韻􁡴
烏后切山名在溧陽集韻云山名在陽羨寰宇記云常
潤等州分界於此山之巔
大岯山一名大巫山一名浮山在溧陽縣東北四十五
里洮湖中周迴三百五十步髙八丈與宜興金壇二縣
接界山形孤秀顓顓居水中望之若浮周處風土記云
洮湖中有大岯山唐地里志云溧陽有湖山皆指此也
唐史嶷撰史憲神道碑云坏山右轉洮水前臨坏字乃
為岯今從之坏岯二字土人皆音浮字書未見陶隠居
尋山志云石孤聳以獨絶岸垂天而似浮謂此山也
小岯山一名小巫山在溧陽縣東北二十五里洮湖中
周迴四里髙五丈輿地志云延陵永世二縣界中有小
岯山山下有石堂堂内有虎跡水涸即見
張㳇山在溧陽縣東北二十五里周迴三里髙七丈
大蒻山在溧陽縣北四十五里洮湖東周迴四里髙一
十丈
小蒻山在溧陽縣北四十里洮湖東周迴二里髙六丈
雷公山一名雷山在溧陽縣北三十七里周迴五里髙
十二丈巖石竒怪泉流潔清舊志云俗傳有雷公鑄劔
於此因以為名今法興寺在其下
落霞山一名霞山在溧陽縣北四十里周迴三里髙九
丈聖塔院在其下故又名聖塔山
平陵山在溧陽縣西北三十里周迴三里髙三丈舊經
云晉成帝咸和四年李閎執蘇逸於此
土山在溧陽縣北三十五里周迴三里髙十二丈
黃金山在溧陽縣北七十里周迴二里髙十三丈雨後
土色如金
瓦屋山在溧陽縣西北八十里周迴二十里髙一百六
十七丈形連亘兩崖稍隆起宛如屋狀李白嘗游溧陽
望瓦屋山懷古賦詩
丫頭山一名丫僊山一名丫山在溧陽縣西北八十里
周迴三十里髙一百八十五丈其山兩峯峩然齊髙如
髻聳秀可觀
分界山在溧陽縣西北八十里溧水溧陽二縣分界此
山之巔
曹山一名曹姥山在溧陽縣西北八十五里周迴二十
里髙八十四丈舊志云昔曹姥獨居此山死于石室𦵏
山下後人為置聖姥祠祈禱多應
秀山在溧陽縣西七里周迴一里髙十一丈
菱山在溧陽縣西十里周迴四里髙十七丈山有龍潭
禱之有騐
姥山在溧陽縣西十里周迴六里髙十二丈
大石山在溧陽縣西十五里周迴七里髙二十二丈舊
志云上有龍穴禱雨有應
黃山在溧陽縣西四十二里周迴三里髙五丈舊志云
黃鶴僊人於此得道因以名今有觀
谷山在溧陽縣西四十里周迴二里髙十二丈
漁父山在溧陽縣西十五里
燕山在溧陽縣西九里周迴五里髙二十一丈
投龍山在溧陽縣西十一里周迴六里髙十二丈
石門山在溧陽縣西十三里周迴四里髙十丈
吕長山在溧陽縣西二十里周迴四十里髙七丈
芝山在溧陽縣西八十里周迴二十五里髙四十五丈
舊志云山中嘗出芝草因以為名故老相傳梅福嘗游
隠於此
花山在溧陽縣西四十五里周迴六里髙十五丈
　岡嶺(壠峴坡墩墅/)
白土岡北連蔣山其土色白周迴一十里髙十丈南至
秦淮賀若弼進軍鍾山魯廣達於白土岡與若弼旗鼓
相對隋軍退走
黃龍岡在上元縣鍾山鄉去縣十里舊傳有黃龍見於
此故名
武帳岡按宫苑記古宣武城其地本宋文帝閲武帳今
謂之武帳岡南史元嘉二十二年建宇於岡上
落星岡一名落星墩在城西北九里周迴二十六里髙
一十二丈又江寧縣西五十里臨江亦有落星岡
　事跡梁王僧辯於石頭城連營立柵至落星墩以拒
　侯景景大恐即此也　陳顯達舉兵以數千人登落
　星崗新亭諸軍聞之奔還宫城大駭　抱朴子曰落
　星岡呉時星落　李白嘗於落星石以紫綺裘換酒
　飲為歡皆此地也
孫陵岡詳見商飈館九日臺
段石岡在城南二十里長十二里髙二十二丈丹陽記
云巖山東有大碣石長二丈折為三段因以名岡詳見
三段石
石子岡一名石子墩在城南一十五里長二十里髙一
十八丈呉志云諸葛恪為孫峻所害投之於此岡先是
童謡云諸葛恪何弱弱蘆单衣篾鈎絡於何相求成子
閣成子閣反語石子岡也輿地志宋大明中起迎風觀
於其上舊經云俗說此岡多細花石故名石子岡
塘岡石邁古跡編云石頭城之東有巨石俗呼為塘岡
　事跡晉大興五年王氏收周顗戴若思殺於石頭東
　塘頹石上百姓寃之至今紀其處
金陵岡在府城之西龍灣路上耆老言乃秦厭東南王
氣鑄金人埋於此昔有一碣刋其文曰不在山前不在
山後不在山南不在山北有人獲得富了一國後因砌
靖安路失之詳見金陵辨
梅嶺岡在城南九里長六里高二丈舊經云東豫章太
守梅頥家于岡下因名之上有亭為士庶游春所(黄度/詩梅)
　(岡丘壟已難尋堪恨吴兒太忍心聞/道土山漂擘處原頭叢薄不成隂)
朱年壠案金陵故事在江寧縣南六十七里皷吹山前
年生齊末兵亂中母亡廬墓終身負薪有白兎紫芝生
于壠至今名其居為孝感
千佛嶺在攝山栖霞寺之側齊文惠太子豫章文獻王
竟陵文宣始安王及宋江夏王霍姬齊田奐等琢石建
像梁臨川靖惠王復加瑩飾嶺之中道石壁有沈傳師
徐鉉張稚圭題名
桂嶺在鍾山南明慶寺後上有桂樹因以為名(楊虞部/詩歩歩)
　(髙如月裏攀拂雲枝葉伴雲間開花結子清香逺應/似淮南一小山  馬野亭詩桂花千樹占岑巖絶勝)
　(淮南一小山蕭籟有時吹木末天香無限滿人間懸/知彼處有金粟為見如今聞麝蘭躡磴縁崖期採摘)
　(分明如向/月中攀)
栽松峴輿地志云鍾山本多石少樹宋時詔刺史郡太
守罷官者種松各有差(楊虞部詩聳壑凌霄色共蒼森/然萬樹約千行劉郎大厦尋顛)
　(覆應是其間少棟梁似馬野亭詩鍾山山上亦僮僮/吏課何妨使種松還  農桑分殿最亦如榆桞計功)
　(庸初時出土平如薺後日横空矯似龍/每見路旁多合抱不知手植是誰儂)
駐馬坡在清凉寺後山上舊傳諸葛亮嘗駐馬於此以
望形勢(羅北谷詩一登偉觀𣺌山河下有將軍駐馬坡/不是胸中兵十萬長江天險誤人多  葉輝詩)
　(將軍氣勢溢山河躍馬曾來駐此坡/坡下石頭城最險屯兵正自不消多)
謝公墩在半山寺里俗相傳謝安所嘗登也其事殊無
所據李白王荆公皆有謝公墩詩白詩云冶城訪遺跡
猶有謝公墩乃今大慶觀冶城山昔謝安與王羲之登
冶城悠然遐思有髙世之志即此荆公雖有我屋公墩
之句而又有詩云問樵樵不知問牧牧不言亦自疑之
耳江左謝氏衣冠最盛謂之謝公豈獨安也今半山寺
所在舊名康樂坊按晉書謝𤣥封康樂公至孫靈運猶
襲封今以坊及墩名觀之恐是𤣥及其子孫所居後人
因名之耳
　
　
　
　
　
　
　
　
　
　
　
　
　
　
　
　景定建康志巻十七
欽定四庫全書
　景定建康志巻十八　　　宋　周應合　撰
山川志二
　　江湖(淮附/)
大江𨽻建康府界者一百二十里西至和州烏江縣四
十里以鰻鯬洲中流為界東北至真州楊子縣七十里
以下蜀鎮中流為界北至真州六合縣界四十里以𤓰
歩戍中流為界𨽻沿江制置司所部者一千七十一里西
至馬當東至鎮江南北兩岸皆𨽻焉詳見江防
　事跡史記地理志三江北江從㑹稽毗陵縣北東入
　海中江從丹陽蕪湖縣東北至㑹稽陽羡縣東入海
　南江従會稽呉縣南東入海　　水經及荆州記云江
　出岷山至潯陽分為九道東會于彭澤經蕪湖名中
　江東北至南徐州名為北江而入海長江有别名則
　有京江在南徐州禹貢所謂北江也𤓰步江今揚州
　六合縣對潤州江寧縣即魏太武所臨處烏江即項
　羽死處今和州烏江縣亦對江寧縣　吳聿靖安河
　記畧曰江出岷山自湖口合流而下奔放蕩潏吞吐
　日月山或磯之則其勢悍怒觸舞大艑兀若轉梗至
　其廣處曠數百里斷岸相望僅指一髪而舳艫上下
　中流遇風則四顧茫然無所隱避自金陵抵白沙其
　尤者為樂官山李家漾至急流濁港口凡十有八處
　稱號老風波而玩險阻者至是鮮不袖手　吳書魏
　文帝有渡江之志望江水盛長彌漫數百里便引退
　自歎曰魏雖有武騎千羣無所用也　江南野史周
　世宗問孫忌江南虗實忌曰長江千里險過湯池可
　敵十萬之師　晉中興書曰郭璞以中興王宅江外
　乃著江賦見文選(李白金陵望江詩漢江迴萬里比/作九龍盤横潰豁中國崔巍飛迅)
　(湍六帝淪亡後三吳不定觀我君混區宇垂拱衆流/安今日任公子滄浪罷釣竿  曾極涉金陵大江詩)
　(雄兵歳歳涉江干將帥誅求盍少寛未得三軍如挾/纊憑誰數處卧風寒  仙巖章公權長江問對篇問)
　(長江以汝衞南邦北人遙想心已降方今大勢全倚/汝不知汝亦許不許周人皆悠悠我心良獨憂長城)
　(已坦道黄河已安流淮邊日夜風颼颼汝今孤矣非/昔比問汝若何真可倚長江對壯爾南邦以吾在今)
　(來古徃只東流人世興亡自更改句踐臨齊晉劉裕/入長安項王北渡黄河西破關北方或可取吾不為)
　(君阻赤壁中流曾䘮兵廣陵望見波濤驚𤓰步欲渡/説虗聲南方長可守吾獨為君有吾之勢何但抵長)
　(城長城今已平吾之力可以當百萬百萬者嘗散吾/能限南北不能輸事力吾能鼓風濤不能用英豪君)
　(不見呉之末陳之季豈必斯時吾獨異朝無政事國/無人烏有長江專可倚辱君有問答君知止恐知之)
　(亦忽之煩君奉此獻之/國索裘勿俟大寒時)
　中江舊逕溧陽縣界古三江之一也今永陽江一名
　九陽江一名頴陽江在縣西北三十五里即其遺跡
　案禹貢揚州三江既入震澤底定岷山導江東迤北
　㑹為匯東為中江入于海前漢地理志桑欽水經皆
　云中江由蕪湖縣西南東至陽羡入海蓋自蕪湖逕
　溧陽至宜興入震澤以下海也唐開元十七年蔣日
　用作本縣城隍記云此縣南壓中江風波不借舟檝
　無施縣宰喬翔創浮梁以便行旅中江橋梁之設昉
　於此景福三年楊行密將臺濛作五堰拖輕舸饋糧
　(五堰遺跡在今溧水縣/界銀林雙河東壩之地)是時中江置堰江流亦既狹
　矣東坡奏議云溧陽縣之西有五堰者古所以節宣
　歙金陵九陽江之衆水直趨太平川蕪湖後之商人
　販賣簰木東入二浙以五堰為阻因紿官中廢去五
　堰既廢則宣歙金陵九陽江之水或遇暴漲皆入宜
　興之荆溪由荆溪而入震澤時元祐六年也是時中
　江尚通其後東􁆡既成中江遂不復東惟永陽江水
　入荆溪謾著其詳以見溧陽亦禹跡之所歴云
秦淮舊傳秦始皇時望氣者言五百年後金陵有天子
氣於是東游以厭當之乃鑿方山斷長壟為瀆入於江
故曰秦淮案實録淮本名龍藏浦其上有二源一發自
華山經句容西南流一發自東廬山經溧水西北流入
江寧界二源合自方山埭西注大江分派屈曲不類人
功疑非秦皇所開或曰方山西瀆直屬土山三十里是
秦開又鑿石硊山西而疏決此浦因名秦淮蓋未詳也
(舊志/)
　事跡祥符江寧圖經曰淮水去縣一里其源従宣州
　東南溧水縣烏刹橋西一百五十里　丹陽記云建
　康有淮源出華山入江　輿地志云淮水發源於華
　山在丹陽湖姑孰之界西北流經建康秣陵二縣之
　間縈紆京邑之内至於石頭入江懸流三百許里
　又云秦始皇廵㑹稽鑿斷山阜此淮即所鑿也亦名
　秦淮　孫盛晉陽秋云是秦所鑿王導令郭璞筮即
　此淮也又稱未至方山有直瀆行三十許里以地形
　論之淮發源詰屈不類人功則始皇所掘疑此瀆也
　　徐爰釋問云淮水西北貫都　呉時夾淮立栅宋
　元嘉中浚淮起湖熟廢田千餘頃梁作緣淮塘北岸
　起石頭迄東冶南岸起後渚籬門迄三橋以防淮水
　泛溢大抵六朝都邑以秦淮為固有事則㳂淮拒守
　今淮水貫城中東西由上下水門以達於江蓋水之
　故道也(杜牧詩烟籠寒水月籠沙夜泊秦淮近酒家/商女不知亡國恨隔江猶唱後庭花  朱存)
　(詩一氣東南王斗牛祖龍濳為子孫憂金陵地脉何/曽斷不覺真人已姓劉  曾極詩鑿斷山根役萬人)
　(祖龍痴絶更東廵石城幾度更新主贏得淮流尚繫/秦  野亭馬之純詩城中那有大川行惟有秦淮入)
　(帝城十里牙檣並錦纜萬家碧瓦與朱甍船多直使/水無路人閙不容波作聲流到石頭方好去望中渺)
　(渺與雲平繫北谷羅疊詩秦淮横貫帝王州萬瓦鱗/鱗枕碧流  艇莫愁何處去緑楊深巷有青樓  葉)
　(煇詩人言王氣在鄣州嬴政因來鑿此流地脉何曾/真斷得幾多天子御宸樓  山居劉元高横鑿南山)
　(貫北津安知豐沛有真人六朝/不得中原土猶使英雄欲過秦)
𤣥武湖亦名蔣陵湖秣陵湖後湖在城北二里周迴四
十里東西有溝流入秦淮深七尺灌田一百頃(舊志/)
　事跡案建康實錄呉寶鼎二年開城北渠引後湖水
　流入新宫廵遶殿堂　丹陽記呉孫皓寶鼎年間丹
　陽縣宣騫之母年八十浴於後湖化為黿後湖又名
　練湖　徐爰釋問曰本桑泊晉元帝創為此湖以肄
　舟師　大興三年始創北湖築長堤以壅北山之水
　東自覆舟山西至宣武城六里餘　宋元嘉中有黑
　龍見因改𤣥武湖立三神山於湖中春秋祠之　石
　邁古跡編曰元嘉二十三年築北堤立真武湖於樂
　游苑之北湖中亭臺四所　孝武大明中大閲水軍
　於湖因號昆明池而俗亦呼為飲馬塘又於湖側作
　大竇通水入華林園天淵池引殿内諸溝經太極殿
　由東西掖門下注城南塹故台中諸溝水常瀠泗不
　息　建平王景素舉兵蕭道成出屯𤣥武湖梁徐嗣
　徽等引齊兵至𤣥武湖侯景舉兵引𤣥武湖水以灌
　臺城　鄭文寶南唐近事云金陵北有湖周圍數十
　里幕府雞籠二山環其西鍾阜蔣山諸峰聳其左
　名山大川掩映如畫六朝舊跡多出其間每嵗菱藕
　網罟之利不下數十百千一日諸閣老待漏朝堂語
　及林泉之事坐間馮謐舉元宗賜賀監三百里鏡湖
　信為盛事又曰余非敢望此但賜得後湖亦暢平生
　也徐鉉怡聲而對曰主上尊賢下士常若不及豈惜
　一後湖所乏者知章爾馮大有慚色　國朝天禧四
　年改曰放生池其後稍廢為田開十字河立四斗門
　以洩湖水跨河為橋以通徃來嵗久堙塞今城北十
　三里惟有一池而他皆廢為田龍川陳亮所謂建鄴
　帶後湖為險者今不可以言險矣為形勢慮者盍圖
　之(熙寧八年十一月十一日王安石奏臣䝉恩特判/江寧軍府於去年十一月十一日到任管當職事)
　(當時集官吏軍民宣布聖化啓迪皇風終戍一載所/幸四郊無壘天下同文然臣竊見金陵山廣地窄人)
　(烟繁茂為富者田連阡陌為貧者無置錐之地其北/關外有湖二百餘頃古跡號為𤣥武之名前代以為)
　(遊玩之地今則空貯波濤守之無用臣欲於内權開/丁字河源泄去餘水決瀝微渡使貧困飢人盡得螺)
　(蚌魚蝦之饒此目下之利水退之後濟貧民假以官/牛官種又明年之計也貧民得以春耕夏種糓登之)
　(日欲乞明勅所司無以侵漁聚歛只隨其田土色高/低嵗收水靣錢以供公使庫之用無令豪強大作侵)
　(占車駕廵狩復為湖靣則公私兩便矣伏望明降隆/章綏懐貧腐奉勅依案此奏狀廢湖為田蓋始於王)
　(安石也増收後湖田租則始於趙善湖田出糓麥所/利者小湖關形勢所利者大故著廢湖之因以待復)
　(湖之人云田宋元嘉十年顔延年従文帝樂遊苑中/觀北湖收  勤苦應詔詩曰周御窮轍跡夏載歴山)
　(川蓄軫豈明懋善遊皆聖仙帝暉膺順動清蹕廵廣/㕓楼觀眺豐穎金駕映松山飛奔互流綴緹彀代迴)
　(環神行埒浮景争光溢中天開冬眷徂物殘悴盈化/先陽陸團精氣隂谷曳寒烟攅素既森藹積翠亦葱)
　(芊息饗報嘉嵗通急戒無年溫渥浹輿𨽻和惠屬後/筵觀風久有作陳詩愧未妍疲弱謝淩遽取累非纒)
　(索日張九齡詩南國更數世北湖方十洲天清華林/苑  晏景陽樓幕下迴仙騎峯傍駐綵斿鳬鷖喧鳯)
　(管荷芰闘龍舟七子陪詩賦千人和棹謳應言在鎬/樂不讓横汾秋風俗因紆慢江山成易由駒王信不)
　(武孫叔是無謀佳氣日將歇霸功誰與修桑田東海/變麋鹿姑蘇遊否運争三國康時劣九州山雖幕府)
　(在飲豈豫章留水淀還相閲菱歌亦故遒雄圖不足/問唯想是風流  李白詩空餘後湖月波上對瀛洲)
　(誰唐李義山詩𤣥武湖中玉漏催雞鳴埭口綉繻迴/  言瓊樹朝朝見不及金蓮步步來  野亭馬之純)
　(詩萬頃冥茫水拍堤當時於此習舟師長江天險雖/堪恃鬭艦人謀可勿施莫使黑龍離舊窟且教𤣥武)
　(入新詞如何又作蓬瀛景時節來遊看水嬉鐵曽極/詩當日湖光徹鏡心龍旗鳯吹此登臨而今  馬迴)
　(旋地斜㸃黄塵一尺深黑朱存詩雷轟疊鼓火翻旗/三異翩翩試水師驚起  龍眠此下原缺十八行)
　雲歸片帆起之句
綘巖湖一名赤山湖在句容縣西南三十里去府六十
里源出綘巖山周迴二十里下通秦淮(舊志/)
　事跡石邁古跡編曰赤山湖在上元句容兩縣之間
　溉田二十四垾南去百歩有盤石以為水疏閉之節
　　南史沈瑀傳明帝復使築赤山塘所費減材官所
　量數十萬即此湖塘也　唐麟德中令楊延嘉因梁
　故隄置後廢大歴十三年令王昕復置周百里為塘
　立二斗門以節旱暵開田萬頃　元和郡國志句容
　赤山湖在縣南三十五里　茅山記太元真人内傳
　曰江水之東金陵之地左右間有小澤澤東有句曲
　之山陶隱居曰小澤即謂今赤山湖也従江東來直
　對望山　今此湖半屬句容半屬上元舊收嵗課錢
　二百二十貫咸平三年正月奉勅除放
湖條江寧府上元句容兩縣臨泉通德湖熟崇德丹陽
臨淮福祚甘棠舊額八鄉今併入丹陽臨泉福祚甘棠
四鄉百姓自來共貯水綘嵓湖澆灌田苗下有百堽堰
捺水其湖上接九源山其堰下通秦淮江自呉赤烏二
年到今已七百餘年其湖東至數堽西至雨壇南至赤
岸北至青城舊日春夏貯水深七尺秋冬貯水深四尺
先是麟德二年前縣令楊延嘉并建兩斗門立碑碣具
言周回僅百里州司尋差十將丁籌計生徐蕆廵湖打
量得一百二十二里九十六步盧尚書判置湖貯水本
為溉田若許侵耕難防災旱取定四尺水則使其澆九
鄉田苗(九鄉跨句容/上元二縣)若過令深廣又慮浸毁若逢曠旱
之年須稍更增加今且定取五尺水則其不及處且任
耕墾種植如有人於五尺水則内盜耕一畆一角推勘
得實其犯條人斷遣令衆十日放本管湖長不覺察亦
並施行又據十將丁籌狀蘆發亭北邊去岸約有二百
來步有一盤石東西濶四尺七寸南北濶三尺五寸石
靣中心去水面一尺六寸五分即是五尺之則并有察
柱仰下縣便於石上磨刮更刻字記其湖仍毎季一申
不得鹵莾戴經新塘有豐等三湖圍垾内田多是私函
取水澆灌田苗准舊例放綘巖湖水下秦淮三日取指
揮給放不得專擅開函取水其湖先有傳食田五十畆
句容縣弓量二十畆三十步上元縣弓量二十畆三十
步百堽堰與綘巖湖同置綘巖湖貯水百堽堰捺水保
大中曽别差官親到赤山湖所建斗門三所通放湖水
出入常令湖中積水五尺其斗門或遇山水擁下高於
湖内水靣即須全開三所斗門放水入湖候外溪水退
却放水出溪下秦淮入江專須酌量湖水不得失於元
則右前件湖堰承舊澆灌九鄉田苗共一千餘頃畆伏
奉省符帖命指揮修作貯水逐鄉差承潤户管當先有
條流嵗久去失續於晉天福年中再興工役修作經今
六十餘年伏遇明朝重興添修建造貯捺百里溪汊山
源賑䘏耕民備供王賦累奉勅恩給賜料物及借助日
食等差兩縣官員置造斗門三所計用一萬七千六百
八十工及添修湖埂并百堽堰共計三萬三千六百八
十工衆議重置條流嚴加束轄謹連符條如前伏乞員
外尊慈特賜判印指揮永為證㨿建隆查員外乾德伍
侍御開寶王司空閻侍御魏司空盧司直林員外並判
執條常加束轄慶歴三年二月十八日葉龍圖知建康
府日於古來舊湫處置立大石柱一條將湖心盤石水
則刻於柱上永為定則
樊珣記句容西南三十三里曰赤山天寶中改為綘巖
山以文變質也山外周流厥有湖塘舊址考於前志則
曰呉人創之梁人通之矣洎金火有變積為習坎灌莽
之所我唐麟德嵗邑宰楊嘉延亦纂前服利農為名雖
迹於傳聞而事斯茫昧楊氏之後又餘百年實滋菰蒲
莫植粳稻剥極則賁俟能而伸大厯十二祀縣大夫兼
大理司直太原王公昕能蘇罷勞(一作/人)且易弊俗臨湖
而歎以欲従人吟使臣之清風酌良牧之高課將圖永
逸匪顧暫勞因察其地形訪以輿誦謀始作則定徒撰
工月在休農雲其荷鍤周匝百頃(一作/里)蓄為湖塘置兩
斗門用以為節旱暵則决而全注霖潦則瀦而不流收
功濟時道甚明逺開田萬頃贍户九鄉洎成奥區頗無
凶嵗魚稻之盛公實為之昔叔敖芍陂能張楚國史起
漳水竟富魏邦秦稱鄭白漢歌邵杜皆謂是也毎商羊
罷舞龍見而雩比屋有憂於銷鑠連阡莫覩于耘耨兹
則黛波奫淪白鳥飛滅下洞庭之鳬雁泳中流之鱣鮪
横塘之右構為新亭芬其芰荷樹以杞栁楊楚江嶺憧
憧是途行李實獲于廕庥詠歌或借于觀覽懿乎哉君
子之用心也孰愈崇其島榭侈以林堂此而莫文翰墨
奚述大厯十二年十月三日記右丹陽綘巖二湖雖在
外縣以其利民者廣故先志之尤加詳焉
迎擔湖在城西北石頭城後五里今為田(舊志/)
　事跡晉元帝南渡衣冠席巻過江客主相迎負擔於
　此湖側至今名迎擔湖　實録云費縣西北有迎擔
　湖溉田三十頃　袁粲敗劉彦節走迎擔湖　陳軒
　金陵集有李建勲朱存迎擔湖詩
蘇峻湖在城西北一十五里周迴十里灌田一十二頃
案南徐州記迎擔湖西北有蘇峻湖本名白石陂(舊志/)
　事跡晉咸和二年蘇峻舉兵於石頭陶侃温嶠庾亮
　陣於白石使將軍楊謙攻於石頭峻輕騎出戰謙詐
　奔白石壘峻逼之纔交鋒峻墜馬侃督護李陽臨陣
　斬峻于白石陂岸至今呼此陂為蘇峻湖
張陣湖在石頭城後舊傳蘇峻與晉軍嘗戰于此至今
湖側高墩上有蘇大將祠案晉書峻起兵㨿石頭北湖
距石頭纔八里今屬金陵鄉去城十三里
夏駕湖在城東南五十里屬上元縣丹陽鄉今為田(舊/志)
　事跡曹憲揚州記云晉惠帝永寧二年有石浮來建
　鄴自秦淮夏駕湖登岸二百餘步百姓咸曰石來石
　來至明年石冰果入揚州　沈約宋書晉惠帝太安
　元年丹陽湖熟縣夏駕湖有大石浮二百步而登岸
　民驚譟曰石來于寶曰尋有石氷入建鄴今丹陽鄉
　范墟渡舊有石浮數尺形如碌碡父老云即古夏駕
　湖浮來石也
半陽湖一名半湯湖在城東北四十里周迴十五里水
同一壑而冷熱相半(舊志/)
　事跡輿地志及南徐州記云江乘縣南有半陽泉半
　冷半熱熱處可爛物冷處如氷熱處魚入冷處即死
　冷處魚入熱處亦死民種稻則溉熱水一年再熟今
　下蜀鎮有温湯唐丞相韓滉小女有疾浴温湯即愈
　此在上元縣境　酉陽雜爼云句容縣呉凟塘其水
　半冷半熱可以瀹雞子此又一湖也(馬之純詩一半寒/泉一半湯同為此)
　(水異炎凉湯泉是處雖多有鍾阜斯池特廣長誰説/吹噓如口鼻或云底下有流黄好尋舊迹重開鑿地)
　(寶無容久瘞藏片朱存詩江南龍節水為鄉水不/純隂又半陽一  湖光共深淺兩般泉脉異温凉)
攝湖在城東北五十里周迴二十里江乗縣記云湖在
攝山之側因以為名
三岡湖在城東六十四里周迴一十里溉田八十頃地
有三岡俯臨湖側因以為名
烏意湖在城東八十里周迴三里溉田一十頃
鷰雀湖在城東三里周迴二里流入青溪古老相傳今
斜橋即走馬橋橋之東有水平濶是也或云今惟政鄉
白蕩湖即其地(舊志/)
　事跡輿地志云走馬橋側有鷰雀湖窮神祕苑曰梁
　昭明太子在東宫有一琉璃盌紫玉杯皆武帝所賜
　也既薨詔置梓宫後更𦵏開墳為閹人擕入大航乃
　有鷰雀數萬擊之因為有司所縛乃獲二寶器帝聞
　而驚異詔以賜太孫封墳之際復有燕雀數萬銜土
　以増其上墳側今有湖後人因名燕雀湖(楊備詩平/湖岸側見)
　(高墳萬土銜來燕雀羣鑑靣無波天一色此中文藻/似儲君  馬之純詩在昔曽為舜帝坟象來耕鑿鳥)
　(來芸今兹封土麒麟冡乃有衘泥燕雀羣玉海冲融/侔至性錦江燦爛儗高文區區羽物猶依戀想見人)
　(儔望/白雲)
婁湖在城東南一十五里周迴一十里灌田二十頃水
流入艦澳輿地志云婁湖苑呉時張昭所創有湖以溉
田宋時築為苑張昭封婁侯故謂之婁湖
高亭湖在城東南三十里周迴二十里溉田三十五頃
丹陽記云王仲祖墓東南一十六里有高亭湖
葛塘湖在城東南七十二里周迴七里溉田四十頃舊
經云昔葛仙翁於此煉丹故以名之
劉陽湖在城東南六十里周迴三十里溉田三十頃
白社湖在城東南二十五里周迴十里溉田一十頃
銀湖在城南七十里周迴一十三里溉田二十頃
石圽湖在城南五十三里周迴二十二里溉田四十頃
白都湖在城南七十里周迴八里溉田二十五頃西連
白都山
笪湖在城南六十里周迴五里溉田一十五頃
梁墟湖在城南二十五里周迴十餘里溉田二十頃
河湖在城西南七十里周迴八里溉田一十頃
三城湖在城西南七十三里周迴一十五里中有三小
城故名
江城湖在句容縣西北六十里計一百八十畆深六尺
二寸灌溉田八百畆屬琅邪鄉二十八都
固城湖在溧水縣西南九十里周迴一百里深三丈南
北三十里東西二十五里環楚王故城有水四派湖中
流與太平州接界與丹陽湖石臼湖號曰三湖東經五
堰自常州宜興縣界流入太湖此道今已堙塞
石臼湖在溧水縣西南四十里縦五十里衡四十里西
連丹陽湖湖中有軍山塔子馬頭雀壘四山其水舊有
二派入龍潭梅梁港經湯家歩通濁水此道今堙塞
長塘湖在溧陽縣北五十三里周迴一百五十里接金
壇宜興縣界舊名洮湖(舊志/)
　事跡周處韋昭􁉋道元皆以此湖為五湖之一中有
　浮山其水東連震澤春夏深秋冬淺　虞翻曰太湖
　有五湖故謂之五湖滆湖洮湖射湖貴湖及太湖為
　五湖並太湖之小支俱連太湖故太湖兼得五湖之
　名注云洮湖一名長塘湖在義興　張勃呉録云五
　湖者太湖之别名以其周行五百餘里故以五湖為
　名　國語呉越戰於五湖直在笪澤一湖中耳范蠡
　遊五湖即此是　郭璞江賦云彭蠡青草具區洮滆
　以為五湖洮音姚廣韻洮餘昭切五湖名　南徐州
　記云延陵縣東南長塘湖又名洮湖　輿地志云臨
　津西有長塘湖屬延陵永世二縣西受溧水通溧陽
　縣界　周處風土記云洮湖别名長塘湖　晉咸和
　四年韓晃南走將軍王允之追躡於長塘湖大破之
　　王恭於京口起兵誅執政事敗走至長塘湖即此
　是也　咸和四年蘇逸以萬餘人自延陵湖將入呉
　興將軍王允之及逸戰於溧陽獲之亦此處也　按
　湖即古延陵尉所居其水東連震澤入松江至宋以
　庾業代義興太守劉延熙業至長塘湖即與延熙合
　制遣沈懐明等東討卒破業於湖夾岸築壘即此湖
　也春夏水深五尺餘秋冬差淺受大溪南流三十里
　至大坯山　張籍長塘湖詩一斛水中半斛魚言湖
　中多魚如此　祥符圖經云周迴一百二十里
朱湖在溧陽縣今不詳所在郭景純江賦云其旁則有
具區洮滆朱滻丹漅酈道元水經注云朱湖在溧陽今
溧陽湖泊為多或謂之渰名稱更易古跡之可見者鮮
矣或謂朱湖即丹陽湖之異名未詳
千里湖在溧陽縣東南十五里晉書陸機云千里蓴羮未
下鹽䜴南史沈文季云千里蓴羮豈關魯衞皆指此地
也至今産美蓴俗呼千里渰與故縣渰相連或説千當
作芊末當作秣千末皆省文也秣下即秣陵太氐縣境
産蓴多且肥美藏蓄可以致逺
昇平湖在溧陽縣西七十里外自溧水縣五堰東流入
湖即古中江所逕之地又有溪水南自建平縣梅渚鎮
來㑹
三塔湖一名梁城湖在溧陽縣西七十里周十八里西
南與昇平湖相接張孝祥有詩
黄山湖在溧陽縣西南三十七里黄山下周迴五里
下湖在溧陽縣南一十里周迴五里流經白雲逕東入
太湖
西子湖在城東五十里周迴五里溉田五十頃長樂崑
崙墩之西有村曰西子其側有湖因以為名
慈湖在江寧縣界接太平州湖濱有廵檢寨
　事跡石季龍冦歴陽趙嗣屯慈湖蘇峻敗司馬流於
　慈湖
白米湖在上元縣東與句容下塘村相接地産白米
　　溪澗
青溪呉大帝赤烏四年鑿東渠名青溪通城北塹潮溝
濶五丈深八尺以洩𤣥武湖水發源鍾山而南流經京
出今青溪閘口接於秦淮及楊溥城金陵青溪始分為
二在城外者自城壕合於淮今城東竹橋西北接後湖
者青溪遺迹固在但在城内者悉皆堙塞惟上元縣治
南迤邐而西循府治東南出至府學墻下皆青溪之舊
曲水通秦淮而鍾山水源久絶矣(舊志/)
　事跡輿地志云青溪發源鍾山入於淮連綿十餘里
　溪口有埭埭側有神祠曰青溪姑今縣東有渠北接
　覆舟山以近後湖里俗相傳此青溪也其水迤邐西
　出至今上水閘相近皆名青溪　溪舊有七橋晉郗
　僧施嘗泛舟青溪每溪一曲作詩一首謝益夀聞之
　曰青溪中曲復何窮盡蓋謂此也　陶季直京都記
　云京師鼎族在青溪埭尚書孫瑒尚書令江總宅當
　時並列溪北　晉王含帥王敦餘黨自竹格渚濟沈
　充自青溪㑹之至宣陽門蘇峻等出南塘横擊大破
　之　桓彝别傳曰明帝世彝與當世英彦名德庾亮
　温嶠羊曼等共集青溪之上郭璞與焉乃援筆屬詩
　以白四賢并以自序　世説云周顗罷臨川還都泊
　青溪時夏暴雨船舫狹小而漏殆無坐處丞相王導
　曰胡威之清何以過此　齊高帝先有宅在青溪生
　武帝及即位以宅為青溪舊宫　永明元年望氣者
　言新林婁湖有王者氣帝廼築青溪舊宫作新婁湖
　苑以厭之　卞彬嘗於東府謁齊高帝時高帝為齊
　王彬曰殿下即宫東府則以青溪為鴻溝鴻溝以東
　為齊以西為宋仍誦詩云誰謂宋逺跂予望之遂大
　忤㫖　隋煬帝平陳斬張麗華孔貴嬪二人於青溪
　柵下(虞部楊公備詩傾城傾國兩妃嬪此地聞名不/見人潜想舊時紅粉靣落花風裏步香塵  闕)
　(名詩竟煩擒虎到青溪此夜應無璧月詞迎刄春風/殪尤物岸花隨雨淚胭脂  任斯庵詩蛾眉流落碧)
　(流中走馬來時事已空此日不能留妲己他年誰敢/憶高公又青溪不見麗華留遺恨空餘故國羞璧月)
　(只應明結綺春風吹不上迷樓又開門忽憶東風面/歩向青溪遶碧灣淡白深紅了無迹緑楊烟外一鍾)
　(山/)今建元寺東南角度溪有橋名募士橋呉大帝募
　勇士處其橋西南角過溝有埭名雞鳴埭齊武帝早
　遊鍾山射雉至此雞始鳴因名焉其溝是呉郄儉所
　開在苑城後晉修苑城為建康宫即城北壍也(王維/詩言)
　(入黄花川毎逐青溪水隨山將萬轉趣途無百里聲/喧亂石中色静深松裏漾漾沈菱荇澄澄映葭葦我)
　(心素已閒清朋淡如此請留盤石上垂釣將已矣輝/張顛詩旅人倚征棹薄暮起勞歌笑攬青溪月清)
　(不厭多鴉節使呉公琚遊青溪有詞呈野亭馬公岸/栁可蔵  路轉溪斜忘機鷗鷺滿汀沙咫尺鍾山迷)
　(望眼一片雲遮臨水整烏紗鬚影蒼華酒䦨却念在/天涯幾日不來春便晚開盡桃花野亭䟦其後云秦)
　(淮海之詞獨擅一時字未聞米寶晉善詩然終不及/字若公可兼之矣辛酉季春承議郎充江南東路轉)
　(運司主管文字馬之純謹書野亭詩云人道青溪有/九曲如今一曲僅能存江家宅畔成花圃東府門前)
　(作菜園登閣尚堪觀疊障泛舟猶可醉芳樽料應當/日皆無恙苕霅瀟湘不足言又人日泛青溪青溪曲)
　(易迷船迴波下上簾捲日東西景物行行/見壺觴處處擕浮舡閒得醉極目水雲低)　龍川陳
　亮論建業形勢擁秦淮青溪以為阻今青溪九曲僅
　存其一馬公光祖浚而深廣之建先賢祠及諸亭舘
　於其上築堤飛橋以便徃來游人泛舟其間自早至
　暮樂而忘歸詳見先賢祠及亭舘下
白雲溪一名白雲逕在溧陽縣東十里清澈可翫東流
入荆溪
鎻石溪在上元縣東南四十八里源發白石巖經攝湖
六十餘里入大江其源上通數里山澗曲屈隨下奔注
不類人功開鑿
長溪在上元縣東南六十里濶五丈丹陽記云湖熟前
有長溪東承句容縣赤山湖水入於秦淮
白李溪在句容縣小茅峰北昔高辛時展上公居於溪
上手植白李而食之道成仙去
上容溪在句容縣水源出中茅過蘆江橋經赤山湖入
秦淮
谷溪在溧陽縣南二十里源出青山曲折流一百十里
下合於瀨水
飡溪在溧陽縣西六十里源出谷山東北流入長塘湖
高友溪在溧陽縣南二十里源出廣徳諸山至此聚而
為溪下經黄墟蕩合於白雲逕
舉善溪在溧陽縣南三十里源出廣德諸山至此聚而
為溪合於高友溪
楚王東西二澗在茅山
　事跡楚王來游頓兵於此因名舊記云崇禧觀東二
　澗是也並華陽洞天三水合流直至崇禧觀門前
落馬澗一名南澗在江寧縣南五里東北流入城濠
　事跡宋孝武討元兇元兇軍敗人馬傾滿澗中時人
　呼為落馬澗陳亡涸竭
蘼蕪澗在上元縣城東三十里青龍山前路出檀橋
　事跡金陵故事齊處士劉瓛居此瓛為儒林之宗年
　至四十未婚其友為娶王氏乃詣澗折蘼蕪而去因
　名蘼蕪澗
玉澗今蔣帝廟側緣山澗是(徐鉉詩云鍾山祠畔宿烟/晴玉澗橋邊碧樹春李湜)
　(詩云迸石如散/琛穿雲似流玉)
東澗在鍾山寶公塔之西宋熙寺基之東
　事跡石邁古跡編云梁處士劉許彦度隱居之所許
　尤精釋典嘗聼講鍾山諸寺因卜築宋熙寺東澗有
　終焉之志
鶴臺澗在茅山大茅峰之東北嘗有鶴羣徃來於此澗
後有道士張元之築臺以居焉
宜東澗在大茅山西二里昔有仙人展上公於此種碧
柰貨丹砂故名今楊尚書山居是也
上湖㵎在溧陽縣西六十里源在廣德軍東北流入縣
界合於白雲溪
冷水澗在句容縣玉晨觀北
流杯澗在句容縣雷平山西大路下
　
　
　
　
　
　
　
　
　
　
　
　
　景定建康志巻十八
欽定四庫全書
　景定建康志巻十九　　　宋　周應合　撰
山川志三
　　河港
古漕河一名靖安河自靖安鎮下缺口取道入儀真新
河八十餘里
　事跡呉聿靖安河記畧曰江出岷山道峽與荆湘沅
　澧至洞庭積為巨浸合沔水經潯陽東邀彭澤别為
　九道㑹為中江東北至南徐州為北江入于海惟中
　江自湖口合流而下奔放蕩潏吐吞日月山或磯之
　則其勢悍怒觸舞大艑兀若轉梗至其廣處曠數百
　里斷岸相望僅指一髪而舳艫上下中流遇風則四
　顧茫然無所隱避自金陵抵白沙其尤者為樂官山
　李家漾至急流濁港口凡十有八處稱號老風波而
　玩險阻者至是鮮不袖手東南漕計嵗失於此者什
　一二宣和六年發運使盧公訪其利病得古漕河于
　靖安鎮之下缺口謂其取徑道於青沙之夾趨北岸
　穿坍月港繇港尾越北小江入儀真新河以抵新城
　下徃來之人高秋安流八十餘里以易大江百有五
　十里之險實為萬世之利役之始興楊子六合上元
　分治其所臨之地
新河在白鷺洲西南流通大江二十餘里
　事跡韓忠武王世忠碑云建炎四年金人入境車駕
　幸四明王聞之亟以舟師赴難烏珠聞王在京口遽
　勒三十萬騎北逐王遂提兵截大江以邀之相持黄
　天蕩四十八日烏珠勢危自知力憊糧竭或生他變
　而王舟師中流鼓枻飄忽若神凡治津渡又皆八靣
　控扼生路垂絶一夕濳鑿小河自建康城外屬之江
　以通漕渠幸風波少休竊載而逃　内翰汪公藻建
　炎間奏議云敵于鍾山雨花臺各劄大寨抱城開兩
　河以䕶之
蘆門河在上元縣長寧鄉去縣六十里一名蕃人河
　事跡石邁古跡編云蘆門河在蘆門漾之側建炎間
　始開以通真州亦名蕃人河合黄天蕩南王諌議蘆
　場内是其處按此河以蕃名而不述其所以名意汪
　内翰所謂敵開兩河則此河與新河皆敵所開者否
　則無因以蕃名也
珍珠河在宋行宫後
　事跡乃昔陳後主泛舟遊樂之河忽遇雨浮漚生宫
　人指浮漚曰滿河珍珠因而名焉此河通䕶龍河至
　太平橋西分兩派一派出柵寨門一派出秦淮至嘉
　定閒李尚書珏開後以泄霖漲見水底有大桬板乃
　止
小新河在東門外土橋之東
　事跡嘉定八年西山真公為江東運副適遇旱蝗細
　民阻飢欲因役以飽之為養種園前一帯河道淺狹
　乃撥錢米發下蔣山寺令主首繼心差本寺僧行部
　役募五縣人夫自土橋東開河欲至蔣山開至半山
　寺後橋亭石不可掘乃止
新林港又曰新林浦在城西南二十里濶三丈深一丈
長一十二里
　事跡國朝開寶八年王師收復江南曹彬等破南唐
　兵於新林港即此地　李白新林浦阻風寄友人詩
　有云明發新林浦空吟謝朓詩送友人遊梅湖云暫
　行新林浦定醉金陵月又韓栩送客遊江東詩云君
　到新林江口泊吟詩應賞謝元暉蓋元暉有新林向
　板橋詩也
下蜀港在城東北一百里句容縣北六十里
　事跡唐世置鹽鐵轉運使在揚州本朝都大發運使
　真州皆於江南岸置倉轉般今下蜀鎮北有倉城基
　並鹽倉遺址尚存後有河入大江里俗呼曰官港即
　古漕河也　紹興七年二月已已車駕未入建康嘗
　次下蜀即此地也　韓子蒼嘗居下蜀(集中有與曾/宏甫同行下)
　(蜀詩下蜀追隨日歡言一散/愁籃輿隨阪路小檝渡潮溝)
竹篠港西至靖安東至石步南連直瀆北臨大江屬上
元縣金陵長寧兩鄉由靖安港口至城二十里由石步
港口至城四十里在唐世已曰竹篠港邇時於靖安港
口得偽呉所鑄錠石云呉順義元年都城鑄
石步港在上元縣長寧鄉去縣四十里
　事跡石邁古跡編云攝山西花林市之東有曰石步
　港西連竹篠河北出大江　徐鉉臨石步港賦詩有
　云吹浪游鱗小黏苔碎石圓
　　溝瀆
潮溝呉大帝所開以引江潮接青溪抵秦淮西通運瀆
北連後湖其舊跡在天寶寺後(天寶寺故基在今城東/北角外更西一里長夀)
　(寺/前)
　事跡實錄云潮溝東發青溪西行經古承明廣莫大
　夏等三門外西極都城牆對今歸善寺西南角南出
　歸善寺故基在今城北雞籠山東經閶闔西明二門
　接運瀆在西州之東今笪橋西南流入秦淮乾道南
　北橋河是也其北又開一瀆經栖元寺門(栖元寺在/覆舟山西)
　(南雞籠/山東北)至後湖以引湖水至今俗亦呼為運瀆其實
　古城西南行者是運瀆自歸善寺門前東出至青溪
　者名曰潮溝其溝東頭已堙塞纔有處所西頭則見
　通運瀆　京都記京師鼎族在潮溝北　石邁古跡
　編曰按建康實録所載皆唐事距今數百年其溝日
　以堙塞未詳所在今城東門外西抵城濠東出曲折
　當報寧寺之前亦名潮溝此今世所開非古潮溝也
　　案徐鉉有和鍾大監泛舟詩云潮溝横去北山阿
　張忠定公亦有詩云潮溝一曲巳生蒲則是南唐及
　宋初潮溝古跡猶在也　東南利便書曰古城向北
　秦淮既逺其漕運必資舟楫而濠塹必須水灌注故
　孫權時引秦淮名運瀆以入倉城開潮溝以引江水
　又開瀆以引後湖又鑿東渠名青溪皆入城中由城
　北塹而入後湖此其大畧也自楊溥夾淮立城其城
　之東塹皆通淮水其西南邊江以為險然春夏積雨
　淮水泛溢城中皆被其害及盛冬水涸河流徃徃乾
　淺(朱存詩云流水東西傍帝臺六朝重為兩朝開曽/看鷁首知高下莫問漁舟識去來  野亭馬之純)
　(詩云潮溝溝外盡深泥泥上潮生溝却低直向北行/連運瀆折従東去入青溪空中不斷檣烏過岸上相)
　(望瓦翼齊好是畫橋深/曲處荷花盈蕩栁垂堤)
御溝在古御道兩旁歳久堙塞
　事跡南史桂陽王休範舉兵杜黑騾乘勝渡淮黄門
　侍郎王藴傷重踣於御溝之側　實録朱雀門北對
　宣陽門相去六里名為御道夾開御溝嵗久湮塞今
　宫城以南御街兩邊俱有溝在居民屋下者乃南唐
　所開非六朝之舊跡(呉融詩云一水終南下何年𣲖/作溝穿城初北注過苑却東流)
　(遶岸清波溢連宫瑞氣浮去應涵鳯沼來必渗龍湫/激石珠争碎縈堤練不收照花長樂曙泛葉建章秋)
　(影炫金莖表光搖綺陌頭旁沾畫眉府斜入教簫樓/有雨難澄鏡無萍易擲鈎鼓宜堯女瑟盪必蔡姬舟)
　(臯看通鳴鶴津應接斗牛迴風還㶑㶑和月更悠悠/淺憶觴堪泛深思杖可投祗懐涇合慮不帶隴分愁)
　(自有朝宗樂曽無遺穴憂不勞誇大漢清渭貫神州/  王半山詩云渺渺金河漲欲平數支分淥報清明)
　(常縈輦路漂花去更飲流杯送酒行静見金輿穿樹/影清含玉漏過牆聲衰顔一照自多感回首江南春)
　(水/生)
霹靂溝在城東五里王半山有詩云霹靂溝西路柴荆
四五家
百丈溝一名百步溝在溧陽縣南三里源出燕山相傳
云此處田多高卬開溝以灌溉東流合於白雲逕下入
太湖
鐵冶溝在鍾山鄉馬鞍山之下有地三畆餘皆鐵近水
垠通小港耆老皆呼為鐵冶溝
　事跡梁時作三垻堙淮水以灌夀州一於夀州一於
　荆山一於盱眙久不能成聚江南之鐵融液載徃堆
　築之上種榆栁一夕崩壞聲聞數里棄所聚之餘鐵
　於此至淳祐七年趙都督葵於其旁置爐鞴十數以
　鑄鐵砲匠人烹鑿其地堅不可入乃已
直瀆在城北𨽻上元縣鍾山鄉去城三十五里濶五丈
深二丈西至􁆡埂東北接竹篠港流入大江旁有直瀆
山直瀆洞呉後主所開瀆道直故名曰直瀆(舊志/)
　事跡輿地志云白下城西南有蟹浦蟹浦西北有直
　瀆　伏滔北征記呉將甘寧墓在此或言墓有王氣
　孫晧惡之乃鑿其後為直瀆　晉蘇峻舉兵温嶠帥
　師救京師遣王愆期等為前鋒次直瀆即此地　楊
　修詩注云瀆在幕府山東北長十四里濶五丈深二
　丈初開之時書穿夜復自塞經年不就傷足役夫卧
　其側其夜見鬼物來頃因嗟曰何不以布囊盛土棄
　之江中使吾徒免殫力於此傷者異之曉白有司如
　其言瀆乃成(朱存詩云晝役人功夜鬼功陽開隂闔/幾時終不聞擲土江中語争得盈流一)
　(水通相野亭馬之純詩云直瀆如何計得工長江雖/逺欲  通比嘗開鑿不勝苦已復淤填還似空聞鬼)
　(夜中皆有語棄泥江裏解成功有/司號令纔依此滚滚波流漸向東)
運瀆在上元縣西北一里半呉大帝赤烏三年使左臺
侍御史郄儉監鑿城西南自秦淮北抵倉城通運於苑
倉今所鑿在城西門近南其水東行過小新橋而南經
斗門橋流入秦淮又東北過西虹橋循宋行宫城西迤
邐向北乃其故道其自閃駕橋經天津橋而東者合於
青溪(舊志/)
　事跡案建康宫城即呉苑城城内之倉曰苑倉故開
　此瀆通運倉所時人亦呼為倉城晉咸和中修苑城
　為宫惟倉不毁是名太倉在西華門内道北(朱存詩/舳艫衘)
　(尾日無虚更鑿都城引漕渠何事/餒來貪雀榖不知留得幾年儲)
破岡瀆在句容縣東南二十五里
　事跡實録云呉赤烏八年使校尉陳勲作屯田發屯
　兵三萬鑿句容中道至雲陽西城以通呉㑹船艦號
　破岡瀆上下十四埭上七埭入延陵界下七埭入江
　寧界晉宋齊因之梁改為破墩瀆遂廢而開上容瀆
　陳高祖即位又堙上容瀆而修破岡至隋平陳乃廢
　後宋少帝於華林園開瀆聚土以象破岡埭與左右
　引船唱呼以為歡樂
義溝瀆在城東二十里源出東青村下入秦淮長七里
溉田一百餘頃
徑瀆在溧陽縣北三十里水自金壇縣界來入長塘湖
鎮江志謂晉宋舊有此瀆隋大業初縣令達奚明又加
疏决
　　池塘
放生池案舊圖經唐乾元中詔於江寧秦淮太平橋臨
江帶郭上下五里置放生池八十一所有碑昇州刺史
顔真卿文舊以府治東東接青溪北通運瀆者為之(舊/志)
今秦園之側府學之東即古放生池也淳熙間史待制
正志移放生池于青溪建閣其上遇祝聖立班閣下府
學遂因舊放生池為頖水其流亦通青溪王尚書埜以
其池乃祝聖之地立板榜于舞雩亭門禁漁捕池近行
路水深而堤不固時有溺死者馬公光祖聞而憫之池
名放生豈容有溺死者乃命能仁寺僧築堤甃街立大
木為欄檻自是無溺者矣又修闢青溪閣前為飛梁繚
以朱欄深逈汪洋塵迹莫能到也天基節放生其間真
足以浚皇仁而遂物性詳見青溪閣下
天泉池宋元嘉二十三年鑿一名天淵池(舊志/)
　事跡龔頴運厯圖云晉孝武太元十年大旱井瀆皆
　竭太官供饍皆資天泉池自晉已有此池矣　沈約
　宋書云明帝泰始二年天泉池白魚躍入御舟　梁
　書陸榮公傳云天泉池中新製舟形狹而短惟引太
　常劉之遴國子祭酒到溉右衞朱异中書黄門郎陸
　倕同載　江總華林園天淵池銘云曉川漾璧似日
　馭之在河宿夜景流金疑月輪之馳水府今宫城後
　法寶寺西南菜園中荒池尚餘一畆即此池也
善泉池一名九曲池在臺城東東宫城内周迴四百餘
步
　事跡金陵故事梁昭明太子所鑿中有亭榭洲島曲
　盡幽深之趣太子泛舟池中嘗曰何必絲與竹山水
　可忘情(野亭詩十頃青瑶浸碧流更添景趣極深幽/旁為九洲十八島上有五城十二樓苕霅荷)
　(花風度曉瀟湘蘆竹雨生秋昭明心想知何似好聼/騎鯨汗漫遊  楊虞部詩影浸龍樓徹鳯城昭明有)
　(意在澄清穿時深欲狀溟渤樂府當歌重潤聲棫鮑/謹由夷白堂小集云甲午春與李之儀端叔葉  薪)
　(之高秀實茂華同過景陽臺九曲池辱井三品/石慨然成詩有云平池九曲在春水縈彎碕)
飲馬池宋大明中立于𤣥武湖北上林苑中
洗鉢池在蔣山寶公塔西二里法雲寺基方池是也
覆盃池今城北三里西池是也
　事跡晉元帝中興頗以酒廢政丞相王導奏諫帝因
　覆盃于池中以為誡(馬野亭詩當初一馬過江來幕/府山頭刈草萊無數流離未安)
　(集幾多政事合圖回只應早起觀庭燎安得時常近/酒盃江左中興仗誰力一池春水泛新醅  楊虞部)
　(詩金盃覆處舊池枯此後還曽一醉無/東晉中興股肱力元皇亦學管夷吾)
西池案宫苑記在太初宫西門外呉之西苑今惠日寺
後池也(舊/志)互見太子湖
　事跡呉宣明太子孫登所創謂之西苑　世説晉明
　帝為太子時欲作池臺元帝不許太子養武士一夕
　中作比曉便成即今謂之太子西池　丹陽記曰西
　池孫登所創呉史所謂西池明帝重修之耳　記室
　新書云西苑内有太子池孫權子和所築　實録注
　云其宫城西南角本有池名清遊池通城中樂賢堂
　並肅宗為太子時所作　晉中興書云温嶠拜中庻
　子在東宫甚見寵嘉僚屬莫與為京數規諫諷議甚
　有補助太子時起西池樓觀頗多勞費嶠口疏諫太
　子納焉　建康實錄云晉太元十年苻堅為姚萇慕
　容冲所攻遣使求援詔謝安率衆救之帝自行西池
　宴羣臣餞安賦詩者五十八人其地當在今宫城之
　西北　晉書云劉毅征盧循敗歸帝大宴于西池有
　詔賦詩毅詩云六國多雄士正始出風流毅自以武
　功不競故示文雅有餘也(劉叔源詩悟彼蟋蟀唱信/此勞者歌有來豈不疾良)
　(遊常蹉跎逍遙越城肆願言屢經過回阡被陵闕高/臺眺飛霞惠風蕩繁囿白雲屯層阿景昃鳴禽集水)
　(木湛清華褰裳順蘭沚徙倚引芳柯美人愆/嵗月遲暮獨如何無為牽所思南榮誡其多)
濛汜池在臺城内(舊志/)
　事跡梁陳龍舟嬉遊之所楊虞部嘗賦詩(春條拂岸/栁如金一)
　(鑑澄空照底深傍見龍舟/赭袍影分明紅日在池心)
柵塘在秦淮上通古運瀆不詳其始(舊志/)
　事跡實錄注呉時夾淮立柵號柵塘　王隱晉書云
　王敦反以兄子應為嗣沈充自呉率衆萬餘人至與
　王含合充司馬顧颺説充曰今日舉大事而天子已
　扼其喉情離衆沮持疑猶豫必致禍敗今若决破柵
　塘因湖水灌京邑肆舟艦之勢極水軍之用此所謂
　不戰而屈人兵上䇿也充不用其言　王敦教誅郭
　璞璞謂伍伯曰吾年十三時于柵塘脱袍與汝吾命
　應在汝手中伍伯感昔念惠衘涕行法　梁天監九
　年新作緣淮塘北岸起石頭迄東冶南岸起後渚籬
　門達于三橋作兩重柵皆施行馬至南唐時置柵如
　舊(馬野亭詩六朝何處立都城十里秦淮城外行上/設浮航如道路外施行馬似屯營關防直可防津)
　(渡緩急徒能禦寇兵非是後/來謀改築如何今日作陪京)其後置閘洩城内水入
　于江俗呼為柵寨門乾道五年史公正志重修後廢
　景定元年馬公光祖重建詳見城闕志
横塘案實錄注在淮水南近陶家渚縁江築長堤謂之
横塘淮在北接柵塘(舊志/)
　事跡宫苑記呉大帝時自江口㳂淮築堤謂之横塘
　北接柵塘在今秦淮逕口呉時夾淮立柵自石頭南
　上十里至查浦查浦上十里至新亭新亭南上十里
　至孫林孫林南上十里至板橋板橋上三十里至烈
　洲　呉都賦曰横塘查下邑屋隆夸樓臺之盛天下
　莫比(楊虞部詩早潮纔過晚潮來一一軒忩照水開/鑑靣無塵風不動分明倒影見樓臺  馬野亭)
　(詩如今何處是横塘在府城南淮兩旁魏蜀兩都皆/不似蓬萊三島足相方烏衣巷口排金屋朱雀橋邊)
　(立粉牆有底繁華難説/似何妨把作畫圖張)
倪塘在城東南二十五里
　事跡晉書王敦自湖隂使王含錢鳯等以兵五萬逼
　京師帝親率大軍次南塘夜募勇士陳嵩等領甲卒
　千人渡水掩其未備大破含軍于越城含軍既敗乃
　率餘黨自倪塘西置五城如却月勢即此處也　南
　史劉毅初當之荆州表求東道還建鄴辭墓去都數
　十里不過拜闕宋武帝出倪塘㑹毅胡藩請殺之帝
　曰吾與毅俱有尅復功其過未彰不可自相圖其後
　北討謂藩曰若従卿倪塘之謀無今舉也　梁書陳
　霸先既破侯景時齊兵自秣陵東跨淮立橋引兵渡
　自方山進及倪塘互見五城
臨賀塘在城東三十里屈曲一十里灌田二十頃梁臨
賀王蕭正德理田于此因以為名
銅塘在城東四十里屈曲一十五里溉田二十頃
長塘在城東南六十里屈曲五十里溉田一百頃
王塘在城東四十里屈曲一十五里溉田三十頃
開善塘在城東三十里屈曲一十五里溉田二十頃
蠡湖塘在城北二十里屈曲一十三里溉田一十頃
劉塘在城北三十里屈曲二十里溉田一十頃
水門塘在城東三十五里屈曲二十里溉田一十七頃
郭于塘在長隱山東其塘五畆深五尺一寸灌田六十
餘畆其近村亦以郭于名水常滿鄉人涸之必有震電
屬茅山鄉十三都石頭堽
上鈐塘在句容縣南一十三里計四十一畆一角四十
二步深五尺三寸灌田一百一十三畆
下鈐塘計六十六畆二角三步深五尺三寸灌田二百
單二畆
郭西塘在句容縣西一里計一百八十畆一角五十步
深七尺三寸灌田五百七畆
南黄塘在句容縣東北十里赤堽約八畆深五尺灌田
二百頃
西黄塘在句容縣東北十里澗西大小十三所廣一十
五畆灌田一百五十頃
　　井泉
景陽井一名胭脂井又名辱井在臺城内陳末後主與
張麗華孔責嬪投其中以避隋兵其井有石欄多題字
舊傳云欄有石脈以帛栻之作胭脂㾗或云石脉色類
胭脂案曾南豐集辱井銘曰辱井有篆文云辱井在斯
可不戒乎井下文共十八字在井石檻上不知誰為文
又有景陽樓辱井銘又有陳後主叔寶辱井記云江寧
縣興嚴寺并石檻銘莫知誰作也今皆磨滅唯辱井銘
數字仿彿可辨(舊志/)
　事跡案南史隋克臺城陳後主與張麗華孔貴嬪俱
　入井隋軍出之　韻語陽秋曰金陵之法寶寺井有
　石欄紅㾗若胭脂相傳云後主與張孔淚所染　皇
　朝蘇易簡嘗作陳宫井記今石刻在行宫學士院内
　(記云陳宫井閣遺址僅存傍有石甃石欄周以䖝篆/年禩寖逺辭㫖殘缺其可觀者有戒哉戒哉數字詢)
　(諸耆艾即陳之季主避兵之井也詰其篆刻即後之/名士垂訓之文也敢復明其志而言曰嗚呼惟天匪)
　(親君為司牧司牧之畏有若厲也有無為也苟非厥/道雖降志辱身未足補過苟底厥績則憑几高視可)
　(以致理是故為人君者可不戒哉叔寶之盜南國也/悖民心慢天鑒㤀吞日之業休投籖之範淫湎之失)
　(一至於此且城下之盟床下之巽前聖尚或恥之矧/於沈井哉夫唐虞之懼與陳主之懼一也文武之樂)
　(與陳主之樂一也唐堯統天文思安安御彼黄屋如/臨深淵此避兵之井也虞舜君臨德音愔愔睦彼二)
　(女樂而不淫此又同繩之妃也靈臺靈囿其文王之/結綺乎公旦公奭其武王之狎客乎四聖克念勃然)
　(而昌後主反是溘然而亡為樂之理孰否孰臧余因/公暇遊斯地覩斯井弔徃憤懣故窮理盡性礱其石)
　(而文之不南豐曽公鞏辱井銘辱井有篆文云辱井/在斯可  戒乎并下文共十八字在井石檻上不知)
　(誰為文又有景陽樓下井銘又有陳後主辱井記云/江寧縣興嚴寺并石檻銘莫知誰作也歴序隋文帝)
　(命晉王廣伐陳後主自投井中令人取之驚其太重/及出乃與張貴妃孔貴嬪三人同束而上其末云唐)
　(開元二十二年三月十七日前單父縣令左轉此縣/丞太原王以下闕  王荆公詩結綺臨春草一坵尚)
　(殘宫井戒千秋奢淫自是前王恥不到龍沈亦可羞/  楊虞部詩擒虎戈矛滿後宫春花無樹不秋風蒼)
　(惶益見多情處同穴甘心赴井中空闕名詩結綺春/休玉樹殘陳王猶自惜姝顔石床  染胭脂恨不比)
　(雙妃楚竹斑桃曾極詩寒泉玉甃沒春蕪石染胭脂/潤不枯杏怨  羞嬌欲墮猶将紅涙灑黄奴  馬野)
　(亭詩應説兵來且莫降急尋宫井共深藏側身待作/淩波步仰首還成半靣粧已分𦵏埋依古甃可憐牽)
　(挽出銀床至今汲水人皆説猶帶胭脂舊日香龍闕/名詩羅綺香中狎客吟望仙樓閣半天心誰云  虎)
　(灘頭水不及庭前眢井深地闕名詩複道連廷亘碧/空庭花無日不春風天翻  覆江山在贏得聲名眢)
　(井/中)
龍天王井在臺城前舊傳梁武帝為郄后立龍祠井上
號龍天王井梁陳皆祀之(舊志/)
　事跡六朝記云梁武帝郄后性妬忌武帝初立未冊
　命因忿懟乃投殿庭井中衆赴井救之已化毒龍煙
　熖衝天人莫敢近帝悲歎久之乃冊為龍天王使井
　上立祠自梁歴陳享祀不絶陳滅乃遷其祠於京城
　道德寺大業初又置祠於舊處
義井在城南天禧寺側天聖五年丞相李公迪所鑿
　事跡義井記畧曰相國隴西公赴鎮江寧思福黎庻
　志在康濟常慮一物不得其所有塔主大律師可政
　者乃謂城之南隅康衢四達憧憧徃來朝及其夕請
　官之隙地特建義井俾歴炎酷以濟其衆公躍聞斯
　美筆允其請遂募其積善者唐文遇出家帑以備其
　事畚鍤星聚穿鑿聿成固砌翠珉廣覆華宇冽冽其
　泉縦鑠金焦石其源靡息輪蹄絶慮魚樵無患老㓜
　承惠矣天聖紀號五載孟春月一十有六日記銀青
　光禄大夫行尚書刑部侍郎(碑字/闕)内堤堰橋道提舉
　江南東路兵甲廵檢公事上柱國李迪
三義井在石頭城後清凉寺莊及石子岡七里舗共三
井
　事跡南唐保大三年置井欄上有僧廣慧刻字以記
　歳月　又案金陵故事有三井在瓦棺寺後汲一井
　則二井俱沸因名其地為三井岡
應潮井在蔣山頭陀寺山頂第一峰佛殿後(舊志/)
　事跡蔣山塔記云梁大同元年後閤舎人石興造山
　峯佛殿殿後有一井其泉與江潮盈縮增減相應
　叚成式酉陽雜爼云蔣山有應潮井在半山之間俗
　傳云與江潮相應嘗有破船朽板自井中出貞觀中
　有牧兒汲水得杉板長尺餘上有朱漆字曰呉赤烏
　二年豫章王子駿之船　石邁古跡編曰應潮井蔣
　山之頂古頭陀寺之後其井與江潮相通盈縮徃來
　常應之時于井間得蘆根斷帆之屬(楊虞部詩碧甃/時時減復増山)
　(頭海靣密相應古來泉脉誰穿鑿潮落潮生不暫澄/  馬野亭詩俯看滄海仰看山相去分明霄壤間有)
　(井無冬亦無夏與潮俱徃又俱還想應透徹深無厎/怪得浮沈轉似環不用浙江亭上望請君來此一憑)
　(欄/)
藏氷井案宫苑記在城東北十里覆舟山北(舊志/)
　事跡宋孝武大明中鑿以藏氷齊梁陳皆因之(楊虞/部詩)
　(尤喜凌人職未隳閑藏出納示箴規戰兢國步艱難/者常似臨深履薄時  馬野亭詩向日周家有凌人)
　(後來此事特相因冬時室内收藏早夏日宫中給賜/新但得滿盤堆水玉不須對靣著風輪看來深濶能)
　(多少調得隂/陽冷處均)
沸井在句容縣東三十五里
　事跡丹陽記曰句容縣有沸井亦曰沸潭又曰句容
　縣東三十五里有龍岡岡頂有沸潭周迴十二丈聞
　人聲便沸不聞不涌也　異苑曰句容縣有延陵季
　子廟廟前井及瀆常自涌沸于今猶然圖經云在縣
　東三十里虎耳山
響井在江寧縣陶呉鎮西北二百餘步
　事跡響井欄上存元祐五年四字或以紗帛䝉其上
　以物擊之則作鼓聲或以瓦石投其中則作鐘磬聲
　今屬陳主簿家園中
許長史井在茅山玉晨觀内今有碑碣存(舊志/)
　事跡陶隱居云舊在許長史宅嵗久堙沒後得井于
　觀中其泉色白而甘　有井銘乃徐鉉所作(長史含/道棲神)
　(九天人非邑改丹井存焉射兹谷鮒冽彼寒泉分甘/玉液流潤芝田我來自西尋真紫陽若愛召樹如升)
　(魯堂敬刋翠琰永識銀/床噫嗟後學挹此餘光)
陶隱居井在茅山華陽宫前橋東(舊志/)
　事跡陶貞白七次丹成皆中等神人告以定分止合
　得此中丹于是服之遁景而去　井嵗久堙沒政和
　初道士莊慎修索而得之初去三尺許得瓦井欄雖
　破合之尚全環刻大字(先生丹陽陶仕齊奉朝請壬/申歳來山棲身高静自號隱)
　(居同來弟子呉郡陸敬游其次楊玉呉戴陳許諸生/供奉階宇湖熟潘還及逺近宗禀不可具記悠悠歴)
　(代詎勿識焉梁天監三年八/月十五日錢塘陳宣懋書)及見磗甃又穿數丈獲
　一圓石硯徑九寸許列十一趾滌之朱色粲然又得
　銅鑪有柄若今所謂手爐者仍于砂石間有丹一粒
　大如芡實光彩射人亟取之遂墮井中水極甘冷雖
　大旱不竭爐硯蔵宫中
樂官井在溧陽舊縣寨東百餘步
　事跡南唐時東以太湖與錢氏分界溧陽屯兵間遣
　諸子廵視有憇于驛者樂工忤意沈之井滯魄為祟
　託宿必魘或死無敢入者後有達官欲寓宿驛吏以
　事告不信其夜果見服緋緑者數輩自井出叱問具
　陳寃狀祈葬遺骼於高原達官許之復投于井明日
　為出其骼以𦵏其怪遂絶今猶呼樂官井即當時驛
　舎所在云
湯泉在城東六十里上元縣神泉鄉湯山其處有聖湯
延祥院舊凡十所今存者六
　事跡呉郡録曰江寧縣有湯山出温泉二所可以治
　疾　張勃呉録曰丹陽江寧縣有湯山出温泉三所
　　宋劉義恭湯泉銘云秦都壯温谷漢京麗湯泉炎
　德資逺液暄波起斯源　石邁古跡編云鴈門山北
　有湯泉去都七十里用以洗浴治瘡飲之已腸胃冷
　疾齊時有老沙門語彼村人云此鑊湯之衝也(寺中/前後)
　(留題甚衆惟元祐間周公沔詩最為警拔鴈門泉水/熱於湯清浄還従古道場應笑驪山山下水至今猶)
　(帶粉脂香/刻石見存)
忠孝泉近忠孝亭
　事跡武舉狀元周虎有記(馬軍行司公宇在建業西/門之裏東距冶城伊邇前)
　(人規橅殊未易及惟西北一隅獨無潴水之地鬱攸/之戒毎用惴焉暇日因續西園四望亭之北為軒三)
　(楹即簷之瀝鑿池方十有六丈以受衆溜以備不測/穴地不四五尺偪於地心得泉津津従而深之則泓)
　(紆隨溢清冷而甘香以之瀹茗滌煩頗勝他水亦可/異也思有以名之而不得一日引睇冶城之顛有屋)
　(孤起諏之則晉將軍卞壺望之墓傍之舎所謂忠孝/亭者是己嗟乎忠孝之於人與生俱生夫人固有之)
　(卞氏一門顧得擅此名於天地間耶方典午不競官/爵自尊品流自高紛如也至俯首一意惟國之憂惟)
　(君之狥死生禍福不復吾計如望之者凡幾人父死/國難子死父難蓋六朝以來曠未之聞則謂父忠臣)
　(謂子孝子可無愧裴母之言矣路有貪泉行道之人/恥而不飲虎也何幸雖得官臺麓而食息起處乃隣)
　(英靈於千載之上且新泉之出與忠孝一亭下上適/相近可不挹望之之高風仰望之之遺烈託忠孝之)
　(美名復皇皇乎他求哉於是乎遂名其泉曰忠孝庶/後之飲此水者不懐行道之疑而望之之流芳汲之)
　(則在云嘉定嵗庚午冬十/月臨淮周虎叔子記并書)
玉兔泉在府學東廊前
　事跡秦丞相檜未仕時宿學夜見白兔入地使人掘
　之一丈許得泉檜既入仕設井欄鐫石篆書玉兔泉
　三字
一人泉在蔣山北高峯絶頂古定林寺後僅容一勺挹
之不竭自山下至泉五里(章望之詩云一人泉在此山/顛萬人可飲聞舊言顧我無)
　(人試此水盛夏/獨飲南風前)
道光泉在蔣山之西梁靈曜寺之前
　事跡熙寧八年僧道光披榛莽得泉深五尺穴竹引
　注寺中由嶺至寺凡三百步王荆公手植二松于其
　傍其後道光又得二泉合為一派主寺者作屋覆於
　其上名曰䝉亭以此泉得之道光故名道光泉(王荆/公詩)
　(籜龍帶雨繞山行注逺投深静有聲雲漏滴槽朝自/暖虹垂齋鑊午還晴銅瓶各滿幽人意玉甃因高正)
　(士名神力可嗟妨智/巧桔橰零落任苔生)
宋熙泉在蔣山寶公塔之西有宋熙寺基基之左有泉
因名宋熙泉今蔣山興國寺日用皆此泉也
喜客泉在茅山棲真觀南客至則涌沸而起(舊志/)
　事跡句曲三茅山記喜客泉在大茅北垂方數尺客
　至即沸故以為名(漫塘劉莘詩物我本忘情無情惟/止水底事山中泉客來如有喜悠)
　(然鏡靣平倐爾魚眼生少焉開笑靨似與客逢迎客/喜泉豈知泉笑客何有邂逅深山中聊結忘情友)
　(深居韋去非次韻白雲在空山丹光照屋水仙人跡/如掃客至泉輙喜世路多不平箇中太清生政以静)
　(自怡亦與凡將迎風波處處息坎離/人人有要使到此蹤盡作蓬瀛友)
撫掌泉在茅山崇夀觀前雖旱不涸舊記云在鴻禧院
東聞擊掌之聲涌出如沸其味甚佳冬時常暖亦呼為
冬温泉
白騎泉在城北十五里石邁古跡編曰呉大帝時蔣帝
乗白馬執白羽扇見形于此馬跑地成泉因以名之其
其泉在騎亭山之側屬上元縣慈仁鄉
白乳泉在攝山棲霞寺千佛嶺下昔因人伐木始見石
壁上刻𨽻書六大字曰白乳泉試茶亭不知得名於何
人
陳隆泉石邁古跡編曰𨽻上元縣丹陽鄉綘巖山之北
父老相傳昔有陳隆道人嘗結茅其側其泉清澈甘冷
繞山十餘泉皆所不及建炎中居民避難山中取給此
泉泉之東有屋基平坦無石莫知所因
田公泉在茅山玉晨觀東南一里亦呼栁谷泉(舊志/)
　事跡真誥定録言華陽雷平山有田公泉飲之除腹
　中三虫與隱泉水同味云是玉沙之流津也用以浣
　衣不用灰以此為異
玉液泉舊記云在茅山崇夀觀後山罡上路西畔仙人
捧石北泉若乳色甘而香能去腹中諸疾
海眼泉舊記云在楊尚書山房常時泉涌能應海潮在
積金中茅之西今元符宫西園是也
　　諸水
鍾山水
　事跡李衞公浮槎山水記云李侯以鎮東留後出守
　廬州因游金陵蔣山飲其水既又登浮槎至其上有
　石池涓涓可愛蓋陸羽所謂乳泉漫流者飲之甘則
　鍾山水與浮槎之水其味同也
石頭城下水
　事跡中朝故事云李德裕愽達居廊廟日有親知奉
　使于京口李曰還日金山下楊子江中零泉水與取
　一壺來其人舉棹日醉而忘之泛舟至石頭下方憶
　乃汲一瓶于江中歸京獻之李公飲後訝歎非常曰
　江表水味異于頃嵗矣此頗似建鄴石城下水其人
　謝過不隱也
八功德水在蔣山悟真庵後因梁天監得名
　事跡天聖記云(鍾山之陽有泉曰八功德梁天監中/有胡僧曇隱飛鍚寓止修行有一龎)
　(睂叟相謂曰予山龍也知師渇飲功德池措之無難/矣人與口滅一沼沸成深僅盈尋廣可倍丈浪井不)
　(鑿醴泉無源水旱若初澄撓一色厥後西僧繼至云/本域八池一已眢矣此味大較相類豈非竭彼盈此)
　(乎一清二冷三香四柔五甘六净七不饐八蠲疴又/其效也夫姜詩孝聞獲淵開而鯉躍貳師誠至因劍)
　(刺以流飛義有激而相求物何逺而不應向非兼濟/則為怪力是泉也方外浄因寰中美利矧其靈者安)
　(可忽諸世故流離滋液長在惜其風雨不庇荆蕪四/侵寂寥山阿孰為起廢史館學士蘭陵蕭公貰以已)
　(俸作亭甃版石八自南康購至楹柱四下東府所成/鑿崖以審曲積土以端術奢不至侈巋然獨存仍練)
　(僧結廬於前以掌之庶幾便民汲息客㳺非有徴於/妄福也承奉郎守大理寺丞知上元縣事梅摯記)
　嘉定記云(八功德水鍾山之勝也亭久弗葺編修鍾/公建臺之明年元正之三日率僚屬為國)
　(祈年於寶公味靈源之甘冽慨棟宇之湫陋圖厰而/新之鳩工度材斵巖拓基增庳為高不擾於民不侈)
　(厥費輪奐翼然所以䕶神淵而綿美澤也自有此山/即有此水梁天監中始得名我宋天聖中史舘蕭公)
　(始亭其上迨今百一十有七年復宏舊觀闡幽發竒/脩前有待則嗣而葺之以沾溉後人滋福于無疆是)
　(山龍沸出之祥鍾公重建之美意也公名將之字仲/山長沙人自樞屬三持節為此來今著籍元士是役)
　(也俾其屬浚都趙師縉董之因識/其嵗月嘉定改元上已日記并書)題詠(楊虞部詩翠/壁如屏旱不)
　(枯一泓甘滑飲醍醐高僧到此聞絲竹還有金鱗對/躍無注云高僧曇隱遊行于此忽聞金石絲竹之音)
　(俄見清泉一泓瑩澈甘􁌇有積年疾者飲之皆愈共/王半山詩寒雲静如痴寒日慘如戚解鞍寒山中)
　(坐寒泉側新甘出短綆一酌煩可滌仰攀青青栁木/醴何所直  念方與子違戃恍夜不眠起視明星高)
　(整駕出東阡聊為山水遊以寫我心悁知子不餔糟/相與酌雲泉  曾極詩數斛供厨替八珍穿松漱石)
　(瑩心神中涵百衲烟霞色不染齊梁歌舞塵得馬野/亭詩鍾山有嶺號屏風碧石青林一徑通聼  山腰)
　(鳴陸續看來海眼淨浺瀜初嘗但得煩心解再飲能/令百慮空軟美輕清無限好經中所説正相同)
曲水晉海西公於鍾山立流杯曲水延百僚
　事跡水經注曰舊樂遊苑宋元嘉十一年以其地為
　曲水武帝引流轉酌賦詩裴子野宋畧曰文帝元嘉
　十一年三月丙申禊飲於樂遊苑且祖道江夏王義
　恭衡陽王義季有詔賦詩(顔延年應詔讌曲水詩道/隱未形治彰既亂帝迹懸)
　(衡皇流共貫惟主創物永錫洪算仁固開周義高登/漢祚融世哲業光列聖太上正位天臨海鏡制以化)
　(裁樹之形性惠浸萌生信及翔泳崇虗非徴積實莫/尚豈伊人和實靈所貺日完其朔月不掩望航琛越)
　(水輦賮踰嶂帝體麗明儀辰作貳君彼東朝金昭玉/粹德自潤身禮不愆器柔中淵映芳猷蘭祕昔在文)
　(昭今惟武穆於赫王宰方旦居叔有晬睿蕃爰履奠/牧寧極和鈞屏京維服朏魄雙交月氣参變開榮灑)
　(澤舒虹爍電化際無間皇情爰眷伊思鎬飲毎惟洛/宴郊餞有壇君舉有禮幙惟蘭甸畫流高陛分庭薦)
　(樂析波浮醴豫同夏諺事兼出濟仰閲豐施降惟㣲/物三妨儲𨽻五塵朝黻途泰命屯恩充報屈有悔可)
　(悛滯瑕難拂江蕭穎士蓬池禊飲序曰晉氏中朝始/参燕胥之樂  左宋齊又間以文詠風流遂逺蔚為)
　(盛集蕭子範家園三日賦有云聊潔新而濯故式/東流之前軌右瞻則青溪千仭北顧則龍盤秀出)
溧水一名瀬水在溧陽西北四十里
　事跡前漢地里志云溧水出南湖　祥符圖經瀬水
　西承丹陽湖東入長塘湖葢丹陽湖即南湖也嘗考
　其詳固城春秋時呉瀨渚縣(案勝公/廟記)漢溧陽縣治在
　焉(隋開皇十一年割溧陽之西置溧水縣固城在今/溧陽縣之西溧水縣界紹興中得後漢溧陽校官)
　(碑於固城湖之傍/故知其為漢縣治)丹陽湖在其南故曰南湖溧水出
　南湖而東縣在水之北北曰陽故名溧陽自東壩既
　成於是丹陽湖水不復通本縣界然古溧水之出於
　丹陽湖明矣今縣西北有水源出曹山逕溧水縣界
　東流入本縣界合于永陽江六朝事跡編及乾道建
　康志皆指曹山之水為溧源非也　元和郡縣志溧
　水在溧陽縣南六里蓋唐溧陽縣治即今之舊縣也
　　溧水東流為永陽江江上有渚曰瀨渚即伍子胥
　乞食投金處故又曰投金瀨自瀨渚東流為瀨溪(鄉/民)
　(訛為/爛溪)入長塘湖一派東流為呉王漕(呉王漕者楊行/宻時漕運所行)
　(也或以為春/秋時之呉王)　真誥云夫至貞者萬乗不能激其名
　投金溧女是也陶𨼆居注云金溧女是子胥所逢浣
　紗於溧水之陽者後既投金以報之故謂之金溧詳
　見李白所作瀨女碑
呉漕水源出溧水縣東廬山東南流入呉漕過白馬橋
馬沈二港港下入丹陽湖
太山水源出溧水縣南流入固城湖經五堰東入溧陽
縣三塔港
亭水源在句容縣北三十里亭山南遶縣城東與未山
湖水合流下百堽堰入秦淮
汝南灣在城東八里當秦淮曲折處(舊志/)
　事跡晉汝南王渡江因家於此遂名汝南灣齊陸慧
　曉劉瓛宅並在灣前又有東冶亭在灣之東南乃晉
　太元中餞送之所　齊陸慧曉清介自立張緒目為
　江東裴樂家於灣前張融自稱天地逸民牽船住岸
　卜以隣居劉瓛弟璡字子敬二人並居其間水有異
　味時酌飲之至今取此水釀酒極佳事見覽古詩注
　(楊虞部詩汝南王昔過江東此地名將汝海同玉觶/酌來人易醉有時人靣照花紅  馬野亭詩當時只)
　(號江南灣後有三人住此間自謂逸民須隱約並稱/賢士想高閒祗縁水味都殊異且欲隣居數徃還好)
　(是有時相就飲不/妨鐺脚對青山)
桐林灣在秦淮南南逼府城北臨淮水岸舊植桐甚繁故
以名東北有浮航即長樂橋也
明月灣在句容縣西南一里通淮謝安石曾月夜泛舟
垂釣今釣基尚存
烏龍潭在城北鍾山鄉永慶寺之前水旱祈禱屢應按
輿地志云宋元嘉末有黑龍見于𤣥武湖側今潭近湖
所疑即當時龍見之處
菖蒲潭在句容縣仙人坊許長史居此學道又顧著作
山房多産菖蒲一寸九節
投金瀨在溧陽縣西北四十里源出曹姥山經溧水縣
界南流為頴陽江江上有渚曰瀨渚
　事跡呉越春秋云伍子胥奔呉至溧陽溧陽女子擊
　縹瀨水乏上子胥跪而乞餐女子簞食壺漿而飲之
　子胥餐而去謂女子曰掩子壺漿勿令其露女子曰
　行矣子胥行五歩還顧女子已自投於瀨中後子胥
　伐楚師還過溧陽瀨上長嘆曰吾嘗飢於此乞食而
　殺一婦人欲報之百金而不知其家乃投金水中而
　去後有嫗行哭而來曰吾女年三十不嫁擊縹于此
　遇窮人餔之恐事泄投水而死故號此水投金瀨史
　記云子胥未至呉而疾止中道乞食張勃曰子胥乞
　食處在丹陽溧陽縣唐書音訓曰投金瀨今頴陽江
　上伍子胥嘗乞食遇婦人餔之後欲報恩求之不獲
　乃投百金於此瀨上有正義女廟李白遊溧陽北湖
　望瓦屋山懐古詩云聞有正義女振窮溧水灣
投書渚今在城西
　事跡晉史殷羡建元中為豫章太守去郡人多附書
　一百餘封行至江邊石頭渚以書擲水中祝曰沈者
　自沈浮者自浮殷洪喬非致書郵
艦澳在南城長千里水出婁湖下入秦淮深丈餘冬春
不涸(舊志/)
　事跡輿地志云梁武帝所開在光宅寺東二百五十
　步其寺武帝舊宅帝従城歸宅儀仗舟車駢戢塞路
　開以蔵船
　　巖洞
天開巖在攝山棲霞寺之後去寺三里石多特立中有
石□相向其直如截殆非人力所至故以天開名其巖
巖之左有張稚圭祖無擇諸公題字
道卿巖在八功德水之後半嶺間可容數人慶厯中知
府葉公清臣嘗領客來遊公字道卿故名
石城洞一名龍洞在城西一里二百步石頭西嶺下臨
大江當嶄絶之處有洞户真誥云此小有洞天之南門
也俗呼為龍洞口(曽極詩江流逺引背烟嵐平陸何年/重舉帆斷岸挿天危欲墜六朝龍去)
(祗空/岩)
華陽洞在茅山側三茅二許俱得道於此洞其洞門五
三門顯二門隱
　事跡茅山記云華陽西南有二洞其西在崇夀觀後
　其南在元符宫東國朝毎投金龍玉簡於此　六朝
　記云十大洞天之第八名中有金壇長百丈復有玉
　碣皆載神仙祕事三茅二許俱得道於此靈異至多
　盡見於陶貞白華陽頌　真誥曰金陵句容之句曲
　洞為第八洞天又曰句曲地肥土良水清謂之華陽
　洞天可以度世種民是處五災不干(游九言詞河漢/徹碧霄晴九華)
　(仙子到凡塵凉夜山頭吹玉笛織雲巻盡月分明清/露濕草晶熒起看大地粲瑤瓊下界千門人寂寂空)
　(山夜静海波聲仙子去渺雲程天風杳杳珮環清回/望九州烟霧白千山月落影交横  林通叟詩華陽)
　(山雨拂輕塵獨步烟霞訪隱真笑傲太平雲外客安/閑清世夣中身金章名重人稱貴布褐才高道不貧)
　(吟罷洞天風正淡/自知凡骨定逢人)
茅洞在大茅峰南
　事跡茅山記云洞在大茅山前従玉液泉為正路洞
　前亦有石壇洞内有石鐘磬直下可行七八里能容
　千二百人其内流水不絶色若染藍石澗潺湲可愛
　路通無窮但險峻難涉耳又云外有古壇内有石鐘
　磬旌節人物皆石入者非人必見異物
越翳王洞在句容縣乾元觀南
　事跡翳於勾踐四世孫𦵏句容大横山下
金牛洞在句容崇夀觀東
　事跡秦時採金獲金牛為女子所觸遂擲而出跡著
　於石
　　洲浦(磯汀夾/沙並附)
白鷺洲在城之西與城相望周迴一十五里(舊志/)
　事跡酈道元水經注江寧之新林浦西對白鷺洲
　丹陽記曰白鷺洲在縣西三里洲在大江中多聚白
　鷺因以名之　國朝開寶七年王師問罪江南曹彬
　等破南唐兵五千於白鷺洲即此地　建炎末敵騎
　侵軼江南回至江口聞王師將以海舟中流邀其歸
　路遂用牛犁等於白鷺洲一夜鑿一小河乗輕舠而
　走詳見新河(李太白詩云三山半落青天外二水中/分白鷺洲又宿白鷺洲送楊江寧詩云)
　(朝别朱雀門暮宿白鷺洲送殷叔云白鷺洲前月天/明送客回  徐鉉有題白鷺洲江鷗詩云白鷺洲邊)
　(江路斜輕鷗接翼滿平沙鷺曾極詩江水悠悠緑染/衣淮山渺渺翠成圍南朝  序歸何處惟見滄洲白)
　(鳥飛一楊備詩春信風生晚汛潮印沙羣鷺立還翹/凭高  片遮人眼蘆葉叢邊雪未銷  劉遇詩一聲)
　(雷鼔挾風威頃刻衝波没釣磯行客驚看銀漢落陽/侯擎起玉山飛蛟龍便爾争先化鷗鷺茫然失所依)
　(安得長竿入吾手翩然東/海釣鰲歸餘見白鷺亭下)
馬昻洲在城西北周迴一十五里(舊志/)
　事跡寰宇記云馬昂洲在縣北二十三里　南徐州
　記臨沂縣北有馬昻洲晉元帝渡江牧馬於此因以
　名之　梁書南兖州刺史南康王㑹理前青冀二州
　刺史湘潭侯退西昌世子或率兵三萬至馬昻洲即
　此處(陳軒金陵集王祖道詩云/石頭虎踞海洲岸馬昻槽)
新洲一名薛家洲去城北四十里今幕府山相對有上
新洲下新洲
　事跡呉志太平元年朱據欲討孫綝綝遣孫憲等以
　舟兵逆據江都獲據於新洲　晉隆安五年海賊孫
　恩向京師聞譙王尚之在建康復聞劉牢之己還至
　新洲不敢進而去　南史宋武帝㣲時貧陋過甚自
　徃新洲伐荻有衲布衣袄等皆敬皇后手自作既貴
　以付㑹稽公主曰後世有驕奢不節者可以此衣示
　之　劉宋武帝伐荻新洲時見大蛇長數丈射之傷
　明日復至洲裏聞有杵臼聲徃覘之童子數人皆新
　衣於洲中搗藥問其故答曰王為劉寄奴所射合藥
　敷之帝曰王神何不殺之答曰寄奴王者不可殺帝
　叱之皆散収藥而反　祥符圖經云隋末始漲故名
　新洲
舟子洲在城南隅周迴七里舊志
　事跡梁天監十二年以朱雀門東北淮水紆曲數有
　水患又舟行旋衝太廟灣乃鑿通中央為舟子洲諸
　郡秀才上計憇止于此
概洲在城東北七十五里周迴三十八里南徐州記云
石壠山北江中有洲今百姓於洲上概種所收倍於平
陸
茄子洲在城西南十三里周迴一十二里(舊志/)
　事跡温嶠陶侃赴援討蘇峻侃泊茄子洲郗鑒自廣
　陵來㑹於此　寰宇記云茄子洲夏日堪泊船冬月
　淺涸永昌之初其洲忽一日崩陷數里其形曲折作
　九灣
烈洲在城西南七十里呉舊津所也内有小河可泊船
商客多停此以避烈風故以為名(舊志/)
　事跡伏滔北征賦亦謂之栗洲上有小山其形似栗
　因名之　晉永昌元年王敦舉兵至栗洲戴若思劉
　隗等六軍敗績　寰宇記云王濬伐呉嘗宿於此簡
　文為相亦㑹桓𤣥於此　世説云桓宣武在南州與
　㑹稽王㑹於溧洲于時漾舟江側謝公亦在坐狂風
　忽起波浪鼓涌非人力所制桓公有懼色㑹稽亦微
　異惟謝公怡然自若頃間風止桓問謝曰向那得不
　懼謝徐笑答曰何有三才同盡理　安帝隆安六年
　桓𤣥舉兵東下司馬元顯大懼以劉牢之為前鋒軍
　溧洲参軍劉裕請擊之牢之不許與元交通(舊志載/宋武帝)
　(義師討逆劉牢之屯此洲者誤也劉牢之屯此洲時/宋武帝為牢之参軍元興三年方舉義兵於京口討)
　(桓作舊志者/殆未考耳)太元九年桓冲為荆州刺史文武祖道
　謝安自送至溧洲並此處也
雞距洲在城西南三十五里周迴三十里
烏沙洲在城西南三十五里周迴二十里
楊林洲在城西南二十五里周迴一十一里
木𤓰洲在城西南二十八里周迴二十里
浮洲在城西南八十里周迴二十五里
龍潭洲在城西南九十五里周迴一十五里
合興洲在城西南九十五里周迴一十二里
鰻鯬洲在城西南七十里周迴三十五里西對和州烏
江縣以水多鰻鯬因為名
董雲洲在城西南一十五里西有小江名曰澧江故一
名澧江場其上有田五百頃
丁翁洲在城西南二十五里周迴一十五里昔有隱士
晦其名惟稱丁翁居洲上故為名
簰槍洲在城西南三十五里周迴一十七里南唐保大
中治宫室取材於上江成巨筏至此時㑹潮退為浮沙
所没漲成洲渚至國朝景德三年南岸潰出大枋木二
十餘條
落星洲在城西南三十里周迴一十里上有小阜高數
丈舊圖經云星隕所化也
魚袋洲在城西南八十里周迴五里形如佩魚因以為
名
烏江洲在城西南六十里周迴一十五里接烏江縣西
界
迷子洲在城西南四十里周迴三十里(王荆公次韻葉/致逺詩云迷子)
　(山前漲一洲宋/人圖志失編收)
張公洲在城西南五里周迴三里(舊志/)
　事跡梁太清二年豫州刺史裴之高等舟師二萬次
　張公洲　陳覇先擊破侯子鑒師于張公洲　梁書
　王僧辯陳覇先之破侯景也耀軍於張公洲高旗巨
　艦過江蔽日乗潮順流景登石頭城而覩之不悦曰
　彼軍有如是不易敵也
蔡洲今名蔡家沙在城西南一十二里周迴五十五里
(舊志/)
　事跡按晉史王敦在石頭欲禁私伐蔡洲荻以問羣
　下時王師新敗士氣震懼莫敢異議溫嶠獨曰中原
　有菽庶人採之百姓不足君孰與足若禁人樵伐未
　知其可　成帝時陶侃討蘇峻與温嶠庾亮等率舟
　師四萬旗鼓百里次於蔡洲六日諸軍盡㑹石頭城
　西北　盧循作亂戰士十餘萬舟艦數百里連旗而
　下劉裕登石頭以望循軍曰賊自新亭直上且將避
　之若回泊蔡洲此成擒　時徐道覆請於新亭焚舟
　而戰循曰不然不如披甲蔡洲以待之初劉裕望見
　船向新亭有懼色及見回泊蔡洲喜曰賊落吾手也
　遂率兵進戰縛以大筏因風逼之大破循軍於江中
　循遁走　侯景次䑓城裴之高援兵至後渚結陣於蔡
　洲景分屯南岸　大寶三年陳覇先討侯景二月大
　軍進姑孰先鋒次蔡洲即此也
長命洲梁武帝放生之所也在石頭城前(舊志/)
　事跡梁武帝市鵝鴨雞豚之屬放此洲名為長命洲
　置户十家常以粟榖餧飼嵗合千數而為狐狸所食
　及掌户竊而烹者各半　輿地志云魏使李恕來聘
　帝時於此放生問恕曰北主頗知此事乎對曰魏國
　不殺亦不放帝無以應之(楊虞部詩梁武慈悲不鼎/烹䝉恩豢飬亦虚名狐狸)
　(口腹應潜飽就死多於日放生鴨馬野亭詩如何長/命作洲名梁武當時此放生鵝  成羣如市肆雞豚)
　(無數似屯營豈知半被狸奴食寧免私為鶴/户烹不殺自然能不放却將實祻博虚名)
江乗浦在城西北一十七里(舊志/)
　事跡秦始皇東遊於此渡江　南徐州記江乗縣西
　二里有大浦發源於石城山東入大江因縣為名
　呉徐盛作疑城自石頭至江乗　晉蔡謨自土山至
　江乗鎮守八所城壘凡十一處
蟹浦在城西北一十六里(舊志/)
　事跡輿地志云白下城西南有蟹浦源出鍾山北流
　九里入大江　齊崔慧景軍散走單騎至蟹浦投漁
　人大叔榮之榮之故為慧景門人時為蟹浦戍謂之
　曰吾以樂賜汝汝為吾覔酒既而為榮之所斬以頭
　内籃中送都
鄱陽浦在石城西上通秦淮下入馬昻洲九里達於江
乗舊經云梁鄱陽王嘗於此置屯田因以為名
牧馬浦在城東南三十九里案丹陽記牧馬亭東南一
里有牧馬浦晉永和中所置流入秦淮浦上舊有橋謂
之牧馬橋南朝放牧多在此
慈蠶浦在城東十里濶五十步深一丈下通大江
京江浦在城東北五十一里濶五丈深一丈下入大江
大同浦在城東北五十二里濶五丈深九尺下入大江
小同浦在城東北六十七里闊五丈深一丈下入大江
泉水浦在城西北二十五里濶五丈深九尺源出白下
山南流一十二里入秦淮
鍾浦在城東一十五里濶四丈深八尺源出鍾山南流
七里入於秦淮考之金陵圖其地有鍾浦橋
同夏浦在城東一十五里濶五丈深七尺南入秦淮浦
在廢同夏縣南因以為名
羅落浦在城東北六十里濶四丈深八尺合於攝湖流
十二里入大江宋武帝進至羅落橋即此地也
白社浦在城東北二十五里案金陵故事云發源鍾山
西注秦淮
查浦在石頭南上十里(舊志/)
　事跡建康實録晉陶侃屯查浦李陽與蘇逸戰於查
　浦盧循犯建業宋武帝柵石頭斷查浦以拒之皆此
　地也
新林浦在城西南二十里濶三丈深一丈長一十二里
(舊經云/三十里)源出牛頭山西七里入大江秋夏勝五十石舟
春冬涸(舊志/)
　事跡酈道元水經注江寧之新林浦西對白鷺洲
　梁武帝置江漳苑自新亭鑿渠以通新林浦又起義兵
　擒新亭城主大軍遂次新林侯景圍臺城栁仲禮韋
　粲合軍屯新林皆此地也互見新亭
龍藏浦在舟子洲岸西南古曲秦淮是也互見秦淮
板橋浦在城西南三十里濶三丈五尺深九尺下入大
江(舊志/)
　事跡李白有秋夜板橋浦獨酌懐謝眺詩(天上何所/有迢迢白)
　(玉繩斜低建章/闕耿耿對金陵)
江寧浦在城南七十五里源出太平州當塗縣界長三
十里濶七尺深一丈二尺溉田一百二十頃夏秋勝三
百石舟春冬勝一百石(舊志/)
　事跡梁末徐嗣徴任約領齊兵萬人還據石頭陳高
　祖遣兵徃江寧據要險以斷賊路賊水步不敢進頓
　江寧浦口遣侯安都領水軍襲破之(王荆公有江寧/夾口詩五首茅)
　(屋滄洲一酒旗午烟孤起隔林炊江清日暖蘆花轉/恰似春風栁絮時  月墮浮雲水捲空滄洲夜泝五)
　(更風北山草木何由見夢盡春燈展轉中上鍾山咫/尺被雲埋何况南樓與北齋昨夜月明江  夢遙隨)
　(潮水到秦淮别日西江口落征帆却望城樓淚滿衫/従此夢歸無  路破頭山北北山南  落帆江口月)
　(黄昏小店無燈欲閉門半出岸/沙楓欲死繫船猶有去年㾗)
秣陵浦在城南五十里濶一十丈長一十里深一丈一
尺溉田四十頃輿地志云浦以舊縣為名源出龍山北
流一十里入葛塘湖又一十里入長溪合秦淮秋夏勝
三百石舟春冬勝一百五十石
三山磯在城西南七十五里(舊志/)
　事跡翰府名談曰陳公堯咨泊舟三山有老叟曰來
　日午時有大風舟行必覆宜避之來日天晴同行舟
　皆離岸公託以事日午黑雲起天末大風暴至折木
　飛砂怒濤若山行舟皆溺公驚歎又見前叟曰某江
　之遊奕將也公他日當位宰相固當奉告公曰何以
　報德叟曰吾本不求報貴人所至龍神理當衞䕶願
　得金光明經一部乗其力薄得遷職公許之至京以
　金光明經三部遣人至三山磯投之夢前叟曰本止
　祈一部公賜以三今連陞數職再拜而去
蚵蚾磯在城西(舊志/)
　事跡南唐書云汪台符上書陳民間利病十餘條烈
　祖善之而宋齊丘疾其才因使親信誘台符痛飲推
　沈石城蚵蚾磯下
欒家磯在城西北二十五里上元縣金陵鄉長慶村之
西
　事跡國朝實録熙寧五年詔賜江東路轉運使韓鐸
　新提㸃刑獄張稚圭詔書奨諭仍賜銀絹以提舉開
　江寧府張公凸上欒家磯馬鞍山河道也
九里汀在城東南五十里東下入秦淮溉田五百二十
頃(舊志/)
　事跡建康實録呉寶鼎元年後主在武昌冬十月永
　安山賊施坦等反刼後主弟永安侯謙為主出烏程
　取故太子和陵上鼓吹曲蓋北入建業萬餘人丁固
　諸葛靚等逆討於九里河即此處也
䃃砂夾在城西南七十里
　事跡張文潛有䃃砂夾阻風詩云(大江春風浪/如屋客舟迎)
　
　
　
　
　
　
　
　
　
　
　
　
　
　
　景定建康志巻十九
欽定四庫全書
　景定建康志巻二十　　　宋　周應合　撰
城闕志一
建邦啓土既勤垣墉設險守國深溝高壘惟典神天祗
肅廟社相恊厥居若作室家宣其湮鬱臺池共樂皆宜
有志金陵城郭肇於越楚廣于六朝至我宋而大且久
徃古來今不相沿襲有一居而數更所者矣有一所而
數更名者矣新名立而舊者沒後迹遷而前者譌志有
弗詳曷信而証如昆明鑿而鎬都為池隋城立而漢京
為苑固不可以古而為今唐已為晉而詩存唐弼已為
衞而詩存弼亦奚可以今而忘古哉乃參古今作城闕
志
　　古城郭
古固城春秋時呉所築也在今溧陽縣之西溧水縣界
周迴七里餘其故址尚存亦名平陵城
　考證案勝公廟記云固城呉時瀨渚縣也楚靈王與
　呉戰呉軍不利遂陷此城呉乃移瀨渚於溧陽南十
　里改為陵平縣平王立使蘇廼為將戰于呉呉軍敗
　收呉陵平縣改為平陵縣自平王聼費無極佞言伍
　貟奔呉闔閭用為將舉軍破楚固城宫殿逾月烟焰
　不滅其城遂廢　笠澤叢書云溧陽昔為平陵縣縣
　南有故平陵城即呉固城所改也　李賀記為兒時
　在溧陽聞白頭書佐言孟東野貞元中為溧陽尉溧
　陽昔為平陵縣縣之南五里則有投金瀬瀬之南八
　里則有故平陵城周千餘步基址才高三四尺而草
　木甚盛率多大櫟叢篠䝉翳如鴻如洞其地窪下積
　水沮洳深處可活魚鱉幽邃可喜東野得之忘歸
　紹興中得後漢校官碑於溧陽固城之旁知其為漢
　縣治案此城最古在越城楚邑之先不書于表以其
　在縣境耳志城郭之首以存古
古越城一名范蠡城案宫苑記周元王四年越相范蠡
所築在今瓦棺寺東南國門橋西北圖經云城周迴二
里八十步在秣陵縣長千里今江寧縣尉廨後遺址猶
存俗呼為越臺(舊志/)
　考證金陵故事云周元王四年范蠡佐越滅呉欲圖
　伯中國立城於金陵以彊威勢　郡國志云在縣南
　六里東甌越王所立呉王濞敗保此城後走丹徒
　晉王敦王含以水陸五萬逼淮溫嶠焼朱雀航以挫
　其鋒遂潛師渡水大破含軍于越城　南史盧循犯
　建康劉裕恐其侵軼用虞丘進計伐木柵石頭城修
　治越城　齊崔慧景冦建業蕭懿入援自採石濟岸
　遁越城　梁武義師次新林遣王茂據越即此地
　嘉祐實録注云越王築城江上鎮今淮水南一里半
　廢越城是也案越絶書其城越范蠡所築城東南角
　近固城望國門橋西北即呉牙門將軍陸機宅故機
　入晉作懐舊賦西望東城之紆餘即此城在三井岡
　東南一里今瓦棺寺閣在岡東偏也　事跡云今南
　門外有越臺與天禧寺相對見作軍寨處是也近時
　詩人指越臺為越女取越土築臺者非也
楚金陵邑城威王滅越私呉越之富擅江海之利置金
陵邑於石頭及懐王為秦所滅至漢高帝時封韓信于
楚鄣郡屬焉六年廢(舊志/)
　考證周顯王三十六年越為楚所滅乃因山立號置
　金陵邑今石頭城是也楚威王後一百一十餘年當
　秦始皇二十四年秦滅楚兼諸侯分天下作三十六
　郡以金陵為鄣郡楚亡後一十三年當始皇三十七
　年乃改金陵邑為秣陵縣詳見郡縣及地名釋
呉石頭城已載山阜門石城山下
丹陽郡城案宫苑記在長樂橋東一里南臨大路城周
一頃開東南北門漢元封二年置丹陽郡至晉太康中
始築城宋齊梁陳因之不改(舊志/)
　考證漢志置丹陽郡先治宛陵建安十三年孫權分
　為新都郡二十六年權始置丹陽郡自宛陵治建業
　永安中分置故鄣郡丹陽所領惟溧陽以北六縣晉
　太康元年改建業復為秣陵置江寧縣唐初廢為州
　天寶元年復置至德二載析置江寧郡　元和郡國
　志丹陽郡故城在今江寧縣東南　蔡宗旦金陵賦
　注云古圖長樂橋東一里今桐林灣軍寨處
古都城案宫苑記呉大帝所築周迴二十里一十九步
在淮水北五里黄龍元年自武昌徙都晉元帝初過江
不改其舊宋齊梁陳皆都之宋世宫門外六門城設竹
籬至齊高帝建元元年有發白虎樽言白門三重門竹
籬穿不全上感其言改立都牆本紀建元二年立六門
都牆是也其後増立為十二門云(舊志/)
　考證案宫室記呉大帝遷都建鄴有曰太初宫者即
　長沙王故府徙武昌宫室材瓦所繕也有曰臺城蓋
　宫省之所寓也有曰東府蓋宰相之所居也有曰西
　州蓋諸王之所宅也有曰倉城盖儲蓄之所在也皆
　不出都城之内輿地志曰晉琅邪王渡江鎮建鄴因
　呉舊都修而居之宋齊而下宫室有因有革而都城
　不改　東南利便書曰孫權雖居石頭以扼江險然
　其都邑則在建鄴歴代所謂都城也東晉及齊梁因
　之雖時有改築而其經畫皆呉之舊　隋既平陳此
　城皆毁今之都城非舊也
臺城一曰苑城本呉後苑城晉成帝咸和中新宫成名
建康宫即今所謂臺城也在上元縣東北五里周八里
濠濶五丈深七尺今胭脂井南至高陽樓基二里即古
臺城之地盡為軍營及居民蔬圃(舊志/)
　考證實錄注苑城即建康宫城呉之後苑地一名建
　平園又云臺城南正中大司馬門南對宣陽門相去
　二里宣陽即苑城則臺城在苑城内明矣　宫苑記
　云古臺城即建康宫城本呉後苑城晉咸和中修繕
　為宫　輿地志云都城南正中宣陽門對苑城門其
　南直朱雀門正北面宫城無别門乃知苑城即宫城
　在都城内近北明矣臺城南面開四門北面二門東
　西面各一門宫城内有兩重宫牆周迴五百七十八
　丈南面開二門北面二門東西面各一門第三重宫
　牆南面一門東西面各一門又云同泰寺與臺城隔
　路今法寶寺及圓寂寺即古同泰寺基故法寶亦名
　臺城院以此考之法寶圓寂寺之南蓋古臺城也
　晉書成帝時蘇峻作亂焚燒宫室溫嶠以下咸議遷
　都惟王導固争不許咸和五年作新宫始繕苑城六
　年遷於新宫即此城也　此城唐末尚存唐史張雄
　傳云使别將趙暉據上元暉負其才欲治臺城為府
　者是也　梅摯訪臺城遺址詩云寺僧日扣粧鐘起
　園客時翻輦路耕　蔡宗旦金陵賦云登高陽之危
　樓想苑城之舊規
東府城晉安帝義熙十年冬城東府在青溪橋東南臨
淮水周三里九十步去臺四里簡文為王時舊第後為
㑹稽王道子宅道子録尚書事以為治所時人呼為東
府其子元顯亦録尚書事時謂道子為東錄元顯為西
錄西府車騎填凑東第門下可設雀羅東第即今東府
城也(舊志/)
　考證㑹稽王傳嬖人趙牙為道子開東第築山穿池
　列樹竹木工用鉅萬帝嘗幸其宅謂道子曰府内有
　山因得游矚甚善也然修餙太過非示天下以儉道
　子謂牙曰上若知山是版築所作爾死矣牙曰公在
　牙何敢死其城東北角有土山曰靈秀即牙所築也
　　宋武帝領揚州日築東府城以居彭城王義康文
　帝元嘉中義康更開拓北墉浚西壍自後常為宰相
　府第景和中嘗改為未央宫　明帝時建安王休仁
　鎮東府訛言東城出天子帝懼殺休仁而常閉東府
　不居桂陽王休範反車騎典籖茅恬開東府納賊
　齊高帝封齊王以東府為齊宫　梁太清三年侯景
　舉兵毁板女牆以甎甓為之紹泰末盡罹焚毁　陳
　天嘉中更徙治今城東三里齊安寺西臨淮水陳亡
　廢
西州城即古揚州城漢揚州治曲阿晉永嘉中遷於建
康王敦始為建康剏立州城即此城也案建康實錄城
所置西則冶城東則運瀆今天慶觀之東西州橋是也
一説石氷之亂焚燒府舍陳敏營孫氏故宫居之元帝
初渡江即敏府創今城(舊志/)
　考證晉孝武太元末㑹稽王道子領揚州居東府故
　號此城為西州大明中以東府為諸王邸西州為丹
　陽尹治所謝安為時人所愛重及鎮新城盡室而行
　造汎海之装欲須經畧稍定自江道還東雅志未就
　遂遇疾篤上疏請旋斾詔遣還都聞當輿入西州門
　自以本志不遂深自慨失及薨後安所知羊曇者輟
　樂彌年行不由西州路嘗因石頭人醉扶路唱樂不
　覺至州門左右曰此西州門曇悲感不已因慟哭而
　去　宋徐羡之住西州高祖嘗思之即步出西掖門
　徃見焉　寰宇記云西州學者多未曉江寧府有東
　府城城中有揚州廨而揚州在府西故時人號為東
　府西州東府城之西門謂之西州門世説王丞相治
　州廨按行而言曰我為何次道治此爾充少為王公
　所知是以發此嘆今西州也丹陽記曰揚州廨王氏
　所居諸葛恪則治建業晉自周浚至王仍呉舊王復
　領州牧及桓溫桓𤣥悉治王府王茂洪以及桓謙則
　在建康永嘉六年顧榮誅陳敏揚州刺史劉機治建
　康王氏代機元帝渡江居城府王便立州廨於此
　宋殷景仁既拜揚州羸疾遂篤上敇西州道上不得
　有車聲孝武時熒惑守南斗上盡廢西州舊館使西
　陽王子尚移居東府城以厭之揚州别駕沈懐明曰
　天道示變宜應之以德今雖廢西州恐無補也上不
　従西州竟廢
冶城金陵有古冶城本呉冶鑄之地世説叙録云丹陽
冶城去宫三里今天慶觀即其地(舊志/)
　考證晉元帝太興初以王導疾久方士戴洋云君本
　命在申而申地有冶金火相爍不利遂移治于石頭城
　東以其地為西園　晉成帝幸司徒府游觀西園徐
　廣謂之冶城園是也　孝武帝太元十五年於城中
　立寺以冶城為名　安帝元興三年以寺為苑廣起
　樓榭飛閣複道延屬宫城謝安毎與王羲之登之悠
　然遐想有髙世志　金陵故事導疾遷冶於縣東七
　里六朝有東西冶每遇警急出二冶囚徒　又有東
　冶亭晉太元七年立在縣東八里為士大夫餞别之
　所疑導疾時以古冶遷東西為二故王荆公詩云欲
　望鍾山岑因知冶城路此謂東冶城也金陵故事又
　有南冶六所少府一司徒二揚州二鎮軍一　晉史
　庾公權重足傾王公庾公在石頭王公在冶城坐大
　風揚塵王公以扇拂塵曰元規塵汚人　　梁紹泰
　元年陳霸先使合州刺史徐度立柵於冶城　齊徐
　嗣徽等攻冶城柵覇先將精甲自西明門出擊之嗣
　徽大敗
琅邪城在江乗縣界晉元帝以琅邪王過江國人隨而
居之因城焉在縣東北六十三里今句容縣琅邪鄉即
其地也(舊志/)
　考證齊武帝永明元年移琅邪郡於白下大起樓觀
　講武於此南徐州記云江乗南岸蒲洲津有琅邪然
　則琅邪城與白下相邇今句容縣有琅邪鄉蓋與江
　乗縣界相接是蒲州津與白下皆有琅邪城也一在
　上元縣金陵鄉西北去縣十四里乃白下之城或者
　直以蒲州津城為白下非也　王隱晉書江乗南岸
　有琅邪城立琅邪内史以治之　齊永明六年於琅
　邪城講武習水步觀者傾都　王融従琅邪城講武
　應詔詩云白日映丹羽頳霞文翠旃凌山炫組甲帶
　水被戈船　謝朓有江孝嗣戍琅邪城詩　南史齊
　王融傳云世祖欲北伐使毛惠秀畫漢武圖置琅邪
　城射堂上每游幸必觀視焉
金城在城東二十五里呉築今上元縣金陵鄉地名金
城戍即其地(舊志/)
　考證呉後主寶鼎二年以靈輿法駕迎神於明陵使
　丞相陸凱奉三牲祭於近郊後主於金城門外露宿
　明陵乃後主父故太子和陵也蔡宗旦金陵賦云遊
　金城以愴然問種栁之何在笑呉王之信巫乃露宿
　於門外　晉太興中王氏舉兵及將軍劉隗軍於金
　城　初咸康中桓温出鎮江東之金城後溫北伐經
　金城見為琅邪時所種栁皆十圍因嘆曰木猶如此
　人何以堪因攀枝執條泫然流涕楊修金城詩亦引
　此為據晉中宗扵金城置琅邪郡桓温嘗為琅邪内
　史至咸康七年出鎮金城今上元縣金陵鄉地名金
　城戍即其地
秣陵城在宫城南八里一百步小長干巷内梁宋北齊
皆為秣陵故城跨淮立橋柵當是其地隋並入江寧
建鄴城晉太康三年分秣陵淮水北為建鄴舊城在呉
冶城東詳見縣下
蔣州城杜佑通典隋平陳扵石城置蔣州寰宇記輔公
祏據江東用為揚州唐趙郡王孝恭平公祏又扵其城
置揚州大都督後徙揚州扵廣陵此城遂廢
五城有二其一在府城東南二十五里東晉時所築其
一在石頭城唐德宗時所築
　考證晉王敦敗王含錢鳯乃率餘黨自柵塘西置五
　城造營唐景雲中縣令陸彦恭於城側造橋渡淮水
　今五城渡是　唐德宗狩梁州韓滉觀察江東西乃
　築石頭五城自京口至土山修塢壁起建鄴抵京樓
　雉相望詳見石頭城
檀城本謝𤣥之别墅太傅謝安與𤣥奕碁計勝處至宋
屬檀道濟故名檀城圖經云在縣東八里今案建康實
録在墅城東八里非去縣八里也地圖謂之城子墅今
清風鄉有城子沽在黄城橋之西即其地去府城四十
里
白下城案圖經及寰宇記引輿地志云本江乗之白石
壘也齊武帝以其地帶江山移琅邪居之唐武德元年
罷金陵縣築城扵此因其舊名曰白下貞觀七年復舊
治此地遂廢(舊志/)
　考證唐地理志云武德三年更江寧曰歸化八年更
　歸化曰金陵九年更金陵曰白下𨽻潤州貞觀九年
　復更白下曰江寧前説興廢本末與此不同宜以唐
　史為正　又案南史齊武帝欲修白下城難扵動役
　劉係宗啟謫役在東隨㝢為逆者上從之後武帝講武白下
　履行其城曰係宗為國家得此一城　　　圖經云在城
　西北十四里今靖安鎮北有白下城故基父老傳云
　即此地也屬金陵鄉去府城十八里
開化城在縣南九十旦環地三里六十步髙五尺
東宫城案宫苑記宋元嘉十五年修永安宫為東宫城
四周土牆塹兩重在臺城東門外南東西開三門
金陵府城案宫苑記隋大業六年置𤣥風觀南園是
臨沂懐德同夏諸城並見廢縣
湖熟城湖熟古縣名漢屬丹陽郡宋元嘉中徙越城流
人扵此城元和郡國志云在舊江寧縣東南七十里今
在上元縣丹陽鄉去縣五十里淮水北古城猶在詳見
廢縣
白馬城在江寧縣北三十里呉時烽火之所(舊志/)
　考證金陵故事云呉時沿江烽火臺二所一在石城
　左一在白馬城今不詳其所
竹里城在句容縣北一十里東陽鎮東二十五里(舊志/)
　考證齊永元二年崔慧景叛向建康遣驍騎將軍張
　佛䕶直閣將軍徐元稱等六將據竹里為數城以拒
　之
竹城在溧水縣東南七十里環地二里高五尺有廟未
詳
杜城在溧水縣南一十二里環地四百餘步隋大業末
杜伏威屯軍扵此
皇姥城在溧水縣南一百一十里大山南高五尺有廟
未詳
永世城在溧陽縣南十五里周三百步遺址髙一二尺
漢元封中置永平縣尋廢呉分溧陽復置其後改曰永
安晉武帝太康元年更名永世屬丹陽郡元帝又分永
世為平陵皆屬義興郡宋元嘉九年省永世入溧陽今
俗稱故縣内有唐隆寺舊基鄉民猶能言古狴犴之所
晉伏滔陸曄皆嘗除永世令
趙城在溧陽縣東五里周二百步
梁城在溧陽縣西五十里周一百步
黨城在溧陽縣東十五里周一百五十歩
新亭壘宋孝武入討元兇栁元景至新亭依山築壘東
西據險察賊衰竭乃開壘鼓譟以奔之賊衆大潰亭今
在城西南十二里壘不存(舊志/)
　考證元徽二年桂陽王休範舉兵潯陽蕭道成屯兵
　新亭以當其鋒築新亭城壘未畢賊前軍已至道成
　登西垣使陳顯達等與賊水戰大破之江淹有新亭
　壘詩
侯景故壘今桐林灣處即古大航城在其南(舊志/)
　考證梁紹泰元年北齊兵至建康陳覇先問計扵韋
　載載曰齊人若分兵㨿三呉之路畧地東境則斯事
　去矣今可扵淮南因侯景故壘築城以通轉輸乃遣
　載於大航築侯景故壘使杜稜守之
賀若弼壘在上元縣北二十里(舊志/)
　考證隋平陳賀若弼過江扵蔣山龍尾築壘
韓擒虎壘在上元縣西四里今在石頭城西(舊志/)
　考證元和郡國志隋平陳樹碑其文薛道衡之詞武
　德七年趙郡王孝恭平輔公祏紀功碑與此相對本
　李百藥之詞
仁威壘在句容縣(舊志/)
　考證南史洪遜梁承聖初為國子祭酒二年為仁威
　將軍城句容以居之命曰仁威壘　又故老相傳達
　奚將軍屯兵扵此或云棄甲因名甲城邑舊有祠在
　武烈廟側土人感夢移廟甲城内東南
藥園壘晉義熙中盧循反劉裕築此壘以拒之在北郊
之西宋元嘉二十一年七月甘露降樂遊苑輿地志云
上元縣東北八里晉時為藥圃盧循反築藥園壘即此
處也
　　今城郭
宫城在府城中已録首巻
建康府城周二十五里四十四歩上濶二丈五尺下濶
三丈五尺髙二丈五尺内卧羊城闊四丈一尺皆偽呉
順義中所築也六朝舊城在北去秦淮五里故淮上皆
列浮航緩急則徹航為備吳沿淮立柵前史所謂柵塘
是也至楊溥時徐溫改築稍遷近南夾淮帶江以盡地
利城西隅據石頭岡阜之脊其南接長干山勢又有伏
龜樓在城上東南隅自開寶克復昇州城郭皆因其舊
紹興初略加修固乾道五年留守史正志因城壊復加
修築増立女牆景定元年大使馬光祖以開濠之土培
厚城身創硬樓四所一百七十八間又扵柵寨門創罋
城及硬樓七間閃門六扇皆褁以鐵圈門一座址以石
武臺二座鐵水忩二扇遶城浚濠四千七百六十五丈
有竒以深丈五濶三十丈為率城之外濠之裏皆築羊
馬牆其長如濠之數
　　門闕
古都城門案建康實錄晉成帝咸和五年作新宫始繕
苑城修六門注云六門都城門也晉初但有陵陽門後
改為廣陽門内有古尚方世謂尚方門次正中曰宣陽
門本呉所開對苑城門世謂之日門晉為宣陽門門三道
上起重樓懸楣上刻木為龍虎相對皆繡栭藻井南對
朱雀門相去五里餘次最東曰開陽門宋元嘉二十五
年改開陽曰津陽東面最南曰清明門門三道對今湘
宫巷門東出青溪橋巷尚書下舎在此門内正東曰建
春門後改為建陽門門三道正西曰西明門門三道東
對建春門即宫城大司馬門前横街也正北面即宫城
無别門又案宫苑記凡十有二門南面最西曰陵陽門
後改為廣陽門正門曰宣陽門次東曰開陽門後改為
建陽門門三道直北對端門最東曰清明門直北對延
憙門當二宫中大路東面最南曰來陽門直青溪橋巷
即今湘宫寺門路最北曰建春門陳改為建陽門西對
西明門即臺城前横街北面最東曰延憙門南直對清
明門當二宫中大路次西曰廣莫門門三道陳改名北
㨗門北直對樂遊苑南門次西曰𤣥武門門三道齊改
名宣平門北直趨𤣥武湖大路最西曰大夏門南直對
廣陽門北對歸善寺門西面最北曰西門門直對建陽
門即大司馬門前横街是最南曰閶闔門西直對東陽
門考宫苑記陵陽宣陽開陽三門與實録所嚮皆同惟
清明門在南面最東而實錄乃在東面最南今以宫苑
記北對延憙門証之即實録誤矣又實録云正東曰建
春正西曰西明宫苑記乃在東西面之最北其最南又
有東陽閶闔二門蓋實録都城上六門而宫苑記之門
乃十有二宋紀獨載元嘉二十五年新作閶闔廣莫二
門其餘延憙𤣥武大夏東陽四門不見建立之始建康
實録元嘉二十五年四月新作閶闔廣莫等門改先廣
莫曰承明然則此六門同時作史略之爾然東西二門
相對實錄宫苑記皆云大司馬門前横街則知東西舊
止二門各正所嚮後又増立二門故以南北别之也又
案宋元兇劭作亂閉守六門扵門内鑿塹立柵齊建元
中始立六門都牆梁侯景濟江韋黯屯六門皆止言六
門而元兇劭傳又云同逆先屯閶闔門外臧質従廣莫
門入乃知六門為正門後又立六門皆便門也故史不
載閶闔廣莫等門作於元嘉二十五年元兇劭之亂乃
三十年云晉咸康元年以王導都督諸軍事禦石季龍
帝觀兵扵廣陽門令諸將分戍又宋明帝時聞有人謂
宣陽門為白門以為不祥甚諱之右丞江謐誤犯帝變
色曰白汝家門又陳大建十一年幸大壯觀大閲武步
騎十萬陣扵真武湖上登真武門觀宴羣臣因幸樂遊
苑再幸此門觀振旅而還
古建康宫門晉成帝咸和七年新宫成名曰建康宫開
五門南面二門東西北各一門又宋文帝元嘉二年扵
臺城東西開萬春千秋二門又陳宣帝大建二年改作
雲龍神武二門案建康實録注南面二門正中曰大司
馬門世所謂章門拜章者伏扵此門待報南對宣陽門
相去二里夾道開御溝植槐栁世或名為闕門近東曰
閶闔門後改為南掖門門三道世謂之天門南直蘭宫
西大路出都城開陽門其北面平昌門門上有爵絡世
謂之冠爵門南對南掖門宋永初中改宫城北平昌門
為廣莫門至元嘉二十五年改先廣莫門曰承明門又
云南面端門夾門兩大鼓在兩塾之南並三丈八尺圍
用開閉城門日中晡時及晚並擊以為節夜又擊之以
持更宫苑記南掖門宋改閶闔門陳改端門東西二門
考之實録已不可知見者唯南面二門與北面一門而已
又案宫苑記晉成帝修新宫南面開四門最西曰西掖
門門三道上重樓正中曰大司馬門門三道起三重樓
直對宣陽門次東曰南掖門宋改閶闔門陳改端門南
直對津陽門北對應門最東曰東掖門門三道南直對
蘭宫路東面正中曰東華門門三道晉本名東掖門宋
改萬春門梁改東華門北面最東曰承明門門三重本
晉平昌門南直對東掖門最西曰大通門上重樓西面正
中曰西華門晉本名西掖門宋改千秋門梁改西華門
凡八門比建康實録所載多五門梁天監十年初作宫
城門三重樓及開二道又案宫苑記建康宫城内有兩
重宫牆南面開二門西曰衙門隱不見南西掖門東曰
應門晉改名正車門南直對端門即晉南掖門也東面
正中曰雲龍門北面正中曰鳯粧門近西曰鸞掖門西
面正中曰神武門凡六門第三重宫牆東直對牆南面
正門曰太陽晉本名端門宋改為南中華門東面正中
曰萬春門直東對雲龍門西對千秋門西面正中曰千
秋門西對神武門東對萬春門凡三門建康實録皆不
載以宫殿証之雲龍門是第一重宫牆東面門對第二
重宫牆萬春門神武門是第二重宫牆西面門對第三
重宫牆千秋門東西相望案圖可考足以想見臺城門
闕之盛然晉成帝時已有雲龍門蘇峻作亂羊曼為前
將軍率文武守此門是也
古朱雀門案宫苑記呉立初名大航門南臨淮水北直
宣陽門去臺城可七里又案地圖去宣陽門六里名為御
道夾開御溝植栁南渡淮出國門去園門五里晉成帝
咸康二年更作朱雀門對朱雀浮航南渡淮水宋大明
五年立馳道自閶闔門至扵朱雀門六年又新作大航
門至孝武太元三年又起朱雀門重樓皆繡栭藻井門
開三道上重曰朱雀觀觀下門上有兩銅雀懸楣上刻
木為龍虎對立左右宋大明五年改為右臯門梁大同
三年復改為朱雀門以金陵圖考之當在今鎮淮橋北
左南廂
古東宫門案宫苑記南面正中曰承華門直南出路東
有太傅府次東左詹事府又次東左率府路西有少傅
府次西右詹事府又次西右率府東面正中曰安陽門
東直對東陽門西對温德門西面正中曰則天門西直
對臺城東華門東率更寺西家令寺次西太僕寺更西
有典客省
古籬門案宫苑記舊京邑南北兩岸籬門五十六所蓋
京邑之郊門也江左初立並用籬為之故曰籬門又云
東籬門本名肇建籬門在古肇建市東西籬門在石頭
城東南籬門在國門之西北籬門在覆舟山東𤣥武湖
東南角有亭名籬門又有三橋籬門在光宅寺側白楊
籬門古井籬門在䕶軍府西籬門外路北齊東昏時陳
顯達舉兵官軍敗之扵西州斬於籬門側又崔慧景與
江夏王寶元舉兵東昏遣將軍左興盛率臺内三萬人
拒慧景扵北籬門始安王遙光據東府反復使左興盛
屯東籬門梁高祖建議命陳伯之進據籬門天監八年
新作縁淮塘南岸起後渚籬門達扵三橋
古宣陽門洛京舊名都城正中門也南直朱崔門相去
五里門三道上起重樓懸楣上刻木為龍虎相對皆繡
栭藻井南史宋明帝時有人謂宣陽門為白門以為不
祥甚諱之通典孝武時侍中何偃南郊陪乗鸞輅過白
門閫偃將匐帝反手接之曰朕反陪卿也今宫城門疑
是其處
古大司馬門在宣陽門内三國典略侯景攻臺城燒大
司馬門後閣舍人髙善寶以私金十兩賞其戰士直閣
將軍宗思領將士數人踰城出外灌水久之火滅景又
遣持長柯斧入門下斧門將開羊侃鑿扇為孔以槊刺
倒二人斫者乃退
古建春門臺城正東面門後改為建陽門謝希逸宋孝
武宣貴妃誄曰經建春而右轉循閶闔而逕度
古東掖門晉成帝修宫城南面開四門最東曰東掖門
門三道南直蘭臺宫最西曰西掖門其地在今宫城東
北
古南掖門宫城南面近東門案實録南面次東曰閶闔
門後改為南掖門世謂之天門南直蘭臺宫西大路升
平五年南掖門馬足陷地得銅鐘一有二凹字注南掖
門是建康宫南面東門陳朝改為端門南出都城開陽
門即宣陽東門也南掖門疑即東掖門楊公則自越石
移屯領軍府壘北樓與南掖門相對
古雲龍門第三重宫牆東面門對第二重宫牆萬春門
宋劉湛初入朝委任甚重善論政道並前代故事聽者
忘疲毎旦入雲龍門御者便解駕左右羽儀分散不夕
不出　梁詔以朏為侍中司徒尚書令謝朏辭足疾不
堪拜謁乃角巾自輿詣雲龍門謝
古神虎門一曰神武門第二重宫牆西面門對第三重
宫牆千秋門宋書傅亮永初四年為中書令直中書省
專典詔命以亮任總國權聽扵省見客神虎門外毎旦
車常數百兩齊陶𢎞景為高帝諸王侍讀奉朝請既而
脫朝服掛神武門上表辭禄詔許之
古西明門臺城正西面門也實錄云宋徐羡之住西州
高祖嘗思羡之便步出西掖門羽儀絡繹追之已出西
明門矣
古平昌門宫城北面近東門南對南掖門其地在今城
東宋劉延孫為尚書左僕射疾病不任拜起上使乗舟
自青溪至平昌門入尚書下舎
古廣莫門洛京舊名都城北面次西門也北直樂游苑
南門其地在今城東北(宋元嘉二十五年夏四月新作/閶闔廣莫二門南史王曇首傳)
　(元嘉四年車駕出北堂使三更竟開廣莫門南臺云/應須白獸幡銀字棨不肯開尚書左丞羊元保奏免)
　(御史中丞𫝊隆以下王曇首曰既無異敕又闕幡棨/惟稱上㫖不異單刺元嘉元年雖有再開門例此乃)
　(前事之違今之守舊未為非禮其不請白獸幡銀字/棨致開門不時由尚書相承之失未合糾正上特無)
　(問更立/科條)
古國門梁天監七年作國門扵越城南在今髙座寺東
南澗橋北越城東偏
古望國門南史梁侯景犯建康令羊侃率千騎頓望國
門其地在越城東南
古光德門古跡編云在東門外趨蔣山路東北曲折處
舊傳如此未詳創建之因
石闕南朝宫苑記曰晉元帝扵宫前立闕衆議未定王
導指牛頭山為天闕不别立闕宋孝武大明七年扵博
望梁山立雙闕梁置石闕在端門外陸倕為銘(序曰象/闕之制)
　(其來已逺或以聽窮省寃或以布治縣法或表正王/居或光崇帝里晉氏浸弱宋厯逶遲乃假雙闕扵牛)
　(頭託逺圖於博望有欺耳目無補憲章治此石闕/在端門外夾道而置之其上隠起竒獸異禽之狀)
白下門見白下亭
秦淮柵即柵塘也案實録注呉時夾淮立柵又梁天監
中作兩重柵皆施竹馬至南唐時置柵如舊
青溪柵在城東蘇峻之亂因風縦火進燒此柵官軍再
敗卞壼父子死之隋平陳斬張麗華孔貴妃扵此柵下
今府城八門由尊賢坊東出曰東門由鎮淮橋南出曰
南門由武衞橋西出曰西門由清化市而北曰北門由
武定橋泝秦淮而東曰上水門由飲虹橋沿秦淮而西
出折栁亭前曰下水門由斗門橋西出曰龍光門由崇
道橋西出曰柵寨門(栅寨乾道元年正月十四日敷文/閣待制知建康府張孝祥言秦淮)
　(之水流入府城别為兩派正河自鎮淮新橋直注大/江其一為青溪自天津橋出柵寨門亦入扵江縁柵)
　(寨門地近為有力者所得遂築斷青溪水口剙為花/圃以為遊人宴賞之地因循至今每水源暴至則泛)
　(濫漫蕩城内居民尤所被害若訪古而求使青溪直/通大江則建康永無水患矣詔汪澈指定以聞其後)
　(澈言欲扵四圍依曩時河道開浚使水通柵門入江/従之時孝祥已罷澈帥建康  柵寨門嵗久弗葺景)
　(定元年馬公光祖創硬樓七間毎間濶六丈入深一/丈三尺通濶四十二丈其下前壁閃門子六扇兩屋)
　(山武臺各一座屋下車軸車頰一座絞棒一十二條/車忩麻索四條圏門一座髙一丈五尺横濶一丈四)
　(尺入深三丈四尺前後城面包砌四丈二尺其下石/脚石面並鐵水忩二扇前後填石欄草樁木兩邊雁)
　(翅各髙六尺五寸長三丈南北兩慢道各長五丈五/尺前近濠岸木柵一路䕶險牆一路長四丈五尺兠)
　(幇前後舊城身/長一十五丈)
制使姚公希得任内重修諸城門税亭備屋廊宇等自
景定三年二月十一日興工至九月十六日畢逐處修
整費錢二萬三千一百餘緡米五十七石六斗有竒
　
　
　
　
　景定建康志巻二十
欽定四庫全書
　景定建康志巻二十一　　宋　周應合　撰
城闕志二
　　古宫殿
呉太初宫建康實錄呉大帝遷都建鄴徙武昌宫室材
瓦繕太初宫即長沙王孫䇿故府也赤烏十年作十一
年宫成周迴五百丈正殿曰神龍南面開五門正中曰
公車門次東曰昇賢門更東曰左掖門次西曰明陽門
更西曰右掖門東面正中曰蒼龍門西面正中曰白虎
門北面正中曰𤣥武門北直對臺城西掖門前路東即
古御街又起臨海等殿晉元帝渡江因吳舊都即太初
宫為府舎及即位稱為建康宫
　考證江表傳載權詔曰建康宫乃朕従京來所作將
　軍府寺耳材柱率細小今未復西可徙武昌宫材瓦
　更繕治之有司奏言武昌宫已二十八嵗恐不堪用
　宜下所在更伐木治權曰大禹以卑宫為美今軍事
　未已所在多賦損農武昌材自可用也　左太冲吳
　都賦曰作離宫扵建業闡闔閭之所營采夫差之遺
　法抗神龍之華殿施榮楯而㨗獵崇臨海之崔嵬飾
　赤烏之暐曄東西膠葛南北峥嶸房櫳對櫎連閣相
　經閽闥譎詭異出竒名左稱彎碕右號臨硎雕欒鏤
　楶青瑣丹楹圖以雲氣畫以仙靈雖兹宅之夸麗曾
　未足以少寧注云神龍臨海赤烏皆呉大帝所作建
　業太初宫殿名也彎碕臨硎宫門名也　晉史石氷
　之亂太初宫盡焚陳敏平石氷因太初故基創造府
　舍元帝所居即敏所造帝領江左十年始即位常在
　舊府明帝亦不改作至成帝始繕苑城詳見晉建康
　宫下
吳昭明宫始謂之新宫周五百丈與太初宫相望榜曰
昭明後主移居之晉避諱改曰顯明宫(舊志/)
　考證呉志後主甘露二年六月起新宫扵太初之東
　制度尤廣二千石己下皆自入山督攝伐木又攘諸
　營地大開苑囿起土山作樓觀加飾珠玉制以竒石
　又開城北渠引後湖水流入宫内巡遶堂殿窮極伎
　巧功費萬倍
吳南宫吳太子宫在南大帝赤烏二年適南宫宋置欣
絲宫於其地今在舊江寧縣北二里半
晉建康宫亦名新宫(非呉/新宮)晉成帝咸和七年新宫成名
曰建康宫亦名顯陽宫在法寶寺之南今在府北五里
(舊志/)
　考證實錄云新宫即臺城也在江寧縣北五里周八
　里有牆兩重晉成帝時蘇峻作亂盡焚臺城宫室温
　嶠以下咸議遷都唯王導固争不許咸和六年使卞
　彬營治七年新宫成開五門南面二門東西北各一
　門十二月帝遷居之明年正月朝萬國扵新宫　孝
　武太元三年謝安以宫室朽壞啓作新宫仰模元象
　合體辰極王彪之曰中興即位東府誠為儉陋元明
　二朝亦不改制蘇峻之亂成帝止蘭臺都坐不蔽寒
　暑是以更營修築殆合奢儉之中今自可隨宜増修
　强冦未殄不可大興力役安曰宫室不壯後世謂人
　無能彪之曰任天下事當保固國家朝政惟允豈以
　修屋為能耶　詔曰昔大賊縦暴宫室焚蕩元惡雖
　除未暇營築有司屢陳朝㑹逼狹遂作新宫子來之
　歌不日而成新宫内外殿宇大小凡三千五百間
晉永安宫即呉東宫在臺城東南(舊志/)
　考證輿地志呉東宫在城之南晉初東宫在城之西
　南其後移扵宫城之東南宋齊梁陳又在宫城之東
　北　宫苑記永安宫在臺城東華門外孝武太元二
　十一年新作東宫本東海王第安帝立以何皇后居
　之桓𤣥拆其材木移入西宫以其地為習射宫至宋
　元嘉十五年築為東宫陳太建九年移皇太子居之
宋親蠶宫在上元縣鍾山鄉闍婆寺前紗市中(舊志/)
　考證南史宋大明三年立皇后蠶宫於西郊四年三
　月庚申皇后親蠶西郊　輿地志孝武初立為苑後
　為西蠶所　隋志江左至宋大明始扵臺城西白石
　壘為西蠶設兆域置大殿七間又立蠶觀其禮皆循
　晉氏　蔡宗旦金陵賦注親桑蠶室側有蠒觀今北
　莊前平地是其處
齊世子宫在石頭城(舊志/)
　考證南史齊武帝為世子日以石頭城為宫
梁金華宫在青溪東去臺三里(舊志/)
　考證輿地志梁大同中所築昭明太子蔡妃所居
　陸襄傳云大通三年昭明太子薨官屬罷妃蔡氏别
　居金華宫以襄為中散大夫步兵校尉金華宫家令
　知金華宫事
陳安德宫案宫苑記在宣陽門外直西即都城西南角
外陳宣帝為文皇后所築隋平陳移江寧縣扵此明年
罷之有古池存人呼為安德宫池(今池猶存在/精鋭軍寨内)
青溪宫在城東二里(舊志/)
　考證南史齊武帝元嘉二十七年生扵建康之青溪
　宫後為芳林苑
未央宫長樂宫建章宫長楊宫南史宋前廢帝景和元
年以東府城為未央宫以石頭城為長樂宫以北邸為
建章宫南第為長楊宫東府城在古青溪橋東
梧園宫在句容縣吳王别館有梧楸成林今不詳其所
(舊志/)
　考證任昉述異記古樂府云梧宫秋吳王愁
南唐宫即皇朝舊府治中興修為行宫(詳見留/都錄)
　考證五代史清泰元年吳徐知誥治私第扵金陵乙
　未遷居扵私第虚舍以待吳王吳王詔知誥還府舍
　甲申金陵大火乙酉又火知誥疑有變勒兵自衞已
　丑復入府舍天福二年徐知誥建太廟社稷名城曰
　宫城㕔堂曰殿南唐書云先主建號即金陵府為宫
　惟加鴟尾欄檻而已終不改作　江南野錄云初臺
　殿閣各有鴟吻自乾德之後天王使至則去之還則
　復用至是遂除　通鑑長編曰慶厯八年正月壬午
　江寧府火初李璟在江南大建宫室府寺其制皆擬
　帝京時營兵謀亂事覺伏誅既而火知府事李宥懼
　有變闔門不救延燒幾盡惟存一便㕔乃舊玉燭殿
　也
吳赤烏殿在縣東北五里呉昭明宫内(舊志/)
　考證呉時赤烏見遂起殿名赤烏　呉都賦云飾赤
　烏之暐曄注云太初宫殿名也　記室新書云殿閉
　赤烏空留徃事
吳神龍殿太初宫有神龍殿去縣三里(舊志/)
　考證吳都賦云抗神龍之華殿注云神龍乃太初宫
　中殿名
太極殿建康宫内正殿也晉初造以十二間象十二月
至梁武帝改製十三間象閏焉髙八丈長二十七丈廣
十丈内外並以錦石為砌次東有太極東堂七間次西
有太極西堂七間亦以錦石為砌更有東西二上閣在
堂殿之間方庭濶六十畆(舊志/)
　考證山謙之丹陽記曰太極殿周制路寢也秦漢曰
　前殿今稱太極東西堂亦魏制扵周小寢也　案史
　記秦始皇改命宫為廟以擬太極魏號正殿為太極
　蓋采其義晉成帝咸康中庾闡議改太為泰謬矣
　徐廣晉記曰孝武寧康二年尚書令王彪之等改作
　新宫太元三年二月内外軍六千人始營築七月而
　成　謝安作新宫造太極殿欠一梁忽有梅木流至
　石頭城下因取為梁殿乃成畫梅花扵其上以表嘉
　瑞　實錄云太元中起太極殿謝安欲使王獻之題
　榜而難言之因説魏韋仲將懸虚橙書淩雲臺額以
　諷之揣知其㫖乃正色曰仲將魏之大臣寧有此事
　使其若此有以知魏德之不長也安遂不之逼　晉
　中興書云孝武造太極殿郭璞卜筮云二百一十年
　此殿為奴所壞後梁武毁之捨身為奴　文昌雜錄
　云東晉太極殿東西閣天子間以聽政閣之名起扵
　此　宫苑記又云太極殿前東西有二大鐘宋武帝
　平洛所獲並漢魏舊器殿前有相風烏　南史張永
　曉音律太極殿前鐘嘶孝武嘗以問永永答鐘有銅
　滓乃扣鐘求其處鑿而去之聲遂清越　陳高祖永
　定二年新作太極殿欠一柱忽有樟木大十圍長四
　丈五尺自流泊劉家後渚監車郢子慶以聞詔以造
　殿　陳史沈衆兼起部尚書監起太極殿常服布袍
　芒履以麻䋲為帶又囊麥餅以噉　徐陵太極殿銘
　云千櫨赫奕萬栱稜嶒　沈炯太極殿銘云周曰路
　寢漢稱前殿名號雖殊其實一也　國朝張洎撰定
　新儀奏曰今之崇德即唐之紫宸也在周為内朝在
　漢為宣室在唐曰上閣即隻日常朝之殿也東晉太
　極殿有東西閣唐制紫宸上閣法此制也
晉清暑殿在臺城内晉孝武帝造殿前重樓複道通華
林園爽塏竒麗天下無比雖暑月常有清風故以為名
(舊志/)
　考證晉書太元二十一年正月起清暑殿扵華林園
　　何尚之華林園清暑殿賦云却倚危石前臨濬谷
　涌泉灌扵階戺逺風生扵楹曲　孝武華林園清暑
　殿賦云宻盼林梁側眺池籞又云轉流環堂浮清浹
　室闢西櫺而鑒斜月髙東軒而望初日　宋書晉太
　元中立内殿名清暑少時而崩時人曰清暑反言楚
　聲也果有哀楚之聲䜟云代晉者楚其在兹乎及桓
　𤣥簒逆自號曰楚
宋嘉禾殿宋孝武大明五年清暑殿西甍鴟瓦中生嘉
禾一株五莖改清暑為嘉禾殿(舊志/)
宋含章殿宋孝武帝女夀陽公主人日卧扵含章殿簷
下梅花落公主額上成五出花拂之不去皇后留之看
得幾時經三日洗之乃落他女竒其異競效之今梅花
粧是也(舊志/)
宋玉燭殿宋孝武帝所造在宫中(舊志/)
　考證孝武壊武帝所居治室扵其處起玉燭殿與従
　臣觀之牀頭有土障壁上掛葛燈籠麻繩拂侍中袁
　顗稱武帝儉素之德帝不答獨言曰田舍翁得此已
　過矣　案南史晉諸帝多處内房朝晏所臨東西二
　堂而孝武末年清暑方建永初受命無所改作所居
　惟稱西殿不制嘉名文帝因之亦有合殿之稱孝武
　承統制度滋長犬馬餘菽粟土木被綈繡追陋前規
　更造正光玉燭紫極諸殿彫欒綺節珠窻網户
宋紫極殿宋明帝所作珠簾綺柱江左所未有(舊志/)
　考證齊高帝欲以其材起宣陽門王儉褚淵王僧䖍
　連名表諫手詔酬納
齊昭陽殿齊有顯陽昭陽二殿太后皇后所居也(舊志/)
　考證永明中無太后皇后羊貴嬪居昭陽殿西范貴
　嬪居昭陽殿東寵姬荀昭華居鳯莊殿宫内御所居
　夀昌盡殿南閤置白鷺鼓吹二部乾光殿東西頭置
　鐘磬兩廂皆宴樂處也上數游幸諸苑囿載宫人従
　後車宫内深隠不聞端門鼓漏聲置鐘扵景陽樓上
　宫人聞鐘聲悉起粧束自後此鐘惟應三鼓及五鼓
　也　武帝永明十一年詔曰内殿鳯華夀昌靈曜三
　處此吾所改制夫貴有天下冨兼四海宴處寢息不
　容太陋謂此為奢儉之中慎勿壊去　梁陶宏景詩
　云夷甫任散誕平子坐談空豈悟昭陽殿化作單于
　宫時天下之士尚西晉之俗競談𤣥理故宏景云爾
　及侯景傾陷簒位果在昭陽殿　景陽基猶存在精
　鋭中軍寨内
齊芳樂殿在臺城内(舊志/)
　考證齊史云東昏侯大起芳樂玉夀諸殿以麝香塗
　壁刻畫粧飾窮極綺麗役者自夜達曉猶不副速後
　宫服御極選珍竒府庫舊物不復周用民間金寶價
　皆數倍建康酒租皆使輸金猶不能足鑿金為蓮花
　以帖地令潘妃行其上曰歩步生蓮花
齊靈和殿在臺城内(舊志/)
　考證齊武帝時益州刺史劉浚獻蜀栁帝命植扵靈
　和殿下三年栁成枝條柔弱狀如絲縷帝與公卿宴
　賞歎曰此栁風流可愛似張緒少年時
梁重雲殿梁武帝造在華林園(舊志/)
　考證隋志云殿前置銅渾儀是偽劉曜光初六年南
　陽孔挺所造何承天以為張衡所造　陳書云高祖
　三年戊辰重雲殿東鴟吻有紫煙出屬天
梁五明殿在臺城内(舊志/)
　考證梁大通中皇帝謙恭待士時忽有四人來貎可
　七十鶉衣躡履入丹陽郡建康里行已經年無人知
　者帝召入儀賢堂給湯沐解御服衣之合朝無識之
　者惟昭明太子識之四人喜揖昭明如其舊交目為
　四公子帝移四公子入五明殿更重之後大同末魏
　使崔敏來聘敏博贍儒釋知天文醫術帝選十人扵
　此殿推論三教百家六籍五運九十餘日崔敏忘精
　䘮神傷心嘔血歸未及境而卒
披香殿在臺城内後宫(舊志/)
　考證庾子山詩宜春苑中春已歸披香殿裏作春衣
　蓋指此也
林光殿在縣東北十里潮溝村覆舟山前晉為藥園
光嚴殿在縣東北六里景陽山東嶺南
　考證梁扵臺城中立層城觀歴代修理更起重閣上
　名重雲殿下名光嚴殿
鳯光殿在縣東北七里一百步舊臺城内
光華殿在臺城梁武帝大通中施與草堂寺取珠貨直
百萬以其地起重閣七間
寶雲殿在臺城梁武帝以施佛事
惠輪殿亦供養佛事宋扵臺城立正福清曜等殿又臺
城温德門内有永正溫文文思夀安等殿又陳永定中
扵臺城起昭德嘉德夀安乾明有覺等殿又臺城温德
門内起三善長春勝辯等殿又有嘉禾崇政承香柏梁
延昌神􁦆永夀七賢璿明延務龍光至敬璇璣光昭大
政柏香諸殿(自林光殿以下皆/建康宫闕簿所載)
陳求賢殿在臺城内後主皇后沈氏居之后字務華沈
君理之女端情好學孔貴嬪有盛寵沈氏並無怨妬之
色衣無綺繡長尋佛經名畫典籍詩賦而已陳亡隨後
主西遷後主薨后自作哀册文其辭甚酸楚朝賢痛之
　六朝宫殿具志扵前規模制度固不盡同其興也以
　樸其衰也以侈則未嘗不同也鑒之哉
　　樓閣
景陽樓今法寶寺西南精鋭中軍寨内遺址尚存里俗
稱為景陽臺
　考證輿地志宋元嘉二十二年修廣華林園築景陽
　山始造景陽樓　孝武大明元年紫雲出景陽樓狀
　如煙迴薄久之詔改為慶雲樓(宫苑記云/景雲樓)　齊武帝
　時置鐘景陽樓上應宫中宫人聞鐘聲並起粧飾
青漆樓在上元縣北五里臺城内
　考證齊書云世祖興光樓上施青漆時人謂之青漆
　樓東昏侯曰武帝不巧何不純用瑠璃
朝日夕月二樓在華林園内
　考證梁武帝所起階道遶樓九轉　宫苑記云景陽
　山次東嶺起通天觀觀前又起重樓上重曰重雲殿
　下重曰光嚴殿殿前當堦起二樓左曰朝日樓右曰
　夕月樓巧麗無匹
入漢樓在石頭城
　考證實錄晉義熙八年扵石頭城南起高樓加累入
　於雲霄連堞帶於積水名曰入漢樓
觀稼樓在城東二十五里梁武帝造
望逺樓在江寧縣西南八里
　考證輿地志云新亭壟上有望逺樓宋元嘉中改名
　臨滄觀今名勞勞亭是也
落星樓在上元縣東北臨沂縣前
　考證呉大帝時山置三層樓樓高故為此名　呉都
　賦云饗戎旅乎落星之樓是也今石步相去一里半
　有落星墩里俗相傳即當時建樓處今去城四十里
烽火樓在石頭城西南最髙處呉時舉烽火處也
　考證宋元嘉中魏太武至𤓰步聲言欲渡江始議北
　侵朝士多有不同至是文帝登烽火樓極望不悦謂
　江湛曰北伐之計同議者少今日貽大夫之憂在予
　過矣又齊武帝登烽火樓詔羣臣賦詩　蘇峻之亂
　陶侃温嶠入討舟師直指石頭峻登烽火樓望見士
　衆之盛有懼色謂左右曰吾本知温嶠能得衆也(詳/見)
　(烽/燧)
李白酒樓在城西
　考證李白翫月城西孫楚酒樓達曉歌吹日晚乗醉
　著紫綺裘烏紗巾與酒客數人棹歌秦淮徃石頭訪
　崔四侍御　白有詩朝沽金陵酒歌吹孫楚樓又金
　陵西樓月下吟云金陵夜寂南風發獨上髙樓望呉
　越又猛虎行云溧陽酒樓三月春楊花茫茫愁殺人
　此樓又在溧陽縣　陳軒金陵集載楊文公億憶江
　南詩云江南堤栁拂人頭李白題詩徧酒樓
冶城樓在天慶觀西偏呉冶城舊基卞將軍墓側
　考證晉謝安王羲之同登冶城樓悠然遐想有高世
　之志　蘇峻之亂卞壼巷戰而死二子亦死皆𦵏冶
　城　嘉定四年黄公度重建樓於忠孝堂上詳見冶
　城及卞壼墓(任希夷詩翠輿西駐石頭城隻手扶危/義奪情富貴浮雲俱歇滅死生大節獨)
　(分明衣冠埋玉千年恨簡册流香萬古聲莫笑元規/能誤晉誤元規者是虚名  又詩翛然獨上冶城樓)
　(樓外江山只舊遊謝傅不生支遁在懶能騎馬過西/州  黄度詩果然當國擅功名著屐閒來上冶城久)
　(欲乗風還海道江山佳處尚關情又春秋將絶書劉/子漢史雖終述武侯舊國不知遺烈在我來偶作冶)
　(城樓乗曾極詩裊裊疎林集晚鴉鐘山雲氣入簷牙/何人  月吹長笛夜看雲陵百萬家  劉克莊詩斷)
　(鏃遺鎗不可求西風占竟滿原頭孫劉數子如春夢/王謝千年有舊遊高塔不知何代作暮笳似説昔人)
　(愁神州只在闌干北度度來時怕上樓然劉元高詩/俯仰明知盡可悲西風還此立多時偶  喚醒東山)
　(客便有淮/淝一局碁)
百尺樓南唐宫中有百尺樓綺霞閣
　考證類説云唐主於宫中作高樓召羣臣觀之衆皆
　歎美蕭儼曰恨樓下無井耳唐主問其故對曰恨不
　及景陽樓耳唐主怒貶於舒州
忠勤樓在府治錦繡堂淳祐十年吳大資淵建宸翰賜
今名詳見錦繡堂
鍾山樓在府治東北鎮青堂呉大資淵重建樓北正對
鍾山故名(闕碧流堂相公親建鍾山閣輪奐丹青相間/錯      下水灣灣紅綻欄邊葵灼灼面對)
　(皇居帝闕開平分佳氣何雄哉時時羣飲神仙輩一/片笙歌天外來金陵陪都景佳麗邊陲帖息無他事)
　(運籌竒佐蘇黄賢行樂傳盃朝暮醉何如改作籌邊/樓寛君北顧分君憂何如改作太平樓樂民西成銷)
　(民愁風光平逺簾髙捲月臺掩映君王殿倚空獵獵/翠幙飛清爽自無塵一㸃青惜遙遙何處峯登臨凝)
　(盼景無窮祇應詩句能模寫不信人間有畫工水橋/曲曲危華表宻葉深深䕃芳沼半垂含籜竹蕭踈合)
　(抱護堦草横遶何如改作戱彩堂祝君之母夀無疆/何如改作清白堂願君之子學餘芳澤潤生民多恩)
　(德嘯却殘㓂不戰力也應銘石紀勲勞請面鍾山閣/前立  松洲闕    題鍾山樓詞麥場桑隴道都是)
　(六代宫城遺跡夢裏江山經幾覺還似堠旁征驛燕/去燕來花開花謝那箇成端的人煙牢落晚風何處)
　(羗笛休堪嘆揮淚新亭籌興亡莫補萬分之一到我/憑闌  更向酒畔是今非昔擊楫誓清聞雞起舞畢)
　(竟英雄得傷心殘/照塔尖遥露秋碧)
東南佳麗樓在銀行街舊為賞心樓基樓久廢景定元
年馬大使光祖建規模宏壯増倍舊樓改立今名(李衢/記畧)
　(云資政殿大學士裕齋先生馬公再鎮金陵之明年/被㫖兼董西餉公對敭休命布宣上恩弊梳蠧剔害)
　(除利興不嚴而治不令而行於時邊氛掃蕩江淮肅/清雨暘時若百榖用成貔貅均挾纊之温鴻鴈同春)
　(臺之登公於是憑高懐古慨然謂客曰自六飛駐蹕/東南兹地實為陪京三國之英雄雖逺六朝之形勢)
　(猶存顧未能選竒占勝以發山川之美非闕歟餉臺/故有賞心樓適據一郡之中壤地褊小屋老弗支公)
　(命撤而新之培高闢廣度材鳩工因作傑閣三層而/名之曰東南佳麗經始於仲秋落成於孟冬不三月)
　(而大備巨棟横空重簷挿雲於市㕓闤闠之中而覩/此突兀傑特之勝過其下者皆翹首企足窈窈焉如)
　(隔弱水而望蓬萊登其上者皆洞心駭目飄飄焉欲/餐沆瀣而拍洪崖云云北望中原一目萬里得無興)
　(禾黍高低之嘆者乎俯視長江一碧萬頃得無懐擊/楫誓清之志者乎云云衢被命將指西淮道由建業)
　(謁公於玉麟堂因獲一登斯樓以快賞心目公不鄙/其固陋俾為文以記顛末云云斯役也縻指五十萬)
　(米一千五百斛皆有竒職其事者公之客朱君幼學/趙君與鎏呉君疇是嵗景定改元仲冬既望門生朝)
　(請郎直寶章閣淮南西路轉運判官兼提舉淮南西/路常平義倉茶鹽公事李衢記  朱幼學上梁文金)
　(陵帝王州有錦繡兩坊之勝朱樓霄漢道現綺羅萬/井之間髙百尺而摘星辰虚四簷而納風月神仙地)
　(位城郭畫圖竊惟青天白鷺擅山水之竒紫蓋黄旗/應東南之運六朝盛事千古流風金湯㑹府之崇嚴)
　(景物陪都之佳麗英雄萃聚騷墨淋漓或指鳯臺而/詠秋空萬丈之詩或望赤壁而賦雪浪千堆之句石)
　(城鍾阜烏巷雨華方輿皆可覽之秀竒眼力有無窮/之疆界欲其適興必也憑髙雖十二勾一半簾如挿)
　(在青𡨕之表然千門燈九街月宜莫如闤闠之中舊/有層欄惜居委巷板檻腐爛而半成毁折地步狹隘)
　(而不足改為誰驅花下之車來曳雲端之履我大制/使撫使判府留守總領大資相公萬間厦廣方寸地)
　(存官鼎鼐無樓臺處身甚約已分事即宇宙用世尤/厪顧以書殿之尊兼領餉臺之職天下之重其自任)
　(公家之事無不為興念是邦實重閫駐兵之地可無/絶景為籌邊料敵之謀乃求要區乃求巨木靈鼇駕)
　(海氣横牛斗之秋翹鳯飛空天立翠微之壁朱闌縹/緲綵霧飛淩棟梁撑住於乾坤窻牖照臨於世界衣)
　(冠碧落盃酌銀潢合三軍萬姓以同懽與諸道九流/而共賞翠眉環坐醉扶花影之闌干十指彈絲香透)
　(春風之帷幙於是樂甚豈不快哉相國之政如飲醇/所以見經綸之妙醉翁之意不在酒聊舒展拓之懐)
　(欲舉修梁敬陳鄙䪨抛梁東仙盤出海駕金龍遥望/咸池金湧躍滿天瑞彩照簾櫳抛梁南明堂八柱與)
　(天参若把長干來比並長干應作小闌干抛梁西樓/閣三層天下希賞心白鷺相輝映淥水中間棟宇飛)
　(抛梁北鍾山倚坐如盤石松柏庭前老更恭虬枝直幹/三千尺抛梁上絃管半天分隊仗樓高得似政聲高)
　(四海蒼生齊仰望抛梁下御前車馬紛如也銀髪貂/蟬臉暈紅宣麻道是相司馬伏願上梁之後玉垣天)
　(聳金鑰地嚴滿不溢高不危著工夫於柱石閎其中/肆其外公指視於道塗朝廷好而門舘無私風雲㑹)
　(而君臣際遇庶社稷等山河之/長久而勲名與樓閣以峥嶸)
伏龜樓在府城上東南隅景定元年馬大使光祖増創
硬樓八十八間(楊萬里詩周遭故國是山圍對景方知/此句竒偶上伏龜樓上望一環碧玉缺)
　(城西名闕卜南菰蒲深處拓重城城上立樓/龜喚  應    唐不多歳何妨俯首納天兵)
層樓在府城右南廂中界花行街樓跨街東西樂府有
獨自上層樓之句即此是也
南樓在府城右南廂中界寛征坊與舊佳麗樓相對
舊佳麗樓在舊米市西曹家巷口
安逺樓在府城右北廂太平橋西南
有年樓在榷貨務巷口總領吳濳建並書扁
豐裕樓在南門外西街
和熙樓在府城右北廂太平橋西南
嘉㑹樓在府城右南廂北界大木頭街
嘉瑞樓在鎮淮橋北本名鎮淮樓寶祐六年燬重建樓
改今名
臨春結綺望仙三閣陳後主至德二年起
　考證宫苑記在華林園天泉池東光昭殿前高數十
　丈並數十間其牕牖户壁欄檻之類皆以沈檀為之
　又飾以金玉間以珠翠外施珠簾内設寶帳其服玩
　瑰麗近古所未有其下積石為山引水為池植以竒
　樹雜以花藥後主自居臨春閣張麗華居結綺閣龔
　孔二貴妃居望仙閣並複道交相徃來使女學士與
　狎客賦詩采其尤艶麗者以為詞被以新聲其曲有
　玉樹後庭花臨春樂等麗華聰慧有神采嘗於閣上
　靚粧臨軒檻宫中遥望飄若神仙　陳軒金陵集載
　王渙惆悵吟云陳宫興廢事難期三閣空餘緑草基
　(劉禹鍚詩貴人三閣上日晏未梳頭不應有恨事嬌/盛却成愁又珠箔曲瓊鈎子細見楊州北兵那得渡)
　(浪語聲悠悠又沈香帖閣柱金縷畫門楣迴首絳幡/下己見黍離離又三人出眢井一身登檻車朱門謾)
　(臨水不得/見鱸魚)
昇元閣舊在昇元寺即瓦棺寺也在城西南隅
　考證京師寺記瓦棺寺有瓦棺閣乃梁朝所建高二
　百四十尺　李白横江詞云人言横江好我道横江
　惡一風三日吹倒山白浪髙於瓦棺閣　龔頴運厯
　圖云開元九年江寧縣瓦棺寺閣西南久傾因風自
　正　偽呉順義中改寺為吳興寺閣為呉興閣南唐
　昇元初改寺為昇元寺閣為昇元閣　江南野史唐
　仁傑為溧陽主簿羣公休沐宴昇元閣仁傑即席和
　登閣詩有雲散便凝千里望日斜常占半城隂之句
　座客皆驚　南唐書云昇元閣因山為基高可十丈
　平旦閣影半江　開寶中王師收復士大夫暨豪民
　富商之家美女少婦避難於其上迨數千人越兵舉
　火焚之哭聲動天一旦而燼　今崇勝戒壇院近昇
　元閣故基建盧舍那佛閣亦髙七丈里俗猶呼為昇
　元閣(李白詩晨登瓦棺閣極眺金陵城鍾山對北户/淮水入南榮漫漫雨花落嘈嘈天樂鳴兩廊振)
　(法鼓四角吹風筝杳出霄漢上仰攀日月行山空覇/氣滅地古寒隂生寥廓雲海晚蒼茫宫觀平門餘閶)
　(闔字樓識鳯凰名雷作百山動神扶萬拱傾靈光何/足貴長此鎮呉京  羅隱詩下盤雲跡上雲浮偶逐)
　(僧行步步愁暫憩已知須用意漸來争忍不迴頭煙/鍾樹老重江晚林鐸風輕四境秋懶指臺城更東望)
　(鵲飛龍鬭盡荒丘度李丞相詩登高始覺太虚寛白/雪須知唱和難雲  𤨏忩金榜濕月籠珠箔水晶寒)
　(九天星宿簾前見六代城池直下觀惟有上層人未/到金烏展翅拂闌干  曽極題昇元閣鐸石柱摩挲)
　(石柱蘚㾗斑七國如鴻去不還無復切雲三百尺祗/傳風鐸在人間  劉過詩脚力倦矣盍少休侵晨更)
　(上昇元逰眼中已不見二百四十尺之髙樓但見炊/煙萬竈宿貔貅上有啼鴉噪鵲如泣訴下有老樹根)
　(據枝相糾想其結締初匠石巧與造物侔桷榱枅栱/不知幾大木一木牽挽回萬牛山川退聽左右受約)
　(束日月烏兎早暮東西流阿房之旗矗立矮如㦸臨/春結綺望仙三閣俱下頭太行孟門培塿而已矣蹄)
　(涔洞庭芥為舟拄撑霄漢弹壓大千界下歴梁唐晉/漢周一朝世故有反覆禍結祝融回祿與鬰攸灰飛)
　(障天煙焰熾一火二月爛不收遂使觚稜化草莽丹/雘成墟丘吾聞至人侈儉初何心有茅一把蓋頭便)
　(可留何必窮極土木事妖怪朘削赤子膏血歛以裒/是故子劉子不仙不佛亦不侯視鸞臺鳯閣為蘧廬)
　(百萬賀宅亦夢幻泡影漚江西豈無家白沙翠竹泉/石幽茅簷曝日搔背痒籬缺牆破手葺修争如以天)
　(地為室廬日月行住坐卧得自由不為朱門走不作/白屋羞有時千里騎鯨遊汗漫有時蛤蜊踞食龜殻)
　(秋彼昇元閣者亟成而復壊膓亦不能為之斷心亦/不能為之憂造物何足云此身自贅疣譽堯毁桀未)
　(必公是非丘跖兩害蟻與螻日斜請公/急下山我有斗酒歸去來兮相與勸醻)
青溪閣在府治東北青溪上本梁江總故宅至國朝為
段約之宅有亭曰割青取荆公詩割我鍾山一半青之
句乾道五年秋因移放生池於青溪之曲即割青故基
建閣焉(張椿記云天下山川勝處古今相承徃徃隨人/廢興得其人者雖雲煙草木皆有憑恃德名髙)
　(自標致亘萬古而不可泯沒之也如其不然亦復憔/悴悽愴風悲雨暝過者為之黯然而山川因人而興)
　(者亦不多有孟城北垞本宋延清之别業香山履道/之坊蓋楊虚受之故宅王白二公乃發其名而傳後)
　(世使其地靈氣英而無人傑以當之亦將碌碌䝉昧/不復傳矣金陵古帝都也青谿數曲近在城中晉則)
　(為郄僧陁之所領覽陳則為江總持之所據依二人/者雖號為聲名震耀胷次坵壑一時游従見於歌詠)
　(然擘牋賦詩之時君臣狎眤沈酣昏蔽竟不能免艶/妃橋上之戮至今使人羞之則青溪殆為江令所汙)
　(而不可洗也異時段氏結廬其上王半山詩之而割/青之名遂振兵火後走鼪鼯埋荆棘獨取給於漁師)
　(老圃之用鍾山之秀無復照映此溪之上今大帥史/公繇甘泉法従宅牧留京政脩戸庭而人自得於一)
　(路十州之外凡地之勝與景之殊者悉表出之六朝/以來人物事迹捜訪具備覺山川益竒登覽益多而)
　(聞見益廣至是青溪數曲之地足歴而心營之回栁/堤之舊築層閣之新忽若飄浮上臨雲氣環城之山)
　(畢出軒露朝漪夕嵐煙顔雨態盡得於指顧之内公/聽訟之餘風清月白蘭橈畫舫時徃來其間無紅旗)
　(穿市之勞有延緑混碧之觀龜魚禽鳥攸榮飛躍鳴/聲上下而自喜得所遇焉是可為青谿賀也一日公)
　(顧謂客曰夫豈以游樂故而為此哉予之意殆非也/嘗迹建康志顔平原為昇州日據石擘窠大書竒字)
　(以紀乾元放生池者蓋自江寧秦淮連太平橋並江/帶郭皆禁網捕所以宣皇明而廣慈愛也今青溪之)
　(地延袤數里蒲蓮葭葦暎蔓葱蒨潛深伏奥依戱藻/荇不知其幾千萬億皆欲使之遂性咸若圉圉洋洋)
　(游泳恩波以祈兩宫萬年之夀此予之理是溪創層/閣而以時徃來其間者述平原之志舉乾元之實而)
　(效蕃臣之精懇者也客聞而嘆乃酌而請曰以公修/名雅望特橐偃藩深為聖天子器重四方之士知公)
　(推轂後進桃李滿門願一見公者日有其人而公寓/意幽討寄興滄洲峴山南樓比迹羊庾又能展拓是)
　(溪涵濡品類使鳬鷖休哺鷗狎不驚而盡所以鄉慕/古人尊君愛上之意則是溪之遇寧有既乎谿之遇)
　(公固得其所公方且以宏逺之摹經畧中原勒功彝/鼎公則有時而去也公去而位愈尊而谿之名愈大)
　(矣可不記歟椿於公為門下士乃摭其實而書之公/名正志字志道南徐人乾道已丑中秋日右朝奉郎)
　(權發遣和州軍州主管學士兼營内勸農營田屯甲/事借紫龍舒張椿記  徐照詩葉脱林梢處處秋壯)
　(懐易感更登樓日斜鍾阜煙凝碧霜落秦淮水慢流/人似仲宣思故國詩如杜老到夔州十年前作金陵)
　(夢重撫闌干説舊遊狎劉過詩瓊樹枝新梅藻迸與/君擕手清溪問舊時  客歌舞塲何似詩人風雪逕)
　(谿邊傑閣髙崚􁭢左右華屋連飛甍依稀王謝鳴珂/里髣髴秦筝雲母屏古來繁華各衰歇只有不磨惟)
　(嵗月小船何處載愁來哀怨一聲吹笛裂當黄度詩/江家舊宅枕溪頭誰向溪灣著小樓無奈  年亡國)
　(恨潮生潮/落幾時休)
涵虚閣南唐後湖東宫園内見徐鉉集
　　堂館
清心堂在府治設㕔後即經武堂舊基紹興十二年葉
公夢得建
玉麟堂在府治紹興十五年晁公謙之建錢塘呉説書
扁
錦繡堂在府治忠勤樓下淳祐十年吳公淵建皇帝御
書堂名淵自為記(文見二/十三巻)
忠實不欺之堂即府治中堂寶祐五年馬公光祖建皇
帝御書堂名陸景思為記(文見二/十二巻)
静得堂即府宅後堂寶祐五年馬公光祖建自書扁
鎮青堂在府治東北隅鍾山樓下淳祐十年吳公淵建
弟潛書扁
芙蓉堂在安撫司僉㕔之後紹興十一年葉公夢得建
景定元年馬公光祖重修
籌勝堂在制置司僉㕔之中景定元年馬公光祖建(詳/見)
　(僉㕔/記)
君子堂在籌勝堂東南臨水景定元年馬公光祖建
清如堂在青溪淥波橋北馬公光祖建取宸奎中一清
如水之語以名之梁椅為記(上改元開慶之二月進京/湖制置大使馬公資政殿)
　(學士再鎮秣陵到之日其父老相擕持以慰其鄉鄰/其部伍激昂以願致其身嘔喻翔佯如兒奪乳而忽)
　(復襁於其母也公為一切鎮以寛静人用和肅幕府/事益省迺作堂于青溪之泜扁曰清如蓋公之在京)
　(湖也出私財募善戰士奉命城黄平人跡不到處轉/輸繦屬秋毫不以累縣官北去少府當具槖中装公)
　(悉郤不齎一錢上聞親御翰墨以賜有曰卿一清如/水公將同民之樂而榮上之䁑也遂取以名堂嵗八)
　(月潰成四面尼涵萬象一鏡向之荒煙野草重昔賢/躊躇悽愴之慨者今使人融怡自得泳游忘歸焉梁)
　(椅適自維揚來省公公命舟觴椅堂上酒三行椅離/席再拜執爵言曰水本清泥滓之性本清欲蔽之先)
　(生無耳目玩好之娯無口體甘逸之奉傳舍其家而/家國事虚舟其身而身民隠先生豈有他哉人汙其)
　(清我清其清而已耳雖然椅也竊嘗聞之道滿天地/間而最可見道者莫如水源泉混混不舍晝夜君子)
　(以自強不息焉水先萬物而以飬萬物水流而不舍/是以物生而不窮先生憂勤王室俛焉日孳方寸之)
　(天無頃刻不運也故其流行為長江大河潤澤為時/雨甘露社稷生靈實嘉賴之此則先生之清而聖上)
　(所為褒表也若止於濯吾纓以潔其身而已矣不幾/於伯夷之隘乎故曰伯夷之清清而隘裕翁之清清)
　(而裕公笑曰嘻是吾志也釂子爵遂退而次第其語/為堂記門生宣教郎前淮東安撫使司参議官梁椅)
　(撰門生朝奉郎新除宗正寺簿陳淳祖書門生文林/郎滁州軍事推官兼沿江制置大使司幹辦公事章)
　(應雷/篆葢)
思政堂在通判西㕔乾道六年潘恕建好谿章謙為記
　(天下之理不有廢何以興不有毁何以成水之涸也/適為汹湧澎湃資也木之落也適為條暢碩茂基也)
　(斯軒之建其殆是歟嵗在著雍攝提格夏六月晦西/倅㕔事之旁忽有回祿之灾帥守臨視人皆効力旋)
　(即撲滅而貳車燕處之室已為煨燼於是鳩工聚財/戒期以鼎新一毫之用悉出公帑不以厲民工興于)
　(中元節而畢於閲鼔之辰越翼日設觴豆集僚友以/落成僕實與焉酒酣貳車屬僕為記且謂斯軒舊名)
　(治中思有以易之僕固辭不獲因念貳車左右郡政/精力扵職今建斯軒端為坐卧思索之地必不專事)
　(宴樂也聞諸子産曰政如農功日夜思之朝夕而行/之行無越思如農之有畔其過鮮矣繼自今貳車處)
　(游此或為南郭之隱几或為茅容之危坐終夜不寢/師仲尼之訓坐以待旦以周公為法則郡政庻其盡)
　(善古所謂同流王化不為虚語矣請以思政名庶來/者知營建之意云貳車潘其姓恕其名端行其字九)
　(江人也好/谿章謙記)
籌思堂在轉運司圃内本籌思亭之舊王荆公范忠宣
公皆有詩(王荆公詩昔人何計亦何思許國憂民適此/時寓興中園為逺趣託名華榜有新詩數株)
　(碧栁蒼苔地一丈紅蕖淥水池坐聽楚謡知嵗美想/銜盃酒問花期  范忠宣公詩亭為籌思設公將稱)
　(此名致誠通造化審慮敵權衡境寂居無/倦心虚照自明詎同㳺宴事休戚繫羣生)紹興十七
　年鄭公僑年即亭基建堂邊惇德為記(紹興丁夘秋/華原鄭公以)
　(浙東倉司移總外計扵大江之左行且紛更留司以/應辦軍需無擾而濟聞于上爰下綸言俾仍舊服於)
　(是軍民官吏歡呼而樂公之留及是年之冬以暇日/步於公圃視西北隅得隙地焉欲經度之詢之屬吏)
　(咸曰漕臺舊嘗有籌思亭者兵火之後其廢日久獨/大丞相王文公范忠宣公所詠二詩刋石尚存公歎)
　(曰豈可使前人之迹埋沒而不舉二公之雅什殆為/虚設乎乃度餘材成之賦功屬役不擾於民用財不)
　(取於諸邑閲月而就得豐儉之中而少加壯焉易之/為堂而名仍其舊乃立王范詩碣于堂中匪為觀游)
　(特以繼前人之志也惇德謂天下之事戒在樂因循/而憚改作苟臨事例若此視陋不支忽傾不持毛舉)
　(縷數嵗月之間浸浸而廢者不知幾條良可憫笑也/蓋常人用心每以玩時愒日為事故較論短長將有)
　(所興作必曰此有利于已乎有利于吾子孫乎力非/不足勢非不便畏首畏尾將發復已率皆滯常而難)
　(合惟公之志迺大不然視事雖久一日必葺一如其/始至於是弊者必新蠱者以飭軍儲充盈民不告病)
　(故能以餘財餘力求前人之志而成之其用心固自/不同矣聞之鄭子産曰政如農功日夜以思之思其)
　(始而圖其終行無越思如農之有畔其過鮮矣方吏/退無事時優游此堂坐而思之若何而可以享上若)
　(何而可以足食民之利思所以興民之瘼思所以去/則籌思之設殆非苟然者在我後之人凡到公之堂)
　(能求公之用心而復思公之所為則天下之事何患/于骫骳而不振也哉故書此以序事之始末云紹興)
　(二十年嵗次庚午三月十一日記左従事郎新充秀/州州學教授王誼書石儒林郎新監通州監倉邊惇)
　(德/撰)
忠宣堂在轉運司西㕔本雙槐堂之舊真文忠公改建
劉漫堂宰為記(建安真侯將漕江東之明年夷考前人/名氏曰惟忠宣范公實獲我心乃為堂)
　(以祠復更命故雙槐堂曰忠宣朝夕游焉以致其思/謂大司成袁公其文宏雅宜為祠記以光昭忠宣之)
　(令德謂漫堂叟劉宰少戅宜述堂之所以名以砭吾/私叟不侫竊惟國家倣右部刺史置轉運使江東以)
　(地大賦殷委寄特重異時駕四牡而來多巨公有顯/跡而忠宣無可書之事後忠宣百五十餘年其間績)
　(用之湮晦何可勝計而忠宣之名與日月懸豈忠宣/之所存與真侯之所思固不可蹟尋歟夫好善惡惡)
　(人心公理一失其平則是非易位故愛君子必知其/善之所不及則君子勉而進于善疾小人必原其惡)
　(之所不至則小人不狃于為惡君子進於善而小人/服小人不狃於為惡而君子安斯民也三代所以直)
　(道而行而家而國所用平康也而季世君子不然其/愛同已太深而疾小人已甚愛同已太深則以一人)
　(而信其類以甚得于彼意其必不失於此言出而和/不矯其非事舉而隨不要其弊幸其中而不倚止而)
　(非激也則可否則激而偏嘗試而誤而君子之道始/屈疾小人已甚則屏之去恐不速麗之法恐不重抉)
　(摘其隠微不俟其著掇拾其既徃不問其新幸其惡/之稔辭之屈也則可否則有疑而甚之者矣疑之則)
　(是否莫辨甚之則曲直有歸而君子之禍激矣忠宣/公其知之方其在江東賦籌思堂詩有曰審慮敵權)
　(衡又曰心虚照自明夫虚則無我平則稱物其後日/規橅率肇乎此故在當時曰歐曰韓曰富曰司馬世)
　(所謂君子公所藉以進者而意向稍愆公皆指其非/曰章曰蔡曰鄧世所謂小人公所坐以退者而文致)
　(稍深公皆以為過其持平此心真不愧于權衡而其/識慮之逺則非淺鮮者可及故後之論者謂使公之)
　(言行於熙豐必無元祐之紛更使公之言盡信於元/祐必無紹聖之反覆叟亦謂使公之生先於漢唐之)
　(季必無朋黨之禍使公之死後於建中靖國則崇觀/憸人亦無所容喙矣人之云亡邦國殄瘁尚忍言之)
　(真侯以道事君以義正國蓋庶乎忠宣之為者其升/堂而思夫豈徒哉其名字不書蓋兒童走卒知而誦)
　(之老夫以忠宣所以事韓富司馬諸公者事侯他日/將有人焉僕老矣嘉定丙子臘日記丁丑十月望朝)
　(散大夫直寶謨閣權江南東路/計度轉運副使俞建書并立石)
戲綵堂在轉運司正堂後嘉定八年真文忠公將母出
使葺而名之馬公光祖王公埜皆公門下士寶祐初適
同持節於此新其堂而大其扁且刻石識之(嘉定八年/春西山先)
　(生真文忠公繇右螭持江東漕節時公方盛年將母/出使退食之暇日以娯親為樂即官廨之後堂葺而)
　(扁之曰戱綵今四十年矣公忠于君孝于親仁于民/盛名鉅德四海仰之不特江東父老也然公之德政)
　(實自江東始故思公者久而不忘既繪公像與忠宣/范公并祠矣登斯堂者又慨想其承顔飬志之孝而)
　(興起焉埜事先生甚久而馬公光祖受先生之學亦/深皆門下士也適以臺閫同寅于此馬公命埜作戱)
　(綵堂三大字而更扁之於以見尊慕先賢之心而傳/示來世之意且述其梗槩刻諸壁寶祐二年孟秋朔)
　(門人王/埜謹識)
使華堂在總領所圃内紹定三年戴公桷建自為記(記/云)
　(余於景蕭之南敞政足園矣㕔事西偏舊有圃焉一/水縈環若簷之鈎若珮之璜古栁参天夾峙著行余)
　(欣然樂焉挾書過之亭老而欹地窄而磽灌莽蒙茸/水失其性無以發余天趣之靈也沿水為堤編木䕶)
　(之徹壅而通去滓而清而水之性復矣於水之隂闢/地一區移分鍾堂於上易名使華左植脩竹亭曰碧)
　(鮮右植寒梅亭曰春信循堂之後復締三亭曰種花/以牡丹名曰金粟界以丹桂名曰雲錦鄉以桃花名)
　(此水北之佳趣也使華之南隔水著亭曰芳洲曰映/波曰栁風栁風而東飛梁通之曰玉水曰静觀曰蔗)
　(境映波而西復跨飛梁極水置亭名曰水雲此又水/南之嘉趣也方其霽影初開天光相磨璧月當空金)
　(波動揺其或風止瀾息一塵不生草木軒忩如鏡中/觀余遊於斯吟於斯見賓於斯而不能去也客或請)
　(曰水哉水哉何取於水也余應之曰夫散於兩間者/五具道體之妙立一性之真者惟水焉耳而四者不)
　(豫焉今夫水生於天一根固有也含蓄羣象該萬善/也潤澤百物惻隠仁也不舍晝夜純不已也盈科後)
　(進毋自欺也入纎芥之隙巽也幹鼇極之運健也余/因之以翫此性之理豈獨恣心目之娯哉且古者卿)
　(士奉命而出竣事則旋故謂之奉使未有列職於外/而以使名者也若觀察節度轉運之類唐以來失之)
　(矣獨今饟師必王人為之故名園曰使華而又扁諸/堂也然金榖縈之塵埃蒙焉比諸使為冗且劇矣必)
　(䟽瀹此心若水之清講切利病若水之明稱物賦予/若水之平始足以稱禮樂之選盡諮諏之責不然予)
　(扵水有愧焉耳奚光華云哉子今與予臨是水也不/獨鑑形於以鑑心不獨觀物以之觀性反稽中省久)
　(焉有得則異日遊是園也波光水色無一非性矣客/詫曰異哉吾問水得知性紹定三年端午日記朝請)
　(郎守太府少卿總理淮西江東軍馬錢糧專一報發/御前軍馬文字兼提領措置屯田戴桷撰承議郎監)
　(建康府榷貨務都茶場何處信書従事郎辟差充總/領淮南江東軍馬錢糧所凖備差遣李自牧篆額)
　堂後為橋跨溪榜曰尋春橋之北為看忩榜曰書舫
　皆馬公光祖所作
仁本堂在總領所東㕔馬公光祖建自題其柱云斯堂
經始於寶祐甲寅仲秋朔旦落成於良月既望扁曰仁
本取君子治財以仁為本之義
誓清堂在府治東親兵教場内紹熙元年留守章公森
建淳祐七年都督趙公葵改建指授堂
有美堂舊在府治今堂基在行宫内
　考證梅堯臣宛陵集載金陵有美堂詩(李白愛山如/洛陽三盃為)
　(歌白日長廢基臺殿不可識玉燕舊棲王謝堂公來/碧瓦起棟宇羅列圖書牙作牀池頭古月城下江照)
　(見萬里氷雪光江流不盡月不死寒浪素影東/西翔願公樂此殊未央慎勿區區思故鄉)
儀賢堂一名聽訟堂今廢
　考證呉建中堂在都城宣陽門内路西每嵗䇿孝廉
　秀士考學士學業嵗暮習元㑹儀於此梁改曰儀賢
　　梁武帝謙恭待士大通中有四人來年七十餘鶉
　衣躡履行丐經年無人知者帝召入儀賢堂給湯沐
　解御衣賜之帝問三教九流及漢舊事了如目前帝
　心異之四人與昭明太子如舊交(楊備詩云兩兩鶉/衣鶴髪翁講筵談)
　(柄坐生風向縁太子歡相得應與商山四皓同中馬/野亭詩鶴髪龎眉四老人鶉衣躡履一何貧堂  論)
　(事君心喜寺裏譚經衆説新􁫫杰仉□皆古字甪黄/園綺定前身胡為朝士無人識惟有昭明極見親)
樂賢堂舊在臺城内晉肅宗為太子時所作蘇峻之亂
宫室皆焚惟此堂獨存(舊志/)
　考證宫城西南角外有清游池通城中樂賢堂　晉
　咸和七年彭城王紘上言樂賢堂有先帝手畫佛像
　屢經冦難而此堂獨存宜敇作頌帝下其議蔡謨曰
　佛者夷狄之俗非經典之制先帝量同天地多才多
　藝聊因臨時而畫此像至於雅好佛道此未聞也於
　是遂寢
武帳堂元嘉中建於武帳岡上故名在城北三十里幕
府山南今廢
　考證宋文帝元嘉二十一年宴於武帳堂將行敕諸
　子且勿食至㑹所賜饌日旰食不至有飢色上曰汝
　曹少長豐逸不見百姓艱難今使汝曹識有飢苦知
　以節儉用物
鄭介公讀書堂在清涼寺
　考證鄭俠字介夫其先光州固始人四世祖俖唐末
　隨王氏入閩遂為福清人俠既冠遭妣黄氏憂念家
　貧親老弟妹衆多慨然自誓當訪學以成名治平二
　年初舉下第隨父翬赴江寧府監税得清涼寺一小
　間閉戸讀書唯冬至元日歸省時王荆公以中書舎
　人持服寓江寧聲迹相聞公未嘗徃見有楊驥者鄱
　陽人來就學於荆公公語之曰鄭監税一子在清涼
　讀書聞其人好學可與相就驥如其言嵗正月忽一
　夕大雪寒甚通直以酒食餉公公讀書至夜艾呼驥
　共飲酒酣登寺之瑞像閣題詩曰濃雪暴寒齋寒齋
　豈怕哉漏隨書巻盡春逐酒瓶開一酌招孔孟再斟
　留賜回醺酣入詩句同上玉樓臺已而楊君雪後為
　荆公誦此詩公歎賞不已屢諷其漏隨書巻盡春逐
　酒瓶開之句曰真好學也是嵗公還鄉應舉通直敕
　公以舍人累相問須一徃見乃擕所業謁公公益稱
　奨期以髙第明年治平四年擢進士甲科荆公得榜
　喜甚公時年二十四調光州司法以歸荆公服除起
　知江寧相見愈厚及公赴浮光荆公入参大政公數
　具書諫荆公極言新法之為民害不聽後公監在京
　安上門數上書言新法被謫(詳見一/拂祠下)
韓熙載讀書堂在溧水無想寺中
　考證熙載集有贈寺僧詩(無想景幽逺山屏四面開/憑師領鶴去待我掛冠來)
　(藥為依時採松宜繞舍栽林泉自多興不是效劉雷/  元祐間邑尉周沔嘗題詩有螢火不知人已去夜)
　(深猶傍竹/牕明之句)
蠶堂舊在縣北七里耆闍寺前沙市中六朝皇后親蠶
之所也(楊虞部詩摘繭抽絲女在機茅簷葦箔舊堂扉/年年桑柘如雲緑翻織誰家錦地衣  馬野亭)
　(詩桑林倒影媚晴川中有蠶堂半燠寒翟茀先期移/過此鞠衣拂曉定來看未眠曲簿心方急已洗繰盆)
　(事始寛瞻彼北宫猶若/此田家婦子可偷安)
四老堂在轉運司韓元吉為記(乾道二年秋予自公府/椽得請補外上不忍其)
　(窮而猶以為可用也俾漕於江東予平生喜交游其/在中朝所與游多天下知名士遇退食之隙及日之)
　(休暇則亦持酒賦詩細繹文史講論古今以為樂既/驟膺使者之寄矣賓客之至者動以禮法相拘縶猝)
　(猝不得欵雖强之亦徃徃不肯盡其語輙去而漕之/治頗有軒亭之敞花竹之茂職事稍閒可以周游閑)
　(放而無前日交逰之盛與共此者予方以為恨也嵗/十二月予兄子雲自京口罷官始得奉太夫人以就)
　(養弟兄晤語頗已自適而友人龎祐父乃自呉中來/過得之益歡明年春鄱陽章冠之復従儀真來館于)
　(一室四人者晝夜語不休間以吟諷論難而談辯鋒/起笑呼之聲聞於外向來索居之嘆若醉而醒病而)
　(愈也蓋留連累月其為歡且甚矣於是盡取所謂軒/亭之名相與易之不易更書之而二友之所舍因名)
　(之曰四老堂吾四人者實以自况也夫古之君子少/而學壯而倦老而傳皆禮之常也年未七十不可謂)
　(之老又老者非人子所宜稱今吾兄弟之有親也而/與祐父年僅五十冠之復少於予十餘嵗皆不得謂)
　(之老而遽以老自名者蓋皆生於羇旅而長於貧賤/容貎薾然以衰鬢髪蒼然以華雖未老而老態已具)
　(故辭其名而不可得耳又四人者志尚之侔而臭味/之相似不特相従於此蓋將相期老於山林之下此)
　(堂之所以識也然祐父牽於文章仕而未達冠之以/詩自鳴不肯用以求仕而予與子雲乃僥倖為郎以)
　(䝉上之任使子雲既投劾以歸予之庸且懦毎懼其/不獲免也使吾四人者幸而至於老既老而果得自)
　(逸於山林回視今日所以名吾堂而為之先者豈不/信而無所愧哉則斯堂雖陋或以吾黨之故而傳後)
　(之來者固賢於予亦足以知老之可慕而人生/㑹合之可樂也夫二月已夘潁川韓元吉記)
尚友堂在青溪先賢祠後馬公光祖建
飛泳堂在江東運管㕔紹定四年建陸德輿書扁嘉定
九年重建楊蓬為記
來燕堂在烏衣園王公埜書扁
存心堂在上元縣廨西偏景定三年知縣事臨卭楊應
善剏建取程純公語為扁帥垣姚公希得為記漕使陸
公景思書丹朔齋劉公震孫鐵菴楊公應已斛峰李公
伯玉皆為銘之(記云令古子男國宅生百里位雖未公/卿心苟存焉譬之水流斯為川惡知其)
　(不澤物耶上元為建業赤縣近市不囂治所西偏舊/有堂扁曰存愛蓋取純公程子存心愛物之語嵗久)
　(屋老凛焉將壓景定三年臨卭楊君應善涖事未朞/月櫛紛滌垢撤故以新易名存心其義一也廣庭闢)
　(其前方沼疏其後生香樂意可玩可適齋心燕興與/神明對景前修之法言儼函丈其如立昔純公主是)
　(簿且攝是邑均田塞隄脯龍折竿載諸傳記皆仁者/之為異時嘗於令宰坐處書視民如傷四字其言愛)
　(物濟人謂一命之士皆當以此存心漙哉仁言乎楊/君希賢志可尚已堂成屬記於予予曰虚靈之府萬)
　(善皆具寂然不動之時與天地萬物為一苟能擴而/充之其仁不可勝用仁人心也心主是則仁不主是)
　(則欲去仁存欲富貴所充詘也嗜好所嚌啜也夜氣/不梏亡者幾何聖賢論存與不存惟于多欲寡欲上)
　(秤定分數蓋欲寡則虚虚則明明則油然而生者皆/仁矣今夫百里之官夫豈念不及民而常苦于簿書)
　(期會之不給由是狀邑曰灘畏邑曰債敝精神竭智/力濟斯斯已矣償斯斯已矣終更而去之無慮皆褒)
　(城驛厥或告之曰民胞物與也徒有蹙然而已嗚虖/聖門仕學毎於令宰乎觀千室之邑民社之寄蒲之)
　(三善武城之學愛隨試輙效壹是心法縣雖劇顧所/存之何若純公聖賢者流豈欺我哉後之登斯堂者)
　(所貴乎體公名言充我實踐其毋曰力不足也通議/大夫試刑部尚書沿江制置使知建康府江東安撫)
　(使行宫留守兼權淮西總領姚希得撰朝議大夫集/英殿修撰江南東路計度轉運副使陸景思書丹并)
　(題葢通直郎特差知建康府上元縣主管勸農營田/公事兼弓手寨兵軍正賜緋魚袋楊應善立石  銘)
　(云士自一命以上茍存心愛物於人必有所濟此明/道先生程純公語也先生嘗以上元簿正攝令後人)
　(因摘存愛二字以名堂嵗久頺圮臨卭楊君應善來/為邑始撤而新之小易其名為存心屬劉震孫書之)
　(且述先生之㫖以為銘銘曰孰為人心心兮即仁其/端則愛其德曰生聖人以此守位君子以此長人士)
　(自一命皆可及民惟今之職於民尤親苟存心于愛/物知分殊而理均疾痛癢疴舉切吾身賦歛必薄徭)
　(役必輕刑罰必省出枉必伸蟊賊必去困窮必矜皆/此念之流布貫四時而常春一息間斷私欲外乗已)
　(與物隔如越視秦野有餓殍里有呻吟覩之不見聽/之不聞作於其政毒流害深剥牀至膚戕葉至根虎)
　(豹不為猛蝮虺不足驚彼同胞且弗䘏而况於洿池/之罔罟山林之斧斤此仁與不仁之異而存與不存)
　(之分今登斯堂其繹嘉名純公在前毋貳爾心國又/銘云泰禧間論者謂令宰受地百里古公侯之  今)
　(受辱於郡若部不得與判司小吏比凡郡若部之府/史胥徒皆得辱縣令宰士大夫百方巧計争避於令)
　(宰國家百方立法迫必為令宰有不為令宰或為之/而逋其嵗月大吏得反劾之必使為令宰乃巳蓋數)
　(十年前已如此今眂之殆無以異而加難焉吾弟應/善志元以大帥尚書姚公之辟出宰上元公聰明惠)
　(愛視郡邑如家待僚屬如子弟凡令宰所難不以為/病縣治舊有堂曰存愛實用程純公語嵗久頺圮撤)
　(而新之更扁存心公為之記予語志元是心所以能/存不存者抑有繇也為之銘曰方寸之運虚明公漙)
　(六合可彌操之而存舉斯加彼善推所為古之従仕/志於行已位無崇卑吾心所及吾力未逮惟勿忘之)
　(有惻於中爾病予恫禹稷溺飢須臾不存癢痛莫關/杞魯瘠肥彼夸毗子夷言蹻行謂心可欺而狼疾人)
　(自謂勿能則亦勿思河南夫子樂顔之樂自任則伊/與物為春視民如傷内恕所推仁義之言式榖多士)
　(為百世師季也學製肇新斯堂景行前規嗟惟宰邑/展布之難莫甚今時星符羽檄繭絲保障心勞力疲)
　(簿書眯目敲榜犯慮所存幾希不遇其長弗獲乎上/民不可治堂堂橘翁威風大體忠信惠慈季也何幸)
　(祇若教條二人我私翁非爾私絜矩之學百辟表儀/季吾語汝勿替此心朝斯夕斯燕興一堂無愧此顔)
　(是答已知玉又銘云邑令楊應善摘純公語名斯堂/番人李伯  為之銘體天地塞其名曰人性天地帥)
　(其心曰仁心體本仁其端惻隠能擴而充可放而準/庶人失之禽獸幾希安得君子終食無違格言夫訓)
　(繄孟程子先後發明異辭同㫖君子以仁是舉其全/命士愛濟則有後先民胞物與理一分異由仁而愛)
　(匪愛曷濟思昔先生攝令上元見之政事先行其言/畫法均税貯粟給卒視民如傷推以及物楊君作宰)
　(慨想儀刑有揭其扁式新斯亭是心/苟存舉斯加彼有踰斯言其顙有泚)
德星館在西門外七里倪總領垕建
通江館在賞心亭東即月亭舊基後為回易庫馬公光
祖改立通江館以待四方之賓客(馬公光祖自書壁記/云懋遷有無商賈事)
　(也官自為之則其害著矣蓋商賈之術逶迤萬狀身/履目擊旁通曲遂左右望而罔焉始得倍稱之息今)
　(掌之以吏制之以縣官之令其情逆其分格勢已難/矣就使綜理得人出納以道而利未一二害且百千)
　(矧耳目之弗周而弊端之紛錯乎金陵中興駐蹕之/地為古東西都其井邑當殷阜人民當富殖物貨當)
　(輻輳今皆不然市無蔵賈民以寠告蓋其俗多游惰/習末作恥苦心力業務本一值連雨闤闠蕭條徃徃)
　(菜色狼顧長民者率多大吏養威望不屑細微有隠/弗達民已病矣旦視暮撫猶懼弗蔇顧乃聚駔僧競)
　(刀錐通衢焉以為之壟斷取之于素貧争之于無贏/刮龜之毛刲鷺之股是民已病而又益之疾也予所)
　(至惡言利開慶已未春自荆間被㫖復還舊鎮下車/見吏民有為言回易庫之害者無智愚貴賤蹙額不)
　(忍道始而行之不過貿易以逐什一之利禆經費所/不及未為甚害然日引月長不特守長未嘗預聞僚)
　(佐亦未嘗經目其與百姓商賈相爾汝量較者皆獰/卒悍胥猶出柙之虎兕當道之蝮蛇也既欲自肥而)
　(家又欲藉是迎合徼冦恨不掩其目搤其吭而豪奪/之有司方幸其術之售餘不暇問於是商賈方望望)
　(而去之逮嵗久物蠧官視元祐大半責羡又畫䇿盡/邀之列肆復于其中高下其手而官又不暇問市井)
　(販夫無不束手失業此金陵之民不能自聲之痛也/郡本無土物僅産紅花自庫之興而種藝者反受害)
　(焉予兩守是邦愧無以及人知其害為甚深决意罷/之以其廬為通江館不獨欲舍過客蓋又欲泯其跡)
　(云/)
横江館在水西門内賞心亭側馬公光祖鼎創以待四
方之賓客(名取山谷詩出門/一笑大江横之句)
高齋舊在江寧府治今在行宫内康定中葉公清臣建
胡公宿作記(南中江山類多記賞之美金陵故都緒餘/六代華人夏士盛棲此土雖一坵一壑之)
　(細皆經高賢名輩嘗所留連茅許世外之風王謝江/表之德山林皐壤號為名勝于城東北趨鍾山為近)
　(南唐李氏嘗因城作臺臺上望月人相呼為月臺下/臨濬濠正面覆舟南對長干西望冶城榛烟漁火泉)
　(華谷氣川禽山鳥翔嬉其間林木嘘唫之聲雲霞起/滅之狀須臾眺聽萬態逓出此名勝之内特又名勝)
　(者也臺傾地荒介在人外一境之秀未有盼者康定/辛已之夏龍閣南陽公自三司拜符安輯江介政尚)
　(凝簡日多休暇寄意琴酒之適留好風泉之賞他日/因行後圃遂登故城適廢臺留壤址躊躇四眄愛歎)
　(形勝指言佳麗之觀此最妙處日裒材瓦之羡調兵/幹之使搴蕪穢養華薄開逕自下立齋其上環植百)
　(柱通敞四軒高侔譙樓廣容宴豆檐宇飛竦勢將干/雲旁矚郊坰俯見廬井句曲之地肺華陽之洞墟三)
　(峯参差仿彿在目雖進深之士怵迫之人蹔遊其籓/一踐兹境其心翛然猶以謂已登崑崙涉閬風澹乎)
　(忘歸有脱離昏俗之意又况真粹之流平日隠几反/照正性保御太和人境相得其樂如何哉公既用鐘)
　(鼓落其成復須金石記其始比辱來教見命紀事曰/我作是齋姑欲榜之佳名而絶境難摹了不可得今)
　(採謝宣城宴坐之意直題曰高齋夫齋戒潔之稱休/舍之所君子根本於道德極摯於性命利用於安身)
　(有餘于治人不役志以營巳常虚心以待物其有為/也精義致用以經世務之韞及其無事也恬智相養)
　(以濟天地之和故道用不勤而氣守自若庖丁之奏/刀老扁之斵輪顔生之坐忘伊公之强德神機之王)
　(繇此物也公抱道混成栖神高映初總機劇未嘗榮/華比辭禁奥亦亡欣戚方舍山水之所以穆仁智之)
　(性高情逺尚焉可跂耶人之登是齋者當領㑹公意/不止邀樂壺觴取悦林岫而已足使軋者忘其名夸)
　(者辭其權長留清風以遺永年慶厯二年四月十九/日記  王荆公和王微之登髙齋二首寒雲沈屯白)
　(日埋河漢蕩坼天如簁衡門兼旬限泥潦卧聽窽木/鳴相挨蕭晨忽掃纎翳盡北嶺初出青崔嵬微之新)
　(詩動我目爛若火齊金盤堆想擕諸彦眺平野高論/歴詆秦以來􁧠舩淋浪始快意怱憶歸去胡為哉念)
　(君少壯輟游衍發揮春秋名玉杯書成不得斷國論/但此空語傳八垓登臨興罷因感觸更欲逺引追宗)
　(雷君知富貴亦何有諂譽未足償譏排風豪雨横費/調燮坐使髪背為黄台留賓徃徃夜参半雖有樽爼)
　(無由開江南佳麗非一日况乃故國名池臺能招過/客飲文字山水又足供歡咍剰留官屋貯酒母取醉)
　(不竭當如淮兒干戈六代戰血埋雙闕尚指山崔嵬/當時君臣但  戱把酒空勸長星盃臨春美女閉黄)
　(壤玉枝白蘂繁如堆後庭新聲歎樵牧興廢倐忽何/其哀咸陽龍移九州坼遺種變化呼風雷蕭條中原)
　(碭無水崛强又欲憑江淮廣陵衣冠掃地去穿築隴/畆為池臺呉儂傾家助經始尺土不借秦人簁珠犀)
　(磊落萬艘入金璧照耀千門開建隆天飛跨兩海南/發交廣東溫台中間嶪嶪地無幾欲久割據誠難哉)
　(靈旗指麾盡貔虎談笑力可南山排樓船蔽川莫敢/動扶伏但有謀臣來百年滄洲自潮汐事徃不與波)
　(争逥黄雲荒城失苑路白草廢時空壇垓使君新篇/韵險絶登眺感悼隨嘲咍嗟予愁􁁄氣已竭對壘毎)
　(欲相劘挨揮毫更想能/一戰數窘乃見詩人才)
學齋在今府治玉麟堂側(詳見/府治)
昭文齋在鍾山定林庵王安石嘗讀書於此米芾榜曰
昭文李伯時畫安石像於壁(王荆公詩我自山中客何/縁有此名當縁琴不鼓人)
　(不見虧成又定林齋後鳴禽散祇有提壺遶/屋簷苦勸道人沽美酒不應無意引陶潛)
式敬齋在左司理㕔邢庚立傅公行簡銘(邢君典獄金/陵扁其齋曰)
　(式敬求銘於予予觀古人論刑獄之道曰明刑曰祥/刑曰哀矜庶獄曰庶獄庶慎雖不止於一端而所以)
　(本之者敬也蓋敬則心體常存動合于理推是心以/典獄豈惟匹休蘇公殆將邁德皐陶矣因叙用式敬)
　(爾由獄韵作之銘曰敬以直内刑屬五極我思古人/蘇公是式大祭大賓心罔不敬何敬非刑咸中有慶)
　(惟敬惟一純一不已斯須或忘薄乎云爾片言折獄/其惟仲由由何敢望匪敬奚求明慎哀矜敬無不足)
　(皋陶垂休亦惟典獄開禧改元仲夏旦日四明傳行/簡欽父銘金華邢庚應辰立河陽李大節德操書)
紬書齋在府治東北鍾山樓下紹興初葉公夢得嘗於
府治建書閣榜曰紬書後燬於火閣不復建景定二年
馬公光祖命周應合修纂建康圖志乃置書局於鍾山
樓下聚書數萬巻以備討證故取葉公書閣之舊名以
名此齋公自書扁
制使姚公希得任内重建江寧館本府舊有是館嵗久
弗葺將就頽圯景定五年二月七日興工至四月初七
日畢重建㕔堂廊宇門樓小大咸具總費錢一十三萬
六千餘緡米三百一十二石有竒
大使馬公光祖任内創建誓清舘即客亭舊址在龍灣
江滸凡舟之泝岷江達淮海上下去來者經焉北對滁
山中原可拱挹也故宇卑陋名存實亡咸淳丁夘三月
始盡撤其舊創屋五十二間治事有㕔燕息有堂幕屬
有舍庖湢有次高明軒敞快人心目大夫士之館於斯
者寧不動中流擊楫之思更名誓清蓋取此意糜錢二
萬二千有竒
大使馬公光祖任内創儀賓館前志舊名也今廢咸淳
丁夘因沒入之屋改為之門廡皆新創堂奥庖湢尚仍
舊以為車馬小駐之地
大使馬公光祖任内創需舘咸淳二年即沒入之屋為
之在小木頭街
呉别館在句容縣
　考證述異記云呉王夫差立春宵宫爲長夜之飲造
　千石酒鍾又作天池池中造青龍舟日與西施為水
　嬉又有别舘在句容楸梧成林古樂府云梧宫秋呉
　王愁是也
呉客館在城南十三里
　考證丹陽記曰呉時客舘在蔡洲上以舎逺使晉陶
　侃嘗屯兵於此
宋儒學館在今覆舟山北鍾山鄉去城五里
　考證南史宋文帝元嘉十五年立儒學館於北郊命
　雷次宗居之
宋招隱館今草堂隆報寺是其舊址
　考證宋雷次宗傳召詣京邑為築室於鍾山西巖謂
　之招隱館
宋四方館今不詳其所
　考證宋初置南北客舘主四方賓客後為四方館
宋商飈館在蔣廟西南即九日臺是
　考證齊武帝永明五年四月立商飈館於孫陵岡世
　呼為九日臺　沈約郊居賦云望商飈而永歎(詳見/九日)
　(臺/下)
齊梁士林館
　考證齊竟陵王子良開西邸延才俊以為士林舘(西/邸)
　(在雞/籠山)　梁大同六年於臺城西立士林館延集學者
梁集雅舘天監六年置今不詳其所
陳别館亦名婚第
　考證陳書云六門之外有别館以為諸王冠婚之所
　名為婚第
凉館在舊江寧府治元符中吕公升卿建今在行宫内
　(修凉館記金陸開府因李氏故都舍館之雄為江左/第一而東園閲武亭規制宏偉尤金陵之最歴載既)
　(久蕪穢不治將就傾敗直祕閣吕公自河東漕移鎮/於此公初下車以民事為不可緩先設教約十餘條)
　(以令於民民大化服至不敢犯曽不浹旬境内無事/姑與賓客僚佐宴游圃中顧瞻斯亭惜其將隳乃命)
　(營葺目其故材授以新矩未幾而功就大厦既成規/摹增壯弗華弗質厥度惟中面闢廣庭架松為廕背)
　(開虛室以來清風回環疏明無有蔽障雖三伏藴隆/而暑氣不到至者豁然煩襟頓釋故公更以凉舘名)
　(之昭其寔也嗚呼兹亭之廢久矣上漏下濕柱折棟/撓鳥鼠棲伏風雨不除遊者畏厭踧踖而去今革故)
　(之陋輪奐一新宜侈其名以矜于後而公意獨不然/貴寔不貴華取其便事者以名之而巳觀公為政斥)
　(去邊幅崇尚誠信事悉躬决而庭無留訟老姦滑吏/拱手禁黙不能為姦盗賊踰境囂頑革面市無忿争)
　(内外嘉靖故報政之速易如反掌兹非貴寔之効歟/初公以問學政事被遇神考厯位華顯元祐之際解)
　(組自髙一旦起閒左奉使諸路豐功美利及物多矣/其間民之被澤尤深者如二折之越京東之鄆河朔)
　(之瀛公以使者皆擾其府事施設先後如出一律民/吏馴畏相戒不撓法皆席未及煖而囹圄虛休譽洋)
　(溢流布四方今金陵之政復卓越顯著如此且將去/而大用于朝矣則斯舘之存殆為甘棠之遺思耶元)
　(符二年閏月旦/武林元時敏記)
　
　
　
　
　
　
　景定建康志巻二十一
欽定四庫全書
　景定建康志巻二十二　　宋　周應合　撰
城闕志三
　　亭軒
忠孝亭在天慶觀西昔為冶城晉卞壼與二子同死蘇
峻之難其墓在焉南唐於此建忠貞亭穿地得斷碑徐
鍇為之識國朝慶厯三年葉公清臣取其父為忠臣子
為孝子之言始改曰忠孝元祐八年會公肇即亭為堂
繪壼像其中列諸祀典而為之記建炎間堂廢紹興十
五年晁公謙之復為亭乾道四年史公正志與轉運判
官韓公元吉益新之取曾公所為記重刻之石立於亭
左嘉定四年留守黄公度改建堂上為冶城樓(天台周/洎子及)
　(詩云晉鼎臲卼姦人窺孰謀國者如兒戲陷穽弗設/延虎貔虓闞摶噬嬰者摧羣公奔潰不敢誰卞公力)
　(疾起督師謂事迫矣奚生為以肉餧虎吁可悲公則/死矣二子隨偉哉忠孝萃一時維公忠義天所資向)
　(来謀國如蓍龜不用吾言至于斯為社稷死則死之/冶城之麓江之湄荒塚突兀餘豐碑半生讀史長㱆)
　(欷拜公之墳涕霑頥死者可作吾誰歸嗟哉江左固/多士往往所欠惟一死元規兒輩何足罪王公偪仄)
　(石頭裏氣息奄奄有如泉下鬼蘇武之節不如是/視公胡不顙有泚男子之死一言耳死而不亡公)
　(父/子)
賞心亭在下水門之城上下臨秦淮盡觀覽之勝丁晉
公謂建(舊/志)景定元年亭燬馬公光祖重建
　考證李學士家談曰揚州有賞心亭此其始也　湘
　山野録及苕溪漁隠及金陵事迹皆云丁晉公鎮金
　陵重建賞心亭其家藏卧雪圖張扵屏乃唐周昉筆
　經十四太守雖極愛不敢輙取後為一太守以凡筆
　畵蘆雁易之　祝穆編方輿勝覧引續志云丁始典
　金陵陛辭之日眞宗出八幅袁安卧雪圖付丁謂曰
　卿到金陵可選一絶景處張此圖謂遂張於賞心亭
　按乾道舊志及湘山野録苕溪集金陵記王宻學詩
　序皆言賞心亭卧雪圖出于丁公家藏不言及御賜
　惟晉公圖畫見聞志中以此圖為真宗所賜和父葢
　本此耳考之宋朝史傳會要記聞等書皆無賜圖之
　事而僅見於晉公所作圖畫志中或謂晉公既張此
　圖慮為好事者取去故設為御賜之説以保之而卒
　不能保勝覽殆為圖畫志所誤也未詳孰是姑兩存
　之景定庚申四月二十一日龍王廟灾風盛燄熾其
　東正接大軍廣濟諸倉積貯之所也而風燄向之馬
　公光祖至倉所叩頭祈天風反而西倉廪得全舊賞
　心亭在龍王廟西正當風及之處不免煨燼公曰倉
　燬則食難足亭燬易建也亟命工度材重建斯亭選
　幕屬朱㓜學董其事不日而成視舊觀雄偉過之為
　金陵第一勝槩(宻學王公琪詩云千里秦淮在玉壺/江山清麗壯呉都昔人巳化遼天鶴)
　(舊畫難尋卧雪圖冉冉流年去京國蕭蕭華髪老江/湖殘蟬不㑹登臨意又噪西風入座隅  王荆公安)
　(石詩檻折簷傾野水旁臺城佳氣巳消亡難披草莾/尋千古獨倚青㝠望八荒坐覺塵沙昏逺眼忽㸔風)
　(雨破驕陽扁舟此日東南興欲望江流萬里長青又/霸氣消磨不復存舊朝臺殿只空村孤城倚薄  天)
　(近細雨侵尋白日昏稍覺野雲成晚霽却疑山月是/朝暾此時江海無窮興醒客無言醉客喧  侍讀張)
　(公瓌詩洲圍淮口江形狹亭上城頭月色多萬王岐/公珪詩六朝遺迹此空存城壓滄波到海門  里江)
　(山来醉眼九秋天地入吟魂于今玉樹悲歌起當日/黄旗王氣昏人事不同風物在悵然猶得對芳樽)
　(周益公必大賞心亭醵㑹古風晉人誇新亭暇日輙/高㑹中間伯仁輩未免楚囚對江山猶古昔人物巳)
　(曖昧東郊今保釐翠華記行在佳麗壓淮楚迢遊盛/冠葢兹樓貫城雉于邁無小大令威雖不歸靈光故)
　(無礙烟雲互明㓕川郭相映帯當年烏衣遊此日思/勝㮣從容値休沐登臨多慷慨幽懐忽軒豁細故絶)
　(芥葉已尋詩社盟更訂飲朋戒佳賓滿座上好語來/天外舟移白鷺逺目送飛鳥快方種淵明秫粗免監)
　(河貸一醉倘可期與君時倒載簷高公九萬登賞心/亭詩江亭如倚釣魚磯石上雲  勢欲飛西望江洲)
　(依白鷺東連巷陌接烏衣六朝更代何人守千古興/亡事總非客子獨憐風景好倚欄長是欲忘歸  曹)
　(元寵詩白鷺洲邉蘆葉黄石頭城下水茫茫江山不/管事興廢今古坐令人感傷六代豪華空處所千秋)
　(城闕委荒涼空餘眼外無窮景助我憑欄到夕陽寒/米公芾詩晴新山色黛風縱蘆花雪盡日倚欄杆)
　(宵低細月分姜光彦詩樓外青山刮眼明軒窓當署/更風清地  南北開天險江泛東西幾客程四者難)
　(并同醆斚一之已甚厭戈兵最憐夜夜秦淮月相伴/依然似友生  北谷羅必元詩勝地分明可賞心江)
　(山滿目飽登臨洛陽黯淡煙雲逺多少英雄淚染襟/  濳齋王公埜詩物華盡入錦囊収留與江山做話)
　(頭桃葉數聲風力晚蘆花萬頃月波秋休尋鶴相當/年畵誰記坡仙舊日遊囘首興亡多少事漁舟獨不)
　(掛閒愁然後村劉公克莊夢賞心亭詩夢與諸賢㑹/賞心恍  佳日共登臨酒邉多說烏衣事曲裏空殘)
　(玉樹音江水淮山明歴歴吳陵晉廟冷沉沉曉鐘呼/覺俱忘却獨記千門柳色深  闕    見説斯亭勝)
　(同爲此日游賞心那復有愁緒不勝稠江水鳴如恨/淮山慘似秋鬢毛將白盡爲問若爲酬  洪丞相邁)
　(云杭漢汝隂之西湖洪蜀永之西山嘉之峨嵋巴陵/岳陽之樓黄之臨臯金陵之賞心白鷺揚之平山呉)
　(之蘇臺茂苑荆楚之雲夢滁之瑯邪九江之庾樓皆/延庚揖辛賓夕陽而導初月校竒品勝于登臨爲宜)
　(先大山蕭山則記賞心亭佳麗地文瓌觀可賞已如/  正言此北望中原憤惕不敢暇逸處可賞則古今)
　(遊宦幾何人目以玩賞口以吟賞而真賞以心者幾/希人心天地之託也爲天地立心之心也虛用之虚)
　(高實用之實高虛毋勝實虛而勝撫嘅千數百年之/消息興懐四十餘帝之盛衰煙蕪凝愁風濤磯撼宫)
　(雉相望客心悲未央其心耳事跡東流傷心長春草/其心耳騷人賞自高如虛何實而勝莫若王謝高宴)
　(飲新亭賞也戮力王室剋復神州實之放情丘壑賞/也棋墅指授破賊淮淝實之曠不弛勞清不妨要以)
　(虛豁心之壅滯以實發心之精明兩公實高之賞歟/虛高者荒實高者強用實心辦實功今大制使資政)
　(裕齋馬公之心王謝心也無賞心也何以亭于新一/酒不歡甘苦其同一錢不妄調度其供何以亭于費)
　(讀開寳二年二月詔官受代歴書𪠘増毁以定殿最/見亭毁于燬而無動心有慊心日敵人透度江上危)
　(甚公啟元戎行蒙公先驅祀姑後張循視大江嚴險/棘之防進駐上流雄掎角之勢神龍拏淵威虎憑林)
　(英俊挫其遐衝洪基屹其磐石馳騖再嵗姑柙刃而/韜強此一功殊大新此亭賞秦淮洗兵也賞豈虛賞)
　(者屏卧雪圖賞之浮獨倚青𠖇賞之游公之心何心/實也鳯凰去已久正當今日回有思治心去惡如去)
　(草養苑如養賢有贊治心想虞雍公督舟采石而㨗/聞則義心激愛張魏公勞軍沙上而敵奔則壯心生)
　(充是心之實何賞乎以調玉燭之明為時和賞以補/金甌之缺爲國壽賞以鐡劒利而倡優拙爲外禦内)
　(修賞非賞之賞此之謂大賞高哉凡役屬其屬朱㓜/學凡費不書惟一非三是牽聫書亭前爲張麗華墓)
　(一賞頼有一戒存萬代之永監而前守夷之非是東/即張忠定公所創折柳亭謹送迎也西即蘇文忠公)
　(嘗題柱白鷺亭尚典刑也又西横江舘取李太白人/言横江好之句以名賓如歸也三併新之是亭事畢)
　(出餘力築舒州二十三載文復隍之城以舒𨽻昇閫/故逺且城之而况于近亭皆一實所成觀之坎有孚)
　(維心亨剛中也中畫一陽葢象心心剛則實往乃有/功公當習坎之出以剛為實心亨有道矣賞大矣躋)
　(亭覧景㺯筆而賞以詩公心憤惕未暇也有大父野/亭先生百詠在景定二年二月朔大山蕭山則記並)
　(書雪坡姚/勉書蓋)
白鷺亭接賞心亭之西下瞰白鷺洲柱間有東坡留題
(舊/志)景定元年馬公光祖重建詳見賞心亭下
　考證李白鳯凰臺詩有二水中分白鷺洲之句亭對
　此洲故名　蘇文忠公軾嘗題其柱王勝之龍圖守
　金陵一日而移南郡東坡居士作長短句以贈之千
　古龍蟠並虎踞從公一弔興亡處𣺌𣺌斜風吹細雨
　芳草渡江南父老留公住公駕飛車凌綵霧紅鸞參
　乗青鸞馭却訝此洲名白鷺非吾侣翩然欲下還飛
　去(王荆公安石詩柱上題名客姓蘇江山清絶冠呉/都六花飛舞憑欄處一夲天生卧雪圖  斯庵任)
　(希夷詩江水悠悠淮水流臺城寂寂石城留凄凉白/鷺洲頭月曽照前朝玉樹秋  王公琪詩白鷺敞西)
　(軒棟宇窮爽塏干峯若聫環翠已不可觧是時天宇/曠六幕無纎靄金斗熨秋江素綀横衣帯乾坤清且)
　(斂氣象朝昏改蘆花作雪風飛舞來滄海九霄汀鶴/起萬里檣烏快月上三山頭鳥没横塘外蒼茫洲渚)
　(寒銀錯星斗大開樽屏絲竹披襟向蕭籟余生夲江/湖偃蹇欣所㑹清興雖自發苦嗜亦吾累魚龍憑夜)
　(濤四靣忽滂湃安得犀燈然煌煌發水怪我黄尚書/度詩白鷺亭前白鷺飛定知公子未忘機  來猶識)
　(難馴意江際翩翩趂落暉水馬公之純詩白鷺亭前/白鷺飛山如屏障水如圍  中獨立鸞窺鏡沙上羣)
　(行雪滿磯白日不來争碧樹有時同往送斜暉江山/得此方成畵撩得遊人不憶歸  又和人韻一見斯)
　(亭喜可知風來拂拂暑清㣲青山坐處天開畵白鷺/飛時雪滿磯何必搜竒效康樂正應得句似元暉最)
　(憐别浦潮生後須有征㠶萬㸃歸如龍洲劉過詩何/人將我此來遊白鷺那知客有愁  子矜持山立玉)
　(似予迂濶水盤洲塵襟抖擻風雲入石刻摩挲嵗月/流惆悵謫仙鸞馭逺離離别恨黯難収  羅公愚詩)
　(千古城頭白鷺亭鷺飛長是滿江汀如何覽德輝臺/上只有臺存鳯不靈  葉輝次韻白鷺洲邉敞此亭)
　(淮山江水瞰蘆汀鷺飛㸃㸃/無顔色那作公山鶴有靈)
二水亭在下水門城上下臨秦淮西靣大江北與賞心
亭相對嵗月寖久舊址僅存乾道五年秋留守史公正
志因修築城壁重建自爲記(舊/志)
　考證李白鳯凰臺詩二水中分白鷺洲亭名取此也
　(記云秦淮源出句容涞水兩山自方山合流至建業/貫城中而西以達于江有洲横截其間李太白所謂)
　(二水中分白鷺洲是也望秦淮兩城隅對峙北爲賞/心亭其南闕焉登城而望坐抱牛首可憑藉如案淮)
　(山一帯沙洲煙嶼皆不遺毫髪意古必有亭其上者/一旦父老謂予曰此承平時二水亭也考于圖志不)
　(載嗚呼六朝以來迨今九百餘年其廢興成敗可勝/言哉今之爲城葢自徐温之改築亭以二水又不知)
　(爲何時豈嵗月久逺故不傳邪城下二水混混東流/古今固自若也昔羊叔子登峴山顧其客鄒湛曰自)
　(有宇宙便有此山勝士登此逺望如我與卿者多矣/皆湮滅無聞使人悲傷湛曰公名與此山俱傳若湛)
　(軰當如公言耳嗟夫有志之士慨其名之不與山傳/也如此頃者城壁缺壊才辨瓦礫是亭之名失其傳)
　(久矣况于一時登臨之人哉碑石果可託于峴山爲/不朽乎葢笑叔子之志真區區也予方修築城隅復)
　(建是亭揭以舊名而爲之記後有來者覽江山之勝/而讀予之文因悟夫城之與亭廢興成敗相尋于無)
　(窮而人事得䘮倐往而忽來思所以託名于後世者/可不慨然有感而爲之賦邪乾道五年十月望日左)
　(朝散郎充敷文閣待制知建康軍府事提舉學事兼/管内勸農營田使充江南東路安撫使馬歩軍都總)
　(管兼行宫留守司公事史正志記左朝奉郎新權通/判楚州軍州主管學事賜緋魚袋杜易書并題額)
冶亭在冶城
　考證宋義熈十一年劉鍾領石頭戍事屯冶亭今即
　冶城樓所在之處
東冶亭舊志云在城東八里續志云在城東二里汝南
灣西臨淮水今此亭在半山旁有瑞麥知稼二亭
　考證晉太元中三呉士大夫于汝南灣東南置亭為
　餞送之所西臨淮水即當時冶處　謝安爲揚州袁
　宏爲東陽郡祖道于冶亭羣賢畢集　南史王裕之
　元嘉六年遷尚書令固辭表求東還改授侍中及東
　歸車駕幸東冶餞送　乾道五年留守史公正志于
　半山寺前重建(記云留尹史公治效之明年作亭東/郊並鍾山之南前臨大逵距城五里)
　(所謂僚屬曰厥今驛湊居所使命賔客畢出于是當/六朝時名門甲第瑰壯秀麗之觀山川之形勝占是)
　(爲多使夫往來者休焉有以寓登臨觀覧俯仰古今/感慨愉悦之適斯亦一竒也如將奚名或曰晉東冶)
　(有亭在縣東汝南灣桃花園之間三呉冠葢送餞于/此夫亭近是盍以東冶名公命宗山爲之記辭弗聼)
　(則進而言曰夫亭整暇爲之也故爲之者勞而享者/易之且國家建置行都迄今數十年自城雉廩庾取)
　(士之宫齊民之居室因仍故常或缺弗治而公之承/之猶自若也獨如亭何惟其悉繕悉營無一不備而)
　(後及此則後推公之治能整且暇焉者夫亭所以識/也雖然是豈殫公志哉葢立館于國以待萬國之諸)
　(侯列邸于郊以待四夷之客使俾朔南萬里拱極靣/向以尊京師是以公之志云耳而殫于是哉宗聞之)
　(也結氂者志在紏紛運甓者心存乎憂勞君子作于/小所以寓大嘗試從公夫亭之上東抱方山西眺石)
　(城以望大江南瞻牛首之岧嶤北顧鍾山之大且高/商形制之謂何論險塞之所如䆒方來之可爲悼已)
　(往之弗圖而寓諸遊觀之娯斯亦庻㡬公之志乎公/曰唯遂記之乾道五年春三月左文林郎觀察推官)
　(丘宗山記左朝奉郎通判軍府事嚴煥書奈馬之純/詩舊時只說東西冶今日轉爲長短亭無  梅花臨)
　(水白可堪柳色向人青十分㶑灔苦難把三疊凄涼/誰忍聴不道離愁堆滿屋往來車馬放教停  楊虞)
　(部備詩忍淚相看酒共持一生心事幾人/知年年折盡東亭桞此别綿綿無盡期)劉給事珙
　以四靣皆田作亭于旁以知稼名胡公槻爲書榜並
　題二詩(詩云周公說稼成王師樊遲說稼夫子嗤區/區農圃烏用學艱難之事惟當知江淮制帥)
　(周公似取以名亭意如此遥知/袖有無逸篇凖擬歸時獻天子)歳久扁拆榱夷景定
　辛酉馬公光袓新之旣復東冶知稼舊扁又増一亭
　扁曰瑞麥與知稼對峙是年上元縣惟政鄉麥秀兩
　岐知縣鍾蜚英上其瑞聞于朝上有宣諭曰芝封來
　上麥穗呈祥良由善政之致和式表豐年之嘉兆宜
　宣徳意仰答天休亭所以名也
覽輝亭在今保寕寺後鳯凰臺舊基側寺有覽輝亭碑
刓缺不可讀莫詳其人唯嵗月可考葢熈寜三年夏四
月也詳見鳯凰臺
翠㣲亭在城西五里清凉寺山頂南唐時建國朝乾道
間亭已不存(舊志不載/續志云廢)紹熈中復建𨽻淮西總領所景
大亭小淳祐已酉總領陳公綺新而大之石城登臨最
佳處也(林和靖逋詩亭在江干寺清凉更翠㣲又送方/大師歸金陵云長干古寺游行子爲到清凉看)
　(翠微來丹陽胡緝詩㠶穿萬里江心過雲傍六峯/山頂    潜齋王公埜詩虛亭北眺大江臨江外)
　(晴嵐出寸岑景與齊山俱絶唱量如滄海且頻斟/地髙宇宙雙眸豁人老風霜兩鬢侵感慨石城勲)
　(業舊侃居夏口嶠居深南建亭記六朝以石頭為/重戍府庫甲兵萃焉至  唐始為離宫此天所以)
　(開混一也然而翠微之景實甲于天下林和靖隱/居西湖得得來游見之賦詠則其稱絶可知矣中)
　(興以來剏總領所亭𨽻之豈以金榖之冗𤨏易生/煩厭非江山之清絶不足陶冩耶又不然則中間)
　(必有文人騷客名輩清流以是人而居是官故能/為皇官而有是景邪淳祐巳酉春余自當塗來故)
　(人少司農大台陳綺伯竒實䕶餉事嘗因暇日相/與徜徉其上余舉酒屬伯竒曰是亭之址居山之)
　(顛無所障礙故無非景物夫其南為方山則秦皇/之所以鑿而為瀆以厭東南天子氣者也其北為)
　(環滁則歐陽公之所以與客遨遊作亭其上而名/為醉翁者也其西為三山則元暉之所登以望京)
　(邑太白之所眺以懐長安者也其東為鍾阜為雞/籠則雷次宗周顒阮孝緒韋渠年輩之所以隠居)
　(求志遯世無悶者也迺若長江自西亘北銀濤雪/瀾洶湧湍疾烟㠶風席杳靄滅没朝宗于海晝夜)
　(不息與夫遥岑近岫危峰斷嶺如列畫圖如植屏/障或雲靄之出入或煙霞之明晦或晴霽而日月)
　(朗或風雨而雷電暝朝暮四時千變萬態不可名/狀者無非此亭之景也然景大而亭小不可以縱)
　(目而騁懐景四面而亭一靣不可以總觀而並覽/坡翁有曰登臨不得要萬象覺偃蹇子盍圖之伯)
　(竒曰諾㑹其以憂于職而病又以最于職而召夫/憂于職而病則所亟者藥囊最于職而召則所趣)
　(者行裝其于游眺之所必不暇過而問是不惟人/意之雖余亦意之也居無何忽折柬告曰亭巳成)
　(矣昔亭一面而今亭四面矣余驚喜冗未能造亟命/工繪圖取而觀則自西自東自南自北凡景之所在)
　(亭皆延之亭之所在景皆赴之余之所以舉酒而屬/者無一不酬而土木之壯丹艧之工營繕之巧則又)
　(其次也夫金陵六朝舊都故其形勢周遭廽環其江/山雄偉壯麗非偏州小壘可望萬分一前人登覽之)
　(地如賞心如鳯凰如雨華如青溪皆最佳處不獨翠/㣲而已也而大景物毎無大棟宇以彈壓之不惟無)
　(大棟宇而其小小者亦皆將仆焉余雖有志于此而/力未暇及今伯竒當財賦正赤病疾未瘳命召將行)
　(之際而能鼎新之使三百年之景物一旦軒豁呈露/無餘則其丘壑之襟楚楚不凡鞭筭之才綽綽有餘)
　(盖非餘子之所能及而尤余之所甚愧焉者也夫翠/㣲之為景一絶也伯竒之為亭二絶也又以鶴山魏)
　(公了翁舊扁而揭之人與斯亭斯景俱稱三絶也故/書亭為屋二十四楹落成于庚戌之十一月旦資政)
　(殿學士太中大夫沿江制置使充江南東路安撫使/馬步軍都總管兼營田使兼知建康軍府事兼管内)
　(勸農使兼行宫留守節制和州無為軍安慶府兼三/郡屯田使金陵郡開國侯食邑一千三百戸食實封)
　(一百户/吳淵記)
新亭亦曰中興亭去城西南十五里近江渚
　考證丹陽記曰京師三亭吳舊立先基既壊隆安中
　丹陽尹司馬恢徙創今地世説過江諸人每至暇日
　輙相邀出新亭藉卉飲宴周侯顗在坐歎曰風景不
　殊舉目有江河之異皆相視流淚惟丞相導愀然變
　色曰當共戮力王室尅復神州何至作楚囚相對泣
　耶(洛陽四山圍伊洛瀍澗在中建康亦四山圍秦淮/直瀆在中故云風景不殊舉目有江河之異李白)
　(云山似洛陽多許渾云只有青山似/洛中謂此也蔡薿作天津橋亦以此)孝武寧康元年
　桓温來朝頓兵新亭召王坦之謝安安發其壁後置
　人温爲却兵笑語移日　隆安劉牢之自栗洲應桓
　𤣥進敗王師於此　楊佺期至石頭聞劉牢之領北
　府兵在新亭賊皆失色乃回師屯于蔡洲崔惠景兵
　至新亭石頭白下兵皆潰　徐道覆勸盧循焚舟自
　新亭歩上　宋孝武入討至新亭修建營壘因即位
　王僧達始改爲中興亭　元徽二年桂陽王休範舉
　兵朝廷集議或欲依舊遣兵據梁山蕭道成以謂新
　亭正是賊衝昔上流謀逆皆因淹緩以敗休範懲之
　必輕兵急下乗我無備請頓兵新亭以當其鋒乃出
　新亭治城壘未畢賊遽至道成登西垣使陳顯達等
　與賊水戰大破之賊將丁文豪設伏破皂莢橋軍直
　至大航復陷東府或傳新亭亦陷道成遣周盤龍等
　從石頭濟淮間道自承明門入衛宫闕道成仍守新
　亭卒破休範　宋討晉安王子勛所向克㨗事平明
　帝大㑹新亭勞諸軍主摴蒱官賭　梁武帝起義兵
　進屯江寧東昏使李居士率兵屯新亭梁擊破之遂
　次新林　乾道五年留守史公正志即故基重建亭
　自爲記(記云西南去城十二里有岡突然起于丘墟/壠塹中其勢回環險阻意古之爲壁壘者或)
　(曰此六朝所謂新亭是也予考之地志信然方六朝/時上流奔衝用兵戰争無不扼此相拒先據者勝亭)
　(之名始見于東晉至宋王僧達更爲中興亭其後干/戈相尋鞠爲榛莽不知㡬年矣予因送客過之徘徊)
　(顧盻愴然有感乃即其地稍南爲亭榜以舊名其制/崇高廣袤雖未必及于舊而山川形勢登覧之勝煥)
　(然如新則世之相後累數百嵗未嘗有改也初元帝/過江人士暇日相邀出新亭周顗中坐興嘆謂風景)
　(不殊舉目有江河之異因相與流涕獨王導變色以/楚囚對泣責之且有戮力王室尅復神州之言導可)
　(謂有其志矣當一馬化龍之後導首任相柄非不立/志恢復而元戎屢動不出江圻經畧區區僅全呉楚)
　(以至中更敦峻之叛下陵上辱紀綱不振導于是時/浮沉俯仰終其身自開學校一事畧不能有所建立)
　(平居暇日惟清談自命則有短轅犢車長柄麈尾之/譏驗以前日之言徒虛語耳所謂江左夷吾功烈如)
　(是其卑乎葢人之情多鋭于新而怠于久自古規模/之作于新者不苟則勲業之傳于久者必大天下萬)
　(物無不始于新也新新以爲用則精神運動之妙鼓/舞天下雖百世作興而不窮不能者日就因循苟且)
　(而不知所以振起故自其新者觀之則物無不故自/其善用者觀之則物無有故而皆可以曰新矣中原)
　(者東晉故物也南渡之初庶事草創故以江左爲新/造而亭之名亦因以爲新導不能日用其新以酬其)
　(素志宴安有以敗之也然則今日新亭之復豈將爲/將迎游燕之地憑高逺眺動游子之悲而發北客之)
　(嘆也哉嘗試與客登亭四望其西定山一帯清曠龍/洞綿亘數百里實與長江爲唇齒之勢其東牛首方)
　(山緣延周匝意斗牛間王氣宛然自若也其南則新/林板橋按扼屯守之所歴歴可考其北幕府諸山連)
　(接石頭蹲踞如虎想孫權城築之氣尚凜凜如生也/南北夐隔中原如故要當哭泣于歡笑之際藥石于)
　(強壯之時不敢怠于新以圖其故功名之士患無志/耳茍有其志又患無其才今天下豪傑軰出安敢厚)
　(誣以爲無人異時擊檝渡江掃清中原以日新之志/収日新之功使王導一時空言乃驗于百世之下者)
　(庶幾是亭有以發之乾道五年闕月望日左朝散即/充敷文閣待制知建康軍府事提舉學事兼管内勸)
　(農營田使充江南東路安撫使馬歩軍都總管兼行/宫留守司公事史正志記左朝奉即權通判楚州軍)
　(州主管學事賜緋魚袋杜易書并題額于曾極詩青/山四合遶天津風景依然似洛濱江左  今成樂土)
　(新亭垂涙亦無人水南軒張公栻詩風景自今古新/亭今是非絶憐江  去還有故山圍得失同千慮成)
　(虧共一機所思惟謝傅不但勝淮淝訪月明淮水空/陳迹山繞新亭有故墟暇日更須頻  古將來為道)
　(我何如晏誠齋楊公萬里詩六朝豈是乏勲賢爲底/京師不  然栢壁置人添一笑楚囚對泣後千年鍾)
　(山喚客長南望江水留人懶北旋強弱興亡談不盡/枉教吟殺夕陽蟬  楊虞部備詩滿目江山異洛陽)
　(北人懐土淚千行不如亡國中書令歸老新亭是故/鄉  留守史公正志詩龍盤虎踞阻江流割據由來)
　(起仲謀從此但誇佳麗地不知西北有神州又忽枉/王人六轡馳新亭有酒便同持坐中不作南冠嘆江)
　(左夷吾是素期定野亭馬公詩相對何庸作楚囚一/時凜凛氣横秋  知决意誰能止何事空言竟亦休)
　(敢謂扶持非爾力要須恢復有竒謀壺漿滿路無人/至空使遺民嘆白頭  新亭見説在山頭日見江河)
　(滚滚流何事後人輕變改不教遺址且存留憐他一/代稱賢相說此諸人似楚囚君便有人來訪舊一畨)
　(人見一畨羞兒又憶昔諸賢扶晋室冠葢多于此雲/集坐中翻作  女悲世換人非但陳迹我來正值三)
　(月春花落鳥啼春寂寂江河雖異事畧同風景不殊/今視昔磨滅英雄得䘮多山重水複無終極安能鬰)
　(鬰老江左尅復神州當戮力未論重見管夷吾祗今/誰爲楚囚泣徙倚令人三嘆息徙倚令人淚横臆敵)
　(國相殘春又春時乎時乎難再得談周師成詩昔日/新亭今則舊百年名義只如新高  坐上無安石灑)
　(淚尊前有伯仁對靣飛來㠶影少傳音吹過羽書頻/青天重喚當時月放下清光照坐人  北谷羅必元)
　(詩五馬來時集宴遊江山風景勿關愁合思戮力中/原語對泣何湏作楚囚  劉後村詩此是晋人逰樂)
　(處當時風景與今同不干鐡鏁樓船力似是蒲葵麈/柄功幾簇旌旗秋色裏百年宫闕淚㾗中興亡畢竟)
　(緣何事専罪清談恐未公祖闕真有眼前風景異中/州莫笑新亭一叚愁得似  生    志也曾擊楫到)
　(中流殊闕百餘新亭遺迹已榛蕪風景于今/尚不  三    年分王始江東自有管夷吾)
金山亭在舊府治今在行宫内
　考證蘇魏公頌集中有金陵府舍重建金山亭詩(地/出)
　(城隅闢故臺斬茅刪竹受良材春塘夢草成詩後畵/棟飛雲試燕開一境山形天際望四時風物坐中來)
　(府公經構民偕樂魚鳥猶知喜躍廻竹故時臺榭對/池心空有名傳擬穴金鬋理茅茨脩  茂經營軒檻)
　(緑楊深橋横斷岸虹流彩花滿芳園鳥囀/音盛府多歡頻命席每容踈外得窺臨)王荆公安
　石懐府園詩亦云常憶小金山下路緑荷深處見游
　鯈此亦府園有金山之證
練光亭在保寕寺今廢
　考證蘇魏公頌有遊保寕寺練光亭詩(闕臨呉建業/)
　(何人結虛亭/勝槩壓危堞)黄魯直嘗題云練光亭極是登臨勝處
　然高寒不可久處若於亭北穿土石作一幽房置茶
　鑪設明窗瓦堆殊勝不爾師方丈北挾有屋兩楹其
　一開軒其一作虛窗奥室余爲名軒曰物外主人喜
　作詩也名室曰疑香宻而清明於事稱也
折柳亭在賞心亭下張忠定公詠建爲祖餞之所久廢
景定元年馬公光祖重建
風亭在折柳東葉公清臣建蘇州從事張伯玉爲記
佳麗亭與風亭相近馬公亮建
此君亭在華藏寺
　考證王荆公嘗題華藏寺此君亭詩(誰憐直節生來/瘦自許高才老)
　(更/剛)元祐間亦有歌詩(信安毛漸歌曰玉堂視草儒林/翁暫憑熊軾來江東政成暇日)
　(開燕席選勝共詣金仙宫幽亭虛敞竹森聳低徊映日/清隂重静坐愛此君乃知雅尚人情同屏山疊石色)
　(蒼翠我疑巨靈掣斷岷峨峯䌓霜摧枯木飛葉穿䟽/櫳芳逕列時果璀璨間青紅羊肋細軟蟹螯豐兵厨)
　(酒美琥珀濃褫帯就坐約煩禮幅巾相向聊從容晤/言與心契至樂匪絲桐高懐詎比晉七子徒以散誕)
　(相夸雄飲餘寓意對碁局萬事不足縈心胸人生天/地間寕異浮萍相值江湖中偶然㑹合復離散東西)
　(南北隨飄風須知此㑹不易得爲公更釂黄金鍾東/武陽黄履次韻邂逅相遇三詩翁適我願兮江之)
　(每乘高興即同賦矧值修竹華嚴宫追窮収棄勢相/逺交我以淡情何重古來金石論賢達應求夲自聲)
　(氣同清晨登此亭亭前羅層峰浮雲開白日金影升/珠櫳高標不逐四時變翠色可奪千葩紅一日無此)
　(君子猷嘯詠已不濃清風颯然至淵明喜動義人容/化龍况是葛陂杖待鳯幸列朝陽桐伶倫裁嶰谷律)
　(吕因雌雄太和尚可格天地煩想豈特䟽心胸下逮/漢蔡邕取椽製筠柯亭中與夫皮爲冠兮葉爲酒皆)
　(自荆揚之貢東南之羙兮冐霜停雪拂景雲而榮惠/風吾曹對此但欲商清樂不學渭川之人兮資千畆)
　(以敵萬鍾爾福唐王祖道君不見太白之精在人間/兮昔人號  謫仙翁君不見不爲蒼生起兮謝安擕)
　(妓山之東玉堂主人繡衣客邀我載酒金蓮宫小亭/環立千竿竹參天百尺䌓隂重岸巾斂髪對此坐一)
　(日無君誰我同夜來霜壓北枝重剰見鍾山數尺峰/玉實幽香儀彩鳯日華轉影篩金櫳孤幹未甘春雪)
　(折青隂不逐秋風紅長隨檜柏老剛勁不羡桃李争/鮮濃我愛此君有直節肯學蟠木求先容我愛此君)
　(歳寒志長笑霜井落青桐大夫老松邀我侣三品頑/石徒誇雄不作湘江兒女泣蒼梧雲散愁盈胸夜深)
　(明月滿亭戸此君入我懐䄂中故人來兮七賢至開/門滿坐生清風此君此君聼我語藏器于身兮終奏)
　(太廟歌黄鍾賓合肥馬玿八座鎮俗光文翁政閒鳴/珂晚丁東邀  尋勝遇郊郭最愛檀欒森梵宫虚簷)
　(新敞小亭峻幽徑静掩閒門重修枝應待丹鳯集勁/節只許青松同根蟠南借秦淮潤影踈北露鍾山峰)
　(乃知景淡有真趣何必花艶羅彫櫳放懐喜遂開口/笑傳盃不覺酡顔紅談圍浩浩真意得棋戰紛紛嘉)
　(興濃人生倐忽猶逆旅少壯易失今衰容得喪何須/論塞馬用舍寕復驚㸑桐逍遥齊物慕蒙叟澹泊無)
　(生師大雄英游幸陪諸公後傾葢夙已披懐胸芝蘭/亦旣序䝉益切磋願使恊于中佳草每出連戰勝格)
　(調綽有先賢風顧予酬和/不量力嗟哉寸莛撞巨鍾)
水亭有二一在臺城寺即今法寳寺一在齊南苑中是
陸機故宅乃王處士水亭也今鳯臺山南傍秦淮是其
處(李白題金陵王處士水亭詩王子耽𤣥言賢豪多在/門好鵞尋道士愛竹嘯名園樹色秀荒苑池光蕩華)
　(軒北堂見明月更憶陸平原掃拭青玉簟為余置金/樽醉後欲歸去花枝宿鳥喧向時復来此更得洗囂)
　(煩鳥林逋詩金井前朝事林僧問不知緑苔欺破閣/白  占閒池清楚曽經晉荒凉直到隋南廊一聲磬)
　(斜照獨凝思夕杜荀鶴金陵水亭詩云江亭當廢國/秋景倍蕭騷  照明殘壘寒潮漲古壕就田㸔鶴大)
　(隔水見僧高無限前/朝事醒吟易覺勞)
木牛亭在移忠禪院路西亭廢名存圖經不載不詳所
立之始(舊/志)地屬江寧縣七十里處真鄉舊傳有香木浮
而上土人迎之以爲亭又號木龍亭
五馬亭地屬金陵鄉去城西二十五里幕府山之側亭
今廢
　考證晉元帝與彭城王𤣥西陽王羕南頓王宗汝南
　王宏南渡之所當時䜟云五馬浮渡江一馬化爲龍
　謂此亭
征虜亭在石頭塢東晋太元中創
　考證世說注丹陽記曰太元中征虜將軍謝安止此
　亭因以爲名　南史宋何尚之傳遷吏部即告休定
　省送别于冶渚及至郡父叔度謂曰聞汝此來傾朝
　相送此是送吏部郎非關何彦德也昔殷浩亦嘗作
　豫章送别者甚衆及廢徙東陽船泊征虜亭積日乃
　去親舊無復相窺者　徐鉉集送謝仲宣貟外使北
　蕃序云征虜亭下南朝送别之場
白下亭驛亭也舊在城東門外(舊/志)
　考證李白獻從叔當塗宰陽氷詩云小子别金陵來
　時白下亭又留别金陵諸公詩云五月金陵西袓余
　白下亭又云驛亭三陽樹正當白下門按此亭在府
　西　王荆公舊宅在今報寧寺詩有門前秋水可揚
　舲有意西尋白下亭之句又有東門白下亭摧甓蔓
　寒葩之句按此亭在府東葢新舊亭各在一處舊志
　所指特其新者爾(任斯庵詩金鑾殿上脫靴去白下/門東索酒嘗一自青山㝠寞後何)
　(人來道柳花香石馬野亭詩云白下非今白下亭府/城西北舊曾城  山四靣若環合江水一條如帯横)
　(庾亮憑高臨賊騎安都問道走齊兵/地形峻極真如此全勝當時却月營)
勞勞亭在城南十五里古送别之所
　考證呉置亭在勞勞山上今顧家寨大路東即其所
　　輿地志新亭隴上有望逺亭宋元嘉中改名臨滄
　觀又改名勞勞亭(李白歌云金陵勞勞送客堂蔓草/離離生道傍古情不盡東流水此)
　(日悲風愁白楊我乘素舸同康樂朗詠清川飛夜霜/昔聞牛渚吟五章今來何謝袁家郎苦竹寒聲動秋)
　(月獨宿空簾歸夢長又詩云天下傷心處勞勞送客/亭春風知别苦不遣柳條青  楊虞部詩柳風飛絮)
　(撲征袍望逺樓中望眼高幾許江南名利客灰塵滿/靣日勞勞  馬野亭詩誰把勞勞目此亭從來于此)
　(送人行三杯别酒傾桑落一曲離歌唱渭城比到伊/邉還幾日不知何日是歸程分携更復􁛫高望滿目)
　(青山萬/疊横)
客亭在龍灣五里臨大江迎送之所也(杜工部甫詩秋/窗猶曙色落木)
　(更高風日出寒山外江流宿霧中聖朝無棄/物老病已成翁多少殘生事飄零似轉蓬)
清水亭去府城三十里
　考證建炎四年四月二十五日岳飛敗敵於此
二李亭在溧水縣尉𪠘舍後
　考證李常師字公擇同兄野夫侍其父東作尉于此
　嘗讀書是亭宣和七年烏江縣丞朱虙攝尉修亭作
　記今亭廢而記存移在縣治(記云二李亭者識其人/也初尚書李公擇與兄)
　(野夫隨其親尉溧水而讀書于尉㕔之後圃後人榜/其堂曰二李葢以識其人也虙少時登是堂有故老)
　(能道其事者虙不能記其詳也宣和七年承乏尉事/求所謂二李堂者不復見矣有亭巋然出榛莽間旁)
　(無牎檻惟四壁立意者堂之壊爲亭亭壊而爲更宿/之所問諸吏果然虙以是感之欲新一堂以代者至)
　(而不果姑闢牎牖加丹堊榜其上而已竊以謂伐聼/訟之棠不如勿伐以存其思去告朔之羊不若勿去)
　(以愛其禮一亭之廢興于兩公無加損也而遺迹在/焉其可以輕廢之乎尚書公舊嘗讀書于廬山旣去)
　(而藏書九千巻以遺後之學者山中至今指以為李/氏山房藏書之所然則是亭也登之者挟策讀書亦)
　(足以想見兩公之風采師道德而論世尚友也若虙/者何足以識之是年二月朔從事和州烏江縣丞權)
　(縣尉朱/虙謹記)
甘露亭在上元縣北鍾山鄉去城五里
　考證陳太建七年秋閏九月甘露三降樂遊苑詔于
　苑内覆舟山上立甘露亭　又按輿地志宋元嘉中
　移晉北郊壇出外以其地爲北苑遂更興造樓觀于
　覆舟山上大設亭館侯景之亂悉焚毁至陳天嘉中
　年更加修葺于山上立甘露亭陳亡並廢
朝陽亭在通判東㕔張維建
　考證于湖張公孝祥留題云隆興甲申八月當塗闕
　守檄建康府通判事張君仲欽維攝焉十有九日安
　國置酒餞别且言曰所領州飢民十萬死生之命懸
　于仲欽之手仲欽勉之哉安集流亡左餐右粥以無
　負聖天子哀矜之意仲欽勉之哉梁温其鄭光祖翁
　子功同㑹　張維書留守舍人聞維築亭為題其榜
　曰朝陽旣去而亭成復爲賦詩(于湖詩便合朝陽作/鳯鳴江亭聊此駐修)
　(程南瞻御路臨䨇闕東望仙家接五城日上白門兵/氣静春歸淮浦早潮平遥憐幕府文書少時下滄浪)
　(自濯纓生維次韻日邉清切以文鳴立對朝陽欲問/程筆落  春變寒谷詩來將喜破愁城簷前水到乘)
　(槎便天際山横與檻平准擬公/歸道過此小留觴詠集簮纓)
羅江亭
　考證古今詩話云李煜作羅江亭四靣栽紅梅作艶
　曲歌之韓熈載和云桃李不須誇爛漫已輸了春風
　一半時淮南已歸國
望湖亭在雞籠山上或云南唐立今遺址見存
不受暑亭在今清凉寺後景定二年馬公光祖重建
　考證清凉廣惠襌寺南唐爲避暑宫有亭名不受暑
　(馬野亭詩驅車曾向暑中來望見塵襟已豁開裊裊/羊腸知幾折亭亭鳯翅與俱摧渭川沮洳何如此佛)
　(國清涼亦快哉乆坐不禁/清霧濕却須酒力喚春回)
郡圃十亭並見府治後
青溪諸亭東自百花洲而入臨水小亭曰放船入門有
四望亭曰天開圖畵環以四亭曰玲瓏池曰玻瓈頃曰
金碧堆曰錦繡段其東有橋曰鏡中由此而東為青溪
莊與清如堂相望南自萬柳堤而入爲小亭三曰(闕/)
曰(闕/)　曰(闕/)　橋之南舊萬柳亭改曰溪光山色自橋
而北亭臨水曰撑緑其逕前曰添竹後曰香逺尚友堂
之西曰香世界先賢祠之東曰花神仙清如堂之南渌
波橋之西曰衆芳曰愛青其東曰割青青溪閣之南清
風關之北有橋曰望花隨柳其中曰心樂其前曰一川
煙月惟割青爲舊餘皆馬公光祖所作也
風亭在折柳東葉公清臣建蘇州從事張伯玉爲記咸
淳乙丑馬公光祖有指其故基以告者乃疊石爲㟁創
堂三間前後軒如之厨舍備屋挾翼其旁繚以花竹亦
艤舟勝處云
四城門接官亭舊有亭卑陋弗稱咸淳改元之春馬公
光祖撒而大之名其東曰迎暉西曰致爽南曰來薰北
曰拱極丹雘爛然過者矚目各有文以記始末
　迎暉亭門拱行都直趣南徐岐入淮淛郡登茅鍾二
　名山咸此乎出舊名建陽踰數步即白下有白下亭
　負城立規褊制陋無以容車馬今並門度地在外城
　之中為亭三間深各二丈二尺濶倍之前為泊水挾
　屋七間翼其左闗吏舍五間麗其右簷楹敞煥入門
　者有觀焉
　致爽亭出門數里為龍灣長江駕順而東蜀漢荆廣
　所畢湊古石頭城在焉舊宜有驛亭叩父老無知者
　葢廢久矣咸淳元年三月一日並門鼎創三間深各
　二丈濶半之前為泊水三間視亭之深減六尺而闊
　與之稱左為闗吏舍右為二神祠
　來薰亭門直溧水溧陽西指當塗上荆蜀古長干道
　在焉前是有兩亭歳久仆其一今復鼎創與所存亭
　儷自南來者咸適所憩
　拱極亭門對幕府山踰山絶江瑯琊諸峯隠約在目
　極目則中原可氣挹也舊無驛亭今創置三間深各
　二丈闊倍之敞為前楹䆳為後序安神有祠休吏宿
　兵有舍共為屋十五間
大使馬公光祖重修南軒祠在南門外長干寺之東依
　山爲祠由寺而入葢宣公舊讀書所也杜公果爲尹
　時嘗撥田百畆屬於學奉祠祀且設前漕使西山真
　文忠公像于旁春秋仲丁校官率諸生行舍菜禮亭
　其上曰仰宣示不忘也然嵗僅兩至平時足跡所不
　到棟橈簷頽求像設于煙煤蛛網之中甚非所以崇
　教化而勵風俗也咸淳丁卯夏五月鼎新修繕視舊
　有加大使又念儒先明道之地不可與緇流之室相
　混淆乃翦荆榛闢正路作高門俾學士大夫之出入
　是塗者知所宗嚮仍屬兩校官朔望一謁祠下置閽
　人以司啓閉再撥田四十畆有竒俾葺治無壊而不
　負仰宣之意云
南軒舊傳在保寧寺方丈今皆指天禧寺方丈旁小室
是南軒張宣公讀書處
　考證祝穆編方輿勝覧謂張魏公開督府時其子讀
　書于保寜寺方丈小室號南軒　西山真公德秀建
　南軒先生祠堂于天禧寺方丈後盖以此爲張宣公
　讀書南軒之舊址王潜齋埜又設西山像侑食祠中
　作亭其旁扁曰仰宣(羅北谷詩萬松盤嶺勢回環才/抱清溪浸碧山莫道南軒專一)
　(壑古今天/下共曽顔)
川泳軒舊在江東撫幹𪠘舍
　考證丞相益國周文忠公記云唐以節度使鎮諸道
　其屬皆得辟置雙旌出都門不待設禮案洗刓印固
　已譔書辭具馬幣而走處士之廬幕下多賢豪易耳
　本朝謀帥間許辟士今皆命諸朝幸而賢也信可樂
　也否則相忘于江湖者有矣尚何樂之云故君子以
　爲難紹興二十六年春内出玉麟符以吏部尚書鄱
　陽侯張公居守金陵且安撫大江之東一年政平二
　年教行三年而謡頌興霅溪沈君世德實奉詔從事
　于幕府力學而多聞和其外而方其中公前席焉他
　日謂世德曰負水築室者非子之𪠘耶是宜闢軒盡
　臨觀之美于是披簷以爲宇梁空以爲閣俯秦淮之
　支流靣蒼龍之華闕右帯天津東望公堂質而不陋
　潔而不奢啟扉而夏凉塞向而冬温春風之朝秋月
　之夕不必登高騖逺而臨觀之美盡矣旣落成或取
　韓退之徐泗濠掌書記㕔石記之語而榜曰川泳所
　以志賔主皆賢而後可以樂此也暇日世德與客飲
　于斯詠于斯已而嘆曰美哉是軒也公之賜而我則
　居得無愧乎客曰不然昔羊叔子鎮襄漢造峴山者
　數矣必與從事鄒湛語故此山名著編簡武昌南樓
　殷浩之徒朝夕登焉向非庾元規一有不淺之興則
　斯樓殆且泯泯也賔主相資何世無之今公斂經綸
　之才惠此一道回視羊庾葢雁行也而世德雋才懿
　行顧湛浩軰亦豈溟涬然大同哉吾知今日之川泳
　後世之南樓峴首也而何愧雖然二府尚有虛席者
　公且歸矣世德亦將爲東閣竒士矣後之人開軒而
　望臨水而歌鯈魚出游從容或未知此樂也故吾因
　名軒之意而道古今難易以告之庶幾循其本乎二
　十八年十二月朔東里周必大記並書儒林郎充江
　南東路安撫司幹辦公事沈作式立
存愛軒在知録㕔
　考證周師成有記(顔伯竒父爲録事參軍于建康不/有其餐錢營小軒聼事之後以爲)
　(便坐摘取明道子程子之話言榜之曰存愛而謂予/記之予于伯竒父同官而交又厚乃不辭而言曰一)
　(軒方丈而贏名之侈矣焉用記然其名軒之意與義/有足記者君子之欲仕非謂其位之足以榮其身也)
　(亦曰有位則可以濟乎人而已耳位有高卑齋有廣/狹濟可必也濟之廣狹吾安能必之哉葢有愛物之)
　(心斯有愛物之事不必高位而後可也茍有是心則/随其力之所及而民受其賜使仕者人人皆存是心)
　(則天下之大將無一夫不受其賜矣惟其不然故民/之得其所者不能什一而寃失職者什九也夫愛物)
　(之心一存一否之間而效之相絶如此則愛其可暫/忘耶夫愛者仁之發也善之端也有人焉體仁而盡)
　(此善則其仕也自巳而物皆天理之流行愛自存也/非存之也降此而心能存于愛物則其仕也優而庶)
　(乎仁之功矣雖然特未易也利害輻輳志氣交馳愛/物之念其存者幾茍不兢兢于此則始終舛戾何可)
　(勝算軒之名且記者用此今夫一命之士多矣豈皆/泊然無愛于心愛有公私勢無兩大彼私其愛者知)
　(有巳而已而物我之愛卒兩失之于已之私愛云者/非吾所謂愛也伯竒父旣異於彼矣因軒之名味名)
　(之義于愛物之心旣存之又存之一念一慮存之此/伯竒所用力而欿然不自足者他日流風所感後來)
　(者坐于此而惕然有省怡然有得則伯竒父之羙不/孤矣不然則此軒乃胚胎厲民之所也其何愛之存)
　(伯竒父姑蘇人名椅伯竒父字也遥師考亭于學禁/方張時守其訓甚于親炙之者與人簡易而守義不)
　(可奪如藺相如之璧不雕飾揣摩以樓人官之知其/所長也嘉定七年正月中澣日雉山周師成記汴人)
　(趙師/夏書)
籜龍軒在城内西北鐡塔寺王荆公嘗讀書處
偃秀軒在蔣山道中松間(李忠定公綱詩青葱秀色一/軒中俯瞰梁朝萬木松頂蹙)
　(風雲疑偃盖枝蟉雨露若蟠龍四時鬰鬰寧彫葉/千載亭亭不改容却笑宗人主岱嶽秦時先得大)
　(夫/封)
　　臺觀
鳯凰臺在保寕寺後寳祐元年倪總領垕重建
　考證宋元嘉十六年秣陵王顗見三異鳥數集于山
　狀如孔雀文彩五色音聲諧和衆鳥附翼而羣集時
　謂之鳯乃置鳯凰里起臺於山因以爲名又按宫苑
　記鳯凰樓在鳯臺山上宋元嘉中築有鳯凰集以爲
　名李白宋齊丘皆有詩(李白詩置酒延落景金陵鳯/凰臺長波寫萬古心與雲俱)
　(開昔時有鳯凰鳯凰爲誰来鳯凰去已久正當今日/回明君越羲軒天老坐三台豪士無所用彈琴醉金)
　(罍東風吹山花安可不盡杯六帝没幽草深宫𠖇緑/苔置酒勿復道歌鍾但相催又詩鳯凰臺上鳯凰遊)
　(鳯去臺空江自流呉宮花草埋幽徑晉代衣冠成古/丘三山半落青天外二水中分白鷺洲總爲浮雲能)
　(蔽日長安不見使人愁不宋齊丘詩嵯峨壓洪泉岝/㟧撑碧落宜哉秦始皇  驅亦不鑿上有布政臺八)
　(顧皆城郭山蹙龍虎健水黑螭蜃作白虹欲吞人赤/驥相煿爍畵棟泥金碧石路盤墝埆倒掛哭月猿危)
　(立思天鶴鑿池養蛟龍栽桐棲鸑鷟梁間鷰教雛石/罅蛇懸殻養花如養賢去草如去惡日晚嚴城鼓風)
　(來蕭寺鐸掃地驅塵埃剪蒿除鳥雀金桃帯葉摘緑/李和衣嚼貞竹無盛衰媚柳先摇落塵飛景陽井草)
　(合臨春閣芙蓉如佳人廽首似調謔當軒有直道無/人肯駐脚夜半鼠勃窣天隂鬼敲㭬松孤不易立石)
　(醜難安著自憐啄木鳥去蠧終不錯晚風吹梧桐樹/頭鳴嚗嚗峩峩江令石青苔何淡薄不話興亡事舉)
　(首思眇漠吁哉未到此褊劣同尺蠖籠鶴羡鳬毛猛/虎愛蝸角一日賢太守與我觀槖籥往往獨自語天)
　(帝相唯諾風雲偶不來寰宇銷一畧我欲烹長鯨四/海爲鼎鑊我欲取大鵬天地爲矰繳安得生羽翰雄)
　(飛上/寥廓)建炎中金張太師嘗賦詩(建炎中金人犯建康/以其張太師爲守一)
　(日登鳯凰臺賦詩云六代興亡地千年一瞬間無情/是江水終日對鍾山烽火連呉越旌旗耀海蠻鳯兮)
　(今不至百尺古臺關/後敵退人多傳之)淳熈中留守范公成大重建更
　榜曰鳯凰臺開慶元年倪總領垕重建馬大使光袓
　作記(尚書户部貟外郎倪公以總領淮西軍馬錢糧/兼漕江東金陵郡其治所也治以簡静賦平人)
　(和故得休其暇日考卜惟勝作鳯凰臺臺舊在郡西/南隅保寕寺側余嘗剥蘚尋碑訪古訂實而老襌宿)
　(衲無能道者雖圖經載宋元嘉中因神爵至而臺得/名然寺之淳熈壁記廼謂晉升平已有臺元嘉時王)
　(顗復南臺締樓我朝祥符間又嘗著亭于斯斯樓斯/亭咸以鳯字星移境換鳯去臺空于是蕪沒于屯煙)
　(戍火之埸矣今臺葢唐布政臺也後世因以存名焉/然而風隳雨毁漫漶不鮮棟撓椽夷荒穢弗治騷人)
　(勝士顧瞻徬徨率不得以極其游覧之娱盡登臨之/美後觀得毋廢乎公廼凌氛埃登亢爽腐折斯革破)
　(缺用完碧欄螭飛萬瓦鱗次然後出想逸發神游飄/蕭煙雲徐來風雨在下遥青逺白刻露清高沙鷺水)
　(鳬游浣飛泳龍腰鶴膝俯伏後先而夕陽衰草之悲/夜月寒沙之恨亦紛紛落研席間矣公于是舉酒觴)
　(客撫飛軒而浩歌白也之詩聲連林木呉宫花草亦/不覺爲之生色也客有屬而和者曰臺峩峩兮山之)
　(陽招桂樛兮芳菲彌章日五色兮雲飛揚嘻鳯凰兮/胡不來翔臺巍巍兮山之扉膏吾車兮天風吹衣鶩)
　(在笯兮烏潜飛噫鳯凰兮胡不來儀公聞之曰梧桐/生矣子姑醉公錢塘人名垕字泰定開慶元年四月)
　(資政殿學士通奉大夫沿江制置大使知建康府事/兼管内勸農營田使江南東路安撫使馬歩軍都總)
　(管行宫留守節制和州無爲軍安慶府三郡屯田使/金華郡開國侯食邑一千户食實封二百户馬光祖)
　(記並書朝奉郎守軍器監總領淮西江東軍馬錢糧/專一發報御前軍馬文字兼提領措置屯田兼江南)
　(東路轉運判官兼提領江淮/茶鹽所借紫印應雷篆葢)登臨之勝題詠爲多(曾/文)
　(昭公簫聲無復到層臺畵棟空餘燕雀來我是鳯凰/池上客等閒汀鷺莫相猜  李丞相闕  臺上西風)
　(急來遊悟昨非依然龍虎踞不見鳯凰飛樹宻遮殘/靄江寒浸落暉中原在何處目斷雁來稀  給事劉)
　(榘詩鳯臺何亭亭迥與雨花對憑高一登眺秋事𣺌/無際鷺洲賞心前牛首秦淮外萬疊雲稼横百纜風)
　(檣㑹睠言簿書隙載酒邀華斾翰林詩百篇生公法/三昧皮膚雖不似妙趣總相類懐古睇平蕪可但高)
　(李輩憶昔耿與韓造膝陳大計髙光課厥成一語不/相戾江淮今清晏河洛尚腥穢蛇豕相噬吞天已厭)
　(戎裔箕斂民弗堪惡稔將自斃憤激聞雞舞慷慨中/流誓尺捶仗皇靈喋血笞其背燕然彼有石深刻詔)
　(來世兵強在食足萬竈餘廪廥叶奏鄼矦功接武文/石陛  周邦彦詩危臺飄盡碧梧花勝地凄涼屬)
　(梵家鳳入紫雲招不得木魚堂殿下飢鴉客朱存詩/竹影桐隂滿舊山鳯凰多載不飛還登臺  有吹簫)
　(者争得和鳴隨世間中任斯庵詩只爲羊車戀靚粧/倉皇合殿燭無光宫  不觧嫁鸚鵡臺上安能來鳯)
　(凰試黄尚書度詩江淮表裏拱神州底事干戈不肯/休  上鳯凰臺上望定山盡處是𤓰洲  楊誠齋萬)
　(里詩千年百尺鳯凰臺送盡潮回鳯不回白鷺北頭/江草合烏衣西靣杏花開龍蟠虎踞山川在古往今)
　(來鼓角哀只有謫仙留句處春風掌管拂蛛煤龍戴/石屏式之詩登臨舒老眼弔古得凄凉故國自  虎)
　(高臺無鳯凰浮雲多改變喬木見興亡往事渾休問/鍾山又夕陽  馬野亭詩鳯凰不見只空臺底事臺)
　(存鳯不來應到緱山還且住定從阿閣不能回江山/未改當時舊賓客何妨盡日陪待作簫聲勾喚處有)
　(時飛舞下雲堆淮劉改之詩公子飄然俊有才此臺/翻覺在塵埃江  浩𣺌洲渚沒鳯鳥寂寥鴻雁來時)
　(事不言惟拄笏書生無用且銜盃生平自厭胸中俗/萬里霜天一日開  羅北谷必元詩振衣快上鳯臺)
　(游極目中原淚欲流慨嘆興亡思太白永言𦕈邈憶/齊丘烏衣已往人千古白鷺依然月一洲君子坐朝)
　(今在治重恢關洛不須愁非闕蟠周師成詩元嘉王/子宅李白重登臨鳴鳯元  昔  龍直到今凄凉㣲)
　(子事寂寞茂洪心望斷長安日懸知屬意深流退庵/呉公淵詩暫因休暇得遨逰感慨樽前嵗月  長向)
　(此時憂徼塞不知何日樂林丘鳯凰寂寂空留寺鴻/雁嗸嗸尚滿洲疇昔謫仙愁絶處我來登眺更多愁)
　(晉六朝舊跡作新游王謝千年風尚流但使時能開/  宋只緣道不本軻丘昏昏赤縣神州地𣺌𣺌白蘋)
　(紅蓼洲誰道天分南北限人分南北至今愁山闕三/吕午詩古䑓曾說少年游彈指驚嗟歳月流  似)
　(神浮碧海城如一虎卧崇丘鳯凰去後遺陳迹白鷺/來時認舊洲但得風寒無罅隙江河舉目不須愁)
　(淙居馮去非詩許大乾坤裏那無一鳯鳴臺欹紅日/晚梧拂翠雲生瑣瑣六朝夢悠悠千古情寒潮如有)
　(恨時打石頭城心雁山劉汝春詩高臺寂寞晚雲深/故國山河萬里  若使當年真鳯見不教春燕亦巢)
　(林在總領倪公垕詩鳯凰鳯凰幾千載鳯凰已去臺/空  應多燕雀語畵梁瞥見蛟龍起滄海二十年前)
　(曾來游野田白鷺涵清秋今夕何夕領賓客飯盂百/萬思貔貅六朝故國金陵道柳外閒愁復誰掃掀髯)
　(一笑問西風未必江山知我老風洞春徐棫翁詩只/合臺前賸種桐萬柯摇碧䕶春  縱無丹鳯重來此)
　(且障長安落日中又臺前煙草接青徐臺後風花滿/殿廡千里暮濤空寂寞醉人春色正西湖  金淵呉)
　(景伯賦沁園春詞再上高臺訪謫仙兮仙何所之但/石坊西踞潮平白鷺浮圖南峙雲淡烏衣鳯鳥不來)
　(長安何處惟有碧梧三數株興亾事對江山休說誰/是誰非庭花飄盡臙脂筭結綺䌓華能幾時問何人)
　(重向新亭揮淚何人重到别墅圍碁笑拍欄干功名/未了寕肯緑簑尋釣磯深深飲任玉山醉倒明月扶)
　(歸罷郭功父詩高臺不見鳯凰游浩浩長江入海流/舞  青娥同去國戰殘白骨尚盈丘風摇落日催行)
　(棹潮擁新沙換故洲結綺臨春無處覔年年芳草向/人愁  王渭郷詩江山還似六朝時老盡梧桐鳯不)
　(知保大空存前殿佛元嘉已没舊廊碑㡬年何徳之/衰也曷日覧輝而下之不見長安豪傑恨諸公忍讀)
　(謫仙詩舊鶴山韓公浣谿沙詞瀟灑梧桐幾度秋鳯/凰飛去  山幽風景不殊人物換恨悠悠衰草逺從)
　(煙際合夕陽空趂水西流恰好凭樓便回首怕生愁/  南翁紹康詩不見鳯凰在似曾麋鹿逰六朝春夢)
　(裏千古大江流地屬閒僧管天知/逺客愁撫欄空感慨白鷺起滄洲)
越臺舊基在城南江寜尉廨後
　考證越范蠡築城長千里此卽古越城内所築臺也
　詳見越城及諸辨　齊崔慧景冦建業蕭懿入援屯
　越城舉火臺上鼓噪相慶
周處臺亦名子隠臺今城東南有故基在鹿苑寺後
　考證晉書周處字子隠仕呉爲東觀左丞有臺于此
　　國朝嘉祐中太守梅公摰嘗爲記(府𪠘東南有故/臺基曰周處圖)
　(志亡之都人稱之登而四望江山表裏與陳跡槩見/豁如也按西晉史處字子隠義興陽羡人弱冠時好)
　(馳騁不修細行州曲患之自知爲衆所惡慨然有改/勵之志里人以三害切諷于是射虎斬蛟往見陸雲)
　(具以誠告雲曰古人學道貴朝聞夕死君前途尚可/苐患志之不立何憂名之不彰遂退而嚮學有文言)
　(必信行必謹如是朞年州府交辟仕呉為東觀左丞/呉平入洛累遷郡太守率有善狀拜御史中丞凢所)
　(紏劾不避權貴卒樹功名没世逺耀噫天地至大根/一氣陶萬化未始無過隂陽寒暑小有繆盭則從而)
　(改之卒歸大順而况於人乎古聖賢本天地之性以/修其性亦未嘗諱過後之人不獨諱之而已抑又從)
　(而文之自底悔吝良可嗟惜維子隠少而不逞長乃/自悟一旦翻然去惡即善遂為名世忠賢可不重乎)
　(然則中人所禀因物染遷爲時絓誤徳有小眚言有小/疵未甚子隠大害于而鄉又何憚改爲哉予因表是)
　(臺新是堂非止示髙明之居包游覧之勝而與民同/樂亦將有激時世云嘉祐闕年三月十五日上石)
　(周師成詩孝侯逺矣使人懐安得從之上此臺幾回/一舸荆溪上苦被風帆浪槳催又克已工夫鮮矣能)
　(孔堂今繼仲由登試從臺上㸔臺下狂聖中間隔幾/層  羅北谷必元詩周處豪雄亦可人勇于遷善罕)
　(前聞區區未説除蛟/虎一念中間舜跖分)
九日臺今在蔣廟西南俗呼爲松陵岡去城十五里
　考證齊武帝永明五年四月立啇飈館於孫陵岡世
　呼爲九日臺　十道四蕃志云武帝九月九日宴羣
　臣孫陵岡即呉大帝蔣廟　齊書云高祖以九月九
　日登商颷館在孫陵岡南縣北三里一百歩　覽古
　詩注云縣北三里九月九日以宴羣臣講武習射應
　金風之節　建康宫闕簿云商颷館在縣北十三里
　籬門亭後堆上(沈約郊居賦云望商颷/而永嘆每樂愷于斯觀)
雨花臺在城南三里據岡阜最高處俯瞰城闉
　考證舊傳梁武帝時有雲光法師講經於此感天雨
　賜花故名(郭祥正詩云雲公説法時諸天賜名花入/王荆公詩盤互長干有絶陘并包佳麗)
　(江亭新霜浦溆綿綿静薄晚林巒往往青南上欲窮/牛渚怪北尋難忘草堂靈箯輿却走埀楊陌已戴寒)
　(雲一兩星曼楊無爲詩空書來震旦康樂造淵㣲貝/葉深山譯  花半夜飛香清雖透筆蘂散不霑衣舊)
　(社白蓮老逺/公應望歸)山謙之丹陽記云江南登覽之地三曰
　甘露曰雨華曰陵㪣　建炎之後臺址僅存後人乃
　請均慶院舊額即此基建寺又壊于火隆興元年留
　守陳公之茂重築此臺剏一堂名總秀而徙均慶院
　于臺之下(紹興中侍郎劉公岑新修高座永寕寺記/云今號雨華臺則故侯盧給事名㐮字賛)
　(元者所命也石蔡宗旦金陵賦云上瑪瑙之絶徑雨/花翼其飛甍  子岡上石似瑪瑙亦名爲瑪瑙岡)
　(周益公雪中約胡推官登雨花臺詩嵗晩相逄古帝/鄉長松百尺傲氷霜青鞋踏遍江南岸更賦名花似)
　(漫即又傳道詩仙折簡來破寒雪屋為君開要將好/句誇張籍故放歌謡吏部才又天女來參彼上人逆)
　(知君動雨花心故令六出繽紛下免使荒臺更重臨/  馬野亭詩居士室中天女現生公臺上雨華懸只)
　(因妙語傾人聼非有真花墮我前却似文章稱錦麗/亦如咳唾説珠圓不知誰向癡人道令望空虛眼欲)
　(穿/)淳祐中呉公淵重修寳祐初王公埜又加修飾自
　書其扁(苕溪張湯詩不談仁義只談空一着參差在/箇中臺上繽紛花正雨城邉一陣已西風君)
　(王自有君王業何事區區翻貝葉雨花名臺非識竒/要使後人知覆轍  羅北谷必元詩蕭帝傾心向佛)
　(家謾言天女墜天花蘆僧一葉横江去回首梁園日/脚斜  後村劉克莊詩昔日講師何處在高臺猶以)
　(雨華名有時寳向泥尋得一片山無草敢生落日磬/殘鄰寺閉晴天牛上廢陵耕登臨不用深懐古君看)
　(鍾山幾箇争韻退庵呉公淵雨花臺再用弟履齋烏/衣園滿江紅  秋後鍾山蒼翠色可供餐食登臨處)
　(怨桃舊曲催梅新笛江近蘋風墮汐落峯高松露和/雲滴歎頭童齒豁已成翁猶爲客老懐抱非疇昔歡)
　(意思須尋覔人間饒百嵗苦無多日已没風雲豪志/氣秖思煙水閒踪蹟問何時老眼轉溪濵漁鈎擲)
　(履齋呉公潜再用前韻瑪瑙岡頭右釃酒左持螯食/懐舊處磨東冶劒弄青溪笛望裏尚嫌山是障醉中)
　(要捲江無滴這一堆心事總成灰滄波客嘆俯仰成/今昔愁易攪歡難覔正平蕪逺樹落霞殘日自笑頻)
　(招猿鶴怨相期早混漁樵跡把是非得失與榮枯虛/空擲  南徐張榘詩莫説南朝勝槩䌓只今近郭已)
　(江村臺荒浪紀曼花墜事往空餘古意存甌缺正緣/輕納景鼎分誰謂不如孫滔滔千載興亡恨盡付凭)
　(欄對月樽郵菊齋劉端之詩六朝宫苑帝王州何事/興衰若置  可是戰争収拾後却將歌舞破除休千)
　(門静鎖梧桐雨萬堞深籠薜荔秋試陟雨華臺上望/夕陽煙水替人愁  盧壽老詩輶車行曉快新逰更)
　(上雨花臺上頭看不厭人渾是景清無極處奈何秋/地完龍虎堂堂立江泊鯨鯢滚滚流一帯黄山是淮)
　(土依然望弗見神州謾天台王淮用二呉韻踏遍江/南予豈爲觧衣推食  嬴得煙波短棹月樓長笛看)
　(劍功名心已死積薪涕淚今誰滴想中原一望一傷/情英雄客形勢地還如昔談笑裏封侯覔豈有于前)
　(代無于今日龍豹莫藏韜畧手虎狼快掃縱横跡看/諸公事業卜梟盧何勞擲  王云煥題沁園春詞四)
　(十君王三百載間興亡一家嘆幕府峯高生涯社燕/胭脂井暗富貴飛花山骨呈羞江聲帯恨磨盡英雄)
　(嵗月賒君知否是枋頭灞上着數全差倚空長劒吁/嗟柰争戰年來似亂麻但蒼陵古冡白楊啼鴂莊園)
　(廢沼青草鳴蛙旗葢東南風濤天塹江北興/王隙地再休凝竚望長安路杳夕照愁鴉)咸淳元
　年五月馬公光袓旣新烏衣園或謂臺與園相頡頏
　亦不可以不治乃併撤而新之高廣視舊加倍繚以
　脩垣旁建掖屋又累石數百級以便登陟作門通衢
　以嚴啟閉江山觀覧之勝爲金陵第一矣(臺記云雨/花臺勝甲)
　(江南事詳郡乘余公餘一往則臺𡵻其崇萬象環集/山川城郭江淮吞吐如拱如赴而顧瞻吾臺藩拔級)
　(夷反若欿然有不足賞者乃度材更繕不兩月告成/旣成率賓佐落之余撫欄作而言曰嗟乎地以山川)
　(勝山川以人勝而人之所以勝者何哉今吾與二三/子登斯臺也仰而觀行闕奐如趙元鎮張德逺之所)
　(建請猶凛有生氣俯而觀長江渺如韓蘄國虞雍公/戰勝之跡尚可一二數也子即是而觀之其亦有慨)
　(于心否歟向皆如晉元奕輩把酒清談脫落世事則/雖茂𢎞新亭士行石城遺迹爲丘墟乆矣而况所謂)
　(雨華臺者然則吾與若從容無事相與遊于此也而/可不知其所自耶知其所自則當監其所爲矣吾老)
　(矣何能爲惟聞誦北山移文説東廬山故事則躍然有/所契金盆石室諒不終寒我盟然前所謂元鎮諸賢)
　(之事其幸付之登臨一慨而已乎詩曰高山仰止景/行行止又曰以似以續續古之人吾敢以是爲二三)
　(子勉二三子有不勉者耶乃相與離席而謝曰敢不/勉因茟以爲之記旹咸淳改元八月望日觀文殿學)
　(士金紫光禄大夫沿江制置大使兼知建康軍府事/兼管内勸農營田使兼江南東路安撫大使馬歩軍)
　(都總營兼行宫留守節制和州無爲軍安慶府三郡/屯田使兼權淮西總領金華郡開國公食邑四千一)
　(百户食實封八百戸馬光祖記並書/朝請即集英殿修撰汪文信篆葢)
蔡伯喈讀書臺在溧陽縣太虛觀東北(舊志/)
　考證呉顧雍傳云邕以内寵惡之慮卒不免乃亡命
　江海逺跡呉㑹積十二年在呉　抱朴子云蔡伯喈
　到江東得論衡中國諸儒覺其論更進嫌得異書求
　其帳中果得之則伯喈讀書於此理或有是
郭文舉書臺今天慶觀太一殿即此臺基也
　考證金陵故事郭文字文舉王導築臺于冶城以處
　之文舉嘗手探虎鯁導問之文舉曰情由想生不想
　即無人無殺獸之心獸無害人之意
梁昭明書臺在蔣山定林寺後山北高峯上
　考證梁昭明太子嘗著書於此今遺基尚存
董永讀書堂在溧陽縣西四十里林木茂翳
　考證永嘗自鬻以養其親事見孝子傳
望耕臺在今白上村
　考證宋文帝嘗登此臺以觀公卿親推之禮宫苑記
　云在籍田壇東
日觀臺一名司天臺在臺城内
　考證宫苑記臺城直鸞飾門西有日觀臺　祥符圖
　經云宋司天臺也
烽火臺在城西石頭城
　考證覧古詩注石頭城山最高處呉時舉烽火於此
　自建康至西陵五千七百里有警急半日而達(楊備/詩云)
　(一帯東流當複闗築臺相望水雲間麗華應不如褒/姒㡬許狼烟得破顔  馬野亭詩此到西陵路五千)
　(烽臺列置若星連欲知萬騎還千騎只看三煙與兩/煙不用赤囊來塞下何須羽檄報軍前如何旬日緣)
　(褒姒無事蓬/蓬火又燃)
景陽臺見景陽樓下
􁧅郊臺見郊廟下
獨足臺在古宫城今不詳其所
　考證覧古詩注云陳將亡有一鳥獨足上宫城臺上
　以觜畫地書云獨足上高臺茂草化爲灰欲知我家
　處朱門傍水開及國亂遷洛陽賜第於洛水傍(馬野/亭詩)
　(無端獨足上高臺以觜縱横作字來茂草無灰猶可/觧朱門傍水直難猜宫城後向煙中盡府第還當洛)
　(口開洪範五行劉向傳莫言其説盡迂廻頭楊虞部/詩鳥跡分明在帝臺管絃聲裏輙書來回  一覺風)
　(流夢猶得朱/門傍水開)
通天臺有二
　考證宋書孝武大明七年鍾山通天臺新成飛倒散
　落山澗　建康宫闕簿云通天臺在縣北一百歩舊
　臺城内
𤣥武觀在𤣥武湖上
　考證南史蔡景歴拜度支尚書舊式拜官在日午後
　景歴拜日適逄輿駕幸𤣥武觀在位皆侍宴帝恐景
　歴不預特令早拜其見重如此又曰𤣥武舘宋書文
　帝夲紀云帝臨𤣥武館閲武即此觀也
通天觀舊在華林園内宋元嘉中與景陽樓同造(舊/志)
　考證金陵故事晉孝武帝講孝經於通天觀僕射謝
　安侍座尚書陸納侍講黄門侍郎謝石吏部侍郎袁
　宏埶經丹陽尹王緄讀句論者榮之則此觀晉所有
　也非創于宋舊志殆未攷耳
臨滄觀今城南顧家寨大路東即其所
　考證輿地志丹陽郡秣陵新亭隴上有望逺樓又名
　勞勞亭宋改爲臨滄觀行人送别之所李白勞勞亭
　詩序在縣南十五里古送别之所一名臨滄觀詩云
　金陵勞勞送客堂蔓草離離生道傍留别金陵崔四
　侍御詩云初發臨滄觀醉栖征虜亭南史宋元徽元
　年桂陽王休範舉兵白服乘輿自登城南臨滄觀
齊雲觀在古臺城内陳建後廢
　考證陳後主令採木湘州擬造正寢至牛渚磯盡没
　旣而漁人見栰于海上復起齊雲觀國人歌曰齊雲
　觀冦來無際畔(楊虞部詩上界笙歌下界聞縷金羅/袖鬰金裙倚欄紅粉如花靣不見巫)
　(山空暮雲閣馬野亭詩高高真是與雲齊直到青霄/不用梯三  連延須在下層城突兀亦居低俯看落)
　(雨自天半平視流星從屋西好是/嬪嬙遊翠輦却如僊子駕青霓)
層城觀亦名穿針樓舊在華林園景雲樓東宋元嘉中
造後廢
　考證輿地志云齊武帝七月七日使宫人集層城觀
　穿針乞巧因號穿針樓(楊虞部詩秋星如彈月如梳/宫妓香添乞巧爐萬縷千針)
　(同一意眼穿腸斷得知無從馬野亭詩人世佳期惟/七夕星躔至巧是天孫直  樓上將身乞所欠雲間)
　(着手捫聞得鵲聲云報喜看來蛛網似傳/言工夫只是憑心手此外𠖇茫不足論)
　　園苑
古華林園在臺城内本呉舊宫苑也世說晉簡文帝在
華林園謂左右曰㑹心處不必在逺翛然林泉便有濠
濮間趣覺鳥獸禽魚自來相親建康宫闕簿云宋元嘉
中築蔬圃二十二年更修廣之築天泉池造景陽樓大
壯觀花光殿設射堋又立鳯光殿醴泉堂(宋書何尚之/傳曰時又造)
　(華林園並盛暑役人尚之諫宜加休息上不許曰/小人當自暴背此不足為勞  龔穎運厯圖曰齊)
　(高帝建元一年幸華林園禇彦回彈琵琶王僧䖍/彈琴沈文季子夜吟王儉誦封禪書帝曰此盛徳)
　(事吾何以堪之一武帝子巴東王子響既誅久之/上游華林園見  猿跳擲悲鳴問左右曰猿子前)
　(日墜崖死上思子響嗚咽流涕則梁裴子野華林/園賦曰正殿則光華宏敞重臺  景陽秀出  蔡)
　(宗旦金陵賦云其後則華林之園别宫在焉仙華/醴泉連玉芳香靈曜景陽日觀風光玉夀披香清)
　(暑茅堂樓有穿針鐘有趣粧一柱層城之臺工巧/妙而莫窺朝日明月之樓曲九轉而欲迷築以壯)
　(武之山鑿以天淵之池中立袚褉之堂遶以流盃之/規誇青樓與紫閣恨不純乎瑠璃侈神仙之彩雕香)
　(雜麝而塗之起臨春與結綺竦神仙之巍巍斵戸牖/以沉檀飾珠翠為薄帷並是華林園殿閣臺榭等名)
　(天曾極詩羽葆來臨鼓吹停華林暢飲倒長瓶萬年/  子瞢騰眼錯認長星作酒星  馬野亭詩當時園)
　(上想歡娛不見當時見畫圖縹緲神仙來綘闕分明/人世有蓬壺庭花唱斷風生砌蓮蕩歸來月滿湖萬)
　(㸃華燈星似綴明/朝簮珥得青蕪)
古樂遊苑案寰宇記其地在覆舟山南輿地志云在晉
爲藥圃義熈中盧循反劉裕築藥園壘以拒循即此處
也宋元嘉中以其地爲北苑更造樓觀于覆舟山後改
曰樂遊苑十一年三月禊飲于樂遊苑㑹者賦詩顔延
之爲序孝武大明中造正陽林光殿于内侯景之亂焚
毁略盡(范蔚宗應詔詩崇盛歸朝闕虚寂在川岑山梁/恊孔性黄屋非堯心軒駕時未肅文囿降照臨)
　(流雲起行盖晨風引鑾音原薄信平蔚臺澗備曾深/蘭池清夏氣修帳含秋隂遵渚攀䝉密隨山上嶇嶔)
　(睇目有極覽遊情無近尋聞道雖已積年力互頽侵/探巳謝丹黻感事懐長林  丘希範侍宴應詔詩詰)
　(旦閶闔開馳道聞鳯吹輕荑承玉輦細草藉龍騎風/遲山尚響雨息雲猶積巢空初鳥飛荇亂新魚戱實)
　(惟北門重匪親孰為寄參差别念舉肅穆㤙波被小/臣信多幸投生豈酬義  沈休文應詔詩丹浦非樂)
　(戰負重切君臨我皇秉至徳忘已用堯心愍兹區宇内/魚鳥失飛沉推轂二崤岨揚斾九河隂超乗盡三屬選)
　(士皆百金戎車出細柳餞席樽上林命師誅後服授/律緩前禽函轘方解帶嶤武稍披襟伐罪芒山曲弔)
　(民伊水潯將陪告/成禮待此未抽簮)
古上林苑案宫苑記云雞籠山東歸善寺後又實録宋
大明三年初築上林苑于𤣥武湖北宫苑記云孝武立
名西苑梁改名上林今其地有古池俗呼爲飲馬塘亦
曰飲馬池其西又有望宫臺(楊虞部詩奉甸荒凉漢苑/深當時白虎斃千金江南)
　(地窄分茅少也/學中原有上林)
古博望苑在城東七里齊文惠太子所立輔公祏城是
也沈約郊居賦云睇東巘以流目心悽愴而不怡昔儲
皇之舊苑實博望之餘基謝𤣥暉游東田詩云魚戯新
荷動鳥散餘花落即此地也今城北七里鍾山下古婁
湖苑齊武帝永明元年望氣者言婁湖有天子氣帝乃
築青溪舊宫作婁湖苑以厭之陳朝更加宏壯後其地
爲光宅寺
古江潭苑其地在新林路西去城二十里梁大同初立
按輿地志武帝從新亭鑿渠通新林浦又爲池開大道
立殿宇亦名王遊苑未成而侯景亂蔡宗旦金陵賦云
訪江潭之大苑惟蕭溝之名存注今有溝名蕭家溝即
此也
别苑一名西園晉安帝元興三年春桓𤣥築别苑于冶
城案輿地志其城本呉冶鑄之處因名焉王導疾作因
徙移冶出石頭城西以地名爲西園故晉書成帝幸司
徒府游觀西園即此處也太元十五年武帝為江陵沙
門法新于中立寺以冶城爲名至是桓𤣥盡移僧出居
太后寺以寺爲苑在今縣城西
古芳林苑案寰宇記一名桃花園　齊高帝舊宅在古
湘宫寺前巷近青溪中橋帝即位修舊宅爲青溪宫一
名芳林園後改爲芳林苑永明五年褉飲于芳林王融
曲水詩序云載懐平浦乃睠芳林葢謂此也梁天監初
賜南康元㐮王爲第益加穿築簫範爲記言藩邸之盛
莫過於此(馬野亭詩昔日曽爲府署來誰人都把挿桃/栽不聞華屋笙簫響但見芳林錦繡堆㡬度)
　(劉郎來觀裏半年逺客住天台如/今此地知何在桑柘成隂撥不開)
古建興苑梁天監四年立建興苑于秣陵里侯景之亂
裴之髙迎致柳仲禮韋粲等俱㑹青塘立營據建興苑
其地在今府治西南秦淮南岸
古元圃齊文惠太子性頗奢麗宫内多雕飾精綺過於
王宫開拓元圃與臺城北塹等其樓觀塔宇多聚竒石
妙極山水慮上望見乃傍列脩竹内施高障造游墻數
百間(輿地志云丹陽郡建康縣臺城齊文惠太子治元/圃有明月觀宛轉橋徘徊廊内作净明精舍又梁)
　(書云昭明太子性愛山水于元圃穿築更立亭館/與朝士名素者游其中嘗泛舟後池畨禺侯軌盛)
　(稱此中宜奏女樂太子不答誦左思招隠詩何/必絲與竹山水有清音軌慙而止其地在今府)
　(城東/北隅)
古南苑在瓦官寺東北宋明帝末年張永乞借南苑帝
云且給三百年期滿更請後帝𦵏於此梁改名建興苑
在秣陵建興里侯景舉兵攻臺城司州刺史等皆來赴
援裴之髙營于南苑即此也(楊虞部詩張永移家入洞天/緑篁紅藕舊林泉人間滿百)
　(人應少明帝恩深三百年少馬野亭詩當時南苑最/新竒勝似其他東復西多  園亭行不到縱横石徑)
　(動成迷香風十里荷花蕩翠影千行柳樹/堤伊被何人曽借住端如誤入武陵溪)
古桂林苑陶季真京都記曰建康縣北漢朝爲桂林苑
南朝宫苑記曰桂林苑在落星山之陽呉郡賦云數軍
實于桂林之苑即此也屬上元縣慈仁鄉
南唐北苑徐鉉湯悅徐鍇有北苑侍宴賦詠序云望蔣
嶠之嶔岑祝爲聖壽泛潮溝之清淺流作恩波其地在
城北
烏衣園在城南二里烏衣巷之東王謝故居一堂扁曰
來燕嵗久傾圮咸淳元年五月馬公光祖撤而新之堂
後植桂亭曰緑玉香中梅花彌望堂曰百花頭上其餘
亭館曰更屐曰頴立曰長春曰望岑曰挹華曰更好左
右前後位置森列佳花美木芳䕃蔽虧非復曩時寒煙
衰草之陋矣(北谷羅必元詩烏衣池館一時新晉宋齊/梁舊主人無處可尋王謝宅落花啼鳥秣)
　(陵春寒履齊吳公潜滿江紅詞柳帶榆錢又還是/清明  食天一笑滿園羅綺滿城簫笛花樹得晴)
　(紅欲染逺山過雨青如滴問江南池館有誰來江/南客烏衣巷今猶昔烏衣事今難覔但年年燕子)
　(晚煙斜日抖擻一春塵土債凄凉萬古英雄跡且/芳樽隨分趂芳時休虛擲  退庵吳公淵和投老)
　(未歸太官粟尚教蠶食家山夢秋江漁唱晚峯牛/笛别墅流風慚莫繼新亭老淚空成滴笑當年君)
　(作主人翁今為客紫燕語猶如昔青鬢改難重覔/記携手同遊此處恍如前日且更開懐窮樂事可)
　(憐過眼成陳跡把憂邊憂國許多愁權抛擲江履/齊又和喚出山來把鷗鷺盟言輕食依舊是  濤)
　(如許雨帆煙笛歌斷莫愁檀板緩盃傾白墮瓊酥滴/但驚心十六載重來征塵客秋風鬢應非昔夜雨)
　(約聊相覔嘆主恩未報無多來日故國千年龍虎/勢神州萬里鼪鼯跡笑謝兒出手便呼盧樗蒱擲)
　(水葉潤鶯啼序離騷困唫夢醒時臺城舊路問流/  東入滄溟還解流轉西不烏衣夢浪傳故國晴)
　(煙苒苒宫墻樹念吟䰟凄斷待隨燕子來去回首/十年爛錦花場趂吟雲賦雨可曾對寳瑟知音髙)
　(軒為誰輕駐借東風愁長笑短水雲深春江日暮/伴覊懐惟有征衫貯寒半縷髙情謾賦蕙帶蘭襟)
　(蛾眉古來相妬英雄到江南易老後來誰更風景/傷心淚沾樽俎登山宴水横江酹酒傾將慷慨酬)
　(形勢付興亡一笑翻歌舞獨醒難繼山公上馬旌/旗動又還驚起鷗鷺危亭恨極落盡寒香怕道斷)
　(腸句有多少行星翠㸃春淺寒深孕粉藏香蝶清/蜂瘦目孤採筆芳牋擬待倩取遊絲繫却離緒旋)
　(工試寫入鳴弦柱曲髙調古美人何在誰能和此/幽素  樗嵒張林詞柳稍青燕壘花深鷺汀雲淡)
　(客夢江臯日日言歸淮山笑我塵鎻征袍幾回把/酒慿髙闌干外魂飛暮濤只有南園一畨風雨過)
　(了櫻/桃)
古東園在城東東冶亭側面東有堂曰鍾山以其盡
得鍾山之勝名之近東有兩亭相對南曰見墩取其見
謝安舊墩之意北曰草移取北山移文之意乾道五年與
東冶亭並創(沈休文宿東園詩陳王闘雞道安石采樵/路東郊豈異昔聊可閒余歩野徑既盤紆)
　(荒阡亦交互槿籬疎復宻荆扉新且故樹頂鳴風飈/草根積霜露驚麏去不息征鳥時相顧茅棟嘯愁鴟)
　(平岡走寒兔夕隂帶層阜長煙引輕素飛光忽/我遒寧止歲云暮若䝉西山藥頽齡儻能度)
沈約郊園在鍾山下約憩郊園和約法師詩云郭外三
十畆欲以貿朝饘䌓蔬既綺布宻果亦星懸謝朓有和
沈祭酒行園詩(舊志/)
半山園在今報寜禪院是其地王荆公營居半山園有
詩示蔡天啟備述其事所謂今年鍾山南隨分作園圃
者是也又有次呉氏女子詩注云南朝九日臺在孫陵
曲街傍去吾園只數百歩(舊志/)
繡春園在府社壇東𨽻運司端平二年髙公定子作
　記云(予昔經行得繡春堂于酒名朅來將漕訪其堂/無有也問遺址亦未知何所客為予言繡春焉)
　(所取名予謂之曰繡衣春當霄漢立綵服日向庭闈/趨乃杜少陵入秦行之句此嘉名也吾欲堂而顔諸)
　(司存造船場有餘地隣亦願益以廢圃乃擴之拓而/新之非事游觀其以示興廢之一端平二年九日臨)
　(卭髙定子/瞻叔識)
　景定建康志巻二十二
欽定四庫全書
　景定建康志巻二十三　　宋　周應合　撰
城闕志四
　　諸倉
廣濟倉有東西倉又有新倉西倉在大軍倉後崇道橋
南東倉在武雄營側新倉在廣濟西倉北乾道四年㽞
守史公正志以親軍寨及作院地増拓舊基西偏建為
新倉轉運副使趙公彦端為記
　倉記(上臨御之六年中都之倉廪實乃始建豐儲倉/著粟百萬然議者猶謂宜倣古實邊之意藏之)
　(外便時天官貳卿史公正志躬獻納而彦端掾公府/皆與聞之未㡬公出鎮建康彦端亦將漕江東踵至)
　(焉會秋上熟其糶二十幾以病農公乃推前議大出/庫錢斂而藏之以均本末成先備而廪人病委積之)
　(無所也以告葢昔之為倉者三曰廣濟曰常平曰大/軍綿亘錯峙凡百有條楹自他郡眂之可謂壯矣惟)
　(帝之别都天下勁兵良馬在焉歲之經入無慮數十/萬斛漕江而下者舳艫數千里方其流衍坌集雖佛)
　(廬賓傳為之充仞而皁棧之供有至于露積者然古/帝王之居也其廩廥之制宜雄盛閎博後世可考而)
　(圖記獨稱呉苑倉在苑城内于晉為太倉餘無聞焉/苑城今都城也以當時運瀆推之于廣濟為近皆距)
　(城之西偏外薄于江中則秦淮注焉轉漕之利古今/葢同之于是因廣濟之北徹故官治又告于大將從)
　(旁軍營得地凡百有一十丈為屋八十有四楹度受/粟五十萬斛高明曠夷深厚固嚴輸者不勞守者易)
　(力然儲材于素市工以直農不去野商不辟塗斧斤/齊和丹堊絢煥故新相臨迥出其表中役有沉筏舉)
　(于江莫之主名取而用之既巨且良民懐不擾益以/歎異始于乾道四年秋九月戊辰冬十有二月甲寅)
　(乃告成焉公偉人也其在朝廷嘗為上陳天下大計/上命坐反復酬聽率漏下十數刻其輟公之来固不)
　(專於奉法令剸煩劇然適疆埸無事而獄訟簿書之/屬又廓廓無定著故得以其餘力為一方長久之圖)
　(自城池邑屋細大畢舉兹其一也公平生慷慨不治/財及在官則觳然如他人之私方天子以恭儉先天)
　(下乃者郡國以潦聞者衆既優其復除又從而賑廩/之而太倉之富自若也公之境人食三鬴亦蠲其入)
　(十三葢君臣之間以儉登濟者如此夫道上德意而/采方國之風者使人職也故並記之以昭示来者俾)
　(知富國之道自儉始五年春三月辛未左朝請即直/顯謨閣權發遣江南東路計度轉運副使公事趙彦)
　(端記左朝奉即新差權通判楚州軍州/主管學事賜緋魚袋杜易書並題額)
平止倉在廣濟倉之左嘉定中留守余公嶸建
　省劄沿江制置使兼知建康府余嶸申嶸叨守陪都
　因去夏水灾之後備知此邦雖名為䌓庶而民生最
　艱素無葢藏日食所須仰給商販米舟一日不至米
　價即倍騰踴纔若高糴便至流莩萬一上江歳歉鄰
　邦遏糴則狼狽尤甚欲盡濟則事力有限欲平糶則
　蓄積無餘以是數十萬之生齒常寄命於泛泛之舟
　楫而米價低昂之權又倒持於牙儈之手遇灾倉皇
　坐視太息竊嶸到任以來節約妄費財計粗裕即以
　十五萬緡轉糶他郡隨糴隨糶相續不絶以故商販
　通民食粗給於是規創一倉名曰平止畫以十五萬
　緡永充此倉糴本其錢米並委常平倉庫官主掌如
　有侵移證常平條法施行其倉厫木石堅好造作精
　緻下砌以磚復鋪以板外繚以牆復包以磚風雨不
　侵蒸濕不入委堪耐久其糴糶條目具載須知謹具
　申朝廷並以須知册申繳伏乞指揮劄下建康府遵
　守條約證應常平條法不得妄有侵移仍於支承項
　目帳内登載以防歳久漏落窠名實為邦民之幸伏
　候指揮右劄付建康府從所申事理施行准此嘉定
　十七年十二月日押(平止倉須知本府户口繁庶日/食米二千餘石民無葢藏全仰)
　(客販客舟稀少價即踴貴抑之則米不來聼之則民/艱食常平纔數千斛府廩又無餘積官既無以持平)
　(其權盡出牙儈向來雖屢行招誘之法而勢或有所/格雖略有先備之蓄而數以申朝廷伸縮既不自由)
　(緩急實無以濟是數十萬之民命常凛凛而無所恃/近日水災諸證備見職思其憂盍爲之計今將當職)
　(到任以來撙節到錢一十五萬貫撥充循環糴本更/不申作朝廷之數賤則糴貴則糶隨糶隨糴循環無)
　(窮權旣在我米價自平實爲永久之利今具須知項/下一令創造新倉五厫以平止爲名取李悝所謂使)
　(民適足賈平則止之義一平止倉不許本府及諸司/暫借以開異時無窮之害事當謀始不可不謹一遇)
　(未平則糴糴價視時高下或置場於本府或収糴於/隣郡或於客舟輻輳之時一遇米貴即糶糶價止視)
　(元糴之數所有元行収糴船脚般擔之費明行加上/不得過數一糴米錢収付常平庫本庫官掌之一糴)
　(米糶米須擇亷能誠實官吏庶所糴無侵欺濕惡所/糶無夾雜減尅之弊一倉官不專屬㕔分但隨時于)
　(職曹官以下選委亷能誠實之人提督出納或廣濟/倉官可委即就委兼管一平止倉合干人已用廣濟)
　(倉人兼充一城内五廂城外二廂已造魚鱗圖以銀/米土米墨字三色摽題其委係下户日糴之家了然)
　(在目恐民居遷移增減不常宜毎嵗春首編排一次/計口出給厯頭大人日一升小兒半升旣糶即於各)
　(户厯頭内戳一某日糴訖印子一每遇糶米於廣濟/倉諸廊置場廂官彈壓般脚之費用省出納之弊易)
　(防一五縣並已如式創造魚鱗圖或遇諸縣糴價踴/貴亦當發米賑糶所有船脚錢不可于元糴價上再)
　(加一措置招誘客米先從制司給公據付客人及牒/沿江諸郡勿與遏糴仍劄沿江稅務不得輕収米船)
　(力勝錢及苛留等弊其米船將帯到稅物除將本府/從來収稅則例舊例饒減三分外更與減饒一分客)
　(米官米兩相資助貴糴之患可以常免一如遇客米/稀少市價踴貴憑民户赴府陳狀出糶願永行之誰)
　(忍廢此竊觀古今之事玩視而不爲暫作而輒廢艱/難創始於前容易隳壊於後此無他人心不同所見)
　(或異不原其作事之初意不念其用心之良苦不以/國事爲一體遂爾自分町畦始摭一二事明之淛右)
　(湖田幾年議除中間嘗遣使决去矣未幾復興反過/其舊屯田之議自中興後上下講明不知其幾淮西)
　(漕臣亦旣經營成緒卒撓廢于寓公其他庶事不可/槩舉未嘗不撫事歎息自顧投老世味日澹豈復有)
　(立事取名之心只縁今夏梅霖過多長江上流同時/水災故江之下流騰漲尤甚秦淮之河又貫城中江)
　(潮大信適助其瀾外水旣高内水莫泄遂致公私軍/民之居濱于河者悉遭巨浸踰旬不退一時傾帑錢)
　(倒廩粟分遣官吏奔走家至以賑之而客販不通牙/儈乗時邀利貧民下戶幾至餓殍遂又出常平米减)
　(價賑糶甫及旬餘倉吏以匱告亟議遣官吏就永豐/圩糴米二萬餘斛又倉猝不能遽至是以苦心勞思)
　(創立此倉然自領郡以來秋苖斛靣盡行蠲除諸邑/二稅以十年所催之數取其酌中年分爲凖商稅之)
　(額重加裁减収稅則例至减三分在城回稅永與除/放㣲至稅務補虧等錢亦與除去今此糴本錢十五)
　(萬緡皆由克已自律撙節浮費所積非有生財之術/區區述此誠有望于後來體國愛民之君子監某此)
　(心有以維持増廣之/實闔郡生靈之幸)
轉般倉淳熈六年置在上水門外淮水北岸置監官一
員
大軍倉在下水門内北接廣濟倉監官一員
平糴倉𨽻轉運司嘉定八年眞公德秀創之民頼其惠
雖歉嵗市無貴糴不六七年糴本化爲烏有舊籍無復
存者嘉定十四年岳珂復置未久亦廢淳祐十二年舒
滋復置
　嘉定省劄(承議即權發遣江南東路轉運判官岳珂/申照得本司所管九郡建康留都民物䌓)
　(庶絶在下流因船脚道路之遥平時米價最高于它/郡次則徽州岨峿山多田少與廣德小壘俱在水次)
　(不通之地太平寕國山圩田相半高下旣殊或旱或/澇難得全熟池州南康雖通水次素少積貯惟饒信)
　(舊來産米却緣溪港夏漲則販鬻貪價多輸泄于下/流嵗事或稍不登則秋冬水涸縱使有米接濟亦無)
　(逆水可致之理故非於閒暇時爲之圖度則民食之/慮必軫顧憂珂自祗服馳驅濫書下考適緣商總領)
　(到任䟎辦軍儲頓段併發淮上綱運并䝉朝廷指揮/對撥米斛一年之間已及四十一萬八千餘石比之)
　(去年以前雖是軍興年分毎歳不過五萬石幾及十/倍以此倍費雇發漕計頗費支吾第珂謹守公勤極)
　(力裁節浮冗見今庫管錢物比珂到任交承之外幸/已有増無虧今珂願以本任内䟎積到錢先于本路)
　(八州軍撥糴本樁糴米四萬石内建康係㑹府勢須/樁積稍多方可接濟旣在珂置司去處容珂一靣躬)
　(親續行措置増數樁糴别具申聞外八郡各糴五千/石趂此秋熟委本司主管錢物官逐州通判監糴于)
　(本處另敖収貯專一充平糴支用見令責領官錢歸/各州目下起糴仍委各官毎一員催促兩郡往來機)
　(察米價催糴限在日近糴足以後年分毎嵗九月趂/米出起糴于一兩月内糴足至次年二月以後農務)
　(東作日米價長二麥未収之際止照元本價值量撘/官吏糜費毎石不許過二百文出糶委本司錢物官)
　(拘収元本次歳收糴如初如此則壟斷之民每歳乘/時開糴要利者必可警戢而青黄不接之際各郡有)
　(五千石之米在市米價自不能長其上件糴米本錢/並係珂以本任所積自認包糴候毎一郡糴足逐郡)
　(具所糴錢米實數供申朝廷將來替滿即不敢侵動/元交割前政漕計錢數並行包認登足亦不敢分毫)
　(侵動朝廷樁管本司錢米之數伏望鈞慈詳珂所陳/事理特與先次劄下本司從申施行仍乞並賜劄下)
　(從本司徧牒逐州軍通判照應遵守樁管出納如州/郡輒緣它用妄有侵移許本司將當職官具名奏劾)
　(乞比擅用朝廷樁管法坐罪公吏仍從决配貴得民/間永久均被實惠又申照得珂自申請以後即行分)
　(委寕國府南陵縣丞承奉即張琮徽州歙縣丞從政/即王槐饒州判官承直即丘葉寕國府監税從事即)
　(汪教中等官賫發糴本前去逐州軍収糴各五千石/節次承諸郡申到别厫安頓已將及數又續次委本)
　(司幹辦公事承直即李知孝于建康府廣濟倉招糴/到米一萬石係一頓先行糴定已行開具供申但照)
　(得上件米雖係珂任内䟎積糴到一司財計本皆朝/廷之物却恐諸州于春夏之間爲見係已入朝廷帳)
　(内須欲申審不敢擅行支糶及至冬間粒米狼戾又/不敢再以元錢趂時収糴上下牽掣横生顧慮非惟)
　(發斂不時豪民壟斷増價自若民不被惠有失平糴/之意兼新陳不易積盦久之必有耗折遂成無用深)
　(切可惜乞免附朝廷樁管文用從本司令項拘𣙜不/拘糶糴月日責在逐州知通常要本錢存在于春夏)
　(之間出糶接濟細民冬間仍舊収糴樁積它時緩急/亦可備朝廷科撥支遣不致有失指準實九郡民生)
　(莫大之幸伏候指揮右劄付江東轉運司從所申事/理將今來所糴米五萬石免行収附帳内樁管仍徑)
　(自行下所部州郡照應/常切遵守施行凖此)
　淳祐省劄(朝請即試司農少卿提領江淮茶塩所兼/江東路轉運判官兼尚書省提領分司財)
　(用臣舒滋狀奏照對臣猥以非才誤恩將漕嘗􁧅手/莊誦國史咸平二年詔諸路轉運司申淳化惠民之)
　(制嵗豐熟則增價以糴饑歉則减直以糶懿範昭然/以平糴惠民爲先而奉行朝廷仁政者實漕臣之責)
　(竊照參政真德秀將漕江東嘗于建康創平糴倉事/久尋廢自後尚書岳珂撥米一萬石樁留爲建康平)
　(糴之備未幾亦廢近歳尚書陳塏寓治當塗就剏平/糴而建康司存之地則猶闕焉且建康爲留都㑹府)
　(兵民䌓庶嵗事小歉米價易翔即有待哺嗸嗸之窘/若非官司預爲儲畜則何以爲水旱之備臣亷朴自)
　(將不敢妄費除交割錢數有增無虧外粗有䟎剰並/屢次積下米斛因前嵗水澇賑糶價錢今就建康府)
　(復置轉運司平糴倉撥糴到米一十萬石般運水脚/倉厫等費約計五百餘萬貫十七界官㑹内七萬石)
　(樁頓建康府廣濟倉三萬石樁頓寄納倉候起置倉/厫日另項拘樁所積米斛照本司見行體例毎嵗春)
　(冬兩次賑濟或遇歉歳糴價增長則减直賑糶却將/價錢于秋成措置収糴樁管接續惠民如所部州縣)
　(或以歉告則可以推廣賑卹庶幾江左一路之民俱/被朝廷之實惠所有起葢倉厫及合行事件從本司)
　(一面措置施行奏聞事照得平糴倉近年以來在在/有之始意未嘗不欲惠民多因官吏非人弊倖百出)
　(或移易他用或妄稱折欠監平人補納反爲民害今/舒運使能以䟎剰錢糴米置倉此意亦可嘉尚必須)
　(後人相與扶持毋致侵移作弊專責都吏掌管遇歉/歳則發糶秋成則補還立爲經久規模可也仍月具)
　(數目置册具申朝廷凡遇新舊交承皆分明登載簿/書同交割帳狀申上庶可拘確免墮前弊合議行下)
　(右劄付江東轉運司照所申及㸃對内/事理疾速措置施行申尚書省准此)咸淳元年七
　月馬公光祖判云當使三來開閫昇人愛余余亦愛
　昇人公帑所儲毫分不敢妄費思欲爲此邦建一久
　逺利益事無如平糴呈撥米價錢差人糴足十萬石
　並令創倉厫盛貯續踏逐到舊稻子倉基址鼎新創
　造屋四十六間厫一十二座以玉衡正泰階平隂陽
　和風雨時十二字爲記專一椿頓上件米十萬石今
　開具條畫如后
　(一照文思院斛造一石斛五斗斛各一十隻斗及連/  柄升各二十隻當官較制雕記併造三色籌共一)
　　(千五百根發下遇収支/畢拘収夲倉不許移用)
　(一于本府三通判中選委一員充提督官凡倉中管/  鑰一應事務任責提督所有合差機察倉官一貟)
　　(專任出納之責請提督官于本府職曹官中選差/能事者充之以才不以序仍專差都吏充統轄拘)
　　(確収支專一任責補/糴毎年須管數足)
　(一毎遇青黄不交市糴驟貴先喚上牙人供具時直/  實價却于時價中減價二分出糶謂如時價每石)
　　(二十貫則減作十六貫之類若/時價頓貴又任臨時斟酌痛減)
　(一出糶必减時價却恐米數因此銷折今别撥十八/  界㑹一十萬貫置觧庫一所名曰咸淳助糴庫則)
　　(例並依本府觧庫趂到息錢專充補糴管要/糴足十萬石之數若嵗久息羡則增數収糴)
　(一天時不常豐歉難必設遇歳饑當行賑濟本府自/  有區處不許將本倉米及助糴庫錢作賑濟支移)
　(一此米本以濟艱糴纔遇價貴便當出糶却不可過/  慮補糴之難從而稍縮今州縣常平米亦多是官)
　　(司不肯擔負以致陳積腐壊反爲公私之累今旣/有庫息禆助則補糴不難但有一說若遇豐年發)
　　(糶不盡未免有陳盦灰蛀之患合用以新易陳今/着爲例如有糶不盡米從本府作軍糧支遣却于)
　　(輸納秋苖時撥數就倉交納盤量抵/還庶幾此米常新亦免般擔勞費)
　(一糶在春夏糴在秋冬糶到本錢須是拘樁有所今/  仰提督機察官將糶到錢即日拘上寄収常平庫)
　　(令置簿籍必糴米方支如/有分文移易並依常平法)
　(一出糶照本府甲牌户口三日一次每大口五升小/  口三升憑由交錢給米其有經紀小民於當糴日)
　　(分凑錢不上或出外他幹未曽収糴/者許于後次一併補糴不許邀阻)
　(一甲牌户或有遷移或口數增减或貧富升降請提/  督官行下各廂毎季從實抄具結狀保明仍不時)
　　(覈實如有欺弊廂官對移/廂吏重斷仍許人陳訢)
　(一出糶合分場分以防壅併城内分六場城外分四/  場各就寺觀廟宇寛閑去處東廊交錢西廊糶米)
　　(庶免壅/併之患)
　(一出糶毎場委監官一員吏人庫子㪷子各一名十/  場分作兩日每日各支㸃心錢監官一貫轎畨等)
　　(人共二貫吏人庫子㪷/子各六百文十八界)
　(一置場糴米掇斛接手等人寜無糜費若官司不與/  區處則必漁取于客販之人所合照苖倉官拘錢)
　　(例斟酌裁減除倉官免支外毎石計支糜費六十/文十八界但苖倉則取之於納戶本倉却不當取)
　　(之于糶戶今從助糴庫息錢内每年照所糴客米/數禀支此只是防其漁取糶戶耳若本府自于諸)
　　(司回糶却不當支專知一十文攅司貼司共六文/斗衆二十文脚夫等一十文門司二文門子一文)
　　(請匙匣/一文)
　(一在倉之米以新易陳固無十分耗折但米之蛀腐/  多在經霉之際却是四月以後糶不盡之米直待)
　　(新榖登場方可換易此時則不能無些少耗折創/立之始若不曲盡其慮却恐向後日積月累耗折)
　　(必多其流弊必至于入則取贏斛靣出則减尅斛/靣以補不足豈不有失初意今立爲定式凢糴到)
　　(之米自次年四月以後未曽/支糶者毎石與豁耗折一升)
　(一前項雜支並于觧/  庫趂到息錢支給)
　(平糴倉落成設醮青詞聚粟積倉懼民飢之由已獻/花酌水冀天聼之鍳𠂻蠲潔落成屏營望賜伏念臣)
　(某久司漢鑰稔察昇甿末作成風於服田乎何有窮/閻待哺惟艱食之是憂力撙公餘創儲平糴粒粒皆)
　(出于辛苦家家期遂于飽温必求輿惠之旁周更頼/後人之増廣念吏有時而代去孰守成規惟心與帝)
　(以相通庶幾永保願鑒老臣之經始曲綏民命以圖/終億秭旣豐千燈相續崇墉栗栗將百載以常存多)
　(黍陳陳無一夫之不獲云門牌詩人人飽吃昇州飯/世世常存老守心  記  我朝本仁立國置常平倉)
　(與義倉並葢以取民者還以予民作法良矣嵗久蠧/於支移隠謾吏持空鑰相授受部使者一詰治之株)
　(連不辜而銖粒弗可得易地通患幾以養人者害人/矣天時不齊豊儉迭異趙清獻冨文忠寂寂笑人地)
　(下民有遇荒而莫之救以死間有爲平糴者視飢由/已豐而入歉而出較元直無取贏或可助常平義倉)
　(之不及庚寅辛卯余令于越年饑勸分不遺餘力僅/活疲羸旣又諭大家貲助倣平糴備先具凡得我心)
　(之同然者桴應響集爲斛四千計公家之積與大家/所益略相半余嘗諗于西山真公公喜爲記巔末㑹)
　(余去弗繼而直幸存後一二紀間遇水灾邑人藉以/糴運寳祐初余守當塗儲粟二萬亦盡吾心焉耳矣)
　(陪京生齒甲江左嵗一告梫操瓢乞食恤恤莫之適/饞商饕儈簸箕權以乗其急而糴價翔不能遏郡大)
　(夫瞪視噤莫敢下禁切之令幾若負牧芻之寄者余/心憮焉載稽往牒名存實歉舊平糴所儲纔三萬昇)
　(數百萬家脫值緩急杯水救輿薪之燎戞戞乎何以/制其昂而抑其踴也迺縮汎節浮糴七萬斛通舊積)
　(合爲一十萬度地建屋以廪以峙扁曰咸淳平糴倉/又輟芝楮二十萬立助糴庫嵗取息以補其價之折)
　(閲官吏斗級簿書糜費給各有式然余志不于是畫/也増益相因至去乃止告成之日揭䖍籲天願俾勿)
　(壊於戯天地生物之德祖宗立國之仁均是心耳余/雖不敏獨於昇人有緣余愛其民民亦愛予今承乏)
　(三矣老至而耄及之行且乞身去所以爲此邦計者/惟是心在天下事莫難于經始亦莫難于繼成其嗣)
　(今與我同志者庶維持于不壊不㓕而後可昔復村/劉公嘗創平糴于浦城西山記之曰必秉彛盡亡而)
　(後此倉可廢噫此心法也惻隠之心人皆有之心心/相印得無望于後之人後村書倉門兩扉曰且與吾)
　(民留飯椀豈無來者續心燈余于是倉亦云咸淳二/年正月十五日記觀文殿學士金紫光禄大夫沿江)
　(制置大使兼知建康軍府事兼管内勸農營田使兼/江南東路安撫大使馬歩軍都總管兼行宫留守節)
　(制和州無爲軍安慶府三郡屯田使金華郡開國公/食邑四千一百户食實封八百戶馬光祖撰並書朝)
　(奉大夫秘閣修撰江南東路計度轉運副使兼本路/勸農使借紫趙孟頫篆葢  王積翁賦稷思堂頌皇)
　(帝即位之明年改元咸淳上詔藩侯以下爲朕培植/根本大使同知馬公治昇尤于根本注意築廪儲粟)
　(揭之曰咸淳平糴倉揚休命也扁給事之㕔曰稷思/堂示不忘民也公三握麟符懐忱秉忠臧感惡服自)
　(昧爽至中昃涖事無懈容公之思深矣夫思者天理/之所存民胞物與之體驗也稷思天下之飢猶已飢)
　(之稷何爲汲汲哉解於其思天理流行有不容不然/者公慨思陪都生齒益蕃忽歳祲即艱糴廼縮浮費)
　(得米十萬石作室廪峙練吉告成青紅濕新攀星納/月公之思其少遂矣乎汝别駕治其凡汝郡功曹司)
　(其出納以才不以序約法斂散侵移有罰公之思其/周悉矣乎日者春頒秋斂有旅師焉恤民囏厄有遺)
　(人焉辦榖待用有廪人焉藏餘待頒有倉人焉周公/之制度可謂詳矣孟子曰周公思兼三王其有不合)
　(者仰而思之其入周公之思久矣南軒謂惟孟子此/篇能發明周公之心然則后稷奏艱食稷之思也周)
　(公制委積周公之思也公之置平糴公之思也嗟夫/稷以民飢而思民公以思民而思稷所思以名斯堂)
　(不亦宜乎門生王積翁採諸民風爲之頌曰思伊何/厥初生民維汝后稷思天下飢教民播穡其)
　(心起經綸阻飢由已痒疴切身農事開國周重斂散/迄用康年魚麗晏粲平糴蕃魏曰惟爾悝壽昌之規)
　(漢人便之我宋義倉徧於天下平凖之法創於淳化/熈豐柄臣過思變更元祐及思蒼生以寕雀鼠遯肥)
　(塵沙積厲豈不爾思公私交累陪京故國翠華大都/聚廬實䌓孰懐永圖北平鉅公三尹東土甌脱旣清)
　(綢繆牖戶乃積乃倉立粟埋梁不負爾腹以永葢藏/堂曰稷思維公初意我思民飢心焉不置心心相續)
　(如佛𫝊燈剗弊益匱以莫不増后稷云逺萬年胥契/今之視稷後猶今視嘉祐廣惠朱子社倉前思魏公)
　(後思紫陽公將告歸帝曰未老天相耆後過中/書考惟仁必壽惟德永年昇人歌之作此頌焉)後記
　云(余之三至金陵也欲為邦人創平糴一倉積米十/萬斛夏糶冬糴以濟乏食自咸淳乙丑秋七月至)
　(丙寅春正月共得七萬石事力僅僅弗克繼則以前/帥王公埜所蓄三萬斛足成之且識之曰倘未即去)
　(不以是畫今自二月以迄八月再糴三萬合爲十萬/而王公舊積不與焉葢其初已申朝廷樁管不欲混)
　(此數也夫出糶之價㣲損固足以見惠養之心収糴/之價不常則不可無變通之法此助糴庫所由設也)
　(庫始爲本芝楮二十萬今陸續増至八十五萬雖然/猶未也積累充廣嵗衍月益俾所入常有加于今日)
　(則此庫不爲無助毋已則糶價但可畧减不可用今/日之例减之太驟以致後日難補若夫輟有餘以助)
　(不足使十萬斛之數永永無墜不無望/于後之人是嵗重陽日馬光祖謹書)三記云(平糴/倉之)
　(設自咸淳乙丑七月至丙寅正月得米七萬石又自/二月至八月再得三萬石合爲十萬石余嘗記其畧)
　(矣丁卯冬糴二萬衍而爲十二萬戊辰春再糴三萬/總而爲十五萬如雞哺雛勺積龠累所以及此數者)
　(偶值嵗稔司造實嘉相之然爲是倉深長之慮有二/焉其一餘米不可久頓當以新易陳庶米色常新而)
　(民被實惠其二糶之價常損糴之價常多恐異時措/置糴本之艱有折閲合額之患于是先創助糴一庫)
　(爲本百萬収息補糴又懼其所入之㣲也則再創西/庫以佐之合兩庫爲本二百萬然余志猶未愜也輟)
　(郡帑之有餘助兩庫之不足俾是倉是庫相爲無窮/則余雖去猶不去也咸淳戊辰夏五上澣光祖書)
制置司倉附本府廣濟倉内又有小倉三所曰東倉
曰西倉曰中倉並在南門裡沙窩一帯
古苑倉吳大帝赤烏三年使御史㕁儉鑿城西南自秦
淮北抵倉城名運瀆(按實録宫城即吳苑城城内有倉/名曰苑倉故開此瀆通運于倉所)
(時人亦呼/曰苑倉瀆)咸和中修苑城惟倉不毁故名太倉在西華
門内道全宫城之西北
古太倉晉咸和中蘇峻反王師連敗績時太倉惟有燒
餘米數石以供御膳太倉在苑城内亦曰苑倉(乾道中/趙公彦)
　(端廣濟新倉記云圖記獨稱吳苑倉在苑/城内於晉為太倉餘無聞焉此葢未考也)
古龍首倉按隋食貨志京都有龍首倉即石頭津倉也
臺城内倉常平倉東宫倉所貯不過五千萬
古東倉唐六典云東晉有東倉石頭倉
古石頭倉在石頭城内吳置晉曰常平倉南朝因之唐
武后徙縣倉以實石頭神龍二年移倉于冶城(晉史庾/翼傳云)
　(往年偷石頭倉米一百萬石皆是豪將輩而直打殺/倉督監以塞責咸和二年蘇峻逼遷天子于石頭以)
　(倉屋為宫梁候景破臺城食石頭常平倉既盡便掠/居人爾後米一石七八萬錢人相食通典云晉曰常)
　(平倉自後無聞梁亦曰常平倉不糴糶陳因之古跡/編云唐武后光宅中徐敬業舉兵使其徒崔洪渡江)
　(修石頭城以拒守敬業平置為鎮仍徙縣倉以實之/神龍二年廢鎮即移倉于冶城何遜石頭城詩曰萬)
　(雉極衿帶億庾兼/量出葢謂此也)
制使姚公希得任内増創轉般倉轉般置倉昉于淳熈
　爲屋不多歳久損敝景定壬戌制司及本府共創修
　三十座厫屋
　制司修一十五座止是因舊修整用工不多其厫眼
　以寒來暑往秋収冬藏閏餘成歳金生麗水號應副
　盛貯朝廷所撥米斛自景定三年六月十六日興工
　至當年八月二十八日畢工共費錢四萬五千三百
　三十五貫有竒
　本府創修一十五座其鼎新創葢一十一座厫眼以
　天地元黄宇宙洪日月盈昃爲號增修舊來四座厫
　眼以辰宿列張爲號自景定三年十月十六日興工
　至次年五月十三日畢除朝廷科降一十五萬貫米
　三百石外本府實增用三十九萬九千五百餘緡米
　九百一十石有竒
重修府倉景定四年鼎新修創八月初四日興工至五
　年正月初八日畢厫屋計二十四座以天地元黄宇
　宙洪荒日月盈昃劒號巨闕珠稱夜光果珍李柰爲
　號總費錢一十五萬七千四百七十餘緡米一百一
　十二石有竒
大使馬公光祖咸淳二年四月内重修建康府城下倉
　更名廣儲糜錢十八界四萬四千有竒米二百六十
　石有竒
創制司倉制司米舊附廣儲倉咸淳元年四月内即廣
　儲倉側隙地令葢制司倉爲厫四前後屋共三十一
　間縻錢三萬九千九百餘貫十八界
　　諸庫
聖節從物庫在府治西廊
節儀庫在玉麟堂東廊
樁積庫凡四所一在府治一在府治之南劉公珙建一
在府治東陳公俊卿建一在府治東南錢公良臣建
都錢庫在府僉㕔之北常平庫軍資庫節制庫修造庫
節用庫經總制庫公使庫皆附焉
禮尚庫在府治西㕔馬公光祖立家之巽為記(開慶元/年夏四)
　(月建康府創禮尚庫何以書始也初府號陪京地大/物多諸司錯立守臣以制置使掌留鑰冠冕諸閫嵗)
　(時慶勞賓餞講信修贄相望于道報施視儀公出私/入以故説者謂天下禮餽之盛首蜀次金陵筆之私)
　(史誇以為異寳祐乙夘裕齋先生金華馬公以戸部/尚書來鎮至之日首斥供帳器幣以賜戰士諸餽遺)
　(率遞易以報纎毫弗入私帑又四年復以資政殿學/士自京湖再鎮規置視前有加一日歎曰互饋當禁)
　(人謂吾矯柰何迺即治寺西偏闢屋數楹裒他司所/致籍入而吏掌之若緡錢若帑帛百物悉輦以輸暨)
　(報也即取于是摭戴記禮尚往來之語扁曰禮尚庫/成謂門人眉山家之巽曰爾為我識之之巽自惟生)
　(晚筆弱何足以知公盛徳鉅美嘗悵世降道微亷恥/不立葢有流俗非義之事而士大夫習熟見聞以為)
　(當然恬莫之怪往往依託事理覆蓋其迹迹是心非/名正實則悖區區之饋諉曰人情之常惡可以已弗)
　(思我施彼報曽不旋踵交手畀付如取諸寄其與攫/而懐括而囊者幾何無他一自欺之心為之耳非公)
　(特立獨行一介不取孰能返之正而示之法哉葢公少/從西山真  公講道授大學誠意毋自欺之㫖平生事)
　(君治民修身範物皆得諸此上嘗大書忠實不欺之/堂六字以賜咸謂稱情是庫之設蓋亦不欺之餘事)
　(也先是清獻崔公文節楊公亦惡禮饋然規模未立/美意弗嗣禮尚有庫斷自公始事雖小于人心世教)
　(有闗遂拜手以書景定元年十月朔旦門生承事郎/特改差充沿江制置大使司幹辦公事家之巽謹記)
公使酒庫在天津橋側馬公光祖重建唐爍為記(開慶/改元)
　(四月丙子制置大使留守資政馬公復建江閫爍以/支郡掾贅制幙公閫府政事前二三年修舉矣獨公)
　(使酒庫未暇及越六日辛已迺命爍曰酒百禮之行/也公家日用已飭吏任責汝其典司之越十日辛夘)
　(特枉牙纛親莅庫所度地下窄視屋欹斜又命爍曰/庫百物之蔵也因仍架陋如欺弊何汝其改作之繇)
　(是捐資以闢地聚材以興工若外若内一撤而新大/門公㕔皆北嚮㕔之後則酒官便室也門之前則神)
　(宇吏舍也周遭于其左則麯米物之厫七􁭣三色棧/之庫也而又附以碓米之屋綿亘于其右則列竈攤)
　(饋之場醅酒供筵棧之庫也而又加以滌器浸米之/所若井亭若糟池規創具備惟聨屬于後名醅庫者)
　(因舊而葺爾為屋凡七十間限以窓戸甃以磚石飾/以丹雘他如鐵冶鑊之鑄桬栢醡之造動用器具凡)
　(三百餘靡不堅固精緻經始于四月壬辰考成于七/月乙夘工計傭二萬一千二百十楮緡十萬二千六)
　(百米計石五百二十六匠以民價雇而不抑差物以/市直收而不科擾方㕔事之成也公再涖庫所大書)
　(六必二字掲之楣間實取吕令命用六物之義及工/役之畢也又至庫㕔而申命曰庫新矣酒今其新乎)
　(有門戸以嚴出内有庫舍以謹盖蔵有器物以足用/度繼是則酒官之責也夫酒一事耳古人兼用六物)
　(必無差貸其精且詳如此況有大於酒政者乎然則/職斯庫惟斯義其必毋懈怠毋苟簡毋不屑經意事)
　(事勤謹物物精潔庶乎泉香酒冽可以共祭祀可以/奉燕饗可以行賜頒斯無負公造庫命名之意云嵗)
　(中秋日門生從事郎太平州軍事叛官/兼沿江制置大使司僉㕔唐爍謹記)
醋庫三所一在舊米市一在安樂廬側一在轝子巷
雜物庫在軍器庫側
鞍轡庫在節儀庫側
淮士典庫在大木頭街
封樁甲仗庫在大軍庫東
古石頭庫(吳都賦云戍東盈于石頭注云石頭/城中置府庫貯軍儲故曰盈于石頭)今廢
　　右𨽻建康府
制司庫在府治都錢庫内
都受給庫在軍器庫側
軍器庫在經武橋東寳祐五年馬公光祖修舊増新申
嚴約束(勘層軍器庫前此蠧弊百出漫不可考本司委/官將在庫器甲衣裝等遂一分剔好怯作三等)
　(排垜内天字號係創造新修地字號係堪中支遣人/字號係略損當修童新置籍各闗防出納申嚴火禁)
　(創置防虞約束監攅之類刋鏤版牓釘掛庫㕔務令/經久可守今開劃下項一出納軍器前此俱有情弊)
　(謂如以堪好者闗出而以損弊者交入又有支受之/時必要需索堆積廷下兼旬累月得錢即交不得錢)
　(則百般作難軍人貧寒何所從出本司今既一新規/模必要痛戢此弊已牓曉示門外許被擾人指實陳)
　(告定追究犯人重作施行諸軍交納軍器若非元物/即是情弊其雖有損汚去處而本是元物者合即交)
　(受添修不許邀阻一前此軍器走失皆自提㸃官不/曽躬親下庫出納及蕩無門禁之故合于庫前新創)
　(提㸃官廨宇一所既便于監臨又置門司一員貼門/一人專一檢視出入庶幾可以革弊巳牓曉示庫門)
　(其有輒盗一物一件者並從軍法一遇出戍回戍教/閲收支多者委制幕一員同共監視自餘委提㸃官)
　(一防虞器具十石缸三十隻提水桶五十隻扯水桶/一十隻麻搭二十個料杓二十箇鈎刀一十把大長)
　(梯四連大索二條鐵猫兒二箇大斧四具大鋸二連/以上並排列庫㕔一防虞官兵三十人係就教場防)
　(虞人内差撥専一在庫逐夜分鋪知更提鈴循邏外/又差合千人一名充部轄一每夜于發更前請提㸃)
　(官將本庫職掌庫子防虞等人先次㸃名畢然後開/下門鎖如有不到之人即仰具申重作施行其本庫)
　(合千人雖𨽻提㸃官却不許使供私役本司亦不測/差人撞㸃一在庫一應合千等人並不許帯火入門)
　(遇夜亦不許㸃照燈燭責在守宿監官常切㸃檢如/違一例坐罪一庫内烘焙弓弩並請提㸃官早晚監)
　(視入爐開列火力炭數如后春秋兩季火力七分四/十爐每一爐日支炭一斤四兩炭墼六箇夏季火力)
　(十分四十爐每一爐日支炭二斤炭墼八箇冬季火/力五分四十爐每一爐日支炭一斤炭墼四個一弓)
　(弩庫眼既有火烙與他庫眼不同每夜須責庫子入/庫守宿照管所有鑰匙令作一匣盛貯親行當宿監)
　(官取掌以防緩急次早仍納提㸃㕔一庫子舊例每/名日支錢三貫文飯食係各人自造本司既嚴火禁)
　(遂自四月初一日為始行下火隊照作院工匠例每/名日支鹽菜錢一百三十文米二升做造飯食支散)
　(一各庫置庫口簿一扇將已排㸃衣甲軍裝等逐一/抄上遇有收支每五日一次結轉請提督官僉押一)
　(月一次轉止總簿赴使㕔呈押一増創暑往字號庫/屋共六間計用工物錢三萬二千三百五十二貫文)
　(一新創提㸃官廨宇一座創造門樓㕔堂屋宇共一/十七間並在下裝修床榻等及遇迴牆圍木植塼瓦)
　(計用工物錢一萬六百/四十貫九百一十五文)
回易庫在斗門橋西
抵當兩庫一在御街錦繡坊之南一在寛征坊
恵軍典庫在十三丈街
　　右𨽻沿江置制司
軍需庫係安撫司庫在軍資庫之側(防江靖安兩酒庫/元𨽻安撫司錢入)
　(軍需庫乾道八年將建康府酒庫並撥歸提領戸部/酒庫所包認本司兩庫酒息錢每月以乾道七年息)
　(錢數為額成年計五萬七千三百七十一貫五百九/十五文分十二箇月取撥入本司軍需庫收附支遣)
　(續承提領所牒報趂辨不敷于本司息錢元額權減/四分之一每月撥到三千八百八十九貫一百八十)
　(四文便本司元有抵當庫將錢本舉借應副猪羊牙/戸從  打發猪羊客人收息解發續於乾道八年六)
　(月内建康府置庫用本並從本府猪羊打發務依舊/拘收息錢每日分𨽻解納本司軍需庫交納每月共)
　(收三千一百餘貫文昨自前政吳大資任内于淳祐/十年正月一日省廢所有上項課利錢本府却以收)
　(到外三縣酒税錢内照淳祐九年收趂錢數撥解本/司成年共收八千三百一十三貫五百文十八界㑹)
　(分作四季撥入本司軍需庫收附支遣官本司親兵/雪窨二所坐落城北門外遇冬月差撥  兵收蔵冰)
　(雪至夏日變賣收錢入軍需庫若二窨十分平滿除/公用支遣外自餘約賣錢三千貫文十八界添貼支)
　(遣司本司近于實祐六年十月内䝉前政趙觀文以/本  財賦匱乏支遣不敷遂于沿江大制司常平酒)
　(坊内分𨽻奉橋新昌徐莊錢村四坊撥付本司每月/共得息錢七百二十貫文十八界續于開慶元年五)
　(月内䝉安撫馬大資再撥新城吳材兩坊息錢二百/二十四貫文十八界其錢制司徑自催理只將乾息)
　(錢撥入本司軍需庫支遣官屬/月給此安撫司財計之大略也)
　　右𨽻江東安撫司
大軍庫在總領所東
都錢庫在大軍庫西廊
激犒庫在大軍庫東廊
樁備庫在都錢庫之側
抵當二庫一在舊米市一在雞行街
公使庫在總領所西㕔之西
見錢庫在飲虹橋下保寧坊之西
　　右𨽻淮西總領所
錢物庫在轉運司東與花園相對
雜物庫在大㕔西廊
公使庫在雜物庫側
典庫在轉運司衙之東
　　右𨽻江東轉運司
鳳臺酒庫在天津橋之南
鎮淮酒庫在御街建業坊相對
嘉㑹酒庫在大木頭街
豐裕酒庫在南門外西街
龍灣酒庫在龍灣市
防江酒庫在北門外
東酒庫在上元縣之西
北酒庫在太平橋之南
　　右𨽻戸部提領酒庫所
　　務場
𣙜貨務舊在總領衙西今改為總所屬官廨宇
雜買務舊在總領衙東南今廢
市易務舊在新橋南今廢
平凖務舊在御街東今廢
秤斗務舊在夀寧寺西今改為屬官廨宇
都税務在寛征坊薑河下
夏税物實場在府治設㕔側
受給修造場在頒春亭側
雜賣場二所一在東南佳麗樓東𨽻制置司一在東南
佳麗樓西𨽻總領所馬公光祖立
都船場在龍灣
柴場三所一在城隍廟側一在龍光門外一在朝宗坊
之西
菱草場在東門外轉般倉側
竹木場在府社壇東
王沙税務在靖安鎮
抽分場在靖安鎮
　　藥局
安撫司恵民局在府治西淳祐十一年十月馬公光祖
創撥藥本收藥材委官提督監視修製置四鋪發藥應
濟軍民收本錢不取息(一在天津橋南一在銀行街/一在鎮淮橋側一在靖安鎮)
總領所恵民局在正㕔東廊置五鋪發賣(一在本所衛/門東南一在)
　(太平橋南一在銀行街一在/鳯臺坊口一在御衛長樂坊)
都統司恵民局在都統衙内橋亭東置二鋪發賣(一在/天津)
　(橋南一在/太平橋南)
　　雪窨
行宫雪窨在城東門外
安撫司雪窨在城北門外
防江軍雪窨在雞籠山之側
都統司雪窨在城北門外
　　犴獄
左司理院在府治大門裏之右通叛西㕔之後
右司理院在府治大門裏之右知錄㕔之後
直司在府治都僉㕔門裏
總廂在府門外西南
兵馬司在効一營内
土牢在馬軍營内
上元縣獄在縣治西偏
江寧縣獄在縣治西偏
　　營寨
侍衛馬軍凡六軍四軍屯城南一軍屯城東一軍屯府
治西北與都統司諸軍㕘錯如古南北軍之制乾道七
年移屯每軍有統制統領出三衙馬帥以領之號行司
　選鋒軍在城西門崇道橋
　前軍在城南門外虎頭山
　右軍在城南門外黄家塘北
　中軍在城南門外黄家塘南
　左軍在城南門外隂山之東
　後軍在城東門外蔣山南
駐劄御前諸軍凡六軍列於城之内外紹興十二年移
屯每軍有統制統領官置都統制副都統制以領之
　遊奕軍在北新街清化坊
　前軍在桐樹灣以北
　右軍在髙陽樓及城東門外
　中軍在保寧寺街
　左軍在北門裏大街東
　後軍在上元縣西景陽臺南
廂禁軍營舊皆茅廬紹熙中章公森盡易為瓦屋數千
間號曰新營其𨽻冊籍者始不與居民雜比有詔奬諭
　禁軍
　　武雄第一指揮在廣濟新倉東
　　威果第十三指揮在行宫北證聖院西
　　威果第十四指揮在證聖院東
　　威果第十五指揮附威果第十四營
　　全捷第六指揮附威果第十四營
　　忠節第十一指揮附威果第十三營
　　威果第四十四指揮在轉運衙西
　　全捷第十一指揮在太平橋北
　　有馬雄略第十一指揮在清化市南下街西
　　横江水軍三指揮一軍附威果四十四營
　　附有馬雄略營一軍附全捷十一營
　　忠義指揮在總領衙後
　廂軍
　　効勇第一指揮
　　効勇第二指揮
　　牢城第一指揮
　　牢城第二指揮
　　剰員指揮一營以上並坐落在城内西北隅
沿江制置司諸軍寨
　遊擊軍寨五所寳祐四年馬大使光祖建
　前軍在武定橋南
　右軍在北門内
　中軍在桃源洞
　左軍在武定橋西北
　後軍在桃源洞
　寨記(寳祐柔兆執徐正嵗之三日制置使尚書馬公/受命募兵賞明令修逺邇悦來越三月得嫖姚)
　(之士三千三百人辟諸營以舍之薪楚鹽酪床榻釡/甑不匄而有亦既協厥居矣公猶以為人不根著怛)
　(然未有嗛志迺周爰相度得故營地于武定橋之東/而胥宇焉謂通川崔君泰亨縝密而莊謂新安汪君)
　(泃之明達以敏皆機士使耦往彼涖其事實墉實屋/百工皆作木章竹个葦把釘枝當其直而取秋毫不)
　(以符移賦諸下酒肉淋浪旬犒月飲士夫豫附竟役/不施一箠虹見而作駟見而畢凡斥幣百四十萬緡)
　(規地六百三十丈結屋三千二百楹而皆有畸南北/其檐巷以集于中道衡從其道門以達于四逵鞠旅)
　(有亭習射有圃祠兵有宫將軍偏裨各以資序授室/井乎如田之洫屹乎如山之阿江以南營壘將無與)
　(雁行者嗟夫仁者之迹熄固有俟曲體于高明風雨/其人而莫之𨼆者仁隠之勇不能赴之則或閟于囏)
　(勇赴之智不能周之則或愆于素君子謂是役也居/約而施溥時詘而舉贏工堅而事速建一營三物成)
　(矣是月既望公載酒肴召僚佐相與落之或執簡請/記成事公曰吾惡夫詡者末之記也有謖而對曰公)
　(經營是以整比予士非以為詡也其亦使士于此焉/居則肄戎經出則敵王愾入則効首虜豈其即安而)
　(弛勞委公貺于草莽耶庸勸之以斯文俾勿情而非/以為詡也乃記門生朝奉郎特差充沿江制置使司)
　(㕘議官胡居仁撰門生從政郎差充沿江制置使司/幹辦公事梁椅書門生通直郎添差沿江制置使司)
　(主管機宜文字/汪洵之篆蓋)
　遊擊軍新寨在馬帥衙之東開慶元年馬大使光祖
　　招填増刺新軍日多遂復建此寨以處之倍直買
　　民地拓基周廣五百二十畆有奇選委本司主管
　　機宜文字徐道隆幹辦公事林子譱董其事制帳
　　總統王雄提舉官張勝佐之是年五月經始眀年
　　三月告成宏曠高爽甲于諸營下至床榻釜甑莫
　　不畢備寨屋三千間制領將佐衙共一十一座計
　　一百三十二間㸃亭廟宇寨門共四十一間甃井
　　二十五所並造井亭一十二間
　防江軍寨在城北門外耆闍山下
　効用軍寨三所一在府直街能仁寺後一在武定橋
　　南又小寨在羅帛市
　破敵軍寨在大西門裏
　精統軍寨在都統衙後
　親兵左右部在鹿苑寺側
　䇿勝軍寨中軍在城裏東北角右軍在北門城内
　制効軍寨二所一在城南門外虎頭山一在城裏杏
　　花村
　龍灣遊擊水軍寨在靖安鎮
　靖安唐灣水軍寨在古龍灣茒草岡
　義士軍在遊擊中左後三軍屯泊
　雄武軍在北門遊擊軍屯泊景定二年分屯宜城
江東安撫司親兵寨
　乾道五年史公正志建在府治東後廢淳熙初劉公
　珙復建為兩寨一在宫城東一在官城北慶元初張
　公杓重建
　寨記(江東安撫使司置親兵千人本乾道五年侍郎/史公奏建康留鑰之地控制淮甸雖宿重師而)
　(帥閫弗容弛備乞通選本路禁兵至建康期一更戍/遂建寨北門外九年有㫖發還獨選建康兵足之淳)
　(熙二年樞密劉公復奏即城中為二寨用便閲習雖/千夫之聚其招與輯皆先以聞團朝軍旅其重如此)
　(慶元乙夘春寳文閣學士尚書廣漢張公自襄陽移/鎮下車布宣教令盜賊衰息蠲逋賑荒田里舒泰民)
　(事既舉乃修軍政初劉公徙北門之營因舊綴補嵗/久腐壊風雨之夜棟橑伊軋卧者皆懼夏大雨屋十)
　(楹一旦仆地尚書命九言督視撤舊圖新統領崔彥/使臣李榮率將校李保劉喜蔡俊分掌役事使臣徐)
　(升率軍典王承吏魏輔掌受給材植百物軍典李瓊/尉辛管金榖吏羅演宋繼先司案籍為軍房甲㐲庫)
　(合千二百八十七楹又建亭為主將號令㸃集之所/夫軍旅非徒習為分合刺射而巳將教之出相須入)
　(相遜同隊相親同營相和然後可以事其上昔晉侯/觀師于冇莘曰少長有禮可用也因名東亭曰觀禮)
　(西曰教忠俾士卒識所趨嚮亦以告馭軍者知訓/齊本末之叙云十月承直郎幹辦公事游九言記)
淮西江東總領所總効軍寨四所
　　一在江寧縣北真聖廟南
　一在興嚴寺北
　一在馬司選鋒營東
　一在報恩觀東北
　　廬院
齊六疾館濟文恵太子與竟陵王子良立六疾館以收
養窮民
梁孤獨園梁武帝普通二年於建康置孤獨園以養窮
民
養濟院在宋興寺嘉定五年黄公度創今為居養院
　省劄(知建康府兼江淮制置使黄度奏臣伏見中興/會要紹興七年高宗皇帝駐蹕金陵閏十月詔)
　(以天氣寒凜貧民乞丏令建康府疾速踏逐舍屋于/戸部支撥錢米依臨安府例支散候就緒日申取朝)
　(廷指揮收養竊惟不廢困窮列聖家法嘉祐熙寧次/第増廣上自京師外及州縣或給戸絶官田或出常)
　(平錢粟載在史官前後可攷而高宗皇帝于多事倥/偬日不暇給之時閔民三窮亦捐大農錢米以贍之)
　(其所以續天地生生之徳者與祖宗同一心也臣猥/以非才濫司留鑰適當旱蝗饑饉之後流離餓莩充)
　(徧城邑幾不忍視頼朝廷徳澤賜緡轉粟拯其囏厄/闔境生靈免填溝壑莫不銜戴上恩歌詠鼓舞惟是)
　(流移貧民養于僧廬者凡三千四百餘人去嵗麥稔/擇其稍壯者與之褁糧散遣歸業而孤寡老疾之人)
　(存者尚衆臣遵奉高宗貽孫之長謀推廣仁主發施/之徳政府城舊冇養濟院前守臣錢良臣始為規撫)
　(未廣收養不多臣遂于城南北創兩養濟院為屋舍/百間每院各度一僧掌之所養貧民以五百人為額)
　(春夏則稍汰去每嵗用米一千五百斛其千斛取辦/于常平五百斛從府倉耗米挪撥費錢二千緡則取)
　(諸安撫司恵民藥局息錢出納稽核選僚吏以董之/又得廢寺曰宋興擇僧住持總督其事取民産之沒)
　(於官者為田五百九十畆山地等五百十有九畆以/供億僧徒又捐千緡就寺置質庫計其所贏每三嵗)
　(買祠牒度營幹有勞行者一人為僧嗣掌兩院事務/凡窮民寒則為之衣病則予之藥歿則為之葬埋條)
　(畫區處粗為周悉留都繁㑹之地四方失所流徙之/民往往多聚於此皆無作業每過隆冬凜冽之時米)
　(價稍貴則號寒啼飢暴露枯瘁所在成羣非都邑氣/象自今以往皆得安居飽食不復宛轉于市井捐瘠)
　(于道途懼其時改嵗遷來者不繼則所撥錢米或遂/中輟所置屋廬漸至頽毁是用不避屑凟冒昧以聞)
　(敢望聖慈特降睿㫖行下建康府及江東安撫常平/司常切遵守所給錢米每嵗照數取撥毋得輒廢庶)
　(幾徳澤深長與國同久干冒宸旒臣無任恐懼之至/伏候敕㫖貼黄常平米係每嵗給養孤老米内分撥)
　(藥息錢係藥局收到即非解發官司等處錢柴蘆于/建康府公使庫嵗時柴内支取並無侵公私去處伏)
　(乞睿照三月六日奉聖㫖依右劄付建康府凖此思/黄度跋云度守留都之二年嵗比有秋瘡痍浸復)
　(廣上施爰及今人共惟祖宗至仁同符三代在郡國/實有養濟之政高宗駐蹕詔㫖如丹迺斥幣餘營室)
　(廬而養食之董以緇流區畫纎悉拜疏上聞䝉恩詔/可聖主視民如傷光昭租武嗚呼休哉事適權輿條)
　(理未密豐凶嵗異所養不齊則緝熙上恩敷錫無告/異時牧守必同此心敬以徳意載之于石嘉定五年)
　(嵗在壬申七月既望寳謨閣直學士朝議大夫知建/康軍府事充江南東路安撫使兼行官留守司公事)
　(兼江淮制置使黄度謹/題管轄僧智夀立石)寳祐五年馬公光祖増葺居
　養院備其器用優其衣食廣其收養(榜云照得居養/院創制有年些)
　(小租入旱澇相繼雖有疲癃殘疾之人無以為養廂/分不與申收大失始意今接續支撥錢米下院給造)
　(衣食行下各廂根刷申解一項院内見養窮民冬寒/添置布襖袴絮被薦蓆内襖袴添支新綿作純綿胎)
　(做造襖袴結散一項諸廂孤貧老弱殘疾行丏之人/自入冬以來行下各廂節次根刷到三百餘人並送)
　(院養贍仍接/續根刷申解)
安樂廬二所皆馬公光祖所立一在北門高陽樓側寳
祐四年所創也一在御街西醋庫後開慶元年所遷也
　(創廬規式照對本府係軍民雜處商旅往來之衝間/有病于道途者既無家可歸客店又不停着無醫無)
　(藥傾于非命極為可念當使昨守當塗日嘗遵㕘政/真文忠公帥潭口規式創安樂廬收養病人凡行旅)
　(在途及傳遞過軍罪囚等應有疾病並許經提督官/自陳書時收入差醫命藥全活甚衆本府今倣上項)
　(規式于城北門裏創置到安樂廬一所擇僧看守命/醫診視錢糧成料給之倉庫湯藥隨證取之官局床)
　(榻器具一一齊備庖溷沐浴各有其所高眀整潔務/使至者如歸今開具規式如後一軍民在路過疾往)
　(往客店戸惡其擾人又慮傳染多是不肯安着本府/巳告示城内外客店戸並軍巡地方遇有經過人病)
　(患仰即時具狀經提督官隨即押下差醫人診視給/藥醫治一諸司及隣郡傳送到過軍等應有不測病)
　(患仰防押人即時具狀經提督㕔押下醫治仍仰元/押人同共㸔視監管一兩獄或有罪囚不測病患亦)
　(仰推獄具申本府取判押下醫治仍責本牢獄子同/共㸔視監管一病人入廬即時差當月醫官診視脈)
　(息證候其合用藥餌經提督㕔㸃對批厯赴安撫司/藥局支請責付醫人並看守僧如法煎煮服餌一病)
　(人入廬合用粥米已置厯成料闗請每病人一名日/支白米一升柴炭錢三百按日支給若病重不食者)
　(仰分眀報聞其病愈能食之人請提督官契勘量添/半升勿令失飽傷飽仄致成疾其専典等人減剋作)
　(弊全在提督官覺察錢米料盡接續申闗病愈之人/無力可歸者計其逺近量給錢米津送出廬一病人)
　(入廬應有隨身行李什物仰專典即時對衆上簿收/寄令病人押字候痊可出廬日照數給還取領一病)
　(民有疾勢危篤及病證奇異非見丸散可以治療者/仰醫人審細立方别收買藥材修合其當月醫人不)
　(能辦者提督官申來或喚上全行或請各醫同共診/視一病人在廬仰看守僧加意監督火頭煎藥煮粥)
　(一病人或本府不測差人㸃撞如不留意並加責罰/        有癱癩瘡痬惡疾臭穢不堪親近之人却)
　(不許入東西兩廂合移入别房醫治一安樂廬在城/北門内髙陽樓街坐落東南路自五龍真聖廟街入)
　(西北路自笪橋一直取高陽樓街入一安樂廬屋共/用過錢六萬一千一百三十一貫一百九十五文米)
　(三十一石七斗二升五合者増立新廬安樂廬所以/休養病于道路無所于歸  也始創于寳祐丙辰地)
　(在北門高陽樓側督以官守以僧診視以職醫湯藥/取之公局錢米給之帑庫床榻器具無不畢備庖溷)
　(沐浴各有其所事目已見前志第僻處一隅非惟官/府耳目不及而病者至廬亦以困殆開慶已未十二)
　(月遂改建御路北醋庫後其屋視舊廬増三之二又/創置器物一千餘件督守醫給之制皆如故若夫更)
　(革之顛末終成之嵗月于記見之官㕔三間僧行職/醫煎煮房六間佛堂神祠二間廬房七十二間門樓)
　(一間廬司門子房二間厨房浴堂六間前後過廊並/後門五間工物支費數目見于記其舊廬亦自兩存)
　(盖欲各隨其便也成廬記景定元年春二月甲子建/康府新作安樂廬  太守資政殿大學士制置大使)
　(馬公命元演記其事元演謝不能公色喻之曰廬之/基子所訪廬之役子所相將焉辭乃弗敢替命初寳)
　(祐丁已秋元演以富陽尉滿來長干謁公于玉麟公/寘之幕習聞閫府事求所以興民利修軍容者次第)
　(觀焉尊所聞也安樂廬在北門高陽樓側創于丙辰/之冬見其規畫詳品式備守者傭者與隣而居者手)
　(額相告睹茲廬纔兩年行道疾病之人全活者不勝/計由是作而嘆曰仁矣哉公之政歟公聞之曰未也)
　(城北去闗市逺甚廬以休病而趨者顧以逺病之我/將改諸尋易鎮荆未果眀年夏四月公再領昇印元)
　(演復從公遊一日謂元演曰子不記此廬改作之言/乎以時考之可矣子儀圖之㑹得廢寨址于城闉廣)
　(袤二十丈距郡治百步而近公曰宜哉迺以十二月/丙寅興役為屋凡百楹僧室醫房神棲佛宇煎飪之)
　(所溷沐之地衾簀器用視北廬加詳備焉公又書安/樂坊三大字表之通逵至是竣事糜金錢百二十萬)
　(米千斛冇奇昇有郡以來廬之創自公始而周思曲/慮弗便弗止可不謂仁乎葢自周官遺人之職廢所)
　(謂設廬宿候館以待羈旅以恤難阨者影響不存士/一命以上媮與惰錮其心腐其力有民人而餓死于)
　(我土地者往往而是尚能為四方疲癃殘疾者訃邪/惟我朝真文忠公始作安樂廬于夀沙志士仁人必)
　(來取法公文忠門人也學其學而政其政固宜雖然/公將上佐天子相天下煦寒濯痍甦醒彫瘵使大宇)
　(之内無一民一物不安且樂者此公全體大用之仁/也廬豈得以顓斯名哉夏五中澣門生文林郎特差)
　(充江南東路安撫使司凖/備差遣馬元演記並書)
慈㓜莊在皐橋𨽻江東轉運司真文忠公徳秀創置馬
公光祖増添月給(嘉定十年二月省劄江東真運使申/切見建康府自去年饑歉之後民食)
　(日艱生子之家多是無力養育因以遺棄道路或致/轉死溝壑殊可矜憫照得在國法諸災傷遺棄小兒)
　(官司給錢雇人乳養以賣戸絶田宅錢充而措置一/事合𨽻常平今江東提舉司與建康隔逺奉行難于)
　(徧及申請待報必是稽違恐失朝廷㓜㓜之意徳秀/今量度事宜將本司拘到諸州縣沒官田産措置召)
　(人租佃立為一莊専以慈幼為名計其嵗入委官掌/管月支錢米雇人乳養凡有遺棄小兒即時責隣保)
　(勘㑹見得遺棄分明再行委官審實附籍給厯頭與/収養之家每月支錢壹貫文米陸斗至五嵗止其無)
　(人收養者所屬官司召募有乳婦人寄養月給一同/至七嵗止其欲以為已子或有人轉覔者聴從其便)
　(仍從官司給據其抱養之初襁褓未備則以錢兩貫/文給之其病患者聴自陳給與藥費死亡者支錢二)
　(十貫文即時除籍或豐年遺棄稀少支用有餘則儲/蓄以備荒嵗賑給今已差委官吏措置租佃開立條)
　(約闗防偽冒頗為詳密深恐日後官吏或移為他用/有失今來創立慈幼莊本意實為可惜今將本司見)
　(管沒官田産開具下項上元縣管下僧智彬田地計/六百九十六畆三角二十六步伍用賢朱五四田坟)
　(二十六畆三十五步半溧陽縣管下僧徳懃田地二/百五十五畆一角二十七步郎學諭田地三百五十)
　(畆二十步伏乞劄下本司照會容勒碑紀載永永遵/守其于推廣朝廷幼幼之仁不為無補伏候指揮右)
　(劄付江東轉運司從所申事理施行凖此有一在城/及上元江寧二縣管下應有遺棄小兒如  人欲收)
　(養者即仰赴廂官尉司陳詞行下勘會是實將所收/小兒發赴提督官㕔驗實給厯照例月支錢米其地)
　(里逺者許令每季一頓支請仍量給纒費一遺棄小/兒每人月支錢五百貫米三斗如願為已子者及轉)
　(覔者皆聴其便于提督官㕔置簿一扇就立小名以/千字文為號每名給厯請至五嵗止如無人收養者)
　(仰所屬官司召募有乳婦人寄養支請錢米至七嵗/止其支散日係提督官㕔告報各人賫本司厯同抱)
　(小兒赴㕔審驗批厯支散一若冇遺棄小兒所屬官/司憚于往復申聞及隣保隠蔽不肯以實吿者當坐)
　(以罪一所養小兒如有病患仰經提督官㕔自陳量/給藥費如不幸死亡支埋殯錢一貫文即時除籍一)
　(所支錢米係于本司慈幼莊厯内每料闗錢五十貫/米三十石候月終提督官具收支之數赴本司呈豁)
　(一提督官月攴茶湯錢五貫文一慈幼莊手分月支/給扎錢二貫文一慈幼莊管莊人係蔣山保寧清凉)
　(天禧四寺每嵗輪差僧一人行者二人専一管幹莊/務收支並給散糧種每月共支米五石香油錢十貫)
　(文一本莊屋宇及耕具遇有損壊聴申提督官㕔備/申差人審實支錢修葺一置簿二扇凡本莊有什物)
　(農具耕牛等並籍于簿以時稽考一置簿一扇在莊/毎月收支錢米等赴本司呈押一置砧基簿一扇將)
　(本司撥到本莊田産並開具坐落鄉村土名四至畆/步内一扇寄收本司錢物庫一扇本莊收管一本莊)
　(合納夏秋二税但于官物並不管屬縣分勒鄉攅細/具合納數目赴本司具呈發下一慈幼莊坐落係在)
　(上元縣長樂鄉地名皐橋于嘉定七年拘沒到僧智/彬詭名置到莊地一十畆莊屋一所共計八間各計)
　(五架又四厦内有倉三眼板全前後板門九扇板壁/二扇内有房三眼木窓五扇床二張厨屋一間一厦)
　(接連屋三間二厦及門樓一溜板門全牛屋一所計/三間各計小五架又土瓦屋三間各計五架在下安)
　(羅磨一副並羅厨一副客屋三項瓦屋三間二厦内/華屋半間各計五架並黒□牛一頭見係丁亮居住)
　(瓦屋二間半計五架並黄犍牛一頭並小牛兒一頭/黄㹀牛一頭見係陳念乙居住瓦屋二間計五架並)
　(黄犍牛一頭見係王千乙居住黄㹀牛一頭黄牯牛/一頭黄牯□牛一頭並看莊黄狗兒一隻見係黄王)
　(二看養一本莊田地立為上中下三等收租田上等/每畆夏收小麥五斗四升軍斗秋納米七斗二升軍)
　(斗地上等夏納小麥五斗四升軍斗秋納豆五斗四/升軍斗田中等毎畆夏納小麥三斗七合軍斗秋納)
　(米五斗四升軍斗地中等每畆夏納小麥二斗七升/軍斗秋納豆二斗七升軍斗田下等每畆夏納小麥)
　(三斗三升四合軍斗秋納米三斗七升軍斗地下等/每畆夏納小麥二斗六升六合軍斗秋納豆二斗一)
　(升六合軍斗巳上各係租戸自出耕具種糧淨納租/數立為定額每年責令管莊僧行照夏秋兩耕拘催)
　(送納如有頑戸拖欠仰申提督官㕔立限催/促或遇災傷木莊具申本司委官覈實檢放)
實濟院𨽻轉運司寳祐六年二月創(省劄大中大夫新/除戶部侍郎總領)
　(淮西江東軍馬錢糧専一報發御前軍馬文字兼提/領措置屯田兼江南東路計度轉運副使余晦狀照)
　(對本司恭凖省劄給降黄牓備奉御筆俾監司守臣/軫念軍民創置養濟慈幼藥局等事晦誤將漕指務)
　(廣聖恩逺在部内既因牒訴以達民情近在目前可/無恵利以蘇民瘼竊念建康為今陪都生齒繁阜前)
　(參知政事臣真徳秀將漕日曽置慈幼一局凡嬰孩/之遺棄於道有能收養者月給錢米至七嵗乃止踰)
　(四十年相仍不廢然鰥寡廢疾之無所養者未暇慮/及正圖所以為賑瞻之䇿明命一頒敢不祇奉徳意)
　(遂於本府右北廂欽化橋一帶踏逐到總所舊北酒庫/後閒地一段鼎新建造門廊房屋適六十餘間窓牖)
　(庖湢床榻衾帳色色具備採取黄榜中語名曰實濟/院收養無告之民以一百名為額每名月支米六斗)
　(鹽菜錢一十五貫文柴錢五貫文按旬給散且委通/直郎本司主管文字洪穅専提其綱受給抱闗皆分)
　(兵吏職之一嵗通計米七百五十石錢二萬五千貫/文十七界竊照本司自端平年間置脈恵解庫一所)
　(以一十萬貫文十七界為本樁收利錢以備預糴濟/民困楮價折閲本錢失陷獲息無幾自晦到任借撥)
　(官錢四十萬貫令量收解息數月之間得利倍之若/滿一嵗綽有餘用晦今將収到當得之錢撥填元借)
　(窠名行下賑恵庫正作五十萬貫大附簿永充典本/截自晦離任日尚有利錢二萬九千餘貫儘可了今)
　(年實濟院月支之費本司蕪湖縣寄納倉嵗有耗剰/米裨助經常今于本任内將收到米令樁一千石留)
　(供本院嵗給自此每嵗樁撥為例且于漕計初無虧/損見今伐石登載規式以示傳逺倘繼者更能推廣)
　(上恩緝續善意使天民之窮免至夭札與徳秀之慈/幼局經久並行其于九重懐保恵鮮之政不為無助)
　(除已具錄奏聞外欲望朝廷更賜敷奏劄下本司照/應施行二月二十三日奉御寳批知外右劄付江東)
　(轉運司從所申事理將上項庫本錢令項具入交承/帳内具收到息錢専充養濟院支散不許妄行移用)
　(具遵稟申尚書省凖此有院記聖天子新美百度純亦/不巳迺寳祐五年冬十  一月壬戌四領御筆風厲)
　(臺郡修明舉幼贍窮藥疢建院設局之實政憂民恤/下堯舜之用心也丁丑制書馳傳下于江東爰飭漕)
　(臣總覈一道九郡孚浹羣聴職也建業為今陪都生/齒蕃夥先是㕘預文忠真公深惟治所思冇以廣上)
　(徳意不使嬰孩棄而不舉為支泉粟以鞠撫之滿七/嵗乃止人樂收養免于夭札于茲四十載四明余公)
　(晦來將使指喟然曰幼而生生有攸賴矣鰥寡孤獨/天民之窮者而未有嘗食非缺歟將營圖之會奉眀)
　(詔迺度地欽化橋下明年春正月辛酉工徒並作而/屋廬之房室有列翼以門廡計六十間而贏摭黄牓)
　(語號曰實濟院額以百人人予之米有常予之薪若/蔬凖以泉有常典之以官若吏有常嵗㑹之粟以斛)
　(計七石有五十泉以楮計二萬有五千取粟于蕪湖/之庾餘而正其名取泉于賑恵之蔵息而益其本可)
　(以均而無浮可以久而無匱今而居斯宇廩斯養晝/處而夜息支贏而起疲咸得其所以近續天地生生)
　(之大徳所謂無告者不待告而知免矣矧司存劑藥/剗偽售真始至既一新之朝家遴布福星任之漕臺)
　(于此可以觀矣或曰一人恵育元元必先其大者此/特其細竊謂不然揆諸周官以慈幼養老振窮恤孤)
　(寛疾之政佐天子保安萬民大司徒職焉而可細視/之歟上指仁厚儷美有周將順惟其人是可書已戊)
　(午實祐六年春二月既望/朝奉郎廬山南馮去非記)
制使姚公希得任内重修養濟院院創于嘉定其來已
久事闗賙䘏當加之意景定五年二月十三日興工重
新整葺總費一萬一千二百餘緡米八十二石三斗有
奇
及幼局咸淳元年正月馬公光祖鈞判㕘政真公創慈
幼局當使將漕時嘗増月給而本府前此乃欠舉行街
市間有遺棄小兒合立規模收養仍委官提督今具條
式如后
　(一本府城内外諸廂貧民遺棄小兒或願收養者具/  四隣保眀狀申提督官㕔差人審實出給厯頭照)
　　(實秙五年大使巳行例先支抱養錢十八界四貫/米五斗月支十八界  貫米三斗至七嵗住支)
　(一遺棄之時恐未便有人收養遂先雇乳/  妳四名每名月支十八界六貫米五斗)
　(一嬰孩寄養在乳妳家萬一無人收抱亦合區處今/  自一嵗後照抱養人例月支十八界兩貫米三斗)
　　(就令妳家權行撫育如有願就乳/妳之家接續抱養者聴月給照之)
　(一毎月一申民間抱養數並寄養乳妳家數申提督/  官㕔支請錢米仍仰各携抱當官㸃名以防偽冒)
　　(其有病患者仰不移時經提督㕔給藥或冇事故/即時具申銷籍所有本府錢米作四季成料撥付)
　　(所委官㕔收管月申總總銷豁錢一料以/十八界五百貫米以百石酒三百瓶為凖)
　(一行下諸廂及兩縣尉司嚴督地方巡邏諸處如有/  抛棄小兒仰即時申解提督㕔每收一人與攴犒)
　　(酒一瓶如鹵莽失收覺察到官廂官閣俸地/方等人等第究斷仍闗緝捕房専一覺察)
　(一收到小兒恐無衣着本府隨時支撥絹布並支/  無用衣服發下改造責令妳子付小兒裝着)
　
　
　景定建康志卷二十三
欽定四庫全書
　景定建康志巻二十四　　宋　周應合　撰
官守志一
書曰建邦設都樹后王君公承以大夫師長不惟逸豫
惟以亂民由古以來官制不同揚州有牧有刺史有大
都督丹陽有尹有太守昇州有刺史有知州事江寧有
尹有知府事建康有知府事有節度使既具于表前代
東府西州行臺列省既附於城闕志維今閫府所定臺
治所分參佐賓僚之居甲兵錢榖之所彚分序列宜有
考焉作官守志
　　府治
聖宋開寳八年十二月二十七日江南平以李煜故府
為昇州治天禧二年二月戊辰詔改為江寧府置建康
軍節度建炎三年五月丙辰詔改為建康府節鎮舊號
如故紹興三年以府治建為行宫以轉運衙改為府治
在行宫之東南隅秦淮水之北(詳見府/廨圖)凡留守知府事
制置使安撫使宣撫使兵馬都督皆治于此
設㕔居中左右修廊
戒石亭在設㕔之前
儀門在戒石亭之南
府門在儀門之南
鼓角樓在府門之旁
清心堂在設㕔之後
忠實不欺之堂在清心堂之後堂名乃宸翰所賜前有
齋左曰雲瑞右曰日思
　右史陸公壡記云堂制使尚書馬公妥皇帝御扁作
　也初乙夘冬壡解節濡須道金陵入謁公肅于玉麟
　揭忠實不欺之堂六大字壡拜而請曰伊上之賜昭
　公之心將易而名諸公曰否余起疏逖際熙明猗無
　他技蚤暮檢省惟忠惟實惟不欺慊未能也頃俟罪
　神臯登侍清燕自天有霣是訓是彞實朝夕企瞻罔
　敢替明日讌正堂六大字復臨乎上公之意可識矣
　稍環顧厥屋傳聼事後靣偪腋侵袤不能十丈老而
　將壓壡輙啟公曷若斥大其制以奉壁奎之躔使邦
　之人近光而自勸沿名而胥效哉公未許也越三載
　夏孟辛卯伻圖及書來諗政豐理裕百廢具飭堂撤
　而新矣扁揭而奠矣以子知顚末尚爲我記之壑竦
　而作曰非忠實不欺然邪昔之君子聼政修令辨儀
　定志亦旣䟽戶廷截阼戺至其酬酢餘隙以涵以滋
　又必有從容偃息之舍延壽之閣韋郎之宴寢是也
　矧陪都地鉅物夥表拓裏鎭有臨䕶之大有湊犇之
　衆胸湫則煩神壅則涸所以𢋫續其無倦權度其汎
　應不在斯乎而百二十年來非乏名卿相寒㕔宿圃
　更雘迭墍獨斯未暇者堂所安也纎緻于所安嫌也
　嗚呼盡心之謂忠心所不便不容矯循事之謂實事
　所當革不容緩公寜躬改作之厪而必遺後人以安
　身崇德之抵寜舍撝避之謙而必畀斯人以存我厚
　生之福非其中有不能頃刻居者必不忍自欺邪不
　自欺則不欺君矣退食之暇補旦晝而棲太虛質天
　日而葆方寸愈委蛇愈儼恪愈渟深愈通溥堂也者
　其德之奥歟雖然公人中龍也可以雷域中可以雨
　天下北門鎻鑰非凖不付一衣帯水果限南北邪或
　曰一堂之營無述焉可也其不敢不述者公所命也
　堂爲間七後是者五焉各翼以歩廡臨以軨軒中爲
　航齋公成畫也添差通判汪洵之治其凡添差總管
　鄭良臣課其悉叶劬廼司五朏竣事公遴委也公名
　光祖字華父金華人師事母自欺齋西山眞公有本
　固如是今以寳章閣學士制置沿江兼留守行宫云
　寳祐五年閏月旣望朝奉大夫行尚書禮部貟外郎
　兼國史院編修官實録院檢討官時暫兼權侍立修
　注官兼崇政殿說書陸壡謹記朝奉大夫集英殿修
　撰知太平州軍州事兼管内勸農營田使節制本州
　屯戍軍馬胡大昌書并篆盖
静得堂在忠實不欺之堂後
玊麟堂在忠實不欺之堂之左後瞰青溪前臨芙蓉池
喜雨軒在前恕齋在後有竹軒在旁靜齋在右學齋在左
　杜公杲記學齋云人不可以不知學也五常之性未
　甞不均涵飬日加然後光大人不知學愚者日以昏
　不肖者日以悖天之予我者亡矣是猶責履于跛責
　視于眇不足以有行不足以有見也百工技藝罔不
　由學士大夫求善于吾身有用于斯世反不知學而
　甘心于昏且悖豈不謬哉余以非才薦更任使踰七
　望八分閫金陵軍民事夥坐廢讀書閒得少休凝神
　黙坐温故知新不敢以老而怠府治便坐率髙堂敞
　楹以侈燕飲以合優樂非藏修肄習之處東偏有室
　三楹介于内外頗為安便止留北窓餘悉窒塞殊失
　艮背之義甓乆地潤非昏䁾重着之所宜于是辟南
　以得明棧地以離濕其南正面堵牆一物無所見寸
　步不可行子曰人而不為周南召南其猶正牆面而
　立周官曰不學牆面遂名曰學齋讀書于此延客于
　此間亦治事于此仰而思之夜以繼日求其所當學
　者庶幾于理明達視有所見行無所碍則是牆也爲
　吾之銘盤爲吾之丹書不然閉而不覩其何以行之
　哉
錦繡堂在玉麟堂之左上爲忠勤樓堂名樓名皆宸翰
所賜庭中左右植金華二石屋之其前爲木犀臺又其
前爲碑亭有堂在左曰水鄉
　退庵吳公淵記臣至愚極陋老又及之陛下未忍棄
　捐使待罪江閫臣雖職思其憂不敢食焉怠事然課
　功㑹績自視闕然廼五月丙寅御筆煥頒以臣粗著
　忠勤除臣資政殿學士職任如故臣得寵驚惶􁧅恩
　感泣大懼無以對揚聖天子顯休命㑹郡樓新成乃
　拜手稽首有請乞宸翰揭其上庶幾舉頭仰瞻鞠躬
　佩服威顔咫尺㒺敢有越厥志天穹聼卑朝奏夕賚
　虯騰龍翔之勢銀鈎鉄畫之體自光堯以來擅書聖
　者弗能及石頭鍾阜秦淮青溪水涯山巔若草木若
　泉石莫不衣被天光膏沐聖澤榮耀無比而况於邦
　之人况於邦之守乎臣旣已肅冠裳訊龜筮昭扁榜
　勒金石用詔無極又拜手稽首言曰昔我高皇嘗以
　風雲慶㑹賜臣沂中逮我孝廟亦以明良亨㑹賜臣
　浩然皆私第非公宇太宗雖爲臣易簡書玊堂之廬
　然在禁宻之地非外藩服今臣蒙恩賚實出創見天
　下郡國葢鮮有此豈非希濶之遇千載之一逢與夫
　霍去病之志滅匈奴祖逖之誓清中原此疆場之臣
　之所謂忠諸葛亮之經事綜物陶侃之運甓惜隂此
　疆埸之臣之所謂勤臣不敢不策朽磨鈍圖報陛下
　萬分一臣淵惶懼惶懼頓首頓首淳祐十年十二月
　下浣資政殿學士大中大夫沿江制置使充江南東
　路安撫使馬歩軍都總管兼營田使兼知建康軍府
　事兼管内勸農使兼行宫留守節制和州無爲軍安
　慶府兼三郡屯田使金陵郡侯食邑一千三百户食
　實封一百戶臣呉淵拜手稽首謹言
　(闕/)在忠實不欺之堂之右
安撫司僉㕔在西㕔之西(詳見安/撫司)
制置司僉㕔在儀門之東(詳見制/置司)
府都僉㕔在儀門之西
鎭青堂在府廨之東北其上爲鍾山樓其後爲青溪道
院木犀亭曰小山菊亭曰晚香牡丹亭曰錦堆芍藥亭
曰駐春皆在堂之左疊石成山上爲亭曰一丘一壑下
爲金魚池亭曰眞愛其南爲曲水池亭曰觴詠又其西
爲杏花村桃李蹊亭曰種春竹亭曰深净梅亭曰雪香
海棠亭曰嫁梅皆在堂之右青溪一曲環其前左有橋
通水鄉名小垂虹右有橋通錦繡堂榜曰藕花多處皆
郡圃也其堂之奥榜曰紬書景定修志其中故名堂之
東便門通青溪道中
西花園在安撫司僉㕔右馬公光祖改爲惠民藥局
看忩二所其一在西花園之東南臨御街榜曰近民馬公
光祖改爲軍裝局其一在嫁梅亭後臨東虹橋
　　通判㕔
國朝㑹要置諸州通判各一員西京南京天雄成徳等
州各二員江寧府初置一員嘉祐中審官院言西京北
京荆南江寧府等並是京府及安撫使都鈐轄分領州
鎮其通判今後並以知州資序人差充其後視西京等
例増置一員分東西二㕔其後又添差一員以朝士充
是為南㕔今東㕔在府子城内之左西㕔在子城内之
右南㕔在子城外之西南各有題名
　東㕔壁記官有丞輔尚矣于事大從其長小則専達所
　以别長貳正名體也秦初置郡則有丞漢以來治中别
　駕隋唐司馬長史郡賛治名官殊所以佐守一也粤我
　藝祖懲藩鎮弊置通判以分州權事無所不預至得按
　察所部意若使之權任與均器能相用設施同慮休戚
　一體非復餘長貳比事乆而殊意寖非初因均齊之力
　立嫌偪之勢佐其長而不能使其跡不疑于長于是有
　不敢任事者則以丞負余為解惟金陵不然居守率重
　臣鉅人無偪與嫌疑競不生上佐帥郡從事日至簽事
　㕔鉅細歸程督視他州第以香礬茶鹽經總制為事所
　于兵民賦役聽斷占位書惟謹而不預知其故者絶不
　同初蓋獨員繼迺増置故東西對峙為倅兩㕔其曰東
　㕔者初置員也建炎紹興初師興應百須此官號繁劇
　後雖屯重戍而王人振糧道東倅職兼審計軍稍而已
　無他調度事甞少省矣自北鄙繹騷兵既休而嵗洊饑
　淮民流至府下以萬計課廩給條賑捄䇿弭盜是不一
　端開封鄭公鎮以祕閣來適丁斯時雞初鳴明燭坐公
　所筆不及停慮不敢暇佐治之勞幾與關决大邑比而
　公以四姓之英天分髙薫蒸不凡動有典刑處之常裕
　如暇日閱㕔壁舊記慮鋟梓易漫刻著于石不以志行
　位下且不在能言之流俾書其端夫人惟力閒暇而後
　心和平心和平而後設施有緒公于倥偬不暇之際而
　能去茍且為悠乆非材有餘能爾耶昔志行大父南渡
　初倅是邦凡四寒暑供軍甞殫勞舊記顧軼其名豈嵗
　月在追紀以前故耶兹不敢求附于書獨叙陪都貳
　車體異于他郡而事夥于今日者如此且見公能以
　易處之使來者有攷焉嘉定二䙫長至從政郎總領
　淮西江東軍馬錢糧所準備差遣蔣志行記
　　秦規(右朝散郎紹興八年二月/到任十年三月内任滿)
　　鄧邦寧(左朝散郎紹興十年三月/到任十二年闕月任滿)
　　蔡祐(右宣教郎紹興十二年四月五日/到任十四年四月初五日任滿)
　　張敏功(右朝奉大夫紹興十四年四月初六/日到任十六年四月初六日任滿)
　　張頡(左朝奉大夫紹興十六年四月初十/日到任十八年四月初十日任滿)
　　葛與時(右朝散郎紹興十八年四月十/二日到任十九年五月内召)
　　黄兊(右朝奉大夫紹興十九年七月到/任二十一年八月二十五日任滿)
　　徐璞(右奉議郎紹興二十一年八月二十六/日到任二十二年十月十四日任滿)
　　王賓(左奉議郎紹興二十三/年十月十五日到任)
　　楊雲(左承議郎紹興二十五年五月十四/日到任二十七年六月初七日任滿)
　　周淙(右奉議郎紹興二十七年六月六日/到任二十九年八月二十三日任滿)
　　蘇師徳(右朝奉大夫紹興二十九年八月二十二/日到任三十一年改除闕        平茶)
　　　　(鹽公/事)
　　葛祺(右通真郎紹興三十一年七月二十/三日到任隆興二年正月一日任滿)
　　吕正已(右朝奉郎隆興二年正月一日到任/當年六月二十五日改差知無為軍)
　　張維(左朝奉郎元係添差隆興二年六月二十/五日填吕正已闕乾道元年三月十五滿)
　　李大亨(右朝奉郎乾道元年三月十五/日到任三年四月十三日任滿)
　　嚴煥(左承議郎乾道三年六月十八日/到任五年六月二十五日任滿)
　　任元愷(右承議郎乾道五年七月初十日到任六/年四月初十日改差主管合州崇道觀)
　　秦淵(左朝散郎乾道六年四月三十/日到任八年四月三十日任滿)
　　季壁(右朝請郎乾道八年六月十二日/到任淳熙二年二月初三日任滿)
　　錢徽之(朝請大夫淳熙二年二月初三日/到任淳熙四年三月初八日任滿)
　　王復(朝散郎淳熙四年三月初八日到/任淳熙五年八月初八日致仕)
　　陸静之(朝散大夫淳熙五年十二月十四日/到任淳熙八年閏三月初一日任滿)
　　范棟(承議郎淳熙八年閏三月初一/日到任十年四月初五日任滿)
　　洪邃(承議郎淳熙十年四月初六日到任十一年/十月轉朝奉郎十二年八月二十五日滿)
　　詹承宗(朝奉郎淳熙十二年八月二十五日到/任淳熙十四年八月初十日轉朝散郎)
　　李誼(承議郎淳熙十四年/十二月十五日到任)
　　髙特(朝散郎淳熙十六年十月十四日/到任紹熙二年十月闕  日任滿)
　　畢芾文(朝散郎紹熙二年十一月二十一日到任/三年二月十一日轉朝請郎紹熙四年十)
　　　　(二月二十/七日滿)
　　范成績(朝奉大夫紹熙四年十/二月二十八日到任)
　　朱賛(奉直大夫慶元元年/八月二十七日到任)
　　連逢辰(朝奉大夫慶元二年十二月二十二日到任/慶元五年正月二十二日任滿知英徳府)
　　鄭師尹(朝奉郎慶元五年正月二十三日/到任嘉泰元年正月三十日任滿)
　　鄒補之(朝奉郎嘉泰五年二月初一日/到任當年九月二十五日致仕)
　　傅公邵(朝奉郎嘉泰二年二月十四日到/任嘉泰四年三月初三日任滿)
　　髙得全(朝散郎嘉泰四年三月初三日到任五月/轉朝請郎開禧二年四月任滿知黄州)
　　趙善瓖(朝請大夫開禧二年四月二十/日到任次年正月十六日致仕)
　　尤棐(朝奉郎開禧三年五月十八日到任/嘉定二年五月十八日任滿知衡州)
　　鄭鎮(承議郎直秘閣嘉定二年五月二十一/日到任至四年五月二十一日任滿)
　　施誠一(嘉定四年六月十七日到任嘉/定五年十二月二十一日終)
　　張宗泌(朝散郎嘉定六年四月十一日到任/至嘉定八年十二月二十七日任滿)
　　吳鋼(承議郎直寳謨閣嘉定八年十二月到/任嘉定九年五月初九日改除太社令)
　　潘槱(奉議郎嘉定九年十二月到任至嘉/定十一年八月特改差通判臨安府)
　　林叔誠(奉議郎嘉定十一年十月十四日到/任十三年十二月二十八日任滿)
　　沈杲(宣教郎嘉定十三年十二月二十八/日到任十四年四月十四日致仕)
　　尤爚(通直郎嘉定十四年十一月十四日到/任至嘉定十六年十二月初六日任滿)
　　王瀹(朝散大夫嘉定十六年十二月初七日/到任至寳慶二年二月初九日任滿)
　　趙崇慤(朝請郎寳慶二年二月初十日到/任至紹定元年四月十三日任滿)
　　錢顯祖(朝奉大夫紹定元年四月十四日到/任至當年十二月二十四日致仕)
　　吳焯(朝奉大夫紹定二年四月到任三年二月特/差兼沿江制機四年四月就任差知髙郵軍)
　　樓樾(朝請郎紹定四年七月到任五年閏九/月轉朝奉大夫六年九月初十日任滿)
　　衛湜(朝奉郎于紹定六年九月初十日到端/平元年五月二十四日改差知全州)
　　趙希珦(朝散郎端平元年十月到任二年七月/轉朝請郎八月差監行在左藏東庫)
　　吕好問(奉議郎端平二年十月到任三年二月因/賞轉承議郎四月轉朝奉郎嘉熙元年十)
　　　　(月除籍田令兼沿江制置使司參/議官嘉熙元年十一月初六日替)
　　周宷(朝散郎嘉熙元年十二月初六日到/任嘉熙二年閏四月二十二日致仕)
　　薛坦(朝散郎行太社令嘉熙二年五月到十月除/軍器監簿仍舊通判三年八月轉朝請郎三)
　　　　(年六月除軍器監丞兼都督/軍馬行府主管機宜文字)
　　趙希畣(朝散郎嘉熙四年正月到任淳/祐元年八月二十一日罷任)
　　費伯英(宣教郎淳祐元年十一月到任/二年六月内坐奉贓吏論祠)
　　婁體仁(奉議郎淳祐二年八月到任三年三月/轉承議郎四年)
　　秦九韶(通直郎淳祐四年八月到/任十一月丁母憂解任)
　　趙希淦(朝奉郎淳祐五年三月到任/因賞轉朝散郎七年四月滿)
　　陳夢龍(淳祐七年四月到任/九年四月得官交替)
　　江華(淳祐九年四月到任十/年六月差充江東帥參)
　　沈璧(淳祐十年十一月到任十一年十月轉朝/散郎十二年二月闕    日隨司解任)
　　范慶家(朝奉郎淳祐十二年三月到/任十一月闕  日差知循州)
　　韓燮(通直郎淳祐十二年十二月到任寳祐改元/三月兼分差審計司二年九月轉奉議郎十)
　　　　(二月任滿辟充/江東添差帥參)
　　陳□(朝請郎寳祐三年三月到任五年/二月轉朝奉大夫四月十五日滿)
　　楊珤(朝散郎寳祐五年四月到任開慶元年/四月制剳差權安慶府六月初三日滿)
　　李逢魁(朝散郎開慶元年/六月初三日到任)
　　張士遜
　西㕔壁記㕔壁有記古也建康為今留都地重事夥
　倅貳治所在㦸門之外西東對峙余承乏于兹首問
　舊政而西獨未之聞維昔建一官而分是職前英後
　傑固不乏人紹興戊午李公宏被薦入臺代之者宗
　子趙公略見于東㕔之記自時厥後無從稽考豈舊
　有碑而偶不存耶抑因循而未克建立也于是詢訪
　耆老得前政姓名自戊辰沈公大有而下凡二十有
　九人其到滿嵗月屢加搜求無能知者因念史之闕
　文自古而有春秋夏五郭公之書是矣敢以史筆之
　法書其可知者見于左方庶幾後來者有所攷云慶
　元戊午孟夏望日江隂何武仲記
　　沈大有(承議郎紹興/十九年在任)
　　史俁(朝奉/郎)
　　梁審禮(闕夫/大)
　　史琮(中闕/大夫)
　　李衡老(朝/郎)奉
　　邢孝肅(承議郎/直秘閣)
　　張郯(宣教/郎)
　　劉子昻(朝請/大夫)
　　方璹(承議/郎)
　　路申中(承議/郎)
　　梁季珩(宣教/郎)
　　何幾先(奉議/郎)
　　周樞(朝請/大夫)
　　潘恕(朝散郎乾道/六年在任)
　　鄭復(朝請/大夫)
　　馮田(承議/郎)
　　程行敏(朝奉/郎)
　　張埏(承議/郎)
　　姜凱(承議/郎)
　　陳驥(朝奉/郎)
　　髙曇(宣教郎淳熙八/年十月到任)
　　薛琛(朝奉郎淳熙十年十/月二十二日到任)
　　汪憺(朝奉郎淳熙十一年/八月二十六日到任)
　　蔡珵(朝請大夫淳熙十三/年十月初三日到任)
　　朱致民(承議郎淳熙十五年/十一月初三日到任)
　　廖俁(朝請郎紹熙元年十/一月十五日到任)
　　林光祖(朝奉郎紹熙三年十/二月二十四日到任)
　　王萬樞(朝散大夫紹熙四年/七月二十八日到任)
　　林致(承議郎慶元元年/八月初七日到任)
　　何武仲(朝奉大夫慶元二年十/二月二十二日到任)
　　陸相(朝奉郎慶元四年十/一月二十七日到任)
　　汪檝(朝請郎嘉泰元年/三月初四日到任)
　　何洪(承議郎嘉泰三年三/月二十一日到任)
　　翟□(承議郎嘉泰三年六月二十八日到/任開禧元年七月十七日任滿得替)
　　李椆(朝奉大夫開禧元年七月到任三年八月/因賞轉朝散大夫三年九月初一日任滿)
　　張維(承議郎開禧三年九月到任/嘉定二年十月闕    滿替)
　　莫祕(朝請大夫嘉定二年十月初八日/到任嘉定四年十一月初六日滿)
　　陳章(承議郎嘉定四年十一月初六日到六年䦌/九月𠡠差提轄行在權貨務都茶場建康府)
　　　　(置/司)
　　李渙(朝奉郎嘉定六年十二月到任八/年十二月轉朝散郎二十一日滿)
　　曾耆年(嘉定八年十二月到任九年六/月轉朝散郎十年十二月任滿)
　　孫仁榮(嘉定十年十二月到任/十二年十二月任滿)
　　趙汝璽(嘉定十二年/十二月到任)
　　彭耕(嘉定十四年三月/二十八日到任)
　　趙汝靚(嘉定十六年三月/二十四日到任)
　　汪繹(寳慶元年四月到九月轉朝請郎/三年四月任滿績差知興國軍)
　　沈柔孫(寳慶三年四月二十七日到任/紹定二年四月三十日任滿)
　　汪闡中(紹定二年四月/三十日到任)
　　汪文舉(奉直大夫紹定四年六月到任十二月剳/差權和州紹定五年九月初七日回任)
　　衛价(朝散郎紹定六年六月十一日到/任端平二年二月初二日滿任)
　　唐璘(朝奉郎端平二年二月到任至/三年十月初一日除監察御史)
　　樓扶(宣教郎端平三年十一月到任十二月轉通/直郎兼沿江制機嘉熙元年九月丐祠離任)
　　林宜孫(承議郎嘉熙二年四月十七日/到任十月十二日丁父憂去)
　　豐雲昭(通直郎嘉熙二年十二月到任嘉/熙三年三月改添差通判臨安府)
　　朱嶸(承議郎嘉熙三年四月初七日到任/至淳祐元年闕  月闕  日滿替)
　　盛文昭(通直郎淳祐元年六月/到任七月初三日離任)
　　史彌厚(朝請郎淳祐元年十一月/到任二年七月初十日滿)
　　陳允堅(奉議郎淳祐三/年十一月與祠)
　　趙時鐩(承奉郎淳祐五年三月到任四/月差監鎮江府分司糧料院)
　　髙衡孫(承議郎淳祐七年四月到任八年/七月差幹辦行在諸司審計司)
　　虞㠭(通直郎淳祐八年八月到任十月轉奉/議郎九年四月權直州分司檢閱官)
　　王同祖(奉議郎淳祐九年十一月到任次/年改添差沿江制司機宜文字)
　　葉隆禮(承奉郎淳祐十年十月到任至十/一年二月改除國子監簿離任)
　　宋宗(宣教郎淳祐十二年八月/到任至寳祐二年十月滿)
　　何處任(承議郎寳祐二年三月到任/五年閏四月初八日滿替)
　　辛應中(朝散郎寳祐五年䦌四月到任/闕七字          避親離任)
　　葉溥(承議郎寳祐六年二月到任/開慶元年四月轉朝奉郎)
　　王起晦(通直郎景定元年正月十一日到任二年/正月改差沿江制置大使司參議官行在)
　　　　(諸司審/計司)
　　薛季弼(朝奉郎景定二年五/月二十八日到任)
　南㕔壁記國家駐蹕錢塘而金陵為留都地望雄重東
　南㑹府莫先焉以旄鉞出鎮者率宰執大臣故别駕之
　選特重蓋古河南少尹職也他郡别駕一人或二人此
　獨視行在所又有員外置為三例以處廷紳補外者職
　清事簡府公不盡吏之號方外司馬人以為榮顧其創
　置嵗月且深前人氏名漫不可攷非闕歟寳祐戊午梁
　侯椅由太史氏為之銳欲攷訂礱石以俟㑹召還不果
　代者廖侯邦傑方捃摭故實俄遷他官去迨潘侯夢竒
　來乃踵成之求諸故府自嘉熙戊戌後得其氏名者僅
　十有四人悉疏嵗月下方刻之堅珉闕典始備潘侯諗
　余俾識顛末余復之曰題名不可闕也抑名之不朽豈
　顓在是江州司馬之職非㕔壁一記則不傳然其傳也
　以樂天不以記否則唐之為司馬者何獨樂天千載而
　下磨滅誰紀士大夫自為不朽計可也潘侯曰善因並
　識之以告來者侯京口人大資政馬公光祖鎮金陵以
　其甞為尚書省檢閱文字選辟云景定改元嵗在庚申
　孟秋朔日文林郎宜差充沿江制置大使司幹辦公事
　吳季子記迪功郎建康府司戸㕘軍兼僉㕔袁兖書
　朝散郎沿江制置大使司㕘議官孫吳㑹篆蓋奉議
　郎宜特改差通判建康軍府兼管内勸農營田事仍
　借緋兼沿江制置大使司主管機宜文字潘夢竒立
　　戴宗昭(奉議郎嘉熙三年十/二月十九日到任)
　　陳有成(奉議郎淳祐元年正/月二十四日到任)
　　黄約天(朝奉郎淳祐二年九月初一日到/任淳祐四年九月初一日再任)
　　費伯隆(通直郎淳祐八年/三月十八日到任)
　　髙斯復(奉議郎淳祐十年八月二十日到任/至淳祐十二年二月改差池州通判)
　　章墀(朝請郎淳祐十二年/八月二十日到任)
　　潘驥(朝散郎寳祐二年九月二十七日到任至/四年闕  月闕  日改辟添差江東帥參)
　　何宗姚(承議郎寳祐四年八月初六日到任十二/月準省劄與沿江制機汪洵之兩易其任)
　　汪洵之(通直郎寳祐五年八月二十一日/到任至當年十月内除官告院)
　　汪立信(宣教郎寶祐五年/十月十九日到任)
　　梁椅(宣教郎寳祐八年六月到任/開慶元年三月除宗正寺簿)
　　廖邦傑(承議郎開慶元年二月改差仍兼淮西餉/管三月除告院仍舊十二月改辟江東帥)
　　　　(參/)
　　潘夢竒(奉議郎景定元年正月二十七日到任/十月轉承議郎二年五月轉朝奉郎)
　　職官㕔
職官三員一曰簽書建康軍節度判官㕔公事廨舍在
府門内之左通判東㕔之南二曰節度推官廨舍在府
門内之右通判西㕔之南三曰觀察推官廨舍在府門
内之左簽判廨舍之南各有題名
　簽判題名簽幕號郡寮之長陪京大府又非他郡比
　其選任亦不輕矣若昔譽髦秀雋接踵而居是職不
　知凡幾顧瞻四壁莫有紀其名氏使後來者漫然亡
　所考究兹非甚闕典歟余以嘉定甲申之秋充員于
　兹旁搜故牘推迹累政思欲輯為㕔記力猶未給一
　日上元趙令尹時僑語余曰吾縣有題名之碣鐫勒
　遍矣將伐石以續丐君為之文堂並采其石以為君
　贈可乎余曰諾厥既得兹石于是命工以刻之然緜
　䙫之邈者不可得而詳近自三十年來有替上始末
　之可考者僅得大魁傅公而下凡十人遂列于石雖
　不能盡述乎既往抑將有開於方來云寳慶初元嵗
　在乙酉立秋日朝奉郎簽書建康軍節度判官㕔公
　事賜緋魚袋劒津鄧文舉仲文謹識
　　傅行簡(承事郎嘉泰三年十二月内到任至/開禧三年五月二十一日召赴行在)
　　樓枬(通直郎開禧元年七月十一日到任/至開禧三年九月二十三日滿替)
　　蔡震(承議郎開禧三年九月二十四日到/任至嘉定三年二月十一日滿替)
　　朱元龜(承議郎嘉定三年二月十二日/到任至本年五月初七日致仕)
　　趙與悊(承務郎嘉定四年閏二月十七/日到任至五年十月内丁父憂)
　　王師閔(承事郎嘉定七年二月初十日/到任至九年正月初四日致仕)
　　袁甫(承事郎嘉定九年三月十三日到任/至十年五月二十六日召赴行在)
　　何叔智(承議郎嘉定十年十二月二十六日/到任至十三年二月二十一日滿替)
　　葉畤(朝散郎嘉定十三年二月二十二日/到任至十五年六月初三日滿替)
　　石孝睦(承議郎嘉定十五年六月初四日到/任至十七年七月二十五日滿替)
　　鄧文舉(承議郎嘉定十七年/七月二十六日到任)
　　王修(通直郎寶慶二年八月十二日到任至紹定/元年九月初五日滿替當月初七日準省剳)
　　　　(差充六部提領酒/庫祈主管文字)
　　余元廙(承議郎紹定元年/九月初五日到任)
　　毛汝大(奉議郎紹定三年十月十二日到任/至紹定五年十二月二十一日滿替)
　　吳當可(朝請郎紹定五年十二月二十二日到任/六年九月二十七日準省劄差充沿江制)
　　　　(置使司主管/機宜文字)
　　潘晉孫
　　葉之瑞(通直郎端平元年十二月初二日到/任至嘉熙元年闕月闕  日滿替)
　　李尚(朝奉郎嘉熙元年四月二十六日/到任次年九月二十五日致仕)
　　賀賅(嘉熙二年十二月十四日到任淳/祐元年四月初六日離任赴班)
　　沈時中(淳祐元年四月初七日到任至/淳祐三年四月二十八日滿替)
　　趙汝玖(朝散郎淳祐三年四/月二十八日到任)
　　陸祀(承議郎淳祐五年八/月二十二日到任)
　　黎九徳(宣教郎淳祐八年/四月初五日到任)
　　施沂(承宣郎淳祐九年/四月十五日到任)
　　曹之格(承事郎淳祐十年九月初六日到任至/十二年十月十三日改知上元縣事)
　　趙與濓(奉議郎淳祐十二年十月初八日到任至/寳祐二年十月二十六日準省剳差通判)
　　　　(建康軍府事/賜緋魚袋)
　　髙純嘏(承務郎寳祐二年十二月初八日到/任至寳祐四年七月十二日致仕)
　　于庭蘭(承事郎寳祐四年十/一月十三日到任)
　　王文子(宣議郎開慶元年二/月二十一日到任)
　　劉曽(奉議郎景定元年十/二月二十六日到任)
　節推題名官無崇卑職有更代所以識名氏紀嵗月使
　後之視今猶今之視昔示不忘也金陵帝王州節鎮係
　焉南渡以來佩麟符而宅司牧者非宰輔則法從勢隆
　位尊非他守比地廣民夥非他郡比昌黎所謂元戎總
　齊三軍之事統理所部之甿蓋節度推官實得以賛禆
　焉信乎非閎辨通敏兼人之材莫宜居淳熙間趙公彦
　橚甞繇是官階通顯自時厥後𩔖不乏賢而紀載之文
　獨闕不著沆以庸虚承乏于此藐焉暇日因訪耆吏得
　趙公而下凡十有一人㑹前官程君徳臣復來司酒政
　以乙酉班通籍而行盛事也故樂與之綜輯次第而鑱
　諸石若夫廨宇之將圮工役之未至則實以無他事
　力故不得以究一日必葺之意後之來者能以沆前
　之所叙者為功名勉以沆後之所歉者為交締好則
　是記也不特為識名氏紀嵗月而已也嘉定甲申中
　秋日儒林郎建康軍節度推官程沆記
　　趙彦橚
　　宋覽
　　趙善章
　　趙善象
　　趙善璉
　　李尉
　　蔣肅(開禧元年七/月二日到任)
　　趙希闔(嘉定元年八月/十六日到任)
　　錢莘(嘉定四年十/月五日到任)
　　程徳臣(嘉定八年十一/月二十日到任)
　　王遵度(嘉定十二年正/月十八日到任)
　　程沆(嘉定十六年二月/二十四日到任)
　　虞允榮(寶慶二年三月/十一日到任)
　　趙渘夫(紹定元年三月/十七日到任)
　　強琪(紹定四年四月/十四日到任)
　　趙汝靜(紹定六年四月/十四日到任)
　　羅叔韶(端平二年六月/二十九日到任)
　　趙希臣(端平三年三月/二十三日到任)
　　趙希□(嘉熙三年七月/初五日到任)
　　湯通(淳祐二年四月/初三日到任)
　　袁徽(淳祐六年七月/十九日到任)
　　趙汝末(淳祐八年八月/十二日到任)
　　楊繼祖(淳祐十年十月/初八日到任)
　　趙汝詶(寳祐元年十月/十九日到任)
　　魏瑢(寳祐四年十一/月初十日到任)
　　陳開先(寶祐六年十二月初一日到任/景定元年十二月初一日赴班)
　　葉起翁(承直郎景定二年/四月闕  到任)
　察推題名建康古為王者之宅六朝南唐遺蹟具存髙
　宗南巡駐蹕錢塘以是為陪都甞因視師臨幸麟符留
　鑰謀帥重于他鎮非當代名位俱隆者不在兹選寮寀
　亦不以輕授故毎號為得士焉余鄉人劉宗直叔向由
　慶元五年乙科為觀察推官善于其職貽書求為壁記
　余聞是邦衣冠走集之地商賈輻輳軍民雜揉宜乎官
　府日不暇給而幕訟最稀庭無留事幕府省文書幾若
　道院然雖流風餘俗其來有自非賓主多賢積而致此
　耶自紹興七年趙君不藺而下得二十餘人閱其名氏
　如丞相蔣公以文章著侍御蕭公以風節顯貳卿丘
　公入則為朝廷羽儀出則為郡國標表進用固未艾
　也去此而登膴仕者又不一此官之不輕如此宗直
　勉旃其益攄婉畫以佐而長以昌賢業以繼諸名公
　之軌躅豈惟所居之官大抑鄉黨與有榮焉嘉泰三
　年冬至日顯謨閣直學士通議大夫提舉江州太平
　興國宫奉化縣開國子食邑五百户四明樓鑰記
　　趙不藺(紹興七年到任/十一年任滿)
　　馬昇之(紹興十一年到/任十四年任滿)
　　張滋(紹興十四年到/任十七年改官)
　　陳與善(紹興十七年到任/十九年十月致仕)
　　趙公衡(紹興十九年到任/二十三年任滿)
　　張舜由(紹興二十三年到/任二十五年任滿)
　　蔣芾(紹興二十五年二月到/任二十七年六月丁憂)
　　蕭之敏(紹興二十七年九/月到任三十年滿)
　　曽宗鎮(紹興三十年五月到/任隆興元年任滿)
　　趙伯衍(隆興元年三月到任/乾道二年四月任滿)
　　丘崈(乾道二年四月到/任五年四月任滿)
　　褚意(乾道五年四月/到任八年任滿)
　　王以寧(乾道八年十一月到/任淳熙三年滿任)
　　郭繼道(淳熙三年三月/到任六年任滿)
　　劉慤士(淳熙六年四月/到任九年任滿)
　　白仲舉(淳熙九年五月到/任十二年任滿)
　　趙善紀(淳熙十二年六月到/任紹熙元年任滿)
　　趙崇禮(紹熙元年閏五月/到任二年致仕)
　　李埴(紹熙二年九月到/任紹熙四年致仕)
　　趙善悳(紹熙四年十二月到任/慶元元年九月丁憂去)
　　趙彦臮(慶元二年三月到任/慶元五年七月任滿)
　　陳公慶(慶元五年七月到任嘉/泰元年十一月丁憂去)
　　劉叔向(嘉泰二年三月到任開/禧元年四月三日任滿)
　　趙黔夫(開禧元年四/月三日到任)
　　俞道一(嘉定元年四月/初六日到任)
　　袁肅(嘉定二年五月二十八日到任/嘉定五年七月初三日任滿)
　　馬壬仲(嘉定五年七月初三日到任/嘉定六年五月闕  日任滿)
　　趙師浄(嘉定八年/九月到任)
　　趙彦楠(嘉定十年四月二十三日到任/嘉定十三年五月四日任滿)
　　鮑克正(嘉定十三年五/月四日到任)
　　趙汝然(嘉定十六年三/月十一日到任)
　　吕樗年(寶慶二年九月/十一日到任)
　　江魁祖(寶慶三年十二月十九日到任/紹定四年五月二十二日任滿)
　　趙汝□(紹定四年五月二十二日到任/端平元年七月闕  日任滿)
　　張榘(端平元年七月二十八日到任/嘉熙元年七月二十八日任滿)
　　趙善比(嘉熙元年八月/十七日到任)
　　張應星(迪功郎嘉熙四年四/月二十四日到任)
　　林溥(從事郎淳祐三年十二月二十一日到任/淳祐五年正月十三日陳乞避親離任)
　　王肖翁(承直郎淳祐五年/六月初六日到任)
　　葉春(從政郎淳祐五年十二月十五日到/任至淳祐八年二月初五日任滿)
　　趙與進(從事郎淳祐八年二月初六日到任/至淳祐十一年五月初二日任滿)
制使姚公希得任内創置府幕官廨宇一所本府職官
闕廨舍景定四年五月二十五日買内西夾道民廬一
區為屋一十四間永充官宇厥直一萬三千五百貫今
添差節推居焉
　
　
　景定建康志巻二十四
欽定四庫全書
　景定建康志巻二十五　　宋　周應合　撰
官守志二
　　諸司寓治
古今牧守更代已具年表皇朝諸司置使或兼守或以
守兼領或不兼守而寓治于府或非寓治而府遥𨽻之
以某年置以某年省以某年復官制沿革皆宜有考圖
之左方如指諸掌各司大要志于圖後


　
　
　
　
　
　
　
　
　
　
　
　
　　都督府　(同都督/)　(督視/)
唐武徳二年以江寧府為揚州東南道行臺置尚書省
七年改行臺為大都督府領上元金陵句容丹陽溧水
溧陽六縣襄邑王神符檢校揚州大都督九年徙江北
治江都
國朝紹興二年四月二十七日制以吕頥浩特進尚書
左僕射同中書門下平章事兼知樞密院事都督江淮
等路諸軍事參謀官二員參議官二員主管機宜文字
二員書寫機宜文字一員幹辦公事官十員准備差使
文臣十員准備差使大小使臣各二十員准備將領使喚
十員參謀官差户部尚書李彌大祕書少監傅崧卿參
議官差直顯謨閣李承造左宣教郎劉寧止隨軍轉運
使差左司郎中姚舜明崧卿除徽猷閣待制舜明寧止
除祕閣修撰承造除直龍圖閣　閏四月四日上諭吕
頥浩曰卿耆艾有勞今總都督之任方以大事委卿不
當復親細務昔諸葛孔明罰二十以上皆親之司馬宣
王以為必不能乆唐太宗諭房杜聞公聽受詞訟日不
暇給安能助朕求賢乎卿自今凡事繫大體者裁决其
餘細務闊略可也　八月吕頥浩言逐路如有潰散軍
兵無歸百姓散走藏匿乞令招收使喚遂旋具數申奏
仍乞降庚牌旗榜二十副付頥浩招収使用從之　　　七
月二十四日徽猷閣待制都督府參謀官權主管本軍
事傅崧卿言奉詔呂頥浩赴行在奏事職事令崧卿權
行主管頥浩見任宰相領都督之職元降指揮於今來
事體有窒礙合行申禀行移文字除三省樞宻院自合
依舊用狀六曹用獨銜申狀除兵將官及屬部官司仍
用劄子外餘並用公牒其牒以主管府事爲名一逐路
應統兵大小將帥並許聼節制一欲乞内江東安撫大
使司一路事務崧卿自可與李光㑹議商量参决餘兩
大使司並餘路分並乞且從逐路大帥依已得便宜指
揮一靣施行其都督府元留丁諸頭項人馬未有降下
聼崧卿節制明文一元降指揮許從便宜施行訖具奏
今來權行主管府事即難以行用乞從申奏或申都督
乞詳酌施(闕五字/)　　　　下人馬權令傳松卿節制餘並從
之　九月二十八日吕頥浩等言都督府申請畫一指揮見遵
依施行外今來同都督諸軍事官一員見欲總兵起發
前去建康府措置縁畫一指揮内止許辟差參議官二
員幹辦官十五員准備差遣文臣十員今來防秋是時
全籍官屬分頭恊力委是數少除同都督官許差本宗
有服書寫機宜文字官一員幹辦官五員准備差遣文
臣十員其辟差請給理任等並依已得指揮從之　三
年正月八日詔差戶部侍郎姚舜明前去建康府將應
干都督府承朝廷支降並諸官司起發到及本府應干
取撥錢物糧斛並仰姚舜明專一總領仍于都督府選
差有風力諳曉錢榖屬官四員充糧料審計司監官其
應干都督府管下官兵幇勘請給等並經由戶部糧審
院依條批勘支給其江東路轉運司合應副都督府錢
糧事務並就近聼户部措置施行時以都督府請依舊
例差户部長貳一二員前來專一總領大軍錢糧故有
是詔　四月七日三省言已降指揮劉光世建康府置
司所有都督府合移於鎮江府照應兩軍機務詔都督
府移司鎮江府　五年二月十二日制以左通奉大夫
知樞宻院事張浚特授左宣奉大夫守尚書右僕射同
中書門下平章事兼知樞宻院事都督江淮諸軍事
六年十一月二十日詔都督行府江上措置邉事一行
官吏軍兵諸色人等備見勤勞可令張浚等第保明以
聞　隆興元年六月十四日詔少傅樞宻使都督江淮
軍馬張浚特降授特進依前樞宻使江淮東西路宣撫
使　七月四日詔江淮都督府官屬並改充江淮東西
路宣撫使司(初浚以符離之役降特進上曰罷樞宻使/宰臣陳康伯奏曰如此却是罷政上曰可)
(改都督府爲宣撫使至是叅贊諸軍事陳俊卿奏降官/示罰古法也亦其自請改都督府爲宣撫司恐人情觀)
(望號令不行上曰此未可也及殿中侍御史周操論官/爵者人臣一已之私有罪隨即貶削乃分之宜若都督)
(之名實國家用人之權柄豈得亦行逓減上曰此論甚/善可與復都督府康伯等奏已有指揮詔浚之子栻候)
(到日降指揮上曰善/繼又曰不必候栻來)　八月八日宰執進呈降授特進
樞宻使張浚見措置江淮軍馬理宜增重事權詔可復
都督江淮軍馬　九月二十一日特進尚書左僕射同
中書門下平章事兼樞宻使湯思退特授都督江淮東
西路建康鎮江府江隂軍江池州屯駐軍馬餘如故
二十三日太傅寜逺軍節度使楊存中可除同都督江
淮東西路建康鎮江府江隂軍江池州屯駐軍馬　二
十七日湯思退楊存中劄子言臣等蒙恩除都督巳降
指揮以江淮都督府爲名臣等同議如同在置司去處
只合用都督府印其奏狀榜示同行僉書或分在兩處
亦合以江淮都督府爲名合用印通行繋銜仍於階下
聲說(行在或/出使)庶得事權歸一從之　二十八日湯思退
楊存中劄子又奏臣等契勘昨孟庾韓世忠充宣撫使
副日兩員共差置官屬三十員張浚獨員都督差過官
屬二十二員使臣監當官在外今來臣等係兩員今叅
酌裁減差置下項參贊軍事元差二員係從官已行除
授參謀官乞不差置今乞差參議官主管機宜文字主
管書寫機宜文字各二員幹辦公事四員准備差使六
員㸃檢主管書寫文字共三十人分撥一半先次隨逐
存中前去從之　十月一日詔中書門下省檢正諸房
文字兼權戶部侍郎王佐充都督府參謀官從湯思退
之請也　二十三日湯思退言臣備位宰相被命督師
惟敵人雖已議和而奉使尚未過界屯邉之兵數十百
萬當此霜嚴不無暴露之歎臣欲擇日同屬官起發至
淮上宣布德意撫勞師徒從之　二十七日湯思退劄
子奏臣契勘先請降到犒賞金銀五十萬貫已附楊存
中先次將帯前去乞更支降五十萬貫乞於左藏南庫
支降見樁糴本銀内支一十二萬兩並見在金内支三
千兩從之　十一月六日詔朕屈已遣使欲安軍民而
敵情變詐遽爾稱兵所有魏杞等將帯禮物金銀疋帛
可令都督府拘収及於左藏南庫支撥見錢三十萬貫
令都督江淮軍馬湯思退將帯前去並充犒軍支用
七月詔王之望可除同都督江淮軍馬湯思退依舊帯
都督可只在朝差王之望充督視限兩日起發旣而王
之望辭免從之　同日湯思退言恭奉聖㫖令臣依舊
帯都督在朝竊緣臣備數宰相旣預軍國之任今來不
去淮上不應復領都督職事欲望聖慈特令觧罷其一
行官吏軍兵等日下放散各歸元來去處　九日詔同
都督江淮東西路軍馬楊存中可特授都督江淮東西
路軍馬　十四日詔昨湯思退請降到激賞金銀官告
等並撥赴楊存中充激賞支用令樞宻院差使臣二員
管押前去　乾道元年二月六日都督江淮軍馬楊存
中言邉境綏靖臣依奉聖旨赴闕奏事所有江淮都督
府伏望特降睿旨立限結局應諸軍功賞疾速保明聞
奏　淳祐七年四月十八日制以通奉大夫知樞宻院
事兼參知政事長沙郡開國公趙葵可特授樞密使兼
參知政事督視江淮京西湖北軍馬依前通奉大夫長
沙郡開國公加食邑一千户食實封四百户續奉御筆
兼知建康軍府事行宫留守江南東路安撫使五月二
十六日就鎮江府交割職事　八年二月招泗獲㨗五
月奉聖旨轉三官　葵奏曰邉頭事勢緊急督府之建
不容不權一時之宜事勢稍緩便當結局葢將士有支
犒之費官吏有廩給之用况其他費用又倍尋常臣自
被命開府以來仰體國用匱乏凡朝廷科降銀絹錢米
一毫不敢妄費而支用已覺瑟縮又以支犒泗城及斷
橋功賞一項爲數計三百餘萬金銀牌器不預焉若不
早行結局其何以支况今諸郡城壁堅固將士勇悍敵
人又經摧敗之餘度無緣尚如前日懐輕視之心以制
臣任固圉之責朝廷又每事應接儘足以屏蔽藩翰所
有督府乞行結局欲望聖慈宣諭大臣檢㑹臣累次奏
請早賜施行如此則不惟朝廷無度外之費且使諸邉
閫臣得以一意任責其於國事實非小補詔答曰朕燭
知邉情念不可不先事而備乃授督鉞總師于卿位冠
樞臣身膺隆委營度上下流不以暑寒輟日討軍實而
申儆之表淮裏江氣勢聫合固已得勝筭矣彼猶襲前
跡而動負恃其衆輙大入闖我泗城睨我盱楚邉吏以
遽告頼指授孔夙諸將士爭奮勇鏖擊敵震駭不能支
旣又螘聚南北堧梯橋築甬欲爲久駐計我師急攻竟
使失勢潰以去連年冦犯邉未嘗一大治無所懲今敵
人敗衂徙靡庶其知憚我國乎卿之功甚偉覧䟽洊致
觧嚴且請以兵費爲慮義不辭難忠于體國此卿素所
蓄積者歌出車勞還豈非朕所欲然狡謀叵測武備當
益謹及此時籌思永圖若稽田厥旣菑勉終其畆幸爲
朕少留意以成卿勲名顧不羙歟　葵又奏自冦退之
後屢具奏關乞早頒結局之命今天凖回降臣亦以專
委督機朱申前去泗上覈實功賞攽犒將士未見支遣
錢物實數不敢疊冒天聼今月初一日朱申已回幕府
一一出豁了當兼據朱申體探事情敵人自敗衂之餘
多已北遁目今天氣向熱春水日生所謂撓耕踐麥之
謀未必再舉督府結局兹惟其時臣區區愚慮此去秋
風已無多日正不可因冦退而忘後圖若督府結局則
邉閫必能專任其責不然則彼此含糊徒費時日其於
邉備尤關利害欲望聖慈檢照臣累次奏請特降結局
指揮容臣退歸田里少休神觀他日或有䌓難任使謹
不敢避　五月初六日宸翰賜葵令帯職入奏　十二
月二十八日葵奏曰去歳敵騎深入兩淮繹騷由春渉
夏愈無忌憚誤蒙聖斷俾臣視師臣受命以來亟攷軍
政外而城守之踈略内而舟防之簡陋悉力措置大略
就緒而敵之重兵已聚淮泗仰憑國威隨就勦却事定
之後累十數䟽告陛下乞還田里温詔勉諭至于再三
御筆許以來春臣時以諸事尚欠綿宻亦恐前勞俱廢
所以更不固辭一年之間凡關備禦知無不爲事粗靠
實自念忝備大臣不敢纎悉而言今幸三邉俱無動息
且新春在目睫縱有哨騎所在足可支吾臣自揆何人
叨竊已過但期粗了國事自來不觧身謀廟堂烏可以
久居衰病委難于入奏兼臣兩年督府除元科降之外
並不曾再科一錢一粟勉強撑拄至今若不結局委成
徒費除已見行攅𩔖結局文字纔候春哨不入便當拜
䟽乞祠併督府印繳奏　九年正月葵奏曰督府兩年
支費浩瀚屢欲陳乞科降而不敢若結局稍遲則用度
愈多立見匱乏乞速降結局指揮　二月又奏今來春
序過半邉聲帖然雖據諜者所報如三汊口如蘄縣如
蔡州皆有些小冦馬徃來不過張耀虛聲防吾攻掠况
自二月以來風雪雷雨淮水驟漲茫洋如海水靣至有
闊二三十里者據諸處報水勢逐日增長敵雖有武騎
千羣無所用之目前决可保其無他况行府一應文書
錢物軍馬器械之類悉已攢類具成帳册除合寄留建
康府外所有元來科降銀絹官告度牒並不曽支動分
毫及有用不盡官㑹見已差從事即新除武學諭兼督
視行府凖備差遣胡大昌武功大夫閤門宣贊舍人特
添差江南西路馬歩軍副總管江州駐劄仍釐務督視
行府計議官兼都總轄許國定管押裝船起發觧還朝
廷作院已行住工軍馬巳行區處外别無不了事件兼
以諸司明知督府結局行移往來巳多觧體見行劄下
令制司及沿邉諸郡各自任責措置備禦若結局指揮
尚復悠緩則人情事體愈見渙散關係甚重謹再具奏
聞欲望聖慈特降睿㫖日下結局容臣歸老田里實拜
隆天厚地之賜所有建康府合行遴選守帥併乞宣諭
宰臣速賜施行其督府一行官屬昨具奏關乞與在外
合入差遣欲望聖慈速賜處分　閏二月制授葵金紫
光禄大夫右丞相兼樞宻使長沙郡開國公加食邑一
千户食實封四百户第七次辭免乞畀祠官制除觀文
殿大學士醴泉觀使兼侍讀仍奉朝請
　　宣撫使
皇朝置宣撫使始于咸平宣撫置司建康則始於紹興
　紹興元年五月一日詔宜令江南東路安撫大使吕
頥浩兼充壽春府滁廬和州無爲軍宣撫使　五月十
六日被旨宣撫司合行事件並依吕頥浩昨住江東安
撫大使日所得畫一指揮施行每歳撥錢四十萬貫米
二十萬石　七月十六日江南東路安撫大使兼知建
康府充壽春府滁濠廬和州無爲軍宣撫使李光言合
辟參議官二員巳辟宗穎外更乞差左中大夫盛旦從
之　九月二十四日詔太尉武成感德軍節度使韓世
忠充江南東西路宣撫使　三年三月二十七日詔太
尉武成感德軍節度使神武左軍都統制充江南東西
路宣撫使韓世忠可特授開府儀同三司充鎮江建康
府淮南東路宣撫使　四年三月二十四日宣撫使韓
世忠言昨來申所屬官乞依舊例其參謀官係與轉運
使副叙官參議官與知州軍朝請大夫已上叙官機宜
幹辦公事並依發運司主管文字叙官准備差遣與簽
判叙官今準朝旨宣撫司參謀參議官與提舉茶鹽官
叙官機宜幹辦與通判叙官竊慮屬官叙位不應降等
兼紹興令發運司主管文字幹辦公事在所部通判之
上今來宣撫使司機宜幹辦公事却與通判叙官顯見
宣撫使在發運使之下詔參謀官係知州資序人與提
刑叙官參議官係知州資序人與轉運判官叙官機宜
幹辦公事並依發運司主管文字叙官　六月一日鎮
江建康府淮南東路宣撫使韓世忠言乞依昨任江南
東西路宣撫使日已得畫一指揮行移除安撫大使外
並用劄子從之　七月三十日詔鎮江建康府淮南東
路宣撫使司行移本路帥司用公牒所部縣並用劄子
　十一月二十日江南東路淮南路宣撫使司言本司
官屬内幹辦公事三員准備將領五員准備差遣准備
差使各五員緣今來事宜之際軍事䌓冗全要官属辦
集即今見有官屬數少委是幹當不前乞依韓世忠例
添差逐色官屬庶幾易爲集事從之　五年正月十八
日詔武成感德軍節度使開府儀同三司充鎮江建康
府淮南東路宣撫使韓世忠除少保依前武成感德軍
節度使充淮南東路宣撫使鎮江府置司　三月六日
三省言劉光世韓世忠見充淮南西路宣撫使緣逐軍
見在鎮江府太平州屯駐詔劉光世兼太平州宣撫使
韓世忠兼鎮江府宣撫使　三月十三日定江昭應軍
節度使開府儀同三司江南東路宣撫使張俊言本司
參議官左中奉大夫直祕閣史愿見係添差通判嚴州
欲望特賜改差平江府添差通判候交割了日乞令帯
行見任依舊權本司參議官將來事平日罷本司職事
前去供職從之　六年十一月十四日諸路軍事都督
行府言朝廷今欲恢復中原所頼者正在諸大帥幕府
尤要得人自兵興已來士大夫一入軍中便竊議而鄙
笑之指爲濁流皆緣朝廷未加審擇一聼其辟差故所
用之人或坐罪廢或報私恩或因應副或出干求貪利
覔官略無去就之節有更十年而不退者如朝廷稍擇
賢才以重其選乞應軍中屬官悉以二年成資替罷立
爲永格詔應宣撫司屬官許本司奏辟或朝廷差除選
人依舊三年外餘並以二年爲任如願留再任者聼本
司申取朝廷指揮　十一年四月二十七日詔韓世忠
張俊已除樞宻使副其舊領宣撫等司合罷遇出師臨
時取旨逐司見今所管統制統領官將副已下並改充
御前統制統領官將副等𨽻樞宻院仍各帯御前字入
衘　四月二十八日詔韓世忠張俊宣撫官屬並優與
陞等差遣　紹興三十二年七月八日(孝宗已即/位未改元)張浚
除少傅依前觀文殿大學士充江淮東西路宣撫使建
康府置司進封魏國公　十月二十九日江淮東西路
宣撫使司言本司屬官欲依四川宣撫司主管機宜文
字與監司幹辦公事與知州序官從之　隆興元年六
月十四日詔張浚特降授特進依前樞宻使江淮東西
路宣撫使節制建康鎮江府江隂軍江池州屯駐軍馬
試尚書禮部侍即陳俊卿降授左朝散大夫充敷文閣
待制參贊軍事唐文若降授左承議即尚書户部員外
即馮方降授左承事即直祕閣查籥差充江淮宣撫使
司參議官都督府官屬並改充江淮東西路宣撫使司
　七月七日詔昨都督府進討特許便宜行事今都督
府已罷應宣撫司軍事並合聞奏取㫖其前降便宜指
揮更不施行　八月八日詔宣撫使張浚依舊都督江
淮軍馬詳見都督　十二月二十八日張浚言昨承恩
降節制兩淮後來改除宣撫都督江淮軍馬二年防秋
偶免曠闕除臣與近上官屬自不當陳乞所有臣隨行
官吏軍兵並應辦軍前實有勞効之人欲望從臣保明
比附前後宣撫司督視府等處月日體例特賜推恩施
行從之
　　制置司
制置使自建炎始置初以安撫制置合爲一後析爲二
或以制置兼安撫或以安撫兼制置或省制置併其事
于安撫司近年專以制置司爲重而安撫司之事則甚
簡矣江淮制置或合爲一或分爲二又或以沿江制置
兼淮西制置近年惟沿江制置仍舊常兼節制和州無
爲軍安慶府三郡屯田使其初有使有副使有大使後
省副使侍從以下充使尚書以上充大使其兼知建康
府者巳詳于表今以制置司沿革大槪志于左
建炎元年六月二十六日詔右司員外即劉寜止除直
龍圖閣同提領水軍沿江制置副使　閏八月一日詔
奉議即徽猷閣待制淮南西路制置使胡舜陟除沿江
都制置使知建康府兼江南東路安撫使王義叔沿江
制置副使　二年二月吕頥浩扈從至秀州除資政殿
學士同簽書樞宻院事江淮兩浙制置使引羸兵千餘
人守揚子江乃沿路召募潰散之兵得四五千人就鎭
江府之北枕江下砦與金人對岸相持僅一月頥浩被
甲乗輕舟時于江中往來督責軍將官以舟濟渡江北
被敵逃歸官員士庶軍兵家小及選募敢死之士過江
遇夜燒刼敵砦又分遣兵將官沿江上下招集潰兵金
人北去朝廷命頥浩領江寜軍府事　紹興元年九月
二十六日詔江東西湖南路上供錢糧久失措置夏秋
二稅上戶拖欠不催下戶受弊逐路盗賊尚衆至今招
収未盡可差戶部尚書孟庾帯見任充江東路宣撫制
置使其應于財賦拘催蠲放依條照赦施行務要寛恤
民力其上供錢糧催促依限起發應賊盗當招収或掩
擊者並委相度措置條具聞奏　三年八月二十三日
上宣諭宰執曰史正志條具舟師利害其間有可行者
魏杞奏曰見史正志之論甚有理上曰欲早行措置蔣
芾奏曰陛下將來要差大臣出使不若先遣史正志他
時可爲參贊上曰便差知建康仍兼沿江制置使自建
康至鄂渚舟師並令總之　八月二十九日新除集英
殿修撰知建康府兼沿江制置使史正志言契勘今沿
江制置司除專一措置水軍海船要爲久逺利便之計
所有合用印記今乞於禮部關借奉使印前去專充制
置司使用所有剏差僉㕔一司官吏竊慮耗費財用今
只就用安撫司僉㕔官吏兼制置司職事却乞復置省
罷闕請給依安撫司屬官例屬官所帯衘位稱江東安
撫司沿江水軍制置司所有庫務更不别置凡有修造
船隻教閱支費就用安撫司錢物並從之　四年三月
十四日史正志言乞將到任後節省到錢内支撥見錢
十萬貫収係制置司水軍赤厯於出産木植州軍収買
板木就建康自置船場增造一車十二槳四百料戰船
相兼使用從之　六年以後省制置司至開禧二年六
月復置以朝請大夫寳謨閣待制知建康軍府充江南
東路安撫使葉適兼沿江制置使三年二月十六日除
寳文閣待制兼江淮制置使專一措置屯田　三年九
月十四日以朝散大夫寳文閣待制知建康軍府事江
南東路安撫使徐誼兼江淮制置使　嘉定元年正月
五日以資政殿學士通奉大夫知建康軍府事江南東
路安撫使丘崈改除江淮制置大使兼知建康府　八
月十四日以觀文殿學士金紫光禄大夫知建康軍府
事江東安撫使何澹兼江淮制置大使其後龍圖閣學
士楊輔及龍圖閣待制黄度寳文閣待制劉榘相繼皆
以知府安撫兼江淮制置使　嘉定十年省江淮制置
使　十二年九月復置沿江制置使以中奉大夫寳文
閣待制李大東爲之兼知建康府江東安撫使後因之
　紹定三年十一月十八日改沿江制置使爲江淮制
置大使趙善湘爲之四年十二月又改江淮安撫制置
大使　六年七月以後復改爲沿江制置使李壽朋陳
韡别之傑杜杲董槐趙以夫相繼爲之惟韡加大使
淳祐七年六月趙葵開督視府省制置司　淳祐九年
正月督府結局復沿江制置司呉淵以端明殿學士充
使兼知建康府江東安撫使其後王埜丘岳馬光祖趙
與􁤏繼爲之惟與􁤏加大使　開慶元年三月資政殿
學士馬光祖自京湖制置大使改除沿江制置大使兼
知府事江東安撫使　四月(闕/)日凖尚書省劄子備文
思院申準尚書禮部符備凖尚書省劄子鑄造沿江制
置大使司印一顆事本院除已遵禀指揮勒令人匠如
法鑄造一切了畢當官逐一㸃對得篆文並無差錯所
合由觧赴尚書省繳納給降施行隨狀見到伏乞照㑹
事右并封圓銅印一顆劄送沿江制置大使司照應交
収訖申尚書省凖此大使馬光祖率參議官以下於五
月初十日望闕遥謝祗受行用　九月䝉古呼必賚領
重兵偷渡滸黄州詔光祖進司江黄應援漢鄂景定元
年三月冦遁江面肅清光祖回司有詔奬諭賜金幣尋
進資政殿大學士職任依舊(詳見/年表)
　制置司簽㕔記金陵古都㑹行闕在焉自昔國於江
　南而有志中原者未嘗不以此爲根本我朝南渡以
　來每遣重臣居留鎭守凡使命之出往往即是而開
　幕府意者地居江淮之咽恢拓有幾則可以蹔駐鑾
　輅指撝關河承平無事則可以謹䕶風寒蕃屏帝室
　固今天下之重鎮也粤自督眡宣威次第省併而沿
　江制置之名始建于開禧二年之七月待制葉公適
　首膺是選越明年春易沿江爲江淮迨嘉定初元宣
　使趙公淳實爲制使而又以資政丘公崈爲大使其
　年夏並召還未閱月復以總餉李公洪區處制司事
　務又兩月觀文何公澹以知府行大使事是後更代
　不絶嘉定十二年朝有分制之議閣學李公大東薦
　來帥守始復爲沿江制置使沿江之名于是乎定然
　逆數剏司至於今無慮二十餘載而賔寮無僉議之
　舍文書無􁌛藏之所寳慶三年春二月先生自京口
　易鎮開藩問俗之餘首詢諸司幕府所在畣之者曰
　某所爲帥某所爲府制司則前是所無節制司則附
　庸制司雖官吏亦未嘗有也先生喟然嘆曰安有名
　爲專閫而下行一郡江防之事職任兵機而曾無婉
　畫奠居之地耶手䟽其事亟聞于朝别爲節制一司
　專官兼僉議之職廟謨可之一日見敗屋數十楹介
　于設㕔之東偏問之則曰公使酒庫也因集寮属而
　命之曰糟丘靡宻之務何得遂居于此盍爲我徙之
　麗譙之外以其地爲制司議舍俾節制司附焉咸曰
　諾于是空其缾罍一撤而新之東序西嚮大門宏啟
　旁接府治所以便諮詢也東直南嚮危樓中峙名曰
　議事所以諧僉謀也樓之下垕基博礎户庭四闢拾
　級而升者制幕之㕔事也㕔之隂朱門堊壁明窓而
　曲檻者制幕之燕坐也㕔之左循除而下簷牙高啄
　傑出乎修廊之上者節幕之㕔事也深入十餘歩上
　爲複屋闢室如㕔事之數東靣而虛曠者節幕之燕
　坐也極目連甍之表有亭翼翼竒葩怪石叅錯乎前
　脩竹拂墻清流闖户者兩幕之圃也回廊曲屋區别
　臚分周環於左右前後者兩司之吏舍也東廊之外
　列屋二十餘穹瓦層樓鱗次而角出者諸司之架閣
　庫也以至皂𨽻候伺之所庖湢猥㣲之地洪纎小大
　莫不各適其宜而咸備其次焉眡帥司若府凡僉舍
　之素具者大有逕庭矣合而計之爲屋一百四十楹
　作興於寳慶丁亥十月二十八日竣事於紹定戊子
　三月初二日工以庸計凡二萬四千錢以緡計凡一
　萬一千米以斛計凡九百五十無非撙節公費而爲
　之未嘗請于朝也葢先生天性冲澹雅意簡編凡而
　宴游之事交饋之禮一切拒卻而不疑冗蠧旣蠲帑
　積日裕用能費出于公而民不知有役役必計庸而
　人不知有勞眞所謂不擾而辦者旣落成好問因率
　同列請記其事先生曰務名之舉余之所羞也故所
　至公宇之建未嘗揭姓名于上棟間而况敢爲文乎
　好問復固請曰一司㕔之修廢夫豈足爲先生重輕
　特弗可無以識嵗月使來者知所自始耳先生曰諗如
　是子盍自為之而吾無須也好問退而繹之夫運籌帷
　幄之中然後可以决勝千里之外兵機固貴於密也而
　賓幕之無定所烏在其能密哉然則先生此舉非徒美
　觀瞻而已也壯威重而已也處其中者必思有以副先
　生之望而後可用是厯叙顛末姑以俟他日大手筆之
　採擇焉先生諱善湘字清臣濮園五世孫登丙辰進
　士第由淮西制置移京口六年除理卿兼刑侍未幾以
　待制寳章閣來分閫云門生儒林郎差充沿江制置司
　幹辦公事吕好問撰門生承直郎辟差充建康軍節度
　推官兼制置司簽㕔趙渘夫書門生宣義郎差充沿江
　制置司准備差遣葉宷篆額門生文林郎差充沿江制
　置司准備差遣孫立定石　景定重建簽㕔記自王茂洪
　以幕府名山金陵幕為天下重其來逺矣我國家中興
　置陪都猶古京洛也襟帶江淮闗鍵東南緩急常先四
　方每開制置府聖天子必選重臣涖之其一時賓佐多
　元戎所自辟常為天下選寳祐乙夘秋資政殿大學
　士裕齋馬公自京尹來為留守領使事越二年易鎮
　京湖䇿應䕫府上以金陵之思公也明年復歸之鎮
　公先甞總西饟至是命復兼焉凡所領四司事三軍
　之號令黜陟征調餫給與夫統理所部之氓故亦繁
　矣公率戊夜起拑紙束巻運筆颯颯然立剖神决枿
　去根株銖兩不忒閫事辦則府吏鶩行進矣晝漏未
　下饟事亦如之退與賓客四鄰交奏記表請耳受口
　詶一一詹舉出視議舍井井無一敢懈者公之再鎮
　也淳祖嘗以新安二郡辱置幕下一日公㑹僚佐曰
　秋風動矣我輩當惜分隂顧事無一不當豫者僉署
　下窄弗稱畫諾其議改築既而淳祖以公辟守康廬
　諜報䝉古由武沙闖江南犯鄂矣公遂提師至江黄
　雨雪載塗往來池口間數四下流恃以為固丞相汛
　清江漢中外厎寧公亦旋軍治所及淳祖被召過而
　謝焉間行㕓邸則見民熟其仁軍閑其律吏遵其法
　凡先賢風烈之可紀足以為崇化厲俗之方者靡一
　不舉青溪白鷺之上斧藻其徳如跂斯翼入游幕所
　則堂除臚列粲然華好矣諸賓佐請于公命淳祖記
　之淳祖不敢辭也甞從諸從事後竊聞之惟公足以
　一衆惟亷足以厲俗惟勤足以集事惟敏足以有功
　公以一身兼之氣剛志正自其知行所至旦晝不能
　忘寒暑不能變壯老不能易也夫事㑹無涯精神有
　限以清虛玩嵗月以談笑資功名憂國者所諱也公
　之作新斯宇豈不為相與任事者地與鸞鳳集林必
　將為治世之鳴杞梓在囿必聚為大厦之器公之愛
　士以為國也固將取材焉諸君子其毋忘公志皆曰
　敢不敬旦夜以毋忘公之志役始於(闕/)月乙亥成於
　十月乙未門生朝散郎新除祕書郎陳淳祖記
　淳祐題名記嘉熙改元十有二月制使大學尚書别
　先生自姑孰分閫金陵是時首被羅致者參議官則
　嘉禾李曽伯機宜文字則東嘉黄漢章幹辦公事則
　古霅吳堮準備差遣則番陽王應辰入幕之初讀重
　修議舍記規橅一新知其昉于紹定改元之春實大
　資趙公分閫之日也繼詢題名石刻則前未之有官
　寺題名所在皆然沿江大幕府乃因循未立非闕典
　歟因呼老吏叩曩昔幕屬姓氏其厯年之多者往往
　不能省記今自紹定改元以後裒次而登諸石庶來
　者有考焉夫題名特一事耳自堮濫巾幕下凡三見改
　嵗至是始克立其亦有時乎淳祐改元上已日堮謹書
　寳祐續題名記國朝之制凡州縣吏一命以上非堂
　授則銓注不可以自選也可自選而辟召者惟二三
　閫寄此大幕府所以號小朝廷也然命於上者其賢
　不肖人不一不能盡滿人意諉曰非我致也選於下
　者必氣𩔖之相感才徳之相若苟非其人則將諉諸
　誰乎韓子所謂知其客可以知其主知其主可以知
　其客顧不甚重邪淳祐十有二年春今叨恩分閫金
　陵望輕責重凜然懼不克濟東僚羅士皇皇如不及
　蓋不徒取其虚名必求其實用不徒取其婉畫必資
　其忠規不徒取其茍同必盡其異見閱歳再期羅而
　致者寖廣智足以造謀材足以立吏忠足以勤上恵
　足以存下而又侈之以詩書六藝之學其眡湖南之
　賔客殆無愧焉故雖才品或殊職守有異而相觀為
　善者莫不粹然一出於正是亦一時之盛也幕府舊
　有題名間亦斷續偶得正石迺斷自余始至第其姓
　氏大書刻之後之來者随攷而繋其下諸君求余言
　余諗之曰人才之在天下用而後見乆而後知知於
　今者必有以驗於後觀其始者必有以要其終余之
　與諸君從遊於此也豈特為一府之用哉蓋將聚天
　下之才為天下之用諸君益養其器業之成勿畔其
　所守而志其逺者大者繇是而流聲實于天朝人曰
　此沿江之賓客也則豈惟諸君之榮抑亦予之榮懋
　之哉遂刻其語于石云時寳祐二年六月既望金華
　王埜記



　
　
　
　　安撫司
大中祥符三年八月為將祀汾隂屬江淮不稔令諸路各
帶安撫使乃命知昇州張詠兼江南東路安撫使本州
駐泊都監李重睿閣門祇候蔚信並為都監仍出手劄
諭詠等轄下州軍雖不是災傷處亦當安撫無令惰農
扇摇逃移官員有貪濁深刻昧於綏撫者速具事狀姓
名以聞應州縣蠲納司見收欠負及依省司定限校科
無可陪填及該赦敕除放省司未明指揮者並權住區
分開坐聞奏　四年六月詔曰朕以寡徳臨兹庶方靡
忘宵旰之勤冀洽阜康之治眷言江介迄彼淮濆水旱
相仍田疇幾廢緬念黎庶予懐惻然宜令起居舍人直
史館李迪為江淮南安撫使閤門祇候張利用為都監
存問里閭察訪官吏訊詳犴獄寛節財征務使適宜用
圖安集　宣和三年五月六日詔江寜府守臣兼安撫
使兼江南東路兵馬鈐轄(臣僚言睦賊猖獗大兵奉行/天討已見平靖慮班師之後)
(餘孽尚在理宜措置竊聞太宗皇帝嘗以蜀寇雖平尚/有殘孽因命趙昌言爲安撫招討之神宗皇帝亦命劉)
(瑾知䖍州兼江西安撫兵馬鈐轄今乞以/杭越知州並兼本路安撫使鎮撫一方)　國史職官
志經畧安撫使司經畧使安撫使各一人以直祕閣以
上充所領州之寄任而爲之官各掌一路兵民之事皆
帥其屬而聼其獄訟攽其禁令定其賞罰稽其錢榖甲
械出納之名籍而行以法若事難專决則具可否禀奏
即干機速邉防及士卒抵罪則聼以便宜裁斷　舊制
凡諸路安撫之名並以逐州知州充掌撫綏良民而察
其姦宄肅清一道江南東路以江寜府知府充繼而江
南東路安撫鈐轄司言被㫖于沿江置帥府要郡本路
帥府文臣一員充都總管武臣一員充副總管今來新
制江寜府知府見帶一路安撫使合與不合便以馬歩
軍都總管繋銜詔令帶馬歩軍都總管繋銜　建炎二
年三月八日詔諸路雖各建帥府然于一路見任官吏
初無節制指揮致玩習常態緩急難以集事宜令諸路
安撫使便宜節制施行　三年五月三十日尚書省言
今相度欲將江池饒信州爲江州路知州帯本路安撫
使建康府太平宣徽州廣德軍爲建康府路知府帯本
路安撫制置使其節制江東路軍馬及江州知州帯江
東湖北四字入銜並除去所貴名正事成號令歸一任
責稍專從之　四年五月二十七日三省言沿江一帯
道里闊逺若只于建康江州兩路置帥或恐照管不盡
緩急有失機㑹今欲將江南東西路州軍分置三帥總
轄内建康府路安撫使于池州置帥撥建康府池饒宣
徽太平州廣德軍爲所𨽻契勘建康府本係置帥去處
縁本府至鎮江府不滿二百里相去太近而往江州計
一千四百里逺近不倫獨池州正在鎮江江州之間若
置帥于池州則沿江四帥相去道里甚均實爲利便從
之　紹興元年正月十日詔吕頥浩充江東安撫大使
兼知池州餘依已降指揮　九月一日中書門下省言
江南東西路舊以建康府洪州爲帥府置兩路安撫大
使令東路大使兼知池州西路兼知江州二州地勢僻
隘非建康府洪州比有失祖宗分道置帥增壯國勢之
意詔江南東路安撫大使兼知建康府西路兼知洪州
池州守臣今後選差武臣其紹興元降正月十日安撫
大使兼知江池州指揮更不施行　二年四月十二日
詔江南東路安撫大使司准備差遣以辟文臣不得過
十五員准備差使以辟武臣不得過十五員爲定額其
見差下人限指揮到並令依條減罷　三年十二月中
書門下省言昨除沿江三大使所辟官屬緣當時金人
尚未北去兼李成馬進賊馬在近所以增置員額數多
今來邉報寜静别無羣冦其屬官理宜裁損詔沿江三
大使司許置參謀參議官主管機宜文字各一員幹辦
公事三員文臣准備差遣武臣准備差使准備將領各
以五員爲額其溢額人並依省罷法施行　二十二日
尚書省言諸帥司所置屬官多寡不同除差即非祖宗
舊制當别行立定差格詔江東安撫大使許置㕘謀㕘
議主管機宜文字各一員幹辦公事五員安撫使許置
㕘議主管機宜文字各一員幹辦公事四員仍並令舉
辟㕘謀㕘議通判以上資序機宜差第二任知縣資序
人餘並令録以上資序人餘依已降指揮
　江東安撫使始于大中祥符其後省復不常至于建
　炎江南東路安撫制置合為一使自吕頥浩始後省
　制置惟安撫使仍舊紹興初置江南東路安撫大使
　自葉夢得始後省大字止除安撫使至紹興八年又
　以安撫制置合為一加大使葉夢得復為之其後孟
　忠厚張守皆因之十五年以後並省制置及大字止
　除安撫使至乾道三年以安撫使兼沿江水軍制置
　使史正志為之後不兼制置至開禧二年又兼沿江
　制置尋改兼江淮制置自葉適始徐誼丘崈何澹楊
　輔黄度劉榘李大東皆因之嘉定十五年復兼沿江
　制置紹定四年以江淮安撫制置合為一使仍加大
　字六年仍以江東安撫使兼沿江制置使餘並省後
　皆因之或兼制置或以制置兼或充使或充大使並
　兼知建康軍府事具載年表兹不重述自㕘議以下
　題名如左
　安撫司簽㕔壁記紹熙甲寅九年來本司充員幹辦
　同舍公事有間因相顧曰建康在六朝為都邑北枕
　長淮東南引吳㑹江山横騖城闕藹然自祖宗時已
　多用重人國家南渡嘗駐警蹕既幸臨安留鑰之寄
　尤藉形勝以寛北顧之憂與往昔又不同非鉅公名
　卿罕命幕府賓客亦隨以重然時無外虞疆吏弗警
　帥司既稀任民事職甚清簡晨起入僉㕔漏未盡三
　四刻即可歸休胥徒相忘庭宇蕭然金陵多廢跡或
　出而登望弔古固多餘暇雖有長才偉智欲奮勵自
　見亦何所施若一旦天子赫然震耀威武將與仇讎
　從事則主人多受㫖督視諸將膺宣撫之任為㕘佐
　者當臨戎授師中權賛畫羽書紛委動中機㑹其責
　豈輕是時雖有長才偉智恐猶弗給况其下乎而吾
　人終日袖手燕坐能不少思哉機宜孫公起曰天下
　事豈應預料吾徒才智雖未必過人亦何足預憂姑
　置勿問僉㕔壁記未立前後幕府或居承平或當倥
　偬一時至人成大功興大利亦必有畫諾之助名氏
　不著後何所攷余終更去矣欲搜揚載籍次其嵗月
　而列之顧九言子其秉筆記余初意辭曰長者在何
　敢狂斐既退自念孫公吾先君子長沙僚寀也何敢
　辭他無可道説獨記一時慨嘆之語如此今取機宜
　幹辦列左方㕘議秩雖尊亦同入幕併載其首慶元
　丙辰季夏建州游九言書
　續題名記金陵陪京䕶江控淮為東南第一都㑹籓
　與府兩大幕之官僚備焉建炎間命兼制置使羅致
　㕘佐體統同而司存異甲兵錢榖制幕主之簿書獄
　訟府幕掌之撫帥一司文書遂繇是簡省日始旦冉
　冉趨府已漏刻下退食自公未有職思其憂者淳祐
　丁未夏樞宻使趙公被上㫖視師建大都督府朝之
　名卿才大夫綜文韜武畫幃籌邊鏗鍧炳耀皆能垂
　勛名于竹帛而帥幕僚屬亦于是時亹亹思奮咸以
　職業自見盛矣哉余聞岷山多媺玉武庫多犀器張
　公殿徐韓愈輩出烏公鎮河陽温生石生盍歸乎來
　聲應而氣求雲飛而川泳必有内鳴玉外建旄挺挺
　為世名臣如鄉從魏公幕中來者不識其姓名可乎
　衆曰宜壁舊有記閲嵗乆塵昏木蝕屬余易鑱諸石
　駿之私竊自喜甞陪幕議焉敢辭以陋淳祐八年六
　月朔朝奉郎添差充參議官三山陳駿之記迪功郎
　添差充幹辦公事東莱吕祖异書
制使姚公希得任内創修撫司僉㕔景定四年四月





制使姚公希得任内剏修建康府都僉㕔記(㽞都幕府/之重尚矣)
　(國朝盛時西洛僚佐多賢稱於天下倅曰謝希深推/官曰歐陽永叔有若尹師魯有若梅聖俞咸在其選)
　(葢陪京巨鎮非他幕府比治中别駕日詣其所参决/可否號都僉㕔凡所以鎮邦國施教化統理所部之)
　(縣者悉於是咨畫諾焉金陵夙號帝王州自六飛南/渡管鑰不輕畀而簡僚惟謹景定二年冬余承乏居)
　(守幸當邉塵晏清食焉而怠則余豈敢乃搜民瘼乃/計軍實越二載百廢粗舉學校既修社廟既葺因念)
　(是邦臨䕶之大而議舍湫底庳仄非所以重賓筵敬/民事也于是節浮費之不經者省冗役之不亟者因)
　(故地撤而新之㕔為間五堂為間七航齋設其中賓/序環其列吏舍翼其旁總百有四楹堂榜曰此竒取)
　(坡公賢哉江東守収此幕中竒之句也髙其閈閡敞/其軒櫺周阿峻嚴列楹齊同塈塗雘丹内外華好可)
　(以俯仰可以談笑斯謂髙明游息之道具焉者也視/以無壅氣以不煩政之大小議於是訟之枉直剖於)
　(是物來而名事至而應將無所處而不得其當矣然/則斯宇之作豈無補哉抑吾聞之明道程子之掾鎮)
　(寜也筦庫細務無不盡心事小未安必與守辦張子/韶大書鎮東僉㕔之壁曰此身茍一日之閑百姓罹)
　(無涯之苦先儒奉厥職若是其忠且敬也居是幕者/能以二公之心為心豈獨為守者嘉頼將見惠政被)
　(江左聲實流天朝諸君自此升矣謝歐尹梅獨何人/哉㑹予有召還之命用伐石為記俾來者知作之所)
　(始而敬/其事云)為費二十一萬七千舊楮米八百二十五石
景定癸亥重建制司僉㕔自四月至於八月落成通費
　官㑹二十五萬餘緡米八百石記金陵自六飛南渡
　視昔睢洛異時出近臣開督采石之功至今幕府有
　休稱嘉定合江淮建閫後雖析置其選猶以是望他
　閫舊有宇介府東偏前閫觀文馬公以庳陋弗稱撤
　而改作榜沿江大幕府規橅度越舊制矣惟門迫吏
　舍縈折旁出客間多閤外附廡下屬公召未遑尚書
　姚公繼之越明年威暢惠流境以無事一日觴客籌
　勝顧而言曰嘻是將以遺我也酒旣属其事于議曹
　趙湜逾月告成葺籌勝虛以治事增闢堂二移其額
　揭中堂後扁集思堂翼以閣閣東繚以廡横貫依縁
　而南出于君子堂堂與亭皆因舊而加塗雘循堂右
　轉中為便㕔左廡右門公書沿江幕府榜其上門外
　逵廣三丈許前為大門以舊榜揭之既成幕下士相
　與嘆曰公忠忱體國知無不為事關於軍如舟師為
　政除器補卒關於民如學校社稷均賦簡役次第舉
　行而公退食燕凝老屋數椽安而弗葺嘗試言之人
　情莫不欲安公朝夕于政凡可以安遺人者是究是
　圖以及於僚吏至其身則安於簡陋推公之心使進
　而坐廟堂天地中間一物不獲其所皆我之責固將
　以安一方者安四海富貴於公何有哉既相與嘆詠
　公徳則又相與勉曰吾儕安於斯借箸之籌磨盾之
　革無幾談笑竟日雁䳱行進伸紙和墨書字不滿百
　午漏未下㑹且歸矣風景不殊山川如昨雍公之芳
　躅可繼而江沱之宴安不可懐也衆曰敢不夙夜箴
　規以無忘公之徳公名希得字逢原潼川人時以刑
　部尚書制置㳂江云景定四年十二月門生朝散郎
　差充㳂江制置使司㕘謀官趙時槖記門生朝奉郎
　差充㳂江制置使司㕘議官黄蛻書門生承議郎差
　充沿江制置使司㕘議官楊同祖篆蓋
　
　
　
　景定建康志巻二十五
欽定四庫全書
　景定建康志巻二十六　　　　　宋　　周應合　　撰
官守志三(諸司寓泊/)
　　　縂領所(在行宫西南都酒務/北紹興十二年建)
國朝㑹要初命朝臣縂領都督府宣撫司財賦其後收
諸帥之兵以為御前軍屯駐諸處皆置縂領亦以朝臣
為之仍帶専一報發御前軍馬文字盖又使之與聞軍
政不獨職餉餽而已其序位在轉運副使之上内建康
池州諸軍錢糧淮西縂領掌之其官屬有幹辦公事准
備差遣(續有主/管文字)有分差糧料院審計司(審計以/通判兼)𣙜貨務
都茶場御前封樁甲仗庫大軍倉大軍庫贍軍酒庫市
易抵當庫惠民藥局
紹興三年正月八日詔差戸部侍郎姚舜明前往建康
府専一縂領應用都督府錢物糧斛仍於都督府選差
有風力諳曉錢榖四員充糧料院審計司監官都督府
管下官兵等幇勘請給等並經由户部糧審院依條批
勘支給建康府𣙜貨務都茶場亦仰姚舜明提領　十
一年五月四日詔以呉彦璋為太府少卿縂領淮西江
東軍馬錢糧専一報發御前軍馬文字諸軍不聽節制
　十三年九月二十一日詔縂領淮西江東軍馬錢糧
所屬官今後許户部長貳太府司農卿少通行薦舉
二十七年七月二十四日縂領淮西江東軍馬錢糧方
師尹言比年州縣循習不以軍餉為念錢物樁發有累
月而方起者糧斛轉漕有經嵗而始至者監司坐視略
不經意乞擇監司郡守尤違慢者按劾以聞重賜黜責
從之　八月九日詔今後縂領司互舉改官之人並依
憲漕等司舉官磨勘從左司諫凌哲請也　三十一年
三月一日縂領淮西江東軍馬錢糧言江東所屯嵗費
緡錢近七百萬米以石計者近七十萬科撥雖有名期
限雖有日官吏侵兊稽違監司守貳恬不加意乞將監
司守貳以下弛慢尤甚者按劾重賜黜責其承行人吏
郎依無心力斷罷事理稍重者亦依條施行從之　三
十二年四月二十七日詔諸路大軍每遇招收到人並
先具姓名報縂領所每旬委縂領官及都統制就本所
或教場同共當官填刺軍號其効用等不刺手靣之人
亦令對衆審問投名月日詣實應於合得衣物之𩔖一
靣從縂領所畫目當日並與按旬月日兩季徑行幇勘
支給具數申省部照㑹出豁科降　乾道二年二月樞
宻院言已降指揮三衙招收軍兵効用本軍申解樞宻
院令承㫖司用等杖審驗人才刺填軍額在外屯駐軍
委本路縂領官依此其在外諸軍並不解赴縂領所止
行闗報姓名審驗預作到軍月日放行請給無以闗防
詔縂領所照應三衙招効用軍兵拍試格法指揮一體
施行　二十八日淮西江東縂領楊倓等言乞將江東
安撫司建康府都統司酒庫並撥付淮西縂領使所
五年三月六日淮西江東縂領葉衡言凖指揮差屬官
前去廬州應副郭振修城官兵錢糧照得雖有幹辦公
事二員内分一員専在池州軍前給納僉㕔委是闕官
深慮誤事欲乞依鄂州例更置幹辦公事准備差遣各
一員詔許辟差准備差遣一員　六年四月一日詔淮
東縂領所併歸淮西縂領所令沈夏通領存留屬官一
員鑄錢司可減罷併歸發運司存留幹辦公事一員亦
歸發運司閏五月五日中書門下省言勘㑹淮東縂領
所廢併司名合行併入詔以縂領兩淮浙西江東財賦
軍馬錢糧所為名十七日户部言縂領兩淮浙西江東
財賦軍馬錢糧所為名合用印記今欲以縂領兩淮軍
馬錢糧所印十字為文將兩所元印繳納庶幾歸一從
之　六月十七日户部言淮西縂領沈夏奏淮東縂領
所事務至繁正要稽考出入及檢察糧審院批放縁淮
西相去隔逺難以革弊兼照得淮東僉㕔從來不曽與
務場倉庫干涉今欲依倣池州例委自屬官管幹給納
本部勘當欲依所乞以户部給納所為名并令縂領所
往來提督施行從之　七年十月二十四日詔令建康
府於朝廷樁管㑹子内借撥五十萬貫應副淮西縂領
所支遣却於元料馬軍司未到綱錢内拘收撥還依舊
樁管仍開具起發綱運最稽遲數多去處當職官職位
姓名申三省樞宻院　八年四月十六日權尚書户部
侍郎沈夏言今後遇搃領所官赴行在奏事淮東委守
臣兼權淮西委漕臣兼權　景定二年詔制搃合為一
以沿江制置大使馬光祖兼淮西搃領詳見題名
　題名記乾道庚寅冬銓備數起部亞卿識錢唐單公
　于民曹郎淳熙改元之春銓偶至秣陵公適搃餉於
　此又獲過從越明年秋九月公謂銓題名有記古也
　而搃領所獨闕其敬以請既辭不獲則敬對曰諾謹
　案唐史劉晏能搃大體又領鹽鐵度支等使則搃領
　云者其來尚矣於文總或為騣義同字異書皆作總
　而詩多作鬷春秋左氏與詩同周官戴記及諸史與
　書同然㕓人總布則讀為鼓儳之儳而漢宣紀總乃
　作綜許侍中說亦然又不可一槩論矣大要搃之為
　義如縂權綱柄不下移如縂名實官無妄授如縂方
　略必一統𩔖如總憲度必植風聲如總嘏然靚謐無
　譁如總干然執持不撓此盖命官之本意國朝自紹
　興癸丑始設是官以蕆諸路軍實庚申夏又加専一
　報發御前軍馬文字其任益重尋有旨淮西江東依
　舊置司秣陵惟是重兵留戍倍於臨淄庚癸浩穰過
　於首山自非瓌傑出羣之才莫勝其任公下車之初
　視簿書棼如絲視繁冠鬊如雲積弊搶攘一旦洗削
　更革用人各因其材馭吏嚴而不苛曽不逾時食足
　財阜政以辦聞而不擾雖管氏輕重李悝平糴𢎞羊
　均輸壽昌常平士安低昻未能逺過無幾何璽書自
　天賜三品服赫然驚人復除大農恩寵有加焉仰惟
　聖上勵精責實名器不假嚴於獻狀公之遷也公論
　浩然稱允或問銓食貨必本於八政豐財必本於七
　徳何也曰孟子不云乎無政事則財用不足是食貨
　以政為本班固論易何以聚人曰財必原於天地之
　大徳是豐財以徳為本今焉貫朽粟蠱有若元光之
　間可以觀政矣士飽而歌馬騰于槽有若退之之詠
　可以觀徳矣向來諸公衮衮登要津盖由此塗出吾
　知公去是而儀天朝也有日矣噫晉城濮之師至盛
　也食闕而館楚軍之糓霍驃騎漢良將也餘肉而士
　有菜色史氏猶稱其能矧兹軍實之贏足以根本闗
　中富甲河内以濟大業而不刻之堅珉是大闕典遂
　書以識又閲籍得為是職者二十有一人且併刻焉
　時閏九月丁夘龍圖閣學士承議郎提舉江州太平
　興國宫胡銓記宣教郎充樞宻院編修官袁說友書
　　姚(闕名/)　　　　　　張成憲
　　宋棐　　　　　　　掌均
　　莫將
　　呉彦璋(右朝散郎太府少卿紹興十一年五月五/日到任十三年閏四月八日與淮東總領)
　　　　(吕希常/兩易)
　　呂希常(右朝散郎司農少卿紹興十三年閏四月/十五日到任十四年六月二十一日磨勘)
　　　　(轉朝請郎十八年七月二十六日磨勘轉朝/奉大夫二十二年八月内轉朝散大夫二十)
　　　　(四年十月/内致仕)
　　宋貺(敷文閣直學士右宣奉大夫知建康府紹興/二十四年十一月内兼權二十五年十一月)
　　　　(二十日移知/平江罷權)
　　徐林(左朝散郎太府少卿紹興二十六年三月/一日到任二十七年四月十九日歸班)
　　趙子潚(左朝散大夫尚書户部郎中紹興二十七/年五月十六日到任八月内除直祕閣兩)
　　　　(浙路轉/運副使)
　　方師尹(左奉議郎尚書金部員外郎紹興二十七/年八月十一日到任二十八年五月二日)
　　　　(磨勘轉承議郎二十九年二月内除/太府少卿三月内除尚書左司郎中)
　　都絜(左朝散大夫尚書户部郎中紹興三十年三/月二十二日到任三十一年十月二十四日)
　　　　(除司農少卿十一月十六日磨勘轉朝/請大夫三十二年正月二十七日歸班)
　　李若川(右朝散大夫尚書户部員外郎紹興三十/二年二月一日到任是月七日磨勘轉朝)
　　　　(請大夫三月二十九日陞郎中隆興二年五/月七日改除尚書右司郎中又除司農少卿)
　　楊倓(左朝請大夫司農少卿隆興二年六月九日/到任乾道元年二月六日除司農卿十月十)
　　　　(一日因職事修舉轉朝議大夫二年七月一/日磨勘轉中奉大夫二十五日除敷文閣待)
　　　　(制自陳依親八月/五日提舉佑神觀)
　　司馬伋(右朝散郎尚書户部員外郎乾道二年/八月二十五日到任十月十五日丁憂)
　　葉衡(左朝奉郎太府寺丞乾道二年十一月二十/五日到任二十七日因前任知常州軍器賞)
　　　　(特轉朝散郎三年正月四日磨勘轉朝請郎/七月七日除尚書户部員外郎五年三月十)
　　　　(四日除太府少卿六年正月/十六日除權尚書户部侍郎)
　　沈夏(左朝請郎太府少卿乾道六年二月十四日/到任四月一日通領淮東總領二十二日兼)
　　　　(發運副使閏五月二十五日因前任玉牒成/書特轉朝奉大夫八月二十四日改除湖廣)
　　　　(總/領)
　　張松(右中奉大夫直顯謨閣江東轉運副使乾道/六年九月一日兼權兩淮總領十一月十二)
　　　　(日除太府少卿兩淮總領兼發運副使十二/月三十日復置淮東總領罷通領七年四月)
　　　　(四日除落所帶發運副使六月/除直顯謨閣提舉台州崇道觀)
　　查籥(左朝散郎太府少卿乾道七年六月/九日到任七月十八日改知鎮江)
　　周閟(右朝散郎尚書户部員外郎乾道七年八月/二十三日到任八年二月二十九日陞郎中)
　　　　(五月十一/日歸班)
　　滕㢗(右朝請郎尚書户部員外郎乾道八年五月/二十四日到任七月二十一日改除直閣湖)
　　　　(北轉運/副使)
　　單䕫(右奉議郎尚書户部員外郎乾道八年八月/十四日到任九年七月六日除司農少卿淳)
　　　　(熙元年正月三日磨勘轉承議郎二年正月/十八日賜紫章服三月十二日除司農卿三)
　　　　(年正月一日被㫖奏事十/五日除權尚書户部侍郎)
　　盖經(奉議郎司農寺丞兼權户部郎官淳熙三年/二月七日到任當年十月二十六日因日厯)
　　　　(所進書准告轉承議郎行丞四年五月十二/日因實録院進書轉朝奉郎十月三日除户)
　　　　(部郎官六年三月十三日除太府少卿四月/二十六日因日厯所進書轉朝散郎六月七)
　　　　(日因提領酒庫轉朝請郎八/月二日除權尚書户部侍郎)
　　葉宏(朝奉郎守太府少卿淳熙六年八月二十二/日到任當年十二月二日磨勘轉朝散郎九)
　　　　(年七月十/四日罷)
　　韓彦質(朝請大夫太府少卿淳熙九年八月初一/日到任當年十二月十八日磨勘轉奉直)
　　　　(大夫十年五月二十九日被㫖/奏事除太府卿兼知臨安府)
　　蔡戡(朝奉郎守太府少卿淳熙十年七月十八/日到任凖指揮與湖廣總領趙汝誼兩易)
　　趙汝誼(朝請大夫太府少卿淳熙十年十一月二/十五日到任十二年九月二日凖告為措)
　　　　(置淮西屯田滅裂降授朝散大夫十三年二/月二十八日准告敘復朝請大夫當年六月)
　　　　(一日准告磨勘轉朝議大夫當年閏七月十/一日准告特授試太府卿依前淮西總領至)
　　　　(淳熙十五年八/月初八日致仕)
　　張抑(朝奉郎太府少卿淳熙十五年九月初六日/到任十六年四月十四日覃恩轉朝散郎五)
　　　　(月二十八日磨勘轉朝請郎紹/熙元年六月二十二日丁憂去)
　　錢端忠(朝議大夫尚書金部郎中紹熙元年八月/初一日到任十二月十九日磨勘轉中散)
　　　　(大夫二年五月二十七日除司農少卿三/年正月十三日改除江南西路轉運副使)
　　劉頴(朝請大夫司農少卿紹熙三年正月/二十三日到任六月十八日丁母憂)
　　鄭湜(朝散郎尚書倉部員外郎紹熙三年九月十/五日到任三年十一月二十六日磨勘轉朝)
　　　　(請郎五年三月/十七日歸班)
　　趙師􁨂(朝請大夫太府少卿紹熙五年三月十五/日到任九月十五日覃恩轉朝議大夫九)
　　　　(月十九日明堂赦恩加封祥符縣開國男食/邑三百户閏十月十七日磨勘轉中奉大夫)
　　　　(行太府少卿慶元元/年五月初七日罷)
　　胡瑑(朝奉大夫試司農卿慶元元年六月二十三/日到任三年三月十九日奉聖旨令赴行在)
　　　　(奏/事)
　　萬鍾(中大夫守司農卿以江南東路轉運副使除/慶元二年七月十五日到任三年三月十三)
　　　　(日奉聖旨除祕閣/修撰知鎮江府)
　　楊文昺(朝散大夫行尚書户部員外郎慶元三年/四月二十七日到任四年五月十七日准)
　　　　(告特授太府少卿當年六月十八日准告/磨勘轉朝請大夫當月二十三日致仕)
　　曾炎(朝散大夫尚書户部郎中慶元四年七月二/十三日到任五年六月十四日磨勘轉朝請)
　　　　(大夫當年八月二十七日除/直敷文閣福建路轉運副使)
　　曾㮚(朝奉郎守尚書户部郎中慶元五年八月二/十八日到任六年閏二月十六日除守太府)
　　　　(少卿依舊淮西總領當年六月一日磨勘轉/朝散郎當年七月十三日因修慶元寛恤詔)
　　　　(令轉朝請郎十二月初七/日改除福建轉運副使)
　　韓亞卿(朝請大夫尚書户部郎中慶元六年十二/月二十一日到任續為係恭淑皇后親屬)
　　　　(特授朝議大夫及磨勘轉中奉大夫嘉泰二/年正月初九日除太府少卿九月二十日赴)
　　　　(行在/奏事)
　　王補之(朝請大夫試太府卿嘉泰二年九月二十/一日到任嘉泰三年十二月十一日赴行)
　　　　(在奏/事)
　　葉籈(朝請郎守尚書户部郎中嘉泰四年四月一/日到任開禧元年正月十九日召赴行在奏)
　　　　(事/)
　　商飛卿(朝議大夫試司農卿開禧元年正月二十/日到任二年四月十一日除權户部侍郎)
　　　　(依舊總領三年三月十三日除户部/侍郎依舊總領四月十三日致仕)
　　徐邦憲(奉議郎守尚書户部員外郎開禧三年五/月十七日到任嘉定元年三月十三日召)
　　　　(赴行在/奏事)
　　李洪(朝議大夫太府少卿嘉定元年三月十四日/到任嘉定土年二月二十六日依親乞宫觀)
　　趙不□(朝請大夫司農少卿嘉定二年五月初四/日到任嘉定三年六月十三日准告授試)
　　　　(司農卿依舊淮西總領嘉定五/年十月八日令赴行在奏事)
　　胡槻(朝奉大夫尚書户部郎中嘉定五年十一月/二十二日到任六年十月十七日除司農少)
　　　　(卿八年二月十八日磨勘轉朝散大夫當年/五月二十一日除試司農卿九年閏七月五)
　　　　(日轉朝請大夫當年十二月二十八日特轉/奉直大夫十一年八月二十六日磨勘轉朝)
　　　　(議大夫十二年七月十六日/准省劄除職與州郡差遣)
　　商碩(宣義郎太府寺丞兼權户部郎官嘉定十二/年八月二十一日到任十四年四月初三日)
　　　　(告授户部員外郎五月十三日磨勘轉宣教/郎六月二十五日告以前任淮南運判轉餉)
　　　　(有勞特轉奉議郎六月/二十四日告陞郎中)
　　陳宗仁(朝奉郎江南東路轉運判官嘉定十五年/六月十三日兼權至十六年三月二十六)
　　　　(日交/割)
　　李駿(朝散郎尚書户部員外郎嘉定十六年三月/二十六日到任十二月初四日磨勘轉朝請)
　　　　(郎十七年十月初十日覃恩轉朝奉大夫當/月十五日陞郎中寳慶元年九月二十五日)
　　　　(除司農少卿十二月八日轉朝散大夫二年/九月二十一日轉朝請大夫寳慶二年十月)
　　　　(宫/觀)
　　戴桷(承議郎尚書户部員外郎寳慶二年十月初/十日到任三年閏五月初三日磨勘轉朝奉)
　　　　(郎紹定二年四月初四日除太府少卿當年/六月十四日磨勘轉朝散郎三年四月初四)
　　　　(日特轉朝請郎十一月内丐祠二十三日/除直煥章閣主管紹興府千秋鴻禧觀)
　　楊紹雲(朝散大夫權尚書户部侍郎紹定四年二/月初九日到任當年五月二十二日因慶)
　　　　(壽恩轉朝請大夫當年九月初十日封烏程/縣開國男食邑三百户五年四月初四日以)
　　　　(酬賞轉朝議大夫六月十三日磨勘轉中奉/大夫當年九月内准勅差提舉安慶府真源)
　　　　(萬壽/宫)
　　呉潜(朝散大夫太府少卿紹定五年九月十九日/到任供交割權江東轉運司職事六年十二)
　　　　(月五日准省劄召赴行在未起行間當月十/七日准省劄時暫兼權沿江制置使兼知建)
　　　　(康府十八日准省劄除太府卿依舊總領端/平元年四月二十七日准省劄除祕閣修撰)
　　　　(樞宻都承旨五/月六日去任)
　　蔡範
　　何元壽(中奉大夫祕閣修撰知太平州除行太府/少卿淮西總領兼知本州嘉熈二年閏四)
　　　　(月十三日就州交割職事六月十二日歸司/嘉熙三年八月二十一日准告守太府卿依)
　　　　(舊總領十一/月六日替罷)
　　李曾伯(朝散大夫行尚書户部員外郎嘉熙三年/十一月初六日到任嘉熙四年十月十五)
　　　　(日准告以磨勘轉朝請大夫至當年十一月/二十五日奉聖旨令赴行在奏事續於十一)
　　　　(月二十九日除右/司郎官得替離任)
　　尤焴(朝奉大夫司農少卿兼淮西總領嘉熙四年/十二月二十六日交割職事淳祐二年正月)
　　　　(八日准省劄時暫權管沿江淮西制置留司/建康府江東安撫司行宫留守司職事七月)
　　　　(十八日赴行/在奏事去任)
　　池聖夫
　　王爚(朝請郎尚書户部員外郎淳祐五年五月十/二日到任七月十七日准告磨勘轉朝奉大)
　　　　(夫六年閏四月初八日准省劄除/左司郎官五月十八日得替離任)
　　鄭霖
　　韓補(朝奉郎尚書户部員外郎淳祐七年二月十/七日交割職事五月准告磨勘轉朝散郎併)
　　　　(准省劄兼督視行府㕘議官八年正月一日/准省劄除將作監三月初六日准省劄令赴)
　　　　(行在/奏事)
　　陳綺(朝請郎尚書户部員外郎淳祐八年四月二/十九日交割八月磨勘轉朝奉大夫當月被)
　　　　(旨兼督視行府㕘議官九年五月除將作監/十二月磨勘轉朝散大夫十年五月除司農)
　　　　(少卿八月令/赴行在奏事)
　　徐㮚(中散大夫行太府寺丞兼權户部郎官淳祐/十年十一月初三日交割職事十一年五月)
　　　　(八日除户部郎中淮東總領兼/知鎮江府五月二十四日離任)
　　吕好問(中奉大夫依舊將作監淮西總領淳祐十/一年十月二十日交割職事淳祐十二年)
　　　　(二月八日准省劄時暫兼權江東路轉運判/官當年五月十一日准省劄除司農少卿依)
　　　　(舊淮西總領時暫/兼權江東運判)
　　馬光祖(中奉大夫守司農卿淮西總領寳祐元年/八月二十二日交割職事當年九月闕日)
　　　　(省劄暫權江東轉運司職事至寳祐二年二/月二十八日准省劄奉聖旨暫權江東轉運)
　　　　(使司事當年十一月十三日准十一月九日/省劄備奉御筆除權户部侍郎兼知臨安府)
　　　　(浙西安撫使目/下前來供職)
　　趙與□(朝請郎司農卿淮西總領兼江東路運判/寳祐二年十二月初二日交割職事至三)
　　　　(年正月二十八日以前任刪修勑令該賞轉/朝奉大夫試司農卿仍舊當年七月十三日)
　　　　(准省劄時暫權建康府留鑰職事九月十五/日以磨勘轉朝散大夫四年四月二十二日)
　　　　(奉御筆除權户部侍郎依舊淮西總領兼江/東計度轉運副使五年正月一日奉聖㫖除)
　　　　(右文殿修撰兩浙轉運副使目下前來供職/十七日續奉聖旨除集英殿修撰職任依舊)
　　余晦(中奉大夫依舊權户部侍郎改除淮西總領/兼江東運副鄞縣開國男食邑三百户賜紫)
　　　　(金魚袋寳祐五年四月十一日交領職事至/當年五月二十六日准告命授中大夫差遣)
　　　　(封如故當年七月二十一日准告命授太中/大夫差遣封如故當年十二月二十日告命)
　　　　(進封鄞縣開國子加食邑二百户當年十二/月二十一日三省同奉御筆除户部侍郎職)
　　　　(任依舊至寳祐六年二月二日准省劄奉聖/旨除寳章閣待制知潭州湖南安撫使至當)
　　　　(年二月五日奉御筆改知/平江府兼淮浙發運使)
　　鄭羽(奉直大夫尚書户部左曹郎中淮西總領兼/江東運判寳祐六年二月十八日交割職事)
　　　　(至七月二十/三日去任)
　　倪垕(朝散大夫幹辦行在諸軍審計司於寳祐六/年七月二十三日到任權管兼江東運判當)
　　　　(日奉聖旨除太府寺丞仍舊職八月二十一/日准告磨勘轉朝請大夫十一月二十一日)
　　　　(准省劄奉聖旨除户部郎官淮西總領兼江/東運判十二月二十一日准告行尚書户部)
　　　　(員外郎仍舊職開慶元年正月二十二日准/省劄以左曹郎中係銜正月二十六日准省)
　　　　(劄時暫兼權建康府管幹沿江大使司留司/事務二月二十七日准二月空日省劄兼權)
　　　　(提領江淮茶鹽所五月二十八日准五月二/十二日省劄正兼茶鹽所六月九日准告特)
　　　　(轉朝議大夫九月二十八日准省劄兼建/康府制置留司職事當年十月七日離任)
　　印應雷(朝奉郎守軍器監淮西總領兼江東運判/開慶元年十二月十三日到任景定元年)
　　　　(二月初二日准省劄兼提領江淮茶鹽所當/年三月三日以磨勘准告轉朝散郎至當年)
　　　　(四月二十九日省劄備奉聖旨/除直煥章閣樞宻院副都承旨)
　　馬光祖(景定元年五月以資政殿大學士通奉大/夫沿江制置大使知建康府江東安撫使)
　　　　(行宫留/守暫兼)
　　轉運司(在行宫西紹/興八年建)
國史志有使副使判官並以朝官以上充掌均調一道
租稅以待邦國支費分巡所部以察官吏能否　舊制
有計度轉運使副判官兩省五品以上任者為都運使
建炎以來逐路都轉運使除授不常惟使副判官常置
　江南東路江南西路轉運使太平興國初分江南東
西路後併為一路置使副二員天禧四年復分為兩路
各置使一員　太平興國六年分遣朝臣為江南轉運
副使尋廢副使後為轉運使禮部郎中張去華為之
嘉祐五年八月詔運使之任所以寄耳目治財賦也江
南東西去京師數千里而皆一轉運使領之處則無與
㕘慮出則無與同力設有緩急之警調輸之煩機㑹一
失民受其弊甚非豫慮先幾之䇿也其各選置轉運判
官一員　建炎三年十二月十八日江南東路轉運司
言靖康元年勑贍學錢糧物帛田産皆係轉運司窠名
拘收續凖發運司拘收充轉般糴本未䝉撥還詔令轉
運司拘收　四年五月二十七日三省言江南東西路
既分置三帥其兩路轉運司難以仍舊分路差官欲併
為一司江南路都轉運司為名今後差漕臣三員内一
員為都轉運使並通管應辦漕計有闕誤一等任責從
之　紹興元年正月十日詔江南路依舊分東西路各
置轉運司見任漕臣依舊分路管幹職事
　題名記轉運之置雖昉於唐然第掌水陸之輸其黜
　陟按察猶别命使至國朝始得刺舉一道吏之能否
　民之戚休獄訟錢穀無所不當問慶厯中歐陽文忠
　公為河北都轉運使則又請與聞邊事以調軍儲察
　將帥仁宗因是然之後則重矣今江東亦邊也地總
　九郡而治建業天子南廵狩建業新行幸之宫宿重
　師以控江淮餽餉繁而道里舒故所謂轉運者視他
　路為劇元吉之濫官於此既踰年矣欲求前人名氏
　以質其居職久近而碑志壞滅莫可蹤跡盖問諸故
　府開寳八年江南輿地始上於職方以楊克讓知昇
　州實兼轉運事太平興國初遂以使樊若水六年張
　齊賢張去華相繼為副旋又充使時踵唐開元舊制分
　江南為東西路未幾復合天禧四年始定為東西興
　國之三年也諸路置轉運判官未幾復省嘉祐五年
　又置之其間名卿賢大夫不能盡見建炎以來所盡
　見者則亦有其名氏而亡其官稱或存其官稱而逸
　其到罷懼益逺而不可攷故自建炎次第録之得四
　十有八人夫以朝廷置使之重一道將輸廉按之劇
　寖失其傳由吾不肖者而復焉則賢者之來其忍遽
　廢而不舉也乾道三年九月戊子潁川韓元吉記
　　李尚行(左朝散/郎副使)　　　王琮(左中奉大夫直/顯謨閣副使)
　　陳敏識(右朝散/郎運判)　　　黄子游(右朝散/郎運判)
　　劉景真(右宣義/郎運判)　　　張匯(右朝散/郎運判)
　　向子諲(右朝請大夫直/龍圖閣轉運使)張匯(右朝請郎直/秘閣副使)
　　朱異(左朝奉/郎運判)　　　　曾紆(右中奉大夫直/寳文閣副使)
　　郭康伯(右奉直大/夫運判)　　俞俟(右朝請大/夫運判)
　　馬承家(右中奉大/夫副使)
　　唐閎(右朝請大夫運判紹興八年八月/一日到任九年二月七日滿罷)
　　沈昭逺(左朝散郎直祕閣副使紹興八年八月二/十八日到任十年八月二十八日滿罷)
　　韓珉(右朝請大夫運判紹興九年七月/八日到任十年三月三日致仕)
　　張果(左朝請大夫運判紹興十年四月十四/日到任十一年五月二十九日滿罷)
　　陳敏識(右朝請大夫副使紹興十年九月/一日到任十一年十月六日罷)
　　王㬇(右中奉大夫祕閣修撰副使紹興十一年/七月二十四日到任十二年九月七日罷)
　　章茇(右朝議大夫運判紹興十一年十一月/六日到任十四年正月十二日滿罷)
　　黃敦書(右中奉大夫直徽猷閣副使紹興十二年十/一月十六日到任十四年十月十六日滿罷)
　　趙伯牛(左朝奉大夫直祕閣副/使紹興十四年到任)
　　王禔(右朝請大夫運判紹興十四年十月二/十三日到任十七年八月七日滿罷)
　　趙不弃(右中奉大夫運判紹興十/五年三月二十八日到任)
　　林大聲(左朝請大夫直祕閣副使紹/興十六年四月二日到任)
　　鄭橋年(右朝請大夫直祕閣運判紹興/十七年八月二十八日到任)
　　趙士㣓(左朝請大夫運判紹興十/八年六月十六日到任)
　　王鑄(右朝請郎運判紹興二十/一年九月二十七日到任)
　　周石(右朝請大夫直祕閣副使紹興/二十五年八月十七日到任)
　　趙公智(右朝奉郎運判紹興二十/五年十二月十四日到任)
　　黃仁榮(右朝請大夫運判紹興二/十六年正月二十日到任)
　　葉義問(左朝請郎直祕閣運判紹興/二十六年三月四日到任)
　　周綰(左朝議大夫副使紹興二十/六年五月二十九日到任)
　　鄧根(左朝請大夫運判紹興二/十七年十月十五日到任)
　　徐度(左朝請郎運判紹興二/十八年三月四日到任)
　　李植(右朝請大夫運判紹興二十/九年三月二十三日到任)
　　呉㮣(右朝請大夫運判紹興二十/九年四月二十三日到任)
　　孟處義(左朝請大夫運判紹興三/十年正月十三日到任)
　　魏安行(左朝散大夫直敷文閣副使/紹興三十年七月三日到任)
　　李若川(右朝散大夫運判紹興三/十一年四月八日到任)
　　呂稽中(右朝請大夫運判紹興三/十一年十月十一日到任)
　　栁大節(右朝奉郎運判紹興三十/一年十一月十八日到任)
　　陳良弼(右朝請大夫運判紹興三/十二年二月二日到任)
　　向子忞(右奉直大夫副使紹興三十/二年九月二十三日到任)
　　薛良朋(左朝奉大夫副使隆興元/年八月二十二日到任)
　　沈黃瑀(左朝散郎副使隆興/二年五月四日到任)
　　沈樞(朝散郎直顯謨閣副使隆/興二年五月十七日到任)
　　葉仁(右奉直大夫運判隆興/二年十月十八日到任)
　　韓元吉(右朝奉郎直祕閣判官乾/道元年八月一日到任)
　　陳漢(右中奉大夫直敷文閣副使/乾道二年十二月六日到任)
　　趙彦端(左朝散郎直顯謨閣副使乾/道三年十一月一日到任)
　　王秬(右通直郎直寳文閣副使乾/道四年十月初四日到任)
　　黃石(左朝散郎直顯謨閣副使乾/道五年十二月十八日到任)
　　唐瑑(右朝請大夫充祕閣修撰副使/乾道六年二月十九日到任)
　　張松(右中奉大夫直顯謨閣副使乾/道六年閏五月十七日到任)
　　沈度(右朝散大夫直龍圖閣副使乾/道六年十二月十五日到任)
　　張維(左朝奉大夫直徽猷閣副使乾/道七年六月二十六日到任)
　　程大昌(左朝請郎直龍圖閣副使乾/道七年八月二十六日到任)
　　程叔達(左朝散大夫敷文閣副使乾/道八年十一月十三日到任)
　　呂正已(降授右朝散郎直敷文閣副使/乾道九年七月初一日到任)
　　楊師中(中奉大夫直祕閣運判乾道/九年十二月二十八日到任)
　　韓元龍(朝奉大夫直寳文閣副使淳熈/元年十一月二十五日到任)
　　胡堅常(朝請大夫直祕閣副使淳熙/二年十二月二十九日到任)
　　徐本中(朝奉大夫充集英殿修撰副使/淳熈三年五月二十三日到任)
　　顔度(朝奉郎直寳文閣副使淳熈/四年十二月十三日到任)
　　趙師虁(奉議郎直龍圖閣運判淳/熈五年五月一日到任)
　　王師愈(朝請郎運判淳熈五年/十二月初十日到任)
　　陳損(朝請大夫直寳文閣副使淳/熈六年十一月十九日到任)
　　徐本中(朝散郎充集英殿修撰副使淳/熈七年十月二十八日到任)
　　曽逢(朝請大夫權副使淳熈七/年十一月二十三日到任)
　　趙師虁(朝奉郎直龍圖閣副使淳/熈九年六月十五日到任)
　　蘇諤(朝散大夫祕閣修撰副使淳/熈九年七月初五日到任)
　　趙師揆(宣教郎直徽猷閣副使淳熈/十一年四月初四日到任)
　　顔度(朝奉大夫充祕閣修撰副使淳熈十一年/九月二十七日到任十二年四月宫觀)
　　朱安國(朝散郎運判淳熈十二年十二月二/十九日到任十四年改差知廣州)
　　沈揆(中大夫袐閣修撰運副淳熈十四年/八月十七日到任十五年七月宫觀)
　　錢象祖(朝奉大夫運判淳熈十五年八月二十/四日到任十六年八月改差知婺州)
　　薛叔似(承議郎運判淳熈十六年五/月二十八日到任七月罷)
　　林枅(朝請大夫直煥章閣運副紹熈元年正/月初三日到任十二月内改知明州)
　　楊萬里(中奉大夫直龍圖閣運副紹熈元年十/二月二十六日到任三年八月改差)
　　傅伯壽(朝請大夫運副紹熈三年十月二十/六日到任五年九月改除浙西提刑)
　　彭椿年(朝請大夫直龍圖閣運副紹熈五年十/一月初八日到任次年十二月宫觀)
　　萬鍾(中大夫直龍圖閣副使慶元二年正月十/一日到任七月改除司農卿淮西摠領)
　　耿延年(朝議大夫直顯謨閣運判慶元二年七月/二十三日到任三年十二月改知紹興)
　　錢端忠(中大夫運副慶元四年正月二十/八日到任十二月改差知平江府)
　　韓亞卿(朝請大夫直華文閣運判慶元五年四/月二十一日到任六年改除淮西總領)
　　耿延年(中奉大夫充祕閣修撰副使慶元六年/十一月二十一日到任嘉泰二年致仕)
　　鄭㮚(朝議大夫直寳文閣運副嘉泰二年/六月二十一日到任十二月致仕)
　　趙公豫(中大夫充祕閣修撰運副嘉泰三/年正月十二日到任十月宫觀)
　　魯□(朝議大夫直寳謨閣運判嘉泰三年十/一月一日到任四年五月别與差遣)
　　王聞禮(朝奉大夫運判嘉泰四年六月/九日到任開禧二年五月宫觀)
　　卓洵(朝奉大夫運判開禧二年六月/二十六日到任三年三月解任)
　　徐邦憲(奉議郎運判開禧三年三月二十二日/到任五月改除户部郎官淮西搃領)
　　鍾將之(朝請大夫運判開禧三年七月二十六/日到任嘉定元年七月改除江西提刑)
　　俞亨宗(朝請郎運判嘉定元年八月二十九/日到任二年十月改除福建提刑)
　　莊夏(朝散郎運判嘉定二年十一月十/二日到任四年正月除尚右郎官)
　　胡澥(奉直大夫運判嘉定四年三月十二日/到任五年二月改淮南漕三月致仕)
　　孟猷(朝請大夫直龍圖閣運副嘉定五年/七月二十三日到任六年四月宫觀)
　　章良肱(承議郎運判嘉定六年六月十五/日到任七年五月除金部郎官)
　　真徳秀(朝請郎祕閣修撰運副嘉定八年/二月一日到任十二月除知泉州)
　　俞建(朝奉大夫直寶謨閣運副嘉定十年六/月五日到任十二年七月除金部郎中)
　　岳珂(奉議郎運判嘉定十二年八月五日到/任十四年八月除軍器監淮東搃領)
　　陳宗仁(承議郎運判嘉定十四年閏十二月二十/七日到任十七年五月令赴行在奏事)
　　丘壽邁(朝請大夫直煥章閣運副嘉定十七年/六月十二日到任紹定元年四月赴召)
　　江湛(朝散大夫運判紹定五年十月初/十日到任端平元年三月放罷)
　　髙定子(中奉大夫直寳謨閣江東運判端平/元年四月到任嘉熈元年正月赴召)
　　唐璘(朝散郎直祕閣運判嘉熈元年四月十/三日到任二年七月直華文閣知廣州)
　　李曽伯(起復朝散郎尚書兵部員外郎運判嘉/熈三年四月到任兼督視行府參議官)
　　徐鹿卿(朝奉郎運判嘉熈四年十月二十一/日到任五年七月五日除浙東提刑)
　　孟㸃(朝請大夫直祕閣運判淳祐元年八月十三/日到任續準省劄兼權太平州江東淮東茶)
　　　　(鹽所三年二月二十/日令赴行在奏事)
　　鄧泳(太中大夫寳章閣待制知太平州兼江東運/副提領江淮茶鹽所淳祐三年二月二十八)
　　　　(日到任同提領安邊所四年三月/除華文閣待制沿江副使知江州)
　　何元壽(淳祐四年四月七日以中大夫右文殿修/撰知太平州兼提領江淮茶鹽所兼江東)
　　　　(副使同提領安邊/所五年二月罷)
　　丘岳(淳祐五年五月初一日以中奉大夫直顯謨/閣知太平州兼提領江淮茶鹽所兼江東運)
　　　　(判同提領安邊所八月改知江/州沿江制置副使江西安撫使)
　　陳塏(淳祐五年十月初九日以太中大夫集英殿/修撰知太平州兼江東運副兼提領江東淮)
　　　　(東茶鹽所同提領安邊所七年五月/除户部侍郎提領茶鹽所知太平州)
　　趙希􁭤(以朝議大夫試禮部尚書督視行府參賛/軍事兼江東運使淳祐七年六月九日到)
　　　　(任九年閏二月除端/明殿學士知建寕府)
　　舒滋(以宣教郎直祕閣江東運判兼提領江淮茶/鹽所尚書省財用所參議官淳祐九年三月)
　　　　(二十八日到任十一年十/二月除直寳章閣知温州)
　　呂好問(中奉大夫依舊將作監淮西搃領淳祐十/一年十月到任十二年二月兼江東運判)
　　　　(五月十一日除司農少卿依/舊淮西搃領兼江東運判)
　　馬光祖(中奉大夫守司農卿淮西搃領寳祐元年/九月暫權江東運司事二年十一月除權)
　　　　(户部侍郎兼知臨安府浙/西安撫使目下前來供職)
　　趙與□(朝請郎司農卿淮西搃領兼江東路運判/寳祐二年十二月初二日到任三年七月)
　　　　(十三日時暫權建康府留鑰職事五/年正月七日右文殿修撰兩浙運副)
　　余晦(中奉大夫依舊權户部侍郎改除淮西搃領/兼江東運副寳祐五年四月十一日到任六)
　　　　(年除寳章閣待制知/平江府兼發運使)
　　鄭羽(奉直大夫尚書户部左曹郎中淮西搃領/江東運判寳祐六年二月十八日到任)
　　倪垕(朝散大夫幹辦行在諸軍審計司於寳祐六/年七月二十三日到任權管淮西搃領江東)
　　　　(運判當日奉聖旨除太府寺丞開慶元年正/月省劄左曹郎中繋銜時暫兼權建康府管)
　　　　(幹沿江制置大使司留司事務二月二十七/日時暫兼權提領江淮茶鹽所當年七月三)
　　　　(日離/任)
　　印應雷(朝奉郎守軍器監淮西搃領兼江東運判/開慶元年十二月十三日到任景定元年)
　　　　(正月二日兼提領江淮茶鹽所景定/元年四月除直煥章閣樞宻副承旨)
　　陳綺(朝議大夫直徽猷閣江東轉運副使兼提領/江淮茶鹽所景定元年六月到任二年二月)
　　　　(兼江東提舉三月進寳文閣八/月除直龍圖閣樞宻副都承旨)
　　侍衛馬軍司(在城西門内/天慶觀右)
　題名記漢京師有南北軍衛尉掌宫門屯衛兵中壘
　校尉掌北軍營壘之事後又增置八校及羽林期門
　之屬徼巡藩護兵威隠然為後世立軍不易之制國
　家並列三衙雖曰沿襲五代然實本西都遺意侍衛
　馬軍司盖創於後梁至後唐為侍衛親軍後周改為
　龍㨗左右軍本朝復更鐵騎曰捧日龍騎曰龍衛各
　十指揮所領騎兵之額盖三十有五端拱元年冬十
　月甲子特置馬步軍龍衛神衛四廂都指揮使捧日
　天武於焉並建與殿前侍衛馬步軍都副指揮使及
　都虞候凡八員通號管軍其選顧不重歟中興之初
　禁旅親衛名籍僅存迨紹興收諸將麾下作三衙御
　前諸大軍國威益震然棊峙星布拱扈嚴翼率在内
　畿孝宗皇帝明謨雄斷銳意外禦廼乾道七年三月
　始命分騎司屯金陵特捐緡錢凡六十萬以勞戍役
　以壯龍蟠虎踞之勢誠命將帥衛中國之逺慮今三
　十年於此矣倪不武曩者被命俾董騎士自念累世
　涵濡國恩淪浹肌髓無以報塞顧復叨備管軍之列
　夙夜勉勵職業所當為者罔敢怠忽軍務之暇因思
　殿步二司皆有題名而諸軍都統制亦各書之唯謹
　獨馬司因循未舉是誠闕文廼攷訂國初以至于今
　得百十有七人自建隆累朝名將則略紀其除罷嵗
　月而中興以來則併稽其遷改之所自序列姓氏刻
　之堅珉不惟垂示方來庶幾推繹功緒躍然起慕藺
　之意以堅報國之心以無忘先世之勲業是倪所以
　建題名之本意非直為觀美也慶元五年十月(闕/)日
　武略大夫榮州刺史侍衛馬軍都虞候郭倪記
　　張光翰(建隆元年正月除/都指揮使八月罷)
　　韓重贇(建隆元年八月除都指/揮使二年七月改差)
　　劉匡義(建隆二年七月除都指/揮使開寳六年九月罷)
　　張廷翰(乾徳五年正月除都虞/候開寳二年二月致仕)
　　李進卿(開寳二年八月除/都虞候九月改差)
　　党進(開寳六年九月除都指揮使/太平興國二年十一月罷)
　　李漢瓊(開寳六年九月除都虞候/太平興國二年十一月罷)
　　白進超(太平興國二年十一月除/都指揮使三年四月改差)
　　米信(太平興國三年四月除都虞候六年/八月遷都指揮使雍熈三年七月罷)
　　劉延翰(太平興國五年十月權/都指揮使六年七月罷)
　　李繼隆(雍熈三年七月除都虞候端拱元年/二月遷都指揮使至道三年五月罷)
　　王漢忠(端拱二年三月除都/虞候五年六月改差)
　　王榮(淳化五年闕/)
　　范廷召(至道三年七月除都指揮/使咸平三年二月改差)
　　康保裔(至道三年七月除都虞候/咸平三年正月死節河朔)
　　王漢忠(咸平三年二月除副都/指揮使四年二月改差)
　　葛霸(咸平四年三月除都指揮/使景徳二年十二月罷)
　　髙瓊(咸平六年五月權闕/)
　　劉謙(咸平六年五月權景徳元年八/月除都虞候二年十二月改差)
　　曹璨(景徳二年十二月除副都指揮使大中祥/符元年十二月遷都指揮使二年九月罷)
　　張旻(景徳二年十一月除都虞/候大中祥符元年改差)
　　鄭誠(大中祥符元年四月權十二/月除都虞候二年九月改差)
　　張旻(大中祥符二年九月除副都指/揮使六年正月除樞宻副使)
　　髙翰(大中祥符三年九月/到任七年十月改差)
　　王守贇(大中祥符七年十月除/都虞候九年正月改差)
　　蔚昭敏(大中祥符九年正月除副都/指揮使天禧二年七月改差)
　　靳忠(大中祥符九年正月除都/虞候天禧三年六月改差)
　　王守贇(天禧三年七月除副都指/揮使天聖三年三月改差)
　　劉美(天禧三年七月除都/虞候五年八月致仕)
　　楊崇勲(天禧四年二月除都虞/候乾興元年正月改差)
　　夏守贇(乾興元年二月除都虞/候天聖二年二月改差)
　　楊崇勲(天聖二年三月除都指揮使三/年十月遷殿前副都指揮使)
　　郝榮(天聖二年三月闕/)
　　康繼英(天聖二年三月除/都虞候十月改差)
　　彭睿(天聖三年十月除副都/指揮使六年正月致仕)
　　張遵(天聖三年十月除都/虞候五年九月改差)
　　髙繼勲(天聖五年九月除都/虞候六年正月改差)
　　石斌(天聖六年正月除/都虞候七月改差)
　　王徳用(天聖六年七月闕/)
　　鄭守忠(明道元年八月闕/)
　　髙繼勲(明道元年八月除都指/揮使景祐二年三月罷)
　　張昭逺(明道元年八月除都/虞候二年六月罷)
　　張守遵(明道二年六月除都虞候/景祐元年十一月改差)
　　張潜(景祐元年十二月除都/虞候二年五月改差)
　　鄭守忠(景祐二年五月除副都指/揮使四年閏四月改差)
　　許懐信(景祐二年五月闕/)
　　劉平(景祐二年八月除都虞/候四年閏四月改差)
　　髙化(景祐四年閏四月除副都指/揮使康定元年十二月改差)
　　石元孫(景祐四年十一月除都虞/候康定元年正月改差)
　　孫㢘(康定元年二月除/都虞候四月改差)
　　方榮(康定元年四月除都/虞候十一月改差)
　　李用和(康定元年十一月除副都指/揮使慶厯二年三月改差)
　　任福(康定元年十二月除都虞/侯慶厯四年八月改差)
　　曹琮(慶厯二年三月除副都/指揮使五年五月致仕)
　　王元(慶厯四年八月除都虞/候五年閏五月改差)
　　許懐徳(慶厯五年閏五月除副都/指揮使八年四月改差)
　　王信(慶厯五年閏五月除都/虞候八年四月改差)
　　郭承佑(慶厯八年四月除副/都指揮使八月改差)
　　周美(慶厯八年四月除/都虞候八月改差)
　　張茂寔(慶厯八年闕/)
　　狄青(慶厯八年八月除副都指/揮使皇祐三年六月罷)
　　范全(慶厯八年八月除都虞/候皇祐三年六月改差)
　　王凱(皇祐三年六月除都虞候/四年九月遷殿前都虞候)
　　周美(皇祐三年六月除副都/指揮使四年九月致仕)
　　張茂寔(皇祐四年九月除副都指/揮使嘉祐六年五月罷)
　　王達(皇祐四年九月除都/虞候十一月致仕)
　　紀質(皇祐五年二月除都虞/候至和元年正月改差)
　　王從政(至和元年二月除/都虞候五月改差)
　　范恪(至和元年五月除副都/指揮使嘉祐四年改差)
　　王興(至和元年五月除都虞/候嘉祐三年九月改差)
　　孟元(嘉祐三年九月除都/虞候十一月致仕)
　　郝質(嘉祐四年十二月除都/虞候六年五月改差)
　　馬懐徳(嘉祐六年五月除/都虞候九月改差)
　　李璋(嘉祐六年九月除副都/指揮使十一月改差)
　　賈逵(嘉祐六年九月除都/虞候十二月改差)
　　郝質(嘉祐六年十二月除都指/揮使治平元年八月改差)
　　宋守約(嘉祐六年十二月除都/虞候八年五月改差)
　　郭達(嘉祐八年五月除都虞/候治平元年八月改差)
　　竇舜卿(治平元年八月除都/虞候三年二月改差)
　　賈逵(治平元年八月除副都指/揮使元豐元年六月改差)
　　楊遂(治平三年五月除都虞候/熈寕五年十一月改差)
　　盧政(熈寕五年十一月除都虞候/八年二月遷殿前都虞候)
　　張玉(熈寕八年二月除/都虞候三月致仕)
　　楊遂(元豐元年六月除副都/指揮使二年正月改差)
　　劉永年(元豐元年六月除都/虞候二年正月改差)
　　盧政(元豐二年正月除副都指/揮使三年十二月改差)
　　燕達(元豐二年正月除都虞候三年十二/月除副都指揮使四年八月改差)
　　苗授(元豐三年十二月除都/虞候四年十二月改差)
　　林廣(元豐五年四月除/都虞候七月致仕)
　　劉昌祚(元祐元年三月除都虞/候二年十一月改差)
　　劉舜卿(元祐二年十月除都/虞候三年七月改差)
　　李浩(元祐三年七月除都虞/候五年十二月改差)
　　吕真(元祐五年十二月除都虞/候紹聖元年正月改差)
　　姚麟(紹聖元年正月除副都/指揮使二年九月改差)
　　王崇拯(紹聖二年六月權元符三/年除都虞候八月改差)
　　王恩(元符元年二月除/都虞候八月改差)
　　張整(元符元年二月/權八月致仕)
　　賈嵒(元符元年九月/權十二月致仕)
　　曹誦(建中靖國元年八月除都指/揮使崇寕元年四月宫觀)
　　徐和(崇寕元年閏六月除都虞候大觀二/年四月除副都指揮使三年七月罷)
　　王恩(崇寕元年八月權/四年三月改差)
　　曹評(崇寕四年二月除副都指/揮使大觀二年正月宫觀)
　　劉徳(崇寕四年二月除都虞/候大觀二年正月改差)
　　劉法(大觀二年二月除都/虞候三年十月罷)
　　髙俅(政和元年四月除副都指揮/使八月遷殿前副都指揮使)
　　劉法(政和元年四月除/都虞候八月改差)
　　杜大忠(政和元年八/月除都虞候)
　　郭仲(政和元年八月/除副都指揮使)
　　何灌(宣和七年十二/月除都虞候)
　　王元(宣和年除副/都指揮使)
　　曹濛(宣和年殿前都虞候忠州團練/使權主管侍衛馬軍司公事)
　　李邀(靖康元年中衛大夫果州團練/使權主管侍衛馬軍司公事)
　　郭仲荀(靖康元年侍衛親軍馬軍都指揮使武安/軍承宣使主管本司公事改差主管殿前)
　　　　(司公/事)
　　薛安(靖康元年七月龍神衛四廂都指揮/使黔州觀察使權侍衛親軍公事)
　　楊惟忠(建炎二年檢校少保建武軍節度使龍神/衛四廂都指揮使主管侍衛馬軍司公事)
　　左言(建炎年侍衛親軍步軍都虞候常徳/軍承宣使權主管侍衛馬軍司公事)
　　李質(建炎年中侍大夫明州觀察/使權主管侍衛馬軍司公事)
　　劉錫(龍神衛四廂都指揮使明州觀/察使權主管侍衛馬軍司公事)
　　趙哲(建炎年左武大夫明州觀察使樞宻/都承旨權主管侍衛馬軍司公事)
　　邊順(建炎三年九月龍神衛四廂都指揮使萊州/防禦使權主管侍衛馬軍司公事紹興二年)
　　　　(九月/改差)
　　辛永宗(紹興元年十一月中衛大夫達州觀察使/神武中軍統制權主管侍衛馬軍司公事)
　　　　(續改差江/西搃管)
　　閭勅(龍神衛四廂都指揮使明州團/練使權主管侍衛馬軍司公事)
　　蘭整(紹興二年平海軍承宣使權主管侍衛馬軍/司公事四年八月授龍神衛四廂都指揮使)
　　　　(五年閏二月改/差浙東搃管)
　　韋淵(紹興四年昭慶軍節度使開府儀/同三司權主管侍衛馬軍司公事)
　　王爕(紹興五年閏二月龍神衛四廂都指揮使建/武軍承宣使除主管侍衛馬軍司公事改宫)
　　　　(觀/)
　　邊順(紹興五年閏二月步/軍司權馬軍司公事)
　　解潜(紹興五年十一月恊忠大夫華州觀察使權/主管侍衛馬軍司公事十二月權三司職事)
　　　　(六年九月扈從車駕幸/平江七年正月宫觀)
　　劉公權(右武大夫和州防禦使知閤/門事權主管馬軍司公事)
　　蘭整(紹興六年九月浙東搃管權主管侍衛/馬軍司公事七年六月罷軍職宫觀)
　　劉錡(紹興七年正月右武大夫開州團練使帶御/器械權主管侍衛馬軍司公事兼三司職事)
　　　　(十一/月罷)
　　邊順(紹興七年六月步軍司兼/權馬軍司公事七月致仕)
　　解潜(紹興七年十一月恊忠大夫華州觀察使權/主管步軍司八年四月權馬軍司公事九年)
　　　　(正月改差/福建搃管)
　　劉錡(紹興九年三月自淮西軍/回供職十年二月改差)
　　劉光烈(紹興十年三月中衛大夫慶逺軍承宣使/權主管馬軍司公事十三年三月内改差)
　　趙宻(紹興十三年龍神衛四廂都指揮使宣州/觀察使步軍司權馬軍司公事八月免兼)
　　田晟(紹興十三年八月龍神衛四廂都指揮使鎮/西軍承宣使除主管馬軍司公事十九年六)
　　　　(月改/差)
　　劉寳(紹興十九年六月殿前司選鋒軍統制除天/武四廂都指揮使武泰軍承宣使主管馬軍)
　　　　(司公事八/月改差)
　　成閔(紹興十九年八月宣州觀察使權主管馬/軍司公事二十二年三月除主管殿前司)
　　李顯忠(紹興三十二年六月寕國軍節度使龍神/衛四廂都指揮使建康府駐劄御前諸軍)
　　　　(都統制除太尉主管馬軍/司公事隆興元年六月罷)
　　張守忠(隆興元年六月制州觀察使步軍司後軍/統制除主管馬軍司公事乾道元年二月)
　　　　(致/仕)
　　李舜舉(乾道元年三月左武大夫忠州刺史馬司/選鋒軍統制除主管馬軍司公事六年十)
　　　　(月改/差)
　　李顯忠(乾道六年十月復威武軍節度使左金吾/衛上將軍除主管馬軍司公事七年三月)
　　　　(奉聖旨移屯建康府行司六/月復太尉九年正月宫觀)
　　王權(乾道九年閏正月復武康軍承/宣使除主管馬軍司公事致仕)
　　趙撙(乾道九年閏正月昭化軍承宣使除主管馬/司公事四月除馬軍司都指揮使淳熈二年)
　　　　(八月/致仕)
　　李川(淳熈二年八月武功大夫文州刺史/除侍衛馬軍司都虞候九月改除)
　　王明(淳熈二年九月武功大夫惠州刺史/除馬軍司都虞候三年十月宫觀)
　　呉拱(淳熈三年十月武康軍節度使右金吾衛上/將軍除馬軍司都指揮使五年十二月致仕)
　　馬定逺(淳熈六年正月武徳郎左領軍衛郎將/除侍衛馬軍司都虞候七年九月改差)
　　雷世賢(淳熈七年十月武翼大夫右驍衛將軍除/馬軍司都虞候十二年十二月除副都指)
　　　　(揮使紹熈元/年十月改除)
　　張師顔(紹熈元年十月武徳郎左領軍衛郎將除/馬軍司都虞候慶元四年三月主管台州)
　　　　(崇道/觀)
　　郭倪(慶元四年三月十六日以武義大夫除主管/馬軍司公事五年六月八日除馬軍司都虞)
　　　　(候嘉泰元年八/月二日改除)
　　李珪(嘉奉元年八月除主管馬軍司職事三/年七月除都虞候開禧元年六月赴召)
　　李汝翼(開禧元年十月除主管馬軍/司職事開禧二年四月去司)
　　王瑛(開禧二年六月以右武大夫江南東路馬步/軍副搃管除主管馬軍司職事當年八月赴)
　　　　(召/)
　　戚拱(開禧二年八月以武徳郎鎮江府諸軍副都/統制知楚州管内安撫除主管馬軍司職事)
　　　　(三年十二/月赴召)
　　周虎(嘉定元年八月以文州刺史知和州兼管内/安撫提舉江南西路兵甲公事除主管馬軍)
　　　　(行司公事四年閏二月除馬軍/司都虞候五年五月二日改除)
　　許俊(嘉定五年五月二日以武功大夫池州諸軍/副都統制主管馬軍司公事嘉定六年十月)
　　　　(十一日/改除)
　　馮榯(嘉定六年十月十一日以武功大夫開州刺/史左領軍衛將軍除主管馬軍司公事嘉定)
　　　　(七年十月/九日改除)
　　劉琸(嘉定七年十月十三日以武經郎江州諸軍/副都統制改除主管馬軍司公事嘉定十年)
　　　　(七月二十三日改/除鎮江都統制)
　　李慶宗(嘉定十年八月二十八日以訓武郎平江/府許浦水軍副都統制改除主管馬軍司)
　　　　(公事十二年十/月三日赴召)
　　扈再興(寳慶二年三月五日以左武大夫忠州團/練使充鄂州江陵府駐劄御前諸軍都統)
　　　　(制兼知康陽軍改除蘄州防禦使侍/衛馬軍司都虞候三年二月致仕)
　　許俊(寳慶三年九月十六日以左武大夫潭州觀/察使除主管侍衛馬軍司公事兼權建康諸)
　　　　(軍都統制司職事紹定四年/七月除馬軍司副都指揮使)
　　孟珙(端平元年四月二十三日以訓武郎江陵府/諸軍副都統制除建康諸軍副都統制兼權)
　　　　(馬軍司職事五月十一日除主管馬軍司事/十一月二十九日除帶御器械目下供職十)
　　　　(二月二十四日準告因除主管馬軍司公事/特轉武功郎二年正月十九日依舊職時暫)
　　　　(黃州駐劄十一月七日兼權知黃/州嘉熈元年三月二十四日改除)
　　王鑑(嘉熈元年四月十二日以拱衛大夫福州觀/察使江東馬步軍副搃管兼權馬軍司職事)
　　　　(九月十四日除主管馬軍司公事時暫兼知/黃州二年六月二十八日除馬軍司都虞候)
　　　　(三年三月除武康軍承宣使馬軍副都指揮/使四年九月兼知濠州淳祐三年正月改除)
　　呂文徳(淳祐三年正月除福州觀察使馬軍副都/指揮使兼知黃州四年五月除保康軍承)
　　　　(宣使六月除淮西招撫使兼知濠州五年四/月十九日除樞宻副都承旨七年五月二十)
　　　　(六日除左領/軍衛上將軍)
　　御前諸軍都統制司(在行宫北紹/興十二年建)
　題名記髙宗既成中興大業駐蹕錢塘歸馬牧牛鞬
　櫜弓矢盡收兵柄掌之樞庭選將列帥分屯要區以
　金湯屏蔽矧兹建業為時陪京控扼長江襟帶淮右
　尤為重鎮始紹興丁巳以張公循王俊駐劄于此由
　丁巳至辛亥實五十有五載由張公至今更十有三
　人或十有七年或十有四年或四三年或一二年而
　去其賢智勲業固有國史與天下之公論不可泯滅
　然未有以紀去來之月日與夫相代之前後者是亦
　一司之闕典濟既備數之明年始克稽諸故籍次其
　後先礲石而識之為之説曰天下有事將在乗機以
　立功天下無事將在解嚴而養士若夫繕武庫之械
　器精士卒之藝能豐有司之財帛有事無事皆不可
　一日惰也承君之寵而受君之任者其可安安而居
　哉能知後之視今亦猶今之視昔則必務自勉而求
　無愧如是則題名之設豈特紀姓氏書嵗月記後先
　而已耶紹熈二年四月十一日武功大夫榮州刺史
　充建康府駐劄御前諸軍都統制趙濟記
　續記題名有記舊矣聖朝人物將于是乎觀而况將
　帥者三軍司命爪牙王室闗係非小去來除代詎可
　聽之湮沒而無傳哉金陵為大都㑹粤自警蹕南渡
　增屯重兵屏蔽畿甸累聖相承選命尤謹中興名將
　磊砢相望閎勲碩畫彪炳汗青𩔖由兹出友諒誤恩
　此來始至之日􁆱舉戎務倥偬靡暇越三月軍事稍
　稍就緒因詢前哲或曰㕔之左有題名在焉鈎畫翠
　珉鸞停鵠峙摩挲熟視表表虎臣姓名先後品秩崇
　庳往來嵗月昭然可攷而刋載鱗次溢于顛尾邇年
　帥貳鐫題無所顧瞻徘徊良切慨歎因念日月駸尋
　名跡易泯茍憚續為是孤前誌載礱堅石用寘㕔壁
　之側以紀後來異時斯刻既漫與我同志嗣而廣之
　是亦今日之事也紹定辛夘仲冬上澣合肥夏友諒
　續記
　　張俊(少師鎮北崇信奉寕軍節度使淮南西路宣/撫使兼河南北諸路招討使兼營田大使齊)
　　　　(國公隨車駕駐蹕臨安府於紹興四年三月/内將帶所部神武右軍人馬前來建康府駐)
　　　　(劄紹興五年十二月三日改充行營中軍於/紹興六年八月内起發前去泗州紹興七年)
　　　　(三月内復回建康府至紹興十一年四月二/十七日被除樞宻使其所部軍馬奉聖旨改)
　　　　(充御/前軍)
　　王徳(侍衛親軍馬軍都虞候清逺軍節度使御前/統制紹興十二年十一月二十一日赴召差)
　　　　(充建康府駐劄御前諸軍都統制紹興十二/年十二月十四日到任至紹興十五年九月)
　　　　(七日改差兩浙東路馬步/軍副都搃管明州駐劄)
　　王權(龍神衛四廂都指揮使寕州觀察使殿前司/忠勇馬軍統制除武康軍承宣使差充建康)
　　　　(府駐劄御前諸軍都統制紹興十五年九月/十二日到任任内除清逺軍節度使至紹興)
　　　　(二十一年十一月/七日赴行在奏事)
　　李顯忠(寕國軍節度使龍神衛四廂都指揮使池/州駐劄御前諸軍都統制差充建康府駐)
　　　　(劄御前諸軍都統制御營先鋒都統制紹興/三十一年十一月九日到任任内兼淮南西)
　　　　(路制置使京畿河北西路淮北壽亳州招討/使至紹興三十二年五月二十七日除太尉)
　　　　(主管侍衛馬/軍司公事)
　　郭振(武節郎殿前司左軍統制兼知壽春府主管/管内安撫司公事除蘄州防禦使權主管建)
　　　　(康府駐劄御前諸軍都統制職事紹興三十/二年六月十六日到任至當年七月二十一)
　　　　(日改差兩浙西路馬步/軍副搃管秀州駐劄)
　　邵宏淵(親衛大夫常徳軍承宣使兼閤門宣賛舍/人池州駐劄御前諸軍都統制差主管建)
　　　　(康府駐劄御前諸軍都統制職事紹興三十/二年八月九日到任任内除廣州觀察使又)
　　　　(除武安軍承宣使檢校少保寕逺軍節度使/兼淮南京西京東河北路招討副使於隆興)
　　　　(元年六月十四日降授武功大夫至隆興二/年四月二日復成州團練使改差江南西路)
　　　　(馬步軍總管/隆興府駐劄)
　　王彦(保平軍節度使龍神衛四廂都指揮使知㐮/陽府充京西南路安撫使差充建康府駐劄)
　　　　(御前諸軍都統制兼淮南西路招撫使節制/本路軍馬隆興二年四月七日到任至乾道)
　　　　(元年三月二十四日差/提舉江州太平興國宫)
　　劉源(武功郎閤門宣賛舍人侍衛馬軍司中軍統/制特轉武略大夫忠州團練使差主管建康)
　　　　(府駐劄御前諸軍都統制職事乾道元年四/月五日到任任内轉武顯大夫髙州防禦使)
　　　　(至乾道三年八月十四日差充荆/湖南路馬步軍搃管潭州駐劄)
　　張榮(武功大夫建康府駐劄御前左軍統制差充/建康府駐劄御前諸軍副都統乾道三年閏)
　　　　(七月二十七日到任任内轉右武大夫至淳/熈元年二月十一日改差荆鄂駐劄御前諸)
　　　　(軍副都/統制)
　　郭振(侍衛親軍步軍都指揮使奉國軍承宣使主/管侍衛步軍司公事差充建康府駐劄御前)
　　　　(諸軍都統制乾道三年九月二十六日到任/任内兼知廬州充淮南西路安撫使馬步軍)
　　　　(都搃管轉侍衛親軍馬軍都指揮使除武泰/軍節度使至乾道六年十月六日守本官致)
　　　　(仕/)
　　李舜舉(榮州刺史主管侍衛馬軍司公事差充建/康府駐劄御前諸軍都統制乾道六年十)
　　　　(月二十八日到任至乾道/七年十二月四日放罷)
　　郭剛(左武大夫逹州刺史池州駐劄御前諸軍都/統制差充建康府駐劄御前諸軍都統制乾)
　　　　(道七年十二月四日到任任内轉蘄州防禦/使又轉拱衛大夫明州觀察使兼知和州主)
　　　　(管管内安撫司公事又轉親衛大夫寕逺軍/承宣使又除福州觀察使至淳熈十一年三)
　　　　(月十八日守/本官致仕)
　　翟瓊(武顯大夫侍衛馬軍行司中軍統制權管侍/衛馬軍司職事差充建康府駐劄御前諸軍)
　　　　(副都統制淳熈元年三月十日到任至當年/十二月十九日添差江南東路馬步軍副搃)
　　　　(管太平/州駐劄)
　　張榮(右武大夫左千牛衛大將軍再差充建康府/駐劄御前諸軍副都統制淳熈二年正月四)
　　　　(日到任至淳熈三年正月十七日添差/江南東路馬步軍副總管建康駐劄)
　　劉沂(武節大夫帶御器械差充建康府駐劄御前/諸軍副都統制兼知和州淳熈三年二月十)
　　　　(四日到任至當年/八月十六日罷)
　　王世雄(武顯大夫權知郢州差充建康府駐劄御/前諸軍副都統制兼知和州淳熈三年十)
　　　　(月二十六日到任至淳熈六年正月二/十六日赴行在奏事除右千牛衛將軍)
　　李彦孚(武經大夫殿前司䕶聖步軍統制差充建/康府駐劄御前諸軍副都統制兼知和州)
　　　　(淳熈六年四月十八日到任當年七月内罷/知和州至當年十月六日改差平江府許浦)
　　　　(鎮駐劄御前水/軍副都統制)
　　劉光祖(武節大夫英州刺史江州駐劄御前諸軍/副都統制改差充建康府駐劄御前諸軍)
　　　　(副都統制淳熈十年十月二十二日/到任至淳熈十一年五月十七日罷)
　　郭鈞(武功大夫楚州團練使右驍衛將軍兼領侍/衛馬步軍司職事差充建康府駐劄御前諸)
　　　　(軍都統制於淳熈十一年五月五日到任任/内轉右武大夫蘄州防禦使至淳熈十五年)
　　　　(六月二十一日赴行在奏/事除殿前副都指揮使)
　　梁師雄(武經郎步軍司中軍統制差充建康府駐/劄御前諸軍副都統制淳熈十一年六月)
　　　　(九日到任至當年七月九日召赴行在除/左領軍衛中郎將兼權侍衛步軍司職事)
　　閻仲(保義郎殿前司選鋒軍統制特授修武郎差/充建康府駐劄御前諸軍副都統制淳熈十)
　　　　(二年三月五日到任任内轉訓武郎於淳熈/十五年七月二十七日就任差充都統制任)
　　　　(内轉武翼郎武經郎至紹熈元年四月二十/四日赴行在奏事轉一官差主管華州雲臺)
　　　　(觀/)
　　馮湛(降武翼大夫兼閤門宣賛舍人鎮江府駐劄/御前諸軍副都統制改差充建康府駐劄御)
　　　　(前諸軍副都統制淳熈十五年十二月十八/日到任任内轉武經大夫武節大夫武徳大)
　　　　(夫至紹熈五年二月十二/日改差江陵府副都統制)
　　趙濟(武功大夫榮州刺史權主管侍衛步軍司公/事兼權侍衛馬軍司職事紹熈元年四月二)
　　　　(十九日差充建康府駐劄御前諸軍都統制/五月十六日到任至紹熈四年六月初九日)
　　　　(致/仕)
　　皇甫斌(武徳郎權發遣楚州軍州事紹熈五年二/月十二日改除建康府駐劄御前諸軍副)
　　　　(都統制二月二十八日到任任内轉武翼大/夫武經大夫閏十月七日差充都統制至慶)
　　　　(元元年二月/二十四日罷)
　　王知新(武功郎左武衛中郎將紹熈五年閏十月/七日改差充建康府駐劄御前諸軍副都)
　　　　(統制十一月三日到任任内轉武經大夫至/慶元元年三月七日差兼知廬州三年帶忠)
　　　　(州刺史再任於慶元四年六/月十五日就任除知閤門事)
　　呉曦(起復濠州團練使知廬州軍州事主管淮南/西路安撫司公事慶元元年二月九日除建)
　　　　(康府駐劄御前諸軍都統制四月一日到任/任内轉蘄州防禦使至慶元三年五月二十)
　　　　(四日除殿前/司都指揮使)
　　趙(闕武功大夫吉州刺史充池州駐劄御前諸軍/  都統制慶元三年五月二十四日改差充建)
　　　　(康府駐劄御前諸軍都統制六月十五日到/任任内轉濠州團練使至嘉泰三年二月二)
　　　　(十日/致仕)
　　董世雄(武徳郎侍衛步軍都虞候兼權侍衛馬軍/司職事嘉泰三年三月二十四日改差充)
　　　　(建康府駐劄御前諸軍都統制於四月十五/日到任至嘉泰四年三月二十四日赴行在)
　　　　(奏事至四月/初二日罷)
　　李爽(武徳/四年)　(鎮江府駐劄御前諸軍都統制嘉泰/月二十二日赴行在奏事改差建康)
　　　　(府駐劄御前諸軍都統制當年四月十三日/到任至開禧元年八月内差兼知廬州開禧)
　　　　(二年六月/十四日罷)
　　郭倬(武翼郎左驍衛中郎將嘉泰四年四月十九/日差充建康府駐劄御前諸軍副都統制五)
　　　　(月十六日到任任内轉武經郎又轉武節郎/開禧二年三月十二日改差池州駐劄御前)
　　　　(諸軍都/統制)
　　田琳(武翼郎建康府駐劄御前水軍統制開禧二/年四月二十四日除建康府駐劄御前諸軍)
　　　　(副都統制四月二十九日到任六月二十一/日除都統制七月十二日差兼知廬州任内)
　　　　(轉武翼大夫果州團練使又轉武節大夫依/前果州團練使又轉達州刺史開禧三年十)
　　　　(月十六/日致仕)
　　李郁(忠州團練使左領軍衛大將軍開禧三年九/月七日除建康府駐劄御前諸軍都統制兼)
　　　　(知廬州節制淮西軍馬十月十九日到任任/内轉郢州防禦使至嘉定元年七月十六日)
　　　　(差提舉建寕府/武夷山冲佑觀)
　　何汝霖(武功大夫殿前司選鋒軍統制兼知盱眙/軍嘉定元年二月十二日差充建康府駐)
　　　　(劄御前諸軍副都統制三月初一日到任於/嘉定元年七月十六日被奉聖旨前去廬州)
　　　　(屯駐節制淮西出戍軍馬嘉定四年四月二/十四日赴行在奏事六月二十六日除環衛)
　　　　(官/)
　　莊松(武功大夫忠州刺史楚州駐劄御前武鋒軍/副都統制兼知楚州嘉定元年七月十六日)
　　　　(改差充建康府駐劄御前諸軍都統制九月/初六日到任任内轉忠州團練使嘉定六年)
　　　　(十月三日被奉聖旨與/宫觀至十月十四日罷)
　　許俊(武功大夫吉州刺史主管侍衛馬軍司公事/嘉定六年十月十一日被奉聖旨除建康府)
　　　　(駐劄御前諸軍都統制十月十四日到任任/内因提兵前去安豐軍究心經畫保䕶邊圉)
　　　　(訓練士卒築濬城濠製辦軍器打造戰艦比/他司實為整備奉聖旨特轉兩官於嘉定十)
　　　　(一年十一月二十五日准告轉右武大夫忠/州團練使左驍衛將軍嘉定十四年五月二)
　　　　(十九日差提舉紹興府千/秋鴻禧觀七月一日離任)
　　許國(武功大夫吉州刺史右屯衛將軍充鄂州江/陵府駐劄御前諸軍都統制兼知隨州兼京)
　　　　(西湖北沿邊都巡檢使提督随棗信陽三城/節制屯戍軍馬嘉定十四年五月三十日被)
　　　　(奉聖旨除建康府駐劄御前諸軍都統制八/月二十四日到任於當年十月十一日被奉)
　　　　(聖旨兼權知廬州主管淮南西路安撫司公/事馬步軍都搃管節制本路屯戍軍馬至嘉)
　　　　(定十五年十一月内差提舉建/康府崇禧觀十二月一日離任)
　　翟朝宗(武徳大夫髙州刺史鎮江府駐劄御前諸/軍副都統制楚州置司同節制屯戍軍馬)
　　　　(嘉定十五年十一月二十五日被奉聖旨除/建康府駐劄御前諸軍都統制兼權知廬州)
　　　　(軍州兼管内勸農營田事淮南西路安撫副/使馬步軍副都搃管兼提領措置屯田専一)
　　　　(措置提督修城節制本路屯戍軍馬十二月/十七日到任任内轉武功大夫忠州團練使)
　　　　(寳慶元年六月十九日被命特轉一官令時/暫歸司至寳慶元年十月二十六日除知閤)
　　　　(門事兼客省四方館事提㸃製造/御前軍器所十一月十七日離任)
　　夏友聞(武節郎右武衛郎將寳慶元年十一月二/十日被奉聖旨時暫兼權建康府駐劄御)
　　　　(前諸軍副都統制職事管幹軍馬十二月十/六日到任任内陞左驍衛中郎將轉武徳郎)
　　　　(紹定三年四月十九日致/仕贈武略大夫宣州刺史)
　　許俊(左武大夫潭州觀察使主管侍衛馬軍行司/公事紹定三年十月初八日準省劄時暫兼)
　　　　(權建康府駐劄御前諸軍都統制司職事十/月初十日交割管幹任内特授潭州觀察使)
　　　　(紹定四年九月/初三日離任)
　　夏友諒(武略大夫忠州刺史池州駐劄御前諸軍/副都統制紹定四年八月十六日准樞宻)
　　　　(院劄子被奉聖旨江西討捕獲捷立功特除/建康府駐劄御前諸軍都統制九月初三日)
　　　　(到任任内該遇慶壽赦恩特轉武顯大夫又/曾提領人馬總統諸項節制調遣尅取盱泗)
　　　　(全復城壁其功優異奉聖旨特轉四官未凖/告下紹定六年九月二十日致仕特贈武功)
　　　　(大夫和州/防禦使)
　　李虎(武略大夫逹州刺史池州駐劄御前諸軍都/統制改除建康府駐劄御前諸軍都統制紹)
　　　　(定六年十一月十四日到任至端平元年六/月十七日兼知光州任内轉右武大夫端平)
　　　　(二年五月十九日回司依舊建康都統制改/兼知泗州當年七月十五日改除鎮江府駐)
　　　　(劄御前諸/軍都統制)
　　王鑑(右武大夫和州防禦使帶御器械兼權主管/侍衛步軍司公事兼侍衛馬軍司職事兼權)
　　　　(建康府駐劄御前諸軍都統制總統淮西一/路軍馬端平二年十一月二十八日到任任)
　　　　(内轉拱衛大夫福州觀察使霍丘縣開國男/食邑三百户端平三年五月初三日免兼離)
　　　　(任/)
　　王忠(保義郎特差權發遣江南東路馬步軍副搃/管時暫兼權建康都統司職事嘉熈元年三)
　　　　(月十五日到任嘉熈二年五月二十九日兼/權建康府駐劄御前諸軍副都統制嘉熈三)
　　　　(年三月二十七日帶行環衛官除建康府駐/劄御前諸軍都統制任内帶行左衛將軍文)
　　　　(州刺史節次轉武節郎淳祐二年/正月十一日召赴樞宻院禀議)
　　王福(利州觀察使左武衛上將軍知安豐軍兼管/内勸農營田屯田使沿邊都巡檢使節制本)
　　　　(軍屯戍軍馬淳祐二年正月十二日除建康/府駐劄御前諸軍都統制兼知安豐軍任内)
　　　　(帶行帶御器械合肥縣開國男食邑三百户/特除安逺軍承宣使淳祐四年五月二十七)
　　　　(日奉聖旨依舊帶御器械建康都統制時暫/赴樞宻院禀議當年六月十五日解離安豐)
　　　　(軍職事續准樞宻院劄子奉聖旨時暫於揚/州駐劄同共措置捍禦淳祐四年十一月初)
　　　　(八日改除主管侍衛步軍司公/事仍兼侍衛馬軍司舊司職事)
　　鄮進(武功大夫遥郡刺史閤門宣賛舍人淮南西/路馬步軍副搃管兼侍衛馬軍行司中軍統)
　　　　(制淳祐四年六月空日樞宻院劄子六月十/四日奉聖旨兼權建康府駐劄御前諸軍副)
　　　　(都統制職事於當年七月十八日到任任内/准告授吉州刺史淳祐七年五月空日樞宻)
　　　　(院劄子五月十九日奉御筆除江州駐/劄御前諸軍都統制六月初五日離任)
　　劉全(拱衛大夫福州觀察使左屯衛大將軍京西/南路安撫使馬步軍都總管知㐮陽軍府事)
　　　　(兼管内勸農營田屯田使充鄂州江陵府駐/劄御前諸軍副都統制隨縣開國男食邑三)
　　　　(百户淳祐五年三月十一日樞宻院劄子奉/聖旨召赴樞宻院禀議續准樞宻院劄子四)
　　　　(月十八日奉聖旨除建康府駐劄御前諸軍/都統制於六月初六日到任至七月二十六)
　　　　(日准尚書省劄子三省同奉聖旨兼權知真/州節制本州屯戍軍馬至淳祐六年閏四月)
　　　　(十六日離任回司任内准告轉授親衛大夫/加封隨縣開國子食邑五百户淳祐七年五)
　　　　(月空日樞宻院劄子五月十九日奉/聖旨除環衛官六月初四日離任)
　　張仲宣(拱衛大夫揚州觀察使左武衛大將軍鎮/江府駐劄御前諸軍都統制沈丘縣開國)
　　　　(子食邑五百户淳祐七年五月空日樞宻院/劄子五月十九日奉御筆除建康府駐劄御)
　　　　(前諸軍都統制於當年六月十六日到任任/内該遇明堂大禮赦恩告進封沈丘縣開國)
　　　　(伯加食邑二百户淳祐/九年八月初六日致仕)
　　王忠(武節郎文州刺史左武衛大將軍荆湖南路/馬步軍副搃管帶行環衛官左武衛大將軍)
　　　　(潭州駐劄仍釐務兼潭州飛虎親兵忠義諸/軍都統制後來知院陳大使改除其行府一)
　　　　(行官屬結局隨司解職淳祐九年八月空日/樞宻院劄子八月十四日奉御筆除建康府)
　　　　(駐劄御前諸軍都統制於當年十月二十二/日到任任内節次准告轉充武經大夫淳祐)
　　　　(十一年八月空日樞宻院劄子八月/十三日奉聖旨王忠赴樞宻院禀議)
　　馬汝海(武功大夫閤門宣賛舍人江南東路馬步/軍副總管和州寕淮軍統制淳祐八年六)
　　　　(月空日樞宻院劄子六月十一日奉聖旨除/建康府駐劄御前諸軍副都統制於當年六)
　　　　(月二十一日到任淳祐九年五月空日樞宻/院劄子五月六日奉御筆除池州駐劄諸軍)
　　　　(副都統制/離任訖)
　　孫琦(武功大夫左衛將軍平江府駐劄御前許浦/水軍副都統制淳祐九年五月空日樞宻院)
　　　　(劄子五月六日奉聖旨除建康府駐劄御前/諸軍副都統制於當年五月十九日到任淳)
　　　　(祐十年三月空日樞宻院劄子三月二日奉/聖旨帶行右驍衛將軍續准淳祐十年五月)
　　　　(空日樞宻院劄子五月十/五日奉聖旨差知招信軍)
　　湯孝信(左武大夫福州觀察使左屯衛大將軍兩/浙東路馬步軍副搃管淳祐十年六月空)
　　　　(日樞宻院劄子五月二十七日奉御筆除建/康府駐劄御前諸軍副都統制於當年六月)
　　　　(十五日到任續准樞宻院劄子兼搃制鎮江/府殿前司䇿應軍馬時暫鎮江府駐劄淳祐)
　　　　(十一年八月空日樞宻院劄子八/月二十六日奉聖旨著與宫觀)
　　張文彬(修武郎統制真州軍馬淳祐十一年八月/空日樞宻院劄子八月十日奉御筆除建)
　　　　(康府駐劄御前諸軍副都統制續准樞宻院/劄子八月十八日奉聖旨特與帶行左驍衛)
　　　　(郎將令聽兩淮制置大使司調遣於當年九/月十一日到任任内節次轉充武翼郎淳祐)
　　　　(十二年四月二/十八日離任)
　　王徳(武功大夫左屯衛將軍特差淮東制置大使/司計議官淳祐十二年五月空日樞宻院劄)
　　　　(子樞宻院奏右五月二十一日奉聖旨特與/叙復元官時暫兼權建康府駐劄御前諸軍)
　　　　(副都統制職事於當年六月八日到任淳祐/十二年十一月六日奉御筆除建康副都統)
　　　　(制寳祐二年正/月十九日致仕)
　　陳璽(訓武郎江南東路馬步軍副搃管淳祐十一/年八月空日樞宻院劄子八月十三日奉聖)
　　　　(旨王忠今赴樞宻院禀議所有建康都統制/職事交割與江東總管陳璽兼權於當年八)
　　　　(月二十八日到任淳祐十一年十二月空日/樞宻院劄子十二月八日奉聖旨除建康府)
　　　　(駐劄御前諸軍都統制任内昨因部兵前/去渦河勦賊立功特轉三官轉充武節郎)
　　湯孝信(左武大夫福州觀察使左屯衛大將軍除/建康府駐劄御前諸軍都統制於寳祐二)
　　　　(年六月二十八日到任至寳/祐二年九月十四日離任)
　　陳奕(武功大夫閤門宣賛舍人除建康府駐劄御/前諸軍副都統制於寳祐二年七月二十五)
　　　　(日到任至寳祐五年/閏四月十九日離任)
　　王鑑(武康軍承宣使沿江制置使司諮議官除建/康府駐劄御前諸軍都統制於寳祐三年九)
　　　　(月十五日到任續改差京湖宣撫大使/司諮議官寳祐五年七月初十日離任)
　　　智春(武徳大夫閤門宣賛舍人除建康府駐劄/御前諸軍副都統制於寳祐五年閏四月)
　　　　(二十日到任至寳祐六年十/二月十四日離任改知通州)
　　朱廣用(武功大夫右驍衛將軍沿江制置使司諮/議官池州駐劄御前諸軍都統制次改除)
　　　　(建康府駐劄御前諸軍都統制於寳祐五年/七月十一日到任至景定元年九月初十日)
　　　　(離/任)
　　孫虎臣(武徳郎閤門宣賛舍人除建康府駐劄御/前諸軍副都統制於寳祐六年十二月十)
　　　　(五日到任至開慶元/年三月十六日離任)
　　鍾寔(武徳大夫閤門宣賛舍人淮西馬步軍副搃/管除建康府駐劄御前諸軍副都統制於開)
　　　　(慶元年三月十七日到任至/當年十二月二十四日致仕)
　　趙國英(武略大夫兩淮制府帳前都統制除建康/府駐劄御前諸軍副都統制於景定元年)
　　　　(二月二十八日到任至景/定元年八月初五日離任)
　　蘇才(武功大夫帶行環衛官建康府駐劄御前諸/軍都統制兼沿江制置大使司計議搃統建)
　　　　(康太平州两郡江面兵船於/景定元年六月十八日到任)
　　李海(武功大夫閤門宣賛舍人建康府駐劄御前/諸軍副都統制於景定元年八月初六日到)
　　　　(任/)
　　提領江淮茶鹽所
嘉熈四年八月創制置茶鹽使以戸部尚書岳珂為之
御筆賜珂曰朕以邊事未息國計告匱思為變通之䇿
遂稽先朝故寔畀卿以制置茶鹽使意欲絶私販以收
利權通浮鹽以豐邦課去苛征以惠商賈卿其竭心體
國母弛法毋狥情使用足於上而擾不及民以副委任
責成之意則予汝嘉此司存之所由始也淳祐元年五
月珂被召省制置茶鹽使置提領以江東麾節兼徐公
鹿卿孟公㸃鄧公泳何公元壽丘公岳陳公塏舒公滋
皆以太平守臣江東轉運兼呉公淵以太平守臣兼淳
祐寳祐凡再至馬公光祖淳祐間以江東轉運淮西搃
領兼寳祐中復以沿江制置使兼其後倪公垕印公應
雷皆以轉運搃領兼陳公綺則以轉運副使兼由珂而
後凡以太平守臣兼領者則置司本州不為太平守臣
者置司皆在建康淳祐四年四月給奉使印始正提領
江淮茶鹽所之名此司存之所由定也其初客販正鹽
浮鹽每一袋收錢二十貫六百文真州賣鹽不理資次
者每袋收錢一十貫三百文皆名曰助軍錢客販茶每
一長引收錢十二貫三百六十文每一短引收錢一十
貫三百文皆名曰審驗錢内有分𨽻曰吏禄錢凡所收
錢並用三分十八界㑹七分十七界㑹又置秤盤局于
采石鹽以三百二十斤為一袋草茶以百二十斤為一
長引百斤為一短引末茶百二十斤為一長引九十斤
為一短引剰數拘沒坐罪此則岳尚書制置之時也其
後因之又添置鄧步梅渚二局拘浙鹽助軍錢則孟運
判之時也罷采石秤盤加收鹽袋助軍錢省鄧步梅渚
二局則何運副之時也印給出山由子鴈汊添局拘𣙜
則呉尚書之時也淳祐中兼領財用分司遂撥鎮江𣙜
貨務併歸本所又創采石分司復秤盤局又創池口局
及常州丹陽上下局拘徽嚴處等州草茶之過淮者皆
使納錢又創宜興溧陽二局拘浙鹽搭買香引又創江
州分司凡上江茶每一長引收錢二百貫以三十貫入
分司百七十貫入本所每一短引收錢百七十貫以二
十貫歸分司百五十貫歸本所皆名曰貼納錢江東草
茶審驗錢如舊仍不問長短引每引並收貼納錢一百
貫於是茶鹽所嵗入倍於常時財用所之入亦與本所
等此則舒運判之時也此後申請六事一曰禁止權攝
(照對前政任内率以鄉曲新故分任諸局月日應副人/情甚者白佔借補縱横其間既不以榮進自期又非以)
(職業自見朝營暮度惟務攫拏如蟻慕羶如蠅見血入/於公者不一二而入於私者已什百局務既不可為而)
(商旅亦重困矣今自光祖到官為始諸局並差見任文/武官雖未能盡必其㢘謹無玷然按察之所及謫罰之)
(所加其有盡瘁急公洗手奉職為官辦事者當行剡薦/或有違戾定當按劾所有以前權攝之弊並行止絶)
二曰省併諸局(照對上江之茶下江之鹽𦂳要纂節去/處誠不可不置立局分前此所創子局)
(星羅棊布不分緊慢月益日增被差之官下逮吏卒欲/飽溪壑必不徒行抉剔搜羅無所不至而商旅始有罹)
(其患者矣今就中逐項斟酌除采石秤製鹽袋蕪湖貼/納搭引香斤檢視批發不可廢外其建康池州池口鎮)
(江府丹陽常州并無錫江陰諸局並就委各處州縣佐/官拘𣙜本所更不差官置局外有宜興溧陽原係秤盤)
(浙鹽搭賣茶引乳香去處今浙鹽既未打發上件局權/且停止却候續作區處其鎮江一局止是檢察下江草)
(茶在官既無所/收亦合省併)三曰訂正權衡(照對本所秤盤客人袋/鹽正要輕重適平公私)
(兩便前此局官不能潔已奉公貪風相扇每遇客船到/岸先行打話以賄賂之多少為斤兩之低昻秤子等人)
(全用手法秤盤之際暗號多端或摸頷捫巾或摇頭瞬/目但知逐鹿不見泰山傳笑邇遐貽害商旅今光祖躬)
(親前去采石喚上客人對面是正權衡刻定印押將前/來所用私秤當官劈毁務在公私兩不相虧僉曰公平)
(已雕板/榜為照)四曰禁戢苛取(照對各局事例本是贍給官吏/并一行人所以防其苛取前政)
(任内已嘗具申朝省自有成例近年以來又於此外創/立名色層見迭出有所謂到岸錢有所謂住賣錢又有)
(所謂過局錢甚至批引以號有錢客買鋪買有錢判狀/請印之𩔖亦皆有錢其他誅求未易枚舉茶以引計鹽)
(以袋計積而言之不知其幾自光祖領事以來已戒飭/官吏將前件弊竇一切蠲革如有違戾官員按劾吏卒)
(决配已出榜在局/張掛約束去訖)五曰住給茶由(照得江西産茶州郡/客人起茶既有太府)
(寺所給茶引又有分司入山公據及筒袋印紙闗防已/為嚴宻昨因審驗窠名又給出山由子委是重叠徒資)
(通判㕔官吏邀阻乞覓擾人之弊今朝廷新降指揮已/併審驗而為貼納所有上件由子並行住給已施行去)
(訖/)六曰約束牙儈(照得茶船到岸例係牙人保税牙儈/無狀兠收騰倒以客人之財本為私)
(家之營運將新壓舊挪後換前動涉嵗時不還客本又/有攬下客人納官之錢歸已侵用却待賣出客貨逐旋)
(補納公私兩受其害光祖自到官即帖局官喚上係/籍官牙責立罪狀不許循習舊弊如違定作施行)此
則馬總領之時也罷采石分司併歸本所則陳運副之
時也其規模之因革如此主管文字一員或二員以院
轄差充或從本所於已作縣人選辟幹辦公事一員準
備差遣二員蕪湖采石屬官三員或選辟或堂差其官
職之建置如此課入有殿最有勸賞著于令
　　提領建康府户部贍軍酒庫所
中興以來創酒庫于建康府者行宫一庫本府三庫江
東安撫司二庫淮西總領所四庫侍衛馬軍司一庫御
前諸軍都統制司十八庫總二十九庫乾道中周總領
闗申朝廷置户部贍軍酒庫所將二十九庫併入本所
於是城内置東南西北中五庫及嘉㑹鎮淮鳯臺三庫
城外置豐裕龍灣兩庫共為十庫至嘉定年間又於石
井韓橋湖孰增置三庫淳祐二年池總領聖夫又將在
城八庫併作三庫鳯臺鎮淮為一庫東西北及嘉㑹為
一庫南中為一庫淳祐十二年吕總領好問省東南西
北中五庫城内只作嘉㑹鳯臺鎮淮三庫其城外二庫
仍舊紹定中趙大使善湘又於城外創置防江一庫淳
祐初呉制使淵又創置激賞䓁五庫此六庫皆𨽻沿江
制置司淳祐十一年吕總領好問申朝廷將制置司六
庫併入本所包認嵗額改防江為城北庫激賞為城南
庫城西門為城西庫靖安為龍灣新庫天禧為南子庫
寳祐二年將城南西子庫併入豐裕庫龍灣新庫併入
舊庫今一嵗之入解納御前酒庫所者七十五萬貫(十/七)
(界官會/下同)分𨽻沿江制置司者七十六萬貫分𨽻江東安
撫司者二十三萬三千三百五十一貫四十文分𨽻建
康府者一十五萬四千四百五十五貫(月有小盡則/計日除之)分
𨽻侍衛馬軍司者二萬二千二百七貫七百八十文分
𨽻御前諸軍都統制司者三十七萬八千二百三十七
貫三百九十六文餘皆入于淮西總領所充饟軍等用
此酒所因革之大略也提領以總領兼
　主管文字一員
　　嘉定年間置或堂除或從本所選辟並以已作縣
　　京朝官充二年滿轉一官
　幹辦公事或準備差遣一員
　　嘉定年間置京選通差並從本所選辟三年滿轉
　　一官零月日計日理賞減磨勘
　酒庫監官
　　乾道七年各庫置兩員開禧初省一員增使臣五
　　員嘉定以後嘉㑹鎮淮鳯臺豐裕龍灣五庫並係
　　本所選辟其東西南北中五庫係吏部注差淳祐
　　十年省東西南北中五庫官餘五庫官仍從選辟
　　任滿照條格推賞
　糴場監官
　　嘉定年間置兩員以司糴買淳祐十年省一員或
　　部注或選辟任滿照條格推賞
　都錢庫監官
　　嘉定年間置一員以司出納吏部注差任滿照條
　　格推賞
　
　
　
　
　
　
　
　
　
　
　景定建康志巻二十六
欽定四庫全書
　景定建康志巻二十七　　宋　周應合　撰
官守志四
　　諸縣令
　上元縣㕔壁記秣陵治上元江寧兩縣明道先生嘗
　主上元簿攝行令事均税聽訟挈其民於敬讓視事
　眞令等風行瞬息欠申間播流至今於是地靈光燄
　旁左莫與京吾里曹君之格隨牒賦邑適得此百里
　地引領想像如先生復出率職廸誼捐身相民曩吏
　攬為市廋欺賦租𩔖足為民病鋭意一切洞究根原緩
　民急吏經界法不行詭蔽寄挾醸詐萬端昧旦坐聽
　事揆賦輿所當輸簿正以差户税一境頌平兩競在
　庭不下席亟決亡何險健退聽事寖省狴圄屢空則
　以餘暇定傾換螙若亭若堂錯絡近逺門皇吏舍悉
　趨堅良合亡慮屋百楹縣無他羨飭材度費皆已出
　向以銅章刓為縣闕典前閱令長置莫問嵗亦云屢
　亟上之府從朝廷更鑄下之縣事復有小於印章者
　君無不䟽理安植之念且終更踐遣信重趼來請記
　盖環百里為縣聚民萬室欣戚恬愉我手繄豈徒以
　執灋制商功利趣了朝暮哉今之健有決者徒曰縣
　負我以力勝民惟恐不至顧有詳考而深思以今準
　昔如君行縣事以休吾民者不自意廼獲見只君立
　扁識壁跂而竦俛而悟想雖一草一木直欲䕶惜如
　存先生固謂縣之政可逹於天下則掲之政逹以名
　吾堂先生固謂存心愛物利未有不及人則掲之存
　愛以名吾亭先生之道之化吾周夫子之道之化也
　則又惟夫子愛蓮有説而掲之同愛以名吾傍池之
　滣之亭正使扁折攘夷道固在也惕若有懐因其嘗
　仕此而表厲尊顯之抑以明尚賢治俗之本首云爾
　此不足書若何而書寳祐乙夘日南至朝議大夫集
　英殿修撰提舉建寕府武夷山冲祐觀江萬里記
　縣有令所以行君之令致之民也君有令焉自朝廷
　至於部刺史部刺史以尺紙付州州易尺紙嚴期㑹
　付縣縣窮矣盤錯倥偬為庶事責成之地故其任為
　難建康東南一都㑹管鑰所繋視他邦為重而所𨽻
　邑五上元在城邑也府攽事于下而吾邑先焉故視
　他邑為尤難紹興辛巳賛皇李闢之來宰是邑闓明
　强敏游刃有餘理未幾敵䠞淮瞰江朝廷大為守備
　已而黃屋勞軍公廬于江壖董民兵察營砦所宜植
　嚴烽燧謹糧饟而又經理千乗萬騎百司庶府之所
　須幬帟餼廪薪金之属無一不備首以辦理聞聖天
　子召而見焉奏章愷切深中時病於是皆頌公非特
　長於材而逹於事宜不如此也一日謂邲曰前未嘗
　刻石紀令名氏追而求之盖十數嵗以往則亡之矣
　自紹興以來得十二人將書其到罷嵗月使來者有
　攷焉子其為我記之邲負丞是邑久與公周旋辭不
　獲乃刻于兹石紹興三十二年四月初八日右承事
　郎知建康府上元縣丞主管學事葛邲記　寳慶續
　題名記建業今之别都釐為屬邑者五邑居帥守治
　所者二其最大而且壯者上元是已夫麟符重寄例
　畀近臣位貌穹崇弗與列郡等以墨綬吏晨夕從事
　乎其前曽弗獲肆志展布而所治之地又壯而大焉
　信乎其勝任之難矣前後莅兹邑者往往皆自度其
　材而後授是以居焉而多可紀去焉而多見思舊有
　豐碑具載名氏自紹興以迄嘉定班班可攷今令尹
　趙公時僑向留守大帥觀文彦逾之孫也觀文之去
　是邦垂三十載民懐其徳如一日然眷眷召棠弗忍
　翦伐况覩其象賢乎惟公挺有祖風律已以㢘臨民
　以公不嚴而威令行不擾而催科辦撫字之暇百廢
　具飭治事有㕔向者圮而今更創焉退食有堂向者
　陋而今増敞焉且又闢後圃營新亭自非邑事整裕
　何以及此再考云邇𤓰代有期顧瞻題名之碣鐫勒
　已遍命工更造載續前記廼屬文舉為之文既忝寮
　寀親目善政其敢以蕪陋辭噫嘻當新天子龍飛之
　初元而刻諸堅珉以親賢標的孝居其首煥乎韙哉
　然公之意非欲以是自耀也周而復始適惟其時繼
　自今弦歌于兹者皆得以掲名乎其上是亦有補于
　將來云爾要之毁譽之公久而後見異時邑中耆老
　覩其名思其人感遺愛於無窮播休聲于不泯必如
　是則大書特書可無愧矣來者其鍳諸寳慶元年立
　春日朝奉郎簽書建康軍節度判官㕔公事賜緋魚
　袋劍津鄧文舉謹記
　　徐端輔(右朝奉郎紹興二/年七月内到任)
　　蔣閣祖(右宣義郎紹興四/年四月内到任)
　　趙丕化(右朝奉郎紹興五/年三月内到任)
　　曾恢(右宣義郎紹興六/年五月内到任)
　　呉樞(右朝奉郎紹興十/年二月内到任)
　　呉芑(右宣義郎紹興十三/年三月初三日到任)
　　許頌(右承議郎紹興十三年十一月初二日/到任至十六年十二月十六日任滿)
　　胡廷直(右通直郎紹興十六年十二月十六/日到任至二十年二月初七日任滿)
　　馮和叔(右承事郎紹興二十年二月初七日/到任至二十三年五月初四日任滿)
　　黃霖(右通直郎紹興二十三年五月初四日/到任至二十六年五月初十日任滿)
　　許宦(右承事郎紹興二十六年五月初十日到任/至二十七年二月四日改差監潭州南嶽廟)
　　滕謹(右奉議郎紹興二十七年十月二十日/到任至三十一年三月十七日任滿)
　　李闢之(右通直郎紹興三十一年三月十七日/到任至隆興二年四月十六日任滿)
　　李允升(右從政郎隆興二年四月十六日到/任至乾道二年四月二十七日罷)
　　魏楫(右宣教郎乾道二年九月初一日到任/至五年九月十九日被旨都堂審察)
　　方廷瑞(右承議郎乾道五年十月三十日到/任乾道九年四月二十八日任滿)
　　蘇囿(通直郎乾道九年四月二十八日/到任淳熈二年三月八日任滿)
　　趙公崇(通直郎淳熈二年三月初九日到/任至淳熈四年四月十九日任滿)
　　薛裵(通直郎淳熈四年四月十九日/到任六年五月二十七日任滿)
　　趙伯晟(奉議郎淳熈六年五月二十七日/到任至九年六月二十七日任滿)
　　冷世修(宣教郎淳熈九年六月二十七日/到任至十二年七月初九日任滿)
　　鄭若容(奉議郎淳熈十二年七月初十日/到任至十五年八月一日任滿)
　　王允蹈(宣教郎淳熈十五年八月初二日到/任至紹熈二年八月十九日任滿)
　　姜楷(奉議郎紹熈二年八月二十日到/任至五年八月二十七日任滿)
　　程阜(奉議郎紹熈五年八月二十八日到任至/慶元元年十一月初九日請急難假離任)
　　方楷(景祐初釋褐歴三任以攷課遷衛尉寺丞知/江寕府上元縣嘗親獲羣盗不干賞曰吾縣)
　　　　(令為天子舉職爾功何有哉歐陽文忠公有/送方希則序期待甚厚盖贈公也其後乾道)
　　　　(丙戌公之曾孫諱滋以敷文閣待制居守金/陵又三十年五世孫叔恭復四試邑而題名)
　　　　(偶失記載到罷月日當在慶厯/皇祐間姑摭大略附于左方)
　　方叔恭(奉議郎慶元二年三月二十五日/到任至五年四月十二日任滿)
　　莫柯(奉議郎慶元五年/四月十三日到任)
　　鄭緝(宣教郎嘉泰二年/五月初三日到任)
　　扈卞(奉議郎開禧元年/五月二十日到任)
　　趙希蒼(通直郎開禧元年閏八月初九日到/任至二年十一月二十三改差制機)
　　史復祖(宣教郎開禧三年三月二十七日到/任至嘉定二年五月初四日任滿)
　　戴槩(承議郎嘉定二年/五月初四日到任)
　　栁説(宣教郎嘉定四年二月二十五日/到任至七年六月初九日任滿)
　　洪圭(奉議郎嘉定七年六月初九日/到任至十年八月初三日任滿)
　　司馬述(宣教郎嘉定十年八月初三日到任至/十二年八月二十七日改寕海軍簽判)
　　葉宰(宣教郎嘉定十二年十月二十一日/到任至十五年十一月初九日任滿)
　　趙時僑(嘉定十五年十一月初九日到任/至寳慶元年十一月十八日任滿)
　　趙崇健(宣教郎寳慶元年十一月十八日到/任至三年十一月二十四日任滿)
　　奚撫(通直郎寳慶三年十一月二十四日到/任至紹定三年十二月二十日任滿)
　　錢逄(通直郎紹定三年十二月二十一日/到任至六年十二月二十日任滿)
　　樓淮(奉議郎端平元年二月初六日到/任至嘉熈元年四月十三日任滿)
　　豐雲昭(通直郎嘉熈元年四月十三日以句容兩/易到任至二年十二月十四日改通判建)
　　　　(康/府)
　　戴宗昭(奉議郎嘉熈二年十二月十四日到任/至三年十二月十九日改通判建康府)
　　蔣孝参(奉議郎嘉熈四年/二月初二日到任)
　　譚谷(宣教郎嘉熈四年六月十六日到任淳祐/二年四月十五日沿江制司劄随司解任)
　　陳夣髙(奉議郎淳祐二年四月二十八日/到任至五年七月二十四日任滿)
　　趙若珫(宣教郎淳祐五年七/月二十四日到任)
　　王旦(通直郎淳祐七年十月十五日/到任至十年十月二十日任滿)
　　陶夣桂(淳祐十年十月/二十四日到任)
　　曹之格(承事郎淳祐十二年十月初八日到任寳/祐元年二月轉宣義郎二年閏六月轉宣)
　　　　(教郎三年五月内申省部給下新鑄印一顆/以上元縣印為文當年十二月差通判無為)
　　　　(軍/)
　　陳寅(宣教郎寳祐三年十一月初八日/到任至六年十二月望日任滿)
　　許鑰(通直郎寳祐六年十二月望日到任至景/定元年五月改添差通判臨安軍府事)
　　鍾蜚英(奉議郎景定元/年八月到任)
　江寕縣蘇魏公頌作題名記云縣令題名舊無其傳
　頌始到職以非便民先急之務而未遑經營也一日
　鄉民有訟田者辭逮數室咸造于庭紛辨交争初莫
　能决訊其劑約則曰亡之矣訊其移受之始曰不能
　記矣所能言者某令時接某事至某之鄰鄉實某祖
　受田立籍之嵗也縣有版籍葢載之矣因求其令在
　事之年而邑之胥吏皆無能言者乃為之捃摭數十
　年簿書始見其令之官氏閲其籍果得訟田者之祖
　名具載某地數而侵冒者乃詘頌於是歎曰昔之居
　官者去而留名氏紀嵗月於府寺豈特好事者為之
　哉是亦有謂爾斯獄也以令之官氏乃得致訟之嵗
　月因版籍而後知民之情偽版籍雖具而民不能言
　其嵗月縣令雖去而民猶能言其為治之迹是令去
　而題名於後不為無益於治理也於是條次前令官
　稱姓名起開寳李氏去國郡邑歸職方始命王官迄
　兹慶厯六年凡七十載歴三十八令而拙者繼焉因
　命礱石紀其交承之次第龕於聽事之壁間非唯記
　乎嵗月而已又念夫居事職者坐廣居享豐禄假天
　子威刑案籍以莅政事其不能厪體以督簿書之務
　平心以待生齒之訟殆非朝廷所以建官分職之意
　也矧在是邑宻負大府號為望縣其地之廣袤百里
　有畸編户逾二萬而開年逋逃未復者且千齒倍户
　有半而𨽻名于力役胥徒者幾三十之一其賦徭之
　重輕資貨之移用兼并之强弱紛争之是非盖日有
　焉一繋乎長人者之决之也茍失其當民實受弊任
　治者得不為之用心哉故予因紀年而又論政又書
　其命事之由于左方將以告于民官庶幾悉意民務
　毋俾其人曰某令者治某事而非是我將何告焉姑
　待來者聽治之非唯警于來者抑將以自警焉則日
　升斯堂而受訴牒舉而視之曰前日某事其人稱某
　令之不治則予之弊事是必將審覆其詞而求索其
　情亦冀臻夫理而少紓其責也　淳熈壁記古者記
　事繋日月此官治壁記之所由設歟詎非古耶自記
　則媚已代作則媚人或謂春秋之旨於是委地固也
　其欲述治道别賢不肖以訓于後則誰宜為亦必詔
　興廢列姓氏而止耳江寕名縣肇晉太康辛丑歴宋
　齊梁陳隋唐五季六百四十有五䙫為我朝天禧二
　年廼用此名建府中間縣名之廢易不一中興以來
　行殿所居物衆事劇為令滋不輕歴陽張君伯子實
　來既三載得令姓名嵗月日㫁自樂君迄于今二十
　二人刻石䧟置官治之壁記事之意於是乎在噫設
　官以為民通于上下於民尤近其孰易令今江寕有
　令閲嵗逾七百其人幾何居此有紀進此有由而姓
　氏有傳寥寥也仰俯之際誰其無志於斯茍志於斯
　民且得職而令不與焉則吾不知而其傳與否又不
　係夫壁記之有無也然雕屏銘几殆弗章乎君属叙
　其顔敬為之書伯子名孝伯淳熈甲辰日南至同郡
　龔敦頥記　紹定壁記江寕㕔事舊有壁記創於淳
　熈之甲辰既久鐫題殆遍寳慶三年夏建安劉君來
　越嵗政成遂刻石以續于左金陵帝王州江寕為赤
　邑按前記行殿所居物衆事劇為令滋不輕時沿江
　未置司也自制府宏開應醻調遣於是滋繁則為令
　者毋乃尤不輕於前日乎責愈重任此責愈難今廼
　闕而不續則前乎此其間有賢且材者或不得以著
　其名氏而後乎此將以觀其人之賢且材而無所證
　則壁記果可以闕而不續乎是記也非徒記嵗月云
　爾某人以某年某月至而某年某月之邑事理歟民
　無擾歟則人必曰某人果賢且材矣天下有公是非
　人心有公好惡繼是為令者將莫不奮焉以賢且材
　者自期而使後之視今猶今之視前也然則江寕之
　民不其愈多幸歟此君之所甚望也此壁記之所以
　續也君名垕尚書文簡公之子其為政豈弟慈祥不
　擾而事辦制府以其賢聞諸朝俾兼幕府云紹定已
　丑九月既望宣教郎行國子正董洪記
　　樂(闕/)　(朝請郎紹興/元年到任)
　　朱舉直(修職郎紹興/三年到任)
　　盛瑺(宣教郎紹興/六年到任)
　　張昌(奉議郎紹興/九年到任)
　　臧梓(宣教郎紹興/十一年到任)
　　茍紳(奉議郎紹興/十二年到任)
　　葉義問(宣教郎/)
　　曾譓(朝奉郎/)
　　姚劭(宣教郎/)
　　竇安國(右承事郎紹興二十年九月到任/至二十三年九月二十四日任滿)
　　曾浩(右朝奉郎紹興二十三年九月二十五/日到任至二十六年十月初九日任滿)
　　洪□(左承議郎紹興二十六年十月初十日/到任至二十九年十月二十七日任滿)
　　陳希平(右宣教郎紹興二十九年十月二十/八日到任至三十二年正月致仕)
　　喻仲逺(左宣教郎紹興三十二年四月/十三日到任六月四日致仕)
　　張椿(右從事郎紹興三十二年九月二十九日/到任隆興元年十月改差四川制司幹官)
　　趙彦恂(左宣教郎隆興二年三月十七日/到任乾道二年八月十五日成資)
　　陳旵(右宣教郎乾道二年十二月二/十四日到任至四年七月内罷)
　　何作善(右宣教郎乾道四年十月十七日/到任至八年四月十九日任滿)
　　葛郛(右奉議郎乾道八年四月二十日到/任至淳熈元年七月十八日任滿)
　　趙伯渙(宣教郎淳熈元年七月十九日/到任至三年七月二十日任滿)
　　章騆(通直郎淳熈三年七月二十一日/到任至五年十月初三日任滿)
　　趙善興(奉議郎淳熈五年十月初四日/到任至九年正月十九日任滿)
　　張孝伯(奉議郎淳熈九年正月二十日到/任至十二年二月初四日任滿)
　　曾炎(通直郎淳熈十二年二月初五日到/任至十五年二月二十三日任滿)
　　虞汝翼(承議郎淳熈十五年二月二十四/日到任至十二月初八日丁憂)
　　裘揚祖(宣教郎淳熈十六年四月二十三日/到任至紹熈三年五月三日任滿)
　　陸峻(承議郎紹熈三年五月四日到任/至慶元元年十月十二日任滿)
　　劉履忠(奉議郎慶元元年十月十三日到/任至四年十月二十三日任滿)
　　于倬(通直郎慶元四年十月二十四日到任/至嘉泰元年十一月二十七日任滿)
　　楊九鼎(通直郎嘉泰元年十一月二十八日/到任至四年七月二十四日丁憂)
　　何中寔(嘉泰四年十一月初七日到任至/開禧二年七月宣劄權廬州通判)
　　馮必大(開禧三年五月初一日到任至/嘉定元年五月二十五日致仕)
　　潘槱(宣教郎嘉定元年九月二十七日/到任至二年九月初八日丁憂)
　　徐龜年(宣教郎嘉定三年正月初一日到任至/六年正月改監建康府權貨務都茶場)
　　胡林卿(宣教郎嘉定六年二月十九日/到任至九年四月十六日任滿)
　　莫光朝(宣教郎嘉定九年四月十七日到/任至十年十一月十七日致仕)
　　王大臨(宣教郎嘉定十一年四月初五日/到任至十四年四月初十日任滿)
　　季端誼(宣教郎嘉定十四年四月十一日到/任至十七年四月二十一日任滿)
　　潘子高(宣教郎嘉定十七年五月初十日/到任至寳慶三年五月初九任滿)
　　劉垕(奉議郎寳慶三年五月初十日到/任至紹定三年六月初八日任滿)
　　陸衍(朝奉郎紹定三年六月九日/到任至六年六月十日任滿)
　　周大昌(通直郎紹定六年六月十一日到任/至端平三年七月二十八日任滿)
　　恵孔時(宣教郎端平三年十月十七日/到任至嘉熈二年八月任滿)
　　王圭(通直郎嘉熈二年八月初六日到任/至淳祐元年九月二十七日任滿)
　　趙與稀(奉議郎淳祐元年九月二十八日/到任至四年十一月十六日任滿)
　　錢謙孫(通直郎淳祐四年十一月十六日到任/至七年十二月初三日辟滁州通判)
　　趙崇鐐(宣教郎淳祐七年十二月初三日/到任至八年六月十六日丁憂)
　　孫榟(宣教郎淳祐八年八月初一日/到任至十年八月初二日致仕)
　　曹庭褒(奉議郎淳祐十年八月初三日到/任至寳祐元年八月七日任滿)
　　趙崇耑(奉議郎寳祐元年八月初十日/到任至三年十二月十日致仕)
　　葉信厚(宣教郎寳祐三年十二月二十四日/到任至四年十月六日避親離任)
　　趙希瓍(宣教郎寳祐五年正月初五日/到任至六年十一月丁父憂)
　　林暉(宣教郎開慶元年四/月二十七日到任)
　　王鏜(宣教郎景定元年三/月二十七日到任)
　句容縣壁記句容為邑甚古自漢以來令長不知幾
　何人江左號近畿三品佳邑選用尤重而姓名傳者
　盖寡間有著之史册見于碑版僅可以一二數當世
　鉅人長徳亦豈無嘗宰是邑而不為赫赫名者傳記
　所略泯然無聞然則題名盖不可闕已國朝建炎之
　後舊記不存隆興初岑君人宏乃為立石得晉以下
　六人元豐中一人建炎以後十有三人未幾其石㫁
　而弃之敏徳至邑再朞始得其托本因重加捜訪而
　無載籍可攷始求之石章諮之故老又得前代五人
　太平興國至宣和八人自岑君以降又七人而至于
　敏徳於是礱石刻之聽事繼自今其有攷矣若其遺
　闕猶有望於後之君子淳熈十五年正月二日承議
　郎知縣事姑蘇黃敏徳記
　　劉超(晉人/)　　　　　孫謙(宋人/)
　　顔繼祖(宋人/)　　　　買希鏡(齊人/)
　　周洽(齊人/)　　　　　楊延嘉(唐人/)
　　岑植(唐人/)　　　　　王昕(唐人/)
　　李哲(唐人/)　　　　　吕倕(唐人/)
　　邵金邁(偽呉人/)　　　韓繼閎(南唐人/)
　　查文直(南唐人/)　　　王𤣥(南唐人/)
　　宋籍(太平興國三年/以下並本朝)　馬莊(將仕郎守/大理評事)
　　曹從壽(咸平四年/)　　祖岳(咸平四年/)
　　方峻(朝奉郎太常博士/皇祐元年)丘濬(景徳中衛尉寺丞/知縣補築占星臺)
　　袁轂(熈寕十年/)　　　葉表(將仕郎秘書丞/元豐二年四月)
　　真元弼(宣徳郎年/元豐五)　　游冠卿(承議郎年/元祐二)
　　杜紹(承奉郎武騎尉兼/崇禧觀紹聖中)滕及(通直郎年/崇寕元)
　　李琳(奉議郎年/宣和五)　　　董苹
　　馬仲宣(朝奉郎尚書員/外郎政和中)黃唐傅(政和八年/)
　　劉子佾(右承議郎/紹興三年)　　孫時升
　　劉識　　　　　　　范振(紹興七年/)
　　鄒惟敘(右承議郎/紹興十年)　　宗䕫(右承事郎年/紹興十三)
　　湯遐年(右承奉郎年/紹興十七)　陳孝逸(右宣教郎年/紹興二十)
　　龔濤(紹興二十四年/)　趙不怯(紹興二十六年/)
　　胡維(紹興二十八年/)　施興祖(紹興三十年/)
　　范卣(左奉議郎二年/紹興三十)　岑乂宏(右奉議郎/隆興元年)
　　葛郇(通直郎年/乾道四)　　　慕容邦用(乾道七年/)
　　陳文琥(右宣教郎/乾道八年)　　朱光弼(淳熈元年/)
　　趙善言(承議郎年/淳熈三)　　俞泂(宣教郎年/淳熈七)
　　向溉(奉議郎年/淳熈十)　　　黃敏徳(承議郎四年/淳熈十)
　　孟益(淳熈十六年/)　　張斗南(承議郎年/紹熈元)
　　葉謙之(紹熈三年/)　　錢師元(奉議郎年/憂元元)
　　趙時侃(承務郎年/慶元四)　　齊礪(朝奉郎年/嘉泰元)
　　江公亮(通直郎年/嘉泰四)　　朱拱臣(奉議/開禧)　(年/)
　　孫乾曜(承議郎年/嘉定四)　　魏熹(通直郎年/嘉定七)
　　趙希爽(承奉郎年/嘉定十)　　施沆(通直郎三年/嘉定十)
　　王通(奉議郎六年/嘉定十)　　張偘(通直郎年/寳慶二)
　　丁宗魏(紹定二年六月/十八日到任)
　　呉淇(紹定三年四月初十日到/任六年六月二十六日滿)
　　趙熈(紹定六年六月二十七日到/任端平三年十月初十日滿)
　　豐雲昭(端平三年十月十一日到任嘉熈/元年四月十三日兩易上元知縣)
　　王之經(嘉熈元年四月/十四日到任)
　　蔡譽(嘉熈三年九月二十二日到/任淳祐二年正月初八日滿)
　　丁埴(淳祐二年正月/初九日到任)
　　張榘(淳祐五年三月/初二日到任)
　　趙汝攣(淳祐八年二月十二日到任/十一年三月初八日任滿)
　　呉衍(淳祐十日年三/月初九  到任)
　　恵昌(寳祐元年六月/十一日到任)
　　趙孟銑(寳祐二年四月二十八日到任/三年正月初三日除大理評事)
　　奚李虎(寳祐三年四月/十七日到任)
　　趙汝檔(宣教郎寳祐六年/六月十五日到任)
　　史十之(通直郎開慶元年/四月初九日到任)
　　朱頴逹(廸功郎景定二年/四月十五日到任)
　溧水縣㕔壁記秣陵號江左重鎮中山為秣陵壯邑
　置自隋開皇中閲令多矣國朝紹興已夘荆南唐公
　永夫始追紀前人名氏肇自皇祐壬辰凡四十一人
　刻石龕壁襮昔貽後呉興劉公季髙為文記之嘉定
　庚辰嵗杪余來領邑生晚才劣蚤夜飭厲媿未能彷
　彿其前萬一顧瞻壁記衡廣從直嗣永夫者裁二十
　四人而登載班班幾遍思之是雖欲因陋不可也廼
　訪石他山命工重刻植于便㕔左偏既廣既崈以竢
　來者綽有餘地噫永夫刻石時距余領邑嵗偻指恰
　一甲子其更易豈有數乎季髙為永夫記有曰前人
　作此非徒然也欲知其是非賢否去取之耳余雖不
　敏請事斯語且録之以勉來者云越二載壬午四月
　既望苕川史改之記
　　李叔軻(皇祐四年/四月到任)
　　史良(至和二年/四月到任)
　　詹彦光(嘉祐二年/四月到任)
　　皇甫遼(嘉祐四年/四月到任)
　　張維(嘉祐六年/四月到任)
　　劉處約(治平元年/三月到任)
　　畢仲逹(治平二年/四月到任)
　　闗杞(熈寕二年四月到任三/年正月除廣西常平)
　　孫汲(熈寕三年/四月到任)
　　張綬(熈寕六年四月到/任八年四月改差)
　　傅傳正(熈寕八年/八月到任)
　　張諤(元豐元年十/一月到任)
　　周邠(元豐四年/四月到任)
　　張常(元豐六年/九月到任)
　　葛諷(元祐元年/九月到任)
　　孫廷臣(元祐五年十/一月到任)
　　周邦彦(元祐八年/二月到任)
　　何愈(紹聖三年/三月到任)
　　曹裕(元符二年/七月到任)
　　李楶(崇寕元年十/一月到任)
　　劉顯(崇寕二年十/一月到任)
　　江公明(崇寕三年十/二月到任)
　　紀霖(大觀元年十/二月到任)
　　張華(大觀四年/九月到任)
　　蔣巘(政和三年/八月到任)
　　高舉(政和六年/九月到任)
　　鄒雱(宣和元年十/一月到任)
　　劉摭(宣和五年/四月到任)
　　林彭年(宣和六年/二月到任)
　　張知剛(靖康元年十/一月到任)
　　髙堯明(紹興元年十/二月到任)
　　湯克忱(紹興四年/二月到任)
　　徐端輔(紹興六年/九月到任)
　　李朝正(紹興七年十一月到/任十年四月被召)
　　章藉(紹興十年十二月到/任十二年正月改差)
　　胡慤(紹興十二年/二月到任)
　　姚耆宗(紹興十五年/二月到任)
　　朱摶(紹興十八年/十月到任)
　　薛衮(紹興二十一年/十二月到任)
　　李文開(紹興二十四年/十二月到任)
　　蘇楷(紹興二十六/年五月到任)
　　唐錫(紹興二十九/年二月到任)
　　劉授之(紹興三十年/八月到任)
　　李衡(隆興元年十月到任乾道二年/十月再任乾道三年九月被召)
　　陳嘉善(乾道四年三月到/任七年三月滿替)
　　梁公永(乾道七年/四月到任)
　　程聞一(乾道九年/正月到任)
　　莊璋(淳熈二年/正月到任)
　　司馬僖(淳熈三年/六月到任)
　　强煥(淳熈五年/七月到任)
　　王衎(淳熈七年九月到任/十年十一月任滿)
　　方仲忽(淳熈十年十一月到/任十四年二月任滿)
　　李泳(淳熈十四年三/月初六日到任)
　　張韺(淳熈十五年四/月十六日到任)
　　呉友聞(淳熈十六年七月四日到任/紹熈三年七月九日任滿)
　　趙善譽(紹熈三年七月九日到/任慶元元年七月任滿)
　　陳楠(慶元元年七月到/任三年九月任滿)
　　趙希琦(慶元三年/九月到任)
　　張攀(嘉泰元年二月初二日到任/嘉泰四年二月初一日任滿)
　　蔡康(嘉泰四年六月/初二日到任)
　　張詳(開禧三年二月二十三日到任/嘉定三年十月十五日任滿)
　　湯詵(嘉定三年十月十六日到/任六年六月十二日任滿)
　　俞遷(嘉定六年六月十三日到任/九年十二月十七日任滿)
　　劉允武(嘉定九年十二/月十八日到任)
　　李知新(嘉定十年十二月二十四日到任/十三年十二月二十七日任滿)
　　史改之(嘉定十三年十二月二十八日到任/十五年十月十七日准省劄除評事)
　　汪仁榮(嘉定十六年三/月初九日到任)
　　陳洽(嘉定十七年四月二十八日到任寳/慶元年十一月二十六日通理滿)
　　向立(寳慶元年十二/月初七日到任)
　　黃普(寳慶三年三月二十四日到任/紹定元年七月初二日通理滿)
　　史彌鞏(紹定元年十月到任/四年十二月滿替)
　　衛社(紹定四年十二月二十七日到任續/縁兩通判皆親族准部符成資解任)
　　顔儼(端平元年四月十八日到任二年四月九日/磨勘轉承議郎三年四月十七日二考成資)
　　　　(避親解任續准省/劄改差淮東制機)
　　辛延(端平三年七月内到任至嘉熈元年十/月内准省劄改差安邊所幹辦公事)
　　王儔(嘉熈元年十二月十三日到任三年七月内/磨勘轉奉議郎四年閏十二月初八日准省)
　　　　(劄改差主管臨安/府城南左廂公事)
　　李以申(淳祐元年正月/十八日到任)
　　張楩(淳祐三年七月/二十日到任)
　　趙崇乗(淳祐四年六月初四日到任淳祐五年二/月磨勘轉奉議郎淳祐七年六月二十七)
　　　　(日任/滿)
　　劉棻(淳祐七年六月二十七日到任八年八月因/磨勘轉奉議郎九年七月初十日改賜緋魚)
　　　　(袋十年六月二/十三日滿替)
　　趙希崗(淳祐十年八月二十四日到任十一年六/月磨勘轉承議郎寳祐元年九月二十三)
　　　　(日滿/替)
　　喬進孫(寳祐元年九月二十四日到任當年十月/磨勘轉通直郎四年十月二十五日滿替)
　　　　(十月二十六日准省劄特/差通判無為軍填見闕)
　　湯卿月(寳祐四年十月二十八日到任六年十二/月内因磨勘轉奉議郎開慶元年十月二)
　　　　(十九日/滿替)
　　朱南杰(開慶元年十一月初一日到任景/定元年六月就任改辟清流知縣)
　　潘巋之(景定元年六月/十八日到任)
　溧陽縣題名瀬陽本秦置縣計版溢二萬户提封跨
　三百里久𨽻建康邑去所𨽻越數舍而遥僻處孤絶
　四介湖山有狡悍之舊俗號稱難治宋徳神靈化南
　漸江表民陶沐之久又得端良繼為之尹摩之以道
　柔之以正今俗乃恂恂而厚家有令子弟起趨學序
　庭訟益稀田萊日闢秀髦之樂善者有矣非前後勤
　教馴變之由然耶于能藐無術業燭理多昧涖官且
　將再朞遂享安簡之名逃曠謫之咎則庇前良之徳
　隆矣想見其人視已成事思章章厥名以昭示後呼
　訪舊吏第而牒之得自開寳李氏歸朝以後距于今
　為邑者盖二十八焉題名于右若曰政之仁鄙操之
　清濁質諸吾民不誣也夫暇置議哉慶厯五年五月
　日大理評事杜于能序　平陵𨽻建康為鉅邑疆里
　之廣僻版籍之繁庶風化之厚薄吏民之淑慝則前
　序述之詳矣嵗在癸卯宫舍周侯宰政之二年治成
　閒暇幾及𤓰代因語僚佐以謂杜公始議題名書而
　掲之第恐久而漫滅無以傳示于後遂命勒於貞珉
　置之㕔廡以告來者繼而刻之噫吾民之心去而思
　者有之矣思而不得見想慕遺迹猶有存者其思可
　得而忘耶是亦長民傳永之深意者歟嘉祐八年九
　月日將仕郎試秘書省校書郎守縣尉楊照後序朝
　散郎守太子中舍知縣事賜緋魚袋周景純立石
　題名之設所以記往傳後是邑有焉創于杜令而周
　令繼之然舊石嵗久且壊今邑宰按圖考迹得二十
　年來舊政爵里姓名别勒之石以續二公初志云紹
　興戊寅七月望右從事郎主簿黃湛記右通直郎知
　縣事吕文中重立石　溧陽之為邑其建立因革則
　具于圖籍其土俗政理則見于舊記此不複述子遹
　竊怪邑令之闕掲于尚書左選者動經年嵗莫之顧
　咸曰彼浙之陽興號為最難且繁矣然規制尚在小
　施敏手則可立治故人之憚之也輕若斯邑之難故
　當出天下劇邑上而又弊凋匱竭綱紀盡弛是惡可
　復為子遹不度徳量力慨然自奮曰天下寕有不可
　為之邑于是甘心取人之所弃扁舟獨先俛首就職
　親黨莫不笑罵之至之日如敗舸壊屋了不可支於
　是嘗歴險阻含忍羞辱持守堅决具足頑頓閲嵗有
　半始能除害去姦而百度漸以植立于是始有意于
　續題名之刻自李撫州而下得四人焉皆有功于是
　邑者乃叙其嵗月而刻之子遹誠妄庸獲贅名其後
　夫天下之最不材寕更有甚子遹者乎子遹且能措
　其力如此使才而賢者臨之又當力省而功倍則溧
　陽之俗固醇厚而邑亦非難治矣釋天下之疑澡此
　邑之謗請自子遹始嘉定十有三年十月甲子承事
　郎知建康府溧陽縣主管勸農公事山陰陸子遹記
　并書
　　潘乾(後漢光和中/)　　王舒(東晉初/)
　　阮裕(東晉時/)　　　　阮崇(東晉末/)
　　禇球(齊時/)　　　　　蕭某(梁元帝時南史云蕭/溧陽馬雖老猶駿)
　　喬翔(唐開元十七年/)　鄭晏(李白時人/)
　　王時楙(大厯六年見/太虚觀鍾刻)　柳均(見舊縣㫁碑/)
　　季操(貞元中與/孟郊同時)　　　李寂(朝議郎年/開成二)
　　史寔(銀青光禄大夫/天祐三年)　郭延沼(南唐昇元三年/銀青光禄大夫)
　　王真規(朝議郎四年/保大十)　李運(開寳中為令時/李氏歸朝之初)
　　張宗敏(在任四年/)　　董龜正(祕書丞/)
　　姜公綽(大理評事/在任三年)　　王保衡(在任四年/)
　　夏侯戩(淳化五年登仕/郎在任三年)李濬(秘書丞年/在任三)
　　李拱(太常博士/在任三年)　　　成悦(著作佐郎/在任三年)
　　董術(秘書丞年/在任三)　　　宋武(試校書郎/在任三年)
　　蕭楚材(殿中丞年/在任三)　　李昭素(職方員外郎/在任三年)
　　孔昭亮(秘書丞年/在任二)　　李昌震(在任二年/)
　　鄭南(登仕郎試秘書省/校書郎天聖二年)王簡(太常博士/在任二年)
　　宋正已(蘇州觀察支使/在任六月)查詠之(大理寺丞/在任二年)
　　蘇叟(在任三年/)　　　孟造(衛尉寺丞/在任五月)
　　王夢臣(大理寺丞半/在任一年)　竇簡(大理寺丞/在任三年)
　　章資(大理寺丞/在任二年)
　　蒲延熈(大理寺丞康定二年四月/到任慶厯二年五月得替)
　　馮旦(衛尉寺丞慶厯二年十/月到任四年九月得替)
　　蔣祕(著作佐郎慶厯四年九/月到任五年五月得替)
　　杜于能(大理評事慶厯五年十/月到任八年四月得替)
　　孫薰(衛尉寺丞慶厯八年四月/到任皇祐二年二月得替)
　　查宗閔(太子中舍皇祐二年四月/到任四年十二月得替)
　　章憐(祕書丞皇祐四年十二月到/任至和二年十二月得替)
　　真昺(朝奉郎守太子中舍至和二年十/二月到任嘉祐三年八月得替)
　　豐有孚(太子中舍嘉祐三年十月/到任六年十一月得替)
　　周景純(太子中舍嘉祐六年十一/月到任八年十月得替)
　　呉君平(祕書丞/)　　　鍾離景圭(太子中舍/)
　　方仲謀(大理寺丞/)　　雷豫(大理寺丞/)
　　髙初(著作佐郎/)　　　羅彦輔(秘書丞/)
　　周伯玉(著作佐郎/)　　葛蘋(宣徳郎/)
　　郭瑑(奉議郎/)　　　　項瞻(宣徳郎/)
　　何康直(右宣徳郎元祐/二年三月到任)
　　呉勉(右通直郎元祐五年四月/到任八年十二月得替)
　　張康孫(元祐八年十/二月到任)
　　黃長彦(奉議郎紹聖四年三月到/任元符三年四月得替)
　　劉淮夫(奉議郎元符三/年四月到任)
　　李車(通直郎崇寕三/年四月到任)
　　龔弁(宣教郎/)
　　萬闡(通直郎大觀三年十月到/任政和二年十月得替)
　　鄭驤(承議郎政和二年十月/到任六年十月得替)
　　袁黻(通直郎在任/一年五個月)
　　曾諮(通直郎宣和元年四月/到任五年七月得替)
　　胡似之(通直郎宣和五年七月到/任靖康元年八月得替)
　　王棠(左奉議郎靖康元年八/月到任十一月丁母憂)
　　楊邦乂(左奉議郎靖康元年十一月到任/建炎三年八月差通判建康府)
　　沈棠(右宣義郎建炎三年九月/到任紹興二年五月得替)
　　趙公白(左奉議郎紹興二年五/月到任四年七月得替)
　　許嘉謀(右承事郎紹興/四年七月到任)
　　呉洵武(右宣義郎紹興六年二月到/任十一月改監潭州南嶽廟)
　　孫汝翼(左宣教郎紹興七年五月到任/八年正月改主管台州崇道觀)
　　何幾先(右修職郎紹興八年三/月到任十年九月得替)
　　李孝恭(右朝散大夫紹興十年九/月到任十三年十月得替)
　　王昇(右承議郎紹興十三年十月/到任十四年十月避親罷任)
　　韋能定(右承議郎紹興十五年四/月到任九月避親罷任)
　　施祐(右承事郎紹興十五年十一/月到任十九年三月得替)
　　馮廸徳(右承議郎紹興十九年/三月到任八月罷任)
　　周淙(右通直郎紹興二十年十月到任/二十二年六月改差江東撫幹)
　　章鍔(右宣教郎紹興二十二年九月/到任二十三年八月通理罷任)
　　黃繹(左朝奉郎紹興二十三年十二/月到任二十七年三月得替)
　　呂文中(右通直郎紹興二/十七年三月到任)
　　蔣曄(右通直郎紹興二十九年九月到任三十/一年十一月差提轄行在雜買務雜賞場)
　　翁翊臣(左奉議郎紹興三十二年三月到任/隆興元年四月差主管台州崇道觀)
　　李鼐(右宣教郎隆興元年九月/到任乾道元年八月罷任)
　　陳蒼舒(右通直郎乾道元年十一/月到任五年四月滿替)
　　喻仲遷(右通直郎乾道五年四月/到任八年正月丁母憂)
　　趙利(右通直郎乾道八年四月/到任淳熈元年八月滿替)
　　劉珪(通直郎淳熈元年八月/到任三年八月得替)
　　周世修(通直郎淳熈三年八月/到任五年九月滿替)
　　髙時(奉議郎淳熈五年九月/到任八年十一月得替)
　　沈綸(宣教郎淳熈八年十一月/到任十一年十一月滿替)
　　鄧埏(通直郎淳熈十一年十一/月到任十三年七月罷任)
　　周煓(承議郎淳熈十三年八月/到任十六年八月滿替)
　　陳楠(宣教郎淳熈十六年八月/到任紹熈二年四月得替)
　　魏沖(承議郎紹熈二年四月/到任五年四月滿替)
　　李卞(朝散郎紹熈五年四月到/任慶元三年四月得替)
　　蘇石(奉議郎慶元三年四月/到任四年六月罷任)
　　方桷(通直郎慶元四年九月到/任嘉泰元年十二月得替)
　　趙賛夫(奉議郎嘉泰元年十/二月到任四年得替)
　　陳仲逵(承議郎嘉泰四年十一月/到任嘉定元年正月得替)
　　錢重(奉議郎嘉定元/年正月到任)
　　李大原(宣教郎嘉定二年五月/到任五年七月滿替)
　　王棠(通直郎嘉定五年七月/到任八年七月滿替)
　　施灮(通直郎嘉定八年七月/到任十年四月離任)
　　褚孝錫(奉議郎嘉定十年五/月到任是年冬奉祠)
　　陸子遹(承奉郎嘉定十一年正月/到任十四年四月滿替)
　　林演(宣教郎嘉定十四年四月到任十六年/八月差主管臨安府城北右廂公事)
　　徐子石(宣教郎嘉定十七年三月/到任寳慶三年六月滿替)
　　袁喬(宣教郎寳慶三年六月到任/紹定元年七月避親離任)
　　章鑄(奉議郎紹定元年九月/到任三年十月離任)
　　徐耜(宣教郎紹定四年三月到/任端平元年五月滿替)
　　徐謂禮(通直郎端平元年五月三/日到任三年十月丁母憂)
　　姚仍(奉議郎端平三年十月初十日/到任嘉熈三年五月在任不禄)
　　章詵伯(宣義郎嘉熈三年七月十/六日到任四年九月離任)
　　趙希準(通直郎嘉熈四年十二月十八/日到任淳祐二年六月祠禄)
　　李仲鼇(通直郎淳祐二年九月十五日/到任三年五月差通判淮安州)
　　施樞(從事郎淳祐三年六月九/日到任六年三月離任)
　　王湘(宣教郎淳祐六年閏四/月到任九年四月滿替)
　　汪之純(承事郎淳祐九年五月二/十二日到任十一年告假)
　　劉次春(宣教郎淳祐十一年二月朔日到/任寳祐二年二月二十二日滿替)
　　趙希羔
　　王濤
　
　
　
　
　
　
　
　
　
　景定建康志巻二十七
欽定四庫全書
　景定建康志巻二十八　　宋　周應合　撰
儒學志一
儒以道得民人不學不知道天地所以位萬物所以育
皆儒學之功用也六朝豈無學搃明有觀集雅有館北
郊崇儒西邸授經鹿苑書臺士林文室然皆無救於時
何也學未得其本也我宋龍興聚奎發祥真儒輩出正
學大明河南程子得濂溪周子之傳上續孔孟之緒則
嘗仕于此南軒張子傳道五峯者也則嘗侍親于此西
山真氏學宗濂洛者也則嘗持節于此先後儒宗壽脉
斯文剖符持節奕奕相望所過者化遺風可挹橫經授
業率多名勝故其士不止汲汲于科舉尤孳孳于講學
固宜治教休明習俗淳厚一洗六朝之陋今廟學聿崇
精舍偕闢興所教也學掾並設山長特命重所職也經
籍富儲博所考也帑庾益增盛所養也先哲列祠起所
慕也科目得人驗所用也故特書之作儒學志(諸郡乗/學校無)
(特志唯判録有學志今倣之/必儒學自為一志表所重也)
　　前代學校興廢
晉建武元年十一月征南軍司戴邈上疏曰䘮亂以來
庠序隳廢世道久䘮禮俗日弊今王業肇建萬物權輿
謂宜篤道崇儒以勸風化元帝從之始立太學　江東
大饑詔百官各上封事益州刺史應詹上疏曰元康以
來賤經尚道以𤣥虚宏放為夷逹以儒術清儉為鄙俗
宜崇奨儒官以新治化　太興三年皇太子釋奠于太
學　咸康三年國子祭酒袁瓌太常馮懐以江左寖安
請興學校帝從之立太學于秦淮水南廢丹陽郡城東
南徴集生徒而士夫習尚老莊儒術終不振　太元十
年尚書令謝石請復興國學于太廟之南　宋元嘉十
五年立儒學于北郊命雷次宗居之明年又命丹陽尹
何尚之立𤣥學著作郎何承天立史學司徒叅軍謝𤣥
立文學　宫苑記儒學在鍾山之麓時人呼為北學今
草堂是也𤣥學在雞籠山東今棲𤣥寺側史學文學並
在耆闍寺側　二十年三月皇太子劭釋奠于國學顔
延年作釋奠詩(見詩/𩔖)　二十七年罷國子學而其地猶
名故學　齊竟陵王子良開西邸延才俊遂命為士林
舘(西邸在/雞籠山)　梁大同六年于臺城西立士林舘延集學
者武帝初好儒術其後尊信佛法講譯内典而士林輕
矣　南唐書跨有江淮鳩集典墳特置學官濵秦淮開
國子監今鎮淮橋北御街東舊比較務即其地里俗呼
為國子監巷
　　本朝興崇府學
雍熈中有文宣王廟在府西北三里冶城故基天聖七
年丞相張公士遜出為太守奏徙廟于浮橋東北建府
學給田十頃賜書一監景祐中陳公執中又徙于府治
之東南即今學基建炎兵燬紹興九年葉公夢得更造
學援西京例奏增置教官一員淳熈四年劉公拱重修
慶元二年張公杓建閣以奉御書閣下為議道堂稍重
釋奠禮儀儲典籍增既廪文風大振淳祐初年别公之
傑增修學宇六年趙公以夫即命教堂更名明徳增造
兩廊以安從祀十年呉公淵列祠先賢增學廪創義莊
寳祐中馬公光祖興學校舉孝㢘築周漢以來名賢祠
而贊之士氣興焉
　葉夢得作府學記先王以武定天下必以文終之江
　漢宣王南征之詩也言甲兵車馬之盛備矣末乃曰
　矢其文徳洽此四國治道豈不有本乎衛靈公問陳
　子曰俎豆之事則嘗聞之矣軍旅之事未之學也子
　豈以軍旅為不足學哉以為知所以為俎豆則軍旅
　無不可為雖曰我戰則克可也漢髙帝悉定楚地獨
　魯不下引天下兵欲屠之魯中諸儒尚講誦習禮絃
　歌之音不輟遂不敢加而待其服大道之行固有不
　期然而然者孰謂魯諸儒而能折髙帝推而上之舜
　舞干羽而有苗格謂之誕敷文徳盖理義之在人心
　莫不皆有茍未至於絶滅不幸䘮失雖至於犯上作
　亂徐返其本亦必悔而知變善為治者可待之以變
　而得所向不可期之以絶滅而終不返則文徳其可
　一日廢於天下乎學校固理義之所從出而斯文之
　所先也建康領江左八州之地於東南為大都㑹異
　時文獻甲于他方舊有學在州之巽隅更罹兵火城
　郭鞠為丘墟獨學宫巋然僅存頺垣敗壁毁厭相藉
　生徒奔散博士倚席不講紹興二年某始以安撫大
　使分鎮時自淮以北裂為盗區蜂屯豕突鼙鼓相聞
　盖欲葺而未暇後七年大駕還錢塘詔以建康為留
　都䝉恩復畀居守視事之明年輯寕荒殘流亡稍復
　民益安業於是喟然曰可以有事於學矣乃命其屬
　因舊址盡撤而新之起已未孟冬訖庚申仲春凡五
　月為屋百二十有五間南向以靣秦淮增斥講肄列
　置齊廬髙明爽塏固有加於前不侈不陋下及庖圊
　罔不畢具既又作小學於大門之東復命有司諏典
　禮簿正祭器作新冕黼皆中程式覈其田之在属邑
　募民耕者千九百十五畆嵗入其賦為米若豆與麥
　五百四十斛有竒坊之得自酤者三區嵗入其課為
　錢百八十萬有竒地之占府城得佃而居者八十有
　五所嵗入其租為錢六百七十五萬有竒各為圖籍
　以時輸之凡廪給之費無有欺匿乃以上丁釋奠於
　先聖前期率郡執事齋於兩序諸生無不從視滌省
　牲惟謹夙興籩豆在列史告時至以次就位正笏垂
　紳珮玉鏗鏘降登伏興卒事無違禮成受釐隮爵于
　阼觀者數百人無不太息感動退而揖所與祭者而
　告曰子衿之作鄭人所恥是不知在鄭何公然傳載
　然明欲毁鄉校子産不可則當子産時鄉校盖復存
　是鄭之學未嘗終廢有子産則能興之焉四方用兵
　踰十年學校之列于郡國者其亡與存我不敢知惟
　天子以仁孝勤儉治天下克復大業願與中外休息
　還之承平者盖終食不忘也上帝監觀亦既歸我河
　南之地兵革漸息惟宣王之徳于兹將興吾邦號陪
　都視定鼎郏鄏實為宗周是亦風化之首其復有學
　自今始肉食者其可不推子産之為鄭以求先聖眷
　眷俎豆之意相與先後輔成吾君之志布衣韋帶亦
　必有宏逹英偉之士㧞于草萊接踵繼起由此而出
　以共濟一世者子大夫尚勉之皆曰唯遂為記刻之
　石後來者其有攷焉
大成殿在櫺星門北㦸門内從祀位在兩廊舊禮器漆
繪竹木為之寳祐二年王公埜置新禮器尊罍勺爵簠
簋坫豆皆造以錫定陳器實饌儀為二圖春秋上丁釋
奠則舒于殿前以示執事
御書閣在明徳堂後
　黙齋游公九言記有國有家者崇設學校將以教民
　興行也民之生也分則君臣親則父子兄弟配則夫
　婦責善則朋友是乃人心同然日用之常者而聖人
　嚴之城池之守甲兵禁令之防非可少緩而聖人弗
　恃何哉學校之事固不若威强制禦可以旦暮見效
　然三綱明則姦宄知畏五教修則良心日生詩書之
　澤䝉被生民而不知試使六經之言一日墜地名義
　廢而不存天下事可勝言乎帝王之治始於徽五典
　謹庠序民興行而朝廷尊秦燔六藝隳大倫而國隨
　之漢唐以降嚮道雖不及古若仁義起兵綿蕝制禮
　與夫投戈講藝銳情經典厥祚亦昌末世賤學雖不
　至秦然名存實亡格言弗用士氣傷而風節壊兆亂
　皆一轍耳學校重輕用以卜人之國真蓍蔡也歟我
　宋肇基務先文教慶厯初遂詔州縣皆建學而列聖
　訓告尤備紹興中又以石經嘉惠士子三代之後未
　有也建康學宫舊在西北隅景祐初元陳公執中徙
　今地建炎蕩於兵戎紹興九年資政殿學士葉公夢
　得復新之規模略備獨累朝御書緘藏夫子殿中嚴
　奉猶闕慶元乙卯寳文閣學士尚書廣漢張公來鎮
　扶善翦姦禮延多士教授王益祥陳與行因有請焉
　大旨謂學校風化之源尊君人倫之首不有所表為
　政者得無闕典建康江淮都㑹曽弗如偏障支壘猶
　能寳儲列聖奎畫願有所尊以明示州人俾知國家
　崇儒也諸生洪□裴叔度朱舜庸朱夢龍郭致一等
　從其後尚書悚然改容顧嵗饑方講荒政明年遂命
　安撫司幹辦公事游九言恊兩教授經始其事充其
　司者使臣李榮董役徒陳欽核金穀吏羅演宋繼先
　俞友仁行文書魏輔李鑑録出納計工程者軍典王
　永譏門者嚴惠卒九人典用物馮亮尉辛韓鄭耿三
　旺也分役事薛進雷興斌旺二李也匠五等魏安正
　䋲墨精巧規制合度觀者賛焉朱義副之棟梁既具
　梯雲行空運機牙而屋之者戴義也瓦甃邵立也織
　葦折竹汪徳也刻欄雕枅制木之小者王士寕也起
　七月丙午畢季冬望閣左右舊挟洿池慮其久而淫
　潤頹吾址焉最後齋諭嚴康時請躬視役夫運甓覆
　簣以實之用人之力積二萬八千有竒訖事不鞭一
　人盖揭通衢示其直以招之非下諸邑逮追也用緡
　錢八千碩米七百皆有竒焉閣髙六丈三尺縱廣五
　丈四尺橫廣視閣髙之數加其三竒其尺如之下為
　議道堂以待師生間燕游泳而講諭也役無半朞費
　弗盈萬擇人而使之小大恊心也教官復告於府黌
　舍久且弊益祥與行之來也撙節濫浮得蘆場羡錢
　八百緡米七十碩願附建閣葺之易命教堂腐撓四
　之一門廡之易者十二公厨撤而更造閣東隅創較
　藝謄録舍九楹復可支嵗月矣役甫罷尚書移鎮南
　昌欲求當世大官紀述又明年九言益祥與行俱廹
　代去諸生謂記文未立來者無攷先生其書之王廣
　文以九言終始涖役属筆焉九言曰較期㑹稽用度
　職也對揚上賜所弗敢及俟記言之嘗觀孟子論無
　恒産而有恒心者士也夫學也者雖以明人倫而倫
　之所以明實自人心始國家設置師儒弗以吏道相
　臨異時士子充貢論官又非止養其身榮其家也學
　者亦知所以養其心乎人之心清明純粹初本至善
　無纎毫之私也若養于厥初安有過失惟其稍長而
　交於事物則誘而雜之愛欲之招忿戾之摇利害之
　奪心始不得其正焉心萌而事随其害豈勝既耶是
　以明友之義㕘於五者之倫正欲閑其邪以存其心
　日用致察而知已私之所從起此心既正達而行之
　則本忠孝崇事業以光明于時居而未出則雍容令
　徳履蹈規矩以表勵于鄉黨國人豈非士君子之學
　歟是知士君子者實為四民風俗之倡而學校者又
　為一郡士子風俗之倡諸君久被教育必自知之九
　言賤且細足跡幾徧江南每愛金陵土風質厚尚氣
　前年攝行倅事日受訴牒不過百餘較劇郡纔十一
　爾故為吏為兵者頗知自愛少健狡之風工商負販
　亦罕聞巧偽二年三被州牒走村墟賑饑省旱澇視
　城郛加樸魯焉若教化素明豈不易治慨念老矣行
　歸山林因是役也相與周旋數月能無拳拳敢併書
　於後當使金陵質厚之俗得所視傚以無負國家崇
　儒之意是九言有望于此邦學士大夫之心也三年
　丁巳季秋承直郎建安㳺九言題記
講堂即明徳堂虚齋趙公以夫所更也
議道堂在御書閣下
正録位在明徳堂之左
直學位在東廊之首
諸職事位在明徳堂之右
齋舍東序三齋曰守中曰進徳曰說禮西序三齋曰常
徳曰育材曰興賢又一齋曰由義在職事位之後
直舍二所在議道堂
新祭器庫在大成殿前東廊之南
舊祭器庫在御書閣之東偏
客位在西側門裏
公厨在東序後
學廪在西序後
義莊倉在議道堂後西偏
射圃在義莊倉之西有亭名繹志
　修學記化民成俗之由學古矣而王制之興學乃在
　於無曠土游民食節事時樂事勸功尊君親上之後
　豈庶富而教三代之制度施置大略然耶人倫之不
　明聖人不能一日以為治則學豈緩事也哉凡王制
　之云云者皆所以為教必如是而後學可興教可成
　不得以陵節而施之也建康學故在府之西北隅景
　祐元年天章閣待制陳公執中重建兹地中厄兵燼
　紹興九年左丞葉公夢得實新之距今裁四十年而
　椽棟陊撓瓦飄壁摧殆無以尊聖祀宏教基者淳熈
　二年今觀文殿學士建安劉公珙來鎮兹土謁奠之
　始視學圮陋心拳拳焉時適以旱告公視飢由已惟
　荒政是力既民被實惠若更生則凡所以教民者次
　第修舉以春秋釋奠所以事先聖先師者率不終敬
　公已事益䖍必視徹乃退以明道先生實傳孔孟之
　統而仁民愛物之政著於為上元簿時乃祠之學宫
　以示尊尚民有與猶子訟至庭者公占辭自責剖晰
　天理民至感以泣争心兩絶由是家傳户誦閭閻興
　輯睦之風公一日詣學顧謂文學掾汝楫黼曰學宇
　之弊若此葺其時乎乃捐公帑三百萬命知上元縣
　薛裵董其役學亦傾積嵗所儲得錢百三十餘萬以
　佐費僦工市材易壁之圯腐而峻整之飾象之䵝晻
　而采章之堂廡齋廬廪廥庖湢弊者修壊者創計以
　堅久不為茍美寢處所須凡用嚴具以淳熈五年二
　月戊寅始事四月晦日訖工公臨觀延見諸生因講
　明為學之要而誨之以義利之説莫不感厲懐來絃
　誦相属乃卜日之吉躬率寮寀行釋菜禮且肅鄉老
　而燕饗焉耆艾嘆嗟睹禮知古請伐石以紀不朽汝
　楫等曰公為政三年于此而始修學豈諱勞惜費而
　後始為之哉是公不在修學修其教也土木之工易
　壊而金石之壽有紀國家敦崇學校過於漢唐所以
　壽斯文之脉者養士力也上不得不以科第取士士
　不當止以科第自期自士之溺意於進取而道學廢
　自進取不在郡學而鄉校衰凡公之所以留意於此
　邦拳拳焉而教之而新之而告之者既聞耳矣修其
　身以善於其鄉修於鄉以善其國人則其傳也視土
　木之工金石之壽寕有既耶若夫重違耆艾操筆紀
　事則汝楫等職也敢辭淳熈五年六月甲子廸功郎
　充建康府府學教授黃黼承議郎充建康府府學教
　授章汝楫記從事郎監建康府户部大軍庫門許及
　之書
重修府學景定四年制使姚公希得差總管曹臻董其
事將本學殿堂齋舍學門櫺星門倉屋等處并兩教官
廨舍並行修葺一新兼置動用等物總費錢四萬二千
一百八十餘緡米六十四石九斗有竒
　　置教授
天聖建學置教授一員紹興九年因左丞葉公奏照西
京例增置一員分東西㕔東㕔在學之左西㕔在學之
右其初東西題名合為一後析為二
　東西㕔總題名記學以明倫而建官以傳道而設厥
　任豈輕也哉建業巨麗視上都多秀民異時冠倫魁
　秉鈞樞者皆由是乎出分教于兹亦一時選舊止獨
　員至紹興初石林葉公居守纔建議增置列廨於學
　之東西其西惟舊莫詳所始其東則自葉創而以盛
　光祖始焉㕔故無記前政沈元肖與同僚孫才弱實
　講求之得三十有二人未暇刻而沈代汝楫乃後之
　與才翁一見而契喜二㕔可跬步日相從不虚有講
　習樂不知官之冷也於是欲刻之石才翁老於文學
　宜記乃以属汝楫辭不可遂書庶繼今相與盡心於
　斯道俾學者有所興起以追美於前聞人他日明秀
　隽偉出而為名公卿則將推其教之所自顧豈不預
　有榮耀是記豈特列名氏而已哉淳熈四年二月二
　十二日宣城章汝楫記晉陵孫鼒書開封趙善珏題
　　劉亘　　　　錢壽朋　　　孫适
　　黃唐傑　　　葉萃　　　　汪喬年
　　陶去泰　　　盛光祖　　　丁婁明
　　蔣汝功　　　郟次雲　　　李木
　　胡靖　　　　蔡珵　　　　王賔
　　祝公逹　　　李木　　　　謝芷(以上嵗月/皆不可攷)
　　周必大(修職郎紹興二十八年二月初二日/到任三十年二月十四日除太學録)
　　戴逹先
　　唐仲友(從事郎紹興三十一年十月十三日/到任隆興二年正月初七日任滿)
　　王信(廸功郎隆興二年四/月二十八日到任)
　　黃石(從事郎紹興二十九年四月初六日/到任三十二年二月十四日任滿)
　　曹崈(承議郎紹興三十二年三月二十九日/到任隆興二年四月二十七日任滿)
　　徐揚(承議郎隆興二年四月二十八日到/任乾道二年四月二十七日任滿)
　　何作哲(承議郎乾道二年四月二十八/日到任四年六月初二日任滿)
　　梅瑛(廸功郎乾道四年/六月初三日到任)
　　莫澄(從事郎乾道五年十/月二十二日到任)
　　朱佾(修職郎乾道六年十二月二十一日/到任淳熈元年正月初二日任滿)
　　孫鼒(廸功郎淳熈元年正月初三日到任/四年三月初二日就任闗陞從事郎)
　　王椿(文林郎淳熈十五年七月初三日到任紹熈/元年四月遇覃恩循儒林郎二年八月二十)
　　　　(九日/任滿)
　　陳震之(從政郎紹熈二年八/月二十九日到任)
　　王益祥(修職郎紹熈五年十月二十日到/任慶元三年十一月三十日滿)
　　余禹疇(從政郎慶元三年十一月三十日/到任嘉泰元年正月二十八日滿)
　　陳憺(從政郎嘉泰元年正月二十八日/到任嘉泰四年四月二十六日滿)
　　程珌(從政郎嘉泰四年四/月二十六日到任)
　　黃雲翼(廸功郎嘉定元年三月初九日到任於次/年六月二十五日闗陞從政郎至嘉定四)
　　　　(年四月初/一日任滿)
　　蘇漢(廸功郎嘉定四年/四月初二日到任)
　　黃膚卿(廸功郎慶元三年十月十三日到/任慶元六年十二月二十日滿)
　　范擇能(從事郎慶元六年十二月二十日到/任嘉泰三年十二月二十一日滿)
　　田曉(從事郎嘉泰三年十二月二十一日到/任開禧三年四月二十日年滿離任)
　　黃勻(開禧三年四月/二十日到任)
　　馮特卿(從事郎嘉定三年七月十四日/到任六年七月十六日書滿)
　　黃民望(廸功郎嘉定六年十一月初十日/到任七年三月十四日除太社令)
　　朱方大(文林郎嘉定七年十月十六日到/任至十年十月十八日年滿離任)
　　繆師臯(廸功郎嘉定七年五月初四日/到任至當年八月十四日離任)
　　楊邁(從政郎嘉定七年十二月十二日/到任至十年二月初十日離任)
　　戴(闕從政郎嘉定十一年二月十二日到/  任至嘉定十四年二月十四日任滿)
　　陳珏(修職郎嘉定十四年正月四/日到任十七年正月四日滿)
　　徐庭圭(宣義郎乾道二年/二月初十日到任)
　　李廷直(廸功郎乾道三年十一月二/十日到任六年十二月任滿)
　　薛珪(從事郎乾道六年十二月二十六/日到任九年八月初十日任滿)
　　沈宗說(從政郎乾道九年八月十一日到任淳/熈三年十一月初十日就任改宣教郎)
　　章汝楫(承議郎淳熈三年十一月十日到/任五年十二月二十三日任滿)
　　胡絃(廸功郎淳熈五年十二月二十四日到任六/年十月八日闗陞從事郎八年四月二日用)
　　　　(出疆賞循/文林郎)
　　徐嘉言(從事郎淳熈九年二月十二日到/任十二年二月二十二日任滿)
　　林思聰(廸功郎淳熈十二年四月初五日/到任十五年七月初二日任滿)
　　黃黼(廸功郎淳熈四年四月初一日/到任七年四月二十三日任滿)
　　王誠之(從政郎淳熈七年四/月二十四日到任)
　　鮑義叔(從事郎淳熈七年十/二月十三日到任)
　　王萊(從事郎淳熈八年十月初三日/到任十一年十一月十六日滿)
　　鮑士良(廸功郎淳熈十一年十一月十六日/到任十五年二月二十五日任滿)
　　朱士挺(從政郎淳熈十五年二月二十六日/到任紹熈二年二月二十六日離任)
　　陳大應(從政郎紹熈二年五/月二十四日到任)
　　陳與行(廸功郎紹熈五年七月二十六日/到任慶元三年十月十三日滿)
　　歐陽偉(從政郎嘉定十年十二月二十一日到/任至十三年十二月二十三日任滿)
　東㕔續題名記金陵號留都之府學宫設兩教之員
　自我髙宗六飛南渡則已然矣題名有碑具紀其實
　東西二㕔合為一記由紹興初迨今未及百年而累
　政之書充塞盈溢不容附麗於是得堅珉二分東西
　而兩之各為之記以續前志曩自盛光祖而下至歐
　陽偉凡屬於東者一十有八人今新碑之創始於嘉
　定之癸未而珏也適當其次輙首書以紀嵗月自為
　而自書之雖陋不辭嗣是列銜而累書則以待于後
　之人若夫締創之有端紀述之有人則已備見於前
　志無庸贅叙時嘉定十有七年正月既望修職郎充
　建康府府學教授三山陳珏記
　　陳珏(修職郎以嘉定十四年正月四/日到任十七年正月四日滿)
　　蔣襃然(承直郎嘉定十七年二月十/六日到任寳慶三年二月滿)
　　潘忠恕(廸功郎寳慶三年五月十日到任/至紹定二年正月十二日解罷)
　　劉泳(從政郎紹定二年八月十三/日到任五年八月十三日滿)
　　歐陽方(承直郎紹定六年十月初三日到/任端平三年五月三十日離任)
　　孔聖義(承直郎端平三年十二月二十日到任/嘉熈三年五月三十日外改知銅陵縣)
　　沈煇(嘉熈三年九月/初九日到任)
　　方逢辰(淳祐二年四月二十八日到任/淳祐五年四月二十八日滿)
　　呉必逹(淳祐五年七月/二十九日到任)
　　蔣熊(淳祐七年十一月二十八日到任/淳祐十年十一月二十八日滿)
　　李杞(淳祐十年十一月二十九日到任/寳祐元年十月初八日丁母憂)
　　葉維華(承直郎寳祐二年正月初一日到/任寳祐五年二月十八日任滿)
　　陳煥武(寳祐五年/二月到任)
　　趙與种(開慶元年十一/月十五日到任)
　西㕔續題名記六經不作史法代興世謂漢辭類經
　唐辭類史然辭學之盛莫盛有唐攷之當代人自為
　家類皆㫪容嚴宻雄眎千古繼是而降世教寖舛口
　耳授受日談虗空以言語之録而為經以課試之辭
　而為史沉流沒溺莫能自脱往往理亂不聞臨事失
　據不止腸枯思涸筆膏不流而已也抑嘗觀諸銓筦
　尤有感焉縣令者百里之宅生也獄掾者千里之司
　命也博士者一郡之統學也勝任與否懵不熟問一
　吏倡呼如格即注今日以是取士他日以是教人由
　前而論則學者之敝由後而言則教者之責教明於
　上則人興於下故曰古之為師者由下而宗之後之
　為師者自上而擇之宗者以道擇者以官然守官則
　亦守道矣顧擇官易乎哉金陵陪京也典教重任也
　景温由廟朝推擇而來研精教事縫掖歸心其為教
　也求之經以浚其源貫之史以沃其膏則胸中汪洋
　渾灝用世有餘奚有於辭章乎變秦淮之地為鄒魯
　之鄉可必也顧予曏也嘗懷虚席之愧今亦一洗矣
　獨此邦之幸哉且登名之石已滿復更植之使來者
　有攷焉是又大易教思无窮之義也景温范氏名光
　鄞江人其元嘉定其歳壬午月無射日甲子中奉大
　夫權尚書吏部侍即兼同修國史兼實録院同修撰
　兼權中書舍人程珌記
　　范灮(廸功郎嘉定十四年二月十六日/到任至十七年二月十六日滿)
　　王漢章(從政郎嘉定十七年四月二十/八日到任寳慶三年五月滿替)
　　許巨川(文林郎寳慶四年十二月初九日/到任紹定四年正月十一日滿)
　　顔儼(承直郎紹定四/年正月到任)
　　計明龜(儒林郎紹定五年十月到/任端平二年正月赴班)
　　陶熾(文林郎端平二年三月二十一日/到任嘉熈二年三月十二日滿)
　　莫子文(從事郎嘉熈二年三月到/任淳祐改元四月赴班)
　　趙若炳(從事郎淳祐元年七月二十四日/到任淳祐四年八月初四日滿替)
　　胡太初(廸功郎淳祐四年八月初六日/到任六年十月二十三日離任)
　　薛嶠(廸功郎淳祐六年十二月初六日/到任九年十二月初六日滿替)
　　宋自强(從政郎淳祐九年十二月初六日到/任寳祐元年三月十七日滿替赴班)
　　趙熄夫(修職郎寳祐元年三月二十七日到/任寳祐四年四月二十七日滿替)
　　陳懋欽(廸功郎寳祐四/年四月到任)
　　劉應子(儒林郎寳祐六年/六月初六日到任)
　　置經籍
天聖中賜監書紹興初賜石經今不復全近時師儒收
拾經子史集亦多未為大備閫府方求國子監書以惠
多士云
　　增學計
天聖七年始建學朝廷給田十頃其後續有增撥至靖
康間增至三十八頃五十七畮房廊七十一間及酒坊
三處嵗收錢一千八百二十四貫有竒至紹興二十八
年以秦申王所送錢一萬貫續置到田一千八百九十
畆其後本府又有增撥至於景定田地之所𨽻者具九
千三百八十畆一角六十步坊場之所𨽻者三嵗入錢
二萬四千餘貫(銅井坊在江寕縣銀林/坊鍾山坊皆在溧水縣)蘆場之所𨽻者
二嵗入錢四千三百餘貫(白鷺洲一所計一十五頃三/十八畆有竒水𤓰洲一所計)
(六百畆/有竒)通而計之嵗入米三千八百八十餘石菽麥四
百石錢四萬一千餘貫柴薪絲麻之入不與焉㑹計有
籍記載有碑皆掌於學提督錢糧則通判東㕔之職也
　　立義莊
義莊創於淳祐辛亥退庵呉公守建康時也是年四月
府有牒報學其略曰當使昨見四明府學有義莊一所
每年收到租課凡簮纓之後及見在學行供破食職事
生員遇有吉凶於内支給贍助心甚慕之建康府士子
貧窶者多或遇吉凶多闕支用尤可憫念今用錢五十
萬貫回買到制司後湖田七千二百七十八畆三角二
十八步嵗收四千三百餘石市斗米麥相半發下本學
置簿椿管如委的簮纓之後及見在學行供職事生員
或有吉凶請具狀經學保明申上給米八石麥七石米
每石折錢三十六貫麥每石折錢二十五貫本年發糶
田上舊租米麥解到價錢一十二萬餘貫發下提督府
學錢糧㕔照應拘收自五月為始照規支給仍將後湖
莊田地畆步分明入籍自本年夏料為始徑自拘催將
所催租課於廣濟倉寄放椿頓本學養士錢米不相干
涉牒學照應施行仍示士子知悉府學回申八項一欲
就本學空閑地叚置倉收樁米麥一欲就學庫旁令夾
截一庫收樁錢㑹一欲専及土著不及游學之人一欲
將到殿入學赴任人委係貧窶者照吉事例併與周給
一欲立凶禮支助之例惟祖父母父母自身親兄弟妻
子事故者當給不許以疎為親以無為有妄陳茍得一
欲請教授同正録直學五員親到倉庫同收同支授又
親書交領置簿登載嵗終有㑹一欲置租課總簿催銷
季終有㑹一欲將田畆籍冊及義莊始末並刻於石以
垂永久五月二十二日府牒並從申行至次年二月又
牒勘㑹本府昨置立義莊如委係簮纓之後及見在學
土著行供職事生員貧窶者或有吉凶從府學保明申
府給米八石麥七石米每石折錢三十六貫麥每石折
錢二十五貫則例雖已立定規模尚未為廣自今月二
十六日為始如是他處游學士人見在本學行供或在
本府寓居雖非土著如有吉凶併與一例支給兼照得
人人申府亦恐煩瀆今専委西㕔通判提督如遇有陳
乞之人即請本學契勘詣實保明具申提督㕔支給牒
學遵照施行
　義莊記昔文正范公自為西帥迄登二府慨以禄賜
　所入置負郭膏腴千畆名曰義田以贍族黨錢君公
　輔髙其義而為之記嘗閱至此喟然歎曰夫義者充
　一念而萬年可繼周一方而四海具贍若濟以乗輿
　給以釜粟君子不謂義也世之卿大夫士躡華途美
　飲食日與族人相娯樂可也而光景自肥本枝皇䘏
　鮮有不屯其膏者念或到此則又力多乏絶况鄉里
　乎至若位極鼎軸歸榮錦晝日與鄉人接殷勤宜也
　而霄漢自尊胡越下視鮮有克貫其脉者枌陰梓里
　欲一望羽儀且不可况天下乎惟留帥資相呉公則
　不然公金陵人也以忠勤行六經以忠勤治天下建
　牙未幾鼎新鄉校豐廪粟增膳錢可謂急先務矣若
　猶未也每對僚属必于四明義莊口之弗置廼命攸
　司亟其經營以錢五十萬緡得後湖莊田地七千二
　百七十八畆有竒米麥嵗為斛四千三百餘碩歸之
　學宫度其地得議道堂左闢屋三十楹目曰義莊凡
　鄉邦簮纓之胄韋布者流嫁娶婚塟皆有給處而學
　若籍賢闗第太常者出而仕若驅行李抵戍𤓰者莫
　不與焉其闗世教不輕矣属文學掾洎前廊嚴其考
　核而時其出入嵗終則㑹之吉與凶例予以米若麥
　厥碩一十有五惠至渥也州人士讙然歌曰燕竇恤
　孤西門賑貧昔耳其名今身而親近舉而逺存有以
　飽我公一念之仁與而麥舟瘞而枯骨昔凶而家今
　幽而宅薄費而厚得有以銜我公至仁之徳是仁者
　義之推義者徳之著也噫以范公好施止於親之貧
　疎之賢者猶未暇他及今秦淮鍾阜大江南北四通
　八逹在在皆春比范公昔年義規益茂長而增之天
　下之䝉福未央也郡人若諸生踴躍批巖願有紀告
　來者自强濫巾璜泮職固宜矣服公厚義遂涉筆以
　書時淳祐十一年十一月既望從政郎差充建康府
　府學教授宋自强撰廸功郎差充建康府府學教授
　李杞書朝議大夫前主管成都府玉局觀沈先庚篆
　盖
　
　
　
　
　
　
　
　
　景定建康志巻二十八
欽定四庫全書巻
　景定建康志巻二十九　　宋　周應合　撰
儒學志二
　　建明道書院
明道先生程子(事見程子書/及先賢傳)師濂溪先生周子慨然有
求道之志窮性命之理率性㑹道體道成徳自孟子沒
聖人之學不傳先生生千四百年之後得不傳之學於
遺經志將以斯道覺人天不愸遺哲人早世嘗為上元
主簿且攝縣事政教在人至今思之因人心之所思而
明先生之教此書院所由建也先是淳熙初忠肅劉公
珙祠程子於學宫朱文公為之記紹熙間主簿趙君師
秀來居其官即聽事西偏繪像祠之嘉定乙亥主簿危
君和復請於太守劉公榘乃於簿廨之東得鈐轄舊廨
之地改築新祠部使者西山真公捐金三十萬粟二千
斛以助之未幾李公珏來繼劉公咸相其役前䕶重門
中儼祠像扁其堂曰春風上為樓旁二塾曰主敬曰行
恕名其泉曰澤物表其坊曰尊賢既成率郡博士及諸
生行舍菜禮自是春秋中丁率為彞典置堂長及職事
員延致好修之士西山嘗記其事刻諸石崇重未幾忽
就隳廢堂宇雖存講肄闕如遂為軍儲賔寓之所淳祐
已酉二月天大雷電書閣忽災退庵呉公因更創之閣
視舊益偉下為春風堂聘名儒以為長招志士以共學
廣齋序增廪稍倣白鹿洞規以程講課士趨者衆聖天
子聞而嘉之親灑明道書院四大字賜為額與四書院
等寳祐丙辰裕齋馬公得西山斷碑於瓦礫中重刻之
跋其後開慶已未馬公再建大閫視事之始與部使者
率僚屬㑹講於春風堂聽講之士數百乃屬山長修程
子書刻梓以授諸生給田以增廩而教養之事備焉續
善意保成規壽斯文之脉則有望於後之君子云
祠堂居中三間廣四丈深三丈中設塑像榜曰河南伯
程純公之祠東西兩廊各一十五間
御書閣在春風堂之上五間廣八丈深四丈上嚴奉宸
翰環列經籍
春風堂在祠堂之後七間廣十丈深五丈盖㑹講之所
也昔朱公掞見明道先生於汝歸謂人曰春風中坐了
一月堂名盖取此也中設講座四圍設聽講位臨堦垂
簾前築一臺植以四柱
主敬堂在春風堂之北三間廣三丈八尺深二丈三尺
盖㑹食㑹茶之所也庭中荷池前植三槐
燕居堂在主敬堂之後山長張顯設先聖及十四先賢
神位於堂中
山長位在主敬堂之左
堂長位在主敬堂之右
堂録位在春風堂上之左
講書位在春風堂後之右
職事位二所一在春風堂上之右一在春風堂後
尚志齋三間在主敬堂前東序之南
明善齋三間在主敬堂前西序之南
敏行齋三間在主敬堂前東序之北
成徳齋三間在主敬堂前西序之北
省身齋在春風堂前之左係續添
養心齋在春風堂前之右係續添
公厨在主敬堂前東序之後
米敖在主敬堂前東序之南
錢庫在主敬堂前西序之南
直房在公厨之側
蔬園在書院之右
后土祠居大門内之左
中門屋三間廣四丈深二丈五尺掲御書明道書院四
字於楣左為幕次右為吏舍
大門屋三間廣四丈四尺深一丈八尺左右設枑繚以
垣牆
具廩稍帥府累政撥到田産四千九百八畆三角三十
步(上元縣徐提舉等三户佃田七十三畆又三十八畆/地三十一畆一角江寧縣邵仁等一十户佃田七十)
(七畆三十八步句容縣戴日徳等四十一户佃田三百/八十六畆二角四十三步地一十二畆一角二十五步)
(雜産二十六畆二角二十步溧水縣平登仕等一十四/户佃田三千五百四十二畆四十七步溧陽縣楊省四)
(等一十八户佃田産四/百九十二畆三十八步)嵗入米一千二百六十九石有
竒稻三千六百六十二斤菽麥一百一十餘石折租錢
一百一十貫七百文又有白地房廊錢(常州宜興縣管/下房賃嵗收見)
(錢八十一貫九百文月王監場獻到白地房廊三項右/上元丫頭巷北街白地賃錢官減外日收一貫一百四)
(十文足崇道橋南馬司寨前白地賃錢官減外日收四/百二十五文省係七十陌雞行街魚市街籮行口房廊)
(屋賃錢官減外日/收二百六十文省)本府每月撥下贍士支遣錢五千貫
十七界官㑹并蘆柴四十束(淳祐十二年二月初二日/府牒每年于張莊變糶二)
(麥價錢内撥十七界一十萬貫發下書院充/贍士支遣王尚書埜到任每月只支五千貫)錢糧官掌
其出納所支供俸有差嵗終有㑹(月俸山長一百貫錢/糧官二十貫堂長一)
(百貫米三石堂録六十貫米一石五斗講書五十貫米/一石五斗堂賔二十六貫米一石二斗直學二十四貫)
(米一石二斗講賔一十七貫米一石二斗司計一十五/貫米一石二斗掌書一十五貫米一石二斗堂祠一十)
(四貫米一石二斗齋長一十貫米一石正供生員每名/五貫醫諭米七斗日供職事生員米二升五合造食錢)
(三百文山堂長貼食錢七百文堂録講書貼食錢五百/文堂賔至齋長貼食錢二百文各照親書食簿支送不)
(行供者不支宿齋職事生員每夜支油錢二百文堂長/堂録講書每夜支油二兩各照親書宿齋簿支送不宿)
(齋者不支寒月送炭山長入堂日支五斤堂長日五斤/堂録講書日各三斤衆職事生員日各二斤自十月初)
(一日為始至正月終任支行食宿齋者全支不宿齋者/半支凡支錢並用十八界官㑹凡支米並用文思斛斗)
立規程一春秋釋菜朔望謁祠禮儀皆倣白鹿書院一
士之有志於學者不拘逺近詣山長入狀簾引疑義一
篇文理通明者請入書院以杜其泛一每旬山長入堂
㑹集職事生員授講籖講覆講如規三八講經一六講
史並書於講簿一每月三課上旬經疑中旬史疑下旬
舉業(以孟仲季月分/本經論䇿三場)文理優者傳齋書徳業簿一諸生
徳業修否置簿書之掌於直學三考黜陟一職事生員
出入並用深衣一請假有簿出不書簿者罰一應書院
士友不許出外請謁投獻違者議罰有訟在官者給假
事畢日參一請假逾三月者職事差替生員不復再參
一凡謁祠聽講供課若無故而不至者書于簿及三罷
職住供一凡職事生員犯規矩而出者不許再參
　記序黙齋游公記天下學者同尊夫子同習六經語
　孟其援引而藉以為説又多同也然自孟子殁皆謂
　㣲言墜地不得聖人之心若趙有荀卿氏漢有揚雄
　氏唐有韓愈氏咸自著書將脗合聖人而後世以為
　未盡明乎大道之要自是而下大人先生闊希不作
　學者無所矜式各是其私務濟所欲則倡言宗孔孟
　足矣何必他求嗚呼由漢以來諸儒繼起曷嘗不宗
　孔孟而功業卑陋終莫能復帝王之盛烈甚則諱談
　釋老而心實慕信恥從管商而事實施行流於術數
　借于憸回無世無之儒者豈容盡逭其責哉聖人之
　道雖曰極深研幾㕘天地之藴奥窮事物之精㣲乃
　近不離乎人心之所同然而親切乎忠信孝悌日用
　之間流風益衰師道既已弗立學者察於日用而求
　諸同然者皆廢是以倀倀莫知所歸論説徒多踐履
　益薄終日談六經未必不疑六經也宋興鉅儒輩出
　若明道先生程氏早聞道於濂溪周先生日益光大
　自吾心驗之必見夫天之所受本體昭然無纎毫之
　妄然後盡性至命窮神知化亦無纎毫之疑由之獨
　善其身則立乎斯世行天下之大道不愧怍於俯仰
　之間以之措於天下則堯舜三王至仁之政綏來動
　和之效粲然明備其本實起於此六經具存莫究厥
　旨有能識孔孟之心犂然當於人心者吾斯從之嗟
　乎億兆之衆雖不人人聞道而此心至神弗可厚誣
　百世之下其有知先生之風者矣上元縣主簿趙君
　師秀謂九言曰師秀實踐先生昔日所居之官也今
　建康府既有祠以風勵士子顧所臨舊地尚為闕典
　敢即聽事西偏繪粹容俎豆之趙君蚤由進士登甲
　科不汲汲乎近功速效而尊信在此知所務矣求記
　于九言竊惟先生抱職佐貳施雖不遐然風行一邑
　已非小補見諸當時記述者數家兹不復載敢存其
　大者以著趙君建祠之意學者儻能即先生緒言而
　驗諸吾心則其所以誠身擇善而逹于孔孟之道者
　當自知之慶元丙辰季冬建安游九言記　西山真
　公記聖人之道布在方册昭然示人至矣堯之授舜
　曰中而已舜之授禹加三言焉其曰人心者人欲之
　謂也其曰道心者天理之謂也擇之精守之一而後
　中可執中也者天理當然之則而一毫人欲之私無
　所與乎其間者也大學論語孟子指言義利之分皆
　同此意未嘗以天理言獨見于樂記曰不能反躬天
　理滅矣又曰物至而人化物也人化物也者滅天理
　而窮人欲者也世謂禮記之書類出於漢儒之言傳
　者多矣有及於是者乎自時厥後道日晦冥更千餘
　年以及我朝治教休明風氣醲厚於是始有濂溪周
　子出焉獨得不傳之妙明道先生程公見而知之闡
　幽發㣲益明益章今觀遺書所載論學必以逹天徳
　為本論治必以行王道為宗有天徳而後可語王道
　天人内外一以貫之無殊轍也故先生嘗語學者曰
　吾學雖有所受然天理二字自吾體驗而表出之嗚
　呼至哉此所以上繼堯舜孔孟之統緒而下開萬世
　學者之準的也歟夫維天之命於穆不已品物流形
　而理亦賦焉仁義禮智之性惻隠羞惡辭讓是非之
　情耳目鼻口四肢百骸之為用君臣父子兄弟夫婦
　之為倫何莫而非天也人知人之人而不知人之天
　物欲肆行義理汩喪於禽獸奚擇焉知人之天而後
　知性善知性善然後能窮理能窮理然後能誠意正
　心以修其身推之治國平天下無非順帝之則也先
　生之生鍾乎元氣之㑹學之所至純乎天理故其生
　色也盎然若陽春之温其吐辭也泛然若醴酒之酣
　同設教於家而士之願從者衆同争新法於朝而天
　子亮其忠用事者感其忱一時忤意者皆貶而先生
　獨畀憲節力辭不就去之久而猶見思及其殁也士
　大夫知與不知皆為流涕以為使時見用必將有綏
　斯來動斯和之效而重哀生人之不遇不得與于先
　生佑興王道之澤也非夫先生之心學純乎天理其
　孰能與於斯乎先生之仕也嘗主江寧之上元簿攷
　其設施若均田賦興水利息邪説正人心等事皆天
　理之流行著見者也中更變故鄉之人士罕有能言
　之者乾道中資政殿大學士劉公栱知府事始祠先
　生於學宫而侍講文公先生實為之記則既較然昭
　著而足以風勵學者矣其後主簿趙君師秀復即廨
　舍之前為屋數楹以寓尊事之意而庳隘弗稱嘉定
　甲戌臨川危君和嗣居其職始請於帥守莆田劉公
　榘增而大之徳秀時將漕焉捐金三十萬粟二千斛
　以助之未幾豫章李公珏繼至咸相其役為堂三間
　中嚴像設而扁之曰春風其上為樓髙明潔清内為
　齋二東曰主敬西曰行恕後為小屋焉曰讀易外為
　齋一曰近思齋之側為亭曰静觀又為兩廡翼之而
　刻表墓與河南雅言于其壁危君之于斯役勤矣而
　劉公之經始也嘗属徳秀為之記危君又重以為請
　再三返而不置徳秀以固陋力辭而不可得也顧自
　惟念少知誦習先生之書初盖茫然不知所嚮而粗
　若有見者竊謂自有載籍而天理之云僅見于樂記
　先生首發揮之其説大明學者得以用其力焉所以
　開千古之祕覺萬世之迷其有功於斯道可謂盛矣
　而其所以進乎此則又有二言焉毋不敬以操存於
　未發之先思無邪以戒謹於將發之際涵養省察動
　静交飭知天事天二者兼盡及其至也中一外融顯
　㣲無間則雖人也而實浩浩其天矣若是者其於先
　生之道有合乎否也過不自料次第其説以授之危
　君幸以為然則刻置堂上以示來游于斯者使知先
　生之道雖髙而用力有要萬有一可為興起之助云
　爾嘉定丙子正月吉日真徳秀記　裕齋馬公跋盈
　宇宙間一天理而已明道先生體驗而表出以傳孔
　孟之傳先生天人也書堂乃遺教之地西山真先生
　記之首述精一之傳直以道心為天理之謂教學者
　知天事天而天其人西山之旨即先生之教以先生
　之傳望學者傳之也其以人心為人欲之謂或者疑
　之盍知夫心之未發本無理與欲之分則無道與人
　之别其發于理而為道心固無不善矣其發于欲而
　為人心雖不能皆善亦曷嘗皆不善哉精之則理制
　欲而不相雜一之則欲從理而不相離動静語黙無
　適不善則無適非天地帝王之心傳也學者果能操
　存於未發之先戒謹於將發之際而于此心之天有
　自得之趣則可以洞然無疑矣寳祐戊午仲春上澣
　日門人通奉大夫守刑部尚書沿江制置使知建康
　軍府事兼管内勸農使江南東路安撫使馬步軍都
　總管兼節制和州無為軍安慶府三郡屯田使兼行
　宫留守兼提領江淮茶鹽所武義縣開國子食邑六
　百户馬光祖謹跋　替齋王公記御書臣埜恭惟皇
　帝陛下躬踐聖域心探道原式崇先民以厲後學迺
　睠建業實惟儒臣程顥簿正之邦道徳流風迄未澌
　泯有嚴祠宇日就堙蕪前制臣呉淵訪舊圖新用昭
　文明之化拜手稽首請宸翰掲巨扁而寵綏之星漢
　昭回鸞鳯飛舞猗歟盛哉臣埜承乏分閫猥被末光
　於是諗四方之士而誨之曰河南之學粹矣如坐春
　風如㑹元氣運行亭毒見者盎然曰鄠曰洛曰澶曰
　汝皆歴仕之邦也繄此陪都遺轍獨存赫赫斯文孰
　主張是盖嘗仰窺聖朝以仁立國言仁之盛莫如昭
　陵龍潜舊藩肇啟兹土至仁一脉山培川衍厥有儒
　宗來噬來游出其緒餘載之行事昔臣朱熹嘗曰均
　田塞隄及民之政為多脯龍折竿教民之意亦備其
　此仁之發逹乎夫以黃旗紫盖之區叶雲龍風虎之
　應氣類感召千載一時延洪之休有自來矣厥今聖
　主撫世仁之運明行仁之政及是時新美多士景行
　先哲俾山立典型復見于今日是豈但敷文教而已
　奕奕鍾阜由昔鎬京豐芑之仁萬世永賴臣埜敬為
　明時誦之寳祐元年正月旦日寳章閣直學士通議
　大夫沿江制置使兼知建康軍府事兼管内勸農使
　充江南東路安撫使馬步軍都總管兼營田使兼行
　宫留守節制和州無為軍安慶府兼三郡屯田使金
　華縣開國子食邑五百户臣王埜拜手稽首謹言
　裕齋馬公作程子序孔孟之道至程子而大明程子
　之道至淳祐表章而益尊大哉王言比之顔曽所以
　示學者求道之標的也明道書院之在金陵實因仁
　國而烝嘗之程子之徒位之以師友而講學其間以
　為尊聞行知之地然登程子之堂則必讀程子之書
　讀其書然後能明其道而存于心履于身推之國家
　天下則天地萬物皆于我乎賴然斯堂為程子設而
　未有程子之書非闕歟余每有志于斯㑹易閫未果
　已未重來嘗以語客周君應合乃萃二程先生之言
　之行輯為一書以大學八條定其篇目表以程子無
　何文君及翁來相與㕘訂而書遂成雖然昔二程子
　之學於師也嘗令尋仲尼顔子所樂何事程子十五
　六時脫然欲學聖人今之讀其書者當尋程子所以
　學聖人者何事則此書不徒輯矣先儒論明道之學
　皆謂孟子之後一人而已今程子之書非續孟子者
　乎韓退之嘗曰觀聖道自孟子始余亦曰孟子之後
　觀聖道自程子始開慶已未秋八月中澣後學金華
　馬光祖序　程子書成山長周應合以不受月俸五
　千貫充刻梓費首尾百六十七版藏於書閣司書掌
　之
置提舉官開慶元年從山長之請倣東湖書院例置提
舉官以制幹文及翁兼充尋省
重修明道書院景定四年姚公希得任内重修門樓㕔
廊牆壁粲然一新總費一萬一千一百二十餘緡米三
十碩
橘洲姚公再為明道先生立後先是往嵗朝廷曽劄池
州選擇伊川五世孫曰偃孫者為之後前政馬觀文以
是邦明道書堂在焉迎就教育併其母曾館之官宇月
給有差未及兩載而偃孫亡曾母無依先賢弗嗣委為
可念景定三年據學官申遂再行下池州訪問别無本
宗嫡𣲖可以昭穆遂牒郡庠及書院擇同姓而可教者
保明申續據申選到程掌儀必貴兄程子材男慶老年
方十嵗生質厚重家世詩書可為明道之後于是擇日
行釋菜之禮告於純公之祠立為偃孫之子命名幼學
俾職掌祠就學于其叔父程掌儀旬有課程講學不廢
其祖母曾就同奉養使不失祖孫相依之義倘天祐斯
文教養至于成立先賢無或廢祀庶有補於世教云一
行禮幣費用及每月教養廩給具于下方
　祖母曾氏送五百貫十七界為衣被之用
　掌祠程幼學送五百貫十七界置衣服
　生父程子材送一千貫土絹四疋
　建康府月支三百貫十七界米二石一半付程掌儀
　取支為曾母逐日供給之用一半樁之書堂為曾母
　衣服等用
　明道書堂每日行供折錢月支四十五貫十七界米
　七斗五升撥過程掌儀家為幼學日食之用
　程掌儀必貴任教𨗳之責書院月餽束脯五十貫十
　七界米五斗
　　開堂講大學(大學之道在明明徳在親民在止於/至善學何如其為大也易之乾坤天)
　　(地之性情也乾之象曰天行健君子以自强不息/所以效天也坤之象曰地勢坤君子以厚徳載物)
　　(所以法地也學聚問辨曷言於乾敬内直外曷言/於坤人學天地也百川學海而至於海人學天地)
　　(而至於與天地相似然後為學之大堯舜禹湯文/武汲汲仲尼皇皇者此學也曾顔思孟切切偲偲)
　　(者此學也天子之元子衆子公侯卿大夫士之適/子與國之俊選孜孜講習者此學也學始於效法)
　　(天地之象終至於天地由此而位始於窮盡萬物/之理終至於萬物由此而育始於格物致知誠意)
　　(正心修身終至於家由此而齊國由此而治天下/由此而平學之大信乎其為大也大學正經目有)
　　(八綱有三綱者目之大焉者也在明明徳在新民/在止於至善三在者大學之大綱也何謂明明徳)
　　(心之本體惟虛故靈惟靈故明朱子謂虚靈不昧/者指心而言也具衆理者指性而言也應萬事者)
　　(指情而言也合而言之心統性情也心得於天故/曰徳属於火故極明試一猛省圓明方寸照耀八)
　　(紘太陽正中魑魅潜伏其或黯無晶光者物欲漬/之也刮磨澡雪還其本然之明常使清明在躬志)
　　(氣如神嗜欲將至有開必先至誠之道可以前知/見乎蓍龜動乎四體不愧屋漏不欺暗室塵去而)
　　(鑑空波停而水止浮雲歛而日月明此之謂明明/徳何謂新民我明矣不可聽他人之昏舊染汗俗)
　　(咸與維新後覺後知資我知覺必使康衢順則比/屋可封黎民於變時雍百姓徧為爾徳中林武夫)
　　(皆可干城漢上游女無思犯禮民樂其有靈徳人/皆有士君子之行此之謂新民何謂止至善非明)
　　(徳新民之外别有至善已徳無一毫之不明即是/明明徳之至善民俗無一處之不新即是新民之)
　　(至善明徳新民徹頭徹尾到十分盡善處是謂止/至善此大學之大綱也論其目則修身以上四條)
　　(即明明徳之事修身以下三條即新民之事綱舉/而目自張也經言古之明明徳於天下于以見明)
　　(徳必推而新民傳言作新民而先以盤銘日新于/以見新民必本於明徳彼有揚眉瞬目而直指此)
　　(心葆光襲明而務私諸已此釋老之所謂明徳而/不能推之於新民者也其有舞智數而塗世之耳)
　　(目假仁義而鼔民之驩虞此管晏之所謂新民而/不知本於明徳者也兹其所以為異端為曲學卒)
　　(不可與入大學之道金陵重鎮名世者多江左六/朝姑置勿論我朝大儒程純公仕於此邦者也熙)
　　(寕宰相王荆公寓於此邦者也諸君來游來歌過/上元縣之甘棠望鎮山寺之雪栢亦嘗知程氏之)
　　(學與王氏之學同乎異乎愚也竊聞程夫子教人/先之以大學遺言往訓布在方䇿可舉而行貫百)
　　(王而不易歴萬世而無弊王氏之學恃强明而出/新意作聰明而亂舊章以新經蠱壊士心以新法)
　　(刼制天下以新進少年播棄元老不務自明其徳/一切取辦於新政欲圖新民之功學術一差天地)
　　(分裂昔人謂神州陸沉百年丘墟王夷甫諸人不/得不任其責愚亦謂中原板蕩今百餘年獸蹄鳥)
　　(跡麥秀黍離王介甫諸人不得不執其咎使介甫/而早用程子順人心之言作順人心之事不畜聚)
　　(斂之臣不殖悖入之貨不専任長國家而務財用/之小人以首犯大學之明戒又安有異日不可勝)
　　(言之禍學者知王氏之學為非然後知程子之學/為是入春風坐千載如生出半山亭萬古遺恨學)
　　(者亦審其是而已矣知乎此則庶幾/不畔程子之教而可與入大學之道)又講中庸(天/命)
　　(之謂性率性之謂道修道之謂教中庸何為其名/篇也子思子明堯舜禹湯文武周公仲尼之道總)
　　(不外乎中庸也中者何不偏不倚無過不及之謂/也太極此中也皇極此中也天地此中也聖賢此)
　　(中也事物此中也堯舜禹三聖相授允執其中湯/建中文王順帝之則武王惟皇作極周公制禮之)
　　(中仲尼時中之中皆中也庸常也惟中故常惟常/故中自常情觀之堯舜不傳子而傳賢禹不傳賢)
　　(而傳子湯放桀文事殷武伐紂周公誅管蔡仲尼/欲從中牟佛肸之召而又不從媚奥媚竈之説不)
　　(取晨門荷篠之徒而又有取乎飯蔬飲水之樂疑/若不常也然不知此正所以為中正所以為常何)
　　(以言之使堯舜之子丹朱商均而克肖則堯舜亦/必傳之子使禹之子啟而不肖則禹亦必傳之賢)
　　(使夏桀商紂天命未改人心未離則湯武亦必如/文王之遵養時晦使管蔡不流言不挾武庚禄父)
　　(以叛則斧不必破斨不必缺鴟鴞之詩不必作而/常棣之燕樂自如也使仲尼果用則有時乎不俟)
　　(駕而往如不用則有時乎不税冕而行可仕可止/可久可速毋意毋必毋固毋我兹中也乃所以為)
　　(常也此堯舜禹湯文武周公仲尼之中庸也此子/思子中庸名篇之大旨也天命之謂性何也自然)
　　(而然者天也猶今之令者命也與生俱生者性也/自天之賦予而言曰命自人之禀受而言曰性天)
　　(命即性性即天命故曰天命之謂性率性之謂道/何也性即理也理即仁義禮智也率即循也率性)
　　(之仁則父子有親矣率性之義則君臣有敬矣率/性之禮則長幼有序矣率性之智則是非有别矣)
　　(故曰率性之謂道修道之謂教何也以天之賦予/而言曰命曰性曰道固人之所同以人之氣禀而)
　　(言或厚或薄或清或濁不能無不異惟聖人能全/天地不全之功盡君師當盡之職即是道而品節)
　　(之為法於天下可傳於後世是之謂教然其為教/亦不出乎三綱五常而已因其所有而不强其所)
　　(無故曰修道之謂教然則性也道也教也名雖三/而實則一以其同出於天也嘗因是而㕘考聖經)
　　(賢傳立言之要如出一口帝典曰人心惟危道心/惟微惟精惟一允執厥中道心即天命之性精一)
　　(即率性之道執中即修道之教湯誥曰惟皇上帝/降衷于下民若有恒性克綏厥猷惟后帝降之衷)
　　(即天命之性若有恒性即率性之道克綏厥猷即/修道之教泰誓曰惟天地萬物父母惟人萬物之)
　　(靈亶聰明作元后元后作民父母天地萬物父母/即天命之性人為萬物之靈即率性之道元后作)
　　(民父母即修道之教周詩曰天生蒸民有物有則/即天命之性民之秉彞好是懿徳即率性之道修)
　　(道之教劉子曰人受天地之中以生即天命之性/是以有禮義威儀之則以定命即率性之道修道)
　　(之教孟子之道性善得於子思之中庸者也荀子/之所謂性惡揚子之所謂善惡混韓子之所謂性)
　　(三品昧乎子思之中庸者也善乎程子之言曰論/性不論氣不備論氣不論性不明二之則不是自)
　　(孟子以後發明性理有功於人心有補於世教者/程子一人而已其論中庸曰此篇乃孔門傳授心)
　　(法又曰善讀中庸者得此一巻書終身用不/盡惟諸友精思而力踐之以入乎中庸之道)
置山長一員教養之事皆𨽻焉自建書院以來閫府于
諸幕官中選請兼充景定元年以後從吏部注差
　呉堅(淳祐十二年二月/以江東撫幹兼充)
　　開堂講義(子曰吾十有五而志于學三十而立四/十而不惑五十而知天命六十而耳順)
　　(七十而從心所欲不踰矩此聖人自謙之詞而教/人以為學之工程也學之大要無他在不失其本)
　　(心而已志學所以求其本心此學之始事從心不/踰矩則本心在我矣此學之極功明道先生曰聖)
　　(賢千言萬語不過欲人將已放之心約之使反復/入身來自能尋向上去大哉斯言其深得此章之)
　　(要旨者乎約之使反即志學之事尋向上去則自/立而不惑以至于從心不踰矩皆在其中矣嘗試)
　　(推之天之生民莫不予之以是道之全體而所謂/道之全體者實渾然具於一心惟外物攻之者衆)
　　(此心或與之遷則不得為之主此所以必志于學/者將明善以復其初焉耳夫子聖人也知則生知)
　　(行則安行若無待乎學其自稱以志學云者盖為/學者立法使之知所趨嚮先立其在我者盈科而)
　　(後進成章而後逹者也且夫子之所謂學者果何/學哉朱子曰此所謂學指大學而言其綱則明明)
　　(徳而新民而止於至善其目則格物致知誠意正/心修身而逹於國家天下體全而用大非學不足)
　　(以充之志者何心之所之之謂也精神凝定念慮/専一其於大學之道如射者之求中如行者之赴)
　　(家聲色貨利不足移其守富貴利逹不足以易其/操必如是而後可謂志學由志學而立則知已明)
　　(而行之進也由立而不惑知天命則行已力而知/之進也耳順則知之極致不思而得者也從心不)
　　(踰矩則行之極致不勉而中者也志學即從心不/踰矩之始條理從心不踰矩即志學之終條理始)
　　(終條理一以貫之亦惟不失其本心而已古者八/嵗入小學而教之以洒掃應對進退之事禮樂射)
　　(御書數之文已足以收其放心養其徳性而為大/學之根本十五入大學而教之以窮理正心修身)
　　(治人之道又所以使之開發聰明進徳修業以收/小學之成功是以聖人設為工程使學者及時而)
　　(學循序而進即其積累之功致其體驗之實率以/十年之期課夫日新又新之效必志學而後能立)
　　(必立而後能不惑以至於耳順不踰矩具有次第/不可躐等而升也茍志於學矣由是而往節節省)
　　(察不至於極不止又豈有中道而畫者哉人之一/身有血氣之累少而不學則血氣未定而本心易)
　　(蔽壯而不學則血氣方剛而本心易汩老而不學/則血氣既衰而本心易泯學問與血氣相為消長)
　　(惟不志學故血氣用事少未定壯而剛老而衰皆/足為本心之害能志學則志氣為之主而血氣聽)
　　(命焉自學而立自立而不惑以至於知天命耳順/不踰矩皆志氣之不衰者為之學至於不踰矩則)
　　(寂然不動感而遂通本心瑩然與道為一隨其所/欲莫非至理盖心即道之體從心所欲即道之用)
　　(聲為律身為度天下之矩皆自我出尚何踰矩之/有明道先生自十五六嵗時即有志學為聖人此)
　　(固是其天資之髙然即其約放心一語而觀之則/知其為學有程而聖學之始終條理所以修已教)
　　(人者舉不外是明道學夫子者也今諸朋友登明/道之堂豈可不以明道學夫子之心為心學者玩)
　　(此志學一章一則要知聖人不自聖其聖二則要/知聖人體道不息如此三則要知聖人年愈髙而)
　　(道愈盛而體驗之實行著習察自有不容掩者今/之學者視聖人逺甚豈可玩愒嵗時而不知所以)
　　(自勉盖縁進學工夫全在立志立得志定則自三/十以至七十一節緊一節自立以至從心所欲一)
　　(步峻一步知行並進愈進愈極此聖人之所以為/聖也開堂之初講學發端正在今日諸君盍先立)
　　(厥/志)
　胡崇(淳祐十一年六月/以江東撫幹兼充)
　　開堂講義(大學之道在明明徳在親民在止於至/善大學者聖道之門庭此三者大學之)
　　(綱領至善一語又明徳新民之標的程子曰大學/孔氏之遺書而初學入徳之門也又曰初學入徳)
　　(之門無如大學其次莫如語孟此所以為聖道之/門庭也朱子曰大學一篇之旨摠而言之不出於)
　　(八事而八事之要摠而言之不出乎此三者此所/為大學之綱領也程子謂義理精微之極故以至)
　　(善目之凡欲盡夫明徳新民之實者必求止於是/而不容少有過不及之差焉此所以為明徳新民)
　　(之標的也盖古之學者方其幼也則入小學及其/長也則入大學小學則明夫洒掃應對進退之節)
　　(習夫禮樂射御書數之文大學則窮夫格物致知/誠意正心之本逹夫修身齊家治國平天下之用)
　　(學之小大雖殊其為道則一而已粤自无極之真/二五之精妙合而凝化生萬物而人之與物同囿)
　　(形於天地之間得其氣之偏且塞者為物得其氣/之正且通者為人所謂天地之性人為貴所謂人)
　　(受天地之中以生所謂人者天地之心所謂惟人/萬物之靈所謂惟人也得其秀而最靈所謂得五)
　　(行之秀者為人所謂天地之塞吾其體天地之帥/吾其性徳者得也謂之懿徳謂之峻徳謂之逹徳)
　　(謂之天徳皆原於禀賦之初方寸之中虚靈洞徹/物物具足在在呈露不慮而知不學而能則知人)
　　(之所以異於物而可以育乎物囿於天地而可以/參乎天地者以其有是明徳也然明徳禀於天而)
　　(明之則存乎人明徳根於性而明之則由乎學明/徳雖夫人之所同得而明之則聖賢之所先得是)
　　(徳也純乎天理者能明而雜以人欲者不能明道/以問學者能明而蔽于氣質者不能明覺者約其)
　　(情養其性則能明愚者縱其性牿其情則不能明/明徳不明則我之所以異于物而可以育乎物囿)
　　(於天地而可以參乎天地者亦既迷而不能覺矣/昬昬而不能昭昭矣然人者雖熾而天者終不冺)
　　(光明之學雖未加而本明之性有不可得而昧者/故大學之教先之以格物致知所以發其明之之)
　　(端繼之以誠意正心修身所以盡其明之之實明/徳我所自有體認必真而洞然有見于性分之内)
　　(所以因其本明之徳而明之也明徳我所素具操/存必篤而顯然著見于躬行之間所以修其本明)
　　(之徳而明之也此成已之學也學而謂之大則不/特成已而已又有所謂成物者焉是徳之明我有)
　　(之人亦有之迷者皆可使之覺也聖賢有之愚不/肖亦有之昬昬者皆可使之昭昭也盡已之性以)
　　(盡人之性明已之徳以明人之徳雜以人欲者吾/開𨗳之蔽于氣質者吾啟發之縱其情汩其性者)
　　(吾防閑而保養之使晦斯光窒斯通如醉之醒如/夢之覺如迷塗之見日月始于齊家中于治國終)
　　(于平天下謂之新者澡雪其精神發揚其風采出/之陰濁而登之陽明投之否塞而躋之泰通釋之)
　　(卑陋蹇淺之域而處之髙明光大之地人皆禀是/明徳自吾新之而明徳始明非昔無而今有也人)
　　(皆具是明徳自吾新之而明徳復明非前虧而後/益也此成物之學也明徳所以成已新民所以成)
　　(物皆不可以私意小智行乎其間天下之理莫不/有定則存焉况明徳非自外來而明之新之又非)
　　(一毫人力所可增損豈無所謂當然之則哉則者/何至善是已至善者明徳新民之則也君止于仁)
　　(臣止于敬子止于孝父止于慈與人交止于信此/之謂至善此之謂知止凡夫明已之徳新民之徳)
　　(必止于是而後天理可純不雜于人欲矣問學可/道不蔽于氣質矣性其情而不情其性矣不然未)
　　(足言成已成物之道也大學之道惟此一章而道之/門庭學之綱領與夫用力之標的具見于四語之)
　　(中學者舍至善之外其何以為精切用力之地雖/然學者修已治人之方固莫切于此書國家化民)
　　(成俗之要亦莫急于此書斯道也太極之所以判/二氣之所以分五行之所以播兩儀之所以立四)
　　(時之所以行一息不停萬世無弊先天地而始後/天地而終孰主張是孰綱維是則必有任其責者)
　　(伏羲神農黃帝堯舜氏開宇宙而肇人極運神化/而使民宜時則大學之道澤融于斯世禹湯文武)
　　(周公繼之叙彝倫而建皇極設庠序以申孝弟時/則大學之道公行于天下世衰道微吾夫子以大)
　　(學之序見之言曾子以大學之傳發其意孟子之/後寖以微滅天開我宋濂溪夫子二程夫子出焉)
　　(晦庵先生又從而發明之大學之道如天地久鬱/忽開而清日月久翳忽開而明信可傳於萬世吾)
　　(黨之士何幸得生于今讀大學之書渙然冰釋怡/然理順優游而自求饜飫而自得于以真履實踐)
　　(求大學之道晦庵先生又慮讀是書者昧所從入/且曰敬之一字理學所以成始成終又引程夫子)
　　(所謂主一無適言之所謂整齊嚴肅言之然則大/學之道凡其自格物致知以至于治國平天下在)
　　(明徳新民惟止于至善者皆不可一日忘乎敬其/所以喫緊為後學言之者不甚深切著明矣乎抑)
　　(又聞之學者之為學求諸書不若求諸已求諸言/不若求諸心聖賢著書千言萬語不過欲開吾心)
　　(之明啟吾心之新始終為善不為不善而已不求/諸已而求諸書不求諸心而求諸言則書自書言)
　　(自言書言在明徳而吾心之不明者自如書言在/新民而吾心之不新者自若書言在止善而吾心)
　　(之不善者猶故則書言何益于我或明而不能常/明新而不能常新皆非厎于至善遊明道之堂讀)
　　(明道之書誦明道之言盍亦反求諸已反求諸心/開其明圖其新而歸于至善之地也哉雖然要在)
　　(主之/以敬)
　朱貔孫(寳祐二年闕月/以江東撫幹充)
　　開堂講義(大司徒以鄉三物教萬民而賔興之一/曰六徳知仁聖義忠和二曰六行孝友)
　　(睦婣任恤三曰六藝禮樂射御書數古人選舉之/法大率教之于前而取之于後此人才之所以盛)
　　(也如不教而取是猶不耕而期穫不菑而望畬無/是理也故堯舜時契教人倫䕫典樂教胄子及其)
　　(格則承之庸之翕受敷施無非九徳之人以此教/亦以此取歴夏而商如出一轍盖至于周而其法)
　　(遂大備焉大司徒曰以鄉三物教萬民而賔興之/所謂三物徳行藝是也明而不惑謂之知公而不)
　　(私謂之仁大而化之謂之聖行而合宜謂之義不/欺謂之忠中節謂之和是六者為天下之全徳自)
　　(孝而友自友而睦自睦而婣以至任于朋友恤于/鄉閭是曰六行自五禮六樂五射五御以至六書)
　　(九數是曰六藝雖三物之殊而合則一道也揚子/曰道以𨗳之子思子曰修道之謂教吾夫子曰志)
　　(於道據於徳依於仁游於藝無非物也而亦無非/道也六徳以知仁為首此教法之所先知所以明)
　　(道仁所以㑹道教莫先于開夫人之心知而融㑹/夫人之心徳由知而仁則聖義忠和四者備矣六)
　　(徳茍全則行藝在其中矣盖六行仁之事六藝又/知之事也人必能備六徳之全則隨其仁之所充)
　　(可以為孝友為睦婣為任恤而為六行人也隨其/知之所及可以為禮樂為射御為書數而為六藝)
　　(人也其教法之詳如此而取之法又加詳焉始而/閭胥則書其敬敏任恤者繼而族師則書其孝弟)
　　(睦婣有學者上而黨正則書其徳行道藝以嵗時/莅校比又上而州長則考其徳行道藝而興賢者)
　　(能者教之之法既詳取之之法又詳其規模宏大/其條目纎悉士生斯時服習其教屢經品題則他)
　　(日使之出長入治無一事之不盡其職者矣是故/以六徳舉者為至聖大賢周公召公之徒是也以)
　　(六行舉者為善人君子康叔君陳之儔是也以六/藝舉者則所謂占小善者率以録名一藝者無弗)
　　(庸如三百六十属之各専一職之類也至于下而/胥徒府史輿臺皁𨽻侍御僕從亦無往而非正人)
　　(則亦耳濡目染聲應氣求有不期然而為徳行道/藝之歸先王之教其效豈可量哉先漢舉孝㢘舉)
　　(茂異雖有得于行藝賔興之意而三物之教則不/復見矣故三代而上人才皆出于道化之所成三)
　　(代而下人才將隨其天資之所就儒術益人之國/者也無周之教則西都適以儒術壊名節重人之)
　　(國者也無周之教而東漢適以名節衰晉無周之/教而人才溺于清談之相高唐無周之教而人才)
　　(止于詞章之相尚非人才之不古盖教法之不古/耳嗚呼成周雖逺所謂三物之教豈以古今為存)
　　(亡哉士君子入而家庭出而鄉黨游而學校皆所/以服習其教之地也正當以古人自期以先王之)
　　(教自律奈之何安于卑陋者不能習是教恃其頴/異者不復習是教工于進取者不暇習是教三嵗)
　　(大比率以斯人而應斯舉其有愧于賢能兩字多/矣明道先生曰一以道徳仁義教養之又専以行)
　　(實材學升進去其一切無義理之弊不數年間學/者靡然丕變矣伊川先生曰人皆謂其不教人習)
　　(舉業然舉業可以取科第足矣如十日以兩日習/舉業則餘日儘可為學明道先生所謂丕變伊川)
　　(先生所謂為學夫豈外夫六徳六行六藝者耶必/有取於成周之教必克遵乎明道伊川二先生之)
　　(訓則可以為賢能矣聖天子又將賔興師帥又能/以道化私淑學者謹毋曰操數寸之管書盈尺之)
　　(紙茍可中有司程度則可以媒利禄必求無愧于/吾心求無戾于先王之教求無畔于明道伊川二)
　　(先生之誨以求自附于徳行道藝/之人而後可也願與同志勉之)
　趙汝詶(寳祐三年闕月/以建康節推充)
　　開堂講義(大學經一章共一百六十五字大學之/首章也全書之綱領盡在是矣餘章皆)
　　(廣義也此書未經先儒考正縁其間先後失序或/文脫不全或分裂不合或隔絶太多所以竟未盡)
　　(其善也今合以首章為綱餘章為目首章有三在/二知六先之文餘章有廣三在二知六先之義如)
　　(在明明徳在新民在止于至善與夫知至知本及/先誠意先正心先修身先齊家先治國皆有廣義)
　　(散在餘章尚可攷也如格物致知廣義則闕豈非/世逺而亡逸耶或先聖留待後人心領而意㑹耶)
　　(嘗攷之諸儒之書晦庵朱先生則謂格者至也想/其意謂至者事事物物之理皆要見得到極至處)
　　(平廣趙先生則又謂格者以物為對而窮其理猶/格敵之謂想其意謂吾身之理與萬物之理相對)
　　(萬物之理即吾身之理知吾身之理則知萬物之/理况天地萬物與我同出于一原吾能探索其原)
　　(則物斯格矣物一格則知至矣知極其至則致其/知于不用之地而無知矣無知者非釋氏死灰槁)
　　(木之謂乃文王不識不知孔子無知之謂也致者/致其為臣而去之義茍所知未極其至則物理未)
　　(格物理未格則知雜其中知雜其中則意不誠意/不誠則心不正心不正則身不修身不修則家不)
　　(齊家不齊則國不治新民事業吾未見其能修舉/也請試以吾心觀之方其冥心静黙之時其意未)
　　(嘗不誠也一或吉凶悔吝總紛沓于目前則其患/得患失便膠擾于胸中何也見物未透故為物所)
　　(動也動則有知知則意雜雜則不誠意大矣哉/格物致知之學也敢以是説補廣二章之義)
　潘驥(寳祐四年闕月/以江東帥㕘充)
　　開堂講義(復亨出入无疾朋來无咎反復其道七/日來復利有攸往彖曰復亨剛反動而)
　　(以順行是以出入无疾朋來无咎反復其道七日/來復天行也利有攸往剛長也復其見天地之心)
　　(乎一陽始生于卦為復觀其彖辭足以㫁一卦之/義矣而必賛之曰復其見天地之心何心也天地)
　　(以生物為心而人之生也又得天地之心以為心/盖自太極肇判分陰分陽而閤闢動静之端循環)
　　(而不息剥極必復陽無終盡之理亦無頓長之理/也故先儒以動之端為天地之心動之端其眇綿)
　　(之間兆朕之始歟于月為子于律為黃鐘生意之/妙有不可名狀者雷在地中聖人特取象而言耳)
　　(先王觀復之象則以至日閉闗商旅不行所以養/陽氣也君子齋戒處必掩身亦以是歟即天地之)
　　(心以驗人之心人心之善初無朕迹而此心之發/則有所謂惻隐羞惡辭讓是非四者之端焉四端)
　　(之仁即四徳之元是心也天地生物之心也六爻/之中則又以聖賢孳孳為善之意見天地生生不)
　　(窮之心初九乃顔子庶幾之事不違仁者也以陽/剛君子之徳為復之最先故曰不逺復二能比初)
　　(之仁而下之亦顔子克已復禮之謂復莫美于斯/矣故曰休復吉三之頻復雖厲而无咎過在失而)
　　(不在復故許其頻復以求仁不以其頻復而為咎/也四之中行獨復而不言吉凶五之敦復而止于)
　　(无悔盖四以柔居羣陰之間弱而无援乃欲獨復/以求濟未能復于仁也故不得无咎五以陰居尊)
　　(賢人在下而無助僅以中順成其身而已未能普/其仁也故不克致亨聖人垂戒之意深矣上六居)
　　(復之終迷而不復本心既失則何虚靈知覺之有/哉此正孟子所謂自暴自棄不仁之甚者也彖以)
　　(天地之至仁言之故一言而有餘爻以君子之求/仁言之故於得失之際一美一戒屢致意而不足)
　　(也自漢以來易學不傳而天地之心不可得而見/盖千有餘載矣明道先生元氣之㑹渾然天成其)
　　(啟發學者必使觀天地生物氣象且曰滿腔子是/惻隐之心是不假訓詁而復之義已森然于胸中)
　　(矣上元迺先生舊游自昔有祠諸君肄業于其間/亦已久矣嵗在丙辰以十一月癸丑日南至越五)
　　(日而為嘉平之朔潜陽微動生意始回裕齋先生/以當世大儒承道學正統特于是日屈審是先生)
　　(領袖于斯堂之上命後學潘驥講復之一卦以觀/天地之心驥衰頺汩沒何足以發明夫易之奥旨)
　　(然竊有聞焉復有二義復者天之道也復之者人/之道也一氣在天屈伸往來而不已者復也一理)
　　(在人萬古常存而不能無消息盈虚者復之也復/者天之所以行健復之者君子所以自强不息然)
　　(天道未始外于人也諸君當陽復之時益盡人道/而求所以復之義則善端日生而徳之本在是矣)
　　(若狃於舊習而無作新之機移于外誘而無務内/之實則日復一日嵗復一嵗終于迷而止耳非生)
　　(生之義也敢併以晦庵先生賛復之説係于後萬/物職職其生不窮孰其尸之造化為工陰闔陽開)
　　(一静一動於穆無疆全體妙用奚獨于斯潜陽壯/陰而曰昭哉此天地心盖翕無餘斯闢之始生意)
　　(蓊然具此全美其在于人曰性之仁斂藏方寸包/括無垠有茁其萌有惻其隐于以充之四海其準)
　　(曰惟兹今眇綿之間是用齋戒掩身閉闗/仰止羲圖稽經協傳敢賛一辭以詔無倦)
　周應合(開慶元年四月/以江東撫幹充)
　　開堂講義(子曰學而時習之不亦説乎有朋自逺/方來不亦樂乎人不知而不愠不亦君)
　　(子乎聖賢之書要旨每寓于篇首大學之首掲明/徳新民止至善之要領孟子之首辨仁義與利之)
　　(界限中庸之首明性道教之一原皆要旨也至若/論語一書孔門弟子記諸善言隐然自有次序先)
　　(儒謂首篇乃入道之門積徳之基學者之先務也/因其所已言悟其所未言竊以為首篇之要又在)
　　(首章首章之要又在首句首句之要又在首字論/語字字言仁為仁自為學始故學為論語之第一)
　　(字人之第一事也先認得學字分曉方可與讀論/語然學之一字固有童能言之而老未知其要者)
　　(何也學之為言效也效所當效者學之正效非所/當效者學之誤效虚無寂滅以相高者為異端之)
　　(學效記問辭章以相夸者為世俗之學彼皆有所/效而自謂之學非吾聖門之所謂學也聖門之學)
　　(唯在于明善而復其初耳人之初生同得天地之/塞以為體同得天地之帥以為性性即理也理無)
　　(有不善也無聖愚賢不肖之殊也祗縁所禀之氣/清濁粹駁或有不同故於本然之善或明或蔽明)
　　(者全其初則上而為聖次而為賢蔽者失其初則/流而為愚為不肖是豈其初之固然哉所貴乎學)
　　(者明其固有之善而復其已失之初省察克治變/化氣質必以聖賢為標的如曰顔何人哉希之則)
　　(是如曰志伊尹之志學顔子之學如曰我所願則/學孔子如曰文王我師也如曰舜何人哉有為者)
　　(亦若是此皆卓然有見而所效之不差也此善未/明而其初未復視聖賢殆若霄壌此善既明而其)
　　(初既復則賢可至而聖亦可至盖天予之初本無/不同特人不善學棄其皆可聖賢之初而安于不)
　　(可聖賢之陋此聖人之所深憫而望之以學也既/曰學矣必繼之以時習何哉盖學固在于知其理)
　　(尤在于能其事不知而能固無是理知而不能所/學何事故未知未能而求知求能之謂學已知已)
　　(能而用功不已之謂時習且如知得孝弟之理則/必習為孝弟之事無一時而不孝弟則可以學古)
　　(者孝弟之人知得忠信之理則必習為忠信之事/無一時而不忠信則可以學古者忠信之人效之)
　　(而不習非學也習之而不時不足以成其學也此/學而時習之所以為論語之第一句夫未知其理)
　　(切于求知所知既通烏得不喜未能其事切于求/能所能既熟烏得不喜所知日深一日所能日熟)
　　(一日黙識心通知能並進渙然氷釋怡然理順自/得之趣盖有悦懌于中而不可以語人者集註于)
　　(此載程子之言有二先言時復思繹浹治于中故/説此言説生于所知也又言學者將以行之時習)
　　(之則所學在我故説此言説生于所能也不亦説/乎所以繼于時習之後此首章之第一節也又申)
　　(以下文之兩節聖人豈無深意哉古之學者為已/此聖人意也程子所謂浹洽于中而所學在我者)
　　(即為已之意也為已者務内也為人者務外也然/毫芒疑似之間正須明辨盖為已與為我不同為)
　　(人與及人亦不同為已者以已之所當為而為之/非有所誘于外為我者牾于有我之私見我而不)
　　(見物也及人者推已之善以及人視人無間于已/為人者但務求知于人而已之所存皆不實也但)
　　(知為已而不知及人其弊將流于為我則䧟于異/端之學而非聖人之所謂學樂于及人而不樂于)
　　(人之不知其弊又流于為人則溺于世俗之學亦/非聖門之所謂學故聖人之訓左瀾右截必欲學)
　　(者為已而無為我之弊及人而無為人之弊此下/文兩節之意所以互相發明歟首言時習之説而)
　　(必繼之以朋來之樂此欲學者為已而不流于為/我也盖性者萬物之一原非有我之得私其初同)
　　(則其善同其善同則其學同獨學之喜孰若與人/共學之尤喜自為君子之為幸孰若天下皆君子)
　　(之為大幸學而有朋吾學不孤朋而逺來共學益/衆時習之説與衆共之則昔者在心之説今發為)
　　(在外之樂説生于吾心之所自得樂生于衆心之/所同得盖人已同此一源而已時習而説工夫精)
　　(宻朋來而樂氣象廣大此即大學所謂自新新民/之事莫非已分之所當為者徒知時習之為説而)
　　(不知朋來之為樂則是知明明徳為已分事而不/知新民亦已分事視人與已截然為二其不流于)
　　(為我者幾希矣既言朋來之樂而必繼之以人不/知而不愠此又恐學者狃于及人之樂遂流于為)
　　(人之私也盖逺來之朋善之所已孚者不知之人/善之所未孚者以朋來為樂者非急于人知也樂)
　　(其善之足以及人而人之善無以異于已也人不/知而不愠者非以已而忘人也盖所學在我本無)
　　(與于人之知不知也愠與樂正相對人不知與朋/來正相反樂朋來者公也愠不知者私也此及人)
　　(與為人之所以不同也茍以朋之逺來為樂又以/人不知為愠則向之所學皆為求知于人計而所)
　　(謂自得者實未嘗自得矣學有為己為人之異乃/君子小人之所由分為已之學至不愠不知而後)
　　(驗亦君子之徳至不愠不知而後成集註于此載/程子之言曰雖樂于及人不見是而无悶乃所謂)
　　(君子兩節之意豈非互相發明歟孔門弟子記諸/善言而掲此章于首篇之首者盖示人以入道之)
　　(要也然此章雖有三節其實緊要祗在第一節盖/朋來而樂所以充時習之説不知不愠所以驗時)
　　(習之説也第一節兩句𦂳要只在學字習者學之/工時者學之常説者學之味也若不先認得學字)
　　(分曉不知所學之為何事則所習者差所説者亦/差樂與愠俱無往而不差皆由所效之未能審也)
　　(集註中明善復其初一句乃示人所以為學之準/的可不審諸其所謂善者何也即仁義禮智之理)
　　(也分言則四専言則仁實包之故程子曰仁者天/下之公善之本也天之所以命于人而人之所以)
　　(為人者也不失其所以為人者則可以為賢為聖/者在此可以參天地賛化育者亦在此世之學者)
　　(或未識仁之全體大用往往専指愛以為仁不知/愛固仁之用而不足以盡仁之體先儒謂仁只是)
　　(當理而無私心此言實發三代而下儒者之所未/識也聖門傳道僅許顔曾克已復禮為仁顔子之)
　　(所以學也仁以為已任曾子之所以學也故論語/第一章説一學字第二第三章便説出仁字仁之)
　　(外無學也其所謂學學此而已其所謂習習此而/巳其所謂説説此而已朋來而樂此即已欲立而)
　　(立人已欲逹而逹人與天地萬物為一體之意人/不知而不愠此即見無一毫私心為仁由已而由)
　　(人乎哉之意合而觀之皆仁也字字言仁于此益/信知聖門之所謂仁則知聖門之所謂學願與共)
　　(學之士勉而進之以求無負天之予我者犯有子/曰其為人也孝弟而好犯上者鮮矣不好  上而)
　　(好作亂者未之有也君子務本本立而道生孝弟/也者其為仁之本與子曰巧言令色鮮矣仁孔門)
　　(之教何先曰學為先故論語首章先言學為學何/要曰仁為要故第二三章便言仁為仁何所始曰)
　　(自孝弟始故言仁而必先于孝弟也仁者心之徳/愛之理孝弟者仁之事也言學而不及仁則學無)
　　(所據依言仁而不及孝弟則仁無所從入愛固不/足以盡仁而愛者仁之用也愛莫大于愛親故善)
　　(事父母為孝善事兄長為弟此即是習為仁之始/事也自一家言之則父兄為在上之人由父兄之)
　　(外而觀之凡尊于我長于我者皆我在上之人也/善事父兄無所干犯孝弟之行于内者也凡在上)
　　(之人皆無所犯即孝弟之推于外者也不能愛其/親敬其長者固無望其能愛敬于他人安有内能)
　　(愛親敬長而外好犯上者乎安有小事不犯上而/大事好作亂者乎不好犯上比事父事兄地步又)
　　(濶多少不好作亂比不好犯上地步又濶多少以/其善事父兄之心可以信其不犯上以其不好犯)
　　(上之心可以信其不好作亂矣孟子首章所謂未/有仁而遺其親未有義而後其君與此一段辭不)
　　(同而意相似學仁而不先孝弟便是不能習孝弟/于内而不能孝弟于外便是能習而不能推若事)
　　(事習于孝弟則事事無犯上作亂之失人人習于/孝弟則人人無犯上作亂之失通天下都是孝弟)
　　(之人都無犯上作亂者則天下所由平也故曰堯/舜之道孝弟而已矣論性則仁為孝弟之本論其)
　　(事則孝弟乃行仁之本人知得以仁為學又知得/習孝弟之事以為仁則事君事長愛民愛物之道)
　　(都從這上靣生出來仁猶穀種也孝弟即初發之/禾苗也仁民愛物即是苗上生出許多穀來也有)
　　(子于此説一為字説一本字又説一生字字字精/切學者能味其言當知入道之序矣此章記有子)
　　(之言方及為仁之本後章記夫子之言便及鮮仁/之戒何也此正是孔門弟子記言不茍教人有序)
　　(兩章所以相比正慮人有毫釐之差程子謂孝弟/順徳也順之一字最善名狀孝弟者也然順得其)
　　(正為孝為弟順失其正為謟為佞巧言令色盖謟/佞之為也以孝弟為順則不失其本心以謟佞為)
　　(順則皆出于私心本心仁也私心非仁也仁與不/仁只就真偽上便見如孝弟之人愉色婉容怡聲)
　　(下氣此是孝弟之真自然形見處若巧好其言辭/令善其顔色致飾于外務以悦人出于有心而為)
　　(之皆聲音笑貌之偽耳若不如此别辨則巧令之/偽順與孝弟之真順若無以異仁與不仁何從而)
　　(見之哉故巧令鮮仁之戒所以比記于孝弟為仁/之後盖有深意不可草草看過去仁者心之徳愛)
　　(之理所謂心之徳即專言之仁仁之體也所謂愛/之理即偏言之仁仁之用也孝弟為仁之仁此是)
　　(言仁之用主愛之理而言也巧令鮮仁之仁此是/言仁之體主心之徳而言也此二章皆言仁必㕘)
　　(而觀之槩可以識仁之體用矣其言外之意引而/不發學者須是反覆玩味仔細體認自然有得如)
　　(此為學决然不差或者謂孝弟就事上言固言其/為仁之用矣信其為愛之理矣言色皆發于外者)
　　(何闗于仁之體乎何與于心之徳乎殊不思言色/固非心之徳而足以驗其心之徳非指言色便為)
　　(心之徳也言色固非仁之體而巧令足以害仁之/體非指言色便為仁之體也朱子曰致餙于外務)
　　(以説人人欲肆而本心之徳亡矣愚故謂此仁字/主心之徳而言程子曰知巧言令色之非仁則知)
　　(仁矣愚故謂此仁字主仁之體而言心之徳常存/則愛之理常充仁之體能全則仁之用必大行仁)
　　(之事固不止于孝弟而孝弟乃其易為者能為其/所易則能行其所難自此充矣害仁之事固不止)
　　(于巧令而巧令乃其易戒者能戒其所易則能禁/其所難自此始矣是説也豈惟有得于程朱之發)
　　(明盖亦有得于孔顔之授受者顔子問仁子曰克/已復禮為仁顔子請問其目子曰非禮勿視非禮)
　　(勿聽非禮勿言非禮勿動夫視聽言動皆外也四/者禁于非禮仁便在此矣論語言仁莫妙于孔顔)
　　(之授受無非禮之言動即所以為仁肆巧令于言/色則知其鮮仁自巧言令色而戒之則可進于四)
　　(勿進于四勿即可學顔子之學學顔子之學即是/得孔門之仁得孔門之仁則不枉讀論語矣學者)
　　(入道之初若只知有孝弟為仁之訓不知有巧令/鮮仁之戒則識仁之用而不識仁之體所學易得)
　　(差了愚故以首章之言學此兩章相繼而言仁乃/孔門弟子善于記言提其要以教人隐然有序不)
　　(可草草看過若謂論語之言只是雜然記述非有/次序殆未深玩耳程子曰學者先讀論語如尺度)
　　(權衡相似以此去量度事物自然見得長短輕重/直須句句討分曉字字討分曉切已省察要下細)
　　(宻工夫裕齋先生重莅江閫偕部使者帥諸僚佐/惠臨書堂命講論語敬取篇首章句敷繹其旨就)
　　(正于宗工求/益于諸友云)
　張顯(開慶元年閏十二月以添差江州教授/權充景定二年正月薦除史館檢閲)
　　開堂講義(博學之審問之慎思之明辨之篤行之/中庸之書其首章乃一篇之體要也始)
　　(言命性道教之原中言存養省察之要終言聖神/功化之極其下三十有二章更互演繹莫非此意)
　　(可謂至矣妙矣不可以有加矣然泰華之髙必由/跬步而登滄海之深必由舟航而泛中庸之徳豈)
　　(無所自而入哉愚嘗虚心涵泳切已省察而得之/其第二十章内曰博學之審問之慎思之明辨之)
　　(篤行之五者兹所以為聖賢教人之定本學者入/徳之先務歟必由是而入焉則真積力久心與理)
　　(融知命性道教之原而盡存養省察之要以致聖/神功化之極此學問之極功聖人之能事畢矣世)
　　(之人往往于首章則髙而畏之于五者則卑而忽/之畏之謂非可以躐至忽之又不能以勉至道之)
　　(所以不明而不行者盖為此也且五者之旨字字/精切五者之序節節貫通學而曰博問而曰審思)
　　(而曰慎辨而曰明行而曰篤乃精切之旨至博學/而后審問審問而后慎思慎思而后明辨明辨而)
　　(后篤行乃貫通之序也夫人不可以不學人而學/學有博焉有約焉自其博而反諸約可也否則寡)
　　(陋固滯不足以周事物之理何以學為學則必有/所疑疑而問問有審焉有畧焉于其審不于其畧)
　　(可也否則茍簡粗踈不足以得是非之實何以問/為既能反覆問難由師友以發其端又當研窮探)
　　(討謹心思以究其極不思固不可或泛思而無益/或苦思而有傷皆非思之慎也如之何而弗思之)
　　(慎既能研窮探討謹心思以究其極又當别白精/確明辨論以審其是不辨固不可或辨而差之毫)
　　(釐或辨而失之近似皆非辨之明也如之何而弗/辨之明大抵曉得所以㑹説得説得可以驗曉得)
　　(有明白無晦昧有洞逹無窒礙而後篤以行之表/裏之如一始終之不二則夫博學審問慎思明辨)
　　(具見于真履實踐之中而非狥于空言虚文之末/盖此五者前之四者正如行程目録後之一着乃)
　　(着脚行去道逺果何難至之有是宜五者備矣自/然可以造中庸之閫奥賛化育參天地舉不越乎)
　　(是焉聖賢之言深切著明如此亦可已矣而復申/之以學之弗能弗措問之弗知弗措思之弗得弗)
　　(措辨之弗明弗措行之弗篤弗措之言極而至于/人一已百人十已千雖愚必明雖柔必强之語凡)
　　(學知利行之仁困知勉行之勇坦然在方䇿間聖/人可學而至意愈詳而辭愈切辭有盡而意無窮)
　　(所謂聖賢沒千數百年其心至今猶在視耳提靣/命之訓有以異乎無以異也學者其可不書紳之)
　　(乎其可不服膺之乎雖然學問思辨即致知也行/即力行也知行可以相有不可相無也學問得人)
　　(之得也思辨得自得之得也人已所以相資而能/相成也横看竪看各有條理愈有精神皆不可以)
　　(不之考也仰惟河南二程子命世大賢實始尊信/此書而表章之得有所考以續千載不傳之緒嘗)
　　(有曰博學之審問之慎思之明辨之篤行之五者/廢其一非學也旨哉言乎朱子白鹿洞規亦必掲)
　　(此五者以為為學之序至哉規乎夫子子思程子/朱子之言先後一揆千萬世學者入道之津梁也)
　　(抑又聞之中庸章句中謂第二十章内語誠始詳/所謂誠者此篇之樞紐也盖誠者實而已矣此五)
　　(者亦不越乎實而已矣大制使資相裕齋先生平/日踐履惟靠一實身居奎畫忠實不欺之堂心傳)
　　(西山中庸實學之印比奉詔旨肅清上流榮還陪/京士民胥慶下車之始政教一新俾顯濫長明道)
　　(書堂自揆迂拙何以當之辭避再三不得所請拜/祠開講輙以中庸為學之序五條為諸友演説而)
　　(歸于實之一字焉因思丙辰之夏顯嘗以實之一/説為開講第一義今復于講尾申言之者何哉竊)
　　(窺諸友之進修而不能無所見所以極言之而不/容巳實也者不可須臾離也可離非實也以實謂)
　　(信固此實也朋友有信亦此實也其體之所該者/雖甚大其用之所繋者則甚切學之博而實即存)
　　(于博學之中問之審而實即寓于審問之内以至/思之慎辨之明行之篤而實莫不行于慎思明辨)
　　(篤行之際即此是實不必外求若夫學而不博非/實也問而不審非實也思而不慎非實也辨而不)
　　(明非實也行而不篤非實也初不在于談高説妙/而只在于日用常行必也師友切磋以此實心講)
　　(此實學務此實徳然後無負聖天子表勵儒學之/實意賢師帥作成人材之實功儻不相勉以實而)
　　(或相與為欺非/惟不敢亦不暇)
　胡立本(景定元年准吏部差正任廸功郎充建/康府明道書院山長四月初十日到任)
　　開堂講義(大學之道在明明徳在親民在止於至/善學以大名大人之學也盖對小子之)
　　(學而言三代之隆人生八嵗皆入小學及其十有/五年則入大學所謂大學者教之以修已治人之)
　　(道不但洒掃應對進退禮樂射御書數而已也然/則大學之書首之曰明明徳者非為修已發歟繼)
　　(之曰新民者非為治人發歟天道流行付予萬物/其所以為造化者陰陽五行而已其所謂陰陽五)
　　(行者又必有是理而後有是氣及其生物則因是/氣之聚而後有是形故人物之生得是理然後有)
　　(以為健順仁義禮智之性得是氣然後有以為魂/魄五臓百體之身氣即人心也理即道心也道心)
　　(本無時而不明然有資秉之氣在焉則明者不常/明而明有時乎晦學乎學乎豈有他哉在明其本)
　　(明之徳而已抑已之徳固明而人之徳未明豈天/生聖賢之本心哉以其昭昭使人昭昭以我先覺)
　　(覺彼後覺則新民之效著矣是知在此則為學不/在此則溺志卑汚流情物欲非吾之所謂學在此)
　　(則為學之道不在此則馳心高虚用意放蕩非吾/之所謂道在之一字斷斷乎在此而不在彼歟人)
　　(而知在明明徳也則反而觀之吾心之徳本自靈/明本自瑩徹然或未免為資秉之氣所昏于是修)
　　(已而上不可不篤加此學力焉庶幾學力一到則/徳之本明者至是而益明渙然而釋豁然而悟冏)
　　(然而覺如纎塵既去而古鑑自瑩㣲沙既澄而淵/水自潔明之之功其偉矣乎是明也非外求其明)
　　(也不過明其本明者而已此康誥之明徳大甲之/明命帝典之克明先儒直以為傳之首章釋明明)
　　(徳歟此先儒所以謂明明徳者非有所作為于性/分之外歟人而知在新民也則泛而觀之人物此)
　　(徳不相假借不相陵奪初無終不可變之氣質于/是治人而上不可不推行此學力焉庶幾學力一)
　　(到則彼之未明者自是而可新同此一振刷同此/一滌濯同此一軒豁如黄鍾鼓動而萬彚皆森霽)
　　(月行空而千林俱潔新之之功其溥矣乎是新也/非外求其新也不過新其未明者而已此盤銘之)
　　(日新康誥之作新詩之維新先儒又以為傳之二/章釋新民歟此先儒所以謂新民者非有所付畀)
　　(増益之歟然明明徳可矣明明徳而不止于善善/而不止于至非明明徳之極功也新民而不止于)
　　(善善而不止于至非新民之極功也此無他至善/者極至而無有不善者也先儒謂其為事理當然)
　　(之極止于至善者厎止而無有不足者也先儒謂/其至于是而不遷之意是乃至精至當盡善盡美)
　　(之域昭昭然為千萬世之凖的者夫不徒曰善而/必曰至善不徒曰至善而必曰止于至善斯其所)
　　(以為大學歟學之為大尚孰有加于此然自後世/大學之道不明乃有不務明其明徳而徒以政教)
　　(法度為足以新民者此則不知有修已之工夫者/也又有愛身獨善自謂足以明其明徳而不屑于)
　　(新民者此則不知有治人之功用者也又有畧知/二者之當務顧乃安于小成狃于近利而不求止)
　　(于至善之所在者此又修已之工夫不竟而治人/之功用終于無成也先儒謂君子不得聞大道之)
　　(要小人不得䝉致治之澤其于後之學大學者不/無遺憾歟雖然此講明之學也喫緊工夫全在體)
　　(認所以體認者當於何而用力哉曰只在第一句/明明徳上盖我之明徳具在方寸善惡是非纎悉)
　　(不昧出一言而不善矣忽焉自覺其非作一事而/悖理矣忽焉自悟其過是心何從而生哉皆明徳)
　　(之具于心者發露爾人能自其所發而充廣之涵/養之致知格物以開其明誠意正心修身以遂其)
　　(明以至無一日而不明無一息而不明則我之本/明者常明由是而推行之則民可新由是而究極)
　　(之則至善可止而大學之能事畢矣書堂之設将/以為學也學豈有他哉學為修已治人之學耳昔)
　　(先儒有言曰讀書之序且着力去看大學妄意賛/之曰讀大學之序且着力去看篇首之三言讀篇)
　　(首之三言且着力去/看明明徳之一語)
　翁泳(以上元縣/尉暫權)
　　開堂講義(大學之道在明明徳在新民在止於至/善大學經一章傳十章傳之十章千五)
　　(百四十六字固以經一章為一書之體要經之一/章二百五字則以此四句十六字為綱領也此言)
　　(大學之道何所在曰在明明徳也在新民也在止/於至善也明徳者人之所得于天至明之徳朱子)
　　(以虚靈不昧言之虚靈不昧指心而言虚靈言其/氣不昧言其理也泳在昔從先師受學嘗以明珠)
　　(譬之此珠光輝赫奕若質之宇宙之間自是昭昭/靈靈雖寘之泥塗之中一旦滌去其汚染仍舊光)
　　(輝赫奕然人心之明徳極其至也如帝堯之明徳/能光被四表格于上下又豈明珠之所能擬焉獨)
　　(惜夫人汩于氣質溺于物欲自不能明之耳明徳/即是天之明命但明命以天所賦為命言明徳以)
　　(人所受為性言耳明徳新民雖曰明徳者其體新/民者其用然亦只是以已昭昭使人昭昭盖聖賢)
　　(既有以明其明徳又不忍天下之人自昧本原故/教天下之人皆明其明徳以天生烝民同有此明)
　　(徳故我能明之不欲獨善其身必欲兼善天下也/此兩句只是一箇道理在止於至善者明徳須要)
　　(明到十分新民亦要新到十分不但八分九分未/為至善便九分九釐九毫亦未為止於至善也如)
　　(堯之仁舜之孝方是至善其他四端萬行皆倣此/推之須要到十分方為至善也大學一書只在此)
　　(四句四句只是明徳新民止於至善而亡者又只/是明徳新民造其極處若論新民又只是使天下)
　　(之人皆明其明徳而已實只一事而已自昔天佑/下民作之君作之師只為此明徳新民止於至善)
　　(而已盖天能以此明徳賦之于人而不能使之自/明其明徳必生一神聖聰明睿智者出為億兆生)
　　(人之主所謂作之君又以我之明徳教斯民皆明/其明徳所謂作之師我之自明與民作新都要到)
　　(十分處方是極至此堯之克明峻徳必至于黎民/於變時雍是天下後世君師之模範否則雖曰能)
　　(明其明徳又能新民只有一毫未止於至善亦非/大學之極功也學者當思天之所與我明徳赫然)
　　(罔有内外與羲農堯舜禹湯文武初無少異自生/知安行之次必當視聽言動常見此理瞭然于心)
　　(目之間如夫子所謂立則見其參于前在輿則見/其倚於衡如舜之見堯于牆見堯于羮則自終食)
　　(不違三月不違以至于純亦不已而後可謂明徳/止於至善及其新民亦到十分極處而後謂之新)
　　(民止於至善此大學之極功聖神之能事亦非出/于吾性分之外也上焉者合下完具謂之仁且智)
　　(在中庸則謂之曰性其次當自敬以致其知又力/行以終之謂之由智而仁在中庸則謂之教及其)
　　(成功一也若其節目條理則先師之訓又有發于/朱子所未言者他日又當與諸君子共講焉程子)
　　(所謂天下之公理不有益于彼必有益于此者也/諸君子玩味此四句要見天人之付受又要見體)
　　(用之一原又要見神聖之極/功真知力行無一息之間斷)
　
　
　
　景定建康志巻二十九
欽定四庫全書
　景定建康志巻三十　　　宋　周應合　撰
儒學志三
　　置縣學
上元縣學在縣治西景定二年鍾知縣蜚英建
　建學前記上元自程夫子主縣簿士廸於訓至今恂
　恂如也邑故未有學裁置弟子員四附於郡學官而
　廪於縣春秋釋奠先聖令服其服薦獻七十子两廡
　下外是一無所與之東陽陳侯寅至則慨然曰吾為
　邑長於斯使為士者無以藏脩息游必郡之之焉不
　大恧歟顧邑賦輸皆上於郡微銖寸入盖偃蹇睥睨
　者三年㑹負郭有民田入於官為畆凡若干廼請於
　大尹觀文趙公其諾如響計使户部倪公又欣然以
　廢圃衡從各三百尺有畸俾規以為宫於是上元縣
　學一日權輿矣侯方薙蕪斬翳木石苴鈇百工咸作
　亡何當代去恨後未及竟懼來者之弗緝也屬椅志
　所始椅竊惟三代之學莫備於周周公所以經世變
　立人極六典具矣而建學飬士之費獨未之聞及攷
　其制則巷有塾里有師朝夕出入有敎自二十五家
　之閭等而升之黨庠術序以達於國莫不有條約焉
　然後知井田與學校並行真千萬世良法也阡陌開
　士什九無常産學亦往往無定處長民者將聚而敎
　則必飲食之宫室之而官無公田又必委曲於經常
　之外故其事視古人為難獨慨今之學者月有試旬
　有課大抵不過務記覧工詞章釣取聲利而學規云
　者又特出於一時有位之人類非聖賢㫖意夫自洒
　掃應對進退以至窮理正心脩已治人所謂學也今
　使長民者孶孶焉以就所難而其學乃繆於古豈不
　甚可惜哉且侯之經兹役也必曰食焉而敎基焉而
　廬盖有為之本者夫學亦若此而已邑之士其尚思
　侯經始之難視侯所以先立其本之意而程夫子之
　遺規緒訓益致力焉則為無負於侯之所望若夫棟
　宇器服未潰於成則新令且至必能以陳侯之心為
　心椅敬執簡以俟續書寳祐戊午日南至宣敎郎添
　差通判建康軍府兼管内勸農營田事梁椅撰
　後記觀文相裕齋馬公再尹建業之三年江濤不驚
　閫書慗暇命客周應合筆受條敎補職方乗之闕文
　謂皇居留鑰不可羣於麗譙以尊君也乃為留都錄
　以冠之又謂敎宫禮殿不宜旅於邑屋以隆師也復
　為儒學志以别之自郡而縣有學皆志上元首諸縣
　學未建而石有記應合乃即鍾令蜚英而質焉令曰
　前令陳君有志於斯㑹去不果刻石以望於後許君
　繼陳又不果蜚英承乏始至承命府公立學第一事
　也我儀圗之數月將潰於成時聞其語未見其事一
　日登上元之勤清堂從容覩奥則畫宫於堵為殿為
　學為堂為序為門為庖井如也鳩之於廡鋸者左斧
　者右梁棟榱桷森如也諗令曰咄嗟集事何其才役
　具民不知何其仁甫閲月令来言曰學成矣堂一齋
　四未名敢請應合曰明徳新民大學之道堂扁明新
　可乎子以四敎文行忠信以學文脩行存忠主信名
　齋可乎令曰諾又作而曰昔未建學而有記今既建
　矣可無記敢并請應合固辭請益力則問之曰上元
　名縣肇於唐五百年矣建學昉此何也令曰昇為州
　江寕建康為府皆治上元郡有學矣縣復立學則懼
　其贅而不敢為縣以賦獄為急縣附郭又先急所急
　在彼視學為迂而不暇為其自厲者知立學不可以
　巳材與費又或制於府而不克為今府公以立學命
　我以寛條裕我於是免於不敢不暇不能為之誚蜚
　英之幸府公之徳也應合喟然嘆曰縣有學寔三代
　黨庠術序之規武城弦歌豈以魯有頖宫而弗之務
　浮圗老子之居遍郡縣素王之宫顧疑其贅乎賈生
　慨簿書期㑹為大故俗流失世敗壞恬不之怪移風
　易俗使天下囘心鄉道類非俗吏之所能學固先務
　也奚其迂所患者學立而敎不立謂迂且贅亦宜哉
　因攷之六朝縣未名上元時龍阜雞山北郊西邸数
　學並立皆今縣境也立學雖多而世道日卑豈學之
　無益於世盖未知所以敎耳大經大法之不究談理
　以𤣥為髙掞辭以靡為上自以為學非吾聖人所謂
　學也盖自孟子沒聖人之學不明至於我宋克生真
　儒若程純公發天理之秘張宣公精義利之辨真足
　以掲希聖希賢之正鵠而遺後學之指南車也此邦
　寔二先生過化之地立學於此其可不皇皇汲汲偲
　偲切切著明二先生之敎以還三代之俗而洗六朝
　之陋哉令居袁盍思李泰伯之言乎武夫賣降由詩
　書道廢人惟見利而不聞義為臣死忠為子死孝則
　推本於敎道結人心之故夫敎道之要在於明天理
　辨義利而已義心根於天理之正利欲生於形氣之
　私不能以两立也此長則彼消彼輕則此重其為孝
　為忠為賢為聖至於位天地植人極亘萬古而不冺
　者義心之積也其便已媒身遺親賣交以至於欺君
　誤國舍義取生淪胥於禽獸者利欲之積也其初毫
　釐之差其極天壤之判姑即是邦言之自古皆有死
　何獨忠貞卞公忠襄楊公廟食百世雖死猶生何杜
　充李梲之徒萬世切齒犬彘不若無他義與利之分
　耳易曰天險不可升也地險山川丘陵也王公設險
　以守其國上元之濵長江滔滔地險可設人皆知之
　天理固於人心而利害不能移患難不能怵威武盗
　賊不能奪此天險也敎道結人心真設險守國之最
　大者歟夫如是然後知明天理辨義利之敎不可以
　不明立學以明此敎不可以不廣忱知所先務矣不
　是之務學雖多亦奚以為令曰是吾志也府公之所
　以命也請事斯語壽諸石以詔吾士土木之費末也
　故不書景定辛酉秋八月承直郎宜差充江南東路
　安撫使司幹辦公事周應合記承議郎改添差充江
　南東路安撫使司叅議官兼㳂江制置大使司叅議
　官程其垕書觀文殿學士光祿大夫㳂江制置大使
　知建康軍府事兼管内勸農營田使江南東路安撫
　使馬歩軍都縂管行宫留守節制和州無為軍安慶
　府三郡屯田使暫兼淮西總領金華郡開國公食邑
　三千户食寔封六百户馬光袓篆盖奉議郎特差知
　建康府上元縣主管勸農營田公事兼弓手寨兵軍
　正兼㳂江制置大使司幹辦公事鍾蜚英立石
江寜縣學在縣治北景定四年王知縣鏜創建
　建學記君子如欲化民成俗其必由學乎三代之學
　莫備於周周之制自比閭族黨以逹州鄉國都莫不
　有學學莫不有師凡属民讀法鄉飲鄉射以至於六
　徳六行五禮六樂無非敎以人倫使有親有義有序
　有别有信各得以盡其分焉民化俗成人人有士君
　子之行者此也世降而秦壊田制燔詩書周家法度
　厯漢唐不能復天開我宋儀式刑三代之典建國君
　民以敎學為先建隆三年詔修學乾興元年兖州立
　學皇祐四年藩鎮立學慶厯四年州縣皆立學縣有
　學寔成周黨庠術序之遺意江寜金陵附邑也為江
　左望黌宇尚缺典正朔欵謁春秋奠祀令佐率邑子
　附拜於郡庠自慶厯抵於今二百年矣假宫就師熟
　視焉而莫之問番陽王君鏜来長是邑簿書期㑹之
　外慨然以興學自任蒞官以來凡可以撙節者銖積
　寸累是經是營及值主學置官有師無學非所以稱
　上㫖遂度地於縣廨之北鳩工市材夙夜展力士以
　此感奮不勸而相留守文昌姚公聞而壯之出金榖
　以潰於成門臯如也殿䆳如也明倫堂曠如也廊翼
　為二齋列為四宿直有廬前廡有位像設禮器靡不
　備嚴士於是可以藏脩游息矣然則羣居而敎不可
　無飬也官無公田不可經乆也又得田若干畆歸於
　學以繼廪粟王君崇化善俗懇懇焉為學校計者不
　以代去而少衰繼自今㳺於斯者豈直弄筆以為名
　位計哉子職當共也臣道當盡也友當取端也夫婦
　之道當知儀刑也禹湯文武成王周公由此其選也
　明之斯盡之行之斯至之果能此道尚庶㡬國家建
　學立師之意若夫務記覽工詞章而曰吾之學止於
　是非王君所望於二三子景定四年月日奉議郎宜
　差充㳂江制置使司主管機宜文字楊巽記承議郎
　特添差㳂江制置使司主管機宜文字楊同祖書朝
　散郎差充㳂江制置使司參議官趙時橐篆盖宣敎
　郎知建康府江寜縣主管勸農營田公事王鏜立
句容縣學始建於唐開元十一年在縣衙之東本朝開
寳中修皇祐二年七月太常博士方君峻再建元豐二
年葉君表以縣南館驛改造紹興壬申淳熙巳亥重修
寳慶丙戌王君通易民地添築墻垣左右疏池嘉定戊
寅祠明道伊川於正禮堂左寳慶丁亥始建濓溪明道
伊川三先生祠宇與石刻亭對
　重建學記奉議郎古梧吳君淇来宰句容當軍事方
　殷軍須旁午之時内事拊摩以不失聖天子愛飬元
　元之心外謹供億以不違賢方伯綏靖邉方之畧既
　内外两盡上下交孚田里晏然絃歌有裕深惟觀民
　設敎王政所先化民成俗令長之事而是邑也厥田
　惟下厥賦中以下田供中賦故其民勤其用儉惟勤
　惟儉不見異物而遷焉故其俗最近古易以入徳而
　望是邑者三茅之山峰巒回環竹樹深宻有泉石之
　勝而無巖崖谿谷之險隐君子之所宜居相傳以為
　秦之亂茅氏兄弟寔居之若武陵源然其居之安遂
　往而不反而誕者乗之以為於此昇僊焉使聞者遐
　想至者企慕庶乎遼東之去有時而歸緱山之會有
　時而復幸旦莫遇之則九醖之觴可得而飲五百嵗
　之桃可得而食駕鶴驂鸞可騰躍而上也而理卒無
　是則始愧其誕憂其窮竊取屈平九歌司命名篇之
　意以名其山之隐君子以為僊駕雖不可望而死生
　禍福之在人容有可得而轉移者盖惟是山之𨼆君
　子在天之靈寔司之使世之貪生而畏死懼禍而徼
　福者争趨之以庶乎乆生而無禍而理復無是則又
　窘於説之窮愧其誕之覺並緣傳記所載吾夫子問
　禮老耼之事肖土木像二名其倨傲鮮腆者為老耼
　而以其謙以自牧者為夫子曰老耼吾師孔子吾師
　之弟子也庶㡬夫知敬吾夫子者必知敬其師知敬
　其師者必知信其徒之説不知老耼以清净冲黙為
　道豈誕者所能師夫子既聖不居不恥下問儻以所
　嘗問為師則問官名於郯子問每事於太廟彼小邦
　之長駿奔走執豆籩之人皆師乎故為前之二説則
　自誣其山之隐君子為後之説則不惟厚誣吾夫子
　併與其所自以為師之老耼誣之其誕可勝誅乎雖
　然為是説者東西南北之人非吾邑之人也彼其以
　誕承誕以愚詐愚而吾邑之俗近古而易以入徳者
　自若也然則興學以道之以正人心息邪説閑先聖
　之道非賢令長事乎君於是撙縣費之浮計學廪之
　羡益之以邑人之願助市材之羙諏工之良㳙日之
　吉撤舊宇一新之殿陛䆳嚴儼王者之制堂廡廣修
　放侯泮之規宸章有殿先哲有祠而士知所尊校丈
　有㕔肄業有齋而士知所勉下至庖澼積貯之所㒒
　𨽻之舍各稱其宜縂之為屋六十而墻之袤丈者百
　經始於紹定庚寅季秋之朔閱十有六月乃成計米
　以石厥費凡四百有五十錢以緡凡三千八百有四
　十二以日凡萬有一千二百而公不告匱盖以均節
　有道私不告勞盖以勞来有方既成属宰記其事宰
　惟君之此舉所闗者大不但為子衿城闕而巳方緒
　次顛末君復以書来言古之學者必至大學而後成
　大學之道在明明徳余故以明徳名堂而手書以掲
　之子盍為我申言其義宰惟明徳天所均賦惟先明
　巳之有是徳而後能明人之徳故明徳必自致知始
　夫茍致其知矣則是非明辨而異端可得惑乎知至
　而后意誠心正則無妄念無邪思而憑虚御風等説
　可得入乎由是而身修則視聼言動罔不由禮安有
　自放於禮法之外由是而家齊則家人婦子各盡其
　道安有自絶於倫類之間又由是而推之以治國平
　天下則尭舜禹湯文武所以為克明其徳反是則周
　穆秦皇漢武所以為耄荒而不可救藥也君曰然此
　固吾黨之士不待告而知者雖然是道也豈吾黨所
　得私哉當刻之石以正誕者之罪為愚者砭云嵗壬
　辰陽復日丹陽劉宰記並書敷原王遂題額
溧水縣學唐武徳元年建至聖文宣王廟在縣東三十
歩本朝熙寕二年知縣闗杞遷於通濟橋之東南建為
學紹興八年知縣李朝正重修大成殿并建􁅳堂齋舍
鄭公剛中為之記三十年知縣唐錫重修隆興二年知
縣李衡増員飬士淳熙十三年冬知縣房仲忽重建􁅳
堂十四年夏知縣李泳重修两廡紹定二年知縣史彌
鞏増建尊道堂於命敎堂之後嘉熙四年知縣王儔建
小學於㦸門之右王公遂為之記淳祐五年知縣趙崇
乗重修大成殿六年又創釣鼇亭於尊道堂之後臨淮
水吳丞相潜書其榜七年三月重建㦸門及櫺星門東
西兩廡十二年知縣趙希崗建齋舍一十二間寳祐元
年重修命敎尊道二堂創學廪於西廡縣尉胡俙改命
敎堂榜曰明倫四年知縣喬進孫重建櫺星門加飭垣
墻景定元年制幹趙介如權知縣事重修大成殿及東
西两廡作亭於櫺星門外取易臨卦象傳辭榜曰敎思
前後縣大夫皆以興學為務故溧水文風最盛貢舉為
多固山川竒秀之所鍾亦守令作成之所致云
　重建學記九州之俗非大陋鄙未有不樂敎化崇學
　校者漂水縣學建於熙寜巳酉邑宰闗杞為政之年
　至紹興丁巳邑宰李侯謁廟之日顧所存者僅惟門
　殿梗莾頽翳蕭然煨燼之餘侯延長老問之曰邑萬
　户俊秀可儒雅者宜衆其不相與出力飭新兹廢者
　豈薄子弟乎長老愀然進曰披猖而来邑政之廢甚
　於學田桑不植賦取不均缾間糠豆不能飽文書至
　門征取無則憂苦無聊勞吏為無計今獨㡬得良令
　求生全他未皇也侯聞之夜不能寢旦起治政事謂
　隐租匿役邑之大弊置立程度若將㢘治者欺吏悍
　民咸歸誠自出邑賦大平於是富者安貧者樂婆娑
　從容皆於暇日問孝弟忠信争先為之長老又進而
　言曰公曏謂廢而不飭者今兹敢請侯即日為率僚
　佐詣荒宫經營四顧黙有區處則退而市材鳩匠以
　䋲墨授梓人俾次第旁屋皆以舊殿為制為堂為廡
　為棲士之舍寓賓之次器用之庫庖湢之所外至小
　學為屋一百八十楹自經始距紹興庚申二月丙午
　凡五十有八日而落成皆㢘用積餘植仆補壊而為
　之者士既鼓篋上下釋奠升降拜起皆知在儒雅敎
　化中而輪奐鼎新之自初弗知也嗚呼家有塾黨有
　庠遂有序古之制也而夫子答問之言則曰既富矣
　又何加焉曰敎之故知學校之興必在富庶安樂之
　後茍斯民終嵗勤動不得飬其父母雖有庠序其得
　逰之此邑長老之意也雖然韋布之士羣居於詩書
　禮樂之府漸染以仁義忠和之澤他日得時行道與
　夫朝廷取以備公卿百執事之選者靡不由此以出
　侯既稱長老之意則所以待邑士者今無不至矣邑
　之士所以自待所以報侯者猶未能知也侯名朝正
　字治表登建炎二年進士第紹興十年冬十月丙戌
　左奉議郎權尚書禮部侍即兼詳定一司勅令榮陽
　縣開國男食邑三百户賜紫金魚袋鄭剛中記
　建小學記古者家有塾黨有庠術有序國有學盖自
　五家以上必立之塾迎仕之巳者為之師匪直郡邑
　有飬也士能言莫不有敎十嵗就外傅學書計幼儀
　誦詩舞象勺十五入大學而敎以窮理盡心脩巳治
　人之道秩然而不亂燦然而有文匪直成人有徳也
　自秦罷學賤士漢唐之君豈無有志者更我仁祖而
　郡有學官中興以後縣令亦稍増置然四民雜處非
　復家習人誦安能比屋而有士君子之行哉幸而學
　設敎修入不知奉親敬長之道出不聞従師取友之
　訓洒掃必無加帚拘袂之儀應對必無負劔辟咡之
　容進退必無徐行後長之序居無禮行無樂動無五
　射五御之文静無六書九數之法父詔其子兄語其
　弟不過聲病得失之習利祿進取之計不但失其學
　而廢其敎不但學者無人而師資亦闕氣習日陋志
　慮轉薄猶之築室而無其基濬井而無其功宜乎子
　夏區别之言子游以為末管氏弟子之職内政而外
　莫之能行卓然自立特其生質之良而巳溧水居昇
　宣間當王敎衰男子不背死於朋友女子不爽信於
　君臣則天倫之羙宜無不盡千載之間風流篤厚人
　物表表夫豈無之而時王立制以科舉取士千室無
　能應令者豈生材薄於古歟寳玉不琢拱把無飬故
　也史公提刑彌鞏為令注意敎飬乆漸廢壊今令王
　公下車興崇惟謹首闢西廡建為小學旋即學西闢
　地為宫合於虞庠在西郊之制成童而下聚而敎者
　二十人為率賦詩屬對隨力所進課試有程敎導有
　師表勸有式弦誦相属先是公廪五百斛不足以贍
　生徒至是嵗輟諸倉月取諸税猶懼不蔇㑹永寜鄉
　新築之圩租入七十石可以畢小學之供天造地設
　若有為而然士風興行人材軰出前之成者後繼之
　今之進者來未巳小則蒸蒸而出大則亹亹而升還
　成周而陋漢唐自兹始矣大書課冊俾記其成遂曰
　小學之於大學為序不同其道則一而巳大學者因
　理以明天下之事小學者即事以觀天下之理誠使
　幼學者用力乎孝悌忠信之行以及乎射御書數之
　藝及其長也由格物致知以至於誠意而理無不明
　由正心修身推而至於治國平天下而事無不格自
　塾庠至於序學而敎無不成人無不化今顧求工於
　言語對偶之間其去聖賢塗轍益逺然賦有物混成
　而知志不在温飽歌願秉清忠節而廟堂稱賀對鸚
　鵡能言爭似鳳而稱精神滿腹驥墮地而動千里之
　想木脱頴而有聳壑之標王朝以此得人名賢所不
　廢也茍惟士無學師無敎佻逹而有在城之譏色笑
　而無匪怒之敎互鄉之不保其往闕里之欲得速成
　童子而有成人之風嬉戲而有襟裾之詠豈惟小子
　之學根於孩提抑髦期稱道其為大人也能知進退
　存亡而不失其正者鮮矣安保其不欺君賣國以為
　鄉里之羞哉小學成始成終之敎一言蔽之曰敬此
　心既立無往而非明徳新民之功豈惟士子所當盡
　力抑長吏所當盡心也公諱儔北海人寺丞田子為
　國正中後國正以正學粹行承學趙丞相汝愚寺丞
　以清節懿行受知黄尚書度則其政也豈簿書期會
　而巳哉遂少與寺丞同師事黄公今幸矣躬耕句曲
　山下猶及見徳化之成故不辭而為之記嘉熙庚子
　清明日金壇王遂記并書丹陽洪陳哲題額
　敎思亭記溧水壯哉縣治難其人開慶巳未冬番昜
　趙君㡬道繇間幕被選攝邑事羽書正殷民恃無恐
　明年春武偃文修釋奠先聖先師廼作亭宫墻之外
　以萃冠帯以觀示衆庶盖地之最勝處也澤上有地
　在易為臨故取象傳之辭名以敎思方求扁於府公
　裕齋先生而檄召隨幕未遂也又明年邑人思之公
　命復往大書敎思二字授㡬道刻而掲諸楣正賓興
　時也府統縣五登名大府者合十有三是嵗溧水居
　其八六經皆推首選士登斯亭動色而胥慶曰趙君
　之政之以寜我趙君之敎之以淑我馬公任之足以
　福我去而復来是以懌我吾邑貢士素多未有盛於
　此時是敎思之作足以興我坡老嘗言君子為無窮
　之教以保無疆之民願記其事以為無窮㡬道乃以
　其士之意移書屬筆於余余於㡬道有幕府交承之
　好辭弗獲命乃為之記曰臨之為象乾上兌下厚徳
　載物坤之順也朋友講習兌之説也容保無疆盖取
　諸坤敎思無窮盖取諸兑不有所保奚其臨不有所
　敎奚其保故龜山楊氏曰君子之臨人非以力制之
　也亦敎之而巳㡬道其有得於斯乎何哉所謂敎者
　周官鄉大夫之職受教法於司徒以三物教其所治
　知仁聖義中和謂之六徳孝友睦婣任恤謂之六行
　禮樂射御書數謂之六藝而道在其中本末相須闕
　一不可敎於平日攷於三年之大比而興賢者能者
　帥其衆寡以禮禮賔之賈公彦釋之曰帥其衆寡集
　於庠序之前皆来觀禮之人也知所觀則知所敎矣
　斯亭也殆為觀禮者設歟敎不在亭而有敎之思焉
　此㡬道名亭之意乎臨不以力而以敎教不以迹而
　以心涵濡游泳意思深長賢能之興於斯為盛可以
　騐㡬道之教而府公巨扁為不辱矣或曰六五臨之
　主知臨大君之宜吉大君臨天下者也今以臨之敎
　思施於子男之國宜乎否乎曰臨天下者之所以敎
　正有望於臨一國者之推其敎也國無大小皆務其
　教則天下之敎成矣今府公臨大江之東思以廣大
　君之敎㡬道臨子男之國思以廣府公之敎賢能之
　興出長入治即異日之臨民者又當思所以廣邑侯
　之教所以為無窮也所以為無疆也程子傳曰教導
　之思至忱無斁容保之心廣大無限㡬道盍與其士
　勉之哉景定辛酉嵗十月既望承直郎江南東路安
　撫使司幹辦公事周應合記
溧陽縣學後漢光和中溧陽長潘乾嘗立校官其碑銘
尚班班可讀紹興中喻仲逺尉溧水得此碑於固城湖
之傍(湖在今溧水縣/界詳見於後)其地在當時必縣治也唐有縣令
林均興學校飬生徒其事見於斷碑(碑在今/之舊縣)國初縣學
未設淳化五年縣令夏侯戬建宣聖廟於縣西門外(其/地)
(即今西門内/廣惠行祠)皇祐四年知縣查宗閔移學於縣城東南
隅崇寕中知縣李亘増廣齋舍於學前即髙為堂曰
挹秀大觀三年邑士又於學前建閣曰折桂建炎末潰兵
撤屋為營唯餘大成殿紹興十八年知縣施祐因舊基
興剏時有寓公尚書即閻彦昭率里豪醵金助經費粗
成而未備二十年知縣周淙重加葺治殿後建堂曰徳
化嵗久頽毁慶元三年知縣李卞修整嘉泰中知縣趙
贊夫重脩仍建待聘軒於徳化堂之後嘉定初知縣李
大原王棠皆嘗整葺王又建濂溪明道伊川龜山四先
生祠堂及櫺星門有興能觀光尚志麗澤四齋學長學
諭直學敎諭等位及直舍㑹食所十三年知縣陸子遹
重修齋廡甃砌堦庭製三獻官禮服立楊忠襄公祠堂
増置祭器所書籍所及學厫改造庖湢學前臨溪剏闢
射圃飬士之計時有増益(贍學秋料米一千三百五十/五石二斗三升六合八勺夏)
(秋租錢四百五十六/千三百一十七文)
　新修文宣王廟記善乎董仲舒之稱人受命於天生
　五榖以食之桑麻以衣之服牛乗馬圈豹檻虎是其
　得天之靈貴於物也知自貴於物然後知仁義知仁
　義然後重禮節重禮節然後安處善安處善然後樂
　循理樂循理然後謂之君子夫能使人為君子者惟
　吾夫子之道焉今天下郡邑皆得立夫子廟而不能
　尊修之其何以示敎化哉溧陽縣夫子廟舊處其縣
　西偏既隘且敝今縣宰太子中舍查侯甞議欲遷之
　邑東南隅重役民而未果居一日邑民相與為請願
　獻其地合材而遷之查侯曰汝曹無乃勞乎邑民皆
　曰曏者明府當荐飢勸分粟以餉貧者曰俾築隄捍
　水墾陂之田衆賴以活且有欲富斯民之意此何以
　報之今又議遷夫子廟将敎以善道如是重賜敢不
　子来於此乎於是翕然興功倐焉畢事殿廡之制聖
　哲之像咸得其宜足以使邑之人圜冠方領逰乎其
　内奉縣大夫之祭豆侍鄉先生之經席知父子兄弟
　之道君臣上下之節而安處孝悌樂循中和以興賢
　能以受爵禄入其境則將見男女之行路者由乎左
　右少壯之負荷者併其重輕至其鄉則将見訟田者
　閒漁泉者遜然後溧陽之民知查侯之徳不可忘也
　夫查侯所以當饑嵗役民而民忘其勞者由誠心之
　所及爾使長人者皆能如是則何事之不立何政之
　不行乎申公所云為治者不在多言顧力行何如者
　斯之謂矣廟既立查侯以文見託士龍謂兹事可舉
　以勸遂欣然書之皇祐四年九月七日沈士龍記
　紹興重修學記溧陽縣學其權輿不可得而知考諸
　夫子廟記盖皇祐四年自西城遷今處閲時既久廢
　葺不常最後建炎末有潰兵至撤庠屋為營壘唯餘
　大成殿厥基自是為墟矣紹興癸亥秋天子大興學
　校建陽施祐為邑之明年始合大家富室建今學又
　明年且成寔紹興十八年也具興周侯淙眎施侯為
　隔政既謁先聖先師徧觀黌舍惜其成而未備二十
　年春遂因其室廬之顛仆者垣壁之頹圯者户牖之
　踈腐者瓦甃之缺折者黝堊丹朱之未設者悉易葺
　而彰施之輪奐新羙文采爛然屹當邑之東南如涌
　鼇背上物㑹是嵗詔舉多士令先期赴鄉飲酒乃得
　應侯奉行惟力禮意有加於是邑居自達官而下畢
　來韋布雲集比異時為特盛邑之人獲觀進退揖遜
　登降之節莫不稱歎以為侯既能具嚴殿庭以展釋
　菜禮又能飾堂廡齋序以容士夫周旋乎其間真盛
　舉也既事休工侯廼命其僚三衢陳聞逺為之記聞
　逺竊惟國家中興旣脩鄰好置威武於虚空不用之
　地首闢賢士闗開敎化原又詔郡邑恢庠序飬士類
　所以尊名敎作人才者徳至渥矣故雖偏方僻壤絃
　誦之聲如沸繄守令宣化之力也矧是金陵疆井廣
　袤民物夥繁雲峰秀水平逺可愛其淑靈之氣當不
　在川珍陸異必萃之於人是宜才士軰出取科第如
　摘髭而登法從者接武並進它日三事之任尚庶㡬
　見其人决非偶然矣抑知庠序之不可以不修也固
　邑人之願也亦侯之職也譬之居室始焉而合不若
　少焉而全全必臻于羙然後為至計侯之功信羙矣
　推是心以往知其能粉飾治具黼藻王猷必矣是用
　紀其寔云紹興二十年十一月初十日陳聞逺記
　慶元重修學記古者諸侯之禮天子命之敎然後為
　學夫以國君之尊欲以化民成俗非有王命則不得
　専焉魯為周公後承命有素至僖公能修泮宫則詩
　人頌之抑亦以是為務者或寡歟國朝恢宏聖道崇
　尚儒雅凡郡縣皆立庠序置生員以闡人文可謂盛
　矣其於敎也宜若易然建康為今大府溧陽為府名
　邑而校官興廢不常豈不繫諸人乎中興嵗踰二紀
　矣具興周侯淙宰邑始克有成自是復四紀矣歴日
　彌長理葺滋怠漸致頹毁瓦礫草莽㡬為荒墟今姑
　蘇李侯来蒞邑事乃復慗備人士胥悦庀職其間者
　儼然相率来告曰吾鄉是役成之惟艱幸而得人以
　能及此不可以不記自隳圯以来前後非不經營而
　莫得其要財耗於並縁事弛於因循而巳今令君乃
　擇士之公勤者劉康國樂黄中董其事材羙工良吏
　胥唯謹不旋踵而増屋三十餘楹輪奐畢備有加於
　昔向也諸生絃誦無所每禮謁釋菜值雨雪淖濘則
　凛然顛仆是懼其曷能恭肅今廊廡顯敞齋舍有序
　執禮肄業足伸嚴敬進道之誠將有擢巍科登顯仕
　踵前烈者顧不媺歟天下之事唯心之公者足以成
　務若曰寛猛從所設施令君之心主於恵愛視民如
　子唯恐傷之而無私意焉不知者病其柔也校官之
　不修豈累政皆無是心哉困於財計之督責安有餘
　力興滯補弊今令君為政三年無催科之虐而期㑹
　不虧又推常額之餘顯設黌舍焉匪特是也社稷之
　壇郡邑重事也正義之廟風化所繫也皆廢不葺挹
　秀清暉二水門所以固一邑之襟抱亦置不問今皆
　剏立一新矣孰謂柔寛不足為政㢤臯陶叙九徳首
　曰寛而栗柔而立成王告君陳曰寛而有制周官曰
　以公滅私民其允懐今君之心其公也其栗其立其
　有制者也其為我記之焴衰遲屏居且文筆非所嫻
　習老病益蕪塞奚足任此然身為邑民目其荒廢閔
　焉願其復起者有年矣今既樂李侯之能厎於成又
　喜諸人之言為有理也故直為具述其意以諗来者
　俾時葺之勿使復壤焉侯名卞字茂卿已丑鄭僑榜進
　士也慶元丁已夏四月辛亥記
　景定建康志巻三十
欽定四庫全書
　景定建康志巻三十一　　宋　周應合　撰
儒學志四
　　祀先賢
祠堂四所在府學與祀者二十六人
濂溪先生周元公　　　明道先生程純公
伊川先生程正公　　　晦庵先生朱文公
　右四先生在大成殿東
丞相范忠宣公　　　　丞相吕文穆公
一拂先生鄭介公　　　通判楊忠襄公
丞相周文忠公　　　　南軒先生張宣公
勉齋先生黃文肅公　　壹是先生吳正肅公
西山先生真文忠公
　右九位在大成殿西
太師魯國顔公　　　　丞相李文定公
中書傅獻簡公　　　　少保馬忠肅公
樞宻包孝肅公　　　　尚書張忠定公
　右六位在明徳堂東
丞相趙忠簡公　　　　丞相張忠獻公
丞相呂忠穆公　　　　丞相陳正獻公
尚書黄公　　　　　　樞宻忠肅劉公
樞宻丘公
　右七位在明徳堂西
　府學祠堂初惟二所東祠明道先生盖為道學之宗
　而嘗主上元簿也西祠忠襄楊公盖嘗為建康倅而
　死節建炎者也淳祐中増立諸祠若濂溪則明道之
　師伊川則明道之弟晦庵南軒勉齋一是西山皆學
　宗程子而澤在斯民者也若丞相忠宣公以下皆嘗
　官於此而政敎徳澤有不可忘者也今學校月朔參
　禮春秋中丁釋菜皆為彜典惟明道忠襄二祠有記
　明道先生祠記資政殿大學士建安劉公珙居守建
　康之明年夏四月始立明道先生之祠於學而以書
　走新安之婺源抵熹曰吾少讀程氏書則巳知先生
　之道學徳行寔繼孔孟不傳之統願學之雖不能至
　而心鄉往之及來此邦属邑有上元者先生少日宦
　逰處也考之書記均田塞隄及民之政為多脯龍折
　竿教民之意亦備然問諸故老以稽其寔則兵革變
　故之餘風聲氣俗盖巳無復有傳者矣始至慨然即
　欲奉祠以致吾敬使此邦之為士者有以興於其學
　為吏者有以法于其治為民者有以不忘於其徳不
　幸嵗適大祲救饑之事方急於今廼克遂其志以吾
　子之嘗誦其詩而讀其書也故願請文以記之旣而
　府學敎授孫君鼒沈君宗説亦以書來申致公意且
　具道公始之所以焦勞而未及與今之所以暇豫而
　得為者其語詳焉熹發書喟然仰而歎曰尊賢尚徳
　公之志則羙矣既富而敎公之政則得矣属筆於我
　公之意則勤矣雖然先生之學自其大者而言之則
　其所謂考諸前聖而不謬百世以俟後聖而不惑者
　盖不待言而喻自其小者而言之則上元之政於先
　生之逺者大者又懼其未足以稱揚也吾何言哉於
　是伏而思之先生之學固髙且逺矣然其敎人之法
　循循有序而嘗病世之學者舍近求逺處下窺髙所
　以輕自大而卒無得焉則世之徒悦其大者有所不
　察也上元之政誠若狹而近矣然其言有曰一命之士
　茍存心於愛物於人必有所濟則其中之所存者又
　烏得以大小而議之哉區區不敏竊願以是承公
　之命庶㡬於公之志先生之學两有補焉又惟公之
　忠言大慮既巳效於朝廷今雖在外而其所以救灾
　而弭患者又如此其汲汲也則於先生之所存必有
　深感而黙契於中者矣其祠之也豈獨以致其尊賢
　尚徳之意使民不忘而巳哉若夫推公之志而以先
　生之所以教者敎其人使之從事於為巳愛人之寔
　而無空言躐等之弊是則孫沈二君之任也與二君
　勉旃熹於是其有望焉耳矣淳熙三年夏四月丙申
　新安朱熹記嵩山黄銖書
　忠襄楊公祠記予自督師召還凡六上乞骸之請寓
　建康待命府學敎授陶君過余言曰昔者明道先生
　程純公以正學為諸儒倡郡國祠事之惟謹是邦先
　生之常簿正於上元也學故有祠熾也不佞嘗聞忠
　襄楊公通守是州日㑹金人大入杜充以宰相縂諸
　道兵望風迎降自餘或辱或遯惟公自矢一死累與
　敵抗唾罵不絶口卒遭剖心之酷公朝義之易名忠
　襄賜廟褒忠今百餘年記於麗牲之碑書於下塴之
　石赫赫乎其與日星􁏭明也熾也生長大江之東習
　聞其事今又稽諸志乗則公又嘗興校官宰溧陽有
　徳於民士而學未有祠也不謂闕典歟於是即純公
　之祠之右繪楊公以致敬焉子為我識其事或以諗
　予曰二子匪其倫乎予曰儗人者以其道相似也禹
　稷顔回曾子子思窮逹不相侔也去就不相似也而
　孟子同之此豈世俗所儗倫者乎夫學何為者也所
　以志乎仁者也乾道變化各正性命根於理者為仁
　義禮智之性禀於氣者為血肉口體之軀而心焉者
　理之㑹而氣之帥貫通古今錯綜人物莫不由之學
　焉則求以不失其本心使進退在我而富貴不可滛
　也使死生在我而威武不可屈也自夫學之不講非
　囿乎氣質之偏則奪於利害之私口欲味目欲色耳
　欲聲鼻欲臭此性也而不知命之有制居則求安矣
　食則求飽矣是心之體肫肫其仁充寔流貫可以參
　天地可以為尭舜而安與飽之是求則小人之事未
　足為丈夫也以之為學則志於苟得安於小成矣以
　之居官則見得忘義見危幸免矣彼庸夫賤𨽻不足
　責也往往猶以一時之勇蹈仁義如康荘學士大夫
　學為何事顧以口耳之讀紿取利禄為足所謂成巳
　成物則無與吾事焉斯不甚可耻乎跡二公之所遇
　雖異而其志於學歸於仁能不失其本心則後先一
　揆此尚可優劣乎俗流世壊邊禍方殷余嘉陶君之
　為是舉也足以興衰立懦不失聖賢為巳之意為識
　嵗月公諱邦乂字希稷吉州吉水人以政和上舎生
　賜第云公之曾孫天麟今為提領建康户部酒庫所
　主管文字執奉常事惟謹公之澤深長矣端平三
　年十二月癸已資政殿學士通議大夫提舉臨安府
　洞霄宫臨卭郡開國侯食邑一千五百户食寔封三
　百户魏了翁記
先賢堂一所在府學東明道書院之西青溪之上馬公
光祖建立自周漢而下與祀者四十一人各有讚
至徳讓王吳太伯(初逃句/曲山中)
　讃曰太伯之逺啓吳宇也其周之盛徳耶顯哉丕謨
　承哉丕烈維天有成命匪躬之責委而去之川逝河
　決孔子不云乎可謂至徳也巳矣虞仲隐居季札守
　節斯其流芳遺烈歟郡以吴𨽻禮讓維則
越相國范蠡(築越城在/長干里)
　讃曰王降而覇覇降而彊於越入吴蠡謀用章有
　屹斯城身退地荒治國往矣治家斯肥三積三散之
　陶之齊唯殖貨是聞猗後人迷晋縠衛賜疇不並馳
　於嗟乎通材而生不遇時
漢嚴先生子陵(光廬溧水縣/結)
　讃曰子陵光武帝所共學也可與致四海之永康懐
　仁輔義駴謂其狂客星去之庶斯言之入於帝心也
　不忘使朝夕之與居將奴眎之以為常取秦苛而洗
　之亦畧施行仁義不以勇力髙皇帝曰非吾沛里中
　三老則言而莫予起也至忠血誠共學同里亦有仁
　義而巳矣仁義不施秦所以亡仁義既效漢所以昌
　後之學為仁義者尚東廬之可望
漢丞相忠武侯諸葛孔明(亮又往来説吳同伐曹/操  勸孫權定都建業)
　讃曰戴天履地三綱五常孰闚漢鼎海内披猖草廬
　定猷天下大義踞虎蟠龍匪吴都是議同力絶操皦
　皦信誓髦殱昭敚蜀不少延而巳無魏矣盖炎興咸
　熙曽不閲嵗大星可霣漢賊迄不两立烈哉武侯之志
吴輔吴將軍婁文侯張子布(昭近宅在長干道/北  宅有張侯橋)
　讃曰於昭婁侯颺其英風左右孫氏恩激義從身總
　武文聲振北南策曰仲父匪齊斯今侃侃遺直老臣
　之心忤不物避動不已為塞門焚廬固知其不坐而斃也
　堅卧固拒固知其不可得而縶也人欲殺而超然浩
　乎莫闚其際也長干之北淮水之東遺音琅琅張侯
　之宫
吳將軍南郡太守周公瑾(瑜郎橋在句容縣/周)
　讃曰天壤之間何得生此瞞横厭羣䧺狂挾至尊謀
　者如雨鬭者如雲破荆州下江陵驕心盛氣眇一世
　而莫之京烈燄焼江蛟噩鯨驚乃不得志而去裂㝢
　縣而三分曾不識天之絶姦兇而扶命義猶朶頥而
　迄自焚於戯易於漢鼎難于赤壁公瑾之勲徒手而
　立人極度秣陵一湖孰湯湯斯流千載芳躅
吴侍中尚書僕射是子羽(儀在西明門/宅)
　讃曰賢者能變俗俗烏得而變之人之生也直於子
　羽乎見之姦䧺用世便儇盈庭清恪貞素矢心而行
　能使其君信之望大宅而知其不為衆捃發其交徧
　獨長喙之無可施衆畏旤以誣人獨刀鋸在頸而不
　移羌一正以自守紛百邪而無疑彊為善而巳矣未
　嘗諉之於時
晉太保睢陵公王休徴(祥在江寕化城寺北/墓)
　讃曰甚哉孝之大也巍巍元公望於魏朝晉廷所宗
　得天年之髙極人爵之崇而百世至行乃獨家傳而
　人誦之莫潛匪魚莫飛匪雀胡為乎來哉于水于幕
　因堅西芒示我有覺維齊朱年維梁阮孝緒維唐張
　常洧藂芝異兎闕地致葠鹿寤其所洵羙此都冊無
　絶史孰移愛敬孰悖徳禮樹之風聲大變模楷
晉平西將軍孝侯周子隐(處隐臺在鹿苑寺/子)
　讃曰遷善改過在易之益如雷其迅如風其疾當其
　未改塊礫瓦石及其既遷金錫圭璧烈烈孝侯折節
　詩書昔燕趙之靡今鄒魯之儒方寸既改羣動皆新
　虎可搏是故竭力於其親蛟可僇是故死國而忘其
　身未見剛者嗟時之人
晉太傅丞相始興文獻公王茂𢎞(導在烏衣巷/宅)
　讃曰江左權輿始興經營無晉而有晉挈三世於嗣
　興百爾倥偬鎮以一静雖日不暇給而汔可庶定人
　亦有言今之夷吾九合一匡能志北方之圖力足以
　為器足以施豈不翌宣囏哉惟時委一世而清談嗚
　呼悕矣
晉太尉大司馬長沙桓公陶士行(侃見石頭城/事)
　讃曰堂堂陶公一代重臣作鎮於逺赫赫厥聲咸和
　階厲宸居震驚蠲氛盪兇四海一人孰急而求盟
　哉太真義戈所指磔梟尸鯨凡此戎公於躬取必孰
　揮匪麈而百斯甓孰愒匪時而分斯惜逈乎清髙國
　爾何益凡百君子惟忠惟寔
晉侍中驃騎將軍忠貞公卞望之(壼烈廟在冶城南/忠)
　讃曰望之巖巖立朝正色獨謝閑泰寕鄙吝之執以
　我㫁裁納世軌則見危授命之死靡忒然後可以得
　此心之正而盡為臣之職矣惟忠惟孝其本則一從
　者二子遺廟翼翼
晉太傅廬陵文靖公謝安石(安在烏衣巷口/宅)
　讃曰建元而後事異敉謐海内之望孰先安石繄望
　所在舉國倚之其處也不翅伯夷其出也人以茂𢎞
　比之是以從容宴衎悉就條理内杜窺窬之奸外挫
　吞噬之志雖晋室而既卑矣抑亦差彊人意雅道崇
　崇清言娓娓其人甚逺其室則邇
晋車騎将軍獻武公謝幼度(𤣥墅在土山下/别)
　讃曰北方之彊誰謂莫當南方之彊輙曰非所長莫
　衆百萬莫劇一秦震蕩蜚揚氣無江濆奕奕芝玉
　矢旝是承婉婉衣冠豹狼是嬰乃一蹴而走之風鶴
　作氣草木為兵維南有人北無勍
晋右將軍會稽内史王逸少(羲之冶城樓/事見)
　讃曰逸少精藴浮於盛名人曰出處時之重輕雖廊
　廟非心營綜攸叙悉置分表根立埶舉志付冶城遐
　想髙世世競髙大曰積小以致世尚輕薄曰重厚遜
　退决誓二尊夐絶羣辟可謂出其類㧞其萃矣雲
　㳺龍驚聿冠古今併為一談知予心哉
晋中領軍光禄大夫吴處黙(隐之故基在城東/茅屋)
　讃曰處黙其清矣乎其在晋陵小君行薪其還番禺
　投薌海濵勺貪泉而不疑或謂余之矯情紡績以為
　食而有不給布以為衣而猶不完觀細故於平日亦
　足以騐其所安此非自致其心於親不有其躬於兄
　者耶至行之重外物之輕茅屋可朽名不可冺
宋徴君雷仲倫(次宗雞籠山號北學/開館)
　讃曰自古有國建學立師雖時之搶攘胡能巳之元
　嘉岌岌雞山嶪嶪儒館掲掲學徒業業西巖之下
　廸我貴㳺易術華林禮待數優聘幣可為國有務式
　興於文風可以觀徳
齊貞簡先生劉子珪(巘檀橋/居)
　讃曰人而無學訖顓䝉學而無師安適從舉舉下
　席衿佩同師誰敢名青溪翁青溪至行神明通靡指
　踡足萃厥躬屋塈偶墜閨房空去来眡此鴝鵒踪誼
　以方直徹主聰嘉爾惟孝移惟忠範橅不在言義中
　如其天道得所宗百世可起鄒魯風
齊諸王侍讀陶通明(𢎞景山/居茅)
　讃曰人生天地間乃為天地心超然出人羣人紀身
　所任况陞朱邸僚鄉用方駸駸胡然薄神虎勇往投
　冠篸朝駕違市朝暮影栖山林柰何天所令生意
　彌冲襟磊落事觚翰洪纎注魚禽要令舉世人不有
　㣲疴侵白雲自怡悦秉志非幽尋道術喟分裂僊佛
　紛浸滛徴陶撼句曲佞誌傾鍾岑皇皇周孔敎萬古
　開黎黔
梁昭明太子蕭徳施(統臺在定林寺後/書)
　讃曰粤若古初丕昭人文降魏及晋辭華紛綸習尚
　流傳名譽著聞衆作漫漶獨擅選倫此其膏馥之餘
　沛然翰墨之勛矣儲闈烝哉文士萃止仁孝至性寛
　恵濟羙必也師式聖賢根本義理則其能事何止辭
　林文圃而巳哉陟彼北峰髙䑓既平草根木杪誦絃
　之聲
唐太師刑部尚書魯公顔清臣(真卿刺史/昇州)
　讃曰嗚呼魯公大節孤忠公不知小人小人寔知公
　其直諫也決知其不朋我姦其出使也逆知其不生
　還公則曰人心無路見時事只天知唯義所在自處
　不疑於時相傳不死而僊豈曰茫昧理寔昭然以秋
　霜烈日之氣不為列星固當㳺行乎人間彼小人者
　宇宙雖廣何所容其身未先朝露巳為㳺塵嗚呼公
　雖不知天則知小人矣
唐翰林供奉李太白(白来金陵具載本集/往)
　讃曰天地英靈之氣曠千載而㡬人恍天僊之下墮
　驂雲霧而絶風塵以匹夫而動九重乃供奉乎翰林
　將國論其與聞之奚兒女子之云云盖其抱負覇王
　之畧或庶㡬乎少伸手携郭令公足蹋賀季真至於
　奉珪印以贖之有以信志業之等倫豈為其道骨之
　可蜕詩思之不羣耶欝欝此山悠悠大川公不来
　㳺今五百年
唐山南西道節度叅謀孟東野(郊陽尉/溧)
　讃曰擾擾今人中貞曜心獨古披捜三百篇頓挫五
　七語其中春草心浩蕩報慈母原道接聖傳當時一
　諱愈駏蛩互前後雲龍相上下永懐絜其長疇若視
　所與一尉何荒凉千年仰清苦
南唐司徒致仕李致堯(建勲鍾山公/賜號)
　讃曰嗚呼知時之不可為而不之為者其致尭乎身
　都顯榮年盛望髙審時命之固然指鍾山而逍遥菅
　臺度榭負杖曵履既信桃花亦訂流水豈如它人去
　而復来汔以自全其君子哉
南唐内史舍人潘(闕/)　(佑江南録/見)
　讃曰嗚呼知時之不可為而猶為之者其滎陽乎斯
　時何時于理于疆衆假息於沸鼎獨憂深而謀長遇
　主於闇通國若狂同舟覆矣呌號倉皇風雨如晦雞
　鳴不已蹈死疾邪允矣君子
樞宻使濟陽武惠王曹國華(彬寳昇州行營統帥/開)
　讃曰天地之大徳曰生聖人之守位曰仁定天下而
　一之曰不嗜殺人恭惟藝祖肇造區夏整我六師
　予誓告女鼔我元氣入彼蜀都爰處其宇以莫不
　按堵顒若江南奚獨後予同徳惟臣不疾其驅衆志
　允諧我病我蘇主窮既俘民誅用逋弢我兵械完其
　體膚功著不殺慶衍且餘設枑列㦸騂旄鴻樞珽板
　櫑具金佗玉魚子孫孫子盛哉猗歟貪殘之家視斯
　何如
尚書忠定公張復之(詠符知昇州再任/祥)
　讃曰承平之盛好是正直剛大之氣鍾為英特惟乖
　與崖自讃其徳薦揚下逮於乗驛彈擊不避於貴弼
　不汲汲以規進寕皇皇乎外服㧞茶植桑崇本務而
　抑末術化賊為民廣道徳而息兵革惟姦是鉏愛也
　威之克如嬰之慕去也留之力江東父老至今誦公
　之績也賦人聲之唱應問公事之陰陽其得於希夷
　者深矣彼學侣何能窺其豪芒
中丞恭恵公李㓜㡬(及化昇州觀察推官/淳)
　讃曰謹䋲度飭簠簋昔人以為常今人以為異忘軒
　冕禮丘園昔人以為易今人以為難惟公立朝發軔
　此府惟公姱節不間細故其清修貫表裏其謹厚亘
　終始作之斯興誰無是心𨗳其所趨何古非今悔官
　下之買書可以愧貪夫屏輿從於林麓可以厚薄俗
樞宻孝肅公包希仁(拯聖知江寜府/天)
　讃曰孔門四科尤重政事豈其冉季而曰俗吏惟孝
　肅所至民物吐氣直榦必棟精鋼詎鉤磊落平生斯
　言卒讎蜚英鄉耆鋭先推賢致飬親闈寕不調官行
　通乎神明氣塞乎天淵朝端惮其嚴毅邦計仗其斡
　旋京師偉其弹壓牧伯赫其旬宣迅一時之剖决紛
　萬口之流傳民到於今姓而爵之今之從政者尚矩
　矱之
丞相忠宣公范尭夫(純仁江東運判/治平)
　讃曰倬哉忠宣炳炳論奏既獨異於熈寜不苟同於
　元祐務審處而緩圗庶志成而業就迹其踐行乎六
　經融液乎忠恕謂避好名之嫌則無為善之路雖再
　相之弗及曽不改於厥度彼惎間之不已又奚掩其
　終譽憧憧世道悠悠我思肅肅瞻儀匪計臣是私
宗正寺丞純公程伯淳(顥祐上元主簿/嘉)
　讃曰天運有開宋徳聿隆河洛之傳洙泗攸同天理
　之妙和氣之融不言而化盎如春風惟此仕國既興
　書堂式開我人叙于烝嘗
監安上門鄭介夫(俠凉寺有祠/清)
　讃曰昔神祖之在宥也思躋世乎五三繄時宰之責
　成陋漢唐而不談動色於一堂之上曰天下已治安
　矣猗一个臣不卑抱闗流離之子携飢扶寒乃作繪
　以上之徹隠伏於天顔方附和而壅塞羌獨犯其至
　難皇心為之始悟抑亦少障乎狂瀾葉飄風其一身
　惟忘君之可慚㳺從之地故在官職之誘何甘彼羙
　人兮嗚呼噫嘻
少師龍圗學士文靖公楊中立(時家溧陽/嘗)
　讃曰龜山先生徳盛道尊一世之望靈光獨存立乎
　本朝士曰展季倡明斯學統則有繼衣冠之南公亦
　溧陽毋薄溧陽君子之鄉
叅政莊簡公李泰發(光興宣撫使/紹)
　讃曰帝王所宅東南都會外連江淮内控湖海於焉
　作京忠憤義愾皇帝若曰疇順予采光拜稽首見士
　不怠千乗萬騎是能處之百司庶府是能宇之岧嶤
　帝闕秦淮縈之駢闐天邑鍾阜承之鑾輿来止嘉汝
　成之相此其都萬世之義不此其都權奸之計直前
　激烈疾視附和亟其投艱無所逃旤能畀之遐荒不
　能使之心不王室能毒之荷械不能使之口不讀易
　嗚呼忠矣
太師丞相魏國忠獻公張徳逺(浚興留守都督/紹)
　讃曰思陵幸鄴魏公揔戎大勲未集大義巳明表著
　天心扶持人紀人類得别於禽獸中土不陷於淪胥
　者惟公是恃臣之事君無所逃於天地成敗利鈍是
　不足計由今觀之地割矣而搏噬不能有兵解矣而
　跳梁不能久則䜛慝之夫徒能畏讎賣國以蠱壞人
　心使公不得遂其志志則未巳凛凛生氣
秘閣忠襄公楊希稷(邦乂知溧陽縣遷通判/建炎)
　讃曰公長於縣敵至則戰進貳於郡我心不轉小土
　寡民力猶能兵兇氛壓城勢則弗勝此趙氏之鬼也
　敵安得而生之褒忠表祠忠襄易名惟國之恩匪公
　之榮
太師丞相雍國忠肅公虞彬文(允文督/紹興)
　讃曰金石不可入而誠可使之開鬼神不可詰而人
　可使之泣偉哉雍公顯於采石一呼而作三軍一瞬
　而摧大敵方時談兵者滿朝廷握兵者徧疆埸固嘗
　禆廟算献戎㨗而江上之師莫適為主畫一策發一
　矢猝無及也幕府非専征書生非健卒來謂斯何戰
　豈其職而乃片言禍福交手爵帛人百其勇齊心併
　力覆前至之舟掃先登之迹刑馬之㰱徒腥投鞭之
　望頓失十萬之強㓂如披渠酋之金甲如撻微此之
　役安得不踰年而敵就殛也既登象繪既太廟食功
　載不刋我祀事亡斁
太師徽國文公朱元晦(熹熈除江東轉運/淳)
　讃曰洙泗百年而孟子作濂伊百年而朱子生元氣
　之㑹應期而興筆削千古闡明六經精其知聞力其
　踐行玉振金聲集於大成在一郡必逹在一道必達
　亦足以發在天下必達在後世必達必来取法
安撫殿撰宣公張敬夫(栻府機宜文字/督)
　讃曰宗於顯道𣲖于仁仲聞道甚早求仁甚勇知行
　並進義利剖分蜕人欲之蝉融天理之春得尚乎明
　君不少貸乎小人夙敎思於家庭竟賫志於中原聖
　謨洋洋於今如存
太師正肅公吳勝之(柔勝金陵/生於)
　讃曰正肅得師逹於有政畿幙荆軺廪發饑振朝曰
　汝擅甿曰生我尸而祝之有永無墮可禁者學不可
　禁者心天監厥徳及物也深何以報之在其後人
太師叅政文忠公真希元(徳秀江東運使/嘉定)
　讃曰孔孟之國家書户詩先進風行後進景隨逺逮
　於漢班班諸儒豈無他邦猶多魯邾惟西山公鄰夫
　子墻有聞斯道悔其辭章著書滿家黜霸崇王非不
　逢辰既登四輔利用存身卷懐衆甫轡絲所經衢壅
　塗塞愛人之政後人之則
　右讃各刻於祠位之下(馬公之建是祠也議位序者/定為四十二人公之大父野)
　(亭先生與焉公曰野亭自有祠漕司矣此不必列盖/不欲私其祖也今祠位尚虗其一後之君子當有列)
　(野亭于此祠以/備其缺者矣)
　青溪先賢堂記公卿大夫士可祠三道一徳一功一
　金陵帝王州上下數千年間有道有徳有功者相望
　何吴晋之臣此皆有祠而他代闕焉開慶元年秋資
　政殿學士大制帥馬公昉祠先賢青溪最勝處凡生
　於斯任於斯居且㳺於斯而道徳功可祠於斯者自
　我朝上泝漢周列位四十有一取於吴晋僅十有一
　選亦遴矣先是寳祐丁已公以太常伯任留鑰建江
　閫政通俗阜敎民靡不勤章往勸来是祠所繇作属
　前宗學諭馮君去非定其可祠者而為之讃會上謀
　荆帥趣公易鎮祠事迄未備越一年進視四輔拊甘
　棠而臨之凡前志未畢者是究是圗祠乃成八月壬
　辰舍菜成禮會弁如星列古先民洋洋如在景行行
　止克廣徳心客有賦者曰吴鑿青溪千二百年九曲
　縈紆七橋蜿蜒鳴雞射雉荒亡流連䚕昭明之宫衒
　樂㳺之苑宣尾廟改青衣祠蕆此溪之所以堙而流
　之尼於逺也今掲䖍妥靈聖賢其居令聞廣譽黼黻
　其書爼豆革管絃之靡聲敎滌宴㳺之娱此溪之所
　以濬而澤萬年之留都也公謂客曰子徒識青溪之
　改視易聼而不知我朝之度越前代也盍觀之是祠
　乎清莫如子陵而隐之致尭其流也忠莫如清臣而
　子布子羽其儔也休徴之孝望之之節子隐之勇内
　史之介逸少之雅仲倫子珪徳施太白東野之文皆
　可以言徳而未若大伯之為至明哲則陶朱公整暇
　則茂𢎞安石英邁則士行公瑾幼度皆可以言功未
　若孔明之為盛我宋諸賢功徳兼之武恵士行也忠
　獻茂𢎞也忠襄望之也忠定孝肅清臣也介公滎陽
　之隣也忠宣其謝安乎正肅其子羽乎恭恵致尭之
　儔乎莊簡忠肅公瑾之亞乎至若河南純公龜山文
　靖公南軒宣公紫陽文公西山文忠公皆以道鳴者
　則漢而下所未有也而皆萃於吾宋孔孟而後道不
　在兹乎有道者必有徳必有功而功之不究或繫乎
　時苟不至徳無以為道本也重道徳而輕功業人将
　知體而不知用崇功業而遺道徳人將知流而不知
　源吴祠所重在功而道徳之意薄晋祠或功或徳道
　則未聞也古今並祠三者始備大學之道在明徳新
　民止於至善曽子發至善之傳曰君子賢其賢親其
　親小人樂其樂利其利所以沒世不忘也是祠之作
　因其不可忘而思其所可學某也道某也徳某也功
　勉而進之三者全則至二則次一亦不失於令名社
　稷生民終将賴之二三子其有志於斯乎客曰大㢤
　新民之賜抑以得公尚友之志公命記之并刻迎享
　送神之辭使民歌之其辭曰長江兮淙淙踞虎兮蟠
　龍秀羣英兮禮樂覧千古兮焉窮蹇誰留兮靑溪穆
　將愉兮夀宫思至徳兮肇蒼姬避聖嗣兮興句吳竟
　長干兮逰五湖燿客星兮隐東廬坐很石兮定吴都
　懐仲父兮秦淮隅燎赤壁兮偉壯圗憶尚書兮西明
　居孝感兮氷魚鹿苑兮儒書起烏衣兮見夷吾運百
　甓兮恢宏橅忠孝兮父子將相兮叔姪登冶城兮想
　髙世酌貪泉兮徒四壁興文兮雷劉著書兮陶蕭大
　節兮霜凛凛謫仙兮風飄飄雲龍上下兮東野桃花
　流水兮致尭肆滎陽兮忠憤相先民兮迢迢天昌宋
　兮將有曹平江南兮斧不膏徳乖崖兮桑本褒美中
　丞兮蓉幕髙神明兮待制忠恕兮膚使春風兮夀元
　氣圗繪兮囬天意出師門兮道與南建留都兮垂萬
　世仗征鉞兮江無波死封疆兮人知義采石兮功之
　竒紫陽兮道之繼佐乃翁兮南軒開厥後兮壹是澤
　斯民兮西山儼元凱兮是似庀管鑰兮北門思尚友
　兮古人建芳馨兮堂廡合荃芷兮盈庭嫋秋風兮桂
　枝繚荷屋兮杜蘅薦菊兮寒泉采藻兮落成浴蘭湯
　兮沐華望美人兮並迎芳菲菲兮滿堂靈之来兮如
　雲聊逍遥兮容與集琳琅兮鏘鳴吉日兮辰良蕙蒸
　兮椒漿元勲兮鉅徳日月兮齊光介民兮景福昭昭
　兮未央髙山兮景行千秋兮難忘諸氏名行事各具
　本讃不復書公名光祖字寔夫金華人受道西山後
　學稱裕齋先生云承直郎宜差充江南東路安撫使
　司幹辦公事兼明道書院山長周應合記文林郎宜
　差充江南東路安撫使司幹辦公事趙與輈書從事
　郎特差充沿江制置大使司主管機宜文字徐道隆
　篆額
轉運司祠堂三所建立嵗月各有記
丞相忠宣范公祠
　忠宣祠堂記治平之元忠宣范公為江東轉運判官
　賦籌思亭詩有曰致誠通造化審慮敵權衡境寂居
　忘倦心虛照自明石刻至今猶存嘉定八年春起居
　舍人建安真侯希元恪共使事慕忠宣之賢且愛其
　詩之㫖趣深長也廼於兹堂之西剏一室繪公像而
　敬祠之又采詩中語更所謂激揚亭者曰虗明而堂
　之名雙槐者易之曰忠宣顧瞻之間先賢在目髙山
　仰止之意湏臾不忘其深有契於心者耶夫君子之
　所為當以三代而上人物為的不當以两漢而下人
　物自安盖三代而上士大夫朝夕所從事者不越於
　此心毫髮有差痛自懲艾學日進徳日充中立而不
　倚全體渾然不可以一善名故繇漢而後雖英才間
　出未有能入其域者我朝人物之盛㡬於古矣迨元
　祐間正人森列而忠宣之徳之懿良可仰焉忠宣之
　論事也慷慨奮發知無不言若濮邸之不當稱親法
　度之不可變邉隙之不可開皆切於時病屢進而屢
　黜故天下稱之曰正人然蔡確之逺謫則以為太過
　章惇鄧綰之獲辠亦為之救解忠宣固非朋姦者而
　委曲如是其志念深矣語所謂君子不器中庸所謂
　焉有所倚廼平昔之規模也當是時人才非不衆多
　忠鯁敢言者非不可喜然中正無偏求如忠宣者寔
　鮮此無他忠宣從事於此心心本不偏制行而原於
　心斯不偏矣嘗稱孔子之言舉直錯諸枉能使枉者
　直以為舉用正直邪枉可化而為善何必分辨黨人
　有傷仁化深乎深乎議論持平不為矯亢使其志常
　伸其言盡用豈有異時讎復之旤哉三復籌思之詩
　發揮此心至精至切君子以是知忠宣之所存盖以
　三代而上人物為的也起居正色立朝有徳有言名
　重當世而獨於忠宣起敬如此亦足以占其所存矣
　忠宣之帥環慶也畢力救荒不俟奏報而起居之䘏
　民也亦然屢請於朝施恵甚博亦有不待報者此又
　愛民皆原於心所以不謀而同也嗚呼賢哉嘉定元
　年五月既望朝散郎試祕書監兼國子祭酒兼國史
　院編修官兼實録院檢討官兼崇政殿説書袁爕記
叅政文忠真公祠(徐公鹿卿始立附于忠宣范/公祠馬公光祖特建今祠)
　文忠祠堂記聖上改元淳祐之嵗真公之薨七年矣
　先是江東大饑死徙相望民之被賜未有加於嘉㝎
　乙亥者其徳而思之也莫不然鶴山魏公記公行事
　而江東荒政乃不及錄南昌徐公鹿卿推求其故以
　為闕典方治平間范忠宣公寔典漕事真公闢堂名
　曰忠宣繪像其中以示景行至是徐公奉之同室共
　祀以慰其民無窮之思則移書宗學博士黄君自然
　求君所行以補遺文之闕黄君曰自然於真公為友
　而知公最詳無若王遂且於救荒本末嘗與聞之以
　詔後人宜無不可時徐公移浙東憲以書戒遂曰吾
　行有日矣子必無辭遂遜謝不敢當然其時為淮西
　總所幹官職事之閒得以竊聞真公與李公道傳濟
　人之政真公治金陵而行乎太平廣徳李公治池而
　及乎宣徽皆以身當其勞而分之幕府遂之心有以
　知真公之心用敢不辭而為之記初公渉三館侍螭
　蚴入玉堂詞章炳蔚聞於宫禁論事上前皆本仁義
　皆闗君徳治體皆切於君子小人之辨使北不逹則
　益明復讎雪耻之義中外想聞其風采守泉南帥豫
　章長沙三山恵民平盗皆有善政外夷讋服天下唯
　恐其不入相更化立朝發明大學得失與盛衰治亂
　存亡之義上為詔讀校文入奏上意懽然接納將舉
　國而聼之而公薨矣宜乎狹歛一道論述一政毋乃
　憂其末而忘其本舉其小而遺其大㢤是不然江東
　始旱公有憂色合本道義倉及轉般米數十萬斛而
　厚其積因户部罷夏税之請以蠲其征取郡縣官及
　寓公之賢以覈其寔大家勿勸分貧者糶乏者濟已
　甚者輦粟賜之病者載藥與之本之以河北救灾之
　議行之以青州之政􁆽風沐雨遍走二郡不足則開
　寄納倉出官錢糴之吴中又不足則以翰苑槖中金
　益之不忍留都之不及則發私財以賑贍之訖事民
　益急則轉糶為濟廣徳守臣附㑹時好劾敎官以聞
　公引咎以白其寃值旱乾禱雨白鷺洲人見其對越
　歲迄以稔告袁公甫筆其事為録非特此也推本主
　上之仁一似仁祖而羣臣般樂怠傲不異政宣者十
　事語意剴切人之所以心服者豈有他哉仁與誠一
　故也則民之思之也豈偶然乎哉徐公之祀之也亦
　豈徒然乎哉文正忠宣有王佐氣象識者猶恨其不
　同周程之學公居遷陽後於文公之沒矣居七年盡
　讀考亭諸書發揮天理人心之妙盖有及門而不盡
　得者誠意寔徳豈一日之力哉宜乎公之自托於忠
　宣也方真公立祠時求記於潔齋袁公又求之漫塘
　劉公二公之所稱若不類元祐氣象者由今觀之先
　生大人之所立大矣豈區區拘剪䋲墨之所能及哉
　徐公在朝列數進危言杖節西江綱紀大振嘗請於
　朝乞緡錢百萬以助糴榖援真公以言朝廷為撥祠
　牒下倉司以備救贍若與真公之政相後先者夫真
　范相去百有餘年徐公之於真公亦越二十有七載
　非前有所附麗後有所歆羡也道未必同而心則一
　也一者何盡其心即盡其天也子思曰思知人不可
　以不知天孟子曰存其心飬其性所以事天也詩書
　格言孔孟遺論遷陽之學南昌之敎為有本矣後之
　學者其可不務於斯是嵗八月寒露日朝散大夫顯
　謨閣待制知寕國軍府事兼管内勸農營田使王遂
　記并書奉議郎守秘書丞兼權屯田郎官黄自然篆
　額
　寳祐二年馬公光祖兼持漕節始至謁范忠宣真文
　忠二公祠僻隘弗稱文忠公寔公所師而忠宣公又
　文忠公所嘗祠也思以掲䖍妥靈瞻前景行乃重建
　祠於籌思堂之西偏以二公並祠焉視舊宏䆳祠庭
　嚴肅蒸嘗惟時公自為文以告二公告忠宣公文曰
　(維寳祐二年嵗次甲寅十一月庚子朔初三日壬寅/中奉大夫守司農卿總領淮西江東軍馬錢糧専一)
　(報發御前軍馬文字兼提領措置屯田時暫兼權江/東轉運使司事借紫馬光祖敢昭告於大丞相范忠)
　(宣公光祖惟世所難得者才才所難得者時治平一/代盛時也江左逺在南服觀風之任必惟其人公以)
　(名世領漕事吏化其㢘民懐其徳凡所以培植相業/以開元祐之盛者寔發源于此故莭義凛凛至今與)
　(龍盤虎踞相為凌厲尸而祝之以風後人宜也而偏/隅陋宇適所以彰司存之不敬朅来共職躋公堂目)
　(公像所謂堂堂嶷嶷為砥柱為虚舟如曽文昭公所/銘者儼然猶存是不可不起敬起慕于数百載之下)
　(也用徹而新之以表前人之心以厲後人之業以昭/太平人物之盛敢因告成以冩其志惟公其鍳之尚)
　(饗/)告文忠公文曰(維寳祐二年嵗次甲寅十一月庚/子朔初三日壬寅門人中奉大夫)
　(守司農卿縂領淮西江東軍馬錢糧専一報發御前/軍馬文字兼提領措置屯田時暫兼權江東轉運使)
　(司事借紫馬光祖敢昭告於大叅真文忠公先生光/祖幼志于道年十四五時誦先生救楮疏巳願執經)
　(簉弟子列既冠為新喻簿先生寔帥洪都嘗以文字/求質正㑹先生以憂去未暇也及宰餘干始獲登先)
　(生之門心經政經文章正宗夜氣箴裕齋詩皆為光/祖作先生之望光祖深矣期光祖厚矣今以縂攝漕)
　(先生棠蔭在焉流風善政其隐然於人心者垂五十/年如一日尸而祝之以與忠宣范公並祠宜也而頽)
　(垣敗宇卑陋弗稱光祖祗欵之餘既求先生之遺跡/而遵行之而保守之乃相彼爽塏闢舊而新繼自今)
　(事君臨民行巳援物不以先生之心為心者有如大/江雖然豈特光祖也哉後之為使者目遺像之儼然)
　(其尚知所矜式夫祗奉/之初不敢不告尚饗)上梁文(伏以此地百五十年/有两福星之臨照後)
　(天数十萬載同一北斗之瞻依可無松桷之新以寓/爼豆之薦矧踞虎蟠龍之形勝有偉故都而服牛乗)
　(馬之轉輸寔為重寄於皇昭代間生大儒在治平則/忠宣范公持簜節而來于嘉㝎則文忠真公奉板輿)
　(而至咨諏一道先後同心倚栁吟詩念念羣黎之休/戚發棠賑歉熙熈九郡之歌謡雖異時天下蒼生均)
　(䝉利澤至今日江東遺老尤慕髙風趾其堂則如見/其人懐其道不獨祠其像奉使縂領提領運使大卿)
　(禮樂膚使文章正宗一則遐想於範模一則親傳於/衣缽每于退食自公之暇輒哦景行行止之詩摩挱)
　(壁記之未漫彷彿梧姿之如在蒼苔緑水嘆偪仄於/舊祠青户紅窗爰恢張于新址式昭所敬用妥厥靈)
　(未須迎送有歌如羅池之祀栁子厚庶㡬飲食必祝/若潮人之事韓昌黎肇舉脩梁敬陳韻語東日擁金)
　(盤上碧空咫尺憇棠蹤跡在如親霽月與春風西貫/索星沉太白低廪廪胷中兵甲在喚囘前哲掃鯨鯢)
　(南薫風畫永度晴嵐二老九京如可作杯茶演易到/芝函北沙漠茫茫雲似墨風雲天險界長江千古丹)
　(忠思報國上台斗森森羅一望對越蒼穹無媿心仰/止前賢皆好様下燕雀争先来賀厦東南學子皆瓣)
　(薌如水朝宗長不舍伏願上梁以后道脉之夀無窮/人心之趨益正須知叅政宰相元自此而推之箇般)
　(好様監司深/有望於来者)
太子少師野亭馬公祠
　野亭祠堂記理在天下惟公平可以服人心惟忠孝
　可以揚先志歴世千百猶一日也盖作善降祥時廼
　天道而芾棠之思必有感於中者為之夫豈偶然也
　哉惟我聖朝以仁立國以忠厚待士大夫滲漉涵飬
　愈積愈逺一時有位之士知有體國奉法愛民澤物
　而已一念精白培夀國家之脉源流所逮非止其身
　宜乎垂芳襲慶代有顯人呂王韓范重珪疊舄赫奕
　焜煇衣冠之盛其來尚矣東陽馬公之純慶元間以
　承議郎主管江東轉運司文字㢘平公正克相其長
　持畫婉婉邁悳維多後六十年當寳祐戊午公之孫
　光祖清才敏徳昭名於時天子鑒其忠使華玉麟晉
　以書殿恩例眎執政皆殊遇也然其臨民莅事壹是
　以祖為法越明年春上以陪京之鑰非重臣不可授
　鉞㮚下鍾山草木悳威衣被卓乎忠定之重来都之
　人士歌舞疇昔桐鄉之愛易地皆然爰請運管廨之
　偏繢公而祠焉碧瓦鱗鱗璿題列楹垾基拓岸事不
　戒而備中元後二日率屬落之起瞻徳容豐骨逺臚
　蒼髥古䫉衮衣朱而貂蟬峨也丰儀肅肅可拱而即
　溯其心君川渟玉韞生發迤邐有衍未艾懿哉因乎
　喬木之家盛惪之祀而驗於感應之理不可誣也公
　弱冠登隆興進士第與南軒東莱講貫精詳天文地
　理制度之學靡不洞究為三山㳒􁊶與上官争是非
　民之全活者衆有欲薦公中都官輙遜謝之其介陗
　恬退類此喬文恵公行簡葛端獻公洪皆横經執弟
　子禮其在鄴時吳居父鎮守有㡬日不来春便晚開
　盡桃花盖與公唱醻之句石刻尚存公篇章吟詠初
　不苦思而意巳獨至金陵百詠殆遺藁耳平生著述
　如書經中庸大學説周禮随釋講義春秋編年圗豫
　章流芷雜著於家史具載既老世號野亭先生今祠
　旁扁掲刻嵗月於柱志不忘也先生自資政恩累贈
　太子少師祠之興工逮訖事凡日周一甲子其熏華
　供設屏龕爼豆悉倣忠宣西山二公之禮或曰先生
　昔列屬也往􁅛之乎曰明道嘗簿正上元矣衟之所
　在下風北面可也世無孔子而老耼郯子愔愔於祈
　招此世之所以不古雖然象賢崇徳示民知所敬抑
　觀風者之先務云旹開慶元年八月旦日朝議大夫
　行尚書户部郎中縂領淮西江東軍馬錢糧專一報
　發御前軍馬文字兼江南東路轉運判官倪垕記
　馬公光祖因是祠之建慮香火洒掃之久而怠也乃
　捐俸餘貿田百畆有竒以嵗収之租給其需𨽻其事
　於運司主管文字㕔嵗㑹其羡以俟繕修且刻石祠
　下
府境諸祠
顔魯公祠(在句容縣/)
　魯公祠堂記淳祐二年遂守宛陵愛顔魯公之為人
　而無能得其像者朋友劉汝進過虎耳山謁其墓而
　得之取南豐祠記而讀焉意其若臨川為堂以祠者
　亦足以表示一方矣後五年知句容縣張君榘以縣
　圗經見寄載縣東来蘇鄉後顔村有顔尚書塜石龜
　具在然後知公雖死於蔡州而踰年淮蔡削平贈公
　司徒諡文忠而盧杞既貶李希烈敗喪斬首獻於朝
　有詔子顔碩䕶䘮歸葬後顔即虎耳山句容為邑終
　唐之世惟至徳戊戍與上元辛丑以屬昇州真人将
　作析而二之故其砧基猶號潤州句容縣顔尚書塜
　九墳十八墓嵗代流易昭穆雜處惟有石人石柱石
　版墓地雖存而墓誌無在奠克表識是可謂闕典矣
　自陋巷斷絶顔含師古咸以文名杲卿兄弟皆著風
　節公字畫遒勁其放生記及府學茅山碑皆為世所
　貴重晋有卞壼䑓城之難父子一門並著忠孝雖非
　土人其去之三百年著稱一郡豈偶然者故莫易於
　慷慨殺身莫難於從容就義觀公之志於死而不輕
　於死亦足以見其處之有道矣夫死生大節也出處
　大事也唐之禍始於天寳甚於貞元宋璟張九齡已
　死李絳裴度未生當是時惟郭子儀陸贄叚秀寔李
　泌陽城號為得人而無救於唐之患微李勉鄭叔則
　等救之於前李臯慟於其後則人心之公理絶矣平
　原失守恨二十四郡無一忠臣至有不識公之嘆十
　七郡見推歸事肅代遭李輔國元載盧杞不悦南豐
　所謂忤於世失所而不自悔者天下一人而巳此足
　以見其為烈而所以處之者未見也初杞聞舌䑛先
　中丞面矍然下拜而怨已深迨李元平奉使無狀而
　代之行是一死也而但敕子弟奉家廟撫諸孤四將
　強相推脅公曰吾兄杲卿守節而死希烈計終不為
　用拘送蔡州自度必死自為之誌曰此吾殯所是二
　死也希烈問朝廷羣臣儀式不對積薪於廷欲焚之
　公怡然笑曰豈受汝誘脅此三死也偽使稱敕從大
　梁来公罵曰逆賊耳此四死也自言吾且八十至七
　十六而縊天下望而稱為魯公朝不必廢帛不必賜
　其所以立未易言也南豐猶恨其雜出神仙浮圗之
　説韓愈之外未必可以責人近世名公咎其年髙不
　能勇退此言當為後世發而非所以論公也張君曰
　此非開人心覺天理為令之職乎所宜表其墓求近
　居進士髙元龜指示其處且忻然恊力而立祠於中
　刻石以補墓上别圗其像作文以侑嵗時祭祀云唐
　有天下兮内政不綱夷狄嫵嫚兮藩方陸梁平原不
　動兮卒滅范陽准蔡勃奚兮諸鎮喪亡陋巷有孫兮
　甚賢且良志存王室兮一飯敢忘使行宣慰兮其謀
　不臧餧之賊手兮肆毒虎狼余生在廷兮余死在床
　忠肝義膽兮其未可量惟昇有縣兮山髙水長虎耳
　名山兮来蘇其鄉卞壺忠孝兮臣子有光两縣一州
　兮百世齊芳從容赴義兮厲以自强畏怯觀望兮敢
　有伏藏鑱石為龜兮祠之於旁蘋蘩以荐兮春秋烝
　嘗遂初讀句容志見其載顔尚書塜在来蘇鄉後顔
　村及顔運使牒府歸囘苗税重建祠堂深為魯國公
　痛之及讀本傳新舊史皆不載獨門客因亮行狀言
　歸葬萬年縣鳯棲原而令狐峘撰公誌在萬年縣舊
　原忠臣義士志無不在而地䧟中原益可痛悼矣明
　年六月中伏日華文閣直學士中大夫提舉江州太
　平興國宫徳安縣開國伯食邑九百户賜紫金魚袋
　王遂記并書
一拂先生鄭介公祠(讀書清凉寺遂擢甲科因詆新/法被謫還鄉日所存唯一拂耳)
　鄭介公諡議宣敎郎太常博士劉靖之議曰謚以官
　品得法之常也諡以節行得法之非常也國家以常
　者伸義則夫非常者固弗以輕予也三山鄭公死於
　宣和官止九品紹興追贈秩視七品肆我主上褒崇
　名節風厲来世於是特㫖賜諡奉常其可以常書乎
　熙寕新法王安石忮忍專欲刼制於上呂恵卿之徒
　姦險小人締交於下蔽主誤國忽天誣民元老名儒
　䟽擯殆盡鄭公昔師安石思報知巳緘書屢進牢不
　可反憂憤忠􁃶圗所目覩述為奏篇使斯民顛連流
　離憔悴艱阨之狀畢陳於前而當時椎膚剝髓斂掠
　不仁之政悉聞於上神考惕然動悟夜寢不寐旦即
　勅罷某事某事之不便於民者凡十有八責躬求言
　久旱以雨盖公是時監門一小吏耳越職冒言至於
　擅發馬逓甘蹈鼎鑊而不之顧安石由是以去位要
　君而用事小人環泣上前目公狂夫欲正其罪公復
　累上書明斥恵卿指為賊本與呂嘉問力辯市易且
　極論邉兵不巳為大不祥羣黨攻之遂罷門局公尋
　復取魏徴姚崇宋璟及李林甫楊國忠盧杞等傳迹
　在位者所行之事其合於林甫輩而反於姚宋者類
　而比之畫一以進感奮激切言無用隐奏入執政大
　怒興獄文致公於是有貞陽之行逮元祐初命為泉
　州敎授元符元年再遷英州崇寕之初既起復停竟
　不果叙用以沒公自少刻勵於學書無所不讀而貫
　以一理其序自以為上不諛公卿下不原鄉黨水火
　可蹈而議論不可回以四方萬里之飽煖為巳之飽
　煖四方萬里之欣戚為巳之欣戚其志何如哉不幸
　逢新法鼎沸之時欲以杯水救輿薪之火精誠貫徹
　能使九重之邃洞見幽僻披圗長嘘弊法立變人情
　驩呼天意感囬吁亦偉矣在英十年陶冶風化俗以
　知學文忠蘇公論薦之詞有曰俠以小官觸犯權要
　冒死不顧以成直言又曰考其終始出處之大節合
　於君子殺身成仁難進易退之誼元祐欲用而未達
　紹興追恤而未盡厯七十有餘年乃克議易名之典
　豈非勸奬忠直寔我祖宗之家法而天則留之以助
　今日更化之善意乎然則謚孰為稱曰謚之羙者多
　矣公居之何慊然與其得夫人之所同者孰若得公
　所自許者之為貴公名侠介夫其字則介云者公生
　平之所自許者也冠字死謚其義一也先儒有言古
　之為謚者取於名取於號取於字况在諡法知死必
　往曰介執一不遷曰介方公書初上固曰陛下觀圗
　行臣之言十日不雨即乞斬臣宣徳門外以正欺君
　慢天之罪如稍有所濟亦乞正臣越分言事之刑洎
　書再上又曰臣言非耶乞斬臣於衆人之前以塞流
　言洶洶之路此可謂不以利害禍福遷其所守死而
　必往者矣後之人聞公介然獨立不懼之風其忠氣
　義烈千載猶可興起也請諡曰介承議郎行祕書省
　著作佐郎兼沂王府小學敎授兼權考功郎官李道
　傳覆諡議曰故贈朝奉即鄭公既沒九十有六年詔
　有司特議其諡公名俠字介夫太常博士謂古者有
　取謚於字之義又謂公平生行事合於知死必往執
　一不遷之法請謚以介按公本從王丞相安石學熈
　寕中王丞相以政事毒天下公規之不受丞相誘公
　以利公不為動顧方以區區抱闗小吏上䟽極言丞
　相之失且圖所見小民流離困苦之狀自城門附馬
　逓達銀臺通進司為宻急事以奏忠誠懇惻上感天
　聽上為行其所言十有八事中外竦動王丞相既罷
　公連上書論呂恵卿姦状尤切公雖坐此得罪竟坎
　坷終其身然百嵗之後讀其書想其人凛然生氣如
　公之在目也嗚呼可謂介矣抑嘗考公平生所厯盖
　自罷監安上門謫英州十有二年遇哲宗即位赦得
　還元祐中两蘇公先後言於朝始除泉州州學敎授
　秩滿冄任以憂去免喪授泉州録事叅軍元符初年
　再貶英州後雖復以赦還而終老不復用矣夫介然
　特立於衆小人之中其介猶可及也介然特立於衆
　君子之中其介不可及也元豐以前元符以後公之
　不合固宜當元祐時元臣秉鈞衆正滿朝起於謫籍
　起於州縣起於巖穴者盖不可勝數公之犯顔忘身
　宜在諫官御史之選而再命分敎復為糾曹十數年
　間不出温陵之境當時任引彚之責者於此不為無
　憾而公之不肯少屈以求合者至此益可見矣易曰
　介如石孟子曰栁下恵不以三公易其介公其有焉
　初臺獄旣就呂恵卿議當公大辟神宗曰俠所言非
　為身也忠誠亦可念豈宜深罪神宗聖明萬無殺直
　臣理公每上書輒曰臣言不當乞斬臣首則進言之
　時公固先以死自處矣非知死必往歟自熙豐至於
　元祐至於元符至於崇寕宣和時事屡變而公介然
　如一非執一不遷歟博士議是㝎謚曰介(詳見介/公書堂)公
　未第時嘗随父之官江寕得清凉寺法堂西偏一室
　閉户讀書即從學王金陵時也後人名其所為介公
　讀書堂嘉㝎十四年縂領商公碩肖公像建祠於此
　(上梁文抗疏安上門天下共髙其直節讀書清凉寺/主人首訪於遺蹤凛生氣之猶存慨故家之無㡬乃)
　(即寒齋之舊聿嚴繪像之祠恭惟西塘先生介公學/道欲如孔顔事君必惟堯舜官爵非所望豈法科書)
　(局之能招清儉終其身視羙食華衣而若凂㡬歎旁/觀之好著要因所見以為圗留英十年在泉三任雖)
　(困死流離之相繼獨剛方勁正之不回嘿予龍期曽/止朱塘之水寕憂蛇伏自安寳梵之居貫通神明始)
　(終真實冄貶於元符而復官于崇寕之後追贈于紹/興而賜諡於嘉定之初時自為之屈伸我何有于榮)
　(辱鄭公坊裏巳表門閭瑞像閣前尚餘屐齒尋書卷/酒瓶之地薦寒泉秋菊之盤堂上徳容聳萬竹清風)
　(之勁槖中奏藁奪列星秋夜之光何妨半山老子之/卜鄰更許鐡冠道人之入夢奉使縂領郎中挺然風)
　(韻同此襟期當飛芻輓粟之時豈専足食思立懦㢘/貪之士示不忘君壮一拂之清高起百年之文獻不)
　(特發此邦之祕亦可占斯道之興爰舉修梁載形善/頌抛梁東石頭城挿翠微中先生萬卷髙吟處尚憶)
　(寒齋雪衮風抛梁西書堂新傍五雲低想像當年忠/義氣碧霄秋日貫晴蜺抛梁南天外三山翠入簷法)
　(眼禅師休説法漏殘書卷酒微酣抛梁北坐挹空江/烟水綠髙風千古照人寒清凉何用瀟瀟竹抛梁上)
　(舊閣無人思瑞像使星家近鄭公坊獨立西風懐卓/行抛梁下日照朱欄凝碧瓦只将一拂振頹波定有)
　(同心来賀厦伏願上梁之後上知所學家有其書抱/闗勿卑于小官考槃當明於大義秋風凉殿徒懐江)
　(山草樹之悲晝日禪闗/共作亭檻松篁之想)
南軒先生祠(在天禧寺方丈後/先生舊讀書處也)
　重修祠堂記人之生有此心則有此知堯舜之聖此
　心此知也夫婦之愚無以異於堯舜以天而不以人
　則明以人而不以天則昏夫尊賢而賤不肖好善而
　惡惡此人之本心與生俱生天理之自然也比小人
　慢君子趨惡而違善此習之而不知人欲之使然也
　何以言之匹夫信義行於里閭盖有盜賊斂干戈而
　過其閭者烈婦毅然而不可奪世俗固有立祠宇以
　奉之者是孰使之天寔為之人心之良知也降周訖
　孔至孟氏而道統不傳天理㡬泯人心日晦由漢而
　下上下之間莫有任此責者至於宋尊道重徳巳見
　於削平肇造之初人心之善芽蘖此時其後濂溪二
　程先生出而發聖賢之秘孟氏始得其傳道統於是
　乎有宗中興以来文公朱先生以身任道開明天心
　南軒先生張氏文公所敬二先生相與發明以續周
　程之學於是道學之升如日之升如江海之沛婦人
　孺子聞先生之名皆知其為賢譬之景星麟鳯不以
　為瑞者妄人也凡講習之地皆有祠宇崇尚嚴潔足
　以啓人之敬仰百年之間儒風彬彬豈無自而然獨
　金陵天禧寺之側有屋六七楹曰南軒寔先生􁅳習
　之地想其朝思夕惟參前倚衡天地之運化聖賢之
　傳授父子講求乎尊君救時之䇿友朋發揮乎垂世
　立敎之序闗百聖而不違通萬世而無媿是軒也豈
　容使之荒蕪而不治惜乎嵗久希重道之士日就傾
　圯甚而春時為㳺宴之所杲昨贅江淮幕猶扄閉空
　閣未至若今之狼藉心竊念之告之長而莫我聼近
　冒閫事欲因舊而増新之比至殆不可舉目於是命
　工治葺内外整齊繪先生之像於中使承學之士載
　瞻祠宇尚想道誼人亡道存如將見之興起良知有
　躍然不自巳者嗚呼閭有當式者墓有當拜者此軒
　之當新庸非守邦者之責尚冀来者之不忘也繫之
　辭曰孟氏日逺吾道日昏道之明昏儒之疵醇學焉
　而疵韓董揚荀自時厥後疵亦靡聞我宋立極曰義
　與仁敎風徳雨太和蒸薫篤生鉅儒濂溪二程文公
　宣公道學中興伊昔宣公誦學斯軒南軒之名與道
　俱尊胡未百年棟宇摧傾今我来斯載瞻載顰亟命
　匠氏斬然一新有隆斯堂鏘鏘其門像圗惟肖奠位
　妥神遂使先師不窘暑寒牢醴時薦觴豆序陳豈軒
　之新軒存敬存礲石琢詞以告後人淳祐三年七月
　丙子後學杜杲記
忠肅劉公祠(在蔣山東菴/)
　淳熙二年府境大旱留守劉公珙賑濟有方民被其
　恵公去五縣令共繪像祠之於蔣山東菴侍御李公
　處全作記資政殿大學士劉公尹建康之明年政治
　徳洽㤙施化行民有父母奠厥攸居江東之人咨嗟
　感涕謂自我宋混一區夏繇開寳迄今更牧守㡬人
　矣若張忠定之明張文懿之静包孝肅之肅傅獻簡
　之愛公寔兼之眎两漢循吏有加焉先是旱澇洊至
　嵗弗順成民將阻飢公夙宵勤勞罔敢自逸且懲近
　世習俗欺誕之弊乃悉具寔以告於上蠲租勸分賑
　廪輟漕凡可以恵荒政者咸推行之又慮商賈之或
　壅也復請詔上流郡縣毋藴年毋重征茍奉行弗䖍
　得以禁利聞繇是大江而西巨艦連檣輻輳於東榖
　價以平民乃粒食無有轉徙所活盖以百萬計恵澤
　旁浹三鄰賴之以免道殣歎息愁恨之聲為易歡謡
　休績升聞天子歎嘉亟賜褒詔以倡九牧藏在盟府
　公拜手稽首颺言曰允修政謹備以禦水旱加恵于
　元元俾得事父母育妻子皆陛下之仁之明幸留聽
　臣言故臣得竭其區區效萬分一以出斯民於溝壑
　繫天地父母不貲之施臣何力之有焉貪天之功以
　為巳力臣寔恐懼故勒琬琰庸侈上賜庶㡬激墯吏
　之不在民者又以周宣王之事見於雲漢車攻吉日
　江漢常武之詩者反復申戒欲使中興復古之盛見
　於今日士大夫然後益信服公憂國愛民其心本於
　至誠非夸世邀名者昔汲黯使河内河内貧人傷水
　旱萬餘家或父子相食黯以便宜發倉粟以賑貧民
　請歸節伏矯制罪武帝雖賢之然終以為戅且妄發
　不果用先正韓國富公弼自政地以䜛出藩其在青
　社河朔大水民流京東韓公勸民出粟得十五萬斛
　益以官廪營公私廬舍十餘萬區散處其人以便薪
　水立法簡便而周至活五十萬人募而為兵又萬餘
　人㦯以不善處嫌疑地尤之韓公曰寧以一身易數
　十萬人之命不悔也其後韓公卒相仁宗輔政三世
　為宋宗臣較之漢武帝所以處汲黯者逺矣公以宥
　宻之舊望臨一時文能拊衆武䏻威敵天下所待以
　致太平於朞月之間擁樞機坐廟堂為天子經營四
　方復两河歸輿地圗不動聲氣措萬世於泰山之安
　公之任也廼今年三月制詔進公觀文殿學士上用
　公之意方隆江東之人懼公之歸而不得見也属邑
　五大夫知上元縣趙君公崇知江寕縣趙君伯渙知
　溧水縣司馬君僖知溧陽縣周君世修知句容縣朱
　君光弼因民之願欲繪公像於蔣山精舍公禁之不
　可又相率以書抵處全而告以大畧如此且曰公朝
　夕相天子則無一物不被其澤豈惟江東然吾江東
　之人徳公也深不止其身又及其子孫思欲家至而
　日見之飲食必祝將不獲如都人旦旦望衮衣於衢
　路也則非留公像不可公雖欲遜善而辭名奈違衆
　何吾子於公塲屋諸生也盍書之處全復於五大夫
　曰此固公之所甚不欲公誠朝夕且入相布徳和令
　治盛功隆竹帛紀之鼎彛銘之則公之像冠煙閣雲
　臺之上矣於此乎何有雖然邦人拳拳愛慕之意則
　可嘉巳其敢辭不名所以褒美政崇大臣褒羙政則
　臣工勸崇大臣則帝室尊有唐故事也抑千百世之
　下嵗月猶有考焉請以書於石五大夫皆曰唯乃系
　之以詩曰大江之東鍾山石頭虎踞龍蟠帝王之州
　行闕峩峩翠鳳鴹鴹其民夥繁事亦浩穣顯允劉公
　文武咸宜帝曰欽哉往撫朕師公自湖湘植纛建牙
　揚舲東来兵衛無譁公既開藩童耋歡呼剔蠧鋤姦
　䘏煢撫孤饑饉適臻公弗遑寕剡章以聞荒政是營
　謂昔堯湯水旱莫恕民之毋餒維備先具既蠲賦租
　旣發貯儲舳艫萬艘銜尾而俱市有餘粟民無菜色
　洋洋頌聲載彼阡陌民昔未飽公弗安寢今含哺嬉
　公始髙枕帝用嘉獎錫公璽書乾文晋如玉音鏗如
　明明在上公避不有於赫豐碑光氣衝斗帝御正衙
　一日萬機衮職有闕誰其補之金節煌煌行趣公朝
　公朝京師四夷寢謀帝曰於戲汝為直儒汝社稷臣
　其遂相予公居廟廊明堂孔陽曰都曰俞帝垂衣裳
　清廟崇崇羣后雍雍鼓鐘竽笙告時成功一人萬年
　公執魁柄肖貎在堂邦人之慶記成於丁酉之冬而
　碑石褊小未及刻明年公薨邦人思之益切謂登峴
　首而墮淚者有碑故也住山祖慶既易兹石俾處全
　併書之淳熙八年嵗在辛丑四月丙午朔朝奉大夫
　李處全(闕/)
　
　
　
　
　
　
　
　
　
　景定建康志巻三十一
欽定四庫全書
　景定建康志卷三十二　　宋　周應合　撰
儒學志五
　　貢士
解額
晉元帝初制揚州嵗舉二人(先是以兵亂務存慰悦逺/方孝秀到不䇿試普皆除)
(署至是帝申明舊制皆令試經有不中舉者制刺/史太守免官太興三年孝秀多不敢行到者託疾)
宋制丹陽郡嵗舉二人(凡州秀才郡孝㢘至皆䇿試天/子或親臨之及公卿所舉皆属)
(於吏部序才銓用凡舉得失各有賞罰失者其人直加/禁錮年月多少随辜議制武帝為晉相國時嘗申明舊)
(制依舊/䇿試)
隋制蔣州嵗貢三人
唐制昇州嵗貢三人(有才能者/無常数)
本朝中興初建康府解額一十名紹興二十六年増為
一十一名(紹興通用貢舉格建康府解額一十人及凖/紹興二十六年二月七日指揮節文西北流)
(寓東南可将二十三年各州土著進士終塲人數計若/干取一人謂如某州解一千人就試終塲一百人解一)
(人之類當年解就試流寓終塲人數每多土著人分數/即添解一人或零分流寓人少去處依土著人十分為)
(率三分亦解一人謂如土著人每百人解一人其流寓/人就試零三十人以上亦解一人之類若以後解秋試)
(人多不得過二十六年所取人數續據鄉貢進士李伊/等四十二名狀乞将流寓土著士人紹興二十六年二)
(月七日指揮混試本府取放一十一名本府遂申尚書/省并禮部乞賜施行回凖省劄指揮節文尋行下國子)
(監勘當得本府所申既流寓人與土著人/混試逐舉取放一十一人劄付本府照應)端平元年守
臣奏以建康行闕之重請比臨安府㤙例特與増添解
額八月十日奉聖㫖建康府解額特増两名共以一十
三名為額
貢院
建康府貢院在青溪之南秦淮之北即蔡侍郎寛夫宅
舊址也乾道四年留守史公正志建紹熈三年留守余
公端禮修而廣之嘉定十六年端禮之子嶸為守撤而
新之陳公天麟楊公萬里嘗為記
　重修貢院記古者自京師至於鄉邑皆有學自秀士
　至於進士然後官使之攷王制之所載士未始不出
　於學也後世學校科舉之法並行以學校飬士而以
　科舉取士飬之取之各異其所羣試州里拔其尤者
　與計偕又羣試於春官故自京師至於郡國莫不有
　取士之所焉士方集有司設案主司而下下堂冄拜
　焚香肅士就位則禮闈之設雖近沿唐制亦所以貴
　進士之科而不敢茍也於古何戾哉建業多士異材
　輩出曩有魁羣儒首異科而為名公卿者項背相望
　也故其後子弟益自勉應三嵗之詔者常數千百人
　兵興百事鹵莽有司不暇治屋廬以待進士始奪浮
　圗黄冠之居而寓焉郡凡幾守率置不問或告之則
　曰此非吾之所急也史侯自天官貳卿出鎮之明年
　諸生以是為請而其故基為閭閻營舎者四十年矣
　侯慨然念之指地而易其居捐金而償其遷築之費
　取羡餘之木為屋百有十楹適它郡潦傷民流移江
　上侯因募之使食其力不足則助以廂卒經始於季
　夏中休竟事於中元是嵗乾道四年也面秦淮接青
　谿挹方山氣象雄秀侯集賔客而落其成揖諸生而
　告之以進徳脩業之方薦紳韋布之士作為歌詩以
　賛其善且曰侯於吾建業之士至矣願求文以識其
　功侯因以屬予予為之言曰世之為吏非通材不濟
　也欲興利起廢無經畫於事之先則縮朒而不敢為
　不然則不䘏財之匱民之勤而惟吾有司之事是集
　是亦安取於吏也侯通儒也於書無所不讀於天下
　之事無所不悉故是舉也國人不及知而辦於咄嗟
　之頃其它撥煩濟劇率稱是其與覈寔而浮名飾外
　而遺中本末首尾衡决倒植而興學校益庖廪謂之
　崇儒證辭於民則曰獨奈何厲我勤是不急為者其
　當戾何如也於戲侯亦賢矣哉自兹取巍科登顯仕
　追迹耆舊皆侯賜也建業之士勉之侯名正志字志
　道丹陽人十一月旦左朝散郎充敷文閣待制知鎮
　江軍府事宣城陳天麟記左承議郎通判建康府事
　姑蘇嚴煥書左朝請郎直顯謨閣權發遣江南東路
　計度轉運副使公事浚儀趙彦端書額
　又記金陵六朝之故國也有孫仲謀宋武文之遺烈
　故其俗毅且英有王茂𢎞謝安石之餘風故其士清
　以邁有鍾山石城之形勝故其地為古今之䧺盛有
　長江秦淮之天險故其勢扼南北之要衝地大才傑
　而官府事物獨庳且隘顧可謂稱矧是澤宫古以擇
　士公卿大夫是之自出而為屋才百其楹嵗陁月隤
　至者千人項背駢絫至緯葭為廬架以蒼筤雨風驟
　至傴僂蔽遮僅全文卷紹熈二年春三衢余公自刑
　部尚書除煥章閣直學士寔来居守幕府肇啓一新
　百為劬躬疚懐于夙于夜仁聲義貫允洽甿庶文令
　武競兵戎載肅靡政不葺靡敝不革孚於九郡水
　順雪釋一日庠序諸生秦晉等充庭果以為請公即
　命駕率属往而相攸則見藩拔級夷棟折榱傾廪廪
　將壓顧謂治中廖君俣曰斯邦斯士而延以斯廬不
　湫隘否不簡陋否其宜稱否廼徹厥舊廼圗斯新意
　匠是斷畫堵是度棟杗崇崇柱桷奕奕率眂舊貫盖
　四之一考官有舍揖士有堂爰廊四廡爰拱二掖可
　案可几可研可席堂之北堧中闑以南前後仞墻内
　外有閑自闑之表緘封之司寫書之官是正之貟左
　次右局不淆不併㑹為門闗啟閉維時職誰何者於
　此攸宅凡二百一十有二楹自堂徂庭自庭徂門自
　門徂裔皆甓其地士之集者霽則不埃霖則不淖經
　始於是嵗冬十一月八日明年春二月廿三日落之
　其費凡為緡錢一萬一千為米斛六百木一萬一千
　章竹一萬四千箇甓瓦六十萬三千枚云公属予記
　其役予諗於諸生曰公之於諸君不薄矣今兹嵗當
　大比諸君徕試于斯盍亦㪺長江以為泓操三山以
　為觚以寫胷中王謝康濟之長䇿以答鍾山草堂之
　英靈毋抗毋諛毋諼毋憮以毋負余公延竚之至意
　公名端禮字處恭中奉大夫直龍圗閣權江南東路
　計度轉運副使廬陵楊萬里記并書
轉運司貢院舊皆寓試僧寺嘉定九年真文忠公徳秀
始建貢院于青溪之西(是嵗習菴陳塤首冠漕闈/明年為禮部進士第一)常平
提舉李道傳為記
　初建貢院記國朝之制諸路置使按察各有職掌轉
　運使最先置所掌最多提舉學事既省又兼掌學校
　貢舉事間三嵗詔諸州各試其士升之禮部士與為
　吏者親嫌則偕巳仕而鎖其㕔者試於轉運司江東
　地大人衆才雋間出數十年間由轉運司之試擢髙
　科登貴仕者數數有之顧試院未克立每寓於浮屠
　者之宫庳隘弗肅有司患焉前使者汲郡孟侯獻始
　度地於建康府城之東南隅廬陵胡侯摫以縂領財
　賦兼攝使事稍儲錢以俟費它未皇也嘉㝎八年秘
　閣脩撰建安真侯徳秀為副使至則曰是不可以不
　成于是相其陰陽正位南鄉築而増之其崇五尺背
　負鍾山前直長干清溪環流秦淮旁注寛閒爽塏不
　僻不囂於校文論士為宜九年三月戊寅命工興事
　二十日而堂成又十日而聽事成修廊繩直表裏相
　望外而羣執事之吏各有役局七月丁夘工告訖事
　侯謂道傳盍記之道傳竊惟近世取士之制每不如
　古専尚詞章而徳行道藝之實喪多為文法而㢘恥
　禮遜之節壞世人病之學廢而詞益下俗澆而網益
　宻雖上之人亦竊病焉㨗其徑以誘之於前艱其門
　以塞之於後使為士者棄鄉井走道路無復懐寳待
　賈之意又識者所深病也學古行道之君子思救其
　弊考古之意酌今之宜使敎學興風俗厚賢才出治
　功著其規模條目本末先後必有可言者然豈有司
　所得為哉若夫合圎冠方屨之士以校其藝曽無定
　處而反託於異敎之廬事益茍名益不正此則有司
　所得為者是役也侯盖為所得為而巳學古行道侯
　之素志所謂考古之意酌今之宜以救歴世之弊者
　其必慨然於此矣夫豈特以髙科貴仕望江東之士
　哉侯正色立朝風采聞於四方奉命出使専以激濁
　揚清洗寃澤物為巳任嵗適大饑民賴以全活者不
　可數計斥燕饋削浮冗獨以餘力克興是役材無強
　賈庸必厚給田里不知州縣不與是皆足書道傳既
　承侯命因推古者取士之意平日所望於侯者備論
　焉院為屋餘百五十楹錢以緡計者萬四千有竒董
　其役者主管文字趙與悊嘉定九年七月日朝散郎
　提舉江南東路常平茶鹽公事李道傳記寳謨閣直
　學士中大夫知池州軍州兼管内勸農營田使鄒應
　龍書端明殿學士正議大夫簽書樞宻院事兼太子
　賓客曽從龍篆額
府學贐送規約契勘夲郡士子率多清貧每當賔興上
南宮者以裝齎為苦今學校創置房緡專充贐送條具
如右(贐送數目/並月銅錢)
一置到房廊各有赤契及總簿該載
一收到賃錢専委直學一貟拘𣙜别項樁管如遇官放
湏契勘所放日分等第錢數月終轉結簿厯取兩敎授
花押
一贐送鄉舉發解各五十千免解者半監漕國子發解
各二十千免解者半武舉發解各二十千免解者半宗
子應舉發解宗學發解各二十千鎖應十五千取應減
半過省各二百千自太學過省及舍法免省者半武舉
過省各一百千自武舉過省及舍法免省者半宗子應
舉過省宗學過省舍法免省各四十千鎻應三十千取
應減半補入太學各一百千入武學者半入宗學者又
半
一本學贐送貢士係於使府勸駕後一日就公堂設醴
面致贐金庶無減尅之弊
一此項錢専為贐送夲府士人唯特恩人不送試入前
名賜出身照過省例續送如有時官流寓宗室過往舉
人並不支送
一已受贐禮人因事不能成行或至中塗而旋者並将
元錢回納如果執留申府拘理或身到行在寔有事故
不能入試仰同赴試人保明免行回納
一置到房廊或有損壊即支本色錢脩造明置文厯不
許虚破
右具如前永宜遵守事力未裕姑立大綱増廣前規尤
有望於来者
　記云金陵大都㑹六朝風流未逺我宋淑人心以道
　徳翕然盡歸醇厚中興南渡天蹕駐臨行闕岧嶤龍
　盤増秀光涵玉井瑞産金蓮距今百年人物鼎盛魁
　杓聮耀益大彰明端平初元皇上嘉恵陪京增貢士
　額登名天府者十三人嘉熙改元諸生請援京師例
　到省郡復上其事於朝剡奏朝騰俞音夕播士鳶飛
　魚躍莫不舒翹揚英奮迅功名之㑹郡敎姑孰陶公
　熾誘掖後進以明道書堂撥入嵗租易金市屋日僦
　月儲為貢士資既而盱江孔公聖義同掌敎席相與
　翼其成與計偕者遣送雖各有差踏梅江岸觀國之
　光皆得以壯行色春風槖籥吹嘘成就者為多是舉
　也真鄉邦無窮盛事嘉熙改元十一月朔郡人從政
　郎宜差充蘄州州學敎授吴蒧記
本府勸駕於貢院掲名一月後就設㕔開鹿鳴宴凡本
府新舊文武舉及漕司新舉人皆預焉津送有差
本府正請士人每員送十七界㑹子三十貫文折緑襴過
省見錢一十貫文七十八陌酒四瓶兔毫筆一十枝試巻
劄紙四十幅㸃心折十七界㑹子一十貫酒一瓶特送
十七界㑹子一千貫文
江東漕司正請官貟士人除漕司津送外本府每貟送
十七界㑹子三十貫折緑襴過省見錢一十貫七十八
陌酒四瓶兎毫筆一十枝試卷劄紙四十幅㸃心折十
七界㑹子一十貫酒一瓶
淮郡附試正請士人每貟送十七界㑹子三十貫折緑
襴過省見錢一十貫七十八陌酒四瓶兎毫筆一十枝
試卷劄紙四十幅㸃心折十七界㑹子一十貫酒一瓶
特送十七界㑹子二百五十貫文
本府免解士人每貟送十七界㑹子二十貫(府學前廊/増十貫)
酒二瓶㸃心折十七界㑹子一十貫酒一瓶特送十七
界㑹子五百貫文
淮郡免解士人每貟送十七界㑹子二十貫酒二瓶㸃
心折十七界㑹子一十貫酒一瓶特送十七界㑹子二
百五十貫文
　重建建康府貢院大使馬公光祖任内建康府貢院
　在清溪之南創於紹興初年脩於嘉定癸未自後率
　三嵗一葺因陋就簡牽補目前試巳則借占躪踐靡
　所不有殆弗止撤藩籬毁薪木而巳屋既傾欹地又
　卑濕懔乎有覆壓之虞咸淳丁夘詔嵗大使親即其
　所爰究爰度悉命撤而新之鳩工聚材築基崇址宏
　壯爽塏視昔逕庭㕔事之後為堂三間扁曰衡鑑翼
　以考官位次薇堦蓮沼前後相輝供帳什物百爾具
　備試塲舊止四廡衆以為隘乃即西偏闢地數百弓
　添剏兩廡為屋共二百九十四間庖湢守視之所罔
　不整潔又倣金華諸郡例置長卓釘柱間闡三門以
　来多士中門之外設彌封交巻謄録對讀所各有司
　存井然不紊棟宇翬飛與正㕔埒始置鎻鑰属府學
　董之規模於是乎詳宻矣自是年四月日興工訖五
　月竣事不月而成民不知役共縻錢十八界一十三
　萬三千八百九十五貫有奇米一千五百五十石他
　物從官給者不與焉右史馮公夢得為之記云
　皇帝嗣位越三年二月初吉詔天下郡國以士来貢
　若曰宋徳當天奎聚五緯文明景運實此乎開維兹
　嵗行適合維予一人祗見先聖闡道立教聿興斯文
　維躬用勸維爾多士懋旃於是建康府新作貢院成
　留守大制使觀文馬公以書諗夢得曰維此文闈乾
　道立之紹熙闢之嘉定葺之今又四十有五年每莅
　校比有司取具目前猿狙之杙侏儒之柱苫盖橶挶
　謂是則茍而可老屋岌岌不任風雨墊隘湫底爽氣
　弗集笈負而至者外揵内韄儳焉懼霣􁏃之及殆非
　所以使之簸羽翮而吐鏗轟也以吾為守長於斯而
　是之弗慮弗圗母巳闕乎乃鳩工慮材培卑而崇拓
　隘而廣規畫褰舉再閱月亟潰於成而人未始知有
　役國家之賢才自出多士之氣數攸闗可無文字以
　覺久逺子盍為我記諸夢得嘗考賔貢之制自周迄
　唐其意寖以荒失未嘗不慨古之士貴以肆而後世
　之士不然也夫賓士以禮而鄉射行焉所謂揖讓而
　升下而飲其雍容和衎之氣象何如㢤逮至束縛檢
　約圍棘重重寒廡单席如唐人所云者則偪介巳甚
　於古意無復彷彿矣我朝以儒立國三嵗大比攷其
　徳行道義之法雖未能純用周制而興賢興能使長
　使治其意亦何以異於周六飛渡江王氣聚於東南
　而金陵首當其㑹警蹕駐焉地載神氣風霆流形采
　芑新田潤澤豐羙是開中興以来無窮之用聖天子
　垂意文治烝我髦畯制詔一下遐不作人嶪嶪陪都
　視周豐鎬所謂庶物馮生文武之徳有衍未艾也居
　留重臣用克知於徳意共明命而厚同氣有開必先
　夫豈偶然前五十年文忠真公將指轉輸始作漕貢
　院於是邦越明年即有冠南宫者維馬公之學源流
　真氏故知所崇尚類如此昇本多奇士加之以新大
　之㑹扶摇天飛志氣固應倍百嘉定數闈得士之盛
　吾知其殆有過之公三至玉麟十年之間揆敎奮衛
　興補潤賴之績不可選紀而於是役尤汲汲焉公之
　盛心盖可知矣夢得於授簡之辱用次第其説以筆
　受而不復以不文辭若夫山川之羙方隅之吉面勢
　之宜舊記具焉不書役用材植金榖㡬何非見属之
　大指亦不書公在先朝嘗貳樞庭名字系出天下盡
　知之學士大夫尊之皆曰裕齋先生云是嵗為咸淳
　三年四月甲子朝散大夫太府少卿兼權直舍人院
　權直學士院兼侍立修注官馮夢得記朝散大夫新
　除軍器少監兼權國子司業兼權直舍人院兼景獻
　府敎授林應炎書并篆蓋
進士題名
慶厯二年　　　　張識　　　　張諮
熙寜九年　　　　楊之道　　　巫鉞
　　　　　　　　江適道　　　潘温之
紹聖元年(畢漸/榜)　　許之羙
崇寕五年(上舍/及第)　　余㮚　　　　蔡敦禮
崇寕五年(蔡薿/榜)　　宋昇　　　　秦濟
大觀元年(上舍/及第)　　叚拂
大觀二年(上舍/及第)　　霍廸
政和二年(莫儔/榜)　　俞迎　　　　朱天任
　　　　　　　　錢時敏
政和四年(上舍/及第)　　陳鶚
政和五年(何㮚/榜)　　秦檜　　　　范同
政和八年(嘉王/榜)　　朱端彦　　　朱虙
　　　　　　　　徐時升
宣和三年(何渙/榜)　　魏良臣　　　朱元佐
　　　　　　　　陳秉成　　　鍾大方
宣和六年(沈晦/榜)　　何若　　　　秦梓
建炎二年(李易/榜)　　　　錢周材　　　　吳㮚
　　　　　　　　　　王絳　　　　　戴巽
　　　　　　　　　　李朝正　　　　趙震
　　　　　　　　　　張士襄
紹興二年(張九/成榜)　　　　潘祺
紹興五年(任應/成榜)　　　　王綸　　　　　朱端禀
紹興八年(黄公/度榜)　　　　巫孝立　　　　鮑同
　　　　　　　　　　巫伋
紹興十二年(陳誠/之榜)　秦熺(本第一甲第一人為宰臣辭免降充第二人/為係省試上十人合升甲與還第一人恩例)
　　　　　　　　　　秦昌時　　　秦昌齡
　　　　　　　　　　苗昌言　　　　江漢
　　　　　　　　　　魏元若
紹興十五年(劉章/榜)　　　李珵
紹興十八年(王佐/榜)　　　魏師遜　　　　鍾離松
　　　　　　　　　　周彦　　　　　江賓王
　　　　　　　　　　鮑慎履
紹興二十一年(趙逵/榜)　湯彦升　　巫孝恭
　　　　　　　　荘震
紹興二十四年(張孝/祥榜)　秦塤(第一甲第三人為係兩/府親属依第一人恩例)
　　　　　　　　秦焞　　　　秦焴
　　　　　　　　葛掞　　　　趙公彬
紹興二十七年(王十/朋榜)　陳自修
乾道二年(蕭國/梁榜)　　李機
乾道五年(鄭僑/榜)　　劉煒　　　　沈鑑
乾道八年(黄定/榜)　　錢閎　　　　夏融
淳熈五年(姚頴/榜)　　梁文恭　　　張衡
淳熈八年(黄由/榜)　　張逢辰　　　吳柔勝
　　　　　　　　何掞
紹熈元年(余復/榜)　　劉樞　　　　戴錡
　　　　　　　　耿戡
紹熈四年(陳亮/榜)　　孔盖　　　　李巖
　　　　　　　　李大同　　　李琦
　　　　　　　　李秀寔
慶元五年(曽從/龍榜)　　汪瀛
嘉泰二年(傅行/簡榜)　　卞伯光　　　成灋
　　　　　　　　胡景愈　　　鄭震
嘉泰三年(上舍/及第)　　衛熺
嘉定四年(趙建/大榜)　　王晉　　　　鄭南
　　　　　　　　王遼
嘉定七年(袁甫/榜)　　吳淵　　　　朱應龍
　　　　　　　　潘彚征　　　李芥
嘉定十年　　　　狀元吳潜
嘉定十三年(劉渭/榜)　楊成大　　　沈先庚
嘉定十五年(上舍/及第)　許思齊
嘉定十六年(蒋重/珍榜)
紹定五年　　　　元宋興
嘉熙二年　　　　陳熈
淳祐元年　　　　胡景龍　　　吳起潜
淳祐四年　　　　卞文顯
淳祐七年　　　　吳琪　　　　包秀實
　　　　　　　　陳晟　　　　陳昻
淳祐十年　　　　洪心㑹　　　吳慶龍
　　　　　　　　傅文振　　　李□
寳祐元年　　　　潘孜
寳祐四年(文天/祥榜)　　吳景伯　　　李仲龍
　　　　　　　　朱文徳　　　吳璞
開慶元年　　　　張震龍　　　朱紹逺
　　　　　　　　平天祐
　
　
　
　
　
　景定建康志巻三十二
欽定四庫全書
　景定建康志卷三十三　　宋　周應合　撰
文籍志一
文籍生於伏羲世久益繁凡治亂安危成敗得失其理
著於經事具於史議論感慨發於文章居今知古賴此
耳孔子觀夏殷之道徴之杞宋文獻而不足韓宣子適
魯見易象與魯春秋曰周禮盡在魯文籍盖觀國之所
重歟究其所以始騐其所以終法其所以得鑒其所以
失必善用文籍者而後能用其國耳皇朝初平江南淂
書六萬卷盖南唐以前有其書而不能用天錫我宋而
善用之書非徒書矣武恵王曹彬䇿勛而還珍寳無所
取滿載皆圗書武帥讀書固藝祖皇帝之所深勉况文
人乎公卿大夫士讀其書而用其書見之行事則忠孝
大節追配前古著之言辭則詔今傳後皆有補於世道
今以建康所存之書序列於前其鋟梓者次之刻石者
又次之若歴代文章之有闗於建康而散見於諸帙者
又選而梓之非曰夸富於文籍庶有可徴之文獻云作
文籍志
　　書籍
皇朝開寳八年平江南命太子洗馬呂龜祥就金陵籍
其圗書得六萬餘卷分送三館及學士院其書讎校精
審編秩全具與諸國書不類雍熈中太宗皇帝以板本
九經尚多訛謬重加刋校史館先有宋臧榮緒梁岑敬
之所校左傳諸儒引以為證祭酒孔維上言其書来自
南朝不可按據章下有司檢討杜鎬引貞觀四年𠡠以
經籍訛舛盖由五胡之亂天下學士率多南遷中國經
術寖㣲之致也今後並以六朝舊夲為正持以詰維維
不能對天聖七年丞相張士遜出守江寕建府學奏請
於朝全賜國子監書紹興初葉夢得為守嘗求周易無
從得盖當大兵之後舊書無復存者夢得乃捐軍賦餘
緡六百萬以授學官使刋六經後七年夢得復至詢漢
唐史尚未有又捐公厨羡錢二百萬徧售經史諸書為
重屋以藏名之曰紬書閣而著其籍於有司後閣燬於
火籍與書皆不可見至紹興十六年髙宗皇帝親書九
經及先聖文宣王贊刻石於國子監首以石本賜建康
今藏於府學之御書閣而經子史集之僅存者皆附焉
景㝎二年留守馬光祖念文籍之闕復求國子監書之
全以恵多士
御書石經之目
周易三卷　　　尚書三卷　　　毛詩四卷
周官一卷　　　禮記一冊　　　春秋經傳十五卷
孝經一卷　　　論語二卷　　　孟子五卷
文宣王贊一卷　樂毅傳一卷　　羊祜傳一卷
經書之目(以下兩/學見管)
周易二十六本(監本正文建建本正文正監本注傳監/本注疏    本注疏    義  大)
(繫義婺約説氏易索伊或問辭太𤣥集注/傳    本程  傳    川繫    横渠觧)　(監本程氏/朱氏觧)
(麻衣觧海十先生觧/監本義    龔氏觧)　(胡先生觧劉沈丞相子傳義海/了齋觧    教授觧婺本)
尚書二十四本(監夲正文/監夲正義)　(建夲正文/建夲正義)　(婺本正文/建本注疏)
(監夲注授胡安㝎解解東坡解解􁉥公解修張博士解/  史敎  㫁  羅氏    陳氏    呂伯  解  孫曽)
(解林劉博士解老蕭先生解/石  觧  吳才  觧  新注)　(疑難集觧/治要)　(羣儒觧/)
毛詩十三本(監夲正文監建夲正文夲監夲正義注建/夲正義    夲注  建  注疏婺本)
(呂氏讀詩記/經)　(歐陽義/)　(潁濵解/)　(總義/)　(意義/)　(新/)
周禮七本(監本正文注建本正文/注  建夲    婺本注)　(婺本正文/監本正義)　(監本/)
禮記二十二本(監夲正文監建本正文音婺本正文儀/監夲注    本正義    義  監本)
(禮庸建本儀禮中儀禮正義中儀禮䟽廣中庸大學先/中  大學解    庸約説    庸大學  義  無垢)
(生中庸大學説學大學衍義畧中庸講義傳禮象/禮圗  中庸大  集義  集    少儀列)　(三/)
春秋二十七本(監本正經本監本注建上下經/年義  監  左傳    本左傳)　(春秋/左傳)
(正義榖注疏/本公  二傳)　(監本公羊正文梁監本榖梁正文文監/公羊正義  榖  正義  春秋釋)
(伊川傳秋胡氏傳經春秋辨疑左左傳法語名春秋釋/例  春  纂例    典釋文    傳事類    臣傳)
左氏摘竒　(西疇解/)　(師先生觧/)　(監本國語/)
孝經十二本(監本正文皇古文古監本正義二鄭康成/注  唐明  觧    文指觧    程師説)
　范侍講(觧/)　(二老指觧/)　(釋文/)　(刋誤/)　(法語/)
論語三十一本(監夲正文建川夲正文子監夲注川監/夲正義    夲疏  程  解  伊  說)
(解龜山觧拾朱子集注蔡朱子詳說垢朱子語類㳺東坡/    潁濵  遺  謝上  觧  張無  鄉黨說    氏)
(解景范學士解氏南軒説文葵軒解文汪省元直解/施  明解  洪  解  曽  清義    瑩解  釋言)
(義原/)　(集義/)　(十説/)　(大意/)　(諸儒集義/)　(集略/)
孟子十四本(監夲注要建夲注無川夲注/  朱子  畧  張  垢拾遺)　(朱子集注/三山解)
(文瑩解/儒集義)　(王博士解/集畧)　(五臣注/)　(直講/)　(晋之解/)　(諸/)
史書之目
史記　古史　國語　戰國䇿
前漢書八夲(紀志表傳荀法語紀字類編博聞/  史評    悦漢    史)　(發揮/)
後漢書六夲(紀志表傳虎法語/漢紀  白  通)　(精語/)　(博聞/)　(袁宏/)
三國志　晉書　宋書　南齊書　梁書　陳書
隋書　魏書　北齊書　周書
唐書十三本(舊唐書/  糾謬)　(新唐書論六典唐㑹要音發揮/摘寔    㫁    鑑    訓)
(鄭節/)　(呂節/)　(政要/)
五代史　歴代制度　編年通載　七制三宗
史傳論　十七史賛　十七史䝉求　通典
資治通鑑(監本發蜀本釋建本通外紀撮舉要/綱目  明    文    厯    要)　(朱子綱目/袁氏本末)
皇朝聖政　三朝寳訓　垂拱龜鑑
續資治通鑑長編(全本/節本)　稽古編年　隆平集
子書之目
孔子家語(監本/建本)　　曽子　周子(通書圗觧/太極)程子
老子　　莊子　　荀子　　揚子　　文中子
列子　　抱朴子　孔叢子　管子　　鶡冠子
淮南子　劉子　　尹文子　商子　　公孫龍子
韓子　　鄧析子　杜牧之注孫子　　揚子法言
道徳經注(王弼公/司馬)　十一家注孫子　　太𤣥經
施子羙七書觧　　墨子　　南華經釋文
理學書之目
濂溪集　　　　程氏遺書　　　伊川集
横渠集　　　　正䝉書　　　　司馬温公家範
温公居家雜儀　温公書儀　　　武夷先生集
胡子知言　　　晦菴大全集　　朱文公語類
朱文公語録　　朱文公感興詩　朱文公小學之書
朱文公年譜　　晦菴東莱學規　南軒先生集
張宣公語類　　東萊集　　　　吕氏鄉儀
諸儒鳴道集　　十三朝言行録　近思録
修學門庭　　　書堂講義
文集之目
先秦五書　　　楚辭集注　　　文苑英華
揚子雲二十四箴　　　　　　　淵明集
梁昭明集　　　文選　　　　　唐文粹
張曲江文　　　韓昌黎文　　　柳柳州丈
陸宣公集　　　陸宣公奏議　　顔魯公集
李衞公集　　　李太白集　　　杜工部集
樊川集　　　　獨孤集　　　　李翺文
蔡邕獨斷　　　夷白堂集　　　長慶集
李文公集　　　皇朝文鑑　　　富鄭公奏議
乖崖集　　　　六一公文　　　秦少游文
陳了翁文　　　范太師文　　　胡澹庵集
范文正公集　　臨川文集　　　南豐集
陳無巳集　　　范蜀公集　　　范蜀公奏議
嘉祐集　　　　徂徠集　　　　宛陵集
老蘇文　　　　三蘇文　　　　東坡大全
曲阜文　　　　華陽文　　　　蘇魏公文
李泰伯文　　　忠惠集　　　　節孝先生文
龍溪文　　　　巖谷文　　　　馬子才文
五溪集　　　　豫章集　　　　欒城集
胡文恭集　　　骨鯁集　　　　憂五集
唐先生集　　　大名集　　　　金氏文集
吳使君集　　　南陽集　　　　鄱陽集
斜川集　　　　好還集　　　　歐陽四六集
潏水集　　　　徐公集　　　　青山集
潛山集　　　　横塘集　　　　毛澤民集
毗陵公集　　　强祠部集　　　道院集
巴東集　　　　廣陵集　　　　忠定公集
番江集　　　　楊誠齋集　　　鶴山集
京口集　　　　南州集　　　　廬山前後集
張文昌集　　　見一堂集　　　東湖居士集
東牟集　　　　東窗集　　　　盤洲集
慶厯集　　　　陳止齋集　　　文海
姑溪居士集　　青山集　　　　陳侍郎奏議
鄒忠公奏議　　范忠宣公彈事　諫垣集
經緯集　　　　韓魏公諫稾　　范忠宣公國論
張公奏議　　　定庵類藁　　　竹軒雜著
范蜀公正書　　諭俗編　　　　百家詩
東坡詩　　　　李嘉祐詩　　　李商隱詩
喜雪詩　　　　曾使君詩　　　神秀樓詩
瑞麥詩　　　　梅山詩　　　　極目亭詩詞
集韻　　　　　杜詩押韻　　　張孟押韻
救荒活民書　　璜宫雜著
圖志之目
三禮圖　　　　釋奠圖　　　　指掌圖
九域志　　　　江行圖　　　　水經
麟鳳圖　　　　元和郡縣圖　　建康實録
乾道建康志　　慶元建康志　　景定建康志
諸郡志(鎮江/嘉禾)　(姑孰/東陽)　(四明拾遺/廬山)　四明鄉飲圖
類書之(目/)
藝文類聚　　　白氏六帖　　　皇朝類苑
翰苑羣書　　　記室新書　　　四時纂要
事物紀元　　　世説新語　　　世説叙録
太平廣記　　　初學記　　　　職林
説苑　　　　　職官分紀　　　四庫闚書
書林　　　　　千姓編　　　　文章縁起
紺珠集
字書之目
禮部韻略(監本/建本)　廣韻　　　　玉篇
經典法帖　　　文公法帖　　九經字様
班馬字類　　　許氏説文　　説文解篆類語
字寳　　　　　韻譜　　　　　埤雅
佩觿集
法書之目
刑統　　　　　三省總括　　　紹興令
紹興勅令格　　紹興勅令貢舉　御試省試勅令
紹興刑統　　　太學勅令
醫書之目
神農本草　　　黄帝素問　　　大觀本草
圖經本草　　　本草單方　　　太平聖惠方
膏肓灸經　　　銅人灸經　　　衞生方
治風藥方　　　備急藥方　　　養老奉親書
小兒藥方
　　書版
横渠易説一百六十八版　易象圖(闕/)
易索一百四十五版　　　周易終説一百二十版
李公易解二百八十版　　學易蹊徑一千五百版
禮記集説四千六百版　春秋講義三百一十版
春秋紀詠四百九十三版　語孟拾遺一十九版
東坡論語一百二十版　　論語約説三百二十版
孝經集遺一十九版　　　程子一百七十九版
近思録二百六十版　　　小學之書二百一十版
朱文公年譜一百二十版　師説一百五十四版
四家禮範一百五十版　　釋奠通祀圖三十五版
諸史精語七百三十版　　通鑑筆義一百五十五版
建康實録七百四十版　　六朝事跡二百三十版
乾道建康志二百八十版　慶元建康志一百二十版
景定建康志一千七百二十八版
皇朝特命録四十五版　　翰苑羣書二百五版
集賢注記六十一版　　　文昌雜録九十二版
東觀餘論二百一十版　　富文公賑濟録六十二版
救荒録一百八十六版　　活民書一百七十六版
唐花間集一百七十七版　重編楚辭五百七十版
杜工部詩五百一十版　　少陵先生年譜六十八版
金陵覧古詩三十五版　　金陵懷古詩八十五版
莊敏遺事三十二版　　　棠陰比事五十六版
松漠記聞四十五版　　　江行圖録六十五版
張公奏議二百六十版　　李公家傳一百四十五版
保慶集一十九版　　　　清暉閣詩四十六版
輶軒唱和三十一版
和晏叔原小山樂府二百四十六版
寒子山詩六十八版　　　蘇氏道德經八十八版
大一醮式三十二版　　　産寳類要一百七十五版
小兒保生方五十一版
錢氏小兒方一百四十五版
張氏小兒方二百一十版　海上名方六十五版
余山南昇果二十二版
西山先生心政經九十六版
半山老人絶句三十八版
西山先生文章正宗一千九百九十六版
選詩演義七十三版
余山南南軒講義三十五版
余山南讀易記六十五版　傷寒須知二十六版
小兒瘡疹論方二百二十版
　　石刻
皇朝御書御製詔令碑刻已録第四巻
前代近代諸墓碑已載各墓下
秦始皇東游頌徳碑　　　胡亥東行詔書碑
西漢東平趐王廟記　　　溧陽長潘元草校官碑
吳大帝封禪碑　　　　　後主紀功三段石碑
太極左仙翁葛公碑　　　晉元帝廟碑
禮樂羣英三十六像　　　太傅謝文靖公白碑
都督謝公廟碑　　　　　卞將軍石柱
忠臣孝子碑　　　　　　卞公忠烈廟碑
忠貞公祠堂碑　　　　　顔氏大宗碑
顔府君碑　　　　　　　維摩居士像碑
王羲之書蘭亭記　　　　王羲之書樂毅論
冠軍將軍史爽石柱　　　盤白真人李僊公碑
子隱堂記　　　　　　　興嚴寺塔記
宋昭靈沈襄王廟記　　　齊尚書令巴東獻武公碑
海陽三碑(謝朓/撰)　　　　　梁蕭武帝寺記(在鹿/苑寺)
始興忠武王碑(徐勉造在/黄城村)　司空安成康王碑(劉孝/綽撰)
永陽昭王碑(徐勉/撰)　　　　臨川靖惠王碑
吳平侯蕭公碑　　　　　建安敏侯碑(在淳/化鎮)
梁都承㫖題名碑　　　　許長史舊館壇碑
梁宣帝明帝二陵碑　　　九錫碑
太元真人司命茅君碑　　陶隱居帖(玉晨/觀)
義和寺額(梁昭明/太子書)　　　　草堂法師碑
司徒鄱陽忠烈王碑　　　華陽宫記
陳景陽宮井欄題刻　　　陳宮石井欄記(蘓易/簡撰)
趙知府題棲霞寺山天開巖詩
王給事棲霞寺詩　　　　攝山棲霞寺詩碑
隋平陳碑　　　　　　　隋朝律大師碑
唐明徴君碑(髙宗御製/在棲霞寺)　　唐重建蔣山開善寺記
神霄宫銅鐘文　　　　　華陽頌碑
紫陽觀王先生碑　　　　陶隱居碑(卲陵王/蕭綸撰)
崇禧觀碑(唐三拾遺/孫處立文)　　　靈寳院碑
華陽洞唐𤣥宗授上清籙碑
禁山碑(在玉/晨觀)
句容縣令岑公徳政碑(張景/毓撰)
方山洞𤣥觀勅還鐘碑　　玉清觀囘等碑
下泊宮記(黄洞/元撰)　　　　　貞白先生碑(卲陵王/蕭綸撰)
祠宇官白鶴廟記　　　　𤣥靜先生廣陵李君碑
茅山紫陽觀𤣥靜先生碑(柳識/撰)
𤣥靜先生勅書碑
三洞景昭大法師韋君碑(陸長/源撰)
崇𤣥聖祖廟碑(李徳/裕建)　　　孔子尹直父贊皇公三碑
孝子張君紀孝行銘　　　孝子旌表碑贊
茅山孫尊師詩碑(李德/裕文)　　題陶隱居銘葛僊公碑
青𤣥觀九天使者功德殿記(賈穆/撰)
宣州漂陽縣承僊觀𤣥宗先生碑
盧大王廟記　　　　　　重換目空廟殿記
祭酒史公仲謨碑(賈曾/文)　　瀬水貞義女碑(李白/文)
潘城寺碑
禮部侍郎劉府君神道碑(裴度/撰)
白府君銘(從姪居/易撰)　　　　貞索先生碑(徐鉉/撰)
紫陽觀碑(徐鉉/撰)　　　　　許長史月井銘(徐鉉/撰)
𤣥博大師王君碑(徐鉉/撰)　　五雲觀碑(晏殊/撰)
昇直王先生諡贈碑　　　百福寺銅鐘碑
佛窟寺碑(孫忌/撰)　　　　　多心經碑
蔣莊武帝廟碑(徐鉉/撰)　　　張長史千字文碑
溧水顔魯公叙　　　　　永僊觀宗先生碑
李白鳳凰臺詩碑　　　　句容修夫子廟記(開元十/一年)
吳郡孝子張常洧廬墓記　李太白讚寳公畵像
顔魯公祠記　　　　　　來賢亭詩
融師塔記　　　　　　　重興隱靜院記
福興寺碑　　　　　　　祈澤寺碑
本業寺記
偽吳興化院鑄銅鐘文(在香/林寺)
矴石鑄文(在靖/安鎮)
南唐五龍堂𤣥元像記(徐鍇/撰)
李順公碑(高越書在/西門外)　　　張懿公碑(在石頭/城後)
李後主祭悟空禪師文(在清/涼寺)
開善寺井記(在蔣/山寺)
南唐追封慶王碑(在城南婁湖/橋韓熙載作)
宋齊丘鳳凰臺詩　　　　太守題名碑
金陵圖　　　　　　　　建康圖
建康府重建貢院記(陳天/麟)　江東運司試院記(李道/傳)
建康府新作貢院記(楊萬/里)
江寧府移建康府學記(張元/用)
重修府學記(章汝/楫)　　　　府學上舍登科題名記
府學贐送貢士規約碑　　建康府新建義莊記
江寧府學田産記　　　　續置田産房廊碑
府學義莊田畆數碑　　　學齋記
上元縣學記　　　　　　溧水縣學記
溧水縣小學記　　　　　句容縣(闕三字/)記
溧陽縣重修學記三
明道先生祠記三(朱熹㳺九言真德/秀作馬光祖䟦)
程純公畫像記　　　　　劉給事祠堂記(李處/全作)
范忠宣祠堂記(袁變/作)　　　黄尚書生祠記(李慥/作)
忠襄楊公祠堂記(魏作/翁)
留守大資政錢公生祠記(鄭若/容作)
真西山祠堂記(王遂/作)　　　吳狀元生祠記(孫沂/作)
陳大使生祠記(王夢/乂作)　　　南軒先生祠堂記(杜杲/作)
吳大資祠堂記(曹庭/褒作)　　　吳相公生祠記(程公/許作)
野亭先生祠堂記(倪屋/作)　　野亭先生祠贍祠規式碑
馬觀文生祠記(趙與和孫/益大作)　父老建馬觀文祠記(劉夢/周作)
青溪先賢堂記(周應/合作)　　　溧陽縣學四先生祠記
聖母惠澤龍王一祠記(在戒/壇寺)
忠節王公廟記(劉岑/作)　　　府治三聖廟記
秣陵東嶽廟記　　　　　在城武烈帝廟記
江瀆廟記(黄度/作)　　　　　昭靈沈襄王廟記(陳堯/咨作)
鐵塔寺二判官廟記　　　越臺三聖廟記
惠澤王廟記　　　　　　顯忠廟記(洪邁/作)
廣惠廟事跡記(沈瀛/作)　　　馬司真聖廟記(馮去/非作)
聖烈王行狀碑　　　　　武氏石室碑
正顯廟記　　　　　　　褒忠廟記(葉夢/得作)
蔣武帝廟記　　　　　　棲霞寺佛殿記
攝山白雲庵記　　　　　能仁寺記
天慶觀記(章公/權作)　　　　　吉祥寺記
永寧院記(劉岑/作)　　　　　戒壇寺記(韓元/吉作)
殊勝寺記(楊天/麟作)　　　　　明慶寺記
保寧寺碑　　　　　　　定杯寺記(朱舜/庸作)
聖湯延祥院記　　　　　蔣山妝繪大佛殿記
寳公行狀碑　　　　　　天禧寺重修寳塔碑
二藏道公塔記　　　　　北山移文碑
髙座寺銅鐘碑　　　　　三茅真君像記
道光泉記　　　　　　　八功德水記
雙女墳記　　　　　　　左伯桃墓詩
蕭閑堂碑　　　　　　　二李亭碑
挿竹亭記　　　　　　　俞氏十牓傳家記
通濟橋記　　　　　　　中山館驛記
廣惠侯廟碑　　　　　　鎮淮飲虹二橋記(梁椅/作)
白下橋記(劉叔/白作)　　　　　嘉泰重修二橋記(劉叔/向作)
乾道重修二橋記(丘崈/作)　　明道先生格言碑
趙忠肅公秋風詩碑(馬觀/文書)　杜尚書學齋記
王潛齋六州歌頌
馬裕齋書格言碑六(寛平篤厚敬覺詳緩廣喜聞過强/為善  願我夀命長  行一切善)
(願我福徳盛普濟一切人之一日之事在寅一年之事/在春一生之事在勤一家  事在身  無益之言勿聽)
(無益之事勿為無益之書勿觀無益之友勿親賊和/平福之基忿躁禍之隨謙㳟徳之吉驕傲身之)
高齋記(胡宿/作)　　　　　　子隱堂記(梅摯/作)
涼館記(元時/敏作)　　　　　　籌思堂記(邊惇/德作)
四老堂記(韓元/吉作)　　　　　思政堂記(章謙/作)
忠宣堂記　　　　　　　飛泳堂記(楊邁/作)
戲綵堂記(王埜/識)　　　　　逹尊堂記(范先/作)
忠實不欺之堂記(陸景/思作)　　清如堂記(梁椅/作)
東冶亭記(梅摯/作)　　　　　籌思亭詩碑(王安石范純/仁王扣作)
此君亭歌(毛漸/作)　　　　　賞心亭東坡長短句(丘崈/作)
昭陽亭餞别留題(李/書)　　　昭陽亭詩(張狀/元作)
二水亭記(史正/志作)　　　　　八功徳水亭記(趙師/晉識)
新亭記(史正/志作)　　　　　　蘭亭記(李洪/識)
雙玉亭記(劉字/作)　　　　　翠微亭記(吳淵/作)
鳳凰臺記(馬觀/文作)　　　　　賞心亭記(蕭山/則作)
川泳軒記(周必/大作)　　　　　存愛軒記(周師/成作)
敬齋銘(傳行/簡作)　　　　　　使華園記(戴桷/作)
政足園記(戴捐/作)　　　　　繡春園碑(髙定/于識)
府學御書閣記(㳺九/言作)　　　青溪閣記(張椿/作)
德所新建門樓記(馬光/祖作)　　東南佳麗樓記(李衢/作)
葛僊公鍊丹井銘(景通/作)　　濡惠泉記(王元/忠作)
舍利泉記(李處/厚作)　　　　　忠孝泉記(周虎/作)
道光泉記　　　　　　　義井記(李廸/作)
廣濟新倉記(趙彦/端)　　　　平止倉須知碑
平止倉省劄指揮碑　　　平糴倉省劄碑(岳珂/立石)
復置平糴倉省劄碑(舒滋/立石)　平糴倉記(吳淵/作)
泛恩指揮碑(趙善/湘立)　　　　親兵營記(㳺九/言作)
沿江新建游擊軍記(胡居/仁作)
宋興寺奉省劄養濟两院碑(黄度/作)
真運使申遺弃小兒省劄碑
余運使申置寔濟院省劄碑
奉㫖建寔濟院記(馮去/非作)　　建康府新安樂廬記(馬元/演作)
二王帖　　　　　　　　裴將軍帖
宋忠簡公帖　　　　　　章尚書墨帖
劉給事墨帖　　　　　　張狀元墨帖
安撫司書帖右約　　　　蘇東坡近移文
臨川王游碑　　　　　　蔣山西庵墨帖
張丞相墨帖　　　　　　蔣山丹霞訪龎居士
真運使版榜移文　　　　張狀元請疏
張都督祭病親刻　　　　柳子厚送薛存義序
洛神賦　　　　　　　　責沈碑
張賜記碑　　　　　　　韓元吉餞别留題
崇因寺范石湖碑　　　　章尚書題范石湖碑
横渠先生大字碑　　　　濂溪先生大字碑
王尚書石頭城大字　　　清涼寺詠竹賦
登山銘無為贊　　　　　韓南澗荼䕷亭詩
馬野亭吳琚遊青溪浪淘沙詞
總得翁題斷碑詩　　　　魏督相題王文公祠詩
　
　
　
　
　
　
　
　
　
　
　
　
　
　
　景定建康志巻三十三
欽定四庫全書
　景定建康志卷三十四　　宋　周應合　撰
文籍志二
　　諸國論
陸機二論(機本吳人居秦淮晋滅吳乃作辨/亡二論并述其祖遜父抗之功業)上篇曰昔
漢氏失御姦臣竊命禍基京畿毒徧宇内皇綱弛頓王
室遂卑於是羣䧺蜂駭義兵四合吳武烈皇帝慷慨下
國電發荆南權畧紛紜忠勇覇世威稜則夷羿震盪兵
交則醜虜授馘遂掃清宗祊烝禋皇祖於時雲興之將
帯州焱起之師跨邑哮闞之羣風驅熊羆之族霧合雖
兵以義動同盟戮力然皆包藏禍心阻兵怙亂或師無
謀律喪威稔冦忠規武節未有如此其著者也武烈既
沒長沙桓王逸才命世弱冠秀發招攬遺老與之述業
神兵東驅奮寡犯衆攻無堅城之將戰無交鋒之虜誅
叛柔服而江外底定飭法脩師則威徳翕赫賓禮名賢
而張昭為之雄交御豪俊而周瑜為之傑彼二君子皆
𢎞敏而多竒雅達而聰哲故同方者以類附等契者以
氣集江東盖多士矣將北伐諸華誅鉏干紀旋皇輿於
夷庚反帝坐於紫闥挾天子以令諸侯清天歩而歸舊
物戎車既次羣凶側目大業未就中世而殞用集我大
皇帝以奇蹤襲逸軌叡心因令圗從政咨於故寔播憲
稽乎遺風而加之以篤固申之以節儉疇諮俊茂好謀
善斷束帛旅於丘園旌命交乎塗巷故豪彦尋聲而響
臻志士希光而景騖異人輻湊猛士如林於是張昭為
師傅周瑜陸公魯肅呂䝉之儔入為心腹出作股肱甘
寕凌統程普賀齊朱桓朱然之徒奮其威韓當潘璋黄
盖蔣欽周泰之属宣其力風雅則諸葛瑾張承歩隲以
名聲光國政事則顧雍潘濬呂範呂岱以器任幹職奇
偉則虞翻陸績張惇以諷議舉正奉使則趙咨沈珩以
敏逹延譽術數則吳範趙逹以禨祥恊徳董襲陳武殺
身以衛主駱統劉基彊諫以補過謀無遺諝舉不失䇿
故遂割據山川跨制荆吳而與天下爭衡矣魏氏嘗藉
戰勝之威率百萬之師浮鄧塞之舟下漢陰之衆羽檝
萬計龍躍順流鋭騎千旅虎歩原隰謨臣盈室武將連
衡喟然有吞江滸之志一宇宙之氣而周瑜驅我偏師
黜之赤壁喪旗亂轍僅而獲免収迹逺遁漢王亦憑帝
王之號帥巴漢之人乘危騁變結壘千里志報闗侯之
敗圗収湘西之地而我陸公亦挫之西陵覆師敗績困而
後濟絶命永安續以濡湏之冦臨川摧銳蓬籠之戰孑
輪不反由是二邦之將喪氣挫鋒勢衂財匱而吳莞然
坐乗其弊故魏人請好漢氏乞盟遂躋天號鼎跱而立
西界庸益之郊北裂淮漢之涘東苞百越之地南括羣
蠻之表於是講八代之禮蒐三王之樂告類上帝拱揖
羣后虎臣毅卒循江而守長棘勁鎩望飈而奮庶尹盡
規於上四民展業於下化協殊裔風衍遐圻乃俾一介
行人撫巡外域巨象逸駿擾於外閑明珠瑋寳耀於内
府珍瑰重迹而至竒玩應響而赴輶軒騁於南荒衝輣
息於朔野黎庶免干戈之患戎馬無晨服之虞而帝業
固矣大皇既沒幼主莅朝姦囘肆虐景皇聿興䖍修遺
憲政無大闕守文之良主也降及歸命之初典刑未滅
故老猶存大司馬陸公以文武熈朝左丞相陸凱以謇
諤盡規而施績范慎以威重顯丁奉鍾離斐以武毅稱
孟宗丁固之徒為公卿樓𤣥賀邵之属掌機事元首雖
病股肱猶良爰逮末葉羣公既喪然後黔首有瓦解之
患皇家有土崩之釁厯命應化而㣲王師躡運而發卒
散於陣民奔於邑城池無籓籬之固山川無溝阜之勢
非有工輸雲梯之械智伯灌激之害楚子築室之圍燕
人濟西之隊軍未浹辰而社稷夷矣雖忠臣孤憤烈士
死節將奚救哉夫曹劉之将非一世所選向時之師無
曩日之衆戰守之道抑有前符險阻之利俄然未改而
成敗貿理古今詭趣何哉彼此之化殊授任之才異也
　下篇曰昔三方之王也魏人據中夏漢氏有岷益吳
制荆揚而奄有交廣曹氏雖功濟諸華虐亦深矣其人
怨劉公因險以飾智功已薄矣其俗陋夫吳桓王基之
以武太祖成之以徳聰明叡逹懿度𢎞逺矣其求賢如
弗及䘏人如稚子接士盡盛徳之容親仁罄丹府之愛
拔呂䝉於戎行識潘濬於係虜推誠信士不恤人之我
欺量能授器不患權之我偪執鞭鞠躬以重陸公之威
悉委武衞以濟周瑜之師卑宮菲食豐功臣之賞披懐
虚巳納謨士之筭故魯肅一面而自託士爕䝉險而效
命髙張公之徳而省游田之娛賢諸葛之言而割情欲
之歡感陸公之規而除刑法之煩竒劉基之議而作三
爵之誓屏氣跼蹐以伺子明之疾分滋捐甘以育凌統
之孤登壇忼愾歸魯子之功削投惡言信子瑜之節是
以忠臣競盡其謨志士咸得肆力洪規逺略固不厭夫
區區者也故百官茍合庶務未遑初都建業羣臣請備
禮秩天子辭而弗許曰天下其謂朕何宮室輿服盖慊
如也爰及中葉天人之分既定故百度之缺粗脩雖醲
化懿綱未齒乎上代抑其體國經邦之具亦足以為政
矣地方㡬萬里帯甲將百萬其野沃其兵練其噐利其
財豐東負滄海西阻險塞長江制其區宇峻山帯其封
域國家之利未見有𢎞於兹者也借使守之以道御之
有術敦率遺典勤民謹政脩定䇿守常險則可以長世
永年未有危亡之患也或曰吳蜀脣齒之國也夫蜀滅
吳亡理則然矣夫蜀盖藩援之與國而非吳人之存亡
也其郊境之接重山積險陸無長轂之徑川阨流迅水
有驚波之艱雖有銳師百萬啟行不過千夫舳艫千里
前驅不過百艦故劉氏之伐陸公喻之長蛇其勢然也
昔蜀之初亡朝臣異謀或欲積石以險其流或欲機械
以禦其變天子縂羣議而諮之大司馬陸公公以四瀆
天地之所以節宣其氣固無可遏之理而機械則彼我
所共彼若棄長技以就所屈即荆揚而爭舟檝之用是
天賛我也將謹守峽口以待擒耳逮歩闡之亂憑寳城
以延彊冦資重幣以誘羣蠻於時大邦之衆雲翔電發
懸旍江介築壘遵渚衿帯要害以止吳人之西巴漢舟
師㳂江東下陸公偏師三萬北據東坑深溝髙壘按甲
飬威反虜踠迹待戮而不敢北窺生路彊冦敗績宵遁
喪師大半分命鋭師五千西禦水軍東西同㨗獻俘萬
計信哉賢人之謀豈欺我㦲自是烽燧罕警封域寡虞
陸公沒而潛謀兆吳釁深而六師駭夫太康之役衆未
盛乎曩日之師廣州之亂禍有愈乎向時之難而邦家
顛覆宗廟為墟嗚呼人之云亡邦國殄瘁不其然歟易
曰湯武革命順乎天或曰亂不極則治不形言帝王之
因天時也古人有言曰天時不如地利昜曰王侯設險
以守其國言為國之恃險也又曰地利不如人和在徳
不在險言守險之在人也吳之興也參而由焉孫卿所
謂合其參者也及其亡也恃險而巳又孫卿所謂舍其
參者也夫四州之氓非無衆也大江以南非乏俊也山
川之險易守也勁利之器易用也先政之䇿易循也功
不興而禍遘何哉所以用之者失也故先王達經國之
長規審存亡之至數謙巳以安百姓敦恵以致人和寛
冲以誘俊乂之謀慈和以結士庶之愛是以其安也則
黎元與之同慶及其危也則兆庶與之共患安與衆同
慶則其危不可得也危與下同患則其難不足䘏也夫
然故能保其社稷而固其土宇麥秀無悲殷之思黍離
無愍周之感矣
皇甫湜作東晋正閏論曰王者受命於天作主於人必
大一統明所受(一作/授)所以正天下之位一天下之心舜
傳之尭禹傳之舜以徳禪者也桀放於湯紂(一作/受)殺於
武以時合者也秦滅二周兼六國以力成者也漢除(一/作)
(革/)秦社稷以義取者也故自尭以降或以徳或以時或
以力或以義承授如貫始終(一作/終始)可明雖殊厥迹皆得
其正以及魏取於漢晋得於魏史冊既載彰明可知百
王既通行萬代無異辭矣恵帝無道故國陸沉晉之南
遷寔曰元帝與夫祖乙之圯耿盤庚之徙亳幽王之滅
戲平王之避戎有異乎哉(四字一作其事/同其義一矣)而拓跋氏種
實匈奴来自幽代襲有先王之桑梓自為中國之位號
謂之㓕邪晋寔未改謂之禅邪巳無所傳而昔(一作/往)之
著書者有帝元今之為録者皆閏晋可謂失之逺矣或
曰魏之所據中國也對曰所以為堯舜者以禮義也所
以為幽厲者無禮義也非繫於地(四字一作豈/繫於地哉)杞用夷
禮杞即夷矣子居九夷夷不陋矣沐紂之化殷士為頏
人矣因戎之遷伊川為陸渾矣非繋於地也晉之南渡
人物攸歸禮樂咸在流風善政史實存焉魏氏恣其暴
強虐此中夏斬伐之地雞犬無餘驅士女為内籬委之
戕殺指衣冠為芻狗逞其屠刈種落繁熾厯年滋多此
而帝之則天下之士有蹈海而死天下之人必(一作/有)登
山而餓忍食其粟而立其朝哉至於(一作/于)孝文始用夏
變夷而易姓更法將無及矣且授受無所謂之何哉又
曰周繼元隋繼周國家之興寔繼隋氏子謂是何對曰
亚日為宋宋為齊齊為梁江陵之㓕則為周矣陳氏自樹
而奪無容於言况隋兼江南一天下而授之於(一作/于)我
故推而上我受之隋隋得之周周取之梁推梁而上以
至於堯舜得天統矣則陳姦于南元閏於北其不昭昭
乎其不昭昭乎
呂祖謙十論吳論孫權起於江東拓境荆楚北圗㐮陽
西圗巴蜀而不得北敵曹操西敵劉備二人皆天下英
雄所用將帥亦一時之傑權左右勝之而後能定其國
及權國既定曹公已死丕叡繼世中原有可圗之釁權
之名將死喪且盡權亦老矣世人謂權之所以為固者
東南之地所以為強者東南之兵此大不然夫東南之
地天下至弱而孫氏之地又為六朝最弱獨權守之而
固東南之兵天下至弱而孫氏之兵又為六朝最弱獨
權用之而強長江而上逹於江陵轉江陵之南阨於巫
峡上下千里可航而渡者凡㡬可扼而守者凡幾道路
坦然非有潼闗劍門之阻也自廣陵而渡亰口自歴陽
而渡采石自邾城而渡武昌易若反手江陵破則上流
無結草之固濡須破則江上不知所以為計地之形勢
可謂弱矣權之兵衆皆江南舟子綿力薄材之人區區
招拾盗賊驅獵止越以寔行伍兵亦可謂弱矣然權用
之如此之固且強何也盖權之所以自立者有謀而已
不獨用其臣之謀而又自出其謀内以謀用衆外以謀
應敵所以地狹兵少處天下之至弱而抗衡中原成三
分之勢者歟始權之初立曹操下荆州移書吳㑹舉國
震駭權聞魯肅之言翻然而悟聞周瑜之議奮然而起
一舉而走曹操存劉備基王伯之業此用周瑜魯肅之
謀也及劉備借荆州而不反雲長頡頏於上流權謂飬
雲長使北吞許洛全有江漢回舟東下誰能禦之欲圗
之懼曹操之乗其弊也乗雲長逼許洛曹公以朝命見
招權乃牋擊雲長以自効使呂䝉陸遜一襲而得之全
有荆椘西閉劉備於三峡北釋曹公之患以安江東此
用呂䝉陸遜之謀也方曹丕已禪漢天下憤怒切齒之
時權知劉備必報雲長恐曹氏之掎其後也乃於是時
釋其憤切之心而稱臣於魏受其爵封擊備而走之此
權之謀也及魏責任子而權不遣西患未解而北患復
起權之計宜乎窮也權知劉備以復漢為名而曹操簒
位之罪甚於殺雲長備亦欲結已為與國而専意北圗
於是遣使講和以中備之欲遂得息肩於西而専意於
北拒魏而退之此權之謀也方曹操之反自烏林憤權
而東征謂權恃水以自固故以舟帥下合肥權若拒之
扵江南則曹公水軍入江權軍不戰自潰矣故逆拒之
於濡須使操雖有水軍無所施歩騎雖多瀕阻江洳春
水方生義無所用操嘆息而退此又權之謀也操之既
還自他人觀之大則追軍逐北小則自足稱䧺今權不
然反請降於操盖權料操之内憂尚多北有未定之河
北西有未復之闗中操欲伐之而慮東南之變非大定
不往也故稱降以少厭其意而安之使操不復虞東南
而盡力西北巳得於其間益繕戰守之備以待其再来
此權之謀也方曹丕之責任子不得而南征也權見丕
之用兵不如其父而老臣宿將亦不盡力如操之時始
却之於濡須而再来權之意以謂丕不知兵非使之深
入疲竭上下之力則不止非使之臨江南反則丕必不
休故開而致之瀕江而不與之戰挑之而又不應使之
力盡而自還又小發以警之魏自是不復敢南出此又
權之謀也權又以為兵久不用則士氣鈍疆場久安則
人心逸且使敵人晏然積以嵗月坐以成資非計之得
也故兩譎淮南之將致而擊之所虜獲足以自資而敵
人之資又為之破壞此亦權之謀也權又以謂所用多
南兵便于舟楫短扵陸戰故用兵未嘗一日捨舟楫而
乗勝逐北亦不肯逺水以逐利雖有大舉長驅之計亦
不敢行以僥一時之幸故曹休敗而不敢追殷札獻言
而不敢用此亦權之謀也權之受封吳王也盡恭以受
其爵命使其國中知巳為百姓屈也與邢真為盟陰以
怒其羣下方且為進取之計而自卑屈如此此亦權之
謀也故權之為國自奮亦用謀自屈亦用謀勝亦用謀
危亦用謀動無非謀也故能以一江為阻而與曹劉為
敵然權起非仗義徒知以割據為䧺不能興漢室以傾
天下之心使當漢末大亂權能招徠中原之士廣募西
北之兵緝馬歩之鋭挾舟楫而用之鼔行北出水陸并
進孰能當之哉當曹丕之立也權又能求漢室子孫而
輔之出師問罪劉備必亦連衡而掎角中原之士挾思
漢之民必有起而應我者矣權不知出此徒自尊於崎
嶇蠻夷山海之間故雖力為計謀詭詐然基業僅足以
終其身而無足以遺子孫僅足以保其國而不足以爭
衡天下惜哉然使權不為計謀以自立則雖其身不能
終也况子孫乎其國不能保也况天下乎何以言之權
沒未幾諸葛恪一用之而僅勝再用之而大敗孫綝用
之又敗江淮之間惴惴而巳上流藉陸抗之賢挟以重
兵僅能支襄陽一靣抗死則亦惴惴然矣藉使孫晧不
為暴虐亦豈能久存也哉後世不察權以計謀自立而
區區欲効權之畫江為守是不察夫形勢甲兵之最弱
也古人惟陸抗知此抗言於孫晧曰長江峻川限制封
域乃守國之常事非智者之所先審抗此言則當時之
形勢為不足言而所謂智者所先則有道也抗可謂善
論孫氏形勢者矣
晋論上東晋之始形勢與吳相若然吳北不能過淮而
東晋時得中原之地吳旋為晋㓕而晋更石勒苻堅之
強終不能破其君臣人材去吳逺甚而其固如此者晋
以中原正統所繫天下以為共主故也以正統所繫天
下共主而百餘年不能平天下雪讎恥恢復舊物晋之
君臣斯可罪矣詩羙宣王曰内修政事外攘夷狄齊威
公晋文公越王句踐皆國中巳治然後征伐今夫晋室
南遷士大夫襲中朝之舊賢者以遊談自逸而下者以
放誕為娛庶政陵遲風俗大壞故威權兵柄奸人得竊
而取之小則䟦扈大則簒奪士大夫雖有以事業自任
者亦以政事不修財匱力乏而不得盡其志可勝惜哉
易曰君子藏噐於身待時而動何不利之有夫政事已
脩任属賢將而待可為之時時而進焉則無不成矣晋
既内無政事外而任属又非其人雖有中原可乘之時
而我無以赴之雖赴之而敗矣故褚裒北伐蔡謨曰今
日之事必非時賢所辦殷浩之再舉北伐王羲之曰區
區江左固巳寒心力爭武功非所當作又曰雖有可喜
之㑹内求諸巳而所憂乃重於所喜由是觀之晋之政
事不脩任属非其人雖有中原可乗之時亦無能為也
然謨之言大抵謂任属非其人故曰非上聖與英雄自
餘莫若度徳量力羲之之言大抵謂根本不固故曰保
淮非復所及長江以外羈縻而巳二君雖相當時之失
然盡如二君所言則東晋未有復中原雪讎恥之期端
坐江左以待衰弱㓕亡而已此知其一而不知其二也
夫東晋之初其強弱何如三國之吳蜀當時有志之士
尚能欲自強而不肯休諸葛亮諸葛恪之語最著然亦
知其一而不知其二也亮之言曰先帝知臣伐賊材弱
敵強然不伐賊王業亦亡惟坐而待亡孰與伐之孔明
之治蜀可謂有政蜀之任孔明可謂得人然未有可乗
之時恪之言曰今所以敵曹氏者以操兵衆于今適盡
司馬懿已死其子幼弱未能用智計之士今伐之是其
厄㑹恪之言知可乗之時而不知所脩之政而自量其
材與夫所用之人也是故孔明無成而恪卒以敗觀蔡
謨王羲之與諸葛亮恪之論正相反而各得一偏也今
人好興作者必以孔明元遜之言為先而安偷惰者必
以蔡謨王羲之之言為是酌厥中而論之藏器於身待
時而動内脩政而外攘夷狄聖經之言不可易也後世
亦曰事貴乗釁又曰上䇿莫如自治盖急急自治政事
既脩恢復之備已具事㑹之来不患無也一旦觀釁而
動將無往而不利矣若内雖有自治之名而無自治之
寔徒為空言玩日引歳端坐而守而待敵人之自滅非
愚之所敢知也茍不相時先事妄發小者無功大者覆
敗一旦機㑹之來事力巳竭不能復應東晋之事如此
者盖多矣晉論中昔孟子曰入無法家拂士出無敵
國外患者國常亡夫無敵國外患者謂國安可也乃
曰常亡何哉盖既無法家拂士又敵患不至則君驕臣
縱入於危亡而不自知東晋之末是也晋之始也敵國
雲擾強臣専制上下惴恐如處積薪之上而火將燃者
故君無驕泰之失而臣下自以危亡為憂是以内雖王
敦蘇峻反叛相尋桓温擅權廢立外則石氏之兵三至
江上苻堅淝水之役江東幾至不保然當時人主恐懼
於上而王導温嶠陶侃謝安謝𤣥之徒足以盡其力故
至危而復安將亡而復存也及桓温既死苻堅復亾上
流諸鎮皆受朝廷號令非有間者䟦扈之人也姚氏自
守於闗西慕容相踐於河北非有向日邉境之憂也君
臣上下自以江東之業為萬世之安心滿意足孝武漸
生奢侈於上道子之徒竊威柄於下謝安謝𤣥至以功
名自疑矣安𤣥既死其政愈壞甚於巳危將亡之時泯
泯靡靡不自知也巳而君臣兄弟之間争權植黨上流
之患復開不待外敵之強而國遂亡矣聖人於無事之
時而為持盈守成之戒可不信夫况東晋讎恥未復遽
以無事自處不其愚哉　晋論下杜牧謂宋武不得河
北故隋為王宋為伯愚謂不然并吞海内之形勢闗中
為重河北次之闗中者周秦漢用之河北者光武用之
皆用之以取天下也曹操石勒以河北取闗中苻堅以
闗中取河北三人者皆吞海内十有八九而不能并東
晋之後元魏以河北取闗中後周以闗中取河北隋唐
以闗中取天下以此論之用闗中并天下者五而不得
者二用河北并天下者一而不能者三則闗中為重河
北次之顧不信乎宋武帝非獨不得河北暫有闗中而
已何嘗得之哉宋武起於布衣身經百戰戰勝攻取髣
髴曹操司馬懿而下不可比也舉東南至弱之兵練而
用之踐西北至強之國前無横陣旁無堅敵逆河而上
開闗而入之用之如建瓴破竹之易可謂竒矣然得闗
中而不守翻然東歸失百二之地於反掌暮年慷慨登
夀陽城樓北望流涕而已可不悲哉愚謂宋武之失闗
中其罪有三一則好殺伐而不得中原之心二則急窺
神器而不能快中原之憤三則倚南兵而不能用中原
之人夫宋武下廣固欲盡坑其父老韓範力諌猶誅王
公以下三千人沒入其孥前賢論之以謂舉事曾苻姚
之不如有智勇而無仁義豈不當哉其失一也宋武帝
之不為晋室藩輔天下所知也然輔晋而行能仗大義
使中原知為晋雪百年之憤天下其孰能議之其子亦
不失天下今急為簒奪大業不終曹操猶能曰天命有
在吾為周文王終身輔漢而不取宋武識慮不及操逺
矣其失二也宋武之北伐魏主以問崔浩浩嘗䇿之以
為必克而不能久裕之取燕取秦西北之人未聞據連
城舉大衆来附之者裕獨用南人轉戰山河之間往返
萬里使裕収燕之後選用燕之豪傑廣募壮勇以傾三
秦得秦之後選用秦之賢傑廣募壯勇以傾河北分爵
裂土以功名與衆共之東伐元魏非元嗣所能抗也舉
元魏則中原盡得矣東掃慕容之餘燼西剪赫連之遺
種以裕之智勇王鎮惡檀傳朱沈之徒為爪牙而謝晦
之徒主謀議何為而不成裕之施為既已不能選用燕
秦賢傑廣募壯勇而區區用逺客之南兵縱無所練之
士卒南兵獨用已敗不可支其失三也盖南北異宜攻
守異便南兵不可専用有三雖勇而輕一也利險不利
易易困難久二也易亂難整三也項羽之破趙一以當
百髙祖征黥布張良戒毋與楚人争鋒然羽布皆為髙
祖以持重困之此雖勇而輕也吳王濞之反有田將軍
者請急據洛陽曰漢車騎入梁楚之郊則事敗此利險
而不利易也吳楚屯聚数月無食而潰裕軍至長安已
謳歌思歸此易困而難久也裕軍至長安日暴市肆此
易亂而難整也裕既無中原之衆欲以南兵守闗中人
無智愚皆知不可也裕之東歸世以謂劉穆之死急於
簒取愚以謂正以南兵不能守闗耳裕見巳所行事巳
失中原之情欲全軍共歸則惜闗中不忍弃之欲不歸
而守則南人思歸既甚將潰而歸矣裕之首領未可保
也况闗中乎数十年之得一朝失之古今所惜然則後
之欲恢復者得中原之郡縣可不以裕為深戒㢤
宋論宋文帝以河南之地為宋武帝舊物故竭國家之
力掃國中之兵而取之卒無尺寸之功史稱文帝之敗
坐以中㫖指授方畧而江南白下輕進易退以愚言論
之文帝不用老將舊人而多用少年新進便専任属猶
恐不免於敗况從中以制之乎鋒鏑交於原野而决機
於九重之中機㑹乗於斯湏而定計於千里之外使到
彦之輩御精兵亦不能成功况江南白下乎然江南之
兵亦非弱也武帝破燕破秦破魏則皆南兵也何武帝
用之而強文帝用之而弱也南兵不可専用豈無北方
之人可號召而用之乎盖武帝失之於前而文帝失之
於後也自古東南北伐者有二道東則水路由淮而泗
由泗而河西則陸路越漢而洛由洛而秦自晋氏南遷
褚裒殷浩桓温謝𤣥皆獨由一道以進至於武帝則水
陸齊舉故能成功今文帝専獨用南兵而専恃水戰舟
楫之利雖嘗使薛安都等盡力於闗陕而孤軍無援形
勢不接此三者文帝之所以敗也使文帝得賢将而任
之屯於淮外委以經畧不獨用南兵而號召中原之衆
不獨恃舟楫而脩車馬之利則雖未能堅守河南亦不
至於一敗而失千里之地再敗而胡馬飲江也文帝脩
政事為宋朝之賢主而措置之謬如此可不戒㢤
齊論上天下之情艱難則勤承平則惰勤者雖弱小而
奮惰者雖盛大而衰夫元魏以兵力之強據中原之地
士馬精健上下習兵而喜戰道武以来戰勝攻取未嘗
少挫幾并天下然至孝文之時議舉兵伐齊而在廷之
臣皆以為不可雖驅之以威莫可行也與間者習戰之
修何其相反哉盖自道武沒更以母后幼主持政羣臣
皆生長安佚非復拓跋馬上之士也稍備朝廷宫室之
羙非復拓跋穹廬遷徙之俗也金錢玉帛府庫充滿非
復拓跋計牛馬錐刀之利也羙衣甘食冬温夏凉非復
拓跋習飢餒之勞也髙談徐歩可以致大官取卿相非
復拓跋競戰國攻取之勲也盡變舊俗而流為承平無
事矣夫以三代禮義維持而承平無事日久猶且以驕
滛致亂况元魏上下無禮義之維持稍稍無事則志氣
滿矣制度侈矣子女盛矣土木興矣夫人已負其天資
驕滛之性而入靡麗紛華之域必至於此此慕容苻姚
所以不能久也元魏居於雲中未甚離其俗習然猶上
下厭兵畏戰國主親在行間而不肯前至於遷洛之後
其國衰矣竊譬人之於鷙鳥也去其利爪而傅以鳯鳥
之羽則無徳可昭無威可畏取死於虞羅必矣然元魏
既衰之後宋氏多事齊氏享國日淺梁武謬於攻取待
元魏至于國分為二然後自斃若使南朝有英武之主
智謀之士蓄開拓之備而伺其隙則元魏豈能據有中
原如是之久也㢤　齊論下齊氏享國日淺雖無境外
之功而疆場之間亦無失矣太祖初立魏以劉昶為主
入寇髙宗之簒魏又入寇皆有以為辭矣然是時魏之
入冦無他奇䇿而齊禦之者亦無髙計勝負相當魏不
能渡淮南定漢沔齊之大鎮無傷焉齊亦不能追擊魏
全軍而反然魏得沔北數城齊不能復取也齊之君臣
度未足以開拓故亦不敢深為報復之計待其通使於
我然後歸其俘而納之亦計之是者也然敵情無常和
好不久髙祖與之講和五年而以明帝簒立為辭分道
入寇夫魏孝文豈専為名義者哉求土地之獲而巳使
齊氏自通好以来邉備不脩一旦變起國中未靖外難
又至豈不殆哉不知和好之不可恃自兩漢以来然矣
梁論上陳慶之以東南之兵數千入中原士馬強盛之
地大小數十戰未嘗少挫遂入洛陽六朝征伐之功未
有若是之快者也然卒以敗歸理亦宜然何以言之夫
孤軍獨進不能成功自古皆然當時梁武使諸道並進
乗魏人上下崩離之際分収郡縣河南之地必可取也
慶之既至洛陽縱士卒暴横市里此豈弔伐之師乎當
時能整軍陣宣布梁徳取不樂爾朱氏之人而用之改
立魏主則河南之地雖不版圗必當為附庸之國矣南
人善歩戰而少馬慶之能鏖北兵於平原曠野使挟戰
而用胡可敵哉自入敵地務廣騎兵使不樂南之人與
南人善射参用之縱不能守洛陽之地多得騎軍猶足
以歸壯國勢且安得有嵩陽之敗哉然慶之與元顥更
相猜忌則廣丘之計顥必不行以此觀之慶之進退專
之可也顥之成敗不可任也恤顥之成敗而不恤軍旅
之衆寡非計之善者也夫慶之固竒才不易議也著其
所不及以俟有慶之之才者觀焉　梁論下梁之亡也
以侯景武帝納景得禍也速受禍也重元帝僅能滅景
而卒不能振其國家悲夫昔馮亭以上黨輸趙平原欲
受之趙豹曰聖人甚禍無故之利太史公曰利令智昬
武帝之納侯景是也夫景自以猜疑不容於髙氏反覆
南來既非吾兵威之所加又非吾馳説之所下忽以三
十州數千里之地来歸斯可謂無故之利矣武帝思慮
朝臣諌説非不詳矣始疑而卒納之可謂利令智昬矣
趙之與梁得地各異而受禍相似趙致長平之師幾至
國亡梁致臺城之䧟亦至於亡國是禍又甚於趙也趙
有強秦之敵摧之以致禍梁氏既無強秦之敵而獨一
侯景巳足以致亂是又出於趙之下也然則在武帝勿
受可乎曰方髙氏宇文制東西魏與鼎立三分地廣兵
強者勝如之何勿受受之有道乎曰景之初叛先降西
魏二人已覺其詐于謹則請加爵位而勿遣兵王思政
則請因而進取乃使思政與李綽弼等赴之故巳制其
肘腋矣巳而思政入潁川逐景出之則巳傾其巢穴矣
而又召景入朝則伐其姦謀矣景既不入朝思政遂據
景七州十二鎮之地是魏因納景不血刃而取千餘里
之地武帝施設羅網略無西魏之一二何為而可納武
帝既信其姦詐而以羊鴉仁應接鴉仁非景敵也不足
以制景一失也又信朱异捨鄱陽王範而以淵明為帥
卒有寒山之敗致軍折於外景益無所憚二失也景之
地不得尺寸既失景地何用於景不殺則廢之可也反
豢養於邊陲三失也方景之未来而貳於宇文説辭自
辯不能逆折其情則曲意為詔以安之旣而奔亡入境
不能制畜遂捨鈐鍵而縱之盗據邉疆則又從而與之
䟦扈不遜則又虛辭而説之髙氏以淵明為間則又不
能推大信於景而欺之謀及巳露則又不能逆擊而討
之梁之失也如此其所施之方略所用之將帥與西魏
何相萬萬也故非獨不得景尺寸之地而又不得景絲
毫之力而受丘山之禍由梁武所用非其人而制置失
其宜故也夫無故之利無時無之方畧制置尚鍳兹哉
陳論陳之形勢不足道也視吳又無江陵自峡口至海
盡江而巳使孫權復生且不能守况叔寳之滛昬乎盖
自晋以来習於水戰以江自恃初不知我能渡敵亦能
渡何足恃哉以愚觀之江若夫北之河耳大河猶有悍
湍之虞若江則順風登舟一瞬可濟雖有京口采石潯
陽武昌巴陵號為控扼豈秦闗劒閣之比哉守江之計
必得淮南以為戰地荆楚控扼上流又有舟師戰於江
中然後可以粗安孫權之拒曹操東晋之拒苻堅宋之
拒魏太武齊之拒魏孝文是也若曰亾淮南荆㐮而獨
憑恃洪流以為大險豈不可笑也今陳既失淮南又失
江陵吳阻長江又有南郡一旦王渾之師入自淮南杜
預之師入自襄陽王濬之師從江而下沿江鎮戍不能
禦也陳阻長江又失荆州一旦賀若弼出淮南秦王俊
出荆㐮楊素之師泛江而下沿江鎮戍能禦而不能破
也盖無淮南襄陽則自廣陵至於峡口皆可渡也吳陳
三世之後亡國已幸矣唐末楊行宻據有江淮既死而
李昪取之建都金陵以孫權自處迨其有淮南諸郡則
闊歩髙視東攻二浙西取湖南南取閩越南方莫強焉
及淮南為周世宗所取則自窘以至於亡亦失淮南則
不能守江南之明驗也王羲之云保淮非所及不如保
江盖見吳之能守而未見若陳與南唐不可守者也後
之智計君子既有見焉謹勿割弃荆淮而為守江之論
也
　
　
　
　景定建康志巻三十四
欽定四庫全書
　景定建康志卷三十五　　宋　周應合　撰
文籍志三
　　奏議(議闗建康而最切者全録于此/餘者摘録要語隨事入於各志)
李綱奏臨幸建康在立志以成中興之功臣伏覩車駕
以仲春令辰發軔吳門臨幸建康斷自宸衷不貳不疑
慨然有恢復土宇掃清中原拯濟烝黎戡定禍亂克剪
大憝刷耻復仇之志天下臣子莫不望風跂竦抃蹈踊
躍願少湏臾無死以觀中興之功誠甚盛之舉也臣竊
觀自古建功立事扶持社稷之臣未嘗不以立志為先
申包胥聞伍貟有覆椘之言則曰我必存之其後哭秦
庭以乞師卒如其志張柬之語武氏於荆南江中其後
卒復唐祚垂祀三百一夫發念其烈如此而况以聖明
之資為萬乗之主乎髙祖之志見於不肻鬱鬱久居
漢中而與韓信論定三秦之䇿光武之志見於披輿地
圗於信都城楼上與鄧禹論天下大計此皆志定於前
功成於後初似落落難合而卒能建大功立大名定大
業功施於當年名垂於後世載在典册不可誣也恭惟
皇帝陛下天錫勇智運属艱難遵飬時晦之久應機立
斷幡然改圗思欲撥亂興衰光復祖宗之大業故親揔
六師以臨江表捨去吳越而幸建康漸為北伐之計志
慮規模可謂宏逺矣臣願陛下益廣聖志充而行之與
神為謀日新其徳勿以去冬驟勝而自怠勿以目前粗
定而自安凡可以致中興之治者無不為凡可以害中
興之功者無不去有所規畫措置必以天下為度必以
施於長乆可傳於後世為法則中興不難致矣夫中興
之於用兵只是一事要以脩政事信賞刑明是非别邪
正招徕人材鼓作士氣愛惜民力順道衆心為先数者
既備則士奮於朝農安於野糓粟充盈財用不匱将帥
輯睦士卒樂戰用兵其有不勝者哉方今敵人雖彊不
仁不義専務變詐暴虐以脅制天下神怒人憤莫之與
親自古豈有如此而能久立國者正如隆冬涸陰沍寒
層冰千里陽和既囬應時銷釋此理之必至無足怪也
昔范蠡説越王勾踐以持盈者與天定傾者與人節事
者與地勾踐用之國以富彊然又必以人事與天時相
參然後乃能成功遂以報吳臣竊觀國家去嵗諸路豐
穰今春雨暘調適又將豐嵗是在我者得天時矣正當
脩人事以應之以我之無釁待彼之有釁則戡亂定功
役不再籍夫何逺之有臣以固陋自靖康以来與聞國
論獨持戰守之䇿不敢以和議焉然今十有二年矣孤
危寡與屡遭謗誣仰賴聖明曲加照察脱身九死之濵
今得承乏待罪方面恭聞戎輅臨駐江干将大有為以
成戡㝎之烈欣幸之情倍萬常品顧雖衰病尚庶幾未
填溝壑間獲觀陛下恢復中原攄憤千古志願畢矣
汪藻奏乞分張浚軍䇿應建康臣昨自三月末得之
傳聞云金人在建康築城為度夏計臣雖幸其不然然
心竊憂之以為中國困於勍敵而得少休息者正賴其
不能觸熱故常巳寒方至未暑先歸吾於半年間汲汲
措畫猶每嵗奔命不暇今若縱其度夏則長為巢穴無
所忌憚不知朝廷何以枝梧洎到行在聞韓世忠列戰
艦江中遮其歸路日有所獲且言金人窮蹙之狀臣竊
欣幸以為三月所傳盖誕妄耳續觀黄牓備録韓世忠
㨗奏又以為朝夕必可掃除今近二十日矣其耗寂然
議者頗疑世忠奏狀未必皆寔兼数日人自常潤来者
皆云敵於蔣山雨花臺兩處各劄大寨抱城開河兩道
以䕶之及穴山作小洞子以為逃暑之地陸増城壘水
造戰船而采石金人已渡復回者纍纍不絶今且五月
矣比常年去巳月餘乃反去而復囬其欲留建康明甚
如此則與三月所傳又似符合臣聞金人動設詭詐尤
喜為窮蹙之狀以疑我師我師墮其計中者前後非一
今安知其本不為度夏計而陽為窮蹙者特以疑誤我
師耶建康為東南咽喉國之門户也天下轉輸朝廷號
令未有不由此而通者若金人果據此為巢穴則東南
饋餉遂絶如人扼其咽喉守其門户果得髙枕而卧乎
不知羣臣日至上前亦常有反復及此者否豈遂以為
無事而所當講者承平之先務乎抑揣陛下非所樂聞
而不以聞也不惟是而巳人既扼我咽喉守我門户則
羣盗亦将視我緩急以我為向背國家果有力能使之
退聼屏息乎况又有意外之憂所難言者不得不慮臣
愚以為此事所係非細廟堂當若救焚拯溺然朝夕在
念及五六月間我師便利之時㑹諸将與韓世忠一舉
掃除非特去目前之患將使懲創終身不敢復南其利
害豈不相萬哉雖聞近遣張浚提兵過江節制浙西人
馬迤邐前去以為䇿應此固陛下長筭也不知張浚果
能為陛下有慨然立功之意乎臣愚欲乞専差得力使
臣数人齎奉陛下宸翰星夜兼程自㐮鄧荆湖以来迎
張浚軍令分数萬人順流而下仍於上流自計置粮斛
載以自隨彼張浚軍既皆新人必精鋭可用且敵又見
上流之師突然而至莫知其数必破膽奔潰此制敵一
竒也如其不然八九月間氣候稍凉彼得時矣機㑹一
失雖悔何追伏望睿慈不以臣言為愚輕忽此事特加
採納不勝幸甚
葉適議安集淮民以扞江面竊照去嵗敵入兩淮所殘
破處安豐濠盱眙楚廬和無為七郡其民奔逃渡江求
活者凡二十萬家而依山傍水相保聚以自固者亦幾
二十萬家今所團結即其保聚不流徙者雖不能盡在
其中大約巳十餘萬家其流徙者死於凍餓疾疫幾殚
其半而保聚之民亦有為敵驅掠而去者散為盗賊則
又不在焉度今七郡之民通計二十萬家和議未定室
廬不成就使和議有定其短長之期又未可知此三十
萬家者終當皇皇無所歸宿盖淮土四戰之場敵兵往
来之地民生其間勢固應爾然自古立國未常不有以
處之也無以處之則地為棄地而國誰與共守設使今
嵗邉報復急此三十萬家者又將奔迸流徙而喪其生
乎春秋戰國之時畫國而守大為城邑小為壘壁百里
之國皆有邉面自非暴君苛政其民未嘗散之四方兩
漢以後裂為南北中原不合者凡数百年人在戰地各
自為家飬生送死老子長孫未嘗有闗役非有以自守
不肯輕棄其鄉安能如此自唐以後至於本朝以和戎
為國是千里之州百里之邑混然一區烟火相望無有
扞蔽一旦邊塵猝起星飛雲散無有能自保者南渡之
後前經逆亮之禍近有布薩揆之冦累世生聚一朝蕩
然故某昨於國家營度規恢之初以為未湏便做且當
於邉淮先募弓弩手耕極邉三十里之地西至襄漢東
盡楚泗約可十萬家列屋而居使邉面牢寔敵人不得
踰越所以安其外也盖漢唐守邉郡而安中州未有不
如此者也今事巳無及長淮之險與敵共之惟有因民
之欲令其依山阻水自相保聚用其豪傑借其聲勢縻
以小職濟其急難春夏散耕秋冬入保大將憑城郭諸
使總號令敵雖大入而吾之人民安堵如故扣城則不
下攻壁則不入然後設伏以誘其進縱兵以擾其歸使
此謀果㝎行之有成又何汲汲於畏敵乎所以安其内
也夫徒手搏虎以幸其斃一夫之勇也一夫之勇未必
騐而一夫之怯其為驗也决矣為天下者不以天下之
大而就一夫之勇故其願朝廷以謀困敵以計守邉安
集两淮以扞江面使淮人不遁則彼又安敢萌窺江之
謀乎故堡塢之作山水寨之聚守以精志行以彊力少
而必精小而必堅毋徇空言而妨寔利則今日之所行
與漢唐之屯田六朝三國春秋之壘壁彼各有以施之
不相謀而相得故也伏乞照㑹指揮施行○某去嵗嘗
首建防江之議繼来建康攷詳前後案牘無非葺治戰
艦布列岸兵栽埋鹿角釘設暗樁開掘溝塹計歩而守
数里而屯皆元勲故老之巳行謀臣䇿士之素講雖其
間用之有利不利然終未有能捨此而特立也如鹿角
暗樁之類去嵗論者固嘗指為兒戯及扣其别有何䇿
則又寂無所言適猶謂厲人心而堅守阻大江而自固
則如前数事亦豈不足以立功至十月之末邉遽告急
淮人渡江以億萬計江南震動衆情皇惑一日有兩騎
偽效番裝躍馬江岸相傳金人至矣濟渡之舟斫䌫離
岸櫓楫失措渡者攀舟覆溺数十百人某始歎息曰是
真不足賴也今雖岸歩有寨江流有船鹿角暗樁数重
並設溝塹深闊不可越踰其如人心巳摇誰與力拒萬
一敵兵果至彼皆棄之而走爾所以建炎紹興之間烏
珠軰未嘗不徑渡江南如逆亮之不得濟而殞者幸也
於是始捐重賞募勇士渡江北刼敵營石跋定山上下
凡十数往返取其俘馘係纍以報江南奮氣見者賈勇
而人心始安敵亦由此卷甲遁矣然後知三國孫氏常
以江北守江不以江南守江至於六朝無不皆然乃昔
人已用之明驗自南唐以来始稍失之故建炎紹興不
暇尋繹爾然渡江之兵苦於江北無家基寨無所駐是
故石斌賢之徒不能成大功宣司賞急呼邽彦明五益
欲令將兵䇿應和州竟泯嘿而止今石跋則屏蔽采石定
山則屏蔽靖安𤓰歩則屏蔽東陽下蜀西護歴陽東連
儀真緩急應援首尾聮絡所築皆是故基磚石猶在今
各堡無事之時只以五百人一將戍守常加修葺勿使
廢壊収聚居民與之為主令岸渡繁㑹自成市井若萬
一有警乞從朝廷即令各堡増募千人照吐渾等伏並
與幇放縂領所請給隨堡防守敎閲諸州禁兵抽摘二
千人以九月至并於防江效用内摘那千人各堡二千
五百人并堡塢内外居民二千家之勝兵者或臨時旋
行招募亦各二千人各堡通為四千五百人相共守把
然後令制置司以八九月别募精勇敢死士千人(去嵗/十一)
(月募兵今嵗敵兵巳聚於河/南或和議不成其来必早)厚幇請給以待劫寨焚糧
直前搏擊之用盖堡塢之成於防江有四利往日江南
列營五萬人去嵗亦不下三萬而民兵不預然止可坐
食而守敵果窺江責其不走固巳難矣而况進戰乎何
者敵在北岸共長江之險兵衆騎多而吾軍之氣已奪
也今堡塢既立敵有所忌固不敢窺江就使来窺江南
岸兵膽氣自生志力得展使之前進無所畏怯一利也
雖有各處戰艦然敵巳在江岸或聲言奪船徑渡或寔
為造舟之勢我之舟師往往不敢放出北岸勝負未决
旁觀膽落憂恐萬端今堡塢既成敵縱在江北我有應
接之利或近岸排列千弩並發或捨舟登岸乗勢擊逐
二利也至於海舟風帆八面便利㨗疾尤在舟師之上
然廹敵於岸而収全功者其勢易俟其入江而决死鬭
者其勢難今堡塢既成有易無難三利也戰艦甲士虛
閑舟中擁戈坐觀從昔病之無䇿可治今舟得便利人
無虚設四利也使敵果忌堡塢為彼之害或擁大衆志
在必取今石跋𤓰歩近在江津定山去江纔三里爾我
以戰艦海舟為江中家計強弩所及彼將腹背受敵自
投死地理在不疑脱若敵人畏而不前置而不問盡力
攻擊和滁真六合等城或有退遯我以堡塢全力助其
襲逐或形其前或出其後制勝必矣此堡塢之利所以
為用力寡而収功博孫氏六朝以江北而守江南能立
國於百戰之餘者非幸也数也故適欲因屯田堡塢之
立収兵民雜守之用屏蔽江面先作一層使江北之民
心有所恃敵雖再来不復求渡騰突紛擾貽亂江南次
第入深因其險要用其豪傑見團結山水為寨者四十
七處此於官司之力無縁周遍特借以聲勢使自為守
春夏散耕秋冬入保盖孫氏六朝保固江淮之成規非
充國先零棗祗許下之謂也不然則南北並争之際無
嵗不有兵革淮人豈能屡逃屡復以自濱於流離死亡
也哉所有定山𤓰歩石䟦三處堡塢圗本并四十七處
團結山水寨居民户口姓名帳册謹隨狀繳申伏乞指
揮施行一自江距淮地里闊逺加以濠梁殘冦未退人
情憂疑未敢放心復業保聚之計只得自近而逺今欲
先於沿江地分真滁和三州各立堡塢一層如真州則
於瓜歩滁州則於定山一帯(定山一帯係属真和州界/緣沿江别無滁州地分惟)
(定山一帯最為徑便其滁州人户願就此處/併聚者聼從所有稅役自合仍舊属真和州)和州則於
楊林石䟦不但緩急之際可以保衛居民亦可捍蔽江
面以待䇿應(去嵗敵騎蹂踐兩淮曽於瓜歩定山一帯/劄寨及於楊林石䟦窺覘江面今措置保)
(聚最為𦂳/切去處)一上項瓜歩定山楊林石跋並合從官司措
置隨其地勢或依山或阻水就加葺理務令牢寔此外
入深第二層更擇别有山水險要可充堡塢去處接續
措置以次申奏其沿邉差官未及去處見已出給公據
付忠義頭目等人分頭前去説諭各處土豪人從便一
面先次團結本司即與差官覆寔措置仍量立賞格以
示激勸今具所給公據如後(當司今差某人前去某州/軍界内説諭本處土豪有)
(信義為衆所推服之人先與借補官資差充縂首令各/役便選擇地利依山傍水可充堡塢去處團結人户防)
(備敵騎衝突目即勸誘流民復業且就便居止或有急/難則入塢屯聚如保守無虞即當差官前去㸃檢照當)
(司所定則例具申朝廷正補官資施行今開具下項三/千口以上補進勇副尉五千口以上補進義副尉一萬)
(口以上補進義校尉一萬五千口以上補進武校尉二/萬口以上補承信郎三萬口以上補承莭郎四萬口以)
(上補保義郎五萬口以上補成忠郎右帖付某人仰執/此前去多方説諭仍開具已説諭到土豪姓名及圗畫)
(堡塢去處山水形勢逐一貼/說繳申切待差官覆寔施行)此項目今淮上如和州瀝
湖有胡知禮盱眙嘉山有趙玘兄弟等去嵗皆自團結
北騎侵犯巳能保守内瀝湖曽射殺金統軍并人騎甚
衆遺屍至今滿河功賞未録其他安豐光黄等處往往
皆有土豪保聚之人官司安頓因其險阻斟酌措置候
見次第續行條具申明一瓜歩定山楊林石䟦等處係
是捍蔽江面不止為淮民保聚之計合於内起盖蘆厰
屋屯駐官兵及應副本司官吏安泊樁頓錢糧軍器等
(内倉厫軍杖庫/等合用瓦屋)仍開掘壕塹築壘土城以備敵騎衝突
及其餘接續措置去處所有工料錢米難以便行拘掯
歸一数目欲乞朝廷科撥錢四十萬貫米一十萬石付
淮東西縂領所樁管仍就縂領所差官受給遇有本司
支遣即闗牒照数支破俟結局日具細数申朝廷出豁
施行(兼照若興此役流民必多應募/因可以贍給之不至狼狽失所)一今来所立堡塢
盖為各自保護一處及敵或衝突攻圍即互䇿應焼刼
營寨出竒立功所用兵器合從官司量行給付照得兩
淮民兵最便于皮笠紙甲皮甲短装弩勝於鐵兠鍪鐵
甲及神勁尅敵等弩逺甚又其工費難易相去十之七
八此外如三义槍短槍手斧提刀之類皆不可闕今當
以十萬人軍器為率欲乞朝廷行下内郡逐急分頭置
造施行一兩淮地分除舒蘄通泰諸州人户見自安業
不用措置外有廬和濠光揚椘其滁州安豐髙郵盱眙
及黄州故鎮無為巢縣等處並合從上項條具次第措
置施行
　　書
葉夢得與丞相論防冬書某頓首冄拜僕射相公鈞座
秋暑猶未退即日伏惟鈞候動止萬福某近因到官具
書伸謝必巳呈凂記室衰鈍黽勉亦将幾月郡事雖甚
敝連日撥遣冗滯數百事似已少閒其餘皆可徐以力
治惟是防冬一事不無私憂茫然都未有圗議者或謂
今嵗敵未必来或謂二大將既分宣撫兩淮本道乃在
腹裏非所慮或謂萬一有警朝廷必自委二大將守江
非本道之職三者竊皆以為過據日前探報頗言敵㸃
兵開河積糧料器具逺近略同必無安静之理今淮東
偽邳州兵形巳見不来則巳來恐非常歳之比前為敵
者劉豫主兵者劉麟所驅用者吾山東淮甸之民今以
金主易劉豫以四太子易劉麟以北騎易吾民是豈可
忽乎二大將宣撫兩淮固其職矣然未見别有大措畫
必可以固吾圉者近惟張宗顔数千人趋合淝爾甲寅
嵗豫賊至楚州丙辰嵗豫賊過濠州皆在九月十月之
間非無大將未嘗前知今可保復無此乎自古保江必
先固淮曹操不能越濡湏苻堅不能出渦口魏太武不
能窺瓜歩周世宗不能有夀春皆以我先淂淮東也今
淮未有必固之理而欲恃江以為重何可為萬全計前
嵗聞以四大將自池州而上直至平江之境各分其地
州郡皆不與此固勢必如此然以兵捍疆埸乃所以為
民保境土若將帥與州郡不相闗則兵民分為二境上
何以獨濟往時杜充失守之因江上兵非不多自王􁞯
先遁於采石諸軍皆潰無復捍敵吾民奔避不及反為
潰兵剽略敵得乗之南渡此相公所知也况本道界分
巳自無劉光世一軍若以他軍那融添補則兵力厚薄
尤可見今若責江淮於将帥而使守臣表裏得共為之
計猶可待不虞若淮未能固而必恃江以為守則王􁞯
之戒不可不思某久在山林不聞廟議既不得已於此
懲往者呂公之困誓不敢復出一語然平曰拳拳之心
有不能終愧藿食者因季華行輙私布之本府惟有民
間自欲團結可使保鄉里漸巳料理復恐議者不知本
末謹具劄子禀逹其餘数十條併附之别紙此非其職
徒以相公平昔相予之厚忘其僣率思致輿人之言以
答豪末皇恐餘祈倍保鈞重上副眷倚不宣
又與丞相書某頓首冄拜上啓僕射相公鈞座某昨日
早遞中怱遽上狀必獲呈浼即日伏惟鈞候動止萬福
敵自昨日探報後未有繼至者張少傅處見録到偽牓
文必已繳申狂悖之志可見傳聞既廣逺近不無震駭
姑示以持重鎮安人心而宻計所當為者以俟朝廷處
分然後施行事不一未易遽陳竊料廟謀必皆有定䇿
今沿江一帯自江州直至臨安幾千餘里順流而下無
非可隄防者昨敵兩至江上審觀形勢巳熟四五年来
又多得淮浙人講究利害宜無所不至必不更循舊轍
當有出我不意者則我恐亦不當但以前日待之詢之
衆論多謂敵前两至朝廷先失之畏而不為守計故但
退避彼得乗以渡江復失之怯而不為戰計故僅能守
彼師老得以善去今日之算惟一切反此内力為守備
使纎悉無遺䇿外示以戰形使知吾無所惮姑存和議
佯為小屈以觀其釁彼是畏我則必以謬悠之辭廹我
而不敢來倘疑而未决則必且擁重兵向江以嘗我我
堅壁不動與之相持待其糧盡力屈則惟所欲為不識
亦足聼採否目下急務莫若先棄蕩積聚使無所仰食
以伐其謀縱有不及亦勝不為若朝廷不欲便行則但
委諸將分為固不害事我所儲備尤不可緩本路建康
最號豐足比計之内外諸司一金以上共不滿七十萬
緡米六七萬石而巳他州可知常平糶米并買牛更乞
詳度輕重民去接新巳近闕牛户早禾栽揷已徧晚禾
人各自擘畫亦不至甚病姑存之亦善某職守過計仰
恃眷予不敢自為形迹輙僣具禀達繼有可效區區者
亦當節次續聞伏幸寛明貸亮不宣
　
　
　
　
　
　
　
　
　
　
　
　
　
　
　景定建康志卷三十五
欽定四庫全書
　景定建康志巻三十六　　宋　周應合　撰
文籍志四
　　露布
曹彬平李煜露布行營馬歩軍戰棹都揔管宣徽南院
使義成軍節度使臣曹彬等上尚書兵部臣等聞天道
之生成庻𩔖不無雷電之威聖君之統制萬邦須有干
戈之役所以表隂慘陽舒之義彰弔民伐罪之功我國
家開萬世之基應千年之運四海盡歸於臨照八紘皆
入於提封西定巴卭復五千里昇平之地南收嶺表除
七十年僭偽之邦巍巍而帝道彌光赫赫而皇威逺被
頃者因緣䘮亂分裂土疆累朝皆遇於暗君莫能開拓
中夏今逢於英主無不掃除惟彼江南言修臣禮外示
恭勤之皃内懐姦詐之謀况李煜比是騃童固無逺略
負君親之煦育信左右之姦邪曽乖量力之心但貯欺
天之意修葺城壘欲為固守之謀招納叛亡潛萌抵拒
之計我皇帝義深含垢志在包荒擢青瑣之近臣降紫
泥之丹詔曲示推恩之道俾修入覲之儀期暫詣於闕
庭庻盡消於疑間示信特開於生路執迷自履於危途
託疾不朝堅心背順士庻咸懐於憤激君親曲為之優
容但矜孤孽之愚䝉慮陷人民於塗炭累宣明㫖庻俾
自新略無悛悟之心轉恣陸梁之性事不獲巳至於用
兵大江特剏於長橋銳旅尋圍於逆壘皇帝陛下尚垂
恩宥終欲保全遣親弟從鑑歸囘降天書委曲撫諭務
從庇䕶無所闕焉終懐蛇豕之心不體乾坤之造送蠟
書則勾連逆冦肆兇徒則刼掠王民勞我大軍駐踰周
歳既人神之共怒復飛走以無門貔貅竟効其先登蟣
虱自悲於相弔臣等於十一月二十七日齊驅戰士直
取孤城奸臣無漏於網中李煜生擒於麾下千里之氛
霾頓息萬家之生聚尋安其在城官吏僧道軍人百姓
等久在偏方困於虐政喜逢盪定皆遂舒蘓望天朝而
無不涕洟樂皇化而惟知鼓舞有以見穹旻助順海嶽
知歸當聖朝臨御之期是文軌混同之日巻甲而兵鋒
永戢垂衣而帝祚無窮臣等俱乏將材謬司戎律遙禀
一人之睿略幸成九伐之微勞其江南國主煜并偽命
臣僚既就生擒合將獻㨗臣等無任歌時樂聖慶快懽
呼之至謹奉露布以聞
　　表状
張詠到任謝表臣詠言伏奉六月二十七曰勅差臣知
昇州軍州兼提舉江南東路兵馬廵檢捉賊公事巳於
八月二十二日到州署事訖恭以道有所存物無不遂
臣縈宿疾分合退身皇情重惜其辭榮大鎮許從於卧
理感深出涕恩極難言中謝臣聞昔者聖君之御人也
博愛溥施包荒濟美九有仰大中之化羣倫無不達之
情伏惟皇帝陛下恭已臨朝推誠接下英㫁比於太祖
寛仁類於太宗謂選能為共治之資則躬行採錄謂節
用為恤民之本則愼乃盤遊加不忘功兼之念舊有若
陳緯苦戰田錫直言越次褒延驚駭視聽梁周翰前朝
名軰邢昺望苑元勲俱及耄年不許去位非常禮遇優
與俸錢四海之人聚首而議以為陛下之徳有以繼舜
齊尭輝宗映祖若周文之兢持未足多也書美昌言禮
貴飬老未為可也雖聖政無涯不可妄紀而生民受賜
抑又何名竊念臣本族無稱學文自任爰從中第洎至
登朝徒切勵精少防於責實絶無朋比曲借於餘光凡
四轉官便叅樞要復三數歳巳忝丞郎信朙時驟進之
身過徃哲九遷之遇退量淺劣不稱朙揚止在捐軀聊
以報國重念臣少因酒過晚覺病多仰天眷以撫安煩
國醫之診䕶其如氣候漸劣根本難瘳既乖侍從之儀
寔玷衣冠之列豈敢便謀致政堅請分司重閽輒拜於
封章小郡覬全於頤飬不謂睿慈惻愍兌澤霑濡作籓
更委於兵權起任仍兼於水路而復中官賜藥内府支
金謂九轉之靈丹可延性命謂三錢之祕寳足了生涯
天意所鍾愚臣備識必將垂世流為美談知微臣遇主
之榮比肩舊老廣陛下愛人之㫖接武前皇臣雖事上之
少勞陛下待臣之巳甚而况江山秀絶民物駢繁獄訟
簡清事務整集上仗神妙之力下因僚吏之勤望保殘
年再覩雙闕此愚臣之願陛下之恩也既感陛下憂臣
之身臣敢不憂陛下之事一欲宣導風化惠綏黎元兼
令兇忮之人漸識淳和之理憑兹懇欵上答恩休云云
張詠謝撫問狀右臣四月日侍御史趙湘到州奉傳聖
㫖撫問臣治郡不易頭上瘡子痊否祗荷寵靈不任感
懼竊念臣素昧攝生早䟱戒酒因成癖飲薄在中焦療
之雖得暫通食後依然復改引不歸胃傳之入頭積鬰
既多瘡痛斯見醫工切脈惟云五臟以皆安瘍人傅膏
未覩一毫之為減盖由臣光隂遲暮氣血衰微諒難盡
保於痊平祗可更堅於調䕶而幸官曹知勸黎庻輕徭
兼縁靜治之時希有撓心之事覬延算數上奉君親伏
䝉皇帝陛下曲賜軫憐逺加安撫手舞足蹈似非多病
之身寵異榮深不類具臣之列得不恭遵善訓懇守冲
和勵益壯之筋骸了旋生之公事少分憂寄以報鴻私
云云
又謝傳宣問失火及安撫人戸事狀右臣今月十四日
得入内内侍殿頭郝昭信到州傳宣王智家失火卿何
不早與救滅致傷人口仰安撫人戸者拜命之次驚懼
失圖竊念臣謬處要官叨知大郡雖切向公之志全無
利物之能况當州經偽號之餘庻事失酌中之理街衢
褊隘諒車馬以纔通屋宇低徊復茅竹之相雜一昨陽
春始半時雨稍愆烈焰忽飛狂風併作人不及走目不
暇旋一食之間千室俱燼雖有貔貅之士叅以保甲之
民衆力同馳百心一濟併防庫務及䕶衙城猛勢之中
幸而獲免皆疑天火或說人災寔由郡政之未孚致使
炎靈之不祐俾民罹禍貽君逺憂臣合自疏愆尤請行
典憲甘從深譴以謝無功伏䝉皇帝陛下特遣近人逺
傳宥命撫安居戶奠祭亡魂被苦之家已識哀矜之意
垂白之老兼聞感泣之聲臣敢不益勵赤誠恭求要道
期收來效少贖前非臣與經火戶人無任感天荷聖激
切屏營之至云云
曽肇到任謝表臣肇言伏奉勅命差知江寧軍府充江
南東路兵馬鈐轄臣巳於今月二十四日到任訖七旬
魏闕未償去國之思五月彭門曽乏近民之政忽奉除
書之賜更叨易地之優􁍤事云初省躬知幸中謝竊念
臣學術不足知古而早塵侍從之班治行亡以過人而
屢忝藩宣之寄矧六朝都邑之舊有四面山川之雄舟
楫往來幾半天下師屯節制寔緫江東屏蔽王都控帶
南國折衝禦侮自昔固難其材宣化承流於今尤遴其
選豈伊疲輭可副咨求此盖伏遇皇帝陛下禮遇臣隣
惠綏黎庻謂臣偶綴朝廷之近職是宜假寵於名城以
臣粗知仁聖之用心因使分憂於逺服謹當夙夜匪懈
奉行寛大之書悃愊無華希慕循良之迹庻收絲髪之
效少稱丘山之恩臣無任感天荷聖激切屏營之至云
云太皇太后詞同
汪藻到任謝表戎車未殄方勤旰食之憂將鉞分臨誤
忝方維之寄任非所可委莫獲辭伏念臣頃縁病衰自
投閒散田廬退屏歳月再更當踐土之未還念朔方之
猶熾既不能負覊絏以從奔走之役又不獲執干戈以
宣屏衛之勞誰意眷慈猶叨寄省惟六朝之舊國控三
路之要津代馬飲江已兆佛狸之死秦兵出項難逃淝
水之誅但愧尫殘知難勉强恭惟皇帝陛下志存宗社
徳冒華夷憤中原之淪胥憫多方之横潰櫛風沐雨䟦
履山川推食解衣招徠將士將囘鸞而北指用推轂以
先驅但臣筋力巳疲智謀何有周旋一壑已慚祖逖起
舞之言顧視四方安取元龍上床之意敢不作興士氣
申固疆圻陳力不能雖精神之未効見危致命尚宿志
之猶存
車駕幸建康府李綱起居表臣某言伏覩都進奏院報
車駕以二月二十七日進發臨幸建康府者乾旋坤轉
共知天意之囘雷動風行頓覺皇威之暢御六龍以于
邁屯萬乘於要區三靈懽忻四海呼舞中賀竊以江左
之形勢莫如建鄴之雄渾自昔稱帝王之州於今為東
南之㑹控引淮海襟帶江湖豈惟民物之阜蕃寔乃舟
車之輻湊玉麟神璽晉以中興虎踞龍盤吳資用武兵
戎之後王氣方隆皇帝陛下慨國歩之多艱憫帝都之
未復因兹天險濟以人謀高祖之固關中戰必勝而攻
必取光武之保河内利則伸而鈍則蟠赤縣神州行遂
定都於河洛靈州沃野聊茲臨幸於江山方將張皇六
師震疊中土駕馭貔虎翦屠鯨鯢掃陵寢之氛埃葺宗
廟之鐘虡恢復故境再臻太平而臣誤被宸恩濫當閫
寄雖長堤新廄竊慕於韋丹顧重鎮上流有慙於温嶠
心馳魏闕莫參鴛鷺之行地近日畿益傾葵藿之志
大駕駐蹕建康府綦宗禮起居表地鍾王氣兆夙見於
前朝名協藩封祥寔開於上聖仰鑾輿之再駕知寰宇
之將同中謝恭惟皇帝陛下徳邁宣光孝如舜禹勵枕
戈之志勤萬乘以親行均挾纊之恩撫六師而爭奮遂
臨江次以定域中神靈所扶夷夏咸聳臣昔從清蹕叨
侍禁墀夢越秦淮巳逺同朝之侣功成京邑庻陪復㑹
之期
葉夢得到任謝表分東道之封圻再臨江國守北門之
管鑰密䕶宸居任非所堪辭不獲命臣某中謝伏念臣
去違軒陛俯仰十年退伏丘園棲遲一壑念多壘尚艱
則懐捐軀盡瘁之義思大恩未報則有畢念靡它之言
敢擇所安自求逺屏喟年齡之浸晚廹疾恙之交攻惟
聖主曲亮此心故愚臣得安其分豈期人乏復誤詔除
力殫懇欵之誠莫動髙明之聽勉交印綬寔愧吏民兹
盖伏遇皇帝陛下惠顧臣鄰憂勤土宇撫萬邦廵侯甸
何止臨踐土之宫㑹諸侯選車徒是將復東都之業責
其來效付以舊邦斗運天旋已振荆呉之勝槩風驅電
掃行銷河岱之妖氛但臣陳力不能强顔何補欽承威
㫖暫假歲時疆埸無虞倘茍逃於譴累冕旒甚邇尚終
兾於慈憐
謝奏陳金人退敗降詔奬諭表正王者之兵既張天討
申輿人之誦少達下情仰荷眷慈特膺殊奬臣某中謝
伏念臣少而不武老益無能當長江禦侮之衝適敵人
敗盟之際惟紂臣有億萬衆皆倒戈攻後之徒而楚惡
已數十年亦曷喪偕亡之日戎車既駕我武惟揚敵所
愾以爭先首摧兇焰取彼殘而共殄卒掃妖氛慙無矢
石之勤濫竊璽書之賜敢懐掠美輒奏罔功兹盖伏遇
皇帝陛下謀發自中威行無外不震不動圖維毎盡於
敵情能弱能强終始弗逃於聖算欲勵服勞之士故捐
假寵之榮臣方以病衰懇祈退免堯言爭誦雖莫酬君
父不貲之恩漢史紬書猶足貽子孫無窮之寳
謝軍寨遺欠放罪表奉職不䖍自貽曠敗撫躬引咎方
俟譴訶仰荷寛慈曲從貸釋中謝伏念臣素無逺用本
寔凡材沈迷簿領之間徒勞無補出入兵戈之際愈久
益䟱誤竊守符仍司留鑰既不能折衝强敵少盡力於
疆陲又無以和輯疲民使安生於閭里致令非意罔戒
不虞知重廢於官常敢倖逃於吏議兹盖伏遇皇帝陛
下謹微接下以德行仁雖愛憫黎元如御朽索之馬而
保全臣子每漏吞舟之魚念將廹於終更俾不汚於後
累臣敢不勉殫衰懦深務省循豈不懐歸未遂乞身之
請退思補過終慙報國之心
辭免資政殿大學士竊惟幸不可數常情所畏老而戒
得前訓甚明非至愚迷孰不知警而况身忝近臣職當
劇任方陛下信賞勸功之日而羣臣忘身為國之時此
而不思曷逃大戾伏念臣出入侍從殆渉三紀中間坐
閒幾過其半固未嘗有一言一事見稱於世可報廩食
之責而榮名厚禄毎以冒居退自省量常若芒刺在巳
今者待罪近藩甫踰二年雖簿書米鹽躬督僚吏夙夜
盡瘁乃其職事所當為至於陛下愛恤疲民欲其蕃庶
整齊軍旅欲其安强則無毫髪之效而進官未幾加職
繼下况資政殿設大學士真宗皇帝特創以為近弼非
常之寵累朝不輕與人臣獨何心乃敢貪取欲望聖慈
察其危情出於懇廹不敢但同常禮屢勤詔㫖許令特
賜罷免使臣垂白之年粗免清議得竊知恥止足之名
陛下所賜巳多雖一日九遷何以復加
謝資政殿大學士表一字之褒仰勤明訓十旬之内再
沐誤恩懇辭莫効於精誠祗命惟増於戰慄中謝伏念
臣逢時過幸受寵居多積丘山未報之私無毫髪可論
之效豈不曰知難而退悼此志之未伸固嘗懐見義必
為曽餘生之何有矧兹黠㓂方正嚴誅驅太原北伐之
師雖即期於殄滅保洛邑東郊之衆可無待於撫綏自
省何勞能當異數兹盖伏遇皇帝陛下矜存舊物駕御
羣材視臣隣如股肱盖欲奔趨而承事以爵禄為砥石
又將磨厲以勸功重假衰殘申加奬飾佩景徳升班之
意敢陪近弼之殊榮追修文創始之名尤愧諸儒之極
選雖期隕首莫稱所天
辭免觀文殿學士仍再任臣今月某日凖御前金字牌
降到尚書省劄子一道伏奉聖恩除臣觀文殿學士令
再任者聞命震驚罔知攸措伏念臣衰病餘生昨者誤
䝉聖知起之閒廢付以一面雖夙夜罄竭疲駑自知無
以報稱故頻年屢干天聼乞從罷免仰荷眷私未即報
可遷延已及終更方跼蹐以俟俞㫖忽聞有此除授退
量巳試之效寔無秋毫小補豈敢重愧軍民輙懐貪冒
兼觀文殿學士職名祖宗故事藩鎮外除無幾臣獨何
人可當異數伏望天高聽卑俯察微懇特賜寢罷新命
檢㑹臣前後累奏除一外任宫觀差遣
謝觀文殿學士表恩非所稱難逃負乘之譏命出非常
莫獲循牆之避重勤訓飭倍極兢危臣某中謝竊惟學
士建名雖興前代近臣分職盖始本朝至於易文明顧
問之稱冠秘殿寵褒之盛仰觀故事尤號殊榮爰歴艱
難盖多勲徳以舊臣宣勞於外固不乏人由建炎越次
而除則無前比乃如固陋其敢叨逾兹盖伏遇皇帝陛
下義篤臣鄰憂深中外謂與之名者將求其實而使之
禮者必報其忠故於賢賢蒐選之間每有下下并包之
意重念臣受材至薄渉世多艱少日量能尚有滿盈之
戒暮年多取豈無顛覆之憂雖願竭於餘生恐終辜於
大造
謝再任表三載黜幽方懼干於明憲再命而傴忽荐被
於異恩不稱所䝉重慙非據臣某中謝伏念臣早由䟱
賤誤竊寵榮先朝濫寘於從班本無報效陛下擢登於
政路已廹衰殘自知陳力之無堪唯有乞身而退屏逮
謀帥閫仍玷留都故連年雖幸於茍安而無歲不祈於
罷免仰䝉全貸偶及終更惟鼯鼠五技之既窮亦駑馬
十駕之何及豈期過聽更責後圖兹盖伏遇皇帝陛下
體貌羣工作興庻政念其拳拳忠欵初非有愛於餘生
察其齪齪廉勤猶未遽罹於大過姑令代匱豈曰因能
丁寧殆至於再三感勵難酬於萬一臣敢不欽承徳意
勉激愚衷茍子産見推晚或容於鄭俗雖亷頗已老終
無憾於趙人
賀大朝㑹表宸心抑畏曠盛典而弗居羣議載揚幸戎
兵之始間是為周禮豈惟漢儀臣某中謝恭惟皇帝陛
下基命昊天紹休文祖惟聰明睿知而不殺故能服天
下無所用威既艱難險阻之備嘗則必履帝位以大居
正路車在列鐘虡畢陳湛露惟晞共仰朝陽之盛横流
式遏敢忘巨海之歸臣假守外藩獲逢熈事五侯奉幣
濫居邦甸之先萬夀稱觴莫預公王之末
葉適到任謝表内參從槖之業外付師垣之重盖人以
為寵而臣之所憂中謝伏以行宫䝉高宗臨御之頻建
鄴為六朝都邑之舊感時雖逺撫事尚存義報仇讎安
得不居今而思古慮先根本則豈容忘實而狥名籓墻
初銳於掃除堂奥遽煩於備警江流廻繞遂將數里而
屯民力空殫必也計丁而役募市人至萬數閲水艦且
千餘欲以歲年之規責於旬月之近自憐憂患復苦病
昏忽被趣行罔知攸措此盖伏遇皇帝陛下文訓武克
天施地生觀衣袽濡曵之爻所宜戒懼誦桑土綢繆之
句尤在恩勤臣敢不怵惕以預防拊循而夙具視身衰
謝已無欲速之心憑國威靈願附不爭之勝
趙葵到任謝表臣葵言恭凖四月十八日制可授臣樞
密使兼參知政事督視江淮京西湖北軍馬續凖御筆
兼知建康府行宫留守江東安撫使尋具辭免三省司
奉御筆不允不得更有陳請臣已於五月二十六日就
鎮江府交割江東安撫使職事今來又於六月初九日
到建康府交割建康府行宫留守司職事管幹訖者濫
陪兵柄何禆立武之功峻陟使權乃冒視師之任申明
兼司於筦鑰誤恩仍被於絲綸疊是龍光凛然蚊負兹
飲氷而就道巳涓日而臨戎中謝竊惟帷幄任顓既出
膺於隆委宫府體一斯克應於危機未有脉絡不貫而
忠可輸未有心徳不孚而事可集嘗觀徃轍徒抱壯懐
雖當奬率三軍之秋莫展經營四國之志兵事盡付節
度寧免拘攣明主可為忠言尚存形迹繄欲乞寛於憂
顧允惟信任而責成如臣者多病早衰至愚極陋夙嘗
艱險僅逃乏絶之譏晚被簡知深積僥踰之懼憂時之
髪巳白體國之心尚丹典樞要則無運動之精神翊政
機則蔑賛襄之智略素餐尸位人謂如斯為斵汗顔技
止此爾比籲天而瀝悃謂指日以投閒宥密髙聨倐拜
超遷之渥丕寧垣制趣為督䕶之行勉之以不從中御
之詞繼之以汝擇自從之訓聖恩天大臣想淵臨果曷
稱於倚毗但莫勝於隕越兹盖恭遇皇帝陛下乾坤覆
育日月照臨明目達聰廣虞舜知人之哲謹微接下𢡟
宣王復古之勛俾申飭於師干庸布昭於聖武凡叨任
使疇不激昂臣敢不仰體宸心俯殫臣節鞠躬盡力所
當無歉於前脩禦侮折衝尚覬少收於後效
趙葵辭免轉官表臣葵言伏䝉聖恩以臣視師朞年特
轉三官依前樞密使兼參知政事督視江淮京西湖北
軍馬兼知建康府江東安撫使行宫留守仍加恩尋具
辭免特降詔書不允者囊封飛奏懇還褒賞之榮鑾禁
出綸曲示訓辭之寵兾乞收於誤渥庸疊冒於聰聞中
謝臣曩禀廟謨出提師律謹守平平之策曽無赫赫之
名受任朞年技巳窮而宜去祈閒累䟽言雖切而弗俞
爰仰體於眷留用復祗於戍役尚虞綿力莫濟後艱至
若計官資之崇卑較邑封之多少臣之素志寔匪敢知
夫何誕布於恩徽抑且申嘉於戎㨗邊城郤敵盖將士
之勤勞淮水安流本朝廷之威徳而臣下掠衆美上冒
洪私倘復昧於牢辭將重干于大戾伏望皇帝陛下執
馭臣之轡策謹在笥之衣裳念臣忝備端樞於寵榮而
巳極察臣偶無闕事乃職分之當為母拘反汗之嫌俯
狥由衷之請俾仍舊秩用穆僉言所有恩命臣未敢祇
受臣無任瞻天望聖激切屏營之至
馬光祖到任謝表臣光祖言伏奉告命除臣江淮制置
大使知建康府兼江東安撫使臣除已於四月初三日
到任交割職事望闕遙謝祗受訖者荆州授代祈返故
廬書殿陞班還畀舊鎮大恩天造危涕雨零已延見於
吏民如歸對其子弟謂臣去昇之後纔及一年訝臣守
邊北來老巳數倍臣具宣徳意咸得歡心中謝載念臣
䝉被簡知當加鞭辟雖一日欲辦一日之事母敢惰容
然三邊自有三邊之才終慚本色曩風濤之震撼毎雨
露之涵濡既全孤蹤復誤殊渥恩言嘉奬豈憚再三温
㫖慰存非止一二臣際逄明聖殊異尋常他無稱塞之
方惟竭馳驅之力深惟閫事尤切江防綢繆牖戸之當
先綿絡舟船之當急兵當使練民當使安昔素幸其相
孚今仍持於不擾嘗以重來之意掲諸四達之衢上昭
皇仁下盡臣職兹盖恭遇皇帝陛下文武並用功徳兼
隆朝夕憂勤至損玉食時幾謹勅思保金甌厚司馬法
之賞以激士心輟奉宸庫之財以濟國用爰重陪都之
寄濫叨易地之除臣敢不體奎畫之下賁於風采而振
飭忠信以事其上直可通天死生不入於心惟知報國
臣無任感天荷聖激切屏營之至
馬光祖謝賜大使印表麟符改畀増重使名龜印肇頒
有辜恩命矩隂陽而辦器爐天地以成功八字昭垂百
神參䕶(中謝/)伏念臣身叨授鉞才匪攻金砥礪孤忠不
移水火之性銷磨萬事猶存鐵石之心奉綈詔以重來
愧鉛刀之再割爰趣有司之刻式隆外閫之權森玉筯
以分明儼金窠而妥帖江山精采壁壘輝煌兹盖恭遇
皇帝陛下同符三皇作信萬國公侯封而論賞曽無刓
敝之私覈治效以賜書具嚴勉勵之意用廣陶鎔之造
俾膺纍若之榮臣敢不奉以欽行守而勿墜恐威稜寖
減望風乏解綬之人逮邊鄙康寧即日上歸田之䟽
馬光祖謝授資政殿大學士表上公制勝賞及濟師邃
殿陞班任仍專閫所謂因人而成事是為不稼而取禾
牢辭弗俞冒受知愧中謝臣竊觀大學士之選間寵舊
輔臣之尊祥符賜敏中之詩參以兩制康定如梁適之
請止於二員凡特冠于隆名盖有資於庻政我祖宗所
不輕授故臣子以為至榮矧管鑰之寄要在當仁而鉛
刀之材巳試弗績乃頒誤渥更厠黄扉伏念臣本乏異
能過叨繁使属蟻蜂之巢聚上貽當宁之憂率貔虎以
徂征外禀宣威之令頼武絲之密運致晷緯之森明皆
謝安授將之功皆裴度董師之力於臣何有敢意此除
兹盖恭遇皇帝陛下剛健時行武文天運謂朝廷之名
器不以假人謂軍國之紀綱先乎信賞知臣雖無可用
之寔察臣粗守不欺之忠爰錫衮褒聊示甄别臣敢不
誓酬奬㧞徒恨衰頽鼯技巳窮况復過飲河之量駑材
既頓恐難妨歴塊之良
馬光祖謝授觀文殿學士表它職留䑓慙無寸效通班
書殿序進一階儼分野之不移赫觀瞻之自改中謝眷
延恩之邃幄本集瑞之祕庭夷考先朝以待舊輔臣之
禮亦有宰揆未加大學士之名至於外臣之叨際盖亦
歴年而間見允為異數顧可冒居乃若臣愚濫承人乏
少仕州縣但服勞於期㑹之間晚際聖朙遂許國以馳
驅之事克恭朝夕惟命東西誦諸葛討賊之詞慨然太
息慕充國請行之勇疑是前生雖兩閫之間粗免踈虞
然三軍之事竟非習熟而况老將知而耄及食既少而
事煩歳月暮遲病疾縈絆臣為此懼將削牘以祈閒帝
矜其愚又加恩而因任循墻無計望闕知歸兹盖伏遇
皇帝陛下聖策有功常徳立武謹微接下聿嘉庭燎之
規復古㑹侯克振車攻之業致令冗散獲與調劑臣惟
有寤寐鐵衣摩娑石鼓觀人文以化天下雖莫輔於緝
熈錫王命以在師中尚力全於征吉
欽定四庫全書
　景定建康志巻三十七　　宋　周應合　撰
文籍志五
　　詩章(此巻不能盡者各載/於諸志所為作之下)
陶潛初為劉裕參軍曰賦詩(臧榮緒晉書曰宋武帝行/鎮軍將軍沈約宋書曰陶)
(潛字淵明潯陽人少有高趣為鎮/軍參軍後為彭澤令解印綬去職)弱齡寄事外委懐在
琴書被褐欣自得屢空常晏如時來茍宜㑹宛轡憇通
衢投策命晨旅暫與園田踈𣺌𣺌孤舟逝緜緜歸思紆
我行豈不遥登降千里餘目倦脩塗異心念山澤居望
雲慙髙鳥臨水愧逰魚真想初在襟誰謂形迹拘聊且
憑化遷終反班生廬(淵明初為參軍時巳/察事變志於遯世矣)　辛丑歲七
月赴假夜行塗口詩(沈約宋書曰潛自以曽祖晉世宰/輔不復屈身後代自宋祖王業漸)
(隆不復肯仕所著文章皆題年月義熈以前/者則書晉氏年號永初以來唯云甲子而已)閒居三十
載遂與塵事㝠詩書敦宿好林園無世情如何舍此去
遙遙至西荆叩栧親秋月臨流别友生凉風起將夕夜
景湛虛明昭昭天宇闊皛皛川上平懐役不遑寐中宵
尚孤征商歌非吾事依依在耦耕投冠旋舊墟不為好
爵榮養真衡茅下庻以善自名　金陵阻風雪書寄楊
江寧(一作新林浦/阻風寄友人)潮水定可信大風難與期清晨西北
轉薄暮東南吹以此難挂席洄沿頗淹遲使索金陵書
又叨賢宰知絃歌止過客惠化聞京師海月破團景菰
蔣生渌池昨日北苑花初開未滿枝今㸔白門栁夾道
垂青絲歲物忽如此我來復幾時紛紛江上雪草草客
中悲明發板橋浦空吟謝朓詩(此係李/太白詩)
謝朓作鼓吹曲江南佳麗地金陵帝王州迤邐帶緑水
迢逓起朱樓飛甍夾馳道垂楊䕃御溝凝笳翼高盖疊
鼓送華輈獻納雲臺表功名良可收　遊東田詩(朓有/莊在)
(鍾山東/遊還作)慼慼苦無悰擕手共行樂尋雲陟累榭隨山望
菌閣逺樹曖芊芊生煙紛漠漠魚戯新荷動鳥散餘花
落不對芳春酒還望青山郭
髙蟾金陵晚望詩曽作浮雲歸晚翠猶陪落日汎秋聲
世間無限丹青手一片傷心畫不成
司空文明金陵懐古詩輦路江楓暗宫潮野草春傷心
庾開府老作北朝臣
顔延之作釋奠詩(文帝元嘉二十年三月皇太子劭/釋奠於國學延年奉詔而作詩)國
尚師位家崇儒門禀道毓徳講藝立言浚明爽曙達義
兹昬永瞻先覺顧惟後昆大人長物繼天接聖時屯必
亨運䝉則正偃閉武術闡揚文令庻士傾風萬流仰鏡
虞庠飾館睿圖炳睟懐仁憬集抱智麕至踵門陳書躡
蹻獻器澡身𤣥淵宅心道秘伊昔周儲聿光徃記思皇
世哲體元作嗣資此夙知降從經志逷彼前文規周矩
植正殿虛筵司分簡日尚席函丈丞疑奉帙侍言稱辭
惇史秉筆妙識幾音王載有述肆議芳訊大教克眀敬
躬祀典告奠聖靈禮属觀盥樂薦歌笙昭事是肅爼寔
非馨獻終襲吉即宫廣讌堂設象筵庭宿金懸台保兼
徽皇戚比彦肴乾酒澄端服整弁六官眡命九賔相儀
纓笏匝序巾巻充街都莊雲動野馗風馳倫周伍漢超
哉邈猗清暉在天容光必照物任其情理宣其奥妄先
國胄側聞邦教徒愧微㝠終謝智効
沈約登鍾山作靈山紀地徳地險資嶽靈終南表秦觀
少室邇王城翠鳳翔淮海衿帶繞神坰北阜何其峻林
薄杳葱青發地多竒嶺干雲非一狀合㳫共隐天参差
互相望鬱律構丹巘崚嶒起青嶂勢随九疑髙氣與三
山壯即事既多美臨眺殊復竒南瞻儲胥觀西望昆明
池山口咸可恱賞逐四時移春光發隴首秋風生桂枝
多值息心侣結架山之足八解鳴澗流四禅𨼆巖曲窈
㝠終不見蕭條無可欲所願從之遊寸心於此足君王
挺逸趣羽斾臨崇基白雲随玉趾青霞雜桂旗淹留訪
五藥顧歩佇三芝于焉仰鑣駕歲暮以為期
李白金陵歌送别范宣石頭巉巗如虎踞凌波欲過滄
江去鍾山龍盤走勢來秀色横分歴陽樹四十餘帝三
百秋功名事跡随東流白馬小兒誰家子泰清之歲來
關囚(一作白馬金鞍誰家/子吹脣虎嘯鳳凰樓)金陵昔時何壯哉席巻英豪
天下來冠盖散為烟霧盡金輿玉座成寒灰扣劒悲吟
空咄嗟梁陳白骨亂如麻天子龍沈景陽井誰歌玉樹
後庭花此地傷心不能道目下離離長春草送爾長江
萬里心他年來訪商山皓　金陵三首晉室(一作/家)南渡
日此地舊長安地即帝王宅山為龍虎盤金陵空壯觀
天塹(一作/江寒)浄波瀾醉落囘橈去呉歌且自歡(一作誰云/行路難)
又地擁金陵勢城迴江(一作/漢)水流當時百萬戸夾道起
朱樓亡國生春草離宫没古丘空餘後湖月波上對滄
洲(一作/瀛洲)又六代興亡國三杯為爾歌苑方秦地少(一作/小)
山似洛陽多古殿吳花草深宫晉綺羅並随人事滅東
逝與(一作/祇)滄波　登梅崗望金陵贈族姪髙座寺僧中
孚鍾山抱金陵霸氣昔騰發天開帝王居海日照宫闕
羣峰如逐鹿奔走相馳突江水九道來雲端遥明没時
遷大運去龍虎勢休歇我來属天清登覽窮楚越吾宗
挺禪伯特秀鸞鳳骨衆星羅青天眀者獨有月㝠居順
生理草木不翦伐煙牕引薔薇石壁老野蕨吳風謝安
屐白足傲履韈幾宿一下山蕭然忘干謁談經演金偈
降鶴舞海雪時聞天香來了與世事絶佳遊不可得春
風惜逺别賦詩留巖屏千載庻不滅　贈昇州王使君
忠臣六代帝王國三呉佳麗城賢人當重寄天子借高
名巨海一邊静長江萬里清應湏救趙策未許棄侯嬴
　别金陵諸公海水昔飛動三龍紛戰爭鍾山危波瀾傾
側駭奔鯨黄旗一掃蕩割壤開呉京六代更霸主遺跡
見都城(一作遺都/見空城)至今秦淮間禮樂秀羣英地扇鄒魯
學詩騰顔謝名五月金陵西祖余白下亭欲尋廬峰頂
先繞漢水行香爐紫烟滅瀑布落太清若攀星辰去揮
手緬含情　金陵泝流玩月達天門因寄句容主簿滄
江泝流歸白壁見秋月秋月照白壁皓如山隂雪幽人
停宵征賈客忘早發進帆天門山廻首牛渚没川長信
風來日出宿霧歇故人在咫尺新賞成胡越寄君青蘭
花惠好庻不絶　遊金陵贈同旅朝登北湖亭遙望瓦
屋山天清白露下始覺秋風還遊子託主人仰觀眉睫
間日(一作/目)色送飛鴻邈然不可攀長吁相勸勉何事來
呉關聞有貞義女振窮溧水灣清光了在目(一作/眼)白日
如披顔高墳五六墩崒兀栖猛虎遺跡翳九泉芳名動
千古子胥昔乞食此女傾壺漿運開展宿憤入楚鞭平
王凜烈天地間聞名若懐霜壯夫或未達十歩九太行
與君拂衣去萬里同翺翔　金陵聽韓侍御吹笛韓公
吹玉笛倜儻流英音風吹繞鍾山萬壑皆龍吟王子停
鳳管師襄掩瑶琴餘響渡江去天涯安可尋　春日陪
楊江寧宴感古作昔聞顔光祿攀龍宴京湖樓船入天
鏡帳殿開雲衢君王歌大風如樂豐沛都延年獻嘉作
邈與詩人俱我來不及此獨立鍾山孤楊宰穆清飈芳
聲騰海隅英寮滿四座燦若瓊林敷鷁首弄倒景蛾眉
綴眀珠新絃採梨園古舞嬌吳歈曲度繞雲漢聽者皆
歡娯雞棲何嘈嘈㳂月沸笙竽古之帝宫苑今乃人樵
蘇感此勸一觴願君覆瓢壺榮盛(一作/盛時)當作樂無令後
賢吁　金陵江上遇蓬池𨼆者(時於落星石上以/紫綺裘換酒為歡)心愛
名山遊身随名山逺羅浮麻姑臺此去或未返遇君蓬
池𨼆就我石上飯空言不成歡強笑惜日晚緑水向鴈
門黄雲蔽龍山歎息兩客者徘徊吳越間共語一執手
留連夜將久解我紫綺裘且換金陵酒酒來笑復歌興
酣樂事多水影弄月色清光奈愁何明晨掛帆席離恨
滿滄波　金陵城西樓月下吟金陵夜寂凉風發獨上
西樓望呉越白雲映水摇空城白露如珠滴秋月月下
長吟久不歸古今相接眼中稀解道澄江静如練令人
却憶謝元暉　月夜金陵懐古蒼蒼金陵月空懸帝王
州天文列宿在霸業大江流緑水絶馳道青松摧古丘
臺傾鳷鵲觀宫没鳳凰樓别殿悲清暑芳園罷樂遊一
聞歌玉樹蕭䬃後庭秋　戯贈鄭溧陽陶令日日醉不
知五栁春素琴本無絃漉酒用葛巾清風北忩下自謂
羲皇人何時到溧里一見平生親　贈溧陽宋少府陟
李斯未相秦且逐東門兎宋玉事襄王能為髙唐賦常
聞渌水曲忽此相逢遇瀟灑青天開豁然披雲霧葳㽔
紫鸞鳥巢在崑山樹驚風西北吹飛落南溟去早懐經
濟策特受龍顔顧白玉棲青蠅君臣忽行路人生感分
義貴欲呈丹素何日清中原相期廓天歩　猛虎行朝
作猛虎行暮作猛虎吟腸㫁非關隴頭水淚下不為雍
門琴旝旌繽紛兩河道戰鼓驚山欲傾倒秦人半作燕
地囚胡馬翻銜洛陽草一輸一失關下兵朝降夕叛幽
薊城巨鼇未斬海水動魚龍奔走安得寧頗似楚漢時
翻覆無定止朝過博浪沙暮入淮隂市張良未遇韓信
貧劉項存亡在兩臣暫到下邳受兵略來投漂母作主
人賢哲栖栖古如此今時亦棄青雲士有策不敢犯龍
鱗竄身南國避胡塵寳書長劔掛高閣金鞍駿馬散故
人昨日方為宣城客掣鈴交通二千石有時六博快壯
心遶牀三匝呼一擲楚人每道張旭竒心藏風雲世莫
知三呉邦伯皆顧盼四海雄俠相追随蕭曹曽作沛中
吏攀龍附鳳當有時溧陽酒樓三月春楊花茫茫愁殺
人胡人(一作/胡雛)緑眼吹玉笛呉歌白紵飛梁塵丈夫相見
且為樂槌牛檛鼓㑹衆賔我從此去釣東海得魚笑寄
情相親
杜甫送許八拾遺歸江寧覲省(甫昔時嘗客遊此縣於/許生處乞瓦棺寺維摩)
(圖様志/諸篇末)詔許辭中禁慈顔赴北堂聖朝新孝理祖席倍
輝光内帛擎偏重官衣着更香淮隂新夜驛京口渡江
航春隔雞人晝秋期燕子凉賜書誇父老夀酒樂城隍
㸔畫曽飢渇追蹤恨淼茫虎頭金粟影神妙獨難忘
韋莊金陵圖江雨霏霏江草齊六朝如夢鳥空啼無情
最是臺城栁依舊烟籠十里堤
劉禹錫金陵懐古王濬樓船下益州金陵王氣黯然收
千尋鐵鎖沈江底一片降幡出石頭人世幾囘傷往事
山形依舊枕寒流而今四海為家日故壘蕭蕭蘆荻秋
沈彬金陵雜題王氣生秦四百年晉元東渡浪花船正
慙海内皆塗地來保江南一片天古樹著行臨逺岸暮
山相亞出微烟千征萬戰英雄盡落日牛羊食野田
暮潮聲落草光沈賈客來帆宿岸隂一笛月明何處酒
滿城秋色幾家砧時清曽惡桓温盛山翠長牽謝傅心
今日到來何物在碧烟和雨鏁寒林　再過金陵玉樹
歌終王氣收鴈行髙送石頭秋江山不管興亡事一任
斜陽伴客愁
王貞白金陵懐古恃險不種徳興亡歎數窮石城幾換
主天塹謾連空御路疊成塜臺基聚牧童折碑猶有字
多紀晉英雄　又六代江山在繁華古帝都亂來城不
守戰後地多蕪寒日随潮落歸帆與鳥孤興亡多少事
囘首一長吁
杜牧金陵始發碧江口曠然諧逺心風清舟在鑑日落
水浮金瓜歩逢潮信臺城過雁音故鄉何處是雲外即
喬林
羅𨼆過江寧縣前水色細鱗鱗一為夫君弔水濱漫把
文章矜後代可知榮貴是他人□偷舊韻還成曲草頼
餘吟盡解春我亦有心無處說等閒停棹似迷津　夜
泊金陵冷烟輕澹傍衰叢此夕秦淮駐㫁篷栖雁逺驚
沽酒火亂鵶髙避落帆風地銷王氣波聲急山帶秋隂
樹影空六代精靈人不見思量應在月明中　又玉樹
歌聲澤國春纍纍輜重憶亡陳垂衣端拱渾閒事忍把
江山乞與人　又潮平逺岸草侵沙東晉衰來最可嗟
庾舅已能窺帝室王郎還是預人家山寒老樹啼風曲
泉暖枯荄動芷芽欲起九原㸔一遍秦淮聲急日西斜
李羣玉秣陵懐古野花黄葉舊呉宫六代豪華燭散風
龍虎勢衰佳氣歇鳯凰名在故臺空市朝遷變秋蕪緑
墳壠髙低落照紅霸業鼎圖人去盡獨來惆悵水雲中
崔塗金陵懐古葦聲蕭颯水天秋吟對金陵古渡頭千
載是非輸蝶夢一樽風雨属漁舟若無仙分應須老幸
有山歸即合休何必登臨更惆悵本來身世只如浮
唐堯臣金陵懐古晉末英雄起神器淪荒服胡月蝕中
原白日升暘谷金陵寔形勝關山固重複巨壑隍北壖
長江塹西隩鑿山擬嵩華穿地象伊榖草昧席羅圖蓽
路戴黄屋一時因地險五世享天禄禮樂何煌煌文章
紛郁郁多士春林秀作頌清風穆出入三百年朝事幾
翻覆攙搶如雲勃鯨鯢旋自曝倦聞金鼎移驟覩靈龜
卜吁嗟王氣盡坐悲天運倐天道何茫茫善淫乃相復
行路偏衣半遂亡大梁族日隱汀洲上舳艫登川陸月
廻呉山樹風聞楚江鵠因依蘭蕙叢採襭不盈掬
皮日休金陵道中酬茅山廣文南陽博士寒嵐依約認
華陽遙憶髙人臥草堂半日始齋青䭀飯移時空印白
檀香鶴雛入夜歸雲屋乳管逢春落石床誰道夫君無
伴侣不離忩下見羲皇　住在華陽第八天望君唯欲
結良縁堂扃洞裏千秋燕厨盖巖根數井泉壇上古松
疑度世觀中幽鳥恐成仙不知何事迎新歲烏納裘中
一覺眠　五色香烟惹内文石飴初熟酒微醺將開丹
竈那妨鶴欲算碁圖却望雲海氣半生當洞見瀑冰初
坼隔山聞如何世外無交者一臥金壇祗有君
孟郊溧陽秋霽晚雨曉猶在蕭寥激前階星星滿衰鬢
耿耿入秋懐舊識半零落前心驟相乖飽泉亦恐醉惕
宦肅如齋上客處華地下寮宅枯崖叩高占生物齟齬
固難諧　溧陽唐興寺觀薔薇花忽驚紅琉璃千艶萬
艶開佛火不燒物淨(一本/作静)香空徘徊花下印文字林間
詠觴杯羣官餞宰官此地車馬來
許渾贈茅山髙拾遺諌獵歸來綺季歌大茅峰影薄秋
波山齋留客掃紅葉野艇送僧披緑莎長覆舊圖棊勢
盡遍添新品藥名多雲中黄鵠日千里自宿自飛無網
羅
李徳裕陪金陵府相中堂夜宴滿耳笙歌滿眼花滿樓
珠翠勝呉娃因知海上神仙窟只似人間富貴家繡戶
夜攅紅燭市舞衣晴曵碧天霞聲愁夜半青娥散揚子
江頭月未斜　寄茅山孫尊師何地最翛然華陽第八
天松風清有露蘿月静無煙乍警瑤壇鶴時嘶玉樹蟬
欲馳千里戀唯有鳯門泉　石上溪蓀發紫茸碧山幽藹
水溶溶菖花定是無人見春日唯應羽客逢　　獨尋蘭
渚翫馳暉閒倚松忩望翠微遙想春山眀月曉玉壇清
磬歩虛歸
崔顥詠江畔老人怨江南年少十八九乘舟欲渡青溪
口青溪口邊一老翁鬢眉皓白已衰朽自言家代仕梁
陳垂朱拖紫三十人兩朝出將復入相五世疊起乘朱
輪父兄三葉皆尚主子女四代為妃嬪南山賜田接御
苑北宫甲第連紫宸直言榮華未休歇不覺山崩海將
竭兵戈亂入建康城烟火連燒未央闕衣冠士子陷鋒
刅良将名臣盡埋没山川改易失市朝衢路縱横填白
骨老人此時尚少年脫身走得投海邊罷兵歲餘未敢
出去鄉三載方來旋蓬蒿忘却五城宅草木不識青谿
田雖然得歸到鄉土零丁貧賤長辛苦採樵屢入溧陽
山刈稻常過新林浦少年欲知老人歲豈知今年一百
五君今少壯我巳衰我昔少年君不覩人生貴賤各有
時莫見羸老相輕欺感君相問為君說說罷不覺令人
悲
孫逖雜言丹陽行詩丹陽古郡洞庭隂落日扁舟此路
尋傳是東南舊都處金陵中㫁碧江深在昔風塵起京
都亂如燬雙關戎虜間千門戰場裏傳聞一馬化為龍
南渡衣冠亦願從石頭横帝里京口拒戎鋒青楓林下
廻天蹕杜若洲前轉國容都門不見河陽樹輦道唯聞
建業鐘中原悠悠幾千里欲掃攙搶未云巳英雄傾奪
何紛然一盛一衰如逝川可憐宫觀重江裏金鏡相傳
三百年自從龍見聖人出六合車書混為一昔年王氣
今何在併向長安就堯日荆榛古木閒荒阡共道繁華
不復全赤縣餘存江樹月黄圖半入海人煙暮來山川
登臨遍覧古愁吟淚如霰唯有空城多白雲春風淡蕩
無人見
許渾金陵懐古玉樹歌殘(一作/愁)王氣終景陽兵合(一作/盡)
戍樓空松(一作/梧)楸逺近千官塜禾黍髙低六代宫石燕
拂雲晴亦雨江豚吹浪夜還風英雄一去豪華盡惟有
青山似洛中　秋月寄茅山高拾遺一笛迎風黄葉飛
强携刀筆換荷衣潮寒水國秋砧早月暗山城夜漏稀
巖響逺聞樵客過浦深遥送釣童歸中年未識從軍樂
虛近三茅望少微　茅山贈梁尊師雲屋何年客青山
白日長種花春掃雪㸔籙夜焚香上象壺中濶平生夢
裏忙幸承仙籍後乞取大還方　逰茅山歩歩入山門
仙家鳥徑分漁樵不到處麋鹿自成羣石靣迸出水松
頭穿破雲道人星月下相次禮茅君
李司徒建勲闕下偶書寄孫員外長安驅馳地貴賤共
悠悠白日誰相促勞生自不休鳳翔䨇闕曉蟬噪六街
秋獨有南宫客時來話釣舟　離闕下日感恩二年塵
冐處中台喜得南歸退不才即路敢期皇子送出關猶
有御書來未知天地恩何報翻對江山思莫開斜日葦
汀凝立處逺波微颺翠如苔
王安石和王微之重感南唐事叔寳傾陳衍弊梁可嗟
曽不見興亡齋祠父子終身費酣詠君臣舉國荒南狩
皖山非故地北師淮水失名王天移四海歸真主誰誘
昏童肯用長　和金陵懐古懐鄉訪古事悠悠獨上江
城滿目秋一鳥帯烟來别渚數帆和雨下歸舟蕭蕭暮
吹驚紅葉慘慘寒雲厭舊樓故國凄凉誰與問人心無
復更風流　和陳輔金陵即事南郭先生比鷾鴯年年過
我未愆期休論王謝當時事大抵烏衣祗舊時　和呉
御史臨淮感事柵鏁城扉曉一開柂牙車軸轉成雷黄
塵欲礙龜山出白浪空分汴水來澄觀有材邀昧陋霽
雲無力報奸囘騷人此日追前事悲氣随風動管灰
送呉龍圖知江寧才髙明主睠方深属郡聞風自革心
閭里不須多按治山川從此數登臨茅簷坐隔雲千里
栢壟初抽翠一尋東望泫然知有寄但疑公豈久分襟
　贈上元宰白下有賢宰能詩如紫芝民欺自不忍縣
治本無為風月誰同賞江山我亦思粉牆侵醉墨惆悵
緑苔滋　臺城寺側獨行春山撩亂水縱横籬落荒畦
草自生獨往獨來山下路筍輿㸔得緑隂成　自金陵
至丹陽道中有感數百年來王氣銷難將往事問漁樵
苑方秦地皆蕪没山借揚州更寂寥荒埭暗雞催月曉
空場老雉挾春驕豪華只有諸陵在往往黄金出市朝
　金陵絶句水際柴門一半開小橋分路入青苔背人
照影無窮栁隔屋吹香併是梅　結綺臨春歌舞地荒
蹊狹巷(一云頽/城㫁塹)兩三家東風漫漫吹桃李非復當時仗
外花　懐古六代豪華空處所金陵王氣黯然收烟濃
草逺望不盡物換星移幾度秋畢竟江山誰是主却因
歌舞破除休我來不見當時事上盡重城更上樓　出
金陵白石岡頭草木深春風相與散衣襟浮雲映郭留
佳氣飛鳥随人作好音　到金陵江湖歸不及花時空
遶扶踈緑玉枝夜直去年㸔蓓蕾晝眠今日對紛披
乞得膠膠擾擾身五湖烟水替風塵祗將鳧雁為同侣
不與龜魚作主人　蔣山手種松青青石上歲寒枝一
寸巖前手自移聞道近來高數尺此身蒲栁故應衰
金陵懐古霸祖孤身取二江子孫多以百城降豪華盡
出成功後逸樂安知與禍雙東府舊基留佛刹後庭餘
唱落船窻黍離麥秀從來事且置興亡近酒缸　天兵
南下此橋江敵國當時指顧降山水雄豪空復在君王
神武自難雙畱連落日頻囘首想像餘墟獨倚忩却怪
夏陽纔一葦漢家何事費􁂭缸　地勢東囘萬里江雲
間天闕古來雙兵纒四海英雄得聖出中原次第降山
水寂寥埋王氣風烟蕭颯滿僧忩廢陵壊塜空冠劔誰
復沾纓酹一缸　憶昨天兵下蜀江將軍談笑士爭降
黄旗已盡年三百紫氣空收劔一雙破堞自生新草木
廢宫誰識舊軒窻不湏搔首尋遺事且倒花前白玉缸
　憶金陵覆舟山下龍光寺元武湖畔五龍堂想見舊
時遊厯處烟雲𣺌𣺌水茫茫　烟雲𣺌𣺌水茫茫繚繞
蕪城一帶長蒿目黄塵憂世事追思塵迹故難忘　追
思塵迹故難忘翠木蒼藤水一方聞說精廬今更好好
随殘汴理歸艎　清明輦下懐金陵春隂天氣草如烟
時有飛花舞道邊院落日長人寂寂池塘風慢鳥翩翩
故園囘首二千里新火傷心六七年青盖皂衫無復禁
可能乘興酒家眠　句容道中荒烟寒雨暮山重草木
㝠㝠但有風二十四年三徃返一身長在百憂中　遊
鍾山終日㸔山不厭山買山終待老山間山花落盡山
長在山水空流山自閒　兩山松櫟暗朱藤一水中間
勝武陵午梵隔雲知有寺夕陽歸去不逢僧　偶向松
間覔舊題野人休誦北山移丈夫出處非無意猿鶴從
來自不知　榮禄嗟何及眀恩愧未酬欲尋西掖路更
上北山頭　鍾山晚歩小雨輕風落棟花細紅如雪㸃
平沙槿籬竹屋江村路時見宜城賣酒家　懐鍾山投
老歸來供奉班塵埃無復見鍾山何須更待黄粱熟始
覺人間是夢間　鍾山絶句澗水無聲遶竹流竹西花
草弄春柔茅簷相對坐終日一鳥不鳴山更幽　竹窻
紅莧兩三根山色遙供水際門只我近知墻下路能將
屐齒記苔㾗　望鍾山佇立望鍾山陽春更蕭瑟暮尋
北郭歸故遶東岡出　憶鍾山蒼藤翠木江南山激激
流水兩山間山髙水深魚鳥樂車馬跡絶人長聞雲埋
樵聲隔葱蒨月弄釣影臨潺湲黄塵滿眼衣可濯夢寐
惆悵何時還　思北山日日思北山而今北山去寄語
白蓮庵迎我青松路　北山暮歸示道人千山復萬山
行路有無間花發蜂逓繞果垂猿對攀獨尋寒水渡欲
趂夕陽還天黒月未上兒童初掩關　還家豈不樂生
事未應閒朝日已復出征鞍方便攀傷心百道水閡目
數重山何以忘覊旅翛然醉夢間　秣陵道中口占經
世才難就田園路欲迷慇懃將白髪下馬照青溪　歲
熟田家樂秋風客自悲茫茫曲城路歸馬日斜時　知
金陵投老歸來一幅巾君恩猶許備藩臣芙蓉堂下疏
秋水且與龜魚作主人
蘇魏公頌詠天禧寺竹萬个碧琅玕兩旁䕃潭沼叢深
蔽巖麓幹直露雲表刹影下交加山房上環繞昔嘗止
鳴鳳今肯棲凡鳥笋抽龍種瘦籜墜孫枝小美勝㑹稽
箭珍逾汶陽篠兎園名非竒渭川比終少樵刪草根變
客玩茶烟繚創亭僧意高諭佛禪心了吾愛有霜竹一
到忘昏曉　暮春與諸同僚登鍾山望牛首清明天氣
和江南春色濃風物正繁富邦人競遊從官曹幸多暇
交朋偶相逄並驅出東郊乘興遊北鍾陟險不蠟屐扶
危靡搘笻上登道林祠俯觀辟支峰亂山次阡陌長江
遶提封蕭條舊井邑茂盛新杉松攬物思浩然懐古心
顒顒念昔全盛時兹山衆之宗天都對雙闕覇業基盤
龍六朝逓興廢百祀居要衝人情屢改易世事紛交攻
當時佳麗地一旦空遺踪惟有出岫雲古今無變容
蘇東坡軾六月七日泊金陵阻風得鍾山泉公書寄詩
為謝今日江頭天色惡礮車雲起風欲作獨望鍾山喚
寳公林間白塔如孤鶴寳公骨冷喚不聞却有老泉來
喚人電眸虎齒霹靂舌為予吹散千峰雲南行萬里亦
何事一酌曹谿知水味他年若畫蔣山圖為作泉公喚
居士　同王勝之遊蔣山到郡席不暖居愁空惘然好
山無十里遺恨恐他年欲欵南朝寺同登北郭船朱門
收畫㦸紺宇出青蓮夾路蒼髯古迎人翠麓偏龍腰蟠
故國鳥爪寄層巔竹杪飛華屋松根泣細泉峰多巧障
日江逺欲浮天略彴横秋水浮屠插暮烟歸來踏人影
雲細月娟娟
鄭獬題金陵道中六國相排一局碁岸頭百草野烟微
樹深啼鳥自相失山靜晚雲猶未歸濡口潮囘殘照滿
石城春盡亂花飛周郎屈指圖天下誰道江南玉鱠肥
范丈正公仲淹移丹陽郡先遊茅山作丹陽太守意何
如先謁茅卿始下車展節事君三黜後收心奉道五旬
初偶尋靈草逢芝圃欲叩真關借玉書不更從人問通
塞天教吏𨼆接山居　贈茅山張道者有客平生愛白
雲無端年老尚紅塵只應金簡名猶在得見仙巖種玉
人　送陳瓌秀才遊金陵君有江南行為君歌以喜龍
盤山萬曲練靜江千里江山不可空台星照呉中古來
王謝地今有周召風幕間楊與鄭萬丈光相映煌煌聚
宰府金陵一何盛此去知已賢雅客情無邊白雲起江
樹明月逐江船雲月共徘徊優哉如遊仙歸來笑春風
白日登青天
胡澹庵銓與正覺長老同遊蔣山寳公何似贊公房(是/日)
(登寳/公塔)好句還追鐵鳳翔(鐵鳳翔見/賛公房詩)金象妙髙驚地勝木
犀清逺送天香明年蠟屐誰猶健昨日登樓我尚强(閣/髙)
(百尺梯凡五/折最難上)三老未應輸二老兹遊竒絶永難忘　金
陵書事六代風流最永嘉欝葱勝氣𨼆晴霞折衝樽爼
神俱旺表裏山河險莫誇幾縷碧烟迷杏眼半篙清漲
減蒲芽歌聲已得檀郎怨四海而今再一家
張乖崖詠郡齋述懐傍人往往羨清途野逸情懐亦自
扶官舍四邊多種竹潮溝一靣近生蘆病嫌對客低徊
甚老覺臨官氣味麤不信浮名是身累有時閒撚白髭
鬚
晁吏部補之龍盤虎踞望南津餘烈崢嶸尚覇陳醉着
不知風掲屋可能楊素是江神
洪駒父沙觜彎環轉柂牙一衣帶水遶城斜飛亷解使
馮夷怒渡口風吹蕎麥花
夏文莊公竦金陵晚望雨霽呉城晚谿泉四散流禽歸
半峰樹人在夕陽樓國望分江海星躔次斗牛堪嗟興
廢地千載有閒愁
韓南澗無咎永豐行丹陽湖中好風色晴日波光漾南
北湖岸人家榆栁行風颭低昂似迎客繫船並岸聊一
呼老農指示官田圩長衫紫領數百軰見我羅拜長嗟
吁政和囘頭五十載官築長圩宛然在東西相望五百
圩有利由來得無害官圩民圩奚所拘此地無田但有
湖圍湖作田事應爾底用徹地還龜魚民圩不堅自招
水水潦何常鎮如此官圩六十里如城削平為湖定何
理請㸔今來禾上塲七百頃地雲堆黄縣官糴米三萬
斛度僧給牒能商量我聞此語汗生靣千聞豈如目一
見吾君神聖坐九重輕易獻言誰復辨却憶呉中初夏
時畚插去決湖田圍雞驚上籬犬上屋水至不得携妻
兒無田赴水均一死善政飬民那得爾寄言父老且深
耕為汝馳書報天子
李忠定公綱金陵懐古六代兵戈王氣銷山圍故國自
周遭豪華散滅城池古人物摧殘丘塜髙阜轉蟠龍翔
寳塔洲分白鷺湧雲濤悠悠世事都如夢且對金尊把蟹
螯　六代繁華三百年我來弔古一悽然景陽鐘㫁雞
空唱玉樹歌沈月自圓潮没舊㾗生晚浦栁摇新色媚
晴天高樓上盡竆雙目千里江山遶檻前　六代興亡
江上城倦遊還向此中行龍蟠虎踞空形勢井廢臺荒
為戰爭雲氣霏霏春雨急烟波𣺌𣺌暮潮平商人不識
前朝恨短笛還為激烈聲　六代當年恨最長兵戈陵
滅故城荒非關覇氣俱消歇自是人謀未允臧王謝風
流今寂寞江山形勢亦凄凉我來正値興戎馬慨念東
南更慘傷　阻風泊慈湖夾焚香黙禱有長魚躍波靣
江豚出没舟人大驚抵暮風便因命解舟乘月泛江一
夕至於金陵盖數百里作二絶以紀其事江險不可行
者為禁江江豚出没白波中十丈神魚躍晚空知是陽
侯憐我拙故教來助一帆風　露氣漫漫欲結霜扁舟
夜下秣陵江烟波如席月如晝快意倒盡黄金缸　同李
似之遊蔣山北風阻行舟駕言遊蔣山相携得良友談
笑窮躋攀松林靜杳㝠殿閣羅烟鬟寳公骨巳冷白塔
孤雲間乘髙望長空極目波濤翻東南正戎馬戈甲照
江干與子適相遇偷此半日閒懐古六朝逺道舊一笑
歡憶昨賜對初接武玉殿班螭坳珥史筆毎慙追繼難
迂踈與世違謫官墮甌蠻寛恩幸脫去假道來江關邂
逅兩萍梗飄泊驚風旛囘首顧淛河不知涕泗澘著鞭
願努力世路方多艱　登鍾山謁寳公塔寳公真至人
鳥爪金色身杖携刀尺拂語隐齊梁陳我登鍾山頂白
塔高嶙峋再拜禮雙足聊結香火因　題定林院行過
鍾山到定林青松一徑白雲深三間古屋昭文館那有
沈迷富貴心　題八功徳水石作方池紫翠崖湛然定
水貯瓊瑰何須功徳標為八萬派圓成自此來　次韻
上元宰胡俊眀蔣山勤老唱和古風竺教流傳入中土
以相求之無自可達磨西來直指心擬議之間巳蹉過
皮髄誰分深淺機祖禰翻貽子孫禍鍾山禪老真可人
高唱宗風震江左學流雲集欲何為佛祖要須自心作
宰官倥偬牒訟間偷暇相從還作麽也知襟抱素相親
更把篇章迭酬和詞嚴義宻讀難曉字順文從誠皆妥
應憐孤陋方杜門亦欲追随良未果故將佳句寄幽人
此意勤渠滋愧荷談空摩詰無一言聽法文殊非兩箇
若将情解議真如明眼人前應㸔破世間萬法互低昂
正若旋輪與推磨随時俯仰乃善謀就中拙者無過我
九折羊腸欲著鞭萬里滄溟思縱柂祇今行年四十餘
已覺衰頺多坐臥平生作具何所施盡以付之一畀火
廻光返照黙自參妙湛本然無㸃涴公方齒壯志氣豪
正可立功同魏顆胡為亦復味禪那坐視軒裳如縶鎖
蓮社莊嚴清淨池文室含容高廣座他時共結香火縁
心期耿耿當非頗為余稽首問勤師如師材徳誠磊砢
釣龍羅鳳大江濱法器誰為語無墮庭前倘有立雪人
我欲因風致三賀　投金瀬有感楚王聽䜛誅伍卿招
呼二子同就烹子胥彎弓見使者義不戴天非惜生操
瓢乞食困江表曷嘗一日忘郢城溧水之陽遇義女壺
漿簞食欣相迎當時追捕向爾急殺身滅口意豈輕霸
吳何止服句踐破楚遂以鞭荆平倒行逆施道雖逺復
仇攄憤聖所稱却來訪舊欲報徳歎息亡質随流萍投
金淺瀬亦何有聊以寓意通精誠哀窮進食類漂母解
劔掛墓同延陵古人已矣不可見空有史筆垂英聲
自金陵江行未至長蘆阻風倐忽風雲接地隂扁舟繋
纜暮江潯波濤何必深為阻萬里歸來一寸心　七日
風不止歸心何似生烟添暮山色風撼滿江聲淮楚巳
非逺波濤殊未平坐㸔雲解駮猶喜晚來晴
汪内翰藻過金陵六代興亡迹愈陳迹陳誰遣意如新
古今更欲悲何事天地長留景似人雲壓山低惟妬晚
霧蟠江濶更含春因知到此無窮感豈獨區區我一身
　食溧陽縣平生始到溧陽縣東野釣遊今幾年嵐光
捲樹出孤日雨氣入山鳴百泉稻畦初秧秀色滿藤枝
半折幽芳懸武陵商嶺政應爾倚杖欲去心茫然　宿
靖安鎮檣竿歴歴表中流暝宿河堤古驛頭天遣山川
渾著月人將榆栁共驚秋重來骨肉唯身在無限風烟
到眼休得意枕中猶夢爾人生何况足悲愁
周丞相必大留别金陵韓帥仲通十二麟符玉截肪腰
間仍映帯圍黃化行江國春常早訟息堦除日自長槐
影緩趨三接晝棠隂先滿十連堂子淵去踏長安道待
賦中和奏未央　又再㸃賔筵又一期千金敝帚頼提
撕泮宫正采僖侯藻太學俄甘吏部虀人似塞鴻春向
北心随江水日潮西太平勲業須公助不用頻年戀節
犀　次韻邢懐正孝庸通判遊蔣山仙人薄蓬萊乘槎
渡河滸舊觀桑田變今訪鍾山古駕言出東門恍若之
帝所朝曦霽青霜楓葉落紅雨亭亭望浮圖𨼆𨼆插天
宇坡垂北溟鼇石臥南山虎遙聞飯後鐘絶勝紞如皷
恭惟布金地草木誰敢侮孤芳破冰雪喜見梅蕚吐同
遊皆大雅緇素競先覩巾車似元亮潄石雜孫楚相将
挹靈泉何用照牛渚西方化人國未覺道修阻法筵盛
龍象一一㑹心侣茗椀散午夢蒲團便軟語懸知雨花
社重辯風幡舞相投甚針芥味道真酪乳從來草堂靈
俗駕囘吾祖况如雲仍軰么麽那復數後車倘許随未
羨黄金塢
曽極題陳後主祠真珠簾下變離聲多少嬙妃掩袂聽
贏得牢愁三萬斛孤舟撑入大梁城　東晉㫁簡殘編
迹可尋諸賢興復不關心未應全罪王夷甫一任神州
自陸沈　漁父智士旁觀當局迷滄浪釣叟出陳詩江
頭風怒掀却屋底事全家醉不知(後主召一𨼆者問近/曽作何詩云有漁父)
(詩風雨掀却屋/全家醉不知)孫陵鵝眼錢六代初終幾變遷孫陵無
樹起寒烟青蚨細薄如榆筴猶是當年買笑錢　澄心
堂紙楮生玉靣務深藏未肯横陳翰墨塲一幅降牋何
用許價髙縁寫宋文章　南唐金銅香爐制作元從建
業宫形模竒古雜金銅烟昏塵暗君休笑曽在紅鸞扇
影中　南唐宫中殘獐(南唐宫中忽得殘獐一枚/陳陶云是夜狼星上直)周廬
廵徼列千兵那得殘獐堕禁庭鹿走棘生先有象天文
未必直狼星　南唐遣使談鋒亹亹折强鄰專對當年
亦有人國老胸中兵百萬不將全力靠江神　玊樹後
庭花結綺臨春成草莽繁華都入暮烟中後庭玉樹迎
秋色猶帯張妃臉上紅　石麒麟短樊長塹起寒烟知
是何人古墓田千歲石麟相對立肘騣膊焰故依然
石歩道中有石麒麟數十地悴天荒丘壠平難從野老
問衰興蒼烟落日低迷處折足麒麟記壊陵　輜車婭
姹呉音今古同宫粧袨服已成空雕文結角輜車巧猶
有梁陳宫掖風　决囚燈(後主聼死囚燃燈决之囚家/賂左右竊益膏油輙得不死)
五詳三覆始施刑明滅蘭膏豈足憑可惜當年殺嚴續
無人為益决囚燈　江南録自古攖鱗或似狂按誅潘
佑事堪傷憑誰寄語徐常侍不殺忠臣國未亡　鳳州
栁(鳳州栁蜀主與江南結婚/求得其種鳳州出栁酒手)蜀主函封遣使時芳根元
自鳳州移柔荑􁘜醁今安在唯有青絲拂地垂　三十
六陂𣺌然三十六陂春石黛潮生歳歲新楊栁杏花渾
好在吟邊只欠跨驢人　金陵詩鑿地破除函谷帝埋
金壓勝郢中王興亡摠不闗君事五百年前枉㫁腸
古龍屏風宣和舊物建炎携之渡江宫官惜之裁剪背
成屏風立殿上乘雲遊霧過江東繪事當年笑葉公可
恨横空千丈勢剪裁今入小屏風
楊虞部備詠鍾山周子無心𨼆姓名裂荷焚芰使猿驚
不能髙枕雲中臥瑣屑貪它墨綬榮　石頭城五城樓
雉各相望山水英靈宅帝王此地定由天造險古來長
恃作金湯　太初宫三軍不食武昌魚萬騎時遷建業
居㑹得紫髯開國意太初名是作宫初　白都山駕鶴
驂鸞自古聞策名仙籍是真君天邊舊跡無尋䖏滿目
青山空白雲　陸機宅陸家兄弟頗能文入洛仍將筆
硯焚舊宅荆榛狐兎窟機雲無復有昆雲　天闕山牛
頭天際碧凝嵐王導無稽亦妄談若指逺山為上闕長
安應合指終南　靈和蜀栁得地恩深雨露偏丹墀左
右玉階前君王属意君知否好似風流一少年　梅梁
殿玉案金鑪對御牀巋然應似魯靈光螭頭直上雙魚
尾不讓西京舊栢梁　臺城六朝遺跡舊山川逺想繁
華一悵然江令白頭歸故國多情合賦黍離篇　金城
栁風絮烟絲春復秋攀條何故淚雙流因憐樹老猶青
眼不覺人衰已白頭　潛鶴鼓雷門擊破使人驚潛鶴
雙飛上玉清怪得舊時聲太逺聞天合似九臯鳴　乘
黄署執轡何人籍帝臺漢家天馬不時來疲駑多亦費
芻粟莫惜千金市駿材　銅螭署挈壺傳箭逼天聰鑄
出蟠螭巧範銅何事腹中藏怪物人驚蝘蜓氣如虹
錦署人衣藍縷地衣紅不念家家杼柚空厥篚織文應
歲貢更翻新様集機工　絶地列㦸高門氣自雄主人
應是偶相逢由來禍福皆人召此地無辜喚作㓙　清
暑殿窣地簾光映水明玉鉤斜䖏月初生龍皮席上鵝
毛扇何必風來暑始清　促粧鐘枕面鐘聲及早催錦
衾香疊百花堆蟾蜍影落珊瑚架照得仙娥下界來
青溪姑曩不乘龍即跨魚岸傍人復乞靈無栁如眉黛
花如面聞是青溪一小姑　披香殿獸口金香烟穗濃
螭頭玉照露華融蕭郎的是春光主曽作春衣此殿中
　東磵行拖葛屨坐藜牀竹樹蕭然一水傍枕上白雲
船下月卜隣東磵勝東岡　青溪柵傾城傾國兩妃嬪
此地聞名不見人潜想舊時紅粉血落花風裏歩香塵
　江令宅竹木池臺尚儼然歸時頭鬢雪霜寒青溪𨼆
映朱門處曽属中書一品官
劉彦冲金陵懐古荒城莽莽蔽荆榛虎踞龍盤迹已陳
赤壁戰爭江照鏡青樓歌舞鳥鳴春千年王氣雄圖盡
一疊寒笳客恨新折屐風流猶可想祇今髙臥豈無人
楊誠齋萬里陪留守全處恭總領錢進思提刑傅景仁
遊清凉寺山自新亭走下來化為一虎首重囬平吞雪
浪三江水卧對雨花千丈臺㸃檢故城遺趾在凄凉浩
歎宿雲開六朝蹤跡登臨徧底事兹遊獨壯哉　萬里
長江天上來石頭却欲打江囘青山外面周如削紫府
中間劃洞開蘇峻戰塲今草樹仲謀廟貌古塵埃多情
白鷺洲前水月落潮生聲自哀　巳守臺城更石城不
知併力或分營六師祗遣環天闕一壘真成借冦兵間
者王蘇俱觧此冤哉隗協可憐生若言虎踞渾堪倚萬
歲千秋無戰爭　賀建康帥全處恭迎寳公禱雨随應
大士多時不入城入城猶未炷爐熏忽吹淮水千峰雨
不費鍾山半朶雲桑葉秧苖俱起舞葵花萱草亦歡欣
尚書欵送公歸去留下豐年二十分　横山再見横山
滴眼新山曽勸我脫官身燈籠簫鼓年年社酒醆鶯花
處處人忽憶諸公牡丹㑹轉頭五柞去年春野雲墟月
空荒寺兩袖寒風一帽塵　辛亥元日送章徳茂自建
康移帥江陵極知借冦未多時道是徵黄有近期不割
半青江令宅却飛大白習家池湖山解語云來暮淮水
無情也去思莫近鄉關動歸興輕黄一㸃上雙眉　西
湖一别忽三年白首相從豈偶然到得我來恰君去正
當臘後與春前醉餘犯雪追征帽送了憑欄望去船待
把衣冠掛神武㸔渠勲業上凌烟　金陵官舍後圃散
策江梅未落杏先繁萱草都齊栁半園却是淺寒花較
耐東風未要十分温　旋種花窠二百株不知種了有
花無阿誰便向春工説急𢷬紅藍染玉酥　過秦淮曉
過新橋啟轎窻要㸔春水弄春光東風作急驚詩眼攪
亂垂楊兩岸黄　過笪橋輕風欲動没人知早被垂楊
報酒旗行到笪橋中半處鍾山飛入轎忩來　登鳳凰
臺千年百尺鳳凰臺送盡潮囘鳳不囘白鷺北頭江草
合烏衣西靣杏花開龍蟠虎踞山川在古往今來鼓角
哀只有謫仙留句處春風掌管拂蛛煤　行闕飬種園
千葉杏花不信東皇也有私如何偏寵杏花枝於中更
出紅千葉且道此花竒不竒　白白紅紅兩不真重重
疊疊是精神誰言跂石眠雲客也見長楊五柞春　和
傅景仁遊清凉寺舊時月過女墻頭風雨摧頽廢不修
地老天荒無䖏問松聲灘響替人愁祥刑使者來何暮
弔古詩篇清更幽收拾江山入懐袖却歸講席進鴻疇
　夏日雜興金陵六月曉猶寒近北天時較少暄打盡
來禽那待熟半開萱草已先翻獨龍岡頂青千摺十字
河頭碧一㾗九郡報來都雨足插秧收麥喜村村　圩
田周遭圩岸繚金城一眼圩田翠不分行到秋苖初熟
處翠茸錦上織黄雲　古來圩岸䕶隄防岸岸行行種
緑楊歲久樹根無寸土綠楊走入水中央　早起秣陵
鎮人趂林中市雞鳴檐上籠忽㸔一天紫未吐半輪紅
誰撼扶桑露吹來楊栁風詩肩忍凉冷已出兩山峰
山路祇言迥農家俱夙興短長羣稚子廻避一田塍随
犬能知路騎牛底用繩兹行有勝事何䖏不豐登　路
口囘望方山鍾阜囘頭失方山戀眼寒似巾簷短帽如
覆玉琱槃毎恨青蒼逺因行反覆㸔歸時記靣目城裏
指雲端　横山已過方山了横山更絶竒爭髙一尖喜
妬逸衆青追萬馬頭驚拶千旗脚恣吹娟峰恰三五隔
栁尚参差(凡十五峯從南數/起第三最高尖)　圩丁詞十解江東水鄉隄
河兩涯而田其中謂之圩農家云圩者圍也内以圍田
外以圍水盖河高而田反在水下沿隄通斗門毎門䟽
港以溉田故有豐年而無水患余自溧水縣南一舍所
登蒲塘河小舟至孔鎮水行十二里備見水之曲折上
自池陽下至當塗圩河皆通大江而蒲塘河之下十里
所有湖曰石臼廣八十里河入湖湖入江鄉有圩長歲
晏水落則集圩丁日具土石揵菑以修圩余因作詞以
擬劉夢得竹枝栁枝之聲以授圩丁之修圩者歌之以
相其勞云圩田元是一平湖憑仗兒郎築作圩萬雉長
城倩誰守兩隄楊栁當防夫何代何人作此圩石頑土
膩鐵難如年年二月桃花水一律流歸石臼湖上通建
徳下當塗千里江湖繚一圩本是陽侯水精國天公勅
賜上農夫南望雙峰抹緑眀一峰起立一峰横不知圩
裏田多少直到峰根不見塍兩岸㳂隄有水門萬波随
吐復随吞君㸔紅蓼花邊脚補去修來無水痕年年圩
長集圩丁不要招呼自要行萬杵一鳴千畚土大呼高
唱總齊聲兒郎辛苦莫呼天一日修圩一歲眠六七月
頭無㸃雨試登高處望圩田岸頭石板紫縱横不是修
圩是築城傳語赫連莫蒸土霸圖未必賽春耕河水還
髙港水低千枝萬派曲穿畦斗門一閉君休笑要㸔水
從人指揮圩上人牽水上航從頭檢㸃萬農桑即非使
者秋行部乃是圩翁曉按莊　宿牧牛亭秦太師墳庵
函關只有一穰侯瀛館寧無再帝丘天極八重心未死
台星三㸃坼方休只㸔壁後新亭策恐作栘中属國羞
今日牛羊上丘壠不知丞相更嗔不(暮年起大獄必殺/張徳逺胡邦衡等)
(五十餘人不知諸公殺盡将欲何為奏垂上而/卒故有新亭之句然初節似蘇子卿而晚謬)兒姪新
亭相迎送客新亭恰放燈兒曹迎我復新亭百年事業
何為者送往迎來過一生
任希夷南朝故迹惟天禧鳳凰臺鹿苑寺郗氏窟為最
久有梟何取臺儀鳳事佛空知后作蛇狐穴蟻巢零落
盡却能留此梵王家　行宫口號絳闕前頭天闕横春
烟收盡兩峰青中流淮水成河漢旁列鍾山作御屏
新青染徧金堤栁廢緑羞開玉樹花今代離宫呈氣象
六朝荒址滿桑麻　石頭城石城只解着王蘇漫説夷
吾計亦疎儘使西風能舉扇可堪重見伯仁書　城東
懐古謝安遊處猶留墅李白吟邊亦有亭兩地東山春
寂寂至今白下栁青青　鍾山城如虎踞來擒虎山號
盤龍属卧龍天險不能囘運去地靈元自要人雄　同
劉武子孫季和遊鍾山和劉武子韻有客新從蜀道還
共招北隐歩松間何人寫出秋風句付與淮南大小山
　臺城隋家耕壟徧陳宫留得鍾山蔣郡東只怕東南
分王氣那知零落錦帆風　題謝氏山居風流誰似謝
家安不愛蒼生祗愛閒今日雲孫仍不惡一間茅屋尚
東山　鍾山春遊青樓􁘜醁客中聖碧苑鞦韆人半仙
春滿江南佳麗地緑楊芳草思娟娟　栁邊淮水一般
緑花底鍾山分外青閒趂遊絲不知逺夕陽纔過已踈
星
劉龍洲過登金陵清凉寺臺江南江北許多山到處登
臨得凭欄老木換丹霜有信怒濤拍岸水生寒倦遊半
世烏三匝往事千年指一弹落日正西催上馬依依囘
首望長安
王崿清凉寺竹賦稜欒兮娟娟玉立兮露寒翠青葱兮
薈蔚鳯鸞舞兮琅玕風之來兮天之庭過巗谷兮韻秋
聲金鏁碎兮滿墜日暉暉兮凈眀若有人焉凛高節歴
歳寒兮傲霜雪我欲從之兮路修絶隔秋水兮共眀月
李山甫上元懐古南朝天子愛風流盡守江山不到頭
總是戰爭收拾得却因歌舞破除休堯將道徳終無敵
秦把金湯可自由試問繁華何處在雨苔烟草石城秋
　爭帝圖王徳盡衰驟興馳騖亦何為君臣都是一塲
笑家國共成千載悲排岸逺檣森似槊落波殘照赫如
旗今朝城上難廻首不見樓船索戰時
張南軒栻送胡伯逢之官金陵相望數舍巳云踈逺别
何因執子袪漫仕想應同捧􁘭舊聞當不廢觀書月眀
淮水空陳迹山繞新亭有故墟暇日更須頻訪古因來
為我道何如
趙汝鎣金陵作龍虎帝王宅鳯凰仙子臺六朝遺事冷
八月夜潮囘隴鴈秋初到江花晚自開憑高一樽酒何
代獨無才
施文焴金陵作紫盖東南久寂寥石城烟霧壓岧嶤登
臺倦客懐千古宿内閒人夢六朝御苑雲浮曽拾翠舊
橋月落尚吹簫諸公不説新亭事目㫁空江半日潮
袁泰初金陵懐古晉委東都帝秣陵豈無機㑹可爭衡
諸公坐視敵來往一水反為國重輕北伐上章空有語
中流擊楫竟何成登臨不是多傷感老却胸中十萬兵
呉陵金陵懐古烟雲莽莽對窮秋六代雄豪見古丘萬
里長波東赴海千年閒客獨登樓山川㝠漠天難問運
數推移地莫留終信東南多王氣浙中今是帝王州
劉滄經過金陵六代興衰曽此地西風露泣白蘋花烟
波浩𣺌空亡國楊栁蕭條有幾家楚塞秋光晴入樹浙
江殘雨晚生霞凄凉處處漁樵路鳥去人歸山影斜
李巽巖濤詩㸔盡庵前手種松草堂聊復少從容令人
却憶騎驢老悔不終身作卧龍　昇元古寺寳靈珠照
影東西與衆殊本為仁皇賁潜府豈知今日鎮留都
余尚書端禮勸農石頭城賦詩去年出郊春欲半鍾阜
林巒青未遍今年此日蟄初驚動地春光滿石城栁如
蹙金梅碾玉川原高下麥苖緑一聲布穀已催人吳儂
莫問春遲速蒼顔老守政無竒只要我民不苦飢奉詔
偕行兩赤令職在勸耕無擾之鮐背龎眉數十叟聽取
吾言醉此酒但遣兒郎力南畝不患三錢無米斗米斗
三錢大江東從今更祝八方同同見三登太平日老守
不願萬户封
葉暉詠清凉寺竹茂林修竹緑侵雲清到心中賴有君
李主當年飽凉後民間苦熱幾曽聞
薛許昌詩南朝三十六英雄角逐興亡盡此中有國有
家皆是夢為龍為虎亦成空殘花舊宅悲江令落日青
山弔謝公畢竟霸圖何物在石麟無主卧秋風
王寔齋遂鳳凰臺詩天連宫闕雲烟濕地接淮山日月
低不知何處兩黄鵠飛向白雲雲外歸　天上十分月
人間一半秋笙歌傳小寨燈火認層樓酒怕初斟滿碁
欣未了收分眀渾似水只是欠雙鷗
劉後村克莊金陵作高牙拂雲車帯雨清曉西州氣成
霧玉麟堂上少文書白鷺亭前多杖屨古來此地一都
㑹城郭樓臺盡非故落日曚曨江北山㫁烟髣髴新亭
路神州豈但夷甫責西風更有元規汚是中端的得長
城正自不能堪短簿戯馬頻從九日遊南樓許共諸君
住眼前突兀坡老碑醉裏吟哦謫仙句只今蕙帳怨猿
鶴想見齊盟憶鷗鷺淮南四月蠶麥熟宫闕山河煩卧
䕶了知此意誠能馴未許尋公遂初賦　鳳凰䑓晚眺
經月踈行臺上路秣陵城郭忽秋風馬嘶衞霍空營裏
螢起齊梁廢苑中野寺舊曽開玉帳翠華人不幸離宫
小儒記得隆興事閒對山僧説魏公
羅必元金陵作六朝遺跡舊山川萬里長江當守邊一
念易驕人事廢不關飛渡北來船　凭高懐古思悠悠
遙想騎驢白下遊不是龍眠圖畫裏如今親到蔣山頭
　金蓮歩金陵佳麗不虛傳浦浦荷花水上仙未㑹與
民同樂意却於宫裏㸔金蓮　清凉寺竹清凉世界竹
如雲舊日君王愛此君時代改遷龍變化荒山啼鳥不
堪聞
王周金陵作杳杳金陵路難禁欲㫁魂雨晴山有態風
晚水無痕逺色千檣岸愁聲一笛村如何遣懐抱詩畢
自開尊
陳丞相俊卿蔣山謝雨詩農事春郊閔雨時乞靈奔走
寳公祠鑪中沈水纔三祝天外油雲已四垂蓛蓛通宵
茅屋冷青青破曉麥田滋更祈三日滂然澤大作豐年
遍海涯
范石湖成大禱雨用陳丞相韻膴原龜坼莫春時夾路
鑪薫共禱祠喚起雲頭千嶂湧飛來雨脚萬絲垂無情
梅塢猶紅綻有意秧田盡緑滋大施門開須滿願願均
此施布天涯
江寧令張伯子視旱田賦呈上元主簿楊明卿輪蹄旦
旦風塵表入眼羣山青未了刺藤迎日子先紅蕎麥得
霜花漸老叢祠詭怪畫村疃古寺騫騰出林杪征衫多
次逐飛鳶下檐有時隨宿鳥初晴得去恨遲遲獨夜不
眠憂悄悄公如老驥暫伏櫪我類游鯈終屈沼一朝王
事有期㑹百里民情同探討詳於禹貢辨等級明似離
婁燭幽𣺌高依丘壟或微收低近陂塘翻盡槁凶荒有
數合均一報應於中又分曉不能究實害非淺倘使從
寛恩豈小兹行到處欲春風批放莫教分數少
張祁遊鍾阜呈同集諸公曉出白下門東山聳孱顔脫
身㕓市中辦此一日閒西風忽凛冽秋容着堅頑烟樹
小搖落寒雲起斕斑但驚節物變敢辭登陟艱諸峰互
嶄絶落勢相廻環盤固建康城儼若呵神姦造化鍾英
靈盡壓東南山厚疑接坤軸高欲窺帝關太平嚴梵刹
華屋羅千間向來刼焼灰舊觀初未還象教豈易滅佛
力不可扳風雷運梁棟斤斧勤輸般㑹見落成日千門
響銅環山僧肯分甘我亦誅茅菅人生少㑹心勝處天
所慳歸韉理殘照欲去仍躋攀後㑹倘可約此興殊未
䦨祗恐俗士駕頻來遭詆訕哦詩記幽討賸語君其刪
程内翰珌建業賦醉庵居士閒從二客縶孤舟呼短策
陟層城之岌嶪望故宫之崔嵬山勢降伏大江東奔客
有誦金陵之詩歌赤壁之詞如懐古如怨今咿嗚流涕
悲不自勝居士曰子無使然客曰天時既冬夜氣將分
水連烟重月帯霜明隕周郎之涕愴謝安之望傷周顗
之情子獨何能恝然於斯乎居士行且笑徐語客曰宇
宙間興亡何足深悲英雄豪傑乘時可為登戰場過故
都必悽然悵然如閨女望夫之時此盖騷人墨客借助
筆端之愁語而非天生上智經營八紘之長規也客愧
且謝於是相與指畫山川極望中原嘆昔人之庸陋而
遺大功于指顧之間既而席地布酒酒酣歌發曉風翻
樹潮來海口挽客登舟急赴行在　用栢梁體題式敬
齋惟古知哲粲青編胡為典獄難其賢臯陶蘇公相後
先舍是未見書聨翩果哉知仁人難全未得其情智欲
研既悉其罪乃寛旃吾心鈞石何所偏服而舍之天則
然畫冠不犯何由縁教眀化洽上所宣上失其道民乃
愆又復淫刑如蔓延立法初意浸天淵苖民作威天棄
捐聖神應運符握乾春風甘雨徧八埏内外建官相綜
絟州復設掾職其專此盖椎輪當益䖍縣令獄掾非充
員渠用資格宜加銓邢君天資靜不儇且嘗一飲詩書
泉大府獄市來闐闐嚴明之長日趨前莫難此時周折
還三年一心上通天荻苖水長問歸船而君胡為華此
扁吾非空扁乃心傳上遡蘇公歲二千下視方來漫無
邊吾乃𣺌然丘中焉來者式之不計年　題朝陽亭暉
暉朝陽亭亭前鍾阜青巗隂尚積雪光彩浮初晴亭下
清溪水滑流新泮冰雙鳬知随陽亦逐流澌行亭中賢
主人快此景物清開門延客入掬雪當泉烹凌蹙淮水
漲修鱗爛銀瓶更酌秦淮春配此玉豉羮了無一物俗
表裏俱蓬瀛宇宙有佳致心清境乃并甚愛主人賢澹
然遺世營不言飲人和恂恂發天誠清處亦絶竒亭亭
秋露莖胸中足丘壑城頭亦林坰不與風月期結屋謾
茅菁却慚最下客形穢識不靈宿懔幽深趣侵尋塵坌
攖一官冷於鐵癡坐如凍蠅喚來爼豆間不知梅已英
清賞可無傳陋語恐難徵春風送鵬程睠言尋此盟
登忠武卞公墓底用荒村訪野墳青編相對儼如存當
年但識清談樂今日方知節槩尊千載腐儒空弔古幾
章冷語自銷魂何當僇力清河洛一洗新亭舊淚痕
金陵驛鐵甕高資只半程柴溝曉發暮金陵莫言三宿
何濡滯已覺匆匆役此生　登石頭城邂逅鄉人却異
方蹇驢仍得庾東陽不妨令節随流水自㸔寒花吐晚
香微岸綸巾風力勁小亭飛醆午隂長不堪細數淮南
樹獨倚青㝠興欲狂　别金陵校官舍雙栢手自移時
尺許長三年拂拂及宫墻願言勿負栽培力保此堅貞
傲雪霜
馬野亭之純詠臺城呉時後苑晉宫城見得當時似玉
京往事茫茫同水逺長郊𣺌𣺌與雲平珠璣常向耕鋤
得禁籞今為陌路行只有月華還似舊徘徊花上聽寒
更　石麒麟石虎石羊還石人此間獨有石麒麟定應
側近藏陵墓仗此威靈䕶鬼神一石琢成高且大兩頭
相望儼如真参天宰木知何在今與漁樵作四鄰　㫁
碑百尺豐碑立路南盡停車馬試來㸔不知神道是誰
墓為問康王何代官初謂流傳須永永安知磨滅已漫
漫姓名不足標青史休把將來礎石觀　鍾山石城為
虎此為龍都邑無如此地雄萬壑千巗皆拱北三江七
澤盡朝東埋金依舊祥光現鑿浦仍前地脉通呉晉六
朝嘗已驗如今留鑰比關中　石頭城幾年聞説石頭
城初謂堅牢似削成只是一拳如卓望初非四面有樓
棚依山最好防車騎舉目何妨矙賊營為問區區徒自
守何如席巻向宸京　幕府山當初一馬過江來幕府
權宜向此開萬里封疆吾舊物一時賔客爾多才建臺
此事雖堪羡掩泣其人更可哀相視不曽言及此欲教
天意此時囘　靈和殿前蜀栁此栁栽從蜀郡移宫中
諸栁不能垂祗縁草木根靈異非是乾坤雨露私輕似
行雲清似水軟於吹絮細於絲風流可愛如何比最是
風生月上時　天闕山不知象魏欲何為布政頒條總
在兹凡有往來須仰視庶幾衆庶可周知後來江左當
新造好向城隅踵舊規却指牛頭作天闕此言多少被
人嗤　清暑殿見説當時百尺梁四圍修竹翠雲長正
當盛暑都無熱不有薰風亦自凉郡與人間同日月直
疑天上兩隂陽有時更取龍皮浸凛凛如飛六月霜
梅梁殿太極初時欠一梁漂流偶見石城傍曽聞禹廟
還如此可見川祗欲效祥不但千年無朽蠧能令滿殿
有芬香要將盛事傳來世畫出梅花十丈長　潜鶴鼓
板木為腔冒以皮其中寧有鶴來棲如何音響聞西洛
未必源流自㑹稽既被兵人都擊破却云禽鳥不鳴嘶
分眀偽妄無人辨可笑諸人識見迷　促粧鐘禁鼓城
頭報五更景陽樓上打鐘聲祗疑髣髴天將曉不省徘
徊月尚明閃閃青燈星戸綴鬆鬆緑鬢霧忩横蜂黄蝶
粉都描得那有鴉兒畫不成　銅螭署洛陽當日鑄銅螭
徒得形模怪且竒玉刺口中藏不見蟲居腹内出無時
移來建業尚如此徙在江陵無復兹此説流傳真誕妄
便當不信不湏疑　金城栁金城四面栁為營此日征
西路再經憶昔僅能高咫尺如今端可拂青㝠清眸漸
隔花中霧綠髪俄懸鏡裏星功業未成多少事攀枝挽
葉淚淋零　東山謝安人物江南第一流居常不肯利
名求壯年甘向東山隱暇日須將妓女遊既與斯人嘗
共樂固應有患即同憂後來一為蒼生起破敵成功祗
坐籌　披香殿繡栭藻井栢為梁翡翠簾櫳映璧璫寳
篆烟雲凝馥郁華林錦綺競紛芳荷花永晝湘江静桂
子西風陌路長最是春衣裁已就領巾飄動盡天香
古越城府城西北瓦棺東尚有遺基在此中旋折纔方
二里許規模不得小邦同正當進取爭强霸聊作屯營
備敵衝老死智謀曽不識却云爭似建康宫　西州城
運瀆居東西冶城西州遺迹甚分眀多言東晉纔經始
或説孫吳已創成池苑春風羅綺市樓臺夜月管絃聲
入門盡是嬉遊地惟有羊公不願行　王導宅當時一
馬渡江來幕府山頭刈草萊四海紛披都似此一時締
創亦艱哉朝綱治具提還挈國本人心壅更培輔佐中
興功第一應須千尺上雲臺　陸機宅只聞二陸住華
亭却有書堂在秣陵如此弟兄無比擬翕然京洛有聲
稱辯亡著論真難及受命專征若易能十萬河橋俱潰
散儒生虛語不堪憑　沈約宅飽觀明月雙溪水徧倚
清風八詠樓但見遺蹤留婺女安知故宅在昇州文章
至好雖堪羡節行全虧亦可羞㸔得齊梁相禪際只宜
稱隱不稱侯　江緫宅青溪第宅鬭鮮妍最是江家宅
可憐路上行人爭指處橋邊遺跡尚依然南冠辭往長
安日北客歸來建鄴年惜此屋廬還似舊不知曽讀黍
離篇　三山九華境上曽親厯五老峰前亦屢過不似
三山殊媚好何須千仭極嵳峩翠圍宛似屏間畫綠折
全如水上波况與滄江苦相近見來心眼定如何
翁思齋洂已未秋登城北樓脚底江南第一州臺城北
上小淹留難忘故國千年恨不盡長江萬古流目㫁中
原誰擊楫秋來多雨獨登樓舉頭忽見長安日一醉能
消太白愁　陪周溪園登賞心亭建業城樓四靣窻賞
心勝處冠南邦石頭西峙雲藏寺水面南浮月滿江故
國秋深人自老新河夜遁敵誰降高人登眺同懐古忽
有飛來白鷺雙
　　樂府
王介甫桂枝香(古今詞話云金陵懐古寄詞於桂枝/香凡三十餘首獨介甫最為絶唱)登
臨縱目正故國晚秋天氣初肅瀟洒澄江似練翠峰如
簇征㠶去棹殘陽裏背西風酒旗斜矗綵舟雲淡星河
鷺起畫圖難足　念自昔豪華競逐悵門外樓頭悲恨
相續千古憑高望眼謾嗟榮辱六朝舊事随流水但寒
烟衰草凝緑至今商女時時尚歌後庭遺曲
周邦彦金陵懐古佳麗地南朝盛事誰記山圍故國遶
清江髻鬟對起怒濤寂寞打空城風檣遙度天際㫁崖
樹猶倒倚莫愁艇子曽繋空餘舊迹鬱蒼蒼霧沈半壘
夜深月過女墻來傷心東畔淮水　酒旗戱鼓甚處是
(一作/市)想依稀王謝鄰里燕子不知何世向尋常巷陌人
家相對如説興亡斜陽裏　隔浦蓮迹拍(溧水縣圖如/射亭避暑作)
新篁搖動翠葆曲徑通深窈夏果收新脆金丸驚落飛
鳥濃靄迷岸草蛙聲閙驟雨鳴池沼水亭小　浮萍破
處簾花簷影(一作簷/花簾影)顛倒綸巾羽扇困卧北窻清曉屏
裏呉山夢自到驚覺依然身在江表　鶴冲天(溧水縣/長夀鄉)
(作/)梅雨霽暑風和高栁亂蟬多小園臺榭逺池波魚戱
動新荷　薄紗厨輕羽扇枕冷簟凉深院此時情緒此
時天無事小神仙
馬子嚴卜算子慢璧月上極浦帆落人撾鼓石城倒影
深夜魚龍舞佳氣鬱鬱紫闕騰雲雨囘首分今古千載
是和非夕陽中雙燕語　向人訴記玉井轆轤臙脂漲
膩幾許蛾眉妬感歎息花好随風去流景如羽且共樂
昇平不須後庭玉樹
張于湖孝祥西江月(題溧陽/三塔寺)問訊湖邊春色重來又是
三年東風吹我過湖船楊栁絲絲拂靣世路如今已慣
此心到處悠然寒光亭下水如天飛起沙鷗一片
程内翰珌滿江紅(登石頭城/歸巳月生)頗恨登臨浪商作騷人愁
語石城上何須苦説死袁生褚當日卧龍商略處秦淮
王氣真何許與君來蕭瑟北風寒黄雲暮　枕鍾阜湖
𤣥武生此虎真蹲踞㸔四山環合休臨江渚可笑唐人
無意度却言此虎凌波去君且住眀月為人來潮生浦
王潜齋埜六州歌頭龍蟠虎踞今古帝王州水如淮山
似洛鳳來遊五雲浮宇宙無終極千載恨六朝事同一
夢休更問莫閒愁風景悠悠得似青溪曲着我扁舟
殘烟衰草滿目是清秋白鷺汀洲夕陽收　黄旗紫盖
中興運鍾王氣䕶金甌駐遊蹕開行殿夾朱樓送華輈
萬里長江險集鴻雁列貔貅掃關河清海岱志應酬機
㑹何常鶴唳風聲處天意人謀臣今雖老未遣壯心休
擊楫中流
　
　景定建康志巻三十七
欽定四庫全書
　景定建康志巻三十八　　宋　周應合　撰
武衞志一
武事非聖人所先也而衞國衞民有不可廢禹貢之制
奮武衞於綏要之間所以固内而備外者雖盛時未嘗
忘也豈若後世敵至而懼敵去而玩者哉周文武時命
將帥遣戌役亦惟曰守衞中國而已又豈若後世黷武
逞威而至於弗戢自焚者哉自呉以來立國江南者莫
不恃江以為固江又恃人以為固人謀善而武事修則
江為我之江否則與敵共爾易曰天險不可升也地險
山川丘陵也王公設險以守其國險必能設國乃可守
今之建康内屏畿甸外控淮堧寔長江之要㑹中興以
來任重臣建大閫用名將宿重兵於此上接荆鄂下聨
海道守衞至重安危所關審形勢而後知政守之宜審
攻守而後知江防之要嚴江防而後知兵籍之不可單
兵政之不可怠兵船之不可不備兵器之不可不利兵
寨之不可不整烽燧之不可不謹而浚築之不可不勤
也作武衞志
　　形勢
諸葛亮曰鍾阜龍蟠石城虎踞真帝王之宅　丹陽記
曰石頭因山為城因江為池地形險固尤有竒勢　李
綱曰天下形勢關中為上建康次之宜以長安為西都
建康為東都　衛膚敏曰建康寔是帝都外連江淮内
控湖海為東南要㑹之地　劉珏曰金陵天險前據大
江可以固守　張浚曰東南形勢莫重於建康寔為中
興根本　陳亮曰舊日臺城在鍾阜之側據高臨下東
環平岡以為安西城石頭以為重帶元武湖以為險擁
秦淮青溪以為阻是以王氣可乘而運動如意　江黙
曰自淮而東以楚泗廣陵為之表則京口秣陵得以蔽
遮自淮而西以夀廬歴陽為之表則建康姑孰得以襟
帶表裏之形合則東南之守不孤其來尚矣餘見江防
　　攻守
張敦頥曰晉蔡謨曰時有否㤗道有屈伸暴逆之㓂雖
終滅亡方其强盛皆當詘而避之要終歸於大濟而已
為今之計莫若飬威以俟時王羲之曰以區區江左營
綜如此天下寒心久矣中興之業政以道勝寛和為本
力爭武功非所當作二人者能言之而不得行之行之
而足以安江南者孫權一人耳陸瑁嘗勸權曰九域盤
互之時率須深根固本愛力惜費陸遜嘗勸權曰施徳
緩刑寛賦息調權報之曰發調者盖謂天下未定事以
衆濟若徒守江東修崇寛政兵自足用何以多為顧坐
自守可陋耳以此知權之志未嘗不在於天下然以傳
考之亦未嘗肯求逞於中原曹公來侵則破之拒之而
巳治艦立塢築堤遏湖作涂塘眀烽燧始終所以備魏
者至矣及移牋於曹公曰足下不死孤不得安則權固
未嘗得志也嘉禾中因蜀冦魏一攻淮南聞眀帝東行
遽則斂避諸將之攻樊城司馬懿救之亦引軍亟退自
後世觀之謂之怯可也而權不以為恥豈非天下之勢
既未有可投之隙與其力爭而取敗不若退守而待時
也耶史稱權繼父兄之業有臣以為腹心股肱爪牙兵
不妄動故戰少敗而江南安此權之所以為治也及嗣
主立諸葛恪為政首侵邊以怒敵東興之戰幸㨗顧不
能持勝復違衆大舉一敗塗地恪既䘮軀而孫氏之業
因以衰焉則權之兵不妄動利害果何如也其後孫皓
用諸將計數侵盗晉鄙陸抗曰茍無其時雖復大聖亦
宜飬威自保不可輕動今不務力農富國審官任能明
黜陟慎刑罰訓諸司以徳拊百姓以仁而聽諸將狥名
窮兵黷武動費萬計士卒凋弊冦不為衰而我已大病
矣夫爭帝王之資而昧十百之利此人臣之姦便非國
家之良策也抗之言兼有陸瑁陸遜蔡謨王羲之之論
而皓不知用此其所以亡也東晉自庾亮經營征伐皆
不能有成謝安父子乘苻堅傾敗之餘圖之如恐不及
也至於渡河入鄴訖無尺寸之得宋文自以富强詰戎
兵於元魏檀道濟再行無功皆諸將以敗繼敗而胡馬
遂至瓜歩梁武遭魏世之亂陳慶之以數千兵入洛而
嵩高之襲幾至殱盡及貪河南之地納叛將棄睦鄰而
身國顛覆陳宣帝闢土宇於北齊旋失淮泗於後周雖
以桓温劉裕非常之才度越歴代諸將而温伐苻健慕
容暐皆幾成而敗裕平南燕滅姚秦亦既得而失則六
朝用兵攻伐之策可見矣(詳見/表)
　　江防
呉聿曰江出岷山自湖口合流而下奔放蕩潏吐吞日
月山或磯之則其勢悍怒觸舞大艑兀若轉梗至其廣
處曠數百里斷岸相望僅指一髪而舳艫上下中流遇
風則四顧茫然無所隐避自金陵抵白沙其尤者為樂
官山李家漾至急流濁港口凡十有八處稱號老風波
而玩險阻者至是鮮不袖手　呉志曰魏文帝有渡江
之志望江水盛長彌漫數百里便引退自歎曰魏雖有
武騎千羣無所用也　干寳晉紀曰魏文帝之在廣陵
呉人大駭乃臨江為疑城自石頭至於江乘垣以木楨
衣以葦蓆加采飾焉一夕而成魏人自江北望甚憚之
曰彼有人焉未可圖也乃還　宋書元嘉二十七年魏
聲欲渡江太祖大具水軍為防禦之備領軍将軍劉遵
考左將軍尹宏守横江少府劉興祖守白下建威將軍
黄門侍郎蕭元邕守禆洲羽林左監孟宗嗣守新洲上
建武將軍泰容守新洲下征北中兵恭軍向栁守貴洲
司馬到元度守蒜山諮議叅軍沈曇慶守北固尚書褚
湛之先行京陵使仍守西津徐州從事史蕭尚之守練
壁征北恭軍管法祖守譙山徐州從事武仲河守博落
尚書左丞劉伯龍守采石尋遷建武將軍淮南太守仍
總守事遊邏上接于湖下至蔡洲陳艦列營周亘江畔
自采石至暨陽六七百里船艦盖江旗甲星燭皇太子
出戍石頭徐湛之守石頭倉城　齊書建元元年魏主
宏聞太祖受禪其冬發衆遣丹陽王劉昶為太師冦司
豫二州眀年詔遣衆軍北討初虜冦至縁淮驅略江北
居民猶懲佛貍時事皆驚走不可禁止乃於梁山置二
軍南置三軍慈姥置一軍烈洲置二軍三山置二軍白
沙置一軍蔡洲置五軍長蘆置三軍徐浦置一軍以備
之魏不能攻　周世宗問江南虛實孫忌答曰本國雖
小甲兵尚三十萬世宗曰江南不過十數郡何見欺也
忌曰精兵雖止十餘萬然長江一條飛湍千里險過湯
池可敵十萬之師國老宋齊丘乃王猛謝安之徒又可
敵十萬　張虞卿曰歴考前世南北戰爭之地魏軍嘗
至瓜歩矣石季龍嘗至歴陽矣石勒冦豫州至江而還
此皆限於江而不得騁者也然江出岷山跨郡十數備
之不至一處得渡皆為我憂使吾斥堠既眀屯戍惟謹
士氣振而人心固矣恃江為阻可也雖無長江之險亦
可也苻堅百萬之衆馬未及一飲江水謝𤣥八千鋭卒
破之於淮淝豈非其效歟不然任巢以竒兵八百泛舟
即渡呉人有北來諸軍乃飛過之語韓擒虎以五百人
宵濟采石守者皆醉遂襲取之由是觀之徒恃江而不
足於守鮮克有濟矣曹操初得荆州議者謂東南之勢
可以拒操者長江也操既得荆州䝉衝戰艦浮江而下
則長江之險已與我共之獨周瑜謂捨鞍馬而仗舟楫
非彼所長赤壁之役果有成功至於羊祜之言則以南
人所長惟在水戰一入其境長江非復所用他日成功
畧如祜言故臣以為有如瑜者為用則祜之言謂之不
然可也無如瑜者則祜之言不可不察也彼為説者謂
北人以馬為强而江流迅急渡馬為難北人便於作㭖
而江流迅急非㭖能濟是未知侯景以馬數百一夕而
渡王濬自上流來未嘗用㭖也州縣一也有最為要害
者津渡一也有最宜備豫者苻堅自項城來夀陽侯景
自夀陽移歴陽孫恩自廣陵趨石頭王敦渡竹格蘇峻
泛横江侯景渡采石考前世盗賊與夫南北用兵由夀
陽歴陽來者十之七由横江采石渡者三之二至於據
上流之勢以窺江左者未論也　建炎三年冬金兵自
黄州渡又自馬家洲渡時杜充在建康聞敵至以軍六
萬列戍江南岸而閉門不出師無統一皆無鬬志王綯
曰杜充提兵守建康不稱任使事乃至此云云眀年夏
四月韓世忠提舟師截大江以邀金兵相持黄天蕩四
十八日烏珠遣使與世忠約曰㑹戰世忠募海船百餘
艘進泊金山下仍植一旗書姓名表其上敵望見大笑
曰此吾几上肉耳世忠預命工鍜鐵相聨為長綆貫一
大鉤徧授諸軍之强壯者平旦敵擁十舟噪而前比合
戰世忠分海船為兩道出其背每縋一綆則曵一舟而
入敵不得渡復遣使願還所掠及獻馬三千世忠不聽
曰只留下烏珠乃可去時達蘭所遣之兵在儀真江南
北兩岸皆敵衆世忠據中流風帆浪檝飄忽若神烏珠
閉壘不敢出完顔宗弼謂諸將曰使船如使馬何以破
之乃欲自建康謀北歸凡古津渡又被世忠八面控扼
不得去或獻謀於蘆場地鑿大渠二十餘里上接江口
舟從江背出世忠之上流一夜渠成次早出舟世忠大
驚尾擊敗之敵終不得濟一日敵乘天霽無風我所用
海舟皆不得動彼乃以輕舠絶江而遁世忠曰窮冦勿
追使去烏珠囘江北屯於六合縣達蘭在山東遣人誚
烏珠入冦無功盍止於淮東候秋高相㑹再冦江南烏
珠以前日渡江之危為辭吕頥浩言敵人多詐難測詔
劉光世分兵以備江岸　紹興三十一年金人萬戶高
景山以兵數萬犯揚州劉錡提大軍禦之於清河敵以
氈裹舟載糧挽而上錡募善没者鑿舟沈之敵大驚俄
犯揚子橋錡以兵掠瓜洲敵騎逼江錡遣麾下員琦設
伏於皂角林與敵接戰誘敵入張弩俄發敵大敗斬景
山俘數百人逆亮親統細軍駐和州之雞籠山臨江築
壇刑馬祭天必欲由采石而渡朝廷詔王權詣行在以
池州都統制李顯忠代權命督府叅議官中書舍人虞
允文趣顯忠交權兵時顯忠未至允文夜見建康留守
張燾議禦敵之計燾但言已當死守留鑰丙子逆亮登
壇建黄繡旗二中張黄盖亮執小紅旗麾衆渡江時王
權所留水軍車船咸在而諸將未有統属莫肯用命盡
伏山崦惟提舉張振王琪稍任其責允文自建康因使
人督之敵舟稍近於是振琪與統制時俊盛新等徐出
山崦列右江岸敵初未之覺一見大驚欲退不可我軍
用海鰍船迎擊士皆死鬭敵舟沈溺者數萬其囘北岸
者亮皆殺之遂不能濟丁丑敵往來望見車船遽却我
軍復以海鰍船先往北岸截横林渡口用克敵弓射之
敵兵棄船上岸者悉陷泥中而斃上急差楊存中措置
守江虞允文亦自建康馳至鎮江時江岸有車船二十
四艘敵已瞰江恐臨期不堪駕用存中允文臨江按試
命戰士踏車船徑趨瓜洲將廹岸復囘敵兵皆持滿以
待其船中流上下囘轉如飛敵衆相顧駭愕亮愈忿召
諸酋約三日畢濟過期盡殺之諸酋謀曰南軍有備如
此進有渰殺之禍退有敲殺之憂奈何有總管萬戴者
曰殺郎主與南宋通和則生矣衆曰諾乙未諸酋集兵
射殺亮并殺其太傅三妃與謀事者十餘人　紹興中
詔沿邊修守備呉表臣言大江之南上自荆鄂下至常
潤其要𦂳處不過七渡下流最𦂳者二建康之宣化鎮
江之𤓰洲是也當擇官兵修器械以謹其防　王彦恢
言建康古都乃用武之地欲保建康必内以大江為之
控扼外以淮甸為之籓籬又必措置兵食以贍國費然
大江以南千里浩𣺌決欲控扼非戰艦不可大江以北
萬里坦途欲遏長驅非戰車不可舒廬滁和良疇百萬
欲措置軍食非營田不可舟車之法以輕㨗為上彦恢
所制飛虎戰艦傍設四輪每輪八檝四人旋幹日行千
里又有神武戰車下安四輪略同飛虎頂張布帷以避
矢石傍斜衝擊其用如神又有拒馬車一人之力可以
轉用比之䝉衝偏箱鹿角此尤至要淮西良疇不可以
數計不須朝廷給本祗以有無相濟併力營田計其戸
口什一養兵則淮西可以守矣如許令彦恢招兵教習
只乞那融淮西數州財賦可足舟車之用及以數州秋
成所得那融營田可足兵食之費萬一敵人入冦及盗
賊猖獗彦恢當以此舟車摧鋒䧟陣以此士卒斬將搴
旗以此種蒔飛芻輓粟保守江淮決無踈失詔彦恢就
本軍措置　時之論邊防要害者有曰自古倚長江之
險者屯兵據要雖在江南而挫敵取勝多在江北故吕
䝉築濡須塢而朱威以偏將郤曹仁之全師諸葛恪修
東興堤而丁奉以兵三千破胡遵之七萬轉弱為强形
勢然也淮甸郡縣不必盡守故城各随所在擇險據要
置寨柵守以偏将敵來仰攻固非其利若長驅深入則
我綴其後二三大將浮江上下為之聲援敵之進退落
吾計中萬全之策也又有曰無為軍巢縣之濡須及東
西關山川重複盖昔人尺寸必爭之地大率巢湖之水
上通焦湖濡須正當其衝東西兩關又從而左右輔翼
之餽舟既已難通故雖有十萬之師未能便冦大江得
逞其志淮西雖號地平而水陸要害皆可戰守稍加措
置未易輕犯又有曰若敵重兵出淮西則池州軍出巢
縣江州軍出無為軍便可為淮西官軍之援又有曰自
建康至姑孰一百八十里其險可守者有六曰江寧鎮
曰碙砂夾曰采石曰大信口其下則有蕪湖繁昌皆與
淮南對境其餘皆蘆荻之場或倚岸斗絶水勢湍險難
施舟楫又有曰采石渡在太平州界下馬家渡在建康
府界上宣化渡在府界之下采石江闊而險馬家渡江
狹而平相去六十里皆與和州對岸昔金人入冦直犯
馬家渡杜充以萬衆不能捍亦嘗分兵犯采石太平州
以鄉兵等禦之遂退雖杜充處置有未盡善亦形勢使
然則馬家渡比采石尤為要害又有曰和州烏江縣界
可自江北車家渡徑衝建康府馬家渡滁州全椒縣可
自江北宣化渡徑衝建康府之靖安兼泗州盱眙有徑
小路曰張店上下瓦梁盤城亦可徑至宣化不滿三百
里烏珠曽於此路來至六合下寨并自上瓦梁下船直
至滁河口可以入江宜於靖安渡碙砂夾相對三處防
守所有北岸滁河口宣化兩處來路應和州東地分尤
宜嚴切隄防(又有曰昨來金人自黄州張家渡渡江由/湖北路鄂州武昌縣上岸方入興國軍大)
(冶縣界取山路以犯江西宜於興國軍大冶縣界通山/等處擺布防拒又有言曰漢陽沌口係漢江下流湖北)
(帥司所𨽻尤/宜嚴切隄防)　隆興二年議幸建康張浚受任督府講
論軍務不遑寢食招來山東淮北忠義之士以實建康
鎮江兩軍凡萬二千餘人萬弩營所招淮南壯士及江
西羣盗又萬餘人要害之地城壁皆築其可因水為險
者皆積水為堰置江淮戰艦諸軍弓矢器械悉備兩年
冬金屯重兵十萬於河南為虛聲脅我有刻日决戰之
語將士望敵至成大功而敵亦知吾有備卒不敢動及
是浚又以宰相來撫諸軍將士踴躍思奮敵聞浚來亦
檄宿州之兵歸南京沿邊清野以俟淮北來歸者曰不
絶山東豪傑悉願受節度敵益懼　景定元年馬光祖
置鎮巢軍照得本司所部淮西三城獨巢縣正當要害
之衝北據焦湖南扼濡塢跨聨合肥和陽無為三郡自
丙申被兵之後増城築埧屯兵幾至萬人至假邑宰以
節制之權俾任干城之寄去秋上流之警諜報謂敵謀
於此窺覦欲掠焦湖之舟出從裕溪以瞰江靣至煩宣
諭行下措置防拓本司随即調遣臺項兵船把守終是
隔渉一江不過遥制而已况巢民每遇清野船多迂避
焦湖之中地𨽻合肥動以帥司臨之使不得專守禦識
者病焉按圖志此邑舊為巢州而南渡初張魏公丞相
經理淮西亦嘗進軍於此當孫氏有國時每於此進軍
以扼魏師盖其形勢足恃如此今既嚴為江防合於此
増屯加備謂宜升為軍壘緩急之際庻可倚重保障急
務莫先於此奉聖㫖將巢縣升為軍使仍令沿江制司
選辟一次續申乞以鎮巢軍為名辟武徳郎江東副總
管建康府駐劄王珍充鎮巢軍使兼知無為軍巢縣事
仍帶江東副總管建康府駐劄八月二日奉聖㫖依
馬光祖申措置下流江防本司被㫖通制下流亦既立
逓卒分隘兵擺戰艦次第施行矣續據分司孫制叅備
總統湯華申射陽湖通江港汊豈止三二十處惟最𦂳
河闊水深冬月不涸者七處一曰口岸即柴墟是也二
曰過船港即泰興港是也三曰新河即魏村相對是也四
曰漾港即馬䭾沙相對是也五曰石莊河六曰天賜港
七曰通州新河并舊來泰興縣一城每遇潮生通徹城
下或有哨來為其占據返為冦基既不可守只當攤平
如釘塞港汊只可暫為間隔我既可塞彼亦可開兼釘
塞港口徒費民力須當於發源淺狹要路去處如蘆㳰
橋下左側六七里用工填塞更填流復溪橋下及將泰
興舊城土攤平填本縣西北門河直至周橋以㫁泰興
過船港新河漾港三口子來路等䖏本職再詳湯知郡
所申得於足歴目擊之審極為詳盡於江防事最有關
係然地分既𨽻淮東鎮江節制司豈敢越境而問若非
於源頭下手關防直待其侵逼江面與之相持則彼我
之勢懸絶客主之權遂分力倍事難居然可見兼射陽
既廹漣水賊騎向後出没不常其中百姓一聞哨警必
是各随所通港汊遷避渡江民導其前賊乘其後倉卒
之際着手不及乘間窺伺豈不可憂此事合從朝廷下
之淮東制司着𦂳措置關防當於𦂳要來路淺狹源頭
填塞使支港别汊不可得而通及將泰興舊城攤平使
倐去忽來不可得而據然後用防江兵船移寔以備用
那緩以圖急可合者則合可分者則分又將三流之兵
循江上下聨絡氣勢令首尾相應如常山虵勢彼此救
援然後江面方為牢寔緩急之際委可倚仗允為江防
之幸本職除已就諸隘㸃視却将敷布兵船斟酌𦂳慢
别行擺泊防拓續容開申外候指揮所據狀申事理備
錄在前本司照得叅議官孫料院備湯知郡所申泰興
縣一帶出江港汊合於近裏措置關防其説利害甚眀
合行備申朝廷乞賜劄下兩淮制置使司照應施行尋
淮劄付沿江制置大使司照應已劄兩淮制置使司照
所申差官㸃視速作措置具已施行状申樞密院等劄
鎮江府節制司一體施行　馬光祖築宜城以固上流
宜城者鴈汊對岸一要害處呉魏相拒時嘗設疑城於
此其後方言訛疑為宜字義宜善於疑故襲稱宜城其
地山從北來分為七枝中短而外長自西南以及於東
則大江環遶其東北隅則有段塘湖水為之限惟北當
備而有大小青龍山可以屯兵而設伏形勢如此而古
今屢城不克者盖亦有説北隅山高而大城欲包之則
不可城於山趾則外高於内非城之利况山骨在此地
不可塹故昔人能為疑城而不能城也以二十餘年間
事體言之不可不城者有三説大江以北自黄州而下
和州而上中間無一城壘以為限隔城戍於比則自黄
而和之間聲援易接利一也石簰菩薩石之間江面最
狹正在宜城之下曩洶洶時諜知敵謀欲窺此途有城
於此戍兵為守則敵有所憚而不敢睥睨利二也自舊
安慶府荒榛之後寓治楊柴洲上鴻鴈飛鳴無城郭可
恃舊城既未可修復此地去寓治不逺有險可恃徙民
為便利三也不可不城者其利三不可以城其害一此
自戊戌以來議而輙沮城而輙止盖知其利而未知所
以避其害也已未庚申之間制臣馬光祖往還江上嘗
艤舟而視其地語客曰舊日楊義所築城基址臨張家
港之濵客山高而下視之宜其不克城也城外即是山
脚宜其不能塹也曷不縮其城而小之移入主山之上
盖北隅有張家港水通大江秋冬則涸客山在港之北
而近主山在港之南而稍逺因注江而為城則視昔為
狹然城因山則用力省狹則守之易城在山上則内高
而外低險在我矣向所謂客山高而下瞰吾城者不足
慮也逺北山之趾而為濠則向所謂石不可塹者亦可
避也察其故而未敢决其事㑹宰臣歸闕舟過其下審
其形勢察其利害果不可以不城一見决矣與制閫合
入告於上詔光祖城之速其成縻緡錢一千餘萬米十
萬餘石築城周十有三里高二丈八尺趾高七尺頂半
之城門凡七上皆為樓羊馬墻一千二百六十二丈濠
長一千四百三十五丈而與江湖接虓將精兵堅甲利
器戍守其中遂為江上一巨屏有詔奨諭進光祖光禄
大夫任其事者自郡守而下賞有差(詳見詔令錄及侯/牧表  制纂官所)
(作安慶府新/城志尤詳)
創寕江新軍景定四年制使姚公希得任内凖朝廷行
下㳂江建屯招軍防捍務使聲勢連屬其分屯建寨招
軍置將優待犒給撥給軍器衣甲各有條畫
　分屯建寨建康太平池三郡江靣計一千七十一里共
　建大小二十九屯建康八屯曰下蜀曰馬家歩曰沙
　河曰韓橋曰王沙曰新開河曰下三山曰汪蔡港太
　平七屯曰濮家圩曰褐山曰采石磯曰白泥浦曰上
　三山曰板子磯曰周家莊池州十四屯曰菖蒲山曰
　大通曰梅根曰宂港曰戚家溝曰李王河曰寳賽磯
　曰黄石磯曰吉陽湖曰祝家磯曰烏石磯曰香口曰
　雙河三郡諸屯共創制寨屋一萬一千九十五間本
　府一千七百間太平四千四百間池州四千八百間
　準朝廷科下十八界六十萬每間科四十貫共支過
　科下錢四十四萬三千八百貫外餘錢續建各屯制
　領將佐衙屋本府一百三十間太平一百四十六間
　池州一百九十五間内本府寨屋每間貼助十八界
　二十貫計支過三萬四千貫十八界將佐衙屋不計
　焉諸寨内有坐落低窊去處别議合併移改
　招刺寧江軍寧江前後軍額六千二百人馬公光祖
　刷具闕額凡一千一百七十餘名差將校分頭招募
　每一名支等下錢三百貫七事件軍装一副截至咸
　淳元年十一月終共招到一千三百七人
　教習寧江軍及束併軍分初寧江分屯二十有九然
　少者僅數十人為一屯非所以聨隊伍壯氣勢也馬
　公光祖將前後兩軍束併前軍二千六百九十一人
　併為八寨後軍二千六百三十六人併為七寨每五
　百人置正副凖備將不及五百人置正副將然後稍
　成將隊各有統紀又因廵江親至諸屯閲習武藝士
　皆新募挽弓蹶弩鮮能應格遂遴選江淮精兵發下
　各屯夾持訓習不時委官賫錢銀激犒射箭攛搶行
　之稍久人漸精熟今秋敵闖濡舒諸屯旗幟鮮眀砲
　坐森列歩騎出入金鼓喧轟其習熟波濤者又操舟
　往來上連下接敵隔江覘其有備乃遁去　賞格(紅/心)
　(箭一隻支錢五貫文帖箭一隻支錢三貫文垜箭一/隻支錢一貫文搶手每攛三百攛支錢兩貫文又各)
　(屯支銀掏一箇一名射中獨得二名以/上均給累給十六中以上補訓練官)
　招軍置將凖朝省指揮将建康太平池三郡闕額六
　千二百八十人以寧江新軍為額每人科下身子軍
　裝等錢十八界一百貫共科到六十萬遂差官分往
　諸郡招募本司招到四千五百一十五人太平州招
　到八百五十人池州招到九百一十五人為數已足
　總支過六十二萬八千貫十八界建康八屯派撥九
　百二十人太平七屯派撥二千三百六十人池州十
　四屯派撥三千人建康太平一十五屯為寧江前軍
　池州一十四屯為寧江後軍各軍置統制兼總制一
　員統制三員正副將各三員凖備將六員
　優待將士制領將佐本身請給外本司務從優厚差
　兼帳前職事添幇月給成年該支錢三萬四百八十
　貫舊措米四百四十四石酒一千六百三十二瓶各
　有等差其發遣新軍着屯自制領將佐以至官兵等
　第支犒共支錢四萬五千二百二十五貫其各屯器
　具動用悉與辦集如床薦蓆鍋盆桶二萬三千五百
　六十四件計錢一十六萬八千七百二十九貫有竒
　其單身人剏給冬衣白布綿襖三千領該錢一十八
　萬三千三十八貫又造到旗幟大小三千一百七十
　面前後軍各給其半為費五萬八千八百八十七貫
　有竒又置惠軍典本一十二萬八千貫應副諸軍急
　缺質當不許收息雜賣本錢六萬四千貫以便諸軍
　食用不許取利又置碓臼一百四十副分撥諸屯以
　便舂伐以至聘娶教閲冬年節支犒及紙劄捉逃菜
　種等雜費錢通約計三十一萬一千七百二十貫又
　新軍入營之後多有不服水土病患者與之修合藥
　餌支撥錢米木炭等選擇醫人優支月給節次差官
　提㸃醫治又慮奉行未至分委募属同醫人將帶生
　熟藥白米等前去諸屯家至戶到㸃視醫療通支錢
　二萬九千六百八十七貫有竒米一百二十七石六斗
　炭三千五百斤其新軍老小住居各州縣者支給路
　費移文各處取發至司遣赴屯所又各支安家路劵
　等錢及不時差官吏往諸屯㸃檢撫勞一應劵食雜
　支截日通用過十六萬二十餘貫又恐諸兵着寨未
　久時加優䘏差官逐屯支犒共支過錢六萬六千餘
　貫舊凡百加意靡不脩至焉
　給軍器衣甲付各屯樁管以備使用角弓九百四十
　二張弩六百二十八件槍一千五百七十條弓箭四
　萬七千一百隻弓䩴䩮九百四十二箇弓弦九百四
　十二條弩箭六萬二千八百隻腰刀二千五百一十
　二把弩䩴䩮六百二十八箇手斧六百二十八把金
　一十八靣鼓四十六面划車弩三十三座甲一千二
　百五十六副胖襖一千八百八十四領綿裙一千八
　百八十四腰衲襖三千一百四十領衲裙三千一百
　四十腰以上共發過一十三萬九十四件(内除朝廷/科下殿司)
　(鉄甲襖裙五千九十六件并建康府胖襖綿裙一千/八百八十七件太平州軍器一萬八千五百七十二)
　(件外餘從/本司庫支)
　制使姚公希得任内剏買戰馬沿江守備雖以舟楫
　為要然上流萬一有警牽泝必遲非得精騎疾馳廵
　連江面又恐坐失事機舊來此地號為多馬考之尺
　籍戎司以數千計馬司以萬計近來減耗百無二三
　邊備所關豈容偏廢於是撥一百萬貫專委都統趙
　紀祥以買戰馬以備調用自景定三年節次收買及
　解梱之日共買到三百一十四匹餘緡樁之司存接
　續收買
　創建馬寨有馬無屋寒暑非便景定三年制使姚公
　希得解閫有日又與措置度地建寨以便牧養據所
　委官申武定橋東堤岸頭可為寨地遂差濠寨計料
　創屋八百五十間約費四十五萬二百六十餘緡舊
　楮米八百一十五石柴五千餘束用四月初三日興
　工動土間續據白劄條陳寨基卑濕不便欲於北門
　寨駱駝寨兩處舊基擇其穩便者縁新政將至倉卒
　未容改作又慮移改増費遂再刷一十萬通前共樁
　立十五萬并柴米等一面燒造磚瓦置辦材料責付
　所差提㸃受給官范勝等任責樁管仍備申朝廷乞
　劄下新制使照應承續區處高平寨地起盖庻經久
　云
　先鋒馬并建寨先鋒軍馬舊管止八十一疋姚公希
　得及馬公光祖任内買到三百七十六疋通前共四
　百五十七疋初議建寨以便牧養而難其地景定五
　年夏四月定卜於南門外沙井頭面勢寛平水草饒
　美以是月二十五日經始至九月二十四日畢工為
　屋八百七十八間官廨廟門樓㸃亭一一備具續以
　人馬數増又益屋一百二十六間　寨記(南方倚舟/師為長技)
　(北人事鞍馬利馳突南不言騎北不言舟師非習也/雖然用我之長兼彼之長彼以其偏我以其全何戰)
　(不克何守不固哉中興六飛南渡駐蹕全呉天險在/前利在舟楫然是時命呉璘通馬於西胡舜陟市駿)
　(於廣至紹興間李世輔以馬司精鋭一日馳安豐㑹/采石蹙逆亮而斃之其兼用所長之效如此昇左臂)
　(淮右吭浙首枕荆蜀水陸上下之㑹武脩宜畢精制/司舊有先鋒馬軍歴嵗久圉牧廢存者不什一余奉)
　(命留鑰始至百廢如蝟毛念未及兹再至則計宿儲/考初籍欲舉而未遂橘州姚公寔來方撙度費務而)
　(余又三至矣先是姚公命都統趙紀祥市馬得三百/一十四余不敢墮公志乃益選良駿籍厥毛齒慨聚)
　(之之難則廐而牧之其可易遂度地南門之外曰沙/井者平坡曼衍水草豐沃河滸近則洗之易芻茭便)
　(則飼之勤廼召匠經始程土物量事期計徒庸主費/有司䕶作有校役始於景定甲子四月至咸淳乙丑)
　(正月成列楹一千有四縻緡錢一十一萬五千有竒/米八百二十三石有竒費一出於制帑役成昇人不)
　(知因念隆興乾道間張虞二公志在規恢士馬精壯/馬司移屯自兹始也余老矣方將為伏櫪想何敢望)
　(二公然力不足意有餘倘尚此一日留尚當殚一日/力謀多務廣終求以足余意而亦以成姚公欲為未)
　(竟之志焉異時馳勁騎三千蹀血虜庭不肯以天限/南北一語掛牙輔知必有不負余志者姑識諸石以)
　(俟觀文殿學士金紫光禄大夫沿江制置大使兼知/建康軍府事兼管内勸農營田使兼江南東路安撫)
　(大使馬歩軍都總管兼行宫留守節制和州無為軍/安慶府三郡屯田使兼權淮西總領金華郡開國公)
　(食邑四千一百戸食寔封八百戶馬光祖記并書朝/奉大夫秘閣修撰江南東路計度轉運副使兼本路)
　(勸農使借紫/趙孟頫篆盖)
　買寧江軍戰馬景定五年九月馬光祖凖省劄行下
　每寧江軍一千人以二百人為騎軍前後二軍共合
　辦馬一千二百五十六疋江南非産馬之地措置收
　買為力倍難所得之馬皆擇其齒嫩格高者鞍轡槽
　具色色齊備分派諸屯使善騎者訓習弓矢矛矟各
　有執藝今餘半年馳驟施放大略可觀緩急足為戰
　禦之備(寧江前軍六百二十八疋第一將沙河寨一/百單四疋第二將韓橋寨三十六疋下三山)
　(寨三十六疋第三將褐山寨八十疋第四將烏石港/寨八十三疋第五將上三山寨九十一疋第六將板)
　(子磯寨一百疋第七將周家莊寨九十八疋寕江後/軍六百二十八疋第一將菖蒲山寨八十疋第二將)
　(梅根寨一百疋第三將戚家溝寨八十疋苐四將李/王河寨一百五十八疋第五將吉陽湖寨六十四疋)
　(第六將烏石磯寨八十三/疋第七將香口寨六十疋)
　
　
　
　
　
　
　
　
　
　景定建康志巻三十八
欽定四庫全書
　景定建康志巻三十九　　宋　周應合　撰
武衞志二
　　尺籍(營寨已具/城闕志後)
建康府廂禁軍𨽻安撫司元額四千人親兵一千人
　禁軍一十一指揮元額一千五百人　鈐轄司五指
　　揮馬軍指揮忠義指揮全㨗第一指揮威果四十
　　四指揮横江水軍指揮　將司六指揮威果十三
　　指揮威果十四指揮威果十五指揮全㨗第六指
　　揮忠節十一指揮武雄第一指揮
　廂軍四指揮元額一千五百人　効一指揮効二指
　　揮牢一指揮牢二指揮
　親兵一千人係禁軍内撥到
建康府駐劄御前諸軍𨽻都統制司兵五萬馬五千八
十七疋
　紹興初張循王俊將帯所部神武右軍人馬前來建
　康府駐劄後改充行營中䕶軍起發泗州紹興七年
　復囘建康至十一年四月内奉聖㫖改充御前軍立
　名都統制司續于節度使王徳任内凖宻劄以五萬
　人馬五千八十七疋為額遊奕前右中左後六軍每
　軍各置統制官一員統領官二員正將五員凖備將
　五員錢粮係淮西總領所幇給
　遊奕軍　前軍　右軍　中軍　左軍　後軍
侍衞馬軍移屯建康府以三萬人騎為額
　乾道二年正月二十八日奉㫖以二萬八千人為額
　六年四月十五日李舜舉奏乞以三萬人為額奉㫖
　依七年三月太尉威武軍節度使王管侍衞馬軍司
　公事李顯忠奉㫖移屯建康
　選鋒軍三千五百人馬八百疋統制官一員統領官
　二員正將二員副將二員凖備將二員
　前軍三千人馬六百疋統制官一員統領官二員正
　將三員副將三員凖備將三員
　右軍五千五百人馬八百疋統制官一員統領官二
　員正副凖備將共一十七員
　中軍五千二百人馬八百疋統制官一員統領官二
　員正將六員副將六員凖備將六員
　左軍五千人馬八百疋統制官一員統領官二員正
　將五員副將五員凖備將五員
　後軍五千人馬八百疋統制官一員統領官二員正
　將五員副將五員凖備將五員
沿江制置司増置軍額
　防江軍三千三百人内歩軍三千人(勝㨗五百人吐/渾一千人雄威)
　(一千五/百人)馬軍三百人騎　嘉定十七年十一月三十
　日凖宻劄勘㑹建康府係沿江重鎮合行增屯兵馬
　以壯聲勢須議指揮十一月初八日奉㫖令沿江制
　司日下措置招刺歩軍三千人馬軍三百人騎並聼
　沿江制司節制歩軍並刺充三色軍兵勝㨗五百人
　吐渾一千人雄威一千五百人馬軍三百人並刺充
　次等効用(其馬軍三百人騎歩軍一千人理作建康/府都統司闕額六千人理作馬軍司闕額)
　本軍統制官一員統領官一員正將四員副將四員
　凖備將四員
　効用軍一千四百五十五人　紹定元年十二月因
　逆全為亂趙大使善湘申請朝廷招募効用軍一千
　四百五十五人理填騎戎兩司闕額放請
　破敵軍一千四十四人　嘉熈元年四月陳制使韡
　申請於朝取發福建兩浙江西湖南諸郡土牢拘鎖
　人揀選彊壯赴本司靣刺雙旗借理諸軍闕額放請
　立名破敵軍自後逐時又將所部去處曽經作過及
　犯盗彊壯堪以充軍之人一例刺旗發下破敵軍收
　管放請置立將隊選差制領將佐訓練官合千人部
　轄(宻劄沿江制置使司申照得本司累凖朝廷指揮/招軍填額緣沿江就招率是游手緩急無用近嘗)
　(以福建八郡土牢人申請乞行下安撫轉運兩司揀/擇前來驅用又竊見江西湖南乃峒冦接連之地販)
　(負茶鹽犯法尤重罪不至死必至縲紲兩浙州郡亦/有刼盗私犯作過拘繋之人内地無用徒費粮食而)
　(彊悍之人囚首待盡終無洗濯自新之路不若驅之/軍前使効死力其與招收脆弱未習武藝者相去甚)
　(逺欲乞朝廷嚴賜立限劄下兩浙江西湖南諸郡各/處守臣將土牢拘鎖人㨂擇彊壯選有心力官員部)
　(押優給路費發付本司早得撫養訓齊使成一軍為/秋防用寔為兩便右謹具申樞宻院伏乞指揮亟賜)
　(施行中間事已劄下兩浙安撫司湖南安撫司各從/所申事理行下本路諸郡守精加揀擇彊壯委可備)
　(戰鬬役之人不許以老弱病幼者充數候有揀到人/數責委有心力官部押前去沿江制置使司交管仍)
　(須管嚴加督責在路謹守紀律毋令稍有違犯及生/事搔擾起程一日先具遵禀及已作如何措置仍陸)
　(續具起程日時元犯申樞宻院外右劄付/沿江制置使司從所申事理施行凖此)本軍統制
　官一員統領官一員正將一員副將二員凖備將二
　員
　精鋭軍二千五百三十一人　淳祐七年都督趙葵
　給旗榜于兩淮等處招募農業彊壯創立軍將理幇
　騎戎兩司并策勝防江軍名請本軍統制官一員統
　領官一員正將四員副將四員凖備將四員
　親兵左右部共一千人　淳祐七年樞宻陳韡招收
　沿江諸沙一帶彊壮淮民幇四百例請給帶行湖南
　潭州駐劄立為行府親兵鎮壓嵠峒九年陳樞宻結
　局具申朝廷將上項七百人撥𨽻沿江制置司收管
　聽候調遣本司續招彊壮三百人凑作一千人為額
　本軍統制官一員統領官二員正將二員副將二員
　凖備將三員
策勝中右二軍元額二萬人
　淳祐五年八月宻劄勘㑹朝廷近已行下淮東兩制
　司沿江制司沿江副司京湖制置大使司湖南安撫
　大使司淮西招撫司淮西安撫司浙西兵船司太平
　州節制司共招募逰擊軍三萬人今來陸續將已招
　到人數分解屯劄之所八月十二日奉㫖以御前策
　勝為名其三萬人分為前右中左後先鋒六軍每軍
　五千人差統制一員内前軍左軍屯劄鎮江府右軍
　中軍屯駐建康府先鋒後軍屯駐池州仍聽各郡守
　臣節制劄付建康府節制司施行
　中軍五千人統制官一員同統制一員統領官一員
　正將二員副將三員凖備將三員
　右軍五千人統制官一員統領官二員正將三員副
　將五員凖備將五員
制効兩軍元額二千三百二十六人
　元係兩淮土著稅戸因金兵連年侵擾避地諸沙端
　平三年間制置司差官撫恤招募涅刺充民兵制効
　軍理騎戎兩司闕額幇放次等効用二百食錢請給
　分為十部差置制領將佐管幹趂應差調續於淳祐
　十年内本司以諸部零抽不成軍分具申朝廷併作
　兩軍每軍立為四將給降制領將佐付身幇行供給
　第一軍一千一百一十人
　第二軍一千二百一十六人　各軍統制官一員統
　領官一員正將四員副將四員凖備將二員
靖安唐灣水軍元額五千七百二人
　靖安水軍于淳熈十三年三月内移撥采石水軍一
　將二千五百人前來靖安鎮屯駐並理建康府都統
　司闕額續於嘉定八年七月創置唐灣水軍二千五
　百人並理馬司闕額嘉定十四年十一月内凖宻劄
　備奉聖㫖唐灣靖安兩水軍合併一軍差置統制統
　領各一員嘉熈二年以後創置寄泊新軍七百二人
　理騎戎兩司闕額
龍灣遊擊水軍元額二千九人
　紹定三年招刺理填馬司請給
金山團窩制効軍元額六百五十九人
　元係兩淮土著稅戸因金人連歲侵犯避地江南都
　督趙葵任内委官團結充民兵制効半年軍前來地
　名金山莊團窩屯駐淳祐九年委官下沙勸諭揑刺
　放行全請並理都統司闕額
遊擊軍五軍共一萬二千四百一十二人
　寳祐四年制使馬光祖奉朝㫖創招遊擊軍四千人
　寳祐六年制使趙與􁤏續招三千餘人開慶元年馬
　公再至又増招五千四百餘人通前共招萬二千四
　百餘人増給衣装等下錢(毎名給等下錢三百貫青/紗頭巾一頂布衲襖一領)
　(小布衫一領都管皮一條布袴一腰/䩺鞋一雙脚絆一對並常官給付二)般家錢利物等
　(每名般家錢并起發劵食錢共一百三/十貫文銀環一對花一枝紅斑絹十叚)作新寨以安
　其居(詳見/營寨)支婚嫁錢酒米帛以樂其家(每名支錢一/百貫酒四瓶)
　(米一碩/絹一疋)撥典本錢二十萬貫以濟其急(内二十萬貫/不起息應副)
　(軍士急/闕借用)撥營運本錢一十萬貫以其息佐軍用酒庫
　藥舖靡不備具請於朝以御前遊擊軍為額乞置都
　統制一員五軍統制統領官各一員(内在軍增/統領一員)正副
　凖備將各一員
　前軍　右軍　中軍　左軍　後軍
雄武軍五百八十七人
　景定元年正月内江東宣撫大使司創招此軍寄泊
　精銳軍本軍統制一員正將二員副將三員凖備將
　三員
義士軍一千八百七十三人
　開慶元年十月内大使馬光祖創招彊壮膽勇之人
　立名義士軍每名支軍装錢三百貫贍家稻一十碩
　日支十八界三百文米三升節次調遣上流景定元
　年五月抽囘寄泊遊擊中左後三軍
良家子
　開慶元年十月大使馬光祖招收土豪壮士材武出
　衆之人充良家子優賞格以勸其來精閲習以程其
　能軍装錢并特支錢每名四百貫文日支十八界四
　百文米三升
寧江新軍六千二百八十人
　制使姚希得任内新招(附見江/防内)
新招帳前將官
　景定三年八月姚尚書任内撫司凖樞劄奉宣諭指
　揮行下江東九郡招募不涅寄請將官共募到三百
　單六人
　　建康府一百一十一人　太平州三十三人　寧
　　國府二十一人　池州六人　徽州四人　饒州
　　六人　信州九十三人　廣德軍二十八人　南
　　康軍四人　内本府招到人各支紵絲一疋青絹
　　撘膊一條并等下錢計三萬一十五貫酒二百二
　　十二瓶外每人月給錢一百貫米一石至五年三
　　月計支過錢一十七萬七千六百貫通前總支過
　　二十萬七千六百餘貫米一千七百七十六石除
　　節次㨂放至是本府見管六十六人令行移未已
重新中軍教場亭
　閲武所在軍務係焉屋老且狹弗稱大閲景定三年
　制使姚希得任内遂撥松木城磚等物委都統趙紀
　祥鼎新剏盖比舊展闊増高為屋計二十四間結築
　將壇布甃堦靣廊墻囘合丹雘完備總費錢二萬六
　千九百七十餘緡磚木不與焉
制使姚希得任内修甃諸營寨水井
　景定四年十一月初三日凖銀牌批判訪聞諸營寨
　甃井少土井多土堙水渾汲水不便仰各軍統領契
　勘見在井數如甃井渾臭者即與淘浚土井崩壊者
　即與甃砌人稠井少去處即與添鑿庻幾軍中省逺
　汲之勞來春免癘疫之疾限一月區處申不許文具
　後據所差㸃視官韓眀申除堪好不必修者外有五
　百九十六眼當修隨其損壊多少給錢有差總費一
　萬六千九百七十貫
大使馬光祖到任將例冊犒給軍民
　乙夘開閫鈞判昔謝尚為建武將軍能壊烏布帳以
　為軍士襦褲當使於前修無能為役然損已利人心
　庶幾焉分閫以來内省望薄無以上報君恩下副人
　望豈敢尚循故例安受例冊自當使到任送到例冊
　并備堂公用器皿見錢等約計一十八萬三千貫更
　關宅庫撥凑二十萬將合赴教射射諸軍均犒一次
　已米再至并及諸廂人戸至是復舉舊例行之
省罷冗員以其俸給寧江軍制領將佐
　大使馬光祖景定五年六月(闕/)日凖樞宻院劄子備
　本司申照得安軍士之心者莫若擇撫循之將厲掊
　克之禁者不若厚廪稍之給年來軍校俸入無幾物
　價騰翔米鹽之靡宻妻孥之供贍未必不取辦于諸
　軍甚至受錢以買閒私役以營利以故貧者不容於
　不病病者不容於不死不病不死不逃何待是固管
　軍者之責循流遡源亦由俸廪微薄不足以自給故
　也毋已則稍増其俸然為數浩瀚日引月長一時行
　之後將安繼展轉而思惟有去無益而就有益省去
　無用而為有用其於責實之政庶幾有補今照得建
　康府總管鈐路正副將等闕添差猥衆往往多是不
　堪任事之人前任未滿又於再任請給人從悉同正
　官委為帑廪之蠧今縱未能盡汰亦當就内節省照
　對總管除正任一員歸正二員外添差八員今欲省
　罷四員存留四員路鈐除正任一員外添差者七員
　今欲省罷三員存留四員州鈐除正任一員歸正一
　員外添差者三員今欲省罷一員存留二員路分除
　正任一員歸正二員外添差一十二員今欲省罷六
　員存留六員正將除正任一員歸正三員外添差八
　員今欲省罷四員存留四員副將除正任一員歸正
　四員外添差者五員今欲省罷二員存留三員凖備
　將見任添差一員仍舊却以省到各官毎月所請錢
　米添給寧江新軍制領將佐庶幾稍有顧藉不至掊
　尅如䝉朝廷矜允所申乞賜敷奏劄下本司照應仍
　關合屬去處其已省罷者見任人聽令終滿已注下
　者别令注授伏候指揮朝廷照得此項省罷添差等
　官以増制領將佐月俸劄送本司照應仍具已減員
　數錢米與今來増支數目申令開具省罷創置員數
　下項
　省汰共二十員　添差總管四員添差路鈐三員添
　差州鈐一員添差路分六員添差正將四員添差副
　將二員
　創置共三十八員　統制二員統領四員正將十
　四員副將十四員準備將四員
招募在府諸軍闕額
　咸淳元年五月十九日大使馬光祖判云諸軍近日
　闕額頗多有妨差調合行下諸軍任責招募須要各
　等每勝㨗一名支二十貫吐渾一名支十六貫雄威
　一名支十二貫截日終共招到一千九百八十九人
招募水軍
　咸淳元年閏五月二十九日馬光祖判云差人招軍
　多是拖扯生事今所招水軍合行下鎮江滸浦両戎
　司澉浦水軍各任責招三百人能船能水刺勝㨗支
　等下錢六十貫能水不能船刺吐渾支四十貫能船
　不能水刺雄威支二十貫仍各支五事件軍装一副
　截日終已招到
諸軍婚嫁
　大使馬光祖先未開閫嘗行下諸軍應有女年十四
　歳以上及孀婦無依願再嫁者許就諸軍擇年紀相
　當之人議親每一名支十八界二十貫米一石絹一
　疋酒四瓶至是復照舊例行之
提兵勦逐安慶無為虜哨
　咸淳乙丑秋八月金重兵由豐廬入冦侵無為境甫
　三日奄至安慶城下奸謀叵測本司先已節次調兵
　守禦至是大使馬光祖親提舟師以十五日發龍灣
　二十三日抵安慶敵酋登山逺望舳艫衘尾戈甲耀
　日數十里不絶呼被擄者詰之或告之曰此馬相公
　軍馬也於是震懼䘮魄偽立排架一夕遁去上親御
　翰墨奬諭九月十六日班師觧嚴
　　軍器
除戎器戒不虞傳於易礪鋒刃鍜戈矛誓于書修車馬
備器械序於詩有備無患其來尚矣漢帝使人視呉漢
何為方修戰攻具乃有隐若一敵國之嘆祖逖用二千
人起冶鑄兵固知其有誓清中原之志李徳裕請甲人
於安定弓人於河東弩人於浙西於是兵器皆犀利而
蕃外不敢窺焉修政攘夷兹非急務乎我朝建閫金陵
籓屏畿甸兵甲四出則北援淮東備海南控荆楚西助
巴峽開慶景定間凡甲胄戈劔弓矢之需取具於昇者
無慮數十萬計取之不竭備有素也先是寳祐丙辰馬
光祖為制使首措置軍器庫已未以大使再至則鼎建
都作院無日不討百工皆精而器愈備焉姑志其凡於
左
軍器庫措置條目已列於諸庫之編
　都作院記(戎器為戰守要務尚矣金陵國家陪都襟/江帯淮虎視京洛常宿重兵根本三邊有)
　(警水行陸騖百道竝出戈矛劒甲累鉅萬計率頃刻/立具用廣數夥以故繕治益急作院舊在郡治之東)
　(南青溪地墊隘沮洳屋老欲壓數議改剏未果觀文/殿學士制置大使裕齋金華馬公再鎮之三年政通)
　(力紓百弛具張廼即故址撤而新之謂幕客朱君㓜/學敏毅有幹局俾課役培土石増其崇取旁廢營地)
　(益其廣表以門繚以長垣聽事所中居翼以重廊鍜/礪刮磨綿絡弦甲筋革之工凡十有二列于左鎔冶)
　(麻縷竹木骨角設色之工凡十有六位於右帑藏祠/廨先後環擁大都百三十有三楹臚分棋布相望如)
　(引䋲宅幽勢閒夏凄冬温視昔人冶城鑄兵規制二/畧同縻金錢若干緡粟若干碩各有竒役始景定)
　(年四月甲午成五月戊辰居佚藝生器以犀利無有/苦窳吁盛哉公之精神思慮知周曲成如此引而伸)
　(之可以用天下矣且天下一器耳政其工人其材心/其彌綸範圍之鄉也含茹至廣大經緯至微宻萬物)
　(備百工具故君子先治心為之地猶斯宇之虚暢洞/達工師得以藏修夷愉也歟治人猶工之用五材度)
　(五則以致其美畢其巧也歟平天下則器之成而勿/壊也考乎此為考工記攻乎此為車攻詩除乎此為)
　(除戎器戒不虞之萃器耶抑道耶其利無前而長鎩/為頓其㨗無方而弩羽為緩于戰守乎何有信乎公)
　(此舉可為佐天子用天下法矣公授簡之巽不敢辭/因衍迤其義為記門生承事郎特改差充沿江制置)
　(大使司幹辦公事家之巽撰門生儒林郎宜差總領/淮西江東軍馬錢粮所凖備差遣趙與鎏書門生通)
　(直郎特差充沿江制置大/使司叅議官王起晦篆盖)
　寳祐二年終見管舊軍器二十七萬二千五百四十
　一件(鐵甲身七千八百四十七領鐵頭牟六千五百/七十一頂鉄披膊八百五十九副角弓一萬五)
　(百九十七張角弩稍四百八枝毛翎弓箭六萬四千/六百八十五隻竹翎弩箭八萬六千六百四十三隻)
　(黒油弓箭䩴䩮五千四百八箇黒漆弩箭䩴䩮三千/四箇黒漆栲栳子二萬四千三百五十二箇手刀皮)
　(鞘一萬二千一百二箇黒漆弩樁一千九百九條手/刀八千五百九十二把摔刀六百七十把鐵叉四十)
　(把金三十七靣黒油弓袋箭䩴䩮一百六十五副摔/刀皮鞘四百一十四箇黒漆皮馬甲一副炮砂一千)
　(三百二十八箇隊鼓三百二十一靣紅布衲襖五千/八百三十一領紅布衲裙二千七十三腰黒布衫五)
　(領黒布綿衲裙一千五百三十五腰紅布綿絮軟纒/襖五千七百六十三領皂綿紙台㡌子一百六頂紅)
　(布紙台㡌子五千三百二十四頂黒布紙台帽子一/千三百二十六頂金褐布衲裙五千九十九腰豹班)
　(布㡌子二千九百二頂車皷七靣紅布衫一十領鞭/箭䩴䩮三百箇小皮竹牌一百一十五靣大斧三百)
　(九十二具黒油/長鎗六千條)
　寳祐三年八月二十七日至寳祐六年正月二十六
　日制使馬光祖任内剏造及添修共三十六萬七百
　三十二件
　　内剏造三十七項共八萬八千一百九十一件(倒/穿)
　　(鉄甲身五百領倒穿鉄頭鍪五百頂鉄披膊一百/八十副角弓絲弦一萬一百八十條射親弓箭五)
　　(千隻射親弩箭五千隻毛翎弓箭三萬隻毛翎弩/箭二萬隻破陣刀五百把虎斑皮鞘全炮砂五百)
　　(箇紅布綿絮軟纒袄一千領紅布衲袄九千一百/七十九領木弩麻弦一千五百條鼠尾解扎䌇二)
　　(千五百副扮拽木弓五百五十張羅圈皮甲二副/頭鍪一頂梯兒角弩二弄弦索事件金鍘刀一把)
　　(金絲褐布衲裙二千腰掠陣刀二把皮鞘全腰刀/二把皮鞘全狼牙棒二條山字叉三把羊頭叉一)
　　(把月斧三把黒油弓箭䩴䩮三箇黒漆弩箭䩴䩮/一箇金褐布衲袄一領黒漆腔隊皷一靣天王等)
　　(旗三十二靣槍頭拒馬子五十座砲䌇五十條車/皷六靣車皷架子六座金皷袍兒六十領黒油敲)
　　(棍一百條破甲錐槍一千二百九條茅葉槍二千/一百條朴刀槍二千八百條改穿鉄甲身七百三)
　　(十六領轆洒剏穿鉄甲身九百六/十四領鉄頭鍪九百六十四領)
　　内添修三十七項共二十七萬二千五百四十一
　件(細數見前/項舊管)
　寳祐六年三月二十一日至十二月二十二日大使
　趙與􁤏任内剏造及添修共七萬一千一百六十二
　件
　　内剏造二十一項共三萬一千二百六十八件(倒/穿)
　　(鉄甲身六百七十九領倒穿鐵頭鍪六百七十九/領紅油破木槍四千四百條黒漆四道紅木弩八)
　　(百三十五枝角弓絲弦四千九百五條弓箭䩴䩮/一千箇紅麻鼠尾䌇四百五十條紅麻解扎䌇四)
　　(百五十條紅油食􁏤二百六十隻炮砂五百箇角/弓一百張㔶筒樁弩五十弄計三百件㔶筒弩樁)
　　(一百五十條鹿耳子一百五十个弩箭四千隻弩/箭䩴䩮五十个紅布小綿袄五千五百領雜色間)
　　(道旗三百五十五靣紅麻突頭三百五十五个紅/布衲袄一千領兩浙諸郡代軍號月子五千一百)
　　(五十/个)
　　内添修三十二項共三萬九千八百九十四件(角/弓)
　　(四千張黒油木槍七百條紅布綿絮軟纒袄一千/五百三十六領紅布衲袄九千一百四十四領紅)
　　(布紙台帽子一千七百个金褐布衲裙一千五百/腰栲栳子五千二百八十个豹斑布紙台帽子六)
　　(百三十五个隊皷七十六靣黒布衲袄四千四十/二領黒布衲裙一千腰鐵甲身一千一十二領刷)
　　(染紅布衲襖一千九百三十五領鉄頭鍪七百五/十五頂紅油木槍四十一條手刀一千三百一十)
　　(五把大斧七十六具木弩樁八條摔刀皮鞘一百/一十三个手刀皮鞘二千九百七十四个弓箭䩴)
　　(䩮七百九十六个小皮竹牌四靣炮砂三百三十/六个鉄鍬二百四十八把鉄钁一百三十六把鉄)
　　(披膊七副摔刀三十六把弩箭䩴䩮一百三十五/个角弩三十枝鍘刀一百三十四把夏射本弓一)
　　(百張扮拽木/弓一百張)
　開慶元年四月十三日至景定二年七月大使馬光
　祖任内剏造及添修共三十萬八千六百六十五件
　　内剏造五十一項共六萬二千六百二十五件(鐵/甲)
　　(身三千六百六十四領鉄頭鍪一千一百一頂紅/布衲袄四千領黒布衲襖三千一百五十領破甲)
　　(錐槍二千三百五十六條大朴刀五千三百八十/條紅油靶手刀三千五百把弓弦一萬五千五百)
　　(八十三條梯子弩絲弦四千二條茅葉槍八百五/十六條小朴刀槍一千三百八十八條硃紅油大)
　　(朴刀槍一百條白油麥穗槍二百條白油大朴刀/槍一百條硃紅漆靶□靣刀一百把皮鞘全梯兒)
　　(□車弩床一十座校棒四十二條梯兒弩䌇四十/二弄砲䌇七百五十條黒油敲棒五百條四道紅)
　　(木弩枝一千二百八十條黒漆木弩樁一百五十/條弩絲絃二百四十條毛翎弩箭三千隻黒漆弩)
　　(箭䩴䩮三百五十个紅麻鼠尾䌇一千四百三十/條紅麻解扎䌇二千一百五十條鹿耳子一千二)
　　(百五十个黒漆栲栳子七千个角弓四百張弓箭/䩴䩮五百个破鋒刀一千把皮鞘全硃紅油靶破)
　　(陣刀三百把皮鞘全水弩麻弦一千五百條扮拽/木弓五百五十張黒漆柄大斧一千具摔刀皮鞘)
　　(五百个白木槍五百條紅布綿腿裙五百腰紅布/紙台帽子二百頂黒布紙台帽子一千頂都管皮)
　　(五百條鉄披膊七百二十副黄布衲袄三百五十/領黒布衲裙一千腰虎斑皮鞘九百个木弩樁一)
　　(百三十條紅麻鼠尾䌇七百二十條弩/麻弦二百四十條紅油食􁏤四十隻)
　　内添修三十一項共六萬四千三百六十三件(鐵/甲)
　　(身九千九百九十領鐵頭鍪一萬一千七百二十/一領紅布衲袄一千五百領黒布衲袄一千五百)
　　(領紅布綿絮軟纒襖三百四十領黒布紙台帽子/五百頂白木夏射弓七十五張角弓一萬七百四)
　　(十三張角弩一千三百五十九枝手刀六千六十/九把隊皷三百四十三靣炮砂一千八十三个黒)
　　(漆栲栳子七千一百三十九个掠陣刀七百二十/把摔刀三百四十三把鍘刀二百三十九把手斧)
　　(二千六百九十八具紅木槍四十五條神臂角弓/一百一十六張黒油弓箭䩴䩮四千三百九个金)
　　(一十五靣黒漆弩箭䩴䩮一千六百四十八个手/刀皮鞘七千六百三十四个鹿耳子三十八个皮)
　　(竹牌七十四靣摔刀皮鞘三百四十三个黒漆弩/樁二百八十一條鉄鍬六百一十九把鉄钁二百)
　　(八十八把伍勝划車角弩七十八枝掠/陣刀皮鞘一十三个破鋒刀四十二把)
　　又造軍装共一十一萬七千八百九十三件(月解/衲袄)
　　(三萬五千二百八十四領衲裙二萬六千八十六/腰胖袄九千九百六領綿裙八千九百七十二腰)
　　(㡌子一萬六百七十六頂褐絹衲袄五百八十二/領䩺鞋二千雙掇補衲袄一千八百七十二領招)
　　(軍黄布衫五千四百一領綠布衫二千二百二十/七領紅布手巾二千二百一十七條小布衫三千)
　　(六百九領麻布袴四千六百六十六腰膝袴/子三千八百八十四雙青紗頭巾五百頂)
　　又剏造添修火攻器具共六萬三千七百五十四
　　件
　　内剏造三萬八千三百五十九件(鉄砲殻十斤重/四隻七斤重八)
　　(隻六斤重一百隻五斤重一萬三千一百四隻三/斤重二萬二千四十四隻火弓箭一千隻大弩箭)
　　(一千隻突火筒三百三十三箇火蒺藜三百三十/三箇火藥棄袴槍頭三百三十三箇霹靂火砲殻)
　　(一百/隻)
　　内添修二萬五千三百九十五件(火弓箭九千八/百八隻火弩箭)
　　(一萬二千九百八十隻突火筒五百二箇火藥棄/袴槍頭一千三百九十六箇火藥蒺藜四百四箇)
　　(小鉄砲二百八隻鉄火桶七/十四隻鉄火錐六十三條)
　制使姚希得任内令項置局造萬人軍器　(除戎器/戒不虞)
　(分閫者當加之意本司作院逓年所造固有常規近/來應副荆蜀等處調遣支撥不一器械之備不厭其)
　(多於是令項置局製造萬人軍器如鉄甲胖袄帽子/衲袄腿裙長槍大朴刀槍手刀手斧角弓木弩旗幟)
　(金鼓栲栳之属總八萬七千五百五十件專差遊擊/右軍統制張武等監造貯以别庫用備不測調遣事)
　(非𦂳急毋得輕動物料共費二百二十一萬餘貫鉄/炭米之類不在焉自景定四年十月下手及解閫之)
　(日共已造到二萬七千一百九十六/件餘緡及物料樁之司存接續置造)
　剏新造解内軍器庫鉄甲　景定三年姚尚書任内
　凖宻劄行下毎季造解五十副自當年冬季為始本
　府備土物錢計一萬八千餘貫附制司作院造解行
　在内軍器庫至景定五年春解六季訖毎季計脚費
　一千九百四十三貫舊㑹
　剏造新軍衣襖　新屯寧江諸軍本府所當添辦軍
　装遂行下作院造辦胖袄綿裙布帽各一千件工物
　共該六萬六千四百三十貫舊㑹
　大使馬光祖任内修剏一應軍装軍器及火攻器目
　等　本司軍器逐時關支囘戍拘收類損失多以是
　創新修舊列無寧時今具截日終造到修到軍器軍
　装甲胄火攻件項共(闕/)
　　戰艦
李忠定公綱嘗奏於高宗皇帝曰臣聞生於陵者安於
陵生於水者安於水南方之人習水而善没其操舟若
神而北人有懼舟楫而不敢登者習與性成也騎兵施
於南方非所便而南人教之水戰必可取勝昔曹操以
數十萬衆順流襲呉而周瑜以三萬人逆戰於赤璧因
風縱火焚其船栰遂大破之操自此不敢有窺江表之
心而鼎足之勢立其後曹丕復以大兵收廣陵觀長江
風濤洶湧呉人戈甲旌旗之盛恐懼而退晉有江左苻
堅以百萬之衆次淝水而謝𤣥以八千人破之衆皆奔
北聞風聲鶴唳皆以為王師將至則東南之兵養育訓
練因地利而用之亦足以自守其地應沿河沿淮沿江
帥府要郡凡臨流去處宜倣古制以造戰船上設樓櫓
可以施弓弩下運艣棹可以破風濤頒法式以授之仍
募習水者為水軍以時教閲激賞賊舟濟渡㑹合掩擊
以我之素習擊彼之蹔濟其勢必勝得一勝則賊必破
膽不敢有窺東南之心矣嘉祐中范仲淹上言乞於河
陽置戰艦水軍以防契丹當時以為迂濶不果行使用
其說剏設至今則大河有備靖康初金人豈能遽濟渡
哉先事而言則近乎迂事至而後圖之則無所及其寔
今日之急務也所有諸路合置戰船募水軍欲乞專差
官前去措置
建康府制置司累政修造戰船舊志續志皆無所紀自
淳祐九年以後大略可考造船修船共三千五百五十
隻(造新船共八百五十七隻修舊/船共二千六百九十三隻)
　都督趙葵任内淳祐九年二月終見管船四百二十
　二隻(車頭船五十隻飛㨗船五十隻槳船九十九隻/板船一百八十隻鉄頭船一十隻羅框船三隻)
　(脚船三/十隻)
　制使呉淵自淳祐九年二月開閫在任三年造新船
　八十隻(鉄鷂船五十隻柴舫船/二十隻馬船一十隻)修舊船四百餘隻
　制使王埜自淳祐十二年四月開閫在任三年四箇
　月造新船一百二十隻(多棹船一百隻車頭/船一十隻脚船十隻)修舊船
　四百七十七隻
　制使丘岳自寳祐二年八月開閫在任一年造新船
　五十二隻(小富陽座船一隻/脚船五十一隻)修舊船二百五十八隻
　制使馬光祖自寳祐三年八月開閫在任二年半造
　新船一百五十三隻(申省狀照對本司見管戰船除/添新補舊之外欠數尚多今措)
　(置那撥官錢專差靖安唐灣水軍統制郭俊將帯工/匠前往江西吉州置塲收買材植物料打造三百料)
　(四櫓海船五十隻三百五十料四櫓富陽船五十隻/所費幾及百萬不敢遽申朝廷科撥且於本司諸項)
　(窠名錢内那撥前去竊照江西一路不𨽻本司節制/竊恐所差兵將道里生踈未能辦集或致牴牾徒老)
　(日月所合具申朝廷乞賜劄下吉州照應仍就差本/州陳道判任責提督庶易辦集造到船數四櫓富陽)
　(船五十隻各三百料四櫓海船五十隻各二百/五十料富陽船一隻五百料脚船五十一隻)修舊
　船四百七十七隻(申嚴修船約束當使前日曽親到/船場見得全然浩散無統合專令)
　(劉凖使坐局監修陳路分專充受給所有書擬船場/一行事務委孫制幹胡制叅别立規模須管以日計)
　(効修到船數車頭船五十隻富陽船二十隻四車船/三十隻多棹船二十隻槳船五十隻板船一百九十)
　(五隻鉄鷂船二十隻柴舫船二十隻飛㨗/船三十隻鉄頭船一十隻脚船四十二隻)　撥助屬
　郡造船錢(鎮江府兵船雖有專司然江靣關係不小/所有兵船除本司已為管認三十隻其餘)
　(合係都大兵船司修葺訪聞本府事力有限誼同一/家無緣置而不問本司助錢一十萬貫文專人牒押)
　(赴鎮江府都大司交管作急䟎修仍申樞宻院照應/  采石戰艦見此修葺雖是本州之責竊恐事力有)
　(限一時不能副速當使㐮以當塗兼領所事多是撙/節二釐庫餘錢添助工費今契勘本所二釐庫支遣)
　(之外所餘無幾然不過支給官吏并以分發解發朝/省此外或有些少寛剰不當妄有支用且於現在二)
　(釐雜收錢内撥一十五萬貫文牒太平州收管專一/打造采石戰船仍劄逺路分主兵官申宻院尚書省)
　(能太平鎮江兩處本司己行支助池州事力其寔不/  及當塗而提舉知郡守簿自能撙節創造前事已)
　(為申聞今又欲接續為之雖無假本司之力而本司/寔自不容阻己特助五萬貫仍申尚書省照應併劄)
　(池州催鎮江府計撥錢一十萬貫文太平州計撥錢/一十五萬貫文池州計撥錢五萬貫文  修造兵船)
　(本州之責當使曩守當塗皆是撙節浮費躬自為之/未嘗干凟于朝亦未嘗請于制司至今采石江防猶)
　(獲其利但鎮江凋弊財計匱乏積非一日又難援此認/為比只得彼此相體今於八十三隻内本司自為包)
　(修葺三十隻行下張斌監督日下興工其餘船隻仰/本府任責仍申朝廷乞于已支降一十萬貫外更與)
　(科降庻幾不至悠悠推抵以致誤事増修到䕶沙船/一十一隻許司船七隻激浦板船二隻金山板船一)
　(隻棹船一隻江隂軍板/船二隻運司槳船五隻)
　大使趙與􁤏自寳祐六年三月開閫在任一年新造
　無修舊船三百四十七隻
　大使馬光祖自開慶元年四月再至開閫至景定二
　年五月以前造新船五百五隻(水哨馬船四百五十/隻漕湖船二十五隻)
　(輕㨗多槳船五隻/脚船二十五隻)修舊船二百七十五隻
　制使姚希得任内新造水哨馬船二百隻(江防要務/戰艦為先)
　(舊來多是大舟緩急難於運棹自開慶敵騎渡江我/師嘗以水哨馬小舟破敵取勝允為便利時雖無虞)
　(備豈容弛於是撥錢百萬收置物料差水軍統制張/超置場打造自景定四年二月初九日興工至四年)
　(十二月十一日竣事本司凖遣李子龍專一/書擬程督其事以勞賞免常員舉主一人)景定二
　年十一月十三日興工至景定三年四月初九日造
　過大様多将木船三十四隻(毎半年一奏/申案牘具在)景定二年十
　一月十三日興工至景定五年三月十五日修過大
　小船共五百一十四隻(每半年一奏/申案牘具在)
　大使馬光祖咸淳元年第一次打造水哨馬船三百
　隻本司船隻籍管雖多堪用實少開閫之初首那官
　錢九十萬貫發下諸處併手打造新様水哨馬船三
　百隻䋲蓬貢具色色齊備續凖閏五月空日宻劄將
　上項船併於本司簿管船内撥一百隻共四百隻發
　赴兩淮制司聽候調用當即差水路撥發官張超管
　押前去淮閫交管
　大使馬光祖第二次造板船併水哨馬船共二百隻
　自凖朝命撥船四百隻赴淮閫調用在岸之船無幾
　委官分剔有多年損壊不堪修補者計二百七十四
　隻遂申朝廷乞行打折選剔堪好釘板為修船用庶
　免盡為棄物劄報從申尋分料次打折而歲月深逺
　風雨剝蝕可用船板十無一二遂委叅議官毛洪權
　諮議官王雄專一提督别造新様䕶膝板船二百隻
　大使馬光祖第三次江西打造水哨馬船三百隻咸
　淳元年十一月十五日鈞判水哨馬船以多為貴差
　官往江西産木地頭更打造三百隻續差帳前提舉
　劉選㸃檢文字王又新凖備將張富專一監造凖備
　將朱珍受給先發十八界一十五萬貫文又支一萬
　貫打造大様使座船一隻
　大使馬光祖重修大小船在籍之船随修随調修數
　非不多而緩急常窘於之用開閫以來即分料次選
　官董修每五十隻為一料截日終計修過(闕/)料為船
　(闕四字/)　隻又額外増修(闕四字/)　隻兩項總計(闕/)
　(五字/)　　隻淮海捍禦屯隘守把江靣廵逴皆於此
　取辦焉
　大使馬光祖創造船寨江津戰艦多且十年少僅三
　數年已損動矣而浙右民船至三二十年不壊無他
　亦藏之有其道耳前此䕶船止用蘆䕠關請失時包
　裹鹵莾雨淋日炙雪壓風摧寔於船無益也乃即龍
　灣水次度地三百餘丈創屋二百五十間立閘啟閉
　而門其上扁曰沿江大使司船寨神祠官舍列於兩
　旁又創鋪屋二十五間以處邏者寨成衆船以次藏
　泊自是修船之費庻幾少損矣
　大使馬光祖移采石水軍酒息錢專一修船造船采
　石江靣最為𦂳要水軍舊有酒庫一所專一趂息補
　治鬭艦其後歸之州官於是無以充繕修之費舊歲
　行下本州復以庫歸之軍今僅一年己造到船(闕四/)
　(字/)　隻修到船(闕四字/)　隻酒庫利入歲増每歲所
　修所造之船與之俱増自此采石水軍之船將不可
　勝用矣
　大使馬光祖第四次江西造富陽船并脚船共四十
　二隻咸淳二年六月内支撥十八界㑹一十四萬二
　千二百九十三貫三百六十文發下江西造船官劉
　選等打造到三百料富陽船二十一隻并脚船二十
　一隻
　大使馬光祖第五次江西造富陽船脚船水哨馬船
　共三百隻咸淳三年四月内支撥十八界㑹五十二
　萬貫差提舉金全等前往江西吉州打造二百料富
　陽船一百隻并脚船一百隻并水哨馬船一百隻
　
　
　
　
　
　
　
　
　
　
　景定建康志巻三十九
欽定四庫全書
　景定建康志巻四十　　　宋　周應合　撰
田賦志序
大學平天下之傳曰有民此有土有土此有財有財此
有用徳者本也財者末也外本内末爭民施奪昌黎韓
愈曰民不出粟米絲麻作器皿通貨財以事其上則誅
然取財於民而過其中焉則為損下益上如爭如奪民
方吾仇何以致天下之平哉禹貢揚州厥田下下厥賦
下上上錯田九而賦六七豈非以山澤之利足以助田
之所不足歟後世籠山澤之利悉歸於上而田賦又加
於古毋怪其民力之困也建康盖揚州之一郡耳古今
國都多在焉田賦之制凡幾變更晉宋尚能立限田之
制齊梁亦能為寛賦之條重以陳末之淫奢偽唐之僭
侈苛賦横斂一切不恤而民不勝其虐矣天啟我宋剗
偽除苛拯民塗炭蠲無藝之征損折變之例嚴者弛之
重者輕之而民力紓矣剖符授節選用亷平安富恤貧
損上益下而仁澤溥矣今之建康號為樂國勤無曠土
富無負租本根所由固也作田賦志(晉平呉之後有司/奏王公以國為家)
(京城不宜復有田宅未暇作邸當使城中有徃來之處/近郊有芻藁之田今可限之國王公侯京城得有宅一)
(處近郊田大國十五頃次國十頃小國七頃城内無宅/城外有者皆聼留之男子一人占田七十畆女子三十)
(畆其丁男課田五十畆丁女二十畆次丁男半之女則/不課其官苐一品五十頃每品减五頃以為差苐九品)
(十頃而又各以品之高卑䕃其親属多者及九族少者/三代宗室國賓先賢之後士人子孫亦如之而又得䕃)
(人為衣食客及佃客量其官品以為差除増晉成帝咸/和五年初稅田畆三升孝武大元八年始  百姓稅米)
(每口五石陽宋孝武帝大眀初羊希為尚書左丞時揚/州刺史苖  王子尚上書山湖之禁雖有舊科人俗相)
(因替而不奉占山封水保為家利自頃以來頺弛日甚如/富强者兼嶺而占貧弱者薪蘇無託至漁採之地抑又)
(兹斯寔害理之深弊諸損益舊條更申恒制有司檢壬/辰詔書擅占山澤强盗律論贓一丈以上皆棄市希以)
(壬辰之制其禁嚴刻事既難遵理與時弛而占山封水/漸染復滋更相因仍便成先業一朝頓失易致怨咨今)
(更刋革立制五條凡是山澤先陌概樹種竹木薪果為/林仍及陂湖江海魚梁鰌砦恒加工脩作者聽不追舊)
(官品第一第二品聽占山三頃第三第四品二頃五十/畆第五第六品二頃第七第八品一頃五十畆第九品)
(及百姓一頃皆依定格條上貲簿若先已占山不得更/占先占足者非前條舊業一不得禁有犯者未上一尺)
(以上並計贓依常盗論除晉咸康二年壬辰之科從之/  齊高帝初景陵王子良上表曰宋文帝元嘉中皆責)
(成郡縣孝武徵求急速以郡縣遲緩始遣臺使自此公/役勞擾凡此軰使人既非詳慎貪險﨑嶇以求此役朝)
(辭禁門情態即異暮宿村縣威福便行驅廹郵傳侮折/守宰瞻郭覩境飛下嚴符但稱行臺未明所督攝搃曹)
(属震驚都邑深村逺里俄刺十催或尺布之逋曲以當/疋百錢餘稅且增為千誑云質作尚方寄繋東冶百姓)
(駭廹不堪其命恣意贓賄無人敢言貧薄禮輕即生謗/讟愚謂凡諸檢課宜停遣使明下符者審定期限如有)
(違越隨事紏坐則政有常典人無怨咨子良又嘗曰今/所在穀價雖和室家飢嗛縑纊雖賤駢門躶質而守宰)
(務在裒刻圍桑品屋以准貲課致令動木發瓦以充重/賦破人敗産要利一時東郡使人年無常限郡縣相承)
(准令上直每至州臺使命切求廹急及有畏失嚴期自/殘軀命亦有斬絶手足以避課役守長不務先富人而)
(唯言益國豈有人貧於下而國富於上耶又錢鑄歲逺/類多翦鑿江東大錢十不一存公家所受必須輪郭遂)
(買本一千加子七百猶求請無地且錢布相半為制永/久或聞長宰酒令輸錢進違舊科退容姦利欲人康泰)
(其可得乎又啟曰諸賦稅所應納錢不限大小但令所/在兼折布帛若雜物是軍國所須者聽隨價准直不必)
(盡㑹送錢于公不虧其用在私寔荷其渥昔晉氏初遷/江左草剏絹兩所值十倍於今賦調多少因時増减永)
(初中官布一疋直錢十千而人所輸聽為九百漸及元/嘉物價轉賤私貨則疋直六百官受則疋准五百所収)
(每優欲人必為降落今入官好布疋下百餘其四人所/送猶依舊制昔為刻上今為刻下土庻空儉豈不由之)
(救人拯弊莫過減賦略其目前小利取其長久大益無/患人貲不殷國用不阜也  自東晉寓居江左百姓南)
(奔者並謂之僑人徃徃散居無有土著而江南之俗火/耕水耨土地卑濕無有蓄積之資諸蠻陬俚洞霑沐王)
(化者各隨輕重收財物以稗國用又嶺外酋帥因生産/翡翠眀珠犀象之雄饒於鄉曲者朝廷多因而注之以)
(收其利歴宋齊梁陳皆因而不改其軍國所需雜物隨/土所出臨時折課市取乃無常法定令列州郡縣其在)
(土所出以為征賦其無貰之人不樂州縣編者謂之浮/浪人樂輸亦無定數任量唯所輸優於正課焉  佃客)
(丁男調布絹各二丈絲三兩綿八兩祿絹八尺祿綿三/兩二分租米五石丁女並半之男年十六亦半課年十)
(八正課六十六免課其男丁每嵗役不過二十日其田/畆稅米二升盖大率如此其度量三升當今一升秤則)
(三兩當今一兩尺則一尺二寸當今一尺正咸平元年/轉運使陳靖奏曰江南偽命之日于夏稅  稅外有㳂)
(征錢物曰鹽博紬絹加耗絲綿戸口鹽錢耗脚斗靣鹽/博斛斗醖酒麴錢率分紙筆錢村生望戸錢申料絲鹽)
(博綿公用錢米鋪襯蘆䕠米麵脚錢等凡一十四件悉/與諸路不同乃煜父子僣竊江淮縻費爵祿尋納朝廷)
(之琛賮又失淮海之土田物力不充征斂復暴太祖㳟/行天罰誠欲弔民而自克復之初舊弊不去者盖樊知)
(古加怨偽朝不與名第擔簦去國獻䇿復仇属天運之/有歸遂甘心於故土然小人見無大畧于時既任轉輸)
(㒺思鼎革而輙怨怒其主流毒其民使我朝只得伐罪/之名未見弔民之實因仍舊貫以至於今又其沿征數)
(内醖酒麴錢鹽博紬絹鹽博斛斗者江南舊日許人私/下造酒等第科納麴錢及嘗散與官鹽博換納絹斛斗)
(歸復之後酒則禁㫁鹽則不支上件所征准前輸納其/次耗脚斗靣加耗絲綿詰其所由亦皆類此前後廵撫)
(採訪制置茶鹽承受體量發賑貸等皆承委寄不察疲/羸不惟不察疲羸而復益加之瘡痏遂使貨家鬻産償)
(債疊之征科去土離鄉入逋亡之簿籍目擊堪嘆天高/莫聞詔悉除之  祥符八年知昇州薛映言官有牛稅)
(民出租牛死而稅不得蠲上覽奏矍然曰此豈朝廷所/知耶遂詔諸所條上悉蠲之  明道二年江淮安撫使)
(范仲淹奏當司㸔詳江寧府上元等五縣主客戶逓年/送納下口鹽錢即不曽請鹽食用據本府分析及體問)
(得始属江南偽命之時有通泰鹽貨給散計口納錢入/官後來淮南通泰歸属朝廷之後江南自此無鹽給散)
(所以百姓至今虚納錢併更折納綿絹未曽起請今江/寧府有新舊逃亡七千三百宣州五千五百太平州四)
(千四百緣江南東路諸邑租税甚多地薄民貧欲乞朝/廷調度指揮江南東路主戶所納稅賦内丁口鹽錢以)
(本處見賣鹽價上納定升合數目逐春更與米鹽喫用/隨夏稅送納一色見錢更不折納不賜納絹可減去疾)
(苦招携逃亡所有客户名下鹽錢盖是浮浪之人起移/不定每到泰初被鄉司里正戶長抄劄浮戶配納鹽錢)
(遂旋走移其客戶鹽錢/不多望朝廷特與除改)
　　田數
乾道舊志通管田七百七十七萬二千八百六十三畆
景定辛酉五縣具到挨究實數見管田寔計四百三十
四萬一千六百四十三畆三角二十六歩(虧數/未詳)
　上元縣　山田四十一萬五千九百二十一畆一角
　　四十七歩　圩田二十萬三千九百八十三畆三
　　角五十五歩𨽻總領所者六百一十二畆　沙田
　　一十一萬二千二十六畆六分　營田一千八百
　　八十九畆二十三歩
　江寧縣　山田二十六萬二千一百一十三畆三角
　　三十四歩　圩田一十八萬七千三百二十四畆
　　一角一十七歩　沙田四萬四千三百一十畆二
　　角二歩　營租田地𨽻總領所者田九千六百九
　　十七畆一角一歩地一千八百二十七畆二角二
　　十歩草塌七十三畆一角五十一歩水漾六十六
　　畆一角四十歩　營租田地𨽻轉運司者田地共
　　二千一十四畆三角一十六歩半
　溧陽縣　田九十五萬五千七百五畆一角一十二
　　歩半　地八十萬一千四百七十四畆二角九歩
　　半　圩田三萬一千七百七十六畆二角二寸四
　　歩(泰興莊管圩田八千八十八畆三角四十三歩/計七圩坐落來蘇來安兩鄉  福賢莊管圩田)
　　(二萬三千六百八十七畆二角四十二歩圩内奉/朝省撥賜田三千畆與夏金君外寔存田二萬六)
　　(百八十七畆二/角四十二歩)
　句容縣　田七十四萬三百一畆二十三歩　地一
　　十六萬一千四十六畆三角五歩　沙田一千一
　　百二十三畆一角三十三歩半　沙地蘆場草塌
　　白靣沙溪灘等三千五百九畆一十四歩　營田
　　五千八百九十五畆三角九歩　營地一千八百
　　九畆三十歩
　溧水縣　圩田二十九萬一千一百九畆一角　沙
　　田一千三百九十畆三角五十九歩　營田三千
　　四百七十八畆四十五歩　營地一百六十二畆
　　一角五十五歩
　　稅賦
夏料管催
　折帛錢三十四萬一千四百三十三貫九百四十二
　文錢㑹中半于内除豁江坍寨占并本府運司合包
　認江寧句容縣和買役錢共一萬一千二百四貫二
　百五十五文外寔催三十三萬二百二十九貫六百
　八十七文錢㑹中半
　絹紬共八萬六千七十一疋五丈四尺二寸八分五
　釐(内二千八百四十疋一丈五尺九寸元係折紬照科/折則例紬毎疋折錢五貫絹每疋亦折錢五貫遂)
　(將上件紬并/改折絹催納)
　絲五千二百七十五兩(加耗/在内)
　綿三十三萬九千六百九十四兩四錢六分(元額正/綿二十)
　(八萬八百兩五錢内除豁改科絹綿計正綿五萬八/十兩係改科稅絹四千一百四十疋拾入前項絹數)
　(催納外令催正綿二十三萬七百一十兩五錢耗綿/一十萬八千九百七十三兩九錢六分)
　小麥三千六十一石一斗二升二合(上元江寧兩縣/府倉納正小麥)
　(二千石搭上加耗應副公使酒庫造麯使用句容溧/水溧陽三縣倉納正小麥一千六十一石一斗二升)
　(二合搭上加耗應副/各縣酒庫造麯使用)
　麻皮二千五百斤(係上元江寧兩縣催解撥/充運司本府雜支等用)
　上元縣
　　折帛錢六萬九千八百三十五貫七百九十三文
　　除豁外寔催一萬四千八百九十四貫六百八十
　　五文(三百九十三貫二百八十八文係防江軍寨/占張府北莊地叚稅錢一百三貫四百五十)
　　(三文係遊擊軍寨占民居稅錢二百一十貫九百/八十文係制府拘占馮汝賢詭名稅錢二千九百)
　　(一十三貫三百八十七文少豁寨占等錢一千三/百二十貫文係増科本縣催遇額外綿四千両于)
　　(後項内搭入拘催/于折帛錢内除豁)
　　絹一萬七千八十六疋二丈八寸五分(元科一萬/六千八十)
　　(六疋二丈八寸五分改科一千疋係于嘉熈四年/為始將省稅綿一萬兩改科稅絹毎一十両折絹)
　　(一疋計/上件)省稅一萬二千八百九十六疋三丈一尺
　　六寸五分和買四千一百八十九疋一丈一尺二
　　寸
　　紬五百十疋三丈六尺五寸
　　絲二千三百一十七兩六錢
　　綿五萬五千三百四十九兩五錢除豁省稅綿一
　　萬兩改科稅絹外寔催四萬五千三百四十九兩
　　五錢(元科五萬一千三百四十九兩五錢搭入本/縣催過元額綿四千兩除豁折帛錢一千三)
　　(百二十/貫文)省稅綿三萬三千四百九十七兩和買綿
　　一萬一千八百五十二兩五錢
　　小麥正催一千五百石
　　麻皮正催一千三百斤
　江寧縣
　　折帛錢四萬七千六百六貫八百九十一文除豁
　　包數外寔催四萬五千一百七十八貫七百六十
　　三文(包認錢數/詳具下巻)
　　折帛錢四萬四千五百三十四貫一十五文令項
　　拘催城南廂兩料役錢六百四十四貫七百四十
　　八文
　　絹一萬一千四百八十三疋六寸(元科一萬八百/四十三疋六寸)
　　(改科六百四十疋係嘉熈四年為始將省稅綿六/千四百兩折稅絹每一十両改絹一疋計上件)
　　省税八千七百四十三疋一丈九尺六寸和買二
　　千七百三十九疋二丈一尺
　　紬二百七疋九尺七寸
　　絲四百六十八兩七錢
　　綿三萬六千三十四兩五錢除豁省稅綿六千四
　　百兩改科土絹催納外寔催二萬九千六百一十
　　四兩五錢省稅綿一萬五千八百八十六兩五錢
　　和買綿一萬三千七百三十八兩
　　小麥正催五百石
　　麻皮正催一千二百斤
　句容縣
　　折帛錢五萬二千一百五十七貫九百二十八文
　　除豁包認數外實催四萬八千三百二十二貫九
　　百九文(包認錢數/詳具下巻)
　　絹一萬九千八百四疋一丈八尺五分(元科一萬/九千一百)
　　(四十四疋一丈八尺五分改科六百六十疋係自/嘉熈四年為始將省稅綿七千九百二十兩改科)
　　(綿毎一十二兩并加耗随毬/綿四兩八分共折絹一疋)省稅一萬四千九百
　　九十七疋四尺九寸九分和買四千八百七疋一
　　丈三尺六分
　　紬七百八十七疋九尺七寸
　　絲六百二十七兩八錢九分
　　綿四萬四千四百六十五兩五錢除豁省稅綿七
　　千九百二十兩改科稅絹催納外寔催三萬六千
　　五百四十五兩五錢省稅綿一萬六千五百六十
　　七兩五錢和買綿一萬九千九百七十八兩
　　小麥正催四百四十五石七斗五升五合
　溧水縣
　　折帛錢八萬六千五百五十六貫九十八文
　　絹一萬六千九百五十五疋三丈六尺八十一分
　　五釐(元科一萬五千八百七十五疋三丈八寸一/分五釐改科一千八十疋係自嘉熈四年為)
　　(始將省税綿一萬五千一百二十兩改科綿毎一疋/十四兩并加耗随毬綿二兩五錢二分共折絹一)
　　省稅一萬一千九百八十九疋二寸七分三釐和
　　買四千九百六十六疋三丈六尺五寸四分二釐
　　紬六百三疋一丈八尺五寸
　　綿八萬五千一百五十八兩八錢除豁省稅綿一
　　萬五千一百二十兩改科稅絹催納外實催七萬
　　一十八兩八錢省稅綿四萬五千六百九兩八錢
　　和買綿二萬四千四百九兩
　　小麥正催三百二十九石九斗九升
　溧陽縣
　　折帛錢八萬五千二百七十七貫二百三十二文
　　絹一萬七千九百二疋二丈七分(元科一萬七千/一百四十二疋)
　　(一丈七分改科七百六十疋係自嘉熈四年為始/將省稅綿一萬六百四十兩改科絹每綿一十四)
　　(両并加耗綿二兩五疋/錢二分共折納絹一)省稅一萬六百九十七疋二
　　丈七分和買七千二百五疋
　　紬六百二十四疋二丈一尺五寸
　　絲二百六十八兩四錢五分
　　綿五萬九千八百二十二兩二錢除豁省稅綿一
　　萬六百四十兩改科稅絹催納外寔催四萬九千
　　一百八十二兩二錢省稅綿二萬六千六百三十
　　六兩二錢和買綿二萬二千五百四十六兩
　　小麥正催二百八十五石三斗七升七合
秋料管催
　苖米二十萬七千七百一十二石一升九合除豁外
　寔理米一十九萬九千一十七石九斗三升四合三
　勺(于元額内照例除豁江坍寨占并無人收并等米/九千一十一石八斗一升一合七勺外寔理米一)
　(十九萬八千七百石二斗七升三勺續據溧陽縣寔/田増到苖米三百一十七石七斗二升七合共寔計)
　(上頃其縣倉受納米數并折變/改科糯米等常年為數不定)
　穰草一十六萬七千束五縣分理應副撥解江東轉
　運司馬草(元額本色正草九萬四千八百八十六束/并搭上加七分六釐耗様草共計上項數)
　布二千四百五十七疋係五縣分理應副本府廂禁
　軍等春冬衣賜等用
　蘆䕠四萬九千五百四十三領内一萬五千領解運
　司内三萬四千五百四十三領本府歲計支用(正䕠/本色)
　(三萬五千三十九領并搭上前項粳米一百六十石/改折科催䕠一萬領貼凑共科正䕠四萬五千三十)
　(九領并搭上加一耗䕠四/千五百四領共計上項)
　折草豆錢一萬三千六百八十三貫八百五十七文
　十八界錢㑹中半
　上元縣
　　苖米二萬九千五百九十石八斗四升五合
　　正草三萬九千束
　　布五百二疋
　　正䕠一萬六千六百領
　　折豆錢一萬二千五百八十九貫九百五十四文
　江寧縣
　　苖米二萬二千六百五十五石八斗四升一合五
　　勺
　　正草三萬八千束
　　布四百二十二疋
　　正䕠一萬八千四百三十九領
　　折豆錢八千三百二十三貫九百六十二文
　句容縣
　　苖米四萬七千三百四十二石二斗九升九合七
　　勺
　　正草一萬三千三百八十六束
　　布五百八十八疋
　　折草錢二千四百六貫四百文
　　折豆錢二百六十九貫一百文
　溧水縣
　　苖米四萬八千二百三十八石六斗二升二合七
　　勺
　　正草四千五百束
　　布四百七十三疋
　　折草錢二百九十四貫四百文
　溧陽縣
　　苖米五萬一千一百九十石三斗二升五合
　　布四百七十二疋
　　折布錢二十四文
　右五縣田賦之數叅之乾道舊志百年之間互有虧
　増若田數則今少於昔者三百餘萬畆(乾道間未有/沙田營田而)
　(舊志所載五縣田數已有七百七十七萬一千八百/餘畆今五縣具到田數并沙田圩田計之止有四百)
　(二十四萬一/千六百餘畆)若夏料所入則今多于昔秋料所入則
　昔多於今其間賦稅窠名又有昔無而今有者或昔
　有而今無者皆未詳其所以然之故意者田有坍毁
　或有撥𨽻賦有因革或有増除姑即今曰府縣所報
　之數按而書之爾若夫因革増除之僅可考者錄於
　下巻
　咸淳元年黄榜指揮輸納折帛錢關中半民間頗以
　措置見鏹為艱大使馬光祖盡令全納關㑹上供現
　鏹從本府代解二年亦如之三年請於朝並用關㑹
　起解常平坊埧錢亦如之自此為例于是金陵五邑
　錢楮流通為他郡倡
　咸淳元年上元江寧兩縣推排和買比舊額各有増
　數大使馬公判云公朝講行挨量祗欲革去詭挾欺
　隠及産去稅存之弊賦輸各有歸著差科咸得其平
　即不求増見諸播告本府布宣徳音深戒煩苛附城
　兩邑厥既訖功較之原數及與不及亦不暇問也和
　買例於及等産錢内均敷比之登承却有増益有産
　此有稅亦合照例起理但新籍甫成開場已廹人戸
　不能盡悉備辦未能如期姑為一分繭絲之寛少慰
　兩邑旄倪之望劄江寧上元兩縣且將今年和買綿
　絹照登承數起催仍榜市曹并兩縣門曉諭仰兩縣
　遍榜鄉都貼掛各令通知
　咸淳三年七月減河稅務歲額商稅錢一分計錢㑹
　一萬九千六百七貫著為例
　咸淳四年三月内蠲放銀林東埧稅錢大使馬公判
　云銀林東埧官旅往來和僱車船自寳祐元年立定
　規式斟酌已當近聞本務巧作名色官牙私牙乘時
　為姦苛取不一重為往來和僱者之困當使聞之乆
　矣契勘本務課額自寳祐減旋之外月解至為不多
　一行人挾此為名入於公者一歸於私者十若官司
　不為倡率一筆勾去則雖榜文日下戒飭日嚴終不
　能革損上益下古有明訓倡自官府令乃可行當使
　平生樸寔工夫寔不欲見之空言合行下本務將月
　解本府車船水脚官錢以成年計之約計四萬餘貫
　十八界並與除放免解抽囘清册毁抹所以如此施
　行者正為寛商之地若牙儈不體此意而仍前誅求
　高價者决不容恕本府自當時時覺察犯人重議施
　行守此之令堅如金石備判鏤榜
　咸淳四年四月内放免人戶夏稅市例錢大使馬公
　判云人戶輸納物帛則例前此已行痛減十數年來
　因而行之他無増損受納官人從并場衆合得者且
　當仍舊若又痛損則吏姦㨗出必將多方賣弄又漁
　獵于常例之外前軰所謂好處却穿破是也毋已惟
　有将市例錢一項一切罷免其人從并場衆合得者
　别措置從官給此蓋損上益下酌中絜矩之道若以
　紕薄為堪好以餬藥為厚實致令美惡之易位誤認
　選委之初心事關上供責有攸属備榜五縣并鏤小
　字榜散貼俾深山窮谷小民皆戶知之務在經久庻
　可持循其有已算在攬戶名下者仰自行理算
　鏤榜式　勘㑹咸淳四年分夏稅物帛開場在即已
　選委官受納所有場衆舊例合收市例錢今並與除
　放既放之後却恐吏姦㨗出漁獵于常例之外合從
　官司措置官錢代給除已備榜五縣及場所曉示外
　所合鏤榜遍行張貼曉諭人戶知悉其正錢并場衆
　食利並在下項之内不許分文增添如攬戶輒敢多
　算人戶錢數一文以上計贓定罪其有已算在攬戶
　名下者仰自行理算開具下項須至指揮
　上元等四縣
　　紬每疋取十八界㑹一貫四百二十一文七分二
　　釐今減六十文一分五釐五毫實交一貫三百六
　　十一文五分六釐五毫
　　絹每疋收十八界㑹一貫四百二十一文五分八
　　釐今減六十文一分五釐五毫實交一貫三百六
　　十三文五分五釐三毫
　　絲每一十兩收十八界㑹二貫七十一文三釐二
　　毫今減六十三文六釐九毫實交二貫七文九分
　　六釐三毫
　　綿每一十兩收十八界㑹一貫八百八十七文七
　　分二毫今減五十四文七分三釐四毫實交一貫
　　八百三十二文九分六釐八毫
　　小麥毎石正收十八界㑹九百六十五文今減一
　　百二十九文五分實交八百三十五文五分
　　麻皮每一十斤收十八界㑹一貫九百一十文四
　　分八釐今減二百一十五文七分六釐實交一貫
　　五百九十四文七分二釐
　　折帛錢(每買正錢許以關子一貫/文或十  界三貫文送納)仍照則例每貫
　　收頭子等錢十八界㑹三百六十二文四釐今減
　　一十九文三分五釐實交三百四十二文六分九
　　釐
　溧陽縣
　　紬每疋收十八界㑹一貫四百八十八文二分五
　　釐今減一百四十一文四分五釐實交一貫三百
　　四十六文八分
　　絹每疋收十八界㑹一貫五百六十七文八分五
　　釐今減一百四十六文六分五釐實交一貫四百
　　二十一文三分
　　絲每一十兩收十八界㑹二貫一十文一分今減
　　一百五十九文八分實交一貫八百五十五文三
　　分
　　綿每一十兩收十八界㑹一貫九百五十三文今
　　減一百五十九文八分實交一貫七百九十三文
　　二分
　　折帛錢(每貫正錢許以關子一貫/文或十八界三貫文送納)仍照則例毎貫
　　收頭子等錢十八界三百五十二文四分四釐今
　　減一十九文三分五釐寔交三百三十三文九分
　右令鏤榜曉諭各仰知悉
　咸淳四年十月内重依文思院式鑄銅斛受納大使
　馬公判云苖倉受輸之斛自紹興年間朝廷發下文
　思院式様之後歲久更換不常州府不曽子細契勘
　聽其添新換舊剏造一等新斛所謂新斛者多用碎
　板合成厚薄不等其口或敞或撮其製或高或低分
　寸差殊升斗贏縮官員每早入倉斗級謬為新斛詭
　稱公當其寔不然瞬息之間納米叢脞心機手法㨗
　若鬼神病弊萬端不可枚數究其大指則攬戸城居
　也倉斗亦城居也或自為攬戶或自非攬户而子壻
　親戚為之事同一家臂指相應始者受納民戶之米
　民戶鄉人也豈能一一計囑此曹就使效尤局生情
　節不能相符故自納者常是喫虧堆頭量米已自取
　尖暨過㕔前復行打住拂去尖角再令増加至於攬
　戶人納則盡是自家人暗記小斛計囑扛夫注米則
　如奉盈倒斛則必㸔鐵或用泥塗其底或用板襯令
　高過㕔則疾走如飛官員雖欲詰問而已去却取民
　戶之有餘以補攬戶之不足粃碎當篩不篩而亦交
　濕潤當退不退而亦來今日退出明日復入而亦如
　是利盡歸於猾攬矣民戶則無是也一行倉斗都吏
　所差彼固不應無謂而差而被差者皆以錢買也借
　錢做債以媒身幸其着身而償債享肥甘據娼妓皆
　做此一畨經紀而吾民之膏血不得而不朘削矣此
　固老守之所痛心疾首者也始者銳意剏造銅斛一
　百枚易去木斛以垂永久鑄未易成受輸已廹僅鑄
　其一餘則悉用全片之板為之鐵葉幇釘以周斛身
　底板不凑防換易也桶板成片防脫落也當㕔較製
　矣更請僉㕔官審而較之非為一時計也雖然老守至
　此已閲五周行且謀去作法詎能無弊美意貴於迓
　續至於體認而力行之則老守雖去猶不去也舊斛
　索上劈碎焚之通衢仍雕小榜使戶知之異時豈無
　收一二於千百以為印證者乎並榜
　
　
　
　
　
　景定建康志巻四十
欽定四庫全書
　景定建康志巻四十一　　宋　周應合　撰
田賦志二
　　營租
紹興初以閒田立官莊以畸田募耕墾此營田所由始
也初以軍耕後以民耕初以稻入後以鏹入初以飼馬
後以餉軍初則優其課蠲其征而民樂趨之後則民畏
之畏欲避之而籍不能改矣今其租入𨽻於總領所建
康五縣田地以畝計者二萬七千七百七十四畝九十
九歩半租以錢㑹計者四千四百二十貫五百五十二
文一一(半用官省現錢/半用十八界㑹)以麥計者五十六石八斗四升二
合三勺以料計者一萬三千八百七十二石九斗八升
五合四勺
　上元縣　營田地等三千一百一十四畝三角三十
　　一歩　錢㑹五百三十五貫八百九十四文　大
　　麥四十三石八斗九升六合　馬料二千一百七
　　十七石二斗八升
　江寧縣　營田地等一萬一千五百二十四畝三角
　　二十一歩　錢㑹五百七十二貫九百七十八文
　　　大麥九石五斗九升二合　馬料六千五十石
　　四斗三升五合四勺
　句容縣　營田地等七千七百五十四畝三角三十
　　九歩　錢㑹一千一百二十七貫六百一十一文
　　　馬料四千四百二石三斗三升
　溧水縣　營田地等三千六百四十畝三角　錢㑹
　　八百三十七貫八百七十文　馬料一千二百三
　　十二石五斗七升
　溧陽縣　錢㑹一千三百四十六貫一百九十九文
　　　小麥三石三斗五升四合二勺　馬料三石一
　　斗七升
　　沙租
沙租云者沙磧之地民墾而業之或以種穀或以長蘆
而縣乃收其租焉自淳祐八年田事所差官經理縣不
得有其租而𨽻之總領所未經理之前沙田沙地租皆
以錢經理後田租納米地租納錢多寡互有不同寳祐
三年有㫖三分減一以寛民力今建康五縣沙田沙地
共計一十六萬二千三百五十八畝六角五十四歩六
分租以米計者四萬二千四百四十七石四斗四升二
勺錢不與焉(上元縣未經理前沙田毎畝一百九十四/文沙地毎畝五百二文並錢㑹中半蘆場)
(毎畝起四束雁兒蘆葦毎畝起二束毎束並折四百二/十文足草塌藕池茭蕩毎畝三十九文八分白面沉水)
(沙毎畝一十九文九分淳祐八年經理後沙田毎畝納/米一斗五升沙地毎畝一貫二百文蘆場毎畝一貫雁)
(兒蘆葦毎畝四百文草塌藕池茭蕩毎畝二百文白靣/沈水沙毎畝一百文並納十八界官㑹江寧縣未經理)
(前沙田毎畝四百三十一文沙地毎畝三百四十五文/蘆場毎畝二百一十八文草塌毎畝四十九文三分並)
(錢㑹中半淳祐八年經理後沙田毎畝起米一斗五升/沙地毎畝起租錢一貫二百文蘆場毎畝租錢一貫草)
(塌毎畝租錢二百文並十八界寳祐三年朝廷行下于/已經理租米租錢數内三分減一諸縣一體施行)
　　圩租
景定二年凖省劄坐下江東轉運司括到呉府圩田租
數𨽻建康府上元溧水兩縣者歳計租米一萬三千七
百七十八石八斗八升四合五勺租麥一千四石五斗
九升五合並文思院斛撥入淮西總領所理充支遣稅
田租米不在此數
　　蠲賦雜錄
江寧縣嘉定八年六月初七日凖府帖備凖尚書省劄
子節文本路安撫轉運奏請建康府城南第一第二第
三都係江寧縣紹興中推行經界將人戶房地起納兩
料役錢成年計六百四十四貫七百二十八文後於淳
熈五年内本縣將家業營運剏増作和買綿絹錢共三
千七十二貫八百五十六文較以疇昔已多二千四百
二十八貫一百二十八文民力重困欲從本府及運司
各於支用錢内中半包認取撥自嘉定八年為始毎一
歳一處均補錢一千二百一十四貫六十四文却乞將
剏置和買盡與除豁其現在房地以經界則例起催元
來兩料役錢六百四十四貫七百二十八文從本縣令
項催赴本府交納添凑兩司包認錢共作三千七十二
貫八百三十六文理充上項除豁科名起撥上供五月
二十九日奉聖㫖依劄付本府已備帖江寧縣遵守及
申安撫司轉運司照㑹其逐項錢已自嘉定八年為始
包認至今照已降指揮施行
轉運副使眞徳秀板榜契勘建康府江寧縣城南廂第
一第二第三都偶因淳熈五年増科家業及營運錢起
息和買綿絹錢二千四百二十八貫一百二十八文委
是重困于民本司同建康府乞自嘉定八年為始各包
認一半却将上件増科和買綿絹盡與除豁所有本縣
每年元催兩料役錢計六百四十四貫七百二十八文
從本縣令項催促赴建康府交納添凑轉運司并本府
包認錢共成三千七十二貫八百三十六文理充剏増
和買綿絹等事本司同建康府已於嘉定八年四月二
十六日具奏囘准嘉定八年六月三日尚書省劄子五
月二十九日奉聖㫖依劄付本司已帖江寧縣知佐遵
從施行并牒建康府照㑹仍於合解本司科各錢内扣
豁一千二百一十四貫六十四文作本司包認城南民
戶和買綿絹一半錢數今據建康府申已扣豁到錢二
百九十七貫八百一十四文外有未截錢九百二十六
貫二百五十文申乞契勘别有合截科名錢數行下本
府扣截貼凑解發施行奉運使修撰直院舍人台判有
利民之名必湏有利民之實本司昨與建康府共申朝
省乞將江寧縣城南廂第一第二第三都増科和買綿
絹錢除罷其合解發上供錢各行包認一半本司遂牒
府將合解本司錢截支今據都僉㕔官申劄稱祗有二
百九十七貫八百二十四文可截當職竊思若每歳如
此將恐因循成例將不可摧之科名掗與本府本府不
免以别色官錢陪解是本司徒有利民之名初非有利
民之寔也如此則已罷之和買它時未必不復除嘉定
八年錢送僉㕔契勘將新近合解錢截撥凑數外所有
嘉定九年錢候本府起催和買日徑申本司將經常錢
盡數發下其本府入解本司錢却正行催理自今歳以
為常案造板榜一靣黒漆白字陷置本司㕔壁庻幾後
政永逺遵守牒本府僉㕔照㑹
句容縣均豁和買記有一言可以懐天下曰平而已平
之義聖者莫能易也我國家于民役和買之制豫給緡
錢責償於後寔利之云故貸以春輸以夏秋補於其不
足斂于其有餘熈陵仁風動盪有截范蜀忠文公嘗筆
此舉於東齋記中歴祥符熈寧法寖以立由鏹而給鹺
鹺亡而額自若殆失初意顧罔不受命則有平之義存
焉耳邑𨽻建鄴者五合一府所應輸均之五邑宜也有
為紹興時相鄉曲地者指上元江寧為冦攘焚盪之餘
無所從出遂併抑之溧陽溧水句容三邑蔓延迨今邑
不以告固有待焉溧陽溧水源源撙裁弊久未除莫句
容若民之戴白者相與言吾屬供賦夥將奚辭不容已
吾言者偏耳雖然利害等謹毋言當有為吾平之者淳
熈庚子郡丞張君埏果嘗有請于去郡調守零陵之日
事雖中止其說不誣逮慶元六年少保呉公琚以重臣
居留喜任所部興利除害之責又邑令趙君時侃雅意
為民亟疏顚末累數千百言一再白公公慨然動心即
日露章乞歲捐郡計以寛民力天子既從公請乃召觀
察推官劉君叔向而語之曰句容増賦之弊吾欲㫁自
今始出州家萬三千緡為之代輸朝奏九重而暮拜曰
俞之詔然則奉行徳意之盛可無其人子其為我條均
豁之要劉君於是賛美不暇畢智幕府稽實簿書家有
廛征戶有畝稅一金以上等殺秩秩不使黠胥並縁肆
欺民受虛賜凡均豁之目絹疋二千十九綿兩萬一百
六十不平之賦削于一朝槩之旁邑平矣顧其事未及
示民而呉公疾病致為臣而歸適太府卿王公補之將
指餉軍就攝帥事樂成前人之志復得劉君力右其說
荐於剡奏圖功攸終時趙君去令已久齊君礪來繼之
奉命益䖍計等均豁濃墨大字掲諸通衢稚耋聚觀曰
此吾趙令君權輿之齊令君緒成之吾黨何能報耶君
謙不自居方與民歎詠天子之徳之閎二帥之請之力
舊令之慮之逺府寮之畫之精此其歸美之忠推行之
善豈為一日計哉沆居宣宣𨽻建鄴視句容為一道從
往來者得君句容之政亷以律已眀以决訟惠以養民
威以戢吏邑自常賦外一毫不妄取予而學宫社壇犴
獄逵路與夫董征之廨銖累羡財繕治一新知所先後
類非茍於應縣課者所能及也當路諸公列上政績行
為時用矣有如均豁一事雖倡自趙君而委實推行無
復遺恨則君之有功是邑尤多夫以天子之加惠二帥
之將順趙君之建謀劉君之叅賛必得當世名能為文
詞者垂之永久而逺以屬沆失所擇矣沆去年秋仲解
貴池縣章回視三年撫字催科僅不乏事莫能大有建
立動人耳目故重違君請且以自媿云爾君世為青社
人今家錫山寔淳熈名臣次對文華公之子治縣有聲
不問可知沆獨取其大者書焉葢革弊為難而三數君
子相承一心㧞本塞源損上益下難之尤者自春及冬
君法當代可無以告後之人俾知革弊之難相與謹守
庻乎稱物平施之意偕宋無極為斯民者何其幸歟嘉
㤗四年三月三日奉議郎提轄行在𣙜貨務都茶場穎
州韓沆記并書
趙時侃申豁和買役錢状照對時侃所領縣在使府屬
邑最為僻陋壤地磽瘠賦重民貧無問歲之凶豐動輙
轉徙時侃竊嘗尋流溯源而考求其故本縣元額和買
絹八千四十九疋綿三萬八千九十兩後因江寧上元
兩縣房廊營建店業之家蕩然於兵火之餘人戶多是
流寓遂權將在城人戶合納和買絹一萬餘疋綿一萬
一百六十兩敷下外三縣包納本縣添起和買絹二千
一十九疋已是重困而和買綿一萬一百六十兩不及
溧陽溧水兩縣乃獨盡令句容一縣包認紹興間宋侍
郎知建康日申請除减諸縣前項續増和買絹不幸句
容一縣獨無時相産主一時觀望却出榜曉示謂句容
逐年催驅稅賦數足祗將溧陽溧水縣元包認城下兩
邑絹數除免外而句容例増之絹獨認之綿不與焉猶
以為未也則又以句容縣合減絹二千一十九疋之數
再行均減在其餘四縣則是將句容縣合減額外増添
稅賦却與上元江寧溧陽溧水四縣再於額内除減自
是民始不堪矣至淳熈七年本府通判張朝奉任滿差
知永州上殿嘗以句容租稅過重為請得㫖行下䝉上
司委寧國府趙通判前來取㑹而邑民貧困無力相繼
陳雪未奉施行時侃請言坊郭所科和買之不均在城
江寧上元兩縣有房廊之家少者日掠錢三二十千及
開解庫店業之人家計有數十萬緡者營運本錢動是
萬數並無分寸和買句容縣有房廊及開解庫店業之
家富者家計不過五七千緡而止營運本錢不過三二
千緡而止其日掠房錢一百五十六文足者即趂納和
買絹一疋開解庫店業之家營運業錢每一貫文足即
納和買絹二寸二釐八毫各家歳納和買絹不下五七
疋則府城之人何其幸而縣郭之人何其不幸耶此特
坊郭之不均耳時侃請言鄉村所租和買之不均且上
元之與句容境壤相接阡陌相隣句容縣上等人戸每
田一畝起納和買絹一尺六寸二分六釐三毫和買綿
五分五釐五絲上元縣上等人戶毎田一畝只起納和
買絹三寸一分買綿二分二釐則上元之村民何其幸
而句容之村民何其重不幸耶均是属邑也均是赤子
也其稅賦大不侔如此其他諸縣如江寧每畝止科和
買絹六寸如溧陽溧水雖等則紐算不同亦無有重如
句容者夫減免之恩既不能例霑而合放之數又均在
他縣人戶日貧而稅賦日増斯民有轉徙而已痛哉榜
文數語之禍也噫其忍言之哉時侃職在字民訪求利
害無大於此重以催科撫字之責叢於一身政拙心勞
不敢偏廢雖催理之際究心盡力不敢輙違使府比較
期限以上勞督責而此身如據針氊而坐未嘗一日敢
安也茍於是時不能激切而詳言之豈惟無以紓邑人
鬱鬱不獲伸之志亦將上辜使府布宣寛大勤恤民隐
之意矣時侃區區之愚欲乞鈞慈於比較諸縣催科之
時念邑民困於賦稅之重其來已久摘出句容一縣别
賜寛假以蘓民力不勝大願仍乞㫁自鈞慈特賜敷奏
將本縣例認之絹二千一十九疋獨認之綿一萬一百
六十兩撥還上元江寧兩縣在城人戶名下仍舊均納
施行庻使一邑之民共戴天地父母無窮之恩
大鄉李大東蠲和買榜契勘本府近凖轉運使臺牒據
管屬句容縣市戶朱裕等狀本縣係山邑不通舟楫坊
郭之内多是貧民下戶應于貨賣物色並是入府城打
發下縣所得甚微每遇官司推排却有一項虛樁管運
錢六十五貫一百七文計買絹八十六疋三丈官折錢
四百三十三貫七百五十文白乾敷認於編戶名下陳
乞比附江寧一體除免本府并江東運司遂委本縣丞
簿尉同共講求利病本職照得本縣每歳于田産店庫
上已均敷和買絹八千二百四十餘疋坊郭房廊賃錢
上已均敷二百二十餘疋却又白敷坊郭市戶八十六
疋有竒謂之虛増營運錢每遇推排别置一局深扄固
鐍關防備至凡邑之民次第高下號十等戶雖負販小
夫下至植蔬鬻餅之徒稍能經營者在焉内擇一人董
其局事令自相紏决銖較寸量譁然爭競甚于仇敵雖
民力有限虛額常存必欲包認八十六疋而後已遂使
詐力者以多為寡弱者宜寡而多結局未幾詞訴蠭起
其弊非一日矣本職以虛増八十六疋計之為錢僅四
百三十餘緡緣事關州郡經賦申府施行奉知府安撫
留守制置殿撰大鄉台判上件絹科之本縣坊郭民戶
逓年推排擾害不一不止催科追擾而已案帖縣自九
年為始與蠲除本州自行包認仍具申轉運司本府已
帖句容縣遵從自嘉定九年為始蠲免本府自行包認
及具申轉運司照㑹了當合行曉示永逺為照除已出
版榜句容縣門釘掛曉示民戶知悉如本縣不遵使府
已行蠲免妄作名色催理許被擾人具狀經府陳訴切
待追捉縣吏典押送獄根究從條施行
溧陽縣均賦役記嘉定十有一年正月望日山隂陸子
遹從天官選來知縣事至之日延見士民問所先急咸
以和買及差役對子遹曰請問和買之弊則曰名和買
而不給直此已往事民不為病今之弊在於虛額子遹
曰何謂虛額則又曰常産之謂實貨財之謂虛常産之
所賦出於甲則入於乙出於乙則入於丙視産之所在
為賦之所繫彼貨財則不然或藏金珠或鬻醝茗或蓄
馬牛或乘舟車或廣棟宇或啓貿易或稱子本若此之
類和買出焉其全盛則從而加之不為難其衰替則不
可得而損至有身淪乞丐而負和買數十百縑者以無
所受焉故也民既被其害官亦無所入是箠楚於無告
之地文移於徒設之所何弊如之子遹曰請問差役之
弊則曰自胥吏之狥私也而取决於書手自書手之患
滋也而求正於推排使推排之公也尚恐不能無弊而
推排一有不公則訴訟互興而姑仍舊貫之説興焉鼠
尾之不立而銷丹之莫辨白脚之隐匿而析戶之規免
竄形詭迹深閉固拒雖婁眼矌耳且弗能察名之曰承
充而未嘗任責者有之名之曰宜充而家業已罄者有
之富者無一日之勞而貧者困洊歳之擾民有妄差之
患官有乏使之虞茍非因民之有詞則亦何從而考察
子遹曰謹奉教子遹昔者聞之先太史和買必履畝而
後可或者以為履畝則困下戸殊不悟察苐賦和買則
惠姦而病良析上下之等則豪家大姓所以欺罔者萬
端姑槩言之則名字行第小字稱謂裂為數戶者有之
若祖若父若兄弟若子姪若姻黨剖為數十戶者又有
之大抵歳月寖久則上戶皆入於下惟謹畏之家不敢
肆欺者則和買之額偏聚焉而重受其害如是乃下戶
歲加進而上戶日加削愚弄官府虐視良民安可不革
子遹聞而銘於膺踰三十年矣與今日所聞合為二大
患夫差役之弊誠未易革而其為弊則所在不同盖鄉
閭族黨自有公論吏姦蔽障情不上達若能一聴民欲
不使吏與其間則謀無不成舉無不遂比年以來浙中
之義役江西之議役行之而民以為便義云者使民以
等第捐粟以募役議云者戶之高下役之久近一聽於
衆議有司但視成而已若酌二者之宜而折衷焉使村
都之腴者損粟以募役其乏者議定而行之當不為難
其明年冬㑹庾臺舉行推排義役事子遹欣然奉命先
致力於和買舊比家業錢六千以下與夫變菰蘆而藝
麰秔者和買皆不與於是悉比而同之列為九品履畝
成賦掲令一出民無異辭虛額之害不除而自除詭戶
之姦不革而自革與夫啓告訐之門滋議逮之擾者不
可同年而語矣其次從事乎役乃告之尉陳君嶸山前
廵檢陳君錫羅君球臣舊縣廵檢羅君鎰相與自邑而
分鄉自鄉而分都自都而分保能捐粟者從其便不能
者以官産代充凡與役之家皆書名而叙其次第與捐
粟之多寡焉豪者不得逞其私鄉胥莫能肆其欺矣於
是悉去和買之虛額凡為帛五千六十縑而贏纊萬九
千六百兩而縮其均之常産者凡為帛三千一百六十
縑而贏纊萬三千五百兩而縮均之業錢六千以下者
凡為帛八百七十縑而贏纊二千九百二十兩而贏自
菰蘆而秔麰者其均之為帛千三十縑而縮纊三千一
百八十兩而贏役戶凡得保正三百六十有七保長二
千八百八十有七其次第自嘉定庚辰至於庚寅周而
復始其捐粟歳通二千九十石有竒穀四萬八百斤有
竒官補其不足者七百六十有六石為畝三千七百二
十有竒又明年夏督稅秋督租其效則倍於前其力則
省於舊官事無乏而民害頓除矣竊惟子遹迂拙狷疎
潛心往哲無能為役一旦取民不便者上稽父師之訓
傍酌輿人之論内則㫁以已意不以衆摇不以難止用
能底於有成豈非幸歟然變更徃轍以便目前昔人所
以遺後來者徃徃自子遹而無傳則惡得無罪故直書
以識吾過嘉定十有三年仲冬壬辰承事郎知建康府
溧陽縣主管勸農公事陸子遹記并書
馬光祖倚閣諸縣積欠苖稅寳祐三年榜示元年五縣
現欠夏秋畸零二稅權行倚閣以寛民力夏稅折帛錢
七萬六千五百三貫四百三十六文絹八千六百四十
二疋一丈六尺九寸綿一萬六千二百一十一兩五錢
七分絲一百七兩六錢五分秋苖粳米三萬四千一百
八十五石八斗六升七合糯米一千二百九十五石五
斗六升三合穰草七千五百六十九束豆錢一千三百
一十七貫七百六十八文十八界錢㑹中半仍帖各縣
將目前已催在官未解府者盡數起發一毫不許欺隐
二三年照現催却不許又行拖欠出榜曉示仍申朝省
戶部照應
寳祐四年榜示三年六料催科所在皆然事關上供本
難蠲閣緣今歳諸邑間有被澇去處損上益下有不容
已榜帖下三縣將二年折帛錢絹并穰草未催之數普
下權與倚閣以寛民力夏稅折帛錢六萬八千二百九
十二貫九百七十二文絹一萬一千八百九十九疋二
丈六寸三分綿二萬五百七兩二錢六分紬五百八疋
二丈六寸絲三十五兩四錢五分秋苖粳米二萬七千
九百九十石二斗八合二勺糯米四百五十六石八斗
一升四合穰草四千九百二十八束豆錢二千八百九
貫二百二十三文其民戶有已等在團攬名下者仰一
靣自行理取庻幾實惠及民其已催在官者自榜帖下
日為始倒底解發不許隐漏如違根究
寳祐五年榜示今年夏稅若以二年比之尚未及數且
特與倚閣以寛民力榜懸門仍帖縣照應通前若放過
五縣夏稅折帛錢一十五萬三百三十五貫七百五十
二文十八界錢㑹中半絹二萬一千一百九十六疋三
丈五尺三十七分七釐綿三萬六千七百六十八兩八
錢三分紬五百八疋二丈六寸絲一百四十三兩一錢
秋苖粳米六萬一千一百七十五石九斗七升五合二
勺糯米一千七百五十二石三斗七升七合穰草一萬
二千四百九十七束豆錢四千一百二十六貫九百九
十一文十八界錢㑹中半
馬光祖蠲秋苖斛靣寳祐三年榜文照得受納秋苖斛
靣事關郡計一粒以上指為經常支遣本亦未易蠲除
然寛之一分培植根本乃芻牧之本心况當使増耗正
恐專斗無藝取於斛靣故使明増今明増之外又再尖
量即是増而又増官司之取於攬戶者如此攬戶之取
於百姓者又不止是當使假守當塗之時除明收耗米
之外並聽百姓親自行槩撙節支遣亦自不致大叚虧
損豈此例可行於當塗而不可行於留都乎備鏤榜曉
諭餘照條收明耗米外並聽民戶親自槩量但不許虧
官仍帖受納官并諸縣照應使明知此意毋為攬戶多
算庻幾百姓可被實惠(自寳祐三年冬免收斛靣外毎石/年計虧指擬經常米一萬八千)
開慶元年榜示照對本府受納秋苖自來所取斛靣為
數甚夥自當使開閫逓年優減除合收數外並聽民戶
親自執槩人所素知今凖朝省備據臣寮奏請毎苖一
石止收義耗用米共四斗二升選委亷謹官員下場受
納務在盡革前弊聖恩寛大惠飬元元培䕶根本本司
所當奉以布宣為屬部郡縣之倡合鏤榜曉諭並遵照
朝省指揮行仍申省部照應(通前計虧經常米/七萬三十餘石)
馬光祖蠲除兩縣虧隐稅額上元江寧兩縣逐年姦民
遇起催夏秋二稅拘納虧隐等稅錢寳祐三年八月二
十二日具呈潘府判擬申呈奉台判姦民果有欺隐究
見主名分曉付之三尺其將奚辭若槩立欺隐之名不
得欺隐之實歳歳為例責令戶長代輸戶長决須歛掠
人戶兩縣之入於府者不滿三千緡而齊民之受其害
者不知其幾也以若所為殊非理財正辭之義潘通判
所擬可謂切當有志於民並自當使交割日為始一切
住罷仍備榜曉示不許縣吏鄉胥尚循舊轍私行催討
本府儻有所聞决不輕恕知縣失覺察亦議責罰上元
江寧兩縣共放過錢一萬八千二百一十六貫五百文
制使姚希得任内蠲放和州水退租米壹萬五千餘石
永逺築埧壅水以限戎馬(和州截三湖出江之派築埧/壅水為戎馬限數十里膏腴)
(莽成巨浸以畝計之二萬八千有竒前政呉制置盡决/埧水起立屯租名曰水退以石計之一萬四千有竒未)
(幾守臣以備禦為請仍前築埧更不申明為民蠲租遂/使屯戶年年訴潦本司年年檢踏追㑹紛紛終歸放免)
(非徒無益而又害之景定三年十二月凖使判所謂檢/澇放租者以天時不能常澇則田租不致常蠲是不容)
(以永免也今和州之埧以備禦言則此埧當與國相為/悠久矣此埧既無可撤之時則此租終無可入之日不)
(永免而何待哉分司所由正與當職之見合雖田免之/數計萬五千餘石然事之便民者豈容靳于施行自景)
(定三年為始水退租一項永與蠲免從前所欠併與住/催劄和州及分司照應備榜曉諭有合關防事件僉㕔)
(具呈仍申/朝省照㑹)
　
　
　
　
　
　
　
　
　
　
　景定建康志巻四十一
欽定四庫全書
　景定建康志巻四十二　　宋　周應合　撰
風土志一
江左人物金陵為盛葢土地所生風氣所宜也既作古
今人表及先賢傳更書民風以志其習書民數以志其
聚書第宅以志其安書丘塜以志其藏書物産以志其
阜書妖祥以志其異作風土志(當塗江陵九江/皆有風土志)
　　風俗
惰志曰丹陽舊京所在人物繁盛小人率多商販君子
資于官祿市㕓列肆埓于二京人雜五方俗頗相類
杜佑通典曰永嘉之後衣冠違難多所萃止藝文儒術
斯之為盛今雖閭閻賤𨽻處力役之際吟詠不輟葢因
顔謝徐庾之風焉
沈立金陵記云其人士習王謝之遺風以文章取功名
者甚衆
祥符圗經曰君子勤禮而恭謹小人盡力而耕殖性知
文學音辭清舉
顔介之曰南方水土柔和其音清舉而切天下之䏻言唯
金陵與洛下
楊萬里曰金陵六朝之故國也有孫仲謀宋武之遺烈
故其俗毅且英有王茂𢎞謝安石之餘風故其士清以
邁有鍾山石城之形勝長江秦淮之天險故地大而才
傑(時楊公為江/東轉運副使)
㳺九言曰每愛金陵土風質厚尚氣前年攝行倅事日
受訴牒不過百餘較劇郡纔十一爾為吏為兵者頗知
自愛少健狡之風工商負販亦罕聞巧偽(㳺為/撫幹)
句容縣在江南卑溼之地火耕水耨民食魚稻以漁獵
山水為業果蓏蠃蛤食物常足故呰窳媮生亡千金之
家(縣志/)
溧水縣有山林川澤之饒民勤稼穡魚稻果茹隨給粗
足雖無千金之家亦罕凍餒之民信巫鬼重淫祀畏法
奉公各守其分安業重遷尤好文學承平時儒風藹然
為五邑冠
溧陽縣介江淛之間其君子篤厚恭謹恬靜自得藝文
儒術藹然相尚其細民務本力農淳朴質直類知畏法
名儒勝士多因避地来寓溧上徃徃樂其風土而定居
焉宗丞王端朝曰是邑有李太白之英風故其人多秀
而文有伍子胥之故迹故其俗多義而勇
　　民數
主户一十萬三千五百四十五口二十二萬一千七百
五十五
客户一萬四千二百四十二口二萬六千四百四十一
　𨽻上元縣者
主户一萬一千二百八十口一萬五千七百八十五
客户七千四百六十六口八千七百五十七
　𨽻江寜縣者
主户一萬一千三百五十四口一萬六千四百八十五
客户二千二百五十七口二千四十七
　𨽻句容縣者
主户二萬二千三百七十口五萬一百三十
客户三千九百九十六口七千二百一十三
　按乾道舊志句容主户二萬五千八百九十七主丁
　口六萬七千五十客户二千四百九十六客丁口五
　千七百六十六較之今數主户減二千五百二十七
　客户增一千五百
　𨽻溧水縣者
主户二萬二千五百二口四萬四千八百六十六
客户二千二百五十九口八千二百五十九
　𨽻溧陽縣者
户六萬三千九百八十三口一十三萬七百五皆主户
也
　按乾道舊志溧陽主户三萬一千二百一十二口六
　萬八千九百三十一客户無較之今數主户增三萬
　二千七百七十一口增六萬一千七百七十四
　　災祥
周顯王三十六年楚熊商見地有王氣　秦始皇三十
七年望氣者言五百年後金陵有天子氣　吳太祖元
年夏五月甘露降于建業黄武四年七月地連震赤烏
十三年八月丹陽句容諸山崩洪水溢太元元年風拔
樹三千株石碑搓動城門瓦飛落永安元年十一月甲
午有風四轉五復䝉霧連日三年赤烏見四年白龍見
五年白虎門北樓災七月黄龍見六年十月癸未石頭
小城西南災甘露元年甘露降蔣陵建衡三年十一月
鳳凰集西苑天紀三年建業有鬼目草生工人黄耉家
　晋元帝渡江時望蔣山有紫氣時時晨見永和三年
夏四月地震五年十一月甘露降崇平陵𤣥宫前殿七
年七月濤水入石頭溺死者數百人九年秋七月丁酉
地震有聲如雷十一年夏四月隕霜地震升平二年冬
十一月地震寕康三年十二月甲申神虎門災太元元
年夏五月癸丑地震二年閏三月壬午地震暴風折木
發屋揚砂石十一年二月壬子暴風發屋折木冬十二
月戍子濤水入石頭毁大航殺人乙未大風晝晦延賢
堂災十五年三月己酉朔地震東北有聲如雷八月已
丑地震十七年夏六月癸卯地震甲寅濤水入石頭毁
大航十八年正月癸卯朔地震二月乙未又地震隆安
二年九月地震元興三年庚寅夜濤入石頭漂毁大航
殺人其聲動天　宋元嘉五年正月庚午朔大風大水
六月庚午都下大水十二年四月丙辰夜地震十四年
鳳凰見改其地為鳳凰里十七年十一月乙酉朔甘露
降于樂遊苑二十年六月秣陵縣白雀見二十一年七
月甘露降于樂遊苑二十三年六月甘露降于長寕陵
二十四年三月甘露降景陽山二十五年四月丁丑青
龍見于𤣥武湖南五月戊戌黒龍見𤣥武湖二十九年
十二月戊申黄霧四塞孝建元年十一月甲申甘露降
長寕陵大明元年五月壬子紫氣出景陽樓狀如煙迴
薄久之二年夏四月辛丑地震六年二月戊午甘露降
于京師秋七月甲申地震有聲如雷七年四月大風折
和寕陵華表泰始四年正月丙辰朔雨草于宫泰豫元
年正月丁已巨人跡見西池冰上　齊建元元年二月
地震建陽門永明元年望氣者言新林婁湖有王氣帝
乃築青溪舊宫作新婁湖苑以厭之十年都下大水
梁天監元年正月乙酉甘露降于茅山彌漫數里三年
戊辰重雲殿東鴟吻有紫烟出屬天六年八月戊戌大
風折木京師大水濤入御道七尺十年九月丙申天西
北隆隆有聲赤氣下至地中大通五年地震大同元年
十月黄塵如雪二年十一月都下地生白毛長二尺九
年正月丙申地震生毛四月丙戌同泰寺浮圖災太平
元年九月龍見于御路自太社至于象魏　陳天嘉四
年六月丁未夜白虹兩道出北斗間重雲殿災六年七
月癸未大風自西南至纔廣百餘歩激壊雲臺候館太
建七年九月甘露三降樂遊苑八年正月庚辰西南紫
雲見九年七月大風雨震萬安陵華表癸亥震瓦官寺
重門一女子死十年六月大雨震大皇寺刹莊嚴寺露
盤重陽閣東樓千秋門槐樹鴻臚寺府門十二年六月
大風壊臯門中闥九月天東南有聲如風水相激三夜
乃止十三年九月癸亥夜大風從西南来發屋㧞樹大
雨雹十四年四月建康江水色赤如血八月丁酉天赤
如火九月辛亥夜天東北有聲如蟲飛漸移西北至徳
元年九月丁已天東南有聲如蟲飛十二月戊午夜天
開自西北至東南其内青黄雜色隆隆若雷聲禎明元
年正月乙卯地震二年夏四月羣䑕無數自蔡洲岸入
石頭縁淮至于青塘兩岸數日自死五月甲午東冶鑄
鐡有物赤如火大數升自天墜鎔所隆隆有聲如雷鑄
鐡飛出墻外燒人家丁巳大風自西北激濤水入石頭
城秦淮暴溢漂沒船舫又船下有聲云明年亂視之得
嬰兒三尺無頭又蔣山衆鳥鼓翼拊膺曰奈何帝奈何
帝又府城無故自壊青龍出建陽門井中湧赤霧地生
白黑毛大風㧞朱雀門　五代偽唐天祚元年二月甲
申金陵大火乙酉又大火大和中徐知誥典金陵鍾山
之陽積飛蝗尺餘厚有數十僧白晝聚首㗖之盡昇元
六年十一月丁丑溧水縣天興寺桑樹生木人廣順二
年建康災焚廬舍營署踰月乃止
　　第宅
張昭宅在淮水南對瓦棺寺張侯橋所橋因宅而名
　考證丹陽記大長干寺西有張子布宅　本傳昭仕
　吳言不用杜門稱疾帝恨之以土塞其門復以火焼
　之諸子扶昭起朝
諸葛恪宅在縣東二里古元風觀前南接青溪里其東
即江令宅也
是儀宅在西明門䑓城之西
　考證吴志是儀為人儉讓不治産業又愛施惠宅在
　西明門甚卑陋雖處尊官弊衣簞食帝聞之幸其宅
　求視蔬飯親嘗之對而嘆息有所增加皆辭而不受
　又一日儀隣家起大屋孫權出望見左右對以是儀
　家權曰儀儉必非問果他家其見信如此
駱監軍宅在上元縣東二十五里崇禮鄉土山之下父
老傳云吳駱監軍宅也
　考證吳志駱統字公緒封新陽亭侯嘗為濡湏督此
　宅疑所居也今基址猶存
陸機宅在秦淮側又金陵故事臨秦淮有二陸讀書堂
其跡猶在
　考證陸機入洛作懐舊居賦云望東城之紆餘邈吾
　廬之延佇　李太白題王處士水亭云齊朝南苑是
　陸機宅故有北堂見明月更憶陸平原之句
王導宅在烏衣巷中南臨驃騎航
　考證晋記江左初立琅邪諸王居烏衣巷王敦謀逆
　導憂覆族使郭璞筮之卦成嘆曰吉無不利淮水竭
　王氏滅子孫繁衍　世説王導曰庾元規若来吾角
　巾還烏衣南
謝安宅在烏衣巷驃騎航之側乃秦淮南岸謝萬居之
北
　考證桓𤣥得志欲以謝安宅為營謝混曰召伯之仁
　猶恵及甘棠文靖之徳更不保五畝之宅耶𤣥聞慙
　而止　蔡宗旦金陵賦云前予立乎淮渚思驃騎之
　古航慕文靖其既逺宅五畝其巳荒念憇茇猶勿剪
　歌詩人之甘棠
謝尚宅在城東南一里二百步永和四年捨宅造寺名
莊嚴
謝萬宅在長樂橋東傍丹陽郡城今桐林灣東
紀瞻宅在烏衣巷
　考證晋書瞻厚自奉飬立宅烏衣巷館宇崇麗園池
　竹木有足玩焉
郄鍳宅在青溪上
杜姥宅在舊縣東北三里舊縣在冶城今天慶觀之(闕/)
是也
　考證杜姥宅輿地志云在端門外直蘭䑓路東　晋
　成帝恭皇后杜氏母裴氏即杜𢎞治之妻名穆孝武
　帝封為廣徳縣君初穆渡江宅於南掖門外時已夀
　考故呼為杜姥　宋元徽二年桂陽王舉兵杜黑蠡
　進至杜姥宅陳顯逹出杜姥宅大戰于宣陽門破之
吳隱之宅在城東南五里
　考證隱之為廣州刺史官罷並無還資籬垣反陋妻
　子寒露内外茒屋六間女嫁謝安移厨助之使人至
　日髙蕭然乃令其婢牽一犬入市賣之其清操如此
絶宅地舊志云在縣南三里古大社西有凶地三畆晋
周顗司馬秀蘇峻皆宅于此悉以禍敗宋王僧綽曰大
丈夫當以正道自居何宅之有凶吉尋為元凶所害楊
偹有詩曰四主衣冠今不終髙門列㦸謾重重由来瘠
沃分勞逸莫道人凶非宅凶
宋檀道濟宅在青溪
　考證異苑云檀道濟居青溪此宅先是吳將歩闡所
　居諺云揚州青是鬼營青溪青楊是也自歩及檀皆
　被誅(青楊/巷名)
何尚之宅在南澗寺側
　考證袁㳤與尚之書云丈人徽明未耗舉業方隆儻
　䏻屈事康道降節徇務舎南瀕之採菽此行决矣尚
　之宅在南澗寺側故書云南瀕詩所謂于以采蘋南
　澗之濵也南澗今城南落馬澗是也
沈慶之宅在城東南十里
　考證南史沈慶之傳居清明門外有宅四所室宇甚
　麗又有園在婁湖慶之一夕携子孫徙居之以宅還
　官悉移親戚中表于婁湖同閈迨前廢帝立加几杖
　給三望車慶之每朝賀常乗猪鼻無幰車左右從者
　不三五騎履行田園每農桑劇月無人從行遇者不
　知其三公也栁元景造之鳴笳列卒滿道慶之挿杖
　而耘嘗侍宴賦詩云老朽筋力盡徒歩還南崗
謝㡬卿宅在今府城東南十八里
　考證宋謝幾卿坐免官居白楊之石井朝中交好者
　載酒從之客常滿座
建平王劉宏第在雞籠山
　考證宋書云建平宣簡王少而閑素篤好文籍太祖
　寵愛殊常立第于雞籠山盡山水之羙
齊武帝舊宅在青溪今城東一里臨秦淮是其地(舊志/)
　考證齊書云武帝諱頥字宣逺太祖長子也小字龍
　兒生于建康青溪宅其夜陳孝后劉昭后同夢龍據
　屋上故字焉　永明二年帝幸青溪舊宅
蕭子良宅在鍾山之西
　考證竟陵王子良行宅詩曰訪宅北山阿卜居西野
　外幼嘗恱禽魚卑性羡蓬薈
劉子珪宅在今城東二十五里青龍山之前
　考證南史齊劉瓛居于檀橋瓦屋數間上皆穿漏永
　平七年竟陵王子良表武帝為立館帝以檀橋地給
　之
梁武帝宅今府城東南七里光宅寺基是
　考證梁髙祖于宋大明八年甲辰生于秣陵縣同夏
　里三橋宅
沈約宅在鍾山之下名東田
　考證南史梁沈約遷尚書令雖名位隆重而居處儉
　素立宅東田矚望郊阜嘗為郊居賦以叙其事又嘗
　賦東園詩有槿籬踈復宻荆扉新且故之句　雞跖
　集云宅成劉查賛之約報云惠以二賛詞采妍冨便
　覺此地十倍
朱异宅在今府城東北
　考證南史梁朱异及諸子自潮溝列宅至青溪其中
　有䑓池玩好每暇日與賔客逰焉
范雲宅在今府城東南七里
　考證陳軒金陵集載何遜行經范將軍三橋故宅詩
　云旅葵應蔓井荒藤巳上扉寂寂空郊野無復車馬
　歸
江揔宅在青溪大橋北與孫瑒宅對
　考證揔仕陳為尚書令故亦稱江令宅　寔録云江
　令宅在青溪中橋傍湘宮寺巷對桃花園路北後主
　嘗幸其宅呼狎客　楊備詩注云南朝鼎族多夾青
　溪江令宅尤占勝地　隋初揔還宅詩云悒然想泉
　石驅駕出䑓城玩竹春前筍驚花雪後春記室新書
　云江揔之泉石依然謂此也　劉禹錫詩云南朝詞
　臣北朝客歸来惟見秦淮碧池臺竹木三畆餘至今
　人道江家宅　本朝為段縫約之宅青溪閣亦其地
　也故荆公詩云昔時江令宅今日段侯家
孫瑒宅在青溪東其西即江揔宅
　考證寔録陳起部尚書孫瑒居處奢豪家庭穿築極
　林泉之致歌童舞女當世罕儔
伏曼容宅在今府治西南三里
　考證曼容居瓦棺寺東施髙座于㕔事有賔客輙升
　髙座為講説生徒常數百人
伏挺宅在今府城北潮溝
　考證挺于宅講論語聽者傾朝
唐栁郎中故居在茅山
　考證權徳輿作栁郎中茅山故居詩云下馬荒堦日
　欲曛潺湲石溜静中聞鳥啼花落人聲絶寂寞山窗
　掩白雲今不詳其處
孫晟宅在鳳臺山西
　考證鄭文寳南唐遺事云孫晟為尚書郎賜宅一區
　在鳯臺山西崗壠之間徙居之日羣公萃止韓熈載
　見其門巷卑陋謂孫曰湫隘若此豈稱為相第邪舉
　坐莫喻其㫖明年孫拜御史大夫百日之間果登台
　席
徐鉉宅舊在攝山棲霞寺西今日陶莊者是也園池甚
盛
　考證裴迪留題徐氏来賢亭云常侍江東第一流子
　孫今不泯先猷結亭意在来賢者誰慕清風為駐留
　王荆公題徐秀才園亭詩云茂林脩竹翠紛紛正得
　山阿與水濆笑傲一生雖有樂有司還欲選方聞二
　詩刻石今在棲霞市酒坊
王荆公宅今半山寺是
　考證公再罷政以使相判金陵到任即納節　辭同
　平章事懇請賜允改左僕射未幾义求宮觀累表得
　㑹靈觀使築第于白下門外去城七里去蔣山亦七
　里平日乗一驢從數僮㳺諸寺欲入城則乗小舫泛
　潮溝以行葢未嘗乗馬與肩輿也所居之地四無人
　家其宅僅蔽風雨又不設垣墻望之若逆旅之舍有
　勸築垣輙不答元豐之末公被疾奏捨此宅為寺有
　㫖賜名報寕既而疾愈僦城中屋以居不復造宅父
　老曰今江寧縣治後廢恵民藥局其地即公城中所
　僦之宅也
蔡寛夫宅在今貢院
　考證南窗紀談云蔡寛夫侍郎治第于金陵青溪之
　南穴地為池數尺之下見有瓦礫及朱髹匕筯數十
　蔡驚異命工愈掘之又深尺餘有金鑊瓦鍚之器甚
　多皆破碎交錯仆壓于下竈下葦灰猶存又窮其傍
　大扺皆人居也然後知其下前代為平地經六朝䘮
　亂瓦礫糞壤積而至此髙岸為谷深谷為陵豈不信
　哉今貢院基是
湖隂先生居今不詳其所
　考證王直方詩話云楊徳逄號湖陰先生丹陽陳輔
　浙西佳士也每嵗清明過金陵上塜事畢則至蔣山
　過湖陰先生之居清談終日嵗率以為常元豐辛酉
　癸亥頻嵗訪之不遇題一絶于門云北山松粉未飄
　花白下風輕麥脚斜身似舊時王謝燕一年一度到
　君家湖陰歸見其詩吟賞久之曽稱于舒王聞之輙
　笑曰此正戯君為尋常百姓耳湖陰亦大笑
　　土貢
唐嵗貢筆及甘棠棃
皇朝嵗貢羅二十疋
　　物産
榖之品稻粳来牟(餅餌皆/勝它郡)菽麻粟
帛之品(俗勤蠶桑/帛冠它郡)羅絹紗花絹花紗四緊紗(溧陽/最多)夏紡
絲冬紡絲綿
金之品金(句曲/山)銅鐡(赤山/)銅器(句容/)
藥之品玉屑(淮南子云/出鍾山)石鍾乳(本草云茅山土石相雜/徧生茅草以茅津相滋)
(乳色稍黑而滑潤謂/之茅山乳性微寒)禹餘粮(本草云茅山甚有好者状/如牛黄重重甲錯其佳處)
(乃紫色泯泯如麵齧之無碜然用之宜/細研以水洮取汁澄之勿令有沙土也)黄精(本草云葉/大根麄黄)
(白色至夏/有花實)生人葠(阮孝緒因母疾用藥湏得生人葠舊/傳鍾山所出孝緒躬歴幽險累曰不)
(獲忽一日鹿前行至一/所遂不見就求之果得)鹿棃(本草云江寧府出一種小/棃名鹿棃葉如茶根如小)
(拇指彼處人取其皮治瘡/癬及疥癩云甚效八月採)木(陶隐居云蒋山白/山茅山者為勝)巻栢(建/康)
(記云出/巻栢)石腦(陶隐居云今茅山東西/平山並有鑿土龕取之)芍藥(陶隐居云今/出白山蔣茅)
(最好白/而大)乾地黄(陶隐居云板/橋者為勝)柴胡麥門冬茴蔯王不留
行前胡敗醤石韋菝葜地榆京三􁁓甘遂牙子天南星
鬼臼僊茅連翹紫葛桑上寄地蜈蚣蕁麻茵蔯蒿(按本草/以上並)
(出江/寧)桔梗兎絲子香附子罌粟荆芥蒼术𤣥参百合百
部白歛白及地黄地榆貫衆芫花半夏天門冬天仙藤
威靈仙劉寄奴何首烏夏枯草榖精草(按本草並/出溧陽縣)芝草
菖蒲南燭山桃(按本草並/出句曲山)覆盆子吴茱萸(按本草並/出溧水縣)溪
蓀草側柏(並出句/曲山)芝草(龍仙芝叁成芝燕胎芝洞草芝/萪玉芝熒火芝琅葛芝夜光芝)
(並出/茅山)
香之品黄連香(出茅/山)
果之品来禽大杏海紅金錠梅紅桃綠李相公李(出句/容)
秦公棃櫻桃繡蓮藕芡寔菱寔蒲萄海門柿石榴香查
西𤓰甜𤓰梧桐子地栗橘橙乳柑竹蔗荻蔗(出府/境)福鄉
柰(出句/曲)
菜之品萵筍大葱蘿蔔(溧/水)冬𤓰筍茭白芹蔞蒿防風菜
甘露子
禽之品鳧鶉鳩
魚之品鱘魚鱸魚邵魚(状如/鳶)蟹河魨石首鱭魚鯿魚鮰
魚金魚銀魚比目魚鰣魚
獸之品獐鹿
　
　
　
　
　
　
　
　
　
　
　
　
　
　
　
　景定建康志巻四十二
欽定四庫全書
　景定建康志巻四十三　　宋　周應合　撰
風土志二
　　古陵
古越王塜在句容縣
　考證王名翳周安王時薨𦵏句容大横山下
吳大帝陵在蔣山之陽去城一十五里
　考證吳志神鳯元年大帝崩𦵏蔣陵　寰宇記在縣
　東北蔣山八里　丹陽記云蔣陵因山為名　輿地
　志云九日臺當孫陵曲折之傍故名蔣陵亭　今蔣
　廟西有孫陵岡蔣陵地也(何遜經孫氏陵詩在昔零/陵厭神器若無依逐兔争)
　(先㨗掎鹿競因機呼吸開霸道叱咤掩江畿豹變分/竒略虎視肅戎威長蛇衂巴漢冀馬絶淮淝交㦸無)
　(内禦重門豈外扉成功終巳棄凶徳愎而違水龍忽/東騖青葢乃西歸朅来易永久年代曖湮㣲苔石疑)
　(文字荆墳失是非山鸎空曙響隴月自秋輝銀海/終無浪金鳬永不飛閴閴今如此望望沾人衣)
歩夫人陵在蔣陵
　考證吴志赤烏元年追拜夫人歩氏為皇后後合𦵏
　蔣陵　今蔣廟西南有孫陵岡上有歩夫人墩墩之
　側有夫人塜乃其地也
宣明太子墳亦在蒋陵
　考證吳志大帝皇太子登初𦵏句容後三年移𦵏鍾
　山西蔣陵
晋康帝陵　　　　　　晋簡文帝陵
晋孝武帝陵　　　　　晋安帝陵
晋恭帝陵
　考證寔錄康帝建元三年𦵏崇平陵簡文帝咸安二
　年𦵏髙平陵孝武帝太元二十一年𦵏隆平陵安帝
　義熈十四年崩明年𦵏休平陵恭帝元熈二年𦵏冲
　平陵五陵並在鍾山之陽皆不起墳
晋元帝陵　　　　　晋眀帝陵
晋成帝陵　　　　　晋哀帝陵
　考證寔錄元帝永昌元年春𦵏建平陵明帝太寧三
　年𦵏武平陵成帝成康八年𦵏興平陵哀帝興寧三
　年𦵏安平陵四陵並在雞籠山之陽皆不起墳
晋穆帝陵在幕府山前近西里俗相傳穆天子墳即其
地也
　考證寔錄穆帝升平五年𦵏永平陵在幕府山
宋武帝陵在縣東北二十里
　考證寔錄宋髙祖永初三年𦵏初寧陵𨽻建康縣蔣
　山　政和間有人于蔣廟側得一石柱題云初寧陵
　西北隅以此考之其墳去蔣廟不逺
宋文帝陵在縣東北二十五里與武帝陵相近
　考證文帝元嘉二十年𦵏長寧陵
袁后陵即文帝后合𦵏長寧陵
　考證南史元嘉十七年𦵏先皇后袁氏于長寧陵長
　寧即文帝陵也
宋明宣沈太后陵在今寳林寺西南有墳壠相傳為國
婆墳疑即沈后所葬之地(舊志/)
　考證南史宋明宣沈太后為文帝美人生明帝元嘉
　三十年𦵏建康之幕府山
宋明帝陵在幕府山西與王導墳相近今山前有墳壠
晋穆帝陵在山南或以西為明帝之墓
　考證明帝泰豫元年𦵏髙寧陵𨽻臨沂縣
齊明欽皇后陵在今淳化鎮之北
　考證南史齊明欽劉皇后永明七年𦵏江乗縣張山
梁昭明陵在城東北四十五里賈山前與齊文恵太子
同處排陵並𦵏
蕭墓岡西去縣三十五里或云蕭梁帝陵寝未詳
陳髙祖陵在上元縣東崇禮鄉地名陵里有曰天子林
其地有石麒麟二里俗相傳即陳髙祖墓也去城二十
五里
　考證陳髙祖永定三年𦵏萬安陵𨽻城東南古彭城
　驛側
陳文帝陵在縣東北陵山之南今鴈門山之北
　考證陳文帝天康元年𦵏永寕陵
　　諸墓
左伯桃墓羊角哀墓並在溧水縣南四十五里儀鳯鄉
孔鎮南大驛路西
　考證烈士傳云左伯桃羊角哀燕人也二人為友聞
　楚王待士乃同入楚至梁山值雨雪糧少伯桃乃併
　糧與哀令往事楚自餓死于空樹中哀至楚為上大
　夫乃告楚王備禮𦵏于此一夕哀夢伯桃告之曰幸
　感子𦵏我奈何與荆將軍墓相鄰每與吾戰為之困
　廹今年九月十五日将大戰以决勝負幸假我兵馬
　呌噪塜上以相助哀覺而悲之如期而往歎曰今在
　塜上安知我友之勝負乃開棺自刎而死就𦵏伯桃
　墓中劉孝標廣絶交云續羊左之徽烈正謂是也唐
　大厯六年顔真卿過墓下作詩弔之(此詩書于莆塘/客館大中十一)
　(年宣歙池觀察使鄭薫徙魯公墨蹟置/宣州之北望樓作文以記之詩今亡)熈寧中太子
　中允關杞知縣事夢二人告之曰余羊左也為魏倫
　所苦出祭文百餘篇示杞既覺僅䏻記其一語云千
　花落兮奠酒空明日問之邑人有魏倫者以錢買羊
　左墓木將伐焉杞遽止之乃表墓事見胡宗愈詩(詩/云)
　(古有二烈士羊左哀與桃結交事遊學心若膠漆牢/逺聞楚王賢待士皆英髦負笈首燕路不憚千里勞)
　(行行及梁山雨雪填巖㠂途窮食不繼餓口空嗸嗸/無為俱死爾原野徒身膏我留子獨徃命各繫所遭)
　(慷慨示一訣併糧觧衣袍僵坐空穴中視死輕鴻毛/角哀既仕楚爵位聮執羔顧懐交舊心血泣聲號咷)
　(王聞義其事禮𦵏遷蓬蒿孤風激頽俗千古清蕭飈/叔世忠義䘮友道皆滔滔平居論莫逆握手相遊遨)
　(利害一軋巳所得無秋毫擠壑又下右反若豺狼嘷/秦末餘耳輩遇時方驛騷誓為刎頸交名莭初相髙)
　(一旦成眦睚親勒兵相鏖斬餘泜水上論功傳子敖/較此豈不愧清議安䏻逃凜凛溧水傍危墳望江臯)
　(蔚宗宰兹邑夢睹斯人曹衣冠甚竒古晤語開欎陶/持示古祭文百本皆旌褒其間記一二花落空奠醪)
　(薄訴魏倫者相侵意貪饕詰朝究其詳倫果邑之豪/墓木合數抱私欲揮斧刀移丈禁採伐表識嚴芟薅)
　(英靈儼如舊雖久不聞韜哀我今之人五交戒所操/  樞宻蔣之竒詩結交有羊左是惟一時才為聞楚)
　(王賢翩然自燕来一旦食欲盡俱往空䨇埋伯桃乃/獨留餓死梁山隈角哀仕既逹感舊肝膽摧念此併)
　(糧恵告還𦵏遺骸至今溧水旁突兀穴土堆何人致/薦奠千花飛酒杯精靈今在否古木生風雷魯公昔)
　(過之駐車久徘徊感歎彂篇詠灑翰□瓊瑰惜哉今/不存散落隨塵埃空餘鄭薫記片石昏蒼苔末世友)
　(道絶雅歌堪式頺草木尚萎死小怨何足懐我思有/所矯巨燄明寒灰兹事雖過中義烈亦壯哉幸逢太)
　(丘長揭表旌泉臺寥寥千載間下激清風廻還顧勢/利交市道良可哀邑宰周邠跋此詩刻石廟中  元)
　(祐中知縣周邦彦詩古交久淪䘮末世尤反覆谷風/歌焚輪黄鳥譬伐木永懐羊與左重義踰血屬客行)
　(干楚王冬雪無斗粟傾糧活一士誓不俱死辱風雲/為惨變鳥獸同躑躅角哀哭前途伯桃槁空谷終乗)
　(大夫車千騎下棺櫝子長何所疑舊史刋不錄獨行/貴茍難義侠輕殺戮雖云匪中制要可興薄俗荒墳)
　(鄰萬鬼溘死皆碌碌何事荆将軍􁎎戈相窘逐交史/吏部彌鞏宰溧水日有詩詞云餘耳當年刎頸  所)
　(争利害僅毫毛一朝泜水相屠戮豈識羊哀左伯桃/交情切戒勤終墮以義存心心必果死生可托永無)
　(睽自古中山說羊左羊左合人我左既遜糧甘自餓/羊仕楚王官職大佑舊殺身蓬顆顔公疇昔曽經過)
　(佳詠至/今傳播)書此為諸墓先又加詳焉非語怪也將以厲
　薄俗也
西漢甄邯墓在後湖之側
　考證南史宋張永嘗開𤣥武湖過古塜塜上得一銅
　斗有柄文帝以訪朝士著作郎何承天曰此亡新威
　斗王莽時三公亡皆賜之一在塜外一在塜内時三
　台居江左者惟甄邯為大司徒必邯之墓及啓塜内
　更得一斗復有一石銘云大司徒甄邯之墓
後漢史君崇墓在溧陽縣北三十里
　考證崇為司空驃騎將軍青冀二州刺史贈溧陽侯
　使持節徐兖二州刺史有神道碑在墓所晉永和八
　年立唐貞觀十四年十八代孫越王府東閣祭酒常
　州長史仲謨題云隋末大亂避地閩越碑壊再立其
　頌曰山嶽降精川瀆耀靈猗歟史氏世濟其英忠言
　允塞嘉猷有聲從容爕理散誕飛纓含香青𤨏敷奏
　丹庭有犯無隱唯言是聼王室斯頼諸侯以寧内侍
　帷幄外典專城為政以徳察獄以情化俗草偃溪谷
　風清金相玊質不隕厥名處溢不驕居勞不憚視險
　如夷忘身逐叛駉頌羙魯青蒲安漢執簡書愆姦邪
　逃竄匪君之忠孰䏻戡亂在昔隆漢姻婭皇家唯帝
　念功爵命屢加三台五鼎駙馬奉車腰佩兩印綬帶
　雙緺何彼穠矣常棣之華如珪不玷似玉無瑕節之
　以禮儉而不奢篤生我侯英略備舉有藝有才䏻文
　能武孝以奉親忠惟衛主赤眉始結白波猶侮執銳
　被堅斬馘滅虜截彼長虵殱斯猾豎䇿賞廟堂書勲
　王府功成弗居名立不取簡在帝心酬封祚土厥土
　惟何在溧之滸初食三千卒封萬戸葭菼揭揭塵鹿
　麌麌禾役斾斾原田膴膴俯營川陸魚鹽所聚蝗飛
　火滅還珠去虎子民輯恱建兹城宇大厦耽耽聼政
　之所祠堂石殿坐靈攸處(闕/字)春秋兮祭祀不阻
溧陽侯陶謙墓在溧陽縣
　考證後漢書獻帝興平元年溧陽侯陶謙卒且𦵏張
　昭哀之其詞曰猗歟使君君侯將軍膺秉懿徳允武
　允文體足剛直守以温仁令舒及廬遺愛于民牧幽
　暨徐甘棠是均憬憬夷貊頼侯以清蠢蠢妖冦匪侯
　不寜唯帝念績爵命以章既牧且侯啓土溧陽遂升
　上將受號安東將平世難社稷是崇降年不永奄忽
　殂薨喪復失恃民知困窮曽不旬日五郡潰崩哀我
　人斯將誰仰憑追思靡及仰呌皇穹嗚呼哀哉觀張
　公辭意則陶侯之賢可想矣
吳丞相萬彧墓在溧陽縣南五十里恵徳鄉銀方山下
　考證吴志孫皓寳鼎元年彧為右丞相鳯凰元年被
　譴憂死
吳甘寧墓在直瀆山下
　考證伏滔記吳將甘寧墓在直瀆之下俗云墓有王
　氣孫皓惡之鑿其後為直瀆
僊翁葛𤣥墓吳太極左僊翁葛𤣥墓在句容縣西南一
里郡國志云句曲有葛𤣥家
諸葛恪墓舊府志及句容縣志皆言在句容縣石子崗
今考恪墓寔在城西南
　考證恪仕吳累官至州牧為孫峻所殺𦵏石子崗先
　是童謠曰諸葛恪蘆葦單衣篾鉤落于何相求成子
　閣成子閣者反語石子崗也建業西南有長陵名石
　子崗今清凉寺側亦有石子崗峻殺恪處非句容也
　詳見石子崗下
晉山簡墓在樂遊苑内(舊志/)
　考證晉永嘉六年征南將軍荆州刺史山簡卒歸𦵏
　建康真武湖南覆舟山之隂
温嶠墓初𦵏豫章朝廷追思之乃為造大墓還𦵏元明
陵北幕府山之陽
　考證按晉書嶠拜驃騎將軍開府儀同三司散騎常
　侍封始安郡公初𦵏豫章後朝廷追嶠勲徳將為造
　大墓于元明二帝陵之北陶侃上表願停移𦵏詔從
　之其後嶠妻何氏卒子放之便載喪還詔𦵏建平陵
　北即是嶠妻何氏墓非嶠墓也
郭璞墓真武湖中有大墩里俗相傳曰郭璞墓
　考證按晉書王敦加荆州牧敦將舉兵使璞筮璞曰
　無成敦怒收璞斬之時在武昌或歸𦵏于此未可知
　也世傳璞墓非一恐未可執此為是
卞壼墓在冶城
　考證晉蘇峻之亂尚書令右將軍卞公壼力疾率厲
　散衆及左右更數百攻賊苦戰死之二子眕盱見父
　沒相隨赴賊同時見害並𦵏冶城義熈間盗發壼墓
　尸僵鬢髮蒼白面如生兩手悉拳爪甲穿逹手背安
　帝詔給錢十萬以修塋兆齊梁續加修治(齊任彦升/代綏建太)
　(守卞彬謝修墓啓云臣彬啓伏見詔書并鄭義泰定/𠡠當賜修理臣髙祖晉故驃騎大將軍建興忠貞公)
　(壺墳塋臣門緒不昌天道所昧忠遘身危孝積家禍/名敎同悲隱淪惆悵而年世貿遷孤裔淪塞遂使碑)
　(表蕪滅丘樹荒毁狐兎成穴童牧芻歌感慨自哀日/月纒邁陛下𢎞宣敎義非求効于方今壼餘烈不)
　(泯固陳力于異世但加䓁之渥近闕于晉典樵採之/禁逺流于皇代臣亦何人敢謝斯幸不任悲荷之至)
　南唐于墓所建忠貞亭穿地得斷碑徐鍇為之識
　宋朝慶厯三年葉公清臣改忠孝亭元祐八年曽公
　肈為堂繪壼像其中列諸祀典為之記建炎兵革碑
　燬不存史公正志取曽公記重刻石(記云江寧府之/天慶觀关冶城)
　(地也有晉卞忠貞公墓在焉按公諱壼官至尚書令/右將軍蘇峻之難與其二子力戰死之諡忠貞𦵏冶)
　(城後七十餘年盗發公墓尸僵如生髸髪蒼然爪甲/穿達手背安帝賜錢十萬封之梁人復毁武帝又加)
　(修治李氏有江南建忠貞亭于其墓比穿地得㫁碑/公名存焉徐公鍇實為之記本朝慶厯中知府事龍)
　(圗閣直學士葉公清臣又封墓刻石表之改亭名曰/忠孝後五十年余来守是邦即亭為堂圗公像其中)
　(列之祀典春秋祠焉或曰將軍死綏職也自古仗節/死難之臣衆矣何獨祠公哉余曰不然晉自渡江﨑)
　(嶇百年王敦蘇峻桓温父子相繼稱兵内侮其弱甚/矣敦峻之亂自劉隗刁協庾亮啟之然冦至輙遁王)
　(導亦避峻出奔數人皆執政大臣或元舅故老一時/之望而倉卒之際委主于賊茍求自全况其下者哉)
　(此無它自西晉以来清談勝而節義廢故學士大夫/不以茍免為恥公于是時獨䏻見危授命破家為國)
　(其過人逺甚矧公剛烈鯁直見于平生王導貴重雖/天子猶卑下之而公數攻其失可謂柔不茹剛不吐)
　(者矣至于當官幹寔以矯革放誕敦崇名檢為任其/志豈茍阿時好以取容流俗者哉及亮之召峻舉朝)
　(知其不可而莫敢正言公獨固争不從卒蹈其禍葢/其始終大節如此異乎匹夫之勇効死于一旦者矣)
　(雖更萬世聞其風者猶將感激奮厲想見其為人况/神靈所依拱木猶在祠之所以慰忠魂于地下興節)
　(義于壊俗豈茍然哉在禮以死勤事則祀之歴代之/制賢臣之墓芻牧有禁維公所立寔應二法况夫逺)
　(論隨㑹見思九原近稽巡逺血食䨇廟則公之廟祀/夫何歉哉堂成賔屬曰願有識余不得辭廼併著所)
　(以祠公之意使米者有考云左朝請大夫充寳文閣/待制知江寧軍府事曹唘記曲阜文昭公以元祐八)
　(年自彭城鎮建業明年移河間經建炎兵火記刻久/失之見于廟壁後七十有六年得番陽章甫𨽻而移)
　(之石乾道四年三月壬申右朝散郎直祕閣江南東/路轉運判官韓元吉題左朝散郎直顯謨閣權發遣)
　(江南東路計度轉運副使公事兼本路勸農使趙彦/端左朝請郎尚書户部貟外郎緫領淮西軍馬錢糧)
　(専一報發御前軍馬文字葉衡左朝奉郎充集英殿/修撰知建康軍府事充江南東路安撫使馬歩軍都)
　(緫管兼行宫留守司公事兼沿/江水軍制置使史正志立石)嘉定四年黄公度建
　忠孝堂冶城樓于墓側(馬公之純詩當時風俗尚清/談笑道公心瓦石含臨難此)
　(曹皆處女惟公一箇是竒男一門忠孝真難得六代/衣冠孰與參墓草沒頭人不見令人惆悵極無堪)
　(南川曽極詩握節顔公拳透爪歸元先軫靣如生晉/陵發掘今無主獨有忠魂占冶城  錢汝元詩哀哉)
　(戰死國門邉忠孝千年獨両全葢有完軀保妻子謾/談奏凱說縻捐  北谷羅愚詩莭義之風古所褒清)
　(談于晉視如毛百年王謝/丘墟了惟卞将軍墓最髙)詳見冶城樓忠孝亭忠烈
　廟
謝安墓在城南九里梅嶺崗
　考證漢晉紀事云謝安墓前惟立一白碑當時謂難
　述其功徳耳按南史齊豫章文憲王蕭嶷薨郡吏南
　陽樂藹與右率沈約書請為碑文荅曰郭有道漢末
　之匹夫非蔡伯喈不足以耦三絶謝安石貴族之台
　輔時無麗藻迄乃有碑無文葢謂此也安墓舊在城
　南梅崗　南唐書云梅頥崗相接處即謝安墓(野亭/馬公)
　(之純詩中興江左百餘年人物誰如太傅賢桓賊尋/常思問鼎苻秦百萬巳臨邉笑談觧折姦雄銳指顧)
　(䏻摧敵陣堅平昔經綸纔/試此依依賫恨向重泉)
王祥墓在城西南八十里化城寺之北有斷碑
衛玠墓在新亭東去城一十里
　考證玠字叔寳河東安邑人以天下大亂遂扶老母
　將家南行至豫章以王敦非純臣而不久留来向建
　業京師人士聞其姿容觀者如堵卒年二十七𦵏新
　亭東今在縣南十里時人謂看殺衛玠
顔含墓右光祿大夫西平靖侯顔府君𦵏靖安道旁
　考證晉顔含乃唐時真卿十四世祖也得古碑于靖
　安道旁乃李闡及顔延之文墓不知所在君諱含字
　𢎞都琅邪臨沂人春秋以降戰國以前賢智比肩備
　于載䇿昭穆次序上至顔􁄠漢末喪亂舊譜淪亡自
　青州使君以上不復詳具祖欽給事貞侯父黙汝隂
　太守學素相承有聲邦黨君㓜禀貞粹長而好古睦
　親之譽發于覊貫毎讀書見孝友通靈之事輙悽然
　改容以為人神相與何逺之有但患人心澆偽自絶
　于神耳茍䏻無以偽雜真神其捨諸修巳立誠盡歡
　就飬訓行閨門義達州里久要心許之信夷險不爽
　正冠納履之嫌終始不蹈兄畿患亡更生君棄絶人
　事蓬首屏氣以就唅飬者十有三年次(闕一/字)繁欽孫
　老而失明合藥湏髯蛇膽有青衣童子持裹授君出
　户化成青鳥飛去本州辟不就鎮東琅邪王叅軍事
　過江累遷東閣祭酒朝議謂君正性端素學行通深
　有命太子中庶子轉黄門侍郎本州大中正封回車
　縣侯轉侍中吴郡太守事停還除侍中國子祭酒加
　散騎常侍光祿勲以年遜位就加右光祿大夫門施
　行馬特賜牀帳被褥四時致膳固辭不受馮懐欲為
　王導降禮君不從曰王公雖重故是吾家阿龍君是
　王親丈人故呼王小字王處明君之外弟為子允之
　求君女婚桓温君夫人從甥也求君小女婚君竝不
　許曰吾與茂倫于江上相得言及知舊抆淚叙情茂
　倫曰唯當結一婚姻耳吾豈㤀此言温負氣好名若
　其大成傾危之道若其(闕/字)敗也罪及姻黨爾家書生
　為門世無富貴終不為汝樹禍自今仕宦不可過二
　千石(闕一/字)婚嫁不須貪世位家時議者以君審裁將以
　應軍司之選君遽告蔡謨曰此非輕弱所宜尸泰羯
　逆方熾當保國飬民以俟事㑹想愛人以禮宜寢此
　言王相聞之卒不授督統之任謨秉君此言終不唱
　討賊之計在朝正立不昵權豪及致仕退居長子髦
　觧軄視膳中子謙躬率田桑中外莫不取給闔門靜
　軌廿餘年九十三薨遺命素棺薄歛吉㓙官飾一無
　施列天子嗟悼詔賜墓田諡曰靖侯禮也停柩在殯
　鄰家失火三子抱柩號惶分同灰燼焱爓垂及欻然
　頓滅論曰君平生素行既感達幽靈終殯在堂又獲
　福異豈神祗保祐以顯淳徳乎闞託姻顔氏頗識舊
　聞與君二子髦約採集言行而著此傳銘曰嵎夷導
　日岱方禋春星離望合水别浸鄰少陽畜徳蒼祗效
　神孕僊字聖誕智息仁洙上道奥稷下儒淵乃昔宗
　林傾席曜筵升門取儁接室稱賢闔則遯哀􁄠亦抗
　宣獷彼琅邪寔惟海宇憬屬之罘邪臨朝儛載濟越
　師大淹秦旅誰其来遷時聞逺祖青州隱秀爰始直
　居内辭鼎府外康邦閭建節中平分竹黄初刑清齊
　右政偃營區葛嶧明懿平陽聦理或薦公庭或登宰
　士列羙覇朝雙風千里華蕚之茂於昭不巳博士淵
　退再逡儒躬貞子七穆比世稱盛無忝汝隂有偉安
　定舍人孜敏亦元儲命靖侯潛徳信豈在明言則側
　幽歎寔聳靈仁親之寳大孝之榮官必凝績學乃敦
　經隨難蕃覇持安闥掖扶元陟帝翼成復辟忌滿裁
　婚鍳冲貶石望年靜駕樂恬延厯三祖連光衆門禀
　敎于時列孝克端殊撡潔景衡隂湮心理奥任不窮
　秩是謂髙蹈山曽木(闕一/字)胄積亥㳭永惟世(少一/字)思樹辭
　林碑表有毁策素匪任誦靈墳阿長寄風音晉江夏
　李闡字𢎞模傳曽孫宋金紫光祿大夫贈特進延之
　字延年銘大厯七年嵗次壬子夏四月甲寅十四代
　孫唐金紫光祿大夫前行撫州刺史上柱國魯郡開
　國公真卿書重建于舊龜跌上
史萬夀墓在溧陽縣東北三十五里
　考證晉書萬夀為安南將軍蔡州刺史
史爽墓在溧陽縣東北十五里
　考證晉書史爽為冠軍將軍
馬訓墓在溧陽縣東北三十里(舊志/)
　考證晉書訓為南海太守
呂游墓在溧陽縣東北五十里(舊志/)
　考證晉書游為尚書起居即廬陵太守
史光墓在溧陽縣東南四十里
　考證晉書光為中書侍郎
史憲墓在溧陽縣東北五十里
　考證晉書憲為尚書山隂侯　史嶷撰神道碑云伊
　昔有㷱道徳資始名列五帝澤流千祀文捨伯邑武
　興太史官有世功春秋所紀衛尉疇嗣孝成以康將
　軍樹績光武其昌事列盟府功書太常源分陸海𣲖
　别三江懿彼侍中飛纓殿内為王之伯熈帝之載左
　貂右蟬切問近對八舍攸履七車不昧散騎帝友朝
　夕進規奉輿肅事賛道攸宜有濟之論兼濬之儀獻
　替之羙復在于斯桓桓積石允文允武外擅爪牙内
　為心膂氣逸南仲才髙召虎作師之貞爰誓其旅豫
　章太守人之領袖如玊之貞如松之茂共理天下實
　資時秀良二千石抑非虗授惟君挺生材術縱横黄
　裳元吉白賁永貞荆巖植潤漢水騰明是謂家寳膺
　兹國楨英英學藝為郎滿嵗紫帳趨榮青縑沐恵王
　譚練習鄭泰才計持寔有章大猷無替悠悠廣熈南
　海之湄言典斯郡逺于將之變其風俗鎮以宣慈人
　斯攸頼吏不忍欺列郡之政兹焉為盛開國承家大
　君有命山川光錫圭組輝映是曰懋功徃哉惟敬重
　此召望期諸棟隆初欣鄭鹿奄歎虞鴻麟傷孔子馬
　思滕公死而可作善始令終言式其墓岯山之路如
　斧載形廣輪為度委欝松檟蒼茫草露萬古同悲千
　春罷曙猗歟雲仍世豈乏賢不忘其本願述其先陸
　家茂徳潘氏流泉(少一/字)聲懿(缺/)日月俱懸(唐景龍四年/所作其碑字)
　(多磨/㓕)
史雅墓在溧陽縣東六十里
　考證晉書雅為散騎常侍
史輝墓在溧陽縣東六十里
　考證晉書輝為積石將軍
呂貟墓在溧陽縣東北五十里
　考證晉書貟為安西將軍南蔡州刺史
周琛墓在溧陽縣西南三十里
　考證晉書琛為遂安太守
紀瞻墓在句容縣東南二十五里(舊府志云在縣一里/縣志云在東南一十)
(五里府逺而縣/近今從縣志)
　考證晉書穆侯諱瞻有宅在烏衣巷今有古碑在縣
　圃昜并堂碑字磨滅僅辨其額云二日故僕射散騎常
　侍大將軍開府儀同三司紀穆侯之銘後有胡克充
　跋未詳何代人字漫不可辨　知縣山陽真元弼題
　云紀思逺之碑自東晉明帝時逮今元豐癸亥嵗僅
　千餘年可謂逺也巳然風霜剥裂字皆漫滅惟題額
　存焉石亦斷而為二僵仆于道旁㡬為農夫野老所
　壊故置之縣宇之東軒屋壁間葢以其古物可貴爾
　後之好事者願常護之勿使毁也　知縣䢴城張偘
　題云元豐癸亥邑令山陽真公元弼取紀穆侯碑䧟
　東軒壁間且識嵗月後百三十四年寳慶丙戌䢴城
　張偘得之邑後圃榛棘中拂塵而觀題額尚存因誦
　古物可貴護使勿毁之語益信前軰所謂風霜湮淪
　磨滅散弃于山崖虚莽未嘗收拾良可惜也初明帝
　引穆侯于廣室論社稷之臣屈指君便其一班班史
　冊觀此則銘章頌羙又下一等遂買石作趺移置于
　昜并堂左
宋謝濤墓在上元縣土山
　考證淨名寺得古碑云宋散騎常侍謝濤元嘉十七
　年𦵏于揚州丹陽郡建康縣東鄉土山里
王夫人墓在土山
　考證大明七年夫人琅邪王氏合祔于土山里謝濤
　之墓有古碑可考夫人之祖曰獻之父曰靜之
冥漠君墓在東崗
　考證宋書元嘉七年彭城王義康修東府城城塹中
　得石塜為之改𦵏東崗使法曹參軍謝恵連為文祭
　以豚酒不知其名字逺近故假為之號曰冥漠君(文/云)
　(元嘉七年九月十四日司侍御属領直兵令史統作/城錄事臨漳令亭侯朱林具豚醪之祭敬薦冥漠君)
　(之靈忝揔徒旅板築是司窮泉為壍聚壌成基一槨/既啓雙棺在兹捨畚悽愴縦鍤漣洏芻靈巳毁塗車)
　(既摧九筵糜腐爼豆傾低盤或梅李盎或醢醢蔗傳/餘莭𤓰表遺犀追維夫子生自何代曜質幾年潜靈)
　(幾載為夀為天寜顕寧晦銘誌堙㓕姓字不傳號冥/漠君永垂千年  馬公之純詩經營東府漫紛紛掘)
　(土城壕得古墳但見雙棺垂欲朽不知何世了無聞/遂令移殯東岡上仍與號為冥漠君萬事到頭成幻)
　(㓕祭時猶讀恵連文文虞部楊公偹詩柴壘牢壕見/古墳元嘉東府恵連  可憐名字知音少祇使雙棺)
　(萬古/聞)
宋宗慤母鄭夫人墓在秣陵
　考證皇祐中金陵發一墓有石志乃宋宗慤母夫人
　墓有誌無銘不著書撰人名氏其後云謹牒子孫男
　女名位婚嫁如左葢一時之制也按慤本傳與此志
　歴官終始不同傳云孝武即位以慤為左將軍累遷
　豫州刺史監五州諸軍事討竟陵王誕入為左衛將
　軍廢帝即位為寧蠻校尉雍州刺史卒此誌乃大明
　六年作云為左衛將軍監交廣二州湘州之始興冠
　軍將軍平越中郎將廣州刺史始遷豫州刺史監五
　州軍事又為散騎常侍左衛將軍領太子中庶子荆
　州大中正而傳皆略之慤南陽涅陽人而此誌云涅
　陽縣都鄉安衆里人又云穸于秣陵縣都鄉石泉里
　都鄉之制前史不載
謝恵連墓在上元縣本業寺相近
　考證唐保大中里人孫熹等嘗建碑(南譙張晉孫詩/幾年夢草句難)
　(成一日春風草又生来謁荒/墳空展轉卜塘幸有謝公名)
齊巴東公墓在棲霞寺側有墓碑字皆不可辨其額云
齊故侍中尚書令丞相巴東獻武公之碑
齊海陵王墓在金陵
　考證夢溪筆談曰慶厯中予在金陵有饔人以方石
　鎮肉視之若有鐫刻取石洗濯乃齊海陵王墓誌謝
　朓撰并書其字盡如鍾繇可愛予携之十餘年文思
　副使夏元昭借去託以墜水
齊王孝恭墓在溧陽縣東南二十八里
　考證齊史孝恭為散騎常侍
梁始興王墓去城三十里
　考證南史梁始興王蕭憺謚曰忠武墓在清風鄉黄
　城村有石麒麟四及神道碑云梁故侍中司徒驃騎
　將軍始興忠武王之碑
安成王墓去城三十八里
　考證梁安成王蕭秀字彦逹謚曰康墓在清風鄉甘
　家巷有石麒麟二石柱一神道碑二題云梁故散騎
　常侍司空安成康王之神道又南史云佐史夏侯亶
　等表立墓碑誌王僧孺陸倕劉孝綽裴子野各製其
　文欲擇用之而咸稱寔錄遂並建于墓今存者二其
　一巳磨滅其一字畫間有可辨乃孝綽文也
臨川王墓去城三十里
　考證南史臨川王蕭宏字宣逹謚曰靖恵其墓在北
　城鄉有石柱碑二題云梁故使黄鉞侍中大將軍揚
　州牧臨川靖恵王之神道
吴平忠侯墓去城三十五里
　考證南史梁吴平忠侯蕭景字子照謚曰忠墓在清
　風鄉花林村之北有石麒麟二石柱一題云梁故侍
　中中撫將軍開府儀同三司吴平忠侯蕭公之神道
建安侯墓去城三十五里
　考證南史建安侯蕭正立謚曰敏其墓在淳化鎮西
　宋野石柱塘有石柱二題云梁故侍中左衛將軍建
　安敏侯之神道
南康簡王續墓在句容縣西北二十五里
范府君墓梁招逺將軍臨川王國侍即范府君墓在溧
陽縣東北五十里
史府君墓梁散騎常侍兖州刺史史府君墓在溧陽縣
東北五十里(舊志/)
周洪正墓在上元縣東三十五里
　考證梁元帝平侯景于江陵嗣位洪正諫帝不納江
　陵果䧟洪正兄弟遁歸金陵大同末洪正嘗因蓍占
　謂弟曰國家危在數年間吾與汝等不知何處逃形
　及帝納景又曰禍至矣
陳王僧辯墓在方山下
　考證僧辯為陳霸先所害父子七人束以葦蓆同瘞
　一穴宣帝天嘉中故吏衛卿許亨抗表請以家財造
　墓𦵏之
唐顔尚書塜在縣東来蘇鄉後顔村石龜尚存淳熈十
一年顔運使度重建祠堂
　考證寔齋王公遂因閱縣志見所載来蘇顔墓屬邑
　士髙元龜訪求遺跡所在得尚書墓隧于荆榛間隧
　門龜跌儼然如舊顔氏子孫之居是鄉者出淳熈年
　間江東計使顔公度蠲租故籍以白元龜好義者也
　因屋墓前而祠之寔齋感慨忠義援筆作記推原魯
　公從容就死之志其目有四繼得魯公集讀之乃知
　魯公之墓寔在長安今来蘇之墓尚書墓而非魯公
　墓也按魯公所撰靖侯含大宗碑則知自含以下七
　葉皆𦵏金陵就七葉中言之如延之之子曰竣曰㚟
　葢魯公八世從祖皆嘗歴位尚書則来蘇所謂顔尚
　書墓者豈其人耶
許司徒墓在句容縣東白土奉聖寺側今寺中有捨寺
基碑見存
史仲謨墓唐越王府東閣祭酒史仲謨墓在溧陽縣東
北三十里西山之前賈曽為之碑
史務滋墓在溧陽縣東北三十五里
　考證務滋仕唐通議大夫守納言詳見古今人表
劉府君墓在溧水縣北三十五里
　考證唐文藝傳劉太真宣城人善屬文師蘭陵蕭頴
　士為信州刺史卒𦵏于此
李順公墓在金陵鄉七里鋪去城十二里
　考證公名金全字徳鏐有神道碑題云唐故開府儀
　同三司檢校太尉兼侍中贈中書令李順公神道
張懿公墓在金陵鄉石頭城後去城一十里
　考證公名君詠字徳之有神道碑題云大唐順天翼
　運功臣特進守太子太傅上柱國清河郡開國公張
　懿公神道
髙越墓在棲霞寺舊門外北山之麓去城四十五里有
石題云侍郎髙府君墓南唐人也
韓熈載墓在梅頥崗
　考證熈載病卒後主謂近臣曰吾竟不得熈載為相
　乃追贈平章事謚文靖𦵏于此
荆將軍墓在溧水縣南四十五里因羊左事始知有荆
將軍墓
盧循道王師乾墓在句容縣東一十里
菖府墓西平將軍杜陵侯菖府墓在句容縣西七里有
碑
雙女墳在溧水縣南一百一十里
　考證雙女墳記曰有雞林人崔致逺者唐乾符中補
　溧水尉嘗憇于招賢舘前有塜號曰雙女墳詢其事
　迹莫有知者因為詩以弔之是夜感二女至稱謝曰
　兒本宣城郡開化縣馬陽鄉張氏二女少親筆硯長
　負才情不意為父母匹于鹽商小豎以此憤恚而終
　天寳六年同𦵏于此宴語至曉而别
元懿太子攅宫
　髙宗皇帝建炎元年五月十三日申時生太子三年
　車駕在建康行宫太子得疾未瘳有金香鼎置于地
　宫人誤觸之仆地有聲太子應時驚搐不止上命斬
　宮人于廡下少頃太子薨寔七月十二日也攅于府
　城内西冶城後鐡塔正覺寺法堂西偏小室中紹興
　元年二月二十九日三省同奉聖旨給降度牒一十
　道付建康府專一應副修葺月輪軍貟兵級防護本
　地分官旬具平安狀申府春秋差官祭享
楊忠襄墓在南門外
　考證建炎元年江寧府禁卒周徳叛溧陽縣卒起應
　之楊公邦乂為宰諭止之不聼乃設方略圍捕殺之
　且檄隣邑共入討賊賊以故不得逞卒就擒事聞于
　朝遷本府通判三年十一月金犯建康宫吏皆降敵
　邦乂獨不從罵敵人口不絶寧作趙氏鬼不作它邦
　臣敵剖其心以死(詳見表/及傳)紹興中㳺公九言作墓道
　碑慶元初趙師晨立石(碑云所貴乎大丈夫者為其/有恥心也孰不好生而畏死)
　(寧死弗顧者為其所以自立于天地間有重于生故/也如其不耻則大丈夫不足為難而名義不重矣建)
　(炎巳酉金人冦江駐軍采石先是車駕幸越杜充以/宰相緫諸道兵鎮江左前執政李梲供饟事顕謨閣)
　(待制陳邦光守建康充懦不能戰以軍六萬人列江/岸乃閉壁莫敢出敵諜知遂渡江我師自潰充與麾)
　(下數十降敵北去敵入建康梲先降邦光欲棄城度/不能遁亦降通判楊公邦乂獨不從大書其衣裾曰)
　(寧作趙氏鬼不為它邦臣授其僕曰持此以見志吾/死矣梲邦光慚謝猶強擁公上馬即野次俱見敵帥)
　(四太子者命之拜公叱曰我不降何拜敵莫敢遏縦/歸明日遣其將張太師諭公授以舊官公以首觸階)
　(陛求死金人驚止之徐曰公所守固髙然勢去矣第/歸審思之明日復来公亟移書其將曰世豈有不畏)
　(死而可利動者幸速殺我又明日四太子觴二降人/于堂上樂作召公立庭下公注視梲邦光曰天子以)
　(若扞城賊至不能抗又不守節更與共燕樂尚有面/目見我乎敵取紙書死活二字謂曰無多言即欲死)
　(書死字下則顧旁吏有簮筆者躍起奪而書曰死于/是敵皆動色又使引去明日再以見公遥望四太子)
　(遂大罵極口醜詆呼天言天寧久假汝行磔萬叚尚/安得汚我敵怒使人疾擊梃交下公罵不絶口見殺)
　(剖腹取其心明年敵去州以事上聞詔贈直秘閣官/其子二人即死旁為墓立廟賜謚忠襄九言嘗謂節)
　(義者國家之元氣也人無元氣則死國無節義則亡/朝廷有伉直之風則遇變多仗節之士大丈夫臨難)
　(不可免遂以身死之所以立君臣之義明逆順之理/使任人之事者曉然知廢義背理决不可以立乎天)
　(地之間其有功于名敎也大矣嗚呼我國家涵飬二/百年自熈豐一壊蔓延以至政宣變起倉猝當時京)
　(師不屈僅得數人而継之者公也使靖康之難一時/在位人人如數公金人安得談笑而移城闕又使靖)
　(康之難無公等數人南渡何以中興然則有國家者/平時奬崇正直扶持人心其可忽乎以建康論之杜)
　(充輩皆宰執侍從相倡降賊公以州佐貳乃挺然若/此則官職又可輕予乎儻朝廷以充之柄授公之手)
　(城未必遽䧟今既敗事在公報國之義固巳無負而/朝廷所失何如哉此又為古今忠義之士所深嘆也)
　(公吉州人政和乙未進士後六十九年建川㳺/為吏金陵再拜墓道嗟嘆而為辭曰山雲起兮)　(言/隂)
　(木肅風兮蕭森骨荒榛兮頺隧野鳥怨兮清音噫丙/午兮燕安藹薦紳兮多盤繫苞桑兮弗戒論舊好兮)
　(開邉釁生兮召戎傾天地兮塵䝉粲承平兮百載莽/夷門兮廟宫我踰邠兮梁山蛇洊食兮江干擁貔貅)
　(兮首鼠紛推拜兮後先獨立兮慨陳人自靖兮此身/寕為鬼兮趙氏肯涅緇兮金庭肴醑飼兮茍哺弗自)
　(知兮貌頳握玉麟兮拜强敵曽莫嗔兮䘮心豈曰余/兮獨死汝尸坐兮偷生振英聲兮堦下氣烈動兮清)
　(寧凛名義兮身世九鼎重兮一羽輕翳翳兮幽藏頺/陽照兮山荒髮毛爪齒兮一世同腐廟貌圭衮兮千)
　(古之光春秋兮代謝勿替兮烝嘗慶元戊/午春修職郎建康司户參軍趙師農立石)
王舒王墓在半山寺後
翰林給事張唐公墓在上元縣長寧鄕呂恵卿作誌
資政管元善墓在句容縣下蜀鎮柔信鄕之原
　白時中撰誌銘(銘曰管以國氏世逺而分龍泉著姓/自公有聞公姿粹秀渾然徳噐種學)
　(績文川流岳峙暨于從政激濁揚清有施有守偉其/休聲濟是顯融持槖珥筆獻替絲綸左右宻勿出殿)
　(方面入濟廟堂謀猷来告愍恤百章惟/其令名詔于後裔勒兹堅珉幽宮永閟)
楊忠介墓在上元縣鍾山鄕
　考證楊宗閔字景齊代州崞縣人太傅和義郡王存
　中之父也屢立戰功建炎元年十二月金人犯永興
　衆以永興無備勸宗閔去宗閔曰吾結髪從戎䝉國
　厚恩行年六十有七唯有死耳他非所知明年正月
　城陷血戰而死贈太師魏國公謚忠介其子存中招
　魂𦵏于鍾山敷文閣待制劉一正爲之銘(楊爲顯姓/世澤以滋)
　(由漢及唐别𣲖分支公家鴈門奕奕有聞儒學相授/位㣲徳尊公曰丈夫志尚各異我必以功自見于世)
　(惟時夏童跳梁干紀躪我西陲㡬無寧嵗公初即戎/氣巳葢衆雙帶兩鞬射則命中鏖戰疆埸蹂踐斥鹵)
　(固敵是求計不返顧公身居先將士内激凡師所臨/當百以一料敵制勝不愧古人機變横出㨗若鬼神)
　(晚佐永興遭時囏虞連城不守援絶勢孤人或謂公/子盍去諸公曰國恩必報以軀帝為嗟悼告弟䟽榮)
　(孰慰忠魂公有孝孫孝孫翼翼位在九棘勲名孔昭/恭懼靡忒光大厥家未見窮巳天其賚公孫又有子)
葉狀元墓在上元縣宣義鄕
　考證葉祖洽字惇禮熈寧三年廷對第一官至徽猷
　閣直學士太中大夫政和七年四月六日終于真州
　寓舍詔賜賻加等贈宣奉大夫郡具𦵏事以九年正
　月二十五日合𦵏于江寧府上元縣宣義鄕鴈門原
　夫人之墓上官均撰誌銘(銘曰惟士狃常文弱而弊/纂組葩華寖失根柢神宗)
　(獨運以古為制章明六經策以經濟惟公裒然眇視/儕類放詞汪洋克當帝意聲名偉如多士嗟喟峻陟)
　(蓬山炳煥即位出殿侯方入聮近侍天官之宗權衡/百吏帝咨其人惟公之試有謀必陳有作必遂峙立)
　(孤鶱弗傾弗倚俗方喜同公則弗隨衆為遜㳟公以/簡持安于譽誹自信不疑投間綴書硏道之㣲尚期)
　(奮飛為國之毗孰云其亡士友嗟欷年豈不多大/位克躋有欝其中不究其施勒銘幽宮以永其垂)
太師秦檜墓在牛首山去城十八里
大資秦梓墓在溧陽縣南屏風山
少保威定王徳墓在上元縣鍾山之原
　傅雱撰神道碑(銘曰赫赫炎宋中興丕基蕩攘蛇豕/以及鯨鯢公自熈河提戈崛起感㑹)
　(風雲鷹揚萬里靖康之初手擒黠㓂大振天聲名聞/聖主筥虎跳梁震驚漢沔戎略一施二逆就臠昱亦)
　(擁衆盗據濟上親梟其首風威逺暢成挟强援鴟張/淮蔡公談笑間星奔獸駭遇冦江夏鋒如蝟芒轉戰)
　(千里敗之池陽淮海震擾大駕南巡招懐降附獨成/一軍急趨東吴覬靖國難賊壓和壘民墜塗炭求援)
　(于公乃麾備將昱彦授首軍容益壯傅等造變以逞/異圗公奮袂起期于誅鉏逆臣既擒天子復辟乾維)
　(再張公與有力繼聞代馬南渡武昌巻甲而趨直扼/其吭敵進無所其退惟艱勢益窮蹙歛軍北還公奏)
　(凱旅將迎隆祐未逹贑上命誅妖冦嘯聚貴溪曰王/念經僣竊大號恃險凴陵師渉彭蠡江等遊魂嬰公)
　(之鋒如火燎原尋歴鄱陽鄱陽危急文舜猖狂矢石/四集公冒重圍敵人禠魄指頋之頃兇渠盡獲爰乗)
　(兩勢𢷬念經壘枹鼓一鳴巢傾卵毁控扼天塹屏蔽/京口羣議退保公請死守仲威時衆翺翔楊土公手)
　(擒之不煩一旅青蹂江需公乃㧞劔破之崇明遏其/䖈燄琳刼其衆歸身逆徒不容旋踵磔死當塗逆雛)
　(推麟悉衆淝水公徃驅之曽不折箠應援西潁公方/整斾羣冦諜知望風奔潰就襲蘄邑虎踞宿城耶律)
　(面縛一塵不驚敵人精甲踰十萬衆長驅江滸利與/我並于時分兵將保江東公請先登以折其衝獨麾)
　(虎旅夜渉采石父子捐軀誓死于敵賊陳柘臯旌麾/塞空公親合圍首挫其鋒繄公之勝衆方堵進名王)
　(貴酋殲夷殆盡由兹一戰敵勢大摧不敢南鄕飲馬/長淮惟敵之來其勢桀驁視公凜然乞盟請好躋時)
　(承平疆場肅靖舍爵䇿勲節旄是命當宁憫公久膺/煩劇聼觧軍務俾就安適聖恩隆厚其誰公如緫符)
　(江陵雍容甚都卧鎮上㳺控制荆楚忽焉淪喪失兹/召虎訃聞西来上心震悼昭示眷懐錫之渙號蘭砌)
　(芬芳勲庸益著髙大其門紹隆厥緒有/宋功臣翊戴皇極用詔後昆刻諸金石)
忠壯李節使墓在溧陽縣西北青龍山之南
　考證邈字彦思臨江軍人靖康元年八月詔以邈知
　真定府事邈至守備單弱金人入冦巳未兵薄城下
　辛酉敵圍城邈率其麾下且戰且守而援兵不至十
　月戊戌城䧟邈巷戰不克將赴井死左右持不得入
　斡里雅布脅邈拜不拜以火燎其須眉及兩髀亦不顧
　因問邈團境内民使擊我謂我為賊何也邈曰汝負
　盟所至掠吾金帛子女非賊而何卒不能屈乃拘于
　燕山府久之欲以邈知滄州笑不荅且說之曰天下
　彊弱安有常吾中國適逢其隙爾汝不以此時歸二
　聖及兩河地嵗取重幣如契丹以為長利彊尚可恃
　乎敵韙其言命邈祝髪左衽邈憤詆拒甚力乃以檛
　擊邈口流血邈復吮血噀之翌日自去其髪為浮屠
　敵于是大怒遂擊邈死時建炎二年也紹興二年招
　魂𦵏此葉叅政夢得為之銘官至青州觀察使真定
　府路安撫使贈昭化軍節度使謚忠壯
四廂王節使墓在上元縣鍾山鄕棠梨山
　考證王瑋字君瑞隴西成紀人紹興中屢立戰功官
　至四廂都指揮使贈節度使陸敦臣撰誌銘碑字斷
　缺
贈節度使盛新墓在上元縣宣義鄕武岡山
　考證(墓記略云盛新亳州人以勦賊功賜承節即後/因金兵犯境結忠義三千人隨張俊䕶駕南渡)
　(轉官至武功大夫差充建康府中軍統制次差充太/平州采石鎮水軍統制紹興辛巳金主親率兵入冦)
　(屯兵和州謀自采石渡江時都統制王權徃建康府/禀議軍事存留張提舉謂軍一行事務官遊奕軍張)
　(統制在石䟦岸備禦見金主于臺上親麾紅旗進發/人船自北岸徑行衝突南岸盛新賈勇將士以海鰍)
　(船一十隻進先破敵敵船覆溺楊林岸下時中書虞/舍人因宣諭江上至采石登山觀看戰陣發使收兵)
　(保守南岸申發報㨗新䝉恩加官至中亮大夫正任/濠州團練使淳熈二年追錄前勞特贈福州觀察使)
　(繼贈昭慶/軍節度使)
待制錢端修墓在溧陽縣南上墟村
　考證端修諱時敏溧陽人擢政和二年上舍第紹興
　初監修行宫官至中大夫敷文閣待制李公處全誌
　其墓(苖傅劉正彦之變吕忠穆公頥浩以簽書樞宻/鎮金陵謀帥師勤王公時為修行宮官屬力賛)
　(之預草請復辟表置懐中一日出以告忠穆公曰艱/危如此公以見執政處方面討叛職也勿居它人後)
　(忠穆聳然即日提兵趨行在所表語有田太母以柔/靜之身髙居嚴䆳皇帝以幼冲之質淵黙臨朝陛簾)
　(之間天地相隔萬一羽書交至變故乗時則廹切之/虞可勝道哉惟念神噐之大祖業之重不憚再四請)
　(復明辟親攬萬幾以安衆心然後思致㓂之由奮撥/亂之略據東南形勝以圖西北期以嵗月中興不難)
　(致矣張魏公浚時以防遏使留平江同勤王之舉得/表俾謄本傳四方讀者増氣發運副使呂源覽之泣)
　(下曰國有人焉可無憂矣公獨以不獲執鞭弭従諸/軍周旋為恨及事平諸司表賀徃徃多出公手公始)
　(入朝見大臣于政事堂首言今軍旅方興戎幕所辟/置要湏智謀策略之士否則仗節死義之人今蜀僚)
　(幕中非奔競無耻奴事諸將為求官射利之計則陰/負咎累絶進取望者茍禄自私徼倖文飾而已至于)
　(倉卒見敵欲决疑定議則托儒為姦縁飾前代欺惑/主將惟務退縮自為身謀國家何頼焉乞悉從堂選)
　(以革前弊切中/時病識者韙之)
龍學錢元英墓在溧陽縣燕山之原
　考證元英諱周材溧陽縣人鄉舉第一登建炎二年
　進士第嘗為孝廟潛邸舊僚再掌内外制官至龍圖
　閣學士尤公袤撰誌銘(銘曰堂堂錢公一世之師騰/寔蜚英自其少時疇不工文)
　(體弱氣萎公以道徳飬其華麗雅徤雄深盤詰爭竒/士以之顯噐識或卑公所踐履明白坦夷在險弗渝)
　(在涅弗淄有文有行于政或迷公之應事如燭與龜/所居可紀所去見思校讐酉山珥筆右螭進登掖垣)
　(遂掌訓詞大册雄篇星晶日暉常楊燕許厥問四馳/帝在初潛公始受知執經王府四閱嵗朞帝既踐祚)
　(公方奉祠曰予舊學其亟来歸公来自西天子曰嘻/久不見卿乃今未衰勸講華光旋陟𤨏闈従容謂公)
　(卿當輔台棘人欒欒俄反故棲再賜之環終以疾辭/皇揆方深我志弗移遂上印綬如脫馬覊飬浩丘園)
　(左書右詩胷竒陳陳有蓄未施人徯文明天不遫遺/燕山峩峩溧水繚之有崇其崗自公兆之懿徳清芬)
　(世其/紹之)
待制張孝祥墓在上元縣清果寺側
　考證張孝祥字安國舉進士第一官至顯謨閣學士
　本歴陽人未第時多留建康隆興中嘗為留守後𦵏
　于此(乾道六年三月郡人朱曠拜墓下留詩瘦馬踏/亂山盤折度村塢處處花栁明耕鋤徧壠畆麥)
　(苗見膚寸拳扁方出土乃知去嵗旱布種坐遲暮夏/租競如何未免催廹苦投鞭扣蕭寺来謁張公墓再)
　(􁧅拭淚行疇昔感知遇盛年厭紛華騎鯨上天去校/讐三洞章飛仙自儔侣笑唾人間世一品競何補世)
　(人患死生未䆒死生故是性本不滅来徃若寒暑休/矣勿復言僧忩睡春雨  紹熈庚戌中秋後三日門)
　(人武陵董道輔拜墓下留詩曉出白下門瘦馬踏秋/色鍾山度蒼翠慰我逺遊客暮投清果寺花草獻幽)
　(寂長廊静無人落日照西壁平生張于湖萬里去一/息翩然九州外汗漫誇鯨脊乾坤能㡬時安用較顔)
　(跖文章失津梁所念斯道厄夜闌耿不寐搔首聼蕭/瑟懐人感西風翁仲守孤柏  上元縣尉撡闕名拜)
　(墓下留詩古塜誰来香一瓣㫁蓬衰草日/斜陽至今唯有文章骨埋入幽泉土也香)
張防禦保墓在江寧縣鳯臺鄕松林莊之原
　考證保字和叔太師循王俊之母弟也佐兄立功累
　官至拱衛大夫榮州防禦使留建康十五年紹興二
　十六年七月終于私第年六十六(銘曰黄帝子揮始/制弓矢以功賜姓)
　(命張為氏自仲孝友世不乏賢猗歟循王克享其全/公以母弟實侍戎陳攻堅擊強屢犯鋒刃帝曰予嘉)
　(好爵汝縻八遷横列震耀一時歸自拓臯約成偃武/循王入覲留長西府公始脱胄領祠赤城時屯建業)
　(皆循王兵公居其間思所以處曰余伯氏為國心膂/予敢沽譽以感衆情予敢賈勇以憂吾兄廼屏故習)
　(沉黙間靜晦智與能不與世競十有五年跡不渉疑/循王之忠天下益知防遏真拜戎律貳縂天與善人)
　(意公且用鴈序忽盡公亦何心憂能傷人一夕/古今長干之原循王所卜公其寧居貽子孫福)
趙節使彦墓在上元縣金陵鄉祁家山之原
　考證彦字公美本祁之深澤人御前水軍統制純之
　父也初𨽻呂剛中戲下建炎初刲臂納宻書間道走
　謁髙宗皇帝于相州遂扈駕駐吴㑹勤王平冦屢立
　竒功最後以柘臯功進七等乾道九年十一月卒于
　建康贈昭慶軍節度使
趙緫管士旴墓在句容縣政仁鄉慈恩寺
　考證墓誌云(士旴字岩老太宗皇帝第八子周恭肅/王之四世孫也靖康丙午八月生于睦)
　(親宅丁未之變公在襁褓飬于乳母李氏李適梅氏/相與保毓甚謹晦其姓氏紹興已未敵請和公始得)
　(同親王居廣來歸年已十四矣追念父母泯迹朔荒/嗚咽流涕殆不能生聪敏長厚以近屬賜名授官及)
　(冠奉衡山祠祿于金陵攬形勢之雄壯歎中州之榛/蕪謂玆土裏江表淮王炁所聚且距河南地近恢復)
　(之本當道于此指日疆土還職方之舊則歸父母邦/不逺矣故樂與軍帥㳺譚兵家事以資異□執戈衛)
　(社計于焉謀居葢有待爾始則卜築南郭外咫尺城/闉且有清勝之趣卿貴大夫慕公髙潔競與論交車)
　(轍闐門殆無虗日公雖天性節儉然雅好賔客有觧/貂换酒之風居既安不事榮進朝廷嘗以公行尊属)
　(近欲命襲爵主􁨡公聞之巽謝甚力時議髙之故凡/奉祠者六食貟外監征文祿者三而公處之裕如淳)
　(熈辛丑有以公之節行升聞上深/嘉歎特命進秩積階至武經大夫)
崔中書墓在溧陽縣南泉山(諱敦/詩)
李戶部墓在溧陽縣北下湯之原(諱朝/正)
董侍郎墓在溧陽縣北前馬里(諱平/)
李侍御墓在溧陽縣西南大石山(諱處/全)
魏參政墓在溧水縣(諱良/臣)
王宗丞墓在溧水縣(諱瑞/朝)
程孫墓在清涼寺後山之麓葢明道先生程純公
　五世孫也諱偃孫本伊川先生五世孫寓居池
　州周應合為明道書院山長日請於帥府將求
　伊川之後人教養選擇以繼明道之後裕齋馬
　公移文池州尋訪太守定齋陳公謀之闔族參
　之公舉禮送偃孫來應兹選(江東撫幹兼明道/書院山長周應合)
　(申照㑹書院為明道先生程純公立也固將有/以夀其道脉亦當思所以夀其家脉今純公之)
　(後所至未見其人而伊川先生正公之子孫在池陽/為稍衆擬欲從閫府行下池州委請通判敎授于伊)
　(川先生子孫中自十五至三十嵗遴選其資質可以/進學者五人並禮送書院飬而敎之觀其有立别議)
　(區處庶㡬為子孫者崇徳象賢足以嗣續先世之舊/而家脉與道脉俱夀矣更合取自指揮秦鈞判行池)
　(州回申偹述通直即新差知興國軍永興縣主管勸/農公事兼軍正伯陽伯四世嫡長孫程准劄子照得)
　(明道先生子二人而端懿居長孫四人而昻居長曽/孫六人其後不復可考准本位伊川先生亦二子四)
　(孫曽孫八人𤣥孫十二人仍孫見止十人来孫見止/四人可以遷繼明道者寔難其選獨節之之子濤濤)
　(之子偃孫乃伊川一氣之正𣲖可為明道後節之與/克家為兄弟若空一代而以偃孫為克家之孫于法)
　(亦通然不可使節之之無後也今莫若全以節之一/位三世為明道先生嫡孫昴命繼節之為明道曽孫)
　(漙為明道𤣥孫偃孫為明道來孫則明道先生之後/世世有人節之乃伊川長子知宣端中第三子通判)
　(晟之第五子于通判本位即不相妨雖非禮之正而/合乎禮之權可以仰稱繼絶之盛徳嘗經户部看詳)
　(指定伊川先生次子通判第五子節之一位三世移/繼純公之後按禮援法實為允當奉聖㫖依劄付池)
　(州/)偃孫年方十七自幼而孤以貧失學有母六袠無
　以為飬定齋惻然為具衣冠而資送之既至建康山
　長率堂長以下告于純公命之為五世孫以掌祠事
　請于府月廪四百千米四石以飬其母貼占官屋以
　妥其居給綿絹以完其衣定課程以勉其學委堂長
　胡淳講書程立本任訓導如已子以時察其學之進
　否専留書院薫陶氣質惟休澣日歸省其母非休日
　不許出其後張山長顯注意尤篤葢其監豐儲倉門
　日嘗納劄廟堂力言此事方冀偃孫之成立以嗣家
　學而偃孫忽以疾終實景定二年三月也應合適歸
　自池陽乃與胡山長立本謀具䘮歛且請于府偃孫
　雖死而母無所依仍以偃孫存日所得之餐錢飬其
　母終其身秋八月應合與翁山長泳謀治𦵏藏得地
　于清涼寺後山左右環抱面挹江淮咸曰吉壤委講
　書李朴任其事應合泳率諸士友縞服臨送更議為
　偃孫立繼未得其人姑俟它日
　　義塜
四門義塜八所今為義阡紹興巳酉天子大饗明堂詔
凡敵所破州縣暴骨之未歛者官募僧道收瘞建康守
臣葉夢得度城四隅髙原隙地各為穴以待藏在西門
清涼寺之南茶山之下者二北門張王廟之西北麟蛇山
之下者二南門官道之西越臺之下者二東門官道之
北齊安寺之西者二
　掩骼記建康承平時民之籍于坊郭以口計者十七
　萬有竒流寓啇販㳺手徃来不與建炎已酉冬敵既
　大入十一月壬戍南渡自溧水徑趣浙留其國太師
　張真努分兵五百薄建康宰相杜充率麾下北去知
　府事陳邦光以城降敵由是未盡肆其虐别築城于
　西南隅以居取城中噐械子女金帛儲之禁吾民毋
　得出州城明年夏回自浙東五月復至建康與所留
　兵合丙午入城始料其强壯與官吏以兵圍守于州
　之正覺寺散取老弱之遺者悉殺之縦火大掠越三
　日府寺民廬皆盡乃擁衆去凢驅而與俱者十之五
　逃而免者十之一死扵鋒鏑敲搒者葢十之四城中
　頭顱手足相枕藉血流通道傷殘宛轉扵煨燼之間
　猶有數月而後絶者官軍繼收復又二年烏鳶所殘
　風雨所蝕阡陌溝渠暴骨皆充斥行者更踐蹙居者
　雜卧起與瓦礫荆莽相半也紹興辛亥天子在㑹稽
　秋大饗明堂詔凢敵所破州縣暴骨之未斂者官為
　募為傳老道者収瘞累數至二百則得度于是州之
　寺五得其𨽻業精勤者二十人益以貧民之餓者食
　而佐之度城四隅髙原隙地各為穴以待藏出羡榖
　四百斛錢三百萬以給費為籍日校其所獲以時檢
　察之人欣然皆樂效力閱十九日得全體四千六百
　八十有七斷折殘毁不可計以全者又七八萬以次
　入于穴而城中之骸略盡十二月甲子遂瘞敵之殘
　酷不道載籍以来未之有也惟天子仁聖將為斯民
　請命于上帝而不得則猶欲及其既腐之餘昔文王
　𦵏枯骨而天下歸心其𦵏未必廣也推其所𦵏以及
　其所不𦵏而天下如是可以王矣秦穆公越國而伐
　人及其敗也能封其尸君子猶許以霸天生斯民必
　使之生飬蕃息以厚其終禍福與奪寔將聼之其曰
　得乎丘民可以為天子殺一不辜雖得天下不為者
　名之曰好生之徳然則自敵荐食中國奪天之所厚
　而殘之葢不為量數而吾天子方推其所以好生者
　一二而收之扵後天固享之矣合此億兆無辜之寃
　則亦必有聞者造物者其忍之乎凡穴深廣皆二丈
　以其四之三藏骨其一實以土其上封皆髙一丈在
　西門清凉寺之南茶山之下者二北門張王廟之西
　北麟蛇山之下者二南門官道之西越臺之下者二
　東門官道之北齊安寺之西者二合八塜督役者兵
　馬鈐轄拱衛大夫寧州防禦使張禧都巡檢武翼郎
　王利檢察者安撫大使司凖備差遣奉議郎安自求
　廸功郎沈正路工畢以狀上尚書明年二月禮部給
　牒而度者華藏寺五人能仁寺五人保寧寺五人清
　凉寺三人夀寧寺二人
　義塜之旁遂為義阡凡軍民皆雜𦵏焉垣牆弗設牛
　羊踐之土淺骨暴過者顙泚甚失揜骼之初意開慶
　已未馬公光祖再鎮之初惻然動心封其土繚以長
　垣在東門者一百五十四丈在南門者一百五十八
　丈在西門者一百九十八丈五尺在北門者二百八
　十九丈五尺為門為榜嚴其扄鑰非𦵏祭不啓委上
　元江寧兩尉綜其事選隣僧之慈愍勤事者掌之東
　阡則選之半山寺南阡則選之宋興寺西阡則選之
　清凉寺北阡則選之永慶寺人各月支錢三十緡米
　一石
南北義阡係轉運副使真公徳秀立
　建康府城内外昨扵嘉定八年内民間因有死亡之
　家無力買地埋𦵏以致棄在溝壑遂踏逐到南北兩
　門外各有空閑髙荒地叚置立兩阡差撥僧道専一
　在各處看管埋瘞月支僧道等添給錢米内南義阡
　見造屋三間于毗近殊勝寺輪差僧一員行者一人
　在庵専一看守早晚焚修每月本司支錢三貫米一
　石目今見係僧道明行者濮了茂外有此義阡見係
　後湖真武廟道士孫守清就行看管每月仍支米一
　石　鵲柱牌以江東轉運司新剏南北義阡為名
　兩阡並委運管提督　遇有貧乏之家欲扵義阡埋
　𦵏僧行等即時放入不得稍有遏阻及乞取錢物如
　違許提督㕔覺察具申本司追究施行　所置義阡
　地叚姑據見定地歩尚狭未能開展合立定則例每
　名只許破一丈庶㡬不致多占地叚有妨他人安𦵏
　　所破𦵏地既以一丈為凖又恐安𦵏之時廣占尺
　寸合行下尉司先將其地以一大界為一眼令深五
　尺以防他日墁滅止許扵界眼内安𦵏所有坐向却
　從其便　看管僧道並不許抛離如㸃檢得不在其
　本月錢米更不支給　所𦵏人姓第扵簿内抄上
　義阡𦵏地如已遍滿即申本司支錢取掘焚化有子
　孫親属者令其自行舉化其日隨宜添請僧貟就庵
　脩設功徳追薦　𦵏穴不可太淺庶免他日暴露仰
　僧行告報定要掘深五尺
覆舟山下義塜
　端平三年十二月十五日制置使陳尚書韡調兵勦
　敵江北戰而死者甚衆遂扵建康府北門外覆舟山
　龍光寺側擇地開二大穴甃以灰磚凡陣歿將士骸
　骨悉収而𦵏之給牒度二僧以守其塜給田百五十
　八畝有竒以其租入為毎月供享忌日追薦之用版
　榜寺門(勘㑹當司昨于建康府城北門外龍光寺側/擇地結砌礦口勦敵鏖戰陣歿將士墳塜以)
　(安忠魂除給度牒二道附本寺度僧看管外所合給/田與寺中毎年脩忌逐月供飬尋呈僉㕔書擬忌辰)
　(欲自十二月十五日鏖戰日分逐月供飬欲月衙日/所定田畝契勘得鍾山鄕婁立中户絶見在制司收)
　(租計一百五十八畝一角四十歩五分與龍光寺附/近嵗收小麥二十八斛二㪷一升米三十四斛五㪷)
　(六升六合欲全撥此項給據付本寺逐月忌辰/之用仍牒建康府劄僧正司板榜本寺照應)
大使馬公光祖任内脩四義阡
　東西南北四義阡各在城外死而無歸者給棺槥殯
　焉嵗久樊墻頺圯牛羊從而牧之暴骨如莽後殯者
　多發前塜棄枯骼而納新柩光祖雖屢行禁止然綱
　維無人率為具文大使始命上元江寧兩縣簿尉分
　其責月給十八界二十貫酒四瓶又踏逐寺之去阡
　近者東半山西清凉南宋興北永慶分命主僧經理
　營繕繚以脩垣置門啓閉鑰則寺僧掌之月各給十
　八界六貫米一石又慮東義阡之去半山逺也創庵
　三間就寺選僧行各一名守視凡遇殯𦵏官給土工
　十八界五貫量棺之短長廣狭深穴而厚封立牌標
　記西南北亦如之又扵清凉寺西偏得地三十餘畝
　以廣西阡依山為墻自是皆無蹂躪之患凡築墻五
　百八十一丈為庵一為門四共縻錢十八界四千三
　百餘貫米七十餘石
　
　
　
　
　
　
　
　
　
　
　
　
　
　
　景定建康志巻四十三
欽定四庫全書
　景定建康志巻四十四　　宋　周應合　撰
祠祀志一
十志後祠祀何也先成民而後致力於神也功徳之祀
著於禮經神示之居掌於宗伯詎可忽諸建康山川之
靈甲於東南由古以來郊社於此者皆興君廟食其間
者多忠臣若琳宫梵宇又多僊士髙僧之迹見於古今
名流之所記詠者宜不誣也因而書之是亦社稷宗廟
罔不祗肅山川鬼神亦莫不寧之意祠祀志所以作也
諸不在祀典非有賜額者不書
　　古郊廟
南郊壇案建康實錄晉太興二年所築郭璞卜立之在
宫城南十餘里注云在長樂橋東籬門外三里又云今
縣南有郊壇村即吴南郊地
　考證吴大帝太元元年始祭南郊在秣陵縣南十餘
　里(吴志大帝時羣臣上奏宜脩郊社以承天意帝曰/郊祀當于中土今非其所于何施此重奏曰普天)
　(之下莫非王土王者以天下為家若周文王都于豐/鎬非必中土帝不聴終吴之世郊祀廟社缺然無可)
　(紀/者)晉元帝渡江大興三年始議郊祀立南郊於巳地
　建武二年定郊兆於建業之南(尚書令刁協國子祭/酒杜夷議宜湏旋都)
　(洛邑乃修之司徒荀組據漢獻帝都許即便立郊自/宜于此修奉王導等皆從組議遂始立南郊于巳地)
　(其制度皆太常賀循所定唐㑹要晉元建武二年定/郊兆于建業之南去城七里一壇之上尊卑雜位千)
　(五百神實錄云大興三年作南郊在宫城南十五里/郭璞卜立之圗經云在今縣東南八里長樂橋東籬)
　(門外三里其縣南郊/壇村即其南郊也)宋孝武大明三年遷郊兆于秣
　陵牛頭山西在宫之午地廢帝復舊(尚書左丞徐爰/議郊祀之位逺)
　(古蔑聞禮燔柴于泰壇就陽位也建元初甘泉河東/禋埋失位終亦徙于長安南北光武紹祚定二郊于)
　(洛陽南北晉氏過江悉在北及郊兆之議紛然不一/又南出道狹未聞開闢遂于東南巳地創立丘壇皇)
　(宋受命因而弗改且居民之中非邑外之謂今聖圗/重造舊章畢新南驛開途陽路脩逺謂宜郊正午以)
　(定天位乃移于秣陵牛頭山在宫之午/地廢帝即位以舊郊為吉祥復移本處)梁武帝即位
　南郊為壇在國之陽常與北郊間嵗普通六年改作
　南北郊(隋志梁南郊壇高二丈七尺上徑十一丈下/徑十八丈其外再壝四門運厯圖云梁武中)
　(大通五年郊祀異香三至神光五色圗照滿壇陳武/帝人修繕南郊圗壇高二丈二尺五寸上廣十丈柴)
　(燎向天便金陵故事云梁武帝時改作四周築土壝/宫三重  殿一所兆域數里今其地在城東南與婁)
　(湖相/近)南唐郊壇即梁故處在長樂鄉去城十二里今
　為藏氷之所
北郊壇案建康實錄在縣東八里潮溝後東近青溪
　考證晉元帝立南郊未立北郊明帝大寧三年始議
　立北郊未及建而帝崩成帝咸康八年追述明帝前
　指於覆舟山南立之制度一如南郊(宋書云江左未/立北壇地祇衆)
　(神共在天郊成帝立二郊天郊六十二神五帝佐日/月五星二十八宿文昌北斗三台司命軒轅后土太)
　(乙天乙太㣲鈎陳北極雨師雷電司空風伯老人六/十二神也北郊則四十四神五嶽四望四海四瀆五)
　(湖五帝之佐沂山嶽山白山霍山毉無閭山蒋山松/江㑹稽山錢唐江先農凡四十四神也江南諸小山)
　(盖江左所立猶如漢京闗中小水皆有祭秩也文帝/元嘉十六年有事北郊帝復下其議于是八座奏省)
　(四望松江浙江五湖䓁座其鍾山白石既土地所在/並留如故文帝立儒學舘于北郊十二年嘗閱武于)
　(此/)宋孝武大明三年移北郊於鍾山北原今鍾山定
　林寺山巔有平基二所濶數十丈即其地(宋書云北/郊晉成帝)
　(世始立本在覆舟山南宋太祖以其地為樂遊苑後/以其地為北湖移于湖塘西北其地卑下泥濕又移)
　(于白石村東又以為湖乃移于鍾山北原道/西與南郊相對後罷白石東湖北郊還舊處)梁武帝
　北郊為方壇上方十丈下方十二丈高一丈四面各
　有陛其外為壝再重陳北郊為壇髙一丈五尺(晉王/恭使)
　(前将軍王珣入守北郊安宋元嘉中每閱武于此㤗/梁嗣徽引齊兵為冦侯  都距齊軍于北郊壇紹)
　(中齊蕭軌等渡江/亦屯于北郊壇)
禖壇石按通典江東太廟門北有石文如竹葉小屋覆
之宋文帝元嘉中脩廟所得陸澄以為晉孝武時郊禖
石然則江左亦有此禮矣或曰百姓祀其傍或謂之落
星石
明堂在城東南七里不詳其處
　考證宋書晉元帝受命中興依漢故事宜享明堂宗
　祀之禮江左不立明堂故闕焉大明五年有司奏國
　學之南地實丙巳爽塏平暢足以營建其墻宇規範
　宜擬則太廟惟十有二間以應朞數但作大殿屋彫
　畫而已無古三十六户七十二牖之制是年五月新
　作明堂丙巳之地宫苑記云在博士省南(博士省在/國學南國)
　(學在太/廟南)　梁武帝天監十二年詔以明堂地居卑濕
　可量就埤起以盡忱敬　陳亡焚毁皆盡将作監大
　匠宇文愷量臺趾丈尺寫様奏聞
晉太廟舊址在秦淮西
　考證晉太元十六年二月庚申改作太廟秋九月新
　廟成案地志太廟中宗置郭璞遷定在今處帝常嫌
　廟東廹淮水西逼路至此年因修築欲依洛陽改入
　宣陽門内尚書僕射王珣奏以為龜筮共違帝從之
　於舊地不移更開墻埤東西四十丈南北九十丈宋
　以後仍之至陳乃廢
　　社稷(諸壇附/)
府社壇舊在城南與江寧縣社壇同處慶元元年留守
張公杓移置下水門内秦淮南㟁風伯雨師壇附
上元縣社壇在縣白下門外尉司之東
　記云(上元治秣陵中名北縣先唐合于江寕宣孝皇/帝五載號上元明年因以名邑國朝天禧間昇)
　(州為節度府中興嶽狩列于陪京一同之寄視昔為/重矣淳熙六年五月承議郎趙侯来涖兹邑時丞相)
　(申國公以魁望鎮北門寛大龢平百吏樂職侯素所/蓄積得展布之下車之冬首治馬驛財力大充弗沮)
　(弗媮顧瞻社宫嵗月荒老祠宫日漫間嘗寓之他所/侯曰是職也宜先粤明年撰日即工以七月既望經)
　(始三旬而成其地西直臺城財里所東走句曲南枕/秦淮北眺鍾山中為屋六楹有畸外為垣餘百五十)
　(丈崇崇其壇時立爽塏雲煙紫翠森列獻状春秋蕆/事􁦌㦸具來明宫齋廬崇飾儼雅子男邦君之祠莫)
　(與儷焉先是歳戊戌國家用太社令言制詔郡邑増/社稷之禩于時百辟肅然連心盖謂風人所稱祈報)
　(惟謹考儒先論勾龍棄之功與素王等故得祀徧天/下嘻其重矣哉今兹壇崇恭上之詔明古之訓一舉)
　(而二媺具其始可書侯名伯晟字明仲篤古而文綜/練有官業同予第進士且俱吏吴中相樂甚書来徴)
　(吾文以記辭謝弗獲􁎊為蹠寔月而日之以諗來者/俾共于祀事尚侯之心云淳熙八年三月十五日宣)
　(敎郎充詳定一司勑令所刪定官奚商衡記并書乃/又記邑社久弗葺後四十年秋浦葉宰為長于斯)
　(更新之設壇壝四始甃以石築墻堵百六十有竒始/覆以瓦建齋宫十有八楹視昔加崇高焉前闢軒宇)
　(拜下始有地後剏直廬更衣始有所擇舊材可用者/為屋東隅以刲牲牷西隅以處徒御始肅然無譁舊)
　(循墻自北而八今始作南門舊行事草莽間今始為/砥道縣計比嵗赤立銖積粒聚經營于庚辰仲夏踰)
　(年而後落成夫邑有人民有社稷皆當務所不可緩/而新之亦常事也不必書而書之紀嵗月也嘉定十)
　(四年辛巳歳長至日記淳又記金陵五邑上元為壮/邑有社社有宫經始于  熙庚子越四十年稍葺于)
　(嘉定辛巳又二十有三年秋浦陳侯始至視宫墻摧/頽已甚樵牧出入蕩無限制未幾齋廬為西風所震)
　(棟撓屋壓積瓦礫與壇齊秋祀雨驟作仰漏旁穿無/所庇障相禮者至操盖行事薦祼興俯弗暇如式侯)
　(惕然靡寧喟然歎曰令所職在農農所重在祀春祈/秋報從昔加嚴旱乾水溢于焉致禱而蕆祀之地圯)
　(陋如許奚以收聚誠意求神顧歆乎拱睨之間始銳/意更新且召梓人手畫口授大畧定矣将漕孟公㸃)
　(廉而聞之自當塗書扁額來力賛其成侯退而視夫/帑廪則枵如也且邑為附庸一絲粟皆上之府令不)
　(以負租督過已幸茍可撑拚了歳月何新為新之寧/不勤吾民前此諉之近郊里正吏執舊比來令汛焉)
　(責之彼茍焉塞責不久仍敝與其煩費而無補孰若/撙約以有待力裕則其辦也不擾期寛則其成也不)
　(茍乃銖積粒累一意濟斯役迨今春而始畢工棟宇/易以堅木繚墻覆以陶瓦去積壊披荆榛置門闗嚴)
　(扃鐍于是仰瞻乎齋宫昔撓而今隆周視乎垣墉昔/痺而今崇循行乎壇壝之中昔窒而今通于斯過者)
　(昔慢而今恭矣終三年間無嵗不豐十八郷之民謳/歌于春風和氣中含侯不容口侯曰此神之休吾何)
　(功之有欿然以為未足也儲材庸力凡可以植壊起/仆者靡不精思治事之庭退食之堂游息之圃淑問)
　(之所向之浸滛朽腐藉濕支傾凛乎若壓不可一朝/居者咸撤新之市材役工直與時平交手界予鴈鶩)
　(行一孔弗敢謾訖事而田里晏然罔聞知夫嚴壇宇/以事神也肅居處以洽民也侯于此盖兩得之非才)
　(有餘孰克辦此由逢辰觀之學為本才次焉世之為/操切為不恤者遇事立辦而民不免告病兹非短于)
　(才正以過于有才耳然則以才集事非難以學為政/斯難吾夫子于門人之為邑者至不輕許子路在四)
　(科中以政事稱然聞其使子羔為費宰則曰賊夫人/之子及其言有人民社稷何必讀書則曰是故悪夫)
　(佞者盖未嘗讀書而使之即仕以為學未必不適以/害之未必不至于慢神而虐民子路且以此為聖人)
　(所非甚矣邑之不易為也侯以儒飾吏由分敎有聲/而長斯邑亷而不求人知明而終歸于恕民神之主)
　(也政善故得民民和故神降之福居是室也微有媿/于心登斯壇也将有愧于神新社宫而及縣治其寔)
　(相闗其本則在講學是說也健决之吏笑以為迂學/道愛人者儻有取焉逢辰備數郡之學與侯相始終)
　(三載于此知侯為詳輒述所見以詔無窮侯名夢高/字子升治行轉聞及𤓰而代有日方進進為時用云)
　(淳祐五年嵗次乙巳三月望日從事郎充建康府府/學敎授方逢辰撰并書奉議郎差充㳂江制置使司)
　(主管機宜文字兼參議官汪埴篆額從事郎建康府/上元縣丞趙洪脩職郎建康府上元縣主簿趙崇檐)
　(廸功郎建康府上元/縣尉徐宗大同立石)
江寧縣社壇在縣西南府社壇之東
溧水縣社壇在縣西南二里(紹定四年知縣史彌鞏移/建于縣治西北望京門之)
(裏景定元年二月權/縣事趙介如重修)
句容縣社壇舊在子城北今移在青元觀西南(陳後山/談叢葉)
(君表為句容令縣有/盗改置社壇而盗止)
溧陽縣社壇一在縣西南二里
　記云(邑之祀事社稷為重祈報有常廼所以為民也/記曰重社稷故愛百姓亶其然乎則垣級之隳)
　(毁祠室之撓腐詎容若是恝耶溧陽社壇在縣治之/西自立縣固巳立社第嵗乆不治壇圯壝夷蓁莽潢)
　(汙或致窊穢春秋薦享牲糈雖具而寓祭之所乃不/克稱行禮者恧覿禮者歉嘉定戊寅㑹稽陸公來視)
　(邑事始慨然念之然政務膠轕財計枵瘠支顛補罅/未暇也越明年已卯嵗則大熟十有一月崹既尉兹)
　(邑獲忝僚末以事公公眷顧特垕有懐必吐閱嵗庚/辰嘗諭崹曰社稷自古尚矣考先儒之釋社者五土)
　(之神稷者五榖之神勾龍配食于社棄配食于稷盖/亦各以其有功于水土者配然而犧牲既成粢盛既)
　(潔祭祀以時則可以必其無旱乾水溢之憂不然則/且将變置其所配食之人矣古人興事盡誠責寔幽)
　(明不間若此今兹登稔薦臻家給人足公私倉廪儲/粟浩穰豈非社稷之有功于民乎不葺其弊不新其)
　(舊不嚴其報非予責而誰責崹曰唯于是九頓首以/順公之美賛公之决居無何公廼捐金發帑下公移)
　(尉司督役兵䕶作六月甲申衆工齊事七月癸丑乃/成為二壇其廣袤也丈九尺有五寸其崇峻也二尺)
　(有五寸以祀社稷又為三壇其廣則丈其崇皆然列/于左右以祀風雨雷之神齋獻俛薦與灌奠燎瘞各)
　(共乃位各得其所外門旁廬績藻一新明敞改觀公/始蕆事儀牧増煥神之聴之祥祉昭格庶民用寧百)
　(榖用成公之重社之義為民之意于是乎驗矣雖然/昔子路使子羔從政于費邑吾夫子以為賊夫人之)
　(子子路曰有民人焉有社稷焉何必讀書然後為學/而夫子深悪其佞盖子路謂有民人而治之有社稷)
　(之神而事之治民事神于是而習是亦為學而不知/古者學而後入政未聞以政學者也然則詎可以不)
　(讀書于治民事神之先乎矧惟公之先公世世積學/逮于西清鳴道闡文日益富贍而源流所自公獨深)
　(造之博洽經籍貫穿史傳以至終夜不寝益進進而/不息則其讀書也豈尋常者比哉故其于縣堂亦必)
　(以讀書匾之凡政績彰彰無非其英華之發見者也/重社愛民特其一耳公命崹記其事因以述之併及)
　(公學古從政之大㮣以示來者云時嘉定十有四年/正月廸功郎建康府溧陽縣尉陳崹記  又記次春)
　(初至溧上適行社祭入壇之境道茀而垣圯壇壝存/縱廣大畧祠官屋上漏下濕幾不可頓足問其方所)
　(則違于經詳其儀設則悖于禮觀諸祝史則翫于習/竣事而退厥衷愀焉曰令司社稷也社稷民命也春)
　(祈秋報此為何事以至于此盖邑猶家也整則事事/條理不特内寝堂外門巷所以妥神靈者亦然若家)
　(廢則事事踈窳居處出入弗治何有于幽明祝告之/所次春静而思前此視邑之刓敝有不暇葺者况社)
　(稷乎雖然置彼整此猶不失為社稷主其邑孰為大/社稷為大社稷不治是忘本也夫天統元氣而始萬)
　(物地統元形而生萬物人禀氣受形所以位天地育/萬物也先王之制饗帝則于郊祀社則于國凡皆以)
　(類來之邦國都鄙則設社稷之壝社土神也配以棄/風雨雷因地為神也祭以時盖天之尊不可凟而人)
　(依形以立取財以飬惟地冣親故田社所以神地道/也正道不明禮樂廢壊士狃見聞之陋以疑天地之)
　(性人役利害之私以淆鬼神之分繇是祈哀于老佛/乞靈于龍岡謂寳坊真舘潭洞湫濼之所尊于社稷)
　(黄冠白足巫覡方伎之流上于禜襘嗚呼其昩理也/甚矣次春早夜恂慄幸邑治粗葺則及于社稷因考)
　(晦庵朱文公參訂政和新儀凡神位祭器儀式具可/法也廼正方嚮廼新閈垣廼闢塗路為屋凡九楹望)
　(拜有宫執獻有位祭器有室更衣有所于以飭玩立/惰示吾重社稷之意記不云乎重社稷故愛百姓重)
　(民愛也重社稷敬也愛固生于敬也輕社稷而曰吾/能重民誣矣雖然人心涵太極五行之理所謂敬者)
　(澄穆虛静以此神明交彼神明無念不敬則無民不/爱儻平日心與敬違雖矯飾于拜伏獻祼之頃非敬)
　(也如民何次春既以自警併著其刻于社以告來者/寳祐改元八月吉日宣敎郎特改差知建康府溧陽)
　(縣主管勸農營田公事兼㳂江/制置使司幹辦公事劉次春記)
風伯雨師壇附府社壇
祭龍壇在縣西南十二里隂山上國朝景徳三年置
古太社太稷壇晉元帝建武元年初立宗廟社稷在古
都城宣陽門外郭璞卜遷之左宗廟右社稷𤣥風觀在
太社西偏對太社右街東即太廟地社立三壇帝社太
社各一稷一在縣東二里
　按宋書(晉元帝建武元年依洛京二社一稷禮左宗/廟右社稷歴代因之洛京社稷在廟之右而)
　(江左又然也吴時宫東開雩門疑吴社亦在宫東與/廟同所也宋仍舊無所改作  寔錄云晉初仍漢舊)
　(儀置官社而無官稷太社有稷而官社無稷故常二/社一稷也太康中詔併二社之祀傅咸奏宜如舊詔)
　(一依魏制至元帝建武元年又依洛京二社一稷隋/志梁社稷在太廟之西盖晉元帝建武元年所創有)
　(太社帝社太稷凡三/壇門墻並随其方色)
雩壇通典晉穆帝永和中有議制雩壇于國南郊之傍
依郊壇逺近注阮諶云在巳地隋志天監九年有事雩
壇遂移於東郊在籍田之域内(武帝以雨既隂類而求/之正陽其謬也甚東方)
(既非盛陽而為生養之始則/雩壇應在東方祈晴雨于此)
籍田壇在城東十五里按隋志普通二年又移籍田於
建康北㟁築兆域大小列種黎柏便殿及齋官省如南
郊别有望耕壇在壇東帝親耕畢登此以觀公卿之推
别有祈年殿普通二年徙籍田於東郊外十五里(詔曰/平秩)
(東作義不在南前代因襲有年禮/制可于震方問求沃野具兹千畆)大同五年又築雩壇
於籍田兆内(紹㤗元年齊徐嗣徽復入至𤣥武湖陳武/帝遣侯安都扼之戰于耕壇南即此地也)
蔡宗旦金陵賦注梁籍田壇在城東二十里青龍山之
前
鍾山壇在鍾山南巖上苻堅大軍至夀春晉武禱於壇
神曰當助攻堅見八公山上草木盡為人形又聞風聲
鶴唳皆言王師至堅衆大潰西走制使姚公希得任内
剏修社壇邦之有社重祀也壇壝齋廬嵗久頽敝景定
四年鼎新修剏祭壇四座齋㕔一所櫺星門及前後左
右挾屋看守宿屋大小總一十有七間週廻界墻屋下
装摺一圎備總費四萬二千七百餘緡米五十三石有
竒
社壇大使馬公光祖重建郡邑有社壇春祈秋報古也
今存其名而禮制失之矣祀事之頃升降跪起聴命胥
徒動容鄙野甚非所以格神明而來靈貺也夷考政和
五禮新儀壇壝崇廣具有成式乃命主江寧簿楊相如
按古制而築之社稷之壇各一飾以方色燾以黄土南
位而北向燎壇瘞坟悉如禮又為齋廬兩間以備隂雨
而祭風雨雷三壇位北向南亦鼎新焉
　記云(社稷在祀典視羣祀為重以其闗于民者大也/我朝政和列于五禮新儀淳熙編次成書頒之)
　(天下制度威儀􁅰悉畢載自禮律同錄藏于法家不/能家傳而人誦之州縣循習茍簡平居暇日莫過而)
　(問及乎行事惟執事者是聴諉曰籩豆之事則有司/存有志于古者相視太息而巳金陵陪都立社有年)
　(矣壇壝非制祭器禮服猶闕咸淳丙寅夏潦害稼丁/卯雨不時若裕齋先生馬公念念在民靡神不舉社)
　(稷莫失焉至誠昭格以克有秋嗣嵗将興祀事斯蕆/于是天台楊相如以江寧主書備員幕底公前而命)
　(之曰余三守兹土至則首謁于社環視諦觀大異先/朝所頒之制非闕典欤夫明則有禮樂幽則有鬼神)
　(天有四時春秋冬夏風雨霜露無非敎也地載神氣/風霆流形庶物露生無非敎也禮之不存神将安饗)
　(獨念夫古者先成民而後致力于神曩民瘼未甦㒺/敢輕用其力兹歳事告豐民氣熙洽繄神之貺今守)
　(臣古諸侯也社稷之事可不改而正諸子慈湖家學/也從臣嘗以明古禮薦于朝矣盍為我興起而一新)
　(之俾此邦知有此故典洗積習之陋亦幸之大者竣/事則執筆以記其勿多遜相如不敏懼弗克堪載惟)
　(公以社稷重臣心乎社稷如此何敢不恪乃祇率指/誨荒榖旦度舊址聚羣材㑹衆工審其面勢南直牛)
　(首二壝對峙五壇崇成社稷位于午風雨雷位于子/昔主石不琢今方圎中度昔陛不四出今升降有階)
　(昔方色不施今五彩輝映昔瘞燎無所今壇坎從方/致齋有次熟牲有庖犧象豆籩簠簋尊爼罍洗勺篚)
　(拈帨巾幂必以式旒冕弁幘衣裳韠佩組綬帶履績/畫絺繡必以等經始于良月越明年成一物不欺百)
　(廢具舉以此交神明其庶矣乎公之盛心豈為徼福/于神而為是哉亦曰禱祠祭祀非禮不誠不荘期于)
　(仰稱國家立社之意焉爾矧公之于政簿斂勸分蠲/租己責養老慈㓜恵孤恤寡獄無寃民庭無留訟已)
　(定對越而無媿社稷有靈愚知其福公之民也昭昭/矣相如既奉公命董其役紀其成復請于公圗而刻)
　(之碑隂以扶是禮于勿墜云戊辰正月既望脩職郎/建康府江寧縣主簿兼本府僉㕔楊相如撰并𨽻古)
　(脩職郎特差充建康府/府學敎授許稟篆盖)
　　諸廟
城隍廟唐天祐二年置舊在城西北今在府治南御街
東太廟街内
東嶽廟在城内西南斗門橋東國朝雍熙二年置紹興
十一年重建
江瀆佑徳廟在城西清凉寺東
　事跡(紹興三十一年十一月二十六日知樞宻院事/督視軍馬葉義問言比金人進逼江上與鎮江)
　(建康太平諸郡纔隔一水先被金人謀開第二港河/欲徑衝丹徒施工累日一夕大風沙漲截斷不得渡)
　(以為水府隂佑仰惟陛下神聖威武将士用命虎狼/之衆未遂衝突然㴞㴞大江横截其前敵軍為之逡)
　(廵退卻雖有舟楫不得施者實神隂相于冥冥之中/所以致然乞詔禮官考其制依五嶽例峻加帝號令)
　(建康守臣擇地建廟其金山采石二水府乞増封遣/官精潔祭告已而太常寺言江瀆已封廣源王止係)
　(二字欲特增加六字作八字上擬昭靈孚應威烈廣/源王令建康府守臣即爽塏之地建廟賜額曰佑徳)
　(其乞峻加帝號一莭恢復中原日别議封冊兼契勘/廣源王本廟係在成都府今來所封廟額并増八字)
　(王令本廟一體稱呼從之潜黄度記云爾雅水自江/出為沱漢為潜禹貢紀沱  梁州以岷嶓見著所出)
　(也荆州以九江見著所入也漢東南行過大别與江/俱東至彭蠡漢行于北為北江江行漢蠡之間為中)
　(江孔安國曰有北有中南可知近出蘇文忠公遂以/彭蠡為南江余謂此經文也禹貢𨗳山出岷衡荆州)
　(分域衡陽為南界贛水發大庾嶠下合彭廬牽淦盱/濁餘鄱僚循十川鍾于彭蠡為大澤與江漢東入海)
　(是為南江其源委可攷故曰此經文也揚州紀彭蠡/下出三江江漢加彭蠡為三矣余登金山其北為鶻)
　(窠山兩山對立江分為三而東因陸羽三泠之説驗/禹貢三江為信又求所謂第一泉者在今寺北趾僧)
　(舍中號中冷水冷泠字之訛也它日有為余言金山/下二十里有海門山亦兩山對立江分為三入海它)
　(日又有為余言歴陽有東西梁山對立江中江亦分/為三而趋東乃知自九江而下山之行乎江中者皆)
　(岷嶓下尾江域于山雖波流相漸被而異槽其安行/順道而不駭蕩遷徙者由此也夫自漢尚書家説沱)
　(潜説三江皆失實吴越春秋范蠡泛舟出三江説者/謂浙浦陽剡三水異出合流于㑹稽郡之東北今猶)
　(稱三江口瀕海小瀆稱謂偶同非一州之望不足紀/錄水經松江下流竒分為三酈道元引吴都賦指東)
　(江婁江與松江為三瀆尤小本無三江之名且非口/岸盖牽合不可憑也金陵故石頭城南有江瀆神廟)
　(不知其所起紹興辛巳敵入冦郡禱于廟敵潰去有/㫖賜號佑徳乆之棟宇頹圯弗稱靈貺嵗在癸酉制)
　(置劉公改作之江𨗳源岷山行梁荆揚三州三千餘/里挾漢蠡而長之由此入海灌溉濟涉之功博矣食)
　(于此宜也因念河自秦漢不行九河故道濟絶源不/復截河入滎淮亦與汴泗交錯多非禹跡四凟惟江)
　(溟淼衍長持固處順歴數千載而津逕不易方其自/梁入荆去海尚逺甚而已有朝宗之勢經特表見之)
　(夫豈非融結之初其受/命于兩間者為獨異也)
真武廟在宫城西北清化市東國朝太平興國二年置
(建炎四年金人燒建康凡官舍民居/寺觀神祠無不蕩盡惟此廟獨存)
後湖真武廟本吴赤烏𤣥武觀後燬於兵國朝嘉泰中
王運使補之親即其地禱雨而應遂建真武廟(取土得/龜蛇)
嘉定間胡運使摫增創前殿寳慶初丘大卿夀邁又増
兩廊三門
蒋帝廟在蒋山之西北去城一十二里
　事跡神蒋姓名子文漢末尉秣陵死而靈異吴大帝
　為立廟(搜神記曰蒋子文廣陵人嗜酒好色自謂已/骨青死當為神漢末為秣陵尉逐盗至鍾山)
　(下賊擊傷額因觧綬縛之有頃遂死及先主之初其/吏見子文于道乗白馬執白羽侍從如平生子文曰)
　(我當為此土神為吾立祠不爾使蟲入人耳為災吴/主以為妖言後果有蟲入耳皆死醫巫不能治又云)
　(不祀我當有大火是嵗數有火災吴主患之封為中/都侯加印綬立廟改鍾山為蒋山表其靈異  吴志)
　(吴初封子文為中都侯次弟子緒為長水/校尉皆加印綬立廟堂轉號鍾山為蒋山)晉加相國
　之號(晉蘇峻之難鍾山神同蒋侯為助且曰蘇峻為/逆當共誅鋤之後果斬峻  太元中苻堅八冦)
　(望見王師部陣齊整又見八公山上草木皆類人形/憮然有懼色初㑹稽王道子聞堅入冦以威儀鼓吹)
　(求助于鍾山神奉以相國/之號及堅望見若有助焉)宋加相國大都督中外諸
　軍事封蔣王(杜佑通典宋髙帝永初二年普禁滛祀/自蒋子文以下皆絶孝建初脩復加蒋)
　(侯爵位至相國大都/督中外諸軍為蒋王)齊進號為帝乃以廟門為靈光
　門中門為興善門外殿曰帝山内殿曰神居(齊永明/中崔慧)
　(景之難迎神還臺以求/福助事平乃進帝號)梁武嘗禱雨有異及魏軍圍
　鍾離復見隂助　南唐謚曰莊武帝更脩廟宇(徐鉉/奉𠡠)
　(撰碑其畧曰蒋帝孕清明之氣禀正直之資寔缺徳/之所生與五龍而比翼自西江考績缺联事于𤣥夷)
　(北部申威輯庶功于黄缺于時祚終四百運偶三分/人懐墜炭之愁家有剝廬之痛帝則勤勞狥物慷慨)
　(憂時既援張敝之桴即震李崇之鼔赤心未盡執漢/節以忘生青骨難誣降北山而受享飛蟲顯裕生民)
　(之舒惨焉依白馬耀竒平昔之威容如在云云區詔/曰蒋帝受命上𤣥奠職兹土功昭累代澤被中  所)
　(謂有益于人以死勤事者也今位號已極名謚弗彰/闕典未申朕甚不取其以勝敵克亂之業為人除害)
　(之功因姓開國追謚荘武仍/令有司脩飭寝廟備制度焉)國朝開寳八年廟火雍
　熙四年即舊址重建景祐二年陳公執中増修請於
　朝賜額恵烈(景祐二年春蒋荘武帝廟成廟去冶城/北走据鍾山之趾帝即東漢秣陵尉子)
　(文之神功烈載于前史威靈見于後世頃嘗逐盗勇/死誓當血食初有變怪乃祠于吴因姓名山雄壓境)
　(上繇吴迄晉或侯或王隂助國難終敗賊峻遂帝其/號偽唐因之至于我朝日月寖逺沿而不廢開寳中)
　(田野弗時悉火其屋厥後完葺甫就像貌厪存巋然/一隅鞠為榛莽前此出鎮率巨公大臣所處尊重未)
　(始經慮今潁川陳公繇内閣來殿是邦下車之明年/欵帝宇下周覽咨嗟頽圯之甚以為捍菑禦患實在)
　(祀典兹山之靈一府之望水旱疾疫嵗時禱祠神罔/攸居民不䝉福非豈弟父母之意即日庀徒飭材頤)
　(指面埶盡剗故悪聿圗宏壮既立門户乃樹堂宇前/後挾室左右列廡南翼隆厦烹燀之處北峙表位游)
　(憇之所廣敞静深幾百許柱遐眄輪奐若病瞳刮膜/忽見物象之明滅却睨巘崿如丹青新圗半出霄漢)
　(而飛動蘋藻可薦簫鼓可樂千里之俗矍然驚眂呌/呼奔走僉以為公尊奉神靈發揚幽光蘄于樂康覬)
　(于嵗成君子曰左傳有之神聰明正直依人而行者/也若夫公之聰直與神明通故神有所依憑而山得)
　(以嗣興説以使人不日而成不然何曩時之敗壊一/旦修葺若斯之盛欤先是御史蒋君司計東道盖出)
　(裔孫近在治所躬謁以竣鑱文于石府公感之愈加/誠焉二賢固符徼恵邦人不朽之作古之制也御史)
　(以予嘗學春秋繪傳其事/俾書始末而為之記云)政和八年漕使劉公㑹元
　重脩(政和八年福唐劉公㑹元将漕江左以事謁祠/下見其廊廡摧毁丹青皴剝懼無以仰稱威靈)
　(用政和六年天子徳音以官錢三萬有畸委屬縣完/治殿之毁者完之使新廡之狹者闢之使廣明宫齋)
　(廬煥然一新工始于正月十一日甲午而成于九月/十三日壬辰越三日公率属吏具祭祠下奉安神像)
　(事既畢以次列坐公顧客而謂曰事神者内誠欲其/至外儀欲其肅然事有激于外而動于内者不可不)
　(察也令夫祼以入廟者仰首四顧凜然竦動毛髪懼/色見顔面非脅于刑威使然也彼其見于外者嚴肅)
　(可憚則恭畏之心怵然生于内自然之勢也兹廟之/食于金陵将千嵗矣神之福斯民不可謂不乆而昔)
　(之上雨旁風丹堊不飾俾民之祀者牽牲奉爼以入/見其墮廢若此則恭畏之心何自而生焉夫挾謾易)
　(之心以求于神而神弗荅豈神之過哉今幸甚棟宇/復完使今而後民以業而育子孫士以神而蒞官守)
　(者咸知事神之理若此則庶幾乎兹廟常完而不隳/神之聰明亦将昭荅于無窮矣属吏邵摶摭公之言)
　(而為/記)乾道八年樞宻洪公遵重脩(記畧云乾道七年/詔侍衛騎軍屯建)
　(康明年樞宻洪公自當塗守安撫本道廼行城東直/蒋山得髙亢地以為營循山而北以謁于蒋帝之廟)
　(慨然念神之食于兹山千數百年赫有靈響輔世討/賊前王賴焉今貔虎萬羣連營其左折衝之威神尚)
　(克相之而祠宇陋頹不葺何以徼福于是撰時鳩徒/治其廟若神之百湏皆侈而新之四月戌午告成移)
　(書石湖之上求文以為記云云竊惟神之英烈能殺/身不顧發靈兵間漂疾無方掀推逆兇已敵先代所)
　(愾至像設輿馬皆有行色可謂壮哉可謂異哉嗚呼/秣陵之盗不烈于焰天之㓂石頭之逼不慘于舊京)
　(之禾黍鍾離之橋郡陽之柟不熾于中原萬里數十/年之氛埃神于其小者猶能奮其威怒有此武功寕)
　(獨無意于稽天之大恥乎嘗試酌椒漿桂酒酹神而/問之其必有不虗之報以無負于洪公公亦将合人)
　(神之助崇建勲業以無負于上之倚重焉成大不佞/故志其逺且大者以告神且以復公之命八年十一)
　(月二十六日左朝奉郎充集英殿脩撰新知静江軍/府事提舉學事兼管内勸農使充廣南西路兵馬都)
　(幹轄兼本路經畧安撫使兼提舉買馬吴縣開國男/食邑三百户賜紫金魚袋范成大記并書資政殿大)
　(學士左中大夫知建康東府事提舉學事兼管内勸/農使充江南東路安撫使馬步軍部總管兼營田使)
　(兼行宫留守鄱陽縣開國子食/邑六百户賜紫金魚袋洪遵立)
　題詠(元祐辛未裔孫新安仁令静題青骨沉埋恨未/休寒烟深鎖舊山愁悲風力掃攙搶日勇氣平)
　(吞澤國秋身殞一朝心報國功襃千古首凝旒當年/白羽雲頭扇還許來仍得見不又鍾阜巍巍插太虗)
　(祠堂高拱此山墟誰言荒草埋青骨時有仙風掃舊/廬  曽極白馬千年繫廟門爐煙浮動衮龍昏闔棺)
　(謾說榮枯定青骨猶當履至尊患楊備□區巖扉敞/廟門靈風時動㦸衣翻禦災捍  隂功大玉冊榮加)
　(帝者尊相馬之純一尉為官亦已輕後來封爵一何/榮骨青  貌由來異羽白威神儼似生嘗遣隂兵随)
　(義旅不從私禱長姦萌自當血食鍾山上仍與鍾山/換却名又爵以封王崇六代謚為荘武自南唐緣何)
　(血食垂千祀為有威靈庇一方魏有鍾離尋敗走秦/屯淝水輒奔王蟲生火起徒妖怪載記還應擇未詳)
吴大帝廟在西門外清凉寺之西舊傳今廟即當時故
宫
　題詠(袁世弼詩人若曹瞞虐天悲漢祚終山河分鼎/峙氣象發江東一旦墟京洛彌年豢㓜沖炎精)
　(竟灰燼紫盖出艨艟長䇿資公瑾雄材得呂䝉招延/師友議繼述父兄忠舊府峨雙闕驚濤湧半空風雲)
　(龍虎勢日月帝王宫地力因時險神謀與意同屈伸/思所濟逆順審于衷駿足始交質靈牙曜即戎同盟)
　(界函谷獨斷保蠶叢定覇葵丘劣推心建武同長沙/兆生讖典午刺餘風戰守餘忠在登臨四望中隴遷)
　(成萬古世異想羣雄歌舞歆民祀干戈逐虜功征㠶/來浦外久客愴途窮精鋭消孤劍飄零若斷蓬徘徊)
　(廊廡下紅葉亂江楓遊曽極曽将一劍定全吴斗大/祠庭泣楚巫故國神  應撫掌蘆花楓葉幾年無)
　(周師成曽是東南第一王眼看此地六興亡東緣有/酒登京口西為無魚憶武昌非復虎臣陪殿上空餘)
　(猩血泣祠旁何年並建琅邪廟共對淮山草木長作/劉克荘露坐空山裏英靈喚不廻乆無祠祭主曽)
　(帝王來壊壁蟲傷書殘爐鼠印/灰今人渾忘却江左是誰開)
晉元帝廟唐天祐二年置舊在城内西北卞将軍廟側
國朝景徳四年重脩後移就嘉瑞坊城隍廟東廡嘉定
五年黄公度作新廟于石頭東兩廡設禮樂羣英三十
六像(太傅丞相中外大都督始興文獻公琅邪王𨗳字/茂𢎞  太保中書監錄尚書事領揚州刺史衛将)
(軍大都督十五州諸軍事贈太傅廬陵文靖公陳國謝/安字安石  侍中太尉使持節都督并冀幽三州諸軍)
(事廣武愍侯中山劉琨字越石/贈車騎将軍范陽祖逖字士稚)　(鎮西将軍豫州刺史/散騎常侍安車軍司)
(贈侍中驃騎将軍開府儀同三司嘉興元公吴郡顧榮/字彦先  左光祿大夫開府儀同三司贈司空穆侯㑹)
(稽賀循字彦先陽驃騎将軍散騎常侍贈開府儀同三/司臨湘穆侯丹  紀瞻字思逺  尚書右僕射贈光祿)
(大夫平陽鄧攸字伯道南安南将軍使持節都督梁州/諸軍事梁州刺史贈征  将軍尋陽壮侯汝南周訪字)
(士達南平南将軍使持節都督江州諸軍事江州刺史/贈鎮  大将軍儀同三司觀陽烈侯汝南應詹字思逺)
(騎驃騎将軍都督兖豫幽冀雍并六州諸軍事假節散/  常侍贈左光祿大夫儀同三司秣陵簡侯廣陵戴淵)
(字若思城尚書左僕射䕶軍将軍贈左光祿大夫儀同/三司武  康侯汝南周顗字伯仁  散騎常侍輔國将)
(軍領左軍将軍監湘州諸軍事南中即将湘州刺史贈/車騎将軍譙閔王河内司馬承字敬才  尚書令假節)
(領軍将軍給事中贈侍中驃騎将軍開府儀同三司建/興忠正公濟陽卞壺字望之  侍中太尉使持節都督)
(揚州諸軍事贈太宰南昌文成公高平郄鑒字道徽事/持節侍中太尉都督荆江雍梁交廣益寧八州諸軍)
(荆江二州刺史贈大司馬長沙桓公鄱陽陶侃字士行/  散騎常侍驃騎将軍開府儀同三司使持節都督江)
(州諸軍事江州刺史贈侍中驃騎大将軍始安忠武公/太原温嶠字太真  司空征西将軍使持節都督江荆)
(豫益梁雍六州諸軍事江荆豫三州刺史贈太尉永昌/文康公潁川庾亮字元規  右衛将軍贈衛尉零陵忠)
(伯琅邪劉越字世瑜内侍中贈光祿勲潁川鍾雅字彦/胄  散騎常侍宣城  史贈太常萬寧簡男譙國桓彞)
(字茂倫中衛将軍左光祿大夫開府儀同三司散騎常/侍贈侍  車騎大将軍江陵穆公吴郡陸曄字士光)
(鎮東将軍散騎常侍㑹稽内史贈車騎将軍開府儀同/三司餘不貞侯㑹稽孔愉字敬康  散騎常侍廷尉贈)
(光祿勲晉安簡男㑹稽孔坦字君平史使持節侍中都/督揚豫徐州之琅邪諸軍事揚州刺  驃騎将軍錄尚)
(書事贈司空都鄉文穆侯廬江何充字次道男左光祿/大夫開府儀同三司贈侍中司空濟陽文穆  蔡謨字)
(道明廷光祿勲右光祿大夫西平清侯琅琊顔含字𢎞/都    尉領著作長樂侯太原孫綽字興公  右将軍)
(㑹稽内史贈金紫光祿大夫琅邪王羲之字逸少同尚/書令散騎常侍衛将軍贈侍中驃騎将軍開府儀  三)
(司藍田簡侯太原王述字懐祖司散騎常侍䕶軍将軍/尚書令贈左光祿大夫儀同三  謚簡琅邪王彪之字)
(叔虎贈北中郎将都督徐兖青三州諸軍事徐兖二州/刺史  安北将軍藍田獻侯太原王坦之字文度  車)
(騎將軍侍中使持節都督江荆梁益寧交廣七州諸軍/事領䕶南蠻校尉荆州刺史贈太尉豐城宣穆公譙國)
(桓冲字幼子國衛将軍尚書令開府儀同三司贈司空/南康襄公陳  謝石字石奴  散騎常侍左将軍㑹稽)
(内史贈車騎将軍開府儀同三司康樂武公陳/國謝𤣥字㓜度  彭澤令鄱陽陶潜字元亮)
　葉公適作記(城隍廟晉元帝舊祠孤寄寒窶牲瘦酒/薄祝史桀慢執吏懈弛不記其王此土)
　(也嘉定五年江淮制置使黄公度作新廟于石頭初/卞壼有食嵇紹配馬公謂壼名輩後紹當以序列且)
　(均晉臣也因徙置廟東房又謂晉傳四姓嘗為中原/共主更七八巨冦不害其立非用材致然耶故設繪)
　(事兩廡起劉琨迄陶潜三十有四人表異之又謂玊/𨗳謝安獨晉所恃以存也故特像于廟西房客或顧)
　(而嘻曰惜乎是役也商周之相孚終迓衡是以銘常/勒鼎烝從祫侑示其不忘漢唐陋矣其殊勲盛烈亦)
　(紀官爵圗形貌有麒麟雲臺凌烟之目夸其得意及/後子孫忽于念功棄不省錄運去物改臣主同盡名)
　(跡俱冺一抔之土不暇為謀徒使文士弄筆于墜編/遺簡之餘騷客費吟于殘烟哀草之外其亦有足哀)
　(也建康雖晉都邑千載既逺遷革尤多尋冶城問新/亭豈復異時髣髴哉今不惜數畆之宫聚其賢勞祼)
　(饋以倫山川具存楹桷可想行者翼然如瞻太極之/題止者洗然如聞廣室之論然則公之好古非若魯)
　(殿秦碑愛其剝缺摧落而已茍有益于世敎以今凖/昔猶一日也方王處仲簒勢已成舉朝不悟尚安恬)
　(自若惟帝視為腹心之疾决意討除憂辱逮身忠義/激發至于卒殄滅之不然晉亡久矣盖過于明斷而)
　(無不足也自正始以風流相命黨好成俗士雖坐談/空觧不畏臨戎及氣倍勇積則袴𥜗子弟能破百萬)
　(兵矣盖清談致効而非䘮邦也二事終始大節疑史/妄評故畧著云五月一日龍泉葉適記吴人滕宬書)
　(鄱陽余襄篆額廟作亍四月已卯/八月丁丑落成十月已丑刻記)
　題詠(曽極茅茨綿蕝寄江東陵廟囘看渫血紅右衽/危冠纔自保未能無責敢言功  劉克莊元帝)
　(新祠西郭外野人弔古獨來遊隂隂畫壁閑冠劍寂/寂絲窠上冕旒勢比龍盤猶在眼事隨鴻去不廻頭)
　(葉碑廊下無人看/欲去摩娑又少留)
忠烈廟即卞将軍廟在天慶觀西晉蘇峻亂尚書令卞
壼與其二子死難南唐保大中始建忠貞亭於其墓北
國朝慶厯三年改亭曰忠孝元祐八年列於祀典
　胡銓作記(建業實江左一大都㑹其事繁職重在祀/與民為政者率皆先成民而後致力于神)
　(凡祀典所秩雜然不可僂數自社稷五祀四望四類/六宗八蜡無所不當祭又有實柴以祀五緯十二次)
　(槱燎以祀中能上能貍沈以祭山林川澤疈辜以祭/四方百物又有磔禳以祭飌雨壇壝以祭地祗瓢齎)
　(以祭水旱厲疫營鄼以祭國門屏攝以祭羣小祀中/霤以祭室神又有燅爼以侑食復胙以倞福以至十)
　(倫之義吁亦衆矣今大丞相觀文大學士和國張公/來鎮此府下車之初獨首及卞公之祠何哉銓嘗求)
　(其説稽之漢則曰節行者國家之金城稽之唐則曰/忠義者天下之大閑盖𨗳以徳禮則人尚名義嬰以)
　(廉恥則人矜節行故父兄之臣誠死宗廟法度之臣/誠死社稷輔翼之臣誠死君上守圉捍敵之臣誠死)
　(城郭封疆夫人皆戮力一心仗節死義則國家安圉/隠若長城是不亦節行者國家之金城與秦以并吞)
　(八荒之心欲帝萬世然云仗節死難之士有一茅焦/幾不免虎口故沐猴一呼而天下土崩東漢之亂獻)
　(帝越在草莽曹操奉以為主當是時天下已無漢矣/而惟曹氏之為聴姦斧逆鼎摶人而肆其酷海内凛)
　(凛以為漢亡在湏㬰耳然殺一孔文舉而忠臣義士/折首滅頂伏死以争終曹公之身而不得逞是不亦)
　(忠義者天下之大閑欤繇是觀之公之所以首及卞/公之祠其㫖豈不深且逺哉公道徳忠孝伏一世用)
　(不用為天下重輕雖去國垂三十年海内至今歌思/以相天子盖缺戕之歎破斧也人皆惜姬老之居東)
　(而折箠以荅赤眉也天豈容高宻之久外况其高勲/鴻烈藏在盟府視古人何愧焉而其意方将尚友古)
　(人歉然若不足孔子曰志士仁人無求生以害仁有/殺身以成仁孟子曰生我所欲也義亦我所欲也二)
　(者不可得兼舍生而取義者也公之意豈不端出于/是仰推無隄之輿展義吴㑹翫嵗愒日雖卧薪仰膽)
　(而未見死綏之節雖寝草枕戈而蔑聞執兵之陪顧/甌脫之警日聞恢復之期未指而士氣委靡呰窳偷)
　(生則茍而可㣲公崇尚名敎以砥礪頹風則孔孟仁/義之談幾何其不掃地也哉嗚呼尚忍言之或謂銓)
　(子言信矣敢問殺身成仁與舍生取義二者同異銓/曰不同夫仁人于死生無擇故能成仁義士于死生)
　(有取舍焉故止能取義殺身成仁夷齊以之舍生取/義子路有焉故結纓而死未能無擇雖然夷齊逺矣)
　(有志子路者或可企及不然猶不失為魯仲連也卞/公其何歉焉卞公諱壼字望之其大節舊史詳矣故)
　(不復識紹興三十二年嵗次壬午十二月朔左/奉議郎新權發遣饒州軍州事廬陵胡銓記)紹興
　八年葉公夢得又即亭之南為廟請於朝賜額忠烈
　為殿三間位置公像仍列公二子眕盱於右又以嵇
　侍中紹配食於左(請廟額状右臣伏見本府有晉尚/書令卞壼廟一所在城西南隅謹)
　(按晉書壼當南渡之初與王導庾亮寔相成帝蘇峻/之難以壼都督大桁東諸軍事捍賊力疾再戰遂死)
　(于敵眕盱見壼沒相随俱死忠孝之節萃于一門成帝/特贈壼侍中驃騎将軍開府儀同三司後復給錢脩其)
　(塋兆歴代封殖載在典祀自金人渡江殘毁殆盡竊/慮嵗久漸致湮沒臣已委官檢計重建廟宇方時多)
　(艱如壼等輩數百年間不過三五人宜有褒顯以詔/後來欲望聖慈特依應天府張廵許逺蔡州顔真卿)
　(例賜以廟額庶以興起四方仗/節死難之士共明君親之義)紹興十五年晁公謙
　之乾道四年史公正志嘉定四年黄公度皆脩崇之
　互見忠孝亭及墓下
伍相廟按建康實錄吴孫綝侮慢人神燒大航及子胥
廟今不詳其所(緫龜詩話云儀真觀西一水縈廻南入/大江號曰胥浦一日三潮俗云子胥解)
(劍渡江處其西又有伍相林對南岸竹篠溝下口又/有廟里俗呼為伍相泊馬廟其地在上元縣長寧郷)
晉謝將軍廟在城西南隅戒壇院之側唐咸通九年建
將軍盖謝𤣥也
　廟記(昔典午氏之東苻秦不庭空國南下淮淝之役/将軍談笑而却之其功係諸生靈其名播之天)
　(下其行事焜耀于史冊廟貌血食垂榮無疆此固不/待記而傳不因文而顯也有唐咸通九載肇祀将軍)
　(于城西南隅今統司中軍講武堂之右是其故址皇/宋乾道間統制魯侯安仁覩其堂皇淺隘日近塵囂)
　(練習戒期往來雜㳫廼改卜峻地用恢前規崇基峙/鳳集之臺勝勢接龍盤之阜然庭宇已成而不掲其)
　(號珉石既具而未刋其辭雖鴻勲偉績顯晦不在于/斯而嵗月無傳踪跡莫考亦非所以垂方來示永久)
　(也闕典未備因循逮今丁巳之夏適值風雨飄颻祠/門俄圯統領張扆㑹諸将校而言曰厥今王業偏安)
　(驕敵未殄于斯之時政宜勠力一心仰慕前烈将軍/之廟不克脩葺則何以繼魯侯崇泰山之志慰忠臣)
　(奮激之心乎廼相與出俸資鳩工徒易其舊閎表以/新額築植告備赫然改觀嗚呼提八千之衆破百萬)
　(之兵以生前之忠勇為身後之英靈草木皆人形風/鶴皆軍聲俾幽冥之昭格矧躬列于神明将見壮我)
　(軍容肅我行壘保佑社稷奠安邉陲其有望于将軍/者如此于是乎書時慶元四年嵗次戊午三月朔日)
　(三山鄭/之翰記)
　題詠(曽極兒輩能軍國未危更令朱序助聲威秦人/若也全師集雲毋車盛晉鼎歸  馬之純苻秦)
　(親自到淮淝真有回山倒海威只遣八千精銳去能/令百萬敗兵歸雖從太傅求方畧要是将軍識事機)
　(廟食如今知幾嵗英風隠隠動窗扉從闕輕肥喜處/誰知屐齒邊分明江左再神乾莫敎  此    子容)
　(易談兵/誇少年)
晉隂山廟在城西南一十二里晉建武中丞相王導於
岡阜間隐約見步騎數十駐立壠上導怪之使人致問
俄失其所夜見夢于導曰我乃隂山神也昨随帝渡江
寓泊於此卿為我置祠當福晉祚導以其事聞上乃置
廟於此仍名其岡為隂山國朝開寳八年平江南曺翰
重脩因為廟記書于堂之西壁
　題詠(楊備爐煙香斷暮雲凝隂徳山高衆所稱開府/琅邪舊䝉福龍飛一馬至中興  馬之純相君)
　(一日到郊坰步騎俄逢十數兵拂曉見來殊隠約中/宵夢此極分明隂山血食當知我晉帝南廵適從行)
　(事既奏聞因立廟/坡坨亦復享嘉名)
晉梅將軍廟在城南門外雨華䑓東地名東石子岡晉
梅頥嘗屯營於此又名梅嶺岡或名梅頥營後人即此
立廟
文孝廟梁昭明太子是也在城内西南新橋之西面臨
淮水建炎焚毁紹興五年再建
　題詠(曽極徳隠前星民已和山隈水曲廟何/多皇孫不得承天統猶使爾翁恨蠟鵞)
武成王廟在右南廂鎮淮橋之北御街西唐開元中詔
京師及天下州府並立太公廟南唐徐鉉武成王廟碑
云入端門而右廻旁太廟以西顧即今處也
李王廟在城東南十里南唐李主也里俗呼曰李帝廟
嵗時祀之
廣恵廟在城東三里廣徳張王也
　淳熙省劄(資正殿學士正奉大夫知建康軍府事錢/良臣奏臣伏覩建康軍民昨于府城東剏)
　(行盖造正順忠佑靈濟昭烈王廟一所保䕶一方軍/民消灾集福每遇祈禱雨澤無不應驗本府今嵗緣)
　(自入夏以來雨水愆期有妨栽插秧苖臣于五月十/九日躬親前詣本廟祈禱即獲感應連日雨水霶霈)
　(高下之田悉皆霑足有此靈跡其正廟見在廣徳著/于祀典委是詣實欲望聖慈特賜加封庶使一方軍)
　(民轉至欽崇牒奉勑/宜賜廣恵廟為額)
　題詠(葉適題開禧三年春不雨江河淺狹田野皆枯/裂夏至秧老憂不得入土禱于祠山廟期以三)
　(日逾日而雨大降插種畢猶有餘澤乃作此詩刻于/廟廡建業守龍泉葉適夏至老秧含寸荑求田回回)
　(不敢犁羣農無計相聚泣欲将淚㸃和乾泥祠山今/古同一敬籖卦分明指休證傳言环珓三日期注練)
　(翻車連曉瞑龍神波后何慘愴昔睡今醒喜蕭爽人/云天上行水曹取此化權如反掌浙河以東盡淮壖)
　(哀哉震澤幾為原願三頓首/帝王前請賜此雨周無偏)
三聖廟之神即蒼史王也廟在府治之西偏未詳所始
嘉定十年李公珏始加増闢十六年余公嶸寳慶元年
丘公夀邁皆相繼脩崇至于今不廢祈禱以正者必應
　廟記(陪京重鎮盤龍踞虎天設險要建旄仗鉞坐麟/堂聴政眎方岳為獨尊山川百神拱揖祇命最)
　(親且近者三聖神祠在焉歴年多祠宇頹圯弗稱厥/祀蛛簷蘇壁來者動情客燕賔鴻既去輒已嘉定丁)
　(丑制置判府安撫留守待制侍郎隆興李公始克撤/舊觀鼎新之是役也不勞民力不費公帑割俸資用)
　(揆日告功殿廡宏敞而邃深廟像端嚴而儼肅璘㻞/華彩光射圗壁精蠲瑩潔儀物畢陳日輝月明意象)
　(非疇昔矣神非有求于公公非求媚于神慨然注念/若此豈廢興自有數遇合自有時邪吏民賛歎紀其)
　(事本末辛巳仲冬相與致辭属郡人吴藏為之記箴/曰公帥西淮邊無警塵夜月秦闗春風漢隴太平杯)
　(酒㤙意涵濡宅是南邦遹壮屏翰萬山鰲鎮一柱鯨/波于江于淮福施滋廣鏘鸞再駕恵信益孚和氣致)
　(祥民物昌阜豐功偉績殆不勝紀一祠宇之修何足/侈公羙乎涉筆非敢辭不敢僣也雖然昔風雨之飄)
　(摇今丹青而黼藻亦足為神賀矣始序其梗槩夫神/無方無乎在無乎不在敬心所向神寔寓焉按耆舊)
　(所傳王聖神祠古跡受世享者蒼史史名頡黄帝時/史官倣像類形創書法詔天下真有功萬世朝廷省)
　(部官府奉事曰蒼史王不忘其初也鴻荒迨今幾千/百年英靈在天不冺豈獨私此邦詩書文物之地篤)
　(意信向故神之眷念益新神亦不輕于有所寄矣崇/牙列㦸門衛森嚴犀甲熊旗鱗次羅列神居其中宻)
　(賛隂扈星猶在漢漏未傳宵梅角聲催人影月照守/帥未正席過其祠者必先瞻禮守帥而下朝夕寅奉)
　(節朔祭告克恭克謹㒺敢或怠暮春三月時維誕辰/都人士翕鄉崇仰神血食于此榮矣雖然神亦何負)
　(于此邦神之四目即有四司靈官曰舉留曰開聰曰/證誤曰追失猶今府掾六曹郡繊悉事咸總焉一嵗)
　(之間隂陽變調方内熙妥襦袴興詠道不拾遺吏責/寛矣神亦得以自寧不然吏方懔懔以為憂神能無)
　(動情乎一日之間官府晏如文書整治庭無留訟獄/無滯寃吏治舉矣神亦足以自慰不然吏方倥偬不)
　(暇神能無闗念乎一日之間堂隂晝静燕寝香凝金/鏁緑沈雍容樽爼神亦為賛喜其或鴈鶩拱前案牘)
　(叢委曉燭散午夜坐分更神豈能自暇逸乎有悃必/致禱有禱必求應役役于神之前者總總也惕然懼)
　(無以應之殆有甚于吏之念民者矣夫孰有知其心/者盖亦有知之者矣目相接知敬中有慊知畏處危)
　(難知警岸逺舟移水平波静此念轉異所以敬者暫/而非久迹而非心也我公獨能為神興建祠宇于先)
　(再至又懼奉事有間選虞胥老于事曺其姓者專其/責豈公之聦明正直黙與神㑹愛民利物一念交感)
　(于心自有不容釋者欤公知神之心神知公之心公/知敬于神神知敬于公神能體公之意恵此邦之民)
　(綿綿永永亍無窮民荷神之休亦将感公之賜緜緜/永永于無窮矣敬書是以告來者時嘉定十四年長)
　(至前三/日謹記)
　又記(三聖大王乃通鑑史冊蒼史王也王姓蒼名頡/王有四目者掌籍掌筭開聰追失三聖者籍筭)
　(為其一開聰為其一追失為其一能明此三事故曰/三聖所主官府之籍計筭忘失所在官府建祠王生)
　(而聰慧正直忠節乃三月三日聖誕世人多不知其/生辰者遂致湮沒于今徧行詢問方得此寔行在省)
　(部往往立其香火祭祀不絶此間名之曰三聖省部/奉之曰至聖蒼史王名號雖異其寔一也王有四司)
　(靈官如府之六曺也一曰舉留二曰開聰三曰證誤/四曰追失内有一事灾咎随其所掌誠心禱之無不)
　(感應此間卻闕此香火若能随力創制方為圎備王/掌人之休咎灾祥無不闗涉又有羊頭三聖者行在)
　(亦有祠乃七國時功臣旌忠是其封今南門/外越臺正是其祠若比之府之三聖非也)
曺王廟舊在江寧社壇之前王諱彬謚武惠國初統兵
平江南不殺一人邦人感之故立祠焉嵗乆祠廢後人
但以土地祀之事見年表
褒忠廟在城南門外建炎三年立褒楊邦乂死節之忠
也詳見年表及府學祠堂記
　廟記(上即位三年金人再入冦渡淮薄江師于東采/石先是車駕幸越宰相杜充總諸道兵留鎮江)
　(左顯謨䦜待制陳邦光守建康李棁以前執政為户/部尚書供餽饟充聞敵至出其軍六萬人列戍江南)
　(岸而閉門莫敢出師無統一居數日敵知充無鬭志/遂渡江江上之軍皆不戰盡潰充與其戲下數千人)
　(北去遂降敵敵入建康棁與邦光不能守棁先降邦/光欲棄城去後亦降獨通判軍府事楊君力拒不從)
　(大書其衣裾曰寧作趙氏鬼不為他邦臣以授其僕/曰持此以見吾志吾即死矣棁邦光愧謝猶强擁君)
　(上馬即郊次與俱見金四太子命使拜君叱曰我不/降何拜亟遁歸卧其家敵雖暴猶未敢辱君也明日)
　(遣其将張太師好諭君授以舊官君以首觸階陛曰/我以志死何多以誘我為敵大驚卒止之徐曰公所)
　(守固高奈勢不可何第歸審思之吾明日復見公君/退亟移書其將曰世豈有不畏死而可利􁑳者幸速)
　(殺我無久留我至明日其帥燕棁邦光坐堂上樂方/作召君立庭下君瞠眎梲邦光叱曰天子以若拒賊)
　(不能抗俛首求活犬豕已不若復與共燕樂尚有靣/目見我乎賊将有起取幅紙書死活二字佯脅君曰)
　(公無多言即欲死趣書死字下我乃信君眎吏有簮/筆持文書側立即躍起奪其筆引手掣紙書字曰死)
　(敵相顧色􁑳又使引去明日再以見金四太子君不/勝憤遥望見大罵極口痛詆仰視呼天曰天寕久假)
　(汝行磔汝萬叚尚安得汙我敵怒使人疾擊君梃交/下君罵不絶口遂殺之剖腹取其心明年敵去州以)
　(事上聞天子為太息詔贈君直祕閣官其子二人即/死所立廟紹興三年資政殿大學士葉夢得為江東)
　(安撫使得其舊吏徐超知溧陽縣事張知則皆君死/時在旁知状言君甚詳而前有司奏不盡備乃復列)
　(上請下太史書于䇿太常議謚時君家在逺君尸猶/藁𦵏城西闗外詔加贈君朝奉大夫謚曰忠襄賜其)
　(廟額曰褒忠官為之改𦵏乃以是嵗三月甲辰𦵏君/城之東南隅二里既啟殯君尸猶不盡腐胸腹輕虛)
　(如芝菌即其墓前為廟環以周廡禁四旁無得樵牧/率其僚以天子之命告君祭以少牢而櫝藏之君諱)
　(邦乂字希稷吉州廬陵人舉進士入官先以奉議郎/知溧陽縣州兵叛囚其帥宇文粹中君部曲有起應)
　(賊者諭止之不聼盡圍捕滅之檄鄰邑兵入討賊賊/以故不得騁卒就擒其忠决果敢皆天性云君既列)
　(廟祀宜有歌詩嵗時薦獻乃具著其事而繫之辭曰/天生蒸民地限四極有不能然乃殘上國既殄我民)
　(爾則逆天疇非赤子胡勿舍旃在昔恪恭罔加一矢/不我來庭敢干我紀掲掲楊侯梗其喉牙萬夫一軀)
　(莫我敢加誰謂爾狂我憑我抑誰謂爾殘我挫我斥/天子曰嘻唯我有臣曷不贖之人百其身屹屹崇岡)
　(侯安于域桷梴旅楹侯有廟食惟皇上帝命侯來歸/顧瞻山川申我王威侯食百世旗纛旖旎百靈齊趋)
　(從侯北指侯車轟轟于彼故疆覆其穴巢向有虎狼/若叩帝閽帝笑為喜四方既平侯祀百世曷慕非忠)
　(曷畏匪死簡于帝衷惟忠弗畏明明天子與帝一心/是播是崇是顯自今百流滔滔貫于南邦我詩孔昭)
　(配此大江資政殿大學士左太中大夫江南東路安/撫大使馬步軍都總管兼知建康軍府事管内勸農)
　(使行宫留守葉夢得撰端明殿學士太中大夫知建/康軍府事兼管内勸農使充江南東路安撫使馬步)
　(軍都總管兼營田使兼行/宫留守范成大重立石)
旌忠廟在城南鐵索寺之東南紹興三十一年金兵犯
淮西御前䇿選鋒軍統制姚興獨以一軍與金接戰於
尉子橋鏖戰數十合援兵不至竟沒于陣将死猶手殺
數十人知樞宻院葉公義問以事奏聞特贈正任觀察
使仍命立廟賜今額
　省劄(禮部状凖紹興三十一年十一月十二日三省/樞宻院機速房劄子知樞宻院事葉義問劄子)
　(奏契勘建康府選鋒軍統制右武大夫姚興十一月/十七日與金人戰于尉子橋以兵四隊當敵數萬衆)
　(鏖戰數合手殺數百餘人以援兵不至臨陣戰沒死/不忘君忠勇可尚當議旌賞以激士氣為天下忠義)
　(之勸臣除已差參議官一員致祭及往其家撫視孤/㓜并支賻贈銀仍開具諸軍陣亡将士姓名保明推)
　(恩外欲望聖慈特降睿㫖先次将姚興贈觀察使除/依格與合得㤙澤外更特與恩澤三資仍許奏異姓)
　(并于本寨立廟賜額候收復淮西日别/于戰場立廟牒奉勑宜賜旌忠廟為額)
忠節廟在城東三里與半山寺相望隆興元年夏江淮
都督張公浚命李顯忠邵宏淵收復宿州宏淵将王珙
深入敵營勠力鏖戰自辰至申手殺其兵甚衆竟以戰
沒督府以聞特贈閬州觀察使命于本寨前立廟賜額
忠節
　廟記(上即位之明年建元隆興夏四月命少傅樞宻/使魏國公浚董師北征五月甲子度淮已亥與)
　(金人戰于符離㧞其城前將軍珙死之魏國公具以/聞有詔贈珙閬州觀察使官其子若弟八人命建康)
　(守擇佳山廟食之十二月癸丑廟成賜號忠節惟将/軍姓王氏字伯溫濵逺軍節度使贈太師謚威定諱)
　(徳之第三子今武康軍承宣使主管殿前因公事琪/之弟威定公以西州虎臣遭時艱難捍大敵立大功)
　(為中興名将威定沒太上念之深收用其諸子紹興/三十二年冬金主亮入冦駸駸逼江岑以尚書户部)
　(侍郎被㫖行江上時将軍兄弟守柱石敵張甚淮屯/多失守将軍列彊弩楊林堤上持滿待敵我師乃濟)
　(亮鋭意渡江将軍戰艦中流遏擊大破之亮即日遁/去明年太上内禪又明年聞符離之役後四年岑至)
　(自江西纔入秦淮殿前公遣刻省潘夀隆持書來曰/自逆亮死朝廷未嘗弛備而敵情狙詐無状隂擾淮)
　(人使不得奠枕中原遺民繼踵請命者不絶逮王師/北度所至迎降珙弟先拒隋河口而復進及符離敵)
　(騎來我軍以五色分幟珙率所部絳衣鐵冠奮勇苦/戰自辰至申凡數十合敵軍辟易俄敵帥擁精騎數)
　(萬直指珙軍飛矢如雨貫胷洞脅珙㧞箭鼓作益死/戰招討使止之珙奮然謂國家多事來先人以善戰)
　(名珙何敢辱今日以馬革褁尸幸矣復上馬激将士/奮臂大呼而入手格殺數十百人城㧞而珙亡矣此)
　(弟兒時已不凡先人討賊山東留之濟上方八嵗為/賊所掠問其名曰我王夜叉子也我父惟能殺賊賊)
　(驚怖不敢害具鞍馬歸之後十餘年金人冦淮南諸/帥合戰柘皋先人自採石濟江襲取昭闗珙不俟命)
　(率騎士由萬嵗嶺以前宣撫使張俊揮之殿珙曰父/豈少我乎父不顧死矣子當從珙平時喜書史至古)
　(人死節處輒掩巻太息垂涕在軍三十年得賞賚輒/以享士士以故樂為之死重念先人易簀之誡曰我)
　(起隴畆中專斧鉞為将帥臣上恩我厚矣我死汝曺/當捐軀以報不然非吾子也珙果不辱命矣珙晚出)
　(雅聞杼山平生以名敎自任願借此筆以激後來岑/不識所謂前将軍而聞其不辱君不辱親不辱兄如)
　(此宜大書深刻以侈上賜以來無窮謹題曰贈閬州/觀察使王公忠節廟碑因作詩遺其子露使歌以祀)
　(之将軍家世隴西秦将翦之後我國初徙通逺軍熟/羊寨後所謂鞏州者今陷敵矣威定公統軍來建康)
　(因家焉辭曰皇天佑宋生虎臣奮身櫜鞬起西秦勇/義智畧衛霍倫西平再見愬復興疾首仇敵敢凴陵)
　(恨不一舉空朔庭鳴劍抵掌志幽并提兵北趋指神/京遇敵大戰符離城絳衣鐵冠目怒瞋敵衆辟易屢)
　(竄奔飛失洞脅殞其身帝心震悼詔廷紳一旦失此/飛将軍作宫廟食妥其靈生為人雄死明神雖歿不)
　(愧逺與廵氣衝斗牛叩穹旻臣魄長駐大淮濵鎮山/之南勒堅珉百世祀兮慰忠魂徽猷閣直學士左朝)
　(散大夫吴興郡開國侯食邑一千/户賜紫金魚袋致仕劉岑撰并書)
恵澤龍王廟在水西門裏大軍倉東政和元年建
　記云(政和元年夏五月余率僚屬禱雨于上下神祗/未應邦人願恭迎鍾山真覺像于保寧方罄哀)
　(祈越翼日有蜿蜒降于州宅之階楯大若指面長及/尺許璀璨類青蜴蜥間以金線顧瞻升降怡融自若)
　(已而憇于瓶上之柳枝再夕乃去尋有迎致于保寧/者彩鬛而黒足又有得于臺門之肩者黒脊而紺尾)
　(神爽英異弗食弗飲每酌茶以獻則騰躍入甌摇曵/湯上弗畏也郡僚再拜歎言且曰是豈順濟邪順濟)
　(于江湖庇賴往來甚大東南嵗漕數百萬舳艫相銜/渡浩渺而無顛沉者盖其力也與凡睹靈姿靡不為)
　(福今乃屢降而其将至乎江城無小大咸有廟祝兹/寔㑹籓廼寄梵宇儻沐大貺容築祠以報亦民願也)
　(余不敢諾而心然之未㡬甘澤霶流蒔秩遂徧倅車/曰是可以舉矣廼往相地余為請于部使者而得金)
　(錢委掌庾趙君司岸張君董其事肇工于七月之甲/戌而告成于九月之癸酉堂室高深門序端翼前臨)
　(通道下瞰秦淮往來之徼福者踵相接廼嚴像設備/禮奉安廼為文以祭其詞曰惟主隂功盛徳庇賴南)
　(邦江流渺彌越數千里舳艫以濟往來用寕封爵建/祠載在祀典顧兹建業寔號㑹藩館舎蕭然乃依梵)
　(宇牲牢靡設民意缺如時當朱明愆亢方厲靈姿屢/降來應禱祈甘澤霶流多稼用茂貺施既厚報稱是)
　(圗廼臨康荘廼築爽塏辰不累浹新宫既成輪奐高/明用嚴崇奉載蠲穀旦式具醪羞尚其燕寧永為民)
　(祐既奠爵倐然復見大小有三而采色不同江寧宰/曰願勒祝詞于石以示事始余曰是不可以不祀也)
　(乃併為書其本末以示方來云嵗在辛卯十一月丙/申資政殿學士太中大夫知江寧軍府事錢塘薛昻)
　(記并/書)
蜀三大神廟三神有徳有功著靈逺矣今東南州郡所
在建祠金陵大都㑹獨為闕典制使姚公希得蜀人也
分閫是邦乃度地於青溪之側鼎創是祠又於其傍建
道室為槱燎之所取管下洞神宫額以名之(創造及房/廊費三十)
(三萬米八百石買田觧本各十萬鑱諸石/契據砧基寄軍資庫命道士王道立主之)
　廟記(蜀三大神廟食東南無慮數十州陪京槃槃一/都㑹寧神之宇孤寄委陋非所以妥靈斿嚴祀)
　(事也景定二年冬予被命留鑰始至簡節疏目治以/不擾相古成民致力厥有先後明年雨暘來敘農事)
　(告登乃廣地于青溪之陽厥既得卜則以季秋經始/匠石材葦一取諸互送之禮撙節之餘越中冬落成)
　(榱橑翼如泉流環繞契隂陽之回復合人物之指歸/吉日辰良乃安斯寝像設鼎列位序以倫爰率衣冠)
　(人士進禮廟下犧幣有儀興俯中度命賔為歌楚歌/之九以樂之嗚嗚然新廟之感舊都之懐也或曰楚)
　(祠睢漳廣祭南海古者各以其地祭之神顯靈于蜀/固也其歆祀于業乎詩曰神之格思不可度思謂其)
　(變動難測無方可泥爾名山大澤之祗常周流乎冥/漠譬之水天地間容有閉塞不通之脉心誠求之盖)
　(有不疾而速者先王祭法凡五禹之功契之敎非此/族也不在焉若清源君之鑿離避沫驅除罔象西人)
　(永賴功不細矣梓潼君之雪毋讐恥職是文人白崖/君之諌君澤民之死靡二質諸祭法俱在勤事定國)
　(禦灾捍患之科而禹契之事同一道也然則惟忠惟/孝其道理冣大貫三才闗百聖由先秦越六朝迨今)
　(千六百年益見人倫天理神人寔共主張是頃金兵/入蜀為梁于涪中外束手惟神之歸皇武惟揚敵殪)
　(而遁非神之聲赫靈濯蜀其不震乎師相載嘉神功/以其事聞煌煌顯封奕奕寝廟孔盖翠旍遹觀上國)
　(忠孝之報其食未艾也矧金陵行闕王氣所聚鍾阜/石城無以異于岷山劍閣之勝也三神之來燕來享)
　(于彼乎于此乎然則人不神不祗神不人不依登斯/廟者盍知予所以建祠之意云通議大夫試刑部尚)
　(書沿江制置使知建康軍府事兼管内勸農營田使/江南東路安撫使馬步軍都管主管行宫留守司公)
　(事節制和州無為軍安慶府三郡屯田使兼權淮西/總領郪縣開國子食邑五百户姚希得記中奉大夫)
　(權兵部尚書兼直學士院兼侍讀洪勲書朝請大夫/試尚書禮部侍郎兼同脩國史寔錄院同修撰兼侍)
　(讀年子才篆盖廟額/參知政事楊闕書)
重修東嶽廟府城舊有是廟嵗久頹塌景定四年制使
姚公任内鼎新重建九月十日興工至十一月十五日
畢其正殿門廡逐一脩換像設莊嚴總費一十萬二千
九百八十餘緡米四百二十五石五斗有竒
重建吴晉二帝兩廟吴大帝廟舊石城西門外久已隳
廢僅存荒基景定五年春制使姚公希得專委添倅陳
䝉相視據申以謂故基僻左不便欵謁晉元帝廟側有
廢寺基頗堪改造庶幾二帝廟貌接軫便于奉祀且有
合昔人題詠何當並建琅邪廟之意遂即其地創立殿
宇門樓廊廡等屋設帝像繪侍臣及辦一應装摺供器
都門著衣亭則與晉廟共之計用錢七萬二千五百餘
緡米三百一十三石七斗有竒晉元帝廟殿宇重創視
昔増高門廡墻壁則仍其舊而葺之臣主像貌莊嚴一
新廡間三十四賢圗形再從彩繪且作亭廟前盡挹江
山為騷人墨客懐古遊瞻之地用錢六萬七千三百餘
緡米二百五十九石有竒
　廟記(金陵自秦有王氣之占後五百年孫氏建都邑/以當其數而不知渡江自有一龍也然龍蟠虎)
　(踞則由孫氏發之而始為帝王州若吴與晉俱醊食/萬世可也今石頭之西麓有大帝廟或謂吴故宫而)
　(圗碣一無所考其東麓則晉元帝廟也嘉定五年江/淮制置使黄公度繇城隍徙焉兩廡設晉臣像凡三)
　(十有四王導謝安特位于西房體粗具而屋亦老矣/吴廟去不五十步丘隴之所侵冒樵牧之所便安破)
　(屋餘礎頹像露空過者愴之水心葉公作晉廟記已/謂邦人不記其王此土矧能記吴大帝邪騷人懐古)
　(徒有悲吟如曽景建蘆花楓葉幾年無之句如後村/劉公今人渾忘却江左是誰開之句猶數千年前事)
　(後是可想矣景思将漕之明年是為刑部尚書潼川/姚公希得尹釐之三年道洽政通閫無遺事郊車草)
　(具約登冶城觀二卞廟曰吾脩此以勸忠孝焉乃歴/石頭城而人駭榱桷之菱􁛺碧丹之濩濩也曰是祠)
　(晉元帝即舊宇庚而新稍顧其右隆厦重起若主若/賔曰是祠吴大帝繇故基徙而並石頭江山最雄處)
　(異代英君昔所經營不妥于斯乎想夫沆寥之夕芒/忽之間儼袾裷之嘉容紛冠劍其來□紫髯㦸若龍)
　(顔煒如相與痛當日之偏安指神州之鶻沒忘其為/吴晉之異今昔之非也子其為我誌之景思曰諾夫)
　(水旱菑疾之應禱者有司顓其事生死禍福之驚動/人者凡民聚其力今公之為是也越在祭法審先後)
　(之序矣而廟不以序乎從世代則晉當後吴論附庸/則吴不得以先晉公曰是不然與孫氏以數州之地)
　(合劉而誅曺也并知任能䘏民固境赤壁一戰覇業/以開江東君臣非下人者逮鼎分為三則天下事去)
　(矣它日聴童謠而懐建業其志又有大可悲者焉晉/之興也雖取中原于魏而實得正統于蜀晉帝不幸)
　(寄國江沱其明斷足以除兇激烈可以死士中華元/氣微弱相承更宋齊梁陳而後為隋唐之混一盖正)
　(統也今因晉而表吴所以本覇基左吴而右晉所以/尊正統非歟景思請即是以表于廟董是役者通判)
　(四明陳䝉䝉告刻石更繫以享神之辭辭曰山兮如/慕水兮如訴問故宫兮莽何許有翼其宇有百其堵)
　(中冕旒兮冠珮以序邦伯維主酒醴維醹祉我民兮/曰毋淪我土景定五年三月二十五日中大夫集英)
　(殿脩撰江南東路計度轉運副使兼權淮西總領陸/景恩撰并書太中大夫權禮部尚書兼直學士院兼)
　(給事中兼同修國史寔錄院同修撰兼侍讀年子才/篆盖通議大夫試刑部尚書沿江制置使知建康府)
　(江東安撫使主管行宫/留守司公事姚希得立)
重脩忠烈廟卞公壮烈英風千載一日廟祀有嚴嵗久
弗治景定五年制使姚公希得乃捐庫金重新脩葺工
物總費七萬九千九百二十餘緡米二百七十三石六
斗有竒
　記曰(忠烈晉尚書令右将軍卞公祠紹興三十二年/十有二月魏國定獻張公來殿是邦下車首嚴)
　(祀事澹庵忠簡胡公記之所以崇節義淑人心也景/定二年冬潼川姚希得寔護留鑰後公牛百年廟貌)
　(弗葺棟檻撓頓旁風上雨冶城弔古有慨于心及是/昉克以成民餘力為之經始匠石材葦不取諸民規)
　(矱佐置一仍其舊儼英靈之如在啟人士之新敬先/是廟有租以助經費後乃漁于道流漫失初意因釐)
　(正之俾廟不失利以備葺治成既落只盍石諸按公/力疾鏖戰奮不顧身死于忠而不廢臣節眕盱亟赴)
　(父難鬭不旋踵死于孝而不失子道是翁是季一門/所立如此雖古聖賢何以尚兹我朝列聖相承肇修)
　(人紀盡力君親者必錄得罪名敎者必誅慶厯元祐/秩公祀典南渡中興錫公廟額我魏公張而大之豈)
　(茍然哉善乎澹庵之言曰㣲公崇尚名敎砥礪頹風/則孔孟仁義之談掃地噫仁而違親義而後君古今)
　(萬無是理也臣當死忠子當死孝天下一同是心也/卞公之心魏公之心也澹庵之心也希得西士晚出)
　(承俊躅于百嵗後能不以魏公之心為心乎晉史稱/公妻裴氏撫二子尸哭曰父為忠臣汝為孝子夫何)
　(恨乎殆與范滂母同一令名廟薦弗及非缺歟今併/祠夫人于後堂春秋同奠焉發千古幽潜之光示萬)
　(世臣子之法詩曰高山仰/止景行行止故為之書)
重脩晉都督謝将軍廟景定四年制使姚公希得任内
特撥錢米付都統司重行整葺自二月二十九至六月
初九畢工計費舊楮四千餘緡米九石六斗有竒
重脩姚顯王廟景定四年制使姚公希得任内重行脩
葺九月十六日興工至十月初五日畢費一千六百五
十餘緡米四石有竒
重脩忠節王将軍廟景定四年四月初四日興工至五
月初九日畢費一千一百五十餘緡米四石有竒
　
　
　景定建康志巻四十四
欽定四庫全書
　景定建康志巻四十五　　宋　周應合　撰
祠祀志二
　　宫觀
天慶觀在城西門内崇道橋北
　考證南宋廢國學置總明觀地即吴冶城晉西州也
　其後總明觀廢道家者流以儒觀之名為道士觀偽
　吴時於其地建紫極宫司命真君殿徐鉉作記云冶
　城峻址西州舊宇卞貞公之遺隴郭文舉之故臺
　本朝大中祥符間賜額改為祥符宫續又改為天慶
　觀建炎兵火後羽流結茅屋以居至紹興十七年留
　守晁公謙之請于朝重建之　舊太乙殿基即郭文
　舉讀書臺也今在聖祖殿後冶城樓忠孝亭在觀之
　右(詳見卞/壼墓)　陳軒金陵集載富臨狄咸郭祥正同游
　紫極宫竹軒觀王相國舊題蘇子瞻書子由詩祥正
　和之有老鶴唳風之句寫之壁間未竟有白鶴數十
　翔舞北極壇上徘徊而去　淳祐初留守别公之傑
　倡諸司捐金粟重脩之太學正章公權為之記(記云/漢興)
　(三世至于孝文好道家之學躬脩𤣥黙而清净之化/流我真宗皇帝紹修聖緒以時考之亦漢文時也意)
　(将不言而化行無為而事治廼大興道敎詔諸路軍/州各建天慶觀至于或因或革或狹或廣其土木費)
　(用或一出科降或兼資施捨則不能㮣仝金陵之天/慶盖晉冶城故地楊氏之吴建為紫極宫籍田二十)
　(頃在常之晉陵無錫間暨為天慶田亦因之熙寕間/始勑免税役建炎初金人犯江兵火之後故跡盡矣)
　(其徒結茅居奉香火垂二十年晁公謙之守是邦廼/請于朝一切鼎新帖請通元大師方清廸主之嘉熙)
　(淳祐之交旱魃為虐閫臺望雨靡神不欽邈無應騐/制守資政别公之傑聞茅山景元範誠信質實行可)
　(對越其祖師即開山方君道法靈通的有傳授廼選/請住持就命禱雨章甫奏而迅雷烈風随作雨集溝)
　(澮皆盈已而有秋邉烽亦熄别公遂以暇日數延見/談𤣥虛益加敬重因言觀宇頽弊當葺更圗開廣别)
　(公慨然捐金粟以倡兩臺諸寄寓若有力者亦皆出/貲共成自辛丑至辛亥十有一年廼畢工見者咸曰)
　(壮哉觀而况竹亭翼然乎其東境界清特其西為冶/城樓地形高樓又高寔留都絶境登樓睇想麥秀黍)
　(離近悲六代之故墟雲靄㣲茫逺認闗洛于江淮之/外古今變態盡在目中士大夫好尚閒雅常兹游息)
　(若其感慨之餘道香滌塵静趣天契或興遺世獨立/乗虛御風之想視烏衣翠㣲青溪賞心雨華鳳臺之)
　(游踵東南之跡皓齒細腰相與娱樂亦徑庭矣噫道/家以太虗為域宇宙為宫三光為燈燭雲霞為香火)
　(主之以絳衣帝君妙不宰之宰脩不工之工居天下/之廣居洞洞豁豁一無障礙此道之所以為大今之)
　(宫室棟宇寔寄也然道自無而生有有復于無則無/者超矣自虛而生寔寔歸于虛則虛者至矣我有大)
　(患為我有身茍未能外其身而身存則凡敎門之事/意者有輔于世道盡心力而為之夫豈容已天慶自)
　(初建碑刻具詳隳于火久不復合重建既備烏可竟/泯其𫝊故即羽流所述記其畧焉淳祐十二年正月)
　(日承直郎新除太學/正古括章公權撰)
報恩光孝觀在府治西南
　考證觀基元係陳朝進奏院故址崇寧二年十二月
　奉𠡠江寧府合置觀賜崇寧觀為額政和元年十二
　月聖㫖崇寧觀並改為天寧萬夀觀紹興九年八月
　聖㫖諸路天寧萬夀觀並以報恩光孝為額專充追
　崇徽宗皇帝道場其曽經燒毁去處州縣不得因今
　來指揮輒興工役本觀願自脩盖者聽
崇禧觀在大茅峰北華陽洞南門之東即古太平觀
　考證唐史方技傳道士王知逺少聰敏博綜羣書初
　入茅山師事陶𢎞景傳其道法高祖之潜龍也知逺
　嘗傳符命太宗平王世充與房𤣥齡㣲服以謁知逺
　曰此中有聖人得非秦王乎太宗以寔告知逺曰方
　作太平天子願自愛也太宗登極將重加祿位知逺
　固請歸山貞觀九年潤州置太平觀以處之　舊圗
　經云晉陶隠居創後為永嘉館復為嘉遁館以待四
　方之衆即此也後號太平觀為盗所焚南唐昇元初
　重建國朝祥符元年因祈禱致醮改今額建炎四年
　廢于火紹興中再剏　陶𢎞景傳云大茅中茅間有
　積金嶺先生于嶺西立華陽上下舘　舊記云崇禧
　觀即梁貞白先生陶君華陽之下舘　茅山記云太
　師益國公以金帛建造觀宇粗備先是真皇祈嗣兹
　山既獲感應自此每嵗遇聖節建金籙道場七晝夜
　内降青詞朱表并降香施料命句容縣宰充代拜官
　設醮於此至今為例由是總轄諸山此觀為甲張商
　英撰碑銘(東南之鎮曰句曲山盖華陽洞天地肺福/地易遷含真之所宅司命童初之所治晉)
　(宋以來得道之士二許楊陶遺壇故宅猶有存者宫/觀十二崇禧總之國家靈承天心敷錫民福鎪金之)
　(虬鏤玉之簡妙真之香丹素之詞嵗脩常典間遣王/人設官以提其綱賜田以瞻其衆宜其宫闕壯麗列)
　(聖下居廊廡深嚴萬靈侍衛至者悚然有以移其視/聽居者肅然有以洗其心志僊科秘範之所出寳章)
　(靈篆之所宗而希夷淡泊之門寂寞無味之敎學士/大夫未之省或謂州縣政事又非所先田租所入悉)
　(籠于官道侣計口而賦粮有司互券而出納方斗筲/之鈎考孰土木之暇議上下顧望嵗月因循屋顛而)
　(不扶榱故而不革㕔廢而不興垣頽而不作寳文待/制何公君表在元祐中以趣向背時提舉西京崇福)
　(宫居金陵嘗至山中熟知其弊紹聖親政召對便殿/明年移鎮于此伸發曩志議營繕之㑹商英謫蒞管)
　(庫公圗以授商英曰子于道家之學博且久矣凡向/背與開合之不如經者其悉據古考証之商英視圗)
　(南靣三門則道俗出入之所由也體三清北極本命/三殿相直而玉皇殿廼在東隅商英謹按老子之書)
　(曰天法道道法自然所謂自然者清氣之始也其天/為清㣲其境為玉清其天尊為元始其帝為玉皇所)
　(謂道者氣之純清也其天為禹餘其境為上清其太/上為大道玉晨君其帝為天皇所謂天者氣之積清)
　(也其天為大赤境為太清其太上為老君其帝為北/極本命者支子之神以統于北極者也北極者中天)
　(之樞以承玉皇者也今以北極次三清以本命次北/極而玉皇居左非道之序也神而來格亦莫安于其)
　(位矣請先玉皇後北極而左本命三門者神靈之所/由也非祠醮則闔之東建道院西設賔館如此則尊)
　(卑不相亂道俗不相淆人神不相雜矣公曰善乎論/也兹山宫宇古今廢置不一道術之士有在于是者)
　(亦已多矣曽亡一人以三氣三天三尊三帝之説辨/正升降者豈崇無以復静者或闕于羣有之用造有)
　(以致動者或昧于至無之體哉已移句容縣如子之/議因而完之矣越明年五月玉皇殿成奉安之日有)
　(雙白鶴終日回翔遶唳其上于是上清大洞法師劉/混康與其㥅籙弟子曰異時白鶴嘗以三目士八日)
　(來集或有或亡亦不常也今殿成而鶴降非何公崇/敬之誠黙與真契其何以召其祥請繪公于别室以)
　(永我邦人之思已事而求記于商英廼序而係之頌/曰一氣之先强名自然致虗為道運道成天三彰一)
　(隠一立三全分為九氣列為八埏峩峩茅峰東南之/望帝居道祠于山下上厥初經營先後錯爽何公正)
　(之靈報如響儀儀者鶴來自雲霄誰其駕之于焉逍/遥氣合太冲神遊泬寥監觀在下徳馨孔昭宫室絢)
　(絢岩谷煥煥風馬霓旌侯止侯燕維山有祥維國有/良天子萬年賴及四方何公于蕃百治皆具神之聽)
　(之亦惟公故錫爾嘉穀宜其邦人介爾多祐耆寧厥/身邦人感仰繪公之像配山久長以對景貺紹聖三)
　(年十月八日朝奉郎充寳文閣待制知江寕府事充/江南東路兵馬鈐轄柱國賜紫金魚袋何正臣立石)
玉晨觀世人稱為茅山第一福地
　考證高辛時展上公周時郭真人巴陵侯漢時杜廣
　平東晉楊真人許長史父子唐李𤣥静南唐王貞素
　並在此得道梁時陶隠居於此精脩為朱陽舘唐太
　宗時為華陽觀𤣥宗時為紫陽觀皇朝大中祥符元
　年九月奉𠡠改為玉晨觀(顔真卿茅山元靖先生李/君碑云先生嘗以茅山靈)
　(迹剪焉将堕真經祕籙亦多散落請歸脩葺乃特詔/于楊許舊居紫陽以宅之韋景昭丹陽延陵人師事)
　(包士榮天寳中與元靖先生奉詔造紫陽而居焉帝/徐鉉紫陽觀碑云紫陽觀者今上為烈祖孝高皇)
　(元敬皇后之所重脩也又華陽洞天寔羣僊之福地/金陵地肺乂三茅之福郷左凴栁汧煙霞韜映右帶)
　(陽谷川原鱗隠伏龍靡迤鎮以雷平之嶺鬱崗廻合/浸以䕶軍之潭郭真人中舷之地不遷留岸許長史)
　(煉丹之井/自冽寒泉)
太平觀在茅山側
　考證梁書陶隠居讀書萬餘巻善琴碁為諸王府侍
　讀永明十年乃掛衣冠神武門居句容之曲山立舘
　自號華陽陶隠居國朝元符中改為太平觀
崇夀觀在茅山
　考證九錫碑云宋太始中廬陵太守魯國孔嗣之為
　道士華文賢建舊記云晉任真人舊宅宋元嘉十一
　年路太后建未詳孰是齊建元二年立崇元舘為太
　子嘗臨之重廣基堂唐天寳奉𠡠重修本朝改為崇
　夀觀
下泊宫在中茅西
　考證三茅記云茅君自秦漢間結庵脩行於此得道
　飛昇至宣帝地節二年賜額為宫唐貞元十一年黄
　洞元作記(記畧云下泊宫者上清司命真君之舊宅/也夫大道杳冥遼廓無像神僊主宰尚有)
　(𤣥司太古立以祠/堂示存敎之跡也)
元符萬寧宫在茅山
　考證三茅記云嘉祐中有蜀人王略于積金峰結廬
　以煉丹藥樂全張文定公以詩贈之事見樂全集中
　略後因事捨去劉混康初入山居之哲宗皇帝召混
　康赴闕詔以所居為元符觀崇寧五年落成徽宗皇
　帝御題其榜曰元符萬寧宫建炎四年為盗所焚少
　傅楊沂中以私財建造殿堂輪奐踰于舊矣
祠宇宫在中茅峰西側
　考證舊記云唐天寳七年𠡠于廟下立精舍度道士
　焚修屯田員外郎栁識建碑
華陽宫在茅山積金嶺
　考證舊記夲貞白之上館唐天寳七年三月𠡠度道
　士焚脩後燬于兵宋朝政和中重建宣徳郎郭衡為
　之記(記畧曰句曲山之華陽陶隐居之上舘也陶以累/上館自居以中館處弟子以下館延四方高士)
　(功脩徳上館居多是以引珠泉以煉大還脩本草以/和名餌設大慈于宫而向道者心化置靈符于井而)
　(飲水者患愈功成事遂而館名遽立于天監之時真/積力乆而華陽始建于天寳之際惜乎爾後干戈鏖)
　(聚于中原烈焰熾延于深谷天后便闕嘯聚者㞐之/清虚東窗兵刃則藏之三峯鶴馭逺九轉丹爐隳垣)
　(圮神居跡屏上方暨至我朝海内清肅祥符天聖真/風振興皇祐以來廼有神隠大師道正荘慎質者天)
　(才超穎徳操邁逸心恬淵静身樂清虛侍從師資安/養斯舘爰及政和三年已踰六十六載憫漏弗填畏)
　(傾弗支于是起役山嵓鳩工雲集征財蔽谷揮刃摩/天昔唯茅茨今且華之昔唯土堦今且甃之此記)
乾元觀在茅山大横山下
　考證陶隠居真誥定錄言大横山下有泉昔李明于
　下合丹而升𤣥洲梁天監十四年陶隠居剏鬱罡齋
　室以追𤣥洲之蹤天寳中𤣥静先生居之制㫖建置
　殿堂臺榭甚多皆明皇賜額曰棲真堂㑹真亭候僊
　亭道徳亭迎恩拜表等亭國朝大中祥符二年國師
　朱觀妙于此結廬脩行先賜集虛庵為額天聖三年
　九月改賜今額
天聖觀在茅山積金峰上
　考證梁天監初陶𢎞景開剏池沼唐貞觀中建立道
　靖至徳中賜名火浣宫唐末遂廢本朝景徳中張明
　真結廬於此祥符中御製觀龍歌送龍歸三茅山所
　得之池即此處也天聖三年九月賜名延真庵五王
　賜額為觀
五雲觀在茅山華陽洞西門五雲峰下
　考證仁宗景祐太師中書令王文穆公欽若於此建
　庵景祐四年四月七日賜額五雲觀慶厯二年十月
　丞相晏元獻公殊撰記後為雷所擊碎碑不再刻文
　見晏公集中(記云丞相兾文穆公即世之明年其小/君許國夫人聞于内朝請建道舘于茅)
　(山之南麓以為公棲神之所聖上追念大臣哀憐時/思特命郡守舊相李公廸主其營繕又勑公門下吏)
　(右侍禁張得一董其力役後十四年夫人以制度之/未備申命公之猶子右班殿直士顒往増葺焉姑賜)
　(名曰五雲觀僝工于天聖之丙寅已事于康定之庚/辰其廣袤因崖巘之回抱其奥阼視科文之品第崇)
　(堂以宅肖像祕殿以嚴真供層閣崛起廣除環構修/廊蔓衍高閣齊開庖厨有方廏庫有次其外則壇場)
　(著前朝之蹟洞穴表靈峯之藴喬松夾植䕃行旅之/勞良田外營資糇膳之給妙擇勤士恭修秘式其所)
　(以尊奉遺貌妥安净衆者罔不周具惟道家者流有/清净冲虗之說歸真復樸之敎後代悦其風者觸類)
　(而長于是乎幽經秘談之敷演清都洞臺之照臨三/雲八景之鍾修童初廣寒之逰集上自后辟迄于臣)
　(民用資化原著在彝典初真宗皇帝既偃武節聿脩/文事封太山欵后土謁僊里建靈宫務輯一王之儀)
　(邈追前代之盛公于是時都将相之重極風雲之遇/與一二元老洎鴻儒碩生内則翊賛宸猷外則討論)
　(經禮用削藁之沈宻荷沃心之賞待備前箸而謀定/申㢲風而令行至如檢玉分丘瘞繒雕壌近向廵豫)
　(嘉壇裒對咸遵秘籙聿彰勤任用三洞之科式先八/鸞而啟行公則参儀衛之職焉寅受天瑞欽崇祖烈)
　(五嶽升號靈泉效祉並敞真宇茂昭元貺公又歴置/使之任焉摠集髦雋紛披載籍結百世之龜鑑述方)
　(來之矩矱復詔公之典領焉公又以混元之法有助/亨㑹函笈所藴源流寔繁欣逢聖明得用論次乃復)
　(選通達其學者校讐而辨正焉名山洞室之蔵金簡/玉文之萃多所刋定訖無抏謬本至性之冲漠益聖)
　(朝之参㑹徜徉乎重霄太霞之境諷詠乎廣韶曲素/之萹寤寐赤松之遊沈酣金匕之藥間接真士高談)
　(妙樞由是翛然有乗聖驂飈離人拚俗之想每出沐/休暇或元辰令吉特想世事䖍修净醮壇宇嚴䆳旌)
　(幡颯纚杳塵寰之不接疑景象之有聞緜禩寖久積/精忘倦乾興壬戍嵗分符秣陵春言兹山寔邇郊次)
　(俄奉中詔即伸嘉薦注慕靈壤襄徊净域適爾自得/澹乎忘歸隠士朱自英者肥遯中巖載更年所公樂)
　(其素尚宛若故交還朝秉鈞之再嵗以其名聞召至/都下宴語紬繹異于常倫及其還山又約它日卜隣)
　(洞府音㫖隆宻朱生異之後數月而公捐舘舍且有/遺語卜兹締構前後所費私帑凡百五十萬官給不)
　(預焉續詔自英往還臨蒞之皆從公之素志也按真/誥言句曲地肺土良水清謂之華陽洞天可以度世)
　(種民是處三灾不干又言至忠至孝之人皆先受靈/職次為列僊嵗登降其幽明如人間之考績則公之)
　(結思崇岫歸誠妙象豈徒然哉矧夫出應賢運越登/極位佐時勲大用物精多非特受靈氣夐踰羣品曷)
　(以協昌辰之偉任非黙契僊籙往階真格曷以顯太/和之挺生質于前聞其有冥合嗚嘻乗時奮庸握文)
　(武之柄尊主庇物罄其藴懐執方持衡不疚風議恒/赫燀燿以功名自終然後脫遣世氛與羡門偓佺之)
　(徒相期于烟靄之際不其盛歟不其偉歟惟夫人恪/奉治命無忘遹追其嗣子殿中丞寅亮瞿瞿協心克)
　(終勝槩足播徽範永光圖史謂殊夙以文翰游公館/宇見托撰述著之金石是用拜禮命之辱而忘其陋)
　(蕪公姓王氏諱欽若字定國夫人姓李氏公之邑里/世系歴官差次上載史諜下刋碑誌此得畧而不書)
　(慶厯二年嵗次壬/午十月晏殊記)
抱元觀在茅山柳谷泉
　考證舊名柳谷庵政和八年六月二十九日因陳希
　㣲修行於此有𠡠賜抱元觀為額慶元間王元綱重
　建劉運使嘗題詩(龍崗十里秀蟠雲天斵靈虛舘異/人栁眼長年駐春色金精一掬吐)
　(寒津田公羽駕随飈逺長史琅函得語/真今日我來師接否半窗飛雪話䝉屯)
昇元觀在中茅峰西
　考證本名白鶴廟劉至孝三遇僊桃之所也元祐中
　桐川道士湯友成友直居之政和八年守臣俞㮚奏
　改今額
棲真觀在崇禧觀東
　考證本名玉霄庵舊記云貞白陶君之中館和州史
　君尹士牟撰碑宣和中賜今額
華陽觀在崇夀觀西
　考證舊名鴻禧院舊記云寳厯二年奉𠡠置即梁昭
　明太子舊宅丘徴君亦隠於此上柱國李相徳裕延
　太𤣥周先生於此建立院碑侍御史賈餗文宣和初
　改賜今額(周先生名隠遥字息元居洞庭包山不以/盡夜更動息不以寒暑易繊厚不食而甚)
　(力雖飲而無漏唐令狐/楚作記僊傳拾遺有傳)
清真觀在大羅源中
　考證政和中吴徳清始營建為道人棲泊之所徽宗
　朝賜以觀額紹興間每嵗三月十八日四方道人皆
　㑹於此齋時多有鶴至故謂之鶴㑹
燕洞宫在茅山栁谷汧東
　考證宫之東南有燕口山三小山相偶梁普通中有
　晉陵女子錢氏妙真年十九辭家學道師事陶隠居
　獨處幽巖誦黄庭經積三十年佩白練入洞自後奉
　祠不絶至唐天寳七年興脩為宫賜額燕洞宫度女
　冠以紹香火梁邵陵王為記國朝嘉祐甲辰野火焚
　之遂移於句容縣紹興二十年復於舊基上興建
白雲崇福觀在中茅峰西白雲峰下
　考證先是華陽宫知宫道士王景温退居結廬於此
　紹興三十二年名聞於上詔即所居為白雲崇福觀
　召對徳夀宫賜紫衣虛静之號
永僊觀在茅山國朝淳熙甲辰劉先覺以髙士召赴行
在賜對重華宫講觧南華真經引疾還山携賜詩於抱
朴峰誅茅棲泊始名玉霄庵今改此額
寳華宫舊在方山南唐昇元中為母后所建後廢淳熙
七年道士吕志淳移其額於城南門外重建
洞𤣥觀在方山南輿地志吴赤烏三年為葛𤣥子方山
立觀後𤣥白日昇天今方山猶有煮藥鐺及藥臼在唐
貞觀六年併巖栖觀入焉
永樂觀在城東北七十里舊經云漢劉謙光捨宅為觀
南唐昇元中重修國朝改為崇虚觀
脩真觀在天慶觀西舊在越王臺下南唐保大七年置
為女冠觀國朝開寳八年焚毁太平興國二年移置於
此
蔵真觀在茅山疊玉峰南臨大路劉静一先生解真瘞
劍之地國朝大觀中建因賜額為藏真今觀側有静一
先生墓
崇元觀齊建元中改為崇元舘唐天寳七年重修國朝
大中祥符七年改今額
復洞神宫據舊志所載是宫舊在蒋山太平興國寺東
今有古基堦級存焉制使姚公希得任内因創興蜀三
大神廟於青溪側景定四年就於其旁創一道宫以為
祈報燎槱之所因以洞神舊額加之首命道士王道立
為知宫(費十三萬舊/楮米五百石)
　記云(天高地下萬物散殊人以渺然之軀並列為三/其所以與天地相似者曰誠而巳誠也者寔然)
　(之理匪初匪終匪狂匪聖不可以聰慧求不可以聲/臭接而須㬰不容離此知愚之所同得也天維高明)
　(日月星辰運行無息萬物覆焉地體博厚嶽凟河海/洪纎小大萬物載焉上際下蟠無一隙不到古往今)
　(來無一息間斷所以主張綱維其間㣲是理之寔然/者其何所取證人與天地同厥有初聽聰視明即此)
　(理之髙目下耳者也是非决擇即此理之賞善罰悪/者也萬象不能匹形氣不能礙昭昭靈靈毫末有欺)
　(而陟降左右已毛髪森竪于大譴大呵之域維皇上/帝隂隲下民風雨霜露無非至敎神祗上下昭布森)
　(列消息盈虛之易處禨祥禍福之異宜豈有心其間/哉惟天蒼蒼以萬物之心為心而自無心惟天無私)
　(以萬物之感應為感應而自無感應不然何其形聲/影響不失錙銖如是可考不誣哉衆人昧上天本然)
　(之知而為人上天以衆人同然之體而為天其降衷/不異而源委本末遂有毫釐千里之差可嘆也後世)
　(不推源其自于天人之際岐而為二所以事天者始/屋而居之像而崇之曽謂昭格之誠果在是乎雖然)
　(收其放心于主一不二之地則其本然不失者固非/牛羊斧斤可以盡皆斵䘮官宇之設其來已非一日)
　(矣建業舊有洞神宫久廢不治景定辛酉東川姚公/希得來司留鑰其政以敬事而信節用而愛人為本)
　(既明年化行恵孚乃卜青溪之勝以祠蜀三大神又/明年因洞神之扁築琳宫于左命黄冠主其香火盖)
　(亦謂世俗耳目未可頓躋之本然之地其攝齊而入/肅容而登則其心未始不如俸盤水如承大祭不待)
　(驅廹而天理見前斯亦入徳之方也已宫後告成公/俾復之記其行事復之嘉公之本心有在乎是于是)
　(乎書景定五年二月日朝散大夫直煥章閣主管成/都府玉局觀合陽文復之譔朝散郎差充㳂江制置)
　(使司參議官嚴灘黄蜕書丹朝散郎差充/㳂江制置使司參謀官天台趙時橐題盖)
　
　
　景定建康志巻四十五
欽定四庫全書
　景定建康志巻四十六　　宋　周應合　撰
祠祀志三
　　寺院
保寧禪寺在城内飲虹橋南保寧坊内
　考證吴大帝赤烏四年為西竺康僧舍建寺名建初
　劉宋有鳳翔集此山因建鳳凰䑓於寺側　宋更寺
　名曰祗園齊更名曰白塔唐初復名曰建初開元更
　名曰長慶南唐更名曰奉先國朝太平興國中賜額
　曰保寧祥符六年增建經鐘樓觀音殿羅漢堂水陸
　堂東西方丈莊嚴盛麗安衆五百又建靈光鳳凰凌
　虛三亭照映山谷圍甃塼墻五百丈茂林脩竹松檜
　藂蔚詔嵗度五僧政和七年𠡠改神霄宫建炎元年
　𠡠復舊額三年四月大駕幸江寧權以祠為行宫閏
　七月如浙西其後命即府治脩為行宫而御座猶在
　本寺嵗久屋弊留守馬光祖重建殿宇及方丈觀音
　殿水陸堂厨堂庫院移鐘樓冠青龍首增建廊屋横
　直一十八間作新建鳳凰䑓記詳見鳳凰臺下(葉夢/得輪)
　(藏記維摩氏極天下之辯而反之于黙其為法名之/曰不二一去不二即一矣不言其一而言不二豈以)
　(一猶為有在者與道未始有二也既已有物不得不/裂為二彼自為二而吾强欲一之必有廢其一以成)
　(其二者非道之全也要有非一而不二者存焉爾何/特維摩氏為然孔子曰有鄙夫問于我空空如也我)
　(叩其兩端而竭焉空空云者豈有物寔之者哉然猶/意其堕于一也則叩之以兩端盖維摩氏所謂不二)
　(法叩之兩端而知其所解則以吾之所知證彼之所/知可一舉而盡矣之人也謂之鄙夫則可謂之君子)
　(則不可佛以無所言而為一切衆生無所不言以為/有言不言是顛倒見以為無言不言是斷滅見孰能)
　(辯其非一而不二者乎自漢永平為佛者始持其書/入中國由晉宋歴唐至于今不絶梵語華言更相發)
　(明傳其學者又從而申衍之其説遂充滿天下輯而/藏之皆設為峻宇高甍彫刻綵繪備衆寳以為飾竭)
　(衆巧以為工茍可以荘嚴者無不至梁普通復有異/人為之轉輪以運之其致意深矣吾少時見四方為)
　(轉輪藏者無幾比年以來所在大都邑下至窮山深/谷號為蘭若十而六七吹蠡伐鼔音聲相聞襁負金)
　(帛踵躡户外可謂甚盛然未必皆達其言尊其敎也/施者假之以徼福造者因之以來利駸駸日逺其本)
　(建康府保寧寺當承平時于江左為名刹更兵火久/廢今長老懐祖守其故址于煨燼之餘十有四年堂)
　(殿門廡追復其舊而一新之最後作轉輪藏余鎮建/康時見其始經營後四年余歸石林祖以言來告曰)
　(藏成矣幸得記其本末祖盖以正法眼傳其心者其/為人潔而通精深而敏非徒以有為作佛事者也乃)
　(為推其師之言合諸儒之說正佛之所以言以曉世/俗之弊祖當益以是救之夫方無所言則維摩氏之)
　(黙如大阿難等得道受記諸大弟子皆不任問疾及/其無所不言則雖觀世音亦從聞所聞而入爾乃寺)
　(之興廢係其時人之施舍/係其力有石必記故不書)
正覺禪寺名鐵塔寺在城内西北冶城後崗上
　考證宋泰始中邦人捨地建精舍號延祚寺至唐有
　靈智禪師生無雙目號羅睺和尚經論文字悉能明
　了時人稱有天眼為建塔于寺内廣明中賜額　梁
　侯景之亂王僧辯入討景使其黨宋長貴守延祚寺
　何遜有登延祚寺閣詩　佛殿前有鐵塔二座鑄云
　乾興元年造有鐘亦唐時所鑄有經幢鐫大吴金陵
　府延祚院寺有井十一口内一口最大號為百丈泉
　井欄上字乃保大元年所鐫　國朝熙寧中賜寺名
　正覺塔名曰普照　王荆公嘗於寺西作書院有軒
　名籜龍　建炎三年以法堂西偏為元懿太子攅宫
　(詳見/攅宫)曽極劉克莊皆嘗題詩(曽極詩逝水無情去不/回黄簾窣地隔風埃摩)
　(挲鐵塔堪流涕此是君王思子臺有劉克莊詩細認苔/間寺方知鑄塔時不因兵廢壊似  物扶持古殿人)
　(開少深窗日上遲僧言/明受寺相對各攅眉)
能仁禪寺在城内南廂嘉瑞坊
　考證慶元年間游九言撰本寺佛殿記略云能仁寺
　南接秦淮數百步按其地古青溪之濆也初名報恩
　宋元嘉文帝為高祖剏建唐㑹昌中廢偽吴太和六
　年毗陵郡公徐景運復為其親造曰報先南唐昇元
　改興慈無鐫識可考獨據圗經所載然五代唐愍帝
　應順甲午為吴之太和逆數㑹昌乙丑盖已九十年
　既曰廢矣中間誰所繼續乎院之老僧相傳僅記本
　朝之言院故在西門雙廟之東至道中有圎覺律師
　明者際遇太宗皇帝召見錫之御容及羅漢像以歸
　咸平間重賜院基田産更律為禪寵以聖製詩章(詩/見)
　(第四/巻)院復大顯至崇寧賜名承天政和七年改能仁
　今之寺基咸平所賜而遷也
蒋山太平興國禪寺去城一十五里
　考證梁武帝天監十三年以定林寺前岡獨龍阜𦵏
　誌公永定公主以湯沐之資造浮圗五級於其上十
　四年即塔前建開善寺今寺乃其地也唐乾符中改
　為寳公院南唐昇元中徐徳裕重脩後主又改為開
　善道場　國朝太平興國五年改賜今額慶厯二年葉公
　清臣奏請為十方禪院(侍郎劉公岑蒋山大佛殿記/云寳公道塲始于梁武其女)
　(號曰永定公主割捨私財創為精舍當時詞臣陸倕/王均作為文章以紀其事我本朝大中祥符賜榜太)
　(平興國禪寺加封寶公道林真覺慶厯改元翰林學/士葉清臣來守是邦以禪易律元豐主僧曰法泉者)
　(經營辛苦成大叢林焚于建炎復于紹興云大佛殿/前又有大毗盧閣兩翼為行道閣属之殿其餘堂廡)
　(極其雄麗皆紹興以來所建淳熙十六年九月晦一/火而燼今累年營繕駸駸復盛矣寶公舊像父老相)
　(傳以沉香為之國初取歸京師陳軒金陵集載狄咸/游蒋山詩云旃檀歸象魏窣堵卧烟霞盖謂此也本)
　(朝太平興國七年舒氏柯蕚遇老僧往萬嵗山指古/松下掘之得石篆乃寳公記聖祚綿逺之文于是遣)
　(使致謝謚曰寳公妙覺治平初更謚道林真覺大師/按建康寔錄開善寺有誌公履唐神龍初鄭克俊取)
　(之以歸長安今洗鉢池尚在塔西二里法雲寺基方/池是也寺西有曰道光泉以僧道光穿斸得名曰宋)
　(熙泉以近宋熙寺基之側有八功徳水在寺東悟真/庵之後一云泉在寺北高峯絶頂寺東山巔有定心)
　(石下臨峭壁寺西百餘步有白蓮庵庵前有白蓮池/乃䇿禪師退居之所寺後向東北有婁禪師之塔)
　題詠(李司徒建勲樓䑓雖少景何深滿地青苔勝布/金松影晚留僧共坐水聲閒與客同尋清凉㑹)
　(擬歸蓮社沉湎終湏棄竹林長愛寄吟經案上石窗/秋霽向于岑因題道林雖向鍾峯數寺連就中竒勝)
　(出其間不敎幽樹妨閑地别著高窗向逺山蓮沼水/從雙澗入客堂僧自九華還無因得結香燈社空倚)
　(王門玷玉班月李中宿投林下寺中夜覺神清磬罷/僧初定山空  又生籠燈吐冷艶嵓𣗳起寒聲待曉)
　(紅塵裏依前冒逺程花徐伯陽聊追鄴城友蹊步出/蘭宫法侣殊人世天  異俗中鳥聲不測處松吟未)
　(覺風此時超愛網還復洗塵䝉夕崔坰山殿秋雲裏/香煙出翠㣲客尋朝市去僧背  陽歸下界千門見)
　(前朝萬事非看心兼送目葭菼暮依依笻王荆公安/石登寳公塔倦童疲馬放松門自把長  倚石根江)
　(月轉空為白晝嶺雲分暝與黄昏鼠搖岑寂聲随起/鵶矯荒寒影對翻當此不知誰坐客道人忘我我忘)
　(言重登寳公塔空見方墳涌半霄難将生死問參寥/應身東返知何國瑞像西歸自本朝遺寺有門非輦)
　(路故池無鉢但僧瓢獨龍下視皆陳迹追數齊梁亦/未遥  碧玉璇螺恍隔霄冠山仙冢亦寥寥空餘華)
　(構延風日無復靈蹤落市朝帳座追嚴多獻寳供盤/隨施有操瓢他方出沒還如此與物何心作邇遥)
　(寳公塔院祠堂斯文寔有寄天豈偶生才一日鳳鳥去/千秋梁木摧烟留衰草恨風造暮林哀豈謂登􁌏處)
　(飄然獨往來百静照禪師塔簡老已歸黄土陌淵師/今作白頭翁  憂三十餘年事陳迹山林草野中)
　(寳公塔道林真骨葬青霄窣堵千秋未寂寥寳𫝑旁連/大江起尊形獨受衆山朝雲泉别寺分三徑香火幽)
　(人祇一瓢我亦鷲峯同聴法嵗時歌唄豈辭遥㸃曽/極六帝園陵堕刼灰獨餘靈骨𦵏崔嵬行人指  雲)
　(間鶴喚得齊梁一夢回謝馬野亭之純凌晨同作蒋/山游細雨輕絲霧不收  得東風如有意旋敎晴色)
　(漸盈眸松隂十里青絲障石磴千層白玉/樓彌望寛平有如此故應常作帝王州)
半山報寧禪寺在城東七里距鍾山亦七里王荆公安
石故宅也
　考證其地名白塘舊以地卑積水為患自荆公卜居
　乃鑿渠决水以通城河元豐七年安石病聞神廟遣
　國醫診視既愈乃請以宅為寺因賜額報寧禪寺寺
　後有謝公墩其西有土山曰培塿乃安石决渠積土
　之地由城東門至鍾山此半道也故今亦名半山寺
　寺中有寳禪師語錄序王斿撰米芾書陳軒金陵集
　載荆公半山詩凡十五首(半山即事誰将石黛染春/潮復撚黄金作栁條西晻)
　(東溝從此好筍輿追我莫辭遥一雪乾雲净見遥岑/南陌芳菲復可尋換得千顰為  笑春風吹栁萬黄)
　(金粼南浦東岡二月時物華撩我有新詩含風鴨綠/粼  起弄日鵞黄裊裊垂  水滿陂塘榖满篝謾移)
　(蔬果亦多收神林處處𫝊簫鼔共賽元豐第一秋帝/放歌扶杖出前林遥和豐年擊壤音曽侍玉堦知)
　(力曲中時有譽堯心舟随意柴荆手自開沿岡度塹/復登臺小橋風露扁  月迷鳥覉雌競往來  露積)
　(山禾百種收漁梁亦自富鰕鰌無羊説夢非真事豈/見元豐第二秋  湖海元豐嵗又登旅生猶足暗溝)
　(塍家家露積如山壠黄髮咨嗟見未曽家豚柵雞塒/罨靄間暮林猺落獻南山豐年處處人  好随意飄)
　(然得往還善秋雲放雨静山林萬壑奔湍共一音欲/記荒寒無  晝賴𫝊悲壮有能琴  半山嵗晚即事)
　(日宻畏前境淵明欣故園那知飯不儩所喜菊猶存/亦有牀坐好但無車馬喧誰為吾侍者稚子候柴門)
　(樽長者一牀室先生三徑園非無飯滿鉢亦有酒盈/  不起華邊坐常開栁際門謾知談寔相欲辯已忘)
　(言路半山春晚即事春風取花去遺我以清隂翳翳/陂  静交交園屋深床敷毎小息杖屨或幽尋惟有)
　(北山鳥經過遺好音陂楊誠齋萬里題半山寺霜松/雪竹老重尋南蕩東  水自深鳯去宅存誰與住不)
　(如作寺免傷心是老無稚子為譍門病有毗耶伴此/身相府梵宫均  幻却須捨宅作離塵  日邉賜額)
　(寺名新雞犬相迎舊主人見説小兒齊拍手半山寺/主褁頭巾  楊鵠山元亭題半山寺蹇驢挾䇿一蒼)
　(頭罷相歸來隠寂寥看到半山三不足依然野水漫/青苖  羅北谷題半山寺道徳文章一世師只傷學)
　(術欠通時不思翻動熙/寕禍却欲重脩作福基)
清凉廣恵禪寺在石頭城去城一里
　考證偽吴順義中徐温建為興敎寺南唐昇元初改
　為石城清凉大道塲國朝太平興國五年閏三月改
　今額　舊傳此寺嘗為李氏避暑宫寺中有徳慶堂
　今法堂前舊基是也後主嘗留宿寺中(詩有未能歸/去宿龍宫之)
　(句/)徳慶堂名乃後主親書祭悟空禪師文乃後主自
　為之碑刻今並存東坡嘗捨彌陁畫像於寺中(詩云/問禪)
　(不契前三語施/佛空留丈六身)　寺有大鐘乃偽唐後主所鑄(類説/載江)
　(南李氏時有一民死而復蘇云至冥司見先主被五/木甚嚴民大駭曰主何至此耶主曰吾為宋齊立所)
　(誤殺和州降者千餘人汝歸謂嗣君凡寺觀鳴大鐘/吾受苦則暫休或能為吾造一鐘尤善後主造鐘于)
　(清凉寺鐫云追薦烈祖/孝高皇帝脫幽出苦)　寺有白雲庵(見王荆/公詩)翠㣲
　亭不受暑亭鄭介公書堂(詳見/亭堂)　聖宋書畫錄云舊
　有董羽畫龍李昱八分書李霄逺草書時人目為三
　絶(王荆公故人不惜馬虺隤許我年年一度来野舘/蕭條無準擬與君對植浪山梅  蘇東坡贈清凉)
　(長老代北初辭沒馬塵江南來見卧雲人問禪不契/前三語施佛空留丈六身老去山林徒梦想雨餘鐘)
　(鼔更清新㑹須一洗黄茒瘴未用深藏白㲲巾人又/贈清凉長老過淮入洛地多塵舉扇西風欲汚  但)
　(怪雲山不改色豈知江月解分身安心有道年顔少/遇物無情句法新送我長蘆舟一葉笑看雪浪滿衣)
　(巾炎楊次公題君勿愛清凉清凉如火如沸湯君勿/惡  熱炎熱如氷如積雪勿愛亦可惡未是逍遥處)
　(君不見海㑹山前一條路一車來一車去今在轉轅/向月作落花時節雨初晴黄鶯枝上分明語  曽極)
　(李主避暑處至今多竹鴞鞘響斷苑墻東敲戞椎間/風玉聲三百年間陵谷變寒潮不到石頭城  秋月)
　(春花迹未陳衮龍曽繞夢中身夷門金鼔從天落驚/起床頭鼻□人  溫􁎯筠黄花紅樹謝芳蹊宫殿参)
　(差黛巘西詩閣曉窗藏雪嶺畫堂秋水接藍溪松飄/晚吹樅金鐸竹䕃寒苕上石梯妙跡寄名竟何徃下)
　(方烟暝草萋萋石張祐山勢抱烟光重門突屼傍連/簷金僧閣半壁  龕廊碧極叢高頂清池占下方徒)
　(悲宦遊意盡日老僧房地馬野亭出郭無多逺登山/有特高舊遊曽到處此  足稱豪日月真雙轂闗河)
　(等一毫松篁知我意故與北風鏖處舊時月過女墻/頭風雨摧頽廢不修地老天荒無  問松聲谷響替)
　(人愁祥刑使者來何暮弔古詩篇清更幽收拾江山/入懐袖却歸講序進鴻疇  劉後村塔廟當年甲一)
　(方千層金碧萬緇郎開山佛已成胡鬼住院僧猶説/李王遺像有塵龕壊壁斷碑無首立斜陽惟應駐馬)
　(坡頭月曽見金輿夜納凉佛王潜齋五馬南浮一化/龍山川萬古勢増雄誰知  祖安禪地曾是君王避)
　(暑宮古磴松篁秋意足空江煙水夜潮通介翁祠宇/依然在儘有廉頑立懦風  羅北谷清凉世界竹如)
　(雲舊日君王愛此君時代改遷龍變化荒山啼鳥不/堪聞  闕    赫日纔升靺鞨紅江南百舌覆盆中)
　(齋餘茗椀聽僧話/身在當年避暑宫)
天禧寺即古長干寺在城南門外
　考證梁天監元年立大同元年幸長干寺阿育王塔
　出佛爪髮舍利又幸寺設無遮㑹大赦丹陽記大長
　干寺道西有張子布宅在淮水南對瓦官寺長干是
　秣陵縣東里巷名江東謂山隴之間曰干建康南五
　里有山岡其間平地庶民雜居有大長干小長干東
　長干並是地名小長干在瓦官寺南巷西頭出大江
　梁初起長干寺按塔記在秣陵縣東今天禧寺乃大
　長干也　皇朝開寳中曹彬下江南先登長干北望
　金陵即此地　天禧二年改為天禧寺政和六年建
　法堂(李公之儀端叔天禧寺新建法堂記云天禧寺/者乃長干道場𦵏釋迦真身舍利祥符中建塔)
　(賜號聖感舍利寳塔至天聖中又賜今額按梁書大/同三年高祖改造阿育王塔出舊塔下舍利及爪髪)
　(髮青紺色衆僧以手伸之隨手長短放之則屈為蠡/形始吴時有尼居其地為小精舍孫綝尋毁除之塔)
　(亦同冺吴平之後諸道人復于舊處建立焉中宗渡/江更脩飾之至簡文咸安中使沙門安法師程造小)
　(塔未及成而亡弟子僧顯繼而脩之至孝武大元九/年上金相輪及承露其後西河離石縣有胡人劉薩)
　(何遇疾暴亡而心下猶暖未敢便殯經七日更蘇説/云有兩吏見錄至十八地獄隨報重輕受諸若毒見)
　(觀世音語云汝緣未盡若得活可作沙門洛下齊城/丹陽㑹稽並有阿育王塔可往禮拜則不復墮地獄)
　(因此出家游行禮塔次至丹陽未知塔處乃登越城/望見長干里有異氣色因就禮拜果是阿育王塔所)
　(放光明由是定知有舍利乃集衆掘之入一丈得三/石碑内一碑有鐵函函中有銀函銀函中有金函盛)
　(三舍利及爪髪各一枚長數尺即遷舍利近北對簡/文所造塔造一層塔十六年沙門僧尚者為三層即)
　(高祖所開者也陵蘇魏公頌長干寺詩注云晋時有/沙門恵達至金  長干獲古佛塔因于其地建佛刹)
　(即劉薩何也至南唐時廢寺為營廬久之舍利數表/見感應祥符中僧可政狀其跡并感應舍利狀進有)
　(詔復為寺即其表見之地建塔賜號聖感舍利寳塔/  白塔在寺東即𦵏唐三藏大徧覺𤣥奘大法師頂)
　(骨之所金陵僧可政端拱元年得于長安終南山紫/閣寺俗呼為白塔事具塔記元符二年知府事召公)
　(升卿請于朝改為十方住持江楊次公長干聖感塔/詩云釋迦八萬四千塔一在  南古道場無礙展開)
　(青紺髮冣初分得白毫光事陳軒金陵集載槐京登/長干塔詩云江南管當幸  畢盡憑廟筭非臣事眷)
　(言此地本軍壘乞與招提/安佛子盖敘國初事也)寺有阿育王塔天禧中賜
　名聖感有塔記題詠尤多(朱存窣堵凝然鎮梵宫舉/頭層級在雲中金棺舍利)
　(藏何處鐸遶危簷聲撼風初蘇魏公次韻遊長干寺/寺接郡東南僧常為我談  因晉大士來獲古靈龕)
　(歴世名空在重興徳乃堪先朝賜新額此地建精藍/億載扶皇統生民息戰函刹仍存故里龍復止深潭)
　(九級唯塗甓千梁盡架楠亭臺各軒豁巖谷更空谽/殿角芝成玉松梢露墜甘穴棲多禮□池怪集神甝)
　(可愛臨岡曲何人結草庵欲來尋隠逸誰與共歡酣/念往須勤到登高已舊諳低頭小城市舉目遍村嵐)
　(静境繇兹達塵容却自慚常思真趣嚮可抑俗饕貪/宇宙閒懐適江山極望涵相邀幸多暇命駕試追參)
　(又次韻登長干寺塔凢刼半佐山經營昔甚艱周遭/嚴佛宇直上脩天關登陟緣梯險淹留布坐慳椽楹)
　(亦塗附擩檻遍朱殷白日分明到青雲咫尺攀龍潭/斜影落鳥翼怯飛還基構從吴晉聲名動貊蠻燈燃)
　(時照耀梵唱毎循環往事稠重問前期指顧間誰知/息心處香火老僧閒  王荆公梵舘清閒側布金小)
　(塘囘曲翠烟深栁條不動千絲直荷葉相欹萬盖隂/漠漠岑雲相上下翩翩沙鳥自浮沉羇人樂此忘歸)
　(去忍向西風學越吟域曽極十丈祥光起相輪鐵浮/屠鎮法王墳只愁西  神僧至夜捧長干刹入雲)
　(周文璞雲杪熒熒一塔燈覺皇舍利寳烟凝山門推/上三更月似照前朝禮拜僧  馬野亭兩山回處是)
　(為干有塔亭亭高似山不但荘嚴増梵刹可能形勝/助城闗燈明星斗挂林木鈴動天風吹珮環陌上行)
　(人遥見此有時東往又西還城闕經六帝王萬世餘/磐石官𣲖五家多旋過獨立  南    代問君心事)
　(竟如/何)
鹿苑寺舊名法光寺即梁蕭帝寺也在今城東南隅
　考證元屯田絳嘗為記(金陵王氣三百年聲明文物/與時隆替中間惟蕭梁折莭)
　(以佞佛故佛之廟貌充斥江表都城㢲維直淮上所/有精舍焉紫峯綵榦反宇欲翔盤高孕虚含吐萬景)
　(望之輝然如脩虹亘霄丹碧煥發殿有聖像即山而/成追琢之功極其精妙案輿地志不知從昔之名但)
　(後人以帝氏目之黄旗運歇勢勝故在閏唐攘據因/其迹而増華易榜法光標為勝概聖朝混一書軌以)
　(三代文敎簫勺宇内四聖累洽浸厚福于生民梵刹/禪林容仍舊物而兹寺垂阤瘁焉不支已卯春寺僧)
　(募大姓杜徳明出楮金五十萬程工就其地起高廣/殿水𣙗不移棼橑有嚴光輝復還風物異態又粉繪)
　(釋迦文相即山塑十六天尊者生生之衆稱是該備/其秋告成乃作鐘唄蒲飱以落之道俗和㑹圜視作)
　(適清溪之水木鍾阜之雲物來入軒戺相為澄曠都/人詫焉有修其状而至者㑹同閑趙郡李君從事海)
　(瀕謂余有一日之雅授簡不腆且曰欲以新志累子/追惟勝冠筮仕彼都與故濮陽吴嗣復昌卿並遊其)
　(埊霑醉撫翰刻名楹間晦明颷馳盖四十八甲子老/龍死矣靈光巋然齎咨舊逰怳若夢覺今之辱請可)
　(沒其媺乎月而日之庶以傳/久康定二年三月八日記)寺有子隠堂即周處築
　䑓讀書處也(詳見/䑓觀)佛殿前有郗氏窟舊傳梁武帝郗
　后化蟒事頗迂怪不錄
崇勝戒壇院即古瓦官寺又為昇元寺在城西南隅
　考證晉哀帝興寧二年詔移陶官於淮水北遂以南
　㟁窑地施僧慧力造瓦官寺(舊志曰瓦棺者非也盖/據俗説云瓦棺寺之名)
　(起自西晉時長沙城隅忽陸地生青蓮兩朶民以聞/官掘得一瓦棺見一僧形貌儼然其花從舌根生父)
　(老云昔有一僧不説姓名平生誦法華經萬餘部臨/死遺言曰以瓦棺𦵏之遂以寺名為瓦棺而本于此)
　(其説頗涉怪誕縦果有此事亦在長沙于此無與也/不知陶官之為瓦官而易官為棺殆傅㑹而為之説)
　(耳/)淳熙中韓元吉嘗為記每嵗度僧於此受戒
嚴因崇報禪寺即景徳棲霞寺在今城東北之攝山去
城四十五里
　考證齊永平七年明僧紹捨宅為寺見江摠持碑(明/僧)
　(紹宋太始中遊此山刋木/結茅二十餘年遂舍為寺)　寺有舍利塔乃隋文帝
　𦵏舍利處　唐高祖改為功徳寺増治梵宇四十九
　所樓閣延袤殿宇鱗次高宗御製明隠君碑改為隠
　居棲霞寺御書寺額有碑尚存字不可辨武宗㑹昌
　中廢宣宗大中五年重建　南唐高越林仁肇建塔
　徐鉉書額曰妙因寺　國朝太平興國五年改為普
　雲寺景徳五年又改為栖霞禪寺元祐八年六月改
　賜今額為參政簡翼張公璪功徳寺　左有千佛嶺
　後有天開巖碧鮮亭白雲庵迎賢石醒石中峰澗石
　房白雲泉亦名品外泉寺前有明僧紹高越墓寺中
　石碑及時賢題詠頗多(山中南谷昔有天台正觀寺/高僧法曠嘗于寺紫溢峯下)
　(建般若堂演大論有虎穴寺在山中峯齊王融有㳺/虎穴寺詩  宋景文初雞蹠集云南齊棲霞寺大明)
　(法師好談論手執松枝為談梧隋文帝仁夀二年送/到舍利天下凡八十一州官為造塔蒋州棲霞其一)
　(也有唐則天建舍利塔于青龍山之巔唐末焚毁八/寺  金銀銅像皆記畧云維大唐景龍二年四月)
　(日洛州大福光寺前棲霞寺在比丘曇一于潤州江/寧縣明隠君經坊内鑄瀉金銀銅釋迦像三軀奉為)
　(高宗皇天大帝則天大聖皇后應天神龍皇帝云師/又有石像在千佛嶺棲霞詩注云明隠君與度法)
　(講無量夀經西峯石壁中夜發光光中現無量夀佛/自爾捨家財鑿岩造大像坐高五丈觀音勢智立像)
　(高三丈五寸寺南齊大帝造石佛千尊所謂千佛嶺/  周繇棲霞  贈月公明家不要買山錢施作清池)
　(種白蓮松檜老依雲外地樓䑓深鎖洞中天風經絶/頂廻踈雨石倚危屏挂落泉欲結茅庵伴師住肯饒)
　(多少薜蘿烟鳥劉長卿東峯尋南齊明徴君故居山/人今不見山  自相從長嘯辭明主終身卧此峯泉)
　(源通石徑磵户掩塵容古墓依寒草前朝寄老松風/雲生斷壁萬壑遍踈鐘惆悵空歸去猶疑林下逢)
　(李頻居與鳥巢鄰日将巢鳥親多生從此性久集得/無身樹老風終夜山寒雪見春不知諸祖後傳印與)
　(何人石權徳輿清論月輪低閑吟茗花熟又岩花㸃/寒岫  磴掃春雲  張暈躋險入幽林翠㣲含竹殿)
　(花李紳鳥噪啄秋果翠深銜素魚晴李司徒建勲養/  天氣近平分瘦馬來敲白下門  色未開山意逺)
　(春容猶淡月華昏琅邪冷落存遺跡籬落稀踈帶舊/村此地幾經人聚散只今王謝獨名存  知府事王)
　(隨翠巘聳層雲珎祠古迹存獲登千佛嶺仰荷九天/恩塔影凌虚閣鐘聲度逺村僧言前太守罕有到松)
　(門聲虚窗殘燭明欹枕旅懐清永夜起松籟滿山疑/雨  吟餘閑景象道勝小榮名鐘鼎星河曙悠悠迴)
　(斾旌方楊虞部備一炷香銷百和焚有時鐘磬梵天/聞上  結草如高枕不獨棲霞可卧雲  王荆公安)
　(石遊棲霞庵約平甫至渺渺林間路蕭蕭物外僧高/隂凉易入閒貌老難増官事真傷錦君恩更飲氷求)
　(田此山下終欲忤陳登宅知府葉清臣僊峯多靈草/近在東北維僧紹昔捨  摠持嘗作碑風高一緬邈)
　(廢宇亦陵遲清泉潄白石霏霧䝉紫芝松蘿日蕭寂/猿鳥自追随遊人尠或詣隠者誰與期支郎篤清尚)
　(千里孤雲飛覽古玩青簡尋幽窮翠㣲顧予荷㦸守/出宿簡書違憑師訪陳迹賸作雪山詩  谷倪子闕)
　(車去郭六十里閒遊避世譁不将仙鶴伴還用白牛/  草木隐君宅香燈占佛家幾多吟景致無限筆光)
　(華泉想尋新眼茶應發嫩芽遥知碧岩上舉寺拂烟/霞  闕    山川四絶自來誇茅屋荆扉三數家須)
　(有高人繼肥遁莫疑僧室擅棲霞六知府趙師龍尋/幽訪古到岩前仰視雲霞接梵天  代興王那復在)
　(千身化佛尚依然老松欲作蒼龍去怪石常如猛虎/眠巳覺塵勞變清净何當築室向危巔  上元趙知)
　(縣伯晟棲霞境界何清壮嶽立五峯如列障三徴不/復見高人千刻尚能瞻寳相摩空老木韻秋聲雲屋)
　(天岩滿意行夜闌風定月/将午門外呦呦聞鹿鳴)
隆報寳乗禪寺即舊草堂寺在上元縣鍾山鄉去城十
一里
　考證齊周顒隠居之所後顒出仕孔稚圭作北山移
　文假草堂之靈以譏之高僧傳云時有釋慧約姓婁
　少達妙理顒素所欽服廼於鍾山舊舘造草堂寺以
　居之今寺左乃婁約置䑓講經文之地寺後即顒舊
　居也唐㑹昌中寺廢國朝復建治平中賜額寳乗紹
　興三十二年六月改賜今額(王荆公安石與道源遊/西庵遂至草堂寳乘寺)
　(桑楊已零落藻荇亦銷沉園宅在人境嵗時傷我心/强穿西埭路共望北山岑欲見道人語跨鞍聊一尋)
　(歌親朋㑹合少時序感傷多勝踐聊為樂清談可當/  㣲風澹水竹静日暖烟蘿興極猶難盡當如薄暮)
　(何嚼草堂寺烏石岡邉繚繞山柴荆細徑水雲間秋/花  蘂長來往只有春風似我閑  逰草堂寺次韻)
　(三首垣屋荒葛藟野殿冷檀沉鶴有思顒意鷹無戀/遁心禪房閉深竹齋鉢度遥岑寂寞黄塵裏金身倚)
　(一尋歌僧殘尚食少佛古但泥多寒守三衣法飢傳/一鉢  寛閒每迸竹危朽漫牽蘿怊悵庭前柏西來)
　(意若何歌野寺真蘭若山僧老病多踈鐘挾谷響悲/梵入樵  水映茅篁竹雲埋蔦女蘿拂塵書所見因)
　(得擬隂何可對棊與道源至草堂寺北風吹人不可/出清坐且  與君碁明朝投局日未晚從比亦復不)
　(吟詩犢草堂一山主一公持一鉢想復度遥岑地瘦/無黄  春來草更深  草堂懐古周顒宅作阿蘭若)
　(婁約身歸窣堵波蕙帳銅瓶/皆夢事翛然陳迹翳松蘿)
同泰寺案輿地志在北掖門外路西南與䑓城隔路
　考證寔錄梁武帝大通元年剏此寺寺在宫後别開
　一門名大通對寺南門造大佛閣七層大同十年震
　火所焚略盡即更造未就而侯景亂南唐改為净居
　寺尋又改圎寂寺其半為法寳寺又輿地志法寳圎
　寂寺即古同泰寺基舊址(梁大通元年初創同泰寺/開大通門以對寺之南門)
　(取反語以協同泰自是晨夕講義多由此門寺即吴/之後苑晉廷尉之地遷于六門外以其地為寺  龔)
　(頴運厯圗云大同元年幸同泰寺鑄十方銀像二年/幸同泰寺鑄十方金像  南史上幸同泰寺設四部)
　(無遮大㑹上釋御服持法衣行清净大捨以便房為/省素牀瓦器乗小車私人執役升講堂法座為四部)
　(大衆開湼槃經題羣臣以錢億萬祈白三寳奉贖皇/帝菩薩衆僧黙許百辟詣寺東門奉表請還宸極三)
　(請乃許上三荅書/前後並稱頓首)六朝事迹云梁武帝起同泰寺在
　䑓城内窮竭帑藏造大佛閣七層為天火所焚梁帝
　捨身施財以祈佛福自大通以後無年不幸同泰寺
　設四部無遮大㑹俄而侯景兵起限城遂以虛器進
　膳自庚辰至丙戌七日不食而崩(曽極詩菩薩閣齊/涕泗揮大通基址)
　(昔人非此身終属侯丞相雜辦金錢贖帝歸沉楊虞/部備詩佛事荘嚴國力疲照天金碧倚欄危  檀爐)
　(上烟雲合恰似/當年煨燼時)寺今廢其半為法寳寺
法寳寺亦曰䑓城院乃梁同泰寺基之半也今在行宫
北精鋭軍寨内
　考證梁武帝大通元年創同泰寺(詳見/前寺)　偽吴順義
　二年以同泰寺之半置為䑓城十福院本朝改賜今
　額　寺前有醜石四各高丈餘俗呼為三品石政和
　中取歸京師或謂之闕石　寺前墻外有井耆老相
　傳為陳時臙脂井叔寳與張麗華墜而復出之所也
　寺基冣闊淳祐七年創置精銳軍同泰寺舊基皆為
　寨屋及蔬圃今井在寨内(今精鋭軍寨在都統制司/之後都統制司在行宫城)
　(之後法寳寺在精銳軍寨之後盖都統制司地基及/精鋭軍寨基皆梁陳宫掖舊址也故景陽䑓基及臨)
　(春結綺望仙三閣故址與臙脂井皆在精鋭軍寨内/法寳寺老僧猶能記其祖師之言謂今行宫城後門)
　(乃梁陳宫城前門今法寳/寺門墻外即梁大通門也)
湘宫寺舊在青溪橋北今徙置清化市北本宋明帝故
宅改為寺費極奢侈虞愿曰陛下起此寺皆是百姓賣
兒貼婦錢佛若有知當悲泣哀愍帝怒使人曳愿下殿
(曽極詩數椽敗屋湘宫寺虞愿忠規正凛/然十級浮屠那復有虗抛貼婦賣兒錢)
景徳寺在城内嘉瑞坊舊崇孝寺也偽吴置國朝景徳
中改今額建炎初其地為太廟徙城隍廟於旁今廟側
小巷中有僧舍數間仍用寺額
夀寧禪院在江寧縣治南國朝開寳七年徙入城中盖
參政張公洎南唐賜第也捨宅為寺併城北廣孝寺入
焉淳化五年改今額(其孫諤云建康志謂昔為愛敬寺/者非也家集有公謝表證焉舊有)
(瓊花一在内翰張公懐材自維揚手植于此思郭祥正/詩一種瓊花内相栽年年琲□待春來  吴  道詩夀)
(寧閑鎖翰林春月明/空照瓊花影今不存)
證聖寺在行宫後南唐保大中木平和尚居此寺故里
俗至今呼為木平寺寺東有溝迤邐西北接運瀆今湮
塞僅存遺跡(王荆公詩云證聖南朝寺三年到/百迴不知墻下路今有幾何開)
寳戒寺今在轉運衙西本迦毗羅寺南唐改真際寺國
朝開寳二年改今額
法濟寺今在上元縣治東北
封崇寺今在斗門橋北圗經舊報慈廨院也
治平寺今在江寧縣治西南
大悲寺今在炳靈公廟昔崇勝寺子院也
秀降院舊在城北國朝開寳八年廢太平興國五年重
建尋又廢紹興中移于鳳䑓山西
興嚴寺舊在竹格渡之北本謝尚宅也亦號塔寺永和
四年名荘嚴寺宋大明中改為謝鎮西寺陳宣帝改名
興嚴寺國朝紹興中徙今真武廟北
龍光寺在城北覆舟山下宋元嘉二年號青園寺(高僧/傳云)
(西竺道生後還上都青園寺寺是惠恭皇后褚氏所立/本種青處因以為名其年雷震青園寺佛殿龍升于天)
(光影西壁因改龍光舟本朝嘉祐三年佛殿記云宋元/嘉五年有黒龍見覆  山之陽帝捨果園東建青園寺)
(西置龍王殿今沼沚見存至㑹昌年廢咸通一年重/興𠡠賜龍光院額舊志以為在龍光門外者非也)
定林寺有二上定林寺舊在蒋山應潮井後宋元嘉十
六年禪僧竺法秀造在下定林寺之西乾道間僧善鑑
請其額於方山重建下定林寺在蒋山寳公塔西北宋
元嘉元年置後廢今為定林庵王安石舊讀書處(王公/安石)
(詩衆木凛交覆孤泉静横分楚老一枝笻于此傲人羣/城市少美蔬想今困惔焚且凴東北風持寄嶺頭雲)
(定林自有主我為林下客客主各有心還能共岑寂望/窮谷經春不識花新松老柏自欹斜慇懃更上山頭)
(白下城中有幾家路定林脩木老参天横貫東南一道/泉六月杖藜尋石  午隂多處弄潺湲  潄甘凉病齒)
(坐曠息煩襟因脫水邉屨就敷牀上衾但留雲對宿仍/值月相尋真樂非無寄悲蟲亦好音  僧修定林路成)
(獨龍新路得平岡始免遊人屐齒妨更有主林身半現/與公随轉作隂凉  定林所居屋繞灣溪竹繞山溪山)
(却在白雲間臨溪放杖依山坐溪鳥山花共我閒無題/定林壁懐李叔時雲與淵明出風随禦㓂還燎爐  伏)
(火蕙帳冷空山爐書定林院牎二首竹雞呼我出華胥/起滅篝燈擁燎  試問道人何所梦但言渾忘不言無)
　(道人今輟講卷裓寄松蘿夢說波羅蜜當如習氣何/自白門歸望定林有寄蹇驢愁石路余亦倦躋攀不)
(見道人久忽然芳嵗殘朝随雲暫出暮與鳥争還杳杳/青松壁知公在兩間  與徐仲元自讀書䑓過定林横)
(絶潺湲度深尋犖确行百年同逆旅一壑我平生盡楊/公萬里詩鍾山已過萬山深更過鍾山入定林穿  松)
(杉行盡處一庵猶隔白雲岑誤一箇青童一蹇驢几年/來去定林居經綸枉被周官  罷相歸來始讀書  半)
(破僧庵半補籬舊題無復壁間詩祇餘手植雙桐在此/外仍兼洗硯池  踏月敲門訪病夫問來誰是雪堂蘇)
(不知把燭高談許曽舉烏䑓詩帳無年羅公必元詩罷/相歸來再讀書定林庵内守清虗少  錯觧周官處悔)
(殺當朝是誤渠兵劉公榘詩聮鑣小憇定林庵祇欠携/壺太子巖禪律  机非二致山僧笑我飽曽參  周公)
(燔詩定巖坐聴松聲好徳水行穿竹影斜無限世間幽/絶處天公分付與僧家  家之㢲五絶山人當日濟時)
(艱要把唐虞作様看奏罷簫韶無鳳至空教猿鶴怨盟/寒功名良苦賦歸歟兩鬢霜花百念枯鐘鼎樓䑓渾一)
(夢數間茅屋亦浮屠十載浮雲幾變更歸來鍾阜碧嶙/峋早知山色無今古只與青山作主人六籍工夫四海)
(名太平底事竟沇沇裕陵一去何年再長使時賢淚滿/襟老屋三間山徑幽中藏無限古今愁新詩吟罷春雲)
(合塔裏金/仙笑㸃頭)
宋興寺一名興敎院今在南門外寺基即劉裕故居(李/建)
(勲逰宋興寺東岩詩幾年不到東岩下舊住僧亡屋亦/無寒日蕭條何物在朽杉經燒石也枯  曽極詩晉至)
(昌明祚已終䜟文猶有兩昏童桓/𤣥偷得宫中寳却属新洲伐荻翁)
高座寺一名永寧寺在城南門外甘露寺嘗有雲光法
師講法華經于寺天花散落今講經䑓遺址猶存或云
晉朝法師竺道生所居因號高座寺(記畧云考圗志此/山得名于晉永嘉)
(中名甘露寺尸黎宻多羅為王茂𢎞所敬故留竺生法/師繼號所居為高座梁邦寳公主之與五百年大士俱)
(有靈光師座山顛說妙法天花墜焉今號雨花䑓則故/僕盧給事中名襄字賛元者所命也寺易今名且百年)
(矣故藏古今詩刻皆廢可考者唐李翰林本朝吕侍講/王中父三篇而已吾師遺言必求紀于耆艾捨公而誰)
(宜余雖病勉强捉筆惟此父子能苦行自立于瓦礫場/中作大佛事無毫髪擾可稱也哉可稱也哉乾道三年)
(閏七月望徽猷閣直學士左朝散大夫吴興郡開國侯/食邑一千户賜紫金魚袋致仕劉岑記并書左朝奉郎)
(充荆湖南路安撫使馬步軍都總管賜紫金魚袋張孝/祥篆額  曽極詩石子岡前高座寺犢車曽向此徘徊)
(清談未觧傾人國/更引胡僧渡海來)
殊勝寺在城南門外本宋福興寺偽唐後主𦵏照禪師
於此因名塔院
吉祥寺在城南二里餘國朝治平二年賜額舊在城隍
廟東後以寺基為太廟徙置於此
百福院在城南五里本梁解脫院今為樞宻王公綸功
徳寺
均慶院在城南門外舊在金陵坊晉天寳寺唐開元十
年改為天保寺國朝開寳八年毁太平興國五年就修
真觀基重置紹興初移其額於雨花䑓後壊於火因遷
於䑓之下今止有古塔一座即無殿舍屋宇塔前鐫宋
故三藏特賜寳覺圎通法濟禪師道公之塔一十八字
後有宋故三藏法師道公塔銘
佛窟寺一名崇敎寺在牛頭山去城三十里舊傳牛頭
山下有辟支佛窟宋大明中移郊壇於山之東峰執事
者𨗳從事餘人㳺西峰石窟見一僧趺坐執事者問之
忽無所有但遺錫杖香爐缾盂而已梁天監二年司空
徐度造寺因名佛窟寺唐大厯九年代宗因感夢𠡠脩
寺之東西峰頂七層浮圗國朝太平興國二年賜今額
(楊虞部備詩曩事何人為證盟白雲深鎻翠㣲坑已聞/過去辟支佛未見當年彌勒生  馬野亭之純詩牛頭)
(山上有深隈佛窟何人向此開過去辟支還示見分明/彌勒又生來刀如敝盡鋒何在形若銷亡氣莫回死復)
(受形明不滅有/無真妄使人猜)
　
　
　
　
　
　
　
　
　
　
　
　景定建康志巻四十六
欽定四庫全書
　景定建康志巻四十七　　宋　周應合　撰
古今人表傳序
崇厚風俗表章人材此南軒先生脩志之訓也建康牧
守既表於志之前矣若古今名徳生於此居於此職於
此墓於此祠於此封於此者皆不容泯也因思漢史有
古今人表潤志有耆舊寓公傳乃倣斯例表其人於志
之後復傳其事於表之後傳凡十一曰正學二曰孝悌
三曰節義四曰忠勲五曰直臣六曰治行七曰耆舊八
曰隠徳九曰儒雅十曰貞女表以迹而傳以品有表而
不必傳者有傳而不必表者有表傳所不及者見之拾
遺皆以寓崇厚表章之意云
　　古今人表(巳入表志題/名者不復錄)




　
　
　
　
　
　
　
　
　
　
　
　
　　正學傳
明道先生程子諱顥字伯淳其先河南人年十五六時
奉父太中公(諱/珦)之命師事濂溪周先生聞其論道遂厭
科舉之業慨然有求道之志明於庶物察於人倫辨異
端似是之非開百代未明之惑秦漢而下未有臻斯理
也謂孟子沒而聖學不傳以興起斯文為已任進將覺
斯人退將明之書不幸早世皆未及也其辨析精㣲稍
見於世者學者之所傳爾先生自弱冠應詔中進士第
官始於主簿終於宗正寺丞嘗主江寧府上元簿盖其
再調也上元田稅不均比他邑尤甚盖近府美田為貴
家富室以厚價簿其稅而買之小民茍一時之利久則
不勝其弊先生為令畫法民不知擾而一邑大均其始
富者不便多為浮論欲揺止其事既而無一人敢不服
者後諸路行均稅法邑官不足益以他官經嵗歴時文
案山積而尚有訴不均者計其力比上元不啻千百矣
㑹令罷去先生攝邑事上元劇邑訴訟日不下二百為
政者疲於省覽奚暇及治道先生處之有方不閱月民
訟遂簡江南稻田賴陂塘以溉盛夏塘堤大决計非千
夫不可塞法當言之府府禀於漕司然後計功調役非
月餘不能興作先生曰比如是苗槁乆矣民將何食救
民獲罪所不辭也遂發民塞之嵗則大熟江寧當水運
之衝舟卒病者則留之為營以處曰小營子嵗不下數
百人至者輒死先生察其由蓋計留然後請於府給券
乃得食比有司文具則困於飢已數日矣先生白漕司
給米貯營中至者即與之食自是生全者大半措置於
繊㣲之間而人已受賜如此之比所至多矣先生常云
一命之士茍存心於愛物於人必有所濟仁宗登遐遺
制官吏成服三日而除三日之朝府尹率羣官將釋服
先生進曰三日除服遺詔所命莫敢違也請盡今日若
朝而除之所服止二日爾尹怒不從先生曰公自除之
某非至夜不敢釋也一府相視無敢除者茅山有龍池
其龍如蜥蜴而五色祥符中中使取二龍至中途中使
奏一龍飛空而去自昔嚴奉以為神物先生嘗捕而脯
之使人不惑其始至邑見人持竿道旁以黏飛鳥取其
竿折之敎之使勿為及罷官艤舟郊外有數人共語自
主簿折黏竿郷民子弟不敢畜禽鳥先生為政治悪以
寛處煩而裕當法令繁宻之際未嘗從衆為應文逃責
之事人皆病於拘礙而先生處之綽然衆憂以為甚難
而先生為之沛然雖當倉卒不動聲色方監司競為嚴
急之時其待先生率皆寛厚施設之際有所賴焉先生
所為綱條法度人可効而為也至其道之而從動之而
和不求物而物應未施信而民信則人不可及也先生
自上元移澤州晉城令尋以吕公著薦授太子中允權
監察御史裏行神宗素知先生名期以大用前後進說
甚多大要以正心窒欲求賢育材為先不飾辭辯獨以
誠意感動人主嘗言人主當防未萌之欲神宗俯身拱
手曰當為卿戒之時王荆公安石日益信用先生每進
見必為神宗陳君道以至誠仁愛為本未嘗及功利荆
公寖行其說先生意多不合事出必論列數月之間章
數十上尤極論者輔臣不同心小臣與大計興利之臣
日進尚徳之風寖衰荆公與先生雖道不同而嘗謂先
生忠信先生每與論事心平氣和荆公多為之動而言
路好直者必欲力攻取勝由是與言者為敵矣先生言
既不行懇求外補神宗猶重其去上章及面請至十數
不許遂闔門待罪神宗命執政除以監司復上章曰請
罪獲遷刑賞混矣累請得罷尋與外任雖在小官賢士
大夫視其進退以卜興衰哲宗聖政方新賢徳登進先
生特為時望所屬召為宗正寺丞未行以疾終元豐八
年六月十五日也享年五十有四士大夫識與不識莫
不哀傷為朝廷生民恨惜(先生資禀既異而充飬有道/純粹如精金温潤如良玉寛)
(而有制和而不流忠誠貫于金石孝弟通于神明視其/色其接物也如春陽之温聴其言其入人也如時雨之)
(潤胷懐洞然徹視無間測其藴則浩乎若滄溟之無際/極其徳美言盖不足以形容先生行已内主于敬而行)
(之以恕見善若出諸已不欲弗施于人居廣居而行大/道言有物而動有常先生敎人自致知至于知止誠意)
(至于平天下洒掃應對至于窮理盡性循循有序病世/之學者捨近而趋逺處下而闚高所以輕自大而卒無)
(得也先生接物辨而不間感而能通敎人而人易從恕/人而人不怨賢愚咸得其心狡偽者獻其誠暴慢者致)
(其恭聞風者誠服覿徳者心醉雖小人以趋向之異顧/于利害時見排斥退而省其私未有不以先生為君子)
(也詳/墓誌)子三人端慤端懿端本元豐八年十月𦵏於伊川
先塋太師潞國公文彦愽題其墓曰大宋明道先生程
君伯淳之墓(伊川先生表其墓曰周公沒聖人之道不/行孟軻死聖人之學不𫝊道不行百世無)
(善治學不傳千載無真儒無善治士猶得以明乎善治/之道以淑諸人以𫝊後世無真儒天下貿貿焉人欲肆)
(而天理滅矣先生生于四百年之後得不𫝊之學于遺/經志将以斯道覺人天不憗遺哲人早世鄉人士大夫)
(相與議曰道之不明也久矣先生出倡聖學以示人辨/異端闢邪説開歴古之沉迷聖人之道得先生而後明)
(為功大矣于是帝師采輿議而為之稱以表其墓學者/之于道知所嚮然後見斯人之為功知所至然後見斯)
(名之稱情山可夷谷可堙明道之名亘萬世而長/存勒石墓旁以詔後人元豐乙丑十月戊子書)晦庵
先生徽國文公朱熹賛曰揚休山立玉色金聲元氣之
會渾然天成瑞日祥雲和風甘雨龍徳正中厥施斯普
嘉定中賜謚曰純(臧格議曰夀濂溪之脉吾道賴以復/𫝊者有二程先生在載惟二先生天)
(分不齊及其體道成徳則同歸一致有司泥莭惠之典/未免從而區别然二先生所得之妙又豈容以差數觀)
(哉謹考伯淳先生窮理盡性開示後學潞國太師叶之/公言以表其墓曰明道先生夫道之不明天寔憫之今)
(茲篤生賢哲資禀特異天意固有所屍矣居洛十年充/養偹至融會貫通内外洞徹人見其氣貌肅然不敢即)
(也而和氣充浹睟面盎背遽色厲辭亡有也人見其接/物粹然若可易也而望之崇深截截乎規矩凖繩不敢)
(慢也局度清越世故若将凂焉而克勤小物雖鄙賤猥/瑣弗之憚也立言洒落近而易知扣之則無窮出之則)
(愈新也竊議先生者所見自不一而不知先生道積于/中固純乎而弗雜也抑嘗究極先生所以用力之地矣)
(謂心不可以一事留謂學不可以一善止有適有莫戒/其非天地之全容氣未消防其為義理之勝以至去新)
(學之支離非釋氏之不相聮属忌學者之先立標準斥/記誦之玩物䘮志盖圭角少露皆先王之所不予若訓)
(不息為生則曰中無間斷推明易理則曰敬無間斷純/亦不已此天之所以為天也先生妙造精義渾渾無涯)
(其體純盡在是與異時身為御史不矜文字以懲詆訐/之失元祐羣賢悉起散地先生獨有憂色使之恊濟于)
(朝以施調一之功安有紹聖報復之禍哉一時遊其門/者日遊乎寛平樂易之中而無有枯槁憔悴蹙廹無聊)
(之態如羣飲于河各充其量故得先生之敬者非顯道/之誠篤切近則公掞之端厚方重得先生之和者非淳)
(夫之安恬静黙則中立之簡易平淡誠以先生㑹道之/全備随其所得者固已足名世矣按諸謚法中正粹精)
(曰純伊川先生状其行曰純粹如良金石本中摭諸先/賢之論曰温然純粹張宣公嘗為之賛亦曰會其純全)
(公謚以純庶足以賔其實當先生既沒門人學子相與/推尊稱美其間固有不同者夫以親見而師授既無異)
(敎必無異詞特以先王道大未易稱故各用其所知者/以名之使其有得乎純之説雖生乎千載之上又安有)
(異詞乎子樓觀獲議曰嘗觀明道先生有言曰仲尼元/氣也顔  春生也孟子并秋殺盡見之又曰仲尼天地)
(也顔子和風慶雲也孟子泰山巖巖氣象也先生之品/藻聖賢區别于片言隻字之間儼然如在其左右也然)
(則今之議先生之謚者烏可泛然而贅為之説乎愽士/謚曰純公豈有得于春生而為和風慶雲者乎及觀伊)
(川先生狀其行曰先生資禀既異而充養有道純粹如/精金温潤如良玉寛而有制和而不流信斯言也謚之)
(以純/曰宜)淳祐初詔曰明道初元天於河南篤生大賢是似
顔子故任承議郎宗正寺丞謚純程顥徳性粹甚天理
渾然由明而誠有過化存神之妙自體達用有綏來動
和之功使得相於熙寧蒼生之福未艾朕每追惜之然
誦其遺書如有用我期月而可真足以開萬世之太平
也爰躋從祀仍錫追封以示褒崇可特封河南伯
南軒先生張子諱栻字敬夫故丞相魏國忠獻公浚之
嗣子也生有異質穎悟夙成忠獻公浚愛之自其㓜學
而所以敎者莫非忠孝仁義之寔既長又命往從南嶽
胡公仁仲先生問河南程氏學先生一見知其大器即
以所聞孔門論仁親切之指告之公退而思若有得也
以書質焉而仁仲先生報之曰聖門有人吾道幸矣公
以是益自奮厲直以古之聖賢自期作希顔錄一篇蚤
夜觀省以自警䇿所造既深逺矣而猶未敢自以為足
則又取友四方益務求其學之所未至蓋玩索􁅳評踐
行體驗反覆不置者十有餘年然後昔之所造深者益
深逺者益逺而反以得乎簡易平寔之地其於天下之
理盖皆瞭然心目之間而寔有以見其不能巳者是以
决之勇行之力而守之固其所以篤於君親一於道義
而沒世不忘者初非有所勉慕而强為也少以䕃補右
承務郎辟宣撫司都督府書冩機宜文字除直秘閣是
時孝宗新即位慨然以奮伐仇敵克復神州為已任忠
獻公浚亦起謫籍受重寄開府建康叅佐皆極一時之
選而公以藐然少年周旋其間内賛宻謀外恭庶務其
所綜畫幕府諸人皆自以為不及也間以軍事入奏始
得見上即進言曰陛下上念宗社之讎恥下閔中原之
塗炭惕然於中而思有以振之臣謂此心之發即天理
之所存也誠願益加省察而稽古親賢以自輔焉無使
其或少息也則不惟今日之功可以必成而千古因循
之弊亦庶乎其可革矣上異其言盖於是始定君臣之
契已而忠獻公辭位去用事者遂罷兵與敵和敵乗其
隙反縱兵入淮甸中外大震然廟堂猶主和議至勑諸
將毋得以兵向敵時忠獻公已即世公不勝君親之念
甫畢葬事即拜疏言吾與敵人乃不共戴天之讎向來
朝廷雖亦嘗興縞素之師然玉帛之使未嘗不行乎其
間是以講和之念未忘於胸中而至誠惻怛之心無以
感格乎天人之際此所以事屢敗而功不成也今雖重
為羣邪所誤以蹙國而召冦然亦安知非天欲以是開
聖心哉謂宜深察此理使吾胸中了然無繊芥之惑然
後明詔中外公行賞罰以快軍民之憤則人心恱士氣
充而敵不難却矣繼今以往益堅此志誓不言和專務
自强雖折不撓使此心純一貫徹上下則遲以嵗月亦
何功之不成哉疏入不報後六年以補郡臨遣見上首
進明大義正人心之說明年召還上問曰卿知敵中事
乎公對曰不知也上曰敵中饑饉連年盗賊四起公入
對曰敵中之事臣雖不知然境中之事則知之詳矣上
曰何事公遂言曰臣竊見比年諸道亦多水旱民貧日
甚而國家兵弱財匱官吏誕慢不足倚仗正使彼寔可
圗臣懼我之未足以圗彼也今日首當下哀痛之詔明
復讎之義顯絶敵人不與通使然後脩徳立政用賢養
民選将帥練甲兵通内脩外攘進戰退守以為一事且
必治其寔而不為虚文則必勝之形隠然可見雖有淺
陋畏怯之人亦且奮躍而争先矣上為歎息褒諭以為
前未始聞此論也其後又因賜對反復前説上益嘉歎
面喻當以卿為講官冀時得晤語也時還朝未期嵗而
召對至六七公感上非常之遇知無不言大抵皆脩身
務學畏天恤民抑權倖屏讒諛之意至論復讎之義則
反復推明所以為名寔之辨者益詳於是宰相益憚公
而近倖尤不悦遂合中外之力以排之而公去國矣盖
公自是退居三年更歴兩鎮雖不復得聞國論而蚤夜
孜孜反身脩徳愛民討軍以俟國家扶義正名之舉尤
極懇至於是天子益知公可用嘗賜手書褒其忠寔盖
將復大用之而公已病矣病亟且死猶手疏勸上以親
君子逺小人信任防一已之偏好惡公天下之理以清
四海克固丕圗為言若眷眷不能忘者冩畢緘付府僚
使驛上之有頃而絶嗚呼靖康之變國家之禍亂極矣
小大之臣奮不顧身以任其責者盖無幾人而其承家
之孝許國之忠判决之明計慮之審又未有如公者雖
降命不長不克卒就其業然其志義偉然死而後已則
質諸鬼神而不可誣也公為人坦蕩明白表裏洞然詣
理既精信道又篤其樂於聞過而勇於徙義則又奮厲
明决無毫髪滯吝意以至疾病垂死而口不絶吟於天
理人欲之間則平日可知也栻嘗有言曰學莫先於義
利之辨而義也者本心之所當為而不能自已非有所
為而為之者也一有所為而後為之則皆人欲之私而
非天理之所存矣嗚呼至哉言也其亦可謂廣前聖之
所未發而同於性善養氣之功者與公在建康幹父謀
國之暇嘗游城南天禧寺竹間愛其清邃掃室讀書名
曰南軒後人因建寺焉朱文公賛曰擴仁義之端至於
可以彌六合謹善利之判至於可以析秋毫拳拳乎其
致主之切汲汲乎其幹父之勞仡仡乎其任道之勇卓
卓乎其立心之高知之者識其春風沂水之樂不知者
以為湖海一世之豪彼其揚休山立之姿既與其不可
傳者死矣觀於此者尚有以卜其見伊吕而失蕭曺也
邪(按此賛用湖海一世之豪盖乾淳間學士大夫有不/知朱張二先生者以湖海豪目之故南軒别文公詩)
(曰盡收湖海意仰希洙泗遊而文公賛南軒亦有此語/門人嘗以為問文公曰吾始見敬夫時吾豪氣未除者)
(頗多敬夫嘗以此見規故敬夫與吾詩有妙質貴强矯/之語後數年吾力行敬夫之言豪氣頓除而敬夫豪氣)
(猶有毫髪未盡去也氣質之難化也如此哉上元尉翁/泳聞于其師蔡莭齋文公作南軒碑終之以求仁得仁)
(與文公再祭南軒文相表裏文/公許南軒傳道之意備見于此)嘉定八年賜諡曰宣(孔/煒)
(議曰公盖代儒宗為國世臣起千載絶學負四海重名/功業未究中道以沒于今三紀矣易名之典久未克請)
(維時師臣列其事于朝上即報可所以尊道崇化也天/光下臨雷厲風動豈容拘常襲故寔慊名浮者所可同)
(日道哉公丞相魏國忠獻之嗣子五峯先生胡公之門/人也鍾美萃靈英特邁往親承忠孝之傳講切義理之)
(學既念孔孟既沒正論淪鬰言道徳者溺虛無尚功利/者急變詐儒者功用冺然無見于世去古愈逺流靡日)
(激宋興百年河南二程始倡明道學開廸人心由是聖/賢不傳之緒頼二公而續然俗之久安者難變理之僅)
(明者易㣲公為此懼毅然以斯文為已任采摭遺書尋/繹精義居敬窮理以立本開物成務以致用其學極于)
(廣大高逺究其歸則不離于簡易篤寔故凡見之言語/文字之間職守事功之㑹無非爽亮明白務寔求是謂)
(克已復禮顔子所以為百世師也作希顔錄早夜以自/警謂仗義履正諸葛忠武所以為三代佐也作武侯傳)
(文為之記為之賛先漢人物獨許董相以知學若趙營/平之為國逺慮尤拳拳焉則其􁅳學之精㣲趋向之純)
(一識者有以知其心孝廟初元銳意規恢建置督府公/參賛機幙間以軍事入奏為上開陳正名復仇大義慷)
(慨激切及為郎賜對申演前議乃在寔於脩徳寔于立/政寔于偹禦而無取乎徒假其名經筵勸講按古證今)
(願上以三代之治自期其論高矣至條舉治要不過曰/宅心為萬事之綱脩身為天下之本上稽天理下從人)
(欲見于行事者皆至公務寔而已三復至言其視帝王/盛時元臣碩輔所以識達國體啟沃君心者異世一轍)
(公自以䝉被殊知圗惟補報奮不顧身盡言無隠如指/切發運苛斂之病民力排樞筦除授之非據英詞勁氣)
(至今凛凛直道難行毁言日至公不得久内矣越數嵗/天子深思其賢俾臨藩屏公誼存報主不以内外為間)
(随其所至先立成規其經畧廣西也所以復于上者必/欲以撫存安静為本及制置荆南也首以凡事務寔不)
(但空言見義則為不敢顧避諄諄為上言之惟誠于為/民若保赤子誠心求之不墜聖賢之訓故洊更二鎮凡)
(民事利害休戚博采周咨惟恐不及如鹽筴如馬政如/義勇如弓弩手究見本末立奏罷行曽無留滯必使封)
(圻之逺閭閻之細悉徹惟聰上亦嘉其忠寔璽書勉勞/有志大用而公属疾矣病亟手疏勸上親君子逺小人)
(信任防一已之偏好悪公天下之理其愛君憂國至公/血誠雖死不忘某讀公遺編至此廢巻永歎竊謂公平)
(生大莭所以對天地而不慚質鬼神而無疑者具學自/不欺始盖理之寔然者謂之不欺公能存此心充此理)
(任重道逺日進無彊自然講于已者為寔學復于居者/為實徳建于民者為寔利篤志明善以知之鞠躬盡力)
(以行之夫是以天下無不可為之事臨事無不可成之/功而儒者有益于人之國信矣夫唐人有言曰上不負)
(天子下不負所學其斯之謂與謹按謚法體和居中善/聞周達曰宣公沉涵道真見理昭徹秉徳制行渾然天)
(成非體和居中乎人宗其學家藏其書君信其言民孚/其惠非善聞周達乎節行壹惠請謚曰宣  楊汝明覆)
(議曰惟公之學根原于中庸大學之奥㫖參訂于濓溪/二程之㣲言漸漬于忠獻之純忠發揮于五峯之師説)
(體此心于天地充其仁于萬物辨之明毫釐必計行之/力食息弗違故其在講筵在宰属猶是心也在州郡在)
(藩鎮猶是心也今觀其所言悉可㮣見知上有剋復神/州之志則以稽古親賢為請知廟堂有和戎之謀則以)
(恱人心充士氣為言其補外臨遣則請先克已私以明/大義正人心其召還奏對則請先務寔以脩徳立政用)
(賢養民論史正志為發運使則斥其病民之寔論張説/僉書樞宻則懼其激武臣之怒在静江則變漕司折賣)
(州鹽之法申諸州按習效用之令息洞前之譁革綱馬/之弊在江陵則嚴盗賊之禁結諸将之歡正淮民出塞)
(之罪行義勇量取之法考致要歸無不自所學流出經/曰天不愛其道董仲舒曰道之大原出于天道固天之)
(道天不輕以授人自周公孔子以至孟子厥後罕傳雖/間有經生文士性理是談體用未明或相矛盾宋興百)
(年濂溪二程發明于前吕謝游楊扶持于後義理貫徹/夐出前儒公與晦庵朱氏出而嗣之相為師友于是演)
(迤溥博丕闡于世得其大者足以名當世得其小者亦/足善一身考論淵源所自公力居多今晦庵朱氏已謚)
(曰文公沒三十六年始議其謚時則後矣謚之曰宣尚/與朱氏相叅用見羽翼孔門之意謚法體和居中善聞)
(周達曰宣公之明理謹獨學精行茂是謂體和居中公/之徳言俱立君信民孚是謂善聞周達迹古以騐今博)
(士議是請/從謹議)景定二年正月皇太子釋奠於國學奏請以
南軒張栻及東萊吕祖謙從祀大成殿上從之
西山先生真氏諱徳秀字景元建寧人也少年中進士
第尋召試博學宏詞後歸遷陽盡讀朱文公諸書發揮
天理人心之妙盖有及門而不盡得者誠意寔徳見者
心服嘉定八年江東大旱公為轉運副使濟人之政皆
以身當其勞拯荒其一也合本道義倉及轉般米數十
萬斛而厚其積因户部罷夏稅之請以蠲其征取郡縣
官及寓公之賢以覈其實大家勿勸分貧者糶乏者濟
已甚者輦粟賜之病者載藥與之本之以河北救災之
議行之以青州之政櫛風沐雨遍走二郡不足則開寄
納倉出官錢糴之吴中又不足則以翰苑槖中金益之
不忍留都之不及則發私財以賑贍之訖事民益急則
轉糶為濟賴以全活者數十萬計廣徳守臣附㑹時好
劾敎官以聞公引咎以白其寃禱雨白鷺洲應如響迄
以稔告捐金粟建明道書院設敎一本于程子由是士
知講學公嘗驛奏推本寧皇之仁一似仁祖而群臣般
樂怠傲不異政宣者十事語意剴切上為感動初公涉
三舘侍螭㘭入玉堂論事上前皆本仁義皆闗君徳治
體切於君子小人之辨使金不達則益厲報仇雪耻之
氣中外想聞其風采其後守泉南帥豫章長沙三山惠
民平盗尤多善政薄海讋服天下惟恐其不入相更化
立朝發明大學得失與盛衰治亂存亡之義上為詔讀
校文入奏懽然接納將舉國聴之而公薨矣自濂溪而
下六君子扶持道統者皆未得顯位於時惟公續斯道
之脉晚始嚮用世皆以堯舜君民望之命参大政不及
拜朝野莫不悼惜今其著書立言存於世者羽翼考亭
與其書而並傳焉贈太師諡曰文忠
　(或問十傳首正學何也應合曰程子嘗謂道統不傳/則百世無善治道學不明則千載無真儒故能傳堯)
　(舜禹湯文武周公孔孟之心者為正道能明堯舜禹/湯文武周公孔孟之道者為正學周子所謂為天地)
　(立心為生民立命為往聖繼絶學為萬世開太平者/此也其所闗繫不亦大乎傳首正學不亦宜乎或又)
　(問曰子嘗記青溪先賢祠曰河南純公龜山文靖公/南軒宣公紫陽文公西山文忠公有道者五今正學)
　(傳為道而立所傳止及其三而龜山紫陽二先生不/與焉詳于記而畧於傳何也應合曰記與傳各有體)
　(記為祠作也祠已有位記則述之傳為郡作也郡嘗/有迹傳則列之祠有其位而祠記不書則疎郡無其)
　(迹而郡志有傳則泛有如龜山紫陽二先生之道天/下共尊之豈待建康有傳而後知建康志傳為一郡)
　(而作非為天下而作二先生之事迹偶未著于建康/則不敢列于建康之傳與程張真公三先生之嘗有)
　(政于此者不同也或又問曰文公嘗持漕莭文靖公/嘗居溧陽而子謂二先生無迹于此邦何也應合曰)
　(文公雖嘗授漕節實未供職未入建康之境青溪之/所以祠公者非以為漕之故徽州公所居南康公所)
　(治皆在江東所部之内掲虔妥靈以啟邦人景行之/思祠之宜也建康郡志之有傳盖書其有迹于建康)
　(者耳徽之居南康之治則于建康志不相干也至若/楊文靖公之居于溧陽終于溧陽雖見于舊志之所)
　(載而未敢以為信按龜山先生本出𢎞農五世祖唐/末避地閩中寓南劍州之将樂縣因家焉先生既沒)
　(之後有大盗過其門而不入即将樂之居也未嘗聞/有遷居之所年七十時嘗監常州市易務常州地近)
　(溧陽謂嘗經從此邑恐或有之謂其嘗居此邑則不/可信自市易秩滿召為祕書為著作為諌議為給事)
　(中其後丐去奉祠年八十三以疾終于正寢𦵏于將/樂之西山胡文定公誌其墓者不誣也而舊誌乃謂)
　(先生終于溧陽又不可訓墓誌及吕舍人所撰行状/皆言先生有子五人曰廸曰逈曰遹曰適曰造未聞)
　(有所謂杭者舊志乃謂先生之子名杭為編脩者家/于溧陽杭之孫慶嗣嘗請建康鄉舉使先生果又有)
　(一子名杭墓誌行狀何緣不書以胡吕二公所書為/信則溧陽志所書皆不可信今若信舊志之説以龜)
　(山嘗居溧陽而存其傳于建康則是疑胡吕而誣龜/山矣應合所不敢也然顯志所載亦必有説未詳其)
　(故姑闕所疑後之君子儻/有考焉宜有以折衷之)
　
　
　
　景定建康志巻四十七
欽定四庫全書
　景定建康志巻四十八　　宋　周應合　撰
　　孝悌傳
王祥及覽即烏衣王氏之先也祥字休徴本臨沂人性
至孝繼母朱氏不慈每使掃除牛下祥愈恭謹父母有
疾衣不解帶湯藥必親嘗母嘗欲生魚時天寒氷凍祥
解衣將剖氷求之氷忽自解雙鯉躍出持之而歸母又
思黃雀炙忽有黃雀數十飛入其幕復以供母鄉里驚
嘆以為孝感所致有丹柰結實母命守之每風雨祥輙
抱樹而泣其篤孝純至如此漢末遭亂扶母擕弟覽避
地廬江隱居三十餘年母終居喪毁瘁杖而後起徐州
刺史吕䖍檄為别駕固辭覽勸之乃應召自是累官至
太常封萬嵗亭候天子幸太學命祥為三老祥南面几
杖以師道自居天子北面乞言晉武踐阼拜太保進爵
為公大事皆諮訪之以子肇為給事中使常優游定省
祥疾篤著遺令訓子孫曰言行可覆信之至也推美引
過德之至也揚名顯親孝之至也兄弟怡怡宗族欣欣
悌之至也臨財莫過乎讓此五者立身之本其子皆奉
而行之薨年八十五謚曰元弟覽繼母所出也年數嵗
時見祥被母楚撻輙涕泣抱持至於成童每諫其母少
止㓙虐母屢以非理使祥覽輙與祥俱又虐使祥妻覽
妻亦趨而共之母患之乃止母密使酖祥覽知之徑起
取酒祥疑其有毒爭而不與母遽奪反之自後母賜祥
饌覽輙先嘗母懼覽致斃遂止覽亦篤行著聞應召累
官至太中大夫薨年七十三謚曰貞祥五子肇夏馥烈
芬肇仕至始平太守馥至上洛太守肇子俊守太子舎
人封永世侯俊子遐為欝林太守馥子根為散騎郎覽
六子裁為撫軍長史基為治書御史㑹為侍御史正為
尚書郎彦為中䕶軍琛為國子祭酒丞相導即裁之
子也世居烏衣巷衣冠之盛為江左第一舊志記祥墓
在今江寧縣化成寺北
顔含字𢎞都即宋延之之曽祖唐真卿之十四世祖也
自含而下七世墓皆在建康碑猶可質也含少有操行
以孝聞兄畿咸寧中得疾就醫遂死於醫家家人迎喪
旐每繞樹而不可解引喪者顛仆稱畿言曰我壽命未
死但服藥太多傷我五臟耳今當復活慎無𦵏也其父
祝之曰若爾有命復生豈非骨肉所願今但欲還家不
爾𦵏也旐乃解及還其婦夢之曰吾當復生可急開棺
婦頗說之其夕母及家人又夢之即欲開棺而父不聽
含時尚少乃慨然曰開棺之痛孰與不開相負父母從
之乃共發棺果有生驗以手刮棺指爪盡傷然氣息甚
㣲存亡不分矣飲哺將䕶累月猶不能語飲食所須託
之以夢闔家營視頓廢生業雖在母妻不能無倦矣含
乃絶棄人事躬親侍養足不出户者十有三年石崇重
含淳行贈以甘㫖含謝而不受或問其故答曰病者綿
昧生理未全既不能進噉又未識人惠若當謬留豈施
者之意也含二親既終兩兄繼沒次嫂樊氏因疾失明
含課勵家人盡心奉養每日自嘗省藥饌察問息耗必
簪屨束帶醫人疏方應須髯蛇膽而尋求備至無由得
之含憂嘆累時嘗晝獨坐忽有一青衣童子年可十三
四持一青囊授含含開視乃蛇膽也童子逡廵出户化
成青鳥飛去得膽藥成嫂病即愈由是以篤行著名本
州辟不就晉元帝命為參軍東宮初建補太子中庶子
遷黃門侍郎本州大中正歴散騎常侍大司農預討蘇
峻功封西平縣候拜侍中尋除國子祭酒加散騎常侍
遷光祿勲以年老遜位成帝美其素行就加光祿大夫
門施行馬賜牀帳被褥勑大官四時致膳不受郭璞嘗
遇含欲為之筮含曰年在天位在人脩已而天不與者
命也守通而人不知者性也自有性命無勞蓍龜桓温
求婚于含含以其盛滿不許惟與鄧攸深交或問江左
羣士優劣答曰周伯仁之正鄧伯道之清卞望之之節
餘則吾不知也其雅重行實抑絶浮偽如此致仕二十
餘年九十三卒遺命素棺薄斂謚曰靖喪在殯而隣家
失火火至喪所而滅僉以為淳行所感也三子髦歴黃
門郎侍中光祿勲謙至安成太守約零陵太守並有聲
譽
蕭統字德施梁武帝長子也以齊中興元年九月生于
襄陽少日而建鄴平天監元年十一月立為皇太子五
年出居東宫生而聰慧三嵗受孝經論語五嵗徧讀五
經悉通諷誦性仁孝自出宫常思戀不樂帝知之每五
日一朝多便留永福省或五日三日乃還宫八年九月
於壽安殿講孝經盡通大義講畢親臨釋奠于國學普
通七年十一月母丁貴嬪有疾太子還永福省朝夕侍
疾衣不解帶及薨步從喪還宫至殯漿水不入口每哭
輙慟絶武帝敕中書舎人顧恊宣㫖曰毁不滅性聖人
之制不勝喪比於不孝有我在那得自毁如此可即强
進飲粥太子奉勅乃進數合自是至𦵏日進麥粥一升
武帝又勅曰聞汝所進過少轉就羸瘦我比更無餘病
政為汝如此胷中亦填塞成疾故應彊加饘粥不使我
常爾懸心雖屢奉勅勸逼終喪日止一溢不嘗菜果之
味體素壯腰帶十圍至是減削過半每入朝士庶見者
莫不下泣自加元服帝便使省萬㡬内外有司奏事者
填塞於前太子明於庶事每所奏謬誤巧妄皆即辯析
示以可否徐令改正未嘗彈糾一人平斷法獄多所全
宥天下皆稱仁性寛和容衆喜愠不形于色引納才學
之士賞愛無倦常自討論墳籍或與學士商㩁古今繼
以文章著述率以為常于時東宫有書㡬三萬巻名才
並集文學之盛晉宋以來未之有也性愛山水於𤣥圃
穿築更立亭館與朝士名素者遊其中嘗泛舟後池番
禺侯軌盛稱此中宜奏女樂太子不答詠左思招隱詩
云何必絲與竹山水有清音軌慙而止出宫二十餘年
不蓄音聲未薨少時勅賜太樂女伎一部畧非所好普
通中大軍北侵都下米貴太子因命菲衣減膳每霖雨
積雪遣腹心左右周行閭巷視貧困家及有流離道路
以米密加賑賜人十石又出主衣絹帛年常多作襦袴
各三千領冬月以施寒者不令人知若死亡無可斂則
為備棺槥每聞逺近百姓賦役勤苦輙斂容變色常以
户口未實重于勞擾呉郡屢以水災不熟有上言當漕
大瀆以㵼浙江中大通二年春詔遣前交州刺史王奕
假節發呉吳興信義三郡人丁就役太子上疏曰吳興
累年失收人頗流移吳郡十城亦不全熟唯信義去秋
有稔復非常役之民即日東境穀稼猶貴劫盗屢起在
所有司皆不聞奏今征戍未歸强丁疎少比得齊集已
妨蠶農不審可得權停此功帝優詔以喻焉太子孝謹
天至每入朝未五鼓便守城門開東宫雖燕居内殿一
坐一起常向西南面臺宿被召當入危坐逹旦三年三
月游後池乗彫文舸摘芙蓉姬人蕩舟没溺而得出因
動股恐貽帝憂深誡不言以寢疾聞武帝敕看問輙自
力手書啟及稍篤左右欲啟聞猶不許曰云何令至尊
知我如此惡因便嗚咽四月乙巳暴惡馳啟武帝比至
已薨時年三十一帝臨哭盡哀詔斂以衮冕謚曰昭明
吁仁孝如統而不得其壽君子知梁之不能永矣幽而
為神廟食百世宜哉
吕宣問字季通開封人文穆公之四世孫徙居溧陽父
希圓紹興甲子倅洋州妾韓氏生宣問甫六嵗辭去莫
知所之父卒母李氏獨在宣問既長將訪所生以池陽
當蜀人往來通道乃調錄事參軍凡蜀客經從必托使
物色存否臨滿秩而仙井兵楊俊報之曰韓氏在彼時
李氏已老無他男宣問不可捨李氏而逺涉亟調峽州
推官欲益近蜀至之次年被檄如荆門過當陽玉泉寺
寺側武安王廟求夢而應果得其母于仙井時紹熈庚
戌相失四十餘年至是母子如初相持感泣吏卒為之
出涕李氏時年八十三韓亦七十矣洛陽吳仁傑斗南
賦詩以美之詳見夷堅志宣問尋改秩知蘄春縣
陶子鏘張松張常洧徐鉉李華潘祺錢戩並互見耆舊
傳
　　節義傳
卞壼字望之濟隂寃句人父粹張華壻也壼弱冠有名
譽晉元帝鎮建鄴召為中郎甚見親杖明帝時領尚書
令與王導俱受顧命輔幼主王導稱疾不朝而私送車
騎將軍郄鑒壼以導虧法從私無大臣之節御史中丞
鍾雅阿撓王典不加凖繩並請免官舉朝震肅壼裁斷
切直不畏彊禦皆此類也幹實當官以褒貶為已任欲
軌正督世不肯茍同時好庾亮將召蘇峻壼固爭謂亮
曰峻擁强兵多藏無頼且逼近京邑路不終朝一旦有
變易為蹉跌宜深思逺慮恐未可倉卒亮不納壼知必
敗司馬任台勸壼宜畜良馬以備不虞壼笑曰以逆順
論之理無不濟若萬一不然豈須馬哉峻果稱兵詔以
壼都督大桁東諸軍事壼率郭黙趙𦙍等與峻大戰於
陵西為峻所破死傷以千數峻進攻青溪壼與諸軍距
擊不能禁賊放火燒宫寺六軍敗績壼時發背創猶未
合力疾而戰率厲散衆及左右吏數百人攻賊麾下苦
戰遂死之時年四十八二子眕盱見父没相隨赴賊同
時見害壼贈侍中驃騎將軍開府儀同三司謚曰忠貞
祠以太牢贈世子眕散騎侍郎盱奉車都尉徵士翟湯
聞之歎曰父死於君子死於父忠孝之道萃於一門其
後盗發壼墓尸僵鬚髪蒼白面如生兩手悉拳爪甲穿
達手背安帝詔給錢十萬以脩塋兆壼第三子瞻為廣
州刺史瞻弟眈為尚書郎
皇朝楊邦乂字希稷吉州吉水縣人政和中以上舎生
賜第建炎元年為溧陽縣令時江寧府禁卒周德叛囚
其帥宇文粹中縣卒有起應之者邦乂諭止之不聽乃
設方畧圍捕殺之且檄鄰邑共入討賊賊以故不得逞
卒就擒事聞于朝差通判軍府事三年金人入冦渡淮
薄江師于東采石先是車駕幸越宰相杜充總諸道兵
留江上左顯謨閣待制陳邦光守建康李梲以前執政
為户部尚書供餽饟充聞敵至出其軍六萬人列戍江
南岸而閉門莫敢出師無統一居數日敵知充無鬭志
遂渡江江上之軍皆不戰盡潰充與其戲下數千人北
去遂降金金入建康梲與邦光不能守梲先降邦光欲
棄城去後亦降獨邦乂力拒不從大書其衣裾曰寧作
趙氏鬼不為他邦臣以授其僕曰持此以見吾志吾即
死矣梲邦光愧謝猶强擁邦乂上馬即郊次與俱見金
四太子命使拜邦乂叱曰我不降何拜亟遁歸卧其家
金雖暴猶未敢辱之也明日遣其將張太師諭邦乂授
以舊官邦乂以首觸階陛曰我以志死何多以誘我為
張大驚卒止之徐曰公所守固髙奈勢不可何第歸審
思之吾明日復見公邦乂退亟移書其將曰世豈有不
畏死而可利動者幸速殺我無久留我至明日其將燕
梲邦光坐堂上樂方作召邦乂立庭下邦乂瞠眎梲邦
光叱曰天子以若拒敵不能抗俛首求活犬豕已不若
復與共燕樂尚有面目見我乎敵將有起取紙書死活
二字佯脅邦乂曰公無多言即欲死趣書死字下我乃
信邦乂眎吏有簪筆持文書側立即躍起奪其筆引手
掣紙書字曰死衆相顧色動又使引去明日再以見其
四太子邦乂不勝憤遥望見即極口大罵復仰天而呼
曰天寧久假汝行磔汝萬段尚安得汙我敵怒使人疾
擊梃交下邦乂罵不絶口遂殺之剖腹取其心明年敵
去州以事上聞天子為太息詔贈直秘閣官其子二人
即死所立廟賜額褒忠
　　忠勲傳
范蠡南陽人事越二十餘年句踐即位三年而欲伐吳
蠡進諫曰夫國家之事有持盈有定傾有節事王曰為
三者奈何對曰持盈者與天定傾者與人節事者與地
王不問蠡不敢言天道盈而不溢盛而不驕勞而不矜
其功夫聖人隨時以行是謂守時天時不作弗為人客
人事不起弗為之始今君王未盈而溢未盛而驕不勞
而矜其功天時不作而先為人客人事不起而創為之
始此逆於天而不和於人王若行之將妨于國家靡王
躬身王弗聽蠡進諫曰夫勇者逆德也兵者㐫器也爭
者事之末也隂謀逆德好用㐫器始於人者人之所卒
也淫泆之事上帝之禁也先行此者不利王曰無是貳
言也吾已斷之矣果興師而伐吳戰于五湖不勝棲于
會稽王召蠡而問焉吾不用子之言以至于此為之奈
何蠡對曰君王其忘之乎持盈者與天定傾者與人節
事者與地王曰與人奈何對曰卑辭尊禮玩好女樂尊
之以名如此不已又身與之市王曰諾乃令大夫種行
成於吳吳人許諾王曰蠡為我守於國對曰四封之内
百姓之事蠡不如種也四封之外敵國之制立斷之事
種亦不如蠡也王曰諾令大夫種守於國與蠡入宦於
吳三年而吳人遣之歸反至於國王問於蠡曰節事奈
何對曰節事者與地唯地能包萬物以為一其事不失
生萬物容畜禽獸然後受其名而兼其利美惡皆成以
養其生時不至不可彊生事不究不可彊成自若以處
以度天下待其來者而正之因時之所宜而定之同男
女之功除民之害以避天殃田野開闢府倉實民衆殷
無曠其衆以為亂梯時將有反事將有間必有以知天
地之恒制乃可以有天下之成利事無間時無反則撫
民保教以須之王曰不穀之國家蠡之國家也蠡其圖
之對曰四封之内百姓之事時節三樂不亂民功不逆
天時五穀睦熟民乃蕃滋君臣上下交得其志蠡不如
種也四封之外敵國之制立斷之事因隂陽之恒順天
地之常柔而不屈彊而不剛德虐之行因以為常死生
因天地之刑天因人聖人因天人自生之天地形之聖
人因而成之是故戰勝而不報取地而不反兵勝于外
福生於内用力甚少而名聲章明種亦不如蠡也王曰
諾令大夫種為之四年王召蠡而問焉曰先人就世不
穀即位吾年既少未有恒常出則禽荒入則酒荒吾百
姓之不圖唯舟與車上天降禍於越委制於吳吳人之
那不穀亦又甚焉吾欲與子謀之其可乎對曰未可也
蠡聞之上帝不考時反是守彊索者不祥得時不成反
受其殃失德滅名流走死亡有奪有予有不予王無早
圖夫吳君王之吳也王若早圖之其事又將未可知也
王曰諾又一年王召蠡而問焉曰吾與子謀吳子曰未
可也今吳王淫於樂而忘其百姓亂民功逆天時信讒
喜優憎輔逺弼聖人不出忠臣解骨皆曲相御莫適相
非上下相偷其可乎對曰人事至矣天應未也王姑待
之王曰諾又一年王召蠡而問焉曰吾與子謀吳子曰
未可也今申胥驟諫于王王怒而殺之其可乎對曰逆
節萌生天地未形而先為之征其事是以不成雜受其
刑王姑待之王曰諾又一年王召蠡而問焉曰吾與子
謀吳子曰未可也今其稻蟹不遺種其可乎對曰天應
至矣人事未盡也王姑待之王怒曰道固然乎妄其欺
不穀耶吾與子言人事子應我以天時今天應至矣子
應我以人事何也蠡又對曰王姑勿怪夫人事必將與
天地相參然後乃可以成功今其禍新民恐其君臣上
下皆知其資財之不足以支長久也彼將同其力致其
死猶尚殆王其且馳騁弋獵無至禽荒宫中之樂無至
酒荒肆與大夫觴飲無忘國常彼其上將薄其德民將
盡其力又使之望而不得食乃可以致天地之殛王姑
待之至於𤣥月王召蠡而問焉曰諺有之曰觥飯不及
壺飱今嵗晚矣子將奈何對曰微君王之言臣固將謁
之臣聞從時者猶救火追亡人也蹶而趨之唯恐弗及
王曰諾遂興師伐吳至於五湖(五湖即笠澤也溧陽縣/長塘湖亦名洮湖即五)
(湖之一詳/見山川志)吳人聞之出而挑戰一日五反王弗忍欲許
之蠡進諫曰夫謀之廊廟失之中原其可乎王姑勿許
也臣聞之得時無怠時不再來天予不取反為之災贏
縮轉化後將悔之天節固然唯謀不遷王曰諾弗許蠡
又曰臣聞古之善用兵者贏縮以為常四時以為紀無
過天極究數而止天道皇皇日月以為常明者以為法
微者則是行陽至而隂隂至而陽日困而還月盈而匡
古之善用兵者因天地之常與之俱行後則用隂先則
用陽近則用柔逺則用剛後無隂蔽先無陽察用人無
藝往從其所剛柔以禦陽節不盡不死其野彼來從我
固守勿與若將與之必因天地之災又觀其民之飢飽
勞逸以參之盡其陽節盈吾隂節而奪之利宜為人客
剛彊而力疾陽節不盡輕而不可取宜為人主安徐而
重固隂節不盡柔而不可廹凡陳之道設右以為牝益
左以為牡蚤晏無失必順天道周旋無究今其來也剛
强而力疾王姑待之王曰諾弗與戰居軍三年吳師自
潰吳王師其賢良與其重祿以上姑蘇使王孫雄行成
於越曰昔者上天降禍於吳得罪於㑹稽今君王其圖
不穀不穀請復㑹稽之和王弗忍欲許之蠡進諫曰臣
聞之聖人之功時為之庸得時不成天有還形天節不
逺五年復反小㓙則近大㓙則逺先人有言曰伐柯者
其則不逺今君王不斷其忘㑹稽之事乎王曰諾不許
使者往而復來辭愈卑禮愈尊王又欲許之蠡諫曰孰
使我早朝而晏罷者非吳乎與我爭三江五湖之利者
非吳耶夫十年謀之一朝而棄之其可乎王姑勿許其
事將易冀已王曰吾欲勿許而難對其使者子其對之
蠡乃左提鼓右援枹以應使者曰昔者上天降禍於越
委制于吳而吳不受今將反義以報此禍吾王敢無聽
天之命而聽君王之命乎王孫雄曰子范子先人有言
曰無助天為虐助天為虐者不祥今吳稻蟹不遺種子
將助天為虐不忌其不祥乎蠡曰王孫子昔吾先君固
周室之不成子也故濱於東海之陂黿鼉魚鼈之與處
而鼃黽之與同渚余雖靦然而人面哉吾猶禽獸也又
安知是諓諓者乎王孫雄曰子范子將助天為虐助天
為虐不祥雄請反辭于王蠡曰君王已委制於執事之
人矣子往矣無使執事之人得罪於子使者辭反蠡不
報於王擊鼔興師以隨使者至於姑蘇之宫不傷越民
遂滅吳句踐既平吳乃命蠡築城金陵之長干(長干在/今建康)
(府城南天禧寺所故址猶/在詳見越臺辨及越城下)以兵北渡淮與齊晉諸侯㑹
於徐州致貢於周元王使人賜句踐胙命為伯是時越
兵橫行江淮東諸侯畢賀號稱霸王蠡乃辭于王曰臣
聞之為人臣者君憂臣勞君辱臣死昔者君王辱于㑹
稽臣所以不死者為此事也今事已濟矣蠡請從㑹稽
之罰王曰所不掩子之惡揚子之美者使其身無終没
於越國子聼吾言吾與子分國不聴吾言身死妻子為
戮蠡對曰臣聞命矣君行制臣行意遂乗輕舟以浮於
五湖(注見/前)變姓名自謂鴟夷子皮苦身戮力父子治産
居無㡬何致産數千萬齊人聞其賢以為相蠡喟然嘆
曰居家則致千金居官則至卿相此布衣之極也久受
尊名不祥乃歸相印盡散其財以分與知友鄉黨而懐
其重寳間行以去止於陶於是自謂陶朱公
周瑜字公瑾廬江舒人父異洛陽令瑜長壯有姿貌初
孫堅興義兵討董卓徙家於舒堅子䇿與瑜同年獨相
友善瑜推道南大宅以舎䇿升堂拜母有無通共瑜從
父尚為丹陽太守瑜往省之㑹策東渡到歴陽馳書報
瑜瑜將兵迎策策大喜曰吾得卿諧也遂從攻橫江當
利皆拔之乃渡擊秣陵破笮融薛禮轉下湖熟江乗進
入曲阿劉繇奔走而策之衆已數萬矣因謂瑜曰吾以
此衆取吳㑹平山越已足卿還鎮丹陽瑜還頃之袁術
遣從弟𦙍代尚為太守而瑜與尚俱還壽春術欲以瑜
為將瑜觀術終無所成故求為居巢長欲假塗東歸術
聽之遂自居巢還吳是嵗建安三年也策親自迎瑜授
建威中郎將即與兵二千人騎五十匹策令曰周公瑾
英雋異才與孤有總角之好骨肉之分加前在丹陽發
衆及船糧以濟大事論德酬功此未足以報者也瑜時
年二十四吳中皆呼為周郎以瑜恩信著於廬江出備
牛渚後領春穀長頃之策欲取荆州以瑜為中䕶軍領
江夏太守從攻皖拔之復進尋陽破劉勳討江夏還定
豫章廬陵留鎮巴丘(案孫䇿時始得豫章廬陵尚未能/得定江夏瑜之所鎮應在今已丘)
(縣也與後所卒/巴丘處不同)策薨權統事瑜將兵赴喪遂留吳以中
䕶軍與長史張昭共掌衆事操新破袁紹兵威日盛建
安七年下書責權質仕子權召羣臣㑹議張昭秦松等
猶豫不能决權意不欲遣質乃獨將瑜詣母前定議瑜
曰昔楚國初封於荆山之側不滿百里之地繼嗣賢能
廣土開境立基於郢遂據荆揚至于南海傳業延祚九
百餘年今將軍承父兄餘資兼六郡之衆兵精糧多將
士用命鑄山為銅煮海為鹽境内富饒人不思亂汎舟
舉帆朝發夕到士風勁勇所向無敵有何逼迫而欲送
質質一入不得不與曹氏相首尾與相首尾則命召不
得不往便見制於人也極不過一侯印僕從十餘人車
數乗馬數匹豈與南面稱孤同哉不如勿遣徐觀其變
若曹氏能率義以正天下將軍事之未晚若圖為暴亂
兵猶火也不戢將自焚將軍韜勇抗威以待天命何送
質之有權母曰公瑾議是也公瑾與伯符同年小一月
耳我視之如子也汝其兄事之遂不送質十三年九月
操入荆州劉琮舉衆降操得其水軍船步兵數十萬將
士聞之皆恐權延見羣下問以計策議者咸曰曹公豺
虎也然托名漢相挾天子以征四方動以朝廷為辭今
日拒之事更不順且將軍大勢可以拒操者長江也今
操得荆州奄有其地劉表治水軍蒙衝鬭艦乃以千數
操悉浮以㳂江兼有步兵水陸俱下此為長江之險已
與我共之矣而勢力衆寡又不可論愚謂大計不如迎
之瑜曰不然操雖托名漢相其實漢賊也將軍以神武
雄才兼杖父兄之烈割據江東地方千里兵精足用英
雄樂業尚當橫行天下為漢家除殘去穢况操自送死
而可迎之耶請為將軍籌之今使北土已安操無内憂
能曠日持久來爭疆埸又能與我校勝負於船楫中乎
今北土既未平安加馬超韓遂尚在闗西為操後患且
舎鞍馬杖舟楫與吳越爭衡本非中國所長又今盛寒
馬無藁草驅中國士衆逺涉江湖之間不習水土必生
疾病此數四者用兵之患也而操皆冒行之將軍擒操
宜在今日瑜請得精兵三萬人進往夏口保為將軍破
之權曰老賊欲廢漢自立久矣徒忌二袁吕布劉表與
孤耳今數雄已滅惟孤尚存孤與老賊勢不兩立君言
當擊甚與孤合此天以君授孤也權拔刀斫前奏案曰
諸將吏敢復有言當迎操者與此集同及會罷之夜瑜
請見曰諸人徒見操書言水步八十萬而各恐懾不復
料其虚實便開此議甚無謂也今以實校之彼所將中
國人不過十五六萬且軍已久疲所得表衆亦極七八
萬耳尚懐狐疑夫以疲病之卒御狐疑之衆衆數雖多
甚未足畏得精兵五萬自足制之願將軍勿慮權撫背
曰公瑾卿言至此甚合孤心子布文表諸人各顧妻子
挾持私慮深失所望獨卿與子敬與孤同耳此天以卿
二人贊孤也五萬兵難卒合已選三萬人船糧戰具俱
辦卿與子敬程公便在前發孤當續發人衆多載資糧
為卿後援卿能辦之者誠决邂逅不如意便還就孤孤
當與孟德决之時劉備為操所破遣諸葛亮詣權權遂
遣瑜及程普等與備并力逆操遇於赤壁時操軍衆已
有疾病初一交戰瑜軍敗退引次江北瑜等在南岸瑜
部將黃盖曰今冦衆我寡難與持久然觀操軍方連船
艦首尾相接可燒而走也乃取䝉衝鬬艦數十艘實以
薪草膏油灌其中裹以帷幕上建牙旗先書報操欺以
欲降又豫備走舸各繫大船後因引次俱前操軍吏士
皆延頸觀望指言盖降盖放諸船同時發火時風甚猛
悉延燒岸上營落頃之烟炎漲天人馬燒溺死者甚衆
操軍敗退還保南郡權拜瑜偏將軍領南郡太守以下
雋漢昌瀏陽州陵為奉邑屯據江陵劉備以左將軍領
荆州牧治公安備詣京見權瑜上疏曰劉備以梟雄之
姿而有闗侯張飛熊虎之將必非久屈為人用者愚謂
大計宜徙備置吳盛為築宫室多具美女玩好以娛其
耳目分此二人各置一方使如瑜者得挾與攻戰大事
可定也今猥割土地以資業之聚此三人俱在疆埸恐
蛟龍得雲雨終非池中物也權以操在北方當廣擥英
雄又恐備難卒制故不納是時劉璋為益州牧外有張
魯冦侵瑜乃詣京見權曰今曹操新折䘐方憂在腹心
未能與將軍連兵相事也乞與奮威俱進取蜀得蜀而
并張魯因留奮威固守其地好與馬超結援瑜還與將
軍據襄陽以䠞操北方可圖也權許之瑜還江陵為行
􁔾而道於巴丘病卒(所卒之處應在今之巴陵與/前所領巴丘名同處異也)兩男
一女女配太子登男循尚公主拜騎都尉有瑜風
王導字茂𢎞光祿大夫覽之孫也少有風鑒識量清逺
年十四陳留髙士張公見而竒之曰此兒容貌志氣將
相之器也元帝為琅邪王與導素相親善導知天下已
亂遂傾心推奉潛有興復之志帝亦雅相器重契同友
執帝之在洛陽也導每勸令之國㑹帝出鎮下邳請導
為安東司馬軍謀密策知無不為及徙鎮建康吳人不
附居月餘士庶莫有至者導患之㑹敦來朝導謂之曰
琅邪王仁德雖厚而名論猶輕兄威風已振宜有以匡
濟者㑹三月上已帝親觀禊乗肩轝具威儀敦導及諸
名勝皆騎從吳人紀瞻顧榮皆江南之望竊覘之見其
如此咸驚懼乃相率拜於道左導因進計曰古之王者
莫不賓禮故老存問風俗虚已傾心以招俊乂况天下
喪亂九州分裂大業草創急於得人者乎顧榮賀循此
土之望未若引之以結人心二子既至則無不來矣帝
乃使導躬造循榮二人皆應命而至由是吳㑹風靡百
姓歸心焉自此之後漸相崇奉君臣之禮始定俄而洛
京傾覆中州士女避亂江左者十六七導勸帝牧其賢
人君子與之圖事時荆揚晏安户口殷實導為政務在
清静每勸帝收其賢人君子與之圖事尤見委杖情好
日隆朝野傾心號為仲父帝從容謂導曰卿吾之蕭何
也晉國既建以導為丞相軍諮祭酒桓彛初過江見朝
廷微弱謂周顗曰我以中州多故來此欲求全活而寡
弱如此將何以濟憂懼不樂往見導極談世事還謂顗
曰向見管夷吾無復憂矣于時軍旅不息學校未脩導
上書曰夫風化之本在於正人倫人倫之正存乎設庠
序庠序設五教明德禮洽通彛倫攸叙而有恥且格父
子兄弟夫婦長幼之序順而君臣之義固矣方今强敵
扇熾國恥未雪忠臣義夫所以扼腕拊心茍禮義膠固
淳風漸著則化之所感者深而德之所被者大使帝典
闕而復補王綱弛而更張獸心革面饕餮檢情揖讓而
服四夷緩帶而天下從得乎其道豈難也哉故有虞舞
干戚而化三苖魯僖作泮宫而服淮夷桓文之霸皆先
教而後戰今若聿遵前典興復道教擇朝臣之子弟並入
于學選明博脩禮之士而為之師化成俗定莫尚於斯
帝甚納之及帝登尊號百官陪列命導升御牀共坐導
固辭至于三四曰若太陽下同萬物蒼生何由仰照帝
乃止及劉隗用事導漸見疎逺任真推分澹如也有識
咸稱導善處興廢焉王敦之反也劉隗勸帝悉誅王氏
論者為之危心導率羣從昆弟子姪二十餘人每旦詣
臺待罪帝以導忠節有素特還朝服召見之導稽首謝
曰逆臣賊子何世無之豈意今者近出臣族帝跣而執
之曰茂𢎞方託百里之命于卿是何言耶乃詔曰導以
大義滅親可以吾為安東時節假之及敦得志加導守
尚書令初西都覆没海内思主羣臣及四方並勸進於
帝時王氏彊盛有専天下之心敦憚帝賢明欲更議所
立導固爭乃止及此役也敦謂導曰不從吾言㡬致覆
族導猶執正議敦無以能奪初帝愛琅邪王裒將有奪
嫡之議以問導導曰立子以長且紹又賢不宜改革帝
猶疑之導日夕陳諫故太子卒定帝崩導復與庾亮等
同受遺詔共輔幼主及石勒侵阜陵詔加導大司馬假
黃鉞出討之軍次江寧帝親餞于郊俄而賊退解大司
馬庾亮將徵蘇峻訪之於導導曰峻猜險必不奉詔且
山藪藏疾宜包容之固爭不從亮遂召峻既而難作六
軍敗績導入宫侍帝峻以導德望不敢加害猶以本官
居已之右峻又逼乗輿幸石頭導爭之不得峻日來帝
前肆醜言導深懼有不測之禍時路永匡術賈寧並說
峻令殺導盡誅大臣更樹腹心峻敬導不納故永等貳
于峻導使參軍𡊮耽潛諷誘永等謀奉帝出奔義軍而
峻衛禦甚嚴事遂不果導乃擕二子隨永奔于白石及
賊平宗廟宫室並為灰燼温嶠議遷都豫章三吳之豪
請都㑹稽二論紛紜未有所適導曰建康古之金陵舊
為帝里又孫仲謀劉𤣥德俱言王者之宅古之帝王不
必以豐儉移都茍宏衛文大布之冠則無往不可若不
績其麻則樂土為虚矣且北冦游魂伺我之隙一旦示
弱竄於蠻越求之望實懼非良計今特宜鎮之以靜羣
情自安由是嶠等謀並不行導有羸疾不堪朝㑹帝幸
其府縱酒作樂後令輿車入殿石季龍掠騎至歴陽導
請出討之加大司馬假黃鉞中外諸軍事置左右長史
司馬給布萬匹俄而賊退解大司馬復轉中外大都督
進位太傅又拜丞相依漢制罷司徒官以并之册曰朕
夙罹不造肆陟帝位未堪多難禍亂旁興公文貫九功
武經七德外緝四海内齊八政天地以平人神以和業
同伊尹道隆姬旦仰思唐虞登庸雋乂申命羣官允釐
庶績朕思憑髙謨宏濟逺猷維稽古建爾于上公永為
晉輔往踐厥職敬敷道訓以亮天工不亦休哉公其戒
之咸和五年薨時年六十四帝舉哀于朝堂三日遣大
鴻臚持節監䕶喪事賵襚之禮一依漢博陸侯及安平
獻王故事及葬給九游輼輬車黃屋左纛前後羽葆鼔
吹虎賁班劍百人中興名臣莫與為比錫謚曰文獻祠
以太牢六子恱恬洽恊劭薈
謝安字安石少有重名初辟司徒府除著作佐郎並以
疾辭寓居㑹稽與王羲之及髙陽許詢桑門支遁游處
出則漁弋山水入則言詠屬文無處世意年四十餘征
西大將軍桓温請為司馬將發新亭朝士咸送中丞髙
崧戲之曰卿屢違朝㫖髙卧東山諸人每相與言安石
不肯出將如蒼生何蒼生今亦將如卿何既到温甚喜
言生平歡笑竟日既出温問左右頗嘗見我有如此客
不温當北征㑹萬病卒安投牋求歸尋除吳興太守在
官無當時譽去後為人所思頃之徵拜侍中遷吏部尚
書中䕶軍簡文帝疾篤温上疏薦安宜受顧命及帝崩
温入赴山陵止新亭大陳兵衛將移晉室呼安及王坦
之欲於坐害之坦之甚懼問計於安安神色不變曰晉
祚存亡在此一行既見温坦之流汗沾衣倒執手版安
從容就席坐定謂温曰安聞諸侯有道守在四隣明公
何須壁後置人耶温笑曰正自不能不爾耳遂笑語移
日坦之與安初齊名至是方知坦之之劣温嘗以安所
作簡文帝謚議以示坐賓曰此謝安石碎金也時孝武
帝富於春秋政不自已温威振内外人情噂􁀨互生同
異安與坦之盡忠匡翼終能輯穆及温病篤諷朝廷加
九錫使袁宏具草安見輙改之由是歴旬不就㑹温薨
錫命遂寢尋為尚書僕射領吏部加後將軍詔安總闗
中書事時彊敵冦境邊書續至梁益不守樊鄧䧟没安
每鎮以和靖御以長算德政既行文武用命不存小察
宏以大綱威懐外著人皆比之王導謂文雅過之嘗與
王羲之登冶城悠然遐想有髙世志羲之謂曰夏禹勤
王手足胼胝文王旰食日不暇給今四郊多壘宜思自
効而虚談廢務浮文妨要恐非當今所宜安曰秦任商
鞅二世而亡豈清言致患耶是時宫室毁壊安欲繕之
尚書令王彪之等以外冦為諫安不從竟獨决之宫室
用成皆仰模元象合體辰極而役無勞怨又領揚州刺
史詔以甲仗百人入殿時帝始親萬㡬進安中書監驃
騎將軍錄尚書事固讓軍號于時懸象失度亢旱彌年
安奏求晉初佐命功臣後而封之頃之加司徒讓不拜
復加侍中都督揚豫徐兖青五州幽州之燕國諸軍事
假節時苻堅强盛疆埸多虞諸將敗退相繼安遣弟石
及兄子𤣥等應機征討所在克捷拜衛將軍開府儀同
三司封建昌縣公堅後率衆號百萬次于淮淝京師震
恐加安征討大都督𤣥入問計安夷然無懼色答曰已
别有㫖既而寂然𤣥不敢復言乃令張𤣥重請安遂命
駕出山墅親朋畢集方與𤣥圍碁賭别墅游陟至夜乃
還指授將帥各當其任𤣥等既破堅有驛書至安方對
客圍碁看書既竟便攝放牀上了無喜色碁如故客問
之徐答云小兒輩遂已破賊既罷還内過户限心喜甚
不覺屐齒之折其矯情鎮物如此以總統功進拜太保
安方欲混一文軌上疏求自北征乃進都督揚江荆司
豫徐兖青冀幽并寧益雍梁十五州軍事加黃鉞其本
官悉如故是時桓冲既卒荆江二州並闕物論以𤣥勳
望宜以授之安以父子皆著大勲恐為朝廷所疑又懼
桓氏失職桓石䖍復有沔陽之功慮其驍猛在形勝之
地終或難制乃以桓石民為荆州改桓伊於中流石䖍
為豫州既以三桓據三州彼此無怨各得所任其經逺
無競類皆如此又於土山營墅樓館林竹甚盛每擕中
外子姪往來游集肴饌亦屢費百金世頗以此譏焉而
安殊不以屑意常疑劉牢之既不可獨任又知王味之
不宜專城牢之既以亂終而味之亦以貪敗由是識者
服其知人時會稽王道子專權而姦謟頗相扇構安坐
鎮廣陵之步丘築壘曰新城以避之帝出祖于西池獻
觴賦詩焉安雖受朝寄然東山之志始末不渝每形于
言色及鎮新城盡室而行造汎海之裝欲須經畧粗定
自江道還東雅志未就遂遇疾篤上疏請量宜旋斾并
召子征虜將軍琰解甲息徒命龍驤將軍朱序進據洛
陽前鋒都督𤣥抗威彭沛委以董督若二賊假延來年
水生東西齊舉詔遣侍中慰勞遂還都聞當輿入西州
門自以本志不遂深自慨失因悵然謂所親曰昔桓温
在時吾常懼不全忽夢乗温輿行十六里見一白鷄而
止乗温輿者代其位也十六里止今十六年矣白鷄主
酉今太嵗在酉吾病殆不起乎乃上疏遜位薨年六十
六帝三日臨于朝堂贈太傅謚曰文靖葬加殊禮依大
司馬桓温故事
温嶠字太真司徒羡弟之子也聰敏有識量愽學能屬
文少以孝悌稱於邦族年十七州郡辟召皆不就平北
大將軍劉琨妻嶠之從母琨深禮之請為參軍與討石
勒有功遷右司馬元帝初鎮江左琨謂嶠曰昔班彪識
劉氏之復興馬援知漢光之可輔今晉祚雖衰天命未
改吾欲立功河朔使卿延譽江南子其行乎對曰嶠雖
無管張之才而明公有桓文之志欲建匡合之功豈敢
辭命乃以為左長史檄告華夷奉表勸進嶠既至引見
具陳琨忠誠志在效節因說社稷無主天人係望辭㫖
慷慨舉朝屬目帝器而嘉焉王導周顗謝鯤庾亮桓彛
等並與親善于時江左草創綱維未舉嶠殊以為憂及
見王導共談讙然曰江左自有管夷吾吾復何慮除散
騎侍郎固讓不拜苦請北歸𦵏母不許後遷太子中庶
子在東宫深見寵遇太子與為布衣之交數陳規諷又
獻侍臣箴甚有宏益時太子起西池樓觀頗為勞費嶠
上疏以為朝廷草創巨冦未滅宜應儉以率下務農重
兵太子納焉王敦舉兵内向六軍敗績太子將自出戰
嶠執鞚諫曰臣聞善戰者不怒善勝者不武如何萬乗
儲副而以身輕天下太子乃止明帝即位拜侍中機宻
大謀皆所參綜詔命文翰亦悉豫焉俄轉中書令嶠有
棟梁之任帝親而倚之甚為王敦所忌因請為左司馬
敦阻兵不朝多行陵縱嶠諫敦曰昔周公之相成王勞
謙吐握豈好勤而惡逸哉誠由處大任者不可不爾而
公自還輦轂入輔朝政闕拜覲之禮簡人臣之儀不逹
聖心者莫不於邑昔帝舜服事唐堯伯禹竭身虞庭文
王雖盛臣節不諐故有庇人之大德必有事君之小心
俾芳烈奮乎百世休風流乎萬祀至聖遺軌所不宜忽
願思舜禹文王服事之勤推公旦吐握之事則天下幸
甚敦不納嶠知其終不悟於是謬為設敬綜其府事干
說宻謀以附其欲深結錢鳳為之聲譽每曰錢世儀精
神滿腹嶠素有知人之稱鳳聞而恱之深結好於嶠㑹
丹陽尹闕嶠說敦曰京尹輦轂喉舌宜得文武兼能公
宜自選其才若朝廷用人或不盡理敦然之問嶠誰可
嶠曰錢鳳可用鳳亦推嶠嶠偽辭之敦不從表補丹陽
尹嶠猶懼錢鳳為姦謀因敦餞别嶠起行酒至鳳前鳳
未及飲嶠因偽醉以手板擊鳳幘墜作色曰錢鳳何人
温太真行酒而敢不飲敦以為醉而釋之臨去言别涕
泗橫流出閣復入如是再三然後即路及發後鳳入說
敦曰嶠於朝廷甚宻而與庾亮深交未必可信敦曰太
真昨醉小加聲色豈得以此便相讒貳由是鳳謀不行
而嶠得還都乃具奏敦之逆謀請先為之備及敦構逆
加嶠中壘將軍持節都督東安北部諸軍事敦與王導
書曰太真别來㡬日作如此事表誅姦臣以嶠為首募
生得嶠者當自拔其舌及王含錢鳳奄至都下嶠燒朱
雀桁以挫其鋒帝怒之嶠曰今宿衛寡弱徵兵未至若
賊豕突危及社稷陛下何惜一橋賊果不得渡嶠自率
衆與賊夾水戰擊王含敗之復督劉遐追錢鳳於江寧
事平封建寧縣開國公賜絹五千四百匹進號前將軍
帝疾篤嶠與王導郄鑒庾亮陸曄卞壼等同受顧命時
歴陽太守蘇峻藏匿亡命朝廷疑之征西將軍陶侃有
威名於荆楚又以西夏為虞故使嶠為上流形援咸和
初代應詹為江州刺史持節都督平南將軍鎮武昌甚
有惠政甄異行能親祭徐孺子之墓又陳豫章十郡之
要宜以刺史居之尋陽濱江都督應鎮其地今以州帖
府進退不便且古鎮將多不領州皆以文武形勢不同
故也宜選單車刺史别撫豫章專理黎庶詔不許嶠聞
蘇峻之徵也慮必有變求還以備不虞不聽未㡬而蘇
峻果反嶠屯尋陽遣督䕶王愆期西陽太守鄧嶽鄱陽
内史紀瞻等率舟師赴難及京師傾覆嶠聞之號慟人
有候之者悲哭相對俄而庾亮來奔宣太后詔進嶠驃
騎將軍開府儀同三司嶠曰今日之急殄冦為先未効
勲庸而逆受榮寵非所聞也何以示天下乎固辭不受
時亮雖奔敗嶠每推崇之分兵給亮遣王愆期等要陶
侃同赴國難侃恨不受顧命不許嶠用其部將毛寳說
復固請侃行初嶠與庾亮相推為盟主嶠從弟充言於
嶠曰征西位重兵彊宜共推之嶠于是遣王愆期奉侃
為盟主侃許之遣督䕶龔登率兵詣嶠嶠於是列上尚
書陳峻罪狀有衆七千灑泣登舟移告四方征鎮曰賊
臣祖約蘇峻同惡相濟用生邪心天奪其魄死期將至
譴負天地自絶人倫冦不可縱宜増軍討撲輙屯次湓
口即日䕶軍庾亮至宣太后詔冦逼宫城王旅撓敗出
告藩臣謀寧社稷後將軍郭黙冠軍將軍趙𦙍奮武將
軍龔保與嶠督䕶王愆期西陽太守鄧嶽鄱陽内史紀
瞻率其所領相尋而至逆賊肆㐫陵䧟宗廟火延宫掖
矢流太極二御幽逼宰相困廹殘虐朝士劫辱子女承
問悲惶精魂飛散嶠闇弱不武不能殉難哀恨自咎五
情摧隕慙負先帝託寄之重義在畢力死而後已今躬
率所部為士卒先催進諸軍一時電擊西陽太守鄧嶽
尋陽太守褚誕等連旗相繼宣城内史桓彛已勒所屬
屯濱江之要江夏相周撫乃心求征軍已向路昔包胥
楚國之微臣重趼致誠義感諸侯藺相如趙邦之陪𨽻
恥君之辱按劒秦庭皇漢之季董卓作亂劫遷獻帝虐
害忠良闗東州郡相率同盟廣陵功曹臧洪郡之小吏
耳登壇挿血涕淚橫流慷慨之節實厲群后况今居台
鼎據方州列名邦受國恩者哉不期而㑹不謀而同不
亦宜乎二賊合衆不盈五千且外畏胡冦城内飢乏後
將軍郭黙即於戰陣俘殺賊千人賊今雖殘破都邑其
宿衛兵人即時出散不為賊用且祖約情性褊阨忌尅
不仁蘇峻小子惟利是視殘酷驕猜權相假洽江表興
義以抗其前彊胡外冦以躡其後運漕隔絶資食空懸
内乏外孤勢何得久羣公征鎮職在禦侮征西陶公國
之耆德忠肅義正勲庸宏著諸方鎮州郡咸齊斷金同
禀規畧以雪國恥茍利社稷死生以之嶠雖怯劣沗據
一方頼忠賢之規文武之助君子竭誠小人盡力髙操
之士被褐而從戎負薪之徒匍匐而赴命率其私僕致
其私杖人士之誠竹帛不能載也豈嶠無德而致之哉
士禀義風人感皇澤且䕶軍庾公帝之元舅德望隆重
率郭後軍趙龔三將與嶠戮力得有資憑且悲且慶若
朝廷之不冺也其各明率所統無後事機賞募之信明
如日月有能斬約峻者封五等侯賞布萬匹夫忠為令
德為仁由已萬里一契義在不言也時陶侃雖許自下
而未發復追其督䕶龔登嶠重與侃書曰僕謂軍有進
而無退宜増而不可減近已移檄逺近言於盟府尅後
月半大舉南康建安晉安三郡軍並在路次同赴此㑹
惟須仁公所統至便齊進耳仁公今召軍還疑惑逺近
成敗之由將在於此僕才輕任重責實憑仁公篤愛逺
禀成規至於首啟戎行不敢有辭僕與仁公當如常山
之蛇首尾相衛又唇齒之喻也恐惑者不逹髙㫖將謂
仁公緩於討賊此聲難追僕與仁公並受方嶽之任安
危休戚理既同之且自頃之顧綢繆往來情深義重著
於人士之口一旦有急亦望仁公悉衆見救况社稷之
難惟僕偏當一州州之文武莫不翹企假令此州不守
約峻樹置官長於此荆楚西逼彊胡東接逆賊因之以
饑饉將來之危乃當甚於此州之今日也以大義言之
則社稷顛覆主辱臣死公進當為大晉之忠臣參桓文
之義開國承家銘之天府退當以慈父雪愛子之痛約
峻㓙逆無道囚制人士裸其五形近日來者不可恐見
骨肉生離痛感天地人心齊一咸皆切齒今之進討若
以石投卵耳今出軍既緩復召兵還人心乖離是為敗
於㡬成也願深察所陳以副三軍之望峻時殺侃子瞻
由是侃激勵遂率所統與嶠亮同赴京師戎卒六萬旌
旗七百餘里鉦鼓之聲震於百里直指石頭次于蔡洲
侃屯查浦嶠屯沙門浦時祖約據歴陽與峻為首尾見
嶠等軍盛謂其黨曰吾本知嶠能為四公子之事今果
然矣峻聞嶠將至逼大駕幸石頭時峻軍多馬南軍仗
舟楫不敢輕與交鋒用將軍李根計據白石築壘以自
固使庾亮守之賊歩騎萬餘來攻不下而退追斬二百
餘級嶠又於四望磯築壘以逼賊曰賊必爭之設伏以
逸待勞是制賊之一竒也是時義軍屢戰失利嶠軍食
盡陶侃怒曰使君前云不憂無將士惟得老僕為主耳
今數戰皆北良將安在荆州接胡蜀二虜倉廪當備不
虞若復無食僕便欲西歸更思良算但今嵗計殄賊不
為晚也嶠曰不然自古成監師克在和光武之濟昆陽
曹公之拔官渡以寡敵衆仗義故也峻約小豎為海内
所患今日之舉决在一戰峻勇而無謀藉驕勝之勢自
謂無前今挑之戰可一鼓而擒也奈何捨垂立之功設
進退之計且天子幽逼社稷危殆四海臣子肝腦塗地
嶠等與公並受國恩是致命之日事若克濟則臣主同
祚如其不捷身雖灰滅不足以謝責於先帝今之事勢
義無旋踵騎猛獸安可中下哉公若違衆獨反人心必
沮沮衆敗事義旗將迴指於公矣侃無以對遂留不去
嶠於是創建行廟廣設壇場告皇天后土祖宗之靈親
讀祝文聲氣激揚涕流覆面三軍莫能仰視其日侃督
水軍向石頭亮嶠等率精勇一萬從白石入挑戰時峻
勞其將士因醉突陣馬躓為侃將所斬峻弟逸及子碩
嬰城自固嶠乃立行臺布告天下凡故吏二千石臺郎
御史以下皆令赴臺于是至者雲集司徒王導因奏嶠
侃錄尚書遣間使宣㫖並讓不受賊將匡術以臺城來
降為逸所擊求救於嶠江州别駕羅洞曰今水暴長救
之不便不如攻榻杭榻杭軍若敗術圍自解嶠從之遂
破賊石頭軍奮威長史滕含抱天子奔于嶠船時侃雖
為盟主而處分規畧一出於嶠及賊滅拜驃騎將軍開
府儀同三司散騎常侍封始安郡公邑三千户卒年四
十二江州士庶聞之莫不相顧而泣帝下册書曰朕以
眇身纂承洪緒不能光闡大道化洽時雍至乃狂狡滔
天社稷危逼惟公明鑒特逹識心經逺懼皇綱之不維
忿凶冦之縱暴唱率羣后五州響應首啟戎行元惡授
馘王室危而復安三光幽而復明功格宇宙勲著八表
方頼大猷以拯區夏天不憗遺早世薨殂朕用痛悼于
厥心夫褒德銘勲先王之明典今追贈公侍中大將軍
持節都督刺史餘如故賜錢百萬布千匹諡曰忠武祠
以太牢初𦵏于豫章後朝廷追嶠勲德將為造大墓於
元明二帝陵之北陶侃上表曰故大將軍嶠忠誠著於
聖世勲義感于人神非臣筆墨所能稱陳臨卒之際與
臣書别臣藏之篋笥時時省視每一思述未嘗不中夜
撫膺臨飯酸噎人之云亡嶠實當之謹寫嶠書上呈伏
惟陛下既垂御省傷其情㫖死不忘忠身没黃泉追恨
國恥奬臣戮力救濟艱難使亡而有知抱恨結草豈樂
今日勞費之事願陛下慈恩停其移𦵏使嶠棺柩無風
波之危魂靈安於后土詔從之
陶侃字士行本鄱陽人吳平徙家廬江之尋陽廬江太
守張䕫召為督郵領樅陽令察孝亷至洛陽張華與語
異之除郎中顧榮見甚竒之劉𢎞為荆州刺史辟侃為
南蠻長史遣討賊張昌破之𢎞謂侃曰吾昔為羊公參
軍謂吾其後當居身處今相觀察必繼老夫矣陳敏之
亂𢎞以侃為江夏太守加鷹揚將軍敏遣其弟恢來冦
武昌侃出兵禦之隨郡内史扈瓌間侃於𢎞曰侃與敏
有鄉里之舊居大郡統彊兵脫有異志則荆州無東門
矣𢎞曰侃之忠能吾得之已久豈有是乎侃潛聞之遽
遣子洪及兄子臻詣𢎞以自固𢎞引為參軍資而遣之
又加侃為督䕶使與諸軍併力距恢侃乃以運船為戰
艦或言不可侃曰用官物討官賊但須列上有本末耳
於是擊恢所向必破侃戎政齊肅凡有虜獲皆分士卒
身無私焉後以母憂去職服闋參東海王越軍事江州
刺史華軼表侃為揚武將軍使屯夏口又以臻為參軍
軼與元帝素不平臻懼難作託疾而歸白侃曰華彦夏
有憂天下之志而才不足且與琅邪不平難將作矣侃
怒遣臻遂東歸於帝帝見之大恱命臻為參軍加侃奮
威將軍假赤幢曲蓋軺車鼔吹侃乃與華軼告絶頃之
遷龍驤將軍武昌太守時天下饑荒山夷多斷江劫掠
侃令諸將詐作商船以誘之劫果至生獲數人是西陽
王羕之左右侃即遣兵逼羕令出向賊侃整陣於釣臺
為後繼羕縛送帳下二十人侃斬之自是水陸肅清流
亡者歸之盈路侃竭資振給焉又立夷市於郡東大收
其利而帝使侃擊杜􁂥令振威將軍周訪廣武將軍趙
誘受侃節度侃令二將為前鋒兄子輿為左甄擊賊破
之時周顗為荆州刺史先鎮潯水城賊掠其良口侃使
部將朱伺救之賊退保泠口侃謂諸將曰此賊必更步
向武昌吾宜還城晝夜三日行可至卿等誰能忍饑鬭
耶部將吳寄曰要欲十日忍饑晝當擊賊夜分捕魚足
以相濟侃曰卿健將也賊果増兵來攻侃使朱伺等逆
擊大破之獲其輜重殺傷甚衆遣參軍王貢告捷於王
敦敦曰若無陶侯便失荆州矣伯仁方入境便為賊所
破不知那得刺史貢對曰鄙州方有事難非陶龍驤莫
可敦然之即表拜侃為使持節寧逺將軍南蠻校尉荆
州刺史領西陽江夏武昌鎮于沌口又移入沔江遣朱
伺等討江夏賊殺之賊王冲自稱荆州刺史據江陵王
貢還至竟陵矯侃命以杜曽為前鋒大督䕶進軍斬冲
悉降其衆侃召曽不到貢又恐矯命獲罪遂與曽舉兵
反侃坐免官王敦表以侃白衣領職侃復率周訪等進
軍入湘使都尉楊舉為先驅擊杜􁂥大破之屯兵于城
西敦奏復侃官􁂥將王貢精卒三千出武陵江誘五谿
夷以舟師斷官運徑向武昌侃使鄭攀及伏波將軍陶
延夜趣巴陵潛師掩其不備大破之斬千餘級降萬餘
口貢遁還湘城賊中離阻杜􁂥遂疑張奕而殺之衆情
益懼降者滋多王貢復挑戰侃遥謂之曰杜􁂥為益州
吏盗用庫錢父死不奔喪卿本佳人何為隨之也天下
寧有白頭賊乎貢初橫脚馬上侃言訖貢斂容下脚辭
色甚順侃知其可動復令諭之截髪為信貢遂來降而
􁂥敗走進尅長沙獲其將毛寳髙寳梁堪而還王敦深
忌侃功將還江陵欲詣敦别皇甫方回及朱伺等諫以
為不可侃不從敦果留侃不遣左轉廣州刺史平越中
郎將以王廙為荆州侃之佐吏將士詣敦請留侃敦怒
不許侃將鄭攀蘇温馬雋等不欲南行遂西迎杜曽以
距廙敦意攀承侃風㫖被甲持矛將殺侃出而復迴者
數四侃正色曰使君之雄斷當裁天下何此不决乎因
起如厠諮議參軍梅陶長史陳頒言於敦曰周訪與侃
親姻如左右手安有斷人左手而右手不應者乎敦意
遂解引其子瞻為參軍侃既達豫章見周訪流涕曰非
卿外援我殆不免侃至始興㑹杜𢎞反侃擊斬之傳首
京師諸將皆請乗勝擊温邵侃笑曰吾威名已著何事
遣兵但一函紙自足耳於是下書諭之邵懼而走追獲
於始興以功封柴桑侯食邑四千户侃在州無事輙朝
運百甓於齋外暮運於齋内人問其故答曰吾方致力
中原過爾優逸恐不堪事其勵志勤力皆此類也太興
初進號平南將軍尋加都督交州軍事及王敦舉兵反
詔侃以本官領江州刺史尋轉都督湘州刺史敦得志
上侃復本職加散騎常侍時交州刺史王諒為賊梁碩
所䧟侃遣將髙寳進擊平之以侃領交州刺史錄前後
功封次子夏為都亭侯進號征南大將軍開府儀同三
司及王敦平遷都督荆雍益梁州諸軍事領䕶南蠻校
尉征西大將軍荆州刺史餘如故楚郢士女莫不相慶
侃性聰敏勤於吏職恭而近禮愛好人倫終日斂膝危
坐閫外多事千緒萬端㒺有遺漏逺近書疏莫不手答
筆翰如流未嘗壅滯引接疎逺門無停客嘗語人曰大
禹聖者乃惜寸隂至於衆人當惜分隂豈可逸遊荒醉
生無益於時死無聞於後是自棄也諸叅佐或以談戲
廢事者乃命取其酒器蒱博之具悉投之于江吏將則
加鞭扑曰摴蒱者牧猪奴戱耳老莊浮華非先王之法
言不可行也君子當正其衣冠攝其威儀何有亂頭養
望自謂宏達耶造船木屑及竹頭悉令舉掌之咸不解
所以後正㑹積雪始晴聽事前餘雪猶濕於是以屑布
地及桓温伐蜀又以侃所貯竹頭作丁裝船其綜理微
密皆此類也暨蘇峻作逆京都不守侃子瞻為賊所害
平南將軍温嶠要侃同赴朝廷推為盟主以峻殺其子
重遣書以激怒之便戎服登舟星言兼邁瞻喪至不臨
五月與温嶠庾亮等俱㑹石頭諸軍即欲决戰侃以賊
盛不可爭鋒當以嵗月智計擒之累戰無功諸將請於
查浦築壘監軍部將李根建議請立白石壘侃不從曰
若壘不成卿當坐之根曰查浦地下又在水南唯白石
峻極險固可容數千人賊來攻不便滅賊之術也侃笑
曰卿良將也乃從根謀夜脩曉訖賊見壘大驚賊攻大
業壘侃將救之長史殷羨曰若遣救大業步戰不如峻
則大事去矣但當急攻石頭峻必救之而大業自解侃
又從羨言峻果棄大業而救石頭諸軍與峻戰陳陵東
侃督䕶竟陵太守李陽部將彭世斬峻於陣賊衆大潰
峻弟逸復聚衆侃與諸軍斬逸于石頭初庾亮少有髙
名以明穆皇后之兄受顧命之重蘇峻之禍職亮是由
及石頭平懼侃致討亮用温嶠謀詣侃拜謝侃遽止之
曰庾元規乃拜陶士行耶王導入石頭城令取故節侃
笑曰蘇武節似不如是導有慙色使人屏之侃旋江陵
尋以為侍中太尉加羽葆鼔吹改封長沙郡公邑三千
户賜絹八千匹加都督交廣寧七州軍事以江陵偏逺
移鎮巴陵遣諮議參軍張誕討五谿夷降之屬後將軍
郭黙矯詔襲殺平南將軍劉𦙍輙領江州侃聞之曰此
必詐也遣將軍宋夏陳脩率兵據湓口侃以大軍繼進
黙遣使送奴婢絹百匹冩中詔呈侃參佐多諫曰黙不
被詔豈敢為此事若進軍宜待詔報侃厲色曰國家年
小不出胷懐且劉𦙍為朝廷所禮雖方任非才何緣猥
加極刑郭黙虓勇所在暴掠以大難新除威網寛簡欲
因隙㑹騁其從橫耳發使上表討黙與王導書曰郭黙
殺方州即用為方州害宰相便為宰相乎導答曰黙居
上流之勢加有船艦成資故苞含隐忍使其有地一月
潛嚴足下軍到是以得風發相赴豈非遵養時晦以定
大事者耶侃省書笑曰是乃遵養時賊也侃既至黙將
宗侯縳黙父子五人及黙將張丑詣侃降侃斬黙等黙
在中原數與石勒等戰賊畏其勇聞侃討之兵不血刅
而擒也益畏侃蘇峻將馮鐵殺侃子奔于石勒勒以為
戍將侃告勒以故勒召而殺之詔侃都督江州領刺史
増置左右長史司馬從事中郎四人掾屬十二人侃旋
于巴陵因移鎮武昌侃命張䕫子隐為參軍范逵子眺
為湘東太守辟劉𢎞曽孫安為掾屬表論梅陶凡微時
所荷一飱咸報遣子斌與南中郎將桓宣西伐樊城走
石勒將郭敬使兄子臻竟陵太守李陽等共破新野遂
平襄陽拜大將軍劒履上殿入朝不趨讚拜不名上表
固讓咸和七年六月疾篤又上表遜位遣左長史殷羨
奉送所假節麾幢曲蓋侍中貂蟬太尉章荆江州刺史
印傳棨㦸以後事付右司馬王愆期加督䕶統領文武
侃輿車出臨津就船明日薨于樊谿時年七十六成帝
下詔曰故使持節侍中太尉都督荆江雍梁交廣益寧
八州諸軍事荆江二州刺史長沙郡公經德藴哲謀猷
宏逺作藩于外八州肅清勤王于内皇家以寧乃者桓
文之勲伯舅是憑方頼大猷俾屏予一人前進位大司
馬禮秩策命未及加崇昊天不弔奄忽薨殂朕用震悼
于厥心今遣兼鴻臚追贈大司馬假密章祠以太牢魂
而有靈嘉兹寵榮又策謚曰桓(朱文公請陶桓公廟額/狀載云江南劉羲仲所)
(撰公贊曰晉太尉陶桓公侃冇大功于晉讀其書凛乎/若見其唱義於武昌破石頭斬蘇峻何其壯也東坡蘇)
(公嘗為予言桓公忠義之節橫秋霜而貫白日晉史書/折翼事豈有是乎且就其說考之桓公夢生八翼登天)
(門九重登其八閽者以杖擊之墜地折左翼及握彊兵/居上流潛有窺覦之志輙思折翼之祥自抑而止心之)
(所寓者為志神之所寓者為夢何自而知其然哉至其/書梅陶稱機神明鑒似魏武忠順勤勞似孔明豈不信)
(哉魏武起徒步唱義兵非若桓公威名之著也以漢德/之深磐石之固可折箠驅之以息天下之禍非若成帝)
(削弱之資也董卓之亂未必大於蘇峻魏武之功未必/過於桓公保兖州以為固挾天子以為資其意安在則)
(其託興復以為名是乃窺漢之計也名莫大乎忠孝分/莫大乎君臣若魏武無忠臣之節其所謂機神明鑒者)
(姦雄耳桓公豈其比乎始蘇峻之禍賊將害其子者馮/鐡也馮鐵奔石勒為戍將石勒畏桓公之彊殺馮鐵石)
(勒自以為一時豪傑標置二劉之間俯視曹孟德司馬/仲達而氣出其右顧畏桓公如此桓公没距今㡬千年)
(所在廟祀之都昌縣南北廟為尤盛廟屢廢而屢興由/其有功德於斯民者厚也又繳到近世撫州布衣吳澥)
(所著辯論曰卓哉陶士行之獨立也方魏晉之際浮虚/之俗摇蕩朝野一時聞人達士名卿才大夫莫不陷于)
(末流㒺知攸濟唯士行深疾時弊慨然有作蓄其剛毅/沈厚之氣秉其忠慤正固之節以與流俗爭衡雖動而)
(見尤所向白眼一入仕途荆棘萬狀而方寸耿耿者未/始少渝終日運百甓於竹頭木屑間纎悉經營雖一束)
(之襚劬勞不怠當時名士觀之宜若老農俗吏無足比/數而士行確然為之不屑也卒能恢廓才猷立功立事)
(以大庇斯民當晉室橫流之中屹為底柱自非明智獨/立安能臻此哉然覽庾亮之傳應詹之書則疑侃有跋)
(扈之心觀温嶠之舉毛寳之謀則見侃有顧望之跡比/至洒血成文登天折翼動可疑怪豈有是事也哉此蓋)
(行髙於人衆必非之加以蘇峻之誅庾亮恥為之屈既/士行溘先朝露後嗣零落而庾氏世總朝權其志一逞)
(遂從而誣謗之耳秉史筆者既有所畏何所求而不得/哉是其旁見曲出乃所以證成其罪也然觀士行義旗)
(既建一麾東下子喪不臨直趨蔡洲一時勤王之師蔑/有先者暨元勲克集實主斯盟而退然不有旋師歸藩)
(既坐擁八州据上流已重泰山晉輕鴻毛移其宗社曽/不反掌而臣節益修未始擅作威福以自封殖朝廷憚)
(其勲名每加疑備而士行泰然曽不少芥胷次及末年/卧疾封府庫而登舟舉愆期而自代視去方伯之重不)
(啻脱屣其臣節終始夷險無一可訾窮晉二百年間卓/然獨立不忠之迹果安在哉今捨其灼然之實而信其)
(似是之虚豈可謂善觀史也哉嗟乎自古欲誣人而不/得者必汙以閨房之事以其難明故也今晉史欲誣士)
(行而乃以夢寐之祥是其難明殆乂甚于閨房哉然不/知士行而實懐異志則如此夢寐之祥正合自知耳人)
(安得而知之晉史以此待士行其智果不/得與小兒等其說固不待攻而自破云)
本朝曹彬字國華真定靈壽人也父芸成德軍兵馬使
彬始生周嵗日父母以百玩之具羅於席觀其所取彬
左手持干戈右手取俎豆斯須取一印他無所視人皆
異之既長氣質淳厚漢乾祐中為成德牙將周太祖貴
妃張氏彬之從母也彬歸京師得𨽻世宗帳下補供奉
官累遷西上閤門使出使吳越訖事即行不受私覿吳
越人以輕舟追遺之至於數四彬猶不受既而曰吾或
終拒之是近名也遂受而歸盡輸内帑世宗彊還之欲
辭不獲悉以分親舊而一介不取遷引進使宋興遷客
省使與王全斌郭進屢破北冦太祖伐蜀以内客省使
監歸州路行營劉光毅軍峽中郡縣悉下諸將皆欲屠
城殺降彬獨任恕而戢下所至恱服太祖降璽書褒之
蜀平王全斌等不䘏軍事蜀人苦其侵奪彬屢請旋師
全斌等不從俄而全師雄等作亂擁衆十萬彬復與光
毅破之于新繁卒平蜀亂時諸將多有子女玉帛彬橐
中唯圖書衣衾而已太祖以全斌等貪縱不法屬吏而
謂彬清介亷謹拜宣徽南院使義成軍節度使彬辭曰
伐蜀將士俱得罪臣以無功獨䝉褒寵恐無以勸天下
太祖曰卿有茂功加以不伐設有微累全斌等豈惜言
哉夫懲惡勸善朕所以勵臣下也彬乃不敢辭太祖將
親征太原為前軍都監率兵次團栢谷降賊將陳廷山
太祖伐江南以彬將行營之師彬分兵由荆南順流而
東破峽口砦進克池州連克當塗蕪湖二縣駐軍采石
磯作浮梁跨大江以濟師大破其軍于白鷺洲師進次
秦淮江南水陸十萬陳於城下大敗之俘斬數萬計進
圍金陵李煜危甚遣其臣徐鉉奉表詣闕乞緩師彬亦
緩攻取兾煜歸服使人諭之曰事勢如此所惜者一城
生聚若能歸命策之上也城垂克彬忽稱疾不視事諸
將皆來問疾彬曰余之病非藥石所愈惟須諸公誠心
自誓以克城之日不妄殺一人則自愈矣諸將許諾共
焚香為誓明日稱愈遂克金陵城中皆按堵如故李煜
與其臣百餘人詣軍門請罪彬慰安之待以客禮煜之
君臣頼以獲免自出師至凱旋士衆畏服無輕肆者其
軍政如此及入見以牓子進稱奉敇江南幹事回其謙
恭不伐又如此初彬之總師也太祖謂曰俟克李煜當
以卿為使相副帥潘美豫以為賀彬曰不然夫是行也
仗天威遵廟謨乃能成事吾何功哉况使相極品乎美
曰何謂也彬曰太原未平爾已而還朝獻俘太祖曰本
除卿使相然劉繼恩未下姑少待之既聞此語美竊視
彬微哂太祖覺之遽詰所以美不敢隱遂以前對太祖
亦大笑乃賜彬錢五十萬彬曰人生何必使相好官亦
不過多積金錢耳未㡬拜樞密使忠武軍節度使太宗
即位加同平章事太宗議征太原召彬問曰周世宗及
太祖皆親征何以不能克彬曰世宗時史彦超敗于石
嶺闗人情驚擾故班師太祖頓兵甘草地㑹嵗暑雨軍
士多疾因是中止太宗曰今吾欲北征卿以為如何彬
曰以國家兵甲精銳剪太原之孤壘譬摧枯拉朽爾何
為而不可太宗意遂决從平太原加兼侍中後為弭德
超所誣罷為天平軍節度使既而太宗悟其譖封魯國
公待之愈厚雍熈三年詔彬將幽州行營前軍馬步水
陸之師與潘美等北伐敗契丹于固安破涿州又與米
信破契丹于新城戰于岐溝闗我師敗績責右驍衛上
將軍四年起彬為侍中武寧軍節度使徙鎮平盧真宗
即位復同平章事召入為樞宻使咸平二年被疾真宗
親視臨問手為和藥仍賜以白金萬兩問以後事對曰
臣無事可言臣二子璨與瑋材器有取臣若内舉皆堪
為將真宗問以優劣對曰璨不如瑋薨年六十九真宗
惻然震悼對輔臣語及彬必流涕贈中書令追封濟陽
郡王謚曰武惠與趙普配享太祖廟廷彬仁敬和厚在
朝廷未嘗忤㫖亦未嘗言人過失伐二國秋毫無所取
位兼將相不以等威自異待遇士大夫必引車避之居
官奉入給宗族無餘積平蜀回大祖詢官吏善否對曰
軍政之外非臣所聞也固問之唯薦隨軍轉運使沈倫
亷謹可任北征之失律也趙昌言在魏奏乞誅彬及昌
言自延安還被劾不得入見彬在右府為請于太宗乃
許朝謁彬之仁厚皆此類也子璨珝瑋玹玘珣琮珝官
至昭宣使玹左藏庫副使玘尚書虞部員外郎珣東上
閤門使玘之女即慈聖光獻皇后也芸累贈魏王彬韓
王玘吳王謚曰安僖璨官至中書令謚曰武懿瑋官至
侍中謚曰武穆琮官至侍中謚曰忠恪
吕忠穆公諱頥浩字元直本滄州樂陵人五世祖因官
遂家於齊州公登紹聖元年進士第初調北京成安尉
再調宻州司户以門下侍郎李清臣薦除大名府國子
監教授避親改邠州教授再任六年除周王宫宗子博
士考满除通判延安府尋除兩浙提舉茶鹽官改差提
舉河北東路常平等事就除河北轉運判官召為太府
少卿數月除轉運副使尋陞都轉運使奉法稱職宣和
四年春金人與契丹主天祚大戰天祚敗績棄其國奔
竄至本國東北末界依達靼以茍活契丹推擇潭湘立
之所謂九大王是也内侍童貫乗契丹之衰敗祖宗信
誓舉諸路之兵欲圖燕薊朝廷命貫為宣撫使以蔡攸
副之是年五月貫攸遣种師道和詵下砦于白溝以窺
涿州潭湘遣首領四軍大王者率兵來拒我師大敗朝
廷亦悔此舉欲令班師㑹潭湘死貫攸意在貪功遂復
聚兵以謀再舉是年九月契丹將郭藥師以兵五千據
涿州以涿州來獻易州之民亦以易州來獻王師以十
月初三日令劉延慶統兵僅十萬自涿州取燕山府契
丹之兵大集與王師相拒于良鄉縣殺傷相當延慶潛
令郭藥師引銳兵取間道入燕山府約别遣竒兵策應
藥師既入燕山府契丹以兵與藥師巷戰策應之兵不
至藥師敗大將髙世宣死之王師敗走是時延慶置砦
于盧溝河南契丹乗勝以輕兵來挑戰又以竒兵斷吾
糧道延慶憂惶不知所出二十九日夜初更引中軍南
遁五軍覺知遂盡棄輜重器械奔竄官軍相蹂踐於路
契丹追襲至雄州境上殺傷我師莫知其數是時公在
軍前墜馬失道望北斗南走徒歩六十里頼幽人張蘭
僧引路間闗至涿州僅能入城而契丹之兵已圍合涿
州矣被圍凡十五日郭藥師以兵來解圍公與官員將
校千餘人乗雪夜走一百二十里至安肅軍又兩日至
雄州貫攸尚欲再舉兵而大兵已潰散不能興師㑹金
人于十二月初七日自居庸闗引兵到燕山府契丹之
衆聞風奔潰金人遂有燕山府及檀順景薊等州童貫
蔡攸遣使往燕山府見金國主阿固達重許嵗幣求此
四州之地使者凡五六輩來往商議金人知貫攸急要
燕薊以報天子須索益廣倍于嵗賜契丹之數銀絹外
下至藥材薑橘藤竹陶器之類不可悉數議既定金國
兵遂回貫攸引兵五萬自云前去撫定燕薊貫攸到燕
山住十日而班師奏差詹度知燕山府繼而王安中到
燕山為本路宣撫使度乃罷是時郭藥師所統兵二萬
號曰常勝軍又契丹刺面軍萬餘人號食糧軍費用錢
糧不可勝計朝廷命公為轉運使公條奏燕山一路費
用如此雖窮天下之力竭天下之財必無以善其後又
條奏河北燕山路危急五事願詔三省宻院博議久長
之策朝廷怒沮壊邊事尋奉聖㫖吕頥浩所奏意有包
藏情不可貸可先次落徽猷閣待制仍降官如軍糧闕
誤令宣撫使枷項仍依舊為轉運使兼經制燕山府河
北京東路財用後踰月宣撫使王安中奉御筆處分令
公赴宣撫司出頭聽㫖供伏軍令狀御筆云朕紹累聖
之業繼寧考之志復燕雲之境土仰承帝休博採衆智
蔽于朕心蓋不專廟堂之論吕頥浩輩乃何人敢懐姦
興訛造訕每詆恢復大政自沈積中被罪益桀傲不遜
無復顧藉分朋植黨援引憸人對衆毁謗朝廷肆為輕
侮唱不可守之說以疑衆心陳不可行之事以困朝論
既欲動摇國是成其姦回又因沮抑疆事以求罷免為
臣如此深駭所聞卿可勾頥浩赴宣撫司出示詔㫖面
加詰問及聞頥浩自云已辦白金數千兩為海外之行
卿問頥浩不知編配之外朝廷别有典憲否此後應副
邊防一事一件少有闕誤稽違或為國纎芥生事當以
軍法首坐頥浩永為臣子之戒卿具此取索頥浩伏軍
令狀以聞仍令以此德意自諭其黨不得下司公在燕
山僅二年備歴艱險常勝軍索糧帶甲持刃脅公每恐
不能逃禍是時金人已深憾朝廷令王安中詹度納結
平州節度使張覺後金人以勁兵破平州覺挺身走至
燕山匿姓名隱郭藥師軍中金國自爾漸生釁端變詐
反復邀求不已徽宗皇帝感悟公前日之言遂復公官
職進徽猷閣直學士宣和六年八月丁太夫人憂公扶
䕶至濟南府葬于山中未掩壙有㫖起復催促還任文
移沓至不許辭免公再到燕山府又僅一年而金國大
舉兵悉衆南牧郭藥師以兵五萬交戰于潞縣敗績金
人入燕山公與蔡靖以下文武官三百餘員皆為金人
所執差人監蔡靖與公同李與權沈琯等于後園以兵
防守驅虜令隨行既至東京城下凡一月金人既與本
朝講和欲班師朝廷遣宇文虚中到金人砦商議國書
次淵聖皇帝有㫖令宇文虚中訪尋蔡靖吕頥浩李與
權等得還朝廷不兩旬差公再為河北都轉運使公力
辭不獲又令隨制置使种師中大軍到滑州公縁䧟金
百餘日寒月飲冷致疾力乞宫祠朝廷下制置使司保
明是實差提舉西京嵩山崇福宫公既得閑方自開德
府來南京尋訪家屬是年十一月挈家寄居揚州買小
圃閑居無仕宦意建炎元年五月上即位於南京六月
召公赴行在公以病辭免未起間先致書宰執云頥浩
宣和五年八月内嘗具奏燕山府一路開邊濶逺其勢
難守并條具利害尋被㫖先次落職如有闕誤令宣撫
司枷項繼又有處分令赴宣撫司詰責供伏軍令狀上
件行遣並在朝廷去年二月到尚書省亦嘗陳述金人
八月必犯邊十一月必大舉不䝉省察以今日之事料
之金人釁隙又甚于日前不待言而可知也若秋冬縁
邊不能捍禦必又渡河分道並入朝廷何以枝梧為今
日計莫若逺斥堠明探報不入冦即已倘或復來宜速
避地于江外以為後圖此事誠不可忽去年秋冬間祗
緣廟論不同或和或戰膠擾不决又百官内少有知邊
事謀臣陳畫利害致令朝廷受禍天下痛心今日之事
不容更有蹉跌伏願深思熟慮以保萬全蓋金人詭詐
不測貪婪無厭與契丹相持二十年今嵗講和明年大
戰前後反覆卒吞契丹今日之勢講和亦不可恃欲戰
則力不逮若非遷避更無上䇿議者多以謂鑾輿南渡
必失中原大不然赤壁之戰魏强吳弱然而魏武大衂
者江淮之間沮洳之地又有長江之險非北人用重兵
之利此吳所以勝也戰勝則勢張豈有失中原之理哉
議者又曰敵人既能渡大河豈不能渡大江亦不然黃
河水狹霜降之後水面不過一二里又無水戰之具敵
人渡河所以不能制大江則不然水面濶逺狹處不下
七八里若於南岸豫習水戰竢其半渡由南岸以輕舟
戰艦順流而下頃刻追及雖百萬之師可挫也且以夏
人號為善用兵與我師相持每迭勝迭負我師未嘗如
今日敗衂者以涇原環慶等路皆山險之地非騎兵所
利故也自金人犯邊我師遇之不待接戰而輒奔潰不
暇成列者蓋平原曠野步人不能抗騎兵故也愚意謂
宜遷避者以三十年來貫稹掌兵柄軍政盡壊賞罰不
明人無鬬志必先革此弊然後可以語戰兼自燕山之
敗金人連二年入冦後來數路官私馬劫掠已盡步人
之勢終難抗騎兵霍去病傳云自後更不議伐匈奴者
以無馬故也豈可不鑒哉望長慮却顧俯察愚夫之言
况防秋在近機事甚廹梁宋間諸州環地十里城壁不
固雖欲増修已不及矣伏願發於誠心開悟天意先遷
宗廟于江外大駕且駐南京若無探報只留南京萬一
有警速駕南來江淮地熱又北馬無稈草必不能久留
俟其既往我復北去亦未為失計也兵法所謂彼入我
出彼出我入兹誠今日備禦之策若乃江淮荆湖兩浙
等路如何練兵如何養馬如何選將佐如何修城壁如
何備器械如何聚糧食此六者尤為今日急務惟速圖
之不可緩也又數日再有㫖促公赴行在方就道差知
揚州隆祐皇太后駕到維揚欲渡江往鎮江而辛道宗
所統兵叛劫鎮江府焚之烈熖北照揚州城太母促召
公至舟中簾前公率發運使梁揚祖同對太母問以鎮
江事及欲揚州暫留公以為便太母遂遷入府治是年
十月二十三日聖駕幸揚州公前期繕治行宫分處三
省宻院百司及衛兵營舎擾不及民而事辦十一月召
對公奏劄云臣竊以金人裒百戰之兵一年之内兩犯
京闕天祐陛下不墮賊中躬有神器臣竊觀天下之勢
以撥亂為急務成敗安危繋於施設臣不敢逺引堯舜
三代之事昔周世宗當中國殘弊之後王朴獻策曰唐
失道而失吳蜀晉失道而失幽并觀所以失之由知所
以平之術在乎反唐晉之失而已必先進賢退不肖以
清其時用能去不能以審其材恩信號令以結其心賞
功罰罪以盡其力恭儉節用以豐其財徭役以時以阜
其民竢其倉廩實財用足人安將和則有必取之勢無
不成之功陛下睿算逺圖布昭聖武伏願任賢使能信
賞必罰理財節用積粟訓兵裁抑恩倖無令撓朝廷之
權捜選人材使之任將帥之責大開諫路而擇其善總
攬羣策而從所長則何為不成何戰不勝哉此劄甚稱
㫖公又旬餘日再陛對進劄云淮南兩路北距海南阻
江土地膏腴形勢雄勝陛下鑾輿順動以慰天人之心
必得其宜矣臣嘗謂彊可以使之弱弱可以致之彊昔
漢髙祖與項氏相持百戰百敗然垓下之役一戰遂成
帝業越王兵敗栖於㑹稽卑辭厚禮養兵蓄銳有待而
發一戰遂牧霸功然則陛下駐蹕淮甸豈非天意所以
資陛下興王業乎伏願聚精㑹神苦心嘗膽期於除禍
亂致太平實萬世無彊之休也上面諭公曰卿忠言甚
切當朕心又曰除卿徽猷閣學士又數日除户部侍郎
兼知揚州明年三月進户部尚書劇賊張遇有衆四五
萬自上江順流而下破太平州真州至鎮江府金山寺
屯泊朝廷遣使招安遇雖聽命然不御甲四向焚劫朝
廷遣王淵劉光世楊惟忠韓世忠張俊康弼俱重等相
持而諸將號令不一未有統率遂命公節制諸大將劉
光世以下前去措置公擕長子抗及辟差二三屬官下
砦于揚子橋公次日早單騎入賊砦中採訪得張遇下
第二名劉彦者為遇畫謀令不缷甲及勿令放散被擄
人民彦尤兇悍視殺人如刈草芥公呼張遇等近上首
領十人詢問不依元約卸甲及不放散被擄人民因依
九人者皆指稱劉彦為首公令壯士捽彦于庭下截其
兩足釘於揚子橋柱其餘首領皇駭震恐即日缷甲納
于官公給公據放散被擄之民凡三四萬人得被擄婦
人五六千人以舟船載至揚州奏給錢米召人識認皆
不失所是年十二月改吏部尚書公被㫖令宻具邊防
事宜乃陳備禦十策一曰收民心二曰定廟算三曰料
彼已四曰選將材五曰明斥堠六曰訓彊弩七曰分器
甲八曰備水戰九曰控浮橋十曰審形勢累數萬言公
久在西北極邊諳知敵情料金人必犯淮南在版曹日
屢乞先輦致左藏庫官物過江及獻守淮之策甚備宰
執不從明年二月初三日金人以輕騎逼揚州車駕倉
卒南渡公與禮部侍郎張浚聫馬追及行在僅得渡江
凡百司官物及侍從臣寮等士庶盡為金人殺掠公扈
從至秀州除資政殿學士同簽書樞宻院事江淮兩浙
制置使引羸兵千餘人守揚子江公沿路召募潰散之
兵得四五千人就鎮江府之北枕江下砦與金人對岸
相持僅一月公日被甲乗輕舟時於江中往來督責軍
將官以舟濟渡江北被擄逃歸官員士庶軍兵家小及
選募敢死之士過江遇夜燒劫敵砦又分遣兵將官沿
江上下招集潰兵金人北去朝廷命公兼領江寧軍府
事公即日泝流西行又兩日抵江寧府此三月初九日
也忽有赦書至上遜位于皇太子人情洶洶不安十一
日公之子摭時任兩浙漕屬遣人齎蠟彈報公具道苖
傅劉正彦反叛及擅廢立仍推隆祐太后聽政改年曰
明受公曰今主上為賊臣所廢遷于杭州睿聖宫此不
戴天之讐也遂倡義曰我幸擁兵萬餘人必舉兵討賊
公遂上表云臣契勘自崇寧以來内侍童貫譚稹互掌
兵柄二十餘年賞罰不明號令失信西則侵陵夏國北
則與契丹敗盟致將帥解體士卒不用命皆縁内臣基
禍流毒天下遂令徒黨為害近聞將相大臣被命勦戮
内侍誠可以快天下之心紓臣民忿怒之氣伏覩三月
五日睿聖皇帝親筆詔書以謂即位以來彊敵侵陵逺
至淮甸其意専以朕躬為言朕恐其興兵不已枉害生
靈畏天順人退避大位以此仰見睿聖皇帝出於至誠
不吝至尊之位以紓敵國之禍也恭惟太后陛下仁聖
恭儉之德三十餘年孚于四方垂簾聽政擁佑皇帝陛
下四海之内孰不歸依但臣有愚見不敢愛死而言方
今彊敵乗戰勝之威羣盗有蜂起之勢興衰撥亂事屬
艱難豈容睿聖皇帝退避大位而享安佚伏望太后陛
下皇帝陛下不憚再三祈請睿聖皇帝亟復帝位親總
萬機從此以往屏絶内侍近習之人褒賞立功將帥之
士然後駕幸江寧以圖恢復如此則宗廟社稷有無疆
之休將相大臣有無窮之福不然恐天下禍亂不可勝
言既而遣屬官奉議郎李承造往鎮江府約劉光世及
遣官往平江府見張浚及以書抵韓世忠張俊等同起
兵討賊士大夫紛紛謂公曰今苖傅劉正彦挾太母幼
主以令天下何擅起兵以取覆族之禍又公之子摭及
家屬在杭州苖傅聞公起兵令歸朝官馬柔吉監守之
公曰主上在危難中我何敢顧家屬至常州苖傅劉正
彦差使臣齎狀申公具道廢立本末因令使臣白公云
朝廷已留知樞宻院闕以待公之來公斬其使臣督進
兵行至望亭招張浚浚自平江府四十里來見公遂同
榻定議討賊之策次日至平江府公遂撰檄書曰恭惟
宋有天下垂二百年太祖太宗開基創業真宗仁宗德
澤在民列聖相傳人心未厭昨因内侍童貫首開邊禍
遂致敵騎歴嵗侵陵逆臣苖傅躬犬彘不食之資取鯨
鯢必戮之罪乃因艱難之際敢為廢立之謀劉正彦以
孺子狂生同惡共濟自除節鉞専擅殺生仰惟建炎皇
帝憂勤恭儉志在愛民聞亂登門再三慰勞而傅等陳
兵列刃兇熖彌天逼脅至尊倉皇遜位語言狂悖所不
忍聞大臣和解而不從兵衛皆至于掩泣詔書所至逺
近痛心駭戾人情孰不憤怒顧惟率土何以戴天况傅
等掲榜闤市自稱曰余祖宗諱名曽不囬避迹其本意
實有包藏今者吕頥浩因金陵之師劉光世引部曲之
衆張浚治兵於平江韓世忠張俊馬彦溥各領精銳辛
道宗永宗陳思恭總率舟師湯東野周杞扼據衝要趙
哲調集民兵劉誨李追餽餉芻糧楊可輔等參議軍事
并一行忠義將佐官屬等同時進兵以討元惡師次秀
州四方響應用祈請建炎皇帝亟復大位以順人心今
檄諸路州軍官吏軍民等當念祖宗涵養之恩思君父
幽廢之辱各奮忠義共濟多艱所有朝廷見行文字並
是苖傅等偽命及專擅改元即不得施行敢有違戾天
下共誅之三月二十八日公與張浚劉光世韓世忠張
俊等率兵趨杭州仍率諸將列銜請上復位師至臨平
賊遣苖翊率步騎萬餘人迎擊官軍公督韓世忠血戰
大破之賊惶駭率衆離杭州望衢州路奔走上復位公
以四月初五日朝見初七日除宣奉大夫尚書右僕射
一行官吏將佐等第推恩時建炎三年四月也尋遷左
僕射公在相位又與張浚宻謀誅范瓊一軍帖然無事
是時天下盗賊羣起金人離淮甸未久李成扼據宿泗
靳賽薛慶裴澗等據通泰承楚京城隔絶山東河北諸
路命令不通四方冦盗不可勝計以前此朝廷賞罰失
當將士解體公以謂若非大收將士之心國家兵威不
能復振無由恢復中原公又奏乞置三省樞宻院賞功
司應自軍興以來諸路立功將校借補等人並許繳元
立功干照自陳朝廷看詳隨宜推恩補轉官資於是四
方將士莫不歸心朝廷又自苖劉伏誅之後士氣稍振
公措畫招收諸路潰軍盗賊殆無虚日又諸大將陳乞
空名官告公奏臣三十年前曽在陜西鄜延環慶等路
每見出師用兵成功則賞敗事則罰罕曽給降空名官
告勑劄自童貫開邊後來統制官乗國家多事每遇出
兵過有要求多乞空名告劄軍前書填與親舊技術無
功之人致名器太輕無以激勸赴功力戰之士今乞將
所降空名勑告等更不給降若實有功績之人即具名
保奏乞從朝廷推恩庶革僥冒上嘉此奏而行之是年
九月間時有探報金人舉兵南來朝廷措置禦敵之計
遣兵守淮及要害分屯大兵于建康府等處控扼江上
車駕未有順動之意隆祐太后前期往江西面奉聖訓
六宫並隨太母行公奏留六宫在此以安人心及分撥
内尚書直筆之類在此以嚴命令䝉上嘉納公初在相
位力乞車駕臨幸浙西奏劄云臣累日來以浙西潰散
人兵頭項尚多恐殘害諸州及妨農務夙夕思慮寢食
㡬廢昨日與執政共奏乞差重臣提兵前去撫定者蓋
謂此也今有一事望陛下力行之庶㡬克濟大業臣願
陛下到越州少歇數日留六宫百司在越州以近臣一
員及兵官一員主越州留務陛下親總六師前去鎮江
府撫定浙西號令江淮如此則諸頭項潰兵盗賊自然
歛衽得命矣蓋車駕所至威聲氣熖自可以讋服人心
故也昔漢髙祖唐太宗取天下豈嘗一日寧居黥布作
亂是時謀臣猛將固不乏人然髙祖不憚親征太宗曰
吾經營天下所至處買飯而食僦舎而宿是也陛下便
鞍馬精馳射蓋天之所授將以撥亂安忍燕處清閒坐
廢白日乎臣侵尋老境常恐功業不成抱恨冺滅伏望
聖慈詢謀近臣察其可否然後奮發獨斷施行十月金
人渡江杜充既敗走金人破杭州欲渡浙江逼行在公
憂憤不知所為遂乃獻航海避敵之計聖意浩然開納
時廷臣所論皆不合惟聖意確然不移車駕自明州登
海船精銳之兵萬餘人扈駕行至台州港泊數日乃趨
温州是時金人已回至鎮江韓世忠以舟師扼江路金
人不得濟公力請車駕回幸浙西宜下親征之詔以為
先聲亟以銳兵策應世忠夾擊之以擒敵人時車駕已
駐蹕于越州人心不樂浙西之行又中丞趙鼎上章謂
車駕未可北去竟失機㑹公罷相遂除鎮南軍節度使
開府儀同三司充醴泉觀使任便居住公自四明買舟
往台州未㡬被命充江東安撫制置大使兼知池州公
力以疾辭上弗許差中使促行仍令過闕奏事公到行
在上殿奏曰臣自去國以來不知金人探報之實似聞
今已渡淮北去夫敵狡詐其情難測不可謂其去而弛
備臣近自海道北來伏見朝廷聚集海船在明州岸下
竊慮車駕欲為避冦之備夫避冦之計固不可不預辦
然備戰之計尤不可緩也臣仰料車駕萬一避冦不過
如温州及閩中爾伏望聖慈鑒去年敵騎追襲之事選
兵五萬分為兩項一項留屯浙西一項往屯饒信分據
水鄉或據山險邀其追襲之路而擊之使將士戮力如
明州城下之戰則戰無不勝矣萬一金人今冬不渡江
則臣去年所獻於四五月間遣兵渡淮由京東以擣賊
虚其事不可已也願詔三省宻院詳議其說而今冬預
為之計於明年四五月間遣兵二萬由海道趨登州以
摇青齊别遣兵二萬由淮陽軍徐州以圖濮鄆夫金人
用兵深忌夏月我乗其忌而攻之此必勝之道也且中
國衰弱其勢已甚自淮以北皆非我有士大夫茍目前
之安習太平時驕惰不振之氣殊無北向以爭天下恢
復中原之心此臣所以感慨流涕而不能已也是年九
月公到江東路欲趨池州所治而大冦李成遣賊將馬
進圍江州守臣以蠟彈告急公曰江州乃池州上流江
州破則池州豈可保公時駐饒州㑹節度使楊惟忠有
兵七千人屯饒州惟忠乃公陜右同官素相好公請惟
忠同起兵以解江州圍聚兵得萬五千人自饒州乗舟
趨南康公遣大將巨師古往江州城下賊設伏前後夾
擊師古兵潰賊衆三萬與楊惟忠鏖戰惟忠與公以衆
渡江避賊陣于江北洲溪具奏衆寡不敵乞濟師上親
御翰墨詔公曰卿躬臨行陣親冒矢石功雖不成忠節
顯著已詔王􁣣全軍萬人聽卿節制同救江州公聚兵
鄱陽得􁣣軍以兵二萬人再趨左蠡下砦㑹淮南崔増
有兵八千人公以書招置麾下増舟師習水戰令與􁣣
引兵與李成兵戰于湖口大敗之江州守臣以糧盡棄
城去賊兵遂據江州公曰我為江東帥今不竭力以禦
賊則一路皆為賊境矣遂置砦于左蠡江岸明斥堠嚴
紀律以遏賊衝砦地乃池饒諸郡界首三面皆賊屯前
後數十戰賊失利公兵益振朝廷遣大將張俊統兵三
萬由江西洪州路討賊詔公謹守江東公分遣王􁣣軍
㑹張俊兵與賊大戰賊兵敗走成與馬進僅以身免御
筆召公赴行在拜尚書左僕射公初自左蠡班師回鄱
陽而巨冦張琪李捧引兵五萬人犯饒州邦人皇駭失
措公帳下有兵不及萬人而公愛將閻臯方在撫州招
捉胡江一冦公走人檄召閻臯而臯已招胡江在路臯
得檄連夜趨帳下公召諸將令聽臯節制以姚端軍為
左崔邦弼軍為右臯將中軍公自畫戰圖以令諸將臯
等方出城五里而賊鋒已至前軍張守忠失利少却賊
恃衆輕犯中軍臯力戰而崔邦弼姚端兩軍翼擊之賊
衆大敗先是賊將别遣精銳為水軍分道而進公自將
水軍崔邦弼迎擊之賊皆敗溺饒人安堵繪公像於郡
中公再到朝廷言今天下之勢先平内冦然後可以禦
外侮聖意開納于時邵清等攻通泰范汝為據建州曹
成馬友之徒擾江西公奏乞遣參知政事孟庾為宣撫
使韓世忠為副使遂平范汝為等及隨賊冦之大小分
遣兵將官以金字牌招安不聽命者加兵勦除諸路盗
賊略平公奏金人今年既不渡江則諸事可以措手矣
將以創中興之業伏願陛下發中興之誠心行中興之
實事今當先定駐蹕之地據都㑹之要使號令易通於
川陜將兵順流而可下漕運不至於艱阻然後速發大
兵一頭項往江西湖南以平羣冦一頭項往池州至建
康府處置已就招安尚懐反側之人於明年二三月間
使民得務耕桑則大江以南在我之根本立矣然後乗
今年大暑之際遣精銳之兵與劉光世渡淮犄角而北
去由淮陽軍沂州入宻州以摇青鄆命張俊躬親統兵
由河中府入絳州以撼河東乗兩路餘民心懐我宋未
冺之時知王師有收復中原之意則中興之業可覬也
若不速為之逡巡過春夏則金人他日再來不惟大江
以南我之根本不可立而日後之患不可勝言矣又奏
人事可為者二天時可為者三乞為陛下陳之昨自車
駕渡江以來初經揚州之變兵甲器械十失八九未容
喘息而金人分遣重兵三路入冦二浙江東焚劫殆遍
正兵或散而為盗或器甲不全雖欲戰不能也陛下憤
金人侵侮之甚連年宵旰專意軍政㨂汰冗兵修飭器
械今張俊軍有衆三萬全裝甲萬餘副刀槍弓箭皆足
用韓世忠有衆四萬如張俊軍有衆二萬三千人王􁣣
有衆一萬三千人雖不如張俊軍盡皆精銳亦非前日
怯懦之比劉光世有衆四萬雖老弱冗散者衆亦可得
精銳二萬人神武中軍楊沂中統領以來有兵萬人鎧
甲亦足用此外又有神武後軍陳思恭不下萬人御前
忠銳如崔増張守忠趙琦徐文姚端等軍亦二萬人上
考太祖皇帝取天下正兵不過十萬人况今日有兵十
六七萬器械足用何憚而不為臣所謂人事可為者一
也建炎三年四年紹興元年大盗縱橫鄧慶冦廣東李
敦仁犯䖍吉邵清擾通泰張琪劫徽饒李成破江端范
汝為據建劔馬友李橫孔彦舟曹成張用劉超等散處
大江之南為害於荆湖等路朝廷枝梧不暇力不能事
外今則悉為王師撲滅民得安業矣臣所謂人事可為
者二也嘗觀自金人南牧以來我師望塵奔潰莫敢嬰
其鋒近年以來張俊獲㨗於明州韓世忠扼賊於鎮江
陳思恭邀擊於長橋張榮大㨗於淮甸良由金人貪殘
太甚逆天悖道人人有戰心天意殆將悔禍臣所謂天
時可為者一也金人命劉豫僣位以來盡以中原付之
不欲南來而豫煩碎不知為國之體重斂以失百姓之
心豫之所為雖三尺童子决知不能立國况兵不如我
精將不如我能勝負固可料矣觀宇文虚中宻奏雖未
能盡信然敵騎連年不至淮甸豈無牽制之故哉天意
槩可見臣所謂天時可為者二也江浙等路連年失耕
殖又苦水旱米價翔湧每㪷一貫至二貫今年豐熟米
㪷不及五六百江上諸州米㪷三四百天時可為者三
也今韓世忠到行在臣願聖心奮發睿斷令世忠張俊
與臣等商議决策北向明年三月半令韓世忠由宿州
南京路以入令劉光世由徐曹諸州路以入又於明州
留海船三百隻令范温閻臯乗四月間南風北去徑取
登萊州凡此數路皆有糧可因不必調發吾民以資饋
運而登萊尤有積蓄可因也大兵既集劉豫必北走所
得州郡擇逐州豪傑守之初則示以羈縻之義過則續
為後圖雖金人來年秋冬間必舉兵爭其地然彼入我
出彼出我入此兵法也擾之數年中原必可復賈誼曰
日中必􁦋操刀必割捨此機㑹而不乗後欲追悔何可
及耶今有兵十六七萬費用不貲朝廷竭力經營錢糧
常若不辦曠日持久必取於民民怨衆離乃自困之道
禍亂之所起可不畏哉今日戰兵其精銳者皆中原之
人數年之後消磨必寖少異時雖欲舉事勢必不能可
為深惜者也上嘉歎不已以公都督諸路諸軍事總師
北向公師次鎮江病瘧踰月䝉上宣醫遣中使復召還
公乞解機政以鎮南軍節度使開府儀同三司充醴泉
觀使寓居台州是年冬公得趙丞相鼎(字元/鎮)及二三大
將書說及敵騎犯邊尚留淮甸因以邊防機事奏曰豫
賊不知用兵之策而金人狃於常勝不知慮敵深入吾
境此天亡之時也願陛下於此沍寒之時金人弓健馬
壯之際且敕諸大將固守江岸竢其糧盡欲退併力追
襲此萬全之策也金人大將如羅索棟摩國王斡里雅布
皆已物故今次南來者達蘭郎君四太子臣在燕山府
皆聞之達蘭有謀而怯戰四太子乏謀而麤勇然四太
子所統部曲比之達蘭極衆且精銳四太子所向尤宜
隄防也降詔奬諭之曰朕惟古所謂大臣者以國為家
以身任天下非有内外逺近之間也周王之命諸侯曰
雖爾身在外乃心㒺不在王室而况出入將相為時元
老躬暨一德弼亮朕躬有如卿者哉彊寇陸梁睥睨江
淮安危之分間不容髪卿不逺千里惓惓納忠料敵商
變深得其情運籌建策皆契機會朕既資其老謀而益
嘉其得古大臣之義三復來奏深用歎咨又數日再奉
詔云比以逆臣嘯亂反易天常隂導敵人提兵南嚮朕
親乗戎輅號令六師將士恊心人百其勇按甲江上時
出輕兵所向奏功俘馘載道敵勢既屈潛師遁逃念兹
卻敵之初圖為善後之計卿以舊弼乃心王家必能為
朕深思熟講凡今攻戰之利守備之宜措置之方綏懐
之略可悉條具來上朕將虚已以聽擇善而從君臣之
間期於無隱利害之决斷以必行欽佇嘉猷冀聞確論
公條十事上之一論用兵之策二論彼此形勢三論舉
兵之時四論分道進兵之策五論運糧供軍六論大兵
進發日乞聖駕駐蹕鎮江府七論經理淮甸八論機㑹
不可失九論舟楫之利十論并謀獨斷又貼黃臣恐今
日士論或以謂金人纔退我國家事力未全財用未充
未能大舉臣曰不然若吝惜用兵之費則秋冬間敵騎
必再來所費愈不貲矣况此舉乃因糧之策無大費哉
今將兵閒坐糜費錢糧與舉兵北去所費均也但少有
飛輓之勞爾是年十二月除公荆湖南路安撫制置大
使兼知潭州湖南以荒嵗之後郴州桂陽監衡州茶陵
諸處羣冦王權蕭和譚大蕭尚十等竊發公分遣統領
官步諒裴鐸招捕悉平一路按堵明年十一月除少保
充兩浙西路安撫制置大使兼知臨安府兼行宫留守
是時車駕在建康朝省百司庶務悉當區處臨安浩穰
之地公决事明敏而又威令嚴重豪右震慴日纔過午
訟庭已寂然無事凡民間寃抑有十數年不能雪如醫
僧有謀殺婦人者之類公灼見其寃狀置之於法輦轂
之下政若神明宫禁内外咸賴以安紹興八年車駕還
臨安府除公少傅鎮南定江軍節度使充江南東路安
撫制置大使兼知建康府行宫留守公五上章力辭依
前少保鎮南軍節度使充醴泉觀使成國公免奉朝請
九年二月五日召赴行在所七日賜親札云朕以河南
新復境土陜西最為重地惟卿舊弼元臣威望素著欲
勤卿往調䕶諸將拊循遺民當體朕意趣裝亟來以濟
事機毋為辭避常禮也公奏曰金人殘破中原肆為荼
毒交兵累年未見寧息今者無故割新黃河河南之地
與我豈無意哉欲望聖慈與執政大臣子細商量及契
勘陜西一路自割屬我朝以來諸路帥臣守臣曽與未
曽申發到文字及三省宻院知與不知陜西逐路州軍
即今帥守之臣職位姓名如可以照見即遍以詔書差
人鐫諭具宣德意倘無憑照見即須分遣臣僚迤邐前
去訪問職位姓名傳宣撫問其鄜延環慶涇原秦鳯熈
河路帥臣仍許以久任之意庶㡬逐路州軍不致疑貳
稍竢定叠徐為後圖所貴撫綏新附之邦不致失策施
設次第粗為有序兹今日之上策也十四日再奉御筆
趣就道公奏契勘陜西利害今日所繋國體甚重若一
觸事機必貽後悔如張中孚等未見向背趙彬又係曲
端門客本一書生其人尤桀㸃伏望睿明曲留聖慮十
八日差中使宣押公力疾造朝傳宣撫問宣醫丞相秦
檜被㫖同參政孫近李光到寓所問疾得請扶病東歸
除少傳依前成國公致仕四月一日薨於正寢享年六
十有九贈太師追封秦國公諡忠穆子五人抗摭拯搢
撝孫八人曽孫十人
　　直臣傳
張昭字子布本彭城人漢末避難南渡居秦淮嘗為孫
策長史後輔孫權為軍師權每田獵常乗馬射虎虎嘗
突前攀持馬鞍昭變色而前曰將軍何有當爾夫為人
君者謂能駕馭英雄驅使羣賢豈謂馳逐於原野校勇
於猛獸者乎如有一旦之患奈天下笑何權謝昭曰年
少慮事不逺以此慙君權於釣臺飲酒大醉使人以水
灑羣臣曰今日酣飲惟醉墮臺中乃當止耳昭正色不
言出外車中坐權遣人呼昭還謂曰為共作樂耳公何
為怒乎昭對曰昔紂為糟丘酒池長夜之飲當時亦以
為樂不以為惡也權黙然有慙色遂罷酒初權當置丞
相衆議歸昭權曰方今多事職統者責重非所以優之
也後丞相孫劭卒百僚復舉昭權曰孤豈為子布有愛
乎領丞相事煩而此公性剛所言不從怨咎將興非所
以益之也乃用顧雍昭每朝見辭氣壯厲義形於色曽
以直言逆㫖中不進見後蜀使來稱蜀德美而羣臣莫
拒權歎曰使張公在坐彼不折自廢安復自誇乎明日
遣中使勞問因請見昭昭避席謝權跪止之昭坐定仰
曰昔太后桓王不以老臣屬陛下而以陛下屬老臣是
以思盡臣節以報厚恩使冺没之後有可稱述而意慮
淺短違逆盛㫖自分幽淪長棄溝壑不圖復䝉引見得
奉帷幄然臣愚心所以事國志在忠益畢命而巳若乃
變心易慮以偷榮取容此臣所不能也權辭謝焉權以
公孫淵稱藩遣張彌許晏至遼東拜淵為燕王昭諫曰
淵背魏懼討逺來求援非本志也若淵改圖欲自明於
魏兩使不反不亦取笑於天下乎權與相反覆昭意彌
切權不能堪案刀而怒曰吳國士人入宫則拜孤出宮
則拜君孤之敬君亦為至矣而數於衆中折孤孤嘗恐
失計昭熟視權曰臣雖知言不用每竭愚忠者誠以太
后臨崩呼老臣於牀下遺詔顧命之言故在耳因涕泣
橫流權擲刀致地與昭對泣然卒遣彌晏往昭忿言之
不用稱疾不朝權恨之土塞其門昭又於内以土封之
淵果殺彌晏權數慰謝昭昭固不起權因出過其門呼
昭昭辭疾篤權燒其門欲以恐之昭更閉户權使人滅
火住門良久昭諸子共扶昭起權載以還宫深自克責
昭不得已然後朝㑹昭容貌矜嚴有威風權常曰孤與
張公言不敢妄也舉邦憚之年八十一嘉禾五年卒遺
令幅巾素棺歛以時服權素服臨弔謚曰文
鄭俠字介夫其先光州固始人四世祖俖唐末隨王氏
入閩遂為福清人俠既冠遭妣黃氏憂念家貧親老弟
妹衆多慨然自誓當苦學以成名治平二年公隨父暈
赴江寧府監稅得清凉寺一小室閉户讀書時王安石
以中書舎人持服寓江寧公擕所業往見䝉安石稱許
治平四年擢進士甲科年二十四調光州司法以歸安
石服除起知江寧府相見愈厚及公赴浮光安石入參
大政興利除害言無不行公平日雅重安石以為堯舜
三代君臣相遇有為於世太平可期月而望已而青苖
免役方田保甲市易等事相次施行民間不以為便㑹
光有疑獄數事公以讞議傳奏為安石言之報下皆如
公請公感知已欲盡忠以告秩滿不復移令遂為入都
之行時熈寧五年春也公行所過田父野老必從訪問
新法利害答者無一人言其是至京齊戒具書見安石
甚奬之再見乃及試法之事時初行試法之令選人中
者補京官公辭以未嘗習法三見而問近何所聞公略
言青苖免役數事與邊鄙用兵在俠心不能無區區安
石不答左右遽請公退自是不復見但時於門下具實
封反復極言新法之為民害皆不報一日鄉人張勱來
訪忽責介夫何好矯之過公問所以勱曰丞相令介夫
試法不就何也公曰朝廷新立此科以待練習文法之
士必使無絲髮濫得然後可以勉飭後人俠素非習法
但因浮光有四五件疑獄所司議法殊不與人情相近
職在法官不得不詳審乃於本條中自令式格律散行
推考乃得其當故以丞奏輙䝉傳相是而行下其餘條
貫實未嘗見丞相以此見謂明習故使試法是以不能
為能誤丞相之知以茍進取此則欺天誣人俠雖餓乞
所不敢為也久之得監在京安上門辭安石安石曰却
受監門去意殊不恱公在門局㑹丞相以春社還由本
門法當迎揖道左安石一見惻然面加慰勞明日王雱
來語以其父度支欲與諸公薦公試法切須願就蓋丞
相意也公對如答張深道之言事遂寢未久置修經局
安石使其姪婿黎東美訪公云丞相欲令元澤辟公檢
討公言檢討以備闕遺俠讀書無㡬將何以備檢討之
責此與試法何異因以書詩愧謝丞相已而黎生再來
具言丞相致意凢人仕宦且要改得一京官然後可别
圖差遣何得介僻如此公曰俠自浮光入京本求一席
地執經丞相門下耳初不知官有美惡髙下不意丞相
一旦當路發言無非以官爵為先所以待士之來者如
此而已果欲援俠而成就之區區所獻有利民便物之
事行其一二使俠進而無愧不亦善乎黎生去後數日
復來問何事欲言時免行市利等稅錢京師細民及商
旅尤以為苦如負水拾髪擔粥提茶之類皆有免行不
輸錢者毋得販鬻市道門司商稅院並行倉法専攔月
賦食錢每正稅百文外收事例錢十文以給之謂之市
利錢逮法之行正稅不及十文者亦收市利十文具末
反重於本百姓至與專攔死爭監官委曲諭以新法乃
怫然投錢而去公覩其害言於丞相數矣至是又具書
并陳青苖免役等弊事因黎生獻之未㡬令下小夫稗
販者免充行舊稅重者十减六七其大者將謂以次施
行已而竟無所聞時安石有詩曰何處難忘酒君臣㑹
遇時髙堂拱堯舜宻席坐臯䕫和氣襲萬物歡聲連四
夷此時無一盞孤負鹿鳴詩公聞而和之曰何處難緘
口熈寧政失中四方三面戰十室九家空見佞眸如水
聞忠耳似聾君門深萬疊焉得此言通時亢旱日久自
去年七月不雨至于三月民間焦熬殊無生意公度安
石終不可諫乃以本門所見冬春以來三路流離之民
每風砂霾曀大者車乗小者負擔扶老擕幼蔽塞道路
羸瘠愁苦身無全衣城外飢民朝晚入城買麻籸麥麩
之類合米為糜或茹木食草根以活及其質妻鬻子狼
狽困苦之狀至於身被鎖械而負瓦掲木賣以償官者
纍纍然於道公不忍坐視乃呼畫工列為一圖裁書詣
閤門投進不納遂於本門勾馬遞於銀臺通進司奏為
宻急事仍自劾擅發馬遞之罪其書曰臣伏覩去年大
蝗秋冬亢旱迄今不雨麥苖焦枯黍粟麻豆粒不及種
旬日以來米價暴貴群情憂惶十九懼死方春斬伐竭
澤而漁大營官錢小求升米草木魚鼈亦莫生遂蠻夷
輕肆敢侮君國皆由中外之臣輔相陛下不以道以至
於此臣竊惟災患有可召之道無可試之形其致之有
漸而其來也如疾風暴雨不可復禦流血藉尸方知喪
敗此愚夫庸人之見古今有之所貴於聖神者為其能
圖患於未然而轉禍為福也方今之勢猶有可救願陛
下開倉廪賑貧乏諸有司歛掠不道之政一切罷去庶
㡬早召和氣上應天心調隂陽降雨露以延萬姓垂死
之命而固宗社億萬年無疆之祉夫君臣際遇貴乎知
心以臣之愚深知陛下愛養黎庶甚於赤子故自即位
以來一有利民便物之政靡不毅然主張而行陛下之
心亦欲人人壽富而躋之堯舜三代之盛耳夫豈區區
充滿府庫盈溢倉廩終以富衍彊大誇天下哉而中外
之臣略不推明陛下此心而乃肆其叨懫劓割生民侵
肌及骨使之困苦而不聊生坐視其死而不恤夫陛下
所存如彼羣臣所為如此不知君臣際遇欲作何事徒
只日超官資意指氣使而已乎臣又惟何世而無忠義
何代而無賢德亦在乎人君所以駕馭之如何耳古之
人在山林畎畆不忘其君芻蕘負販匹夫匹婦咸欲自
盡以贊其上今陛下之朝臺諫黙黙具位而不敢言事
至有規避百為不肯居是職者而左右輔弼之臣又皆
貪猥近利使夫抱道懐識之士皆不欲與之言不知時
然耶陛下有以使之然耶以為時然則堯舜在上便有
䕫契湯文在上便有伊吕以至漢唐之明君我祖宗之
聖朝皆有忠義賢德之臣布在中外君臣之際若腹心
手足然君唱于上臣和于下主發于内臣應于外而休
嘉之德下浸於昆蟲草木千百世之下莫不慕之獨陛
下以仁聖當御撫養為心而羣臣所以和之者如此夫
非時然抑陛下所以駕馭之道未審爾陛下以爵祿名
器駕馭天下忠賢而使之如此甚非宗廟社稷之福也
夫得一飯於道傍則皇皇圖報而終身饜飽於其父則
不知德此庸人之常情也今之食祿往往如此若臣所
聞則不然君臣之義父子之道也故食其祿則憂其事
凡以移事父之孝而從事於此也若乃思慮不出其位
尸祝不代庖人各以其職不相侵越至于邦國若否知
無不言豈有君憂國危羣臣乃飽食厭觀若視路人之
事而不救曰吾各有守天下之事非我憂哉故知朝廷
設官位有髙下臣子事君忠無兩心與其得罪于有司
孰與不忠于君父與其茍容于當世孰與得罪於皇天
臣所以不避萬死深冒天閽以告訴于陛下者凡以上
畏天命中憂君國而下念生民耳若臣之身使其粉碎
如一螻蟻無足顧愛臣竊聞南征西伐者皆以其勝捷
之勢山川之形為圖而來獻料無一人以天下之民質
妻賣兒流離逃散斬桑伐棗拆壊廬舎而賣于城市輸
官糴粟皇皇不給之狀為圖而獻前者臣不敢以所聞
謹以安上門逐日所見繪成一圖百不及一但經聖明
眼目已可嗟咨涕泣而况數千里之外有甚於此者哉
如陛下觀圖行臣之言十日不雨即乞斬臣宣德門外
以正欺君謾天之罪如稍有所濟亦乞正臣越分言事
之刑時七年三月二十六日也䟽入神宗皇帝覽畢反
覆觀圖長嘘者數四即袖以入是夕上寢不寐翌早命
翰林承㫖韓維知開封府孫永體量免行錢先放元不
係行人捉納到錢萬三千餘貫又實計免行錢除每嵗
所須外並放又命三司使曽布體量市易司農寺發常
平倉放商稅務及諸門稅錢三十文以下市利錢二十
文以下令殿前馬步軍司及熈河路開具未用兵以前
所管若干兵即日所管若干兵令三司具治平以前熈
寧以後嵗之出入各著于令河東河北陜西諸路具民
物所以流離之因又有㫖青苖免役並權罷追索方田
保甲並罷如此之類十有八事民間讙呼相賀四月一
日下詔責躬許内外臣僚實封言事越三日大雨逺近
霑足自公上疏至是纔及浹辰初七日早朝羣臣既賀
雨神宗出公所進圖狀宣示宰執且責之曰卿等每言
法度脩明禮樂興行民物康阜雖唐虞三代無以過今
來外事如此丞相以下各謝罪上問丞相鄭俠何如人
王安石對曰嘗從臣學是日有㫖放公擅發馬遞之罪
安石即還府第不入中書遷定力寺求出於是中外方
知三月二十七日以後所行皆因公入文字一時用事
者莫不切齒爭言於上或以為心狂或以為非毁良法
或以為擅發馬遞驚御乞追逮所司勘罪御史臺直請
以公付臺推劾遂有㫖下開封取勘是時臣庶欲應詔
言事者甚衆聞此皆沮縮唯司馬温公輩一二文字得
達上前憸佞之黨日於匭函假名投書乞留王丞相堅
守新法仍乞治公狂妄之罪已而熈河小捷群姦乗此
力進其說呂惠卿鄧綰之徒言于上曰陛下網羅英俊
數年以來忘寢廢食僅成此數事天下方被其賜一旦
用狂夫之言罷廢殆盡豈不輕信至相與環泣上前於
是新法牢不可攻矣安石既已懇辭去位遂出知金陵
而薦呂惠卿代已即除參知政事惠卿拜職之日京師
大風霾黃土翳席逾寸公又上疏言天實之亂國忠已
誅貴妃未戮人謂賊本尚在今安石雖去而惠卿復用
事雖不同勢豈少異蓋安石本為惠卿所誤以至于此
既已覺知仍復遂非以相拔援其實表裏自相膠固夫
豈念宗廟社稷之重且惠卿能終無背安石耶奏入不
報又為市易事與吕嘉問力辯乞不用嘉問舉狀是時
西師屢動公上疏力言邊兵不已為大不祥其言反覆
累十餘紙皆細書宻行且言大兵之入諸部虜人相率
捍禦謂之賊兵夫中國謂虜為賊者正謂其掠我赤子
奪我畜産也今我師亦然彼何得不以為賊乎且中國
與四夷猶井上井底之異也井底之人欲出而已井上
之人豈有欲入者哉知此則居井上者常當安存井底
之人然後井上可得而安也又從而苦之何哉夫中國
者子女玉帛之所聚文章禮樂之所出食稻粱衣文錦
决無入蠻夷之心也彼風沙晦冥齕草飲水寒則皴裂
暑則暍死日夜思中國之樂而不可得彼驅而來者猶
拔井底之人而出之平地此驅而去者猶擠井上之人
而赴井底是以屢戰屢敗也上覽罷屬熈河奏捷殺戮
甚衆上為惻然諸姦患公入文字不已遂取開封所勘
擅發馬遞事行下刑部定罪罰銅十斤取㫖勒停本候
郊霈調官出京日見羣臣誣㒺天聽懐不能已復取唐
書魏徵姚崇宋璟及李林甫楊國忠盧杞傳為兩軸題
其一曰正直君子社稷之臣事業圖其一曰邪曲小人
容恱之臣事業圖迹在位臣僚欺君誤國之事暗合林
甫輩而反於姚宋者各以𩔖標題復為書上之事皆畫
一執政大怒言於上以為謗訕朝政追毁出身以來文
字送汀州編管尋追囬推勘獄成改送英州編管公雖
譴逐言笑自若冒盛寒徒步至貶所未嘗有悴容真陽
俗鄙率未知向學公至為陳君臣父子大誼翕然化之
留英十年學者日衆樞宻直學士陳襄行經筵日論薦
當世之士自司馬公而下三十三人最後言鄭俠小臣
愚直敢言如此是亦發于忠義非陛下矜憐其志而使
得生還誰復為俠言者神宗未暇收用㑹哲宗皇帝登
極恩霈放還時内翰蘇軾還朝與孫覺虞大寧等上疏
薦公及王安國之子斿曰臣聞國之興衰繋於習俗若
風節不競即朝廷卑故古之賢君必厲士氣務求難合
自重之士以養成禮義亷恥之風臣等伏見英州編管
鄭俠以小官觸犯權要冒死不顧以成直言今來朝廷
赦俠之罪復其舊官經今逾年而俠終不赴吏部參選
考其終始出處之大節合於君子殺身以成仁難進易
退之說若朝廷不少加優異則臣恐俠浩然江湖往而
不返若一旦命先朝露則有識必為朝廷興失士之歎
已而就除泉州州學教授秩滿諸生願留州奏得再任
元祐八年丁通直憂服除授泉州錄事參軍元符元年
準敕再送英州編管徽宗皇帝即位大赦東歸知廣州
朱師復上表薦公有㫖復官又除泉州教授未㡬改差
監潭州南嶽廟未被勑復追毁前命勒停時崇寧元年
也五年八月復將仕郎許叙用公不復出矣取所居山
名自號大慶居士還鄉所存惟一拂而已故自號一拂
居士性清儉布衣糲食終其身或以為言公曰無功于
國無德于民若華衣美食與盗無異州倅許景衡過公
廬見其飲具皆白鑞既去遺以銀器請易之辭曰不鬻
則質之非貧家所常蓄也然喜賓客誨誘學者孜孜不
倦客至無貴賤輙留與飲率不過蔬果一肉適飽而已
且欲為陳古今忠孝之道聖賢立身之本家雖不裕于
財嗇用而廣施未嘗有靳吝之色雖流落頓挫之餘一
話一言未嘗不在君父覩政役䌓興民物嗷嗷但顰顣
而已嘗作觀棊詩有傍觀饒好著當局奈嗔言坐觀成
敗者安得不驚魂之句憂國之思深矣宣和改元八月
二日考終享年七十九邑中長老諸儒相與立鄭公坊
以表其閭圖其像祀于學建炎褒錄熈寧元祐忠讜之
士贈朝奉郎授其孫嘉正廸功郎越州山隂縣尉不數
年以朝散郎知建昌軍曽孫謩舉進士嘉定六年賜謚
曰介今清凉寺有祠即公讀書處也
　
　
　景定建康志巻四十八
欽定四庫全書
　景定建康志巻四十九　　宋　周應合　撰
　　治行傳
東漢史崇字伯勤家世杜陵建武中累遷右將軍青冀
二州刺史加驃騎將軍封溧陽縣侯天下既寧詔遣公
侯皆就封崇褰帷涖政求民之瘼治尚寛簡不威而化
畋漁相遜桑梓成隂年七十九贈司空使持節徐兖二
州刺史諡曰壯侯子孫因家溧陽遂為縣人奕世濟美
里俗呼崇為史祖廟貌至今存焉子顥字叔升襲爵年
七十諡曰文顥子茅字德英元初三年襲爵除尚書遷
侍中轉鎮西將軍雍州牧宰治得宜寛猛相濟聲譽播
于歌謡年六十七諡曰頃茅子洽字君普襲爵除河内
太守轉司𨽻校尉雍州刺史羽儀當世骨鯁一時年八
十一諡曰戴洽子澤字素廣襲爵除左郎將轉上郡太
守遷御史大夫正色立朝貴戚斂手年七十一諡曰節
澤子鉉字安鼎建元四年襲爵改封蘭山侯遷冀州刺
史崇本抑末章程具舉年八十五謚曰康鉉子藻字睿
文精究庶事明察枉直下無謗言　史嵩字仁基崇之
裔孫仕吳為平越中郎將蒼梧欝林二郡太守封撫陵
侯崇裔孫又有曰懿者吳征南將軍隴西太守曰爽者
晉冠軍將軍北中郎將五兵尚書從吳歸晉本國大中
正零陵郡公曰韶者交州屬國都尉陽羡侯曰楚者晉
建安太守安吉伯曰晃者晉輕車將軍南蠻校尉長沙
太守曰璜者晉蒼梧太守曰隱者晉尚書侍御史曰淵
者晉尚書左民郎江陽太守秭縣侯曰諒者晉琅邪王
府主簿平蘇峻桓温有功封常安侯曰琬者晉散騎常
侍輕車將軍都亭侯曰陵者晉左中郎將御史中丞豫
章太守曰援者晉輕車將軍西中郎將　史光字伯朝
崇裔孫仕晉中書侍郎遷侍中皆稱其職光子雅字叔
安晉散騎常侍中書令陳留太守雅子輝字李明晉積
石將軍輝子疇字伯倫晉豫章太守疇子憲字景法晉
主待以殊榮再不應命制書責誚起為尚書左民郎轉
建安太守興利除害舉善黜惡朝廷嘉之封山隂縣侯
在郡卒年七十二贈江州刺史　史實亦崇之裔以溧
陽人知溧陽縣事蓋偽吳大復二年也被牒云溧陽洛
橋鎮遏使知茶鹽𣙜麯務銀青光祿大夫檢校刑部尚
書兼御史大夫上柱國史實譽馳鄉里才逹變通禦邊
徼以多能緝兵戎而有術加以洞詳稼穡善撫蒸黎賦
輿深見其否臧案簿窮知其利病以久無宰字尤藉招
擕俾分兼領之榮庶養新歸之俗儻聞報政别議酬勞
差兼知溧陽縣事
潘乾字元貞陳國長平人楚太傅潘崇之末緒也察亷
除溧陽長布政優優令儀令色矜孤頥老重義輕利推
泮宫之教反决拾之禮興修學官宗懿招德既安且寧
大侯用張發彼有的雅容載閑鐘磬縣具于胥樂焉詳
見校官碑其銘有云翼翼聖慈惠我黎蒸貽我潘君平
兹溧陽彬文﨣武扶弱抑彊餘辭譌泐不可讀
晉劉超字世瑜琅邪臨沂人少有志元帝渡江為中書
舍人處身清苦衣不重帛家無儋石之儲所賜皆固辭
帝不奪其志尋出補句容縣令推誠待物為百姓所懐
入為中書通事郎
孫謙字長逺為句容令清謹强記號為神明
唐楊於陵十八擢進士調句容縣主簿噐量方峻進止
有常度節操堅明終不失其正時人尊師之德宗立遷
户部尚書以左僕射致仕
白季康太原人為溧水令温恭誠信為官貞白嚴重見
知于郡守流譽於朋僚既殁邑人祀之至今不廢從姪
居易嘗誌其墓宰相敏中季康之子也
岑仲休為溧水令兄仲羲為金壇令弟仲翔為長洲令
皆有治績宰相語本道廵察御史無遺江東三岑
馬之純字師文金華人也弱冠登隆興進士第與南軒
東萊講貫精詣天文地理制度之學靡不洞究為三山
法曹與上官爭是非民之全活者衆有欲薦公中都官
輙謝之其介陗恬退類此喬文惠公行簡葛端獻公洪
皆橫經執弟子禮慶元間以承議郎主管江東轉運司
文字亷平公正克相其長持畫婉婉邁悳維多建康留
守節度使吳公琚有㡬日不來春便晚開盡桃花之句
蓋與公倡醻也公篇章吟詠初不苦思而意已獨至嘗
作金陵百詠用唐律體樞宻潛齋王公埜稱其事核辭
質義正趣逺興亡理亂之迹盛衰因革之故瞭然在目
覧之者足以慨六代之遺風垂萬世之法戒同於詩史
滿秩授通判靜江軍府事不赴卒於家所著書解中庸
大學說周禮隨釋講義春秋編年圖豫章沅芷雜著傳
於時世號野亭先生後六十年公之孫光祖一再開閫
建康臨民蒞事壹以公為法民益德之思其祖而建祠
事焉以孫資政恩贈太傅誥詞曰禋于宗𩔖于帝駿惠
方行非其身在其孫慶源甚逺爰攽襚典加賁泉扃具
官光祖故祖故官之純尚友古人潛心大業聨名鴈塔
韓歐為同榜之俊游講道牛谿房魏多及門之髙第富
有茂陵之藏藁僅終康海之題輿惟嗇于前遂昌厥後
藏祀既陳於騂享分膰首逮於麟符肆繇孤卿晉陟帝
傅祭則受福誕霈燔柴之恩没而有知對越面槐之寵
李朝正互見耆舊傳
　　耆舊傳
紀瞻字思逺丹陽秣陵人也祖亮吳尚書令父陟光祿
大夫瞻少以方直知名吳平徙家歴陽郡察孝亷不行
後舉秀才尚書郎永康初州又舉寒素大司馬辟東閤
祭酒其年除鄢陵公國相不之官明年左降松滋侯相
太安中棄官歸家與顧榮等共誅陳敏召拜尚書郎與
榮同赴洛在塗共論易太極瞻曰昔庖犧畫八卦隂陽
之理盡矣文王仲尼係其遺業三聖相承共同一致稱
易準天無復其餘也夫天清地平兩儀交泰四時推移
日月輝其間自然之數雖經諸聖孰知其始吾子云曚
昧未分豈其然乎聖人人也安得混沌之初能藏其身
於未分之内老氏先天之言此蓋虛誕之說非易者之
意也亦謂吾子神通體解所不應疑意者直謂太極極
盡之稱言其理極無復外形外形既極而生兩儀王氏
指向可謂近之古人舉至極以為驗謂二儀生於此非
復謂有父母若必有父母非天地其孰在榮遂止至徐
州聞亂日甚將不行㑹刺史裴盾得東海王越書若榮
等顧望以軍禮發遣乃與榮及陸玩等各解船棄車牛
一日一夜行三百里得還揚州元帝為安東將軍引為
軍諮祭酒轉鎮東長史帝親幸瞻宅與之同乗而歸以
討周馥華軼功封都鄉侯石勒入㓂加揚威將軍都督
京口以南至蕪湖諸軍事以距勒勒退除㑹稽内史時
有詐作大將軍府符収諸暨令令已受拘瞻覺其詐便
破檻出之訊問使者果伏詐妄尋遷丞相軍諮祭酒論
討陳敏功封臨湘縣侯西臺除侍中不就及長安不守
與王導俱入勸進帝不許瞻曰陛下性與天道猶復役
機神於史籍觀古人之成敗今世事舉目可知不為難
見二帝失御宗廟虛廢神噐去晉于今二載梓宫未殯
人神失御陛下膺籙受圖特天所授使六合革面遐荒
來庭宗廟既建神主復安億兆向風殊俗畢至若列宿
之綰北極百川之歸巨海而猶欲守匹夫之謙非所以
闡七廟隆中興也但國賊宜誅當以此屈已謝天下耳
而欲逆天時違人事失地利三者一去雖復傾匡於將
來豈得救祖宗之危急哉適時之宜萬端其可綱維大
業者惟理與當晉祚屯否理盡於今促之則得可以隆
中興之祚縱之則失所以資姦宼之權此所謂理也陛
下身當厄運纂承帝緒顧望宗室誰復與讓當承大位
此所謂當也四祖廓開宇宙大業如此今五都燔爇宗
廟無主劉石竊弄神噐于西北陛下方欲髙讓于東南
此所謂揖讓而救火也臣等區區尚所不許况大人與
天地合德日月並明而可以失機後時哉帝猶不許使
殿中將軍韓績徹去御坐瞻叱績曰帝坐上應星宿敢
有動者斬帝為之改容及帝踐位拜侍中轉尚書上疏
諫諍多所匡益帝甚嘉其忠烈㑹久疾不堪朝請除尚
書右僕射屢辭不聽遂稱病篤還第不許時郗鍳據鄒
山屢為石勒等所侵逼瞻以鍳有將相之材恐朝廷棄
而不恤上疏請徵之明帝嘗獨引瞻於廣室慨然憂天
下曰社稷之臣欲無復十人如何因屈指曰君便其一
瞻辭讓帝曰方欲與君善語復云何崇謙讓邪瞻才兼
文武朝廷稱其忠亮雅正俄轉領軍將軍當時服其嚴
毅雖常疾病六軍敬憚之瞻以久病請去官不聽復加
散騎常侍及王敦之逆帝使謂瞻曰卿雖病但為朕卧
䕶六軍所益多矣乃賜布千匹瞻不以歸家分賞將士
賊平復自表還家帝不許固辭不起詔曰瞻忠亮雅正
識局經濟屢以年耆病久逡巡告誠朕深明此操重違
髙志今聽所執其以為驃騎將軍常侍如故服物制度
一按舊典遣使就拜止家為府尋卒時年七十二册贈
本官開府儀同三司謚曰穆遣御史持節監䕶䘮事論
討王含功追封華容子降先爵二等封次子一人亭侯
瞻性靜黙少交遊好讀書或手自抄寫凢所著述詩賦
牋表數十篇兼解音樂殆盡其妙厚自奉養立宅於烏
衣巷館宇崇麗園池竹木有足賞玩焉慎行愛士老而
彌篤尚書閔鴻太常薛兼廣川太守河南褚沈給事中
宣城章遼歴陽太守沛國武嘏並與瞻素疎咸藉其髙
義臨終託後於瞻瞻悉營䕶其家為起居宅同於骨肉
焉少與陸機兄弟親善及機被誅瞻䘏其家周至及嫁
機女資送同於所生長子景早卒景子友嗣官至廷尉
景弟鍳太子庶子大將軍從事中郎先瞻卒
王諒字幼成丹陽人也少有幹略為王敦所擢叅其府
事稍遷武昌太守初新昌太守梁碩專威交阯迎立陶
咸為刺史咸卒王敦以王機為刺史碩發兵距機自領
交阯太守乃迎前刺史修則子湛行州事永興三年敦
以諒為交州刺史諒將之任敦謂曰修湛梁碩皆國賊
也卿至便收斬之諒既到境湛退還九真廣州刺史陶
侃遣人誘湛來詣諒所諒勑從人不得入閤既前執之
碩時在坐曰湛故州將之子有罪可遣不足殺也諒曰
是君義故無豫我事即斬之碩怒而出諒隂謀誅碩使
客刺之弗克遂率衆圍諒於龍編陶侃遣軍救之未至
而諒敗碩逼諒奪其節諒固執不與遂斷諒右臂諒正
色曰死且不畏臂斷何有十餘日憤恚而卒碩據交州
凶暴酷虐一境患之竟為侃軍所滅傳首京都
陶璜字世英丹陽秣陵人也父基吳交州刺史璜仕吳
歴顯位孫皓時交阯太守孫諝貪暴為百姓所患㑹察
戰鄧荀至擅調孔雀三千頭遣送秣陵既苦逺役咸思
為亂郡吏吕興殺諝及荀以郡内附武帝拜興安南將
軍交阯太守尋為其功曹李統所殺帝更以建寧爨谷
為交阯太守谷又死更遣巴西馬融代之融病卒南中
監軍霍弋又遣犍為楊稷代融與將軍毛炅九真太守
董元牙門孟幹孟通李松王業爨能等自蜀出交阯破
吳軍于古城斬大都督修則交州刺史劉俊吳遣虞氾
為監軍薛珝為威南將軍大都督璜為蒼梧太守拒稷
戰于分水璜敗退保合浦亡其二將珝怒謂璜曰若自
表討賊而䘮二帥其責安在璜曰下官不得行意諸軍
不相順故致敗耳珝怒欲引軍還璜夜以數百兵襲董
元獲其寳物船載而歸珝乃謝之以璜領交州為前部
督璜從海道出其不意徑至交阯元拒之諸將將戰璜
疑斷牆内有伏兵列長㦸於其後兵纔接元偽退璜追
之伏兵果出長㦸逆之大破元等以前所得寳船上錦
物數千匹遺扶嚴賊帥梁竒竒將萬餘人助璜元有勇
將解系同在城内璜誘其弟象使為書與系又使象乗
璜軺車皷吹導從而行元等曰象尚若此系必有去志
乃就殺之珝璜遂䧟交阯吳因用璜為交州刺史璜有
謀策周窮好施能得人心滕修數討南賊不能制璜曰
南岸仰吾鹽鐡斷勿與市皆壊為田噐如此二年可一
戰而滅也修從之果破賊初霍弋之遣稷炅等與之誓
曰若賊圍城未百日而降者家屬誅若過百日救兵不
至吾受其罪稷等守未百日糧盡乞降璜不許給其糧
使守諸將並諫璜曰霍弋已死不能救稷等必矣可須
其日滿然後受降使彼得無罪我受有義内訓百姓外
懐鄰國不亦可乎稷等期訖糧盡救兵不至乃納之晧
以璜為使持節都督交州諸軍事前將軍交州牧武平
九德新昌土地阻險夷獠勁悍歴世不賓璜征討開置
三郡及九眞屬國三十餘縣徵璜為武昌都督以合浦
太守修允代之交土人請留璜以千數於是遣還皓既
降晉手書遣璜息融勑璜歸順璜流涕數日遣使送印
綬詣洛陽帝詔復其本職封宛陵侯改為冠軍將軍在
南三十年威恩著于殊俗及卒舉州號哭如䘮慈親子
威領交州刺史在職甚得百姓心三年卒威弟淑子綏
後並為交州自基至綏四世為交州者五人璜弟濬吳
鎮南大將軍荆州收濬弟抗太子中庶子濬子湮字恭
之湮弟猷字恭豫並有名湮至臨海太守黃門侍郎猷
宣城内史王導右軍長史湮子馥于湖令為韓晃所殺
追贈廬江太守抗子囬自有傳　陶囬丹陽人也王敦
命為叅軍轉州别駕敦死司徒王導引為從事中郎遷
司馬蘇峻之役囬與孔坦言於導請早出兵守江口峻
將至回復謂庾亮曰峻知石頭有重戍不敢直下必向
小丹陽南道步來宜伏兵要之可一戰而擒亮不從峻
果由小丹陽經秣陵迷失道逢郡人執以為鄉導時峻
夜行甚無部分亮聞之深悔不從回等之言尋王師敗
績回還本縣收合義軍得千餘人並為步軍與陶侃温
嶠等并力攻峻又别破韓晃以功封康樂伯時大賊新
平綱維廢弛司徒王導以回有噐幹擢補北軍中候俄
轉中䕶軍久之遷征虜將軍吳興太守時人飢穀貴三
吳尤甚詔欲聽相鬻賣以拯一時之急回上疏曰當今
天下不皆荒儉惟獨東土榖價偏貴便相鬻賣聲必逺
流北賊聞此將窺疆埸如愚臣意不如開倉廩以振之
乃不待報輙便開倉及割府郡軍資數萬斛米以救乏
絶由是一境獲全既而下詔并勑㑹稽吳郡依囬振䘏
二郡頼之在郡四年徵拜領軍將軍加散騎常侍征虜
將軍如故囬性雅正不憚彊禦丹陽尹桓景佞事王導
甚為導所昵回常慷慨謂景非正人不宜親狎㑹熒惑
守南斗經旬導語囬曰南斗揚州分而熒惑守之吾當
遜位以厭此讁回答曰公以明德作相輔弼聖主當親
忠貞逺邪佞而與桓景造膝熒惑何由退舎導深愧之
咸和二年以疾辭職帝不許徙䕶軍將軍常侍領軍如
故未拜卒年五十一謚曰威四子汪嗣爵位至輔國將
軍宣城内史陋冠軍將軍隱少府無忌光祿勲兄弟咸
有幹用
張闓字敬緒丹陽人吳輔吳將軍昭之曽孫也少孤有
志操太常薛兼進之於元帝言闓才幹貞固當今之良
噐即引為安東叅軍甚加禮遇轉丞相從事中郎以母
憂去職既葬帝强起之闓固辭疾篤優命敦逼遂起視
事及帝為晉王拜給事黃門侍郎領本郡大中正以佐
翼勲賜爵丹陽縣侯遷侍中帝踐祚出補晉陵内史在
郡甚有威惠所部四縣並以旱失田闓乃立曲阿新豐
塘溉田八百餘頃每嵗豐稔葛洪為其頌計用二十一
萬一千四百二十工以擅興造免官後公卿並為之言
曰張闓興陂溉田可謂益國而反被黜使臣下難復為
善帝感悟乃下詔曰丹陽侯闓昔以勞役部人免官雖
從吏議猶未掩其忠節之志也倉廩國之大本宜得其
才今以闓為大司農闓陳黜免始爾不宜便居九列疏
奏不許然後就職帝晏駕以闓為大匠卿營建平陵事
畢遷尚書蘇峻之役闓與王導俱入宫侍衛峻使闓持
節權督東軍王導潛與闓謀宻宣太后詔於三吳令速
起義軍陶侃等至假闓節行征虜將軍與振威將軍陶
囬共督丹陽義軍闓到晉陵使内史劉耽盡以一部榖
并遣吳郡度支運四部榖以給車騎將軍郗鍳又與吳
郡内史蔡謨前吳興内史虞潭㑹稽内史王舒等招集
義兵以討峻峻平以尚書加散騎常侍賜爵宜陽伯遷
廷尉以疾解職拜金紫光祿大夫尋卒時年六十四子
混嗣闓牋表文議傳於世
樂道融丹陽人也少有大志好學不倦與朋友信每約
已而務周急有國士之風為王敦叅軍敦將圖逆謀害
朝賢以告甘卓卓以為不可遲留不赴敦遣道融召之
道融雖為敦佐忿其逆節因說卓曰主上躬統萬機非
專任劉隗今慮七國之禍故割湘州以削諸侯而王氏
擅權日久卒見分政便謂被奪耳王敦背恩肆逆舉兵
伐主國家待君至厚今若同之豈不負義生為逆臣死
為愚鬼求成宗黨之恥耶君當偽許應命而馳襲武昌
敦衆聞之必不戰自散大勲可就矣卓大然之乃與巴
東監軍柳純等露檄陳敦過逆率所統致討又遣齎表
詣臺卓性不果决且年老多疑遂待諸方同進出軍稽
遲至豬口敦聞卓已下兵卓兄子卬時為敦叅軍使卬
求和于卓令其旋軍卓信之將旋主簿鄧騫與道融勸
卓曰將軍起義兵而中廢為敗軍之將竊為將軍不取
今將軍之下士卒各求其利一旦而還恐不可得也卓
不從道融晝夜涕泣諫卓憂憤而死
葛洪字稚川丹陽句容人也祖系吳大鴻臚父悌吳平
後入晉為邵陵太守洪少好學家貧躬自伐薪以貿紙
筆夜輙寫書誦習遂以儒學知名為人木訥不好榮利
閉門却掃未嘗交游於餘杭山見何幼道郭文舉目擊
而已各無所言時或尋書問義不逺數千里﨑摳冒渉
期於必得遂究覧典籍尤好神仙導養之法從祖𤣥吳
時學道得仙號曰葛仙公以其鍊丹秘術授弟子鄭隱
洪就隱學悉得其法焉後師事南海太守上黨鮑𤣥𤣥
亦内學逆占將來見洪深重之以女妻洪洪傳𤣥業兼
綜練醫術凡所著撰皆精覈是非而才章富贍太安中
石氷作亂吳興太守顧祕為義軍都督與周玘等起兵
討之祕檄洪為將兵都尉攻氷别率破之遷伏波將軍
氷平洪不論功賞徑至洛陽欲搜求異書以廣其學洪
見天下已亂欲避地南土乃叅廣州刺史嵇含軍事及
含遇害遂停南土多年征鎮檄命一無所就後還鄉里
禮辟皆不赴元帝為丞相辟為掾以平賊功賜爵闗内
侯咸和初司徒導召補州主簿轉司徒掾遷諮議恭軍
干寳深相親友薦洪才堪國史選為散騎常侍領大著
作洪固辭不就以年老欲鍊丹以祈遐壽聞交阯出丹
求為句漏令帝以洪資髙不許洪曰非欲為榮以有丹
耳帝從之洪遂將子姪俱行至廣州刺史鄧嶽留不聽
去洪乃止羅浮山鍊丹嶽表補東官太守又辭不就嶽
乃以洪兄子望為記室叅軍在山積年優游閑養著述
不輟著書凡内外一百一十六篇自號抱朴子因以名
書其餘所著碑誄詩賦百巻移檄章表三十巻神仙良
吏隱逸集異等傳各十巻又抄五經史漢百家之言方
伎雜事三百一十巻金匱藥方一百巻肘後要急方四
巻洪博聞深洽江左絶倫著述篇章富于班馬又精辯
𤣥賾析理入微後忽與嶽疏云當逺行尋師尅期便發
嶽得疏狼狽徃别而洪坐至日中兀然若睡而卒嶽至
遂不及見時年八十一視其顔色如生體亦柔軟舉尸
入棺甚輕如空衣世以為尸解得仙云
許邁字叔𤣥一名映丹陽句容人也家世士族而邁少
恬静不慕仕進未弱冠嘗造郭璞璞為之筮遇泰其上
六爻發璞謂曰君元吉自天宜學道時南海太守鮑靚
隱跡潛遁人莫之知邁乃往候之探其至要父母尚存
未忍違親謂餘杭懸霤山近延陵之茅山是洞庭西門
潛通五嶽陳安世茅季偉常所游處于是立精舎于懸
霤而往來茅嶺之洞室放絶世務以尋仙館朔望時節
還家定省而已父母既終乃遣婦孫氏還家遂擕其同
志徧游名山永和二年移入臨安西山登巖茹芝𦕈爾
自得有終焉之志乃改名𤣥字逺游與婦書告别又著
詩十二首論神仙事王羲之造之未嘗不彌日忘歸相
與為世外之交自後莫測所終
陶𢎞景字通明丹陽秣陵人也祖隆王府叅軍父貞孝
昌令𢎞景以宋孝建三年丙申嵗夏至日生幼有異操
年四五嵗常以荻為筆畫灰中學書至十嵗得葛洪神
仙傳晝夜研尋便有養生之志謂人曰仰青雲覩白日
不覺為逺矣父為妾所害𢎞景終身不娶及長身長七
尺七寸神儀明秀讀書萬餘巻一事不知以為深恥善
琴棊工草𨽻未弱冠齊髙帝作相引為諸王侍讀除奉
朝請雖在朱門閉影不交外物唯以披閲為務朝儀故
事多所取焉家貧求宰縣不遂永明十年脫朝服挂神
虎門上表辭祿詔許之賜以束帛敇所在月給茯苓五
斤白蜜二斤以供服餌及發公卿祖之征虜亭供帳甚
盛車馬填咽咸云宋齊以來未有斯事于是止于句容
之句曲山立舘自號華陽陶隱居性愛山水每經澗谷
必坐卧其間吟詠盤桓不能已沈約為東陽郡守髙其
志節累書要之不至𢎞景為人圓通謙謹出處冥㑹心
如明鏡遇物便了言無煩舛有亦隨覺永元初更築三
層樓𢎞景處其上弟子居其中賔客至其下與物遂絶
唯一家僮得至其所本便馬善射晚皆不為唯聽吹笙
而巳特愛松風庭院皆植松每聞其響欣然為樂有時
獨游泉石望見者以為仙人性好著述尚竒異顧惜光
景老而彌篤尤明隂陽五行風角星算山川地理方圓
産物毉術本草帝代年厯以算推知嘗造渾天象髙三
尺許地居中央天轉而地不動以機動之悉與天相㑹
云修道所須非止史官用是齊末議禪代𢎞景引圖䜟
數處皆成梁字梁武帝既早與之游及即位後恩禮愈
篤書問不絶冠蓋相望帝每得其書燒香虔受帝使造
年厯至巳巳嵗而加朱㸃實太清三年也帝手敕招之
錫鹿皮巾後屢加禮聘並不出國家每有吉凶征討大
事無不前以諮詢月中常有數信時人謂為山中宰相
二宫及公王貴要參候相繼贈遺未嘗脫時多不納受
天監四年移居積金東澗自隱處四十許年逾八十而
有壯容仙書云眼方者壽千嵗𢎞景末年一眼有時而
方簡文欽其風素召至後堂以葛巾進見與談論數日
而去甚敬異之無疾自知應逝逆尅亡日為告逝詩大
同二年卒時年八十五顔色不變屈伸如常香氣累日
氛氲滿山詔贈太中大夫謚曰貞白先生不娶無子從
兄以子松喬嗣所著學苑百巻孝經論語集注帝代年
厯本草集注効驗方肘後百一方古今州郡記圖像集
要及玉匱記七曜新舊術疏占候𢎞景妙解術數逆知
梁祚覆没預制詩云夷甫任散誕平叔坐論空豈悟昭
陽殿遂作單于宫詩秘在箧裏化後門人方稍出之大
同末士人競談𤣥理不習武事後侯景簒果在昭陽殿
劉係宗丹陽人也少便書畫為宋竟陵王誕子景粹侍
書誕舉兵廣陵城内皆死敕沈慶之赦係宗以為東宫
侍書泰始中為主書以寒宧累至勲品元徽初為奉朝
請兼中書通事舎人員外郎封始興南亭侯帶秣陵令
齊髙帝廢蒼梧明旦呼正直舎人虞整醉不能起係宗
歡喜奉敕髙帝曰今天地重開是卿盡力之日使寫諸
處分敇令及四方書疏使主書十人書吏二十人配之
事皆稱㫖髙帝即位除龍驤將軍建康令永明初為右
軍將軍淮陵太守兼中書通事舎人母䘮自解起復本
職四年白賊唐寓之起宿衛兵東討遣係宗隨軍慰勞
遍至遭賊郡縣百姓被驅逼者悉無所問還復人伍係
宗還上曰此段有征無戰以時平蕩百姓安恬甚快也
賜係宗錢帛上欲修白下城難于動役係宗啓讁役在
東人丁隨㝢之為逆者上從之後車駕出講武上履行
白下城曰劉係宗為國家得此一城永明中魏使書常
令係宗題答祕書局皆𨽻之再為少府欝林即位除寧
朔將軍宣城太守係宗久在朝省閑于職事武帝常云
學士輩不堪經國唯大讀書耳經國一劉係宗足矣沈
約王融數百人于事何用其重吏事如此建武二年卒
官
梁紀少瑜字幼瑒丹陽秣陵人也本姓吳養于紀氏因
而命族早孤幼有志節常慕王安期之為人年十三能
屬文初為京華樂王僧孺見而賞之曰此子才藻新㧞
方有髙名少瑜常夢陸倕以一束青鏤管筆授之云我
以此筆猶可用卿自擇其善者其文因此遒勁年十九
始遊太學備探六經博士東海鮑皦雅相欽恱時皦有
疾請少瑜代講少瑜既妙𤣥言善談吐辯㨗如流為晉
安國中尉即梁簡文也深被恩遇後侍宣城王讀當陽
公為郢州以為功曺叅軍轉輕車限内記室坐事免大
同七年始引為東宫學士邵陵王在郢啟求學士武帝
以少瑜充行少瑜美容貌工藁草吏部尚書到溉嘗曰
此人有大才而無貴仕將抜之㑹溉去職後除武陵王
記室叅軍卒
陶子鏘字海育丹陽秣陵人也父延尚書比部郎兄尚
宋末為倖臣所怨被繫子鏘公私緣訴流血稽顙行路
嗟傷逢謝超宗下車相訪回入縣詣建康令勞彦逺曰
豈忍見人昆季如此而不留心勞感之兄得釋母終居
䘮盡禮與范雲隣雲每聞其哭聲必動容改色欲相申
薦㑹雲卒初子鏘母嗜蓴母沒後常以供奠梁武義師
初至此年冬營蓴不得子鏘痛恨慟哭而絶久之乃蘇
遂長斷蓴味
陶季直秣陵人好學澹于榮利為建安太守政尚清靜
百姓便之還遷黃門侍郎辭疾還鄉里就家拜太中大
夫梁祖曰梁有天下惜乎不見此人
丁咸序秣陵人耽儒學進修士業授衡陽判官太守賢
之
淳于量字思明建康人父文成仕梁為梁州刺史侯景
之亂量與王僧辯平之
張松建康人兄悌坐罪當死松及弟景各欲代其死縣
以讞上武帝以為孝義特降其死
盧郢金陵人好學有俊才以狀元登第遷至南全守頗
著治績
史務滋溧陽人先為溧陽侯累吏勞遷司賔卿天授元
年九月進拜納言武后革命詔務滋等十人分行天下
雅州刺史劉行實兄弟為侍御史來子詢誣其反詔務
滋與來俊臣雜治俊臣言務滋與囚善掩其反狀后命
俊臣并治遂自殺
沈恪丹陽人也永定初為宣猛將軍陳霸先謀簒使中
書舎人劉師知引恪勒兵入宫衛送梁主如别宫恪排
闥見霸先叩頭謝曰恪身經事蕭氏今日不忍見此分
受死耳决不奉命霸先嘉其意不復逼更以盪主王僧
志代之
許淹句容人多識廣聞精詁訓與魏模公孫羅名家
劉鄴字漢藩句容人父三復以善文章知名少孤母病
廢三復丐粟以養李德裕為浙西觀察使竒其文表為
掌書記德裕三領浙西及劔南未嘗不從㑹昌時位宰
相擢三復刑部侍郎宏文館學士鄴六七嵗能屬辭德
裕憐之使與子共師學德裕既斥鄴無所依去客江湖
間陜虢髙元裕表署推官髙少逸又辟鎮國幕府咸通
初擢左拾遺召為翰林學士賜進士第歴中書舎人遷
承㫖鄴傷德裕以朋黨抱誣死海上令狐綯久當國更
數赦不為還官爵至懿宗立綯去位鄴乃申其寃復官
爵世髙其義後以禮部尚書同中書門下平章事
許叔牙字延基句容人貞觀時遷晉王府叅軍事宏文
館直學士于詩禮尤邃獻詩纂義十篇太子寫附經御
史大夫髙智周見之曰欲明詩者宜先讀此
張常洧句容人建中四年父歿廬墓三年墓側産瑞芝
十二莖太守樊泌表奏旌表大和六年姪孫公珽亦以
孝聞
徐鉉字鼎臣廣陵人也十嵗能屬文與韓熈載齊名江
南謂之韓徐仕南唐為翰林學士御史大夫吏部尚書
今攝山栖霞寺西來賢亭即其居也王師圍金陵煜遣
鉉朝京師求緩兵太祖以禮遣之後隨煜至京師太祖
責之鉉對曰臣仕江南國亡不能死臣之罪也太祖歎
曰忠臣也以為太子率更令太平興國初直學士院從
征太原加給事中出為左散騎常侍坐事貶黜卒年七
十六李穆嘗使江南見鉉及其弟鍇文章歎曰二陸不
能及也鍇仕江南為内史舎人而卒鉉好李斯小篆尤
得其妙𨽻書亦工尺牘為士大夫所得皆珍藏之有集
三十巻又有質疑論稽神錄行于世
皇朝李華字君儀溧陽人父沒居䘮毁瘠盡哀母老得
疾廢于牀垂泣憂懼置家事不問専意奉養抱持卧起
進粥藥以至盥帨纎悉必躬必親不出户庭衣未嘗解
帶者十餘年尤篤于友愛同氣五人從容季孟間相親
以睦内外無間言有田十餘頃嵗水旱誓不一言减縣
官租榖翔貴亟發廪平價食其一方虚甑待炊者日以
千計大觀政和間蝗數害稼羣飛下其田輙去不食旁
畆愧駭且以相告華曰偶然爾勿復言年八十六卒子
朝正字治表性剛直不茍于勢利游太學登第歴勑令
所刪定官知溧水縣民詣府舉留知府葉参政夢得薦
于朝被召賜對轉一官賜銀緋從民所欲命還溧水陛
辭乞易所得章服封母從之秩滿除太府寺簿母憂服
闋再除勑令所刪定官俄除户部郎改右司遂權户部
侍郎奉祠知平江府紹興二十五年卒年六十官至朝
奉大夫
潘祺字長吉溧陽人好學問尚氣節游太學知名與陳
諫議東為心友陳欲獻書闕下過祺謀可否祺曰祺親
老不能與子俱子不可不勉陳意遂决祺性至孝父疾
革露章請于帝願減已筭益父壽父疾果瘳僉以為孝
誠所感登第調宣州司户卒年三十八里人痛惜之
錢戩溧陽人居父憂有少年數人來曰而父在京師逋
我金數百萬戩欲償之兄弟有難色且令舉其要戩獨
曰大人與人交信厚彼必不我欺且彼謂吾父貸宿鏹
吾拒以無左驗辭雖直顧非孝子待親之道卒與之家
為瘠不悔元夕家人出觀燈鄰不肖子闖其閴潛入家
廟中伺夜將為盗覘識之亟遣守舎僕呼之前擕諭曰
爾良家何為乃至是取一白金合子與之使速去終不
語人其子時敏始生有烏鵲銜青銅五銖錢一置庭中
香案上識者知其隂德之徴以時敏恩贈奉直大夫時
敏字端脩早頴悟讀書一覧即成誦屬文敏速氣岸軒
豁勇于為義年十八縣以明經上于郡庠貢辟雍擢上
舎第繇大理寺丞遷祕書丞除駕部郎充奉迎兩宫扈
從禮儀使司屬官改兵部郎檢察郊祀大禮儀使遷右
司郎兼權右史充禮部貢院叅詳官又兼外制拜權工
部侍郎俄權兵部侍郎除敷文閣待制奉祠告老紹興
二十三年卒年六十八特贈正議大夫
錢周材字元英溧陽人質重氣和退然似不能言望而
接之知其為篤厚君子七嵗能屬文鄉試第一登第繇
大理司直擢晉安郡王府教授歴遷校書郎著作郎兼
教授如故除起居舎人遷刑部侍郎使金還拜中書舎
人直學士院兼實錄院修撰兼侍講知常州奉祠孝宗
登極以舊學召對便殿留奉内祠兼侍講復為中書舎
人遷給事中兼直學士院母憂服闋屢詔不赴以龍圖
閣直學士奉祠告老乾道三年卒年七十二官至朝議
大夫
閻産昭字德甫世家建康之江寧徙居溧陽性敏悟遇
事繁劇剸决愈精明輕財尚氣義自浙西帥司機宜監
六部門遷太府寺丞除倉部郎奉使淮東叅議浙東江
西帥幕除兩浙運判奉祠乾道九年卒年七十九官至
右奉直大夫子晃昴晟晃子一德歴江隂建昌二軍及
泰眞二州太守累官至宗正寺簿
刁衎昇州人初仕南唐直清輝閣閱中外章疏甚被親
昵江南既平李昉扈䝉在翰林勉衎出仕因獻聖德頌
于朝乃復故官出宰桐廬凡七年不遷恬澹夷雅多推
尊之太平興國七年上疏言滛刑酷法非律之所載者
望詔天下悉禁止之上覧疏甚恱
秦傳序江寧人也淳化五年賊攻䧟嘉戎瀘渝涪忠萬
開八州時傳序為開州監軍力戰而死上降詔嘉奬其
子奭泝峽求其父尸至䕫州船覆而死人謂父死于忠
子死于孝奏至上嗟惻久之錄傳序次子煦為殿直賜
錢十萬
邵必丹陽人博學有雅望慶厯六年差為編修唐書官
必言史出衆手非是卒辭之
陳克字子髙金陵人不事科舉博學專以資為詩吕祉
帥建康辟置為屬
潘温之字温甫溧陽人好學王荆公稱為江東書櫃子
登第終絳縣令
宋存字(闕/)　金陵人也嘗讀吳大帝而下六朝書具詳
歴代興亡成敗之迹南唐時作覧古詩二百章章四句
沿初洎末爛然碁布閱詩者嘉其用心之勤云
朱舜庸字(闕/)　建康人也好古博雅鄉黨推敬太守聘
為府學正皆尊禮之嘗編金陵事蹟二十年自里巷口
傳至僊佛之書無不研綜舂容大雅餘數萬言慶元中
節度使吳公琚來任留守得其編而契于心乃為之訂
證銓次刻梓以傳目曰續建康志
　　隱德傳
嚴光字子陵一名遵㑹稽餘姚人也少有髙名與光武
同遊學及光武即位光乃變名姓隱身不見嘗結廬溧
水上(十道四蕃志太平寰宇志皆云溧水縣東南十/五里有東廬山有水源三嚴子陵嘗結廬于此)帝
思其賢乃令以物色訪之後齊國上言有一男子披羊
裘釣澤中帝疑其光乃備安車𤣥纁遣使聘之三反而
後至舎于北軍給牀褥太官朝夕進膳司徒霸與光素
舊遣使奉書使人因謂光曰公聞先生至區區欲即詣
造廹于典司是以不獲願因日暮自屈語言光不答乃
投札與之口授曰君房足下位至鼎足甚善懐仁輔義
天下恱阿諛順㫖要領絶霸得書封奏之帝笑曰狂奴
故態也車駕即日幸其館光卧不起帝即其卧所撫光
腹曰咄咄子陵不可相助為理耶光又眠不應良久乃
張目熟視曰昔唐堯著德巢父洗耳士固有志何至相
廹乎帝曰子陵我竟不能下汝耶于是升輿歎息而去
復引光入論道舊故相對累日共偃卧光以足加帝腹
上明日太史奏客星犯御坐甚急帝笑曰朕故人嚴子
陵共卧耳除為諫議大夫不屈乃耕于富春山後人名
其釣處為嚴陵瀬建武十七年復特徵不至年八十終
于家帝傷惜之詔下郡縣賜錢百萬榖千斛(溧水乃初/隱處富春)
(乃歸/隱處)
晉陶潛字元亮大司馬侃之曽孫也潛少懐髙尚博學
善屬文頴脫不羈任真自得為鄉鄰之所貴嘗著五柳
先生傳以自况以親老家貧起為州祭酒後為鎮軍建
威參軍事時劉裕為鎮軍將軍潛其屬也揣知裕意即
有遯世之志嘗賦詩曰望雲慙髙鳥臨水愧遊魚聊且
憑化遷終返班生廬謂親朋曰聊欲絃歌以為三逕之
資可乎執事者聞之以為彭澤令公田悉令種秫曰令
吾常醉足矣素簡貴不私事上官郡遣督郵至縣吏白
應束帶見之潛歎曰吾不能為五斗米折腰拳拳事鄉
里小人即日賦歸去來辭解印去後徵著作郎不就潛
自以曽祖晉世宰輔不復屈身後代自劉裕稱宋不肯
復仕凡著文章所題年月義熈以前則書晉氏年號自
永初以來唯書甲子而已宋元嘉中卒年六十三
魯勝字叔時代郡人也少有才操為佐著作郎元康初
遷建康令到官著正天論嘗嵗日望氣知將來多故便
稱疾去官中書令張華遣子勸其更仕再徵博士舉中
書郎皆不就
　　儒雅傳
劉瓛字子珪沛郡相人晉丹陽尹惔六世孫也篤志好
學博通訓義年五嵗聞舅孔熈先讀管寧傳欣然欲讀
舅更為說之精意聽受曰此可及也宋大明四年舉秀
才除奉朝請不就兄弟三人共處蓬室一間為風所倒
無以葺之怡然自樂習業不廢聚徒教授常有數十丹
陽尹袁粲于後堂夜集聞而請之指聽事前古柳樹謂
瓛曰人謂此是劉尹時樹每想髙風今復見卿清德可
謂不衰矣薦為祕書郎不見用後拜安成王撫軍行參
軍坐事免瓛素無宦情自此不復仕袁粲誅瓛微服往
哭并致賻助齊髙帝踐祚召瓛入華林園談語問以政
道答曰政在孝經宋氏所以亡陛下所以得之是也帝
咨嗟曰儒者之言可寳萬世又謂瓛曰吾應天革命物
議以為何如瓛曰陛下戒前軌之失加之以寛厚雖危
可安若尋其覆轍雖安必危及出帝謂司徒褚彦回曰
方直乃耳學士故自過人敕瓛使數入而瓛自非詔見
未嘗到宫門上欲用瓛為中書郎使吏部尚書何戢喻
㫖瓛笑曰平生無榮進意後以母老闕養拜彭城郡丞
㑹稽郡丞學徒從之者轉衆除步兵校尉不拜瓛姿狀
纎小儒業冠于當時都下士子貴游莫不下席受業當
世推其大儒以比古之曺鄭性謙率不以髙名自居之
詣于人唯一門生持胡牀隨後主人未通便坐門待荅
住在檀橋瓦屋數間上皆穿漏學徒敬慕不敢指斥呼
為青溪焉竟陵王子良親往修謁十年表武帝為瓛立
館以楊烈橋故主第給之生徒皆賀瓛曰室美豈為人
哉此華宇豈吾宅耶幸可詔作講堂猶恐見害也未及
徙居遇疾卒門人受學者弟子服臨送瓛有至性祖母
病疽經年手持膏藥漬指為爛母孔氏甚嚴明謂親戚
曰阿稱便是今世曽子稱瓛小名也年四十餘未有婚
對建元中髙帝與司徒褚彦回為瓛娶王氏女王氏穿
壁挂履土落孔氏牀上孔氏不恱瓛即出其妻及居母
憂住墓下不出廬足為之屈杖不能起此山常有鴝鵒
鳥瓛在山三年不敢來服釋還家此鳥乃至梁武帝少
時嘗經伏膺及天監元年下詔為瓛立碑謚貞簡先生
所著文集行于世
雷次宗字仲倫豫章南昌人也篤志好學尤明三禮毛
詩隱退不受徵辟宋元嘉十五年徵至都開館于鷄籠
山聚徒教授置生百餘人㑹稽朱膺之潁川庾蔚之並
以儒學總監諸生時國子學未立上留意藝文使丹陽
尹何尚之立𤣥學太子率更令何承天立史學司徒參
軍謝𤣥立文學凡四學並建車駕數至次宗館資給甚
厚久之還廬山公卿以下並設祖道後又徵詣都為築
室于鍾山西巖下謂之招隱館使為皇太子諸王講經
次宗不入公門乃使自華林東門入延賢堂就業二十
五年卒于鍾山子肅之頗傳其業
伏曼容字公儀平昌安丘人晉著作郎滔之曽孫也父
𦙍之宋司空主簿曼容早孤與母兄客居南海少篤學
聚徒教授以自業為驃騎行參軍宋明帝好周易嘗集
朝臣于清暑殿講詔曼容執經曼容素美風采明帝嘗
以方嵇叔夜使吳人陸探微畫叔夜像以賜之為尚書
外兵郎嘗與袁粲罷朝相㑹言𤣥理時論以為一臺二
絶昇明末為輔國長史南海太守作貪泉銘齊建元中
為太子率更令侍講衛將軍王儉深相愛好建武中拜
中散大夫時明帝不重儒術曼容宅在瓦宫寺東施髙
坐于聽事有賔客輙升髙坐為講說生徒嘗數十百人
梁臺建召拜司徒司馬出為臨海太守天監元年卒官
年八十二曼容善音律射御風角醫算莫不閑了為周
易毛詩䘮服集解老莊論語義
王端朝字季羔本澶淵人過江愛溧陽風土因家焉少
以該洽聞年十八舉建康第一後薦太學又為第一登
第中博學宏詞科歴太學錄秘書省正字江東帥司機
宜除宗正丞提舉兩浙市舶知永州乾道二年卒年四
十四官至承議郎
劉岑字季髙本吳興人後遷居溧陽天姿英偉學問該
貫忠誠許國寛宏愛士有古君子之風文章雄贍字畫
遒勁登第累擢至著作郎再使金通判興國軍除湖北
運判辟川陜隨軍轉運使除金部郎累遷權户侍後出
知太平州池州移鎮江府除刑部侍郎遷户部侍郎知
信州謫單州團練副使全州安置在全五年移建昌軍
居住又歴九年紹興乙亥冬自便復官奉祠起知泰州
移揚州温州除户部侍郎車駕親征除御營隨軍都轉
運使奉祠告老除徽猷閣直學士乾道三年卒年八十
一官至左朝散大夫先世𦵏烏程之杼山故號杼山居
士熈寧中曽祖述字孝叔為御史知雜以忤荆公出知
江州司馬温公折簡與孝叔有道勝名立之語杼山既
居溧陽乃以道勝名其堂
崔敦禮與弟敦詩本通州靜海人同登紹興庚辰弔愛
溧陽山水買田卜居傍舎鑿池池上有讀書之堂扁曰
雙桂于湖張孝祥筆也敦禮字仲由歴江寧尉平江府
教授江東撫幹諸王宫大小學教授淳熈八年卒官至
宣教郎敦詩字大雅性端厚議論疏通知大體博覧彊
記為文敏贍以詞學自結主知繇秘書省正字除翰林
權直兼崇政殿說書兼權給事中家難服闋除樞宻院
編修官學士院權直遷著作郎兼權吏部郎官又兼崇
政殿說書進國子司業改權直學士院拜中書舎人加
侍講直學士院淳熈九年卒年四十四特贈中大夫
李處全字粹伯徐州豐縣人邯鄲公淑之曽孫後遷居
溧陽天資超軼貫串古今忠誠許國寛大好賢慕劉杼
山之為人文章閎肆詩體兼衆長字畫遒麗登第繇宗
正寺簿遷太常丞知沅州提舉湖北茶鹽除秘書丞兼
禮部郎官遷殿中侍御史遂除侍御史母憂去朝奉祠
後知袁州處州移贑州未赴改舒州淳熈十六年卒于
任年五十九官至朝議大夫姪柄字子權知無為軍舒
州淳熈四年卒年四十二官至宣教郎
潘彚征字泰初寓居溧陽記問該洽議論醇正宗濓洛
先儒之學四薦三魁登嘉定甲戍第廷對剴切漫塘劉
公宰嘉其志不茍求學行才猷兼備深噐重之時杜丞
相範為湖州録參彚征為儀真郡文學漫塘遂併薦于
朝歴番陽推官安慶教班改宰崑山邑號難治人咸服
其亷平再調繁昌年六十有九自號鶴山狷叟亦近世
人物之賢者也
楊備字修之建平人也慶厯中為尚書虞部員外郎分
司南京上輕車都尉往復道出江上賦百篇二韻命曰
金陵覧古百題詩各註其事于題之下與南唐朱存詩
並傳于時
陳已字九成豫章武寧人也自幼能屬文通周禮及書
春秋亦工于詞賦壯遊金陵從學者衆因家于鎮淮橋
西之竹街受其業者與計偕登上第皆有聞于時晚年
厭科舉業潛心義理之學吟詩著書以自適淳祐中帥
閫嘗薦于朝稱其問學操守窮堅老壯將表章之遽以
疾終有周禮詳說四書講義南窗漫錄傳于世
紀少瑜許叔牙朱存朱舜庸並互見耆舊傳
　　貞女傳
貞義女史氏溧陽人吳王僚五年伍子胥去楚奔吳中
道而疾乞食溧陽值女子擊緜于瀬水筥中有飯子胥
跪而乞餐女子飯之子胥餐已欲去謂女子曰掩子壺
漿無令其露女子嘆曰嗟乎妾獨與母居三十年自守
貞明不願從適何宜饋飯而與丈夫越虧禮義妾不忍
也子行矣子胥行反顧女子已自沉于瀬水其後闔閭
十年子胥破楚入郢還過溧陽瀬水之上長嘆息曰吾
嘗飢乞食于女子女子飯我遂自沉而亡欲報以百金
而不知其家乃投金水中而去有頃一老嫗悲泣而來
或問曰何泣之悲乎曰吾女子往年擊緜于此遇一窮
途君子而輙飯之恐事泄自沉于水今聞伍君來不得
其償自傷虛死故悲耳人曰子胥欲報百金而不知其
家投金水中而去矣嫗遂取金以歸(李白記云皇唐葉/有六聖再造八極)
(鏡清萬方幽明咸熈天秩有禮自太古及今君君臣臣/烈士貞女采其名節尤章可激清頽俗者皆掃地而祠)
(之蘭蒸椒漿嵗祀㒺缺而兹邑貞義女光靈翳然埋𠖇/古逺琬琰不刻豈前修博達者為邦之意乎貞義女者)
(溧陽黃山里史氏之女也以家溧陽史闕書之嵗三十/弗移天于人清英潔白事母純孝手柔荑而不龜身漂)
(擊以自業當楚平王時王虐忠助讒苛虐厥政芟于尚/斬于奢血流于朝赤族伍氏怨毒于人何其深哉子胥)
(始來奔勾吳月涉星遁或七日不火傷弓于飛逼廹于/昭闗匍匐于瀨渚捨車而徒告窮此女目色以臆授之)
(壺漿全人自沉形與口滅卓絶千古聲凌浮雲激節必/報之讐雪誠無疑之地難乎哉借如曹娥潛波理貫于)
(孝道聶姊殞肆槩動于天倫魯姑棄子以却三軍之衆/漂母進飯没受千金之恩方之于此彼或易耳卒使伍)
(君開張闔閭傾蕩鄢郢吳師鞭屍于楚國申胥泣血于/秦庭我亡爾存亦各壯志張英風于古今雪大憤于天)
(地微此女之力雖云為之士亦焉能咆哮烜赫施于後/世耶望其溺所愴然低回而不能去每風號吳天月苦)
(荆水響像如在精魂可悲備惜投金有泉而刻石無主/哀哉邑宰滎陽鄭公名晏家康成之學世子産之才琴)
(清心閒百里大化有名主簿扶風竇嘉賔縣尉廣平宋/陟南郡陳然丹陽李濟清河張昭皆有卿材霸畧同事)
(相協緬紀英淑勒銘道周雖陵頺海竭文或不死其詞/曰粲粲貞女孤生寒門上無所天下報母恩春風三十)
(花落無言乃如之人擊漂清源碧流素手縈彼潺湲求/思不可秉節而存伍胥東奔乞食于此女分壺漿滅口)
(而死聲動列國義形壯士入郢鞭尸還吳雪/恥投金瀨沚報德稱美明明千秋如月在水)
　
　
　
　
　景定建康志巻四十九
欽定四庫全書
　景定建康志巻五十　　　宋　周應合　撰
拾遺
戰國策范環對楚懐王曰且王嘗用召滑於越昧之難
　越亂故楚南察瀬湖而野江東鮑氏註云察猶治也
　楚有而治之以江之東為野此言楚亂有唐昧之難
　而能得越地以召滑亂之也然鮑註瀬湖乃以為南
　陽之屬殆非也南陽未嘗屬越又與江東全不相近
　正謂溧陽之瀬水明矣
史記伍子胥去楚入宋奔鄭適晉還鄭奔吳槖載而出
　昭闗未至吳而疾止中道乞食張勃曰子胥乞食處
　在丹陽溧陽縣案昭闗在今和州含山縣北十八里
　正當孔道自昭闗趨溧陽甚近也
漢溧陽長潘乾元貞校官碑靈帝光和四年所立時嵗
　在辛酉杜少陵所謂骨立通神者蓋此𩔖也石淪於
　固城湖中紹興十三年癸酉溧水尉喻仲逺得之輦
　置聽事之側蓋相距九百六十二年矣時時見光采
　弓兵宿直或以䙝衣頓於趺上必夢大龜逐而齧之
　乾道戊子有官告院吏出職為尉顧碑字多闕蝕以
　為無用且厭人之來呼𨽻史曹彦與謀將沉之宅後
　廢沼内一寓客素好古為尉所敬聞其說往詰之尉
　慙謝而止邑宰陳容之為徙諸縣圃作屋覆焉至辛
　卯嵗金陵守作文一篇欲識石陰遣匠來甫鐫両字
　遭碎屑激入目旋易它匠皆然竟不能施工(夷堅/志)
校官碑長樂陳長方記曰両漢石刻多在闗中東南所
　存無幾吾友喻居中尉溧水得後漢光和中溧陽長
　潘君碑於固城湖之傍溧水故溧陽也風雨摧剥幾
　不可讀居中譯以今字四百餘其不可讀者尚數十
　因舉而置之官舍庶幾傳逺老杜八分歌稱苦縣光
　和尚骨立蓋苦老子廟碑是光和中八分書老杜稱
　以為最古以是校之未知先後
晉簡文帝命曲安逺為句容令吏部尚書王彪之執不
　從曰句容近畿三品佳邑豈可任卜術之人無才用
　者耶(王彪/之傳)
賀循為太子舍人時廷尉張闓住小市將奪左右近宅
　以廣其居乃私作都門早閉晏開人多患之訟於州
　府皆不見省㑹循出連名詣循質之循曰見張廷尉
　當為言及闓聞遽毁其門詣循致謝其為世所欽服
　如此(晉本/傳)
陸龜䝉云予為兒時在溧陽聞白頭書佐言孟東野貞
　元中以前秀才家貧受溧陽尉溧陽昔為平陵句縣
　南五里有投金瀬瀬南八里許道有故平陵城周千
　餘歩基址坡陁裁高三四尺而草木勢甚盛率多大
　櫟合數人抱叢篠䝉翳如塢如洞地窪下積水沮洳
　深處可活魚鱉軰大抵幽䆳岑寂氣候古澹可喜除
　里民樵罩外無入者東野得之忘歸或比日或間日
　乗驢後小吏驀投金瀬一往至則䕃木櫟隱叢篠坐
　於積水之旁苦吟到日西而還爾衮衮去曹務多廢
　弛令季操卞急不佳東野之為立白上府請以假尉
　代東野分其俸以給之東野竟以窮去吾聞滛畋漁
　者謂之暴天物天物不可暴又可抉摘刻削露其情
　狀乎使自萌卵至於槁死不能隐天能不致罰耶
洪内翰邁嘗言古今忠臣義士其名載於史册者萬世
　不朽然有不幸而冺没無傳者南唐後主時有淮人
　李雄當王師弔伐出守西偏不遇其敵雄以國城重
　圍不忍端坐遂東下以救之陣於溧陽與王師遇父
　子俱没諸子不從行者亦死他所死者凡八人李氏
　訖亡不霑褒贈其事僅見於吳唐拾遺錄頃嘗有㫖
　合九朝國史為一書他日史肯為列之於李煜傳庶
　足以慰斯人於泉下
南唐將亡數年前修昇元寺殿掘得古記視之詩也其
　辭曰莫問江南事江南事可憑抱雞昇寳位趂犬出
　金陵子建居南極安仁秉夜燈東隣嬌小女騎虎踏
　河氷王師以甲戌渡江後主寔以丁酉年生曹彬為
　大將列栅城南為子建也潘美為副將城䧟恐有伏
　兵命卒縱火即安仁也錢俶以戊寅年入朝盡獻浙
　右之地
江南保大中浚秦淮得石志案其刻有大宋乾德四年
　凡六字他皆磨㓕不可識令諸儒參騐乃輔公祏反
　江東時年號後太祖受命國號宋改元乾德江左始
　衰弱豈非威靈將及而符䜟先著也
南唐將亡前數年宫中人挼薔薇水染生帛一夕忘收
　為濃露所漬色倍鮮翠因令染坊染碧必經宿露之
　號為天水碧宫中競服之識者以為天水趙之望也
　開寳中新修營得一石記凡數百字𨽻書從頭云從
　他痛從他痛如此連寫至末云不為石子盡更書千
　萬箇從他痛從他痛不知其䜟也未幾王師渡江云
金陵才士鍾輻少年氣豪一老僧相之曰君及第則家
　亡時樊若水愛輻之才以女妻之及宴爾應詔洛中
　果中甲科由是狂放擕一女僕青箱過華州蒲城其
　宰乃故人延留累日一夕盛暑追凉縣樓痛飲而寢
　是夕夢樊氏出一詩示生怨責頗深詩云楚水平如
　練雙雙白鷺飛金陵幾多地一去不言歸生夢中愧
　謝戲答一篇曰還吳東下過蒲城樓上清風酒半醒
　想得到家春已暮海棠千樹必凋零既寤因趣裝歸
　至采石渡青箱心疼數刻暴卒生忽忽藁𦵏於一新
　墳之傍洎至家門巷空閒妻妾亡數月詢之親鄰樊
　亡之日乃夢於縣樓之夕也青箱𦵏處乃樊之塋地
　也不植他樹惟海棠數株葉蕚凋謝正符詩意鍾歎
　曰浮屠老僧之說信哉竟不仕隱於鍾山著書養氣
　年八十餘
陳喬仕江南為門下侍郎掌機宻後主之稱疾不朝喬
　預其謀及王師問罪誓以固守時張洎為喬之副嘗
　言於後主茍社稷失守二臣死之城䧟喬將死後主
　執其手曰當與我同北歸喬曰臣死之即陛下保無
　恙但歸咎於臣為陛下建不朝之謀斯計之上也掣
　其手去入視事㕔内語二僕曰共縊殺我二僕不忍
　解所服金帶與之遂自經後主求喬不得或謂張洎
　曰此詣北軍矣喬既死從吏撤扉而瘞之明年朝廷
　嘉其忠詔改𦵏後見其屍如生而不僵髭髮鬱然初
　求屍不得人或見一丈夫衣黃半臂舉手影自南廊
　而過掘得屍以右手加額上如所覩者
金陵人胡恢博物强記善篆𨽻臧否人物坐法失官十
　餘年潦倒貧困赴選集於京師是時韓魏公當國恢
　獻小詩自達其一聯曰建業闗山千里逺長安風雪
　一家寒魏公深憐之令篆太學石經因此得復官任
　華州推官而卒
徐常侍鉉仕江南日嘗直澄心堂每幞被入直至飛虹
　橋馬輙不進裂鞍斷轡箠之流血掣韁却立鉉貽書
　於餘杭沙門贊寧答云下必有海馬骨水火俱不能
　毁惟漚以腐糟隨毁者乃是鉉斸之二丈餘果得巨
　獸骨上脛可長五尺膝而下長三尺腦骨若梁柱積
　薪焚三日不動以腐糟漚之遂爛焉
南唐後主留心筆札所用澄心堂紙李廷珪墨龍尾石
　硯三物為天下之冠自李氏亡龍尾石不復出景祐
　中校理錢僊芝知歙州訪得其所乃大溪也李氏嘗
　患溪深不可入斷其流使由他道李氏亡居民苦溪
　之回逺導之如初而石乃絶僊芝移溪還故道石乃
　復出遂與端溪並行
元豐中王荆公在金陵東坡自黃北還日與公游盡論
　古昔文字公歎息謂人曰不知更幾百年方有如此
　人物東坡渡江至儀眞和游蔣山詩寄金陵守王勝
　之(益/勝)公亟取讀至峰多巧障日江逺欲浮天乃撫几
　曰老夫平生作詩無此二句又在蔣山時以近製示
　東坡坡云積李兮縞夜崇桃兮炫晝自屈宋没世曠
　千餘年無復離騷句法乃今見之荆公曰非子瞻見
　諛自負亦如此然未嘗為俗子道也
余為兒童時嘗聞祖母集慶郡夫人言江南有國日有
　縣令鍾離君與鄰縣令許君結姻鍾離女將出適買
　一婢以從嫁一日其婢執箕箒治地至堂前熟視地
　之窊處惻然泣下鍾離君適見怪問之婢泣曰㓜時
　我家父於此穴地為毬􁨀道我戲劇嵗久矣而窊處
　未改也鍾離驚曰而父何人婢曰我父乃両政前縣
　令也身死家破我遂落民間而更賣為婢鍾離君遽
　呼牙儈問之復質牙老更具得其實是時許令子納
　采有日鍾離君遽以書抵許令而止其子且曰吾買
　婢得前令之女吾特憐而悲之義不可久辱當以吾
　女之奩篚先求壻以嫁前令之女也更俟一年别為
　吾女營辦嫁資以歸君子可乎許君答書曰蘧伯玉
　恥獨為君子君何自専仁義願以前令之女配吾子
　然後君别求良奥以嫁君女於是前令之女卒歸許
　氏祖母語畢歎曰此等事前軰之所常行今則不復
　見矣余時尚㓜恨不記二令之名姑書其事亦足以
　激天下之義矣
興化尉胡滋其妻宗室女也自言夢人衣金紫云王待
　制來為夫人兒妻尋産子介甫聞之自京師至金陵
　與夫人常坐於船一簾下見船過輙問得非胡尉船
　乎既而得之舉家悲喜亟撫視涕泣遺之金帛不可
　勝數邀與俱還金陵滋言有捕盗功應詣銓求賞介
　甫使人為營致除京官留金陵且半年欲匄其兒其
　母不可乃遣之
金陵道士章齊一善為詩好嘲詠一被題目即日傳誦
　人皆畏之凡四百餘篇曲盡其妙後得疾嚼舌而死
建炎車駕南渡百僚倉皇渡江舟人乗時射利停橈水
　中每渡一人必須金一両然後登船是時葉宗諤為
　將作監逃難至江滸而寔不擕一錢徬徨無措忽覩
　婦人於其側美而艶語葉云事有適可者妾亦欲渡
　江有金釵二隻各重一兩宜濟二人而渉水非女子
　所習公幸負我以趨葉從之且舉二釵以示篙師肯
　首令前婦人伏於葉之背而行甫扣船舷失手婦人
　墜水而没葉獨得逃生悵然以登南岸葉後以直龍
　圗閣帥建康其家影堂中設位云揚子江頭無姓名
　婦人豈鬼神託此以全其命乎
陳侍郎巖肖云紹興初予之官建康艤舟溧陽郵亭見
　壁間題云十年棄微官歸來事却掃扁舟訪安期要
　覓如瓜棗不知膏粱珍惡食時自好田園苦無多生
　理何草草濁酒時一樽孤斟從醉倒然不著名氏不
　知何時所作觀其言淡而旨逺决非汩没名利而不
　知返者也
溧陽豪民吳璋以財橫鄉曲非特外人畏之其家子弟
　亦甚嚴憚每坐堂上則無敢過其前必先穴壁覘窺
　伺璋不在方敢入弟十九郎者因窺隙見金紫人向
　堂立後有服朱緑數人少長儼列驚異之疾走入門
　乃無所覩私竊自喜以為家慶殊未艾既而璋以不
　法為邑丞龔鎏所治至於竄流逺方弟亦連坐黥徙
　袁州家貲皆估籍劉侍郎岑買其居緣居室之故為
　請袁守免其弟歸因得服役門下適劉當嵗除享祀
　偶於壁隙窺之金朱綠袍恍然曩日所見者始以語
　人
碧服周先生者常州人以善相游公卿間劉侍郎致仕
　寓居溧陽周往從之嘗從容薄暮起曰侍郎明日有
　隕墜敗面之厄劉曰當來其食以驗不然當罰爾曰
　定矣旦未及食鄰家失火劉倉卒奔避礙於戸限仆
　地面傷焉其他大率𩔖此
劉侍郎以先世葬烏程之杼山故自號杼山居士杼山
　曽祖述字孝叔熙寧中為御史知雜以忤荆公出知
　江州温公折簡與孝叔有道勝名立之語杼山既居
　溧陽乃以道勝名其堂
淳熙十一年溧陽倉斗子坐盗官米黥配而籍其家得
　草書二軸題云庚申嵗書其名權花押正如一劔之
　狀蓋鍾離翁也其詞云露滴紅蘭玉滿畦閒拖象屐
　到峰西但令心似蓮花潔何必身將槁木齊古塹細
　香紅樹老半峯殘雪白猿啼雖然不是桃花洞春至
　桃花亦滿溪李粹伯䟦之曰字畫放逸有翔龍舞鳳
　之勢脫去尋常畦逕非得於心而應於手者不能爾
　飄然神僊風度固有所本云眞本藏於建康府治軍
　資庫絹素褾飾處皆斷裂獨字畫不動庚申嵗者豈
　非藝祖創業建隆元年乎
洪輯居溧陽縣西寺事觀音甚敬㓜子佛䕶病痰喘醫
　不能治凡五晝夜不乳食證危甚呼醫杜生診視之
　杜曰三嵗兒抱病如此雖盧扁復生無如之何矣輯
　但憂泣辦凶具而其母以嘗失孫愁悴尤切輯益窘
　懼投哀請禱於觀音至中夜妻夢一婦人自後門入
　告曰何不令服人参胡桃湯覺以語輯洒然悟曰是
　兒必活此蓋大士垂教耳急取新羅参寸許胡桃肉
　一枚不暇剥治煎湯灌兒一蜆殻許喘即定再進遂
　得睡明日以湯浸去胡桃皮取净肉入藥與服喘復
　作乃只如昨夕法治之信宿有瘳此藥不載於方書
　蓋人参定喘而帶皮胡桃則歛肺也
溧陽甓橋巫能以異法治骨鯁雖與被鯁者相去逺或
　不見其人亦可療淳熙九年長巷村人王四因食鵝
　遭鯁三日不能下飲食盡隔勢且死遣子持錢詣巫
　巫即於竈内取灰篩布地上炷香焚鏹誦呪召神結
　印次以葦筒作小犂狀耕灰中云此骨甚深凡耕至
　一再筒中忽微有聲亟傾注水盌間乃鵞翅骨也甓
　橋距長巷四十里王氏子還家父平復已半日矣其
　病之淺者一犂即愈云
建炎初有婦人題黃連歩接官亭之壁云妾鄱陽人也
　女工之外從事詩禮不幸嚴霜下墜泰山其頽飄泊
　一身所適非偶薰蕕同器情何以堪昨浮家洞庭怒
　㠶一張良人倐為鬼錄吁臣不事二主女不事二夫
　其奈何哉偶擕稚子來登客亭感時傷心遂成小絶
　知我者其天乎詩云故里蕭條一望間此身飄泊歎
　空還感時有恨無人說愁歛雙蛾對暮山
聖湯延祥温湯元序金陵屬邑溧水溧陽舊多蠱毒丞
　相韓滉之為浙西觀察也欲更其俗絶其源終不可
　得時有僧住竹林寺每絹一疋易藥一圓逺近中蠱
　者多獲全濟値滉小女有惡疾浴於鎮之温湯即愈
　乃盡捨女之粧奩造浮圖廟於湯之右謀名僧以蕆
　寺事有以竹林市藥僧應之滉欣然迎置且求其藥
　方久之僧始獻於是其法流布仍刋石於二縣之市
　唐末䘮亂石不復存而温湯之寺至今在焉鎮之大
　族夏氏世傳其法藥以温湯為名誌其所自也温湯
　元方五月初桃皮末(二錢/生用)螌蝥末(一錢先以麥/麩炒去翅足)大□
　末(二錢/生用)右三味以米泔淀為圎如棗核形如中一切
　蠱毒食前用米泔下一圓修合時於淨室中切忌婦
　人孝子猫犬見崇寧間住持僧智淳得其方於府帥
　曾氏家
南唐李後主獵青龍山一牝狙觸網見主雨淚稽顙屢
　指其腹主戒虞人保守之是夕誕二子還幸大理寺
　親錄囚繫一大辟婦以孕在獄未幾産二子煜感牝
　狙之事罪止於流其山去城東二十五里
溧水縣東南二十五里有烏鯉廟昔民有女感黒龍於
　田野歸而有娠後産鯉魚投於水中復能變化隨母
　所後乘雲而去母亡每春時必來墳所鄉人因立廟
　祠焉
開寳七年南唐後主金陵苑囿中鹿忽一旦人語牧者
　叱之鹿亦叱牧者曰明年今日汝等俱為鬼物苑囿
　荒凉焉能拘我明年王師渡江牧者俱死鬬敵苑囿
　亦廢矣
裴長史新羅國人忘其名後主朝行建州長史開寳八
　年王師攻金陵未下建州守查元方知長史善伎術
　進赴金陵五月路由歙州長史託疾不行宻告刺史
　龔□儀監軍軫鎬曰有狀託以附奏言金陵事者五
　一金陵立春節後出災謐寧無事二潤州不過九月
　當䧟三朱令贇舟師氣候不過池州四江州血氣覆
　城明年春末夏初血塗原野五大朝明年十月有大
　喪後皆如其言
杜秋娘李錡妾也錡滅籍入宫有寵於景陵後賜歸故
　鄉杜牧過金陵為之賦詩牧謂秋為金陵女國史補
　本事詩云李錡之擒婢配掖庭者曰鄭曰杜杜名秋
　娘建康人也有寵於穆宗穆宗即位以為漳王傅姆
　太和中漳王得罪國除詔賜秋歸老故鄉中書舍人
　杜牧為詩以唁之(詩云京江水清滑生女白如脂其/間杜秋娘不勞朱粉施老濞即山)
　(鑄後庭千蛾眉秋持玉斚飲與唱金縷衣濞既白首/叛秋亦紅淚滋吳江落日渡灞岸緑楊垂聨裾見天)
　(子盼眄獨依依椒壁垂錦幕鏡奩蟠蛟螭低鬟認新/寵窈窕復融怡月上白璧門桂影凉參差金階露新)
　(重閒捻紫簫吹莓苔夾城路南苑雁初飛紅粉羽林/仗獨賜辟邪旗歸來煮豹胎饜飫不能飴咸池昇日)
　(慶銅雀分香悲雷音後車逺事往落花時燕禖得皇/子壯髮緑緌緌畫堂授傅姆天人親捧持虎睛珠絡)
　(褓金盤犀鎮帷長楊射熊館武帳弄啞咿漸抛竹馬/戲稍出舞雞竒嶄嶄整冠珮侍宴坐瑤池眉宇儼圖)
　(畫神秀射朝暉一尺桐偶人江充知自欺王幽茅土/削秋放故鄉歸觚稜拂斗極囘首尚遲遲四朝三十)
　(載似夢復疑非潼闗識舊吏束髪已如絲却喚吳船/渡舟人争得知歸來四鄰改茂苑草菲菲清血灑不)
　(盡仰天知問誰寒衣一匹素夜借鄰人機我昨金陵/過聞之為㱆欷自古皆一貫變化安能推夏姬滅兩)
　(國逃作巫臣妻西子下姑蘇一舸逐鴟夷織室魏豹/俘作漢太平基誤置代籍中両朝尊母儀光武紹高)
　(祖本係生唐兒珊瑚破高齊作婢舂黃糜蕭后去揚/州突厥為閼氏女子固不定士林亦難期射鈎後呼)
　(父釣翁王者師無國要孟子有人毁仲尼秦因逐客/令柄歸丞相斯安知魏齊首見斷厠中屍給喪蹶張)
　(軰廊廟冠峩危珥貂七葉貴何妨戎虜支蘇武却生/還鄷通終死饑主張既難測翻覆亦其宜地盡有何)
　(物天高復何之指何為而捉足何為而馳耳何為而/聼目何為而窺已身不自曉此外何思惟因傾一樽)
　(酒題作杜秋詩愁來/獨長詠聊可以自怡)
李珦字温叔都官外郎之㓜女也八嵗能作詩後適江
　夏人王常同泛舟射利江湖間婁徹為江州清風亭
　記常方歎美珦曰未之盡也何不云好山綠水萬里
　有盡處清風明月千古無老時一日舉其文示徹徹
　卒用其言為破題不久常死珦溺舟於三山磯下後
　三日尸忽出於水中土人異之為立廟熙寧中都山
　張芝過廟作三絶焚於廟中(一云風軟潮生江水早/遥峯隱隱漫寒青自從)
　(香骨沉波底獨我為詩弔爾靈二云軋軋櫓聲離逺/浦瀟瀟㠶影落寒濤慇懃瀝酒陳佳果將此深心慰)
　(寂寥三云江雨初晴逺岸低心因啼鳥陡/思歸爾如㑹我題詩意魂夢相求一處飛)既夜一青
　衣召云娘子奉俟久矣芝曰娘子為誰青衣曰早來
　獻詩與誰耶芝乃悟見一婦人謂芝曰早來佳章欲
　託以夢寐是或不眞不能盡所懐故求面見妾溺此
　時水官令賦詩及校九江㑹源錄一夕而畢水官大
　悅令江神出其尸顯其靈今有祠在此血食於人謝
　子之詩意所不敢當答以詩(梅天半霽江水漲水摇/花影紅蕩漾東風抛雨)
　(過江西截江一瞬生銀浪闇然不見鷗鷺飛漁唱四/沉煙暝蕩忽然晴霽碧雲濶水色天光月下上柳風)
　(和軟浪無聲客櫓嘔軋中流鳴両岸沙頭捻翠女嬉/笑擕手相將行秋入空江源水静澄流一碧如寒鏡)
　(逺㠶滅没入雲中菱唱微茫晚風暝西風脫木露三/山隱隱樵居亂石間霜猿哀落巖前月杜宇枝開更)
　(啼血篷窗風𦂳客衣單中夜危腸幾欲絶我本名家/閨中女聘得良人共途路相將雲水二十年所得歡)
　(心亦無數豈期天禍及一身夫死身沉大江去猛風/吹雲無定蹤盡日隂愁難得雨秋高水冷白骨寒孤)
　(兒稚女歸何處因公遺我白玉篇慰此窮泉/生和氣明朝僊舸宿何州回首寒江煙雨暮)芝見詩
　嘆賞久之俄出白金二百星贈芝曰煩礲一石載妾
　前事亦有奉報芝受其金送芝出幄則已五鼓矣芝
　後因循不為立石舟再過三山磯下幾至傾覆是夕
　又夢其女深詬責之事見翰林名談
晉譙閔王承遭王敦之難其子無忌以年小獲免咸和
　中無忌拜散騎侍郎累遷屯騎校尉中書黃門侍郎
　江州刺史褚裒當之鎮無忌及丹陽尹桓景等餞於
　板橋時王廙子丹陽丞耆之在坐無忌志欲復讐㧞
　刀將手刃之裒景命左右救捍獲免御史中丞車灌
　奏無忌欲専殺人付廷尉科罪成帝詔曰王敦作亂
　閔王遇禍尋事原情今王何責然公私憲制亦已有
　斷王當以體國為大豈可尋繹由來以亂朝憲主者
　其申明法令自今以往有犯必誅於是聽以贖論
晉元帝渡江隨帝有王離妻者洛陽人將洛陽舊火南
　渡自言受道於祖母王氏傳此火并有遺書二十七
　巻臨終使行此火勿令斷絶火色甚赤異於餘火有
　靈騐四方病者將此火煑藥及灸諸病皆愈轉相妖
　惑官司禁不能止及季氏死而火亦絶時人號其所
　居為聖火巷在今縣東南三里禪衆寺直南出御街
　又齊武帝末年先是匈奴中謠言云赤火南流喪南
　國於是匈奴始規為冦帝方患而憂之是嵗果有沙
　門從北來齎此火而至火色赤於常火云可治疾貴
　賤争取之多得其驗二十餘日京師咸云聖火詔使
　吏澆滅之而民亦有竊蓄者治病先齊戒以火炙桃
　板七炷而疾愈吳興丘國賔竊還鄉邑邑人楊道慶
　虛疾二十年形容骨立依法炙板一炷即痊是月武
　帝崩(建康寔/錄注)
愍帝建興五年春正月琅邪王出師路北躬環甲胄移
　檄天下徵兵時有玉册見於臨安白玉麒麟神璽出
　於江寧其文曰長壽萬年日有重暈皆以為中興之
　象
國史纂異云王羲之告誓文今之所傳即其藁本不具
　年月日其真本維永和十年三月癸卯朔九日辛亥
　而書亦真開元初潤州江寧縣瓦官寺修講堂匠人
　於鴟吻竹筒中得之與一沙門至八年縣丞李延業
　求得上岐王以獻便留内不出王家失火圖書悉為
　灰燼此書亦見焚矣
張舜民芸叟曰李後主雜記數千言德慶堂題榜大字
　如截竹木小字如聚鍼丁似非筆迹所為者歐陽永
　叔謂顔魯公書正直方重如其為人若以書觀李後
　主可不謂之倔强丈夫哉然亦何柔弱□骳之甚也
　孔子所謂以貎取人失之子羽聖人親見其面猶不
　能知其心况以字畫揆人者哉(徳慶堂字刻在/清凉寺今存)
西清詩話曰自古文人雖在艱危困踣之中不忘於述
　作蓋性之所嗜雖鼎鑊在前不䘏也况下於此者乎
　後主在圍城中猶書長短句未就而城破所謂櫻桃
　落盡春歸去蝶翻金粉雙飛子規啼月小樓西曲欄
　珠箔惆悵巻金泥門巷寂寥人去後望殘煙柳低迷
　嘗見殘藁㸃染晦昧心方危窘意不在書耳
昔黃太史有䟦王荆公書陶隱居墓中文云熙寧中金
　陵丹陽之間有盗發墓得隱起塼於塜中識者買得
　之讀其書蓋山中宰相陶隱居墓也其文尤高妙王
　荆公常誦之因書於天慶觀齋堂壁間黃冠遂以入
　石予常欲摹刻於𤏡道有李祥者欣然礱石來請斯
　文既高而王荆公書法似晉宋間草書此固多聞廣
　見之所欲得也(今刻石江/東漕廨)
晉戴安道年十嵗在瓦官寺畫王長史見之曰此童非
　徒能畫亦終當致名但恨吾老不見其盛耳(見世說/新語)
顧愷之建康寔錄注云京師寺記興寧中瓦官寺初置
　僧衆設㑹請朝賢鳴刹注疏其時士大夫無有過十
　萬者顧愷之字長康直打刹注一百萬長康素貧時
　以為大言後寺成僧請勾疏長康曰宜備一壁遂閉
　戸往來一百餘日畫維摩一軀工畢將欲㸃眸子謂
　寺僧曰第一日開見者責施十萬第二日開可五萬
　第三日可任例責施及開戸光明照寺施者填塞俄
　而果百萬錢也(蘇魏公題維摩像據畫體工用云顧/生首創維摩詰像有清羸示病之容)
　(隱几忘言之状陸探微張僧繇效之終不能及至唐/寺廢杜牧之為池州刺史道過金陵歎其將圯募工)
　(搨冩十餘本遺好事者其一乃汝隂太守某人也不/能擕去至今置於州廨亟相臨淄公鎮潁日嘗語從)
　(事鑱石以記其始末嘉祐壬寅予領郡事暇日數取/以觀之案長康晉人故所畫服飾器用皆當時所尚)
　(其意態位置非常畫之比也杜本已為後人竊取今/所存者蓋再經謄榻矣而氣象超逺髣髴如見當時)
　(之人物已可愛也况牧之所傳乎况長康之真跡乎/韻語陽秋云荐經兵火壁既不存而畫亦不可得見)
　(往嵗京口都潔聖與來為建康總領詢維摩不存之/因寺僧莫能答因語之日某守南雄嘗有人示石碣)
　(云唐會昌中杜牧嘗寄瓦官維摩摹本於陳潁張彦/逺刻於郡齊某因求潁之本又刻於南雄尚有墨本)
　(在篋笥以付予宜刻之戒壇庻幾舊物復歸而觀者/皆知顧筆神妙果如此亦可謂戒壇之異事僧乃刻)
　(之/)
梁張僧繇名畫錄云金陵安樂寺畫四龍不㸃睛每云
　㸃之則飛去人以為妄誕因請㸃之須臾破壁二龍
　乗雲上天未㸃睛者見在初吳曹不興圖青溪龍僧
　繇見而鄙之乃廣其象於龍泉亭其畫留在祕閣時
　未之重至太清中震龍泉亭遂失其壁方知神妙又
　天皇寺明帝所置也内有栢堂僧繇畫廬舍那佛及
　仲尼十哲帝怪問釋門内如何畫孔聖僧繇曰後當
　頼此爾及後代滅佛法焚天下寺塔獨以殿有宣尼
　像乃不令毁
開寳中王師伐金陵所得府藏悉充軍中之賞有歩卒
　李貴徑入佛廟得建康人王齊翰所畫十六羅漢鬻
　於市有富商劉元嗣以白金四百兩請售之元嗣入
　郁復質於相國寺普滿墖主清教處及元嗣往贖並
　為所匿訟於京師時真宗方尹京按證其事清教辭
　屈乃出元畫為真宗嘉歎各賜白金十兩釋之後十
　六日即位名曰應運國寳羅漢藏於祕府(聖宋名/畫錄)
艾宣金陵人工畫花竹翎毛孤標雅致别是風規敗草
　荒榛尤長野趣又有昇州厲昭慶工佛像尤長於觀
　音句容郝登以丹青自樂周文規能畫鬼神冕服車
　器人物昇元中命圗南莊最為精絶江寧沙門已然
　畫煙嵐晚景當時稱絶建康蔡潤善畫舟船及江湖
　水勢曹仲元工畫佛道鬼神竺夢松工畫人物女子
　宫殿臺閣顧德謙工畫人物劉道士工畫佛道鬼神
　(圖畫見/聞志云)
王荆公晚年刪定字說出入百家語高而意深嘗自謂
　平生精力盡於此書好書者從之請問口講手畫終
　席幾至千餘字金華俞紫琳清老嘗冠禿巾衣埽墖
　服抱字説逐荆公之驢往来法雲定林過八功徳水
　逍遥洊亭之上龍眠李伯時曰此勝事不可以無傳
　也遂畫以為圖(韻語陽秋曰京師學士院有燕侍郎/山水闕                生綃闕)
　(五峯暮雲樓閣有闕/與此同後張天闕)　　　　　　　　(遥望鍾山/東髣髴鍾)
　(山與闕然身在畫圖中/)
　
　
　
　
　
　
　
　
　
　景定建康志巻五十
