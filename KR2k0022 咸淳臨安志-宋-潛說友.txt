#+TITLE: 咸淳臨安志-宋-潛說友
#+DATE: 2016-06-11 12:21:46
#+SOURCE: github.com/kanripo/KR2k0022 master 1776bbc1                
欽定四庫全書　　　　史部十一
　咸淳臨安志　　　　　　地理𩔖三(都會郡縣之/屬)
　　提要
　　　　(臣/)等謹案咸淳臨安志九十三卷元潛説友
　　　　撰説友字君髙處州人宋淳祐甲辰進士咸
　　　　淳庚午以中奉大夫權户部尚書知臨安軍
　　　　府事封縉雲縣開國男時賈似道勢方熾説
　　　　友曲意附和故得進越四年以誤捕似道私
　　　　秫罷明年起守平江元兵至棄城先遁及宋
　　　　亡在福州降元受其宣撫使之命後以官軍
　　　　支米不得王積翁以言激衆遂為李雄剖腹
　　　　死其人殊不足道而其書則頗有條理前十
　　　　五卷為行在所録記宫禁曹司之事自十六
　　　　卷以下乃為府志區畫明晰體例井然可為
　　　　都城紀載之法其宋代詔令編于前代之後
　　　　則用徐陵玉臺新咏置梁武于第七卷例也
　　　　他所序錄亦理析條分可資考据故明人作西
　　　　西湖志諸書多採用之朱彝尊謂宋人地志
　　　　幸存者若宋次道之志長安梁叔子之志三
　　　　山范致能之志吳郡施武子之志會稽羅端
　　　　良之志新安陳夀老之志赤城每患其太簡
　　　　惟潛氏此志獨詳然其書流傳既久往往闕
　　　　佚不全舊無完集彝尊從海鹽胡氏常熟毛
　　　　氏先後得宋槧本八十卷又借抄一十三卷
　　　　而其碑刻七卷終闕無可考補今亦姑仍其
　　　　舊焉乾隆四十六年正月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
咸淳臨安志原序
恭惟聖宋受命奄甸萬方大明中天爝燐自息廼太平
興國三年吳越以其地歸我職方氏是嵗杭始置守丞
建炎陞府遂為行在所按府志杭舊屬會稽禹於此舍
航而陸故名恭聞光堯大駕初臨登郡治中和嘗作為
歌詩慨懐夏后氏之烈聖心曠數千百載而神交固有
幾乎禹迹之外其亦見夫流風通俗得過化之所存而
有感焉耳嘗試觀之有車舡橇􁆬之蹟故其人至于今
忠以勤有苗山封爵功徳之會故其人至于今勸於為
善有織貝橘柚之貢故其人至于今知尊君而愛親錢
氏生長其間性習自然國三世四王而終不失其臣節
迨宋之興也深察夫人心歸徳之天如川斯赴莫之能
止則一旦决然舍去其固有之業以受命于朝忠懿誠
忠矣抑杭之人何莫非忠懿天地之間燥濕風雲萬物
一氣杭獨為天下先者以先王聲教之所漸者逺知帝
王正統所在焉故也自時厥後我國家眎之如在甸服
率選公卿大臣寵綏之豈徒以地大故要必有所甚重
者湛恩醲化涵浸滋久益固結而不可解南渡艱難之
際旄倪提攜左簞右壺牛酒相屬於道頓首六虯之下
如見父母誓有殞無貳雖屢更大震撼而莫之變迄用
永我命於兹新邑迹是三百秊間杭之有功於國家也
甚大而祖宗之有徳於杭亦深矣開慶羣小誤國召戎
一時謀臣或倡異議幾摇根本賴先皇帝蔽自上志獨
倚今太傅辯章國公外頓八紘内維九鼎宗廟社稷之
靈恃以妥寜卒之披攘䝉霿再奠宇宙至今八街九陌
歌鼔四時徃徃相與咨欷不圖復見今日烏乎我理宗
有徳於杭也不又大歟杭之福諸夏之福也肆皇上克
篤前烈宅中圖大不以愚臣為不肖命殿是邦幸遇朝
廷治平年穀屢登浩穰之府化為簡静因得以蓋其疵
粃暇日視故府閲郡乗或病其漏且舛乃葺而正之增
而益之凡為圖為表為志摠百卷而冠以行在所録尊
王室也既成上之天府以備攷數之萬一焉禹貢稱冀
州既載釋者謂以貢賦役事載之書其於天子所自治
之國謹重固如此九州攸同言歸舊京聖子神孫尚克
念我光堯懷禹之遺志云中奉大夫權户部尚書兼詳
定勑令官兼知臨安軍府事兼管内勸農使兩浙西路
安撫使馬歩軍都總管兼㸃檢行在贍軍激賞酒庫所
縉雲縣開國男食邑三百户潛說友謹序
欽定四庫全書
　咸淳臨安志卷一　　　　宋　潜說友　撰
行在所録
　　　　序録
(闕/)
　　　　駐蹕次第
建炎三年二月壬戌髙宗皇帝車駕自揚州幸杭州○
　四月癸丑殿中侍御史王庭秀請進幸江寜○丁夘
　發杭州(朝散郎前秀州司録事洪皓上疏論今内患/甫平外敵方熾若輕至建康恐金人乘虗侵)
　(軼宜遣近臣先往經營庻事告辦鳴鸞未晩/也時朝議已定不從五月乙酉至江寜府)七月辛
　夘陞杭州為臨安府○閏八月丁丑朔御筆朕欲定
　居建康不復移蹕與夫右趨鄂岳左駐吳越山川形
　勢地利人情孰安孰危孰利孰害三省可示行在職
　事管兵官條具以聞始張浚建武昌之議是日百官
　封事皆言岳鄂道逺饋餉難繼又慮上駕一動則江
　北羣盗乗虛過江翌日輔臣入對卒定東巡之策○
　丁亥上召諸將問以移蹕之地張浚辛企宗勸上自
　岳鄂幸長沙○戊子吕頤浩等入對上曰浚企宗不
　敢戰故欲避於湖南朕以為金人所恃者騎衆耳浙
　西水鄉騎雖衆不得騁也○壬辰監都進奏院周元
　曜自京太廟奉迎藝祖以下神位九室至臨安○壬寅
　車駕發建康○十月癸未車駕自建康府至臨安府
　○庚寅幸浙東○壬辰至越州
四年四月韓世忠蹙敵江上吕頤浩請上幸浙西○甲
　申下詔親征御史中丞趙鼎言當竢浙西寜静及建
　康之寇盡渡江然後回蹕
紹興元年十一月戊戌詔以會稽漕運不繼移蹕臨安
二年正月丙午車駕自紹興府幸臨安府
四年十月丙子上諭輔臣曰朕已屈已講和而金復肆
　侵陵朕當親總六軍往臨大江決於一戰遂詔親征
　○丁丑以參知政事孟庾為行宫留守○戊戌發臨
　安府奉天章閣祖宗神御以行(壬寅入居/平江行宫)
五年二月壬午車駕自平江府幸臨安府先是正月癸
　亥參知政事孟庾上表恭請車駕還臨安府詔答曰
　朕夙嚴戎駕底定邉虞小次舎於吳門往宅師於建
　鄴載念江山之勝屢經兵火之餘雖有司板築以時
　并繕官府城池之役顧斯民襁負而至尚無邑屋廬
　舍之依復覽封章力祈還幸見官儀而思漢諒南北
　之一心從仁人而居邠亦父老之誠意勉徇來牘暫
　議回轅想遲警蹕之音益慰羽旄之喜可依所請暫
　回臨安府駐蹕户部侍郎兼權知臨安府梁汝嘉率
　本府父老僧道士庻上表迎回車駕是日賜臨安府
　官吏軍民等詔書曰朕萬騎時巡方圖逺略九廟未
　復其敢奠居比臨江上之師覬殄目中之冦遂頒前
　詔暫議還轅汝等並傾向日之心咸起望雲之意有
　嘉愛戴諒慰忠忱遂以二月丁丑發平江
六年八月甲辰手詔略曰干戈未息疆埸多虞遣戍經
　時不離甲胄飛芻越險久棄室家爾則效忠朕寜不
　愧是用當饋投匕未明求衣弗辭馬上之勞以便軍
　中之務諒彼同舟之衆知我發軔之情咨爾有官各
　揚其職布告中外悉使聞知時張浚自江上歸力陳
　建康之行為不可緩朝論不同上獨從其計眉州布
　衣師維籓上中興十策請車駕視師下其議於朝浚
　以為可用會諜報劉豫有南窺之意趙鼎乃議進幸
　平江○九月丙寅發臨安府(癸酉次/平江)
七年三月辛未幸建康
八年二月戊寅車駕自建康府幸臨安府先是七年閏
　十月趙鼎議回蹕臨安(趙鼎事實曰上議回鑾諸公/初無異議鼎獨曰今日復回)
　(臨安四方必謂朝廷但務退縮無興舉之意豈知陛/下聖算初不如此今固不可户曉唯是他日淮上有)
　(警却須前進皷作諸軍庻幾進退合宜上嘉納於是/降㫖先發百司使民間預知乃以建康守臣兼行宫)
　(留守示往復兩都居無常所盖自十二月降㫖/至明年二月始離江左期既不廹上下帖然)以明
　年二月七日起發(上因諭趙鼎曰建康諸官司及百/官廨舍皆令照管他時復來幸免)
　(更營造以傷民力鼎等奏已令建康府拘收且言金/人遂以大河之南歸我當且駐蹕建康以俟經營)
　既至遂下詔曰昔在光武之興雖定都於洛而車駕
　往返見於前史者非一用能奮揚英威遞行天討上
　繼隆漢朕甚慕之朕荷祖宗之休克紹大統夙夜危
　懼不常厥居比者巡幸建康撫綏淮甸既己申固邊
　圉奬率六軍是故復還臨安内修政事繕治甲兵以
　定基業
　　　　宫闕一
大内
　在鳯凰山即杭州州治建炎三年二月詔以為行宫
　(時執政奏屋宇隘窄上猶以/百官六軍未得所居不御)紹興元年十一月詔守
　臣徐康國措置草創(有㫖不得華餙僅蔽風雨足矣/未睱丹雘亦無害時修内司乞)
　(造三百間/詔减二百)二年九月南門成詔名曰行宫之門三年
　詔梁汝嘉創廊廡於南門之内(以百官遇雨/泥行非便)十八年
　名南門曰麗正北門曰和寜(門外各有百/官待漏院)東苑門曰
　東華二十八年增築皇城東南之外城時禁中間有
　營建大率因事立制務在儉樸列聖相承罕所增益
　内廷事秘臣下不能詳知今載大畧如左
　文徳殿
　　正衙　六參官起居　百官聴宣布
　　紹興十二年建
　　　紫宸殿
　　　　上夀
　　　大慶殿
　　　　朝賀
　　　明堂殿
　　　　宗祀(詳見後/明堂門)
　　　集英殿
　　　　策士
　　　　　以上四殿皆即文徳殿隨事掲名
　垂拱殿
　　常朝　四參官起居
　　紹興十二年建
　後殿
　　淳熈六年間建
　延和殿
　　垂拱及後殿之後皆有此殿遇聖節冬至正旦寒
　　食大禮齋宿(或避殿/)則御焉
　崇政殿
　　即祥曦殿
　福寜殿
　　御寢
　復古殿
　　髙宗皇帝建理宗皇帝重修御製記曰復古殿者
　　髙宗皇帝燕閒之所御也惟帝以聖神文武之資
　　履中天艱難之運飈回霧塞民莫底寜先物沈㡬
　　皇威耆定遂能削平羣冦攘却外夷炎徳重輝系
　　隆帝統皇皇乎中興之功視周宣王漢世祖盖有
　　光焉内殿禁嚴名曰復古以為省覽延訪之所厥
　　既躋時乂安王度鼎飭謨烈(闕/)　　垂祐無窮如
　　豐水有芑數世之仁而兹實源委之所發也如日
　　月照臨顯於西土而兹實光躔之所舎也固宜億
　　萬斯年昭掲敬仰歳久弗葺䆮成陊圮其可緩歟
　　臣以寡昧紹休聖緒奉先帝宫室常恐羞之何敢
　　興創竊嘗肅瞻斯殿有慨慕風烈之心庶幾萬一
　　之願因宿儲餘材益以禁帑命工繕修舊規是仍
　　堅實是務無有逾侈落成協吉忱念保邦致治莫
　　不有本我髙宗皇帝儲精蠖濩明見萬里聖心所
　　運與天同大蓋不勉而中不思而得從容中道上
　　聖之道也臣之菲冲奚可言此惟當堅持誠心祗
　　率憲度周旋遵守如親面命聴言接下則惟忠直
　　是尚安邉厚民則惟恵信是先兼咨訪之長戒清
　　明之汩日積月累可測知祖道之淵源以養天下
　　而愧未能也謹登載梗概併庸自警且以來忠告
　　之善又御製詩曰烈祖謀詒燕冲人命紹龜禁嚴
　　瞻復古締創想當時鳳紀因多厯翬飛欲寖隳端
　　居常念此凉徳恐羞之勉輯炎興業新還舜禹規
　　棟驤非玉瑱樸斵僅塗茨咫尺羮墻見延洪典則
　　貽𬗟懐光宅舊儼若煥章垂聖志惟先定鴻名寓
　　有為風烟沈廟算天日俯疇咨屏翰環方召言謨
　　富卨䕫權綱歸總攬制度永維持養士翔鴛鷺蒐
　　兵振虎貔宣王脩政日光武中興時文治綏函夏
　　英威鬯逺夷萬年丕顯績三紀太平基繼述慙非
　　稱規恢動慨思肯堂心翼翼景行日孜孜載繹車
　　攻雅宜賡考室詩告成書梗概拜手緝蕪辭
　損齋
　　紹興二十八年十一月内出御製親札損齋記石
　　本賜羣臣諭宰執曰朕宫中嘗闢一室名為損齋
　　屏去聲色玩好置經史古書其中朝夕燕坐亦嘗
　　作記以自警記曰嘗謂當天下之正位撫域中之
　　萬㣲茍日徇異物而無以立其獨則多見弊精神
　　疲志意而不知止廣宴㳺事不急而牽於愛膠膠
　　擾擾莫收其放心顧能回光抑損之道豈不較然
　　有感於斯且漢唐之君樂道為切而未燭元覽者
　　武帝以雄心内慕神仙外攘夷狄窮兵黷武天下
　　騷然矣非用損以持盈也明皇以侈心委信逆臣
　　彌縫斯文耽惑内嬖烟塵四溟矣非知損以守位
　　也推原本指俱失滿戒兹鑒往事夕惕以思凡追
　　逐時好一切長物率屏去不復經意常恐昧於省
　　已積習易溺日叢脞於悔吝几案間但有書史以
　　商畧古今盡撤無益示不貴之化其於蕩心侈目
　　惑志害性者罔不掃除清心寡欲省縁薄費者奉
　　以周旋焉不則染毫弄翰真草自如濃淡斜行茂
　　宻惟意苐於筆硯間有未能忘情似賢乎已夫乾
　　坤之道易簡也易簡則天地之理得矣傳曰器用
　　不作車服從給信斯言哉宵旰餘暇乃闢殿廬之
　　側明忩戸為㳺息之所欣然摭前説榜曰損齋朝
　　夕清燕視以自警庻幾損徳之修自奉養有節式
　　稽于訓
　選徳殿
　　孝宗皇帝建以為射殿御坐後有大屏分畫諸道
　　列監司郡守為兩行各標職位姓名又圖華夷疆
　　域于屏隂詔學士臣周必大為記并書(皇帝踐祚/以来宫室)
　　(苑囿一無所増修獨闢殿于禁垣之東名之曰選/徳規橅樸壯為陛一級中設漆屏書郡國守相名)
　　(氏羣臣有圖方畧來上可採者輒棲之壁以備觀/覽數延文武講論治道詢求民隱至于中外奏報)
　　(若軍國之幾務皆于省省决暇則紬繹經傳或親/御弧矢雖大寒暑不廢臣必大俟辠禁林間嘗奉)
　　(詔獲至焉一日命臣汝為之記臣愚學不足以推/廣聖意詞不足以鋪陳事美謹采詩禮古文以射)
　　(觀徳事及後世得失所繇次第其説禮君世子生/三日射人以弧矢六射天地四方其早正素定若)
　　(此至擇士以祭必於射也進退天下之才與祭者/繇是得為諸侯卿大夫若属冇賔客之事燕勞之)
　　(寵莫不用射詩人又于其獻酧歌咢之餘中度不/中度罰爵與否有所休戚美刺以為是王公大人)
　　(風化黎庻者之本也由是觀之古者君臣周旋禮/樂以服習勤苦可不謂先事知懼安而能危者哉)
　　(是故三代而上卿士皆可為將而兵民為一戎不/生心世用底定比其季也徒以為威儀觀美而實)
　　(不副馳騁弋獵而政不舉則國人為之隐憂而變/風作其後王道䆮缺而文武兵農遂分而不合自)
　　(秦漢而下其興衰治亂鮮不以兵一夫闗弓注矢/則途之人往往麕驚兔逸之不暇烽燧纔舉而士)
　　(大夫至無可使未免㧞將行伍之中何者其具素/無也天錫陛下勵精百世之後追蹤太古之初謂)
　　(射本男子之事非専于用武也射所以觀徳非専/于覿威也故為是殿以延羣臣以裁幾務以閲圖)
　　(史而命名則主乎射焉起居日用之間既已黙示/躬行之㫖宜乎大小之臣與夫四方萬里之逺循)
　　(其理思其義觀感而化從上攸好勝負之争而揖/遜之寓勇力之尚而仁義之實閑邪安于真積習)
　　(貫同乎自然可以興賢能可以詢衆庻合兵民于/已判同文武之異轍將于是乎在昔者宣王中興)
　　(其詩曰射夫既同助我舉柴釋之者曰是小雅盡/廢而復古之詩也盖次有先後功在不舍沈潜剛)
　　(克時乃天道陛下神聖必於/此有得焉而臣何足以知之)
　緝熈殿
　　理宗皇帝闢舊講殿為之御製記曰大學曰自天
　　子以至庻人壹是皆以脩身為本朕服膺所言知
　　脩身必昉乎學學之有益於人也信矣在昔盛時
　　創為學制由辟雍宫至于黨庠術序皆此物此志
　　也故八嵗入小學教之灑掃應對進退之節禮樂
　　射御書數之文王公以下與庻人之子弟皆預焉
　　十五則元子衆子公卿大夫士之適子凡民之俊
　　秀皆入大學而敎之窮理盡性修已治人之道夫
　　人不可一日不學也如是况以一身任社稷生靈
　　之寄者可不汲汲于此哉丕惟我國家列聖創述
　　以稽古右文立治道以正身脩身為家法講學之
　　懿超漢軼唐朕以凉薄紹休令緒遹遵成模祇廸
　　懿訓罔敢暇逸師式于前聞眂朝之隟臨經幄日
　　再欵對儒臣商略經史迺即講殿闢舊廬採成王
　　日就月将之意扁以緝熙屏去長物裒置編簡燕
　　閒怡愉蔵修移日習熟滋久若常程然至於繙閲
　　古今尚友賢哲得片言以紬繹有味其㫖則不知
　　萬幾之勞因一理以融會充廣于心則足窺宇宙
　　之大意之所欣時寄翰墨無他嗜也于是天趣深
　　而物交淺泰宇怡而外誘息名教之樂信有餘地
　　視古帝王問學雖未臻閫奥亦将闖其門庭者庻
　　幾増緝廣大進退于光明之境于以修身于以治
　　國平天下期有合于大學之㫖而無負家法之傳
　　顧不韙歟端平三年給事中兼侍讀臣洪咨夔進
　　緝熈箴(臣恭覩月正元日皇帝陛下御大慶殿受/朝朝退中出奎畫詔増補講讀官夫天下)
　　(之務衆矣而學為大故二典莫先于若稽古陛下/襟道佩徳軌堯矩舜履端于始典學是崇豈特漢)
　　(世重席于正旦以華觀聴哉虚心遜志日再御緝/熙延見儒臣峩冠垂紳魚雅就列凡皇王帝霸之)
　　(所以治天地民物之所以立莫不聚辨居行以進/乎罔覺臣寡陋不足以望日月之末光躐升勸誦)
　　(榮燭縑簡退惟恭在責難敬在陳善輒効虞人官/箴王闕謹拜手稽首裁成一幅昧死塵獻于進讀)
　　(之始文詞骫骳而翼翼寸衷日以髙明光大望陛/下伏惟聖慈特垂采擇其詞曰灝穹生民作之君)
　　(師中立一身宗主兩儀仁在自𢎞敬在自約剛在/自克明在自覺盖尊莫尊于徳性㣲莫㣲于道心)
　　(正能養于䝉則如泉之始達慾不窒于損則如澤/之彌深是以大學止于至善中庸必謹其獨凖䋲)
　　(規矩檢百為于將動盤杅几杖收一念于未逐惟/定可以澄萬化之源惟虚可以来萬善之益惟博)
　　(易可以培人才之氣惟寛静可以裕民生之力五/事乃饗帝之本九經實用世之則關睢麟趾之意)
　　(存則王政舉棠棣葛藟之義明則民彞植此帝王/之所以正心而修身齊家而治國彼恵而姣臨春)
　　(昭陽豈不爾思伐徳之鋩彼穠而郁糟隄肉林豈/不爾思傷生之鐔况淫樂者志必荒沈湎者氣必)
　　(昏前靡頋乎泰華之壓后遑恤乎滄溟之翻以四/海大命供方寸之侈以百世惡名易一息之懽胡)
　　(不思天命之不易王業之至艱欽哉毋謂天髙厥/鑒匪近相在邇室莫見乎隠毋謂民卑其聴易欺)
　　(鼓鐘于宫莫顕乎㣲故清燕而居必如駿奔在廟/之頃向晦而息必如辨色眂朝之時所觀貴大毋)
　　(梏于隘所慮貴逺毋局于淺毋功之徼惟莠驕驕/毋利之涸惟木濯濯毋名之慕而實之棄毋才之)
　　(尚而徳之遺毋任賢而貳毋去邪而疑毋愛直而/疎毋喜正而違事毋輕于舉而中畫令毋易于出)
　　(而遽移優㳺則威權遷姑息則紀綱壊牽親故之/私恩則虧人心之公悦左右之小慧則累君徳之)
　　(人以至舟偏重則失平樂泛試則徒快朝不和何/以和于野内未治何以治乎外是皆有國者之通)
　　(患願治者之深戒於乎道自學而入治自學而出/思王度于祈招知稼穡于無逸惡㫖酒好善言三)
　　(王四事之樞要放鄭聲逺佞人四代禮樂之根/極行必力行積必真積小臣詔讀敢告執㦸)
　熈明殿
　　今上皇帝即東宫新益堂改建以為講讀之所御
　　製記曰學之為王者事其已久矣天地民物之理
　　聖賢言行之則與凡古今立政立事國家大經大
　　法其本末源委精㣲曲折具在典籍博觀而約取
　　之以措諸天下莫不由學學之用大矣中庸自博
　　學審問慎思明辨篤行以至於盡性賛化育大學
　　自致知格物誠意正心脩身以至於齊家治國平
　　天下用此道也我朝烈聖相承汲汲然于是加之
　　意闢書帷禮經士朝日二講寒暑靡倦用能明于
　　理道追蹤帝王以成長治久安之業遺我後人式
　　克至于今日猗歟盛哉朕奉先帝宫室無所改作
　　惟兹廣厦所與士大夫坐而論唐虞之際今我曷
　　敢後此殿之所以作也殿實東宫講堂先皇帝名
　　以新益詔于冲子彞訓諄諄言猶在耳乃咸淳三
　　年春三月落成掲熈明以襲緝熙壹是皆以敬之
　　之意為本夫人之一心虚靈洞徹以該衆理而應
　　萬事天髙地下日升月恒與此心實相為流通渾
　　然之中而燦然無所不具夫是之謂本體之明自
　　古在昔盛帝明王所為念念乎學其精一執中日
　　新又新純亦不已之妙無非于其本然之明充而
　　廣之大之而已故自其本諸精神心術之㣲而達
　　之事事物物之間自其謹諸宫庭隠奥之地而推
　　諸四方萬里之逺以之窮理則無所往而不通以
　　之酬酢則無所處而不當于是其明益熈以廣矣
　　詩曰穆穆文王於緝熙敬止蓋惟敬則有以涵養
　　氣質之粹克去物欲之累洞見義理之實而熙明
　　之功常如一日焉先皇帝以是傳之予一人以是
　　學之佛時仔肩示我顯徳行惟師傅大臣暨厥儒
　　碩益交修予俾予克邁乃訓亦克昭于有乂咸淳
　　三年太傅平章軍國事魏國公臣賈似道以赴經
　　筵進十箴(臣聞帝王之盛必有兢業之戒詩書所/述每寓箴諫之辭盖持盈思冲聖人之)
　　(徳憂治危明忠臣之義恭惟陛下作其即位以来/罔不惟徳之行臣知陛下可與為帝可與為王然)
　　(髙明光大在與日以俱新出入起居必無往而不/敬無疆惟休亦無疆惟恤於乎戒哉臣幸得出入)
　　(經帷親承帝學每於入侍常恐膚陋不足補報重/惟辨章之官豈當久任會且致為臣而歸則憂愛)
　　(之懐益無所措兹縁處勞逸之間得研覃之暇因/參稽經傳博考往昔竊伏念揚雄執㦸之卑猶有)
　　(十二箴之諷徳裕賦政于外且進丹扆六箴之作/矧備咨訪之末輒不自揆撰成古箴十首心為一)
　　(身之主道為一心之主作存道心徳勝則性合于/氣作尊徳性以位為憂不以天下為樂作思艱難)
　　(以一人治天下不以天下奉一人作崇節儉樞機/所發榮辱之主作謹言動毫釐之差千里之謬作)
　　(審萬㣲巧言如簧小雅刺之作察邇言繁纓假人/春秋譏之作惜公器酣酒為色荒之戒作戒彞酒)
　　(左道乃亂政之門作屏異端一縷血忠因辭述意/陛下不以其愚克永觀省是臣區區追先帝之遇)
　　(而報陛下之心也涓塵助成于滄岱螢耀增輝于/太陽斐然成章不知所裁惟聖明留意謹列十箴)
　　(于左侵存道心民主于君君主于心本心有主外/物莫  穹壤中間惟道最大此道此心其大無外)
　　(寂然不動繄我之天操之則存為聖為賢彼昏罔/覺欲動情勝何以保之主一之敬  尊徳性天命)
　　(之性有貴于己相古先民平時顧諟履祇以興受/侮以夷性無不善習是逺而喜怒之中常察于未)
　　(發而中節和斯為貴惟敬故重惟惰乃輕惟徳勝/氣乃性其情  思艱難藝祖肇圖沐雨櫛風太宗)
　　(纘之耆定伐功中興間闗惟我髙宗孝宗受之勤/于天衷君哉穆考再造人極嫓彼父菑其墾其辟)
　　(嗣有令緒身克艱難思之又思罔或不艱餘崇節/儉大學有云食寡用舒不節之嗟將焉取  一臺)
　　(末耳以費而惜一袴幾何非功者嗇母曰我貴膳/服惟王母曰我富凡賜無常利臣導奢倖人蠱嗜)
　　(惟聖克儉節以有制諸謹言動王言作命君舉必/書樞機榮辱可不謹  觀聴攸闗莫嚴于朝起居)
　　(生吝亦孔之昭風霆語黙天地動静一失其則為/世所病外禁躁妄内斯静専頥之箴之我韋我弦)
　　(神審萬幾萬事萬慮出天入塵莫㣲乎㣲其中有/  秋毫差忒駟追莫反弗畏入畏先患防患勿以)
　　(細故曽是弗憂勿以小善曽是勿修履霜堅氷而/于六月書不云乎兢兢業業  察邇言易戒在腹)
　　(詩畏長舌小信是固小忠是結有言遜志必求諸/非誣善之人則㳺其辭日浸月潤惟膚易入□百)
　　(蹊千捷捷緝緝一語或讐讒賊之門舜何人哉猶/察邇言  惜公器唐宗有言為天下主曽不以我)
　　(而私一府惟其無私能成其私貴傷于寵如飽嬰/兒天此其職神此其器神輕則損天䙝則棄赤芾)
　　(三百作刺惟鵜反其在笥謹之惜之王戒彞酒酒/亂其徳亦自腐腸迺惡厥㫖在昔夏  商飲長夜)
　　(靡靡傾國漢驁浮鐘禍稔于色舞宫酣室二者相/因毋腆兹酒以恫乃身此身罔小民之主矣保兹)
　　(清明萬夀天子身屏異端莫赫匪天莫神匪民君/位其間天人一  徳能動天福在養人竒衺汚宫)
　　(周禮斯敗曽謂唐君溺于諷唄名曰福應其應/烏在彼何人斯而緇而黄厥有正符師式帝王)有
　　詔褒嘉曰朕惟古者師道之教訓傅傳之徳義是
　　以薫陶涵養日進日新顧惟冲菲夙夜兢兢常恐
　　羞先帝之休徳實賴師傅切劘規正陳善格非庻
　　幾日聞儆戒之言輔其不逮師相以元勲碩徳粹
　　學鴻文表儀廟堂領袖旃厦忠言嘉猷沃于朕心
　　若無逸立政之書周公所以誨成王者惟日望之
　　十箴來上肅容披誦正大淵奥表裏六經凡正心
　　修身閑邪存誠克已復禮端本澄源所以防見聞
　　之非節嗜好之過存畏懼之心者至矣盡矣仰惟
　　先帝求哲輔後之意師相忠忱對越在天而淵源
　　綱領根極理要豈六箴五規所能及先儒程頥謂
　　輔飬君徳莫備於周公可謂萬世法今於師相見
　　之尊其所聞行其所知朕曷敢不勉謹當書紳佩
　　服列為屏障以代韋弦猶恐寡昧未足以進于帝
　　王之盛更冀師相特恵藥石之言終始扶翼俾萬
　　年其永觀是為冲人至望睠言忠藎載用褒嘉
　勤政殿
　　今上皇帝咸淳二年即進食殿改建
　嘉明殿
　　今上皇帝咸淳二年即東宫繹已堂改建
　欽先思孝殿
　　紹興十五年建循東都舊制以奉祖宗神御
　
　
　
　
　
　
　
　
　
　
　
　
　
　咸淳臨安志卷一
欽定四庫全書
　咸淳臨安志卷二　　　　宋　潜説友　撰
行在所録
　　　　宫闕二
祖宗諸閣
　太祖皇帝
　太宗皇帝龍圖閣
　真宗皇帝天章閣
　仁宗皇帝寶文閣
　神宗皇帝顯謨閣
　哲宗皇帝徽猷閣
　徽宗皇帝敷文閣
　　紹興十年五月詔曰恭惟徽宗皇帝躬天縦之睿
　　資輔以日就之聖學因而制治修禮樂恢學校發
　　揮典墳緝熙治具宸章奎畫發為號令著在簡篇
　　者煥乎若三辰之文麗天垂光賁餙羣物所以詒
　　謀立敎作則萬世殆與詩書相表裏將加裒輯崇
　　建層閣以嚴寳蔵用傳示於永久其閣恭以敷文
　　為名祇遹舊章宜置學士直學士待制直閣以次
　　列職備西清之咨訪為儒學之華寵其著於令
　髙宗皇帝煥章閣
　　淳熈十五年十月置詔曰朕仰惟髙宗皇帝恢廣
　　運之徳懋中興之功耆定羣方鼎新百度制禮作
　　樂治具畢張寢兵措刑仁風大播盖自緝熈之學
　　見乎經緯之文擴斯道於精㣲之傳觀象妙於尊
　　明之養凡敷言之是訓暨肆筆之成書煟有洪輝
　　卓為丕憲方加裒輯將謹寶蔵載稽帝世之隆無
　　越堯章之煥因掲名於層宇仍列職於清廂庻克
　　奉承用詒永久其閣恭以煥章為名置學士直學
　　士待制直閣式循故實以待賢才其俾攸司具著
　　于令
　孝宗皇帝華文閣
　　慶元二年五月置詔曰朕惟孝宗皇帝睿闡聖圖
　　粹昭玉度經緯天地道存渾噩之書鼓舞雷風仁
　　盪温純之命寫之琬琰炳若丹青太㣲三光之庭
　　丕闡鳯巢之勢上帝羣玉之府邃通龍紀之聨寶
　　典謨訓誥之垂黻禮樂刑政之用華協堯章之煥
　　文光舜哲之明並輯鴻徽孔嚴燕翼其閣恭以華
　　文為名置學士待制直閣茂遵邦憲寵陟儒英庸
　　餙攸司其刋諸令
　光宗皇帝寳謨閣
　　嘉泰元年十一月置詔曰朕惟昔在光宗皇帝天
　　亶神明日新聖學發於號令雷風彰鼓舞之神煥
　　乎文章雲漢麗昭回之餙鈎畫凛鸞鳳之飛動光
　　芒燦珠璧以陸離宜在襲蔵式嚴安奉龜書闡瑞
　　交輝東壁之珍虹彩凝祥寅上西清之御寳列羲
　　圖之秘謨新禹命之承冠以美名掲於層宇肅萬
　　靈之擁䕶揜羣玉之菁華其閣恭以寳謨為名置
　　學士直學士待制直閣以待鴻儒以昭燕翼著於
　　甲令副在有司
　寜宗皇帝寳章閣
　　寳慶二年正月置詔曰朕仰惟寜宗皇帝挺仁聖
　　之資躬粹純之行就將熈緝徳共日新淵懿聰明
　　動與天合粤從更化尤謹脩攘輿地寢歸賞功班
　　慶發為謨訓歡均邇遐所謂詔令見徳化之成璽
　　書明萬里之外者殆兼其盛經不云乎惟天之命
　　於穆不已天之所以為天也文王之徳之純文王
　　之所以為文也純亦不已我寜考之文蓋本諸此宜
　　其經緯自然軌範萬世河圖琬琰光耀寳鎮也朕
　　方将欽裒睿製昭奉嚴儲宜掲鴻名以隆燕翼其
　　閣恭以寶章為名仍置學士直學士待制直閣以
　　才徳之宜稱者為之著諸令甲式永昭回
　理宗皇帝顯文閣
　　咸淳元年六月置詔曰朕惟理宗皇帝在宥四十
　　一年垂休億萬餘載日務緝熈之學天開經緯之
　　文泝道統於洙泗之前崇理學於伊濓之後鏗鏘
　　韶濩之作昭回雲漢之章自惟冲人獲承先訓凡
　　厥心侍之要得於面命之餘堯曰大哉彰煥乎其
　　有之美文所為也形於乎不顯之詩寳閣功成奎
　　文具列用體中庸之垂敎以昭下武之繼文其閣
　　恭以顯文為名置學士直學士待制直閣等官以
　　待儒英式彰鴻烈著在令典用飭攸司
　　　謹按祖宗諸閣皆以蔵御製御書圖籍寶瑞等
　　　惟天章閣自東京時以奉列聖御容中興以來
　　　駕所幸處必擇地安奉恭稱曰天章閣神御紹
　　　興二十四年十一月始討論制度重建天章一
　　　閣而諸閣所蔵皆在其中自龍圖至顯文之閣
　　　凡二十四字合為一扁(中興後天章閣不以除/官盖不特天字非臣下)
　　　(稱呼亦以神御所在不可與/他閣例言也見岳珂愧郯録)
北宫
　徳夀宫
　　在望僊橋髙宗皇帝将倦勤即秦檜舊第築新宫
　　紹興三十二年六月戊辰詔以徳夀為名乙亥内
　　出御札曰朕宅帝位三十有六載荷天之靈宗廟
　　之福邊事敉寜國威益振惟祖宗傳序之重兢兢
　　焉懼不克任憂勤萬機弗遑暇佚思欲釋去重負
　　以介夀臧蔽自朕心亟决大計皇太子賢聖仁孝
　　聞於天下周知世故乆繫民心其從東宫付以社
　　稷惟天所相非朕敢私皇太子可即皇帝位朕稱
　　太上皇帝退處徳夀宫皇后稱太上皇后一應軍國
　　事並聴皇帝處分朕以淡泊為心頤神養志豈不
　　樂哉尚賴文武忠良同徳合謀永㡳於治丙子行
　　内禪禮畢遂移仗居焉徳夀宫徳夀殿二扁皆孝
　　宗皇帝恭書康夀殿嘗産金芝太上皇帝御製賛
　　并序曰康夀殿産金芝一本發於左棟煥然榮茂
　　若彰懐冲履正之徳因圖而賛之律身以道既濟
　　則亨冲和鍾芝十有二莖煌煌競秀結液蟠英益
　　茂徳本天開地成太上雅好湖山之勝恐數蹕煩
　　民鑿大池宫内引水注之叠石為山象飛來峯有
　　堂名冷泉孝宗皇帝嘗賦詩曰山中秀色何佳哉
　　一峯獨立名飛來參差翠麓儷如畫石骨蒼潤神
　　所開忽聞彷像來宫囿指顧已驚成列岫規模絶
　　似靈隠前面勢恍疑天竺後孰云人力非自然千
　　巖萬壑蔵雲烟上有崢嶸倚空之翠壁下有潺湲
　　潄玉之飛泉一堂虚敞臨清沼枝蔭交加森羽葆
　　山頭草木四時春閲盡嵗寒長不老聖心仁智情
　　優閒壺中天地非人間蓬萊方丈𣺌空濶豈若坐
　　對三神山日長雅趣超塵俗散歩逍遥快心目山
　　光水色無盡時長将挹向杯中渌太上御䟦曰吾
　　兒自㓜岐嶷進徳修業如雲陞川增一日千里豈
　　特義方之訓師保之功盖生知夙成有不由言傳
　　而自得者吾比就寛閒之地叠石為山引湖為泉
　　作小亭於其旁用為娛老之具且俾吾兒萬幾之
　　暇時來逰豫父子杯酒相屬挹山光而聴泉流濯
　　喧埃而發清興恍若徜徉乎靈隠天竺之間其樂
　　可勝既哉吾兒乃肆筆成章形容盡美雖吟咏之
　　作帝王之餘事然造語用意髙出百世之上非巨
　　儒積力可窺其粗亦有以見天縱之多能覽之欣
　　然老眼為之增明矣有樓名聚逺太上親題其額
　　仍大書蘓軾賴有髙樓能聚逺一時收拾付閑人
　　之句于屏間禁籞四面東則香逺(梅/堂)清深(竹/堂)月臺
　　梅坡松菊三徑(菊芙/蓉竹)清妍(酴/醿)清新(木/犀)芙蓉岡南則
　　載忻(大堂乃/御宴處)射㕔臨賦(荷/花)燦錦(金林/禽)至樂(池/上)半綻
　　紅(郁/李)清曠(木/犀)瀉碧(金魚/池)西則冷香(古/梅)文杏舘静樂
　　(牡/丹)浣溪(大樓子/海棠)北則絳華(欏木/亭)俯翠(茅/香)春桃又有
　　亭曰盤松嘗御製贊曰天錫瑞木得自嶔岑枝蟠
　　數萬幹不倍尋怒騰龍勢静奏琴音凌寒鬱茂當
　　暑隂森封以腴壤灑以碧潯越千萬年以慰我心
　重華宫
　　即徳夀宫孝宗皇帝淳熙十六年正月詔改名重
　　華二月壬戌内降詔曰朕以菲質循堯之道兢業
　　萬幾厯嵗彌長賴兩儀九廟之徳邉鄙不聳年穀
　　順成㡳于小康爰自宅憂以來勉親聴斷不得日
　　奉先帝之几筵躬行聖母之定省固已慊然于懐
　　况乎春秋寖髙思釋重負皇太子惇仁孝聰哲久
　　司匕鬯軍國之務厯試參決宜付大寶撫綏萬邦
　　俾予一人獲遂事親之心永膺天下之養不其美
　　歟皇太子可即皇帝位朕移御重華宫遂内禪如
　　紹興三十二年之禮重華宫重華殿二扁皆光宗
　　皇帝用隆興故事恭書(重華宫有一浄室夀皇終/日宴坐其間几上惟書籍)
　　(一部及筆硯楮墨而已近璫嘗奏髙宗皇帝留下/寳器圖書陛下盍時取觀夀皇聖諭云先帝中興)
　　(功徳盛大故宜享此朕豈敢自比先帝皆鎖閉不/開元夕後三日宣嗣秀王伯圭宴集伯圭奏陛下)
　　(對此良辰美景亦領略之否夀皇聖諭云十四日/嗣帝過此排當十五日不飲是夜但鼔琴兩曲左)
　　(右報月色甚佳遂出巡簷賞月已而飲湯一杯至/二鼓就寝大凡飲酒不可連日令人神思不清人)
　　(主没人道若不自禁制任意恣縦何所不可非獨/酒一事也近璫奏當修重華宫舊例須闗朝廷出)
　　(錢下臨安府轉運司應辦夀皇聖諭云此間無用/錢處所積甚多只用重華庫錢不必闗聞南内暨)
　　(役成更不官差一匠一夫已上三事據倪/思記所聞於伯圭子師禹見經鉏堂雜誌)
　慈福宫
　　即重華宫以奉憲聖太皇太后
　夀慈宫
　　即慈福宫以奉夀成皇太后
東宫
　　紹興三十一年五月孝宗皇帝為皇太子始有詔
　　討論東宫典故越旬日即受禪乾道元年莊文太
　　子受册嘗下禮工部太常寺皆無典故可稽惟武
　　臣張孝傑能記政和制度止係㕔堂并諸官屬人
　　從屋宇七年光宗皇帝升儲乃詔於麗正門内之
　　東蓋達太子宫門淳熈二年始創射堂為㳺藝之
　　地囿中有榮觀玊淵清賞等堂及鳳山樓皆次第
　　建置寜宗皇帝由嘉邸理宗皇帝由沂邸入繼大
　　統不遑築宫今上皇帝由青宫始於禁中營建大
　　扺不以為定所
資善堂
　　起於紹興初孝宗皇帝育宫中遂造書院於行宫
　　門内曰資善堂以為就學之地亦無定處
學士院
　　在和寜門内蓋沿唐北門之制也
　玉堂
　　髙宗皇帝用淳化二年賜承㫖蘓易簡故事御書
　　賜學士周麟之等刻石㕔上有記(臣麟之近於經/帷奏事因言昨)
　　(被㫖撰皇子賜字上宣諭曰凡學士院故事不欲/廢也臣恭聆玉音竊仰聖主深略緯文逺猷䋲武)
　　(事無鉅細允迪前徽一出言不忘典故而禁林自/祖宗以來優寵詞臣賚貺非一昔有巨麗今獨闕)
　　(焉睿訓及之不可嘿已即具奏國朝淳化初太宗/皇帝嘗以飛白書玉堂等四字賜翰林學士承㫖)
　　(蘓易簡謂宰相曰易簡告朕求此數字卿可召至/中書授之他日為翰林中美事字徑二尺餘龍鵠)
　　(之勢曲盡神妙曩更變故石本亦罕有存者恭惟/皇帝陛下聖筆天縱超冠百王萬幾燕間染翰弗)
　　(輟龍文龜畫刋在翠琰布列中外焜耀羣目學宫/儒館賁飾尤多惟是玉堂直廬宻邇清禁臣愚猥)
　　(以末伎誤膺簡擢典司内命丁辰晏清書詔甚稀/鈴絛不鳴愒日無補曽勿能攷援故事禆緝濶典)
　　(以為萬年無窮之休臣則有罪敢昧死以請制曰/可越翼日内出玉堂二大字以賜奎璧煥爛自天)
　　(而下光氣昭倬發蔀燭幽開緘竦瞻爵躍詠嘆視/前世所謂畫起平雲㸃蹲芒玉者不足以進於此)
　　(顧臣謭劣大懼弗稱及入謝復得請於都省宣示/宰執自中秘暴書俾侍従館閣官咸得觀仰仍以)
　　(石本分賜士林歆艶皇乎哉中興之偉觀一代之/彌文也臣謹按玉堂本漢别殿在未央宫與清涼)
　　(宣温神仙長年金華白虎麒麟列峙相望史不詳/著而畧見於李尋翼奉傳然則玉堂盖殿名也待)
　　(詔者有直廬在焉故尋自謂久汚玉堂之直易簡/所乞太宗所賜實取諸此後以避英廟諱至紹聖)
　　(初始掇取二字榜於院而識者非之謂不當以前/代殿名皇朝寳札掲之於臣下止息之地今臣建)
　　(請則所不敢惟是仰承徳意勒石旌事以永億載/之傳廣四方之藏侈儒生萬一之遇使天下後世)
　　(咸知皇帝陛下典學稽古迪文右賢藝兼于道能/潤色洪業不廢故事如此是則渥恩出于非常舊)
　　(典振於已墜皆不失太宗皇帝本意豐功盛烈釀/化懿綱巍巍乎與淳化比隆矣輒舉大㮣書於下)
　　(方用對揚明天/子丕顯休命)慶元五年更造玉堂殿詔止以玉
　　堂為名(據翰林遺事玉堂本以待乗輿行幸非得/常居惟禮上之時畧坐其東受院吏㕘謁)
　　景定五年詔復寓直舊制御製詩一首并序賜直
　　院牟子才馬廷鸞曰學士寓直玉堂此盛典也今
　　復見之爰以詩賜右掖摛文歩武髙綾衾寓直熖
　　蘭膏當年宫錦飛雙鵠今日仙圖看巨鰲詩賜玉
　　堂蘓易簡光摇蓮炬令狐綯明時盛事今重見爰
　　製篇章示衮褒臣子才等刻石恭䟦(玉堂地切禁/省諸學士職)
　　(其間者皆有儤宿之直以備天子顧問唐人每以/北㕔階前花甎道為入直之候故舊規交宿例有)
　　(早入晩入伴入之名國朝因唐制然學士皆早入直/又單直無復伴入故太宗以來雙日夜直隻日下)
　　(後遂定雙日鎖院隻日宣麻而隻日至晩乃下直/真宗時昉輪講筵官備宣引咨訪故每夕兩員畧)
　　(如舊或遇學士獨員元豐則三直免一宿元祐則/兩直免一宿始猶有特㫖免宿以示優異者後遂)
　　(令請告者以次遞宿則益嚴矣南渡日不暇給及/髙宗肆筆玉堂寓直有所隆興初乃詔講官輪直)
　　(如真宗時而孝宗優待詞臣若周必大諸臣所記/尤近代罕見臺諫以暫攝寓舊弼以内宴留宿又)
　　(皆誇為盛事焉此宿直之大概也因循浸弛數十/年來内宿有厯視為文具未聞有一人踏花甎道)
　　(候日影者景定甲子五月辛未有詔復舊制偶臣/子才再入叨首直忽貂使自天而下賜臣子才臣)
　　(廷鸞以御書御製五十六言詩一首叙引紀復直/為盛事者又十八字金石鏘蔚奎璧昭回拜復跪)
　　(觀心目焜耀臣子才臣廷鸞皆奉和以進縉紳學/士傳誦稱説以為甚盛舉嘗觀自昔帝王善為歌)
　　(詩者莫如虞舜然皆有所為而為之南風之歌為/阜財解愠也賡歌之詩為勑天之命也卿雲之歌)
　　(為配天之靈也緼之於心發而為詩達其心之所/之於君臣天人之間豈後世歌大風而見霸心詠)
　　(㣲凉而起愛心者比今聖製盛矣豈特以私臣子/才臣廷鸞而已要有為而為之所以示右文重復)
　　(古也聖人之文詞立道備無此言則天下之理有/闕詎不然哉且自昔人主在位久則土木甲兵狗)
　　(馬畢弋禱祠方技之事或不免於是上臨御四十/一年矣聖心與道一恬淡寡欲每禁中清坐往往)
　　(夜分不寐益思親近儒生學士訪求治安而心之/所發又率有関世道其所以貽燕謀於萬世昭無)
　　(窮而垂罔極者可謂逺矣臣子才臣廷鸞既猥被盛/賜竊窺聖作不過借綯易簡以示寵褒然綯在大)
　　(中其事至淺鮮自謂最承恩遇而入對延英未嘗/不汗洽浹背則其平日決無犯顔敢諫之事易簡)
　　(之賢遭逢盛時盖非綯所敢望苐大言等作其詞/㣲侈恐有宋玉景差不流之失臣等所願砥礪名)
　　(義激昻志氣求無負天子所以寵褒之者文章小/技盖不足云乃相與謀勒諸樂石用攄景光而臣)
　　(子才臣廷鸞所和文義至陋固不敢附見下方而/具著其所以然者使觀者有考焉是年十月丙午)
　摛文堂
　　在玉堂之後東西兩閣以處詞臣寜宗皇帝用政
　　和五年賜承㫖強淵明故事御書扁賜學士髙文
　　虎有記(臣仰惟皇帝陛下聰文英濬卓冠百王孝/儉恭勤超越千古璣玉瑁翠之奉弗玩弗)
　　(親聲色燕曼之娱是屏是逺惟思延尚儒雅博考/藝文汲汲皇皇如恐弗及聽朝日昃兩臨講惟宮)
　　(庭清閒常御翰墨是以帝學時敏造乎髙明聖筆/文成覈乎精妙誠皇王之極摯書契之罕聞也臣)
　　(猥以謭才待罪翰苑畧無美報可稱渥恩惟是直/廬宻接清禁若初肇祉爰在中興嵗月寢遷區宇)
　　(滋圮非所以奉宸盡輯儒紳也臣進讀邇英冒塵/淵聴願加新闢式侈眷私聖度優容臣言隨格於)
　　(是外而京守内而典司祇承詔音遄力營創咸繹/上意遹圖厥功中矗崇基載登奎榜旁連翬舎迭)
　　(處詞臣扄廡區分圖籍彪列靖深厰奥眎昔逾閎/悉惟元勲力贊英斷肆應隆㫖仍名玉堂親灑宸)
　　(毫増寵禁直乃十一月以摛文堂三字下賜小臣/昭回之光照映天地婉結之妙經麗辰星皇乎韙)
　　(哉臣切以列聖繼承恵遇多士明謨𫐠作振廸斯/文粤自太宗首賜飛白至於髙廟復被奎鉤今又)
　　(天輝下臨寳翰洊錫皇文帝藻叠矩而重規河圖/洛書交燭而並耀允謂千載之曠逢一時之丕鑠)
　　(矣初玉堂為西漢殿名與清凉宣温金華麒麟列/於未央宫旁分嚴扄以居待詔所謂玉堂之直翼)
　　(奉嘗厯是選淳化宸翰盖取諸此紹興初以避英/宗廟諱只榜以二字然臣下止息之地不當以前)
　　(代殿名聖朝寳札掲之周麟之盖嘗叙此兹乃濬/發睿思垂洒翰題上以昭尊祖之休下以彰待士)
　　(之寵其眎無忌師道被鸞虯之賜至徳處俊䝉檝/翼之褒參諸顯榮萬萬莫擬臣嘗聞堯以文思而)
　　(運帝徳舜以文明而協帝華夏之厯年祗于文命/周之過厯郁乎有文然則帝王相傳以文建治也)
　　(尚矣皇帝陛下若稽古訓左右賢規訂制而辨儀/披圖而諏律文之經也黼黻大猷金玉百度徳修)
　　(而逺格仁洽而政醇文之教也皇化之盛炳炳麟/麟増光祖宗潤色鴻業貽謀燕翼其繇是而推焉)
　　(臣弗佞䖍奉寳墨被之翠珉對揚天子/顯休于千萬世云慶元六年正月一日)
　講讀官宿直位次
　　在院内隆興元年詔經筵官直宿稍復祖宗故事
　　八月直院劉珙以直宿位次屋宇窄狹乞行展盖
　　從之(周必大玉堂雜記云隆興初用真宗故事輪/講筵學士院官直宿禁林每夕兩員以備宣)
　　(引咨訪其後以兩人難獨召若同召則議論難盡/止命一員遞宿間遇除授宣鎖講筵官已入直率)
　　(聞命蒼黄而出或偶值本院官直宿就留鎖院則/不係當日與否往往特宣云每直兩日謂之頭直)
　　(末/直)
　　今上皇帝即位詔仍宿直以便訪問
　
　
　
　
　
　
　
　
　
　
　咸淳臨安志卷二
欽定四庫全書
　咸淳臨安志卷三　　　　宋　潜說友　撰
行在所録
　　　　郊廟
郊丘
　在嘉會門外南四里龍華寺西紹興十三年正月禮
　部太常寺請依國朝禮制建壇於國之東南壇側建
　青城齋宫乃命領殿前都指揮使職事臣楊存中知
　臨安府臣王㬇等相視脩築為壇四成上成從廣七
　丈再成十二丈三成十七丈四成二十二丈分十三
　陛陛七十二級壇及内壝凡九十步中外壝通二十
　五步燎壇方一丈高一丈二尺在壇南二十步丙地
　餘四十步以列仗衛惟青城齋宫及望祭殿詔勿營
　臨事則為幕屋畧倣京師制度大殿曰端誠便殿曰
　熈成其外為泰禋門是年六月降詔曰朕嗣膺厯服
　越在東南念初載於維揚常肇禋於泰畤深惟累聖之
　成憲必遵三嵗之親祠四涓路寢之筵久曠圓壇之
　禮今日上穹垂祐邉境休兵冦盗弭寜民俗康阜日
　致慈寜之孝嵗收髙廪之豐格此多祥敢忘大報見
　祖禰於諸室合丘澤之一祠嘉與臣工共圖熈事朕
　以今年冬至日有事於南郊咨爾攸司各揚乃職相
　予肆祀罔或不恭十一月庚申始用元祐郊禮合祭天
　地設大神大示及太祖皇帝太宗皇帝配位并從祀諸
　神凡七百七十有一(昊天上帝皇地祇位于壇上北/方南向西上太祖皇帝太宗皇)
　(帝位于壇上東方西向北上席以蒲越天皇大帝五/方帝大明夜明北極神州地祇十位于第一龕北斗)
　(天一太一帝座五星十二辰河漢等内官五行五嶽/神位六十有九于第二龕二十八宿等中宫五鎮四)
　(海四瀆神位百七十有二于第三龕外官山林川澤/丘陵墳衍原隰神位百五十有六于内壝之内衆星)
　(神位三百有六十于内壝之外第一龕席以藁秸餘/以莞而席皆内向嘉泰三年増太子星庻子星宋星)
　(感生帝/四神位)設祭器九千二百有五鹵簿萬二千二百有
　二十人(二十五年郊/增三千人)祭器應用銅玉者權以陶木鹵
　簿應用文繡者皆以纈代之隆興二年孝宗皇帝始
　郊改用獻嵗上幸詔曰朕比以軍興未遑郊見欲涓
　建已之月已戒先庚之期幸消弭於外虞懼稽遲於
　大報敬惟元日正得上辛合魯經啟蟄之文法周室
　用騂之禮神釐可逆猶漢帝拜於甘泉祖武是繩盖
　太宗行於至道式從改卜䖍舉彞章今以來年正月
　一日有事於南郊(先是臣僚言國朝多用冬至乾徳/元年藝祖皇帝初行郊禮是年冬)
　(至適在二十九日以其近晦遂改用十六日甲子取/古人避天忌之説今初郊皆依乾徳故事然冬至亦)
　(在二十九日請詳議/改用吉日故有是詔)三年以寝殿在净明寺易安齋去
　青城稍逺乃徙寺之舊熈成殿於端誠殿後以充寝殿咸
　淳二年今上皇帝將親郊詔知臨安府臣洪燾修盖熈
　成殿寢殿其端誠殿諸門望祭殿仍用幕屋竣事撤
　之時以丁夘正月上辛行禮用隆興故事也太傅右
　丞相賈似道恭撰慶成詩以進(皇圖新景運明徳典/神天大報嚴郊始彌)
　(文軼帝先若稽參玉匱穆卜習瓊篿上日虞禋重寅/正夏禮顓鴻儀時損益駿命日洪延乾徳垂元範隆)
　(興闡聖傳華㽔敷累洽懿鑠炳重宣紫畤觚稜左青/城斗極邉雲緌駢蠖略星仗扈蜵蜎太室將晨祼齊)
　(宫掲夕䖍靈承懐洞屬稱秩奉明蠲爵羃匏茅秸龍/章珽紞綖間鏞儀綷羽衡楅潔純牷衛㦸金枝植峩)
　(璋玉佩鋗琮方展黄粹璧美放蒼圓田燭騰熈彩京/柴達信煙禮容昭肸飾祭本在心淵殷薦初行豫精)
　(誠夙厲乾孝思恭諒黙學典就仔肩儉樸丕齊俗寛/𢎞大立賢輿圖恢蜀土烽燧息甘泉臘信標虞瑞春)
　(曦表物妍交神從可質式禮灼無諐鑾御回端闕雞/書舞廣埏夀稱長樂晩嵩呼未央前使領慙雝相伻)
　(從忝集竣早衰徒備位知止盍歸田熈事登徽諜㣲/忠旅頌篇三靈髙下顧一敬始終堅虎拜歌成昊於)
　(皇萬/億年)
　　謹按國朝祀典嵗中祀上帝者四春祈(上辛/祈糓)夏雩
　　(四/月)冬報(冬至/日)皆即郊壇惟秋饗(九/月)不壇而屋設位
　　於浄明齋宫(春夏冬遇雨/亦望祭於此)皆遣官行事明堂郊丘
　　之嵗則饗報不重舉
明堂
　即文徳殿謹按國初循隋唐制每嵗季秋大饗止於
　郊壇寓祭皇祐二年始議明堂饗帝饗親詔禮官討
　論是年九月辛亥行禮自是著為定制紹興四年詔
　曰朕饗帝以誠為民徼福顧時難備物訂郊報之未
　遑然禮有從宜用宗祈之繼舉將合袪於天地仍並
　侑于祖宗即三嵗之當祠裒百神而茂對頗益會稽
　之近制率循皇祐之前規庻格精禋克臻嘉貺朕以
　今年九月有事於明堂咨爾列位庇厥攸司相予祀
　事之恭毋怠官常之責(既而太史局言自来明堂用/九月上辛紹興元年九月八)
　(日辛丑縁未得九月節改用十八日辛亥今初五日/辛亥亦未得九月節宜用十五日辛酉係節氣内上)
　(辛從/之)命守臣梁汝嘉同修内司度建禮殿設正配四
　位增從祀諸神凡七百六十七親灑御筆書明堂及
　明堂之門六字七年始用先朝親饗故事前二日朝
　獻景靈宫前一日朝饗太廟(初宫廟皆寓温州每大/禮率遣官分詣至是已)
　(迎奉神主於新太廟而景靈宫/猶未建但即嘗御殿設位朝獻)皆如南郊之儀孝宗
　皇帝即位以來四舉郊禮盖當時議者惑於嚴父之
　説不敢議及宗祀淳熈三年權禮部侍郎李燾始以
　為請不果行六年禮部尚書兼翰林學士周必大與
　諸儒再引燾議(其説曰宗祀文王乃在成王之世則/明堂不専以父配所謂嚴父者盖指)
　(周公推本武王之志追尊文王之功自周公/言之故曰嚴父今若特舉秋饗於禮為允)詔從之
　是年九月辛未遂合祭於明堂奉太祖太宗配如紹
　興禮故必大視草赦書明著尊祖之説曰惟成周
　宗祀洛中陟配於文王惟漢武合祠汶上推嚴於髙
　帝盖必大所自記云
太廟
　在瑞石山之左紹興四年詔守臣梁汝嘉造用太常
　少卿江端友之請也正殿七楹分十三室(祖宗室十/一夾室二)
　五年四月權太常少卿張銖奉迎神主至自温州五
　月二日車駕行欵謁禮七年改為聖祖殿(時駐蹕建/康載神主)
　(以行遂即建/康立太廟)十二月復奉神主還臨安十三年禮部
　太常寺修立郊祀前一日朝饗行禮儀注設七祀位
　於殿下横街之北(司命户竈中/霤門厲行)又設祀饗功臣位於
　横街之南皆次内(此據會要所書而舊志謂二十七/年始復功臣七祀之祭未知何據)
　(當/考)十六年用給事中叚拂請釐正禮器而室隘不可
　陳列監察御史巫伋請増建廟宇乃從西増六楹通
　舊十三楹每楹為一室東西二楹為夾室又増廊廡
　作西神門冊寳殿祭器屋厙屋十九年建齋殿紹定
　四年燬後重建景定五年以垣南民居逼近厚給之
　直令徙他處即其地作致齋閣子四十四間前窽墻
　為小門又斥糧料院白馬神祠依山拓地為廟堧咸
　淳元年添置理宗皇帝祏室今通為室十四帳座皆
　當中而少近左盖右壁蔵神主又有二成之臺為祠
　官升下以奉神主出入之地故也
　配饗功臣位次
　太祖
　　　韓王趙普　　　　　周王曹彬
　太宗
　　　太師薛居正　　　　太師石熈載
　　　鄭王潘美
　真宗
　　　太師李沆　　　　　太師王旦
　　　太師李繼隆
　仁宗
　　　太師王曽　　　　　太師吕夷簡
　　　侍中曹瑋
　英宗
　　　司徒韓琦　　　　　太師曽公亮
　神宗
　　　太師富弼
　哲宗
　　　太師司馬光
　徽宗
　　　太師韓忠彦
　髙宗
　　　太師吕頥浩　　　　特進趙鼎
　　　蘄王韓世忠　　　　循王張俊
　孝宗
　　　太師陳康伯　　　　越王史浩
　光宗
　　　太師葛邲
　寜宗
　　　福王趙汝愚
四祖廟
　在太廟諸室之西紹興五年建奉僖祖順祖翼祖宣
　祖每三年以孟冬祫饗即廟行禮次詣太廟
景靈宫
　在新莊橋之西中興初四孟朝獻皆於禁中行禮紹
　興十三年臣寮言景靈宫以奉祖宗衣冠之㳺即漢
　原廟也(按景靈宫本大中祥符五年以聖/祖臨降而建神宗皇帝始廣其制)今就便朝
　設位以饗未副廣孝之意遂詔臨安府同修内司相
　度脩盖即劉光世家所獻賜第基為之門曰思成前
　為聖祖殿宣祖至徽宗皇帝殿居中(東西廊圖配/饗功臣於壁)元
　天太聖后與昭憲太后而下諸后殿居後(殿各有/名見後)既
　成七月上行欵謁禮時神御猶在温州乃設幄行事
　十月吏部侍郎江邈始迎奉以至二十一年議廣殿
　宇韓世忠家復以賜第獻遂増建前殿五楹中七楹
　後十七楹自是齋殿進膳殿更衣殿寢殿次第皆備
　焉咸淳五年詔守臣潛説友重建後殿
　殿名
　　聖祖天興　　　　　　后保寜
　　宣祖天元　　　　　　后太始
　　太祖皇武　　　　　　后儷極
　　太宗大定　　　　　　后煇徳
　　真宗熈文　　　　　　后衍慶
　　仁宗美成　　　　　　后繼仁
　　英宗治隆　　　　　　后徽音
　　神宗大明　　　　　　后坤元
　　哲宗重光　　　　　　后柔儀
　　徽宗承元　　　　　　后順承
　　欽宗端慶　　　　　　后纘徳
　　髙宗皇徳　　　　　　后章順
　　孝宗系隆　　　　　　后嗣徽
　　光宗美明　　　　　　后光順
　　寜宗垂光　　　　　后體徳
　　理宗章熈
　御圃
　　在東齋殿之西循廡而右為大堂三臨池上左右
　　為明樓旁有蟠桃亭堂之南為西齋殿(大禮恭謝/畢賜花於)
　　(此/)西為流盃堂跨水堂梅亭北為四并堂皆咸淳
　　五年重建又有橘園及桂竹各一區餘雜植四時
　　花果亭宇不能備載
　崇禋舘
　　在宫之南紹興十八年増建
　　　按朝野雜記國朝宗廟之制太廟以奉神主一
　　　嵗五饗朔祭而月薦新五饗以宗室諸王朔祭
　　　以太常卿行事景靈宫以奉塑像嵗四孟饗上
　　　親行之帝后大忌則宰相率百官行香僧道士
　　　作法事后妃六宫亦皆繼往天章閣以奉繪像
　　　時節朔望帝后生辰日皆徧薦之内臣行事欽
　　　先孝思殿亦奉神御上日焚香凡朔望節序生
　　　辰皆親酌獻太廟之祭以爼豆景靈宫以牙盤
　　　天章閣等以常饌用家人之禮云
齋宫
　在錢湖門外恵照昭慶二院俱為朝廷祠祭奏吿之
　所恵照有壇殿有燎壇夏至日祭皇地祗立夏祭熒
　惑立秋祭白帝旁為齋宫昭慶有望祭殿立夏祭南
　方嶽瀆立秋祭西方嶽瀆兩廡為致齋閣子淳祐間
　守臣趙與􁤏重修(浄明寺齋宫/已附見郊丘)
太社太稷壇
　在觀橋東北自建炎至紹興初有司但奉行祀典而
　壇壝未建禮器未備紹興十二年臣僚建請禮寺討
　論始詔臨安府於城内擇地依制度建築以春秋二
　仲臘前一日祭其禮典視皇地祗壇之北有靈池遇
　旱不涸
九宫貴神壇
　在東青門外一里紹興十三年因太常丞朱輅之請
　以春秋二仲舉行祭禮屋而不壇十八年太常寺主
　簿林大鼐乞詔有司建壇於國城之東從之壇制二
　成其一成方各百二十尺再成各百尺髙皆三尺壇
　四方各出一階西南坤道又為一階各濶五十尺上
　設小壇九從廣各八尺髙各一尺五寸相去十六尺
　壇下四面為兩壝各二十五歩禮料一視感生帝其
　九宫神位北曰太一西南曰攝提正東曰軒轅東南
　曰招摇中央曰天符西北曰青龍正西曰咸池東北
　曰太隂正南曰天一
耤田先農壇
　在嘉會門外南四里玉津園之南紹興七年太常博
　士黄積厚乞享先農既而司封郎中李澗又乞詔有
　司講求祖宗親耕帝耤故事下臨安府撥田畆營建
　十五年十一月遂下詔曰朕勵精庻政撫世多虞念
　稼穡之艱難欲黎元之給足當食而歎靡敢遑寜今
　兹休兵息民流徙還業然而田疇未闢㳺惰尚多豈
　其三農失職而訓勉之道有未至歟仰惟前代親耕
　耤田為天下先醴酪粢盛於是乎出敦龎純固於是
　乎成使耕與養者知所勸向朕甚慕焉廼飭攸司經
　營千畝其以來嵗之春祗祓青氊親載黛耜躬三推
　之禮以風示於四方庻幾力穡服田仰事俯育興於
　禮義以致丕平顧不韙歟播告邇遐咸知朕意十六
　年正月親饗於先農壇神農氏南鄉以后稷氏配西
　鄉禮畢行耕耤有思文殿御耕位觀耕壇自後嵗祀
　先農於此
髙禖壇
　在嘉會門外南四里中興初寓祭於錢湖門外恵照
　院齋宫紹興十二年太常寺博士劉爃乞詔有司講
　求壇位乃令臨安府於行宫東南城外隨宜修建十
　六年又以監察御史王鎡言下禮寺討論既而禮官
　援嘉祐二年故事謂宜在東方長男之位今壇在行
　宫東南巽地未合禮制宜於南郊壇之東相視改築
　㫖從之其祭禮設青帝神位版於壇上南向以帝伏
　羲氏帝髙辛氏配西向北上又設從祀簡狄姜嫄位
　於壇下夘階之南西向北上每嵗春分遣官致祭禮
　畢收徹二從祀禮饌弓韣刀矢入禁中皇后及宫嬪
　以次行禮十七年上始親祠
海神壇
　在東青門外太平橋之東淳祐十二年有㫖中興以
　來依海建都宜以海神為大祀下太常議禮詔守臣
　馬光祖建殿望祭自寳祐之元嵗以春秋二仲遣從
　官行事
　
　
　
　
　咸淳臨安志卷三
欽定四庫全書
　咸淳臨安志卷四　　　　宋　潜說友　撰
行在所録
　　　　朝省
尚書省
中書省
門下省
樞宻院(國初循唐舊制即中書之北置院神宗皇帝朝/又遷於中書省之西今院在都堂東止為樞屬)
　　　(列曹之所盖樞宻使率以宰相/領故知院以下皆聚於都堂)
　　在和寜門北舊顯寜寺紹興二十七年建
　都堂(刻周官一篇/於正坐之屏)
　　堂上列詔令御製御書石刻
　　髙宗皇帝
　　　廷尉天下之平也髙柔不以明帝喜怒而毁法
　　　㳺肇不以宣武敕命而曲筆况可觀望臣庻而
　　　容心者乎曹劌謂小大之獄雖不能察必以情
　　　為忠之屬也可以一戰不其然乎可布告中外
　　　應為吾士師者各務仁平濟以哀矜天髙聽卑
　　　福善禍淫莫遂爾情罰及爾身置此坐右永以
　　　為訓仍札付臺屬憲臣常加檢察月具所平反
　　　過刑獄以聞三省嵗終鈎考當議殿最
　　　　右紹興三年正月九日詔恤刑翰林學士臣
　　　　綦崈禮恭書(紹興三年行在臨安府春正月/乙丑内云闕      獄之吏付)
　　　　(臣頤浩等施行之丁夘有㫖命尚書右司刻/石以墨本頒天下親札賜大理置之㕔事庚)
　　　　(午又示六曹兩省侍從官吏咸知徳意左右/司條上刻石所當請者辛未命臣子畫篆其)
　　　　(首曰紹興恤刑手詔且使臣崈禮書其後而/置政事堂以垂訓永久天語哀矜雲章飛動)
　　　　(讀者𢥠然或至感泣識仁聖之用心也臣崈禮/既承命乃拜手稽首言曰昔舜紹堯之治象)
　　　　(以典刑而勑天下以欽哉欽哉惟刑之恤哉/可謂至矣詳考其書方蠻夷猾夏冦賊奸宄)
　　　　(得臯陶為士而五刑五流之用惟明克允猶/勉之曰刑期於無刑民協于中時乃功勑札)
　　　　(之意蓋主於此語其明效則好生之徳洽於/民心用不犯於有司而終復推美於臯陶曰)
　　　　(俾予從欲以治四方風動惟乃之休嗚呼欽/哉恤哉纔兩言耳其利之博不亦至矣乎惟)
　　　　(我祖宗相承以仁治天下慎於用刑同符前/古凡大辟具獄必覆按再三有司讞疑常傳)
　　　　(生議誅雖大惡罪不以族而吏入人死則廢/之終身百有六十餘年行之不變是以徳洽)
　　　　(人心不忘戴宋故雖中僨而復興陛下襲積/累之休紹艱難之業詔書哀痛多罪已之詞)
　　　　(法令損益申從寛之制布在有司咸可攷也/顧念兵興而來郡邑凋敝獄市之寄或非其)
　　　　(人箠楚之下不無寃坐日者出五御史分行/諸道既俾檢察詔令平反刑獄方臨遣焉而)
　　　　(未復命也重以吏罕盡公或牽于權勢聴訟/則上下其手議法則輕重其心刑罰不中深)
　　　　(軫聖慮親詔中外用申儆之仁心仁聞朝傳/夕播交孚丕應無逺弗格先刻石之頒固已)
　　　　(入人肝脾而淪于骨髓矣聴之輿誦酌之羣/情臣知中原之易定而大業可復也豈特長)
　　　　(勺一戰之勝為足道哉抑臣聞之聖人立教/垂訓以待人也恕而責人也嚴待之恕則所)
　　　　(不可能者不以望諸人責之嚴則所可能者/不容于不勉恭惟明詔稱髙柔游肇事而言)
　　　　(不及臯陶則姑以其所可能者望人此聖人/之恕也惟待之既恕則其責之必嚴彼懐私)
　　　　(顧望而玩法鬻獄者亦可以懲矣聖意諄諄/方且誨之以仁平諭之以禍福丁寜懇惻不)
　　　　(啻慈父哲兄之詔其子弟至於定察舉之令/增賞罰之科俾有司月上而三省嵗考顓以)
　　　　(平反課其殿最欽恤之㫖備形徳音茍有識/知孰敢不勉由斯而往遂使人人自以為臯)
　　　　(陶而媮刻之風還之忠厚不難致也雖然不/精不誠不能動人故動人以行不以言明詔)
　　　　(布告方見于言辭之間而臣已必其能感人/者豈無自耶臣家寳蔵建炎時賜研中使語)
　　　　(臣盖上所常用者研刻御書曰摻觚濡墨兮/中有殺生造次必思兮今世可行大哉言乎)
　　　　(夫以殺生之重不忘致於下筆出令之際而/平居几研必對斯銘常以自儆於閒燕之時)
　　　　(然則好生之徳本於聖性發為誠言豈惟今/日之詔臣以是虞舜躬行之效四方風動將)
　　　　(在兹乎因并記其/事以昭示天下)
　　　朕日與二三大臣宵旰圖政而士風習安泰之
　　　久驕怠不卹事機以偃蹇自如為髙以緘黙不
　　　言為智朝廷有期會而不應責限一日而違輒
　　　踰月省部之於監司監司之於郡守文符屢下
　　　視之漠然居官者惟務茍且指日望遷使逺者
　　　動輒遲延力求脱去凡此非庸懦即挾勢而然
　　　緩急豈肯協濟國事可丁寜告戒並宰執臺諫
　　　率克所職檢察中外有仍前驕怠者具以名聞
　　　當議重寘於法惟無庇親故無徇愛憎賞不遺
　　　逺罰不阿近務在必行仍榜明堂
　　　　右紹興二十九年六月癸巳戒飭士風驕怠
　　　　左僕射臣湯思退謹記(闕文民闕/虞舜)　　(莫如/)
　　　　(作書為戒闕哉惟時亮天功成王董正治官/                        語凡數千百)
　　　　(言闕為耶亦由任無為夫無為者闕糾逖莫/  所          使明黜陟公訓告)
　　　　(不有闕仰成於上兹所謂萬事咸理而後人/主端拱              無為而天下功者)
　　　　(也恭惟皇帝陛下神聖慈武受命中興體天/之剛自強不息當昃未饋未明求衣以圖囬)
　　　　(萬㣲之務深慮士狃安泰怠心易生抱虚求/進或幾於成乃譯聖志裁明詔駿發睿藻掲)
　　　　(示在廷戒休而董威仁寛而義嚴渾乎虞典/之約而周也噩乎周官之詳而要也日月之)
　　　　(光照耀雷霆之聲震叠萬方黎獻羣視胥聴/奔走率職文武各致其能小大無越其思庻)
　　　　(有以承休命贊萬分成恢定之功登太平之/治而闕          六盛行將見之臣等叨)
　　　　(服近司不能總領衆職以稱上意大恩宏覆/特寛司敗宸翰訓飭兢兢縮栗竊惟明詔之)
　　　　(下闕以縉紳之士闕周戴奉以周御名著之/金石  示萬方與虞  之書並傳無極乃請)
　　　　(上刻石于尚書省/而拜手書于下方)
　　　累降指揮禁約不得以苞苴相貿易交結權要
　　　非不嚴切訪聞邇來尚或有之其在州縣則科
　　　於民在軍旅則掊剋卒伍盈車接艦珍甘技巧
　　　以為賂遺無名之歛徧及軍民可不痛革夫居
　　　上位者必有所欲而後人得因所欲以濟請託
　　　之私凡我在位皆清白及侍御僕從罔非正人
　　　則苞苴何所自入哉申嚴戒飭如有違犯重寘
　　　典憲斷在必行臺諫糾彈毋憚大吏在外監司
　　　按劾
　　　　右紹興二十九年六月丁酉禁約苞苴左僕
　　　　射臣湯思退謹記(臣思退等言伏覩六月丁/酉手詔戒諭臣寮崇尚㢘)
　　　　(潔禁止賂遺臣等恭惟皇帝陛下秉至徳昭/大明神聖之資禀于天授恭儉之行厲於身)
　　　　(修清心損已既形於識記卻貢罷獻屬發於/詔㫖凡四方之以式於少府者蠲減無慮數)
　　　　(百千萬蠙淮之魚蜑海之珠意其病民止勿/復取純約之風行㢘能之效著尚慮中外之)
　　　　(臣狃習勿悛流貨市交以紊邦治乃躬灑宸/翰昭示外朝丁寜告戒俾遵於度臣等拜傳)
　　　　(跽誦震眩心目竊惟古先哲王之治天下善/為之本而法輔之盖徒善則人不之畏徒法)
　　　　(則人不之服善法相須乃克用人今陛下修/身而善立御衆而法行羣工庻臣孰敢不正)
　　　　(敢不欽應在昔成湯逺聲色薄貨財陳六事/而戒苞苴辨三風而䋲狥貨暨周文王卑服)
　　　　(即功庻民惟正之供徳聖功神實基大業惟/皇有作視古一揆用能恢中興之績成太平)
　　　　(之治實天下幸甚臣等昧死請以詔書勒之/堅珉置於文昌都省使薦紳士大夫見者竦)
　　　　(目聞者傾耳回心易行以㢘相矜以稱明詔/惟陛下制曰可越八日己未刻詔書于石)
　　孝宗皇帝
　　　朕嗣承大業夙夜求濟顧徳弗𩔖歴日彌久國
　　　家之勢未復乎安彊所賴薦紳大夫明憲度總
　　　方略率作興事(闕/)規(闕/)　圖屬(闕/)　告在位申
　　　飭(闕/)柙使各崇尚名節恪守官常謹好惡於用
　　　舎之際者亦深切著明矣而百執事之間玩嵗
　　　愒日未喻朕志(闕/)　之俗猶在(闕/)　之習尚存
　　　便文(闕/)　　為智模稜不決(闕/)　　拱黙為忠
　　　純以繆(闕/)　寛厚隆虚名以(闕/)尚務(闕/)
　　　　　　　　　　　　　　　　　　　從締
　　　交以附(闕/)甚者責之事則身(闕/)激之言則氣索
　　　曾微特立獨行之操安得仗節死義之風朕甚
　　　不(闕/)　　天下之風俗之好惡朕所趣鄉薦紳
　　　大夫其知之矣朕躬秉是道嘉與宇内之士共
　　　繇(闕/)　而俗習(闕/)豈廉恥道喪日久所入者深
　　　歟抑告(闕/)　惻未能孚於衆也書不云格則承
　　　之庸之否則威之繼自今其惟易慮激昻底勵
　　　毋蹈故轍予則爾嘉爾或不從朕則罰及爾身
　　　弗可悔布告天下使明知朕意(石刻漫滅/多闕文)
　　　　右乾道六年十月戒飭士大夫宰臣虞允文
　　　　等立石(跋語並漫滅/不可辨識)
　　　朕崇節儉以先天下無暴征無苛取期吾元元
　　　躋於富庻之休家國之間宜若公私交裕矣今
　　　顧不然豐年樂嵗中外少事或未免於匱乏州
　　　迫其縣縣迫吾民其故安在毋乃賦入寡而用
　　　度衆歟吏二千石有能不能歟將輕費妄用莫
　　　知撙節歟朕既深居九重無以徧察故分道置
　　　臺寄耳目於爾漕臣職當計度欲其計一道盈
　　　虚而經度之也職在按察欲其蚤正素治毋使
　　　至於病民也厥或異此朕何賴焉且汝不聞黍
　　　苗之詩乎我任我輦我車我牛謂美召伯能成
　　　轉餫之功也後世以是名官寜無意耶曰陰雨
　　　膏之言能養民如膏雨也其卒章曰王心則寜
　　　言家給人足乃能安王之心也汝等得不深思
　　　古誼視所部為一家周知其經費而通融其有
　　　無㢘察其能否而裁抑其耗蠧數者備矣郡計
　　　何患乎不足郡計足則屬邑寛屬邑寛則民力
　　　裕民力裕則吾宵旰之慮釋國有信賞於汝何
　　　吝若乃有餘者取之不足者聴之逮其乏事然
　　　後從而劾之斯亦晩矣是則黜罰之行奚獨郡
　　　守而已諸道轉運其明知朕意
　　　　右淳熈六年三月飭漕臣裕民力右丞相臣
　　　　趙雄等恭䟦(淳熙六年三月丁丑臣雄臣淮/臣良臣奏事殿中天慈惻怛有)
　　　　(民力未裕之歎因出親筆手詔示臣等再拜/跪受退即捧讀紬繹至再至三仰見聖明總)
　　　　(覈庻職軫憂元元所以加恵至厚天下幸甚/臣等恭惟陛下儉徳冠乎帝王仁心同乎天)
　　　　(地爰自即位池臺弗増車服隨給横恩妄予/毫髪不私厚賦重征蠲貸略盡是宜民力全)
　　　　(實無媿前古之盛乃名藩大府猶以病告致/勤九重宵旰之念士大夫交議莫識所由及)
　　　　(恭覩宸奎勅戒漕臣將使審計經度任州縣/有無之責乃知聖鑒髙逺推見本原徳意志)
　　　　(慮非臣等所及臣等謹奉明指寅布中外越/二日又請刋石以副墨徧賜諸道制曰可臣)
　　　　(等竊以天下譬猶一身一身之間血脉流貫/則四支和平天下之勢上下通融則百職修)
　　　　(舉此理之必然也昔劉晏號古今計臣之冠/究所設施不過取羡補乏蠲荒歛豐其後興)
　　　　(利之臣乃不問有無一切殫竭國計未贏而/民力憊矣是故轉漕之任一道是寄盈虚緩)
　　　　(急所當共體若乃智慮不通規為不豫悉取/其有餘以徼強濟之名安視其不足而諉曠)
　　　　(敗之責自謀善矣謂公上何非置使之本意/也今雲章昭回聖謨廣大凡厥奉承曷敢不)
　　　　(敬敢不丕應詩云肅肅王命仲山甫將之邦/國若否仲山甫明之臣等不佞尚能恪意悉)
　　　　(力以助揚聖意若其受詔不䖍與夫稱職有/闕則當甄序以昭賞罰既入石謹拜手稽首)
　　　　(而書於/下方)
　　　朕惟監司郡守民之休戚繫焉察其人而任之
　　　宰相之職也苟選授之際惟計履歴之淺深不
　　　問人才之賢否則政治之闕孰甚於斯今後二
　　　三大臣宜體國愛民精加考擇既按以資格又
　　　考其才行合是二者始可進擬夫然後事得其
　　　宜用無不當如非其人將見動違三尺民受其
　　　弊而無所訴雖日降指揮約束但為文具而叢
　　　脞於上何益治道哉故傳曰為政在人卿等其
　　　謹之毋忽
　　　　右淳熈九年五月詔大臣精擇監司郡守右
　　　　丞相臣王淮等恭䟦(臣淮等猥以菲才叨輔/大政仰惟皇帝陛下神)
　　　　(心淵懿經緯萬方旰食宵衣罔不惟民之念/乃五月丙子内出御筆手詔宣示臣等辭㫖)
　　　　(懇切訓戒丁寜謂民情之慘舒繋政治之得/失監司郡守責任尤重選授之際勿専履歴)
　　　　(惟才行是擇臣等拜手自訟失職之咎聖恩/寛大未忍加誅越七日癸未奏事延和臣俯)
　　　　(伏待罪天顔怡悦賜以慰藉且曰兹用人之/弊所從來久方勉卿等相與勵翼匪専為今)
　　　　(日設也臣又再拜言曰昔成王作周官以戒/其臣亦曰舉能其官惟爾之能稱匪其人惟)
　　　　(爾不任盖用人宰相職也厥或不任責將焉/歸然自古用人為難資格可以待平進而其)
　　　　(失也枸未免賢愚同滯之譏才望可以示奬/㧞而其失也肆至有私意抑揚之患合是二)
　　　　(者幸詔臣等聖謨髙古確然用人之大法臣/等敢不洗心滌慮恪遵丕訓刋諸樂石置政)
　　　　(事堂之東監觀自警繼自今周旋審繹必求/名實相應以無負陛下拜刺史守相之意敬)
　　　　(書下方用/貽永久)
　　　比以聽政之暇嘗製春賦一篇因嘉雨暘之時
　　　而喜農功之興也今書以示卿等玉厯告新春
　　　令既班覽天宇之澄穆喜物情之舒閒乃思髙
　　　明之觀歌七月之詩而知王業之難厥初有神
　　　勾芒司權木徳在行而東(闕/)斗杓直寅而左旋
　　　鼓一氣於羣動紛萬生之自然羲和於是以緩
　　　轡而逶迤乎北陸之躔曉光曈曨寒威乍收輕
　　　塵不驚晴烟飛浮聊憑虛以注目欣芳郊之可
　　　逰想都人其往來莫不意適而心休俯觀長江
　　　東並海門息靈胥之怒濤浴扶桑之朝暾越山
　　　前陳蒼翠穹隆雲氣杳靄疑神人之所宫千巖
　　　萬壑雖不可以歴覽而足以想像於胸中遐瞻
　　　原隰彌望不窮浹土膏之流潤將勸功於九農
　　　碧草萋其帯露逰絲飄其曵空丹緑兮衆芳超
　　　遥兮春風春風兮來歸信吹萬之不同散霏雨
　　　之漠漠泛平波之溶溶若夫朝霽夕陰異態殊觀
　　　回薄太虚不可控摶者春之容也葱葱林林萬
　　　彚一律魚躍鳶飛各遂所適者春之功也雖然
　　　天地之氣猶環無端既莫索其至隠顧孰窺乎
　　　本原惟寒暑之迭運盖陰陽之相生彼三春九
　　　夏之異其亦猶大道之強名且夫碧實朱英穠
　　　苞艶葩榮於春者冬必瘁枿於夏者秋必花擢
　　　喬松於嵗寒出竒卉於天涯知深仁之被物曽
　　　何間四時與幽遐吾將觀登臺之熈熈包八荒
　　　而為家穆然若東風之振槁灑然若膏雨之萌
　　　芽則生生之徳無時不在又何羡乎眩目之芳
　　　華已而舉觴襟懐豁焉望飛雲之縹緲送歸鴻
　　　之翩躚心逰乎造物之表寄妙用於無言
　　　　右春賦右僕射臣蔣芾等謹記(皇帝宅位之/六載儲精思)
　　　　(道求所以調四氣肓萬物者動静語黙以天/為宗雨暘以時農事將興帝心樂焉迺二月)
　　　　(辛丑出御書御製春賦以賜臣等既下拜登/受竊伏思念帝王之徳莫大於法天天道之)
　　　　(妙不可得而見也可得而見者天時之運行/而已四氣之序而春首之萬物之衆而春生)
　　　　(之溥博淵深無所不被求天道之端孰要乎/此孔子作春秋書春于王之上而以正次焉)
　　　　(春者天之所為也正者王之所為也欲使王/者上承天之所為而下以正其所為盖一經)
　　　　(之大要也陛下聰明睿知得孔子不傳之學/於千有餘載之上故能承天意以從事宏謨)
　　　　(擴度包括幽遐則與春同其大湛恩厚澤涵/濡㣲小則與春同其仁範圍著於徳業發揮)
　　　　(形於賦詠大哉帝王之言其視春秋之書異/代而同㫖鍧乎雷霆之聲也焕乎雲漢之章)
　　　　(也漢髙大風之歌武帝瓠子之作方斯逺矣/臣等待罪邇列獲拜非常之賜口誦心惟以)
　　　　(謂陛下法天之徳於此乎見顧惟昧陋無以/仰賛裁成輔相之妙惟是倡率在位毋聚衆)
　　　　(以妨農無嚴刑以傷生毋竭川澤毋殺胎夭/日夜思所謂布徳和令行慶施恵者以稱陛)
　　　　(下仁民愛物兼容并包之意庻於代工之義/無愧焉謹以宸章刋之樂石復叙鑚仰之誠)
　　　　(書於下方以對揚天子之丕顯休命○先是/宰執奏事上曰人主不可不知民事朕近嘗)
　　　　(作春賦倣蘓軾赤壁賦為之大意言農事方/興要使無失其時宰臣魏杞請窺聖作故賜)
　　　　(之/)
　　　朕聞君人者以任使百官為事者也百官者分
　　　其職而治其事者也故設是官必有是事任是
　　　事必有是人任得其宜則百職舉而衆事立任
　　　失其宜則百職廢而衆事隳何則人材有能有
　　　不能固不可一概論也離婁之明足以察秋毫
　　　使之正五音則非所宜也師曠之聰足以正五
　　　音使之察秋毫則非所宜也嘗觀古先哲王命
　　　官之際未嘗不擴獨智以照臨稽衆論而遴選
　　　以謂不如是則或違其所長而強其所短譬之
　　　用直木以為輪曲木以為桷鮮有克勝其任者
　　　矣於是精擇其材之所宜俾居是官而任是事
　　　如舜之咨四岳求其能熙帝載者僉以伯禹為
　　　宜舜知用伯禹之得其宜也故命之曰女往哉
　　　又求其能典三禮者僉以伯夷為宜舜知用伯
　　　夷之得其宜也故命之曰女往欽哉至於稷之
　　　播百穀契之敷五教臯陶之明五刑垂之共工
　　　益之作虞夔之典樂龍之納言凡九官十二牧
　　　之屬明明在朝濟濟布列猶耳目口鼻之不相
　　　為用猶义負偃植之各安所施而又三載始考
　　　績三考然後黜陟幽明擇之既如此之精待之
　　　又如此之久此虞氏之朝所以無曠官而重華
　　　之治所以亘萬世而不可及也後之人君有志
　　　於圖治者非不欲求其材之所宜而任使之也
　　　人臣之欲致其君者亦非不欲因其所咨而舉
　　　得其宜也然得人之盛卒與虞舜相逺何哉豈
　　　非擇之不精而任之不久歟嗚呼邪偽亂真比
　　　比皆是知人則哲前聖所難以美惡取之則或
　　　失於貌以辨訥取之則或失於言捨言與貌而
　　　求諸毁譽之間則又有無辜之毁無實之譽然
　　　則人之才否終不可得而見耶曰天機動於自
　　　然而趣操得於行已固有不期見而見者茍在
　　　上者察材能之實去好惡之私虚以接下奮剛
　　　㫁而不疑在下者存公正之心捨親舊之比忠
　　　以事上臨利害而不移擇不厭精待不厭久小
　　　有以成小而天下無廢事大有以成大而天下
　　　無廢政如是則太平之基可立先王之治可追
　　　顧不韙歟
　　　　右用人論左僕射臣陳俊卿等謹記(乾道五/年十月)
　　　　(十五日皇帝詔臣俊卿臣允文臣克家對選/徳殿坐論用人之道使各疏所見以聞臣俊)
　　　　(卿等既退悉昧死上愚對越十一月五日皇/帝復御選徳殿出御製用人論幸賜臣俊卿)
　　　　(等臣等下拜登受伏自惟念一介諸生遭值/盛明待罪宰輔不能竭盡小臣事君之義罪)
　　　　(當萬死皇帝陛下天縦日躋之聖淵懿之學/度越百代而任賢使能之志駿發睿藻風厲)
　　　　(邇列軼古中興臣淺陋誠不足以測識聖作萬/分敬用侈金石之垂昭示無極敢拜手稽首)
　　　　(言曰粤自皇降而帝炳諸典謨以冠徳卓蹤/者莫崇乎勛華禹益臯陶宻勿之輔交修法)
　　　　(宫動容貌出辭氣欽俞吁咈不越知人官人/之訓載籍之傳維風可觀也今皇帝豐茂世)
　　　　(之規監于唐典振起衆治宣召四方之士而/器使之天日一臨賢佞忠邪莫得遁其情狀)
　　　　(而量材度徳飭戒不忘奎文天章紆餘閎肆/皇乎載賡之歌凛乎奉璋之詩丁寜周宻視)
　　　　(典謨有加焉規摹葢宏矣臣等惟天下之治/匪人材罔攸濟梁百尺之觀航千仞之淵亦)
　　　　(惟深山大澤之材是度是用材弗於良實敗/乃事功然因能任官進賢絀不肖者大臣之)
　　　　(職是心一不公則私欲蝕之亂其聪明逆曵/倒植之譏響答而麕至必杜邪枉之門開中)
　　　　(正之塗不倚不偏如陛下之所詔則百辟卿/士穆穆布列若燭照數計而龜卜也臣等敢)
　　　　(不早夜誦而法式之精白一心/以對揚明天子之丕顯休命)
　　御書益稷篇賜新進士(乾道八年/)
　　寧宗皇帝
　　　朕惟方今大計在寛民力睠兹二浙實拱行都
　　　尤當優恤以厚根本况承平嵗久生齒日繁程
　　　其賦租之餘重以身丁之歛吏弗加省民輸益
　　　艱中夜以思靡遑安處非不知國用所係儲積
　　　宜豐顧寜損於縣官以少紓於百姓爰敷曠澤
　　　庸示至懐其兩浙路身丁錢絹可自開禧二年
　　　永與除放付三省
　　　　右開禧二年十二月免兩浙身丁錢叅知政
　　　　事臣張巖等謹記(臣等聞聖人用心惟知約/已以裕乎民未嘗竭民之)
　　　　(力以自養故取於民有節蔵富于民而民不/貪禹菲飲食惡衣服故能致九功之惟叙文)
　　　　(王卑服即康功田功故能使萬邦惟正之供/然則恭儉節用誠聖人愛民之本富民之要)
　　　　(歟恭惟皇帝陛下仁義見乎躬行恭儉由乎/天性宫室苑囿未嘗營也而因於舊服餙器)
　　　　(用未嘗華也而安於質憂勤念慮一紀于兹/朝訪夕咨無非細民疾苦之事乃嵗在乙丑)
　　　　(十二月十九日因立春之朝布寛大之澤御/筆手詔取二浙之民身丁錢四十三萬一千)
　　　　(餘緡絹一十二萬五千有竒自開禧二年永/與除放詔書一出父老扶杖而觀莫不感泣)
　　　　(流涕相與歎息已而鼓腹四岀歡聲如雷感/動之機其速如此聖上豈不知經常不可以)
　　　　(有虧用度不可以無備一旦捐以與民兹豈/細事盖寜輟母食無令兒饑寕減君賦毋令)
　　　　(民困上盖慮之熟也節一人之用活千萬人/之命散一時之利成千萬世之仁君瘠則民)
　　　　(肥百姓足而君孰不足此固天之道祖宗之/意禹文王之用心也臣等敢不精白一心奉)
　　　　(承美意銷歎息之心於田里集和平之福于/國家臣等豈勝大願謹昧死摹勒奎畫被之)
　　　　(琬琰以昭萬世使/無忘聖天子之意)
　　理宗皇帝
　　　比年以來朝綱浸弛時事日乖所以並命二相
　　　夾輔王室正賴開明公道振起治功肅紀綱以
　　　尊朝廷用正人以彊國勢救楮幣以紓邦計郤
　　　冦騎以固邉陲清吏道使無貪黷之風淑士氣
　　　使無囂浮之習軍制當定則飭將帥以去虚掛
　　　之籍人心當結則戒守令以行寛䘏之恩此皆
　　　今日至切之務昨來並相往往各分朋黨互持
　　　己見或借學校之言或買游士之譽交相捭闔
　　　隂肆傾排是以猜忌成風衆弊膠轕今朕用縉
　　　紳之公言從中外之人望登庸碩輔參運化權
　　　繼自今勿牽人情勿徇私意户庭必肅使門無
　　　雜賔親幹必飭使人無異議以𤣥齡如晦為法
　　　謀斷必惟其是以趙鼎張浚為戒議論悉主乎
　　　公務為正大之規以副倚毗之意故兹札示宜
　　　體至懐
　　　　右淳祐十一年賜丞相謝方叔等
　　　昔王巖叟奏疏於先朝有曰朝廷之弊莫甚於
　　　容僥倖以養蠧尚姑息以恵姦朕觀比年以來
　　　其弊大率𩔖此良由㢘恥道喪貪兢成風監司
　　　郡守以賂而求何以厲其氷霜之操元戎主將
　　　以貨而得何以窒其谿壑之欲頑鈍亡恥者隂
　　　結於旁蹊嗜利無厭者依憑乎城社薦舉銓曹
　　　之良法也或交手而貿鬻朝著名流之清選也
　　　或入劄而指陳庸庸碌碌者計日以望遷循循
　　　黙黙者扳援而梯進其間有為外臺之按奏言
　　　路之抨彈自知擯却於公朝乃為夤縁於制閫
　　　郯章奏辟躐等希榮不思格法之難行直欲營
　　　求而得請辟闕至攙於部闕制差無異於堂差
　　　遂使國體浸輕政柄旁落外閫之權反重於朝
　　　廷朝廷之令不行于郡國此僥倖姑息之弊末
　　　流一至於此然中書萬化之原本宰相百辟之
　　　表儀源清則流以清表正則影自正繼自今毋
　　　養蠧毋恵奸毋以姑息市私恩毋容僥倖廢公
　　　法監司専㢘察之權風采不振者去之郡守任
　　　宅生之寄簠簋不飭者斥之將帥不恤士卒狼
　　　貪虎噬者屏之士大夫不安命義蠅營狗茍者
　　　黜之此皆庻官之事又有關於國體之大者臺
　　　諫天子之耳目給舍朝廷之綱紀無非所以維
　　　持公論主張國是夫何近年諫臺無特立之操
　　　或聴命于廟堂給舍多朋比之私或禀承於要
　　　路甚者専攻上身以沽訐直之譽迎逢權勢以
　　　為躐進之媒是宜振起頺綱挽回陋習使朝廷
　　　有清明之氣象可也正朝廷以正百官正百官
　　　以正萬民朕之責也亦惟賴爾股肱之助也書
　　　曰襄我二人汝有合哉詩曰在時二人朕以周
　　　召望卿卿宜勉副朕意
　　　　右淳祐十二年戒飭僥倖姑息之弊左丞相
　　　　謝方叔等謹記(臣等嘗謂周官乃成王戒羣/臣之書有曰以公滅私民其)
　　　　(允懐葢公則天理私則人欲公則建諸天地而/不悖質諸鬼神而無疑私則作于其心害于)
　　　　(其政作于其政害于其事夫委質為臣茍能/以公心滅私欲則以此事君儼如對越推以)
　　　　(治民民其有不懐服者此成王之訓迪厥官/盖欲于心學中求之也後世大臣之事君不)
　　　　(求之于心而徒求之于政故以自欺為心而/事業闇昧不及古人房𤣥齡出于王通之門)
　　　　(亦嘗問通以正主庇民之道其問善矣而通/之説則曰能遺其身然後能無私無私然後)
　　　　(能至公至公然後以天下為心而道可行矣/惜乎其言是也其序紊也公則自無私矣以)
　　　　(天下為心則必能遺其身矣其先後次第本/末如此河汾師友講磨猶有欠闕此𤣥齡之)
　　　　(止于為𤣥齡而唐之止于為唐也臣等恭惟/皇帝陛下以聰明睿智神武之姿全剛健篤)
　　　　(實輝光之徳踐祚滋久純亦不已自昔帝王/初年何嘗不厲精求治往往始勤終怠鮮能)
　　　　(全其清明惟皇上清心寡欲原本純正是以/徳盛而仁愈熟氣老而志益新乃者月正元)
　　　　(日特灑宸札訓飭大臣以至中外百執事風/雷震動雲漢昭回臣等肅容跪讀鼔舞驚歎)
　　　　(以聖訓所頒之條目而言謂監司太守以貨/求謂元戎主帥以賂得謂薦舉或交手以貿)
　　　　(鬻謂内職或入劄以指陳謂郯辟之太多謂/閫權之太重此僥倖姑息之弊實以一私壊)
　　　　(之又自聖訓所頒之綱領而言則中書之為/政本宰相之任道揆正所以表倡羣工彌縫)
　　　　(萬務使其源不清則其流必濁其綱不整則/其目必棼至若臺諫耳目之官給舍紀綱之)
　　　　(地公是公非所當明辨一口附和國何賴焉/往者不可諫今惟有革士大夫之心而已苟)
　　　　(能以公而滅私克已而復禮純于天而不雜/以人則有協和而無朋比有正救而無附麗)
　　　　(暗室屋漏之間真能以謹獨為事則私計之/營私謁之至常若上帝汝臨鬼神昭布况敢)
　　　　(於犯四知之戒以得罪名教乎臣等惟知祗謹/服訓彞恪守力踐必首明公私之界限而致)
　　　　(於天理人欲之毫釐每事須可以告之于天/可以白之于君父可以對人言而無愧怍則)
　　　　(庻乎上不負天子/下不負所學云)
　　　虞廷之賞延于世漢氏之官長子孫春秋謂成
　　　季之勲宣孟之忠而無後為善者懼矣朕慨思
　　　開國以來勲臣之裔有能世濟其美而不能世
　　　其禄者仰所在州軍體訪保明以實聞以備録
　　　用朕聞祖宗立法悉従寛厚惟贓吏之罰獨不
　　　少貸為其蠧國害民也朕待遇臣下未嘗少恩
　　　訓㢘有銘正欲善誘不謂邇來貪風轉熾國與
　　　民俱匱而士大夫之家益肥間有自號清流而
　　　居官之汙濁尤甚朕將何賴焉自今小大之臣
　　　各宜洗心滌慮毋狥於貨賄其或不悛有淳熈
　　　之法在舉而行之非朕得已也
　　　　右寶祐四年十二月録用勲裔戒飭贓吏右
　　　　丞相臣程元鳯等恭跋(臣等仰惟皇帝陛下/徳秉乾綱化成常久)
　　　　(開三紀風移之運當七日陽復之辰親灑宸/奎誕告中外以勲臣無後則示以録用之寵)
　　　　(以貪風未殄則申以戒飭之嚴猗歟休哉一/勸懲之間興起人心轉移習俗之大機也舜)
　　　　(之賞延于世湯之儆于有位曾不過是我朝/醇化懿綱冠冕千古所以濬行葦忠厚之澤)
　　　　(陶羔羊正直之風列聖相承家法具在若紹/興則有佐命元勲訪用子孫之詔若隆興則)
　　　　(有貪饕無厭抵法不赦之詔夫祖宗以仁立/國待士大夫過於厚顧于勲舊則世其禄於)
　　　　(貪墨者則菑必逮其身非治之寛嚴爾殊也/盖揚善遏惡之公欲使小大之臣别義利之)
　　　　(界限審榮辱之樞機舉皆知趣所慕而避所/畏此能好能惡乃為仁之至歟皇上監于成)
　　　　(憲掲為聖謨恢天地父母之心示風雨霜露/之教式是百辟刑于四方凡委質為臣心具)
　　　　(天理目擊訓辭思夫旂常之紀詔于司勳者兹者/如此寵賂之章速于司敗者如彼可不洗心)
　　　　(滌慮砥節勵行以上副九重褒表功徳董正/治官之意哉臣等待罪丞弼祇佩明綸惟當)
　　　　(精白一心為臣工倡謹刻諸翠珉寳為大訓/頒示方國以對揚聖天子休命也先是臣元)
　　　　(鳯等奏臣仰惟皇帝陛下乾運聖徳復見天/心茂對新陽洊灑奎畫一則録用勲裔以示)
　　　　(勸一則嚴飭貪墨以示懲河漢昭回寰宇瞻/聳臣等叨居丞弼恭奉明謨謹當律已率先)
　　　　(為賢訪後仰稱九重作新之意擬勒堅珉于/都省風厲四方俾勲閥之家得續遺緒以沐)
　　　　(聖恩有位之臣各思洗心以承聖訓欲望聖/慈特降睿㫖許令立石摹本頒示諸路監司)
　　　　(守令俾之仰體訓辭/知所畏慕世道幸甚)
　　　朕於贓吏無所貸以其惟威惟虐大為吾民仇
　　　民吾赤子而仇之是與冦賊姦宄者同科而何
　　　以為天子之命吏古人喻貪以狼以碩鼠直目
　　　以物𩔖之惡者盖不得復言人矣惟彼貪夫憯
　　　莫之懲侵牟矯䖍罔知盈厭朕夙興夜寐憂苦
　　　萬民封培本根每懼弗蔇羣國之吏乃淫從其
　　　欲以蠧厥生間聞田里凄砭人眼惻怛以還又
　　　甚自愧朕惟民生寡乏由于貪官之肆誅求貪
　　　官充斥由于監司之不按察抑無瑕可以戮人
　　　軌度其信而後可以治人初亦無以大相過耶
　　　我朝戢貪家法具在中興而後特為詳宻監司
　　　不按劾而臺臣彈奏則坐監司罪此紹興十二
　　　年九月之詔也以發擿而為殿最不劾則重行
　　　貶黜則是年十月之詔也上下相䝉習為媮惰
　　　宜置重憲悉其臧否連銜聞奏違則彈劾又十
　　　三年九月與三十二年十二月之詔也又如乾
　　　道元年之正月四年之六月淳熈九年之三月
　　　十一年之六月慶元二年六年之正月皆有詔
　　　而詔不止是也率以外臺耳目不當蔽塞失察
　　　之罪凛乎其甚嚴今監司不㢘問不按察者間
　　　一二見或輒用胷臆而貪者顧得免朕獨安取
　　　此兹當嵗首肆用咸與惟新繼自今仰諸路監
　　　司各舉其職無或以避礙縱蟊賊每半嵗具劾
　　　過贓吏若干來上當視多寡為殿最視殿最加
　　　賞罰而主之以必行郡守於民為親又當助監
　　　司所不及此當以一嵗為殿最賞罰亦如之或
　　　本路本州無所劾而臺諫論列則監司郡守皆
　　　以殿定罰咨爾部刺史而下典聴朕言無同於
　　　厥辜自取瑕殄其有治狀㢘聲孚于衆聴者亦
　　　須摭實奏聞以俟甄録薦賢受賞朕不汝吝
　　　　右景定二年正月殿最監司郡守劾貪右丞
　　　　相臣賈似道等謹記(臣等仰惟聖宋之得天/下也以仁十四聖一心)
　　　　(三百年一日皇帝陛下懋昭聖徳勤恤民隠/深惟祖宗以仁立國而士大夫以貪仇民異)
　　　　(時訓亷一銘布在郡國有人心者皆已如對/日星如警雷霆矣乃月正元日内出手札宣)
　　　　(示皇心惻怛宸翰昭回謂監司失職故吏不/肖吏貪故民窮由是九重閔憂百姓愁嘆府)
　　　　(辜階厲則汝之尤將大舉紹興乾道淳熈慶/元舊典以按發多寡課監司殿最而黜陟從)
　　　　(之且俾助以郡守察以臺諫不寜惟是貪夫/不刺者有罰亷士能舉者有賞陽開隂闔秋)
　　　　(殺春生大哉王言而今而後吏道不汚庻民/允植以永我宗社于千萬年實權輿于是臣)
　　　　(等載惟考課以定監司賢否者聖朝之典章/取班簿援筆以去不才監司者先正近臣之)
　　　　(故事陛下聖仁同符祖宗臣等孱陋逺慚先/正亦既祇誦聖謨敢不精白一心以對楊明)
　　　　(訓謹拜手稽首書于下方○先是臣似道等/奏臣等恭惟皇帝陛下一徳當極萬年敬休)
　　　　(惟欲乂我受民祈天永命肆念仁心仁聞而/下不被其澤罔非貪官汙吏鴟義奪攘不厭)
　　　　(不止以故元元寡遂至治未臻上勤聖懐憂/勞夙夜乃月正元日親灑奎畫俾部刺史而)
　　　　(下㢘問按發以劾吏之多寡為使指之殿最/治一州者則寛其期殿最亦如之宸毫飛動)
　　　　(漢章昭回與嵗功以俱新期同宇以皆泰其/視先漢當春時議賑貸詔下寛大書斯為卓)
　　　　(絶無前矣臣等恭讀聖訓至于再三實為生/民立命為萬世開太平非可與異時一發號)
　　　　(施令之不匿厥指者並論也部刺史而下能/恪守仰遵不負殿而以最聞繼是吏當稱其)
　　　　(職民當安其業邦本所在永永不摇社稷長/逺終必賴之臣等忝聨邇列親奉徳言弗克)
　　　　(欽承是為有負謹欲將上項御筆刻之琬琰/立之朝堂仍以墨本朌之郡國令勒石所治)
　　　　(以永觀省因拜手稽首颺言曰獲上黨穗文/之祥不若寳此筆得河洛圖書之秘不若佩)
　　　　(此訓欲一道之得福星不欲先懲勸以厲其/激揚清濁之志欲萬物之皆吐氣不若嚴誅)
　　　　(賞以計旌别淑慝之功使凡見此者皆當竦/然而作如在殿陛之側而聞丁寜之音相與)
　　　　(濯去舊習以課來效臣/等不勝大願奉御筆依)
　　　周典六計吏治條陳以廉為本乃良而循彼肆
　　　貪虐與豺虎均肥(闕/)而家多瘠吾民縦逭於法
　　　愧其冠紳貨悖而入菑及後人我朝忠厚黜貪
　　　為仁咨爾羣辟是訓是遵
　　　　右訓㢘銘
　　　民吾同胞疾痛由已報虐以威刑非得已仰惟
　　　祖宗若保赤子明謹庻獄惻怛温㫖金科玉條
　　　毫析銖累夫何大吏蔑棄法理逮於郡邑濫用
　　　笞箠典聴朕言式克欽止
　　　　右謹刑銘右相臣史嵩之等恭書(臣等仰惟/皇朝以仁)
　　　　(立國列聖相承加恵元元謂吏治所以達吾/之仁愛也貪則黷貨以傷民生酷則淫刑以)
　　　　(殘民命害孰甚焉故誅戮不赦于姦贓厚貸/每施于奏讞用能培植邦本綿祚無窮肆我)
　　　　(皇帝陛下英明慈儉嗣無疆大厯服率由成/憲同一仁心乃月正元日親灑宸翰製為訓)
　　　　(㢘謹刑二銘宣示外朝雲漢昭回奎文炳煥/於以警羣工而竦百辟勵㢘節而厚嘉師猗)
　　　　(歟休哉臣等肅容伏讀若稽在昔漢治莫盛/孝文觀其表亷吏有詔除肉刑有詔播告之)
　　　　(修莫匪仁術故得吏㢘平而民從化刑措之/治庻幾成康然未若我皇上聖學緝熈王言)
　　　　(深切惟淵衷之懇惻發睿思於詞章洋洋聖/謨風動中外所以感發人之良心者又有在)
　　　　(於綸綍之表也惟自今實惟賢者益知所勸/而貪夫酷吏如其天理之未泯也必將率徳)
　　　　(改行飭躬愛民而王澤不患其壅底矣臣等/歌詠贊歎之餘謹勒之翠珉垂耀罔極仍請)
　　　　(以副墨頒諸郡國庻使小大之臣夙夜觀省/期無負于君師訓誥丁寜之意敢拜手稽首)
　　　　(謹書於下方○又奏臣等恭惟皇帝陛下臨/政顧治二十一年于兹深惟吏不㢘平莫能)
　　　　(布宣寛大迪民吉康春正三朝親製兩銘曰/訓㢘曰謹刑奎文於昭用儆于有位臣等待)
　　　　(罪丞輔對揚休命敢不共恪已勒堅珉植于都/省竊惟訓詞深厚萬姓屬心凡有民社宜存)
　　　　(永鑒欲望聖慈特賜睿㫖許令摹本頒下諸/路監司守令各刋時聴事之上東西對峙庻)
　　　　(幾日覩昭回人知感悟必能潔已奉公戢暴/除苛期與元元同臻富夀不勝寰宇之幸㫖)
　　　　(依/)
　　今上皇帝
　　　予以寡昧嗣承基業緒懼徳弗類以為憂危永
　　　惟古今天下治亂何常同道同事因各有攸召
　　　然未有用君子而不治用小人而不亂者泰否
　　　二卦著此審矣要其所以為泰否者時小大之
　　　一往一來隂陽之一内一外其機甚可畏也今
　　　予初服正書所謂自貽哲命之時曰自云者夫
　　　豈階于外哉是忱在我惟有愛護善類如元氣
　　　屏絶憸壬如邪沴庻幾自貽之道因念我朝以
　　　賢立國自咸平作興培植以來大者光明俊偉
　　　小者靖共豈弟數世流衍邦家尊安非熈豐而
　　　後一起一仆汔為姦匿所勝長治可也逮至孝
　　　皇尤為篤意由乾道及淳熈彬彬輩出號為極
　　　盛不惟在上者為人物之依歸而在下者又為
　　　儒學之表倡正人正道相為彪炳雖紹熈慶元
　　　嘉定間猶用之不盡又皆此時涵養之功治象
　　　於此可以㮣見予荷豊芑貽謀之澤環視在列
　　　罔匪俊彦實先帝東拔以敷遺者若不待夢寐
　　　乎澗阿空谷矣繄爾服休服采之臣尚體予志
　　　必保固凝聚無遐心必搜採薦達無隠情必主
　　　于立政而毋専于立名必勤于相規而毋至于
　　　相厲使根植壯而有益蕃之望氣𩔖合而無可
　　　乘之隙聞風于下者皆知今日杜羣枉之門開
　　　衆正之路莫不懐忠信礪㢘隅以待舉而士大
　　　夫之習為之丕變焉是亦正人心之一機也審
　　　爾則奚愧于咸淳之紀元可方二祖之盛際惟
　　　予以懌
　　　　右咸淳元年正月詔諭羣臣右丞相臣賈似
　　　　道等恭跋(臣恭惟皇帝陛下禀聰文睿哲之/資充髙明廣大之學昭哉嗣服政)
　　　　(化清明開延衆正丕若咸平淳熈盛際元年春/正月上日龍畫穗書從天而下昭回星漢表裏)
　　　　(典誥聖意若曰君子在内其象為泰善類必/愛䕶則陽明長憸壬必屏絶則隂慝消咨爾)
　　　　(百辟卿士罔或遐心隱情立政惟其實相規/惟其正皇極敷言是訓是行庻幾二祖風烈)
　　　　(以章先帝休徳盛哉鑠虖臣等拜手稽首祇/誦明謨竊惟我朝列聖以心立治上接堯舜)
　　　　(精一之傳章聖製守臣之箴孝祖著用人之/論菁莪豊芑澤流垂裕皆始于心畫之訓廸)
　　　　(勿以憸人其惟吉士亦克厥宅心為立政綱/領文武之徳與天地神氣同一運化此陛下)
　　　　(駿恵先猷之淵指所謂自貽哲命既得乎正/心之原推以正人心如表正景從疇敢不祇)
　　　　(若明天子之丕顯休命勉勉我王綱紀四方/天下可常泰也乃若光明俊偉為人物依歸)
　　　　(臣等愚陋莫能希先朝名臣萬一敢不同心/協慮益謹人才進退之機用凝太平之治謹)
　　　　(以聖諭鏤之樂石昭示訓戒於萬斯年集用拜/賢之福自今以始凡百有位懋敬之無斁謹)
　　　　(手稽首書于下方○先是臣似道等奏恭惟/皇帝陛下聰明聖知受命于穆清初履至尊)
　　　　(與天合符發號施令罔有不臧立政用人惟/正是乂若稽謂一為元之義克謹厥始監于)
　　　　(先憲以宣二祖重光月正元日煥頒奎畫倬/彼雲漢昭章下餙聖學淵粹經緯河洛于易)
　　　　(明泰通之象于書取初服之訓愛䕶善𩔖屏/絶憸壬視帝堯知人則哲大舜去邪勿疑無)
　　　　(異指四方風動咸曰大哉言一哉心莫不精/白以承休徳夫人主之職惟辨君子小人而)
　　　　(已君子國之元氣咸平淳熈天涵地育敷遺/數世之仁先帝夀考作人之澤陛下迓續而)
　　　　(封殖之萬世之仁也大明當天羣陰潛伏正/人日進正論日昌于億萬年無彊惟休臣等)
　　　　(服在邇聨對揚顯命惟正人心者所以承三/聖之功陛下端本澄源此為先務盖精一之)
　　　　(藴自得于聖心之㣲用能克知灼見旌别淑/慝自朝廷百官至于逺近莫不一於正若昔)
　　　　(孟春遒鐸之規正月治象之法方斯蔑矣請/以御筆刻之琬琰立之朝堂布之天下俾士)
　　　　(大夫日新厥習仰稱陛下稽古/訓廸之美意臣等不勝大願)
　　　惟天生民惟君司牧都鄙盈區分劃九服乃建
　　　州伯此維與宅民吾同胞咨爾保息朕兹念兹
　　　用簡畀爾思昔藝祖紫雲一誓睠焉牧養言如
　　　天地爾念哉悉爾心祇祇兢兢迺恵迺康惟㢘
　　　惟平惟爾典常視民如身視郡如家視屬縣如
　　　子是可以為民父母矣勉旃俞往各勤我班瑞
　　　之分命
　　　　右牧民訓
　　　昔在先帝字民是訓元元之命繫于縣令肆朕
　　　承保亦以命汝凡厥有生皆吾赤子父母于子
　　　胡忍弗仁爾㢘斯明爾敬斯勤其率自爾中公
　　　乃視聴其簡孚爾衆衡乃令政兹猷告于爾志
　　　其使我民孝悌力田庻幾乎三代之醇四善三
　　　最治狀以聞我朝彞典尚旌爾庸欽哉
　　　　右字民訓
　　　天生丞民皆吾同胞痛癢切身勿瘠民膏凡而
　　　戚欣繫命爾曹惟既厥心毋憚爾勞謬以千里
　　　根于差毫
　　　　右牧民銘
　　　莅事必公拊民必恵邇者有訓亦既切至咨爾
　　　令長守以勿墜宣朕實意斯為愷悌
　　　　右字民銘太傅平章軍國重事魏國公臣賈
　　　　似道等恭書(臣等恭惟皇帝陛下行髙恩厚/于先帝休徳踐祚以來日莫之)
　　　　(思夕惕之念罔不在民出見百辟入侍東朝/自一話一言罔不曰惟兹勤毖是以展民所)
　　　　(詘振民所乏汲汲惟恐弗逮以為良二千石/實分吾司牧之寄而令視民滋近殆保姆吾)
　　　　(赤子者迺因清燕作為大訓布之天下既克/用我教辭罔敢弗欽而父母之心靡有底極)
　　　　(又從而銘焉夫訓者提其耳銘者著其心意/益嚴則辭愈切至乾道變化炳為日星鼓為)
　　　　(風雷散為霜露諄諄然命之教之至也臣等/幸塵該輔躬承至化自惟淺聞不能仰窺河)
　　　　(洛之秘私竊妄謂仁者以天地萬物為一體/惟聖人能充其量在昔先民有作曰吾同胞)
　　　　(聖學髙明有取厥㫖抑不云乎大君者吾父/母之宗子其大臣宗子之家相也臣等職思)
　　　　(其居豈惟心是宣是究贊贊襄哉以觀天下/歸仁之盛臣等雖劣敢不勉諸是用勒崇垂)
　　　　(鴻祇若兹其永無斁謹拜手稽首書于下方/○又奏臣等竊惟宋興徳茂存乎百世湛恩)
　　　　(汪濊羣生沾滯昔在藝祖皇帝以不嗜殺人/得天下以容養小民戒藩侯太宗皇帝淵懿)
　　　　(丕承乃至下取昔人頒令之箴表而出之遂/成王言書賜郡國立于㕔事之南亦越我穆)
　　　　(考理宗訓㢘謹刑之銘字民之訓載在國史/昭如日星徳意志慮上暢下泝于是乎八方)
　　　　(之外六合之内鼓舞太和皇乎休哉皇帝陛/下嗣后丕宅誕保受命盛徳至仁雲油天覆)
　　　　(乃咸淳六年正月丙寅御製牧民字民二訓/揚于王庭下之方國亦既深切著明越八月)
　　　　(壬午内出二銘約文敷暢重巽以申盖聖情/發中無一念不在民詔書數下無一事不為)
　　　　(民二訓方新而清燕之暇復製二銘以示臣/等明謨丕烈稽之三聖而同符徳洋恩普放)
　　　　(之四海而皆準大哉王言一哉王心臣等不/勝大願宣昭聖製頒示字内使郡縣長吏乃)
　　　　(一徳一心對揚天子之丕顯/休命以長我王國御筆依)
　思堂
　　在都堂後
　經武閣
　　在樞宻院蔵經武要略理宗皇帝御書扁刻之石
　　宰臣恭跋(臣恭惟國朝以仁立國以文致平以武/禁暴整亂聖祖神宗不能改也肆我藝)
　　(祖皇帝肇造區夏四征不庭北漢契丹猶未賔服/講武除戎之事無嵗不申儆國人而訓之正月壬)
　　(寅幸造船務觀水戰二月丙寅辛飛山營閲砲車/四月庚寅選卒于朱明門九月己巳閲兵于講武)
　　(殿兩大閲于西郊復七臨幸于教船池蒐苗獮狩/著為通禮擊刺騎射悉為精藝用能南征北伐罔)
　　(有敵于我師孝宗皇帝纘戎祖武光濟中興雖醜/夷悍師屢書請和而我之武備益自飭謹乾道淳)
　　(熈間于白石于茅灘于龍山凡五大閲親登將臺/鼓作士氣燕射玉津興復曠典武藝有常記拍試)
　　(有賞格鐵簾之射有遷轉補授六師既肅四方無/侮所以葛酋至老不敢渝盟犯塞皇帝陛下惟二)
　　(祖是承惟七惪是經聖化甫更國威大競東亡漣/海徐邳闚户之寇西亡蔡息亳鄧抄塞之兵商邱)
　　(之南大梁之北蕃侯兵將降執繫道亦莫不願歸/職方王師載朌北使踵至向者陵轢邊吏甚驁今)
　　(兹被我衣冠雜以綺裘綉祫僕僕羅拜于殿庭下/盖亦我武惟揚有以動悟之也臣備位宰府共貳)
　　(樞庭目此武功懼無論述乃者清燕㳺藝以御目/經武之閣四大字宣付臣俾為宥府之鎮臣竊惟)
　　(建隆以來本兵大計先後釐革條章登載于簡冊/者其目凡十搃命之曰經武要畧則有其書矣而)
　　(未有閣也南渡中興訖嘉定癸酉創閣于本院之/北北枕胥山南拱象闕中以所裒書蔵于金匱則)
　　(有是閣矣而未有斯榜也今傑閣麗宏寶書充牣/奎翰昭掲雲漢動而日星垂也觀是閣者知武經)
　　(在焉則知烈祖之惪見心畫在焉則見吾皇之聖/臣于是肅容拜手跪而言曰風雨之潤也雷霆之)
　　(威也此天之經也山岳之鎮静也江河之澎湃也/此地之經也春作夏長秋冬變而肅殺之此四時)
　　(之經也朝氣鋭暮氣歸中夜之氣又從而收歛之/此晝夜之經也其動也如風其止也如山其變化)
　　(也如隂陽神鬼之不測進則兼弱攻昧退則和衆/安民廣運之以神布昭之以聖奮赫之以怒耆定)
　　(之以功此帝王之經也聖人于易之習坎詩之常/武明著其義曰常徳行以習教事曰有常徳以立)
　　(武事盖兵象水也水洊至為坎而君子于教民即/戎之事不洊習焉是棄民也王旅如雷霆也雷霆)
　　(震驚為武而人主于四方既平之後不儆戒焉是/究武也皆非其常也所謂常者即經也隨變而施)
　　(宜者權也用之于戰戰所以立和之基用之于和/和所以寛守之備體立于不可勝之地用行于和)
　　(戰守之間其為武經莫善于此彼漢儒之説乃謂/反經可以合道若爾則權謀十三家技巧百九十)
　　(九篇皆經也豈吾帝王之懿哉臣既已摹冩御書/刋之翠琰復明辯經之説以對掦天子之威命此)
　　(見吴泳鶴林/集碑不著)
中書門下後省
　在都堂西起居舍人兼權直學士院中書舍人洪邁
　　記題名(兩省之官十有二唐制也今散騎常侍闕/由諫大夫而下别為諌院同門而異户唯)
　　(給事中中書舎人左右起居實同省其員亦十有/二渡江以来盖損三之一然亦未嘗備也給舍以)
　　(法從為職凡紫薇黄門之政無論小大寔書之寔/行之其未韙者得以告而還之兩起居日侍殿上)
　　(備顧問皆名壹時清切要官然去来姓名不謹于/掌故四十年間已泮散不可攷邁兄弟前後四入)
　　(省舉致志焉邁去右司五年而復至乃竟成之獨/建炎年時為不整叙或失其所来及所去官姑存)
　　(之合為六十有八人其重至三至者三十有三人/今廊廟五公皆従吾省干青雲而直上異時莫盛)
　　(焉權官不書獨紀南陽公所以尊宰相重吾省也/題名成又請浙東相公大𨽻表其上乾道三年二)
　　(月二十五日○以居官名氏嵗月識諸壁盖俾後/人考其時之職業而知其人之得失賢否云爾舊)
　　(兩省闕官攝者例不久故前記勿載近嵗詞掖多/先兼而後授瑣闥或經年無正除者遺之其可乎)
　　(此刻權亦書是亦春秋變例之義也/淳熙九年春三月上饒施師㸃續題)有蘓軾石刻
　　(元祐元年余為中書舍人時報政患本省事多漏/泄欲於舍人㕔後作露籬禁同省往來余曰諸公)
　　(應須簡要清通何必豎籬挿棘諸公笑而止至明/年竟作之暇日偶讀樂天集有云西省北院新構)
　　(小軒亭種竹開窓東通騎省與李常侍隔窓小飲/作詩乃知唐時得西掖作窓以通東省而今日本)
　　(省不得往來可歎也四月三十日書○給事中王/信跋云省中舊有露籬近撤之頗快人意因為小)
　　(詩有種竹偶然成故事隔忩時可賦新詩之句盖/用東坡仇池筆録所載元祐事也適陳諫議賈過)
　　(訪舉似之乃云昨日方得此帖事之相符如此同/舍請鑱諸石為他日佳話時中書舍人陳居仁李)
　　(巘起居舍人胡晉/臣淳熙丁未秋季)
　紫㣲閣寧宗皇帝御書扁刻之石兵部侍郎兼中書
　舍人臣髙文虎恭書(臣恭惟皇帝陛下堯之聪思舜/之濬文禹之儉勤湯之齊聖文)
　(王之純亦不已成王之學有緝熙祇遹慈謨紹履否/祚而繩武遵憲動法祖宗考圖表經篤嚮儒學兢兢)
　(業業汲汲皇皇用以迪淵謀而新睿徳聖能攸縦文/治並昭九功所經萬化所穆天以澄著地以謐寜日)
　(月之容舟車之暨仁陶義衍逺服邇安至于登崇畯/良甄區賢否以正天下以清朝廷而臣奮繇單寒身)
　(際熙盛擢寘薇掖晉陪金華數䝉渥恩無以稱塞每/惟絲綸之地綱紀是司雖曰肅號令處要宻夙所推)
　(榮迨其辨幾㣲詔予奪闗繫亦重若稽仁祖顧恵省/垣掲名紫薇申錫奎篆所以浹寵靈而播馨烈者甚)
　(盛美也自炎正再興聿嚴掌制然舊觀未復有當迪/聞乃八月癸巳詳援典彞冒陳講殿祈頒宸畫增耀)
　(前規天度惟深臣言是格越九月甲寅御書紫薇閣/三字下賜小臣臣拜手稽首對揚王休鳯翥龍盤經)
　(緯河洛星鉤日珥闡握乾坤六書之工八法之奥凡/髙宗傳之孝廟孝廟授之慈皇至是偉健端閎精㣲)
　(廣大參備衆體允集大成乃以十月戊辰䖍奉奎丈/妥掲華扁旋乞明指俾登汗青用詔顯榮光示萬世)
　(制曰可省户有禁詞臣迭居一旦天光焜耀慶雲葩/郁如在上帝羣玉之府如㳺太㣲三光之庭于以振)
　(元祐文治之華于以奮紹興規恢之業猗歟偉哉臣/竊聞剛健中正天之徳也自強不息君之徳也故學)
　(聚問辨義炳乎乾又聞柔来剛上天之文也文明以/止人之文也故化成政明象垂于賁今陛下軌範帝)
　(訓股肱勲賢日昃不遑運天之徳而黼黻王猷金玉/王度勉強行道闡人之文下濟而光彩藻藩餙維時)
　(西掖涵沐洪暉况于天地山川乎况于人民萬物乎/由是充之自力行始臣恭以藻翰被之翠珉故述其)
　(愚附著于下昭侈上賜與闕四日/      云慶元五年正月十)
檢正左右司
　在諫院之右面東起居郎權中書舍人陳居仁記題
　名(天下之事萃于朝廷而經體賛元上燮陰陽下遂/物宜又出于一二日萬幾之外非賴掾屬朝夕祥)
　(賛則經綸之大務或汩于簿書期會之糾紛漢嘗以/重臣録尚書然猶未為常職至有末年事歸臺閣之)
　(例雖置尚書左右丞不足論已唐分三省以宰相為/長官始置左右司郎中員外郎各二人為丞之副分)
　(聽曹事則與丞同其品秩則非諸郎比逮我國家神/宗朝置左右司郎中各一人員外郎各一人熙寜間)
　(始置檢正五房公事一人逐房始置檢正公事一人/以檢核釐正中書門下之務元豐間稍加裁減乃置)
　(四人其後又省不置洎太上皇帝朝雖増損不齊要/以兩省劇繁未嘗偏廢皇上御極初元詔左右司郎)
　(官各置一官後以右司専掌刑房事任為劇乃置兩/員盖内之六曹寺監外之監司郡守稍闗治體而非)
　(所可専者率上于兩省故僉擬咨白殆無虚時誠政/事之根本治道之原委必得其人扶植而順導之故)
　(選除視他官為遴異時繇是以入侍以秉政犖犖相/望厥後雖進用隨時而雄劇如昔凡官寺皆有題名)
　(中興以後獨未之立同寮當暇時命掌故蒐案牘考/其名字除授遷改之先後得二百六人将刻諸石用)
　(垂久逺以居仁濫次其間為粗久乃屬叙其梗概竊/謂公掾皆天下選中正以處已恭恪以事上自其常)
　(分若夫事有是非可否要當如鹽梅之相資水火之/相濟為長者不以逆指為嫌為屬者不以奸分為憚)
　(惟理是循初無容心自然上下之情通而小大之政/舉朝廷正而天下治豈不權輿于是哉并書所藴以)
　(貽同志庻知題名之設非亶為識/嵗月而已也淳熙十二年三月)
承㫖檢詳編脩
　在樞宻院檢詳楊萬里記題名(中書樞宻曰二府國/朝之制也亦因也樞)
　(宻之屬曰都承㫖副都承㫖曰檢詳曰編修在祖宗/時都承㫖則曾孝寛韓縝檢詳則王存劉奉世編修)
　(則顧臨錢長卿皆其選已中興損益至今日都承㫖/檢詳各一員編修二員盖六十年矣而壁記未立今)
　(都承㫖李公昌圖乃克為之屬萬里記焉士之言曰/樞屬與宰屬異劇與暇也暇者無事乎爾也樞屬無)
　(事乎爾耶無是事則無是官有是官斯有是事矣有/是事則必事其事事其事則不暇矣曰暇者無乃不)
　(事其事而強諉曰無事乎事其事矣樞屬之職足乎/未也等而上之曰使曰副曰知院曰同知曰簽書曰)
　(同簽書其號殊其建不並其為長貳均也建其長又/建其貳又建其屬者何上之道下之禆也下無以俾)
　(其上曰吾惟事其事足也可乎古者工以藝諫蚔鼃/以士師諫工與士師非諫職也然事君之誼有非職)
　(者乎無也為樞屬顧曰吾暇無事也否則曰吾事其/事足矣否則曰吾禆其上足矣至于事居之誼則曰)
　(思不出位又曰吾知守官外乎此非吾職也然則古/之工與士師過矣豈惟工與士師孟子曰立乎人之)
　(本朝而道不行恥也然則孟子亦過矣其然乎不然/吾徒獨得而不思其職也淳熙十三年五月三日)
　將作監兼副都承㫖胡榘續記(西府之屬舊有題名/自中興初至于今八)
　(十有七年石已再續矣榘自視欿然迺三得厠名其/間其為編修也復紹大父忠簡公之遺躅已而兼檢)
　(詳文字今又攝副都承㫖列屬殆徧于職掌沿革剽聞/其詳蓋樞宻本兵枋故自使至簽書文武參用雖副)
　(都承㫖為之屬亦然所以隨時制置之意深矣其次/則檢詳之職嘗考核文書編修之職刪潤時政故専)
　(用文臣至于叶賛帷籌與聞朝論其責一也當晩唐/時樞宻使雖居要地然品秩恩禮未與今等每有宻)
　(㫖受而付中書謂之宣中書受而著之藉為之宣底/迨至梁初改樞宻院為崇政院以敬翔為院使備顧)
　(問參謀議于禁中承上㫖則宣于宰相而行之宰相/非進對時有所奉請及已受㫖應復請者皆因崇政)
　(以聞得㫖則復宣于宰相則所謂承㫖院使實専之/後唐同光初復以崇政院謂樞宻院置使以命宰臣)
　(郭崇韜石晉天福初復以命宰臣桑維翰自是樞宻楊/使權視宰相承㫖遂歸于其屬本朝太平興國中以)
　(守一充都承㫖始加都字熙寜中以史舘兼之元祐/中以待制兼之紹興初以兩制兼之自是副都承㫖)
　(遂為清望官檢詳則肇于熙寜位視檢正編修則肇/于慶厯位次檢詳此樞屬之大凡也會碑滿又當續)
　(因具列石端俾來者有攷/焉嘉定六年八月十五日)
三省樞宻院監門
　在大門南將作監兼左司任希夷記題名(門官之設/尚矣在周)
　(為司門在漢其名不一曰户郎曰門侯皆其任也國/朝監省門用内品元豐中裕陵聖訓謂用内侍者以)
　(與外庭臣僚無交際得以盡情幾察爰自中興駐蹕/臨安三省樞宻院俱列皇城之外内侍不時至則參)
　(之小使臣人㣲官薄不足以誰何嘉定六年秋始用/諫大夫議增置監門官一員以京師朝官宰邑有治)
　(理效者為之初奉命議郎前知嚴州淳安縣楊恕而/内侍猶為幾察遵舊制也于時政事之府更葺一新)
　(堂宇崇成體隆勢峻嚴嚴翼翼輪焉奐焉至于門廡/徑路莫不斥而大之氣象休美過者祇肅于是更置)
　(専官以重其任盖將謹命令所出之原尊朝廷無競/之勢示于外者若是則嚴乎中者可知矣居是職者)
　(可不思以稱上㫖歟或以語楊君曰昕庭退朝飛盖/來下衮繡焜煌車騎雜襲呵道告門先聲震叠又凡)
　(入于斯多達官顯人從以蒼頭廬井兒讙譁旁午不/特御者洋洋而已司門之官逡巡跼蹐兩扉之側其)
　(於伺察也不亦難乎又將不有以動其中乎則告之/曰昔蕭望之射策甲科尚為小苑東門侯仲翁以抱)
　(闗譏之答以各從其志其後卒為漢名傳盖一命以/上皆有常職所當盡吾事而已奚有于他慕哉楊君)
　(勉之併以告諸來者/嘉定六年十月既望)
三樞省宻院架閣
　在制敕院後主管架閣文字綦更生記題名(皇朝景/徳中置)
　(金耀門書庫貯三司文案𨽻尚書省架閣有庫盖嘗/先省而未始及部也崇寜大臣初貳天官建議置吏)
　(部架閣官其後六曹皆設繼乃省去汔宣和再置再/省紹興三年六部悉有架閣庫十有五年置官四人)
　(禮兵一人刑工一人吏户各一人曹始備官特詳于/部而無復及于省矣省有留牘藏在諸房雖兩嵗一)
　(遣架閣然屋室頽漏上雨旁風擲棄地間誰與顧省/鼠矢蛛絲蒸鬱糜潰不可收拾吏有絶無才藝他司)
　(棄而不收者始竄名是間虚沾名俸而其身未始一/到間有檢討漫然不知所存不得已而下取之部回)
　(環曲折稽緩後時卒不可得朝廷深察其弊乃議建/官即省闥之申維創以為庫初立㕔事後植閣三間)
　(旁為兩翼盖因修省之餘材瓦疎壁寝既卑且漏不/足以備充倲之蔵架閣官綦更生首叨是選力請于)
　(朝得緡錢二千有竒增其閣十三共為十有六間列/三省察院為四庫衍㕔之字挾而成五門内之右為)
　(爨室直房以便細事外門之左本庫地也今省府貸/以為計簿房右復借為溷圊皆未敢請復庫之門盖)
　(直東出西則吴山右墻嚮南為户部度支左墻枕北/當民居之道異時書多地狹尚可相其便者而圖展)
　(焉三省宻院之書既已各列一庫庫列諸房自未置/官以前者為一書置官以後其方來者為一書嵗月)
　(可稽門例無襍凡有前朝御筆者則朱箱金鎖炷香有/而蔵于閣之中所以見尊君之義也扄鐍森嚴出納)
　(藉規式詳備吏不得欺是真有益于官不可謂緩而/不切者也嘗觀唐六典書載亭長掌固兩屬于尚書)
　(省亭長主守省門通傳禁約掌固與亭長皆同畨上/悉為省屬今嘉定甲戌朝廷既謂部有司門省則並)
　(置明年乙亥以部有掌故省亦建官是唐朝之亭長/掌固與景徳之省有書庫者今皆舉而復之矣傳曰)
　(修廢官四方之政行焉是不容無紀用取架閣/官姓名由今洎後刻於下方嘉定九年三月)
　
　
　
　
　
　
　咸淳臨安志卷四
欽定四庫全書
　咸淳臨安志卷五　　　　宋　潜說友　撰
行在所録
　　　　御史臺
在清河坊門北鄉蓋取嚴肅之義紹定五年重建
　朝堂
　　即臺㕔(朝服入幞頭白衫出/臺端乃得至此下馬)有御札二石刻
　　臺諫風憲之地振舉紀綱紏逖姦邪宻賛治道年
　　來用人非據與大臣為支黨而濟其喜怒甚非耳
　　目之寄朕今親除公正之士以革弊繼此者宜盡
　　心乃職惟結主知無更合黨締交敗亂成法當謹
　　兹訓毋自貽咎
　　　右紹興二十五年詔諭臺諫殿中侍御史臣湯
　　　鵬舉記(臣竊以天子耳目之官朝廷紀綱所繋/式是邦憲以肅庶僚必欲徳意下孚民)
　　　(情上逹無一夫之失所與萬國以同休要當開/公正之路杜邪枉之門小人道消而百志惟熈)
　　　(天下治舉而庶績其疑薄海内外小大之臣咸/懐忠良則臺臣豈小補哉是誠天子之耳目宰)
　　　(臣何預焉比年以來宰臣隂肆論薦用匪其人/習成朋比專事詔䛕相以為可則臺臣以為可)
　　　(相以為否則臺臣以為否臺綱既失國是何以/定官邪何以戢其孰能増重本朝承憲府哉恭)
　　　(惟皇帝陛下聪明睿知灼見治體寛仁勤儉鼎/新政機俯念言責久矣親擢豈有先容詔㫖下)
　　　(頒朕今親除公正之士以革前弊而臣不肖承/學非闕  以自闕為恥闕  為心雖智不足以)
　　　(察事之幾勇不足以行已之志但有所聞者不/敢不告有所知者不敢不為待罪臺所實愧空)
　　　(餐顧無勞効仰承詔書思有樸忠以告來/者臣謹拜手稽首欽佩訓詞用傳億世)
　　近以臺官員闕已令御史中丞知雜同罪保舉竊
　　詳卿等必已是(闕/)選故至今未見奏上湏擇忠純
　　體國之人勿引少年沽激之軰以矯當世澆浮薄
　　惡之風庶幾共成篤厚之政速以名聞
　　右神宗皇帝詔保舉臺官
　　　神宗皇帝嘗以御史闕員手詔臺(闕/)　罪保舉
　　　忠純體國之人共為篤厚之政仰見聖心於耳
　　　目之選慎重如此今以所獲石本付三省可令
　　　重刋於御史臺朝夕瞻仰警戒遵奉庶幾上廣
　　　聖意下息澆薄稱朕意焉
　　　右紹興三十年御札頒降
　　　神宗皇帝詔書御史中丞臣朱倬記(仰惟神宗/皇帝勵精)
　　　(七閏之間制治建官鼎闕豊間凡稽古禮文之/闕                      益思所以闕)
　　　　　　　　　(之訓以為法於後闕盛徳也元/    辭炳若丹青甚)
　　　(祐初有㫖刻石置之臺院迨紹興庚辰今上皇/帝中興三十有四載駿惠先猷遵制揚功皇天)
　　　(所以眷祐者時和嵗豊民安害息憂勤之效穆/然與祖宗同符夏四月皇帝若曰御史耳目之)
　　　(官謹柬乃僚聞之在昔矧今祖訓具在成憲可/鍳乃以所獲石本重刋於御史臺且以上廣神)
　　　(祖之羙意而宣昭重光嗚呼大哉加以宸翰申/命告成奎畫雲章下餙萬物臣不勝大幸謹拜)
　　　(手稽首跪受而言曰臣聞周頌曰儀式刑文王/之典日靖四方大雅曰儀刑文王萬邦作孚恭)
　　　(惟聖徳纂承四方既已日靖萬邦罔不作孚况/兹百辟敢不祇若臣謹䖍奉聖訓不敢失墜惟)
　　　(忠純是進惟澆薄是去惟沽激是懲以對掦聖/天子丕顯休命謹鑱諸琬琰俾億萬斯年職御)
　　　(史者瞻仰遵/奉服之無斁)
　　西序列東都御史名字嵗月曰石柱題名自中興
　　　以後則列於東亭右諫議大夫陳賈記(國朝三/院御史)
　　　(皆得論政事紏官邪元豊紹聖著于甲令其用/峻故其選精一時列職其間悉繇天子親擢太)
　　　(上中興大明國是耳目所寄必惟其人紹興更/化詔除公正之士以革締交合黨之風已而又)
　　　(降札書刋元豊手詔于臺院盖欲遵用忠純體/國之人以成篤厚之政先後丁寜昭若日月龍)
　　　(蛇飛動琬琰光輝聖聖相傳家法不改實我宋/維持紀綱之盛事凡職於此者宜有考焉紹興)
　　　(辛酉嘗彚集建炎以後名氏嵗月續靖康而上/所載人以官繫閲時深逺兩碑盈溢面背参錯)
　　　(覧者既病來者復無以容賈以罷耎誤䝉東㧞/嘗待罪其間院久弊蠧既葺新之於是又與同)
　　　(列謀易新石更繫以嵗後先從其時日使皆粲/然無所牴牾於以登載中興以來風憲得人之)
　　　(盛以傳不朽顧不足以増重紀綱之地乎石既/具嘱賈識其顛何敢以骫骳辭淳熈十四年九)
　　　(月既/望)
　御史閤位
　　㕔以内為兩監察位又内為殿中位為會茶堂又
　　内為中丞侍御史位
　臺獄
　　門扁曰四推(臺一推/殿一推)　(臺二推/殿二推)獄久廢惟㕔獨存
　　盖自中興未常置對有屬臺官讞問者則刑察就
　　聼於大理之獄
　　　　諫院
在後省之西(先是紹興元年石司諫方孟卿言諫官自/來於中書門下省置㕔事盖兩省朝廷政)
　(令所自出祖宗以諫官居之不無深/意詔候移蹕臨安于都堂相近置局)
　右紹興二十五年御札石刻(同御/史臺)右正言臣張修謹
　記(臣仰惟皇帝陛下以天縱上聖纘承大寳肇開中/興坐臻極治億萬世無疆之休度越乎唐虞三代)
　(之盛際矣尚留神臺諫風憲之地㫁自宸𠂻親除公/正之士以充其選大革朋附之弊仍誡誥繼自今以)
　(後士之膺斯任者宜盡心乃職惟結主知誕敷聖詔/加惠臣工徳至渥也顧臣才質庸陋誤被任使何足)
　(以當公正之選以仰承聖詔之褒嘉哉臣幸親逄聖/時遭遇聖主惟知罄竭愚忠上副眷知兹臣區區之)
　(本心也如朋附之人臣實恥之臣属賜對面奏乞命/有司将今來聖詔於御史臺諫院刻石以昭示萬世)
　(伏䝉聖慈俯從其請臣敢不齋祓百拜而言於後且/以見孤逺小臣遭時遇主誠千載一時之榮幸也抑)
　(臣恭聞仁宗皇帝増置諫員歐陽修首被其選至今/以為榮遇盛事臣之遭際上聖竊有𩔖焉顧不又幸)
　(歟/)
　㕔事列諫官題名右諫議大夫巫伋記(古者天子有/諍臣七人雖)
　(未以名官然亦尚矣秦漢以來始置諫大夫無常員/大抵多至數十人秩纔比八百石盖其員多則其選)
　(輕也厥後或置或不逮唐設六典職始專而任因重/焉由諫議大夫而上有散騎常侍為之率其下有補)
　(闕拾遺皆為定員而分左右左属門下右属中書均/尸言責也我朝因之雍熈中詔更遺補為司諫正言)
　(載新厥名以示勸奨自是言責之官愈重矣主上中/興綜核名實大正風憲惟是耳目之司尤加謹擇爰)
　(自建炎初載迄於今歴諫省者纔三十人勿偹官實/重其選也先是院吏茍簡以幅紙標名氏於壁間久)
　(之遷次月日漫不可考顧惟猥承人乏夙夜惕懼未/知報稱且不能掇拾前迹以示來者實有愧焉於是)
　(命工鐫石寘之㕔事姑以謹官守而重國體云爾若/夫居官自記以媚已昔人所羞非惟不敢亦不暇紹)
　(興十九年/夏四月)右諫議大夫謝諤續記(諫院舊有題名以/諫議司諫正言三)
　(位分門各虛其後以俟來者記亦考究官名為詳比/者臣僚言諫諍之官尚有闕員居其官者徃徃分行)
　(御史之事至於箴規闕失寂無聞焉願倣唐舊制置/補闕拾遺左右各一員於是得㫖依奏乃二月八日)
　(有㫖薛叔似許及之受新除之命竊惟從諫帝王之/大烈而𨗳人使諫者尤為盛徳之事盖於舉意之頃)
　(可以槩見先是元額㪚騎諫議司諫正言分左右為/八員相承所除或一員或二員名雖異而實亦同聖)
　(上寛洪盡下和顔聼納凡有進諫雖至剴切亦必不/拒増置之請欣然而從者所以表不如是不足以為)
　(兼聼盡天下之美於是相與更立石繇初而起並用/紀年之法觀此則可以考𨗳人使諫之盛徳尤在於)
　(今日淳熈十/五年六月)
　　　　六部
在三省樞宻院南
　論思獻納之堂(後有望江/亭在山上)
　　在天官㕔後
吏部
　尚書㕔居中侍左侍右侍㕔郎在前之右西出第一
　第二位侍郎韓元吉記長貮題名大理正虞似良書
　并篆盖(尚書漢官也侍郎秦官也漢制尚書但五曹/爾而踵秦之舊侍郎未有職僅比四百石也)
　(尚書以為長侍郎以為貮冠以六部倣周六卿之職/而首以吏部者隋與唐制也凡天下之官縂于吏部)
　(其上者尚書獨主之無文武之别焉其次别以文武/侍郎分主之而為左右選者吾宋之制也惟吏部由)
　(魏晋而降者分職甚重得以甄叙人物進退群吏至/唐猶以宰相或兼之國朝於是率有成法曰選與注)
　(為之長貮者苐謹視而司焉然常恐非其人也擇而/付之禮貎尊寵長於六官雖其職稍異於古其重則)
　(猶古也今年春呉興李公拜吏部尚書乃嘆曰法固/有典常也而法有所未明事有所未盡不在變而通)
　(之乎由是詳任子之七色者而予敚之革薦舉之敚/􁏼者而防範之請京秩之官通注縣令以必試於民)
　(條具目張罔不順治既數月矣㕔事故有題名碑石/久闕不志公将礲而刻焉元吉幸為之貮也因俾叙)
　(其然者夫董正治官先王之訓也盖官治則事治朝/廷治則天下治矣今兹職以治官者也以其治官者)
　(治已推而至於治天下亦是道焉如權之不頗於輕/重其惟無私乎吾之属任此者也後之人求於此者)
　(也其私也可懼其無私也可慕烏在其嵗月也夫惟/考其嵗月而視其人之賢不肖使慕者説而懼者勸)
　(焉不可以不書乾/道九年八月一日)郎官位次列於侍郎㕔之後起居
　舍人詹儀之記題名(郎官分曹治庶事以佐其長而/吏部居六曹之首掌銓選封勲)
　(考課之政令盖周制天官之属也秦漢而下因革不/同至光武時始改常侍曹為吏部曹國朝因唐制以)
　(文武分左右銓曰尚左尚右侍左侍右司封司勲考/功凡七司郎中員外郎分治之異時妙簡尚書郎多)
　(採時望黜陟予奪参以公議不專任法故事治而職/舉今天下縂核名實尤遴其選非常更治郡者不除)
　(除目下必俟奏對稱㫖乃得視事其所以擢任之意/甚厚居是官者可不思有以稱明詔乎夫銓曹人才)
　(通塞所繫而法令纎悉雖老吏有不能盡曉士大夫/一旦從事于其間亦可謂難矣雖然法所以布大信)
　(固不可不守而事之可否則有理存焉天下之理一/而已誠能智以明之仁以守之勇以行之用今之法)
　(申古之義使所居官大斯之謂稱職可不勉哉即官/㕔舊闕題名渡江以來文牘㪚逸名氏嵗月漫不可)
　(考自隆興為始第其先後勒之石以補闕典同舍郎/以予嘗聨事請記其首固辭不獲乃為之書庻幾它)
　(日有所攷評云淳熈八/年冬十月一月長至日)
户部
　長貮㕔在天官㕔前之左西出第一位有髙宗皇帝
　頒降鑄錢式御札曰大小錢様付卿烏背者製作頗
　精與開元崇寕所鑄相似然恐費工難辦素背者似
　可作式様仰更㸔詳權侍郎林覺記曰(臣覺猥以駑/下待罪版曹)
　(紹興丁丑七月七日以職事賜對僣陳貨泉之利貿/易流通民頼而用近年鼓鑄稍闕乞将饒贑韶三州)
　(錢監院各選官偹料措置鑄發而睿知髙明爱民尤/篤先嘗製造錢様髙出於臣子意向之表臣奏事既)
　(退伏䝉宸翰宣示紹興通寳兩等其文本於洛畫形/質渾厚追崇寕之規模字勢雄勁邁鍾王之筆迹肉)
　(好周郭偹極精微臣百拜肅觀光開心目經曰百工/之事皆聖人之作也又曰備物致用立成噐以為天)
　(下利莫大乎聖人仰惟陛下勵精庶政以求民瘼躬/儉節用示天下先而乃坯治錢寳使貿遷交易以濟)
　(民用所以擴寔惠者廣矣大矣昔漢議錢政改革不/常而卒莫得其要領唐開元通寳其字歐陽詢書猶)
　(為當時所稱豈如聖神規畫盡善親以翰墨作新斯/製廣布寰宇動流億年俾生民寳之永以為重所錫)
　(聖訓奎文炳然臣不敢專有上賜謹拜手/刻諸琬琰以示無極紹興二十七年七月)員外郎邉
　知白記題名(六官之設凡以為民而地官獨稱民部/盖於民為最親献其數於王則登於天)
　(府有負版者而聖人式之顧不已重乎主上濟艱難/之運成恢復之功立政立事亹亹成周之世矣大抵)
　(為民擇官必惟其人故生齒凋而復繁財用耗而復/衍倉廪虛而復實粤自建炎以迄于今膺常伯貮卿)
　(之任者率能丕應徯志以不失其職而侍郎王公實/継之或謂宜列名於石以彰不休愚曰治寺之有題)
　(名古今所同也版曹舊記雖不復存而中興得人之/盛可攷以知乃摭名氏紀嵗月聚而刻諸監珉紹興)
　(十五年九/月望日)郎官位次列於後(諸部郎官並/同後不悉書)金部員外
　郎施温舒記題名(國家分置六部各統其属属之所/治各有攸司户部之属五其所治)
　(之事若民訟若賦役若供饋賜給若貨財出内若倉/廪委積雖各掌其一而書判之冗會計之勞符檄之)
　(多憂責畧等也中興以來五十年間凡同舍郎更代/之姓名遷授之嵗月漫不可攷淳熈五年今樞宻同)
　(知謝公為左曹得二石為題名未就而遷御史既登/西府諉同舍曰事求全則難成從簡則易就繇紹興)
　(至隆興逺矣典籍雖存非一朝所能討訂也姑舉闕/典豈若首隆興之元而序次之其所未偹則後之愽)
　(雅君子考諸國史而詳焉必有任其責者同/舎皆曰然於是乎刻之淳熈八年十二月且)
禮部
　長貮㕔在户部㕔東員外郎洪邁記題名(起建炎丁/未至今三)
　(十四年凡禮部侍郎尚書名氏可見者毋慮五十有/八人其在事嵗月若除舊拜新雜出於掌故省憶或)
　(脱不具然大畧在是矣自元豊定官制歸天下萬務/於文昌分曹賦職頗采用周官唐六典尚書品第二)
　(侍郎品第三皆法從属車間朝廷所以尊榮之甚寵/繇是得政者鴈行立然要為具員吏朝日而出坐曹)
　(弊治不過操牘視成振之以章程抳之以挈比思慮/索於几案此其勢不能施置自便獨宗伯不其然間)
　(平時䋲墨要會疑亦王官之一守有日天子講遺興/禮大朝聘大慶賀與天地宗廟典筞秩享之事衆史)
　(贅聚閣筆詞不占措乃雍容風議勘酌固實扳之古/可騐揆之今可行者繫吾    為之非特規規守成)
　(法視故府鐘鼓玉帛周章有司之後而已則上所選/置正用第一人亦其理宜中興之宰十四而以是進)
　(者三之一故相國義陽公清河公江寕公呉興公今/相國縉雲公礌礌落落如乗蒼龍騎北斗淵燿下餙)
　(燁然一時固宜登載表襮使後之君子有所瞻仰新/安金公乃命郎吏謹其年次書諸石紹興三十年九)
　(月二十/一日)又記郎官題名(鈞之為郎然二十四司冷熱/劇易不得同日語中興時捐)
　(不急之官省郎負七以主客合於禮部號為兩曹而/所掌猶不過牋削印瑞郊廟禮文與士子科舉事日)
　(所程判其多不能以百天明省門開繇大丞相以下/畢入㕔治吾同舍郎南典選北理財文書鱗午吏四)
　(繞不少置獨儀曹之廷可設翳罔予方理蠧簡呻佔/畢作書生事業倦則偃一榻上遲食時矍起摩睡眼)
　(以出卒食舒舒而行伺丞相上馬已即去至無毫毛/可用為勤以白長官者其官同祿之入又同而佚勞)
　(相絶顧如此顔之不厚難矣哉㕔壁當有記以謹嵗/月識名字今亡有也問諸掌固掌固不知盖其官閑)
　(其吏緩閑與緩相遭茍且頺靡非一日實然予訪老/吏質太史越𢾗月而後頗得其梗㮣乃採建炎以來)
　(至於今日自祖秀實始并書其幸/甚云於上紹興三十年七月八日)監察御史黄疇若
　作續記(紹興三十年洪内翰邁昉作中興以來禮部/郎㕔壁記自建炎元祀六月呈開禧三年四)
　(月由祖秀實而下凡八十七人題字竟及跋後來無/以書今國子戴司業溪乃伐石以續而題其名於端)
　(属余記嵗月於上惟禮部有儀曹郎盖古春官之属/魏齊及唐多選名士典領雖不治文書比它曹為閒)
　(暇然極其至要則恊禮樂以賛宗伯治神今以和上/下至於事筆硯其間者亦必亷悍俊㧞如桞宗元劉)
　(禹錫軰乃稱是豈細事思厥艱人反不若縱横計財/甲乙論刑之為易易耳故廣前誌之未盡兾方來之)
　(知勉使牽聨特書業履光大以對於前聞人顧不偉/歟毋徒揩睡睫曰丞相上馬去吾事畢矣開禧丁夘)
　(九月/丙戌)
兵部
　長貮㕔在禮部之東侍郎周必大記題名(大小司馬/著於周官)
　(歴代沿革可考也本朝放唐六典曰兵部凡兵兵廂/軍蕃兵剰貟武舉投試武藝金吾街司人兵及大将)
　(出征告廟破賊露布鹵簿字圖若蕃夷属户授官封/之事皆主之曰職方凡天下地圖城隍保寨烽侯之)
　(𢾗蕃夷歸明内附之事皆主之曰駕部掌凡輦輅車/乗廐牧雜蓄乗其傳驛之政令辨其入出之𢾗曰庫)
　(部長凡軍噐儀仗鹵部法式隨軍防城什物及凡供凡供/帳之事是為四司而其主判率用他官所謂長貳姑)
　(以寄祿而已尚書令銀青光祿大夫也侍郎今正議/大夫也位序既髙非宰執侍從鮮能至故方任事時)
　(自掦乃職有如歸班猶弗敢替盡規之義名公鉅卿/磊落相望抑有由也元豊肇新官制尚書從二品侍)
　(郎從三品實坐曹治事名稍正矣而武選𨽻天官兵/政歸西府其職視唐猶簡况於成周乎雖然古號六)
　(卿今曰近臣使其告猷可以沃上心陳力可以大厥/官則天下國家将隂受其賜焉在事之繁簡也若乃)
　(自畫於有司視成於胥吏縱法不爾䋲課不爾殿得/無恧乎必大五年之間兩以他官承攝惟亞去秋遂)
　(冐真秩恩厚而能薄身勤而才不逮夙夜以思何恧/如之暇日視别部率有壁記紀前人名氏乃起中興)
　(之元逮今五十年得長貮百人而兼行其事者在焉/牴牾疏畧有所不免大㮣具是矣按元祐二年始置)
　(權侍郎從四品明年置權尚書正三品崇寕改元遵/元豊之舊建炎四年復權侍郎紹興八年又復權尚)
　(書而建炎三年嘗詔六曹惟吏部偹官餘長貮互置/近嵗以來乃或並除損益時也何常之有故具列於)
　(上俾來者得考觀焉淳/熈三年十一月十日)又記郎官題名(本朝除郎之/路雖廣而其)
　(要有三舘閣一也寺監丞二也監司郡守三也近嵗/窒其二卿監或可徑至而郎非歴監司郡守不可得)
　(其不輕而重也較然矣司馬列属四中興初僅嘗偹/官建炎三年夏始以駕兼庫以兵兼職方其選清故)
　(平居無事多處文學之臣其權重故從軍若将命則/徃徃假以為寵此其大畧也隆興改元之五月復裁)
　(内外官於是駕部又當省而郎適賛讀王府有詔聼/留需其遷勿補厥後間常並置要為有故而一員之)
　(制定矣必大既與聞夏官之政乃刻長貮題名會同/舍郎亦告石具以辭見属老矣不文呫畢莫能措姑)
　(效掌故彚前人名氏且粗記其/因革云淳熈三年十二月十日)
刑部
　長貮㕔在侍右之東權侍郎齊慶胄記題名(設官分/職以司)
　(臬事其來尚矣自少昊立爽鳩氏至唐虞為士成周/為司冦歴兩漢宋魏隋唐更置紛紛靡有定名要皆)
　(以其職掌邦禁選任為重國朝倣周舊制分命六卿/而秋官司㓂之責是為刑部凡邦典之重輕若民訟)
　(之疑貮必讞覆訂正契於三尺然後書而登於天府/逹於四方一或不得其平則為民患事體所繫信不)
　(輕矣主上勵精圖治為官擇人左右侍從無一非親/擢於是選也尤切注意故自臨御以來凡被擢任而)
　(居此官者率多一時名流用能推廣好生之徳使刑/清民服駸駸隆古之盛嵗在戊戌偶承人乏爰命慶)
　(冑以儀曹之貮兼堇其事顧惟不才雖不足以仰副/委任之意然奉公行法夙夜敢懈因念㕔事題名獨)
　(後諸部允為闕文乃自建炎至今追訪銓次得𢾗十/公勒諸堅珉以垂永久庶使貴名暴白當世觀者可)
　(以想像其聲烈云淳熈/六年六月二十有三日)檢詳尤袤記郎名題名(合天/下獄)
　(訟之成律令章程之事悉縂於尚書刑部其輕重出/入之際人之死生繫焉責任為不輕矣唐制刑部郎)
　(分四司曰刑部曰都官曰比部曰司門本朝因之然/止以為階官不釐本務凡四方以具獄來上則讞於)
　(審刑院别命朝官一員判院事至於元豊始以審刑/歸刑部官制行二十四司各正其職於是刑部始得)
　(專其官而任益重中興以來遵承不改聖天子哀矜/庶獄郎官必採時望非明習法令更治民者弗除所)
　(以選任之意甚厚士之當是選者可不思所以稱明/指哉夫法者一成而不可變者也民偽日滋法不能)
　(勝竒請他比紛然雜陳於前居其任者茍非明有以/察之仁有以守之公有以行之則姦吏並縁舞文巧)
　(詆人受其害故居官稱職毎難其人而在上者尤以/擇賢任職為意嵗月既久除授不一前人名氏漫不)
　(可攷淳熈十一年陳公倚錢公冲之之為是官也慨/然興歎謀欲序次而書之石會錢公移漕畿甸乃伐)
　(石庀工祝陳公緒成之繇紹興未得七十人属袤記/其事且曰視其名而考其嵗月則其人之功行善最)
　(皆可枚𢾗庶後之居於斯者有所警而不敢忽也廼/述其大畧且使知刑部之有題名自二公始云九月)
　(望/)
工部
　長貮㕔在兵部之東侍郎李昌圖記題名(官居題名/其來舊矣)
　(中興起部長貮獨未有載昌圖使蜀召還繇外府掌/貮事會稽王公佐實為之長暇日属昌圖銓次前人)
　(名氏以補其闕而冬官故籍漫不可攷乃愽採他所/記録参訂嵗月起建炎丁未迄淳熈癸夘得九十人)
　(則又属昌圖識於上方弗獲辭乃告於公曰題名之/設懼嵗月久而難稽也今登載昭掲俾異時覧者指)
　(某為賢某為否則人知公論可畏而砥礪名節求與/此石為不朽是不為亡補公曰然乃識之淳熈十年)
　(四月/望)中書舍人髙文虎記郎官題名(髙宗受命中興/駐蹕錢塘百司)
　(庶府咸復承平之舊廣延材俊輯圖治功歴考廟上/皇至於今上盖六七十年矣維持憑藉又當傳之無)
　(窮官以人修績因謀建化成黼黻政如玉金炳炳麟/麟靡不雲舉中釐六部統二十四曹禁槖蝉聨省闈)
　(星煥盛一時人物之選書姓氏志嵗月将以攷聖朝/登用之効獨起部郎壁記迄今闕然同庚辰進士莫)
　(君若晦學行有聲又以郡治最擢在兹選乃集前所/居者悉彚次焉與諸曹並本部尚書錢公象祖侍郎)
　(趙公師□嘉君之志而侍郎方兼順天府又為植珉/撰直以成之昔黄香熟臺閣之舊崔琳閑朝廷之儀)
　(皆足以諏訂闕遺昭垂憲躅推而上之㫁國論謀王/體可也故周官之訓以典常而作師大雅之詩幸典)
　(刑之尚有然則自古建事立業貽法後世未有無所/稽據而可以率意固陋為之輙誦所聞敢告來者慶)
　(元四年七/月十二日)
六部監門
　在六部大門内之左紹興二年置刑工部架閣袁説
　友記題名(乾道登號之七年厥既庶職咸理共趣平/治上思以固其勤也有詔百執事卯而入)
　(盡未而退小大之吏罔不惟上訓是廸無或敢有佚/豫而六部實天下政事之樞綱目要領闔闢在是故)
　(奉詔益嚴非它攸司比也凡部官卯未之出入疾病/之暫告與其謁制之可否悉聞諸部門部門受其出)
　(入之時以聼上稽訪門之司存盖至是而愈重矣方/是時奉行列曹之命以正胥吏之失賛長貮竟懲决)
　(以遵張官之意抑猶其細事也南陽韓君子厚甚粹/而度來居是官始至適遇勤政之詔則遂環顧其職)
　(以謂舉天下之政事悉囿諸六曹職有弛張事之廢/興基焉今𨽻職於中者操筆疾書畧不敢後群有司)
　(下直而門官者黨不能先時而至眡其出入而聼其/命是亡具也則盡棄去一切恪敬厥事復掇其餘力)
　(取前任人名氏自堇将而下皆書石而鑱之嗚呼天/下之事要無忽其小者爾昔鄭子産聞盗而為門者)
　(而春秋犯門之誅謂千國紀子厚既盡力門職於古/無愧又補苴罅漏不斁於其小者題名盖其一也斯)
　(反而顧天下事奚難哉官建于紹興之二年法以陞/朝有才力者廼在選而班祿眡寺監丞其自是為丞)
　(郎者凡有若而人焉君子謂是官也為要/職乾道八年嵗在元黓執除十二月旦日)祕書郎陸
　埈讀記(部門有官中興初置也凡天下之事𨽻於部/其綱要有六其司存二十有四其間劇易不)
　(同皆足以展四體司鑰者止稽其出入奉列曹之命/惟謹夜漏未盡僕僕趨局不敢後長貮未退則屏息)
　(以俟率是為常雖欲求以自見不可得然則是官豈/徒設哉國家官人以才儲才有地其始進而需用於)
　(部者有二焉繇京秩則為門官繇小選則為架閣二/官資歴雖殊職閒無事則相似大抵不以才用而以)
　(才選也嘉禾蔡君開以邑最稱方退就銓得倅黄岡/忽有㫖改畀廟論以恬静特奨之益信其選為不輕)
　(甫涖事按求題名之舊嵗久員溢書止於王驎缺而/不紀向之踵是而得麾節者適致餐錢乃勒堅珉彚)
　(次官氏自傳諴以下各謹其嵗月俾來者相繼登載/若乃因名以跡其實顯晦升沉未容㮣論而其卓然)
　(著見者亦得以託不朽後之覧者思其所可繼省其/所不逮俛焉日孜孜常恐無以稱上之選毋徒兀兀)
　(坐曹委曰無所事姑眂為進歩之階必使所居官繇/是大焉斯可矣手指目視是否凛然豈茍以為觀美)
　(云嘉定初/元六日)
六部架閣
　在天水院橋紹興三年置庫十五年復置官四人又
　治其棟宇而新之禮兵主管周紫芝為記(朝廷設官/以主吏曹)
　(之牘舊矣後廢而不置者幾二十年常以司門之官/兼掌其事徃徃書無机閣户無緘縢甚者委而投諸)
　(地其積如山嵗久輙蠧腐缺落漫漶而不可攷官索/故牘則六曹吏自入取莫能誰何出納之籍姑以文)
　(具其弊有不可勝言者朝廷知之會上章者以為言/于是詔復舊官如故吏部之有兩銓所以升黜百吏)
　(司徒掌輿地圖以稽户口之登耗均賦入之多寡其/牘號為最繁故部以一官主之餘不能如二部之多)
　(則以一官而兼二曹所以因時制之宜而為之損益/者當如是也初架閣有屋𢾗十楹皆上依山阜下即)
　(湫隘而為之所久乃敝壊勿支又其文字之積至于/充溢棟宇而六曹之法案閲二嵗則命聚而藏之常)
　(以二者不能受其藏人皆患之吏部主管文字右廸/功郎彭炤始與其同僚户部右從政郎艾若納禮兵)
　(部右廸功郎周紫芝工刑部右廸功郎蘇鍳條其事/以有請于尚書六曹之長欲治其壊而増新之且為)
　(架閣廳事以處其吏使不得雜齒於部曹之㕔為便/六曹始具其請而上之朝紹興十有五年秋九月有)
　(㫖命兩浙轉運使為之越明年秋八月始告成初架/閣移文止用公牒而銜附以名使者怒其禮輕乃大)
　(沮其事有請皆不報故其成甚緩而畧且不如其乞/也朝廷自罷兵息戰以來凡祖宗大典禮有廢而未)
　(修者一切蒐講靡有闕遺至於百官有司莫不具舉/下至架閣之職亦修其癈官而復其舊制駸駸乎其)
　(嚮於太平矣况創復之初首被推擇非特目見耳/聞而身親其事固已幸矣其可不言以告後人乎)嘉
　定中増庫為百有十楹太學正季大異記題名(皇朝/肇建)
　(中臺分六官而設之属文書之夥月益嵗滋枋在胥/手並縁姦蠧識者病之崇寕間何公執中為吏部侍)
　(郎始建議置吏部架閣官於是挿架萬𢾗掲而目之/前最後凡一索而獲人以為便後諸曹皆置官如吏)
　(部之制未幾悉省之迄宣和再置再省紹興三年立/六部架閣庫十五年復置官四人今四十七年矣異)
　(時百司庶府皆有欵刻以識前後居官者兹獨因仍/闕而未著紹熈二年主管官王君次春陳君邕雷君)
　(孝友相與裒集題名三月題名成属大異為之記大/異竊惟古者以來圖籍為重是官之建實謹其藏其)
　(任似周司書其選似漢掌故可以攷閲故新尋緒本/元所為若緩而急者常試以舊章参之今日雖或稍)
　(異而其歸則同舊制官庀其司置于六部之内或遇/其廢則以郎官兼之否則以監六部門兼之迨於紹)
　(興與寺監簿正官俱復然始庀司於外一也舊制金/耀門文章庫多藏三司帳籍三司今版曹也自銓曹)
　(而下儲藏帳籍之所未之詳焉其後置六部架閣庫/大抵成案留部二年然後畀而藏之又八年則委之)
　(金耀今金耀無復曩日則悉藏於架閣庫二也二者/不同而至於諸曹二十四司之文書盡歸以待有用)
　(則今猶昔也夫豈特文書為然惟官亦然故其職閒/無事視他司為最自公退食得以挟册讀書充其素)
　(業疇昔著定有缺多於此焉取之朝廷之於士可謂/無負矣雖然凡士之處於世道積厥躬徳足乎已者)
　(皆儲蓄之義也知此則無負於朝廷矣大異虚薄不/足算雖常居是官而於此則有愧焉愧焉而復言之)
　(盖自知其不能而将以懋夫能者也題名之作所以/書名氏紀嵗月其有軼而不可攷者姑俟後之人續)
　(誌之惟書建官之本意/以命鐫者四月戊子)户部架閣陳晦續記(今尚書/六曹有)
　(文書几閣之官其漢掌故之遺乎漢掌故主故事今/所掌直吏牘若不相似然是殆𩔖强名者雖然列属)
　(文昌臺而顓設其局凡圖籍文案之藏咸在其事嚴/旦朝入所治同僚相與言不過論文字抵掌劇談卒)
　(食𢾗刻而退其職清職事官有闕員間於此焉取之/日又有詔非科目及人材卓異與縣令之著績弗授)
　(其選重事之嚴職之清選又益重然則官雖視漢掌/故小異而所以待是官之意何遽不若漢前刻登載)
　(凡百有十六人為相若執政者三人為法從者加多/焉接武鵷鸞駸駸鄉用方興未艾又不可隃度也晦)
　(以不肖得偹員幸既識名氏属同僚至而石已徧乃/礲它石以識謂晦實前記之餘書後記之初為宜辭)
　(不獲亦喜賤名氏列兩記間也敬叙梗㮣若置/官之詳有前記在故不著慶元戊午五月既望)
　
　
　
　
　
　
　
　
　
　
　
　
　
　咸淳臨安志卷五
欽定四庫全書
　咸淳臨安志卷六　　　　宋　潜說友　撰
行在所録
　　　　諸寺
太常寺
　在羅漢洞建炎三年四月以軍興省併諸寺監惟太
　常如故隆興元年詔以光祿寺歸焉
　寅清堂
　　在大㕔後嘉定中建少卿黄鈞記題名廣漢張栻
　　書(奉常㕔壁無記昔者伐石裒前人氏名矣又弗/克就嗚呼天下之事果不可為與何言之易易)
　　(而成之難也小事且不能况禮樂乎舜之官百咨/而命之者二十二人而止爾禮以命伯夷樂以命)
　　(夔禮樂之用参天地和神人非一官所能偹也今/顧以奉常一官主之夫豈知於伯夷而賢於䕫哉)
　　(古之君子節文乎禮樂之實後世一於其文以儀/為禮以噐為樂其於聖賢之道逺矣惟儀與噐又)
　　(皆因陋就寡寖非六經之故然則中和之教與良/心之固有者皆廢壊而不復興今而後知天下之)
　　(事之難也舍其難而圖其易壁記猶可為也記始/建炎之元迄於今官於寺者一百五十有一人記)
　　(成又書其上方以自/儆云乾道七年四月)
　昭勲崇徳閣
　　寳慶元年八月建自趙韓王普至葛文定公邲合
　　文武勲臣二十有三人繪像其中理宗皇帝
　　御書扁命翰林學士臣鄭清之為記(紹定元/年十一)
　　(月癸巳制詔翰林學士臣鄭清之以昭勲崇/徳閣成宜書其事於石臣恭惟皇帝陛下誕)
　　(膺峻命憲章鴻烈翼翼兢兢思懋厥紹考嗣位/之元顧二三大臣曰洪惟前寜人貽則垂裕)
　　(規閎矩修予曷敢不廸有未輯者其議來上亟緒/成之既而太常禮官舉嘉定表章勲臣之㫖以聞)
　　(皇帝曰都來汝相臣汝為世臣恊心同徳保乂我/宗社丕續光於文人其輔朕祗遹先志式予前朝)
　　(股肱之美以昭不朽維爾先正亦寵嘉之於是少/師右丞相臣彌逺奉俞咨閲故府凡以功宗作元)
　　(祀自韓忠獻王趙普至郕文定公葛邲合文武二/十有三人爰即頌臺建傑閣省像登繪泊寳慶二)
　　(禩八月告成賜名昭勲崇徳之閣親灑宸奎掲以/珍扁八法端麗雲漢昭回煌煌乎纉述之鉅典激)
　　(勸之曠儀弗可尚也臣幸以鈆槧末學待罪北門/鋪宏休對顯命職也敢拜手稽首而言曰自古先)
　　(民遭時致主匪功之難徳其功實難唐虞揖遜恭/已致平誰歟賛㐮□䕫稷契商周継世創業守文)
　　(誰歟佐佑伊傅周召峩弁端韍雍容治朝而奮庸/紀績彪炳典誥皆篤實之光發於事業降及漢唐)
　　(依乗風雲之士殚智畢勇以功著見固不乏人然/書盟勒籍或隳厥於勲徳之難并若此惟深純博)
　　(大之噐而濟之雄剛應變之畧卓犖竒偉之姿而/居以忠實匪懈之志静以蓄徳而動則為功人材)
　　(渾成體周而用廣追唐虞儷商周跨漢軼唐者惟/我朝為然竊觀五代之季疆宇龎裂人物窳陋太)
　　(祖皇帝更造人極洒濯多士烝髦籲俊雷奮雲合/豊芑􁁃濡燕及累世聖作明述垂三百年造區夏)
　　(登太平恢中興代有顕庸流芳無極雖祖宗禮/隆恩厚夐異前代而諸臣之所自致有不徒以)
　　(功名稱者論相業則培立國之仁語将畧則本止/戈之武固人心於綴旒維帝業於帯礪宏度淵識)
　　(莫可涯涘至若擁立元嗣坐鎮危疑以措天下㤗/山之安輔成潜徳决定大計以續聖代無疆之緒)
　　(又皆忠貫日月功塞宇宙而謙抑韜晦身名俱榮/非徳之鉅者勲必全歟繄昔褒功之典法形貎書)
　　(官爵氏名攷其顛末事多遺恨猶以憑籍寵靈風/示民宇矧如今日丕視功載龎臣碩輔忠烈純白)
　　(卓然為世標表尊崇昭顕輪奐翼如丹青炳如與/國之禮樂憲度相為無窮凡爾臣工顧瞻遐想欽)
　　(乃攸則思紹阿衡之美式周公之訓以長我王家/兹惟休哉臣既叙其梗㮣作而歎曰大哉列聖之)
　　(澤乎而寕宗發之懿哉寕宗之志乎而陛下成之/誕敷隆指兼舉勲徳以章既徃而厲方來眡麒麟)
　　(凌烟之繪溟涬然弟之矣詩不云乎維/其有之是以似之於千萬年永永無斁)
　　端平二年以趙福王汝愚配寕廟遂併圖形于
　　閣
　　　忠獻趙韓王(普/)　　武惠曹周王(彬/)
　　　文惠薛太師(居正/)　元懿石太師(熈載/)
　　　武惠潘鄭王(美/)　　文靖李太師(沆/)
　　　文正王魏公(旦/)　　忠武李太師(継隆/)
　　　文正王沂公(曽/)　　文靖吕許公(夷簡/)
　　　武穆曹侍中(瑋/)　　忠獻韓魏王(琦/)
　　　宣靖曽魯公(公亮/)　文靖富魏公(弼/)
　　　文正司馬温公(光/)　文定韓魏公(忠彦/)
　　　忠穆吕秦公(頥浩/)　忠簡趙太傅(鼎/)
　　　忠武韓蘄王(世忠/)　忠烈張循王(俊/)
　　　文正陳魯公(康伯/)　忠定史越王(浩/)
　　　文定葛少師(邲/)　　忠定趙福王(汝愚/)
　觀音泉(舊志名/汲古泉)
　　在閣之西有小石識云(此泉清甘雖旱不竭故老/相傳以為此法惠院舊井)
　　(飲之有疾者愈宜愛䕶之/嘉㤗改元        立石)
　寳庫
　　在東廡藏祭器樂器
　水閣
　　在後圃臨河景定五年重建
玉牒所宗寺
　在太廟南先是建炎間以太常少卿兼領寺事紹興
　三年復置少卿以范冲為之五年用冲請復置丞十
　二年玉牒始建局詔以宰臣一員提舉從官一員兼
　修宗正卿少以下悉預修纂又有檢討官亦以它官
　兼厥後修書官檢討官或置或否二十年用檢討王
　曮請詔臨安守臣宋貺度地於舊車輅院創玉牒所
　及宗正寺乾道三年寺簿劉季裴記題名(宗正有官/古也由漢)
　(唐至於今用之均列之九寺玉牒雖本唐制至國朝/始為詳偹盖其藏書以殿其領職以大臣此非為寺)
　(設也為玉牒也故寺事無鉅細皆属之宗正而圖書/之藏獨别而為玉牒所示不敢輕如此玉牒修書其)
　(始成于大中祥符六年而尤偹于政和宣和之間典/聞之諸老先生言政和二年至五年凡再進書其)
　(章文物雖三代不能過於乎盛矣哉今所存者猶可/詳其大㮣也提舉一人或二人必宰相若執政為之)
　(宰執有軍國之務率不過月一至焉故必擇近臣一/人為修書官又許擇檢討官以它局兼或置或否寺)
　(有卿秩正四品卿有少秩五品卿之属有丞簿凡此/專為寺也而纂修皆預焉大抵均之為寺而宗正獨)
　(以玉牒重按唐百官志有修玉牒官一人𨽻宗正寺/而品秩不著此非所以崇大典重儒術也若國朝之)
　(制則異是矣凡有位於此可不知所以褒大崇顕之/意歟季裴職理簿書獲窺首末故敢志其所以惟祥)
　(符至宣和或已得諸傳聞存諸信史今所記/盖㫁自紹興十二年始乾道三年閏七月)給事中
　兼檢討官王信續記(玉牒所宗正寺同一官府凡纂/修之事寺官與焉宰輔提舉其)
　(體視它局尤重舊有題名建官之㫖首末偹載其凡/則編年以紀帝系而載其歴𢾗及朝廷政令之因革)
　(者為玉牒序同姓之親而第其五服之戚疎者為属/藉具其官爵功罪生死及男若女者為𩔖譜推其所)
　(自出至於子孫而列其名位者為宗籓慶系録考定/世次支分派别而歸於本統者為仙源積慶圖修玉)
　(牒及檢討官不常除惟少卿丞簿有定員故所書名/氏前後多寡不齊今則鑱諸石以續之敢述大畧補)
　(前記所未及者以識嵗/月淳熈十三年十一月)
　玉牒殿
　　紹興二十六年十月詔兩浙運司就所地建造閏
　　　月本所以殿成乞御書玉牒之殿玉牒殿門各
　　　四字及祖宗属籍之堂六字從之燬後重建殿
　　　及門扁皆理宗皇帝御畫
大理寺
　在仁和縣西中興初在錢塘門内紹興二十年詔以
　景靈宫太乙宫比近今臨安府别地乃徙今處
　雲章亭
　　在中門列累朝詔勅石刻(各有卿少卿等/恭䟦不具録)
　　髙宗皇帝
　　　　　戒飭詔一
　　　廷尉為天下平而年來法寺惟事旬白探大臣
　　　㫖意輕重其罪致民無所措手足玩文弄法莫
　　　此為甚比恐尚爾任情亟罷舊吏所兾端方之
　　　士詳覈審覆一切以法而不以心俾無寃濫副
　　　朕丁寜之諭(紹興二十五/年十一月)
　　　　　奨諭獄空勅書六
　　　朕欽恤庶獄明慎用刑爰詔有司俾無留訟汝
　　　能體朕好生之徳舉行寛大之書狴犴空虚桁
　　　楊棲置實為稱職良用歎嘉(紹興六年/六月己亥)
　　　朕觀前世詔獄所在者多矣故吏皆觀望寃濫
　　　甚衆朕自即位以來凡獄一付之廷尉盖廷尉
　　　天下之平也汝等折獄惟良至無留繫非為職
　　　事之修乎興言嘉歎不忘於懐(紹興十三年/六月丙午)
　　　朕推好生之徳以動四方擇明刑之官以弼五
　　　教欲如君子之不留獄以見天下之無寃民比
　　　檻奏陳謂清訟繫廣我寛仁之化頼而欽敏之
　　　才可謂圉空之隆庶幾刑措不用興言嘉歎終
　　　日以之(紹興二十二/年四月辛夘)
　　　盖聞成康之時刑罰不式囹圄屢空朕甚慕之
　　　今朕勵精庶政和慎祥刑四方以獄來上理官
　　　率屬参决其平奏讞既公庭無留訟雖未方古
　　　其於欽恤之意庶幾焉非卿等服勤厥職各盡
　　　乃心議者詳明㫁者平允亦何以臻此省閲之
　　　餘良深嘉尚(紹興二十六/年四月己丑)
　　　書曰刑期於無刑語曰必也使無訟乎夫聖人
　　　不貴去刑而貴無刑不貴止訟而貴無訟何哉
　　　誠使用刑而期於無刑聼訟而必於無訟者真
　　　帝王之極軌也朕三復斯言夙興夜寐未常不
　　　以勿誤庶獄為心又况廷尉持天下之平司生
　　　人之命乎汝等為朕折獄庭無留繫雖由曠蕩
　　　之更新實頼明允之叶力剡章來上嘉猷不忘
　　　(紹興二十八年/十有二月癸丑)
　　　古者畫衣冠異章服而民不犯中世以還周云
　　　成康漢言文景刑措不用朕甚慕之夫勝殘去
　　　殺者善人之為邦明慎用刑不留獄者旅之正
　　　吉也卿等司吾詳刑各修乃職靡淹恤稽留之
　　　咎守要囚服念之程謹三尺之章致無一人之
　　　獄顧視古昔亦庶幾矣剡章來上良用歎嘉(紹/興)
　　　(三十年四/月丙寅)
　　孝宗皇帝
　　　　　奨諭獄空勑書十
　　　朕惟國朝之典尤詳一夫之讞度越漢唐惟時
　　　有虞播刑之廸不其休哉惟其致祥則夫連逮
　　　左驗以曲盡聼訊弊議之意每不得暇也卿等
　　　典獄天府非訖於威用佐朕惟明明徳通敏所
　　　致不忘嘉尚夫古之職於廷尉者率以隂徳延
　　　其慶非一切傳於輕而已廼罔不在中正兹其
　　　絶地天通之道尚監於成憲圖惟厥中(隆興元/年十二)
　　　(月/)
　　　朕哀矜庶民不若於訓以速戾於厥躬既抵犴
　　　獄或久繫不决肆御便殿用丕蔽於要囚爾典
　　　時獄事克欽承於朕志明聼兩辭惟察惟法俾
　　　四方之多罪罔有留獄升聞朕聼朕惟寵嘉之
　　　嗚呼用刑斯無難惟措刑而不用是惟艱哉爾
　　　弼朕教尚忱念於兹(乾道四/年七月)
　　　昔在元豐以百司凡有収劾萃於開封猥并牽
　　　束事久不决或至閲嵗乃酌唐制置大理獄徳
　　　意甚厚然而繁簡淹速亦惟有司之牧夫如何
　　　卿等惟察惟法亟問亟蔽伸理菀結剸遣逋滯
　　　至於桁楊徽纆棲置弗用此盖神宗設官分職
　　　所望於群下之意書曰欽哉欽哉惟刑之恤哉
　　　益單乃心以永終譽(乾道五年/六月乙丑)
　　　朕惟漢之文帝以徳化民唐之太宗寛仁為治
　　　㫁獄之數天下用希於乎盛哉朕甚慕焉卿等
　　　持法詳平既心乃事廷尉之獄弊㫁亡留足以
　　　副予欽恤之意者也甫披來上嘉歎不忘(乾道/八年)
　　　(九月/丁丑)
　　　朕惟元元之民愚而抵罪無繇自新吏或以苛
　　　刻為明析律貮端以傳致於法厥或縱失有罪
　　　朕甚不取故獄疑者讞有司有司所不能决廷
　　　尉属得参聼焉卿等以文毋害夙被推擇蔽罪
　　　折獄罔不廸刑之中迄臻屢空克丕承於朕志
　　　書不云乎好生之徳洽於民心兹用不犯於有
　　　司予惟汝嘉汝尚祗率厥典(淳熈改元/四月癸亥)
　　　朕閔夫吏之不良政之不平民不見徳而䧟於
　　　有罪議獄者又失咸庶中正之誼故欲出則從
　　　輕比欲入則傳深文安得囹圄屢空如成康時
　　　乎爰命理官詳讞來上而期月之内蔽㫁亡留
　　　非汝等克盡乃心之效歟書曰士制百姓於刑
　　　之中以教祗徳予惟爾嘉之(淳熈二年/六月辛未)
　　　盖聞刑當期於無刑訟必使之無訟好生洽徳
　　　兹不犯於有司克俊宅心罔攸兼於庶獄古能
　　　臻此朕實慕之每聞三靣祝網之仁常軫一夫
　　　向隅之念嘉汝士師之職舉俾予廷尉之圄空
　　　諒深體於哀矜亦咸幾於中正閲章於再稱美
　　　不忘(淳熈二年/十二月)
　　　朕惟獄重事也吏或奉吾法不䖍寛者或至蔓
　　　延而縱弛急者或至鍜鍊而周内則民将不得
　　　其平而獄将日益滋矣刑烏能清今吾廷尉實
　　　典治中都臬事天下之獄莫繁於斯乃能讞奏
　　　論决不縱不苛而囹圄告空焉非體吾好生之
　　　徳刑期於無刑能若是哉方春始和萬物發生
　　　盖省刑罰布寛大之日汝等以是來上是誠可
　　　嘉也(淳熈四/年正月)
　　　朕念時方瘅暑愚民無知或麗於辟前詔曰方
　　　司政典獄分部而平反之兹閏月甲午復御便
　　　殿親理囚繫庶幾好生之徳洽於中外汝等列
　　　職廷尉見謂吉人惟明克允夙致其力刑清之
　　　效遂著於今朕既汝嘉勿勞賀也(淳熈五年/閏六月)
　　　四方典政實繄廷尉之持平三宅立民斯貴有
　　　司之不犯時爾理曹之審克致予天圄之空虚
　　　攬需奏之載陳激深𠂻而屢歎俾天下無一人
　　　之獄朕有志於期時制士官於百姓之中汝益
　　　單於明聼肆申褒訓用寵乃僚(淳熈十三/年十二月)
　　光宗皇帝
　　　　　奨諭獄空勅書一
　　　朕哀矜於刑惟恐一夫或麗於非辜凡四方以
　　　具獄上廷尉必謹擇明察之吏其審克之卿等
　　　司我臬事用能體朕欽恤之意剖决其所滯平
　　　亭其所疑論報爰書無所留繫桁楊徽纆無復
　　　施用其於初政之助不已多乎章徹予聞良深
　　　嘉歎(淳熈十六年閏/五月某日改元)
　　寜宗皇帝
　　　　　奨諭獄空勅書二
　　　盖聞刑者所以輔治而非所以致治也今律令
　　　繁多吏或深文使吾元元罹於非辜朕甚痛之
　　　故凡天下具獄悉上廷尉庶幾哀矜審克期於
　　　無刑間者數月之間圄空不式至於一再非卿
　　　等持法平恕蔽㫁詳明之功歟書不云乎俾予
　　　從欲以治惟乃之休此舜之所以美臯陶也覧
　　　奏來上歎嘉不忘(開禧元/年二月)
　　　朕觀至治之世時和嵗豐而禮遜之俗興家給
　　　人足而爭奪之風息是以刑措不式囹圄屢空
　　　朕甚慕之比嵗旱蝗近延郊甸每慮饑寒之民
　　　冐法抵罪麗於廷尉者衆也而期月以來獄無
　　　煩繫實惟汝等明刑弼教風動四方以稱朕期
　　　於無刑之意省覧來奏嘉歎不忘(嘉定八/年四月)
　獄
　　在卿㕔之右
　寺官廨宇
　　舊寺惟卿及治獄兩丞居之紹興二十年改建始
　　増創官舍及用丞石邦哲請改造吏院自治獄都
　　轄至推吏家屬皆令入居而嚴其出入之禁至淳
　　熈間次第皆偹卿㕔居中左則㫁刑官吏居焉右
　　則治獄官吏居焉紹興二年重修丞㳺佀為記(紹/定)
　　(己丑嵗九月理寺營造落成昔未有記僉欲書始/末稽之故牘六飛初駐蹕寺以錢塘縣治為之既)
　　(建景靈宮紹興庚午詔徙今處舊自卿及治獄兩/丞外屋皆僦至是并徙入吏從焉淳熈初屋圯復)
　　(僦越丁酉乃入己酉司直簿以宸筆入嘉定壬申/雖㫁刑吏亦使入於是寺所拓地廣矣先是營造)
　　(事皆属後臨安至戊寅楊卿汝明即大門内列詔/書碑遷明清堂葺卿所居重立少㫁刑屋費始取)
　　(諸寺不以諉府癸未曽卿煥文又新勑庫岸獄及/其属之廬十有六再葺卿居費乞諸朝亦不以諉)
　　(府此先後易置繕修之大畧也方曽卿之為此役/也少治獄卿屋未老置弗議不數年懔懍懼厭卿)
　　(寓它舍吏亦不得寜居潘卿槱常以聞戊子冬今/卿綦公又覈其費以請及春報可畀緡錢二萬五)
　　(千公即日鳩工慮材口授指畫未幾卿舍立位置/稳愜殆可甲諸治寺少㫁刑屋亦更革半之治獄)
　　(吏區秩秩井井閈閎墻垣伉敞言仡役既不愆素/而樽節猶有羡錢顧明清地勢卑木弱不耐久因)
　　(改作上極旁挟視前加壮曠奥兩得燠寒俱宜寺/之居遂全且美矣居者氣之助也君子雖以志御)
　　(氣而居或足以移之湫陋弗能髙明則氣鬰而志/反累焉将懼於蔽况寺所職非它曹比畫地之謡)
　　(不待述也而四方之讞使之聼歴年之訟使之閲/見不昭徹則毫髪差而欣戚異何地可復愬任之)
　　(難若此而居之陋可乎今既奕然趨新則率属於/斯講論於斯氣當益舒志當益明鑑空衡平而生)
　　(意滿天下矣或謂杜起曹間闗奔走故號風卷茅/之夕有突兀庇寒之思著身輪奐中視何校嬰索)
　　(而待蔽茹若銜寃而兾得直者居不相似也此之/安彼之忘将如之何矣茍不志於仁則彼己莫能)
　　(相通固也我朝以仁立國司臬之選宜弗輕萬不/慮此雖然不可以不戒也公属筆於佀因并書之)
　　(公名奎字仲文紹興内相北海公諸孫/中外踐敡綜理精宻即是可㮣見云)司直程宏
　　圖記題名(天象有星曰大理古者以更廷尉名示/警也卿在漢惟長魏置少以貮焉正丞)
　　(本商秦官司直評事主簿乃因漢魏後齊所置俱/其属也國朝之制左則㫁刑有若直評按法詳㫁)
　　(丞議正審右則治獄有若丞顓推劾簿掌案籍少/卿分領其事而卿總之肆駐蹕於此沿革匪一厥)
　　(今卿弗常置率以少卿對掌一正二丞八評詳㫁/議審如故吏於左又二丞分鞫二推増一正以聼)
　　(成辭𨽻於右簿通稽左籍直兼紏右違暨臧罰之/事皆止一員惟建置周宻罔有闕是宜咸盡乃心)
　　(已異日選掄多尚法理之士屬者欽恤有加畀付/愈益嚴非通經議古忠厚明清者不以居守厥官)
　　(能上叶星象無負聖天子顧不休哉凡庀事後先/歳月宜有攷比常綿蕝木刻所紀僅自隆興改元)
　　(始毗陵吴公廣漢章公乃克更勒堅珉益搜廣中/興以後姓氏悉登載之且俾來者得以叙列左方)
　　(用托不朽淳熙十有一年/歳次甲辰夏六月甲子)
　明清堂
　　在卿㕔之左為寺官會議之所前有池
　楮亭
　　在池上
　新渠
　　嘉定二年卿費培浚治司直陳璧記(國家以仁愛/立治以欽恤)
　　(用刑棘寺卿屬皆列舍於寺以聼㫁弊不與百司/庶府日旦趨局日中而退者比嚴其職而奠其居)
　　(凡所㠯謹邦刑重民命也南渡初寺在今錢塘門/内枕城一隅褊陿殊甚特卿少及治獄二丞居之)
　　(臺臣議其湫隘又宻邇列聖衣冠月逰之墜紹興/庚午詔徙仁和縣西其基視舊三倍而廣屋亦倍)
　　(之迨今六十年間日以増葺而刑官之屬各有攸/處矣然地本塘濼外崇中坳舊渠填淤深不盈尺)
　　(水脈浸淫所在旱濕霖雨時至瀦滙弗流官字吏/區漫為沮洳椉橇而行閣釡而炊湊潤上徹居用)
　　(弗便葢官吏通患之况狴犴乎嘉定二年春梁谿/費公為廷尉卿一日喟然歎曰自吾列理官知塗)
　　(潦之為患久矣渠功可即吾其敢惮勞與費而弗/之治於是鳩材慮庸因舊作新周垣南北昔有渠)
　　(二廼從而増濬之首起垣西尾属河堧南渠廣尺/有九寸深加一寸歩益深之長八百有三十尺東)
　　(抵倉橋而注之河渠尾廣深皆倍其首北渠之廣/増南渠三之一其深如之其長  百有三十尺東)
　　(過萬載橋而逹之河渠尾廣深倍渠首而加半别/穿諸渠于寺之廷横六縱八積四千七百一十有)
　　(六尺髙下相因脈絡交貫而會於二大渠渠皆甓/其旁石其底凡雜役二千三十有八工用錢二百)
　　(一十有八萬甓以枚計者九萬一千二十有九石/以文計者一千六百有七十橜以本計者八百有)
　　(六而材石之仍其舊者不與焉作始于三月之晦/間因旱暵輟役三旬而告成於九月之朔是月雨)
　　(作水循新渠以趨於下曼衍轉注弗洑弗渟公顧/謂其属是渠之成觕畢吾志雖然不能無所待也)
　　(其壅也或𨗳之其罅也或堊之其齧且圯也或修/營之殆有望於後之人子盍識焉以告璧聞竇崇)
　　(三尺之制記於考工道逹之溝瀆之時書於月令/夫人而能知之顧士大夫有列于朝􁂰􁂰年除嵗)
　　(遷其視官府若傳舍然宜此渠之堙壊而莫之問/也公領寺事再稔於兹獨能存古人一日必葺之)
　　(意以迄兹役俾位於理属者奠厥攸居而獄岸有/頼焉公之盡心職業詎止為朝夕計哉後之君子)
　　(㮣以是存心将不但斯渠之不廢而/已於是乎書公名培邦基其字云)
司農寺
　在保民坊内中興初以寺事撥𨽻倉部紹興三年復
　置丞二明年又置卿少職掌如故寺凡三徙最後紹
　定間與太府寺将作監軍器監審計司同建於今處
　盖馬軍帥衙故址也(舊誌謂嘉定初遷於馬軍司舊/址後有景星洞按嘉定所遷乃)
　(韓氏園今為太廟/禁山景星洞在焉)有祥扈堂有樓比嵗朝紳居其中
　本寺官坐曹弗使景定二年有省劄母得指占四年
　又葺而新之舊有題名丞林次膺記(司農寺有卿少/有丞簿國朝舊)
　(制也二百年間鉅公偉人歴兹職者未易悉數中更/多故權宜省并主上系隆炎運庶政修明紹興三年)
　(有詔復置寺丞一員明年寺宇印記始具既又間置/卿少厥後復置寺簿繇是舊製燦然矣粤自姚虞以)
　(稷命官周属之太府秦属之治粟内史漢武始更號/大司農是後雖名稱代有革易若職掌則一也皇宋)
　(𨽻於版曹而下以幾察廪庾之出納紹興更制起癸/丑至甲戌二十有二年自李若虛至張士㐮五十有)
　(二人而次膺實始以么麽叨領丞職幸時承平自公/之暇因與主簿林一鳴詢究兹職復置之由與天中)
　(興以來官於寺者名氏爵位并赴罷之嵗月命工刋/石寘之㕔事盖不特侈一時之美觀庶來者有考且)
　(以續其後底於悠久云紹/興二十四年十二月望日)少卿張維續記(漢置九卿/大司農其)
　(一也初曰治粟内史錢穀之問實專其責後又置五/尚書分主曹事魏稱損益之始置度支尚書掌軍國)
　(支計而大司農之職分矣其属有度支左户右户倉/部金部見於齊志隋更左右户曰户部又更度支尚)
　(書曰户部尚書唐因之初亡所革至中葉國用不足/始置塩鐡使繼又置度支使未幾罷使名而以户部)
　(侍郎判度支兼諸道租庸塩鐡使歴五代以户部度/支塩銕為三司於是有三司使或有重臣判三司或)
　(以宰臣分判一司或以租庸使管轄三司至於國朝/則置左右計司㧾計使既又罷之三司使如初元豐)
　(官制行三司并入户部惟常平免役新法與夫農田/水利則𨽻司農太上中興司農勿用紹興三年復置)
　(一丞而卿少主簿駸駸復矣淳熈三年春治新寺宇/舊題名弗稱廼礲石以易之卿李椿属維紀事維竊)
　(謂九卿非古也周官六卿與三少為九漢儒附會之/説也今倣周制為六部以户部掌國計而司農猶為)
　(列卿贅矣况倉儲出納自昔太倉令主之盖大司農/之属猶今之倉部也以列卿而行太倉令日惟倉部)
　(要束是聼位雖髙執出倉部下至於軍餉肅給罷於/奔命世謂走卿辱矣維下走也不敢謂辱而惟贅是)
　(羞又安能紀事乎然堯舜在上聖政日新/稽古建官将有取於斯云冬十月一日)
太府寺
　在保民坊内(創建嵗月/同司農寺)紹興三年増置丞為三員四
　年復置長貮少卿耿秉記題名(周官三百六十名存/於今而職不異者太)
　(府一官耳周制下大夫二人上士四人下士八人設/属若是其衆非以其事繁而職重歟故鄭氏謂為王)
　(治藏之長秦漢迄隋併置下常上下千載何寂寂或/無可紀也豈出内之吝僅云有司他非所及耶抑卓)
　(偉之材偶不相值耶若曰士舉不逮古則焉敢厚誣/獨唐開元中楊隆禮任職二十年有公清之譽性特)
　(詳宻雖尋尺皆自按省凡物經楊卿者無不精麗吾/猶憾焉以其未聞君子之大道也國初省部寺監惟)
　(以寄祿寺則光祿太常宗正衛尉司農大理或以卿/或以貮或以丞各寓一階别設主判之官以典事惟)
　(太府則否其職悉入三司諸案故主判之任罕置逮/元豐釐正中更多故嵗久莫詳髙宗中興駐蹕臨安)
　(任職者始可以嵗月考史祺孫為題名記實首於紹/興四年然長貮丞簿區分各記或繁或稀題續不齊)
　(僉欲易為編年秉承乏伯臣比修玉牒恭覩夀皇聖/帝理財之訓有曰生之者寡食之者衆為之者疾用)
　(之者舒財計安得不匱大哉王言深知生民之不易/用度之宜節秉謂司府之官尤不可不知此適兹兼)
　(官少列舉聖謨以語同僚謹識於題名之首其/續刻則有鄭湜為之記紹興改元正月丙辰朔)浙東
　提舉鄭湜續記(太府周官也凡邦之賦用取具焉漢/之大農領軍國之經費而少府給縣)
　(官之私飬分畫與古不同故太府之官闕置卿自梁/後魏始也隋唐因之實與版曹相為管鍵以制邦財)
　(國初財賄出内阜通之政顓領於三司太府所掌惟/奉悦幣頒權量而已元豐治官盡循唐舊中興初并)
　(省附於金部獨以一丞治鹺茗之質劑凡省五年而/復馬承家盖初除也初元豐以京司局分属寺監而)
　(太府緫局二十有四今闕/班内外之廪稍復其名闕)　(鈎省猶劇於他寺以武/  磨之則諸軍諸司糧)
　(審四院属焉頒財用闕時藏之府周知入出而會之/則左藏東西兩庫闕    禁省官府之需以儥用物)
　(則買務属焉斥幣闕互市之積以便貿易則賣塲属/焉比物奠賈俾從其抵則編套兩局属焉藥石必良)
　(以除札瘥則和劑惠民四局属焉叙財幣以待上之/賜好則祗侯車属焉制劵之短長以通商則鈔引庫)
　(属焉所異于元豐者惟内藏奉宸不外属𣙜貨專𨽻/於都司盖經財制用有不同爾寺凡再徙面執非宜)
　(與塵囂溷今寺故勅局也淳熈十有五年夏局罷白/於朝以為寺秋七月乃遷閎奥顕厰稱其官府寺故)
　(有題名嵗久官溢不足登載離於三四叢猥不章不/與寺稱於是欲更營穹石叙次官氏嵗月而鑱之同)
　(舍或遷或去不果就惟曽君三復曩嘗預遷議再除/復來為丞實終始之以成同舍之志以湜於是寺也)
　(為有舊移書命之記不得辭因攷其沿革/繫於碑端并識遷焉紹興元年正月四日)
　
　
　
　
　
　
　
　
　
　
　
　
　
　
　咸淳臨安志卷六
欽定四庫全書
　咸淳臨安志卷七　　　　宋　潜說友　撰
行在所録
　　　　祕書省
在天井坊之左東都建於禁中紹興初權寓法惠
　寺十三年十二月詔兩浙運司即殿司寨基重
　建從秘書丞嚴抑之請也十四年七月九日少
　監㳺操等上表請車駕臨幸詔曰仰惟祖宗肇
　開册府累朝不世之士由是而興一代致治之
　原自此而出朕一新史觀新御榜題肆從望幸
　之誠以示右文之意遂以二十七日幸焉召群
　臣觀累朝御書御製書畫古器等省官遷秩有
　差孝宗皇帝遵故事以淳熈五年九月十二日
　臨幸賜群臣宴次日出御製近體詩賜丞相史
　浩以下咸有𢋫載(陳均編年綱目淳熈四年五/年連書幸袐書省國史無所)
　(考恐/誤)
　右文殿
　　髙宗皇帝御書扁(并右文/殿門)
　秘閣
　　在右文殿之後有髙宗皇帝御書扁其兩廡
　　列累朝御製御書石刻及髙宗皇帝真行草
　　書
　　孝宗皇帝
　　　臣聞道之真以治身土苴以治天下帝王之功
　　　聖人之餘事也五三六經所傳偹矣孔子叙書
　　　斷自堯始帝王之制盖莫盛於堯也堯之治至
　　　於恊和萬邦黎民於變時雍問之在朝在野皆
　　　不自知其然堯之所以君天下者民固無得而
　　　名也虞書所述特其緒餘而已煥乎其文章巍
　　　乎其成功非書所能盡也虞書不作聪明文思
　　　之美天下何傳焉形容其所難名掦厲其所不
　　　傳此堯典所以繫之虞書也恭惟光堯夀聖太
　　　上皇帝身濟大業紹開中興智周萬物而不以
　　　自用功冠百王而不以自伐道全徳備美莫容
　　　賛其形之謨訓施之命令者若稽古道皆不約
　　　而合孝通乎神明誠参乎化育範圍天地之大
　　　而極夫裁成輔相之理徳之乃聖乃神者也仁
　　　涵乎有生義肅乎不譓畜揉强暴之民而納之
　　　聲明文物之地徳之乃武乃文者也招徠畯良
　　　容受忠讜巧言令色者逺焉知人之哲也哀矜
　　　犴獄寛免征賦困窮無告者遂焉安民之惠也
　　　三十六年之間道洽政治禮制樂作百度粲然
　　　治具畢張睿謨聖訓善教良法史官傳之天下
　　　誦而歌舞之此可得而稱述者也惟㣲之心輔
　　　萬物之自然髙蹈物表脱屣萬乗至道之真與
　　　天同功其孰得而形容哉臣以菲質嗣守大器
　　　惟徳不逮有渉淵馭朽之憂問安侍膳得之口
　　　教面命者聞斯行之矣尊其所知是宜奉以周
　　　旋不敢忘怠於是建官設局纂輯大典始於建
　　　炎受命之初止於紹興勌勤之日凡九百五條
　　　釐為六十卷昭然日星之垂也瞭然龜鑑之掲
　　　也繼自今進而得之諄諄之訓退而求之渾渾
　　　之書奉而行之庶幾於治乎繼自今發於身加
　　　乎民云為注措弗畔於道惟聖政之書實詔之
　　　若夫夙寤晨興兢兢業業惟大猷是經惟舊章
　　　是循以無負夫詒謀燕翼之意臣不敢不
　　　勉
　　　　右光堯太上皇帝聖政序權叅政事臣蒋芾等
　　　　謹記(臣芾言臣恭惟皇帝陛下躬秉聖質嗣/承丕緒夤念光堯夀聖太上皇帝付託)
　　　　(之重兢畏祗栗奉若慈訓凡立政用人治民/馭軍之道惟舊典成式是憲是守爰自踐祚)
　　　　(初載即命大臣纂輯聖政萃為一書越五年/書成陛下親御翰墨製為序文以冠篇首臣)
　　　　(適待罪政府幸以薄技典領著作乃獲躬覩/盛事拜登跽誦震耀心目竊惟自昔帝王昭)
　　　　(至徳垂茂憲必有謨訓布在方䇿載籍之傳/維見可觀也五帝之盛莫若堯舜然二典之)
　　　　(書不並時而作况其餘哉惟我太上皇帝武/定亂畧文臻時雍功成不居以授嗣聖陛下)
　　　　(孝篤乎事親志勤乎恊帝師繇聖道不敢怠/遑作宋一經垂示無極而又駿發睿藻序所)
　　　　(以為作者之意父堯子舜會逢一時奎文漢/章雕餙萬寳開闢以來詩書所記未之前聞)
　　　　(顧惟堅珉未刻無以詔天下與來世鬰聖徳/而勿彰閟盛美而不傳臣竊恧焉臣不勝大)
　　　　(願願以宸翰勒之秘府與河圖大訓並傳永/永無斁以掦陛下聖孝奉皇尊章洪業之志)
　　　　(謹昧死以請制曰可顧謂臣芾其以朕所書/賜卿臣芾拜手稽首受賜退而書之附於聖)
　　　　(政序之/下方)
　　　乾道辛夘春被賜真行草書縂十卷臣下拜瞻
　　　玩心目開明竊惟書法自東漢迄於晋唐代有
　　　名家然莫不祖述鍾張憲章羲獻而各得一偏
　　　未有超軼㧞乎其萃者恭惟光堯夀聖憲天體
　　　道太上皇帝髙蹈羲皇之上逰戱翰墨之間初
　　　若無意而筆力所到自得之妙集乎大成
　　　如春雲行空千状萬態逺視前古有不足
　　　進因知天縱之能心與神會非衆庶曲學
　　　之所可及也帝王餘事猶能至此顧不休
　　　哉
　　　右光堯太上皇帝真行草書䟦
　　　比以秋日臨幸秘書省因成近體詩一首賜丞
　　　相史浩以下玉軸牙籖煥寳章簪紳列侍映秋
　　　光宴開芸閣儒風盛坐對蓬山逸興長稽古右
　　　文慙菲徳禮賢下士法前王欲臻至治觀熈洽
　　　更罄嘉猷為賛㐮
　　　　右幸秘書省賜詩右丞相臣史浩等恭䟦(臣/等)
　　　　(仰惟皇帝陛下宵旰萬㣲身濟大業彫瑑夸/詡浮靡虚□之習是抑是黜囿逰池籞宴豫)
　　　　(虞樂之奉是損是蠲乃睠三舘實儲藏典訓/長育英俊之地自紹興清蹕下臨迄今三紀)
　　　　(思欲式刑丕彛增光聖緒粤九月壬申幸秘/書省修太平興國故事宴右文殿越翼日癸)
　　　　(酉内出御製詩賜臣浩以下昭回光耀叅賁/圖書鴻大閎深匹休雅頌臣等下拜登受相)
　　　　(與齊祓敷繹宸翰在昔聖人以開物之志立/經陳紀通於萬世惟有道之主為能則象成)
　　　　(憲立一王法而斯世之張弛士氣之信屈觀/國者必占焉雖堯舜禹湯文武之隆揆厥本)
　　　　(原稽古右文禮賢下士盖同一軌轍淵然大/訓播于詠歌固非墨客槧人所得私以為榮)
　　　　(觀臣等昧死請勒諸琬琰貽諸億載與日月/雲漢同垂無極制曰可謹具著下方以風示)
　　　　(寓内徳意志/慮之所鄉云)翰林學士周必大恭和二首(群/玉)
　　　　(西崑富典章二星東壁燦輝光秋花迎仗千/叢麗法曲傳觴九奏長虎将縱觀修舊事化)
　　　　(王政修即是攘戎䇿玁狁殘豸冠陪侍仰明/                      祅豈足㐮  蟠)
　　　　(木離竒愧豫章幾年封植荷恩光石渠久綴/英髦後金鐀深慚學識長御墨奎文瞻列聖)
　　　　(靁尊篆鼎備三王願言作徳/酬榮遇寜復矜才似智㐮)
　　　觀秦很石銘屹立中逵若有神靈以戒秦皇之
　　　暴虐從欲則善矣又豈可加石以惡名乎宜易
　　　之以美名表異之可也因䟦於本銘之後云
　　　　右很石銘䟦右丞相趙雄等恭書(上纉祚之/十九年政)
　　　　(成徳孚方内阜安萬物得宜允臻于㤗和廼/三月辛未召臣雄臣淮臣良臣入侍閒燕從)
　　　　(容言天下事甚衆極論古帝王學問有精有/粗而治忽分焉最後及唐文章因舉皇甫湜)
　　　　(很石銘謂石有至戒而秦弗克省乃更被以/醜名惟兹沈寃歴世未灑於是出聖製䟦湜)
　　　　(語以賜臣等睿識髙逺宸畫炳麗臣等不足/以辱賜謹拜手稽首言曰陛下紹集大統夙)
　　　　(宵軫怛不忘中原兹石至㣲猶復慨然興念/思為澡滌振㧞矧遺黎故老久淪塗炭者乎)
　　　　(且驪山之役秦君臣曽弗聞危懼之言兹石/獨屹然中立若示大警寥寥天壤間亡秦之)
　　　　(很與石不磨而湜也有銘亦罔克載石意石/之不遇千四百年於此矣陛下超神悟於有)
　　　　(物之光雪幽憤於無傳之後石之神靈乃今/始克用顕異日掃清闗輔出兹石於腥血膏)
　　　　(火中時廵方岳而幸過之大書石上以昭示/無極則勒銘砥柱刋頌浯溪不足儷已此中)
　　　　(原父老所以引領南望日日以/兾於仁聖者臣等尚幸見之)
　　　春賦(并用人論已見都/堂石刻兹不重著)
　　　用人論
　　光宗皇帝
　　　臣聞乾坤之文不著無以見太極而太極非有
　　　待於文也虞夏之書不作無以見堯舜而堯舜
　　　非有蘄於書也恭惟至尊夀皇聖帝以妙道治
　　　身参之三才而無間以篤行事親質之六藝而
　　　無闕以深仁厚澤幸斯世極之根荄鱗羽而無
　　　不被宜配雅頌宜襲春秋而臨御二十八年之
　　　間凡施凡設歸美髙廟金石之刻無傳名山大
　　　川之藏未覩也夙以神器授於㣲身盡遺有迹
　　　之累而退託無名之境方将淵乎其藏用冲乎
　　　其忘言尚友太極法堯而蹈舜矣則聖政之書
　　　何容心哉然而寳章玉册希闊之典儲於三宫
　　　廟謨宸㫁温厚之詞施於百辟而詠歌休威摹
　　　冩功徳之人又徧天下至於中原之故老蠻貊
　　　之君長懐好音歸大號者家有其説國有盟載
　　　也豈惟史臣将夫人能記之豈惟今日将後世
　　　亦能記之則鋪陳彚次以作一經盖有孺子弗
　　　能抑聖父弗得辭者焉矧惟菲薄膺受重寄蚤
　　　夜震懼何以嗣服對天之休亦越成書是訓是
　　　式率舊因餘庶幾底義是用申命大臣緫領衆
　　　作起於初濳至於内禅掇其最凡得六百
　　　四十一條為五十卷一言一動皆足以經
　　　天緯地垂裕無極猗歟盛哉昔者文王演
　　　易周公繫辭父作子述臣竊慕焉於是親
　　　序此書之意以附篇首上之慈廷副在禁
　　　中
　　　　右夀皇聖帝聖政序左丞相臣留正等謹記(臣/正)
　　　　(言臣聞前聖之徳業莫盛於堯舜前聖之作/述莫盛於孔子然二者相湏而不能以同時)
　　　　(恭惟至尊夀皇聖帝道本於稽古功成於恊/帝臨御二十有八年仁恩塞穹壤威聞憺蠻)
　　　　(貊潤色中興之烈而増光揖遜之美薄海外/内萬口同辭以為自舜以來一人而已陛下)
　　　　(奉若慈訓克昌丕緒見之行事緝熈光明且/欲以欽承允蹈之餘布在方册昭示民極爰)
　　　　(命史臣裒輯聖政鋪張表出作宋一經於是/書成來上親灑宸翰攄發睿藻冠之篇端日)
　　　　(星有爛著於天文而太極之妙自然陳露縉/紳鈆槧之流又以為是孔氏之作也臣竊惟)
　　　　(有虞之書初與五典並行而無辨更千五百/年而得孔氏㫁為書首序之百篇之上然後)
　　　　(暴著于萬世由此觀之虞舜雖極治矣常久/晦而後彰孔子能祖述矣盖追誦而不相及)
　　　　(未有父子兩朝聖以繼聖立徳立言自相發/揮皇乎懿哉如今日之盛者也抑臣次舜之)
　　　　(事以底豫為孝遭人倫之變也以予賢為公/因天命之改也惟我夀皇之事髙廟偹極五)
　　　　(福彌歴三紀雍雍穆穆脗無間言曽未倦勤/脱屣萬乗授之主鬯神人燕寜累聖一家世)
　　　　(世同徳父子之間視舜有光陛下之序此書/尤足以垂百王之範補六㙯之闕矣臣以非)
　　　　(才待罪宰事適董攸司與訖不朽而藏之禁/嚴未冩琬琰無以對揚宏休臣實甚懼用是)
　　　　(百拜稽首昧死請以賜本大書深刻以幸來/世而又百拜稽首髣髴大㫖敬書於序之下)
　　　　(方/)
　　理宗皇帝
　　　朕觀書契以來人極茂建聖賢大訓布在方筞
　　　其言治國平天下之道無出於六經而求之六
　　　經之要一日不可違者其惟天道乎大㮣易明
　　　其理書正其事詩通其情周禮春秋志其變
　　　記禮則雜紀焉者也人主知天之當敬視六
　　　經格言如金科玉條罔敢踰越則逸徳鮮矣
　　　仰惟祖宗丕靈承帝事撫有方夏列聖垂謨
　　　無一息不以敬天為心國史登載難以殚舉
　　　然未有不本於六經之㫖朕以寡昧寅奉燕詒
　　　愳弗克欽若眷命萬幾之暇稽式古典援以己
　　　意凡其闗於天道之大而有以啟寅畏之𠂻
　　　者毎經表而出之裒列成編目之曰敬天圖庶
　　　幾朝夕觀覧對越鍳臨以自警省云耳　易六
　　　十四卦大象之義各有攸属自出治而言則謂
　　　之后自定位而言則謂之上自創法而言則謂
　　　之先王自繼體而言則謂之大人餘則緫而謂
　　　之君子皆主於人君而言也卦必有象象必有
　　　義體而行之人君能與造化同流者其以此耳
　　　然他卦大象皆著本卦之名惟乾獨不稱乾而
　　　止曰天行徤而以自彊不息歸之君子嗚呼此
　　　天徳也人君實以之君即乾乾即天也人君動
　　　静語黙政化云為無一而非乾以至先天而天
　　　弗違後天而奉天時皆此物也而其要則自閑
　　　邪存誠始然則求敬天於易豈不尤䆳於五經
　　　歟　若昔先王盛時君臣上下相與儆戒兢業
　　　於敬天而最為深切著明者聚於書今可攷也
　　　曰天無親曰天難諶曰天明畏曰天命不易凡所
　　　以推言天命靡常之理言言至到何凜乎其嚴
　　　耶惟人君深知天命之靡常而能疾敬徳則可
　　　以祈天永命無疆惟休矣不然則不敬厥徳乃
　　　早墜厥命豈不甚可畏哉今所纂輯取於書者
　　　尤詳噫肆予曷敢不敬　詩者動天地感鬼神
　　　所以通幽㣲之情而窮交際之理者至矣方商
　　　周盛時上而卿大夫士近而侍御臣僕下而比
　　　閭族黨無不知天道而識天象憂深思逺指事
　　　引𩔖未嘗為廹切之詞駭異之語也方其神祗
　　　祖考燕衎和樂而隠然戒懼之意寓焉我将之
　　　詩是也方其旱暵為虐遇烖而懼而惻然哀矜
　　　之情發焉雲漢之詩是也至於陟降左右緝熈
　　　敬止之𩔖則又非可以淺近觀矣端居而誦澡
　　　心以思玩味而紬繹之其不曰上帝臨汝無貮
　　　爾心乎　河汾王通嘗謂如有用我則執周禮
　　　以徃且重發周禮敵天命之歎盖其為書大綱
　　　小紀詳法略則粲然靡所不載玉帛牲器之文
　　　車旗冕服之制豆籩罍爵之陳鐘鼓匏管之奏
　　　品節度數必加詳焉至於象緯之考察𤯝灾之
　　　抑損亦莫不𨽻之司存而不敢慢凡所以接三
　　　才之奥通幽明之理也聖人於此豈徒從事於
　　　文物典章之餙於外者而已乎要必有為之本
　　　者矣不然則周禮特一書耳又安能敵天命而
　　　與之並存哉　春秋二百四十二年所書辰星
　　　風電之變水旱霜雹之烖螽螟蜮蝝之害靡不
　　　畢備而於日食之書尤詳且宻傳者間未免傳
　　　以列國證應之説遂使後之星翁歴家分諉於
　　　所主方域以啟時君之玩心此則非春秋本
　　　指也春秋一統之書也方諸侯專恣王室既卑
　　　麟筆褒貶豈獨以禮樂征伐闗於人事者属之
　　　周而天變之特書屡書皆繫之王室於書王必
　　　曰天王其所望於周者甚深固曰諸侯雖無周
　　　而天命未改承天從事周之人主不可不任其
　　　責也以周之無政而聖人猶拳拳焉南面而治
　　　天下者其可忽諸　記禮一經冠之以毋不敬
　　　之辭所謂禮儀三百威儀三千待其人然後行
　　　者惟以敬之一字而已或謂月令出於呂不韋
　　　之手未免滯而不通然奉時承天之義雖細㣲
　　　必謹言固不可以人廢也至若中庸大學之書
　　　一則曰維天之命於穆不已再則曰惟命不于
　　　常援詩書以明義理之正而其本則俱切切於
　　　謹獨之訓誠之不可揜必戒於不睹不聞誠之
　　　毋自欺必嚴於所視所指二書之㫖深矣可不
　　　懼哉
　　　　右敬天圖
　　　端平改元春三月庚子齋居恭黙夜夢一真人
　　　峩冠佩玉略似藝祖色黧而貎和亟延朕殿上
　　　授之坐親承面命聖謨洋洋敬聼無斁俄而夢
　　　覺越三日宗臣善來以舊藏昌陵御容捧進一
　　　瞻天日之表如夢中真人無毫髪異廼知在天
　　　之靈將啟佑我後與齡錫祉用昭眷命厥惟
　　　休哉豈朕之不徳所克負荷以仰承帝寵敢不
　　　祗若休命夙夜兢業期於揚我祖之烈光因述
　　　古律二十韻紀述以詔後世用傳不朽云
　　　文祖膺天命開基本至仁治隆三代主極錫萬
　　　邦臣禮樂崇儒術詩書教武勲如天常覆幬薄
　　　海悉尊親歴數恢千載皇猷塞萬春𦕈躬承大
　　　統令徳媿前人凛凛如承祭孳孳每問津精思
　　　形寤寐幽契動威神陟降來天歩將迎荷聖
　　　恩矢辭踰訓子侍坐匪同賔仁政因㣲扣宏謨
　　　廼歴陳治當先法祖徳勿謂無隣幾務惟中道
　　　規恢必有論誦言猶在耳取則敬書紳想像更
　　　三畫希竒遇一真居然天所賚儼若夢中身施
　　　祉垂孫子遺思浹士民睟容瞻日月綵仗上穹
　　　旻所願新其徳毋忘誨爾諄昭哉傳百世燕翼
　　　永持循
　　　　右端平紀夢詩并序右丞相臣㳺佀等恭䟦
　　　　(臣等恭惟太祖皇帝以神武不殺取五季分/裂濁亂之天下而清壹之功成治定不私神)
　　　　(器而傳之太宗此堯舜以來未有之懿也帝/懐明徳本支百世盖十傳而得孝皇是氣數)
　　　　(之一還也又三傳而得我皇帝陛下是氣數/之再還也於是仙源䨇派大慶始均焉家嫡)
　　　　(正體大順始成焉此非太祖之心亦非我/皇上之心乃天人之心也寳紹之間謙遜)
　　　　(遵飬端平親政如日方升太祖在天鍳我有/道曽孫必有不能恝然忘情者故庚子之夢)
　　　　(神交面命即堯舜相授受之㫖而聖作之偉/妙契疾書即湯武銘盤席之意臣等肅容伏)
　　　　(讀有以見聖祖神孫傳心之妙信非三代帝/王以下所及也大哉之問它不遑及而仁政)
　　　　(為首顯哉之謨諄諄歴陳而中道為要中也/者好惡黨偏之俱冺蕩平正直之是遵太祖)
　　　　(令洞開諸門皆端直通豁無壅堕謂左右曰/此如我心少有斜曲人皆見之觀此中之體)
　　　　(也推而逹之仁覆天下矣盖中之外别有仁/而道之外别有政也皇情睿思領會㣲言奎)
　　　　(畫雲章發揮祖訓彼有作大風歌者特雄心/之所感何有於道作秋風辭者乃逸志之所)
　　　　(形何闗於政豈足以方今日之事哉樂石既/鐫詔臣等措辭其下臣等敢復推述氣數之)
　　　　(所以還精神之所以接心法/之所以同者昭示來葉云)
　　　淳祐甲辰臘月壬申夕夢髙宗皇帝於殿上峩
　　　冠被服若天尊然拱侍從容言貎悦懌我皇祖
　　　所以眷屬之意深矣恭述古風一章紀實以昭
　　　在天之靈俾世世萬子孫其無斁淳祐四禩冬
　　　是月昏婁中甫親丙夜枕有感清明躬夢至一
　　　别殿修梁抗雄虹仙真儵來下尊嚴瞻帝容雲
　　　冠髙岌嶪霞佩鏘玲瓏秉執粲玉斧舒徐在其
　　　東從官五六軰言稱我髙宗瞿然起敬畏再拜
　　　前致恭温辭曲勞問宛與家人同忽覺手進食
　　　臣托擎金龍笑言持得起喜色春融融食餘即
　　　就賜捧視飱有饛眷焉寓深意詞簡可𩔖充俾
　　　思付託重庸茂持守功淵謨在紬繹儼立方祗
　　　庸豐隆俄先路笙鶴旋殷空羽伏矗輕舉佳氣
　　　正欝葱寐覺肅巾盥渉筆識所從緬懷端平
　　　夢藝祖臨絳宫徽言固典聼紀咏愧不工皆於
　　　更化日精神潜感通創業中興盛啟佑斯無
　　　窮凉菲念厥紹統業當系隆姦倿終屏黜賢俊
　　　俱登崇所冀在廷彦恊賛同和𠂻摭實以自儆
　　　矢辭成古風
　　　　右淳祐紀夢詩并序右丞相臣㳺佀等恭䟦
　　　　(臣等仰惟皇帝陛下英資冠古聖度如天臨/御寖久而閲理滋多聼㫁至明而藏用尤宻)
　　　　(乃淳祐四年十月丁亥御筆逐朋姦者四人/十二月己巳寝大臣奪情之命越翼日庚午)
　　　　(制拜二相朝野相賀越二日壬申乃夢髙宗/皇帝聖容有懌嘉重器之得託賞神孫之能)
　　　　(持嘻哉異矣於是皇情載震帝歌爰作陸離/天藻摹神交之妙昭回雲章發言外之藴臣)
　　　　(等拜手伏讀作而頌曰天人相與之際豈逺/乎哉用一人焉而合乎天下之心斯合乎聖)
　　　　(祖神宗在天之心矣捨一人焉而合乎天下/之心斯合乎聖祖神宗在天之心矣洪惟我)
　　　　(髙宗嘘赤燼以興中天之業挈神器而還昌/陵之裔固期子孫是保永世無斁有茅其姦)
　　　　(㭬我王度我先神后固謂如何人事一返正/而神心亦欣豫理之當然無足怪者昔漢武)
　　　　(帝感車千秋之夢而罪江充以為髙廟神靈/使公教我豈若我皇上英㫁風霆匪待詔教)
　　　　(矢言金石爰播聲詩有曰姦侫終屏黜賢俊/俱登崇所兾在廷彦恊賛同和𠂻臣等無状)
　　　　(不足以上稱登崇而和𠂻之訓則敬聞命矣/至於屏黜姦侫知終終之此盛帝去邪勿疑)
　　　　(之事也此忠臣願君思絲之説也在天之神/靈實聞此言羣臣敢在下風臣等拜舞賛誦)
　　　　(之餘請勒諸翠珉以傳輝/無極謹百拜書于下方)
　國史院
　　在右文殿東提舉㕔在殿西
　道山堂
　　在秘閣之後髙宗皇帝御書杜甫山水歌於
　　屏仍詔將作監米友仁書扁景定四年理宗
　　皇帝復錫以奎畫少監臣林希逸謹書(臣恭/惟髙)
　　(宗皇帝應興邦啟聖之期直保大定功之始/作新基命蒐舉國容睇東璧於珠躔稽西崑)
　　(於瓊笈乃紹興甲子肇植宏規殿曰右文承/以閟閣皆宸筆大書以煥耀之昭回之光上)
　　(映日月於今六甲再環矣我皇帝陛下神聖/文武緝熈光明宏濟時難申休命勅天之歌)
　　(喜起致祥之治肅和戒告攸備増餙廢故木/天輪奐粲然一新臣以么庸備數少令作而)
　　(念曰於皇邃宇翬跂層聨殿閣有嚴厥名惟赫有/堂中峙翼翼峩峩舊額雖存僉曰未稱叨陪經厦)
　　(躐越奏聞曲荷聖俞廼二月戊寅賜臣以御書道/山堂三大字星鈎日珥洛緯河經衆體渾融八法)
　　(嚴偹能由天縱意在筆前聖祖神孫心畫授受龍旦/騰鳯躍輝燭人間臣對掦天休百拜稽首㳙兹吉)
　　(䖍奉掲安羣工百僚眙􁂚欣舞愚臣竊謂圖書之/府大雅不羣本上應於乾文何取名於藏室豈伊)
　　(儲才待用之地譬彼烟霞縹緲之居盖唐以𢎞文/登選學士世所歆羡比之􁧤洲當時諸賢大則著)
　　(續彌綸小亦流芳典籍姓名千載猶如列仙敬宗/何人失身一語聞者鄙謂為此舘羞然則美之以)
　　(為名欲其居之以自重也棫樸之詩曰倬彼河漢/為章於天説者曰嘉植之賁於下猶天文之粲於)
　　(上也又曰追琢其章金玉其相説者曰追琢者上/作成之也金玉者下自貴重也今宸章表絢明正)
　　(星河士㳺其間敢不企瞻華扁金玉其身以副聖/天子夀考作人綱紀四方之意哉臣既状其事乞)
　　(登信史謹摹而碣之述而美之/於以垂無窮而耀無極乎爾)左刻圖史監修提
　　舉題名禮部侍郎李燾序(國家崇儒尚文因唐舊/制必命宰輔兼領三舘)
　　(其首相曰昭文舘大學士次曰監修自景徳二年/王旦始也昭文舘大學士熈寜九年王安石罷遂)
　　(不復除集賢院大學士元豐三年王珪遷亦不復/除惟監修國史相傳至今天聖五年修真宗實史)
　　(王曽既領昭文兼監修又别勅命曽提舉提舉之/名自曽始元豐以前國史别置院寓宣徽南院號)
　　(曰編修及官制行併歸史舘𨽻祕書省闕𨽻門下/  國史案今日歴所也元祐復置國史院)
　　(省明年又置國史院修撰兼知院事而監修國史/自王珪後宰輔皆不入銜及修神宗正史呂大防)
　　(實為提舉而國史院修撰又别勅兼修正史盖日/歴即國史也聖祖神宗實録正史亦國史也起居)
　　(註時政記聖政録及會要亦國史也皆總於一固/未有分紹聖復以國史院歸秘書省其後提舉修)
　　(日歴或命它官而實録正史宰輔兼提舉初不易/昭文集賢或廢或改而史舘故在中興之六年始)
　　(命吕頥浩兼提舉修國史當時國史但指日歴頥/浩引元祐故事并及正史自是首相即兼監修監)
　　(修之名廢於元豐而復於紹興也逮修徽宗實録/秦檜亦以監修兼提舉紹興二十六年沈該万侯)
　　(卨並為左右僕射始分監修及提舉為二至今因/之編𩔖聖政初属左尋属右會要則乾道五年右)
　　(創領焉秘書少監陳騤謂燾曰三舘皆有題名而/監修提舉獨闕可乎盍序其沿革次第并刻之燾)
　　(猥以無能之辭偹數太/史牛馬走因不敢辭)右刻監少以下題名少監
　　張宦記(上即位之五年實改元嵗次辛亥二月丙/戌詔以多難未平需才為急其復祕書省)
　　(置監若少監一人丞著作郎佐郎各一人校書郎/正字各二人以待四方雋傑之士又参酌舊制校)
　　(書郎正字召試學士院而後命之自是採求闕文/補綴陋逸而四庫書籍亦云畧偹矣越三載即祕)
　　(書省復建史舘以修神宗哲宗兩朝實録選本省/官兼檢討校勘以侍從官充修撰明年詔放唐十)
　　(八學士之制監少丞外置著作郎佐郎祕書郎各/二員校書郎正字通十二員立為定額又明年移)
　　(史舘於省之側别為一所以增重其事而校勘官/或以他官兼之至紹興九年修徽宗皇帝實録乃)
　　(即史舘開實録院以本省官或他官兼檢討而修/撰官如史舘例明年以未修正史詔罷史舘併為)
　　(實録院以正名實而著作局惟修纂日歴馬凡在/兹選均謂之舘職所以儲蓄英髦以偹任使臺諫)
　　(禁從於此乎取之故所除授纔十五六而員額之/闕幾半盖遴選也異日謨謨廟堂安社稷於談笑)
　　(垂功名於竹帛者不無其人豈但摩研編削将以/頌中興詠聖徳為太平之文餙而已哉宦才朽學)
　　(落五年間再獲簉跡英㳺實與榮幸竊惟聖祖神/宗三舘祕閣之制因革損益麟臺故事載之詳矣)
　　(獨紹興以來題名未有石刻則擢序之先後居職/之久近嵗月遷改将無所攷於是    閣續題名)
　　(記且使來者可述焉/紹興十年七月戊申)東西二閣監少位焉丞及舘
　　職位於兩廊堂之前為石渠橋其上旁為小亭有
　　呉説書石渠二大字堂下又有李陽氷篆書道山
　　二大字皆石刻
　著作之庭
　　在道山堂之後胡銓書扁有者佐楊簡賛孔子語
　　(孔子曰属辭比事春秋教也属辭比事而不亂則/深於春秋者矣天有四時春秋冬夏風雨露露無)
　　(非教也地載神氣神氣風霆風霆流形庶物露生/無非教也簡不勝起敬而賛之曰大哉聖言著庭)
　　(以属辭比事為職辭不勝其繁事不勝其夥何以/不亂亂生於意意生紛然意如雲氣能障太虚之)
　　(清明能蔽日月之光明舜曰道心人心即道動乎/意則為人心孔子曰心之精神是謂聖而每每戒)
　　(學者毋意毋必毋固毋我意態萬殊而大㮣無踰/斯四者聖人深知意之害道也甚故諄諄止絶學)
　　(者門弟子欲盡記之不勝其記故總而記之曰子/絶四動乎意者必謂属辭比事如此春秋冬夏風)
　　(雨霜露如彼若之何而一又謂風霆流形庻物露/生如此属辭比事如此若之何而一易曰艮其背)
　　(背向不知其為一而况於不一不知不識是為帝/則聖人曰中庸庸常也明夫日用平常之心何思)
　　(何慮虚明無體廣大無際天地範圍於其中四時/運於其中風霆雨露霜雪動散於其中萬物發育)
　　(敷露於其中辭生於其中事生於其中属而比之/於其中如鏡中象雖紛擾参而未嘗動也亦未嘗)
　　(不動也不可以為有也而亦不可以為無也不可/度斯矧可射春秋之大義在斯深於春秋繼天有)
　　(四時一章則/取之家語)後有小軒置蘇軾畫竹石刻其中曽
　　宏廸識(竹石不著名氏相傳為東坡先生歸自海/表戱作於闕  僧壁好事者取以為屏獻)
　　(之貴家轉入御府嘉定初出送祕書省寘之著作/堂上同舘之士食已列坐焚香瀹茗其下望其傲)
　　(風霆閲古今之氣使人之意消衆謂土木之質久/必壊相與謀夀諸石摹􁪈事竟将題識以傳或曰)
　　(此石室先生文氏所作也聞者且信且疑莫肯渉/筆時宏廸已自少府遷右史明年再入為監石尚)
　　(未立乃諗於衆曰東坡石室以氣𩔖合故嗜好者/胸中自有成竹不在乎筆墨畦逕間也石室嘗曰)
　　(吾墨竹一派近在彭城試味斯言則舉是壁/以為東坡孰云不可衆曰諾乃識之下方)東西
　　四閣著作著佐位焉後有池二
　國史日歴所
　　在著作庭東廡有汗清軒(按周必大玉堂雜記淳/熈三年十一月二十三)
　　(日御封付下参政錢良臣辭免監修國史日歴所/劄子降詔不允必大因奏自來宰執兼領書局多)
　　(是内尚書省批出局名既至朝廷降勅合行冩正/而省吏止奉行内批宰執亦随勅黄繫銜差誤日)
　　(久今因荅詔輟具言之國史日歴者書名也日所/者官司也今大臣合監修日歴却添一所字似監)
　　(修造作之官又如勅令所從官詳定宰執提舉今/却云提舉勅令所此何理也以至國史院會要玉)
　　(牒皆為一律合行改正上以為/允其後或是或否復混淆矣)
　編纂會要所
　　在著庭西廡
　書庫
　　日歴會要庫各一經史子集書籍庫六分列於右
　　文殿外東西兩廡又有書板庫在著庭之右
　寳庫
　　在西廡之外
　後圃
　　有群玉堂以蘇軾畫竹真蹟為屏有蓬萊前為池
　　度以石橋池之前各累石為山又有芸香亭席珍
　　亭方壺含章亭茹芝舘射圃繹志亭盖自淳熈初
　　陳騤為少監始經營來者増葺頗為華䆳云
　渾儀臺
　　在含章亭之右
　　　　勅令所
　在侍郎橋南中書舍人兼詳定陳居仁記題名(乾道/四年)
　(冬有司言建炎後續㫖幾二萬餘條前後舛不合請/削為書俾吏不得舞詔可之六年秋置詳定一局勅)
　(令所初本朝重令甲毎詔諸儒纂修自天聖熈寜元/祐以來有詳定編勅所編修諸司勅式所重修勅令)
　(所其設局不一最後獨存今名渡江因之而累朝大/典用以秩序矣書既屢奏御賞頗費侈官吏寖冗紹)
　(興末例罷去至是始復之然視曩時官省三之一吏/胥省三之二凡供億之事又大省惟不務為虚文而)
　(典領則並委二三大臣不敢少損焉示三尺重事必/有考其要以詔官府又所置刪定員率資歴未可登)
　(他曹則於此乎儲之士得優游其間歛身於防益明/習國家憲令以適於務夫謹法度廣賢才上之復是)
　(官也抑豈為無指哉刪定有以他官兼詳定有為同/者又省去今定為提舉官二以属宰相同提舉一以)
　(属執政詳定以專官為之刪定官五盖於今為著曹/以典領重也因得附麗姓名於壁淳熈十五年四月)
　淳熈十五年用詳定官林黄中請省罷紹興二年復
　
　
　
　
　
　
　
　
　
　
　
　
　
　咸淳臨安志卷七
欽定四庫全書
　咸淳臨安志卷八　　　　宋　潜說友　撰
行在所録
　　　　諸監
國子監
　在紀家橋紹興三年六月奉詔即駐蹕所在學置監
　仍置愽士二員以太學生隨駕者三十六人為監生
　十三年臨安守臣王㬇請即錢塘縣西岳飛宅造國
　子監從之繪魯國圗東西為丞簿位後為書庫官
　位中為堂繪三禮圗於壁用至道故事也(餘見續/修太學)
　(志/)
　芳潤亭
　　在後圃丞錢聞詩扁以𨽻古
　書板庫
　　在中門之内紹興九年臣僚請下諸道郡學取舊
　　監本書籍鏤板頒行從之然所取多殘闕二十
　　一年内㫖諭輔臣曰監中闕書令次第鏤板雖重
　　有所費不惜也由是經籍復全
將作監
　在保民坊内(創移大畧/見司農寺)紹興三年始置丞二員領監
　事凡計料監造如行在官司營房舍屋之𩔖皆𨽻焉
　十一年始置長貮二員主簿孫祖夀記題名(漢九卿/將作大)
　(匠㳂襲秦官亦少皥氏以五雉為五工正以利器用/唐虞共工周官考工之職也歴代雖因革不一大率)
　(典司皆營繕木土之事隋開皇中始定以寺為監唐/天寳中始定以長貮為監少丞自漢置主簿自晋置)
　(員之多寡亦不同焉我本朝盖因唐制自主上再造/丕基承平官府寖亦如舊又紹興三年冬十月復置)
　(監丞十年冬十月置主簿明年夏四月置長貮官適/少府未復故與軍器兩監分領其所𨽻自復監設官)
　(二十寒暑因循茍且題名未立吏書粉板不足示後/祖夀濫掌勾稽與巫信安徐宗愈為賔議立石未遂)
　(徐既補外臨安錢瑞英繼丞事始克就因叙梗/㮣以揭其首云紹興二十三年秋七月庚戌)丞蘇
　峴續記(將作監題名自紹興癸酉始鋟木以易粉版/慮其易蠧不足垂乆既伐石未暇鐫也由隆)
　(興而來上法遵慈訓躬履儉約宫室無所營繕器用/不作車服從給器務益省矣於是長貮乆闕勾稽之)
　(職亦復不除獨以丞兼治其事嵗在戊子峴由太府/丞以嫌自列乃獲踵伯父伯氏後陳懼無以稱明年)
　(二月礱石改舊刻歴考所載名氏凡三十年間由簿/而上執國政者二人持從槖者九人今之有列於朝)
　(者陳公少常伯楊公次對朱公貮外府張公奉内詞/伯氏為尚書郎亦可謂盛矣顧峴之不肖亦得濫次)
　(其間有榮耀焉碑其具乃以舊記冠其首而/私著其事以告來者云乾道五年三月八日)右司員
　外郎京鏜續記(將作古官也在秦曰少府在漢曰大/匠在北齊曰寺至隋唐始以監名官)
　(國朝因之迄南渡以來行在所營繕之事有府尹畿/漕分其責由是職閒無事監少屢虚丞簿互兼者乆)
　(之比年人才盛多樂於彚進監少丞簿無闕員凡臺/省之乆次與郡邑之有聲者悉寄徑於此今號為儲)
　(才之地舊有題名各以𩔖分逮鏜承乏為監欲托諸/不朽而石已無餘訪之它山會移都司不果今開封)
　(韋璞實繼鏜後明年得堅珉與丞清源諸葛廷瑞簿/丹陽霍箎議變列為編年俾鏜記之竊謂官無中外)
　(亦無劇易均于事主報國而已吾儕立乎人之朝要/當洗濯故習磨礱壮志相期姓名於簡册之上庻於)
　(金石有光焉若曰吾於是乎紀嵗月志族氏以侈後/觀則恐雨淋日炙無復摩挲徒遺後人作矴石爾其)
　(念之哉淳熈十/四年十月朔)
軍器監
　在保民坊内(創徙大畧/見司農寺)紹興三年始置丞十一年置
　長貮又有製造所御前軍器所别置提舉提轄等官
　涖其役近嵗專属殿司而監之事益以省(詳見製造/軍器所門)
　監王逨記題名(將作名官古也軍器非古也周有六/職百工居一焉漢以少府列九卿其)
　(属考工專主器械軍器非古也其職古也有唐設官/軍器與將作並列焉國朝具官無員而其職掌𨽻於)
　(三司自熈寜制更然後軍器有監監有長有貮有丞/簿率属合治與唐六典建官不殊迄中興以來承平)
　(官府併省多矣而此職具存豈以用武之時所務為/急雖時偃武所以除戎器者不可一日置耶由長而)
　(下異時選用人才其間踐文昌登丞弼爛然可睹盛/矣逨也不肖由尚書郎得長是官日虞非才玷辱前)
　(列顧瞻石刻雖有名氏而未述官守建置之繇輙不/少遜慨然書之併以姓氏列於諸公之左來者繼之)
　(頺然瓦石珠璧後先遲莫有榮/焉淳熈三年六月二十五日)
大宗正司
　在天慶坊左紹定六年判大宗正事師彌建權禮部
　尚書魏了翁為記(大宗正司故與開元宫為隣自紹/定四年災寓治睦親宅五年六月)
　(甲子奉詔以天慶坊魏惠憲王府舊址為之属有司/賦文慮財為緍二十餘萬而職嵗前後所發裁及其)
　(半判司事嗣秀王師彌斥其私藏以承奉上意自六/年六月戒事至明年迄端平改元八月甲子落成今)
　(上書属籍之國四大字以寵靈之門塾堂垂階廉序/室公舘吏舍庖湢儲偫鳩孱告功王過了翁言曰願)
　(子識之了翁謝未能也王曰子以宗伯載筆太史而/子焉得辭之予惟古者官之長必曰司曰正而周之)
　(宗官獨稱伯以别於六官之長則所以重正體謹牉/合嚴宗祧也或曰彤伯嘗為宗正顔䕶軍辨其不然)
　(矣逮秦人始以宗正列於九卿僅掌親属而宗廟之/事属之奉常大失古人所以敬宗之意至漢魏隋唐)
　(迄於今我朝因之不改焉昭陵念宗子之無所統一/也始於宗正寺之外為大宗正司以皇族領之又治)
　(平元年増置同知事迄元豐官制行又以宗室團練/使以上有徳望者為長而一人焉貮之若位髙属尊)
　(則為判凡以承寜勿恊紏逷愆違聖祖神宗厚倫之/意至是逾宻矣雖然予以古制参之尚有可言者古)
　(者以廟序宗廟曰宗廟室曰宗室器曰宗彛祀曰宗/祀姓曰宗盟而掌禮者由虞周以來皆曰宗下及卿)
　(家皆有宗人將以别姓收族寓不言之教也是故天/子之元子為大宗以繼太祖則别子為諸侯者各為)
　(一國之太祖而不得禰其先王諸侯之元子又為一/國之大宗以繼太祖則别子為大夫者又各為一家)
　(之祖而不得禰其先君繼别者亦謂之大宗所以别/小宗大夫之次子曰貮宗所以副小宗或同姓而異)
　(氏也或别氏而合族也或有大宗而無小宗也或有/小宗而無大宗也或無宗而亦莫之宗也或有適子)
　(之子而不為適孫也有通稱為後而不與適適相承/者同服也有宗廟之事則尸主列於太室子姓以昭)
　(穆為南北面旅酬賜爵昭與昭齒穆與穆齒内賔宗/婦各如其倫其有哭臨之事則同姓於宗廟同宗於)
　(祖廟同族於禰廟所謂世之逺近齒之長㓜分之親/疎盖自生長見聞周旋乎宗廟之中相示以禮樂而)
　(意已傳上無嫌偪之慮下無覬覦之心法之至善者/况又飬之於成均以觀其徳行雖天子之元子亦齒)
　(於士也列之於王闈以考其中失雖大夫元士之子/亦列於王子也逮其可以仕也則選建明徳自五等)
　(之侯兩社之輔三等之采六遂之邑有封畛土略以/處之彛器分物以昭之祝宗卜史以秩之宗氏分族)
　(以維之才無大小靡一失職此其大畧也而於其間/非混然無所别異者曹文之昭晋武之穆而曹為伯)
　(甸武王之母弟八人三列公卿而五叔無官魯衛晋/皆叔也而文武成康之伯不獲是分蔡叔康叔之兄)
　(也而衛先蔡則又於昭穆長㓜之中以賢否為進退/以功過為先後有尚徳勸能之意行乎其間士之生)
　(於王族也宗有法廟有序學有教仕有飬用有别涵/飬成就盖非一日鳴呼夏殷以訖杞宋后稷以訖末)
　(孫凡皆有國二千餘年雖以嬴秦之暴幹棄周鼎猶/三十年睨視而弗敢遷親親用賢之效豈秦漢以來)
　(褊𠂻忌意凉法敝事之所及知乎我國朝待遇同姓/則本乎成周之意視前代之自翦其𩔖根無所䕃者)
　(殆不可同日語然而宗法不立無以麗親親之等嫌/忌尚存無以收賢賢之效若謂大雅不羣為善最樂)
　(與夫操觚弄翰之士固多冇之若同姓之卿與國同/其休戚如古人所謂維翰維城者則予謂當思所以)
　(變通之法以蕃王室以強我本朝尚古人溉葉流根/之意敢因王之請以所得於師友者為王誦之用荅)
　(敡夫明天子崇寵/属籍之休命云)起居舍人真徳秀記大宗正題名
　(利州觀察使天水侯典宗正之四年教孚令行公姓/輯睦乃上書陳北闕匄奉祠鑰以歸奉詔曰卿正身)
　(帥下人無異言其止勿請侯益感勵顧設官以來題/志尚缺於是搜討載籍自濮安懿王而下四十有四)
　(人除授更改悉書而鑱之於石惟宗正之職起於漢/初我國朝沿唐置卿少以庀寺事盖四聖傳序本支)
　(日蕃景祐三年秋始别置司有知及同知各一人之/掌其教法政令以行藝訓道而篤睦之受其辨訴)
　(事而紏其失自是後累朝以為盛選非學問通古今/行誼冠宗室者不以尸其任也若昔同姓之賢惟周)
　(唐為最盛還觀我國家盛時宗臣多魁壘靖重至有/名聞朔漢謼之以止兒啼者迨更事變登壇㰱血倡)
　(義師以奬崇王室首出於維城之英自中興百年尤/磊落相望冠倫魁踐槐鼎功在於廟祀者殆與姫召)
　(埓侍詞燕居澹不與事而純忠厚徳屹然為家國夀/俊者亦足繫時重輕其他風猷馨烈暴耀中外者復)
　(不可勝紀益眡周為亡愧而揆唐則過之兹非建官/立師時揉月化之效與原是司之設先教法而後治)
　(法最得先王治親之意肆因侯命而特著之俾來者/知所本凡憲令紏禁在有司者皆不書侯名師嵒字)
　(景瞻崇憲靖王之子世為宗室祭/酒云嘉定六年十一月朔旦記)趙時逄記丞題名
　(宗正置官尚矣宋百官春秋曰周封同姓之國選其/宗之中長而董正之故謂宗正宗正置官自此始成)
　(王時彤伯嘗為是官或曰彤伯為宗伯非是按六典/小宗伯掌别王族辨親疎即古宗正職也漢興設官)
　(以序九族属有丞非劉氏不畀両都相望號千里駒/載獨行傳者尤表表可録厥後親賢迭用遴楝時髦)
　(一渉筆占位允稱華選我皇朝列聖相授輯宗睦族/眡前代有加宗正專領治玉牒大宗正實董治其事)
　(枝葉葰楙條緒日廣迄熈寜三年置二丞命都官郎/張稚圭等為之訖今百三十有二載員不並置佐理)
　(罙重時逄幸承乏又辱在同盟惴惴焉懼勿稱厥職/暇日参訂前躅文書脱畧漫不可究自詹事王公而)
　(下厪得三十九人靖思夫中興以來嵗月未大逺前/人名氏所失幾半若今登載弗即後將有攷由今視)
　(前肆謀伐石會有授光局例徠助事乃竟時逄末至/得㧞聨不朽竊與榮焉治所徙于潜苑㕔東鄉前有)
　(池色紺緑如染因即其欄植軒十二楹北一室餘隙/地畮許鑿壁為牖青松老梅交峙森列属祕書婁公)
　(機作𨽻古扁曰衍芳盖取芳林故事用昭我/國家本支蕃衍併識諸左嘉㤗壬戍上已)
　屬籍之閣
　　理宗皇帝御書
　　　　省所
茶鹽所
會子所
公田所
封樁安邉所
　右並在三省大門内以都司提領舊有安邉所創於
　嘉定初拘催簿録家産及有市𣙜所牙契所後因吏
　胥蠧弊走卒繁擾咸淳四年奉聖㫖撥入封樁所又
　有市舶所創於淳祐十二年近亦因朝廷察見吏姦
　於咸淳六年凖指揮併行省罷
　　　　院轄
登聞檢院
登聞鼓院
　中興初建於和寜門之下紹興二十八年移置䴡正
　門外左右闕之南左檢院右鼓院監官皆在鼓院南
　監院張叔振記檢院題名(國朝因唐之舊設立四匭/以通下情曰崇仁思諫申)
　(明招賢置匭院於宣徳門外之西北廊既易匭為檢/又改為登聞院景徳四年始改為登聞檢院檢函之)
　(制盖不但以逹幽枉亦堯鼓舜木禹鞀周肺石之意/大哉制乎宜四方萬里猶一堂也南渡以來創治所)
　(於和寜門之下紹興戊寅復承平之制移置䨇闕之/左比年臺閣省寺之英徃徃於此乎出實儲才之地)
　(舊設官二員隆興改元得㫖省其一故自趙彦博而/下皆獨員雖職清事簡比他院無劇務然九重明目)
　(逹聦所繫民之休戚軍國之利病所由逹屏竒衺進/忠鯁信抑枉去壅遏蘄以仰禆聖治萬分之一則職)
　(業惟謹也院故無壁記以見前人之名氏嵗月淳熈/壬寅長樂陳公曄到官始索之故櫝自紹興庚申迄)
　(其時僅得三十四人其間李文中之後王述之前又/脱畧六年無所考之自陳曄而後至叔振承乏又得)
　(十人嵗乙邜毗陵守張公貴謨今為樞宻院檢詳諸/房文字以書來諗曰題名碣可置乎頃嘗庀職請循)
　(地局例輟奉以助鑱工僕曰事之幸會而成固有時/若此哉顧冷曹無所得石乃求於畿漕而礱之由是)
　(前者有稽後者有繼院之闕典以備而勵職/抗志之士得以託名不朽云慶元二年五月)監院趙
　夢極記鼓院題名(職掌之有題誌匪觀美也沿流遡/源記久傳逺目其人知其政使來)
　(者有所勉亦官箴之一助也今仕於朝者凡百司庶/府皆得以姓名登諸石獨鼓院闕此未講豈以其位)
　(卑局冷遂畧而不傳歟夫人赴愬於上如水欲决如/火欲逹一或遏之為害滋甚然而勢易隔情易壅深)
　(山窮谷遐陬僻壌能褁囊竭蹷奔走於官府之庭者/固甚難而其窮民無告懦夫不立吞聲躑躅能呌號)
　(於有司以兾萬一之聼者抑又甚難今也無逺近無/强弱操盈尺之紙書平時之憤曽不崇朝即徹淵聼)
　(視帝閽萬里若咫尺然此司鼓之官所不可廢也國/初領以内品至道三年易畀朝臣以示崇重景徳四)
　(年命諫官奉常為之主判至今與檢匭同𨽻静垣祖/宗之意㣲矣夢極么麽濫吹是職亦既数月竊恠題)
　(誌之不立姓氏之無傳是為闕典乃得紹興丁邜而/下二十有九人裒而列之堅珉盖逺者莫克記也在)
　(昔政良而火弭獄結而雨注否則飛盛夏之霜亢東/海之旱致祥致異㨗若影響有周哲王植路鼓設肺)
　(石汲汲於逹民者正為是耳我藝祖朝雖一猳豚之/失猶得以聞况大於此者乎今日朝廷清明當宁宵)
　(旰軫念民瘼為臣子者宜恪恭乃職以既厥心視民/隠憂如切諸巳使情不壅于上聞徳易至於下究是)
　(司鼓之責也敢併以/書慶元五年四月)
都進奏院
　在朝天門外有題名記不書作者姓氏(故事官府有/題名所以紀)
　(居官者之名氏年而列之備遺忘也進奏院掌邦國/傳逓之事則周官行人其職也而自唐始以知院命)
　(厥初方鎮沿襲舛逆得自置吏京師其在公家不惟/駢贅而已又苦􁀰□於是乎制令稽違束薪不流覘)
　(邏交午温室罕祕宋興盡罷節度使權至太平興國/中乃因何保樞之請以鈐轄諸道扁院額而摹印章)
　(率用名流上宣下逹歴閶闔登太清殆百倍於唐時/中興復置於行在所直廬對峙接武朋來其間踐履)
　(華要以底大用或於此推輪焉而居官之名氏則未/之前紀也按求故實得五十三人由近嵗來始能詳)
　(其授任之始末盖自余公堯弼以上有不得而知者/也故追而記之㫁從其所得知者以為之始云淳熈)
　(十三年/七月)
官告院
　在部門内之北主管官虞似良記題名并書(士自一/命以上)
　(至於公卿凡除授告命必由院以給之則居是職者/為甚重而不輕矣故謹其付給而守其戒令視它司)
　(為嚴唐制百官告身分掌於其所部文則吏部掌之/武則兵部掌之宗戚命婦司封掌之考校勲績司勲)
　(掌之國朝悉因唐舊置院於右掖門之左凡吏兵封/勲四司之告舉集諸此淳化五年始專置局命中書)
　(舍人一員提舉而以朝官一員判局事於是職任踰/重元豐改制乃以文武官告身悉𨽻吏部而以蕃官)
　(𨽻兵部崇寜大觀或置或不大抵廢則皆歸吏部右/選政和復置院仍差主管官二員中興以來因仍不)
　(改然自紹興至今四十餘年中間官吏殆無有記之/者名氏到罷漫不可見事之因循茍且豈特此哉似)
　(良不才承乏是官思有以紀會同僚魏君相與討究/自薛仙而下得五十五人勒諸石庶使來者尚有考)
　(也乾道七年/十月既望)
諸司諸軍糧料院
　在漾沙坑以七官宅廢屋更為之(凡再/徙)殿中侍御史
　謝諤記諸司題名(國初承舊制有糧料院使太平興/國五年正月分糧料諸司馬軍歩)
　(軍為三院雍熈四年四月改用使臣端拱二年又改/用京朝官元豐末併馬軍歩軍為諸軍與諸司為二)
　(院事物紀原所載如此在今諸司諸軍各二員皆以/幹辦為名諸軍一員分差建康諸司三員在臨安)
　(如諸司則分左右兩㕔各有銅方圓二印昨渡江之/後行在以瑞石山觀音院舊基為官舍入門而右即)
　(諸軍少西則左㕔中而東向則右㕔吏舍則近門列/之北為諸司南為諸軍有架閣庫二在諸軍吏舍之)
　(西屋皆依山其勢稍髙二三君子與諤相先後為諸/司者謂凡官居皆有題名而此獨闕遂買石建之夫)
　(下干祿以代耕上制祿以馭臣随其職之繁簡而為/之别必有所謂適得其平者唯清亷介特之士必能)
　(見得思義夙夜匪懈嘗恐祿浮於事故禄雖少而綽/綽然常若有餘儻惟不然則背公狥私惡勞好逸故)
　(祿雖多而咄咄然常若不足且怨夫不我増者有之/諸司官掌祿者也固可以於此而察夫六窠之中其)
　(必有見亦人材之一助以報上/也淳熈十三年十一月庚辰朔)又記諸軍題名(國家/重六)
　(院之選聖上尤切留意率用治縣之有效或經薦舉/亦有嘗剖守符所以在此位者皆不敢不念其所以)
　(為重而其滿其未滿視監察御史與寺監簿有闕多/加採擇舊嘗有因之即持節者盖階是以試而無所)
　(不之則非徒選之重而任之亦然其員凡十三糧料/審計有八分諸司諸軍皆以幹辦為名諸軍糧料有)
　(兩員其一分差建康其一在行在所瑞石山與諸司/同門而居諸司既有題名獨此未建察院福唐黄謙)
　(自此遷者也乃合前後任議成兹事夫諸司與諸軍/仰上之祿均也而國以兵為固兵以食為要其給也)
　(尤不可以不嚴設官本㫖欲其專心致意焉唯不差/其度則當有投醪之均挾纊之盛所以推上之恩而)
　(使桞營玉帳晝夜忘家勞是為舉能其官而基夫将/來不一之用者姓名併於此乎考所以不可不書淳)
　(熈十五年九/月甲午朔旦)
諸司諸軍審計司
　在保民坊内舊馬軍司教場(凡再/徙)監察御史呉博古
　記諸司題名(審計非古官也而原於古古者凡官府/皆有要會而財用稍食之會尤詳國初)
　(以三司使緫邦計司各有院以乗中外泉穀出入之/政盖會計之府也然案牘叢委典者不能徧察而姦)
　(容焉淳化三年始用户部使樊知古奏剔其冗籍復/别為院置官專領之以聼稍食之要貮置院之初特)
　(掌騎兵徒兵給受之數猶未及諸司也元豐二年合/歩騎兩院為一遂以其一主諸司自宫禁朝廷下至)
　(斗食佐史凡賦祿者以式法審其名數而稽其辟名/者唯郊賜給己乃審録有疑予則詔以法凡四方之)
　(計籍上於大農則逆其會凡有司議調度會賦出則/諏焉設官二曰左右㕔分案六史八人然夷考縣官)
　(祿賜之費月長嵗滋如河江下流愈逺愈潤其浸滛/未易隄障也自至道未嵗給中都官吏不過十數萬)
　(緍熈寜月四萬今又倍之百司吏祿又靡耗特甚盖/居兵費四之一豈據劵渉筆者曽無捄於經費抑端)
　(本澄源不在有司歟然糧審為大農闗紐儻據會要/而觀則倖穿必有蹊蠧藏必有宂損益盖可觀已院)
　(故無記前人名氏不傳三山林君湜建安周君曄㫁/自南渡緒次官簿鑱之石亦不茍於其職矣故為之)
　(書其職掌大畧於其端以諗來者院舊曰專署中/興避御嫌名更今名云淳熈十四年九月既望)又
　記諸軍題名(秋九月諸司審計司作題名属余為之/記江隂吕君棐廬陵孫君逄吉造余曰)
　(兩院皆君昔所涖寜獨遺其一耶敢繼以請余觀舊/事自淳化綿蕝之始以三班掌事後稍更用京朝官)
　(中興選任尤寵善職者徑發郎省将使指近比非試/邑有聞者不在選中臺有闕属于焉是擇士脱州縣)
　(登朝於焉問津其輕重視昔何如而官是者昧昧不/見姓名於後寜非闕歟諸君蒐補闕遺而余陳朽亦)
　(牽聨得書寜非幸歟顧併徵余文将為兩院重兹幸/也寜非辱歟余曩嘗閲軍簿會兵費竊喟然嘆曰本)
　(邦維財蠧財維兵觀兵與蠧相盛衰盍即是焉觀之/試挈一嵗審放之最錢以緍計糧以斛計帛以疋計)
　(纊以兩計者百二十有四億僅足以瞻中都之兵列/戍三垂者不預焉秦漢以來雖或連兵曠嵗費不擬)
　(此今櫜弓柔逺期與天下休飬而無涯之費如故民/力安得不屈耶惟九重儉慈不以一毫妨經費曰民)
　(與兵是恤是圖是以民無怨咨曰縣官所以征取取於於/我者凡以衛我也兵無觖望曰縣官所以衣食我者)
　(極此固不薄於我也然欲使兵絶虚籍國不徒費士/得全廪師以不饑則任職者可不閔民力之不易念)
　(軍賦之難支悉意審覈以佐公家之萬一乎沿革本/末大畧與諸司同兹不復書姑以所嘗更者書以為)
　(後遺十年/十月四日)
𣙜貨務都茶場
　在通江橋東監場吕宗孟記提轄官題名(山澤之貢/盛於東南)
　(者莫過於茶塩塩筴昉於齊衍於漢而茶税起於唐/利日益滋法日益詳縣官因以佐大農寛輿賦遂為)
　(經常之制國朝初循唐舊以九路之漕自逹於淮回/則轉塩諸郡流而庾之茶有六𣙜務十三場有貼財)
　(之法搭息之令事久而議者進説乃觧弦更張之由/是盡行鈔引以便商利民蕃貨長財法有適於時而)
　(更於昔者唯其宜也自鈔引之法行委所專於上都/課衍而事繁官曹之選於斯為重故所居官不惟簿)
　(書期會之謹出納竒贏之察而䟽源濬流禁溢窒漏/因革損益輕重低昻以時請之以時施之期以阜通)
　(商賈懋遷貨幣集此浩繁之課是豈循循委𤨏徒以/尸官者可倚辦也哉先是課入不立額唯視舊嵗為)
　(等差乾道六禩始昈分有定數嵗總為錢二百四十/萬萬行都受藏之所為數八十萬萬於建康者一百)
　(二十萬萬於鎮江者四十萬萬外府之藏皆自行都/分置會而一之盖繫於此則為官擇人其選尤重皇)
　(上循名覈實藩飾顯設以激厲群下於事功之域而/貨府之官量器能而處兼文武而用嵗成則褒進材)
　(優則超擢陞班列㭊守符峩冠相望至有就除風憲/官者兹可見其遷已近嵗以訾入之儉於數補乏贍)
　(用趣辨登期正唯其官實圖利之然則官是官者盍/思靖共齊一夙夜匪懈将以材諝績用自致庸副朝)
　(廷之選今之登載記始於龍飛之年所以闡掦選掄/風厲之美意詔今與後之人率勉竭於所職故審訂)
　(涖官之名氏品秩而序次其先後伐石以志之庶幾/異日有足證者尚論徃昔則嵗月深逺漫不可考官)
　(僚增損亦不能詳兹故/畧之淳熈十二年八月)
雜買務雜賣場
　在通江橋東提轄汪泳記題名(唐制官市至國初為/市買司太平興國四)
　(年置務常樂坊更名雜買奉宫禁中買賣而平其直/廢於至道復於咸平景徳四年始於利仁坊置雜賣)
　(場徙崈明門外凡内外幣餘之物掌受而鬻之熈寜/八年併於市易務越數月而復從三司請也大抵免)
　(民行役官自龢市則歸之置務斥其幣餘以利公私/則歸之賣場董以外府而他官總焉盖詳於元豐官)
　(制之頒至給其實直非所闕勿市鍳唐世擾民之患/以京朝官内侍三班参主之則發於仁祖皇祐之詔)
　(降出物帛估值以付左帑市以見緍䟽内東門積弊/而除之則見於蔡忠惠尹京之請張官設局意盖深)
　(矣粤自南渡随行在所紹興四年合局於天慶坊其/視舊典小加更革凡宫禁月料朝省紙劄文思院之)
　(製造和劑局之修合一取盈焉左帑所受封樁所積/編估以時其值打套以籍其數而就售焉六年奉詔)
　(置提轄官總其事属貨入嵗儉而征儥寖廣汲汲圖/辦日弗暇給前人名氏所未逮書慶元改元泳適庀)
　(職同僚相與語曰百司皆有題名此獨闕可乎考自/始置得三十有二人嵗月莫能盡識慮其久益遺忘)
　(用勒堅珉其垂芳馨位通顯盖不可一二數然非公/爾忘私食焉不怠者莫之有聞一臧否之傳使人起)
　(敬起戒乃喟然曰嗟乎乗田委吏聖人不敢曠出内/之吝明訓森嚴官雖卑惟竭盡乃職足以觀逺是豈)
　(無蠧弊可以剔抉利病可以䟽陳與吾儕盍亦勉之/且後之視今猶今之視昔也斯石之立匪徒具文庶)
　(幾朝夕有所警覧/云二年九月望日)
文思院
　在北橋之東紹興三年三月工部請倣京師舊制監
　官分兩界上界造金銀珠玉下界造銅鐡竹木雜料
　隆興二年用左司葉顒請兩界監官㕔廨舍毋得與
　本院隣墻皆以防弊欺也太常寺簿張貴謨記提轄
　官題名(皇朝太平興國三年置文思院掌金銀犀玉/工巧之制綵繪装鈿之餙若輿輦法物器物)
　(之用以京朝官四人充監官内侍三班充使副及監雜/門領作十二又有額外一十作至熈寜九年東西坊)
　(料凡三十餘作悉併焉自是職務既繁歴時寖久積/弊滋多而闗防之法益嚴咸平詔内東門騐鑿色號)
　(景徳詔左藏庫揀閲銷鎔天聖詔皇城司差人搜檢/出入聼人告匠作入外料及諸姦弊盖其勢積而至)
　(此㐲自渡江之後雖事力小變而宿弊萌生轉料之/名始於紹興至淳熈虧䧟官緡錢以萬計銀兩以千)
　(計監臨竊取工食緡錢月以百計事發因償多不及/五分之一其時建議固有乞罷轉料及親事官者邇)
　(來上下相䝉吏不自愛至有以身而獲戾者矣提轄/林端陽復親目其弊不得已首論三事得請於朝一)
　(置部歴以防其轉料之欺二復親事官而奪其監視/之權三乞監官兩界通簽以絶獨員自肆之私故知)
　(札牘粲然可見凡簿書朱墨間數十年姦欺蠧弊之/根穴一洗而盡吾固喜端陽居官任事其才識通明)
　(如此哉院舊無題名今考之積案自紹興丁丑得康/公杉而下及院官到罷嵗月刋諸樂石併於上方紀)
　(其事之因革大畧/云紹興癸丑七月)
左藏庫
　在清湖橋西紹興二十三年以韓世忠所獻賜第為
　之有東西庫東則幣帛絁紬之屬西則金銀泉劵絲
　纊之屬太府寺丞鄭公顯記提轄官題名(左藏庫受/四方財賦)
　(之入以待邦國之經費其原盖起於周職内主賦入/職嵗主賦出而邦布之入出則外府又主之皆其職)
　(也漢更𨽻大農少府頗與周異至晋始置左右藏分/建東西庫於是職掌益宻然以太府少卿知出納于)
　(左長慶門之東帑官殆不得職非古訓也國初左藏/止一庫置使領焉率居以清望官太平興國淳化間)
　(或裂為三或増為六旋以名物彚而四之大中祥符/以來併為南北兩庫政和六禩修建新宇始復以東)
　(西庫名焉盖至於今用之中興駐蹕臨安草剏於和/寜門之東北隅廹隘不足以受天下之灌輸紹興癸)
　(酉實徙今地二帑對峙其東幣帛絁紬之屬在焉其/西金銀泉劵絲纊之屬在焉大抵國家用度多靡於)
　(兵西蜀湖廣江淮之賦𩔖歸四總領所以餉諸也其/送京者殆無幾唯閩淛悉輸焉東西庫嵗入以端計)
　(者率一百四十萬以緡計者率一千萬給遣稱是而/大軍居十之七宫禁百司祿賜裁三之間有非泛浩)
　(繁之費則請於朝徃徃出内帑封樁以補所缺監官/凡五人分帑而治舊以京朝官為之今唯才是用故)
　(四選通得入轄官一人掌凡庫之政令初紹興間擇/丞若簿之𨽻於計曹者兼領之乾道辛邜始專置今)
　(皆朝廷遴東以偹職事官之闕其選亦不輕已先是/監轄各有題名規撫痺陋嵗久題識且溢陳君宏規)
　(紏帑事始與同官議易新刻訪穹石混載而區别之/實謂宜稱公顯適佐司府毎以職事造焉諸君以記)
　(為請其敢辭嗟夫官無崇卑皆可以行志會計當出/納吝吾聖人所不廢也近世忠獻韓公嘗居是官不)
　(唯不鄙夷之且益加意焉奏復傳宣合同一司以相/防察罷内臣監受綱運以革稽留之弊盖賢者及物)
　(之心所至輙發見三朝相業未必不由此基之也諸/君深惟國計之重與夫民力之艱給受之際敬之重)
　(之思如韓公所以善其職者異日登顯美垂芳馨當/與此石俱不朽矣敢以是告焉紹熈改元八月望日)
封樁上庫
　在三省大門内(左司提領趙必愿記掾属題名畧曰/封樁庫肇於孝皇之世淳熈六年八)
　(月玉音對輔臣謂剏此備緩急者是也嘉定七年又/分户部所掌錢物𨽻本所於是有上下庫之别上庫)
　(窠名則曰折帛曰總制曰増塩曰三分塩袋曰増額/曰不排辨人使下庫窠名則曰煮酒曰酒息曰營田)
　(曰塩埸曰蘆柴曰坍江曰沙田額曰五釐闗子為數/至夥中因文移緩弊罅多諸郡綱額虧焉紹定六年)
　(八月提領左司陳公宗仁援安邉所比乞置/掾属一人幹辨公事既丞郡者則曰主管)
封樁下庫
　在左藏庫中門内
安邉太平庫
　在封樁下庫南
　
　
　
　
　
　
　
　
　
　
　
　
　
　
　
　咸淳臨安志卷八
欽定四庫全書
　咸淳臨安志卷九　　　　宋　潜說友　撰
行在所録
　　　　監當諸局
車輅院
　在嘉會門外為庫四曰玉輅曰金根曰金象曰革木
　各一又有小庫藏太平等車咸淳二年聖上初郊詔
　修五輅院之庫屋皆一新之
製造御前軍器所
　在禮部貢院之西中興初置提舉官以内侍或閤門
　領之事得專逹紹興五年春始𨽻工部詔日輪郎官
　與軍器監官視其役孝宗皇帝初年復以内省都知
　李綽為提舉未幾用臺臣請仍𨽻工部乾道四年六
　月𨽻歩軍司其後又以知閤門事為提㸃景定三年
　改𨽻殿前司凡奏請文移部若監悉不預惟幹辦公
　事以下得受舉而監長書其到替月日於歴紹興間
　工匠以二千雜役兵以五百為額今惟工匠七百餘
　人殿司又自以所𨽻作匠附益之每季上所製器於
　内庫
　萬全三指揮東西兩作坊營
　　在所之東北
編估打套局
　在左藏庫門内
惠民和劑局
　在太府寺内之右製藥以給惠民局與暑臘藥之偹
　宣賜者
太平惠民局
　局凡五紹興五年置從户部侍郎王俁之請也
　　南局
　　　在三省前
　　西局
　　　在衆安橋北
　　北局
　　　在市西坊南
　　南外局
　　　在浙江亭
　　北外局
　　　在北郭(外二局以各/處税官兼領)
省倉上界
　在天水院橋北即中興初之南倉紹興十一年詔以
　省倉上界為名(中下/界同)倉凡三易嘉熈間徙今處為厫
　八受浙右米以供内人宰執百官親王宗室内侍及
　給皇城班直與吏之役於省部者
省倉中界
　在東清門外菜市塘乾道三年剏為豐儲倉五年易
　為中界厫凡三十有七以下止平糴倉皆受浙右苖
　綱經常和糴公田樁積等米以供朝廷科支及大農
　宣限給餉凡諸軍諸司三學與百司雇募諸局工役
　等皆給焉
省倉下界
　在東倉鋪剏於紹興八年舊址極廣袤景定三年朝
　廷給緡錢更修乃析三之二建厫屋八十而垣其餘
　廢屋地於外
豐儲倉
　在仁和縣側倉橋東紹興初徙仁和縣治以其址為
　北省倉乾道五年更今名景定四年以公田租浩瀚
　諸倉不足以受乃詔即豐儲増創刑部尚書兼檢正
　洪燾涖其役咸淳二年八月成為厫百㕔事刻孝宗
　皇帝御書匪懈二大字為扁著作佐郎林應炎為記
　(國家中興倣漢糴三輔以給中都列置諸倉於城内/外嵗受諸郡粟其在仁和縣東三面距河則豐儲倉)
　(也倉自紹興間置乾道以豐儲名更嘉定嘗一修治/初置倉時議儲百萬斛偹水旱左軍糧自頃和糴法)
　(行嵗増造楮為糴本楮日輕糴之人日少計城内外/廥積僅足支三月斯倉呺然大耳景定壬戍太傅大)
　(丞相樞使魏國公為先皇帝言圖救楮莫如免糴圖/免糴莫如買公田公田蹔費永寜之圖也詔行之浙)
　(右年為屢豐租入益裕江淮之大軍轉般陳陳相因/如京師之端平淳祐平糴等倉無所于容向蓄纔三)
　(月今不啻三年耕之蓄矣越明年増置豐儲倉命領/庾事陳公昉軍計趙嗣嚞農丞呉益董其役檢正尚)
　(書洪燾匠丞國材繼之撤舊址布新規垣其外三百/七十四文崇廣倉門為三間翼以勢墻入門東園亭)
　(西吏舍其旁兩便門對峙由東便門入厫從六列南/負墻北負河横各一列杈子厫附焉由西便門入厫)
　(從三列南負墻一列北負河桞司祠在焉由倉門折/行五十餘歩為正㕔右厫並監門㕔後厫凡二列左)
　(厫對右為一列夾正㕔旁曰錢庫曰籌斗庫曰綱觧/房㕔後有退公亭兩旁有閣子又其後有園設石假)
　(山植竹成行繚之墻四百尺墻北開門又為厫横三/列勢相向背其靣墻大者為主厫環一倉𢾗之厫百)
　(杈子厫二厫前為循廊多不可楹数過道有廊為間/亦五十經緯以階用石萬叚宣洩以溝甃其底凡百)
　(丈将即功洪公猶慮累土為墻非堅久計語匠丞夷/去改築甓上石下灰斮其間倉于是宏壮周宻為城)
　(内外冠咸淳二年八月八日落成奉孝宗皇帝御扁/匪懈二字於㕔事用肅廪人是役也費緡錢八十三)
　(萬八百有竒米石四千洪公謂三山林應炎曰兹役/重大子為吾識嵗月應炎適執筆𨽻太史凡國家大)
　(興役皆得書何敢辭然嘗拜觀國史光堯置倉初意/盖取户部嵗終供億餘粟儲其中時軍旅之後猶能)
　(節縮為此今邉虞嘉靖經費有式每聞大司農至春/夏交嘗借撥省倉以贍用昔撤有餘以為倉今剜倉)
　(以補不足何耶毋乃冗食縣官靡穀者多耶後元宮/女纔十餘安得太倉不紅腐武宣而後三服官嵗費)
　(数鉅萬三工官費五千萬雖有三輔公田猶捧土/塞河海然則倉儲之豐嗇又闗上用之豐儉云)
豐儲西倉
　在餘杭門外左家橋北淳熈七年剏為厫五十有九
端平倉
　在餘杭門外徳勝橋東端平元年浙漕趙與􁤏創以
　儲漕糴嘉熈三年歸之大農涖以京局官而領於宰
　士如它倉淳祐十二年咸淳五年皆重修有水榭扁
　曰介然盖取太倉箴語而併箴刻石其中為厫五十
　有六
淳祐倉
　在餘杭門内斜橋南淳祐九年臨安守趙與􁤏創以
　儲米之糴於帥司者建置次第皆如端平倉其後朝
　廷撥支賑糶及付農寺以給諸軍諸司景定三年詔
　給緡錢重修為厫百
平糴倉
　在仙林寺東淳祐間臨安寺趙與􁤏創以儲臨安之
　糴今朝廷大農米皆儲
咸淳倉
　在東青門内後軍寨北咸淳四年朝廷議建廪増貯
　公田嵗入之米乃捐錢買瓊華廢圃益以内酒庫柴
　炭屋地命臨安守潜説友創建凡為厫百為間五百
　有二為米六百萬石吏部侍郎兼直學士院馮夢得
　為記(宋有天下以來臺是以務農重榖為元元係命/自京徂荒粒民是鮮時有船倉税倉折中倉之)
　(名太宗皇帝太平興國七年至斥故迎春苑為富國/倉聖聖其承藏粟衍溢其慮深逺矣今天子即祚之)
　(五年有司言寰内嵗比数登行在所諸倉皆盈不増/庾積新者将靡所儲胥于是太傅平章魏國公請以)
　(瓊華園廢地官予其直増剏如太平故事制曰可其/賜楮二百萬命守臣潜説友􁍤其役嵗十有一月鳩)
　(工越明年六月成詔以咸淳名之倉之督吏來謂史/官馮夢得曰盖聞聖人積不涸之倉王者用無窮之)
　(府所從來尚矣漢太倉在長安城南為楹百二十耳/陳陳之粟著牒猶或稱之斯事體大可無紀乎夢得)
　(竊惟古者委積之法至周而甚詳周之氏于倉者我/知之矣所掌粟入以待邦用藏之于有餘而頒之于)
　(不足凡以為民而已方田同井井九百畝一夫授田/百畝其中為公田當是時鄉遂畿也其法貢都鄙甸)
　(也其法助耕則通力而作収則計畝而分外之一豪/不取也夫是以民有常産官有常職邦有常用以時)
　(藏餘謂之稱數藉令年有不艾赤子扶持亦皆有常/餼恃此以不恐甫田之詩曰我取其陳食我農人自)
　(古有年於乎其仁哉自農田不井薮澤肆既使民蒿/然千餘年于此矣昔在先帝既再造我區夏斯民欣)
　(若更生平旦視朝深念異時嵗下郡國糴官辨于楮/與吏並緣為奸日載其怨每與魏公共論兹事以為)
　(泉源之渾渾丘山之暴暴也是惟倣彿周官法度之/遺焉其可繇是買淛水西六州公田蠲和糴停造楮)
　(時人始而愕中而疑久而厭然以服嗚呼難與慮始/者民也不能什利者法也今嵗不糴楮不造民不加)
　(賦皆得以自有其有而粟之積于轂下者已六百萬/斛矣𨽻外司農者不與焉我積我倉如京如坻念兹)
　(在兹永言孝思我神后在天之靈其相吾民嘉氣屢/應用成兹康年不已懌乎陛下圖匱于豐防儉於逸)
　(以克和于稼之難地寜天清五榖稑熟含嘉表瑞常/滿習祥是倉之作名以咸淳志時也民曰天子之徳)
　(而天子曰先帝之心繼自今厥榖惟修厥菑惟播利/用後生之功将萬世而下實嘉頼之凡倉厫百厫之)
　(間五百有二規置崇鉅甍宇齊平卓乎諸倉弗及已/倉前舊有河鑿而廣之以便船粟亘以石梁亦名曰)
　(咸淳云若夫屋材墻形木工/土事之㮣乃圖而著之矣)
草料場
　在天水院橋西受畿内所輸稲麥豆以給騏驥院良
　馬院與三衙諸府之馬淳祐九年重修厫十有二
合同倉
　在過軍橋下
會子庫
　在本務紹興三十一年詔臨安府置會子務𨽻都茶
　場悉視川錢法行之用户部侍郎兼知臨安府錢端
　禮之請也中經省併以𣙜務門官兼領紹定三年復
　五年因燬重建以都司官提領工匠凡二百四人日
　印則取紙於左帑而以會歸之自咸淳以來朝廷措
　置住造錢闗止於元年之五月十八界止於三年之
　三月
造會紙局
　在赤山之湖濵先是造紙於徽州既又於成都乾道
　四年三月以蜀逺紙弗給詔即臨安府置局從提領
　官權兵部侍郎陳彌作之請也始局在九曲池後徙
　今處又有安溪局咸淳二年九月併歸焉亦領以都
　司工徒無定額今在者一千二百人咸淳五年之三
　月有㫖住役
交引庫
　在太府寺門内印造茶鹽鈔引而請書押於丞簿
法物庫
　在梅家橋北掌祭祀法服冠佩帯舄及旗幡衫袍等
　物内侍領之
度牒庫
　在油車巷
市舶務
　在保安門海商之自外舶至京者受其劵而考驗之
　又有新務在梅家橋之北以受舶綱
司農排岸司
　在前洋街掌拘卸綱運檢察搜空而縶其不登数者
三省樞宻院激賞錢庫
　在俞家園
三省樞宻院激賞酒庫
　在錢塘縣南
左右騏驥院
　在漾沙坑以二十四疋為額日朝参則二院御者各
　以三馬南向立於和寕門之外
　　象院
　　　在嘉會門外御馬院(景定間安南貢/象三豢其中)
　　左右騎御馬直
　　　在七官宅山上
　　左右教駿營
　　　在院之左右
牛羊司
　在𣙜貨務後掌御膳及祭祀之牲有滌宫在赤山
　
　
　
　
　
　
　
　
　
　咸淳臨安志卷九
欽定四庫全書
　咸淳臨安志卷十　　　　宋　潜說友　撰
行在所録
　　　　三衙
殿前司
　在鳯凰山下麗正門之右有乾道四年御書閣凝香
　堂整暇堂山之上為月巖有亭曰延桂其最髙處曰
　介亭崖石嶙峋亭之後為冲天樓極海江湖山竒偉
　之觀
侍衛馬軍司
　乾道七年虞允文為相移屯建康以為出師之漸號
　馬軍行司以邉帥兼領元有帥衙在保民坊今為司
　農寺将作監等公宇
侍衛歩軍
　在鐡冶嶺西有乾道七年御書閣湖山堂錦繡樓相
　公井
　　　　閤職
閣門
　在和寜門外
客省四方館
　在東華門北客省掌收接諸聖節進奉香及使人徃
　來接伴之禮四方館掌收接諸朔旦正至表及大禮
　賀表
御前忠佐軍頭引見司
　在文思院後有等子營
　　　　内諸司
入内内侍省
皇城司
御藥院
内東門司
天章閣
　　宴設庫
後苑
御前庫
　　文字房
睿思殿庫
内藏庫
　　綱房(在六部/橋東)
御前酒庫
　　梅園庫(在梅家/橋南)
　　醋庫(在望仙/橋北)
御軍器庫
内軍器庫
御膳所
翰林院
禁衛所
奉安符寳所
主管徃來國信所(在都/亭驛)
　　同文館
提舉修内司(在孝仁坊内/青平山口)
御前内轄司(在東華門/外東庫内)
　　東庫(在東華/門外)
　　西庫(在孝仁/坊内)
　　南庫(在便/門南)
　　北庫(在新/門外)
　　青器窰(在雄武營山/上圓壇左右)
　　八作司(在内轄司/東庫内)
　　教樂所(在東華門外樂器庫/在吴山天明宫側)
外庫
　慈元殿
　皇后殿
　　呉益國位
　　淑妃位
　　昭儀位
　　修容位
　　美人位
　　才人位
御前應奉所(在東華/門外)
　　置造軍器處
内司偹用庫
御輦院(在東華/門外)
翰林司
儀鑾司
御服所
　　御絲鞋所
萬夀香所(在中軍/寨側)
道場庫
通進司
御馬院(在麗正門右/嘉惠門外)
　　良馬院(在嘉會/門外)
祗候庫
主管翰林醫官局
主管合同憑由局
大内鑰匙庫
　　　已上司存並領以内侍惟皇城司則閤門御帯
　　　環衛官兼幹辨御膳所御酒庫翰林司儀鑾司
　　　則右選為幹辦
　　　　邸第
諸后宅
　昭慈聖獻孟太后宅
　　在後市街
　顯仁韋太后宅
　　在薦橋東咸淳五年十月朝廷以中興母后之家
　　恩例視開國昭憲杜太后撥降錢米令臨安府重
　　修家廟
　憲節邢皇后宅
　　在薦橋南
　憲聖慈烈呉太后宅
　　在州橋東
　成穆郭皇后宅
　　在佑聖觀側
　成恭夏皇后宅
　　在豐樂橋北
　成肅謝皇后宅
　　在豐禾坊南
　慈懿李皇后宅
　　在後市街
　恭淑韓皇后宅
　　在軍將橋
　恭聖仁烈楊太后宅
　　在漾沙坑
　夀和聖福皇太后宅
　　在後市街
　今上皇后宅
　　在崇新門内
　　　家廟五室諸賜祭器每四孟月以内御厨兵治
　　　祭饌以奉常禮直官賛相行禮
諸王府
　濮安懿王府
　　即嗣王所居為府
　呉王府
　　在後洋街
　益王府
　　在新橋
　秀安僖王府
　　在後洋街
　荘文太子府
　　在井亭橋
　劉鄜王府
　　在明慶寺南賜第嵗月無所考開禧三年有㫖即
　　賜第基建家廟儀制並同張韓(今其家有御書家/廟二字為扁子孫)
　　(莫得而詳故/弗及論著)
　楊和王府
　　在洪橋紹興二十六年詔賜家廟仍下将作監為
　　祭器以賜嵗時行禮太常遣賛相者其所居第有
　　閣夤奉御書孝宗皇帝賜奎畫曰風雲慶會之閣
　太傅平章賈魏公府
　　在葛嶺景定三年正月理宗皇帝内出御札曰朕
　　惟我朝褒表功徳具有彛典如趙普有翊戴之元
　　勲則賜第宅於建隆文彦愽有弼亮之偉績則賜
　　家廟于至和今丞相賈似道忠貫日月身佩安危
　　滌除妖氛再造王室其元勲偉績不在趙普彦愽
　　下宜賜第宅家廟令有司條具以聞公屢辭詔書
　　下者屢公辭益力乃賜御札曰卿茂建元勲超軼
　　千古社稷宗廟亦嘉頼之第宅家廟之賜猶未足
　　以竟朕褒尚之意今卿免櫝屢陳乃以勞民重費
　　其體國一念及此益用敬嘆特從所請仍以集芳
　　園為賜可令封樁庫支撥緡錢百萬展拓規模就
　　建家廟遂雅志也盖公舊有别墅在園之南故以
　　賜焉公又辭上復親札勉諭曰賜卿邸第家廟朕
　　之初意也以卿執謙過甚力控遜牘朕不得已有
　　苑囿緡錢之賜卿乃復以給降之夥而有未安厥
　　心之語卿盍思曩者妖氛未息天下大勢何如也
　　自卿建此不世之殊勲民頼之而保其居朕頼之
　　而保其國今雖竭公帑之儲猶未足以酬卿之萬
　　一緡錢百萬尚奚足惜耶卿宜祗服休命毋復贅
　　詞公猶懇避竟弗許於是奉常已討論禮制上於
　　朝乃按舊典作新廟五室同宇饗以四孟月祭噐
　　皆尚方所賜凡典領官吏掃灑軍馬與花果月頒
　　之𨽻版曹及京兆府者悉如在京諸賜廟之儀資
　　政楊棟撰廟碑(宋有天下治出於一君勸臣承率/本至孝動天地感鬼神穆穆明明)
　　(並受多助是以履危而安遇險而平滔天之害禹/成厥功冦賊姦宄臯討有罪至于迓續上帝之休)
　　(建立社稷之䇿培桐梓集麟鳯驅魑魅剪樲棘汎/汎國航磐石維之曄曄皇輿九軌馭之物來而神)
　　(為之謀事至而人與之會莫知所以然者皆至徳/大順之應也景定三年正月詔賜今太傅平章軍)
　　(國重事魏國賈公忠貫日月身佩安危滌除妖氛/再造王室勲績不在趙普文彦博下宜賜第宅家)
　　(廟令有司條具以聞公以勞民費財辭而天筆下/者十數公固辭遂命賜集芳園及緡錢百萬建廟)
　　(公又辭天筆有曰卿盍思曩者妖氛未息天下大/勢何如今民保其居朕保其國顧無以酬卿耳百)
　　(萬緡何足惜耶天命諄勤不敢不拜乃卜賜園正/基治位為門再重為宫五室五代祖太師居中左)
　　(二室髙祖太師祖太師魏國公居之右二室曽祖/太師魏國公王考太師忠肅魏郡王居之皆以妣)
　　(配東西序為祀堂以祀旁親祭噐在東房名諱爵/里譜系在西房庖庫在中門外大抵皆頌臺所定)
　　(是年四月廟成祖考安樂天子有慶廟以崇徳賜/以報功上悦下順休明之典也先是㓙憸當柄政)
　　(斁備弛實啟戎心寳祐六年冬金空國南冦䝉古/入蜀守将望風以城降恭惟理宗皇帝聖明獨㫁)
　　(将盡付公以兵事明年改元開慶遂命公自樞宻/使兩淮宣撫大使知掦州依舊樞宻使除京西湖)
　　(南北四川宣撫大使提舉兩淮兵甲縂領湖廣江/西京西財賦知江陵府尋節制江西二廣公受詔)
　　(即日趋荆州辭府事進夷陵麾軍赴蜀㫁危梁于/麻堆觧重圍于合江䝉古退呉蜀通呼喇初與其)
　　(主期并入雲南之冦會合而東乃乗沿江隙偷舟/羅洑擁衆夜渡公自荆疾馳拒守漢鄂身當百萬)
　　(師晝夜死戰百餘日四面斬敵敵却走既全漢鄂/又遣師勦賊于湘潭敵重兵猶駐鄂下流以俟南)
　　(來之衆江閫遣将覘敵而舟覆師敗敵勢復壘于/白鹿磯浮梁断江東西隔絶烽燧逹甘泉時凶憸)
　　(雖斥而其醜聚汙合瀆亂中外土堕民觧無足憑/者朝廷乃創宣閫于洪聨絡九江倚以扞蔽既而)
　　(屯将遇敵潰敗敵益深入焚掠江西諸郡京城大/震此天筆所謂天下大勢何如之時也于是天子)
　　(飛親札諭公可移軍九江公讀詔泣下飭制臣謹/守武昌獨携數百兵從間路夜穿敵脇冦自江西)
　　(回適與之遇阨險疾擊斬其将揜其衆以行謂江/州逺敵徑渡黄岡出敵之東上拜公特進右丞相)
　　(樞宻使茂國公至是七閲月矣顧下流諸将制于/洪閫事不統一公東望拜相命以右相勒兵泝水)
　　(而上謂公在鄂旗鼓忽自東來駭汗顛踣遂大破/其壘殱之無一得還敵由是大懲不敢窺江今十)
　　(年矣此天筆所謂再造王室勲績不下趙文二公/者也夫狂敵積數十年猾夏之志謀深氣盛卒然)
　　(遇之如山裂海翻變異不測而公獨揮天戈西撑/南擊及鉅狡横衝則親冐鋒鏑扳棘㧞險斡竒飛)
　　(渡求一生于百死之中豈不知愛其身哉戰陣無/勇非孝也聖祖神宗威靈在天乃祖乃父竭忠盡)
　　(孝不知有身継其志服其事者在此立此心也目/中已無敵矣理考念功勞勤之禮偹至兹斥靈囿)
　　(開珍府成閟宫昭先烈皆所以彰明公志若昔帝/王知教孝之光無所不通也感神與征苖同一至)
　　(諴力溝洫與孝鬼神同一無間臣告君以七世之/廟君命臣以世世享徳盤誥聱牙無非上帝先王)
　　(暨乃父祖馨享之事褒賞申伯曰寖廟既成詠謌/中興曰纉戎祖考盖幽顯一源君臣一體祖孫一)
　　(氣幾動于彼誠動于此神應之妙非上智不足知/之公既入相首建議立皇儲以尊宗廟繫四海心)
　　(于是旌别淑慝登用賢俊㧞去憸邪斥絶苞苴宫/府内肅户牖外綢皇綱一振景定五年奉皇太子)
　　(即位垂紳正笏以安天下四方無虞年榖順成鐘/磬鼎彛郊格廟享春秋祭祀逹于黎烝王通有言)
　　(美哉公旦之為周也曰必使我子孫相承而宗祀/不絶也深乎深乎安家者所以寕天下也存我者)
　　(所以厚蒼生也程純公謂通有格言非荀楊所及/其以是歟家國匹休人已俱立仁也孝之至也作)
　　(廟之七年庭有碑而詞未立公以命棟夫風動四/方允頼萬世禹臯之功大矣其必帝舜申之今斯)
　　(人安居暇食以奉其先孰不樂此功而仰舜之盛/徳乃繫之詩以聲于朝其詞曰天作髙山稽山之)
　　(東兩兩而比神秀有鍾是應㤗階是生元輔匪今/所鍾厥有宗祖維周諸姫世徳可推辟雍名流遂)
　　(昌大之作牧参井悍将盤錯萬里身危能折其角/開厥元帥䕶我淮甸聲被齊魯招携察變終老北)
　　(門遺徳餘威生者有惮死者無歸惟孝有忠代代/所授手整堪輿前烈是究先皇神聖逺料窮漢九)
　　(天專命世臣付托狂敵謀我殆數十年一旦披猖/齊入三邉奉辭徃禦震電轟雷天戈所揮䝉斃江)
　　(開呼喇㓙狡隙罅覷巧揖揖漁艘苛征避撓江北/有洑偷渡犬鼠初溱漢鄂百萬其旅順流赴危一)
　　(以當千公何壮哉叱咤笞鞭麾軍南指衡岳湘潭/刲敵無血猶帯嶺嵐冦却且遁睨江洪閫内驚京)
　　(師殺氣猛狠公怒而起劍屨不俟草坪無路赤壁/無艤先有帝敕下流辦賊公拜稽首捐軀臣職躍)
　　(出其東敵駭旗幢瞻前忽後莫測神蹤厥角如摧/弗赦龥哀以快吾事以懲厥魁㨗書夜奏天子断)
　　(謨帝曰俞哉汝功永孚江湖淮廣酣寢甘飴社稷/再安宗廟塤箎天清地寕一人以懌君臣相勑無)
　　(忘今日何以報功廟宅是營若昔趙文亦有國勲/我有靈囿北山之麓其木虬龍其水瑩玉匪我與)
　　(爾髙皇嘉喜中興以來功孰汝比爰作閟宫㫁度/尋尺太常所定桷楹孔碩赫赫官儀五廟帝師翼)
　　(翼承祀圭衮委蛇相武翊成執競訪落國正法度/邉停鉦柝惟彼憸人載媷載芟惟此良士實播實)
　　(函氣郁和薰上際于天大雅無拂春秋有年黍稷/馨止辨章受祉邦家之光與宋千禩子子孫孫載)
　　(嘗楅衡勿替永/年熈我頌聲)直學士院劉克荘撰祭噐欵識(維/景)
　　(定三年正月乙丑詔太傅丞相賈公似道奕世勲/勞再造王室其賜家廟于行都乃作爼豆俾奉時)
　　(薦萬子孫/是永之)園當湖山最佳處亭則清勝蟠翠雪香
　　倚繡挹露玉蘃石則翠巖皆髙宗皇帝御扁至是
　　理宗皇帝又賜六大字曰西湖一曲曰竒勛公遂
　　増築二堂奉而掲之竒勛之右曰秋壑一曲之左
　　曰容堂亦皆天筆也又因集芳之舊稍加營葺以
　　侈君賜其尤為竒觀者曰無邉風月夐出林杪可
　　以􁆣江曰見天地心近而湖山逺而胥濤越岫咸
　　獻状於楹簷之下初陽臺正臨其上因築精舍紀
　　葛仙故蹟而熈然臺蒼崖如削則刻賜園嵗月焉
　　(景定三年正月八日賈似道䝉上恩賜家廟第宅/于行都辭勿獲因集芳園鄰舊居就賜給緡錢使)
　　(營葺焉用謹欽承子/子孫孫其毋忘忠報)此其大凡餘不悉紀今上即
　　位之三年公上相印引去詔拜太師鎮東軍節度
　　使侍經筵未幾復相公勉就職再閲嵗引去彌切
　　上莫能奪拜辨章許就居賜第以示優禮乃建節
　　樓於容堂之北又名其西之堂曰遂初喜遂便養
　　初志也堂顔則聖上所賜於是三朝雲漢之章昭
　　回相望盛矣哉集芳之名不敢襲舊而更曰後樂
　　云
　　題詠(平章賈魏公庚子歸葛嶺舊居詩罷官歸舊/宅山水得頻過息影堤邉樹清心湖面波勞)
　　(無功可紀頑有命相磨見説連朝雨田家正剪禾/咸淳三年生日口號君恩猶使居湖曲年未為髙)
　　(奈病何做却潞公官職/了較來謝事不争多)
　　　　官宇
左丞相府
右丞相府
樞宻知院府
參知政事府
同知樞宻府
簽書樞宻府
　在太廟北大渠口紹興二十六年詔兩浙轉運司建
　三執政府又即都省北建左右丞相府後聚建於今
　處
侍從宅
　在都亭驛東景定四年創為㕔十有二又有堂曰進
　思理宗皇帝御書刻石堂中吏部尚書陳昉恭䟦(臣/等)
　(恭惟國家駐蹕呉會東南旗盖運應中興太紫圓方/侔天作制承平百年官府寺第固已粲乎隠隠各得)
　(其所矣爰自紹興給降御前錢造府以居執政乾道/闢懐逺驛基以處臺諫而從臣休舍未有攸居國史)
　(無述焉景定四年秋從官宅始成其明年夏權禮部/尚書臣子才因經度從容奏陳臣等䝉恩獲塵侍從)
　(幸得此屋而居又規其南隙地築堂三楹欲為自公/退食之餘修進思盡忠之事臣敢昧死請宸翰賜進)
　(思二大字示臣子竚瞻秉心宣猷永昭無極奏函朝/入天筆夕頒奎章聖藻日月並明旋題雲楣丹雘無)
　(色諸臣拜手稽首仰瞻神文相與言曰思之時義大/矣哉禹臯之在虞廷其賛賛曰思孜孜曰思周公兼)
　(三王思四事孟軻氏兩以思言之荀林甫伯國之臣/也其進思盡忠則仲尼取而列之經以為萬世臣子)
　(事君之大訓凡士自一命以上莫不職思其憂而侍/從者論思獻納之臣也先正司馬文正公光因辭副)
　(樞論國事而曰臣未受命則猶從臣也于事無所不/可言者古之為從臣盖如此彼有便文自營而謂君)
　(子思不出其位者偷也以樂慆憂而謂天下何思何/慮者妄也若夫憧憧徃來朋從爾思而所營不過乎)
　(患得患失之間其於為人賢不肖又何如哉詩曰倬/彼雲漢為章于天於昭皇文丕天之大律也又曰上)
　(帝臨汝毋貮爾心/論思之臣其勉之)
臺諫宅
　在油車巷為㕔五又有㕔為會茶議事之所
省院官宅
　在開元宫前
卿監郎官宅
　在俞家園咸淳七年創
七官宅
　在郭婆井
五官宅
　在仁美坊
三官宅
　在潘閬巷
十官宅
　在舊睦親坊
　
　
　
　
　
　
　
　
　
　
　
　
　
　
　咸淳臨安志卷十
欽定四庫全書
　咸淳臨安志卷十一　　　宋　潜說友　撰
行在所録
　　　　學校
諸王宫大小學
宗學
　在睦親坊按國朝宗子分為六宅宅各有學學皆有
　官中興後惟睦親一宅紹興四年始置諸王宫大小
　學教授各一員專以訓廸南班子弟隆興間省其一
　嘉定九年始改宫學為宗學即其地改創凡在屬籍
　者皆以三載一試補弟子員如太學法改教授為宗
　正學置諭一員𨽻宗正寺十四年四月因臣寮之請
　復存教授一員與博士諭輪涖講課若沂府諸近屬
　則别置教授為清望官兼職不在此列宗學扁理宗
　皇帝御書
　大成殿
　御書閣
　　舊在明倫堂之上咸淳六年守臣濳説友奉朝㫖
　　重建而别創明倫於閣之前
　明倫堂
　立教堂
　　理宗皇帝御書扁金華應鏞記建學學官題名(皇/上)
　　(清静在御百度撙約惟是官府之関于禮樂政教/者是整是飭煥然一新顧兹訓廸天技培植化本)
　　(之地自南渡草剏為屋數楹綿禩幾百沿簡襲陋/獨未能有加於昔乃更化之十載規敞廢宇増闢)
　　(黌舍益聚四方之宗英而追琢之掲名復舊顓𨽻/宗寺以卿搃其要而置博士及諭莅其凡越二年)
　　(四明羅君仲舒范君楷為是職慨然有感于盛舉/之不常見而念壮觀之不可狹也乃條其事以告)
　　(有㫖遷睦親近属之居于他所而盡拓故基以為/學凡賜緡錢三萬有竒二君相與獻圖禀畫程功)
　　(董事縮蠧積贏費簡功倍殿堂齋館靚深礱宻聳/動群目復增補員定試格凡陞黜進退之制㮣視)
　　(太學昔之所以聚而教之者惟及其近而族属之/疎不與也昔之所謂掌教者不過講授而課試之)
　　(法無有也恵篤有叙程督有經于是嘉祐之畧/者詳崇觀之廢者舉其愛愈周而為法亦密矣)
　　(學既成具釋菜之禮以妥之籩豆旅陳紳緌序列/有喟于傍者曰虞典樂之教周師氏之詔邈矣今)
　　(一旦興久曠之盛典覩承平之盛儀何幸與既又/有躍而奮者曰唐宗室子與天下士雜進于科舉)
　　(文章事業彬班踵出鮮由學校自見者凡我宗姓/䝉被教育月書季攷與俊造齒敢不勉二君則進)
　　(而誨之曰學非既其華既其實教非務其未務其/本三代之學皆明人倫而周南之化必以信厚終)
　　(焉昔楚元王遣其子郢客肄業長安授詩浮丘伯/淵源所漸流浹數世若辟疆之清静更生之直諒)
　　(遡其端緒一浮丘實發之漢初未能為宗族立學/也區區私相傳授猶能耀名青史吾儕幸周旋于)
　　(輪奐之區沐浴乎休明之澤盍餐和飲粹上有以/追麟趾之風下毋愧浮丘師生可也聼者曰唯會)
　　(方斵石紀建學以來歴任者名氏乃次/其詞書之于首嘉定庚辰臘月望日)大小學教
　　授王執中記教授題名(有司失其傳不足證武之/音諸侯去其籍莫能詳周)
　　(之爵題名名氏之有闕雖非有以去之其諸失其/傳歟宫庠教授雖肇建于景祐之三禩實權輿于)
　　(至道之改元執政謂環衛之官非親王比當有降/殺請以教授為名孫蠙始為之咸平初命諸王府)
　　(官分兼南北宅教授朱昻張蔚軰嘗為之然而族/居散漫無所統一文靖吕公有建睦親宫置教授)
　　(官之請遂剏潞王而下第宅錫名睦親宅睦親宅/教授于此乎取之治平建元本支寖盛教授六員)
　　(不足于授業有詔増置五員三十以上置講書四/員十四以下别置小學教授十有二員以分教之)
　　(其後睦親廣親二位謂子孫衆多所居湫隘請焉/復建睦親廣親北宅于芳林園分諸王居而教授)
　　(不廢崇寕初以宗學聚而為一徃來者惮之雖有/教授名存實廢請令各宮置大小二學増教授二)
　　(員不置講書教授于是分講五經矣越四季改教/授為宗子博士班序胄子博士上云一馬化龍庶)
　　(事草創有請置宫學大小教授各二員者趙忠簡/公當軸惟置諸王宫大小學教授二員隆興省官)
　　(復廢其一所講者詩書論孟焉耳六七十載之間/獲膺兹選不為少矣載諸百官題名十纔七八散)
　　(在其他題名九人而已或數載闕官亡繇詮次或/丐外無傳不知其人非以昔無壁記耶徃者不可)
　　(及來者猶可為因鍥諸石以久其傳其為丞郎入/舘閣徃徃而是由是而除臺官餘十人既而特荷)
　　(橐貮鼎鉉亦各數人班班可觀焉嗟乎選預文學/之館時所傾慕名載滕王之閣私竊以為喜諸王)
　　(宫學雖非文學館比爰視滕閣夫豈多遜㞐是官/也盍思遴選于朝如此其嚴擢用夫人如彼其非)
　　(次勉旃職業期於逺者大者異時眡此足以自慰/他人亦歆艶之其子若孫與有榮焉不然者反是)
　　(義不在兹乎班資崇庫云/乎哉除授季月云乎哉)大小學教授周直方記
　　登科題名(國家受命于天克昌厥後本支蕃盛英/才軰出列聖以義制恩命属籍毋與科)
　　(目之士競進雖有才能欝而弗施神宗皇帝立賢/無方不以親廢乃詔未命者應舉己命者鎻應而)
　　(同姓擢科始與寒素等崇寕大觀間継興舍法追/琢帝胄月書季攷如賢関俊造之選此二者皆國)
　　(之鉅典也渡江以來三嵗應詔公族之薦于春官/者惟舊而舍法未復先是置學宫邸以誨近親屋)
　　(僅數楹綿蕞特甚儒官雖設課試未偹無以示勸/皇上慨然撤宫學而鼎新之更其名曰宗學盖宫)
　　(止于近親而宗則属之戚踈咸與焉嵗校行藝以/次而陞悉視太武學之制三舍規模至是盡復矣)
　　(猗歟盛哉學建於嘉定九年至十五年始得㫖試/上舍生汝是與􁦽首遇兹選會寳璽恩闔學之士)
　　(免秋薦者百二十人次年春奏名南宫者十有八/人併陞舍二士賜第于廷者合二十人盛事創見)
　　(昔所未有汝是等來諗曰諸生叨被聖化獲玷科/級将刻名以侈上賜詎可無以識之敢請因告之)
　　(曰子之請美矣亦嘗思所以報菁莪樂育之恩乎/昔周設四教首及于王之支庻故明倫之義著維)
　　(城之志篤子孫千億屏衛宗社周用以强唐之天/𣲖雖罕繇建學顯而進士一科多宗室子名公鉅)
　　(卿彬彬可紀為唐光華今上初建學而子軰聨登/盍自奮厲無愧于周唐同姓以稱明時作成之意)
　　(庻乎足以仰酬萬一也諸生咸應曰敢不/勉乃次其詞俾刋諸石嘉定十六年六月)大小學
　　教授蔡抗記登科續題名(淳祐甲辰之冬皇上奮/發英㫁更新大化又明)
　　(年以麟庠之胄苦隳肝膽力扶綱常于是赫奕奎/文誕揚黌宇賜之束帛試之春官優之陞擢意氣)
　　(激昻多士興起至臨軒之日擢第者凡三十三人/稽之壁記未有盛于斯者諸生以記石已溢别斵)
　　(而續之請記焉抗聞之君臣上下之大倫天之經/地之義所謂名彛也士君子當國家之急陳義慷)
　　(慨詞氣激烈如驚湍怒濤萬折而必東者豈有所/為而為之哉亦出於秉彜好徳之不可遏焉耳雖)
　　(然此未仕時者也今仕矣如之何嗚呼士生斯世/其未逹也孰不以直道自任一旦儋人之爵立人)
　　(之朝富貴餌于前患難怵于後志昏于氣義奪於/利鮮有不易正為邪而失其素履者是則諸君今)
　　(日既仕之後益當自勉于學問以培植氣節之根/本且知夫士之所當為者不止於是也不然壁記)
　　(之續自我始後之人歴指其名而數之曰是人也/始于正終于正是人也始于正終于邪可不懼哉)
　　(淳祐丁未/八月朔日)博士胡泓記兩優釋褐題名(士專以文/進非古也)
　　(然知言知人聖有成訓言心聲也聲成文有可觀/者觀其文知其人矣我寕宗皇帝在位二十有二)
　　(年始追舊典建宗學置博士弟子員凡𨽻玉牃無牒無/間戚踈于此試焉于此校行藝焉月書季攷循式)
　　(唯謹又六年昉置上舍生凡内舍行藝之校曰優/曰平者咸試之視其等之次第以陞偕南宫進士)
　　(對䇿大廷累累得人班班可紀獨内舍優校中上/舍優等則閲十餘嵗未之有也嘉熈改元陞夫始)
　　(中是選被恩觧褐士忻榮之淳祐癸邜崇淌復以/行藝校優試入上舍優等第一人纔六稔爾兩優)
　　(觧褐之士再見可謂盛矣太武學進士題名兩優/釋褐别表于碑宗庠不容曠也諸生礱石以請識)
　　(于上方而第列其名既大書之特書之固将屡書/不一書而足也於戱休兹宗英以文進以行成以)
　　(賢且能擢豈直科目云乎哉勲名志節光我邦家/列選得人之盛昭學校作人之功上追古昔吾将)
　　(有望焉是嵗十/有一月朔吉)四明袁肅記前廊題名(寕皇更化/九年復建)
　　(宗學越四年大闢黌宇而列職以表倡諸生者其/員有五舉録搃要直學治凡曰講曰課經諭三人)
　　(叅掌之非行藝兼優不在此位也今天子御極六/年廣開來學之路大支之肄業者日益多端榘矱)
　　(于前廡者任加重而聨事其間曽未有紀嵗月滋/久懼寖湮㣲題名之立其容己乎惟宗庠分職與)
　　(胄監兩學畧同而所以任職者則異羣天下之士/教育于兩學而㧞其行能之尤者為之領袖其律)
　　(人也一於義若夫宗庠則負笈來逰皆同姓之秀/而列職以率先之亦同姓之英也凡我兄弟伯叔)
　　(之懿親親相與雖以義紏正而實主乎恩然則處/恩義之間欲兩得之厥惟艱哉外嚴而内寛本為)
　　(忠厚而濟以法度使相觀而善之中不失所以歡/然親睦之意庻幾愛敬友感而能勝其任乎故因)
　　(兹刻之始畧舉訓齊宗室之要筆諸上方以/諗于庀職者紹定三年嵗在庚寅九月既望)
　汲古堂
　　在立教堂後為學官直舍丞相文清李宗勉書扁
　　咸淳六年守濳説友奉朝命増修乂自殿門學門
　　以至前廊位次倉庫吏舍皆葺新之
　齋舍六
　　貴仁　　立愛　　大雅　　明賢　　懐徳
　　升俊
　　　按宫學元有四齋曰貴仁信厚大雅明賢
太學
　在前洋街理宗皇帝御書二字為扁紹興十二年詔
　禮部討論太學飬士法仍令臨安府權於府學措置
　増廣遂置祭酒司業博士正録定養士額十三年六
　月臨安守臣王㬇即岳飛宅建學成(互見國/子監)詔禮部
　侍郎兼直學士院王賞為記(今不存賞/集中亦逸)㬇又括民間
　冒占白地錢為飬士費(國朝會要云月得二千八百/餘貫朝野雜記云嵗八十二)
　(萬緡/有竒)給監學生綾紙監帖(如頴州熊彦詩言嘉祐治/平太學中選者各給監帖)
　(畫以中㫖右以賛詞告戒丁寜待之甚厚當時士人/寳藏其帖傳之子孫以為榮遇近于周綰得其父為)
　(監生時帖冩以文綾疊以監印如告身制度乞下國/子監依倣以給諸生以示國家待士之意㫖從之)
　十四年司業髙閌等請車駕臨幸詔從之遂以三月
　己巳祗謁先聖止輦大成殿門外禮畢御敦化堂命
　髙閌講易㤗卦賜諸王席於廡下啜茶而退遂幸飬
　正持正二齋學官生員恩數各有差越六日内出御
　製御書宣聖賛命掲置大成殿(今釋奠則樂/工數人歌之)二十五
　年又製七十二賢賛親札付臨安府刻石孝宗皇帝
　以淳熈四年十月乙亥寜宗皇帝以嘉㤗三年正月
　戊戍臨幸紹興禮淳祐元年正月理宗皇帝将視學
　首降御筆陞周頥等五臣從祀而削王安石曰朕惟
　孔子之道自孟軻後不得其傳至我朝周頥張載程
　顥程頥真見力踐深探聖域千載絶學始有指歸中
　興以來又得朱熹精思明辨表裏渾融使中庸大學
　語孟之書本末洞徹孔子之道益以大明於世朕每
　觀五臣論著啟沃良多今視學有日宜令學宫列諸
　從祀以示朕崇奨儒先之意又曰王安石謂天變不
　足畏祖宗不足法人言不足信此三語為萬世之罪
　人豈宜崇祀孔子廟庭合與削去於正人心息邪説
　關係不小令國子監日下施行廼以戊申行禮頒御
　製伏羲以下道統十三賛宣示諸生七年三月御書
　朱熹白鹿洞規以賜景定元年内出手札更定學令
　二年今上皇帝在東宫奉命謁奠先聖遂具奏曰恭
　凖聖㫖擇用正月十五日令臣謁拜先聖文宣王於
　太學臣仰體聖心祗承嚴訓區區愚𠂻固有感發焉
　盖先聖之道至我朝盛時運際之明真儒迭起而後
　有以纉夫孟氏之傳(闕/)　　　　　説並駕未知統
　一迨乾淳間文公臣朱熹與宣公臣張栻成公臣吕
　祖謙志同道合切偲講磨如義利之辨如近思録之
　書擇精語詳開牗後學誠有功於聖門中間邪説又
　幾晦蝕陛下盛德龍興罷斥邪詖表章正學然後人
　心一正聖道大明天下學士得以㳂河洛而遡洙泗
　實萬世無疆之休熹等三臣嘗俱被詔追褒特加䘏
　惠盛典兼凖御筆秩熹於從祀如祖謙栻謂宜同升
　體例臣愚欲望聖慈特降睿㫖併以臣栻臣祖謙秩
　於從祀益以昭聖明崇儒重道之盛美所有封爵未
　審合與不合照典故檢舉施行有㫖封栻華陽伯祖
　謙開封伯並列崇祀迨聖上踐大寳當咸淳三年正
　月既郊見即舉行淳祐故事益蒐講闕典先升侑曽
　子子思詔曰惟孔子獨稱顔回好學固非三千之徒
　所同也而其學不傳得聖傳者獨曽子傳子思子思
　傳孟軻忠恕兩語深契一貫之㫖中庸一篇丕闡前
　聖之藴而孔子之道益著向非顔曽思孟相繼演繹
　著書垂訓中更管啇楊墨佛老幾何其不遂冺哉今
　大成殿惟顔孟侑食曽思不與尚為闕典先皇帝推
　迹道統之傳自伏羲以來著十三賛孔子而下顔曽
　思孟昭然具在其非以遺我後人乎令禮官學官議
　其可如曽子升侑并議可升十哲者以聞又從祀邵
　雍司馬光詔曰邵雍天挺人豪英邁盖世司馬光有
　徳有言有功有烈朱熹賛之與周張二程俱雍述經
　世書發先天奥㫖而内聖外王之學實關吾道光著
　通鑑貽後世治法而真履實踐之美為時儒宗豈與
　前代諸儒或以章句文詞得祀於學者比朕将臨雍
　因思朱熹所賛以祀其四而尚遺雍光非闕歟其令
　學官列諸從祀以示崇奨至是褒表儒先典禮大備
　自淳熈以來皆於禮畢降詔訓勉諸生聖化涵濡聞
　者興起紹興額三百人後數増置一千人淳熈開熈
　間各有増今為額一千七百十有六(上舍三十人内/舍二百六人外)
　(舍一千四百人/國子生八十人)若累朝繕修之役不具載
　大成殿
　　(先聖冕十二旒服九章按洪天錫通祀輯畧云今/上庠先聖之像有日月而無星辰有山龍華蟲火)
　　(彜而無藻與粉米有兩黻而無黼非虞非周殊不/可曉則有司之失也参稽禮典以訂服章之誤必)
　　(有任斯/責者)
　大成殿門
　　(建隆三年詔立十六㦸政和元年立二十四㦸/紹興建學司業髙閌等請依政和之數從之)
　首善閣
　　髙宗皇帝御書三扁各有石刻又有累朝之御札
　　御製石刻寘閣下
　　　紹興十四年幸學荅詔
　　宣王復古采芑著詠於新田世祖緯文建武肇興
　　於太學既撫紹開之運咸推樂育之心朕寅奉基
　　圖敦崇教化稽前王之軌範遵列聖之規模兹偃
　　革以息民乃恢儒而建學聲明丕闡輪奐一新爾
　　等攄望幸之誠述諸儒之志逺繼橋門之盛願觀
　　雲漢之臨請既方堅理宜從欲将欵謁於先聖仍
　　備舉於舊章深諒忠勤實増嘉歎(䟦語/漫滅)
　　　淳熈四年幸學詔
　　昔我藝祖肇造帝室禮樂征伐猶未皇暇乃開基
　　之月首幸國學越二月又幸既宏先聖先師之宇
　　復審象而為之賛本原治道厥有深㫖然則掃五
　　季之陋削諸侯之僣垂萬世之統不在斯文乎列
　　聖相承遂為家法太上中興開設學校乗輿臨幸
　　儒術益光肆朕纉圖儲精稽古憲章祖述夙夜不
　　敢忘爰以仲春謁欵先聖躬釋菜之禮闡中庸之
　　義臣工列侍多士濟濟洙泗遺風儷然在目朕甚
　　嘉之明掦訓辭尚廸朕志夫孝於事親忠於事君
　　學之本也業精於勤行成於思學之序也聖賢復
　　起不易斯言子大夫其念哉當為君子之儒毋慕
　　人爵之得使予尊徳樂道之心著化民成俗之效
　　行光於祖宗對於慈訓斯無負於樂育在汝等勉
　　之而已叅知政事臣龔茂良等恭䟦(臣聞道在域/中惟聖人為)
　　(成能教行天下惟王者為全功學之為王者事其/已久矣自堯舜以來宇宙之間始曉然知有帝王)
　　(之學如華星䴡日萬目所属謂道以是傳而教所/由興也堯以是傳之舜舜謂是道也吾将與天下)
　　(共之有虞氏之上庠下庠盖欲以是逹之天下也/禹湯文武亦皆以其所傳者逹之天下故夏后氏)
　　(有東序西序商人有右學左學周人則兼用四代/之學是故人倫以明典禮以行嗜好以平謡俗以)
　　(成此數者皆由太學來也國家開造之初藝祖皇/帝以峻極之謩生知之性視唐虞三代不約而同)
　　(故于逾月之頃再幸太學二百年來以是為家法/太上皇帝方投戈息馬之日親行酌獻都人縱觀)
　　(如再開闢皇帝陛下舉縟典于三十年之後乃以/春二月乙亥帥群后公卿大夫國之胄子六卿之)
　　(雋秀設席于前旁逮兩廡命國子祭酒臣光朝講/中庸又以是日幸武學行肅揖之儀於戱盛哉奨)
　　(勸多士具于訓詞此為不刋之典是宜勒之琬琰/以風動四方臣光朝以是來白盖述太學諸生之)
　　(請也臣茂良臣彦穎臣淮臣雄敢拜/手稽首以聞制曰可謹退而記其事)
　　　嘉㤗三年幸學詔
　　朕惟開設學校以垂萬世之統恢崇儒術以追三
　　代之風粤稽我朝具存家法藝祖建隆之肇造廼
　　踰月躬再幸之勤太宗端拱之承平以仲秋行欵
　　謁之禮宏謩維永列聖攸遵髙廟中興嚴大成止
　　輦之敬孝皇繼志祗上丁釋奠之儀肆朕𦕈躬纂
　　兹洪業雖鬰大道敢忘舊章貫古穿今每樂陪於
　　講幄承師問道曽未即於儒宫爰㳙休成聿親臨
　　幸踵堂挾䇿紛鼓箧之生徒賜坐横經聳旋門之
　　觀聼載闡周書董官之訓慨慕成王持盈之規治
　　具畢張人文丕煥予一人方崇化以厲俗爾多士
　　其傾心而嚮風峩峩而纓其冠豈徒趨仕進之路
　　翹翹而刈其楚庻幾收傑異之材惟勉於忠孝以
　　基爾立身之階惟篤於行義以副予作人之術期
　　不負於所學将無愧於前聞叅知政事臣許及之
　　等恭䟦(臣仰惟皇帝陛下光撫熈運楙建皇極持/盈守成兢業夙夜太平之基増而彌髙禮)
　　(義之澤流而逾深庻事大備區宇億寜年榖屡豊/休祥液洽于是審風俗之樞機遡教化之源委将)
　　(以作新人文尔乃嘉㤗紀元之三禩月于孟陬吉/日戊戌夙駕翠華臨幸璧水三公九卿大夫士莫)
　　(不咸在簮笏肅如韋布䄡如親屈帝尊祗謁先聖/旋紆乾顧肅揖武成止輦横經之堂虚懐重席之)
　　(講演周官之奥義昭制治之宏橅登進諸生于帝/其訓明倫誕播雷動風馳若睹若聞鼓舞詠歎咸)
　　(以親見聖王師之為幸皇乎休哉誠濶希之鉅典/動化之大權也臣誠不侫竊嘗謂王者以潤色祖)
　　(業為孝人臣以不負天子為忠若稽中興授受一/道髙皇首幸于建學之初孝祖釋奠于上丁之日)
　　(傳為家法有隆無替逮今五祀縟儀三見憲章鼎/新為道益昌聖孝之盛亘古莫及若乃誦王言之)
　　(大體王心之一孝弟以修身仁義以事君㓜學壮/行出長入治思所以塞厚望稱隆㫖則凡小大之)
　　(臣暨逰學之士其敢不勉是用䖍奉戊戍詔書傳/諸副墨勒諸堅珉期于紹興淳熈之懿並垂永世)
　　(惟淺陋不足以稱/述萬一臣則有愧)
　　　寳慶三年諭内外學官詔
　　朕親御路朝首興教化士風所繋尤務作新比年
　　以來習尚澆漓文氣卑薾純厚典實視昔歉焉豈
　　涵養之未充抑薰陶之或闕咨爾訓廸之職毋拘
　　内外之殊各究乃心俾知所嚮矯偏適正崇雅黜
　　浮使人皆君子之歸如古者賢才之盛副予至意
　　惟爾之休國子祭酒臣周直方等恭䟦(臣等仰惟/皇帝陛下)
　　(欽承道統丕闡化原初御路朝昭飭庻政維士習/未厚文氣尚卑是訓是革肆掦親札下之六舘爰)
　　(及萬方承學臣工聼服震悚竊諗舊聞實維國朝/右文貴士源委深長太宗皇帝以舉子輕薄為文)
　　(不求義理于是顯示登黜賜進士以儒行之篇孝/宗皇帝視學申諭詞臣誨廸諸生當為君子之儒)
　　(毋專人爵之得盖古文漸復于景祐慶厯之先經/藝益輯于乾道淳熈之後儒猷之盛冠古有光無)
　　(他上諭而下習教道壹而風俗成也粤自先朝聿/更元化並延鴻碩之彦復還義理之書先民是程)
　　(典籍盈門而多士未能咸體休徳純厚之行典實/之文視昔歉焉仰勤皇上惟新之命臣等恭讀聖)
　　(制載繹隆指盖性習寖異氣質難齊擇乎中庸會/于有極是謂矯偏適正言以述志文以成言約以)
　　(範模澤于道徳是謂崇雅黜浮臣等大懼無以稱/上意廸士嚮方謹刻諸樂石俾副墨流傳皆知誦)
　　(堯之言滌心儆省毋負明時之作新臣等淺/陋何足稱述萬分一敢百拜稽手記諸下方)
　　　淳祐元年幸學詔
　　朕惟元聖立教萬世人主北面登降拜跪執弟子
　　禮所以尊儒術彰文化也涼菲紹圖十有八載屬
　　多邉虞欵謁之儀因仍未舉朕甚恧焉思昔英君
　　過魯而祠投戈而講猶皆倥偬之際我太祖肇造
　　日不暇給凡再􁍤國學髙宗中興庻事草創亦垂
　　臨雍之典今三陲候吏小息橋門多士翹首望幸
　　朕何敢有所諉遜以未皇哉乃於孟春親饗原廟之
　　次日詣殿奠獻祗拜像設躬視璧水登延儒臣敷
　　繹大學之㫖搢紳韋布肅肅在列逺想淳熈嘉㤗
　　之盛惟朕兹舉率由舊章匪曰粉藻美觀耳子大
　　夫其思稱朕意明義理以求至善修文行以全良
　　貴涵養忠厚砥礪亷隅進取之學非所以自盡也
　　詩云肆成人有徳小子有造古之人無斁譽髦斯
　　士其尚𢡟哉右丞相臣史嵩之等恭䟦(臣等恭惟/皇帝陛下)
　　(宅心道妙興教右文稽式古典淳祐改元正月丙/午下明詔戊申夙駕鑾路祗謁先聖釐正崇祀躋)
　　(五賢黜安石臨視大學陞御崇化堂命國子祭酒/臣觱講大學荐紳衿佩覿儀泳仁肅肅雅雅乃頒)
　　(御製十三賛于學奎璧輝潤晰潜發㣲俾教者學/者知所據依精擇力踐用稱明㫖所以加惠斯文)
　　(甚厚臣等拜手稽首端誦繹復而言曰至哉聖學/之精粹也粤八卦九章肇闡道原前聖後賢踵相)
　　(授受由羲至周其道行由孔至孟其學明迄孟而/降申韓老佛六家九流之説蝕人心蠧道真大經)
　　(大法益晦弗彰後儒始作而曰堯以是傳之舜更/禹湯文武周公孔孟而不得其傳信不為無所見)
　　(抑窮源會流之義未偹也陛下識洞髙明學詣宏/奥當聖逺言湮之餘深挹逺紹獨有契于聖心乃)
　　(克上泝䆳古継天立極之原下𣲖聖門面命心傳/之脉于以廸化昭代貽訓方來的乎傳信之符劵)
　　(昭乎行世之日月也昔漢世宗黜百家尊孔氏後/世猶亟稱之方之聖作表章經籍之事淺闡明道)
　　(統之功大千萬世不可尚已臣等愚陋不能輔宣/道化大懼失墜謹奉詔書宸製夀諸堅珉期與多)
　　(士服膺請事以欽承聖天子尊/聞行知之實淳祐四年三月)
　　　御製御書道統十三賛并序
　　朕獲承祖宗右文之緒祗遹燕謀日奉慈極萬幾
　　餘閒博求載籍推迹道統之傳自伏羲迄於孟子
　　凡逹而在上其道行窮而在下其教明採其大指
　　各為之賛雖未能探賾精㣲姑以寓尊其所聞之
　　意云耳伏羲繼天立極為百王先法度肇建道徳
　　純全八卦成文三墳不傳無言而化至治自然堯
　　大哉帝堯盛徳巍巍垂衣而治光被華夷聖神文
　　武四岳是咨揖遜之典萬世仰之舜於皇聖徳至
　　孝盡倫所以為大樂善取人惟精惟一帝心之純
　　垂拱無為堯道是循禹克勤於邦烝民乃粒歴數
　　在躬厥中允執惡酒好言九功由立不伐不矜振
　　古莫及湯順天應人本乎仁義以質繼忠匪曰求
　　異盤銘一徳桑林六事人紀肇修垂於萬世文王
　　道被南國首正人倫仁政一施必先窮民翼翼小
　　心秉兹徳純丕顯文謨萬邦儀刑武王受天眷命
　　繼志前人遐邇恱服偃武修文惟賢是寳法度彰
　　明建用皇極爰叙彛倫周公羙哉公旦翼輔成周
　　施兼四事才藝俱優制禮作樂惠澤敷流有大勛
　　勞宗社延休孔子聖哉尼父秉徳在躬應聘列國
　　道大莫容六藝既作文教聿崇今古日月萬代所
　　宗顔子學冠孔門徳行科首聞一知十若虚實有
　　樂道簞瓢不易所守歩趨聖師瞠若其後曽子守
　　約博施反躬三省孝為徳先祿仕不忍聖道正傳
　　意會神領一唯忠恕門人深警子思閒居請問世
　　業克昌可離非道孜孜力行發揮中庸體用有常
　　入徳樞要治道權衡孟子生禀淑質教被三遷博
　　通儒術氣養浩然深造自得亞聖之賢髙揖孔氏
　　獨得其傳(紹定三年聖製淳祐祗謁先/聖就賜國子監宣示諸生)
　　　咸淳三年幸學詔
　　朕惟我朝以人文化天下藝祖肇基於首善之地
　　獨先幸臨實開我宋奎明之運列聖率循業益大
　　以光先皇帝在宥臨雍講論表章正學菁莪樂育
　　於斯為盛朕以涼菲獲承丕緒永惟天地萬物之
　　始宗廟國家之本學校教化之原有天下者莫先
　　焉乃者初見郊廟罔不顧歆惟元聖立教與天地
　　並人極攸建萬世是師隆禮致敬其曷敢後爰以
　　孟春謁欵原廟之翌日躬拜舍菜於太學禮成俾
　　儒臣執經敷繹中庸之義方領矩歩委蛇乎其中
　　甚稱朕所以崇嚮之意夫學以明人倫也其為目
　　有五而為孝為忠乃倫所由起牗於天𠂻率於秉
　　彛聖人作經壹是皆以此為凖士惟先立乎其大
　　者而輔之以文則措諸事業有餘地矣詩不云乎
　　追琢其章金玉其相又不云乎藹藹王多吉士維
　　君子使朕将培飬以為無窮之用子大夫尚勉之
　　哉右丞相臣賈似道等恭䟦(臣等恭惟皇帝陛下/敬天尊祖崇學右文)
　　(乃咸淳三年正月己丑朔祗見於南郊戊申臨辟/雍謁元聖永惟先帝御製十三賛道統之傳具有)
　　(次第爰灑奎畫陞侑曽子子思與顔孟並光漢設/學以來千五百年之闕典于是大偹猗歟休哉明)
　　(大原之授受示後學之㫖歸昭昭乎掲日月而行/萬世也已乃御崇化堂命臣宜中講中庸冠帯榗)
　　(紳誾誾秩秩洗視浴聼於是誕敷綸言其訓爾士/帝意若曰學所以明人倫而倫實起于孝忠士先)
　　(立乎其大而大可措諸事業臣等端笏跪讀拜手/稽首而言曰仁親親為大義尊賢為大立愛立敬)
　　(聖人人倫之至也陛下資兼帝王學貫體用由親/親之等而仁民愛物由尊賢之推而敬大臣體群)
　　(臣夫既有以立天下之大本矣将見立之斯立人/知孝於親而父子之大倫立人知忠於君而君臣)
　　(之大倫立自是而逹之五者之大倫無一不立則/措之事業皆可大之業也大哉王言世為天下則)
　　(矣臣等對掦休命大懼無以布徳/意謹摹勒夀諸翠珉以昭永久)
　光堯石經之閣
　　孝宗皇帝御書扁淳熈四年詔臨安府守臣趙磻
　　老建閣奉安石經以墨本寘閣上
　　　御書石經
　　易詩書左氏春秋禮記五篇(中庸大學學/記儒行經觧)論語孟
　　子
　　　御製宣聖七十二賢賛并序(紹興二十六年十/二月臣竂言望詔)
　　　(有司奉安石刻于國子監為不朽之傳仍造碑/本徧賜州府軍監學校用彰右文之化從之)
　　朕自睦隣息兵首開學校教育多士以遂忠良繼
　　幸太學延見諸生濟濟在庭意甚嘉之因作文宣
　　王賛機政餘閒歴取顔囬七十二人亦為製賛用
　　廣列聖崇儒右文之聲復知師弟子間纓弁森森
　　覃精繹思之訓其於治道亦庻幾焉孔子字仲尼
　　魯人開元十七年謚為文宣王賛曰大哉宣聖斯
　　文在兹帝王之式古今之師志則春秋道由忠恕
　　賢於堯舜日月其譽惟時載雍戢此武功肅昭盛
　　儀海宇聿崇　顔囬字子淵魯人贈兖國公賛曰
　　徳行首科顯冠學徒不遷不貮樂道以居食非其
　　志在陋自如宜稱賢哉豈止不愚　閔損字子騫
　　魯人贈費侯賛曰天經地義孝哉閔騫父母昆弟
　　莫間其言汚君不事志氣軒軒復我汶上出處休
　　然　冉耕字伯牛魯人贈鄆侯賛曰徳以充性行
　　以澡身二事在躬日躋而新並馳賢科得顔為隣
　　不幸斯疾命也莫伸　冉雍字仲弓魯人贈薛侯
　　賛曰懿徳賢行有一則尊子也履之成性存存騂
　　角有用犂牛莫倫刑政之言惠施元元　宰予字
　　子我魯人贈齊侯賛曰辨以餙詐言以致文茍弗
　　執禮宜莫釋紛朽木糞墻置不足云言語之科卓
　　然有聞　端木賜字子貢衛人贈黎侯賛曰謙徳
　　知二噐實瑚璉動必機先孰並其辨一使存魯五
　　國有變終相其主譽處悠逺　冉求字子有魯人
　　贈齊侯賛曰循良之要在於有政可使為宰千室
　　百乗師門育才治心扶性退則進之琢磨之柄
　　仲由字子路卞人贈衛侯賛曰升堂惟先千乗為
　　權陵暴知非委質可賢折獄言簡結纓禮全惡言
　　不耳仲尼頼焉　言偃字子游呉人贈呉侯賛曰
　　道義正已文學擅科為宰武城聊以弦歌割雞之
　　試牛刀謂何前言戯爾博約則多　卜商字子夏
　　衛人贈魏侯賛曰文學之目名重一時為君子儒
　　作魏侯師不可復禮始可言詩假盖小嫌聖亦不
　　疵　曽參字子輿武城人贈郕伯賛曰夫孝要道
　　用訓羣生以綱百行以通神明因子侍師荅問成
　　經事親之實代為儀刑　公西赤字子華魯人贈
　　郜伯賛曰學者行道敝緼亦稱使齊光華偶為肥
　　輕周急之言君子所令答問允嚴理皆先經　公
　　伯寮字子同魯人贈任伯賛曰人有賢否道有廢
　　興子如命何營營震驚季孫雖惑景伯莫平師賢
　　一言秩祀亦懲　漆雕開字子開魯人贈滕伯賛
　　曰仕進之道要在究習其臣而居咎欲誰執斯未
　　能信謙謙有立闕里説之多士莫及　南宮适字
　　子容魯人贈郯伯賛曰先覺既立禮樂並馳尚徳
　　君子爾乃兼之羿奡可慚禹稷可師三復此道載
　　觀白圭　申棖字子續魯人贈阿伯賛曰剛毅近
　　仁志操莫渝性非祝鮀面豈子都有一於此剛名
　　可圖云欲則柔盖生之徒　原憲字子思魯人贈
　　原伯賛曰軾彼窮閻逹士所遵邦無道廢進退孰
　　倫敝衣非病無財乃貧賜雖不懌清節照人　有
　　若字子有魯人贈卞伯賛曰人禀秀德氣貎或同
　　而子儼然温温其容兩端發問未逹機鋒以禮節
　　和斯言可宗　司馬耕字子牛宋人贈汶伯賛曰
　　手足其親志異出處魋將為亂子廼脫去在汚能
　　潔危而有慮内省若斯何憂何懼　顓孫師字子
　　張陳人贈陳伯賛曰念昔顓孫商德與鄰學如干
　　祿問必書紳參前倚衡忠信是遵色取行違作戒
　　後人　髙柴字子羔衛人贈共伯賛曰婉彼子羔
　　學業先聖宗廟之間一出乎正克篤於孝非愚乃
　　令師知其生有煇賢行　陳亢字子禽陳人贈頴
　　伯賛曰惟禽之問從容其鯉求以異聞詩禮云爾
　　請一得三誠退而止且知将聖不私其子　樊須
　　字子遲齊人贈燕伯賛曰養才以道聖人兼濟始
　　謂不仁問學良喜寓志農圃似揆仁義學稼之辭
　　豈姑舍是　林放字子丘魯人贈清河伯賛曰禮
　　之有本子能啟問大哉斯言光昭明訓德輝㤗山
　　誣祭莫奮崇兹祀典盖永令問　公冶長字子長
　　齊人贈莒伯賛曰子長宏度髙出倫軰雖在縲紲
　　知非其罪純德備行夫子所美以子妻之尤知英
　　㮣　蘧瑗字伯玊衛人贈衛伯賛曰有衛伯玉
　　夫子與居寡過未能薦賛使乎以屍諫君友則史
　　魚果能進賢爛然簡書　澹臺滅明字子羽武城
　　人贈江伯賛曰惟子有道天與異容状雖云惡德
　　則甚豊南止江沱學者雲從取士在兹貎或非公
　　　曽蒧字晳魯人贈宿伯賛曰惟時義方有子誠
　　孝怡怡聖域俱膺是道暮春舞雩詠歌聖教師故
　　與之和恱宜召　宓不齊字子賤魯人贈單伯賛
　　曰君子若人單父之政引肘寤君放魚禀令傳郭
　　勿獲遂能制命百代理邑用規觀聼　顔無繇字
　　路魯人贈把伯賛曰人誰無子爾嗣標竒行為世
　　範學為人師請車誠非顧匪其師千載之下足以
　　示慈　巫馬施字子期魯人贈鄫伯賛曰天清日
　　明宻雲曷有師命持盖子亦善祐惟夫子期三才
　　充究學者之藥所得遂茂　啇瞿字子木魯人贈
　　䝉伯賛曰易之為書彌綸天地五十乃學師則有
　　是子能受授洙泗傳世知幾其神宜被厥祀　公
　　孫龍字子石楚人贈黄伯賛曰黄伯著祀公孫是
　　云彌縫中道恊輔斯文藏修方異漸漬其勤史辭
　　不忘播為清芬　亷潔字庸衛人贈莒伯賛曰兄
　　弟之邦士有亷庸涵泳素教表掲儒林坫壇探賾
　　洙泗從容作興一時莒父其封　叔仲會字子期
　　魯人贈瑕丘伯賛曰瑕丘祚邑子期是為親訓有
　　日廣業於時四教允隆五常以持比肩俊傑聞望
　　斯垂　燕伋字思秦人贈漁陽伯賛曰師席髙振
　　大成是集至道克傳賢逹斯執善教之柔儒風可
　　立漁陽之士得跂而及　申黨字周魯人贈邵陵
　　侯賛曰侁侁申周四科與儔逸駕文圃鼓枻儒流
　　冠佩既燕言動允休邵陵得封子想清修　琴牢
　　字子開衛人贈南陵伯賛曰多能鄙事聖人曲意
　　惟其知之是以不試宗魯雖友弔必以義尚師嘉
　　言祀亦罔替　秦商字子丕楚人贈上洛伯賛曰
　　孔父孝友相尚以力俱生賢嗣相與以徳是父是
　　子致法疇克會弁儒林令名無極　歩叔乗字子
　　車齊人贈淳于伯賛曰勉勉子車封邑淳于親炙
　　避席唯諾趨隅發問既博雅道是扶抑可尚也不
　　亦美乎　顔之僕字叔魯人贈東武伯賛曰賢行
　　顔叔親承尼父志鋭於斯道尊是輔泥在陶鈞木
　　就規矩終縻好爵掦名東武　公西箴字子上魯
　　人贈祝阿伯賛曰猗爾子上魯邦之望以徳則貴
　　惟道是倡師聪師明友直友諒伯扵祝阿儒風斯
　　暢　石作蜀字子明秦人贈石邑伯賛曰在昔石
　　邑能知所尊𢡟衣有徳克述無言鼓箧槐市掦名
　　里門此道乆親彼羙長存　顔髙字子驕魯人贈
　　瑯琊伯賛曰瑯琊之伯其為子驕徽言既彰徳音
　　孔昭已觀舞雩同聲聼韶歴千百禩跂想髙標
　　邽㢲字子欽魯人贈平陸伯賛曰彼美邽子先聖
　　是承墻仭已及堂陛將升良玉斯琢寒水必冰錫
　　壌平陸茂實斯騰　任子齊字選魯人贈任城伯
　　賛曰任城建伯其表曰選淑問雅馳才華清逺競
　　辰力行愛日黽勉禮教崇崇令望昄昄　曹䘏字
　　子循秦人贈曹伯賛曰肅肅曹伯王室之裔積習
　　樂道切琢明義惟善則優素徳是類史筆有煥令
　　名永祀　冉孺字子魯宋人贈把伯賛曰把伯子
　　魯聖學是務厲已斯約好問乃裕周旋中規容止
　　可度允矣昔賢後世所慕　伯䖍字子析魯人贈
　　駢伯賛曰有䖍子析全魯之彦儒行既明駢伯乃
　　建兢兢愛道奕奕峩弁懿選嘉訪世享馨薦　縣
　　成字子期魯人贈鉅野伯賛曰至聖立教子期安
　　雅擅譽魯邦啟祚鉅野偉矣風猷時哉用舍出倫
　　離類後學是假　顔噲字子聲魯人贈朱虚伯賛
　　曰褒錫朱虚在噐輪輿儒室振頌聖門曵裾賢業
　　素藴美材以攄萬世不刋載觀成書　孔忠字子
　　蔑魯人贈汶陽伯賛曰惟子挺生道徳之門佩聼
　　至論鯉門弟昆三得三知所問深温君子歸服義
　　不掩恩　后處字子里齊人贈營丘伯賛曰温温
　　子里入聞至聖覧道之華秉徳之柄深造閫域不
　　乖言行全齊之封竹素為盛　左人逞字行魯人
　　贈臨淄伯賛曰伯彼臨淄左行獨賢睎蹤十哲秀
　　頴三千心悦誠服家至户傳樂只君子文聲益宣
　　　公哲哀字秀次齊人贈郳伯賛曰周衰偽隆政
　　出羣公亷耻道㣲家政聿崇不為屈節偽黙自容
　　子於是時凛然清風　漆雕徒字子斯魯人贈須
　　句伯賛曰遐想子斯挾䇿聖幃渉道是嗜唯仕可
　　斯在徳乃賢在名乃垂洋洋之風逮今四馳　榮
　　旂字子旗魯人贈雩婁伯賛曰伯錫雩婁務學實
　　著三千之徒七十是顧歴告莫行惟徳乃㨿視於
　　前書式彰厥譽　秦祖字子南秦人賜沙梁伯賛
　　曰秦有子南賛□述作守道之淵成徳之博範若
　　鑄金契猶發藥歴世明祀以梁寵爵　秦非字子
　　之魯人贈汧陽伯賛曰樂善哲士伯於汧陽傳道
　　克正垂名允臧執徳以洪用心必剛袤廣業履式
　　彰素王　商澤字子季魯人贈睢陽伯賛曰邈矣
　　子季睢陽是伯屏息受業延教登席未踐四科固
　　渉六籍祀典載之好是正直　鄭國字子徒魯人
　　贈榮陽伯賛曰伯夫榮陽實惟令徳俊義賢行過
　　不留跡道以自傳妙則心識猗歟偉歟後代之則
　　　顔韋字子桞魯人贈蕃伯賛曰祀封於蕃實惟
　　子桞夙欽格言克尊善誘明徳是馨賢業所就大
　　侑於儒傳芳逾茂　漆雕哆字子歛魯人贈武成
　　伯賛曰子歛受封爰居武成亹亹其問翩翩其英
　　摳衣時習厥學日明誕敷禮教爵里尊榮　壌駟
　　赤字子徒秦人贈北衛伯賛曰式是壌伯昭乎望
　　徒執經請益載道若無詩書規矩問學楷模得志
　　則駕領䄂諸儒　施之常字子恒魯人贈乗氏伯
　　賛曰國因乗氏有徳斯彰參稽百行賛理三綱自
　　拔行間榮名甚光在史靄靄歴乆彌芳　公祖勾
　　兹字子之魯人贈期思伯賛曰惟彼子之錫作期
　　思與賢並進得聖而師彬彬雅道翼翼令儀一日
　　王言廟食不墮　狄黒字晳衛人贈臨濟伯賛曰
　　仰止狄晢抱負淵通㳺泳徳化揚厲素風偉識既
　　異特教乃隆厥知茂焉宓祀無窮　奚容箴字子
　　晢魯人贈下邽伯賛曰奚容子晢已望堂室㓜則
　　有造成則祖述文采日化儒効力弼永觀厥成徳
　　音秩秩　冉季字子産魯人贈東平伯賛曰東平
　　子産姓著盛時奉時於塾講道之㣲答問其敏淵
　　妙以思升降陛亷尚想英姿　秦冉字開蔡人贈
　　彭衙伯賛曰彭衙髙氏經籍是親賛成徳藝叶於
　　彛倫底績聖道期肖素臣優哉優哉學以致身
　　梁鱣字叔魚齊人贈趙伯賛曰室家壮年無子則
　　逐見於信史全齊之俗原本厥初師之何復以學
　　則知揆之宜篤　樂欬字子聲齊人贈昌平伯賛
　　曰樂氏子聲錫爵昌平信道之篤見善廼明引領
　　髙爵載惟昌城先賢聿集出為時英(按洪邁隨筆/唐開元中封)
　　(孔子為文宣王顔子為兖公閔子至子夏為侯群/弟子為伯迨本朝祥符中進封公為國公侯為郡)
　　(公伯為侯太上皇帝御製賛七十五首有司但具/唐爵故宸翰所標皆用開元國邑今當請而正之)
　　(可/也)
　崇化堂(元用司業髙閌請仍東都講堂舊名曰敦/化後改崇化慶元初改化原未幾復今名)
　　理宗皇帝書御扁堂上有御札御製石刻
　　　景定元年更學令御札
　　朕於菁峩樂育之仁豊培滋乆登膴仕著休聲多
　　由此途出數年以前間有聚為朋曹堕窳敗業而
　　不能退然自充者豈作人之道猶有闕乎時學官
　　以更定學法來上稍示規益本為一二蹈於匪彛
　　者設也邇來涵濡徳義莫不自待以厚朕甚嘉之
　　前是所定之法獨於進取一途尚狹未足以快飛
　　躍之適今從其厚用著為令爾諸生其益務自修
　　以副朕崇尚作成之美意敬聼毋忽國子祭酒臣
　　江萬里恭䟦(臣聞天地之於植物栽者培之自拱/把合抱以至于聳壑昻霄無不能盡)
　　(其材者此天地成物也本朝列聖開設雍庠士出/此途蔚為時棟光明碩大與國無窮所用得于所)
　　(飬如鶴鳴子和聲與嚮隨設遇緩急之機否臧之/决油然忠愛不能自已于中而平時自淑身心不)
　　(使有一毫出于規矩尺度之外教飬之功于斯為/盛恭惟皇帝陛下以造化施生之仁續祖宗新美)
　　(之澤祥風時雨披拂㴠濡與舜帝之欲並生文王/之有徳有造壹是隆厚肆念我多士比年體承愛)
　　(教隆指重厚自将宜有以崇而厲之奎札天頒著/為功令廣升秀以示旌淑塗轍夷易安安而進可)
　　(坐銷于躁兢用養成于貴肆蘄我多士亦孔之厚/臣夙列佩衿兹叨領䄂大懼弗克奉宣謹帥其属)
　　(拜手稽首紬繹帝訓而颺言曰乾坤宗子視均氣/同體之秀即其家之秀子弟不啻琪林珍木欲其)
　　(茁于庭階精神風采維喬維條所以瑞我家而昌/氣脉也既銷其蠧加溉其根愛䕶㴠飬一稱乾坤)
　　(崇廣之造此本朝所以収人物之報者固有相之/道焉金玉厥躬不忍怙家庭之寛厚而自律愈嚴)
　　(洋洋飛躍之中齋栗一心如臨父母此弟子所以/答揚慈訓而報萬分也同志勉之惟謹敬勒精琰)
　　(恭書/下方)
　　　御書朱熹白鹿洞學規
　　父子有親(學規不/見録)國子祭酒臣張磻恭䟦(臣等恭/惟皇帝)
　　(陛下天資超古聖學探㣲事闗人倫之常首務修/飭道出聖傳之正必示表章乃淳祐七禩三月丙)
　　(辰内出御書白鹿書堂掲示賜國子監首之以五/教之目而所以學之之序其别亦有五継之以篤)
　　(行之事而所以行之之要其别則有三宸章鈎畫/之妙爛乎下餙光儒標次之㫖闡之益明臣等拜)
　　(手端誦作而歎曰皇乎哉上聖扶植綱常開廸後/學之丕規也載惟白鹿洞之始有聞于皇朝也驛)
　　(賜九經昉于太平興國先聖塑像昉于咸平書堂/得名昉于皇祐前之明起後之孫琛或侈旌嘉儒)
　　(學之寵或擅士子來逰之盛然學之端緒方啟道/之本體未彰迨先儒朱熹闡教是堂其學務于明)
　　(誠兩進敬義偕立于是研覃道體緝叙聖言要使/學者講明義理先于修其身用以推諸人彚列臚)
　　(分関抽鑰啟聖賢誨人之方至是乃底明偹無復/遺憾然條貫雖竟統會固存旌别宣明不能無待)
　　(陛下探賾道妙垂意化原知斯人逸居無教雖堯/舜不能不憂知窮理数條乃孔子所傳格物致知)
　　(之心法知篤行三要皆聖賢教人以擇善固執修/身治人之大端舉其綱而目張振其領而裘挈是)
　　(庸顕設藩餙于以風動教化以其間迹於偏方者/施之于同軌同文之逺以其在下而教明者極之)
　　(於在上而道行然則是學也熈陵發之真皇仁祖/昌之而篤近舉逺致廣大而盡精㣲則不得不歸)
　　(之陛下也昔漢有見善明用心剛如董仲舒能立/正誼明道之言武帝幸與同時乃不能表其言而)
　　(顕其人雖復黜百家尊孔氏而綱要之未明政亦/奚補曷若陛下今日之舉教詔以示之指歸挈提)
　　(而導之從入規範昭掲體用具明于作君作師之/道真不可尚已臣等抃蹈欣賛之餘謹請勒之翠)
　　(珉期與多士服膺請事以欽承聖/天子尊徳樂道垂世立教之意)
　監學官題名
　　在堂之左右長樂劉季裴記餘杭虞似良書(乾道/二年)
　　(夏四月監學題名成始題名也兩學俱𨽻于監祭/酒秩四品司業六品常擇威重有行實者為之掌)
　　(凡監學之教令與其政治其属博士專掌鼓箧孫/業之事國之公卿大夫士之子弟與夫四方之選)
　　(士學焉正録佐博士以施教典稽其功緒紏其徳/行考其才藝書其如法者識其不如法者以逹于)
　　(愽士愽士以聞于祭酒司業而升黜之故均謂之/學官監有丞以治簿書令財賦其次有簿凡監之)
　　(小事聼焉此其大畧也今夫有職必有事由國子/監而上秩髙而選精則職事愈繁故語職優事簡)
　　(徃徃必反曰學官學官無他吏責惟專以傳道授/業論古今成敗考諸儒同異為事群居侃侃如在)
　　(洙泗此固可樂也季裴職在東膠敢志其所始太/學成于紹興十三年武學成于二十六年凡任祭)
　　(酒者八人司業二十人國子太學武學博士合四/十有六人丞十有八人簿十六人正録武學諭五)
　　(十四人先是筦書庫為者凡十人今不復置/皆以年月先後為之序庻來者得以次列云)
　學官位
　　在崇化堂之後東西為祭酒司業位兩廡則國子
　　太武學愽士國子太學正録武諭位凡十登科題
　　名列於楹間國子祭酒髙文虎記進士(髙宗皇帝/受天葆命)
　　(系隆我宋乾旋雷動駐蹕東南維建隆肇基八聖/緜統凡所以儲大器業振動豪英昌乎登用盛乎)
　　(維持者率根之庠校精于教育首詔行在所興太御/學選師儒置弟子員御名飭鑾輿謁先聖幸兩齋)
　　(崇化堂命學官講周易㤗卦于是天下學者靡然/向風明聖相承授受一道関諸訓廸誠有加焉昔)
　　(者建武中天下人心戴漢思有以濟大業而系堯/緒者皆以為投戈講藝臨雍授經之自本朝之盛)
　　(眎漢東郡何愧而東都士多至人三萬范曄所傳/若岑晊何顒符融井丹服䖍髙彪梁鴻孔僖以下)
　　(僅十餘人記録之闕繋乎體者如此由紹興以來/五六十年士之入太學以萬計而擢科第者千有)
　　(七百八十六人如雲如川方興未艾勿有栞勒以/詔來者寜止如漢史氏闕然莫訂抑何以表章列)
　　(聖廣延衆俊興建太平之明騐大效乃倣蜀左右/生故事為太學登科記此國子録呉君仁傑之志)
　　(也文虎以二年元日䝉聖恩拜少司成越二十五/日詔叅詳南宫時預典貢舉以下奉詔若曰期得)
　　(器識渾厚議論正平之士副異時公卿大夫選惟/頼恊意悉心精加衡鑑網羅實才毋使浮夸輕躁)
　　(者冐吾名器文虎竊自思念學校之養士科舉之/得人與立國之道表裏經緯至于刋諸聖謨形之)
　　(戒飭則士亦盍自省矣盖國家閒暇廣於緝熈時/方艱難勇于經濟此學之所由興而士當侈于歸)
　　(美故荒嬉精勤之戒韓愈以誨諸生以公滅私之/言周官以告多士今位乎監學𨽻于齋舍者相與)
　　(守此則題名之作豈特美人才衆多而已詩曰豊/水有芑武王豈不仕詒厥孫謀以燕翼子凡我有)
　　(志尚其勉之慶元三/年二月二十三日)國子録呉仁傑記釋褐(國家/取士)
　　(之制其選之愈艱則所得愈精舉今所遴選而甚/重者惟大科異等若制舉若宏博之科若南宮進)
　　(士之首冠與夫臚句所傳上之三人者是已神宗/皇帝設三舍以造士于是又有三舍生優選出焉)
　　(非長才秀民國士天下士不在此選故一旦嶄然/自奮于塵滓奥渫之中其道徳之章聞聲望之振)
　　(起莫不光明雋偉表表人上其仕也至于横翔㨗/出馳清騖華都卿相之位極文儒之選而天下不)
　　(以為過惟其素所藴蓄與其所自植立者有以大/鎮服之也凡三嵗大比㧞進士之尤者大都不過)
　　(四人宏博之科多不過五人雖間缺不取亦時時/有之惟制舉不常有而上舍優選亦不常有方其)
　　(徠天下之英而群試之有司求十百于千萬然後/得入太學乂謹察其行藝之可者而陞之必内舍)
　　(最優之人中上舍而占優等然後得為兩優其躋/扳分寸累而弗隊者不一二敗于垂成者皆是也)
　　(盖自元豊至元祐始得一人焉曰林自又自元祐/至崇寜得一人焉曰張相按元豊初令上舍生上)
　　(等中選者取㫖推恩不與他等故或以階眡匠監/丞而参賔幕或以初品京秩而官學省皆異恩也)
　　(雖方正茂異反不及焉所以重天子之學抑以其/行藝之素月積季累選之艱得之精而然與夫國)
　　(之養士猶山之養材也楩楠豫章干雲之竒材自/拱把而至于尋抱其養之也至矣其成之也不易)
　　(則其待之也不輕恩施之美固其所也乾道紀元/之三年嵗在豕韋太學之立兩星終矣紹興天子)
　　(駿惠先烈作成人才以遺聖子神孫百年之用者/其效始見是嵗太學以上舍優選聞有㫖推恩如)
　　(崇寜二年故事祭酒博士而下即崇化堂集諸生/冠帯立東西序奉詔黄賜之釋褐榗笏稽首謝恩)
　　(于庭下一時歆艶其榮由是兩學之士益淬厲修/飭以趨上意纔八置閏而踵相躡者七人得士之)
　　(盛前此未有可書也已四明髙公以西垣北闔之/重下兼大司成既合進士上舍科級題明鑱之石)
　　(謂兩優之選科級之巨擘也復科别其人而碑之/屢書特書以侈一時之盛且以厲學者命仁傑識)
　　(其事以不能辭公不可則退而執筆/紀其大較如此慶元三年四月五日)
　前廡
　　舉録直學位各二學諭位八教諭位一國子祭酒
　　鄭起潜記題名(網必有綱絲必有紀太學群天下/之英而前廊帥之亦綱紀之意也)
　　(舉録二員與正録通治其事學諭以下𨽻焉學諭/八員敷經訓命課題長諭以下𨽻焉諸生書行藝)
　　(于籍季終以其可選者考于學諭又十日考于舉/録而後上于博士直學二員司出入之禁周知來)
　　(學之数而察其踰矩者十五以下入小學則置教/諭一員以教之斯其大凡也建炎駐蹕呉會紹興)
　　(十三年立太學今一百有二年為舉録者一百一/十有四人學諭四百九十有八人直學一百四十)
　　(有九人教諭四十有八人登巍科都顕位前後相/望事業偉然而碑題未立來者無所考乃命舉録)
　　(劉實甫范處義鳩工礱石萃其名氏州里序其後/先大書深刻列于崇化堂之左夫自補弟子員而)
　　(陛舍級陞前廊渉歴深矣必業精行成資望俱重/始稱其職近制考其滿嵗者上上部録其年勞所)
　　(以勸也未仕而不茍他日之事業占焉継自今居/此位者于前有光是所望也淳祐四年甲辰嵗春)
　　(正月/既望)
　齋舍
　　始建學為齋十曰服膺禔身習是守約存心允蹈
　　養正持志率履誠意(今改/明善)續増七齋曰觀化貫道
　　務本果行崇信(今改/篤信)時中循理皆米友仁書扁紹
　　興二十七年周綰為祭酒又請増置三齋曰節性
　　經徳立禮張孝祥書扁齋各有樓掲題名於東西
　　壁㕔之左右為東西序對列位次後為爐亭又各
　　有亭宇掲以嘉名
　　服膺
　　　　得善　　仰髙　　登瀛
　　禔身
　　　　猗緑　　斗光　　緑光
　　習是
　　　　龍首　　桂榮　　雲津
　　守約
　　　　雲端
　　存心
　　　　斗魁　　延桂
　　允蹈
　　　　叢桂
　　養正
　　　　龍津
　　　髙宗皇帝幸學之明日降詔曰朕以兵革之後
　　　創建太學特為臨幸至飬正持志二齋詳觀諸
　　　生硯席之㳺誠嘉多士文學之集所幸二齋長
　　　諭已免觧人特與免省未免觧人與免觧其學
　　　生並與免将來文觧一次
　　持志
　　　　雲堦
　　　幸學詔書同飬正中大夫周直方記齋壁(宋受/天命)
　　　(五緯躔奎人文化成國以儒壽帝學更建時惟/中興大輅鳴鑾聖皇涖止乃睠持志賁如濡如)
　　　(豊芑之仁㴠育数世弼從魁傑聲光爀然噫盛/矣夫今左丞相鄭公以至公大忠冠位台宰盖)
　　　(兼有甘盤傳説之美端平相業厥惟𢡟哉舍選/收科寔于此焉出緑幕舊逰九鼎大吕重矣百)
　　　(年壁記石乆而泐爰用改為以詔來者詩不云/乎髙山仰止景行行止凡我同志載瞻載咏毋)
　　　(但詡明經之青紫侈稽古之印綬焜燿時人之/耳目而已其益𢎞道徳充氣節學顔之學志伊)
　　　(之志以遡公之盛心趾美嗣芳如川方至大書/屡書将不一書兹固邦家之光非直齋序之榮)
　　　(也尚克勉旃端/平二年十月旦)
　　節性
　　　　龍光　　衆緑
　　率履
　　　　龍魁　　㤗軒　　和至
　　　慈湖楊簡書和至(率履有重屋銘曰和至履行/也行乎世交際應酬相親相)
　　　(敬可謂和已易曰百姓日用而不知孔子語子/思曰心之精神是為聖孟子曰仁人心也和者)
　　　(心之精神日用而不自知猗歟至矣精神日用/無體而不可見猗歟至矣同舍每晨鳴版會揖)
　　　(至矣相與笑談不勉不思至矣易曰履和而至/灼然灼然必有事於芸苖毋尚疑于聖訓孔子)
　　　(曰改而止改過即止無復他為用力于仁/改過而已改過日精神之妙猗歟至矣)
　　明善
　　　　雲章　　栢臺　　文光
　　經徳
　　　　梯雲　　魁龍
　　　紹興中京都相傳有夢經徳生員為省試第一
　　　者已而増創三齋乾道丙戍何澹遂由經德冠
　　　南宫有詩刻石紀其事又為書其齋顔(詩曰太/學中興)
　　　(七十年續添經徳夢先傳不才如我慙休應革/故從新定勝前倪思和經徳名齋乆歴年名齋)
　　　(之意至今傳不回非以干榮祿故使瞻之在目/前恢展規模勝昔年延恩感夢作詩傳大書三)
　　　(字髙題榜氣象更新不類前膠庠重建中興年/英俊如林以道傳舍選褎然優占上倫魁行矣)
　　　(競光/前)
　　循理
　　　　雲升　　登龍　　參前
　　　慈湖楊簡書參前(子張問行孔子告以言忠信/行篤敬立則見其參于前在)
　　　(輿則見其倚于衡夫所見者何也言而忠信實/直無他無意也無説也行篤敬無敢慢敬而已)
　　　(矣無意也無説也此無意無説之妙虚明純白/曽子曰皜皜即文王不識不知即孔子曰吾有)
　　　(知乎哉無知也即孔子曰純徳孔明易曰光大/曰輝光曰光明書亦曰光詩曰學有緝熈于光)
　　　(明皆謂如日月之光無思無為而無所不照知/所謂見者見此也此見非思非為動意焉則支)
　　　(則離則放逸則怠荒則偽則欺不動乎意則日/用乎庸以此事親事親純白以此事君事君純)
　　　(白以此臨民以此應變無所不純白利害愈明/是非愈白大哉聖言簡深感聖人所以指誨學)
　　　(者如此切的著明故奉同舍/之命而書嘉定二年壮月)
　　時中
　　　　聚星
　　　番易程宏圖記大魁光齋(擢第而燕同舍生曰/光齋齋之魁天下士)
　　　(者踵為之又光之尤也中興建學垂四十年由/時中仕者幾二百人而魁天下士者于今有四)
　　　(是日設席于風雲慶會之閣三大魁實與焉凡/舊逰之官于中都者二法從衆宰士太史而下)
　　　(惠然偕徠道義相㤀序以齒不以官樽爼肆陳/獻酬有度歡乎其意親燦乎其文接於穆乎中)
　　　(和之至也矧皆抱負挺特唯逺業是期固将先/後為時用至若江夏父子椿桂同芳王呉弟兄)
　　　(棣蕚輝映一時榮之酒且酣咸謂兹盛事属宏/圖識之因為賦曰盛燕開同舍新榮慶掞庭紫)
　　　(荷聨從槖黄甲聚魁星鍾鼎心俱壮金蘭眼倍/青舉杯相属意接武上青冥時淳熈八年夏四)
　　　(月十日三大魁王佐詹/騤黄由餘姓名不悉載)姑蘇黄由記聚星(紹興/四年)
　　　(中秋前一日李君琪夢開與同舍訪由云琪適/長時中因其齋之前間池為臺名曰聚星願書)
　　　(其額并為識之由問所以名之之因則曰中興/置學以來士之耀斯世者相踵是齋又屡魁多)
　　　(士擢辛丑第在朝諸公相與賦詩嘗有黄甲聚/魁星之句今扁之爐亭可攷故取以名吾臺偹)
　　　(美前勉後進也由復之曰昔人以賢人君子比/於列星謂其徳性清明行實光大耳國家教育)
　　　(之本意固将俾講繹理義變移氣質剔昏立懦/𢡟既厥實匪但欲其釣聲問躐科級而已今夫)
　　　(人之貴與天地並然自動静相生五氣順布剛/柔参差美惡不齊儻稟其偏自克弗果亂常舛)
　　　(次終身病焉誠能循本反初一出于正則三光/五岳之全氣皆􁁎乎我英華煒然而為文中和)
　　　(粹然而為徳開濟生民澤及天下慈祥盎然而/為福此聚星所由以名也吾同舍皆四方俊秀)
　　　(而六經孔孟之訓以及聖朝諸儒之所發揮本/末具舉炳炳垂世朝夕于斯是究是行意欲少)
　　　(適則徜徉乎臺之上或逰或休或黙或語澡滌/物累㴠育善端風雲之趣千古同意異時出為)
　　　(世用歴奎壁騎箕尾左右天極使人望而知敬/不益光于前乎皆曰敢不勉于是次其語鑱于)
　　　(石/)
　　篤信
　　　　龍斗　　桂臺　　状元宰相二亭
　　果行
　　　　聨魁　　龍角
　　務本
　　　　彚征
　　貫道
　　　　參首　　巖瞻　　唯軒　　龍門
　　觀化
　　　　桂臺　　拱奎　　倫魁宰輔二亭
　　　莆田鄭玠記宰輔倫魁題名於壁(宰輔題名自/廣崔公始公)
　　　(為觀化諸生有老奚夢龍㳺户外蜿蜒罌水中/旦視則公盥焉遂朝夕謹奉之至今猶能傳道)
　　　(舊事者端平三年九月乙邜以資政殿學士即/家拜右丞相制下百官相慶于廷士相慶于學)
　　　(天子手書趣上道辭勅中使乗驛馳四千里起/之辭明年出尚書郎懐他郡印綬徃諭指又辭)
　　　(盖公于是年八十矣方公出藩入從事茂陵三/十年厚徳雅量聞于天下上盖不識何如状也)
　　　(退處南海無齊阿之容絶交中朝無金張之助/然自缺寳缺紹以至于今十五年間詔書傍午)
　　　(殆温國居洛之所未見公其有以過人歟昔叡/聖武公之相也年且耄矣國人為之賦淇奥傳)
　　　(大學者曰有斐君子如切如瑳道學也如琢如/磨自修也又曰有斐君子終不可諠兮道盛徳)
　　　(至善民之不能忘也學之不講徳之不修而欲/人之不能忘烏乎悕矣今天下之望必曰崔公)
　　　(上獲于君下信于民然則見公之所獲所信終/焉不可忘者夫豈徒哉夫豈徒哉吾䣊郡居而)
　　　(彚處朝師傳而暮友習切之瑳之琢之磨之毋/以校豪杪獵聲稱為也于是相率掲公之名既)
　　　(為吾黨光又為吾黨勸嘉熈三年七月倫魁題/名記觀化之盛也昔在東都嘗通齋登進士第)
　　　(人目之曰渾化盖科目之盛尚矣錢唐建學百/餘年其擅魁壘則集英有喬禮部有陳以兩優)
　　　(觧進士褐有顔有何有葉又盛矣唐貴進士本/朝益加貴焉集英親䇿上三人最貴太學以兩)
　　　(優選亦貴故事新進士賜第賛者以禮部進士/見稍退黄繖臨軒二府大臣奉文卷几上天子)
　　　(親第其文上句下臚衆中問姓名衛兵掖至龍/墀前第一人獨班謝其二三人並班謝還就廊)
　　　(廡賦詩同年生已改眎矣盖唱第之榮也中興/初三舍仍舊法校試再登優者官以承務郎職)
　　　(以學正録淳熈釐革猶用第二人例補授觧褐/之旦祭酒率博士以下序立新進士衣故褐徐)
　　　(出諸生中拜勅崇化堂下還即笏綬與祭酒博/士列拜堂上亦觧褐之榮也自秀選俊造之論)
　　　(廢所謂進士者藝之末也雖累千萬人得之者/猶藝也然而上之人固榮之貴之非以榮貴其)
　　　(人也皆以共明命而扶民極也詩曰古之人無/斁譽髦斯士又曰令聞令望藹藹王多吉士髦)
　　　(之譽吉之聞望非科目之名也吾聞之千人之/秀曰英萬人之英曰俊吾願吾䣊嘗以英者俊)
　　　(者自命勿徒以貴者榮者自喜也故/併書之列于宰輔題名之右同日記)咸淳三年
　　　葉夢鼎拜右丞相齋舍始創亭立碑前後記略
　　　同不俱載
　　立禮
　　　　環緑　　登津
　　　學録喬夙記修齋(今天子既新監學諸齋營建/期副上意無敢鹵莽立禮處)
　　　(西偏地獨敝宜闢長括蒼余自諭三山鄭石領/公帑自募工長賢知諭能遜厥成諭乃凝神静)
　　　(慮晝夜規畫操丈尺忖豪釐指授匠者錢仰所/給無増而工疑數倍向之磗者易以石向之壁)
　　　(者易以版忩塞者通渠淤者决位序厨湢開豁/爽塏東忩後為航齋循欄接武斯湏身在百尺)
　　　(楼上湖山地湧圖書天開一覧無際下則爐亭/方廣周宻横斜踈影妙入生綃錦褥細氈鋪設)
　　　(左右摩光黟黒其澤可鑑夜坐燈燭交輝瓶爐/香滿郁然潭府琴書詩酒之娯非移於宛轉蹁)
　　　(躚者所可比擬也况乃所頼而用若几案若床/第若食飲器皿靡不堅好又臺榭新成花木繁)
　　　(植齋旁舊有亭池築之益髙緑竹環焉鑿之益/深清泉冽焉池旁古桞披拂雲霧樓臺側畔楊)
　　　(花過正諸生春風得意秋也而立禮尤宜焉或/者議其安富已甚非士之常嗟夫斯天子之學)
　　　(也士幸而偹數生員修身厲行登巍科躋美仕/異時得時行道勲塞宇宙與國同休雖周公不)
　　　(能辭其富何必衡門之下頺簷舞月破牗吟風/相與叙述無聊寒苦之状然後為得耶余嘉長)
　　　(之賢諭之能共成厥功故為記其大畧若夫事/關祖宗積累之久聖天子纂承之勤教飬化育)
　　　(之仁偹見于剏造之盛者其本末嵗時自有名/公鉅儒擅當代文筆者在余不敢僣紹定三年)
　　　(十/月)
　后土氏之神
　　廟在學東南之隅端平二年爵通侯賜廟額淳祐
　　六年再加封賛書有曰相傳中興名将其英靈未
　　冺而肸蠁甚著盖其故居也理或然歟自是遂明
　　指神為岳忠武王景定二年從監學之請超封王
　　爵即其舊謚易武為文勅曰學以明人倫忠於君
　　者百行之本武必有文偹沒為神者千嵗之英緬
　　懐中興名将之居隂相首善京師之地申以顯號
　　掦其烈光太學土地忠顯廟神正顯昭徳文忠英
　　濟侯氣塞天地之間身為社稷之衛有功不伐卓
　　然禮樂謀帥之風之死靡他凛若春秋復讎之義
　　此維與宅以赫厥靈遡其生之自來㩜爾士之忱
　　龥冠帯不左祍者繋誰之力干羽在東序則遐想
　　其人風化所關肸蠁如在僅䟽侯爵未正王封况
　　鄂國已極於隆名宜廟食増崇於命祀英烈言言
　　可畏而仰以迄於今辟雍湯湯永觀厥成有相之
　　道尚福兹土式勸為臣仍改廟額曰忠顯神之父
　　母妻子下逮将佐皆有命秩華以徽號
武學
　在前洋街太學之東理宗皇帝御書扁紹興十六年
　宣諭宰執令有司討論祖宗典故仍詔臨安府修建
　武學創武成王殿祀太公曰昭烈武成王以留侯張
　良配諸名将從祀用國子司業陳誠之請依太學例
　試補然教飬之法未備也二十六年又令禮兵部措
　置條具始立養士額置愽士諭各一(博以文臣或武/舉髙選諭以武)
　(舉/人)淳熈嘉㤗幸太學謁先聖畢就謁武成王行肅揖
　之禮
　立武堂
　　理宗皇帝御書國子祭酒袁爕記登科題名(於皇/我國)
　　(家網羅俊彦不局一途凡儒學之士既教之養之/而士之有武勇者亦封殖是務武學之設自仁皇)
　　(始列聖因之教育不廢髙宗跓蹕錢塘念舊典之/不可缺也乃紹興十有六年申敕攸司復還偉觀)
　　(于時南北既通和矣偃兵息民無復餘事而猶垂/意于此足以仰見聖哲之心居安慮危先事為偹)
　　(豈顓以和好為足恃哉夫士不素養無以應猝而/所謂士者非徒武勇之謂古人有言所貴于勇敢)
　　(者貴其敢行禮義也用之于戰勝則無敵用之于/禮義則順治成周盛時為将皆命卿分職率属臨)
　　(敵制勝同是人也武勇者乎君子者乎仲由言可/使有勇必又曰且知方也越王勾踐有君子六千)
　　(人建武中興祭遵為将雖在軍旅不忘爼豆呂䝉/就學之後魯肅偉其議論郭汾陽功盖一世實由)
　　(武舉發身近世狄武㐮最善用兵乃于左氏春秋/得之是故為将而不知古今一夫之勇耳自學之)
　　(復餘七十年嚴于騎射之試所以選㧞竒才也而/必講之以師友訓之以徳義覧觀羣書古人是式)
　　(抑又所以培植其本根焉或由舍選升或以科舉/進炳乎相輝可謂盛矣裒其名氏勒諸金石植于)
　　(學宫而傳之久逺非徒設也其間卓然奮發以功/業自表見者足以起人之敬慕厥或湮沒而無傳)
　　(與草木俱腐者人亦必賤惡之孔子曰君子疾沒/世而名不稱焉非貪名也名之不掦由夫實之不)
　　(至是則可憂也魯穆叔曰太上有立徳其次有立/功其次有立言雖乆不廢此之謂不朽夫惟不朽)
　　(是圖與夫規規目前者大有間矣見賢而思齊見/不賢而内自省聖門所以垂教也覧者詳之嘉定)
　　(十年八/月朔日)博士嚴昌宗記前廊題名(文武一道其來/尚矣鈆槧劔楯)
　　(之分起于近代我國家之建右學其将追復古制/而同出于一代之意歟右學建自紹興之丙寅士)
　　(之被教飬者幾七十年矣六齋之俊升之前廊由/前廊而觧褐掇巍科登膴仕者袂相属也顧惟題)
　　(名未立而嵗月浸逺仕途後先漸不可考于是前/廊劉必萬葉蓀邢萬全相與謀而立石焉属愚為)
　　(之序愚聞之曰豊水有芑武王豈不仕貽厥孫謀/以燕翼子數世之仁洪惟紹興之宏規淳熈紹熈)
　　(之繼述皇上之丕承並用之術尤急先務則七十/年來之所教養者至是益光明而盛大矣數世之)
　　(仁此其騐歟是宜三君之有請而題名之不可以/不立也愚舊為掌儀諸生今又偹員博士請固不)
　　(獲辭也爰為之書/嘉定壬申八月望)
　齋舍六
　　　成
　　　　龍首
　　貴謀
　　　　森緑
　　輔文
　　　　桂雲
　　中吉
　　　　叢桂
　　經逺
　　　　龍津
　　閲禮
　　　　化龍
　
　
　
　
　
　
　
　
　
　
　
　
　
　咸淳臨安志卷十一
欽定四庫全書
　咸淳臨安志卷十二　　　宋　潜說友　撰
行在所録
　　　　貢院
禮部貢院
　在觀橋西中興初詔諸郡貢士類試於各路轉運所
　在州紹興五年六月十五日始集於大宗伯其貢院
　建置嵗月未有所考十年始定取士年分詔畧曰永
　惟三嵗興賢之制肇自治平爰(闕/)　　　　　　典
　頃縁多事洊歴試期致取士之年屬當宗祀宜從革
　正用復故常可紹興十年諸州依條發解將省殿試
　展一年向後科場自十二年省試為凖(按繋年録紹/興九年十二)
　(月御史中丞廖剛言國朝三嵗一舉士率用今年大/禮明年科塲又明年省試誠經逺之計今明年當試)
　(進士復與大禮相妨及是遂用其請今是年貢士就/十二年省殿試至十四年諸州發解如故三年一下)
　(詔自是遂為定制此詔雖不獨繋行在所/以其為駐蹕後三年取士之始故載於此)
　　㕔之兩廂列進士題名(所載皆目今/石刻存者)
　　堂上列御札御製石刻
　　　　省試賜知貢舉御札(知貢舉各有/恭跋不具録)
　　　朕既羣天下之秀彦試於春官期得器識偉厚
　　　議論正平之士副異時公卿大夫選屬嬰哀疚
　　　不能親䇿於廷惟賴卿輩協意悉心精加衡鑑
　　　網羅實才毋使浮夸輕躁者冐吾名器朕則汝
　　　嘉
　　　　右慶元二年付葉翥已下(省試降御札自此/始是年未臨軒故)
　　　　(加戒飭後/遂以為常)
　　　朕永惟治要作新人才今羅天下士試之禮闈
　　　又將拔其尤異親䇿於廷待遇顧弗至歟而習
　　　尚未淑論議多渝安固陋者莫追於古風事浮
　　　靡者寧資於時用豈朕求才之意卿輩典試文
　　　衡其既乃心公乃聴審於搜採俾得為文爾雅
　　　持論從厚之士極一時選厥功茂矣
　　　　右慶元五年付黄由已下
　　　朕惟古鄉舉里選之法弊而後世始設科目延
　　　之英彦靡之以好爵共興治功朕踐祚以來再
　　　取士矣今雖嬛然在疚復遴選侍從臺省之臣
　　　典司文枋士有抱負彪為詞采必刋去浮華體
　　　要為尚基異時之實用傳不云乎言心聲也儻
　　　或外是抑曷敢焉卿輩其求所以得人而稱朕
　　　意者則惟汝嘉
　　　　右嘉泰二年付木待問已下
　　　更化之始屬當多士來試春官去取之間趨嚮
　　　所繋卿等宜審加攷閲擇其文體醇正議論精
　　　確者寘於前列其或因問獻言實有可用雖涉
　　　訐直勿以為諱庸副招延俊乂共起治功之意
　　　朕將親䇿於廷而官使之
　　　　右嘉定元年付樓鑰已下
　　　國家三嵗取士試於南宫蓋公卿大夫由此其
　　　選事至重也朕屬在哀疚未遑親策爰咨近列
　　　往司衡鑑卿等宜協心盡慮精加考擇夫文辭
　　　浮靡者必非偉厚之器議論詭激者必無正平
　　　之用去取之際其務審此至若場屋私弊售偽
　　　亂真成法具存所當申飭毋使僥倖者濫進而
　　　忠樸者見遺庶幾今日設科求賢之意獲収異
　　　時分職為民之實
　　　　右寳慶二年付程珌已下
　　　朕側席英俊共成治功大廷䇿士始於今嵗既
　　　合郡國之貢試之禮闈將拔其尤以進俾奏對
　　　而官使之選擇去取之端可不謹歟夫取士之
　　　道器識為先明試以言自古不廢况祖宗以科
　　　目得人類多忠實重厚之士皆因其文以占之
　　　卿等典司文衡其精乃鑑裁毋尚浮靡毋棄樸
　　　直毋拘已見毋徇時習務柬實材以副朕意
　　　　右紹定二年付王暨以下
　　　朕即政以來試士南宫者三矣中間親䇿於廷
　　　見謂得士今四方之彦三學之雋雲蒸霧集咸
　　　欲各售所學以希官使則夫精鑒裁示趨向俾
　　　知科舉取人不但為爵祿之階而實為國家之
　　　計先器識後詞藻務忠實斥浮偽豈非取士之
　　　權衡得人之徑術乎卿等固所深知更希加勉
　　　以副眷倚
　　　　右紹定五年付陳貴誼已下
　　　國家得士之盛昉於貢舉法未始易也而乏才
　　　於今意論選之地職考察者寖失其指歟朕方
　　　躬親政理寤寐英俊妙柬儒碩董司文衡將以
　　　新美天下之士其崇雅黜浮參觀器識理致必
　　　遡其淵源毋惑於傅會詞章必主於渾厚毋喜
　　　其綴緝絶私臆合衆見庶幾實才罔致遺軼使
　　　豐水有芑復還先朝之舊則惟爾嘉其殫厥心
　　　以副朕意
　　　　右端平二年付真徳秀以下
　　　朕虚心籲俊共圖治功五詔攸司加意貢舉方
　　　時多故中外乏材遴柬鴻碩典司文柄其公選
　　　精擇先器識而後詞采經術惟純正是尚詞章
　　　惟典麗是崇議論貴於可行籌䇿期於有用無
　　　取綴緝無徇阿䛕庶得忠實英特之才副朕側
　　　席之意
　　　　右嘉熈二年付游似以下
　　　朕以眇躬纂紹鴻業屬時多故深懼無以拯危
　　　難致安强故悉取内外修攘之事疇咨多士冀
　　　陳忠益禆補闕遺其有識治憂時敢言無隠者
　　　乃朕所欲急聞卿等宜加精選寘之前列使真
　　　材得以自見士氣可伸以副朕親䇿之意
　　　　右嘉熈二年付殿試詳定官趙與懽等
　　　朕惟我朝取唐諸科併歸進士名卿碩輔皆繇
　　　此途其選重矣肆朕纂承六開貢舉訓飭期望
　　　每單厥心比年人情習玩法制寖弛或徇勢利
　　　以妨寒畯或縱欺倖以遺真才將何以致棫樸
　　　官人之盛爰簡儒彦俾典文衡凡爾攸司宜鑒
　　　舊弊一取一舍惟公惟明經學欲其深醇詞章
　　　欲其典則言惟合理䇿必濟時毋以穿鑿綴緝
　　　為能毋以浮薄險怪為尚參稽互考優劣自分
　　　庶使賢雋畢登以副朕期美治功之意
　　　　右淳祐元年付杜範以下
　　　進士設科我朝得人為盛濟艱難致隆平皆此
　　　途出比年中外多事每有乏才之歎豈有司衡
　　　鑑浸不如昔歟朕妙簡儒英俾司文柄冀得俊
　　　髦以亮天功學術必究其淵源毋以涉獵為能
　　　詞章必主於典實毋以浮靡為尚毋滋蹈襲毋
　　　取雷同昔人典章多能以程文占器識卿等其
　　　精意攷拔以副朕側席之意
　　　　右淳祐四年付金淵以下
　　　朕惟祖宗盛時名公卿相望厥亦惟科目是進
　　　肆朕臨御七選士於南宫矣法壹是而得人歉
　　　焉豈世果乏材抑有司奉吾詔不勤也矧今政
　　　瑟既更賢路加闢爰命爾公於文衡其精鑒裁
　　　示趨向因文藝以觀器識崇雅正而黜浮誕俾
　　　國家得士之用必如榖粟之足以養人則予一
　　　人汝嘉
　　　　右淳祐七年付呉潜已下
　　　朕惟治古敷納以言用熈庶績漢唐設科取士
　　　類多得人而本朝為盛議論根乎六經職業粹
　　　於羣下釀化懿綱賴有與立比年士習風靡文
　　　氣日醨豈世道所趨而然將選舉有未至也卿
　　　等老於文學秉司衡鑒以賦而得仲淹以論而
　　　拔蘇軾顧不偉歟貢舉成法最為嚴重宜加申
　　　儆以取實才
　　　　右淳祐十年付董槐以下
　　　朕臨御以來十詔賔興公卿大夫繇此途出比
　　　年經術不窮指趣而惟牽合對偶詞章不本淵
　　　源而務雕琢刻削論䇿則非出胸臆而多用帖
　　　括斯文闗世道消長顧念未有以作新之者卿
　　　等方提文衡各宜以對越為心以選擇真才為
　　　務去取之際崇雅黜浮使士習由此丕變焉昔
　　　仁宗嘉祐初命歐陽修知貢舉時進士文體大
　　　壞修乃悉取詞義近古者而險恠相髙者盡黜
　　　之文章自是變而復古卿等其勉之
　　　　右寳祐元年付陸徳輿已下
　　　朕取士於南宫十詔攸司而又有一於今矣然
　　　時艱未濟豈果乏才往往辨論多而建明少浮
　　　偽勝而真實希尚何望其庶績之凝也爰柬儒
　　　臣董司校藝爾其公而權衡明而鑒裁詞章造
　　　理者必有道之士議論可行者必通用之才辨
　　　雌霓之訛去師衆之鑿革崑體之異使英豪忠
　　　實之彦得以自見而無競維人則予以懌
　　　　右寳祐四年付陳顯已下
　　　朕惟四方無競維人得真儒則天下無敵本朝
　　　以文取士我武維揚能使西賊膽寒者實自科
　　　舉出也今賔興之詔凡幾而命之以官者又不
　　　知其幾矣然往往臨事乏使豈搜羅之未至歟
　　　抑鑒裁之未精歟抑亦去取之不公歟爰柬儒
　　　魁董司文柄議論端確者必忠於體國智畧雄
　　　偉者必善於籌邊識明氣直者必負尊主庇民
　　　之學爾其決擇於是使經術詞章卓乎漢唐之
　　　上而得賢立太平之基庶幾開寳慶厯之治
　　　　右開慶元年付張鎮已下
　　　朕試天下士於春官凡十有三詔矣名公卿項
　　　背相望胥此途出朕又表章儒先崇尚理學以
　　　薫陶之㴠養培埴之乆莫非夙夜彊學以待問
　　　懷忠信以待舉力行以待取者比既謹簡名流
　　　執斯文之柄亦能極一時之選如世之所病勦
　　　句斷章以命題牽合破碎以害理與夫言理不
　　　切乎事論事不根於理皆必無之然不患有司
　　　之不明但患有司之不公明自公出公之至則
　　　明所從生茍至於公則真才實學當如燭照數
　　　計毫髪莫能遁言刈其楚庸玊於成斯為不負
　　　朕作人之意爾則命陸贄而可得韓愈命歐陽
　　　修而可致鞏軾則予一人汝嘉
　　　　右景定三年付楊棟已下
　　　國家試士於南宫名公鉅卿胥此途出矧自先
　　　皇帝表章儒先崇尚正學涵養薫陶之日乆矣
　　　濟濟多士皆先朝培植以遺我後人者也顧予
　　　在疚未遑進之大庭而親䇿之爰柬儒彦俾司
　　　文衡載循申飭之舊章敢忘勉厲之至意惟平
　　　乃心惟竭乃力取士必公則可革場屋之私弊
　　　摭才以實則毋徇詞藝之空文理趣必深長毋
　　　使浮靡獲售正氣必昌達毋使忠讜見遺登崇
　　　俊良新美初政於以續先朝敷遺之仁則予汝
　　　嘉
　　　　右咸淳元年付馬廷鸞已下
　　　國家右賢興治若古敷猷其取士存乎法所以
　　　取之存乎人焉比年以來法弊滋章舉場尤甚
　　　今朕將親䇿之始詳延四方之雋永惟我朝莫
　　　盛仁祖春官辨等並臻亷茂若時申飭深戒詭
　　　譎浮夸雕鐫靡曼之習用復温純雅正務明先
　　　聖之道洋洋聖謨亦惟當時羣有司罔不欽承
　　　懋乃蒐擇以成得人之盛肆朕謹柬儒彦職我
　　　選事庶幾乎仁祖之風烈夫士有所抱負多為
　　　虚偽者掩之往往挟其外假能誤衡文者是必
　　　題目勿拘於字句去取兼求於論䇿索諸理以
　　　觀其學求諸氣以覘其識毋靡浮毋穿鑿毋雷
　　　同尚黜乃私心厲而精鑒烝我髦士進之大廷
　　　真才實能式副甄擢葢天之所以遺朕無窮之
　　　用者在此咸體朕意匪曰具文
　　　　右咸淳四年付雷宜中已下
　　　我朝取士之途惟進士一科得賔興遺意事莫
　　　重焉出為世用者臺萊把李之材相望也近年
　　　士風盛而古意衰習競浮華辭昧體要真才不
　　　足以勝謏聞雷同反得以蔽穎出朕甚非之嘗
　　　於秋賦澄其源且令覆引汰其謬能者信矣比
　　　復豫戒春闈以論䇿定去取經賦第髙下此則
　　　蘇軾所謂以文章言論䇿為有用意也兹柬儒
　　　彦參典文衡其既乃心其詳乃視毋茍且毋偏
　　　執所置先後惟其當不必以不自已出為嫌為
　　　國得人益綿豐芑之澤則予一人以懌
　　　　右咸淳七年付方逢辰已下
　　　　　聞喜宴賜進士詩
　　　振鷺飛翔集鳯庭詔開聞喜宴羣英已看射藝
　　　資能事更覺人材在作成冀野乍空千里雋桂
　　　林爭占一枝榮他年共慶功名遂莫負䕫龍致
　　　主聲
　　　　右淳熈二年賜詹騤已下(中興賜進/士詩始此)
　　　臨軒䇿士豈徒然嗣守丕基務得賢爾吐忠言
　　　攄素藴吾縻好爵副詳延愛君憂國毋終怠厚
　　　澤深仁賴廣宣錫宴瓊林修故事朕心期待見
　　　詩篇
　　　　右紹熈元年賜余復以下
　　　三嵗賔興舉舊章郡儒濟濟競觀光廣求治道
　　　惟兼聴樂告嘉言已對揚力學見聞雖博洽處
　　　身操履貴端方益堅忠節承休徳共賛熈朝庶
　　　事康
　　　　右紹熈四年賜陳亮已下
　　　嗣履丕圖治孰先集英清曉盛臚傳謀詢闕政
　　　心猶渴喜聴忠規席欲前得路驌驦俱迅逸摩
　　　空鸞鵠共聮翩從今恪佩官箴去志節毋令愧
　　　昔賢
　　　　右慶元五年賜曽從龍已下
　　　側席求賢本至誠羣才濟濟盛簮纓昕庭初奏
　　　三千牘雲路俄開九萬程勵爾忠規先氣節助
　　　予仁政必亷平一縻好爵須圖報莫負而今選
　　　擇精
　　　　右開禧元年賜毛自知已下
　　　祖宗鴻業付冲人履薄臨深媿𦕈身不以崇髙
　　　矜主勢要將功用責儒臣憂民常軫焦勞念筞
　　　士訢聞剴切陳好為明時攄素藴始終一節效
　　　忠純
　　　　右嘉定四年賜趙建大已下
　　　圖回庶政敢遑安樂與豪英講治原親䇿匪徒
　　　循故事虚懷亟欲聴忠言已來多士朋龜助聊
　　　示嘉賔燕鹿恩好爵爾靡吾不靳所期直節始
　　　終存
　　　　右嘉定七年賜袁甫已下
　　　涼徳常思闕失聞宵衣二紀屢臨軒聖經廣大
　　　期精究治道恢張許共論振鷺充庭欣盛事嘉
　　　魚式燕示明恩朝家端欲收儒效不但虚懷樂
　　　讜言
　　　　右嘉定十年賜呉潜已下
　　　宵旰圖回乆厲精臨軒七詔䇿羣英聖賢言論
　　　期商𣙜内外規模賴講明汕汕嘉魚均樂事呦
　　　呦鳴鹿倚新聲髙官厚祿吾無靳共輔邦家致
　　　太平
　　　　右嘉定十三年賜劉渭已下
　　　百王賔貢屬賢能事與天通詎聴輕親錫第名
　　　來讜直載頒嘉宴示恩榮風雲已際飛騰便梁
　　　棟猶須長養成人物盛多闗世道尚堅學業究
　　　生平
　　　　右嘉定十六年賜蔣重珍己下
　　　冲𦕈臨軒䇿士初力行古道顧何如欲知明徳
　　　修身法不越中庸大學書答問八條嘉闡繹輸
　　　忠一念見勤劬兹辰宴衎昭恩意請事徽言共
　　　佐予
　　　　右紹定二年賜黄朴已下
　　　䇿士明廷急讜言𦕈予涼菲再臨軒灼知治法
　　　繇經史嘉與羣英究本原名第一時傳盛事需
　　　筵肆秩示隆恩公卿任使從兹選要看他年氣
　　　節存
　　　　右紹定五年賜徐元杰已下
　　　三御昕朝䇿俊民况今親政倍留神毎嗟汚俗
　　　熏濡舊要仗諸賢灑濯新勿把詞華媒利祿須
　　　將位育入經綸今辰燕衎毋多贈二字忠清可
　　　立身
　　　　右端平二年賜呉叔告已下
　　　漢文創意䇿羣賢正在臨朝十五年自愧𦕈冲
　　　勤慨慕故嘉忠讜樂詳延詞章已定觀英氣事
　　　業當無負奏篇明主良臣千載事緬思景行共
　　　齊肩
　　　　右嘉熈二年賜周坦以下
　　　凉菲隂圖屢改元賔興六詔五臨軒厲精思振
　　　清明政䇿秀欣求讜直言致主莫如仁與義立
　　　身休計飽和温時艱全藉賢經濟勉力應無負
　　　選掄
　　　　右淳祐元年賜徐儼夫已下
　　　七開貢舉六臨軒圖濟時艱取直言訪問修攘
　　　兼内外敷陳議論有淵源學惟正大為標凖志
　　　在忠清是本根錫宴賜詩隆禮意勉旃事業報
　　　君恩
　　　　右淳祐四年賜留夢炎已下
　　　我朝家法盛崇儒長養搜揚禮特殊匠圃棟梁
　　　收巨用涇舟維楫賴烝徒俊髦喜見盈庭集忠
　　　鯁仍觀極意敷勉力各堅金石節再令復俗致
　　　唐虞
　　　　右淳祐七年賜張淵㣲已下
　　　肆予臨御九賔興藹藹盈庭俊乂升嘉賴讜言
　　　條八事欲乗景運進三登攄忠社稷惟名節濟
　　　用邦家必器能豐芑涵濡盛今日勉思徳意共
　　　欽承
　　　　右淳祐十年賜方逢辰已下
　　　粤從御㝢九臨軒嘉與英髦講治原問舉八條
　　　觀素藴對披羣䇿樂忠言事功匪在虚文勝名
　　　節須兼實用存精白一心期砥礪豈惟宴衎示
　　　榮恩
　　　　右寳祐元年賜姚勉已下
　　　道乆於心化未成樂聞爾士對延英誠惟不息
　　　其明著治豈多言在力行華國以文由造理事
　　　君務實勿沽名得賢功用真無敵能為皇家立
　　　太平
　　　　右寳祐四年賜文天祥已下
　　　體天法祖肇新元喜聴羣英進讜言欲治欲齊
　　　心必正惟精惟一道常存得人信可宏功業彊
　　　國宜先䕶本根燕衎式頒期逺到好攄素藴整
　　　乾坤
　　　　右開慶元年賜周震炎已下
　　　宴開聞喜萃儒冠朝野清平共解顔禮樂三千
　　　言中節聲詩十二律循環邦基允賴英賢力人
　　　極長扶天地間乆逺功名方發軔相期精白古
　　　風還
　　　　右景定三年賜方山京已下
　　　遹駿先猷在急賢廣庭親䇿昉今年精㣲歴歴
　　　參前聖忠讜洋洋著大篇天聖得人占上瑞太
　　　平宴士秩初筵緬懷豐芑(闕/)　澤乆逺功名尚
　　　勉旃
　　　　右咸淳四年賜陳文龍已下
　　　臨軒再䇿匪虚文要語詒謀敢弗遵昭假天心
　　　惟至敬封培邦本在深仁詳延喜見洋洋對來
　　　譽知為蹇蹇臣始進便當思逺到會須華國有
　　　儒珍
　　　　右咸淳七年賜張振孫已下
别試所
　在大理寺之西舊在貢院右専以待貢士之避親嫌
　者厥後繇監漕選皆試於此湫隘不足以容淳祐十
　二年有㫖令臨安府别創迺斥軍器所萬全指揮營
　空地為之其元址併入貢院
　(闕/)
　
　神御殿
　　昊天上帝
　　皇地祗
　　太祖皇帝
　　太宗皇帝
　　髙宗皇帝
　　寧宗皇帝
　　理宗皇帝神位皆御書各有龕帳又有從祀諸神
　　位遇祭祀則遣官迎奉禮畢復其所有主管官一
　　員以太史充(有先朝所造渾儀/一座附藏殿内)
　測驗渾儀所
　　臺上有渾儀下有土圭長一丈五尺表長八尺(並/准)
　　(尺/)堂有刻漏惟土圭以石為之餘皆銅景定中創
　(闕/)
　在通江橋北創始於紹興二十六年至紹定間重建
　殿曰神應奉醫師神應王以岐伯善濟公配講堂曰
　正紀皆理宗皇帝御書扁判局一教授四生員二百
　五十冠帶出入月書季攷大畧視學校齋舍八曰守
　一全沖精㣲立本慈幼致用深明稽疾提舉官一以
　内侍充
　　　堂後官院
六房院
　在三橋西
五房院
　在洪橋西國朝舊制三省有六房院樞宻院有五房
　院主事以下集居其中所以絶請謁防洩漏紹興十
　五年二月詔臨安府兩浙運司依在京例修葢兩院
　
　
　
　
　
　
　
　咸淳臨安志卷十二
欽定四庫全書
　咸淳臨安志卷十三　　　宋　潜說友　撰
行在所録
　　　　宫觀
太乙宫
　在新莊橋南始於太平興國初即京都祠五福太乙
　駐蹕以來嵗祀於惠照僧舍言者以為未稱請即行
　宫北隅擇爽塏地建祠詔禮寺討論權宜設位塑十
　神像按十神者曰五福君棊大㳺小㳺天一地一四
　神臣棊民棊直符凡行五宫四十五年一移所臨之
　地嵗稔無兵役紹興十七年遂命兩浙運司度地建
　宫十八年三月成凡一百七十四區殿門曰崇真大
　殿曰靈休挾殿曰瓊章寳室皇帝本命殿曰介福三
　清殿曰金闕寥陽齋殿曰齋明又用禮部侍郎沈該
　言國家乗火徳王天下宜即道宫别立殿專奉火徳
　配以閼伯祀以夏至遂又建殿曰明離扁皆髙宗皇
　帝御書兩廡繪三皇五帝日星嶽瀆九宫貴神等與
　從祀一百九十有五大畧如太平興國舊制每祀用
　四立日設籩豆簠簋尊罍如上帝禮兩廡以次降殺
　車駕嘗親謁焉孝宗皇帝建本命殿曰崇禧乾道間
　以旱親禱即日雨淳熈四年重建道藏成御書瓊章
　寳藏以賜十三年又御書鐘樓曰瓊音之樓光宗皇
　帝改介福殿為崇福寧宗皇帝嘉定二年五福太乙
　自遼東來入呉越遂以冬至日迎奉從太史局之奏
　也(又奏若時其五福不/修徳政則反為兵災)理宗皇帝建長生殿以奉南
　極今上皇帝建通真殿以奉佑聖申祐殿以奉元命
　順福殿以奉皇太后元命而易長生之名曰延夀四
　殿皆御書
　臻福觀
　　孝宗皇帝嚴事北斗乾道八年建殿以舊齋殿為
　　之淳熈三年更建觀令附太乙宫名觀與殿皆曰
　　璇璣咸淳三年改觀曰臻福殿曰北辰皆錫以御
　　扁
　崇真觀
　　在宫之南正堂丈室皆寧宗皇帝御書扁齋八曰
　　觀妙潜心泰定集虚頥真集真洞㣲虚白
　武林亭
　　在宫之後有小坡亭其上舊扁曰武林理宗皇帝
　　御書二字以賜(詳見虎/林山)
西太乙宫
　在孤山淳祐十二年太史局奏太乙臨梁益請用天
　聖故事建西太乙宫有㫖從之(考國朝會要天聖六/年三月司厯者言五)
　(福太乙雍熈元年甲申入呉郡之㢲宫曰黄室宫太/宗用楚芝蘭術建宫于國城東南館御靈真以集景)
　(貺及今四十五年太乙行次當入蜀郡之坤宫曰黄/庭宫可于國城西南别建親宫以順方嚮于是詔擇)
　(八角鎮地建西太乙/宫奉安十神尊像)乃析延祥觀地為宫即凉堂建
　殿曰黄庭之殿其外為景福之門東有延祥之觀以
　備臨幸其外為福祥之門皆理宗皇帝御書凡宫之
　事視東太乙咸淳元年即徳輝堂為殿奉今上皇帝
　元命明應堂奉夀和聖福皇太后元命
　陳朝檜
　　舊有堂蘇軾嘗為僧志詮作詩以記今有小亭孝
　　宗皇帝御書軾詩刻石亭上(道人手種幾生前鶴/骨龍姿尚宛然雙幹)
　　(一先神物化九朝三見太平年忽驚華樹依巖出/乞與佳名到處傳此栢未枯君記取灰心聊伴小)
　　(乗/禪)
　瑪瑙坡
　　地有瑪瑙石
　迎真之館
　　理宗皇帝御書扁有齋二曰通真養素
萬夀觀
　在親莊橋西紹興十七年建以奉皇帝元命殿東鄉
　挹生氣也為三室昊天曰太霄殿(玉/像)聖祖曰寳慶殿
　(金/像)長生帝曰長生殿(神/位)西則皇帝元命殿曰純福後
　殿十有二楹為二十二室太祖曰會聖宫曰章武殿
　由太宗皇帝而右凡六廟皆一宮曰會聖由徽宗皇
　帝而右凡七廟皆二宫曰會聖曰應天𤣥運(塑/像)皆以
　存舊京遺制前殿之東又有真宗皇帝室曰延聖章
　惠皇后曰廣愛温成皇后曰寧華每四孟朝獻畢車
　駕由御圃詣諸殿行燒香禮景定二年改道院齋閣
　以奉夀和聖福皇太后元命
　晨華館
　　在觀之東
佑聖觀
　在興禮坊内孝宗皇帝舊邸紹興十六年以普安就
　外第時建明年誕生光宗皇帝乾道四年寧宗皇帝
　又開甲觀之祥(時為/恭邸)淳熈三年詔改為道宫以奉真
　武紹定間重建門曰佑聖之觀殿曰祐聖之殿藏殿
　在西廡曰瓊章寳藏皆理宗皇帝御書嘗御製真武
　賛曰於赫真武𤣥聖均陽克相炎宋寵綏四方累朝
　欽奉顯號徽章佑我宗社萬億無疆又御書黄庭經
　以賜皆刻之石後殿奉今上皇帝元命西為孝宗皇
　帝神御殿即明逺樓舊址也孝宗少年時嘗題杜甫
　詩句於壁云富貴必從勤苦得男兒須讀五車書併
　刻置殿上理宗皇帝又書全篇鋟於東官㕔之屏(碧/山)
　(學士焚銀魚白馬卻走深巖居古人已用三冬足年/少今開萬卷餘晴雲滿户團傾葢秋水浮堦溜決渠)
　(富貴必從勤苦得/男兒須讀五車書)
　延真館
　　在觀之西有道紀堂虚白齋
開元宫
　在泰和坊内寧宗皇帝潜邸皇朝以火徳王東都有
　開元陽徳觀以奉熒惑嘉泰元年四月詔以嘉邸府
　改充開元宫儀制皆眡佑聖觀殿曰明離祀以立夏
　四年又詔臨安府即殿之右别建閼伯宣明王殿(以/臣)
　(僚言閼伯已封王爵不當/抑為真官侍立星像之側)紹定間更創先是大宗正
　司分其地之半遂徙宗司他所悉以其址為宫端平
　初増剏寧宗皇帝神御殿又有殿曰璇璣以奉北斗
　曰衍慶以奉真武扁皆理宗皇帝御書咸淳三年剏
　順福之殿奉夀和聖福皇太后元命申祐之殿奉今
　上皇帝元命而易北斗殿之扁曰北辰之殿熈明殿
　奎畫
　陽徳館
　　在宫之北理宗皇帝御書扁
龍翔宫
　在後市街理宗皇帝潜邸舊魏惠憲王府改為沂靖
　惠王府淳祐四年建道宫賜名龍翔以奉感生帝大
　門曰龍翔之宫中門曰昭符之闕殿曰正陽之殿仍
　下禮官討論祀典(淳祐六年七月内禮寺官奏竊攷/周制禮昊天上帝大裘而冕祀五)
　(帝亦如之先儒六天之説葢昉于此又禮曰王者禘/其祖之所自出以其祖配之釋者謂先祈其所由生)
　(謂郊天祭地王者先祖皆感太㣲五帝之精以生鄭/元據春秋緯説蒼則靈威仰赤則赤熛怒黄則含樞)
　(紐白則白招矩黒則叶光紀此五帝之神名也皆用/嵗正月郊祭之葢特尊焉此感生帝之説所由起也)
　(謹按中興禮書紹興十八年十月一日臣僚言竊聞/感生帝之説尚矣自周公制禮推稷祖以配天故經)
　(曰郊祀后稷以配天鄭康成以謂祀感生而以后稷/配其説若曰天之五帝逓王四時王者之興必感其)
　(一以生故于夏正之月祭所生帝于南郊而以祖配/之周運木徳而感于靈威仰乃尊祖后稷以配蒼龍)
　(之精後世以周祀感生帝蒼籙延長子孫有則有之/咏卜世過三十之期皆配天之效也我朝火徳題運)
　(赤熛怒寔為感生帝祖宗以來崇奉尤謹祥符大觀/或至親祠故猗蘭孕秀子孫衆多龜鼎之祚與天無)
　(極欲望明詔有司升為上祀于是禮官乞如所請遇/上辛日祀感生帝並依國朝舊制大祀禮例差三獻)
　(官等行禮備牲牢禮料用十二籩豆設祭歌宫架樂/舞受誓戒于望祭齋宫行事内牲牢依見今祀天地)
　(禮例用羊豕有詔從之竊惟聖朝火徳開統世祀感/生實奉赤帝其來已乆見今正月上辛差官望祭已)
　(係大祀之數所有遺像服色制度有靈休殿廡下畫/像可遵今朝廷既别立間館專奉靈斿若用道家之)
　(言則有齋醮之法若領于祠官則當依見行禮例施/行朝議以為龍翔宫崇奉感生帝既屬羽流合用齋)
　(醮之法其正月上辛日/望祭自如其舊㫖從之)宫門之左曰福慶殿以待車
　駕欵謁咸淳二年改為理宗皇帝神御殿即宫禁迎
　玉殿聖像奉安其中正陽之後為醮殿(舊膺/慶殿)
　南真館
　　在宫之西門曰南真之館中門曰啟晨之門正殿
　　曰三境儲祥以奉三清後殿曰申祐以奉今上皇
　　帝元命又西曰順福殿以奉夀和聖福皇太后元
　　命又有奉南斗曰夀元之殿十一曜曰景緯之殿
　　鐘樓曰和應之樓經樓曰凝真之章藏殿曰琅函
　　寳藏小位次以備車駕燕坐曰仙源羽士之室曰
　　澄虚提㸃官之舍曰泉石自宫門而次今揭扁十
　　有四皆今上皇帝御書館有齋曰履和頤正全真
宗陽宫
　在三聖廟橋東紹興間望風者以其地有鬰葱之祥
　已而前後環建王邸即紹開兩朝復為今上皇帝毓
　聖之所天瑞地符益大章顯咸淳四年四月詔築宫
　賜名宗陽門曰宗陽之宫曰開明之門中為無極妙
　道之殿以奉三清東為順福之殿以奉夀和聖福皇
　太后元命三清之後為虚皇之殿直北為門曰真應
　之門中為毓瑞之殿以奉感生帝(咸淳七年二月芝/生殿之右楹本宫)
　(圖以進有㫖草木之瑞莫如/禾苗芝固瑞矣非所尚也)後為申祐之殿以奉今
　上皇帝元命又為通真之殿以奉祐聖自開明以内
　左則玊籟之樓景緯之殿夀元之殿右則蘂簡之樓
　瓊章寳書北辰之殿規制大抵視龍翔宫常以原饗
　回蹕行欵謁禮有降輦殿曰福臨之殿門曰福臨殿
　門進膳殿曰端拱後有軒曰勁霜松檜森列有御圃
　為堂二曰志敬曰清風植四時花果竹木亭二曰丹
　丘曰元圃亭之北累石鑿池堂其上前曰垂福後曰
　清境凡所揭華扁皆聖上御書(知仁和縣臣郭應酉/撰上樑文聖人繼天)
　(立極瑞已兆于初潜上帝儲祉垂恩事莫嚴于昭受/若稽舊典爰作殊庭以綿億萬年之基以隆九五位)
　(之福載惟肇建之始則應天興聖首彰慶源粤從南/渡以來則祐聖開元益昌景運兹祖宗之丕則示帝)
　(王之正符恭惟皇帝陛下保合太和緝熈純嘏皇極/平康直正以為天下之王諸侯朝覲謳歌咸曰吾君)
　(之子飛龍利見遹駿有聲䝉潤澤者必遡其源受庇/廕者必推其本宣平坊内宅猶有于神光明逺樓前)
　(圃尚存于燕射此大明之所自照而衆陽之所共宗/地接重華鍾有道曽孫之慶天生上智見佑我烈考)
　(之心是用申舊章以命有司建嘉名而昭丕應移材/靈囿斥費水衡作新宫千柱而人不知體元祐儉慈)
　(之意祚洪圖萬葉而功不朽法祥符嚴潔之誠赫穹/昊之鑒臨儼羣仙之環拱真人在御仰來和天尊之)
　(居列緯衣光俯紫薇垣星之坐上永凝于眷命下丕/答于輿瞻爰歴靈辰用興巍架伸兹善頌相彼歡謡)
　(抛樑東海門天濶日曈曈萬齡耆夀朝慈殿百世仙/源毓震宫西蜀道平夷太白低忠益潜藩多王氣元)
　(和聖徳夀天齊南風宣九譯聖恩覃國陽自展郊壇/敬始信離明一徳參北歴歴衆星皆拱極萬里神州)
　(在望中車書混一干戈息上敬天一念臺新創流虹/繞電答休符甘雨和風酬景貺下河清毓慶扶宗)
　(社九韶樂奏鳯來儀萬井年豐麟在野㐲願上樑之/後社稷尊安乾坤喜答右文母以介繁祉錫皇帝以)
　(登太平松喬㳺于斯庭長上漢宫之/夀郏鄏卜過其歴益綿周鼎之年)
　介真館
　　在宫之西門曰介真之館堂曰太範曰觀復曰灌
　　妙齋曰會真曰澄妙曰常静亦皆揭以奎藻
四聖延祥觀
　在孤山舊名四聖堂四聖者道經云紫微北極大帝
　之四將曰天蓬天猷翊聖真武先是顯仁皇太后繪
　像事甚謹髙宗皇帝以康邸北使將行有見四金甲
　人執弓劔以衛者紹興十四年慈寧殿斥費即今地
　建觀凡古佛刹如寳勝報恩智果廣化之在此山者
　皆它徙十五年内出神像奉安(斵以/沉香)二十年詔復東
　都延祥舊名殿曰北極四聖之殿門曰會真之門又
　三清殿曰金闕寥陽法堂曰通真皇帝元命閣曰清
　寧皆理宗皇帝御書藏殿曰瓊章寳藏孝宗皇帝御
　書慶元四年起居郎張貴謨為觀記(靈應啟聖記所/紀太宗建北極)
　(四聖觀於京城則左右領二元帥若翊聖真武二真/君是也記中摭四聖䕶國福民事甚詳如藝祖建報)
　(恩䕶聖閣太宗立家堂元真殿真宗以明化為寧安/宫仁宗於内庭為神報祠皆以四聖之威靈應驗如)
　(此㐲自靖康之變嵗在丁未顯仁太后北狩佩平日/所繪四聖像以行至紹興十有一年南歸因與韋淵)
　(語及北方嘗夢見所謂四聖者復止見二人問之云/二送聖君還南朝二留衛聖母曹勛被徽宗宻㫖持)
　(二太后書達南京乞太后宻語一二以為信大王奉/使時我與夫人相送小僮見大王後有人帶甲執戈)
　(者四衆無所覩我獨悟事四聖甚謹此必神祐可以/此言之既歸遂於禁中造沉香像同所繪像奉安於)
　(慈寜宫越二年委韋淵就西湖擇地建四聖殿兩廡/三門成即降賜慈寜所奉聖像於殿至戊辰顯仁以)
　(慈寜宫屋三間兩廡立醮堂於殿北庚午復在京延/祥觀命道録彭徳淳主觀事置道士二十一人撥望)
　(湖堂廣化等寺歸觀别建寺以安僧徒又以智果觀/音院充本觀道院建殿以奉三清四帝至紹熈五年)
　(甲寅孝宗増剏鐘樓及本觀所造輪蔵為屋幾三百/楹徒衆日増合食不翅千指朝廷積賜緡錢以千計)
　(田畆以萬計觀址周圍七百餘文考之圖經即孤山/也一山蟠踞湖波回環増卑改崇繚以周牆其屋與)
　(地相為髙下崇櫩四注堂殿中峙欞楯蠲䟽館舍清/靚九天方袍之士委蛇於其中真成雲氣仙靈之宫)
　(矣觀之東有通谷穹岫擣垣居水如蓬陼壺梁草木/茂接果華四時吐芳而揚烈西則隂林暗靄山行杳)
　(窱如西廂清静之居一泉瀝液清而易挹昭時令日/供酌獻奉精饗自足交神塞明以徼福無窮如靈效)
　(並著増光在昔則啓/聖所記可信不誣矣)
　瀛嶼
　　在觀之西舊有涼堂在御圃累朝皆嘗臨幸理宗
　　皇帝書其顔曰瀛嶼淳祐十二年建以為西太乙
　　宫遂更創新堂於此而奉御扁其上
　御圃
　　六一泉(詳見臨/安志)
　　　覆以石亭揭御扁前為堂(即舊報恩院/之觀音殿)
　　香月
　　　亭在山椒環植梅花仍大書林逋詩一聮刻於
　　　屏(踈影横斜水清淺/暗香浮動月黄昏)
　　挹翠
　　　瞰湖為堂盡挹西北諸山之勝
　　清新
　　　面山而宅其麓在挹翠之後
　　　　　右四扁及屏皆緝熈殿宸翰
　香蓮亭
　射圃
　金沙井
　瑞真道館(即延祥/觀門)
寧夀觀
　在七寳山本三茅堂紹興二十年因東都舊名賜觀
　額殿曰太元奉茅君像徽宗皇帝御畫也有徽宗皇
　帝欽宗皇帝高宗皇帝神御殿(徽廟欽廟神御元在/禁中髙廟元在聚景)
　(園皆迎/奉於此)有累朝所賜御書則髙宗皇帝黄庭度人經
　寧宗皇帝道紀堂字理宗皇帝養生論又有紹興賜
　古器玩三種皆希世之珍其一宋鼎(鼎髙尺有九寸/廣尺有咫兩耳)
　(傍出而曲上三足皆具牛首鼎外周環如篆籕腹内/銘四五十有一字傳者謂宋孝武帝孝建元年八月)
　(作牛鼎以祀太室其銘曰維甲午八月丙午帝若稽/古肇作宋器審厥象作牛鼎格於位室從用饗億寧)
　(神休惟帝時保/萬世其永賴)今以焚香殿中其二唐鐘本唐澄清
　觀舊物(紹興間有金聲震於太湖漁者莫能致湖濵/寺觀争以舟迎獨澄清觀迎之鐘凌波而上)
　(一引即入於舟丙辰九月二十四日戊午常州澄清/觀女冠王玊仙所造河東薛此為之銘曰上徳願而)
　(鑄洪鐘仙聖佑而人天從霜朝聞兮窈窕月夜聴而/邕容蓮華生而腰净頂衘繞於盤龍響上聞於天外)
　(聲下徹於九重庶長空/於鬼獄魔屏迹而潜蹤)尚方出金帛度牒易以賜今
　禁中每聴鐘聲以為寢興食息之節其三褚遂良書
　小字隂符經景定庚申今太傅平章軍國重事魏國
　公賈似道以江漢功成入相理宗皇帝賜内府金幣
　百鉅萬直固辭續有㫖就觀宣索隂符經以賜觀之
　外曰東山為殿以奉今上皇帝夀和聖福皇太后元
　命有亭曰寅賔俯見日出有菴曰仁夀東山之南則
　帝居北則太室今皆為禁地慶元初中大夫陸游為
　觀碑(紹興二十年十月詔賜行在三茅堂名曰寧夀/觀因東都三茅寧夀之舊也初章聖皇帝建會)
　(靈觀實於崇元殿之側營三茅君殿是為祖宗崇奉/之始至是髙宗皇帝方躋天下於仁夀之域尤垂意)
　(焉乃命道士蔡君大象知觀事䝉君守亮副之許其/徒世守又命内侍劉敖典領置吏胥給清衛兵畧用)
　(大中祥符故事後十年敖遂請棄官専奉寧夀香火/詔如所請賜名能真改左右街都道籙仍領觀事寔)
　(又用至道中内侍洪正一故事上心眷顧此觀每示/優假如此然迨今嵗月寖乆未有紀之金石以侈上)
　(錫者紹熈五年六月知觀事沖素大師邵君道俊始/礱石來請游為文傳示後世㳺寔紹興朝士屢得對)
　(行殿同時廷臣零落殆盡游適後死獲以草野之文/登載盛事顧不幸歟㐲覩寧夀觀寔居七寳山之麓)
　(表裏江湖拱輔宫闕前帯馳道後枕崇阜盡得都邑/之勝廣殿中峙修廊外翼雲章寳室籖帙富麗浩浩)
　(乎道山蓬萊之藏也鐘經二樓翬飛霄漢飄飄乎化/人中天之居也金符象簡羽流畢集進趨有容肅恭)
　(齊潔濟濟乎茹靈芝飲沆瀣之衆也𨗳以霓旌節以/玉磬侍者翼從以登講席琅琅乎徹九天震十方之)
　(音也祐陵之御畫徳夀重華之宸翰煥乎河洛之圖/書也鴻鐘大鼎華葢寳劍褚遂良呉道子之遺跡卓)
　(乎袐府之怪珍也熒光夜氣夜燭天半所以扶衛社/稷安鎮夷夏者於是乎在非他官館壇宇可得而比)
　(惟我髙宗皇帝寔與三茅君自混沌溟涬開闢之初/赤明龍漢浩剏之前俱以願力應世濟民雖時有古)
　(今迹有顯晦其受命上帝以福天下則合若符劵及/夫風御上賔威神在天與三十六帝翺翔太虚三茅)
　(君亦與焉時臨熈壇顧享明薦用敷佑於我聖子神/孫降福發祥時萬時億於乎休哉㳺既述觀之所繇)
　(興且繋之以銘曰炎祚中否開真人以大誓願濟下/民左右虚皇友三真坐令化國風俗淳乃營斯宫示)
　(宿因丹碧岌業天與鄰神君龍虎呵重闉鯨鐘横撞/震無垠錦旛寳葢髙嶙峋天華龍燭晝夜陳歴載九)
　(九符堯仁超然脱屣侍帝晨遺澤滲漉萬宇均嵗豐/兵偃無吟呻咨爾衆士嚴冠巾以道之真治子身服)
　(膺聖訓常如新沖/霄往從龍車塵)
顯應觀
　在湧金門外始紹興十八年詔有司建觀於城南包
　家山以奉磁州崔府君(東漢崔瑗子玉也封/嘉應侯號曰應玉)二十四
　年分靈芝佛刹之半移建今處在湖之東湖水四面
　遶觀額本宣和所賜靖康間髙宗皇帝出使至磁州
　神馬引而南建炎初秀王夫人夢府君擁一羊謂曰
　以此為識遂誕毓孝宗皇帝由是累朝祠祀彌謹中
　為顯應之殿其神位曰䕶國顯應興聖普佑真君髙
　宗皇帝為書殿扁且揭以御名昭其敬也孝宗皇帝
　為書寳章瓊藏理宗皇帝書洞古經以賜刻之石又
　有殿奉今上皇帝夀和聖福皇太后皇后元命嘉定
　三年參知政事樓鑰奉詔撰觀碑寧宗皇帝御題其
　額(嘉定三年十一月朔制詔臣鑰顯應觀為國家集/福之地自建立以來未有為之記者汝其碑之文)
　(成朕當書其額曰中興顯應觀記而宸翰下頒昭回/之光輝耀千載臣既承命謹拜手稽首言曰百神在)
　(天地間昭布森列皇朝咸秩無文非有功不祀其間/靈效顯著逺邇奔奏者不過數處而䕶國顯應真君)
　(其一也真君崔姓廟在磁州旁為道觀河朔人奉之/五百餘年矣靖康中髙宗由康邸再使金磁去金營)
　(不百里既出謁祠下神馬擁輿盻蠁炳然州人知神/之意勸帝還轅孝宗誕育于嘉興先形絳服擁羊之)
　(夢生有神光燭天之祥此皆其最著者也中興駐蹕/錢塘初置觀於城南尋徙於西湖之濵分靈芝寺故)
　(基為之祠宇宏麗像設森嚴長廊靚深采繪工緻鐵/騎戎卒左出右竪戈鋋旗蓋勢若飛動敞西齋堂以)
　(挹湖山之秀為崇佑觀以處羽士之流稱其為大神/之居髙宗脱屣萬乗嘗同憲聖臨幸以丹堊故暗賜)
　(金藻飾一新既又三十餘年矣皇帝皇后聿迨祖考/之意載命興葺復賜緡錢俾都監右街鑒義主管教)
　(門公事明素大師陳永年買田以增齋供之費所以/妥靈而錫福斯民者甚至是誠不可以無紀也竊考)
　(神之所自不知者以為北魏之伯淵其知者以為後/漢之子玉雖皆名公而實非也續會要等書亦不詳)
　(諦或誤後人唐武徳元年置磁州貞觀元年州廢而/以滏陽屬相至永泰初始復舊仁宗實録景祐二年)
　(封崔府君為䕶國顯應公且言府君正觀中為相州/滏陽令再遷蒲州刺史史失其名在滏陽有愛惠民)
　(為立祠後因葬其地咸平二年間始賜府君之廟而/京師北郊及郡縣奉之如嶽祠至是因民所信嚮而)
　(封崇之故詔曰惠在滏邑恩結蒲人又曰案求世系/雖史逸其傳尸祝王官而民賴其徳使果為子玉與)
　(伯淵安得謂史逸其傳歟元符二年即舊號封王大/觀賜廟額政和賜冠冕七年加封䕶國顯應昭惠王)
　(宣和三年邵守韓景朝辭承上命葺治祠王曰敷靈/觀曰顯應且按舊碑為之記其説畧與實録同又言)
　(唐太宗夢得之被詔入覲刺蒲州河北採訪使因命/刑曹曹弋編録神之靈跡五十餘條傳於世淳熈十)
　(三年奉光堯聖㫖改封真君然至今以府君為號尤/見其本於為令也初命延福宫使安徳軍承宣使張)
　(去為為提舉官傳子及孫延慶俱庀此職宣力於觀/為多道士初置十餘人今益以衆田止百畆有餘今)
　(益以廣啓觀門而許士庻祈禱咸有定期季夏六日/相傳以為府君生朝都人無不歸鄉駢擁今夕尤為)
　(一時之盛孟冬十日又謂為府君朝元之節或云以/是日上升禁庭皆設齋醮北人之寓居者是日亦必)
　(至焉乾道六年遣使賀金國正旦臣以假吏從行過/磁使介而下相率望拜於驛中葢往來者必致敬行)
　(則先禱於西湖之祠歸則潔羞以謝之臣謹摭其始/末之實為記而又播以詩云惟漢之司農兮著遺愛)
　(於桐鄉使葬我於桐兮必時之奉嘗翳神之仕兮於/滏之陽惠及斯民兮乆而愈彰擢刺河中兮任河北)
　(之採訪生則祠於舊邑兮歿又冢於其旁神之既逺/兮雖尊以姓而逸其名神之威靈兮信千載之流芳)
　(謂子玉與伯淵兮皆流傳之眇茫獨昭陵之詔録兮/載顛末之為詳北方之人兮謹廟食而自唐膺累朝)
　(之封錫兮誠有赫兮龍光功在社稷兮著明效於靖/康神馬乗輿兮實顯應於髙皇始孝宗之方娠兮夢)
　(絳衣而擁羊迨震夙之夕兮又神光而發祥敞祠宫/之百楹兮繚千丈之周牆儼像設之雄尊兮煥金碧)
　(之焜煌仰皇明之臨御兮未嘗求福而專郷乃奎畫/以寵嘉兮燦鳯翥以龍翔前三茅而後太乙兮與四)
　(聖而相望肆隂隲而黙相兮鞏國勢而無疆上宫掖/而下士民兮藉神休而禬禳偉明神之英烈兮夫豈)
　(歛惠於一方願謁於上帝兮掃攙搶而殄豺狼吾君/將中天下而立兮開夀域於八荒神亦歸其所兮報)
　(何可/忘)
　崇祐館
　　在觀之東
　　　　祠廟
祚徳廟
　在車橋西青蓮寺南初神宗皇帝未有聖嗣吳處厚
　言程嬰杵臼存趙氏最為忠義乞訪墓廟特加封爵
　(墓在絳州太平縣/之趙村墓側有祠)元豐四年五月遂封嬰成信侯杵
　臼忠智侯仍賜額載祀典元符三年臣僚言韓厥之
　功不在二人下乞與立廟詔從祀祚徳崇寧三年封
　厥義成侯(按史記晉文侯始建趙氏於晉國景公之/三年大夫屠岸賈欲誅趙氏韓厥告趙朔)
　(趣亡朔不肯曰子必不絶趙氏賈與諸將攻趙氏於/下宫殺趙朔趙同趙括趙嬰齊皆滅其族趙朔妻有)
　(遺腹走公宫生男公孫杵臼程嬰謀取他人兒匿山/中程嬰繆語諸將遂殺杵臼與孤兒程嬰乃與趙氏)
　(真孤俱匿山中居十五年景公問趙後韓厥具以實/告景公乃與厥謀立趙孤兒召而匿之宫中攻屠岸)
　(賈滅其族復與趙氏田邑如故嬰遂自殺趙武服齊/衰三年為之祭邑春秋祠之世世勿絶  左傳成公)
　(八年韓厥言於晉侯曰成季之勲宣孟之忠而無後/為善者其懼矣三代之令王皆數百年保天之祿夫)
　(豈無辟王賴前哲以免/也乃立武而反其田焉)紹興十一年八月中書舍人
　朱翼言三人者千載之上有功於我家今絳州淪䧟
　之乆廟貌存廢不可知乞於行在所卜地權創祠宇
　仍下禮官討論十三年四月遂立廟仍(闕/)　嬰忠節
　杵臼通勇厥忠定二十三年侍御史林大鼐又言韓
　厥既立文子傳十世而霸業諸侯其後子孫綿綿真
　定中山之間即我宋僊孕之靈源也今三人者宜爵
　秩而公王之擇爽塏而廟貌之四時遣奉嘗官以牲
　幣用事時國嗣猶未建乃詔兩浙運司新其廟仍封
　公爵秩中祀慶元初益封淳祐二年又升嬰為忠濟
　王杵臼忠祐王厥忠利王且増闢廟貌益宏整云
　　　　苑囿
聚景園
　在清波門外孝宗皇帝致養北宫拓圃西湖之東又
　斥浮圖之廬九以附益之(清波門外為南門湧金門/外為北門流福坊水口為)
　(水/門)亭宇皆孝宗皇帝御扁嘗恭請兩宫臨幸光宗皇
　帝奉三宫寧宗皇帝奉成肅皇太后亦皆同幸嵗乆
　蕪圯令老屋僅存者堂曰攬逺亭曰花光又有亭植
　紅梅有橋曰栁浪曰學士皆麤見大概惟夾逕老松
　益婆娑每盛夏芙蕖彌望㳺人􁑾舫遶堤外守者培
　桑蒔果有力本之意焉
玊津園
　在嘉會門外紹興十七年建明年金使蕭秉温來賀
　天申節遂燕射其中孝宗皇帝數臨幸命皇太子宰
　執親王使相侍從及管軍官講燕射禮上親御射淳
　熈元年嘗御製七言詩以賜曰一天秋色破寒烟别
　籞連堤壓巨川欣見嵗功成萬寳因行射禮命羣賢
　騰騰喜氣隨飛羽嫋嫋凄風入控弦文武從來資並
　用酒餘端有侍臣篇時光宗皇帝在東宫恭和曰秋
　深欲曉歛輕烟翠木森圍萬里川閶闔啟闗傳法駕
　玊津按武會英賢皇皇聖父明如日挺挺良臣直似
　弦蹈舞懽呼稱萬夀未饒天保報恩篇右丞相曽懷
　以下皆有賡載刻之石(曽懷等恭書曰淳熈元年秋/九月壬寅皇帝幸玊津園行)
　(燕射之禮皇太子宰執使相侍從五品以上咸與焉/皇帝中的者再喜動在列天顔怡悦賦詩以示臣等)
　(且命賡和以進臣等謹拜手稽首而言曰帝王之用/文武猶天地之運隂陽咸適厥中乃克有濟故隂陽)
　(不偏然後可以擬太和文武兼用然後可以隆至化/恭惟皇帝陛下以上聖之資撫中興之治躬持二柄)
　(規恢大勲斟酌運平茂建皇極若稽祖宗建隆太平/興國故事昭舉盛禮是豈籩豆弧矢云乎哉宸章昭)
　(回天語煥發所以示並用乆長之意卓然與六經之/義同歸實垂世不刋之典也臣備位宰司千載一遇)
　(䝉冒恩寵不知所以報塞惟當欽奉聖謨傳之罔極/而請刻之石制曰可懷恭和二首曰名園佳氣藹非)
　(烟冠佩朝宗似百川五品並令陪燕射四鍭端欲序/賔賢恩涵春意魚翻藻威入秋深雁落弦竣事更容)
　(窺典雅宸章應陋栢梁篇江山秋日冠輕烟别苑風/光勝輞川位設虎侯恢盛典技精楊葉校名賢禮均)
　(湛露宣飛斚樂奏鈞天看發弦聖主經文/兼緯武全勝巡幸射蛟篇羣臣詩不悉載)魏王判寧
　國府亦嘗命宰執於此燕餞葢皆以為講禮之所(按/玉)
　(津園乃東都舊名蘇軾嘗賦詩有紫/檀南峙表連岡之句葢亦宻邇園壇)
富景園
　在新門外之東孝宗皇帝奉憲聖皇太后嘗請游幸
　又重於數戒有司故營是園以邇北宫規置略倣湖
　山今亦湮廢悉𨽻慈元殿嵗收花果之入焉
翠芳園
　在錢湖門外南新路口面南屏山舊名屏山園咸淳
　四年盡徙材植以相宗陽宫之役今惟門閎儼然
　　右先朝苑囿惟以奉親歡修國典故乆弗及繕治
　　雖垣頺棟壓益以昭聖明恭儉無于逸于㳺之好
　　云
玊壺園
　在錢塘門外本鄜王劉光世園後屬之臨安府守趙
　與􁤏築堂四面景定間更𨽻修内史又為堂曰明秀
　今𨽻慈元殿
　咸淳臨安志卷十三
欽定四庫全書
　咸淳臨安志卷十四　　　宋　潜說友　撰
行在所録
　　　　禁衛兵
班直
　殿前指揮使左班　　　　殿前指揮使右班
　長入祇候　　　　　　　御龍直
　　在保民坊
　金鎗班　　　　　　　　銀鎗班
　散員　　　　　　　　　散指揮
　骨朶直　　　　　　　　散祇候
　招箭班　　　　　　　　散都頭
　　在豐禾坊北
　東西班　　　　　　　　茶酒四班
　　在艮山門内
　殿直　　　　　　　　　弓箭直
　弩直　　　　　　　　　散直
　禁衛
　　在梅家橋西
　　　右二十四班於皇城司及三衙舊司選補皆𨽻
　　　殿司以中軍統制兼指教統領兼同指教
内諸司并宫觀等兵士
　皇城司
　　親從親事官指揮(親從官任大内諸門諸殿宿衛/之事親事官任皇城内巡鋪守)
　　(把及景靈宫/等處宿衛)
　　　在豐樂橋東(内親事等五指/揮在輦官營北)
　　院子指揮(黄院子入宫禁/皂院子入大内)
　　司圊指揮
　　　在輦官營北
　　　　已上諸指揮共三千五百餘人
　御厨營
　　在天慶坊　報恩坊
　翰林司營
　　在京畿第二將南
　儀鸞司營
　　在麗正門外　候潮門外
　内軍器庫營
　　在清波門内沿城之南
　内藏庫
　　在三茅山
　修内司營
　　在孝仁坊内石頭橋　萬松嶺
　　鐵冶嶺　𣙜貨務東
　修内司綱兵營
　　在平糴倉北　天水院橋東
　八作司營
　　在玊津園前　崇新門外
　輦官營
　　在豐禾坊北
　御馬院使臣營　教駿營
　　在嘉會門内外
太廟宫觀等兵士
　太廟營
　　在天慶觀後山上(見管八/十人)
　夀慈宫營(俗呼老/兒營)
　　在新門外五栁園　金剛寺北(見存一百/六十五人)
　太乙宫營
　　在太學後
　西太乙宫營
　　在葛嶺
　萬夀觀營
　　在楊四姑橋沿河東岸
　佑聖觀營
　　在觀側
　四聖觀營
　　在葛嶺
　櫕宫營
　　在南山開化寺巷
殿司寨
　舊司六指揮額管二千人(東京/衛兵)
　　捧日　天武
　　　在崇新門外觀音寺東
　　拱聖
　　　在崇新門外舊象院東
　　驍騎　寧朔　廣勇
　　　在崇新門外螺螄橋東
　　　　教場在驍騎營後
　諸軍額管七萬三千人(紹興剏置又有分𨽻外郡韶/州摧鋒軍泉州左翼軍嘉興)
　　(府澈浦金山水軍共一/萬五千八人不在此數)
　　選鋒馬軍(教場在馬/一將下梢)
　　　在太平橋西
　　選鋒步軍四寨(教場在聖妃/廟東寨内)
　　　在艮山門外
　　䇿選鋒馬軍四寨(教場在本/軍馬三將)
　　　在羊坊橋二　昭慶寺側二
　　䇿選鋒步軍六寨(教場在昭慶/寺側寨内)
　　　在禇家塘三　後洋街　磗街巷　斜橋
　　前軍馬步軍(教場在/本寨内)
　　　在螺螄橋東
　　前軍步軍二寨
　　　在東青門外
　　右軍馬步軍(教場在本寨/門外之東)
　　　在茶槽巡檢司北
　　右軍步軍三寨
　　　在長明寺南　羅漢寺東　四板橋
　　中軍六寨並步軍
　　　在皇城周迴　七寳山　錢湖門裏
　　　錢湖門外三
　　䕶聖馬軍四寨
　　　在北闗門外北郭税務後二(教場在/本寨)
　　　新門外四板橋二(教場在/本寨)
　　䕶聖步軍七寨(教場在上欏木橋東最為濶逺俗/呼欏木教場孝宗皇帝嘗御閲其)
　　　(中/)
　　　在候潮門外欏木橋　福田寺後
　　　修江司側　瓶場灣　盛家衖東南北三
　　遊奕馬軍
　　　在端平橋
　　遊奕步軍五寨(教場在蒲場/巷東横河)
　　　在崇新門外以北
　　神逺馬軍二寨(教場在/西馬堘)
　　　在北闗門外新街　西馬堘
　　神勇步軍二寨(教場在/東馬堘)
　　　在湖州市米市橋一帶
　　左軍馬軍三寨(教場在赤山/造紙局側)
　　　在髙麗寺前　法雨寺側　馬耳巷
　　左軍步軍三寨(教場在行/春橋寨内)
　　　在麥嶺　行春橋二
　　後軍馬軍二寨
　　　在無星橋北
　　後軍步軍四寨(教場在禇/家塘側)
　　　在禇家塘二　梅家橋　艮山門裏
　浙江水軍
　　寳祐二年剏招二千八百人咸淳四年増招七千
　　二百人以一萬人為額共十寨
　　　在螺螄橋東五　太平橋西　端平橋東
　　　無星橋北　龍山二
馬軍司寨
　舊司三指揮額管一千人(今步軍/帥兼領)
　　龍衛
　　　在平糴倉北
　　雲騎　武騎
　　　在觀橋東
　諸軍額管三萬人(今屯/建康)
步軍司寨
　舊司七指揮額管四千六百人
　　神衛
　　　在鐵冶嶺下
　　左虎翼
　　　在錢湖門外聚景園側
　　右虎翼
　　　在鐵冶嶺上
　　床子弩　飛山
　　　在錢塘門外王家橋
　　廂軍
　　　在鐵冶嶺下
　　御營喝探
　　　在錢湖門外
　諸軍額管二萬三千人(紹興創置又有真州六合/縣淮効二千人不在此數)
　　前軍馬軍
　　　在黄泥嶺
　　前軍步軍二寨(教場在/行春橋)
　　　在麴院　獨角門
　　右軍馬軍二寨(教場在/長耳巷)
　　　在小麥嶺南　大麥嶺南楊寺西
　　右軍步軍二寨(教場在本/寨東西)
　　　在西湖旌徳觀後
　　右軍潜火二寨(教場在三/茅觀後)
　　　在三茅觀後　萬松嶺東
　　中軍馬軍四寨
　　　在西觀音寺南(教場在/塞北)
　　　西溪方井一帶三(教場在/方井北)
　　中軍步軍二寨(教場在大/寨西北)
　　　在湖州市接待寺西
　　中軍在城將二寨
　　　在錢湖門裏白鱔潭　郭婆井山上
　　左軍馬軍(教場在/本寨内)
　　　在武狀元坊兒門鋪
　　左軍步軍二寨(教場在五/郎堂寨内)
　　　在錢糧司嶺下五郎堂前　雙塔兒門前
　　左軍在城將寨
　　　在錢湖門裏白鱔潭
　　後軍馬步軍(教場在本寨一/在錢糧司嶺下)
　　　在錢糧司嶺下
　　　　按中興初諸將各總重兵禁旅單弱趙鼎以
　　　　為言紹興二年秋詔三衙措置五年鼎與張
　　　　浚並相乃以楊沂中所將辛永宗部曲𨽻殿
　　　　前司顔漸部曲𨽻步軍司皆益以他軍而沂
　　　　中之衆特盛以解潜部曲𨽻馬軍司而益以
　　　　劉錡王彦之軍又以都督府庫馬分𨽻至是
　　　　三衙始浸復矣舊司至今存則東都衛兵之
　　　　遺也
左右金吾街㐲司(不係衛兵/姑附於此)
　在呉山天明宫側内宿唱和更籌并差赴宰執侍從
　等處役使紹興二十六年詔兩司各以一百七十五
　人為額
　　　　省院兵
樞宻院親兵營
　在三茅觀前　金地山　鐵冶嶺北　禇家塘
　　省馬院
　　　在錢湖門外
　　　　櫕宫
后櫕
　成穆郭皇后
　成恭夏皇后
　慈懿李皇后
　恭淑韓皇后
　　右並在錢湖門外三里南山之修吉寺各殿為上
　　下宫(上櫕宫/下神御)每嵗春秋太常卿朝獻秋監察御史
　　按視内人内侍各以時詣宫所及官吏職掌兵士
　　守衛皆如會稽櫕陵之儀四后宅許春秋朝謁
園
　莊文太子
　　在錢湖門外二里寳林院
　景獻太子
　　在莊文園之右法因院
諸櫕所
　貴妃陳氏
　貴妃李氏
　　在慈聖院
　貴妃慕容氏
　　在資徳院
　貴妃張氏
　　在永寧崇福院
　貴妃蔡氏
　　在浄教院
　貴妃黄氏
　　在西蓮瑞相院
　惠順貴妃賈氏
　　在崇恩演福寺
　貴妃閻氏
　　在顯慈集慶寺
　皇子保寜軍節度使
　　在六通慈徳院
　皇子永王
　皇子祁王
　　在崇報顯慶院
　皇子齊王
　　在廣法院
　皇孫冲善廣王
　　在上智果院
　皇子雍王
　　在崇報顯慶院
　皇姑成國公主
　　在惠因院
　皇女周漢國端孝公主
　　在崇恩演福寺
　皇女潤國公主
　　在開化寺
　　　　館驛
都亭驛
　
　
　
　
　
　
　
　
　
　
　
　
　
　
　
　咸淳臨安志卷十四
欽定四庫全書
　咸淳臨安志卷十五　　宋　潜說友　撰
行在所録
　　　　賦詠
殿廷
　　　紫宸殿御筵即事七首　　　　魏了翁
　珂繖摇心夢不成忽聴吏皂放衙聲吹燈撥火供晨
　粥趂到皇城恰六更
　嚴裝列衛翊宸居百辟滔滔若貫魚後幄宰臣先奏
　事猶隨郎從立前除
　有次鞭鞘陸續鳴赭袍當殿萬簮纓羣臣拜舞分行
　坐十味肴羞酒五行
　蹴踘尋橦列廣庭吹絲按竹布前榮卿郎朶殿渾無
　見只聴時時萬嵗聲
　再坐猶餘四屈巵筋駑肉痺股生胝侍臣醉飽皇歡
　洽更看終場角抵嬉
　蛾眉班捲戴花回遥望君王玉色開畫楯諸班謝茶
　酒尻髙首下一聲雷
　十七年間作外臣重來三日齒嘉賔天顔不減當年
　澤㸃檢同朝共五人
　　　後殿侍立三首　　　　　　　同　前
　禁城鼓鐸曉逢逢風滿衣裾靴滿霜守得開門騎馬
　入又同承㫖步修廊
　須㬰陛衛儼成行禁蹕聲聲輦出房(庭中晴乾則上/步出内門既御)
　(殿後方引舍人承㫖班次引宰執班若有霑濕則先/引班就廊頭立定報人齊然後皇帝御殿詩謂輦出)
　(房其實所見/者步出内門)靴笏趨陪西府拜却更絲履立東廂(東/班)
　(丞相前立參政次之舍人在後西/則樞宻與參政對立承㫖在後)
　奏事臣僚下玊堦(東府奏事訖丞相以兼樞宻使留/身奏西府事參政先退然後相樞)
　(再上奏事先退然後/引其餘上殿官奏事)舍人承㫖殿東來(奏事官將下/殿然後舍人)
　(承㫖同知閤陛/殿東柱後立)一聲門外無公事皇帝還宫侍衛回
　　　記立螭所見三首　　　　　　同　前
　曉風鞭袖闖天闗濫綴東西兩省班當日入趨東朶
　殿畨休却逐侍臣還(左右各當兩日侍立後殿則俟/宰執臣僚奏事下殿即升殿東)
　(侍立前後殿則/侍立處徑退)
　記注愆期已隔年(且如今年春方修/十五年秋冬記注)濡螭夾案謾云
　然惟餘一事光千古後殿前朝聴直前
　晨將榜子闗賔閤輦出房時已奏知陛對臣僚才下
　殿朱衣絲履上東墀(上未御殿時先以榜子至閤門/云具姓名乞直前奏事閤門既)
　(奏知訖直前官仍隨班如常日起居侍立只侯/宰執臣僚對畢徑至榻前奏事畢回殿上立位)
　　　射殿引諸班二首　　　　　　同　前
　畫簾黄幄幕前扉(殿門内設/皇帝幄殿)夾陛渾如後殿儀只自
　起居更履後却陪二府立多時
　控矢張弓十作朋射餘回首列前榮須㬰當殿聴空
　授首下尻髙萬嵗聲
　　　殿試筆記次韻　　　　　　　周必大
　帝垂清問切恢圖士貢昌言敢𨗳䛕髙下共知歸至
　鑑考評聊許備先驅(詳定所先批分數封送/編排所然後定其等甲)四帷逈
　隔心常渴(初考覆考詳定編排凡四幕皆/隔以吏卒欲其聲迹不相聞)三榻横連
　體叵舒(方丈之地/並設三榻)烏府凛然賢執法紫垣籍甚古通
　儒(上嘗書通儒二/字賜錢舍人)墨朱同異容兼採(初考純用墨書/臣名等第送監)
　(封彌官封印送覆考所純用朱書臣名等第然後詳/定官啟封而酌其中其書臣及等第以朱而書名以)
　(墨/)等級從違得細書(考校法第一至第五凡五等每/等分上中下至詳定所或從初)
　(考或從覆考/亦或别定)尚醖時頒缸面酒(日給常酒外三日一/賜黄封缸面酒出法)
　(書要/録)太官日饌腹前臚(御厨給食頗豐但品味未嘗/易腹前臚出韋昭辨釋名謂)
　(肥肉/也)天香謾炷薫常歇(雖賜香而火禁/嚴甚不許炷爐)貢茗虚霑樣
　頓殊(諸位縂賜茶三百斤舊每斤即一紅綾袋凡十/餘團今乃給黄袋拆而分之以一餅為一斤殆)
　(典吏移/易也)晨壁摇風愁幕冷(就廊廡設次/以幕為壁)夜窓透月喜
　簾踈(臨階以/簾為窓)九賔屈指臚連句(唱名比逐/舉展五日)千慮傾心
　智與愚會待詔恩三日沐湖山尋勝任舟輿(給歇泊/假三日)
　　　請御明堂齋殿　　　　　　　任希夷
　肇舉明禋預戒期請臨齋殿御簾帷廊頭萬旅皆花
　㡌殿下千官盡絳衣玉輅時嚴三嵗禮慶霄遥望五
　雲飛小臣頭白供籩豆親見虞廷覽徳輝
　　　元日班賀　　　　　　　　　同　前
　百華照曉嵗更初黼座當中列辟趨舞蹈三回嚴賛
　唱䖍恭百拜聴傳呼麾旗簇仗朝儀肅韎韐班庭逺
　意孚元會五逢叨侍從欲陳嘉頌愧才麤
　　　上夀大宴二首　　　　　　　同　前
　昔年玊瑞下層霄今日瑶池預祝堯負扆當陽天子
　坐稱觴顓面宰臣朝九重陛下聴鳴蹕萬嵗山前看
　舞韶持槖五人沾鎬飲獨憐蒲栁望秋凋
　霜晴寳殿轉春風㶑灧金巵酒色濃百戯叢中呈霧
　豹萬花深處仰雲龍笙簧對御呈三弄鼓吹成行疊
　幾重衰落繆令陪翰苑小臣何以寓形容
　　　又赴御宴　　　　　　　　　同　前
　新元六日三陪宴黼扆前頭御榻横紫袖旁䦨宣樂
　節金貂當殿賜杯行四夷來致三呼祝萬舞驩同九
　奏聲繆忝詞臣無補報豐年惟願稼如京
　　　左史侍班二首　　　　　　　同　前
　虎旅分行鐡作檛殿前拜舞一聲譁輔臣對罷無公
　事日照金鋪扇影斜
　閶闔新開露氣清舉鞭聮騎入承明絲絇同傍瑶池
　立廣殿前瞻御榻横
　　　延和殿退朝　　　　　　　　陸　㳺
　雨餘未肯放朝暄穿仗恭承聖主恩清蹕傳聲徐御
　殿(立庭中頃之奏姓名/上乃自東廂出御座)紫衣引拜許籠門徘徊漫結
　堯階戀零落難招楚澤魂歸去猶堪誇里巷桐江新
　賜兩朱轓
　　　集英殿䇿士待宣於内軍器庫廊
　　　　　　　　　　　　　　　　洪谷䕫
　漢庭與目䇿英豪投釣知誰首掣鰲百日紅連綸閣
　逈萬年枝拂禁城髙(闕/)　　　　　　輦路歸遲月
　映袍西抹東塗渾忘却一絇短雪不堪搔
經筵
　　　講筵侍立三首　　　　　　　魏了翁
　晨趨東朶侍天顔奏事班回帝輦還纔向内門需少
　選諸璫又趣講筵班
　須㬰講殿報班齊拜罷東升一半西兩序公卿皆賜
　坐史臣講讀右階隮(開講之日宰執亦與宰相賜黒/漆杌子執政以下紫包草坐分)
　(列兩行當日講讀官各一員及當日左右史一員自/草坐之右行至御案之右讀官先上讀太宗寳訓㣲)
　(退講官次上講經亦以金/箆讀過二史一員後立)
　御前親賜宻雲龍講罷分行帝在中起揖坐嘗還再
　拜侍臣趍出輦還宫
北宫
　　　慶夀徳夀宫十首　　　　　　楊萬里
　長樂宫前望翠華玊皇來賀太皇家青天白日仍飛
　雪錯認東風轉栁花
　清曉鞭聲出禁中驚開剰雨及殘風金鴉銜取紅鸞
　扇飛上玻瓈碧海東
　春色何須羯鼓催君王元日領春回牡丹芍葯薔薇
　朶都向千官帽上開
　雙金獅子四金龍噴出香雲繞殿中太上垂衣今上
　拜百王曽有箇家風
　帝捧瑶觴玉座前綵衣三世祝堯年天皇八十一萬
　嵗休説莊椿兩八千
　天父晨興未出房君王忍冷立風廊忽然鳴蹕珠簾
　捲萬嵗聲傳震八荒
　花外班行霧外天何縁子細望龍顔小窺玉色真難
　老底用臞仙九轉丹
　甘露祥風天下來今回恩數賽前回都將四海歡聲
　裏釀作慈皇萬夀杯
　堯舜同時已甚都祖孫四世古今無誰將寫日摹天
　手畫作皇王盛事圖
　甲戌王春試集英小臣曽是老門生蒼顔華髪鵷行
　裏也聴鈞天九奏聲
　　　徳夀宫即事六首　　　　　　任希夷
　金爵觚稜曉色開三朝喜氣一時回聖人先御紅鸞
　扇天子龍興萬騎來
　霜曉君王出問安寳香隨輦䕶朝寒五雲深處三宫
　宴九奏聲中二聖懽
　宴歸還駕七香車一夕天開六出花瑞色先凝紫宸
　殿春光重到玉皇家
　慈福修齡八十春㣲陽纔動寳書新天家慶事古無
　有奕葉重光似顯仁
　萬年觴舉慶重華百辟需雲始拜嘉夀宴開時先雪
　宴天花舞罷帶宫花
　直前論奏極精神柱下霜髯侍從臣歸美意中規諫
　切華封人是潁封人
東宫
　　　謝東宫燕榮觀臺　　　　　　楊萬里
　春草池塘太液旁水精宫殿牡丹香慚非綺里攀鴻
　翼也侍承華宴鳯莊玉唾銀鈎看落筆繡袍金椀拜
　盈箱迎門兒女牽衣袖搜得隨侯與夜光
學士院
　　　入直賦景物二首　　　　　　王希吕
　玊堂晝永暑風㣲䔩䔩飛花落小池徙倚幽欄憑問
　訊夏鶯飛出萬年枝
　小池倒影弄餘輝照耀虚簷極出竒木杪不鳴風力
　軟闖萍翻藻有魚嬉
　　　次希吕韻二首　　　　　　　周必大
　東省南宫切太㣲䕫龍行集鳯凰池更哦殿閣薫風
　句坐覺㣲凉生桂枝
　紫禁同依日月輝蒼顔獨愧羽毛竒水如明鏡雖堪
　俯笑汝星星誰肯嬉
　　　賜茶退入直　　　　　　　　同　前
　緑槐夾道集昏鴉勑賜催宣坐賜茶歸到玊堂清不
　寐月鈎初上紫薇花(時兩株/盛開)
　　　禁直賜果　　　　　　　　　胡　銓
　禁樹裝成寳纓絡氷盤剪出水晶鹽傳呼天上好消
　息玊果新頒出御奩
　　　石中二首　　　　　　　　　李　璧
　雲影沉沉玉一方倚欄人意似濠梁獨憐雪裏山茶
　樹也向春風伴海棠
　梅隂漸宻雨晴時静看花磚日影稀向晚啼鵶來又
　去上林知占那邊枝
　　　玉堂寓直　　　　　　　　　范必大
　摛文窓户九霄中岸幘燒香愧老農上直馬歸催下
　鑰傳更人唱促鳴鐘金城嶻嵲雲千雉碧瓦參差月
　萬重骨冷魂清都不夢玊階蕭瑟聴寒蛩
　　　中秋寓宿　　　　　　　　　同　前
　笑看收雲卷雨忙沉沉宫署納空光夜長來伴玊堂
　宿天近似聞丹桂香鳷鵲樓欄浮瑞氣鳯凰城闕帶
　新凉遥知勝踐西園會也憶車公對舉觴
　　　曉起書事　　　　　　　　　同　前
　江湖垂釣手天漢摛文堂魂清不得眠空虚自生光
　曉緯澹天闕江濤隠胡牀傳呼九門開奔走千官忙
　若若誇組綬紛紛夢黄梁㣲聞鈴下騶竊議馬上郎
　但計夢長短寧論已行藏
　　　拜賜御酒　　　　　　　　　同　前
　歸鴉陸續堕宫槐簾幕參差晚不開小雨遂將秋色
　至長風時送市聲來近瞻北斗璇璣次猶夢西山翠
　碧堆慚愧君恩來甲夜殿頭宣勸紫金杯
　　　玉堂懷舊二首　　　　　　　同　前
　桂海冰天老嵗華直廬重上玊皇家當年曽識青雲
　鬢惟有東牆一架花
　雪山刁斗不停撾夜把軍書敢顧家珍重玊堂今夜
　夢静聞宫漏隔宫花
　　　寓直晩對内殿菩薩蠻詞　　　同　前
　彤樓鼓宻催金鑰沉沉青瑣重重幙宣喚晚朝天五
　雲籠暝烟風急東華路煖扇遮㣲雨香霧撲人衣上
　林烏滿枝
　　　宿直　　　　　　　　　　　任希夷
　金門攅典鼓初停禁柝猶傳第四聲不省人間一回
　夜如何天上兩般更書生持被苦無寐聖主求衣率
　未明慚愧論思真忝竊何時邊徼盡銷兵
　　　賦梅下小池　　　　　　　　同　前
　眼見梅花照玉堂只今濃緑覆宫牆樛枝偃葢雲千
　叠下䕃清池玊一方
　　　和李璧韻　　　　　　　　　洪咨䕫
　曲折宫牆日影方堂深人静似山梁㯶櫚葉底梅花
　老次第風光到海棠
　　　宣鏁留題　　　　　　　　　同　前
　禁門深鏁寂無譁濃墨淋漓兩相麻唱徹五更天未
　曉一池月浸紫薇花
　　　又宣鎖　　　　　　　　　　同　前
　樓頭禁鼓試初撾催草江淮督使麻落紙一簾風雨
　疾不知斜墨陣翻鴉
　　　初直玊堂和李壁二絶　　　　趙汝談
　白頭來試枕函方拂石㸔題歎栢梁賸有故情無話
　處山茶今日是甘棠
　宫井城鵶欲動時春猿夢斷北山移攬衣擬草歸田
　賦猶是金蓮燭半枝
　　　鎖宿七首　　　　　　　　　劉克莊
　西山遺業付門人嵗晚推遷接後塵綵筆夢中先索
　去不知持底作詞臣
　制書揮就進明光天筆批回墨尚香草本偶然無貼
　改非闗臣億怕商量
　轉枕依然夢不成小􁦷頗覺曉寒生昏花却怕宫蓮
　照垂下紗厨聴六更
　内厨進膳惟蔬素御帕分香徧竹宫明日金烏迎玊
　輅始知聖主與天通
　忩外荼梅幾樹斜薄寒生意巳萌芽主人不作明朝
　計愁絶無因見放花
　形槁心灰一禿翁偶然視草禁林中幼吹葱葉還堪
　聴老畫葫蘆却未工
　四壁蠧書常鎖閉數行蘚墨半糢糊院中老吏無存
　者誰記南塘與鴈湖
郊丘
　　　郊丘紀事十首　　　　　　　周紫芝
　内門朝日上金鋪寳玉籠函出殿餘紅燭兩行分御
　道輦官三百奉腰輿(奉寳用輦官三百餘人謂之腰/輿皆籠燭爇香而前葢故事也)
　内郎進表未平明八玉排行御路平今夜皇輿宿齋
　殿九重和氣滿宫城(内侍二人號内符寳郎是/日進表得㫖乃奉寳以出)
　曉趨宗廟拜衣冠雲葉低垂䕶翠鑾日采回光天意
　好龍顔生喜近臣歡(駕次太廟天意欲雨/倐復開霽上大悦)
　班聲催急盡冠裳尚聴嚴更轉警場何事君王虚小
　次佩環垂玉立寒霜(上酌獻既降當御小次而/不入露立甚乆羣臣駭異)
　日照青城瑞色新風㣲金殿自無塵麝煤光照烏絲
　軸親寫宸章賜大臣
　水晶簾透月翻光宫漏頻傳夜未央寳幄㣲臣亦何
　幸侍祠來宿殿西廊
　紫壇烟煖不飛霜壇下千官列雁行雪色珠冠光射
　月侍祠臣裏識君王
　清蹕聲中下輦來景鐘初動八音諧登歌已奏迎仙
　曲天步雍容上午階(壇陛以十二辰為名/上所登降皆自午階)
　龍麝香從十里傳繞牆紅蠟自生煙纎雲不度人聲
　寂風馬雲車下九天
　樓上紅鸞扇影寒樓前宣赦萬人看清臺奏瑞初呈
　了五色祥雲簇彩竿(禮成上御端門肆赦太史奏/五色瑞雲覆于雞竿之上)
　　　郊祀慶成三首　　　　　　　任希夷
　紫壇熈事樂髙張天胙皇家福簡穰六奏聲中來象
　物萬燈明處望龍章星珠月璧清宵麗風馬雲車碧
　落翔屢有詔書崇簡約只將誠意動蒼蒼
　温温和氣襲龍斿薄晚輕雲忽使收穆若清躬陞午
　陛爛然華月滿圓丘燭光不動風前影星彩交輝冕
　上旒拜貺益恭形聖語卜年増永祿增遒
　廣樂鏘鳴列炬燃禮成猶想吉初蠲鴛班夜賀天顔
　喜寳仗朝回物采鮮萬姓竦瞻雙鳯闕一封飛下九
　重天乾坤清晏歡聲滿今次郊禋盡勝前
　　　郊壇齋宫七首　　　　　　　同　前
　郊禋從昔重升中八陛崇尊典禮隆聖主寅恭先事
　舉雲陽新築望祠宫
　上林日射蒼龍闕九陌風清野馬塵恰似樓臺臨渭
　水未饒桃李滿天津
　玉津宏建中興初禁籞風光勝兩都慙愧逢辰瞻蠖
　濩却思歸老卧廜㢝
　榮路輝輝日月依雲霄奕奕孔鸞飛輔臣對罷升金
　殿日日絲絇侍衮衣
　常日金階白玉堂不知春事到垂楊休驚冉冉花飛
　片正愛青青麥耀芒
　帝籍傍連繭舘桑禁林喬木晝隂凉却從射殿臨江
　閣中有通衢夾苑牆
　漢苑空傳承露盤不聞臨幸又春殘吾君恭儉前無
　比只向郊祠響玊鑾
明堂
　　　宗祀慶成　　　　　　　　　周必大
　親饗嚴三嵗邦彛重九筵祖宗垂統大天地著功全
　惟睿崇昭報於時展吉蠲發揮皇祐日潤色紹興年
　稽古千齡契齋心十日專揭名新扁榜(御書明堂及/明堂之門)
　書册屏葷羶(竹册啟以九/月七日書)假廟隂雲剥升煙皓月圓
　無風摇燭影有瑞燦星躔不值連宵雨那彰倐霽天
　貮觴猶翼翼百拜愈乾乾(三日行禮/上拜百餘)歸次徒勞奏(酌/獻)
　(畢有司依舊制請歸小次/上弗許立俟亞終獻行禮)回班特許朘(駕來百官例/側班皆止之)
　賀儀隨仗入霈澤御樓宣(禮畢即時御垂拱殿受/賀黎明御樓聖躬益壯)獻
　胙金絲合簮花錦繡鮮慈皇顔有喜聖孝古無前(肆/赦)
　(纔畢即時獻胙徳/夀宫禁衛皆賜花)和氣騰都邑歡聲徧海壖祺祥應
　曼羨夀祿自綿延臣也芻蕘賤恩斯雨露偏執綏華
　葢裏草赦玉堂邉(玉堂葢/殿名也)第頌甘居後逢辰幸獨先
　四方今日靖申誦我將篇
　　　慶成五首　　　　　　　　　任希夷
　國重明禋預戒期九筵宏敞肅宗祈堦前萬旅皆花
　㡌庭下千官盡絳衣三日齋心嚴殿宿一聲清蹕響
　簾幃聖躬靡恃皇天眷夙夜寅恭但畏威
　芝房羽駕備通宵昧爽天興輦路遥原廟出逰卑漢
　祀太清先獻踵唐朝冕旒穆穆升前殿鐘石鏘鏘達
　九霄謬忝侍臣分奏告嘉觴肅薦徧宗祧
　合宫三嵗縟儀收太室先期肇自周玉瓉黄流躬祼
　鬯大圭元冕薦嘉羞靈臺畢舉三千里鑾路安行十
　二逰𨗳從却歸齋殿去詰朝牡璧對天休
　仲辛肆事展明堂磬管鏘鳴更令芳蒼璧肅陳勤聖
　主二觴嘉薦屬儲皇雲車天上紛紛下月鑑庭中穆
　穆光八舉親祠俱響答吾皇誠意感穹蒼
　紫宸朝罷御端門天宇澄清景氣温丹鳯樓中黄繖
　立金雞竿上綵旗翻萬人聳聴風雷號四海均霑雨
　露恩須信卑宫勤肆祀君王本意在元元
　　　宗祀夕　　　　　　　　　　潘　牥
　玉天無滓月光寒霽色分明在露盤一夜九重全不
　寐時教中使捲簾㸔
　　　明堂侍祠十絶　　　　　　　王　庭
　禮行肆類又稱禋喜見承平景鑠信堪笑漢人誇肸
　蠁何如明徳達精純
　先皇鴻烈冠重興廟社依然縂燕寧今日孝思嚴陟
　配必知深妥在天靈
　玉􁉨纔馳霽色開都人驩謼殷如雷曰暘曰雨元無
　定都是吾皇一念來
　唱徹嚴更鳯鑰開侍祠濟濟列崇陔小臣亦忝廊西
　獻惟秉温恭對越來
　玉佩珊珊出禁扉金蓮分炬散芳非祠班咫尺臨黄
　道惹得天香滿袖歸
　登歌奏罷樂初成懿懿芬芬薦徳馨好是天心彰信
　順故教華月唾青㝠
　合宫深敞匝修廊萬燭煇煇燦奉璋自有質文昭儉
　度不須揚厲述齊房
　左个明堂是集英鵠袍曽此接文明餕餘欵聴鈞天
　奏疑是吾伊雅頌聲
　千官移仗拱端門一日雞竿萬里春湯網本疏民自
　格要知家法在深仁
　肹蠁豐融富媪釐班迴長樂奉愉怡休嘉最易生安
　逸翼翼當如未祼時
太廟
　　　太廟致齋　　　　　　　　　洪咨䕫
　風雨殘春晚作晴寳山深静鵓鳩鳴雲收翠㦸龍文
　潤日透金鋪獸面明蠺出火時桑正沃秧抽頴處麥
　還成在天列聖孫謀逺流福人間釀太平
景靈宫
　　　謁景靈宫　　　　　　　　　楊萬里
　夜雪猶飄天目峯曉晴先暖太清宫雲翻孔雀金花
　碧日射鴛鴦玊瓦紅百辟焚香宫栁影一鴉飛立殿
　簷東仰瞻九聖聮龍兖萬嵗千秋對昊穹
　　　扈從朝獻四首　　　　　　　任希夷
　齊宿連宵鳯掖西纔交五鼓着朝衣明當接盞天興
　殿免從金輿入殿幃
　夕郎同列升金殿分立虚皇寳座前天子參神來縟
　位侍臣夾跪御爐邊
　扈從齋宫每賜茶玉甌常㵸建溪芽今朝值雨傳宣
　免只向堦前侍翠華
　禮官前𨗳赭黄袍陟降靈宫九陛髙二十七筵俱再
　拜精䖍不憚聖躬勞
　　　接盞天興殿　　　　　　　　同　前
　遥望黄袍赭色鮮㣲臣先已立鈞天褥旁跪接金杯
　酒衣上濃熏寳篆烟閶闔纔回紅曲葢瑣扉亟驟錦
　鞍韀今晨特為君王霽羽仗方停又沛然
九宫壇
　　　九宫壇齋宿次尹少稷韻　　　范成大
　􁁈􁁈馳三里蕭蕭共一餐吏方緜禮蕝公自將詩壇
　隙月窺牀近窓風刮坐寒鵶鳴未忍散端為合并難
後省
　　　後省齋宿三首　　　　　　　魏了翁
　書生只慣野人廬誰識潭潭省府居獨坐黄昏誰是
　伴紫薇閣上四厨書(閣上有四厨書乆無/人拂拭多有蠧爛)
　朱榮鉛砌拱都堂静閤明窓夾主廊(堂後主廊廊之/東西分四閤為)
　(執政位北有一堂二閤為左右丞相位堂為會議/之所北過東為思堂諸府會話中書試童子在焉)外
　省諸司西側畔樞寮却在外東廂
　朝罷歸來政事堂衣冠牣(闕/)鷺成行須臾排馬還私
　第一片閒庭鎖夕陽
　　　後省紫薇花　　　　　　　　任希夷
　清曉開軒俯鳯池小山經雨石増輝琉璃葉底珊瑚
　榦立出池邊是紫薇
樞屬
　　　西府直舍盆池種蓮二首　　　楊萬里
　飛空天鏡堕莓苔玊井移蓮向署裁坐㸔一花隨手
　長挨門半葉出頭來稍添菱荇相縈帶便有龜魚數
　往回剰欲繞池三兩匝數聲排馬苦相催
　西府寒泉汲十尋深澆淺灑碧森森髙花已照紅粧
　鏡小荅新抽紫玉簮鈿破尚餘新雨恨繖疎纔作半
　池隂西湖瘦得盆來大(音/䭾)更伴詩人恐不禁
御史臺
　　　臺中聴雪　　　　　　　　　洪咨䕫
　淅瀝松􁨃夜空山一樣聲冰霜元自勁水月更添清
　衾薄難留夢窓虚易得明庭烏催奏墨未曉已先鳴
祕書省
　　　次洪邁館中紅梅韻　　　　　周必大
　紅羅亭深宫漏遲宫花四面誰得知(南唐苑中有紅/羅亭四面專植)
　(紅梅見/雜誌)蓬山移植自何世國色含酒紛滿枝初疑太
　真欲起舞霓裳拂飾天然姿又如東家窺牆女施朱
　映粉尤相宜不然朝雲頩薄怒自持似對襄王時須
　臾燕支着雨落整粧俯照含風漪㳺蜂戯蝶日採掇
　嗟爾何異氓之蚩提壺火急就公飲他日堕馬空啼
　眉
　　　次王十朋省中黄梅韻　　　　同　前
　化工未幻酴醿菊先放緗梅伴羣玉幽姿着意慕鈆
　黄正色何心輕蕚緑粧成自淺風味深對此寧辭食
　無肉可憐涪翁被渠惱中嵗梅屏杯杓醁(省中黄梅/在酴醿之)
　(側黄魯直戯荅王觀復酴醿詩云誰/將陶令黄金菊幻出酴醿白玉花)
　　　賦木犀次韻三首　　　　　　同　前
　前生定自為黄卷一念無如魚蠧何今度全身散金
　粟芸香從此不須多
　曉翻汗簡困遮羅午對枯枰輙爛柯天遣幽香一喚
　起醒然頓作出瓶鵞
　怪底花開已兩迴先生儤直未銜杯若猶不領渠儂
　意猶向堦前一再開
　　　次韻著庭緗梅　　　　　　　同　前
　蠒黄織就費天機付與園林晚出枝東觀奇童承詔
　後南昌故尉欲仙時芳心向日重重展清馥因風細
　細知詩志品題猶誤在紅梅未是獨開遲
　　　祕閣曝書二首　　　　　　　周紫芝
　芸香時近曝書筵縹帙緗囊得縱觀不是聖朝修故
　事豈知藏室有清官
　香羅剪帕金描鳯紅字排方玊作籖身到蓬山瞻御
　墨眼驚奎宿射珠簾
　　　題呉説石渠大字　　　　　　同　前
　中郎往昔逰鴻都眼見箒堊心成書乃知𨽻法亦天
　授後世豈復斯人徒周王百度新復古道家山是圖
　書府呉侯妙翰絶古今髙榜横空近風雨大字三尺
　古所難細書不要烏絲欄四蹄自扶半邉石兩翮忽
　舉空中鸞知君似是文中虎便恐聲名傳帝所借令
　頭白下凌雲寄語韋郎耐辛苦
　　　和髙似中省中雪　　　　　　洪咨䕫
　升平見一斑未臘得三雪天開銀色界人立水晶闕
　小團醉後煮清夢梅邊説莫道石渠春不似山隂月
　　　省中次韻　　　　　　　　　同　前
　東風婉娩燕來雙禁漏無聲萬緑香寳鴨炷雲朝太
　紫玉蜍挹露校鈆黄聖賢不斷千年脉宇宙常存一
　㸃光老鶴也知虚静好夜深踏月上修廊
院轄
　　　檢院即事　　　　　　　　　任希夷
　禁路風清飛早鴉官卑難望紫宸衙了無公事鈎簾
　坐一本冬清落細花
　　　攝政院
　分曹正在壁門東兼假猶慚兩院通諫鼔無聲誰訟
　枉匭函有疏為平戎桞分御路晚烟碧花遶宫牆初
　日紅退食心閑了無補西風吹影鬢如蓬
　　　左藏西廡下紙閤負暄戯題(并序/)
　　　　　　　　　　　　　　　　楊萬里
　　左帑火禁清寒非人間有也而庫官孔仲石叚季
　　承史伯載心匠天巧創一火閤不薪不炭暖亦非
　　人間有予以小暘谷名之且賦絶句
　水衡仙客住冰天雪嚙風餐更禁烟不是移來小暘
　谷老夫凍折兩詩肩
貢院
　　　禮闈奏號畢呈天官侍郎　　　任希夷
　奉詔程文閲四旬紛來萬卷日横陳憐渠燈火勤三
　嵗惱我簾帷度一春勝日鶯花辜樂事它年桃李識
　何人遥知吏部尋春徧紅紫芳菲得句新
　　　省闈試士　　　　　　　　　洪咨䕫
　東風席帽快行催渾為天家造士來捧詔九霄雲氣
　濕分題五色日華開㨂金沙裏須精鑒脱頴囊中盡
　異材容愛直言天子聖好聴臚唱響春雷
　　　上已銓闈董試二首　　　　　同　前
　天氣年年只麽新官忙不似舊閑身油車畫舫西湖
　閙可惜埋頭典却春
　栁暗鴉嬌日正長筆頭風雨響修廊一簾芳碧雙蝴
　蝶也解尋人姓氏香
宫觀
　　　冬祠太一六言四首　　　　　范成大
　三一舊傳神貺十神今濟時艱願挽靈旗北指為君
　直擣隂山
　月色朧明碧瓦蠟烟浮動黄簾岡騎飈輪欲下一天
　飛霰纎纎
　雲木棲烏未動風庭警鶴先鳴殘夜百靈夙駕人聞
　鼻息雷驚
　行道羽衣縹眇捲班玊佩冬瓏回首金鋪獸面步虚
　聲在天風
　　　太乙宫迎駕　　　　　　　　任希夷
　侵夕猶煩雨灑塵鑾輿纔御霽光分龍顔喜動雙黄
　繖花帽裝成五采雲清蹕一聲天下喜簫韶九奏世
　間聞侍臣扈從沾天宴親舉堯觴更一欣
　　　太一宫齋宿　　　　　　　　洪咨䕫
　寳鑰轟霄啟玉晨風恬雪霽净無塵東皇太一紫壇
　曉世界大千青陸春藜杖流光環珮集鋒旗歛影豆
　籩陳樂歌須仗甘泉筆斧藻天家泰道新
　　　太一宫後武林山　　　　　　樓　鑰
　易君求賦武林山日困塵勞無暫閑我求掛冠欲歸
　去念此詩債須當還武林山出武林水靈隠後山無
　乃是此山亦復用此名細考其求真有以天目兩乳
　到錢塘一山環湖萬龍翔扶輿磅礴擁王氣皇居壯
　麗環宫牆湖隂一峯如怒猊勢臨城北尤瑰奇呉越
　大作緇黄廬為穿百井以厭之從來有龍必有珠此
　雖培塿千山餘中興南渡為行都崇列原廟太一廬
　曽因祠事來登眺闤闠塵中有圓嶠薫風時來洗袢
　暑緑樹隂隂隠殘照我得暫來猶醒心羨君清福住
　年深長安信美非吾土倦翼惟思歸故林
　　　延祥觀後山亭　　　　　　　周紫芝
　附山結真祠朱門照湖水湖流入中池秀色歸浄几
　風簾䆳旌幢神衛森劍履清芬宿華殿瑞霧䝉玊扆
　髣髴懷神京想像輪奐美祈年開新宫祝釐奉天子
　良辰復難會嵗暮得斯喜况乃清樾中飛樓見千里
　雲車儻可乗吾事兹已矣便當賦逺逰未可回屐齒
　　　四聖觀凉堂　　　　　　　　髙似孫
　水明一色抱神州雨壓輕塵不敢浮山北山南人喚
　酒春前春後客凭樓射熊館暗花扶扆下鵠池深栁
　拂舟白首都人能道舊君王曽奉上皇逰
苑囿
　　　駕幸聚景園　　　　　　　　楊萬里
　帝心憂麥復憂桑一念通天轉雨暘五色日華銷積
　靄三春花草殿餘芳黄雲煖照天顔喜紅藥濃薫禁
　籞香見説都人争出郭歡聲舞倦萬垂楊
　　　玉津園餞魏王　　　　　　　　胡銓
　餞行朱邸帝城春隨例顛忙宴玊津報國獨勞千一
　慮鈞天同聴十三人金巵宣勸君恩重花露湔愁醉
　夢真却憶故山猿鶴在便思投劾乞其身
　　　聚景園宴集　　　　　　　　任希夷
　晩排閶闔披雲霧身躡仙蹤逰禁宇始知天上自清
　凉不信人間有炎暑庭前青松笙竽聲望處紅渠錦
　綉雲月卿領客意繾綣冰盤照坐光繽紛薫堂盡却
　蒲葵扇瑶堦細展桃枝簟加籩新來波上菱如珠更
　剥盤中芡老罷漸無翰墨功臭味喜入芝蘭叢二妙
　不階阿鳯至四老但許商山同明當入直須隨仗夕
　陽未卜催歸槳重城街鼓已鼕鼕舉頭桂魄層霄上
　　　宴玉津園江樓七首　　　　　同　前
　風静潮㾗減江空夕照多星星波上艇隠隠岸邊莎
　風光連北闕景物傍西湖禁籞濤江上兹樓天下無
　虚齋留御榻小徑近層崖再拜觀奎畫渾疑侍玊階
　參天宫栢翠布地禁花紅臺沼如文囿規模有汴風
　浙江天闕下波惡祖龍知在漢如西渭於周比右伊
　翼翼瞻齋殿深嚴步苑廊三人俱漢傑一老玷周行
　栁花馳道雪櫻子上林紅留得青春住從教白髪翁
　　　舟過御園二首　　　　　　　陸　㳺
　聖主憂民罷露臺春風别苑晝常開盡除曼衍魚龍
　戯不禁蒭蕘雉兎來水鳥被人横翠靄宫花經雨委
　蒼苔殘年自喜身强徤又作清都夢一回
　水殿西頭起砌臺緑楊閙處杏花開簫韶本與人同
　樂羽衛纔聞嵗一來鷁首波生涵藻荇金鋪雨後上
　莓苔逺臣侍宴應無日目斷堯雲到晚回
　　　聚景園　　　　　　　　　　髙似孫
　翠花不向苑中來可是年年惜露臺水際春風寒漠
　漠官梅却作野梅開
　咸淳臨安志卷十五
欽定四庫全書
　咸淳臨安志卷十六　　　宋　潜說友　撰
疆域一
天地氣運視帝王作興杭昔屬揚揚之山藪川浸職方
氏特舉其凡耳杭雖以禹得名弗録也當春秋時是為
越境猶未與檇李並書於經郡於嬴國於漢歴呉晉宋
齊梁俱以縣𨽻版圖陳隋至唐以錢塘餘杭名郡若州
間又為使所治浸顯矣端倪呈露有龍飛鳯舞之象焉
曠嵗滋乆尚虚厥符迨於五季錢氏興其間乗屢戰之
兵力盡有十四州之地卒能世守臣節歸於我宋夫天
之所胙必假手於世之豪傑使崎嶇自立於危亂之中
保境衛民以待有徳然後大聖徐起而收之休養生息
遹開中興越至今兹天運日以新地氣日以厚所以翼
我丕基者方來而未艾嗚呼此豈人力也哉叙疆域
　　　呉越考
　杭地本屬呉屬越諸家為説不同以為屬呉者晏元
　獻公類要皇朝郡縣志及乾道舊志皆然而不著其
　説惟淳祐志引呉越春秋所載越王勾踐入臣於呉
　羣臣送至浙江臨水祖道又載呉王夫差為越所敗
　而走止秦餘杭山又史記楚威王伐越盡取呉地至
　浙江遂謂呉越必以浙江為分界以為屬越者杜佑
　通典歐陽忞輿地廣記皆云春秋時屬越越敗屬吳
　東陽王象之本其説謂錢塘舊為越有夫差敗越地
　始入呉雖皆知為越地而未知分界所在惟太平寰
　宇記引呉地記云越國西北界至禦兒(即檇李今嘉/興府崇徳縣)
　(有禦兒鄉有水名/語水語與禦通)則是呉越以禦兒為分界二説各
　有所據今精攷之當以後説為是春秋魯定公十四
　年五月於越敗呉于檇李杜預注云嘉興縣南檇李
　城又史記世家闔閭十九年伐越勾踐迎撃之檇李
　賈逵註云檇李越地據此則檇李以南皆為越境杭
　在其中矣此杭為越地一也呉越春秋勾踐既臣於
　呉夫差賜之書増其封東至句甬西至檇李南至姑
　末北至平原(越絶書作武/原云今海鹽)縱横八百餘里且謂越本
　興國千里吾雖封之未盡其國則是所封之地皆越
　故疆又越絶書越地記云語兒鄉故越界本名就李
　(即檇/李)呉疆越地以為戰地至柴辟亭呉地記云柴辟
　亭到語兒就李呉侵以為戰地則呉越疆界尤極明
　白此杭為越地二也若淳祐志所引三説皆有可辨
　論者其一謂越羣臣祖勾踐於浙江則是呉越以浙
　江為界殊不知是時勾踐方保棲會稽之山浙江以
　西皆為呉有宜其祖道止於江濵况又未嘗曰送之
　境上耶其一謂夫差走餘杭山則餘杭在呉之境内
　殊不知呉自有秦餘杭山姑蘇志云陽山又名秦餘
　杭山在長洲西北三十里夫差棲於此死因葬焉至
　今號夫差墓又越絶書呉地傳云秦餘杭山去毗陵
　縣五十里有湖水近太湖今餘杭去長洲太湖甚逺
　豈可以名之偶同强合為一且越在東南呉在西北
　呉王不西北走蘇常而反東南走餘杭必無此理其
　一謂楚伐越盡取故呉地至浙江則浙江之西乃呉
　地殊不知此句自是兩義所謂故呉地者言越故取
　於呉者也至浙江者言併越元有之地而盡取之也
　豈可概以為故呉地乎皇極經世以其辭不别白故
　於楚滅越盡取其地之下書曰東開地至浙江則是
　浙西以西本非本境乃楚因越地而開者也合是三
　説則前志之誤可以渙然無疑矣
















　
　
　
　
　
　
　
　
　
　
　
　
　
　
　
　咸淳臨安志卷十六
欽定四庫全書
　咸淳臨安志卷十七　　　宋　潜說友　撰
疆域
　　　　郡縣境
唐元和郡縣志(李吉甫/)
　州境東西五百五十四里
　　　南北八十九里
　八到
　　西北至上都(唐上都/長安也)三千四百里
　　西北至東都二千五百四十里
　　西南至睦州(今建/徳府)三百一十五里
　　東西至浙江至越州(今紹/興府)一百三十里
　　西至歙州(今徽/州)四百七十里
　　西北至宣州(今寧/國府)四百九十六里
　　東北至浙江入海處約一百里
　　北至蘇州(今平/江府)三百七十里(唐不置秀州故/無秀州一至)
皇朝太平寰宇記(樂史/)
　州境東西六百一十七里
　　　南北九十九里
　四至八到
　　東北至東京二千八十里
　　西北至西京二千五百里
　　西北至長安三千四百里
　　東至蘇州(今平/江府)三百九十里
　　南至越州(今紹/興府)一百二十里
　　北至湖州(今安/吉州)一百九十里
　　西至歙州(今徽/州)四百七十九里
　　東南至思俗山至越州(今紹/興府)縂一百七十里又云
　　　渡浙江一百三十里
　　西南至睦州(先改嚴州/今建徳府)三百一十五里
　　西北至宣州(今寧/國府)四百九十六里
　　東北至蘇州(今平/江府)三百六十九里
　　東北浙江入海處一百里(或謂寰宇志是唐以來/所編而樂史特因之故)
　　　(亦無秀/州一至)
元豐九域志(王存/)
　　東至本州界三百二十九里自界首至秀州(今嘉/興府)
　　　一百二十里
　　西至本州界三百三十八里自界首至歙州(今徽/州)
　　　一百二十里
　　南至本州界三十四里自界首至越州(今紹/興府)九十
　　　里
　　北至本州界六十五里自界首至湖州(今安/吉州)九十
　　　里
　　東南至本州界三十六里自界首至越州(今紹/興府)一
　　　百三十五里
　　西南至本州界一百六十四里自界首至睦州(今/建)
　　　(徳/府)一百五十一里
　　東北至本州界一百一十六里自界首至秀州(今/嘉)
　　　(興/府)一十里
　　西北至本州界二百五十里自界首至宣州(今寧/國府)
　　　二百三十七里
皇朝郡縣志(范子長/)
　府境東西六百六十七里
　　　南北九十九里
　四至八到
　　東至嘉興府二百四十九里
　　西至徽州三百三十三里
　　南至紹興府一百二十六里
　　北至安吉州一百六十二里
　　東南至紹興府一百七十一里
　　西南至建徳府二百七十四里
　　東北至嘉興府一百九十里
　　西北至寧國府四百八里
　郡境
　　東西六百六十七里一百三十六步
　　南北九十九里三十三步
　陸路
　　西至昱嶺二百四十三里入徽州界
　　北至𨗳堆五十四里入安吉州界
　　東北至七里店九十三里入嘉興府界
　　西北至千秋嶺一百九十八里入寧國府界
　　南至白峯鋪一百五十三里入建徳府界
　水路
　　東至浙江㳂海廓瀝巷一百二十九里入嘉興府
　　　界
　　南至浙江中流三十六里入紹興府界(寰宇記云/渡浙江一)
　　　(百二/十里)
　　北至下塘大港五十四里入安吉州界
　　東北至上塘運河九十三里入嘉興府界
　　東南至浙江中流三十六里入紹興府界
　　西南自浙江入溪至白峯一百五十三里入建徳
　　　府界
錢塘縣(望紹興二十七年詔依兩赤/例堂除京朝官任滿與陞擢)
　在城府治北四里(水路/五里)東西三十二里南北七十五
　　　里
　　東至仁和縣以市心大街為界一里
　　南至紹興府蕭山縣以浙江中流為界二十五里
　　西至餘杭縣以西溪閑林酒庫為界三十一里
　　北至安吉州武康縣以狗頭嶺為界五十里
　　東南至紹興府蕭山縣以浙江中流為界三十六
　　　里
　　西南至富陽縣以社井為界五十五里
　　東北至安吉州徳清縣界以奉口溪導堆為界五
　　　十四里
　　西北至餘杭縣以雙牌為界四十里
仁和縣(望紹興二十七年詔依兩赤/例堂除京朝官任滿與陞擢)
　在城府治北九里(水路/七里)東西六十一里二百步南北
　　　八十四里
　　東至鹽官縣以上舍涇為界六十里
　　西至錢塘縣以四姑橋河流為界一里
　　南至紹興府蕭山縣以浙江中流為界三十里
　　北至安吉州徳清縣以奉口溪導堆為界五十里
　　東南至鹽官縣以赭山石橋為界六十里
　　西南至錢塘縣以後洋街路口為界三里
　　東北至安吉州徳清縣以博陸村為界八十里
　　西北至錢塘縣以斜橋中流為界三里
　陸路
　　東至上舍涇抵鹽官縣界七十里
　　北至奉口導堆抵安吉州徳清縣界五十四里
　　東南至赭山石橋抵鹽官縣界六十六里
　水路
　　東沿運河至上舍涇港抵鹽官縣界七十里
　　北沿下塘河至奉口溪導堆抵安吉州徳清縣界
　　　五十四里
　　東北自江漲橋沿下塘河至博陸村抵安吉州徳
　　　清縣界八十八里
　　東南沿湯村塘至赭山石橋抵鹽官縣七十里
餘杭縣
　在府城西四十五里　　東西三十六里南北八十
　　　里
　　東至錢塘縣以閑林為界一十八里
　　西至臨安縣以社塢石橋為界一十八里
　　南至富陽縣以牛竇嶺為界二十九里
　　北至安吉武康縣以白茆山為界五十一里
　　東南至錢塘縣以雙牌為界一十八里
　　西南至富陽縣以顧望山為界二十里
　　東北至錢塘縣以石瀨為界二十六里
　　西北至安吉州安吉縣以獨松嶺為界九十里
　陸路
　　東至府城四十五里
　　西至臨安縣城四十五里
　　南至富陽縣城四十五里
　　北至安吉州安吉縣城一百三十五里
　水路
　　東自裏河至本府四十五里
　　西至臨安縣大溪(乃天目/山水源)至本縣四十五里
　　東自本縣至安吉州徳清縣大溪九十里
臨安縣(望/)
　在府治西九十里(水路七十里河/在二十里外)東西五十八里南
　　　北七十六里
　　東至餘杭縣以靈鳯鄉杜塢邨為界一十八里
　　西至於潜縣以鳯亭鄉横塘堘為界三十里
　　南至新城縣以鳯翦鄉葱坑為界四十五里
　　北至安吉州安吉縣以大雲鄉合上村為界五十
　　　里
　　東南至餘杭縣以平東鄉由拳嶺為界三十里
　　東北至餘杭縣以慶雲鄉進賢村為界二十里
　　西南至新城縣以鳯亭鄉釡嶺為界三十里
　　西北至安吉州安吉縣以大雲鄉㠗嶺為界六十
　　　里
　陸路
　　東至餘杭縣城六十三里
　　西至於潜縣城九十里
　　南至新城縣城一百一十五里
　　北至安吉州安吉縣城一百八十里
　水路
　　南溪發源于於潜天目山東流入縣四十五里又
　　　東入餘杭縣界二十八里
於潜縣(𦂳/)
　在府治西二百三里四十三步東西六十七里南北
　　　　一百一十里
　　東至臨安縣以横塘堘為界三十里
　　西至昌化縣以新興村為界二十五里
　　南至嚴州(今建/徳府)分水縣以印渚村為界五十七里
　　北至寧國府寧國縣以千秋嶺為界五十五里
　　東南至新城縣以馬嶺為界七十五里
　　西南至昌化縣以錢村為界二十八里
　　東北至臨安縣以太清宫南溪為界四十八里
　　西北至寧國府寧國縣以桐嶺為界七十里
　陸路
　　東南至臨安縣界四十五里
　　西至昌化縣界二十五里
　　南至嚴州(今建/徳府)分水縣界五十七里
　　北至寧國府寧國縣界五十五里
　水路
　　浮溪發源於天目山至縣郭七十里入嚴州(今建/徳府)
　　　桐廬縣界
富陽縣(𦂳/)
　在府治西南七十三里東西五十八里南北一百三
　　十八里
　　東至錢塘縣以湖塘山為界二十五里
　　西至新城縣以分𣲖峴為界二十五里
　　南至紹興諸暨縣以夾巖山為界一百十里
　　北至餘杭縣以顧望峴為界二十八里
　　東南至紹興府蕭山縣以黄峴為界六十九里
　　西南至婺州浦江以水樂里為界一百八十里
　　東北至錢塘縣以犢峴山為界四十二里
　　西北至臨安縣以頃山為界三十五里
　陸路
　　東入錢塘縣界二十五里
　　西入新城縣界二十五里
　　南入紹興府諸暨縣界一百一十里
　　北入餘杭縣界二十八里
　水路
　　浙江在縣之南東入錢塘縣界二十五里西入新
　　　城縣界六十四里
新城縣(上/)
　在府治西南一百三十三里(水路一百/七十里)東西九十五
　　　里南北九十里
　　東至富陽縣以衆圃雙牌為界二十里
　　西至於潜縣以寳福山為界七十五里
　　南至嚴州(今建/徳府)桐廬縣以小白峯山為界二十五
　　　里
　　北至臨安縣以釡嶺為界七十里
　　東南至富陽縣以深浦村為界二十一里
　　西南至嚴州(今建/徳府)分水縣以桐峴為界三十五里
　　東北至臨安府以呉村為界二十五里
　　西北至於潜縣以浮雲嶺為界七十七里
　陸路
　　自富春門至富陽縣四十五里至餘杭縣九十里
　　自桐江門至桐廬縣四十五里
　　自新鎮門至臨安縣九十里
　水路
　　自縣溪步東南至大江二十里
鹽官縣
　在府治東一百二十九里東西一百三十里二百步
　　　南北七十里二百一十步
　　東至嘉興府海鹽縣以金牛山為界八十三里
　　西至仁和縣以丄舍涇為界四十七里二百步
　　南至紹興府蕭山縣以浙江中流為界四十里二
　　　百步
　　北至嘉興府崇徳縣以白塔為界三十里十步
　　東南至紹興府餘姚縣以石碁山為界六十里一
　　　百二十步
　　西南至紹興府蕭山縣自赭山入浙江中流為界
　　　五十四里二百步
　　東北至嘉興府海鹽縣以横湖為界七十八里
　　西北至安吉州徳清縣以大麻堰為界五十八里
　　　一百五十步
　陸路
　　西北至義亭驛二十五里
　　西至仁和縣界二十五里
　水路
　　東至嘉興府海鹽縣界八十三里
　　東北至大麻堰入安吉州徳清縣界二十三里
昌化縣(中/)
　在府治西二百四十八里三十步東西一百二十里
　　　南北一百四十里
　　東至於潜縣以蘆嶺為界一十里
　　西至徽州歙縣以昱嶺為界九十七里
　　南至嚴州(今建/徳府)淳安縣以黄坑為界七十里
　　北至寧國府寧國縣以頃山為界一十五里
　　西南至嚴州(今建/徳府)淳安縣以沈嶺為界七十里
　　東北至寧國府寧國縣以千秋嶺為界六十里
　　東南至於潜縣以金雞嶺為界一十五里
　　西北至徽州績溪以礲崆為界八十里
　陸路
　　東至於潜縣城三十五里
　　西去徽州歙縣城二百七里二百四十三步
　　南去嚴州(今建/徳府)淳安縣城一百八十里
　　北去寧國府寧國縣城一百八十里
　
　
　
　
　咸淳臨安志卷十七
欽定四庫全書
　咸淳臨安志卷十八　　　宋　潜說友　撰
疆域三
　　　　星土日辰
分埜為星紀
　周禮保章氏以星土辨九州之地所封封域皆有分
　星以觀妖祥鄭注星紀吴越也
　史記越之亡熒惑守斗
　越絶書伍子胥對吴王闔廬曰虹蜺牽牛其異女黄
　　氣在上青黒於下日月光明歴南斗吴越為鄰同
　　俗并土
　前漢天文志斗江湖牽牛婺女揚州　又地理志吴
　　地斗分埜也今之會稽九江丹陽豫章廬江廣陵
　　六安臨淮盡吴分也越地牽牛婺女之分埜也今
　　之蒼梧鬱林合浦交趾九真南海日南皆越分也
　後漢律歴志注蔡邕月令章句云自斗六度至湏女
　　二度謂之星紀之次越之分埜
　後漢郡國志注帝王世記云自斗十一度至婺女七
　　度日星紀之次斗建在子吴越分野
　晉天文志魏太史令陳卓言郡國所入宿度自南斗
　　十二度至須女七度為星紀吴越之分野属揚州
　　注云費直起斗十度蔡邕起斗六度又云陳卓范
　　蠡鬼谷張良諸葛亮譙周京房張衡並云斗牽牛
　　須女吴越揚州内會稽入牛一度苻堅欲謀而冦
　　石越曰今嵗星鎮斗牛福徳在焉苻融曰嵗鎮斗
　　牛吴越之福
　隋志自斗十二度至須女七度為星紀於辰在丑為
　　吴越分野
　唐天文志星紀得雲漢下流百川歸焉故其分野自
　　南河下流窮南紀之曲東南負海為星紀　又曰
　　南斗牽牛星紀也丑初起南斗九度餘千四十二
　　杪十二大中南斗二十四度終女四度逾南河得
　　會稽渉越門訖南海為星紀之分古吴越及東南
　　百越之國南斗在雲漢下流當淮海間為吴分牽
　　牛去南河浸逺自豫章迄會稽南踰嶺徼為越分
　　(按班固取三統歴十二次配十二野其說雖詳然/未及度數至魏陳卓取費直等説然後分畫起某)
　　(度至某度及唐一行兩戒之説分南北河及吴越/門以雲漢紀之則其術詳矣然唐晉二史所指吴)
　　(越度數亦有少異盖乾/象推遷前後有差殊耳)
　國史兩浙路當天文南斗須女之分
曰為丁
　史記天官書丙丁江淮海岱(謂此日天文有/異其占在吴越)
　後漢天文志注丁已為吴郡會稽(詳見/後)
辰為丑(或曰已/或曰戍)
　後漢郡國志吴越其辰在丑
　晉天文志吴越於辰在丑(隋志/同)又日蝕占云太康元
　　年正月己丑朔五色氣貫日占曰丑為斗牛主吴
　　越
　前漢天文志戌吴越
　後漢天文志注引星經云斗玊衡第六星主揚州常
　　以五巳日候之丁巳為吴郡會稽(謂此日占/斗星之色)
五星為火
　史天官書吴楚之疆候在熒惑占於鳥衡(漢志/同)
　後漢天文志注引星經云熒惑主霍山揚荆交州
　唐天文志星紀鶉尾以負南海(本志云負者以其/在雲漢之隂也)故
　　其神主於衡山熒惑位焉
　　　　城郭
隋楊素剏周回三十六里九十歩(九域/志)唐昭宗景福二
　年錢鏐發民夫二十萬及十三都軍士築羅城周七
　十里(資治/通鑑)
　城東
　　便門
　　候潮門
　　保安門(舊名小/堰門)
　　新門
　　崇新門(俗呼薦/橋門)
　　東青門(俗呼菜/市門)
　　艮山門
　城西
　　錢湖門
　　清波門(俗呼/暗門)
　　豐豫門(舊名涌/金門)
　　錢塘門
　城南
　　嘉會門
　城北
　　餘杭門(俗呼北/關門)
　水門
　　保安門
　　南水門
　　北水門
　　天宗門
　　餘杭門
　　　據乾道志錢氏舊門南曰龍山東曰竹車南土
　　　北土保徳北曰北關(今人家門首尚/有青石樞相對)西曰涵水
　　　西關(在雷峯/塔下)城中又有門曰朝天門曰炭橋新
　　　門曰鹽橋門今並廢土人猶以門稱惟朝天兩
　　　土臺尚存
餘杭縣
　祥符志云舊縣城在溪南周廻六里二百歩東漢熹
　　平二年縣令陳渾徙於溪北後復治於溪西後唐
　　時號為清平軍城洎雍熈初再徙溪北周五百四
　　十三丈髙一丈三尺下廣一丈五尺壕濶二丈五
　　尺錢武肅王又修廣之舊城今間有存者城門四
　　曰榮春湖光迎波永豐
　周赧王城在縣北三十六里髙一丈五尺周囘五里
　　二十六歩内有赧王廟周囘三百歩髙一丈五尺
　　舊傳赧王南遊所立史無是事今不可考
　舊倉城在縣東南二里安樂山上髙二丈上廣八尺
　　下廣二丈周囬四里一百五十歩唐永正五年刺
　　史張綱奏置倉宇四十二間天寳八載採訪使奏
　　置常平倉同在城内錢氏廢倉建寺今名善法院
　　倉址仍存
臨安縣
　周囬五百二十歩池在東北
於潜縣
　祥符志云古城在縣北二百四十歩耆老相傳隋開
　　皇十三年越國公楊素築今城周四百五十二歩
　　髙一丈五尺厚五尺基厚一丈八尺濠濶一丈八
　　尺深四尺
　縣東七里九十歩有古城傳云武徳中置潜州所城
　　髙一丈五尺厚九尺基厚一丈八尺今地名城嶺
　紫溪廢城在縣南三十里潜川鄉城後村
　越王城在縣東一十五里按阿頂山峯上有越王城
　　夏后少康之後封於越其支庶或居於此城址猶
　　在又名平越城下有平越村與皇甫巖相近
富陽縣
　周六百歩髙一丈壕濶一丈五尺舊傳咸通十年縣
　　令趙訥修築
　東安郡城在縣北十八里黄武五年置周七百六十
　　歩今廢舊志云郡全琮築
　古城在榮國寺西北隅(即今永/寧寺城)周十二里髙二丈一
　　尺濶二丈有屋七百一十七間樓十二間五代時
　　城在縣東南錢氏以地偪江乃壘磗礫為之畧存
　　封邑
新城縣
　縣因山為城周二千五百七十一歩髙二丈二尺大
　　順二年杜太師稜築羅隐撰記有門四東曰熈春
　　南曰太平西曰順城北曰寧海又有富春新鎮桐
　　江祠堂四門
　古城在縣東南三歩周囘三百丈唐徐敬業起兵所
　　築(祥符/舊志)
鹽官縣
　城周四百六十歩髙二丈唐永徽六年築濠濶五丈
　　深四尺(祥符/舊志)
　古城在縣西北四十一里周六百歩髙八尺隋大業
　　十三年築今廢(祥符/舊志)
昌化縣
　周三百六十歩壕濶一丈五尺(久廢惟古/木環城基)
　　　　社稷
壇舊在嘉會門内今徙於城西一里小昭慶寺側基瀕
　湖間圯於水於咸淳四年安撫潜説友築壇壝而新
　之創齋宇庖屋等凡九楹周以石垣且甓路
　　　　文
　記文(知仁和縣郭應酉撰重建壇記皇上涖祚之五/年冬制詔今户部侍郎潜公為京兆尹始謁羣)
　(望又會中春有事于社稷禮成顧謂僚吏曰吾聞夫/元祐間文忠蘇公守兹土敬共明神上祝致告有北)
　(墉答隂之義當時規置凖古㮣可想見兹其處乎吏/白壇舊在嘉會門内邦志逸所徙嵗月意時紹興駐)
　(蹕初也公喟然曰今視昔宜愈益隆重顧藩㧞埒荒/宜木秃缺環視梵宫卓犖若有矜色先生示本之意)
　(隐矣其何以圭表四方于是戒有司庀其役仍舊貫/為壇五壇皆三成各有壝風雨雷參焉不書尊社稷)
　(也北為齋廬五楹更衣牲庖門序垣甃百用俱修越/秋禩執事者更貌易觀陟降齊愉謂是不可無紀則)
　(以属其從事郭應酉會以省覲去亾何辱用赤令拜/堂下公命之不寘乃弗敢辭按古者天子有大社王)
　(社諸侯有國社侯社大社為天下報功王社為京師/報功京師天子所自治之國也侯國則各以其分土)
　(蕃我王室嬴氏墟侯社為郡三十六京師為内史先/王之典盡廢漢興都關中立漢社稷而又為公社猶)
　(有王社之遺意焉光武建大社稷於雒陽始命州縣/皆置太守令長侍祠自是先王為京師報功之禮始)
　(寄之典京師者而實古王社也且古所謂報功非曰/相我穡事而巳灾而類征而宜帥師而受脤㒺不徼)
　(福于神我聖朝南渡百年根本安固属者凶人産釁/謀夫靡臧㡬使載芟良耜之頌不奏于豳今邦國都)
　(鄙下至二十五家之聚尚有爾土厥有幹有年于兹/邑壤耋衢稚飽嬉以歌關門積用大穰雖水旱無所)
　(患位育固存乎人夫亦惟神之丕况而美報之道蔑/以超于郡國反不逮焉丘之□猶知殫出畢作一封)
　(人之事長吏莫之克祗則我之先皇帝與其時社稷/臣再胙九土何其厪且勩也盖昔者公辨姦最早卒)
　(至燎原重感夫社稷之靈䕃民罔極故汲汲焉急人/所緩如此始公既釋奠于先聖先師顧視黌舍旁風)
　(上雨則亟命葺之與是役也實相先後凡皆政之大/本是以冄期之間百爾施置靡不千祀其利疏三河)
　(六井以蘇湫底治矼梁二百餘所拓湖岸千餘文墊/隘用亨代民賦為緡錢九十萬有竒特未歇也官無)
　(欹署吏禄以時軍食化殫為饒廩囷槥亡務使人人/獲其所厥施無筭校其贏猶能為公家儲酤本凡五)
　(百萬緡償少府錢又什二焉夫以國常弛征市不籠/貨禹甸周原漢上腴之殖非有加也亦惟今朝廷治)
　(平溉其根不抑耗其實而公之治又一本于誠學盖/與造化之功用二氣之良能流行于兩間鈞一真實)
　(無妄之理故能使人順頼其徳若非土不立非榖不/生是則公之有功于京師固與社稷同其大噫社稷)
　(之為大也豈若彼幻教詭詞飛竒鈎貨者之誑而今/小大庶邦皆有社稷往往此之不為顧彼之久行抑)
　(惑矣應酉丕式見徳亦既敬/止乃諗于公以書之牲石云)
錢塘縣
　在縣西
仁和縣
　在舊治之西北
餘杭縣
　舊在縣西南二里於景徳三年立後徙於縣西門外
　　五十歩溪塘之北
臨安縣
　在縣西南一里於寳祐四年令王橚重修
於潜縣
　在縣西百歩瑞應坊内於政和二年令韓瓘修
富陽縣
　在縣西一里二百歩
　記文(陳震撰百里地眡子男得與徹侯通祀社稷有/土有民必相原隰立壇壝示民以本春秋以祈)
　(以報齊齊其敬神依人而行故物無疵癘嵗月平康/上矣富春距縣廨一里二百歩舊有社稷壇四面平)
　(埜縣令吕公昭亮始作亭繞以墻先是里正掌之漫/無訾省旁穴土而版築之覆以茨弗克禦霖潦輙圯)
　(牧蓄得以為囿祭之日往遇雨則執事于亭下亭湫/隘薦祼興俯不度類亡具甚縣大且劇吏撥煩不給)
　(嵗時熟眎漫為故常民㤀其本始不可以訓祀滋不/䖍神㒺時歆嵗仍不登乃丙子夏六月滛潦至垣復)
　(于土壇則盡夷水既退今令曽公至祠下顧瞻愓息/属僚佐曰古者犧牲既成粢盛既潔祭祀以時然有)
　(旱乾水溢則咎社稷今反是凶年將誰尤亟其新之/則吾民未可以勞于以剔冗蠧會贏餘經工度土相)
　(方辨位列為壇陛如禮若風雷雨附其壇于旁甃以/甎主以石不屋所以受氣也周匝以垣悉瓦之齊明)
　(之日省牲之夕風雨不可無盖障會邑人更里祠給/公帑竭其財規為屋廣狹中度宏敞軒豁巍然中峙)
　(向之亭化而為門旁達大逵表以外門掲以扁榜回/環周宻極其崇嚴洞洞屬屬如神在焉凡役于公者)
　(紿庸市于私者如其賈民不知有役也越十月甲子/告成邑之耆耋雜然来觀相與曰吾儔疇昔所見不)
　(稱豈知善人之本于是乎在哉其自今兹是禱是祠/嵗無灾沴家有積倉舍是焉依始公之至適嵗五月)
　(輸賦亟甚請於州緩之既行施及旁縣方民病于溺/具舟檝載糗粻損米之價官償其值籍水潦之田上)
　(其簿得蠲稅為石者五千有竒大興學校之廢闕簡/民之秀者而自教之户乏藏鏹官質其物不入息修)
　(民義役之法俾勿壊又為之道溝術繕津梁邑之西/有橋最大冞年㡬頽公勸富室易之佐其費不以属)
　(吏人用不擾東走京事濵江多險且泥淖犖負載惴/慄盡䕶以石欄砌之得以無恐未及期利民之事悉)
　(舉其大者社稷之相繋民事又大公方志于民其修/廢也固宜噫其知本矣推是以往庇民事業當又益)
　(大豈直一邑而已哉公名治鳳字君輝晉江人大丞/相魯宣靖公之孫今宫賔樞相之弟其源流有自云)
新城縣
　在縣西半里
鹽官縣
　舊在縣北二里今徙於縣北一里半於政和二年令
　　歐陽珣修築
　記文(歐陽珣記古者建國設都先立社稷其意以謂/民非穀不食穀非土不生立其五土五穀之神)
　(而祀之示不㤀本也考之成周司徒宗伯之官或設/其壝或掌其禮其事可謂至詳而臨祀之時令執事)
　(者又有封人之職故每嵗春秋祈報俎豆一設神必/顧歆豐年之屢盖出于此仰惟我國家自掃除妖氛)
　(長民之官皆得修社稷之祀肆及生人聰明睿知灼/見遐邇尚慮海邦山邑小大之吏務在于簿書期會)
　(㒺知嚴祀以稱吾重本事神之意故乃者制詔書増/崇社稷之制列之為圖以頒焉鹽官雖窮隘僻左而)
　(舊壇具存荒穢不治今詔下之日鳩工度材即其舊/而新之社壇居其左稷壇居其右就社稷之左右别)
　(為壇祀雷雨風師則用之而又設燎壇于其東建齋/㕔于其北直北為一門自門之左右皆立垣墉以為)
　(衛居無事時則扄其門而鑰之前祭之日執事者造/而啓焉其它陛級之數廣狭之度悉按圖而為之稽)
　(諸禮經若合符契自是嵗時獻薦之吏升降俯仰莫/不祗肅嗚呼韙哉夫先王之典禮莫重于祭祀而祭)
　(祀之所先莫重于社稷且社稷壇壝苟簡于數千百/年而繕修于今日豈非典禮之行自有時耶當明天)
　(子承治定之餘慨然以禮文為意故其制作/有及于此古人云禮莫大于聖王斯言信哉)
昌化縣
　在縣東一百五十歩
　
　
　
　
　
　
　
　咸淳臨安志卷十八
欽定四庫全書
　咸淳臨安志卷十九　　　宋　潜説友　撰
疆域四
　　　　廂界
在城九廂
　宫城廂
　　東至嘉會門接禁城角
　　西至中軍小寨門接連右四廂界
　　南至八盤嶺接連左一南廂界
　　北至便門鋪軍廵鋪城角
　左一南廂
　　東自大隐坊玊仙堂接左一北廂呉山新鋪
　　西自架子營至錢湖門以北接左一北廂祝大夫
　　　鋪
　　南自小紅門子至青平山鋪接連右一廂州門上
　　　鋪
　　北自龍舌頭西塔兒頭接左一北廂西一鋪
　左一北廂
　　東至市西坊及御街係壩西鋪接連左二廂界
　　西至豐豫門竹園新鋪接連左三廂界
　　南至朝天門城基係吴山新鋪接連右一廂界
　　北至清波門㳂城一帶係祝大夫鋪接連左一南
　　　廂界
　左二廂
　　東自市西坊以北及御街一帶直至觀橋中心為
　　　界
　　西自小新莊橋東岸直至三橋子河中心為界
　　南自三橋子中心直至市西坊為界
　　北自觀橋中心以北直至三橋子為界
　左三廂
　　東自三橋西堍轉北㳂河直至結縳橋豆腐巷口
　　　接連左二廂界
　　西至涌金門軍廵鋪以北㳂城直至餘杭門頭
　　南至三橋西堍以西直至涌金門軍廵鋪前河中
　　　心接連左一北廂界
　　北至弔橋中心接連右二廂界
　右一廂
　　東至薦橋接連連右四廂
　　西至上生寺接連左一南廂
　　南至和寧門
　　北至朝天門城接連右二廂
　右二廂
　　東至古城基接連右三廂界
　　西至南御街中心接連左一北廂左二廂界
　　南至朝天門接連右一廂界
　　北至弔橋堍下接連右三廂界
　右三廂
　　東至崇新門以北㳂城一帶直至艮山門
　　西至薦橋堍以北直至葛家橋
　　南至薦橋中心直至崇新門接連右四廂界
　　北至艮山門以西直至天宗門接連右二廂界
　右四廂
　　東至南禁城角接連右一廂界
　　西至望仙橋中心接連右一廂界
　　南至中軍小寨門接連宫城廂界
　　北至薦橋中心接連右三廂界
　　　㨿今國朝會要載紹興二十六年閏十月十七
　　　日守臣榮薿言本府城内雖有兵官七員分廂
　　　領事而兵官多昧文法狥私容情乞照城外亦
　　　置左右廂官兩員以京朝官親民資序人充所
　　　有兵官乞減罷三員存留四員止令分地廵警
　　　從之眀年六月侍御史周方崇言其不便請行
　　　廢罷其城内詞訟令本府自行理㫁自是分廂
　　　置兵官如故從吏部注大小使臣
城南北左右廂
　城南左廂公事所在嘉會門外洋泮橋東
　　東至錢塘江
　　西至新禁城
　　南至鐵井欄
　　北至艮山門
　城北右廂公事所在餘杭門外江漲橋東
　　東至東新橋
　　西至餘杭西
　　南至慈雲嶺
　　北至北新橋
　　　紹興十一年五月十日守臣俞俟奏請府城之
　　　外南北相距三十里人煙繁盛各比一邑乞於
　　　江漲橋新江置城南北左右廂差親民資序京
　　　朝官主管本廂公事杖六十以下罪聼决今奉
　　　㫖依此建置之始也至于紹興二十六年閏十
　　　月十七日用守臣榮薿之請城内亦置左右廂
　　　而城南北遂至闕官未幾又因侍御史周方崇
　　　之請廢罷在城兩廂其城南北如故詳見在城
　　　廂
城外四壁
　東壁
　　東至螺螄橋接連茶槽橋界土門鋪地分
　　西至崇新門外南北兩新禁城為界
　　南至衆惠橋接連南壁清水閘鋪地分
　　北至無星橋接連仁和尉司界
　南壁
　　東至磨刀坑沿江至中教場北為界
　　西至雙塔兒姥嶺子嘉會門北候潮門為界
　　南至磨刀坑至雙塔兒寨門中心為界
　　北至衆惠橋北以下直至江塘茶槽為界
　西壁
　　東至慈雲嶺接連城南廂界
　　　西至恵因橋接連錢塘尉司界
　　南至雙塔兒中接連城南廂界
　　北至錢塘門水溝接連錢塘尉司界
　北壁
　　東至東新橋一帶為界
　　西至餘杭西一帶為界
　　南至餘杭門九曲角子門南城下為界
　　北至北新橋趙府上船亭髙橋為界
　　　右東南壁公事𨽻城南廂西北壁公事𨽻城北
　　　廂其警捕之事則本府差總轄任之
城東西廂
　城東廂都廵檢使司在崇新門外馬婆舊鋪
　　東至螺螄橋
　　西至新禁城
　　南至候潮門
　　北至保徳門
　城西廂都廵檢使司在錢糧司嶺上
　　東至慈雲嶺頂接連城南廂界
　　西至惠因橋接連錢塘尉司界
　　南至雙塔兒寨前接連城南廂界
　　北至錢塘門真珠河水口接連錢塘尉司界
　　　右係乾道三年四月二十日臣僚奏請城東西
　　　戸口繁夥警邏稀踈(時城西閔將仕家/被刼遂有此奏)乞置廵
　　　檢使二員措置盗賊仍各差軍兵從之其地分
　　　東𨽻南廂西𨽻北廂
在城兩縣界分
　錢塘縣
　　南城界　　　　　西城界
　　温泉界　　　　　中路南上分界
　　中路南下分界　　中路北界
　　外河界　　　　　内界
　　西湖門南界　　　西湖門北界
　　三教門　　　　　吳山北
　　西一界　　　　　西二界
　　東一界　　　　　東二界
　　東西一下分界　　浄因寺界
　　三橋南界　　　　三橋北界
　　壩北界　　　　　開道坊界
　　中棚界　　　　　井亭橋北界
　　橋南界　　　　　橋北界
　　後杭界　　　　　木子東界
　　木子西界　　　　西莊界
　仁和縣
　　中濠南界　　　　衆安東界
　　小新營界　　　　東營界
　　妙慈界　　　　　沙河東界
　　壩東界　　　　　中濠北界
　　永新橋界　　　　仁和界
　　西營界
城外兩縣界分
　錢塘縣
　　餘杭門界在縣北至縣一里半
　　錢塘門界在縣西至縣半里
　　豐豫門界在縣南至縣三里半
　　錢湖門界在縣南至縣四里半
　　嘉會門界在縣南至縣一十三里
　　候潮門界在縣南至縣一十二里
　仁和
　　外海塘界在縣東南去縣一十四里
　　教場界在縣南去縣一十二里
　　教場南界在縣南去縣一十三里
　　教場北界在縣東南去縣一十里
　　外沙南界在縣南去縣九里
　　外沙北界在縣東南去縣八里
　　候潮門界在縣南去縣二十三里
　　保徳門界在縣東去縣五里
　　　　坊巷
府城
　在一南廂
　　大隠坊(都酒務西新房廊巷口相對/徽宗朝處士徐奭居此因名)
　　安榮坊(泰和坊/相對)
　　懐慶坊(祕書省/相對)
　　和豐坊(天井坊/相對)
　　　　巳上並在清和坊内南首一帶
　左一北廂
　　吳山坊(俗呼吳/山井巷)
　　清河坊(宗陽宫/御路對)
　　融和坊(俗呼灌/肺嶺巷)
　　新街(融和/坊北)
　　太平坊(通和坊/相對)
　　市南坊(太平坊北俗/呼巾子坊)
　　市西坊(俗呼壩頭又曰三/橋街今為市曺)
　　　　已上並在南御街西首一帶
　　南新街(清河坊裏/御史臺對)
　　康裕坊(御史臺西俗/呼八作司巷)
　　後市街(吴山北/坊相對)
　　吴山北坊(後市/街對)
　　泰和坊(安榮坊相對俗/呼糯米倉巷)
　　天井坊(天井巷舊名通浙/坊稍西為龍舌頭)
　　中和坊(樓店務巷舊/名浄因坊)
　　仁美坊(俗呼石板巷在/通判北㕔東)
　　近民坊(府治東由左司/理院前出河下)
　　流福坊(府治/前西)
　　豐豫坊(凌家橋西府/學在此坊内)
　　美化坊(府學西/入巷)
　左二廂
　　修義坊(市西坊北俗/呼菱椒巷)
　　富樂坊(修義坊北俗/呼賣馬巷)
　　衆樂坊(富樂坊北俗/呼虎跑泉巷)
　　教睦坊(銀甕中酒庫南/俗呼狗兒山巷)
　　積善坊(銀甕中酒庫北/俗呼上百戯巷)
　　秀義坊(積善坊北俗/呼下百戯巷)
　　夀安坊(羲和坊對/俗呼官巷)
　　修文坊(官巷北即舊/將作監巷)
　　里仁坊(修文坊北俗/呼陶家巷)
　　保信坊(里仁坊北俗/呼剪刀股巷)
　　定民坊(戒民坊相對/俗呼中棚巷)
　　睦親坊(定民坊相對/俗呼宗學巷)
　　純禮坊(俗呼後/洋街巷)
　　保和坊(安國坊相對/俗呼磚街巷)
　　報恩坊(保和坊北/俗呼觀巷)
　　　　巳上並在北御街西首一帶
　　福徳坊(保和坊内於咸/淳元年居民建)
　　招賢坊(舊在仁/和縣巷)
　　登省坊(仁和縣前於咸淳五年/知縣郭應酉買民地立)
　左三廂
　　欽善坊(井亭橋南俗/呼聞扇子巷)
　　甘泉坊(相國井巷口/與井亭橋對)
　　清風坊(莊文府南俗/呼活水巷)
　　清和坊(洪福橋西楊/和王府巷)
　　興慶坊(結縳橋相對/俗呼前洋街)
　　徳化坊(舊係木子巷今在/對岸潘閬巷口)
　　市民坊(錢塘/縣前)
　　平易坊(錢塘/縣前)
　右一廂
　　孝仁坊(和寧門/外西)
　　登平坊(和寧門/外東)
　　夀域坊(太廟南俗呼/糧料院巷)
　　天慶坊(天慶觀巷在/宰執府北)
　　保民坊(天慶坊北/俗呼廟巷)
　　長慶坊(保民坊對俗/呼糍糰巷)
　　懐信坊(朝天門裏西/入忠清廟路)
　　　　己上並在南御街東西
　　新開坊(朝天門外清/平坊内轉東)
　　常慶坊(都稅務南俗/呼柴垜橋巷)
　　富樂坊(薦橋/西)
　右二廂
　　清平坊(朝天門外面南/俗呼沙皮巷)
　　通和坊(太平坊對俗/呼金波橋巷)
　　賢福坊(市西坊對俗/呼壩東巷)
　　蘭陵坊(賢福坊北/俗呼水巷)
　　羲和坊(夀安坊對俗/呼炭橋巷)
　　武志坊(羲和坊北俗呼/李博士橋巷)
　　戒民坊(定民坊相對俗呼/棚橋巷今為市曺)
　　新安坊(純禮坊對俗/呼鵝鴨橋巷)
　　延定坊(戒民坊北俗/呼新樓橋巷)
　　安國坊(保和坊相對/俗呼北橋巷)
　　懐逺坊(安國坊北俗/呼軍頭司巷)
　　普寧坊(觀橋北俗呼/清逺橋巷)
　　　　巳上並在北御街東首一帶
　　同徳坊(祥符寺西俗呼燈/心巷在南御街北)
　　嘉新坊(北酒庫東面北/俗呼七郎堂巷)
　　教欽坊(北酒庫東面南/俗呼竹竿巷)
　　新開南巷(薦橋富/樂坊對)
　　新開北巷(日新/橋東)
　右三廂
　　東巷坊
　　西巷坊(並在薦橋東面南/俗呼上中沙巷)
　　豐禾坊(崇新門内舊面西於咸淳三年建當/今上皇后家廟宅第遂移稍東面南)
　　善履坊(芳潤/橋東)
　　興徳坊(盬橋下/西堍)
　　昌樂坊(蒲橋/東)
　右四廂
　　興禮坊(舊對清河坊係咸淳四年建今宗陽宫闢/為上御路遂移入内宫牆之東属右四廂)
　　　(界/)
　　寧海坊(薦橋東/面北)
　　　故老云城内舊有坊號久廢未立如羅漢洞巷
　　　口則曰美俗坊金文橋下涌金門路則曰會昌
　　　坊洪橋楊府巷口則曰紫雲坊鞔鼓橋癸辛街
　　　巷口則曰從訓坊馬家橋西巷口則曰孝慈坊
　　　洗麩橋下南岸口則曰通寳坊洗麩橋下北岸
　　　口則曰豐財坊通寳豐財為有左藏庫
　城南左廂
　　狀元坊(皃門鋪前於嘉定七年/為武舉狀元劉必萬立)
　　美政坊(本廂/前)
　城北右廂
　　狀元坊(北新橋南於端平二年/為武舉狀元朱熠立)
　　轉運司試院路(江漲/橋北)
　城西廂
　　狀元坊(赤山路口所立/坊與兒門同)
　城東廂
　　富安坊(新開/門外)
諸縣
　餘杭縣
　　宣化坊(鑑亭直/入縣治)　　眉夀坊
　　近民坊　　　　　登槐坊(何樞/宻府)
　　製錦坊　　　　　擢秀坊
　　興賢坊(入縣/學)　　　和豐坊
　　泰亨坊　　　　　攀麟坊
　　梯雲坊　　　　　積慶坊
　　市司坊　　　　　桂枝坊
　　親仁坊　　　　　安富坊
　　瞻雲坊　　　　　香泉坊
　　聫桂坊　　　　　徳信坊
　　仁夀坊　　　　　集福坊
　　慶樂坊　　　　　積善坊
　臨安縣
　　近民坊(舊名製/錦坊)　　晝錦坊(舊名安/仁坊)
　　叢桂坊(舊名餘/慶坊)　　立禮坊(舊名石/鑑坊)
　　修義坊(舊名篤/信坊)　　竹林坊
　　平政坊　　　　　西市坊
　　通津坊　　　　　仁夀坊
　　景定坊　　　　　成化坊
　　表忠坊　　　　　崇道坊
　　省元坊
　於潜縣
　　近民坊　　　　　貳宰坊
　　松鸞坊　　　　　　豐儲坊
　　桂枝坊(為橘山李公昆仲/建今改名叢桂)
　　三秀坊(為洪公咨夔及趙汝/遢阮軫同登科建)
　　熙春坊　　　　　　闤闠坊
　　致和坊　　　　　　應元坊
　　麗華坊　　　　　　迎祥坊
　　攀龍坊　　　　　　慶雲坊
　　雲壑坊
　富陽縣
　　遷善坊　　　　　　新亭坊
　　崇徳坊　　　　　　積善坊
　　仁徳坊　　　　　　崇義坊
　　臨江坊　　　　　　開化坊
　　来蘇坊　　　　　　永昌坊
　　興仁坊　　　　　　擢桂坊
　　問津坊
　新城縣
　　樂山坊　　　　　　智水坊
　　閲禮坊　　　　　　義夫坊
　鹽官縣
　　節義坊　　　　　　安化坊(安化郡王/王公稟宅)
　　忠孝坊(侍郎楊公/由義宅)　　狀元坊(張公九/成宅)
　　亞魁坊(凌公景/夏宅)　　　墨卿坊
　　仁賢坊　　　　　　信義坊
　　宣化坊　　　　　　曵裾坊
　昌化縣
　　登龍坊(以章槱始/登第建)　　渡虎坊
　　　　市(行團瓦/子附)
藥市(在炭橋今羲和/坊内芳潤橋)
花市(在夀安坊内/俗呼官巷)
珠子市(舊在融和坊北至市/南坊今或在官巷)
米市(在餘杭門外崇/果院黒橋頭)
肉市(在大瓦今壩/北修義坊内)
菜市(在崇新門外南北土門及/東青門外壩子橋等處)
鮮魚行(候潮/門外)
魚行(餘杭門外/水氷橋頭)
南猪行(候潮/門外)
北猪行(在州北/打猪巷)
布行(在便門外/横河頭)
蠏行(在崇新門/外南土門)
花團(在城南今冠巷口與/錢塘門裡亦有之)
青果團(在候潮門/裏泥路上)
柑子團(在後/市街)
鮝團(在便門外渾水閘/頭亦名南海行)
書房(在橋/園亭)
　　　巳上團市皆四方物貨所聚姑載其大畧餘不
　　　悉書
南瓦(在清冷橋西/有熈春樓)
中瓦(在市南坊北及咸淳/六年更剏三元樓)
大瓦(在市西坊内之北嘗扁/為上瓦子亦名西瓦)
北瓦(在衆安橋之南亦/名下瓦有羊棚樓)
蒲橋瓦(在蒲橋之東亦名/東瓦今廢為民居)
便門瓦(在便門/外北)
候潮門瓦(在候潮/門外北)
小堰門外瓦(在保安/門外東)
新門瓦(又名四通舘瓦/在新開門外南)
薦橋門瓦(在崇新門外/章家橋南)
菜市瓦(在東青門外/菜市橋南)
錢湖門瓦(在錢湖門外省馬院/前僅存勾欄一所)
赤山瓦(在歩司後軍寨/前今惟存勾欄)
行春橋瓦(在東行春/橋之側)
北郭瓦(在餘杭門外北郭税務北/又名大通店今惟存勾欄)
米市橋瓦(在米市橋下/今惟存勾欄)
舊瓦(在石牌頭北/麻線巷内)
　　　已上瓦子盖取聚則瓦合散則瓦解之義故老
　　　云當紹興和議後楊和王為殿前都指揮使以
　　　軍士多西北人故於諸軍寨左右營剏瓦舍招
　　　集伎樂以為暇日娱戯之地其後修内司又於
　　　城中建五瓦以處游藝今其屋在城外者多𨽻
　　　殿前司城中者𨽻修内司
錢塘縣
　浙江市(去縣十/一里)
　北郭市(去縣/二里)
　江漲橋鎮市(去縣/八里)
　湖州市(去縣/五里)
　西溪市(去縣二/十五里)
　赤山市(去縣/十里)
　龍山市(去縣十/五里)
　安谿市(去縣五/十五里)
　半道紅市(去縣/四里)
仁和縣
　江漲橋頭市(在餘杭門外/去縣七里)
　范浦鎮市(在艮山門外/去縣四里)
　湯村鎮市(在安仁東鄉去/縣四十一里)
　北土門市(在東青門外/去縣三里)
　南土門市(在崇新門外/去縣四里)
　臨平鎮市(去縣五/十七里)
餘杭縣
　縣市(在舊縣西百歩周/二里漢令陳渾置)
　石瀬市(在縣東北/三十里)
臨安縣
　東市(在郭/内)
　西市(在縣西/一里)
富陽縣
　縣市(舊在縣西一里二百歩其地湫隘唐萬嵗登封/元年縣令李濬徙于西北隅一百歩周囬二里)
　　(五十歩今移于西/門外莧浦大橋東)
新城縣
　縣市(在縣西一里周/二百四十歩)
鹽官縣
　縣市(在縣西北百歩唐正觀四年置開元十年/令路宣逺徙于縣西南二百五十歩)
　長安市(在縣西北/二十五里)
　硤石市(在縣東北/六十里)
昌化縣
　縣市(在縣西南/百三十歩)
　
　
　
　
　
　
　
　咸淳臨安志卷十九
欽定四庫全書
　咸淳臨安志卷二十　　　宋　潜說友　撰
疆域五
　　　　諸鎮
江漲橋鎮
　在府之北一十八里
臨平鎮
　在府之東四十五里
范浦鎮
　在府之東南二里
湯村鎮
　在府之東三十里本仁和鎮(今廢/)
　　　右𨽻仁和縣
曺溪鎮
　在縣北二十五里
餘杭鎮
　在溪南(今廢/)
浣坎鎮
　在縣西一十五里
　　　右𨽻餘杭縣
東安鎮
　在縣西一百歩
南新鎮
　在縣西五十里於熙寧五年改南新縣為鎮(今廢/)
　　　右𨽻新城縣
長安鎮
　在縣西北二十里
鹽官鎮
　在縣西一百歩唐會昌三年置(今廢/)
　　　右𨽻鹽官縣
　　　　鄉里
錢塘縣管十三鄉(太平寰宇記云舊二/十五鄉至國初十鄉)
　履泰南鄉管里三
　　放馬　烟脂　皇妃
　履泰北鄉管里六
　　黄山　石塘　掃箒　西堰　師姑　青枝
　惠民鄉管里六
　　夾城　柴場　羊角　乳䑓　馬城　印墓
　調露鄉管里六
　　臨潭　三堆　板橋　狗葬　潘塘　駱家
　靈芝鄉管里五
　　梁渚　笋山　前梁　後梁　胡林
　孝女南鄉管里四
　　長平　横樂　楊山　奉口
　孝女北鄉管里五
　　安溪　菉豆　下墟　上墟　雙牌
　崇化鄉管里六
　　方山　篠山　百歩　長秋　蔣村　上涇
　欽賢鄉管里六
　　涇山　西溪　韓家　篠弄　東木　上歩
　定山南鄉管里四
　　沙蕩　胡歩　滕村　分金
　定山北鄉管里四
　　排山　徐村　牛坊　南蕩
　長夀鄉管里四
　　淡竹　大斗　凌溪　白昇
　安吉鄉管里三
　　楊村　社井　轉塘
仁和縣管十一鄉
　芳林鄉管里五
　　南城　北城　芳林　桐江　會安
　肇元鄉管里四
　　募善　永和　長興　昇平
　大雲鄉管里四
　　永泰　葛墅　仲墅　華墅
　豐年鄉管里四
　　長夀　五杭　博陸　前荘
　長樂鄉管里五
　　赭山　長洲　金浦　崇仁　清河
　安仁東鄉管里三
　　仁和　望江　芳梅
　安仁西鄉管里四
　　永仁　白石　曲江　常熟
　太平鄉管里四
　　華林　石塘　永安　太平
　廉徳鄉管里四
　　上明　永樂　豐和　新安
　永和鄉管里四
　　華嚴　保林　平湖　義和
　臨江鄉管里三
　　曲江　海門　望潮
餘杭縣管八鄉(太平寰宇記/舊十四鄉)
　安樂鄉管里一
　　居賢
　欽徳鄉管里一
　　鳳亭
　招徳鄉管里一
　　由拳
　同化鄉管里一
　　仙宅
　孝行鄉管里一
　　進賢
　常熟鄉管里一
　　福安
　長安鄉管里一
　　永泰
　止戈鄉管里二
　　安仁　脩義
臨安縣管二十二鄉(太平寰宇記云/舊有二十六鄉)
　衣錦南鄉管里五
　　臨水　安正　宣明　碧落　勲貴
　福昌鄉管里五
　　見賢　積善　自省　思齊　智過
　衣錦北鄉管里四
　　上林　義成　新溪　髙陽
　孝感鄉管里五
　　依仁　躬平　忠信　遷善　唯孝
　臨安鄉管里五
　　石□　髙行　茒山　安業　祥龍
　靈鳳鄉管里五
　　敬遜　推畔　道敬　太平　承唐
　鳳亭鄉管里五
　　祥烟　昭仁　景仁　瑞麥　鳳亭
　徳義鄉管里五
　　勒山　證祥　昭明　至道　新興
　新安鄉管里五
　　靈溪　光被　石錫　祐山　克遜
　金岫鄉管里五
　　懐恩　唐賢　髙行　崇信　志孝
　興化鄉管里五
　　懐音　興國　歸唐　唐興　祥風
　永寧鄉管里五
　　石門　西静　上泉　通徳　天目
　髙陸鄉管里五
　　猷溪　新安　開福　清泉　知仁
　神龍鄉管里五
　　大林　石室　龍墟　教義　永樂
　慶仙鄉管里五
　　垂流(一作𣲖/)　硖里　長夀　郭賢　慶仙
　國昌鄉管里五
　　上永　開善　清化　福昌　亭雲
　慶雲鄉管里五
　　黄嵗　鼓腹　撃壤　光被　和平
　大雲鄉管里五
　　嵑山　大儀　千載　永安　永和
　天目鄉(舊名/順化)管里一
　　招賢
　平東鄉管里三
　　仙溪　安和　上雲
　平西鄉管里二
　　白石　上平
　鳳翥鄉管里三
　　西隐　崇敬　黄峴
於潜縣管六鄉
　惟新鄉管里十二
　　歸教　新安　文桂　寳城　山鶴　上雲
　　嘉慶　嘉祥　千秋　奉徳　靈林　恭順
　嘉徳鄉管里八
　　甘液　西霞　遵化　擇善　遵遜　遵教
　　遵徳　遵義
　波亭鄉管里八
　　黄山　樂齊　清渚　新豐　還風　中興
　　歸仁　逺固
　豐國鄉管里十二
　　集賢　積善　崇仁　依仁　唐谷　還樸
　　昭訓　豐仁　唐城　落雲　安樂　義亭
　潜川鄉管里八
　　上源　太平　塘湖　永昌　樂平　藍田
　　唐昌　保宇
　長安鄉管里七
　　豐信　安昌　居義　印渚　大象　金谷
　　崇化
富陽縣管十鄉
　富春鄉(舊名明/堂鄉)管里二
　　貴樂　春明
　仙山鄉管里三
　　安仁(舊名/安吉)長夀　日昇
　慈孝鄉管里四
　　靈泉　開化　崇愛　臨湖
　豐義鄉管里三
　　惠愛　循雉　祥風
　臨江鄉管里三
　　感化　屠山　㸔潮
　惠政鄉管里三
　　儀鳳　慶善　慶䕶
　長夀鄉管里三
　　大元　望仙　江隂
　詠歌鄉管里二
　　麗景　靈峰
　永豐鄉管里二
　　楊漲　永寧
　義安鄉管里二
　　善政　棲鶴
新城縣管十二鄉(舊管八鄉後併南/新縣四鄉入焉)
　祥禽鄉(唐貞觀中有白/雀見因以為名)管里五
　　白雀　遊藝　旌徳　依化　感化
　折桂鄉(舊名龍翔鄉今嘉祐中許/廣淵登第邑人因以為名)管里五
　　光化　永嘉　折桂　大臻　西嘉
　七賢鄉(晉咸和中樵者入山見七仙客/坐石圍棋表奏于當朝改今名)管里四
　　新城　招賢　永仙　盡忠
　永昌鄉(舊名唐昌至/國朝改今名)管里三
　　芝秀　歸徳　安業
　新登鄉(舊名新城避梁/朝諱改今名)管里五
　　正素　翊賛　待賢　永定　常樂
　太平鄉管里五
　　髙沙　永清　永安　招徳　人至
　昌東鄉(舊名昌徳與鳳翦為八鄉正明五年既割鳳/翦鄉𨽻安國縣因分昌徳為昌東昌西復為)
　(八/鄉)管里四
　　昌徳　葛泉　永淳　宣徳
　昌西鄉管里三
　　仁義　永訓　松溪
　　　　右號下八鄉
　新安鄉管里二
　　昕慈　景山
　寧善鄉管里二
　　昭明　開元
　南新鄉管里二
　　業安　積善
　廣陵鄉管里二
　　石義　湘溪
　　　　右號上四鄉舊𨽻南新縣至熈寧五年併新
　　　　城為十二鄉
鹽官縣管六鄉
　時和鄉管里十
　　安義　積善　臨門　興平　香花　往義
　　奉訓　社陂　連堆　返哺
　昌亭鄉管里十
　　賢隐　守義　徳政　孝義　義亭　克遜
　　順孫　郁義　鳳栖　正和
　元吉東鄉管里八
　　乾福　正幹　靈光　節義　牧化　来蘇
　　撃壤　鼓腹
　元吉西鄉管里七
　　處仁　時和　招福　會山　靈昌　萬夀
　　長寧
　靈泉鄉管里五
　　嘉慶　修義　承休　樂正　金牛
　長平鄉管里五
　　擇善　清平　慶善　保家　新安
昌化縣管四鄉一村(太平寰宇記載/舊有十三鄉)
　永豐鄉管里十二
　　道義　肅清　懐惠　降化　待賔　扶養
　　金山　唐福　湯山　安樂　唐川　懐感
　玉山鄉管里十一
　　唐秀　平度　白山　百丈　塘詢　祠山
　　紫澗　上渡　隐居　習善　金城
　吴安鄉管里十一
　　會直　方圎　扶善　居貫　祗園　無為
　　鼓腹　刑清　撃壤　道泰　孝和
　金山鄉管里十四
　　孝順　泉山　臨池　至孝　上和　上願
　　来蘇　玉泉　沈山　安樂　朱鄉　豐樂
　　新義　孝和
　手穵(烏八/切)村管里二
　　鎮山　孝義
　
　
　
　
　
　
　
　
　
　
　咸淳臨安志卷二十
欽定四庫全書
　咸淳臨安志卷二十一　　宋　潜說友　撰
彊域六
　　　　橋道
府城(南自登平坊内石橋/起直至天宗水門)
　大河
　　登平橋(登平/坊内)
　　六部橋(舊稱都/亭驛橋)
　　黒橋(六部/橋北)
　　州橋(玉牒所/對巷)
　　安永橋(執政府前/大渠南)
　　下瓦後橋(又名衆/樂橋)
　　衆安橋(清湖至/此止)
　　清湖橋(八字橋西/至釣橋止)
　　黒橋(左藏/庫東)
　　左藏庫橋(左藏/庫前)
　　安濟橋(駙馬府/前西)
　　安福橋(安濟橋西通/太學前新街)
　　丁家橋(安福/橋西)
　　長生老人橋(霍史君/廟前)
　　錢塘縣橋(在縣前不/通舟楫)
　　大和橋(俗呼柴垜橋常/慶坊内東北)
　　薦橋(富樂/坊東)
　　豐樂橋(善履/坊東)
　　油蠟局橋(元名/新橋)
　　鹽橋(興徳/坊東)
　　蒲橋(塩橋東不/通舟楫)
　　咸淳倉橋(元名/東橋)
　　塌坊橋(御酒/庫東)
　　仙林寺橋(仙林/寺東)
　　西橋(平糴/倉北)
　　通濟橋(豐儲倉後葛家橋/東俗呼梅家橋)
　　葛家橋(豐儲/倉後)
　　小梅家橋(御酒/庫北)
　　田家普濟橋(通濟/橋北)
　　白洋池橋(白洋/池前)
　　方家橋
　小河(自内宗陽橋轉西由鍾公橋起至衆安橋轉至/觀橋又轉以北直至淳祐倉前接餘杭水門弔)
　　　(橋/止)
　　鍾公橋(通上下抱/劍營街)
　　清冷橋(南通沙皮巷/北通漆器墻)
　　熈春橋(南瓦熈/春樓前)
　　灌肺橋(融和坊/對入巷)
　　金波橋(通和/坊内)
　　普濟橋(金波/橋北)
　　巧兒橋(榮府㸔/街後)
　　寳祐橋(寳祐/坊内)
　　亨橋(五間/樓東)
　　平津橋(俗呼猫兒橋/賢福坊内)
　　舍人橋(平津/橋北)
　　永清橋(舍人/橋北)
　　水巷橋(蘭陵/坊内)
　　日新樓橋(水巷/橋北)
　　芳潤橋(羲和坊内/元名炭橋)
　　李博士橋(武志/坊内)
　　棚橋(新安/坊内)
　　新安橋(新安/坊内)
　　鵞鴨橋(元名北橋/安國坊内)
　　安國橋(懐逺/坊内)
　　軍頭司橋(延定/坊内)
　　觀橋(報恩坊北至御街上過此橋轉/西一直至新荘橋入萬壽觀)
　　貢院橋(禮部貢/院前)
　　潘葑庫橋(潘葑酒/庫前)
　　祥符橋(祥符/寺前)
　　小新莊橋(普寧/坊東)
　　清逺橋(普寧/坊東)
　　仁和倉橋(仁和縣/巷對)
　　萬嵗橋(仁和縣/巷北)
　　天水縣橋(六部架/閣庫前)
　　百萬倉橋(淳祐/倉前)
　　永新橋
　西河
　　　自斷河頭直北至衆安橋止
　　　自府治前橋由流福坊水路至惠遷橋止
　　　自涌金橋入俞家園鑷子橋至白蓮花橋止
　　　自八字橋西入清湖橋至北關餘杭水門止
　　普濟橋(㫁河頭五/聖廟後)
　　施家橋(龍翔/宫後)
　　侍郎橋(郎簡字叔廉王荆公有寄詩甚稱其賢以/工部侍郎致仕居此里人徳之遂以名橋)
　　三橋(西樓金文正/西酒庫北)
　　府衙前橋
　　流福橋(元名閘/兒橋)
　　樓店務橋(樓店/務前)
　　戒子橋(慈幼/局前)
　　定安橋(戒子/橋北)
　　凌家橋(豐豫/坊口)
　　徳夀橋(油車/巷口)
　　普安橋(運司/前)
　　渡子橋
　　永安橋(一名五聖廟橋/在度牒庫後)
　　如意橋(六房/院前)
　　臺官衙後橋
　　太常寺後小橋
　　惠遷橋(即舊金文橋界于西酒庫/惠遷井之間轉北入三橋)
　　涌金橋(介於涌金三/池之中有扁)
　　鑷子井橋(永安橋西鑷/子井東)
　　永安橋(俞家園張府後鑷子井湖/水由此注出六房院後)
　　石橋(六房院後不通舟楫湖/水由此注出曲阜橋)
　　紅蓮花橋
　　白蓮花橋(並在俞家園/不通舟楫)
　　將軍橋(三橋/北)
　　曲阜橋(韓府/前)
　　施水坊橋(井亭/橋南)
　　井亭橋(甘泉/坊東)
　　洪福橋(清和/坊東)
　　鞔鼓橋(洪福/橋北)
　　馬家橋(鞔鼔/橋北)
　　八字橋(舊名洗麩橋西/轉入清湖橋)
　　石灰橋(十官/宅前)
　　結縳橋(沂王/府前)
　　下瓦後橋(又名衆/樂橋)
　　衆安橋(清湖至/此止)
　　清湖橋(八字橋西/至釣橋止)
　　黒橋(左藏/庫東)
　　左藏庫橋(左藏/庫前)
　　安濟橋(駙馬府/前西)
　　安福橋(安濟橋西通/太學前新街)
　　丁家橋(安福/橋西)
　　長生老人橋(霍史君/廟前)
　　錢塘縣橋(在縣前不/通舟楫)
　　真珠河橋(一名白虎橋在錢塘門/裏跨真珠河不通舟楫)
　　紀家橋(國子/監前)
　　車橋(國子/監後)
　　青龍橋(車橋畔不/通舟楫)
　　長夀橋(茶場巷西元/名楊四姑橋)
　　新荘橋(萬夀/觀前)
　　車馬門橋(景靈宫車馬門/側不通舟楫)
　　師姑橋(鎮城/倉西)
　　中正橋(元名斜橋在/餘杭門裏)
　　釣橋(舊名便橋餘/杭水門前)
　城南左廂
　　進隆橋(皃門白/塔嶺下)
　　五聖廟橋(歩司左軍/歩一將前)
　　大慈橋(歩司左/軍東門)
　　崇寧橋
　　夏郎橋(皃門/裏)
　　楊婆橋(交木/場後)
　　李家橋(洋泮/橋東)
　　洋泮橋(城南/廟南)
　　紅橋(馬倉/巷内)
　　美政橋(城南/廂前)
　　南新橋(一名朱橋/雪醅庫東)
　　利渉橋(嘉會/門外)
　　上梁家橋(雪醅/庫巷)
　　下梁家橋(顔家/街樓)
　　跨浦橋(浙江/亭側)
　　渾水閘橋(便門外/鮝團前)
　　東横河橋(便門/外南)
　　外横河橋(便門外/布行)
　　蕭公橋(南外酒/庫前)
　　上泥橋(大郎/巷)
　　清水閘橋(南外酒/庫對)
　　衆惠橋(候潮門/外南)
　　下泥橋(䕶聖歩/軍南門)
　　上欏木橋(候潮門外直東/亦名普濟橋)
　　下欏木橋(䕶聖上教/場門東)
　　上洪橋(䕶聖白/旗寨東)
　　中教塲橋(䕶聖中教/塲門東)
　　柴市橋(䕶聖下教/塲門裏)
　　濟衆橋(盛家/衖東)
　　諸家橋(保安門外/竹車門南)
　　保安閘橋(諸家橋西/保安閘頭)
　　保安橋(保安水/門外)
　　昇仙橋(富景/園前)
　　南新草橋(富景/園東)
　　駱家橋(城東駱/家跳)
　　馬軍橋(駱家橋/西寨前)
　　歩軍橋(四版橋/東寨前)
　　四版橋(善應/寺北)
　　萬夀橋(一名吕公橋/四版橋西)
　　通利橋(景隆/觀西)
　　米市橋(通利/橋北)
　　五栁園橋(米市橋北/老兒營後)
　　福濟橋(一名席潭橋/五栁園北)
　　章家橋(崇新門/外直東)
　　淳祐橋(章家/橋北)
　　螺螄橋(崇新門外/拱聖營東)
　　普安橋(一名横河橋/小粉場前)
　　廣濟橋(普安/橋東)
　　安濟橋(蒲場巷軍/廵鋪前)
　　教塲門橋(逰奕教/塲門口)
　　報恩橋(東横河軍/廵鋪前)
　　蔡湖橋(螺螄橋/北蠏行)
　　遊奕寨橋(遊奕軍真/武廟後)
　　小蔡湖橋(安崇橋/南路上)
　　安榮橋(遊奕/橋北)
　　前軍橋(殿司前軍/雙寨門)
　　菜市橋(東青門/外直東)
　　太平橋(東青門外/選鋒軍東)
　　端平橋(太平/橋北)
　　十善橋
　　黄姑橋(並在東/青門外)
　　順應橋(元名壩子橋/艮山門外東)
　　無星橋(艮山門外仁/和尉司前)
　　駱駝橋(法明/寺前)
　　蠒橋(艮山門外/走馬塘)
　　龔家橋(仁和尉/司後)
　　韋家橋(沙河角頭/水陸寺北)
　　石斗門橋(走馬塘東石/斗門鋪前)
　　廣度橋(韋家/橋側)
　　木版橋(仁和縣/司側)
　　宋家橋(沙角/頭)
　　翁泰橋
　　馮家橋
　　章家橋
　　姚店橋
　　翁塔橋(並城東鄭/家園後)
　　麥莊橋(鄭家園後/麥莊廟前)
　　樟木廟橋(城東九里/松大路)
　　江家橋(樟木/廟前)
　　行人橋(城東盧家/雪窨南)
　　張娜兒橋(走馬塘/范家村)
　　新塘橋(姚斗/門鋪)
　　蔡家大橋(石斗門/鋪前)
　　蔡家小橋(城東蔡/家村)
　　姚馬四橋(髙塘灣/横塘路)
　　李家橋(鴨舍橋/大路)
　　鴨舍橋(城東官/園裏)
　　孫家橋(城東官/園裏北)
　　猪坊橋(城東官園/裏金家村)
　　資福橋(姚斗門鋪/屠家村)
　　小資福橋(屠家/村)
　　陸家橋(姚斗門東/南陸家村)
　　歐家橋(姚斗門沈/家塘口)
　　昇仙橋(姚斗門/南大路)
　　㸔經橋(㸔經/寺前)
　　范家橋
　　徐家橋
　　李家橋
　　伸家橋
　　陳家橋
　　普寧橋
　　杜家橋
　　錢下廟橋
　　姚家橋(並在城東胡/陳畈等䖏)
　　張家橋(五里塘/路口)
　　菩薩橋(張家/橋側)
　　殊勝橋(五里塘殊/勝寺前)
　　王家橋(五里塘/大路)
　　嚴家橋(五里塘行/人庵側)
　　鮑家橋(五里塘東/新橋側)
　　施家橋(五里/塘西)
　城北右廂
　　石函橋(一名西石頭橋錢塘/尉司西徳生堂側)
　　㫁橋(今名寳祐橋/孤山路口)
　　涵碧橋(孤山/路中)
　　處士橋(林和靖/故居前)
　　西林橋(延祥/觀西)
　　映波橋(蘇堤南来/第一橋)
　　鎖瀾橋(第二/橋)
　　望山橋(第三/橋)
　　壓堤橋(第四/橋)
　　東浦橋(第五/橋)
　　跨虹橋(第六橋以上止/據京城小説)
　　袁公橋(先賢/堂前)
　　小新堤橋(淳祐/中建)
　　東行春橋(麯院/大路)
　　西行春橋(九里松左軍/教場大路)
　　合澗橋(飛来峰/路)
　　歸隠橋(在龍井東坡/易為過溪橋)
　　孝義橋(麥嶺西太/清宫前)
　　新河橋(麥嶺口/寨前)
　　善安橋
　　永安橋
　　永福橋(並在麥嶺/至龍井路)
　　䨇井橋
　　丁家山橋
　　丁家山小橋(並在茅家歩/丁家山路)
　　惠因橋(髙麗/寺側)
　　長橋(浄慈/寺東)
　　清化橋(錢湖門外/海子口前)
　　流福水路橋(清波門外咸/淳四年建)
　　顯應觀橋(清波門外/顯應觀前)
　　相國井橋(涌金門城/北水口上)
　　　　右並在西湖上南北山及沿城一帶
　　九曲昭慶橋(元係小渡咸/淳六年剏建)
　　昭慶廣濟橋(大昭慶/寺前)
　　策選寨橋(昭慶寺/西寨前)
　　教塲橋(昭慶教/塲西)
　　崇福橋(教塲/橋北)
　　羊坊橋(霍山大/路口)
　　保安橋(霍山廟/巷口)
　　溜水橋(羊坊/巷北)
　　小溜水橋(精進/寺北)
　　沈家塲橋(溜水橋/西北)
　　安民橋(沈家塲/前一帶)
　　八字橋(西馬堘觀/音菴西)
　　馬軍橋(運司竹/木塲前)
　　上泥橋
　　下泥橋
　　閻家橋
　　崇夀橋(並在羊/角埂上)
　　富春橋(一名烏盆橋在西/馬堘烏盆塲前)
　　䇿選馬軍橋(羊角埂西/雙寨門)
　　神勇歩人橋(羊角埂/两入裏)
　　試院大通橋
　　王家橋(本府試/院前)
　　道姑橋(本府試/院東)
　　清水橋(本府試/院西)
　　西堰橋(古塘/裏東)
　　方公橋(古塘/橋東)
　　西觀音橋
　　古塘橋(城西銅/錢局前)
　　惠安橋(古塘/裏)
　　　　右並在錢塘門外至羊角埂及古塘裏
　　餘杭橋(北郭税務前端/平二年殿司建)
　　上堰橋(天宗水/門外)
　　下堰橋(餘杭/橋側)
　　糖餅橋(北郭税/務北)
　　過軍橋(神勇/鋪)
　　上斗門橋(上閘/南)
　　永興橋(上斗/門西)
　　中斗門橋(上閘/南)
　　天宗棧庫橋(上閘東陸/家塲前)
　　上閘橋(上閘北/中閘頭)
　　中閘橋(上閘北/中閘頭)
　　唐家橋(中閘西一/名夀安橋)
　　下閘橋(中閘北/下閘頭)
　　浴堂橋(米市/橋南)
　　米市橋(下閘/西北)
　　黒橋(米市/裏)
　　採蓮橋(麻線/巷)
　　袁家橋(夹城/巷内)
　　下斗門橋(徳勝/橋北)
　　鄧家橋(一名廣利橋/舊瓦子後)
　　袁公橋(石牌頭/巷内)
　　徳勝橋(舊名堰橋韓世忠于此掩/撃苗劉故杭人呼為徳勝)
　　長板橋
　　楊婆橋(並在糴/場後)
　　髙家橋
　　梁婆橋
　　張家橋(並在下/界倉後)
　　東新橋(五里塘/大路口)
　　范婆橋(莫家塲前元係小石/橋洎咸淳五年重建)
　　水氷橋(魚行/裏)
　　望佛橋(接待/寺南)
　　復明橋(一名倪郎中/橋望佛橋西)
　　雷道橋(復明/橋東)
　　黒橋(魚行/裏)
　　香花橋(接待/寺前)
　　佐家橋(北外酒庫/南大路)
　　寳慶橋(一名葱版橋又名/螄螄橋西倉南)
　　西倉橋(豐儲西/倉前)
　　洞霄道院橋(西倉/北)
　　富春橋(一名茆家橋/城北廂巷口)
　　醋坊橋(西倉/北)
　　吳家橋(管界廵/司東)
　　黄家橋(管界廵/司西)
　　江漲橋(江漲税/務東)
　　歸錦橋(江漲橋/西南)
　　洪橋(瓜山涇/巷口)
　　社公橋(瓜山涇/巷東)
　　獅子橋
　　喻家橋(董家/巷北)
　　葛家橋
　　余家橋(喻家/橋側)
　　葉家橋(喻家/橋西)
　　費家橋(北新/橋東)
　　羊棚橋(北新/橋南)
　　北新橋(元名中興永安/橋在羊棚橋北)
　　康家橋(北新/隅北)
　　豐惠橋(康家/橋側)
　　印墓橋(正等/鋪)
　　板橋(康家橋/北塘上)
　　　　右並在餘杭門外
　　　以上諸橋自咸淳四年九月安撫潜說友奉朝
　　　㫖修治廼遣僚相視撤舊更新者大半餘則隨
　　　其缺壊一切整葺庫者増崇狹者増闢舟車往
　　　來始無前日偪仄阻礙之患工浩事殷越明年
　　　十月告偹是役也紀朝廷首撥錢四十六萬六
　　　千緡有竒
　　記文(两浙運司陳文惠堯佐撰涵碧橋記傳曰凡/啟塞從時説者曰門戸橋道謂之啟城郭墻)
　　(塹謂之塞皆從壊時治之斯不曰政之先民之急/乎昔子産聼鄭國之政以乗輿濟人於溱洧孟子)
　　(譏其惠而不知為政且曰十一月徒杠成十二月/輿梁成民未病渉也予嘗反復其説必欲告天下)
　　(之為士者勉于斯焉會分職漕輓觀政郡邑能焉/否焉得于兹矣兩越之郡杭為大郛山堞野宇秀)
　　(宅異景附郭之勝又得西湖寒山鱗鱗屏焉四合/澄波瑟瑟鑑焉中照倒萬象之影而曲直可見湛)
　　(千流之注而毫髪不隠黼黻交林花之彩律吕諧/谷鳥之韻有時朝陽麗梵刹之金碧或爾夕靄暝)
　　(城闉之村落原隰溝堘佐佑逺邇其或憑髙軒寫/幽望含毫者才竭而莫抉舉酒者罍覆而既醉而)
　　(萬景具在一意未得噫豈清和所毓之粹不可以/言筌耶風雅所蓄之藴不可以力探耶何軒檻之)
　　(寳俎几之實俯之而不能有也湖之西南地益嘉/勝橋曰闕文寺曰孤山          之亘波心之)
　　(百尺矗雲表于千仭三春樂逰四民萃止惜乎橋/絶弗濟寺楼將壓居者藉乎茂草行者病乎濡足)
　　(予謂春秋之訓即墜于地暮春三月時和圄空乃/同太守宻學戚君綸方扁舟侣嘉客泛清風于蘋)
　　(末艤細浪于烟外疇兹既壊之址挺乎必葺之議/㳙吉肇事浃日而畢觀夫虹夭矯而欲飛鶴翺翔)
　　(以始歸冠盖利往坎窞攸濟萬目以之而改觀千/峯于焉而増氣雖草木魚鳥莫不歌于斯逰于斯)
　　(咸樂其成也矧衆君子乎若夫言非文不足以垂/久橋非名不足以潤色以雅易鄭署曰涵碧盖出)
　　(於攬景而生乎自然也且將圗以歸好事者或思/見之當出以示或曰啓塞之説實由古之訓山水)
　　(之樂未達予之志曰今朝廷有道區宇無事能敏/其政又適其性則斯人也庶㡬不為妄矣别作五)
　　(言律詩一章章四韻刻于他石率大雅者和之以/永涵碧之説  馮給事檝撰北關之中興永安橋)
　　(記水行乎地中大為江河淮濟小為溪澗井泉汲/而取之引而導之可以充灌溉具食飲資滌濯偹)
　　(塗澤然可用而不可犯可渉而不可履古之聖人/設為方便使犯之而不溺履之而不䧟去其害而)
　　(就其利者盖有道焉于水之直流而逺者作舟航/以行之于水之横流而近者造橋梁以通之凡人)
　　(往来乎萬里四海之外水潦莫能為之阻者舟之/利固大而橋之功亦居多今夫道塗之間一水之)
　　(隔深不可舟淺不可渉咫尺之近如在千里有橋/濟焉頃歩得達兩山相瞰水流其中懸崕萬仭其)
　　(險可怖彼不能至此不可往有橋濟焉如履平地/平原曠野穿渠走水水欲常運渠不可陻渠通水)
　　(流行者有阻有橋濟焉二俱無碍然則橋之為用/大矣哉東南之地勢最趨下受百川水潦之歸隨)
　　(流上下固有舟矣截流而過非橋孰能濟之錢塘/大都甲于二浙中有兩河架橋數百所府北十餘)
　　(里號北關鎮商賈駢集物貨輻萃公私出納與城/中相若車馳轂擊無間晝夜而河流阻乎其間舊)
　　(有三石橋行者頼以獲濟居北而最大者曰永安/係建中靖國初碑有闕文僧舜欽募縁成之積有)
　　(嵗年日就隳損經由不敢俯視慮其覆墜人人寒/心鎮民耆艾陳徳誠數往觀焉遂萌濟衆念一日)
　　(齋沐禱諸天願同興脩與同儕余慶施宗宥等命/僧梵海結約募縁共成其事見聞皆助之自是紹)
　　(興丁已仲秋鳩工聚材至次年戊午初春告成皆/躬自督役比舊橋尤堅厚雄牡可以經久觀者稱)
　　(歎仍以新舊橋餘材於橋之東建一小閣屋二厦/上安諸天聖像下接待雲逰僧道計用錢四千餘)
　　(緡徳成慶宗宥出其半于是年中秋日設大會供/應真五百阿羅漢以慶其成是日香雲芬馥梵唄)
　　(交奏一會勝集兵火之後歎未曽有會中有客曰/觀天時地利指日可太平矣宜加中興二字言訖)
　　(莫知所之至冬金國果遣使議和越己未春遂復/三京五路故地諸路父老稱賀能由此橋趨闕事)
　　(之吉祥有開必先兹橋之成若有兆乎今日之事/者焉故如客之言號曰中興永安橋僧梵海與諸)
　　(父老乞紀其嵗月/因為書以貽後人)
　御街
　　　自和寧門外至景靈宫前為乗輿所經之路嵗
　　　久弗治至咸淳七年安撫潜説友奉朝命繕修
　　　内六部橋路口至太廟北遇大禮别除治外袤
　　　一萬三千五百尺有竒舊鋪以石衡從為幅三
　　　萬五千三百有竒易其闕壊者凡二萬蹕道坦
　　　平走轂結軫若流水行地上經涂九軌於是為
　　　稱
錢塘縣
　義橋
　徐村橋
　牌山橋
　范村橋
　朱橋
　葉婆橋
　夌家橋
　　　右並在徐范村
　職家橋
　洪凌橋
　雙澗橋
　李家橋
　荆山橋
　楊家橋
　女兒橋
　蔣公橋
　杜浦橋
　千秋橋
　蔡家橋
　長興橋
　積堰橋
　太婆橋
　童家橋
　太平橋
　戴家橋
　黄杜店橋
　永明橋
　長明橋
　安溪橋
　良大橋
　浦家橋
　祥符橋
　沈大悲橋
　猪坊橋
　　　右並在餘杭塘調露鄉安溪奉口
仁和縣
　魏家橋
　應家橋
　江家橋
　章家橋
　明月橋
　孫家橋
　轉塘橋
　酒坊橋
　廣濟橋
　錢沙橋
　鹽監北橋
　鎮市橋
　樂安橋
　報恩橋
　鹽監南橋
　相家橋
　阮家橋
　祝家橋
　董婆橋
　范公橋
　跨塘橋
　江家橋
　西塔橋
　長生橋
　宜春橋
　中店橋
　陳橋
　孫公橋
　吳家橋
　像光寺橋
　　　右並在湯村鎮界
　鄧家橋
　雋堰橋
　馬家橋
　舊宣港橋
　吕家橋
　鮑家橋
　費家橋
　孫家橋
　王家橋
　徐家橋
　蔡家橋
　章家橋
　吴家橋
　昭慶橋
　永興橋
　徧福寺橋
　桐扣橋
　黄家橋
　浄信橋
　丁山寺橋
　王家橋
　洪家橋
　吳家橋
　八家石橋
　崇福橋
　李家橋
　丁橋
　秦家橋
　菩薩橋
　伊家橋
　康家橋
　茆橋
　　　右並在運河㳂流塘岸
餘杭縣
　丁家橋(在溪北去舊縣西十二里丁氏家傳云丁遵/梁天監初為臨安縣令性恬静薄于名利授)
　　(代築室山間洗心學道嘗為橋/以濟不通邑人徳之號丁公橋)
　隆興橋(跨大溪在縣東南一百/三十歩本號北溪橋)
　張公橋(在舊縣西一百三十歩南渠河上餘杭風土/記云後漢末邑人張儼好學有賢徳不樂榮)
　　(利嘗種瓠以自給大者可容粟数/斗以所市錢為橋俗呼葫蘆橋)
　支家橋(在溪南南渠河/上舊縣東一里)
　安濟橋(在縣南/半里)
　部伍橋(在縣東二/里三十歩)
　曹橋(在溪北去縣/二十五里)
　官橋(在溪南舊縣/南渠河上)
　衆善橋(在溪南舊縣東二/十歩南渠河上)
　靈光橋(在溪南舊縣前/一里)
臨安縣
　平政橋(在縣西北一里於端平二年令王鍨/建景定壬戍令家之㢲修并重建亭)
　石鑑橋(在縣西/南二里)
　羅村橋(在縣南/二里)
　普安橋(在縣東/三里)
　錦橋(在縣南/二里)
　安國橋(在縣西/北二里)
　舒前橋(在縣西/北二里)
　定跨橋(在縣西/三里)
　平土橋(在縣西/三里)
　福昌橋(在縣西/四里)
　市門下橋(在縣西/四里)
　萬嵗橋(在縣西/四里)
　道泰橋(在縣北/五里)
　睦州巷橋(在縣西/南五里)
　市門橋(在縣西/四里)
　五柳橋(在縣東/五里)
　梅仙橋(在縣西/六里)
　通津橋(在縣西/北四里)
　清通橋(在縣西/四里)
　閬川橋(在縣西/二十里)
　萬安橋(在縣西/南十里)
　龢豐橋(在縣西南/十五里)
　錦山橋(在縣南三里浄土院/普明大師僧智閑建)
　錦秀橋(在縣西十五/里長樂村)
　鳳山橋(在縣西南/十五里)
　康會橋(在縣西/十五里)
　天目橋(在縣西北/四十五里)
　鶴山橋(在縣東南/十二里)
　長春橋(在縣西/十五里)
　艮山橋(在烏艮山縣/西十二里)
　蟠龍橋(在縣西/五里)
　安常橋(在縣西/十五里)
　崇福橋(在縣西/門外)
　正心橋(在縣西/十五里)
　長帶橋(在縣西南/十五里)
　常樂橋(在縣西/十五里)
於潜縣
　縣橋(在縣西二十歩扵咸淳/四年重建名長官橋)
　坊橋(在縣北/半里)
　南門橋(在縣南/半里)
　後渚橋(在縣北三里/今名太平橋)
　跢(丁泰/切)馬橋(在縣西/三里)
　九里橋(在縣東九里後名/惠政橋葉丞相建)
　朱角橋(在縣南六里/後名嘉泰橋)
　亭口橋(在縣東二十五/里名廣利橋)
　鎮前橋(在縣南/一里)
　虞溪橋(在縣北/二里)
　傳杭橋(在縣北/二十里)
　靈源橋(在縣北/二十里)
　浮溪惠衆橋(元名浮溪橋又名順濟橋在縣西一里/令邵文炳始創故又名邵公橋後屢毁)
　　(于水令趙彦倓程燾前後重建皆有記至淳祐十/年令趙孟敏與趙侍郎景緯又相與經營之比舊)
　　(増/壯)
　安流橋(在縣東/二十里)
　仁惠橋(在安流橋/西澡溪市)
　濟川浮橋(在縣南/十里)
　三登橋(在縣南/七里)
　登龍橋(在縣南/十七里)
　神坑橋(在縣東/三十里)
　桂芳橋(在縣東/十五里)
　陵口橋(在縣北/七里)
　西菩橋(在縣西/十五里)
　大酉橋(在縣北/三十里)
　武山橋(在縣北三/十五里)
　仙源橋(在縣北四/十五里)
　山口橋(在縣北/十里)
　目源橋(在縣北/四十里)
　雙坑橋(在縣南/二十里)
　後千橋(在縣北/四十里)
　泥堠橋(在縣西/二十里)
　　記文浮溪橋(李教授廷忠記自六飛南渡爰駐蹕/錢塘潛為邑始著其西抵歙繇鄱江)
　　(達荆湖湘漢巴蜀諸道羽􁘭之交馳貢輸之絡繹/商賈之流通憧憧往来馬東首車西轅者皆問津)
　　(焉而或阻乎潛之水盖發源自天目合石柱之𣲖/抱邑而流曰浮溪山髙水悍凌岸觸石涌潏横出)
　　(激而為湍滙而為淵衍而為大川遇霖潦浸淫洪/濤稽天如猛獸之抉奔迅雷之鼓怒砊磕輣軋觀)
　　(者愕立初土人循習茍簡幸其水之縮為略彴以/渡稍漲溢心掉足駭溺者甚衆既而勢横暴繼以)
　　(舟或半濟摧篙折柂覆者又益衆此盖往来者所/甚病而數十百年間凡為縣者㡬未嘗過而問也)
　　(前令邵君文炳始闡其規模鳩材木跨溪而梁之/作亭其中平夷顯敞具松江垂虹之媺而景尤勝)
　　(甲寅秋浲水為灾蕩無復存浚儀趙君承其後涖/官之明年政通民和按轡溪上履遺蹟而太息顧)
　　(謂父老曰橋之廢天變也廢而復興人力也夫物/莫堅于石石之難為功莫如橋然速成者易壊勞)
　　(費者永寧更以石為之可乎應曰善計材揆工議/成而嵗不入或者難之令曰興役于饑年使民得)
　　(食其力亦救荒一畫也乃出帑廩之羡募工採石/其石之良者産巉絶之巖地逺材鉅莫能致令獨)
　　(躬勤勦登山相視命厚償其直應募者樂趨無絲/毫病民邑人壮令相率輸金助作得浮屠二人属)
　　(以役事曰了懃善經度曰師衝勤勸相區置悉有/記叙不逾年告成結根深固植柱駢立峭焉如壁)
　　(雄跨崛起之勢控帶山川駕軼雲霄居人過客逰/覽其上如歩康莊之衢莫不鼓舞歌詠之為快也)
　　(其袤四十尋横二丈崇二十有七尺上為屋覆之/神庭中峙歩櫩相属縂二十有三楹令有感于神)
　　(得名曰順濟之橋其在慶元元年秋八月也客有/告余曰美哉斯橋其惠而知政者歟抑聞令所以)
　　(拯民于溺者有異政顧非恃橋之惠前嵗之水包/城郭漂廬舍遺骸蔽江其肆徧于東鄰亦慘矣而)
　　(潛獨無恙以令在焉令誠心憂民為救災偹至悉/若夫不避塗潦當泛濫奔潰之衝拜之而水立退)
　　(數尺此豈智巧所能及哉然令之為斯民計深且/長謂弭患于一時固不若堅久不磨之功雖千百)
　　(世猶䝉其利顓惠于一方又孰若使行旅出於其/塗者雖千萬里之逺亦均其賜此橋之所繇作也)
　　(父老属余為之説余喜吾邦得能令奮然出力為/人之所甚難民不告勞而績用成令之器業盖可)
　　(觀也故書之令名彦倓字安卿十月望日渡平齋/洪端明記浮溪吴蜀往来之津始以畧彴  繼維)
　　(以舟前令邵紫薇梁而亭之山潤川明彷彿垂虹/宣霅分𣲖南注潦水時滙雷轟電射橋莫克支久)
　　(趙帥卿来累以石且屋其上規制堅宻而勢益雄/前年秋洪發諸山平疇廣隰漭為一壑縱放横軼)
　　(洶如濤江直北之橋盡决順濟亦壊方令垂滿緜/蕞儀度暴漲㫁綆渉者仍病焉池陽程君燾至之)
　　(逾年間與客行溪上愛風物之勝思䇿墜立壊如/帥卿而重于煩民遂一用紫微成模釃水為走道)
　　(巨植駢峙修闌旁翼袤三百二十丈廣二尋有二/尺東西石梁各一新兩亭壓岸猶舊先是紫微中)
　　(橋著亭亭麗于北坐挹兩天目以便逰息迎湍受/激亭仆而橋隨之改著于南勢相属而不相麗異)
　　(時亭或不力橋庶㡬保無恙市材僦工直與時平/手畫目授匠與心謀不累朔而告功疊障危瞰漪)
　　(連涵碧霏開烟合人冉冉行圗畫中潦無停輪氷/無留屨相與夸誦前邵後程不容口而君意猶若)
　　(欿然者謂凡物廢興沿革相襲無窮壊必有由成/必有漸橋凡㡬變矣今揆時度力所就僅爾佗山)
　　(可斵安知来者之不復石乎夫士大夫之患莫大/于吝與驕吝者㧞一毛利其民不肯為驕者毫髪)
　　(及其民則施施然有徳色盖無學問義理以養其/心而氣為之贏縮也君廉平有精力得敬事愛人)
　　(之意視可以興利除害者不慮費而橋役甚大橋/成不務為已惠又以圗堅惠逺望後之人加于人)
　　(一等矣時紹㝎/二年十月甲子)
富陽縣
　秦望橋(在縣治西北隅地理志云/秦始皇嘗升此橋故以名)
　莧浦橋(在縣西一里二十/六歩今名通濟橋)
　定跨橋(在縣西/十里)
　歩橋(在縣西/十里)
　笪笆橋(在縣北五/里二百歩)
　新橋(在縣北十里一百/歩上有亭名安仁)
新城縣
　觀音橋(在縣南一百歩二十四丈以木簰為平橋水/勢暴至則撤簰以避率不過一二日水已復)
　　(故道所費既省壊則易修於乾道三年/十月落成邑人迎請觀音祈雪因以名)
　塔山橋(在縣西/一里)
　西梁橋(在縣西一百歩/今名登平橋)
　南津橋(在縣南一里今/謂之過岸橋)
　嵗寒橋(在縣北五里地名/松溪於元祐中脩)
　行者橋(在縣東/一里)
　莊宅橋(在縣東/二里)
　張澗橋(在縣西/七里)
　鳳舞橋(在許/村)
　趙安橋(在縣西五十五里南新鄉自淳祐三年瑞相/院僧本源建石橋架屋十七間勢甚宏壮本)
　　(源世傳醫瘍甚神所/得酬謝輙施以造橋)
　　記文嵗寒橋(令徐許撰新城古邑也去州百有三/十里其地適當西南往来之衝四顧)
　　(皆山也春夏之交山或决而為溪則洶湧散漫往/往迷野而松溪惟甚予於元祐壬申受代是邑始)
　　(過松溪橋見其已敝迨兩載而敝益甚蠧朽屹立/行者病之予與主簿關君彦嗣邑尉王君純老状)
　　(其事于府府稟二臺既得請雖欲新之猶未暇也/適真州推官張君延之權邑尉延之豪傑人也樂)
　　(所以聞指期以成于是經費考古鳩工聚材飭化/小大無所羡闕逺近之人咸與致其力而少者趨)
　　(老者勸靡靡踖踖曽不知朝暮從事之為勞嗚呼/何其佚耶非以夫人之所欲者有素而物之廢興)
　　(者有時則橋之復遲久而未暇必俟延之之来盖/有待乎錢凡費三萬其址東西相去二百尺有竒)
　　(復始于今紹聖改元季秋之丁巳終于孟冬之癸/巳延之属予以名予因詢父老曰何謂松溪者皆)
　　(曰溪昔有一松故名之溪本有二復合而為一前/天聖中載土以為橋至慶厯間始易以木但曰松)
　　(溪橋非名也今/名之曰嵗寒云)
鹽官縣
　縣橋(在縣/南)
　嘉㤗橋(在縣西南舊名善/見有唐咸通經幢)
　紀家橋(在縣/北)
　慶善塔橋(在縣/西南)
　監橋(在縣/西南)
　徐家橋(在縣/西南)
　醋坊橋(在縣/西北)
　永安橋(在縣/西北)
　傅家橋(在縣/西北)
　永興橋(在縣/南)
　酒坊橋(在縣/北)
　惠康橋(在縣/東北)
　師姑橋(在縣/東北)
　雙廟橋(在縣/西)
　延恩寺橋(在縣/西北)
　安國寺橋(在縣/西北)
　勝安橋(在縣東舊/名烏鵲)
　行春橋(在縣/西)
　社壇橋(在縣/西南)
　海昌橋(在縣/東南)
　長安橋(在縣/西北)
昌化縣
　社丁橋(在縣東南/三十里)
　晚溪橋(在縣西/九里)
　遽溪橋(在縣西/二十里)
　俞村橋(在縣南/三十里)
　董溪橋(在縣西二/十五里)
　頬口橋(在縣西/五十里)
　蒲源橋(在縣西南/三十五里)
　楊溪橋(在縣西北/九十里)
　白牛橋(在縣西/十里)
　玊泉橋(在縣西南/五十里)
　
　
　
　
　
　
　咸淳臨安志卷二十一
欽定四庫全書
　咸淳臨安志卷二十二　　宋　潜說友　撰
山川一
禹貢一書奠髙山大川由冀州始自有天地即有山
川奠云者豈獨因其自然而無所用吾力哉梁岐曰
治太原曰修大陸曰作盖自有經理之功焉杭亦今
日之冀也湖山之美甲東南自唐及我宋已盛見稱
述翠華南幸嶽君瀆祗率先受職其岭巆嶙峋奫沄
泓涵鈞天廣樂之所馮明庭祕宇之所環皆不増而
髙不浚而深叢臺甲舍軨軒池籞隆麗詭特之觀所
不待論民生其間耕腴而汲甘美採而鮮釣既各足
所欲而薪南粲北舳艫相銜與夫江商海賈穹桅巨
舶安行於烟濤渺莽之中四方百貨不趾而自集都
人士女嵗時㳺冶橈蘭楫桂車流水而馬㳺龍也噫
盛矣哉雖然山川信美有待而章由庚崇邱由儀之
詩所為作於太平盛治之時者有以也夫叙山川
　　　　三江攷
　諸儒釋三江者自漢孔氏而下言人人殊至坡公
　為説始曉然不畔於經其説曰自豫章江入彭蠡
　而東至海為南江自岷山至彭蠡以入海為中江
　自嶓冡至大别入江會彭蠡以入海為北江考古
　之士往往是之或者乃據韋昭所言以錢塘與松
　江浦陽為三而不知浦陽乃今富陽即錢塘江也
　一江而二之是尚足據乎錢塘江自古曰淛河見
　於莊子其為東南巨浸昭昭也或又以為支流小
　水故禹貢不載殆亦未然當禹舍杭登陸之時固
　嘗經行非遺之也盖浙江地勢窪下距海尤近既
　無事濬治故不復書程泰之侍講謂嘗經䟽𨗳則
　有甚小而見錄漆沮瀍澗是也無所致力則雖甚
　大而不書浙江洞庭是也其論當矣故今不敢强
　同韋氏而著其説以俟覽者擇焉
　　　　山
　　城内諸山
鳳凰山
　祥符圖經云在城中錢塘舊治正南一十里下瞰大
　江直望海門山下有鳳凰門有鴈池趙清獻公抃詩
　云老来重守鳳凰城是也(詳見中/和堂)其右山巔石筍林
　立最為怪竒舊傳錢武肅王鑿山見怪石排列兩行
　如從衛拱立趨向因名排衙石及刻詩石上第二峯
　有白塔塔西有小徑青石崔巍夾道皆峭壁中穿一
　衕人可往来名曰石衕好事者多題名其間自熈寧
　中郡守祖無擇對排衙石作介亭(亭今在/殿前司)天風泠然
　有縹緲憑虚之意山上有聖果院(今/徙)側有梵天院
　題詠(東坡登介亭餞楊傑次公詩籃輿西出登山門/嘉與我友尋仙村丹青明滅風篁嶺環佩空響)
　(桃花源今晨積霧卷千前朝欲上已蠟屐黒雲白雨/如傾盆            里豈畏觸熱生病根在家頭)
　(陀無為子久與青山為弟昆孤峯盡處亦何有西湖/鏡天江抹分臨髙麾手謝好住清風萬壑傳其言風)
　(回響答君聼取我亦到處隨君軒髙又登介亭次劉/景文韻澤國梅雨餘衰年困蒸溽  堂磨新磚頗覺)
　(利腰足松根百尺井雨綆飛浄淥流觴聚兒童一笑/為捧腹清風信可馭剛氣在巖麓始知共此世物外)
　(無三伏長歌入雲去不待絃管逐西湖真西子烟樹/㸃眉目濤江少醖藉髙浪翻雪屋俛仰拊四海百世)
　(飛鳥速逺追錢氏餘近吊祖侯蠋吾生如寄耳寸晷/輕尺玉誰似劉将軍逸韻謝邉幅千言一揮手五車)
　(不再讀春巖彩雞舞月峽哀猿哭朝先啼鴂起暮與/寒螿續我老廢吟哦頼君時撃觸從今事逺覽發軔)
　(此幽谷清游得三昧至樂謝五欲莫作狂道士氣壓/劉師服  又登介亭次袁公濟韻昏昏墮醉夢奈此)
　(六月溽君詩如清風吹我朝睡足登臨得佳句江白/照湖淥袖手猶不言黙槀已在腹是時風雨逼藹藹)
　(雲歸麓踈星帶微雨金火争見伏惜哉此清景變滅/不可逐歸来讀君詩耿耿猶在目却思少年日聲價)
　(争塲屋文如翻水成賦作乂手速秋風起鴻㕍我亦/繼華躅那知君蹭蹬獨泣荆山玊相見南新道青衫)
　(垂破幅早知事大謬恨不十年讀莫嗟馮唐老終勝/賈誼哭今年復為僚舊好許重續升沉何足道等是)
　(蠻與觸共為湖山主出入窮澗谷衆馳君不争人棄/我所欲何時神武門相約挂冠服  又述古召飲介)
　(亭西風初作十分凉喜見新橙透甲香遲暮賞心驚/節物登臨病眼怯秋光慣眠處士雲菴裏倦醉佳人)
　(錦瑟傍猶有夢囘清興在卧聞歸路樂聲長白丘濬/字道源題聖果寺介亭詩金商肅肅淬龍淵  曉揮)
　(開東北天天孫引下翡翠烟層層堆列参井邉便于/裸瓖蟠危巔城雉岧嶤暗接連地祇欲誇融結權蘚)
　(花斸破蟄虫遷皮刳骨露判混元一支一節相貫穿/洞庭波浪徹底乾驅来不用暴秦鞭大者臲卼下騰)
　(騫尊卑序立鴻㕍聨欲親曜寳禮法専貘豹甝虎竸/差肩稟命踧踖不敢前精神張王腰攣拳覇臣納土)
　(窮海㙘怪状埋沒㡬百年中和有美既争先磷磷丹/漆排雕椽太守擇之繼曩賢念此嵌空清且堅遽于)
　(峭絶剏墀軒名之以介非徒然介是長男變初世六/二爻辭藴深秘重門待暴乃其卦未兆未萌堪畏避)
　(公性中正仍盡瘁悔吝何憂憂道義道義興行皇綱/偹乃是擇之之本志平湖巨浸六幕寛此時非獨圖)
　(宴憙暑月芙蓉秋月濤截㫁風光千百里鵬雲沆瀣/南北透離朱瞪目曠傾耳料公豈戀葦苕地才業施)
　(為自兹始或借前筯或赤箠或遏蠻戎順文軌炎上/潤下火兼水無燥無烈無圮毁張衡巧製塵灰累八)
　(虬困睡金丸止勸公速為蒼生起起輔垂裳聖天子/永永勲庸輝信史此亭萬古鎮星紀  劉龍洲同郭)
　(殿帥逰鳳凰山一首廉纎小雨久於梅喜得新晴亦/快哉五色波光麗鳷鵲十分雲氣近蓬莱旌旗側畔)
　(官墻轉戈㦸叢中武庫回走馬㸔花生怕晩果然桃/李一山開  又郭殿帥邀逰鳳凰山結束戰袍騎駟)
　(馬冠帶将軍宛如畫前呵小駐有美堂前去弓鳴飛/鳥下青林路入轉岧嶤湖亭海觀争為髙誰知鳳舞)
　(龍飛外别有樓閣横雲霄回旋左右皆逰歴人物江/山兩英特風流標致梅嶺梅磊落襟懐石林石側身)
　(更上天上行好風吹下笑談聲山神州后領要束遁/走虎豹蔵蛟鯨摩挲苔蘚題詩去萬鼓叢中雜夷舞)
　(衆賔捧酒夀主人将軍自是擎天柱觀山㸔水時一/来錢塘吴越何小哉指㸃中原百城在功名逼人有)
　(機/會)
吴山
　在城中吴人祠子胥山上因名曰胥山盧元輔作胥
　山銘燬於火太平寰宇記云北有寒泉迸溢清甘不
　竭今山上有忠清廟天明宫中興觀清源觀瑞雲院
　太史局至徳觀皮塲廟聖母廟(祀嶽/帝母)城隍廟承天觀
　舊有胥山坊今廢
七寳山
　在天慶觀後舊有上方多福寺今徙
寳蓮山
　與七寳山相連舊有寳蓮寺後為楊節使園而徙寺
　於豐豫門外
石佛山
　在朝天門外胥山坡下元有僧寺後改為都進奏院
瑞石山
　在太廟後今為禁山有瑞石泉在太廟待班閤子西
　山下
金地山
　在城隍廟南舊有妙果尼寺今徙
茒山
　舊志云在錢塘舊治之南八里其下有茒山小河今
　夷為民居(錢塘縣崇化/鄉亦有茒山)
淺山
　在漾沙坑今楊郡王府前對山有大佛寺七官宅新
　糧料院
寳月山
　在祕書省對巷山坡之下舊有寳月寺(回頭和尚造/寳月山塔寺)
　黒龍潭在寺西一名天井山
峨眉山
　在祕書省對山有八眼井(仁和縣大雲鄉/亦有峨眉山)
草塢山
　原名草場山
寳山
　在御㕑營門内第一巷有廣嚴寺寳奎寺
　題詠(東坡同秦仲二子雨中逰寳奎寺詩云平明已報/百吏散半日来陪二子閑立鶴低昂烟雨裏行)
　(人出沒𣗳林間扶寳山新開徑云藤梢橘刺元無路/竹杖㯶鞋不用  風自逺来聞笑語水分流處見江)
　(湖四觀佛國青螺髻遍踏仙人碧玉壺野客歸時山/月上棠梨葉戰暝禽呼  寳山晝睡詩云七尺頑軀)
　(走世塵十圍便腹貯天真此中/空洞元無物何止容君數百人)
青平山(一作/清平)
　在孝仁坊
竹園山
　在府治之西南吴山一脉獨趋而北隠隠隆起隂陽
　家以為今治所之主山趙安撫與􁤏建閣其上平鑑
　西湖扁曰竹山閣理宗皇帝御書景定三年魏安撫
　克愚徙閣而虛其地
狗兒山
　在城内豐樂橋之南
虎林山
　在太一宫髙士堂後有小土阜上有亭曰武林或云
　一名武林山(按髙士楊闕質記亭始末謂嘗訪之耆/舊知錢氏有國時此山夐在郭外叢薄)
　(䝉密異虎出焉故得名為乕林吴音承訛轉虎為武/耳葉紹翁四朝聞見錄乃謂虎林即靈隠山因避唐)
　(諱改為武林元非有兩山一為虎林一為武林也樓/攻媿為太一宫道士賦詩云武林山出武林水靈隠)
　(後山毋乃是此山亦復用此名細考其来真有以云/云從来有龍必有珠此雖培塿千山餘盖疑此山為)
　(靈隠武林之餘脉是指指二山同為武林矣淳祐志嘗/㫁之以為漢志明載武林水所出决非城内之山自)
　(漢已名武林亦非因避唐諱而為武盖此地為城中/勝地或者自寓武林之名扵此耳今姑循前志書曰)
　(虎林山而附著/諸説以俟博考)
　
　
　
　
　
　
　
　
　
　
　
　
　
　咸淳臨安志卷二十二
欽定四庫全書
　咸淳臨安志卷二十三　　宋　潜說友　撰
山川二
　　城南諸山
包家山
　在城南近　郊壇冷水峪多桃花為春日逰覽之勝
　名桃花關門上舊有蒸霞二字
大慈山
　在龍山之西有廣福院虎跑泉
龍山
　在嘉會門外去城十里一名卧龍山
五雲山
　在錢塘縣約髙百丈周廻一十五里有真際院嶺上
　有天井大旱不竭
定山
　在錢塘髙七十五丈周廻七里一百二歩太平寰宇
　記云定山突出浙江數百丈又郡國志江濤至是輙
　抑聲過此則雷吼霆怒上有可避處行者頼之
秦望山
　兩朝國史志錢塘有秦望山舊志云在錢塘縣舊治
　之南一十二里一百歩髙一百六十丈周廻一百歩
　晏元獻公輿地志秦始皇東逰登此山欲度會稽後
　唐同光中錢氏於秦望山建上清宫有巨石二十餘
　株自然成行名曰金洞門晏公云近東南有羅刹石
　大石崔巍横截江濤商船海舶經此多為風浪傾覆
　因呼為羅刹毎嵗仲秋既望必迎潮設祭樂工鼓舞
　其上李建勲詩曰何年遺禹鑿半里大江中白居易
　詩曰嵌空石面標羅刹壓捺潮頭敵子胥後改名鎮
　江石五代開平中為潮沙漲沒(羅隐詩羅刹/江邊地欲浮)
浮山
　在錢塘縣東坡守杭日開河奏云潮水自海門来勢
　若雷霆而浮山峙於江中與漁浦諸山相望犬牙錯
　入以亂潮水洄洑激射其怒百倍沙磧轉移狀若神
　鬼雖舟師漁人不能前知其淺深坐視舟船覆溺無
　如之何今號浮山頭最為險處
排山
　在錢塘縣定山之北鄉(排山嶺在定山/南鄉屬仁和縣)
報山
　在錢塘縣近廟山
廟山
　在錢塘縣去城五十里突出江心潮勢至此方殺
壜山
　在錢塘縣去城五十里近廟山在楊村有慈嚴院(院/有)
　(小嶽祠自端平門都/人奉神者皆集焉)
　　城西諸山
武林山
　西漢志會稽郡錢塘注武林山武林水所出　祥符
　圖經云在縣西十五里髙九十二丈周廻一十二里
　又曰靈隠山曰靈苑曰仙居
　飛来峰
　　晏元獻公輿地志云晋咸和元年西天僧慧理登
　　兹山歎曰此是中天竺國靈鷲山之小嶺不知何
　　年飛来佛在世日多為仙靈所隠今此亦復爾邪
　　因掛錫造靈隠寺號其峯曰飛来
　白猿峰(詳見呼/猿洞)
　稽留峰
　　太平寰宇記云許由葛洪皆隠此山忘返故號稽
　　留
　月桂峰
　　僧遵式月桂峯詩序云相傳月中桂子嘗墜此峰
　　生成大樹其華白其實丹一説天聖中天䧏靈寔
　　於此山狀如珠璣識者曰此月中桂子也宋之問
　　詩曰桂子月中落白居易詩云宿因月桂落
　蓮華峰
　　錢塘記云峯頂有孤石可四十圍頂上四開狀似
　　千葉蓮花
　武林泉
　　西漢晋地理志皆云錢塘有武林山武林水所出
　　東入於海晏元獻公輿地志云武林山錢塘泉出
　　焉顧夷吾山川記云自南徂東臨浙江一𣲖謂之
　　靈隐浦
　石門澗
　　陸羽二寺記云南有巉巖舊有卧龍石横澗中慈
　　雲法師種松於此
　連巖棧㐲龍棧
　　過石門澗之南為連巖棧今廢伏龍者又連巖棧
　　之次也陸羽二寺記云皆靈隠山泉澗中恠石之
　　狀
　青林巖
　　顧夷吾山川記云靈隠山有林巖龍洞其上皆櫧
　　桂凌冬不凋故其林常青
　理公巖
　　在天竺山靈鷲院之右陸羽記云昔慧理宴息於
　　下後有僧於巖上周廻鐫小羅漢佛菩薩像慈雲
　　法師所謂訪慧理之禪巖弔客兒之山館是也近
　　主僧行果始作閣道属之巖中以祠理公
　合澗橋
　　靈山之隂北澗之陽即靈隠寺靈山之南南澗之
　　陽即天竺寺二澗流水號錢源泉遶寺峯南北而
　　下至峯前合為一澗有橋號為合澗
　呼猿洞
　　陸羽云宋僧智一善嘯有哀松之韻嘗飬猿於山
　　間臨澗長嘯衆猿畢集謂之猿父又遵式白猿峰
　　詩序云西天僧慧理蓄白猿於靈隠寺詩云引水
　　穿廊走呼猿繞檻跳澗則有飯猿臺寺僧舊施食
　　於此
　巖石室龍泓洞
　　在天竺山靈鷲院理公巖之北晏元獻公云在靈
　　隠山下吳赤烏二年葛仙翁於此得道輿地志曰
　　有石洞徹浙江下過蕭山有採石乳者入其洞聞
　　波浪聲後有人􁂗洞兩畔鑿住世羅漢十六尊王
　　隨寄慈雲法師詩云丹井經臺接巖洞或云龍泓
　　洞即夀聖院龍井非也
　鍊丹井烹茗井
　　晏元獻公輿地志天竺山下有葛仙翁煉丹井今
　　在下天竺寺蔵院又云靈隠山有白少傅烹茗井
　葛塢朱墅
　　晏元獻公輿地志葛塢在靈隠寺吴方士葛孝先
　　所居也陸羽寺記云晉葛洪亦曽居此朱墅者梁
　　隠士鹽官朱世卿之别墅
　女兒山玊女巖
　　太平寰宇記靈隠山南一石狀似人形兩髻分明
　　俗謂之女兒山顧野王地志云靈隠山南有玉女
　　巖(舊志載東坡玊女洞調水符事并詩于此今考/本集公自註云中興寺有玉女洞洞中有飛泉)
　　(甚甘又留題仙逰潭詩自叙云仙逰潭中興寺東/有玉女洞洞南有馬融讀書石室趙夔注在終南)
　　(山非杭境甚明盖前志見有玉/女字偶同故誤引耳今刪去)
　醴泉
　　陸羽寺記大歴六年忽出醴泉酌之療疾又有卧
　　犀泉
　暖泉
　　一名渦渚東嶼見陸羽二寺記
　冷泉亭(以下並/亭館)
　　在飛来峰下唐刺史河南元藇建刺史白居易記
　　刻石亭上政和中僧慧雲又於前作小亭郡守毛
　　友命去之見後詩序
　壑雷
　　在冷泉亭側趙安撫與􁤏創
　候仙亭
　　守韓僕射臯建久廢趙安撫與􁤏更造
　虛白亭
　　守相里君造
　見山亭
　　守盧給事元輔建
　觀風亭
　　唐庶子河東裴常棣造樂天記云五亭相望如指
　　之列
　袁君亭
　　陸羽記云刺史袁仁敬造
　紫微亭
　　守紫微舍人唐詢暇日至靈隠山顧訪勝㮣後建
　　亭於此因以名之
　翠微亭
　　紹興十三年韓蘄王世忠於此建亭後廢乾道五
　　年周安撫淙重建
　石橋亭
　　在武林山中路近翻經臺
　月桂亭
　　在月桂峯下
　夢謝亭
　　晏公輿地志晉謝靈運會稽人其家不宜子乃寄
　　飬於錢塘杜明師明師夜夢東南有賢人相訪翌
　　旦靈運至故號夢謝亭陸羽記云一名客兒亭在
　　靈隠山間盧刺史元輔靈隠寺詩云長松晉家樹
　　絶頂客兒亭
　丹竈亭
　　陸羽記云葛洪煉丹之所
　隠居堂
　　晏公輿地志云陸瑋字文該納祿隠居於靈隠山
　　間澗南造隠居堂陸羽二寺記云後漢陸文該學
　　易於隠居堂圖淮南王劉安及九師之像於屋壁
　　東西又名九師堂
　許邁思真堂
　　陸羽二寺記云許邁字逺逰一名映詳具方外門
　　　右自虚白亭以下並廢以前賢遺跡姑仍舊志
　記文冷泉亭(白樂天撰云東南山水餘杭郡為最􁂗/郡言靈隠寺為尤由寺觀冷泉亭為甲)
　(亭在山下水中央寺西南隅髙不信尋廣不累丈而/撮竒得要地搜勝㮣物無遁形春之日吾愛其草薫)
　(薫木欣欣可以導和納粹暢人血氣夏之日吾愛其/泉渟渟風泠泠可以蠲煩析酲𧺫人心情山樹為盖)
　(巖石為屏雲從棟生水與階下坐而翫之者可濯足/以林下卧而狎之者可垂釣於枕上矧又潺湲潔澈)
　(粹汵柔滑若俗士若道人眼耳之塵心舌之垢不待/盥滌見輒除去潜利隂益可勝言哉斯所以最餘杭)
　(而甲靈隠也杭自郡城抵四封叢山複湖易為形勝/先是領郡者有相里君造虚白亭有韓僕射臯作侯)
　(仙亭有裴庶子常棣作觀風亭有盧給事元輔作見/山亭及右司郎中河南元藇最後作此亭于是五亭)
　(相望如指之列可謂佳境殫矣能事畢矣後来者/雖有敏心巧目無所加焉故吾繼之述而不作)
　題詠飛来峰(僧慧洪詩意行忽出門欲㽞聊植杖雲/間飛来峯巋然眉睫上氣勢欲翔舞秀)
　(色無千嶂萬物皆我造何曽有来往大千等毫末古/今歸俯仰心知目所見皆即自幻妄如窺鏡中容容)
　(豈他人像頗怪胡阿師乃作去来想此意果是非一/笑聲輙放但復臨冷泉舉手弄清漲  又登飛来峰)
　(飛来山上千尋塔聞説雞鳴見日昇不畏浮雲遮望/眼自縁身在最髙層  郭祥正詩誰從天竺國分得)
　(一峯来占盡湖山秀最宜烟雨開嵐梅詢詩竺慧指/此峯飛来自靈鷲猿鳥曽未知烟  尚依舊興亡謾)
　(千古天地豈關紐祗恐舟壑移他年却西走佛建安/朱繼芳詩元是西天住飛来莫去休未憑仙  國好)
　(似帝王州彼𣗳亦如寄吾生應/更浮白猿呼不應松露滴獼猴)蓮華峰(郡守盧元輔/詩逺客偏尋)
　(月桂子老人不記石蓮花姢梅詢詩巨石如芙蕖天/然匪雕餙盤礴峯頂邊婵  秋江側渉川試誰探作)
　(礪當自惜坐與榮落同正心未嘗易䑓徐寅遊靈/隠天竺詩石和雲霧蓮花氣月過樓  桂子馨)理
　公巖(郭祥正詩晉代胡僧理開山第/一人欲尋巖下迹猿鳥送餘春)呼猿洞(梅詢詩/古澗飛)
　(白猿寂歴不知處風激石上泉僧疑月中𣗳微茫認/松雪髣髴横樵路冩望増爾思蒼蒼奈烟霧  楊蟠)
　(詩青松愁絶澗日夜白猿吟掌握多相就安知世上/心  張履信詩飛来何處峯木杪夜千尺愁猿喚不)
　(應月色/同一白)龍泓洞(梅詢詩矯矯淵下龍潜神在靈府雲/卧雖有時泥沙可長處隂崖寒氣腥)
　(峭壁烟痕古何當救/旱暵奮起為霖雨)煉丹井(梅詢詩仙翁道未成棲/神在巖石酌彼山下泉)
　(窮年煉金液洞隂春始緑苔甃秋涵碧緬摹不可期/憑䦨望鳬舄  圎法師詩仙去遺迹在冷冷翠嶽邊)
　(冷光涵碧甃暗脉洩寒泉月映氷壺淺/秋澄古鑑圎羽人居止近閑汲灌芝田)葛塢朱墅(郭/祥)
　(正詩二葛既成仙猶存煉丹處有時化鶴来徘徊不/知去梁國衰微後征君隐逸時至今風味在試聼野)
　(猿/悲)冷泉亭(東坡呈唐林夫詩靈隐寺前天竺後兩澗/春淙一林鷲不知水從何處来跳波赴壑)
　(如奔雷無情有意兩莫測肯向冷泉亭下相縈廻我/在錢塘六百日山中暫来不暖席今君欲依靈隐居)
　(葛衣草屨随僧蔬能與冷泉作主一百日不用二十/四考書中書  梅詢詩古竇鳴幽泉蒼崖結虚宇六)
　(月期客逰披襟苦阻暑開窓弄清淺吹鬢疑風雨不/見白使君烟蘿為誰語  守毛寳文友詩并序昔人)
　(以為冷泉未極其妙因加小亭其上然冷然水光滃/然山翠以故去者過半予以謂不必加工但去其尤)
　(贅者斯善也如明鏡中而加繢畫非不美好所以為/清明者逝矣拂拭菑翳舊觀復還詩云面山取勢俯)
　(山中亭外安亭自蔽䝉眼界已通無礙物胷中陡覺/有真空試尋櫓響驚時變    却聼猿啼與舊同)
　(事萬事須臾成壊裏我来閲世一初終影曺既明詩/朱簷日轉軒窓冷碧嶂雲低草樹香山  倒沉波底)
　(月夜闌相對㵼寒光月張履信詩水石一䦨干僧歸/四山静擕琴譜潤泉  浸夜深冷  盤隐陸垕㸔放)
　(水詩泉聲飛出閘委折綠隂間此地元無暑多時不/入山草欹疑石墜水定見魚還難得同龜鶴㳺吟半)
　(日閑下周紫芝放閘詩二首呼猿洞口水潺潺忽卷/奔流  九天乞得少陵三峡句為君題作倒流泉)
　(萬里西興浦口潮浪花真似海門髙誰将一夜山中/雨喚作滄江八月濤  徐涓詩畏日炎炎爍太處倚)
　(欄氷雪冷生膚百川萬壑/非無水洗得人間熱惱無)候仙亭(樂天醉題蹇歩垂/朱綬華纓映白鬚)
　(何因駐衰老只有且歡娱酒興還應在詩情可便無/登山與臨水猶未要人扶  又同諸客醉作謝安山)
　(下空擕妓栁惲洲邊只賦詩争及/湖亭今日會嘲花詠水贈蛾眉)見山亭(張無盡商/英詩簾捲)
　(踈烟醉眼開浮雲飛盡見崔巍苦憾霖雨遮蔵久深/謝晴風引致来丹桂有時明月滿舊山無路白猿哀)
　(禪僧指我真空理/心火茫然一夜灰)袁君亭(郭功父詩民樂袁公惠開/亭古道邊能將九里碧長)
　(與萬/人傳)翠微亭(張履信詩朝朝烏北出夜夜烏南歸所/謀在一食所息在一枝人生竟何得與)
　(烏同此機身世忽過慮泉石良/自怡月上飛来峯更誰登翠微)
孤山
　在西湖中稍西一嶼聳立旁無聫附為湖山勝絶處
　舊有智果觀音院瑪瑙寳勝院報恩院廣化寺中興
　詔它徙而即其地建延祥觀淳祐十二年又分建西
　太一宫(詳見行/在錄)
　栢堂
　　陳文帝天嘉二年建廣化寺寺有當時所植二栢
　　其一已枯東坡作孤山二詠序云栢二株其一為
　　人所薪山下老人自為兒時見其枯矣然堅悍如
　　金石愈於未枯者僧志詮作堂於其側名曰栢堂
　　堂與白居易竹閣相連属余作二詩記之堂久廢
　　今基在西太一宫有孝宗皇帝御書軾詩刻石覆
　　以小亭
　白公竹閣
　　舊有廣化寺栢堂之後有小閣多植竹白公每偃
　　息其間仍有詩遂以名今與寺俱徙
　和靖林處士廬
　　有巢居閣今基並在西太一宫
　處士墓
　　紹興有旨徙僧廬惟處士林逋墓詔勿遷咸淳四
　　年大風拔木祠㡬毁官為重建是年太傅平章魏
　　國賈公領客来逰視蓁莽中有石隐起命搜取視
　　之則熈寧七年福唐陳襄等九人竹閣題名也興
　　懐昔賢乃屏之植祠下又命金華王庭書和靖先
　　生墓五字刻石立墓前在今西太一宫北偏(又見/塜墓)
　　(門/)
　金沙井
　　舊在廣化寺白樂天嘗酌此泉甘美可愛視其地
　　沙光燦如金撥以杖皆黒今在延祥觀
　瑪瑙坡
　　舊在寳勝寺地有碎石如瑪瑙故以名有圎法師
　　陶器墳今在西太一宫
　六一泉
　　舊在報恩院詳見後東坡銘
　東坡庵
　　東坡既名六一泉又於泉之後鑿巖築室自名曰
　　東坡庵今不存(據傅牧西湖/古跡事實)
　閑泉
　　在瑪瑙坡圎法師詩閑泉澄極頂自注云閑泉在
　　瑪瑙院
　僕夫泉
　　在瑪瑙坡側圎法師鑿池得泉有詩云新泉號僕
　　夫
　四照閣
　　在山巔今不存
　西閣
　　又名彌勒閣有石塔七層今不存
　鑑堂(今不/存)
　辟支塔(今不存詳/見塔門)
　銘文六一泉(東坡銘并序歐陽文忠公將老自謂六/一居士予昔通守錢塘見公于汝隂而)
　(南公曰西湖僧慧勤甚文而長于詩吾昔為山中樂/三章以贈之子閒于民事求人于湖山間而不可得)
　(則往從勤乎予到官三日訪勤于孤山之下抵掌而/論人物曰公天人也人見其暫寓人間而不知其乗)
　(雲馭風歴五嶽而跨滄海也此邦之人以公不一来/為恨公麾斥八極何所不至雖江山之勝莫適為主)
　(而竒麗秀絶之氣常為能文者用故吾以謂西湖盖/公儿案間一物耳勤語雖幻怪而理有實然者明年)
　(公薨予哭於勤舍又十八年予為錢塘守則勤亦化/去夂矣訪其舊居則弟子二仲在焉畫公與勤之像)
　(事之如生舍下舊無泉予未至數月泉出講堂之後/孤山之趾汪然溢流甚白而甘即其地鑿巖架石為)
　(室二仲謂予師聞公来出泉以相勞苦公可無言乎/乃取勤舊語推本其意名之曰六一泉且銘之曰泉)
　(之出也去公數千里後公之沒十有八年而名之曰/六一不㡬於誕乎曰君子之澤豈獨五世而已盖得)
　(其人則可至於百傳嘗試與子登孤山而望吴越歌/山中之樂而飲此水則公之遺風餘烈亦或見于斯)
　(泉/也)
　題詠孤山(唐張祐詩樓臺聳碧岑一徑入湖心不雨/山長潤無雲水自隂㫁橋荒蘚合空院落)
　(花深猶憶西窓月鐘聲出北林結白樂天題孤山寺/山石榴花示諸僧詩山榴花似  紅巾容艶新妍占)
　(㫁春色相故關行道地香塵擬觸坐禪人瞿曇弟子/君知否恐是天魔女化身  西湖晩歸望孤山詩栁)
　(湖松島蓮花寺晩動歸橈出道塲盧橘子低山雨重/栟櫚葉戰水風凉烟波淡蕩摇空碧樓殿参差倚夕)
　(陽到岸請君回首望蓬莱宫在水中央孤山寺遇雨/詩拂波雲色重洒葉雨聲繁水鷺雙飛起風荷一向)
　(翻空濛連北岸蕭颯入東軒或擬湖中宿留船在寺/門  林和靖孤山寺詩雲峯水樹南朝寺秪隔叢篁)
　(作並隣破殿静披虀臼古齋房閑試酪奴春白公睡/閣幽如畫張祐詩牌妙入神乗興醉来拖木屐翠苔)
　(蒼蘚石磷磷塔孤山寺端上人房寫望詩底處凭欄/思渺然孤山  後閣西偏隂沉畫軸林間寺零落棋)
　(枰葑上田秋景有時飛獨鳥夕陽無事起寒烟遲留/更愛吾廬近祗待重来㸔雪天  孤山後寫望云水)
　(墨屏風状總非作詩除是謝元暉溪橋裊裊穿黄落/樵斧丁丁斫翠微返照未沉僧獨往長烟如淡鳥横)
　(飛南峯有客鋤園罷閑倚籬間忘却歸珠孤山雪中/寫望云瓊樹瑶岑掠眼新鮮飈時復颺  塵此中自)
　(是蓬莱闕何處更尋姑射人滿東坡臘日逰孤山訪/惠勤惠思二僧詩天欲雪雲  湖樓臺明滅山有無)
　(水清出石魚可數林深無人鳥相呼臘日不歸對妻/孥名尋道人實自娱道人之居在何許寳雲山前路)
　(盤紆孤山孤絶誰肯廬道人有道山不孤紙窓竹屋/深自煗擁褐坐睡依團蒲天寒路逺愁僕夫整駕催)
　(歸及未晡出山廻望雲木合但見野鶻盤浮圗兹逰/淡薄歡有餘到家恍如夢蘧蘧作詩火速追亾逋清)
　(景一失後難摹相悼歐公詩故人已為土衰鬢亦經/秋猶喜孤山下  逢説舊逰  孤山送陳述古江神)
　(子詞翠蛾羞黛怯人㸔掩霜華淚偷彈且盡一尊收/淚唱陽關謾道帝城天様逺天易見見君難畫堂新)
　(締近孤山曲䦨干為誰安小舟尋舊事無處問水連/天  郭祥正詩塵寰山障合月窟一峯孤欲識僧歸)
　(處飄然一寳珠尚石林葉夢得詩并序云張景修與/吾同為郎夜宿  書新省之祠曹㕔歩月庭下為吾)
　(言往嘗以九月望夜道錢塘與詩僧可久泛西湖至/孤山已夜分是嵗早寒月色正中湖面渺然如鎔銀)
　(傍山松檜参天露下葉間薿薿皆有光微風動湖水/晃漾與林葉相射可久清癯苦吟坐中凄然不勝寒)
　(索衣無所有以空米囊覆其背謂平生得此無幾吾/為作詩記之云霜風獵獵將寒威林下山僧見亦稀)
　(怪得題詩無俗語十年肝膈湛寒輝此景暑中想像/亦可一灑然也  楊誠齋泛舟西湖歩登孤山詩曉)
　(雨擣珠屑吹作空中塵拂水無落暈映巒有遮痕承/華兩端尹嘉招出城闉一尊澆雲師借風開晝昏諸)
　(鬟忽脫帽孤鏡亦捲裀西湖翳復皎南山洗如新舍/舟歩栁堤曵杖啄松門乃是小上林亦有虎守閽桂)
　(落賸金粟蓉粧濃繡屏髙堂竹梢上幽榭荷葉濵群/仙此小憩呼酒領一欣秋花隔水笑笑我墮紗巾更)
　(酧不知籌互嘲還作春行樂戒多取况復仄羲輪歸/變兀頽玊那知醉與醒    平章賈魏公舊題孤山)
　(詩半是樓臺換却村㡬回獨立更銷魂㫁堤野水梅/花宅千古春風月一痕  贈孤山周道士詩梅花和)
　(靖宅此處往来清肯以詩為事終于世有名山空丹/鶴老湖浄白漚明時亦扶笻出何曽踏帝城  髙菊)
　(磵孤山雪後詩雪後騎驢行歩遲孤山何似㶚橋時/近来行軰無和靖見説梅花不要詩  陸盤隐春逰)
　(孤山風約晴雲碎欲零獨逰無伴踏芳塵旋移船泊/前朝寺盡捲簾㸔新路人肥緑又添三尺水瘦紅猶)
　(有一分春不妨笑我矜/持意吟到孤山句更新)栢堂(東坡詩道人手種㡬生/前鶴骨龍姿尚宛然雙)
　(榦一先神物化九朝三見太平年忽驚華厦依巖出/乞與佳名到處傳此柏未枯君記取灰心聊伴小乗)
　(禪是楊蟠詩零落雪霜後猶含千載春一株化為石/誰  種時人  郭祥正詩嵗老枝葉爛春深香氣新)
　(可憐湖上檜曽識井中人見周紫芝詩臺城依舊繞/長河結綺臨春往事多但  張妃是西子不知擒虎)
　(是閻羅當年已老瓊瑶樹此日空留鐵石/柯喬木自存非故國何須仍唱後庭歌)竹閣(白樂/天詩)
　(晚坐松簷下宵眠竹閣間清虛當服藥幽獨抵歸山/巧未能勝拙忙應不及閒無勞别修道即此是𤣥關)
　(不東坡詩海山兜率兩茫然古寺無人竹滿軒白鶴/  留歸後語蒼龍猶是種時孫兩叢恰似蕭郎筆千)
　(畝空懐渭上村欲把新詩問遺像病維摩詰更無言/  又竹閣見憶詩柏堂南畔竹如雲北閣何人是主)
　(人但遣先生披鶴氅/不須更畫樂天真)處士廬(處士孤山小隠詩竹樹/遶吾廬清深趣有餘鶴)
　(閑臨水久蜂懶得花踈酒病妨開卷春隂入荷鋤嘗/憐古圖畫多半寫樵漁  猿鳥分清絶林蘿擁翠微)
　(歩穿僧逕出肩搭道衣歸水墅香酤熟烟崖早筍肥/功名無一㸃何處更㤀機  園井夹蕭森紅芳墮翠)
　(隂晝巖松鼠静春塹竹雞深嵗課非無秫家蔵獨有/琴顔原遺事在千古壮閒心  門逕獨蕭然山林屋)
　(舍邊水風清晚釣花日重春眠苒苒苔衣滑磷磷石/子圎人寰諸洞府應合置閒仙  又小隐詩道着權)
　(名便絶交一峯春翠濕衡茅莊生已慣䲭鳶嚇揚子/休譏蝘蜓嘲潏潏藥泉来石竇霖霖茶靄出松梢琴)
　(僧近借南薫譜且并閑功仔細抄無閑搭綸巾擁縹/囊此心隨分識興亾黒頭為相雖  詔白眼㸔人亦)
　(未妨雲噴石花生劍壁雨敲松子落琴牀清猿幽鳥/遥相呌数筆湖山又夕陽  魯望無来已百年又生)
　(吾軰在林泉誰知隠遯為髙尚敢道文章到聖賢月/界曉窓琴嶽潤竹揺秋几墨雲鮮南塘一霎霏微雨)
　(更擁漁簔上釣船竺又云山水未深猿鳥少此生猶/擬别移居直過天  溪流上獨樹為橋小結廬  山)
　(園小梅詩衆芳揺落獨暄妍占盡芳情向小園踈影/横斜水清淺暗香浮動月黄昏霜禽欲下先偷眼粉)
　(蝶如知合㫁魂幸有微吟可相狎不湏檀板共金尊䖝/  隠居秋日行樂歸来即杜門嘯臺秋色背人羣幽)
　(傍草晩相映逺水著烟寒未分髙亢可能稱獨行窮/空猶擬頼斯文過從好事今誰是自笑堪如揚子雲)
　(庭園廬蠧關寒井對蕭晨自愛棲遲近古人閑草徧/  終勝俗好書堆案轉甘貧橋邊野水通漁路籬外)
　(青山見寺隣懶為躬耕詠梁甫吾生已是太平民結/深居雜興并序諸葛孔明謝安石蓄經濟之才雖)
　(廬南陽擕妓東山未嘗不以平一宇内躋致生民為/意鄙夫則不然胷腹空洞剪然無所存置但能行樵)
　(坐釣外寄心于小律詩時或鏖兵景物衡門情味則/倒睨二君而反有得色凡所遇興輙成短篇摠曰深)
　(居雜興詩六首盖所以狀林麓之幽勝攄几格之閑/曠且非敢求聲于當世故援筆以顯其事云  隐居)
　(松籟細錚然何獨微之重碧鮮已被逺峯擎􁭜􁭜更/禁初月吐娟娟門庭静極霖苔露籬院凉生裊菊烟)
　(中有病夫披白搭瘦行清坐詠遺編侯四壁垣衣釣/具腥已甘衡泌號沉冥伶倫近日無  白奴僕當時)
　(有衛青花月滿懐㸔酒譜雲蘿幽信寄茶經茅君使/者蕭閑甚獨理叢毛向戸庭  薄夫何苦事姦姦一)
　(室圗書自解顔峯後月明秋嘯去水邊花影晩樵還/文章敢道長于古光景渾疑剰却閑多少烟霞好猿)
　(鳥令人惆悵謝東山宜坐釣行樵那不倦尋雲㸔月/亦應勞煩襟入夜權  減瘦骼乗秋斗頓髙猿下任)
　(窺煎藥鼎客来慵動碾茶槽牀頭卧架真閑却免有/情憀掲悼騷  遺編坐罷披三豕小軸行當倦五禽)
　(廉肆有清嘗遇困刀圭無狀為攻深長卿消渴應難/奈元晏  羸已不禁約縛隠囊聊閣膝㤀懐未得是)
　(微吟将和梅聖俞雪中同虚白上人見訪湖上玩佳/雪相  唯道林早烟村意逺春漲岸痕深地僻過三)
　(徑人閑試五禽歸橈有餘興寜復北山隂清園廬秋/夕蘭杜裛衰香開扉趣自長寒烟宿墟落  月上林)
　(塘意想殊為適形骸固可㤀援琴有餘興聊復寄吟/觴  山閣偶書遶舍青山㸔未足故穿林表架危軒)
　(但将松籟延佳客嘗帶霖嵐認逺村吴榜自能凌晩/汰湘纍何苦属芳蓀餘生多病期恬飬聊此棲遲一)
　(避喧盡春日齋中空階重叠上垣衣白書初長社燕/歸落  海棠人卧病東風時復動柴扉  湖上隠居)
　(湖水入籬山遶舍隠居應與世相違閒門自掩蒼苔/色来客時驚白鳥飛賣藥比常嫌有價灌園終亦愛)
　(無機如何天竺林間路猶到秋聲夢翠微題和王給/事同諸官留題千兵欵户迂紅斾四壁留  拂紫苔)
　(他日北上傳故事願將猿鶴比雲来至剪綃零落㸃/酥乾向背稀稠畫亦難日薄縱甘春  晚霜深應怯)
　(夜来寒澄鮮秪共隣僧惜冷落猶嫌俗客㸔憶昔江/南舊行路酒旗斜拂墜銀鞍  數年閑作園林主未)
　(有新詩到小梅摘索又開三两朶團欒空繞百千囘/荒鄰獨映山初盡晩景相禁雪欲来寄語清香少愁)
　(結為君吟罷一銜杯半吟懐長悵負芳時為見梅花/輙入詩雪後園林纔    水邊籬落忽横枝人憐紅)
　(艷多應俗天與清香似有私堪笑胡雖亦風味解將/聲調角中吹  范文正公寄和靖處士詩片心髙與)
　(月徘徊豈為千鍾下釣臺猶笑白雲多事在等閑為/雨出山来  鮑當題林和靖隠居詩湖水春来緑山)
　(雲夏亦繁何如隠君子長嘯掩柴門飲東坡書和靖/詩後云吴儂生長湖山曲呼吸湖光  山淥不論世)
　(外隠君子販夫俚婦皆氷玊先生何是絶俗人神清/骨冷無由俗我不識君曽夢見瞳子瞭然光可燭遺)
　(篇妙字處處有歩繞西湖㸔不足詩如東野不言寒/書似西臺差少肉平生髙節已難繼將死微言猶可)
　(錄自言不作封禅書更肯悲吟白頭曲我笑吴人不/好事好作祠堂房修竹不然配食水仙王一盞寒泉)
　(薦秋菊水陳文惠堯佐林處士水亭詩城外逋翁宅/開亭野  寒冷光浮荇葉静影浸漁竿吠犬時迎客)
　(飢禽忽上欄踈籬僧舍近嘉樹鶴庭寛拂砌烟紛裊/侵窓筍㦸攅小橋横落日幽徑轉層巒好景吟何盡)
　(清歡畫亦難怜君留我意重叠取琴弹草曺既明過/林和靖舊址短棹不歸雙鶴去一邱烟  寄山隂水)
　(邊踈影黄昏月無/限風騷在客心)西閣(僧志文詩楊栁蒹葭覆水濵/徘徊南望倚欄頻年光似鳥)
　(翩翩過世事如棋局局新嵐積逺山秋氣象月生/髙閣夜精神驚飛一陣鳬鷖起蓮葉丹中把釣人)四
　照閣(鄭獬詩湖山天下之絶境群山繞湖千百重碧/筍四挿明鏡緑此閣正落明鏡中當軒不置窓)
　(與檻湖光山翠還相通側耳似/聞天仙語接手便欲翻長空)和靖墓(髙九萬拜林/和靖墓詩玉)
　(函香骨老雲根占㫁孤山水月村薦菊泉清涵竹影/種梅地冷帶苔痕生前已是全名節身後從誰問子)
　(孫惟是年年寒食日㳺人来與酹清樽無菊潭吴中/孚逰和靖墓詩墳草年年一度青梅花  主自飄零)
　(定知魂在梅花上只有春風喚得醒門片玉沉山草/亦珍㫁碑殘石當麒麟君王别為開  戸不欲梅花)
　(見路人士黄宜山題和靖墓墳邊踈影尚横斜鶴老/苔荒處  家獨立東風難着語只擕尊酒酹梅花)
粟山
　晉書隋書地理志餘杭郡有粟山祥符志云在錢塘
　縣西一十七里髙六十二丈周廻一十八里二百歩
　太平寰宇記云山下有飛泉二里又云有吴大帝石
　柱今在東墓嶺側(詳見/古跡)
巨石山(一名石/甑山)
　隋書地理志錢塘有石甑山巍石如甑然太平寰宇
　記在錢塘縣舊治南三里祥符志云髙六十三丈周
　廻二十三里一百歩郡國志云上有七層古塔妙絶
　人工北有落星二石吴越王錢氏號夀星寳石山後
　改為匡石山羅隠封石記云或聳秀而層排巨石或
　岧嶤而朝挹衆山(按祥符志定業院山與巨石山雖/相連而相去甚逺有二石甑山禾)
　(詳/)
巾子峰
　在錢塘門外舊志云在梵天院後形如巾幘西湖勝
　蹟事實云在夀星寺後
　題咏(林和靖詩巾子山頭烏臼木微霜未落葉先紅/  楊蟠詩首出郡山内晴窓幾處㸔不須風雨)
　(折開檻/滿溪寒)
霍山
　在錢塘門外有張真君祠嵗仲春八日傾城士女集
　焉
南屏山
　在興教寺後怪石聳秀中穿一洞上有石壁若屏障
　然刻司馬温公所書家人卦樂記禮樂不可斯須去
　身中庸道不逺人各一章
小南屏山
　在廣教院後怪石玲瓏亦𩔖屏障
慧日峰
　在浄慈寺後今有慧日閣
雷峰
　在浄慈寺前郡人雷氏築庵居之故名世又謂之中
　峰
　題詠(林和靖中峯望北山詩拂石翫林壑曠然空色/秋歸雲帶層巘踈葦際滄洲固是堪長往何為)
　(難久㽞庶將濠上想聊作郯中逰秋乂中峯詩中峰/一逕分盤折上幽雲夕照全村見  濤隔岸聞長松)
　(標古翠衰藥動微薫自/愛蘇門嘯懐賢事不羣)
雞籠山
　在龍井風篁嶺側髙而圎若雞籠然
赤山
　在錢湖門外厥土赤埴上有惠因院(俗呼髙/麗寺)
玉岑山
　在錢湖門外惠因寺前一峯聳出衆山繚繞石中有
　古木倒垂森翠可愛
鵶雞峰
　在西山崇因報徳院有怪石狀似鵶雞
卓筆峰
　靈隠無垢院有石筍形如筆卓
花家山
　三賢堂後相對在大麥嶺山後一名蛇山
月輪山
　在龍山左右形圎如月故名
馬鞍山
　在皃門武狀元坊歩司在軍後形如馬鞍故名
靈石山(一名積慶山/一名靈石塢)
　在西山放馬場側石嘗見光故名古跡事實云靈石
　山在南山棲真院之上
　題詠(郭祥正詩靈石山前路山深寺/更深不知明月去空惜白雲沉)
仙姑山
　在錢塘門外東山衕
西觀音山
　在錢塘門外王家橋試院後山是也
龍門山
　在錢塘縣西溪之欽賢鄉地髙峻上有龍池寺
觀山黄杜山了頭山茆山篠山楊梅山
　祥符志云在錢塘縣崇化鄉第七都衆山接連髙一
　百五十丈周圍三十五里
　
　
　
　
　
　
　咸淳臨安志卷二十三
欽定四庫全書
　咸淳臨志卷二十四　　　宋　潜說友　撰
山川三
　　城東北諸山
臨平山
　祥符志云去仁和縣舊治五十四里山髙五十三丈
　周廻十八里上有塔有龍洞礪洞(事具/諸洞)有天井(在山/之頂)
　(舊志云方濶約二丈積/水深八尺雖旱未嘗涸)下有東嶽廟景星觀峙立兩
　旁又有藕花洲即鼎湖也
　題詠(東坡舟過臨平次杭人裴維甫韻餘杭門外葉/飛秋尚記居人挽去舟一别臨平山下路五年)
　(雲夢澤南州凄凉楚㱔縁吾發邂逅秦淮為子㽞寄/謝西湖舊風月故應時許夢中逰  又雪霽過臨平)
　(邈師房會陳烈少府題詩落帆古戌下積雪髙如邱/强邀詩老出踈髯散颼颼僧房有宿火手足漸和柔)
　(静士素寡言相對自㤀憂銅爐擢烟穗石鼎浮霜甌/征夫念前路急鼓催行舟我行雖有程坐稳且復㽞)
　(大哉天地間此生得浮浮月僧道潛詩風蒲獵獵弄/輕柔欲立蜻蜓不自由五  臨平山下路藕花無數)
　(滿汀洲嵯沈金部汝諧詩云山勢分明飲水□孤峯/西轉鬰  峨不湏探問山童藥且挹朝来爽氣多)
桐扣山
　在仁和臨平山之西晉武帝時岸壊出石鼓擊之無
　聲張華取蜀桐木刻作魚形而扣之聲聞數里故名
臯亭山
　唐書地理志錢塘縣有臯亭山祥符志云今屬仁和
　縣在縣之東北二十里髙百餘丈雲出則雨寧宗皇
　帝御書三字為扁有崇善靈惠王祠名半山廟旁有
　水甕及桃花塢
　題詠(敖陶孫詩樵路縈連入翠微清泉白石可㤀機/雲中犬吠劉安過樹杪春深望帝歸白鶴可留)
　(華表語蒼官合受錦衣圍珠襦/玉柙今何許一笑人間萬事非)
青龍山
　在臯亭山之東髙七十餘丈山脊蒼翠偃曲如龍
母山
　在臯亭山東北約髙一百餘丈比衆山獨髙張翼左
　右如母顧子因以名之
佛日山
　在母山之東北髙六十餘丈中有佛日浄慧寺(詳具/佛慧)
　(寺/)
石膏山
　太平寰宇記在錢塘縣舊治西五十七里錢塘記云
　出石膏色若雪又縣治亥地有獄雨霽時獄中出石
　膏一名稽留山無毒獸惡䖝(太平寰/宇記)
黄鶴山
　祥符志云在仁和縣舊治東北三十八里寰宇記舊
　有黄鶴樓今佛日山之北髙約百餘丈巔有龍池一
　名渥洼北塢有龍洞石裂為路深險不可視山之腰
　有黄鶴仙洞外甚狭中可容數人深窈而黒時有樵
　牧爇松明而入愈行愈逺疑有龍在焉池出雲必雨
　又有潭在山之東(故老相傳有詩云但㸔黄鶴山頂/雲化作白龍潭上雨或為僧道潜)
　(作/)
超山
　在仁和縣之東北六十里永和鄉髙三十七丈周二
　十里
亭市山
　郡國志云杭州亭市山餘石鄉亭市村多陶戸善作
　大甕今謂之浙甕
龍珠山
　在仁和縣肇元鄉五都髙約六七丈形圎如珠與臯
　亭黄鶴衆山相望一名巧山
泰山
　在仁和縣南鮑山之北髙約十五六丈民居可三百
　户名泰村
大旗山
　在仁和縣黄鶴之北髙約五十餘丈有青草塢居民
　可二百戸名大旗村
南鮑山
　在仁和縣南山之北髙約十餘丈山下有村名南鮑
南山
　在仁和縣大旗山之北髙約四十餘丈東南與佛日
　山夾境有杜牧塢纍纍數塜世傳杜牧墓無可考
太婆山白巖山
　在錢塘縣
方山
　在錢塘縣崇化鄉髙三十丈
全山
　在錢塘縣孝女鄉髙一十丈周四里
苧山
　在錢塘縣孝女南鄉髙一十丈周廻五里
楊山
　在錢塘縣孝女南鄉髙二十丈周廻六里
唐墓山
　在錢塘縣孝女南鄉髙一十五丈周廻八里有唐孝
　女墓(詳見塜/墓門)
近山
　在錢塘縣靈芝鄉髙十丈周廻一里
大遮山烏尖山
　在錢塘縣孝女北鄉接連餘杭縣及武康縣界髙三
　百丈
飲馬山
　在錢塘縣髙二十丈周廻二里
安樂山
　在錢塘縣髙三十丈周廻三里山上有石八郎祠
石壁山龍駒山法華山
　在錢塘縣東抵西堰橋西止欽賢鄉羣山連接不能
　盡名約髙四十餘丈占十餘里(石壁山上有/尊司土地)
三峯山
　在仁和縣北四十里東髙一十五丈周五里西山髙
　一十八丈周四里南山髙一十二丈周一里
洛山
　在仁和縣北四十四里髙五十八丈周一十八里
峨眉山(城内亦有/山曰峩眉)
　在仁和縣北七十里大雲鄉髙一十八丈周六里
烏頭山
　在仁和縣肇元鄉青龍山之東髙八十餘丈峰鋭而
　秀
石姥山
　在烏頭山之東五十餘丈有嶺南接運河塘赤岸嶺
　之西有真珠塢少宰劉正夫葬焉
獨山
　在仁和縣治之北大雲鄉約髙數十丈每出雲晴則
　雨雨則晴里人占之屢騐下瞰横溪回環皆水蕩
赭山
　舊圗志云在仁和舊治東北六十五里濵海産塩有
　塩場
馬嘷山
　郡國志昔吴伐越至此山遇大風車破騎死有馬嘷
　呼求其主遂名(太平寰/宇記)
　　餘杭縣
大滌山洞天(互見洞/霄宫)
　在縣西南一十八里按茅君傳云第三十四洞名大
　滌匡盖之天周回一百里内有日月分精金堂玊室
　仙官考校災祥之所姜真人主之與華陽林屋䆳道
　往来或言此山清幽大可以洗滌塵心故名穹崇千
　尺逈壓羣巒中峰之上有許逺逰昇天壇丹灶瓦甓
　尚存政和間猶有卿雲簫吹往来清越崖間多靈芝
　異草人所不識
　九鏁山
　　其勢九折縈紆相續曰天關曰蔵雲曰飛鸞曰凌
　　虚曰通真曰龍吟曰洞微曰雲璈曰朝元四時山
　　花爛熳清芬襲人下有石門夾道今不存
　天柱山
　　在洞西南隅乃五十七福地地主王伯元主之按
　　記云天有八柱在中國者三此其一也(一在夀陽/一在龍舒)
　　四隅斗絶聳翠参天神天隐化時有見者山出佳
　　茗為浙右最
　伏虎巖
　　在大滌洞西南峻壁間若環堵之室南有路下渉
　　崖磴方至其所東晉隠士郭文伏獸於此因以名
　　巖
　来賢巖
　　在大滌東南秀峰之前嵌空數丈叢竹間有磐石
　　可坐東坡作倅日同蔡凖吴天常樂富國聞人安
　　道俞康直張日華凡七人来為林泉之逰遂名其
　　巖曰来賢今作亭于上名曰宜霜
　仙跡巖
　　去大滌里許在路側崖上有仙人遺跡苔蘚不生
　　濕潤光澤
　大滌洞
　　舊傳云元同先生閭邱方逺入逰自華陽而歸所
　　見龍鱗異境花木鮮繁門有石鼔扣之則鳴其間
　　頂平如砥又垂一石如柱號曰隔凡過柱一重如
　　竇内濶丈餘有圎井無底唯聞琅琅之聲乃朝廷
　　投龍處有白鼠長可二尺仙書名為玉芝餌之可
　　以長生
　棲真洞
　　在大滌山前峻嶺之上按記云大滌先生杜琛語
　　弟子何法仁曰西洞尤廣汝宜居彼可遯世成真
　　遂名棲真洞有罳頂狀若寳盖龕室幽深乳泉㸃
　　滴有東西二臺東臺有石閣津涯不可測常有龍
　　爪蟠拏蹴縮之跡逰者以手漫滅之次日騐視如
　　初或以為洞龍出入之逕大觀三年四月山人胡
　　真隠居其中午夜聞鼉皷數百聲火毬相繼走及
　　黒雲靉靆皆奔出洞外次則迅雷烈風駭震山谷
　　真隠股慄莫知所措移時方止
　石室洞(一名藏/書洞)
　　在大滌山中峯之前有巖竇石梁洞外泉脉垂溜
　　注於石梁之下洞初未顯吴筠觧化於宣城指門
　　人藏書劍於此尋訪果得之又按景行録西麓有
　　巖扉石座自然咸備盖不止乎書劍亦天師藏真
　　在焉按石精金光經言曲晨飛精蔵景錄神劍解
　　之道凡蹔過太隂紫胞鍊度皆四百年其藏必發
　　盖數足運會真靈自有以發之耳今天師石室之
　　藏巖扉呀樹益驗此經之説山腰有石窪樽洞上
　　有石茶竈皆仙家遺跡隠士陸凝之永仲嘗築室
　　於是號石室先生云
　鳴鳳洞
　　去大滌一里許山之上石門阻隘童稚可入者閲
　　其内石屋旁一小路不知其極上有穴泉溜環珮
　　之聲入于方池未嘗減溢耆舊傳云錢氏時因鳳
　　凰来故名亦改為靈鳳鄉
　鳴鈴洞
　　祥符舊志云在洞霄宫東山之上洞多竅穴風作
　　則鳴舊夲作鳴虚閣
　龍蜕洞
　　在大滌洞東一里許喬木幽隠巖穴嵌巉深可數
　　丈春夏多蛇虺潜伏皇祐初羽人于洞間獲龍骨
　　數肩齒角皆具因以名之記云五洞潜通此其一
　　也
　白茆洞
　　在大滌之西南一十里嶺石之上靈象巋然按記
　　云有晉人遇一道士衣巾爽麗自洞而出詢其名
　　字則曰吾白茆先生職此久矣因以名之其洞門
　　如井垂綆而下一二丈至地回環容坐二十人(乃/第)
　　(一重/也)屈身下入又可二丈有仙人酒甕及二石若
　　柱上有一竅通明
　歸雲洞
　　去大滌五里在西嶺外層岡之上即棲真之後門
　　深可百餘丈石壁光瑩洞有罳頂亞於前洞按記
　　云是神仙廻車之便道故曰歸雲常有雲氣往還
　　於洞外又有隟地皆灌木踈篁隠映前谷
　撫掌泉
　　在洞霄宫殿堦之西深可三尺許清冷可鑑古詩
　　云却疑三尺底别是一壺天舊傳錢武肅王至宫
　　有雙鶴飛舞其上因撫掌招之鶴堕而泉涌故號
　　撫掌或言舊名涌泉漕使陳公堯佐因按察至焉
　　問羽士此何水答曰涌泉昔仙人撫掌而泉涌公
　　於是撫掌果如其言按舊志云久旱不竭瑩潔常
　　澄或時五色變異不可測夏寒而辨砂礫冬温而
　　育萍藻熈寜初有物状如鮫鰻遶欄楯間兩目如
　　丹時人以杖撲之即墜入泉去須臾隂霧周布一
　　山大水自天柱源来洶涌可畏將墊殿堂乃止唯
　　損去廊屋數間或曰龍之怒也
　明星瀆
　　在縣東一里二百歩周回一百五十歩溪之南塘
　　敕使投龍於天柱大滌洞必先祭明星瀆九域志
　　載餘杭古跡亦然耆老相傳云昔人有晝視水中
　　有星燦然故號明星瀆溪下多潭皆遇水决冲注
　　而成自新堰以西第三潭㝡深瑩而潤者明星瀆
　　也父老云瀆之南瀕路舊有女冠之居遺址尚在
　瀑泉
　　在洞霄宫憩賔亭外三十餘歩三泉吐溜合而成
　　瀑
　冷泉
　　在洞霄宫外半里路石罅間水脉甚細冬夏不絶
　　瑩然若玉壺之貯沆􁭥也山行者掬飲毛骨竦然
　　炎月投以熱物至晩即氷結
　新池
　　即今洞霄宫廚院才􁜲源自泉前池溜於㘭堂大
　　歴中縣令范愔所鑿李元卿記云執㸑無欲清之
　　僕挈瓶無汲深之勞
　雲根石
　　去大滌一里許在路傍之西與仙跡相近石狀如
　　雲從地涌出以雲根名之
　藥圃
　　在大滌洞東山之前夏侯天師種藥於此芝畦术
　　塢百藥之植靡所不有嘗言古聖人以上藥飬神
　　中藥飬性下藥遣病可使人神靈可使人性明可
　　使人病愈故嘗施藥於鄽隨縁深淺而遇有藥圃
　　詩云緑葉紅英遍仙經自討論偶移巖畔菊鋤㫁
　　白雲根一日樵者聞圃中有犬嘷自籬而窺見師
　　䇿鞭乗一獸似虎非虎行疾如風入東山而去今
　　四山生草藥六十餘種圃跡猶存
　清音亭
　　在大滌洞路之中後數丈乃天柱泉發源之竇水
　　流沿洄亭間循除以入於沼清冷可愛亭名取左
　　太冲山水有清音之句
　祥光亭
　　在大滌洞口錢武肅王微時嘗卧巨石之上指洞
　　而言曰異時或富貴當建亭覆此石及衣錦回營
　　餙頗盛其石今瘞亭下祥符五年中使及漕臣州
　　佐邑令偕集於此忽五色雲出洞中數刻方散因
　　名亭曰祥光樵者間見有仙人奕棋於亭至前則
　　不復見咸平中民有来盗其檻斧之焱熖隨起飛
　　逐盗為之驚止
　翠微亭
　　自来賢巖前東五十餘歩登小坡而上名青檀山
　　路之右皆依巖左臨深坎路旁有巨石與巖對峙
　　號曰小石門過此則巖石轉有泉自石溜下注於
　　巖穴状如石盂横探小竅深不可測其水不盈不
　　涸號曰泂酌泂酌之上有巨石圎竅玲瓏號曰月
　　窟月窟之西有穴盛溜㝡冷號曰氷壺泂酌之下
　　又有泉穴其水㝡清號曰鏡潭今泉源湮沒皆非
　　舊迤邐至試劔巖其石如劍劈㫁旁有巖隙可憩
　　數人行二十餘歩有峭壁面北從地涌出髙可二
　　三丈廣二三十丈其上蒼翠玲瓏竒怪萬状出於
　　天巧莫可形容其秀氣發自来賢至此半里餘始
　　畢露無遺上有石乳焚之㝡香但有巖自北而生
　　正蔽其前外旁相去猶有數尺深入僅可容人臨
　　坎作亭名曰翠微
　　題詠大滌山(楊傑詩大滌洞天玉為室真官典校/長生籍金闕九鎖明明開老盡碧桃)
　　(人不識祖龍求仙徒用力駕海欲驅山下石神人/倚住不與行留得巖前隠仙跡  吴侍郎昌裔九)
　　(唫詩并序云青蓮山人吴昌裔擕客山行咏陶嘉/月自雙徑来洞霄丹巖翠壑林立環擁神剜鬼刻)
　　(不可名状飡雲𠻳月偶得九唫留之山中以紀幽/踐  九鎖云上界神仙住九華故留靈鎖䕶烟霞)
　　(雲根欲㫁溪回處流出常山幾片花臞棲真云鑿/破千年渾沌心石楠當戸洞愔愔詩  猶怯春寒)
　　(在捫石梯雲不敢深見天柱云柱天屹嶫㫁鼇根/卧草䝉茸伏虎痕想  山中明月夜有人長嘯抱)
　　(崑崙聲石室云竹几蒲團石室中細書抱朴校参/同寄  碧眼朱髙士何必擕琴下閬風  清音云)
　　(山出㳙寒一道泉暗聲落澗玉錚然轆轤引上泥/丸頂便是人間赤脚仙  来賢云杖挂松花酒一)
　　(瓢手挼栢子雜香燒山空露冷吟招隠掉首諸賢/不受招  翠蛟云蒼松翠石束寒流飛下長身白)
　　(玉虬吐出英雲千尺雨湏臾雷霽水痕收時飛玉/云誰劈巖扉石竇開中流玉水潄蒼苔有  卷雪)
　　(從天下端是源頭蓄得来碎白元鑒詩天壇絶頂/山髣髴翠微間跡久苔紋  雲根古木閒丹成人)
　　(已去鶴駕未曽還猶有簫吹響時時下舊山龍髙/参政定子禱雨作牽絲晨謁玊皇家喚起慵  乞)
　　(井花醒㸔滿山枝葉語晩唐句子是萌芽天詩到/眉山自一家也將正命攝于邪巧裁大滌  成景)
　　(戯詠庭蛟與洞鴉兒兩間灑落無塵着萬象森羅/觸處逢此意要令  輩覺擎天一柱愛中峯  趙)
　　(南塘和茂寔弟紀逰韻山滌浮埃宇暖霄遯翁行/處有人邀仙関寂寂誰開鎖俗駕憧憧自過橋朝)
　　(氣蘭蓀清帨韘夜聲猿鶴美笙簫浮生一日閑難/得那計顔姿茂與凋  金銀官闕挿天華一徑縈)
　　(蛇嶺冠霞㳺子恍疑塵換世山人笑問客還家水/輸東北通歸汶峯到西南秀出琊喧寂萬殊從爾)
　　(好是中佳趣要無涯郭欲闖靈關燭借光窅然深/墨定何鄉隐栖舊托  文舉仙籍今収魏伯陽芝)
　　(室丹深巖樹緑松房酒熟洞雲香老生一醉迷凡/聖付與時人共校量  雨来龍口吐長烟風去鵬)
　　(程跨大年圯上書存記黄石洞中棋罷失闕仙幾/時谷納霜鐘響是處巖排錦樹圎處慣好山  路)
　　(徧正惟好事與流傳橋俠仙初日醉芳醪曽與猿/公接戯邀彩霓跨空  影澹黄蛇分雨劍痕髙試)
　　(從嶮處旋天路莫向塵間畫地牢千載祖龍移不/去浪教山鬼笑徒勞  □舘祠真嵗奠椒老坡題)
　　(後間何寥橘中儻值龎眉叟菁裏寧逢獨足魈欲/問迷津無䌫繋莫夸㨗徑有弓招長松怪石森然)
　　(在又見亭臯一葉飄慵絶愛穿簷碧數竿桃猚嘗/此掩柴關栁猶生肘  㤀我藜不充腸病下山疑)
　　(有燭龍潜月窟得無笙鶴過雲間積蘇俯視濛濛/爾八極吾將契往還  此亭此水幾徘徊舊觀今)
　　(新老眼開行險不盈還一笑窮源未得且頻来湯/年間亦旱禱雨禹歩乃能冬起雷戯語聊貽道門)
　　(舊髙明了此復何猜嵂程滄洲公許歩虚蘂珠七/言詩元盖之天髙崒  自兩天眼支一脉嶙峋四)
　　(面森翠壁中有瑶柱倚天立窈窈鬰鬰仙者宅涵/雲蓄霧九鎖隔石扉誰遣玉􁭦擘通行豈虞虎豹)
　　(榏雲臺散吏青城客掉頭三島風烟窄南薰駕我来/散䇿晴天萬里展笑色祖龍驅山山辟易山人抵)
　　(住如刻劃武皇情念膏火廹宫壇經營竟奚益惟/我章聖薦簡璧心與天同綿寳歴髙皇中天定都)
　　(邑脱屣大位駐清蹕至今仙舘閟奎畫跪拜締視/涕霑臆大滌棲真轉石室幽巖䆳竇杳莫測似聞)
　　(句曲通咫尺飈㳺何曽有轍跡天壇可望不可陟/翠箬閃閃丹氣溢我名何自標洞額大滌崖壁上)
　　(髣髴有賤名二字得非三生託真籍一念之差甘/堕謫拊心静慮深咎責羽衣窺我惨不懌為我洗)
　　(盞酌琥珀沉沉古井龍嗜蟄誰令怒吼捲飛帛夜/凉健倒風雨急醒悟乃是巖溜滴西瞻氛祲羗堛)
　　(塞玊華故棲歸未得文舉逺逰記夙昔借一庵地/紬隐帙百六行度運會□列真校錄曉繼夕恫憫)
　　(含生沛徳澤罷征寛斂戢鋒鏑名山是處可棲逸/不材我自安社櫟勲業振古名掲日邂逅要知非)
　　(爾力蠻觸擾擾鏖得失豈容汩我室虚白流鈴擲/火九穹碧泰初為隣夀無極  徐大玉獻子詩入)
　　(得青山第幾重龍蟠鳳舞着仙宗九關雲鎖疑無/地數歩天開又一峯大滌洞中丹作井昊穹殿下)
　　(石為松我来自結真人伴杖履翩􁭧是指蹤欵葉/靖逸紹翁詩倦身秪欲卧林邱羽客知心觧  留)
　　(泉溜㳙㳙中夜雨天風凜凜四時秋虎巖月淡迷/仙路龍洞雲深透别州九錬青山元不鎖碧桃開)
　　(後更/来逰)九鎖山(徐凝詩人行之字路嶔巇九鎖縈迂/勝九嶷祗被白雲生不㫁無端㸃破)
　　(碧琉璃梯晁端友詩行盡青峯與碧溪何須辛/苦覔天  九山不鎖尋真路自是人心到後迷)伏
　　虎巖(唐吴筠詩郭生在童稚已得方外心絶跡遺/世務棲真入長林元和感異𩔖猛獸懐徳音)
　　(不憶固無情/斯言微且深)来賢巖(蔡凖詩大滌洞沉沉天柱峯/嶫嶫人世悲落花觀松無異)
　　(葉朝夕樵風生雲鶴閒情愜/何當採玉芝真蹤從此躡)大滌洞(白元鍳詩云/靈山寔秀徳)
　　(仙聖杳難親水溜空沿石雲扄不見人川原世/上異日月洞中春欲出虚無境應修有待身)棲
　　真洞(趙兩山汝唫詩幅巾灑松露雙袖抖衣塵可/耐人間暑来尋洞裏春座分雲骨冷屐隐甃)
　　(紋新鶴近清尊/舞如迎欲去賔)
金鵞山
　郡國志云小鳴則縣出貴人
由拳山
　在縣南二十六里髙一百八十丈九尺周廻一十五
　里按搜神記云由拳即嘉興縣吴元帝時縣人郭暨
　猷與由拳山人隠此因以為名郡國志亦曰餘杭山
　一名由拳髙峻為㝡旁有由拳村出籐紙又晉書郭
　文隐於餘杭山常着鹿裘葛巾自種菽麥嘗有猛獸
　張口向文文視其口中有横骨乃以手探去之猛獸
　明旦致一鹿於其室前故亦云郭公山今巖穴中煉
　藥石竈猶存
青障山
　在縣南三十里髙二百五十丈周圍三十里四面林
　木鬱茂青若屏障
稽亭山
　在縣南九里髙五十丈周回七里山頂舊有亭相傳
　秦皇東逰至此登以望會稽故名稽亭山亭基猶存
髙陸山
　在縣西北七十五里一名南興山一名泉山髙三百
　丈周回五十里南入臨安縣界北入安吉縣界舊傳
　有髙陸二氏居山側其村號髙陸邨故併以名其山
　今山下亦有髙陸二姓
戎山
　在縣西南二十四里髙一百丈周回四十里舊傳有
　休村李波提荘在山側波提嘗飬一戎犬守荘犬死
　瘞於山旁故名戎山相傳唐乾封二年波提畊於戎
　山頂得碎石青黄色以示銅工工曰鑛也烹之可得
　銅於是百姓競取之然得銅者尠因不復採
舟杭山
　在縣西北二十五里髙一百七十六丈周回一十里
　山頂有石穴古老云禹治水維舟之所東坡詩云㸔
　山識禹功盖謂是也相傳其山或有銅鑛唐文明元
　年有得鑛者告於官將置監先令百姓同採年餘竟
　無所得遂寢唐地理志餘杭有銅恐此𩔖
岑山
　在縣南一十五里髙三十五丈周回四里按餘杭土
　風記云吴歩兵校尉諸葛起字岑世居山旁宗族蕃
　盛皆𦵏於此因號岑山
㫁山
　在縣西南一十四里髙二十丈周回五里其山無岡
　壟相接故名俗呼為禫山
仇山
　在縣西北一十五里一百六十歩髙三十五丈周回
　五里舊有仇山廟因名又謂之白鹿山耆老云晉宋
　陽太守嚴昆(一作/晁)𦵏於此山嘗有白鹿夾墳左右州
　刺史孔嚴以為異表聞於朝因以名山墓前石柱刻
　云故寧朔將軍嚴公神道(今不/存)十道四蕃志云青巖
　山一曰鹿山
安樂山
　在縣東二里髙一百五十歩周回五里耆老云錢氏
　之子於此築庵飬病而愈故號安樂
顧望峴
　在縣西南三十四里髙一百四十歩周廻五里按土
　風記云秦始皇至此棄舟登陸往會稽登山顧望因
　名
阿姥堆
　在縣西五里髙六十丈周廻一里按葛洪神仙傳云
　王方平過蔡經家以千錢與餘杭老姥市酒得五斗
　許又父老云晉初有裴氏姥居此探衆花醖酒凡士
　之貧者貰與之經數年忽有三人至姥所飲酒數斗
　不醉姥怪之謂姥曰余非常士姥當仙去故来相命
　因授藥數粒姥餌之忽不知所在今堆上花草猶存
　隂雨時或聞酒香故名阿姥堆荆公送僧惠思歸錢
　塘詩渌浄堂前湖水淥歸時正復有荷花花前若見
　餘杭姥為道仙人憶酒家盖謂此也名見九域志
望牛堆
　在南湖之間其狀隐若隆阜然湖漸湮塞今存無幾
石灰堆
　在縣東南三里杉木森茂今寳輪寺以此為嚮山
　
　
　咸淳臨安志卷二十四
欽定四庫全書
　咸淳臨安志卷二十五　　宋　潜說友　撰
山川四
　　臨安縣
天目山
　在縣西五十里髙三千九百丈周八百里有三十六
　洞為仙靈所居毎嵗秋率一日風雨晦㝠俗云山神
　與江神會淳祐八年禱雨應趙安撫與􁤏奏請封東
　天目龍王為靈祐公賜廟額曰惠澤(山有東西兩目/西天目属於潜)
　(已詳載/當互考)
　石屏
　　在縣西五十里按舊志云昔秦始皇於西天目山
　　剖石為橋此其遺也
　黄石室
　　在縣西五十里舊志云昔人建道觀於天目東峯
　　故址尚存相傳有大鐘墜水中
徑山
　在縣北去縣五十里徑山事狀云山乃天目之東北
　峯有徑路通天目故謂之徑山竒勝特異五峰周抱
　中有平地人跡不到代宗時有吴郡崑山朱氏子貢
　禮部道由丹徒至鶴林寺馬素禪師異之遂祝髪名
　法欽(即國一/法師)大悟宗旨久之辭出逰方請示所止素
　曰汝乗流而行遇徑即止欽至山下問途於樵者對
　曰此乃徑塢師記素語遂自東北而登適見苫草以
　履置罘乃即其下黙坐值大雪經旬不食獵師見而
　幕之析弓歸敬為結草菴欽曰吾將深隠是山獵者
　言此神龍所據願毋往欽意愈確乃陟重岡之西至
　髙峯之北臨巖穴中據石床而坐俄有素衣老人拜
　於前曰吾龍也自師至此吾属五百皆不安息當挈
　歸天目山願以此地為立錫之所乃導欽南行至五
　峯之間指大湫曰吾去後湫當涸矣其中一穴勿湮
　塞言訖不見頃之雲霧晦㝠風雨終夕及平旦視之
　已為平陸僅存水一穴今龍井是也北峰之陽有草
　菴云神龍所造今菴基草木不生(按徑山記開山之/始其事渉怪諸如)
　(此𩔖皆存其舊不敢削也然觀天台天童諸山其初/皆有方外異人為之通道而蛇龍魑魅之所居始為)
　(人境其事大率/𩔖此無足怪也)
　記文(蔡端明襄逰徑山記臨安縣之北鄙直四十里/有徑山在焉山有佛祠號曰承天祠有碑籀述)
　(載本初唐崔元翰之文歸登書之石今傳于時云始/之山之陽東西之徑二自其西壁絶襟繞轎行少休)
　(松檜交錯盤鬰䝉翳尋丈之間獨聞語聲躋稜層披/翠蒨盡十里許下眎来徑青虬蜿蜒摶若騰霄且及)
　(其巔峡束洞隠幾不容並行已而内括一區平盈坦/壑四面五峯如手䜿指一峯南絶卓為巨擘屋盖髙)
　(下在掌中矣其間小井或云故龍湫也龍亾湫在嵗/率常一来雷雨冥曀而鄉人祠焉者憧憧然環山多)
　(傑木絲杉翠桎千千萬萬若神官蒼士聫憧植葆駢/隣倚徙洗毅而有待者𨗳溜周舍鏘然璆然若鑾行)
　(珮趋而中節者由而峯之北數百歩矻然巨石屏張/笏立上下左右可冄十尺劃而三之若川字𨽻文曰)
　(喝石嵒其傳甚神並巖被谷修竹茂宻嘗以契刀刻/竹兩節間成景祐三年十二月十五日字云爾由来)
　(逕而往坎窗為池㳺魚曠空其西逕東折蹴南峯嶺/脰之間平地砥然盈畝而半偃松一本其髙丈其䕃)
　(四之横柯不竦如芝孤生松下石泓激泉成沸甘白/可愛即之煮茶出北苑第品之無上者㝡難其水而)
　(此宜之偃松之南一目千里吴江之濤可挹越岫之/桂可攀雲駁靄褰状𩔖互出若古圗畫蟲蠧㫁裂無)
　(有邊幅而隐顯之物尚可名指羣山属連呈露岡脊/矯矯剪剪咸自意氣若小説百端欲聖智之元而不)
　(知其下也臨觀久之魁博通雅之思生焉古人有言/曰登髙能賦可為大夫旨乎㢤予於斯見之矣曷止)
　(大夫之為也大凡言之天隣地絶山回物静在處神/巧舉可人意雖窮冬闃寂未睹夫春葩之榮薫風之)
　(凉秋氣之清然取于予者猶在也既歸無幾何而曩/所歴者重鈎複結無一見焉追而言之若覺而言夢)
　(使人悄愴而不知其自也同逰者建安黄瑊君度岳/陽朱師惪宗哲又君度之姪子常子美甥杜沂皆従)
　(逰其前與謀而後以事紀之者朱宗哲之兄師道希/聖杜沂之父叔元君懿掲陽盧幾舉之三人莆陽蔡)
　(襄一與之善惜乎不及俱也書所經見往貽之人/一通嘗刻竹兩節間之十字其逰之年月日也)
　題詠(東坡逰山詩衆峯来自天目山勢若駿馬奔平/川中塗勒破千里足金鞍玉鐙相回旋人言山)
　(住水亦住下有萬古蛟龍淵道人天眼識王氣結茅/宴坐荒山巔精誠貫山石為裂天女下試顔如蓮寒)
　(窓暖足来朴握夜缽咒水䧏蜿蜒雪眉老人来叩門/願為弟子長㕘禪邇来廢興三百載奔走吴會輸金)
　(錢飛樓涌殿壓山破朝鐘暮鼔驚龍眠晴空偶見浮/海蜃落日下數投林鳶有生共處覆載内擾擾膏火)
　(同烹煎近来愈覺世路隘毎到寛處差安便嗟予老/矣百事廢却尋舊學心茫然問龍乞水歸洗眼欲㸔)
　(細字銷殘年盡又與周長官李秀才逰徑山次韻少/年飲紅裙酒  推不去呼来徑山下試與洗塵霧痴)
　(馬惜鄣泥臨流不肯渡獨有汝南君從我無朝暮肯/將紅塵脚暫著白雲履嗟我與世人何異笑百歩功)
　(名一破甑棄置何用顧更憑陶靖節往問征夫路龍/亦戀故居百年尚来去至今雨雹夜殿闇風纒霧而)
　(我棄鄉國大江㤀此渡便欲此山前築室安遲暮又/恐大幽獨嵗晩霜入屨同逰得李生仄足隨蹇歩孔)
　(明不自愛臨老起三顧吾歸便却掃誰踏門前路来/又冄逰詩老人登山汗如濯到山困睡呼不覺覺)
　(五鼓日三竿始信孤雲山一握平生未省陟艱險兩/足慣曽行犖确含暉亭上望東溟淩霄峯頭挹南岳)
　(共愛絲杉翠絲亂誰見玉芝紅玉琢白雲何事自来/往明月長圎無晦朔塜上雞鳴猶憶欽山前鳯舞逺)
　(睎璞雪窓𤣥兎元不死烟嶺孤猿苦難捉從来白足/傲死生不怕黄巾把刀槊榻上雙㾗凜然在劍頭一)
　(吷誰能角嗟我昏頑晩聞道與世齟齬空多學靈水/先除眼界花清詩為洗心源濁騷人屢欲逃竸病禅)
　(老但喜聞剥啄此生更得㡬回来從今有暇無辭數/  又寄澄慧大師淵詩我昔曽為徑山客至今詩筆)
　(餘山色師住此山三十年妙語應湏得山骨溪城六/月水雲蒸飛蛟猛㨗如花鷹羡師方丈氷雪冷蘭膏)
　(不動長明燈山中故人知我至争来問信今何似為/言百事不如人兩眼猶能㸔細字  和楊次公惠徑)
　(山龍井水漏盡雞號厭夜行年来小器溢瓶罌棄官/縱未歸東海罷郡猶堪作水衡幻色将空眼光暗勝)
　(逰無礙脚殊輕空煩逺致龍淵水寕復臨池似伯英/穎濵和東坡逰山詩云去年渡江愛吴山忽㤀蜀道)
　(輕秦川錢塘後到山㝡勝下枕湖水相縈旋坐疑吴/會無復有扁舟屢上凌濤淵今秋復又徑山寺勢壓)
　(衆嶺皆迷顛連峯沓嶂不知數重重相挹如青蓮散/為雲霧翳星斗聚作潭井蔵蜿蜒欽公未到人絶迹)
　(千里受記来安禅荒榛野草置茅屋坐令海賈投金/錢至今傳法破煩惱飽食過客宜安眠觧装投錫不)
　(復去紛紛四合飛鳥鳶或言處處猶未逺海上人少/無煩煎天台㕍蕩㝡深處水秀石瘦尤清便青山獨)
　(往無不可論説好醜徒紛然終當直去無逺近籐鞋/竹杖聊窮年  晁無咎徑山詩盤崖繞壑歩歩髙僕)
　(痡馬乏逰人勞五峯崛起干雲霄衆山奔走争来朝/我行直欲犯星杓意徹山頂纔山腰松間鳥語如相)
　(招仰見白塔當林梢檐擕下上若桔橰路窮飛樓欎/岧嶤欽翁未来蔽菅茅山精木怪讙逰遨麏馳虺竄)
　(猩鼯跳靈景晦昧何由昭忽然飛錫從江臯窮探不/惮東峯遥曲腰丈人白絲袍冄拜辭前風雹飄三百)
　(年來響鐘鐃閩商海賈輸金刀直欄横牖山週邅晨/参夜諷聲嘈嘈碧杉紫柏羅旌旄客来六月㤀炎歊)
　(明月菴前醉松醪白雲峯頂瞰吴郊鵞毛一㸃錢塘/潮錢王宫闕如累巢臨之股慄精魄超歸不得寐心)
　(摇揺含暉孤亭立崤嶢此地覧景尤難逃五更月落/禽嘲嘲陽烏欲上海光燒晦明變化不終朝倐雲怱)
　(晴状莫描夜䦨燈青雨飄蕭偶坐兩客論幻泡探元/窮妙窺寂寥破除世事無絲毫不奈詩思猶強豪歸)
　(時日沒紅霞消荒崖老木山蝉號榖参寥子逰徑山/懐司馬才仲柔桑蔽野麥初齊布  催耕雨一犁畧)
　(彴時横溪上下薔薇開發水東西重尋勝處追前賞/無復斯人手共携回首春風増感慨綿綿黄鳥更悲)
　(啼/)
功臣山
　在縣南一里本名大官山唐昭宗詔改錢鏐所居大
　官山為功臣山
衣錦山
　舊名石鏡山在縣南一里髙二十六丈周二百六十
　歩太平寰宇記云山之東峯有石鏡徑二尺七寸其
　光如鏡錢鏐幼時逰此顧其形服冕旒如王者狀其
　後昭宗改鏐所居營曰衣錦營尋又升為衣錦城宴
　故老山林皆覆以錦號其幼所嘗戯大木曰衣錦將
　軍
　題詠(東坡題將軍木云阿堅澤畔菰蒲節元徳牆頭/羽葆桑不會世間閒草木與人何事管興亾)
　(石照云山雞舞破半巖雲菱葉開殘野水春應笑武/都山下土枉教明月殉佳人  金章王竹竂執禮賦)
　(将軍木并序錢王微時嘗避難此木下後貴顯封為/将軍木云  脱急曽聞匿異人論功僅得號将軍長)
　(身已逐雲烟去頼/有孫枝記舊勲)
華石山
　在縣西二里髙二十五丈有洞穴在水中深不可測
　按研神記云秦時神人移来鎮此
金錢山
　在縣南九里髙六十丈周二十里本名金容山梁天
　監元年僧智度居此山忽有神人出見言姓金氏名
　求願捨此地為精舍僧如其言造寺因呼金錢山
垂霤山(一本/作流)
　在縣西南一十二里髙九十丈周一十四里晉書許
　邁傳言餘杭郡垂霤山近延陵之茆山是洞庭西門
　潜通五嶽陳安世茅季偉常所逰處于是立精舍往
　来茅嶺之洞室
臨安山
　一名安樂山在縣西南十八里髙一百丈周二十三
　里太平寰宇記云縣取此山為名南有郭文宅基晉
　書郭文傳文自餘杭山来臨安結廬山中縣令萬寵
　嘗迎置縣治及蘇峻之亂破餘杭而臨安獨全人以
　為知幾
蕭條山
　在縣南一十七里髙七十丈周一十二里
郭山
　在縣西南一十八里髙二十丈周五十里舊志按輿
　地志云郭文嘗居此山有碑文曰髙山岝㠋濬瀬潺
　湲飈生林下雲興巖端先生存沒安於此山又名曰
　白石山
碧茂山
　在縣南一十里髙八十丈周二十一里輿地志云東
　有金牛山洞昔金牛銜玉遺此時人因名焉隋鷹揚
　郎將駱道興改為碧茂山
安國山
　在縣北二里髙七十丈周二十五里本名曰匡山按
　梁孝元帝研神記云吳興山墟名曰臨安匡瞻山
　青松盖嶺餘無雜木望之可愛時人呼為安國山
康山
　在縣一里半髙三十丈周七里
葛仙公山
　在縣西南二里髙三十丈周二里
錢嶺山
　在縣西南一十里髙三百五十丈周八里
八百山
　在縣東北一十里有三峯甚髙中峰號大将山西峰
　號紫藤山東峰號八百山周九里按舊志云彭祖嘗
　居此
公山
　在縣東二十里
姥山
　在縣東二十里
集賢山
　在縣東北八里
王屋山
　在縣北八里
東山
　在縣西三里相傳謝安石髙卧之地按晉書云安石
　棲遲東山常住臨安山中坐石室臨濬谷悠然嘆曰
　此亦伯夷何逺山有塔院(塔影/倒垂)
　題詠(東坡逰東西巖詩謝公含雅量世運属艱難况/復情所鍾感慨萃中年正頼絲與竹陶寫有餘)
　(歡常恐兒童覺坐令髙趣闌獨携縹緲人来上東西/山放懐事物外徙倚弄雲泉一旦功業成管蔡復流)
　(言慷慨亘野王哀歌和清弹挽鬚起流涕始知使君/賢意長日月促卧病已辛酸慟哭西州門往駕那復)
　(還空餘行樂處古木昏蒼烟大平齋洪公題東山金/堂石室舊昌羊被髪依然下  荒風送嬋姢花落蘂)
　(雲移縹緲濕疎篁桓伊筝外深情酒幼度棋邊定力/香萬事古今開闔眼樓頭吹面水風凉  又三月晦)
　(太皥明朝禪祝融杖藜能送㡬東風兩崖蘿蔓因依/緑一樹桐華自在紅聒聒竊脂農即事喈喈摶黍女)
　(趨功細思舉世誰閒得一笑浮圗倒影中窣又和老/人即事剗草根須盡傳花葉未多明波撑  堵老石)
　(卧盤陀煨美甘分芋蒸肥欠裹荷醒然下山去明月/滿林阿  菜把野園送花枝隣巷賖搗蟾和綘雪騎)
　(斗弄青霞古帖臨禽李新詩續稻𤓰晩凉隨杖履携/酒訪魚槎  又東山即事西風卷宿祲天髙近重陽)
　(閣虚自沆􁭥塔静能琅璫幽花多素英穠香奪春芳/老木未黄落繁隂生夏凉棋雋决楚漢杯壮迷彭殤)
　(醉帽信孟嘉歸鞭㤀葛強萬事貴適意誰能扣蒼蒼/  又東山塔影詩相輪髙挿碧霄漢好是如如不動)
　(山弄影翻光顛倒轉微權只在隙窓間僻俞侍郎烈/詩文會得吾黨浄居清晝長平生愛山  暇日聊徜)
　(徉風流謝康樂肥遯計亦良鍾鼎成淹㽞江湖晩相/望山色青未改山名久愈彰松風度晚曲巖花弄晨)
　(粧尚疑縹緲人髻鬟下鳴璫凄凉懐古恨野水涵方/塘功名不作難出處何可忘人自草木腐㸔渠日争)
　(光香消酒力微緑隂聼圎吭悠然發遐想/莞爾還成章歸途有清泚濯纓詠滄浪)
西山
　在縣西五里按晉許邁傳云永和二年自餘杭垂霤
　山入臨安西山登巖如芝有終老之志
　題詠(平齋洪公東西山詩西山許邁無人問只説東/山有謝安富貴光明貧賤晦世情從古兩般㸔)
　(矯折屐棋邊情易矯捋鬚筝畔涙難禁/何如拍手招元放玉室金堂深更深)
玲瓏山
　在縣西十二里兩山屹起盤曲凡九折上通絶頂名
　曰九折巖南行百許歩有亭下瞰百里山名曰三休
　亭
　題詠(東坡詩何年僵立兩蒼龍瘦脊盤亘尚倚空翠/浪舞翻紅䆉稏白雲穿破碧玲瓏三休亭上工)
　(延月九折巖前巧貯風脚力盡時山更好莫将有限/趂無窮  平齋洪公詩出郭暄欲暑渉林清自秋歩)
　(隨目力髙身與山氣浮飛来辛夷花拾得蓮葉舟一/聲提壺盧四顧叢薄幽語屈九曲屏突兀十二樓泉)
　(流澗級峻雲起峯隂稠左摩紫髯兕右拂蒼龍虬牽/衣憩更好擁䇿登三休上呼笙簫侣下瞰錦繡州豁)
　(落不平事消融無涯憂太極浩初判此山鬰相繆幾/人記曽来老苔蝕雕搜玲瓏聼我歌歌徹玲瓏愁有)
　(酒且湑我羲/娥雪人頭)
九仙山
　在縣西四十二里葛洪許邁煉丹之地坡詩自注云
　九仙謂左元放許邁王謝之流也
　題詠(東坡宿九仙山詩風流王謝古仙真一去空山/五百春玉室金堂餘漢士桃花流水失秦人困)
　(眠一榻香凝帳夢繞千巖冷逼身夜半老僧呼客起/雲峯闕處涌氷輪  逰九仙山聞里中兒歌陌上花)
　(父老云吴越王妃毎嵗春必歸臨安王以書遺妃曰/陌上花開可緩緩歸矣吴人用其語為歌含思宛轉)
　(聼之凄然而其詞鄙野為易之云陌上花開蝴蝶飛/江山猶是昔人非遺民幾度年年老逰女長歌緩緩)
　(歸堂陌上山花無數開路人争㸔翠軿来若為留得/堂  去且更從教緩緩廽  生前富貴草頭露身後)
　(風流陌上花已作遲遲君/去魯獨歌緩緩妾回家)
九州山
　在縣西十二里舊有九祖儒堂及廟九所俗謂錢九
　州廟羅隐作碑云錢達字通甫梁大同中為廬陵王
　國侍郎羽林監及陳祖立遷東海太守娶琅琊王氏
　生九子皆為郡故號九州山
　題詠(平齋洪公九州山僧房詩路突亭依石林凹渚/見沙嶔危㡬岣嶁深蔚似瑯琊客勌驚寒思僧)
　(閒㤀嵗華兩窓風/露隐一樹枇杷花)
　
　
　
　
　咸淳臨安志卷二十五
欽定四庫全書
　咸淳臨安志卷二十六　　宋　潜説友　撰
山川五
　　於潜縣
天目山
　按大藏洞淵集第三十四洞天天目山有兩目左目
　髙三千丈右目髙二千五百丈洞周回一百里名太
　微元盖洞天又太平寰宇記山髙三千九百丈廣五
　百五十里水因山曲折東西有巨源若目然故曰天
　目東出臨安為大溪盖東流而為苕水西趨於潜為
　紫溪合桐廬水以滙於浙江又水經於潜縣北天目
　山山極髙峻東西瀑布下注成沼名蛟龍池池水入
　西溪合於浙江近世道士唐子霞謂圗經天目山一
　名浮玉山上有兩池謂之左右目一峯在東號東天
　目在臨安縣界今西尖峯在縣北四十五里連亘四
　州(杭宣/湖徽)周回二千里上有飬生之藥蓍草元華皆名
　著仙經郭璞詩云天目山垂兩乳長龍飛鳯舞到錢
　塘誠一方之巨鎮也山有銘勒石在龍池東銘曰列
　岳霞上標峰霧裏翠滴烟巒名不可紀
　翔鳳林
　　在天目之東北峰髙峻𩔖天柱廬阜上有平地一
　　千五百丈中兩湖乃天目也湖有魚不可捕昔人
　　見龍散子其中水分流下注東通蘇湖南迤杭睦
　　西𣲖宣城北泝安吉上有古木参天鬱然又有龍
　　鬚草覆地逕險林叢人迹罕到
　龍穴
　　在至道宫殿西架畫梁之側其大逾寸穴外回環
　　之狀徑二寸許若有物盤旋而成欲雨則雲氣出
　　焉
　雷神宅
　　在西尖半山間東坡記唐道人言俯視雷雨毎大
　　雷電但聞雲中作嬰兒聲殊不聞雷震也
　雲封菴
　　在山之西北即許真君舊隐外極平敞俯視羣山
　　髙下奔軼若萬馬然常有雲鎖窓扉故號雲封菴
　仙壇
　　在雲封菴之北相去十餘丈即許真君禮斗之所
　　故基猶存
　仙樂
　　西峰絶頂人迹罕至隐者常於風清月白之夜聞
　　雲外笙簫聲又云毎隂霾欲舒或夊晴將雨至夜
　　先聞空中絲竹具舉越旦或在峰尖或響巖谷鄉
　　民樵者聼以為候
　許邁宫
　　在西尖下乃修真之䆳宇也餘址尚存居民至今
　　呼為道士邁
　徐仙姑石庵
　　在山之北與深坑相隣形若道家輪藏中有石柱
　　至地四面環空及垂石如榻可設卧具古記云仙
　　姑即徐仙之妹於此成道冲雲而昇
　張公舍
　　在山南峭壁間濶五丈門髙二十餘丈即漢天師
　　隐室旁有張公小舍相去半里一名天師外舍登
　　者捫蘿而入可坐數人
　石城
　　在西尖西南㟁章村之隣境髙數丈南北五十餘
　　丈其外可履内深窈不可久若城之大小塹玉桃
　　古記云昔人捕獵阻雨於石城之外見林間有白
　　桃一顆摘入手如氷忽又變紅其熱如湯遂採木
　　葉包之藏於布囊下山捫之猶在及至家已失唯
　　木葉存
　石門
　　有二在半峰嶺東西向各一髙二十餘丈小者百
　　尺自張公舍眺之四扉對峙一山之絶致也古記
　　云西崦落暉未張於錦繪東嵨炎彩先布於氍毹
　　世傳唐元宗有詩云雙扉起巖石塵客過應稀千
　　古掩不得從教雲夜歸
　石室
　　有二與張公舍不逺常有隂雲怪風生於白晝俗
　　謂徐五二仙修煉之所
　石倉
　　有二在西尖之西坎衆山鱗叠之間若倉廩然
　石皷
　　在西嶺外塢南下磴道盤折狀如皷形周可丈餘
　　擊之有聲
　石柱
　　有二在西尖北塢一長一丈一長二丈堅削平直
　　宛如斵成卧草莽間擊之其聲清越
　石板
　　近山西北皆有之長短小大不可數計皆平浄如
　　砥古記云秦皇驅鬼兵解之有全解在地者有解
　　未盡者有倒解者今鋸痕線道猶存其解至一半
　　者用石砧架定信非人力所能及好事者欲挈而
　　下輙有風雨蛇虺之變以故人莫敢動
　新郎新婦石
　　新郎石在西峯半山之中道面東昂立勢髙五丈
　　天然人形與東峰新婦石相望嘉祐中新婦石為
　　雷震碎今新郎石獨存
　望江石
　　在雲封菴之右隴軒然特立小望江石在半山之
　　西隅髙約百丈下鋭上豐須編梯級乃可登遥望
　　浙江如一線許海門日上紅光曜目
　鐘樓石
　　在半山岡髙數文望之凝烟聚黛四敞如樓絶𩔖
　　羅浮山之境
　圍碁山
　　在西尖之北圎廣數尺平坦潤滑不生苔蘚古老
　　云昔有仙人對奕於此
　芝草巖
　　在西尖之西昔有採藥者見其上有芝草一本五
　　色皆具接長竿採之色遂没後數日仍在左右復
　　出二本皆翠色遂不敢採至今隠顯不常時有遇
　　者因以名其巖
　響水巖
　　在巾子山重峰之内中有一港登者聞下有水聲
　　冷冷不絶
　石巷
　　與張公舍相去二百餘歩四圍聳㧞石罅一徑深
　　三十餘丈藤木交隂森然可畏
　石庵
　　在西尖之頂至為髙絶上覆巨石一片非人力能
　　舉逰者立石遐覧則心神悦暢縣經云秦皇指隂
　　兵叠就又小石菴在西尖之東北側石累成止可
　　一人隠几而坐或云徐仙夜誦洞經咽味元真之
　　處
　㫁壠
　　在西尖之西南古記云秦皇所鑿後人因以名之
　　至今宛有刀斧痕
　洪氏可菴山石
　　在天目西麓為紫薇巖俗呼為紫草巖寶福寺在
　　右可庵在左石皆玲瓏竒狀不一(詳見後/記文)
　洪忠文公山房
　　在寳福寺(詳見後/記文)
　記文洪氏可庵(俞侍郎烈記曰臨安天目山之西麓/有逸民洪載字彦積自號耐翁以力)
　(農起衣食厪厪給愛泉石若嗜欲相攸紫薇巖之左/得佳山峭壁稜層圭角冐土欲出荔蘚碧潤班班呈)
　(露翁放杖太息曰是必有異呼奴具畚揷厲斤斧剪/雉榛翳輦除土礫則峯巒效竒直如立筍平若截肪)
　(岑鋭巘叠争見姿態既有端緒則鋭意欲成之凑嵗/儉飢鳩旁近村民用一錢移擔土以漫治凹下灌栵)
　(蔽翳既芟除之泉脉欲流復釃導之則平衍清深嵌/巖宛曲各有竒状於是名其石之翼然欲升者曰飛)
　(雲峭然凝竚者曰玊筍窈然清深命曰藥洞呀然深/啟名曰經龕山有峭立石壁而有形屭蹲負其下者)
　(曰金鼇泉眼流珠濺沫不為旱潦増損命曰靈泉闕/微徑上飛雲頂築亭其巔名曰盤雲取樂天牛氏石)
　(記盤坳秀出如靈邱鮮雲之意巖石之下小築數椽/扁曰可庵翁燕逰藏息之地庵之東數歩曰長春塢)
　(西瞰清池曰含暉徑直前依山植桃數千百株方春/和時霞錦燦爛名曰小桃源稍西則為歸蔵之塋始)
　(翁得此地神怡意適謂是已足吾心計當生死此中/坐而對石則眼恍然明困而支石則意洒然醒客或)
　(扣門管領登山擊鮮醉醲必極其酣適然後已聞客/譽之石詞則喜津津見顔面毎疑其嗜好之異其中)
　(必有自得而人不能言者昔白樂天謂石無聲無文/無臭無味而竒章公待之如賔友親之如賢哲重之)
　(如寳玉意其趋向之偏亦如人之嗜好醎酸非澹適/和平之正王涯别墅有流泉佳木而重墻複壁顧不)
　(能庇書畫卒赤其宗嗜尤物而錮之其近禍乃如此/獨翁清不近名錮不近禍今亾矣竟葬其下其道機)
　(轉物能與此石俱存亡者歟詣吾廬請記不已者翁/之孫咨夔以儒學登第且試學官中其科今分教饒)
　(學與予交好遂為/之記其巔末如此)洪忠文公山房(魏文靖公記曰寳/慶元年吾友洪舜)
　(俞自考功郎言事罷歸於潜讀書天目山下寳福僧/寺寺靚深舜俞合新故書得萬有三千卷藏之聞復)
　(閣下如李氏廬山故事而移書於靖屬予記之余少/誦蘇文忠公山房記謂秦漢以来作者益衆書益多)
　(學者益以茍簡又謂近嵗市人轉相摹刻書日傳萬/紙而士皆束書不觀㳺談無根嗚呼斯言也所以開)
　(警後學不為不切至矣而士之病今未之有瘳也無/亦聖逺言湮愈傳而愈失時異事改愈變而愈下學)
　(士大夫讀之而不知其味行之而不見其端則亦舍/之云耳且古之學者始乎禮樂射御書數盖比物知)
　(𩔖求仁入徳皆本諸此今禮慝樂淫射御數有其名/無其義六書之法惟小篆僅存而莫知好之為士者)
　(十名九舛不暇問也五三六經之所傳如仁義中誠/性命天道鬼神變化此致知格物之要也今往往善)
　(柔為仁果敢為義依違以為中鈍魯以為誠氣質以/為性六物以為命𤣥虚以為天道也冥漠以為鬼神)
　(也有無以為變化也甚則以察為知以蕩為情以貪/為欲以反經為權以㨗給為才以譎詐為術聖賢之)
　(言炳如日星而師異指殊其流弊乃爾若夫先王之/制又在所當講而風氣既䧏名稱亦訛有一事而數)
　(説一物而數名學者亦莫之質也井牧居民之良法/也而邱乗卒伍之不合則参以管仲穰苴之法封建)
　(經國之大務也而百里五百里之不合則託諸歴代/之異制賔興之法自遂以䧏自王畿以外無文則為)
　(諸鄉遂之數郊丘禘祫大事也或以郊丘為二或以/禘祫為一廟學明堂先務也或以為異所而殊制或)
　(以為一廟而八名七世之廟常典也而殷六廟周二/祧或親盡而毁或宗無常數莫知折衷三年之䘮達)
　(禮也而有為君大夫士廬服異等又謂君卒哭而除/皆莫敢以為非大抵始去籍于周末大壊于秦觖望)
　(扵漢而盡覆于五代之亂二千年間慿私臆决㒺聞/于行帝號官儀承秦舛矣郊祧廟室踵漢誤矣衣冠)
　(樂律雜胡制矣學校飬不賔之士科舉取投牒之人/資格用自陳之吏刺平人以為軍而聼其坐食髠農)
　(夫以規利而縦其自奉授田無限而豪奪武㫁以相/尚也出錢輸租而重科覆折以相䝉也嗚呼生斯世)
　(也為斯民也而讀聖賢之書以求帝王之法使其心/曉然見之且無所于用也况衆言殽亂始以春秋戰)
　(國之壊制中以秦漢晉魏之雜儀終以鄭王諸儒之/臆説學者之耳目肺腸為其所摇惑而不得以自信)
　(于是根本不立而異端得以乗之利祿得以移之文/詞得以溺之則有口道六經而心是佛老篤信而實)
　(踐者矣則有心是聖學而輯為文詞隨世以就功名/者矣六經之書孔孟未及行也今二千年矣而猶莫)
　(之行也余長而有聞晩亦多懼舜俞以藏書属記願/以所懼者相與切磋究之嗚呼其亦以予言為過矣)
　(乎/)
　題詠天目山(平齋洪公招隐三首雲氣斂兮天目之/巔濤江綫横兮海門濺濺扶桑子半兮)
　(陽烏翩可俯而掬兮嚥以天井無聲之泉子其隐乎/吾與子兮拾荃  雲氣冒子天目之址叠湫歕薄兮)
　(洞石齒齒列缺正畫兮睡蛟起可仰而擾子浴以天/河倒流之水子其隐乎吾與子兮採芷  雲氣吐兮)
　(天目之腹乳潭沉沉兮鴨潭煜煜徐伍朝往而暮来/兮雙碧鹿可挽而舞兮侑以天風歩虚之曲子其隐)
　(乎吾與子/兮蒔菊)雷神宅(東坡贈唐道人詩已外浮名更外/身區區雷雨若為神山頭只作嬰)
　(兒語無限人/間失筯人)新婦石(白樂天有新婦石詩堂堂不語/望夫君四畔無家石作鄰蝉髩)
　(一梳千嵗髻蛾眉長掃萬年春雪為輕粉慿風拂霞/作胭脂使日暾莫道面前無寳鏡月来山下照夫人)
　望江石(徐凝有詩登巖背山阿立石秋/風裏隐見浙江濤一尺東溝水)山房(洪公用/子有韻)
　(門巷蕭然雀可羅藏山萬卷自研磨懶尋玊女登西/岳甘伴金仙坐補陀書帶草長塵慮少缽雲花放道)
　(縁多酒肴問字如相過引道松間不用呵錦又答景/陽朝家久設禮為羅小寄禅窓共講磨紅  障泥飛)
　(騕褭黄金寳校琢盤陀水虀薦飯鄉風古雪汁烹茶/雅道多領去单傳心法去㑹將佛祖一時呵  再用)
　(韻烟霏深處萬山羅閒裏工夫嵗月磨上採緯書乾/鑿度下搜雜志薛延陀手披不厭薫沈水心悟何妨)
　(渉具多若問尊經閣中/事南豐作記也湏呵)
岝㠋山
　在縣西二里舊志云岝㠋者山之髙峻貌也峭聳清
　絶下浸碧溪旁環翠巘遥望天目為醒心豁目傑特
　之觀東面有石壁髙五十丈腰有路可通車馬見於
　林樾掩映間南北有路登山如徑葉丞相衝為今日
　有名作小飛来之句山巔有曠軒在崇夀院縣治内
　外山川之秀㕓里之富盡在目擊間舊名昌黎舘邑
　人以令韓瓘為政明允名軒以寓去思又有雙溪叠
　障山南中路舊有懐謝亭久廢世傳謝安曽逰晉史
　言安往来臨安當亦嘗至此山之北有石塔三旁有
　古松偃覆如盖塔北有跨虚亭亭下崖壁數丈有仙
　人壇殆𩔖鑿成正在石壁險絶處山下出泉乳色而
　味清有亭覆之名清白泉前瞰浮溪石橋雄跨其上
　名趙公橋
　題詠(平齋洪公送人逰山詩驟暖揠芳意薄逰烘輭/塵亂山雲氣曉啼鳥杏花春人物少催老物華)
　(新換陳一聲鏗爾/瑟沂水綠鱗鱗)
浪山
　在縣西南三十五里上有三池相接在髙崖絶壁間
　其水奔流如瀑神龍所宅因祠焉今賜名靈惠廟毎
　縣之西南隅雲滃然而興稚耋必譁曰浪山雨来矣
　山後有柯相公潭舊志云柯相公自歙泛舟而下溺
　於此毎隂翳或聞絲竹聲起潭中浪與山連故名浪
　山亦名波山有柯相公祠
西菩山
　在縣西十三里嘗現菩薩像因以名山九鎖交陳雙
　峰對峙明智寺在焉寺前半里許有亭曰轉山取東
　坡路轉山腰之句
東山
　在縣圃東二百餘歩有白雲菴絶頂有山翁亭
　記文白雲庵(縣令王日盖記曰去縣治百餘歩有山/横亘於左上舊有菴曰白雲屋數間西)
　(向以僧主之僧亾而守者勿䖍一夕而燼惟鐘樓獨/存余来為縣之明年鳩材更剏且南其户仰顧山翁)
　(俯瞰東圃岝㠋桃源拱揖敷映而井邑㕓里之綢繆/盡在其下余朝而登望炊烟前後之出没則曰吾民)
　(庶幾有一飽之適歟退而食為之甘夕而登覩燈光/逺近之明滅則曰吾民庶幾有室家之樂歟退而寢)
　(為之安民情舒戚吏治臧否皆不逃於目擊之頃則/是役也豈徒為逰觀具哉若夫月上山嶣寒光逼人)
　(風在木杪琴笙自韻與夫雲獨留而悠曵雨半霽而/空濛則又當委諸登髙能賦之流而余則未暇也)
觀山
　在縣西北二里有東嶽行祠許邁煉丹井
甲子山
　在縣西北三里有烽侯亭
青山
　在縣西二里縣學正對此峰
眉山
　在縣北三十里有門化院
響山
　在縣北一十六里
馬鞍山
　在縣北二十里
金樓山
　在縣南二十九里地里志云一名霞山
獨角山
　在縣西南三十里有梵安寺何滕墓在焉
生仙山
　在縣南三十里天師張道陵生於此山之西因以名
　之今集真觀即其宅基名生仙觀山下有煉丹井尚
　存
浮玉山
　在縣北七里妙樂院山上有石可浮故名浮玊
石柱山
　在縣東五里上有石天然成柱髙二丈圍一丈古篆
　十數字
南陽山
　在縣東南一里有廣惠行祠無極宫在其右
桃源山
　在縣東二里有許逰觀
鳳山
　在縣南一里旁有道院
鶴山
　在縣東與石柱山相接地出桃味極甘美
金鵝山
　在縣南一里有寂照寺
地風山
　在縣南七里風多自石穴中起
阿頂山
　在縣東一十五里舊志云絶頂有越王城
牢山
　在縣南三十五里上有龍池
丁峴山
　在縣南三十五里
武勇山
　在縣南四十七里有常樂寺佛圖澄所剏相傳云澄
　嘗與鄉人習武於此攷之晉史石勒之亂沙門遇害
　者甚衆澄投勒大將軍郭黒畧家亦知兵者也今鄉
　人嵗以上已迎引尚存習武之遺意
馬頭山
　在縣南四十五里狀如馬頭上有福興禪寺
閻湖山
　在縣南五十里上有龍池濶數丈深不可測雖旱不
　竭有禱必應毎風雨隂雲出焉
白山
　在縣南五十三里崖髙三十餘丈下臨深潭上有浮
　石純白山前有廟俗呼為白沙廟或患氣疾浮腫擣
　石煆服之即愈
流襄山
　在縣南五十里舊志云因堯時洪水為名
鑿山
　在縣西七里亦巖嶺之𩔖
良梅山
　在縣南八十二里
閲武山
　在縣北五十里千秋嶺泗州庵後吴越王錢氏置寨
　以禦江南李氏因以名焉
　
　
　
　
　
　
　
　
　
　
　咸淳臨安志卷二十六
欽定四庫全書
　咸淳臨安志卷二十七　　宋　潜説友　撰
山川六
　　富陽縣
赤松子山
　在縣東九里髙一百五十丈周回四十里一百歩赤
　松子駕鶴時憇此因得名其形孤圓望之如華葢又
　名華葢山一曰赤亭山又曰雞籠山
　題詠(謝靈運詩宵濟漁浦潭旦及富春郭定山緬雲/霧赤亭無淹薄遡流觸驚急臨圻阻参錯亮乏)
　(伯昏分險過呂梁壑洊至宜便習兼山貴止託平生/協幽期淪躓困微弱久露干禄請始果逺遊諾宿心)
　(漸申冩萬事俱零落懐抱既昭曠外物徒龍蠖鳴邱/希範詩漁潭霧未開赤亭風已颺擢歌發中流  鞞)
　(響㳫嶂村童忽相聚野老時一望詭怪石異像嶄絶/峯殊状森森荒樹齊淅淅寒沙漲藤垂島易陟岸傾)
　(嶼難傍信是永幽栖豈徒暫清/曠坐嘯昔有委卧治今可尚)
西巖山
　在縣西北三十里巖有洞洞口有池早晩與潮應石
　有葛仙翁足指前有煉丹鼎山下有石扣之鏗然人
　號石皷世傳有僧坐於巖前一日葛仙翁求其地煉
　丹僧遂退西巖丹成上昇僧亦仙去今號日昇里
　題詠(樂天詩千古仙居物象饒道成丹熟晝昇霄巖/前寳磬傳松韻洞口靈池應海潮崖折百花遲)
　(日晩鶴歸清夜唳聲遥登臨漸/到希夷境手拂行雲渡石橋)
小隱山
　在縣之北一里三十歩為縣治主山陽夏公謝絳遷
　居於此子景初景温築書室於山之半今故基雙松
　尚存歴年久山屬於官云淳祐元年春宣𦵏丞相李
　文清公宗勉
　題詠(謝綘三詩余近營别墅於小隐巖忽憶癸酉冬/奉詔逆虜使于陳橋驛夢中偶賦及寤冩在牘)
　(背今因巖名知所賦三言前契矣遂足為八句僕本/塵外士功名若毫末因尋小園隐忽見羣芳發昔夢)
　(宛可記靈契方茲逹㑹湏掛朝纓歸㺯巖前月江雙/松亭築居喜物外披逕窮木末層阜繞襟帯澄  見)
　(毫髪芬芳山宻熟決決春泉活樹梢閃猿隕石罅愸/銜月坐長百慮寂望逺孤興發何必較萬殊吾自師)
　(吾逹有荅梅聖俞問隐聖俞一幅書問我小隐居小/隐詎  異築室數畝餘巖壑不峻崒田園非羙腴所)
　(欲近邱墓嵗時來掃除先人夢讀史尊道本聖徒絶/筆于此詩子孫無忽諸刻石置中堂且使過者趨題)
　(牓為服訓義取銘盤盂後嶺雙松亭徑術何威迂下/臨富春渚萬象生有無東偏作草舍可以施琴壺門)
　(前碧塘水萬本栽荷蕖風來觸香氣長着人衣裾澄/水泱泱流黍稻可弗枯柔桑及羙果種廣莫記株澗)
　(草不識名野禽多異呼坐此易嵗晏自與人世䟱在/昔東陵侯瓜壠猶親鋤楊惲謝九列種豆南山隅余)
　(嘗有此志來者安敢誣誅茅實張本觧組當後圖是/時考槃賦從我者誰歟近來傳越名趣向若不殊儻)
　(聞邱樊徃不顧升斗儲如君羙才具日月升雲衢安/敢預招挽粗自陳其愚  范文正公留題小隐山書)
　(室小徑小桃深紅光隐翠隂是非不到耳名利本無/心笋迸饒當户雲歸半在林何湏聼絲竹山水有清)
　(音/)
胡鼻山
　在縣東五里山峭峻下瞰大江路狹而險行者患之
　焉乾道中令陸楠因邑士謝安頥之請鑿路欄石以
　䕶自此徃來者以為便云嘉定癸酉令程珌修之嘉
　定丙子令曾治鳯重修尉陳震為記至寳慶乙酉令
　趙汝捍補甃易石欄為石壁置庵業名恵民庵至淳
　祐戊申令陳夢炎因禱旱立麻源真君祠於山之巔
　又請撥延夀寺舊額改恵民庵為恵山延夀寺
　記文(陳震記曰邑之東由東門鋪抵赤松可九里多/鑿穹石堆埼為路旁瞰大江㠎嶫湍險夜行不)
　(禁亡頼之人抵禁肆欺焉乾道間邑令陸楠更闢路/創石欄建庵守以僧民以為便嵗乆柱折欄壊守僧)
　(不存行者惴然至嘉定丙子令尹曽公治鳯始增立/石柱一百七十根翼以欄楯復修其舊葺庵以存僧)
　(姦人迸迹又自觀山直抵廟山二十里山行病犖确/泥行多濘淖公悉砌以石板召匠度費悉以委之視)
　(其成計尋丈而償其直不任吏不役里長凡為路一/千五十二丈逾月而成與今大参鄭公所砌入京之)
　(道相為聫屬端夷廣衍可以久而弗壊矣苐石欄干/之設以木為柵遞兵走卒挽船之夫夜過者多竊以)
　(為薪易至廢壊非嚴其禁不止舊比掌以里正若縣/家加檢防而時葺之不難也惟後之君子以𢎞濟為)
　(心毋以創不自/我而怠焉幸矣)
觀山
　在縣治之東百餘歩一峯髙聳横截大江孫氏嘗於
　山頂建道觀因得名又號石頭山有亭曰滕覽縣東
　以水口蕩滉無際以此山為青龍襟抱環合邑頼以
　立第宅屬居民病於樵採㑹真覺僧貿得之邑令曽
　治鳯出公帑錢六萬易而屬之官竹木茂蔚自是邑
　之形勢改觀焉山有嚴君祠於淳祐間縣令李廸更
　創祠宇下有三亭曰耕春曰逸雲曰虚全山下又立
　小庵置僧以供洒掃
樟巖山
　在縣北五里獨髙衆峯巖有樟故名又名横山世傳
　赤松子煉丹之所山有石巖龍藏其中西北有穴久
　晴則起霧絪緼如陶烟乃雨候也
姥岑山
　在縣北二十五里山腹有水沼赤萍生其中山下有
　廟俗號為姥岑王嵗旱禱必雨
白龍山
　在縣北二十里勢若屏風與姥峯相連山側有小沼
　姥岑白蛇徃來其上初樵者入山見蛇吐珠捕而烹
　食之舉家斃珠後歸里人楊氏數年有羽衣至其家
　紿取視徑持去楊氏蹤跡之忽不見
貝山
　在縣西三十里髙三百丈廣七十八里西屬新城界
　山頂有湖有蕭史君廟每旱禱必應
胡洑山
　在縣西南五十里髙三百丈廣一百三十二里上有
　石樓石城侯景之亂里人姓陸者率鄉隣保固之全
　活萬計上有石佛父老傳云澶淵之役嘗見夢于章
　聖皇帝後有水旱亦嘗遣使禱焉
亭山
　在縣南十八里髙二百丈廣一百五十里晉處士孫
　文度建亭
陽平山
　在縣南一十五里髙五十丈廣二十里面大江有孫
　鍾墓在焉(詳具塜/墓門)
都輿山
　在縣西南四十里髙九十丈廣三十五里其状𩔖馬
　又名馬山
靈巖山
　一名湖南山在縣南三十里髙八十丈有仁恵龍王
　廟寳山院(釋曇超姓張氏建元末棲錢塘之靈苑山/夏嘗講經有一老人來聼問其姓名曰我)
　(非人乃龍也居富春鹿山之下昆弟五人余處其長/邇者鄉民耕山逼我居室羣龍怒閉膏雨以害田稼)
　(今累月矣余不忍民之焦熬也勸督羣弟執怒不從/聞師道行髙妙必能化伏師曰此庵亦要水汝能為)
　(我致之乎老人即於庵前撫掌泉自湧出今彼山有/撫掌泉師曰汝發此心佛何以加今欲吾徃如何龍)
　(曰師能徃彼設壇戒衆然後浮舟觀山之下講大雲/請雨經則雨當降師曰我固願徃彼未見信如何龍)
　(曰吾當感夢于官民使之迎師次日邑官居民不約/同夢遂迎師于靈苑山師離山雨隨注乃就觀山結)
　(壇受戒浮舟誦經雨大霑洽羣龍復致謝曰欲為師/就此建庵朝夕兾聞講演雞籠山可否師曰此近人)
　(居我且歸北山汝别卜地龍遂于湖南山巖請師居/之山峻師不能陟龍化為白馬載師登巖卓錫以居)
　(今石上馬跡存焉巖下有沼四時不枯遇旱祈求撃/鼓鳴鐃其水漸至時現諸物或鰻鱔龜魚蜴蜥之𩔖)
　(取而禱之無不立應歴嵗綿逺感應如初焉乾道四/年縣令陸楠以父老之請聞于上司乞奏諸朝自後)
　(縣令樓潚吕昭亮接續申請至於嘉定三年冬賜靈/悟大師而龍以仁恵廟為額錫書至縣令程珌率僚)
　(佐合浮屠威儀賔𨗳至于湖南之山先是僧道琳為/屋三楹以奉香火至是縣令程珌復佐其費移舊基)
　(創佛廬以承奉/上㫖以慰其願)
鹿山
　在縣西南五里其状如鹿世傳有羣龍居之興水旱
　爲民害因靈巖大師講經化服其孽遂息俗謂之降
　龍山(事見靈/巖山)
屠山
　在縣之西南五十餘里世傳有姓申屠結廬以居乃
　以名其山復以志其里有寺號大雄野史所載禪月
　以詩見呉越曰一缾一鉢垂垂老萬水千山得得來
　王說之館於羅隐之舍隐恨識之晩復以詩遺王有
　寳劍霜寒十四州之句王謂之曰詩則羙矣若能改
　作四十州當得相見師喟然曰州不可添詩亦不可
　改孤雲野鶴何天不可飛耶遂杖錫去之至於山下
　欣然而止有怪石故庵在寺之東偏(詳見大雄寺/陳剛中所記)
　記文(陳剛中作記叙屠山之勝有曰峯巒重複端若/拱揖應接不暇湍流怪石神刻鬼劃千巧萬状)
　(中有平田如設萬席挺然僧寺出于林表佳木修竹/左右交翠此申屠剛違新室之禍申屠蟠晦黨錮之)
　(名避地結廬于今千載子孫因家焉支派分衍至百/餘室因姓而名其山山之陽復以申屠志其地又分)
　(上下前後焉是山也東揖桐君之廬南望孫君之圃/山深林宻而無虎豹之藏地僻人稀而無㓂盗之患)
　(云/云)
　　新城縣
北山
　在縣北三十里
　記文(晁無咎記去新城北三十里山漸深草木泉石/漸幽初猶騎行石齒間旁皆大松曲者如葢直)
　(者如幢立者如人卧者如虯松下草間有泉沮洳伏/見墮石井鏘然而鳴松間藤數十尺蜿蜒如大蚢其)
　(上有鳥黒如鴝鵒赤冠長喙俛而啄磔然有聲稍西/一峯髙絶有蹊介然僅可歩繫馬石觜相扶携而上)
　(篁篠仰不見日如四五里乃聞雞聲有僧布袍躡履/來迎與之語􁂚而顧如麋鹿不可接頂有屋數十間)
　(曲折依崖壁為欄楯如蝸䑕繚繞乃得出門牖相值/既坐山風颯然而至堂殿鈴鐸皆鳴二三子相顧而)
　(驚不知身之在何境也旦暮皆宿于時九月天髙露/清山空月明仰視星斗皆光大如適在人上窗門竹)
　(數十竿相摩戞聲切切不已竹間梅棕森然如鬼魅/離立突鬂之状二三子又相顧魄動而不得寐遲明)
　(皆去既還家數日猶恍惚若有遇因/追記之後不復到徃徃想見其事也)
烏伊山
　在縣南五里祥禽鄉髙三百二十丈周八十五里
百丈山
　在縣南五里太平鄉亦名卓筆峰
　題詠(許廣淵詩片雲晴㸃墨滴露夜揮毫題許仲蔚/詩云雲葉閒鋪紙烟煤潤洒尖逺疑  塞鴈髙)
　(欲篆/秋蟾)
㠙山
　亦名崤山在縣西二十里新登鄉髙二百五十丈周
　七十里有洞穴深十丈水泓澄旱禱必應
三貝山
　在縣東北二十里昌東鄉髙三百丈有水池半畝深
　三尺嵗旱祈之應
天柱山
　亦名皇甫真君山在縣西十里七賢鄉地名裘塢唐
　大中間嵗旱農父汲水灌田遇一老人云何不徃此
　山下禱于獨角仙人言畢徑去農父追及于餘杭縣
　界遂口授醮謝名位曰皇甫真君也因名其山嵗旱
　禱多應
仙坑山
　在縣西二十里七賢鄉晉咸和中有七仙客圍碁石
　上因名山産茶其味特美云咸平元年有獵徒見白
　鶴三冲天而去石上有碁局未收及獵廻不知所在
烏□山
　在縣西十五里折桂鄉名苦竹上有龍井禱之應井
　旁有白鶴仙人祠
釋子山
　在縣西北二十里永昌鄉靈耀寺因以名山靈耀今
　為三學院
果園山
　在縣西北一里
黄山
　在縣西二里
雲山
　在永昌鄉
巧坈山
　在七賢鄉
戴家山
　在昌西鄉
鄭家山
　在廣陵鄉
青巒山
　在太平鄉有碧沼寺
成山
　在新登鄉有寳乗寺
錦邱山
　在縣西五十里南新鄉
瑞應山
　在縣西五十三里南新鄉
三九山
　在縣西五十一里南新鄉
鵶棲山
　在縣西五十里南新鄉
牢山
　在縣西六十三里新安鄉
漁洲山
　在縣西六十五里南新鄉中有合龍池或曰合靈池
　巖上有三池深莫能測竒詭萬状西又一池耆舊言
　其源與天目龍池通每嵗旱禱雨者旁午于道廟在
　合龍池之前於淳祐九年勑賜額曰靈恵
南山
　在縣北三十里廣靈鄉
　題詠(許廣淵詩路入青山幾萬重前山行盡路還通/小舟棹急巖溪水髙栁絮飛堤岸風春物老時)
　(林徧緑晩烟收處日垂紅民居稀濶兼窮僻多使頑/夫氣自雄注云廣陵鄉之民于南新舊稱頑很  許)
　(仲蔚和云青山叠叠水重重古道纔容匹馬通飛鳥/自由啼晩照落花無着趂春風巖前積靄参差緑天)
　(末餘霞㸃綴紅一一廣陵/如在眼詩壇誰敢較豪雄)
塔山
　在縣
　題詠(晁無咎塔山詩對雨山外圓天一鏡開山頭雲/起似浮埃松吟竹舞水紋亂坐見溪南風雨來)
　(烟竹杖草履步蒼苔山上孤亭四牖開/  雨濛濛溪又急小篷時轉碧灘來)
龍門山
　在縣西七十五里新安鄉上有龍池
　　鹽官縣
金牛山
　在縣東八十三里髙三百丈周圍一十九里太平寰
　宇記昔呉楚間金牛自毗陵奔此山而没因名山側
　有洞或云建炎初黄灣居民多避難於此燭之深
　不可測好事者遊焉則有蛇怪
審山
　在縣東北六十五里髙五十三丈周回七里三百歩
　漢審食其墓其間故名有僧崇恵庵基土皆五色有
　僧智標塔秦皇磨劍石有靈池水旱不盈涸
黄山
　在縣西南四十里一名越城山髙五十丈周回六里
　二百歩其色黄故名
紫微山
　在縣東北六十里舊志曰唐紫㣲舍人劉禹錫作刺
　史行縣至是山望硤石湖因名今半山有碑鐫紫㣲
　山三字(按禹錫未嘗為杭州刺史惟白居易/裴夷直自中書舍人出守舊志誤也)
　題詠(唐顧况詩家在雙峯蘭若邊數聲清磬發孤烟/山連極浦鳥飛盡月上青林人未眠  楊基詩)
　(野寺孤峯上危樓聳翠微捲簾滄海近洗鉢白雲飛/竹影臨經案松花㸃衲衣日斜登望處湖畔一僧歸)
　(來又地勢連滄海山名號紫㣲景開僧坐乆路僻客/  稀峡影清相照河流石自圍塵喧都不到安得此)
　(忘歸鐘朱伯虎詩鑿石開山已幾年半天䑓殿聳危/巒曉  聲向雲邊落夜月光從檻底看野色難藏千)
　(里秀松風長占一軒寒老僧此處真佳隐應笑塵勞/效小官  余弼詩孤峯牢落幾何年䑓殿於今挿半)
　(天已是精藍誇絶徼更将寳塔在危巔烟霞色任隂/晴變鐘磬聲隨上下傳珍重老僧無别境一生幽趣)
　(只山川地富臨詩鑿石誅茅四十年稜層寳樹出諸/天更逢  勝驚遊客不負身披壊衲田别郡坐看雲)
　(散後平湖下壓鳥飛前還知老/令忘歸否為惜難移近縣㕓)
石堆山
　在縣東南五十里
尖山
　在縣東南六十里
蟹山
　在縣東南六十二里
盈山
　在縣東南六十二里
花山
　在縣東南五十里
菩提山
　在縣東六十里山有靈泉(詳見/井門)
袁花山(上有/小山)
　在縣東六十里
賛山
　在縣東北七十里
赭山
　在縣西南四十五里
巖門山
　在縣西南四十里
蜀山
　在縣西南二十七里隋書地理志云塩官縣有蜀山
雷山
　在縣西南四十里
　　昌化縣
唐山
　在縣後髙二十丈(為縣治/主山)
青山
　在縣前髙二十丈
武隆山
　在縣西北一里髙五十丈周廻二十里有晉葛洪煉
　丹井唐天后以山名應圖䜟分紫溪縣别置武隆縣
　(㳂革見/郡縣表)
晩山
　在縣西北十里髙一百四十丈周圍三十里晉許㳺
　所居山下溪灘號許㳺灘唐人詩葛井許灘今古傳
　逺游嘗至於潜縣採藥遺跡為許游觀其事甚明但
　今復號灘為洗耳灘又引巢父飲牛為侣號橋為白
　牛橋葢因由游二字音同而訛耳
箕山
　在縣西北十里神仙所隐
百丈山
　在縣西二十里髙一千五百丈周回二十里一名潜
　山呉興地志云於潜西有潜山堯時洪水此山潜水
　中不沒者百丈因名焉山上有太公澤旁有王大伯
　鹽洞或見鹽數百袋曝於洞口就之不見始疑以為
　神仙山下兩石對峙髙二三丈號秦王石其二峰並
　者號雙峰
桞相山
　在縣南三十里髙一千八百丈周回一百三十里東
　接紫溪縣南入分水縣
千頃山
　参寥子有兹山嵯峨冠天半之句上廣千頃有龍潭
　蒲葦四宻潭中魚有金銀色禱雨輙應西有娑羅巖
　生娑羅花一株蔚然聳翠初夏開香聞數里海棠瑞
　香黄菁徧生山麓
　題詠(司馬槱詩瓊葉半開童女頰蕨芽初長小兒拳/山中雲雨雖無味何似山河走暮烟  一池春)
　(水應江潮中起沙鷗數尺髙誰謂風雲逺朝市亂山/深處亦波濤  欲為龍池游束裝戒蓐食雞鳴天未)
　(曙呼兒重蠟屐縈回遡寒溪确犖疲亂石迢迢萬丈/嶺宛轉蒼龍脊山髙吐朝氣恍不辨咫尺俯聽雷雨)
　(聲仰逐猿猱跡委蛇度花塢緑静草可席喜如出籠/檻身輕飛鳥擲不辭雙足蠒逺探蛟龍客傳聞此山)
　(頂舊有滄海色爾來三十年潭湫變枯荻至今應江/潮尚浮鷗鷺集至理竟未解對之空太息不如西湖)
　(遊揮篙泛瑤碧瓊吳珩詩松檜陰中天月清異花靈/草不知名路從  液山前過人在水晶宫上行千尺)
　(翠嵐分月色一軒寒瀨動秋聲登臨不厭躋扳峻貪/看雲從舄下生  千頃山中月三黄頂上雲相看無)
　(一語今日喜逢君新淳熈十三年六月中使奉來德/夀宫金捕金銀魚  安胡  詩云千頃山髙六十里)
　(上有寒潭清且泚神龍久向此中蟠作霖肯教蒼生/起羣魚從之時浮沉噞喁光彩歲月深自然形質異)
　(凡鬛或如美玉或如金或青或紅或間色縱使丹青/摸不得幾年潛伏少人知一旦聲名動京國皇家太)
　(平媏好竒麟欲效瑞鳳欲儀白環銀甕争走獻豈得/汝輩藏洿池深山大澤多遺寶紆餘卓犖皆娟好願)
　(移網罟聊一施嶄/然頭角趨明時)
石室山
　在縣南四十里巖洞如室
銅坑山
　在縣南五十里東接分水南帯淳安西亘績溪其最髙
　峰名銅坑窮絶處有龍池三草木廕蔽龜蛇浮游或
　雲氣籠罩必雨歲旱禱焉
福泉山
　在縣西南五十里神龍所居雲出其中則大雨
大明山
　在縣西九十里南接嚴州昔悟空禪師所隠今山下
　立慧照院
巾子山
　在縣西北四十五里
大鵠頭山
　在縣西六十里或以為山𩔖鵠頭或以為鵠曾棲止
　得名勢凌霄漢人不可到惟採藥人結伴攜糧具火
　信宿上下其中坦平神仙所棲花果人不敢採有龍
　池濶三百畝四傍如葑田歲旱人攀縁禱雨其上
　
　咸淳臨安志卷二十七
欽定四庫全書
　咸淳臨安志卷二十八　　宋　潜説友　撰
山川七
　　　巖
　　城外
虎頭巖
　在錢塘門外介於寳巖定業寺後山葛濃錢塘帝
　都賦云巖則虎頭(故老傳云此山舊有巖石突出如/虎頭呉越王納土後望氣者云杭)
　(州西湖有虎頭/山形勝命鑿之)
連巖
青林巖
理公巖
玉女巖(已上四處詳/見武林山)
象鼻巖
佛手巖(已上二處詳/見清修寺)
　　餘杭縣
伏虎巖
來賢巖
仙跡巖(已上三處/見大滌山)
　　臨安縣
虎頭巖
牢山巖
　並在縣西一十八里
貴山巖
龍池巖
朱積巖
　並在縣西南二十里
髙峰巖
浪嶺巖
東冷水巖
西冷水巖
金城巖
　並在縣西三十五里
烽火巖
呉居巖
　並在縣東三十里
溠水巖
王㑹巖
　並在縣北十五里
東永安巖
西永安巖
　並在縣北二十里東坡遊東西巖詩云即謝安東山
長壠巖
石柱巖
　並在縣西二十五里
安定巖
　在縣西二十五里
　　於潜縣
芝草巖
響水巖(已上二處詳/見天目山)
甲子巖
　在縣西北三里
太陽巖
　在縣西二十五里
雲鶴巖
　在縣北四十五里
大明巖
　在縣西北三十五里
小明巖
　相去大明巖半里
青畤巖
烏畤巖
白畤巖
　去小明巖十里三巖皆相望
老公巖
　在縣西二十里
安人巖
　在縣西十里
巢山巖
　在縣北十五里
盧山巖
　在縣西北十五里巖頂方丈餘皆甎甃意古廟基也
　其上時有音樂聲聞里餘久晴聞之則雨久雨聞之
　則晴村人以時祭之
皇甫巖
　在縣東一十五里近平越城舊志云後漢皇甫嵩破
　妖賊許生於此故名有鑄冶郊壇城寨尚存攷之漢
　史靈帝熹平元年會稽人許昭聚衆自稱大将軍立
　父生為越王攻破郡國遣楊州刺史臧旻丹陽太守
　陳寅討擊三年十一月大破許生於會稽斬之及攷
　皇甫嵩傳止載討黄巾賊張角之事而不及許昭贊
　中所云雋㨗陳頴亦彌於越是時陳國頴川各有賊
　起朱雋與皇甫共平之釋者云謂平許昭恐是時嵩
　以功遜雋或討賊之初曽駐兵於此史逸不載亦未
　可知然三國志孫堅傳乃云妖賊許昌起於句章自
　稱陽明皇帝注云靈帝紀曰昌以其父為越王與其
　子韶扇動諸縣堅以郡司馬募召精勇與州郡同討
　破之刺史臧旻列上功状則又與漢史所載不同因
　并書之
白馬巖
　在縣南六十五里兊村絶頂有龍池仍有石巖袤百
　餘丈其色皓白逺視之猶白馬然故耆舊相傳以名
　其巖
大陽巖
　在縣北三十五里寨村東巖獨髙峻四圍甃石如小
　城鄉老言錢氏屯軍於此本不甚衆但數令兵卒更
　易服色旂幟遶巖頂以張虚勢巖頂平廣十餘畝一
　池濶四丈深不可測久旱不涸四岸有竹交覆池上
　鄉民或縱野燒惟此竹獨存遇天色隂雨時有仙樂
　之音聞一二里間
響水巖
　在巾子山重峰之内中有一港歩履者聞下有水聲
　泠泠不絶不知流注何處
　　昌化縣
墨子巖
　在縣西南四十里蒲川其髙切雲上有室穴坐其樵
　者曽見野服三四輩環坐石上問侍者云古墨子也
石巖
　在佛跡山縣南金山二十五里山前對峙名山雄峻
　綿亘自麓至嶺一日方到有石皷石坐石碁盤葢神
　仙棲
獅子巖
　在縣西五十里山形如獅
　　　嶺
　　城内外
八蟠嶺
　在今之大内後
萬松嶺
　在和寧門外西嶺上舊夾道栽松白樂天夜歸詩云
　萬株松樹青山上十里沙堤明月中東坡臘梅詩亦
　有萬松嶺下黄千葉之句今第宅民居髙髙下下鱗
　次櫛比
鐵冶嶺
　在城内歩帥衙左虎翼營之東
紫坊嶺
　在城内漾沙坑七官宅側
駱駞嶺
　在城内三茅觀之麓嶺下有市俗呼小壩頭
慈雲嶺
　在方家峪旁為郊壇有後唐石刻篆書梁單閼之
　嵗興建龍山至涒灘之嵗開慈雲嶺
風篁嶺
　在錢塘門外放馬塲西路通龍井嶺最髙峻元
　豊中僧辨才師淬治修篁怪石風韻蕭爽因名曰風
　篁東坡嘗詣師師送至嶺上因舉逺公過虎溪事師
　笑曰杜子羙不云乎與子成二老來徃亦風流遂作
　亭嶺上名曰過溪亦曰二老坡公賦詩紀之又探梅
　詩有問信風篁嶺下梅介亭詩有丹青明滅風篁
　嶺之句嶺之巔有龍井(詳見/井門)
分金嶺
　在錢塘縣舊治西南到縣六十里
滕村嶺
　在錢塘縣舊治西南到縣五十里
青木嶺
　在錢塘縣舊治之西到縣四十里
狗頭嶺
　在錢塘縣舊治之北到縣五十里
五嶺
　在龍山之北
徐村嶺(一名薑/擦子嶺)
　在錢塘縣定山北鄉
白塔嶺
　在錢塘縣龍山之東
礌馬嶺
　在錢塘縣定山北鄉
牛坊嶺
　在錢塘縣定山北鄉
牌山嶺
　在錢塘縣定山南鄉
大麥嶺
　祥符志云在錢塘舊治西南到縣一十五里今與步
　司右軍寨相連路通放馬塲舊多種麥因以名嶺之
　巔有觀音閣對山有東坡同王渝楊傑張璹元祐五
　年三月二日遊三竺過麥嶺題名刻石
葛嶺
　在西湖之西葛仙翁嘗煉丹於此有初陽臺髙宗
　皇帝即其地創集芳御園理宗皇帝以賜今太傅
　平章賈魏公建第宅家廟蓋魏公元有别墅在(詳/見)
　(行在/録)
棲霞嶺(一名劍門嶺/一曰劍門闗)
　在錢塘門外顯明院之北舊多桃花開時爛然如霞故
　以名嶺下有岳鄂王飛墓
駞巘嶺
　在九里松之東乾道志作駞苑嶺
臙脂嶺
　在九里松麯院路之西土色獨紅因以名之
石人嶺(一名馮/公嶺)
　在靈隐寺西極髙峻有石人卧路旁故名
東墓嶺
　在靈隐之西去城二十餘里
大青嶺
　在東墓嶺之南
郎當嶺
　在大青嶺之南
黄泥嶺
　在行春橋水竹塢歩司前軍寨之南
胡家嶺
　在錢塘縣長夀鄉極峭峻頂有石井旱不涸
樵歌嶺
　在錢塘縣大慈山塢
石姥嶺
　在仁和肇元鄉髙五十餘丈
灌肺嶺
　在大街清河坊北舊有坡阜今夷為逵路而名尚存
狗兒嶺
　在教睦坊内亦夷為路
　　臨安縣
金鵝嶺
　在縣一里又名鵝鼻嶺
光錢嶺
　在縣南又名青草嶺
錢王嶺
　在縣西
平戎嶺
　在縣西南二十里又名釜嶺
浪嶺
　在縣西五十里舊志云嶺上有響洞
龍鬚嶺
　在縣西五十里産龍鬚草
　　於潜縣
巖嶺
　在縣北五里五季中錢氏以日者言其地有王氣命
　鑿之
浮雲嶺
　在縣南二十五里
　題詠(東坡作倅捕蝗至浮雲嶺山行疲苦有懐子由/弟二首  西來烟陣塞空虚洒遍秋田雨不如)
　(新法清平那有此老身窮苦自招渠無人可訴烏銜/肉憶弟難慿犬寄書自笑迂踈皆此𩔖區區猶欲理)
　(蝗餘犖霜風漸欲作重陽熠熠溪邊野菊黄久廢山/行疲  确尚能村醉舞淋浪獨眠林下夢魂好回首)
　(人間憂患長殺馬毁車從/此逝子來何處問行藏)
竺嶺
　在縣南十五里近嘉泰橋
牧嶺
　在縣南四十里髙五里嶺上有古松一本盤錯竒怪
　嘗有兄弟䦧墻欲訟於有司夜行憩其下遲明辨色
　相視乃伯仲也遂各悔咎息争而還因名松為木長
　官
龍嶺
　在縣北二十五里
青嶺
　在縣南二十五里
千秋嶺
　在縣北五十里與寧國接境上有泗州菴
楊嶺
　在縣北三十里東北抵天目山眉山西北逹寧國驛
　路
梅嶺
　在縣北一十五里北抵天目
金門嶺
　在縣北二十五里通天目仙源
黄嶺
　在縣西二十里地出黄白枇杷亦間出佳茗潜志云
　枇杷出於黄嶺前烏巾山小錫塘塢者尤珍白色者
　上黄次之焉淳熈間聞徳夀宫嘗宻遣人採訪惟烏
　巾山下汪氏廬前一本實大而味勝嵗倍直以酬之
桐嶺
　在縣西四十里有古寨基
楊嶺
　在縣西三十里
　　新城縣
青牛嶺
　在縣西七十里南新鄉舊名寳福山方丈有東坡題
　詩於壁
　題詠(東坡詩云暮歸走馬沙河塘青烟裊裊十里香/秋行曵杖青牛嶺寒泉咽咽千山静莫笑山僧)
　(耳聾喚不聞百年俱是可憐人還衝細雨山前去/白雲正在題詩處時熈寕七年八月二十五日)
　　昌化縣
龍髯嶺
　在縣西南四十里地名蒲川石上莎草厚如茵褥嶺
　有廟廟後有石鏡其下有潭亦龍所宅
　
　
　
　
　
　
　
　
　
　
　
　
　
　咸淳臨安志卷二十八
欽定四庫全書
　咸淳臨安志卷二十九　　宋　潜説友　撰
山川八
　　　　洞
　　城内外
青衣洞
　在城内三茅觀後故老相傳昔人行至洞口有青衣
　童子問之不應良久入洞逐之不見聞風雨聲毛髮
　竦慄而出
羅漢洞
　在今勅令所北舊有金文院叠石為洞塑羅漢其中
　今廢為酒庫
金星洞
　在鳯凰山介亭下(舊志在正覺院政和間廢入/神霄宫今宫亦廢山屬殿司)洞中
　生金星草因此得名又今之太廟後禁山有金星洞
　王柟記将作監題名云有泉清深有石離竒不越闤
　闠而都山水之勝
　銘文(東坡金星洞銘寳山南麓鳯左翅驚雷劃石逋/虯起凝隂嘘堅出怪瑋是生神草肖蒼虺離離)
　(赤志挾脊尾飛流丹石决癰痏金星非寔特/取似施及山石亦見謂凡名相因皆此比)
水樂洞
　在南山烟霞嶺下舊為錢氏西闗浄化院至淳熈六
　年以其地賜李隶仍建佛宇四望林巒聳秀巖石磻
　峙有洞虚窈淳涵如淵泉味清甘與龍井埒洞中有
　水聲如金石音熈寧二年守鄭公獬名之曰水樂洞
　後二年東坡來為倅遂賦詩(近嵗有施宿父子註東/坡詩引志林謂錢塘東)
　(陽皆有水樂洞此詩為東陽令王都官作今考志林/初無此語按坡倅杭三年足跡遍湖山皆有賦咏如)
　(楊村風水洞逺在五十里外遊且至再安有近在城/南隅乃不一到兼詳詩中語有曰多情海月空留照)
　(聞道磬㐮東入海遺聲恐在海山間若婺之東陽介/在萬山烏覩所謂海其指錢塘巖洞甚明矣太傅平)
　(章魏公嘗得此詩真蹟題云右賦東陽水樂亭亦無/為王令作之語盖此地𨽻東陽村亦猶風水洞之在)
　(楊朴/也)嘉泰以來洞為楊郡王谷家别圃壘石築亭最
　號幽雅都人嵗時遊觀集焉歴年多蕪穢弗治水樂
　絶響今新太傅平章魏國賈公以其宻邇同氣南山
　之墓於徃來憩息便遂用厚直得之乃因其舊增葺
　且命寺僧深求水樂所以廢興者久之不得其說一
　日公遊焉俯睨旁聼悠然有契曰谷虚而後能應水
　激而後能有聲今水瀦其中土壅其外欲振響得乎
　亟命䟽壅導瀦有聲從洞間出節奏自然二百年勝
　㮣於是始復乃葺亭以所得坡公真蹟刻寘其上又
　取詩語名其亭若堂曰聲在曰愛此曰留照曰獨喜
　他如介堂玉淵漱石宜晩則皆紀其勝處又即山之
　左麓闢犖确為徑循徑而上亭其三山之巔杭越諸
　峯江湖海門盡在目睫扁曰上下四方之宇竒觀也
　洞中泉由愛此引貫其下入於漱石滙於聲在逹於
　玉淵山之窪為池以受之每一撤楗伏流飛注噴薄
　如崖瀑然景物之勝視昔有加而浄化院則仍其舊
　云(浄化院有古/碑見本寺)
　題詠(東坡水樂洞詩君不學白公引涇東注渭五斗/黄泥一鐘水又不學哥舒横行四海頭歸來羯)
　(皷打梁州但向空山石壁下愛此有聲無用之清流/流泉無弦石無竅强名水樂人人笑慣見山僧已厭)
　(聼多情海月空流照洞庭不復來軒轅至今魚龍舞/釣天聞道磬㐮東入海遺聲恐來海山間鏘然澗谷)
　(含宫徴節奏未成君獨喜不湏寫入薫風絃縦有此/聲無此耳  王大受遊水樂洞詩歴騁空寒六六天)
　(更來洗耳聴春泉迅湍激石浮清磬旋溜行沙寫素/絃洞口林亭三四曲洞中日月幾千年何人獨得開)
　(元律譜入宫商與世傳野姜䕫次韻王祕書遊水樂/洞詩自是瀛洲客還因  趣來觧衣吟寂寞携酒上)
　(崔巍石洞山山秀梔花樹樹開只應巖下水相送上/船來  任参政希夷遊水樂洞詩萬舞列帝所九韶)
　(奏虞庭羣公日拱北星斗光熒熒兹辰適休沐聫騎/來郊坰愛此一泓玉中有太古聲細響叶宫徴大音)
　(希咸莖自然天籟鳴獨許幽耳聴鎮以潜虬靈衛以/石獸獰佳哉樂兹遊驩言舉彼觥誰與昔經始今已)
　(歸明廷巨麗所未覩窈𦕈真難言健筆哦五/字當代推善鳴清幽極模寫細讀令人醒)
風水洞
　在楊村慈巖院院舊名恩徳有洞極大流水不竭頂
　上又一洞立夏清風自生立秋則止故名多石子紅
　㸃如丹持出即隐置於内如故
　題詠(白樂天遊恩徳寺詩并序云予到郡周嵗方來/入寺半日復去俯視朱綬仰睇白雲有愧于心)
　(遂留絶句雲水埋藏恩徳洞簪裾束縛使君身暫來/不宿歸州去應被山呼作俗人  林和靖詩平昔嘗)
　(聞風水洞重山複水去無窮因縁偶入雲泉路林下/先聞接客鐘  趙清獻公詩風穴有聲連水洞聼風)
　(觀水暫閒身杭州未入從容甚且與南山作主人風/蘇東坡詩并序徃富陽新城李節推先行三日留)
　(水洞見待云春山磔磔鳴春禽此間不可無我吟路/長漫漫傍江浦此間不可無君語金鯽池邊不見君)
　(追君直過定山村路人皆言君未逺騎馬少年清且/婉風巖水穴舊聞名只隔山溪夜不行溪橋晩溜浮)
　(梅萼知君繫馬巖花落出行三日尚逶遲妻奴怪罵/歸何時世上小兒誇疾走如君相待今安有  又和)
　(李節推二首山前乳水洗塵凡山下清風舞桂杉細/細龍鱗鋪亂石團團羊角轉空巖馮夷窟宅非梁棟)
　(禦㓂車輿謝轡銜世事漸艱吾欲去永隨二子脱譏/讒  風轉鳴空穴泉幽㵼石門虗心聞地籟妄意覔)
　(桃源過客詩難好居僧語不繁歸瓶得氷雪清冷慰/文園  臨江仙詞四大從來都遍滿此間風水何疑)
　(故應為我發新詩幽花香澗谷寒藻舞淪漪借與玉/川生兩腋天仙未必相思逺慿流水送人歸層巔餘)
　(落日草露已沾衣可頴濱和子瞻題風水洞詩風送/江湖滿洞天洞門  聼入無縁土囊欝怒聲初散石)
　(齒聱牙勢不全樂奏洞庭真跌宕歌傳帝所亦清便/可人隐几觀遺韻重使顔成問嗒然  張無盡詩嶺)
　(頭松竹自生寒兩穴茫茫徹鬼闗風竊虎威時弄草/泉欺龍睡故離山不嫌淅瀝驚塵耳聊挹清泠洗病)
　(顔窗外月髙湘簟冷更無閒夢到人間中司馬才仲/詩藤梢蔓荒寒蘚花隂空青窈窕石竇  兩耳風雨)
　(并初聞聲蕭騷活火急銅瓶再聼逗餘響萬羽起寒/汀我疑此山空石脚連滄溟中有蛟龍蟄鼻息隐雷)
　(霆又疑仙翁去丹灶留岩扃至今爐鼎中水火争不/停山前老比丘霜眉眼如螢能傳古老語擢吾耳昕)
　(醒便欲委塵凡脱我隨爽靈暖元居中詩二洞標竒/石連巖葺宇新凉生清桂曉  漲碧桃春闌擁東方)
　(騎來尋北隴人破雲拖蠟屐琢句冩霜筠譚劇頻飛/屑歌長益落塵為探瓊巘勝不記玉觴廵下客慚長)
　(頴髙筵飲徳醇追峯到峯頂疑化九霄身識又居中/上祖無擇云洞蔽深雲逺俗塵山中曽未  朱輪自)
　(從白傳來遊後三百年間又一人來張先和云水色/風光近使君浥塵輕雨逐車輪暫  不宿宜無恨多)
　(少行春不到人老許遵云水洞連風洞精籃兩洞前/山髙易藏日樹  不知年板有華宗什名留少傅篇)
　(烟波門外境寂寞變桑田春范文正公詩神仙一去/幾千年自遣秦人不得還  盡桃花無處覔空餘流)
　(水到人間枯許元祐詩野寺依山立松橋避石斜壊/梁飛白蟻  木掛元蛇道路悲蓬轉功名惜鬢華聊)
　(将洞中水試/洗眼前花)
靈化洞
　在郊臺天真院山頂深百餘步直下濶十餘丈有和
　靖東坡題名刻於石
登雲洞
　在郊臺天真院山内錢武肅王嘗置登雲臺
鐵窓櫺洞
　在赤山殿司左軍寨内尼菴之側洞口髙數尺舊有
　蛟龍出入人畏焉鑄鐵窓櫺嵌於石槽以拒之水自
　窓櫺中出六月如氷過慧因寺前折入西湖大旱不
　竭秦淮海題名記濯足於慧因澗是也
呼猿洞
龍泓洞(以上二處詳/見武林山)
石屋洞
　在烟霞石塢南山大仁院洞極髙狀似屋周回鐫羅
　漢五百十六身中間鑿釋迦佛諸菩薩像直下洞極
　底有泉(詳見大/仁院)
烟霞洞
　祥符志云在錢塘縣舊治之西一十六里晉開運元
　年有僧彌洪結菴洞口遇一神人指此山後有聖跡
　何不顯之洪尋至山後見一洞内有石刻羅漢六尊
　洪既卒呉越王錢氏夢僧告云吾有兄弟一十八人
　今方有六王可聚之夢覺訪得烟霞洞有六羅漢遂
　别刻一十二尊以符所夢其洞極大乃諸洞之首在
　烏塢内(洞旁有巖曰佛手巖/象鼻巖詳具清修寺)
　題詠(周紫芝登烟霞洞詩瀕湖兩峯髙屹立曉相望/蒼凉昇海日骯髒露千嶂羸驂絶坡陁巖谷飽)
　(追訪緬懐洪荒初藴蓄含萬象渾沌久已死鯈忽真/巧匠誰令鑿空手出此竒嶮状中虗納遊雲谷静答)
　(幽唱暗穴下無底濤聲想悲壮十八志聲聞附石出/遺像誰其架修椽置屋雲雨上肯山不知數遶屋森)
　(百丈忽於兩峰間萬頃見烟浪澎湃海潮聲徃徃入/藜杖天公愛此山令我拜嘉貺𦕈焉隔仙凡欲徃謾)
　(惆悵便當學枯禅綺語蠲宿/妄自足伴周旋長年此遐放)
蝙蝠洞
　在錢塘縣烟霞石屋洞後内多蝙蝠因以名之故老
　傳云洞極深廣無泉水建炎間兵火時里人避難於
　中容數百人因而獲免今在尼菴民屋後
棲霞洞
　在棲霞嶺巔妙智寺側其地多巖石蔽翳榛莾中今
　之太傅平章賈魏公來遊望而異之命施畚臿倐見
　竒狀抉藏剔幽千態溢發殆若神剜鬼鑿地靈寳祕
　有待而後顯者洞之外為亭二曰暢亭曰鑰俗入其
　中穹然如夏屋雙巨石相倚為閈閎毎風從南來穿
　谽呀而出輙悽神寒骨不可久立故暑遊最勝其石
　甓小方臺突然坎窞中衡從二石級下逹於坻厥土
　乃剛燥益南仰視左竇四五豁然通明大者圓徑可
　丈許嘉木當前如月中桂小者星列自相附屬出洞
　略亭而北行百餘步有曰水洞循而下可十餘丈受
　泉一泓深不可測極甘冽魏公嘗調以瀹茗
龍洞
　在臨平山祥符志云自洞門至水際五丈濶一丈五
　尺髙一丈三尺其水深不可測禱祈多驗
細礪洞
　在臨平山祥符志云深十餘丈濶二丈五尺髙一丈
　五尺輿地志云臨平山有洞數丈出礪石
香林洞
　在下天竺詳見天竺寺
大雄山白龍洞
　在錢塘縣崇化鄉大雄山故老傳云有白龍藏於洞
　中嘉定八年趙安撫時侃以旱禱龍祠雨隨至奏於
　朝封顯靈孚濟侯賜廟額曰敏應
䕶國仁王院洞
　在錢塘門外掃箒塢有泉出洞中旱禱而雨(詳見仁/王院)
海雲洞
　在仁和縣水和鄉超山上有乾濕二洞黒龍王祠
雲洞
　在錢塘門外古桞林楊和王園因坡陀擁土為之可
　奪天巧(詳見/亭門)
　　餘杭縣
大滌洞
棲真洞
鳴鳯洞
石室洞
龍蜕洞
鳴鈴洞
白茆洞
歸雲洞(已上八處並/見大滌山)
　　臨安縣
仙人洞
　在縣北一十五里
石洞
　在縣西五十里舊志云洞兩旁有石室可容百許人
　中有龍池云是天之一目可濶二畝近池西北無底
　有穴通江海
玉仙洞
　在鳳翥鄉南山去縣四十里地名黄金漾淳祐十
　年正月二十六日鄉民樵採見一白獸入洞遂劚開
　洞口漸進漸深秉燭以視内有三洞深二十餘丈峻
　壁擁石髙十丈餘色左青右黄白其状有仙人有玉
　芝有寳坐又有如旛者如白龍者如獅子者二柱屹
　立一長八尺圍四尺一長六尺圍丈餘色潔白柱間
　有井深六尺内横深不可計間吐烟霧氣微温白龍
　體滴水不竭餘怪石不可勝數
響洞
　在縣西五十里浪嶺人語其中則響應趙安撫與􁤏
　名之曰玉仙洞
　題詠(金華王竹寮執禮遊玉仙諸洞戲題碧雲石崖/詩已從鹿巖遊更入龍洞去横足螃蠏行連臂)
　(猿猱度滑徑鏗蠟屐隂厓然樺炬振䇿扶顛隮捫蘿/猛扳附塗險幾欲窮境勝忽有遇谽谺通石竇参差)
　(流玉乳形開趣彌深興集理自裕便将遺世紛且復/恣幽歩紆餘窮𠖇搜淹留廹頽暮題詩識蒼壁聊寫)
　(心迹素重遊豈無/期恐忘來時路)
　　於潜縣
仙洞
　在縣南六十五里盛村其山屹立環以清流絶頂皆
　怪石林麓欎然洞門石光瑩如鏡中可容數人風月
　澄清之夕聞有樂聲
石燕洞
　在増口與門堂山連洞口濶五尺長丈餘髙五十餘
　丈其峭㧞處非編梯莫至昔有人秉炬而入自洞門
　下迤邐漸低若階級至二三里許隂風浩𣺌水聲潺
　湲遂不敢前其中蝙蝮白色為火所驚羣飛而出且
　多燕糞意其秋後所藏
湖潭洞
　三穴皆在谷口東溪東岸雲鶴巖之麓上接天目安
　溪石崖垂覆林木森茂上二洞投以石杳不知所止
　惟水聲潺潺下洞常有流水不知其源故老相傳與
　太湖相通故名
冷水谷
　在桃林北嶺下方圓丈餘源脉邃逺瑩徹如氷雪炎
　暑尤宜盥滌真玉壺之寒溜也
　　富陽縣
巖洞
　在縣西三十里巖有水池每日潮再至與浙江相應
　白樂天詩洞口靈池應海潮洞中有足跡世傳葛仙
　翁遺跡舊有煉丹鼎今不存
　　新城縣
新婦洞
　在縣西北四十里廣陵鄉鄭家山古老相傳云昔見
　一婦人靚粧而入失其所在因以名之洞有源泉溉
　田甚廣十餘里間雖歉嵗常豐太平寰宇記云有潭
　深八九尺水清瑩魚鰻時出沒甚異乾道四年旱
　令景秉親徃行四五里即有㣲雨沾道間踰二十里
　至湘溪望拜心禱時星月方明忽隂雲四合大雨傾
　盆遂上其事畿漕以聞上勅賜靈應廟為額(縣西二/十里七)
　(賢鄉地名長欄又有一洞/亦名新婦洞其事未詳)
仙洞
　在縣南二十五里太平鄉洞口如屋宇至一二百歩
　漸下有隔石似木横道人不得入父老相傳通桐廬
　縣界
靈隐洞
　在縣西六十里新安鄉髙一十丈濶五丈其深莫測
　中有澗水四時不竭相傳云昔有人遊洞中逾二日
　忽坐洞門前石上云見神人叱之不覺身出到此
蛻龍洞
　在縣西十八里新登鄉相傳云初開此洞石門九里
　深不可極得牙骨一斛皆謂龍蟠蛻而去石間尚有
　鱗爪痕自首至尾宛然龍顔也稍深入為二徑遊人
　至此不敢復入
　題詠(許廣淵詩山逺洞難窮相傳舊隐龍蟠泥知幾/載穿石見遺踪靈骨巖中換隂雲日下從鄉人)
　(祈旱嵗歌舞尚䖍恭日又云徃昔開鋤古洞存神龍/曽隐穴山巒靈蹤何  青天去雲氣無時白晝寒穿)
　(石分明印鱗爪履泉驚懼作波瀾于今霖雨均方國/來客休疑尚此蟠  司馬槱詩雷雨何時起蟄龍蒼)
　(㾗夭矯石巖空不縁嗜好尋劉累定向人間試葉公/  還憇池亭名其池曰躍龍一首云梅萼春前破松)
　(髯雨後滋石崖鳴野鶴竹塢竄香狸山脚重重轉溪/流泯泯遲慇懃窺洞府又得濯龍池  徐評詩薈蔚)
　(蒼巖下靈蹤此暫蟠雲雷一夜起風雨滿山寒骨腐/苔方緑涎餘石未乾試慿圖畵去聊羡葉公看  李)
　(處全詩龍化當年去不囘空餘古洞出崔巍蒼蒼野/色連天逺脉脉泉音穴地來壁上梭飛三尺雨匣中)
　(劍躍一聲雷紅雲六月炎蒸處應作商霖澤九垓自/陳珏詩潜虬成穴古危岑曾為編氓霈旱霖石怪)
　(留千載跡泥蟠難駐九天心老松猶學拏雲勢羣籟/渾驚動地吟瀟洒禪闗連勝㮣追遊誰不快煩襟)
羅宅洞
　在縣西五十里新安鄉地名羅宅
　咸淳臨安志卷二十九
欽定四庫全書
　咸淳臨安志卷三十　　　宋　潜説友　撰
山川九
　　　　石
　　城内外
落星石
　在錢塘門外巨石山南嶺謂之青山頂有二圓石湖
　中望之若星墜焉郡國志云古塔山北有落星二石
石龍
　在嘉會門外龍華山後下石龍浄勝院山有石突出
　宛似龍首故名乂有上石龍永夀院
排衙石
石衕(已上二處詳/具鳯凰山)
新婦石
　祥符志云在錢塘縣東南
羅刹石(詳具秦/望山)
王子髙石
　在北郭稅務側驛亭上
雲根石
　上有天亭記
秦王纜船石
　在錢塘門外相傳秦始皇東遊望海􁑾舟於此陸羽
　武林山記云自錢塘門至秦皇纜船石俗呼西石頭
　北闗僧思浄刻大石佛於此舊傳西湖本通海東至
　沙河塘向南一岸皆大江也故始皇纜舟於此
靈固石
　在方家峪水月寺慈雲嶺兩路口道堂後
靈石
　在放馬塲側按祥符志有靈石在崇因報德院山
　舊嘗有祥光現又古跡事實靈石山在南山棲真院
　之上晉開運二年建院號興福山水環列松竹扶疎
　有靈石西菴後為左丞薛昻功徳院半山有菴泉石
　尤美皆以靈名
石屏風
　在保叔塔崇夀院山
卧龍石
　在石門澗或云在下天竺寺草堂前慈雲法師詩梅
　有和羮實龍無為雨心石上産梅故云
石橋
　在武林山中(詳見武/林山)
石姥石
　在烏頭山之東髙五十餘丈有嶺南接運河塘
石魚
石筍
　在仁和縣超山古跡有石魚石筍錢塘無垢院亦有
　石筍
　　臨安縣
龍口石
　在縣北髙陸鄉臨溪有石如龍飲水
石屏(詳見天/目山)
　　富陽縣
三官下馬石
　在紫霄宫前
　　鹽官縣
秦王磨劍石
　在縣東六十里審山之巔
　　於潜縣
圍碁石
　在縣北五十五里千秋嶺泗洲菴閲武山前其石屹
　立髙峻上平如砥鄉老傳嘗有神仙圍碁於此
道士石
　在縣東二十五里落雲塢之東其石特立山巔宛如
　衣羽衣而立又有石洞可環坐數人
徐仙姑石菴
石城
石門
石屋
石倉
石皷
石柱
石板
石屏
新郎新婦石
望江石
鐘樓石
圍碁石
石巷
石菴
洪氏可菴山石
　已上並詳見天目山
仙人臺
　一在縣北四十五里天目山雲封菴北
　一在縣西岝蕚山虚亭下數歩
　一在縣西七里山有石壇古傳徐五二仙修真之地
　　　上極平曠
　一在縣東二十五里落雲山之巔四面壁峙上有石
　　　棊盤枰路如新下有石室廣十餘丈石室之前
　　　列石屏風髙數十仭又有走馬壇
　一在縣北烏省溪去縣三十五里有灘半里上有人
　　　馬足跡大小數百深入寸許明净可數前有山
　　　名天王基髙百餘丈四面皆石壘圓正如墓形
　　　其巔平地數畝常有泉流亢旱不竭世傳為會
　　　𦵏人馬跡
　　新城縣
仙人石
　在縣西六十里新安鄉上有萬年松状如柏與山之
　石俱以怪得名
　　昌化縣
石門
　在獅子巖西五里兩石壁立如門其中囬環三五里
　水㶁㶁循門而出俗傳神仙所棲
掛簾石
　在縣南五十里有潘山峻㧞松林二十里山聳片石
　如室中垂簾下有石碁局松間有置窑造墨處亦神
　仙所棲
金牛跡石
　在縣南金山二十八里舊傳古有金牛從洪下山透
　出經行下余村備峰直山腰過外有石壇濶三丈金
　牛憩石上留十數跡又有牧童卧及笠杖跡
石鏡
　在龍髯嶺廟後瑩徹可鑒毛髪明則霽昏則雨邑人
　以為侯
　　　　峪
方家峪
　在錢湖門外路通慈雲嶺梯子嶺有劉娘子寺陳淑
　妃寺
冷水峪
　在嘉會門外御馬院側夾山多桃花中有流水為城
　南勝㮣舊呼桃源遊人多集焉
毛湫峪
　在龍山之南六和塔之北
　　　　衕
石衕
　在殿司山上(詳具鳯/凰山)
東山衕
　在耿家歩之北内有仙姑山
唐家衕
　在九里松慕容妃墓之西
馬家衕
　在九里松歩司前軍寨後
塔衕
　在雷峯之後
桃花衕
　在精進寺側
篠衕
　在錢塘縣欽賢鄉
盛家衕
　在浙江亭下
　　　　塢
　　城外
掃帚塢
　在錢塘門外黄山橋
楊梅塢
　古跡事實在南山近瑞峯石塢内有一老嫗姓金其
　家楊梅甚盛俗呼楊梅塢所謂金婆楊梅是也
　題詠(楊蟠詩云夏日紅相照天晴塢自開㐮陽多穉/子摘贈故人來  郭祥正詩云紅實綴青枝爛)
　(熳照前塢不及杏/繁時林間有仙虎)
錦塢
　在錢塘門外上智果院前寳雲菴下舊多花卉故以
　名之
葛塢
　在靈隐山呉方士葛元字孝先居焉東晉大著作
　葛洪字稚川亦隐於此
　題詠(郭祥正詩二葛既成仙猶存煉/丹處有時化鶴來徘徊不知去)
楓木塢
　在中下竺之間今為呉榮王墳舊多楓木故名
　題詠(楊蟠詩云太平雲外客行採老山中莫嘆秋霜/早君看世上楓  郭祥正詩云一塢藏深林楓)
　(葉飜蜀錦寄語别/人家路遥露霜凜)
水竹塢
　在九里松行春橋南舊有水竹之勝今為歩司軍寨
青枝塢
　在九里松石板巷玉泉後山
靈石塢
　在楊梅塢後山
真珠塢
　在石姥山嶺之西北
石人塢
　在靈隐寺西石人嶺下
龍駒塢
　在錢塘縣西溪中有秀邸墳
法華塢
　在錢塘縣西溪中有嶽祠
木塢
　在錢塘縣西溪中有沈侍郎墳
新城縣太師塢
　在縣西十里折桂鄉袁村杜太師稜墓在其間鄉人
　不敢樵牧遂以是名
　　　　塍田埂
東西馬塍
　在餘杭門外土細宜花卉園人工於種接都城之花
　皆取焉或云堘當為城葢錢王舊城餘杭門外元自
　有北闗門今夾城巷乃故居也地與此相接
　題詠(葉水心美趙振文游馬堘詩馬堘東西花百里/錦雲繡霧参差起長安大車喧廣陌問以馬堘)
　(云未識酴醿縛籬金沙墻薜茘樓閣山茶房髙花何/啻千金直着價不到宜深藏青鞋翩翩烏鶴䄂嚴勞)
　(引前金蒋後隨園摘蕋煎凍酥小分移床獻春酒陳/通苖傅昔弄兵此地寂寞狐狸行聖人有道賁草木)
　(我輩栽花樂太平知君已於苕水住盡日櫓聲摇上/渚無際滄波蓼自分有情碧落鷗徧聚追逐風光天)
　(漫許抛擲身世人應怒君不見南宫載寳囬何如趙/子穿花去  趙蹈中為趙振文賦馬堘歌舊聞城北)
　(有馬堘聚花成錦常留春我家苕水近來到輸他年/少尋芳人相誇此地百金惜間出竒花萬錢直接貼)
　(飜騰費工巧揀樹移将闘顔色園紅愛花如子孫寸/生尺長勤培根南隣北隣貧富改獨守養性經凉温)
　(凡今已得閑居趣扁舟暫向官塘路扳條摘蕋娯性/情對月看雲想風度歌長詞逸不可當鬂髪垂白吟)
　(滄浪塵和葉水心馬堘歌昔年家住長安里春風盡/日香  起紛紛車馬過綺陌買花人多少人識王侯)
　(第宅連苑墻燦若瓊蕋敷丹房花窠近取馬堘本曲/欄髙檻深宻藏主懽對客小舉䄂擊鼓吹簫滿前後)
　(真珠一斛聘國姝琥珀千杯酌天酒幾年農器不鑄/兵雨耕雲穫歌且行種花土腴無水旱園稅十倍田)
　(租平拏舟來近菰蒲住演漾廽溪通枉渚霜晴沙淺/橘林明日暮水渾魚網聚東門故侯應自許霸陵醉)
　(尉寕湏怒何當學稼隨老農荷鋤驅犢田中去姚劉/後村次水心馬堘歌韻洛陽牡丹隔萬里棘荒  魏)
　(扶不起馬堘近在杭州陌野人只向詩中識匀朱傅/粉初窺墻海棠為屋辛夷房千林春色只呈露一株)
　(國艶猶閟藏多情荀令香透䄂俊遊恐落都人後摇/鞭深入經雲郷觧衣旋貰黄藤酒淮南芍藥初過兵)
　(人生何必塞上行墜䄄委壤各有命肯學凍士鳴不/平移家欲傍園翁住手開無地通蘋渚尋芳栩栩趂)
　(蝶飛逐臭紛紛憐蚋聚君不見元都吟筆妙燕許詩/人却遣世人怒君若拏舟獨徃時我亦荷鋤相隨去)
　(過張芝田馬堘詩水拍田堘路半斜悄無人跡/  農家春風自謂専桃李也有工夫到菜花)
鮑家田
　在錢塘門外東山衕之北有玉泉水灌溉吳越相鮑
　君福賜田於錢塘至今名焉(詳見人/物門)
　題詠(呉亷静鮑家田詩摇斾家家酒扶犁處處村草/深迷井口槿宻擁籬根緑水明秧本青山失燒)
　(痕多應忌蠶事/畏客掩柴門)
羊角埂
　在錢塘門外溜水橋之北自柴塲至乳臺渡口延袤
　十餘里介於東西馬堘之間其形彎曲知羊角然
　　　　闗
桃花闗
　在嘉㑹門外包家山名桃花闗門上舊有蒸霞二字
劍門闗
　在錢塘門外棲霞嶺上舊曰劍門闗亦名劍門嶺
　
　
　
　
　
　
　
　
　
　
　咸淳臨安志卷三十
欽定四庫全書
　咸淳臨安志卷三十一　　宋　潜說友　撰
山川十
　　　　江
浙江
　在郡之東南東漢郡國志會稽郡有浙江註引郭璞
　所註山海經云出歙縣玉山又丹陽郡歙縣註引山
　海經云三天子都在閩西海北郭璞曰在縣東謂之
　玉山其水過今建徳合婺溪至富春為浙江入於海
　虞喜志林云今錢塘江口浙山正居江中潮水投山
　下折而曲一云江有反濤水勢折歸故云浙江史記
　云水至會稽山隂為浙江盧肇曰浙者折也葢取其
　潮出海曲折而倒流也一名淛河山海經云禹治水
　至於淛河莊周亦曰淛河之水每日晝夜潮再上常
　以月十日二十五日最小月三日十七日最大小則
　水漸長不過數尺大則濤山浪屋雷擊電砰有吞天
　沃日之勢呉越春秋夫差内傳載呉王賜伍子胥死
　乃取其屍盛以䲭夷之革浮之江中子胥因隨流揚
　波依潮來徃蕩激隄岸又越王外傳越王賜大夫種
　死𦵏於西山之下一年伍子胥從海上穿山脅而持
　種去與之俱浮於海故前潮水審候者伍子胥也後
　重水者大夫種也其說荒誕無稽(辨論見祠祀/門忠清廟)諸家
　所論惟姚寛西溪殘語及徐明叔傳髙麗錄有可載
　者西溪云舊於會稽得一石碑論海潮依附隂陽時
　刻極有理疑是國初燕肅所為云觀古今諸家海潮
　之說多矣或為天河激湧(葛/洪)亦云地機翕張(洞真正/一經)
　盧肇以日激水而潮生封演云月周天而潮應挺空
　入漢山涌而濤隨(施師謂僧/隐之之言)析木大梁月行而水大
　(竇叔䝉/濤志)源殊派異無所適從索隠探㣲宜申確論大
　率元氣噓吸天隨氣而漲歛溟渤徃來潮隨天而進
　退者也以日者衆陽之母隂生於陽故潮附之於日
　也月者太隂之精水者隂故潮依之於月也是故隨
　日而應月依隂而附陽盈於朔望消於朏魄隨於上
　下弦息於輝朒(女六切朔而/月見東方)故潮有大小焉今起月
　朔夜半子時潮平於地之子位四刻一十六分半月
　離於日在地之辰次日移三刻七十二分對月到之
　位以日臨之次潮必應之過月望復東行潮附日而
　又西應之至後朔子時四刻一十六分半日月潮水
　亦俱復㑹於子位於是知潮當附日而右旋以月臨
　子午潮必平矣月至卯酉汐必盡矣或遲速消息又
　小異而進退盈虚終不失於時期或曰四海潮平來
　皆有漸唯浙江濤來則亘如山嶽奮如雷霆水岸横
　飛雪崖傍射澎騰奮激吁可畏也或云夾岸有山南
　曰龕北曰赭謂之海門岸狹勢逼涌而為濤(盧肇潮/論所謂)
　(夾羣山而逺入射/一帯以中投者是)若言狹逼則東溟自定海吞餘姚
　奉化二江侔之浙江尤甚逼狹潮來不聞有聲今觀
　浙江之口起自纂風亭(屬會/稽)北望嘉興大山水濶二
　百餘里故海南舶船怖於上潬(水中沙為/潬徒旱切)惟泛餘姚
　小江易舟而浮運河達於杭越葢以下有沙潬南北
　亘之隔礙洪波蹙遏潮勢夫月離震兊他潮已生惟
　浙江水惟洎月徑潮㢲轉來已半濁浪推滯後水益
　來於是溢於沙潬猛怒頓涌聲勢激射故起而為濤
　耳非江山淺逼使之然也髙麗錄云潮汐徃來應期
　不爽為天地之至信古人嘗論之在山海經以為海
　鰌出入之度浮屠書以為神龍之變化竇叔䝉海嶠
　志以為水隨月之盈虧盧肇海潮賦以謂日出於海
　衝擊而成王充論衡以為水者地之血脉隨氣進退
　率未之盡大抵天包水水承地而一元之氣升降於
　太空之中地乗水力以自持且與元氣升降互為抑
　揚而人不覺亦猶坐於船中而不知船之自運也方
　其氣升而地沉則海水溢上而為潮及其氣降而地
　浮則海水縮而為汐計日十二辰由子至已其氣為
　陽而陽之氣又自有升降以運乎晝由午至亥其氣
　為隂而隂之氣又自有升降以運乎夜一晝一夜合
　隂陽之氣凡再升再降故一日之間潮汐皆再焉然
　晝夜之晷繫乎日升降之數應乎月日臨於子則陽
　氣始升月臨於午則隂氣始升故夜潮之期日皆臨
　子晝潮之期月皆臨午焉又日行遲月行速以速應
　遲每二十九度過半而月行及之日月之㑹謂之合
　朔故月朔之夜潮日亦臨子月朔之晝潮日亦臨午
　焉且晝即天上而言之天體西轉日月東行自朔而
　徃月速漸東至於漸遲而漸亦應之以遲於晝故晝
　潮自朔後迭差而入於夜此所以一日午時二日午
　末三日未時四日未末五日申時六日申末七日酉
　時八日酉末也至夜即海下而言之天體東轉日月
　西行自朔而徃月速漸西至於漸遲而潮亦應之以
　遲於夜故夜潮自朔後迭復而入於晝此所以一日
　子時二日子末三日丑時四日丑末五日寅時六日
　寅末七日卯時八日卯末加以時有交變氣有盛衰
　而潮之所至亦因之為大小當卯酉之月則隂陽之
　交也氣以交而盛故潮之大也獨異於餘月當朔望
　之後則天地之變也氣以變而盛故潮之大也獨異
　於餘日今海中有魚獸殺取皮而乾之至潮時則毛
　皆起豈非氣感而𩔖應之自然歟每仲秋既望潮怒
　特甚杭人執旗泅水上以迓子胥弄潮之戲葢始於
　此徃徃有沉沒者至治平中郡守蔡端明作戒弄潮
　文(斗牛之分呉越之中唯江濤之最雄乗秋風而益/怒乃其俗習于此觀遊厥有善泅之徒競作弄潮)
　(之戲以父母所生之遺體投魚龍不測之深淵自為/矜誇時或沉溺精魄永淪于泉下妻孥望哭于水濵)
　(生也有涯盍終于天命死而不弔重棄于人倫推予/不忍之心伸爾無窮之戒所有今年觀潮並依常例)
　(其軍人百姓輙敢/弄潮必行科罰)熈寧中兩浙察訪使李承之獨奏
　請禁止然終不能遏也
　潮候
　　春秋同
　　　(初一/初二)　(十六/十七)　(午末/未初)　(大/大)　　(夜子正/夜子末)
　　　(初三/初四)　(十八/十九)　(未正/未末)　(大/大)　　(夜丑初/夜丑末)
　　　(初五/初六)　(二十一申正/二十  寅末)　(下岸/漸大)　(夜寅初/晚申末)
　　　(初七/初入)　(二十二/二十三)　(卯初/卯末)　(漸小/漸小)　(晩酉初/晩酉正)
　　　(初九/初十)　(二十四/二十五)　(辰初/辰末)　(小澤/交)　(晩酉末/晩戍正)
　　　(十一/十二)　(二十六/二十七)　(巳初/巳正)　(起水/漸大)　(夜戍末/夜亥初)
　　　(十三/十四)　(二十八/二十九)　(巳末/午初)　(漸大/漸大)　(夜亥正/夜亥末)
　　　(十五/)　(三十/)　　(午正/)　(極大/)　(夜子初/)
　　夏
　　　(初一/初二)　(十六/十七)　　(午末/未初)　(大/大)　　(夜子正/夜子末)
　　　(初三/初四)　(十八/十九)　　(未正/未末)　(大/大)　　(夜丑初/夜丑正)
　　　(初五/初六)　(二十一/二十)　(申初/寅初)　(下岸/小)　(夜丑末/晩申正)
　　　(初七/初八)　(二十二/二十三)　(寅末/卯初)　(小/小)　　(晩申末/晩酉初)
　　　(初九/初十)　(二十四/二十五)　(卯末/辰初)　(小澤/交)　(晩酉正/晩酉末)
　　　(十一/十二)　(二十六/二十七)　(辰末/巳初)　(起水/漸大)　(夜戍初/夜戍末)
　　　(十三/十四)　(二十八/二十九)　(巳末/午初)　(漸大/漸大)　(夜亥初/夜亥末)
　　　(十五/)　(三十/)　　(午末/)　(大/)　　(夜子初/)
　　冬
　　　(初一/初二)　(十六/十七)　(午末/未正)　(大/大)　　　(夜子初/夜子末)
　　　(初三/初四)　(十八/十九)　(未末/申初)　(大/大)　　　(夜丑初/夜丑末)
　　　(初五/初六)　(二十十/二  一)　(申正/寅末)　(下㟁/漸小)　　(夜寅初/晩申末)
　　　(初七/初八)　(二十二/二十三)　(卯初/卯末)　(小/小)　　(晩酉初/晩酉正)
　　　(初九/初十)　(二十四/二十五)　(辰初/辰末)　(小澤/交)　(晩酉末/夜戍初)
　　　(十一/十二)　(二十六/二十七)　(巳初/巳正)　(起水/漸大)　(夜戍正/夜戍末)
　　　(十三/十四)　(二十八/二十九)　(巳末/午初)　(漸大/漸大)　(夜亥初/夜亥正)
　　　(十五/)　(三十/)　(午正/)　(漸大/)　　(夜亥末/)
　捍海塘
　　江挾海潮為杭人患其來已久白樂天刺郡日嘗
　　為文禱於江神然人力未及施也至梁開平四年
　　八月錢武肅始築捍海塘在候潮通江門之外潮
　　水晝夜衝激版築不就因命强弩數百以射濤頭
　　(據呉越/備史)又致禱於胥山祠仍為詩一章函鑰置海
　　門山(詩云為報龍王及水/府錢江借取築錢城)既而潮水避錢塘東擊
　　西陵遂造竹落積巨石植以大木隄岸既成久之
　　乃為城邑聚落凡今之平陸皆昔時江也潮水衝
　　突不常隄岸屢壊至大中祥符五年郡守戚綸與
　　兩浙轉運使陳堯佐申請遣使自京師部埽匠壕
　　寨赴州以埽岸易柱石之制雖免水患而衆頗非
　　其變法焉七年詔江淮發運使李溥同内供奉官
　　盧守勤按視復依錢氏立木積石之制仍令守勤
　　専掌其事是時水方大溢九年郡守馬亮禱於子
　　胥祠下明日潮為之却又漲横沙數里隄遂以成
　　及景祐中隄復壊兩浙轉運使張夏作石隄十二
　　里因置捍江兵士五指揮専採石修塘隨損隨治
　　杭人徳之作廟堤上今昭貺廟是也(詳見祠/廟門)慶厯
　　初夏六月大風驅潮隄再壊郡守楊偕轉運使田
　　瑜協力築堤二千二百丈有丁寳臣記文紹興十
　　年以兩浙轉運副使張滙之請招填捍江軍額二
　　十二年吏部尚書林文鼐建言乞選擇諳曉之士
　　専置一司詢故老究利病脉絡而後興工且言羅
　　刹江濵舊有三浮屠唐末神僧剏以鎮潮脉名六
　　和塔積年不修又呉山英烈王廟燼於回禄乞靈
　　無地乞付有司營葺從之自是百餘年間屢修屢
　　壊焉嘉熈戊戍秋潮由海門擣月塘頭日朘月削
　　民廬僧舍坍四十里己亥六月詔趙與懽除端明
　　殿學士知臨安府任責修築與懽奏先於傍近築
　　土塘為救急之術然後於内築石塘又奏近觀潮
　　勢忽覩異物非龍非魚什什伍伍鼔鬛揚鬐欲望
　　早奏吿上帝或施强弩火砲以絶其妖又奏日役
　　殿歩司官兵五千五百餘人并募夫工及修江司
　　軍兵三千餘人已貼立石倉夾植樁笆版木晝夜
　　運土填築自水寺寺之下江家橋之上近江港口
　　築壩一南北長一百五十丈自團圍頭石塘近江
　　築捺水塘一長六百丈自六和塔以東一帯石隄
　　添新補廢四百餘丈越三月畢工水復其故
　　祝文(白樂天禱江神文滔滔大江南國之紀安波/則為利洚流則為害故我上帝命神司之今)
　　(屬潮濤失常奔激西北水無知也如有憑焉漫滛漫滛/郊鄽壊敗廬舍人墜墊溺籲天無辜居易祗奉乎)
　　(璽書興利除害守土守水職與神同是用備物致/誠躬自䖍禱庶俾水反歸壑谷遷為陵土不騫推)
　　(人無蕩析敢以醴幣羊豕沉/奠于江惟神裁之無沗祀典)
　　記文(丁寳臣作石隄記曰江介呉越間杭据其右/而地勢下生聚數十萬廬舍隐粼號天下最)
　　(盛而嵗苦海潮為患於夏秋尤暴常與隄平城中/望隄不百數歩其勢反在髙仰䖏不幸一壅而潰)
　　(其猶决山而注於井沛然可禦㢤故其病於民也/數矣初自景祐中水災轉運使張公伯起善為捍)
　　(禦之䇿謂故隄率薪土雜治不一二嵗輙壊雖勤/繕完卒不足恃而重勞吾民乃作石隄袤一十二)
　　(里自是民頼以安後七年夏六月大風驅潮晝夜/不落勢益湍怒若将吞于城也隄之土石齧去殆)
　　(半然猶足以支其危時知府翰林楊公偕轉運使/田公瑜急督人徒負土以置斷防卒免墊溺已而)
　　(老㓜泣且言曰水為敗比前嵗甚㣲張公之仁吾/其魚矣二公遂相與議完築條上方畧約工四十)
　　(萬計及籍吏之可使者以驛聞上詔以隄事付之/兼命通判屯田錢君尚余君貫兵馬都監閤門祗)
　　(候杜君正平分董其役發江淮南二浙福建之兵/調十縣丁壯合五千人輦石于山畚土于丘持臿)
　　(節杵之役相屬於數十里之外方苦盛寒無一告/勞者是嵗冬十二月新隄成用人之力三十萬减)
　　(元調度一十萬費又乗其羡贏益蓄䕶治之備其/由二公經畫中節衆僚夙夜叶力之效歟隄長二)
　　(千二百丈崇五仞廣四丈自龍山距官浦二千丈/修舊而成增石五版為十三級自卸香亭下創為)
　　(二百丈石堅土厚相為膠固平上而方下外彊而/内實形勢恒安可恃而無恐矣最堅捍激䖏更為)
　　(竹落實以小石布其下及圓折其岸勢務以分殺/水怒大率究前之謀所未盡者益以新意而為之)
　　(也于是邦人相賀於道以為區處資蓄今日可為/久安計嗚呼自有天地來何嘗世無禍災惟君子)
　　(能左右吾民思患而預防之使其雖有而不能為/害則幸矣是隄也由伯起克開厥初二公克大厥)
　　(終合而成績以樹萬世之利後之為政者其念前/人之勤俾弗壊則斯民無窮之賜也春秋之義有)
　　(志於民者志之某預/見本末不敢無紀云)
　　題詠(白樂天詩早潮纔落晩潮來一月週流六十/回不獨光隂朝復暮杭州老去被潮催  劉)
　　(中山詩八月濤聲吼地來頭髙數丈觸山回湏㬰/却入海門去卷起沙堆作雪堆  范文正公詩何)
　　(處潮偏盛錢塘無與儔誰能問天意獨此見濤頭/海浦吞來盡江城打欲浮勢雄驅島嶼聲怒戰貔)
　　(貅萬叠雲纔起千尋練不収長風方破浪一氣自/横秋髙岸驚先裂羣源怯倒流騰凌大鯨化浩蕩)
　　(六鼇遊北客觀猶懼吳兒㺯弗憂子胥忠義者無/覆巨川舟  把酒問東溟潮從何代生寧非天吐)
　　(納長逐月虧盈暴怒中秋勢雄豪半夜聲堂堂雲/陣合屹屹雪山行海面雷霆聚江心瀑布横巨帆)
　　(連地震羣楫望風迎踊若蛟龍闘奔如雨雹驚來/知千古信回見百川平破浪功難敵驅山力可并)
　　(伍胥神不泯憑此發威名千蔡端明詩地捲天回/出海東人間何事可争雄  年浪説䲭夷怒一信)
　　(全疑潄澥空寂静最宜聞夜枕峥嶸湏待駕秋風/尋思物理真難到隨月虧圓亦未通  東坡中秋)
　　(看潮五絶定知玉兎十分圓已作霜風九月寒寄/語重門休上鑰夜潮留向月中看  萬人鼓譟懾)
　　(吴儂猶似浮江老阿童欲識潮頭髙幾許越山渾/在浪花中  江邊身世兩悠悠久與滄波共白頭)
　　(造物亦知人易老故教江水更西流吳兒生長狎/濤瀾冐利輕生不自憐東海若知明主意應教波)
　　(浪變桑田水江神河伯兩醯雞海若東來氣吐霓/安得夫差  犀手三千强弩射潮低  節録試院)
　　(戲作八月十八潮壮觀天下無鵾鵬水擊三千里/組練長驅十萬夫紅旗青葢互明滅黒沙白浪相)
　　(吞屠人八月十八日觀潮南歌子二首海上乗槎/侣仙  蕚緑華飛昇元不用丹砂住在潮頭來處)
　　(渺天涯雷輥夫差國雲翻海若家坐中安得弄琴/牙寫取餘聲歸向水仙誇  苒苒中秋過蕭蕭兩)
　　(髩華寓身化世一塵砂笑看潮來潮去了生涯方/士三山路漁人一葉家早知身世兩聱牙好伴騎)
　　(鯨公子賦雄誇手瑞鷓鴣碧山影裡小紅旂儂是/江南踏浪兒拍  欲嘲山簡醉齊聲争唱浪婆詞)
　　(西興渡口帆初落漁浦山頭日未欹儂欲送潮歌/底曲樽前還唱使君詩  江神子鳯凰山下雨初)
　　(晴水風清曉霞明一朶芙蓉開過尚盈盈何䖏飛/來雙白鷺如有意慕娉婷忽聞江上㺯哀筝若含)
　　(情遣誰聼烟歛雲收依約是湘靈欲待曲終尋問/取人不見數峯青  楊巨源送章孝標歸杭州詩)
　　(曽過靈隐江邊寺獨宿東樓看海門潮色銀河鋪/碧落日光金柱出紅盆  鄭􁎏夫觀潮詩云怒潮)
　　(沃日為之隂下有蛟龍不測深若比人間惡風浪/長江風浪本無心  李泰伯憶錢塘江詩云昔年)
　　(乗醉舉歸帆隐隐前山日半銜好是滿江涵反照/水仙齊着淡紅衫  林和靖秋江冩望蒼茫沙觜)
　　(鷺鸞眠片水無痕浸碧天最愛蘆花經雨後一蓬/烟火飯魚船  葉水心渡浙江晩霞銷盡月明鈎)
　　(萬頃無風一水浮長怕舟師深擊楫自今洄洑起/中流  髙菊澗渡錢塘小立晴江上潮生落照邉)
　　(晩花低映水春草暗迷烟燕子飛官驛羣鷗引客/船闗情南浦别相對獨依然  看弄潮回弄罷江)
　　(潮晩入城紅旂颭颭白旂輕不因㑹喫翻頭浪争/得天街鼔樂迎  周紫芝觀潮分韵三首人生如)
　　(㣲塵同一霄壌間可笑蠛蠓眼但窺甕中天錢塘/俯滄海八月壮濤瀾始疑是練横旋作萬馬翻海)
　　(門屹中開方壺忽當前不知何巨鰲為我載三山/銀光射傑閣玉筍垂朱欄湏㬰擊飛雪噴薄上簾)
　　(顔相看各驚顧日暮殊未還那知在空濛但怪毛/髪寒平生雲夢胸始信宇宙寛安得凌雲手大筆)
　　(如修椽盡挽捲天浪参差入毫端不烈風驚洪濤/浩蕩吹海上迅雷忽翻空掩耳嗟  及漢兵百萬)
　　(騎已奪秦闗入擊石驚倒流勢若三峽急滄波忽/喧豗衆目俱駭慄人言海潮來昔為子胥屈誰當)
　　(語馮夷四海今已一王春㑹塗山白玉執萬笏江/河及喬嶽祠祀已咸秩海神會當知萬嵗拱帝室)
　　(長神州古都㑹有美東南邦壮㢤八月濤卷地奔/  江驚濤裂巨石洪鐘殷朝撞萬瓦響飛砲千艘)
　　(碎艂艭灔澦不足數况乃峽與龍翩翩坐中客才/器俱無雙九牛可逆拽五鼎乃獨扛詩成咄嗟頃)
　　(惡語徒喧嚨來朱静佳錢塘江詩極浦無髙樹蒼/茫只逺空潮  江水黒日出海門紅兩岸東西浙)
　　(千帆來去風中原山/色外殘夢逐歸鴻)
　　　　海
海門
　在仁和縣東北六十五里有山曰赭山與龕山(𨽻紹/興府)對
　勢潮水出其間郭璞地記所謂海門一㸃㢲山小又
　曰海門筆架峯巒起指此也
鹽官縣海
　在縣東南一十里
　
　
　
　
　
　
　
　
　
　
　
　
　
　
　咸淳臨安志巻三十一
欽定四庫全書
　咸淳臨安志卷三十二　　宋　潜說友　撰
山川十一
　　　　湖(上/)
西湖
　在郡西舊名錢塘湖源岀於武林泉周廻三十里自
　唐及國朝號遊觀勝地及中興以來衣冠之集舟車
　之舍民物阜蕃宫室鉅麗尤非昔比先是城中以斥
　鹵苦於無水唐刺史李鄴侯泌引湖水入城為六井
　以便民汲刺史白文公居易又築堤捍湖鍾洩其水
　溉田千頃自為石記然歲久浚治不時往往湮塞錢
　氏始置撩湖兵士千人至國朝大中祥符初郡守王
　濟増置斗門以白公舊記刻石湖上焉天禧四年郡
　守王欽若奏以為祝聖放生池禁採捕及慶厯初守
　鄭戩發屬縣丁數萬人盡闢豪族僧寺規占之地仁
　宗嘉之降詔奬諭仍命歲常修導元祐五年守蘇軾
　奏臣聞天下所在陂湖河渠之利廢興成毁皆若有
　數惟聖人在上則興利除害易成而難廢昔西漢之
　末翟方進為丞相始決壞汝南鴻隙陂父老怨之歌
　曰壞陂誰翟子威飯我豆羮芋魁反乎覆陂當復誰
　言者兩黄鵠葢民心之所欲而託之天以為有神下
　吿我也孫皓時吳郡上言臨平湖自漢末草穢壅塞
　今忽開通長老相傳此湖開天下平皓以為己瑞已
　而晉武帝平吳由此觀之陂湖河渠之𩔖久廢復開
　事闗興運雖天道難知而民心所欲天必從之杭州
　之有西湖如人之有眉目葢不可廢也唐長慶中白
　居易為刺史方是時湖溉田千餘頃及錢氏有國置
　撩湖兵士千人日夜開濬自國初以來稍廢不治水
　涸草生漸成葑田熈寧中臣通判本州則湖之葑合
　者葢十二三年而今者十六七年之間遂塞其半父
　老皆言十年以來水淺葑横如雲翳空倐忽便滿更
　二十年無西湖矣使杭州無西湖如人而去其眉目
　豈復為人乎臣愚無知竊謂西湖有不可廢者五天
　禧中故相王欽若始奏以西湖為放生池禁捕魚鳥
　為人主祈福自是以來每歲四月八日郡人數萬㑹
　於湖上所活羽毛鱗介以百萬數皆西北向稽首仰
　祝千萬歲夀若一旦湮塞使蛟龍魚鼈同為涸轍之
　鮒臣子坐觀亦何心哉此西湖之不可廢者一也杭
　之為州本江海故地水泉鹹苦居民零落自唐李泌
　始引湖水作六井然後民足於水井邑日富百萬生
　聚待此而後食今湖狹水淺六井漸壞若二十年之
　後盡為葑田則舉城之人復飲鹹苦勢必耗㪚此西
　湖之不可廢者二也白居易作西湖石函記云放水
　溉田瀕河千頃可無凶歲今雖不及千頃而下湖數
　十里間菱茭榖米所獲不貲此西湖之不可廢者三
　也西湖深濶則運河可以取足於湖水若湖水不足
　則必取足於江潮潮之所過泥沙渾濁一石五斗不
　出三歲輙調兵夫十餘萬工開濬此西湖之不可廢
　者四也天下酒官之盛未有如杭者也歲課二十餘
　萬緡而水泉之用仰給於湖若湖漸淺狹水不應溝
　則當勞人逺取山泉歲不下二十萬工此西湖之不
　可廢者五也臣以侍從出膺寵寄目覩西湖有必廢
　之漸五不可之憂豈得茍安嵗月不任其責輙己差
　官打量湖上葑田計二十五萬餘丈度用夫二十餘
　萬工近者伏䝉陛下以本路饑饉特寛轉運司上
　供米斛五十餘萬石又特賜本路度牒三百而杭當
　得百道臣謹以聖意增召入中米減價出賣以濟饑
　民而増減耗折之餘尚得錢米約共一萬貫石臣輙
　以此錢米募民開湖度得可十萬工自今月二十八
　日興工農民父老縱觀太息以謂二聖既捐利與民
　活此一方而又以其餘興久廢無窮之利使數千人
　得食其力以度此凶歲葢有泣下者臣伏見民情如
　此而錢米有限所募未廣葑合之地尚存大半若來
　者不嗣則前功復棄深可痛惜若更得度牒百道則
　一舉募民除去净盡不復遺患矣陛下少賜詳覽察
　臣所論西湖五不可廢之狀利害卓然特出聖斷别
　賜臣度牒五十道仍勅轉運提刑司于前來所賜諸
　州度牒二百道内契勘賑濟支用不盡者更撥五十
　道價錢與臣通成一百道使臣得盡力畢工半年之
　間自見西湖復唐之舊環三十里際山為岸則農民
　父老與羽毛鱗介同沐聖澤無有窮已臣不勝大願
　(一自來西湖水面不許人租佃惟茭葑之地方許請/賃種植今來既將葑田開成水面須至給與人户請)
　(佃種茭深慮歲久人戸日漸侵佔舊來水面種植官/司無由覺察已指揮本州候開湖了日于今來新開)
　(界上立小石塔三五所相望為界應石塔以内水面/不得請射及侵占種植如違許人告每丈支賞錢五)
　(貫文省以犯人家財充一湖上種茭人湖自來臠割/葑地如田塍狀以為疆界縁此即漸葑合不可不禁)
　(今來起請應種茭人户只得標插竹木為四至不得/以臠葑為界如違亦許人剗賃一本州公使庫自來)
　(収西湖菱草蕩課利錢四百五十四貫充公使今來/既開草葑盡變為菱蕩給與人戸租佃即今後課利)
　(亦必稍増若撥入公使庫未為穏便今來起請欲乞/應西湖上新舊菱蕩課利並委自本州量立課額今)
　(後永不得増添如人戸不切除治致冇草葑即許人/剗賃其剗租人特與權免三年課利所有新舊菱蕩)
　(課利錢盡送錢塘縣尉司收管謂之開湖司公使庫/更不得支用以備逐年雇人開葑撩淺如敢别將支)
　(用並科違制一錢塘縣尉廨宇在西湖上今來起請/今後差錢塘縣尉銜位内帯管開湖司公事嘗切點)
　(檢纔有茭葑即依法施行或支開湖司錢物雇人開/撩替日委後政點檢交割如有茭葑不切除治即申)
　(所屬點檢申吏部理為遺闕以上條件並刻石置知/州及錢塘縣尉㕔上常切㸃檢  此奏藁真蹟見留)
　(平章賈魏/公家藏)紹興十九年以西湖近來穢濁堙塞詔郡
　守湯鵬舉措置遂用工開撩及修砌六井陰竇水口
　増置斗門閘板量度水勢通放入井且條具事宜(一/檢)
　(准紹興九年八月指揮許本府招置廂軍兵士二百/人見管止有四十餘人今已措置撥填凑及元額葢)
　(造寨屋舟船專一撩湖不許他役一契勘紹興九年/八月指揮差錢塘縣尉兼管開湖職事臣今欲專差)
　(武臣一員知通逐時檢察庻幾積日累月開撩不致/依舊堙塞一契勘西湖所種茭菱往往于湖中取泥)
　(葑夾和糞穢包根墜種及不時澆灌穢汚紹興十七/年六月申明今後永不許請佃栽種今來又復重置)
　(蓮荷填塞湖港臣已將蓮荷租課官錢並已除放訖/如有違犯之人科罪追賞有官人具申朝廷取㫖施)
　(行/)乾道五年周安撫淙奏臣竊惟西湖所貴深濶而
　引水入城中諸井尤在涓潔累降指揮禁止抛棄糞
　土栽植茭菱及澣衣洗馬穢汚湖水罪賞固已嚴備
　舊招軍兵二百人專一撩湖委錢塘尉主管後來廢
　闕見存者止三十五名而有力之家又復請佃湖面
　轉令人戸租賃栽種茭菱因緣包占増叠隄岸日益
　填塞深慮歲久西湖愈狹水源不通臣近已重修諸
　井溝口了畢今欲増置撩湖軍兵一百人修葢寨屋
　置造舟船就委錢塘縣尉并本府壕寨官一員於銜
　位内帯主管開湖事專一管轄軍兵開撩不許人戸
　請佃種植茭菱及因而包占増叠隄岸或有違戾許
　人告捉以違制論㫖從之自後時有申明淳祐丁未
　大旱水盡涸詔郡守趙與􁤏開濬仍奉朝命自六井
　至錢塘門上船亭西林橋北山第一橋髙橋蘇堤三
　塔南新路栁洲寺前凡菱荷芰蕩一切薙去之
　孤山路
　　在孤山之下北有斷橋南有西林橋其西為裏湖
　　樂天詩誰開湖寺西南路草緑裙腰一道斜自註
　　云孤山寺路在湖洲中草緑時望如裙腰舊志云
　　不知所從始
　蘇公隄
　　元祐中東坡既奏開浚湖水因以所積葑草築為
　　長堤起南迄北横截湖面綿亘數里夾道雜植花
　　栁中為六橋行者便之坡嘗賦詩云六橋横截天
　　漢上北山始與南屏通忽驚二十五萬丈老葑席
　　卷蒼烟空嗣守林希榜曰蘇公堤邦人祀公隄上
　　後十年郡守吕惠卿奏毁之堤間齧於水郡常隨
　　時修治訖罔克久咸淳五年朝廷給錢命守臣潛
　　說友増築載礫運土填窪益庫通髙二尺袤七百
　　五十八丈廣皆六十尺堤舊有亭九亦治新之仍
　　補種花木數百本
　小新堤
　　淳祐二年趙安撫與􁤏築自北山第二橋至麴院
　　步夾岸植栁如蘇隄路通靈竺半隄作四面堂一
　　亭三以憇遊人咸淳五年併行修築聚土増髙通
　　二尺許袤凡二百五十丈廣皆二十五尺其費亦
　　朝廷所給賜也
　豐樂樓
　　在豐豫門外舊名聳翠樓樓據西湖之㑹千峰連
　　環一碧萬頃栁汀花塢歴歴檻欄間而遊橈畫艗
　　櫂歌隄唱往往㑹合於樓下為遊覽最顧以官酤
　　喧雜樓亦卑小弗與景稱淳祐九年趙安撫與􁤏
　　始撤新之瑰麗宏特髙切雲漢遂為西湖之壯其
　　旁花徑曲折亭榭參差與兹樓映帯搢紳多聚拜
　　於此
　三賢堂
　　孤山竹閣舊有白樂天林和靖蘇東坡三像後廢
　　乾道五年周安撫淙即水仙王廟之東廡祠焉嘉
　　定十五年袁安撫韶請於朝竊見本府三賢堂實
　　為尊禮名勝之所攷之圖經更易非一其始孤山
　　廣化寺有白公竹閣因其遺跡而祀白公後人以
　　東坡和靖附焉南渡之後就孤山剏延祥觀遷廣
　　化於北山路口僅移竹閣而堂廢不存乾道五年
　　知府事周淙乃重建於普安寺側水仙王廟之東
　　廡葢取東坡詩配食水仙王之意殊不知此詩之
　　作特為和靖而樂天東坡併以配食大失本㫖況
　　水仙王儷居其中三賢俛居廡下郡守謁晴禱雨
　　幄帷迫近固已不敢安處而吏卒喧囂箕踞自若
　　慢賢滋甚何以祀為竊惟三賢道德名節震耀今
　　古而祠宇未嚴何以崇教化而厲風俗又其勝踐
　　陳蹤咸在西湖孤山大隄之間今乃僻處巖阿與
　　湖光敻不相接榛莽蔽翳棟宇傾頽位置尤為弗
　　稱韶假守以來即欲更建未得爽塏搜訪久之近
　　踏逐到廢花塢一所正當蘇隄之中前挹平湖氣
　　象清曠背負長岡林樾深窈南北諸峯嵐翠環合
　　遂於此地築叠基址且闢大逵與蘇隄貫連鳩材
　　命工建立堂宇奉安三賢庻幾妥魂得地復還古
　　蹟都邑人士知所尊敬其祠堂之外參錯亭舘周
　　植花竹以顯清㮣續竢工役了畢製畫圖本繳申
　　從之又有堂三曰水西雲北曰月香水影曰晴光
　　雨色吏部侍郎程珌為記
　先賢堂
　　寶慶二年袁安撫韶又請於朝伏覩乾道中忠定
　　史越王以故相鎮越於鏡湖立先賢祠凡㑹稽先
　　儒髙士掲石分享遂為一郡盛典近者朝家復賜
　　緡錢葺而新之又金陵因卞壼舊宅亦取江左諸
　　賢萃為一祠皆所以見尊禮名勝昭示民則之意
　　杭居呉㑹為列城冠湖山清麗瑞氣扶輿人傑代
　　生踵武相望祠祝未建實為闕文仰惟聖神御極
　　萬化維新飾治以文増光儒道其在首善之地若
　　兹逸禮庸可不搜舉而振起之韶承乏京邑職在
　　宣化昨以三賢祠宇位置弗稱已更諸爽塏獨先
　　賢祠典未秩營度有日擇勝良艱近聞南山之北
　　新堤之上居民有以屋廬園池求售者因捐公帑
　　以酬其直計緡錢七十有畸嘗躬往相視其地前
　　挹平湖四山環合基址夷曠意象窈深今欲建立
　　堂皇表以臺門翼以廊廡繚以墻垣通以橋梁剏
　　為嚴奉先賢之所併欲稽考歴代史傳及百家之
　　書并郡志所載凡忠臣孝子善士名流有德行節
　　義學問功業足以表世厲俗者詮次事實撰述繫
　　贊勒諸堅石列置中堂將以旌前節而淑方來隆
　　上都而觀萬國其於教化實非小補涓日鳩工以
　　次興建所合具申朝廷欲乞劄下本府以憑遵守
　　施行從之乃取本郡自古名德許箕公而下凡三
　　十四人及孫夫人以下五代具述事蹟刻石作贊
　　祠宇雖濱湖入其門一徑縈紆花竹蔽翳亭相望
　　五六來者繇振衣歴古香循清風登山亭憇流芳
　　而後至祠下既又徙玉晨道宫於祠之艮隅以奉
　　灑掃而易曰旌德且為門便其往來直門為堂曰
　　仰髙中書舍人王塈為祠記(按許由事出莊子謂/不受堯遜而娛於穎)
　　(陽太史公傳伯夷曰余登箕山其上葢有許由塜/且疑孔子序列古之仁聖賢人獨由不少㮣見子)
　　(長愛竒人也而於逃隠之事猶未之信亦以世逺/薦紳先生難言之故耳指為杭人而列之祠固不)
　　(害為尊賢之意然必實有所據始可傳信淳祐志/覺其非以為晉許㳺居昌化晩山即許逺遊也嘗)
　　(採藥於潛遺跡為許㳺觀葢由㳺二字同音而訛/此說是矣然羊裘一翁清風萬古以此託始豈不)
　　(足為杭重而必牽合傅/㑹寓言者以為誇耶)
　湖山堂
　　在南新路第二橋西咸淳三年洪安撫燾買民地
　　創建棟宇雄傑面勢端閎岡巒奔趨水光滉漾四
　　浮圖矗四隅前則雷峯保叔後則南北二髙如武
　　士呵衞回眸顧盼繇後而望則芙蕖菰蒲蔚然相
　　扶若有遜避其前之意後三年安撫潛說友増建
　　水閣六楹又縱為堂四楹以達於閣環之欄檻闢
　　之櫺牖邇延逺挹盡納萬景卓然為西湖最遊者
　　争趨焉
　玉蓮堂
　　在錢塘門外菩提寺南景定二年馬安撫光祖建
　　明年魏安撫克愚既徙郡治之竹山閣併奉玉蓮
　　堂奎扁掲於此
　江湖偉觀
　　在葛嶺夀星寺外江内湖一覽在目淳祐十年趙
　　安撫與􁤏重創廣厦危欄顯敞虚曠旁又為兩亭
　　可登山椒
　望湖樓
　　在錢塘門外一里一名看經樓乾德五年錢忠懿
　　王建
　十三間樓
　　在錢塘門外大佛頭纜船石山後東坡守杭日多
　　遊處其上今為相嚴院
　湖堂
　　在豐豫門外堂前有集賢亭右有聳翠樓
　　　右望湖樓以下三處今皆廢名賢遺迹不可無
　　　傳故特著焉
　放生池
　　天禧四年守王欽若建請(見/前)明年守王隨記其事
　　元祐五年蘇軾請浚西湖謂每歲四月八日郡人
　　數萬㑹湖上所活羽毛鱗介以百萬數皆西北向
　　稽首祝千萬歲紹興間臣寮言鑾輿駐蹕王氣所
　　存尤宜涵養以示渥澤乞仍以西湖為放生池禁
　　勿採捕慶元四年趙安撫師􁨂創德生堂於石涵
　　橋之西又作二亭其一濱湖為祝網縱鱗之所名
　　曰泳飛其一枕山凡舊刻新銘皆峙焉見髙内翰
　　文虎所為記淳祐八年趙安撫與􁤏既更為堂又
　　新濱湖之亭二扁皆丐理宗皇帝奎畫又有御筆
　　戒烹割刻石立堂上(見詔/令門)其覆碑之亭咸淳六年
　　安撫潛說友所更建
　
　
　
　咸淳臨安志卷三十二
欽定四庫全書
　咸淳臨安志卷三十三　　宋　潜說友　撰
山川十二
　　　　湖(中/)
　　六井(水口并續/置井附)
相國井　在甘泉坊側
西井(一名化/成井)　在李相國祠前
　水口　在安國羅漢寺前
方井(俗呼四/眼井)　在三省激賞酒庫西
白龜池(此水不可汲/飲止可防虞)
　水口　在玉蓮堂北
小方井(俗呼六/眼井)　在錢塘門内裴府前
　水口　在菩提寺前
金牛井(今廢/)
南井(一名沈公井/一名惠遷井)在三橋西金文西酒庫北
　水口　在豐豫門外龍王堂前分入
流福坊井　在通判衙前
　水口　在清波門外
鑷子井　在涌金門内北
　水口　在豐豫門近楊府漁莊
惠利井　在洪福橋西
　水口　在玉蓮堂南
景靈宫園水池
　水口　在錢塘門外昭慶山門左
真珠河　在錢塘門内
　水口　在錢塘門外菩提寺後(一通九/曲下湖)
　　右井十水口九瀦而汲者為井導而入者為水口
　　自源而委實相貫通前志各自為門事辭不屬覽
　　者病之今會粹顛末並繫於西湖之後外有靈芝
　　寺前水樓汲注湖水以入釀庫雖不在水口之數
　　亦傅著焉
　自相國井而下六井始唐刺史李鄴侯以郡城水泉
　惡引湖水以便民汲白樂天復加開浚國朝嘉祐中
　沈禮部遘字文通為守日金牛井已廢乃作南井熙
　寧中陳密學襄重渫治且遷方井東坡為倅記其事
　刻石相國井亭上及元祐中出守南井亦已廢遂更
　為規置并他井皆致力焉其詳見於奏乞僧子珪師
　號狀云勘㑹杭州平陸本江海故地惟附山乃有甘
　泉其餘井皆鹹苦唐刺史李泌始引西湖水作六井
　其後白居易亦治湖浚井以足民用嘉祐中知州沈
　遘増置一大井在美俗坊今謂之沈公井最得要地
　四逺取汲而創始滅裂水嘗不應至熙寧中六井與
　沈公井例皆廢壞知州陳襄選差僧仲文子珪如正
　思坦四人董治其事修浚既畢歲適大旱民足於水
　為利甚博臣為通判親見其事經今十八年沈公井
　復壞終歲枯涸居民去水逺者率以七八錢買水一
　斛而軍營尤以為苦臣尋訪求熙寧中修井四僧而
　三人已亡獨子珪在年已七十精力不衰問沈公
　井復壞之由子珪云熙寧中雖已脩浚然不
　免以竹為管易致廢壞遂擘畫用瓦筒盛以
　石槽底蓋堅厚錮捍周密水既足用永無壞理
　又於六井中控引餘波至仁和門外及威果雄
　節等指揮五營之間創為二井皆自來去井最
　逺難得水處西湖甘水殆遍一城軍民相慶若
　非子珪心力才幹無緣成就緣子珪先已䝉恩
　賜紫欲乞特賜一師號曰惠遷以旌其能取易
　所謂井居其所而遷之義從之邦人遂以師號
　為井名乾道四年周安撫淙重修諸井時坡所
　刻記已廢乃復刻諸石且識其後今又百有餘年
　所謂惠遷井者石泐流壅泥不可食久矣頃嘗
　修治乃反以木為管茍簡特甚無幾時輙壞湖
　水既不應民居穢惡之流復浸淫其間咸淳六
　年安撫潛說友乃更作石筩袤一千七百尺深
　廣倍舊外捍内錮益堅縝然後水大至每五十
　尺穴而封之以備淘浣且於水所從分之處浚海
　子口以澄其源井之上覆以巨石為四川以便民
　汲南為溝以達於金文橋之河俾船水以售者取
　焉撤亭而新之極閎敞旁為神祠置守者使無敢
　汚慢又别為溝疏惡水行於路之北所以為井慮
　者備矣　水口自淳祐七年趙安撫與􁤏因水
　涸浚湖奏請云自涌金門北至錢塘門一帯荷蕩
　正係六井水口舊為府第占據租佃牟利填塞穢
　濁今已支錢回買先就此處用工欲更於荷蕩界
　至之外用石砌結疏作石牕立為界限澄濾湖水
　舟船不得入滓穢不得侵使井口常潔咸享甘泉
　實為都民久逺之利㫖從之且命鋤掘菱荷毋得
　存留其後又有侵占翳塞者安撫潛說友乃請於
　朝乞行除拆㑹殿中鮑御史度劾奏入内内侍省
　東頭供奉官幹辦御藥院陳敏賢廣造屋宅於
　靈芝寺前水池庖㕑湢室悉處其上諸庫醖造由
　此池車灌以入天地祖宗之祀將不得蠲潔而虧歆
　受之福入内内侍省東頭供奉官幹辦内東門司提
　點御酒庫劉公正廣造屋宅於李相國寺前水池
　濯穢洗馬無所不施一城食用由此池灌注以入億
　兆黎元之生將共飲汙膩而起疾疫之災奉御筆陳
　敏賢降一官放罷劉公正與祠仍拆除所占水口
　付臨安府交管又清波門水口其始導湖由聚景
　園經張府小寨分為兩路並通流福坊井折入左
　司理院前乃置牐池之以防虞又自池入於樓店務
　前河初園𨽻内司守者利於陸種岸水所入有司莫
　敢過問而小寨兩路亦為居民障塞渠㟁或圮不治
　又請於朝乞照舊規自學士橋大湖開取水港濶
　一丈長四十丈至舊來鐵窓櫺水口通流入井仍
　以租錢量納内司㫖從之由是水路之障塞者撤渠
　㟁之頽圮者築且與居民為厲禁然後故流盡復倚
　閘為門揭以巨扁將刋省劄指揮於石以諗來者又
　以玉蓮堂豐樂樓兩水口皆為植荷芡者樊其旁汚
　穢尤盛葢由前是官利租入仍踵舊弊乃悉除去其
　籍差開湖兵絶所蒔本根使勿復萌蘖至是講求水
　口之利亦無遺算矣
　記文石記(樂天記云錢塘湖一名上湖周回三十里/北有石函南有筧凡放水溉田每减一寸)
　(可溉十五餘頃毎一復時可溉五十餘頃此州大抵/春多雨夏秋多旱若防隄如法蓄洩及時即瀕湖千)
　(餘頃田無凶年矣鹽官界應溉夾公河田湏放湖水/      自錢塘至)
　(入河從河入田凖鹽鐵使舊法又湏先量河水淺深/待溉田畢却還原水尺寸徃徃旱甚則湖水不充今)
　(年修築湖隄髙加數尺水亦隨加即不啻足矣脱或/不足即更决臨平湖添注官河又有餘矣)
　(假他詞以惑刺史俗云决放湖水不利錢塘縣官多/              或云魚龍無所托或云茭菱失其)
　(利且魚龍與生民之命孰急茭菱稻梁之利孰多斷/可知矣又云放湖水則郭内六井無水亦妄也且湖)
　(底髙井管低湖中乂有泉數十眼湖耗則泉湧雖盡/竭湖水而泉用有餘况前後放湖終不至竭而云六)
　(井無水謬矣其郭中六井李泌相公典郡日所作甚/利於人與湖相通中有隂竇徃徃堙塞亦宜數察而)
　(通理之雖大旱而井水常足湖中有無稅田約數十/頃湖淺則田出湖深則田沒田户多與所由計㑹盗)
　(洩湖水以利私田其石函南筧并諸小筧非灌田時/並湏封閉築塞數令廵檢小有漏泄罪責所由即無)
　(盗洩之弊矣又若霖雨三日以上徃徃隄决湏所由/廵守預為之防其筧之南舊有缺岸若水暴漲即於)
　(缺岸洩之又不减兼於石函南筧洩之防隄潰也害/              予在郡三年仍嵗逢旱湖之利)
　(盡見其由恐來者要知故書於/石欲讀者易曉故不文其言)六井記(東坡記云潮/水避錢塘而)
　(東擊西陵所從來逺矣沮洳斥鹵化為桑麻之區而/久乃為城邑聚落凡今州之平陸皆江之故地其水)
　(苦惡惟負山鑿井乃得甘泉而所及不廣唐宰相李/公長源始作六井引西湖水以足民用其後刺史白)
　(公樂天治湖濬井刻石湖上至於今頼之始長源六/井其最大者在古清湖為相國井其西為西井少西)
　(而北為金牛池又北而西附城為方井為白龜池又/北而東至錢塘縣治之南為小方井而金牛之廢久)
　(矣至嘉祐中太守沈公文通又於六井之南絶河而/東至美俗坊為南井出湧金門並湖而北有水牐三)
　(注以石溝貫城而東者南井與相國方井之所從出/也若西井則相國之派别者也而白龜池小方井皆)
　(為匿溝湖底無所用牐此六井之大畧也又熈寧五/年秋太守陳公述古始至問民之所病皆曰六井不)
　(治民不給於水南井溝庳而井髙水行地中率常不/應公曰嘻甚矣吾在此可使民求水而不得乎乃命)
　(僧仲文子珪辦其事仲文子珪又引其徒如正思坦/以自助凡出力以佐官者二十餘人於是發溝易甃)
　(完緝罅漏而相國之水大至坎滿溢流南注於河千/艘更載瞬息百斛以方井為近於濁惡而遷之少西)
　(不能五歩而得其故基父老驚曰此古方井也民李/甲遷之於此六十年矣䟽涌金池為上中下使澣衣)
　(洗馬不及於上池而列二牐於門外其一赴三池而/决之河其一納之石檻比竹為五管以出之並河而)
　(東絶三橋以入於石溝注於南井水之所從來髙則/南井常厭水矣凡為子牐四皆垣墙扃鐍以䕶之明)
　(年春六井畢修而嵗適大旱自江淮至浙右井皆竭/民至以罌缶貯水相餉如酒醴而錢塘之民肩足所)
　(任舟楫所及南出龍山北至長河鹽官海上皆以飲/牛馬給沐浴方是時汲者皆誦佛以祝公余以為水)
　(者人之所甚急而旱至於井竭非歲之所常有也以/其不常有而忽其所甚急此天下之通患也豈獨水)
　(哉故詳其語以告後之人使雖/至於久逺廢壞而猶有攷也)乾道重修井記(周龍/圖淙)
　(撰云乾道三年夏五月淙自兩浙轉運副使改知臨/安府越明年狴犴屢空經費稍裕乃以暇日披圖牒)
　(考風俗思欲與都人為不朽之利而修井之役始興/惟六井自熙寧五年太守陳公始實改作蘇公通守)
　(為記其事逮元祐五年蘇公自禁林出守是邦相距/纔十八年而井已廢壊於是改用瓦筒石槽其詳見)
　(於乞修井僧師號奏然自元祐至今已八十年率多/堙涸白龜池且為大姓所據淙念此邦為東南都㑹)
　(生齒阜繁況今輦轂所駐四方輻輳百司庶府千乗/萬騎資於水者十倍昔時儻廢而不治豈不為民病)
　(仰惟聖主惟民是念淙奉承德意不敢循默因奏於/上面奉玉音即日濬治遂以六月己亥經始於惠遷)
　(井易用新石堅厚髙廣過昔數倍以次至方井沈公/井相國井白龜池而蘇公所記之六井畢修捍蔽周)
　(宻可置數百歲水脉大至率皆盈溢則又治古井之/有泉者曰瑞石曰中棚曰義井曰清湖牐井城之内)
　(外無不足於水矣竊惟此邦懐蘇公之德逮今不忘/既踵公舊規再治六井因訪求熙寧間舊本記文刻)
　(之井上而書歲月於其後使億萬生聚知是井之修/葢奉聖天子之命而遵蘇公之規守臣何力之有)
　咸淳重修井記(盧侍郎鉞撰云六府以修為功而/水居其首葢生人所資以養有一)
　(日不容闕焉者也凡邦國都鄙稍甸郊里之地必有/井焉以濟其日用飲食故曰井養而不窮杭為東南)
　(一大都㑹左江右湖民物阜繁厥初因沙塘奠厥攸居/故不難於得水然江之融液者常苦惡不若湖之為甘)
　(且美也葢江與海通波湖則受衆山流泉而瀦之/味之不同也亦宜唐刺史李鄴侯泌始作六井引)
　(兹水以足民用我朝熙寧壬子陳公襄因其舊而/襄之元祐庚午蘇公軾又修之于以見六井者杭)
　(人之所利賴矧南渡駐蹕以來百司庶府六軍萬/姓仰於水者視昔何啻百倍乾道間周龍圖淙詢)
　(民之欲踵蘇之規而深致力焉葢百有餘年於此/矣皇上咸淳之六年太傅平章賈魏公任軍國重)
　(事朝廷清明宫府一體彈壓輦下今時則易然也/夫既處時之易而復受任之久故衆廢具舉而功)
　(緒始及於井曰惠遷者溝低於河泥不可食筧舊/用木歲久輒壞乃培而髙之復治石而竅其上可)
　(用汲流溢而南注於金文橋之河舟者載以粥焉/民且饜水矣然猶慮衆流之合汙也乃浚受水之)
　(海以澄其源又鑿别溝以疏其惡旁立神祠置守/者逺汚慢也西井者舊有亭宇經燬不存今鼎新)
　(如惠遷以至相國南井大方小方水口之所自入莫/不表而出之流福居六井之外於府治為近其源)
　(自聚景園導湖灌輸後填淤成陸湮廢滋久乃自/學士橋别開大港水脈以通他如衆河之支分派)
　(别壅者䟽之狹者廣之石梁之圯者改造之隄岸/之夷者培築之而又推本六井之攸始於是鄴侯)
　(之廟隘以拓之大卑而増之崇像設儼如塗雘煥/如過者改視工告役偹乃以修浚本末來諗俾為)
　(記鉞作而言曰人非水不生活水非井不甘潔在/易井之六四曰井甃無咎修井也誠齋楊氏釋之)
　(曰大哉井之有功於斯人乎大哉修之有功於斯/井乎尹能于剸裁之暇汲汲以修井為務葢得聖)
　(經賢傳之㫖矣以余觀之井之為井有二自天一/生水而坎之中畫自乾來掘地九仞而得泉此自)
　(然之井也六井則異是穴平地以為凹池取諸西/湖而注之此使然之井也自然者修治易為力使)
　(然者修治難為功是役也其工大其費夥其/利於民也博法宜書尹姓潛名說友括蒼人)三賢
　堂記(程侍郎珌撰云仰稽乾象俯括坤維觀日月/之所交参隂陽之所極凡曰帝王之宅必于)
　(天地之中理固宜然勢常異是自三皇之曲阜曁五/季之大梁迭遷曽不一數或据冀河之勝或都大華)
　(之奇或因瀍澗之濱或取崤函之險天開我宋古汴/作京代無定都地大則一葢地大則物衆人多則事)
　(繁是以堯先流化於平陽舜亦躬率於蒲坂以其難/治施化特先迨至西京俗益非古土木被錦繡倡優)
　(僭后服小盜依大盜白晝顯行於逵路閭閻飾子女/絲竹遨遊於侯宫澆風川流靡弊膠底知一尹之莫)
　(任析三輔以分司二百年間能尹十數前稱張趙後/美三王攷其設施率先彈壓不曰發奸摘伏則曰枹)
　(鼓不鳴至云宣化於京師則未始或書於往牒商邑/翼翼四方所觀彼豈不知力莫能逮炎圖再造駐蹕)
　(錢塘睠言吳越之中宿號東南之盛矧今也鸞旂豹/尾星拱天臨宫闕崔巍江山吞吐雲横雉堞侵漢連)
　(霄鱗比坊衢飛塵踏霧千族之所聚萬貨之所奔/賣繒滌器之流懐才抱畧胃脯賣漿之輩並騖分)
　(鑣木槻金鈲南闤北闠軸接則香車鏤鳳鞍聫則寳/騎游龍剖决既繁儲須益廣左酬右接昕夕不休比)
　(歲以來滋病不治粤惟今尹被命四年令修不煩風/行如偃萬户安眠於皎月羣姦側立於層氷㣲爝不)
　(驚寸枹息警靡廢不起靡敝不新至若蘇隄浸就頹/圮築橋翼岸十軌並馳加以危亭参差對峙芙蓉楊)
　(栁圖畫初開百年流風一朝頓復尹曰未也政而不/化河汾懼焉乃益學田乃厚學餼學徒肅雍上儕璧)
　(宫既而則又曰今化既施古訓未白于是又移祀三/賢用昭榘則嗚呼得非彈壓之外固有甚大者耶厥)
　(初孤山有寺廣化寺有竹閣以奉香山莫知何年侑/以二賢已而廣化化而為觀遷寺北山閣亦隨焉守)
　(周侯淙惡其喧囂乃遷三賢附於水仙水仙坐堂三/賢在廡過者悲之睨而不顧令尹曰噫吾責何辭規)
　(度逾之得之隄防稍西百步宿號花塢後壠如屏衆/木摇天前峰如幕晴嵐漲烟十里湖光一碧澄鮮乃)
　(請于朝朝命曰然于是諏日程材平幹授工千杵築/隄萬斧治宫栽花蒔竹石梁卧虹昔有旗亭徙之橋)
　(北一徑窈然與人世隔如宫水精如屋琉璃乃奉三/賢即而祀之嗚呼三賢相望禹稷顏回同道異用不)
　(同者時髙風直節廩廩巍巍是舉也簿書期㑹云乎/哉獄訟財賦云乎哉雖然為政不難知所後先天之)
　(降才有能不能朝廷以為勞且久也擢之地卿復領/京兆非才之難而識之難僝工於壬午之臘竣役於)
　(癸未之春都人和豫四方來觀咸曰休哉宣教化於/吾人暴風烈於昔賢非能行其所學而不汩於俗吏)
　(者能若是耶修茅容之廬葺仲舒之墓孠此意於無/窮慰我都人之思者非來者之望而誰耶嗚呼吾知)
　(三賢欣欣而相語于于而偕來挹山之青飲湖之緑/千億其年統湖山風月之盟無疑也尹袁氏名韶今)
　(為户部侍郎兼知臨安府云都人以尹之意而謁記/於珌既書其凡矣于是又譜為樂章使都人歌而祝)
　(之孺有唐卿歴畯乂海林香山之靖聖徒之清善於/僧  兮而不黨于僧孺姻于虞卿兮而不累于虞卿)
　(六十少二翩然濯纓雍容人間十九周星異日元稹/黜德裕嫉僧孺宗閔交仇罔極眎斯人兮孰失而孰)
　(得耶皇宋四葉丙子歲成峨嵋之下乃生異人新法/之議烈烈如氷惠州之厄熙熙如春泰山名節兮鴻)
　(毛禄位藜藿鼎食兮嶺梅朝廷彼美一人兮君復孤/山兮結屋冥鴻呌月兮謾羅布地之置天駟超河兮)
　(不入金羈之束嗚呼捍湖滌井想長慶之良規西菩/雙澗裒熙寧之新題梅影横斜兮寧須封禪之無辭)
　(彼士之有可而無否者骨鯁之風衰知進而不知止/者廉恥之道㣲三賢之風百世之師嗟乎廬千載之)
　(敗閣兮今新釣石借百年之隄防兮于今返璧招二/䳽以重歸兮去來於孤山之側噫嘻有新我祠之賢)
　(尹兮寜和璞之重逢有十三弦之可鼓兮豈不還虞/氏之遺風玩吉祥之花觀南屏之魚兮未多羨乎修)
　(菊之藂儻來者之能必/葺兮期分爾席之西東)先賢堂記(王中書暨撰云今/皇帝嗣位之明年)
　(改元寶慶既進賢舉廉以厲在位又褒表先朝儒學/之望且訪其後而官使之意嚮所形天下風動九月)
　(吉日知臨安府袁公韶言于朝曰聖明御極留神治/本㣲臣承乏輦轂下将何以宣布上指為列州率維)
　(昔太史忠定越王鎮㑹稽嘗集郡之先賢立祠鏡湖/上歲久弗治近朝家賜錢増葺所以祓飾厥文而垂)
　(後法也錢塘為浙右都㑹名人鉅公前後相望獨未/有論次章述者今将考此邦人物倣㑹稽故事剏為)
　(祠宇俾國人有所矜式于教道其有補朝廷嘉焉即/日報可並南山下少北新隄之上有以園廬求售者)
　(公往視之則水環其址平湖滿抱林巒映發夷曠静/深乃易以緡錢為之區畫外堂内室周以廊廡門垣)
　(橋徑各當位置涓辰賦工民以恱從遂採摭郡志旁/搜史籍上下數千載間得全節之士自許箕公而下)
　(三十有四人女婦之以孝烈著者五人輯其平生大/㮣製贊刻石列之堂室以代繪像又明年移洞晨舊)
　(觀於其側俾掌薫潔之事請易其額曰旌德今丞相/魯公為大書而掲之既訖工屬暨為記暨聞一鄉之)
　(善士生同時居同里耳聞目接固有與之俱化者矣/若居雖同里而生不同時其得于父兄長老之傳如)
　(楚國先賢襄陽耆舊二傳所載士大夫或未必盡知/而凡民何從知之况六飛移蹕今已百年物繁俗靡)
　(出城不跬步湖山之麗甲天下良辰美景婆娑游衍/又安知許嚴髙節之在此都也今也周旋祠下挹志)
　(士之流風識正女之往行将有起敬起慕若醉醒而/夢覺者是豈不為感發人心之地哉公于先賢去取)
　(之際進德行而退文藝先節義而後功名使聞之者/有益蹈之者無弊權度森然莫不嘆其精且詳焉竊)
　(考國家盛時以三司開封為天下劇任號稱省府必/用清流而異時登擢畯異往往由此其選葢本之儒)
　(術以觀其識投之盤錯以觀其能祖宗詳試人才葢/有深意官制行三司職歸户部而行都繁穰視開封)
　(則一公被遇先帝授軍器少監擢兼府事歴司農太/府遂由地官貳卿而陟文昌六載於兹淵源流通而)
　(上有餘財條教明清而下無犯令羣情肅穆百廢具/舉省府二任處之裕如非平時學問明於體用則酬)
　(酢事物焉能從容不迫審所先後若此耶先賢名氏/傳贊紀述詳矣兹畧不叙獨叙建堂本意于以表明)
　(時宅牧得賢之美且著京邑所以承流宣化之實俾/郡方來觀者知所取則焉寳慶二年六月旦日記)
　先賢贊(袁安撫韶撰裳陶唐許箕公一身蘧廬萬物/土苴黄屋垂  何有于我洗耳之泉晝夜不)
　(舍稽留之山可眇天下淪漢嚴先生甄殷陶周起渭/去莘先生奚為畢世隠  西都之季氣節不伸以此)
　(助理匪潔其身虎吳將軍凌公蜮視曹瞞霆掃鋒蝟/翼蔽仲謀脫危  尾忠不顧身有霣無二豈曰兵家)
　(為古國士者晉文正范先生涵今茹古殫見洽聞津/航學海從  如雲周粟雖甘其忍去殷文正之謚汗)
　(簡流芬敢晉中尉褚公龍躍鳳鳴人物之盛雖有他/樂亦不  請晩覿清姿瞿然興敬吾善者機心㑹神)
　(領義晉孫先生造物與遊盡性窮理闇室不欺佩仁/服  禹稷同道飢溺由已天嗇其年如顔之死  宋)
　(龍驤将軍卜壯侯惟節與誼天下大閑杲杲龍驤為/人所難死輕鴻毛名重泰山兇徒逆儔胡不厚顔)
　(宋范先生世降俗漓貨力為已鄰有急難睨而不視/温温德人藥疾槥死榆隂孟亭必恭敬止  齊禇先)
　(生瀑布長虹難比其潔剡山白石莫抗其節蒲璧空/還不受羈紲館巖之阿太平日月  齊顧先生寒松)
　(怪節殘骨腹笥蓼莪廢詩晉裒是佀山谷諫編蛛網/金匱南風帝琴草堂流水  齊杜先生軒冕市朝醯)
　(雞舞甕肥遯邱園道義為重子亦謝官菽水歸奉橋/梓俱零死生同夢  梁大中大夫范公帝師之學惜)
　(不逢時諤諤忠諫汲直之遺秩二千石秋毫無私家/徒壁立萬古清規  梁范先生抱甕生涯山澤臞儒)
　(匿瑕之徳薫浹里閭跨齊歴梁蕭然隐居孰云好爵/不如園蔬  梁記室禇公頥採羲文學鄙歆向孝通)
　(於天日嚴以敬溢米廢餐苫廬滅性超絶古今冠冕/百行  唐太常卿禇康公潜龍将翔霧雨先集貂珥)
　(蝉聫康濟鴻業鳩杖之歸遺恨黄閣蒼梧白楊始終/遇合  唐太尉禇公受遺老臣立朝孤忠事有至難)
　(遑恤我躬逐魄湘水胎禍漢宫委階之笏光摩蒼空/  唐禮部尚書禇文公發揮聖真經緯邦國端憂言)
　(歸廬在空谷松栢滋榮塵鹿攸伏惟孝惟忠其人如/玉  唐荆州大都督許公氣吞軋犖屈事髯張鯁賊)
　(喉牙為國金湯壮哉義士魂兮故鄉名存忠烈廟食/相望  唐章先生終唐之世垂三百年于杭大州得)
　(三人焉孝通神明維徳之全殺青闕文我永其傳藏/後梁呉越王武肅錢公匹馬一呼奄有呉㑹櫝而)
　(之百年有待子孫其昌生民永頼錦衣故城山川不/改  後梁給事中羅公浣西草堂白髪参謀竒骨非)
　(媚與俗為仇鼉江百篇擬度驊騮異世一轍汗漫天/㳺  皇朝秦王忠懿錢公真人龍興揮斥六合我有)
　(土田圖獻閶闔呉芮分茅忠載令甲煌煌大星流光/累葉  皇朝吏部侍郎郎公名遺公車萬乗知己膏)
　(馥詩書嶺嶠洙泗遨頭倦遊宴林禊汜毉國刀圭力/砭州里  皇朝知制誥謝公决河之諫砥柱頽波爰)
　(田之均㮣量取禾象璜衆建子衿肩摩乃言底績其/德不瑕  皇朝諫院錢公大科異等一翁二季白眉)
　(最良徳稱其位玉立朝紳霜清諫紙犖犖如公百年/冇幾  皇朝和靖林先生避影林壑清畏人知爾梅)
　(多事漏吾天機長風孤騫秋鶴與飛山髙水深無成/無虧  皇朝翰林學士洗公伊昔綺游駭耀閭里而)
　(公之歸仁及生死甎花日新隧陌風起哲人其萎命/也天只  皇朝大中大夫錢公翩翩王孫侃侃儒素)
　(國有大疑廷抗三疏平生羙官一寒如故何以贈終/知者明主  皇朝龍圖學士陸公琱戈盪節邕桂延)
　(鄜航琛輦賮威行令孚青苖之議千喙囁嚅筆端膚/寸膏澤蠶鳬  皇朝龍圖閣學士錢公戒得若仇口)
　(唾鈎餌疾惡如風筆驅蛇豕孤雲九華一斥不起名/振雞林清哉膚使  皇朝祕閣呉公帝學巍巍游戲)
　(㺯翰言當格心奚止筆諫棠棣專經谷風共難施屯/豐年識者三歎  皇朝龍圖閣學士虞公鴻雁安居)
　(鼪鼯懐恵皇皇者華君子豈弟若人侵官事特其細/投劾以争所重國體  皇朝八行崔先生尸祝於庠)
　(惟褚及許異世並詞以盛徳故行歸于周為彠為矩/仰止髙山尚其踵武  皇朝太師崇國張文忠公闗)
　(洛正傳表㣲繼絶道扶中興大義昭掲讒波稽天何/傷日月揚光於今益暢忠烈  孫氏定夫人烈烈共)
　(姜英英陵母惟夫人徳二羙具有嵗晩養堂金章紫/綬受報於天俾昌俾夀  虞氏夫人彤史無傳女師)
　(罔詔展如之人獨懐清操埜服岩居名齊徳曜爰表/芳㣲來者是傚  馮孝女孝之大端于終于始有女)
　(能之愧彼男子靡室靡家養生䘮死掲名郷關永錫/爾𩔖  何氏節婦臨難守節哲士難之惟此烈婦白)
　(刃勿移殺身成仁其甘如飴松栢之心匪姑焉知聞/盛氏孝婦婦之事姑難於事親乃眷淑徳今昔異)
　(里闕表懿史冊揚芬/閨門之化式是國人)放生池記(王給事隨撰云粤若/星辰麗天斗宿分揚)
　(州之域江漢為紀淛河控餘杭之地斯郡也民俗繁/侈山水竒秀捴軍戎之重乃東南之鉅鎮無兵火之)
　(沴為呉越之福壌羅域之西有湖曰錢塘或謂上湖/亦云西湖寳刹相望繚岸百餘寺烟景可愛澄波三)
　(十里實二浙之佳致一方之上遊也天禧三年秋/七月相國太原公自巖廟之任膺麾符之寄坐召)
　(棠以敷化訟息而刑清奉漢條以頒春境肅而物/泰未期月衆心熙熙然如登柱史之臺矣明年秋)
　(八月公祗奉詔召入覲象闕澤國留昔襦之頌當/宁厚晝接之眷因上言是湖也最為勝境俯瀕佛)
　(宫居人鱻食盡取其中國家每以歲時祈乃民福/星軺至止精設於蘭場羽服陳儀恭投於龍簡願)
　(禁採捕仍以放生池名為請皇帝仁及萬有惠濟/羣品法神武之不殺守慈儉以為寶奏牘誠激凝)
　(旒喜動濬發中㫖普令茂育絲綸適降已改觀于/方塘罔罟靡施免有歎于頳尾既原生生之樂永)
　(煥巍巍之業隨忝職瑣闥承乏方面獲覩善/利思勒於金石媿無好詞聊記于歲月者已)德生
　堂記(髙内翰文虎撰云皇帝踐祚之五年乾坤清/夷瀛宇寜謐施仁霈澤損賦薄刑所以養民)
　(本迓天休徳至渥也而又厲精圖政綜賢經能功/亮績熙小大咸舉乃睠駐蹕實維錢塘命尹神臯)
　(聿嚴厥選權尚書工部侍郎臣師􁨂以材學猷力/宣聲一時昨拜大農兼治天府凡厥董竂劭農振)
　(兵東吏至於簿書期㑹金榖缿筩以及郊邱之共/宫庭之奉百司庶府之須紀綱規目肅肅具叙兹)
　(表治行擢登崇班其在四年十月七日師􁨂嘗奏/曰臣仰稽聖代襲唐舊因即杭西湖為放生池者)
　(天禧中太子太保判杭州王欽若之請也西湖利/害難弛者五放生之舊蓋居其一者元祐中龍圖)
　(閣學士知杭州蘇軾之議也紹興明詔遹廣至恩/化育所覃罟弋有禁淳熙慶夀申飭淵謨蕃殖既)
　(昌福應攸侈方當奉三宫之康福綿萬世之本支/所宜日長月滋益介多祉顧今穹碑混於草莽條)
　(禁隳於姦豪甚非奉寛大勸首善也謀以誕聖之/期同致華封之祝在嚴戒令謹隄防籞囿宫林禁)
　(當並飭富強挾貴法所必行庶迪帝心用蕃國本制/曰可于是相攸度址近接城闉左介石函右通涵碧)
　(作亭五楹前有軒榭掲名德生以侈上賜又作亭三/楹俯納湖埽祝網縱鱗所臨也又作亭三楹内儷山)
　(趾舊刻新銘所峙也植以華表垂之嘉名奉詢畫者/錢塘尉扈武也亭成之日都人聚觀和氣歡聲盤薄)
　(無際祝皇之夀與天並崇祝皇之基與地同久推而/達之天下葢自兹始猗與盛哉臣竊惟宋受天命列)
　(聖重光一以寛仁守為家法兵不輕用刑不妄施雨/露所涵舟車所至渗漉亭育潤澤豐美況於萬物乎)
　(然鳥獸魚龞咸若夏歴以興以及鳥獸昆蟲周家以/盛有天下者發政施仁未有不本諸此師􁨂誠能推)
　(廣㫖意形於告猷迄俾流恩與宋無極詩云天保定/爾以莫不興如山如阜如岡如陵如川之方至以莫)
　(不増維時有之臣既書其事復系以銘曰天錫宋命/世世以仁宋媚于天武文聖神維天曰生皇矣昊昊)
　(我其受之代天牧人刑不濫施兵不妄陳孰尸天府/永保乂民皇帝明聖膺圖闡珍曰宋家法仁厚如春)
　(惟日圖回是憲是遵慈薫惠洽廣莫淵淪孰尸天府/告猷有臣謂昔有池西湖之津羅罭所窺防禁弗申)
　(廣上之德封奏諄諄皇帝曰嘻汝其作新用侈福澤/夀予君親師􁨂稽首惟恭惟寅勒石湖趾作亭湖濱)
　(露囊金監率時搢紳與厥耆老戾止鱗鱗鳶飛魚躍/整翰膏鱗天育海涵贅取蕃臻凡百都人揉姦化醇)
　(欽上之惠捐罟棄緡仁民之心愛物是均民物一致/天人之因人頌皇帝冠德羣倫奉承三宫八千歲椿)
　(子孫繩繩/子孫振振)
　題詠西湖(白樂天春行詩孤山寺北古亭西水面初/平雲脚低幾處蚤鶯争暖樹誰家新燕啄)
　(春泥亂花漸欲迷人眼淺草猶能没馬蹄最愛湖湖東東/行不足緑楊隂裏白沙隄  湖上春來似畫圖亂峰)
　(圍繞水平鋪松排山面千重翠月照波心一粒珠碧/毯線頭抽早麥青羅裙𢃄展新蒲未能抛得杭州去)
　(一半勾留是此湖醒湖亭夜歸詩畫日湖亭卧心閒/事亦稀起因殘酒  坐待晚凉歸松雨飄藤帽江風)
　(送葛衣栁堤行不厭沙輭絮霏霏紅湖上夜飲郊外/迎人月湖邊醒酒風誰留使君飲  燭在舟中  湖)
　(中自照詩重重照影看容髩不見朱顔見白絲失却/少年無覔處泥它湖水欲何為  湖上招客送春泛)
　(舟詩欲送殘春招酒伴家中誰最有風清兩瓶箬下/初求得一曲霓裳始教成排比管弦行翠䄂指麾船)
　(舫㸃紅旌漫牽好向湖心去恰似菱花鏡上行翠西/湖留别詩征途行色惨風烟祖帳離聲咽管絃  黛)
　(不湏留五馬皇恩只許住三年緑藤隂下鋪歌席紅/藕花中泊妓船處處回頭盡堪戀就中難别是湖邊)
　(水林和靖詩混元神巧本無形匠出西湖作畵屏春/  浄於僧眼碧晚山濃以佛頭青欒攎粉堵揺魚影)
　(蘭杜烟叢閣鷺翎徃徃鳴榔與横笛斜風細雨不堪/聼  泛舟入靈隐詩水天相映淡浟溶隔水青山無)
　(數重白鳥背人秋自逺蒼烟和𣗳晚來濃桐廬道次/七里瀬彭蠡湖間五老峯輟棹遲回歸未得上方精)
　(舍動疎鐘魚西湖晚歸詩水痕秋落蟹螯肥閒過黄/公酒舍歸  覺船行沉草㟁犬聞人語出柴扉蒼山)
　(半𢃄寒雲重丹葉踈分夕照㣲却憶清溪謝太傅當/時未觧惜蓑衣  西湖獨泛詩水氣并山影蒼茫巳)
　(作秋林深喜見寺岸静惜移舟疎葦先寒折殘虹𢃄/夕收吾廬在何䖏歸興起漁謳  上湖自石函泛下)
　(湖小墅詩平臯望不及雲𣗳逺依依及向扁舟泊還/尋下瀬歸青山連石埭春水入柴扉多謝提壺鳥留)
　(人到落暉却西湖泛雪詩浩蕩迷空濶霏霏積水濆/舟移忽自  山近未全分凍軫閒清泛温鑪挹薄熏)
　(悠悠詠招𨼆何許嘆離羣天湖上𥘉春偶作梅花開/盡臘亦盡晴暖便如寒食  春色半歸湖岸寺人家)
　(多上郭門船文禽相並映短草翠㶑欲生浮嫩烟㡬/處酒旗山影下細風時巳㺯繁絃  湖樓冩望湖水)
　(混空碧凭欄凝睇勞夕寒山翠重秋静鳥行髙逺意/極千里浮生輕一毫叢林數未遍杳藹隔漁舠  和)
　(謝祕枝西湖馬上表裏湖山極目春據鞍時此避埃/塵蒼蒼烟𣗳悠悠水除却王維少畵人  湖上晚歸)
　(卧枕船舷歸思清望中渾恐是蓬瀛橋横水木巳秋/色寺倚雲峰更晚晴翠羽濕飛如見避紅渠香嫋似)
　(相迎依稀漸近誅茅地雞犬林蘿隐隐聲烟西湖春/日争得才如杜牧之試來湖上輙題詩春  寺院𫾣)
　(茶鼓夕照樓䑓卓酒旗濃吐雜芳熏巘崿濕飛雙翠/破漣漪人間幸有簔兼笠且上漁舟作釣師  酬晝)
　(師西湖春望笛聲風暖野梅香湖上凭欄日漸長一/様樓䑓圍佛寺十分烟雨簇漁鄉鷗横殘葑多成陣)
　(栁映危磯未著行終約吾師指芳草靜吟閑歩岸華/陽  范文正公憶西湖詩長憶西湖勝鑑湖春波千)
　(頃碧如鋪吾皇不讓明皇美可賜疎狂賀老無西東/坡和蔡凖郎中邀遊西湖詩夏潦漲湖深更幽  風)
　(落木芙蓉秋飛霜暗天雲拂地新蒲出水栁映洲湖/上四時看不足惟有人生飄若浮觧顔一笑豈易得)
　(主人有酒君應留君不見錢塘遊宦客朝推囚暮决/獄不因人喚何時休  城市不識江湖幽如與蟪蛄)
　(語春秋試令江湖處城市却似麋鹿遊汀洲髙人無/心無不可得坎且止乗流浮公卿故舊留不得遇所)
　(得意終年留君不見抛官彭澤令琴無弦巾有酒醉/欲眠時遣客休  田間决水鳴幽幽揷秧未遍麥巳)
　(秋相携燒筍苦竹寺却下踏藕荷花洲船頭斫鮮細/縷縷船尾炊玉香浮浮臨風飽食得甘寝肯使細故)
　(胷中留君不見壮士憔悴時饑謀食渇謀飲功名有/時無罷休  夜泛西湖五絶新月生魄迹未安纔破)
　(五六漸盤桓今夜吐艶如半璧遊人得向三更看三/更向䦨月漸垂欲落未落景特竒明朝人事誰料得)
　(看到蒼龍西沒時蒼龍已沒牛斗横東方芒角昇長/庚漁人收筒及未曉船過惟有菰蒲聲        菰)
　(蒲無邉水茫茫荷花夜開風露香漸見燈明出逺寺/更待月黒看湖光湖光非鬼亦非仙風恬浪静光滿)
　(川湏臾兩兩入寺去就視不見空茫然春湖上夜歸/我飲不盡噐半酣味尤長籃輿湖上歸  風吹面凉)
　(行到孤山西夜色已蒼蒼清吟雜夢寐得句旋已㤀/尚記梨花村依依聞暗香入城定何時賔客半在亡)
　(睡眼忽驚矍繁燈閙河塘市人拍手笑状如失林麞/始悟山野姿異趣難自强人生安為樂吾䇿殊未良)
　(醉飲湖上初晴後雨朝曦迎客艶重岡晩雨留人入/  鄉此意自佳君不㑹一杯當屬水仙王  水光瀲)
　(灔晴方好山色空濛雨亦竒欲把西湖比西子淡粧/濃抹總相宜  遊西湖次曹子方韻詞源灔灔波頭)
　(展清唱一聲巖谷滿未容雪積句先髙豈獨湖開心/自逺雲山已作歌眉淺山下碧流清似眼樽前侑酒)
　(只新詩何異書魚飡蠧簡葦遊西湖雪中次仲殊韻/二首夜半幽夢覺稍聞竹  聲起續凍折絃為鼔一)
　(再行曲終天自明玉樓已峥嶸有懐二三子落筆先/飛霙共為竹林㑹身與孤鴻輕秀語出寒餓身窮詩)
　(乃亨禅老復何為笑指孤烟生我獨念粲者誰與予/目成  寳雲樓閣閙千門林静初無一鳥喧閉戸莫)
　(教風掃地捲簾疑有月臨軒水光㶑灔猶浮碧山色/空濛已歛昏乞得湯休竒絶句始知鹽絮是陳言)
　(去杭州十五年復遊西湖我識南屏金鯽魚重來撫/檻散齋餘還從舊社得心印似省前生覔手書葑合)
　(平湖久蕪漫人經豐嵗尚凋踈誰憐寂寞髙常侍老/去狂歌憶孟諸  次韻劉景文周次元寒食同遊西)
　(湖絮飛春减不成年老境同乗下瀬船藍尾忽驚新/火後遨頭要及浣花前山西老将詩無敵洛下書生)
　(語更妍共向北山尋二士畵橈鼉鼓䀨清眠雲遊西/湖王忠玉張全翁同訪北山清順道潜登垂  亭飲)
　(泉即赴陳使君夜飲次王忠玉韻北山非自髙千仭/付我足西湖亦何有萬象生我目雲深人在塢風静)
　(響應谷與君皆無心信歩行看竹竹間逢詩鳴眼色/奪湖渌百篇成俯仰二老相追逐故應千頃池養此)
　(一雙鵠山髙路已斷亭小膝屢促夜尋三尺井渇飲/半甌玉明朝閙絲管寒食雜歌哭使君坐無聊狂客)
　(來不速載酒有鴟夷叩門非啄木浮蛆灔金盌翠羽/出華屋湏臾便陳迹覺夢那可續及君未度江過我)
　(勤秉燭一笑換人爵百年終鬼錄用沈諫議約遊湖/明日得雙蓮於北山沈和小詩因  其韻湖上棠隂)
　(手自栽問公更得幾回來水仙亦恐公歸去故遣雙/蓮一夜開  詔書行捧縷金牋樂府應歌相府蓮莫)
　(㤀今年花發處西湖西畔北山前鱗湖上同述古飲/喜逢門外白衣人欲膾湖中赤玉  遊舫已装呉榜)
　(稳舞衫初試越羅新欲将魚釣追黄㡌未要靴刀抹/絳巾芳意十分强半在為君先踏水邊春  早到湖)
　(上二令先在城頭月落尚啼烏烏榜紅舷早滿湖鼓/吹未容迎五馬水雲先已颺雙鳬映山黄帽離頭舫)
　(夾道青烟鵲尾爐老病逢春只思睡獨求僧榻寄湏/臾  次韻劉景文西湖席上二老長身屹兩峰常撞)
　(大吕應黄鐘将辭鄴下劉公榦却見雲間陸士龍白/髪憐君畧相似青山許我定相從吾今官已六百石)
　(慚愧當年邴曼容對與莫同年雨中飲湖上到䖏相/逢似偶然夢中相  各華顛還來一醉西湖雨不見)
　(跳珠十五年隨懐西湖寄晁美叔西湖天下景遊者/無愚賢深淺  所得誰能識其全嗟我本狂直早為)
　(世所捐獨專山水樂付與寧非天三百六十寺幽尋/遂窮年所至得其妙心知口難傳至今清夜夢耳目)
　(餘芳鮮君持使者節風采爍雲烟清流與碧巘安肯/為君妍胡不屏騎從暫借僧榻眠讀我壁間詩清凉)
　(洗煩煎䇿杖無道路直造意所便應逢古漁父葦間/自夤縁問道若有得買魚弗論錢  陳宻學㐮和蘇)
　(子瞻通判在告見寄郊原芳意動遊人湖上晴波見/躍鱗間逐牙旗千騎逺暗驚梅蕚萬枝新尋僧毎拂)
　(題詩壁邀客仍将濾酒巾寄語文園何所苦且來相/伴一行春  和子瞻沿牒京口憶西湖寒食出遊見)
　(寄乞得呉山養病身花時曽共憶行春嚶鳴幽鳥還/遷木觱沸清泉復采芹皂葢尋芳丘有李綵樓觀戲)
　(巷無人錦袍公子歸何晩獨念溝中菜色民違半嶺/        春隂漠漠燕飛飛可惜春光與子)
　(烟霞紅斾入滿湖風月畵船歸緱笙一闋人何在遼/鶴重來事已非猶憶去年題别處鳥啼花落客沾衣)
　(間参寥子秋日西湖六首兩山斜抱翠逶迤一水中/  似渼陂孤榜獨來還獨徃鸕鷀鸂鶒莫相疑  琤)
　(然一葉墮空庭似喚幽人夢欲醒斜倚東屏褰翠幔/沉香烟吐博山青  南山爽氣對朝扉竹露吹風更)
　(濕衣可是吟魂怯清景何妨著屐歩苔磯掩飛來雙/鷺落寒汀秋水無痕玉鏡清䟱蓼黄蘆宜  映沙邊)
　(危立太分明雲欲跨髙樓曠逺情無端秋雨苦㝠㝠/峥嶸日脚漏  處瞥見遥山一抹青  西湖夜半捲)
　(廷槐卧聼隣翁曉圃開稚子相呼入林去應知病葉/落莓苔  同蘇文饒主簿西湖夜泛鳯咮山頭暮靄)
　(空月娥飛出廣寒宫初登桂檝横湖去似覺銀河有/路通掠草飛螢星㸃㸃眠沙宿鷺玉叢叢從來江捴)
　(文才妙請付毫端刻畫中月曽南豐西湖二首左苻/千里走東方喜有西湖六  凉塞上馬蹄終反覆泰)
　(山鴟飽正飛揚懶宜魚鳥心常静老覺詩書味更長/行到平橋初見日滿川風露紫荷香  湖面平隨葦)
　(岸長碧天垂影入清光一川風露荷花曉六月蓬瀛/燕坐凉滄海桴浮成曠蕩明河槎上更㣲茫何湏辛)
　(苦求人外自有山鄉及水鄉無趙循道秋日泛西湖/湖光山色共争秋一㸃塵埃  覔處沉沉水㡳見青)
　(天畵舸直疑天上去照泛湖晩歸日脚掩西山四面/烟光起片月落湖心  破琉璃髓水面天光濶孤烟)
　(暝不收休瞻一鈎月挂起旅人愁笙劉景文西湖泛/舟呈東坡西湖春意勝當年公領  簫泛畵船錦繡)
　(一林生水面衣冠萬堵立山前仁恩在物禽魚遂喜/氣隨人草木妍半醉挿花風調别寫真湏是李龍眠)
　(目僧慧洪遊西湖西湖招提三百六佳處如春有眉/  一番雨過呑青空萬頃無波鴨頭緑望湖樓閣獨)
　(自登烟霏向背攅寒玉想見㐮陽孟浩然此中有句/不容續道人常坐西山阿骨清氣明韻出俗久居京)
　(闕厭塵土一夕歸心俊如鵠明窓為君研破硯落筆/轉頭風雨速龍山深處如定居就彼結隣容我卜)
　(趙忠簡公鼎和鄭有巧遊西湖二首放舟越淮楚更/作三呉遊尚餘魂夢怖敢動鄉邦愁湖山自清絶鑑)
　(中螺髻浮况復得夫子一笑忘幽憂時時作清言中/有湖山秋却念無家客坎止而乗流何當與俱歸嵗)
　(晩隣一丘春晩覺身名誤悠悠定孰親却回苕水棹/來看武陵  避地将安徃尋山莫厭頻百錢挑竹杖)
　(雲外踏嶙峋岸臨卬髙孝璹公純留題西湖朱簾白/舫亂湖光隔  龍舟艤夕陽今日懽遊復明日便将)
　(京洛看錢塘溟𪷟乳鴨髙菊磵西湖暮歸風荷百頃/占漣漪烟樹        飛買斷小舟休喚客暗穿萍)
　(葉載詩歸城西湖雜興二首城中無處聼蝉鳴短䇿/輕鞋晩出  行到栁隂松影下恰纔聞得兩三聲)
　(十三樓市朝飡飯六一泉亭晩詠歌坐斷竹風無暑/氣乳禽鳴處緑隂多  憶西湖西湖春二月結客少)
　(年遊駿馬黄金勒長身紫綺裘愛花論擔買嗜酒滿/船浮兩載縁何事台州又越州  曽蘭墅西湖夜景)
　(閒窗放入四山青古篆無烟氣自清風不鳴條花着/露一湖春月萬蛙聲  姜白石湖上寓居湖上風恬)
　(月澹時卧看雲影入玻璃輕舟忽向窓邊過摇動青/蘆一兩枝  處處虚堂望眼寛荷花荷葉過闌干遊)
　(人去後無歌鼓白水青山生晩寒飛劉龍洲西湖西/湖湖上山如畵二十年前曽客來  絮滿城歸未得)
　(江南老却賀方回長魏鶴山領客泛西湖客賦詩次/韻鳴鞘踏月大隄  鼓枻穿雲落日黄十里青漪菱)
　(草蕩四山紅雨杏花岡客從民氣占春事人在枝頭/看艶陽長使舟平風色好世間何䖏有羊腸  楊誠)
　(齋西湖雨中泛舟坐上二十人用遲日江山麗四句/分韻賦詩余得融字云正月一度遊玉壺二月一度)
　(遊真珠是時新霽曉光初西湖獻状無遺餘君王湖/予告作寒食來看孤山海棠色海棠落盡孤山空)
　(山糢糊眼中黒夜來三更湖月明羣仙下墮嬉殊庭/東坡和靖相先後李成郭熈在左右惠崇捧硯大如)
　(箕大年筆落疾于飛磨墨為雲洒為雨湖波掀舞山/傾欹畵作西湖烟雨障今晨掛在孤山上同來諸彦)
　(文章公不數錢起兼呉融何如玉舡一舉百分滿一/笑千峰烟雨散  遊西湖蘇公隄逺栁生烟和靖園)
　(深竹映關船入芰荷香處去人從雲水國中還似寒/如暖清和在欲雨翻晴頃刻間能為蓬萊老仙伯一)
　(杯痛快吸湖山水泛舟賞荷鳯城魚鑰晩開銀國子/先生領搢紳山  光中金鑿落芙蕖香裏葛頭巾)
　(小歩深登野寺幽古松将影入茶甌鈴聲忽起九天/半有塔危峰最上頭  岸岸園亭傍水濵裴園飛入)
　(水心横旁人莫問遊何許只揀荷花閙處行餅船開/便與世塵踈飄若乗風度太虛坐上偶然遺  餌波)
　(問無數出龜魚楊西湖舊屬野人家今屬天家不屬/他水月亭前且  栁集芳園下儘荷花  小泛西湖)
　(六月船船中人即水中仙外鋪雲錦千弓地中度琉/璃百摺天  城中擔上買蓮房未抵西湖泛野航旋)
　(折荷花剥蓮子露為風味月為香/流走送厨珍佐勝遊青李來禽沈)　(故人京尹剰風/氷雪黄金白玉)
　(斫蝤蛑不人間暑氣正如炊上了湖船便不知湖上/四時無  好就中最説藕花時  遊盡西湖賞盡蓮)
　(玉壺落日泊樓船莫嫌當處荷花少剰展湖光幾鏡/天  范石湖次韻㑹客湖上西湖氷泮緑生鱗料峭)
　(春風欲中人花片不禁寒食雨髩絲猶帯湧金春江/山契濶詩情在京洛追隨客夢新喚取歌聲觧愁思)
　(為君吹水引杯頻稱次韻韓無咎右司上已泛湖休/沐良辰不待晴徑  閒客此間行春杉欺雨任教冷)
　(病眼得山元自明抹黛濃嵐圍坐晩揉藍新緑沒篙/清栖鴉未到催歸去想被東風笑薄情  金華王)
　(竹寮執禮湖山紀遊呉山東南秀葱欝盤帝城西湖/據其趾御氣通波心餘膏被草木蔚眼皆欣榮今晨)
　(天宇穆惠風泛初晴春色正妍妙放懐共揚舲中流/入汗漫曠濶無埃氛湖光挾山緑倒射玻瓈青絲管)
　(響空翠樓觀森峥嶸獻酧雜歌嘯爛熳紛醉醒取樂/固莫並興懐一何深緬維昔三賢精爽日以沉但餘)
　(畵像在尚想嗚佩襟希古秉㣲尚崇雅攄恬情羌予/翳蓬藋無復企組纓澹泊自有得榮華非所欣舍舟)
　(縱散䇿逸興生崚嶒白雲引遐眺碧岫延深登幽期/浩無涯忽到静者門長松有令姿流水無俗聲絶磴)
　(猿可呼出谷鶯始鳴乃知物外境兹象本不驚逝耶/初無将至耶亦無迎便将謝塵鞅兹焉支頽齡山鴉)
　(接晩翅落日催行幐歸與賦新篇聊復記吾曽波以/下長短句  蘇東坡南歌子二首山與歌眉歛  同)
　(醉眼流游人都上十三樓不羡竹西歌吹古揚州菰/黍連昌歜瓊彛倒玉舟誰家水調唱歌頭聲繞碧山)
　(飛去曉雲留他古岸開青葑新渠走碧流㑹看光滿/萬家樓記取  年扶路入西州佳節連梅雨餘生寄)
　(葉舟只将菱角與雞頭更有月明千頃一時留鑑好/事近湖上雨晴時秋水半篙初沒朱檻俯窺寒  照)
　(衰顔華髪醉中欲墮白綸巾溪風漾流月獨棹小舟/歸去任烟波飄兀  趙忠定公栁梢青水月光中烟)
　(霞影裡湧出樓䑓空外笙簫雲間笑語人在蓬萊天/香暗逐風回正十里荷花盛開買個小舟山南遊遍)
　(山北歸來蒼辛稼軒酹江月和韻晩風吹雨戰新荷/聲亂明珠  璧誰把香奩收寳鏡雲錦周遭紅碧飛)
　(鳥翻空遊魚吹浪慣聼笙歌席坐中豪氣看君一飲/千石遥想䖏士風流鶴隨人去已作飛仙客茅舍竹)
　(籬今在否松竹已非疇昔欲説當年望湖樓下水與/雲寛窄醉中休問㫁腸桃葉消息  劉龍洲賀新郎)
　(睡覺啼鶯曉醉西湖兩峯日日買花簮㡌去盡酒徒/無人問惟有玉山自倒任拍手兒童争笑一騎乗風)
　(翩然去避魚龍不見波聲悄歌韻逺喚蘇小神仙路/近蓬萊島紫雲深参差禁樹有烟花繞人世紅塵西)
　(障日百計不如歸好付樂事與他年少費盡栁金梨/雪句問沉香亭北何時召心未愜鬂先老  沁園春)
　(斗酒彘肩風雨渡江豈不快哉被香山居士約林和/靖與坡仙老勒駕吾回坡謂西湖正如西子濃抹淡)
　(粧臨照䑓二公者但掉頭不顧只管傳杯白云天竺/去來看金壁崔巍樓觀開况縱横二澗東西水繞兩)
　(山南北髙下雲堆逋曰不然暗香浮動何似孤山先/探梅湏晴去訪稼軒未晩且此徘徊  馬右洲荘文)
　(阮郎歸清明寒食不多時香紅漸漸稀畨騰粧束閙/蘇隄留春春怎知花褪雨絮沾泥凌波寸不移三三)
　(兩兩呌船兒人歸春也歸泣髙竹屋蘇隄芙蓉菩薩/蠻紅雲半壓秋波急艶粧  露嬌啼色佳夢入仙城)
　(風流石曼卿宫袍呼醉醒休捲西風錦明日粉香殘/六橋烟水寒  劉隨如鎮西湖餞别江神子遊春曽)
　(到百花洲夕陽收暮雲留想伴花神騎鶴上揚州回/首湖山情味淡重把酒更登樓相思南浦古津頭未)
　(拏舟已驚鷗栁外歸鴉㸃㸃是離愁空倚陽闗三叠吹/曲歌不盡水東流  盧蒲江烏夜啼漾暖紋波颭颭)
　(晴絲雨濛濛輕衫短㡌西湖路花氣撲春驄闘草褰/衣濕翠秋千瞥眼飛紅日長不放春醪困立盡海棠)
　(風醉洪叔璵菩薩蠻呉姬壓酒浮紅蟻少年未飲心/先  駐馬緑楊隂酒樓三月春相看成一笑遺恨知)
　(多少回首欲魂銷長橋連㫁橋芙沈元用小重山湖/上秋來蓮蕩空年華都付與木  蓉採菱舟子兩相)
　(逢雙眉黶一笑與誰濃斜日落冥濛鴛鴦飛起處/水無蹤望湖樓上兩三峯人不見林外數聲鐘)孤
　山路(俞灝湖隄晩行暝色俄從草色生管絃羅綺/盡歸城不應閑却孤山路我自扶藜月下行)豐
　樂樓(林曄德撰賦以樓成湖上與衆同樂為韻十果/里掌平豊樂樓兮波頭截横誠一時之佳致)
　(不日以能成朝野無塵當與時而同樂湖山如畵多/對景以舒情錢塘故地之豪奢臨安新府之雄壮三)
　(千巷陌兮叢花桞以競妬十萬人家兮列綺羅而夸/尚笙歌極天下之選風物駭人間之望流傳今古只)
　(誇兩浙之間多少繁華盡簇西湖之上踞虎盤龍横/霓架虹平地聳蓬萊之島飛仙移紫府之宮縈綠楊)
　(於南北迷芳草於西東幸太平之日久宜行樂以民/同碧天連水水連天魚在琉璃影裏畵閣映山山映)
　(閣雁横錦障圖中珠簾半捲兮映上下之欄干酒旗/無力兮亞髙低之樓閣落霞楚天之空濶細雨楊園)
　(之淡泊謝屐登臨陶巾落魄休誇隨鹿之遊更任狎/鷗之樂玉女巖金沙井依依鄴水之鳬烟霞洞瑪瑙)
　(坡隠隠揚州之鶴蘋末風收浪花捲毬梅塢竹閣松/亭栁州池涌金於門外泉跳珠於湖頭碧落雲垂兮)
　(月照月平沙影倒兮樓叠樓風光相對似逢春而更/好湖波長在不與嵗以俱流翻思烟鎻洞庭輸漁樵)
　(之閑話月沉湘浦付覊旅以凝愁于是陪五陵年少/之歡簇三島神仙之衆望樵嶺以富覽指蘭舟而目)
　(送葛仙舊陂兮絲池邊之草呉王故苑兮付樽前之/夢雕梁巢舊日之燕畵棟彩當年之鳯佳人携手望)
　(窮虎跑之泉故老傳杯遥認龍泓之洞山水如故星/霜屢逾春風易老於長陌夕陽幾度於平湖勝賞難)
　(遇佳期莫辜脆管繁絃奏樂府新聲之曲輕衫短㡌/醉髙陽舊酒之徒其或鶯花懶兮蓼岸蘋洲露荷隂)
　(兮蘭汀蕙渚秋風桂子之興味臘雪梅花之/情緒傷髙懐逺兮幾時窮併朱顔而留與)望湖樓
　(潘閬詩望湖樓上立竟日懶思還聼水分池界看雲/過别山孤舟依岸静獨鳥向人閒回首重門閉蛙聲)
　(夕照間到東坡宿望湖樓詩新月如佳人出海初弄/色娟娟  湖上㶑瀲摇空碧夜凉人未寝山静聞響)
　(屐騷人故多感悲秋更憀慄君胡不相就朱墨紛黝/赤我行得所嗜十日忘家宅但恨無友生詩病莫訶)
　(詰君來試吟味定作鶴頭側改罷心愈疑滿紙蛟龍/黒  望湖樓醉書五絶黒雲翻墨未遮山白雨跳珠)
　(亂入船卷地風來忽吹散望湖樓下水如天俯放生/魚鼈逐人來無主荷花到䖏開水枕能令山  仰風)
　(船觧與月徘徊靈烏菱白芡不論錢亂繫青菰裏緑/盤忽憶嘗新㑹  觀滯留江海得加餐  獻花遊女)
　(木蘭橈細雨斜風濕翠翹無限芳洲生杜若呉兒不/識楚詞招  未成小隐聊中隐可得長間勝暫閒我)
　(本無家更安徃故鄉無此好湖山金病起登望湖樓/臨江仙詞多病休文都瘦損不堪  帯垂腰望湖樓)
　(下暗香飄和風春弄袖明月夜聞簫酒醒夢囬清漏/永隐牀無限更潮佳人不見董嬌嬈徘徊花上月空)
　(度可憐宵歸王􁉥公望湖樓回馬上水光山氣碧浮/浮落日将  又少留從此祗應長入夢夢中還與故)
　(人/遊)湖堂(薛昻題云一叚風烟不可闗出門滿目是湖湖/山昔人華厦今何在                此)
　(日漁舟任自閒風觀漸新霄漢上近作涌金樓甚偉/龍洲依舊水雲間栁洲祠五龍此兩䖏與湖堂鼎足)
　(相照歸來丘壑多幽/趣願與諸賢約徃還)江湖偉觀(車玉峯題十年不向/此凭欄景象依然一)
　(望間龍蜃吐雲天入水樓䑓倒影日衘山僧於僻寺/難為隠人在扁舟不是閒孤鶴似尋和靖宅盤空飛)
　(下復飛還朱繼芳題呉山表裏水為池百有餘年/壮帝畿天目逺将雙鳯落海門近拱六龍飛胥濤)
　(白雪生秋思大乙紅雲駐夕暉江上沙鷗湖上舫栁/邉風裏兩依依  范希文題西湖何處可消愁快上)
　(人間百尺樓千里山川浮王氣百年形勢壯皇州逋/仙宅近梅應古坡老祠空竹自秋立遍闌干無限意)
　(六橋歌舞懶回頭州范希禹題望㫁菰蒲烟水郷凭/髙不盡意蒼茫神  北去山川逺王氣南來天地長)
　(晴見白雲歸竺國夜看紅日上扶桑/游人自擁笙歌醉誰為梅花酹一觴)
　
　
　
　
　
　
　
　
　
　
　
　
　咸淳臨安志卷三十三
欽定四庫全書
　咸淳臨安志卷三十四　　宋　潜説友　撰
山川十三
　　　　湖(下/)
　在錢塘門外其源出於上湖(即西/湖)一自玉壺水口流
　出九曲沿城一帯至餘杭門外一自水磨頭石函橋
　東入䇿選鋒教塲楊府雲洞北郭税務側合為一流
　如環帶然有二斗門瀦泄之因淳祐七年上湖水涸
　城内諸井多竭趙安撫與􁤏命工自錢塘尉廨之北
　望湖亭下鑿渠引天目山之水自餘杭河經蔡家渡
　河口達於溜水橋斗門凡作數壩用車運水仰注上
　湖城内水口由是流通人賴其利
石湖
　在錢塘縣定山南鄉
明聖湖
　劉道真錢塘記云湖在縣南二百歩父老相傳湖中
　嘗有金牛見遂以明聖為名酈道元水經注此湖在
　縣南江側又仁和縣東十八里亦有明聖湖
御息湖
　祥符志云在仁和縣東北一十八里周回三里故老
　相傳秦始皇東遊暫憇於此因名
臨平湖
　輿地廣記云在仁和縣祥符志云在縣東長樂鄉周
　圍十里湖中有白龍潭呉志赤烏二年寳鼎見因呼
　為鼎湖晉武帝咸寧中彗星孛於角占者云臨平湖
　自漢末壅塞至是復開父老相傳此湖塞天下亂此
　湖開天下平又呉郡言臨平湖邊得一石凾中有小
　石青白色長四寸廣二寸刻其上作皇帝字孫皓於
　是改元為天璽晉安帝元興二年臨平湖水赤或以
　為祥瑞(詳具臨/平山)
　題詠(權徳輿臨平湖夜泛詩素彩皓通津孤舟入清/曠已愛隔簾看還宜捲簾望隔簾當此時惆悵)
　(思君君不知堤張祐臨平湖詩三月平湖草欲齊緑/楊分映入長  田家起處烏龍吠酒客醒時謝豹啼)
　(三楹正當蓮葉渚水堘新擘稻秧畦/人間謾說多岐路咫尺神仙洞却迷)
泛洋湖
　在仁和縣之北天宗門外
像光湖
　在仁和縣之長樂鄉唐神龍元年湖有五色光明掘
　地得彌勒石像乃建寺以像光為額且名其湖
石橋湖
　在仁和縣之臨平鎮西永和鄉
丁山湖
　在仁和縣之永和鄉
石皷湖
　在仁和桐扣山下晉時石皷出於岸故名
　　餘杭
南上湖
　在溪南五里塘髙一丈四尺上下各廣二丈五尺周
　回三十二里二十八歩與下湖相接
南下湖
　在谿南舊縣西二里六十五歩塘髙一丈四尺上廣
　一丈五尺下廣二丈五尺周回三十四里一百八十
　一歩舊志云按輿地志後漢熹平二年縣令陳渾修
　隄防開湖灌溉縣境公私田一千餘頃所利七千餘
　尸嵗久塘圮唐寳厯中縣令歸珧重修百姓祠之立
　石為記舊有歸府君廟是也唐地里志亦云餘杭南
　五里有上湖西二里有下湖歸珧宰餘杭築甬道西
　北大路髙廣徑直百餘里行旅無山水之患自國朝
　以來縣令主簿並以管幹塘岸入銜任滿無損者有
　賞故隨時修築云熈寧中因水衝激其岸漸低至紹
　興中縣令李元弼率民築増三尺州又差捍江兵士
　及濠寨官助之塘漏則以槀為箔捍䕶得免者屢矣
　南湖之塞最為本邑利害父老傳云初慶厯以前嵗
　調夫開湖其後不復修治遂致堙塞又南湖東南嶽
　廟之側有石櫺橋五畝堘二處皆陳王遺蹟父老云
　昔湖深水低則引兩湖之水由此入安樂鄉其堘上
　下各濶丈餘後湖堙塞欽徳招徳兩鄉之民侵湖成
　田梅月連雨必苦大浸欲其快於流洩於是堘與橋
　毁弗修及宣和中知縣江袠躬訪利害紹復前績民
　賴其賜縣丞成無玷嘗作水利記以紀其功又作五
　畝堘銘刻之鳯凰山石上紹興甲寅幾漕黄黼重修
　慶元丙辰正月訖事徐安國為之記
　記銘水利記曰(苕水發源天目經兩都六邑以入具/區六邑者二當天目之麓山隘地髙)
　(水經三邑處其下流水勢奔放不可為力餘杭界其/間襟帯山川地勢平徹當苕水之衝流洪嵗常一再)
　(至久雨或數至倐忽瀰漫髙䖏二丈許然不三日輙/平其為患雖亟除而難測以禦也故隄防之設比他)
　(為重使是邑也無隄防則野不可耕邑不可居横流/大肆為旁郡害故餘杭之人視水如㓂盗隄防如城)
　(郭旁郡視餘杭為捍蔽如精兵所聚控扼之地也東/漢熹平中陳公為是邑始築两湖以為水利並溪者)
　(曰南下湖環三十四里並山者曰南上湖環三十二/里洪流從髙赴卑其勢悍甚得所謂石門函者則折)
　(而滙於湖既就寛平其暴必殺溪流紆餘徐引而東/湖之水洩於南渠河河流而東接東溪五福渠之水)
　(以入於呉興其派别而北者為黄母港十二里與苕/溪㑹於其㑹處節以石埭曰西函溪流方漲則閉以)
　(固東鄉之田竢其稍落則啟函以走渠港之潦下田/亟乾水不儲浸若旱暵亦即啟函以灌溉膏腴千頃)
　(餘無水旱號為沃壌衣食萬室出賦輸無慮萬斛而/計其為旁利又倍蓰也其為塘岸規模甚工得周官)
　(善防之意歴年久逺溪湖皆髙隄堰俱圮水或逆行/漂沒廬舍西函既自疎罅守者貪略竊啟以渡舟水)
　(因大至官趣救目前遽塞之以弭患自函之塞十嵗/九潦民日益困土脉沮洳殆成棄地今大夫江公以)
　(今宣和四年夏來臨此民属兵火之餘眎民瘠甚為/之惻然思所以振之者徧諏耆舊得溪湖利病甚詳)
　(民以厭患於隄防來告大夫曰民固困吾不忍若厲/然用若請也是将永逸之報幸朝廷寛恩無他賦役)
　(備豫於暇日不亦善乎乃以是年冬度工賦事民驩/趨之始於西函次五畝堘次縁湖之岸當溪之衝者)
　(曰紫陽灘尹家塘次䕶郊之堤曰中隔塘次縁溪之/岸當西函之左右者西踰明星瀆東接廟灣之塘次)
　(上湖可洩者渠河受水處曰石櫺橋次縁溪之岸當/石門函之左曰閑林塘南岸皆全矣凡北岸之塘與)
　(南對修由西門之外曰五里塘西山之横隴當溪之/衝者曰龜塘及東鄉之外盡十四壩之防一皆圖治)
　(於是决渠之岸無偏强之患其下流逺郡與錢塘接/境之田犬牙綺錯而塘在吾邑者曰廟灣曰許家壩)
　(曰菱蕩曰塘口曰蜃潭曰化灣與其西岸石瀬曹橋/之間十餘壩之岸亦皆增葺凡隄防之設西函鉅為)
　(最大夫躬勸相撫循之以訖役雪霜風雨徃來暴露/車殆馬煩徒御疲劇而大夫踐履泥途臨視指顧蚤)
　(莫不懈㤀疲與痯民知其為我勞也亦㤀其勞嘗大/雪與民約日霽而來民莫肯去凡函之制因其利而)
　(頗加以巧思安以養勇不動之心期以悠久不息之/誠應於人而騐於物工師殚其技役夫敏其力堅厚)
　(精宻巖巖山峙經始十二月甲寅落成於明年三月/己巳其髙七仞其厚一百三十丈兩涯横敞其中啟)
　(閉處小陋從陿度敞去相尋有半加膚寸焉故石之/工九百七十役庸萬有六千三百用緡錢四十三萬)
　(皆凾下之民計畝樂輸足用無贏不愆於素凾成逺/邇縱觀愕眙歎服諸儒為文若詩以紀頌之自餘隄)
　(防由東塘而上分委邑佐董之各因其地之民故役/不告勞而工並集由廟灣而下則因其塘長而語之)
　(靡不聼令併力以趨泊成如期其南岸利害雖皆與/西函為表裏而西函最為㑹要夫南湖之利自漢迄)
　(今邑人思詠陳公時節奉祠之不少衰然沙土與漲/水俱至水去而淤比嵗益甚父老指湖中若覆簣者)
　(言兒時見此隐然隆阜也今欲就平矣盖適㑹其極/時非併下流郡邑之力不可浚治此未易議也湖日)
　(塞則隄不得不增若五畝堘者也時盖為巨防今不/盡復水無可趨齧中隔塘且為城邑病故今五畝堘)
　(之制其髙下僅可隐人其長止四百九十五尺其北/田岸漸髙屬於山足者凡五百尺下于堘尺許皆空)
　(不築湖水過五尺則般堘北空處以流過六尺則般/堘以流水之留堘下止五尺溪流平則五尺之水復)
　(自石門函還納於溪西湖水般堘者勢緩不為東郡/及南渠河病後民因湖塞稍耕其地利水之速去也)
　(故隄防有盗决者維時湖與溪皆有塘長官免差科/俾專繕治既而役之如皁𨽻然又常以假人民厭苦)
　(之罷去既久禁戒寝弛隳者弗増闕者弗茨蟻蛀䑕/穿獺龜之穴漫而不訾者水至則潰今稍復增置塘)
　(長而蠲其役又於五畝堘舉條令為約束以絶盗决/之弊民之䝉恵無窮也嗚呼是舉也修積年之廢墜)
　(惟逺慮明㫁主之以惻怛濟之以勤敏卒能變棄地/為膏壌易蓁蕪為多稼化饑饉為豐年銷驚畏而甘)
　(寝斯民安静樂業耕則有獲養老慈㓜仁及閭里風/氣清夷疾癘不作徳大夫之施固昭矣然功之所被)
　(及於旁郡而旁郡之人不知徳盖利愈博則名愈晦/我道然也俗吏茍偷嵗月莫肯以民事經意語民事)
　(則目為迂濶聞公之風采能不少愧乎欲知時之治/否當視循吏之用否孝宣光武號為中興故良二千)
　(石多在甘露間而建武詔書重賞卓茂擢為太傅今/攷公之行事可以知夫宣和之治矣甘露建武誠不)
　(足多也然則尊榮顯寵其可辭乎無玷承公命直書/其事俾後有攷故於功利及物者特書之并政有過)
　(人之善者頌之陳公名禅祠有王號不知封爵所始/云宣和五年四月朔記石遭兵火不存今流傳民間)
　(按東漢陳禅本傳不為餘杭令唐地理志寳厯中令/歸珧因漢令陳渾故迹置則塘之利始於陳渾明矣)
　(今以渾為禅當是傳寫之誤也熈寕/中縣令扈大亮作廟記亦不載其名)五畝堘銘(曰湯/湯苕)
　(水發於天目兩湖灌濡嵗堙為陸漲流時至雲日蕩/沃旁合百源滙於山足勢溢以傾怒濤奔蹙髙卑之)
　(際嵗維板築拓基五畝隨潤北屬水溢乃流如㮣諸/斛蓄洩得宜髙下成熟自堘之壊嵗無半菽茂宰因)
　(民無廢不復慮始云艱勸趨則速既堅既厚旁郡䝉/福咨爾後人嘉績思續南湖之陽鳯凰之麓石林峥)
　(嶸驚湍回曲勒此/銘詞尚賦陵谷)重修塘記曰(紹熈五年秋八月霖/潦不止洪發天目諸)
　(山倐忽水髙二尺許衝决塘岸百餘所漂沒室屋千/五百餘家流户散入旁邑多稼化為腐草逄新天子)
　(嗣位視民如傷遣使旁午適侍御黄公黼弭節畿漕/奉承徳意掩骸賑饑悼湖塘之廢重為三州六邑之)
　(害鋭意興復力請於上取棄地於馬監發陳粟於豐/儲出錢幣於漕庫闗器用於殿司揆時庀徒悉募饑)
　(民羸者以畚壯者以築日役數千人所活甚衆填築/敗岸幫廣舊隄植木以捍基編竹以簣土增髙既隆)
　(於舊横敞復堅於前環視上下兩湖數千里間如連/岡之隐起堅壁之横亘邑既籍定民可耕殖復以溪)
　(塘環繞一邑補治如初獨開林塘附湖當溪水之衝/隨築隨隳乃去其激水之平陸以實敗岸之罅隙沿)
　(舊隄㨍築其址益厚綿五十餘丈工以夫計二十萬/四千二百二十有四錢以緡計二萬八千二百九十)
　(有二米以碩計六千六百一十有六經始以是年十/月九日至於慶元二年正月二十四日迄事邑令周)
　(章董工役簿吕大勲主錢榖丞鄭昌時徐夀卿尉胡/甫之佐其事漕屬李耆明葉時兼䕶之始終盡瘁焉)
南湖中港
　沙溪港　石門港　金湖港　鱔魚港　西山港
　湖田港　吉都港　到進港　鮎魚港　方家港
　沿塘港　泥孔港　曹家港　李家港　聞家港
　岱子坑　下清坑　鐵歩坑　新港　老婆闕港
　　(父老云或遇淫雨湖水泛濫遂由五畝堘側流入/安樂不可盡塞欲盡免水患唯在開湖而已據水)
　　(利碑云非併下流郡縣之力不可浚治功力既廣/前後為政者不敢遽議議亦不可行湖内舊有望)
　　(牛堆數處又有湖港湖堰之類今隐然而存者堆/一二而已曰港曰坑曰堰皆堙沒不可盡辨焉淳)
　　(熈二年上司要見本縣南湖變遏利害縣中申明/以馬監障固收草其後上司令欽徳鄉招徳鄉開)
　　(撩為港以泄南湖/水勢尋亦不能行)
　　臨安縣
金鮮湖
　在徳義鄉俗傳有龍
　　於潛縣
觀湖
　在縣南二十里
　　富陽縣
陽陂湖
　在縣北十里周十六里可溉田萬畝唐地里志貞觀
　十二年縣令郝其開南六十歩有隄登封元年縣令
　李濬所築東有海西至於筧浦以捍水患正元七年
　鄭早又增修之
涌泉湖
　在縣西二十五里濶二十餘丈長四百歩泉水涌出
　可溉田數百頃
　　鹽官縣
竹浦湖
　在縣東北六十里周六里
髙湖
　在縣東北一十七里東西二十八里南北一里三歩
谷湖
　在縣東北四十六里周四里
建寧湖
　在縣西北二十五里東西一十里南北九里呉建興
　中開因名建興湖(舊志誤/作建寜)
　　　　已上四湖今皆廢
　
　
　
　
　
　
　
　
　
　咸淳臨安志卷三十四
欽定四庫全書
　咸淳臨安志卷三十五　　宋　潜說友　撰
山川十四
　　　　河
　　城内
茒山河
　東自保安水門向西過𣙜貨務橋轉北過茒山并蒲
　橋至梅家橋(徳夀宫之東元有茒山河因展拓宫基/填塞積漸民户包占惟存去水大溝至)
　(蒲橋修内司營填塞所不及者故/道尚存自後軍東橋至梅家橋河)
鹽橋運河
　南自碧波亭州橋通江橋與保安水門裏横河過望
　仙橋直北至梅家橋出天宗水門一派自仁和倉後
　葛家橋天水院橋至淳祐倉前出餘杭門水門
市河(俗呼/小河)
　東自清冷橋西流至南瓦横河口轉北由金波橋巧
　兒橋直北至仁和倉橋轉東與茒山河水合由天水
　院橋轉北過便橋出餘杭門水門
清湖河
　西自府治前浄因橋過閘轉北由樓店務橋至轉運
　司橋轉東由渡子橋與涌金池水合流至金文庫與
　三橋水相合由軍将橋至清湖橋投北由石灰橋至
　衆安橋又投北與市河相合入鵞鴨橋轉西一派自
　洗麩橋至紀家橋轉北由車橋至便橋出餘杭門
　　城中四河茒山中廢已久而鹽橋河市河日納潮
　　水流沙渾濁居民規占河道委草壤其間久之乃
　　為平陸官雖以時開浚未幾填塞如故至元祐五
　　年守蘇公軾請之於朝軾於熈寧中通判杭州訪
　　問民間疾苦父老皆云苦運河淤塞逺則五年近
　　則三年率常一開浚不獨勞役兵民而運河自州
　　前至此郭穿闤闠中葢十四五里每将興工市肆
　　洶動公私騷然自胥吏壕寨兵級等皆能恐喝人
　　戸或云當於某處置土某處過泥水則居者皆有
　　失業之憂既得重賂又轉而之他及工役既畢則
　　房廊邸舍作踐狼籍園囿隙地例成丘阜積雨蕩
　　濯復入河中居民患厭未易悉數若三五年失開
　　則公私壅滯以尺寸水行數百斛舟人牛力盡跬
　　歩千里雖監司使命有數日不能出郭者其餘艱
　　阻固不得言問其所以頻開屢塞之由皆曰龍山
　　浙江兩閘日納潮水沙泥渾濁一汛一淤積日稍
　　久便及四五尺其勢當然不足怪也父老又言錢
　　氏有國時郡城之東有小堰門既云小堰則容有
　　大者昔人以大小二堰隔絶江水不放入城則城
　　中諸河專用西湖水水既清澈無由淤塞而餘杭
　　門外地名半道紅昔亦有堰名為清湖意亦愛惜
　　湖水不令走下自從天禧中故相王欽若知杭州
　　始壊此堰亦快目下舟楫徃來今七十餘年矣以
　　意度之必自此後湖水不足用而取足於江潮又
　　况今者西湖日就堙塞而昔之水面半為葑田霖
　　潦之際無所瀦蓄流溢害田而旱乾之月湖自减
　　涸不能復及運河謹按唐朝長慶中刺史白居易
　　浚治西湖作石函記其略曰自錢塘至鹽官界應
　　溉夾河田者皆放湖水入河自河入田若隄防如
　　法蓄洩及時則可溉瀕四千頃由此觀之西湖之
　　水尚能自運河入田以溉千頃則運河足用可知
　　也軾於是時雖知此利害而講求其方未得便要
　　今者䝉恩出典此州自去年七月間到任首見運
　　河乾淺使客出入艱苦萬状糓米薪蒭亦縁此暴
　　貴尋剗刷捍江兵士及諸邑廂軍得一千人自十
　　月興工至今年四月終開浚茒山鹽橋二河各十
　　餘里皆有水八尺以上見今公私舟船通利父老
　　皆言自三十年以來開河未有若此深快者也然
　　潮水日至淤填如舊則三五年間前功復棄軾方
　　講問其策而臨濮縣主簿監在城商税蘇堅建議
　　曰江潮灌注城中諸河嵗月已久若遽用錢氏故
　　事以堰閘却之令自城外轉過不惟事體稍大而
　　西湖葑合積水不多雖引入城未可全恃宜参酌
　　古今且用中策今城中運河有二其一曰茒山河
　　南抵龍山浙江閘口而北至天宗門其一曰監橋
　　河南至州前碧波亭下東合茒山河而北出餘杭
　　天宗二門東西相望不及三百歩二河合於門外
　　以北抵長河堰下今宜於鈐轄司前創置一閘每
　　於潮上則暫閉此閘令龍山浙江潮水徑從茒山
　　河出天宗門候一兩時辰潮平水清然後開閘則
　　鹽橋一河過闤闠中者永無潮水淤塞開淘騷擾
　　之患而茒山河縱復淤填乃在人户稀少村落相
　　半之中雖不免開淘而泥土有可堆積不為人患
　　潮水自茒山河行十餘里至梅家橋下始與鹽橋
　　河相通潮已行逺泥沙澄墜雖入鹽橋河亦不淤
　　填(自來潮水茒山鹽橋二河只淤填十里/十里已外不曽開淘此已然之明效)茒山河
　　既日受潮水無縁涸竭而鹽橋河底低茒山河底
　　四尺(梅家橋下量得水深四尺/而碧波亭前水深八尺)則鹽橋河亦無涸
　　竭之理然猶當過慮以備乏水今西湖水貫城以
　　入於清湖河者大小凡五道(一暗門外斗門一所/  一涌金門外水閘)
　　(一所閘一集賢亭前水筧一所門一集賢/亭後  一所  一菩提寺前斗  一所)皆自清
　　湖河而下以北出餘杭門不復與城中運河相灌
　　輸此最可惜宜於涌金門内小河中置一小堰使
　　暗門涌金門二道所引之水入法慧寺東溝中南
　　行九十一丈則鑿為新溝二十六丈以東達於承
　　天寺東之溝又南行九十丈復鑿為新溝一百有
　　七丈以東入於猫兒橋河口自猫兒橋河口入新
　　水門以入於鹽橋河則咫尺之近矣此河下流則
　　江潮清水之所入上流則西湖河水之所注永無
　　乏絶之憂矣而湖水所過皆闤闠曲折之間宜作
　　石櫃貯水使民得汲用澣濯且以備火災其利甚
　　博此所謂参酌古今而用中䇿也軾尋以堅之言
　　使通直郎知仁和縣事黄僎相度可否及僚吏躬
　　親驗視一一皆如堅言可成無疑也謹以四月二
　　十日興工開導及作堰閘不過數月可以成就今
　　有合行起請事件謹具畫一如左(一今來所創置/鈐轄司前一閘)
　　(雖每遇潮上閉得一兩時辰而公私舟船欲出入/閘者自湏先期出入必不肯端坐以待閉閘兼更)
　　(有茒山一河自可通行以此實無阻滯之患而能/隔絶江潮徑自茒山河出天宗門至鹽橋一河永)
　　(無堙塞開淘騷擾之患為利不小恐來者不知本/末以阻滯為言輕有變改積以嵗月舊患復作今)
　　(來起請新置鈐轄司前一閘遇潮上閉訖方得開/龍山浙江閘候潮平水清方得開鈐轄司前閘一)
　　(塩橋運河岸上有前治平四年提刑元積中所立/石刻為人户屋舍侵占牽路已行除拆外具載濶)
　　(狹丈尺今方二十餘年而兩岸人户復侵占牽路/葢屋數千間却於屋外别作牽路以致河道日漸)
　　(淺窄准此據理並合拆除本州方行相度而人户/相率經州乞據逐人家後丈尺各作木岸以䕶河)
　　(堤仍據所侵占地重出價錢官為樁管準備修補/木岸乞免拆除屋舍本州已依状施行去訖今來)
　　(起請應占牽路人戸所出賃錢並送通判㕔收管/準備修補河岸不得别将支用如違並科違定制)
　　(右謹件如前兼畵成/地圖一面隨状納)　中興駐蹕河事尤所加意
　　自紹興四年嘗起發近郡廂軍開修馬運副承家
　　等因奏申嚴填塞之禁自是以來為守者率以時
　　察視惟謹至乾道四年周安撫淙出公帑錢大浚
　　治城内外河凡六千二百五十丈又置廵河舖屋
　　三十所撩河船三十隻計慮益深逺矣清湖河䟽
　　引西湖水雖潮汛所不到亦以淤塞相習工力不
　　時隄圮水涸行者舟者胥以為病及咸淳六年中
　　朝廷始命安撫潜説友措置開修且斥幣餘庚其
　　廢一自斷河至清湖橋凡四千二百一十尺一自
　　觀橋西至楊四姑橋凡二千三百三十五尺淺者
　　浚狹者拓圮者築闕者補楗以堅木甃以巨石欄
　　垣門歩煥然一新徑術坦夷人行砥上斷河地建
　　呉山每大雨流潦挾草壌雜至乃即其處穿海子
　　口深三丈餘置鐵窓櫺以釃之使浮穢不入於海
　　置澄水閘以限之使惡流不入於河夾河人家濯
　　清挹潔與濵湖無異魚蝦至游泳其中觀橋西連
　　禮闈之太一宫舊沿河皆矮土墻乃易以甎石中
　　貫以木其髙七尺餘袤以尺計者一千九百八十
　　皆前所未有也續有諭㫖宗陽宮前沿河併行修
　　築凡二百七十七丈又因申儆防虞復命説友即
　　於和寧門外河之上流開淘為積水計自登平橋
　　至六部橋凡四十丈海子口居四之上甃砌板築
　　置水閘闢水門工役一視諸河而有加焉其他次
　　第浚治尚未艾也清湖橋而下安撫趙與􁤏接續
　　浚築至衆安橋
　　城外
運河
　南自浙江跨浦橋北自渾水閘蕭公橋清水閘衆惠
　橋欏木橋朱家橋轉西由保安閘至保安水門入城
　(土人呼城外河曰貼/沙河一名裏沙河)
龍山河
　南自渾水閘由朱橋至南水門
外沙河
　南自竹車門北去繞城東過紅亭税務(今/廢)前螺螄橋
　東至蔡湖橋與殿司前軍寨内河相合轉西至遊奕
　寨前軍寨橋至無星橋與壩子橋河相合入艮山河
　沿城泛洋湖水轉北至徳勝橋與運河相合(舊志作/外河城)
　(外既有裏沙河則此河為外/沙河明矣今有外沙廵檢司)
菜市河
　南自新門外北沿城景隆觀至章家橋菜市橋壩子
　橋入泛洋湖轉北至徳勝橋與運河合流
下塘河
　南自天宗水門(接鹽橋/運河)餘杭水門(接城中小/河清湖河)二河合
　於此郭稅務前由清湖堰閘至徳勝橋與城東外沙
　河菜市河泛洋湖水相合分為兩𣲖一由東北上塘
　過東倉新橋入大運河至長安閘入嘉興曰運河一
　由西北過徳勝橋上北城堰過江漲橋喻家橋北新
　橋以北入安吉州界曰下塘河
　題詠(髙菊磵九萬下塘二首河水新添三尺髙河邉/蘆岸似龜巢波流夜夜飄魚箔空㸃藍燈照樹)
　(梢水日出移船日又斜蘆根時復見人/家  鄉占得秋多少岸岸紅花是蓼花)
新開運河
　在餘杭門外北新橋之北通蘇湖常秀潤等河凡
　諸路綱運及販米客舟皆由此達於行都淳祐七
　年夏大旱城外運河乾涸趙安撫與􁤏奏請得臨安
　府客旅船隻經由下塘係有兩路一自東遷至北新
　橋今已斷流米船不通一自德清沿溪入奉口至北
　新橋間有積水去處亦皆斷續每米一石歩擔費幾
　十餘千米價之増實由於此若不亟行開浚事闗利
　害今委官相視見得自奉口至梁渚僅有一線之脉
　止可載十餘石米舟自梁渚至北新橋則皆乾涸不
　可行舟共三十六里計五千五百三十九丈五尺除
　已雇募鄉夫差委官屬分叚開掘外又契勘塘岸一
　帶都保久失修築日漸隳坍縴路狹窄艱於行徃今
　就此河所掘之土幫築塘路庶幾水陸皆有利濟實
　一舉而兩得一自北新橋至狗𦵏開濶三丈深四尺
　一自狗𦵏至奉口開濶一丈自是徃來浙右者亦皆
　稱其便焉
下湖河
　在溜水橋柴塲北自選䇿馬軍寨墻八字橋沿東西
　馬堘羊角埂上泥橋下泥橋直抵歩司中軍寨墻北
　一派自打水樓南折入左家橋河入江漲橋河一派
　自八字橋西䇿選軍寨神勇軍寨歩人橋至古塘橋
　下折入餘杭塘河一派自西堰橋西溪山一帶至飲
　馬山亦折入餘杭塘河
　塘河
　自北郭稅務驛亭下直抵左家橋係下湖泄水去處
餘杭塘河
　在北闗門外江漲橋投西四十五里至餘杭縣
奉口河
　自北新橋三十六里至奉口大溪
前沙河
　在菜市門外太平橋外沙河北水陸寺前入港可通
　湯鎮赭山巖門鹽塲
　題詠(東坡嘗於此督役開河有湯村開運鹽河雨中/督役詩居官不任事蕭散羡長卿胡不歸去來)
　(滯留愧淵明鹽事星火急誰能恤耕農鼕鼕曉鼓動/萬指羅溝坑天雨助官政泫然淋衣纓人如鴨與猪)
　(投泥相濺驚下馬荒堤上四顧但湖泓線路不容足/又與牛羊争歸田雖賤辱豈失泥中行寄語故山友)
　(慎勿厭/藜羮)
後沙河
　在艮山門外壩子橋北
宧塘河
　在餘杭門外板橋之西淳祐七年亢旱趙安撫與
　􁤏開浚以通米舟
蔡官人塘河
　在艮山門外九里松塘姚斗門通何□店湯鎮赭山
施何村河
　在桐扣山水澾堰東自運河入通裏外沙河(地有姓/施姓何)
　(人居/故名)
赤岸河
　在赤岸南自運河入通髙塘横塘諸河
方興河
　在臨平鎮東自運河入通像光赭山湯鎮
　　餘杭
南渠河
　祥符志云在舊縣前一十歩大溪之南濶一十五歩
　深五尺出於縣南上下湖東連五福渠以其在舊縣
　南因名南渠河今上下湖堙塞水亦不與南渠河相
　通故久不雨則河之涸立見
五福渠
　祥符舊志云在縣東二十六里一十六歩深三尺入
　錢塘縣界一十八里五十歩瀕渠有五福廟故以名
　(廟廢/已久)
　
　
　
　咸淳臨安志卷三十五
欽定四庫全書
　咸淳臨安志卷三十六　　宋　潜說友　撰
山川十五
　　　　溪
　　城外
西溪
　在武林山之西
　題詠(郭祥正詩西溪在湖外一派濯/殘陽遊子託漁艇却愁歸路長)
九溪
　在赤山烟霞嶺西南通徐村出大江北達龍井
安溪
　在錢塘縣去北闗五十里溪上大遮山有龍王穴舟
　人相傳風雨之夕龍吐珠有光
凌溪
　在錢塘縣長夀鄉
奉口溪
　在錢塘縣安溪之北十八里
　　餘杭縣
苕溪
　祥符志云濶七十六歩(居民填塞今/濶六十歩)秋冬深五尺春
　夏深九尺山海經云天目山一名浮玉山髙逺閎深
　苕溪出焉在淤潜臨安兩縣界東流百五十里經本
　縣又東流二十七里而至錢塘界又東流六十二里
　二百歩入安吉州徳清縣耆老傳云夾岸多苕花每
　秋風飄散水上如飛雪然因名又輿地志云自縣之
　西名冷溪葢取清冷之意乗舟至此輕若凌虚唐天
　授三年勅錢塘於潜餘杭臨安四縣租稅綱運徑取
　道於此公私便之每春日風雲生輙水長數寸土人
　號為尹公潮俗傳尹公有異術能叱水成潮
東溪
　祥符志云在縣東二十一里十三歩濶二十歩深四
　尺其源出縣東南青障山東北流入錢塘縣界又
　自北由孝女鄉流入安吉州徳清縣以溪在縣之東
　故名東溪(一名停/辭溪)
仇溪
　祥符志云在縣東北二十一里濶二十歩深五尺有
　二源一出臨安髙陸山東流八十六里至仇山之北
　一出本縣獨松嶺東流八十里一百歩至仇山合流
　而東行十二里一百歩又合苕溪行三十六里二百
　歩入安吉州徳清縣以二水合流處有仇山(即嚴/山也)
　　臨安縣
南溪
　在縣西三里濶四十丈發源于於潜縣天目山東入
　本縣界四十五里至縣郭東南二里五十歩又東二
　十八里入餘杭界凡經過縣界者七十三里溪多灘
　磧遇水漲可勝二十斛舟
猷溪
　在縣北二十六里濶一十歩深一尺水源出髙陸鄉
　東入餘杭縣界二十六里
石鏡溪(一名/錦溪)
　晏元獻輿地志云在縣東南一里
　題詠(東坡錦溪詩楚人休笑沐猴冠越俗徒誇翁子/賢五百年間異人出盡将錦繡裹山川  金華)
　(王竹寮執禮錦溪次趙令韻二首㣲雲淡月半昏明/初換春衫歩屧輕行到小橋幽絶䖏朗吟詩句答溪)
　(聲屏困人天氣近清明花信風來拂面/輕  却鳴騶成獨徃緑楊隂裏聼鶯聲)
馬溪
　在縣東北八里
　　於潜縣
浮溪
　在縣西二里濶五十二丈深五尺源自天目山至縣
　郭七十里下入桐廬縣溉田五十三頃二十五畝父
　老相傳大歴中俱眡道者過此適溪流泛溢以浄巾
　浮渡故曰浮溪
紫溪
　在縣南三十里濶四十五丈深七尺源出天目龍湫
　通昌化栁源兩溪合流入分水縣界溉田四十三頃
　五十畝古記云晉髙僧佛圖澄就溪浣滌有紫光浮
　其上因以名唐正元十八年縣令杜泳開三十餘里
　深五尺濶二丈始通舟檝溪下有燕尾灘最為險惡
　操舟者病焉至紹熈間前令邵文炳鑿去銛利之石
　其害遂息又有響石在溪之南相去里餘屹立湍流
　之側有聲清越
藻溪
　在縣東二十里
虞溪
　在縣北一十五里有虞将軍祠
零口溪
　在縣北五里
豐陵溪
　在縣北十里
　　富陽縣
歩溪
　在縣西三十里濶五丈發源於貝山湖南入浙江
湖洑水
　在縣西南九十里濶五十歩東入錢塘江界地里志
　云湖洑水中有蜮含沙射人毎遇夏秋人不敢渡
歩橋水
　在縣西三十里源出貝山湖南大小源入大江
私水
　在縣一百六十里源出天目山
凌皓村水
　在春明里凌皓村口有水源可溉田
安呉川
　在縣東一十里東入錢塘縣界舊志云呉之平陽也
龜川
　在江口對境有山曰紫㣲
　　新城縣
葛溪
　在縣西七里折桂鄉葛仙翁於此煉丹有井
　題詠(許廣淵詩穉川仙化後溪以葛為名水激飜空/白潭澄到底清山多晴倒影雨過夜添聲月滿)
　(寒光入魚/龍患太明)
松溪
　在縣北五里東鄉至行者橋與葛溪合流入江
余溪
　在縣西二十五里廣陵鄉源出分水縣至巖石與大
　溪合流
西溪
　在縣西七十里南新鄉源出漁州山底與天目水通
　流入南新鄉界
釜源溪
　在縣西五十五里南新鄉源出回源池與漁洲水合
盤石溪
　在縣西五十一里新安鄉源出靈門至南新鎮南一
　里三百歩與漁洲靈池水合流入縣
湘溪
　在縣西三十里廣陵鄉源出新婦洞至張澗與大溪
　水合
　　昌化縣
虞溪
　在縣東一里又云澞溪在縣東一里自此綿亘三十
　里凡渉數村曰楊村曰盛村曰楓樹平曰黄蘖皆在
　此溪上下爾雅陵夾水曰澞
紫溪
　詳具於潜縣
晩溪
　在縣西九里
遽溪
　在縣西十五里其源絶深處山皆壁立水流巨石中
　湍激可畏舊傳陳霸二仙曽隐此每垂釣石上今枕
　臂坐迹皆存溪中有鸕鷀塞雙眉潭潭上石壁有雙
　眉痕人莫知所始
董溪
　在縣西二十五里
歴溪
　在縣西一十五里(又云在縣/西十里)
頰口溪
　在縣西五十里
無他溪
　在縣西三十五里
上溪
　在縣西北八十里
楊溪
　在縣西北八十里
平渡溪
　在縣南七里
下阮溪
　在縣南一十五里
伽溪
　在縣南二十里
上博溪
　在縣南二十八里
櫃溪
　在縣西南三十里
沈溪
　在縣西南五十里
蒲溪
　在縣南六十里
社丁溪
　在縣西南三十里
雙溪
　在縣前一百歩
　　　　潭
　　城内外
黒龍潭
　在寳月山寳月寺之西莫測深淺亢旱不竭一曰天
　井山下有天井巷晴則潭水碧色可愛将雨則湛黒
　郡人以此候晴雨多騐
　祝文(白文公祭黒龍潭文黒龍惟龍其色元其位坎/其神壬癸與水通靈昨日歴禱四方寂然無應)
　(今故䖍誠潔意改命於黒龍龍無水欲何依神無靈/将恐歇澤能救物我實有望於龍物不自神龍豈無)
　(求於我若三日之内一雨滂沱是龍/之靈亦人之幸禮無不報神其聴之)
白龍潭
　在仁和縣臨平鎮東湖舊有龍王廟紹興十四年
　四月水衝壊塘岸版築不就禱於潭重立廟乃成
漁浦潭
　晏公輿地志在郡西南
龍游潭
　在仁和縣肇元鄉臯亭山時有蜿蜒出沒其門鄉人
　稱為水甕亢旱禱必雨
鉢盂潭
　在南髙峰(詳見祠/廟門)又仁和縣太平鄉石塘之東亦有
　潭曰鉢盂
玉兒潭
　晏公志云在郡西五十里
浣沙潭
　在仁和縣臨江鄉
羊鈌潭
　在仁和縣艮山門外臨江鄉
西湖三潭
　土人相傳云在湖中
　　臨安縣
玉兒潭
　晏公輿地志在縣西五十里
涴沙潭
　在縣西五十里
龍潭
　在髙陸鄉猷溪中環以巖石既深且清有石如屋覆
　其上號渇澤龍王
　　於潜縣
上潭
　在天目山東垂崖之下崖髙五十仭其水紺碧流奔
　中潭登者畏之但可據石援藤一瞰而已
中潭
　次於垂崖之下三十餘仭其水湛湛流入下潭噴響
　如雷湍濺巖壁
下潭
　又在其次周圍二十文泓澄汎灧莫窮其底朝廷
　遣使投龍壁悉捐於此
　銘文(尉安鼎作三潭銘并序云天目三潭神物沕潜/曰雨曰暘其應知響渠江安鼎甫涖尉事躬求)
　(斯信乃為之銘詞曰二氣委形卑髙奠址子育萬衆/名戸弗以凝魂融液神宅龍淵典司下土佐理渾然)
　(巨鎮駢峙承天兩目降觀沴災電掃雲撲有冽湀闢/𣲖山之幽飛瀑三瀦卷綠摇秋陽驕隂潜邦人穈祝)
　(我挹其波用成百糓於顯杓惠麗澤鵬㝠昭以信辭/永肅嚴扃鼎以今紹興乙亥秋七月被縣牒致禱還)
　(未至而雨是嵗冬末奉從郊/祀赦未登遂銘之以昭靈貺)
乳水潭
　廣一丈與下潭相去數百歩味甘色白可㵸茗或三
　潭水涌則混而為一平則乳色自分
柯相公潭
　見浪山
靈芝潭
　在雙溪亭東
收山潭
　在縣南四十五里
岝㠋潭
　在岝㠋山潭有石如磨下有三趾號羅磨見於水
　面
　　富陽縣
鉢盂潭
　在慶善村龍門山有瀑布注為潭
梅梁潭
　在縣東田疇間水與潮相消長旁有山唐咸通中會
　稽建禹廟嘗伐梅木為梁一夕風雨晦冥梁忽不見
　後數日風雨又作梁復在焉視之赤萍滿腹謂此梁
　為梅潭之龍因以銅索纜之後嘉㤗中禱雨應
　　鹽官縣
白龍潭
　在十一都運河側紹興間號龍王廟
　　昌化縣
柯相公潭
　在縣東南十五里大溪上曰小栁下曰大栁中有大
　石盤固水勢湍激潭在其下相傳柯相公乗舟溺於
　此遇澄霽所覆舟可見隂晦則聞水上樂聲
羊頭潭
　在縣西北七十里地名都亭源石壁對峙舊名龍門
　瀑布百尺界於門中下注深潭有龍宅焉潭底有石
　形如羊頭兩角嶄然旁有五石杯𩔖祭奠所設或隂
　晦龍出游其聲如鐘皷嵗旱以罌缶禱其水有鱗屬
　入之必雨
浴仙潭
　在縣東南三十里欖村何仙姑浴處溪水澄瑩而香
　　　　澗
　　城外
合澗
　在靈隠天竺之間
十八澗
　在龍井山之西後路通六和塔
石門澗
　陸羽靈隠寺記舊有卧龍石横澗中
　題詠(郭祥正詩云啟閉何人見湍流一/澗分仙家無路入空鎻石樓雲)
金沙澗
　在靈隠寺側自合澗橋繞靈隠山一帯唐家衕石橋
　左軍寨門内至行春橋折入歩司前軍寨門由麯院
　流入湖
惠因澗
　在赤山惠因寺側秦少游龍井題名記云並湖而行
　出雷峰度南屏濯足於惠因澗
呼猿澗
　詳具呼猿洞
　　　　洲浦
　　城内外
栁浦
　在鳯凰山下隋置郡處晉呉喜嘗進軍此地今無
　可考
鐵幢浦
　在今便門側土人相傳云呉越王射潮箭所止處嘗
　立銕幢因以名之又有聞諸錢氏子孫者謂錢王築
　塘時髙下置銕幢凡三以衛水此則其一也淳祐
　戊申趙安撫與􁤏買民地置亭其上
　題詠(王荆公詩憶昨初為海上行日斜來徃看/潮生如今身是西歸客回首山川覺有情)
靈隠浦
　詳具靈隠山顧夷吾山川記云靈隠山自南徂東臨
　浙江一派謂之靈隠浦今資國院前是也亦云靈隠
　歩頭
　題詠(郭祥正詩云有靈何所隠深浦老/蒹葭漁父一舟泊却疑秋漢槎)
白石浦
　在仁和縣臨江鄉
鮮船渡浦
湯村浦
　並在仁和縣臨江鄉
　　富陽縣(洲附/)
莧浦
　在縣西一里濶六十歩東入浙江一名闗浦俗謂闗
　為莧
東梓浦
　在縣西南五十一里東入浙江舊名青草浦宋将軍
　孫瑶𦵏於此墳上梓木皆東靡故以名
楊横自已浦
　在春明里地名黄浦橋
蛇浦
　在普惠寺前有溪入江相傳昔有巨蛇由此而出其
　地遂曲為浦蛇渡江而南㳂山而下其徑尚存世稱
　為蛇路灣有祠在慶䕶村剡浦今蛇浦人號為龍溪
孫洲
　在縣西南四十二里周二十三里太平寰宇記載呉
　錄云浙江經富陽中有沙漲呉烈帝為郡吏趨府鄉
　人餞之於沙上父老曰此沙狹而長君當為長沙太
　守後果如其言遂名曰孫洲又呉興地理志西南八
　十里有長洲孫氏數百家居之因以名
王洲
　在縣南五十里周回五百歩王姓居之其地宜橘今
　楊漲是也唐地理志云有橘以供貢
桐洲
　桐江水東注過孝子許彧故廬
　　新城縣
深浦
　在縣南二十五里昌西鄉乗潮來徃増减溉田五十
　頃
　　鹽官縣
百尺浦
　在縣西四十里輿地志云越王起百尺樓於浦上望
　海因以為名(今廢/)
　
　咸淳臨安志卷三十六
欽定四庫全書
　咸淳臨安志卷三十七　　宋　潜說友　撰
山川十六
　　　井
　　城内外
呉山井
　在呉山之北錢氏時有韶國師者始開此井品其水
　味為錢塘第一盖山脉融液獨源所鍾不雜江湖之
　味故泓深瑩潔異於衆泉淳祐丁未大旱城中諸井
　皆涸獨此日下萬綆如常時都人神之趙安撫與􁤏
　奏立祠以旌異焉又為亭覆井上
　題詠(樓参政鑰詩寒泉龍王堂道流王徳正屢求呉/山井記而臨安圗經所載甚略無可考證賦長)
　(句以遺之錢塘東南一都㑹西湖宛在髙城外鑿爲/六井引入城唐相鄴侯功尚在呉山横亘城中央左)
　(右江湖盡襟帶寒泉迸溢清且甘發自靈源匪分𣲖/天目雨乳龍鳯来秀氣所鍾此其最海瀕斥鹵潤作)
　(鹹安得一泉獨滂沛聖朝駐蹕勢日隆民聚五方真/衆大旱嵗不乾潦不溢環甃老砂期勿壊抱甕轆轤)
　(萬夫汲飛泉仰流筒快似取之不盡用不竭數里赤/肩競分賣人言神龍宅其下濟物隂功不勝載川澤)
　(固多資灌溉此井尤能濟闤闠皇家徳澤如此泉福/祚與之俱不改  傅魁行簡䟦大㕘以詩代記呉山)
　(井井之恵利得是詩而愈無窮主祠道流王徳正持/詩相示予謂後世官民既分凡利在于民者以官治)
　(之非徒無益祗有害且捍江有卒開湖有司浚治河/渠亦有職利孰為興害孰為去徒蠧財蝕廩而已他)
　(時一有修治直重費縣官而後事克舉今王徳正主/井旁龍祠道家者流因利為利而不言利沿功為功)
　(而不言功徳正勉之窒罅平圮鍾美屏惡民不擾而/恵以遷繼正者益勉之官毋奪其職庶乎井之利其)
　(永存詩載樓氏家集王徳正䏻求/記而不能刋詩以傳亦一欠事也)
天井
　在天井巷舊記寳月山上有天井後廢嘉泰二年火
　因掘土得甃砌處有石版刻云㑹同五年重修遂作
　亭其上(又真際院亦有/天井大旱不竭)
　記文(殿中林御史采記云臨安今為天府有坊以天/井名舊矣土名亦謂天井巷竊意衖中有井従)
　(古而然望寳月山黒龍潭不逺最承天雨異於諸井/故以天井名之按臨安志大井自相國而下有六十)
　(井自呉山而下三十有一初無天井之名獨扵黒龍/潭有云寳月山一名天井山下有天井巷天晴則潭)
　(水碧色可愛遇有雨先一日變黒然此所謂黒龍潭/也非天井也相傳皆謂極太守張公枃之力經年物)
　(色莫知天井所嚮遂附㑹其說於黒龍潭之下然此/說非特張公枃為然太守周公淙嘗為序引則自乾)
　(道丁亥之為是志也已不知有是井矣嘗考其地自/清河坊以西有衖直南有天井坊也其井深廣堙沒)
　(既久人皆能言之但民居匼匝無所尋訪而志中所/載獨此見遺遂不復問往往一方食用多是湖水間)
　(有穿成小井僅給一家思欲剖天井之蔵以備萬家/之汲不翅如渇嘉泰二年六月六日鬰攸發于故張)
　(循王之第延燎巷中七百餘家太守丁公常任得此/井於瓦礫之塲視臺誎公廨若引蠅而近始見端倪)
　(即趣穿掘清泉迸溢凡數日乃得其極底深五十餘/尺廣十餘尺井既復舊汲泉眂之其清可鑑飲之甘)
　(美可以滌煩當三伏盛暑可畏此泉乃能續久斷之/脉行者居者覩此浚發泠然四逹如醴泉之出扵地)
　(不知其有暑氣仰見天府之大所謂天井者亘古常/存迄今復見人有得建炎銅錢扵井中者度其湮沒)
　(必在建炎之後雖得之扵天者其廢興亦必有時也/然則昔人以此井而名此坊亦欲後人有所考耳頋)
　(乃不得與六井並載扵志復意料黒龍潭之為此井/豈不誤哉今丁公命創亭以覆其上太守李公澄繼)
　(之促令幕僚趙汝鐸畢其役使一方萬家日汲扵其/下随取随足愈用愈不窮真再見之異無垠之利也)
　(昔帝堯之民鑿井而飲猶曰不知帝力何有於我今/皇上駐蹕扵此仁恩徳澤汪濊如漏泉皆堯民也井)
　(不待鑿天者自還歌詠帝力抑當如何兹又/聖朝盛事也敢不併書之是年八月十一日)
郭公井
　在萬松嶺下
郭婆井
　在鐵冶嶺北
郭兒井
　在青平山
上四眼井
　在夀域坊仁王院前
下四眼井
　在長慶坊竹竿巷
白鱔井
　在金地山步軍司衙兵寨
鰻井
　在清沙灣
上井
　在鐵冶嶺下
上八眼井
　在寳月山下
下八眼井
　在秘書省相對
六眼井
　在後市街
沈婆井
　在萬松嶺
甜𤓰井
　在六部前
舊雙門外大井
　在四方館之北
南倉前大井
　在舊南省倉前
沈公井
　在太學後(紹定中因展拓學基今在學後/門又市西坊内北亦有沈公井)
祥符寺井
　呉越王開凡九百九十眼後為軍噐所陻塞今僅存
　數井
義井
　在薦橋北(俗呼四眼井水宜染紫/與他井異染工多取焉)
雙井
　在道明橋東
長恵井
　在豐樂橋西
棚心雙井
　在㝎民坊
靈鰻井
　在鳯凰山南塔寺(今額曰/梵天寺)先是四眀阿育王山有靈
　鰻井傳云䕶塔神也後錢氏迎育王舎利歸國井中
　鰻不見錢氏乃於寺廊南鑿石為井而鰻常現僧録
　賛寧有鰻井記刻塔石上今不存
烏龍井
　在錢武肅王廟前
砂井
　在六和塔寺之南上有鐵井欄
龜兒井
　在西溪覆以石龜穴其背以汲
西溪方井
　在西溪有亭扁曰方井米元章書
西四眼井
　在淨慈寺北
煉丹井
　晏元獻公輿地志云天竺山下葛僊翁煉丹今井在
　下竺藏院
烹茗井
　見武林山
相公井
　在鐵冶嶺步司衙紹興間節度使趙宻為步帥日
　浚此井水極清甘軍人呼為相公井上有亭
恵利井
　在清湖洪福橋楊和王府内通西湖水口其孫奉議
　文晉撤庫屋為井以便衆汲因作亭覆之
六井
　見西湖門
金沙井
　詳見孤山
龍井
　本名龍泓呉赤烏中葛洪煉丹於此道西湖南山登
　風篁嶺澗泉決決與幽花野草延縁山磴更上嶺背
　巖壑林樾皆老蒼而西湖已蔽掩不可見氣象愈清
　古巖骨稜瘦泉流渟涵一泓清澈即之凄然相傳有
　龍在焉觸石為雲禱者輒應因建龍祠曰恵濟廟井
　有記秦少㳺撰米元章書咸淳五年安撫潜說友重
　建門古篆龍井二大字為扁(詳見延㤙/衍慶寺)
　記文(秦少㳺撰龍井記龍井舊名龍泓呉赤烏中方/士葛洪嘗煉丹扵此事見圗記其地當西湖之)
　(西浙江之北風篁嶺之上寔深山亂石中之泉也每/嵗旱禱雨扵他祠不獲則禱扵此有禱輒應故相傳)
　(以為有龍居之然泉者山之精氣所發也西湖深靚/空濶納光景而涵烟霏菱芡荷花之所附麗龜魚鳥)
　(虫之所依憑漫衍而不迫紆餘以成文隂晴之中各/有竒態而不可以言盡也故岸湖之山多為所誘而)
　(不克以為泉浙江介扵呉越之間一晝一夜濤頭自/海而上者再疾擊而逺馳兕虎駭而風雨怒過者摧)
　(當者壊乗髙而望之使人毛髮盡立心掉而不禁故/岸江之山多為所脅而不暇以為泉惟此地蟠幽而)
　(踞阻内無靡麗之誘以散越其精外無豪悍之脅以/虧疎其氣故嶺之左右大率多泉龍井其尤者也夫)
　(蓄之深者發之逺其養也不苟則其施也無窮龍井/之徳盖有至扵是者則其為神物之託也亦奚疑㢤)
　(元豐二年辨才法師元靜自天竺謝講事退休扵此/山之夀聖院院去龍井一里凡山中之人有事於錢)
　(塘與㳺客之将至夀聖者皆取道井旁法師乃即其/䖏為亭又率其徒以浮屠法環而咒之庶㡬有慰夫)
　(所謂龍者俄有大魚自泉中躍出觀者異焉然後知/井之有龍不謬而其名由此益大聞余是嵗自淮南)
　(如越省親過錢塘訪法師扵山中法師杖筞送予於/風篁嶺上指龍井曰此泉之徳至矣美如西湖不能)
　(淫之使遷壮如浙江不能威之使屈受天地之中資/隂陽之和以養其源推其緒餘以澤於萬物雖古有)
　(道之士又何以加扵此盍為我記之余曰唯還少㳺/留題元豐二年秋後一日余自呉興道杭東  㑹稽)
　(龍井有辨才大師以書邀余入山比出郭日已夕航/湖至普寧遇道人参寥問龍井所遣籃輿則曰以不)
　(時至去矣是夕天宇開霽林間眀月可數毫髮遂棄/舟從参寥杖䇿並湖而行出雷峯度南屏濯足扵慧)
　(因澗入靈石塢得支徑上風篁嶺憩於龍井亭酌泉/投石而飲之自普寜凡經佛寺十五皆寂不間人聲)
　(道旁廬舎㦯燈火隠顯草木深鬰流水激激悲鳴殆/非人間之境行二鼓矣始至夀聖院謁辨才扵潮音)
　(堂明日乃還髙郵秦觀題交鄭丞相清之䟦坡仙至/錢塘特與辨才師為世外  師歸老龍井坡為作二)
　(老亭詩一時名勝多與之逰瑰詞藻翰衣被泉石至/今枯槎斷壁間奕奕飛動獨少㳺記文得元章書二)
　(妙相輝宜耀不朽而寺失其傳好事者悶然不滿紹/定己丑得真蹟扵戸書胡公槻印以他米書不謬每)
　(念鑱之寺中以苴放軼一日語京尹趙公公斂衽曰/前賢之勝韻不續寔遺吾邦羞寺扵何有亟訪堅珉)
　(刻之且捐錢百萬畀住山宗炳建樓植鐘新緇宇之/敝扵是龍井之勝若前賢之媺如創見然余每愛少)
　(㳺支笻步月敲辨才門夜半清語殆非人間世今留/題中寫澗谷經行登危憩寂之境衝烟破暝之態溪)
　(潺林影斷續隠見雖善畫不能及題識猶爾况記乎/雖然微尹公好古博雅則斯記未必遇雖遇未必遽)
　(赫然在人目余幸記之遇顯之/速也於是借石咫書其顛末)
　題詠(蘓文忠公次葉教授韻記龍井之逰先生魯諸/儒飲食清不溽空腸出秀句吟嚼五味足華堂)
　(閑絲管眸子漲春渌先生絶走避面冷毒在腹歸来/煮瓠葉弟子歌旱麓聲淫及靈臺中有麀鹿伏功名)
　(一走兔何用千人逐故應容我輩清坐時閉目髙亭/石排衙木杪挂飛屋我來無時節客亦不待速似聞)
　(雪髯叟西嶺訪遺躅朝陽入潭洞金碧涵氷玉泉扉/夜不扃雲袂本無幅慈皇付寳偈神侣得幽讀訥庵)
　(有老人宴坐天魔哭時来獻纓絡法供燈相續吾儕/詩酒汙欲往無乃觸齋厨費晨炊車騎滿山谷碩聞)
　(第一義鉢飯非所欲便/投切雲冠予幼好竒服)
葛公雙井
　在治平寺西居人飲此水不染時疾傳言葛公煉丹
　於此有石函在井中嘗為好事者涸水取去水遂濁
　惡居人索回石函水甘潔如故
觀音井
　在菜市門外湯鎮路上有亭
蓮花井
　在小林蓮花院
　記文(范令光記臨平山後數十里井鹵惡予客小林/四面散汲其味同属與范右之蔡及之納凉蓮)
　(花院院有三井叩僧孰勝指露井不良余亟取烹茗/清甘寒冽自是日走躄奴二罌靳不輕費品此泉為)
　(小林第一井有神焉亦喜自賀吾不復將百味矣雖/然唐人詩云除却借書沽酒外更無閑事擾公私余)
　(嘗長斯邑頗以不擾見思别十年矣旅如歸今乃汲/水櫌人乎及之笑曰亦君甘棠加封殖爾何愛數語)
　(以記斯/井之逢)
馮氏井
　在臯亭山馮氏家(詳見/古跡)
　　臨安縣
天井
　在縣西五十里
孫子井
　在縣西五十里
　　餘杭縣
潛公井
　在丁橋邑人頋向榮即四方往来之衝鑿井甦旅暍
　而名以帥守之姓
　記文(劉令晞顔撰京兆統縣九惟餘杭置自漢其俗/尊愛良吏猶有兩都之遺風焉余承乏之三年)
　(按行阡陌問百姓所疾苦耆老因為余譚開慶時事/方烽火通甘泉尹臣始議城京師徴發如雨馬方駥)
　(鼓而驚之吾父子且不相聊不圗更生之至扵今也/十餘年間穀熟蜡通吏無妄賦徭事不興詔書每下)
　(務在蠲征已責明良之朝其貺我甚厚然未若遣我/賢師帥之為厚也吾閱師帥多矣率病用不足今潜)
　(公覃化宣風壹是以仁義為本恥言籠貨事府中不/聞疾呼亟步田里宻如而百為克開取諸有而不竭)
　(吾農隙嘗試逰都市榜於河湖黝然其澄逝於梁胡/鱗然其新登樓而酒賤掬池而泉甘嬉於湖堤之上)
　(草木潤而魚鳥樂迹其佚民生救民死備民患者靡/不緻宻而猶有餘力捐以予民吾生扵斯老扵斯苐)
　(聞輸積吾聚未有代吾輸者夫囷有餘粟機有餘帛/然後人裕扵為善今而後吾子弟其知向方矣乎居)
　(無何邑有顧向榮者聚族而謀曰丁橋左朝行都右/通蜀廣行者重足錯轂且傳遽日夜川流而環運也)
　(每盛夏燠暍無所于醒盍鑿井以濟焉族之為浮屠/氏普觀又相與謀覆井以亭且築庵其旁以容憩者)
　(既買地鳩材僱工傭不澹則相與謁於府公曰嘻勞/民勸相井象也農之相旅也如是盍勸諸乃斥緡錢)
　(三千佽其役既成耆老又告余曰潜公寔父母我祠/而祝之相兹可請名井曰潛公井令其為我識之余)
　(應之曰公潤澤若河海井云乎㢤曰不然井養不窮/而以寒冽為至善吾恐後之人瞻公之象而未識公)
　(之心也使於是焉觀之以篤不㤀吾感其言重歎夫/開慶以前井泥莫渫而再造以来得兹寒冽之為不)
　(易其曰遺我厚也宜哉公名說友字君髙父括蒼人/今以戶部侍郎兼尹事間者圄屢空天子加賜璽書)
　(固嘗亟稱/其㢘矣)
　　於潛縣
煉丹井
　一在雲封庵後許邁宫之中庭其水微涌環注前池
　　通夏不涸
　一在縣北四十五里天目山許邁煉丹之地
　一在縣西三里觀山亦許邁煉丹之地
　一在縣西三十里集真觀天師張道陵煉丹之地
天井
　濶五尺在山東之趾深不可測或云下通龍潭欲雨
　則先有雲氣瀰漫景物凝晦村老常以為驗
　題詠(唐僧靈一詩昨夜雲生天井東春山一雨㡬回/風林花迸逐溪流下欲上龍池通不通)
佛圗澄井
　在縣南五十里常樂寺廟之東晉建興初髙僧佛圗
　澄所鑿耆老相傳云一日鑿成泉清味甘雖旱不涸
義井
　縣前三井　城隍廟前四井　上市井
　北郭井　　寳城坊井　　　十字街上三井
　南門外井　鳯山井　　　　舊七仙庵前井
　東山塢井　陳村井　　　　丞㕔前井
　灌湖上井　敖干井　　　　巖嶺井
　　新城縣
黄金灣井
　去縣二十里介新城桐廬之間地僻無居人淳祐丙
　午令趙崇侅命寳林寺僧如炳就創接待庵鑿井以
　飲往来者扁曰趙公泉
龍井
　在縣西十五里折桂鄉地名苦竹
杜公井
　太師杜稜所開賊圍城城中乏水兵民穿土及石深
　百尺餘不得稜至誠禱之泉立至城以不陷人目為
　杜公井
　題詠(許廣淵詩㡬䖏城中井標名孰與倫異非深百/尺功在活千人大旱流皆涸甘泉恵受均無情)
　(知水石誠發應如神壺許仲蔚詩徳地見圗諜神機/發杜稜㓂圍炎甚火  飲冽扵氷古邑桑田換靈源)
　(鑑面澄如今風月/夕煮茗詫山僧)
煉丹井
　晏公地輿志葛仙翁煉丹之所
　題詠(許廣淵詩葛公髙隠䖏鑿井碧山前煉就長生/藥空餘白乳泉鼎蔵今去水氣吐舊成烟午夜)
　(風雷作人疑羽佩旋一許仲蔚詩青雲路在天煉鼎/亦徒然九轉果何物  泓空舊泉競知丹可煮不悟)
　(骨非仙汲引殊無/状翻尤葛稚川)
　　鹽官縣
靈泉井
　在縣東七十里真如禪院菩提山上昔有道士操夜
　為鬼神講佛書一日井涸神告之曰當有泉發於山
　俄寺前之西有竇迸出故名
　記文(令錫山陳逸記云邑之東六十里山曰菩提水/曰靈泉廟佛其上曰真如余以職事出郊嘗往)
　(焉山多喬松修竹前寺如蔽後寺如衛泉在寺旁飲/之與吾家山庶子泉頗相伯仲山之浮屠曰昔有道)
　(士操夜為鬼神講佛書一日井涸神告之曰當有泉/發扵山俄竇扵寺前之西故謂之靈泉事見圗經此)
　(邑地半海鹵而有斯泉惜乎陸羽張又新輩未嘗一/頋不列扵茶經水品地僻迹逺且不爭名缾鼎之間)
　(有若士之有道而不自表暴者庶子泉在二浙之衝/缾罌之行不逺萬里好事者謂茶得泉如人得仙丹)
　(精神頓異故自御府至扵韻人勝士不可一日無此/安知靈泉亦能㸃化甌中廣寒也今泉雖有靈名而)
　(煮海之民但以為淡水當其雨潦浸淫蝸蝤逰焉可/為太息雖然物之窮通固自有數造物者每乗除而)
　(機括之豈獨斯泉未遭也㢤寺本晉寳宅之墟/周顯徳二年建云政和五年十二月十六日)
烏龍井
　在縣東七十里福濟廟廣四尺深七尺冬夏不竭旱
　嵗賴以給相傳昔皋蘓将軍之烏馬跑扵地得泉遂
　以烏龍名之禱雨應如響
葛仙翁煉丹井
　在硤石紫微山
石井
　在縣北一十二里(今廢/)
市邑十井
　故老相傳本縣阮店村章仁藴開今仁賢坊雙廟巷
　安國寺三井是也仁賢坊井以白石為欄色𩔖玉有
　刻云當邑章仁藴開此義井第十四口元豐壬戌嵗
　記則仁藴所開不止十井餘皆湮沒不存
　
　
　
　
　
　
　
　
　
　
　咸淳臨安志卷三十七
欽定四庫全書
　咸淳臨安志卷三十八　　宋　潜說友　撰
山川十七
　　　　泉
　　城外
冷泉
醴泉
　並見武林山
温泉
　在冷泉之上
玉泉
　在錢塘門外九里松北淨空院南齊建元末靈悟大
　師曇超門山說法龍君来聼為撫掌出泉今龍池前
　有小方池深不尋丈清澈可鑑異魚數百泳㳺其中
　淳祐八年趙安撫與􁤏甃砌龍潭増築為二池(修造/撥田)
　(並見龍祠/并淨空院)
　題詠(白樂天題云湛湛玉泉色悠悠浮雲身閑心對/㝎水清淨兩無塵手把青笻杖頭戴白綸巾興)
　(盡下山去知我是誰人公周紫芝題淨空泉二絶誰/穿巨石貯清泉不見超  舊講筵龍伴白雲歸寳蔵)
　(魚随流水下春田空欲尋遺事苦無碑老宿猶傳古/律師尚恐蜿蜒在  谷水清不敢唾方池  僧濟顛)
　(題云千章老木冷涵秋今日重耒話舊逰一池寒水/浸虗碧清光瑩澈凝不流中有神龍隠頭角為雨為)
　(霖滋旱涸聖主垂衣風雨調龍亦安眠在邱壑人来/初不睹真龍但見金鯽浮沈中昂頭擺尾得其所我)
　(疑便是池中龍殷勤一語龍聴取汝以何縁堕龍伍/良由一念嗔所生畢竟難逃鱗甲苦驀然直下便回)
　(光願力資/深福寰宇)
真珠泉
　在大慈崇教院今為張循王真珠園盖因泉得名周
　顯徳中院東泉水迸出因甃為方池㦯聞扣擊聲則
　泉涌如貫珠嘉祐中太子少保元絳名之曰真珠泉
　今官釀亦取以名
靈泉
　在夀星寺前有亭又廣福院亦有靈泉
金沙泉
　在仁和縣永和鄉坡詩云細泉幽咽走金沙
杯泉
　詳見夀星寺
卧犀泉
　按鄭戩靈隠天竺詩集序云若夫玉巖青壁犀泉龍
　瀃峯攅千疊松排萬盖山之境也據此則青壁檻卧
　犀泉在靈隠天竺之間
蕭公泉
　在靈隠寺後
嵗寒泉
　在龍井山崇因院
法華泉
　在南山滿覺院　又普濟院元額法華
參寥泉
　元祐四年参寥子住上智果寺寺有泉東坡囙以参
　寥名之應夢記云僕在黄州参寥自呉中来訪一日
　夢参寥子賦詩覺而記兩句云寒食清明都過了石
　泉槐火一時新後七年僕出守錢塘而参寥子始卜
　居西湖智果院院有泉出石縫間甘冷宜茶寒食之
　眀日僕與客泛湖自孤山来謁参寥汲泉鑚火烹黄
　蘖茶忽悟所夢詩兆扵七年之前衆客皆歎知傳載
　所記非虗語也元祐五年二月二十七日眉山蘓軾
　書併題
頴川泉
　在南髙峯
觀音泉
　在法通寺　又傳燈記　又真如院
噴月泉
　在南山暗竹園廣福院
定光泉
　在西山長耳相法相院西定光菴側山腰有泉盤曲
　飛流濺沫可愛水極清甘淳祐丁未亢旱不竭寺僧
　用筧引泉以供庖
白沙泉
　在靈隠西普園院方丈之西有泉自白沙中出
　題詠(楊蟠百詠詩云不見泉来穴沙平/落細聲夜髙寒月漾銀漢太分眀)
周公恵泉(一名北/牐泉)
　在湖州寺下閘乾道三年周安撫淙重修邦人徳之
　遂以名扁
甘泉
　在城北董家巷南今属陳氏
恵泉
　在錢塘縣長夀鄉大老山泉自地涌出亢旱不涸有
　寺以泉為名
氷谷泉
　在臨平山寂光菴側
　題詠(金部沈汝諧詩甃石纔深數尺餘一泓清冷若/氷壺泉源㝎與安平接二水輕甘略不殊)
寒泉(舊名薦/菊泉)
　在錢塘門外對嘉澤廟(詳見/廟)
　題詠(芝田張偉薦菊泉詩近来湖上風光改古蹟三/賢亦就遷獨有菊泉能定力一寒堅守嵗山前)
僧録泉
　在南山福聖院
青衣泉
　在太廟後三茅觀園内
六一泉
僕夫泉
　並見孤山
大悲泉
　在上天竺
茯苓泉
　在靈隠無垢院半山古松婆娑下有甘泉博物志云
　松脂入地千年化為茯苓因以名
武安泉
　在皇城司營水清甘有青石刻武安泉三字故老云
　元為殿前司後軍寨故有此名
虎跑泉
　舊傳性空禪師嘗居大慈山無水忽有神人告之曰
　眀日當有水矣是夜二虎跑地作穴泉涌出因名
　題詠(坡詩云亭亭石塔東峯上此老初来百神/仰虎移泉眼趁行脚龍作浪花供撫掌)
瑞石泉
　在糧料院北瑞石山下今在御街大廟南有井亭
持正泉
　在六和塔開化寺
涌泉
　在霍山張真君廟西清心院前山坡下紹興間髙宗
　皇帝日遣人取水瀹茗寺僧至今䕶以朱欄従石罅
　中流出廟前折入黄山橋楊府園前小河味極清甘
　亢旱不竭
天澤泉
　在麯院小隠寺前有亭覆之
安平泉
　在仁和安仁西鄉安隠院(舊名安/平院)有池名安平泉今
　池邉有亭
　題詠(東坡詩筞杖徐徐步此山撥雲尋徑興飄然鑿/開海眼知何代種出菱花不記年烹茗僧誇甌)
　(泛雪煉丹人化骨成仙當年陸/羽空収拾遺却安平一片泉)
　　臨安縣
馬跑泉
　在縣北三十里穆公山髙峻﨑嶇有石棋盤坐石之
　𩔖父老傳為仙人臺及有馬跑泉口足之跡如印諸
　石樵採多見之
溠水漾
　在雙林院山半瀑泉飛白甚長沿流集賢里東至於
　海
　　富陽縣
顧家泉
　在春明里溉田四十餘畝
卓錫泉
　在縣西二十里萬齡山大智院(詳具大/智院)
　　鹽官縣
雪峯泉
　在縣東南五里夀聖院記載靈迹
　　昌化縣
天井泉
　在縣西五十里地名葉源有馬塢小山巔有石竅名
　天井深不可測其中若列梯級通人上下有泉涓㳙
　灌注石面凝結石脂圎者名寒水石如氷筯者名鵞
　管石晝執燭可入光采奪目㦯以絲繫石試井聲鼕
　鼕如鼓盡絲一籰石墜未已井東有銅山神入者䙝
　慢即迷所出舊傳此泉通朱浪村長潭
龍孔泉
　在縣南三十里有金山玉嶺旁通金紫巖嶺下有龍
　孔泉流不竭巨魚出必雨
瀑布泉
　在縣東南玉嶺後石壁濶數里髙百丈飛泉自紫巗
　嶺抵石壁沿空飛瀉四時不竭
東坡泉
　在雙溪亭西數十步石竅中出坡公始尋溪源得之
　以瀹茗人皆鑿石為泓
　　　　池
　　城内外
涌金池
　在豐豫門裏引西湖水為池呉越王元瓘書三大字
　刻石識其旁云清泰三年丙申之嵗建午之月特開
　此池
　題詠(楊蟠詩涌金春色晩吹落碧桃花一片何人得/流經十萬家  郭祥正詩衆沼皆涵碧斯池獨)
　(涌金寳光終夜/見不是月華深)
聖母池
　在呉山中興觀側圍以石欄有聖母廟
白龜池(事具/六井)
金牛池(事具/六井)
仁和倉池
　在倉之南故老相傳云仁和倉舊為縣基乃呉公子
　慶忌故居元有此池(詳見/古蹟)
眀清池
　在大理寺議㕔池畔有潘閬詩刻
白洋池
　在梅家橋東周回三里淳祐丁未夏旱湖水涸人爭
　汲此水至有以舟載賣如湖水者一方賴之
鴻雁池
　在龍山之北
龍母池
　在錢糧司嶺
金魚池
　在開化寺後山澗水底有金銀魚
放生池
　詳見西湖
瑶池
　在錢塘門外寳勝寺側多芰荷周回二里遇旱不竭
　今属吕氏園
飲馬池
　在西溪飲馬山下　一在菜市門外廟子灣
碧沼水池
　在湖州市左八郎廟巷池廣三畝水清甘人多汲飲
　有扁曰碧沼
磨劒池
　在臨平山下有片石俗傳錢王磨劒扵此
宫城外水池
　一在宫城之東淳祐八年趙安撫與􁤏奏請鑿池二
　　十所各濶一丈四尺深四尺五寸通長二百二十
　　丈甃以堅石繚以矮垣咸淳四年安撫潜說友再
　　行修治
　一在寜和門外咸淳六年十月有旨申儆防虞命守
　　臣潜說友即使相宗室待班閣子之後度地鑿池
　　袤百一十尺自是近南居民去水絶逺者皆恃以
　　為安云
防虞水池
　一在邵局牆下　　　一在左院河下
　一在泰和坊東　　　一在至徳觀前
　一在萬松嶺上　　　一在錢湖門裏
　一在鐵冶嶺　　　　一在七官宅前
　一在十官宅前　　　一在龍翔宫前
　一在仁王寺前　　　一在後市街謝府巷口
　一在府治後門　　　一在三省後
　一在六部後　　　　一在䕶聖寨前
　一在便門外蕭公橋西瓦子口
　一在候潮門外接待寺前
　一在候潮門外大郎巷
　一在候潮門外福田寺前
　一在水府觀後　　　一在䕶聖教場前
　　於潜縣
放生池
　舊在縣南廣福院東紹熙中令邵文炳建浮溪橋因
　徙溪上
三池
　在天目之東北峯下有溪曰大徑口小徑口世傳為
　龍往来之地未至龍湫數步有潭形如仰箕曰箕潭
　中有巨石潭水注入上池在山東垂崖下崖髙五十
　仞上有平地數丈名拜斗壇石壁如門峭立對峙以
　限水之出巨潦泛溢則激而反趨於寧川故山前無
　水患崖間有石如獅下瞰潭水登者據石援藤而眎
　毛骨惨慄水流入中池又在垂崖三十仞之下噴瀉
　如雷飛濺巖壁下池接焉池周圍三十餘丈紺碧深
　䆳幽沕莫測三面皆駢石環繞南溪入大溪至紫溪
　七十二灘皆發源於此巖下有滴乳民採以療病嵗
　旱潦朝廷率遣使函幣精禱投之於池洄旋泝流
　而上已而下沉如有物掣之㦯少慢復浮而出凡禱
　者皆然池上有亭曰格思下有石蒼潭泓澄可鑒又
　有乳水潭其上路旁有泉迸出山石間凜然如氷潭
　水順流而溪今堰水入至道宫曲折而至昭慶廟前
　為弄珠池
月池
　在縣南門外百步舊以火徳星照臨之地遂闢此池
　二賢堂在池北
　　富陽縣
放生池
　舊在縣東丹霞觀左紹興二十年令孫徹建尉韓彦
　端記後令程珌移置通濟橋上
縣壕
　東至觀山西至莧浦斗門二宣和四年縣令胡紡開
　今湮塞尚存縣後一帶
　　新城縣
放生池
　在縣西七里折桂鄉寳勝院前唐天寳中置相傳云
　池深丈餘周二里内有洞下通桐廬江
　記文(邑人孫清記略曰新城杭之属邑距郡城一百/餘里環縣皆山羣峯秀峙勢若奔走往往應接)
　(不暇而溪流貫其中方時雨浩浩湯湯驚湍急甚而/莫之能禦逮其止也則朝滿而夕已除矣餘波清淺)
　(映帶井疆照耀巖谷眀媚可愛自縣之西行六七里/有所謂魚池者父老相傳唐天寳中置為放生之所)
　(資之圗經深丈餘周二里内有洞穴下通桐江年代/深逺莫可稽察縣人名其溪曰葛溪以謂呉方士葛)
　(生仙翁曽煉丹扵此魚池之山寔其結廬之地因創/為寺又即其潭為池以放生豈亦取其溪山之勝故)
　(耶其牌尚存乃唐人遺跡古號魚池院國朝祥符初/賜名寳勝嘗試凭欄而下瞰淵淵乎其深測之凜然)
　(使人毛髪盡立雖明可以燭鬚眉而了不知其紀極/也意者放生之久變化無窮而神物所寓㦯在是耶)
　(嵗有小旱邑之吏民多禱扵此而其應如響今其院/宇日以浸廣樓殿翬飛鐘鼓震動宛若圗畫又為亭)
　(以枕其上比昔/時為壯麗云)
　題詠(許廣淵詩天寳當年寺魚池此日存溪移古岸/脚殿壓舊山根月照霜鐘逺風開霧閣昏網綸)
　(雖廢禁和氣滿乾坤䖏令許仲蔚詩唐家舊佛祠樓/閣影参差魚散不知  水流無斷時山光朝暮變人)
　(事古今移惟有好/生徳㤙波尚滿池)
合靈池
　在縣西六十五里南新鄉上有漁洲山濶一丈五尺
　深七尺旱禱必應耆舊言其源與天目龍池通
三貝山龍池
壕山龍池
天柱山龍池
回源龍池
　右並在南新鄉
碧沼
　在寜國院唐大中八年建舊名碧沼院咸通十年改
　碧流院有金魚可愛盛夏水不竭灌田甚廣
　　鹽官縣
放生池
　在縣西北延恩院東南二百五歩
靈龜池
　在縣東北六十里㦯云舊有尼寺今廢顧况有詩
靈池
　在長平鄉審山水旱不盈涸
　　昌化縣
放生池
　在縣西治平寺
龍池
　在縣西六十里大鵠山濶三百畝四旁如葑田嵗旱
　人攀緣禱雨輒應凡邑禱祈䖏在龍井院者名龍湫
　在龍興寺者名龍潭在峒坑山大鵠頭山者名龍池
　　　塘
　　城内外
沙河塘
　唐書地理志在錢塘縣舊治之南五里潮水衝擊錢
　塘江岸奔逸入城勢莫能禦咸通三年刺史崔彦曽
　開三沙河以決之曰外沙中沙裏沙政和元年郡守
　張閣標識其䖏近南有壩頭(壩合從土從覇禮部韻/略注障水也俗作埧)
禇家塘
　在蒲橋軍寨之北禇家故居
謝家塘
　在菜市門外去城三里
菜市塘
　在菜市門外去城百步
五里塘
　在艮山門外尉司衙側
蔡官人塘
　在艮山門外
走馬塘
　在艮山菜市門外地平坦可馳馬故名舊有花栁號
　城東新路
月塘
　在艮山門外嘉熙間潮水衝決不存今復漲沙就築
　為塘地宜瓜有周姓者擅其利土人呼月塘周家算
　筒𤓰
土塘
　一在殿司右軍教塲側
　一在團圍頭石塘北
沈家塘
　在北闗呉越右僕射沈崧之故居又呼沈家灣
永和塘
　在仁和縣永和鄉地接古鼎湖白龍潭俗謂之三里
　險水勢漲溢一遇夘風震蕩則數百頃中瞬息湮沒
　鄉民患之紹定己丑邑士范武倡為義役捐財以助
　修築塘成嵗無水患邑宰范光名命曰永和隄
　記文(許参政應龍永和隄記運河有塘衣帶淛水自/帝都東北橋鎮薄呉頭楚尾綿亘千餘里闗提)
　(封者六州帶主管者十縣仁和首當其一郵逓輦運/憧憧旁午惟永和隄阻湖白龍潭之險夘風湍流夤)
　(夕鼔蕩一有綫流則膏腴數百頃瞬刻就浸繄欲經/久不㧞是豈一日一人之力哉邑有范任二君倡為)
　(義役乃悉心討究謂土力屢潰於成也於是率衆僦/上築以石椿以松迄成二百五十丈為錢數千緡范)
　(君為費獨當什五董視犒賚尤詳焉傍築道民菴給/伏臘俾早晏巡繳事無遺慮整如也肇始扵紹定己)
　(丑之春告成扵是嵗良月之望民間曽無勞動之苦/公家坐収興築之利談何易哉隄成請記顛末余嘉)
　(其賢勞且諗對曰自今之尹吾邑也無横斂暴賦以/蠧民由是吏日貧而民日富既有餘財矣無深刑酷)
　(罰以戕民由是役益簡而生益蕃既有餘力矣及今/閒暇率就斯役用答令徳故輸財而不知費盡瘁而)
　(不憚勞令不吾強也余亦欣然而思以謂總總而羣/雖各有心其于于望望未嘗不基扵寛虐之政㢘汙)
　(之操雖令不從與不賞而勸者抑豈無其故哉今范/今尹光世濟其美連躋科級以儒道字民最再課矣)
　(始終不擾與民相安宜其一鄉之善如范君學輸武/任君學録安世毅然以身其責也吁佚道使民雖勞)
　(不怨凡領民社之寄者何獨不然豈直仁和之長獨/擅其美永和之士勇扵為義耶故書紹定庚宙陽月)
　(吉/記)
宧河塘
　在北新橋之北接連運河大塘長三十六里淳祐七
　年趙安撫與􁤏修築塘之西又有一塘曰西塘袤十
　八里抵安溪通四川驛路年深頺圮亦加築治塘下
　田以萬計舊苦淫潦自是其患遂息
　　餘杭縣
北湖塘
　髙一丈廣二丈五尺源出諸山唐地里志云縣令歸
　珧所開溉田千餘頃以其在縣北故名北湖
查湖塘
　髙一丈廣二丈在縣北三十五里其源出諸山即後
　南陽太守摇泰所封之湖溉田甚廣湖側亭址尚存
閑林塘
　在縣西亦號魚行塘
石門塘　　　尹家塘
　西南轉西北號為徑頭
中隔塘　　　南湖塘
　右並在招徳鄉
樓東塘(號月/塘灣)　白塘頭　　　東塘
東塘壩　　　和尚塘壩　　聞壩塘
下湖塘　　　化彎壩塘　　西海塘
義林壩塘　　郭家壩塘　　寺中壩塘
陸家壩塘　　里新壩塘
　右並在安樂鄉
龜邉塘(俗呼龜鼈塘塘/水界記曰龜)五里塘　上湖壩塘
苧山壩塘　　沌湖壩塘
　右並在同化鄉
鹿景塘　　　亭子壩塘
　右並在孝行鄉
陶村塘壩　　姚湖塘壩(係湖壩塘/)挿壩塘
陳家壩塘　　石瀨塘　　　黄湖塘
祥壩塘塍
　右並在常熟鄉
荘前壩塘　　前蒼畈壩塘　　呉山壩塘
感塘　　　　曹村壩塘　　　夾堰塘
　右並在長安鄉
　　臨安縣
湖塘
　在縣西北一百五十步
呉諸塘
　在縣東南四里
小塘
　在縣北二里
項家塘
　在縣西三里淨土寺之側
　　於潜縣
容塘　　　　徐博家塘　　皂角塘
祐塘　　　　温塘　　　　徐太家前塘
浪後塘　　　墓後塘　　　余三家塘
徐五十一家前塘
　右在豐國鄉十七都以上十塘承接白塔源䒭處水
　流接䕃田一百八十五畝
元豐塘
　在長安二十二都鄉承接仦嶺并青塘水流接䕃田
　一百畝三角令邵中書文炳重浚
樂平官塘
　在長安鄉元豐塘西令邵中書文炳築治
清漣上塘
　去元豐塘五六里令邵中書文炳復興
　序文(令邵中書文炳溪塘水利序古朁縣隋開皇中/隸於杭崇岡複嶺回繚重迾水之發扵山者六)
　(十有三源集而成溪一曰天目之源幽深峻極渟為/龍淵三池灑流自北東横亘而少西路白塔為東溪)
　(其北曰眉山之源眉山而西曰千秋之源皆自宣城/穿嶺而下過朱村併而為西溪三水奔湍滙扵甲子)
　(岝㠋山之麓合流南注而為紫溪此其大源也餘皆/止發扵潜之境其来自近而轉合附環邑左右勢傾)
　(而南下無以宿水溪行羣山間廣不能三十丈或束/而狭則纔數尋耳淺灘鳴瀨五日不雨田未病而溪)
　(固涸矣昔人視其勢而約之以埭導其流以溉田盖/莫推其所自後之私其利者稍增益之凡為大堰百)
　(四十有七所其細流為堰者又二百二十有三所山/狭窮䖏溪流不逮亦䟽鑿以為塘然而潜之地山居)
　(其六七窮谷之民尺寸所必爭無曠土平澤以廣其/灌注凡為塘一十二所而已田事将興勸耕於郊視)
　(溪塘之遺跡而申農里之數令政大堰各立長董率/共利之人察其決壊而増築之相畎畝之枯潤時其)
　(䟽㵸而均注之先後有次苐髙下有承接背約則有/罰甚則有刑小堰各従民便使自為之或一家得専)
　(㦯衆有私約而不立之長增視其大小如其堰之政/摠之溉六鄉十二管之田凡四萬九千七百七十畝)
　(有竒非溪塘之所及止扵此地之傾側山之重□而/不得盡其利也夫政之本在養民令之職先勸課平)
　(素於民相忘而一切之政人從而朘削之嵗儉饑困/嗸然卹賑其文茍免而流殍已衆矣潜今視古畿縣)
　(富庶而興禮義當為他郡邑倡興廢補弊撫摩恵養/庶㡬萬分有一於其間而文炳淺短綿薄心知弗能)
　(夜思蚤作不敢不力求之邑而考中興之斷簡求之/野而得開寳之遺書熟究之而事明參覈之而圗具)
　(然後隨緩急之宜以次修復民用樂従咸即其舊聮/比而籍載之為一論次以存其㮣異時計議者或有)
　(取於斯焉謀重開元豐塘序長安之鄉小嶺之下有/塘曰元豐  始於治平之元久弗克就元豐三年嵗)
　(在庚申令有崔其姓者乃力興之塘成而獲其利嵗/月浸逺稍稍就廢愚民茍目前而不遑卹於是盜塘)
　(而田經界既正不可復奪而塘之所存隠然成陸矣/咨訪耆老求其故而䟽闢之取田户百二十家之夫)
　(以用其力給其食用凡三十有四日而罷其廣百有/四丈其深丈有五尺水由地中翕然泌涌如井之有)
　(源混混乎弗竭也於是别為三渠其東之深與塘底/直覆以大石鑿方竇廣八寸許塘水自石竇旋轉而)
　(下入於渠其西髙可五尺餘為第二渠如前之制又/髙五尺累石為門於二渠之中斲石為板横亘其下)
　(又積石於水門之外釃三流以注之田植板榦以謹/其閉縱大旱則唘其中之水門而從之中旱則啟)
　(其西小旱則啟其東已泄而復閉逾三日塘水復所/盈宛轉無窮視他塘為最其水自地發非山源之)
　(注老農目之以均水畎從其實也旁行曲取於三流/之分又不止今所灌之田而已也夫天造地設待人)
　(而成方其謀之十有五年之久而後克逮今百十有/一年之間湮廢者再事之難成而易毁類如此耳不)
　(及今求以復之則他日又将不可考矣然猶以並塘/之民私以為業勢不可奪而塘不能悉如其舊慮其)
　(未㡬而復壊也乃申以董齊之約擇其里之善事而/可長者凡八人嵗一更之周而復始疏鑿之以時閉)
　(縱之以後先繕補之有備固毁之有防條畫具在使/其守而弗失則塘之利庶乎其無窮也  重築樂平)
　(官塘序去元豐而西里許地曰樂平畈受延湖之源/而属扵大溪最為斗峻舊有官埭溉並溪之田僅千)
　(畝與所謂元豐塘者盖相為表裏也山溜旁衝注埭/澳奔洪暴漲壅河以遏其上流溪源亦激射而埭乃)
　(随壊民力不能致經久之利拱視而莫之救溪涸立/待安於旱乾以幸蠲租而已求之十年之近盖未聞)
　(以下熟告也民何樂而為此㢤以武斷者㦯利其私貧/弱之害固不遑卹指其埭而名之以官無肯出力以)
　(倡義雖然亦可卜知居是鄉者情之不淑而俗之趣/薄也往嵗官一用其力志扵茍就而謀㦯未盡既成)
　(數月随即廢壊禾稼就槁特甚他所今耆老咨嗟求/以新之於是相與講成敗之故得利􁀤之實乃伐石)
　(作址累石為髙横絶溪流厚丈有六尺長十有二丈/髙與溪岸等木作榥以䕶其旁使奔流不得齧射而)
　(震撼滿其上則平漫而駃之導渠自埭口南東而下/渠之兩旁又釃為輔渠六分注均及繇近而逺渠之)
　(所属無不霑溉百頃取具於官而民不為病貧弱喜/於一遇而役不以為難今雖幸成視昔為固然決防)
　(之患始於蟻穴責之長以謹視嵗補而加勤豈惟樂/平之田博此以無憂上下用勸百四十七堰之規相)
　(為不朽則異時為政者之所當念也細清漣上塘序/渡上濠溪而南為范家塢層山之麓  流所瀦曰清)
　(漣塘取其淵渟而碧也轉而名清􁬆又止名為蓮傳/久而失之也塘之深丈餘東狭而西長南相去略等)
　(周廣九十有一丈累石而為圍之堅髙可以衛水山/徑奔流亦不得而衝齧也塘之下鑿渠而深之東流)
　(為澳又北東而接於樂延樂延之地聚落延袤别為/東西村其専漣塘之利其西又有上塘亦名之以湖)
　(漣周廣視清漣塘而有加焉水自地中泉自發越與/元豐塘亦略相似别為二渠其一目塘之東經北而)
　(下其一自塘之西循村巷宛轉而北又旋而復西水/之所及視東渠為頗逺二塘與元豐塘相望隔逺五)
　(六里許皆曰就壅不足為旱乾之備而民亦無有告/其上者人情可與樂成而怠於興作固應爾也夫不)
　(見其害莫知其利長安之人困於薦饑號啼流徒復/除賑卹公與私而不振宜如溪塘之利也然視之邈)
　(然棄而弗講今雖盡力以次興復而雨暘時序歳適/登稔竊懼夫民猶以為徒設而後日之不加修也則)
　(終廢而無以獲其利故復申/其說以備告之令邵文炳)
　　富陽縣
烏狗塘
　在張明府君廟前長七百二十丈溉田一千二百頃
清慈塘
　在張明府君廟側約濶一丈五尺長四十餘丈溉田
　七百餘畝
木𤓰塘
　溉田五百餘畝
陽陂塘
　溉田一萬餘頃濶九頃
　右在臨湖里
朱林
　在春明里約一角五十餘步孫彦等修溉田三十餘
　畝
　　新城縣
官塘
　唐地里志云在縣北五里祥禽鄉濶一頃三十畝溉
　田八頃八十畝一百八十戶又有九澳東山澳西山
　澳中澳朱家澳亭子澳丁路澳袁都宅澳真堰澳板
　澳唐永淳元年開咸平二年景徳三年重修
　　鹽官縣
捍海塘
　在縣南三里濶二丈髙一丈唐地里志云長一百二
　十四里開元九年重築
淡塘
　在縣西嘉定間邑南海沙坍増築隄防以障潮水自
　市境西至秧田廟約六七里其河尚存由秧田廟而
　南轉西泥沙湮塞舟楫不通惟舊橋故道略可識
洛塘
　在縣北長四十里
袁花塘
　在縣東長六十里
鹹塘
　在縣西南一里與淡塘通有清海亭春秋閱之所令
　楊天麟建
二十五里塘
　在縣北至長安嵗久不築久雨則河流決溢多為民
　害紹興九年令陳恕募民浚河築岸廣三丈(視舊廣/一丈)
　髙三尺甃以石其患遂息人號甘棠隄
艦澳
　在縣西十九里東西一百五十步
　　昌化縣
大塘
陂塘
　並在呉安鄉
　
　
　
　
　
　
　
　
　
　
　
　
　
　咸淳臨安志卷三十八
欽定四庫全書
　咸淳臨安志卷三十九　　宋　潜説友　撰
山川十八
　　　　堰
　　城外
清湖堰
　在餘杭門外稅務東
裏沙河堰
　在餘杭門外仁和橋東
　　餘杭縣
東郭堰
　在舊縣之東南渠河上後漢縣令陳渾置堰廢已久
千秋堰
　在縣東南二里㑹昌二年廢呉越王復置咸平中又
　廢景徳四年令章得一復置號千秋堰亦號新堰斗
　門政和中令孫延夀以斗門漲沙易衝決築土以防
　之宣和間以其材修西函斗門邑人云縣之東南惟
　安樂一鄉地勢下而田畝廣常患天目湍水暴至故
　昔人開湖以殺水勢築塘隄以防其溢又於溪之南
　岸作大斗門二(千秋堰斗門與/西函斗門是也)小函二(許家壩化函/斗門是也)
　溪水漲則下板以防水入溪水退壩中水髙則啟板
　以洩之旱則修千秋堰以遏溪流令水自斗門入南
　渠河以灌安樂鄉之田自縣至錢塘界溪流皆深濶
　不可為堰獨千秋堰有灘水淺可施人力斗門當安
　樂上流水勢亦順今既廢斗門則此堰亦廢矣紹興
　初大旱南渠河至斷流邑人頗思新堰斗門之利(溪/塘)
　鄰(新堰之上最當衝激方其決也首􁀤安樂鄉田而/邑錢塘崇化鄉田次之欽徳招德二鄉田又次之)
　(故每加修繕則安樂與錢塘崇化之人併力為之而/責篠木於欽徳招徳兩鄉其後錢塘之人憚於逺役)
　(又以安樂鄉居水患之衝恃其必葺漫不加省安/樂之人力既不給因陋就寡嵗月浸久故堰易敝)
　　臨安縣
五袴堰
　在縣西三里
魚躍堰
　在縣南一里
金鍾堰
　在縣東三里
萬庾堰
　在縣西四里
甘棠堰
新溪堰
　並在縣西二十里灌田甚多
軋堰
長橋堰
黒龍堰
　並在縣東施村
猷溪堰
龍口石堰
　並在髙陸
沃山堰
　在慶雲鄉有潭甚深冬夏不竭
　　於潛縣(水捺/附)
後塘堰　　石堰　　　後千堰　　紅杏青堰
青苦堰　　銅盆堰　　社木堰　　楓木堰
青木堰　　泥塘堰　　喻畈堰　　陶浮堰
謝家堰　　目源堰
　右並在嘉徳鄉第一都已上一十四堰承接東西天
　目兩大源水上流下接䕃田二千一百四十三畝
波周堰　　東河村堰　何潭堰　　葛村堰
社青堰　　念叔畈堰　呉家前堰　金門塢山堰
沈堰　　　牌口堰　　寨山下(連接/三堰)下清潭堰
亭子山堰　盛堰　　　朱有堰　　牌口盛堰
沈堰　　　勃浴堰　　元畝堰
　右並在嘉徳鄉第二都已上二十一堰承接天目大
　源水上流下接䕃田二千五百四十五畝
震青堰　　破坎堰　　社木堰　　西堰
呉村堰　　烏勞堰　　波眉堰　　烏塼堰
杏梅堰　　小堰　　　麻車堰　　廣義橋堰
　右並在嘉徳鄉第三都已上一十二堰承接天目大
　源水上流下接䕃田三百七十畝
□堰　　　後門堰　　大何堰　　上何堰
中何堰　　下何堰　　大湧堰　　上湧堰
中湧堰　　下湧堰　　泥黄大堰　波偷堰
趙堰　　　泥酬堰　　社堰　　　何堰
梅口堰　　張堰　　　山堰　　　八畝堰
　右並在嘉徳鄉第四都已上二十堰承接天目大源
　水上流下接䕃田二千五百三十八畝一角(嘉泰三/年今晁)
　(百談任内嘉徳鄉盛逸盛端等爭充堰長事考縣逺/年官印押堰簿自泥黄大堰止地名張堰凡作小堰)
　(八所分為八捺注水入田皆承天目大源之水上流/下接自元符元年戊寅至嘉泰二年壬戌凡一百五)
　(年每嵗扵農務前每捺各推小堰管頭三名八捺共/二十四名同共集田戶修作晁宰遂以自来輪流堰)
　(長姓名年載置旁通圗令上五捺田戸每充應兩年/訖即輪下三捺田户充應一年並照田畝捺數多寡)
　(均差日後周而復始且出給斷由/付八捺田戸家收一本永為定規)
碟山堰　　湖道堰
　右在嘉徳鄉第五都已上二堰承接天目大源水上
　流下接䕃田一千七百畝
泉水孔捺　下坵捺　　百筧捺　　下泉捺
小大捺　　新田小捺
　右並在嘉徳鄉第一都已上六捺承接後峴山等䖏
　泉水流接䕃田六十五畝
眀空寺前三小捺
　右三捺在嘉徳鄉第三都承接天目大源水流入䕃
　田三十畝
店前堰　　謝直堰　　瓦窑堰　　黄泥偃
長堰　　　濕嶺堰　　烏橋堰　　李家堰
捹口堰　　湖頭堰　　庄前堰　　上宅堰
石嶺堰　　何堰　　　烏昌堰　　冷水髙堰
八畝堰　　挿堰　　　江家堰　　北陳于堰
石潭堰　　曹堰　　　徐邱堰　　南陳于堰
凡石堰　　石堰　　　長田堰　　青山堰
烏鼓堰
　右並在惟新鄉第六都已上二十九堰承接千秋嶺
　大源水上流下接䕃田九百二十五畝
朱家堰　　牛堰　　　官堰　　　小楊堰
板堰　　　青山堰　　平科堰　　大堰
大楊堰　　棧堰　　　何家堰　　朱家堰
穿金堰　　陳千堰　　後墓堰　　界干堰
黄公堰　　妙樂寺堰　朱村小令堰
　右並在惟新鄉第七都已上十九堰承接千秋嶺大
　源水上流下接䕃田一千二百八十六畝
徐家前堰　周浩口堰　馬干溪堰　烏郎口堰
平陁堰　　波郎堰　　田溪堰　　鎖如上下堰
波藉上堰
　右並在惟新鄉第八都已上九堰承接西天目水發
　源上流下接䕃田二千一百八十畝
豐撑堰　　大干堰　　横溪堰　　壇石堰
柴村堰　　甲子堰　　秋堰　　　鶴堰
陳堰　　　鳯山堰
　右並在惟新鄉第九都已上十堰承接天目源水上
　流下接䕃田六千九百三十畝
戴家捺　　石牛水捺　小坑水捺　　呉家捺
何長塢捺　小坑捺　橋頭捺　　　□嶺村捺
徐家捺　　徐家前捺　髙坵捺　　大石捺
湖老塢捺　橋下捺　　塢口小捺　村前水捺
支候村捺　橋頭捺　　炭竈塢捺　栁𤓰口坑捺
東山捺　　廣陵岸捺　烏山下捺　低溪水捺
喏口捺　　板如嶺捺　髙橋捺　　塘頭捺
　右並在惟新鄉第六都已上二十八捺承接千秋嶺
　山坑水上流下接䕃田七百六畝
長干捺　　埂捺　　　撩車捺　　長橋捺
嚮山捺
　右並在惟新鄉第七都已上五捺承接千秋嶺水流
　入䕃田八十二畝
茶園堰　　許村堰　　清家堰　　雙棧(上下/二堰)
水社堰　　横路堰　　泥干内堰　東陳堰
東山下堰　西陳堰　　山下堰　　泥侯堰
青山堰　　板堰　　　仦姑堰　　呉家堰
旱堰　　　冷水堰　　何干堰
皁干堰　　麻園堰　　野堰　　　蘓干堰
呉干堰　　髙堰　　　徐百岸堰　金竹岸堰
牌前堰　　楊岸堰　　黄土堰　　朱相堰
樓堰　　　黄堰　　　十畝堰　　姥鴉堰
泥杲堰　　蘭塢堰　　社墓堰
　右並在惟新鄉第十都已上四十堰承接大明巖下
　并昌化縣蘆嶺坑水上流下接䕃田一千四百八十
　九畝二角
青山堰　　社塔堰　　池湖堰　　小青山堰
細堰　　　洒堰　　　横溪堰　　波稜堰
長潭堰　　天井堰　　澤河堰　　黎干堰
鵶鵲堰　　泥香新堰　泥秀干堰　富坑干堰
　右並在惟新鄉第十一都已上一十六堰承接潜川
　波山源水上流下接䕃田一千一百七十三畝
下地堰　　朱呉堰　　方圎堰　　波特堰
柯婆堰
　右並在惟新鄉第十二都已上五堰承接大溪水上
　流下接䕃田一千八百畝
上貨塢口捺
　右在惟新鄉第一都承接黄土堰水流入徐家村䕃
　田一十畝
後剪小捺　石㶚小捺　前干小捺　麻車干小捺
烏青小捺　昔干小捺　泥浪干小捺
　右並在惟新鄉第十二都已上七捺承接黄嶺山坑
　水上流下接䕃田二百九十畝
官堰一所
　右在豐國鄉第十四都承接周免發源水流入䕃田
　四十一畝
泥呉堰　　牛車堰　　明鏡堰　　大田堰
塘里堰　　盛湖堰　　朱酉堰　　泥愁堰
趙千堰　　淡家堰
　右並在豐國鄉第十五都已上十堰承接臨安縣界
　東溪水上流下接䕃田一千一百九十畝
盈堰　　　上欄堰　　泥頭堰
　右並在豐國鄉第十六都已上三堰承接東溪水上
　流下接䕃田共六百六十畝
抽口捺　　後塢口捺　西畈捺　　拜干檀木捺
　右並在豐國鄉第十三都已上四捺承接神坑水流
　接䕃田一百四十畝
周免捺　　亭口捺
　右在豐國鄉第十四都已上二捺承接凸石發源水
　流接䕃田七十畝
牛堰　　　塔子嶺堰　景雲堰　　王家堰
忻同堰　　于田塢堰　馬退堰　　古樓堰
南山堰　　楊山岸堰　陳姑庄堰　楊家塢堰
王家堰　　徐家堰　　巖山堰　　于嶺堰
泥脚堰　　泥肚堰　　師姑堰　　東塢堰
方家下堰　三畝堰　　朱干堰　　社木堰
土地堂堰　小溪堰　　頭坑堰　　市干堰
陳家前堰　盛家堰
　右並在豐國鄉十七都已上三十堰承接浪後源等
　䖏水上流下接䕃田一千一百七十畝
溪西堰　　馬坑堰　　寄源堰　　室干下堰
室干上堰　石碧堰　　中間堰　　錢家堰
范家前堰　張家田堰　外傍堰　　何山人墓堰
裏傍堰　　外石堰　　裏石堰　　五坵堰
盛大塢堰　錢坑堰　　九畨水界
　右並在豐國鄉十八都已上十九堰承接黄山等處
　水流接䕃田八百五十畝
鉢底堰　　扶充堰　　善堰　　　牧亭後干堰
祝嶺堰　　狹路堰　　皂角堰　　木嶺小坑堰
朱山堰　　外髙堰　　前坑堰　　扶雲嶺髙堰
下村堰　　神符堰　　昔干堰　　許家堰
楊木堰　　堰頭堰　　石嶺堰　　朱陁堰
下陁堰　　青山堰　　中陁堰　　仲塢口堰
　右並在豐國鄉十九都已上二十四堰承接祝塢等
　䖏水流接䕃田計一千四百四十畝
扶西堰　　管堰　　　波麻堰　　朱甫干堰
攔坑堰　　攔塢路堰　謝家堰　　施家堰
殺猪堰　　牛路堰　　水路堰　　新邱堰
徐大堰　　烏閔堰
　右在豐國鄉二十都已上十四堰承接天目富源溪
　井欄烏山坑水流接共䕃田一千四百六十八畝
浪干捺　　湛干捺　　老公嶺捺　景村横溪捺
桃木塢口捺
　右並在豐國鄉十七都已上五捺承接浪後發源水
　流接共䕃田一百二十畝
官堰(東岸/奤干)　小杯堰　　冷干堰　　嶺背堰
塔堰(樂平/寺後)　鐵砧堰　　小東堰　　小背堰
　右在長安鄉二十一都已上八堰承接延湖山源水
　流接䕃田一千九十六畝
盛村孔堰　寳山翼堰　湯村潤堰　張村查堰
宰堰　　　下師堰　　十畝堰　　烏堰
髙堰　　　小堰　　　亭堰
　右在長安鄉二十二都已上十一堰承接沿山坑水
　流接䕃田一千三百五畝
徐村堰　　髙堰　　　泥城堰
　右並在長安鄉二十三都已上三堰承接良梅山壠
　嶺并馬嶺脚發源水流接䕃田三百六十五畝
神坑下捺　横塢畔捺　後宅山坑捺　沿村山坑捺
二小捺　　横塢山坑捺
　右並在長安鄉二十一都已上七捺承接延湖山發
　源等處水流接共䕃田一百九十畝
　　潛環境皆山非澤國比水之源自天目眉山宣秋
　　嶺而發者皆自北而南由穫栁蘆嶺而發者皆自
　　西而東由横塘頂山而發者皆自東而西逶迤曲
　　折至縣南七里始合而下紫溪直西則與唐山水
　　合而下至樂延又合湖之源下至印渚滙於桐江
　　邑山多田寡水行乎兩山之間凡瀕溪低平之地
　　皆有田俗所謂大源田外則倚山厯級而上者水
　　皆無及其所資以灌溉者淺澗斷溜而嵗雨時若
　　其稔幾於大源一有旱暵拱手待槁所藉以為民
　　命者惟大源田而為田之夀脉者塘堰是也合六
　　鄉計之大小堰約計三百二十捺又七十所分并
　　不常而為塘者十有一焉䟽瀹瀦蓄之有方則著
　　於邵公塘堰之叙導決先後之有節則具於晁公
　　八捺之法是皆有民社者所當加意毋使杜公泳
　　崔長官専美於前可也(以上見邑志以水利/所闗故具載於此)
　　富陽縣(壩附/)
麻車堰溉田一百餘畝
　在臨湖里
石嶺堰溉田一百餘畝
青山堰溉田二百餘畝
涌泉堰溉田五十餘畝
應墓堰又云應家堰溉田二百餘畝
朱壩堰溉田二百餘畝
風溪堰溉田四十餘畝
梓堰溉田二百餘畝
大公堰溉田三十餘畝
後步堰溉田二十餘畝
烏枝堰溉田四十餘畝
　右在日昇里
長泉堰(東西兩岸各有小浦東岸從周世隆門前入通山/下取笪餈橋出大浦約四百丈濶二丈深一丈兩)
　(岸從堰入取孫家步出大浦各有浦口并東西兩岸/各有車水澳元濶四尺深四尺溉田四千有餘頃)
陳塘堰溉田六百餘畝
陶溪堰溉田八百餘畝
杜公堰又云松元堰溉田二百餘畝
　右在安仁里
黄鶯堰溉田三百餘畝
潭堰溉田一百餘畝
東泰堰溉田二百餘畝
青山堰
黄山堰
　右在長夀里
烏枝堰溉田三百餘畝
閘堰溉田二百餘畝
大山堰溉田二百餘畝
馬山下堰溉田二百餘畝
　右在恵愛里
彈堰溉田二百餘畝
徐埭堰又云徐袋堰溉田二千餘畝
　右在雊雉里
長泉堰溉田五百餘畝
　右在祥風里
罟山潘堰共溉田二千餘畝
河塘堰溉田四千餘畝
店弄堰溉田一百餘畝
横河堰溉田二百餘畝
武婆堰又云武溪堰溉田三十餘畝
　右在麗景里
謝塘堰
閬塘堰又云□塘堰
西了堰溉田一千畝
浦裏堰溉田四百餘畝
上壩堰溉田五百餘畝
下壩堰溉田二百畝
小謝湖堰溉田二千餘畝
　右在江隂里
閘堰
重塘堰
黄毛堰
　已上三堰東接鎮橋西接黄毛堰南接黄堰北接大
　江共溉田二千餘畝
馬塘堰溉田五百餘畝
　右四堰在望仙村
路堰溉田三百餘畝
月程堰溉田四十餘畝
裘堰溉田二百餘畝
潘塘堰溉田五百畝
石堰溉田一千畝
中堰溉田(闕/)　餘畝
瓦竈堰溉田三百餘畝
人盤堰溉田一百五十畝
横堰溉田五百畝
孫漁堰
東枝堰溉田二百畝
下路堰溉田三百畝
石佛堰溉田八百餘畝
上枝堰溉田三百餘畝
　右在大元里
羅漢山谿堰溉田二百餘畝
　在感化里上接屠山里界下通江其溪約濶五尺深
　三尺作一十三處車戽
白石壩溉田二千餘畝
笋壩溉田三百餘畞
　右在慶䕶里
横溪壩溉田三十餘畝
　在儀鳯里
湖山砩溉田二千餘畝
支下壩溉田三百餘畞
安和壩溉田七百餘畝
　右在善政里
臧村壩溉田二百畝
梅洲壩溉田七十餘畝
梅漾壩溉田三百畝
　右在棲鶴里
　　鹽官縣
長官堰
　在縣西北二十五里即舊義亭埭
荘婆堰
　在縣西北三十里
黄家堰
　在縣西五十里
通浦堰
　在縣北五里
瓦石堰
　在縣東北一里半(堰東舊有劉/郎堰今廢)
李六堰
　在縣東五里
凌家堰
　在縣西北四十五里
莫家堰
　在縣西北四十七里
　　昌化縣
平葛渡溪堰
虞溪堰
白山頭溪堰
髙犁村溪堰
上營村溪堰
林村溪堰
　右在永豐鄉
雲老溪堰
下阮村溪堰
上博溪堰
　右在呉安鄉
赤石村溪堰
余村溪堰
王村溪堰
章村溪堰
金村溪堰
陳村溪堰
　右在金山鄉
朱儒村溪堰
葛千溪堰
頰口村溪堰
朱浪村溪堰
爾干村溪堰
忻村溪堰
上巖村溪堰
王村溪堰
　右在玉仙鄉
　　　　水閘
　　城外
澄水閘
　在長橋南始因錢湖門内諸山之水分流為三道雨
　甚則泥滓侵濁西湖故於錢湖門之北城下置海子
　口流出省馬院後為小渠引水直至澄水閘入湖又
　有南閘者亦分方家峪之水至長橋下入湖古來䟽
　此水為三渠皆有石橋後渠為居民堙塞然橋猶可
　記
西閘
　在赤山教塲側
龍山渾水閘
清水閘
　並在龍山
浙江渾水閘
清水閘
　並在便門外
保安閘
　在小堰門外天聖四年侍御史方煦言杭州海潮衝
　壊水閘舟船阻滯詔復修治乾道五年周安撫淙重
　修浙江渾水清水保安三閘仍奏請置監官一貟
清湖上中下三閘
　在餘杭門外
石函橋閘
　在錢塘門外湖漲則開此泄於下湖(詳具白/公記)
安溪斗門
　在錢塘縣北
化灣斗門
　在錢塘縣北
　　鹽官縣
長安三閘
　在縣西北二十五里相傳始於唐紹聖間鮑提刑累
　沙羅木為之重置斗門二後壊於兵火紹聖八年吳
　運使請易以石埭紹熙二年張提舉重修嵗久莫詳
　諸使者名凡自下閘九十餘步至中閘又八十餘步
　至上閘盖由杭而西水益走下故置閘以限之閘兵
　舊額百二十人崇寧二年有㫖易閘旁民田以浚兩
　澳環以隄上澳九十八畝下澳百三十二畝水多則
　蓄於兩澳旱則決以注閘今閘之敝隨治而測岸頽
　毁居民日侵兵額未復嘉定初令潘景䕫常請開兩
　澳之塞以濟饑民不果行
黄灣閘
　在縣東六十里今廢
　　　　渡
　　城内外
浙江渡
　在候潮門外對西興
龍山渡
　在六和塔下對漁浦
魚山渡
　在大朱橋鹽場兩岸相望不逺潮勢已殺浙東士夫
　憚於渡魚浦者多由此
渡船頭
　在通江橋北
周家渡
　在城内柴木巷
司馬渡
蕭家渡
　在下中沙巷
邊家渡
　在仁和倉之東
陸家渡
　在豐儲西倉後
時家渡
　在徳勝堰内
　　於潜縣
觀湖渡
　在縣南十八里(今為/浮橋)
下梅渡
　在縣南二十里
紫溪渡
　在縣南三十里
生仙渡
　在紫溪渡之西
印渚渡
　在縣南六十里
收生渡
　在縣南五十五里
　　富陽縣
下口渡
　在縣南二百五十步江濶五里二百二十六步今南
　門外沙洲是也
　題詠(范石湖富陽渡詩不到江湖十五年歙山青繞/屋頭邊富春渡口明人眼落日孤舟浪泊天)
廟山渡
　在縣東二十一里江濶二百三十步
剡浦渡
　在縣西南二十里江濶二里餘
觀山渡
　在縣東本縣十鄉六居江南四居江北凡為津五惟
　觀山往來者衆始民間自渡紹興間中人張氏剏例
　買撲錢足舟滿乃始離岸渡者苦之甚至覆溺廟山
　等渡害亦如之進士謝安頤移書宦官弗聴遂陳於
　府守韓尚書仲通為敷奏住罷未幾貴戚又復擅之
　其害尤甚謝乃叩閽投匭劄下版曹大書鏤版永不
　許陳乞買撲任民私渡嘉泰中權要受賂又有請於
　府府密咨訪縣令陳晃國具述始末申明諸司其說
　始寢
　　新城縣
下溪渡
　在縣西南一百步
南津渡
　在縣南一里
　　昌化縣
泥皛渡
　在縣東南三里
下阮渡
　在縣東南十五里
上水南渡
　在縣西南一里
下水南渡
　在縣東南一里
平葛渡
　在縣西南二里
髙犁渡
　在縣西南七里
遽溪渡
　在縣西十五里
董溪渡
　在縣西二十里
無他渡
　在縣西三十里
　
　
　
　
　
　
　
　
　
　
　
　
　
　咸淳臨安志卷三十九
欽定四庫全書
　咸淳臨安志卷四十　　　宋　潜説友　撰
詔令一
在昔帝王發號施令諭之四方其見於經者繇舜咨
牧始杭屬揚州有厚徳允元之澤焉自越有國訖三
代之季外史所書撢人所誦無得而詳也髙祖王濞
武帝守助選建責成之意具載數十言間猶庶幾於
古厥後東晉史厪一二見入國朝播告之修治洋洋
著於册嘗拜手敬誦大哉王言省刑罰薄税歛殆什
六七蓋列聖仁厚家法於以培億萬年無疆之基者
在是聖上嗣大厯服卻貢寛民用為出治綱領而京
兆尹以圄空被奬勸者嵗中且至再也嗚呼仁哉叙
詔令
漢髙祖
　　　　封吳王
　吳古之建國也日者荆王兼有其地今死亡後朕欲
　復立吳王其議可者
景帝
　　　　赦吳吏民
　廼者吳王濞等為逆起兵相脅詿誤吏民吏民不得
　已今濞等已滅吏民當坐濞等及逋逃亡軍者皆赦
　之
武帝
　　　　賜嚴助書
　制詔會稽太守君厭承明之廬勞侍從之事懷故土
　出為郡吏會稽東接於海南近諸越北枕大江間者
　濶焉久不聞問具以春秋對毋以蘓秦從横
晉元帝
　　　　旌録吴髙徳名賢
　漢髙經大梁美無忌之賢齊師入魯修栁下恵之墓
　其吳之髙徳名賢或未旌録者具條列以聞
　　　　恤吳郡饑
　天下凋弊加以災荒百姓困窮國用並匱吳郡饑人
　死者百數天生蒸黎而樹之以君選建明哲以左右
　之當深思以救其弊昔吳起為楚悼王明法審令損
　不急之官除廢公族疎逺以附益將士而國富兵強
　况今日之弊百姓凋困耶且當去非急之務非軍事
　所須者皆省之
孝武帝
　　　　除三吳租布
　三吳奥壤股肱望郡而水旱併臻百姓失業夙夜惟
　憂不能忘懷宜時賑卹救其凋困三呉義興晉陵及
　會稽遭水之縣尤甚者全除一年租布其次聽除半
　年受賑貸者即以賜之
國朝
太宗皇帝
　　　　曲赦兩浙徳音
　惟皇建極括寓縣以開階惟辟奉天法陽春而流恵
　我國家丕承大業光宅中區奄三代之提封盡歸王
　化撫萬邦之生聚皆樂皇風近又吳越國王錢俶逺
　效忠規嘉逢昌運走梯航而入覲叩宸扆以披誠願
　輸奕世之土疆盡入大朝之封域睠兹恭順特議允
　俞言念吳方久疎王澤當混同之資始均茂育以攸
　宜爰頒在宥之大俾預太平之化應兩浙管内(云云/)
　於戯四海一家既大同於文軌三吳百越屬初被於
　照臨固於撫御之間良軫寐興之念彼中官吏差去
　使臣更施存恤之方廣示懷柔之道令其富庶慰朕
　焦勞告示遐方知予厚意
　詔兩浙諸州自太平興國六年逋租及錢俶日無名
　　掊歛吏至今猶征督者悉除之(太平興國七年十/二月時兩浙運使)
　　(髙冕條上舊政不便/者百餘事故有是詔)
　詔免杭州民間隨税酒錢(雍熙二年六月先是兩淅/漕司罷杭州𣙜酤令民隨)
　　(税輸錢既而富家擅利貧弱/重困遂詔復舊制停所均錢)
　詔兩浙諸州先是錢俶曰民多流亡棄其地為曠土
　　宜令所在籍其壠畆之數均其租每嵗十分減其
　　三以為定制仍給復五年召游民勸其耕種厚慰
　　撫之以稱吾務農厚本之意(淳化元/年九月)
　詔兩浙諸州民先負錢俶日官物計錢十一萬七千
　　五百緡並除之(淳化五/年七月)
真宗皇帝
　詔杭州寺院童行錢氏所賦身丁錢悉除之(至道三/年八月)
　　(即位未/改元)
　詔杭州市舶司自今蕃商賫鍮石至者官為收市斤
　　給錢五百以初立科禁也(咸平二年八月時三司/定直斤止錢二百上特)
　　(增/)
　詔免杭州中等户今嵗丁身錢(咸平二年十月癸酉/以旱故也時張詠為)
　　(守/)
　詔奬知杭州張詠(咸平四年九月時/州民詣闕乞留)
　詔令杭州吳山廟春秋建道塲詔曰杭州吳山廟神
　　實主洪濤聿書往冊頃者湍流暴作閭井為憂致
　　禱之初厥應如響禦災捍患神實能之用竭精衷
　　有加常祀庶憑誠感永庇吾民宜令本州每嵗春
　　秋建道塲三晝夜罷日設醮其青詞學士院前一
　　月降付(大中祥符/五年五月)
　詔諸州轉賣金箔人並減元犯罪人一等(大中祥符/五年六月)
　　(時杭州民周承裕私煉金為箔有鄭仁澤者嘗市/得千枚轉鬻於人事敗全家徙配及是本路轉運)
　　(使陳堯佐上言情異罰同/恐傷欽恤之意故有是詔)
　詔杭州發廩賤糶以濟貧民(大中祥符六年正月時/轉運司陳堯佐言杭州)
　　(米斗錢六十皆淮泗不稔行商販/鬻致有增價乞行禁止詔不許)
　詔近聞杭州葺江岸卒執役水中苦足疾而死者甚
　　衆宜令知州馬亮拯療之(大中祥符/九年九月)
　賜王欽若判杭州詔曰鈞衡翊贊素彰勤藎之心藩
　　翰鎮臨方佇恵和之績眷言倚任用示褒稱(天禧/三年)
　　(六/月)
　詔奬判杭州王欽若酒𣙜增羡獄空(天禧四/年七月)
仁宗皇帝
　詔知杭州自今並理三司判官轉運使副資序(明道/元年)
　　(七/月)
　詔褒諭知杭州俞獻卿作捍江石隄成(景祐/三年)
　詔知杭州捍江軍士自今無得它役(景祐四/年六月)
　詔遣中使往杭州致祭江潮(景佑四年六月杭州言/是月大風江潮溢岸髙)
　　(六尺壞堤千餘/丈故有是命)
神宗皇帝
　詔杭州洞霄宫照嵩山崇福宫置管署或提舉官(煕/寧)
　　(三年五月時以諸臣厯監司知州有衰老不任職/者令與閑局王安石亦欲以處異議者故増宫觀)
　　(員/)
　詔於京東見管軍馬内以三千人戍揚杭江寧(熙寜/五年)
　　(七/月)
　詔杭州選捍江兵四百人為教閲捍江指揮専習武
　　藝(熙寜五年/十一月)
　詔杭州録事叅軍係繁難處今後並差職官知縣及
　　奉舉縣令人(熙寜/五年)
　詔杭州鹽官於潛各増主簿一員(熙寧六年十月以/事劇從轉運司請)
　　(也/)
　詔以新修經義付杭州鏤版所入錢封椿庫半年一
　　上中書禁私印及鬻之者杖一百許人告賞錢二
　　百千(熙寧八年七月從/中書禮房請也)
　上批髙麗僧三人見寓杭州天竺寺可令鈐轄司差
　　指使一名乘驛引伴赴闕(熙寧九年/十二月)
　詔杭州禁民毋以言涉邊機文字鬻髙麗人(元豐/三年)
　　(四/月)
　詔杭州以錢氏臨安縣田産課入嵗賜表忠觀錢五
　　百千葺吳越王墳廟(元豐五/年三月)
　詔除杭州買撲場務積欠淨利過月錢(元豐五年五/月從司農寺)
　　(丞韓宗/良請也)
哲宗皇帝
　詔杭州管病坊僧人每三年醫較千人以上特賜紫
　　衣及度牒一道(元祐六年八月/從蘓軾請也)
　詔卲光與本路監司同導積水(元祐六年閏八月時/知杭州林希言太湖)
　　(積水未退乞専委監司開決/庶使民田復出流移歸業)
髙宗皇帝
　　　　放免租税(紹興二/年正月)
　朕遭時艱難遂為行國凡駐蹕去處理合優異寛恤
　民力始稱朕懐其臨安府諸縣人户拖欠税租等物
　者依去秋明堂赦令合行倚閣者並特與放免如官
　吏日後復行催納者依沮格詔令科罪
　　　　罷修造(紹興二/年正月)
　比移蹕臨安六宫尚留㑹稽者政縁不欲増廣行闕
　重困民力訪聞行在係官修造去處甚多可日下並
　罷自今後非得㫖許令増修而輒敢擅役人夫者令
　御史臺紏彈以聞仍令尚書省出榜曉示
　　　頒行太宗皇帝御製戒石銘(紹興二/年六月)
　近得黄庭堅所書太宗皇帝御製戒石銘恭味㫖意
　是使民於今不厭宋徳也因思朕異時所厯郡縣其
　戒石多置欄檻植以草花為守為令者鮮有知戒石
　之所謂也可令摹勒庭堅所書頒降天下非惟刻諸
　庭石且令置之座右為晨夕之念豈曰小補之哉(左/僕)
　　(射吕頤浩等謹題曰臣等竊惟太祖皇帝武定天/下而太宗皇帝文以撫之是時五代之餘遺民赤)
　　(子新去湯火哀矜優綏寄在守令乃發大訓垂諸/庭石如雲漢在天為光昭回其施在下則為露為)
　　(雨民涵斯澤豈其有極而吏更嵗久或不知誦斯/文矣皇帝撥亂愛民規橅祖宗乃六月癸巳詔以)
　　(黄庭堅所書刻之石將以墨本賜天下使日見而/知戒焉嗚呼此盛徳大業之本豈特讀貞觀政要)
　　(而太息哉臣等材駑不足以任萬分而知賛且勵/蓋不獨郡邑之吏恍然于兹賜也謹昧死書于左)
　　(方/)
　　　　禁買花木珍禽(紹興二/年八月)
　訪聞行在漸賣花木窠株或一二珍禽此風不可長
　及有舟船興販多以旗幟妄作御前物色可嚴行禁
　止或官司合行收買者須明坐所属去處其花木窠
　株珍禽可劄下臨安府諸門曉示不得放入
　　　　蠲免兩縣民户地基和買(紹興三/年二月)
　此聞臨安府錢塘仁和兩縣昨經兵火焚毁其民户
　居止唯存地基而又有為官府營寨拘占者尚依舊
　家業錢均敷和買絹數既無從出豈免逋負追呼催
　索在所愍恤可令本府契勘見為官占去處許計家
　業錢蠲免絹數仍具榜示
　　　答參政孟庾請車駕回臨安(紹興五年正/月十九日)
　　　答守臣梁汝嘉迎囬車駕賜官吏軍民(同/日)
　　　定都臨安府(紹興/八年)
　　　　　已上三詔並見行在所録
　　　親耕耤田(紹興十六/年二月)
　朕惟兵興以來田畆多荒故不憚卑躬與民休息今
　疆埸罷警流徙復業朕親耕耤田以先黎庶三推復
　進勞賜耆老嘉與世俗躋於富厚昔漢文帝頻年下
　詔首推農事之本至於上下給足减免田租光於史
　冊朕心庶幾焉咨爾中外當體至懐(知臨安守臣張/澄謹書曰紹興)
　　(十六年孟春二十有二日上親耕帝耤于國郊之/南以為農先禮也于時夙駕天田躬撫御耦三推)
　　(復進師臣請以耒耜付有司玉㫖申諭力本務農/出于誠心遂至五至七至九凡三奏請乃止事已)
　　(竣復摛宸毫肆發明詔曰兵興以來田畆多荒故/不憚卑躬與民休息噫嘻美哉臣竊惟我宋祖功)
　　(宗徳勤勤懇懇為子孫億萬年計必致孝以躬穡/若起后稷而傳文武遺于主上大啟中興之運茂)
　　(隆再造之基疆埸罷警流徙復業天下喜見太平/是以留神農事之本叅稽雍熙明道舊典禮先農)
　　(耤千畆奉郊廟併粢盛以稱達孝崇敦本之治既/筆之史將册書有光焉則不止一舉而二美具也)
　　(臣叨膺眷寄假守行都蓋嘗肅導根車之清塵與/觀盛事其于仰遵詔㫖躬嚴勸課體明天子戢兵)
　　(卲農之意敢不肅意奉承休命矧兹瞻拜一札細/書龍鸞翔越妙絶鍾王誠意精到下觀而感其視)
　　(載芟之頌異世同符矣念當侈上之賜鑱諸樂石/位置㕔事以重京師首善之地以示諸夏根本之)
　　(教俾四方咸知/所勸顧不偉歟)
　　　戒飭民間醫藥(紹興二十/五年十月)
　訪聞今嵗患時氣人皆縁謬醫例用發汗性熱等藥
　及有素不習醫不識脉症但圖目前之利妄施湯藥
　致死者甚衆深可憫憐據醫書所論凡初得病患頭
　痛身熱惡風肢節痛者皆須發汗縁即今地土氣令
　不同宜服疎滌邪毒如小柴胡湯等藥得大便快利
　其病立愈臨安府可出榜曉示百姓通知(守臣曹泳/恭䟦曰臣)
　　(備官版曹兼權府事恭被宸翰以民間時疾戒飭/醫藥仰惟皇帝陛下聰明睿知好生憂民周至如)
　　(此臣敢不竭力盡心推廣聖/徳謹勒之金石以傳不朽)
　　　差醫看診病民給藥(紹興二十/八年六月)
　時當盛暑恐細民闕藥服餌令翰林院差醫官四員
　遍詣臨安府城内外看診合用藥令户部於和劑局
　支撥應付候秋凉日罷
孝宗皇帝
　　　奬諭獄空(乾道四/年九年)
　畿方千里是為衆大之居俗具五民盖有竒衺之習
　趨利者率多於巧偽忘身者公肆於敓攘自昔有聞
　於今未冺卿中和樂職不事刑威方畧禁姦尤知政
　要桁楊罕用狴犴一空載覽敷陳不忘嘉歎(守臣周/淙謹記)
　　(曰皇帝宅位之六載秋八月戊申臨安府守臣淙/以獄空聞辛亥賜璽書奬諭臣下拜登受跪復訓)
　　(辭謂臣中和樂職不事刑威仰見聖主謙虚遇下/不居其功顧臣至愚何足知此然臣嘗讀中庸之)
　　(書見中和二字乃聖人冶天下國家之要道致中/和天地位焉萬物肓焉豈復有乖戾不平之氣奸)
　　(于其間于斯時也雖五刑不設可也治古既逺淳/漓樸散法于是立然猶以五禮防民之偽而教之)
　　(中以六樂防民之情而教之和禮樂刑政相為表/裏未嘗一日而偏廢也周之成康蓋得此道刑措)
　　(不用餘四十年漢之文景唐之太宗明皇得之未/純行之有間僅能幾致刑措而已陛下誠明之性)
　　(得于生知化育之功見于日用故凡本諸身加乎/民無非中和之道乃七月己丑肆御便殿親録要)
　　(囚悉從原減徳至渥也臣猥以駑才待罪京邑聖/恩全覆使得展體率職布宣寛大之意不假刑威)
　　(姦伏自化王畿千里罔有留獄是豈臣力所能致/哉盖天子建中和之極其效如此臣何功之有焉)
　　(臣方且誦天保之章歸美報上而陛下錫以明綸/寵踰華衮退思忝冐惕若履氷臣敢不仰體睿慈)
　　(勉圖報稱刋之金石昭示萬邦非特以侈上賜俾/郡國之吏戮力同心上廣好生之徳期底成康之)
　　(治臣不勝大願謹拜手稽首書/于下方以對揚天子之休命)
　　　又(乾道七年/十二月)
　浩穰之地獄市寔蕃訓導難純姦軌不勝非閑之以
　義守之以信求囹圄之空未易得也卿以吾上嗣尹
　正是司布政以來風流篤厚禁網踈闊刑罰用稀今
　焉俾無一人之獄足以副吾欽恤之意矣賀章來上
　嘉歎不忘
　　時光宗皇帝以皇太子領尹事有記(記曰乾道七/年五月臣被)
　　(命領尹臨安惟能薄未習民事即曰上疏辭願得/卒業胄學既不獲命則退思所以克承委寄者謂)
　　(首善之地必有所當先民弗覿徳何以仰對鴻化/乃以崇教勵俗大意風曉民吏俾户知趨鄉所在)
　　(先時府百須貰于民或不還一錢積為緡錢二十/九萬有竒命悉償之屬邑經澇吏失檢覈民病于)
　　(催科命悉蠲之麗罪之人既從于坐又籍入金錢/名為贓賞者七十餘條命悉除之乃已逋責乃薄)
　　(征税乃戒苛刻乃出淹繫凡可以導上徳意者雖/既厥心然皆有司常度賴陛下仁聖神化宻移民)
　　(用觀感重于抵冒嵗十二月獄以空告不勝惓惓/歸美之義輒援舊章稱賀以聞陛下天徳地業顧)
　　(以緒餘推借臣子詔㫖褒諭寵踰華衮承命震悸/莫知云報竊伏惟念輦轂之下自昔號為浩穰先)
　　(漢趙張三王以降吏治率武徤果敢莫救火揚沸/始為勝任而臣幸以朝夕得承慈訓惟徳善愛利)
　　(是間則昔人所以設為方畧鉤距用能極其根株/窟穴者於臣何有苐欲取必素學與斯人相期于)
　　(清浄簡易之域不自意一旦果得以蒸蒸之治孚/于衆志形于睿奬此甚盛之美臣何足當之繼自)
　　(今敢不加之以無倦庶幾風流篤厚刑罰用稀如/詔書指以對揚丕顯休命敬刋之樂石附見下方)
　　(昭示/無極)
　　　又(淳熙元年/十二月)
　臨安駐蹕之地視古天府民物錯雜獄市繁夥勢則
　然已爾吏治敏給庭無留訟用能於期月之間使姦
　民歛迹而狴犴一空非職修事舉之效歟載覽來章
　不忘嘉歎(守臣胡與可謹記曰淳熙元年十二月戊/午臨安府三院獄空敬援舊章以聞越日)
　　(䝉賜壐書奬諭臣盥手跪讀謂臣吏治敏給庭無/留訟且有職脩事舉之褒臣仰惟陛下體天地曰)
　　(生之大徳凡於犴獄深軫宸慮内而京邑命秋官/廷尉外而郡縣命監司守臣躬行决遣每當隆暑)
　　(特御便殿親録要囚悉從生减恵至渥也臣以庸/駑承乏天府但知奉行寛大之書以出民于非辜)
　　(而已囹空之隆皆陛下仁心感格神化宻移所致/㣲臣何力之有玉音衮字過被褒寵李官幕僚共)
　　(霑宴錫祗異渥深榮懼交懐顧臣何人足以當此/敬刋之樂石答揚丕顯休命非惟侈一時盛美且)
　　(垂耀示戒/于無窮)
　　　又(淳熙十二/年二月)
　天府之地民物浩穰惟時犴獄剸决尤難爾為政敏
　明事無滯固奉法雅裕下所安賴乃能牢户盡閴訟
　繫畢蠲使吾寛大之仁孚於四方繄有助焉露章上
　聞不忘嘉歎(守臣張枃恭䟦曰臣淳熙十一年五月/被命守臨安既奉職凜凜懼不勝任越)
　　(九月獄空按已事當聞上下其狀錫璽書寵嘉之/臣竊自揣不足以辱大訓聞之詩曰商邑翼翼四)
　　(方之極赫赫厥聲濯濯厥靈夀考且寧以保我後/生古者天子之都治有所本如此而後世但欲委)
　　(成于下其道舛矣是以漢之諸臣治京兆著者大/抵非法罰不理獨文帝世内史無能人而史氏推)
　　(本刑措乃在帝以徳化民之後物有本末事有終/始維見可睹已恭惟陛下臨御以來哀矜庶獄期)
　　(于無刑盛徳孚洽效自近著以理揆事具有源委/而上辭其美下居其成臣心恧焉昔范百禄守開)
　　(封嘗謂其属曰以千里之圻而無一人之獄此上/徳所格豈尹力耶可謂知本之言矣臣安尚所云)
　　(然匿指臣則有罪敢不刻之樂石/以昭無窮臣謹昧死書于下方)
　　　賑荒奬諭(淳熙十五/年七月)
　京師為衆大之地撫属邑以屢豐水旱無捐瘠之民
　咨守臣而共理粤維舊嵗值彼亢陽忱念農田寖艱
　粒食内亟圖于賑恤外申飭于拊循卿體國愛人奉
　公任職酌輕重之宜而發粟究始終之恵以及時迄
　聞全濟之多搆復阜成之舊敷陳來上嘉歎不忘(守/臣)
　　(韓彦質謹記曰臣恭惟皇帝陛下臨御宇内二十/有七年于今治民敬天終始惟一用能導迎休嘉)
　　(雨暘以時農扈屢登有富無寠間遇水旱則取陳/發藏猶足以濟乃淳熙丁未夏五月不雨至于秋)
　　(七月嵗以不登民用艱食上心閔焉亟遣使開倉/議所以賑貸之臣以駑材待罪京邑深惟流逋貽)
　　(當宁憂乃下其事于九邑分属僚吏所以宣布徳/意者纎悉罔敢怠起是嵗之秋越明年之夏凡用)
　　(太倉粟一十有一萬石而民以全安浸復生業竣/事上聞有詔賜臣以示褒勸臣伏讀訓詞且懼且)
　　(恧其敢貪天之功以速大戾謹拜手稽首言曰夫/天行靡常凶嵗代有古之聖人不能必天之無水)
　　(旱而能使水旱之不為灾是故稽天之浸不足以/病堯民之時雍而樂石之旱不足以蠧商民之允)
　　(殖以其備豫之有素也維去嵗之歉若可廩廪而/鄉無移民户無耗口者繄聖天子恭儉撙節儲偫)
　　(充仞恩澤不壅于下流之所致顧惟小臣職司牧/養惟謹布宣其何力之有焉敢以明詔勒諸堅珉)
　　(昭示休徳/以詔罔極)
　
　
　
　
　
　
　
　
　
　
　
　
　
　
　咸淳臨安志卷四十
欽定四庫全書
　咸淳臨安志卷四十一　　宋　潜説友　撰
詔令二
光宗皇帝
　　　奬諭獄空(紹興三年/十一月)
　朕以仁治天下欲俾四方萬里之民舉不犯於有司
　况於王畿之近哉然而民俗錯雜獄訟繁多未易肅
　清也維爾眀敏之才通於經術典司天府累月於兹
　寛嚴適中决遣無滯狴犴之明遂至空虚使朕好生
　之徳自邇及逺繇汝而始其可無褒乎璽書寵嘉于
　以示勸(守臣袁説友恭䟦曰臣紹興三年十一月乙/未日所治府圄空按故事騰章以闈丁酉有)
　　(詔賜臣説友臣跼蹐忭舞懼不足祗承休命竊惟/聖有謨訓明㣲定保其垂則逺矣乾道辛夘陛下)
　　(以儲君領尹事闕端以徳善愛著在樂石大哉王/言以崇教勵俗為          利為具而方畧鈎)
　　(距武健果敢如趙張二王者較乎無以議為也仰/惟明謨大訓昭示罔極臣知先後矣惟臣無狀䝉)
　　(上推擇使得奏薄技于輦轂之下虙自念負此隆/寄怵惕以思罔敢一有逸豫則進而親睹丁寧之)
　　(㫖退而躬誦琬琰之章謨訓昭然所以恵詔後之/守臣誠不止臣一人而已繼自今首善之地使民)
　　(知嚮方廩廪乎興義抵冒狴犴而桁楊徽纆棲置/弗用是實陛下昔之謨訓基焉臣恭拜褒綸震悸)
　　(無措不勝小臣惓惓歸美之私用敢伐石刋載/垂億萬斯年謹昧死識嵗月附見于下方云)
寜宗皇帝
　　　奬諭獄空(慶元五年/十一月)
　商邑示四方之極漢尹分三輔之圖雖發擿先乎肅
　清然剸裁貴乎靖謐爾挺儒學之茂精吏治之宜方
　輦轂之下順其規乃狴犴之中決其滯辟以止辟罔
　紊寛條刑期無刑具宣徳㫖使囹圄空虚之效禁網
　疎濶之風始乎京師及于方夏賛朕有懌繄汝之能
　載覽露章罙深嘉歎(守臣朱晞顔恭䟦曰皇帝即祚/之五年秋八月臣以駑材叨貳)
　　(冬卿明年夏六月䝉上推擇使待罪輦轂之下十/有一月囹圄適空叅攷故寔以甲辰聞奏丙午有)
　　(詔賜臣晞顔臣凌兢拜誦榮懼交懐竊以帝王之/都必據地之要㑹四方朝貢輻輳軫接人物浩穰)
　　(非他郡比而臨安城闉内外棟宇鱗比數千百萬/家九邑𨽻焉訟日紛委獄犴多充牣仰惟陛下臨)
　　(御以來厲精政治躬履儉約盡愛敬以悦親心建/中和以定國是深仁厚澤契合二儀淳聲和氣覃)
　　(及動植日者泰階平正九扈登成符瑞搃至芝産/太室遐邇臣庶莫不精白承休矧是首善之地實)
　　(先天下被化醲郁得諸親見狴犴空虗桁楊棲卧/孰肯衝羅陷穽為太平不齒之民自源徂流天下)
　　(之大幾致刑措斯拱而竢之耳夫王者必世而後/仁陛下措刑之效乃創見于六載聖哲之治其應)
　　(如響此上徳所格臣何力之有焉伏讀璽書曰賛/朕有懌繄爾之能宓自惟念臣適遭際㑹備數守)
　　(臣詎敢貪天之功以為已力書不云乎好生之徳/洽于民心兹用不犯于有司顧臣淺陋無所知識)
　　(惟誦臯陶稱舜之語以頌陛下臣不勝犬馬心敢/昧死對揚天子之丕顯休命勒諸樂石用永詔于)
　　(億萬/世)
　　　又(嘉泰三/年正月)
　天府素浩穰比所繕治庶務尤劇卿通明詳練輔以
　儒雅從容裁剸弗弛弗苛用能數月之間下安其政
　庭無留訟狴犴空虚朕以好生為徳期於無刑首京
　師以示四方卿之功茂矣載覽封章良深嘉歎(守臣/丁常)
　　(任恭䟦曰臣仰惟皇朝列聖相承一以仁厚為家/法凡事之繫于刑獄者尤謹之重之告戒而丁寜)
　　(之必期于無刑止辟而後已夫是以民心戴于下/天命眷于上億萬斯年無疆惟休皇帝陛下天性)
　　(仁恕臨御簡寛節已以厚民明徳以謹罰年榖豐/登而盗賊少禮義興行而爭訟息畿甸之内親承)
　　(聖化沐浴膏澤雖當祝融為盭之後百役並興人/情恬然罔干于正未幾而民務晏樂用奠厥居臣)
　　(才譾能薄䝉推擇付以彈壓之寄勉䇿駑鈍大懼/弗稱仰賴朝廷威徳不繩而肅春陽載熙囹圄告)
　　(空叅攷故常正月庚申具奏以聞越三日癸亥特/睿詔下賜拜恩震悸退而思所以對揚休命竊惟)
　　(天地之大徳曰生聖人之徳配天地澤被萬物者/以好生之心與造化相為流通也臣欽誦王言之)
　　(大有好生為徳之訓於戲此天地之所以為萬物/父母祖宗之所以夀天下之脉傳無窮而施罔極)
　　(者盡在是矣臣尚何言敬勒諸金石用以風動四/方垂憲萬世臣不勝惓惓歸美之誠謹昧死以誌)
　　　又(嘉泰四/年七月)
　京師衆大之區獄事繁多刑書填委惟剸裁無滯始
　足以表倡四方卿本以公平加之潤餙從容剖决務
　得其情迄無械繫之民卒致圄空之效厥功茂矣良
　用嘉歎繼自今以往期于無刑以廣朕好生之徳顧
　不美哉(守臣王補之恭䟦曰臣竊惟行都地大人衆/實兼五方之俗簿書獄訟視他州尤繁臣以)
　　(無狀自去冬承乏守吏夙夜奉職惟謹既七閲月/三圄告空法當上聞越二日恭拜勅書賜臣奬諭)
　　(至有本以公平加之潤餙之語衮褒爛然來自霄/極顧臣庸陋何足以仰當明詔萬一然臣嘗聞之)
　　(制治者君也推君之治而致之民者吏也仰惟陛/下以仁聖之資履和平之運十有一年于兹矣邇)
　　(者御便殿録繫囚情有可矜悉從末減好生之念/本于一誠民雖至愚觀感而化遷善逺罪用不犯)
　　(于有司斯祖宗忠厚之澤陛下力行之效也臣幸/得布宣徳化猶懼或有壅閉湫底以貽罪誅顧何)
　　(勞之有焉况刑措者帝王之極功㣲臣其敢隠上/之施以自矜幸是用對揚休命敬勒堅珉昭示罔)
　　(極使四方之分符守土者咸務勉竭以無忘刑期/無刑之意庶幾成康之治復見于今日豈不偉歟)
　　　又(開禧二/年二月)
　夫刑所以輔治也惟教之未孚民不幸而入於刑非
　吾有司蔽斷不留審克亡濫則刑者乃將以厲民豈
　輔治之意哉卿履潔抱公化流京邑憫兹有衆或底
　罪辜能單厥心濟以明恕俾狴犴無瘦死之苦而國
　家廣好生之仁任吾牧守之事者不當如是乎覽奏
　嘉歎曷維其已(守臣趙善防恭䟦曰開禧再禩春二/月府曹椽言三院無留獄臣待罪守)
　　(吏以其事聞越五日有詔嘉奬申諭至意臣至祗/惕受賜則拜手稽首而為之言曰竊惟刑辟踈宻)
　　(吏治清濁其源在乎人主一心而已蓋念慮所發/教令出焉風俗繫焉堯舜成康之盛逺矣若漢距)
　　(秦未久理官法士猶在豪家右姓猶故而跡其當/時斷獄稀簡幾及周世矣後稍變革科條益增傚)
　　(為繩切重報瘦死不可勝計豈吏之良暴民之姦/頑遽異于前日邪要其感動之機必有以為之先)
　　(者仰惟皇帝陛下恭儉仁恕根于天性確守憲度/責成股肱與一世相安于簡易自踐祚至今垂十)
　　(三年徳流道洽元元䝉被恩厚不忍輕犯郡國長/吏審克奏讞亦既哀矜欽恤是體是承至若都内)
　　(王化所先故獄屢以空告如臣無狀久當用罷軟/罷免然猶得為寛大坐以無事復竊龍光以自榮)
　　(可謂幸矣獨念璽書之頒將以勸厲在臣豈得私/有是敢刻諸堅石以顯示九牧諸道且見臣子歸)
　　(美報上/之義)
　　　又(嘉定十一/年正月)
　爾以才被選典領神臯馭吏愛民恩威相濟詰姦禁
　暴犴獄用虚使朕庶幾成康措刑之風爾尚繼趙張
　尹京之政載披來奏嘉歎不忘(守臣程覃恭䟦曰臣/恭惟皇帝陛下尊臨)
　　(大寳守之以仁憲章列聖惟刑之恤嘉與元元生/養㴠育熙然如春而宣徳流化尤自近始二紀以)
　　(來京邑圄空徹于宸聴形于詔奬紀于信史者凡/六嗚呼休哉上以祈天命下以結人心雖間遇飢)
　　(饉師旅而根本深固邦畿奠枕者由此故也乃嘉/定十有一年正月之吉三獄復無繫囚揆厥有元)
　　(非聖人久于其道而化成曷濟登兹臣幸得待罪/内史即以其事上聞陛下不自神聖歸功有司褒)
　　(札肆頒榮踰華衮顧臣駑下何以稱塞竊讀訓詞/而有感于漢之文宣焉文帝斷獄四百有刑措之)
　　(風史氏擬諸成康信矣宣帝雖以刑名繩下而並/稱七制者惟加意良二千石數以璽書勉厲故前)
　　(有趙張民用歌之成康丕式今與匹休固已廩廩/漢文之上若趙張尹京之政臣雖不敏願企慕之)
　　(然臣聞髙宗皇帝因廷尉獄空嘗形聖訓云今大/理寺臨安府近在闕下雖未敢謂刑措然獄訟清)
　　(簡寃抑得伸惟諸路吏強官弱民無所訴深恐此/弊未革大哉王言詩所謂恵此中國以綏四方者)
　　(是也今天獄屢空施及京兆臣輒不自量敬勒翠/珉昭示徳意抑以風動四方使嘉定之盛以比隆)
　　(紹興永永/無極云)
　　　又(嘉定十六/年六月)
　朕惟京師首善之地宣徳流化當自近始徳化不洽
　刑獄滋繁何以示四方萬里哉爾以通儒尹畿甸明
　恕勤敏百廢具興嚴威不施隠然彈壓之望刑清獄
　簡用奏圄空斯可為承流者勸矣披覽來章不忘嘉
　歎(守臣袁韶恭書曰皇帝御宇之二十七載冬十二/月臣韶猥以駑才䝉恩推擇使得待罪内史越三)
　　(載夏六月囹圄告空參考故實謹以奏聞越三日/有詔賜臣韶臣拜手感誦以榮以懼竊惟皇朝本)
　　(仁立國列聖繼承明謹獄事期于無刑而後為仁/之至恭惟皇帝陛下愛人育物培養此仁行法立)
　　(制發越此仁根諸一念充塞天地而首善之區始/于京師犴狴囚纍必先清肅故有司八上虚圄之)
　　(奏然徳盛仁熟功用昭著厥惟今日乃陛下嗣位/之三十年也此正夫子所謂王者必世而後仁易)
　　(所謂聖人久于其道而化成與向也斯民間有抵/冒皆以被恩寛釋為幸今也回心嚮道不復犯禁)
　　(而桁楊棲卧矣向也官吏推廣聖意皆以承流宣/化為幸今也䝉成奉職不待宣布而上徳已洽矣)
　　(猗歟休哉此陛下積累盡仁之效顧臣何力之有/璽書勉勵榮踰華衮臣知陛下將以臣為風厲四)
　　(方之首抑臣竊觀陛下今日之仁有特化流天邑/而羣黎百姓遍為爾徳甚至裔夷醜𩔖一見中國)
　　(衣冠知所愛慕猶不忍傷易遐邇大小咸歸吾仁/之内然則天運至此而變禮樂至此而成如刑章)
　　(不式特仁道功用中之一爾若昔漢君仁恕相傳/至四十年間斷獄數百幾致刑措山東父老願觀)
　　(徳化今陛下歴年愈深仁效愈廣當度越前漢/追繼唐虞臣敢對揚休命勒諸堅珉以詔萬世)
　　　禁侈靡(嘉泰元/年四月)
　風俗侈靡日甚一日服食器用殊無區别雖屢有約
　束終未盡革今回禄之後凡百官民户起蓋屋宇一
　遵制度務從簡樸毋事華餙銷金鋪翠並不許服用
　除先將宫中首餙衣服等令内東門司日下拘收焚
　之通衢其中外士庶之家令有司檢照前後條法嚴
　立罪賞禁止貴近之家尤當遵守如有違犯必罰無
　赦
理宗皇帝
　　　奬諭獄空(紹定元/年四月)
　朕嗣有令緒四載於兹比下詔書風厲郡國惟刑之
　恤汔未能盡稱朕意也京師衆大之區俗習夥繁異
　時専彈壓事擿發者猶懼弗集矧曰其不留獄惟卿
　器識宏亮政修訟理五辭兩造蔽斷平停恵心既孚
　民重犯法囹圄遂空可謂學有本原治出儒雅逹於
　國體矣樞機所發首善於此余深寵嘉之詩不云乎
　商邑翼翼四方之極夀考且寜以保我後生尚益助
　我宣徳流化使天下聞風而勸焉(守臣袁韶恭書曰/皇帝臨御紹定改)
　　(元臣猥以菲才備員内史囹圄偶空濫叨詔奬臣/謹盥手拜手伏讀而言曰帝堯以仁間天下民畏)
　　(于不罰帝舜以孝聞天下功底于無刑仁孝大端/聖人治本措刑之效捷于影響恭惟本朝仁宗皇)
　　(帝深恩厚澤日照月臨四十二年之間勝殘去殺/刑措無用仁化漸摩之至也神聖相繼大業中興)
　　(孝宗皇帝躬膺授受篤敬事親二十八載之内京/圄屢空萬國懽心民知恥格孝道感發之應也是)
　　(以聖徳駿功顯諸廟號編金鏤玉尊稱盛帝仰惟/陛下丕纉鴻圖握符闡珍兼堯舜之令美法二宗)
　　(之成憲博施以仁子育黎庶克諧以孝承歡太極/好生洽民心徳教刑四海首善京師兹用不犯將)
　　(見丕冒率土無一人之獄唐虞雍熙垂拱可致貞/觀四年之治不足進矣臣退揆玩愒適覩昌期大)
　　(懼無以仰承明詔敢不對揚聖謨勒諸堅珉/自今以始當不一言庸侈億萬載無疆惟休)
　　　又(淳祐元/年十月)
　折獄而無宿諾言足以示民信也用刑而不留獄明
　足以盡事情也京師衆大之區民物殷阜獄訟由是
　繁滋非通才敏識決擿如神得無沈寃乆繫者乎卿
　尹正神臯敏事而信斷獄弊訟無一淹留曾幾何時
　即以囹圄空虚告徐有功所謂不越月踰時可致刑
　措如卿報政其殆庶幾惟予汝嘉用申異奬(守臣趙/與􁤏恭)
　　(䟦曰皇帝御極十有八年肇新化絃恢踈憲網中/外臣民洗心覿徳臣與􁤏待罪京兆未盡三月訟)
　　(牒稀簡狴犴空虚具遵故實以聞大洒雲章星臨/衮宇言足以示信明足以盡情考古證今有奬有)
　　(戒臣與􁤏拜手伏讀引誼深思于以知化育之妙/根本聖心之仁也夫言出于心無乎不信明發于)
　　(心自無遁情心誠求之不中不逺之謂也恭惟祖/宗以仁立國敬獄明刑徳洋恩普而尤加意于首)
　　(善之區皇帝陛下公恕傳心忠厚流化刑書欽恤/洞逹淵衷善貸涵洪發端畿甸蓋自臨政以來内)
　　(史所治凡再以虚圄告臣與􁤏承乏未幾聴訟粗/謹有司不犯庶獄遽清聖仁一心應若桴鼔臣與)
　　(􁤏何力之有焉抑臣與􁤏聞之獄者民之司命也/民者國之命也命脉所係保養甚難推不忍之心)
　　(軫不獲之慮仁術所充仁聞滋廣昭天漏泉則既/有其本矣必也撫摩瘝恫躋登富庶閭里樂生海)
　　(隅從欲訟銷刑措日引月長則四方牧守之責而/商邑實居先焉臣與􁤏是以大懼用模聖訓勒諸)
　　(琬琰神文劃然朝夕觀省嘉與凾生服我天子/顯命以永無斁共陶至化臣與􁤏不勝拳拳)
　　　又(淳祐十一/年正月)
　京師四方之極地大而事難簡民衆而争易繁狴犴
　之清自昔所罕在西京有以亷明治京兆稱者僅能
　使逰徼獄吏不敢妄繫留人而止而卿典刑臯十年
　乃屢以空圄告豈非慈信之孚民用不犯稽聽之審
　折獄惟良乃卿素所長故無訟之效掩於前聞耶方
　春始和草木群生欣欣自有樂意於時覽奏允懌朕
　心一札之頒姑申嘉奬未足以揚卿美最也(守臣趙/與􁤏恭)
　　(䟦曰臣欽聞臯陶稱舜曰好生之徳洽于民心用/不犯于有司夫民之所以遷善逺罪實聖人務徳)
　　(之效非有司折獄之功也故成王祗勤令徳而尹/正成周者獲遂其止辟之心孝宣任徳不純其乆)
　　(㸃京兆者未免于繫治之過徳刑之效其要可睹/矣恭惟皇帝陛下簡寛忠厚逺輩慮周哀矜臬事)
　　(欽恤有銘一遇隂陽稍愆必申飭攸司得無桁楊/滯蔓以干和氣丁寜懇惻疇敢弗承二十七八年)
　　(間京師以圄空聞四矣臣非才待罪輦轂十朞于/此亦幸再見踈決之清兹惟我后之徳臣何力之)
　　(有乃䝉睿渥寵以褒綸天語燦于春華皇心融于/陽澤臣敢不拜手稽首推廣大賜以對揚丕顯休)
　　(命而臣又聞之民樂其生則自愛民知自愛則無/訟安逸富夀孰無此情役簡刑清脉絡相貫是以)
　　(聖明在上修已以敬視民如傷養其力而和其心/民其忍有司之犯乎廣好生之仁成自愛之俗將)
　　(見星沈貫索草鞠圜扉始于畿甸逹于海内矣臣/願乞身歸伏田里與黄童白叟歌詠聖化顧奬厲)
　　(之訓曷敢私寳謹摹載樂石昭示無窮使承流首/善咸和慈信之孚稽聽之審以副陛下措刑之治)
　　(也元元/幸甚)
　　　戒飭三衙諸閫(端平二/年八月)
　朕仰惟藝祖皇帝立國以仁維國以義撫民馭軍恩
　威不相揜用能賦民養軍而民不憚整軍衛民而軍
　不怨經制一定國勢奠安慨慕風烈常懼弗逮間者
　恵陽建安京口髙沙之軍蠢為不靜以駭民聽雖怙
　終必戳迄申邦憲而事非獲已痛切朕躬夫三綱五
　常之理在人未始冺絶彼其忘平時撫養之恩背理
　捐生而以衛民者厲民豈盡本心哉有司奉令不䖍
　故其病於掊尅而饑寒之不免困於力役而休息之
　無期鬱悒於阻遏而赴訴之無所殆非一日亦惟朕
　之不明有以致之詩不云乎祈父予王之爪牙胡轉
　予于恤内而三衙外而列閫暨諸軍主兵官其各體
　至意上下交飭訓禮示信威以儆其玩而恩以恤其
　私使人人自愛相安于紀律而國勢張時維汝嘉狃
　故必罰朕不敢赦(守臣顔頤仲恭䟦曰臣仰惟皇帝/陛下更新聖化總攬威權撫民馭)
　　(兵恪守家法乃者戎行失律斧鉞肆加國法伸而/大分明天威振而羣動息然且謙冲懇惻誕布綸)
　　(言引咎責躬不忍歸過于下臣待罪京邑跪捧璽/書感涕横集惟昔人主所恃以立國者曰民與兵)
　　(而已民不安其生其責在上不在下兵不安其分/其責在下不在上責在上仁以恤之責在下義以)
　　(裁之百姓有過在予一人士不用命則拏戮汝其/來古矣敬觀國史具載聖謨粤自藝祖開基太宗)
　　(混一真宗仁宗繼體守文雖太平極盛之時其間/豈無動容變色之警獨淳化中李順以窮民擾蜀)
　　(勦平之餘罪已有詔若咸平至慶厯間劉旴王均/韋貴王則􁩰皆以武夫悍卒干紀亂常迄就誅鋤)
　　(毋煩申諭蓋民之與兵其事不同前聖後聖處置/各異今陛下既以真宗仁宗所以待兵者裁之于)
　　(前乃復以太宗所以待民者䘏之于後躬自厚而/薄責于人可謂仁之至義之盡也天地之徳父母)
　　(之恩宜如何報哉昔祈父職廢詩人譏之祈父掌/封圻田兵爪牙不恤誰執其咎明詔及此蓋欲以)
　　(京都為諸夏倡也臣敢不佩服訓詞朝夕砥礪誓/同樂石永保無磷凡中外介胄之士拜手觀省自)
　　(今以始既敬既戒共武之服豈止守/城郭封疆為不二心之臣而已哉)
　　　書家語賜守臣(嘉熙/四年)
　孔子曰政寛則民慢慢則糺之以猛猛則民殘殘則
　施之以寛寛以濟猛猛以濟寛寛猛相濟政是以和
　詩云民亦勞止汔可小康恵此中國以綏四方施之
　以寛也毋縱詭隨以謹無良式遏㓂虐憯不畏明糺
　之以猛也柔逺能邇以定我王平之以和也又曰不
　競不絿不剛不柔布政優優百禄是遒和之至也(守/臣)
　　(趙與懽恭䟦曰嘉熙四年十月二十有八日皇帝/陛下親洒宸札援家語正論解孔子所善鄭子産)
　　(之語賜臣與懽仍宣諭曰朕嘗觀鄭子産之為政/在乎寛猛相濟卿必有取于斯就書以賜臣敢不)
　　(夙夜對敭聖訓蓋自端平丙申嵗明禋後三日臣/始被命承乏天府至是凡三尹矣臣竊謂立政動)
　　(化莫尚于中和推而行之守臣責也昔王褒為益/州刺史有中和樂職宣布以發揚大漢風化國朝)
　　(孫沔趙抃守杭或以名堂或以賦咏慨想前猷俱/得于寛猛相濟之義臣心竊有契焉載惟子産之)
　　(政固非姑息以為寛亦非苛虐以為猛其相國而/以禮其捄世而鑄刑書使都鄙有章廬井有伍是)
　　(豈姑息之為至于存鄉校以師善焚載書以安衆/用乘車以濟人又豈苛虐者所能哉嘗語太叔唯)
　　(有徳能以寛服民其次莫如猛太叔繼之不忍猛/而以寛迨其多盗殺之乃止凡前日不忍者至是)
　　(而忍焉臣是以知非猛無以遂其寛而猛非子産/之本心也先儒葉適謂其弛張予奪雖有芒鍔不)
　　(可犯而委曲從物以待其定乃子産政體也然則/太叔之不忍無亦輿人一年而誦者歟太叔之所)
　　(悔輿人之三年而誦者歟孔子又嘗稱子産有君/子之道而斷之以養民也恵使民也義則其察之)
　　(亦審矣使子産而親見孔子所以増益其徳政將/不止是夫以同時之賢如太叔猶未能盡知其心)
　　(唯孔子之聖雖不同時而能善之又閲數千載而/陛下掲之以為訓陛下之心視孔子之心一也臣)
　　(昔誦先聖之語今也親見聖人而師之顧非幸歟/敬摹宸札勒之堅珉不競不絿不剛不柔布政優)
　　(優百祿是遒和之至也臣願廣中/和之大化抑俾來者咸遵聖訓云)
　　　聖節戒勅烹宰(淳祐/八年)
　朕惟誕節放生祝夀乃臣子忠愛錫宴食品自有彛
　式如聞州軍縣鎮縁此廣務烹宰殊失好生之意今
　宜戒飭不得多殺物命一如景祐三年詔書務令遵
　守仍於所在放生池刻石(守臣趙與􁤏恭䟦曰臣恭/惟皇帝陛下繼天立極徳)
　　(徧埏垓與物為春恩被動植乃者特以流虹誕節/親洒宸奎戒飭藩方毋廣烹宰十行一札雷厲風)
　　(飛萬𩔖羣生海涵春育大哉王言徳至渥也臣叨/守京邑職在布宣百拜雲章歡呼抃舞臣竊惟帝)
　　(王一心越宇宙而同闗鍵厯千載而一日心者何/仁是也仁者天地生物之心人得之以為仁凡有)
　　(此心均有此仁特其梏于氣禀之偏物慾之私不/能廣而充之耳惟夫帝王此心與天地一清明純)
　　(粹一毫不雜流動充滿宇宙皆春堯仁如天舜徳/好生禹之懋徳而鳥獸咸若成湯之網周文之沼)
　　(皆是物也於皇我朝以仁立國列聖傳心上貫三/五一以神武不殺為務逮我仁祖心徳渾然善推)
　　(所為舉斯加彼器玩戒龜筒之取禁饌徹羔羊之/供宴錫乾元詔蠲豐典四十二年之始仁道大成)
　　(布濩流行端由心始繼繼不絶以迨今日陛下實/緝續熙廣之臣恭想聖衷惻隠天語將形此時此)
　　(心真見同宇之内含生之倫□蝡肖翹跂行喙息/莫不自吾仁生意中來也淵乎懿哉陛下此心即)
　　(祖宗之心堯舜禹湯文之心天地之心也是心也/可以回世運可以續天眷可以開太平兹乃宗社)
　　(萬億斯年無疆之休臣敢不恪遵聖訓仰體宸慈/徧告畿邦俾承明式臣已載新堂宇祗奉皇文中)
　　(拱徳生前掲泳飛奎畫昭回金碧交映乃百拜稽/首敬與都民登諸樂石以彰天地施生之徳以衍)
　　(國家盛美之傳使嵗嵗祝/堯後天罔極顧不偉歟)
今上皇帝
　　　蠲嵗貢(景定五年十一/月時未改元)
　京師諸夏根本民氣宜紓先帝罷諸行厚之使弗困
　也嘗云帥漕兩司既無科抑難應供需他日必有復
　為民病者除祖例内庫窠名外合蠲近例嵗貢以補
　助其乏闕然後可以責其不病民事惜未行所當繼
　志以副先帝培護根本之意(守臣趙與訔恭書曰臣/聞發政施仁文王是也)
　　(繼志述事武王其達孝矣乎以文王為父武王為/之子可謂聖繼聖明繼明矣然文謨之顯顯于丕)
　　(承之烈此下武之所以美武王也恭惟先皇臨御/九有踰四十年厚澤深仁庶幾仁祖猶慮科抑重)
　　(困斯民申飭攸司悉行蠲免端原正本意實有在/嗣天子龍飛之始奉先思孝仁意流行涣發徳音)
　　(停省貢式獨存惟正之供詔㫖春温信令雷厲實/億萬生靈無邉之福豈止為本根培植之地而已)
　　(真宗皇帝咸平二年宰臣述登極以來寛恩請宣/付史館上曰先帝方欲行之朕承先志耳孝宗皇)
　　(帝紹興三十二年賜御札戒京兆守臣以京邑風/化所先久聞循例掊取民間務結私恵自今供饋)
　　(營辦一切停免聖謨洋洋此家法也昭哉嗣服繩/其祖武於萬斯年受天之祜敬拜手載賡是詩以)
　　(讚改元維新之治刻/之堅珉以夀方來)
　　　奬諭獄空(咸淳五/年正月)
　刑期於無刑訟必也無訟凡為爽鳩氏者之所難也
　爾奮繇學館尹正神臯乃月正元日能於地大物衆
　之區而奏圄空之效豈其得大無訟之㫖用以成我
　無刑之治惟乃之休則予以懌明道間程琳尹開封
　嵗中十獄空者四五今爾能以三獄而空儻復能一
　嵗常空罔俾程琳専美於前矣尚其式敬以長我王
　國則予一人益汝嘉(守臣潜説友恭書曰臣恭惟皇/帝陛下昭受上帝之命子育兆)
　　(姓克綏厥猷乃臨御之六年春王正月京師以獄/空聞凡厥旄倪蹈詠仁聖咸曰好生徳洽兹用不)
　　(犯于有司自時中乂以及于萬邦自千以始至于/千萬嵗皇乎懿哉天以陽長養萬物之道也臣幸)
　　(得待罪尹正宣鬯皇風治朝清明上備響答䝉賴/休澤僅復逭于放紛而何力之有璽書於煥嘉匪)
　　(其能大懼不克勝荷以隕越于下臣愚竊以為聖/徳之盛雖不自居至誠之著有不可掩若昔周書)
　　(立政一篇始陳庶言庶獄庶謹而終獨曰勿誤庶/獄重之至也厥後迄至囹圄空虚則亦惟成王之)
　　(徳與周公之功有司牧夫奚與焉矧周告太平適/當今日而其效丕應若此作周匹休于斯為盛臣)
　　(何幸身親見之若夫明道開封之治臣于琳何能/為役敢不夙夜祗若休命且載諸不朽以告來者)
　　(曰兹惟聖天子/措刑第一銘)
　　　又(咸淳六/年正月)
　我國家以忠厚立國汪汪乎丕天之大律列聖繼厥
　理罔不敬於庶獄庶謹永惟京師四方之本浩穰於
　三輔尤為劇民輕犯法狴户滋豐於是開封尹有以
　圄告空者常制詔寵褒之以風厲天下然而不屢見
　也朕承先帝休徳不忘元元乃者元日深詔執事唯
　恐有寃失職者卿以經術自輔其政能沃其所滯
　是能應于欽敬之意去年奏上繫無留文矣今又復
　然章聞于聴朕甚嘉之卿自尹正神臯居多善狀如
　代輸民租修復酒政壹是㢘之推也夫吏㢘則法平
　政所蓄也使郡邑之間皆如輦轂吾民其庶幾乎(守/臣)
　　(潜説友恭書曰臣説友恭惟皇帝陛下仁洽道豐/克肖天祖宗之徳乃月正元日皇極之敷言用訓)
　　(于郡邑長吏欽恤一意尤懇懇焉臣属典京師實/倡萬國大懼無以稱塞上命竊惟古者四郊之獄)
　　(王公三公㑹其期漢三輔辭訟者率至公府方今/乾坤軒豁民氣無所湫底黄屋清問上台聴成咸)
　　(庶中正放之四海而凖臣幸得親承聖化謹厥攸/司戒百石吏毋□妄繫留人于是圄告空如昔嵗)
　　(先民有言曰此上徳所格非尹之功臣獨何人洊/被褒寵竊窺詔㫖或者托是以風于有位若先帝)
　　(訓㢘謹刑之意云耳敬刋之琬琰永配二/銘以彰謨烈之盛庶其夙夜祗命無斁)
　　　又(咸淳六/年七月)
　朕寅念先帝在宥四十一年壹是以仁厚誕保受命
　民深詔有司之牧夫俾弗誤於庶獄京師衆大之地
　獄訟素號繁滋而嘉熙淳祐間獄以空告者比嵗叠
　見夷考其時前後尹正實二人焉卿以通務之儒彈
　壓輦下比及二年囹圄空虚至於再至於三夐掩前
　聞矣夫刑獄不能無也惟片言以折則獄可空惟明
　謹不留則獄可空卿發擿敏剖决平不戒以孚民信
　之矣獄之屢空也固宜朕惟王畿四方之本褒詔數
　下非徒旌汝也葢將使庶邦勸于朕欽恤之意(守臣/潜説)
　　(友恭書曰臣恭惟皇帝陛下祗承先帝休徳數勅/有司務行寛大而禁苛暴以為中都官獄天下圭)
　　(表庶乎屢空則猶有成康之遺風焉在易旅受之/以巽且上順道而下順命巽之象也旅明謹不留)
　　(蓋率由此而臣禀卬太和莫克宣究不自意期年/之内申命重加寵之實非鄙臣所能堪稱抑臣伏)
　　(讀明詔及于勿誤庶獄之㫖若稽周公諸書此最/後作夫不有洛誥焉有立政繼自今長我王國至)
　　(于萬年永保民盛哉/鑠乎越不可載已)
　　　又(咸淳七/年正月)
　朕聞在唐虞時則畫象而民不犯在成周時則虚圄
　而刑不用蓋比屋可封人有士行治日多而厯年久
　朕甚慕之卿自尹神臯三年于兹獄以空告者四發
　摘精而慝罔伏剖决敏而繫不淹朕心用貺抑嘗觀
　古之人命司徒敬敷五教正月則施教法于邦國都
　鄙凡厥庶民乂于棐彛靡有抵法冒禁之事刑期無
　刑辟以止辟直易易耳朕乃者命卿貳版部即古司
　徒職也倡九牧以阜民典京師而首善繼自今將使
　天下㫁獄稀少豈但屢嵗獄空獨見於輦下庶丕愜
　于朕志(守臣潜説友恭書曰恭惟皇帝陛下至徳溥/大與天同流先春而後秋篤近而舉逺古者)
　　(六卿之獄在國中卿士旬而職聴于朝昭其重也/然其治迄至囹圄空虚則以先王之教仁漸義摩)
　　(又有師保萬民者為之卿老使之日遷善逺罪而/不知始自邦國達于都鄙若司徒所施特教之粗)
　　(焉者耳今明辟哲輔比隆成周而宣究非才適逢/盛際用能于三年之間四以無繫留吿亦惟化成)
　　(習美之效至聖不居推之臣下輒加賜金書以勞/之臣狎被寵恩大懼弗克勝荷敢因詔㫖稽諸周)
　　(官推本措刑之盛使/天下知風之自云)
　咸淳臨安志卷四十一
欽定四庫全書
　咸淳臨安志卷四十二　　宋　潜説友　撰
御製
帝王之文與詞人才士不同前所載漢髙武二詔大抵
出於二君所自為故簡質明白一見而決蓋不特詔令
然也覇心未忘而大風之歌作悔心將萌而秋風之詞
著率此𩔖耳吴國非豐沛之舊會稽無河東之祠土壤
奥僻山川寂寥昭囬之光衣被弗及豈自知有今日之
遭乎故今兹所編斷自我宋開國而後以賜王欽若出
守詩為首是詩也真宗皇帝恤黎元之心也南渡而後
以中和堂望越詩為首是詩也髙宗皇帝復土宇之志
也聖聖相繼吐辭為經二風之作方斯陋矣倬彼雲漢
為章于天凡在編者皆杭故也若灝灝噩噩之全則有
御府之儲太史之録在叙御製
太宗皇帝
　　　戒石銘
　爾俸爾禄民膏民脂下民易虐上天難欺
真宗皇帝
　　　文臣七條
　一曰清心謂平心待物則物自正　二曰奉公謂公
　直潔已則民自服　三曰修徳謂以徳化人不専猛
　威　四曰責實謂専求實效勿競虚譽　五曰明察
　謂勤察民情勿使賦役不均刑罰不中　六曰勸課
　謂勸諭下民勤于孝弟之行農桑之務　七曰革弊
　謂求民疾苦而釐革之
　　　賜守臣王欽若詩
　蚤自外朝登近侍克符昌運振嘉名一參黄閣推良
　畫再陟鴻樞顯至榮該博古今常獻納勤勞夙夜每
　専精石渠撰述多文備月觀崇封大禮成宰府調元
　心匪懈真宫兼職望彌清龍樓進秩恩尤異熊軾為
　籓任不輕二浙奥區期恵化三吳佳致悦髙情重重
　山水舟中見處處壺漿陌上迎既肅邇遐安外域更
　分宵旰撫黎氓予衷側席方毗倚佇有甘棠播頌聲
仁宗皇帝
　　　賜守臣梅摯詩
　地有湖山美東南第一州剖符宣政化持槖輟才流
　暫出論思列遥分旰食憂循良勤撫俗來暮聴歡謳
　　　佛牙賛
　　　　舊志于上石龍寺載有仁宗皇帝佛牙賛刻
　　　　石厓上而不著其詞今視之乃唐律一首紹
　　　　聖元年永夀院僧惟性所刋不知何從得此
　　　　本觀者當自知之兹不敢録
髙宗皇帝
　　　中和堂詩
　六龍轉淮海萬騎臨吴津王者本無外駕者蘓逺民
　瞻彼草木秀感此瘡痍新登堂望稽山懐哉夏禹勤
　神功既盛大後世䝉其仁願同越勾踐焦思先吾身
　艱難務遵養聖賢有屈伸髙風動君子属意種蠡臣
　孟夏壬戌來登斯堂逺矚稽山思夏后之功俯瞰濤
　江懷子胥之烈賦古詩一首(守臣宋輝刻石謹書/曰臣仰惟今皇帝即)
　　(位以來属時多艱廵行方岳撫慰斯民而圖所以/恢復大業肅清中原神功聖武且將追配前王貽)
　　(休後世建炎三年嵗在己酉移蹕錢塘嘗以萬幾/之暇登髙望逺賦為此詩前瞻稽山而追懐夏禹)
　　(之功逺思勾踐而属意種蠡之臣憂民圖治感念/瘡痍之意粲然見于篇什之中宸奎睿畫輝映日)
　　(月傳間四逺民争誦之伏覩今皇帝聖徳日躋克/儉克勤虚懐聽言刻意願治而躬行寅畏天命之)
　　(實禁網不苛賦歛不煩而大敷子恵斯民之政凡/注措施設雖非臣愚淺陋所能測知然臣承乏輦)
　　(轂之下日覩政化之行而退誦雲漢之章蓋無一/不合者是宜鑱之斯石以示方來臣謹拜手稽首)
　　(而識/其後)
　　　中和堂御筆(同年/月)
　斯堂偉特之觀無愧上都薫風南來我意雖快願與
　庶人共之(守臣宋輝謹書曰臣聞王者以天下為心/乃能慰天下之望居九重之安則當念斯)
　　(民有流離不獲其所者享萬方之奉則當念斯民/有饑寒不樂其生者凡出入起居動静食息能舉)
　　(斯心以加諸彼則天下無愁痛太息之心斯民有/愛戴享上之誠而邦基王業可以傳永久而益固)
　　(矣孟子曰樂以天下憂以天下然而不王者未之/有也信哉斯言臣仰惟今皇帝勵精圖治宵旰不)
　　(遑乃者按蹕錢塘嘗以暇日登堂望逺感薫風之/來而思與庶人共之宸畫具在昭若日星蕩蕩乎)
　　(此堯舜三王與我聖祖聖宗所以恵保斯民之意/也臣竊觀比年以來發政施仁輕歛薄賦布寛大)
　　(之澤下勤恤之令凡可以恵安元元者寜屈已為/之而登臨觀覽之際猶不忘庶人之念顧惟仁風)
　　(徳意所以快斯民之望者可謂至矣然憂勤愛民/之心臣恐後世有不得而知者謹刻之石以示將)
　　(來庶使萬世而下誦其言者皆知歌詠盛/徳而見天王之用心此亦臣子之職也)
　　　浄明院易安齋梅巖詩并序(紹興二/十五年)
　謁欵泰壇因過易安齋愛其去城不逺巖石幽䆳得
　天成自然之趣為賦梅巖云　怪石蒼巖映翠霞梅
　梢疎瘦正横斜得因祀事來尋勝試探春風第一花
孝宗皇帝
　　　潜邸恭和髙宗皇帝淨明院梅巖詩
　　秀色環亭擁霽霞修成氷艷數枝斜東君欲奉天
　　顔喜故遣融和放蚤花
　　　　　賜靈隠住持徳光詩
　　大暑流金石寒風結凍雲梅花香度逺自有一枝
　　春
　　　　　又賜頌
　　欲言心佛難分别俱是精㣲無碍通跳出千重縳
　　不住天涯海角任西風
　　　宸翰
　禪師所奏菩薩十地乃是修行漸次從凡入聖夫復
　何疑方知脚踏實處十二時中曾無斷間以至圎熟
　雜染純浄俱成障礙任作止滅脱此禪病當如禪師
　之言揮劍刃卓起脊梁發心精進猶恐退墮每思到
　此兢兢業業未嘗敢忘今俗人乃有以禪為虚空以
　語為戲論其不知道也如此兹事至大豈在筆下可
　窮也聊叙所得耳
　　　聖問
　釋迦佛入山修道六年而成所成者何事請師明説
　　(徳光囬奏臣伏䝉陛下親灑宸翰問釋迦佛入山/修道六年而成所成者何事請師明説臣自顧庸)
　　(昧不足以仰副大問謹/對云將謂陛下忘却)
　　　上天竺大士贊(并序/)
　觀音大士以所謂普門示現神通力故應跡於杭之
　天竺山其來尚矣朕每有祈禱隨念感應曰雨曰暘
　不愆晷刻是有助於冲人者也因為作賛曰猗歟大
　士本自圓通示有言説為世之宗明照無二等觀以
　慈隨感隨應妙不可思
　　　賜興福恵光大師若納頂相賛
　道本尊嚴體常清浄通佛法僧明戒慧定三乘獨超
　六根自正龍天所衛叢林所證丹青雖工豈傳妙性
　頂相端如衆人咸敬
　　　宸翰三
　此虚妄心若無六塵則不能有　前次已説身心安
　和藥病何在近又得圓覺之㫖幻化者煩惱也覺性
　者解脱也如繩縛體當求脱去言對除也本無所縛
　於脱何有此佛法也　經中説六十二處十八界不
　盡其妙理否色聲香味不執於離覺性妙明湛然常
　住
　　　賜圓覺寺僧徳信詩
　古寺春山青更妍長松修竹翠含烟汲泉擬欲增茶
　興暫就僧房借榻眠
　坐久方知春晝長静中心地自清凉人人圓覺何曾
　覺但見塵勞盡日狂
寜宗皇帝
　　　光宗皇帝尹臨安判押案牘序
　仰惟聖安夀仁太上皇帝道髙乎兩儀仁周乎四海
　克勤克儉聲律身度以茂夏禹之績之徳之純儀刑
　作孚以顯文王之謨専務化民躬行元黙則盛美冠
　乎孝文厲精為治總覈名實則豐規齊于宣帝事同
　典謨之載政炳方册之傳乃樂退閑載光㢲䄠粤在
　乾道之盛深簡聖父之知爰命儲宫尹治京邑班輪
　宣化式慰于都人雙龍刻符增輝于邦典治以簡約
　為本教以寛靖為先析滯紓寃咸歸宸斷立政施恵
　獨運淵謨龍鳯之筆以煥其文河洛之珍以昭其瑞
　祕在天府積有嵗華臣猥以𦕈躬仰承大統惕思付
　託靡敢康寜申詔臣工肆嚴彚緝悉以判押紀諸簡
　編為卷七十有一忠厚之謨寛大之㫖罔不具著猗
　歟盛哉臣竊惟皇家膺受天命聖作明述固結于民
　心徳厚仁深繼崇于尹正太宗以神武智勇垂憲于
　前章聖以喆文叡聰敷猷于後肆惟上皇光于祖武
　嘗即行闕以雄南衙裕民厚俗之有經御衆牧人
　之有叙訟欲其省刑欲其平虚圄以清犴塵捐賦以
　養基本庭無留諍府無宿囚仁聲鬯于黄圖睿渥流
　于赤縣放之遐邇達之華戎日月所臨舟車所至肇
　自端尹迄于勌勤凡利於民率由此道顧今䆳門之
　上寶柙所儲祖徳宗功燦垂乎簡牘奎文璧畫光麗
　乎縑緗是皆撥叙之精豋奉之肅也臣繼志述事以
　寳大訓稽經諏律以詔無窮庶幾聖人之言炳若丹
　青帝王之制坦然明白彼其辨南陽之牘垂鳯諾之
　牋仰眎閎深莫克參儷是庸闡繹益謹遵承以侈慈
　極厚民之休以昭有宋燕天之澤書曰臨下以簡御
　衆以寛好生之徳洽于民心判押之㫖盡在是矣臣
　敢不勉
理宗皇帝
　　　昌化縣進嘉禾嘉粟賜賈丞相詩
　禋禮甫慶成而昌邑以嘉禾嘉粟來進隂陽和而休
　瑞應此一徳感通之驗也因成一詩以賜　一徳交
　孚叶兩儀嘉禾嘉粟獻珍竒祥呈屬邑信非偶瑞應
　明禋若有期周紀唐封生秀穎漢歌郊廟産靈芝何
　如近在王畿内慶典珍符萃一時(右丞相臣賈似道/恭和臣恭睹法宫)
　　(儲祉畿内薦嘉黍稷非馨由一純之所格稼穡維/寶雖六穗以猶祥矧遇熙成敢忘善頌瞻宸奎之)
　　(俯逮乃聖製之肆頒帝庸作歌允恊惟時幾之懿/臣能歸美敢陳俾戩榖之私臣謹恭和二首仰凟)
　　(聖聰下情無任忻忭之至紫壇昭事匪多儀畿邑/嘉生各效竒天地中間皆景鑠神人和處即昌期)
　　(祥符内苑歌嘉榖景祐前楹賦瑞芝臣昉臣隨俱/被賜㣲生何幸際明時  神祗來格鳯來儀應陋)
　　(歌麟問木竒前席慊非加賈誼親祠知不羡安期/豐穰叶氣宜書瑞恭茹清朝即産芝稼穡艱難宸)
　　(慮切天彰盛徳萃斯時守臣吴革刻石恭書景定/四年秋九月辛夘皇帝藏祀于明堂景鑠孔昭熙)
　　(事用成越翼日壬辰昌化縣以所産瑞禾瑞粟來/獻御製詩賜下宰臣乃𢋫載歌有虞明良之盛復)
　　(見今日四方萬里傳誦鼔舞咸曰時當禋祀宿隂/汛掃霄堮澄霽既驗之天氣之和黍馨穡寳叶氣)
　　(嘉生復形于地産之異非聖君賢相克厚天心曷/濟登兹臣叨守畿邦且與聞民部稼省之事親逢)
　　(兹瑞敢拜手稽首對揚天休嘗伏讀國史皇祐三/年眉州上瑞麥圖仁宗皇帝有曰朕嘗禁四方獻)
　　(瑞兹得西川秀麥圖可謂真瑞矣真之為言蓋以/養人之本在是而非他瑞所能擬也今物産之瑞)
　　(不形之他品而形之糓粟不出于他所而出于畿/甸不見于他時而見于禋祀之成天意固有在矣)
　　(視前代以芝草麒麟寳鼎天馬被之聲歌薦于郊/廟者曷若兹瑞之為真哉恭惟皇帝陛下以至誠)
　　(格上帝以至仁育羣生乾符坤珍駢示期應皆所/以丕彰聖徳臣恭覩一徳交孚之句方且推之宰)
　　(臣不自有其美宰臣恭和亦有稼穡艱難宸慮切/為言臣下成政歸羙報上而更相儆戒之意實寓)
　　(焉益知聖賢相逢所以夀生民之命綿宗社無疆/之福者未嘗以休證之來而自泰也是用齋祓摸)
　　(寫御詩次暨宰臣和篇刻/之樂石以昭示萬世云)
　　　訓守臣十二條
　厲公㢘　施恵愛　勤决遣　通民情　戒科擾
　平物價　絶遺饋　節浮費　修火政　抑彊禦
　禁鉟銷　革侈靡　右十二條守而勿失律已治人
　必務忠實毋急近功日謹一日式資汝能以重京室
　　(守臣趙立夫恭書曰臣仰惟皇帝陛下總攬權綱/慮周萬物發舒典訓董治羣工乃端月十有九日)
　　(命臣再行内史事越九日辛酉躬御奎畫煥著乾/文詔臣以當謹守者十有二條臣省循庸繆已試)
　　(罔功時異事殊政懵端緒宸聰四達洞燭厥理雲/章下錫至教具該昭然若發矇矣爰自中興駐蹕)
　　(殆越百年輦下服勤不知其幾龍光䝉被俶見于/今臣何人斯獲兹榮異凛對天威大懼亡以稱明)
　　(詔竊惟天啟神聖猶垂法象君廸臣工可無誨言/是以堯有羲和之命舜有羣牧之咨暨于成周以)
　　(君陳尹正則有命以畢公保釐則有册申申其訓/前後一轍在昔帝王曷兹多誥蓋不戒視成非君)
　　(師之所安也皇上祖述堯舜遵周軌而重商邑不/以臣不肖既復使之又丁寜之右疏其目左提厥)
　　(綱若曰律已治人必務忠實夫不欺之謂忠無妄/之謂實真奉行十二條之綱領也臣雖不敏惟既)
　　(厥心又曰無急近功日謹一日雖銜勒不弛而鞭/箠用寛若慮其以廹促害忠實者聖度涵洪與天)
　　(同宇如此顧猶有一毫不忠不實以隳大猷以千/大戾則臣豈敢臣拜手稽首欽承明命日監在兹)
　　(永矢弗渝詩云恵此京師以綏四國是賜也森嚴/簡重文儷六經飛動騰驤書參八法抑非㣲臣所)
　　(敢私敬刻之琬琰布之/天下用永寳于萬世)
　　　天竺廣大靈感觀音殿記
　朕聞有感必有應有應復有感感從心起則應從心
　得非自外求也方佛在耆闍崛山時觀世音菩薩摩
　頂受記合掌作誓言願以慈悲心救度河沙衆生受
　諸苦惱凡火坑波濤之難刀鋸杻械之難惡獸蝮蛇
　之難一切困厄可怖可愕惟能一念歸敬則以變化
　力逰戱三昧現帝釋身現梵王身現長者身現宰官
　身慧日慈雲甘露法雨轉熱惱而清涼變急難而安
　樂随其聲音種種解脱是豈有他故哉佛以如來心
　濟度人以如來心信向心心相感念念相應則佛即
　是心心即是佛普門示現皆在靈臺方寸中我聞補
　陀山宛在海中島是為菩薩現化之地距杭之天竺
　一潮耳故神通威力每于天竺見之按後晉天福四
　年僧道翊結廬天竺山得夜明木刻為寳相至錢氏
　忠懿王俶夜夢白衣始創寺以妥其像我朝天聖初
　僧銑夢像行山中曰吾欲憩此乃謀更剏面挹乳竇
　翼以白雲獅子峯一殿中居衆山環拱烟雲縹緲中
　時聞鐘磬聲恍然天宫化成尋賜名靈感觀音院南
　渡聖聖相承崇信尤篤凡所禱祈如響斯答紹興有
　車駕臨幸之寵乾淳中有寳玩御賛之賜亦嘗親枉
　翠華腆有錫予大書扁額以旌之慶元嘉定間永充
　教寺有㫖蠲免租役有㫖是豈佞佛者哉所以答景
　貺也朕以凉徳嗣丕基厯年于兹海宇寜乂繄我佛
　力曰雨曰暘有請必應其所以福生民夀王國者至
　矣頃嘗賜像與賛及心經秉爐昭示尊奉之意甲寅
　秋合宫宗祀假廟之旦雲族族有雨意心香潜禱靈
　隠隨格隂霾劃劙暘光開霽薦鬯之夕天宇不塵星
　月明爛神來宴娭熙事用集朕以何因縁獲此嘉應
　亦惟此心有以感之爾心者何仁是也且佛法自漢
　永平流行中國今幾千百年矣而大士靈異獨于我
　朝為最驗盖我祖宗以不妄殺為旦誓以不科歛為
　家法以愛養百姓為根本惻隠之仁與佛心一真觀
　清淨觀悲觀及慈觀大士之所以能滅諸苦者仁也
　祖宗之所以垂裕後昆者亦仁也佛外無心心外無
　佛感應之機其在是歟若夫建創之嵗月制度之崇
　庳皆畧不載惟述靈異之跡云
　　　仙林寺鐘銘
　大塊嚂嘘震薄盖輿眷此洪鐘以實出虗欒銑其角
　十分其鼔豈有鑄鼎牧金遺禹博大闡繹厚薄和鈞
　上開天閫下徹地垠乃警聾瞶乃割昏曉咨爾有聞
　孰不心皎以為有聲匪鐘不鳴以為無聲如雷如霆
　作鎮梵宫法音無際鞏我神臯萬有千嵗
　　　六和塔真聖觀真武賛(見行在所録佑聖觀不/重載少師侍讀鄭清之)
　　　　(恭書云臣恭惟皇帝陛下嚴恭寅畏惟典神/天如鼔應桴有禱斯格真武聖靈于國家福)
　　　　(祐最顯禁中尊奉端自前朝陛下加以㣲稱/讃以天筆海内莫不知所敬仰臣于龍山真)
　　　　(聖觀因賭鑒義江師隆所藏真武聖像神采/雄毅意非吴道子不能作遂俾刻石洎摹本)
　　　　(上進䝉御書聖製讃于上方于以傳/示萬世與國咸休淳祐六年七月)
　　　上天竺大士賛
　神通至妙兮隠顯莫測功徳無邊兮應感奚速時和
　嵗豐兮祐我生民兵寢刑措兮康此王國
　　　靈隠千佛讃
　一佛不二千佛奚别如處處水現在在月無去無來
　不生不滅梅花開時前邨深雪
今上皇帝
　　　牧民訓
　惟天生民惟君司牧都鄙盈區分劃九服乃建州伯
　此維與宅民吾同胞咨爾保息朕兹念兹用簡畀爾
　思昔藝祖紫雲一誓睠焉牧養言如天地爾念哉悉
　爾心祇祇兢兢迺恵迺康惟亷惟平惟爾典常視民
　如身視郡如家視屬縣如子是可以為民父母矣勉
　旃俞往各勤我班瑞之分命
　　　字民訓
　昔在先帝字民是訓元元之命繫於縣令肆朕承保
　亦以命汝凡厥有生皆吾赤子父母於子胡忍弗仁
　爾㢘斯明爾敬斯勤其率自爾中公乃視聴其簡孚
　爾衆衡乃今政兹猷告于爾志其使我民孝悌力田
　庶幾乎三代之醇四善三最治狀以聞我朝彛典尚
　旌爾庸欽哉(守臣潜説友恭書曰臣恭惟皇帝陛下/道徳風烈同符藝祖方春和時懼郡國)
　　(奉吾詔不䖍也乃若稽紫雲樓之誓闡為大訓以/告于有司之牧夫羲畫堯文日月千古臣幸得遭)
　　(遇先萬國拜貺于庭竊伏惟念民天民牧天牧也/天不言而託之君是彛是訓于帝其訓其嚴乎凡)
　　(我友邦冢君曷敢不祗若休命抑古者咨牧以食/為先維時屢豐太平初登甸服之内吏不得縁糴)
　　(以艾民力且將十年門闗委積之待施恵者墉如/也夫蓋天子所自治之國三公為佐之六卿共効)
　　(之如此守臣因得䝉頼用不愆于求蒭而畿内之/大夫均被嘉澤如皇祐間詔令盡管牧地衛士母)
　　(敢牟其稼而字民之志行焉臣恭睹聖明述作之/盛于此尤加之意其或字民者之不欽則亦牧民)
　　(者之責也訓有之眎属縣如于可不謹諸刻是丕/謨嫓彼戒石相在爾室具嚴天威其克永省罔攸)
　　(斁/)
　　　牧民銘
　天生烝民皆吾同胞痛癢切身勿瘠民膏凡而戚忻
　繫命爾曹惟既厥心毋憚爾勞繆以千里根于差毫
　　　字民銘
　涖事必公拊民必恵邇者有訓亦既切至咨爾令長
　守以勿墜宣朕實意斯為豈悌(守臣潜説友恭書曰/臣恭惟皇帝陛下茂)
　　(徳上仁洽于烝庶詔書數下猶懼吏不究宣乃作/為寳訓猷告爾大都小伯是牧是字欽厥攸同亦)
　　(既垂日星而流風霆矣天道至教變化無窮且製/二銘以申㢲命訓書也銘詩也詩感發情性入人)
　　(也深風化莫近焉元老大臣務在輔善義揚徳音/表請布之天下制曰可臣愚幸獲以牧夫躬被宸)
　　(貺拜手恭頌大哉王言一哉王心有取先正西銘/之㫖夫厚其同胞以視其父母宗子之懿家相之)
　　(良也越我臣僕奔奏奈何弗敬矧周公述三宅之/事諄復致意于牧而曰協于厥邑用丕式四方對)
　　(揚休命宜自臣始臣敢不夙夜祗服厥/銘刻在丹府其永無泐琬琰云乎哉)
　
　
　
　
　
　
　
　
　
　
　
　
　咸淳臨安志卷四十二
欽定四庫全書
　咸淳臨安志卷四十三　　宋　潜說友　撰
秩官一
班孟堅表漢百官其前叙次職分如左右内史京兆尹
左馮翊右扶風以至太守二千石建置沿革之繇具是
矣而表止於内史三輔官氏遷免太守弗及也詎不謂
京師非郡國比書法宜爾耶或曰臨安視漢三輔自中
興始前是為守者何以得書曰固之表為一代作今之
志為一郡作弗得而畧也然則為守者皆以事繫人又
何以特詳曰嬴劉而降悉本史傳中興以來金匱之藏
尚袐也固所書一百二十餘人有傳者什三表其人於
此而著其事於彼今諸所載耳目可睹記者不班班見
乎雖然時有古今事有詳畧而是非之實昭昭然著於
此心之靈有不隨方册存亡者嗚呼是可以觀矣叙秩
官
　　　封爵攷
　淳祐志牧守止載錢唐侯朱雋且謂其它封國若富
　春於潛之𩔖並見郡縣陞革此不載今按漢制封爵
　有二等曰王曰侯王則掌治其國有内史以治國民
　自景武以後惟得食租税不預政事成帝時又省内
　史更令相治民如郡太守侯則専以賞功勞大者食
　縣小者食鄉亭所食國令長皆名相主治民但納租
　於侯以户數為限合是而觀則如錢塘侯之𩔖不過
　寵以爵秩厚以租賦實未嘗涖其地治其民得列於
　牧守也(全琮孫徳嘗封錢唐侯周魴/嘗為錢唐侯相蓋漢制之舊)晉氏之初封建
　諸國畧同漢制如岳如晏皆嘗王吳合用漢荆吳例
　其他以縣與鄉亭封侯者既於民無闗亦於事無考
　法不當書書之則亦不勝書也(如前所載孫全二/人皆淳祐志所無)故
　志得以畧餘見内史攷
　　　内史攷
　漢以王國内史治民實為郡守之職杭屬荆吳内史
　合見於表惜氏名無傳自濞以後國遂為郡至晉復
　以封諸王仍改太守為内史職官志所謂諸王國以
　内史掌太守之任是也故今一据正史凡為内史者
　悉纂入牧守以補前志之闕然晉世子弟封吳者不
　過二王晏自太康之末訖懐愍終凡二十餘年其以
　内史見於紀傳者僅顧袐一人岳一嵗即他徙其時
　内史亦僅庾冰而已顧庾之外史不絶書而以王封
　吳者並無所考始嘗疑之反復紀傳參稽旁證然後
　知晉自置内史以後常與太守通稱不必盡有王而
　後有内史故作史者亦復互文具見如西晉之顧祕
　紀書為吳興内史傳則書吴興太守均起義軍討石
　冰一事也東晉之王珣紀書為吴郡太守傳則書吴
　國内史均遷為尚書僕射一時也諸如此𩔖甚衆則
　是晉制又有不盡與漢合者乃若漢省内史而以相
　治民蓋綏和以後之製東漢因之班史於循吏傳序
　概以刺史守相為言且引仲舒相江都與京兆内史
　𢎞寛並論固東漢人也習見當時侯相事故云爾因
　并著其説
　　　都尉考
　漢因秦舊郡置守尉監守掌治民秩二千石尉佐守
　典武職秩比二千石景帝中二年更名守為太守尉
　為都尉是時守尉之職判然不侔淳祐志乃以㑹稽
　都尉任延禮髙年興教化宜為牧守之祖固不害其
　為善善之意惜未深考漢制耳武帝時嘗以吾􁀫夀
　王為東郡都尉不復置太守賜璽書有謂任四千石
　之重師古曰兼總二任故云蓋都尉或行太守事自
　前漢已然惜延傳軼之其後明帝時宰鼂以㑹稽都
　尉三國時朱治以呉郡都尉皆行太守事宋百官志
　謂漢末及三國多以諸郡都尉為郡殆有考於此故
　今止載任延以下三人而後此都尉史不明載行守
　事者皆弗録
　　　吳吳興二郡攷
　晉宋齊梁不置郡錢唐令富陽令鹽官令新城令並
　𨽻吳郡餘杭令臨安令於潛令並𨽻吳興郡此淳祐
　志所書也其意盖以吴郡為今平江吳興為今安吉
　皆非杭境故二郡牧守皆闕弗著竊謂不然牧守有
　所治縣有所統縣以所治言之則吳之治吳吳興之
　治烏程似與今之杭無與以所統言之則錢唐等四
　縣之𨽻吴餘杭等三縣之𨽻吴興寔同此牧守也所
　治得書所統不得書則未置吴郡以前亦㑹稽所統
　舊志尚以㑹稽西部都尉任延為牧守之祖而吳郡
　吳興太守反外之於他郡可不可歟必謂都尉治在
　錢唐所以列於本郡則攷之漢志㑹稽凡兩都尉西
　部治錢唐南部治回浦延傳但書拜㑹稽都尉安知
　其必為西部耶志者乃直書西部以遷就其説尤不
　可也沈約志宋州郡有云地理參差由名號驟易境
　土屢分一郡一縣亟有離合尋校推求未易精悉誠
　哉是言然郡之分合雖不同縣之𨽻屬猶可攷蓋郡
　之牧守即縣之所事長吏也倘専以今之平江為吳
　郡安吉為吳興而謂非今之杭則是當時牧守教條
　不及於錢唐餘杭等七邑豈理也哉又嘗考之自陳
　後主置錢唐郡隋文帝廢郡置杭州煬帝又改杭州
　為餘杭郡然後舊𨽻二吴之邑始専屬杭而吴之為
　蘓吴興之為湖亦於此時相先後而置杭與二吴遂
　各為封境非四代時比矣故今所志凡四代間守二
　吴者其名氏事蹟以七縣嘗𨽻屬故悉据正史網羅
　放失詳著於篇庶覽者無遺憾焉
　　　古今郡守表
　舜咨十有二牧揚州居其一杭𨽻焉三代之世當因
　而不改但名氏皆無傳史稱夏少康封庶子於㑹稽
　以奉禹祀披草莱而邑猶未通於上國至魯定公時
　其後曰勾踐始見春秋傳雖稱越子經止書於越亦
　未得列於諸侯也若其疆域則有可考證已見郡縣
　沿革今所表斷自秦分郡置守始(九江志亦/用此例)
世紀　　沿革　　　名氏　　　事蹟




　
　
　
　
　
　
　
　
　
　
　
　
　
　
　
　咸淳臨安志卷四十三
欽定四庫全書
　咸淳臨安志卷四十四　　宋　潜說友　撰
秩官二
世紀　　沿革　　　名氏　　　事蹟
晉
武帝　吳國内史








　
　
　
　
　
　
　
　
　
　
　
　
　
　
　
　咸淳臨安志巻四十四
欽定四庫全書
　咸淳臨安志卷四十五　　宋　潜說友　撰
秩官三
世紀　　沿革　　　名氏　　　事蹟
齊





　
　
　
　
　
　
　
　
　
　
　
　
　
　
　
　　右自東漢尹興以後至陳末陳伯謀並採摭正史
　　增入其僅存氏名而嵗月事蹟無可考及雖有事
　　蹟而臣節有虧者並不録但考之吳興吳郡二乘
　　所載牧守頗多皆雜取他傳記與今志凡例不同
　　又恐觀者以為遺軼悉附載氏名於後若此有彼
　　無者吳興二十人吳郡十四人
　　　吳興
　　　　王羲之　　　　　謝琰
　　　　虞􁑉　　　　　　周鎮
　　　　胡嚴　　　　　　王胡之
　　　　孔坦　　　　　　孔廞
　　　　袁琇　　　　　　周札
　　　　周莛　　　　　　王坦之
　　　　顧衆　　　　　　陸統
　　　　江蔚　　　　　　車嗣
　　　　殷康　　　　　　沈嘉
　　　　何楷(以上/晉人)　　　　禇彦回
　　　　謝莊　　　　　　邱道䕶
　　　　謝澹　　　　　　謝述
　　　　張崇之　　　　　蕭慧明
　　　　殷冲　　　　　　袁思道
　　　　孔山士　　　　　沈道思(以上/宋人)
　　　　袁洵　　　　　　袁昻
　　　　蕭慧休　　　　　袁彖
　　　　王瑩　　　　　　楊文崇(以上/齊人)
　　　　元仲景　　　　　張僧繇
　　　　王騫　　　　　　信都遵
　　　　蕭猷　　　　　　文皇帝蒨
　　　　夏侯桓　　　　　衡陽王昌
　　　　孫㢘　　　　　　杜龕
　　　　周敏　　　　　　齊明帝蕭鸞
　　　　王彬(以上/梁人)　　　　錢道戢
　　　　徐綜　　　　　　周文育
　　　　周䂮　　　　　　周寳安
　　　　任忠　　　　　　沈欽(以上/陳人)
　　　吳郡
　　　　譙敬王恬　　　　沈充
　　　　傅盛　　　　　　王恬(導之/子)
　　　　王洽(卲之/子)　　　　王卲(導之/子)
　　　　王謐(導之/子)　　　　魏詠之
　　　　顧含　　　　　　郗鑒
　　　　殷祐　　　　　　劉牢之
　　　　張茂　　　　　　賀循
　　　　應詹　　　　　　魚檀
　　　　王愷　　　　　　王允之
　　　　王侃　　　　　　虞潭
　　　　樂謨　　　　　　張敞(以上/晉人)
　　　　袁珣　　　　　　張懐
　　　　栁世隆　　　　　王誕
　　　　王思逺　　　　　禇淵
　　　　禇澄(淵之/弟)　　　　張充
　　　　南康縣侯子恪　　江斆
　　　　王規　　　　　　李元履
　　　　江革　　　　　　袁昻(以上/宋人)
　　　　王僧智(梁/人)　　　　裴异
　　　　永陽王伯智　　　衡陽王伯信(以上/陳人)
唐





　
　
　
　
　
　
　
　
　
　
　
　　右並据前志參以新唐書重行考訂間有增損其
　　名氏雖存而嵗月事蹟無所考者自當用唐以前
　　比例但既見前志姑附著於後
　　　相里君(造虗/白亭)　　　　元藇之(河南人右司郎/中作冷泉亭)
　　　裴常棣(河東聞喜人兵部/郎中作觀風亭)
　　　杜陟　　　　　　　陸則
　　　李㓜　　　　　　　崔鄯(貝州武/城人)
　　　路異　　　　　　　殷亮(給事/中)
　　　韋夐(京兆杜陵人/虞部郎中)　　崔恂(鄭州人水/部郎中)
　　　獨孤嶼(洛陽人/侍御史)　　　李士挹(宗/室)
　　　封亮(渤海人司/封員外郎)　　　雙士恪(天水郡人右武/衛大將軍定相)
　　　　(二州摠管杭州/刺史吕國公)　　薛自勉(河東汾隂人/司勲員外郎)
　　　薛瑩(河東汾/隂人)　　　　盧涇(范陽卓/縣人)
　　　楊行矩(上蔡/人)　　　　栁徳義(河東/人)
　　　史令卿(建康人祠/部郎中)　　杜信(京兆人刑/部員外郎)
　　　李覯　　　　　　　裴珏
　　　劉暹(字士/昭)　　　　　李㓜公(姑臧/大房)
　　　李力牧(百藥/族)　　　　張㝏
　　　崔元奬(清河大房/吏部侍郎)　　崔涓(博陵/人)
　
　咸淳臨安志卷四十五
欽定四庫全書卷
　咸淳臨安志卷四十六　　宋　潜説友　撰
秩官四




















　
　
　
　
　
　
　
　
　
　
　
　
　
　
　
　咸淳臨安志卷四十六
欽定四庫全書
　咸淳臨安志卷四十七　　宋　潜說友　撰
秩官五













　
　
　
　
　
　
　
　
　
　
　
　
　
　
　
　咸淳臨安志卷四十七
欽定四庫全書
　咸淳臨安志卷四十八　　宋　潜說友　撰
秩官六














　
　
　
　
　
　
　
　
　
　
　
　
　
　
　
　咸淳臨安志卷四十八
欽定四庫全書
　咸淳臨安志卷四十九　　宋　潜説友　撰
秩官七














　
　
　
　
　
　
　
　
　
　
　
　
　
　
　
　咸淳臨安志卷四十九
欽定四庫全書
　咸淳臨安志卷五十　　　宋　潜說友　撰
秩官八
　　　　兩浙轉運
　二浙自錢氏國除太平興國三年五月始以刑部郎
　中楊克遜為西南路轉運使宗正寺丞趙齊副之祠
　部郎中劉保勲為東北路轉運使拾遺鄭遜副之至
　道三年分天下為十八路兩浙合為一獨得視京東
　西等並置使副或皆為使或皆為副或為同轉運使
　或以一員為判官熈寧七年檢正沈括乞分為兩路
　於杭州置司詔從之建炎四年車駕所幸未有定居
　乃於東西二使之外添差一員專一随行在應辦錢
　糧以方孟卿為之又以李承造為劉光世隨軍轉運
　未幾省至紹興二年添差亦罷淳熈初始置一員或
　除運副或由判官而陞至今為定制㕔壁有記則自
　紹興三十二年陳副輝始訪政和以來之氏名刋之
　石(二浙之廣列城十五生齒百萬素號劇部粤自太/上皇帝翠華南幸駐蹕錢塘視猶畿甸而漕輓之)
　(計責任尤重在位三十六載之間凡推擇者六十有/一人肆我主上嗣歴之初眷求外臺之寄輝以不才)
　(誤膺是選且獲繼先大父遺躅於四十年之後敢不/以榮為懼夙夜黽勉誓殚駑力庶幾圖報萬分之一)
　(越明年職事之暇因訪向來歴是官者名氏爵里而/題記莫存深懼闕典於是搜閲案牘詢諸老吏嵗月)
　(逾逺莫能盡究姑得自政和中應公安道始謹刋石/用告來者若輝亦得以托附諸公之末預有榮焉)
　淳祐中呉大監子良作續記(曰轉運轉運粟與蒭耳/而轉運之職纔若是止)
　(乎轉運監司也民利病俗媺惡當廣問細籌訟牒朝/暮四面集當燭情偽雪寃枉寮采賢不肖雜襲吏胥)
　(或恣横為公私蠧當區别澄汰所兼領郡縣學當新/士習振儒風值科詔下當遴擇所部官精考校為國)
　(家得士是為布宣天子徳澤是為不負臨遣之意是/為轉運之職最大最要者况兩浙三輔地轉運號畿)
　(漕對天威咫尺逈不與諸道等然則轉運粟與蒭而/止乎顧今之論不但曰粟與蒭又轉而曰畿漕職應)
　(辨何暇乎其地上而宫禁次而省部臺寺征需百出/片紙下指呼叱咄奔命不容喘下至百司厮吏動挾)
　(持以相撼撓旁而游士異色人亦闖伺駢闐扣請少/不如意譁讕輙瞬息起財計伸縮不問事可否不問)
　(甚或例有無不問為畿漕者心緒絲棼惴惴慄慄左/右應無休時專務彌縫為圓熟以逃譏謗敝司存不)
　(問敗名檢不問用無以給則朘膏民血不問且既敝/精神於此則實無暇乎其他而所謂職之最大最要)
　(者亦一切置度外不問嘻是固勢使然邪淳祐五年/天子方改紀厲精而畿漕凡三易最後余以愚戇被)
　(選三辭不獲命既眎事念生平讀古聖賢書於職之/最大最要者何敢矌不力而事隨日改諸應辦亦惴)
　(惴慄慄幾殆頼天子聖明廟朝主公論未遽以辠斥/雖然由前之説則後之過未易逃由後之説則前之)
　(責未易塞以余之愚戇惟二説昧昧弗克究是懼尚/堪乆此哉睨庭下二石書前人名氏適遍増一石而)
　(三之余名字乃居首益慚赧因其二説鑱焉庶幾有/能於前之説又能於後之説者旦夕至而余可以去)
　(矣/)
　　應安道(政和/五年)
　　王汝明
　　劉既濟
　　詹度
　　蔣彛
　　李祉
　　傅其傳
　　胡□
　　陳建(宣和/元年)
　　蘇莊(宣和/二年)
　　王復(宣和/三年)
　　王仲閎(宣和/四年)
　　胡直孺(宣和/五年)
　　孟庾(宣和/五年)
　　李堯夫(宣和/六年)
　　曽讜(宣和/六年)
　　程昌弼(宣和/七年)
　　李弼孺(宣和/七年)
　　顔彦誠(靖康/元年)
　　呉昉(靖康/元年)
　　黄敦書(靖康/元年)
　　劉䝉(建炎/元年)
　　范沖(建炎元/年運副)
　　王琮(建炎二/年運副)
　　劉寧止(建炎二/年添差)
　　朱異(建炎二/年添差)
　　成大亨(建炎二/年運副)
　　陳國瑞(建炎三/年運副)
　　李承運(建炎三/年運副)
　　徐康國(建炎四/年運副)
　　方孟卿(建炎四/年添差)
　　李承造(建炎四/年運副)
　　曹紆(建炎四/年運副)
　　劉寧止(紹興元/年運副)
　　盧知原(紹興元年/添差運使)
　　梁汝嘉(紹興二/年運副)
　　馬承家(紹興三/年運副)
　　張致逺(紹興三/年運副)
　　孫逸(紹興三/年運判)
　　王俁(紹興四/年運副)
　　李謨(紹興四年/添差運判)
　　呉革(紹興四/年運副)
　　朱縡(紹興五/年運副)
　　李迨(紹興五/年都運)
　　張澄(紹興六/年運使)
　　張匯(紹興六/年運副)
　　向子諲(紹興六/年都運)
　　汪思温(紹興七/年運副)
　　呉革(紹興八/年運副)
　　梁澤民(紹興八/年運判)
　　蔣璨(紹興九/年運副)
　　林正(紹興十/年運判)
　　張匯(紹興十/年運副)
　　黄敦書(紹興十一/年運副)
　　王㬇(紹興十二/年運副)
　　張叔獻(紹興十二/年運副)
　　李椿年(紹興十二/年運副)
　　王鈇(紹興十三/年運副)
　　趙伯牛(紹興十四/年運副)
　　呉坰(紹興十四/年運副)
　　錢端禮(紹興十五/年運副)
　　湯鵬舉(紹興十六/年運副)
　　沈該(紹興十七/年運副)
　　唐道(紹興十七/年運副)
　　曹泳(紹興十八/年運副)
　　榮薿(紹興二十/年運判)
　　曹戩(紹興二十/年運判)
　　趙士餐(紹興二十/一年運判)
　　張匯(紹興二十/一年運副)
　　趙不羣(紹興二十/二年運副)
　　李莊(紹興二十/二年運判)
　　韓璡(紹興二十/三年運判)
　　黄然(紹興二十/四年運判)
　　鍾世明(紹興二十/五年運判)
　　閻彦昭(紹興二十/六年運判)
　　陳璹(紹興二十/六年運副)
　　張僖(紹興二十/六年運副)
　　李邦獻(紹興二十/六年運副)
　　趙子潚(紹興二十/七年運副)
　　楊沂(紹興二十/八年運副)
　　錢端禮(紹興二十/九年運副)
　　黄仁榮(紹興三十/年運副)
　　吕廣問(紹興三十/年運副)
　　林安宅(紹興三十/年運副)
　　王時升(紹興三十/一年運副)
　　龔濤(紹興三十/二年添差)
　　陳漢(紹興三十/二年運判)
　　陳輝(紹興三十/二年運判)
　　朱夏卿(隆興元/年運副)
　　黄仁榮(隆興二/年運副)
　　陳□作(隆興二/年運判)
　　薛良朋(隆興二/年運副)
　　姜詵(乾道元/年運判)
　　方滋(乾道元/年運判)
　　王炎(乾道元/年運副)
　　周淙(乾道二/年運副)
　　劉敏士(乾道三/年運判)
　　姚憲(乾道五/年運判)
　　吕正已(乾道五/年運判)
　　胡昉(乾道六/年運判)
　　沈度(乾道六/年運判)
　　胡堅常(乾道七/年運判)
　　沈复(乾道七/年運副)
　　沈度(乾道七/年運判)
　　曽逮(乾道八/年運判)
　　張宗元(乾道九/年運判)
　　吕搢(乾道九/年運判)
　　胡堅常(乾道九/年運副)
　　吕正已(乾道九/年運判)
　　陳峴(淳熈二/年運判)
　　趙磻老(淳熈二/年運判)
　　呉淵(淳熈三/年運判)
　　韓彦質(淳熈五/年運判)
　　燕世良(淳熈七/年運判)
　　呉琚(淳熈七年運判/九年陞副再任)
　　朱佺(淳熈九/年運副)
　　景秉(淳熈九/年運副)
　　張枃(淳熈九年運判十一/年陞副除知臨安府)
　　錢冲之(淳熈十一年運/判十二年陞副)
　　趙不流(淳熈十二年運判十/五年除知臨安府)
　　丘崈(淳熈十四/年運副)
　　鄭汝諧(淳熈十四/年運副)
　　景秉(淳熈十五/年運副)
　　潘景□(淳熈十六年運副紹/熈元年除工部侍郎)
　　沈詵(紹熈元年運/判三年陞副)
　　王厚之(紹熈四/年運判)
　　黄黼(紹熈四年運判五年陞/副慶元元年除檢正)
　　沈詵(慶元元/年運副)
　　王溉(慶元二/年運副)
　　趙師􁨂(慶元二年運副/三年知臨安府)
　　趙善□(慶元三年運/判四年陞副)
　　韓邈(慶元四年運判五/年除戸部侍郎)
　　趙善堅(慶元五年運副/六年知臨安府)
　　沈作賔(慶元六年運副嘉泰/元年除工部侍郎)
　　葉簨(嘉泰元年運副二/年除戸部侍郎)
　　趙彦勵(嘉泰二年運副/三年除太府卿)
　　陳景思(嘉泰三年運/判四年陞副)
　　顧熹(嘉泰四年/運判宫觀)
　　詹徽之(開禧元年運判/二年除軍器監)
　　廖俁(開禧二/年運判)
　　程凖(開禧二/年運判)
　　史彌堅(開禧二年運判三年陞副/十二月初三日知臨安府)
　　孟猷(開禧三年運判嘉定元年/陞副二年除刑部侍郎)
　　陳耆夀(嘉定二/年運判)
　　黄犖(嘉定二年運判/三年除太府卿)
　　劉彌正(嘉定三年運判四年/陞副五年除太府卿)
　　呉鏜(嘉定五年運判六年陞副/七年再任八年除觀察使)
　　趙時侃(嘉定八年以知臨/安府兼權一月免)
　　章良肱(嘉定八年運判十年陞/副十一年除宗正少卿)
　　趙伸夫(嘉定十一年運/判十三年陞副)
　　沈皥(嘉定十三年運副/十四年除太府卿)
　　丘夀雋(嘉定十四年運副/十六年除太府卿)
　　朱在(嘉定十六年運副寳/慶元年除司農卿)
　　趙崇龢(寳慶元年運副三年/再任除工部侍郎)
　　陳宗仁(紹定元年運判/四年除司農卿)
　　林介(紹定四/年運判)
　　趙汝憚(紹定四/年運判)
　　衛樸(紹定四年運/判六年陞副)
　　趙汝捍(紹定六年運判端/平元年除倉部)
　　李日邁(端平元年運判/二年知寧國府)
　　顔頥仲(端平二年運判/是年知臨安府)
　　趙與􁤏(端平二年運判/三年知慶元府)
　　趙以夫(端平三年運判/十一月除左司)
　　林申(端平三年運/判除兵部)
　　王埜(嘉熈元年運判/二年知建寧府)
　　曽頴秀(嘉熈二年運判/三年除左司)
　　趙崇賀(嘉熈三年運/判四年宫觀)
　　項容孫(嘉熈四年運/判除右司)
　　王埜(淳祐元年/運判宫觀)
　　魏峻(淳祐元年運判二年陞副/三年除右司兵部侍郎)
　　袁立儒(淳祐三年運/判五年陞副)
　　黎安朝(淳祐五/年運判)
　　趙汝暨(淳祐五/年運判)
　　呉子良(淳祐五年運判六/年除左司郎官)
　　尹煥(淳祐六年運判/七年除左司)
　　章大醇(淳祐八年運判八/月陞副知慶元府)
　　余天任(淳祐八年運判九年陞副/十二年除權工部侍郎)
　　翁甫(淳祐十二年運判/七月兼知臨安府)
　　王克仁(淳祐十二年七月除運判寳祐元年四月/陞副二年十一月除寳章閤待制兩浙轉)
　　　(運使三年九月除户/部侍郎兼知臨安府)
　　徐㮚(寳祐三年九月除副使四年十二/月除權戸部侍郎兼知臨安府)
　　饒虎臣(寳祐四年七月除副使五/年十二月除禮部侍郎)
　　趙孟髙(寳祐五年十二月除/運判六年除副使)
　　葉隆禮(開慶元年十月為運/判十一月知臨安府)
　　陶熾(開慶元年十一月為運判景/定元年五月除大理寺卿)
　　洪燾(景定元年五月為運判九月陞副/使十一月除户部侍郎知臨安府)
　　趙與訔(景定元年十一月為運副二年/五月除寳章閤待制知臨安府)
　　魏克愚(景定二年五月為運判十一月陞副使/三年五月除太府少卿兼知臨安府)
　　趙與可(景定三年五月/為運判八月罷)
　　呉勢卿(景定三年八月為運判十/一月陞副使十二月致仕)
　　季鏞(景定三年十二月為運/判五年二月知紹興府)
　　趙與訔(景定五年為轉運使十一/月除戸部侍郎知臨安府)
　　胡太初(景定五年十二月為運/判咸淳二年除太府卿)
　　趙崇絢(咸淳二年二月為運判/十二月除淮東縂領)
　　潛説友(咸淳二年十二月為運判三年七月陞副/使四年閏正月除司農少卿知臨安府)
　　常楙(咸淳四年閏正月為運判十月陞副/使五年五月除檢正兼權戸部侍郎)
　　曹元發(咸淳五年八月為運副六年/八月除檢正兼權戸部侍郎)
　　趙與稙(咸淳六年八月為運判七年八月陞/副使十一月除戸部判官知臨安府)
　　呉益(咸淳七年十一月為運判八年/五月除戸部判官兼知臨安府)
　　洪起畏(咸淳八年七月/為運判十月罷)
　　朱浚(咸淳八年十/月為運判)
　　　　倅貳
北㕔
　大平興國杭歸版圖倅與守俱置至建炎庚戌以後
　名氏始有可次第者乾道元年通判胡堅常為壁記
　(官府有題名古也郡有倅貳亦古也臨安為郡東南/第一都㑹湖山之勝妙絶天下承平盛時風俗絶厚)
　(獄訟稀少視比他州為樂土前此良二千石如唐白/傅國朝蘇翰林其政事妙敏如庖丁解牛奏刀砉騞)
　(固已磔然四解矣公退之暇則放意詩酒寓興於湖/山之問至今蒼崖斷壁二公之墨寳猶有存者則古)
　(人為郡之樂二公固自得之想夫所謂半刺史者亦/得以平分風月焉越自六飛南渡而臨安遂為輦轂)
　(之地守倅之選雖視古為重然風俗日益偷獄訟日/益繁加之六宫百司軍旅郊祀無一不取辦於是郡)
　(太守窮日力有不能給倅貳方且奉令承教之不暇/雖其選甚重而其勞殆與諸州上佐等而堅常不肖)
　(承乏北倅自惟綿薄固不足以比方古人然辱在此/位恨不得周旋揖遜於白傅蘇翰林之時盖所謂半)
　(刺史之樂未易得也位有南北二㕔南㕔自紹興初/分治於府治之前獨北㕔遷徙不常故自建炎庚戌)
　(至於隆興甲申凡三十有六年自郭君至堅常凡二/十有二人而題名記迄未能立遂使姓氏與夫去來)
　(日月了不可考盖闕文也於是/伐石記之以貽後之來者云)呉革續記(熈寧中蘇/文忠公繇)
　(史館來貳杭郡事時四方行新法公於其間常因法/以便民民頼以安至今耆舊傳誦公之心猶可概見)
　(革竊慕焉後百八十年承乏於此初視印乃太平興/國之舊公所嘗佩者也次視㕔壁題名記則斷自建)
　(炎而公之名不可尋矣豈印以金能久而題名以石/乃不能久耶要公之心不金不石而久久而不磨者)
　(也石溢自革而續嘻題名續非難續令名為難傳公/之印非難傳公之心為難革願學而未之逮也敢以)
　(是諗諸/來者)
　　郭采　　　　　　　　劉大中
　　鄭作肅　　　　　　　邵相
　　楊穜　　　　　　　　趙令言
　　朱敦儒　　　　　　　蔣延夀
　　吕斌　　　　　　　　張柟
　　王權　　　　　　　　黄衮
　　俞召虎　　　　　　　俞煒
　　張士襄　　　　　　　林衡
　　呉伸　　　　　　　　章岵
　　方擴　　　　　　　　劉逺
　　葉桯　　　　　　　　胡堅
　　陳禾　　　　　　　　曽協
　　張元成　　　　　　　丁逄
　　沈詵　　　　　　　　朱思
　　程文昺　　　　　　　王明發
　　强濟　　　　　　　　應藏宻
　　張鎡　　　　　　　　王進之
　　柯春卿　　　　　　　方傅
　　黄瀚　　　　　　　　鄭魏良
　　潘好恭　　　　　　　王正民
　　陳鈞　　　　　　　　沈埴
　　王百度　　　　　　　富嘉謀
　　趙善昐　　　　　　　魏大中
　　陳卓　　　　　　　　方叔泰
　　趙汝逵　　　　　　　劉保
　　張擢　　　　　　　　張次賢
　　趙希蓁　　　　　　　曹至
　　趙汝鐩　　　　　　　黄順卿
　　麋漂　　　　　　　　尤爚
　　皇甫煜　　　　　　　顔耆仲
　　婁紹彭　　　　　　　顔頥仲
　　黄崖　　　　　　　　劉克遜
　　樓杓　　　　　　　　謝奕修
　　楊纉　　　　　　　　虞曽
　　楊瑾　　　　　　　　髙衡孫
　　趙師宫　　　　　　　尤煓
　　施徳茂　　　　　　　王瑢
　　趙希琚　　　　　　　韓識
　　陳奎　　　　　　　　張修
　　石孝廣　　　　　　　呉革
　　張藴　　　　　　　　陳大方
　　黎彌正　　　　　　　袁璟
　　梅鼎　　　　　　　　郭允行
　　章士元　　　　　　　許鑑
　　劉縝　　　　　　　　趙與禌
　　趙時樒　　　　　　　林孟辰
　　項廷曽　　　　　　　趙崇鐖
　　趙崇乗　　　　　　　莊彌邵
　　家之巽　　　　　　　馬元縯
　　呉洪惪　　　　　　　王剛中
　　葛稱僧
南㕔
　増置嵗月未有所考名氏著於壁記者自紹定六年
　王修始(錢塘自紹興車駕駐蹕民物繁盛事夥責重/視古京兆嘗增置倅員鼎峙闗决考舊題名)
　(上南北㕔有𨽻事之所中間或僦民居室遷徙無定/紹定庚寅京尹大資趙公請於朝度地於府治之南)
　(撤官𪠘民居一新三倅㕔事明年燬於火今大尹侍/郎余公視事未幾亟命重建費緡錢萬二千有奇三)
　(越月而成修徙居之顧舊碑不存無以傳/後因伐石以記名氏并㮣序其始末云)
　　王修　　　　　　　　趙汝皓
　　徐起宗　　　　　　　喬幼聞
　　呉當可　　　　　　　俞任
　　葉宷　　　　　　　　章端子
　　惠孔時　　　　　　　柴夢規
　　趙時詁　　　　　　　林靖
　　謝塈　　　　　　　　陳光
　　施退翁　　　　　　　鄭思問
　　趙師簡　　　　　　　趙與澤
　　鮮于應文　　　　　　莫子父
　　方棫　　　　　　　　趙汝珤
　　樊應亨　　　　　　　陶虎
　　魏洸　　　　　　　　王橚
　　林易　　　　　　　　趙時瑢
　　黄與仁　　　　　　　許鍾
　　莊彌明　　　　　　　髙應雷
　　吕撫　　　　　　　　趙希瓍
　　李雷初　　　　　　　夏士林
東㕔(添差/)
　壁記自嘉泰元年趙師石始萬逮為記(六飛駐錢塘/氏物益繁阜)
　(府事日滋故闗决記於分任者為倅倅有南北㕔又/有員外置率以處宗室戚里及有朝蹟者然無定員)
　(或三之二或二之一未始闕也顧官舍無定棲擇木/偷安視䕃傒闕自處若浮梗此㕔壁記所由闕也紹)
　(定庚寅太府卿玉牒趙公為尹請諸朝度治所堧地/剏㕔事辛夘燬焉越明年壬辰今户部侍郎四明余)
　(公開府數月維新百度命更為之浹三旬而成明􁋂/髙大奥與曠稱繼自今得安其居以賛其長以無負)
　(公朝畀任之意公之賜也逮適承乏既涖其事念前/聞人無所稽據後來何觀詢宿吏繙舊牘得趙公師)
　(石而下十八人刻石龕於㕔之西壁間所期居是宇/者欲人之寧如已之寧覧是刻者欲已之善如人之)
　(善是則惓惓之志也又何敢徒以/勉人不以勉已乃書以冠其首云)姚岩續記(熈寧七/年東坡)
　(先生守宻嘗為通守趙君成伯記題名於㕔壁美其/勤於吏職視官事如家事不但紀其名盖紀其實也)
　(前一年先生以奉常博士倅杭於時民醇事簡猶有/朝推囚暮決獄之詩其勤於王事如此是先生非苟)
　(言之實允蹈之中興駐蹕杭陞天府今距先生百九/十年岩蜀人也由掌故負丞於兹獲踵華躅大懼弗)
　(稱恪守家訓公亷勤三字無作先生羞一日摩挲壁/記石已盡乃鑱石續之以遺來者併記先生語致其)
　(景慕之/心云)
　　趙師石　　　　　　　蔣藺
　　呉鋼　　　　　　　　趙時侃
　　趙師偃　　　　　　　趙善詠
　　趙希栞　　　　　　　趙汝淳
　　趙汝鐩　　　　　　　趙立夫
　　趙汝鎚　　　　　　　趙汝獻
　　趙師耀　　　　　　　趙希吕
　　何處義　　　　　　　趙希觀
　　王定　　　　　　　　萬逮
　　趙與懃　　　　　　　陳纉
　　劉希仁　　　　　　　徐榮叟
　　石孝該　　　　　　　姜彌明
　　王侑　　　　　　　　豐雲昭
　　張公明　　　　　　　薛光
　　趙汝謮　　　　　　　包恢
　　韓集　　　　　　　　徐　闕
　　趙希㣲　　　　　　　謝奕勲
　　趙與　　　　　　　　趙崇侇
　　王亞夫　　　　　　　趙與證
　　趙崇乗　　　　　　　胡弌之
　　鮮于應文　　　　　　李衢
　　劉仰祖　　　　　　　謝垕
　　莊彌明　　　　　　　謝奕信
　　史森卿　　　　　　　姚岩
　　王人英　　　　　　　趙孟􁟜
　　錢昌大　　　　　　　郭囦
　　曽淵子　　　　　　　常楙
　　冷應元　　　　　　　木天駿
　　唐震　　　　　　　　王霖龍
　　史俊卿　　　　　　　王宗洙
　
　
　
　
　
　
　
　
　咸淳臨安志卷五十
欽定四庫全書
　咸淳臨安志卷五十一　　宋　潜説友　撰
秩官九
　　　　縣令
錢塘
　歴代
　　王允之(晉/)　　　　　　王奕
　　劉道真(一本作真道宋元嘉十三年文帝遣揚州/治中從事巡行上表曰錢塘令劉道真餘)
　　　(杭令劉道錫為二邦之首/最治民之良宰文帝嘉之)
　　張祜(見宋書王/歆之傳)　　　　沈文季(見宋書/顧琮傳)
　　顧昱(見宋書/孔覬傳)　　　　　庾炳之(有治民之/績見宋書)
　　蕭赤斧(為治百姓所安時議/見許吏民請留之)
　　孫謙(字長遜東筦人齊初為錢塘令御煩以簡獄/無繫囚及去官百姓以謙在職不受餉遺追)
　　　(載縑帛以送之謙/辭不受見循吏傳)
　　劉彪(南齊書沈/文季傳)　　　　申靈勉(南齊書朱/謙之傳)
　　王僧孺　　　　　　　劉道戢(領錢塘餘杭二/縣令陳書列傳)
　　傅沉(陳時人清亷戒謹居/處日貧見傅琰傳)羅隠(字昭諫郡之新城/人有能詩名唐僖)
　　　(宗光啟三年呉越王錢氏表請為錢塘/令事具金部郎中沈崧所撰羅隠墓誌)
　國朝
　　張君房(祕閤校理見梵天/寺昭慶法師塔銘)鞏庭均(嘗撰錢塘湖/山逰覧記)
　　林文翁　　　　　　　呉彛
　　孫畋　　　　　　　　周端厚
　　髙若虚　　　　　　　周邦績
　　蘇策　　　　　　　　謝茂迪
　　陳炳　　　　　　　　方懋徳
　　任望之　　　　　　　李迎
　　王大隠　　　　　　　胡維
　　朱蹕(湖州人建炎三年十二月乙酉完顔宗弼犯/臨安守臣康允之棄城退保赭山蹕白允之)
　　　(自帶本縣及仁和縣弓手土軍往前路欵敵使/杭民為逃死計行二十里遇敵騎蹕中兩流矢)
　　　(傷甚猶叱左右負已擊賊己/丑城陷蹕在天竺山亦遇害)
　　鄧世昌　　　　　　　章萊
　　趙伯衞　　　　　　　髙誾
　　張昌詩　　　　　　　曹岍
　　胡與可　　　　　　　施増
　　陳唐弼　　　　　　　孫聽
　　莫漳　　　　　　　　趙不㥈
　　段子方　　　　　　　趙彦丞
　　强濟　　　　　　　　范華
　　湯麟　　　　　　　　楊坦
　　蔡咸　　　　　　　　李祺夀
　　綦松　　　　　　　　曹格
　　宋价　　　　　　　　程松
　　辛助　　　　　　　　蘇朴
　　陳嶧　　　　　　　　陳衍
　　袁聘儒　　　　　　　沈璞
　　蘇麓　　　　　　　　周㮣
　　髙不倚　　　　　　　王栻
　　樓樾　　　　　　　　錢紹仁
　　王良能　　　　　　　趙善䥴
　　李伯杏　　　　　　　劉厚南
　　趙汝苾　　　　　　　趙與杰
　　鞏耕　　　　　　　　張湜
　　吳䝉　　　　　　　　吕逄年
　　毛遇順　　　　　　　姚垣
　　呉革　　　　　　　　劉居安
　　陳㝱炎　　　　　　　陳淳祖
　　游澤　　　　　　　　汪元春
　　王立愛　　　　　　　汪自强
　　衞植　　　　　　　　徐矩
　　趙良忞　　　　　　　曹良度
　　李應雄　　　　　　　張必萬
　　吳升　　　　　　　　王剛中
　　陳渶　　　　　　　　孫獬孫
仁和
　國朝
　　靳光弼　　　　　　　梅詢
　　鞠詠(守王化基入/朝首以詠薦)　　　龎英
　　尹昌齡　　　　　　　胡巽
　　邵飾　　　　　　　　關魯
　　魏中庸　　　　　　　趙植
　　呉温　　　　　　　　丁鈞
　　夏侯維　　　　　　　王庭均
　　張援　　　　　　　　燕若思
　　馮滋　　　　　　　　景安上
　　宋儉寳　　　　　　　徐疇
　　陳師韓　　　　　　　楊洵
　　楊存　　　　　　　　唐翊
　　張維　　　　　　　　李坰
　　林季仲　　　　　　　竇洸
　　趙公孫　　　　　　　孫延直
　　張溥憲　　　　　　　王抑
　　葉三益　　　　　　　賈逋
　　方升之　　　　　　　王鞏
　　吕維中　　　　　　　趙復
　　陳永世　　　　　　　周邦
　　楊績　　　　　　　　劉敏士
　　姚憲　　　　　　　　錢觀
　　李柬　　　　　　　　趙祐之
　　趙子覺　　　　　　　王大本
　　錢冲之　　　　　　　韓元象
　　黄立中　　　　　　　潘昌甫
　　虞汝翼　　　　　　　陳鞏
　　陳徳明　　　　　　　朱贄
　　榮授辰　　　　　　　陸相
　　何洪　　　　　　　　趙時逄
　　趙善□　　　　　　　趙善偰
　　辛勣　　　　　　　　鄭域
　　謝庭玉　　　　　　　趙希醇
　　李仁方　　　　　　　陳晐
　　姚師虎　　　　　　　黄涇
　　趙希言　　　　　　　盧子章
　　趙希吕　　　　　　　郭徳暢
　　潘復　　　　　　　　田廙
　　桂如琥　　　　　　　范光
　　陳爕　　　　　　　　胡巨卿
　　蔡公申　　　　　　　阮煒
　　孟繼勇　　　　　　　張琥
　　趙希㟒　　　　　　　施逄辰
　　陳祖明　　　　　　　王亞夫
　　趙璧　　　　　　　　李從
　　周溶孫　　　　　　　林璞
　　王得一　　　　　　　劉夢髙
　　馬世綸　　　　　　　翁宧
　　柴士表　　　　　　　王三俊
　　葛炳午　　　　　　　鞏桂
　　真紹祖　　　　　　　謝翼孫
　　吳洪惪　　　　　　　林起鼇
　　馬元演　　　　　　　重可
　　郭應酉　　　　　　　王宗洙
　　曽冲子　　　　　　　唐天麟
餘杭縣
　歴代
　　陳渾(東漢熹平間為令嘗徙置縣治築南湖塘鑿/石門以禦水患百姓為之立祠今太平靈衞)
　　　(王是/也)　　　　　　　范寗(字武子解褐為餘/杭令六年在縣興)
　　　(學校風/化盛行)　　　　　　顧颺(與郭文/同時)
　　徐赤符(見宋/書)　　　　　劉道錫(宋元嘉十三年/以治最表上)
　　樂炎(齊/人)　　　　　　　沈憲(齊/人)
　　何敬舛(齊/人)　　　　　　丁遵(梁/)
　　錢道戢(陳/)　　　　　　劉允恭(陳人治事詳明/臨下清簡囹圄)
　　　(屢空田野開闢/百姓為徳政碑)　　　盧鵬(唐貞/觀初)
　　陳允升(唐上元二年有/碑以頌徳政)　李復(唐大歴四年/有徳政碑)
　　范愔(唐大歴/五年)　　　　　陳芬(唐大歴/十年)
　　常師儒(唐長慶/二年)　　　　歸珧(寳歴中因陣渾故/蹟置上下湖又開)
　　　(北湖溉田千餘頃及/築南道人稱賢令)
　國朝
　　陸同方(咸平/中)　　　　　章徳一(景徳/中)
　　齊　　(治平/中)　　　　　扈大亮(治平/中)
　　李元弼(紹聖/中)　　　　　楊時(龜山先生也其為/政務先教化不為)
　　　(煩苛臨事剸裁未嘗形之聲色崇寧末知縣事/時蔡京貴盛母前葬餘杭用日者之言欲浚南)
　　　(瀦水為形勢託言欲以便民事下餘杭先生訪/問父老咸謂不便即條上其事卒不為民擾)
　　孫延夀(政和/中)　　　　　江袠(宣和間有水利記/以紀其績據邑志)
　　　(云父老相傳袠掘地决獄政稱神明盖當時賈/人瘞劵以誣寺僧得其情也又云黄頡黄中毛)
　　　(球亦賢令之尤者二黄相繼中面黒而頡面白/邑人以黒白别之但嵗月無可考姑附書于江)
　　　(袠之/次)　　　　　　　黄頡
　　黄中　　　　　　　　毛球
　　張永嗣(剏建學舍/風教盛行)　　　鄒惟叙
　　蔡坦之　　　　　　　范仲將(重建學舍/風教盛行)
　　江舜俞　　　　　　　蔣安定
　　衞闐　　　　　　　　史才
　　錢墀　　　　　　　　史庭俊
　　陳濤　　　　　　　　宋遹
　　朱光胄　　　　　　　鄭嘉正
　　趙公碩　　　　　　　張端簡
　　王裳　　　　　　　　鄭烈
　　黄師中　　　　　　　李渥
　　關澥　　　　　　　　孫鐸
　　施廣定　　　　　　　魏堯臣
　　廖挺　　　　　　　　陳序
　　張頠　　　　　　　　汪擇善
　　孟必先　　　　　　　葛嶠
　　江涔　　　　　　　　周章(修築溪湖塘/岸以防水患)
　　鮑恭叔　　　　　　　薛甫
　　王允叔　　　　　　　彭大辯
　　張輶　　　　　　　　丁黼
　　趙師恕　　　　　　　常權
　　鍾頴　　　　　　　　沈杲
　　曽槱　　　　　　　　趙希焄
　　吕午　　　　　　　　江先
　　錢肅孫　　　　　　　趙希磐
　　黄必大　　　　　　　徐齊卿
　　翟絜　　　　　　　　王斗文
　　李伯恭　　　　　　　李良
　　陳惟忠　　　　　　　江鶚舉
　　趙必鞏　　　　　　　劉漢祖
　　許鍾　　　　　　　　魯景孫
　　葉成子　　　　　　　王元持
　　徐矩　　　　　　　　髙義和
　　趙與鎏　　　　　　　劉希顔
　　曹良冶　　　　　　　程士遜
臨安縣
　歴代
　　萬寵　　　　　　　　丁遵
　　江㹅(遷太子洗焉出/為令見陳書)　　張機(見陳/書)
　　庾持(見陳/書)　　　　　　陳思復
　國朝
　　盧之翰　　　　　　　姚祐
　　裴公楙　　　　　　　陳師錫(建陽人蘇文忠/公薦於朝改宣)
　　　(義郎知/縣事)　　　　　　倪倬
　　錢坦夫　　　　　　　趙侁
　　李誾之　　　　　　　徐儔
　　黄匪躬　　　　　　　王傳
　　錢豫　　　　　　　　劉開士
　　景宗醇　　　　　　　鮑安行
　　陸静之　　　　　　　張巨卿
　　范公序　　　　　　　髙槱之
　　陳舉善　　　　　　　朱思
　　白彦賢　　　　　　　宗嗣尹
　　張伯垓　　　　　　　周郁
　　張諫　　　　　　　　丘琛
　　廖覲　　　　　　　　王大過
　　沈自門　　　　　　　葉嵇
　　何東里　　　　　　　趙師日
　　蘇䂞　　　　　　　　陳之純
　　鞏豐　　　　　　　　沈繹
　　葉嶠　　　　　　　　王潭
　　沈鎮　　　　　　　　潘顥伯
　　林樅　　　　　　　　湯諶
　　趙汝唫　　　　　　　婁續祖
　　黄紹祖　　　　　　　朱逄
　　王鍨　　　　　　　　趙汝球
　　周説　　　　　　　　謝焱
　　趙希絪　　　　　　　王與鈞
　　黄仁楙　　　　　　　趙汝想
　　王橚　　　　　　　　葛稱僧
　　盖漸　　　　　　　　徐洪
　　家之巽　　　　　　　趙汝□
　　季可　　　　　　　　趙熄夫
　　王漢老　　　　　　　韓翼甫
於潛縣
　歴代
　　虞府君(晉人見錢武肅乾/山廟碑逸其名)丁表(字元章唐麟徳中/為令有政績邑人)
　　　(為立徳/政碑)　　　　　　杜詠(唐正元十八年為/令嘗開紫溪河三)
　　　(十餘里人/䝉其利)　　　　　許恭(唐大中六年為令/是年建勅書庫)
　國朝
　　邉肅　　　　　　　　孫洙(字巨源歐陽修包/拯呉奎三人舉應)
　　　(賢良方正科遷/編校秘閣書籍)　　　陸衍
　　張炎民　　　　　　　郟亶
　　刁璹(與東坡同年熈寧中東坡倅杭行縣過之為/賦野翁亭詩有我來觀政問風謡皆云吠犬)
　　　(足生氂之句今與東/坡並祠浮溪之上)　崔遹(元豐間為令興元/豐塘為邑人利至)
　　　(今呼為崔/長官有祠)　　　　　毛國華(按東坡捕蝗詩/序云梅聖俞集)
　　　(中有毛長官今於潛令國華也聖俞没十五年/而君猶為令今浮溪立三賢堂與蘇刁並祠)
　　趙𡵻(清獻公長子也見東/坡撰清獻公墓誌)韓瓘(忠獻公之孫元城/劉大諫之友政和)
　　　(初為令興利除弊因山水之秀而得吉卜始改/㕔事南嚮凡邑官之居征商𣙜酤之所倉庾庠)
　　　(序皆因其舊而増新之望正寢無根椽片瓦之/易示不私於自奉也初邑之子弟未有䇿名薦)
　　　(書至是朱晉始登上第公每逰憇於/岝㠋山之東軒後人因目為昌黎館)
　　林忠厚　　　　　　　徐康直
　　陳近仁　　　　　　　陸行可
　　樓璹　　　　　　　　章觀節
　　鄧俊明　　　　　　　徐彭年
　　范徳冲　　　　　　　何佾
　　郭知微　　　　　　　錢建
　　江邁　　　　　　　　黄揚
　　朱江　　　　　　　　葉衡
　　王子潤　　　　　　　邢晦
　　邵說　　　　　　　　趙不悋
　　王際　　　　　　　　林良
　　趙師宻　　　　　　　張大猷
　　范成績　　　　　　　鄭東
　　邵文炳(大興水利詳/見塘堰門)　　趙彦倓
　　郭栞　　　　　　　　王檝
　　晁百談　　　　　　　胡衞
　　王日益　　　　　　　沈紀
　　陳熹　　　　　　　　葉大顯
　　虞衢　　　　　　　　張欽臣
　　潘履孫　　　　　　　徐逺
　　胡紹祖　　　　　　　方熈
　　程燾　　　　　　　　張本
　　徐逢年　　　　　　　林靖之
　　王偃　　　　　　　　尤煓
　　陳綬　　　　　　　　趙汝􁉰
　　葉溥　　　　　　　　趙孟敏
　　吕沆　　　　　　　　吳舜龍
　　趙崇濰　　　　　　　吳􁧶
　　朱洵　　　　　　　　吳應
　　鄭似之　　　　　　　李仲熊
　　吳棐　　　　　　　　趙時柷
富陽縣
　歴代
　　虞翻(字仲翔為富春/長事見吳志)　　沈嗣之(見宋書禇/叔度傳)
　　何洵(見南齊書/沈文季傳)　　　　郝其(其唐貞觀十二年/開陽陂見唐書地)
　　　(理/志)　　　　　　　　李濬(唐萬嵗登封六年/嘗築陽陂湖隄東)
　　　(自海西至於莧浦以捍/水患見唐書地理志)閻公(見韋同碑/亡其名)
　　鄭早(唐貞元七年嘗增修陽/陂湖見唐書地里志)
　　栁錫(正元十二/年建縣市)　　　　顧昇庠(開元十年/建縣市)
　　崔士元(永泰元年/重建縣學)　　　董伸(咸通八年/建城隍廟)
　　趙訥(唐咸通十四/年築縣城)　　　陸仁璋(後/唐)
　　聞人凝(梁龍徳三年/重建縣宇)
　國朝
　　周仁邈(乾徳五年/重建縣治)　　　王永徽
　　孫慎　　　　　　　　陳執禮(見文宣/王廟記)
　　丘荷　　　　　　　　何去非
　　吳怙(立城/隍祠)　　　　　　胡紡
　　張亨　　　　　　　　劉䕫
　　楊尚友　　　　　　　葉文奐
　　陶□　　　　　　　　孫紹慤
　　吕南夫　　　　　　　李永
　　陳祖禮　　　　　　　韓泰胄
　　趙詵之　　　　　　　萬直夫
　　林次膺　　　　　　　陸康民
　　徐端甫　　　　　　　孫徹
　　錢億年　　　　　　　方詢
　　蔣嗣祖　　　　　　　唐沅
　　蘇忠規　　　　　　　李扶
　　韋才劭　　　　　　　陸楠
　　陳字　　　　　　　　趙汝明
　　宋堅　　　　　　　　魏仲恭
　　徐木　　　　　　　　陳大光
　　麋師旦　　　　　　　沈㭒
　　王行之　　　　　　　胡褎
　　魯幵　　　　　　　　蔡幾
　　丁大同　　　　　　　陳嘉猷
　　范之柔　　　　　　　陳晃國
　　朱獻臣　　　　　　　樓潚
　　吕昭亮　　　　　　　程珌
　　鄭伯衍　　　　　　　常權
　　曽治鳳　　　　　　　何擢
　　趙汝灦　　　　　　　李彌髙
　　趙汝捍　　　　　　　張脩
　　錢眀徳　　　　　　　周晉
　　譙習　　　　　　　　王公遇
　　周果　　　　　　　　王熈載
　　趙與譍　　　　　　　葉溥
　　李迪　　　　　　　　趙希□
　　陳㝱炎　　　　　　　董景愈
　　林子烈　　　　　　　林孟辰
　　徐至　　　　　　　　鄭大年
　　趙汝崖　　　　　　　王琦
　　趙與㒇　　　　　　　王積翁
　　趙時䛚
新城縣
　歴代
　　陸赤奮(見南齊書/沈文季傳)
　國朝
　　林邵(為南新令/有逰龍詩)　　　　姜木(太平興國八年/立南新縣記碑)
　　徐評(嘗撰嵗/寒橋記)　　　　　晁端友(熈寕中為令見/黄山谷所撰墓)
　　　(誌蘇東坡序其詩云清厚靜深如其為人其子/補之時年十七随侍官所東坡行縣以文謁東)
　　　(坡遂/知之)　　　　　　　許仲蔚(字子均有和東/坡居士新城十)
　　　(韻/詩)　　　　　　　　宋觀
　　王折(有碧沼/寺詩)　　　　　鄭厚方(有碧沼/香院詩)
　　劉庠(有寧國/院詩)　　　　　孫紹懿(有白蓮/堂詩)
　　王杸　　　　　　　　向沆
　　史經　　　　　　　　衞闐
　　朱寛　　　　　　　　蔡經
　　李份　　　　　　　　田欽亮
　　陸演　　　　　　　　吳康
　　葉岳　　　　　　　　范梓
　　馮世亨　　　　　　　葉抑
　　莊珙　　　　　　　　張俊民
　　趙詠　　　　　　　　景秉
　　劉紀民　　　　　　　葉之基
　　管浚　　　　　　　　呉益
　　徐䘱　　　　　　　　胡垕
　　劉景脩　　　　　　　方竒之
　　唐大本　　　　　　　葉重開
　　温膚　　　　　　　　楊恕
　　葛祖夀　　　　　　　吳振
　　曽綤　　　　　　　　趙希益
　　姚東　　　　　　　　趙崇臤
　　成待問　　　　　　　葉嵇
　　莊述　　　　　　　　錢璧
　　趙澧夫　　　　　　　陳旼
　　彭彛　　　　　　　　謝夢生
　　方熊　　　　　　　　汪績
　　葉杲　　　　　　　　趙崇侅
　　余文炳　　　　　　　章士元
　　史越翁　　　　　　　趙時􁐕
　　趙汝崖　　　　　　　崔泰亨
　　陳逺　　　　　　　　方䝉
　　洪應辰　　　　　　　翁􁆥
　　費伯恭　　　　　　　王璪
　　曹夢龍　　　　　　　陳鎰
　　陳君寳
鹽官縣
　歴代
　　陸遜(呉人為海昌屯田/都尉併領縣事)　顧覬之(見宋/書)
　　江山(見南史/顧歡傳)　　　　　蕭元蔚(見南齊書/沈文季傳)
　　庾持(見陳/書)　　　　　　路宣逺(唐開元十一年/嘗徙縣市於西)
　　　(南/)　　　　　　　　栁遵(舊圗志云唐開元/中為縣令嘗即縣)
　　　(西為賦/亭驛)
　國朝
　　劉宗吉　　　　　　　魚承憲
　　成常吉　　　　　　　王世昌
　　裴基　　　　　　　　鄭璨
　　柴樞　　　　　　　　張昱
　　馬紹儒　　　　　　　李夢孚
　　單招祐　　　　　　　邊秀
　　周簡　　　　　　　　張維舟
　　許咸得　　　　　　　李成象
　　張廷驥　　　　　　　劉舜卿
　　張覲　　　　　　　　王可回
　　朱允昇　　　　　　　邵祥
　　朱公綽　　　　　　　黄晉
　　綦愿　　　　　　　　吳轂
　　江栩　　　　　　　　鄭民表
　　潘隆禮　　　　　　　劉拱
　　王兢　　　　　　　　富臨
　　朱伯虎　　　　　　　陳齊
　　陳璅　　　　　　　　何夢錫
　　戴士先　　　　　　　張彦輔
　　陸伸　　　　　　　　陳并
　　陳嘉言　　　　　　　韓綬
　　鄭乂　　　　　　　　王裵
　　丁眘　　　　　　　　俞授能
　　朱容　　　　　　　　歐陽珣
　　關睿　　　　　　　　王昞
　　栁懋　　　　　　　　吳棫
　　金譽　　　　　　　　鮑謹好
　　鄭朴　　　　　　　　吕庭問
　　施壎　　　　　　　　吳傚
　　白彦奎　　　　　　　刁廱
　　胡兟　　　　　　　　田欽亮
　　李份　　　　　　　　趙伯蕘
　　吕擢　　　　　　　　劉偉
　　唐徳裕　　　　　　　劉開士
　　胡堅常　　　　　　　邊維熊
　　黄楊　　　　　　　　朱宋卿
　　盧嶼　　　　　　　　林祖洽
　　李宗大　　　　　　　魏伯恂
　　趙彦駿　　　　　　　求承祖
　　陳申　　　　　　　　葉之望
　　陳恕　　　　　　　　魯□
　　施枱　　　　　　　　黄誾
　　趙彦适　　　　　　　翁謙
　　秦鎬　　　　　　　　沈紡
　　潘景䕫　　　　　　　趙伯澐
　　魯興文　　　　　　　蔣惟曉
　　吕祖志　　　　　　　趙汝禚
　　林申　　　　　　　　江㤗之
　　趙汝艁　　　　　　　楊天麟
　　張琥　　　　　　　　毛諤
　　董子焱　　　　　　　沈昌大
　　范慶家　　　　　　　余愚
　　王夢得　　　　　　　周獻可
　　施濆　　　　　　　　胡寛
　　惠昌　　　　　　　　李嗣祖
　　李彭　　　　　　　　章謨伯
　　鄧得遇　　　　　　　劉繹
　　吳由　　　　　　　　留紹逺
　　趙崇催　　　　　　　尤濤
昌化縣
　國朝
　　謝公彦　　　　　　　鄭旁
　　韓賁　　　　　　　　李義叟
　　盛圓　　　　　　　　吕奎
　　孔延祖　　　　　　　范堯年
　　陳師堅　　　　　　　范聞
　　李坰　　　　　　　　聞人琳
　　錢冰　　　　　　　　沈可
　　何恭直　　　　　　　周澥
　　徐楩　　　　　　　　魯長卿
　　陳友　　　　　　　　吕亮功
　　黄夀　　　　　　　　張邁
　　趙子卓　　　　　　　陳澥
　　劉授之　　　　　　　章著
　　孫愿　　　　　　　　劉士脩
　　楊大麟　　　　　　　呉大同
　　倪穆　　　　　　　　陳戒
　　徐宗舒　　　　　　　曽光
　　趙伯術　　　　　　　卞圜
　　趙芾　　　　　　　　許時
　　錢孜　　　　　　　　禇伯起
　　錢昭祖　　　　　　　唐大本
　　張任　　　　　　　　周堪
　　劉大成　　　　　　　趙諒
　　章伯奮　　　　　　　陳汶
　　沈掞　　　　　　　　趙希伋
　　鄭挺　　　　　　　　王登
　　林士巽　　　　　　　王臨
　　常顯孫　　　　　　　趙汝塾
　　葉頴　　　　　　　　趙希范
　　趙唯夫　　　　　　　趙汝柄
　　趙希􁭤　　　　　　　袁瑞
　　葉勲　　　　　　　　鄭湘之
　　章恬　　　　　　　　趙希偦
　　薛􁥖　　　　　　　　葉采
　　徐聞詩　　　　　　　黎宣昭
　　趙與鍳　　　　　　　陳璨然
　　曹仲良　　　　　　　塗久大
　　竇璞　　　　　　　　屠雷發
　　劉宗憲　　　　　　　趙處垕
　　衞植　　　　　　　　朱端彛
　　劉仲文　　　　　　　李長孺
　　袁洵
　
　
　
　
　
　
　咸淳臨安志卷五十一
欽定四庫全書
　咸淳臨安志卷五十二　　宋　潜說友　撰
官寺一
恭覽國史藝祖皇帝嘗詔諸使刺史知州通判滿任其
治所廨宇有所脩壊著而為籍逓相付授幕職州縣官
受代則對書於考課之歴加殿最焉當是時諸國臣服
六合為家一官宇之微至上闗聖慮如此豈曰崇飾土
木封靡于爾邦亦唯是户庭修令之地非他居室比不
可以茍而已矧今皇皇上都臨以萬乗凡百官士民所
觀瞻顧弗稱可乎蘇公之治杭也亟請於朝繕修官舍
樓櫓倉庫凡二十七所其言曰百餘年間率皆因循支
撐以茍嵗月又曰官吏胥徒僥倖茍安不修必大壞夫
茍之為患大矣豈獨宫室也哉叙官寺
　　　　府治
舊在鳳凰山之右自唐為治所子城南曰通越門北曰
雙門吳越王錢氏造國朝至和元年郡守孫沔重建蔡
端明襄撰記并書刻石於門之右(石刻今在/和寧門内)中興駐蹕
因以為行宫而徙建州治於清波門北淨因寺故基(此/據)
(舊志無創建嵗月考會要建炎四年七月六日中書舍/人季陵言臨安府治宜遷於祥符寺故基詔胡舜陟同)
(本路漕司相度聞奏又紹興二年正月二十九日知臨/安府宋煇言昨得旨將州學改充府治方造㕔屋未有)
(當直司等處屋宇詔特許修/盖與舊志不同二事恐在前)
　虚白堂
　　唐長慶中刺史白文公有詩刻石堂上
　因巖亭
　　見白文公詩
　忘筌亭
　　見白文公詩
　碧波亭
　　宴元獻公輿地志云在子城北門外五代史載錢
　　氏大閲兵於碧波亭亭臨水面濶數丈元豐中郡
　　守張銑重建
　南園巽亭
　　慶歴三年郡守蔣堂建
　望越亭
　　慶歴中守蔣堂建政和初守張閣遷巽亭於此
　曲水亭
　　治平中守沈文通建
　髙齋
　　唐時郡齋名嚴維九日登髙有遲客髙齋瞰浙江
　　之句又葉夢得錄話云錢塘州宅之東清暑堂之
　　後舊據城闉横為屋五間下瞰虚白堂不甚髙大
　　而最超出州宅及園囿之中故為州者多居之謂
　　之髙齋
　東樓
　　一名望海樓在中和堂之北太平寰宇記名望潮
　　樓髙一十丈唐武徳七年置
　清輝樓
　　唐郡守嚴郎中建見白文公詩
　雲濤觀
　　政和元年守張閣既徙巽亭以舊址更造
　石林軒
　　至和中守張沔建號燕思閣又取臨安縣淨土寺
　　立石七株置之閣前蒼然竒怪號七賢石元祐中
　　守蒲宗孟改名石林軒
　紅梅閣
　　在石林軒側
　清風亭
　　在中和堂之側直望海門
　　　右皆在鳳凰山舊治今姑存其名
　中和堂
　　錢武肅王閲禮堂舊址至和三年郡守孫沔建堂
　　其上更名中和建炎三年髙宗皇帝車駕臨幸有
　　御筆并詩(見御/製門)後改為偉觀堂盖取御筆中語(此/據)
　　(舊志嵗/月未詳)既改創府治仍以名堂嘉定六年趙安撫
　　時侃再剏於舊七間堂(今名見/亷堂)後之東偏李左史
　　􁧶為記咸淳六年安撫潛説友徙令二堂相直正
　　視之門牖洞然撤去老屋煥乎一新
　有美堂
　　嘉祐二年梅龍學摯出守仁宗皇帝賜詩(見御/製門)摯
　　乃作堂取賜詩首句名之曰有美歐陽公修為記
　　蔡端明襄書
　清暑堂
　　治平三年郡守蔡襄建自為記及書今重建於恕
　　堂後
　　　右皆舊治内堂名移建於今治
　簡樂堂
　　在設㕔後光宗皇帝以青宫領尹奏疏有訟簡刑
　　清百姓和樂之語後二年郡守胡與可乃為堂摭
　　二字扁曰簡樂且丐御畫國子司業薛元鼎為記
　　銘咸淳二年洪安撫燾重建
　清明平軒
　　在簡樂堂後咸淳五年安撫潛説友因得平章賈
　　魏公三字之褒歸而揭諸便坐以為訓故名
　見亷堂
　　在中和堂前舊為七間堂嵗久橈腐且庳狹弗與
　　前宇稱咸淳五年十二月安撫潛説友撤而新之
　　樓其上最為髙聳凭檻四望百萬人家森然畫圖
　　中面南諸峯若拱若挹前是郡堂或増或易非出
　　一時以故離立錯峙於觀不整至是由内達外直
　　若引繩無少枉蔽堂成㑹修復酒政公朝有足見
　　亷能之褒因取以名馮尚書夢得為記
　聽雨軒
　　在中和堂後景定五年劉安撫良貴建為屋八楹
　　取東坡中和堂後石楠樹與君對床聽夜雨之句
　　為扁咸淳六年安撫潛說友増髙之以為堂後屏
　　蔽
　恕堂
　　在東㕔清暑堂前紹定間余安撫天錫建
　愛民堂
　　在清暑堂東淳祐九年趙安撫與􁤏建明年四月
　　理宗皇帝宣引賜御書愛民篇因以名堂仍丐御
　　畫為扁
　講易堂
　　在愛民堂東紹興十六年張安撫澄建名吏隠堂
　　隆興元年陳敷文輝改今名張中書孝祥書葛朝
　　請立方記中廢紹定壬辰余安撫天錫即故址重
　　建教授應㒡記咸淳五年安撫潛説友徙七間堂
　　置其後
　竹山閣
　　舊在玉蓮堂西竹園山淳祐九年趙安撫與􁤏建
　　閣其上理宗皇帝御書竹山閣扁以賜景定三年
　　魏安撫克愚移置講易堂之東南
　承化堂
　　在愛民堂後嘉定間袁安撫韶建
　三桂堂
　　在承化堂側
　景蘇堂
　　在府治簡樂堂西景定三年魏安撫克愚建
　松檜堂
　　在中和堂西淳祐間趙安撫與􁤏建咸淳六年安
　　撫潛説友移面勢而葺治之
　香逺樓
　　舊為玉蓮堂魏安撫克愚牽於隂陽家白虎之説
　　撤屋而徙其扁於西湖之濵咸淳七年安撫潛説
　　友即茀址為大堂六楹樓其上山翠横陳芙蕖可
　　俯取濓溪香逺益清之語名之遂為郡治最佳處
　　少東為茶亭四楹前鑿方池循除而上則竹山閣
　　之故基平眺湖山水光林影宻踈隠見如在圖障
　　中今惟環植以竹稍存竹山之舊云(互見竹山閣/及西湖玉蓮)
　　(堂/)
　　記文雙門記(杭中二浙為大州提支郡數十而道/通四方海外諸國物貨叢居行商往)
　　(來俗用不一自錢氏專有吳越治兵蓄財日為戰/守朝廷除刺史以來盖八十年其風俗治迹有足)
　　(稱者要之起廢弊變繇習斯亦難矣至和元年資/政殿學士給事中孫沔自樞宻副使來撫是邦六)
　　(月視事曰此吾鄉也敢易治之鄽里之稅嵗糜中/産餘二千家為之籍其地而出其資市賈謾欺取)
　　(予不均為之正量衡而一之富黠倚强蝕貧誅利/為之索其黨而逐之盗俠閉藏出没無常為之根)
　　(株而去之俗尚浮屠歸施無節嚴以約束婦人女/子絜亷其行寵以衣珥髙年舊徳或復諏訪數月)
　　(之間所部近逺莫不竦動迎向公訓公知衆之已/悦也隨所譬喻勉之以善秋八月語其僚曰諸侯)
　　(臺門以髙為貴盖以尊天子所命而示等威也昔/錢氏依山阜以為治所而雙門置框木錮金鐵用)
　　(為敵偹今方内統平吾為守臣於以遵化而流澤/每大號令從官屬陳兵校㑹州之士民即門内張)
　　(次班列而布宣之門圯而地狹又非禮制豈所以/重方面之體乎吾將易而新之即以其説謀之轉)
　　(運使資以羡錢又詢之於民良家大姓願以力助/於是商其用而裁取之凡金植竹木之材必可其)
　　(直塈陶盖梓之工必當其庸十一月甲戌興作明/年五月訖工十有五日壬申合樂燕飲以落之至)
　　(於下邑旁郡擕扶老穉闐溢郛郭相與觀聽指是/巍然者曰上之命令由是而出下之情偽由是而)
　　(入一有不誠重為門羞吾屬戒焉是年襄出刺清/源州人遮余而言曰我公之為治固有聞於執事)
　　(矣始者革弊屏惡人畏其明已而拊養鰥惸教敕/子弟及其治成井市兒童不收落錢田豐海熟人)
　　(得其職公作雙門我實為之公歸有時吾思無窮/願為紀所作之始而刻之石庶幾傳之子孫益逺)
　　(不忘初公定邕廣大宼還請涖杭上以其能遜而/不伐中道召升宥密未幾以直議不能與衆合遂)
　　(伸前請至則勵精夙夜不以宴息自處其進退忠/義之節與所施為若千里之績固不足書然則人)
　　(過余再三稱頌慇懃/不書無以慰其志)中和堂記(記曰杭瀕淛河雅/為東南一都㑹民)
　　(物殷富山水之美名天下歴唐至五季錢氏奄據/傳三世閲七紀我宋受天命一六合收版圖歸職)
　　(方故守吏即王宫為居棟宇宏敞寡儔宜他郡莫/及始錢王鏐於其宫作堂名曰閲禮本朝至和中)
　　(威敏孫公沔來守此土更飭治之易名中和守居/負鳳凰山堂跨山馮髙蘇文忠公嘗謂下瞰海門)
　　(洞視萬里觀覽之傑抑可想見建炎初髙宗皇帝/南巡登斯堂賦詩八十言慨然思神禹之功弔子)
　　(胥之遺烈奎章睿藻流於人間尋易名曰偉觀紹/興停鑾浸久因其地剏行宫而守廨遂徙於清波)
　　(門之北今所治是也盖七十有七載矣惠國趙侯/被命尹正之明年綱舉目張善伸姦戢嵗比豐登)
　　(民情浹和顧廨處闤闠其北窘於燕寢後墉而止/外之囂足溷於裏裏之響或徹於塗失官寺崇宻)
　　(之體侯曰此弗可已也夫志有所欝必以間而紓/思有所隠必以靜而得京兆郡國首事物紛劇交)
　　(至於前剸酢日弗贍儻無晏閒之所以休其暇日/思政之所當先究心之所欲圖不幾於時没而不)
　　(蠲沉迷而忘返乎乃撤廢屋䟽汚壊築垣八十四/堵為堂三十七楹僝工於孟秋之壬子斷手於季)
　　(秋之丁未復采舊名榜曰中和人徒見其堂之成/而不聞其費且勞徒歎其室之美而不知其意有)
　　(所寓余嘗造侯因要余觀焉雖無異時凌虛騖逺/瓌異絶特之觀然華櫩邃宇修欄曲楹佳花美木)
　　(植其前竒石翠竹列於後崇廣靚深亦足以攄雅/思而滌煩襟盖堂視故處遐睎近矚景趣各殊而)
　　(顔猶取昔名者抑侯欲存前賢之意而施於政事/者顧將有所推本歟嘗謂中和之名實自威敏發)
　　(之威敏昭陵名臣立朝犖犖有竒節然其治杭專/以擊㫁發擿為能其政見為嚴厲顧有取於中和)
　　(何耶抑其外雖若凛然使人畏且憚而其𠂻剛毅/近仁自有得於動化之要道歟君子之所存衆人)
　　(固不識也夫為吏太剛則折太柔則廢若中和推/而見諸行事通百世而無弊此乃職南面之治者)
　　(所當務也矧今府為翠華駐蹕之地昔者開封尹/之任王尊為京兆行縣還上奏曰彊不凌弱各得)
　　(其所寛大之政行平和之氣通若尊此言固尹京/之楷也豈必專尚鷹擊毛摯為治而後愉快哉先)
　　(是王㐮為益州刺史欲宣風化於衆庶使王褒作/中和樂職宣布之詩選好事者習而歌之轉而上)
　　(聞宣帝召見皆賜帛盖中和之詩雖以頌刺史而/實以美天子故宣帝曰此盛徳事吾何足以當之)
　　(然則侯之所以拳拳於此者豈特以為政化之經/抑亦天保報上之義歟本朝尹京多用名儒以翰)
　　(林知開封則號省府學士不旋踵必擢丞弼祖宗/之世甚重京兆之選盖如此雖今昔異宜難以概)
　　(言然其任為華劇而不以輕畀者則今聖上之用/侯亦猶昔日祖宗之意也宜侯自厲於猷為以圖)
　　(報於皇家希蹤於往哲夫豈一日而忽忘之哉􁧶/既荷侯諉為記故以所得於舊聞者而併書焉侯)
　　(名時侃字仲和今以/司農卿兼知府事云)有美堂記(記曰嘉祐二年龍/圖閣直學士尚書)
　　(吏部郎中梅公出守餘杭於其行也天子寵之以/詩於是作有美之堂盖取賜詩之首章而名之以)
　　(為杭人之榮然公之甚愛斯堂也雖久而不忘今/年自金陵遣人走京師命余誌之其請至六七而)
　　(不惓余乃為之言曰夫舉天下之至美與其樂有/不得而兼焉者多矣故窮山水登臨之美者必之)
　　(乎寛閑之野寂寞之鄉而後得焉覧人物之盛麗/誇都邑之雄富者必據乎四逹之衢舟車之會而)
　　(後足焉盖彼放心於物外而此娯意於繁華二者/各有適焉然其為樂不得而兼也今夫所謂羅浮)
　　(天台衡岳廬阜洞庭之廣三峽之險號為東南竒/偉秀絶者乃皆在乎下州小邑僻陋之邦此幽潛)
　　(之士窮愁放逐之臣之所樂也若乃四方之所聚/百貨之所交物盛人衆為一都會而又能兼有山)
　　(水之美以資富貴之娱者惟金陵錢塘然二邦皆/僭竊於亂世及聖宋受命海内為一金陵以後服)
　　(見誅今其江山雖在而頹垣廢址荒煙野草過而/覽者莫不為之躊躇而悽愴獨錢塘自五代時知)
　　(尊中國効臣順及其亡也頓首請命不煩干戈今/其民幸富足安樂又其俗習工巧邑屋華麗盖十)
　　(餘萬家環以湖山左右映帶而閩商海賈風帆海/舶出入於江濤浩渺煙雲杳靄之間可謂盛矣而)
　　(帥是邦者必皆朝廷公卿大臣若天子之侍從又/有四方逰士為之賔客故喜占形勝治亭榭相與)
　　(極逰覧之娯然其於所取有得於此者必有遺於/彼獨所謂有美堂者山水登臨之美人物邑居之)
　　(繁一寓目而盡得之盖錢塘兼有天下之美而斯/堂者又盡得錢塘之美焉宜乎公之甚愛而難忘)
　　(也梅公清謹好學君子也/視其所好可以知其人焉)清暑堂記(記曰京師東/南千里入呉)
　　(越杭於呉為一大都會其地傾而屬海又多陂池/以故苦濕方春夏時梅雨蒸鬱礎甓皆汗披纎衣)
　　(覆大厦猶鼻息奄奄不得曠快非有髙明之居曷/以禦之於是清暑之堂作焉清暑負州廨之左直)
　　(海門之衝其風逺來灑然薄人日以決事佚而忘/勞至者莫不恱之或曰昔者召伯將營召以居重)
　　(愛民力暴處逺野廬於甘棠之下而聴斷焉百姓/思之作甘棠之詩以美其事今斯堂也度面埶揭)
　　(崇宇前有江海浩蕩無窮之勝潮濤蚤莫以時上/下奔騰汹湧蔽映日月雷震鼓駭方輿動揺浮商)
　　(大舶往來聚散乎其中朝霞夕景不繢而彩翠旁/走羣山濵海而湖崖隒瀰漫并包鉅澤巖岫崒硉)
　　(圾乎河漢之上蒼煙白雲少頃萬變茂林香草冬/榮不凋此所以娯君之視聽也及夫夏日比室煩)
　　(燠方且披軒闥據髙凉放浪於無何翺翔於至極/蕭然而自適或賔友環次鳴管揳瑟釃酒均餌歌)
　　(呼暝醉此所以懌君之心意也於民乎何有豈不/與昔人廬於逺野者異哉余謂之曰惟人之情不)
　　(得其適則慌然余於是堂也愈吾疾亦於是休吾/心焉體康志寧然後究民之不至而教之度民之)
　　(所有而用之去其所不願就其所便安如得其平/於為惠也亦大矣乗其間也燕賔友接和好是亦)
　　(為政也且召伯之治或失其平雖木棲露寢民莫/之思甘棠之政後世仰而慕之甘棠之茇不可常)
　　(也遂以其説為清暑/堂記○府治有石刻)簡樂堂記銘(銘曰輦轂之下/雜八方人物缿)
　　(筩訟牒抵讕相分最號為難理理不得其要則漫/漶弗分其究為煩擾故於帥每難其人乾道辛夘)
　　(東宫以民事判南衙如太虚一聲人自怙懼如半/天一照毫髪無所逃既而為堂於設㕔之背時出)
　　(而從容其間若無事可理而畿甸熈熈盡在春風/和氣中矣盖嘗奏疏自期有訟簡刑清百姓和樂)
　　(語不二年既效又二年胡與可承乏府事乃采其/語以名堂仍請大書而榜之銀鈎爛然上肖奎文)
　　(下飾天邑填以増重示將來法焉元鼎執經偹數/宫僚宜為紀其實且銘之曰浩穰繁劇情偽百出)
　　(雖有智者莫窮日力惟是此心應以虚一鏡照媸/妍繩分曲直物晦必明事虚必實奸伏自柅不在)
　　(發擿事往心閒庭空人寂故雖至勞而常至逸允/以前星行之昨日至今塗巷歡聲盈溢惟簡則樂)
　　(此理不易昭揭兹堂以垂千億與/可自詭得於今式於是并書之)見亷堂記(聖天/子以)
　　(恭儉化天下嵗下詔書廣宣厥道越郡國吏罔不/用勸元老大臣奉上休徳思所以風厲之慮動於)
　　(耳目而周乎區畫之間夫豈徒哉惟京師卓犖諸/夏知逺之近知風之自據㑹要以觀方來以為莫)
　　(先於此而簡脩之具行焉迺咸淳六年户部侍郎/潛君守京兆尹至是二年矣政脩人和百為克開)
　　(千里之内大治每嵗終考其成無一人之獄計所/裁縮代九縣輸四五等户租一年樁釀庫本為緡)
　　(凡五百萬此其大較也髙第轉聞璽書數下嘉其/亷平㑹斯堂落成白於朝我太傅平章魏國公命)
　　(之曰子以亷能見其名見亷可公盖欲以識治行/而書所見以習天下之為郡國者抑自今至於後)
　　(日坐斯堂者亦將以存其見而使相為君子也夫/洒掃庭内維民之章華衮一字其嚴矣哉嗚呼得)
　　(見有常者斯可矣嬰以亷恥故人矜節行聖賢揭/厲人心之道㮣如此夫亷非小善也漢時文翁黄)
　　(霸朱邑尹翁歸之屬居官可紀壹是為本史稱良/吏廩廩甚盛今朝廷清明宫府一體四方無進獻)
　　(之事冀州不貢厥惟大惠魚麗萬物盛多既多且/旨維其時矣其能將以精白而朝夕曰惟我后之)
　　(徳交相成報以集今日之懿不亦尚乎故嘗論之/平仲不受邑以足欲非惡富也是幅利也義也子)
　　(文不勤民以自封非厭取也是庇民也仁也懐仁/義以事其君而亷在其中矣是皆無所為而為之)
　　(也嗚呼推是心也千載而下猶將見之堂昉役於/五年十一月迄工於今年正月基舊為七間堂増)
　　(而愈崇為屋三十二楹上為樓取簡樂堂内外洞/直卓乎其髙美已不鄙屬予記事係風化善為之)
　　(書潛君名説友/字君髙括蒼人)講易堂記(葛立方撰云文學政事/吾夫子異其科雖由求)
　　(游夏叵得兼也且事莫夥於官學莫䆳於易逰刃/叢劇之地嚌咀奥頥之境能於一時相兼而不相)
　　(廢者戞戞乎其難哉福唐陳公逄掖時已覃思潔/靜精微之教既筮仕靡勞弗宣聲大彰白屬擢二)
　　(千石若部刺史皆名能官天子知之朝廷夙夜之/賢知之旋付衆大之區而牧焉宜也人之言曰臨)
　　(安十邑缿筩讕辭不知其幾何狴扉鞠域揣髪闗/械者不知其幾何庾帑金粟衍耗出納不知其幾)
　　(何簿書會期不知其幾何而公以一身任之無巨/細必濟其必有一其源者余嘗讀三墳之書曰太)
　　(始之數一為太極極者天地之母也天髙地博其/數則二謂之太易天地之變也又嘗讀乾鑿度之)
　　(書曰易變而為一一變為七七變為九者氣變之/究乃復變而為一二書所言或自一而出變或自)
　　(變而歸一易之道無餘藴矣脱能執其甚約以攝/至煩無惑乎應酬之不匱也意公之所得有在於)
　　(斯乎下車踰一時教令所孚民大協和比屋至無/吠犬政成矣乃於府治之東為講易堂延龍舒易)
　　(經師王虚中居之帥子弟從焉盖欲窮其所未盡/也虚中嘗著易論四十篇凖繫觧易二十四卷大)
　　(率顓以古易正文為主異衆人之所同而味衆人/所不味鈎深致逺自得於心又豈如前人屋下架)
　　(屋之比哉先治春秋學為四傳辨失左氏正鑑紹/興初嘗抱其書質於先人文康公文康深許之濡)
　　(削遺之曰逺𩔖康成發公羊之墨守下卑元凱為/左氏之忠臣今又得賢主人相依倚以緝熈三聖)
　　(之傳相輝相扶迭為炳蔚吾知此學之未墜也陳/公字晦叔名輝虚中名日休云○應□撰郡治東)
　　(偏舊有堂名講易按臨安志隆興改元陳輝因吏/隠更名于湖張孝祥書扁嵗久堂圯扁亦莫存獨)
　　(葛大夫立方所為記碑石尚未泐可考也紹定辛/夘冬四明余天錫以小司徒領尹事時臺省府寺)
　　(百堵皆作容與辦治汔底於成期年政通仁行事/愈清簡暇日訊老吏講易故基安在吏具白今為)
　　(武庫及𨽻人之垣其屋亦老且敗將壓焉乃悉撤/去徙庫於衙教場西廡讙謂宜多捐緡錢買旁地)
　　(地故有廢池水泉冽清池之外峙小山石脚挿水/下劃如天成喬木數十章左右環映扶疎交䕃天)
　　(籟互答公出意匠使浚池䟽泉輦石増山雜植松/篁檜竹佳葩名蘤以益其勝遂作堂焉牖戸綢繆)
　　(宏敞深靚前為軒鄉南南風之薫冬日可愛晨花/夕月春麗秋輝時至景換攬挹無盡出簷得支徑)
　　(蛇行斗折一亭負山居然有林壑意少西為書室/三間亦爽塏明㓗皆堂之附庸也于湖猶子即之)
　　(在醴幕公命作三大字揭諸楣又取葛碑立前榮/於堂之舊觀盡復矣公領客堂上或疑而諗公曰)
　　(杭大州也自古號東南一都會今又為行在所業/鉅事叢尹搰搰酬酢之不暇而暇講易乎公笑曰)
　　(子言過矣易者易也變通不窮之謂易易大傳曰/易無思也無為也寂然不動感而遂通天下之故)
　　(方吾公退餘間焚香黙坐萬象森列一真湛如能/定而後能應以之鏡見事物電掃庭訟要不逃吾)
　　(方寸之内斯吾所謂易者在是象數云乎哉誦説/云乎哉昔者孟氏明王道一語未嘗及乎易先儒)
　　(謂善易者莫如孟氏劉斯立以學易名堂有客問/易卦六十四今子是學何卦劉子舉手推曰去汝)
　　(非我同學今吾於此亦云公既以是/語客復授簡郡文學使書而記之)
　　題詠府治(白樂天自湖上歸入錢湖門經由萬松/嶺還州治詩半醉閑行湖岸東馬鞭敲)
　　(鐙轡瓏□萬株松樹青山上十里沙隄明月中樓/角漸移當路影潮頭欲過滿江風歸來未放吹笙)
　　(散畵㦸門開蠟燭紅白初到郡齋寄錢湖州李蘇/州俱來滄海郡半作  頭翁謾道風煙接何曽笑)
　　(語同吏稀秋稅畢客散晩庭空霽後當樓月潮來/滿座風霅溪殊冷僻茂苑太繁雄惟此錢塘郡閑)
　　(忙恰得中為留題郡齋吟山歌水嘲風月便是三年/百滿時春  醉眠多閉閤秋因晴望暫褰帷更無)
　　(一事移風俗惟化州民解詠詩山郡中即事漫漫/潮初平熈熈春日至空闊逺江  晴明好天氣外)
　　(有適意物中無繫心事數篇對竹吟一盃望雲醉/行擕杖扶力卧讀書取睡久飬病形骸深闇閑氣)
　　(味遥思九城陌擾擾趨名利今朝是隻日朝謁多/軒騎寵者防尤悔權者懐憂畏為報髙盖車恐非)
　　(真富/貴)虚白堂(白樂天詩平旦起視事亭午卧掩闗/除親簿領外多在琴書前况有虚白)
　　(堂坐見海門山潮來一憑檻賔至一開筵終朝對/雲水有時聽管絃持此聊過日非忙亦非閑山林)
　　(太寂寞朝闕空喧煩惟兹郡閤内囂靜得中間簷/虚白堂前衙退後别無一事到中心移床就日)
　　(間卧卧詠閑/詩側枕琴)因巖亭(白樂天詩箕潁人窮獨蓬壺/路阻難何如兼吏隠復得事)
　　(躋攀巖樹羅堦下江雲貯棟間似移天目石疑入/武丘山清景徒堪賞皇恩肯放閑遥知興未足即)
　　(被召/催還)忘筌亭(白樂天詩翠巘公門對朱軒野徑連/只開新户牖不改舊風煙空室閑生)
　　(白髙情淡入𤣥酒容同坐勸詩借屬城傳自笑/滄江畔遥思綘帳前庭臺随事冇爭敢比忘筌)㢲
　　亭(蘇舜欽題㢲亭詩公自登臨闢草萊赫然危締/壓崔嵬凉翻簾幌潮聲過清入琴樽雨氣來疇)
　　(昔登臨何處好生平懐抱此中間東南地本多幽/勝此向東南特壯哉  東坡次韻詹適宣徳小飲)
　　(巽亭君方夢謫仙我亦弔文園江上同三黜天涯/又一樽濤雷殷白晝梅雪耿黄昏歸去多晴雨應)
　　(隨御/史軒)望越亭(陳希元詩樹樹西風葉葉秋誰家烟/火起滄洲乗閑不耐無機性擬動漁)
　　(翁直/釣鈎)髙齋(嚴維九日登髙齋詩家九日憐芳菊遲/客髙齋對浙江漢浦浪花揺素壁西陵)
　　(樹色入秋窓木奴向熟垂金實桑落新開㵼/玉缸四子醉時爭講徳笑論黄覇屈為邦)東樓
　　(樂天詩初領郡政衙退登東樓作鰥惸心所念簡/牘手自操何言符竹貴未免州縣勞頼是餘杭郡)
　　(臺榭遶官曹凌晨親政事向晩恣逰遨山冷微有/雪波平未生濤水心如鏡面千里無􁅰毫直下江)
　　(最濶近東樓更髙煩襟與滯念一望皆遁逃濤杭/州春望望海樓明照曉霞䕶江隄白踏晴沙  聲)
　　(夜入伍員廟栁色春藏蘇小家紅袖織綾誇杮蔕/          青旗沽酒趂梨花          誰家)
　　(湖寺西南路草緑裙腰一道斜偏知氣象多隨昏/    重題别東樓東樓勝事我)
　　(旦移湖卷衣裳白重疊山張屏障緑参差海仙樓/塔晴方出江女笙簫夜始吹春雨星攅尋蟹火秋)
　　(風霞颭弄潮□守經年嘲不盡郡齋空作百篇詩/          太)
　　(與寄題餘杭郡樓官歴二十政宦逰二十秋江山/  風月最憶是杭州北郭沙隄尾西湖石岸頭緑)
　　(觴春送客紅燭夜回舟不敢言遺愛空知念舊逰/憑君吟此句題向望濤樓  東樓南望八韻不厭)
　　(東南望江樓對海門風濤生有信天水合無痕鷁/帶雲帆動鷗和雪浪翻魚鹽聚為市煙火起成村)
　　(日脚金波碎峯頭鈿㸃繁送秋千里雁報㝠一聲/猿已豁煩襟悶仍開病眼昬郡中登眺處無勝此)
　　(東軒燈江樓夕望海天東望夕茫茫山勢川形濶/復長  火萬家城四畔星河一道水中央風吹古)
　　(木晴天雨月照平沙夏夜霜能就江樓消暑否比/君茅舍較清涼  郡樓夜宴留客北客勞相訪東)
　　(樓為一開褰簾待月出把火看潮來艷聴竹枝曲/香傳蓮子杯寒天殊未曉歸騎且遲逥  江樓晩)
　　(眺景物鮮竒吟翫成篇寄水部張員外澹煙疎雨/間斜陽江色鮮明海氣涼蜃散雲收破樓閣虹殘)
　　(水照斷橋梁風翻白浪花千片雁㸃青天字一行/好著丹青圖冩取題詩寄與水曹郎  東坡望海)
　　(樓海上濤頭一線來樓前指顧雪成堆從今潮上/君湏上更看銀山二十回  横風吹雨入樓斜壯)
　　(觀應湏好句誇雨過潮平江海碧電光時掣紫金/蛇  青山斷處塔層層隔岸人家喚欲譍江上秋)
　　(風晩來急為傳鐘鼓到西興吟樓下誰家燒夜香/玉笙哀怨弄清涼臨風有客  秋扇拜月無人見)
　　(晩粧心沙河燈火照山紅歌鼓喧喧語笑中為問/少年  在否角巾欹側鬢如蓬  復登望海樓五)
　　(首/)　清輝樓(樂天詩并叙嚴十八郎中在郡日改/制東南樓因名清輝樓詩云嚴郎制)
　　(兹樓立名曰清輝未及題花榜遽催還粉闈去來/三四年塵土登者稀今年新太守掃灑施簾帷院)
　　(栁煙婀娜簷花雪霏微看山倚門戸待月闡東扉/碧窗戛瑶瑟朱闌飄舞衣燒香捲簾坐風燕雙雙)
　　(飛君作不得住我來幸因依/始知天地間靈境有所歸)中和堂(趙清獻公詩/老來重守鳳)
　　(凰城千里人心豈易平樂職古賢形歎頌中和終/不為虚名  陳密學襄中和堂木芙蓉盛開戲呈)
　　(子瞻詩千林寒葉正疎黄占得珍叢第一芳容易/便開三百朶此心應不畏秋霜  東坡和千林掃)
　　(作一畨黄只有芙蓉獨自芳喚作拒霜知未稱細/思却是最宜霜  予前後守倅杭凡五年夏秋之)
　　(間蒸熱不可過獨中和堂東南頰下瞰海門洞視/萬里三伏常蕭然也紹聖元年六月舟行赴嶺外)
　　(熱甚忽憶此處而作是詩忠孝王家千柱宫東坡/作吏五年中中和堂上東南頰獨有人間萬里風)
　　(○劉景文季孫陪東坡中和堂賞月中和堂上月/盛夏似髙秋天瀉銀河水人披紫綺裘氣飄聞赤)
　　(壁語勝踴黄樓歸袂/接夫子適從何處逰)有美堂(東坡與太守陳密學/襄自有美堂夜歸詩)
　　(娟娟雲月稍侵軒㶑㶑星河半隠山魚鑰未収清/夜永鳳簫猶在翠微間凄風瑟縮經絃柱香霧低)
　　(迷著髻鬟共喜使君能共樂萬人齊㸔火城還不/有美堂暴雨詩遊人脚底一聲雷滿坐頑雲撥)
　　(開天外黒風吹海立浙東飛雨過江來十分㶑灔/金樽凸千杖敲鏗羯鼔催喚起謫仙泉灑面倒傾)
　　(蛟室㵼瓊瑰所正月九日有美堂飲醉歸徑睡起/得鮮于子駿  寄古意作雜興一首答之衆人事)
　　(紛擾志士獨悄悄何異琵琶絃常遭腰鼔閙三盃/忘萬慮醒後還皎皎有如轆轤索已脱重縈繞家)
　　(人自約敕始慕陳婦孝可憐原巨先放蕩今誰弔/平生嗜羊炙識味肯輕飽烹蛇啖蛙蛤頗訝能稍)
　　(稍憂來自不寐起視天漢𣺌闌干玉繩低耿耿太/白曉  九日舟中望有美堂上魯少卿飲處以詩)
　　(戲之指㸃雲間數㸃紅笙歌正擁紫髯翁誰知愛/酒龍山客却在漁舟一葉中  西閣珠簾捲落暉)
　　(水沉煙斷佩聲微遥知通徳凄凉甚擁髻無言怨/未歸  述古有美堂宴僚佐虞美人本事集云陳)
　　(述古守杭已及𤓰代未交前數日宴僚佐於有美/堂因請貳車蘇子瞻賦詞子瞻即席而就寄攤破)
　　(虞美人湖山信是東南美一望須千里使君能得/幾回來便使樽前醉倒且徘徊沙河塘裏燈初上)
　　(水調誰家唱夜闌風靜欲歸/時惟有一江明月碧琉璃)
　　　　兩浙轉運司
舊在雙門北為南北兩衙今在豐豫門南有東西二㕔
　東㕔
　　寛民堂
　　　舊為福星堂淳祐間魏運副峻重建更今名
　　福星樓
　　　淳祐間尹運判煥建咸淳三年運副潛説友重
　　　修
　　節愛堂
　　　寳祐初王運使克仁建
　　振襟堂
　　　淳祐間魏運副峻建咸淳三年運副潛説友重
　　　修
　　月臺
　　　景定元年洪運副燾建
　西㕔
　　㕔
　　　淳祐元年魏運判峻重建
　　周咨堂
　　　淳祐元年魏運判峻建
　　公生明
　　　景定三年魏運副克愚建咸淳三年運副潛説
　　　友重修
　　繡春堂
　　　景定三年魏運副克愚建
　　仁惠堂
　　　紹定初陳運副宋仁建咸淳三年運副潛説友
　　　重修又植竹其外
　
　
　
　
　咸淳臨安志卷五十二
欽定四庫全書
　咸淳臨安志卷五十三　　宋　潜說友　撰
官寺二
　　　　幕屬官㕔(添差及増創職員元/無廨宇者皆不書)
浙西安撫司
　參議官㕔
　　在軍將橋東
　主管機宜文字㕔
　　在豐豫門北城下端平三年任一震建
　　記文(太學正湯中撰㕔壁記國家以州郡兵民之/政總於安撫使所以專牧御之任也故設屬)
　　(必謹浙右為諸夏根本其使權視他道尤雄其列/屬亦倍其遴揀亦加詳焉若主管機宜文字一官)
　　(多取諸邑㝡勲門與夫宗戚之賢異時逹官要人/往往皆由此出然衆大所區寓廨迄靡定所姓氏)
　　(亦莫適紀載嘉定間始有以十八人之名登于石/者今守上饒趙侯與懃嘗題其額未幾趙侯亦居)
　　(是官迺請於帥得民廬于湧金門之北而公宇以/定規建門廡費畧儲矣會徙他官弗克就繼之者)
　　(或因循不暇問或乃私耗其所儲而紀載之石亦/壊不復全三山任君一震始至訪知其然謂趙侯)
　　(美意不可以不嗣此吾責也慨以白帥户侍趙公/與懽帥慨許之捐金二十萬佐以竹木而趙侯亦)
　　(自上饒以二十萬相其役畿漕謨閣趙公以夫喜/而書其扁又益以木于是閈閎堅崇扁顔昭揭又)
　　(欲方來垂不朽乃伐石更舊刻而屬筆於余俾記/其成余惟仕失其義不知其職業者多矣宜其視)
　　(居止若傳舍然葺且弗思矧肯剏乎况於䇿足王/畿或者榮進之念日廹以遽又遑䘏此哉任君耿)
　　(介知義盖不茍其官者繕一門廡特其志效之末/而已使任君得展其才而天下仕者皆如任君之)
　　(用心官其有不理者耶孰為方來當知一官之居/歴百年更二人而後備因其難識其人由其細溯)
　　(其大必將有得於其職/矣端平三年十月朔)
　幹辦公事㕔
　　在樓店務橋東舊㕔在寳蓮山慈湖楊文元公創
　　有莫能名齋自為記
　　記文(四明楊簡為浙西撫屬淳熈十一年八月朔/既領事而宅僦隘陋外髙中卑無宴息之所)
　　(客至不可留不可以奉親偶得在官僧居於寳蓮/山之巔帥君雅禮士為更其居又使簡惟意規摹)
　　(之乃創書室於髙爽之地東江西湖雲山千里幽/人騷士來其上無不曰竒哉壯哉快哉且曰是不)
　　(可不命名簡思所以名之東望大江巨濤際天越/山對揖衮衮如畫風帆飛鳥夕陽煙蕪朝莫晦明)
　　(變態百出於是間名之乎如此命名不惟逰逸顛/迷沉溺外景要不可謂真識江山西望錢水玉潔)
　　(如鏡茂林竒峯樓觀輝月煙靄翠䝉模寫不可於/是間名之乎如此命名不惟逰逸顛迷沉溺外景)
　　(要不可謂真識湖山反而即諸本真歛其放情落/其外慕窮理窟之幽微探元珠之杳㝠不則事理)
　　(兩融曲暢旁通百川㑹同歸宿於中又不則悠然/無事惟意所之無所造為樂亦熈熈於是名之乎)
　　(如此命名不惟逰逸顛迷沉溺外景俱不可為實/識本真周思天下古今名言無一可以稱此又豈)
　　(惟簡莫能名正恐盡萬古明智絶識之士竭意悉/慮窮日夜之力終莫能名於是牓曰莫能名齋然)
　　(則終不可得而名之乎曰有能名之者是齋之南/髙松扶踈微風過之蕭然有聲是能名吾齋矣是)
　　(齋之東洪濤駕風怒號翻空是能名吾齋矣是齋/之西湖光翠迷忽飛鳥啼是能名吾齋矣是齋之)
　　(北與其麓鱗比萬屋人物往復啾啾碌碌是能名/吾齋矣有嘲曰既曰莫能名又曰是能名何其立)
　　(説之無常簡曰常淳熈乙巳仲春記記湯正字中/識曰慈湖先生為浙西撫屬日作此  今六十年)
　　(中更回祿廨舍移於平地景物遷改遺跡亦不可/復尋三山張君興龍來佐幕府捧檄校文過先生)
　　(之里偶得舊本歸以白之帥尹乃命工重刋寘諸/堂山尹於少日嘗登先生之門親承訓誨佩服弗)
　　(忘而張君亦篤學好修之士也相與表發此文垂/示後學當有領㑹妙旨於言意之間者則先生之)
　　(心可識矣淳祐癸夘孟冬既望繫林希逸撰㕔壁/記云㕔壁有記自唐始著名氏  年月春秋法也)
　　(凡今郡邑皆有之况天府乎然府諸曹掾皆記而/帥垣重客獨闕焉客之重非内外諸使客比居以)
　　(魁人勝士去而凌青遡紫職最優選最遴其間姓/字彰彰猶有老卒退吏至今誇説者顧廼畧而不)
　　(書惡可豈横翔迅武嵗月借徑有不屑不暇者乎/抑有之矣偶焉遺斷不補久而遂廢乎然寄客於)
　　(僦舍不知幾何年定厥攸居今纔一紀僦以前斷/垣遺址且莫詰於記乎何有淳祐癸夘夏五月三)
　　(山張君實來追企前修慨惜闕典且曰向慈湖垂/芳可百世莫能名一室先生自扁自記自書以秦)
　　(碑晉帖寳之可也廨雖移此烏可廢秋闈捧鄞檄/實為先生故里遂訪求遺墨以歸鈎畫端嚴典型)
　　(如在袖以白府公府公少嘗問道於先生得之尤/喜即捐楮錢五十萬俾勒石以復其舊因錄前人)
　　(名氏僅存者鑱而寘諸壁與是記並且俾余發之/又曰吾惟掇拾放失不具僅得諸楊公以下恐義)
　　(無所本奈何余曰公是劉公昔記直講亦曰聞諸/耆舊老人得某甲以下若干人不知者盖闕此前)
　　(例也况託始於慈湖老宗師乎後君之客如君之/心立身立言使皆以慈湖為則是客不愈重乎君)
　　(曰諾遂書府公節齋趙先生也名與􁤏洽見聞尚/文獻中朝有重名以戸部尚書領帥事張君名興)
　　(龍端平進士第五人/賔主之遇偉矣哉)
　僉㕔
　　在府治西淳祐八年趙安撫與􁤏重建
　　記文(趙大資與􁤏作㕔壁記淛西杭為帥府始於/宣和南渡移之京口迨紹興初後復於臨安)
　　(初命大使時其屬有叅謀叅議主管及書寫機宜/文字幹辦公事凖備差遣若帥非二品以上則叅)
　　(謀不復置議幕亦無常員盖自六飛駐蹕以來實/為京畿道東引稽粤北塹淮堧右起南徐畧晉陵)
　　(亘申浦而傅之江錢塘左注浮金山㑹吳松而漸/於海震澤環附四郡富春以西重岡複嶺界新安)
　　(而止南則溯桐廬抵姑蔑形勢隄防軍馬甲械錢/榖之政視諸路為重吳地大俗侈昔號難治牧善)
　　(良以培根本燭奸宄以銷萌枿帥於此乎究心而/僚屬之選亦不輕矣然承平閒暇中外阜寧衣冠)
　　(輻凑行在所仕者以登畿為樂邊防盗賊之警不/聞總䕶常程春秋閲武之外他非機要幕府文書)
　　(省簡參佐晨興詣曹亡所受事則肩輿出郭門觴/咏湖山間其分曰更直於有司者大抵賛決天府)
　　(訟訴而已青油談笑之地卑圯隘陋嵗久弗屑顧/殊未稱元戎大幕之體余嘗備員機宜不自意後)
　　(十餘載待罪轂下叨承使指垂一紀于兹迺撤僉/舍鼎新之會官屬而落成焉因思夫領事以來撫)
　　(僚先後幾五十人今同堂合席尚以十數斯可謂/盛矣而舊無題名詎非闕典且前乎由幕客而升)
　　(浸浸登侍從執政以秉鈞軸或任雄劇或居清要/或出總方面班班不少後乎是又未可涯也姓字)
　　(弗紀豈所以侈蓉府人物盛多之意哉于是相與/搜稡淳熈以前漫不復省得慈湖先生楊公而下)
　　(若干人凡參議至凖遣及員外置總以歳月為次/叙而迭書之參謀惟建炎范正已后無繼者故不)
　　(書計議則特置昉乎此故書既刋石請余識其首/爰述顛末之大畧若乃考評賢否而知勸戒砥礪)
　　(名節以垂悠久則余尚與諸君交相勉之淳熈十/二年正月上元日  王應鳳續記幕府昉於漢碩)
　　(畫之臣繇此其選今連帥之賔佐惟淛右為盛畿/内八郡兵民皆統焉率其屬為羣牧倡列職惟四)
　　(方君子僚罔敢自介用逸曰文書省何詣曹為亦/幸遇其時皇皇奠枕無征謀檄筆之勞厥惟事從)
　　(其長觀所為主優繇長育不相吏也或問自紹興/乙夘復置使謹簡厥修若陳鵬飛之倫致之幕下)
　　(則前乎文元楊公豈無顯者來可悉數乎曰有司/失其傳矣惟賢者能使所居官大故首書楊公尚)
　　(賢也古之仕曰䇿名唐以來官無小或有壁記不/賛一辭淑慝自見其嚴乎矧邇在天咫聲實易以)
　　(章徹而名氏莫或嗣書懼久而軼也迺請於前尹/小司徒洪公願伐石志之以諗來者待制趙公始)
　　(建閫問工焉取復給其費既成應鳳以末至辱授/簡焉不敢辭竊謂獲乎上有道惟克靖共毋圖利)
　　(於大夫毋以望空為髙伻嚮即有僚惟助尹人祗/辟懋之哉敢正列其義庶幾相規若古僚友置官)
　　(本末具於前記者皆不/書景定辛酉夏五癸未)
㸃檢行在贍軍激賞酒庫所
　主管文字㕔
　幹辦公事㕔
　都錢庫官㕔
　　並在俞家園
　僉㕔
　　在府治西南趙安撫與􁤏建
兩浙轉運司
　主管文字㕔
　　在轉運司南紹定中趙運判汝憚建
　添差主管文字㕔
　　在豐豫門内北
　幹辦公事㕔
　　在轉運司南紹定中趙運判汝憚建
　幹辦公事西㕔
　　在俞家園
　主管帳司㕔
　　在戒子橋北河西岸巷内
　　記文(李冲撰㕔壁記國初藩鎮砥平文軌疏逖諸/道經賦咸𨽻計司計有使使有屬曰主管文)
　　(字曰主管帳司厥後又置幹辦公事參賛而長而/帳司掌㑹計以周知出入百物其事為夥中興駐)
　　(蹕呉㑹二淛界江岸海南極於閩粤地相錯如繡/守令各撫而封置一計司領之非他使比也洎並)
　　(建二長六増幹辦公事員帳司仍舊制其事為尤/夥凡版籍夫家之㑹稻田租税房園闗市之入十)
　　(五都送使上供之目宫府郊廟百師土木繕治之/共安邉局田廬編佑之籍嵗出内以數百萬計其)
　　(任僉幕凡芻餉飛輓獄訟期㑹無細鉅不當問鴈/鶩抱文書息相吹如霧必有修能贍智以整齊條)
　　(緒之放紛參攷經常之嬴縮夫然後㑹計當㑹計/當然後莫能容飄忽欺昔人謂官修其方修之云)
　　(者飭而治之也既飭而治之矣則令名載而行之/茍主張是者漫無所訾省若形具而神不運修於)
　　(何有故今之銓部􁂰􁂰遴諸道帳司之選非有考/第陞剡治理顯效者勿授况身近長安日邉者耶)
　　(得諸睹聞繇是官鬯華問為顯人者武相接前端/學給事禮部尚書范公名聲垂延其光尤耿余同)
　　(年延平楊君宴以甲戌冬來眡㑹事精力於職雖/黍晷圭景弗懈厥既再閲嵗幕府燕清圖惟賔寀)
　　(咸有登載獨帳司闕焉亡以詔今垂後且來者笑/人寂寂迺輯前人氏名自趙善永而下得十有五)
　　(彚書彪列屬余為之記余非嫺於文辭者徒以/君之所以諗余者印之嘉定十年四月之吉)
　僉㕔
　　在運司内之南
提領犒賞酒庫所
　僉㕔
　　在運司内
臨安府
　通判北㕔
　　隠秀齋東坡書紹興四年始刻石趙令畤書其下
　　咸淳五年馬通判元演得於資國僧舍移寘書室
　　且摹三字揭於顔(令畤書云徳裕御帶馬公以忠/直心奉事帷幄以慈仁力安樂)
　　(諸人剛直亷潔不囬於私有前軰風度每見昔之/名士一句一字心必愛之比於臨安通守舊治今)
　　(為行在御藥院者柱間得東坡先生為治中時所/題隠秀齋三字雖經兵火而此書獨存徳裕遂加)
　　(調䕶將刻諸石為几壁之玩又欲/顯白於時余輒随喜因題其下)
　　浩春堂
　　平逺樓
　　鳳凰亭
　通判南㕔
　　風月堂
　　南樓
　通判東㕔
　　　右並在府治南咸淳五年安撫潛説友重行修
　　　治通判馬元演趙希瓍唐震各涖其役内外一
　　　新其堂樓亭宇皆為扁以古篆
　都㕔
　　在府治西淳祐六年趙安撫與􁤏重建(考祖宗時/諸郡皆有)
　　(都㕔宣和三年懐安軍奏尚書省公相㕔改作都/㕔内外都㕔並行禁止欲將本軍都㕔以僉㕔為)
　　(名從之命諸路依此今帥/府復有都㕔不知何始)
　　題詠(東坡詩并序熈寧中軾通守此郡除夜直都/㕔囚繫皆滿日莫不得返舍因題一詩於壁)
　　(今二十年矣衰病之餘復忝郡寄再經除夜庭事/蕭然三圄皆空盖同寮之力非拙朽所致因和前)
　　(篇呈公濟子侔二通守哀前詩中除日當早歸官/事乃見留執筆對之泣  此繫  囚小人營餱糧)
　　(墮網不知修我亦戀薄祿因循失歸休不須論賢/愚均是為食謀誰能暫縱遣閔黙愧前修  今和)
　　(王山川不改舊嵗月逝肯留百年一俯仰五勝更/  囚同寮比岑范徳業前人羞坐令老鈍守嘯諾)
　　(得少休却思二十年出處非人謀齒髪付天公缺/壊不可修  景定五年守呉侍郎革和并序淳祐)
　　(己酉革備員杭倅景定癸亥叨㤙假守皆獲踵坡/公遺躅企髙風於二百載之上俛焉孳孳大懼茀)
　　(蔇迺十有二月三圄適空方有感於公除夕二詩/而北倅趙公崇鐖忽擕真蹟來示喜不自制鑱石)
　　(以夀其傳因借韻二首庸寓平昔景慕之萬一坡/僊不可見見此手澤留惻惻父母心念彼圜扉囚)
　　(浩穰諒難理鈎距乃所羞承乏事偶同自省凛勿/休拊卷想哀矜應與古人謀可但瓊琚詞絶妙驚)
　　(楊修楚至寳在天地當為天地留解后不收拾荆/玉泣  囚我來拜公祠秋菊以為羞得此侑一觴)
　　(永歌弗能休願言託翠珉更作不朽謀遼/哉百世下髙風超前修○右府治有石刻)
　當直司
　　在府治中門内東
　　記文(徐愿撰重建直司記國朝之制開封府推判/官班六品亞尚書郎非敡歴乆者不輕畀中)
　　(興駐蹕錢塘典京邑者視開封尹而兩使職官猶/調銓曹嘉定己夘嵗歸其選於廟堂幕府始増重)
　　(矣惟賛畫之任於郡事無不與聞剖析民訟其一/也凡以訟造庭有必待閲實而後白者悉寘犴狴)
　　(寧無滯淹於是別為訊鞠之所幕府實主之雖他/郡皆然而衆大之區五方雜襲情偽萬端吏姦㨗)
　　(出而乗之意所軒輊足變白黒涖訊鞫者精神微/不及則枉直易位視他郡尤難焉雖然要在求諸)
　　(心而已此心至明意動斯昏不動於意如水之止/兩造在前一以心聴中無私主是非自公直筆而)
　　(書無所回撓雖老姦巨猾亦將縮手懾服奚其難/太府少卿趙公立夫以精明練達之才兼領神臯)
　　(期年庶政畢張凡公宇咸次第繕葺顧所謂當直/司者隘陋欹傾不度不飭必至阤陊捐錢二百萬)
　　(撤而新之棼撩髙驤戸牖顯敞周旋其間者視不/壅氣不煩繇是平直明清生焉亦擬筆之一助也)
　　(賔筵諸君喜是役之成以愿嘗充員幕下屬記其/事不得辭愿聞君子能使所居官大在職業之修)
　　(舉非徒棟宇之宏壯也無忝厥官則無愧此屋不/然美哉輪奐於政何補今天府政平訟理幕屬亦)
　　(皆以稱職聞居之無愧矣故樂為識之/且以詔來者紹定己丑十二月一日)
　教授東㕔
　　在學之南
　教授西㕔
　　在學之西並淳祐二年趙安撫與􁤏重建
　　記文(楊誠齋萬里記題名郡有學學有博士所以/育英崇化勱相文治其不輕而重也昭矣自)
　　(祖宗以來貴之淛水以西杭為大都督府必名儒/勝流迺得教授其間中興時巡乗輿駐蹕今為天)
　　(邑四方之士霧集辟雍而臨安亦置學官俾顓掌/其郡弟子員之政令清淑欎積家文雅而人英茂)
　　(圓冠方屨鼔笈鄉校號小賢闗凡為之師長匪進/士髙等若膠序解褐弗畀厥官不則從下土來聲)
　　(聞於朝始擢以拜盖所以誘人材竢㧞取非他郡/博士擬異時貴重莫望承均乏使則選所表以假)
　　(之芸閣睨賢則揠其儲而升之七十餘年得人為/多有知政事者有運樞極者有踐台斗者有持風)
　　(憲者有掌絲綸者至於穆穆布列前後森如也嗚/呼其盛矣哉若夫道徳之崇髙功烈之輝赫聲名)
　　(之不冺文章之有傳所以自重於而身増重於而/國俾宋作古咸五登三者煥焉可述則又在此而)
　　(不在彼也於戲又盛矣哉慶元丁巳教授楊君範/張君元觀移書諗余曰㕔壁故無記前人名氏皆)
　　(逸弗垂非闕歟初命褎之繇紹興迄於今凡得五/十人將刻諸金石執事嘗拜是官盍為我記之予)
　　(謝曰予野人也安得與諸任齒隆興甲申予嘗得/是官而竟弗果居是官終身恨之終身羡之雖然)
　　(弗身是官獲文是􁨃有榮耀焉其弗身之也奚以/恨其獲文之也奚以羡則不敢辭乃為之記楊君)
　　(三山人以上舍釋褐張君旴江人以科級世家皆/一時名能文進士有徳行道藝方遐其騫者也戊)
　　(午秋七月/中元日)
　僉書判官㕔
　　在府治後定安橋西咸淳四年安撫潛説友重建
　　有芙蓉堂
　觀察判官㕔
　節度推官㕔
　　並在府前近民坊
　觀察推官㕔
　　在僉判㕔西
　府院
　　在府治西
　左司理院
　　在府治東
　右司理院
　　在府治西
　司户參軍㕔
　　在府治西
　司法參軍㕔
　　在府治東
　城南廂㕔
　　在嘉㑹門外
　　記文(鄭湜作㕔壁記自秦郡天下太守掌理其郡/内史掌治京師漢更内史為京兆尹大抵其)
　　(佐吏丞尉外有掾有督郵督郵功曹之極任河東/大郡二十一縣田延年為太守分兩部以督郵尹)
　　(翁歸部汾南閎孺部汾北誅鋤豪强姦邪不敢發/又有東西南北中五部號五部督郵孫寳為京兆)
　　(辟掾侯文東部督郵敕曰今日鷹隼始繫當順天/氣取姦惡以成嚴霜之誅然則浩穰之地豪强姦)
　　(惡為良民害誅鋤之義有不容已分部從事大郡/猶爾况京師乎唐都河南本朝為别都有左右軍)
　　(巡使判官掌凡風火盗賊及推鞠之事左掌水北/右掌水南待制劉公安世嘗為之開封都城則有)
　　(加焉或以光祿寺丞兼左軍巡事或命翰林學士/樞宻直學士各舉左右廂授事判官一員熈寧三)
　　(年始以京朝官曽歴通判知縣者四人分治京城/四廂凡民有鬬訟事輕者得以決遣從開封府之)
　　(請首辟蔡公確為幹當京城左右廂公事人猶仍/舊稱故史謂公自巡官為監察御史後至宰相繼)
　　(又以開淘渠塹屬都水監救應火燭屬巡檢司惟/檢覆抄劄打量定騐支散凡奔走之役歸之兩使)
　　(臣中興駐蹕臨安紹興十一年先從開封例城外/南北廂置主管公事所又於城内左右廂増二員)
　　(分減在城詞訟尋罷惟城外如故自是以來七八/十年間為此官者率更倅貳宰字方在選去而登)
　　(華近者亦有其人最著者纔四三年范公處義為/殿中侍御史至袐書監王公柟知臨安府至太府)
　　(卿外分守符者往往皆是又幸今治平中外綏靖/衆大之區編戸日繁南廂四十萬視北廂為倍民)
　　(安生樂業鬬訟衰止無俟乎誅鋤里閭晏然歌笑/之聲相聞有承平京師之遺風焉如湜材下亦得)
　　(以濫吹於此惟知盡心戮力無負於其職之所當/為乃無毫髪可以自見猶冀更滿求自放於山林)
　　(之間與田夫野老游想望都門之盛而誇詡之以/為美談亦可樂也㕔壁未有題名訪諸故牘得自)
　　(髙公某而下至今凡三十有八人刻諸石使來者/得以繼列云嘉定十一年六月五日  程珌作續)
　　(記真宗皇帝嘗謂宰臣曰閭里細民辠止笞者當/即䖏斷毋令淹繫卓哉聖明之見大哉帝王之謨)
　　(也盖京師衆且大茫洋烟海氓蚩蚩小不忍輕詣/有司未有不尋悔者悔則已縶莫脱矣明主端拱)
　　(穆清心運四海頫灼窮閻之情旁察吏治之弊故/開封分廂者四非欲其易治歟粤自東幸於今百)
　　(年錢塘版籍百倍往昔南北二廂設於闗外而分/任之地皆六七十里顧南廂所統尤為延袤北至)
　　(艮山南底南蕩五方雜居水陸互市國家封疆萬/里多在西南若衣冠之朝紫宸琛貢之入太府皆)
　　(休車弭擔於江皋用是人滋衆事滋夥凡訟於廂/庭者率繫縲數日吏屬饜迺得去今姚君之臨涖)
　　(也蚤受晝省夜決要不踰宿吏不得銖兩索塗稱/巷快謂昔罕聞盖姚君嘗為彫邑賦迫上州急湯)
　　(火尚從容以集矧廂亡賦惟訟烏得不風斤承蜩/乎初江漘舟如鱗率名占彊宗官不得使逮君悉)
　　(籍之俾之番休役旦需渉者免淹滯人謂剛不吐/斯其有焉日既間訟稍清睠言壁記老梓且溢迺)
　　(易石載之而屬記於予予為疏其張官初指以告/後之登名斯石者姚君以儒名家以能稱吏刃銛)
　　(而不傷削吏而垕本故形見若是他日事益暇則/又闢𪠘門新繋室摧者整漏者宻且築堂窿然扁)
　　(以清風頃頹塌雜市塵今始知為官府僉謂君為/中興此官首嘻世之以營繕為作新者末也使得)
　　(推此道以碩其施其又可/量邪寳慶丙戌七月上澣)
　城北廂㕔
　　在北闗門外
　
　
　咸淳臨安志卷五十三
欽定四庫全書
　咸淳臨安志卷五十四　　宋　潜說友　撰
官寺三
　　　　諸縣官㕔
錢塘縣
　縣治舊在錢塘門裏三十步(今景靈宫車馬門裏是/也去本州舊治九里)
　　後徙於紀家橋之西北以華嚴寺故基建去府治
　　四里樓參政鑰為壁記
　　　晝簾堂
　　　勤清軒
　　記文(錢塘古都㑹繁甲於東南髙宗南巡駐蹕於/兹厯三朝五十餘年矣民物百倍於舊附郭)
　　(二邑事體寖重他郡邑莫敢望紹興二十七年有/旨錢塘仁和比開封府祥符兩赤縣中書擇才授)
　　(任秩滿許以陞擢於是選任又重仁和乃錢塘之/分故錢塘尤重焉舊治在錢塘門内尋入景靈宫)
　　(禁衛乃以華嚴僧坊故基為之在國庠之西南邑/鉅事叢才者或病之紹熈二年宋君价始至興滯)
　　(撥煩坐以無事首作夫子廟以崇儒風建狴獄以/清囚繫因又裒彚前任人名氏將刻石以記縣既)
　　(甚古蒐考史牒自宋元嘉中劉道真至呉越羅隠/凡得十人國朝張君房而下抵今凡三十九人具)
　　(載嵗月亡者缺之使後有考焉君實景文公四世/孫風流未逺儒雅飭吏敏於從政故其施設知所)
　　(先後如此鑰與君素有姻好喜君之優於仕也為/之記始末又告之曰壁記不可無也然縣令去民)
　　(最親賢否不可得欺彼卓太傳元魯山諸公著於/民心千載猶不忘盖有不待碑而後傳者君尚勉)
　　(之/)
　丞㕔在縣衙東嘉熈四年徙簿廨西
　主簿㕔在縣衙西
　尉司在錢塘門外隆興癸未尉施温舒建嘉泰三年
　　尉髙不倚脩華庚記寳慶元年尉余天任重建袁
　　肅記
　　記文(華庚記錢塘尉承平時號八仙裕陵覧西湖/圖嘗有真仙尉之語時則有真仙亭東坡帥)
　　(杭率賔僚來游時則有英游閣林和靖訪謝尉賦/秋水芙蕖時則有咏物樓陳后山興寄髙逺形於)
　　(篇咏願得終身為禦冦亦可想其盛也南渡後公/宇弗存僑寄昭慶寺隆興癸未施君温舒徙望湖)
　　(樓之桃園規制草剏逾四十年因陋就簡漫不加/葺其間豈無思復舊觀之人盖自駐蹕為行都錢)
　　(塘為赤縣尉職始冗百府百需悉倚辦焉文書督/趣旁午有呌呼於門吏縮頸潛遁尉惴惴救過不)
　　(給奚暇營繕為哉嘉泰辛酉永嘉髙君不倚實來/環視官舍棟撓掾腐若將壓焉欲増葺之顧自謂)
　　(身為親民官毫分未及田里不敢問越明年嵗稔/官閒乃謀工師乃度經費乃有請於郡若邑雖上)
　　(下一辭或相兹役然聚財峙粮力猶未及又明年/將𤓰及曰是豈可累後人乃捐已俸并郡邑所助)
　　(撤而新之㕔堂室廬舍二十有一閒堂曰擢桂曰/平湖亭曰真仙軒曰清風今大參許公為之𨽻古)
　　(以扁其楣既成欲以先後涖職姓氏刋諸石嵗月/逺者莫考獨張仲顔見於王隨放生碑許淳仁見)
　　(於東坡奏議他不可復得乃㫁自紹興二十四年/而下得十有七人求記於余余以為尉之官最卑)
　　(有材未易展信足以孚乎下而道不能獲乎上雖/有志奚其遂髙君蒞官甫數月以鎻㕔登太常第)
　　(雍容間雅裁剸有餘題名小事儻職分所闗有一/未舉決不暇及今也易隘陋之居為髙明在箠楚)
　　(塵埃間文之以禮樂百廢具興一毫無擾亦可謂/之難矣余故樂為之書且以告後來者云  袁肅)
　　(記官府之居於仕宜山水之樂於隠宜二者不可/得兼也居官府矣簿書囂塵之間適與山水㑹盖)
　　(亦有之然或瞰巖而倚麓或阻澗而臨流是一邱/一壑非山水竒觀也至於戸庭之旁四壁而羣峯)
　　(獻狀几席之上旁睨而巨􁎹揚瀾又亦有之然地/靈不足以動大君之品題景物不足以發名勝之)
　　(吟賞則亦未為山水之遭也間有遭焉者曠而遐/野而僻非能依神京之樞極近金城之觚稜也幸)
　　(而宻邇都邑矣棟撓弗支庭茀不治而山水精神/藐若不接過者太息若今錢塘尉治不惟適與山)
　　(水㑹而又飽湖山之竒觀焉不惟竒觀足以娱目/而又有裕陵真仙之褒和靖後山詩人之詠南軒)
　　(名堂之勝焉不惟品題吟賞之有遭而又依天子/建都為赤尉焉不惟跬歩修門而又有如余君子)
　　(大之賢能使所居官大復創公宇足以稱赤尉之/居發山水之秀焉吁其可謂兼仕宦隠居之兩全)
　　(者矣由嘉泰而上廢興顛末壁記畧具寳慶元年/冬余君實來覩治舍傾頹慨而曰今朝廷百司庶)
　　(府粲然惟新吾秩雖卑豈可因陋不改為耶已而/職脩務簡亟請于府尹尚書袁公公喜為開端厚)
　　(助迺經之營之築石塘二十尋以䕶其趾為屋五/十楹加於舊址五之二㕔事門廡既崇既敞堂曰)
　　(擢桂曰平湖軒曰清風延賔之室曰真仙樓曰英/游其下曰咏物皆因前人命名又名其亭曰水雲)
　　(經始于二年仲秋越六旬告具季冬之月余往過/焉輪奐翬飛恍然改觀君因俾記其事余謂風景)
　　(係乎人不係厥居今夫京邑繁盛可以暢情舒嘯/惟有湖山之樂居闉闍而時至者鮮矣列簮紳而)
　　(時至者益鮮惟漁童樵叟旦暮寢食乎其中而不/知味也尉居於斯可以知味矣然盜屏姦薙則靜)
　　(對湖山神怡意適而有快於心其或無以獲乎上/無以安乎下則雖境清居潔心欎欎而不暇顧者)
　　(多矣繼是而有欲知山水之味如余君盍姑内省/其職乎職舉而居葺嵗乆如一日也樓以英㳺名)
　　(實取東坡帥杭率賔僚來游故事尚書既祠坡仙/矣三年仲春與客蒞止君方賛帥幕主賔歡洽而)
　　(又踵前聞人舊逰不知坡仙時為尉者真見知如/此否乎故併書之使來者信余君之獲乎上而安)
　　(乎下/也)
仁和縣
　縣治舊在餘杭門裏梅家橋西(今北/省倉)紹興三年縣令
　　孫延直徙于招賢坊紹定五年縣令胡巨卿重建
　　喬魯公行簡記
　　　無倦堂淳熈十一年令陳鞏建倪文節公思記
　　　安敬堂嘉泰二年建姜䕫記(今廢/)
　　記文(喬魯公記仁和在吳越時為錢江縣與錢塘/皆附郭皇朝興國三年錢氏奉圖籍入朝改)
　　(今名建炎南渡二邑俱視赤縣跓蹕之初披荆榛/立都邑志不久在吳㑹宫室省府猶曰草剏况令)
　　(居乎仁和縣宅雖莫詳締建之始距今殆不止百/年屋老且腐紹定壬辰胡君巨卿來領縣至之日)
　　(顧瞻庭宇梁扶棟柱岌岌動揺旦起視事如坐巖/墻之下凛乎其將壓焉前是紆墨綰銅不啻數十)
　　(令堇堇支傾補敗指日以俟踐更何暇為持久計/令雖健而決束于枵單末如之何人固不以咎令)
　　(也今京尹余公宿知其然宰一日上府京尹顧謂/之曰君子所居一日必葺况有地百里且附于王)
　　(畿敝陋若是曽不逮鄙小縣我念此舊矣今其可/諉是責於他人乃捐錢四百萬俾更之令承命惟)
　　(謹即度財賦功增庳培薄易湫隘為顯敞自門向/㕔宇廊廡堂皇寢處庖湢無一不撤其舊而新之)
　　(經始于壬辰之孟秋迄事於癸巳之仲春見者環/視拱睨無不洞心駭目是月也木章竹箇悉市之)
　　(他山庸工如家輿匠肯來一金一粟咸出于公里/胥恬不之預盖京尹厚於捐金令尹篤於任責宜)
　　(其率作興事不勞於民不愆于素起百年之顛仆/為一邑之壯觀也始邑之獄舍傾圯門闗殆不容)
　　(楔縲繫其中者既無以宣其厎滯之氣而令問囚/其下幾無立人之所常平係省二庫亦久弗葺至)
　　(是皆為之更創堅固縝宻足以支久弊極而亨勢/固有所待也令尹來諗予曰邑之興作自始事迄)
　　(落成盡出京尹令官府屹然吏民俱受宏庇願托/文辭以記其事予曰是可書也京尹諱天錫今以)
　　(户部侍郎兼彈壓之任風力强濟多多益辦政平/訟清百圯具舉縣宰平易近民居官可紀政以最)
　　(聞盖不特興廢起弊一事而已是嵗季夏望日之/倪文節公記故簡齋先生陳公之孫鞏宰仁和)
　　(明年稍暇始葺縣舍北鄉數椽為齋名之曰無倦/而求文于余其言曰自輦轂駐東南仁和遂視赤)
　　(縣事之繁劇不待問而知方其紛至而沓來俯仰/應酬雖甚精敏窮日之力有不暇給者吾以緜薄)
　　(不自量而冐焉以居吾甚懼焉是以朝夕黽勉而/不敢須㬰以怠又曰縣事雖甚冗吾於退食之餘)
　　(獨可無一室自休以為思政之地幸縣有廢屋因/其舊而稍加闢焉於其成而取吾夫子所以告子)
　　(路者名之庶有警也其為我記之余于陳君有鄉/曲雅素嘗訪焉視其庭無一人急走疾呼者詢之)
　　(里閭則未嘗有留滯不決之事盖陳君敏而才又/能勤以不懈宜其政之治如此抑余聞之古之為)
　　(政者先民事後之為政者辦官事而已也如先民/事則其所汲汲焉者無一不在民故政脩而民以)
　　(被恵茍徒曰辦官事而已也則其所汲汲焉者乃/將有病民者矣夫身以先之又勸相以勞勉之於)
　　(是而繼之以無倦則吾夫子之告子路無非為民/者今縣令困於簿書期㑹訟獄賦斂之間於農桑)
　　(教化之務凡民事之切者或置不問豈獨其力之/不足歟亦其勢之迫使然也若陳君於官事既辦)
　　(矣於世之所謂能吏則既優為之矣非其力之有/所不足而勢有所迫者也茍又於吾夫子之言有)
　　(得焉以其無倦之情施之民事則夫政績之美當/與古循吏比可也今明天子垂意字民之選褒表)
　　(其尤以風四方偏州下邑罔有遐遺况其近在轂/下者乎於今世所謂能吏者且猶選擢不棄况如)
　　(古所謂循吏者乎陳君勉之無謂古今殊時/而以余言為迂也既以告陳君遂書以為記)
　丞㕔在舊西皇坊(改為大/理寺)紹興二十年徙於觀橋北
　　普寧坊丞趙師醇建
　主簿㕔在縣治東七歩紹興三年主簿歐陽康世建
　　嘉定丁丑展充縣學至今未及再建
　尉司在艮山門外范浦鎮市紹興元年正月尉髙公
　　泰建
　買納支鹽㕔在湯村鎮市
餘杭縣
　縣治按輿地志舊在溪南東漢熹平二年令陳渾徙
　　於溪北今在縣城内西北隅宣和中令江袠建後
　　毁於冦建炎三年令張永嗣重建乾道四年改創
　　縣門鼓樓紹定癸巳令趙希磐重建洪忠文公咨
　　䕫記
　　記文(洪忠文公記曰餘杭苕霅之津會故冬予奉/老親行霅上諸山扁舟循苕溪而下間登岸)
　　(從牧翁溪媪語人人夸誦吾令年方壯而識老政/出清靜民曽不省有官府也因以野服謁訂所聞)
　　(令肅客于丞舍起訊之故曰縣治舊占溪南後徙/于北宣和焚于睦㓂江令袠重建建炎焚于金冦)
　　(張令永嗣又建閲年百餘浸淫穿蠧凛乎欲壓圖/撤而新之治寺吏民之耳目非他役比故不敢不)
　　(勉予退而心念是邑近在畿内地望非不枵然大/也而土薄水淺十日晴則告乾三日雨已相戒為)
　　(溢偹民以故亡盖蔵而令以負租督過者十七八/彼芘于是豈莫為壓焉之懼哉所壓有急於屋者)
　　(也見大夫以朝士來寧久此茍可撐扶以了嵗月/何新為新之寧不勤其民而自為紛紜耶未信潰)
　　(于成也越嵗月苕人過予門曰縣事成矣治事之/㕔退食之堂晏息之室崇楹䆳闥表裏中度發地)
　　(得中霤遺跡位置面勢且還其初矣屋後惡木冗/莽鴟梟狐狸嘯醜舞􁁣之地薙翦不留餘拓圃結)
　　(亭松竹伍伍氣象一新矣而田里晏然罔聞知嗟/夫縣無劇易視令為劇易弱者以茍偷為安遑恤)
　　(我後强者惟力是矜一役之興萬蹙之乗也於此/能於政休俗暇儲材庸力以植壊起仆使吏治尊)
　　(民瞻聳而一毫不以勤其民至斥圭田再嵗之入/以食功可表也已惟昔聖賢道化之盛有本末而)
　　(無内外其用力自相在爾室始盖萬室之治不如/一室之難也言偃宰武城澹臺滅明非公事未嘗)
　　(至室是室之嚴所親必直諒所講必正大所踐必/誠敬詖辭詭行姦聲亂色無一得以揺吾之清明)
　　(而弦歌之化行矣令其進於是乎役起正月己未/訖五月癸丑大尹詳定户部侍郎余公佐其費為)
　　(多令公族名希磐以進士試刑法中其科/嘗為大理評事云紹定癸巳秋七月甲子)
　丞㕔在縣治南
　主簿㕔在縣治東南
　尉司在縣治南
臨安縣
　縣治在錢武肅廟西嵗久不葺景定三年令家之巽
　　建有秋軒及元祐學堂咸淳二年令趙汝□重建
　　堂屋門廡
　丞㕔在縣城
　主簿㕔在縣城
　尉㕔祥符舊志云在縣城西北五里咸平二年以西
　　市驛置今徙於縣東門外
　主學㕔在城内
於潛縣
　縣治在石柱峯之右嘉定癸未火衮繡堂獨存寳慶
　　丁亥令方熈重建亭榭池館依山占勝實為他邑
　　之冠
　　　思政齋
　　　紫薇館
　　　深眀軒
　　　月華扶春諸亭
　　　衮繡堂在㕔事東偏令邵文炳建為記㑹心樓
　　　在縣治東洪忠文咨䕫記
　　　此君軒在縣齋洪忠文公咨䕫記
　　記文衮繡堂(隆興初元緝熈庶績攷覈民庸宰邑/有聲必加表厲作新吏治逺邇用勸)
　　(潛故𨽻丹陽郡山溪深幽傲睨激射其俗儉而質/其民勁而武殆不與澤國𩔖既别而州廢而邑離)
　　(合雖異而遺風餘俗猶有存者吏立故常媮翫不/理往往詭以逺陋迺今越在畿内聲教漸摩靡然)
　　(興于禮義民視吏治良否皆黙識而品第之故常/難服而易化茍有以應所傒則相與愛敬而不忘)
　　(金華葉公之來察里閭情偽鋭於植立求有以稱/塞明詔㕔事東偏有堂深静而虚明為退思之所)
　　(融融萬理出而施之所以洗濯而鼓舞其民者蒸/蒸無復茍且之意令行政孚流聲轉聞首被推澤)
　　(不十年遂宰天下邑人誇詡以為昔所未有後公/來者欲踐武増光而亦未能也衮衣繡裳室邇人)
　　(逺之歎及兹未冺予家晉陵公嘗分符臨吾州頗/識公橅榘乃今獲承遺烈三十年之後顧當時所)
　　(居之堂傾陊摧朽殆將壓焉於是剔蠧扶顛振而/新之揭名衮繡不獨慰父老思戀卉木暎帯軒廡)
　　(欣榮改觀之態亦發越而形見焉夫運天下與治/一邑事孰與侔而俱以宰稱均一子惠之道盖非)
　　(有二本源泉混混放乎四海細之所自也登兹堂/而遐觀心存古人夢接千載能使民安其生物得)
　　(其所薰陶至和追還醇風於以寫鳴弦之遺音歌/衮繡之聲詩斯無愧矣雲臺丹青惟身榮之慕則)
　　(非所敢知也異時名流歛所/施以寄百里必有印予言者)㑹心樓(潛負天目支/峯石柱為縣)
　　(治前繚鳳凰青山右峙岝㠋三面騰躍駿抜多竒/觀東山獨庳伏不稱疇昔甞於門阿少左作近民)
　　(樓以亢厥勢而地迫雜囂非宜火且十年矣今令/荆溪張君本來公餘馮髙周覧謂景岡觀泉辨隂)
　　(陽而位置古人所重相攸衆樂園亭之列岫正枕/東麓可駕庳以為崇屬時農隙買材賃力斥亭為)
　　(重屋三間飛跂縹緲脫氛壒而接雲氣扁㠯㑹心/其下軒窓靚深仍列岫之舊名前二十步山碕斗)
　　(立碕外八十許步灌莽叢葦争長夷為圃以射北/有静凉亭環立鉅竹迺取徑于亭之東南涉圃級)
　　(碕而升樓群山奔奏一攬而有如主人由阼階肅/賔及介相與揖遜醻酢於几席間不譁不偪左右)
　　(具宜邑勢隠然以尊非直為臨眺設也而郤紛領/要䟽滌此心之煩欎以熈其民厥有助焉人心元)
　　(體湛然太虚之涵萬象無主則物誘于外心往㑹/境有主則理融於内境來㑹心定而明静而所見)
　　(物物皆春意斯得所㑹矣君起中興世家年壯而/識老氣盛而志立其政以不擾為理以勤為功咳)
　　(唾指顧几按氷雪而彈琴讀書於退食委蛇之頃/泊如韋布坐以静勝雲生前岑鳥啼後塢往往忻)
　　(然契所適是樓特寄焉爾其成也以紹/定辛夘臘月丙子越明年立春後五日)此君軒(軒/舊)
　　(麗寂照精舍東坡以倅杭行縣為賦不可居無竹/之詩隆興初徙於縣治衮繡堂之東開禧間嘗重)
　　(建寳慶初元避上嫌名令桐江方侯熈易以此君/軒仍用坡詩晉王徽之語也君者有徳位之尊稱)
　　(自萬乗至子男百里之國皆稱君以君名縣齋之/竹其尊與君百里等然竹之君以徳言百里之君)
　　(以位言知君之所以為徳則優於君百里矣易之/震為男為蕃鮮為蒼筤竹其於時為春春物之生)
　　(旉而蕃鮮莫竹若孤根峭植不數嵗被山而雲戴/角蠒栗曽幾崇朝已干霄而槊生意勃勃乎其不)
　　(可禦故欲觀造物生生之徳亦莫竹若也侯政成/心休日與君對念吾民生齒之數能如君之蕃乎)
　　(生飬之具能如君之阜乎襁褓鞠育能如君日夜/所息與沆瀣俱升黄髪婆娑能如君什伍相依少)
　　(長相扶老嵗月飽風霜而無憔悴之色乎以君之/生觀民之生侯于此不徒名也吁人未哺吾不可)
　　(以獨飫人方􁁺吾不可以獨腴對此/大嚼奚心哉説詩者以意逆志可也)題名記(洪忠/文公)
　　(撰六飛都吴邑加重令加選題名昉于隆興甲申/續於嘉泰癸亥前後著見者四十有二人石近燬)
　　(紹定戊子續記自見大夫始舊聞放失矣九華程/君燾至精敏而峻絜大不弛綱細不漏目民𨼆吏)
　　(慝蒐獵幾無遺治行亹亹逼前獻垂滿討諸故府/合題名三為一以存往而詔來且追書唐及國朝)
　　(全盛時賢令十一人于首髙山景行不以耳目所/接為僅足也然著記未免於闕文遺風或得於慨)
　　(想東晉虞府君嘗為吾長吏甚有遺愛志逸其名/託錢武肅乾山濟安廟碑以傳邑自漢𨽻丹陽以)
　　(來為令者知幾人傳者能幾否固幸其不傳臧而/不幸不傳者可勝道耶夫士君子立於世豈以傳)
　　(而為善不傳而遂已也未有為善而必其傳也亦/未有善積而名不傳也其亦為所可傳勿為所不)
　　(可傳而自幸於無傳也雖自幸於無傳而根窳相/形其溢於邦之耆老俊秀牙頰間者未嘗不並傳)
　　(也書曰康乃心顧乃徳逺乃猷裕/乃以民寧司民社者尚監茲哉)
　丞㕔舊分縣圃剙建淳熈四年丞婁機脩尉李揆記
　　嘉泰中趙師傃遷於縣倉基重建胡衛記
　　記文(李揆記廨宇之設所以嚴官守也丞㕔跨邑邑/之東餘百􁨡矣爽塏卓踔他無與並蕪辭累)
　　(氣弌不厯於心耳居之甚宜且肅也名巒絶巘百/里一矚好謀者不待駕而獲好詩者不待索而助)
　　(好静者修然好裕者熈然好逹者軒然推是𩔖以/往率有得于中而感於外比夫側身扃影於湫隘)
　　(囂塵之間詎可同日語嘉禾婁公機逹於權敏于/事朅而佐兹邑予知其羽儀于天朝也匪伊或告)
　　(之曰更之者匪他異而第俾我來者數數然無寧/居何也公得無為後人計廢而復之為是集而循)
　　(之為非矧古語有之公於是躡舊阯仍舊貫恐其/□於人侈於費也一切取具于已故其經始也邑)
　　(人知之其畢役也邑人弗知之且榜其亭曰日哦/抑循舊名也公之旨淵乎先是陳公念前此名氏)
　　(弗克立命予誌其顛末余知其久必復始以微文/見意然不知如是之亟也事洄沈而好還乃爾事)
　　(未可為而為君子以為愎可為而不為君子以為/固二者惟當時已矣他有可書此不復書此何以)
　　(書書時也者胡衛記一縣之政毛舉萬端大者風/俗保障小  訟獄簿書掌之於令貳之以丞所以)
　　(參是非之權折諸至當必如家人伯季相視無間/斯可矣世衰道微良法美意百不一古位髙而偪)
　　(自韓退之已有此論如陳南仲于武功簡靖以輔/其治逖視來者鮮矣令者令也令人於善也丞者)
　　(承也承人于善也令不令則丞不承感發之機微/而方寸大而治國平天下理歟勢歟潛舊為州規)
　　(模視他縣為壯獨丞舍更革不常因循寓縣圃前/令王公際易于西隅囂塵湫隘不足以尊官守臨)
　　(吏屬嘉禾婁公機以丞攝邑竟割縣圃大半為之/距今三十載棟宇之植者撓矣軒戸之新者剝矣)
　　(矧左據下瞰識者病之為令者憚于用度不思通/變之宜為丞者挟建瓴之勢泥於喬木幽谷之遷)
　　(皆汭鑿莫入地利不得其正求之人和宜有不可/余知顛末之久朅來民社不敢自謂邾小正名為)
　　(先浚儀趙君師傃適佐斯邑以情商量欲使縣復/舊貫丞獲美居迺相地于邑之南五十餘歩役不)
　　(及民山川協吉為堂二所廊廡森然自門軒至於/庖湢莫不偹㕔治巋然視舊而倍將成趙君代去)
　　(盱江張君國均繼之張君江右名族茂于學業温/良之風不待即之知其為君子也視事踰月情好)
　　(益親一日謂余曰今丞治輪奐新偉皆君之力而/園池不足若我之游息何㕔之東有餘地百畆君)
　　(為我卒成之余迺鳩工度財剗夷荒蕪外列芳甸/中蒔荷沼復建一堂鎮其景物前望山翁後負岝)
　　(㠋華而深廣而麗與縣圃東齋相為頡頏皆一邑/之領袖偶閲栁子厚集得述六職之語文與意㑹)
　　(即取以名少北自堦而升數十級植亭其上環以/桂樹命曰凌寒用謝靈運詩兼山與桂而言也㕔)
　　(之西又闢一室松梅隠暎修竹掀舉其名則舊其/景則新謂丞之故嘗有日哦之扁今因之存古也)
　　(三者之役費加于前往來之人𩔖詫曰目所未覩/盖丞之輔于縣者必竭其智故縣之徇於丞者不)
　　(遺于力侈其居者所以尊其官尊其官者所以使/後人多樂就昔退之之記藍田也庭有老槐南牆)
　　(千挺對二松吟哦其間足以思崔斯立之髙致然/占位惟謹不敢畧省負若丞哉今余與張君脱畧)
　　(邉幅政事必詢而又相從於園囿吟咏之樂視退/之所記當有光焉丞㕔畢成於乙丑之九月及予)
　　(將代始克為之記潛洪忠文公咨䕫撰續題名記/吴門葉君芑丞吾  諸臺交薦其材垂滿過余以)
　　(題名更端屬之記且曰官無庳崇職無簡繁事無/易難惟敬則行居是官而㒺其思非敬也居是官)
　　(而出其思亦非敬也上不侵官以僣下不怠官以/曠心止於事靡他其適如農有畔行無越思其斯)
　　(為執事敬乎芑不佞何足以及此惟是常平義倉/之賦受丁口力役之簡稽暨上官所以奔走使令)
　　(之悉惟謹土膏脉奮凍解泉動出入阡陌程督坊/瀦日與臺笠襏襫相爾汝過此不問也有堂述六)
　　(面山而附沼嘉卉美竹參伍布列暇時玩游鱗之/溶曵聽幽吭之啁哳弄柔芳而坐宻䕃以休其心)
　　(負丞不負丞不敢知也予愛其言知/敬於職業因筆而畀之石且告來者)
　主簿㕔在縣治東南二十歩開禧中簿邱耒重建王
　　日益記
　　記文(開禧丙寅秋予來古潛間過丞尉登述六髙/雅二堂見其庭廡峻整園池軒豁而壯之至)
　　(過簿舍則陋不足以回旋恠而問焉曰前令胡君/衛與同官輯和無間均欲作新其居而前簿牽于)
　　(隂陽拘忌不克承故視佗廨為獨陋越明年夏雨/潦淫溢垣宇摧頽簿姑蘇邱君耒請更新之予以)
　　(未暇辭而請愈力乃始經材飭工貿並居民地而/宏其規制䇐事有庭燕居有寢吏舍庖湢前拱後)
　　(□且築堂于左仍舊扁以景覽偉麗倍蓰疇昔費/給于節約之餘財而歛不及保伍工僦於游末之)
　　(餘力而役不及田里薄噐幹優茂以與予有先契/俱避出納之嫌設局董以吏而躬不與始事以七)
　　(月乙未訖事以九月戊寅旣成而落之簿舉酒属/予曰微長官不及此予曰不然寓圻邑官府非𢎞)
　　(麗無以聳視瞻要必人和年豐乃克集事今邉塵/未清潛不知有旱因其豐暇為之老令何力之有)
　　(然吾徒居處寢食當知所自來叶乃心力圖濟斯/民美哉輪奐庶無愧簿曰唯因勒諸石以告來者)
　尉司舊在縣南五十五步後遷縣南二里初尉萬逮
　　重建令胡衞記
　　記文(環百里而縣有令有尉尉之職不衡于令廼/以武事佐令于理所以參相制也成周爵列)
　　(惟五各世厥祚軍帥以卿天子命之嬴秦郡縣天/下郡置都尉縣置尉與守若令峙文武因配大畧)
　　(舉焉顧慮亦逺矣漢承秦舊縣置尉二人小則一/人長安城中有四部尉邉有徼塞尉其制瘉備然)
　　(材官騎士征調不古都試之法竟罷尉得職盖寡/晉隋間縣正書佐令自辟置唐初沿而未改尉權)
　　(日削不返厥初焉用牛刀若將凂吏吏能一冠畿/邑當路轍謂宜自貶抑無獨出人右下弗抗厥任)
　　(上弗隆厥予設官之㫖豈其然哉為令若尉者儻/弗克崇之後將安所稽乎余官于潛一時寮宷簪)
　　(盍偉望四明萬逮及之實董尉職清敏强幹克振/厥事盗賊屏息人無敓攘余以故得悉意字撫民)
　　(龢吏肅政臻于成及是間暇亷取嗇用以起百廢/甓涂梁溠利民之政罔弗舉則又將撤宇廨而新)
　　(之惟嚴之分水湖之安吉宣之寜國其俗矯健不/怗潛實與錯壤征鼓之節表防不肅騎卒之需廐)
　　(庫不備不可以立武余心恧焉征官之廬貳政之/宇既崇既飭鈎稽之所儆肅之司盍以序舉簿忌)
　　(於興作而辭尉勸於程督而請於是即尉舊治􁃂/民之隙鳩工度材以植百礎人厚其傭役不憚勤)
　　(物倍其售供不告病經始於三月乙亥落成於四/月丙午儼堂皇以莅官䆳複屋以退食榱桷楚楚)
　　(階序翼翼有亭有館有庖有湢門廡軒敞亷隅峻/直偉岸雄壓盖十倍其昔習武之區仍彼舊貫峙)
　　(于右方櫜弓之府閲士之塲甫畧亦備其燕休之/堂扁曰梅隠慕子真之清節也其際賔之塾扁曰)
　　(髙雅景象先之逸躅也取李太白清風佐鳴琴之/語命其樓取杜子美風吹錦繡香之語命其亭而)
　　(髙雅之東有室曰容膝則有陶靖節之所著也各/有所志可以逆知垣墉既崇丹艧既施諏龜戒吉)
　　(式正厥宇風采焜煌人用改觀當此之時豈特尉/有以自慰亦足以慰百姓之心矣事已尉過余有)
　　(請曰願以其實登諸紀載來者將有攷焉余弗克/辭則摭尉事始末記之且相與言曰使為令者弗)
　　(擅而通為尉者弗抗而敏種徳以抉柔立威以戢/暴則雖天下可運於掌豈特一邑而已哉遂書以)
　　(畀之俾/勒諸石)
　監稅㕔在南門外
富陽縣
　縣治在縣之東北嘉定己巳令吕昭亮重建
　丞㕔在縣治西
　主簿㕔在縣治東有雙眀閣
　尉司在縣治東
　監税㕔在縣治東南
　監酒㕔在縣治東南
新城縣
　縣治
　丞㕔在縣治北
　主簿㕔在縣城内以杜陵舊宅為之
　尉司在縣西六十歩
鹽官縣
　縣治太平興國四年建政和元年令王昞重建縣㕔
　　紹熈元年令陳恕重脩鼓樓
　　　清愛堂
　　題詠(郭知運清愛堂詩清愛堂前竹色佳留烟帶/月翠横斜日長吏散庭空後風景蕭蕭對瀹)
　　(茶/)
　　　平政堂
　　　錦香亭
　　　仰髙亭
　丞㕔在縣東五歩元符元年建淳熈四年脩有挺立
　　軒芸香亭
　主簿㕔在縣東五十二步元豐八年建紹興十三年
　　徙于縣西五十歩
　尉司在縣東一十五歩雍熈三年建大中祥符二年
　　重脩淳熈五年增脩
　　題詠(梅堯臣送劉少府詩我祖南山尉時危隠去/仙劉郎從宦日天子治平年燥茗山中火熬)
　　(波海上烟吴民不/為盗惟此撓君權)
昌化縣
　縣治依唐山乾道八年令卞璇始剏園亭堂宇
　　　滴翠堂
　　　朝陽堂
　　　三瑞堂
　　　夕霏
　　　掬雲
　主簿㕔在縣西南五十歩淳熈末簿施宿剏
　　　瑞應堂
　尉司在縣南六十歩
　
　
　
　咸淳臨安志卷五十四
欽定四庫全書
　咸淳臨安志卷五十五　　宋　潜說友　撰
官寺四
　　　　倉塲庫務等
行在贍軍激賞酒庫所
　大庫十三
　　東庫
　　　清煮並在崇新門裏
　　西庫
　　　清庫在橋(闕/)樓曰西樓
　　　煮庫在涌金門外
　　南庫
　　　清庫在清河坊南樓曰(闕/)
　　　煮庫在社壇南
　　北庫
　　　清庫在鵝鴨橋東樓曰春樓
　　　煮庫在祥符橋
　　中庫
　　　清庫在衆樂坊北樓曰中和
　　　煮庫在井亭橋北
　　南上庫
　　　清庫在睦親坊北
　　　煮庫在東青門外北
　　南外庫
　　　清庫在便門外清水閘
　　　煮庫在嘉會門外
　　北外庫
　　　清庫在左家橋北樓曰春融
　　　煮庫在江漲橋南
　　西溪庫
　　　並在九里松大路一庫二門
　　天宗庫
　　　清庫在天宗門裏
　　　煮庫在餘杭門外上閘東
　　赤山庫
　　　清庫在赤山武狀元坊口
　　　煮庫在左軍教塲側
　　崇新庫
　　　清煮並在崇新門外
　　徐村庫
　　　在六和塔以南徐村
　小庫九
　　安溪庫
　　　在安溪市
　　餘杭庫
　　　在餘杭縣中
　　奉口庫
　　　在奉口市
　　解城庫
　　　在仁和縣界□頭
　　鹽官庫
　　　在鹽官縣市
　　長安庫
　　　在長安鎮市
　　許村庫
　　　在許村市屬仁和縣界
　　臨平庫
　　　在臨平鎮市
　　湯鎮庫
　　　在湯村鎮市
　碧香諸庫
　　錢塘正庫
　　　在錢塘門外樓曰先得
　　錢塘棧庫
　　　在縣前
　北新庫
　　　在鵞鴨橋北醋坊巷内
　　煮碧香庫
　　　在西橋東
　　潘葑棧庫
　　　在禮部貢院對河下
　　　外有潘葑庫在常州無錫縣
　記文(呂吉甫杭州監酒㕔記先王之制凡宮室皆以/其命數貴賤為之節王公雖尊不得侈于法而)
　(列士雖賤其所以享時節具燕私者亦使有以處之/此僣逼所以不加于上下而名位之所以列也自先)
　(王之制廢而庶人得以宅侯宅而弗問則尚何等級/隆殺之論哉故當途勢官髙堂大厦嘗廢于逰觀之)
　(所不及而冗曹散吏有房奥不足以異子婦而暨茨/不足以庇風雨者亦其勢然也則今之為筦庫官者)
　(其為冗散尤甚管庫之事無大小一稟于其州則州/雖胥吏賤人皆得盗勢舞威為勾刺其間雖職之所)
　(當守而欲廢興者有不能自列况其居處之私乎杭/于東南為大州而其官府多因錢氏之故居特為宏)
　(壯自州之掾曹與比邑之主簿尉皆得大第以居而/管庫官之舍以數十計庳廹頽圯僅不得與其最比)
　(此固足以知吾論之不過也自吾為州之酒官長上/者繼皆當世之能賢而吾之親實來待官期于此居)
　(不足以容于是得請于州而新之凡材榦之入工役/之程吾躬為之操筭而評之故其實不浮而得功多)
　(棟宇之廣倍于其舊而繕治過之以至于講習燕休/莫不有所州之人習于疇昔之陋觀若以是為太侈)
　(也予以為天下之酒利杭最為厚嵗入錢以千計者/殆四十萬以方他州之所入不啻數十使計功以論)
　(享則其居若此曷足以為侈哉故予之來唯恐㑹計/之不當以空其官責雖終日起居于糟漿之側氣臭)
　(酷烈薫目逆鼻而不敢以為勞愛嗇斗筲以駕御欺/謾畢力于賤丈夫之所為而不敢以為辱凡此者無)
　(他以為吾方以是而䝉其獲不可以素焉而已矣夫/使吾蒞其職者君也夫吾必待于此而莫之得已者)
　(天也君與天皆吾之所制命而無以逃者吾其敢不/受而安之乎世之君子固有當其守而以服其役為)
　(恥者非吾之所敢知也吾于是道古今之故所以異/吾之不可辭于命而記之使繼我知皆由是而有其)
　(居為足以/無愧焉)
　錢庫
　　都錢庫
　　　在府治中門内
　場
　　柴場
　　　在候潮門外浙江岸及欏木教塲内
　　糴場
　　　在徳勝橋東
　　瓶場
　　　在餘杭門外第三閘
　　灰場
　　鑄冶場
　　　並在東青門外北
　局
　　交錢局
　　　在府治後
浙西安撫司
　庫
　　激賞庫
　　　在府治以貯官物安撫潛説友增創土庫一所
　　囬易庫
　　　在薦橋東
　　閑林酒庫
　　　在餘杭縣界閑林步
　　石瀬東酒庫
　　西酒庫
　　　並在餘杭縣界石瀬步
　　青山酒庫
　　桃源酒庫
　　　並在臨安縣界元𨽻府淳祐間撥𨽻帥司外有
　　　　徳清正酒庫在安吉州徳清縣市徳清東西
　　　　二酒庫在五林局累璉市東西二酒庫在安
　　　　吉州歸安縣界上海酒庫在嘉興府華亭縣
　　　　界
　場
　　鐵場
　　　在東青門外北以貯軍需
　　船場
　　　在東青門外北蔵教練忠節水軍船隻
　局
　　賣酒局
　　　在豐儲倉邉家渡東
鹽事所
　倉
　　都鹽倉
　　　在艮山門外
　　天宗倉
　　　在天宗門裏
　場
　　湯鎮場
　　　在湯鎮
　　仁和場
　　　在湯鎮
　　許村場
　　　在許村
　　鹽官場
　　　在鹽官
　　南路場
　　　在鹽官
　　茶槽場
　　　在仁和縣界端平橋
　　錢塘場
　　　在錢塘縣界浮山
　　新興場
　　　在鹽官
　　蜀山場
　　　在許村
　　巖門場
　　　在許村
　　上管場
　　下管場
　　　並在鹽官
　　　　新興以下五場監煎各一員並攝官外有西
　　　　興錢清二場係在紹興府界
　庫
　　本所錢庫
　　　在府治教塲内
轉運司
　塲
　　抽解竹木場(又名木/税場)
　　　一在徐村　　　　　一在兒門
　　　一在七郎堂巷　　　一在天宗門
　　　一在螺螄橋　　　　一在范浦柵
　　　一在北郭　　　　　一在江漲橋
　場
　　船塲
　　　在薦橋門外
　庫
　　架閣庫
　　　在薦橋門外
　　寄收庫
　　　舊在本司咸淳八年吳運判益改創于犒賞酒
　　　庫所之側
　記文(盧尚書鉞撰大學曰生財有大道生之者衆食/之者寡為之者疾用之者舒則財恒足矣又曰)
　(未有上好仁而下不好義者也未有府庫財非其財/者也蓋嘗思之大學平天下一章以生財有道為歸)
　(宿而究其所以為道自上仁下義之外無他説蓋有/民而後有君有君而後有百司庶府上之為君者以)
　(一人治天下不以天下奉一人下之為天子命吏其/于民也將有以取之必先有以養之既不剥下以媚)
　(上亦不瘠人以肥已于是乎國與民俱足而有司之/嬴儲經費亦無悖入悖出之患此財之所以常足也)
　(國朝自藝祖開基諸路置轉運以搃賦輿罔不惟正/之供兩浙為東南奥區承平時賦入王府而在官在)
　(民者裕如也南渡後翠華駐蹕兩淛眎畿甸于是上/而宫禁次而省臺部寺營繕應辦漕與尹率分任之)
　(異時僉壬得志宫府之體不一倖門鼠穴旁午㨗出/寸紙下指呼叱咄應接無時休甚者逺而郡國帑蔵)
　(宿儲根括殆盡况畿漕乎今天子踐祚以來却貢獻/絶羡餘崇樸素禁奢靡興自聖躬化始宫掖厥亦惟)
　(元勛重臣以仁義之學輔成君徳是以好賜無所濫/土木無所營腐夫黠胥無得以姦利相表裏此畿漕)
　(交承之所以有庫也夫以中興百四十八年之司存/厯百七十餘之使指昔帑藏常苦匱乏而今錢幣積)
　(二百餘萬此非聖君躬儉節用元臣九式均節之賜/歟九江吴君益領漕事之明年視公儲之充羡嘅舊)
　(帑之湫隘乃度地于犒賞庫之側為屋二十五間公/宇吏舍各有其所中為搃庫翼以兩廊周以崇垣塼)
　(石瓦甓既堅既宻經始于是年之三月越兩月竣事/為費十萬楮有竒乃叙其梗㮣屬記于余余作而言)
　(曰斯庫之創固上仁下義之明驗也抑余以為財之/積固難而守其財者尤難守財者固難而善繼其守)
　(者尤難咸淳初元距今將漕者凡七人日積月累涓/涓江河不有吳君孰與瀦之非善守之難也有増羡)
　(無滲漏庶乎其善繼矣否則有化為無實化為虚雖/有此庫誰有此庫哉余于是乎書非徒為吴君喜又)
　(將以勉後之人咸/淳八年六月朔日)
　　公使錢酒庫
　　　在本司内
　　提領犒賞酒庫所
　　　在樓店務側
臨安府
　倉
　　鎮城倉
　　　在餘杭門裏師姑橋淳祐三年趙安撫與􁤏重
　　　建為厫二十(畿甸重根本倉箱富峙儲/自從今以始屢喜有年書)咸淳五
　　　年安撫潜説友重修
　　常平倉
　　　在鎮城倉東淳祐三年趙安撫與􁤏重建
　場
　　交木場
　　　在龍山
　　抽解竹木場
　　　在浙江㟁
　　北大場
　　　一在打繩巷江漲橋南
　　　一在餘杭塘上
　　子場
　　　在西溪
　　柴場
　　　一在糯米倉新房廊巷
　　　一在金波橋南瓦子後河下
　　　一在舊糧料院巷内
　　　一在太平坊融和坊巷
　　　一在俞家園活水巷内
　　　一在將作監修文坊巷内
　　　一在薦橋上中沙巷内
　　　一在睦親坊宗學相對
　　　一在新橋油局橋下蠟局内
　　　一在鹽橋上八界巷内
　　　一在衆安橋北南起居亭
　　　一在富樂坊内
　　　一在將軍橋大瓦後
　　　一在聞扇子巷
　　　一在候潮門裏石板巷
　　　一在豐樂橋親事營南門投西毛郎巷
　　　一在大樹下七郎堂巷内
　　　一在糰子巷鵞鴨橋北
　　　一在茉莉園軍將橋下參議㕔對
　庫
　　軍資庫
　　　在府衙門左淳祐五年趙安撫與􁤏重建
　　囬易庫
　　　在豐樂橋南嘉熙元年趙安撫與懽重建
　　常平庫
　　　元在軍資庫内淳祐五年改属通判南㕔
　　公使錢庫
　　　在府衙東
　　公使酒庫
　　　元在府衙西淳祐六年趙安撫與􁤏改建于西
　　　教場東北門
　　甲仗庫
　　　元在府衙東淳祐六年趙安撫與􁤏移建于教
　　　場東北隅咸淳六年安撫潜説友又移建于玉
　　　蓮堂舊址
　　書板庫
　　　在公使庫内
　　公使醋庫
　　　在府衙後教場角子門
　　紅亭醋庫
　　　在菜市橋東街南面北
　　大路營醋庫
　　　在小新營上街東
　　棚前醋庫
　　　在棚北橋東面西
　　北比較醋庫
　　　在都酒務西新房廊相對
　　都醋庫
　　　在井亭橋東大街面北
　　朝天門醋庫
　　　在朝天門裏大街面西
　　修城北醋庫
　　　在鵝鴨橋東大路面北
　　南北較醋庫
　　　在三橋大街面北
　　城南醋庫
　　　在牛皮巷口龍舌頭停閉日久已行坍倒續據
　　　㸃檢所柴客葛太請佃安頓柴薪月納公使庫
　　　息錢
　　范浦醋庫
　　　在仁和尉司衙側
　　江漲橋醋庫
　　　在城北廂醋房巷橋河東㟁
　務
　　樓店務
　　　在府治東中和坊内
　　都税務
　　　在壩頭市東大和橋北
　　浙江税務
　　　在浙江岸跨浦橋南
　　龍山税務
　　　在嘉會門外浙江岸龍山之東(唐坰嘗監龍山/税見古靈薦稿)
　　北郭税務
　　　在餘杭門外淳祐六年趙安撫與􁤏重建
　　江漲橋税務
　　　在江漲橋鎮市淳祐三年重建
　院
　　都作院
　　　在白龜池
　　　　諸縣
餘杭縣
　　縣倉
　　　在縣東
　　税務
　　　在溪南
臨安縣
　　常平倉
　　　在縣南六十歩
　　縣倉
　　　在縣治東
　　錢庫
　　　在縣治
　　酒務
　　　祥符志云在縣南五十歩太平興國五年置
　　税務
　　　在縣西市廂去縣三里祥符志云太平興國五
　　　年置至道二年徙于縣治太平祥符二年四月
　　　徙今處
於潜縣
　　縣倉
　　　在縣城
　　税務
　　　在縣城西二十歩
　　酒務
　　　在縣西二十歩乆廢紹興十年以後百姓均納
　　　酒課名錢隆興元年縣令葉衡申請抱買開沽
富陽縣
　　縣倉
　　　在縣城東南一百步依石頭山古名石頭倉城
　　　周二里三步俯臨大江寳慶元年燬今徙于縣
　　　治之西十步
　　縣庫
　　　在縣治
　　抵當庫
　　　附于税務
　　酒務
　　　在縣治之東去縣二十歩
　　税務
　　　在縣治之東南去縣二十步
新城縣
　　縣倉
　　　在縣治東
　　縣庫
　　　在縣治
　　酒務
　　　在縣西一百步
　　税務
　　　在縣西一百步東安驛之側
鹽官縣
　　常平倉
　　　在縣西一十五步唐貞元十年置
　　省倉
　　　在縣東南一十步紹興八年置
　　酒務
　　　在縣北三百步淳化四年置今改為贍軍犒賞
　　　所
　　税務
　　　在縣北一百步
昌化縣
　　縣倉
　　　在簿尉㕔舍南
　　酒務
　　　在縣市
　　税務
　　　在縣治北
　　　　舘驛
樟亭驛
　晏元獻輿地志云在錢塘縣舊治之南五里今為浙
　江亭
北郭驛亭
　舊在餘杭門外北郭税務側淳祐六年趙安撫與􁤏
　重建
　題詠(白樂天樟亭驛見楊九詩往恨今愁應不殊題/詩梁下又踟蹰羡君獨夢見兄弟我到天明睡)
　(亦無素樟亭雙櫻詩南舘西軒兩樹櫻春條長是夏驛/隂成  華朱實今雖盡碧葉風來别有情  宿樟亭)
　(詩夜半樟亭驛愁人起望鄉月明何處見潮水白茫/茫  鄭谷樟亭驛閣詩故國江山外登臨返照間潮)
　(來無別浦木落見他山沙鳥晴飛逺漁人夜唱閒嵗/窮歸未得心逐片帆還  孟浩然與錢塘令登樟亭)
　(驛詩百里聞雷震鳴絃暫輟彈府中聨騎出江上待/潮觀照日秋空逈浮雲渤澥寛驚濤來似雪一坐凛)
　(生寒林又與杭州司户登樟亭驛詩水樓登一望半/出青  髙帟幕英寮敞旁筵下客叨山藏伯禹穴城)
　(壓伍胥濤今日觀溟漲垂綸欲釣鰲櫓曹既明夜宿/浙江亭詩夜半潮聲撼客床卧聽柔  閙空江驚囬)
　(倦枕鄉闗夢海/日烘山上曉忩)
　　　　餘杭
苕溪館在縣南少西與鑑亭相近淳祐間徙縣東南半
　里外舊志即鑑亭非
　　　　臨安
安豐驛在縣南三十步
桂芝舘在縣東南二百步按祥符舊志云唐大中十一
　年縣令陳思復置初號東館咸通十四年天降桂子
　及産瑞芝改為桂芝館
待賔館在縣西南二百步
　　　　於潜
潜溪館在縣西二十步舊名潜川驛紹興四年令邵文
　炳遷于縣南門外一里
芙蓉館去潜溪館七十步
鶴山館在縣北二里
　　　　富陽
長夀館去縣四十五里(地名/官莊)
馬驛在縣東四十步嘉定壬申令程珌建
會江驛嘉定癸酉令程珌于通濟橋東買地創建㨿江
　山之勝紹定中令周晉闢地創樓扁曰清涵萬象之
　閣
迎恩館在邑庠之南寳慶中令張修建
朝天館在縣東廟山二十里令李廸建
　題詠(徐叅政清叟題會江驛詩髙閣盈千丈征人借/一棲水連天上下山會浙東西炊甑榮枯幻浮)
　(雲出處齊感時心欲醉風雨更凄迷月曹侍郎豳和/云未到桐江上先尋舊隠棲水光明  夜山影夕陽)
　(西道在行蔵逸身輕得䘮齊/更從髙處看轉覺路非迷)
　　　　新城
東安驛在縣西一百步(即東/安鎮)
馬驛在東安驛之北
　　　　鹽官
義亭驛在縣西北二十五里唐貞觀五年置舊號桑亭
　八年改今名
光華亭在縣北一里淳熙四年令魏伯恂建
海昌館在縣北三百五十步舊名班宣嘉定元年令潘
　景䕫修更今名
海昌亭在縣西北二十五里長安上閘之傍自杭循西
　道行必于此艤舟以需啟鑰
　　　　昌化
雙溪驛在縣前一百一十步熙寜六年縣令陸元長建
　宣和四年錢氷重建紹興三年令黄夀修開禧二年
　令章伯奮建新亭旁立東坡蘓公祠三衢徐冠為之
　記
　記文(令黄夀雙溪驛記縣舊有雙溪館東坡公参寥/子儒林丈人子墨客卿皆嘗見于賦咏嵗月寖)
　(久上漏下濕忩毁楯折登髙臨逺不足以快方寸而/增雙明余承乏攝職始鳩工選材剔蠧除朽不費于)
　(官不勞于民而遂落成或者謂縣之宿弊未革庶事/頽弛宜若緩其本而急其末謹其小而忽其大予謂)
　(不然周之盛時凡國野之道自十里之廬至五十里/之舘其寄寓之所逺近備具後世設為賔舍蓋得周)
　(之遺意賢者信之衆人忽焉單襄公聘楚假道于陳/侯不在疆宰不授舘而單公知陳之有咎薛恵令于)
　(彭城郵亭不備而薛宣知恵之不任職夫以客舘不/治未為深害而單公薛宣諄諄于此何哉蓋事之末)
　(如此則其本可知小如此則其大可知唐昌邑雖小/而部使者郡督郵之所臨按卿大夫士君子之所經)
　(從属兵亂煨燼之餘乏駐車託宿之地豈無發單公/薛宣之嘆者乎方將排牒訴之倥偬適日月之間暇)
　(招來僚友方洋盤礴㪺雲安之麴米煮江南之荈芽/而寓目焉兹舘之下派分則玉虬怒奔濤鼓則素練)
　(濶曵曉烟忽開夕霏乍合鷗鷺飛翔漁釣上下花明/栁宻裝束駘蕩枯蘆敗葦醖造平淡供一日之眺望)
　(助四時之吟賞舒無窮之景涵不盡之意仿彿乎沅/湘之洲依稀乎苕霅之渚雖洞庭彭蠡汪洋澎湃疑)
　(無二致况前人之規模指畫非獨樂乎此也其有以/寓成周秩官之意而謹單公薛宣之戒豈不美哉然)
　(則四方之客舘一舉而兩得其有𩔖于斯者乎因又一/即其隂敞小閣掲名清賦繼髙標于靖節增壯觀于)
　(時皇徐冠新亭記唐山古山水縣唐天后朝析于於/潜  朝太平興國間改今名中興行在之属邑也縣)
　(治之前溪分南北流豗奔放熙寜間縣令陸元長臨/北流為亭東坡先生蘓公軾經逰亭上題詩紀事有)
　(雙澗響空之語前挹南屏諸峯森聳竒麗洲渚演迤/漁歌野艇晨往晝泳出沒灘下其後廣驛以舘勞四)
　(方之賔客于是車馬𨽻人有時囂處而臨眺之勞不/得以聽其意之所適前修雅韻泉石晶瑩浸以湮汩)
　(開禧二年永嘉張侯顧其棟宇頽圯因廢撤土别置/舘于上清宫之東偏即故址一新其亭旁為屋像東)
　(坡而祠之對岸號南園舊有臺榭之勝自雙溪跨橋/以入一日水大至橋壊而亭摧邑人自是無騁目縱)
　(步之地侯曰是亦雙溪之襟帯也于是又為亭三摘/東坡詩句分榜之曰芎笋曰倦飛曰自招皆所以還)
　(舊也逮政閑領客優㳺觴詠遐想漁人争渡之髙風/必為長太息于斯矣聞南渡之初錢塘多榛莽廢墟)
　(有新甿于屋前植竹數箇蔽遮西景一日老將過其/旁抜而斥之曰若以此為安身耶數十年間和好既)
　(講故老淪落置讐不談蓋天下之寜乆矣江沱遂為/宴安窟宅名園列第萃聚錢塘掩映湖山窮極錢氏)
　(富盛之習下至深山逺縣皆有逰觀之美舒嘯之娱/方今警邊燧弔遺黎侯以㢘平嚴整振之以長才撫)
　(綏恵養斯民懐徳畏威服教可使制梃以撻甲兵之/堅利驅以攘却誰能禦之吾知侯之儒雅逺韵將移)
　(為忠義許國矣侯其謂何系以詩曰溪流湯湯山客/林林公行于亭鼓瑟鼓琴山禽活活溪石崒崒公休)
　(于亭左經右律山有嘉木侯薪侯蒸尋尺之末厦屋/之楹淠彼容舠烝徒以顧屹爾中流恢我王度公無)
　(戀斯民無去思百/里之闓千里之畿)
　題詠(東坡自雙溪亭步尋溪源至治平寺詩亂山滴/翠衣裘重雙澗響空忩户揺飽食不嫌溪笋瘦)
　(穿林閒覔野芎苖却愁縣令知逰寺尚喜漁人争渡/橋正似醴泉山下路桑枝刺眼麥齊腰  每見田園)
　(輒自招倦飛不擬控扶揺共疑楊惲非鋤豆誰信劉/章解立苖老去尚貪彭澤米夢歸時到錦江橋宦逰)
　(莫作無家客舉族常懸似細腰憐參寥子道潜雙溪/舘呈趙徳茂詩吴㑹溪山搃可  此堂雄覧獨能全)
　(銀河兩派來天上黛色千峯落檻前樵斧聲沉蒼靄/裡釣竿人立白鷗邉多才李賀無能敵妙句行看陋)
　(衆妍黄葛勝仲詩黒雲含雨迷溪舘白鳥棲烟映市/橋    䇿詩已列危峩浮倒影故淙寒碧䕶孤洲峯)
　(囬路斷迷征客雪濺雷奔阻下鷗恭左譽詩孤嶼藏/烟迷宿鷺扁舟和雨駐沙鷗  何  詩已喜開簾見)
　(山色何妨欹枕聴溪聲忩翁世修詩明月不隨雙派/去白雲長為數峯留夜  星火歸漁艇曉檻晴嵐映)
　(市橋又沈長卿詩亂山浮翠横空堞白露拖烟下晩/洲    左譽詩山色晩來猶入坐藥苖春後自成畦)
　(洲范石湖題昌化縣雙溪舘詩翠染南山擁縣門一/  横截兩溪分長官日永無公事卧聽灘聲看白雲)
　　　　郵置
南路(廵舖置司/建徳府)
　錢塘縣界
　　候潮門斥堠　馬遞
　　浙江斥堠　馬遞
　　洋泮橋斥堠
　　南城斥堠　馬遞
　　牛坊斥堠
　　新砂斥堠　馬遞
　　淳橋斥堠
　　上墟斥堠　馬遞
　　　已上舖兵壹伯肆拾伍人
　富陽縣界
　　廟山斥堠
　　赤松斥堠　馬遞
　　東門斥堠
　　步社斥堠　馬遞
　　黄山斥堠
　　安道斥堠　馬遞
　　　已上舖兵捌拾陸人
　新城縣界
　　干塢斥堠
　　新城斥堠　馬遞
　　茗塢斥堠
　　換塘斥堠　馬遞
　　　已上舖兵伍拾捌人
北路(廵轄置司/湖州市)
　錢塘縣界
　　省前舖
　　　南至候潮門外舖
　　　北至北郭舘
　　北郭舖
　　　東至上塘仁和鹽官兩縣界下界首舖共二十
　　　　五舖接連嘉興府崇徳縣界
　　　北至下塘洛瀆舖共九舖接連安吉州徳清縣
　　　　界
　　　西至老人舖共四舖接連餘杭縣界令元舖
　餘杭縣界
　　令元舖
　　　至横瀆舖
　　横瀆舖
　　　北至餘杭縣末界南獨松舖共一十一舖接連
　　　　安吉縣界
　　　西至臨安於潜縣下市門舖共一十三舖
　　市門舖
　　　北至末界千秋嶺共六舖接連寜國府界
　　　西至昌化縣末界昱嶺舖共一十一舖接連徽
　　　　州界
　　　　　已上舖兵柒伯叁拾叁人
　咸淳臨安志卷五十五
欽定四庫全書
　咸淳臨安志卷五十六　　宋　潜說友　撰
文事
古者天子自治畿内故畿内有王宫國都比閭黨術之
教而無侯國之學漢置三輔于京師學校自辟雍外無
聞焉非闕歟國朝運應文明教養加備開封得立學以
守臣領之寜不以承流宣化儀倡四方然後為首善哉
中興因杭之舊為京庠先皇帝垂意表章掲以奎畫恩
施遂得視太武二學國有大賚許徑試南宫嵗較藝之
優者三百三十人上之禮部率三十取一以補監學弟
子員逺方俊乂負笈來逰春秋二選至萬計彬彬盛矣
三嵗大比尤稱得人竊嘗恭考髙宗皇帝紹興二年正
月車駕至自越方﨑嶇跋履靡所底定而求士之急甚
于渇饑三月即講殿臨軒親擢杭人張公九成以冠多
士夫人文化成之機一轉移間而追琢其章金玉其相
為文王作興已如彼况百四十年泳㳺菁莪之澤者乎
叙文事
　　　　府學
舊有先聖廟在通越門外宣和中本路㢘訪使降御書
殿榜曰大成之殿有閣曰稽古以奉御書其後遷徙不
常紹興元年始以凌家橋西慧安寺故基建士猶病其
湫隘嘉定九年教授袁肅黄灝以告于府上之朝拓而
大之略倣成均規制楊文元公簡為記淳祐六年理宗
皇帝賜御書二扁十一年趙安撫與􁤏又一新之且增
學廩養弟子貟二百人咸淳七年安撫潜説友買民地
議增闢八年安撫吳益踵成之
　大成殿
　　在學之西
　　理宗皇帝御書扁
　養源堂
　　理宗皇帝御書扁
　御書閣
　　(闕/)
　先賢祠堂
　　東(八行崔公林公/和靖處士)　　　(諌院錢公張公/太師文忠)
　　　(知制誥謝公/)
　　西(濂溪周元公/伊川程正公)　　　　(明道程純公/横渠張獻公)
　　　(康節邵公公/晦菴朱文)　　　　(涑水司馬文正公/東萊吕成公)
　　　(象山陸文安公/)
　齋舍
　　舊學有六經齋十二(經徳/兊習)　(進徳/頤正)　(炳文/賁文)
　　　(䝉養/履信)　(時升/復古)　(益明/賔賢)
　　紹興重建為齋六(升俊/彌新)　(經徳/賁文)　(敦厚/富文)
　　今齋八(安撫吴益又増其二為齋十/)
　　　(進徳/特正)　(興能/崇禮)　(登俊/致道)　(賔賢/尚志)
　　　(闕/)
　　小學
　　　齋一在登俊齋之側
　記文郡守陳宻學勸學文(襄嘗謂學校之設非以教/人為詞章取利祿而已必)
　(將風之徳行道藝之術使人陶成君子之器而以興/治美俗也杭東南之會藩也其山川清麗人物秀穎)
　(宜有美才生于其間然自建學以來絃歌之聲蕭然/士之卓然有稱于時者蓋鮮反不逮于支郡何也豈)
　(非瀕海之民罕傳聖人之學習俗浮薄趨利而逐末/顧雖有良子弟或淪于工商釋老之業曽不知師儒)
　(之道尊而仁義之術勝也襄之至是邦也當以教育/為先務而必欲學者首明周官三物之要使有以自)
　(得于心而形于事業然後可以言仕此所謂學之序/也雖然自以愚蔽弗明而力不足且知其任責不逮)
　(思得明誠篤學之士相/與講議其道而推行之)陳宻學薦教授劄子(新制已/前嘗選)
　(請到本州進士吴師仁在學充教授體訪得本人履/行淳正器識髙逺嘗肄業太學名聞縉紳應舉不第)
　(退歸田里甘貧守道専治誠明義理之學而不為異/端之説自充教授以來夙夜孜孜誨誘不倦曽未數)
　(月學者翕然向風知所勸激使之久處必能成就人/才美厚風俗伏望聖慈特賜收采令充本州州學教)
　(授/)東坡謁廟祝文(軾以諸生誤䝉選擢昔自太史通/守是邦今由禁林出使浙右蒞事)
　(之始祇見儒宫聖/人臨之敢忘夙學)楊文元公學記(嘉定九年京庠典/教袁肅黄灝顧瞻)
　(先聖之宫與夫講學之所庳陋不足使人興敬以助/教養矧行都四會觀仰大化本根告于帥請于朝朝)
　(旨恵然從請明年孟仲經始越壯月告成闡基崇宇/萬目具瞻自昔到今幾于百年始克鼎新大備属簡)
　(識其事以發揮先聖垂教乏大旨啟祐後學簡行年/七十有八日夜兢兢一無所知曷以稱塞欽惟舜曰)
　(道心非心外復有道道特無所不通之稱孔子語子/思曰心之精神是謂聖聖亦無所不通之名人皆有)
　(此心未嘗不聖未嘗不精神無體質無際畔無所不/在無所不通易曰範圍天地果足以範圍之也中庸)
　(曰發育萬物果皆此心之所養育也百姓日用此心/之妙而不自知孩提之童無不知愛其親及長無不)
　(知敬其兄愛親曰孝敬兄曰弟以此心事君曰忠以/此心事長曰順以此心與朋友交曰信其敬曰禮其)
　(和曰樂其覺曰知故曰知及之所覺至于純明曰仁/此心直而不支離曰徳其間有義所當行不可移奪)
　(曰義名謂紛紛如耳目鼻口手足之不同而一人也/如根幹枝葉華實之不同而一木也此心之虚明廣)
　(大無所不通如是故孔子曰學而時習之謂其時而/習又曰思而不學則殆何也此心本無過動于意斯)
　(有過意動于聲色故有過意動于貨利故有過意動/于物我故有過千失萬過皆由意動而生故孔子每)
　(戒學者毋意毋必毋固毋我意態無越斯四者故每/止絶學者門弟子欲記其言不勝其記故搃而記之)
　(曰絶四吁本心雖明故習尚熟㣲蔽尚有日至之外/猶有違意動故也月至之外猶有違意動故也顔子)
　(三月不違三月而往㣲動㣲違不逺而復不動如故/純明如故孔子筦爾而笑喜也非動乎意也曰野哉)
　(由也怒也非動乎意也哭顔淵至于慟哀也非動乎/意也日月平常變化之為喜怒哀樂如四時之錯行)
　(如日月之代明如鏡中萬象實虚明而無所有夫是/之謂時習而説之學夫是之謂孔子為之不厭之學)
　周司業端朝修學增廩記(都邑有學輯四方之遺俊/號曰外雍非他郡國比也)
　(太學眡古樂正教養已備都邑其體也毋已多乎昔/者周都豐鎬王化流行自上而下既繫之周南召公)
　(食畿采為方伯明教以正俗下國化之又繫之召南/夫國有大學而方伯無承流宣化之倡是有周南無)
　(召南而可乎自秦漢内史分治不復知古方伯之誼/至其事權日益繁重獄訟彈壓外無所訾省奚暇于)
　(學中興建上庠重廣逰學之路京府亦命教立師顧/田入素狹生員用希僅僅餘百數絶少以均來者旁)
　(擬太學月帑嵗囷不可望而土著自居都養充足且/不得與近輔郡學比上養尊而下就簡數年間為尹)
　(嘗議此矣未及裕也紹定四年四明余公以户部侍/郎行大尹事剔棼為平轉劇為整始蒞政首趨學宮)
　(舍奠如禮㑹諸生于論堂詢其豐約逸煩之故未幾/遂頒公藏斥絶産通萬緡買田贍士俾食無拘員庖)
　(有增膳油油翼翼惟課業是程于是教授李君晞顔/葉君應輔實紀其政而諸生咸願伐石以永余公之)
　(徳蓋自昔仁義禮樂之教寄于士制于公侯牧伯公/侯牧伯務貴其士而士則務貴其身所以紀倫𩔖而)
　(通道徳也非居且食之謂也建國設官文法吏治之/外上有廟堂之論次有文舘之聚中有學校之教不)
　(以通工易事而誦習游息其間日用飲食體察警省/以見義理之復欲擇善者相觀而善未成材者覿徳)
　(而成所以致用而不窮之道也學校下不與百執有/司列而上與廟堂等然則豈曰養之而已乎今公以)
　(霧隱之舊惟養不給是謀將秬秠厥成以觀其㑹通/而二君精覈典學迎受善意以廸其士聲熏氣炙被)
　(于百城人節儉正直如召南羔羊之行斯則都邑流/化之方也余懼世俗不察徒見招徠滋廣廩稍益豐)
　(㮣之曰養士養士故為叙其/所以然之故而命教者考焉)趙安撫與􁤏恭跋御書
　(淳祐改元之六年聖天子賜御書府學及養源堂扁/臣既欽率諸生奉而掲之又刋之石立之學宫表風)
　(厲也唯國家垂意學校數百年間茂異輩出風誼廩/廩時方更化將益大豐芑菁莪之澤爰自太武宗三)
　(學施及京泮崇奬唯一及緝熙燕閒親洒宸翰以寵/錫之半水象璜雖差等天子之學而建首善自京師)
　(始實同一源奎畫陸離分輝下責恩施甚厚豈直焜/耀凡目為諸生榮哉昔魯僖能修泮宫詩人頌之不)
　(過侯國事耳夫子至班諸商周之什而况聖天子所/以新美是學者乎然其詩曰思樂泮水薄采其芹育)
　(材之茂然也又曰濟濟多士克廣徳心則黌序之相/與周旋揖遜可觀矣臣待罪内史不能明魯僖之徳)
　(奉宣洪化為承流光大懼弗克塞職諸生蔵修于斯/其預知所率厲益廣其徳心而無俾魯多士専美是)
　(惟上不負天子下不負所學其尚欽念之哉堂又恭跋/聖天子嘉恵兹學臣既序其凡矣惟養源名  實取)
　(諸荀卿子臣請因聖翰之頒而妄演其説盖源即心/之謂而萬善之所渾涵者也故養之則存舍之則亡)
　(茍得其養則靈明虚静天理湛如茍失其養則隨物/而流人欲濫觴矣可不謹哉然自秦漢以來世無善)
　(教學者往往顛迷其性而操守失沉痼其習而趨向/謬權術功利㨗出乘之反覆萬端先王仁義道徳之)
　(澤不冺者幾希今諸生幸得遭遇其時上有明君師/為之興起目擊道存盍相與䟽瀹而心沈潜㳺夏之)
　(淵涵泳舒向之海玩志説于兊澤酌時中于䝉泉要/使禮坊不踰性湍毋決是源常有所養而無害然後)
　(功用精深吾心之正流行于日用平施之間而無所/慊斯不亦聖天子所望于諸生者乎棫樸之詩曰追)
　(琢其章金玉其相美文王作人之辭也臣膚末不足/以寫之咏歌抑願率諸生相與講明乎此以仰承九)
　(重之徳意帝若曰俞哉/臣敢不拜手對揚休命)
　奏請(蘓文忠公軾奏乞賜杭州州學書板狀伏見本/州州學見管生員二百餘人及入學參假之流)
　(日益不已蓋見朝廷尊用儒術更定貢舉條法漸復/祖宗之舊人人慕義學者日衆若學粮不繼使至者)
　(無歸稍稍引去甚非朝廷樂育之意前知州熊本曾/奏乞用廢罷市易務書板賜與州學印賃收錢以助)
　(學粮或乞賣與州學限十年還錢今䝉指揮只限五/年見今轉運司差官重行估價約一千三百餘貫若)
　(依限送納即州學嵗納二百六十貫五年之間深為/不易學者旦夕闕食而望利于五年之後何補于事)
　(而朝廷嵗得二百六十貫如江海之中增損涓滴了/無所覺徒使一方士民以謂朝廷既已捐利與民廢)
　(罷市易所放欠負動以百萬計農商小民尚䝉聖澤/莫知紀極而獨于此饑寒儒素之士惜毫末之費猶)
　(以此追收市易之息流傳四方為損不少此乃有司/出納之吝而非朝廷寛大之政也臣以侍從備位守)
　(臣懐有所見不敢不盡伏望聖慈特出宸斷盡以市/易書板賜與州學更不估價收錢所貴稍服士心以)
　(全國體謹録奏聞伏候勅㫖貼黄臣勘㑹市易務元/造書板用錢一千九百五十一貫四百六十九文自)
　(今日以前所收淨利已計一千八百六十九貫九百/五十七文今若賜與州學除已收淨利外只是實破)
　(官本六十一貫五百一/十二文伏望詳酌施行)
　　　縣學
錢塘學
　舊附京庠嘉熙四年以丞廨改造齋六曰友善辨志
　教行教信教文教忠吴泳為記
　記文(王畿首善天下有辟雍有泮宫皆所以尊教治/達邦法也錢塘在五代時斗僻一方其國儉其)
　(民碞船車檝馬輕死好劍率以武力競雖襲封君長/縁餙儒術置擇能賢以籠絡吴中之士訖未有聞人)
　(我藝祖皇帝迅掃區夏挈錢塘之輿地盡歸職方列/聖丕承陶以詩書風之禮義而後賢良方正之士興)
　(焉然學猶未暇建也慶厯以來詔天下郡縣皆立學/兩浙路獨杭與蘓越得置郡博士增弟子員如縣無)
　(校官則命令佐主學事至是江以南彬彬多文學之/士矣然附郭之邑猶未置也六龍渡江駐蹕于此戎)
　(事纔息崇禮考文内興太學外設庠序大抵皆視開/封而錢塘為邑至紹興間令昉建天子廟簡肅李公)
　(祥識之正朔欵謁春秋奠祀則有其地矣而黌宇尚/闕無以為属民讀法涖士校比之所頃趙侯與懽來)
　(尹京兆喟然作曰臨安赤縣二先忠獻宰仁和已建/其一豈斯邑亦有社有民而不知教耶乃景岡相基)
　(諏日庀徒于縣之東得丞舊寺徙他所遂建學其上/命宰與杰鞏耕及簿正王夢得相其役越三年有成)
　(宫雍雍在左廟肅肅在右廷殖殖在中門臯如也殿/䆳如也明倫堂曠如也池䟽為二齋列為六宿直之)
　(廬公養之廩靡不嚴備像設禮器稍不應圖法則又/倣京校取正焉士于是可以藏修㳺息已是役也簿)
　(正實始終之則貽書潼川吴泳願有述泳謝曰春秋/不書修泮宫之義何敢書則又曰今徧州縣皆先民)
　(記矣泳盖不得辭乃以得諸聖賢者而諗多士昔畢/命之訓殷士也曰雖收放心閑之惟艱不由古訓于)
　(何其訓孟子曰學問之道無他求其放心而已矣聖/賢設教千條萬目只要人將已放之心斂而歸諸已)
　(而學者恈恈然率馳騖于外因物有遷而失其本心/者多矣矧囿衆大之區哉利欲之熏心也竒巧之蕩)
　(心也紛華之悦心也淫樂慝禮之接心也宫室妻妾/之動心也一旦晝之間知誘物化牛羊之濯雞犬之)
　(放其所存仁義之良蓋無幾矣資質敏慧者不過競/習科舉而亢志于髙明者又不免蘧廬孔孟而歸宿)
　(老釋也然則何以長善救失而新美其俗哉畢命所/謂收有徳義之訓焉孟子所謂求有學問之道焉非)
　(必取成于心尊奉其精神屏除其意見絶學捐書不/稽古不論業而徑以為是也為語邑之秀民更請擇)
　(斯二/者)
仁和縣
　舊附京庠紹興三年縣令孫廷直于縣治東建文宣
　王廟嘉定五年姚師虎築屋廟左八年趙公希言創
　學齋四曰教文教行教忠教信嘉熙四年公之子與
　懽尹京兆遂遷簿廨以廣學舍立三賢祠(禇文公無/量  許睢)
　(陽逺生崔八/行先  貢)淳祐九年令李從重建
餘杭縣
　國初有先聖廟景徳三年令章得一重建廟學自為
　記紹興五年令范仲將徙于法善寺基
　記文(古之教者家有塾黨有庠術有序國有學蓋所/以尊師道而崇儒術厚風俗而正人倫也周秦)
　(漢魏晉宋齊梁唐而下旋及聖朝厯數千百年其間/尊戴夫子之道者未有若唐室暨聖朝之最盛也加)
　(王者之衮冕建都邑之祠宇春秋仲月行釋菜之禮/唐室之舊典也都邑祠宇咸建講堂召通經者展函)
　(丈之儀聖朝之新制也前古未封之命唐室封之矣/唐室未行之制聖朝行之矣有以見夫子之道尊而)
　(益顯逺而益大是知自生民以來未有如夫子者也/得一景徳中由廷尉侍授餘杭令時知府薛大諫以)
　(掖垣潤色詞臣改諫省論思近職輟甘泉之侍從臨/吴會之藩宣政若神明民之父母以為禮不可廢教)
　(所由興式嚴闕里之祠以勸互鄉之俗昔文翁之典/蜀也范寗之牧豫章也皆大設學校克立政績景仰)
　(薛侯之教化蔚有先賢風采今觀魯廟之建置雅合/國庠制度儻自郡至于属邑自属邑至于鄉黨咸能)
　(遵奉薛侯之化則千里之内絃誦之聲相聞十室之/間忠信之資必有又何必衛多君子而魯稱善人者)
　(乎得一夙夜在公鞅掌從事方萌肯建之意會天王/降修講堂之詔是邑也錢氏納土疆于聖朝振聲教)
　(于遐俗太平興國中始識尊師之禮是時宰邑者徹/城隍之神于他所塑先聖之像于其中庭户喧卑几)
　(筵牢落風雨不庇兩楹之飛棟僅存藜蒿並興數仞/之蕭墻頓毁得一與寮宷等謀復舊貫別新儒宫役)
　(公僕以輸材就鎮城而卜埊未克全繕尚多闕如邑/人進士丁文舉服勤于兹黽勉不怠率好事之同道)
　(出囊金以助成剞劂圬墁樸斵丹雘工善其事人無/告勞端然聖容儼若南面侍坐者入室升堂之子圖)
　(壁者從行好學之流冠冕采繪之等威簠簋方圓之/規矩悉取則于郡城焉髙門有閌中堂豁如齋莊有)
　(室以挈誠也筦庫有掌以蔵用也必有庖厨具膳羞/也必有皁櫪安僕乘也射不主皮取中鵠而為勝智)
　(者樂水每觀魚而縱樂闢場圃以立亭戺鑿池沼而/瞰厦屋十旬之内厥功吿成是役也上以遵明天子)
　(之號令次以奉賢太守之政化下以移一邑之風俗/邑中之人有能自強不息觀寸隂而是競師逸功倍)
　(期九年而大成異時醇儒秀民蟬聨魚貫陞名鄉老/預賢能之薦書校藝春官擢將相之科級然後佐佑)
　(神化輔贊太平寜不由明君新制賢侯異政賤/子遵奉行之使然也具題嵗月于左以示來者)
臨安縣
　學在縣西一百步咸平三年建後徙于縣城南紹興
　十六年令王傳重建孫尚書覿為記寳祐二年令王
　橚重修景定三年令家之巽建師善堂
　記文(三代之學尚矣自京師至于黨庠術序皆有學/自㓜壯至于老自天子至于公卿大夫士皆不)
　(可一日而去乎學養老勞農鄉社飲酒論獄受成獻/馘之事一皆出于學而賢能之書考言選藝之政又)
　(皆興于學當是時也王道大洽人文化成士有常心/家無殊俗自朝廷之上以至四方萬里閨門側陋之)
　(隱君子宿道向方小人修慝徙義武夫好徳賤妾知/命牛羊之牧不踐行葦有一不善如見怪焉固已不)
　(容于其間而絃誦之音洋洋然所謂比屋可封者周/道衰學校廢時君世主惟錢榖甲兵之問而不及于)
　(俎豆于是謀夫説客擊劍扛鼎雞鳴狗盗之徒皆得/以靡衣玉食舘于上而王者之迹息矣間冇豪傑特)
　(起之士雖無文王猶興而卓然自立于一世者道雖/不明乎天下必明乎已道雖不行乎天下必行乎妻)
　(子孝弟者人子事親之常道也卿大夫得一人焉以/為獨行而表其閭忠義者人臣事君之大誼也太史)
　(氏得一人焉以為竒節而列于傳唐有陽城隠于中/條山而逺近化其德争訟者不于有司而赴于門太)
　(宗以一旅定天下而房杜王魏之勲獨出于王通之/子弟嗟夫三代之王同四海于一堂之上人人有士)
　(君子之行而世哀道㣲僅得一二于千萬人之中可/悲也已臨安縣舊有學在令治所東南隅自三舎廢)
　(罷再更方臘之亂掃地盡矣而縣以春秋釋菜著于/令蓋常改寓西郭佛舍之保錦院為學帥其属以祀)
　(孔子紹興十四年詔天下州縣皆立學朝請郎知縣/事王侯傳字慶長相其宫湫隘破露上無蓋障旁無)
　(師生之廬不足以稱天子隆儒重道教養多士之意/乃議徙故地少西屋而垣之一邑之豪欲進子弟于)
　(學者相與圖之恐不及于是門闥靖深殿寢崇邃講/藝之堂棲士之舍庖湢庫庾皆具又命工更塑先聖)
　(先師之像與凡從祀者十人巍冠盛服配食侑坐凜/然如生侯乃涓日齋戒屬邑民之秀者陳牲幣三獻)
　(之禮禮成父老聚觀太息以為未嘗有也乃為書抵/故人孫某曰縣之新學成為我記之臨安東南一大)
　(縣在大山谷中桑麻絲枲之富自足而無貧民惟侯/好學知方不務立竒以立聲威而以教化禮義為世)
　(標表有古循吏之迹俗恬殺牛更數十冬峻笞撲嚴/賞捕莫能禁侯至遂徙業人死則習用浮屠法舉而)
　(燔之侯教以喪死塟埋之制其俗大變及是奉詔修/起學宫士民向化興于行誼彬彬然比躋齊魯焉凡)
　(為屋若干楹經始于詔下之十二月而落成于明年/九月之望余聞之士非懷居也而環堵之不庇士非)
　(謀食也而藜藿之不充于以求道豈不難哉故自一/畝之宫進居廟堂論道之地自一簞之食起從九鼎)
　(大烹之享皆上之人所以養賢之具夫食焉而怠其/事雖圬者不敢一日捨墁而嬉况承學之士䝉教養)
　(之澤而忽焉不省哉居相羣出相友鐫磨考煉以充/其材窮為匹夫化一鄉達為公卿化天下無愧于中)
　(而/已)
於?縣
　學舊在縣南二里崇寧間遷縣北攀龍坊紹興丙寅
　令何佾重修嘉泰甲子令胡衛建蔵書閣寳慶初方
　熙重建咸淳五年令李仲熊重修
　記文(洪忠文公撰登科續題名記上科詔再頒之嵗/冬十月己未邑令程君燾修鹿鳴故事于宣化)
　(堂諸生作而言曰?士登科有題名自慶元龍飛始/閲三十年石且溢矣表先達以厲後進盍續諸令曰)
　(唯唯鳯凰鳴矣于彼髙岡地之得也梧桐生矣于彼/朝陽時之得也時與地莫難乎兼得士生王國得其)
　(地矣雲風感召得其時矣其地得其時又得觀光利/賔䇿名奉常以階顯庸顧不謂榮乎抑涵負穹博擇)
　(精守固出可以為邦家之光萬民之望然後營名氏/之書志榮也鄉校羣居藏修餘隟相與摩挲題刻厯)
　(訂平生非其研席之逰從則家庭之詔語疇賢疇不/若類荃茅而品椒榝其榮也可不懼乎知所以懼則)
　(榮至矣此賢大夫/期屬方來之意也)
富陽縣
　學在縣東唐武徳七年建中燬于盗紹熙十七年令
　徐端輔重建作稽古閣淳熙乙巳簿葉延年重修嘉
　定壬申令程珌癸未令李彌髙前後治新之
新城縣
　學在縣東三十步唐長夀中置乾道四年重修徙學
　門西面崤峰
鹽官縣
　學在縣東二里紹興五年令刁廱撤故老氏宫材即
　舊址建學胡珵記淳熙四年令魏伯恂廣之鑿池造
　橋十年令陳申重建㦸門等嘉泰四年令沈紡復新
　之鍾必萬記寳祐二年令施濆創屋五間蔵書
　記文(胡珵記杭為東南都會水陸物産之饒甲天下/阻山帯江人物間出而鹽官邑其窮處地並海)
　(民逐魚鹽為生列肆負販冠帶之俗㣲矣自國家承/平百七十餘年間士而仕于朝纔一二人何其鮮也)
　(儒有張先生九成者郡人遭亂避地實始來居而以/其徒講學焉未幾類試有司居第一擢進士第廷中)
　(又居第一而其徒輒第二邑人驚嘆時丹陽刁廱令/鹽官為治尚簡清察姦不苛獄訟為衰息民既信化)
　(思所以作興善其俗者召父老于庭下令之曰彼張/先生亦人耳一旦及其徒俱成名赫然豈他道哉稽)
　(古之力也矧是邑古不無聞人禇無量苗裔至今大/家而睢陽太守許逺廟食固在也曽謂我宋無一人)
　(焉起邑中竊為父老不取且天子以萬戸黔首舉屬/之令因求有以善之茍應簿書期會催科勸課負弩)
　(矢媚部使妄一胥吏任職可也四方君子將何以觀/政我其鄉校是興俾若縣子弟得相率肄業其中不)
　(亦可乎民叩頭謝惟令君命故有學在縣治西狄人/之退也有司建官府務一切輦取其材改作堂居焉)
　(像設風雨吏玩弗疚蓋五年于兹邑有廢老子祠者/以奉狂道士號葆真宫者廱嘆曰嫚神誣民吾不忍)
　(也命毁之籍其門材相地筮日乃七月甲戌就縣故/學基以營焉諸生懽趨更出力佐工役調不歛其民)
　(一錢頃之會禮部試羣進士于是第一人張先生徒/也蓋師弟子更以儒學成名顯一時三年之間磊落)
　(相望邑人蓋以知令君不我欺而學之不可已信也/遂以十月丙午學成殿屋六楹堂四楹門四楹齋舘)
　(廊廡庖湢之舍咸在工既訖涓辰奉安棟宇崇崇像/設巍巍幣牲潔修籩豆秩序拜揖降登禮偹無缺吏)
　(民觀瞻俗用丕變諸生咸願刻石紀事以示來者廱/乃條具本末抵張先生請記于是晉陵胡珵其友也)
　(張先生方以太史氏列職東觀于珵為同舎郎顧而/屬之記辭不獲命則拱手言曰請考論先生之學以)
　(舜為之君而契為司徒書則曰百姓不親五品不遜/汝敷五教在寛而已耳三代之學也孟子曰夏曰校)
　(商曰序周曰庠皆所以明人倫而已耳所謂五品者/何君臣父子夫婦長㓜朋友之節也為其不遜也舜)
　(則有教焉所謂人倫者何君臣父子夫婦長㓜朋友/之節也為其不明也三代之王有學焉然則五品茍)
　(遜矣舜將何求人倫苟明矣三代之王亦何求而于/斯知所以學而自得焉則存乎其人而已矣雖舜與)
　(三王不得與于斯矣夫以不孝者位中司而創為學/法不忠于君者位宰相而布其法于天下人將焉取)
　(師濫觴于元豐稽天子崇寜大觀海内學者靡然同/波六經之道誕張士無特操而諂詐不學成風矣始)
　(誑其上曰三代洋洋哉不亦異乎夫學者之道夫婦/之愚與知焉至也聖人且有所不知焉夫婦之不肖)
　(能行焉至也聖人且有所不能焉如是焉以基之如/是焉以居之而終焉而不知所以然非一朝一夕之)
　(故也學而進斯大矣逺矣欲知張先生之學之傳斯/其本矣于收科第取青紫殆其末也歟百里之地果)
　(無有人焉乎哉吾不可以不告則鍾必萬記國朝崇尚/人文詔天下郡縣立學視三代  有光矣鹽官學舊)
　(在縣治西紹興中始徙于東偏凡五十六年或葺或/否若傳舎然良可歎也吴興沈君紡為縣之明年特)
　(因其舊而一新之屬余為記以詔多士余竊自念齒/髮如許學不加進朝夕自警且不暇其何以語夫人)
　(然自宦逰與夫往來于此餘二十年矣士之扣門者/日益衆况今求田問舎欲老于海昌之上則杖履逰)
　(從亦有責善之義焉故不辭嗟夫自命鄉論秀之制/壞而不復士病于科舉蓋非一日而今之世為尤甚)
　(父兄之訓子弟朋友之相講論朝夕之所從事于文/詞者惟利祿之是計耳抑不思上之人拳拳教養所)
　(望于爾多士者果如此哉聖賢立教所望于天下後/世者果何在哉昔者吾夫子不過栖栖一旅人耳講)
　(道洙泗固無爵祿可以動學者之心而羣弟子或自/齊往或自宋往或自衛往或自他國往不憚其山川)
　(之逺道路之勞而所慕有甚于爵祿意者日漸月化/莫非道徳性命之藴必有出于言意之表及觀耳提)
　(面命則皆孝弟忠信之實舉不離于日用之常然後/知聖人之所以教人學者之所以用力盖在此而不)
　(在彼也雖然事親從兄處已待人莫非事也而所謂/道徳性命之藴有外于是乎人惟行之而不著習矣)
　(而不察終身由之而不知此所以有待于學矣學以/致其知又貴于行其所知也千里之行蓋自足下始)
　(足跡不出户庭而謂乘風駕雲可至千里有是理哉/况夫求之有道得之有命窮通得喪舉不足以動其)
　(心而後可以言修身身修而後可以言事君治民士/方未用利禄横于心及其既用謂無既得患失之心)
　(信乎學者盍亦無歆羡乎其外而當用力乎其内事/親有不足于孝事長有不足于敬歟推是類而日察)
　(之力行之由知至而知終由窮理而盡性至命如是/而後為不負上之人所以教養成就之意堂名數易)
　(沈君取舊名明倫掲之可以知教人之/本矣學比舊氣象殊勝主其後者某)
昌化縣
　先聖廟在縣東一百步熙寜中建自是至淳熙凡六
　遷乾道八年令卞圜始增廣略具學制淳熙七年令
　錢孜始改卜故饒氏園重建廟學陳居仁記
　記文(杭為古都會自六蜚時廵曰行在肇新府名其/地望為尤重昌化蓋支邑施徳自近始宜其教)
　(明俗成俊秀輩出衣冠相望然僻在岩谷間其俗苐/知服勤穡事且盡力于桑麻自唐武徳迨于我朝曾)
　(未有躡儒科登仕籍者豈天之降才爾殊哉翳長民/者之責也夫兵食可去而信不可去餼羊非所愛而)
　(禮所必愛教之本如學校顧可置而不省也淳熙四/年錢君被命宰是邑始至詣學謁先聖敗屋數楹莫)
　(庇風雨像設且浸以頺剥其心惕焉顧以民未見孚/役未易興姑舎是乃洗手奉職清省獄訟撙理財用)
　(期年而政克有成民安樂而歌舞之君欣然顧謂竂/佐曰吾始至是邑見民之務本力田是知常産常心)
　(之為可貴雖未讀書固可驅而之善吾之政不少事/嚴察而服從勸趍㨗于影響吾惟學是崇則風移俗)
　(變可跂而待幸帑有餘財不致屈吾民力顧何憚而/不為乃以暇時鳩材僝工撤舊屋而一新之經始于)
　(己亥仲夏落成于仲冬民不知役役不淹時展敬有/殿駕設有堂肄業有齋蔵書司膳有庖有庫百里稚)
　(耋争快先覩更相與言曰令君所以恵顧我輩者厚/矣既足我以衣食又教我以孝弟其可不圖所以率)
　(教哉由是口誦先聖之書耳濡目染先聖之教長長/㓜㓜趨善如不及缿筩既省而訟庭為空教化之移)
　(人如是哉政固多術矣或以恵利寛和為行或以發/姦撾伏為神剸劇撥煩以舉職亟疾苛察以立威類)
　(可以能名而掠近效要非得人心之深者至于扶立/教道如文翁之于蜀常衮之于閩韋景駿之于肥鄉)
　(則垂芳留馨乆且見思臨人之君子盍亦視所適從/哉噫十步有茂草三人有我師孰謂近在畿甸而儒)
　(服者幾無焉是不以逺且大者望之也今錢君燭照/是理理龜抵以决課以近效則訟簡刑清風流令行)
　(異時髦俊蝟興超取顯美有聞天朝而文物彬彬如/鄒魯未占有孚矣然則我有子弟錢君教之也人之)
　(歌令君如鄭人之歌國僑者將亘千禩其不泯余嘉/其為政之知所本不區區要譽于一時殆非俗吏之)
　(所能為者乃特書以詔後/之人君名孜嘉禾人也)
　　　　貢院
在錢塘門外王家橋淳熙十二年守張侍郎枃建舊制
三嵗觧七人崇寜三舎法嵗貢七人宣和五年復科舉
三嵗觧十四人(已上皆據舊志但東坡所序送進士詩/云熈寕五年貢者九人與此不同當)
(考/)紹興二十六年增西北流寓解額三人端平元年增
為十九人寳祐三年增二人景定五年增一人共二十
二人
　詩文(陳宻學襄宴貢士詩登彼公堂燕貢士也因以/勉之登彼公堂維水湯湯君子燕湑其言有章)
　(登彼公堂有松有柏君子燕湑其儀孔特登彼公堂/維山崔巍君子燕湑其志不囬登彼公堂鴻飛戾止)
　(君子燕湑其維不已陳東坡送進士詩序右登彼公/堂四章章四句太守  公述古之詩也蘓子曰士之)
　(求仕也志于得也仕而不志于得者偽也茍志于得/而不以其道視時上下而變其學曰吾期得而已矣)
　(則凡可以得者無不為也而可乎昔者齊景公田招/虞人以旌不至孔子善之曰招虞人以皮冠夫旌與)
　(皮冠于義未有損益也然且不可而况使之棄其所/學而學非其道歟熙寜五年錢塘之士貢于禮部者)
　(九人十月乙酉燕于中和堂公作是詩以勉之曰流/而不返者水也不以時遷者松栢也言水而及松柏)
　(于其動者欲其難進也萬世不移者山也時飛時止/者鴻雁也言山而及鴻雁于其静者欲其及時也公)
　(之于士也可謂周矣詩曰無言不醻無徳不報二三/子何以報公乎  監試呈諸試官詩我本山中人寒)
　(苦盗寸廩文詞雖少作勉強非天稟既得旋廢忘懶/惰今十稔麻衣如再着墨水真可飲每聞科詔下白)
　(汗如流瀋此邦東南會多士敢題品芻蕘盡蘭蓀香/不數葵荏貧家見珠貝眩晃自難審緬懐嘉祐初文)
　(格變已甚千金碎全璧百衲收寸錦調和椒桂釅咀/嚼沙礫磣廣眉成半額學歩歸踔踸維時老宗伯氣)
　(壓羣兒凜蛟龍不世出魚鮪初驚淰至音久乃信知/味猶食椹至今天下士㣲管幾左袵謂當千載後石)
　(室祠髙眹邇來又一變此學初誰諗權衡破舊法芻/豢笑凡飪髙言追衛樂篆刻鄙曹沈先生周孔出弟)
　(子淵騫寢却顧老鈍軀頑樸謝鐫鋟諸君况才傑容/我懶且噤聊欲廢書眠秋濤舂午枕  試院煎茶詩)
　(蟹眼已過魚眼生颼颼欲作松風鳴䝉茸出磨細珠/落眩轉遶甌飛雪輕銀缾㵼湯誇第二未識古人煎)
　(水意君不見昔時李生好客手自煎貴從活火發新/泉又不見今時潞公煎茶學西蜀定州花瓷琢紅玉)
　(我今貧病常苦饑分無玉盌捧蛾眉且學公家作茗/飲塼爐石銚行相隨不用撑腸拄腹文字五千卷但)
　(願一甌常及睡足日髙時簷催試官考較詩八月十/五夜月色隨處好不擇茅  與市樓况我官居似蓬)
　(島鳯咮堂前野橘香劍潭橋畔秋荷老八月十八潮/壯觀天下無鵾鵬水擊三千里組練長驅十萬夫紅)
　(旗青蓋互明滅黒沙白浪相吞屠人生會合古難必/此景此行那兩得願君聞此添蠟燭門外白袍如立)
　(鵠樓八月十七日復登望海樓典試官五人復留五/首  上烟雲恠不來樓前飛紙落成堆非闗文字湏)
　(重看却被江山未放囬莫眼昏燭暗細行斜考閲精/強外已誇明日失杯君  恠早知安足不成蛇  亂)
　(山遮曉擁千層睡美初凉撼不應昨夜酒行君屢歎/定知歸夢到吴興  天台桂子為誰香倦聴空階夜)
　(㸃涼賴有明朝看潮在萬人空巷鬬新粧有秋花不/見眼花紅身在孤舟兀兀中細雨作寒知  意未教)
　(金菊出/蒿蓬)
　奏請(蘓文忠公軾奏乞詩賦經義各以分數取人狀/右臣今月五日據本州進士汪溉等一百四十)
　(人詣臣陳狀稱凖元祐四年四月十九日敕詩賦經/義各五分取人朝廷以謂學者乆傳經義一旦添改)
　(詩賦習者尚少遂以五分立法是欲優待詩賦勉進/詞學之人然天下學者寅夜競習詩賦舉習率皆成)
　(就雖降平分取人之法縁業已習熟不願再有改更/兼學者亦以朝廷追復祖宗取士故事以詞學為優)
　(故士人皆以不能詩賦為恥比來専習經義者十無/二三見今本土及州學生員多從詩賦他郡亦然若)
　(平分解名委是有虧詩賦進士難使捐已習之詩賦/抑令就經義之科或習經義多少各以分數發解乞)
　(據狀敷奏者臣曩者備員侍從實見朝廷更用詩賦/本末蓋謂經義取人以來學者争尚浮虚文字止用)
　(一律程試之日工拙無辨既去取髙下不厭外論而/已得之後所學文詞不施于用以故更用祖宗故事)
　(兼取詩賦而横議之人欲收姑息之譽争言天下學/者不樂詩賦朝廷重失士心故為改法各取五分然)
　(臣在都下見太學士習詩賦者十人而七臣本蜀人/聞蜀中進士習詩賦者十人而九及出守東南親厯)
　(十郡及多見江湖福建士人皆争作詩賦其間工者/已自追繼前人専習經義士以為恥以此知前言天)
　(下學者不樂詩賦皆妄也惟河北河東進士初改聲/律恐未甚工然其經義文詞亦自比他路為拙非獨)
　(詩賦也朝廷于五路進士自許禮部貢院分數取人/必無偏遺一路士人之理今臣所據前件進士汪溉)
　(等狀不敢不奏亦料諸處似此申明者非一欲乞朝/廷参詳衆議特許將來一舉隨詩賦經義人數之多)
　(少各紐分數發解如經義零分不及一人許併入詩/賦額中仍除將來一舉外今後只許應詩賦進士舉)
　(所貴學者不至疑惑専一從學謹録奏聞伏候/勅㫖貼黄詩賦進士亦自兼經非廢經義也)
　
　
　
　
　
　
　
　
　
　
　
　
　
　咸淳臨安志卷五十六
欽定四庫全書
　咸淳臨安志卷五十七　　宋　潜說友　撰
武備
恭惟髙宗皇帝以神武濟中興因事制變首命三衙增
修軍政漸收諸將步騎分𨽻焉乾道間騎司既徙屯金
陵而龍衛雲騎等之留行闕者猶以步帥兼領聖上咸
淳四年又增置輯擢士以萬計屬之殿嚴制益備具矣
無事則宿衛有事則征行凡以壯國勢憺皇威百三十
餘年晏然如一日臨安居輦轂下蓋倚以為重而帥守
所統則建炎以前之舊也至防虞一軍又必藉禁衛之
士别為部伍聽帥守節制以倡率之夫天子之縣内其
本末之叙詳畧之宜固如此嘗觀漢衛宫衛京既各有
兵三輔又有都尉都尉之在三輔者視他郡國特盛夫
亦猶身之與臂臂之與指邪然而居重馭輕固有不専
在是者叙武備
　　　　兵制
　(闕/)
　忠靖第三指揮元額五百一十人
　全威第二指揮元額五百一十人
　威果第五指揮元額五百一十人
　威果第六指揮元額五百一十人
　雄節第八指揮元額五百一十人
　雄節第十六指揮元額五百一十人
　全㨗第二指揮元額五百一十人
　全㨗第三指揮元額五百一十人
　　右東南第三將自國初分𨽻駐劄(寨在東/青門裏)有正副
　　將各一押隊官二元管指揮十大觀三年三月有
　　㫖撥威果第二十八雄節第九全㨗第二第三指
　　揮駐平江府宣和二年因討睦㓂仍以全㨗兩指
　　揮屬本將駐劄見管八指揮元額四千八十人
　武騎第六指揮元額四百一十人
　武騎第七指揮元額四百一十人
　廣勇左一四指揮元額五百一十人
　廣勇左一五指揮元額五百一十人
　廣勇左一六指揮元額五百一十人
　廣㨗第四指揮元額五百一十人
　廣㨗第五指揮元額五百一十人
　廣㨗第六指揮元額五百一十人
　忠節第二指揮元額五百一十人(係水軍/)
　驍勇第一指揮元額四百一十人
　神威第七指揮元額五百一十人
　雄猛第二指揮元額五百一十人
　雄威第六指揮元額五百一十人
　効忠第二十四指揮元額五百一十人
　効忠第七十五指揮元額四百一十人
　効忠第七十七指揮元額四百一十人
　　右京畿第二將元係東京畿縣陳留雍邱尉氏鄢
　　陵陽武屯駐兵建炎元年十一月劉俊統率來捕
　　陳通存留就糧駐劄(營寨在東/青門裏)有正副將各一押
　　隊官三共管一十六指揮元額七千六百六十人
　雄節第十七指揮元額四百一十人
　威果第六十一指揮元額四百一十人
　全㨗第十七指揮元額四百一十人
　歸逺指揮元額四百一十人
　龍騎指揮元額四百一十人
　　右兵馬鈐轄司軍兵自熙寜三年以後招置雄節
　　威果全㨗三指揮宣和二年宿州龍騎歸逺二指
　　揮來討睦㓂因留屯劄(營寨在東/青門裏)並𨽻本府兵馬
　　鈐轄共五指揮元額二千五十人
廂軍
　崇節第一指揮額管五百人
　崇節第二指揮額管五百人
　崇節第三指揮額管四百人
　崇節第四指揮額管四百人
　崇節第五指揮額管四百人
　崇節第六指揮額管四百人
　捍江第一指揮額管四百人
　捍江第二指揮額管四百人
　捍江第三指揮額管四百人
　捍江第四指揮額管四百人
　捍江第五指揮額管四百人
　修江指揮額管一百二十人
　都作院指揮額管四百八十人
　小作院指揮額管一百人
　清湖閘指揮額管七十人
　開湖司指揮額管二百人
　北城堰指揮額管三十六人
　西河廣濟指揮額管三百人
　樓店務指揮額管三百人
　長安堰閘指揮額管一百人
　秤斗務指揮額管四十人
　壯城指揮額管三百人
　皷角匠指揮額管二十五人
　横江水軍指揮額管二十四人
　船務指揮額管二百八十人
　牢城指揮無額乾道五年八月分軍籍見管八百二
　　十四人
土軍
　城東廵檢司寨在新門外姚園寺前額管六十八人
　城西廵檢司寨在赤山武狀元坊内額管三十人
　外沙巡檢司寨在候潮門外額管一百二十人
　海内巡檢司寨在嘉會門外額管一百二十人
　管界巡檢司寨在餘杭門外額管一百人
　茶槽巡檢司寨在東青門外額管一百二十人
　南湯巡檢司寨在錢塘界額管九十六人
　東梓巡檢司寨在富陽縣界額管一百二十人
　上管巡檢司寨在鹽官縣界額管一百二十人
　赭山巡檢司寨在仁和鹽官兩縣界額管一百二十人
　黄灣巡檢司寨在鹽官縣界額管一百二十人
　硤石巡檢司寨在鹽官縣界額管一百人
　奉口巡檢司寨在錢塘縣界額管一百人
　許村巡檢司寨在鹽官縣界額管一百人
弓手
　錢塘縣元額五十三人
　仁和縣元額一百人
　餘杭縣元額七十人
　臨安縣元額
　於潛縣元額六十二人
　富陽縣元額九十人
　新城縣元額
　鹽官縣元額
　昌化縣元額
　　　　教場
春秋二閲教場
　在東青門内禇堂北即殿前司後軍場
旬時教場
　在府治西嘉定中袁安撫韶剏紹定壬辰余安撫天
　錫移春和樓於此下為觀徳堂嘉熙燬淳祐中趙安
　撫與􁤏即舊址建㕔宇咸淳五年安撫潛説友増多
　其屋以處將校之屬又築垣于場之南西而徑其外
　　　　防虞
城内諸隅
　東隅
　　在都税務南元額一百二人
　西隅
　　在白龜池都作院南元額一百二人
　南隅
　　在吴山至徳觀後元額一百二人
　北隅
　　在潘閬巷内元額一百二人
　上隅
　　在大瓦後三真君廟前元額一百二人
　中隅
　　在下中沙巷蠟局橋東元額一百二人
　下隅
　　在修文坊内元額一百二人
　　　以上七隅嘉定四年王安撫柟置
　府隅
　　在府治前元額一百二人
　　　嘉定十四年袁安撫韶置
　新隅
　　在朝天門内元額一百二人
　　　紹定四年余安撫天錫置
　新南隅
　　在候潮門裏元額一百二人
　　　淳祐四年
　新北隅
　　在餘杭門裏元額一百二人
　　　淳祐六年
　新上隅
　　在侍郎橋東元額一百二人
　　　淳祐九年趙安撫與􁤏置
　西南隅
　　在夀域坊内元額一百二人
　　　淳祐十二年翁安撫甫置
　南上隅
　　在麗正門側元額六十一人
　　　寶祐四年徐安撫㮚置
　府治内諸隊
　　帳前四隊
　　在府治大門内元額三百五十人
　　　開禧二年廖安撫俁置
　親兵隊
　　在府治教場内元額二百人
　　　嘉熙元年趙安撫與懽置
　撘材隊
　　在府治教場内元額一百二十八人
　　　淳祐四年趙安撫與􁤏置
城外諸隅
　海内隅
　　在浙江亭南元額七十人
　外沙隅
　　在候潮門外外沙巡司元額六十八人
　城東隅
　　在新開門外城東巡司元額六十八人
　茶槽隅
　　在東青門外茶槽巡司元額七十人
　城西隅
　　在錢湖門外元額六十八人
　城北上隅
　　在餘杭橋東元額七十人
　城北下隅
　　在北新橋北元額六十人
　　　以上七隅淳祐七年趙安撫與􁤏置
　錢塘隅
　　在錢塘門外水磨頭元額一百二人
　　　淳祐八年(闕/)
　新西隅
　　在九里松元額一百二人
　　　淳祐十一年趙安撫與􁤏置
節制司城内四將
　先是殿步兩司軍兵于本府既無統属遇有緩急必
　俟朝省調遣常不及事紹定四年余安撫天錫始請
　于朝下殿步兩司各差官兵千人于城内置隅分東
　西南北四壁各管其一殿司差統制二員一以兼正
　任本府兵馬鈐轄一以兼添差步司統制二員一以
　兼正任浙西兵馬副都監一以兼添差分隅任責設
　有不虞即部隅兵以前本府節制自此始
　　東將
　　　在軍頭司北馬舊司營内元額五百人
　　西將
　　　在三茅觀後步司右軍潛火將内元額五百人
　　南將
　　　在東青門裏殿司後軍寨内元額五百人
　　北將
　　　在東青門裏殿司䇿選鋒寨内元額五百人
城外四壁
　淳祐四年趙安撫與􁤏請于朝就殿步司營寨在城
　外四壁者各選軍兵三百人各差統制官二員帯本
　府鈐轄路分職事分任防虞之責並照城内四壁約
　束仍𨽻本府節制
　　東壁
　　　在東青門外殿司右軍内元額三百人
　　西壁
　　　在黄泥嶺步司前軍内元額三百人
　　南壁
　　　在候潮門外䕶聖步軍内元額三百人
　　北壁
　　　在餘杭門外殿司神勇軍内元額三百人
　　　　續轉運司準朝㫖分管北壁救撲遂申請以
　　　　城内北將城外北壁軍兵通行節制
　
　
　咸淳臨安志卷五十七
欽定四庫全書
　咸淳臨安志卷五十八　　宋　潜說友　撰
風土
凡杭風土之故皆仍前志無大增損然嘗聞之世道有
隆汚地氣有盈涸風俗之媺惡土物之豐耗常必繇之
恭惟宋業中天六聖傳緒壹是以道徳仁義為善俗之
本詔書律令下者又時風厲之民生其間陶浸聖化油
然興起而不自知所謂商邑翼翼四方之極不其然乎
憯莫此談而逺取千百年已陳之迹以為是流風遺俗
之廑有存者泥矣温厚之氣盛于東南庶物露生六府
允治草木之名不可殫紀又不特如職方氏揚州所載
是豈偶然致之哉雖然魚麗之盛多羔羊節儉之應也
亦推其所為而已矣叙風土
　　　　風俗
周官職方氏東南曰揚州
吳地古揚州之境其俗躁勁輕揚故曰揚州或云州界
　多水水波楊也
太康地記曰揚州東漸太陽之位履正含文天氣奮揚
　故取名焉
吳越春秋云人性脆而愚水行山處以船為車以檝為
　馬悦兵而敢死
漢志曰吳粤之君皆勇故其民好用劍輕死易發文身
　斷髮以避蛟龍之害(應邵曰常在水中故斷其髮文/其身以象龍子故不見傷害也)
　數與楚接戰互相兼并故吳越風俗畧與楚同
隋志曰江南之俗火耕水耨食魚與稻以漁獵為業雖
　無蓄積之資然而亦無饑餒其俗信鬼神好淫祀又
　云吳郡餘杭川澤沃衍有海陸之饒珍異所聚故商
　賈並凑其人君子尚禮庸庶惇龎故風俗澄清而道
　教隆洽亦其風氣所為也
國史地理志總叙兩浙路以為人性敏柔而慧尚浮屠
　氏之教厚于滋味急于進取善于圖利
　　　　户口
　陳置錢塘隋改杭州户一萬五千三百八十
　唐貞觀中户三萬五千七十一口一十五萬三千七
　　百二十九
　唐開元中户八萬六千二百五十八
　皇朝太平寰宇記錢塘户數主六萬一千六百八客
　　八千八百五十七
　九域志主一十六萬四千二百九十三客三萬八千
　　五百二十三
　中興兩朝國史户二十萬五千三百六十九
　乾道志户二十六萬一千六百九十二口五十五萬
　　二千六百七
　淳祐志主客户三十八萬一千三百三十五口七十
　　六萬七千七百三十九
　今主客户三十九萬一千二百五十九口一百二十
　　四萬七百六十
　　錢塘縣
　　　乾道志主客户四萬六千五百二十一口六萬
　　　　八千九百五十一
　　　淳祐志主客户四萬七千六百三十一口九萬
　　　　八千三百六十八
　　　今主客户八萬七千七百一十五口二十萬三
　　　　千五百五十一
　　仁和縣
　　　乾道志主客户五萬七千五百四十八口七萬
　　　　六千八百五十七
　　　淳祐志主客户六萬四千一百五口二十二萬
　　　　二千一百二十一
　　　今主客户九萬八千六百一十五口二十二萬
　　　　八千四百九十五
　　餘杭縣
　　　乾道志主客户一萬九千八百一十七口二萬
　　　　九千九百一十一
　　　淳祐志主客户二萬六千五百五十口一十四
　　　　萬二百八十二
　　　今主客户二萬六千五百八十一口一十四萬
　　　　一千四百
　　臨安縣
　　　乾道志主客户二萬四千二百六十一口四萬
　　　　四千七百四十三
　　　淳祐志主客户二萬五十六百五十一口一十
　　　　二萬七千八百九十九
　　　今主客户二萬五千九百七口一十二萬六千
　　　九百九十六
　　於潜縣
　　　乾道志主客户二萬二百九十五口四萬六千
　　　　二百九十二
　　　淳祐志主客户二萬七百五十一口一十一萬
　　　　二千二百九十一
　　　今主客户二萬八百三口一十一萬一千九百七十
　　富陽縣
　　　乾道志主客户一萬九千九百二十三口三萬
　　　　六千一十七
　　　淳祐志主客户三萬六十三口一十五萬五千
　　　　三百六十九
　　　今主客户二萬九千九百八十五口一十四萬
　　　　九千八百九十八
　　新城縣
　　　乾道志主客户一萬二千四百八十三口三萬
　　　　六百五十一
　　　淳祐志主客户一萬七千九百八口八萬七千
　　　　五百二十八
　　　今主客户一萬八千七十一口七萬九千八百
　　　　一十六
　　鹽官縣
　　　乾道志主客户五萬八百三十一口五萬九千
　　　　三百四十四
　　　淳祐志主客户五萬七千三百三口一十四萬
　　　　五百二十七
　　　今主客户五萬六千九百四口一十三萬九千
　　　　八百七十
　　昌化縣
　　　乾道志主客户一萬一十三口一萬四千三十三
　　　淳祐志主客户一萬二千七百九十四口二萬
　　　　八千四百八十一
　　　今主客户一萬三千六百七十八口五萬九千
　　　　一百六十
　　　物産
榖之品
　秔
　　早占城(早熟/)　　　　　　紅蓮(中熟/)
　　礌泥烏　　　　　　　雪裏盆(去聲晩熟/)
　　赤稻　　　　　　　　黄秈
　稬
　　金釵　　　　　　　　社
　　光頭　　　　　　　　蠻
　麥
　　大麥　　　　　　　　小麥
　麻
　　白　　　　　　　　　赤
　　烏　　　　　　　　　黄
　豆
　　大黑　　　　　　　　大紫
　　大白　　　　　　　　大黄
　　大青　　　　　　　　大褐
　　白扁　　　　　　　　黑扁
　　白小　　　　　　　　赤小(臘月煮粥者/吳中風俗也)
　　菉　　　　　　　　　小紅
　　樓子菉　　　　　　　白江
　　青豌　　　　　　　　白豌
　　白眼　　　　　　　　刀(其大如小刀/)
　　羊眼(性最凉/)
　粟
　　狗尾　　　　　　　　金罌
絲之品
　綾(白文公詩紅袖織綾誇杮蒂注云杭州出柿/蒂花者為佳内司有狗蹄綾尤光嚴可愛)
　羅(有花素二種結羅染絲/織者名熟線羅尤貴)
　錦(内司街坊所織/以絨背為貴)
　刻絲(有花素二種擇/絲織者故名)
　杜緙(又名/起線)
　鹿胎(次者為透背皆花/紋突起色様不一)
　紵絲(染絲所織有織金/閃褐間道等類)
　紗(機坊所織有素紗天/淨三法新翻粟地紗)
　絹(機坊多織唐絹幅狹/而機宻畫家多用之)
　綿(土産以臨安於潛/曰而麗宻者為貴)
　紬(有績綿績線為之者謂/之綿線紬土人貴此)
枲之品
　桑　　　　　　　　　　柘
　麻　　　　　　　　　　苧
貨之品
　茶(嵗貢見舊志錢唐寶雲菴産者名寶雲茶下天竺/香林洞産者名香林茶上天竺白雲峯産者名白)
　　(雲茶産東坡詩白雲峯下雨槍新又寳嚴院垂雲/亭亦  茶東坡有怡然以垂雲新茶見餉報以大)
　　(龍團戱作小詩妙供來香積珍烹具太官㨂芽分/雀舌賜茗出龍團又㳺諸佛舍一日飲釅茶七盞)
　　(戱書有云何須魏帝一丸藥且盡盧仝七碗茶葢/南北兩山及外七邑諸名山皆産茶近日徑山寺)
　　(僧採榖雨前者/以小缶貯送)
　鹽(漢置海鹽縣有鹽官吴/王濞煮海為鹽之地也)
　蜜(寰宇記/嵗貢)
　蠟(與蜜/同種)
　紙(嵗貢藤紙按舊志云餘杭由拳村出藤紙紙/省劄用之富陽有小井紙赤亭山有赤亭)
菜之品(城東横塘一境種菜最美/諺云東菜西水南柴北米)
　臺心　　　　　　　　　矮黄(二種春/間最盛)
　大白頭　　　　　　　　小白頭
　黄芽(冬間取巨菜覆以草積乆而/去其腐葉黄白纎瑩故名)
　芥　　　　　　　　　　生菜
　波稜　　　　　　　　　萵苣(食取其根/名萵笋)
　苦蕒　　　　　　　　　薑(土貢/)
　葱(出板/橋)　　　　　　　　薤
　韭　　　　　　　　　　大蒜
　小蒜　　　　　　　　　茄
　梢瓜　　　　　　　　　黄瓜
　冬瓜　　　　　　　　　葫蘆(土人呼/曰扁蒲)
　瓠　　　　　　　　　　芋
　山藥(形如手掌/者名佛手)　　　　　牛蒡
　蘿蔔(一名蘆菔西溪為/勝天目山者亦佳)　　甘露子(三四節連/生如貫珠)
　茭白　　　　　　　　　蕨
　芹　　　　　　　　　　菌(多生山谷竹松間東/坡與參寥智果寺園)
　　(得黄耳蕈詩曰老楮忽生黄耳蕈故人兼致白芽/薑其大者淨白名玉簟最貴黑者名茅赤者名竹)
　　(孤皆/下品)
果之品
　橘(富陽王洲/其地宜橘)　　　　　　橙(有脆綿/木數種)
　梅(有消硬糖/透數種)　　　　　　桃(有金銀水蜜紅/穰細葉紅等種)
　李(有蜜透/明等種)　　　　　　　杏
　柿(有方頂牛心紅椑牛/奶水柿大珠等種)　　梨(有雪糜玉/消數種)
　棗(鹽官者最佳/然不甚大)　　　　　蓮(聚景園後湖中/者名繡蓮極貴)
　瓜(有青白黄等色類有金皮沙皮蜜甕等筒等名土/人尤稱周家青瓜皆不若謝村櫟林者酥白而大)
　藕(錢塘有西湖下湖者仁和有北新橋北/䕶安村舊名范堰産扁眼者最著名)
　菱(初生嫩者名沙角硬者名餛飩湖中生如栗様者/極鮮秋末古塘産大紅菱尤甘脆東坡望湖樓醉)
　　(書五絶詩云烏/菱白芡不論錢)
　林檎(土人以鄔氏園/者貴謂之花紅)　　　木瓜
　枇杷(無核者名椒子出於潜黄嶺前烏巾山小錫塘/塢者尤珍白色者上黄次之髙宗皇帝嘗宻遣)
　　　(訪倍直/酬之)
　櫻桃(紫者反不若/淡紅之甘)　　　　楊梅(舊載楊梅石塢今/在烟霞嶺瑞峯寺)
　　　(之側金姆家者佳東墓嶺十/八澗亦盛臯亭山産者尤甜)
　銀杏(以三稜/者為上)　　　　　　雞頭(古名芡又名雞壅/今錢塘之梁渚□)
　　　(頭仁和之藕湖臨平湖所産特嘉/西湖者尤勝然不多也可篩為粉)
　蒲萄(有黄紫二色紫者稍晚紫黄者名珠/子  御愛其圓大透明者名瑪瑙)
　甘蔗(舊貢今仁和臨平小林地多種之以土窖蔵至/春夏可經年其味不變小如蘆者曰荻蔗亦甘)
竹之品
　竹
　　碧玉間黄　　　　　　筀
　　淡　　　　　　　　　紫
　　斑　　　　　　　　　金
　　鶴膝(天竺僧賛寜作譜載出靈隠山節宻而/内實略如天壇藤間有突起者故名)
　　苦
　笋
　　南路(出壜/山)　　　　　　白象牙
　　哺雞(出稍早和靖詩/烟崖早笋肥)　　苦(端午前多充饋/遺以其性涼也)
　　黄鶯　　　　　　　　晚筀(出楊/墳)
　　猫頭(大者一莖重/數觔品為劣)
木之品
　桑(數種曰青桑白桑拳桑/大小梅紅雞爪之類)　梓
　柘　　　　　　　　　　柏(孤山陳朝/柏景古)
　松(數種惟天目山者針短而庠健括子松三針華山/松四針白公詩拂城松樹一千株指萬松嶺言今)
　　(多不存九里松/猶有合抱者)
　桐　　　　　　　　　　檜(鹽官悟空塔前雙/檜東坡嘗咏以詩)
　楠(東坡詩云中和堂後石/楠樹與君對床聽夜雨)　櫧
　櫟　　　　　　　　　　槐
　杉　　　　　　　　　　桂
　檀　　　　　　　　　　槤
　楓　　　　　　　　　　榆
　栁　　　　　　　　　　㯶(一名栟閭東坡㯶筍/詩云贈君木魚三百)
　　(尾中有鵞黄子魚子夜义剖癭欲分甘籜/龍蔵頭敢言美㯶筍可蒸煨食之味㣲苦)
　青神　　　　　　　　　鳯集(見李衛公平泉草/木記云木之竒者)
　　(天目之青/神鳯集)
花之品
　牡丹(昌化富陽者頗大古杭城中吉祥寺最多東坡/有詩又有留别釋迦院牡丹詩又有一種冬月)
　　　(開者和述古詩云一朶嬌紅翠/欲流春光回照雪霜羞者是也)
　芍藥(今艮山門外范浦鎮多植此花冠于諸邑有早/緋玉白綴露等名又有千葉白者土人尤貴之)
　梅花(白文公去郡後有憶杭州梅花詩孤山之梅自/唐以來已著稱和靖居此山詩于梅花最多東)
　　　(坡和秦太虚云西湖處士骨應槁只有此詩君/壓倒又云江頭千樹春欲暗竹外一枝斜更好)
　　　(又和楊公濟十詩有云緑髩尋春湖畔回萬松/嶺上一枝開今此花有數品緑蕚千葉香梅尤)
　　　(清/絶)
　紅梅(舊志有紅梅閣東坡亦有紅梅詩有云寒心未/肯隨春態酒暈無端上玉肌今土人有福州紅)
　　　(潭州紅柔枝千/葉邵武紅等種)
　蠟梅(東坡在杭日有僧趙景貺蠟梅詩云蜜蜂採花/作黄蠟取蠟為花亦竒物今此花亦有數品以)
　　　(檀心磬口/者為佳)
　碧蟬　　　　　　　　　棣棠
　海棠(羅隠為錢塘令手植海/棠王公元之有詩紀之)金林檎
　郁李　　　　　　　　　長春
　桃花(嘉會門南包家山冷水/峪舊名桃源花最盛開)杏花
　玉簮　　　　　　　　　水仙
　薔薇(園圃多用以編籬屏/有寶象月季等名)　粉團
　徘徊(此花極香宫院以/雜腦麝為佩帯珠)　　佛見笑
　聚八仙　　　　　　　　百合
　滴滴　　　　　　　　　石竹(林和靖有石竹二/叢詩云深枝冉冉)
　　　(裝溪翠碎片/英英剪海霞)　　　　萱草
　梔子　　　　　　　　　宻友
　金鐙　　　　　　　　　金沙
　山丹　　　　　　　　　迎春
　真珠(又名蘸水青條/白蕊粲然可愛)　　　剪紅羅
　錦帯　　　　　　　　　錦堂春
　笑靨　　　　　　　　　大笑
　蜀葵(有紫白黄紅數種/小者名胡蜀葵)　　菊
　荷花(白公郡齋詩云遶郭荷花/三十里指西湖而言也)
　瑞香(舊真覺院有此花東坡詩云幽香結淺紫來自/孤雲峯骨香不自知色淺意殊深云云今馬堘)
　　　(種最多大者/名錦薰蘢)
　蕙(東坡題楊次公蕙花詩蕙本蘭之族依/然臭味同曾為水仙佩相識楚詞中)
　蘭(東坡題楊次公春蘭詩春蘭如美人不採/羞自獻時聞風露香蓬艾深不見云云)
　紫薇(東坡有次韵錢穆父紫薇花詩云虚白/堂前合抱花秋風落日照横斜云云)
　紫楊(禪宗院山有山花一本色紫而香無/人知名白公樂天名為紫楊花賦詩)
　紅辛夷(唐時靈隠/寺有此花)　　　　雞冠
　鳯仙(撒子即生紅白/璀璨遇霜而隕)　　　杜䳌(錢塘門外菩提寺/有此花甚盛東坡)
　　　(有南漪堂杜䳌花詩今堂/基存此花所在山多有之)
　映山紅(大概如杜䳌但/色淡質粗耳)　　櫻桃花(唐時樟亭驛有/雙櫻樹白公詩)
　　　(南舘西軒兩樹櫻春條長足夏隂成/素華朱實今雖盡碧葉風來別有情)
　榴花(唐時孤山有石榴花白公有詩云山榴花似結/紅巾容艷新妍占斷春色相故開行道地香塵)
　　　(擬觸坐禪人云云靈隠舊亦多海石榴樂/天亦有詩云宿因月桂落醉為海榴開)
　木犀(有黄紅白三色舊天竺山多有之東坡有天竺/山送桂花分贈元素云月闕霜濃紅蕊乾此花)
　　　(原属桂堂仙鷲峯子落驚前後蟾窟枝空記昔/年云云霅川陳大昌衍蕃露載明之士子史有)
　　　(木犀忽變紅色異香因接本以獻闕下髙宗愛/賞畫為扇面仍製詩以賜從臣云秋入幽岩桂)
　　　(影團香深粟粟照林丹應隨王/母瑶池宴染得朝霞下廣寒)
　木芙蓉(東坡倅杭日有和述古中和堂木芙蓉/詩今蘓堤及岸湖多種秋日如霞錦云)
　山茶(今東西馬堘色品最盛陳了齋有接花詩云花/單可使千色黄可使紫末意乃歸于不能違時)
　　　(以謂天者卒不可易也今觀馬堘栽接有一本/而十色者有早開而晚發者大率變物之性盗)
　　　(天之氣雖時亦可違矣他花/往往皆然惟山茶在今為甚)
　木香　　　　　　　　　酴醿(已上二種皆柔條/有黄白二種白而)
　　　(心紫者/尤香)
藥之品
　雲母　　　　　　　　　藁本
　茵芋　　　　　　　　　鬼臼
　木鼈(已上五種本草/載杭州有之)　　　地黄(嵗/貢)
　牛膝(仁和蠒橋/白石多種)　　　　　乾薑(上二種/舊貢)
　蛇床子(生白/石)　　　　　　躑躅花(生錢塘/富陽)
　白芷　　　　　　　　　千金草(生仁和/蠒橋)
　白术　　　　　　　　　苦參(並生/於潛)
　茱茰　　　　　　　　　澤蘭
　鬼箭　　　　　　　　　烏藥
　鈎藤　　　　　　　　　覆盆子(並生/富陽)
　木通(富陽/小井)　　　　　　　葳䖅仙
　何首烏　　　　　　　　劉寄奴(並生富/陽小井)
　藜蘆　　　　　　　　　草烏
　秦皮　　　　　　　　　百部根(並生天/目山)
　菖蒲　　　　　　　　　桑白皮
　芍藥　　　　　　　　　荆芥
　薄荷　　　　　　　　　紫蘓
　天南星(生於潛/昌化)　　　　　麥門冬
　白芨　　　　　　　　　牽牛
　地骨皮　　　　　　　　牛蒡
　地膚　　　　　　　　　百合
　香附子　　　　　　　　乾葛(出富陽/者良)
　天花粉(即瓜/蔞根)　　　　　　馬兠鈴(青木/香根)
　白薇　　　　　　　　　白鮮皮
　石竹子(名瞿/麥)　　　　　　山蕷
　黄精(生餘杭/於潛山)　　　　　　枸杞
　貫衆(生龍/井口)　　　　　　　半夏
　牡丹皮　　　　　　　　山豆根
　茯苓　　　　　　　　　車前子
　石燕(九邑山洞/中皆有之)　　　　　枳實
　續斷　　　　　　　　　千年潤(土人呼為/地蜈蚣草)
　青蒿子　　　　　　　　香薷
　石膏(錢塘縣西五十七里有石膏山出石膏若雪瑩/白又縣治亥地有嶽産石膏雨霽時出藥用為)
　　　(最/)　　　　　　　　益母草(生龍井山谷/亦名草天麻)
　寒水石(軟者寒水石硬者石/膏生南髙峯塔山下)地扁葍
　苦練皮　　　　　　　　蒲黄
　榆白皮　　　　　　　　鳯眼草
　金星草(生南/髙峯)　　　　　　黄皮(生於潛舊錢塘/雷峯塔亦有之)
禽之品
　雀(宋書鹽官屢/冇白雀之異)　　　　　鵞
　雞　　　　　　　　　　鴨
　烏　　　　　　　　　　鵲
　鴿　　　　　　　　　　鷴
　雉　　　　　　　　　　鵪
　鷗　　　　　　　　　　鷺
　鸛　　　　　　　　　　鳩
　鶻　　　　　　　　　　鷹
　鷂　　　　　　　　　　䲭
　燕　　　　　　　　　　鶯
　鸜鵒　　　　　　　　　鶺鴒(亦名/雪姑)
　竹雞　　　　　　　　　鵁鶄
　鶻鵃　　　　　　　　　紺練
　鸕鶡(亦名/鸕鷀)　　　　　　　鑚沙
　魚虎　　　　　　　　　章雞
　白頭翁　　　　　　　　黄頭
　青頭　　　　　　　　　烏頭白鵊
　蠟觜　　　　　　　　　告天
　百舌(和靖詩云百種堪憐好/言語一般惟欠好毛衣)杜䳌
　布穀　　　　　　　　　畫眉
　婆餅焦　　　　　　　　偷倉(即家/鷯)
　黄雀(亦名/披綿)　　　　　　　提壺(和靖過下湖别墅/詩多謝提壺鳥留)
　　　(人到/落暉)　　　　　　　鸂鶒(和靖春日即事詩/鴛鴦如綺杜衡肥)
　　　(鸂鶒夷猶/翠㶑㣲)　　　　　鈎輈(和靖詩雲/木呌鈎輈)
獸之品
　馬(昔錢氏牧馬于錢塘門外東西馬堘其馬蕃息至/三數萬當時號馬海今餘杭臨安於潛三邑猶有)
　　(遺/種)　　　　　　　　　豕
　牛　　　　　　　　　　羊
　鹿　　　　　　　　　　麂
　狐　　　　　　　　　　兔
　獺　　　　　　　　　　狸(牛尾玉面於潜/昌化山谷有之)
　犬(太平廣記載靈隠造北髙峰塔寺有犬自山下啣/磚石至顛吻為流血人憐之乃繫磚其背塔成犬)
　　(斃寺僧塟之寺門八面松下又錢塘地名狗塟橋/名良犬故老云昔人被火燎幾斃犬入水以水濡)
　　(之復甦犬後死立塜旌之昔賢咏宫中/桃花犬著其義以為人戒皆此類也)
　猫(都人蓄猫有長毛白色者名曰獅猫/蓋不捕之猫徒以觀美特見貴愛)
䖝魚之品
　鯉　　　　　　　　　　鯽(西湖産者/骨軟肉鬆)
　鱖(西湖獨/無此種)　　　　　　　鱨
　鯿　　　　　　　　　　鱧
　鯔　　　　　　　　　　鱣
　鱸　　　　　　　　　　鱭
　鯶　　　　　　　　　　蒻葉
　吐哺　　　　　　　　　白頰
　黄顙　　　　　　　　　鮎
　石首(王右軍帖云此魚首/有石云是野鴨所化)　鰵
　鯊　　　　　　　　　　肋
　白　　　　　　　　　　鰣(六和塔江邊生者極/鮮腴江北者味差減)
　䱋　　　　　　　　　　䱕
　鰷　　　　　　　　　　䱗
　金魚(東坡詩云我識南屏金鯽魚又曰金鯽池邊不/見君則是魚固舊所有亦有銀白玳瑁色者今)
　　(錢塘門外多蓄養入/城貨賣名魚兒活)　　龜
　鰍　　　　　　　　　　蚌
　鱉(内骨之属/一名神守)　　　　　　鰕(湖生者殻青/江産者色白)
　蝤蛑(産鹽/官)　　　　　　　蟹(淮南子云蚌蟹珠龜/與月盛衰皆隂屬也)
　　(西湖舊多葑田産蟹土人呼湖蟹和靖詩云草泥/行郭索又西湖晚歸詩云水痕秋落蟹螯肥今湖)
　　(蟹絶/難得)　　　　　　　　螺(有田螺螺螄海/螺海螄皆螺類)
　蟶(産鹽官/者犬)　　　　　　　□
　蜆　　　　　　　　　　蛤
　蟛蚏
　
　
　
　
　
　
　咸淳臨安志卷五十八
欽定四庫全書
　咸淳臨安志卷五十九　　宋　潜說友　撰
貢賦
錢氏擅二浙時總於貨寶夭椓其民民免於兵革之殃
而不免於賦斂之毒呌囂呻吟者八十年我太宗皇帝
發徳音下明詔一切蠲除之又八十年歐公記有美堂
則其人富庶安樂邑屋華麗久矣損益之道其繫于民
如此哉建紹中天六飛南幸杭之父老子弟如從仁人
于邠何其懽忻戀慕不容釋也自時厥後今年蠲諸邑
税租明年免民户和買恵此中國以綏四方忠厚一脈
有引勿替暨我聖上首遵先帝遺志罷增進以塞賄門
盡弛征商庚以左帑錢如其數意益美恩益厚矣京兆
乆任職者又推廣上心為中下户代輸至于三四而未
止噫我朝勤恤民隠之仁率詳于畿輔彼間架抽𣙜自
京師始者何哉叙貢賦
　　土貢
揚州
　　厥貢惟金三品瑶琨篠簜厥篚織貝厥包橘柚錫
　　　貢
　　　　右禹貢
會稽郡
　其利金錫竹箭
　　　　右漢地理志
杭州餘杭郡
　白編綾(元豐九/域志同)　　　　　緋綾
　藤紙(寰宇記九/域志同)　　　　　木瓜
　橘　　　　　　　　　　蜜薑
　乾薑(寰宇記/祥符志)　　　　　　芑
　牛膝(寰宇/記同)
　　　　右唐地理志
　乾地黄　　　　　　　　蜜
　　　　右太平寰宇記
　糟蔵𤓰薑
　　　　右兩朝國史
　山茶　　　　　　　　　楊梅
　笋　　　　　　　　　　絹
　紬　　　　　　　　　　綿
　甘蔗
　　　　右祥符志
朝廷蠲免嵗貢指揮
　　　　免嵗貢御服綾
　髙宗皇帝紹興二十六年有㫖臨安府嵗貢御服綾
　一百疋自二十六年以後特與放免
　　　　免貢嵗近例
　今上皇帝景定五年十月踐祚之初有㫖蠲免臨安
　府近例嵗貢續增添進錢隨合錢物計一百二十五
　萬八千五百四十貫有竒(見詔/令門)
　　　　田税
二税元額
　　夏
　　　絹九萬五千八百一十三匹二尺四寸三分七
　　　　釐
　　　紬四千四百八十六匹三丈四尺八寸一分二
　　　　釐
　　　綾五千二百三十四匹一丈
　　　綿五萬四千一百四兩
　　　　　每嵗婺州給本府衣絹二千五百匹紬三
　　　　　千匹綿三萬五千兩
　　　　　徽州給本府衣絹七千四十五匹綿一萬
　　　　　七千三百五十兩(據淳祐志云據嘉熙二/年省劄載婺州絹二千)
　　　　　(五百匹係皇祐年間指揮至紹定六年本/府有請于朝住令解赴左藏庫充本府抱)
　　　　　(納江隂軍和買之數若紬綿/與徽州所輸之數漫不可考)
　　秋
　　　苗米一十三萬二千七百一十三石六斗八升
　　　　一合一勺七撮
　　　茶租錢一萬一千六百八十九貫一百四十三
　　　　丈(内新城縣年額合解四千九百餘貫端/平元年有旨特與捐放二千八百貫)
　　　免役錢一十二萬一千八百八十五貫七百八
　　　　十五丈
　　　和預買
　　　　絹四萬三百九十九匹二丈六尺二寸三分
　　　　　五釐
　　　　紬九十五匹
　　　折帛錢六十四萬八千三百八十五貫五百一
　　　　十八文
　　　　　毎嵗認發江隂軍和買絹一千五百匹内
　　　　　七十三匹二丈一尺四寸三分五釐係本
　　　　　色一千四百二十六匹一丈八尺五寸折
　　　　　錢九千二百七十八貫五百一十八文(檢/㸃)
　　　　　(吏牘建炎間因陳通作過遂將本府和買/紬絹權于蘓湖常秀四州寄買是時江隂)
　　　　　(為常州属邑分認四千四十三匹紹興十/四年諸州以寄買復還本府而江隂陞為)
　　　　　(軍失于撥還寄買如舊乾道二年江隂水/灾始于數内撥一千五百匹歸本府輸納)
　　　　　(餘二千五百四十三匹一丈五寸至紹熙/二年江隂復以旱告守尹潘侍郎景珪遂)
　　　　　(申詣盡與認納至紹定間始將婺州認發/本府絹二千五百匹徑解左帑理充此數)
　　　　　(互見夏/税數内)
九縣嵗解之額
　據淳祐志云前所載二税元額今以九縣嵗解計之
　大約虧十分之一蓋錢塘仁和兩縣地段之為宫殿
　官舍寺觀營寨者既不該税其餘諸邑管下或為水
　衝或溪湖坍成海者亦難強其所無今故並存之
　　錢塘縣
　　　上供折帛錢八萬一千一百二十三貫三百四
　　　　十三文
　　　畸零錢三萬七千一百七十一貫二百五十二
　　　　文
　　　本色絹三千一百三十六匹
　　　折綾絹一百二十八匹二丈
　　　産綿五千七百一兩二錢四分
　　　糯米四百三十四石七斗七升六合
　　　白粳一千七百二十石二斗四升
　　　糙粳五千九百九十七石六升二勺六杪
　　　茶租錢八百九貫二十九文
　　　役錢夏秋每料八千一百一十六貫
　　　　　㨿淳祐志云紹興以後邸第之修營寺觀
　　　　　之免税有未蠲豁者八十二處計和賣夏
　　　　　税折帛共七百三十四匹二丈四尺七寸
　　　　　本色三百七匹畸零一百六十九匹二丈
　　　　　八尺七寸苗米一百石五斗六升役錢每
　　　　　料七百三十五貫五百六十七文淳祐九
　　　　　年令吴革申請于府趙安撫與􁤏為之倚
　　　　　閣且議奏免蓋方有此議而曾未奏免不
　　　　　可知也今考案牘但有景定二年正月朝
　　　　　省批送户部備錢塘縣申遞年寺觀邸第
　　　　　官舎帖免合蠲税賦紐計折帛錢六千三
　　　　　百七十一貫一百七十文計四百三十九
　　　　　匹畸零錢八百八十六貫一百文從本部
　　　　　徑自銷豁尚當叅考
　　仁和縣
　　　上供折帛六萬七千五百二十一貫五百八十
　　　　四文
　　　　用年錢一千三百六十一貫八百七十九文
　　　畸零錢三萬九千八百四十五貫八百八十二
　　　　文
　　　　　㨿舊志淳祐六年令王亞夫以税額失陷
　　　　　申請挨究紐虧苗米九百一十五石四斗
　　　　　三升紐增畸零一萬四千一十貫六百文
　　　　　趙安撫與􁤏令以増補虧遂為定額
　　　本色絹三千七百五十匹
　　　綿五千九百四十九兩四錢
　　　苖米糙白糯三色米八千八百四十二石一斗
　　　　三升九合四勺八抄
　　　鹽折税錢七百貫三百四十二文
　　　鹽折米錢二百七十二貫六百文
　　　夏秋兩料役錢每料九千四百貫六百四十文
　　　　　嘉熙間江潮衝突臨江太平金浦安西安
　　　　　仁東上五鄉趙安撫與懽申請于朝盡蠲
　　　　　苖税後水仍故道耕種漸復趙安撫與􁤏
　　　　　申請撥税額八修江所為修築塘㟁之費
　　　　　凡為錢二萬四千四百五十八貫四百三
　　　　　十七文絹三百三十二匹綿二千二十六
　　　　　兩苖米二千四百七十石八斗二升每嵗
　　　　　本所徑行催納
　　餘杭縣
　　　折帛錢八萬二百六貫一百三十文
　　　夏税紬絹一萬四千二百七十二匹一尺四寸
　　　和買紬絹四千八百八十八匹三丈七尺九寸
　　　綿七千一百一十七兩一錢六分
　　　苗米一萬八千九十五石三斗一升
　　　茶租錢八百七十二貫一百六文
　　　役錢一萬二千四百四十三貫八百四十八文
　　臨安縣
　　　紬一千九十一匹一丈三尺二寸
　　　綾二千七百二十四匹五尺九寸
　　　絹五千三百五十匹
　　　畸零絹錢八千四百九十八匹三丈九尺四寸
　　　綿六千九百四十兩九錢
　　　折帛絹八千七百八十六匹
　　　苖米一萬一千七百七石八斗五合
　　　茶租錢四千六百一十九貫六百九文
　　　役錢夏秋每料九千六十六貫六百一十七文
　　於潛縣
　　　本色絹八千二百四十匹
　　　紬五百四十七匹有竒
　　　綿五千六百七十九兩有竒
　　　折帛錢一萬五千三百九十九貫
　　　　内紬絹錢二千六十一匹
　　　　　錢一萬四千四百二十七貫文
　　　　内折綿錢二千四百三十兩
　　　　　錢九百七十二貫
　　　苗米一萬三百八十七石有竒
　　　　内嘉徳鄉紹興三十年水壊民田本縣申請
　　　　　倚閣三十六石有竒乾道五年又倚閣水
　　　　　傷五十六石外實催一萬二百九十五石
　　　　　有竒
　　　　内本色一千七百八十石有竒逐年科撥不
　　　　　等
　　　　内折米錢八千五百一十三石有竒
　　　　　錢三萬六千六百六貫文
　　　和預買
　　　　本色絹四千一百五十二匹
　　　　紬一百七十二匹有竒
　　　　折帛錢七千二百九十一匹有竒
　　　　　計錢四萬七千三百九十五貫文有竒
　　　茶租錢四百七十三貫文
　　　免役錢九千二百三十七貫文
　　　耆户長錢二千三百三十三貫文
　　　府役錢八百五十貫文
　　　官户不减半役錢二十八貫文
　　富陽縣
　　　折帛錢七萬三百八十三貫二百六十二文
　　　本色絹一萬五千五十三匹二尺九寸
　　　本色綿七千四百八兩二錢八分
　　　折紬錢三千六貫三十文
　　　小麥六百二十二石二斗九升
　　　秋苗一萬二千三百九十四石一斗五升九合
　　　　咸淳六年令王積翁申坍逃虧額白米五
　　　　　百九十九石四斗零安撫潛説友請于朝
　　　　　自四年為始永與除豁
　　　役錢夏秋每料六千四百八十四貫六百八十
　　　　四文
　　新城縣
　　　和買紬絹一萬二千二百三十一匹
　　　綿六千一百八十五兩一錢二分
　　　丁身錢六千九百一十四貫五百二十七文
　　　茶租錢一千七十一貫一百六十六文
　　　苖米七千八百一十六石二斗九升六合二勺
　　　役錢夏秋每料五千八百二十七貫三百四十
　　　　五文
　　鹽官縣
　　　夏税絹一萬三千四百九十九匹三丈五尺三
　　　　寸二分
　　　紬一千一百七十二匹一丈二尺四寸九分
　　　綿一萬一千二百一十五兩二錢
　　　畸零夏税紬三百五十六匹三丈八尺三寸二
　　　　分并和買紬二百三十七匹一丈五尺
　　　　　計錢二千四百六十六貫四百八十二文
　　　　　　(折退夏税紬一十二匹絹三十六匹二/丈六尺七寸九分折小麥八十六石七)
　　　　　　(斗二升/六合)
　　　營田夏税絹五十九匹三丈七尺四分
　　　　計錢三百一十一貫六百一十六文
　　　亭户折鹽折夏税錢七千四百六十二貫四百
　　　　二十文省除一半發赴轉運司外淨納本府
　　　　四千八十一貫七十九文夏税絹七百四十
　　　　八匹三丈四尺九寸二分夏税紬二百一十
　　　　二匹九尺六寸六分綿一千四百五十六兩
　　　　一錢七分
　　　本色夏税絹一萬六百六十匹二丈一尺六分
　　　本色和買絹四千八百九十六匹
　　　綿六千六百九十兩八錢五分
　　　折帛錢共七萬六千四十六貫四百文
　　　和買八千八百一十五匹二丈五尺
　　　　計錢五萬七千三百一貫四百文
　　　夏税紬五百九十一匹四尺五寸
　　　　　絹一千九百九十三匹三丈五尺有五寸
　　　　計錢一萬八千九十五貫文
　　　綿三千六十八兩一錢八分
　　　　計錢一千三百五十貫文
　　　沙田夏税錢一百六十三貫四百二十文
　　　苗米三萬三千八百九十石四斗三升六合六
　　　　勺(内撥賜靈隠浄慈兩寺水田二千二百九/十五畆經界復正米二百二十四石二升)
　　　　(四合外淨管三萬三千六百六/十六石四斗一升二合六勺)
　　　苗米一百六十八石七斗二升八勺
　　　亭户鹽折米一千三百六十四石八斗七升九
　　　　合一勺計錢六千八百二十貫七百八十二
　　　　文省除轉運司催一半外本府淨催六百八
　　　　十二石四斗三升九合每石折錢五貫計三
　　　　千四百一十二貫一百九十八文
　　　役錢夏秋每料九千九百三十四貫六百九十
　　　　文
　　昌化縣
　　　額管夏税紬五百六匹四分四釐(改正推割四/十三匹三丈)
　　　　(八尺/五分)
　　　夏税絹三千三百七十四匹(改正推割四百四/十三匹一丈二尺)
　　　　(四/寸)
　　　苖米五千五百六十七石三斗九升一抄七撮
　　　　(改正推割五百五十一/石二斗六升八合五勺)
　　　綿二千五百七十兩五錢
　　　役錢夏秋每料
本府代輸畸零
　咸淳五年冬安撫潛説友申京城内外時䝉朝廷賑
　恤説友試尹將兩載殊愧未能推廣徳意所有九縣
　咸淳六年畸零税絹除及尺以下者已凖明堂赦文
　蠲放其四五等一尺以上者本府更與代輸一次九
　縣共管絹一十四萬六千五百七十一丈有竒計錢
　十八界會子四十三萬四千四百八十貫有竒凖省
　劄京師四方表倡潛安撫能撙節浮費為民代輸有
　以見奉宣朝廷徳意之真深可嘉尚六年夏又申照
　得咸淳六年九縣四五等户畸零夏税説友預于去
　冬已行代輸今刷具九縣六年秋苗除米不及升者
　已凖明堂赦文蠲放外其升已上至一斗以下者本
　府併與預行代納九縣共管米八千八百一石有竒
　計錢十八界會子二十六萬九千五百五十貫有竒
　凖省劄潛安撫一亷自將百廢具舉又能出所餘積
　捐以予民去冬既代輸畸零税今又代輸畸苗半嵗
　之間蠲賦者再培植本根表倡郡邑體國愛民委可
　嘉尚六年冬又申説友非才試尹比及三年殊愧無
　補於民盍與少寛其力所有咸淳七年四五等户税
　畸零更與預行代輸一次九縣計錢四十六萬七千
　六百四十貫有竒凖省劄潛安撫本以亷介鍵以勤
　彊遂能損公益私厚為國家培䕶根本深足嘉尚
　　　　商税
五税預元額
　自趙安撫與􁤏申請減放外一嵗共收四十二萬貫
　文為額
　　都税務
　　　一十五萬五千三百一十三貫一百五十八文
　　浙江税務
　　　八萬一千八百一十貫二文
　　北郭税務
　　　一十萬八百九十貫四百四十三文
　　龍山税務
　　　三萬六千九百六十八貫九百一文
　　江漲税務
　　　四萬五千一十七貫六百四十七文
朝廷免税指揮
　景定改元以來朝廷務平物價紆民力節次降黄榜
　指揮免税仍令本府具合收錢數申尚書省科還咸
　淳二年二月十三日凖指揮免税五月自後接續展
　放常以五月為期每五月照本府征額撥十八界一
　十七萬五千貫以補郡計至今行之藏于市出于塗
　者菒不鼔舞上賜亦前代所罕有也
　
　
　咸淳臨安志卷五十九
欽定四庫全書
　咸淳臨安志卷六十　　　宋　潜說友　撰
人物一
積土成山而風雨興積水成淵而蛟龍生豈錢唐有如
是之江山而人物不為天下雄訪大禹之遺航則三代
以來之人物可想也緬秦王之渡浙則秦漢以來之人
物可想也豈江山有帝王之車轍馬跡而人物不為天
下用代逺名湮與時俱化非昔之僻逺無聞乃記録之
有闕也越君子之六千吳越之功臣五百不可數已然
舉大概則他可推勾踐築館琅邪則有虎視山東之志
破虜入雒討卓則有電掃中原之心子陵志凌雲日則
有以激東都節義之風許逺挺節雎陽則有以開盛唐
剋復之兆孰謂有王者興而名世不出于此歟我宋混
一區宇而杭之人才輩出六飛南渡遂為行在所列聖
志在恢復于是元氣之會膠轕牛斗而效靈于人物雖
三尺童子皆有浮汴洛挾泰華超大河跨幽朔之心則
記録其可闕乎舊志觕言之而已抑人有邪正事有詳
畧詎容以一律齊哉今則網羅散失表其名氏然後倣
襄陽耆舊傳以著其所當著者葢圖經取其易見不得
盡如史也表有浮於其傳者存之也傳有不出於表者
異之也扶踈者皆鄧林錦出繡沒者皆冀北故述古今
人表披沙見金剖璞玉出故繼以皇朝進士表及中興
右科進士表髙尚者騎日月際會者感風雲文為之經
武為之緯闗諸百代可以猛視故述人物列傳清淑無
盡塗莘出焉故述后妃汝墳化也行露教也故述列女
漢方術唐方技前史不廢故又繼以方外委巷非所訓
孝門亦有旌故終以孝感拾遺猶有闕也以竢君子
　　　　古今人表

























　
　
　
　
　
　
　
　
　
　
　
　
　
　
　
　咸淳臨安志卷六十
欽定四庫全書
　咸淳臨安志卷六十二　　宋　潜說友　撰
人物三
　　　　列傳
　(闕/)
　
　
　
　
　
　
　　其館光卧不起帝即其卧所撫光腹曰咄咄子陵
　　不可相助為理耶光卧而不應良久乃張目熟視
　　曰昔唐堯著徳巢父洗耳士固有志何相迫乎帝
　　曰子陵我竟不能下汝耶升輿嘆息而去引入論
　　舊故相對累日帝從容問曰朕何如昔時對曰陛
　　下差增於往因共偃卧足加帝腹明日太史奏客
　　星犯帝座帝笑曰朕故人嚴子陵共卧耳拜諫議
　　大夫不屈乃耕於富春山建武十七年再召不至
　　年八十終於家詔賜錢百萬穀千斛(以後漢書本/傳三國志虞)
　　(翻傳注修按本傳注富春山今杭州富陽縣然傳/稱後人指其釣處為嚴陵瀬者今已入桐廬據沈)
　　(約宋書吴分富春為桐廬則桐廬乃富春舊境也/又太平寰宇記云赤亭里嚴子陵釣於此有臺基)
　　(存又皇朝郡縣志云赤松山在縣東七里亦曰赤/亭山嚴子陵釣於此如此則七里瀬雖入桐廬赤)
　　(亭山自屬富春今富/春正自有子陵釣處)
　諸葛琮
　　餘杭人有賢徳後漢為河間太守居斷山
　　塟山旁(本祥符舊志/餘杭縣有廟)
　孫鍾
　　富春人性至孝種瓜為業今陽平山所謂瓜田者
　　是也嘗有三少年詣鍾獻瓜謂曰予司命也以君
　　孝感於天故來耳遂指山曰此堪為墓鍾志之及
　　卒塟焉(或云有二仙/人示其塟地)坟上嘗有紫雲曼延數里人
　　謂孫氏其興矣鍾即堅之先也(以太平寰宇記皇/朝郡縣志修舊志)
　　(謂鍾卒子堅塟鍾於穴按三國志孫堅傳不稱父/名寰宇記謂堅所居其祖種瓜郡縣志謂堅其元)
　　(孫則舊志/稱子者非)
　孫堅
　　字文臺容貌不凡濶達好竒少為縣吏與其父共
　　載至錢唐追斬海賊顯聞府召為假尉會稽妖賊
　　許昌起句章堅以郡司馬募精勇與州郡合破之
　　時熹平元年也黄巾賊起漢遣皇甫嵩朱雋討之
　　雋表堅為佐軍司馬大破之拜别部司馬邊章韓
　　遂作亂董卓拒討無功中平三年張温西討表堅
　　叅軍事堅語温以卓三罪宜陳軍法如穰苴斬莊
　　賈魏絳戮楊干温不忍發章遂降軍回議者聞堅
　　勸温斬卓無不嘆息拜議郎長沙賊區星萬餘人
　　攻圍城邑乃以堅為長沙太守旬月克破星等封
　　烏城侯靈帝崩卓擅朝政諸郡興義兵討卓堅亦
　　舉兵袁術表堅行破虜將軍領豫州刺史進軍合
　　戰陽人大破卓軍梟其都督華雄等卓憚堅猛壯
　　遣李傕等求和親堅曰卓逆天無道蕩覆王室今
　　不夷汝三族則吾死不瞑目進軍大谷卓徙都入
　　闗焚燒雒邑堅乃入雒修諸陵平塞卓所發掘初
　　平二年(本張璠漢/記及吴厯)術使堅擊劉表表遣黄祖逆戰
　　堅破之追祖為祖軍士所射卒年三十七子䇿權
　　翊康　陳夀評曰堅勇摯剛毅導温戮卓山陵杜
　　塞有忠壯之烈(以三國志本/傳及通鑑修)
　孫䇿
　　字伯符初堅留家夀春䇿十餘嵗已交結知名周
　　瑜自舒來造勸徙舒江淮間人咸向之堅卒䇿年
　　十七乃渡江居江都䇿舅吴景為丹陽太守䇿載
　　母徙曲阿召募得數百人興平元年䇿到夀春見
　　袁術術以堅餘兵還䇿太傅馬日磾安集闗東以
　　禮辟䇿表拜懷義校尉術大將皆傾心焉術長嘆
　　曰使術有子如孫郎死復何恨䇿説術乞助景等
　　平定江東許之將兵千餘人行收兵比至厯陽衆
　　五六千渡江轉鬭所向皆破莫敢當其鋒軍令整
　　肅百姓懷之䇿為人美姿顔好笑語濶達聴受善
　　用人士民見者莫不盡心樂為致死威震江東䇿
　　引兵渡浙據會稽更置長吏䇿自領會稽太守袁
　　術僭號䇿以書絶之曹操表䇿為討逆將軍封吴
　　侯建安五年操與袁紹相拒官渡䇿欲襲許迎漢
　　帝宻治兵未發為故吴郡太守許貢客所擊傷召
　　張昭等謂曰中國方亂以吴越之衆三江之固足
　　以觀成敗善相吾弟呼權佩以印綬謂曰舉江東
　　之衆决機兩陳之間與天下争衡卿不如我舉賢
　　任能各盡其心以保江東我不如卿卒年二十六
　　權繼襲後建國為吴傳亮休皓凡四世云　陳夀
　　評曰䇿英氣傑濟猛鋭冠世覽竒取異志陵中夏
　　(以三國志本/傳及通鑑修)
　孫瑜
　　字仲異父静字㓜臺堅季弟也静戀墳墓宗族不
　　樂出身終於家五子暠瑜皎奐謙瑜始以恭義校
　　尉領兵時賔客諸將多江西人瑜虚心綏撫得其
　　歡心建安九年領丹陽太守為衆所附至萬餘人
　　加綏逺將軍遷奮威將軍領郡如故自溧陽徙屯
　　牛渚瑜以永安人饒助為襄安長無錫人顔達為
　　居巢長使二府將吏子弟數百人就受業遂立學
　　官臨饗講肄是時諸將皆以軍務為事而瑜好樂
　　墳典雖在軍旅誦聲不絶建安二十年卒(以三國志/本傳修)
　孫皎
　　字叔明始拜䕶軍校尉領衆二千餘人是時曹公
　　數出濡須皎毎赴拒號為精鋭遷都䕶征虜將軍
　　代程普督夏口黄蓋及兄瑜卒又并其軍賜沙羡
　　雲杜南新市竟陵為奉邑自置長吏輕財能施善
　　與交結與諸葛瑾至厚委廬江劉靖以得失江夏
　　李允以衆事廣陵吴碩河南張梁以軍旅而傾心
　　親待莫不自盡皎嘗遣兵候獲魏邊將吏妻女以
　　進皎皎更其衣服送還之下令曰今所誅者曹氏
　　其百姓何罪自今以往不得繫其老弱由是江淮
　　間多歸附者建安二十四年卒(以三國志/本傳修)
　孫賁
　　字伯陽父羌字聖壹堅同産兄也賁早失二親弟
　　輔嬰孩賁自贍育友愛甚篤為郡督郵守長堅於
　　長沙舉義兵賁去吏從征伐堅薨賁帥餘衆扶柩
　　後袁術徙夀春賁又依之術遣賁攻破周昻於隂
　　陵表賁領豫州刺史轉丹陽都尉行征虜將軍討
　　平山越為揚州刺史劉繇所迫遂因將士衆還住
　　厯陽頃之術復使賁與吳景共擊樊能張英等䇿
　　東渡助賁景破英能等進擊繇繇走豫章䇿遣賁
　　景報術值術僭號除賁九江太守賁不就還江南
　　賁與䇿征廬江太守劉勲江夏太守黄祖軍回聞
　　繇病死過定豫章上賁領太守後封都亭侯建安
　　十三年使者劉隠奉詔拜賁為征虜將軍領郡如
　　故在官十一年卒(以三國志/本傳修)
　吴景
　　本吴人徙錢塘早失父母與姊同居姊與孫堅為
　　婚景嘗隨堅征伐有功拜騎都尉袁術上景領丹
　　陽太守討故太守周昕遂據其郡孫䇿與孫何吕
　　範依景合衆共討涇縣山賊祖郎郎敗走會景為
　　劉繇所迫復北依術術以為督軍中郎將與孫賁
　　共討樊能於麋於横江又擊笮融薛禮於秣陵時
　　䇿被創牛渚降賊復反景攻討盡擒之從討劉繇
　　奔豫章䇿遣景賁到夀春報術術方與劉修爭徐
　　州以景為廣陵太守術後僭號䇿以書喻術術不
　　納便絶江津不與通使人告景景即委郡東歸䇿
　　復以景為丹陽太守漢遣議郎王輔衘命南行表
　　景為揚武將軍領郡如故建安八年景卒於官子
　　奮奮授兵為將封新亭侯祺封都亭侯(以三國志/孫破虜吴)
　　(夫人/傳修)
　徐琨
　　富春人孫堅之甥少仕州郡漢末擾亂去吏隨堅
　　征伐有功拜偏將軍堅薨隨孫䇿討樊能等於横
　　江擊張英於當利口破英擊走笮融劉繇事定䇿
　　表琨領丹陽太守會吴景委廣陵來江東復為丹
　　陽太守琨以督軍中郎將領兵從破廬江太守李
　　術封廣徳侯遷平虜將軍後從討黄祖中流矢卒
　　子矯嗣侯討平山越拜偏將軍卒弟祚襲封亦以
　　戰功至蕪湖督平魏將軍(以三國志吴主/權徐夫人傳修)
　張儼
　　後漢末餘杭人好學有賢徳不樂榮利嘗開圃種
　　瓠以所貿錢造橋俗謂之葫蘆橋(以餘杭土風記/及淳熙餘杭圖)
　　(經/修)
吳
　孫奐
　　字季明兄皎既卒代統其衆領江夏太守在事一
　　年遵皎舊迹禮劉靖李允吴碩張梁及江夏閭舉
　　等並納其善奐訥於造次而敏於當官軍民稱之
　　黄武五年權攻石陽奐以地主使所部將軍鮮于
　　丹帥五千人先斷淮道自帥吴碩張梁五千人為
　　軍前鋒降髙城得三將大軍引回詔使在前住駕
　　過其軍見奐軍陣整齊權歎曰吾初憂其遲鈍今
　　治軍諸將少能及者吾無憂矣拜揚威將軍封沙
　　羡侯奐亦愛樂儒生復命部曲子弟就業後仕進
　　朝廷者數十人(以三國志/本傳修)
　孫韶
　　字公禮年十七收伯父何餘衆繕治京城起樓櫓
　　修器備以禦敵權試攻驚之兵皆乗城傳檄備警
　　讙聲動地頗射外人權使曉喻乃止明日見韶甚
　　器之即拜承烈校尉統河部曲後為廣陵太守權
　　稱尊號為鎮北將軍韶為邊將數十年善養士卒
　　得其死力常以警疆場逺斥堠為務先知動静而
　　為之備故鮮有負敗青徐汝沛頗來歸附淮南濵
　　江屯候皆撤兵逺徙徐泗江淮之地不居者各數
　　百里自權西征都武昌韶不進見者十餘年權返
　　建業乃得朝覲權問青徐諸屯要害逺近人馬衆
　　寡魏將帥姓名盡具識之所問咸對身長八尺儀
　　貌都雅權歡悦曰吾久不見公禮不圖進益乃爾
　　加領幽州牧假節赤烏四年卒(以三國志/本傳修)
　孫隣
　　字公達賁之子也九嵗代領豫章封都鄉侯雅性
　　精敏㓜有令譽在郡二十年討平叛賊政績修理
　　召至武昌為繞帳督潘濬掌荆州事嘗與重安長
　　陳留舒燮相失燮有罪欲置之法論者多為言濬
　　猶不釋隣謂濬曰舒伯膺兄弟争死海内義之(伯/膺)
　　(親友為人所殺仲膺為報/怨事覺兄弟争死皆得免)仲膺又有奉國舊意今
　　君殺其子弟若天下一統中州士人必問仲膺繼
　　嗣答者云潘承明殺燮於事何如濬意即解燮用
　　得濟隣遷夏口沔中督威逺將軍所居任職赤烏
　　十二年卒(以三國志/孫賁傳修)
　孫亘
　　字叔武何之弟也儀容端正器懷聪徹博學強記
　　能論議應對權嘗稱為宗室顔淵年二十五拜安
　　東中郎將與陸遜共拒劉備亘投刀奮命與遜戮
　　力備遂敗以功拜建武將軍封丹徒侯(以三國志/本傳修)
　郭成
　　字元禮夙著義節漢末羣雄競逐遂乗扁舟泛五
　　湖逰滄江探幽逐勝書劍自娱至吴黄武三年拜
　　武義校尉五年遷黄門侍郎黄龍元年封永興富
　　春二縣侯食邑五千户卒塟富春樟岩其後枝葉
　　蕃茂英髦俊選不可勝紀(以唐咸通六年所建/富春郭侯廟碑修)
　凌統
　　字公績餘杭人父操有膽氣孫䇿初興每從征伐
　　常冠軍履鋒守永平長平治山越姦滑歛手遷破
　　賊校尉及權統事從討江夏入夏口先登破其前
　　鋒輕舟獨進中流矢死統年十五左右多稱述者
　　權亦以操死國事拜統别部司馬行破賊都尉使
　　攝父兵權征江夏統為前鋒與所厚健兒數十人
　　共乗一舟常去大兵數十里行入右江軒黄祖將
　　張碩盡獲船人還以白權引軍兼道水陸並集時
　　吕䝉敗其水軍而統先搏其城于是大獲權以統
　　為承烈都尉與周瑜等拒破曹公於烏林遂攻曹
　　仁遷為校尉雖在軍旅親賢接士輕財重義有國
　　士風從征合肥為右部督時權撤軍前部已發魏
　　將張遼等奄至津北權使追還前兵兵去逺勢不
　　相及統率親近三百人陷圍扶扞權出敵已毁橋
　　橋之屬者兩版權䇿馬驅馳統復還戰左右盡死
　　身亦被創所殺數十人度權已免乃還橋敗路絶
　　統被甲潛行權既御船見之驚喜統痛親近無返
　　者悲不自勝權引袂拭之謂曰公績亡者已矣茍
　　使卿在何患無人拜偏將軍倍給本兵時有薦同
　　郡盛暹於權者以為梗概大節有過於統權曰且
　　令如統足矣後召暹夜至時統已卧聞之攝衣出
　　門執其手以入其愛人不害如此統以山中人尚
　　多壯悍可以恩威誘也權令東占且討之命勅屬
　　城凡統所求皆先給後聞統素愛士士亦慕焉得
　　精兵萬餘人過本縣步入寺門見長吏恭敬盡禮
　　親舊故人恩意益隆病卒時年四十九權聞之哀
　　不能自止減膳流涕使張承為作銘誄二子烈封
　　年各數嵗權内養於宫愛待與諸子同賔客進見
　　呼示之曰此吾虎子也及八九嵗令葛光教之讀
　　書十日一令乗馬追録統功封亭侯(以三國志/本傳修)
　全琮
　　字子璜錢塘人父柔漢靈帝時舉孝㢘補尚書郎
　　右丞董卓之亂棄官歸州辟别駕從事詔書就拜
　　會稽東部都尉孫䇿到吴柔舉兵先附䇿表柔為
　　丹陽都尉孫權為車騎將軍以柔為長史徙桂陽
　　太守柔嘗使琮賫米數千斛到吴市易琮皆散用
　　空船而返柔大怒琮頓首曰所市非急而士大夫
　　有倒垂之患故振贍不及啟報柔更竒之時中州
　　士人避亂而南依琮者以百數琮傾家給濟與共
　　有無遂顯名逺近後權以為奮威校尉授兵數千
　　人使討山越因開募召得精兵萬餘人出屯牛渚
　　稍遷偏將軍建安三十四年闗羽圍樊襄陽琮上
　　疏陳羽可討權時已議襲之恐事泄寢不答及禽
　　羽謂琮曰今日之捷亦君之功也于是封陽華亭
　　侯黄武元年魏舟軍大出洞口權使吕範督諸軍
　　拒之敵數以輕船鈔擊琮常帯甲伏兵伺候敵數
　　千人出江中琮擊破之梟其將軍尹靈遷琮綏南
　　將軍進封錢塘侯四年假節領九江太守七年丹
　　陽吴會山民為冦攻沒屬縣權分三郡險地為東
　　安郡琮領太守(琮時治/富春)明賞罰招誘降附數年中
　　得萬餘人權召琮返牛渚罷東安郡黄龍元年遷
　　衛將軍左䕶軍徐州牧尚公主嘉禾二年督騎五
　　萬征六安六安民皆散走諸將欲捕之琮曰分兵
　　捕民得失相半縱有所獲猶不足以弱敵如或邂
　　逅虧損非小琮不敢徼功以負國也赤烏九年遷
　　右大將軍琮為人恭順善於承顔納規未嘗切迕
　　初權將圍珠崖及夷州琮曰殊方異域隔絶障海
　　水土氣毒兵入民出必生疾病轉相汚染往者懼
　　不及所獲何可多致猥虧江岸之兵以兾萬一之
　　利權不聽軍行經嵗疾疫死者十八九權深悔之
　　琮既親重宗族子弟並䝉寵貴賜累千金然猶謙
　　虚接士貌無驕色十一年卒(以三國志/本傳修)
　禇泰
　　仕吴封錢塘臨平侯禇氏遂為錢塘郡姓厯六朝
　　至唐代有顯人皆其後裔云(以元和姓纂太平/寰宇記淳祐志修)
　諸葛起
　　字岑仕吴為步兵校尉宗族蕃盛世居山旁因號
　　岑山(以餘杭土風/記淳祐志修)
　丁諝
　　錢塘人出於孤家顧邵拔而友之為立聲譽揚其
　　善以並陸全之列仕至典軍中郎世以邵為知人
　　(以三國志顧/邵步隲傳修)
　
　
　
　
　
　
　
　
　咸淳臨安志卷六十二
欽定四庫全書
　咸淳臨安志卷六十三　　　宋　潜說友　撰
人物四
　　　　列傳
晉
　孫拯
　　字顯世富春人能屬文仕吳為黄門郎孫皓世侍
　　臣多得罪惟拯與顧榮以智全吳平後為涿令有
　　稱績陸機既為孟玖等所誣収拯考掠两踝骨見
　　終不變辭門生費慈宰意二人詣獄明拯拯譬遣
　　之曰吾義不可誣枉知故卿何宜復爾二人曰僕
　　亦安可負君拯遂死獄中而慈意亦死(以晉書陸/機傳修乾)
　　(道志淳祐志並以拯係吳然拯既仕晉以/死明陸機之誣其名始著則當孫之晉)
　孫惠
　　字徳施富陽人吳豫章太守賁曽孫也惠博學有才
　　識州辟不就永寧初赴齊王景義討趙王倫以功
　　封晉興縣侯辟大司馬户曹椽轉東曹屬齊王驕
　　矜僣侈惠諷以五難四不可不納惠辭疾去成都
　　王頴引惠為大將軍叅軍領奮威將軍白沙督是
　　時頴將征長沙王乂以陸機為前鋒都督惠與機
　　鄉里憂其致禍勸機遜都督于王粹及機兄弟被
　　戮惠甚傷恨之永興元年乗輿幸鄴東海王越舉
　　兵下邳惠乃詭稱南岳逸士秦祕之以書干越勉
　　以勤王康世之畧辭義甚美越省書榜求其人以
　　為記室叅軍専管文䟽預叅謀議除散騎郎太子
　　中庶子復調補司空從事中郎越誅周穆等夜召参
　　軍王廙造表廙戰懼壞数紙不成時惠不在越嘆
　　曰孫中郎在表乆就矣越遷太傅以惠為軍諮祭
　　酒数諮訪得失每造書檄越或驛馬催之應命立
　　成皆有文采除祕書監不拜轉彭城内史廣陵相
　　遷廣武將軍安豊内史以迎大駕之功封臨湘縣
　　公卒惠文翰凡数十首(以三國志孫賁傳/注及晉書本傳修)
　孫晷
　　字文度富春人吳伏波將軍秀之曽孫也自兒童
　　未曽被呵怒顧榮見而稱之謂其外祖薛兼曰此兒
　　神用清審志氣正立非常童也及長恭孝清約學
　　識有理義毎獨處幽闇之中容止瞻望未嘗傾邪
　　雖侯家豊厚而晷長布衣𬞞食躬親壟卧誦詠不
　　廢欣然獨得父母愍其如此欲加優饒而夙興夜
　　寐無蹔懈也父母起居嘗饌雖諸兄親饋而晷不
　　離左右富春道動經江川父難于風波每行乗籃
　　輿晷躬自扶持所係之處則于門外木下藩屏之
　　間隠息初不令主人知之兄當篤疾經年晷躬自
　　扶侍藥石甘苦必經心目䟦渉山水祈求懇至而
　　聞人之善欣若有得聞人之惡惨若有失見人饑
　　寒並周贍之郷里贈遺一無所受親故有窮老者
　　数人常往来告索人多厭慢之而晷見之欣敬逾
　　甚寒則與同衾食則與同器或觧衣推食以䘏之
　　時年饑糓貴有生刈其稻者晷見而避之湏去而
　　出既而自刈送去之郷隣感愧莫復侵犯司空何
　　充為揚州檄晷為主簿司徒蔡謨辟為掾属並不
　　就尚書張國明州土之望表薦公車特召會卒時
　　年三十八朝野嗟痛之(以晉書/本傳修)
　范平
　　字子安錢塘人其先銍侯馥避王莾之亂適吳因
　　家焉平研覧墳索遍該百代姚信賀邵之徒皆從
　　受業吳時舉茂才累遷臨海太守政有異能孫晧
　　初謝病還家吳平太康中頻召不起年六十九卒
　　有詔追加諡號曰文正先生賀循勒碑紀其徳行
　　三子奭咸泉並以儒學至大官泉子蔚闗内侯家
　　世好學有書七千餘卷逺近來讀者常百餘人蔚
　　為辦衣食蔚子文才亦知名(以晉書/本傳修)
　禇陶
　　字季雅錢塘人弱不好弄少而聪慧清閒淡黙以
　　墳典自娛年十三作鷗鳥水磑二賦見者竒之陶
　　嘗謂所親曰聖賢偹在黄卷中捨此何求州郡辟
　　不就吳平召補尚書郎張華見之謂陸機曰君兄
　　弟雲躍龍津顧彦先鳯鳴朝陽謂東南之寶已盡
　　不意復生禇生機曰公但未覩不鳴不躍者耳華
　　曰故知延門之徳不孤川嶽之寶不匱矣遷九真
　　太守轉中尉年五十五卒(以晉書/本傳修)
　暨遜
　　字茂言餘杭人仕晉為廣昌長封關内侯以孝行
　　著聞咸康五年旌表門閭有碑在餘杭縣西(以淳/祐志)
　　(修/)
宋
　卜天與
　　餘杭人父名祖宋武帝聞其幹力召補隊主從征
　　伐封關中侯歴二縣令天與善射容貎嚴毅文帝
　　使教皇子射元嘉中為廣威將軍領左細仗元㓙
　　劭之變倉卒舊將羅訓徐牢皆望風屈謝天與不
　　暇被甲執刀持弓疾呼左右出戰徐牢曰殿下入
　　汝欲何為天與罵曰只汝是賊手射劭于東堂幾
　　中逆徒擊之臂斷乃見殺孝武即位贈龍驤將軍
　　益州刺史諡曰壯侯子伯宗殿中將軍明帝㤗始
　　初擊南賊于赭圻戰沒次子伯興官至南平昌太
　　守直閣領細仗隊主昇明元年與袁粲同謀(以南/史本)
　　(傳/修)
　吳喜
　　臨安人本名喜公太宗减為喜少知書領軍將軍
　　沈演之使冩起居注所冩既畢闇誦畧皆上口演之
　　嘗作遜表未奏失本喜經一見即冩無所漏脱演之
　　甚知之因此渉獵史漢頗見古今沈慶之征蠻啟
　　太祖請喜自隨使命未來為世祖所知賞世祖以
　　喜為主書稍見親遇擢為諸王學官令左右尚方
　　令河東太守殿中御史大明中黟歙二縣有亡命
　　数千人攻破縣邑殺害官長豫章王子尚領精甲
　　三千討伐再往失利世祖遣喜將数十人至二縣
　　誘説群賊賊即日歸降太宗初即位四方反叛東
　　兵尤急喜請得精兵二百致死于東上大悦即簡
　　羽林勇士配之議者以喜刀筆主者不為將不可
　　遣中書舍人巢尚之曰喜昔隨沈慶之屢經軍旅
　　性既勇决又習戰陣若任之必有成績諸人紛紛
　　皆是不别才耳喜孝武世見驅使常充使命性寛
　　厚所至人並懐之及東討百姓聞吳河東來便望
　　風降散故喜所至克㨗遷歩兵校尉將軍如故封
　　竟陵縣侯東土平定又率所領南討遷輔國將軍
　　尋陽太守南賊退走喜追討平定荆州遷前軍將
　　軍泰始四年改封東興縣侯除右軍將軍淮陵太
　　守假輔師將軍兼太子左衞率轉驍騎將軍假號
　　太守兼率如故其年虜㓂豫州喜統諸軍出討大
　　破虜于荆亭偽長社公遁走戍主帛乞奴歸降軍
　　返復以本位兼左衛將軍六年又率軍向豫州拒
　　索虜加節督豫州諸軍事(以宋書南/史本傳修)
　范叔孫
　　錢塘人少而仁厚周窮濟急里人疾病必躬往䘏
　　療或貧無藥餌饘粥資皆給之不吝全活甚衆嵗
　　饑民多疾疫里有父母兄弟同時死者數家䘮尸
　　經日不収親隣畏逺莫敢營視叔孫悉備棺槥親
　　往殯瘞鄉曲貴其義行莫有呼其名者宋孝建初
　　除竟陵王國中軍不就(以南史/本傳修)
齊
　顧歡
　　字景怡一字元平鹽官人家貧父使驅田中雀歡
　　即作黄雀賦而歸雀食過半父欲撻之見賦乃止
　　鄉中有學舍歡貧無以受業于舍壁後倚聼無遺
　　忘者及長篤志好學母年老躬耕誦書夜則燃松
　　節或然糠自照聞吳興東遷邵元之能傳五經文
　　句假為書師從之受業同郡顧覬之臨縣見而異之
　　遣諸子與游歡年二十餘更從豫章雷次宗諮元
　　儒諸義母亡水漿不入口六七日廬于墓次遂隠
　　不仕于剡天台山開館聚徒受業者常近百人歡
　　早孤毎讀詩至哀哀父母輙執書慟泣學者由是
　　廢蓼莪篇太祖輔政悦歡風教召為揚州王簿遣
　　中使迎歡及踐阼乃至稱山谷臣顧歡上表其畧
　　曰臣聞舉網提綱振裘持領綱領既理毛目自張
　　道徳綱也物勢目也是以湯武得勢師道則祚延
　　秦項忽道任勢則身戮謹刪撰老氏獻治綱一卷
　　伏願稽古百王斟酌時用不以蒭蕘棄言則率土
　　之賜臣志静幽深無與榮勢自足雲霞不須祿飬
　　請從此退歡東歸上賜麈尾素琴永明元年召歡
　　為太學博士同郡顧黯為散騎郎黯有隠操與歡
　　俱不就召歡事黄老道解隂陽書為數術多效騐
　　有病邪者問歡歡曰家有何書答曰惟有孝經而
　　已歡曰可取仲尼居置病人枕邉恭敬之自差也
　　後病者果愈人問其故答曰善禳惡正勝邪此病
　　者所以差也將終賦詩云精氣因天行游魂隨物
　　變剋死日卒于郯山歸塟木連理出墓側縣令江
　　山圖表狀世祖詔歡諸子撰歡文義三十卷(以南/齊書)
　　(南史本/傳修)
　宋廣之
　　字處深錢塘人善清言初顧歡著三名論以正四
　　本之失尚書劉澄臨川王常侍宋廣之並立論難
　　與之往復而廣之才理尤精詣(以南史顧/歡傳修)
　禇伯玉
　　字元璩錢塘人髙祖含始平太守父逿征虜叅軍
　　伯玉少有隠􁎎寡嗜慾往郯居瀑布山三十餘年
　　隔絶人物王僧逹為吳郡苦禮致之伯玉不得已
　　停郡信宿纔交數言而退寕朔將軍丘珍孫與僧
　　逹書曰聞禇先生出居貴館此子滅景雲棲不事
　　王侯自非折節好賢何以致之昔文舉棲冶城安
　　道入昌門于兹而三焉却粒之士飡霞之人乃可
　　暫致不宜乆覊望其返䇿之日蹔紆清塵亦助為
　　譬説僧逹答曰禇先生從白雲游舊矣古之逸人
　　或留慮兒女或使華隂成市而此子索然為朋松
　　石介于孤峯絶嶺者積數十載近故要其來此冀
　　慰日夜比談討芝桂借訪薜蘿若已窺烟波臨滄
　　洲矣君欲見之輙當申譬宋孝建二年散騎常侍
　　樂詢行風俗表薦伯玉加召聘本州議曹從事不
　　就齊髙帝即位手詔吳會二郡以禮迎遣又辭疾
　　上不欲違其志勅于郯白石山立太平館居之建
　　元元年卒年八十六(以南齊書南/史本傳修)
　杜京産
　　字景齊錢塘人四世祖子恭有道術祖運為劉毅
　　衛軍叅軍父道鞠州從事京産少恬静閉意榮宦
　　頗渉文義專修黄老會稽孔覬清剛有峻節一見
　　而為欵交郡召主簿州辟從事稱疾去除朝請不
　　就與同郡顧歡同契始寕中東山開舍授學建元
　　中武陵王曄為會稽太祖遣儒士劉瓛入東為曄
　　講説曄故往與遊曰杜生當今之臺尚也京産請
　　瓛至山舍講書傾資供侍子栖躬自屣履為瓛生
　　徒下食其禮賢如此孔稚珪周顒謝􁊞並致書以
　　通慇懃永明十年稚珪及光祿大夫陸澄祠部尚
　　書虞悰太子右率沈約司徒右長史張融表薦京
　　産曰竊見吳郡杜京産㓗静為心謙虚成性通和
　　發于天挺敏逹表于自然學遍元儒博通史子流
　　連文藝沉吟道奥泰始之朝掛冠辭世遁舍家業
　　隠于太平葺宇窮岩採芝幽澗耦耕自足薪歌有
　　餘確爾不羣淡然寡慾麻衣藿食二十餘載雖古
　　之智士何以加之謂宜釋巾幽谷結組登朝則嵒
　　谷含歡薜蘿起忭矣不報建武初以員外散騎侍
　　郎召京産曰莊生持釣豈為白璧所囬辭疾不就
　　(以南齊書南/史本傳修)
　杜栖
　　字孟山京産子張融與京産相友毎相造言論栖
　　常在側融指栖曰昔陳太丘之召元方方之為劣
　　栖出京師從儒士劉瓛受學善清言能弹琴飲酒
　　名儒貴流多敬待之中書郎周顒與京産書曰賢
　　子學業清標後來之秀刺史豫章王聞其名辟議
　　曹從事仍轉西曹佐竟陵王子良數至禮接國子
　　祭酒何嗣治禮又重栖以為學士掌婚冠儀以父
　　老歸飬怡情壟畆栖肥壯及京産疾旬日間便皮
　　骨自支京産亡水漿不入口七日晨夕不罷哭不
　　食鹽菜每營買祭奠身自看視號泣不自持朔望
　　節嵗絶而復續吐血數升時何嗣謝朏並隠東山
　　遺書曉譬誡以毁滅至祥禫暮夢見其父慟哭而
　　絶初何㸃見栖嘆曰卿風韻如此雖獲嘉譽不永
　　年矣卒時年三十六(以南齊書本傳及/南史杜京産傳修)
　朱謙之
　　字處光錢塘人父昭之以學觧稱于郷里謙之年
　　數嵗所生母亡昭之假塟田側為族人朱幼方燎
　　火所焚同産姊宻語之謙之雖小便哀戚如持喪
　　年長不娶永明中手自刃殺幼方詣獄自繫縣令
　　申靈表上别駕孔稚珪兼記室劉□司徒左西椽
　　張融牋與刺史豫章王曰禮開報仇之典以申孝
　　義之情法斷相殺之條以表權時之制謙之既申
　　私禮又明公法今殺之則成罪人宥之即為孝子
　　殺一罪人未足𢎞憲活一孝子實廣風徳豫章王
　　言之世祖時吳郡太守王慈太常張緒尚書陸澄
　　並表論其事世祖嘉其義慮相復報乃遣謙之随
　　曹虎西行將發幼方子惲于津陽門伺殺謙之謙
　　之兄選之又刺殺惲有司以聞世祖曰此皆義事
　　不可問悉赦之吴興沈覬聞而歎曰弟死于孝兄
　　殉于義孝友之節萃此一門(以南齊書/孝義傳修)
　吕道惠
　　餘杭人學徒嘗有百數范述曽之師也(以梁書范/述曽傳修)
　　(述曽幼師道惠晩始見修梁/則道惠非梁人也當附齊)
梁
　范元琰
　　字伯珪一字長玉錢塘人祖悦之太學博士召不
　　至父靈瑜居父憂以毁卒元琰時童孺哀慕盡禮
　　及長好學博通經史然謙敬不以所長驕人祖母
　　患癰常自含吮與人言常恐傷物居家不出城市
　　雖獨居如對嚴賔見者莫不改容正色家貧惟以
　　園蔬為業嘗出門見人盗其菘元琰遽退母問盗
　　者為誰答曰向所以退畏其愧耻今言其名願不
　　泄也于是母子秘之或有渉溝盗其笋者元琰因
　　伐木為橋以渡之自是盗者大慚一郷無復草竊
　　齊建武二年召為安北恭軍不赴沛國劉瓛深加
　　噐異嘗表稱之梁天監九年縣令管慧辨上言義
　　行揚州刺史臨川王宏辟命不至十年王拜表薦
　　焉未召其年卒年七十(以梁書南/史本傳修)
　范述曽
　　字子元一字頴彦錢塘人㓜從餘杭吕道惠受五
　　經道惠曰此子必為王者師齊文惠太子竟陵文
　　宣王㓜時齊髙帝引述曽為之師友起家為宋晉
　　王國侍郎齊初至南郡王國郎中令遷太子歩兵
　　校尉為人謇諤在官所多諌争竟陵王深相器重
　　號為周舍沈約亦以述曽方汲黯明帝即位為永
　　嘉太守為政清平不尚威猛甿俗便之所部横陽
　　縣山谷嶮峻為逋逃所聚前後二千石討捕莫能
　　息述曽下車即開示㤙信凡諸凶黨襁負而出編
　　戸屬籍者二百餘家自是居人安業勵志精白不
　　受餽遺帝下詔褒美召為游擊將軍郡送故舊錢
　　二十餘萬一無所受惟得白桐木火籠朴十餘枚
　　而已吏無荷檐者民無老少皆出拜辭號哭聞數
　　十里東昏時拜中散大夫歸里梁武帝踐祚乃輕
　　行詣闕仍辭歸詔曰述曽昔在齊世忠直奉王往
　　涖永嘉治身亷約冝加禮秩以厲清操可太中大
　　夫述曽生平所得俸祿皆以分施及長壁立無資
　　天監八年卒注易文言著雜詩賦數十篇(以梁書/南史本)
　　(傳/修)
　戚衮
　　字公文鹽官人祖顯齊給事中父覇梁臨賀王中
　　兵叅軍少聪慧遊學都下受三禮于國子助教劉
　　文紹年十九梁武帝勅䇿孔子正言并周禮禮記
　　義衮對髙第除揚州祭酒從事史就國子博士宋
　　懐方質儀禮義懐方北人自魏携儀禮記禮疏祕
　　惜不傳及將亡謂家人曰吾死後戚生若赴便以
　　儀禮禮記義本付之若其不來宜即隨屍而殯為
　　儒者推許如此尋兼太學博士簡文在東宫召衮
　　講論又嘗置宴集元儒之士先命道學互相質難
　　次令中庶子徐摛馳騁大義間以劇談摛辭辨縱
　　横諸儒懾氣時衮説朝聘義摛與往復衮精采自
　　若領答如流簡文深加歎賞敬帝立為江州長史
　　陳大建十三年卒衮于梁代撰三禮義記逄亂亡
　　失禮記義四十卷行于世(以陳書南/史本傳修)
　禇修
　　錢塘人父仲都善周易為當時之冠天監中歴五
　　經博士修少傅父業善尺牘辨文章武陵王為揚
　　州引為宣惠叅軍限内記室性至孝父䘮毁瘠過
　　禮及丁母憂水漿不入口二十三日氣絶復甦每
　　號慟嘔血遂以毁卒(以梁書南史並/入孝義傳修)
　盛紹逺
　　梁封關内侯天監二年聚徒數百人以授業歿後
　　門人相與立碑以旌徳業在餘杭縣(以古圖經及/淳祐志修)
陳
　顧越
　　字允南一字思南塩官人所居新坂黄岡世有郷
　　校由是顧氏多儒學祖道望齊散騎侍郎父仲成
　　梁䕶軍司馬豫章王府諮議叅軍家傳儒學並専
　　門教授越少孤勤苦自立明慧有口辨勵精學業
　　不舍晝夜弱冠游都下通儒碩學必造門質疑至
　　于㣲言妙㫖九章七曜音律圖緯咸盡其精㣲時
　　太子詹事周捨以儒學見重名知人一見歎賞由
　　是聲譽日重又有會稽賀文發學兼經史與越名
　　相埓故都下謂之發越焉初為南平王偉國右常
　　侍與文發俱入府並見禮重大通中詔陳慶之送
　　魏北海王顥返北慶之請越叅其軍事時慶之所
　　向剋㨗直至洛陽既而顥驕縱越料其必敗以疾
　　先返慶之果見摧衂時稱其見幾及武帝撰制㫖
　　新義遣越返吳敷揚講説越徧談經義深明毛詩
　　旁通異義善莊老尤長論難兼工綴文􁋯尺牘長
　　七尺三寸美鬚眉武帝嘗于重雲殿自講老子僕
　　射徐勉舉論義越抗首而講音響若鐘容止可觀
　　帝深贊之尋除五經博士侍宣城王講及侯景之
　　亂越與同志沈文阿等逃歸賊黨數授以爵位誓
　　不受承聖二年詔授宣晉安王府諮議叅軍領國
　　子博士越以世路未平歸隠于武丘山紹泰元年
　　復召為國子博士陳天嘉中詔侍東宫講除東中
　　郎鄱陽王府諮議叅軍甚見優禮尋領羽林監遷
　　給事中黄門侍郎國子博士侍讀如故時朝廷草
　　創疑議多所取决毎侍講東宫皇太子嘗虚已禮
　　接越以宫僚未盡時彦太子仁弱宣帝有奪宗之
　　兆憤激上疏曰惟皇太子天下本養善春宫臣陪
　　侍經籍于今五載如愚所見輔弼丞疑未極時選
　　至如文宗學府廉㓗正人當趨奉龍樓晨游夕論
　　嘗聞前聖格言往賢正道如此則非僻之語無從
　　而入帝深感焉而竟不能革廢帝即位拜散騎常
　　侍兼中書舍人黄門侍郎如故領天保博士掌儀
　　禮猶為帝師時宣帝輔政越因請假免官大建元
　　年卒年七十七所著喪服毛詩老子孝經論語等
　　義疏四十餘卷詩頌碑誌牋表凡二百餘篇(以陳/書南)
　　(史本/傳修)
　杜之偉
　　字子大錢塘人家世儒學以三禮専門父規梁朝
　　奉朝請與濟陽江革會稽孔休源友善之偉㓜精
　　敏有逸才十五遍觀文史及儀禮故事時軰稱其
　　蚤成僕射徐勉見其文重其有筆力中大通元年
　　勉白補東宫學士與學士劉陟鈔撰羣書各為題
　　目所撰冨教政道二篇皆之偉為序後兼太學限
　　内博士大同七年皇太子釋奠于國學時樂
　　府無孔子顔子登歌詞令之偉製其文再遷安前
　　邵陵王刑獄叅軍之偉以彊識俊才有名當世吏
　　部尚書張纉以為廊廟之器侯景反之偉逃竄山
　　澤及陳髙祖為丞相素聞其名召補記室叅軍遷
　　中書侍郎領大著作髙祖受禪除鴻臚卿餘並如
　　故之偉白求觧著作曰臣以紹泰元年泰中書侍
　　郎掌國史于今四載思報㤙奬不敢廢官皇厯維
　　新驅馭軒昊記言記動未易其人著作之才更宜
　　選衆臣無容遽變市朝再妨賢路優勅不許尋轉
　　大匠卿遷太中大夫仍勅撰梁史卒官贈通直郎
　　騎常侍之偉為文不尚浮華而温雅博贍文集存
　　者十七卷(以陳書南史本/傳通鑑年月修)
　錢逵
　　字通甫梁大同中為廬陵王國侍郎羽林監及陳
　　祖立遷東海太守娶瑯琊王氏生九子嘗講學及
　　儒菴上後皆掌郡符故其地號九州山在臨安縣
　　有羅隠所為碑記(以淳祐/志修)
　杜稜
　　字雄盛錢塘人世為大姓稜渉書傳從陳武帝平
　　蔡路飬李遷仕有功梁元帝承制授石州刺史
　　上陌縣侯侯景平武帝鎮朱方以稜監義興瑯琊
　　二郡武帝東征杜翕等留稜與侯安都居守徐嗣
　　徽任約引齊師濟江攻䑓城安都與稜隨方抗拒
　　晝夜警備綏撫士卒未嘗觧帯賊平以功除丹陽
　　尹文帝即位以預建立功改封永城縣侯出為晉
　　陵太守又為丹陽尹廢帝即位加特進侍中大建
　　元年為吳興太守二年召為侍中尋加特進䕶軍
　　將軍三年免四年復為侍中右光祿大夫稜歴事
　　三朝並見㤙寵卒官贈開府儀同三司諡曰成配
　　享武帝廟廷史臣有感會風雲畢力驅馳之贊其
　　子安世嗣(以陳書南/史本傳修)
　駱文牙
　　一名牙字旗門臨安人祖祕道梁安成王田曹參
　　軍父裕梁鄱陽嗣王中兵叅軍事文牙年十二有
　　善相云此郎容貎非常必將逺致梁太清末陳文
　　帝避地臨安文牙母陵覩帝儀表知非常人賔待
　　甚厚及文帝為吴興太守引文牙為將帥從平杜
　　龕張彪等毎戰先鋒䧟陳勇冠衆軍以功授直閣
　　將軍太平二年以母憂去職文帝鎮會稽為山隂
　　令永定三年鎮冶城尋從文帝拒王琳文帝即位
　　封常安縣侯(常安一/作臨安)尋為臨安令遷越州刺史初
　　文牙母之卒也饑饉兵荒至是始塟詔贈文牙母
　　常安國太夫人諡曰恭遷文牙為正威將軍晉陵
　　太守三年以平周廸功遷冠軍將軍臨川内史大
　　建三年為桂陽太守八年遷散騎常侍入直殿省
　　十年授豊州刺史至徳二年卒贈安逺將軍廣州
　　刺史子義嗣史臣謂駱牙識真有奉知世祖天授
　　之徳盖張良之亞牙母智深先覺符栢谷之明(以陳/書南)
　　(史本/傳修)
　全緩
　　字𢎞立錢塘人㓜受易于博士禇仲都篤志研翫
　　得其精㣲梁太清初歴王國侍郎奉朝請轉國子
　　助教兼司義郎専講詩易陳大建中累遣始興王
　　府諮議叅軍緩通周易老莊時人推之(以陳書南/史本傳修)
隋
　陸知命
　　字仲通冨春人父敖陳散騎侍郎知命好學識大
　　體以正介自持歴陳太學博士南嶽正及隋晉王
　　廣鎮江都以其三吳之望召令諷諭反者以功拜
　　儀同三司賜以田宅復用其弟恪為汧陽令知命
　　陳遜許之時天下一統知命勸髙祖都洛陽因上
　　太平頌以諷又上表請使髙麗曰昔軒皇馭歴既
　　緩夙沙之誅虞帝握圖猶稽有苖之伐髙麗小醜
　　狼顧燕垂王度含洪毎懐遵飬欲諭之以徳也臣
　　請以一節宣示皇風使彼君臣面縛闕下天子異
　　之尋授普寕鎮將人或言其正直者由是待詔于
　　御史䑓大業初拜侍御史侃然正色百僚所惮帝
　　甚敬之後卒贈御史大夫(以北史隋/書本傳修)
　顧彪
　　字仲文餘杭人明尚書春秋大業時為秘書學士
　　撰古文尚書義疏二十卷行于世(以北史隋/書本傳修)
　魯世逹
　　餘杭人大業時為國子助教撰毛詩章句義疏四
　　十二卷行于世(以北史隋/書本傳修)
　
　
　
　
　
　
　
　
　
　咸淳臨安志卷六十三
欽定四庫全書
　咸淳臨安志卷六十四　　宋　潜説友　撰
(闕/)
　
　
　
　
　
　
　
　
　
　
　
　
　咸淳臨安志卷六十四
欽定四庫全書
　咸淳臨安志六十五　　　宋　潛說友　撰
(闕/)
　
　
　
　
　
　
　
　
　
　
　
　
　咸淳臨安志卷六十五
欽定四庫全書
　咸淳臨安志卷六十六　　宋　潛說友　撰
(闕/)
　
　
　
　
　
　
　
　
　
　
　
　
　咸淳臨安志卷六十六
欽定四庫全書
　咸淳臨安志卷六十七　宋　潜説友　撰
人物八
　　　　列傳
　張九成
　　字子韶鹽官人性頴悟八嵗黙誦六經十四郷貢
　　辟雍遊京師從楊時學權貴託人致幣曰從吾遊
　　當薦之館閣九成笑曰王良尚羞與嬖奚乗吾可
　　為貴游客耶紹興二年將䇿士詔考官直言者寘
　　髙等九成對䇿謂禍亂之作天所以開聖人上及
　　两宫忠憤激烈下及閹寺無所顧避髙宗感動擢
　　置第一楊時遺九成書曰廷對自中興以來未之
　　有非剛大之氣不為得䘮囬屈不能為簽判鎮東
　　軍究心視事吏不能欺嘗大書屋壁曰此身茍一
　　日之閑百姓罹無涯之苦民冐鹺禁提刑張宗臣
　　觀望左相逮捕數十人九成力争不從投劾而歸
　　趙鼎薦之召入著庭時樊光逺首南宫汪應辰魁
　　大對上語九成曰殿省舉首皆卿門人對曰臣不
　　敢以利祿之説誘其徒惟知講明經術庶盡忠孝
　　除浙東提刑力辭陳公輔劾其矯餙詔與小郡又
　　辭乃與祠未幾召除宗正少卿遷禮部侍郎尋兼
　　侍講進讀春秋因論日食曰日食之變本于惡氣
　　惡氣之萌本于惡念上觸于天則日月薄蝕五星
　　失序下觸于地則菑及五榖怪妖迭見中觸于人
　　則為兵為火札瘥並至願陛下正心術以格天上
　　聳然曰當為卿戒之上問易牛㣲事耳孟子謂是
　　心足以王朕竊疑之九成曰不忍一牛仁心著見
　　王道之端倪推此心以往則華夏蠻貊根荄鱗介
　　皆在陛下仁政豈非王道乎上謂近臣曰朕于九
　　成所得甚多兼權刑部侍郎先是刑部斷死囚不
　　以請自九成涖職情輕免死者甚衆一日法寺以
　　大辟成案上九成閲始末得其情因請覆實囚果
　　誣服者理官抵罪朝論欲以平反為賞九成曰致
　　人以罸而已幸賞豈士大夫所為固辭上問和議
　　九成曰金情多詐不可不察檜甚惡之九成以趙
　　鼎黨求去上命除待制出守未幾謫守邵州何鑄
　　言其附趙鼎落職丁父憂服除詹大方論其謗訕
　　謫居南安軍凡十四年談經自樂因自號横浦居
　　士檜死以秘撰起知温州去倍輸罷柑宴蠲䘮塟
　　沽酒民至感泣以目疾丐祠紹興己邜卒上嗟悼
　　復敷文閣待制官其子若弟四人學者稱為無垢
　　先生有尚書中庸大學孝經論孟説無垢語錄行
　　于世理宗以九成有明道之功特贈太師追封崇
　　國公諡文忠(以國史本傳中興繫年錄中興編年/綱目紹興正論小傳無垢語錄淳祐)
　　(志/修)
　凌景夏
　　字季文餘杭人紹興二年對䇿第二吕頥浩稱其
　　詞勝張九成任紹興府觀察推官帥綦崇禮薦于
　　上六年擢秘書省正字八年遷著作佐郎九年景
　　夏與館職胡珵朱松張廣常明范如圭等六人共
　　奏封事言和議非便秦檜憾之除工部員外郎檜
　　罷兵斥景夏知外郡及閑居凡十餘年二十五年
　　檜死二十六年除軍器監尋除起居舍人兼權給
　　事中景夏言紹興二十一年詔臨安府見推排等
　　第依在京例與免令有司仍以和買役錢難以减
　　放止與西北流寓人蠲除土著人户反成偏重夫
　　土著流寓皆陛下赤子徳澤之施寔先京師契看
　　两縣在城營運浮財物力所輸和買絹數止二千
　　六百餘匹望依已降指揮並與蠲免庶使徳澤無
　　偏詔令有信户部看詳如其請遷中書舍人未幾
　　直龍圖閣知撫州二十八年知襄陽府二十九年知
　　鼎州奏免程昌禹所増蔡州官兵衣糧六萬四千
　　餘緡詔减四分之一徙宣州三十年加集英殿修
　　撰三十一年除吏部侍郎景夏言慶厯三年編定
　　勲臣凡二百四家逮建中靖國元年續編一百一
　　十六家許子孫陳乞㤙澤竊謂崇觀以來至陛下
　　即位經渉艱難衛社稷捍牧圉者畧而未編亦一
　　闕也望檢會崇觀以後勛業著于國史者接續編
　　定以勸忠烈事下吏部後不行十月扈從親征三
　　十二年奏論吏部七司有法有例法可按籍而觀
　　例則散于案牘之中匿于胥吏之手官有去來不
　　能遽知故索例而不獲雖有强明徤决之才不敢
　　復議臣愚以為吏部七司冝制例册凡經取㫖或
　　堂白者毎一事已命郎中畫時擬定長貮書之于
　　册以為例毎半年則上于尚書用印給下如此則
　　前後予决悉在有司之目猾吏無所措巧銓綜漸以
　　平允詔吏部措置申省(以紹興正論小傳戊午讜/議中興繫年錄中興編年)
　　(綱目/修)
　樊光逺
　　字茂寔錢塘人少從張九成學紹興五年南省奏
　　名第一八年除秘書正字九年光逺上疏言臣竊
　　觀今日士大夫之論莫不以金人詭詐為可憂臣
　　獨曰詭詐不足憂而信寔深可懼也臣願陛下弗
　　以得地為喜而常以為耻勿以甘言為悦而常以
　　為憂勿罪忠讜以飬敢言之氣勿喜迎合以開濫
　　進之門勿盡民力宜爱惜之以固根本勿阻士氣
　　宜聳動之以備緩急十年八月秦檜將遂休兵罷
　　為閬州教授二十六年召為秘書丞俄特引對光
　　逺言頃年大臣挾權修怨不平其心䑓諌之所排
　　擊法寺之所煆煉告訐之所中傷其間又有因責
　　降而死者夫嘗與聞朝廷之政親陪甘泉之班矣
　　及子而無一命之祿宜聖心之所深憫望明詔有
　　司凡習任執政侍從死于責降而子孫未有官者
　　許令自陳與復官職錄其子孫上曰甚善當令看
　　詳檢舉上又曰朕與卿不相見今幾年光逺曰臣
　　得外任逮今十有六年上曰朕所以令卿上殿欲
　　除卿察官光逺頓首辭于是遂除監察御史二十
　　七年遷工部員外郎尋請補外知興化軍二十八
　　年除福建路提㸃刑獄二十九年十月徙知嚴州
　　時三衙誘畧近郡平民為軍三十年光逺奏乞禁
　　止今後遇有闕額均下諸州軍招填詔三衙自今
　　止以見管兵為額光逺又言本州嵗輸御爐炭七
　　萬四千五百斤而不償民間之直上亟為罷之(以/中)
　　(興小/傳修)
　郎曄
　　事同里張九成嘗編横浦日新錄雖從淳熈十四
　　年特奏得官然甚以儒學知名(以横浦日新錄/海昌圖經修)
　郭知運
　　字次張鹽官人㓜刻志問學弱冠登紹興進士甲
　　科時相强與為姻知運勿樂訖停昏焉仕至荆門
　　守倦求祿仕自號息菴老人卜居䨇廟之西嘗題
　　詩于廟云唐祚中不振孽賊恣姦驕君徳弗克終
　　治亂在一朝渠魁睥神器四海俱動摇向來為厲
　　階其迹已氷消中興功孰甚張許冠百僚堂堂二
　　公烈千古名不凋義膽極華岳忠肝齊斗杓平生
　　慕節義卜居祠匪遥丹青就湮鬰古屋風蕭蕭英
　　靈如可問激懦討惽妖知運有文集四十卷名猥
　　藁云(以中興登科錄/海昌圖經修)
　施徳操(楊子平附/)
　　字彦執鹽官人學有本末主孟子以排釋氏曰絶
　　人倫漫等級弃禮樂仁義不用為能躐造空無此
　　其深勝處㮣之以道尚自顛倒後先况又餙荒幻
　　報應誑愚取資則尤為世蠧因著為論以曉未悟
　　寔有强立不惑之見楊子平同縣人名犯今上皇
　　帝御名子平其字也安貧樂道不妄取與謹獨之
　　操闇室猶康莊也二人身塞而譽不宏然里人嚮
　　慕與張九成等淳熈四年縣令魏伯恂祠九成于
　　學以徳操子平佐號三先生(以刑部侍郎程大昌/所撰塩官縣學三先)
　　(生祠堂/記修)
　關注
　　字子東世為錢塘人登紹興五年進士第嘗教授
　　湖州與胡瑗之孫滌裒瑗遺書得易觧中庸義藏
　　之學宫又錄瑗言行為一帙汪藻為之序稱注之
　　意在于美風俗新人材官至太學博士卒注自號
　　香巖居士有關博學集二十卷(以汪浮溪文陳直/齋書錄觧題修)
　姚興
　　舊名叔興新城姚村人有勇力善武藝為統制官
　　𨽻王權紹興三十一年完顔亮入㓂兵至和州尉
　　子橋興以一軍三千人力戰權置酒仙宗山上擁
　　群刀斧自衛殊不援興興殺冦數百以援不至而
　　沒朝廷為之立祠以表其忠寕宗朝復加追贈制
　　曰烈士徇國未嘗計身後之榮人主褒忠盖將為
　　天下之勸矧予名將著節先朝兹覧從列之抗章
　　追想壯猷而興慨肆頒顯渥用發幽光故右武大
　　夫建康府破敵軍統制贈襲慶軍節度使姚興可
　　特贈開府儀同三司(以中興編年綱目百川治/迹統類及新城續圖經修)
　楊由義
　　字宜之父奉直建炎初以正將扈蹕寓杭烏珠犯
　　杭奉直禦敵由義將母及妺避地海昌冦卒至母
　　曰汝父必死國難我當死婦節携女沈運河由義
　　被執累日而逸領漕薦不第館于諸公之門吏部
　　朱松嘗延請以誨其子熹後以父㤙補右階監贍
　　軍南庫隆興初盧仲賢使北辱命由義請行以閤
　　門祗候宻院幹官充奉使金國通問審議官金折
　　之使拜由義誓死不屈全節而歸有㫖换通直郎
　　詞曰黒肱之為子木先冀獲成言之信鄭衆不對
　　單于拜葢其自誓之堅後官至刑部侍郎轉朝奉
　　大夫卒于鹽官私第朱熹欲銘其墓嘗曰忠義大
　　節夷夏稱嘆會熹卒不果子九鼎字叔鎮以父任
　　入官帥襄漕䕫有善政後易利漕帥天漢金刼大
　　散關九鼎疾驅駐河池縣復大散關又復皁郊殺
　　偽元帥完顔阿林後金忿兵再至九鼎死守清野
　　原除太府少卿縂領蜀賦時都統吴政戰沒麾下
　　兵潰冦據漢中擣大安軍九鼎檄張威何進勦冦
　　于三泉匹馬不返會蜀有新帥首招潰卒至雞公
　　嶺復叛帥挟印兵以遁有勸九鼎遁者答曰九鼎
　　有職守不可去賊至遂遇害後宣閫戮叛卒奏九
　　鼎以死守職乞厚加䘏典以勸盡忠有㫖贈五官
　　至朝議大夫又于所該㤙澤外特官其子三人(以/海)
　　(昌圖經所/載家紀修)
　俞烈
　　字若晦杭之臨安人祖徽與張九成凌景夏齊名
　　貢辟雍弗果行烈少警敏淳熈八年試禮部第一
　　十五年以太學錄轉對論浙西圍田為運河及民
　　田之害乞精選郎官與漕臣按視開復孝宗曰如
　　此則是受水之地狭當如卿言遣官相視遷太學
　　博士光宗即位轉對乞酌咸平元祐之制日輪講
　　讀官内直以備訪問又論三省批送文字文移回
　　復為胥吏請求之資乞操縱伸縮權在朝廷無為
　　舊例束縛紹熈改元進國子博士慶元三年為秘
　　書郎年餘出守嘉興上供及額即止恐貽後害不
　　肯増緡錢以受最賞六年為司封郎官論民間義
　　役官司不得干預乞下勅令所公共詳定尋借户
　　部尚書差充接送金國弔祭使除起居舍人明年
　　二月䕶金使元顔充絶江充曰好箇大塹烈曰此
　　謂天塹國信往來幸無風耳充曰舟大何恐烈曰
　　江流湍迅舟大不足恃也語未既風起濤驚舟為
　　俯仰北使皇懼尋充報謝使嘉㤗四年除秘書監
　　尋除中書舍人論駁不撓永州祁陽縣舊有韓两
　　府祖墓有隣近于其墓禁内伐竹十五竿以盖墓
　　蓬法司先引律盗人墓木者杖一百繼以觀望侂
　　胄嫌于太輕輙引持杖竊盗法烈駁奏忤侂胄論
　　去家居五年嘉定初知慶元府鎮以清静移知鎮
　　江府時淮民流移充斥多方拯救孩提弃擲募為
　　鞠飬至春民思歸業厚為資遣郡有大夾崗大夾
　　崗乃漕運路雨餘泥深縴夫失足輙堕數十尺下
　　烈為甓之始無䧟溺嵗旱河澁烈命車江水入裏
　　河舟行無留權吏部侍郎乞浚練湖通漕廣溉兼
　　中書舍人未嘗懲往事少屈勲戚濫㤙貂璫佚罸
　　宫掖夤縁干請多格不行尋兼侍讀真除吏侍進
　　讀通鑑至唐景龍中斜封墨勅因言中宗不用太
　　宗制度不由中書審覆門下審讀人主當以為戒
　　又讀孝宗聖政至郊祀不買象事拱而言淳熈以
　　前郊祀必用象孝宗超然逺覧以為大禮初不繫
　　此唤囬買象使臣可謂逹禮之本矣以六年卒官
　　號盤隠居士有盤隠詩編掖垣制草奏議北征等
　　集(以程珌所撰俞/侍郎行狀修)
　余古
　　錢塘人光宗初罷遺補官近臣罕進言者紹興二
　　年五月古以布衣上書曰恭惟皇帝陛下春秋鼎
　　盛自即位以來星見再周當思付託之重朝夕勉
　　惟求治之道乃或不然間者側聞宴游無度聲樂
　　不絶晝之不足繼之以夜宫女進獻不時伶人出
　　入無節宦官侵奪權政隨加寵賜或至超遷内中
　　宫殿已歴三朝何陋之有奚用更建樓䑓接于雲
　　漢月榭風亭不輟作深為陛下不取也自古宦官
　　敗國備載方册今上而三省下而百司皆在此曹
　　號令之下盖自副將而至殿歩帥各為髙價但如
　　其價則有特除此為害之大者良由公卿持祿保
　　位備員全身如漢之石慶唐之蘇味道滿朝皆小
　　人也陛下果能以漢文帝為法唐莊宗為戒即乞
　　昭示詔㫖嚴下約束除太常樂工立定員數凡俳
　　優扺戯皆放而為民羙女麗人自今無獻宴開以
　　時酒進有數宦官不得干預朝政侫倖悉去忠良
　　並進陛下求不垂拱以髙揖羲皇亦不可得也問
　　安視膳之餘宫庭燕閒講讀經史頥神飬性享名
　　教不窮之樂固嵩岳無涯之夀豈不休哉帝覧書
　　震怒始議特㫖編管言者救之乃送秀州聽讀(以/朝)
　　(野雜/記修)
　趙鞏
　　字子固錢塘人登乾道八年進士第嘗使金國金
　　主問皇帝清問下民賦非所作乎嘆服其文學子
　　從游者甚衆號西林先生慶元禁偽學以秘閣修
　　撰知揚州入黨籍云(以國史及/淳祐志修)
　俞灝
　　字商卿世居杭父徙烏程登紹興四年第仕東淮
　　宣撫丘崈令佐畢再遇救山陽灝料冦必窺采石
　　請囬軍石梁河以遏其鋒冦擣虚不入而遁再遇
　　知揚州盪平湖海多灝計畫再遇欲誅脅從者救
　　活甚衆開禧議開邊政府宻引灝言輕脱寡謀之
　　人不可信趙良嗣張覺往轍可鍳歴麾節皆有聲
　　寶慶二年致仕築室九里松買舟西湖會意處竟
　　日忘返以詩詞自適號青松居士有集(以洪平齋/所撰行狀)
　　(修/)
　洪咨䕫
　　字舜俞於潜人父鉞號谷隠有詩名咨䕫風骨頎
　　秀為文典麗該洽嘉㤗二年進士第繼中教官調
　　饒州教授應博學宏詞科有司竒其文時相惡人
　　以科目自致報罷遂從崔與之帥淮鎮蜀以直諒
　　風議聞知龍州龍産砂永不取銖两毁鄧艾祠改
　　祠武侯理宗即位除秘書郎遷金部陳朝廷四輕
　　之弊且言濟邸之變非陛下本心時相惡之移考
　　功以李知孝論鐫罷咨䕫出蜀時得書數千卷藏
　　蕭寺父子考論諷誦學益閎肆紹定六年冬理宗
　　始親政召為禮部郎官入對言帝王運英明之畧
　　莫先于飬英明之氣上問今日之務何急咨䕫奏
　　當進君子逺小人開誠心布公道又問近日事體
　　如何咨䕫言進擢収召未免混淆若大受用皇極
　　之道精擇用春秋之法則两盡矣又問在外人物
　　咨䕫言崔與之全徳之老可為朝廷重真徳秀魏
　　了翁當聚之本朝翌日御筆除監察御史即上疏
　　言中書積弊四事凡清議所不與者率論去之端
　　平改元乞降詔求言又奏聖學之所當講明者又
　　乞寛民力條具其目皆剔括宿弊懇懇力言北伐
　　議起咨䕫奏乞厚東南之根本制西北之枝葉時
　　京閫以金滅函獻金主守緒骨將告太廟獻俘受
　　馘咨䕫奏金主自焚撥寒灰認殘骼孰識其真惟
　　當告九廟以祖宗徳澤統緒靈長坐閱大讐之滅
　　不可以俘獲為夸又乞守靖定緩經營一意備守
　　除殿中侍御史王定自都司除察將摇善類咨䕫
　　劾之定左遷咨䕫擢中書舍人益振職繳回三畱
　　守两帥垣之命兼吏部侍郎兼同修國史二年同
　　真徳秀知貢舉多得博洽端亮之士兼直學士院
　　時故相之黨有與祠者咨䕫指其為蔡卞命遂寢
　　兼侍讀又兼給事中上疏謂比年狥私成習以一
　　公鑠萬私惟陛下爾而好樂營繕親厚近屬保䕶
　　舊臣未能無係累又乞為濟邸立後三年除給事
　　中升侍讀仍兼内制時有自詭和韃除刑書者咨
　　䕫繳駮之乃出獻緝熈箴上嘆其忠以病丐閒拜
　　翰林學士知制誥兼侍讀兼修國史除端明殿學
　　士領内祠仍史讀六月薨轉四官遺表聞御筆咨
　　䕫鯁亮忠慤有助親政特與執政㤙例又贈两官
　　諡忠文咨䕫研窮經史馳騖藝文蔚為近世詞宗
　　自號平齋有两漢詔令三十卷擥抄一百卷春秋
　　説三卷外内制及賦詩文三十二卷奏議三卷子
　　勲燾熹皆能紹其家學勲字伯魯以鎻㕔登淳祐
　　四年進士第少為崔與之魏了翁所知仕至兵部
　　尚書嘗為詞臣發明先皇與子之意人稱其有父
　　氣骨贈端明殿學士諡文靖(以寔錄附傳平齋文/集淳祐志及勲諡議)
　　(修/)
　趙汝談
　　字履常太宗皇帝八世孫居餘杭登淳熈十一年
　　進士甲科周必大見其文異之趙汝愚定大䇿多
　　與㕘訂獨廟議請從朱熹捐節鉞與韓侂胄俾居
　　外汝愚不以為然未幾汝愚去國汝談與弟汝譡
　　昌言侂胄之非于是並罹黨禍斥出國門依祖墓
　　以居者累載因得肆志于學問詞章除太社令侂
　　胄開邊汝談憤形辭色一日登壇讀祝大呼侂胄
　　及陳自强名自强甚不堪汝談不為動以李璧薦
　　召試館職葉適謂二十年館職䇿無此簡切除正
　　字以言去得祠通判嘉興府改知無為軍時金國
　　内變有㫖獻料敵備邊二䇿改湖北提舉時捄荒
　　全活甚衆又以趙蕃黄榦劉宰應詔士論韙之除
　　温州改知西外宗正䝉國貢寶玊稱賀表用却走
　　馬以糞為諷時相不悦語同列曰趙西宗天下秀
　　才宜為文字官惜不少屈除江西提舉理宗即位
　　賀表力寓勸戒真徳秀目為諌書除西江運判以
　　言去家居八年注易詩書三禮語孟荀子莊子通
　　鑑杜詩一字不入修門端平更化以禮部郎召兼
　　學士院權直制詞爾雅深厚盡洗􁅰弱之習除秘
　　書少監兼權直學士院時議北伐汝談力以毋輕
　　試為言三京収復獨有憂色進思無邪毋不敬箴
　　除宗正少卿兼權直學士院又兼崇政殿説書時
　　真徳秀除翰林學士知制誥與汝談並當制號二
　　妙除吏部侍郎陞侍講兼直學士院以言去提學
　　崇禧觀除集英殿修撰知婺州抵郡四月以疾丐
　　祠除權禮部侍郎兼直學士院力辭兼直除侍講
　　又除兼直五辭除給事中權刑部尚書嘉熈元年
　　八月辛丑卒官汝談生乾淳間親炙當世大儒初
　　見朱熹訂疑義十數條首質大學旁及群經熹嗟
　　異稱賞蔡元定願為忘年交又與吕祖儉柴中行
　　項安世輔廣切磋故問學沈著仕進恬然在温陵
　　又與陳孔碩黄幹交好為宻楊長儒時帥閩亦使
　　來問政為文有西漢風其瑰琦精妙又如琅玕瑶
　　碧然模倣者輙不逮子崇豫繼卒至孫必海始請
　　諡景定四年諡文懿(以趙汝騰所撰/行狀及諡議修)
　趙汝譡
　　字蹈中汝談之弟以祖廕補承務郎韓侂胄逐趙
　　汝愚時汝譡監左藏庫上書乞留汝愚斬侂胄由
　　是侂胄使其黨再攻汝愚以汝譡兄弟為言首坐
　　是廢斥者十年後登嘉定元年進士第除太社令
　　累遷司農丞知漳州遷湖北倉改湖南易江西除
　　憲遷湖南漕除江東憲辭除直祕閣廣東經畧又
　　辭仍舊職知温州以十六年夏卒于郡除直秘閣
　　致仕初侂胄得權汝譡首明其為賊屢瀕于死事
　　定反罹猜忌自號懶菴然將㫖江湖威聲聳動襄
　　帥趙方嘗力薦倚為代嘉定兵端再起獲黄摑阿
　　魯答覊于潭州汝譡時將漕欲存金以藩韃厚遇
　　之黄摑吐寔曰我國若相䝉古結好大朝而専備
　　韃可保無虞以二蠟弹獻汝譡未能白其䇿而死
　　于温黄摑在潭聞之亦死其規畫之不遂者如此
　　汝譡頴悟英特與汝談齊名稱二趙葉適謂其韓
　　篇杜筆髙出于時盖兼言之也然汝談謂已詩不
　　進反推汝譡晚愛韋蘇州詩其在潭州以詩寄適
　　識者謂如髙漸離擊筑過市後挽適有古調朱絃
　　外長謡碧水隂之句世推其工二子崇陶崇龔盖
　　以劉陶劉龔命名云(以葉水心文集王象祖所撰/行狀王夢龍所撰蹈中詩集)
　　(序趙汝/談䟦修)
　李宗勉
　　字强父富陽人開禧元年試禮部第二為江西運
　　幹真徳秀曹彦約薦之嘉定十四年除吏部架閣
　　紹定元年累遷著作佐郎輪對言山東之旅名曰
　　忠義寔則桀黠資以備冦而備之者甚于冦明年
　　兼權兵部郎官又言虎臥垣牆防姦禦變寧過毋
　　不及時李全叛形已露人莫敢言宗勉獨累疏及
　　之尋改兼侍右郎官四年知台州時洪水蕩析悉
　　力撫綏台人徳之明年直秘閣知婺州六年冬召
　　未赴端平元年進寶章閣因任尋召除尚左郎中
　　兼右司尋兼左司面陳救楮之䇿願自乗輿宫掖
　　下至百司庶府覈冗蠧節浮泛嵗省十萬則十萬
　　之楮可捐省百萬則百萬之楮可捐乆而錢楮相
　　當則盈縮之柄自不在楮擢監察御史時謀出師
　　汴洛宗勉言願愛日力以修内治合人謀以嚴邊
　　防毋以近利妨逺圖毋以虚名受實害諜報䝉古欲
　　入㓂復傳金退宗勉言有餘則宻不足則張揚聲
　　大舉者未必果來卷甲歛藏者未必果静進左司
　　諌明年春兼侍讀四月除殿中侍御史時史嵩之
　　就鄂建閫宗勉言淮西當南北之交乞别除鄂守
　　令嵩之移司齊安又率合䑓奏乞分上流淮西淮
　　東為三帥而以江淮大帥縂之以公私之財分給
　　四處招募强壯大為扞禦之圖七月除工部侍郎
　　兼給事中仍兼侍讀復上疏言憂勤不可移于宴
　　安劘切不可銷于便侫九月除諌議大夫兼侍讀
　　屢言邊事金使王檝冝早遣其囬嘉熈元年二月
　　除端明殿學士同簽書樞宻院事八月進簽書時
　　王檝復來督府主和宗勉言國書不類夷語實有
　　可疑督府職在督戰當埽除邊郡之哨馬焚蕩淮
　　河之賊舟不可以和之一字横于胸中二年進参
　　知政事三年拜左丞相兼樞宻使守法度抑僥倖
　　不私親黨一時善類如袁甫郭磊卿程公許王萬
　　軰皆聚朝廷尤樂聞讜言身居台輔家若貧儒十
　　二月甲子薨于位詔以光祿大夫致仕贈少師諡
　　文清(以國史/本傳修)
　咸淳臨安志卷六十七
欽定四庫全書
　咸淳臨安志卷六十八　　宋　潜說友　撰
人物九
　　　　后妃
國朝
　章懿皇后李氏
　　杭州人曽祖應已祖延嗣錢氏時為婺州金華主
　　簿父仁徳左班殿直后性莊重寡言入宫事真宗
　　皇帝初為司寢夢以裾承日而生仁宗皇帝封崇
　　陽縣君進才人為婉儀仁宗即位進章獻太后以
　　仁宗為己子而后不敢言中外亦未知也明道元
　　年二月丁邜進位宸妃是日薨年四十六贈三代
　　曽祖及祖為光祿卿父為崇州防禦使母董氏為
　　髙平郡太君二年追册為皇太后諡章懿塟永定
　　陵贈三代祔别廟升祔太廟(以東都事/畧長編修)
　　　　列女
　孫破虜吳夫人
　　本吳人徙錢塘孫堅聞其才貎娶之生四男一女
　　初夫人孕而夢月入懷既而生䇿及權在孕而又
　　夢日入其懷以告堅堅曰日月者隂陽之精極貴
　　之象吾子孫其興乎䇿嘗以會稽功曹魏騰迕意
　　將殺之夫人乃倚大井而謂䇿曰汝新造江南方
　　當優賢禮士捨過錄功魏功曹在公盡規汝今日
　　殺之則明日人皆叛汝吾不忍見禍之及當先投
　　此井中耳䇿大驚遽釋騰夫人智畧權譎類如此
　　及權少年統業夫人助治軍國甚有補益建安七
　　年操下書責權質任子權將周瑜詣夫人前定議
　　瑜曰今將軍承父兄餘資六郡之衆兵精糧多將
　　士用命鑄山煮海境内富饒人不思亂泛舟舉㠶
　　朝發夕到士風勁勇所向無敵有何逼廹而欲送
　　質夫人曰公瑾議是也公瑾與伯符同年小一月
　　耳我視之如子也汝其兄事之遂不送質臨薨引
　　見張昭等屬以後事(以三國志本傳及注孫/䇿傳周瑜傳通鑑修)
　徐琨母孫氏
　　富春人孫堅之妺堅與琨父真相親故以妺妻焉
　　琨隨堅與䇿征討詳在琨傳琨擊張英于當利口
　　而船少欲駐軍更求孫氏時在軍中謂琨曰恐州
　　家多發水軍來逆人則不利矣如何可駐邪宜伐
　　蘆葦以為泭佐船渡軍琨具啟于䇿䇿即行之衆
　　悉濟遂破英琨生女是為吳主權徐夫人(以三國/志吳主)
　　(權徐夫/人傳修)
　孫翊妻徐氏
　　翊領丹陽太守時媯覧戴員親近邊鴻等數為翊
　　所困常欲叛逆徐氏頗曉卜翊語徐明日欲為長
　　吏作主人卿試卜之徐言卦不佳可湏異日翊以
　　長吏來乆宜速遣乃大請賔客翊出入常持刀時
　　空手送客鴻從後斫翊迸走入山徐氏募追捕中
　　宿乃得覧員歸罪殺鴻諸將皆知覧員所為而力
　　不能討覧悉取翊嬪妾欲復取徐徐恐逆之則見
　　害乃紿之曰乞湏晦日設祭除服潜語翊舊將孫
　　髙傅嬰等圖之至期設祭哭畢乃除服熏香沐浴
　　更于他室施帷帳覧宻使覘視無復疑意徐呼髙
　　嬰與諸婢羅住戸内使人報覧以除凶即吉惟府
　　君命覧盛意入徐出戸拜覧適得一拜徐便大呼
　　二君可起髙嬰俱出共得殺覧餘人即就外殺員
　　徐乃復衰絰奉覧員首以祭翊墓(以三國志孫翊/傳及孫韶傳注)
　　(修/)
　虞潭母孫氏
　　富春人孫權族孫女也適潭父忠恭順正和甚有
　　婦徳及忠亡遺孤藐爾孫氏雖少誓不改節躬自
　　撫飬劬勞備至性聪敏識鍳過人潭始自㓜童便
　　訓以忠義故得聲望允洽為朝廷所稱永嘉末潭
　　為南康太守值杜弢叛率衆討之孫氏勉潭以必
　　死之義傾其資産以餽戰士潭遂剋㨗及蘇峻亂
　　潭守吳興假節征峻孫氏戒之曰吾聞忠臣出孝
　　子之門汝當捨生取義勿以吾老為累也仍盡發
　　其家僮令隨潭助戰貿其所服佩環以為軍資時
　　會稽内史王舒遣子允之為督䕶孫氏又謂潭曰
　　王府君遣兒征汝何為獨不潭即以子楚為督䕶
　　與允之合勢其憂國如此拜武昌侯太夫人加金
　　章紫綬潭立飬堂于家王𨗳以下皆就拜謁咸和
　　末卒年九十五帝遣使弔祭諡曰定夫人(以晉書/列女傳)
　　(修/)
　孫晷妻虞氏
　　晷居富春聞會稽虞喜隠居海隅有髙世之風欽
　　慕其徳聘喜弟預女為妻今虞氏是也喜戒虞氏
　　弃華尚素與晷同志晷性至孝虞氏克相其徳舅
　　姑起居饌不離左右躬薪水井臼之勞欣然自得
　　晷篤學容止未嘗傾倚虞氏端莊靖黙相敬如賔
　　習俗競事奢麗虞氏多御練葛不為時粧或訝之
　　虞氏曰從吾所好奈何欲相效耶時人號為梁鴻
　　夫婦(以晉書孫晷傳/及淳祐志修)
　孝婦嚴氏
　　夫孝明失其姓嚴氏事舅姑以孝聞晉咸康五年
　　火時孝明父喪在家未塟而孝明適出嚴氏仰天
　　號哭火為之滅郡以表聞詔旌門閭碣舊在餘杭
　　縣東一十三里(以淳祐餘/杭圖經修)
　馮孝女
　　唐穆宗時人居錢塘少孤無兄弟母子相依及長
　　不嫁以飬母多病益篤思肉食因刲股為糜以進
　　後母死號慟嘔血哀毁骨立既塟募人結草廬墓
　　下日焚香蔬食刺臂血書佛經仍捨宅為寺以薦
　　母長慶三年守以事聞詔賜束帛仍賜寺額曰報
　　㤙竟不嫁死今錢塘縣有孝女墓南北两郷又有
　　孝女墓在寺後山古城頭(以淳祐/志修)
　節婦何氏
　　唐末於潜莫氏之婦夫死年猶盛誓不嫁飬姑至
　　孝禮敬飭備黄巢亂後群盗嘯聚山谷隣里皆奔
　　徙何氏以姑羸疾臥不可俱行抱姑泣涕賊夜至
　　號慟丐賊曰吾數年寡居以有姑耳今姑老且病
　　不忍去願貸姑死吾死不恨賊捨其姑掠何氏去
　　至巢穴將汚之殺他婦女植刄使懼何氏詭請櫛
　　沐更衣賊許使人伺之湏臾具粧舉止言貎自如
　　伺者懈遂觧襦自經賊驚視已死義而瘞之(以淳/祐志)
　　(修/)
　吳越國恭懿太夫人吳氏
　　名漢月錢塘人中直指揮使珂女也㓜以婉淑奉
　　文穆王元瓘性慈惠而節儉頗尚黄老學居常布
　　練而已每聞王决事有及重刑者嘗嚬蹙以仁恕
　　為言諸吳每有遷授皆峻阻之及其入對多皆訓
　　勵有過失必面責之故諸吳終夫人之世不甚驕
　　恣勅封吳越國順徳太夫人周廣順二年薨年四
　　十諡恭懿實忠懿王俶之母(以吳越/備史修)
　吳越忠懿王妃孫氏
　　名太真錢塘人性端謹而聪慧毎延接姻親洎諸
　　宗屬皆盡㤙禮好學讀書通毛詩魯論之義性嚴
　　重而無浸漬之説其下畏而愛之尚儉約居常非
　　受𠫭謁未嘗為盛飾俶之征毘陵也孫氏居國城
　　遣内侍撫問諸將及從征將帥之家中外禀畏如
　　奉王焉漢乾祐二年承制拜夫人周顯徳末勅封
　　吳越國賢徳夫人國初進封賢徳順睦夫人至開
　　寶九年隨俶入覲勅封吳越國王妃制曰以爾賢
　　明有素令淑流芳儷我元臣開于列國推心傾戴
　　金石無渝抗志盪平烟塵共埽望雲展禮盡室偕
　　來魚軒趨象魏之朝翟衣見珩璜之節以前古未
　　行之典為明朝特出之恩是年得病于途薨年四
　　十五(以吴越/偹史修)
　孝婦盛氏
　　昌化縣民章欽子婦事舅姑恭謹躬紡績烹飪以
　　飬欽妻何氏性急盛氏怡聲下氣伺顔色終日侍
　　立無惰容處娣姒敬順和睦亦皆化之姑貧病無
　　醫藥資且乞甘㫖盛氏鬻簮珥裙襦以供費姑病
　　劇盛氏聞人言病者餔人肝則愈乃閉閣援刀刳
　　脅取肝為常膳以進長姒潘氏亦刲股焉姑食而
　　愈時政和六年七月權知州事轉運使劉既濟上
　　其事詔旌表門閭(以國史乾道/志淳祐志修)
　凌大淵妻劉氏
　　劉氏於潜縣九里人及䈂許嫁同里進士凌大淵
　　已請期而凌卒劉氏聞之號慟告其父母曰兒聞
　　女子以一志為良以死生不易為節兒已許凌君
　　今不幸早世固吾夫也兒將易服奔䘮誓守栢舟
　　不更二也其父母曰汝猶木方芽又未嘗身踐其
　　庭何遽若此劉氏泣曰諾人㣲物死猶不廢况以
　　身許人而背之乎有死而已父母懼而從之于是
　　麤衰赴夫家臨柩伏哭盡哀退修婦道終䘮乞兄
　　公之子以飬為之娶婦至于抱孫白首不易其志
　　寶祐間縣令吕沆聞而嘉之為表其居曰烈女坊
　　里人趙景緯為作詩以刻諸路傍詞多不載(以趙/景緯)
　　(所作傳贊修傳本作烈女劉氏凡未嫁曰女既嫁/曰婦劉氏女也宜本其從夫之志題曰凌大淵妻)
　　(劉/氏)
　
　
　
　
　
　
　
　
　
　咸淳臨安志卷六十八
欽定四庫全書
　咸淳臨安志卷六十九　　宋　潜說友　撰
人物十
　　　　方外(方士/)
　蔡經
　　吴人也吴記云織田有蔡經宅杭州餘杭縣故基
　　存焉吴大璽二年有神仙四人自稱曰東方朔等
　　往來經所居孫皓將亡四人預以告經遂虵蛻而
　　往(升仙年代與/神仙傳小異)又有沽酒阿母亦在縣界王方平
　　麻姑嘗宴于經家取阿母酒和天上酒以飲也(神/仙)
　　(傳拾遺台按顔魯公麻姑壇記王方平過括蒼蔡/經家今  之仙居括蒼洞之陽有經故宅為隠真)
　　(宫是也此云宅在餘杭與顔記不/合豈仙家居無常所而各記之耶)
　郭文
　　字文舉歩檐人餘杭大滌山窮谷無人之地倚木
　　覆苫而居亦無壁障時猛獸害人文獨宿十餘年
　　無害常著鹿裘葛巾不飲酒食肉區種菽麥採竹
　　葉木實貿鹽以自供或酬下價者亦即與之嘗有
　　猛獸張口向文文視其口中有横骨乃以手探去
　　之猛獸明旦致一鹿于室前餘杭令顧颺與葛洪
　　共造之而携與俱歸颺賜以韋袴褶不納辭歸颺
　　遣置室中文亦無言韋衣乃至爛于户内竟不服
　　用王導聞其名遣人迎之文不就船車荷擔徒行
　　導置之西園朝士咸往觀之頺然踑踞傍若無人
　　温嶠問曰猛獸害人人之所畏先生獨不畏耶文
　　曰人無害獸之心則獸亦不害人居導園七年未
　　嘗出入後忽逃歸臨安結廬山中臨安令萬寵迎
　　置縣中及蘇峻反破餘杭而臨安獨全人皆異之
　　葛洪庾闡並為作傳贊頌其美(以晉書/本傳修)
　葛洪
　　字稚川自號抱朴子以儒學知名博聞深洽江左
　　絶倫著述篇章冨于班馬尤好神仙導飬之法于
　　餘杭山見何㓜道郭文舉目擊而已各無所言(以/晉)
　　(書本/傳修)
　許邁
　　字叔元一名映嘗謂餘杭垂􁆤山延陵之茅山是
　　洞庭西門潜通五岳陳安世茅季偉常所游處于
　　是立精舍于垂􁆤而往來茅嶺之洞室永和二年
　　移入臨安西山登巖茹芝𣺌然自得有終焉之志
　　乃改名元字逺游著詩十二首論神仙事嘗與王
　　羲之書曰自山隂至臨安多有金堂玉室仙人芝
　　草左元放之徒漢末諸得道者在焉後人莫測逺
　　遊所終好道者皆謂之羽化矣(以晉書/本傳修)
　杜子恭
　　錢塘人通靈有道術晉東土豪家及京邑貴望並
　　事之為弟子執在三之敬沈警累世事道亦敬事
　　子恭宋孔靈産有隱遁之懐立館事道東出過錢
　　塘北郭輙于舟中遥拜子恭墓至道鞠道業富盛
　　(以宋書沈約自序南齊/書孔稚珪傳及真誥修)
　徐靈府
　　號黙希子錢塘天目山人通儒學居天台靈盖峯
　　虎岩石室中凡十餘年會昌初武宗詔浙東亷使
　　起之辭不復出後遂絶粒嘗著元鑑五卷撰天台
　　山記三洞要畧門人得其道者有左元澤(以髙士/傳修)
　錢道士
　　杭州臨安人初從太守令狐纁至京師因往成都
　　玉局觀觀黄籙道塲忽有一道士仗劍持水紫衣
　　巍冠周行醮壇至錢生前以所持水令飲之極甘
　　錢自此絶食乾符間常往來京師(以神仙感/遇傳修)
　令狐絢
　　餘杭太守纁之子也雅尚𤣥㣲不求仕進時有神
　　仙降之異香聞于戸外嘗言入静之時忽有青衣
　　引至髙山之上朝謁老君因見册命張天師元中
　　大法師以代尹真人之任曰羣胡擾于中原不能
　　戢之尹真人之過再立二十四化澤及生靈道陵
　　之功也後西川見張道士言天師降授道法與令
　　狐所説無異(以神仙感/遇傳修)
　丁飛
　　字翰之濟陽人讀老莊書善飬生能鼓琴居錢塘
　　龍泓洞之左右或憇舘深山中蓄妻子事耕稼如
　　常人咸通丙午歲陸龜䝉嘗詣龍泓憇舘見其綸
　　巾衣裘貎古意淡好古文樂歌詩問其年曰七
　　十二年矣後十四年道士葛參寥為陸言飛毛髮
　　不衰氣力益壯疏繁導䝉灌溉判剖皆自執綆缶
　　斤劚輩升髙逺望不翅履平地時作細字文紀事
　　皆有楷法意義夜半山静取琴弹弄少睡寡言與
　　人相接禮簡情至未嘗有罷倦之色又不見有所
　　服餌或問之對曰治心修身之外復有何物陸為
　　作錢塘丁隱君歌而叙其事如此(以陸龜䝉作丁/隠君歌序文修)
　潘尊師
　　在杭州曹橋福業觀有少年過之欲寄止茅齋潘
　　許之居六十日不飲不食將去再拜致謝曰某曽
　　受正一九州社令籙九州内外吉凶之事靡不知
　　也敢以奉傳若精潔守謹可致長生言訖而去自
　　後果如其言四方之事靈官無不傳報潘曰閑人
　　何必知四逺之事乃却之一夕少年復來授以王
　　子符兩道戒曰人有疾苦危難當以吾符救之自
　　是潘以朱篆救人祛災蠲疾赴之者如市既十餘
　　年少年復至宿畱逾月尊師一日無疾而終疑其
　　得尸解之道也(以神仙感/遇傳修)
　馬自然
　　錢塘人名湘其先鹽官人世為小吏湘獨好經史
　　工文學常隨道士徧遊方外至湖州飲酒醉行墜
　　霅溪經日而出衣不沾濕指溪水能令逆流良乆
　　指栁木橋令隨水上下指橋令㫁復續訪常州太
　　守馬植會飲湘于席上以器皿植𤓰湏臾生花結
　　實坐客食之皆稱香羙或以疾告之即以所拄竹
　　杖指病者曰吹杖頭如雷聲病隨愈跛倚而來者
　　湘以杖叩之應手便伸轉與之財物則以遺貧者
　　于大中祥符九年卒葬于其家之東園明年東川
　　奏劍州梓潼縣道士馬自然白日上昇且謂人曰
　　昨已羽化于浙西今玉皇又詔于此上昇矣帝命
　　于杭州發其塚視之止存竹杖(以續仙/傳修)
　管歸真
　　錢塘人年十一入錢明宫雍熈初有青衣過之問
　　其所從來則曰西人也姓邊氏有㸃化黄金之術
　　願以為贈歸真曰歴嵗綿乆能無變否曰五百年
　　後當復故爾歸真笑曰得不為後人悞耶青衣以
　　手加額曰先生其真人也吾有紫府符法珍蔵之
　　乆今得其人尚可隠乎于是跪而受之不踰年符
　　法大振祥符初詔赴闕行符水法病在膏肓者悉
　　為平人鍚予甚渥以為右街都監賜號元靖後以
　　京師大旱詔歸真臨壇作法噀水結成烟霧空中
　　雲龍飛躍膏雨大霈未幾加賜崇教天聖初遷左
　　街加大法師仍賜正白先生號至四年十月平居
　　呼其徒而告之曰繡衣使者告吾功業上逹帝宸
　　今將往任職矣遂偃然而化熈寧中趙抃守杭記
　　其行事(以淳祐/志修)
　沈若濟
　　洞元大師字子舟逺祖仕吳越錢氏遂居錢塘于
　　元真觀出家年十三試經為道士兼通諸家百氏
　　之書尤精于醫游茅山居崇禧觀延康殿學士王
　　漢之帥建康即茅山築室為洞陽菴以處之師乃
　　出囊中金大市藥以濟病者徽宗聞其名再詔乃
　　起舘于龍徳宫數月以疾辭賜道官及金方符紹
　　興初尸解于故菴(以淳祐/志修)
　徐立之
　　舊名炳一應進士舉不中學老子法易名為立之
　　隠于西湖之廻峯人謂之廻峯先生不喜俗人知
　　通判都官員外郎蘇為聞其名嘗往見之曰何不
　　仕乎應曰若時與命會然後佐天子福元元不然
　　則悔吝生矣曷若追㝠鴻霧豹與孤雲俱為甚敬
　　其言嘗為立傳廻峯今雷峯也(以蘇為所撰/徐先生傳修)
　陸維之
　　字永仲一名凝之字子才號石室餘杭人丰神隽
　　㧞議論倜儻少以計偕入汴群法從邀與襍坐命
　　相者某道人視之道人指維之曰秀才叩以科第
　　則曰且歸山道人揖别贈以粒丹曰緩急用之陸
　　下第南歸舟循汴風激浪怒舟不能勝以丹投之
　　風浪始息汴上有呼其姓名者則道人也維之遂
　　有超世之志隠于大滌洞天之石室人因以石室
　　稱之逍遥林谷詩酒自樂時餘杭鉅儒陳律民範
　　學士劉堯臣山父蜀髙士楊廼城叔閑為方外友
　　太博關注子東贈以詞其序云吾郷陸永仲博學
　　髙才少時有聲塲屋今棲白鹿洞下絶葷酒屏世
　　事自放塵埃之外行將六十而有嬰兒之色非得
　　道者能如是乎白鹿洞即大滌也維之嘗觀潮作
　　酧江月云逺山一帶遡晴空極目天涯浮白楓落
　　鴉翻談笑處不覺雲濤横席酒病方蘇睡魔猶殢
　　一掃無畱跡吳㠶越棹恍然飛上空碧長記草賦
　　梁園凌雲筆勢倒三江秋色對此驚心空悵望老
　　作紅塵閑客别浦烟平小樓人散囘首千波寂西
　　風歸路為君重噴霜笛光堯嘉賔召見辭疾不赴
　　後光堯退處北宫嘗幸大滌憲聖亦侍羽流起居
　　進主觀者問以山中詩客以維之對進其行卷光
　　堯讀數首太息曰布衣入翰林可也欲與孝宗言
　　憲聖曰山林隠士必不要人知要他出山却是苦
　　他遂止未幾以疾卒于家維之嘗進百論有石室
　　小隠集三十卷臨終了然書一詩云岳南之舘白
　　雲端鳯笛龍簫徹廣寒一鶴曉飛冲碧落群仙笑
　　倚玉䦨干(以葉紹翁四朝聞見錄/大滌洞天真境錄修)
　王𠂻
　　字天誘政和間郡守監司表薦賜號悟静處士視
　　朝請大夫俸給
　徐奭
　　徽宗朝賜號冲晦先生故廬在城中吳山下又嘗
　　居萬松嶺下墓在靈隠山石筍院
　
　
　
　
　
　
　
　
　
　咸淳臨安志卷六十九
欽定四庫全書
　咸淳臨安志卷七十　　　宋　潜說友　撰
人物十一
　　　　方外(僧/)
　慧静
　　本姓邵餘杭人厲行精苦容止可觀顔延之歎曰
　　荆山之玉唯静是焉著文翰集十卷(大藏經/髙僧傳)
　慧基
　　本姓耦(一作/偶)年十五宋文帝引見顧問勅于秖洹
　　寺為設會出家車駕親臨幸
　慧集
　　本姓錢於潜人著毘曇大義䟽十萬言
　法匱
　　本姓阮於潜人
　浄度
　　宋釋餘杭人少游獵嘗射乳鹿墮胎鹿母衘痛猶
　　就地舐子因摧弓折矢出家蔬食誦經三十餘萬
　　言常屏處山澤
　僧瑜
　　本姓周餘杭人以宋孝建二年六月三日滅度後
　　十有四日房中生䨇桐其徒以為婆羅寶木因號
　　䨇桐沙門吳郡張辯為平南長史且為傳讚
　僧翼
　　本餘杭人止廬山寺依慧逺修學
　僧詮
　　宋餘杭方顯寺釋
　道琳
　　梁冨陽齊堅寺釋
　僧旻
　　本姓孫冨春人吳大帝其先也梁天監五年游上
　　都天子禮接甚厚六年制注般若經齊文惠帝竟
　　陵王子良深相貴敬普通後隠居虎丘時蕭昻出
　　守吳興欲過山展禮旻曰吾山藪病人無事見貴
　　二千石昔戴顒隠居宋江夏王詣見髙臥不起吾
　　雖徳薄請附戴公矣竟遁去其年皇太子遣通事
　　舍人何思澄命致禮贈以几杖鑪奩褥席麈尾拂
　　扇等又為製墓誌碑(續髙/僧傳)
　明徹
　　本姓夏錢塘人齊太傅蕭頴深相欽慕
　法開
　　本姓俞餘杭人吏部尚書瑯琊王俊永嘉太守吳
　　興丘遲皆揖敬推賞後還餘杭止于西寺
　惠明
　　本姓王杭人居蔣州山間值雪路塞七日不食至
　　荆州四望山見二虎争闘自往分解焉
　曇超
　　靈隠山僧本姓張清和人齊建元末至錢塘靈隠
　　山會乆晴禱祠無應超乃徒歩至赤亭山遥為龍
　　咒願說法至夕群龍為化人形來詣超所因乞三
　　歸依超請降雨約以明日晡時及期大雨(見髙僧/傳及錢)
　　(唐勝/跡記)
　真觀
　　南天竺法師字聖逺錢塘人本姓范祖延蒸給事
　　黄門侍郎父兊散騎常侍母任氏因禱佛有姙及
　　真觀誕育竒相不倫左掌仙文右掌人字開皇十
　　四年亢旱刺史劉景安請師講海龍王經序既竟
　　驟雨滂注自後有請隨禱隨應縣西有靈隠山仙
　　靈所居峯吐蓮花洞藏龍穴真觀與道安禪師頭
　　陀石室檀越陳仲寶開山拓基建立精舍號南天
　　竺寺遂棲止終焉及文宣造塔取决于觀乃指崔
　　巍髙石為基鑿石果得銅穴自然天成皋亭神姓
　　陳氏降祝請師講法華一遍遺以錢物又降祝捨
　　其廟屋五間為衆善佛殿大業中出天竺自標葬
　　地未幾歎曰昔六十二應終講法華力更延一紀
　　今七十四生期畢矣白衆而逝嘗作愁賦時人稱賞(已/上)
　　(並大藏經/續髙僧傳)有塔在東岡乆廢天禧中王欽若重修
　道欽
　　徑山禪師唐大歴三年代宗召至闕下親加瞻禮
　　賜號國一禪師負元八年示滅諡大覺禪師蘇州
　　崑山人姓朱開山住持徑山(見景徳傳燈錄刺史/王顔尚書職方員外)
　　(郎丘丹撰塔銘崔元翰李吉甫撰碑/銘徐浩作真贊崇寕五年追諡澄悟)
　圓修
　　鳥窠道林禪師富陽人衣衲敝甚寒暑不更棲止
　　山間有鵲巢于其側經四十秋未嘗下山時人謂
　　之鳥窠禪師元和中白居易出守兹郡入山謁禮
　會通
　　招賢禪師杭人本姓吳㓜而聪敏唐徳宗時為六
　　宫使後禮鳥窠為僧至武宗時廢寺而莫知其終
　齊安
　　鹽官禪師杭人本姓李生時神光照室後有異僧
　　謂之曰建無勝幢使佛日囬照者豈非汝乎遂無
　　疾宴坐而逝勅諡悟空禪師
　道標
　　唐律師冨陽人姓秦䕶戒精嚴永㤗中住持南天
　　竺寺其徒多歸之嘗于飛來峯之南西嶺下葺茅
　　為堂號西嶺草堂好作詩與吳興皎然會稽靈徹
　　唱和時人有洞氷雪摩雲霄之譽長慶三年入滅
　　世稱西嶺和尚
　慧琳
　　唐大歴中僧字抱玉居天目山二十餘年元和初
　　郡守杜陟請至永福寺登壇三年刺史裴常棣請
　　至天竺登壇二十年間前後刺史杜陟裴常棣陸
　　則楊慿盧元輔白居易李㓜崔鄯路異凡九人皆
　　造慧琳之室論心要
　靈照
　　龍華禪師髙䴡國人錢王建龍華院命僧住持晉
　　天福二年入滅夀七十八號真覺禪師
　行修
　　南山法相院僧生有異相耳垂至肩號長耳相禪
　　師崇寧二年賜號崇慧大師
　㓜璋
　　唐相國夏侯啟之子十七為僧夀八十七終錢
　　尚父號志徳大師天祐三年賜號瑞龍禪師
　延夀
　　杭人號抱一子七嵗誦經感群羊跪聼始為吏一
　　日棄其業出家著宗鏡錄一百二十卷日課一百
　　八事未嘗暫廢吳越王錢氏請住永明禪寺(即浄/慈寺)
　　凡十五年聚徒幾二千人道播海外髙麗國王遣
　　使齎書叙弟子禮奉金線織成袈裟紫水晶數珠
　　金澡罐等為獻開寶八年入滅號智覺禪師崇寧
　　中追諡宗照
　志逢
　　餘杭人生惡葷血膚體香潔嘗夢升湏彌山睹三
　　佛列坐初釋迦指示之曰此是補彌勒處獅子月
　　佛遂禮覺後閲大藏經乃符所夢天福中扺天台
　　山雲居道塲入普賢殿宴坐有神人前跪膝師問
　　為誰曰䕶戒神也師曰吾患有宿愆汝知之否曰
　　師有何非唯一小過耳凡折鉢水亦施主物師毎
　　傾棄非所宜也言訖而隠師自此洗鉢盡飲之因
　　致脾疾十載方愈吳越王號為普覺大師住臨安
　　功臣院至雍熈二年入滅
　遇安
　　杭人乾徳中忠懿王錢氏命住北關傾心院又召
　　入居天龍寺至開寶七年安僖王請居光慶寺號
　　善智禪師淳化初示滅
　慶祥
　　九曲禪師杭人本姓沈辯才冠衆多聞强記天台
　　門下推為傑出
　行明
　　開化禪師杭人本姓干先住能仁後忠懿王錢氏
　　又建太和寺延請住持太宗皇帝賜紫衣師號咸
　　平四年入滅(已上並景/徳傳燈錄)
　善昇
　　錢塘人本姓仲十嵗出家天禧中詔同注釋御製
　　法音集書畢賜號曰日觀大師兼深于琴律皇祐
　　元年范文正公就天竺山見之一日遣侍者告文
　　正公而逝公為作塔銘
　法照
　　受業水心寺不妄交逰與隠逋髙僧智圓為方外
　　友参政王化基丞相王欽若王隨皆深敬之咸平
　　中撰律鈔義苑説七卷丞相王隨撰塔銘立碑于
　　兠率寺崇寧二年賜號法照大師
　道誠
　　慧悟大師錢塘人居月輪山天禧中撰釋氏要覽
　　三卷又注王勃所撰釋迦成道記丞相王隨知杭
　　州日有贈慧悟詩予弼題慧悟禪師上方詩云孤
　　峯牢落幾何年䑓殿于今挿半天已是精藍誇絶
　　徼更將寶塔在危巔烟霞色任隂晴變鐘磬聲随
　　上下傳珍重老僧無别境一生幽趣只山川
　契嵩
　　屯田員外郎陳舜俞撰行業記云禪師字仲靈自
　　號潜子姓李慶歴中居錢塘後遊京師開封尹王
　　仲儀上其所著釋書仁宗覧之詔付傳法院編次
　　仍賜名教師號蔡襄知杭州延置佛日山熈寧五
　　年六月于靈隠寺入寂以釋氏法茶毘而五根不
　　壊世號其塔曰五種不壊之塔
　賛寧
　　受業于祥符寺學南山律兼通六籍史書莊老百
　　氏之學太平興國三年十月賛寧奉阿育王塔舍
　　歸朝見太宗皇帝于滋福殿一日七召對賜號通
　　慧大師八年秋詔撰大宋髙僧傳三十卷淳化二
　　年預史舘集新書五年真宗召對賜坐以為右街
　　僧錄三年遷左街崇寕三年賜號通慧圓明大師
　　王内翰元之與詩有詔修僧史浙江濱萬卷書中
　　老一身之句
　寶逹
　　晦迹靈隠山號刹利法師有刹利院院中有印沙
　　床照佛鑑善持秘咒時浙江潮水大溢以至于激
　　射湖上諸山寶逹誦咒止之一夜有偉人黒冠朱
　　衣謂逹曰吳伍員復求雪耻耳師慈心為佛員已
　　聞命矣言訖而滅自後潮水擊西興而杭州漲沙
　　數里(錢塘勝/跡記)
　智圓
　　孤山法師錢塘人本姓徐字無外自號中庸子神
　　宇清明道韻凝粹妙年能屬文匪由師授有命湖
　　光文擬韓而作(詳見瑪瑙/寶勝院)
　遵式
　　本姓葉字知白其母始乞靈于觀音遂生法師學
　　行孤髙博習教觀因苦學嘔血兩足皮裂師願力
　　堅固以死自誓建下天竺寺著净土懴法金光明
　　觀音諸本懴儀行于世故號慈雲懴主天聖中滅
　　度其日或見大星殞于靈鷲峯度弟子百餘人學
　　徒千數崇寧二年賜號慧通天台教觀益盛于吳
　　越者寔師之力侍郎王古述其行事紹興三十年
　　㫖賜號曰懴主禪慧大法師塔名瑞光
　思悟
　　本姓徐父居錢塘㓜舍南新縣欣慈院出家既受
　　具宿疾萌發好遊講習信法兼進每誦咒身出舍
　　利所畫千手像誦千眼咒像亦如之今其冡在觀
　　堂香林洞之左
　元照
　　靈芝大智律師字湛如號安忍子錢塘人本姓唐
　　母竺氏嘗夢異僧託孕㓜居祥符寺東藏窮清浄
　　毘尼之學㕘神悟大師處謙傳天台教觀謙拊其
　　背曰毘尼之宗幾顛覆矣汝可以梁棟是道
　宗本
　　浄慈圓照禪師字無詰本姓管熈寧初丞相鄭國
　　富公得法于師之門人修顒推尊師承由是聞譽
　　日廣郡守陳襄請住浄慈山越數年神宗皇帝命
　　住相國寺慧林院召對延和殿賜茶諭以朕方欲
　　大興禪宗宜善開導之㫖繼入福寧殿説法詔許
　　肩輿入見髙麗王子僧統義來謁師問其所得以
　　華嚴對師摘其㣲義示之茫然自失
　善本
　　本開封人㓜時母病刲股肉以進疾隨愈力學舉
　　進士于京師得華嚴經開卷恍然歴歴與心契圓
　　照禪師住杭之浄慈招師居上座别開講席助誘
　　方來之士戸外之屨滿矣圓照退居師繼之韓康
　　公綘奏號法涌大師元祐中駙馬都尉張厚禮奏
　　請奉詔住東京法雲寺蘇軾作詩贈行哲宗皇帝
　　遣中使撫問降香及賜髙麗磨衲號大通禪師住
　　持八年得請歸杭州大觀二年終賜號圓定葬于
　　大慈山崇徳院號定光塔
　元浄
　　本姓徐字無象於潜人生而左肩肉起如袈裟絛
　　八十一日乃滅及師之終寔八十有一嵗師生十
　　嵗出家二十五賜紫衣及辯才號知杭州吕溱請
　　師住大悲寶閣居十年沈文通治杭命住上天竺
　　乃以教易禪師鑿山増室幾至萬礎重樓傑閣冠
　　于浙西學者數倍其故詔名其院曰靈感觀音居
　　十七年還於潜逾年復歸天竺清獻公趙抃與師
　　為世外友賛之曰師去天竺山空鬼哭天竺師歸
　　道塲光輝復畱三年謝去老于南山龍井之上與
　　僧熈仲會食仲視師眉間有光如熒遽起攬之得
　　舍利自是常有于其臥處得之者及其將化召常
　　所往來僧道潜告之曰吾西方業成尅期而逝門
　　下侍郎蘇轍撰碑翰林學士蘇軾書集賢校理歐
　　陽棐書額
　延夀
　　杭州興教小夀禪師初隨天台韶國師普静聞堕
　　薪而悟天禧中王隨出鎮錢塘往候見去騶從獨
　　歩登寢室夀方負暄毳衣自若語笑終日而去(以/林)
　　(間錄/修)
　修廣
　　錢塘人本姓王字叔㣲有智識度量讀五經知大
　　義頗喜為詩少羸多病學醫既成而有疾者多歸
　　之無貴賤貧冨皆為之盡其術未嘗有所厚薄尤
　　貧者資之藥物衣食雖窮未嘗有所計惜故自京
　　師至于四方自公卿至于學士大夫多知其名而
　　皆樂從之遊師自九嵗出家居明慶院景祐二年
　　賜紫衣五年賜號寶月大師熈寧元年十月率其
　　日會門人與往來學佛之人告以將終沐浴易衣
　　正坐而逝年六十一明年門人為塔南豐曽鞏為
　　之銘(以南豐/文集修)
　文益
　　本姓魯餘杭人希覺師住育王文益往聼習旁探
　　儒典遊文雅之塲希覺師目為孔門之游夏嘗㕘
　　琛和尚琛問上座何往文益曰迤邐行脚去曰行
　　脚事如何益曰不知曰不知最親切文益豁然開
　　悟後三住大道塲諸方叢林咸遵風化異域有慕
　　其法者渉逺而至悟入者不可勝紀周顯徳五年
　　蠲大法眼禪師塔曰無相(以傳燈/錄修)
　道潜
　　於潜浮溪村人字參寥本姓何㓜不茹葷以童子
　　誦法華經度為比邱于内外典無所不窺能文章
　　尤喜為詩秦少游與之有支許之契嘗有臨平絶
　　句云風蒲獵獵弄輕柔欲立蜻蜓不自由五月臨
　　平山下路藕花無數滿汀洲蘇軾一見為冩而刻
　　諸石後遇軾于彭城在座賦詩援筆立成軾甚爱
　　之以書告文同謂其詩句清絶與林逋上下而通
　　于道義見之令人蕭然軾謫居齊安道潜不逺二
　　千里相從留期年遇移汝海同游廬山復歸於潜
　　山中軾有次韻道潜留别詩軾守錢塘卜智果精
　　舍居之入院分韻賦詩軾云雲崖有淺井玉醴常
　　半尋遂名參寥泉可濯幽人襟又為作參寥泉銘
　　軾南遷道潜欲轉海訪之軾以書戒止當路亦捃
　　其詩語謂有刺譏得罪返初服建中靖國初曽肇
　　在翰苑言其非辜詔復祝髪蘇轍毎稱其詩無一
　　㸃蔬笋氣體製絶似儲光羲非近世詩僧比崇寧
　　末歸老江湖既示寂其法孫法頴以其詩集行于
　　世道潜嘗賜號妙總大師(以東坡詩集朱弁聘/逰集及淳祐志修)
　懐顯
　　西湖持浄大師政和中撰錢塘勝跡記五卷朝請
　　大夫輕車都尉周邠為之序引
　慧勤
　　餘杭人歐陽文忠公有送僧慧勤詩云越俗僭宫
　　室傾貲事彫牆佛屋尤其侈耽耽擬侯王文彩瑩
　　丹漆四壁金焜煌上垂百寶盖宴坐似方床胡為
　　弃不居棲身客京坊辛勤營一室有類燕巢梁南
　　方精飲食箘笋鄙羔羊飯以玉粒粳調之甘露漿
　　一饌費千金百品羅成行晨興未飯僧日昃不敢
　　嘗乃兹隨北客枯粟充饑膓東南地秀絶山水澄
　　清光餘杭幾萬家日夕焚清香烟霏四面起雲霧
　　雜芬芳豈如車馬塵髩髪染成霜二者孰苦樂子
　　奚勤四方乃云慕仁義可以治膏肓有志誠可嘉
　　及時宜自强人情重懐土飛鳥思故郷夜枕聞北
　　雁歸心逐南檣歸兮能來否送子以短章同時有
　　惠思
　惠思
　　王安石送惠思詩云綠浄堂前湖水綠歸時正復
　　有荷花花前若見餘杭姥為道仙人憶酒家今於
　　潜西菩明智寺有惠思所為浴堂記
　惟尚
　　本姓曹鹽官人少苦腹疾百藥不治父母憐之祈
　　佛出家七嵗禮慶善寺元辨為師遍𠫭叢林得法
　　于英普照勘辯于新黄龍退歸墓廬嘗住夀聖禪
　　院本雪峯結庵故地荆榛蛇虺莫敢居師住八年
　　剏立殿廡為之一新遂謝歸舊隠尋住薦福以病
　　復還舊廬而卒僧念其徳葬于院之西南張九成
　　為之作記
　守璋
　　本姓王鹽官人天資介特凛不可犯七嵗以試經
　　度為僧戒行精潔尤工于詩號文慧禪師有柿園
　　集行于世紹興二年髙宗皇帝幸圓覺寺因覩其
　　集親灑宸翰書其晚春一絶云草深烟景重林茂
　　夕陽㣲不雨花猶落無風絮自飛
　徳明
　　本姓顧鹽官人守璋弟子也紹興十八年入徑山
　　禮真歇了禪師夜宿山下真歇夢䨇月入寺詰朝
　　舉以白衆頃之明至心竊異之相與問答機鋒峻
　　宻朝夕講論禪教者凡四年後因觀為溜以杵通
　　竹節有聲豁然開悟其徒因號為竹筒和尚二十
　　三年有㫖住崇先顯孝寺二十五年兩宣入慈寧
　　殿陞座舉説般若髙廟竒之賜法衣給度牒其徒
　　一人明念璋年老力丐退休兩載復得㫖住崇先
　　又二年力辭而退乾道三年無疾卒有澹堂竹筒
　　和尚語錄
　清順
　可乆
　　石林葉夢得云錢塘西湖舊有好事僧往往喜作
　　詩其最知名者熈寧間有清順可乆二人順字怡
　　然乆字逸老其徒稱順怡然乆逸老所居皆湖山
　　勝處而清約介静不妄與人交無大故不至城士
　　大夫多往就見時有餽之米者所取不過數斗以
　　瓶貯几上日取其三二合食之雖蔬茹亦不常有
　　故人尤重之同時有思聪者亦似之而詩差優
　宗杲
　　字曇晦本姓奚丞相張浚命主徑山法席學徒一
　　千七百人來者猶未已敞千僧閣以居之號臨濟
　　中興張九成與為方外交秦檜疑其議已言者論
　　其誹謗朝政動摇軍情九成唱之宗杲和之紹興
　　十一年五月詔毁僧牒編置衡州二十二年移海
　　州四方衲子忘軀命往從之二十五年特恩許自
　　便明年復僧伽梨奉朝㫖住阿育山逾年復居山
　　孝宗皇帝為吳安郡王時遣内都監入山謁宗杲
　　述偈以獻及在建邸復遣内知客供五百應真請
　　宗杲説法親書妙喜庵三字并製賛以寵之三十
　　一年求觧院事得㫖退居明月堂隆興改元八月
　　示寂孝宗聞而歎息詔以明月堂為妙喜庵諡曰
　　普覺塔曰寶光宗杲嘗曰瞥起是病不續是藥不
　　怕念起惟恐覺遲佛者覺也為其常覺故謂之大
　　覺然皆從凡夫中做出彼既丈夫我寧不爾其接
　　引方便類此宗杲雖林下人而義篤君親談及時
　　事憂形于色或至垂涕時名公鉅卿如李邴汪藻
　　吕本中曽開李光汪應辰趙令衿張孝祥陳之茂
　　皆委已咨叩而張浚雅相推重宗杲有正法眼藏
　　三卷又有武庫若干卷其徒纂法語前後集三十
　　卷浚為序淳熈初詔隨大藏流行(以紹興正/論小傳修)
　
　
　
　咸淳臨安志卷七十
欽定四庫全書
　咸淳臨安志卷七十一　　宋　潜說友　撰
祠祀一
天子祭天地諸侯祭社稷大夫祭五祀上得以兼下下
不得以僣上古之制也列聖咸有一徳克典神天自郊
丘宗廟社稷與大中小祠之合乎古典者有常所矣十
倫之義六祀之辭凡皆與斯民同其福祿長其孝敬措
之于仁夀之域而郡祀之在畿内者若土域山海湖江
之神若先賢往哲有道有徳之祭若禦災捍患以死勤
事之族率皆鍚之爵命被之寵光或嵗時薦饗間遣有
司行事所以循夫人之所依考諸禮而弗悖其在郡國
遵奉唯謹充類而逹之可以存古可以從俗者悉得列
焉祀於洛邑咸秩無文或以為周公格君心萃天下之
道嘻有㫖哉叙祠祀
　　　　土神
城隍廟
　舊在鳯凰山據國朝會要為永固廟紹興九年移寶
　月山三十年勅曰錢塘為郡尚矣自版圖歸於我家
　逾二百年維城與隍必有神主之况嵗之豐凶時之
　水旱民之疾疫求焉而必應者哉不知郡歴幾將而
　無一牘之奏以答神之休意者聪明正直交感于幽
　顯之間固自有時也朕今駐蹕於此視之不異畿甸
　重侯美號用疏不次之封其歆其承永妥爾祀可特
　封保順通惠侯乾道六年以後累加封咸淳八年改
　輔正康濟廣徳顯聖王
昭濟廟
　在候潮門外渾水閘西舊傳為吳王夫差廟淳化五
　年守王化基建乾道三年周安撫淙修慶元六年賜
　廟額累封今為善應安濟孚祐顯衛侯淳祐九年安
　撫趙與􁤏重建(淳祐志序祠廟謂舊志以夫差為首/祀乃與子胥並列遂疑其未必為夫)
　(差而寘諸江神諸祀次忠清之後竊所未安所至祠/廟之神其名氏往往皆出流傳孰從而訂其寔今既)
　(傳曰夫差即為子胥之君矣鬼神之事雖曰難言君/臣之義如之何其廢故今特以吳王廟次城隍而忠)
　(清又/次之)
忠清廟
　在吳山神伍氏名員楚大夫奢之子平王以讒殺奢
　子胥奔吳言伐楚之利欲以報仇後十七年吳與楚
　戰而勝遂入郢平王之子昭王奔隨又十年吳伐越
　王闔廬傷而卒王夫差立立三年而入越勾踐棲於
　會稽使大夫種行成於吳王許之子胥諌不聽曰吳
　其為沼乎後九年王伐齊越率其衆而朝子胥曰是
　豢吳也不如早從事焉又不聼子胥欲避吳禍私使
　人屬其子於鮑氏曰王孫氏王聞之賜之屬鏤以死
　將死曰植吾墓檟檟可材也吳其亡乎後十二年越
　果滅吳史記云吳人憐之為立祠於江上因命曰胥
　山唐元和十年刺史盧元輔修并作胥山銘唐景福
　二年封惠廣侯國朝載在祀典雍熈二年四月詔重
　建廟大中祥符五年朝廷以海潮大溢衝激州城詔
　本州每嵗春秋醮祭學士院撰青詞(見詔/令門)其年賜
　忠清廟額封英烈王九年以馬亮知杭州詔問捍江
　之䇿亮至禱於祠下明日潮殺又出横沙數里堤岸
　乃成政和六年加封威顯廟燬於建炎兵火興於紹
　興二十二年至三十年加封忠壯乾道五年十月周
　安撫淙重修慶元五年至嘉定十七年累封為忠武
　英烈威徳顯聖王紹定四年廟再燬有㫖賜緡錢重
　建嘉熈三年趙安撫與懽又易而新之廟前舊有星
　宿閣至是閣成摭英衛二字以名理宗皇帝親灑宸
　翰賜焉寶祐元年又燬二年顔安撫頥仲又建移英
　衛閣於正殿之後咸淳四年五月積雨廊廡壊安撫
　潜説友重行修治視舊増壯其封爵自嘉熈至今累
　改為忠武英烈顯聖安福王(有行祠在仁和縣治東/南二十四里按子胥始)
　(藉吳報楚而吳遂勝楚終勸吳伐越而吳卒見滅於/越非其計之有工拙其君之聼否異也傳之所載止)
　(于如此其木末明甚而後人乃於其破楚入郢也為/鞭尸藉館之説于其諌吳不聼而死也為浮尸於江)
　(激而為潮之説竊意是皆戰國䇿士夸大其詞以緣/飾其事如樂毅告燕昭王之類耳太史公既取而載)
　(之史子雲又載之法言不為辨正遂使子胥生為僇/及死君之臣沒為隨潮往来之鬼豈不大可恨乎盖)
　(終前漢之世左氏未大顯不得列於學官雖以二子/博極羣書故亦無所折𠂻獨子長所謂吳人憐之為)
　(立祠山上此則人心天理之不可泯沒者其説不可/廢也故今所書止據左傳盡削舊志因仍之誤為子)
　(胥一洗若其他詩/文則姑存其舊云)
　記文(王荆公安石撰予觀子胥出死亡逋竄之中以/客寄之一身卒以説吳折不測之楚仇報耻雪)
　(名震天下豈不壯哉及其危疑之際能自慷慨不顧/死畢諌於所事此其志與夫自恕以偷一時之利者)
　(異也孔子論古之士大夫若管夷吾臧武仲之屬茍/志於善而有補於當世者咸不廢也然則子胥之義)
　(又曷可少耶康定二年余過所謂胥山者周行廟庭/嘆吳亡千有餘年事之興壊廢革者不可勝數獨子)
　(胥之祠不徙不絶何其盛也豈獨神之事吳之所興/盖亦子胥之節有以動後世而愛尤在於吳也後九)
　(年樂安蔣公為杭使其州人力而新之臨川王安石/與之銘曰烈烈子胥發節窮逋遂為册臣奮不圖軀)
　(諌合謀行隆隆之吳厥發不遂邑都俄墟以智死昏/忠則有餘胥山之巔殿屋渠渠千載之祠如祠之初)
　(孰作新之民勸而趍惟忠肆懐惟孝肆孚我銘祠庭/示後不誣碑亡已乆嘉熈四年守趙開府與權重入)
　(石/)又記(王安國撰胥山廟者吳人奉事盖已千有餘/年至於今天子命祀而吏之嵗時所祝未嘗)
　(懈也嘉祐七年長興沈公作藩於杭政已大成下畏/以愛既而雨暘或愆躬禱於廟仍嵗大熟于是邦人)
　(皆以為神之賜也乃相與告於公曰願治廟屋以妥/神靈公既樂詔教之施能媚於民而又嘉民之不忘)
　(神惠而思為報也故聼之八年六月廟成公遂祭享/耋稚嗟嘆咸願刻石以詩顯之而使人來請辭於臨)
　(川王安國乃作辭曰維此句吳泰伯肇居其後綿綿/享有邑都闔廬夫差力欲圖覇有臣子胥才寔剛者)
　(報楚入郢遂棲越君使國為雄我志獲申彼何宰噽/冐貨姦宄我僨於忠國亦隨毁武林之墟胥山之岡)
　(立廟以祀民思不忘既歴年乆報事不懈以迄於今/帝遣祈拜公作邦伯寔治庇民毎祀必誠獲應於神)
　(卒是逾嵗風雨順節謂非神休有或菑孽人乃告公/廟屋將傾願易而新不戒遽成嚴嚴之堂有翼其廡)
　(慿附之威觀者俯僂衆曰迄事公即大祭賔贊肅䖍/鼓簫喧沸豕羊具肥桂酒香醇神顧享之醉飽欣欣)
　(衆願具石刻載厥羙/繋之銘詩庸告無止)英衛閣記(守趙開府與懽撰英/衛閣者始建吳山忠)
　(清廟閣名今上皇帝親灑宸翰以賜者也初山有星/宿閣直廟之前堪輿家指為龍首紹定辛夘年燬其)
　(後廟雖新而閣不復嘉熈己亥夏六月與懽被命再/尹京時水失故道湍激波蕩無虚日沙若摧而陷岸)
　(若墜而隤曩時潮所不及地遇大汛彌望七八十里/間潰為洪流月塘真如號古刹亦宛在水中沚僉謂)
　(此天灾難以人力勝日長月益為害滋蔓因就付以/隄築事固辭弗俞用欽承休命程土石計徒庸具畚)
　(鍤興工役凡人力所至不敢不勉且乞靈於神以相/之有請於朝得㫖新作臺門仍建傑閣棟梁岧嶤丹)
　(青輝焕爰肖神像巍然中居侍衛旁立冠佩陸離羣/山四環大江前繞川祗波石罔不帖妥聴命閣甫就)
　(而水陸寺前之埧亦不日而成脱蛟龍垂涎之淵為/軍民奠枕之地匪人之謀皆神賜也既又摭英衛二)
　(字以名之又奏乞奎畫以賁之于是新閣偉然冠山/椒而特立鎮江濤而不驚顧前之為閣者大有徑庭)
　(矣私竊自念神之威靈在天其行事在史其愛在民/其功在後世奚以記為然有司職在推廣皇帝答揚)
　(神貺之意其可以無述乃為之言曰天地正大剛烈/之氣鍾而為神其生也家則為孝子國則為忠臣其)
　(沒也上則為星辰下則職江海所謂越宇宙而挺生/亘古今而長存者神盖其人也神不忍宰噽信越之)
　(浮詞誘於伐齊之利而忘其玩吳於掌股之上也遂/以懇懇之忠極諌於王而不諱屬鏤之賜甘心如飴)
　(其為言曰自我死使後世必以我為忠上配夏啇之/臣與龍逢比干為友遂伏劍以死毎讀吳越春秋至)
　(此未嘗不感憤涕落也嗚呼士大夫出身事主患不/明國之安危與主之榮辱爾知之明則竭力而為盡)
　(忠以告視死生禍福與鴻毛等逮其以言觸咎身膏/鈇鉞而其眷眷念國猶不忍替亦以忠義之心知國)
　(重於身爾充此志也雖去之千百世之下其英靈衛/國凛凛猶生若神者所謂鍾天地正大剛烈之氣者)
　(非邪按史記吳人憐之為立祠江上則神之祀於吳/盖有年於兹其英風義氣與江濤俱壯其全名巨節)
　(與吳山俱髙至其加愛吳人則千載猶一日越漢歴/唐以至於我本朝廟祀之典有崇無墜自六飛駐蹕)
　(錢塘以江為重江之神以忠清廟為重故祀尤加嚴/而缺典尚多先是神之父國號以楚兄以鄭故老口)
　(相傳莫之經見而毋嫂妃猶未錫嘉號遂具疏以聞/下奉常褒封追爵父為啟烈侯以母嘉應夫人配兄)
　(昭順侯以嫂惠淑夫人配悉像於廟之東房搃曰王/父之殿尊尊也妃曰恊靖夫人新命也大中祥符間)
　(著為令毎嵗春秋由翰苑降詞命羽流祈福率即殿/蕆醮事殊不稱神事帝意爰即故門址改剏醮殿表)
　(曰延真且俾天明宫道士葉揆辰領廟之管鑰而洒/埽之國家崇福廟祀之典至是乃克告備閣經始於)
　(是年之七月落成於十有一月殿及延真相繼竣役/則嵗庚子四月也皆廟鉅事冝牽連特書凡役工三)
　(萬五千有竒為屋/六十有七楹云)
　題詠(曹既明胥山廟詩貫弓執矢一亡臣未洗昭關/客路塵道上乞飡逢漂女江邉欲渡得漁人致)
　(君豈謂初無術賣國由來别有因文種墓空山脅冷/怒潮朝夕怨江濵間關欲雪父兄仇底用平生錫盖)
　(侯寃骨未沉吳月曉征魂初返楚雲秋西施正倚承/恩貎范蠡將移去國舟尚向松陵親卻敵藁砧依舊)
　(在層樓堂堂武烈與文英引劍呼天氣未平身後端/知司禍福生前直欲就功名胥山未盡吳儂意郢水)
　(猶傷楚客情俎豆滿前靈/宇壯長江千古帯髙清)
吳越錢武肅王廟
　在錢湖門外方家峪寶藏寺之左錢氏五王皆祠焉
　(前有豐碑螭首龜跌極髙大雖已駁蝕然細捫之若/未嘗刻字者今在陳氏房廊之墻隂山後有井頗大)
　(欄甃甚古名烏龍井土人至/今名此地為錢大王廟云)
吳越錢文穆王廟
　吳越備史云天福七年十二月以龍山武功堂為文
　穆王廟
　　　　山川諸神
平濟廟
　在浙江廟子灣乾道初周安撫淙以上㫖修築江岸
　遂建廟詔賜額曰平濟慶元四年封助順侯累封至
　咸淳三年為顯烈廣順王廟嘗頺圯端平三年俞存
　義孫應辰捐金倡率撤而新之視前増壯
順濟廟
　國朝會要云浙江里民馮氏祠紹興三十年賜順濟
　廟額慶元庚申封靈佑公紹定間重建廟封英烈王
　嘉定十七年封次子為助寧侯紹定六年加助靈佐
　順侯
　記文(嘉泰二年两浙路轉運司主管帳司李長民撰/浙江之潮盖天地間壯偉絶特之觀其江自南)
　(蕩之灣距海門百餘里水浩渺無際殆天造是險以/示東南形勢自乗輿駐蹕城郭宫闕日以壯麗為四)
　(方之極山川之神莫不奔走以祐我王室其浙江有/若順濟廟馮公掲靈兹土功效尤炳炳著見享有寵)
　(命也固宜廼者慶元庚申崇陵復土朝廷致禱於神/又命两浙轉運副使沈公作賔更新祠宇以祈隂助)
　(雰霧頓収晴景晏温水怪伏藏波平如席盖彰神感/應之速不啻枹鼓旋有詔册神自侯爵為靈祐公而)
　(漕司寔命其屬梁大亮李長民相與即故祠規度之/仍俾長民獨眂其役既増治庭壇改作門觀两序肆)
　(施藻繪于塑像經始以是年十月晦越月廿有二日/訖止材植工役搃之糜錢三百萬有竒方告成長民)
　(周視祠宇慨然獨念疇昔曽未有紀述而公之孫崇/之進之亦以為言于是私願因今命磨片石以登載)
　(神之威徳乃即崇之進之所錄行寔以質以都人所/傳而次第之謹按公姓馮諱俊字徳明世錢塘人生)
　(于熈寧甲寅六月十四日娶郭氏生三子天資剛直/㓜孤事母孝年十有八夢帝遣神易其肺腑云將有)
　(徽命旦寤胸懐豁然開明生不習文藝至是於書傳/文義以及字畫驟皆通曉有叩以禍福莫不前知足)
　(未嘗履閾人或遇之江海上元祐年中一日有舟渡/江值大風濤分必死公即現形其間自言名氏叱咤)
　(之頃駭浪恬息又嘗就寢竟日乃寤家眂其嘔吐皆/海錯異物怪而問之則云適宴於龍宫大觀三年十)
　(一月己未忽語人上帝命司江濤事不得辭越三日/不疾而終年三十有六先期旬日于清水閘所居西)
　(偏自營兆域既歿靈異尤夥人即所居祠之而次子/松年亦以濟人拯物著靈逺近今二孫則㓜子椿年)
　(所生于是子孫世奉廟事不惟啇賈舟舶之所依怙/而環王畿千里之内水旱有扣亟䝉丕答浙江之中)
　(流有沙磧能為舟害自顕仁太后及三朝衣冠之藏/俱在禹會發引之日有司致禱其沙即平用是洊膺)
　(褒典至今又從官給費易故而新之以妥神靈其績/效彰灼賜爵受封則具有紹興以來朝廷錫命在惟)
　(昔蘇文忠公軾于頴上張龍公祠碑叙述為詳銘詩/首言至人變化不私其躬地行為人天飛為龍長民)
　(竊誦其語載考行寔愧無斯筆為人形容姑識/其㮣庶來者有考豈特慰其子孫之志云耳)
英顯通應公廟
　在廟子頭寶祐元年江潮衝齧神顯靈跡塘岸堵安
　二年十二月加封英顯通應公
湯村龍王堂
　政和二年湯村沙岸為潮水所衝州縣立龍王祠以
　禱之六年奏請増廣廟祠(詳具順/濟宫)
善順廟
　在白塔嶺舊傳民間建小祠保舟楫往來號平波神
　祠嘉定十七年易祠為廟咸淳元年詔賜善順為額
昭應廟
　在白塔嶺紹興間建舊傳錢塘順濟龍王咸淳元年
　詔賜昭應廟為額
孚應廟
　在磨刀坑龍山渡乾道三年九月建舊傳水府龍王
　咸淳元年詔賜孚應廟
廣順廟
　在龍山舊傳鎮江龍王小祠咸淳元年詔賜廣順廟
惠順廟
　在江塘嘉定五年二月江潮衝齧石塘帥漕建廟以
　禱咸淳二年㫖賜惠順廟為額四年七月夀和聖福
　皇太后降錢重建
順濟龍王廟
　在湯村鎮政和五年郡守李偃以湯村岩門白石等
　處江潮侵齧奏請同两浙運使劉既濟措置用石版
　砌岸因建廟紹興十四年重修累封靈應昭應嘉應
　三王
嘉澤廟
　舊在錢塘門外二里號錢塘湖龍君錢氏表請封廣
　潤龍王國朝累封為淵靈溥濟侯廟始梁大同中乾
　道五年周安撫淙以禱雨應重建淳祐八年趙安撫
　與􁤏又建且亭其前之井扁曰寒泉寶祐間馬安撫
　光祖更創咸淳五年安撫潜説友又葺而新之
　記文(吳越王建廟碑盖聞四靈表瑞則龍神功濟於/生民百糓熟成則水旱時關於隂隲而况浙陽)
　(重鎮自古吳都襟帶溪湖接連江海賦輿甚廣田畝/至多湏資灌溉之功用泰耕桑之業錢塘湖者西臨)
　(靈隠東枕府城澄千頃之波瀾承諸山之源𣲖梁大/同中湖廟嘗置唐咸通年刺史崔彦曽重修鑿石為)
　(門蒸沙起岸自予翊扶聖運移建節旄舊日湖隄盡/改為城宇澄滓有同於鏡水濟時毎及于生靈一郭)
　(軍民盡承甘潤逐年開割淼漢泓迂長居一丈之深/滛不竭元陽之失度其中菰蓮鬰茂水族滋繁蒸黎)
　(寔頼以畋漁河道常資于灌注壯金城之一面不異/湯池潤綠野之萬家常如甘澤固有神龍居止水府)
　(司存降景祐于生靈興旱涸之風雨原其自編祀典/積有嵗年雖陳奠酧之規未施展敬之所况錢塘湖)
　(龍君與洞庭龍君青草龍君雁行之序各通天波風/雲嵗嵗之去來隂隲常施于萬𣲖古之典籍曽靡既)
　(焉日月滋深原無祠廟盖為古來藩侯牧守不能建/立殿堂予統吳越山河綰天下兵柄前後累申祈禱)
　(皆致感通既荷隂功合崇祠宇昨乃特于湖際選定/基坰剏興土木之功建立欒櫨之構至于殿庭廊廡)
　(門楹堦墀悉親起規模指揮擘劃俱臻壯麗以稱精/嚴然後慎選良工塑裝神像威容赫奕冠劍森森陳)
　(將僚侍衛之儀列鐘鼓籩豆之位以至車轝僕馬帳/幄盤筵祭器㸑厨無不臻備馨香荐獻不闕四時况)
　(鏡水清流烟波浩渺其湖周百餘里源𣲖數十餘川/濟物利人功能及衆亦無龍君之廟貎予遂與錢塘)
　(龍君一時建立殿堂同表奏聞乞加懿號果䝉天澤/並降徽章其所奉勅㫖具錄如後勅錢塘重地會稽)
　(名邦垂古今不朽之基繋生聚無疆之福有兹舊跡/特剏新規豈曰神謀寔因心匠盖水土授天之職庇)
　(民之功嵗時㒺闕于牲牢祈禱必觀于肹蠁得一方/之義化致两境之安康錢鏐普扇仁風乆施異政至)
　(誠所切遂致感通其錢塘湖龍王廟冝賜號廣潤龍/王鏡湖龍王廟宜賜號賛禹龍王牒至准勅㫖若夫)
　(人唯神賛神寔人依信𠖇陽共理之言乃幽顕相湏/之義今者式嚴廟貎永受烝嘗四時之殷荐不虧萬)
　(姓之禱祠無缺神其受大朝之寵千古之光輝常鎮/吳邦預銷灾沴必使原田肥沃克昌廣潤之名榖稼)
　(豐登更表土龍之徳今則嚴禋已立䆳宇咸周聊記/嵗月刻于琬琰後來觀者其鑒之哉時正明二年嵗)
　(丙子正月丙辰朔十有五日庚午建立天下兵馬都/元師淮南鎮海鎮東等軍節度使尚父守尚書令吳)
　(越王錢鏐不凡闕/字皆磨滅  可認)
水仙王廟
　在西湖第三橋北寶慶乙酉袁安撫韶建自為記今
　在崇真道院
　記文(予自承乏内史雨暘禬禱數詣所謂水仙王廟/者廟有壇壝間扵是斬牲瀝酒以起龍蟄穹碑)
　(植宇下龜跌隆然摩挲刻文則吳越錢武肅所著其/額曰錢唐廣潤龍王廟東偏有堂列三賢像乾道中)
　(郡太守周君淙建退而質諸臨安志成周君手且言/廣潤龍君祠即水仙王廟按錢塘水仙王事始見蘇)
　(文忠公詩公詩石本今存自書其左方曰今西湖有/水仙王廟仙之廟於湖公出守時盖無恙後莫知廟)
　(所在六龍南渡杭為帝所絡孤山築殊庭得不廢者/惟和靖墓他皆一埽刮絶去荒基老屋漫不見踪跡)
　(廟之廢未必不于此故趙君䕫注蘇公詩攷騐無所/得乃叙夢中語諉以茫昧使龍君之祠是趙復奚所)
　(疑哉彼龍君祠與普安佛廬鄰距葛嶺占北岩之阿/視湖邈焉牽連就因附祀三賢而祝號以訛好事者)
　(又從而井其旁名薦菊以即蘇公句贅矣予既更三/賢祠而水仙廟未有以釐正于是廢酒壚剏焉地據)
　(湖隄右湖光拍隄平挹千頃仙峩冠佩玉乗風載雲/方羊于水月倒景之中仙有靈宜不宜邪昔湘旁黄)
　(陵有廟自秦漢迄晋釋詞亂真王逸以為湘君者自/其水神而湘夫人乃舜二妃郭璞則又以為天帝二)
　(女至昌黎韓公始正娥皇為湘君而湘夫人則女英/也異哉水仙之事果相似乎嗟乎自蘇公去杭今百)
　(三十有七年水仙有廟名存寔亡予何人乃適有感/是孰使之然也或曰事廢興存乎數其又信然耶廟)
　(經始于寶慶乙酉冬明年春落成因記其所以又作/楚語以展仙之靈其詞曰桂水濶兮仙宫今何為兮)
　(山之中𦍑時俗兮改錯寄嘉名兮土龍卜中洲兮芷/閭仙歸兮故居旂芙蓉兮蘭枻詔馮夷兮先驅杜蘅)
　(芬兮旅庭酌寒泉兮秋英福/帝郊兮塵清終萬古兮揚靈)
會靈廟
　在湧金門外即栁洲五龍王廟中燬寓惠明寺慶元
　六年禱雨應賜廟額曰會靈王安撫補之買地寺旁
　未鳩工而去開禧元年趙安撫師􁨂淳祐七年趙安
　撫與􁤏先後創建咸淳五年安撫潜説友又更新之
　記文(李直院璧撰先王之世神人異方不相参混俗/無妖淫民用乂安故曰以道涖天下者其鬼不)
　(神夫聖人謹于幽明之分也如此然而民事之所關/祈報禳禬茍可以措吾力者則又靡不極其至焉社)
　(稷山川日月風雨寒暑水旱先嗇司嗇下至表畷防/庸貓虎之屬莫不有祀大扺皆民事也後之有國者)
　(所以敷政流化調和隂陽銷伏灾沴之具雖未必如/古然而祭祀之禮為民而設無大廢闕甚者一遇涔)
　(旱之變則神鬼之祠老佛之宫與夫神龍之所宅有/司奔走用事罔敢弗䖍此雖非先王之故而其皇皇)
　(為民之意猶可見也錢塘今為駐蹕之地天子在上/萬神效職而西湖栁洲有所謂五龍王祠者吐靈垂)
　(貺其來最乆雨暘致禱無有差忒載之祀典紀之圖/經可考不誣曩更兵火祠失其所寓諸栁洲惠明寺)
　(慶元六年十一月有㫖賜廟名曰會靈京兆尹太府/卿王君補之買地寺旁規以立祠祠未立王君去今)
　(户部尚書趙公師􁨂繼之嘅然嘆曰此民事吾事也/其可遂已掄材選工命通判府事鄭擢東南第三將)
　(劉公傑寔董司之踰两月告成堂宇蠲飭像設尊嚴/都人聳瞻神意昭答時開禧元年六月九日先是五)
　(月旁死魄公以雨禱立應已而父老狀言既雨之三/日湖山晝㝠有二物如大木乗風揚波直湖心而東)
　(蜿蜒栁洲茭蒲間視之乃黄黒蛇二長可四五丈是/日復有蛇見祠所雷雨大作兼旬乃止嵗以有秋嘻)
　(亦異矣公言諸朝乞加神封號制曰可則語璧曰祠/吾立之子記之余惟鬼神之道君子所難言今夫能)
　(隠能顕者龍能雲能雨者龍龍之為物靈矣脗然而/應幡然而作其龍之所自為耶抑固有主之者耶謂)
　(龍之所自為則像貎之立命秩之加非所施于龍也/謂有主之者存則封爵之書所謂五龍之神皆龍也)
　(非有主之者也若是者予皆不得而知至于曰雨而/雨曰暘而暘民事之所關國典之所載雖千萬年敬)
　(事無斁是則予之所知也公材邁倫所至治有異等/再為京兆尹名與漢趙張埓初公為揚州嘗建龍祠)
　(九曲池天子錫廟名進王號視今舉適相似然君子/謂公可謂知所敬矣其事神也周可謂知所愛矣其)
　(為民也切李/璧記并書)
龍井惠濟廟
　在風篁嶺上紹興十八年賜廟額累封為嘉應廣濟
　孚惠王咸淳五年安撫潜説友更創祠宇旁有徳威
　亭(即舊龍井亭/東坡書扁)
南髙峯龍王祠
　在榮國寺後鉢盂潭累封為孚應昭順侯廟廢已乆
　咸淳五年七月安撫潜説友以乆晴禱潭上覺㣲雨
　沾衣頃之甘澍如傾乃即故址為創廟以答靈貺
玉泉龍王廟
　在浄空院嘉泰初賜廟額曰靈泉嘉定初改仁惠嘉
　熈四年又改神運淳祐八年趙安撫與􁤏重建廟咸
　淳三年太傅平章賈魏公又捐錢葺而新之神始封
　嘉應公後加曰溥澤(詳見玉泉/及浄空院)
　
　
　
　
　
　
　
　
　
　咸淳臨安志卷七十一
欽定四庫全書
　咸淳臨安志卷七十二　　宋　潜說友　撰
祠祀二
　　　　節義
旌忠廟
　在豐樂橋俗曰三聖廟按神一姓髙名永能綏州人
　一姓景名思誼晉州人一姓程名博古河南府人(程/氏)
　(子孫今有/居饒州者)元豐元年同為統軍力戰於銀川挺身抗
　冦以沒始配食於鳯翔府和尚原宣和間方臘㓂睦
　討捕者禱於神凱還奏聞始封侯中興初屢以助順
　討賊功賜廟曰旌忠加封六字王嘉泰初以平潮著
　靈加王八字一曰忠烈靈應孚澤昭祐一曰忠顯昭
　應孚濟廣祐一曰忠惠順應孚祐善利廟舊在清冷
　橋北紹興十九年楊殿帥存中請以旌忠賜為觀額
　後因徳夀宫門拓徙建今處即覺苑寺廢址也自嘉
　泰辛酉至淳祐壬子觀凡三燬惟廟巋然獨存
　記文(黄尚書由撰建觀記旌忠觀者為元豐三忠臣/作也皇朝承命稽古諏經凡施徳於民禦灾捍)
　(患死則祀之示褒也鳯翔故有廟今移於行在所謹/按髙宗會要杭之廟食𨽻祠官者凡十三而四在畿)
　(内曰忠清祚徳神應通惠而旌忠不與豈闕文哉鉤/考圖牒三神之祠紹興壬子則為廟己巳則為觀其)
　(事倡於循王張俊其費成於和王楊存中此建置之/本末也三神世系以國史詳之髙諱永能綏州人景)
　(諱思誼晋州人程諱博古河南人率𨽻尺籍元豐五/禩有事於銀川自謀臣不良以輕誤國合畨漢十餘)
　(將西行兵幾十萬髙佐中軍景佐後軍程處偏列方/㓂薄城下其鋒巨當是二三君同日出戰然竒計秘)
　(畫沮於首事之昏躁盛心勁氣絀於大勢之退撓九/月己夘冦亟吾攻時中軍曲軫懼見顔色計且未有)
　(所出也程曰願當前不濟則敢以死戰即挺身從數/百騎力摧其堅以沒是月戊戌冦衆甚廹許從和議)
　(初遣吕文思復謀遣曲軫未决景曰願請行不從則/誓以死争及馳見金主辭不為屈竟被囚而殺之至)
　(十月丙寅王師疲曳城援孤絶勢岌甚矣髙曰吾自/結髪大小百餘戰未嘗敗辱今事至此天也因易敝)
　(衣奮戰旋掛弦絶吭死之原其死雖不同大致一於/忠而已事聞朝韙其節賚卹休洽尋後廟而祀之夫)
　(生為忠義死為明神激烈沉雄昭貫日月而凛然獨/存者詎以存亡間之耶宣和中方臘㓂睦詔加收捕)
　(奉命者請禱㓂即銷沴于是肇封髙為感聖侯景為/順聖侯程為惠聖侯建炎中魔賊俶擾辛侯企靖以)
　(偏師討之次於信上遥伸懇誠恍若有見賊既就執/於是増封曰感聖順正曰惠聖順應曰順聖威逺紹)
　(興初大業甫濟帝念列神之功議所以尊顕之者禮/寺第其績首以三神為最于是升封王爵曰威烈曰)
　(威顕曰威惠厥後兀术擁衆窺全蜀時張公浚吳公/玠縂兵鳯翔真與對壘事亟置祠以禱一日雲豗晝)
　(暝鳯翔雨㣲霑而敵壁乃有大風揚㧞之異敵騎驚/遁我師乗之大勝凱入二公合詞以聞遂増封曰忠)
　(烈靈應曰忠顕昭應曰忠惠順應紹興末阜陵復上/龍輴安濟勅議褒典又増封曰忠烈靈應昭祐曰忠)
　(顕昭應孚祐曰忠惠順應孚濟至嘉泰初崇陵迄事/會越之士民以靈應來上則又封曰忠烈靈應孚澤)
　(昭祐曰忠顕昭應孚濟廣祐曰忠惠順應孚祐善利/惟爾三神克保於我國家而累聖崇報既都顕册以)
　(彰靈徳又化血食而為净供其所以寵賁顕融之者/至矣哉初觀之立也寔在清冷橋北隆興受禪上欲)
　(斥廟垣之地廣飬親之宫乃撤浮屠覺苑寺易之嘉/泰辛酉都城不戒於火一夕宫舘蕩為遊埃主觀陳)
　(元直適會其壊也慨悼成績且不敢以事囏費穰廢/由是奮力先斥厥儲初得太師韓王請於朝賜内帑)
　(錢五百萬已而循和二王復與巨室之所向慕者益/以金幣佐其役始事於是年之夏歴三嵗而克就搃)
　(為屋四百楹巍殿修廊䑓門傑閣雲齋琳舘下至於/庖湢畢具土木之費為錢七十萬有竒規模視前益)
　(侈觀成有訪古者曰祀有廟自夏始也道有觀自唐/始也合廟於觀孰為始乎嘗攷熈寧中吳越不祀守)
　(杭趙抃特為之請乃以龍山祠為觀而賜名表忠此/廟為觀之由也然歸覲之義與勤王不同備恪之功)
　(與死事自異彼祠宇蕪穢猶加修葺矧茲潜徳容可/後乎今六合承平百神受職户口蕃庶海岳宴清念)
　(褒徳報功固已無違於禮而黙賛隂祐則惟爾有神/雖日尊嚴既見顯異宜有文字以昭無窮故為紀其)
　(顛末而繫之以銘銘曰莫愛於生生或可棄莫畏於/死死或莫避猗欤三神凛然同志戮力守城膏身夷)
　(裔沈沈隂爽與生不二隲相循和遏攘冦懟大勲為/既集靈應益異乃侈王封以崇廟祀比更鬱攸莽)
　(牧地慿乃隂威作其圯墜峩峩新宫隆隆向制有雕/其桷有瓌其䴡春秋奉嘗中外瞻跂詒爾銘詩於千)
　(百/世)
靈衛廟
　在錢塘門側建炎三年十二月乙酉完顔宗弼犯境
　守臣康允之退保赭山錢塘縣令朱蹕率民兵逆戰
　傷甚猶叱左右負以擊賊己丑遂遇害時尉曹十將
　金勝祝威亦以力戰歿郷民瘞二人於錢塘門外因
　為立祠其後祠者相踵曰古栁林曰澄寂寺後曰精
　進寺側皆嚴奉惟謹淳祐十年賜廟額曰靈衛景定
　二年洪安撫燾為請封爵詔侯二神曰忠佐忠佑咸
　淳四年漕使又以士民之請上於朝乃封朱令為顯
　忠侯誥曰神生為烈士歿為明靈宜也矧曰死於王
　事可不表而出之建炎初金兵犯杭汝時宰錢塘鳩
　兵千邀擊之設竒疑敵民得逃死身中流矢猶能扶
　傷尾襲奮勇直前竟以戰歿功烈如此而爵命未加
　非闕典欤民不能忘合辭請於部使者遂徹予聞深
　用嘉歎肇錫侯封仍賁顯號以旌爾尊主庇民之功
　第廟則附於靈衛於禮未便安撫潜説友見議改建
　廟設朱令像而坐二神於兩廡云
　記文(太尉姓金諱勝姓祝諱威昔同為錢塘尉曹十/将搃首建炎己酉臈月金雛烏珠侵犯王畧闖)
　(兵於杭權守安自强拉州民避㓂赭山城無禦偹錢/塘宰苕溪朱蹕鳩郷丁僅二千趣餘杭路邀撃兀术)
　(前隊民非素練耳目不熟征幟宰䧟障而歿兩太尉/集凋兵還據葛嶺編竹覆泥為塗以愚賊越翼日冦)
　(騎颷至􁊫踕而踣仆者鱗叠巨刄奮􁜤横尸山委軍/聲大振兀术禠魄辟易數舍退遁赤山執居民為嚮)
　(𨗳得由壁而入兩太尉猶力䕶西隅以寡制衆戰乆/力疲竟沒王事兀术遂趨越矣郷民感其忠節具馬)
　(革駢塋近郊乃今楊府雲洞之右因立祠於死節之/所今錢塘門側是也血食一境已踰百年四時賽祭)
　(逺近翕集居者䝉其祐病者禱而痊無疫癘無/火灾無横虣神所賜也云云三山鄭子文撰)
忠勇廟
　在九里松神係親衞大夫果州團練司御營宿衞前
　軍統制張玘紹興三十二年從張子盖觧海州圍玘
　用命戰歿㫖贈容州觀察使建廟海州其後又詔别
　建廟於臨安府行春橋本寨之側
昭節廟
　在保明坊廟巷東三班按二神一姓喬名亢字伯仁
　一姓陸名軌字仲模其先㐮漢人同為殿侍在周曰
　東第三班初藝祖皇帝受禪聖駕自宣祐門入守者
　拒弗納乃自移門入既受朝賀顧近侍問適移門守
　者為誰奏曰散直班㫖降充下班又問宣祐守者曰
　東第三班即令宣引時本班之衆知天命有歸皆引
　義自殞上大驚趣駕親幸命侍衛馬歩軍排陣使黨
　彦進將數十人往救得不死者二人即喬陸也召見
　詰其故曰臣止事一主所以乞死上慰勞再三曰汝
　等皆忠孝遂仍其班不廢且賜名長入祇候從其請
　駕所幸為前引仍以青紅二色帛為㡌飾滿三年授
　保義郎二神既受㫖各復自盡上憫之厚加贈䘏聼
　本班廟祀南渡初吳山居民不戒於火殿帥楊存中
　觀緋緑二旗現空中上書喬陸二字火浸息人益神
　之孝宗皇帝嘗宣問本班宿房以黄羅襆門限何所
　始左右備奏其故上嘉歎焉寶祐乙夘有㫖賜廟額
　曰昭節自景定庚申迄甲子凡三加封今喬為忠義
　威福英恵陸為忠烈威徳英祐皆侯爵
　記文(天下之忠一也事人而忠于人則事我也必忠/於我未有失節於人可望其能盡節扵我者此)
　(武王之所以釋箕子而漢髙帝之所以戮丁公也金/百死而不變水萬折而東流臣事君以忠夷險一節)
　(要不過盡其職分所當然耳在人欲其納我而能拒/我在我欲其拒人安得不旌其拒我者乎旌其拒我)
　(正將以教天下之忠也孝已愛其親天下欲以為子/君獨不願得忠臣耶我藝祖皇帝神聖慈武膺受天)
　(命於時東班殿侍守職有嚴帝心嘉之既踐位召至/慰拊皆不敢自全其生所存惟喬與陸受誓而退尋)
　(亦效死當華夏蠻貊罔不率俾之時而獨不受周粟/視倉卒出制書于䄂中者其為人相去何如也忿疾)
　(異已人之常情我藝祖方且旌忠顯節洊錫徽稱至/名其班曰長入祗候盖將使熊羆之士不二心之臣)
　(視我表厲皆知舍生取義之為忠抑以侍御僕從不/可一日而無正人也聖人絶識偉度固非常情所可)
　(測識不寕惟是韓通臨難不茍厚葬而贈之中書令/衛融不忍忘舊釋罪而擢以太府卿神謨睿畧所以)
　(扶植綱常更立人紀嗚呼逺哉喬陸二人生負忠節/死為明神自國初廟食迨今三百餘年凛凛如生衛)
　(國救灾庇民降祉忠烈之為靈昭昭也乃寶祐乙夘/奉聖天子明命賜昭節廟為額上以承烈祖創業垂)
　(統之盛心下以貽宗社無疆之休慶翼翼廟貎過者/必式凡百有位其懋敬之哉喬侯諱亢陸侯諱軌都)
　(人士與衆班請紀靈跡於廟敬叙顛末而繫之詩使/歌以祀焉其辭曰人戴藝祖如歸堯天之歴數不可)
　(逃擁登寶位加黄袍萬神歡唱五岳朝日月出矣爝/火消華夏臣服無昬妖誰與抗節崧岱髙東班殿侍)
　(陸與喬帝命來前宥爾曹折箭為誓加寵褒退即效/死悽焄蒿英氣直上干雲霄虎豹控扼天關牢廟貎)
　(血食非一朝新錫顯額節愈昭椒漿桂酒兮蘭肴忠/魂不待剪紙招追風逐電天馬驕衛㦸在手弓在腰)
　(宴埃來鑒沼沚毛感召叶氣延/祥颷國祚廟祀同逍遥洪樚撰)
顯功廟
　在錢塘門外保叔塔下神姓岳名仲琚家於霍山為
　臨安府吏建炎間金兵犯境神輸家財募勇士三百
　人推錢塘尉曹十將金祝二人為首領(事具靈/衛廟)迎敵
　死戰合境以安里人懐其功即四聖延祥觀祠事之
　號保稷山王嘉定初更建廟今處咸淳四年耆老以
　神未有褒表告於太傅平章魏國賈公乃為奏聞㫖
　賜廟顯功侯以忠翊制詞曰朕惟六飛南渡舉百二
　山河無一人敵王所愾每念為之憮然爾神克奮孤
　忠輸財募死士得二將率衆三百卒奪金兵南下之
　盛氣而一境頼以安存今經百有餘年二將已都顯
　號而神獨無以旌其靈可乎哉進錫通侯宜在以勞
　定國之典廟故卑狭至是増築加崇敞云
　記文(咸淳四年冬十有二月西湖寶嶺顯功廟成始/里人以侯建炎間毁家鳩旅能力捍患社而稷)
　(之於山之下曰保稷山王云今太傅平章魏公賜第/距廟里許父老言侯之福一方舊矣而封爵未加廟)
　(貎弗稱于是衆籲于公公曰此義士也具以聞制曰/可其賜廟曰顯功神封忠翊侯民侈上賜相與大其)
　(殿宇故一室更敞前榮中肖侯象旁立儀衛翼以兩/廡由扶欄而上為門四楹過者肅然起敬曰孰仁我)
　(民惟侯之功孰旌侯忠惟我魏公惟侯之靈永食兹/土乃被石以紀尚俾來世知廟所始用敬事於侯徳)
　(與宋無極侯岳氏錢塘人其忠烈事/在臨安志中越明年正月望日記)
　　　　仕賢
靈惠廟
　在城北江漲橋鎮界舊志神姓陳名頊字行嵩會稽
　人仕東晉嘗使虜覊畱三年仗節不屈㧞劍斫臂復
　命於朝歴青掦荆廣四州刺史食邑錢塘海塩塩官
　三縣葬於臯亭山因廟焉廟記云梁大同二年封興
　善王又改封崇善國朝紹興十九年賜靈惠廟為額
　慶元六年以禱雨騐封福順侯累封至嘉熈四年為
　慈祐公又累至淳祐十二年為慈佑福善昭應公寶
　祐六年遂列王爵(又有行祠在江漲/橋鎮及董家巷)
　記文(皇帝駐蹕於臨安之十有二年冬臨安府耆老/陳徳誠等狀於有司曰化度寺有臯亭神祠自)
　(隋以來事之至今不絶旱乾水溢有禱必應郡民事/無鉅細皆請於神應若影響朝廷嵗時降香祈請不)
　(異他祠而封爵無加廟額未立盖闕典也有司以聞/明年秋詔用奉常議以靈惠名其廟逺近鼓舞願刻)
　(諸石侈大神休以昭天子之寵命寺僧行藴以其紀/來請某不得辭謹按神姓陳氏諱某字行嵩會稽人)
　(也仕東晉歴青揚荆廣四州刺史以武功食錢塘海/塩塩官三邑見於李宗諤之圖經者如此梁大同二)
　(年勅封興善王後改封崇善王而失其時代嵗月其/見於桑衍之圖經者如此隋僧真觀講於衆安寺夜)
　(夢神求受净戒仍舍廟屋五間為佛殿見扵髙僧傳/者又如此爾後寢血食専供伊蒲塞饌見於白居易)
　(之祝詞者又如此神嘗使虜畱三年乃㫁左臂求還/遂以胡服報命居䘮哀毁過制既卒人嘉其忠且孝)
　(立廟於臯亭山之西南而祠之聞於耆舊之傳者如/此神既事僧真觀願䕶伽藍始建廟寺中惟化度寺)
　(在唐曰重雲更曰承雲本朝皇祐中始改今名疑即/隋之衆安寺也聞於耆舊之傳者又如此考之禮經)
　(聖人之制祭祀非有功烈於民者不在祀典而神生/則勤於國死則為國家民物禦捍灾患其功烈宜祭)
　(祀故當中興盡毁滛祀之際獨以衆請廟得賜額載/在祀典與百神受職嗚呼天子之所以愛民而禮神)
　(者至矣神之所以承天子之寵命而福斯民者冝何/如哉抑嘗聞漢朱邑故為桐郷吏其民愛之死葬桐)
　(郷西郭西民共為立祠嵗時祠祭夫邑特縣小吏民/且不忘况神有武功忠孝昭著宜其舉邑祠之至四)
　(十餘所又聞蜀將關羽廟食玉泉山嘗受戒於僧智/顗後祭絶葷茹福及荆南神之依嚮釋氏亦無以異)
　(也雖然碑版載神之事為多而怪誕不經適足以誣/神今特摭其可書者以信於天下後世云鮑􁨝記)
　祝文(去秋愆陽今夏少雨寔憂灾沴重困杭人居易/忝奉詔條愧無政術既恐愆序不敢寕居一昨)
　(禱伍相神祈城隍祠靈雖應期雨未沾足是用撰日/祗祀改請於神恭聞明神禀靈於隂祗資善於釋氏)
　(聪明正直潔靖慈仁無幽不通有感必應今請齋心/䖍告神其鑒之若四封之間五日之内雨澤沛足稼)
　(穡滋稔敢不増修像設重薦馨香歌舞鼓鐘備物以/報如此則不獨人之福亦惟神之光若寂寥自居肹)
　(蠁無應長吏䖍誠而不答下民顒望而不知坐觀田/農使至枯悴如此則不獨人之困亦惟神之羞惟神)
　(裁之敬以俟命長慶/二年七月白文公)
嘉澤廟
　在湧金門西井城下神姓李名泌字長源唐相國鄴
　侯也徳宗興元間守杭有風績郡地苦斥鹵民日汲
　塩水侯為鑿六井引西湖水入城中始得飲清泉郡
　人徳之為立祠景定五年勑以嘉澤為額咸淳五年
　安撫潜説友拓地重建
白文公廟
　見西湖門三賢堂
顯應廟
　在風篁嶺龍井衍慶寺側神姓胡名則婺之永泰人
　天聖丙寅明道癸酉嘗再守杭有惠政在郡時獨無
　潮患以兵部侍郎致仕葬錢塘龍井山中建炎間方
　㓂猖獗聚永康方岩山賊夜夢紫袍金帶神人現赤
　幟於空中隨就勦滅朝廷褒嘉為建廟封顯靈侯自
　後累加封其龍井墳賜顯應墓神之赫靈著於方岩
　此不悉載
昭貺廟
　在候潮門外渾水閘東故司封郎官張夏祠也(會要/作工)
　(部員/外郎)夏雍邱人景祐中為两浙漕使江潮為患故堤
　率用薪土潮水衝擊毎繕修不過三嵗輙壊重勞民
　力夏始作石堤延袤十餘里人感其功慶歴二年立
　祠堤上嘉祐六年褒贈太常少卿政和二年封寧江
　侯後改安濟公賜昭貺廟額紹興十二年以後累封
　至慶元四年錫以王爵又累封至今為靈濟顯祐威
　烈安順王淳祐八年重建廟(又有安濟廟在薦橋門/外馬婆巷宣和間建)
蘇文忠公祠
　見西湖門三賢堂
　　　　寓賢
許基公由以下三十四賢祠
　見西湖先賢堂
潘逍遥祠
　在潘閬巷即所居宅
　
　
　
　
　
　
　
　
　
　
　咸淳臨安志卷七十二
欽定四庫全書
　咸淳臨安志卷七十三　　宋　潜説友　撰
祠祀三
　　　　古神祠
大禹廟
　在錢湖門内
周赧王廟
　在錢塘縣崇化郷觀山(見餘杭髙岡/福善王廟)
防風氏廟
　在亷徳郷朱奥村(父老相傳郷民祈求田蚕之所不/知何代所立按郡縣志防風氏居)
　(金鵝山隋志載金鵝山在今餘杭縣國語載吳伐越/堕會稽獲骨大可専車吳使人問於孔子孔子謂昔)
　(禹致羣臣於會稽之山防風/後至禹戮之其骨節専車)
申將軍廟
　在臨平斗門橋北三十歩(郷民祈求田蚕古祠父老/相傳謂楚申明父白公作)
　(亂楚王命明伐之白公/殺其父後人為立祠)
漢留侯祠
　在吳山端平元年萬殿帥文勝重建
漢蕭相國祠
　在定民坊一在艮山門外賜額靈䕶
周絳侯廟
　在臨平鎮晉建武元年侯裔孫卓卜居臨平郷之大
　姓俞氏因即其地祠侯建炎冦騎犯境郷民環廟為
　栅以守冦仰視旌旗蔽空書曰漢絳侯周勃皆羅拜
　遁去自是靈異著聞雨暘蝗疫有禱必應朝廷下其
　事奉常見議封爵
顯忠廟
　在長生老人橋西俗名霍使君廟紹興間建初吳王
　孫皓疾有神降於庭自言為漢霍光求立祠於金山
　之鹹塘以捍水患見吳越王紀宣和間賜今額紹興
　初加封忠烈順濟昭應王
福徳衍慶真君廟
　在肇元郷昇平里地名吳下世傳為吳吕䝉
曹王廟
　在長樂郷像光湖南金奥村相傳為曹子建
　　　　土俗諸祠
顯應廟
　在府治即净因寺土地也寶祐五年賜廟額曰顯應
　咸淳元年封正祐侯五年安撫潜説友請於朝加封
　安福
翼靈廟
　在府治相傳為永福鎮安王咸淳三年洪安撫燾重
　建廟五年潜安撫説友請於朝以翼靈為額
旌忠廟
　在天慶坊神一姓趙名廷翰一姓馬名仁瑀係殿前
　指揮使左右班藝祖皇帝開基翼衛有功廷翰領彰
　國軍節度使卒贈侍中仁瑀為朔州觀察使知瀛州
　卒贈河中軍節度使廟食於杭莫知所自始景定五
　年两浙運使以耆老之請上於朝賜額曰旌忠
金華將軍廟
　在豐豫門内涌金池前神姓曹名果真定人仕後唐
　為金華令時郡兵叛神以計平之吳越王嘉其功就
　擢婺守國初錢氏來朝委以國事嘗即城隅浚三池
　曰湧金邦人徳之為立祠池上嘉泰辛酉京城灾反
　風垂應境内無虞耆老以神赫靈而廟弗稱乃合力
　更築咸淳初李安撫芾又撤而大之且以錢氏湧金
　池三大字石刻立於廟之右偏
廣福廟
　在塩橋神姓蔣世為杭人生建炎間樂賑施每秋成
　糴糓預儲貴則賤糶如元價嵗歉或捐以予饑者死
　之日囑其二弟曰湏存仁心力行好事里人相與祠
　其像以報人心所趨靈應如響祈卜者肩相摩咸淳
　初賜廟額曰廣福六年安撫潜説友請於朝封神及
　其二弟皆列侯曰孚順孚惠孚祐
三將軍廟
　在潘閬巷
嘉應公祠
　在百戲巷(今秀/義坊)
通應侯祠
　在開道坊錢氏時建
䕶國天王堂(白馬神/祠附)
　在夀域坊口舊傳有力士遇大蛟㧞劍斬其首土人
　因置石天王像以鎮之廟元在太廟室南四孟朝獻
　并大禮駕宿太廟率降香祈禱景定五年燬移創粮
　料院故基
玉仙堂
　在大隠坊内咸淳六年安撫潜説友重建
石姥祠
　舊志據晏元獻輿地志云芳林鄉有石姥祠
吳客三真君廟
　在石榴園乾道九年曹善應建廟係唐葛周三真君
　寶慶間燬
清元真君義勇武安王廟
　在西溪法華山紹興三十二年建一在半道紅
華嚴菩薩廟
　在林潭
半邏老人廟
　祥符舊志云在縣東北到縣二十七里
覇王廟
　在芳林郷嘉泰間再建
會靈䕶國祠
　在艮山門外端平橋東土塘上(其祠髙僧秀真也秀/真華亭人號無隠事)
　(見本/門)
靈休廟
　在城南廂界江岸名七郎堂神係嚴州分水縣弓兵
　因方㓂擾攘隂衛有功州縣保請於朝立廟紹興戊
　午江潮大作府城醫士葉永年舍屋建祠雨晹禱輙
　應咸淳初賜額
真聖廟
　在白塔嶺咸淳二年建
半山七娘子廟
　在臯亭半山(舊傳崇善/王妺也)
蘇將軍廟
　在肇元郷錢氏建按神東晉驃騎將軍蘇氏崇善王
　之麾下
尚將軍廟
　在肇元鄉去城四十里元係錢氏建更建炎兵火乾
　道間再建
義橋前後廟
　在肇元鄉按神係崔縂管評事等神錢氏建
靈應廟
　在肇元鄉按神楊都督係臯亭山崇善王之佐將
奉王廟
　在大雲鄉(父老相傳神為晉毛實廟其舊宅也廟之/西有民田五百畆號奉王埧載於官之版)
　(藉民之砧基其舊業也及攷之晉書毛寶傳宅在陽/武放龜在武昌守邾城日與石季龍戰更與錢塘塩)
　(官皆遼絶况奉王之稱/傳亦不載今姑傳疑云)
福濟王廟
　在像光湖西
濟惠二王廟
　在像光湖西又一廟在北葛沈村
白龍王廟
　在臨平東山之中亦有龍池在洞側
黒龍王廟
　在超山嘉定間趙忠獻公宰邑禱雨屢驗請於朝賜
　通靈為額累封通靈惠應宣濟昭惠侯
　　　　東京舊祠
惠應廟
　即皮塲廟在城中者四一吳山一萬松嶺一侍郎橋
　一元真觀按國朝會要東京顯仁坊皮塲土地神祠
　建中靖國元年六月封靈貺侯崇寧元年三月封公
　四年閏二月封靈惠王七月加封靈惠顯通王十月
　封其配靈婉夫人十一月改封靈淑夫人大觀元年
　十一月改封明靈昭惠王三年賜額顯靈應感廟及
　殿名曰享誠昭福政和五年七月改賜額曰靈應南
　渡初有商立者携其像至杭舍於吳山看江亭因以
　為祠都人有疾者禱必應葢以其為神農云紹興四
　年九月祠燬聖像儼然獨存理宗皇帝賜度牒綾帛
　命即故址創廟咸淳五年八月夀和聖福皇太后降
　錢修葺十一月王加封顯佑靈婉加嘉徳靈淑加嘉
　靖(按會要神妃初封靈婉未幾改封靈淑止是一神/加封之際乃誤為二小君各給賛書盖有司止據)
　(巫祝之言不/復考訂耳)
　記文(伏稽混沌已分太昊始畫八卦一隂一陽之謂/道隂陽不測之謂神惟道也生三混成洞徹于)
　(變化惟神也極深研幾妙行乎無有曩自天師偶到/衡陽遇耆老言此間有炎帝神靈甚盛遂入相視聖)
　(像古跡耆老曰乃古神農皇帝于三皇時都曲阜世/人食腥羶者率致物故因集天下孝義勇烈之士二)
　(十四人分十二分野播種採藥至今于世極有巨功/天師聞言圖畫聖像奏大漢光武皇帝于建武辛未)
　(四月十九日降㫖建祠宇于古洛之東後因河北妖/人張角邪逆攻䧟邢城嚮望相州皮塲嶺之人䖍誠)
　(祈禱雨雪並下殺賊定亂䕶國顯靈獻帝賜號始曰/皮塲焉迨唐朝貞觀戊申嵗戊午月丙子日應夢見)
　(祥遂立祠長安至五代朝殱㓂助順具有聖跡由是/顯徳戊午嵗乙丑月四日甲戌重建廟于古抃東京)
　(顯仁坊暨我宋列祖褒揚累封整肅廟祀亦惟神之/助國安民昭格威靈不可殚紀盖與聖朝天長地乆)
　(用翊億萬年丕基厥功大矣而聖天子之欽崇亦至/矣皇乎休哉政和乙未嵗戊子月十有三日丙辰左)
　(朝奉郎權發遣荆湖北路提㸃刑/獄公事飛騎尉借緋銀袋周秋記)
二郎祠
　在官巷紹興元年立舊志云東京有祠即清源真君
　　　　外郡行祠
東嶽廟
　一在吳山大觀中造(詳具中/興觀)紹興七年郷民合力重
　修二十九年乃成嘉泰四年淳祐十二年重建者再
　寶祐元年理宗皇帝賜御書東嶽之殿四大字一在
　西溪法華山乾道三年建一在湯鎮順濟宫側乾道
　間徳夀宫行幸賜銀帛建五嶽樓淳祐三年有㫖重
　修理宗皇帝賜御書東嶽行宫東嶽之殿八大字
廣惠廟
　在錢塘門外霍山按國朝會要神姓張名渤血食廣
　徳軍之祠山康定元年始封靈濟王崇寧三年賜廟
　額曰廣惠累封至正祐昭顯威徳聖烈王寶祐丁巳
　改封真君凡再加令曰正祐聖烈昭徳昌福自祖父
　以下若弟若子若孫與其婦皆錫爵有差獨家子婦
　曰王曰妃祠創于乾道庚寅越二十有五年紹熙甲
　寅始成既而有㫖令修内司别為祠于金地山以便
　祈禱然都人士女競趨霍山不以一關為惮也景定
　二年洪安撫燾咸淳四年安撫潜説友前後葺治愈
　加嚴整云(又有祠在/棲霞嶺)
　記文(慶元丙辰錢塘縣主簿趙師白撰霍山廟者廣/徳張王之别祠也王以休功顯徳敷祐生民綿)
　(歴數千餘載歴代以來罔不優禮而褒崇之暨入國/朝慶膺追錫之命増加王號極其榮美至于王之父)
　(母兄弟妃嬪子孫及諸属㜕無不受顯服累嘉封可/謂盛矣粤自開迹祠于肇興廟食邦人兢栗以供祀)
　(事凡雨晹疵癘之烖㓂攘水火之患有禱于王疾于/響荅竒騐異應灼灼駭動人之聞見捄溺拯危轉禍)
　(為福載諸傳記不可殚述光靈之逺旁加横被于是/離宫行廟金碧丹雘之輝連城夸郡苕蕘相望焉仰)
　(惟帝城四方之極百神受職是翼是衛矧王之神斿/所止宻拱京甸衆大之區并䝉祉福顧獨未有掲䖍)
　(妥靈之地士民相謂不其闕欤乾道庚寅始卜地于/霍山裒金鳩工營建棟宇規模位置焕然鼎新奉神)
　(之物無一不備盖以便都人之敬而格明神之休也/廟成于紹興甲寅正月十二日為費緡錢十萬而判)
　(院張宗况施助獨多焉師白兼掌諸祠嘉其成績因/攷其顛末而刋之石  又記慶元丁巳監潭州南嶽)
　(廟裘梓撰國家在宥民生天容地鞠修和輯寜豪盡/□悉凡為民戕蠧芟獮其大有四曰水旱兵疫凡天)
　(下之神賛幽相顯有濟逺功尤祀典所嚴敬凡郡國/鄉邑間以水旱兵疫禱不時啟報皆得數數匄封于)
　(朝以侈神之休横山祠基于開聖瀆血食其邦歴梁/唐暨楊李二偽國陽懇隂祝擇毛錫幣自水部郎中)
　(司農少卿禮部尚書進僕射册司徒自廣徳侯升公/登王雖聯官叠爵猶未顯甚皇朝康定改元啟封靈)
　(濟宣和二年封忠祐紹興两加昭烈正順皆以兵旱/昭答不爽臨安嵗毎涸帥閫遣吏走數百里告波餘)
　(露積家懐户感乃相率得西湖之北偏霍山地誅茅/以基洗石以築厥日對升厥山四朝廣殿修廊嚴嚴)
　(䋲䋲工始淳熈己亥而集于積勸之乆日者廣徳累/政屢以益羙號為奏太常議爵不踰八字竟碍法止)
　(自躋真王五十七載當紹興間後郡守始遂前請再/議援泰江寧例易靈濟為威徳命詞給誥都人拱上)
　(之賜謂王之靈威神徳奚在奚亡又相為堅刻謀且/屬梓叙顛末其姓氏世次有他錄具若嵗時牲酒籩)
　(豆間陳笙簫合興尚未有侑祭辭此大闕典乃系之/曰羗北峯既東騖兮長湖自西龍䨇峙以奮驤兮紛)
　(偃蹇其旁圍屹萬楹欎渠渠兮賓洛烏之進騏歩崔/巍戴其翬章兮近天尺五衮褒申以寵更兮幸此分)
　(其雨露清飌兮肅朝㫋颺颺兮靈旓馳冕九旒兮佩/葳蕤鳳鸞前道兮駕兩螭靈容與兮恍乎若授以綏)
　(觴酒豆兮在爼登芡栗兮品菹脯参差吹兮間笙歌/靈孔歆兮儼雝雝以愉怡睇横山兮忘遽歸靈往來)
　(兮兩宫兵歛疫消兮百榖/豐千春萬春兮無終窮)
仰山二王廟
　在觀橋東馬軍司西營舊傳本軍嘗遣兵將官市木
　于袁之分冝值水涸筏滯沙磧乃禱于神丐助以巨
　漲且約建行祠本軍以報既而水夜長三尺木盡起
　其人迎小像二亟返筏已出大江矣甫兼旬抵臨安
　遂即天王堂後為祠以奉香火後營屋燬惟祠獨存
　人尤異之承事惟謹按宜春志二神姓蕭氏自西漢
　著靈世列祀典至我國朝靈異尤著自大中祥符錫
　以王公之爵歴宣和迄乾道父母妻及子若婦皆獲
　美號開慶己未冦犯衡潭至賣卦嶺景定庚申又廹
　臨瑞至太平市馬皆不能前宜春之境頼以安堵皆
　二王之功也明年八月有㫖増封極其褒表咸淳五
　年十月又易封今為顯徳仁聖忠祐靈濟王福徳聖
　仁忠惠康濟王祖父母以下與其左右及溈仰二祖
　師凡列於祠者咸加賚焉
顯祐廟
　在仁和縣百萬新倉西神姓陳名果仁常州晉陵人
　仕隋至司徒沈法興謀叛忌司徒威名詭召食毒死
　之忠憤赫靈竟以神矢斃法興唐武徳初嘉其功廟
　祀焉以忠烈公啟封後梁封福順武烈王至後周
　加以帝號宣和四年賜常州廟額曰忠佑嘉泰六年
　臨安以禱雨應乞加封又賜行廟額曰顯佑咸淳四
　年安撫潜説友以嘗禱雪祠下昭答如響乃崇餙廟
　貎而新之且識其事於壁五年會常州士民乞加封
　又為上之朝且以前代封帝為非禮乞於福順武烈
　顯佑之上更加二字為八字王詔可之加曰福順武
　烈顯應昭徳乃奉制書馳賜忠佑廟傳以幣板而别
　為文告於行祠
　識文(咸淳二年十有二月上將郊見天地命臣工祈/雪群望説友辱以都曹走顯佑行祠卜籖其繇)
　(曰黄龍載書蒼龜負圗天下無事帝王錫符方隅砥/平民物繁夥既而大雨雪雪已乃霽蕆事之夕明星)
　(有爛三靈顧歆由是嵗屢豊四方無虞兹固聖主元/臣一徳丕格然神之預告太平盖有不可度思之妙)
　(矣四年説友適尹天府乃因舊祠藻飾之且闢/其䦎廡以崇瞻依昭靈貺越明年夏五既望題)
　祝文(忠佑廟云延陵舊邑兮溪山淑清王生其間兮/為世豪英仕隋之季兮官居地卿孰媢于武兮)
　(亂臣逆萌躉起懐袖兮竒禍倐嬰龍亡虎逝兮跳梁/鼯鼪王蓄忠憤兮氣干青㝠斃以一矢兮赫然普靈)
　(巍巍廟食兮迨于唐興功書史册兮身服寵榮五季/分裂兮干戈戰争媚神求逞兮神不汝聴更王而帝)
　(兮諏禮弗經好是正直兮王胡肯膺為臣盡忠兮雖/死猶生宋徳天覆兮涵濡八紘睦妖猘浙兮闚覦郡)
　(城疇使退遁兮我有神明曰維忠佑兮賜額以旌建/炎迄今兮拱䕶帝京厥功不一兮可書可銘紅衣仆)
　(賊兮黒揵覆􁖁風雹揚威兮幟麾現形肅肅隂旅兮/助我師征蘇澤旱暵兮屏除蝗螟能令儉嵗兮化為)
　(豐登翁嫗歌呼兮百室其盈京城之北兮行祠所營/嘉泰應泰兮顯佑洊名聖皇御極兮郊禋議行下臣)
　(承命兮來謁祥靈神錫籖繇兮預告太平剋期而雪/兮已雪而晴展采之夕兮燦其明星三靈顧歆兮萬)
　(方底寧固有攸召兮惟良佐明不可度思兮亦神足/馮乃述顛末兮扣其九閎王封八字兮申俾徽稱恩)
　(光舄奕兮綸誥峥嶸上眷孔厚兮王其敬承緘辭馳/驛兮薦諸廟庭伊常之人兮來止來迎蕭鼓喧喧兮)
　(牲肥酒馨王欣欣以樂兮誕慰輿情有引弗替兮永/福我甿田有滯遺兮野無震驚翠鸞擁盖兮玉虬連)
　(衡時節宴娛兮于千萬齡顯佑行廟云惟王發跡于/陽羡而聲靈被于鄰封立廟于隋唐而祀典迨于我)
　(宋説友比以初郊奉朝㫖謁行祠申雪禱籖繇響答/預告太平無言不酧厥靈益顯説友亦既刋石以詔)
　(不朽近常之士民介郡守言王功適印于心乃述顛/末亟聞于上于是易帝號以正季代之謬仍王爵以)
　(表大神之忠昭徳顯靈徽稱萃只誥綸來下恩光曄/如謹已遣吏緘詞馳送廟下惟行祠在邇盍併薦聞)
　(王其益庇都民祗答上賜/則民事王亦永永無斁)
靈順廟
　即婺源五顯神祠於近郊者凡七一在南高峯頂榮
　國寺嵗乆頺敝景定間太傅平章賈公捐資葺而新
　之咸淳六年安撫潜説友即廟後拓地創華光樓旁
　為射亭為角觝䑓又闢山徑而夷之以便登陟是嵗
　都人瓣香致敬者咸趨焉一在北髙峯為景徳靈隠
　禪寺嘉定六年重建咸淳七年燬見議經營一在錢
　塘門外九曲城下紹興間建一在錢塘縣調露鄉端
　平二年建一在候潮門外瓶塲灣一在候潮門外欏
　木教塲之側端平三年重建一在錢塘縣徐村新石
　塘舊有小祠淳祐九年江潮衝激里人乞靈其下遂
　相與治新之
順濟聖妃廟
　在艮山門外考之廟記神本莆田林氏女數著靈異
　祠於莆之聖堆宣和五年賜順濟廟額自紹興二十
　六年封靈惠夫人紹熈三年改封靈惠妃慶元四年
　加助順勑曰古以女神列祀典者若湘水之二妃北
　阪之陳寶西宫之少女南嶽之夫人以至丁婦滕姑
　亦皆廟食夫生不出於閨門而死乃祠於百世此其
　義烈有過人者矣靈惠妃宅於白湖福此閩粤雨晹
　稍愆靡所不應朕惟望舒耀魄其名月妃川祗静波
　其名江妃爾之封爵既曰妃矣増錫羙號被之綸涣
　崇大褒顯凡以為民尚體異恩以永厥祀累封至嘉
　熈三年為靈惠助順嘉應英烈艮山有祠自啇份感
　夢治開禧寶慶一再創建又有别祠在候潮門外蕭
　公橋
　記文(丁伯桂作廟記神莆陽湄州林氏女少能言人/禍福歿廟祀之號通賢神女或曰龍女也莆臨)
　(海有堆元祐丙寅夜現光氣環堆之人一夕同夢曰/我湄州神女也宜舘我於是有祠曰聖堆宣和壬寅)
　(給事路公允廸載書使髙䴡中流震風八舟沉溺獨/公所乗神降于檣獲安濟明年奏于朝錫廟額曰順)
　(濟紹興丙子以郊典封靈惠夫人逾年江口又有祠/祠立二年海㓂慿陵效靈空中風揜而去州上其事)
　(加封昭應其年白湖童卲一夕夢神指為祠處丞相/正獻陳公俊卿聞之乃以地劵奉神立祠于是白湖)
　(又有祠時疫神降且曰去潮丈許脉有甘泉我為郡/民續命于天飲斯泉者立痊掘泥坎甘泉湧出請者)
　(絡繹朝飲夕愈甃為井號聖泉郡以聞加封崇福越/十有九載福興都廵檢使姜特立捕㓂舟遥禱響應)
　(上其事加封善利淳熈甲辰民菑葛侯郛禱之丁未/旱朱侯端學禱之庚戌夏旱趙侯彦勵禱之随禱随)
　(應累其狀聞于両朝易爵以妃號惠靈慶元戊午甌/閩列郡苦雨莆三邑有請于神獲開霽嵗事以豐朝)
　(家調發閩禺舟師平大奚㓂神著厥靈霧瘴四塞我/明彼晦一掃而滅開禧丙寅金冦淮甸郡遣戍兵載)
　(神香火以行一戰花黶鎮再戰紫金山三戰觧合肥/之圍神以身現雲中著旗幟軍士勇張凱奏以還莆)
　(之水市朔風彌旬南舟不至神為反風人免艱食海/㓂入境將掠郷井神為膠舟悉就擒獲積此靈貺郡)
　(國部使者陸續奏聞慶元四年加助順之號嘉定元/年加顯衛之號十年加英烈之號威徳無窮典寔有)
　(限不極不止神雖莆神所福徧宇内故凡潮迎汐送/以神為心囬南簸北以神為信邉防里捍以神為命)
　(啇販者不問食貨之低昂惟神之聴莆人户祠之若/郷若里悉有祠所謂湄州聖堆白湖江口特其大者)
　(耳神之祠不獨盛于莆閩廣江淛淮甸皆祠也京畿/艮山之祠舊傳監丞啇公份尉崇徳日感夢而建祠)
　(臨江滸前有石橋經乆摧剥一日里人取凉于橋坐/者滿地忽有白馬自廟突出人悉駭散橋随圯無一)
　(䧟者人知神之為也開禧年間始建殿閣地褊且陋/觀瞻未稱嵗在丁亥某調郡陛辭偶叨留行因白夕)
　(郎陳公卓割飡錢為倡貽書郷之持麾節者咸遣助/郷之士友與都人知敬神者竭力效奔走不避寒暑)
　(随豐儉捐金錢次冬首役移舊殿閣前架正殿越春/殿成又次年門樓廊廡成塑繪丹艧几案簾帷欄楯)
　(軒楹聞者争施中外輝暎規撫粗備云云戊子之夏/後殿雷震電掣龍爪西楹而翔莆白湖祠亦告斯湍)
　(且同其時又一名鼓作雷聲轟轟而鳴豈非先兆與/祠成郷人合祠諗某為述顛末姑取前後金石所紀)
　(神績者編次之/庻來者有考云)
廣靈廟
　在石塘埧景定四年九月潮壊江塘里中耆老因立
　東嶽温太尉廟請于朝賜廣靈為額咸淳五年有㫖
　封正佑侯餘自李將軍以下九神皆賜侯爵李孚佑
　錢靈佑劉顯佑楊順佑康安佑張廣佑岳恊佑孟昭
　佑韋威佑
梓潼帝君廟
　在吳山承天觀端平三年建
　
　
　
　
　咸淳臨安志卷七十三
欽定四庫全書
　咸淳臨安志卷七十四　　宋　潜說友　撰
祠祀四
　　　　諸縣神祀
　　錢塘縣
城隍土地安邑侯廟
　在縣治東廡
　　仁和縣
城隍廟
　在縣治之東
　　餘杭縣
城隍廟
　在高岡
福善王廟
　在縣東北十五里舊志載故老之言云周赧王廟也
　唐大歴二年縣西海塘壊邑人大恐走錢塘縣崇化
　鄉觀山禱於赧王祠下水為絶流於是立廟
太平靈衛王廟
　在縣治神姓陳名渾嘗為令詳見廟記
　記文(熈寜癸丑餘杭令扈大亮撰王自東漢熹平間/嘗宰是邑百姓為之立祠後唐長興中封太平)
　(靈衛王盖餘杭為大溪横截而衆山之水合流其中/毎遇滛雨天目之源一决則湍悍犇溢勢不可禦邑)
　(人患之王以溪南大野其地汙下足以瀦水于是築/塘環遶凡三十餘里號曰南湖即湖之西北鑿石門)
　(以通大溪鍾洩其水遂無墊溺之患而又徙置縣治/葺城池造舟梁置堰開壕至今頼其賜吏民有禱於)
　(廟無不響應治平末縣令齊君雖新其廟貌然無以/紀其寔大亮書此于石以乆其傳焉又有叚主簿從)
　(祀其旁父老相傳云/當時同開湖築塘者)
諸葛使君廟
　在縣南一十四里㫁山(㫁一/作潭)下祥符舊志云縣人諸
　葛琮有賢徳後漢時為河間太守居㫁山卒葬其旁
　降神於巫能興雲致雨邑人廟而祠之唐貞觀二年
　建乾化五年封永昌侯
仇王廟
　舊志云在縣北十五里仇山廟城周囬七里約髙一
　十丈有洗馬池靈雞堆飬馬塲紹興二年縣令張承
　嗣重建廟
　祝文(嘗聞神者所以司土地守山川驅禽獸福生人/也餘杭縣自去年冬迄今秋虎暴者非一神其)
　(知之乎人死者非一神其念之乎居易于師儒猥居/牧宰慙無政化不能使渡江出境是用䖍告于神惟)
　(神廟居血食非人不立則人神之主也獸神之屬也/今縱其屬殘其主于神何利焉于人何辜焉若一酧)
　(之後神其有知即能輝靈伸威服猛禁暴是人之福/幸亦神之昭昭若人告不聞獸害不去是無神也人)
　(何望哉嗚呼正直聪明盍鑒/于此長慶二年八月白文公)
羅平王廟
　在縣北八十里止戈鄉浮里村
　　臨安縣
城隍覇國侯王廟
　在縣北(吳育春卿載錢尚父殺一小吏後見夢/因封為屬國侯永為臨安土地詳見後)
吳越武肅王廟
　在縣東後唐長興四年建一在縣西
保慶王廟
　在縣南二里後唐同光二年置
安國興聖王廟
　在縣南五里梁乾化三年置
靈聖王廟
　在縣東二十里後唐同光二年置
靈静王廟
　在縣東二十里後唐同光二年置
靈濟王廟
　在縣北十五里晉開運二年置
降福侯廟
　在縣東二十里光化二年置
寧陽廟
　在縣東南三十里唐光啟三年置
安惠侯廟
　在縣東北一十五里
廣愛侯廟
　在縣西南二十里
崇寧侯廟
　在縣西二十里
亷貞侯廟
　在縣東五里乾化三年置
施善王廟(善作歸/  侯)
　在縣東南一十里
懐柔王廟
　在縣北三十里唐咸通十四年置
功臣山興國王廟
　在縣南五里
衣錦山覇業王廟
　在縣南五里
東天目開濟山王廟
　在縣西三十里
西天目普惠王廟
　在縣西四十里
永定王廟
　在縣西北三里唐咸通十四年置舊志云本東晉虞
　府君也乾寧二年吳越武肅王奏乞追贈勅封濟侯
　梁乾化三年加封永定王
永興王廟
　在縣西北三里
五栁山王廟
　在縣東北五里唐同光三年置
錢明王廟
　在縣西南十八里長興元年置
廣慶王廟
　在縣西北五里梁正明六年置
䕶國侯祠
　在縣西三里
華石侯祠
　在縣西南三里
柴府君廟
　在縣南一十里
駱府君廟
　在縣南二里
俞府君廟
　在縣東南三里
烏支大王廟
　在縣南八里
蔡明經廟
　在縣東二十里後唐同光三年置
義成王廟
　在縣東北一里後唐同光三年置
五通祠
　在縣西五里
顔堂廟
　在縣西一十五里
石大郎廟
　在縣東二十里
花府君廟
　在縣東北二十里
陳府君廟
　在縣東北一十里
前烏府君廟
　在縣北七里
朗石水府君廟
　在縣南三十里
秦山陳府君廟
　在縣東五里
許明府君廟
　在縣西二十五里
髙陸府君廟
　在縣北二十五里
胡博士廟
　在縣東南一十五里
靈山鮑府君廟
　在縣西五里
羅宅孔三官廟
　在縣西五里
楊府君廟
　在縣西三十里
葉府君廟
　在縣西北三十五里
趙府君廟
　在縣西北三十里
保寧侯廟
　在縣西二十里
朱府君廟
　在縣西十八里
積慶王廟
　在縣南三十五里
彭祖廟
　在縣東北一十里
靈澤廟
　在徑山能仁寺去縣五十里即唐國一禪師開山時
　所現龍神也毎嵗雨晹愆期邑人禱之多應紹興八
　年賜靈澤廟額累封為顯應孚祐昭濟龍王
錢王太廟
　在縣東
　題咏(金華王竹寮執禮逰錢王太廟數間老屋半欹/頺宗祏雖存沒草萊尚有遺民呼大廟可堪游)
　(鹿上荒䑓花開陌路空餘恨麥被陵陂不/盡哀三節還郷平日志化為杜宇定歸來)
　　於潜縣
城隍廟
　舊在白雲菴下隆興初葉衡宰邑徙于縣西酒務之
　側(徐縣尉尹保義有捍禦方㓂金人/之功因繪像祠于廟廡名曰全節)
昭應廟
　在縣北四十五里舊志云天目龍王祠也崇寧三年
　賜昭應廟額政和三年封淵源侯累封至今為廣佑
　靈濟昭應孚惠王
普惠大王廟
　在縣北四十五里梁乾化五年吳越奏封西天目山
　神云天目山衆聖共居百藥所出自臣討伐兇徒之
　時皆降隂兵佑助乞依神廟例封山王
靈惠廟
　在縣西南三十五里係浪山龍祠紹熈四年令邵文
　炳具述靈應嘉泰元年勅賜今額
徐偃王廟
　在縣西十五里一在縣南三十里元和姓纂載偃王
　之後居於潜為杭望族有偃王祠皆徐氏所建
任府君廟
　在縣南三十五里一在縣南門外按梁任昉字彦昇
　嘗為新安太守為政清省吏民便之百姓立祠於潜
　新安舊皆𨽻丹陽故皆有祠
虞將軍廟
　在縣北二十一里
柯相公廟
　在縣西南三十五里
東岳别廟
　在縣西北三里觀山
祠山别廟
　在縣東一里陽山
三賢祠
　在縣西一里野翁亭之右刁璹毛國華為令有徳政
　東坡倅杭行縣至潜皆為賦詩一云三年吠犬足生
　氂一云蝗自識人人不識道其實也慶元初令趙彦
　倓立蘇刁祠名二賢堂至開禧二年令胡衛増毛長
　官像改曰三賢堂以春秋上丁遣學職祭之
二賢祠
　在月池北嘉泰二年令晁百談以前令葉丞相衡嘗
　為民除無名錢邵中書文炳減山鄉折米之直因民
　之思立是祠
　　冨陽縣
城隍廟
　在縣治東
嚴先生祠
　在觀山淳祐乙巳令李廸建有堂曰耕春
東岳行祠
　在縣東北一里
靈惠廟
　在縣西一里一百二十歩按郭氏家譜云侯名成字
　元禮仕吳為黄門侍郎封永興冨春二縣侯後人因
　為立祠封昭福侯祈禱多應嘉熈四年勅以靈惠為
　額
赤松子廟
　在縣東十里晏元獻公輿地志赤松子得道駕鶴嘗
　停於華葢山有廟水旱禱多應(赤松子神農師也嘗/至崑崙山止西王母)
　(石室中随/風雨上下)
張明府廟
　在縣北十里祥符舊志云明府嘗宰是邑百姓徳之
　為立祠宇嵗旱禱即應祠下有泉水遇旱不竭
通聖侯廟
　在縣南十五里舊名宋明王廟五代末縣令陸仁璋
　因祈禱有應申請封為通聖侯
䕶邑侯廟
　在縣北十五里毎遇水旱禱之多應州縣申請封䕶
　邑侯
祠山行宫
　在通濟橋西
五顯王行祠
　在永寧寺後
　　新城縣
城隍廟
　在縣郭
東嶽行廟
　在縣西半里
廣利廟
　在縣北五里地名松溪神姓朱諱徹字仲通仕晉為
　分水令與郭文為友既卒溪中忽有靴泝囬而上者
　數四居人異之乃即靴之所止立廟吳越錢氏封為
　安境通靈侯政和四年賜額廣利宗和三年封威顯
　侯
靈休廟靈佑廟
　在縣治按神張氏范氏睦㓂竊發二神俱隂庇是邑
　宣和三年以江浙淮南等路宣撫使之請賜廟額張
　曰靈休范曰靈佑
靈惠忠烈侯廟
　在縣西一里塔山唐許逺廟也逺新城人(詳見人/物門)乾
　道三年間知縣景秉申請於朝賜額靈惠封忠烈侯
周侯廟
　在太平鄉一十三里地名渌渚淳祐間勅賜輔徳廟
　為額封翊應侯後加宣靈
五通廟
　在縣之西
杜太師廟
　在縣西一里按神諱稜為吳越錢王行軍司馬梁光
　化二年勅許立祠嵗乆廢壊僧智澄為重立于䕶國
　院
潘將軍廟
　在祥禽鄉换鄉本吴越錢氏之將
蕭將軍廟
石將軍廟
　並在廣陵鄉
版村陳女仙廟
雞鳴山福民侯廟
苦竹崇福侯祠
杜澤濟民侯祠
後村冨民侯祠
下泊應瑞侯祠
上汪壓境侯祠
凌村保民侯祠
了港積善侯祠
馬鞍山安民侯祠
百丈山興慶侯祠
汪頼普慶侯祠
張員外祠
白石府君祠
　在南新鄉
羅明府君祠
牢山府君祠
　在新安鄉
葛泰山祠
　在廣陵鄉
朱府君祠
裏笋章明府祠
　在寧善鄉
　　以上神祠自蕭將軍而下皆莫詳始末以鄉民祈
　　禱所趨姑存之
　　鹽官縣
城隍廟
　在縣東
許國公廟
　在縣西半里梁大同二年建(縣志云雍/熈四年建)後増祀張中
　丞亦號䨇廟大觀二年賜睢陽廟額恊忠封許逺忠
　義侯張廵忠烈侯南霽雲忠壯侯賈賁忠濟侯雷萬
　春忠勇侯紹興八年塩官令胡兟與邑人禮部侍郎
　張九成援以請於朝併增祀南霽雲雷萬春姚誾詔
　許之皆賜上公爵今謂之五國公廟前後邑令崇修
　惟謹咸淳三年令吳由始以十月十六日率邑官寓
　士祭於廟識公盡節之日也邑人楊均作侑祭樂歌
　迎神辭
　歌辭(迎神月惟良兮日既望雁凄凄兮靡草黄潔膋/爼兮芬桂觴導迎生氣兮睢之陽龍媒躞蹀兮)
　(𤣥雲翔佇想五公兮下瑶䑓僾如在兮曠祀舉肅雍/賛列兮羅簮裳奠幣  許國公  至徳元祀兮王正)
　(錫之衣履兮干于宋城負君恩兮稱兵奮雌鯢兮雄/鯨奪吾峙以資叛兮士靡半菽而呼癸庚彼伯仲以)
　(視予兮吾求急于寧陵嗟血戰以百數兮救一絶而/壘傾全本根于江淮兮固有死而寔生撫乾斗之庚)
　(申兮招神爽于千齡廟食故鄉兮垂休炳靈兮張國/公  有烈真源兮雍邱起事哭元廟以討逆  設帝)
　(像而誅貳流睢横潰兮吾惟其砥乗堞雅訊兮故人/欲死椎牛臡妾兮涙士如洗甲食裹瘡兮戰百勝而)
　(攻不已人畜盡烹兮兵餘其幾西向拜啟兮臣力竭/矣生不全城兮為厲為鬼英㮣不泯兮于千萬世)
　(姚國公以烈烈東平相之裔歴尉而守從知己孤墉/相守誓  死潞府元戎澤其子血食睢祠繪凌烟哀)
　(兮榮兮其兩至兮南國公宴挺忠壯兮頓邱義有合/兮身留冒圍鉄  乞師對  樂兮心憂徒示信兮齧)
　(指莫之救兮䖍劉固將死兮不屈渠違公兮作羞靈/連蜷兮于􁀔羗朔吹兮颼飀  雷國公  儼忠勇兮)
　(在唐守雍邱兮毅以彊六弩着面兮目不逃將軍令/肅兮敵心降壓騎四百兮走披猖城隳身殞兮鴻毛)
　(輕千載廟祀兮休有烈光鉞三獻詞霜天曉角千初/獻  丹楹轉月金繡紛幢  勛在有唐宗社人  載)
　(仰英烈爼惟辰嗟盡節故里昭䖍掲臨御雝雝來下/歆初薦  羞潔  亞獻  當年宋壁血壅河流赤䕶)
　(東南形勝百易萬五神力人心同奮激立此生民極/哀角載歌霜曉㪺瓊􁌊聖容懌  終獻  忠忱誼愊)
　(對越如丹赤緬想遺風餘烈猶身見古顔色佑惟馨/非黍稷穆穆歆明徳簟灔芳彛湏醉廽雲旞  郷國)
　(禗送神霄祼獻終禮紀具靈/  禗廽  馭人祗分福祉聚)
東嶽行祠
　在縣東南二里
朝宗王廟
　在縣西南七十里
白馬王土地廟
　在縣北二里舊云金人犯境見田野間白馬甚衆竟
　不敢入
臯蘇將軍廟
　在縣東八十二里金牛山下相傳臯蘇二將逐黄巢
　死之因祠焉紹興十年嵗旱禱雨應勅賜福濟廟額
烏龍大王廟
　在縣東八十二里金牛山下紹興十一年禱雨應勅
　以崇佑為額
徐偃王廟
　在縣西十七里
西楚覇王廟
　在縣西三十二里
秦王廟
　在縣東一十八里
驃騎蘇將軍廟
　在縣東南四十五里
翁使君廟
　在縣南二里
閻少卿廟
　在縣西南六十里
　　昌化縣
城隍廟
　在縣西北一里
東嶽行祠
　舊在縣南過溪二里後併入上清宫開禧二年剏
祠山行祠
　在縣東南二百歩上清宫之西紹熈二年令張任剏
靈山行祠
　在縣東南上清宫之東即徐偃王祠衢人有客唐山
　者始像而祠之慶元間令趙諒因為建廟諒亦衢人
靈顯五侯廟
　在縣東五里溪橋上路轉山囬林木蓊鬰挹湍流依
　峭壁廟貎甚偉威靈茂著焉
伍子胥廟
　在縣南二十五里覽川
瀘溪廟
　在縣東北十五里盛村舊傳其神子胥之族
柯相公廟
　在縣西七里晚村舊傳為錢氏將
平葛西廟
　在縣西四里
髙樂廟
　在縣西二十里
杜王廟
　在縣八里
蕭王廟
　在縣西九十里
珋相廟(珋音留山/有珋相)
　在縣東南一十五里
沙幕廟
　在縣南一十里
惠山廟
　在縣南一十五里
櫃村廣廟
　在縣西一十七里
上博廟
　在縣東南一十九里
官杜廟
　在縣南三十里
姜公廟
　在縣南四十五里
龍池廟
　在縣西六十里
百丈廟
　在縣北二十五里
湍口廟
　在縣南
泥皛湖廟
　在縣東南五里
朕公廟
　在縣南三十里有石塘村後有山盤踞平石而極大
　朕公城在其上城基囬環如帶及有造軍器之所歴
　歴可辨有拾得石鏃金刄者天隂晦或聞戈甲皷笛
　聲朕公者舊傳為錢氏將出戰囬未及故城死于赤
　石遂葬其地
　
　
　
　
　
　
　
　
　咸淳臨安志卷七十四
欽定四庫全書
　咸淳臨安志卷七十五　　宋　潜說友　撰
寺觀一
今浮屠老氏之宫徧天下而在錢塘為尤衆二氏之教
莫盛于錢塘而學浮屠者為尤衆合京城内外暨諸邑
寺以百計者九而羽士之廬不能什一說者曰清虚寂
滅之尚而土木丹雘之貴離世絶俗之髙而榮華富厚
之美而其大(闕/)而騖于末流二氏殆無以大相過而道
家(闕/)　　　之義嚴尊卑等上下則為浮屠學者不及
焉夫憚于(闕/)　　　　　　　　　以為不然君臣尊
卑上(闕/)　　　人之所(闕/)　　　設也彼二氏者豈能
外(闕/)　　　道而自立哉(闕/)　所從入之異路故其為
徒(闕/)　　　教服其教(闕/)　得不世守其說(闕/)
不能自遁于其名要之尊君親上之心則一也今寺若
觀率以得列御前為重而其奉三宫元命以祈千萬壽
則晨烟夕燈鼓螺鐘磬梵唄之音歩虚之聲隐入霄漢
而散落林谷者相望不絶也斯亦勤已嗚呼彼于吾儒
尊君親上之說㮣嘗有聞否哉叙寺觀
　　　　宫觀
　　城内外
天慶觀
　在宰執府後唐時為紫極宫梁開平二年改真聖觀
　(有記錢武肅王/立文多闕軼)大中祥符二年詔諸郡建天慶觀嘗
　以元真觀之天禧三年郡守王欽若以朝謁差逺奏
　徙天慶觀額于此紹興二十六年有㫖重建賜田五
　百畆除其賦紹定四年燬有㫖重建御書天慶之觀
　四大字而咸淳六年又增撥官田五百畆給之觀内
　有真宗皇帝御製賜守臣王欽若詩髙宗皇帝御書
　老子道徳經石刻
　記文(天錫大寳命于我有宋二后受之外薄四海悉/主悉臣真宗皇帝襲休紹明澶淵既捷以敉寧)
　(武功沾濡浸潤億兆禔福稽古禮文之事煟然勃興/乃大中祥符紀元之明年詔天下都邑並建道觀一)
　(錫名天慶于以崇清静而洽醇熈陟降左右丕顯亦/臨積厚流光美祥來假五載冬閏誕頒明指諸天慶)
　(觀悉嚴奉聖祖天尊大帝像設卓哉皇乎生民尊祖/之丕範順天立教之宏規也夫天者羣物之祖聖人)
　(繼徳測靈昭徳掲䖍明有本也日月所照霜露所隊/凡有血氣心知之性莫不尊親其所以辨上下定民)
　(志之意微矣惟錢塘左江右湖天慶奠址負吳山南/郷中興駐蹕隆上都而觀萬國嵗時尹漕帥属朝謁)
　(如令州縣吏一命以上肅拜而後敢即事遇誕節内/而官省外而臺省歸美報上者必于是事隆體特嚴)
　(眎景靈非他郡可比紹定辛卯秋㕓居畚綆不戒爰/暨兹宇皇帝惕懐惟天惟祖宗發祥儲祉之地敢懈)
　(欽崇首斥内帑金帛祠牒更剏之自宫掖邸第至都/人士罔不捐貲佐役明年春聖祖殿成藏室承東齋)
　(廬延西重門洞開迓雲車風馬之靈祕宇巍擁妥元/龜朱蛇之神于時住持觀事臣陳永灝經工庀材寔)
　(敏寔勤上聞而嘉之申以錫賚為錢萬緡俾訖其事/又明年三境列真之庭始克備滎温祕寳有待而啟)
　(闕題奎淳祐内出天慶之觀四大字以落之闕下之/旋    壁輝絢穹偉淵靚陽曜隂藏穆穆焉天)
　(壮觀矣自三代衰王教熄異端乘之以禍福誘怵愚/俗宫室紺碧㡬徧天下其于大倫大法蔑如也疇若)
　(建殊庭祗靈貺遡仙源于厥初明天歴之前後使凡/為臣子者拜俯其下雖在四方萬里外拱極前定之)
　(心油然以生而况首善之地不已重乎初上之御極/也眷焉東顧虹流隩區将築天基瑞應宫于是仍命)
　(永灝徃營之未㡬珎臺閒館對峙淛河之上聖祖神/孫景光相宣于萬斯年益章章矣昔在炎漢肇基豐)
　(沛班彪著論闡明王命序帝世之苖裔表神武之證/鑑顯徳豐功流澤後世四王再迭珍符有開奸雄懼)
　(威疆宇遄復鋪觀聖代跨軼兩都彼唐開紫極崇真/元之奉詎可同日語哉於戲據坤靈之首倣太極之)
　(形與夭命人心相維于無窮故曰天子建極以順成/天慶垂萬世之基也淳祐二年夏四月甲子朝奉郎)
　(行祕書郎兼吳益王/府教授臣盧壮父記)
報恩光孝觀
　在報恩坊清泰四年錢氏建舊號開元宫國朝景徳
　四年改景徳觀崇寧二年改崇寧萬壽觀賜鹽官縣
　田一千畆政和三年改天寧萬壽觀建徽宗皇帝本
　命殿紹興七年改報恩廣孝觀十三年改賜今額專
　以追崇徽宗皇帝香火紹定三年得㫖蠲其賦咸淳
　四年重建鐘樓雲堂兩廡
元真觀
　在禮部貢院西唐中宗景龍二年建遂以景龍名(舊/志)
　(作景隆/恐誤)後唐改中興觀錢氏改錢明宫(相傳錢武肅/患目禱而愈)
　(遂改今貢院橋下小/石碣紀為錢明宫)國朝雍熈二年改元真觀大中
　祥符二年為天慶觀天禧三年守王右相欽若奏徙
　天慶額于真聖觀而復元真之舊賜田凡五百畆
水府浄鑑觀
　在候潮門外清水閘東舊在嘉會門外桐木園世傳
　五季馬自然修煉於此龍徳三年錢氏號水府院國
　朝天聖四年詔定天下名山洞府二十錢塘江水府
　居其一嵗投龍簡政和改浄鑑院七年増水府字仍
　嵗度道士一人建炎間徙今處乾道四年周安撫淙
　建水府扶桑大帝殿嘉定七年道士江師隆闢地重
　建
　記文(寳慶三年翰林學士程珌撰其畧曰兩間動物/水為夥故海特大乾坤大支𣲖惟江河淮濟四)
　(水然皆北東入海故東海為尤大錢塘據上㳺六龍/來御貢賦梯航吸鯨駕鰲而來渺渺無際静則吴越)
　(千里鏡碧一色少焉溟渤翻山岳摧不足以喻其勢/豈無司之者乎世謂胥君寄宣孤憤安知水馮雍觀)
　(非靈均輩耶道家謂水為府有扶桑帝君若意也有/理焉觀為古祠在錢氏清賞堂後人傳五季馬自然)
　(修煉飛舉其地也錢氏建水府觀已而徙桐木園祠/扶桑仁皇天聖定名山而水府居一旱投簡輒雨政)
　(和初俾名静鑑至七年增水府字二嵗度羽士一建/炎始賜地清水閘之東今百年屋盡敗且隘不足容)
　(嘉定七年知樞宻院鄭公昭先命道/士江師隆主之乃闢地鼎新云云)
表忠觀
　在城南龍山熈寧十年守趙清獻公以錢氏墳廟蕪
　廢請于朝即龍山廢佛刹妙因院為觀俾錢氏之孫
　為道士曰自然者首居之仍嵗度其徒一人以供灑
　掃詔賜額曰表忠詳具蘇公所撰碑紹興間楊節使
　存中淳祐中趙安撫與􁤏寳祐間顔安撫頥仲前後
　修葺數乆復壊而五王廟在觀之西南數十歩外灑
　掃非便于是屋頺圮乆矣咸淳七年安撫濳說友合
　廟觀為一拓地築基改創三清大殿而即殿之故址
　創五王廟棟宇宏麗像設森嚴若内外門若兩廡以
　至鐘樓齋堂雲林閣等或増或葺煥然更新又闢逵
　而東鑿池而方聖朝褒忠之意至是益大章顯云
　碑文(蘇文忠公撰熈寧十年戊子資政殿大學士右/諫議大夫知杭州軍事臣抃言吴越國王錢氏)
　(墳廟及其父祖妃夫人子孫之墳在錢塘者二十有/六在臨安者十有一皆蕪廢不治父老過之有流涕)
　(者謹按故武肅王鏐始以郷兵破走黄巢名聞江淮/復以八都兵討劉漢宏并越州以奉董昌而自居于)
　(杭及昌以越叛則誅昌而并越盡有浙東西之地傳/其子文穆王元瓘至其孫忠顯王仁佐遂破李景兵)
　(取福州而仁佐之弟忠懿王俶又大出兵攻景以迎/周世宗之師其後卒以國入覲三世四王與五代相)
　(終始天下大亂豪傑蠭起方是時以數州之地盜名/字者不可勝數既覆其族延及于無辜之民㒺有孑)
　(遺而吴越地方千里帶甲十萬鑄山煮海象犀珠玉/之富甲于天下然終不失臣節貢獻相望于道是以)
　(其民至于老死不識兵革四時嬉㳺歌舞之聲相聞/至于今不廢其有徳于斯民甚厚皇宋受命四方僭)
　(亂以次削平而蜀地江南負其險逺兵至城下力屈/勢窮然後束手而河東劉氏百戰守死以抗王師積)
　(骸為城釃血為池竭天下之力僅乃克之獨吴越不/待告命封府庫籍郡縣請吏于朝視去其國如去傳)
　(舍其有功于朝廷甚大昔竇融以河西歸漢光武詔/右扶風修理其父祖墳塋祠以太牢今錢氏功徳殆)
　(過于融而未及百年墳廟不治行道傷嗟甚非所以/勸奨忠臣慰答民心之義也臣願以龍山廢佛祠曰)
　(妙因院者為觀使錢氏之孫為道士曰自然者居之/凡墳廟之在錢塘者以付自然其在臨安者以付其)
　(院之浄土寺僧曰道微嵗各度其徒一人使世掌之/籍其地之所入以時修其祠宇封植其草木有不治)
　(者縣令丞察之甚者易其人庶㡬永終不墜以稱朝/廷待錢氏之意臣抃昧死以聞制曰可其妙因院改)
　(賜名曰表忠觀銘曰天目之山苕水出焉龍飛鳯舞/萃于臨安篤生異人絶類離倫奮挺大呼從者如雲)
　(仰天誓江月星晦䝉強弩射潮江海為東殺宏誅昌/奄有吴越金劵玉冊虎符龍節大城其居包絡山川)
　(左江右湖控引島蠻嵗時歸休以燕父老曄如神人/玉帶毬馬四十一年寅畏小心厥篚相望大貝南金)
　(五朝昏亂㒺堪托國三王相承以待有徳既獲所歸/弗謀弗咨先王之志我維行之天祚忠厚世有爵邑)
　(允文允武子孫千億帝謂守臣治其祠墳毋俾樵牧/愧其後昆龍山之陽巋然新宫匪私于錢惟以勸忠)
　(非忠無君非孝無親/凡百有位視此刻文)
　題詠(楊傑贈錢氏孫端静師詩凰凰鏘鏘出丹山覧/輝金闕振羽翰簫韶九奏動天地苑囿何處無)
　(琅玕故山惟有千年鶴海上芝田隨飲啄朝市紛華/了不知逍遥常在雲林閣  東坡送表忠觀道士歸)
　(院先王舊徳在民心著令稱忠上意深墮淚行看會/祠下掛名争欲刻碑隂凄凉破屋塵凝坐憔悴雲孫)
　(雪滿簮未信諸豪容郭/解却從他縣施千金)
旌忠觀
　在豐樂橋紹興元年宣撫處置使張浚備秦鳯帥吳
　玠陳請鳯翔府和尚原三聖廟乞賜額曰旌忠三年
　張循王俊楊和王存中于臨安府踏道橋東立廟紹
　興十九年楊和王奏請改賜觀額三十二年徙于覺
　苑寺故基淳祐壬子燬惟廟獨存寳祐丙辰始建屋
　六楹(詳見祠廟/門旌忠廟)
中興觀
　在吳山大觀中建東岳行祠規制畧具紹興七年鄉
　民始合民營葺之二十九年有茹氏者捐資訖成之
　翼以道觀嘉泰辛酉燬包道成募緣重建扁曰崇道
　菴嘉定己巳始請觀額紹定辛卯嘉熈丁酉仍燬趙
　安撫與懽議徙他所不果乃即其地改卜北向建廟
　淳祐壬子趙安撫與􁤏又易向而東明年理宗皇帝
　御書東岳之殿四字以賜
天明宫
　在吳山忠清廟後嘉泰中建
承天靈應觀
　在吳山之巔舊故天地水府三官堂紹興間改冲天
　觀紹定四年燬端平三年重建㫖改賜今額仍建梓
　潼帝君行祠淳祐十年㫖増建玉皇上帝寳閣
至徳觀
　在吳山之巔渾儀臺側即十一曜太嵗堂也元𨽻太
　史局紹定四年燬羽士請以為廬端平三年成御書
　其扁曰至徳之觀
清源崇應觀
　在吳山寳祐元年蜀士夫牟中書子才等陳請云大
　江發源實自汶江清源真君廟食其土治水之績為
　世大利朝廷春秋祀享神寔作配㫖就吳山卜地建
　廟御書清源崇應之觀清源之殿
顯惠觀
　在吳山寳祐間蜀士仕于朝者議建奉顯惠真君香
　火以為禱祈之地
鶴林宫
　在城内俞家園慶元乙卯旱順濟觀道士劉友真禱
　而雨紹定辛卯即所寓舍為觀請今額咸淳元年太
　傅平章賈魏公給田三百畆
真聖觀
　在六和塔側寳慶二年道士江師隆創觀有真武像
　淳祐間摹本上進理宗皇帝御書御製贊(見行在所/録御製門)
　觀内舊有歐陽公小草秋聲賦歸雁亭詩石刻及洪
　容齋撰陳鑄城南堂記
　記文(程内翰珌撰觀記云維此衆大號京邑利祿海/山無終極湯沸火炎齊與泊斗柄孰掲指羣迷)
　(教化宣明惟聖識既先斯道自躬行更表元風為世/式用以顯應鎮其西太一萬壽奠其北延祥四聖位)
　(東南三茅冲天乃中立惟有西南號龍山殊庭未睹/丹霄偪粤昔紫清玉皇君冲融所毓並乾坤迨唐宫)
　(正紫極名奉之三百乆其齡火樹金乘梁得土日食/方還明未普江南乃有勲臣鏐戎馬﨑嶇不廢修絳)
　(宇丹樓杭獨盛請更紫極為真聖且謂唐人紫極稱/專祈薦福徹天庭今欲更名真與聖庶顯羣心知所)
　(敬一函朝奏夕風馳五十年間終不振勃興宋徳同/天垂兵不一刃謳歌歸坐看五季荒殘復化作無懐)
　(清浄時祥符三葉膺圖籙軒昊醇醲調玉燭海不揚/波天無風一陶萬宇同薰沐九重閶闔布新綸天慶)
　(佳名錫又新于時天下崇元館不復當時真聖名朱/梁舊扁空山寂錢氏遺基荒草棘開山隆師善根深)
　(一念不移如願力偶因善士施金園從此百間/新突兀彈壓吴山與胥江萬年長䕶雙龍闕)
景隆觀
　在新門外舊為通元菴嘉定十四年㫖許建觀以舊
　修内司營地畀之羽士陳永年出力剏造寧宗皇帝
　御書名扁賜有璇璣殿理宗皇帝御書有景命萬年
　之閣奉今三殿元命
玉虚觀
　在龍山舊為三官院錢武肅王龍徳三年置以奉天
　地水三官祥符四年賜今額建炎初蕩于兵火紹興
　初始草創紹定六年羽士陳永錫建三清閣淳祐三
　年朝廷斥賜焉十一年御書玉虚之觀三官之殿八
　大字以賜明年又舉御馬院餘地盡畀之仍降度牒
　造景福萬年殿奉皇帝元命觀西有張氏園願以歸
　修内司遂併行撥賜即其地為三茅殿
玉清宫
　在錢塘門外葛嶺紹定元年東朝降錢造移賜額二
　年賜田一千畆崇奉寧宗皇帝恭聖仁烈皇太后神
　御理宗皇帝御書玉清之宫四字以賜後有葛仙翁
　煉丹䑓
旌徳觀
　在蘇堤第一橋寶慶二年守袁同知韶創先賢祠徙
　玉晨道宫于東北隅以供灑掃請于朝賜額曰旌徳
　有西湖道院有亭曰虚舟曰雲錦皆枕湖
雲濤觀
　在西湖南山雷峯塔後紹定四年創移請今額
上清宫
　在西湖雷峰塔北相傳葛仙翁煉丹舊址淳祐間建
　理宗皇帝御書清浄道塲
　題詠(鄭丞相清之二詩云雨餘日脚到天涯十里平/山帶晚霞疑是千紅蟠絳闕頓移光景入仙家)
　(緑上清仙腹正便便賸納風光似輞川曉雨洗開新/  岸晩霞蘸出嫩紅天鞭浮野竹數莖筍葉俯秋荷)
　(㡬柄蓮不是西湖最佳/處更于何處着癯仙)
冲虚宫
　在錢塘縣履泰郷紹定中建名寧壽菴淳祐六年移
　請今額
太清宫
　在錢塘縣履泰郷龍井山路紹熈元年建寧宗皇帝
　御書太清宫嵗寒亭及養性二字以賜又有矩玉亭
　咸淳四年㫖賜惠順賈貴妃充功徳院
景星觀
　在臨平鎮紹興十年建東岳行祠淳熈六年移請今
　額
順濟宫
　去城四十里在湯鎮赭山之間元係龍王廟紹熈元
　年移請雲濤觀為額四年旱禱而雨改賜今額嘉泰
　二年九月錫三神侯爵曰廣澤曰順澤曰敷澤嘉定
　九年増封曰廣澤靈應曰順澤昭應曰敷澤嘉應觀
　側有東岳行祠
　　　　女冠
新興宫
　在城南衆惠橋嘉定間女冠王景圓捨宅為宫移請
　今額
福田宫
　在薦橋門裏舊名彤雲熈寧十年改賜梵嚴觀嘉定
　中恭聖仁烈皇后賜田一千畆改今額
明真宫
　在九里松歩司前軍教塲之北嘉定中建寧宗皇帝
　御書明真二字
神仙宫
　在錢塘門外東山衖
承天宫
　在仁和縣赤㟁嘉熈中建寧宗皇帝御書承天二字
西靖宫
　在錢塘門外掃箒塢開禧元年建
天清宫
　在西湖青芝塢靈峯之側冲靖大師沈師謙建寶祐
　五年移請今額
靈耀觀
　在錢塘縣駞巘嶺下紹定中建
常清宫
　在鮑家田沂靖惠王府香火院
　　　　道堂
崇真道院
　在蘇公堤咸淳四年太傅平章賈魏公給錢創建仍
　撥租田以贍雲侣其地舊有水仙王廟并以香火之
　奉屬焉
靈應堂
　在清波門外聚景園前
　　餘杭縣
洞霄宫(互見大/滌山)
　在縣西南一十八里漢武帝元封三年創公壇于大
　滌洞前為投龍祈福之所唐髙宗時遷于前谷為天
　柱觀光化二年錢王更建國朝大中祥符五年漕臣
　陳文惠公堯佐以三異奏(一池泉涌/一祥光現)　(一枯木榮/)賜
　額為洞霄宫仍賜田十五頃復其賦後燬于兵紹興
　二十五年㫖賜錢重建乾道二年太上皇帝太上皇
　后乘輿臨幸御書度人經一卷以賜又明年太上皇
　后復來游淳熈六年道藏成八年賜藏經孝宗皇帝
　嘗賜道士俞延禧畫古澗松詩光宗皇帝御書怡然
　二字賜延熹為齋扁寧宗皇帝御書演教堂理宗皇
　帝賜内帑鑄鐘御書清浄經一卷及洞天福地四大
　字以賜按真境録云宫有五洞交扃九峯回挹千巖
　萬谷秀聚其中或泉飛彤厦之簷或雲鎖碧壇之角
　祥光神異兼木返于春枝撫掌泉靈更丹藏于翠箬
　誠姑射之令壤歟晉有郭文舉手植三松于殿前時
　與猛獸㳺息其下大中祥符間陳文惠公堯佐領浙
　漕語道士馮徳之曰嘗夢遊山中見仙人顧予有鼎
　鼐之稱既大用遂造紫石大香鼎二置于洞前各為
　銘以表其異元豐間趙清獻公抃再涖郡抗疏引年
　甲子秋八月忽促騎來游謂道士沈日益曰近于髙
　齋夢入一山見宫闕巍峩有道士數人出迓詢之曰
　洞霄宫覺而思之兩典是郡未嘗一㳺故冒暑而來
　今視其山勢亭宇與夢中無異為留旬浹乃去自晉
　宋以來得道之士許邁而下凡二十有四人(詳見人/物門)
　　亭館
　　　潄玉館　超然館　稅駕館　翠蛟亭
　　　飛玉亭　宜霜亭　聚仙亭
　　神異
　　　無骨箬(峯之下多生紺箬昔許先生邁謂弟子/曰吾有金丹藏無骨箬下他日有緣者)
　　　　(遇樵者採箬而歸率不見所/謂無骨者及㸑則數得之)
　　　搗藥禽(山多異禽其最異者僅有其一晝隐夜/鳴莫得而見其音清亮徹旦不絶殊類)
　　　　(杵藥/聲)
　　　重榮木(宫外有櫟木一本其大五圍舊傳唐咸/通二年吴天師種乆之枯悴大中祥符)
　　　　(五年忽爾重榮/陳文惠圖以進)
　　　地湧泉(見後撫/掌泉)
　　　五色雲(見後祥/光亭)
　銘記(陳文惠公二鼎銘其一曰爐之質刳中起烟人/之體虚心養元不用之用自然之然爐兮人兮)
　　(兹謂道焉二曰山之髙兮巉巉出雲洞之深兮幽/幽宅真鸞鶴一瞬鳬鷖百春安得而徃葆光嗇神)
　　(氣陸太史游撰洞霄宫記造化之初崑崙旁薄一/  既分天積氣于上地積塊于下明為日月幽為)
　　(鬼神聚為山岳海瀆散為萬物萬物之至靈為人/人之至靈為聖哲為仙真而道為天地萬物之宗)
　　(幽明鉅細之統此虙羲黄帝老子所以握乾坤司/變化也其書為易六十四卦道徳五千言隂符度)
　　(人西昇生神之經列禦冦荘周關尹喜之書其學/者必謝去世俗練精積神棲于名山喬嶽畧與浮)
　　(屠氏同而篤于父子之親君臣之義與堯舜周公/孔子遺書無異浮屠氏盖有弗及也臨安府洞霄)
　　(宫舊名天柱觀在大滌洞天之下盖學黄老者之/所廬其來乆矣至我宋遂與嵩山崇福獨為天下)
　　(宫觀之首以寵輔相大臣之去位者亦有以提舉/洞霄而超拜左相者則其地望之重殆與昭應景)
　　(靈醲泉萬壽太一神霄寳籙為比他莫敢望在真/宗皇帝時始制詔改宫名賜金寳牌又賜仁和縣)
　　(田四十五頃以奉齋醮悉除其租賦至政和間宫/以歴嵗乆穿壊漫漶徽宗皇帝降度牒三百命兩)
　　(浙轉運使復興葺之嵗度童子一人為道士建炎/中又廢于兵火髙宗皇帝中興大業聞之當宁嘆)
　　(息乃紹興二十五年以皇太后之命建昊天殿鐘/經二閻表以崇閎繚以修廡費出慈寧宫梓匠工)
　　(役具以修内歩軍司中使臨䕶犒賜狎至既不以/命有司而山麓之民亦晏然不知有役一旦告成)
　　(金碧之麗光照林谷鐘磬之作聲摩雲霄見者疑/其天降地涌而神運鬼輸也可謂盛矣及上脫屣)
　　(萬㡬頥神物表遂以乾道二年自徳壽宫行幸山/中駐蹕累日勅太官進蔬膳親御翰墨書度人經)
　　(以賜自有天地即有此山殊尤之迹今乃創見慶/元六年九月葆光大師宫都監潘三華與知宫事)
　　(髙守中同知宫事水邱居仁以告游曰願有紀以/為無窮之傳游以疾未能属稿同知宫事王思明)
　　(及其徒李知柔踵至以請會㳺被命紬史又不克/成嘉泰三年四月史成奏御乃能叙載本末如此)
　　(且作銘曰在宋祥符帝錫帛書乃作昭應比隆河/圖元豊景靈列聖攸居元祐上清以祝帝儲祕字)
　　(煌煌焕于天衢徽祖神霄誕彌九區迨我髙皇省/方東吴睠言天柱鎮兹行都警蹕來臨神明翊扶)
　　(乃御幄殿穆清齋㡡天日覆照雨露涵濡迄今遺民/泣望屬車三聖嗣興光照聖謨千礎之宫鶱騰太)
　　(虚傑閻鴻鐘震于江湖肆作誦詩億載不渝天曹/侍郎叔逺撰新鑄鐘記聖天子握符御極敬  愛)
　　(民遇雨暘稍愆禱于群望所至感格其靈績最著/者則杭之大滌也是山居洞天三十有四為天柱)
　　(福地距行都三舍御前崇奉有年矣宫宇宏壮獨/闕巨鐘一使命絡繹奏聞上思所以掲䖍表靈乃)
　　(紹定己丑□月丁亥有㫖命鑄仲秋己未告成夫也/山川流峙雲氣出没神明所以代化工而施利澤)
　　(霓棟横空鴻音徹漢聖天子所以鎮名山而昭丕/貺也神有顯功上有垕報此殊庭盛事可無紀乎)
　　(載攷圖籍唐大律中有神應鐘台之黄岩因禱旱/醻徳郷人每以騐晴雨經建炎煨燼聲弗逮初開)
　　(禧邊帥畢再遇于淮泗獲景靈舊鐘漕臣黄犖求/寘之大滌亦既舁止然物乆則敝剥極宜復其革)
　　(故鼎新必須時應數邇者宸命既頒幣出内帑工/擇國良賜度牒以資其費融兼金以美其質衆槖)
　　(一鼓大器立就其形不侈不弇不厚不薄其聲不/石不播不柞不鬰鐘成樓亦加肆殆時數之偶歟)
　　(近臣劉世享承命庀事盡畫宣勞圖形以進天顔/闓懌猗歟盛哉聖天子嘉惠名山與先朝賜田臨)
　　(幸匹休于無窮矣夫形而上者謂之道形而下者/為之器鐘器也而道寓焉倘能因器以求道則銷)
　　(去鑛錯保合粹和内明外寂力到功深窮䆳徑于/華陽侍宸逰于月殿服猛獸于岩前藏金丹于箬)
　　(下自然山川呈瑞神物薦休鳯鳴髙岡龍蛻幽穴/清泉沸井祥光燭天所謂人傑地靈豈昔有而今)
　　(亡耶無已則澄神寡慾體道修真庶㡬善人以多/嘉祥自應雨可請暘可祈尚無負于清朝欽崇之)
　　(意乃若聽考擊于晨暮昭報稱于薫修祝聖壽而/保皇圖與洞天福地同其長久者又不待言諭也)
　　(而吳寳學泳撰演教堂記盤古開闢宇宙天先成/  地後定故都天之號柱于八極者三不周以北)
　　(存而弗論可也惟灊山之東杭山之南積氣温厚/有雙柱峙焉以其上通太微之室故曰洞以其中)
　　(伏三辰之根故曰天柱道家者流好言天與帝而/不以地對盖維持主宰者在上地不過承之而已)
　　(洞霄舊號天柱觀而演教堂則又接天柱之乳而/流出道徳者也先是堂列大門外傳者曰神營化)
　　(造不類目巧之室殆未可知也後遭兵燬更創于/正殿後紹興肇其迹開禧奐其宇端平又峻其基)
　　(室虚而白楹廣而閒雌霓抱梁陽馬承楄堂之背/叠石作巘曰聚仙亭翼歩櫩而上曰方丈室耽耽)
　　(乎廣厦真可談混元論黄虞矣矧惟我髙宗皇帝/曽手書度人經以鎮清真之塲孝宗皇帝御製古)
　　(澗松詩以尊不老之道玉宇扁于寧考金幣錫于慈/皇今主上又勅命冲妙師大明董集斯事列聖修)
　　(道崇教何其盛也堂甫成大明羽化而師孫處道/與監宫大年及大欽述師之志綜其本末求記于)
　　(潼川吴泳泳曰汝知所謂堂者因教而有堂耶所/謂教者因堂而有教耶向者堂敝教亦敝耶今者)
　　(堂新教亦新耶吾與子言堂有成壊而教無新故/仙聖之所重惟教耳然聖人以身教也真人以神)
　　(聽也以身教故不恱道之華以神聽故不逐言之/迹今營一畆之宫築環堵之室既勤樸斵又塗塈)
　　(茨輪焉奐焉惟欲其美而身有玉廬心有絳宫脾/有黄室肺有皓庭面有赤宅耳有三門喉有十一)
　　(樓两肩有紫户青房七竅有金闕玉鑰皆自己之/堂也而不能媺也指三洞十二部為教母綜五笥)
　　(七十笈為道樞勃勃啟于珠口團團走于環中便/以口之所授為演妙耳之所聞為證真而自有此)
　　(山以來隂陽之浸昏曉之割日月之相觸雷霆之/相盪飄風暴雨率創于無雕烟鏤霞復歸于樸鳥)
　　(啼而林幽則動中有静龍蟄而霧滃則寂中有感/變通而為四序流形而為品物不宰之宰不神之)
　　(神皆自然之教也而莫之悟也處道曰若爾吾記/則歴刦以至于今千聖之户庭荒矣雖然吾復為)
　　(子通之老氏之學與佛者籠罩誕謾之說不同根/以清浄虚明行以慈儉忠孝其無為也無不為也)
　　(近于易不争也莫之争也近于謨谷神之說近于/虚受嬰兒之喻近于若保修養而引年近于祈天)
　　(永命真誥謂性與道合由道之體近于中庸王子/謂壹氣孔神于中夜存近于孟子若夫淮南原道)
　　(之極至于和與性便父無喪子之憂兄無哭弟之/哀童子不孤婦人不孀獸胎不殰鳥卵不殈則又)
　　(吾孔門家法也作是堂已玉眸詵詵豈無望道而/欲見者倘能味法如蜜調心如絃滌神識如鏡為)
　　(善無近名為學不躐等雖有拱璧駟馬不能易吾/進退之心則聖真在已不必問隣矣霞子妍之哉)
　　(雲孫瑩之哉舍洪文忠公咨䕫撰檀越施田記洞/霄距行闕三  而近翠華臨幸舊徳典領延緌寺)
　　(貂榮禱旁午望出璇䑓珍館之右星冠羽衣來㳺/來處常不翅數百千指九霞八景晴霏濕翠朝攬)
　　(夕挹充然自得而主其徒者每皇皇懼無鞅數衆/之弗克澹唐中葉嘗賜觀荘田一所國初錢氏籍)
　　(以歸有司祥符中賜仁和田一十有五頃除其租/紹興剏通明殿于宫之東偏又嵗有常餼以給齋)
　　(祭列聖􁁃育之恩至矣賜田中更多故僅存磽瘠/嵗入不足支數月都監宫事龔大明語其徒王思)
　　(明王大年前是住山潘君三華尚能斥槖装賣曹/橋田以繼粟吾徒可坐睨寛郷上腴大家腐陳匄)
　　(彼有餘補吾不足庶㡬我疇我畊我庾我積以裕/我後之人怡聲勸相堅力經度其志卒以酧畏壘)
　　(既壤姑射且熟鼓腹昇平稽首萬壽欲與是山相/為無窮來諗予為記夫道行乎天地之間日用飲)
　　(食何者非道先王以是生養天下一夫授田百畆/于耜築場有其時紏笠趙鎛有其具堅好穎栗舂)
　　(揄釋烝有其成墻屋有桑疆畦有果蓏柵有雞豚/沼有魚鱉身勤于所養心安于所止一毫無待于)
　　(人此王道所以為盛也世降道裂始有食非其力/者浮屠氏㓜而辨能撼人以禍福塍陌綺錯鉢巾)
　　(雲趨所在皆是而為老氏之學者大抵以清浄無/為為宗湏于人者狹故其廬聚不能十佛之一雖)
　　(名山藏室大洞殊庭號稱海内之望亦徃徃微常/産以自殖其教然也于其教清浄無為之中而能)
　　(謀長以殖其衆可不謂難乎雖然樂與餌過客止/道淡乎其無味視之不可見聽之不可聞而用之)
　　(不可既耳師之說然也繼今不以口體為心害宜/有進乎淡而無味者余家天目之陽去天柱為近)
　　(間當分半席叩之施者生有祈死/有薦其姓氏畆石並附見碑隂云)
　題詠(陳文惠公堯佐詩一帆髙掛出紅塵萬仭長歌/入紫雲莫道㳺仙便無侣玉清冠葢許同羣)
　　(谷口停驂上翠微五雲宫殿闢金扉不知何處朝/真會却見龍鸞隊仗歸  二天封部稼如雲流水)
　　(清寒出洞門更愛林間盤石上松花飃落羽人樽/  蕭蕭紅樹碧峯前為愛桃花入洞天偶逐霓旌)
　　(纔百歩却憂人世已經年絶趙清獻公詩龍穴藏/身穏泉源撫掌清紅塵人  慮白日世長生我分)
　　(諳沖寂誰能顧利名空皈休指笑今作洞霄行間/蘇文忠公詩上帝髙居愍世頑故留瓊館在凡)
　　(青山九鎖不易到作者七人相對閒庭下流泉翠/蛟舞洞中飛䑕白鴉翻長松怪石宜霜鬢不用金)
　　(丹苦駐顔為前生我已到杭州到處長如到舊㳺/更欲洞霄  隐吏一菴閒地且相留  陳丞相堯)
　　(叟詩回合烟光叠翠屏東南山水此為靈鶯花春/學蓬瀛樹樓閣夜干牛斗星古檜森羅燒藥灶彩)
　　(雲飄灑聚仙亭遼天俯近歸期鶴澥谷旁連駭巨/溟紫陌紅塵無一㸃緑毛仙骨有千齡  錢景諶)
　　(詩清夜宿瑶宫雲開天柱峯千岩空洞月萬籟古/壇松仙馭聞鳴鶴琅輿想六龍朝元歩虚罷祥吹)
　　(引林中瓊入谷初無路山蹊九折廻紫庭藏玉室/碧落抱  䑓溪水人間見桃花源上開祇因有仙)
　　(骨得到洞天來月洞天三十六大滌上清房物外外外/雲烟古仙家日  長溪流分玉醖岩穴産靈香湏)
　　(信風塵表棲真自有方今方干詩早識吾師頻到/此芝童藥犬亦相迎師  一去無消息花洞石壇)
　　(空月明精戴石屏復古詩髙枕清流卧白雲靈龜/骨相鶴  神凡為九鎖山中客多是羣仙數内人)
　　(三沐三薫來訪道一觴一咏共談真祥光亭畔蒼/松下更借清風洗俗塵  天柱峯頭一振衣雲開)
　　(巖路雨晴時登臨欲訪神仙事紀述都無漢晉碑/拍手數聲龍井躍篝燈一覧洞天竒林間安得棲)
　　(身處欲煉金丹餌玉芝老劉子澄詩青山鎖㫁紅/塵路石柱干霄藏洞府  蛟據窟不可窺千古流)
　　(泉替渠舞真墟容我輒躋扳心曠方知白日閒飛/仙一去忽已逺坐對松梢雲徃還  髙䟱寮似孫)
　　(詩洞門金畫翠琅玕杏不多花月溜寒借得御書/經日讀松風洗盡石棋盤  雲氣常常在上峯松)
　　(生仙骨盡成龍不通名姓誰談道却得雲邉两度/逢  洪忠文公咨䕫贈石室朱修行詩響泉一𣲖)
　　(落天風人在浮雲柳絮中亭午柴關猶未啟碧玲/瓏底拒霜紅  落葉堆中折脚鐺白雲煮盡又還)
　　(生洞門黄鶴婆娑舞留得松風待月明塵王學可/亞夫詩天柱峯髙萬壑分故留九鎖限  棼泉飛)
　　(窻牖長為雨日上岡巒半是雲洞擘隂崖通逺岫/石生暗暈作奇紋聖朝每為民祈福絶笑求仙漢)
　　(代/君)超然館(洪忠文公咨夔宿超然館聞鐘太一相/過燭未銷朝元鐘動鬰羅蕭身輕不怕)
　　(瓊䑓滑蹴踏/青霞上斗杓)翠蛟亭(鞏栗齋豐詩木石相因依妙/處在得水遇其相合時澗蹙)
　　(水多止巍巍天柱峯雙洞空無底怪石抱山廻灌/木参天起青蛟走玉骨元脉貫石髓屈折暫得伸)
　　(掀舞如掉尾亭成是何年不陋亦不侈秋深泉少/縮亭影照清泚忽遇水飛流亭在銀濤裏怒蛟捲)
　　(亭去相拒不盈咫一落墜两谼力竭勢方已終疑/入江湖赴海日千里昨夜山雨豪梧竹盡風靡轟)
　　(雷與石鬪蛟怒㡬欲死吾亭方晏然清曉見窻几/因携一樽來與客相料理賸擬畫將歸題詩却留)
　　(此如趙南塘汝談和幽亭枕蒼峽雲竇通細水百/折  建瓴㶁㶁鳴不止客來一抽鑰白霧噀岩底)
　　(倐翕千丈蛟拏空翠濤起天開渾沌竅日洗盤古/髓諒匪畜池鱗多應化雷尾馮陵氣易壮怖蕩辭)
　　(難侈術假金洞元影逾瑶䑓泚誰云逰方外巧異/緇塵裏坡仙頗年數覿面猶尺咫采句貴自然鞏)
　　(言良是已珍題豁靈界篆出番君里道人亦多事/浮念何時死予生嗜泉藪痼習牽硯几太息動静)
　　(㡬于何寄㝠理醉倒臥滄浪煩君更評此山趙顯/父彦假和天下名洞天有山必有水餘杭  水窟)
　　(神仙所棲止仙人乘雲去玉蛟留潭底至今雷雨/夕蛟睡時驚起爪擘崖石裂石罅滴乳髓涓涓泉)
　　(流出半垂白鳯尾風來琴筑響月照瓔珞侈曲折/納深池徹底清且泚築亭當澗衝木石相表裏翠)
　　(壁潤含烟層峯去天咫道人幻出竒指顧猶未已/忽驅蛟赴鬪瞬息八百里怒氣挾犇霆草木為披)
　　(靡兒童驚震掉面若稿灰死逹人本大觀談笑自/隐几湏臾群動息静坐窮物理水石本無心相激)
　　(一至此两趙蹈中汝譡和衆峯抱蒼龍蟠屈環翠/水放之  崖間奔洶不得止濤瀾生席上雷雹轉)
　　(石底恍疑天柱摇將拔隂洞起蘇公雄氣壓詩骨/得山髓指揮驅鯤鯨赫奕動箕尾紛紛下土人蟻)
　　(蛭自豐侈驟觀目睛眩筆墜汗流泚坐令空谷嘯/聲徹霄漢裏君來松根吟仙者相去咫老蛟破鎖)
　　(出餘怒猶未已决開澗千丈散作霧五里今年溪/湖乾草樹生意靡寸泉落山苖靈藥起重死遺吾)
　　(雲子飯報汝青玉几野人尋泉竇筒壊方復理泓/然山巔池冬夏常若此  洪忠文公詩壮杉耄檜)
　　(䕶嵌空飛墮蜿蜒白玉虹莫道隔凡元有柱胡麻麻麻/流出石矼東  晴雷碾破白雲窩無數林華衮下)
　　(坡好把轆轤翻轉着崑崙頂上卷黄河觀張斗野/韞詩道人鎖蛟天柱半客來縱蛟作奇  飛風動)
　　(地輷晴雷雄拏怒攫石欲開明珠萬斛撒成雨忽/起㳅雲入銀浦仙田種玉畊春烟潤流九里無凶)
　　(年問蛟飛去何時還道人仰/笑意自閒月中携手聽潺湲)
天柱廨院
　在縣西南半里大溪之際後唐長興四年建舊名法
　華廨院至唐咸通八年立為天柱廨院今號洞霄廨
　院
洞晨觀
　在餘杭界係洞霄廨院
至道宫
　在縣北三十里曹橋鎮之西唐文明元年建舊名福
　田治平二年改今額
　　臨安縣
紫陽宫
　在縣西北四十里梁大同二年建太清宫後改為天
　清大中祥符元年改賜今額
元寂宫
　在縣西四里唐乾元中建舊號鶴林觀大中祥符元
　年改賜今額
冲虚觀
　在縣西一十五里晉時郭文故居也後唐同光四年
　吳越王建為真君祠大中祥符元年改賜今額
崇道宫
　在縣北二十里相傳唐若舉白日上昇即其地為神
　仙宫唐垂拱四年建治平二年改今額
清修觀(以下/女冠)
　在縣西北三里梁乾化元年建治平二年改賜今額
新興女冠宫
　在縣西北三里梁乾化元年建舊號龍徳後改今額
　　於濳縣
至道宫
　在縣北四十五里天目山龍池之下唐天成四年建
　舊名天目宫治平二年改今額
無極宫
　在縣南二十五里舊志載昔有大徐五寳華真人小
　徐五含青真人得道上昇以其所居宅為宫梁朝名
　西靖宫治平二年改今額(慶元六年移額縣東一里/南陽山張真君别廟之東)
集真觀
　在縣南四十里舊志載漢天師道陵所生之地元名
　生仙宫治平二年改今額觀即天師故宅山有丹井
　尚存
許逰觀
　元在縣西一里有仙人許邁丹井邁嘗隐于此紹興
　二十六年道士劉冲素請移觀額于縣東二里桃源
　山重建
　　富陽縣
妙庭觀
　在縣西一十五里舊號明真治平二年改賜今額世
　傳董雙成故宅(今山下/多董姓)天聖中道士朱去非發地得
　丹鼎覆以銅盤承以琉璃盆盆破丹亦飛去紹興初
　建香風堂玉笙菴(里人謝伋取李/白月華詞名之)嘉定中令程珌俾
　道士王以存移今殿復舊丹壇建新樓于其左(紹興/初道)
　(士董元行掘土得銅牌長寸半有字云我有蟠桃樹/千年一度生是誰來摘去須問董雙成字畫清楷其)
　(隂有王母乘鳯雲中淳熈丙戌修殿方丈後取土得/銅盆三足两耳側小竅二腹皆鞭暈不類今之模製)
　題詠(坡詩人去空山鶴不歸丹亡鼎在世徒悲可憐/九轉功成後却把飛昇乞肉芝  琉璃擊碎走)
　　(金丹無復神光發舊壇時有世/人來䑛鼎欲隨雞犬事劉安)
丹霞觀
　在縣東北一里政和元年朝㫖建神霄玉清萬壽宫
　下院宣和元年改賜今額乾道四年令陸楠重修(觀/基)
　(乃舊真/覺院也)
崇元觀
　在縣東一十三里淳祐己酉遷于縣西三十五里地
　名龜川
元陽觀
　在楊漲淳祐七年移建
崇親思孝宫
　初道士李仲端于大源山建崇壽殿紹興二年有㫖
　崇奉本命嘉泰元年勅以為崇親思孝宫
紫霄宫(女冠/)
　在大元山去縣南三十里前有一石世傳三官下馬
　石靖康丙午女冠清妙虚心大師孫千霞與其師宋
　道録自中都來止有山前一夕里人見祥光上騰初
　結茅以居乆之遂成宫觀雅潔幽爽亦縣之勝㮣也
　紹興十三年賜今額
　　新城縣
景徳觀
　在縣北二里政和七年建請景徳觀舊額有葛仙翁
　浴丹井
　　鹽官縣
葆真菴
　舊在縣西南三里乃馬自然得道之所邑人乞立宫
　觀宣和二年賜葆真菴額紹興二十三年令劉偉移
　于縣東二里與嶽廟並
　　昌化縣
上清宫
　在縣東紹興元年余大辨建八年請上清宫舊額
　
　
　
　
　
　
　
　
　
　咸淳臨安志卷七十五
欽定四庫全書
　咸淳臨安志卷七十六　　宋　潜說友　撰
寺觀二
　　　　寺院
　　在城
明慶寺
　在木子巷北唐大中二年僧景初建為靈隐院大中
　祥符五年改今額中興駐蹕凡朝廷禱雨暘宰執百
　僚建散聖節道塲咸在焉淳熈十四年六月嘉熈四
　年七月皆以禱雨車駕臨幸理宗皇帝囘鑾撤葢甘
　雨隨至平章喬公行簡獻詩賀上用韻以賜(見御/製門)又
　御書明慶二大字淳祐六年重建法堂御書南山道
　塲為額景定三年建閣藏御書扁曰宸奎萬壽之閣
　咸淳三年建祝聖大佛寶殿寺有蘇文忠公書觀音
　經碑及題識大智祖師書彌陀字碑
　　法喜堂
　　明碧軒(並淳祐七/年重建)
　題詠(王荆公安石為僧修廣作法喜堂詩浮屠之法/與世殊洗滌萬事求空虚師心以此不掛物一)
　(堂收身自有餘堂隂置石雙嵽嵲石脚立竹青扶疎/一來已覺心膽豁况乃宴坐窮朝晡初憶幼時勇自)
　(許壮大看俗尤崎嶇豐車肥馬載豪傑少得志願多/憂虞始知進退各一理造次未可分賢愚會將築室)
　(及耕釣相與此處吟山湖之沈内翰文通詩圂圂學/佛者營營良足悲不知佛  樂誰使汝學為廣師吾)
　(州秀智解乃天資既以法為喜萬緣脫若遺髙客堂/滿座妙語破群疑來者豈不辯辯此堂之題  王荆)
　(公寄題明碧軒詩明碧軒南竹數叢别來江外㡬秋/風道人無復人間世嗟我今為白髪翁  趙忠簡公)
　(明慶僧房夜坐月明窗竹冷横斜坐看風燈落燼花/老眼病餘嫌細字枯腸寒食怯清茶囊空豈是久為)
　(客夢短其能飛到家但有流/年尋髩髪蕭蕭蓬葆颯霜華)
仙林慈恩普濟教寺
　在鹽橋北紹興三十二年僧洪濟大師智卿造賜今
　額隆興元年賜隆興萬善大乘戒壇額淳祐三年賜
　淳祐萬善大乘戒壇額又賜寺額及飛天法輪寶藏
　額皆奎畫也六年賜御製鐘銘(見御/製門)寶祐元年賜内
　帑錢造大佛寶殿開慶元年降錢買嘉興府田二百
　畆餘賜名豐禾荘寺有蘇文忠公書金剛經石碑
太平興國傳法寺
　在佑聖觀東先東京太平興國寺有傳法院紹興初
　普照大師徳明隨駕南渡乞建院淳熈二年慧辨大
　師智覺奏請始賜太平興國傳法寺額淳祐七年賜
　以御扁及飛天法輪寶藏六字
大中祥符寺
　在禮部貢院西梁大同二年邑人鮑侃捨宅為寺舊
　名發心唐正觀中改衆善神龍元年改中興三年改
　龍興本朝大中祥符初改賜今額舊傳寺基廣袤九
　里有竒南渡初斥為軍器所留西南隅建寺餘地多
　為民居有諸天千佛二閣為本寺子院大鐵塔一大
　青石塔二(在軍器/所作院)小石塔二(一在寺門内/一在居民家)大鍋一(闊/一)
　(丈二尺在/祥符酒庫)又有法華塔(端拱元年僧文定/建咸平二年賜名)戒壇院觀
　音像唐龍興寺碑大覺禪師塔錢王九百九十眼井
　今所存者無㡬
　題詠(東坡上元祥符寺觀燈詩紗籠擎燭迎門入銀/葉燒香見客邀金鼎轉丹光吐夜寶珠穿蟻閙)
　(連朝波翻熖裏元相激魚舞湯中不畏焦明日酒醒/空想像清吟半逐夢魂消  又祥符上元僧可久房)
　(寂無燈火云門前歌鼓鬪分明一室清風冷欲氷不/把琉璃閒照佛始知無盡本無燈  曽南豐上元游)
　(祥符寺云月明如晝露華濃錦帳名郎笑語同金地/夜寒消美酒玉人春困倚東風紅雲燈火浮滄海碧)
　(水樓臺浸逺空白髪蹉跎/歡意少強顔猶入少年叢)
千頃廣化院
　在木子巷北開平元年吳越王錢氏建舊名千頃大
　中祥符九年改今額中興後為臨安府祝聖道塲所
　慶元六年僧善彬建張真君行祠
　　六觀堂(僧了性作性精于醫善草書東/坡嘗為作六觀堂老人草書歌)
　　垂慈堂(了性所居室守趙清獻公名之/仍為作詩叙其療病濟人之功)
　　慈化大師塔銘(即了性/)
　　　　右皆不存
　題詠(東坡草書歌物生有衆乃有滋夢幻無根成斯/須方其夢時了非無泡影一失俯仰殊清露未)
　(晞電已俱此滅滅盡乃真吾云如死灰實不枯逢塲/作戯三昧俱化身為醫忘其軀草書非學聊自娱落)
　(筆已喚周越奴蒼䑕奮髯飲松腴剡籐玉版開雪膚/㳺龍天飛萬人呼莫作羞澁羊氏姝  參寥子千頃)
　(廨院觀司馬才仲道墨詩濛濛春雨暗村橋竹裏禽/啼婆餅焦度谷倦聞車軋軋穿林愁聽馬蕭蕭細窺)
　(陳迹僧坊静黙想風流鄙吝消浮/魄沉魂今已矣無人為作楚詞招)
浄住院
　在觀橋東後梁時建舊名慈光錢氏改今額南渡初
　以其地為禮部貢院寺分為三一曰浄住寶閣律院
　　一曰浄住教院一曰浄住大院舊有丈六彌陀寶閣
開寶仁王寺
　在七寶山先是東京開寶寺有仁王院僧慧照大法
　師曄隨駕南渡紹興五年奏請權建于七寶山主大
　内祈禳事紹興三年始賜勅額嘉泰甲子紹定辛卯
　一再燬僧祖仁重建端平元年尚方鑄鐘以賜淳祐
　元年御書寺額以賜三年賜田三頃景定五年又燬
　太傅平章賈魏公施度牒給省劄市村重建
　記文(程直院公許撰重建寺記仁王院舊𨽻東京開/寳寺藝祖皇帝六龍御天沙門智曮奉勅興剏)
　(奕葉纂紹至慧照大師法曄領徒從髙宗大駕南渡/奏䟽行闕請即錢塘七寳山改建主大内祈禳事如)
　(故典制曰可五傳而為文坦嘉泰嵗甲子以居民火/延燬坦議起廢而未暇也綿十有七禩易四主僧逮)
　(及祖仁以坦嫡傳得次補念先志未就慨然以肯堂/自任不數年浸復舊觀再燎于紹定辛卯之季秋瓦)
　(礫堆阜諸比邱衆託身靡所祖仁仰天而泣籲曰凡囿/形數成壊有時惟大願力歴刦無盡矧兹梵刹肇開)
　(寳朝以心傳心同一悲濟河沙可算虚空可量而此/至仁不可勝用誓以堅忍期復闕初申祝帝圖配天)
　(其永今皇帝嗣履大寳祗畏于天顯民碞躬寳儉慈/内帑羨儲絲粟靡耗有以祖仁所發𢎞誓轉而上聞)
　(帝若曰嘻兹惟我祖受佛心印貽後之人忽而弗圖/寧不忝厥紹亟命司藏輦畀金幣為之經始豪貴風)
　(動叶相其成古石佛像觀音臺殿宏麗與三門鼎立/相望雲堂丈室庖湢帑廩選僧之所作務之寮繚繞)
　(周圍纎悉畢具萬石龍􁏐架以層樓晨昏鏜鞳則端/平元年尚方之製作也六字飛白掲之前榮奎璧焜)
　(燿則淳祐元年宸翰之賁飾也三頃上腴擇之餘杭/香積属饜則三年上命之頒賚也清浄檀施佛所䕶)
　(念乃若經律論鈔覆以寳藏運以飇輪金碧荘嚴天/龍圍繞儼然雙林一會未散無非宫闈錫予及近侍)
　(之臣捐金喜捨出納具圖籍可覆考也祖仁殫勞土/木幸訖于成介靈隐禪者宗禮謁直學士院臣公許)
　(曰仁王名寺加以開寳紹熈詔㫖與聖天子藻翰罔/不惟皇祖是憲匪但為宗門龍光而已子執鉛槧直)
　(禁林盍為之記期以塵靈増益海岳臣稽首拜手作/禮稱賛昔在覺皇在靈鷲峯為波斯匿等說菩薩摩)
　(訶薩現諸王身化導之事住百佛刹修百法門等而/上之為千為萬為億為百億千億萬億為百萬徽塵)
　(數百萬億阿僧祗微塵數乃至不可說不可議從初/一地至後一地自所行處及佛行處修證具有階降)
　(化利各有多寡然以甚深般若波羅宻多照見一切/法皆如則隨所應現利樂有情最初發心與正覺無)
　(相殊未可以差别觀也然則佩法王即位天王位為/天下一切衆生之所依怙非佛菩薩本所誓願疇克)
　(擔荷賛寧僧録對藝祖言見在佛不拜過去佛豈亦/有見于此乎梵語釋迦牟尼華譯曰能仁由今觀之)
　(唐末五閏豺狼恣睢生齒凋耗大聖人者作揚仁風/掃其荒穢洒甘雨蘇其疲瘵掲慧日爍其齒昏然後)
　(天統以正地維以張人極以立惻隐一念施及無窮/歴三百年銷𤯝厲卻魔怨繫人心奠國步莫非此念)
　(之推也豈若蕭梁李唐諸君規規乎因果報應名相/有為者比哉大梁夷門佳氣欎積安知嗜殺之醜徒)
　(不為我驅除六飛吉行言啟故都奠九鼎于中州復/宏規于開寶梯航萬國仁壽八荒盡十方世界同一)
　(道塲無有一衆生非我眷属顧瞻吴會岌立寳峯以/智眼觀奚别逺近可使職方氏擅會稽維揚之鎮豈)
　(惟奉髙宫聞山呼萬嵗者三先佛世尊住三昧定證/我所說真寳不誣于是祖仁偕其徒侣殫指賛嘆歡)
　(喜無量請以斯文伐/石摹刻昭示未來)
天長浄心寺
　在甎街巷南晉天福四年錢氏建舊名天長大中祥
　符元年改賜今額寺址故廣袤其徒流水相授支𣲖
　漫演中興析其地大半為軍寨寺日就荒茀咸淳元
　年主僧寶月大師惟福重建佛殿棲鐘之樓方丈之
　室咸一新之
智聖院
　天福二年錢氏建舊名衆安治平二年改今額南渡
　後秀邸以其地建家廟僧衆分居今處
永福院
　嘉定中移請舊額淳祐中主僧祖園重建今為嗣秀
　王香火院
浄戒院
　在太一宫道院之北龍徳二年錢氏建舊名青蓮大
　中祥符九年改賜今額紹興二十年建祚徳廟乃以
　春秋二仲祠祭屬焉
吉祥院
　在文思院東乾徳三年光禄大夫檢校睦州刺史薛
　温捨地建寺南渡初斥為文思院軍頭司惟小寺僅
　存舊傳寺地廣袤最多牡丹名人巨公皆所遊賞具
　見題咏
　題詠(蔡端明探花詩花未全開月未圓看花俟月思/依然明知花月無情物若使多情更可憐  蘇)
　(公詩人老簮花不自羞花應羞上老人頭醉歸扶路/人應笑十里珠簾半上鈎  又吉祥花將落而述古)
　(期不至今嵗東風巧剪裁舍情只待使君來對花無/語花應恨直恐明年便不開  又述古期明日同至)
　(因用前韻同賦仙衣不用剪刀裁國色初酣卯酒來/太守問花花不語為君零落為君開  又惜花吉祥)
　(寺中錦千堆前年賞花真盛哉道人勸我清明來腰/鼓百面如春雷打徹凉州花自開沙河塘上挿花囘)
　(醉倒不覺吴兒咍豈知如今雙鬢摧城西古寺没蒿/萊有僧閉門手自栽千枝萬葉巧剪裁就中一叢何)
　(所似瑪瑙盤盛金縷杯而我食菜方清齋對花不飲/花應猜夜來雨雹如李梅紅殘緑暗吁可哀  又自)
　(䟦云錢塘吉祥寺花為第一壬子清明賞會最盛金/盤綵籃以獻于座者五十三人夜歸沙河塘上觀者)
　(如山爾後無復繼也今年諸家園圃花亦極盛而龍/興僧房一叢亦奇但衰病牢落自無以發興耳昨日)
　(雨雹如此花之存者有㡬可為嘆息也濕又冬至日/逰吉祥寺井底微陽囘未囘蕭蕭零雨  枯荄何人)
　(更似蘇夫子不是花時肯獨來暇後十餘日復至云/東君意淺着寒梅千朶深紅未  裁安得道人殷七)
　(七不論時節遣花開那又吉祥寺僧求閣名一首過/眼榮枯電與風乆長  得似花紅上人宴坐觀空閣)
　(觀色觀空/色即空)
廣慧院
　乾徳元年薛温捨宅建舊名報國羅漢院大中祥符
　初改賜今額
普慧院
　在餘杭門裏舊名安仁治平二年改今額淳熈七年
　重建
翔鸞院
　在餘杭門裏後唐清泰元年錢氏建舊名普光天聖
　間重修治平二年改賜今額建炎三年燬惟佛殿存
　其後次第興建咸淳三年始告偹
普照院
　在艮山門裏匡武亭天福八年錢氏建舊名報國千
　佛院大中祥符六年改賜今額淳熈三年重建
妙慧院
　開運元年錢氏建舊名華藏治平六年改賜今額中
　興後以其地為御園徙今處
七寶院
　在鹽橋東舊在七寶山貞明七年錢氏建舊名上方
　多福大中祥符初改今額舊有六㳺堂(元祐中名賢/逰者六人逸)
　(其姓/氏)臨輝閣(王冀公欽/若有詩)
聖果寺
　在包家山舊在鳯凰山之右錢氏建有介亭排牙石
　石衕(事見/本門)中興後以其地為殿前司寺從今處
　　崇聖塔(在鳯凰山絶頂七級髙二十餘丈晦夜常/放光明景祐初僧慧然建慶歴初郡守鄭)
　　(戩奏賜號/崇聖塔)
　　石佛(梁開平四年錢氏鐫彌陀觀音勢至三佛于/石上蔣之奇詩曰巋然三石佛若在嘉州岸)
　題詠(王荆公㳺聖果寺詩登髙見山水身在水中央/下視樓臺處空多樹木蒼浮雲連海氣落日動)
　(湖光偶坐吹横笛殘聲入富陽到唐僧處黙留題聖/果院路自中峯上盤廻出薜蘿  江吴地盡隔岸越)
　(山多古木叢青靄遥天浸白波下方城郭近鐘磬雜/笙歌  又僧題萬松嶺上一間屋僧占半間雲半間)
　(向曉白雲行雨去/囘頭却羨老僧閒)
梵天寺
　乾徳中錢氏建舊名南塔治平中改賜今額中興後
　僅存小寺今地近有塔幢者皆故基也
　　釋迦真身舍利塔(吴越備史云錢武肅王于明州/育王寺迎釋迦舍利建塔于城)
　　(南顯徳五年火開寳元年忠懿王重/建錢氏納土舍利入京置在開寳寺)
　　金銀書大藏經(吴越忠懿王建大藏經五千四十/八卷碧紙銀書每至佛號則以金)
　　(書牙籖銀軸/製甚荘嚴)
　　靈鰻井(一名聖井/詳見井門)
　題詠(梵天寺僧志詮小詩云落日寒蟬鳴獨歸林下/寺柴扉夜未掩片月隨行屨惟聞犬吠聲又入)
　(青蘿去東坡一見為和其後曰但聞烟外鐘不見烟/中寺幽人行未已草露濕芒屨惟應山頭月夜夜照)
　(來去新又東坡寒食遊南塔寺寂照堂云城南鐘鼓/鬪清  端為投荒洗瘴塵總是鏡空堂上客誰為寂)
　(照境中人紅稀掃去風驚曉緑葉成隂雨/洗春記取明年作寒食杏花曽與此翁隣)
廣嚴院
　在御厨南營裏後唐清泰元年錢氏建于七寶山舊
　額瑞隆治平二年改賜今額中興後分寺基為御厨
　營景定初主首惟一重建
　記文(王架閣應鳯撰重建寺記杭之寳山有仁祠焉/其初曰瑞隆後唐清泰二年所建也逮治平更)
　(號廣岩熙寧間蘇文忠公㳺而樂之為賦雙竹湛師/房及新開徑諸詩林間煙雨清坐忘憂固已形在江)
　(湖而身超祇鷲矣自六飛駐蹕析其地十之八為内/饔胥徒之居則履綦轍迹畧無可考其在淳熙有僧)
　(善資者復蓇之廢地得鐘焉有銘在欒則寺故物也/既燬于辛卯而俗以銅鐘名其寺或笑曰是亦鐵爐)
　(步之比耶且佛之道大且尊宫而居之必曠如也兹/近市而湫隘則非廣近市則非嚴㡬于名與實戾惟)
　(伽藍刦燼而不滅古井冽寒而如新草創庳陋僅蔽/風雨無復仙人碧玉壺之勝㮣豈以法界為室宇以)
　(戒慧為墉户此中空洞自有廣居不待七寳荘嚴而/寔相常在乎一日過市見壊衣不飾皇皇有求者問)
　(之則寺之主首惟一也則又曰昔有雲闍黎不出十/五秋師曷與雲異一曰不然出處雖殊致諠静而皆)
　(禪使一當雲之時亦不出矣雲居一之地則有求矣/住山出山本無二法自吾師祖慶居是山謀斥而新)
　(之尚方長秋皆有賜惠順妃亦如之時太傅大丞相/魯公閫東淮施加厚亦既建閣五楹以奉圓通功垂)
　(成而飛錫下卓足不越户限者六年而終惟一嗣之/丕勤誘掖欲成吾師之志累積銖黍經始尋尺庶㡬)
　(先賢勝踐彷彿既存倘亦嗒然如雲則功廢矣余聞/而歎曰化人之居與累塊積蘇非有非空維摩丈室)
　(與師子坐無小無大顧宅心何如耳世固有身郊而/心市者真離誕勝士羞稱之慶與一師弟身市而心)
　(郊不緇囂塵以鳴衆力巧于用狹興于乆廢于閣之/下為殿像設位置咸與地稱摩竭之室法音之樓爰)
　(及庫藏庖湢噐用悉偹盖堅忍精進皆有過人之材/吾徒之飽食安歩者或愧焉且自謂與雲不異又知)
　(動静之為一源夫鐘之未撞本無聲也無聲之聲不/依形而存則銅鐘之名非贅也湛師與二竹君今皆)
　(安在囘視介然之徑亦已茅塞所遇孰非夢豈獨雲/哉湛也雲也慶也心與竹俱空即空皆實相無作之)
　(作可無記也一來請益勤曰蘇公能無/言而不能無詩子又奚辭遂書以遺之)
　題詠(東坡題雲師壁并序云去年秋偶逰寳山上方/入一小院閴然無人有一僧隐几低頭讀書與)
　(之語漠然不對問其隣之僧曰此雲闍黎也不出山/十五年今年六月自常潤還復至其室則死葬數月)
　(矣作詩題其壁詩云雲師來寳山一住十五秋讀書/常閉户客至不舉頭去年造其室清坐忘百憂我初)
　(無言說師亦無對酬今年復叩門空房但颼颼云已/滅無餘薪盡火不留却疑此室中嘗有斯人不所遇)
　(孰非夢事過吾何求空又詩云七尺頑軀走世塵十/圍便腹貯天真此中  洞渾無物何止容君數百人)
　(用又寳山新開徑云藤梢橘刺元無路竹杖㯶鞋不/  扶風自逺來聞笑語水分流處見江湖回觀佛國)
　(青螺髻踏遍仙人碧玉壺野客歸時山月上棠梨葉/戰暝禽呼  僧善建題詩云垂手紅塵古所難近天)
　(尺五闢禪關玉繩低轉簷楹外宫漏微傳几席間雲/響度聲何處笛翠稜當户越州山夢囘露滴松梢冷)
　(月在三茅/萬境閒)
寳月院
　在寳山龍徳三年錢氏建舊名瑞像大中祥符元年
　賜今額寺西有黒龍潭(潭今在内/侍續氏園)
諸天閣華嚴院
　在井亭橋西晉朝賜額華嚴中燬紹興三年僧守卓
　始建佛殿㫖賜舊額梁丞相克家書華嚴經一部建
　輪藏淳祐三年又燬唯大士銅像儼然守趙大資與
　􁤏重建仍作亭相國井上
安國羅漢院
　在井亭橋西相國西井淳熙十一年請移鳯凰山安
　國羅漢寺為額寳祐五年燬景定四年重建
光相壽昌院
　建隆元年錢氏建舊額光相大中祥符元年改賜今
　額中興初以其地為祕書省其徒分居今處
大覺院
　元係光相院建炎初以其地為祕書省僧分居今處
　嘉泰四年移請城東大覺為額
祥符教寺
　在祥符橋北元係祥符寺舊基分建
千佛閣安福院
　在軍器所東紹興五年六月以祥符寺舊基分建淳
　祐七年重造千佛閣(係三藏法師隨/駕南渡建立)景定四年移請
　安福廢院為額
百福院
　天祐中錢氏建舊名資壽大中祥符中改賜今額乾
　道五年徙城中棚心有古井二
壽寧院
　唐咸通三年建舊名法昌淳化三年改賜今額
吳山智果院
　吳越王錢氏建(舊名/石佛)祥符中改賜今額中廢止存星
　宿閣嘉泰間燬以其地為進奏院撥賜寶積廨宇及
　扁鵲堂建寺
興福院
　紹興初左丞薛昻以花藥圃施吉祥慧觀大師師肇
　築菴曰擇勝續剏寺宇移請龍山興福院為額
百法廣潤院
　在忠清廟南舊係僧寳寧剏百法菴淳熙十四年移
　湧金門外廣潤院為額
上方院
　後梁貞明七年錢氏建舊額上方多福大中祥符中
　改今額
顯法院
　在大瓦北元係吳客三真君廟嘉定間請今額
崇壽院
　天福九年錢氏建舊在崇新門外中廢淳熙二年徙
　今處
奉慶院
　在􁆡西舊美俗坊嘉泰元年僧師智移請今額
浄安院
　舊為永壽廨院嘉定四年僧智雅建紹定五年移請
　今額
能仁寺
　在涌金門裏嘉定元年移請長橋側廢寺為額(按舊/志能)
　(仁寺在糯米倉廣順元年吴越王錢氏建舊/額承天政和四年改賜今額于四溪法華菴)
白蓮慈雲院
　元係西北流寓嘉泰中重建
　題詠(陸放翁慈雲寺小憩詩横閣院東偏翛然佛榻/眠香濃烟穗直茶嫩乳花圓巖倚團團桂筒分)
　(細細泉憑誰為題/版榜作小壺天)
瑞雲院
　在吳山中興觀後元係西北流寓寳積廨宇嘉泰二
　年移請今額
千佛寺
　元係安福菴嘉定元年移請今額
上生院
　天寶元年建建炎初燬嘉泰中僧了華重建
靈智院
　在七寶山舊為聖水菴有觀音岩出泉能療民疾嘉
　定二年移請今額紹定間重建
定水院
　在修内司營前舊為觀音菴嘉定八年移請今額
報恩院
　在萬松嶺上寺壁有寒山拾得頌濟書記題紹定三
　年御前宣取
顯教院
　舊為華嚴院紹興二十三年建乾道五年移請今額
大佛萬壽院
　在漾沙坑舊為大佛廨院元係西北流寓紹興初建
　嘉定二年移請今額
國泰院
　舊為極樂廨院紹定四年移請北山廢今額
廣壽慧雲禪院
　在艮山門裏白洋池張循王之孫鎡捨宅為寺紹興
　元年賜今額
廣濟院
　在淳祐倉北舊為顯祐王廟開禧二年移請今額淳
　祐九年斥為淳祐倉别建廟宇
安福院
　舊係福順大王廟淳祐六年移請今額
真濟院
　在梅家橋西
無礙院
　在親事營東門南舊為西北流寓崇福菴淳熙四年
　移請今額
報國院
　在薦橋東舊為香林廨院紹定間移請今額淳熈五
　年重建
妙喜資福院
　在水巷東舊為妙喜菴紹興初建慶元六年移請今
　額
崇恩延福院
　在鹽橋下八界巷北舊係西北流寓濠州鍾離縣孔
　雀妙明寺淳熙十四年嗣濮王請為功徳寺改賜今
　額
國清寺
　在通江橋四條巷舊係西北流寓吉祥巷慶元二年
　移請今額
方等院
　在祕書省前寶祐六年移請今額
寶山院
　在旱河頭嘉泰間建紹定間鄭丞相清之重建奉五
　顯祠
　
　
　
　
　
　
　
　
　
　
　
　
　
　
　咸淳臨安志卷七十六
欽定四庫全書
　咸淳臨安志卷七十七　　宋　潜說友　撰
寺觀三
　　　　寺院
　　城外自慈雲嶺郊臺至嘉會門泥路龍山
浄明院(自郊臺/齋宫入)
　天福七年吳越王建舊額廣濟祥符元年改今額院
　有易安齋梅巖亭高宗皇帝紹興二十五年親郊車
　駕臨幸有御製梅巖詩孝宗皇帝時在潛邸恭和韻
　(時並見/御製門)舊有笻舄亭江月菴
　題詠(徐樞宻清叟用御製韻千年奎畫照蒼霞酬唱/官梅竹外斜恭想皇靈天闕上歸疆猶惜洛陽)
　(花梅又偶因祀事訪丹霞寺古山深石徑斜衝凍細/尋  信息枝頭喜見状元花  鄭丞相清之詩齋宿)
　(虚間只浄明俗氛暫洗覺身輕半山雲脚炊烟濕一/枕松聲澗水鳴對語老禪真法語譯經新諦出僧檠)
　(歸翻貝葉蓮花頌/猶帶招提月影清)
龍華寶乘院
　開運二年吳越王仁𢎞佐捨瑞蕚内園建仍造傅大
　士塔大中祥符九年改今額有司馬温公祠堂相傳
　兵部為守時温公常來省侍司馬兵部題名(司馬池/周騤錢)
　(聿石再寳陳嘉謨謝伯景馬元康同㳺/此寺康定元年中秋二十四日元翼題)
天華寺
　清泰元年吳越王建係鏡清禪師道塲舊名千春龍
　冊大中祥符中改今額寺舊有頥軒妙音樓
感業寺
　乾徳三年吳越王建舊名天龍大中祥符元年改今
　額建炎三年兵燬惟木觀音存
勝相院
　開成四年建舊名龍興千佛寺治平間賜今額建炎
　冦燬止存五丈觀音像及閣
　記文(程中書珌作寺記曰予比年焚綺硯不復作羨/語今壽來千里留之不去者逾月勉即其録而)
　(次第之其錄云寺負錢塘龍山唐開成四年建曰龍/興千佛寺後有西竺僧曰轉智氷炎一楮袍人呼紙)
　(衣道者走海南諸國至日本適吳越忠懿王用五金/鑄千萬塔以五百遣使者頒日本使者還智附舶歸)
　(風鳴海洶舟且傾智誦如意輪咒俄見如意珠王相/十首八臂度高十丈風息遂濟智謀掲髙梁可容十)
　(文勝相以荅佛施時千佛寺乃僧光主之有閣髙八/丈光請于忠懿以閣為殿立五丈之像者二合為十)
　(丈皇朝治平中改賜今額建炎間燬于臘冦惟勝相/一閣屹然雲際不墮刦火紹興初光之孠孫曰清中)
　(興之清有子琦珍珍之子性奕世經理乃克大備乾/道間光堯皇帝聖子神孫三殿臨幸頒賚甚渥由是)
　(聲益振今師壽者性之法子也清峻自厲壮髦一日/架鐘繚廊宿仆盡起金碧輝煌増光疇昔致䝉東朝)
　(出内帑賜之風􁑳遐邇舍予日至且有施田以惠無/窮者嗟乎現十丈無影之形而奪海航之人于魚龍)
　(之腹要為奇事至于動三殿之臨幸感東朝之恩錫/尤豈偶然哉自是此山當為錢塘勝境福被民生當)
　(與長江為量數矣偹末之功等乎開山然則壽也實/屹立乎三百九十四載之下來者勉諸紹定己丑仲)
　(夏/)
大通院
　顯徳二年吳越王建舊名顯明治平二年改今額
天真院
　龍徳元年吳越王建舊名登雲臺大中祥符元年改
　今額山頂有靈化洞深入百餘步下濶十餘丈有臺
　曰登雲錢武肅王置
道林院
　廣順元年吳越王建舊名普濟大中祥符元年改今額
大慈寺
　乾道九年僧徳殊建接待院淳熙四年移請今額
般若院
　乾道四年吳越王子秦王建
寶惠院
　天福二年吳越王建舊名普濟太平興國中改今額
長慶崇福院
　嘉定七年皇叔祖太師和王請充功徳院
妙覺院
　顯徳元年吳越王建舊名妙能治平二年改今額
奉聖院
　開寶元年吳越王建舊名廣福大中祥符改今額
水燈廣教院
　廣順元年吳越王建舊名多寶大中祥符元年改今額
真覺院
　開寶八年建舊名奉慶大中祥符元年改賜今額
　題詠(東坡次韻曹子方龍山真覺院瑞香花詩幽香/結淺紫來自孤雲岑骨香不自知色淺意殊深)
　(移栽青蓮宇遂冠簷蔔林結為楚臣佩散落天女襟/君持風霜節耳泠歌笑音一逢蘭蕙質稍回鐵石心)
　(置酒要妍暖養花須晏隂及此隂晴間恐致慳嗇霖/彩雲知易散鶗鴂憂先吟明朝便陳迹試看丹青臨)
　(魏又同劉景文賞枇杷詩緑暗初迎夏紅殘不及春/  花非老伴盧橘是郷人井落依山盡岩崖發興新)
　(嵗寒君記取松雪看蒼鱗字牡丹松檜一時栽付與/春風取次開試問壁間題  客㡬人不為看花來)
　(日長尋卧劉景文次韻云夏木有餘緑山僧知勝春/        榻花落㫁㳺人紅斾來雖晩清風到亦新)
　(成林盧橘熟翠羽雜金鱗勝參寥子次韻云脫畧今/山簡能吟舊子春偶因尋  出不為採芳人紅紫千)
　(葩盡甘酸萬顆新江雲/浮翠壁靄靄散魚鱗)
法雲院
　開運元年吳越王建舊名資崇大中祥符中改今額
崇先襲慶寺
　在貌門開慶元年賜今額充皇叔祖少師嗣濮王櫕
　所
興國院
　在貌門淳祐十二年建寳祐五年移請今額
壽聖接待寺
　在龍山下閘頭寶祐二年醫僧保和大師得寧建接
　待雲水請今額有觀音泉施水亭
　記文(黄檢閱震寺記自有天地以至于今其始無一/日一事不趨于實而天下之所資以為天下者)
　(漸以備矣則反又無一日不轉而趨于虚嗚呼異哉/其殆始于周之衰乎人之初生惟憂飢無以充爾寒)
　(無以禦爾震風凌雨無以芘而疾痛無以為治療爾/人生而漸衆則又憂相争相奪之無以禁相親相接)
　(之無以敘遺忘之無以記而交易之無以志要約爾/它豈其所預知縱他有新奇詭異非常可喜之說亦)
　(何救吾實利害也哉天生時地生財凡可救吾實利/害者幸已無不有而非聖人則不能致其用聖人者)
　(作乃教之食教之衣教之宫室以興其利教之醫藥/以去其害而又教之書契從而明三綱五常以經紀)
　(人極凡皆人生㫁㫁不可一日無者也皆實者也自/羲黄堯舜積而至成周然後漸以大備嘻亦勞矣亦)
　(至矣盛矣何可復加毫末于此矣奈之何風氣日開/人偽日滋而議論日以勝實之極虚之始時則有若)
　(荘周列禦冦之徒食享吾之成而不憂飢也衣因吾/之有而不憂寒也宫室居矣不憂風雨而疾痛有藥)
　(不待嘗試百草之辛毒也生長于君臣父子之常習/于禮樂文物之懿而不復知其得自别于禽獸者皆)
　(聖人繼天立極開太平力也于是倨傲鮮腆付天地/萬物于一噱而戲言之盡反天下之常以為怪盡嗤)
　(鄙人生之㫁㫁不可無者以為不必有竊嘗譬之家/之方興祖父銖積以有田廬以知詩書以明訓其子)
　(孫為子若孫者不知稼穡之艱難乃諺既誕反笑祖/父之無聞知起而馳馬試劒一切從事無益或妄意)
　(神仙黄白之術飄飄乎自謂常乘雲帝郷而不知家/則索矣談虚者之關世變何以異此後數百年而有)
　(西域佛氏之說來其初本以慈悲不殺戒人㫁惡修/善而止未㡬世降而晉又降而元魏荘列之說益以)
　(泛濫則又溢而勦入佛氏中以其前日紛亂吾聖人/之常者而紛之謂善惡為無二謂有心而修善為不)
　(可謂無心而殺人為無傷以一切掃除佛氏之初說/世既日趨于虚不惟佛之徒習之不悟士大夫類亦)
　(浸淫其說以為高而世變如江河益滔滔下矣明溥/師大成本佛者也一日介予同年進士徐君徳玉託)
　(予記龍山壽聖寺之成乃曰此吾以醫藥之贏為之/也初吾法海大師以醫藥濟人三衢猶慮施之未廣)
　(也至吾祖保和師得寧來行都傳吾父慧觀師正果/以至大成今三世皆益以藥醫濟人而人信之故雖)
　(不求贏而贏反多則慨然曰我固以藥昌矣如吾徒/之憧憧道途何乃相地徃來之衝負山揖江起寳祐)
　(甲寅積十年而成屋數百楹既又曰屋則可至如歸/矣如至者無以飯與居而守者無以衣何乃買田吳)
　(門千畆買山朱橋數百畆既又復曰吾徒則安矣如/過吾前而暑渇者何乃又鑿井得泉名觀音而為亭)
　(覆之併使得休䕃其下盖無一非醫藥之贏之為亦/無一非醫藥濟人之心之推也余聞之曰然師之事)
　(善矣足恢佛氏之初說矣然則實理之在天下亦豈/容一日泯者哉置之屋附之田園而醫藥肆之列通)
　(都如舊是飢必不可以無食寒必不可以無衣芘風/雨必不可以無其屋而疾痛必不可以無藥石也祖)
　(孫三世恪守以迄于成且請于朝以甲乙相傳子孫/世守之而名之曰祝壽人聖殿閣翬飛齋廬冰浄粥)
　(魚飯鼓濟濟就列而又托文墨以誦述之是君臣父/子之常必不可廢禮樂文物之懿必不可闕皆實也)
　(自荘列而下日趨日盛之虚徒口說耳如以其說也/士大夫亦不免淪于虚如以其事也雖佛氏亦終不)
　(容不歸于實是尚不足以自反乎抑思得以成此者/醫也予聞佛之稱醫王稱藥師非必如今神聖工巧)
　(之謂而救人心之病之謂也方今人心/之病孰大于談虚試以此語療之可乎)
永慶寺
　在貌門充楊節使香火院紹定三年燬景定四年重建
　　一自龍山六和塔沿江至南蕩富陽縣界
祖塔法雲院
　開成二年欽山法師建舊名資慶開運二年改仁壽
　太平興國六年改今額
　題詠(東坡病中逰祖塔院詩紫李黄瓜村路香烏紗/白葛道衣凉閉門野寺松隂轉欹枕風軒客夢)
　(長因病得閑殊不惡安心是藥更無方/道人不惜階前水借與匏尊自在嘗)
崇徳院
　開運二年吳越王建舊名尊勝治平二年改今額有
　古佛殿或傳魯班造元祐中圓定禪師善本奉詔住
　東京法雲寺東坡有送行詩
　題詠(東坡送行詩寓形天宇間出處會有役淡然都/無營百年何由畢山林等憂患軒冕亦戲劇我)
　(來即歸休師寧便安逸王城滿豪傑議論分黒白聖/諦第一義對面誰不識師來亦何事孤月掛空碧是)
　(身如浮雲安可限南北出岫本無心既/雨歸亦得林泉有舊約何年掛瓶錫)
無相寺
　廣順二年建舊名真相治平二年四月改今額大觀
　間生律師塔于寺後寳祐三年重建咸淳四年改賜
　壽相寺有會正堂紫芝岩右有靈鰻池熙寧七年久
　旱郡守沈起禱之至晚大雨今號靈澤龍王池
法顯院
　長興三年吳越王建舊名慶恩治平二年改今額
永慶院
　太平興國二年吳越王建舊名崇慶治平二年改今額
法華普濟院
　廣運中吴越王建舊名法華大中祥符元年改今額
廣澤院
　天福六年吳越王建舊名甘露治平二年改今額
普安院
　顯徳四年吴越王建舊為安吴塔院治平三年改今額
真教院
　天福四年吳越王建
昭定廣福院
　天福六年吳越王建舊名昭定熙寧九年改崇聖紹
　興三十二年改今額
安真院
　開運四年吳越王建舊為安真菴治平四年改今額
興善院
　天福八年吳越王建舊名積善治平二年改今額
普澤院
　顯徳六年吳越王建舊名靈源治平二年改今額
孝思慈顯院
　淳祐元年建
定慧院
　天福五年吳越王建
崇福院
　紹定五年建專充接待
　記文(李秀岩心傳記龍山崇福禪寺者紹定壬辰開/山僧宗明所剏也在杭都之南浙江之上郭璞)
　(所謂龍蟠鳯舞指其地也建炎以後自川陜荆湖閩/廣陸道入京者皆渡濤江而來由西興抵龍山最為)
　(冲要而傍江東西曽無次舍之地行者病焉明雖方/外士而慨然有濟人利物之心前是十年首建明化)
　(寺于西興以為延待徃來之所及是又剏于龍山已/而浸至衢建泉福南劍諸州為寺者二為院者四為)
　(菴者二十有三起衢逮劍凡山溪之險峻皆平治之/買田種山以贍守者俾祁寒暑雨之際勌思憩渇思)
　(飲者各有所之盖其所接納行道之人咸及焉匪及/緇黄而已既又推其所為病者有藥死者有竁厥惠)
　(浸廣人多稱之合菴寺供給之所資田之以畆計者/二千有七百園林之在山而以畆計者千有六百稻)
　(米之以秤若斛計者四百盖以子本之錢嵗入有差/皆明衣缽之所自營未嘗求諸外也崇福既成旋被)
　(堂帖俾其徒世守之御史府文移閩浙部使者下令/申飭焉明復因新會稽郡通守鄧甥殊求予文以為)
　(記余考先王盛時及民之制甚備郊遂都鄙之間十/里有廬二十里有市薪蒭委積所在隨之盖濟窮補)
　(乏而使行旅樂出于其途實王政之一事非但邦郊/為然也逮及唐季猶有巡宫至于國朝亦著驛令渡)
　(江多事此制殆廢雖士大夫或露宿風飡之不免明/也以一浮屠氏乃能彷彿昔人之遺意舉有司之所)
　(未暇及者而盡力以行之豈不可尚哉嘗聞河南夫/子因㳺僧舍值其食時顧而嘆曰三代禮樂盡在是)
　(矣夫子之歎盖有感也余願學夫子者福田利益之/報非所敢知顧以其能充惻隠之端似可為國家仁)
　(政之助而士君子之得位者又因以勸則王/制可以漸復此予之所以重感也于是乎書)
慈恩開化教寺
　開寶三年吳越王就南果園建寺造六和寶塔以鎮
　江潮宣和燬于兵紹興二十二年北僧智曇以衣缽
　募緣重造十載始成隆興二年賜今額有秀江亭金
　魚池
　題詠(東坡六和塔送張吉甫赴閩漕詩羨君超然鸞/鶴姿江潮欲下還飛去空使吳兒怨不留青山)
　(漫漫七閩路門前江水去掀天寺後清池碧玉環君/如大江日千里我如此水千山底  蒋之竒金魚池)
　(詩全體若金銀深藏如自珍應知嗅餌者固自是常/鱗  冲師閘溪水軒詩欲放清溪自在流忍教氷雪)
　(落沙洲出山定被江潮/涴能為山僧更少留)
靈泉廣福院
　開運三年吳越王建舊名靈泉治平二年改壽星紹
　興三十二年改今額有靈泉一泓覆之以亭
顯聖院
　天福中吳越王建舊名顯瑞治平二年四月改今額
小浄明院
　開寶七年吳越王建舊名浄亮後改今額
顯親慶逺院
　淳熙二年建内侍甘氏香燈院
旌忠報先禪寺
　劉鄜王功徳寺紹興十二年賜今額
慶善禪院
　舊號百丈山皇祐二年夏英公竦請充功徳院改今
　額舊志有迎雲亭百丈亭正觀亭養髙堂今皆廢
慈嚴院
　太康間葛稚川捨宅為寺上元間賜額恩徳天成二
　年吳越王重建大中祥符二年改今額
　記文(曽旼院記餘杭郡南走四十里有山曰雲泉其/寺曰恩徳考之于傳則是山者晉葛稚川之舊)
　(居也考之于詩則是寺者唐白杭州之舊游也稚川/翁棄俗塵如敝屣而與先聖儷游杭州君以文章有)
　(時名而以俗人自愧則是山之所以為聞山者二子/發之也元豊建元之仲夏予與昭武虞君用晦暨陽)
　(劉君李朴自郡聫鑣來訪是山依半墜之朽崖盤垂/屺之峻嶺而下蹈落潮之沙涉溢澗之水步枯彴憩)
　(荒館凡經日而後至焉則其來之勤也可知矣及瞻/吳山則雖蒼翠孱顔然無與他山異也行其寺則雖)
　(棟宇輪奐然亦與他寺等也而山有二穴焉一破山/骨面天如突習習清風熟□而出一在山麓下芘如)
　(屋泠泠清泉源源相續則是山之勝在此二穴而已/方是時也火雲流空炎暉方酷居以煩愠行以暍毒)
　(而予三人方披襟乎風岩頮面于水谷側耳以聆風/之清聲拭鼻以納風之芳馥玩水之清淺而濯纓激)
　(水之潺湲而置足盖不知夫天地之有時燠也東南/營營杭為大城水陸所會舟縱車横陌中之塵常鼔)
　(而不盡渠中之流無時而暫清而是山盤石不動羣/峯無聲松竹轉白日之清音禽鳥依茂林而和鳴音)
　(迹既逺恬無所驚盖不知夫城市之有紛争也而今/日之客仕隠相半仕者畏簡書居者顧舍館于是乎)
　(喟然相與而嘆則惜其去之之速而不但忘其來之/之勤乃相謂曰是山之勝如前所言㳺者之適也然)
　(以久生為羨者知有稚川翁之利而已以愛閑為髙/者知有杭州君之名而已其㳺皆未免乎適人之適)
　(者多矣寥寥嵗年之間其趣與予三人者合有不知/其㡬何人也則予之三人者雖須臾之適而其嵗月)
　(可以無記乎乃起而屬筆于予又曰向之所謂不知/夫天地之有時燠者是山所獨也所謂不知夫城市)
　(之有紛争則凡山之所同而是山亦與有焉耳今日/之來其趣盡于此歟又不然先民以為觀水有術則)
　(是風岩水谷獨無觀乎夫積不勝以為大勝者風也/以天下之至柔馳騁乎天下之至堅者水也故是風)
　(是水之所當出雖山之堅石之頑其能禦哉今日之/觀仕者體此以御時之消息居者體此而循理以出)
　(處豈特視聽身意于須臾而已哉則經日之來/鞭轡之困亦又以為無負矣乃握筆而記之)
　題詠(許刺史渾詩樓臺横復重猶有半巖空蘿洞淺/深水竹房髙下風晴天疎雨外秋樹㫁雲中未)
　(盡平生志孤帆又向東風祖無擇詩恩徳傳名乆慈/嚴賜號新樓臺甚半闕  水憶長春客有披襟者時)
　(無洗耳人清音發鐘磬翠色混松筠住合登仙籍來/宜出俗塵經年嗟倥偬半日喜逡巡席上詩情逸樽)
　(中酒味醇匆匆又/歸去自愧使君身)
真空院
　開運三年吳越王建舊名雲岫熙寧元年改今額
寶相院
　天福九年吳越王建
大智院
　建隆三年吳越王建舊名靈智治平二年改今額
法寶院
　天福中吳越王建舊名華嚴大中祥符元年改今額
常樂院
　在范村塢乾徳三年吳越王建
崇覺報親院
　大觀三年少宰劉正夫請為功徳院改賜今額
法華院
　乾徳元年吳越王建舊名靈溪治平二年改今額
法性院
　乾徳五年吳越王建舊名彌陁大中祥符中改今額
明性院
　開寶元年吳越王建舊係涌泉菴治平二年改今額
真際院
　乾徳四年吳越王建舊為静慮菴又曰定慧菴大中
　祥符中改今額寺有五雲山及天井
保壽院
　開寶七年吳越王建舊名萬壽治平二年改今額紹
　定乙未重建
　記文(趙直院汝談作寺記出臨安城而南沿江西行/十餘里又支行逗入山崦五里峰巒錯峙前後)
　(環立如屏障複重保壽院于是在焉院山源發天目/龍行騎奔𣲖為五雲又别為保壽之山鞍旋鐙廻至)
　(是始就坦迤四旁諸山聫絡迴繞如拱如顧如與左/右輔翼皆秀媚可愛此保壽山之大畧也院剏始不)
　(可考惟額乃治平二年所賜夫以此山之勝建為寳/坊浄刹宜其粥魚齋鼔傾動一方而香火寂寥人跡)
　(罕到大雄氏之宫鞠為藜藿鼪鼯之墟院僧或浮寄/他舍數議興復閴無應者永嘉薛君始徙籍錢塘疎)
　(通而喜施僧聞亟見具以復院告属君有悼亡之悲/乃捐錢二百萬俾議興葺且以資其室人冥福材葦)
　(既集斤鐵叢輳閱月堂廡畧具然力殫粟乏不績于/成乃議鬻寺旁閑地君復高其估值酬之為葬金氏)
　(之地凡院之田若山估而入于豪家者皆按其籍貲/復之而歸諸寺由是傾者畢支敗者畢葺級之闕者)
　(亷以正塗之榛者甓以廣屋之廢不存者宇而增壮/凡丹黝彩堊之漫剥黯闇者一鮮明之始稱其為佛)
　(菩薩仙佛之廬然予聞瞿曇之學本以苦空寂嘿離/物觀心以求所謂圓覺了義視其身如夢幻泡影猶)
　(且不顧而况土木色相變滅俄頃又幻之尤者于釋/氏何有然世奉佛者必高敞𢎞麗如仙宫化人之居)
　(而後已豈象法之傳欲先敬信而後可與入道不如/是不足以起其敬信與今薛君又以資福于其室夫)
　(福豈由外鑠得非欲因一念之精致其敬慤以求著/存使幽爽不昧而後福為可致與然則荘嚴梵唄雖)
　(非所以求福而一念之精由是以積則所謂福者盖/不離乎荘嚴梵唄此佛之徒所以極其嚴麗與薛君)
　(之樂于施舍者其意固出于此與薛君名夢桂常預/進士舉以文字㳺諸公多愛重者故予記寺之興并)
　(及寺之僧幹緣者曰圓曰源其興役/以乙未十月迄工于丙申之三月)
棲真院
　乾徳五年吳越王建舊名雲棲治平二年改今額
保聖院
　開寳三年吳越王建舊名報國大中祥符中改今額
悟空院
　建隆元年吳越王建舊名龍門治平二年改今額建
　炎燬于兵淳熙十二年重建
布金院
　開寶三年吳越王建舊名天柱治平二年改今額
隆慶院
　淳祐元年建
惠泉院
　廣順三年吳越王建舊名靈惠治平二年改今額
廣福院
　開運三年吳越王建舊名寶福熙寧元年改壽聖寳
　福紹興三十年改今額舊志有淵堂噴月泉
集福院
　建隆元年建
安定院
　建隆三年吳越王建舊名廣福治平二年改今額建
　炎四年改剏
定明院
　建隆三年吳越王建舊名界石治平二年改今額
澄寂院
　清泰二年建舊名龍池治平二年改今額
　　自方家峪至慈雲嶺
褒親崇壽寺
　在鳯凰山後紹興十八年建十九年賜褒親崇壽額為
　劉貴妃家功徳院有鳯凰泉松雲亭觀音洞筆架池
　題詠(吳剛詩云㘭徑石□齖梅枝得竹斜舊封妃子/墓殘照覺王家亭砌旋風葉岩流出洞花飽叅)
　(塵世味得/似野僧茶)
西蓮瑞相院
　顯徳元年吳越王建舊名西蓮以本院嘗産青蓮花
　又有觀音現瑞至今尚存身不惹塵錢氏造寳幢二
　于殿前紹熙間貴妃黄氏葬焉
廣慈院
　乾徳四年吳越王建舊名廣福治平二年改今額
寳藏院
　長興元年吳越王建有武肅王祠及碑後有古井俗
　名烏龍井(今五王/皆祠焉)
寧親廣福院
　紹熙三年撥寶藏院前地建舊名報恩廣福為淑妃
　陳氏香火院紹熙四年正月改今額
廣嚴院
　天福二年建舊名妙嚴治平二年賜今額
廣恩院
　開禧二年八月建賜今額
浄教院
　乾道中僧如浄建賜今額充貴妃蔡氏櫕所
安福禪院
　淳熙四年内侍陳子常請充香火院
西林法惠院
　乾徳元年吳越忠懿王建舊名興慶大中祥符中改
　今額
　記文(秦少㳺雪齋記雪齋者杭州法惠院言師之所/居室之東軒也始言師開此軒汲水以為池纍)
　(石以為小山又洒粉于峯巒草木之上以象飛雪之/集州倅太史蘇公過而愛之以為事雖類兒戲而意)
　(趣湛妙有可以發人嘉興者為名曰雪齋而去後四/年公為彭城復命郡從事畢君景儒篆其名并自作)
　(詩以記之于是雪齋之名浸有聞于時士大夫喜幽帯/尋樂勝選者過杭而不至則以為恨焉杭大州也外)
　(濤江漲海之險内抱湖山竹林之勝其俗工巧羞質/樸而尚華麗事佛為最勤故佛宫室棋布于境中者)
　(殆千有餘區其登覧從游之地不可勝記然獨不至/雪齋則人以為恨何也蘇公之才高于天下斥其棄)
　(餘以為詞章字畫者亦皆妙絶一時讀而玩之使人/超然有孤舉逺擢之意是齋雖褊小無足取稱于人)
　(而公所書詩實在其壁士大夫過杭而不能一至其/地以寓目焉是豈所謂喜幽尋而樂勝選者哉以為)
　(恨焉宜矣昔李約得蕭子雲飛白大書蕭字持歸東/洛遂號所置亭為蕭齋予謂後之君子将有聞雪齋)
　(之風不可得而見者矣豈特為今日之貴耶言師名/法言字無擇泊然蕭洒人也盖能作雪齋從蘇太史)
　(㳺則不問可知其為人元/豊三年四月十五日記)
　題詠(東坡雪齋詩君不見峩眉山西雪千里北望成/都如井底春風百日吹不消五月行人如凍蟻)
　(紛紛市人争奪中誰信公言似賛公人間熱惱無處/洗故向西齋作雪峯我夢扁舟適吳越長廊静院燈)
　(如月開門不見人與/斗惟見空庭滿山雪)
　
　
　
　咸淳臨安志卷七十七
欽定四庫全書
　咸淳臨安志卷七十八　　宋　潜說友　撰
寺觀四
　　　　寺院
　　　自南山浄慈至龍井
報恩光孝禪寺(即浄/慈)
　顯徳元年建號慧日永明院太宗皇帝賜壽寧院額
　紹興十九年改今額中燬孝宗皇帝賜金訖成之既
　而翠華臨幸嘉泰四年又燬朝廷仍給錢重建嘉定
　十三年始成閎勝甲湖山獨病逺汲紹定四年主僧
　法董于佛殿前鑿䨇井淳祐十年建千佛閣理宗皇
　帝御書華嚴法界正徧知閣八大字景定五年有㫖
　増賜田寺有慧日閣五百羅漢堂正明二年大鐵鍋
　舊有慧日峯法華臺銅迦毗羅神像銅深沙神像皆
　不存
　記文(程内翰珌撰重建寺記西方有異域宫殿皆天/化鷲嶺布金園則以人力故惟以人力故則有)
　(易與難然而願力堅雖艱亦成就崔巍浄慈山東南/推甲乙鉏荒不記年吳越號慧日道潛與延壽相仍)
　(坐教席皇皇太宗更號壽寧紹興有制追嚴佑陵載/易今名厄度中更佛智道容再堂應真曇宻法進寳)
　(殿經營孝宗御歴賜金趣成既成臨幸震動山林嘉/泰之四埃于鬰攸退谷義雲載吼龍虯傑閣層空天)
　(畫雲浮河沙真諦輟賜龍樓惟是羅漢之林大雄之/殿費大莫興星霜㡬換嘉定庚午起禪老崧一顧慨)
　(然就振祖風爾議擇材爾謙程工規置堅定一朝屹/立都人駭嘆謂出神力無疑廣修尤奉尊者五百鉅)
　(人耽耽廣厦功緒方延合而未全乃以小嫌引去翩/翩自爾八年住牒四傳漆丹金碧迄未之圓辛已有)
　(命以崧再至至不期年始克竣事于是濕紅映地飛/翠侵霄簷轉鸞翎堦排雁翅星垂珠網寳殿洞于琉)
　(璃日耀題金椽筆聳乎玳瑁良由千秋紀節召入闕/庭賜號紫衣殊渥無倫椒殿䆳嚴天賚亦均風動八)
　(表歡喜見聞施以金繒川委雲蒸佛行有槖亦復自/傾嗟此突兀其工匪易凡二十年始終乃備睠言佛)
　(行傳佛照衣有行有法聲傾一時昔去今來了無滯/碍以未了故故復重來今既了故所說未了一日杖)
　(錫求我說之顧惟天賦寂蔑興墮清幽往來錢塘諸/山渺然不記嵗月凡劉道真之所記顧野王之所書)
　(鴻漸之所經坤元之所志莫不披宿嵐而挹爽玩夕/照以含和或偕釋子道人俱度風篁之嶺或與髙人)
　(勝士同登月桂之峯或賦歸而屢宿石橋或乘興而/獨飄泠澗或遇葛嶺于北塢或逢仙許于南泉或賡)
　(遵式之留笛或聴智僧之長笑或近見法真之張寳/帳或遥瞻釋遇之上驪峯盖由前世曽㳺所愧今生)
　(失脚已而又循赤嶺過慈雲乃見寳盖威儀隊仗雲/行雨布再生彌勒之峯勢就形全雙踞石龍之首更)
　(分餘脉復過穿珠一結雷峯穹窿寳塔聳熏爐于前/應䕶一氣以中涵三阜横陳雙龍後伏勿輕加于營)
　(築庶永閟于靈竒雖然六一居士更有偈言東南地/秀絶山水澄清光餘杭㡬萬家日乆聞清香烟霏四)
　(面起雲霧雜芬芳其俗事宫室佛屋擬侯王五彩營/丹漆四壁金焜煌上埀百寳葢宴坐以胡床南方精)
　(飲食玉粒甘露漿晨興未飯僧日昃不敢嘗惟今浄/慈林壑之幽宫室之盛羣心之歸視此偈言了無一)
　(異但末知雲堂千衆坐卧食息何所解入三世諸佛/數千羅漢受此供養果報云何若能以了義度無邉)
　(以圓教垂無窮證無生念造不二門食息自如坐卧/無嫌至若諸佛以及羅漢能堅初誓化度衆生消一)
　(切聲利㫁一切疾苦滿一切願欲昆蟲水旱永絶灾/異山河大地悉得安寧則持畣國王大臣是名果報)
　(雖然如上荘嚴如上功役猶為有底禪未是離世法/須于光明藏中化出白銀地現七寳樓閣如光明如)
　(來方實為相一彈指頃遍滿十方如山巍巍永刼不/壊以此功徳是為浄慈鄰峯喚起辯才今日同聞知)
　(見禪師俗徐氏妙嵩賜號佛印禪師云有鄭丞相清/之撰雙井記水于天壤間無所不通然  聚焉有會)
　(焉舍望洋向若則湖者水之聚江者水之會也錢塘/左江右湖湖濵江岸湖之泉皆有所麗而不克以自)
　(立方雨盈于澮瀑飛于山濯烟嵐而走塵陌汪洋衍/肆可潤而瀦可瀆而注可沚而環也至于遥岑不雲)
　(平畦㫁遂水之行乎地中者江湖寔驅而有之或未/旱而綆汲匱雖靈山福地不免焉浄慈為寺甲于杭)
　(負山面湖出清泚而膠渌浄宜若不嗇于泉也而鏗/鯨撃鼉千衲頥哺齋盂茗椀漱風嚥月搰搰乎晨夕)
　(之供水之畔湖而私于井者不給則取餘于湖山君/恧焉法薫之來馭禪以律而梵榘嚴約衆以已而緇)
　(計裕增舊濯新無一或闕定餘周視其庭慨然嘆曰/美哉山虖之有斯刹也而猶病于汲以錫扣地而祝)
　(曰井于斯泉于斯衆粲然笑謂是信有泉耶薰弗為/畫亟召工具畚鍤劚佛殿之前隟為雙井對峙未尋)
　(而液未丈而淄及泉而濆涌既甓而泓渟不與時虧/溢胥異之噫斯泉之所以異者㴠翠麓之寒清竅靈)
　(源而獨出非假道于江而借資于湖也其潛也如遁/其見也如期深以蓄其徳高以下其施其猶時立之)
　(君子而能擇其人者歟是可尚已薰復崇二亭以賁/其上而謁記于予予辭曰孤山六一泉寔歐蘇惠勤)
　(之勝迹故以泉名于湖兹泉也固非偶然者若重以/記無嫌自詭于先賢乎薫曰天一生水而地以六成)
　(之盖未始無配吾將進雙井而友六一則孤山之泉/不孤矣否則歐蘇笑人寂寂于記乎何遜余無以辭)
　(因識其顛末而繋之以銘云水胎于乾而育于坎凌/高沃深不召而感彼悍如恭以血飲兵属韃一呼枯)
　(甃儵盈相是幻泉為法之乳寂以心法如子得哺昔/泉之閟蟄于九淵垢佛渇祖為薫出焉清夏燠冬蒸)
　(雲化雨澤我大地洗衆生苦我笑謂薫口吸西江一/滴不嚥付此雙井  曹松隐勛撰五百羅漢記臨安)
　(都會寔據形勝東連巨浸揖溟渤之空濶西接天目/孕山乳之宏秀面朝背負勢兼吴越覆壓千里利盡)
　(南服而湖山在其右一水練名岫環叠平碧十餘里/旁岸皆僧坊寳社浄慈山報恩光孝禪寺實居其首)
　(在錢氏時為永明寺慈化定慧師道潛居之潛有行/業一時推重嘗請于忠懿王求塔下金銅羅漢像會)
　(王曽夢十六大士從師而行宻符請意因如其求歸/于精舍是知多士一旦髙臨于風烟之上者光景固)
　(肇于此矣是後智覺壽禪師相繼住持作宗鏡録等/數萬言為衲子指南至聖朝神宗皇帝以圓炤禪師)
　(宗本大通禪師善本相繼法席英風義㮣聲徹上都/詔對殿中名動海内叢林之盛號為南山之冠建炎)
　(初寺遭回禄其址坦存□褐蕭然遂為荆蓁之地住/山者苐辦粥飯已為能事無復有一毫興建意紹興)
　(初翠華廵幸暫駐此邦士大夫往往感今懐昔訪尋/曩所咸從稍復舊觀日以為念會有薦湖州佛智大)
　(師道容住持衆請之容既至開闢堂宇掛塔禪徒魚/鼓聲聞一新爽塏又念昔金銅像夢應殊勝且無碍)
　(神通有不思議力乃勞心募化㒺憚寒暑能者效勤/巧者獻工富者輸財辯者勸施以至行商坐賈田間)
　(著姓破慳捨有整平故基創建五百大士釋迦中尊/金碧相鮮丹雘有度行列拱對環相序居蕭散契方)
　(廣之名荘嚴等石橋之勝榱題煥麗繞以重楹應供/之相覺顔間俱有喜色逮及寶幢花幡帳坐供器凡)
　(作佛事者靡不畢舉鳩工于癸酉之夏落成于戊寅/之春訖嵗五周始即厥緒四方觀者莫不賛嘆規制)
　(雄偉像與法稱大江而南得未曽有宜于行都道塲/之冠塑者一僧事竟即化原夫湼槃經義謂昔五百)
　(商人採寳出海值千盗攘去并剜其目商日夜號痛/欲向無所人有告之曰靈鷲佛氏能救汝苦與我重)
　(寳引汝見之商且行且捨至大林精舍佛為說法為/證阿羅漢果盖其因苦願力普攝無邉散處山林分)
　(形顯化作人間福田亦所以示人從生有貪因貪受/苦因苦得報囘向正念具大神通成就一切者時勸)
　(化有承宣使王公繼先名重一時心存諸佛善緣所/在無不導衆心而稱首故兹勝事助緣最于他人自)
　(治木塑造装褫修供莫不身親惟興隆之意豈昔因/中于儼然未散處自有一種法性不然何皈依嚮導)
　(之切也佛智嘗謂予曰物之成毁率繋人念之善惡/彼念之不善則寺之殿宇山立岳峙蔽虧日月者可)
　(使灰飛烟滅掃地無餘至念之善者慷慨欲復則瓦/礫之場化為蓮宇荒穢不治倐爾金碧不疾而速日)
　(就有成其于生滅成壊變現須㬰于其中間亦竟何/有然所以為不滅計者畢竟不在念外也若至于觀)
　(感而化自一郷至一國被于天下後世其利盖可勝/言哉心法悉繋于念明矣佛智踐履端粹皆在正受)
　(攝相歸性信于諸方屢求文于予予乃摭寺廢興羅/漢因果檀那資助佛智竭力及搃費十萬餘緡叙為)
　(梗㮣俾覧者具詳衆事/于予文施誠不唐捐)
　題詠(陳文惠公堯佐游永明寺詩附郭山光峭若𤣥/倚空樓殿白雲顛孤軒半出青松杪浩氣疑㳺)
　(碧漢邉惜别擬留風外燕傷秋因感雨中蟬人家掩/映藏漁浦島樹扶疎没水天痛飲豈同蓮社客狂歌)
　(聊許竹林賢㤀形且盡尊前樂休意樓岩與濟川饑/東坡寄本長老詩并序僕去杭五年吴中仍嵗大)
　(疫故人往往逝去聞湖上僧舍不復徃日繁麗獨浄/慈本長老學者益盛作詩云來徃三吳一夢間故人)
　(半作冢纍然獨依舊社傳真法要與遺民度厄年趙/叟近聞還印綬竺翁先已返林泉何時策杖相携去)
　(任性逍遥不學禪云又病中獨㳺浄慈謁本長老周/長官以詩見寄和  臥聞禪老入南山浄掃清風五)
　(百間我與世疎宜獨住君緣詩好不容攀自知樂事/年年減難得髙人日日閒欲問雲公覓心地要知何)
　(事是無還獨周邠長官詩并序竊聞子贍學士昨日/飄然單乘  出南屏回至北山窮幽覧勝真得物外)
　(自適之趣邠嘗誦歐陽公詩云使君厭騎從車馬留/山前行歌招野叟共步清林間然明公今日之樂正)
　(得于此因成詩一章上寄云放歸騶騎獨尋山直入/青蘿翠靄間謝客杖藜方自適阮公蠟屐許誰攀可)
　(愁白髪能添老須信黄金不買閒應向林泉真得趣/徜徉終日未經還  鄭丞相清之雙井詩水神何時)
　(生六融飛出雙泉江練白平湖浸月渺無邊一笑對/之成揖客轆轤初動曉星横夜捲寒瓊聲湱湱十年)
　(佛殿礎花乾十畆空庭䕃修栢問泉何事逞奇觀故/向庭前作真澤昔年何塞今何通泉豈有心猶揀擇)
　(若云泉自井中來枯甃㳂山有龜折如信地中泉自/見是何年須穿土脉幡風胥動雨無憑細詮此證歸)
　(禪伯我方饒舌為作記了不相干勞刻/畫寄詩更欲結茶緣付與宗風自鎚拍)
顯嚴院
　在雷峯塔開寳中吳越王創皇妃塔遂建院後有雷
　峯菴郡人雷氏故居治平二年賜顯嚴額宣和間兵
　燬惟塔存乾道七年重建慶元元年塔院與顯嚴始
　合為一五年重修咸淳二年于峰頂創通元亭望湖
　樓
　題詠(趙清獻公謁廣慈師詩乞得隣州樂矣哉雪峯/安静此徘徊浙江莫謂音書隔一日潮音两度)
　(來時新知/越州也)
普寧寺
　在雷峰塔下廣順元年建號安吳寺大中祥符初改
　今額奉成肅皇后香火有銕塔一石塔二
浄相院
　顯徳三年吳越王建舊名瑞相太平興國間改今額
　紹興初重建佛殿有無盡意閣娱客軒一段竒軒
　記文(倪文節公思撰重建佛殿記由雷峯之隂並湖/而行餘里許有院曰浄相背負山麓面瞰平湖)
　(松竹森蔚景趣幽雅庭有杜鵑花數本特盛東坡先/生所為賦詩也始予在學館遇勝日或休沐時時遊)
　(焉盖院占湖山之勝而處地最僻又距城闉不逺此/余所以樂數往也當是時院之堂宇雖備而佛殿自)
　(建炎燬于兵未克修建主僧師雅指其基謂余曰吾/當募衆助而鼎新之期以某年成果成也君為我記)
　(之言若無甚難者雖嘉其志許之然意其役費巨未/必果如期能成也自是數年余屢膺遷擢事緒滋多)
　(無須臾間不至浄相者已久去年春師雅忽造門曰/曩所欲建殿今成矣許我記文敢請余疑其成之敏)
　(則往觀焉輪奐一新丹雘炳煥中塑像七又圖畫其/兩旁皆極嚴麗顧問所以能辦此者則曰吾立志既)
　(定堅忍不移隆暑祁寒不辭勞丐謁檀施不憚煩錙/銖而累之日月而積之是以役費雖巨而終獲如吾)
　(志余又以冗未暇寘思遷延踰年師雅時一造門輒/伸前請最為請尤堅余益信其真能有志也人茍有)
　(志其何事不立余于此有感焉夫以余昔所嘗游之/地又嘉師雅之志而有感且重于食言合是三者記)
　(雖欲不作得乎院始于周顯徳間錢忠懿王所剏號/瑞相院至太平興國三年改今額宣和中大本禪師)
　(嘗敷法席隆興初右街僧録彦觀維持其徒甲乙相/嗣三世而至師雅師雅永嘉人禀質純實多與士大)
　(夫游有足嘉者殿成于紹熙元年三月記之刻則二/年二月也  龔頤正書東坡杜鵑花詩貽主僧跋云)
　(蘇文忠公賦此詩逮今百餘年雖菩提寺去此不逺/未知孰是然此花老榦蕭疎亦意當時物公在頴為)
　(詩有醉翁行樂處草木亦堪敬故余于/此亦云且書以貽浄相院主僧紹原)
　題詠(許參政及之娱客軒詩妙景非聲亦非色非色/不應客粉飾東坡妙用去虚空大地山河等兒)
　(劇簡齋有句添蛇足雨抹晴粧要娱客皇妃塔邊浄/相寺破屋荆榛十年事雅師辦得一片心化出寳坊)
　(全體備傑閣巍巍尊大士我已名之無盡意更拈蛇/足扁東偏與師餉客為客地東坡仙去可無詩客來)
　(了此一段竒未雨未晴還舉似非鬼非仙竟是誰家/袁參政說友一段竒軒詩清詩冷閣更佳名一段)
　(風太瘦生東老元知有餘樂西湖今可問前盟年來/倍覺青山好老去休驚白髪更欲識個中無盡意挑)
　(包急急看吾行三許參政及之和詩一段竒中無盡/意西湖風月契  生只今扁榜成佳話他日尋詩有)
　(舊盟得失雞豚隨日了去休鳬雁逐時更痴兒尚欠/梅花句已擬長歌出塞行  傅公伯壽詩門外紅塵)
　(走利名菴中白髪任浮生羨師法窟能深入壓我詩/壇已屢盟渺渺水光簾萬里離離梅影雪三更何人)
　(薦取真消息試鼔瑶琴一再行處張公抑詩雲山爛/熳本難名收拾閒情付此生出  自知無上策往來)
　(聊欲試同盟門多賢轍人偏静琴鎖師堂嵗㡬更六/月岸中來借榻頻遊應不禁船行  陳止齋傅良詩)
　(齊年兄弟更齊名商畧行藏共此生自昔從君瞻馬/首如今輸我與鷗盟讀書松竹交千載曳履星霜數)
　(五更為問塞翁誰得/失請無一話到留行)
寳徳院
　法慧禪師開山楊和王存中舍地創建請今額充三
　衙建散聖節道塲
正覺寺
　在省馬院内乾徳二年錢氏建舊額羅漢院太平興
　國元年改賜今額
超化院
　在省馬院内顯徳六年錢氏建塔幢見存
興教寺
　在南屏山開寶五年吳越王建舊名善慶太平興國
　中改今額(詳見南/屏山)舊有齊雲亭清曠樓米元章琴臺
　今皆廢
　題詠(東坡訪南屏臻師詩我識南屏金鯽魚重來撫/檻散齋餘還從舊社得心印似省前生覓手書)
　(葑合平湖久蕪没人經豊嵗尚凋疎誰憐寂寞高常/侍老去狂歌憶孟諸  楊誠齋題清曠樓詩清曠樓)
　(中夕照間落暉殘雨兩生寒樓中/看盡南山了又看西湖與北山)
廣果寺
　在惠因橋北開寶八年錢忠懿王建舊額香龕大中
　祥符中改今額有古佛殿紹聖二年造紹興間分省
　試于兩浙以惠因為大試院廣果為别試惠因藏殿
　柱刻尚存舊志有虚恱軒棲鳯軒山龕羅漢
六通慈徳院
　在長耳相巷内乾祐二年吳越王建舊名惠徳塔治
　平二年改今額嘉泰四年充皇子保寧軍節度使櫕
　所
法因院
　長興四年吳越文穆王建舊額報慈大中祥符元年
　改今額古屋猶存殿内有古鐵塔錢王古井其水至
　甘遇旱不竭嘉定十三年充景獻太子櫕所
寳林院
　開寳六年錢鄧王建舊名搃持治平二年改今額乾
　道三年充荘文太子櫕所香火院有可賦軒
　題詠(張于湖孝祥詩光明獵獵上烏巾不那西湖/爛熳春借我繩床對修竹為君一洗輭紅塵)
修吉寺
　天成二年吳越王建舊名瑞龍大中祥符元年改賜
　額今安穆皇后成恭皇后慈懿皇后恭淑皇后櫕宫
　皆在其地寺内有西湖奇觀
南高峯榮國寺
　天福間建元係塔院奉白龍王祠寶祐五年福王捐
　施重修請富陽廢寺額咸淳六年安撫潛說友創造
　華光寶閣門廡齋堂亭臺等屋一切整備且拓徑以
　便登陟又買官田二百畆為僧供有五顯
廣教院
　在南山方家峪口太平興國二年錢鄧王建舊額香
　刹治平二年改今額有小南屏山
南山昭慶寺
　長興三年吳越王建
惠照院
　天成三年吳越王建舊名天王大中祥符元年改今
　額紹興三年㫖充朝廷祭祀齋宫别于西南隅建院
正濟院
　乾徳二年吳越王建舊名普門大中祥符元年改賜
　今額
永慶禪院
　慶元三年建
延長真如院
　正觀元年建舊名延長治平二年改今額
浄梵院
　廣運中吳越王建舊名瑞峰大中祥符元年改今額
清修院
　廣順三年吳越王建舊額烟霞治平二年改今額有
　烟霞洞大如屋窈深莫見其極後晉開運元年僧彌
　洪遇異人指示其處中有石刻羅漢六尊錢氏别刻
　十二尊足成之洞有巖曰象鼻有石垂下若手曰佛
　手巖
滿覺院
　天福四年建舊額圓興治平二年改今額
水樂浄化院
　在烟霞嶺下開運間吳越王建名曰西關浄化禪院
　後廢額徙于南山石塢孝宗皇帝以其地賜李隶因
　重建佛寺廢土中得錢氏時寺記龕置岩石間咸淳
　三年今太傅平章魏國公修復水樂勝㮣乃為葺治
　寺宇還其院額之舊云(詳見水/樂洞)
　記文(大璞未雕性寂則無其執我咸源既泮性生遂/有于成身是以四相盛衰三界紛擾本師世雄)
　(哀其顛墜憫彼輪迴䜿巨缸而燭幽運廣筏而濟溺/立善搆福皆為方便之門舉首低頭盡是可歸之路)
　(浄化院者即鍳諸道者之所建也道者永嘉人受業/于仙峯䕶國靈隠禪院彌年苦節早嵗勤身着頭陀)
　(麄弊之衣修菩薩利樂之行逢緣必作隨處立功建/濠河津要之橋梁修府郭壅狹之岐路早臨潭廟中)
　(之靈宇宵奉園穹前之浄池其于運力供僧重言化/俗苟有一善利于人樂無不為乃曰國王民安君王)
　(信向足雲水烟霞之衆缻囊杯錫之㳺其間或有幻/相無情塵緣将盡百衲之衣何直周身之具奚求爰)
　(尋佛言備得教㫖且西土苾蒭苾蒭尼下至優婆塞/優婆夷送往之禮名以闍維闍維之文實火化也棄)
　(餘灰于逺水免遺骨于他山牢無煩人置不有地即/具以上事達于廟朝剏佛祠于湖山思祈為功徳主)
　(上曰六度門中嘗聞喜捨八福田内屢建津梁勤王/早立于大勲奉佛素崇于至信聞是善也忻然在懐)
　(遂奏勅與請置其所乃于鎮西關之右延壽山之陽/郛郭匪遥柴木甚便命開基址式建僧居聖上允俞)
　(錫名浄化闍維之道興于此焉由是芸閣勲臣香閨/貴戚府郭君子闤闠信人發心無難捨之財集事有)
　(易成之力像設畢備舍宇一周香燈含晝夜之輝鐘/磬續晨昏之韻仍于院側立此方壇或願闍維不計)
　(來衆資其事用給以薪蒸利濟之門無大于此將欲/紀録不朽刋刻堅珉海濶山髙莫並有為之福毫枯)
　(筆竭難書無盡之功時/開運三年二月十日記)
崇教院
　開運二年吳越王建舊名薦福大中祥符六年改今
　額院東有真珠泉
廣法院
　在赤山開寶七年建慶歴中重修有清曠亭後廢淳
　熙四年開府鄭氏請以為菴額嘉熙四年充皇子齊
　王櫕宫功徳院
大仁院
　廣運中吳越王建舊為石屋宣和三年改今額有洞
　曰石屋鐫石作羅漢諸佛像山頂有石菴天成團圓
　如鑿高丈餘一名天然菴洞崖彷彿有東坡題名傳
　云黨禁時鐫去咸淳二年創建觀音諸天寳閣
　太傅平章賈魏公游山題名(咸淳三年九月二十八/日賈似道領客束元嚞)
　(史有之廖瑩中黄公紹王庭/來㳺子徳生諸孫蕃世侍)
　記文(陳侍郎宜中撰佛閣記南山大仁院廣運中吴/越王錢氏建有洞曰石屋因即為名元祐二年)
　(改今額洞屋豁闢衍迤凡二丈六尺曩有大知識人/鐫洞石作羅漢七百餘尊士民瞻嚮歴載浸乆晶彩)
　(阤剥貌像漫漶嘉定間訓武方公俊卜竁瑞峯即院/對山也日與主鉢僧文緯者㳺睠言石屋南山勝境)
　(不踵前芳林慚澗愧遂鳩工計匠補缺振廢由是荘/嚴相貌芒張綵紛過者見者咸以頓還舊觀生歡喜)
　(心既而岩罅滴溜滋潤蒸鬰公早夜關心議建寳閣/于洞之頂薙榛闢址穿崖引流度材孔將將命斤斧)
　(而倐不起有子武經大明愴先志未遂與母安人黄/氏謀如家事乃撙費節用鼎創閣宇凡若干楹則嘉)
　(熙丁酉之夏也輪奐崔巍如在碧落不増歴級佛地/難扳又命僧普照募緣以竟其事則淳祐己巳之秋)
　(也二役既畢諸佛尊嚴石屋若闢而宏南山若増而/高烟霞松竹若鼓舞而導迎遂為一方偉觀是卜訓)
　(武佳城在目武經汲汲于繼志述事之孝且勸施樂/誠為大衆作福田利益而已不專焉是不為可書乎)
惠因院
　天成二年吳越王建元豐八年髙麗國王子僧統義
　天入貢因請從靖源法師學賢首教詔許之遂竟其
　學以歸元祐二年以金書晉譯華嚴五十卷唐則天
　時譯八十卷徳宗朝譯四十卷共三部附海舟捨入
　院元符二年又施金建華嚴大閣以崇奉之(按本寺/題梁云)
　(元符二年建而吕惠卿所撰閣記/乃云建中靖國元年建今從舊志)寧宗皇帝御書華
　嚴經閣四字及易菴二字賜寂照法師清雅寳慶間
　建寧廟神御殿及楞麗祝聖期䜟堂續充皇姑成國
　公主櫕所淳祐十二年有㫖併以廣果院歸焉
　題詠(曹既明有懐湖山留題湖山平生親松竹亦𤓰/葛深期說情話跬步成契闊豈無朝夕思或以)
　(塵累奪何當淡相/從長年席不割)
法雨院
　天福六年建舊名水心續改雲龍大中祥符元年改
　今額三年佛心禪師剏法堂淳祐十二年重剏佛殿
　鐘樓僧堂廊廡移立鐵塔于法堂前
　趙清獻公題名(資政殿大學士太子少保致仕趙閱道/謁法雨禪老己未二月二十三日誌此)
　記文(陳天麟撰佛殿記人之性本實而學佛者以性為/空性者何倫理是也釋氏明心見性談空說妙紺)
　(其宇緇其衣離而父母舍而君臣而倫理之大終不/容泯以此見實理無乎不在雖欲異于吾儒之教不)
　(可予初㳺法雨荆榛出于垣端不數年先講師支傾/補罅予材之未知敬也往來稍稔知其奉母以荅歌)
　(羅邏胎育之恩孝養備至擔頭睦州鬼神合爪于是/始知其為人因益信實理初未嘗泯而真空不空果)
　(非異于吾之所謂教者矧兹寺三百餘年蕪廢之乆/一旦殿宇煌煌然法鼓鏗鏗然鐘梵之聲時出于青)
　(嵐白雲之上予驚焉曰誰歟施者先曰吾有大功徳/尊天降賜僧牒公楮俾中貴人王孝先董役以成此)
　(段因緣吾朝于斯夕于斯焚修伽陀于斯于焉報恩/以伸華祝予又以知孝親者必愛君均一倫理之實)
　(而洋洋然盈天地間凡有血氣莫不尊親空虚𤣥寂/孰能違之昔罽賔王持一枝竹挿于佛前曰建立精)
　(藍竟佛云如是如是以是精藍含容法界以是供養/福越江沙大檀越所施比一枝竹供養福徳可思量)
　(不可思量佛如一一法中具法界性一一刹中溥福/海法性不空福徳性不空遍法界中無非實理如曰)
　(空虚是謂謗法惟兹寺更剏多闕尚冀檀那捐廣大/施愈増河沙不可說不可說阿庾多無量福徳毋以)
　(罽賔枝竹自多寺晉天福六年建初名水心又改雲/龍後改法雨殿重建于寳祐二禩制幹陳巨川捨鑄)
　(洪鐘鐵塔乃古婕妤孫氏造植于西偏後移值殿之/中唐先講師即今住山都正舊廣果思公上足也思)
　(寂後寺併入慧因先公易地建幢斯所謂西没東湧/南没北湧思不亡廣果不廢矣來謁記喜為書之)
法相院
　天福四年吳越王建舊名長耳相大中祥符九年改
　今額
法興院
　乾徳二年吳越王建舊名法明治平二年改今額
妙浄院
　乾道五年建
保福院
　乾祐元年吳越王建舊名保慶治平元年改今額
浄林廣福院
　慶元三年楊開府移請為菴額主僧可全創松關南
　泉芳桂為留憩之地
　題詠(姜白石夔訪全老詩并序嘉泰壬戌上元日姜/䕫訪全老于此觀沈傅師碑隆茂宗畫贈師二)
　(首深衣跨嬴驂杳杳春山路入寺君未知閑看移桂/樹  沈碑含秀潤隆畫出神奇道人那得此老子乃)
　(眈之絶齋後與全老銛樸翁聰自聞酌龍井而歸賦/詩兩  四人松下共盤桓研筆花壺石上安今昔興)
　(懐同此味老仙留字在孱頑誦年時六月海揚塵遥/見青山起白雲聞有高僧來  咒岩前抛珓問龍君)
無垢院
　光化二年吳越王建舊名無着係無着禪師塔所嘉
　定十四年移請今額院後有鴉雞岩及仙人臺(舊傳/有三)
　(人入寺㳺有南塢數囘泉石西霞㡬叠/烟雲之句人以為仙云事載夷堅志)
法空寺
　顯徳五年吳越王建舊名資慶大中祥符元年移額
　于今處
地藏院
　嘉定二年建
崇報顯慶院
　在放馬塲顯徳四年建舊額棲真熙寧元年改賜壽
　聖崇寧二年樞宻章楶奏乞充功徳院紹定三年改
　充皇子永王祈王櫕所
龍井延恩衍慶院
　在風篁嶺乾祐二年居民凌霄募緣建造舊額報國
　看經院淳祐六年改今額有龍井元豐三年辯才大
　師元浄自天竺退休兹山始鼎新棟宇及㳺覽之所
　有過溪亭(又曰/二老)徳威亭歸隠橋方圓菴寂室照閣趙
　清獻公閑堂(在方圓菴東清獻公既掛冠而辯/才法師亦退居此山因以名之)訥齋
　潮音堂滌心沼獅子峰薩捶石山川勝㮣一時呈露
　而二蘇趙秦諸賢皆與辯才為方外交名章大篇照
　映泉石(舊記又有月林堂岩齋/風玉軒不知何人所剏)龍井古荒刹由是振
　顯豈非以其人乎(互見龍井/及風篁嶺)
　東坡題名(蘇軾錢勰江公著栁雍同謁龍井辯才元/祐六年正月七日元祐庚午辯才老師年)
　(始八十道俗相慶施千袈裟飯千僧七日而罷眉山/蘇軾子瞻洛陽王瑜中玉安陸張璹金翁九江周燾)
　(次元來餽薌茗/二月晦日書)
　太傅平章賈魏公題名(静菴邱攽賈似道乙未臘月/二日來㳺復亨泰侍  後三)
　(十一年夏閏大丞相魏國公再登揆席少駐湖曲賜/第因謁演福來此客廖瑩中陳詩川從子徳生侍)
　記文(楊次公撰院記天台宗師辯才浄老坐道塲者/四十年指空假中以接人其心契于聖智具戒)
　(定慧以行已其徳動于幽潛真有道之士也初住錢/塘法惠院之寳閣次住上下二天竺又住南屏山之)
　(興教寺往來學徒盖踰萬人分傳教觀多能演其所/聞開悟學者師平生未嘗輒有求于人然所至必為)
　(四衆依嚮莫不興盛盖其有所致也余在都下時見/清獻公與師酬唱偈頌已知師之所存矣及觀蘇子)
　(瞻與師詩言其兒初弱不能行因禱師加䕶即壮而/能行然後知師功行至矣師一日謂諸徒曰吾筋力)
　(衰憊勞于應接安得幽僻處一菴地以養餘年檀越/聞之曰辯才師有退居之意吾輩䝉其徳不為不久)
　(盍往擇可居之地乃于龍井山得壽聖院敝屋數楹/主者不堪其居願人為代以捨去于是請師徒弟懐)
　(益主奉香火汲巾侍瓶甲乙相承以嚴佛事其院即/吴越王所創國朝賜今額也檀越為師鼎新棟宇不)
　(日而成中建尊殿嚴聖像也前有三門示三解脫也/鐘鼓有閣警晦明也堂曰潮音信羣聴也齋曰訥欲)
　(無言也室曰寂寂而常照也閣曰照照而寂也泉曰/冲用不窮也又堂曰閑趙公致政訪師退居二閑人)
　(也菴曰方圓不執一也橋曰歸隠退以樂也沼曰滌/心淵清徹也群居有寮安其徒也衆山環遶景象會)
　(合㫁崖泓澄神物攸宅龍井岩也勢将奮迅百獸竄/懾獅子峰也昔人飼虎以度有情薩捶石也修竹森)
　(然蒼翠夾道風篁嶺也元豊八年秋余被命陪髙麗/國王子祐世僧統訪道吴越嘗謁師于山中乃度風)
　(篁嶺窺龍井過歸隠橋鍳滌心沼觀獅子峯望薩捶/石升潮音憩訥齋酌冲泉入寂室登照閣臨閑堂會)
　(方圓菴從容論議夕而後還師異日遣其徒丐文以/紀其本末余既與之記又繋之以詩十三章云  東)
　(坡撰訥齋記錢塘有大法師曰辯才初住上天竺以/天台法化吴越吴越人歸之如佛出世事之如養父)
　(母金帛之施不求而至居天竺十四年有利其富者/迫而逐之師欣然捨去不以為恨吴越之人從之者)
　(如歸市天竺之衆分散四去事聞于朝明年俾復其/舊師黽勉而還如不得已吴越之人争出其力以成)
　(就廢闕衆復大集無㡬何師告其衆曰吾雖未嘗争/也不幸而立于争地乆居而不使去人以已是非彼)
　(沙門也天竺之南山山深而木茂泉甘而石峻汝舍/我我將老于是言已策杖以往以茅竹自覆聲動吴)
　(越人復致其所有巉岒堙圯築室而奉之不期年而/荒榛岩石之間臺觀飛湧丹堊炳煥如天帝釋宫師)
　(自是謝事不復出入髙郵秦觀少㳺名其所居曰訥/齋道潛師參寥屬予為記余聞之師始以法教人叩)
　(之必鳴如千石鐘來不失時如滄海潮故人以辯名/之及其居此山閉門燕坐寂黙終日菓落根榮如冬)
　(枯木風止波定如古澗水故人以訥名之雖然此非/師之大全也彼其全者不大不小不長不短不垢不)
　(浄不辯不訥而又何以名之雖然樂其出而髙其退/喜其辯而貴其訥此衆人意也則其以名齋也亦宜)
　(乃作頌曰以辯見我既非見我以訥見我亦㡬于妄/有叩而應時止而止非辯非訥如如不動諸佛既然)
　(我亦如是才潁濵撰辯才法師塔碑浙江之西有大/法師號辯  以佛法化人心具定慧學具禪律人無)
　(賢不肖見之者如尊其道奉其教凡居上天竺說法/齊衆二十年退居龍井燕居行道者十年元祐六年)
　(嵗在辛未九月乙卯晦無疾而滅吴越之人失其所/歸依奔走號慕如佛滅度乃使其弟子懐楚赴于汝)
　(隂請于太守蘇公子瞻以志其塔公曰吾固知師矣/予弟子由雖未嘗識師然其知師不在吾後吾為汝)
　(請轍以公命不敢辭師姓徐名元浄字無象杭之於/潜人家世喜為善師之生也客有過其居者指以語)
　(人曰是有佳氣􁚞􁚞上騰當生竒男子師生以左肩/肉起如袈裟縧八十一日乃滅其伯父嘆曰是宿世)
　(沙門也慎無奪其願長使事佛八十一者殆其算及/師之終寔八十有一師生十年從其邑僧法雨出家)
　(性不茹葷血每見講堂座輒嘆曰吾願登此說法度/人年十六落髪受具足戒十八就學于天竺慈雲師)
　(雲門人方盛徒衆欲却之雲曰疇昔吾夢甚異此子/殆法器也勿却師日夜勤力學與行進不數年而齒)
　(其高弟雲殁復事明智韶師韶嘗講摩訶止觀至方/便五緣曰浄名所謂以一食施一切供養諸佛及諸)
　(賢聖然後可以食此一方便也師聞之悟曰今乃知/色聲香味皆具第一義諦因涕下如雨由此遇物中)
　(無疑矣嘗夢與其同門友元素入一寺曰妙樂有僧/出師問之曰此非荆谿尊者製法華文句記處耶曰)
　(然師訪以尊者遺像相與至東閣見一梵僧趺坐不/動容貌其偉謂師曰我汝過去師也當為我作禮師)
　(拜已而覺忽若有得年二十五恩賜紫衣及辯才號/盖代韶為衆講說者凡十五年知杭州吕公溱始請)
　(師住大悲寳閣院師嚴設紀律犯者秋毫皆斥去其/徒畏敬之居十年沈公某治杭以謂上天竺本觀音)
　(大士道塲以音聲懴悔為佛事非禪那居也乃請師/以教易禪師至吴越人争以檀施歸之遂鑿山増室)
　(㡬至萬礎重樓傑觀冠于浙西學者數倍其故有禱/于大士者亦鮮弗荅詔名其院曰靈感觀音熙寧初)
　(祖公無擇在杭言者不恱其政逮制獄事以鑄鐘事/與連居其間泰然擬金剛箆撰圓事理脫居十七年)
　(有僧文捷者利其富倚權貴人以動轉運使奪而有/之遷師于下天竺師恬不為忤捷猶不厭使者復為)
　(逐師於潛逾年而捷敗事聞朝廷復以上天竺畀師/㨗之在天竺也吴人不恱施者不至岩谷草木為之)
　(蕭然及師之復士女不督而集山中百物皆若有喜/色清獻趙公抃與師為世外交親見而賛之曰師去)
　(天竺山空鬼哭天竺師歸道塲光輝然師復留三年/終欲捨去謂其徒曰吾祖智者聖人也猶以急于化)
　(人害于行已位本鐵輪而証止五品况吾凡夫也哉/因謝去老于南山龍井之上以茒竹自覆吴越聞之)
　(争為之築室廬具像設甃瓦金碧咄嗟而就三年復/為太守鄧公溫伯請居南屏一年鄧公去乃歸龍井)
　(終焉師于講說不擇晝夜嘗曰鬼神威徳不具多畏/人畫說或不得至比夜人静庶㡬能聴嘗焚指以供)
　(佛左三右二僅能以執其徒有欲效之者輒禁之曰/如我乃可平生修西方浄業未嘗以須臾廢行成力)
　(具能以其餘見于外者非一也予兄子瞻中子迨生/四年不能行請師為落髪摩頂祝之不數日能行如)
　(他兒布衣季生者習禪觀甚辯而無行欲從師出家/子瞻憐之為請于師未言其名師拒不許若知其為)
　(人者秀州嘉興令陶彖有子得魅疾巫醫莫能治師/祝之而愈越州諸暨陳氏女子得心疾漫不知人父)
　(母以見師警以徽言醒然而悟嘗與僧熙仲會食仲/視師眉間有光如螢遽起攬之得舍利自是常有于)
　(其卧起得之者及其将化入室宴坐謝賔客止言語/飲食召其常所往來僧道潛告之曰吾西方業成如)
　(是七日無魔横右脅吉祥而逝吾願足矣至五日出/偈告衆七日奄然而寂皆如其素度弟子五十人四)
　(方學者不可以數計頗能以其道教化吴越至十月/庚午塔成頌曰如來昔在世心禪語為教譬如四大)
　(海惟是一濕性扵其濕性中變化千萬億風來為濤/潤風去為湛然魚龍所逰戲鬼神所出没船筏借其)
　(力網罟取其利其上為洲渚諸國所生育其下為淵/谷百怪所藏伏東西出日月上下属河漢觀者不能)
　(了􁂚眙何暇說如來知迷悶隨變為解釋因變所說/者是則名為教彼善聞教人當知是幻爾既已知是)
　(幻則當識其寔我觀世教師皆謂教是寔由謂教寔/故則為禪所訶禪雖訶教乎終以教致禪禪若不取)
　(教是杜所入門教而不知禪是不識家也辯才真法/師扵教得禪那口舌如瀾翻而不失道根心湛如止)
　(水得風輒粲然以是于東南普服禪教師士女常奔/走金帛若圍繞師惟不取故物來不得拒道成數有)
　(盡西方一瞬息西方/亦非實要有真實處)銘賛(辯才心師銘咄哉此身爾/生何為資之以食覆之以)
　(衣處之以室病之以醫百事將養一時不虧殊不知/恩反生怨違四大互惱五臟相欺此身無常一息别)
　(離此身不浄九孔常垂百千癰疽一片薄皮此身可/惡無貪惜之當使此身依法修持三種浄慈十六思)
　(維一行不退安養西歸成無上智是為心師元祐六/年中秋寂室書與懐益  趙清獻公作辯才真賛師)
　(去天竺山空鬼哭天竺師歸道場光輝大士大悲實/師焉依師乎真乎真金琉璃教宗智者法嗣紹師須)
　(彌有壊至道無為稽首慈相仰之讃之皆無妙幻豈/勝言思  楊次公讃月白風清雲閑水緑犀柄金爐)
　(寄天竺老龍頭角縮/寒岩膏雨人間霑足)䟦帖(東坡跋楚逵二上人書經/懐楚比邱示我若逵所書)
　(二經經為㡬品品為㡬偈偈為㡬句句為㡬字字為/㡬畫其數無量而此字畫平等若一無有髙下輕重)
　(大小云何能一以㤀我故若不㤀我一畫之中即見/二相而况多畫如海上沙是誰磋磨自然平旋無有)
　(麄細如空中雨是誰麾洒自然蕭散無有疎宻咨爾/楚逵若能一念了自法門于刹那頃轉八十藏無有)
　(忘失一句一偈東坡居士說是法已復還其經元祐/七年四月二十五日  静坐帖無事静坐便覺一日)
　(似兩日若能處置此生常似今日得生七十便是百/四十嵗人世間何藥能有此效既無反惡又省藥錢)
　(此方人人收得但苦/無好湯使多嚥不下)祭文(東坡祭辯才文并書嗚呼/孔老異門儒釋分宫又于)
　(其間禪律相攻我見大海有北南東江河雖殊其至/則同惟大法師自戒定通律無持破垢浄皆空講無)
　(辨訥事理皆融如不動山如常撞鐘如一月水如萬竅/風八十一年生雖有終遇物而應施則無窮我初適吳)
　(尚見五公講有辯臻禪有璉嵩後二十年獨遺此翁今/又往矣後生誰宗道俗欷歔山澤改容誰持一盃往吊)
　(井龍我去杭時白叟黄童要我復來已許于中山無此/老去將安從噫參寥子往奠必躬豈無他人莫寫我胸)
　題詠(楊次公十三詩風篁嶺云微風摇琅玕蕭瑟嶺/上道萬帚埽晴空纎塵不可到  龍井云岩下)
　(一泓泉窈奥莫可測有時靈氣生散作人間澤往歸/𨼆橋云道人從此歸影不入㕓市端坐笑浮雲  來)
　(太多事來滌心沼云縱有狂風生未嘗險浪起何當/招世人  此鍳清泚  獅子峯云岩風壮威猛晴雷)
　(𨼆哮吼無心露爪牙百獸自奔走清薩捶石云解虎/錫常閑飼虎石常在忘軀度有情  風㡬千載  潮)
　(音堂云潮來音普聞潮平音亦歇孰若此山堂潮音/未嘗絶  訥齋云天道竟何言四序自流轉乃知毘)
　(耶離黙然真大辯器冲泉云不汲泉不盈愈汲泉愈/清湛然有常徳隨  利犀生  寂室云白雲隔塵喧)
　(虚室太岑寂寒盡春自來鶯啼報消息花照閣云幽/人無適莫乘興登髙閣夜月鎖雲林春  繡岩壑)
　(閑堂云趙公歸休年訪師翠微間始知浮世上白日/兩人閑  方圓菴云地方不中矩天圓不中規方圓)
　(菴裏叟髙趣有誰知得趙清獻公詩并序予元豊己/未仲春甲寅以守杭  請歸田出㳺南山宿龍井佛)
　(祠今嵗甲子六月朔旦復來六年于兹矣老僧辯才/登龍泓亭烹小龍茶以迓予因作四句云湖山深處)
　(梵王家半紀重來兩鬢華珍重老師迎意厚龍泓亭/上㸃龍茶  辯才次云南極星臨釋子家杳然十里)
　(祝青華公年自爾増仙籍㡬度龍泓瀹貢茶斾辯才/與東坡道潜錢勰倡和詩元浄云暇政去旌  杖策)
　(訪林邱人惟尚求舊况悲蒲栁秋雲谷一臨照聲光/千載留軒眉獅子峯洗眼蒼龍湫路穿亂石脚亭蔽)
　(重岡頭湖山一目盡萬象掌中浮煑茗欵道論奠爵/致龍優過溪雖犯戒兹意亦風流自惟日老病當期)
　(安養㳺願公歸廟堂用慰天下憂然東坡云日月轉/雙轂古今同一邱惟此鶴骨老凜  不知秋去住兩)
　(無碍天人争挽留去如龍出山雷雨卷潭湫來如珠/還浦魚鼈争駢頭此生暫寄寓常恐名實浮我比陶)
　(令愧師為逺公優送我還過溪溪水當逆聊聊使此/山人永記二老㳺大千在掌握寧有離别憂  又道)
　(潜云逺公吾家傑道妙非壺邱徳傾龍像侣貌盖江/湖秋平生經綸學不為名相留滔滔若懸瀑下注萬)
　(丈湫昔年謝講事衆挽不轉頭刳心老岩六百念本/不浮東南望多士唯見此老優翰林天下公方外寔)
　(輩流旌旂虎溪路竟日泉石㳺衆生病未已師意可/忘憂  又錢勰云幻泡昧空色真夢迷黄邱宦學類)
　(狂走爾來三十秋齒髪非他時嵗月不我留古刹挿/亂石蟄龍蟠霞湫天人大導師駐錫今白頭安住善)
　(䕶念晚節非沉浮昔嘗同出處未用相劣優權寔分/二乘股肱均九流今知攪攪者詎得逍遥㳺從兹許)
　(禮足尚可治幽憂自潁濵與辯才唱和詩并序轍自/績溪䝉恩詔還将  宣城沿大江以歸家兄子瞻以)
　(書告曰不如道歙溪由錢塘一觀老兄遺跡轍用其/言既至吴中廹于水涸不能久留十月八日逰上天)
　(竺子瞻昔與辯才師相好今隔南山不見乃作三小/詩寄之其詩曰我兄教我過東吴遺跡山間無處無)
　(誰信拿舟趂冬閘俗緣深重道心麄山色青冥葉未/紅湖光凝碧曉無風行窮上下兩天竺望㫁南山龍)
　(井龍井水中藏東海魚側盆翻雨洗凡夫隔山欲共/公相見莫道從來一滴無  元浄云春去春來冬復)
　(冬㡬思虚論未緣逢歙溪道賞兄遺跡勿少龍泓一/老龍  參寥辯才少㳺倡和詩東坡䟦附  參寥云)
　(猿鳥投林已寂然芭蕉雨過小樓前雲依絶壁中間/破月自遥峯缺處圓照坐不須紅蠟炬可人惟有碧)
　(爐烟校讐御府圖書客疇昔還如此夜禪與元浄和/云岩棲木食已皤然交舊何人慰眼前素  晝公心)
　(印合每思秦子性珠圓當時步月來幽谷拄杖穿雲/冐夕烟臺閣山林况無異故應文墨未離禪  東坡)
　(云辯才作此詩時年八十二矣平生初不學作詩如/風吹水自成紋理而參寥與吾輩詩乃如巧人織綉)
　(耳滄秦少㳺和云遥聞隻履去翛然詩翰纔收數月/前  海盡頭人滅度亂山深處塔孤圓憶登夜閣天)
　(連雁同看秋崖月破烟尚有衆生未成佛肯超欲界/入諸禪  佛印辯才倡和詩願海談訶五十年舌根)
　(功徳綻紅蓮身歸龍井菴中老法是天台意外傳珠/網交羅真浄土香雲馚馥似諸天因思永逺東林社)
　(未復相逢豈偶然燈辯才和云乆仰真風揚四海今/朝邂逅欲生蓮法  晃耀皆䝉照佛印靈光孰可傳)
　(諸子叢林禪裏老十方塵刹上中天爍迦羅眼周三/際豁破群迷量擴然  錢龍圖勰詩辯才天人師一)
　(意演說法猶如一雨傾藥草皆萌達甕盎及湖海各/觀天一月以是度衆生報身隨数滅舊龕留香燈想)
　(像瞻華髪應供無時窮龍淵莫之竭的米元章詩竹/徑隨泉上山雲觸石生寳樓彈指處  的是分明)
　(辯才十題孰風篁嶺云風篁䕃修嶺挺節含虚心悠/悠徃還客  不聆清音  龍井亭云虚亭亂石間中)
　(有潜虬府澄湛源莫窮旱嵗為霖雨身歸隠橋云謝/講竺峯寺歸隠新此橋院幽結林表  老寄烟霄)
　(潮音堂云真說無所示真聴無所聞海潮山外過妙/響入深雲  冲泉云物外老餘生泉發幽岩裏自可)
　(給瓶盂不羨滄溟水辯訥齋云憶昔毘耶老杜口有/誰聴還聞寂寂裡其  過雷霆  寂室云心寂寂自)
　(絶此意焉思說寒雲散空庭獨有月照雪汝照閣云/髙峯銜皎月深壑㵼飛湍誰來白雲裡與  凭欄看)
　(顯獅子峯云獨爾群山裡人稱獅子峯無心自哮吼/  晦烟雲中  薩捶石云巨石如掌平兀然半青嶂)
　(欽哉昔道人飼虎兹石上壽少㳺䟦云辯才法師謝/天竺講事退休于龍井山  聖院凡堂室齋閣山峯)
　(水泉皆名以新意復作詩繼之號龍井十題其言清/警發人之妙思信非世間音也元豐二年八月髙郵)
　(秦觀為寫遺其/徒懐楚刻于石)
崇恩演福禪寺
　在小麥嶺積慶山淳祐八年充惠順貴妃賈氏櫕所
　賜今額為教院景定三年周漢國端孝公主祔焉咸
　淳四年有㫖改禪院太傅平章魏公施貲増造五年
　聖上御書六大字為扁且益賜平江田為畆為千除
　其科役苾蒭來駐錫多堅若有梵行一日堂僧曰紹
　祖者環薪自火趺坐儼然烟熖中探懐出偈付大衆
　云為我持别平章國公偈曰靈山一别㡬經春今日
　重來喜見君佛法一肩擔荷却黄鶴樓前第一尊化
　訖舍利迸流遂塔于寺之西偏
　記文(馮尚書夢得撰寺記恭惟皇上聖性仁孝思皇/繼述政教肅穆神天億寧繇即祚以來亦既六)
　(載凡可以厚倫紀發幽潜咸用其極其諸布善因資/㝠福惟禮制人情之中以承先志焉粤先皇帝在宥)
　(以戊申年六月詔有司備禮葬惠順貴妃賈氏扵積/慶山之原盖是山自天目蜿蜒邐迤清淑磅礴而金)
　(鐘腋龍井並湖諸峯勢若拱揖廼建寳坊賜名崇恩/演福教寺越十四年壬戌周漢國端孝公主薨公主)
　(妃所出也遂祔于右邇來若干年矣若稽舊刻錫之/上腴資薦惠順甚備惟端孝未果輟賜上心慊然及)
　(是益以吴門田五千畆蠲其科繇以崇先帝割愛遺/育之意始改教為禪宸奎昭回􁈆填龍象時太傅平)
　(章魏國公發大施舍建無量福海簷蔔林易丈室而/東堂廡寮位内外煥列種種嚴備最上殊勝法筵請)
　(衆延領十方𢎞誓圓成將邁南北两山開闡無遮續/續未艾以廣上恩命僧可湘主寺事一日杖錫來謁)
　(記合衆言曰爾時常韋提希娑竭龍女現身浄妙住/無垢世界普發人天我今承㫖掌大摠持即無垢圓)
　(與佛三世毫刹相涵名義脗合端的福緣無有際㫁/如是故攝末歸本由漸而頓願演諸法一妙音周遍)
　(現界夫佛廣說經法以衆生希望煩惱不一故為彼/異解令離心意識無上菩提義則不墮今摘葉尋枝)
　(紛籍諸境利根蹉過鈍根難入如嚼鐵橛不知毗紐/我無一切心何用一切法今大善知識具大力量成)
　(就善慧希有功徳饒益化利歡喜畢具會同諸智一/性故無為實相由頓而圓可無宣示以永勿墮夢得)
　(學自孔氏無外聞見惟方寸心不殊三昧諸學佛者/悟無無法是大圓覺如水中月不出不入無所于名)
　(强名曰禪大和尚自毗婆尸祖祖相傳迦葉微笑不/是㒺人至南能法嗣厥徒萬億今予大善知識自佛)
　(地來照見正覺汝往攝大衆滿體精神方能㸃勘譬/如落種一旦蠲發如桶底脫得無生息是法界性自)
　(相應當證上乘如是我聞從上訓典儒道釋一理儒/門廣大平實為善具足性義汝諸佛祖偈言在明真)
　(諦唯無所住而生其心/即佛心印歸哉是為記)
旌徳顯慶寺
　在小麥嶺嘉定初恭聖仁烈皇太后建充后宅功徳
　院寧宗皇帝御書理宗皇帝益買田以賜凡三千畆
　有竒聖上為盡復其賦今以奉恭聖仁烈皇太后神
　御有清壑亭靖雲亭
　太傅平章賈魏公留題(咸淳三年九月二十四日賈/似道因展先墓為泉石一來)
　(客束元嚞廖瑩中俞昕黄公紹王庭子/徳生諸孫蕃世僧法照智印祖印文珦)
積慶教忠寺
　在小麥嶺端平元年金樞宻淵剏建理宗皇帝御書
　積慶山及藏書閣六字以賜又賜寺額曰積慶教忠
　寺有君子泉(在寺之前曩以嵗旱居民乏水/父老因鑿泉得古碑曰君子泉)天一泉
　(在寺之左隴/下清冷而甘)平鼎山(在外門/之左)
　
　
　
　
　咸淳臨安志卷七十八
欽定四庫全書
　咸淳臨安志卷七十九　　宋　潜說友　撰
寺觀五
　　　　寺院
　　自湧金門外至錢湖門
靈芝崇福寺
　在湧金門外太平興國元年建本吳越王故苑芝生
　其間捨以為寺遂號靈芝大中祥符初賜今額元符
　初律師元照重修建炎初燬于火惟師塔存紹興間
　析其址為顯應觀乾道間始次第興創紹熙元年四
　月二年三月五月孝宗皇帝數臨幸御小車至齋堂
　飯僧坐方丈良久命主僧法光就寺日施食月給内
　帑錢光遂面湖創堂扁曰依光中設御座又塑千手
　眼觀音像作水陸大齋所于寺之西偏紹定間朝廷
　給田七百畆咸淳二年太傅平章賈魏公為蠲和役
　又捐錢創雲會堂而命金華王庭書其扁有浮碧軒
　及東坡二石刻舊有夜講亭日觀堂皆廢施食臺惟
　基存湖中
　記文(東坡阿彌陀頌并序錢塘元照律師普勸道俗/歸命西方極樂世界阿彌陀佛眉山蘇軾敬捨)
　(亡母蜀郡太君程氏遺留簮珥命工胡錫采畫佛像/以薦父母㝠福謹再拜稽首而獻頌曰佛以大圓覺)
　(充滿河沙界我以顛倒想出没生死中云何以一念/得往生浄土我造無始業本從一念生既從一念生)
　(還從一念滅生滅滅盡處則我與佛同如投水海中/如風中鼔槖雖有大聖智亦不能分别願我先父母)
　(與一切衆生在處為西方所遇皆極樂人人無量夀/無往亦無來  又留題云杭州元照律師志行苦卓)
　(教法通洽晝夜行道二十餘年無一念頃有作相自/辯才去後道俗皆宗之  何參政澹撰寺記沿湖古)
　(刹相望以得湖之多為勝既勝矣而去城逺則人倦/遊焉靈芝附城瞰湖湖繚其三一走城闉不百步都)
　(人士足相踵也寺本吴越王故苑芝生其間捨以為/寺號曰靈芝皇朝益崇福二字地既廣袤宇亦雄勝)
　(元豐間郡守李悰以僧元照持南山戒律有聲俾闡/其化從㳺嘗五百衆照以政和六年九月一日示寂)
　(塔全身于寺之西北隅宗緒有傳四衆咸仰建炎兵/火焚寺塔存于埃燼衆以為異六飛駐蹕于郡割寺)
　(基十八九為顯應王廟羽流復廬其旁一塔之外敗/屋殘僧凄然托處香火不絶如綫紹興十一年照門)
　(人用欽聚其徒謀曰吾師不徒為後學宗為民有禱/靡不應其可無謚號請諸朝得謚大智律師塔曰戒)
　(光之塔其徒自是思侈上賜日以興廢為事乾道改/元道心律師實來講明宗㫖以化逺近凡土木之役)
　(則命寺僧智輝董焉輝練達物情左籌右計不顧其/地與力之不足而苦心專志隨方逐圓以寓其巧積)
　(銖累寸以陌其成先用日者說易向為東南峙三門/翼两序經藏香積次第而舉繼心曰彦熙建善法堂)
　(繼熙曰通戒律師端妙仍委輝以役事築基衍址不/愆于素佛殿僧堂輪奐壮麗丈室齋寮下屋□湢悉)
　(具淳熙庚子妙以老退處上下合詞推首座法光為/主光推已與人聴講充斥首新大智之塔如生存以)
　(事既又增宇以棲雲衲飾館以備檀那潮音大振紹/熙元年四月孝宗皇帝幸寺明年上元召光入重華)
　(宫親問戒律大義及施食因緣大契㫖三月孝宗再/幸賜緡錢五百四月太皇太后臨幸賜白金百两五)
　(月孝宗皇帝又幸愒息終日御小車至僧堂飯僧賜/襯坐方丈良久顧謂光曰此地清幽施食甚宜如隘)
　(陋何光奉詔創大軒三楹于正寝之後帝聞月給内/帑就施光積所賜及他檀施别創觀音道塲作水陸)
　(大齋所于西偏盡挹湖山之勝像設荘嚴益甚法堂/素淺每修浄會道俗交病于是又斥大與堂合而為)
　(一工告訖功凡地與屋無欠無餘自心至光人更者/五年更者三十九而後大備稍復永平之觀琉璃金)
　(碧上下相映木魚鐘鼔見聞咸喜人樂其成而不知/成之不易也知成于光而不知光之不有其成也其)
　(說曰吾假照之靈成心之志繼妙之緒藉輝之畫而/無遺恨也光賢矣哉然亦有數焉歴年多尸席久逮)
　(夫緣法既然天人響應寔與聲長事與緣隨如光則/雖欲辭而不可得也事患無其志有志矣患心之異)
　(心同矣患來者無繼今光與心輝輩志堅心齊後先/相須如出一手豈不可尚也哉吾儒喜闢佛氏而立)
　(志用心與夫相為終始或反有愧故因光請而樂為/之書  鄭丞相撰撥賜田産記浮屠氏學以空為門)
　(放乎一世之表以之羣居則肆故莫難于律律以畏/為宗動為萬法所縛以之謀食則拘故又難于養以)
　(律名者眡曰禪曰教不能什之三釋之從事于斯嘻嘻嘻/亦勞矣抗之俗佛于錢氏結廬徧人境獨靈芝為古)
　(律刹負城闕而挹湖山宅幽賔勝足以囊括雲水頥/指烟霞㳺方之士一望輦轂之下首以為六月息之)
　(地終冬始春履溢户外無虚日客有過而問曰是能/蟬脫塵埃飡沆瀣乎熊經吐納服汞鉛乎將飛錫行)
　(空乎抑面壁坐忘乎若猶未也則鏡寒倚蒼秀㡬何/不為殷靁之藪耶語未既有老衲笑于旁曰客何識)
　(之隘耶吾法有大神力穫于未盡之田殖于不貸之/圃坐致香積如天雨花方将属厭方将鼓腹雖然有)
　(由也自吾宗師云以耆年清徳為今太傅樞使大丞/相魯公所知來董法席學子麋至庖烟属雲間傾囷)
　(轑釡憂執事者師謂吾有化菩薩為天帝釋輔方出/現世間能續佛慧命誠為汝謀其方他日見魯公誦)
　(之不俟詞畢請諸朝畀户絶之田七百畆有竒而粟/磷磷矣復出私錢二百萬易沃壤為畆二十有五而)
　(茹菁菁矣時紹定元祀也于是踊糴之嵗腐紅積倉/隕霜之晨寒綠蔽野鐘魚一震泉石皆七箸聲收鉢)
　(敷座則相與嘆曰大哉我公之賜也繼自今食焉而/不營居焉而不絀庶無負吾律乎乆匄記于余有以)
　(其說告者因筆之以贈且為之言曰公之霖雨四海/潤澤羣生也如水行地何適不通至于鑿井得泉直)
　(溟渤涓溜耳公于此奚心哉然安居而暇日登高而/四顧湖之水清且漣漪不可以療飢湖之山蒼然翠)
　(碧不可以為食既飽而嬉翳公之徳山有巔而水有/涯公之徳兮無極僉曰然請以是登諸石  髙平何)
　(欽題蠲免和役石刻云靈芝寺素係律肆政和間有/元照師持律精苦四方學子宗慕而來卓為梵宇勝)
　(會寺有依光堂臨据湖曲重華聖人屢經逰幸逮今/神御崇奉惟謹寺本吴越故苑因産靈芝創為精藍)
　(故田畆素薄僧行㡬二千指多持鉢給食史鄭两丞/相當國日撥賜霅川沈氏户絶産七百畆有奇上以)
　(充神御𤓰華之用下以備寺僧香積之羞常賦和役/供輸之餘在寺廩者亦無㡬矣咸淳丙寅有請于今)
　(太傅平章賈公遂取和役蠲除之從來竺梵憑藉國/王大臣苾蒭咸戴龍天亦皆歡喜無量也主僧宗印)
　(既肖公像祝千嵗夀又叙本末/勒諸堅珉謹拜手書其下方)
　題詠(曹既明與同舍待浴詩一雨洗秋色湖山増眼/明番番水中荷作此淒凉聲我輩等憔悴客飯)
　(千里程願言滌塵/土冠葢臨華京)
慧明院
　在湧金門外天福五年建舊額資福大中祥符中改
　今額紹興間斥為聚景園徙于栁洲龍王堂通元庵
延恩院
　在湧金門外城北今為養魚荘
水心保寧寺
　天福年建舊曰水心寺大中祥符初賜今額舊志有
　思白堂(白樂天舊㳺元豐二年樞宻使/林希榜曰思白示懐賢之意)好生亭(人多/放生)
　(于此郡守沈文/通命曰好生)陸蓮菴(錢忠懿王時闕冬禪師誦蓮/經于水心寺方  嚴寒忽有)
　(蓮華七本生于庭陸逺近瞻/禮禪師以為幻乃命芟去)紹興間地入聚景園隆
　興初嗣濮王請額于欏木橋菴
　題詠(秦淮海送僧歸保寧寺詩西湖環岸皆招提樓/閣晦明如臥披保寧復在最佳處水光四合無)
　(端倪車塵不來馬足㫁時有海月相因依上人弱齡/已𨽻此心目所證惟瑰奇白玉芙蓉出清沼天然不)
　(受紅塵擾坐客一語不入意目如明星視飛鳥冠切/雲兮佩三難上人顧之真等閒應緣却入人間世興)
　(盡却歸湖上山伊余乆欲窺禹六矧今仲父/官東越行挽秋風入剡溪為君先醉西湖月)
興福院
　開寶二年吳越王建舊有心淵堂清蓮堂凝碧軒今
　為聚景園移建于清波門城下
定水院
　舊號湖光内有水鑑堂湖光堂檀香千手眼大悲像
　今為聚景園移額東青門外
法善院
　廣順元年建為䕶國羅漢院大中祥符元年賜今額
　地入聚景園移額于四板橋普賢菴
寶成院
　天福中吳越王妃仰氏建舊額釋迦大中祥符中改
　今額寳祐五年賜額曰寳成
　題詠(東坡釋迦院賞牡丹詩春風小院却來時壁間/惟見使君詩應問使君何處去憑花說與春風)
　(知年年嵗嵗何窮已花似今年人老矣/去年崔䕶若重來前度劉郎在千里)
寶蓮院
　舊在寳蓮山嘉定十四年移今處
永隆院
　紹興十年有在京毗盧寺僧浄琳即錢湖門外建毗
　盧廨院乾道丙戌移請今額紹定間燬端平至景定
　初以次重建圓備
　記文(林直院希逸撰重建院記昔達摩語梁以造寺/功徳為小果有漏之因是盖有所諷而言也若)
　(皆以為小廢則誤矣吾閩僧寺最多十數年來隳敗/者半有棄而不葺者輙借達摩之說以相解余嘗笑)
　(而憫之咸淳初元有僧自京圖永隆興復之事求記/于溪山余曰固有能若是者耶院處錢湖門外厄以)
　(融風之警自紹定辛卯迄今餘三十年始復其舊皆/主僧了悟獨力營之端平甲午殿成越七年庚子門)
　(成又六年乙巳僧堂厨室两廡成又十年甲寅法堂/成又七年庚申鐘樓成除一殿之費得之檀越家餘)
　(盡出其手悟貧僧也一鉢之外非有餘貲院無斗升/嵗入食于斯者應緣而已積半生之勤而就此大工)
　(役難矣哉此荆公所以稱慧禮為材者與吁是豈獨/有材者能之余聞悟樸願苦硬自此院既燬已來䆒)
　(竭其心以化以勸惡衣糲食銖拾黍絫甘勞苦以成/之其材可能也其心不可能也雖然余于是又有感)
　(矣寺之始實作于智澄浄琳琳安定府毘盧寺僧也/自吾有狄難既遁而南紹興己巳初剏此屋以毘盧)
　(廨院名之其心盖未嘗安于此也乾道丙戌方請今/額殆有不獲者矣吾國士夫能洒新亭之淚而未能)
　(還洛陽之鐘簴湖山豢佚若以為固然紀悟之成事/而思琳之初心是固可美亦有可慨者焉此非為悟)
　(言也琳而可作于斯云何悟四明人今/年六十有五檀越忠恪王節使槦也)
　　自錢塘門路由北山至九里松
菩提院
　太平興國二年錢惟演建名惠嚴七年改賜今額建
　炎間燬先是寺僧募良工孔仁謙作大悲像千手錯
　出不能盡布夕夢沙門語曰何不分形于寳燄之上
　如其言而像成迨乾道僧彬再以命工亦難之有媪
　在旁道之至浄池像忽現水面一晤而媪已失矣乃
　創閣妥焉寳慶三年恭聖仁烈皇太后賜錢重建殿
　淳祐六年重建千佛閣舊有堂二曰南漪迎薫軒五
　曰澄心涵碧氍毺玉壺披顥今皆不存
　題詠(東坡南漪堂杜鵑花詩南漪杜鵑天下無披香/殿上紅氍毺鶴林兵火真一夢不歸閬苑歸西)
　(湖濃周紫芝菩提小軒晚晴詩杭潁雌雄本自殊淡/粧  抹是吴姝滿傾漲玉千鍾酒來看鎔銀百頃湖)
　(白鳥去邉山潑黛緑蒲疎處雨跳珠/不知能事王摩詰貌得西山落照無)
九曲法濟院
　乾徳元年錢氏建舊名觀音治平二年改賜今額燬
　于建炎創于紹興己未有明軒爽軒今不存
妙因院
　元係慈光菴淳熙六年移請今額
九曲寶嚴院
　紹定三年移請今額
大昭慶寺
　乾徳五年錢氏建舊名菩提太平興國七年改賜今
　額太平興國三年建戒壇天禧中圓浄大師剏白蓮
　社有堂二曰緑野曰白蓮軒二曰碧玉曰四觀古刻
　有白蓮堂詩文殊頌菩提寺記皆燬于火南渡初以
　其地為策選鋒軍教塲惟存戒壇數間而已自嘉定
　至寳慶初漸復舊觀
　記文(孫運使何撰白蓮社記達人之大觀也經非紙/上詎假乎貝葉之文佛在心中寧勞乎旃檀之)
　(象而情由化革識乃悟新非言語無以証四禪非相/好無以示三昧鴻漸性海假為筌蹄西湖者餘杭之)
　(勝㳺浄行者華嚴之妙品境與心契人将法俱浮屠/首常結社于此舉白蓮以喻其潔依止水以方其清)
　(棟梁飛動乎溪光雲水參差乎山翠追道安之故事/則我在聖朝躡惠逺之遺踪則彼無公輔爾乃鏤香)
　(為玉毫之状洒血繕金口之文八十髙僧一千大衆/受持正覺勸導迷途故參預蘇貳卿序之于前今承)
　(㫖宋尚書碑之于後仍貽麗句以賛真宗輝映士林/蔚為唱首于是乎鈞台上列宥宻近臣文昌明卿玉)
　(玘内相瑣闥夕拜諌垣大夫綸闥舍人卿寺少列郎/曹應宿仙館和鉛曲臺禮樂之司延問著述之士殿)
　(省春坊之俊幕府縣道之英凡若干人莫不間發好/辭演成盛事摘錦布繡乎堂上合璧連珠于牖間峽)
　(路運使史館丁刑部頃嵗将命甌閩息肩隣里復又/寫山林之幽勝集羣彦之歌詩作為冠篇鼎峙蘭若)
　(雖梁蕭再出裴休復生一字千金無以増捐况何之/固陋乎今所叙者始以樞機大臣臺閣名士聞法隨)
　(喜之嵗月寄詩入社之後先辨其官班列彼名氏至/夫義利交戰道勝者為至人愛惡相攻徳成者為君)
　(子若乃混韋布乎公衮等林泉于市朝身在廟堂心/在江湖以王謝之名位慕宗雷之風猷者則有相國)
　(河内向公貳卿長城錢公在宻地日叅政太原王公/夕拜東平吕公在綸閣日宻諫潁川陳公度支安定)
　(梁公任省倅日尚書琅琊王公夕拜清河張公在餘/杭日侍讀學士東平吕公任司諫日工部侍郎致仕)
　(沛國朱公在翰林日大諫始平馮公任翊善日紫薇/郎趙郡李公安定梁公洪農梁公在史館日故鄧帥)
　(隴西李公在秘閣日故副樞廣平宋公在翰林日故/閣老太原王公在揚州日皆文為國華望作人傑仰)
　(止師行發為聲詩麗句抄沙孰謂布金之地英詞潤/石鬱為羣玉之山大矣哉朝野歡娱車書混一禪扉)
　(接影将府署以争輝魚梵交音與頌聲而間作常公/定力堅固有自誠而明之心法性圓通有為善最樂)
　(之諭欲使人修浄行家習浄名覩相起慈悲之緣披/文生利益之意轉置熱惱之衆延集清凉之郷足以)
　(發揮後來啟廸先覺住第一義諦不二法門豈徒誇/陽春白雪之詞衒螭首龜趺之作翬飛鳥企壮兠率)
　(之齋宫鳯䟦龍拏書竺乾之梵夾而已咸平四年常/公逺自淛水來乎姑蘇旅寓半年以碑隂為請且就)
　(他山之石将刋不朽之名何厠儒家流領太史氏受/承㫖尚書之顧三讀為榮忝武功參預之知九原未)
　(報丁刑部言揚事舉既接科名心照神交實由道契/依經作傳敢萌左氏之詞相質披丈但愧陸機之說)
　(與我同志/無多誚焉)
　題詠(陳文惠公詩湖邉山影裏静景與僧分一榻坐/臨水片心閑對雲樹寒時落葉鷗散忽成群莫)
　(問紅塵事林間肯暫聞十王元之昭慶寺華嚴社夢/幻吾身是偶然勞生四  又三年任誇西掖吟紅藥)
　(何似東林種白蓮入定雪龕燈熖直誦經霜殿/磬聲圓謫官不得餘杭郡空寄髙僧結社篇)
金牛䕶法院
　天福五年錢氏建治平二年改今額
相嚴院
　天福七年錢氏建舊為十三間樓石佛院治平二年
　改賜今額淳祐三年重建舊有冠勝軒
大石佛院
　陸羽武林山記云自錢塘門至秦皇䌫船石俗名西
　石頭宣和中僧思浄就石鐫成大佛半身淳祐七年
　趙安撫與􁤏重修舊有二尊殿臨湖就石琢二佛今
　在私圃中與院相近
保叔塔崇夀院
　開寳元年錢氏建治平中改賜今額西湖北山盡處
　標以浮圖浙江中流望之最為聳出在湖山間與雷
　峯塔相應僧永保建故名保叔塔舊又有應天塔極
　樂菴落星石在焉有屏峯院記封山記石刻今不存
金輪梵天院
　顯徳元年錢氏建舊名金輪治平二年改賜今額有
　巾子峯在寺後形如巾幘
兠率寺
　顯徳二年錢氏建宣和初燬以其地為副将廨舍有
　僧思浄俗姓喻善畫彌陀悟筆法之妙世號喻彌陀
　就多寳山劖石為彌勒像至七年聖相成因移請兠
　率寺舊額為寺
多寶院
　開運元年錢氏建舊名寳積治平二年改今額舊有
　緑隂堂
普安院
　乾徳中錢氏建治平二年改今額
治平寺
　建炎初僧法聰始建錦塢菴紹興二十一年移今額
　寺有閣三間面揖孤山扁曰烟雲(四壁舊畫古賢像/今尚存一壁李鄴)
　(侯白文公趙清獻張忠定/范文正蘇文忠諸公像)東數步有巨石父老云即
　巾子山
　太傅平章賈魏公舊游題名(天台賈似道笠澤陸叡/新安汪儀鳯永嘉沈厚)
　(潘方楊應華周之徳曹元發黄徳方陳淳祖以嘉熙/戊戌元日登治平序拜烟雲閣上期而不至者鄭泌)
　(安劉翁孟寅趙希/􁡯曹良朋曹邍)
　題詠(徐逸晝眠治平寺詩頻年逰覽不暫寘野艇往/來無水程雨休最好是鷗浴風静更清聞鶴聲)
　(酒家新熟欠前賑僧榻借眠餘宿酲/崧髙泰華未挂眼鬢影蕭颯難為情)
上智果院
　開運元年錢氏建元祐中守蘇文忠公重建法堂有
　題梁(元祐五年嵗次庚午二月辛卯朔二十五日乙/卯上梁慶元三年韓松刻曰東坡先生翰墨無)
　(不載于碑刻惟智果院法堂脊記獨未入石因命工/摹勒以永其傳今堂上有閣廼以真蹟置之梁脊焉)
　有參寥泉僧道潛號參寥子初住智果寺會者十六
　人用圓覺經以大圓覺為我伽藍身心安居平等性
　智分韻賦詩東坡得心字景定四年充皇孫鎮安寧
　武軍節度使開府儀同三司冲善廣王櫕所
　題詠(東坡心字韻詩漲水返舊壑飛雲思故岑念君/忘家客亦有懐歸心三間得幽寂數步藏清深)
　(攅金盧橘塢散火楊梅林茶筍盡禪味松杉真法音/雲崖有淺井玉醴常半尋遂名參寥泉可濯幽人襟)
　(相擕横嶺上未覺衰年侵一眼吞江湖萬象涵古今/願君更小築嵗晚解我簮  參寥子以字韻詩泰山)
　(屹天下四海同仰止我公命世英突兀等于是胸中/擴秋漢皎絶微雲滓當年事危言軒冕如脫屣正貴)
　(知我希寧慚不吾以風雲果再符六翮排空起一昨/厭承明抗章求迤邐餘杭古雄藩比屋富生齒立談)
　(政即成興不負山水雍容敦末契訪我頑且鄙大斾/輝松門禽猿亦驚喜森森門下士左右粲珠履使君)
　(道徳姿圭角非所恃軟語如春風薫然著桃李今朝/真勝事千載足遺美安得筆如椽磨崖為公記  又)
　(卜居智果方外以詩見寄次韻奉酬偶來湖上緝衡/門桐長修柯竹有孫引策每從佳處去望雲橋下是)
　(西村愧青燈殘篆夜寥寥門外秋風振葦/蕭慚  髙人能見憶為予西望立溪橋)
夀星院
　在葛嶺天福八年建有寒碧軒此君軒觀臺(即今江/湖偉觀)
　杯泉東坡皆有詩按坡公答陳師仲書云在杭州嘗
　游夀星院入門便悟曽到能言其院後堂殿山石處
　故詩中嘗有前生已到之語諸詩皆有石刻寺有坡
　公祠
　題詠(東坡寒碧軒詩清風肅肅摇窗扉窗前修竹一/尺圍紛紛蒼雪落夏簟冉冉緑霧沾人衣日髙)
　(山蟬抱葉響人静翠羽穿林飛道人絶粒對寒碧為/問鶴骨何緣肥僕在黄州偶思夀星竹軒作此詩今)
　(録以遺通悟師元祐五年十二月東坡居士書舸此/君軒詩臥聴謖謖碎龍鱗俯看蒼蒼立玉身一  鴟)
　(夷江海去尚餘君子六千人照觀臺詩三界無所住/一臺聊自寧塵勞付白骨寂  起黄庭殘夢風中溺)
　(孤燈雪後青須防戲童子投礫犯清泠狡杯泉詩石/眼杯泉舉世無要知杯渡是工夫可憐  獪維摩老)
　(戲取江河入鉢盂水又次韻周長官夀星院同餞魯/少卿詩琉璃百頃  仙家風静平湖響釣車寂歴疎)
　(松欹晩炤伶俜寒蝶抱秋花困眠不覺依蒲褐歸路/相将踏桂花更着綸巾披鶴氅他年應作畫圖誇)
　(晁以道詠之夀星寺詩石磴挿青雲禪宫入渺㝠歸/雲侵客座流水亂松聲天近月逾白竹多山更青從)
　(來邱壑志不/獨付孫登)
寶雲寺
　乾徳二年錢氏建舊名千光王寺雍熈二年改今額寳
　慶間為皇弟邳王櫕所舊志有寳雲菴清軒月窟澄
　心閣南隐堂妙思堂雲巢皆不存古刻有寺記妙思
　堂詩逰寳寺詩古跡有靈泉井寳雲茶錦塢初陽臺
　題詠(東坡和唐彦猷詩并序云㳺寳雲寺得唐彦猷/為杭州日送客舟中手書一絶句云山雨霏微)
　(不滿空畫船來往疾輕鴻誰知獨卧朱簾裏一榻無/塵四面風明日送彦猷之子坰赴鄂州舟中遇微雨)
　(感嘆前事因和其韻作两首送之耳歸其二妙凋零筆/法空忽驚雲海戲羣鴻清詩不敢私囊篋人道黄門)
　(有父風出處榮枯一笑空十年社燕與秋鴻誰知白/首長河路還卧當時送客風  又次韻僧仲殊雪中)
　(逰西湖寳雲樓閣鬧千門林静初無一鳥喧閉户莫/教風掃地捲簾疑有月臨軒水光㶑灔猶浮碧山色)
　(空濛已斂昏乞得湯休竒/絶句始知鹽絮是陳言)
瑪瑙寶勝寺
　開運三年錢氏建治平二年改賜今額寺舊在孤山
　紹興二十二年以其地為延祥觀而徙寺于葛嶺之
　東紹定六年剏髙僧閣淳祐八年趙安撫與􁤏重建
　舊寺有法慧禪師智圓墓今遷塔于寺之後山圓自
　號中庸子臨寂作詩自悼
　題詠(中庸子自悼詩云平生宗禪亦宗儒竭慮研精/四體枯莫待歸全寂無語始知諸法本來無蕭)
　(蕭墓後千竿竹欝欝墳前一樹松此處不須兄弟哭/自然相對起悲風莫談生滅與無生謾把心神與物)
　(争陶器一藏松樹下緑苔芳草自縱横皆刻于重建/塔亭  太傅陳俞詩云雨霽佛屋明苔逕深曲折樹)
　(摇髙露驚草宻暗泉咽前林忽清磬空燈逺欲滅寄/謝塵中人與君從此别  又雨後過瑪瑙寺云借屋)
　(傍精廬無事數來往披草通泉流刻樹記笋長微風/四山落小立領松響詎名息諸緣暫喜脫塵網  又)
　(重㳺云覺聞浴鼓聲衆散我徐赴石槽温泉涌赤脚/躡雲霧振衣新筍林岸幘古松樹脫然得輕安水因)
　(本無悟委又午睡瑪瑙起赴夀星浴云達人心鏡明/直道畧  折重來犬不驚到家蟬聲咽君吟有造化)
　(我唱無生滅法界即/大都山川㡬囘别)
禪宗院
　唐徳宗朝郡氏吳元卿為六宫使棄官叅鳥窠禪師
　建菴修道即會通禪師也開運三年錢氏建院元額
　招賢治平二年改今額有䝉泉東坡書紹興十四年
　塟魏婉儀于法堂二十二年安奉欽宗皇帝祔廟神
　主寶祐三年重建法堂
　詩頌(樂天紫楊花詩并序云招賢寺有山花一株無/人知名色紫氣香芳麗可愛頗類仙種因以紫)
　(楊花名之詩云何年植向仙壇上早晚移栽/到梵家雖在人間人不識與君名作紫楊花)
寶嚴院
　後唐天成二年錢氏建舊名垂雲治平二年改今額
　元豐中僧清順作埀雲亭又有借竹軒(秦少㳺曽宿/此軒夢天女)
　(以維摩/求讃)淳祐三年理宗皇帝賜僧智光御書晦菴二
　字續建佛閣賜御書無量福海四字
　題詠(陳古靈賦垂雲亭小亭巉絶出雲間萬象升沉/不得閑莫怪詩翁頭白蚤時來向此冩湖山)
　(東坡詩云江山雖有餘亭榭着難穏登臨不得要萬/象各偃蹇惜哉垂雲亭此地得何晩天功争向背詩)
　(眼巧增損路窮朱欄出山破石壁很海門浸坤軸湖/尾抱雲巘蔥蔥城郭麗淡淡烟村逺紛紛鳥鵲去一)
　(一漁樵返雄觀快新獲微景收莫遁道人真古人嘯/咏慕嵇阮空齋卧蒲褐芒屨每自捆天憐詩人窮乞)
　(與供詩本我詩久不作荒澀旋鋤墾從君覔佳句咀/嚼廢朝飯  又卧病彌月垂雲花開順闍黎以詩見)
　(招次韻答之曰道人心似水不礙照花姸燕坐春强/半清隂月屢遷至山無起滅一念有陳鮮嫋嫋風枝)
　(舉離離日蕚蔫狂吟終少味老醉不成顛何必遨頭/出湖中有瑞蓮  又怡然以垂雲新茶見餉報以大)
　(龍團仍戲云妙供來香積真烹具大官㨂芽分雀舌/賜茗出龍團曉日雲庵暖春風玉殿寒聊将試道眼)
　(莫作两/般看)
定業院
　唐元和元年刺史裴常棣建鳥窠禪師山門按舊志
　有環峰堂襲夢軒鳥窠道林禪師塔銘唐白舍人鳥
　窠禪師問答頌今並不存古跡有石甑山君子泉淳
　祐四年趙安撫與􁤏始造鳥窠禪師塔亭
報恩院
　開寶七年錢氏建舊名報先在孤山治平二年改今
　額有六一泉東坡菴(蘇公于六一泉後鑿/岩為室名曰東坡菴)紹興二十
　一年以其地為延祥觀徙定業院側嘉熙四年安櫕
　徳國公主
　題詠(東坡尋臻闍黎遂泛小舟至勤師院二首云白/髪常嫌嵗月侵病眸兼怕酒杯深南屏老宿閑)
　(相過東閣郎君懶重尋試碾露芽烹白雪休拈霜蕋/嚼黄金扁舟又載平湖去欲訪孤山支道林  湖上)
　(青山翠作堆葱葱􁚞􁚞氣佳哉笙歌叢裏抽身出雲/水光中洗眼來白足赤髭迎我笑拒霜黄菊為誰開)
　(明年桑苧煎茶處憶昔衰翁首重囘吾又云軒軒青/田鶴􁚞􁚞在樊籠既為物所縻遂與  輩同今來始)
　(謝去萬事一笑空新詩如洗出不受塵垢䝉清風入/齒牙出語如風松霜髭茁病骨饑坐聴午鐘非詩能)
　(窮人窮者詩能工此語/信不妄吾聞諸醉翁)
廣化院
　在北山舊在孤山天嘉元年建名永福大中祥符改
　今額有白公竹閣栢堂水鑑堂涵輝亭凌雲閣金沙
　井辟支佛骨塔(陳文帝天嘉元年有天竺僧持支佛/頷骨舍利至杭遂于孤山建永福寺)
　(立塔會昌之難歸于郡庫大中之後/僧方簡建廣化寺奉迎佛骨于塔)永福慧琳和尚
　塔紹興間改剏四聖觀徙今處紹定間守袁同知韶
　重建竹閣淳祐六年趙安撫與􁤏建白公祠堂于閣
　後
　記文(鄭丞相清之撰白公竹閣記竹閣白公樂天之/遺跡也按唐史及長慶集樂天以中書舍人出)
　(守杭暇日有宿竹閣詩此竹閣之始見也又按東坡/集白公竹閣在孤山廣化寺與栢臺隣此竹閣之所)
　(在也東坡至杭嘗為賦詩有古寺無人竹滿軒之句/此閣至我朝而猶存也六飛南渡紹聖間以孤山為)
　(四聖觀有㫖令守臣遷竹閣與寺于北山此竹閣遷/徙之大畧也天府雄劇曩以能政稱者猶百適是懼)
　(閣廢不具漫弗訾省今京尹户部尚書袁公韶填拊/清暇援其舊以請廟朝恱從之畀以成材亟就規度)
　(秖視倍蓰此竹閣之既圮而復建也先是上美公治/行冠壓後前隆以職秩而乆其任嵗更三閏吏肅民)
　(和服習其威惠勸趨其唯諾凡所營繕落成而後人/知之修仆植僵徧于四境西湖最章章焉頃既裒此)
　(邦之先賢廬以居寓討其軼闕碣而賛之祠而祝之/三賢之堂水仙之宫左右映發清標獨韻衣被輦下)
　(神州奥區山加秀而水増明矣公猶欿然搜攬幽䆳/網羅放失而竹閣之建與寺俱新鏡清流屏翠巘晨)
　(光夕霏千態萬貌撫物興懐樂天如可作也公方以/碩才用世助熙庶績則表賢厲俗首善始于京師是)
　(不可以無紀公不鄙謂清之俾繹樂天所以繫邦人/之思者夀之于石清之既輯顛末于前復為之言曰)
　(召南之棠峴首之碑白之渠預之橋惠也人思之宜/也若子陵釣石鄴侯書堂庾于樓陶于菊寓也人思)
　(之何也賢者所至其㳺居憩笑之所人必錮而留之/有甚于肖形覆武者不然章華虒祈之麗偉阿房驪)
　(宫之雄勝闔闢隂陽吞吐日月既埃滅而無餘樂天/之閣墁以白雲黼以緑浄祓以清風與烟飄漁屋相)
　(為隠見直南柯一息耳乃數百年而復顯樂天文章/氣節固昭然莫掩者杭之多秀民也詎能人誦其詩)
　(户觀其傳而一談樂天奕奕若前日事㫁碑瘴墨流/落野亭荒寺間過者徘徊顧瞻雖蜑夫胡賈亦摩桫)
　(太息而去樂天涖是邦獨治潮浚井見于紀載非有/大功捍大患而人愛之如此吾是以知竹閣之賢于)
　(靈光也方其自放于寛閑之境幅巾短簟逍遥事外間/吟肩茶吻塵視圭爵幾于齊物我泯智愚豈自知人)
　(世有樂天者况閣乎噫古今之變多矣陵谷之屢遷/人物之數化廢興代謝相禪于無窮而賢者之名終)
　(不磨滅是必有以致之後之登斯閣也挹香/山之髙風思京尹之雅徳當相須不朽云)
　題詠(黄宜山題竹閣移自孤山占北山荒凉老屋/萬琅玕櫻桃楊栁空花夢千古清風滿閣寒)
玉泉浄空院
　在豆腐橋南齊建元中靈悟大師曇超開山卓菴講
　經演法(詳見玉泉及/富陽靈巖山)天福三年始建寺名浄空院淳
　祐十一年理宗皇帝賜御書玉泉浄空之院六字咸
　淳三年太傅平章賈魏公捐錢重修五年省劄撥賜
　官田三百畆有奇
　記文(周棟撰開山尊者記錢塘靈苑山屹立西湖之/北舊無所聞南齊建元末靈悟大師卓菴演經)
　(龍君逺來聴法又為師撫掌出泉若珠林勝跡記若/髙僧傳僧史具于沙門載籍者四富春二志臨安新)
　(志見于府縣紀述者三其說大㮣不殊此事實所由/始也寺建于晉天福三年始名浄空今天子賜御書)
　(勅額加賜玉泉二字師舊稱南齊尊者嘉定始賜今/號嘉應公即發泉龍君也淳祐始賜今封廟額嘉泰)
　(初賜靈泉嘉定改賜仁惠嘉熙又改賜神運此爵號/次第也淳祐戊申内出金錢増屋二十楹于是靈悟)
　(有祠堂龍王有像殿守僧更易不常規制隨圯府尹/趙公與􁤏極力外䕶奏仍甲乙住持之舊儀曹為之)
　(符下公府寺無常産淳祐庚戌始撥賜官田若干畆/此寺計大畧也政和間有㫖與上竺同免科需今俱)
　(為御前雨暘祈禱第一所惟上方時有錫賚他無所/仰焉師夙具道器為天人師禪定累日不起入山獨)
　(處虎兕循伏宋大明中奉詔往遼東宏讃禪道始㳺/靈苑說法有老人來聴請曰我龍也世居富春鹿山)
　(昆弟五人我為長去冬邑民鑿山陶甓侵我室廬群/龍怒而不雨今累月矣諸弟不從吾言願師一往化)
　(之師謂此菴亦無水汝能致之乎老人撫掌而泉出/今寺西南有泉擊聲如珠纍纍而湧上瀦為前後二)
　(沼是也大旱不縮鉅浸不溢魚數百尾泳其中空明/可鍳毛髪師将行龍感夢富春官吏其來迎也不約)
　(而同師離靈苑雨隨注至觀山結壇浮舟而􁋏洽龍/為師建菴靈岩而峻不能陟化為白馬載師以登今)
　(石上馬跡岩沼蜴蜥之類存焉其後又以鉢覆小龍/五百禜旱則有功詳見富春志其新志則内翰程公)
　(珌為宰時重修筆也臨安新志近被㫖修纂常經乙/覽信而有證又何疑焉嗚呼靈矣哉師道尊千古名)
　(亘一時孤潔之操慈憫之心處則猛獸衛其禪寂出/則教道闡于異域其可紀者諒不止靈苑春江二事)
　(世殊人逺編簡僅僅如此重可嘆也然錢塘自南齊/距今身榮利而名堙没者皆是湖山何幸白衣大士)
　(顯于石晉之天福靈悟大師肇于南齊之建元雖功/徳有隠顯命數有差等然皆儲祥衍慶遂與天地國)
　(家相為終始是可以力勝哉堯水湯旱盛世不能無/師應現感物于數百年之先若預知帝王之興于此)
　(肇啟聖跡以俟有徳粤自駐蹕叩必契合不爽圭黍/其與獨善而忘世者有間矣世徒以水旱神龍所職)
　(而不知聞經聴法釋嗔為喜感其不能感者師也師/以徳嘉應以功美矣或曰師往富春既雨矣志言羣)
　(龍為之建菴不言師還則疑已去此矣是不然方其/來靈苑也初何心于富春哉及嘉應勤勤懇懇請命)
　(茍存心于澤物不得辭也靈苑之菴師手築也靈岩/之菴龍所為也又况神明之隩百靈庀職其亦知所)
　(先後矣世之有志而未獲伸者何可勝數使嘉應徒/懐憫雨之厪不遇師無以諭羣龍以霈一時之澤師)
　(不得泉亦未必為富春之行理數適相符而相感盖/有不祈而然者矣不則富春自一雨後未聞明詔再)
　(褒其功浄空邇日効靈非一事聖君錫命嘉惠非一/端而謂其去而不返也可乎師之有始有卒惟石室)
　(祖琇知之通論謂邑宰將具舟迎師遁還靈苑信矣/今聖徳休明天順人信醻功之典度越前古五風十)
　(雨撃壤歌康使人莫名其功至是而後知師與嘉應/之心顧不韙與丙辰秋始識寺僧了圓圓剛介有志)
　(士也念師功徳散在紀録未有會粹之者慮其乆而/磨滅而不傳也勤以為請及往來山間知師之事尤)
　(詳嘗聞至治之世四靈在囿諸福之物畢至然固有/是事也近營稿未就夢若與師接可無言乎師諱曇)
　(超清河人來靈苑時諸書皆以為南齊之建元僧/史則以為宋孝武之大明此于是乎從其衆者)
顯明院
　廣順二年吳越孟謙建舊名興福保清大中祥符元
　年改今額舊志有鑑空閣緑浄堂今廢紹興初為太
　傅儀王仲湜櫕所
　題詠(東坡和黄秀才鑒空閣詩明月本自明無心孰/為境挂空如水鑑寫此山河影我觀大瀛海巨)
　(浸與天並九州居其間無異蛇盤鏡空水两無質相/照但耿耿妄云桂兎蟇俗說皆可屏我㳺鑒空閣缺)
　(月正淒冷黄子寒無衣對月句愈警借君方/諸淚一沐管城穎誰言小叢林清絶冠五嶺)
褒忠衍福院
　元係智果觀音院嘉定十四年㫖撥充岳忠武王功
　徳院仍以褒忠衍福禪寺為額
永寧崇福院
　元係内侍陳源花園獻重華宫為小隠御園夀皇聖
　帝撥賜貴妃張氏為墳寺紹熙元年賜充功徳院改
　今額淳祐元年㫖專一崇奉孝宗皇帝神御寺前有
　澗曰雙峯又曰金沙淳祐五年趙安撫與􁤏築小新
　隄僧道源即寺前建茶湯亭
資國院
　乾徳三年孫賛明捨宅建元名報國治平三年改今
　名咸淳五年安撫潛說友重修賛明今為履泰郷土
　神錢氏封為履泰将軍
浄嚴廣院
　内侍董仲永建紹興二十九年奏請充香火院改賜
　今額
榮先資福院
　鄭節使邦善香火院紹熙壬子請今額
慈聖院
　乾佑元年錢氏建舊名慈雲治平二年改賜今額中
　興後安櫕潘貴妃李賢妃有聖水池
靈峯院
　開運元年錢氏建舊名鷲峰治平二年改今額舊有
　容碧軒不存
妙智院
　開寶四年太尉張公建舊名報國觀音院治平二年
　改今額
萬安院
　天福七年錢氏建舊名清化永安治平二年改今額
普向院
　開運元年錢氏建紹興中殿帥楊存中請移建于北
　山鮑家田青枝塢專充殿司諸軍瘞所令僧主其香
　火
　記文(王中書希吕撰紹興十六年朝廷以西湖之隂/隙地三百弓為殿前司十三軍之塋地創立精)
　(舍為之薦㧞之所遷南蕩之廢寺曰普向者榜其上/從故帥太傅楊王存中之請也乾道八年住持僧法)
　(千言兹寺之建諸軍之士生死䝉福獨其主帥之屢/更敷陳之不時州縣之不相謀故賜額缺焉深恐歴)
　(日深久疑信相半本末之不克備無以新衆視示來/世朝廷徳意殆成虚美是誠不可緩者敢以為請今)
　(殿帥節使王公友直即以其事聞于是有㫖賜以愍/忠資福普向之額法千既以勑牒刋之堅珉矣又筆)
　(其大㮣使來請文希吕與千同時杖策而南者義不/可辭昔先王之治天下其紀綱法度所以維持天下)
　(者甚設若其政理則不過曰本諸人情而已人情莫/不好生則為之養生之道人情莫不惡死則為之送)
　(死之道是故生者遂其生死者得其死而無怨恨不/滿之心孟子以養生送死無憾為王道之始揚雄氏)
　(亦以病者養死者藏為為政之始此之謂也自兵民/始分日尋干戈若齊之誄宏父衛之殤童汪秦之封)
　(殽屍晉之收死傷見于傳記班班可攷惟唐太宗既/定天下立佛寺十六所以福死士䘏典之有寺當自)
　(此始然驅無辜之民置之必死之地雖假手像教以/資冥報甚非先王養生送死之意矣本朝聖聖相繼)
　(寝兵措刑著為家法今和戎有年邉塵不驚六軍之/士安居而飽食優㳺以生死而且賜之塟地守以僧)
　(舍錫以美名恩深漏泉徳施㒺極三代以來本朝而/止耳夫禮尚往來事有施報施而不報往而不來者)
　(世無是理也将有入是寺讀是文者灼然知聖人廣/大之徳而潛有以發其忠孝慷慨之心以篤于施報)
　(往來之義異日摧城䧟陣立非常之功以上報非常/之恩者必有其人矣其詞曰天生衆民作之君師惟)
　(君代天職其撫綏于衣其寒載食爾饑生養死藏惟/君之為於赫我宋始終以仁二聖嗣理新之又新孰)
　(民而兵盛時是逢不戰不征天涵地容有名有糧錢/帛既豐不幸而死又終其終耽耽北山古佛所廬喬)
　(木巉天下列幽墟鐘鼓朝昏梵唄凌虚死者可作揆/安其居大哉天之徳二聖配之二聖之徳惟天似之)
　(小臣業儒文以識之/尚俾來知寺之始基)
資徳院
　紹興二十三年慕容貴妃塟建為墳寺賜今額
圓明崇福寺
　淳熙八年内侍霍汝弼請為香火院賜今額
佛光福壽院
　元係小菴移請今額嘉定十七年佛光法師如坦請
　為塔院恭聖仁烈皇太后賜錢重建仍撥賜山田寧
　宗皇帝御書桂堂二字扁之丈室
西峯浄嚴院
　在駞巘嶺下吳越王建今為皇叔祖感義郡王功徳
　院
大明院
　天福三年吳越王建舊名永寧治平二年改今額
普濟院
　嘉定十一年僧永隆建移請今額
南資忠報院
　初名長夀庵續充徳夀宫張和國墳改賜和國菴慶
　元六年移請今額
三藏塔院
　紹興初三藏法師法道在城建千佛閣寺是為子院
　法師之塔在焉
崇親資福院
　在九里松奉張淑妃香火
崇夀院
　在九里松
天申萬夀圓覺院
　舊為修證了義法師塔院紹興初㫖重建圓覺院高
　宗皇帝御書寺額歸雲堂扁及三昧正受四大字閣
　扁夀皇聖帝賜御書圓覺經及御書聖製詩二首(見/御)
　(製/門)兩朝皆臨幸有御座御榻理宗皇帝御書清涼覺
　地四大字為方丈扁又有御書千字文碑及蘇文忠
　公書華嚴破地獄偈碑
　題詠(吴寳謨鋼詩二首梵室香飄隔竹聞壁間肆筆/爛奎文山深翠輦經行處猶卧從龍數㸃雲)
　(地偏境静人無事雨後風柔物可情/山鳥定知琴意好倚花渾不作春聲)
時思薦福寺
　在九里松石人嶺下為憲聖慈烈太皇太后家墳寺
　高宗皇帝御書時思薦福之寺及觀音心經一卷太
　皇太后聖駕一再臨幸御書金剛經題其後云比緣
　重建天竺時思薦福寺寳塔既成敬書此經寘于塔
　中永以為鎮所集功徳用祝光堯夀聖憲天體道性
　仁誠徳經武緯文太上皇帝聖夀無疆今上皇帝夀
　厯延鴻又恭聖仁烈皇后誌云恭覩憲聖慈烈皇后
　所書金剛般若波羅宻經仰見毗賛之暇留神翰墨
　遵奉佛果宜其克享髙夀石本藏諸天竺靈山寺臣
　妾追慕聖意欲為印造以結善緣所刋之石立于塔
　院屋壁不佳未便于印造抑亦謭薄慮或擊損由是
　摹勒别石敬廣其傳所集洪因仰薦聖神上品受樂
　仍及皇圖永固教乘興隆俯及嫡兄綿延夀考寺有
　宜對亭通雲亭雙珠亭
　題詠(靖逸葉紹翁詩云講罷閑來立矮欄袈裟衣薄/翠光寒請師莫起雲屏想只作當年面壁看)
　(北山杜汝能詩云元知山不厭髙處更營亭對面開/詩景當空列畫屏藥生香草異葢結古松靈見說師)
　(齋暇時來/此讀經)
隆親永福院
　在靈隠寺西充隨龍温國夫人成氏香火院慶元六
　年賜今額
明惠院
　開運二年建舊名定慧治平二年改今額見充吳越
　國忠懿王并賢徳順睦孫妃功徳院
普圓院
　天福二年吳越王建舊名資嚴大中祥符元年改今
　額古跡有石筍白沙泉鄴公菴(熙寧元年諫議大夫/祖無擇出守于杭愛)
　(石笋之勝僧雲喻公之徒結草為/菴取公封國以為名雲知有歌)
　趙清獻公題名(南陽公趙抃致政之十日同東堂法/雲景徳三禪師上天竺講主浄師逰)
　(鄴公菴洎羣峰韜光菴抵暮記此/元豐己未仲春二十三日壬戌)
　題詠(僧雲知鄴公菴歌云呼猿澗西藏石筍丹桂蒼/松達鷲嶺㡬年陳迹絶纎埃一旦佳名出清景)
　(山家時喜來五馬相携欵曲空岩下遂許誅茅結小/菴異日功成伴瀟灑菴成可以資静觀目前直見江)
　(湖寛鄴公政簡每頻到試茶笑傲浮雲端物外似忘/軒冕貴此中深得林泉意野人陪着病維摩㳺息自)
　(同方丈地芳猷從此流千載且得而今光勝㮣隂趙/循道宿普圓寺二首芒鞋侵曉踏青霜九里松  引)
　(興長雲霧淺深山變態風烟舒卷水晶光千岩寒月/籠疎薄一笛西風度渺茫短艇不來人意懶誰知搔)
　(首正相望去仙巾鶴氅與雲輕晚出岩梯最上層複/複隴頭歸  雁隂隂松下逺來僧風吹寒水光成叠)
　(木落重巒碧有稜行到湖邉/歸興盡畫橋臨水與誰凭)
北資聖院
　天福二年吳越王建舊名大明大中祥符元年改賜
保寧院
　天福三年吳越王建舊額保安無量壽院治平二年
　改今額
法安院
　在靈隠寺西天福三年吳越王建舊額廣嚴唐長慶
　中有詩僧結庵于院之西自號韜光嘗與樂天唱和
　大中祥符元年改今額乾道九年充咸安郡王士銖
　功徳院
　趙清獻公題名(元豐二年己未二月十二日壬戌資/政殿大學士太子少師南陽郡公趙)
　(抃閱道謂韜/光菴主祐光)
　蘇文忠公題名(蘇軾張璹楊傑王瑜元祐/五年二月二日同逰韜光)
　題詠(白侍郎長慶四年正旦請韜光齋云白屋炊香/飯葷羶不入家濾泉澄葛粉洗手摘藤花青芥)
　(除黄葉紅薑帶紫芽命師相伴食齋罷一甌茶不韜/光不赴云山僧野性好林泉每向岩阿倚石眠  解)
　(栽松陪玉勒惟能引水種金蓮白雲乍可來青嶂明/月難教下碧天城市不能飛錫去恐妨鶯囀翠樓前)
　(楊僧如璧如琳訪淵公不值詩云紫蕨伸拳筍破稍/  花飛盡緑隂交道人閉户不知處黄栗留鳴鵲在)
　(巢凉興化黄順之云瘦籐拄到古韜光分得山僧半/榻  幽鳥一聲春夢㫁濕雲漠漠䕶殘香  楊蟠詩)
　(寂寞菴前草春深鹿自耕老僧垂白髪山下不知名/  郭功甫詩逢人寂無語結草自棲禪但見巖花笑)
　(龎眉不/記年)
慶安院
　在行春橋南元係水陸菴嘉定十五年充麥嶺旌徳
　顯慶寺廨院
顯慈集慶教寺
　在九里松淳祐十年創賜貴妃閻氏充香火院賜今
　額寺扁殿閣亭堂諸處皆理宗皇帝御書規制瑰傑
　金碧照映為湖山寺宇之冠
　
　
　咸淳臨安志卷七十九
欽定四庫全書
　咸淳臨安志卷八十　　　宋　潜說友　撰
寺觀六
　　　　寺院
　　　飛來至上竺
景徳靈隠寺
　在武林山東晉咸和元年梵僧慧理建舊名靈隠景
　徳四年改景徳靈隠禪寺靈隠天竺兩山由一門而
　入陸羽記云南天竺北靈隠有百尺彌勒閣蓮峰堂
　白雲菴千佛殿巢雲亭延賔水閣望海閣孝宗皇帝
　嘗御製詩頌住持徳光(見御/製門)理宗皇帝御書覺皇寶
　殿及妙荘嚴域大字又御製千佛賛以賜(見御/製門)又有
　梁簡文石像記司空相國詩般若證論序嵩嶽珪大
　師影堂記法眼禪師賛蓮峰堂詩并記冷泉池記并
　詩賜田記僧遵式五峯合澗六詩不悉載
　太傅平章賈魏公龍泓洞題名(咸淳丁卯七月十八/日賈似道以嵗事禱)
　(上竺囘憩于此客東元嚞俞昕張濡黄公/紹王庭從子徳生侍期而不至者廖瑩中)
　記文(羅處約撰寺記天地體也乾坤用也體不可以/常寂故以禪而為名用不可以終動故以静而)
　(為本是以境得之而為勝地心得之而為妙道斗牛/之下有郡曰錢塘浙水之右有山曰武林居山之寺)
　(曰靈隠其得境之勝地乎居寺之徒曰禪侣其得心/之妙道乎觀其羣山環倚一峯中㫁平湖鑑物洪濤)
　(駭人雲生若趨石怪欲語陸羽記東晉咸平初有梵/僧慧理由天竺而至嘆曰兹山靈鷲之一峯耳何代)
　(飛來乎所携白猿復識其處睨彼故地同乎新豐由/是布金其田寶新其刹憩蓮華之石翻貝葉之文洞)
　(深有天岩垂為室晉宋已降賢能迭居碑殘簡文之/詞牓蠧稚川之字唐大厯六載復新其大壮焉謝亭)
　(巋然袁松多夀土運之季國覇為錢雲構之規則又/過矣綉桷畫拱霞暈于九霄藻石雕楹花垂于四照)
　(修廊重複潛奔濺玉之泉飛閣岧嶤下瞰垂珠之樹/風鐸觸鈞天之樂花鬘搜陸海之珍有若碧樹芳枝)
　(春榮冬茂翠嵐清籟朝融夕凝呼猿風聞卧龍石老/會漢南王籍彼土宇歸我昌期雍熙之二載郡之四)
　(衆請月禪師為之首師印可禪那深得其髓越明年/春僕自蘇臺抵杭郡弭盖靈鷲濯纓冷泉山光洗心)
　(松聲娱耳堅珉雖掲好詞未刋余斐然者也月禪師/俾文其事噫節彼靈山奠兹吳土秀極而為萬状翠)
　(鍾而成一色乍聳而還伏将趨而却屹豈造物者奇/詭其勢與心而符契哉不然胡以不違世咫尺而若)
　(在溟滓俾仁者樂之其得静之理乎矧如來宻印由/飲光而傳達摩由達摩而付南能厥後大有宗師競)
　(分支𣲖太虚無状而楞嚴謂三界忽生湛寂本如而易/義稱萬物自動故衆生昧如如之性住我我之所執)
　(指為月瞪目成花不有導師孰為法眼若言真于妄/則二妄以斯同破有歸無則一邉而為見故融其妄)
　(法是名真空真空不空斯為妙有雖揚眉舉足則當/體湼槃三界四生則為心境界棲禪于此者其殆庶)
　(㡬乎偉哉是境也其將以静為君乎是心也其得本/來無物乎所謂得天地之體乾坤之用體用無原水)
　(波圓融故若境若心以寂静攝寔觀道之妙乎或曰/以兹山得静之理斯不誣矣言飛來之事何其怪哉)
　(余則曰怪神之端子直不語者也盖以力乘大教翼/戴衰周俾季世之人信道彌篤嘻太極剖而為天地)
　(㳺魂變而知鬼神豈非諸怪者耶因不自揆而書之/猶季路之率爾也碑而銘之曰靈鷲一峯飛來竺乾)
　(非夸娥負神妙難筌非巨靈擘聖功自然誰識其異/慧理明焉翠微之前曹溪之禪隠不違俗静本乎天)
　(四時羣籟萬古寒泉/因書真石用紀千年)
　題詠(白樂天留題天竺靈隠两寺在郡六百日入山/十二囘宿因丹桂落醉為海榴開黄紙除書到)
　(青宫詔命催僧徒多悵望賔從亦徘徊寺暗烟埋竹/林香雨落梅别橋憐白石辭洞戀青苔漸出松間路)
　(猶飛馬上杯誰教冷泉下送我下山來小靈隠寺紅/辛夷花詩紫粉筆含尖火熖紅燕脂染  蓮花芳情)
　(香思知多少惱得山僧悔出家宿楊巨源送章孝標/歸杭州詩曽過靈隠江邉寺獨  東樓看海門潮色)
　(銀河鋪碧落日光金柱出紅盆常權載之天竺靈隠/二寺主詩石路泉流两寺分尋  鐘磬隔山聞山僧)
　(半在巾峯住共占青猿與白雲打潘逍遥宿靈隠寺/詩遶寺千千萬萬峯滿天風雪  杉松地爐火煖黄)
　(昏睡更有何人似我慵合林逋同運使陳學士㳺靈/隠寺寓懐詩山壑氣相  旦暮生秋隂松門韻虚籟)
　(罅若鳴瑶琴舉目羣状動傾耳百慮沉按部既優㳺/時此振衣襟泓澄冷泉色冩我清曠心飄颻白猿聲)
　(荅我雅正吟經臺復丹井捫蘿嘗徧臨鶴葢青霞映/玉趾蒼苔侵温顔照槁木直性均幽禽所以仁惠政)
　(及物一一深洒翰嶙峋壁返駕旃檀林囘睨窣堵峯/大半千萬尋  梅侍讀詢十咏并序云杭州靈隠山)
　(天下之泉石刺史白樂天賞之心不斁没去數百年/林泉有羞色我持百里權暇日訪林泉愛之不忍去)
　(茹筆屢成篇收攬造化工盡驅詩思中十題四百字/他山類磨礱且欲紀遺咏非矜文翰功他年遂招隠)
　(來此觀奇蹤塵靈隠寺詩千峯凌紫烟中有梵宫闕/靈眄極幽棲  心自超越松篁發春靄桂實墜秋月)
　(争得謝世人兹焉老華髪外有水臺盤翻經臺冷泉/亭蓮花石飛來峯呼猿澗煉丹井龍泓洞髙峯塔詩)
　(各見本門觀蘇文忠公逰靈隠寺次韻君不見錢塘/湖錢王壮  今已無屋堆黄金斗量珠運盡不勞折)
　(簡呼四方宦㳺散其孥宫闕留與閒人娱盛衰哀樂/两須臾何用多憂心鬰紆溪山處處皆可廬最愛靈)
　(隠飛來孤喬松百丈蒼髯鬚擾擾天下笑栁蒲髙堂/會食羅千夫撞鐘擊鼓喧朝晡凝香方丈眠氍毹絶)
　(勝絮被縫海圖清風時來驚睡餘遂超羲皇傲几蘧/歸時棲鴉正畢逋孤烟落日不可摹  立秋日禱雨)
　(宿靈隠同周徐二令公云百重堆案掣身閒一葉秋/聲對榻眠床下雪霜侵户月枕中琴筑落階泉崎嶇)
　(世味嘗應徧寂寞山棲老漸便惟有憫農心尚在起/占雲漢更茫然  孫雄飛靈隠蓮峯堂詩堂開金色)
　(界梵客為鈎簾山影碧侵座水聲清遶簷粉雲埋石/脚珠露綴松髯終擬携孤笛凭欄喚玉蟾  杜澤子)
　(氏逰隠竺二寺詩飽聞勝迹冠禪林一徑盤囘古木/隂秀嶺飛從西域逺桃花流出武林深月中桂子有)
　(時落物外天香無處尋俗吏/慙塵土面强乘佳興一登臨)
下竺靈山教寺
　在錢塘縣西一十七里隨開皇十五年僧真觀法師
　與道安禪師建號南天竺唐永泰中賜今額五代時
　有五百羅漢院後廢大中祥符初改賜靈山寺天禧
　四年復天竺寺額紹興十四年髙宗皇帝改賜天竺
　時思薦福寺額為吳秦王香火院慶元三年太皇太
　后有㫖下竺名刹不欲永占可復元額為天竺靈山
　之寺寳祐二年改賜天竺靈山教寺為額有御書閣
　藏累朝宸翰仁宗皇帝六曰龍鳯曰國泰民安曰昇
　祠曰佛曰安曰佛法髙宗皇帝四曰天竺時思薦福
　之寺曰天竺寺曰枕流亭曰適安亭憲聖慈烈皇太
　后二曰金剛經曰般若宻多心經寧宗皇帝二曰浄
　土九品觀堂曰神御之殿理宗皇帝八曰無量夀佛
　寶閣曰天竺靈山教寺曰金光明三昧堂曰瑞光之
　塔曰靈應大法師曰靈應正覺廣濟大法師曰靈應
　正覺廣濟普照大法師有枕流亭(在御園内/有無竭泉)七寶普
　賢閣香林洞(岩下石洞通人往來/天竺出茶號香林茶)曲水亭(一曰流杯/亭有水臺)
　(盤/)囘軒亭(在曲水亭/側昔有之)西嶺草堂日觀菴七葉堂登嘯
　亭(即舊志觀風/亭訪古亭)客兒亭(已見武/林山)跳珠泉楓木塢大悲
　泉石梁翻經臺(謝靈運于此與僧将北/本涅槃經翻為南本)天香亭(在山/絶頂)
　(望海閣之舊址咸淳三年太傅平章賈魏公領/客來㳺命築亭其處為名曰天香客王庭書扁)重榮
　檜(在光懴堂後隋氏所植大十圍髙數/丈枯于兵火大中祥符間復茂盛)石面靈桃(在/翻)
　(經臺側生石上結實/甚大政和間歸京師)神尼舍利塔(隋仁夀二年遣僧/慧誕齎神尼所嘱)
　(舍利于此造塔發土得石函一因用寘所/賫舍利石函其中不差分寸人咸異之)有旃檀觀
　音瑞像記海月大師塔銘西嶺和尚行状慈雲禪師
　真賛及行業賛真觀大師石龕詩不悉録淳祐志云
　大凡靈竺之勝週迴數十里而巖壑尤美實聚于下
　天竺靈山寺自飛來峰轉至寺後諸巖洞皆嵌空玲
　瓏瑩滑清潤如虬龍瑞鳯如層華吐蕚如皺縠叠浪
　穿幽透深不可名貌林木皆自巖骨㧞起不土而生
　傳言兹巖産玉故腴潤能育焉其間唐宋游人題名
　不可殫紀殊使覽者顧景増懐云
　太傅平章賈魏公題名(賈似道比以嵗事禱靈隠迄/幸有年飯僧已因過此山吴)
　(子聪束元嚞邱復亨俞昕廖瑩中張濡黄公紹王庭/從焉子徳生諸孫蕃世侍僧法照徳寧與妙寧俱咸)
　(淳三年嵗丁/卯十月望)
　記文(胡文恭公宿撰寺記粤若能仁出現圓教流通/觀音機緣宻契于中土善財叅禮徧歴于南方)
　(曹溪傳于一心天台宗于三觀度門迭起叢林相望/異香旃檀居多于此岸大乘氣象兼茂于他邦豈非)
　(離之明巽之聪性為般若尤鍾于東南者乎天竺寺/者餘杭之勝刹也飛來峯者武林之奇巘也晉有梵)
　(僧慧理指此山乃靈鷲之一小嶺耳不知何年飛來/至此掛錫置院初曰翻經隋開皇中法師真觀僧廣)
　(之改為天竺寺其後大比邱曇超道標領徒唱教名/在僧史唐末盗起寺焚畧盡吴越王鏐因即舊址建)
　(五百羅漢院大宋之興名山精舍申易嘉號錫名曰/靈山祥符中州人聨牒叢叩府下請大士遵式領其)
　(衆演天台教觀式公辨博明解逺近向慕智者之學/自是益振天禧初文穆王冀公臨州一見加禮為奏)
　(復天竺舊額遄承可報冀公親題其榜筆力殊勁且/有勅㫖許作十方講院主持還朝又表其髙行賜號)
　(慈雲仍施錢萬緡為營佛殿雄敞赫敞岌然翬飛未/㡬侍郎胡公繼典是郡又捐已俸助作三門分施峻)
　(廊翼其左右檀施風偃莫不喜捨于是裒合衆施環/構群宇殿之後曰法堂其右曰僧堂曰金光三昧堂)
　(曰老宿堂其左曰厨曰庫曰浴院曰延壽堂及東西/繚廊六十楹井堰舂磑之所最凡百二十餘區皆匪)
　(亟而成觀感以化至于金像模肖莫不竒特又造旃/檀觀音像置三昧堂中慈明穆如智者之遺法也初)
　(寺有檜樹枯死至是柯葉復茂衆目之曰重榮檜乃/蘭若中興之兆慈雲告老菴于東嶺傳寺事于明智)
　(大師祖韶韶公亦宿植徳本宻資覺力延棲海衆宴/坐道塲二紀有餘百事無曠天聖中兩宫外䕶三寳)
　(焉依清浄之風大流率土吉祥之地首眷兹山乃詔/乾元長寧二節度僧各一明道至皇祐間二遣近璫)
　(黄元吉捨施釋迦文殊普賢阿難迦葉琥珀像五身/又施西天靈塔佛骨舍利白□等檀香縷金佛菩薩)
　(羅漢等像五十二身仍賜飛白御書六軸飛白御書/扇子等且有中㫖每嵗增度行者一人韶公欽承聖)
　(施寅奉墨寳于法堂後建御書閣三棟以䖍香火閣/之東西建方丈二十區北敞虚檻正面鷲石名勝㳺)
　(士多至其下入于殿之前建鐘經二臺東西對峙三/門之左構五百羅漢院右建天台教藏院後曰看經)
　(堂北曰泗洲菩薩殿後曰茶堂亭軒房牖之類亦百/有二十餘區兹又明智籲諸檀而續之也前後輪奐)
　(表裏華潔鐘梵通于霄漢金碧照于岩谷新間春夏/衆聲琤然靈峯早暮雲氣馥若疑神物之有䕶信靈)
　(仙之所隠大哉佛以無生之心體無邉之行願應現/三界㧞濟衆生殫土木之荘嚴未有以稱其徳盛金)
　(石之篆刻不足以究其功居之者當感被王靈念承/法䕃思耕鑿之苦省肯構之勞開發大心紹續慧命)
　(以三摩奢為浄體以六波羅宻為妙用渡河沙之衆/圗報佛㤙宣海潮之音答揚帝力緒餘妙利延被有)
　(情則此寺之崛興與兹山之共敝韶公以某雅塵禁/職緬慕宗乘見托以文且記其事至于龍潭猿澗一)
　(邱一壑之勝則有陸鴻漸山記在焉今但記其置寺/之本末云  强詞部至撰寺記天竺寺東晉慧理始)
　(建曰翻經院至隋開皇真觀居之因廣規遂為寺而/更以今名曇超道標承之而處巢㓂之亂旋罹兵火)
　(荘嚴之地鞠為煨燼迨錢氏荒吴土起其廢而新之/真廟在宥罷寺為院易榜曰靈山祥符間慈雲遵式)
　(師以道風法器為緇俗欽嚮迎置其内日講教觀學/徒說之方袍㳺夏由是佛壠之道西矣未㡬相國王)
　(冀公欽若鎮杭雅聞師名延見府署道契脗合一言/㤀形冀公不知圭衮之所以為泰慈雲不知瓶屨之)
　(所以為約也因開陳廢興願復舊額公剡奏列上俞/詔隨下乃洒翰為題其榜既而呼主藏者取緡若百)
　(萬俾新殿宇後數年貳卿胡公則復守此邦繼發信/誓乃立三門傅以两廊于是慈雲始有意于興作矣)
　(而王侯輸金聞者自勸不俟誘督争相委貲乃作法/堂以演暢佛㫖懴堂以六時行道潔香積之饌蓄蒲)
　(塞之供作厨堂庫院就燕寂濯昏垢作僧堂浴室金/碧互映目為寳所已而慈雲夏臘髙矣樂退岩屋傳)
　(其事于門人髙弟明智祖韶師記慈雲之世凡棟宇/之作一百有七楹而明智孤標獨行克遵師業有來)
　(斯進故逺邇之學者滿門不妄履域閾而四衆薫善/若户到而躬化不嘗勢公卿而薦紳聞誼皆引重而)
　(争慕曷從而得之盖曰道在而已耳于是作慈雲之/所未作成慈雲之所未作即慈雲之所欲成檀信樂)
　(施不謀胥協乃建教藏院以聚本經禮也建延夀院/以養病患仁也建冀公祠宇不忘外䕶義也建慈雲)
　(真堂不忘先稟孝也是四善皆釋子之難能者而明/智兼有焉明道嵗王人左藏黄副使元吉将命過杭)
　(得師歡甚因還侍上懇求御書願賜為叢林榮皇祐/改元始賜飛白字凡六軸乃度正位構層閣以安之)
　(所以尊帝筆而華佛祠於戲浮屠氏能嚴奉其本師/張大其本教者或稀矣况能尊天子之書哉明智是)
　(舉抑又能釋子之難者嗣事甫二紀而棟宇之作减/慈雲者纔二楹翬簷鴛瓦焜燿浄域膜拜讃繞咸起)
　(恭嚮信東南之福壤而龍象之道塲也唐白宫傅作/冷泉亭記獨以靈隠為最勝今禪刹講宇迭相為雄)
　(使好事者談泉石佛宫之盛必以天竺靈隠為稱首/不其韙歟噫皆曰杭人喜奉佛往往浮屠之居有頺)
　(墻弊廡不足庇風雨而豪右過之不肯一錢者豈奉/佛之心有膠耶抑居或非其人無術以動之耳以是)
　(知非明智弗克萌杭人之善心非杭人弗克畢明智/之能事盖相須濟耳寺成韶師以書抵予曰我先稟)
　(慈雲肇圖構葺未訖事而去至韶始成之先正修撰/嘗欲記吾寺未作而公亡願執事者成之予獲書慨)
　(然且念韶能繼其師之志構是寺予忍無詞以成先/子志反為韶愧哉遂勉而為之記至和元年某月某)
　(日記氏范文正公天竺日觀大師塔記師錢塘人也/姓仲  名善昇十嵗出家十五通誦法華經十七落)
　(髪受具戒客京師三十年與儒者㳺好為唐律詩且/有佛學天禧中詔下僧録簡長等註釋御製法音集)
　(師預選中書畢詔賜師名遂還故郷公卿有詩送行/深扵琴余嘗聴之愛其神端氣平安坐舒指絃不纎)
　(失不少差遲速輕重一二而當故其音清而弗哀和/而弗滛自不知其所以然精之至也康定中入天竺)
　(山居日觀菴曰吾其止乎不下山者十餘年誦蓮經/一萬遍皇祐元年余至錢塘就山中見之康彊精明)
　(話言如舊一日遣侍者持書謝予曰吾願足矣将去/人世必藏扵浮圖之下願公記焉又一日侍者來告)
　(曰師化矣其門人中靄等塟師于塔復以師之言求/為之銘銘曰山月亭亭兮師之心山泉泠泠兮師之)
　(琴其性存兮孰為古今/聊誌之兮天竺之岑)
　題詠(白樂天七葉堂詩欎欎復欎欎世熱何時畢行/入七葉堂煩暑隨步失簷雨稍霏微忩風正蕭)
　(瑟清宵一覺睡可以消百疾名翻經臺詩一會靈山/猶未散重飛貝葉有來由是  精進纔開眼岩石無)
　(端亦㸃頭屋薛諌議映曲水亭詩臺盤䟽石渠激流/環四面夏  有餘清羽觴隨意轉賔告醉言歸主稱)
　(歡未倦雖非禊飲辰豈謝蘭亭燕翻姚起居鉉翻經/臺詩康樂悟元機寂寥此棲息經  貝葉文臺近蓮)
　(花石凴梅學士詢水臺盤詩鶴髪山中人疏泉鑿幽/石如  青玉案分逓白雲液泠泠濺雕俎瑟瑟穿吟)
　(席醉坐三伏中煩襟自消釋深翻經臺詩靈運曽此/臺冥心住幽寂重繹葉上書  藏林中跡遺文傳竹)
　(素野蔓侵苔壁登覽殊未休蒼山日将夕山周次元/觀激水詩拳石耆婆色两青竹龍驅水轉  鳴夜深)
　(不見跳珠碎只作簷前滴雨聲不東坡和云道眼轉/丹青常于寂處鳴早知雨是水  作两般聲  參寥)
　(子與愚上人宿天竺夕陽山氣藹葱葱路轉松隂複/㡬重行過石橋人不見數聲先聴寺樓鐘  稽留峯)
　(北好林泉珍重幽棲得所便柏子烟中能宴坐想無/餘習可扳緣  霜壓簾櫳露泣條銀河影轉斗隨杓)
　(清言共失三更夢錯恨芙蓉漏易消無陪司馬才仲/節推諸君㳺天竺西郊乆不雨草木  餘青薄雲弄)
　(秋暉山色時晦冥超然五詞客文采披華星聫翩過/吾廬車馬紛滿庭相携訪靈鷲細路通岩扃扳翻幽)
　(桂叢衣襟襲芳馨流鏡異人書吾詩豈能名詩豪追/鄴下妙語逾瓊英願言一揮冩樂事良難并髙空墮)
　(海日歸驂尚能停丁石刻桂子詩并序上嗣統之六/祀天聖紀號龍集  卯秋七八两月望舒之夕寺殿)
　(堂左右天降靈實其繁如雨其大如豆其圓如珠其/色白者黄者黒文者時有帯殻者殻味辛識者曰此)
　(月中桂子也州牧右諫議大夫胡公則同太常博士/陳公詁孫公昱暨冠裳好事者皆封呈咸竒之舊俗)
　(所傳月墜桂子惟天竺素有之唐天寳中寺前一子/成樹今月桂峯在焉刺史白公居易詩云宿因月桂)
　(落醉為海榴開注云天竺有月中桂子落靈隠多海/榴花又東城桂詩云子墮本從天竺寺根盤今在闔)
　(閭城石又刺史盧公輔句云逺客偏求月桂子老僧/不誌  蓮華凡才士好以詩游勝㮣者到兹鮮不以)
　(月中桂子為奇句焉予居是山十有二載始此一見/之耳因取之播種林下浹旬而甲拆彌月而盈寸雖)
　(柔條未抽而枝葉可識明年春移白猿峯下古囘軒/亭環亭而植凡二十有五株仍改亭為月桂亭作詩)
　(二章一章十二句一章八句刻石是亭之側敢告後/賢  桂子詩月桂生瑶實千年會一時偏從天竺落)
　(祗恐月宫知出海光輪滿當軒玉樹㩻嬋娟含素影/凌亂下空墀泉客珠連泣秋荷露忽埀林間僧共拾)
　(猶誦樂天詩栽種桂詩嫦娥有深意飛桂白雲關為/惜仙家樹移  佛國山蟾宫人若折鷲嶺世稀扳他)
　(日嵗寒裏松杉相倚閑觀楊誠齋寒食雨中同舍約/㳺天竺十六絶呈陸務  㳺山不合作前期便被山)
　(靈聖得知只等五更傾一雨三更猶是月明時外筍/輿冲雨復冲泥一徑深深只覺遲孤塔忽從雲  出)
　(寺門漸近報儂知檜住山何敢望他僧只是逰山也/不曽可惜一條杉  路都将濕了不教行  破雨逰)
　(山也莫嫌却緣山色雨中添人家屋裏生松樹穿出/茅簷却覆簷  小溪曲曲亂山中嫩水濺濺一線通)
　(两岸桃花搃無力斜紅相倚卧春風相老檜如幢翠/接連山茶作塔緑縈纒山僧相識渾  忘不到山中)
　(十五年抛三峯小石一方池下有機泉仰面飛坐看/跳珠復  玉忽然一噴與簷齊  清逺溪中小閘頭)
　(遮欄溪水不教流山僧為我放一板濺雪奔雷怒未/休  城裏哦詩枉㫁髭山中物物是詩題欲将數句)
　(了天竺天竺前頭更有詩湖忽見金絲嫋綺疏又驚/寒食到來初不知折盡西  栁挿遍長安萬户無)
　(禪房寂寂水潺潺澗草巖花㸃綴間忽有仙禽發奇/響落伽來自補陀山  雨裏匆匆怨出郊晴時不出)
　(却誰教西湖北畔名園裏無數桃花只見梢人户户/㳺春不放春只愁春去不愁貧今朝道是逰  少處)
　(處園亭處處人翻若道尋春被雨催如何隨處两三/杯晩晴曉雨如  手有底虧儂不好來  萬頃湖光)
　(一片春何須剖破損天真却将葑草分疆界葑外埀/楊屬别人  轎頂花枝儘閙装㳺人未暮已心忙無)
　(端更被千株栁展取蘇堤分外香消太傅平章賈魏/公天竺山行舊題山北山南雪半  村村店店酒旗)
　(招春風過處行人少一樹䟱花傍小橋間天竺通元/菴分韻得閑字千里髙松樹松邉屋數  客同終夜)
　(話心是一般閑燈色難禁雨秋聲不離山明朝分袂/去塵事又相關  黄初菴升香林洞詩日射岩扉曉)
　(霧開杖藜拄石破蒼苔一雙蛺蝶隨人去知是香林/洞裡來  東坡䖍州天竺寺詩引云予年十二先君)
　(自䖍州歸謂予言近城山中天竺寺有樂天親書詩/云一山門作两山門两寺元從一寺分東澗水流西)
　(澗水南山雲起北山雲前臺花發後臺見上界鐘清/下界聞遥想吾師行道處天香桂子落紛紛筆勢奇)
　(逸墨迹如新今四十七年予來訪之則詩已亡有石/刻存耳據此則樂天詩非為杭作故舊志不收但坡)
　(公贈杭州上天竺辯才二詩一云想兄南北山花發/前後臺一云南北一山門上下两天竺又皆採樂天)
　(語姑附著于/此以俟知者)
靈鷲興聖寺
　在下天竺北慧理法師卓錫之地開運二年吳越王
　建舊名靈鷲大中祥符八年改今額嘉熙元年重建
　淳祐十二年又建靈山海會之閣理宗皇帝御書扁
　有理公巖龍泓洞滴翠軒九品觀堂東坡祠堂
　蘇文忠公題名(楊繪元素魯有開元翰陳舜俞令舉日/蘇軾子瞻同逰熙寧九年九月二十)
　記文(樓杖重修寺記云靈隠前天竺後名於天壤介/两山間一蘭若曰靈鷲竇石澗泉嵌空合流中)
　(分而兼有之考諸志實惟晉理法師卓錫之始理咸/和初自西天來見兹山而驚曰是中天竺國靈鷲山)
　(之小嶺不知何年飛來佛在世日多為仙靈所隠今/此亦復爾耶廼披荆榛廼闢梵廬地以人而顯至今)
　(巖以理名訪其塔猶在更唐表章至吴越尊尚至國/朝駐蹕隠竺之價日髙而是刹㡬蕪廢不治猶齊魯)
　(之邾莒緇素愴焉聞于神臯嘉熙元年秋妙選吳僧/行果主之始至喟然曰吾少長兹境目擊而心憫之)
　(院無大小也人無古今也是山則前日之舊也吾其/勉成之越明年作山門易向而南明年两廡成又明)
　(年觀堂成位置合宜事可則而物皆可乆也雅靚䆳/修丹碧奪目規畫一出其手内外備矣始欲築丈室)
　(建寳閣盡挹乎四山之秀不求諸人而聞者樂施不/知其役而見者興敬于是靈鷲復粲粲余愛山水成)
　(癖坐冷泉憩香林屢嘗造其廬月異而嵗不同難矣/哉修鱗泳波茂樹當道徑窈橋横真使人意消扵烟)
　(霏空翠之表吁顛而不扶危而不持聖門之所深嘆/孰謂浮屠氏其專如果哉果北峯暮年之法子兄事)
　(古雲晦嵓遡其源已不凡兼而有常其心休休然士/之寓者客而㳺者入出一待之以禮察其色乆不倦)
　(視其槖匪有餘此益有大過人者起/廢細行也願力宏固有家法在遂書)
　題詠(唐人題靈鷲詩靈鷲名山萬古名㡬囘無事遶/廊行殿前流水晴尤急塔上青雲晚自生鶴傍)
　(經床聴梵語鳥窺齋鉢候鐘聲我來借得蒲團坐歸/去閑眠夢亦清  湯侍郎漢詩四首靈鷲古道塲攝)
　(乎大國間一日忽翬飛四顧無靦顔淙引泉已成沼/對石宜破窻他年澗上橋為子書春)
　(南澗静者徒小試扶顛手期畢棟宇上拂衣入岩岫/  問禪去靈隠聴講去天竺還有無求人來尋靈鷲)
　(宿泉王樞宻埜登新閣詩山從西域來寺自東南有/林  既竒秀岩穴更深黝世僧奮空拳經始不已乆)
　(俄然幻傑閣丹碧照林藪相輝靈隠前更勝天竺後/理公坐厓屋千嵗骨已朽坡翁昔曽逰遺句今在否)
　(洞猿不待呼清晝時一吼尚書潛說友手中烏啄軀頑/食詩靈烏渾覺不相猜啄食翩翩手上來自笑老)
　(似石被渠認作出生臺窣黄初菴詩屋畔危岑聳佛青/客歸僧定掩雲扃洞猿  窣循墻過几上偷翻貝葉經)
中竺天寧萬夀永祚禪寺
　開皇十七年千嵗寳掌禪師從西土來此山入定建
　立道塲按太平興國元年錢氏建寺舊為崇夀院政
　和四年改賜今額南渡初有摩利支菩薩感應因命
　増廣殿宇以禁中所奉佛像賜焉(有感應事/迹刋于寺)華嚴寳
　閣寳祐五年賜錢重修御書扁
　記文(王給事信華嚴閣記并書錢塘南北山為浮屠/氏居者大小㡬四百所而授禪家學者三靈隠)
　(浄慈地雄勢重易起人嚮慕心故凡事墮欲輙辦惟/中天竺蕭然孤立乎上下三大刹之間雖在昔為名)
　(山而前後因陋就簡住往不克自振粤僧法華來主/大席奮然提空拳于人所不敢為之中而自謂能昌)
　(宗風于㡬墜之地聞者笑之余亦訝其不量力也淳/熙十四年被㫖禱雨大士道過其門則傑閣巋然羣)
　(目驚異僧帥其徒要于路請觀之攝衣同登金碧璀/璨中設千葉盧舍那像立文殊普賢二菩薩于其旁)
　(五十三善知識布列左右而翼以鐘經二臺四山環/焉如拱如衛髙欲躡雲俯疑臨淵石梁横陳清流激)
　(湍氣象瓌富非向所見余問之曰師何力辦此誠不/易法華曰未也吾将於佛殿而東之方丈法堂廊廡)
　(皆撤其故度材計工不辦不已言若大而夸而事已/明悉人所樂施予不敢以為誕法華請記嵗月日經)
　(始于癸卯之夏而落成于丙午之秋深辭之不可世/言釋氏子能鑿空建事而竟于成歸于其立志果用)
　(力專然亦憑佛願力乃克有濟法華身若不勝衣言/語無緣飾而短小精悍膽大如斗既動人如此豈非)
　(其一念所起勇猛精進足以感發人之善心不然人/以為難何為之遽而成之易也法華起而言曰寺闢)
　(荒于千嵗寳掌禪師生于周威烈王之十二年至唐/顯慶二年而化盖住世千七十有二年維紀可攷也)
　(法華洒掃于兹嵗在己亥冬十一月望之夕夢一僧/來桂子堂額聳貌古金環貫耳自言為千嵗和尚昔)
　(嘗居此今汝能建立吾道興矣言訖不見晨興集大/衆焚香作禮像前而致禱焉此其願力也法華何能)
　(為余雖未敢遽信其說然觀千嵗歸寂之偈嘗有他/生復來之語法華之夢不為無據譬如為山進以一)
　(簣虧以一簣/法華其勉之)
上天竺靈感觀音寺
　後晉天福四年僧道翊結廬山中夜有光就視得奇
　木命孔仁謙刻觀音像會僧勲從洛陽持古佛舍利
　來因納之頂間妙相具足錢忠懿王夢白衣人求治
　其居王感悟乃即其地創佛廬號天竺看經院咸平
　初郡守張去華以旱迎大士至梵天寺致禱即日雨
　自是遇水旱必謁焉天聖中僧說夢像浮空而行出
　小山曰吾欲憩此明日僧寂至語夢協乃謀徙今處
　乳竇峰矗其前白雲獅子中印諸峯左右環拱嘉祐
　末守沈禮部文通以為天竺起于司馬晉時踰七百
　載而觀音發跡西峯甫及百年遂分為二所謂上天
　竺也大士以聲音為佛事非禪那所居即謝去住持
　智月以辯才法師元浄為其主仍請于朝以教易禪
　賜名靈感觀音院時曾魯公公亮為相實奨其事既
　而蔡端明襄出守魯公以錢十萬為扁委蔡公為書
　之盖魯公慶厯間道杭同行僧元達至天竺瞻禮中
　途見衣素婦人謂達曰上座同曽舍人來耶舍人五
　十七入中書語訖無所見已而如其言事具石刻元
　浄乃益鑿山闢地増廣殿宇魯公又以經五千二百
　三十卷遺元浄即西廡為藏熙寧中詔嵗度僧一朝
　廷每遣中使謁者致香幣嵗給大農錢作佛事而公
　卿貴人致幣祈禱者旁午于道紹聖二年郡守陳軒
　請于朝詔以一路祠廟施利繕修精舍靖康初郡迎
　大士禱雨于法慧寺屬有兵難僧道元祕大士像于
　井(寺後廢今為臺諫宅第二位㕔/事前廡下有觀音泉恐即其處)敵退瓦礫中忽鏗
　然有聲始知井所在得聖像歸之院紹興五年髙宗
　皇帝嘗臨幸孝宗皇帝初即位以久雨降香致禱即
　日霽上喜甚賜内府寶玉三品明年御製大士賛(見/御)
　(製/門)乾道三年淳熙二年翠華一再臨幸殿及門扁咸
　錫奎章改院為寺又賜金幣創十六觀堂法輪寳藏
　仍命皇太子大書二扁理宗皇帝賜大士應夢畫像
　書心經其上仍賜御製賛及殿記(見御/製門)又嘗書唐太
　宗所製聖教序及白玉香爐以賜如應真閣超諸有
　海廣大靈感觀音寶殿諸匾皆奎畫也已上並貯于
　雲漢之閣景定二年今太傅平章賈魏公施田二千
　畆作佛供自為記寺内堂軒亭館㡬五十所内秋芳
　閣髙宗皇帝車駕嘗憩焉他不悉載寺之外有肅儀
　亭(辯才建/蔡襄名)梅峯菴琮老橋楊梅塢金佛橋復菴流虹
　澗夢泉植杖亭謝屐亭凝翠泉觀音泉(在大士殿北/其味甘專以)
　(㵸/茗)雲液池
　記文(鮑欽止代陳軒撰靈感觀音碑紹聖二年軒自/合肥移守錢塘明年奏疏于朝曰臣所領州之)
　(西偏湖山之勝甲于天下而天竺山在焉自五代時/僧翊得奇木不能名刻為觀音菩薩像僧勲又以佛)
　(舍利納置頂間其後像見光怪與人作福祥逺者載金/石近者口相傳不絶不復㮣舉臣自去秋視事民方)
　(薦飢今年春夏雨彌月不止吳興苦卑連嵗水災父/老日夜憂懼臣即率官屬躬禱像下冲雨入山衣㡌)
　(霑濕渠決壊道從者皆涉比臣之還天宇開霽纎雲/不興白日正中清風穆然邦人合爪嘆息既又輿至)
　(城中作佛事與民祈禳已而雨暘有時農不告病稼/穡斾斾遂為豐年寔兹像之庇此土也所不可忘臣)
　(竊考圖志惟天竺山粤自晉末嘗為道塲逮聖朝天/聖始分上下方而觀音像所在歴載崇奉在治平中)
　(賜號靈感因以名寺在熙寧中許寺嵗度一人為僧/朝廷毎遣中謁者走香幣其所封識用御府寳璽盖)
　(嚴恭如此惟是殿宇之建垂六七十年日就頺敝不/足以掲䖍妥靈宜有加飾臣不勝大願願給祠部空)
　(名度僧牒數十道貨緡錢市材僦工撤而新之不唯/俾東南之人永有瞻式倘遇水旱禍灾吏不能力者)
　(亦庶㡬有所控告臣皇恐以聞奏下尚書禮部禮部則以/勅令從事許裒一路祠廟施利以充其費于是毗陵)
　(胡公宗哲番陽張公綬偕為轉運副使特主其事乃/得錢五百萬民樂施者又若千萬是役也凡在見聞)
　(智者獻謀巧者出技富者薦貨貧者効力良材宻石/盡山澤之選經始于某年某月而某年某月告成為)
　(殿宇若干間髙明奥深嚴翼宏大復闢其前楹以為/懴堂金碧丹堊之飾炳煥奪目至于香火之具𤓰華)
　(之供物無不備晬容妙相巍然益尊過而禮者恍若/梵天帝釋之居又疑身在圖畵或以為三昧力所變)
　(幻也盖如是而後足以侈上之賜而顯揚菩薩之威/靈以慰夫邦人父老之心四年某移金陵住持某大)
　(師某以書來乞銘将作石以詒于後既為撰次其本/末又為之賛云白衣仙人無住着補陀落迦𦕈雲海)
　(為大導師安樂國歘然徧應河沙刹世間熱閙或有/聞曽弗旋踵垂覆䕶衆生心念非一種皇皇不足常)
　(有求如饑須食渇須水顧亦何從滿其願我觀聖心/等太虚其親萬物猶一物細視一物如一身是身四)
　(大猶不有萬物何能作留碍殊功妙用濟十方欲求/功用不可得群生歸報可两忘爾固無餘我無欠嘗)
　(觀瑞像現寳光如浄明珠時白赤瑠瓈琥珀襍蒼玉/熒煌璀璨照眉宇山巔或見初日升匹素曵空烟縹)
　(緲凡夫顛倒作思維湏臾變滅無復初非空非色非/有無菩薩應世亦如是堂堂秘殿表東南山君海王)
　(盡囘嚮觀音智力不思議佛子當作何等觀諸洪内/翰邁撰寺碑華藏世界毗盧覺海萬億河沙  佛菩)
　(薩均以大慈能仁闡豁悲願為出世道師而隨念融/攝從聞思修利末刼有生持戴瞻仰如在其上者唯)
　(觀音大士為然自給孤靈山騰身贍部兠率毘耶之/宫補怛落迦之谷薄于無量無垠魔區鬼窟未有不)
　(光赫示化暢宣正機而放大光明覺有緣衆接物利/人因病施藥直若家至户到者惟錢塘上天竺為然)
　(故其肇始于道翊師示夢于錢忠懿顯祠于咸平浮/像于天聖易十方于妙臻還舊貫于元浄塵塵刹刹)
　(乆而深昭于是有靈感美名之錫當時寳光示現濬/發兆祥如赤珠如火燧如琉璃虎魄如蒼玉或粲絢)
　(屋翼或隮升山巔衍為朝陽飛烟匹練絳采軒匼寒/青上挹霄漢湛然虚明之盛普照四天知制誥吕夏)
　(卿龍圖閣學士沈文通寳文閣待制陳軒紀載于前/可覆視也遭靖康孽火鞠為灰燼蒿目淺智意其復)
　(初為難人天䕶承否極必泰大駕南廵守正臨是邦/紹開中興寧濟方夏雖英謨雄烈大業得以憑藉然)
　(窈㝠沕穆菩薩焉依凡請雨謁晴不嫌于屢故六七/十載昭事愈飭傳序三聖年増嵗加錫鑾和鈴薦枉)
　(法駕捐内帑金幣俾建經鐘二樓會法安僧之堂羅/漢之閣水陸之宇視所應為次第崇立孝宗創于西)
　(北隅啟十六觀賜之玉缶觚彜珠宫金相寳冠瓔珞/價值數十萬緡親製賛文特書两扁終之以法輪寳)
　(藏聖安太上亦掲賁雲章今皇帝又申永作天台教/寺之㫖凡禪律賢首慈恩異宗毋得窺覦更易然後)
　(學者知所䝉賴是教也本于智者建化以妙為宗以/如為體以法華三昧為極致以安養國土為依歸以)
　(正觀為修證之要蕩一切塵以空而觀立一切法以/假而觀究一切性以中而觀以五時八教判釋如來)
　(一代訓典迄于無生真諦超最上乘教海淵深義天/髙逺業空緣廢理勝惑亡等于太虚無惡不㫁厥今)
　(水精之域圓滿清浄其門皇燁如其堂殿穹如其觀/閣聳如其廂榮邃如群居常寂以智導迷人知選佛)
　(之場定在是矣先後住持者曰惟日曰若訥曰師覺/曰妙珪皆擢録教門寔稱僧中龍象珪遣信求記本)
　(末不置既書之而又係偈言其詞曰北山鎮錢塘三/竺立分鼎西峯居上頭氣與下中異越其舍衛國千)
　(億踰繕那南無觀世音的以何年至至今無作相在/此由在彼雖自西徂來而寔未嘗動法門元不二一)
　(一成菩提應生無住心了不滯空有長松徑九里飛/來横絶之境象非人寰是真佛世界以我清浄眼普)
　(鑒阿耨塵白日當空虚豈復留纎翳皇居尺有咫天/近聖澤深多羅蓮花臺不與昔時似髙皇屈萬乘孝)
　(祖親製文玉觚寳瓶彛冠絡粲珠琲價值百千萬荘/嚴不遺力誰言佛土遥小叩則小應炎天六七月要)
　(雨雨登來乃至請晴霽隨念便獲感左方十六觀攝/彼散亂心天台妙教宗永永傳真諦蕩蕩水精域化)
　(樂侔天宫太上及今皇瞻敬更無極咨汝白足士思/報君特恩善修成法身一證一切證譬如杭巨海龍)
　(驤駕髙檣無風送吹嘘難擬徹彼岸珍寳秘幽谷虎/豹嚴衛守無人為我先可到不可致菩薩具方便摠)
　(持觀十方沈沈大道塲誓願遍應物紫金光結聚若/非烟非雲闡宏慈悲心為汝衆生父念我四天子與)
　(佛俱有緣拈花笑世尊咸透第一義功施無盡藏䕶/國并相民刹那彈指間聞見悉成佛惟日暨訥覺于)
　(今妙珪師稽首大士前洗我綺語罪乙樓内翰鑰十/六觀堂記嘉定改元嵗在戊辰四月  巳被命禱雨)
　(于上天竺山住持左右街僧録妙珪有請曰公頃年/直學士院時嘗許以造修記而去國遂求于内相洪)
　(公今公既再入朝而寺之十六觀堂崇成願求記文/以踐前言余何辭予四明人城中延慶教院為東南)
　(最盛處嘗讀諫議忠肅陳公所為浄土院記云元豐/中比邱介然修西方浄土之法不卧三年謂其同行)
　(曰我等各據一室成此勝緣來加衆而室不増多寺/之西隅尚有隙地得檀施錢二千餘萬為屋六十餘)
　(間中建寳閣立丈六彌陀之身夾以觀音勢至環為/十有六室室各两間外列三聖之像内為禪觀之所)
　(殿臨池水水生蓮花不離塵染之中豁開世外之境/自是更七寒暑無一不如其志初介然燃手二指誓)
　(必成此元符三年三月落成之日復燃三指以增浄/誓于是見聞歡喜浄習之士無有虚位期滿者去發)
　(志者來依勝境而獲善利者不知其㡬何人也了翁/洞明教觀其序大畧如此仰聞介然願心深切當時)
　(一木一石微至塼甓皆以大悲咒歴歴咒之而後授/匠者建炎兵燬城郭焚蕩寺亦不存獨所謂浄土院)
　(者至今堅緻如故間一至其處㡬于未施敬于民而/民敬者上天竺山以觀音大士功徳殊勝四民所欽)
　(孝宗皇帝留心内典乾道三年二月駕幸此山修供/大士賜緡二萬俾建此室遂冩延慶規模以為之嚴)
　(浄精妙過者必肅又嘗命建于禁中退朝餘暇多燕/坐其上或引禪律髙僧設齋講道非人間所可及也)
　(光宗皇帝時在潜邸奉㫖書額自此四方修梵行者/接迹其中然物必廢興不離乎數開禧二年七月二)
　(十六日燈灺為灾悉以煨燼珪公竭力營建成于期/年又過于舊金碧輝映稱其所謂浄土之說得㫖再)
　(摹光宗御書掲之山去都城最逺幽䆳秀潤固已素/離塵染况又為此浄處坐進此道者可不勉乎余去)
　(已告老不謂復為此來珪云住山十有七年建立勝/事又作復庵于山之南為歸老計道俗歸嚮日領三)
　(數百衆脩進不倦累朝眷遇至今不衰予非乆于此/者将復尋延塵之逰又不能如了翁推明九品十倫)
　(之㫖特以珪三請之勤為書其實以遺之退陸待制/㳺復菴記嘉泰二年上天竺廣慧法師築  居于寺)
　(門橋南名之曰復菴後負白雲峯前直獅子乳竇二/峯帶以清溪環以美箭嘉木凡為屋七十餘間寝有)
　(室講有堂中則為殿以奉西方像設殿前闢大池两/序列館以處四方學者炊㸑湢浴皆有其所床敷巾)
　(鉢雲布鱗次又以為傳受講習梵唄之勤宜有㳺息/之地以休其暇日則又作園亭流泉以與學者共之)
　(既成命其弟子了懐走山隂鏡湖上從予求文以記/嵗月予告之曰進而忘退行而忘居知趨前而昧于)
　(顧後者士大夫之通患也故朝廷于士之告歸每優/禮之而又命有司察其尤不知止者以勵名節而厚)
　(風俗士猶有不能决然退者又况物外道人初不踐/是非毁譽之途名山大衆以說法為職業愈老而愈)
　(尊愈久而人愈歸之雖一坐數十夏何不可者如法/師道遇三朝名葢萬衲自紹熙至嘉泰十餘年間詔)
　(書褒録如日麗天學者歸仰如泉赴壑非有議其後/者而法師慨然為退居之舉傾竭槖装無所顧惜雖)
　(然以予觀之師非獨視天竺之衆不啻敝屣加以嵗/年功成行著遂為西方之歸則復菴又一敝屣也且)
　(而死生去來無常予老甚矣安知不先在寳池中俟/師之來語今日作記事相與一笑乎  平章賈魏公)
　(施田記釋氏法施為無量施特粗迹爾嗇于予者率/以是藉口似道不謂然直謂捐甚愛而空所有則可)
　(以是求福田利則不可捐而空之在我不失為亷如辯/求所利于物苐見為貪貪亷係行已界限所貴乎明)
　(于利與善之間也似道自以身狥國以來苐見夫仁/可成生可舍平日所自有者一不得視為己物而莫)
　(甚于己未之終迄于庚申之春命之短長直在屈伸/肘間當是時母子骨肉離散他抑可知已人能于此)
　(發深省則身且非我有而又何有于外物外物不攝/于好則好貨財私妻子之念自可預悟貪風絶而亷)
　(道興矣然是心也人固或存于艱急之時而不能不/忘于安逸之日以艱急而存于安逸而忘曽是以為)
　(悟乎斯心斯語似道常于侍側及之吾母重有感焉/一日命似道曰汝能作施捨功徳否茍能是汝固為)
　(真亷又將以善承吾志為似道奉命唯謹會辛酉春/似道所建石橋寺曇華亭成寔宦未達時嘗于斯地)
　(有心期逮今酬之所撤舊材積于亭側一日晝晦風/雨大作及少弛則若有物徙而之他者寸尺不復存)
　(矣及供五百聖僧茶茶甌中一一現異花猶夫常也/中現四字其文曰大士應供聚觀者神之豈將有所)
　(動悟于似道耶夏五月常雨為灾上命近臣詣上天/竺禱大士導迎致于明慶寺似道嘗請禱許飯千僧)
　(亡何獲嘉應以六月二十八日往謝且酬既遂事佛/光法師請于似道曰寺田已損僧飯将絶僧非糓粟)
　(不生活饑将奈何納溝若已公志也似道為之動于/是蹶然思外物之何有體吾母之所命遡大士之有)
　(緣亟輟吳中伏臘之田為畆二千永作常住供養亦布/曰空諸所有非以是求福田也吾儒家法福惟自求)
　(施求福何以異于市賈之利合而動不惟非所以自/待所以待大士也宜不如此吾儕小人朝不謀夕相)
　(時射利皇䘏厥徳似道惟于坡老之言知所涵泳惟/大士證明若曰為善必獲福厥應的不爽願以此功)
　(徳囘嚮于君親/亦惟大士證明)
　題詠(東坡贈上竺辯才師詩南北一山門上下两天/竺中有老法師瘦長如鸛鵠不知修何行碧眼)
　(照山谷見之自清涼洗浄煩惱毒坐令一都會男女/禮白足我有長頭兒角頰峙犀玉四嵗不知行抱負)
　(煩背腹師來為摩頂起來趂奔鹿乃知戒律中妙用/謝覊束何必言法華佯狂啖魚肉  雨中㳺天竺靈)
　(感觀音院詩蠺欲老兮麥欲黄前山後山雨浪浪農/夫輟耒女廢筐白衣仙人在髙堂  八月十五日天)
　(竺山送桂花分贈元素云月闕霜濃細蘂乾此花元/為桂堂仙鷲峰子落驚前夜蟾窟枝空記昔年破裓)
　(髙僧憐耿介練裙溪女鬪清妍願公採擷紉幽佩莫/遣孤芳老澗邊  聞辯才師復歸上天竺以詩問信)
　(云道人出山去山色如死灰白雲不解笑青松有餘/哀忽聞道人歸鳥語山容開神光出寳髻法雨洗浮)
　(埃想見南北山花發前後臺寄聲問道人借禪以為/詼何所聞而去何所見而囘道人笑不答此意安在)
　(哉昔年本不住今者亦無來此語竟非是且食白楊/梅  又弔天竺海月辯師詩欲尋遺跡強沾裳本自)
　(無生可得亡今夜生公講堂月滿庭依舊冷如霜萊/生死猶如臂屈伸情鍾我輩一酸辛樂天不是蓬)
　(客憑仗西方作主人文欲訪浮雲起滅因無緣却見/夢中身安心好住王  度此理何湏更問人  孫雄)
　(飛上天竺詩行窮湖上逕迤邐到林巒地瘦馬蹄澀/水清山骨寒樓臺棲樹杪鐘磬閙雲端自笑利名役)
　(未能來/掛冠)
彌陀興福教院
　淳熙初慧光法師若訥奉㫖撥賜上天竺空閑山地
　用衣鉢剏建孝宗皇帝御製若訥頂相賛又賜宸翰
　三(並見御/製門)紹熙三年御書彌陀興福教院為額後充
　皇子兖王櫕所
永清寺
　薛大資昻香火院大觀間建
顯親多福院
　天福五年吳越王建舊名光福治平二年改今額嘉
　泰元年勅葬韓節使同卿請賜今額
大明寺
　元賜額興國菴淳熙二年法華和尚建淳祐六年移
　請今額
　　自錢塘門外霍山掃箒塢至西溪黄杜篠山諸郷
寶勝院
　在石函橋西乾徳五年吳越王建舊名應天治平二
　年改今額
長慶院
　崇奉祠山香火舊係華嚴菴紹興四年請今額淳祐
　四年趙安撫與􁤏増建寶閣
廣照院
　元係大聖庵紹興五年改今額
清心院
　舊名湧泉天福五年建治平二年改今額對寺門有
　湧泉
精進院
　在溜水橋東開運元年建舊名精修治平二年改今
　額充北蜡齋宫
延慶院
　在精進院西元為長慶山興化寺嘉定九年移請今
　額
澄寂院
　在精進院東桃花衖乾道七年移請今額
寧國院
　在黄山橋淳祐六年自城内橘園亭移建
永安院
　在掃箒塢淳熙間僧道恩建為觀音菴慶元二年發
　地得石幢有永安寺名廣順二年嵗次壬子二月丙
　午日建就請為額嘗以奉吳秦王香火有小圃亭曰
　清芬有太傅平章魏國賈公生祠
不空院
　廣順元年吳越王建舊名傳經治平二年改今額
䕶國仁王禪寺
　在掃箒塢初慧開禪師休糧禪定于隆興黄龍峰頂
　自是所至禱雨輒應孟少保珙為捐金買地建寺淳
　祐五年賜今額七年京師亢旱有㫖宣入選徳殿演
　說雨隨至既還山又遣内侍問何時霑足開對以寂
　然不動感而遂通是夕雨如傾上大恱賜佛眼禪師
　錫賚甚渥寺後有龍洞澄深不可測八年鄭丞相清
　之躬禱而雨賜䕶國龍祠額未㡬錫封侯曰靈濟寳
　祐六年撥賜平江官田三千畆
顯親慈孝院
　在青枝塢寳慶元年内侍羅舜舉香火院
廣恩報徳禪院
　在青枝塢内侍王公昌香火院
上關崇先顯慶寺
　在青枝塢内侍關氏香火院
下關寺
　在王家橋試院西堰橋係上關寺廨院
資夀院
　元係大聖菴淳熙七年移請今額
龍居上乘院
　貞觀十九年建舊名龍居治平間重建改今額有寂
　觀
佛慧寺
　紹興間益王府移請今額
趙山正等院
　紹興中侍衛馬軍司駐屯于西溪建屋以奉諸軍香
　火移請今額
報先明覺院
　在西溪建隆二年吳越王建舊名報先治平二年改
　今額舊有虚心軒
崇真院
　天福六年吳越王建舊名永福治平二年改今額
能仁寺
　在西溪充少師鎮潼軍節度使櫕所
　　自錢塘門外溜水橋東西馬塍至餘杭塘西良渚
清修院
　在西馬塍淳熙十四年建
福昌院
　在東馬塍北湖州市西
接待妙行院
　在湖州市左家橋西大觀間喻彌陀開山
智果觀音院
　在奉口端平元年移請今額
長慶崇福院
　元在長慶山興化寺嘉定九年改今額
顯慈院
　吳越王建舊名靈應治平二年移請今額
顯慈院
　紹定元年移請今額
靈感院
　在餘杭塘新廟
寶林院
　在黄松山淳熙年間建
慶雲院
　元係普寧菴嘉定元年移請今額
舍利院
　在東馬塍乾道七年建
安平院
　在東馬塍淳熙中建元為寳月菴紹興間移請今額
豐樂院
　在清修院北乾徳元年吳越臣田氏捨宅為寺舊名
　嵗豐治平二年改今額
勝像院
　在西馬塍紹熈三年沈氏捨宅建移請今額
法雲院
　在草營巷治平二年改今額
觀音妙智院
　開寶間張彦捨宅為寺舊名報國觀音紹興間改今
　額
羅漢院
　在餘杭西
正等院
　在調露郷開寳間建舊名永福治平二年改今額
仁壽院
　淳熙二年建移請今額
延慶雙塔院
　嘉定十四年建移請今額
金仙院
　貞明二年郡人錢宗夀建舊名鳯泉治平二年改今額
慶恩院
　開運元年吳越王建舊名國恩治平二年改今額
無浄院
　天福中建舊額鎮安治平二年改今額
禪智院
　唐穆宗長慶三年以本郷馮氏刲股救親捨宅為院
　賜名報恩
法華院
　乾道間建係少傅劉氏香火庵淳熙十年移請今額
真寂院
　開運三年吳越王建舊名雲岫熙寧元年賜今額
崇福薦嚴院
　淳熙七年賜額為劉少師府功徳院
崇恩顯親院
　係節使李氏功徳院淳熙八年請今額
廣恩崇報院
　紹興元年建賜今額為内侍張氏香火院
東連理院
　紹興間建元為明月菴乾道八年移請今額
法昌院
　淳熙間建移請今額
積善院
　僧妙通結庵移請今額
仁夀教院
　嘉定十五年僧法昌開山請今額寧宗皇帝賜御書
　顯庵二字
大雄教院
　元係上保菴開運中吳越王建治平二年改今額
崇恩永慶院
　嘉定間建元係清心菴紹定四年改今額
光嚴寺
　在良渚山係張循王府功徳院嘉泰元年請今額寧
　宗皇帝賜御書笑菴二字
　
　
　
　
　
　
　
　
　
　
　咸淳臨安志卷八十
欽定四庫全書
　咸淳臨安志卷八十一　　宋　潜說友　撰
寺觀七
　　　　寺院
　　自嘉㑹門沿江至城東湯鎮上塘
保寧院
　在普濟橋南清泰中吳越王建舊名無量夀治平二
　年改今額
普濟院
　在欏木橋東太平興國元年吳越王建有理宗皇帝
　元命殿曰祈永夀和聖福皇太后元命殿曰資福今
　上皇帝元命殿曰申祐有閣曰圓通寶閣四扁皆两
　朝宸翰
福田院
　在浙江欏木橋徐路鈐夢明捨宅建寺寶祐二年移
　請今額
崇先顯孝院
　紹興初建舊為紫金菴内侍藍珪請為香火院改今
　額
寶積院
　天福七年施光慶捨宅為寺舊名崇福後改今額紹
　興十五年以其地為駞坊象院徙今處
永寧院
　在馬婆巷乾徳二年錢忠懿王建舊名還鄉治平間
　改賜今額
崇因院
　舊名大聖菴乾道九年移請今額今為憲節皇帝院
　在吳王功徳院内
寶嚴院
　紹興二十三年建元名興福菴淳熈二年移請今額
慈雲院
　在新門外顯徳二年建舊名慈濟大中祥符二年改
　今額理宗皇帝御書靈感道埸
福昌院
　在候潮門外太平興國三年薛忠捨宅為寺舊名寧
　邦大中祥符元年改今額
演法院
　元係西北流寓普惠菴淳熈十二年移請今額
泗洲戒壇院
　元係紹興府山隂縣夀量院廨宇端平三年移請今
　額
慧安院(舊志作/惠安)
　在候潮門外舊為法雲菴淳熈十四年移請今額
資賢院
　舊為姚氏永寧菴慶元間移請今額嘉熈二年壊於
　潮就螺螄橋僦屋以存香火
相國惠嚴院
　在薦橋門外紹興四年僧浄超建
殊勝寺
　在艮山門外三里建隆元年吳越王建元係最勝寺
　治平三年改賜今額
演法院
　在東青門外一里元係看經院治平二年改賜今額
崇福院
　在艮山門外元係寶夀院祥符元年改賜今額
延夀院
　在艮山門外臨江鄉白石建隆二年建
惠林寺
　在薦橋門外蒲埸巷去城一里舊在天慶坊係紹興
　中建以處隨駕僧行嘉定四年燬徙建于報國寺基
　以奉魏惠憲王沂靖惠王祠堂
演教院
　在新門外惠海法師於建炎間隨駕渡江所建
表節崇義寺
　在四板橋北為李忠㐮公謙功徳寺開禧元年賜今
　額
法善院
　元係普賢菴乾道三年内移請今額
祗園寺
　在崇新門外一里嘉定四年建移請今額
西北真如院
　建炎初建以處流寓僧行
崇聖院
　吳越王建舊在鳯凰山淳熈四年移建為澧恭惠王
　功徳院
善應院
　舊為華嚴菴乾道中移請今額
觀音法濟院
　天福間吳越王建舊名觀音治平二年改今額燬於
　建炎神光夜發僧於瓦礫中得白衣大士相寺以復
　興
惠嚴院
　紹興四年西北流寓僧浄超建
悟空院(錢塘亦/有之)
　天福七年吳越王建舊名崇新大中祥符元年改今
　額
長明院
　開寶四年錢忠懿王建舊名法燈治平二年改今額
崇寧萬夀教寺
　紹興初東京僧慈昌始得姚氏園結菴而居至乾道
　初増剏堂殿移請今額淳祐二年重建羅漢殿八十
　楹及建膺福殿今崇奉理宗皇帝神御
慧林寺
　先是東京大相國寺有慧林禪院隨駕南渡紹興五
　年以舊額建院于天慶坊紹定四年燬徙建于薦橋
　門外報國廢寺基充沂靖惠王功徳院
長夀院
　在螺螄橋東天福三年吳越王建舊名觀音大中祥
　符中改今額
太平院
　係張司封祖廟宣和元年建寶祐二年移請今額
法雨院
　淳熈間王俊民捨基為寺移請院額
永興院
　㑹同二年吳越王建嘉熈二年江潮衝壊院僧别僦
　屋以奉香火
傳法五藏院
　紹興初建以處流寓院有寶藏五輪一輪轉而四輪
　隨之故以為額
普覺院
　乾徳三年錢氏建舊名恩徳大中祥符中改今額紹
　興十五年被㫖園林白地撥充駞坊象院
金剛廣福院
　舊為少師陳氏功徳院寶祐間圓通大士光現衆出
　力建觀音寶閣
天龍寺
　在菜市橋南元係香積院僧了端小菴嘉泰四年移
　請今額
寂照院
　舊為施水菴慶元六年移請今額
資慶院
　舊為永寧菴紹熈元年建移請今額
多福院
　乾道三年建移請今額
如意院
　建隆中吳越王建舊名報恩大中祥符元年改今額
歸仁院
　吳越王建舊名歸義治平中改今額
華藏院
　清泰二年吳越王建舊額報恩大中祥符元年改今
　額淳熈十五年重建
廣度院
　顯徳二年吳越王建舊名文殊普賢大中祥符二年
　改今額
湖光院
　舊為文殊菴紹興間建紹熈五年移請今額
四向寺
　紹興間僧思静建移請今額
羅漢院
　舊為文殊菴淳熈二年建請今額
昭化院
　顯徳二年吳越王建舊名龍􁀼大中祥符中改今額
　紹興二十年改造省倉中界徙建今處有石姥潮王
　廟
歸徳院
　正明元年錢氏建有髙宗皇帝御書古詩云野水参
　差落漲痕踈林欹倒出霜根扁舟一棹向何處家在
　江南黄葉村以賜殿司統制劉漢臣後刻之石立東
　廡
因果院
　開運二年錢忠懿王建舊名崇夀大中祥符元年改
　今額
長生院
　顯徳四年吳越王建紹興十九年㫖充九宫壇殿齋
　宫開慶元年就壇西半里許建僧舍
延夀院
　應順元年吳越王建
真如院
　淳熈五年建元在月塘嘉熈三年壊于潮淳祐五年
　重建于何□店
法明院
　建炎初建以處流寓嘉泰三年移請今額
寶界院
　元在城中正明間建舊名翠峰治平中改今額今移
　建于艮山門外
仙林定香院
　舊為積香院在西湖上乾徳四年許王建治平二年
　改定香寶慶間改為旌徳觀别建寺于今處紹定五
　年撥𨽻仙林寺
棲禪院
　在艮山門外半里吳越王建舊為觀音院建炎間改
　賜今額
資福院
　元係破塘崇善王廟菴淳祐六年建寺移請今額
崇福院
　開運三年郡人以地易仁王院菜園建䕶國仁王院
　後改寶夀大中祥符元年改今額
延恩院
　嘉定五年建元係彌勒菴嘉定六年移請今額
看經院
　在范浦鎮河下顯徳四年錢氏建
　　自太平橋北前沙河至臨平上塘
水陸院
　淳熈九年重建東坡督開湯鎮運河宿此有詩寄北
　山清順
　題詠(東坡寄清順詩草沒河堤雨暗邨寺藏脩竹不/知門拾薪煮藥憐僧病埽地燒香浄客魂農事)
　(未休侵小雪佛燈初上報黄昏年/來漸識閑居味思與髙人對榻論)
覺仁院
　天寶二年建治平二年改今額
法輪院
　錢氏時有于榛莾中獲觀音泗洲二像知為廢寺遂
　建僧坊名曰觀音長興中改安國大中祥符間改今
　額
吉祥院
　神龍間建舊名象光大中祥符間改今額
瑞像院
　舊在城内淳熈十四年僧明祖因夢白衣大士遂建
　佛宇成之日東楹現蓮花居民異之祈禱者趨焉淳
　祐五年移請今額
保慶院
　顯徳元年錢氏建舊名保安治平間改今額
崇善寺
　天福七年僧處齋建舊名衆善治平二年改今額
廣嚴寺
　在臨平鼎湖吳地記云大中十三年常州督郵陸同
　芳寓居臨平浚井得石函有華嚴經一部乃奏捨宅
　建寺遂以華嚴名隋廢唐文明間重修復舊額治平
　二年改今額
梵天院
　在安仁東鄉天祐元年吳越王建元係順天院治平
　二年改今額
福濟院
　在亷徳鄉之横塘錢氏時朱可榮捨地建院名資福
　利濟治平二年改今額理宗皇帝御書無量夀佛之
　閣
福善院
　在城北五里紹興間移請今額
彌勒覺滿院
　在糴場廟北舊名棲真菴乾道間建端平三年移請
　今額
廣教院
　天福中吳越王建舊名傾心大中祥符中改今額
寶明院
　在糴場廟後
普信院
　在端平倉東吳越王建紹興十一年重建
廣教院
　在餘杭門外江漲橋東天福間吳越王建大中祥符
　間改今額
寶華院
　在芳林鄉乾道六年土塘馬宗浩捨宅為菴名寂慶
　後沂靖惠王及張夫人重建佛殿法堂淳祐七年移
　請今額
寶嚴院
　在肇元鄉元係寶勝院乾徳六年郡人全仁暉捨地
　建屋治平中改今額政和中住山道崇夜夢白衣夫
　人来謁始剏圓通道場建炎四年遭兵燹院燬盡而
　大士殿巍然獨存大衆駭異奉泥金法幢佛牙舍利
　謝罪夜遁去院旁數十里皆以大士得無恙紹興二
　年重建殿堂廊廡
萬安院
　在大雲鄉顯徳間建
崇聖院
　在大雲鄉乾道間建
天王院
　在豐年鄉
保江院
　在豐年鄉開運元年吳越王建
蓮華院
　在永和鄉建隆元年建
永慶院
　在永和鄉桐扣村清泰二年吳越王建
明覺院
　在永和鄉天福三年吳越王建元係丁山羅漢院治
　平二年改今額
勝因顯報院
　在永和鄉臨平山紹聖二年尚書左丞蔡卞奏請充
　功徳院賜今額
超山報慈圓滿院
　在超山紹興初無碍道人法才建請今額被㫖追嚴
　顯仁皇后香火内有海雲龍王神祠
浄信院
　在桐扣山天福六年邑人周璉捨宅為寺舊名恩平
　治平二年改今額
　　自北關門外至臨平下塘諸鄉
崇果院
　顯徳二年吳越王建舊名羅漢治平中改今額
香積院
　太平興國三年柯氏捨宅為寺舊額興福大中祥符
　中改今額
化度寺
　梁朱异捨故居為寺舊名衆安隋改衆善唐改重雲
　再改承雲治平二年改今額有崇善王廟隋真觀法
　師夢神人聴戒願割廟廬之半以益佛宇
廣教院
　係宻印大師法暉退居菴慶元六年移請今額
崇先顯孝華嚴教寺
　在臯亭山紹興十九年建㫖充顯仁皇太后功徳寺
　二十八年賜崇先顯孝禪寺為額嘉定十二年改充
　華嚴教寺寧宗皇帝御書臯亭山三字及崇先顯孝
　華嚴教寺八字以賜有桃花塢龍游洞雲錦亭
興教院
　天福間錢氏建舊名興善治平二年改今額紹興二
　十六年重建
顯寧永報禪寺
　在真珠塢少宰劉正夫功徳院宣和五年賜今額
萬安院
　在大雲鄉顯徳間建
慧日院
　在愽陸舊在孤山開運元年吳越王建舊名廣熈大
　中祥符中改今額
蓮花院
　建炎間有廣嚴寺僧移請今額建造
報慈圓滿院
　紹興初胡氏施山園僧法才募緣建被㫖奉顯仁皇
　太后本命隆興二年改賜今額寺有海雲龍王祠禱
　雨多應
月輪院
　嘉泰四年建移請今額嘉定五年寧宗皇帝御書普
　照二字
天王院
　元係永寧菴紹興元年移請今額
寶嚴院
　在肇元鄉乾道間建
治平院
　唐朝建舊額大中治平二年改今額
慧覺院
　淳熈辛丑嵗旱僧梵融鑿井施水因建小菴嘉㤗甲
　子移請今額
福安吉祥院
　紹興間建移請今額
崇恩顯義院
　在臯亭山為太師蒲察氏功徳院有髙宗皇帝御書
　古詩五首及東坡墨竹賦刻石
普濟院
　在肇元鄉治平二年建賜今額
普寧院
　在大雲鄉六都天福間錢氏建治平中改今額
傳燈院
　在奉口
崇聖院
　淳熈間建
金佛院
　開禧二年移請今額
慈䕃院
　紹興間建景靈宫院徙□頭
顯忠院
　嘉泰間建
貝慶院
　元係南菴淳熈九年移請今額
羅漢院
　乾道四年移請今額
夀寧院
　咸通三年建舊名法昌淳化三年移請今額
龍興院
　在臨平鎮東紹興六年僧慧文募緣重建
安隠院
　在臨平山之南清泰元年吳越王建舊名安平或謂
　安平以前又名永興盖寺外有石幢鐫云于永興寺
　前建塔治平二年改今額地生曲竹僧多取以為杖
　故老相傳唐邱隠士丹成羽化植杖于此其竹皆曲
　竹間有丹井井旁有池名安平泉極甘冽坡公嘗賦
　詩(詩見/泉門)院之後有黄犢嶺邱真人每乗黄犢採藥故
　名
　題詠(林次麟詩直節稜稜是此君耳孫却以曲為名/首陽山下知誰種亦可斜封向管城  吕紘詩)
　(云疇昔聞髙隠紅塵隔逺林閑乗黄犢出踏破白雲/深自得忘歸樂應多叩角吟如今秋草没幾約與僧)
　(尋/)
夀聖禪寺
　在謝家塘淳祐七年僧懷隠開山創建寶祐二年賜
　今額
　記文(林直院希逸撰寺記夀聖禪寺開山無住師懐/隠所建也寺居臨安東北其地則仁和縣安仁)
　(里謝家塘也始為曠土四無人跡夜有異燈鄉人謂/之神火師因經行或指以告師熟視喜之謂前臨浙)
　(江潮汐可挹兩山曰臨平曰臯阜左右擁如屏此佛/地勝境也住錫營草菴日夜危坐祥光焕燿逺近駭)
　(之師時仰面上見星斗若無屋然隂晦亦如是聞者/傳異緇素争趨于是木石之事興矣經始以淳祐丁)
　(未賜額以寶祐甲寅勤苦二十年而後寺之成規畢/備三門兩廡演法有堂庫室鐘樓雲堂方丈潭潭奕)
　(奕甲于諸方繼而皇帝本命有殿千佛有閣雄麗尤/甚又濬築河堤三里許其廣三十尺通鎮市之舟楫)
　(便南北之往来寺前有池龍以時見遂以躍龍名之/曰雨曰暘隨禱随應穆陵聞而嘉之于是明禋虹節)
　(元命之辰夏制始終四季節朔宸香必降金帛隨盼/遂為御前香火寺科敷借占有㫖蠲除寺之田山園)
　(地其在毘陵霅川本邑者為畆四千五百嵗有常賦/太傅平章魏公又奏免之一相兩朝共成其志非道)
　(力有以動人是肯輕卑哉師再来人也生于杭之蜀/山一為緇衣脅不至席常時削髪間有舍利出焉激)
　(勵其徒寒暑不少息人無貴賤有問者必以向上事/告之其語朴而真破衲敗嚢不事儀飾對鏡随順汎)
　(若無心識真之士始知其為有道者也余觀自昔名/山巨刹非人不興其始必牽茅䕃松耕墾岩谷以自)
　(給卒之崇簷傑閣動千百間鐘魚之㑹其衆如雲逰/餐可以來壹是皆其徳業隆重有以自致焉近時則)
　(未有也若師者非今之麟角乎余識師三十年毎以/為可敬持空拳造此役難矣哉余既知其用心良苦)
　(而嘉其底績于成遂/為之志其本末云爾)
大慈院
　正明二年吳越王建舊名大安治平二年改今額
無量夀院
　淳熈間建移請今額
徧福院
　在赤岸天福七年吳越王建舊名衆善治平二年改
　今額慶元初重建
妙果院
　在赤岸淳熈間移請今額
寶慶院
　在桐扣嘉定間移請今額
佛日浄慧寺
　天福七年吳越王建為佛日院大中祥符元年改今
　額
　東坡題名(祖志入山之十三日述古赴南都率景山/逹原子中子瞻㑹别于此熈寕七年八月)
　(十三日年右文忠公倅杭時送客至佛日山寺壁間/所題余  十五往來山中常與舉上人游居其下後)
　(三十七年舉欲匄縣公勒之石余亦自蜀道東歸因/勸成之淳熈丁酉嘉平日吳郡范成大書佛日浄慧)
　(禪寺在桐扣黄鶴峯下寺中有池池有渥洼泉東坡/先生嘗賦七言絶句所謂細泉幽咽走金沙者堂上)
　(畱題今既百年而詩僧慧舉乃謀入石可為好事矣/桐扣以張華得名俗云同口非也淳熈五年正月九)
　(日東里周必大書元象備數知仁和之三月以公事/過臨平聞桐扣佛日寺有東坡先生畱題肩輿往觀)
　(焉字在法堂東壁盖熈寧七年先生倅杭日太守陳/公自杭守宋先生與諸公㑹别於寺所題也先生其)
　(年三十九嵗熈寧甲寅距今淳熈戊戌又百有五年/堂宇日壊壁且摧剥字將闕蝕可為歎惜因命工摹)
　(勒而移之石庶幾可以永其傳云淳熈五年三/月十日奉議郎知仁和縣事頴川韓元象題)
　鄒忠公陳忠肅公題名(紹聖丙子二月五日闕坦然/峴子履志宇瑩中明逺)
　(瞻禮懐禪師塔時赴南昌郡淳祐己酉知縣李從命/寺僧模以入石䟦云物境之勝因人而尤勝如東西)
　(二林得平原公上下両竺得眉山老皆與佳客同游/復親題名氏於碑岩之上好事撫拓以為雅玩焉是)
　(邑佛日精舍有紹聖三年張子履所題板壁逮今猶/存同與游者鄒道郷陳了翁趙明逺輩若夫鄒陳之)
　(賢眼前二公何慊哉主僧本倅指以示予因浼夀諸/石子履名綬是年以朝奉大夫帥鍾陵明逺名士􁥒)
　(甞以清逺軍畱後知南外宗政有詞集行世坦然/則未詳為何人所缺三字峴字之上必去字耳)
　題詠(東坡熈寧六年七月五日自長安堰還來游畱/贈長老榮公詩五首陶令思歸乆未成逺公不)
　(出但聞名山中只有蒼髯叟數里蕭蕭管送迎千株/玉槊攙雲立一檖珠流落鏡寒何處霜眉碧眼客結)
　(為三友冷相看東麓雲根露角牙細泉幽咽走金沙/不堪土肉藏山骨未放蒼龍浴渥洼食罷茶甌味要)
　(深清風一榻值千金腹摇鼻息庭花落還盡平生未/足心日射囬廊午枕明水沉銷盡碧烟横山人睡起)
　(無人見惟有飛蚊遶鬂鳴膽楊次公自海上來畱題/并序云佛日山浄慧道埸  禮懐禪師塔時長老弼)
　(公即阿育王大覺禪師之嗣也予出山酌甘泉而别/因畱詩云佛日山前水行人甘露杯湏知源𣲖逺直)
　(自四明來人司馬才仲題清冷軒石冷苔生暈風髙/竹度凉道  何處去春色丰滄浪  秦少游題五里)
　(喬松徑千年古道埸泉聲與嵐影収拾入僧房西范/石湖成大自蜀還呈舉老詩㠶掠楓橋意欲飛  山)
　(雲物欲依依回思客路豈非夢乍聴鄉音真是歸舊/事懶從年少問故人稍覺坐中稀不湏更説桑榆晚)
　(秔稻鱸魚/也自肥)
永慶院
　清泰二年吳越王建建炎間重建
明覺院
　天福三年吳越王建
寳華院
　乾道六年土人馬宗浩捨宅為菴名慶菴淳祐七年
　移請今額
吉祥院
　天福五年建舊額福臻紹定四年移請今額
廣安廣福院
　天福八年文穆王建舊額慶安熈寧元年改今額
保江院
　乾道間建移請今額
龍華𪠘院
　紹興間建
永清𪠘院
　紹興間建寺有禹廟
　
　
　
　
　
　
　
　
　
　
　咸淳臨安志卷八十一
欽定四庫全書
　咸淳臨安志卷八十二　　宋　潜說友　撰
寺觀八
　　　　尼院
　　城内外
妙果院
　舊為興福菴乾道八年移請在城妙果廢院為額按
　舊志有妙果尼寺在金地山清泰二年錢氏建號金
　地寺大中祥符元年改妙果
華嚴淨行寺
　在府學後淳熈間建
廣恩院
　在觀橋普寧坊東淳熈中建今為秀王府香火院
明因院
　在報恩坊巷西舊為雲隠菴嘉泰元年移請今額
上方院
　在豐豫門北牆下舊為西竺菴慶元五年移今額
浄勝寺
　在錢湖門裏祖師喜照於建炎間隨駕來此創菴名
　浄居紹定四年移請今額理宗皇帝御書浄居菴額
　以賜淳祐十一年移額於西湖集賢堂後塔菴
慧光院
　在聚景園前乾道間張循王女孫真寂妙明惠懿大
　師自㓜奉勅為尼守慈福宫香火遂建菴以居因佛
　指放光賜慧光為額至今住持皆張氏女
寶林院
　元係棲隠菴慶元間發地得石塔上有寶林院額尼
　僧道言於淳祐九年重建因請名以寶林
地藏寺
　嘉泰二年建
慈光寺
　寶慶二年建三年充張府功徳菴
福全禪院
　在慈雲嶺下紹興五年請昌化縣廢額未幾燬嘉定
　十一年重建有圓通閣
　記文(桯中書珌作重建院記福全老禪寒碧如淵姓/羅氏新安人故龍圖閣學士吏部尚書汝楫之)
　(孫故通判福州顥之子受律六十年氷霜峻厲其徒/有過面数不避里中敬惮之一日偕其徒請于予曰)
　(福全故空山也吾師岩室紹逹紹熈間移額建焉無/幾輙燬又建之三門兩廡則韜谷慧雲繼之然未有)
　(殿也吾與正嚴始作之嚴昌化民家子也與吾同此/戒故同此果不幸化矣幸為吾記之予曰若之所以)
　(為寺為殿為諸佛像者何也曰吾祖也往者之住善/法堂也其屋皆金銀其器用琉璃瑪瑙今吾弟子不)
　(能變化惟以杉松桐栢為材以漆丹鉛黄為飾相與/奉吾祖而事之耳予又曰然則事之者何也曰吾祖)
　(自炎劉乗白馬入中上始建伽藍是後役神功驅人/力造塔八萬蘭若四萬大寺四千鳴魚撞鐘十方響)
　(答盖設像施化睹物悟心望吾祖之居瞻吾祖之容/庶幾一世之人變熱惱而為清凉脱輪廽而超浄界)
　(所以貴乎在在大海水處處湏彌山也予曰善哉善/哉受而祖之法如吾師者亦何病於法奈何法之不)
　(勝人也久矣吾欲㷊之蕩之使之空虗至於無空虗/而無所容其人焉不亦善乎曰不然其法在則其人)
　(舉其法廢則其人亡人敝法耳非法罔人也予曰吾/以若等為忘而祖之法也今乃未忘焉然而祖之所)
　(謂法者不以心亂性不以意生情無妄見無狂華無/兩舌無嫌妬無殺心常認光明毋令退轉如其不然)
　(從無始際未滅無明雖名出家猶隔日翳此則沙門/比邱尼之所同忌者至若身為女人氣稟太隂若欲)
　(証佛功力更倍根塵既深縛脱有二使汝輪當出生/入死所以若五戒若十戒若善信菩薩二十四戒若)
　(沙門二百五十戒獨比邱尼至五百戒若能分别斯/為第一知我出家從佛入道雖具戒律入三摩地心)
　(常散動未獲無漏今從正攝心覺内明令我虗浄猶/如琉璃相漸消鼻息全白以此妙香充滿法界普令)
　(一切咸証妙相若能如是則杉栢皆金銀丹漆皆衆/寶譬如得水不在月珠我性圓明如空行月於是如)
　(來阿難與羅漢衆與人天龍衆悉皆歡喜作禮而退/乃書而授之以為記殿作於嘉定十一年三月成於)
　(其年五月糜金錢千千緡施之者武節郎陳起宗其/子訓武郎陳遵宣城居士汪士隆西方念佛堂作於)
　(十六年主其設者無碍/道鑑其年孟冬朔日記)
上石龍永夀寺
　在慈雲嶺下天福七年吳越王建舊名資賢大中祥
　符元年改今額寺與石龍相接山石突出宛如龍首
　故名石崖之上刻仁宗皇帝御製佛牙贊(見御/製門)咸淳
　元年改為尼寺
妙浄寺
　在候潮門外乾道初尼宗普卓菴於此久之其徒妙
　懃請今額為寺嘉定庚辰燬恭淑皇后倡諸邸第捐
　貲重建寶祐後智信極力増創由内及外縂為屋三
　百楹其弟智鑒相與經營之有觀音閣曰潮音寧宗
　皇帝御書有華嚴閣曰華嚴法界理宗皇帝御書
清修寺
　在崇新門外右軍寨前紹興間尼善辨䝉顯肅皇后
　建仍賜額
定慧院
　在保安門外
大徳尼寺
　元係東京大徳院扈駕南渡紹興五年建改請今額
辯利尼院
　淳熈八年建元係慶菴嘉泰元年移請今額
明因尼寺
　在臨平鎮崇寧中尼妙湛大師覺成於此立菴禱雨
　感應崇寧四年賜今額寧宗皇帝御書守内真除外
　妄修覺慧悟真如十二字㳟聖仁烈皇后書衆生自
　度佛不能度欲正其心先誠其意無視無聼抱神以
　静罪從心生還從心滅三十二字並掲於華嚴寶閣
廣慈尼院
　在永和鄉中和四年建元係慈孝院治平二年改今
　額
安福尼院
　寶祐元年尼普隆創係錢湖門裏浄居子院五年請
　今額
開化寺
　在南山嘉泰三年妙智大師慧信開山請今額寧宗
　皇帝御書寂菴二字咸淳四年㫖充皇女潤國公主
　攢所
九曲真覺院
　乾道元年建元係隠静菴慶元四年移請今額
極樂院
　在清化路口元係尼僧徳懃嘉定二年剏小菴淳祐
　五年移請今額
南禪資福院
　在鮑家田尼惠果開山紹熈元年移請今額景定五
　年更剏佛殿
　記文(安著作劉撰建殿記髙宗皇帝駐蹕錢塘西有/湖為群山囿浸成福地舊浮圖尤崇益無藝極)
　(至盈数百區有鮑家田最幽阻閴寂以演佛之説為/宜自仁師者從開封來唯兹卓菴遵其徒其地猶未)
　(寺也紹熈初有果師見謂克増光者㑹南禪勅賜資/福寺以承嗣不任廢乃益自厲祈其額焉主比邱戒)
　(墉惠户潔浄以樂宫掖向之無嫌碍嘉定壬午㳟聖/仁烈皇后洒翰錫之是名圓菴山門與額對映于是)
　(鮑田寺聲洞逺邇縁法充斥而殿屋未颺厥惟弗稱/今師徳深喟曰殿以棲像將妥之心逺甚獨早夜貶)
　(穡累銖寸而圖之斂募不跡權貴之門力役不强耕/作之夫負大木礱宻石者不督而程若出神授殿落)
　(成獨搆余記余曰是謂求福田利益者與奈何中人/十家之産也爾佛豈願費白日傷貨財者則曰吾仲)
　(尼未嘗厭厥居陋而百世道益光明冝乎惡於異端/深輙瞠若謂君自孔氏則右其教獨如今之儒冠秩)
　(纔下大夫腴田豐屋徒以益過子孫未聞守環堵而/能棟孔子堂者惟譏吾殿也則工余掩袂稱窮無以)
　(詘俛而第其言以為記宅又施田記中國有佛氏非/其教也借不深非是宜  幽奥之阻絶湫囂之聚可)
　(耳宻邇都㑹便游觀非其所也非其教是自背所師/非其所是自失所尚吾黨何是之取余獨有悟者自)
　(國朝駐蹕錢塘王氣浮於耳目湖山南北諸峯隨人/意以若媚四序景色易蠱諸慾非齋心理窟萍視俗)
　(浮往往胥而游游而恱與桑濮哇俚相競以冨不知/復有静中趣也萬有一生而静者茍亦知之則見田)
　(衣笠首之侣柴立不自勝釡塵不聊生亦且曰寂以/自苦未究厥道徒疚厥體于是静者侵移于動此闗)
　(于王城雄都之習俗嘗在法制勸懲維持之外今丞/相魯國公深洞流情期於黙返所性不狥淺識俾有)
　(以安其徒施舍既徧寰宇于湖山浮圖尤弗計而南/禪資福寺拜公賜其一也盖為田三百畝尼藉以歸)
　(先是比邱徳深實主此刹悉力以買尹山之田時使/以闢寺址之圃可禾可蔬視昔稍裕然徒曰集曰懼)
　(不給今滋飽無匱營衝無威障于其佛之教殆庶乎/有游而悦焉知醉夢軟紅之不如也于是公之賜始)
　(大/)
普明院
　在清修院北開禧元年請今額
正福院
　在西馬塍紹定三年重建
太平千佛寺
　元符元年尼僧思景建舊名千佛治平四年改太平
安和寺
　係張循王府香火院慶元六年請建
妙慈寺
　舊在城右二廂建炎初廢紹熈二年移額建於今處
定善院
　嘉定間建移請今額
廣福寺
　嘉泰間建移請今額
　　　　菴
　　城内外
西北保寧菴
　在太廟前紹興四年建
圓通菴
　在萬松嶺下郭公井淳熈十二年建
圓通禪菴
　在皃門元係五顯行祠寶祐二年創觀音殿五顯殿
　方丈雲堂等屋又於路旁建施水亭
上善菴
　在包山元係白衣五聖廟淳祐七年易廟為菴扁今
　額
福全菴
　在包山冷水峪咸淳四年建扁福泉禪菴有龍王泉
　井方濶丈餘遇旱不竭
圓通接待菴
　在蘇公隄咸淳四年太傅平章賈魏公捐錢創建施
　往來者茶湯仍籠燈以惠夜行之人
石佛接待菴
　在水樂洞後相傳廣順間有古佛出現化為聖僧頂
　笠挑包入山隠於石時人於石上鐫成相貌嗣剏小
　菴咸淳元年闢地増建
寶林菴
　在臨平鎮梅墅開慶元年邑人閔道心等建施水接
　待
澄心菴
　在錢塘縣履泰鄉淳祐八年剏崇奉隨州大洪山三
　聖香火
妙智禪菴
　在棲霞嶺上有洞在菴之左(詳見/洞門)
天龍菴
　在昭慶教場雲洞山後嘉定五年禪師慧開見山間
　有紫氣如盖遂結菴其處嗣秀王師彌捐金為増廣
　之樓恭政鑰書天龍二大字
洞明禪菴
　在西湖石函橋咸淳六年朱端卿捨宅為菴且捐田
　以助僧嗣源實經始之頗得湖山之勝
了義菴
　在錢塘縣履泰鄉景定三年創
　　　　佛塔(散見諸寺院/者此不悉載)
六和塔
　在龍山月輪峯即舊夀寧院開寶三年智覺禪師延
　夀始於錢氏南果園開山建塔因即其地造寺以鎮
　江潮塔髙九級長五十餘丈内藏佛舍利或時光明
　焕發大江中舟人瞻見之後廢已而江潮汹湧蕩激
　石岸舟楫沈匿至紹興二十二年奉㫖重造二十六
　年僧智曇捐市錢及募檀越因故基成之七層而止
　自後潮為之却人利頼焉
　記文(曹松隠勛塔記嘗謂天下之事利害相若唯能/因利以除害則利斯得而害乃去錢塘昔號都)
　(㑹既天子建翠鳯之旗為駐蹕之地可謂據東南天/設之險而浙江介於吳越一晝一夜濤頭自海而上)
　(者再疾擊而逺馳虎駭而龍怒猛如山立歘如電轉/掠隄突岸摧䧟莫測甚至於捲民廬舍衝壊田畆為)
　(臨安之患久矣雖智者造謀巧者述之莫能禦也故/洶然獨起殊百川之進退昔人嘗以為言又謂浙者)
　(折也以潮之出海屈折而倒流其地形蟠吳挟越夾/羣山而中來折入既深激而成闘夫以天設之險為)
　(東南之固可謂利矣而其奔濤巨浪民不奠居則害/可勝言哉𠖇𠖇中果有神物典司其事錢氏有吳越)
　(時曽以萬弩射潮頭終不能却其勢後有僧智覺禪/師延夀同僧統賛寧創建斯塔用以為鎮相傳自爾)
　(潮習故道邉江右岸無衝墊之失縁隄居民無驚溺/之虞聞者徳之而武林郡民日由之而不以為徳迨)
　(宣和三禩塔與寺為㓂盗所爇赤地無餘自是潮復/為患嵗加一嵗或疾浪澎湃舞潜蛟躍鰍鱣以是巨)
　(浸怒沫頃刻間擣堤壊屋侵附江之陸數十百丈民/雖寔苦其害然迄無以措手紹興嵗在壬申天子憂)
　(之思所以制其害者在廷之臣首以復興斯塔為請/詔賜可下有司計度意將官給金幣庀工治材而都)
　(下守臣擇可主持斯事得僧智曇蔬食布衣戒行精/潔道業堅固可任以幹緣乃縷陳磗石土木方隅廣)
　(袤所以復塔之意曇口諾心然願以身任其勞仍不/以絲毫出於官請得募民衆畢兹勝事都守即日命)
　(住持是院曇自被命如大檀越和義郡王楊存中率/先衆力出俸資助又居士董仲永以家之器用衣物)
　(咸捨以供費先造僧寮庫司水陸堂藏殿安存新衆/俾來者有歸依祈求之地以致中朝蓮社聞風樂施)
　(雲臻霧集雖逺在他路亦荷擔而來自癸酉仲春鳩/工至癸未之春五層告成是年嵗晚則七級就緒巍)
　(然掲立成數十尋跨陸俯川欄楯層繚靣靣門敞寶/網鳴鐸光動山海撑空突兀已立于風烟之上外則)
　(規制壯麗氣象雄傑日以萬衆歡喜瞻仰得未曽有/内則磴道以登環壁刋金剛經列於上下及塑五十)
　(三善知識備盡莊嚴至於佛菩薩衆各以次位置凡/所以鎮静山川䕶持法界調伏魔境者莫不閡而存)
　(焉塔興之初土石未及百簣而潮勢雖仍洶湧浪猶/暴怒已不復向來之害編氓得袖手坐視畧無隠憂)
　(矣噫塔之利益果可以除害如此之騐耶曇之願力民/緣法乃能興利如此之速耶以故衣緇冠黄耆艾士)
　(徳曇甚深而拱手賛嘆是塔也不特鎮伏潮不為害/又航於海者寅夕昏晦星月沉象舟人未知攸濟則)
　(必向塔之方視塔中之燈光以為指南則海航無迷/津之憂是致冨啇大舶尤所歸向而喜捨無難色此)
　(又塔之利也塔將圓滿寺衆以寺之始末求予文以/記其實曇東人也體識深敏早受律儀持教臨壇已)
　(踰三紀信心之士往往聆芳咀妙割縛導迷作大方/便䕶於羣生顧予知曇之戮力乃申利害之所出陳)
　(上聖之憂勞紀廷臣之建言道曇之率衆與夫工役/用度之數皆摭其寔庶知不假聲勢成兹利益備諸)
　(難事而盡未來際千百載下僧俗當共謹䕶以為此/邦植福豈不美哉約用工百萬緡錢二十萬云嗚呼)
　(佛以像教開示群生而迷妄不靈渾然莫知所為塔/之為意盖稽諸一體内外洞逹于天人嚴持妙圓出)
　(乎物表堂堂此塔即此佛也以是威神峙廣大之地/四時代謝法體常然屹若佛身臨以願力足能制諸)
　(外道降伏天魔此釋伽文所以禮多寶塔也推是在/人清修梵行與之齊肩此塔髙廣攝受一切則與㝠)
　(然日用而不知者固有間矣予故/標此若形理兼宣則自應氷釋云)
　題詠(李文清公宗勉題秀江亭詩經行塔下幾春秋/毎嘆無緣到上頭今日登臨方覺險不如歸去)
　(臥林邱兩何宋英題云吳國山迎越國山江流吳越/兩山間  山相對各無語江自奔波山自閑風㠶烟)
　(棹知多少東去西來何日了江潮淘盡古今人只有/青山長不老  僧仲殊南柯子詞金甃蟠龍尾蓮開)
　(舞鳳頭凉生宫殿不因秋門外莫尋塵世捲地江流/霽色澄千里潮聲帶兩州月華清汎浪花浮今夜蓬)
　(萊歸夢十/二瓊樓)
南髙峯塔
　天福中建髙可十丈崇寧二年僧修懿重修乾道五
　年僧義圓重建
　記文(僧了心重建塔記住南髙峯塔道人義圓一日/疏其重建大畧來東城退居求拙者語以識之)
　(老子曰噫予方掩闗却掃黙據團蒲體乎明静如冬/枯木如古澗水口邉白齅久矣子不惮時流所忌將)
　(蕪汙先佛之塔廟也耶止心越三數月圓又來叩請/彌篤老子從容合十指爪掌曰諾願從事于斯矣翌)
　(日與二士夫過西闗入石塢由烟霞嶺得支徑徜徉/而上松篁葱舊羊腸頡屈行杳靄間脚膝疲甚遂解)
　(衣分塊石而坐取棗栗相勞既而怒䇿藤枝獲小平/矌仰視雲根秀㧞天骨清臞玉立危層巉巉千仞吾)
　(人駭目動心疑將厭焉圓倒屣迎笑如慰如慕者也/老子乃肅儀野次拜手稽首献文字供以塞其望曰)
　(聞如是晋天福中有梵僧飛錫至虎林因睥睨南峯/最髙頂曰于斯可以立大覺真人之表相些乃探毳)
　(囊出舍利一顆傍假比邱尼道圓疏助之力作窣堵/波以福來者我聖世至道二年邦人朱氏泉崇寧癸)
　(未仁王僧修懿兩嘗葺補尔後跨陟星霜日就朽故/紹興二十有一禩石屋宗妙師具牋疏挽今圓道人)
　(者居之圓器識周通歴練勤苦志在再新榱栱壯觀/兩山于是乎切柏為香鈎簾借月入法性三摩提理)
　(事圓修克念伸禱致大居士劉侯伉以青銅錢五衆/百萬而成就之今簷楹飛湧瓦甓堅緻眈眈殖殖)
　(所恱可龕室之内繪佛菩薩像合二十有四尊嚴雍/肅仰止如生衛以天龍部属十六善神至于案几器)
　(用罔不備舉每廵簷張燈或㝠㝠雨夜海啇山客以/此為指南者也四廂闢軒窓以備游覧東矙平蕪烟)
　(消日出盡湖山之觀南頫大江濤洞洄洑舟楫隠見/指漁浦蕭然物色如畫西接岩竇怪石翔舞洞穴邃)
　(宻疇昔紛擾之際脱虎口隠于是者活二千餘人其/側有應真瑞像一壇狀貌竒古若鬼工天成北矚陵)
　(阜坡陀曼延箭櫪叢出麥麰連雲先是土竅中棲神/蝄圓至不復見矣山椒巨石屹如峩冠目之曰先照)
　(擅度孫公琦訪求香榦懸以繒幡竪精藍標幟復相/其上下纍石梯山乃便于歩武者也信士周公紹能)
　(鼓鞲為干石鐘舉以重閣昏曉撾之盖警諸昧昧者/也是中或䧺傑偉麗岌岌嶪嶪成象于斗牛之間或)
　(春蚓秋蛇天矯于晴嵐曉霞之際或鏗金戞玉聲聞/于湖渚江皋之上此皆圓道人寘力不懈而大居士)
　(二檀信毅然/而勇施者也)
　題詠(楊蟠詩云日氣層層秀連山萬丈孤崔巍天上/影一半入江湖  郭祥正詩云岌岌穿南斗層)
　(層瞰下方掲名湖海頂半夜掛朝陽盡著作郎曹棐/登南山塔詩云平生登塔與登樓亂  鄉心送盡愁)
　(試上南山山下塔/依前懐古復悲秋)
北髙峯塔
　天寶中邑人建髙七層屢壊屢修中藏古佛舍利元
　豐間長老圓明大師重建咸淳七年又燬見議鳩工
　題詠(潘閬仙登靈隠塔詩北峯峯上塔竟上最髙層/嘗謂人難到何當我獨登天香聞不㫁海月見)
　(㣲稜懶下紅塵路重來恐未能聲梅侍讀詢髙峯塔/詩髙塔列逺岑亭亭幾百載鈴  答夜風輪影落滄)
　(海閒雲伴危級曙日平烟彩欲下生暮愁千山閉輕/靄  東坡游靈隠髙峯塔詩言游髙峯塔蓐食治野)
　(裝火雲秋未衰及此初旦凉霧霏岩谷暗日出草木/香嘉我同來人久便雲外鄉相勸小舉足前路髙且)
　(長古松攀龍蛇怪石坐牛羊漸聞鐘磬音飛鳥皆下/翔入門空無有雲海浩茫茫惟見聾道人老病時絶)
　(粮問年笑不答但指穴蔾床心知不復來欲歸更傍/徨贈别畱疋布今嵗天早霜  楊幡詩杳杳孤峯上)
　(寒隂帶逺城不知山下雨奎斗自分明郭祥正詩云/翠出諸峯上湖邉正北看夜深雲霧散獨臥斗杓寒)
保叔塔
　在巨石山咸平中僧永保重修土人因號保叔塔焉
雷峯塔
　在南山郡人雷氏居焉錢氏妃于此建塔故又名黄
　妃俗又曰黄皮塔以其地嘗植黄皮盖語音之訛耳
　記文(吳越王錢俶記敬天修徳人所當行之矧俶忝/嗣丕圖承平兹乆雖未致全盛可不上體祖宗)
　(師仰瞿曇氏慈忍力所沾溉耶凡于萬幾之暇口不/輟誦釋氏之書手不停披釋氏之典者盖有深㫖焉)
　(諸宫監尊禮佛螺髻髪猶佛生存不敢私秘宫禁中/恭率珤貝創窣波于西湖之滸以奉安之規橅宏麗)
　(極所未見極所未聞宫監𢎞願之始以千尺十三層/為率爰以事力未充姑從七級梯是初志未滿為慊)
　(計甎灰土木油錢瓦石與夫工藝像設金碧之嚴通/緡錢六百萬視㑹稽之應天塔所謂許元度者出沒)
　(人間凡三世然後圓滿願心宫監等合力于弹指頃/幻出珤坊信多寶如來分身應現使之然耳顧元度)
　(有所不逮塔之成日又鎸華嚴諸經圍繞八面真成/不思議刼數大精進幢于是合十指𤓰以賛嘆之塔)
　(曰黄妃云吳越國王錢/俶拜手謹書于經之尾)
崇聖塔
　事具聖果寺
佛牙塔
　在定民坊
辟支塔
　事具廣化寺
　題詠(楊蟠詩云佛心随處見層出更分明不用催燈/火天髙月自生  郭祥正詩崔巍辟支塔舒卷)
　(半腰雲知是藏真/骨靈光五色分)
華嚴塔
　在南山延夀法顯院側
浄因石塔
　在府治前元係浄因尼院䨇塔上刻佛像經咒今在
　民屋後風雨晦㝠間有祥光如然燈
　
　
　
　
　
　
　
　
　
　咸淳臨安志卷八十二
欽定四庫全書
　咸淳臨安志卷八十三　　宋　潜說友　撰
寺觀九
　　　　寺院
　　餘杭縣
法喜院
　在縣郭内溪北舊名吉祥光化二年建大中祥符八
　年改今額有王荆公安石讀書堂繪公像其中左有
　亭跨城東坡嘗宿于寺望吳興諸山懐孫莘老畱題
　亭上後人名為懐舊亭紹興五年令范仲將建縣學
　于此而以舊學基為院(院東百餘/步有義井)
　題詠(荆公詩門前白道自萦迴門外青莎間緑苔襍/樹繞花鶯引去疎簷無幕燕歸來寂寥誰共樽)
　(前酒牢落空留案上杯我憶故鄉情不淺可憐鶗鴂/重相催  東坡詩徙倚秋原上凄凉晩照中水流天)
　(不盡人逺思何窮問諜知秦過看山識禹功稻凉初/吠蛤栁老半書蟲荷背風翻白蓮腮雨褪紅追逰慰)
　(遲暮覓句傚兒童北望苕溪轉遥憐/震澤通烹魚得尺素好在紫鬚翁)
明心院
　在縣郭内舊名資福廣順元年建紹興五年改今額
普救寺
　在縣溪南一里舊名寳聖光化二年建治平二年改
　今額建炎燬于兵紹興十年僧智方重造拆而為二
　有觀音像隨禱而應
寳輪寺
　在縣東南三里舊名建興南齊永明間建大中祥符
　元年改今額
妙智院
　在縣東南二里舊名觀音乾徳五年建治平三年改
　今額
顯聖院
　在縣東南三里舊名白塔開寳四年建治平二年改
　今額范文正公嘗經行有詩
　題詠(范文正公詩豋臨溪上寺遷客特依依逺水欲/無際孤舟曽未歸亂峯蔵好處幽鷺得閑飛多)
　(少天真趣遥/心結翠㣲)
善法禪院
　在縣東南三里舊名慶善天福三年建治平二年改
　今額院前有祝聖放生池紹興十年創
寳林院
　在縣西二里乾道二年建
夀聖院
　在縣南十二里招徳郷舊名福梁顯徳二年建治平
　二年改今額
興徳院
　在縣西南二十里招徳鄉舊名興善麟徳二年建治
　平二年改今額
天真院
　在縣西南二十里招徳鄉舊名真君咸和二年建郭
　文舉曽于此脩道故名治平二年改今額
善應院
　在縣西南二十里招徳鄉舊名靈應天成二年建治
　平二年改今額
崇化資福院
　在縣西南一十二里招徳鄉紹興二十九年建
靈源院
　在縣東南一十二里安樂鄉舊名龍泉咸通七年建
　治平二年改今額
　題詠(唐張承吉畱題云四回山一面樓殿倚嵯峨中/路見山逺上方行石多天晴花氣漫地暖鳥音)
　(和徒潄葛仙井/此生其奈何)
澄鑒院
　在縣東一十五里安樂鄉紹興二十五年建移請今
　額
定水院
　在縣東一十五里安樂鄉紹興二十八年建移請今
　額
金山院
　在縣南一十五里欽徳郷舊名金源廣順二年建治
　平二年改今額
静林寺
　在縣東南一十二里欽徳鄉蕭梁時建中廢人呼為
　寺塢林木森隘人跡罕至隂雨時或聞鐘鼔鑼鈸聲
　有僧利欽築庵塢中漸拓基址得大石龜二斷碑一
　文磨滅不可辯止存篆文静林寺記四字又得古井
　六及階砌隐約尚存于是寺復興紹興四年重建
廣福院
　在縣西一十二里同化鄉舊名興聖廣明元年建熈
　寧元年改聖夀隆興元年改今額
般若院
　在縣北二十五里孝行鄉舊名長樂(闕/)　十一年建
　大中祥符元年改今額
無相寺
　在縣北三十里孝行鄉舊名無碍永明二年建治平
　二年改今額
無相禪院
　在縣北四十里孝行鄉舊名吉祥咸通十四年建大
　中祥符元年改今額
慈聖寺
　在縣東北四十里常熟鄉舊名靈岳寺(唐歐陽詢寺/記畧云杭州)
　(餘杭縣西北有鎮曰曹橋鎮走北十里得精舍曰靈/岳兹寺也建武二年有周閩越王無諸十二代孫摇)
　(氏捨宅之/所建也)後唐天成元年復置治平二年改今額
勝因院
　在縣東五十里常熟鄉舊名報聖開成二年建治平
　二年改今額
大智院
　在縣東四十里常熟鄉舊名感山同光二年建治平
　二年改今額
崇因報本禪院
　在縣東三十五里常熟鄉舊名興福乾徳四年建大
　中祥符中改普寧紹興三十一年改今額
大覺禪院
　在縣北四十里常熟鄉紹興三十年建
普安院
　在縣東北三十五里常熟鄉紹興二十七年建請
圓教院
　在縣北四十五里長安鄉舊名法華同光三年建大
　中祥符元年改今額
悟真院
　在縣東北三十五里長安鄉舊名吳山咸通八年建
　治平二年改今額
　題詠(王荆公詩野水縱横漱屋除午忩殘夢鳥/相呼春風日日吹香草山北山南路欲無)
大安院
　在縣北五十里長安鄉舊名境安咸通十二年建治
　平二年改今額
廣順院
　在縣北三十里長安鄉舊名安衆同光三年建治平
　二年改聖夀隆興二年改今額
光教院
　在縣北八十里止戈鄉舊名龍光大同二年建治平
　二年改今額有清習閣
　題詠(邑尉聞人符題清習閣云清曉捲書坐開簾揖/逺峯膩雲畱宿潤膏雨沐春容世味生來薄詩)
　(愁晚更濃溪山看/未足還聴暮樓鐘)
慈濟院
　在縣北六十里止戈鄉舊名吳山天成二年建治平
　二年改今額
甘露寺
　在縣北八十里止戈鄉舊名石泉永泰元年建治平
　二年改今額
慈相院
　在縣北一百里止戈鄉舊名石佛天成四年建治平
　二年改今額
寳嚴寺
　在縣北一百二十里止戈鄉舊名寳隆乾元二年建
　治平二年改今額
崇覺院
　在縣北七十里止戈鄉舊名寳幢乾符元年建治平
　二年改今額
淨嚴院
　在縣北六十里止戈鄉舊名靈石天福七年建治平
　二年改今額
正觀院(以下/尼院)
　在縣南一里舊名祈福天監二年建大中祥符元年
　改今額
淨安院
　在縣一里舊名南禪乾化三年建治平間改今額
　　臨安縣
徑山能仁禪院
　在縣北三十里乃天目之東北山也開山曰國一禪
　師法欽唐代宗時詔杭州即其庵所建徑山寺(詳具/徑山)
　乾符六年改為乾符鎮國院大中祥符改賜承天禪
　院政和七年(縣志云開/禧元年)改今額初師之來是山也猛
　獸不搏鷙鳥不擊山下之民不漁不獵有白兎二拜
　跪于杖履間有靈雞常隨法㑹不食生類及師之長
　樂雞長鳴三日而死今靈雞塚存焉紹興間大慧妙
　善禪師宗杲住山衲子雲集乃建千僧閣有妙喜庵
　孝宗皇帝御書扁顯仁皇太后髙宗皇帝嘗逰幸前
　後賜賚甚渥乾道四年乃建龍逰閣
　記文(吳尚書泳撰重建寺記國朝駐蹕臨安自西天/目龍翔鳯舞舒岡布麓蟠結而為帝王之都者)
　(錢塘也自東南天目熊騰馬奔凌深拔峭發越而為/梵釋之宫者徑山也山以徑名乃天目之徑路其地)
　(尊故鬼神不敢宅其境勝故凡庶不得居必也以大/法力建大道場然後能儲精㑹秀攬光景而納于其)
　(中始國一禪師卓錫于此興廢逮今盖已四百餘年/矣先是慶元己未冬龍王殿災精廬佛宇一夕而燼)
　(住持僧元聰治故而復新之後三十五年夏再燬無/凖師範慨然歎曰曩在育王時曽夢一神人偉衣冠)
　(盛儀衛馳騎而前迎疇昔之夜又夢前神人者持念/一寳珠以相授曰謹勿訝或謂夢之神即山之龍珠)
　(之數即火之日也豈住止成壊皆數耶師于是以精/進心轉不退輪以勇徤力撾無畏鼔披榛塞竅髙深)
　(度材于山視昔所封植可以為榱為梁為杗為角者/適飽厥用則鳩工聚糧命幹力之僧相其役一念纔)
　(起諸天響合上方頒賚甚渥公卿大夫士樂施舍南/國之好善者不祈而獻貨不命而獻力越三年考成)
　(曰殿曰堂曰門曰廊曰樓觀棲客之廬齋庖之所庫/庾井廐靡不畢具最是龍㳺閣居翠峯之頂畫栱璇)
　(題承雲納日而虚櫩外曰凌霄之閣天空宇迥若與/灝氣者㳺循而下曰寳殿曰珤所曰靈澤殿曰妙莊)
　(嚴閣不但如飛來湧出而宸奎麗畫寳鎮此山實振/古所未有舊兩僧堂幼學者居外久習者居内殆非)
　(不二法門今則統而為一楹七而室九蓆七十有四/而衲千焉矧翼五鳳而閌離門之虚建萬佛而補艮)
　(山之闕皆以大用勝服之若夫乗金相水西奉多聞/異僧所云更不道也比年以來嵗數不登諸方寺宇)
　(兵殘火燬荒基斷礎相望百不能興一二師乃于艱/棘之秋亷以克已勤以募衆竟乘願力成就兹事豈)
　(不謂釋中之傑耶雖然予嘗聞瞿曇氏之為教也旅/泊三界木下一宿穴土為廬編茅為菴達磨之不屋)
　(也􁧶山之無殿也包攝之不設佛像也楊岐之不盖/僧堂也鳳穴之不葺破院也林洋㤗布衲之不飾寺)
　(塔不占檀那地也瓦石擊竹無非道山桃開花無非/禪地上木庭下栢無非佛安得有宫殿樓閣之華哉)
　(無凖曰不也了性者真幻皆性證實者權假皆實一/大寳藏半說莊嚴一部華嚴只言現量有是身非旅)
　(亭也有是物非寓宇也有是居處室廬非假觀也有/是宫殿樓閣非化城也于宻屋可以識無漏于鏡壁)
　(可以見因果于廣大樓閣可以觀三生立一枯木為/象可以起人敬心拈一團泥塗地可以使人不堕惡)
　(趣莖草建刹具足大智聚沙為塔皆成佛道安得謂/無范金合土塈茨丹雘之事哉予謂由前之説則一)
　(切有為之事俱落虚無由後之説則諸祖無上之宗/悉成斷滅泥空則如盲人模象黒山窟裡脩行堕有)
　(則猶跛鼈困泥濁海波中起沒二說皆非也道有則/一塵不立道無則一法不捨於真空而不着頑空於)
　(妄有而轉歸妙有性圓而不偏念活而無弊合體性/名貌融為一源其庶乎道哉師曰斯事具止善樂院)
　(火永邦建之記者張無盡也圜通寺焚師序復之記/者周益公也己未之厄聪亦求記於樓學士子舊詞)
　(臣也盍為我識之嵗丁酉登山稽首請守寧國又請/奉祠龜溪請益勤且曰上累朌金幣賜御書復賁範)
　(以金襕法衣佛鑑師號盖自靈山付囑以來未有如/今天子神聖慈武清心寡欲篤行善道扶立教門如)
　(此之力子尚可得而辭耶泳不嘗醍醐不嗅薝蔔枯/藤敗筆何能補述盛美然學自孔子所求乎子以事)
　(父臣以事君常恐不盡其分無以報國汝等捨世俗/家出形色界辭親割愛不拜君父飯以珍厨棲以大)
　(厦將于何所求報國恩持經誦咒不足以報談空説/妙不足以報殫子之力盡未來世以無量珤聚無量)
　(莊嚴不足以報惟發揚大㫖警悟羣迷具如來眼踏/毘盧顖掘二祖髓御大梅心標俱眡指破馬師欽師)
　(惑使一切衆生成等正覺此真是報國恩處鑑曰唯/乃為之記  張魏公浚撰文慧禪師塔銘先是上為)
　(普安郡王時聞師名嘗遣内都監至徑山謁師師作/偈以獻上甚佳之及在建邸復遣内知客請師山中)
　(為衆説法親書妙喜菴大慧禪師明年復取向所賜/宸翰以御寳識之恩寵加厚而師亡矣仰惟主上神)
　(聖英武資不世出而惠顧一方外之士如此盖師於/釋氏所謂卓然傑出于當世者忠誠感格得之天理)
　(是以上動宸心眷知特異吁其盛哉自昔聖賢必傳/心為學誠明合體變化興焉西方之教指心空為解)
　(脱究竟盖得一而不見諸用而悟入要處或幾于盡/性者所為後世三宗並行臨濟三傳號為得人超出)
　(聲塵不立一法根源直截以證為拯焜燿震動卷舒/無碍如獅子吼㳺戯自在獲大無畏此固不可以智)
　(知識識也臨濟六傳至楊岐再世而圓悟禪師克勤/得法于五祖演被遇兩朝其道盖盛行矣師實嗣圓)
　(悟益光明焉師諱宗杲宣州寧國人姓奚氏年十七/為浮圖不欲居鄉里從經論師即出行四方始從曹)
　(洞諸老宿㳺既得其説歎曰是果師祖意耶去之謁/湛堂凖凖識師眉睫間久謂之曰子談皆通暢特未)
　(可以敵生死吾今疾革他日見川勤當能辦子事勤/圓即悟師也湛堂死師謁丞相張公無盡求凖塔銘)
　(無盡門庭髙于天下士亦少許可見師一言而契即/下榻朝夕與語名其庵曰妙喜字之曰曇晦且謂子)
　(必見圓悟師吾助子往遂津致行李來京師見勤於/天寜一日勤陞堂師豁然神悟以語勤勤曰未也子)
　(雖有得矣而大法故未明又一日勤舉演大師有句/無句語師言下得大安樂法勤拊掌曰始知吾不汝)
　(欺也自是縱横踔厲無所疑於心大肆其説如蘇張/之雄辯孫吳之用兵如建瓴水轉圓石于千仭之阪)
　(諸老斂袵莫當其鋒于是賢士大夫往往争與之㳺/云云浚在蜀時勤親以師囑謂真得法髓浚造朝遂)
　(以臨安徑山延之道法之盛冠于一時百舎重趼往/謁惟恐後拜其門惟恐不見至無所容敞千僧之閣)
　(以居之凡二千餘衆所交皆俊乂當時名公卿如侍/郎張公子韶為莫逆交而師亦竟以此遇禍盖當軸)
　(者恐其議已惡之也燬衣焚牒屏居衡州凡十年徙/梅州梅州瘴癘寂寞之地其徒裹糧從之雖死不悔)
　(噫是非有以真服其心而然耶又五年太上皇帝特/恩放還云云将示寂親書遺奏及寄聲告别右相湯)
　(公又貽書于浚了賢請偈復取筆大書不少亂師雖/方外士而義篤君親每及時事愛君憂時見之詞氣)
　(其論甚正確云云使為吾儒豈不為名士而其學佛/亦卓然自立於當世非豪傑丈夫哉云云嗚呼我識)
　(師之早此心黙契未言先同從容酬接達旦不倦人/間至樂孰與等擬盖惜其冺沒山林慧利之不博加)
　(於人也然而以道觀之安可以隠顯去來索師于形/骸之内哉我實知師宜為之銘曰死生為一非想非)
　(説澄澈了悟一息千刼嗟師何為拳拳忠孝欲廸羣/迷俾趨正教嘻笑怒罵佛事熾然情生智隔疑諦興)
　(焉天目巍巍終古莫移師之道徳此山與齊南陸待/制㳺撰别峯禪師塔銘南山自長安漢中西  馳為)
　(嶓為岷峨東行紆餘起伏歴蠻夷中跨軼且千里然/後秀偉特起為三峯摩星辰蓄雲雨龍蟠鳳翥是名)
　(峩眉山通義犍為二郡實在其下人鍾其氣為秀民/傑士出而仕者固多以功業文章擅名古今至于厭)
　(薄世紛棄捐衣冠木食澗飲自放於塵垢聲利之外/而不幸為人知不能遂其隐操亦卒至於光顯暴耀)
　(者如别峯禪師是也師名寳印自成童時已博通六/經及百家之説至是復從華嚴起信諸名師窮源探)
　(賾不髙出同學不止論説雲興泉湧衆請主講席謝/不可圓悟克勤禪師有嗣法上首安民號宻印禪師)
　(說法于中峯道場迺挈一笠往從之一日宻印舉僧/問巖頭起滅不停時如何巖頭叱曰是誰起滅師豁)
　(然大悟自是室中鋒不可觸宻印恨得師晩㑹圓悟/自南歸成都昭覺乃遣師往省因隨衆入室圓悟舉)
　(從上諸聖自何法接人師舉起拳圓悟曰此是老僧/用者孰為從上諸聖用者師即揮拳圓悟亦舉拳相)
　(交大笑而罷圓悟歎異之曰是子他日必類我云云/久之南㳺見溈山佛性泰福嚴月菴果疎山草堂清)
　(皆目擊而契或以第一座畱之師遯以免最後至徑/山見大慧杲大慧問曰上座從何處來師曰西川來)
　(大慧曰未出劍門闗與汝三十棒了也師曰不合起/動和尚時徑山衆千七百雖耆宿名衲以得栖笠地)
　(為幸顧為師獨掃一室堂中皆驚云云被勅往徑山/淳熈九年五月也七月至行在所至尊夀聖皇帝降)
　(中使召入禁中以老病足蹇賜肩輿于東華門内賜/食於觀堂引對于選徳殿特賜坐勞問良渥師因舉)
　(古宿云但透得見聞覺知受用見聞覺知不堕見聞/覺知上悦曰此誰語師曰祖師皆如此提倡亦非别)
　(人語上為㣲笑云銘曰圓悟再傳是為别峯坐十道/塲心法之宗淵識䧺辨震驚一世矯乎人中龍也海)
　(口電目旄期稱道卓乎澗壑松也叩而能應應已能/黙渾乎金鐘大鏞也師之出世如日在空升于暘谷)
　(不為生隠于崦嵫其可以為終乎萬陸放翁圓覺閣/記淳熈十年二月己未徑山興聖  夀禪寺西閣成)
　(乙丑上賜住持僧寳印御注圓覺經且命寳印為之/序既上為嘉歎召見錫賚甚寵于是道俗咸曰賜經)
　(與閣成同時宜榜曰圓覺之閣且刻石以侈盛事則/又咸曰陸㳺宜為記寳印以衆言來諗㳺於山隂澤)
　(中㳺蹵然不敢辭恭惟聖天子以聰明睿智之資體/堯蹈舜深造道妙悟一心於萬法之中既以博極皇)
　(墳帝典羲圖魯史之秘而象胥所傳木葉旁行亦靡/不究覽以大圓覺為我世界悼士之陋多岐私智昧)
　(乎大同乃以萬幾之餘親御注釋凡十二大士之所/問調御之所説佛陀波羅之所譯宗宻之所注裴休)
　(之所言皆冰釋縷解于宸筆之下十日並照物無遁/形百川東歸海無異味如既朢月無有缺减如大寳)
　(鏡莫不照了東夷西戎南蠻北狄霜露所墜日月所/照莫不共在此大圓覺中魯之縫掖楚之黄冠竺乾)
　(之壊衣祝髮平時相與為矛盾為氷炭者亦莫不共/在此大圓覺中不偏不欠不迷不謬垂之萬世亦莫)
　(不然而寳印以山林枯槁之士道行海内名徹九重/得以懐璉入侍仁宗皇帝故事召至便殿者再覲清)
　(光承聖問口誦所聞文附鉅典有學士大夫學願而/不可得者又此閣壯觀首冠一山費至三十萬錢其)
　(落成也適當賜經之時山川動色神龍踴躍於虖盛/哉方閣之未建東偏有千僧閣紹興中大慧禪師宗)
　(杲所營宗杲法門之傑方住山時衆溢千數故以是/名閣然自今觀之雖萬億阿僧祗衆猶有限量豈若)
　(圓覺之廣大無邉也哉顧㳺衰病憔悴之餘學問廢/落文思局澁而名山盛事本末閎闊非區區筆力所)
　(能演述實以/為愧懼云)
　題詠(東坡頴濵詩並見徑山所范石湖題徑山凌霄/菴峯頭非塵寰一舍誰  茇軒眉玉霄近挼指)
　(沙螺豁萬山紛累塊衆水𦕈聚沫來雲觸石迴去鳥/墮烟沒向無超俗縁兹路詎可越偕行木上坐同我)
　(證解脱山徑山傾蓋亭萬山離立翠雲幢嫋嫋稀聞/晩吹香  下行人塵撲面誰知世界有清光  題徑)
　(山寺樓落日蒼茫水捫星縹緲樓神光來燭夜夀木/不知秋海内五峯秀天涯雙徑㳺愛山吾欲住衰病)
　(懶乗/流)
海㑹寺
　在縣西二里舊為竹林寺大同中建㑹昌五年廢大
　中五年重建大中祥符元年改今額
　記文(蔡端明襄撰杭州臨安縣海㑹寺梁大同中始/作號曰竹林及五代正明之初錢吳越王又新)
　(之王縣人也少嘗往來里中困甚已而跨有全吳名/貴地大私自省所從來豈非有隂相我者耶且竹林)
　(最得山水佳處因大治之益廣前制當是時吳中浮/屠居雖百千數無是倫者大中祥符間例易天下寺)
　(名遂錫今額天禧五年冬十月火通夕而墟其徒散/去搃持僧有朋顧思憮然以興所廢為已務毎説于)
　(衆曰吾師之法或貲於塔廟福報之來稱其所出今/殿適謀始而大家力饒不能厚施異時名氏不齒篆)
　(載反索氣于後人其可乎於是盛仁俊張從實先輸/而倡之從而和者數十百人以元一盛鋹兼管度材)
　(礱石塈茨陛級之役積費錢三千萬行一十年而後/已既成列像其下鐘鼓其中㑹合邑子而落之墟者)
　(復芘而散者復集錢氏以一國之資基之於前/而有朋以一已之志繼之於後可謂能且勤矣)
　題詠(東坡題海㑹寺詩籃輿三日山中行山中信美/少曠平下投黄泉上清㝠線路每與猿狖爭重)
　(樓束縛遭澗坑兩股酸哀飢腸鳴北渡飛橋踏彭鏗/繚垣百步如古城大鐘一撞千指迎髙堂延客夜不)
　(扃杉槽漆斛江湖傾本來無垢洗更輕倒床鼻息四/鄰驚紞如五鼔天未明木魚呼粥亮且清不聞人聲)
　(聞履聲此又清心堂云南郭子綦初䘮我西來達磨/尚求心  堂不說有清濁逰客自觀隨淺深兩嵗頻)
　(為山水役一溪長照雪霜侵紛紛/無補竟何事慙愧髙人閉户吟)
浄土禪寺
　在縣南二里顯徳中吳越王建號光孝明因寺大中
　祥符元年改今額有石刻妙法蓮華經七卷葉清臣
　書
　題詠(東坡詩雞鳴發餘杭到寺已亭午㕘禪因未暇/飽食良先務平生睡不足急掃清風宇閉門羣)
　(動息香篆起烟縷覺來烹石泉紫笋發輕乳晩凉沐/浴罷衰髪稀可數浩歌出門去暮色入村塢㣲月半)
　(隠山圓荷争㵼露相攜石橋上夜與故人語明朝入/山房石鏡炯當路昔照熊虎姿今為猿鳥顧興廢何)
　(足弔萬世一仰俯足楊㕘政棟和云今君督來期書/郵日旁午世事不  論清㳺乃先務明朝叩禪闗復)
　(此得净宇淺斟琥珀濃細嚼銀絲縷味雋問牛酥軒/髙來燕乳曲折溪屢横尖圓峯可數萬頃喧桑田一)
　(簇静松塢由來鏡中人不殊草頭露越主朝汴宫蜀/客盡吳語剥蝕浄土碑荒殘峽山路桑梓如之何誰)
　(能忘一顧日詢錦/橋新三歎清流俯)
净明院
　在縣西十五里舊為五峯院天福中建
開化禪院
　在縣南二里乾化五年吳越王建舊名功臣大中祥
　符元年賜今額
　題詠(東坡自净土歩至功臣寺詩落日岸葛巾晩風/吹羽扇松間野步稳竹外飛橋轉神功鑿横嶺)
　(巖石得巨片直渡千人溝下有㣲流泫岡巒蔚回互/金碧爛明絢緬懐異姓王負擔此鄉縣長逄跨下辱)
　(屢乞桑間飯誰知山石頑識此希世彦凜然英氣逼/屹起猶聳戰他年萬騎歸父老恣歡宴錦綉被原野)
　(珠金散貧賤竇融既入朝吳芮空記面榮華坐/銷歇閲世如郵傳惟有長明燈依然照深殿)
崇覺院
　在縣北三十里舊名合覺院乾徳中吳越王建治平
　二年改今額
廣教院
　在縣南十里舊名寳積治平二年改今額
雙林院
　在縣西北十五里舊名寳林天成元年徑山寺僧景
　文望南山有祥氣遂廬於山巔大理評事俞夀因捨
　山為寺於土中得金銅佛像三寺僧寳傳至今五百
　年矣山南有迎暉亭望錢塘江見東日初升溠水巖
　在寺山之腰有瀑布泉飛白甚長東流至於海
　記文(建溪黄揆撰院記杭州臨安縣之西北寳林院/者即後唐天成初里人大理評事俞夀以其山)
　(之髙明深秀真浮圖氏之所居也遂召徑山僧景文/廬於其旁巔一夕景文夢有祥氣達天三及覺而異)
　(之翌日發地得金仙軀於是俞氏族人盡絶其旁地/以為寳林院焉院之建距今百有餘年堂殿摧圯法)
　(像潰壊其徒冲廣藴式自嘉祐庚子同心悉力募諸/鄉人鄉人樂施其財以成其志以至於今凡八年而)
　(工畢其丹漆之宇泥金之相莫不焕然一新矣英宗/即位例更天下寺名于是始易今額云夫金輪氏之)
　(教自漢明帝時流于中國及晉宋齊梁之間崇尚益/甚自是之後夸侈日滋樓觀相望多于㕓野之廬井)
　(亦其習俗漸漬而非釋氏之本然也抑嘗聞菩提以/法界為居大空為相居以法界則羣生之前萬物之)
　(後莫匪佛也相以本空則無倫之大無内之小莫匪/佛也然而必宫其居必像其象者盖為之教而使民)
　(得以景仰脩省而善之所自歸焉耳冲廣請余書廢/興之迹以示於後余嘉其成功而亦明其學佛之本)
　(焉/)
　題詠(邑令李敷詩云雙林髙寺秀峯環我欲題為小/徑山炎月一逰神骨爽天風相送出松闗  令)
　(鞏豊詩云我來將值日午時千峰照曜碧玻璃集賢/村落俯列屋寳林樹石呈幽姿人言可比雙徑雄妙)
　(處乃在阿堵中崇岡展障屹亭左似約老眼專窺東/日出烏鳥飛日入牛羊下再㳺當與夸父期不用山)
　(僧逺迎迓山洪忠文公咨䕫詩大徑山髙寺山巔小/徑山深寺  趾辛夷花開數㸃雨艾納香空半泓水)
　(新新故故自樓閣下下髙高各窓几二三名公詩一/束八十老衲畫幾紙雲岑滅沒野屋浮草樹離列渡)
　(舟檥露横斷浦月已髙日落平沙風欲起直疑着我/江湖間安得伴君岩壑裡魚肥尚恨絲蓴晚酒酣苦)
　(愛葅筍美參寥有句墮/杳靄更上迎暉亭徙倚)
吉祥院
　在縣東南二十五里光化中僧明曉大師開山舊名
　平陽治平二年改今額
定惠院
　在縣西三里東晉時號匡瞻院(縣有/瞻山)天禧四年改今
　額
靈峰院
　在縣東十里舊名靈山長興二年建治平二年改今
　額
興教院
　在縣東十五里天寳中建吳越王號興王院治平二
　年改今額
演法院
　在縣西二十里天成四年邑人俞郢建治平二年改
　今額
饒益院
　在縣東十五里舊名益錢治平二年改今額
西化成院
　在縣西北三十里舊名普門咸通九年建治平二年
　改今額
長清院
　在縣西北三十里大中間邑人阮章建治平二年改
　今額
無垢院
　在縣西北二十五里天福三年邑人俞昭建景祐四
　年賜名靈福治平二年改今額
精進院
　在縣西二十里舊名報恩治平二年改今額
太平萬夀院
　在縣東二十里天祐中吳越王建天聖七年賜今額
梵安院
　在縣西十里舊名九州保安長興元年吳越王建治
　平二年改今額
大仁院
　在縣北二十五里舊名大禄天成元年建治平二年
　改今額
觀音院
　在縣東北一里咸通九年建後廢建隆二年邑人吳
　光禄重建復元額
不仁院
　在縣東南二十里舊名西華咸通二年吳越王建治
　平二年改今額
晝錦院
　在縣城南舊名妙嚴治平二年改今額
光孝院
　在縣西五里舊名保安天福元年吳越王建國初寺
　名廣孝紹興十三年改今額
禪定院
　在縣東南二十五里舊名六度同光二年錢氏建治
　平二年改今額
夀安院
　在縣西二十里舊名長夀天成元年錢氏建治平二
　年改今額
浄應院
　在縣西三十里舊名應祈天福四年錢氏建治平二
　年改今額
福勝院
　在縣北二十里舊名福全乾徳四年建治平二年改
　今額寺之北山有亭曰豁然四望明敞
　題詠(趙守仲藏畱題千騎踏清霜東㳺古道場雲籠/山骨秀風引水聲長曉日依稀暖寒光取次香)
　(後隨吹管急空谷答宫商佛家之巽詩三過山中寺/勞生有底忙梵書蟲蠧紙  界燕巢梁曉日光明藏)
　(野花知見香豐碑如/㑹意讀罷更彷徨)
國寧院
　在縣西南二十里舊名國安天福七年建治平二年
　改今額
定安院
　在縣東二十五里舊名報慈天福七年建治平二年
　改今額
真覺院
　在縣東十五里舊名建成乾徳三年賜額治平二
　年改今額
普澤院
　在縣東南十五里舊名龍泉天福七年建治平二年
　改今額
福濟院
　在縣東南十五里舊名金泉乾徳三年賜額治平二
　年改今額
普浄院
　在縣東治平二年賜今額有丈八身彌陁佛
道興院
　在縣東南四十里舊名新興乾徳二年賜額治平二
　年改今額
化成院
　在縣東三里舊名法華光啟三年建治平二年改今
　額
興善院
　在縣南四十里舊名歸善中和二年建治平二年改
　今額
極樂院
　在縣東北十五里舊名錢同天成元年建治平二年
　改今額
净安院
　在縣南十五里舊名安樂天祐末吳越王建治平二
　年改今額
净梵院
　在縣南十五里舊名靖岳武徳八年建治平二年改
　今額
　題詠(俞侍郎烈題清虛堂詩天清蠶麥餘緑結桃李/實老僧詩䘖袖過我語言質懐山意先行如夢)
　(病芝术去塵才一舍鞭䇿不終日堂筵新結束空洞/無長物風來舞翠杉土暖榮病橘欲行意先清舌評)
　(驥不及何由解鞍卧夜枕雨瀟瑟泉清韻磬逺林樾/琅玕宻杯寒續飛斟烟繼香遶室淡惇契㕘同酒㫖)
　(妙真一懐新辜雅趣意懶擱徤筆亦如罷㕘僧野禪/縛枯律  洪忠文公咨䕫詩石澗寒泉鳴曉竹岡霽)
　(月横秋一炷銅爐杓子老禪破衲蒙頭體又題頥䝉/堂山下有雷頥山下出泉䝉主静山之  養正静之)
　(功閑閑六忩明寂寂萬籟空/坐觀鼻端白岩花自春風)
善住院
　在縣南五里舊名興國天福七年吳越王建大中祥
　符元年改今額
等慈院
　在縣西北四十五里舊名貞明長興四年建天禧四
　年改名興徳治平二年改今額
惠明院
　在縣東北二十里舊名重明光化二年建治平二年
　改今額
殊勝院
　在縣東十里舊名瑞竹天福四年建治平二年改今
　額
䕶法院
　在縣西二十五里舊名䕶安天祐中建治平二年改
　今額
福海院
　在縣東三里舊名延福乾化二年建治平二年改今
　額
妙嚴院
　在縣東二十五里舊名寳慶吳越王建治平二年改
　今額
真如院
　在縣西五里咸通十年建大中祥符元年改今額
無量院
　在縣西二十里葛洪許邁煉丹之地乾元中沙門令
　穆剏為羅漢院大中祥符元年改今額
寳積院
　在縣西北十里舊名香積天成二年建治平二年改
　今額
慈聖院
　在縣城東舊名資聖開平二年建治平二年改今額
寳林院
　在縣東三十里舊名善林䦕運二年建治平二年改
　今額
真寂院
　在縣西二里舊名山房天成二年吳越王建治平二
　年改今額
慈智院
　在縣南四里舊名慈濟正明三年吳越王建治平二
　年改今額
妙静院
　在縣北二十里舊名永安咸通二年建治平二年改
　今額
威徳院
　在縣南一里舊名䕶國天王院太平興國三年建治
　平二年改今額
保錦院
　在縣東南二里顯徳二年吳越王建
東山塔院(縣志云即/定惠院)
　在縣西三里云謝安石髙臥之地(詳具/本山)有環翠閣
　記文(俞侍郎烈撰環翠閣記東山繚深幽䆳僧徒依/岩石左右結架為房屋雖面勢位置各得近山)
　(顧不能以矚逺僧道堅由岩西上得負山之陽崖結/屋數楹前瞰浮圖傍揖西山既已清曠深窈脱塵囂)
　(而納沆瀣又因崖累甓出屋之危結為飛簷嶢棟以/接雲氣臨風雨而名之曰環翠閣闢忩而南望則南)
　(峯近嶺奔騰延袤而東西馳如植戰士之旗如縱羣/馬之覊如峩冠盛服駢肩接袂而劍佩陸離也傍眺)
　(西南林木斷缺日高烟霽好山平逺溪光石磧吞吐/出沒村墟野屋之羅列沙禽谷鳥之上下野水渡影)
　(之往來隠見往往盡得於几席之上余家西市山麓/砥夷兒時覊丱已熟往來既壮負書劍又寄迹焉堅)
　(師且老其徒慧淳久客方外頗疏通善談笑薫爐茶/鼎喜接吾徒予與往來又加宻焉嘉泰甲子予復官)
　(中都山中之人以書來曰噫淳死矣淳以老死不足/多咤環翠為東山勝處顧傾壓摧圮堙淪烟菲草樹)
　(之間鴟嘯灌莽䑕伏亂穴或無士大夫履者余聞之/為惻然動心勸寺僧了一糞除菑翳裁度腐折又使)
　(取材于山且捐私帑以助成之曾未幾軒閣渠渠遂/可登覽溪山之流峙草樹之華滋烟雲變態前瞻却)
　(顧了無遺遯嗟夫人之寄短生於無窮俯仰之間便/為陳迹而世之賢豪材傑之士往往登牛山而洒涕)
　(撫松菊而盻庭柯則悠然自喜彼豈不知死生興壊/相為乗除而顧為無益之悲喜哉撫今懐昔悼日月)
　(之逝有不容已耳余年逾五十奔走南北坐閲世故/亦云多矣乃猶徙倚於斯愴然興懐非特以識其念)
　(舊懐往之心亦以記夫時序之推移人事之變化且/感予之老也  洪忠文公咨夔撰東山婆娑岩壑記)
　(婆娑岩壑者何鄉先生吏部俞公讀書處也天目下/趨于臨安穹為雙徑奥為大滌洞崛奇明䆳為九仙)
　(玲瓏及東西永安上其鍾為人物唐季光啟中錢武/肅始以功名著越百二十餘年有郎工部出又百七)
　(十餘年有公卓卓相望為名法從山川英靈之氣大/抵屯固䝉鬱蓄極而後發夫豈易然也哉公家西市)
　(距東山里許少時屏人事窮年藏脩山中學成一舉/冠天下後每解官還里輒抱書山房繹其業講索益)
　(精造詣益深論著益雄古四方秀艾摳請履滿緇徒/可與語亦泊然與為莫逆交軒宇佳處丐一語品題)
　(未嘗不笑領也公即世忽忽二十年僧老且死盡獨/主塔了仁應門業净趣明澹寂如止水撫風物之蕭)
　(疎愴耆舊之凋落以公平生最愛環翠之勝因葺閣/下為堂以祠公摘公疇昔所賦名之且悉疏詩文于)
　(壁林巘蔽虧花竹深映與窣堵相近逺儼猶昔也公/儻騎雲馭風挾仙人左元放之徒忽去而倐來乎夫)
　(出處之義大矣静者常得之艮為山主静而動静而/不失其時其道光明雖動未嘗不静也公方昌羊空)
　(谷燕坐而山月上長嘯而林華墮閟風霆閣雲雨人/莫窺其涘及出而施之詩書仁義之澤滂葩淋漓而)
　(春萬象風節所存殆有駭濤怒颶日夜舂撞所不能/摇者身在禁闥乃心清泉白石間盖處亦静出亦静)
　(也綸巾一壑目擊道存山顧不重耶晉謝太傅髙卧/是山石室濬谷之趣自謂伯夷何逺悠悠千古此意)
　(惟公識之故併圖其/像以慰山靈之思云)
　題詠(洪忠文公咨䕫次俞紫㣲止止堂詩佛法元無/法人謀盡過謀說空猶是着領妙更何求徑滑)
　(松杉古忩虚水石幽琤琤鳴銕裡安處一時休透又/塔院詩僧伽傳法處阿育放光時到頂直無縫  心)
　(横有枝梅間詩鳳咮竹裡酒鴟/夷醉上危層去空明渺所思)
寳華院
　在縣南二十里嘉定十年僧如訥始築菴越六年移
　請院額理宗皇帝御書無量夀閣四字
石照山净土寺
　在縣南二里錢武肅王兒時逰息之地同光二年創
　為塔亭院治平二年改賜今額有錢惟演所撰碑(詳/具)
　(本/山)
　題詠(家之巽題艮山閣詩樂山仁者寂不動面壁老/獅機械深艮背行庭無别義佛心即是伏羲心)
　(却一邱兀硉蒼虬住四面森嚴陣馬齊/  笑白雲無定相長時逐雨過前溪)
法華院
　在縣西二里紹興九年韋郡王捨地剏建奉顯仁太
　后香火僧皆業醫
普應院
　在縣西五里景定間請額
梵行院(以下/尼院)
　在縣西北三十里舊名龍華長安二年邑人徐璉建
　治平二年改今額
吉祥院
　在縣北二十里舊名靈龍政和七年改今額
　
　
　
　
　
　
　
　
　
　
　
　
　
　
　咸淳臨安志卷八十三
欽定四庫全書
　咸淳臨安志卷八十四　　宋　潜說友　撰
守觀十
　　　　寺院
　　於潛縣
寂照寺
　在縣南二里豐國鄉舊名吳興大中五年改今名隆
　興初邑令葉衡重建中書舍人張孝祥書額寺舊有
　緑筠軒後徙縣齋寶慶初建御名改為此君軒
　題詠(東坡緑筠軒詩可使食無肉不可居無竹無肉/令人瘦無竹令人俗人瘦尚可肥士俗不可醫)
　(傍人笑此言似髙還似癡若對/此君仍大嚼世間那有揚州隺)
明智寺(西菩山/)
　在縣西十八里波亭鄉初山之西有光亘天現菩薩
　像僧道志立茅廬其下元祐間因建佛殿遂名西菩
　寺治平二年改今額熙寧七年八月蘇文忠公同毛
　君寶方君武訪參寥辯才遂留西菩山留題建炎間
　重修秦少游之子湛為記有清涼池明月池雙峯堂
　滌軒覽秀軒西資閣見山亭
　記文(秦湛作寺記其畧云於潜之西菩有光燭天見/菩薩像其時僧道志茅廬其下遂聚邑人之錢)
　(而廟佛焉號西菩寺實唐天祐中也本朝改曰明智/今謂其山猶曰西菩辯才既從此山行道吳越山中)
　(之徒思踵其武踴躍精進云云明智以有道者之故/棲學佛者望之如仲尼之徒於闕里其氣象景物又)
　(蓋境内自於潜十有三里至山之麓未及之五里上/松旁澗與道委蛇仰可以䕃俯可以鑒循環曲折乃)
　(得平直兩峯屹然如立長人如獲居迎來五老九華/未易伯仲泉湧西岩之址盛暑常寒筒引錯落徧於)
　(百室是以居者㤀出遊者㤀歸云云自有此寺已數/百年土殞木壞風雨入室像設不嚴威儀不成雙峯)
　(既歸未嘗有求邑之富於力者相率施所有寺為之/一新云云余先人與辯才善余兒時先人對辯才語)
　(必令旁侍其髙世之論至今能記一二而辯才物故/前先人十年今龍井天竺間雲容山色或誨人愁其)
　(能念前人乎予每見來自吳越者未嘗不問辯才門/人何如故聞雙峯之名久矣杜門錫山之下一旦蒼)
　(頭吿予曰門有道人吳語而文亟出見之乃常樂性/禪師也謂明智重葺欲予為記且曰先太史常為辯)
　(才記龍井今記明智非子可乎予不敢/辭雖然雞鳳異調大方之家豈不我笑)
　題詠(東坡詩推擠不去已三年魚鳥依然笑我頑人/未放歸江北路天教看盡浙西山尚書清節衣)
　(冠後處士風流水石間一笑相逢那易得數詩狂語/不須刪  路轉山腰未足移水清石瘦便能竒白雲)
　(自占東西嶺明月誰分上下池黒黍黄粱初熟後朱/柑緑橘半甜時人生此樂須天賦莫遣兒曹取次知)
　(岩王中丞樂道詩云䆳壑重巒十里過天圍佛境隱/  阿傥來功業㤀情久暫到山林結意多  李祕書)
　(公美詩云兩峯直起翠屏開西院流泉湧/碧䑓不在徑山天目後使人去了又重來)
治平寺
　在縣北十里嘉德鄉舊名天目乾寧元年建治平二
　年改今額
　記文(程北山俱作重建佛殿記餘杭之鎮曰天目山/唐人作僧舍於其下號天目寺自㑹昌中廢大)
　(中復興更唐末五代至皇朝且數百年巋然嘗為邑/里信人之所依向治平中勅賜名曰治平世以夏臘)
　(主寺事其徒往往㳺楞叩義學師指授演説修多羅/教或從善知識傳佛心宗自顯南禪師以來代不絶)
　(人宣和庚子盜發新定陷於潜寺焚有邑豪襁負其/母避地走山谷過其門望遺址黙自誓曰使賊平家)
　(脱禍當復新此殿云及賊平其家大小數十人汔無/恙明年建大佛殿為佛菩薩大弟子䕶法神像壯麗)
　(輝絢莊嚴殊特悉加於舊焉吾鄉鎮江天寧禪鑒長/老道潜實受業治平寺蓋所為從善知識傳佛心宗)
　(者之一也數為予道治平寺且求文以記其本末於/今三年矣而請愈堅吾聞志人聞士依真而住非可)
　(以國土觀一相無相非可以聲色求不即不離非可/以方處攝也又況棟宇之奉像寓之設哉然於無為)
　(中示現有為於不住中宣説常住其悲智願力所以/開度有情者不廢也故昔釋迦文佛於欲色界中大)
　(集羣品説法之餘以四天下二十支提若須彌山頂/開華藏殿若震旦漢國那羅耶那以如是等牟尼聖)
　(人往昔住處付屬諸龍又以閻浮提中四方國土若/若遮波羅處若阿跋多山若善安住塔以如是等諸)
　(佛羅漢賢聖天人修行住處付屬星宿天龍藥义大/鬼神等分布守護然則名山佛刹所以建立扶持者)
　(幽明之際必有尸之者矣兹豈偶然也哉方是寺之/存也棟宇像寓屹然如山而惡念人能以一念使與)
　(灰燼散滅及其復也有信心者亦以一念能使荒穢/瓦礫之區化為梵釋之宫獅子之座甚矣一念之不)
　(可思議也方一念之作雖有神智莫得而聞見搏執/也然無形而成不疾而速雖無邉如虚空宻用如造)
　(化堅固如金剛迅速如毘嵐不若是烈也一念為善/念念續之不惟成一身仁九族而已擴而濟天下澤)
　(百世無難也至於得果成道髙可以超三界下可以/生梵天為四果為二乘為菩提薩埵為佛世尊極其)
　(原初出於一念之㣲而其所利益成就至於不可勝/言者一念為不善念念續之有至於提戈相尋伏尸)
　(流血數百千里人畜草木為空一旦敗禍父母妻子/相隨就砧几剥割膾醢肉餧鴟鴉狗䑕死入地獄受)
　(無量苦經千萬億刼乃為畜生出入炮烙剖割之間/或為餓鬼飢火所燒支節竅户猛焰熾然又千萬億)
　(刼極其原亦出於一念之㣲而流毒之大受報之酷/亦至於不可勝言者前日之羣盜是也使横目之民)
　(惟善是念如火傅薪如水趨下而善不可勝用矣一/家為善則一家安一鄉為善則一鄉化推而凖之天)
　(下則闘很淩暴之風凶荒疵癘之應何從而有哉是/則安樂之土已矣予因潛之請也以是吿於方來使)
　(知一念之㣲不可不基其不可思議力可使利益及/於無邉成就至於佛地而塗之人皆可以勉也營事)
　(僧曰可先義交道顒住持僧曰希表邑/豪曰徐彦通佛殿費蓋無慮二萬緡云)
常樂教寺
　在縣南五十里長安鄉舊名樂平建興二年佛圖澄
　建治平二年改今額元豐間僧保元重建寺有圖澄
　井圖澄閣
廣福院
　在縣南二里(舊云在縣/南五十里)朱梁太師吳敬忠捨地舊名
　國㤗天福二年建熙寧中改壽聖紹興三十二年避
　髙宗皇帝殿名改今額舊有放生池有般若莊後因
　洪水衝蕩遂為寂照寺子院
崇壽院
　在縣西二里岝㠋山舊名興福紹興元年改今額有
　曠軒雙溪叠嶂跨虚亭開禧三年令王日益始刋錫
　額之勅於石
　記文(令王日益跋勅額云浮溪之漘有山曰岝㠋瑰/石嵌岩拔地千仞繚徑危磴盤空百折椒有精)
　(廬縹緲雲目之表負陽崖結屋以凌空濶而納沆瀣/是為曠軒轉而西則為雙溪叠嶂暇日領客登眺溪)
　(橋横卧野木旁拱倒景流光上下相屬前峯後巘之/奔伏逺洲近溆之分合霽日隂雲朝霞暮烟之開歛)
　(吞吐莫不盡於几席之上窮天地之竒變遺氛埃之/溷濁長嘯激烈谷應水湧因訪主僧宗照以山中勝)
　(事纚纚可聽至立刹之顛末則曰知其為崇壽而已/他無攷焉潛號山水邦而岝㠋為最管領勝㮣是刹)
　(居多固宜宏扁詳記以聳秀偉傑特之觀顧缺不著/得非時移事改漫漶而失其傳歟抑遊者徒耳目之)
　(玩隱者唯仁智之樂而不暇及歟退而求諸故府得/天聖錫額之勅始以是山具飛來之體而㣲故因鷲)
　(峯之廢而起之端拜肅覩榮光晃蕩遺珠獲於赤水/藏簡出於魯壁駭愕疑喜恐得之夢寐而不敢自必)
　(其真刋諸琬琰日星絢爛蓋欲侈熙朝之賜補曠世/之闕而發山川之靈以慰鳬鷖麋鹿之思也夫天地)
　(之於景物往往珍其勝而嗇其全故名山佳刹清泉/異石多在隱僻荒翳之境或得之近郊而竒觀又不)
　(能皆稱矣非託之名雋榮之錫命雖竒猶未重也岝/㠋去縣跬步截立溪流既已清曠絶特而玉局老仙)
　(之精爽復往來隱見於其間衆美畢具而寵額之錫/猶晦而未彰意天鑒地祕果不以全予物而今盡得)
　(之要必有隂相之/者故作而為之書)
接待普寧院
　在縣西二里岝㠋山下慶元三年令趙彦倓建嘉㤗
　三年令眺百談祠昭應靈惠二龍君遷錢氏時古佛
　像嘉定十六年移請今額
　記文(戴燧記遷釋迦像云後二百七十五年當鉅宋/之嘉泰三年癸亥寺廢已久像亦隨壞於是清)
　(豐晁百談宰邑政成適浮橋接待院開山沙門宗浩/新作朝陽閣乃命加雅飾而遷焉肖形甚古觀者起)
　(敬鄮峯戴燧從旁嘆曰吾佛以寂滅為樂諸有皆空/有相無相若不足計然二百七十五年之間世代人)
　(物之變何可勝道像廢復興非偶然者昔東坡居士/與參寥道人徜徉西菩羣山中其徒至今以為重而)
　(名永長存今接待古佛又托侯以不朽山髙水/長我侯盛名將與佛法俱無盡矣因喜而書之)
資聖院
　在縣東十三里豐國鄉舊名資福光啟三年建治
　平二年改今額有觀音像祈禱必應
布金院
　在縣東二十里豐國鄉舊名朱金乾寧三年建治平
　二年改今額
廣覺禪院
　在縣東二十五里豐國鄉舊名落雲相傳俱眡道者
　落雲於此後清㤗三年建治平二年改今額
三學院
　在縣南十五里潛川鄉舊名三白光啟三年建治
　平二年改今額
梵興院
　在縣南二十里潛川鄉舊名國興天福七年建治平
　二年改今額
崇法院
　在縣西南三十里潛川鄉舊名崇福乾德五年建治
　平二年改今額
悟真院
　在縣南三十里潛川鄉舊名白龍建龍二年建治平
　二年改今額
福興禪院
　在縣南五十里潛川鄉馬頭山舊名慈雲天福七年
　建治平二年改今額
廣慈院
　在縣北四十里惟新鄉天成二年有髙僧建於滴翠
　峯下梵行精進誦蓮經有功行止有烏隨之僧入滅
　烏亦隨化故舊名烏息治平二年改今額有隱山堂
浄勝教院
　在縣南六十里長安鄉舊名靖山清㤗二年建治平
　二年改今額
西明空院
　在縣西三十五里波亭鄉舊名朱山大中五年建治
　平二年改今額
妙樂院
　在縣北十里惟新鄉舊名安樂天福五年建治平二
　年改今額山有浮石
開化院
　在縣北三十里惟新鄉眉山絶頂之上徽宗皇帝朝
　崇政殿説書豫章陳安節隱居於此紹興十八年陳
　與僧福瑛同立精藍初名澄鑒二十五年賜今額有
　陳公讀書堂基
普明院
　在縣北三十里嘉德鄉舊名普照乾化三年建治平
　二年改今額
北明空院
　在縣北二十五里嘉德鄉舊名興平文德五年建大
　中祥符二年改今額佛燈禪師曇印以説法被過理
　宗皇帝御書松巖及方丈四大字又御製頂相贊以
　賜嘉熙間建閣安奉寺屢燬咸淳二年僧祖華重剙
　法堂自是佛殿鐘樓皆次第興建云
　題詠(洪平齋題松軒詩蒼官面目冷於冰傾蓋真成/耐久朋隨世炎凉渠自爾與時榮悴我何曽聲)
　(傳茶鼎風鳴籟影過薰爐月抹楞束/絹欲煩三昧手箇中著箇覔詩僧)
寶福院
　在縣北四十里嘉德鄉光啟二年頭陀朱道從開
　山故舊名朱陀皇祐元年賜今額理宗皇帝賜名褒
　忠為洪端明府香火院
浄嚴寺(以下係尼寺/)
　在縣城北舊名寶成天福五年建治平二年改今額
明智寺
　在縣西南二里惟新鄉舊名保安大中五年建治平
　二年改今額
法㑹院
　在縣南二里豐國鄉舊名龍華天福七年建治平二
　年改今額
崇仁院
　在縣東三十里豐國鄉舊名雲峯大順元年建治平
　二年改今額
靖林院
　在縣南十里潛川鄉舊名扶西乾符二年建治平二
　年改今額
清修院
　在縣南二十五里潛川鄉舊名報國顯德六年建治
　平二年改今額
妙行院
　在縣西南三十里潛川鄉舊名西柳乾寧三年建治
　平二年改今額
寂樂院
　在縣西十五里波亭鄉舊名大同長興二年建治平
　二年改今額
禪定院
　在縣北二十里嘉德鄉舊名禪林乾寧元年建治平
　二年改今額
白雲僧菴
　在縣治後東山後燬於火惟鐘樓獨存開禧三年令
　王日益重建
修真道堂
　在縣西慶雲坊
　　富陽縣
永寧院
　在縣西舊名榮國寺大同三年建大中祥符元年改
　今額為邑最大刹建散祝聖道場於此嘉定五年令
　程珌葺新之
浄明寺
　在縣北五里舊普照寺天福五年重建治平二年改
　今額寺枕髙山名曰舒壁山㘭有龍潭澗水横流上
　有橋亭有御書閣宣和間燬嘉定十三年重建山門
　法堂廊廡
　題詠(李翰林白詩天台國清寺天下為四絶今到普/照逰到來復何别枿木白雲飛髙僧頂殘雪門)
　(前一條水幾囘流歲月在徐學士凝詩問人知寺路/松竹暗春山潭黒龍應  巢空隺未還經年為客倦)
　(半日與僧閒更共嘗新茗聞鐘語笑間歸東坡詩富/春真古邑此寺亦唐餘鶴老依喬木龍  䕶賜書連)
　(筒春水逺出谷晚鐘疎欲/寄江潮韻何人為起予)
西巖寺
　在縣北三十八里白昇村唐乾寧元年建(見西/岩)
妙智院
　在縣西南五十里善政村舊名永安大和元年建(舊/號)
　(驪峯唐許逺孫立額柳/公權題有碑今不可辨)祥符元年改今額
法相院
　在縣東南三十里麗景村舊名報恩院咸通十二年
　建大中祥符元年改今額
浄土院
　在縣西二十里靈泉村舊名靈泉院光啟三年建
　大中祥符元年改今額寺有竹軒遊者多留題
　題詠(祝少卿詩寺依岩壑已幽深更植修篁結翠隂/不使俗塵侵几格直將髙節映叢林風來緩奏)
　(玲瓏玉日上輕篩鎻碎金跧伏未縁趨勝景試憑幽/徑好追尋  吳興姚愈詩勁節摩雲歲月深冰霜不)
　(改舊時隂静浮香篆度幽徑冷滴翠光生茂林明月/滿窻横好墨清風入指接黄金箇中領取西方意夢)
　(落人間何處尋鋪四明楊慈湖簡詩此意分明有底/深蒲團斜倚滿  隂豈容俗子閒擡眼只許清風得)
　(入林我對此君無一事自言幽處值千金古/人今已成陳迹猶向當年擊處尋和者甚衆)
三學院
　在縣西南三十里慶䕶村舊名平源咸通十四年建
　治平二年改今額
　題詠(李提刑鞉詩二首逺岫朝來更爽孤雲徙倚長/閑飛出偶成霖雨歸來依舊青山  江横水如)
　(帶楓落山為屏髙深自天險豪邁由地靈行行古道/中下馬坐郵亭鶴棲必仙家鳯儀豈堯庭神仙事恍)
　(惚誰實觀超昇孫氏一時傑父兄俱有聲將軍垂紫/髯阿瞞眼亦青周郎往視師不數李與程緬懷前哲)
　(人耿耿在心扃託宿/就蕭寺夢還人更清)
真如禪院
　在縣東南百二十里大源村山有五峯故舊名五雲
　咸通五年建治平二年改今額
萬春院
　在縣西八十里棲鶴村一名千春唐乾寧元年建
能仁院
　在縣西南十里太平村舊名雲霄天成元年建
大安院
　在縣北十八里白昇村舊名東安清㤗三年建治平
　二年改今額
浄居院
　在縣南四十里舊名淨福天福八年建治平二年改
　今額
真覺院
　在縣東開運元年建(舊在縣北五十/步即丹霞觀基)
浄覺院
　在縣北舊名浄福建隆元年建治平二年改今額
華蓋仙山院
　在縣東北十二里舊名福慶天福二年建有雙閣松
　菴
　題詠(楊慈湖題黙齋云漸漸踈鐘動幽深一徑開炎/光隔林麓清興遶崔巍擬作臨流賦應須倩雨)
　(催小窻宜挂起且放竹風來累徐自明詩云萬當不/如一十發却休九乃知多口  寧謹三緘口寂中洊)
　(雷震悟處獅子吼百物自四時六藝通九有風松静/度曲山花相與友心逺境更幽光生室無垢茶鼎蒼)
　(蠅鳴香几黄金紐澄神天籟息見性藩籬剖對語彼/上人一笑開户牖自愧逐喧塵成佛靈運後  韓青)
　(老農云舊聞山隱彌天釋幾欲從談不二門尋到經/窻山足座却應賓主兩㤀言  僧法具云道人挂口)
　(蒼烟裡萬象無聲忽轉雷老去不知塵世事東風又/上屋頭梅  寂光宗常云毘耶不黙不良久渠識乃)
　(翁獅子吼痴兒枯坐黒山邉閉目藏睛如木偶阿師/築室古仙山一室盡空諸所有夜坐月明風入松晝)
　(暝霧卷鴉藏柳梅子黄時我獨來且觀掛壁/詩千首却憶韶陽曽有言道火何曽燒著口)
浄因院
　在縣東二十里春明村舊名雲峯太平興國二年建
　治平二年改今額
龍景院
　在縣東十八里春明村
惠濟院
　在縣東十二里舊名仙泉顯德二年建治平二年改
　今額
資聖院
　在縣北十八里安仁村舊名(闕/)　　　　年建天聖
　七年改今額
慈雲院
　在縣北二十五里崇愛村舊名白龍山法雲院乾德
　二年建
長福羅漢院
　在縣西北十二里臨湖村乾德二年建
慶恩院
　在縣北十八里臨湖村舊名新恩清㤗三年建
大智院
　在縣西二十五里祥鳳村舊名智覺乾德元年建治
　平二年改賜今額有卓錫泉初茂榮禪師卓錫於是
　山甘泉迸出遂穿為方池泉即盈溢寺之西院有樓
　三間巍然挿空氣象甚勝韓彦古名之曰明月巢
　題詠(韓彦古詩清風去無塵白雲來/無心一笑玉溪上落花流水深)
寶林院
　在縣西南三十五里儀鳳村舊係雙林院大中祥符
　四年建治平二年改今額有巖香閣石門霞仙人跡
　菖蒲澗
　題詠(范石湖題可賦軒詩十里山行雜市聲道傍無/處濯塵纓寶林寺裏逢修竹方有詩情約畧生)
崇善院
　在縣南四十里舊名寶善唐長慶三年建
妙嚴院
　在縣西三十五里慶善村舊名龍門天福二年建
禪寂院
　在縣南八十里太源村舊名黄禪廣順元年建治平
　二年改今額
真寂院
　在縣東四十里靈峯村紹興六年建
普惠院
　在縣西南三十五里看潮村舊名廣濟天福二年建
　治平二年改今額(即古法/信寺)
靈巖院
　在縣東南三十里江隂村乾祐元年建大中祥符元
　年改今額
浄土院
　在縣西南二十里楊潮村淳熙間建
瑞相院
　在縣北十八里白昇村舊名觀音天福二年建治平
　二年改今額
法雲院
　在縣西二十五里惠愛村舊名静安光啟二年建大
　中祥符二年改今額
接待延壽院
　在縣北一里紹興五年建八年賜今額
偃松院
　在縣西南十里紹興二年建
大雄院
　在縣西南四十里屠山村長慶三年建後因吳越國
　相許明捨宅為寺遂即其人為名治平二年改今額
　寺有禪月尊者畫住世十六大阿羅漢
　記文(福唐陳剛中撰禪月畫羅漢記畧云錢氏奄有/吳越欲南取王審知北取楊行宻而方術㳺説)
　(之士輻湊其國禪月師來自西先以詩見意曰一瓶/一鉢垂垂老萬水千山得得來館於給事郎羅隱之)
　(舍隱有識師遲之恨見於詩師復以詩遺王有一劍/霜寒十四州之句王使人謂之曰若能改作四十州)
　(當得相見師喟然曰州亦不可添詩亦不可改孤雲/野鶴何天不可飛遂杖錫徑去至此山云云世傳禪)
　(月初畫羅漢時以三昧定力觀諸尊者所居處所作/為運筆一揮凜凛如生既成十五身矣獨不得其一)
　(乃即身是佛引鑑自繪遂爾滿足屠山/之人謹事之水旱疾疫禱必應云云)
大明院
　在縣北四里四峯環繞前如連璧俗呼裏菴(即東坡/所謂東)
　(西二菴/是也)舊名普明乾德三年建治平二年改今額嘉
　熙二年改賜絜孝大明禪寺額充李文清丞相香火
　院
　題詠(東坡自普照游二菴詩長松吟風晩雨細東菴/半掩西菴閉山行盡日不逢人裛裛野梅香入)
　(袂居僧怪我戀清景自恨山深出無計我雖愛山亦/自笑獨往神傷後難繼不如西湖飲美酒紅杏碧桃)
　(香覆髻作詩寄謝採薇/翁本不避人那避世)
靈巖寶山院
　在縣西南三十里一名湖南山髙八十丈乃鹿山神
　龍迎致靈悟大師曇超講經行雨之地(詳見靈/巖山)嘉定
　四年有㫖賜曇超師號而龍祠以仁惠廟為額先是
　僧道琳為屋三楹至是令程珌佐其費以剙佛廬景
　定元年移請今額
洪氏浴室院
　在縣初建炎庚戌洪忠宣公皓持節使金其長子文
　惠公适年十三思奉甘㫖越六年當紹興乙卯遂建
　此院於富春以寓拳拳之思後七十年曽孫侃來丞
　富春乃識其事有進月堂
　題詠(楊慈湖簡進月堂詩我有一輪月不圓又不缺/更無晝與夜光耀常洞徹縱有蔀屋遮亦莫之)
　(間絶將此以為燭難作進退説境徐提舉安國詩云/斗横宴坐一蒲團丈室寥寥夢  寒夜炷波涵烟易)
　(冷秋簷水浸露先漙潭中寂境心灰見鏡裡虚/形面壁觀俛仰清光無盡藏細分沙界萬塵寛)
永壽院
　在縣長壽村朝道間建
　
　
　
　
　
　
　
　
　
　
　
　咸淳臨安志卷八十四
欽定四庫全書
　咸淳臨安志卷八十五　　宋　潜說友　撰
寺觀十一
　　　　寺院
　　新城縣
華藏禪院
　在縣西二里天聖十年賜額
興教禪院
　在縣南三十里地名夏妃舊為興福院長興二年建
　治平二年改今額
多福禪院
　在縣西七十里地名青牛嶺舊為寶福院同光三年
　建治平二年改今額
昌國院
　在華藏院之側舊為福安院乾祐五年建大中祥符
　元年改今額為聖節祝壽道場寺有烏伊軒
　題詠(許廣淵題詩軒開環列萬峯青門對烏伊遂榜/名千室樓䑓凭檻盡一溪烟水捲簾明爐烟晨)
　(起迷雲色松韵時來雜梵聲峻極/秪宜長閉户奈何持鉢入東城)
多福院
　在縣治東舊為渌新院景福二年建治平二年改今
　額為國忌薦嚴道場寺有杜公井(唐大順間淮南楊/氏遣兵圍城城中)
　(乏水兵民穿井及石深百尺餘不得泉杜公稜至/誠請之泉立至以此城得不陷遂目為杜公井云)
　題詠(邑令許仲蔚詩云德地見圖牒神機發杜稜寇/圍炎甚火壺渴洌于冰古邑桑田換雲源鑑面)
　(澄如今風月夜/煮茗詫山僧)
䕶國院
　在縣治東北舊為羅漢院開寶二年建大中祥符元
　年改今額為延壽道場
延壽院
　在縣西一里舊為興福保壽院廣順三年建治平二
　年改今額
廣福院
　在昌國院之側舊為水陸院乾化二年建大中祥符
　元年改今額有僧閣
　題詠(許廣淵題詩溪光山色照天晴開豁襟懷逺眼/明毎日風清生竹韻有時雨過沸灘聲夷猶水)
　(上漁舟逸奮迅簷前燕翼輕珍重/老僧無箇事坐觀羣動競經營)
興善寺
　在縣西三里舊為龍華寺上元二年建大中祥符元
　年改今額有觀音像水旱禱必應有碧玉軒軒前有
　木樨絶圓正可愛
　題詠(江東羅願題木樨云日照軒前翠已空却驚嘉/樹老玲瓏幽芬自出禪枝外圓相長標法窟中)
　(過客莫辭三宿戀道人已費十年工/要須共結團圞坐賞盡秋清面面風)
寧國院
　在縣南七里青巒山晉郭文舉嘗隱於此邑人祠之
　有禱必應又相與建佛宇於祠之旁隆安五年賜額
　曰碧流咸通中重建門枕小池吳越王更為碧沼大
　中祥符元年改今額有白蓮堂妙樂堂定軒碧沼軒
　題詠(方干詩深僻孤髙無四鄰白雲明月自相親海/中日出山先曉世上寒輕谷未春窻逼野溪聞)
　(隺唳林通村徑見樵人此時惟有雷居士不厭籃輿/來去頻  牛仙客詩步步穿蘿入徑幽栢髙松老幾)
　(人游花開花落非僧事自有清風對碧流葉潘閬詩/五峯髙挿雲居勝覽景留題趣味長碧    隂山骨)
　(潤白蓮花馥水池香隺尋巢徑松千盖僧卧溪流石/一牀閑裡不知西月落馬蹄歸去帶斜陽  杜荀鶴)
　(題碧沼詩山半一山寺野人秋日登就中偏愛石獨/上最髙層有果猿摇樹無齋鴿伴僧儒門日多事到)
　(此復何能早裴極詩一沼光涵四座寒夕陽囘首更/凭欄憑師  把香蓮種他日期來結社看  杜稜詩)
　(石骨生泉冷流來澗沼湄幽禽鳴竹砌游客步階陲/滃欝杉松碧隂稠烟靄緇古風吟不足嗟恨老蒼髭)
　(清許廣淵詩寺結千峯上門通一徑幽静心無物亂/  耳有泉流樓閣先知曉園林預覺秋因君題秀句)
　(却省昔年游合邑令徐評詩岑寂千山曲縈紆一徑/㣲樓䑓青嶂  窻户亂雲飛野色侵僧衲池光射客)
　(衣偶來修吏隱/到此益㤀機)
寶勝院
　在縣西七里舊為漁池院天寶十載建相傳為唐人
　放生之所内有洞下通桐江葛仙翁煉丹於此池寺
　即其所棲之山也大中祥符元年賜今額有葛仙翁
　煉丹井放生池
　題詠(許廣淵題煉丹井云葛翁髙隱處鑿井碧山前/煉就長生藥空餘白乳泉鼎藏今去水氣吐舊)
　(成烟珮還/疑羽)　(題放生池云天寶當年午夜風雷作人/                  寺魚池此日存)
　(溪移古岸脚殿壓舊山根月照霜鐘逺風開霧閣昏/網羅雖廢禁和氣滿乾坤  令許仲蔚云唐家舊佛)
　(祠樓閣影參差魚散不知處水流無斷時山光/朝暮變人事古今移惟有好生德恩波尚滿池)
壽聖院
　在縣南三里舊為賢名院皇祐三年建治平二年改
　今額
惠濟院
　在縣南八里舊為靈泉院乾化五年建治平二年改
　今額
慶恩院
　在縣南十五里舊為報恩院建隆元年建治平二年
　改今額
總持院
　在縣北十里地名貝山舊為永慶院乾祐三年建治
　平二年改今額
法惠院
　在縣北二十五里舊為太平院乾祐二年建大中祥
　符元年改今額
浄名院
　在縣北二十五里舊為白雲菴開運三年建治平二
　年改今額
　題詠(許廣淵題杖錫窮危頂茅菴構白雲軒窻半峯/出鐘磬别山聞海月晩同色爐烟畫襍薰莫教)
　(深静處思/慮落塵氛)
資聖院
　在縣西北十五里舊為寶安院開運四年建大中祥
　符二年改今額寺有停雲軒
勝因院
　在縣西二十里舊為棲心菴大觀間邑人徐贇建政
　和四年賜今額
安隱院
　在縣西三十里舊為龍門院乾祐元年建大中祥符
　元年改今額
浄嚴院
　在縣西南三十五里舊為隱居院大同元年建治平
　二年改今額
寶乗寺
　在縣西十八里舊為靈逺寺上元二年建初梓州刺
　史羅石朔掘地得銅鑄佛像二并鐘載之以歸一旦
　失鐘與像所在而新城人獲之於野因建寺焉新登
　鄉有佛嶺事由此會昌間廢大中十三年復建為聖
　像寺吳越王迎其像入城大中祥符元年改今額有
　妙香堂深静堂鑑軒緑竹軒分秀軒寺後有蛻龍洞
　濯龍池噓雲亭刺史白居易贈休糧開士巨川上人
　詩
　題詠(白樂天贈休糧巨川上人詩三十餘年坐對山/只將無事化人間齋時往往聞鐘笑一食何如)
　(不食閑所參寥子留題兹山嵯峩冠天下一徑縈雲/行兩舍  窮絶頂見招提碧閣丹樓屹如畫門前池)
　(水滀蜿蜒座上風雷驚晝夜峨眉五䑓誇壯觀品目/真㝠此為亞偉哉南禪非古人開荒闢翳初推輪寥)
　(寥相望三百載廢興一一難具陳丹丘大夫來鼓舞/氣象煥發重増新授金輸贐走南北法雨徧被無涯)
　(津虚堂選勝得佳趣隆簷危棟成逡廵窻外洞達舒/兩目異景錯出羅蓁蓁朝雲夜月常萬頃寒光炯炯)
　(如鎔銀堂中隱几人何似湛若玉兔垂秋/旻榜名圓鏡示來客庶使方寸無淄磷)
三學院
　在縣北十五里郭文舉舍宅為之舊名靈輝大同二
　年建改為靈耀治平二年賜今額有仰髙堂
　題詠(晁無咎詩步月尋溪過佛齋溪邉石蘚濕芒鞋/虛窻獨卧聽松竹半夜一山風雨來  邑令王)
　(□詩精籃本是真人宅叠嶂今名釋子山緑樹不妨/丹寉下白雲長伴老僧閑扶風木任秋蟬䕃積雨庭)
　(多石蘚斑儒客坐來除俗態暮鐘飛出望歸還聲祖/世英詞洞庭西門天下竒烟巒百轉槃青□金堂玉)
　(室白雲鎻中有仙客閑栖遲地訪禪方睛秀骨郭文/舉孤劍青鞋出岩户朅來此      翁共掃松花談)
　(太古拏龍忽駕升天行西歸隻履埋岩坰聲㳅影擴/遽如許故山唯有松風清道師懷古興不淺堂宇横)
　(陳近翠巘悠悠遐想山阿人水帶雲衣猶在眼涼颸/五月吹浮埃蕉旗竹篲摇空堦我來箕踞發長嘯月)
　(光飛射雲樓開寸心浩蕩逸天外欲去復往/聊徘徊永懷西山五色藥服之羽化登蓬萊)
慈照院
　在縣西五十一里舊為昕慈院大同元年建治平二
　年改今額有石壁扁曰雲洲
　記文(鄭丞相清之作石壁雲洲記曰韓潮州生平詆/佛海上従大顛語藩拔級夷曠然㤀儒墨畦徑)
　(蘇端明文章風局軒豁宇宙至錢唐逢辯才師意所/領會如印印泥二公龍騫鳳翥未易廹近乃獨於邂)
　(逅之蹔棄其所挾待釋子以莫逆交則知五經之外/六合之表别自有人也余夏杪來自成均寓龍丘萬)
　(君舉之室一日逋暑相與尋並山佛廬遂至所謂慈/照寺者有龎眉老衲肅客入西至石壁下丈室中修)
　(簷蔽日曲池横前風蒲水漪意態蕭爽小定毛髮灑/淅如窮秋露曉坐水邉籬落間執熱快濯未暇别語)
　(予與君舉據胡床熟寢既而黒雲壓浮屠上雨四面/至師笑白寒暑一變可起矣予竦然異之試叩其意)
　(横貫直騖援引旁午纚纚可聽少焉雨霽月影移數/弓暮鐘東西起對語未倦俗累暑氛洒然俱失予始)
　(知有世外味為之留再宿而歸師臨分戯余曰來暑/去凉何以報我余周視其身如焦穀石女無一可以)
　(答師之意者請以子墨客卿助作佛事因取退之家/彼吳洲雲之句扁其室曰雲洲而紀其顛末韓蘇方)
　(神游八極安知不間至人間乎茍見予文以為非是/則大顛辯才可并按也亦以發千載之一笑云時嘉)
　(定丙子閏/七月也)
　題詠(鄭丞相贈雲洲老師詩嘉定丙子斗挿申秋灰/出管纔半旬我來適值蒸暑節燭龍吐燄扶桑)
　(濱炎官流汗走躑躅金烏啄火焚空旻濕雲擁岫呼/不出火雲糊天挂赫日腦脂盖眼壯士眠誰挽天河)
　(洗蒸鬱友人萬君家龍丘追涼共作招提游門人指/㸃到丈室中有石壁清且幽半月泓澄鎻寒緑氣象)
　(凄切涵清秋凜然便覺肌骨爽恍疑石罅蟠蛟虬老/師宴坐圓覺場一笑對客雙胡牀雀芽新試蟹眼湯)
　(未到舌本先生涼恒河倒流揮玉麈果然驚出蛟龍/舞須㬰霧褁浮圖尖地墨天昏作風雨吻端造化轉)
　(寒燠約束商羊上天去雲開月明衆峯出指向岩前/石應語歸來為乏瓊瑶報清夢安排幾畨到池角土)
　(花生碧草逗曉簷前乾鵲噪我承/佛勅為行詞可拜雲洲老師號)
普薰院
　在縣西五十里舊為香積院同光二年建治平二年
　改今額
普向院
　在縣西五十里舊為廻源院正明四年建治平二年
　改今額寺有多寶佛塔
　記文(知貴池縣周燾撰多寶佛塔記道潛書記曰杭/州南新普向院僧月言少喜技巧得刻雕三昧)
　(稍長為僧鍵其智不得發元祐二年春三月始造木/塔於院之西偏而成於四年冬十月既成龍井辯才)
　(法師為全書法華經龍女偈置塔之中而塔以閣覆/之塔之終始悉出於言手而工無與焉盖言之初嘗)
　(謂院之有浮屠猶人之眉目不可一日去之而南新/池小院且無塔欲為之而未能一日嘆曰昔多寶佛)
　(於法華會中地湧寶塔為一大事而昧者徒知為佛/神通能出示現而不知夫一耳目口鼻之妙能使百)
　(千萬億具足成就發揚之巧者未嘗異也佛以地湧/而吾以手化以為非幻則兩俱不實以為幻出則本)
　(出非幻乃相地擇大而經營之運斤風旋迎刃中繩/袖手睥睨四旁無人而人不能測其意於是捨其樸)
　(而與人游焉起居周旋雍容有餘而未嘗以語曉人/故雖其徒有不知者閲兩歲有贏月而塔出矣其崇)
　(三十有四尺為層七趾廣六尺重甍累瓦枅櫨柢梧/錯出交映蹲獸寶網飛仙摇鐸出入上下如動如響)
　(中為佛菩薩如其教意其下為海須彌山魚龍神鬼/出於海中皆塗以金彩眩奪人目然後觀者知言之)
　(塔磅礴於胸中也久矣平居休佚調伏悦樂則發而/出之為佛菩薩悲愍之相勇猛不退剛決難制則為)
　(鬼神威武之變涕吐濡濕位不動之地欣榮慕樂之/意見於葩華飛摇之間心筭交錯會於起伏盤糾之)
　(勢髙廣大小光祥開闔一應於言之頻伸欠呿之中/而人不知也後之至者欵户而入形不自名而人能)
　(名之千變萬狀安徐決驟怳惚如神而適與意會佛/菩薩鬼神一出而所謂言則亦不能自得也鳴呼亦)
　(庶幾佛之所謂善巧者歟非耶言與塔予皆未嘗接/而參寥師為予道之其本末如此且求予記云元祐)
　(八年二/月一日)
資聖院
　在縣西北三十五里舊為大安院清㤗元年建天聖
　七年改今額
寶林院
　在縣西四十里舊為上林院中和間建治平二年改
　今額
瑞相院
　在縣西七十里舊為靈瑞院同光二年建治平二年
　改今額
正覺院
　在縣西六十里舊為龍門院建隆元年建治平二年
　改今額
明寂院
　在縣西七十里舊為靈巖院乾德四年建治平二年
　改今額
集福院
　在縣西五十里舊為福春院廣順二年建治平二年
　改今額
普照院
　在縣東北十五里舊為普光院天福七年建治平二
　年改今額
　題詠(許廣淵留題云亂峯環合處中見古精廬萬事/盡不到數僧閑有餘嶺雲時聚散松竹晝清虛)
　(自辨一泉後多來長者車獨邑令李淛云青山遶屋/藍光重流水衝堦碧蘚滋  坐午窻誰晤語鷓鴣聲)
　(裡竹/隂移)
崇恩報福院
　在縣南二十里紹興五年改今額
妙慈院(以下係尼寺/)
　在䕶國院之北舊為北禪院大中三年建治平二年
　改今額
梵嚴院
　在縣西六十五里舊為建興院天成三年建治平二
　年改今額
寶相院
　在縣西七十五里舊為石佛院天成五年建治平二
　年改今額
持戒院
　在縣西六十里舊為淨名院建隆三年建治平二年
　改今額
清修院
　在縣西四十里舊為淨安院天福八年建治平二年
　改今額
法門寺
　在縣南十五里望仙村舊名淨土咸通十一年建(元/係)
　(空惠尼寺在花浦因/水泛坍江遂移今地)大中祥符元年改今額
通靈塔
　在縣北二里祥禽鄉地名官塘口塔後即靈休靈祐
　廟
多寶塔
　在縣西六十里南新鄉地名囘源即普向院也亦名
　金塔
　　鹽官縣
安國禪寺
　在縣西北二百五十步唐開元元年建名鎮國海昌
　會昌五年廢大中四年復置名齊豐祥符元年改今
　額熙寧七年僧居則建大悲閣蘇文忠公題梁明年
　為之記藏殿後有唐會昌石經幢二寺門東有咸通
　石幢一在殿下者二無歲月字畫類唐人悟空禪師
　塔前有古檜宣和間朱勔移以去
　記文(東坡作大悲閣記羊豕以為羞五味以為和秫/稻以為酒麯蘗以作之天下之所同也其材同)
　(其水火之齊均其寒煖燥濕之候一也而二人為之/則美惡不齊豈其所以美者不可以數取歟然古之)
　(為方者未嘗遺數也能者即數以得妙不能者循數/以得其畧其出一也有不能而精粗見焉人見其二)
　(也則求精於數外而棄迹以逐妙曰我知酒食之所/以美也而畧其分齊舍其度數以為不在是也而一)
　(以意造則其不為人之所嘔棄者寡矣今吾學者之/病亦然天文地理音樂律厯宫廟服器冠婚䘮祀之)
　(法春秋之所去取禮之所可刑之所禁厯代之所以/廢興與其人之賢不肖此學者之所宜盡力也曰是)
　(皆不足學學其不可傳於書而載於口者子夏曰日/知其所亡月無忘其所能可謂好學也已古之學者)
　(其所亡與其所能皆可以一二數而日月見也如今/世之學其所亡者果何物而所能者果何事邪孔子)
　(曰吾嘗終日不食終夜不寢以思無益不如學也由/是觀之廢學而徒思者孔子之所禁而今世之所上)
　(也豈惟吾學者至於為佛者亦然齋戒持律講誦其/書而崇飾塔廟此佛之所以日夜教人者也而其徒)
　(或者以為齋戒持律不如無心講誦其書不如無言/崇飾塔廟不如無為則飽食游嬉而已矣是為大以)
　(欺佛者也杭州鹽官安國寺僧居則自九歲出家十/年而得惡疾且死自誓於佛願持律終身且造千手)
　(千眼觀世音佛像而誦其名千萬聲病已而力不給/則縮衣節口三十餘年銖積寸累以迄於成其髙九)
　(仞為大屋四重以居之而求文以為記予嘗以斯語/吿東南之士矣盖僅有從者獨喜則之勤苦從事於)
　(有為篤志守節老而不衰異夫為大以/欺佛者故為記之且以風吾黨之士云)
　題詠(東坡題悟空禪師塔已將世界等㣲塵空裡浮/華夢裏身豈為龍顔更分别只應天眼識天人)
　(自注云宣宗㣲時師知其非凡人恭又題塔前雙桂/當年雙桂是雙童相對無言老更  庭雪到腰埋不)
　(死如今化作兩蒼龍行又題僧爽白雞斷尾雄雞本/畏烹年來聽法伴修  還應却置蓮花漏老怯風霜)
　(恐不鳴千又題云古邑居民半海濤師來基築/便能髙  金用盡身無事坐看香烟繞白毫)
慶善寺
　在縣西南二百步天監七年士人𢎞靈度因井中有
　光三日不止舍宅為寺地濱海遂以觀海為名會昌
　五年廢大中祥符元年改今額有千佛閣門外有唐
　大中間石經幢有竇思永撰銅僧伽像記葛蘩撰天
　台教院記不載
　題詠(王兢題圓照堂詩佛心開晦暝覺性極融明寔/相自然見客塵何處生銅瓶秋水浄草坐月華)
　(清不必曹溪去/穿雲振錫行)
延恩院
　在縣西北舊係安國寺藏院建炎四年移額重建
　題詠(蘇才翁留題云畫堂三月初三日絮撲紗窻燕/拂簷蓮子數杯嘗冷酒柘枝一曲試春衫階臨)
　(池面勝看鏡屋映花叢當下簾誰/倚南樓指新月玉鈎素手兩纎纎)
普信院
　在縣北二里建炎三年移額建常接待遊僧故邑人
　止以接待名之
常樂寺
　在縣南一里大同二年建舊名永興治平二年改今
　額
惠明院
　在縣西隆興元年移額建
薦福寺
　在縣西三十六里永明二年建舊名安善會昌五年
　廢大中十三年重建祥符元年改今額寺有第一代
　尚禪師塔
　記文(張無垢九成作尚禪師塔記聖王之道有非文/字所能書言語所能傳者是故未有六經而堯)
　(舜為聖帝禹稷臯夔為賢臣學不到文字言語外而/守章句泥訓詁欲以用天下國家猶趨燕南征適越)
　(北鄉雖膏車秣馬風飡雨宿徒自苦耳於聖王之道/漢如也孔子指二三子以無行而不與之説孟子指)
　(齊宣以是心足以王之説此豈可文字語言中求哉/豈惟吾儒釋氏與其徒説法凡四十九年其為書五)
　(千四十八卷不為不多矣而臨絶之際乃拈花注目/傳正法眼藏於迦葉彼前日科分𣲖别皆為無用然)
　(文字言語不可欺世而迦葉之傳易以罔人惟天資/髙明不肯自昧者乃可以真得末後之學惟尚禪師)
　(姓曹氏臨安鹽官人也其上世有仕宦者而世緒不/詳少苦腹疾百藥不治父母憐之乃祈佛出家七歲)
　(禮慶善寺元辨為師又十年披鬀即徧歴叢林求文/字言語外法首叅浄慈本本可之不留再叅明祖圓)
　(圓如本也又不留三叅佛光正正如圓又不留四叅/梁山會會如正也又不留四叅識超絶門庭穿穴縦)
　(横㣲眇老禪宿德有不能屈者印證許可前後相繼/而師心不自欺故未幾而舍去謁尊宿凡五六十人)
　(最後叅普照英得法於法雲秀而見保寜勇秀得法/於天衣懷而見浮山逺秀雖與本會同雲門𣲖同天)
　(衣而機鋒穎脱獨出乎諸人之上英似其師秀故用/處逈與諸方異師操平昔所得入英之室如圓枘方)
　(鑿一皆不契然師意愜焉謂當如是一日舉南泉斬/貓語問英師胸中話端凡數條以謂不出是矣英乃)
　(曰須是南泉超然出師意外師進止所獲退失故歩/茫昧倘怳不知所向心憤口悱慮衡色作神情逼廹)
　(未及雲堂豁然氷斷盡見古今機用乃知異時所有/皆在私心浮慮中因喟然嘆曰今日方平生事畢不)
　(負初心矣再入見英方舉手師用見大愚机以築之/自此髙視四海藐焉無人聞黄龍新坐斷江西無敢)
　(攖其鋒者師乃自荆南杖錫而往又用子胡斫碑之/機以見之既乃退歸故鄉宴坐墓廬爐香瓶水與世)
　(相絶然師名横厲天淵韞晦莫遂邑大夫郡太守迎/請住壽聖院院本雪峯結菴故地灌莽榛棘之所都)
　(狐狸蛇􁢺之所宅師住八年勇者出力富者出財殿/宇巍峩堂廡明潔一變為化人之居厥功大矣師眡)
　(如涕唾推而不有遂就歸舊隱未幾更薦福為禪居/郡縣凡三請乃出就未半歲而病病復歸舊隱未數)
　(日而逝享年六十有七實紹興庚申七月三日也壽/聖不㤀師德迎葬于院之西偏師機鋒峻宻作用孤)
　(髙如雲峯悦如法昌遇學者莫測其端雖度弟子十/有六人四方來者前後凡數百輩然其道無傳焉至)
　(於戒行精潔節概剛嚴使人見之凜然如入宗廟中/自㓜至老如一日也門弟子了觀以師與予善狀行)
　(業來謁銘予不得辭也乃為之銘銘曰道在方寸文/字莫宣可以神會難用語傳偉哉禪師識超幾先挽)
　(而莫留歘然逝川横翔意外髙視大千節/如霜筠機如電鞕嗚呼往矣其誰繼焉)
普安寺
　在縣西四十里大同元年建治平二年改今額
吉祥寺
　在縣西北四十八里舊名齊明建隆二年重修改名
　迎祥治平二年改今額
覺王寺
　在縣西北二十五里長興四年建舊名正覺六年重
　修(即吳越王私/號寶正六年)治平二年改今額寺後有三女堆
浄信院
　在縣西南六十里天福二年置
開福寺
　在縣西三十五里咸通元年建舊名文殊大中祥符
　元年改今額
圓明院
　在縣西南五十里元和七年建舊名永城大中祥符
　元年改今額
永隆廣福禪院
　在縣西一十里紹興十八年建
定香院
　在縣西北二十五里開寶元年建名茶毘菴治平二
　年改今額
東堽廣福禪院
　在縣西南五十里乾德元年建紹興三十二年改今
　額
資聖院
　在縣西北四十里天福七年建舊名資壽治平二年
　改今額
浄居院
　在縣西三里隆興二年移額建有童兒塔
　記文(張無垢九成重建童兒塔記壽聖禪師惟尚道/眼明徹戒體潔清傳法於普照英公得證於黄)
　(龍新公既謝事乃歸老童兒塔之西環堵蕭然而聲/震四海其叩門求法者盖肩相摩而袂相屬也予寓)
　(居鹽官遇風日清美芒鞋竹杖徑尋師於茂林修竹/之間一日予指塔而問其故師出邑人章瑋石刻且)
　(曰舊塔廢為道士居者凡二十年矣紹興丁巳主塔/僧仲淵之孫德諶痛數百年勝㮣一旦為强有力所)
　(奪影滅迹絶了不可尋問乃草衣木食錙儲黍積卜/地其東絫甓架屋於莽蒼榛棘中今蘭若窣堵峥嶸)
　(突兀鼎鼎一新其勤勞嗣續之功似可記也公其有/意乎予笑而不答既而予被召貮玉牒繼擢亞春官)
　(侍講金華未暇如師請後予以病乞歸聖天子閔其/勤以奉祠寵之居閒日讀方書理藥物亦未暇如師)
　(請也予病今少間師來請益勤予乃呼諶而吿之曰/堯舜禹湯文武周孔之道具在人心覺則為聖賢惑)
　(則為愚不肖聖人懼其惑也乃著之六經使以義理/求乃銘之九鼎使以法象求簠簋俎豆火龍黼黻以)
　(發之鐘鼓管磬琴瑟竽笙以警之清廟明堂靈䑓辟/雍以形之使人目受耳聽心竦意明恍然霧披豁然)
　(冰泮乃知千聖雖往此心原不去萬變雖經此心自/有餘不然吾聖人豈虛為此紛紛哉子之辛苦經營)
　(儻有在於斯乎否則吾不知也諶/謝而退乃書以遺之使刻諸石)
金佛院
　在縣西一十二里舊名上乘乾道二年改今額
報國寺
　在縣西北四十八里嘉㤗元年建
雲龍寺
　在縣西北一十五里慶元二年建
旌忠禪院
　在縣西北二十五里嘉㤗二年建
定善院
　在縣西南三十里紹興十二年建
戒壇院
　在縣西南三里淳熙九年建
崇福寺
　在縣西六十里乾元元年建舊名靈池會昌五年廢
　大中元年重建祥符元年改今額
惠力寺
　在縣東北六十里紫㣲山下晉朝建舊名志願大中
　祥符二年改今額
東山廣福院
　在縣東北六十里熙寧元年賜今額有葛仙翁井
　題詠(楊闕樂題詩云􁑾棹青山下來尋薊子家人魚/皆静  水木亦清華松老欲成盖菊寒殊未花)
　(何須覔勾漏/此自有丹砂)
西山廣福院
　在縣東北六十里峽石熙寧元年賜今額
　題詠(楊闕洗詩云野寺孤峯上危樓聳翠㣲捲簾滄/海近  鉢白雲飛竹影臨經案松花㸃衲衣日)
　(斜登望處湖畔一僧歸來又地勢連滄海山名號紫/㣲景閑僧坐久路僻客  稀峽影青相照河流石自)
　(圍塵喧都不到安得此㤀歸鐘朱伯虎題鑿石開山/已幾年半天䑓殿聳危巒曉  聲向雲邉落夜月光)
　(從檻底看野色難藏千里秀松風長占一/軒寒老僧此處真棲隱應笑塵勞効小官)
崇教寺
　在縣東六十里舊名妙果長興二年建
四果禪院
　在縣東北七十里咸通元年置舊名羅漢大中祥符
　元年改今額
真如禪院
　在縣東七十里黄灣本晉于寶宅周顯德二年置舊
　名菩提院治平二年賜今額有般若䑓張無垢九成
　同宰刁文叔來游遂以名䑓上有郭熙畫山水又有
　靈泉井(詳見/本山)
　題詠(張無垢九成詩髙僧超物外有户晝常扄海濶/如天大泉甘識地靈一簾春月静半㸃越山青)
　(便作歸歟計移文休勒銘懷黄伯劑和寺古僧應少/地偏心自扄慿髙通楚望  逺𦕈晋靈深蟄虬藏翠)
　(斜飛鷺界青休文今已去佛像寄誰銘䑓張諤題般/若䑓旗鼓初從海上囘天風吹我上雄  甲披雙木)
　(闡西將軍聲俄逐晩潮馬驟群峯驥北材塵世俯窺/飛鳥去            來誰能為我書岩石他日重)
　(游掃緑苔結董將題怪石兹山翠成堆峭骨乃如許/化工妙融  石罅走青乳當年女媧氏煉此不及補)
　(嵒嵒至于今丈室枕其股我來手摩挲松隂日亭午/初疑道士羊亦類將軍虎坐久饑腸鳴試作先生煮)
興福寺
　在縣東北三十里開寶二年重建熙寧元年賜今額
太平廣禪院
　在縣東五十里乾德二年建名太平菴熙寧元年改
　今額
東庵廣福禪院
　在縣東南五里雪峯禪師結廬於此人見夜光亘天
　因名光明菴後稍増屋號光明禪院熙寧元年賜名
　壽聖紹興三十二年改今額雪峯手鑿一井甚甘冽
　大旱不竭井中時聞風濤聲
　題詠(施彦執詩何處登臨眼最明雪峯佳處一川平/潮邉海月生時上峯在雲天静處横幢盖神扶)
　(喬木影風雷井閉古泉聲靈蹤鑿盡翻惆悵何日深/山報道成  許寺丞應龍詩十年不到雪峯山寂寂)
　(春風晝掩闗千載祖師無/盡意門前流水緑囘環)
寶嚴院
　在縣東六十里紹興元年建
延聖院
　在縣東北六十里紹興元年建
勝果院
　在縣東北六十里紹興三十二年建
正法院
　在縣東北一十五里乾道二年移額建
浄信院
　在縣東北一十八里乾道二年建
靈龜寺
　在縣東北六十里峽石今廢僅存一池猶名靈龜
　題詠(顧況詩家在雙峯蘭若邉數聲清磬發孤/烟山連極浦鳥飛盡月上青林人未眠)
靈寺
　在峽石市開寶六年重建
浄明院
　在縣東北二十步紹㤗二年建舊名法明後改為浄
　信尼院治平二年改今名慶元四年移額復為僧院
南禪福嚴尼院(以下尼院/)
　在縣東南建元四年尼僧猛舍宅為寺舊名齊明乾
　祐中改為䕶國報恩禪院大中祥符元年改今額
葆真菴
　舊在縣西南三里乃馬自然得道之所邑人乞立宫
　觀宣和二年賜葆真菴額紹興二十三年令劉偉移
　於縣東二里與嶽廟並
　　昌化縣
治平寺
　在縣西一里舊名忻平大中二年建開平三年改為
　治平寺熙寧間蘇文忠公自雙溪館步尋溪源至寺
　有詩
　題詠(東坡詩亂山滴翠衣裘重雙澗響空窻户摇飯/食不嫌溪笋瘦穿林閑覔野芎苖却愁縣令知)
　(游寺尚喜漁人爭渡橋正似醴泉山下路桑枝刺眼/麥齊腰  毎見田園輙自招倦飛不擬控扶摇共疑)
　(楊惲非鋤豆誰信劉章解立苗老去尚飡彭澤米夢/歸時到錦江橋宦游莫作無家客舉族長懸似細腰)
千頃山龍興寺
　在縣西北六十里元和間黄蘗禪師開山中和四年
　賜慈雲禪師額天聖元年祥符寺僧惠新移創於山
　巔勝絶之境八年賜今額歲度僧五人
　題詠(吳珩詩松檜隂中六月清異花靈草不知名路/從瓊液山前過人在水晶宫裡行千尺翠嵐分)
　(月色一軒參籟動潮聲登臨不/厭躋攀峻貪看雲從足下生)
慧照院
　在縣西八十里大中三年建初鹽官悟空禪師開山
　在大明山上前有鷂子峯崑崙巖神鸞峯白蛇巖後
　有瀑布泉經兵火徙山下十里即今院是也治平二
　年改今額
鷲峯院
　在縣西五十三里邑人俱眂道者居之號性空大師
　大厯二年捨宅為寺賜名龍山治平二年改今額院
　東揖白潭山相傳性空大師曽留大石鐘閣於山半
　扣之則鳴音合律吕後溪漲失鐘所在
　題詠(林孝雍詩憶昔俱胝合嵐光翠㶑侵金週山界/斷紫碧洞天深有斐瞻淇澳㤀機學漢隂寥寥)
　(千古意瑶/瑟豈遺音)
法興院
　在縣西四十里天福三年建吳越王名為吳興院治
　平二年改今額
梵安院
　在縣南二十五里天福七年建院後有巨石如筍號
　石笋山
　題詠(吳珩詩山腰小徑細於繩山鳥關關喜弄晴黄/菊有情留客醉白雲無事伴人行野流合處堪)
　(分字草藥拈來豈問名囘首渡/頭詩思逸漁舟一笛晩風清)
澄寂院
　在縣南二十八里舊名石室開寶三年建後有磐陀
　石其大如屋容二十人名不疑菴菴後有虎威儀治
　平二年改今額
　題詠(詹覺不疑菴詩巨石勢欲壓僧居常晏然應餘/女媧煉不受祖龍鞭促膝無餘地䝉頭莫問禪)
　(聖凡歸一致/荆棘肯生田)
普向院
　在縣南五十里舊名囘向廣順六年吳越王建院後
　有佛蹟山始獵者見神人雙跡於雪中因名佛跡治
　平二年改今額
　題詠(鄭君平詩地勝開金刹公餘一訪尋泉傾洗石/面雲出罩䑓心谷鳥趨禪座山神聽梵音清風)
　(行號令不/許有塵侵)
法會院
　在縣南三十里舊名龍華乾化五年建有水陸池池
　中有會聖亭治平二年賜今額
　題詠(吳珩詩地占金山勝泉分銀漢流松篁能䕶翠/猿鶴似驚秋秪恨登臨晩寜辭取次游列峯饒)
　(逺秀不惜/上層樓)
龍井廣福院
　在縣西北二十里上元二年建山有龍湫石壁峭立
　飛泉噴薄前有石壇為禱祭所紹興三十二年賜今
　額
百丈廣福院
　在縣西二十里舊名寶勝開寶七年建熙寧元年改
　壽聖院紹興三十二年改今額
浄嚴院(以下係尼寺/)
　在縣西四里舊名永安治平二年改今額
明因院
　在縣東二十里舊名泥郎院建隆元年建治平二年
　改今額
福全院
　在縣東北五里天福二年建錢氏立院額
清修院
　在縣南四里舊名招賢天福二年建治平二年改今
　額
　
　
　
　
　
　
　
　
　
　
　
　
　
　咸淳臨安志卷八十五
欽定四庫全書
　咸淳臨安志卷八十六　　宋　潜說友　撰
園亭
登臨㳺觀之娱末耳雖然隆上都而觀萬國是亦有繫
焉昔人有言天下之治亂候於洛陽之盛衰洛陽之盛
衰候於園囿之興廢夫善覘人國者廼或於是得之所
謂不知其形視其景非邪然園囿一也有藏歌貯舞流
連光景者有曠志怡神蜉蝣塵外者有澄想遐觀運量
宇宙而㳺特其寄焉者嘻使園囿常興而無廢天下常
治而無亂非後天下之樂而樂其誰能叙園亭
　水月園
　　在大佛頭之西紹興中髙宗皇帝撥賜楊和王存
　　中御書水月二字後復獻於御前孝宗皇帝撥賜
　　嗣秀王伯圭中有水月堂俯瞰平湖前列萬栁燕
　　㳺者多集焉
　　題詠(范石湖雨中集水月詩獻之今年不堪暑天/亦相憐病良苦明更中秋法合凉夜半行雲)
　　(曉行雨蘄州竹簟清如氷饑蚊倔強猶飛鳴下床/早喜衣裳徤出門更覺山川明曵屐扶藜尋水月)
　　(不惜垂垂巾角折竹間松下/已凄然却要芳樽生暖熱)
　梅荘園
　　在西馬堘韓蘄王園廣一百三十畆堂曰樂静曰
　　清風及竹軒皆髙宗皇帝御書又有澄緑堂水閣
　　梅坡芙蓉堆及四時花木各有亭
　水竹院落
　　在西林橋南太傅平章賈魏公别墅先是理宗皇
　　帝御書二閣扁賜公其一曰奎文之閣公遂擇勝
　　地敞層宇以荷上賜閣之下為堂曰秋水觀則今
　　上皇帝宸畫也圃於湖西者大率多幽窈之趣若
　　俯浩蕩眇空碧非穿林越磴意不得騁而快也兹
　　堂枕湖漘左挟孤山右帯蘓堤皆若却立屏侍不
　　敢廹近波光萬頃與䦨檻相直無少障礙鳯凰諸
　　山舉頭叅前又有道院舫亭等傑然為登覧最其
　　一曰懋徳大勲之閣則掲於山隂里第云
　真珠園
　　在雷峯北張循王園内有真珠泉故以名有髙寒
　　堂
　秀埜園
　　在葛嶺水仙王廟西劉鄜王園内有四并堂
　雲洞
　　在錢塘門外古桞林楊和王園直抵北關最為廣
　　袤洞築土為之中通徃來其上為樓又有堂曰萬
　　景天全群山環列洞之旁為崇山峻嶺有亭曰紫
　　翠間尤可逺眺桂亭曰芳所荷亭曰天機雲錦皆
　　號勝處
　北園
　　在天水院橋福王府園
　勝景園
　　在長橋南舊名南園慈福以賜韓侂胄後復歸御
　　前理宗皇帝撥賜福王御書勝景二字為扁
　擇勝園
　　在錢塘門外九曲墻下紹定三年秀王府剏有理
　　宗皇帝御書擇勝愛閒二扁今徙置它所
　新園
　　在錢塘門外酒庫側秀王府園
　隠秀園
　　在錢塘門外城北劉鄜王園
　環碧園
　　在豐豫門外桞洲寺側楊郡王府園
　挹秀園
　　在葛嶺水仙王廟前楊府駙馬園
　謝府新園
　　在惠照齋宫西舊為中常侍甘氏園今属謝府有
　　道院村荘四面堂水閣等
　縂宜園
　　在㫁橋路口中貴張氏園
　　　外有濵湖亭宇係官司創建者並載西湖門兹
　　　不復出
　　　餘杭
　鑑亭
　　在縣南百歩外下瞰大溪清流如鑑因名
　部伍亭
　　在縣東北二里舊志云吳将凌統家餘杭縣於本
　　邑募鄉兵置部伍於此亭
　鼇亭
　　晏元獻公輿地志云在縣南五里唐正元初縣令
　　盧鵬建以為㳺賞之地在南湖中山上故曰鼇祥
　　符志云亦名南亭
　嘷亭
　　在縣南五里晋郭文居大滌山常出肆貨藥伏虎
　　於此歸晩則虎嘷故曰嘷亭祥符志云即鼇亭聲
　　之訛爾今山下澗石蒼翠竒怪流水潺湲
　放龜亭
　　舊在縣南五里其地居山帯湖巨石叢起有類龜
　　形唐正元中令盧鵬剏號放龜亭
　　　臨安
　瑞亭
　　在縣治之南二里
　中和亭
　　在縣治東南二里
　東亭
　　在縣治之東三里
　西亭
　　在縣治之西五里
　青亭
　　在縣治之東一十八里
　章村亭
　　在縣治西南一十五里
　馬溪亭
　　在縣治東北五里
　丁峴亭
　　在縣治之東七里
　北湖亭
　　在縣治之東三里
　東風亭
　　在縣治西北三里
　環錦亭
　　邑人俞氏山園
　　題詠(趙公善卞詩百世垂芳在一經茂林修竹讀/書聲園池日渉皆成趣景物天然分外清聊)
　　(復垂綸藏渭釣等閒釋耒起莘耕知君自有真良/貴豈羡斯亭錦得名  趙南塘汝談詩與子鄉隣)
　　(信有年故王遺事到今傳爽鳩邑改風烟在散騎/園分水竹偏髙架挿書供夜讀滿堂成綵敵春妍)
　　(相如可是區區者戲筆題橋亦偶然携枌社交隂/舊有縁蹇驢那得到亭前青山謝傅  樽地白水)
　　(錢王守塜田尚友詩書厪暇日飬親䐁韭樂/豐年異時駟馬榮歸里虗左相迎更可賢)
　迎暉亭
　　在縣北一十里寶林院山南遥見浙江
　　題詠(邑令鞏豊詩我來将值日午時千峯照耀碧/玻璃集賢村落俯列屋寶林樹木呈幽姿老)
　　(人言可比雙徑雄妙處乃在阿堵中崇岡展障屹/亭在似約老眼專窺東  日出烏鳥飛日入牛羊)
　　(下再㳺當與夸父期/不用山僧逺送迓)
　豁然亭
　　在縣北二十里福勝院之北山
　　題詠(太守趙仲藏因逰徑山登亭逺望詩千騎踏/青霜東㳺古道場雲籠山骨秀風引水聲長)
　　(曉日依稀暖寒花取次香/後随吹管急空谷荅宫商)
　錦野亭
　　在西山
　奎照亭
　　在縣東七里
　空飛亭
　　在九仙山眉山王橚建
　海風江月亭
　　在九仙山瀑布前邑令家之巺建
　三休亭
　　在玲瓏山
　　　於潜
　野翁亭
　　熙寧間令刁璹建東坡為賦詩云山翁不出山溪
　　翁長在溪不如野翁來徃溪山間後遂増剏三翁
　　亭前挹岝崿下臨浮溪為一邑絶景淳熙初令趙
　　師宻更新之
　　題詠(東坡於潜令野翁亭山翁不出山溪翁長在/溪不如野翁來徃溪山間上友麋鹿下鳬翳)
　　(問翁何所樂三年不去煩推擠翁言此間亦有樂/非絲非竹非蛾眉山人醉後鉄冠落溪女笑時銀)
　　(櫛低我來觀政問風謡皆云吠犬足生氂但/恐此翁一旦捨此去長使山人索寞溪女啼)
　山翁亭
　　在縣圃左東山白雲菴側令張大猷建令胡衛昜
　　山巔臨秀亭為之
　溪翁亭
　　淳熙初令張大猷立亭於縣西北之潘洲亭廢不
　　復治嘉泰元年令晁百談徙於縣北三里後渚橋
　　之東後令胡衛得舊盧瑢正中所書亭扁立於潘
　　洲新亭上遂還舊觀
　雙溪亭
　　潜之潘洲正在二水合流之中令胡衛築新亭上
　　扁曰雙溪
　欵乃亭
　　在野翁亭北今廢
　潺湲亭
　　在縣城(見舊志/)
　清白泉亭
　　令邵文炳經營浮溪橋之始散歩溪岸俯視山麓
　　有泉溜冷然色清味甘因築亭於上且以名其酒
　此君軒
　　在縣齋軒舊在寂照寺名緑筠東坡倅杭行縣題
　　詩隆興初徙縣治衮繡堂之東寶慶初避御嫌名
　　易以此名(記見縣治下東/坡詩見寂照寺)
　　　富陽
　望仙亭
　　在縣西南二百歩後更名春山偉觀
　近天亭
　　權縣趙師燿建参政樓公鑰書扁
　折桞亭
　　在縣西今廢
　知津亭
　　令吕昭亮建今廢
　入覲亭
　　在觀山東嘉定癸酉令程珌建
　　　新城
　春波亭
　　在登平橋之東端平元年令陳旼建
　憇莭亭
　　在景德觀之北端平元年令陳旼建
　陳氏園
　　題詠(晁無咎詩二首山園芙蓉開寂寞嵗云晩公/來無與同念我百里逺寒飈吹空林白日下)
　　(重巘興盡還獨歸挑燈古囊滿避讀公栖鴉詩嵗/月傷晼晩公胡不念世蠟屐行  逺覉烏翔别林)
　　(歸雲抱孤巘我才不及古歎息襟淚滿窮東坡次/韻云荒凉廢圃秋寂厯幽花晩山城已  僻况與)
　　(城相逺我來亦何事徙倚望雲□不見苦吟人清/尊為誰滿  許廣淵詩云今日青蕪滿當年碧瓦)
　　(稠軒楹無寸木池沼有殘丘過客嗟啼鳥/居人竟牧牛子孫誰秀穎念祖力重修)
　七賢鄉唐氏林亭
　　有識春亭四并亭壽豈亭
　　題詠(孫郎中邦詩華屋耽耽野外居茂林清䕃遶/門閭移花植果心無事抱子弄孫歡有餘閒)
　　(過西疇觀刈穫懶尋南郭命巾車問/君為圃嗟予晩便擬歸休學二疏)
　　鹽官
　緑繞堂
　　張横浦名取一水繞田之句
　　　昌化
　薦菊亭
　　循雙溪而上數百歩溪側有窪其泉甘潔東坡常
　　酌以試茶後人號為東坡泉開禧二年令章伯奮
　　作小亭其左曰薦菊蓋取坡詩一盞寒泉薦秋菊
　　之義也
　尋源亭
　　在象賢菴之上數十歩
　合溪亭
　　溪之上下皆分流湍激於其中合處横亘里許平
　　濶深静開禧元年令章伯奮建
　　記文(令章伯奮記雙溪與縣治相直流淺湍激市/居叢襍無幽閑曠逺之意毎凭欄望上流澗)
　　(處無數百歩欲一到未暇也一日有客自逺來語/與意合遂駢舟至其處水流無聲緑净可燭鬚眉)
　　(極目平逺正在雙澗上下之間面㕠峯背武隆野/航漁舟日夕徃來雲烟收抹頃刻異態舟行容與)
　　(近一里許石紺白色平鋪水底日光下澈波影内/見金緑映漾若織女浪沫循平流徐行散㸃若殘)
　　(雪不銷者乆之直後夹以蓮蕩屈曲横亘十数畝/或水暴漲巨魚自溪泝流而入掉尾鼓鬛以萬計)
　　(若争赴龍門而變化渡溪登南屏山岩壁峭立古/木自石出枝榦瘦硬盤屈冬少霜彫之葉幽静竒)
　　(絶之觀間見層出不可名状而前人未有收拾品/題之者抑山水顯晦自有時乎於是自雙溪取徑)
　　(傍東坡泉登荐菊亭由象賢菴跨二橋沿流而入/芟翳規址作亭其上榜以合溪或謂唐昌山水之)
　　(勝萃於此矣亭成父老聚觀士女龢會咸曰令君/遺我以無窮之勝稔我以去後之思而不與我父)
　　(同其樂也余聞而愧之因自歎曰峴山因羊叔子/而名著後世見之為堕淚蘭亭非王右軍則修竹)
　　(激湍遂湮沒而無聞山川亭榭未有不資人而彰/者予每臨文太息即是邑有二事而尤有感於予)
　　(心焉去縣二十里有灘曰洗耳橋曰白牛山曰箕/山問其人則曰巢許常隠於是故因以得名雙溪)
　　(舊有亭得東坡詩而山水為之增明斯亭亦頼以/不朽余貪戀㣲禄無巢許之髙操拙踈多竒又無)
　　(東坡之才名今合溪之名既以余辱後必得如/東坡者品題之而後名始重故書以示後人)
　鏡紅亭
　　在合溪亭之後十餘歩藕池從其前可徑一里開
　　禧二年令章伯奮建取韓詩平鋪紅蕖蓋明鏡之
　　語
　芳洲亭
　　在雙溪亭南岸之中洲
　倦飛亭
　　在芳洲之左取坡詩倦飛不擬控扶摇之句
　芎筍亭
　　在芳洲之右取坡詩溪筍瘦野芎苗之句
　　　右三亭開禧元年令章伯奮建
　清暉亭
　　在水南道院東舊名歩虗令錢啟易今名中廢淳
　　祐七年令趙希偦重建
　捲雪亭
　　在中洲南岸南屏之麓淳熙六年令錢啟建
　滴翠亭
　　在南屏山淳熙六年令錢啟建
　許由亭
　　在晩溪去縣西九里旁有箕山下有洗耳灘又橋
　　名白牛亭名許由舊傳巢許曽隠於此卞令圖經
　　以許逺逰嘗居此山下遂有此名盖得之矣(詳見/山類)
　桃竹軒
　　題詠(参寥子道潜題王悦道桃竹軒餘杭門西山/迤邐岌岌千峯挿天起窮幽摘勝過三邑随)
　　(處雲林皆可喜邇來杖榮到君家始覺溪山逄骨/髄争流萬壑會目前競秀千嵓對忩凡丹楓洗雨)
　　(秋霽餘白鳥出沒嵐光裏主人韻勝無塵埃翠竹/紅桃相間栽良辰樽爼慿誰共月友雲朋自徃來)
　衘翠軒
　　題詠(葉三錫峽川盛氏衘翠軒詩平生丘壑心漫/浪不覊束青山亦觧意四時共追逐朝翠空)
　　(濛時北忩夢清熟晝寂庭户凉坐課黄卷讀此心/與山違對面若掩目孱顔儼如故心境両不觸宴)
　　(坐搜萬象剖璞出蒼玉木末流夕暉忩户影摇緑/相對両青眼悠然一笑足此意陶潜知不然問玉)
　　(局/)
　滴翠樓
　　序文(程内翰珌作堪村徐氏滴翠樓序季登築樓/蕭御史名而詩之今三十年自餘杭至新安)
　　(逹康廬九江又由九江以逹於湖湘梁益凡賢士/大夫馳輕車道唐山者莫不登樓賦詩而後去故)
　　(名章雋語鴻音逸韵爛若編貝前編既盈嗣以今/集且属僕叙之頋僕低頭受吏縳三年坐簿書朱)
　　(墨叢中望滴翠不三十里寸旌漂摇㕠蹻不随坐/想主人角巾鹿裘朝夕其上雲深篆籀風動絲桐)
　　(山雨溪烟盡顓几席未嘗不臨風自愧也今乃欲/僕吐塵土語置諸右簡㸃浣清景得不為山君所)
　　(不受乎尚幸四月受代而歸酌㕠溪之水洗濯塵/容澄滴翠之樓讀滿編之詩平招山色俯挹溪潤)
　　(聨嵐含輝浮空汎景以㳺乎無倪未知季登能/延客否慶元五年上元後三日新安程珌序)
　　題詠(潯陽蕭御史之敏詩并序乾道五年三月十/八日過堪村逆旅主人肅容甚恭問之徐其)
　　(姓季登其字也飲於小樓之上且求樓名於予予/曰亂山滴翠衣裘濕此東坡昌化之詩也請以滴)
　　(翠名之可乎季登曰唯唯賦両絶以志之云一溪/流水漾殘春上有髙樓碧瓦新溪路晝隂元不雨)
　　(却愁空翠染衣巾翠我愛東坡句法遒治平雙/澗昔經㳺曽吟滴  衣裘濕請借佳名牓畫樓)
　静觀堂
　　蕭源章氏山荘
　　題詠(章詡首夏静觀堂書懷杖䇿下層嶺來憇雲/外荘簷低繞頺垣淡泊在一堂山髙户牖虗)
　　(風清長夏凉翳翳動林影㶑㶑溪浮光心逺與世/隔獨有文史香汲井資嚥嗽蒔藥助體強園中橘)
　　(為奴沼内芰堪裳蒼官青不老籬下明秋芳陶情/在庶物飬性歸琴觴矯首起遐觀是中有濠梁)
　　(番昜李逺可静觀堂詩君不見通都蕩蕩開九逵/肩摩轂擊人争馳危樓百尺獨髙卧下㸔膠擾無)
　　(休時又不見滄江茫茫與天逺輕舟出沒風濤險/此時著身平地人遥憐櫂夫驚破膽静中有味知)
　　(者希紅塵㧞脚與世違世人顛倒堕醉夢我獨坐/照全天機榮名弗羡計非拙浮利勿争痴更絶騁)
　　(巧不若拙有餘役智何如痴且愚髙/堂縣鏡收赴影對此令人發深省)
　藏春塢
　　題詠(宋佽雲老徐氏藏春塢詩屏翳除繁少放寛/禮園書圃種仍昆未愁百卉空䑓榭長引春)
　　(風到酒樽早底用黄鍾律管吹閑萌剰卉日相随/向平綠累  敕㫁荷挿伯倫真我師      身名)
　　(漂泊客燈前過眼花枝一夢還争/似不知門外事抱孫携子閲芳妍)
古蹟
由今日視前日皆古也况數百年以徃之蹟乎春秋内
外傳所載以地則晉有有莘之虗衛有昆吾之觀鄭有
大庭氏之庫以物則夏后氏之璜在宋甲父之鼎在徐
肅慎氏之楛矢在陳盖存古以示後之人固廣記備言
之一端也今諸所載凡耆舊所傳聞簡䇿所著記雖不
必皆可考證亦因其故而存之庻無舊聞放失之恨云
叙古蹟
　風渚
　　郡國志云防風氏所封有金鵝山(考晋地理志武/康縣注云故防)
　　(風氏國隋地理志云餘杭縣有/金鵞山二者不同未知孰是)
　吴慶忌宅
　　故老云豐儲倉即其故基前有池是慶忌磨劍處
　　(餘見詳/異門)
　晉郭文宅
　　在新城縣晏元獻輿地志云靈耀寺即郭文故居
　唐凌凖宅
　　在縣西五十歩
　唐褚無量故居
　　見天竺重榮檜
　唐朝杉
　　在洞霄宫外凡二耆老傳云唐昭宗景福二年閭
　　丘先生自天台山以盂移植於此圍二丈髙三十
　　餘丈葉雖凋减而枝益堅或圖之以為屏障
　唐朝櫟
　　見洞霄宫
　古鐘
　　在祕書省道山堂下
　宋鼎
　唐鐘
　　並見行在録三茅觀
　大鍋
　　在浄慈寺貞明二年三月造
　粟山石杵
　　太平寰宇記粟山有石杵刻云黄武二年歳在戊
　　午八月三日凡十二字(考之吳志黄武二年歳在/癸夘後此十五年赤烏元)
　　(年方是戊午今此刻/磨滅不存必記之誤)
　袁公松門
　　在鹽官縣
　唐羅隠宅
　　在新城縣東五里
　岑石
　　元在浙江長一丈四尺南北面廣六尺西尺六寸
　　越絶書云秦始皇嘗取此石刻丈六於越東山
　秦王攬船石
　　在西湖大佛頭(詳見石門/)
　秦王磨劍石
　　在鹽官縣東六十里審山之巔
　范蠡塘
　　在鹽官縣西三十五里
　晉馮氏井
　　在仁和縣臯亭山馮氏於所居發土有古井得石
　　磚八十有四有刻文曰咸和八年十月丁丑朔十
　　日馮氏作皆篆文
　陳朝柏
　　見孤山
　隋朝檜
　　靈隠寺路九里松唐刺史袁仁敬所植左右各三
　　行相去八九尺門扁吳説書髙宗皇帝嘗欲易以
　　御畫不果但以金餙其字(詳見/紀遺)
　
　
　
　
　咸淳臨安志卷八十六
欽定四庫全書
　咸淳臨安志卷八十七　　宋　潜說友　撰
塚墓
夏后臯之墓見於晩周女媧氏之墳唐天寶中尚在也
夫陵谷變遷髙深易位彼何能乆若是哉聞之曰墟墓
之間不施哀而人哀此惻隠之真忠厚之至厯古今通
上下而一心者也故芻牧有禁耕發有律式祭以致其
敬封以篤其恩充類至盡雖蓬顆之不蔽虆梩之不掩
吾視之有弗忍况明君賢臣烈士之所藏其能乆也固
宜然則志也者非託焉以記乆耶志為杭作非杭人何
以得書司馬牛宋人也避其家之難違之之吴又違之
之魯卒於郭門之外塟於兵輿左氏特詳其事説者以
為録其卒塟所在愍賢者之失所也嗚呼宇宙亦大矣
人以𦕈然之軀生死於其間固有與之並生而羞道之
者司馬氏﨑嶇死於道路窆於他邦而時人賢之君子
愍焉秉彛好徳之同心猶不於此㮣見乎叙塚墓
　漢孫鍾墓
　　在富陽陽平山孫堅之祖鍾性至孝種瓜為業忽
　　有三少年詣鍾乞瓜謂鍾曰此山下可作冢當出
　　天子君可下山百歩許顧見我去即可塟也鍾去
　　三十歩便反顧見三人並成白鶴飛去鍾死即塟
　　其地冢上數有光怪雲氣五色上属天衍數里人
　　由是知孫氏必興(孫氏墳墓在富陽者又有孫賁/孫瑶墓並在縣西南孫皓子希)
　　(祖墓在/縣南)
　漢於潜侯何滕墓
　　在於潜縣南二十里獨角山
　吳冨春侯郭成墓
　　在富陽樟岩
　吳選曹尚書暨艶墓
　　在餘杭縣南由拳山之東
　吳給事驍騎大将軍新豐侯暨惠景墓
　　在餘杭縣東北八里董舍村
　晋郭文墓
　　見九域志在臨安縣西南一十五里
　晋常山太守御史尚書俞歸墓
　　在餘杭縣西北三十五里地聨舟枕山
　晋何史君墓
　　淳熙八年駱忠翊嗣業創祠山别廟於於潜縣東
　　一里南陽山獲古塜陶塼上有太康五年甲辰何
　　史君墓十字
　宋景侯吳喜墓
　　在餘杭縣西北仇山一里
　宋侍中王裕之墓
　　在餘杭縣東二十五里按宋書王裕之字敬𢎞琅
　　邪臨沂人嘗為吳興太守舊居餘杭縣薨於所居
　　之舍亭山
　陳彊陵侯陳法明墓
　　在餘杭縣南一十三里唐苑山中
　唐章成緬墓
　　在於潜縣南七十里長安鄉兊口村
　唐杜牧墓
　　在南山東南與佛日山夾境名杜牧塢有數古塚
　唐徐凝墓
　　在新城縣桐峴鄉
　唐馬自然墓
　　在鹽官縣
　梁太師吳敬忠墓
　　在於潜縣南五里豐國鄉東村
　梁太保饒京墓
　　在昌化縣金山鄉首源林木蓊鬰百尺合抱有犯
　　者必為異物所怖京本青州淄水人梁末為鎮海
　　軍紫溪鎮遏使龍德元年制贈太保
　吳越武肅王墓
　　在臨安縣城北十三歩
　吳越文穆王墓
　　在龍山之南原和凝撰神道碑
　吳越忠獻王墓
　　在龍山之南原太常鄉張昭撰神道碑
　吳越孝懿世子墓
　　在天竺前山
　吳越忠懿王賢德順睦妃孫氏墓
　　在石人嶺下
　吳越王妃仰氏墓
　　在龍井山放馬場
　　　按表忠觀碑載錢氏墓在錢唐者二十有六在
　　　臨安者十有一今不可悉考矣
　吳越太尉開府儀同三司正顯薛公墓
　　在靈石山塚前生紫藤遍遶三峯之上其後三世
　　孫昻仕國朝至尚書左丞葬天竺山妙法院
　吳越太師杜􁁓墓
　　在新城縣北三里官塘子建徽墓在縣西十里袁
　　村
　吳越給事羅隠墓
　　在錢唐縣定山鄉居山里又昌化澞溪之楊村俗
　　號羅公墓彎盖其祖墓
　和靖林處士墓
　　在孤山所居側(詳見/孤山)
　知杭州胡侍郎則墓
　　在西湖龍井廣福院之麓范文正公作墓誌銘
　周都尉邠墓
　周待制邦彦墓
　　並在南蕩山子孫今居定山之北鄉
　強文憲公淵明墓
　　在西溪之欽賢鄉
　劉少宰正夫墓
　　在石姥山嶺之西北真珠塢
　元少師絳墓
　　在南蕩山
　章樞宻楶墓
　　在寶石山
　太師張文忠公横浦先生墓
　　在鹽官縣
　陳寺丞剛中墓
　　在龍井山風篁嶺沙盆塢公福州閩清人慷慨挺
　　特有志事功建炎二年李易榜登第紹興戊午任
　　太府寺丞應詔上封事主議恢復忤秦檜意同年
　　編脩官胡銓以鯁切得罪貶新州作啟賀其行有
　　云屈膝請和知廟堂禦侮之無䇿張膽論事喜樞
　　庭經逺之有人遂與張九成等七人同謫送吏部
　　差知䖍州安逺縣士論惜之有詩云同日七人俱
　　去國何時萬里許還家公至縣適有嶺㓂之擾䆒
　　心招撫感瘴而歿其妻子扶柩抵臨安得地塟焉
　　其後湘中著紹興正論載公出處甚詳朱文公周
　　益公皆有䟦語
　儀王墓
　　在西湖顯明寺王諱仲湜生也有紫光照室及視
　　則肉塊刄割遂得嬰兒靖康時六軍欲推王而立
　　之杖劍以却曉其徒曰自有真主其徒猶未退則
　　欲自伏劍死六軍遂與王約以踰月而真主不出
　　則王當即大位王陽許而隂實欵其期未㡬髙宗
　　皇帝即位於應天王間關而南上屢嘉歎之主祭
　　濮王嘗自賛其容曰熙寧六載嵗在癸丑月在夏
　　五二十有九余乃始生濮祖之後性比山麋貌同
　　野叟随圓就方以無若有惟忠惟孝不汙不茍皓
　　月清風良朋益友湛然靈臺確乎不朽盖自叙其
　　推戴事也嘗㳺天竺有山禽忽驚起衝落半巖花
　　之句子孫視諸邸為蕃衍盖為善之報云
　浙西提刑周龍圖格墓
　　在獨角門歩司前軍寨公處州人為直秘閣浙西
　　提刑建炎元年討叛卒陳通與子肇丕俱遇害朝
　　廷嘉其死莭贈中大夫直龍圖閣勅塟此地其子
　　祔焉
　周殿撰杞墓
　　在九里松滕家原水岡塢公龍圖格之弟也建炎
　　三年知常州值苖劉之變倡義勤王以功除右文
　　殿修撰洪内翰邁䟦其檄書謂公聞變憤踊即飛
　　表請反正適忠穆吕衛公制置淮浙兼領建康亟
　　馳介詒書議起兵勤王公偈與恊於是忠穆公及
　　諸大将皆提兵道竟上凡軍之百役芻茭薪蒸糓
　　菽泉帛弓刀甲楯車船人徒動以萬計辰索暮辦
　　調胹彌縫不使一間語師既東身獨留張杜要害
　　使去者無郤頋憂取日虞淵功最右席邁常恨世
　　徒知忠穆復辟之功為大而周公首倡大義則少
　　有能言者
　岳鄂王飛墓
　　在棲霞嶺下
　　題詠(葉靖逸紹翁詩云萬古知心只老天英雄堪/恨復堪憐如公更緩湏㬰死此敵安能八十)
　　(年漠漠凝塵空掩月堂堂遺像在凌烟早知埋骨/西湖路學取鴟夷理釣船  劉龍洲過六州歌頭)
　　(詞云中興諸将誰是萬人英身草莾人雖死氣填/膺尚如生年少起河北劍三尺弓両石定㐮漢開)
　　(虢洛洗洞庭北望帝京狡兎依然在良犬先烹過/舊時营壘荆鄂有遺民憶故将軍淚如傾説當年)
　　(事知恨若不奉詔偽耶真臣有罪陛下聖可鍳臨/一片心萬古任分茅土終不到舊奸臣人世夜白)
　　(日照忽開明衮佩冕圭百拜九原下榮感/君恩看年年二月滿地野花春鹵簿迎神)
　劉鄜王錡墓
　　在定山北鄉勅賜功德院額曰旌忠
　　題詠(過客不知名氏題詩云将軍力盡馬蹄穿一/片丹心萬古傳叱咤風雲起平地扶持日月)
　　(䴡中天寳刀挂壁血猶在丹詔褒功墨尚/鮮到底英雄身不死旌忠長倚碧雲邊)
　㐮恪趙公宻墓
　　在西溪欽賢鄉中興以戰功顯嘗為殿歩帥其子
　　雍登進士第
　趙都運鞏墓
　　在徐范村之間
　忠毅畢公再遇墓
　　在錢塘西溪
　朱祕閣弁墓
　　在西湖公徽州人早嵗㳺京洛晁以道喜之歸以
　　從女南渡後授官副王倫使金見執附表云節上
　　之旌盡落口中之舌徒存嘆馬角之未生魂飛雪
　　窖攀龍髯而莫逮淚洒氷天上為感愴後與洪張
　　二公俱歸除直祕閣卒旅殯臨安朱文公為作行
　　状尤文簡公袤作誌銘
　濟王墓
　　在駞巘嶺下景定五年十一月有㫖追復元贈少
　　師保静鎮潼軍莭度使仍令所屬討論墳墓之制
　　日下増修
　丞相李文清公墓
　　在小隠山
　趙紫芝師秀墓
　　在葛嶺寳嚴院紫芝温州人有詩集行於世
　　題詠(劉後村克荘詩云奪到斯人處詞林亦可悲/世間空有集天下便無詩盡出香分妓惟留)
　　(硯付見傷心湖上/塚誰塟復誰碑)
　孫花翁秀蕃墓
　　在水仙王廟側翁名惟信始居婺弃官隠湖山間
　　號花翁工為長短句趙安撫與􁤏塟之後村劉克
　　荘誌其墓
　淳固宋先生斌墓
　　在西湖資國寺之右先生字文叔袁州分宜人弱
　　冠師晦菴先生受四書大義篤實靖重確守師説
　　演繹窮䆒至老不少懈於世味泊如也號庸齋卒
　　年八十衆議私諡為淳固先生
　　　　相傳古墓
　吳王夫差
　　舊志據吳越春秋夫差内傳三十三年塟於餘杭
　　山太宰嚭亦塟於旁今按夫差塟秦餘杭山在平
　　江府長州縣西北三十里已詳見吴越考此非
　漢審食其墓
　　在鹽官縣東六十里審山舊志疑食其不應塟此
　　特此山之審氏墓耳
　晋杜子恭墓
　　孔稚珪東過錢塘北郭於舟中遥拜杜子㳟墓(見/南)
　　(齊/書)
　趙墓
　　在於潜縣東十二里故老傳趙宣子墓舊有墟塜
　　二十五古溝五通人徃來泉流不竭及有石人馬
　　麒麟之属嵗月浸深頺仆草莾多為鄉民鑿而徙
　　之近即其地得陶塼二有咸和二年九月叅軍趙
　　悌建立塜功十四字故又以為趙参軍墓
　關中侯墓
　　在於潜縣東一里東山塢紹興初謝氏營墳旁逼
　　古塜得印一劍一印龜鈕金鑲篆文曰關中侯印
　九里松前軍教塲墓
　　在九里松行春橋水竹塢教塲内俗呼為唐馬三
　　寳墓故老云紹興末歩司前軍因増廣教塲惟此
　　塚獨髙大寨兵欲去之方舉鍤有黒蜂數百飛出
　　着人不可向是夜歩帥戚方夢一人髙冠朱衣若
　　王者服曰吾錢王之子塟此已乆祈勿毁辭甚切
　　方怪之詰朝得本軍申遂輟役
　丁母塜
　　丁蘭故居在今艮山門外三十六里丁橋母死刻
　　木事之如生塚在姥山之東(一名桐/扣山)
　唐孝女墓
　　在錢塘縣孝女南鄉古老相傳昔有孝女唐醜娘
　　年十二三母病刲腹取肝和粥以進母病愈而醜
　　娘以破瘡風死塟此山里人美其孝故以唐墓名
　亞父塜
　　在臯亭山亞父陳重生有神異壽百餘而終今顯
　　靈其地有禱皆應世傳為亞父塜
　木娘墓
　　在艮山門外太平鄉華林里蔡塘東里人朝奉大
　　夫通判瑞州蔡汝揆庶母沈氏卒汝揆尚㓜父霖
　　用浮屠法火之汝揆既以父澤入仕每傷無松楸
　　之地言之輙泣刻木為形衣衾棺槨擇地而塟仍
　　置贍營田建菴屋命僧守之鄉人呼為木娘墓
　上昇墓
　　在仙掌山與天目鄰巒舊傳有仙人隠居既沒而
　　塟裂棺飛昇板從半空而墜故臨安有上板下板
　　村又二板墜紫溪東岸今名為板塢
　蘇小墓
　　在西湖上周紫芝有詩題云湖堤歩㳺客言此蘇
　　小墓也
　　題詠(周紫芝詩野水横分青草陂誰埋玉樹與瓊/枝闕  山自向人緑闕  栁今何處垂行雨)
　　(行雲渾是夢施朱施粉未相宜一/從蕙死蘭枯後剛道桃花好靣皮)
　　　　僧塔(互見詩寺院/此載其著者)
　宋詮定法師墓
　　在臨安縣西南一十五里郭文坟北十歩
　隋僧真觀法師東岡塔
　　在天竺隋開皇十五年有真觀法師居天竺手標
　　塟處天禧間守王相欽若訪尋得之東岡之下甓
　　甃甚工
　　題詠(楊蟠詩云東岡人不識野寺在樵漁落葉年/年滿春風為掃除  郭祥正詩云窣屠蔵真)
　　(骨束岡氣象殊烟雲/掃不盡苔蘚一㾗無)
　唐鳥□禅師塔
　　在竹閣
　恩髙僧塔
　　在碼瑙坡僧晤恩所藏圓公孤山詩有竹䕃髙僧
　　塔之句
　賛寧塔
　　在放馬場栖真院前
　法慧大師墳
　　在寳勝院(闕/)　　　　圓字(闕/)
　　　　将終(闕/)　所(闕/)　為(闕/)　　　　　　　其
　　墓又作詩自挽有云陶噐一(闕/)　　　　　芳草
　　任縱横
　辯才塔
　　在龍井塔前有海棠二株乃師手植蘇頴濵為撰
　　碑見龍井寺
　
　
　
　
　
　
　咸淳臨安志卷八十七
欽定四庫全書
　咸淳臨安志卷八十八　　　宋　潜說友　撰
恤民
大夏不能無萎草盛世不能無窮民况五方之人之所
聚乎凡生死而有不得其分願者五曰孩不舉曰貧無
告曰老無依曰病無以療死無以藏也而在位之仁人
為之乳保為之室廬為之廪給為之醫藥𦵏埋然後不
得其分願者始庶幾乎王道之無憾焉嗚呼斯民也其
亦不幸生於井田廢壊之日而使生死之或無以遂其
天也其亦幸(闕/)　　　　　　　　　忠厚積累之朝
(闕/)　　　　　　　　　　　　　而書之以見六(闕/)
　　　掩骼埋胔之仁何獨三代然哉叙恤民
　慈㓜局
　　在樓店務對河淳祐七年十二月有㫖令臨安府
　　剏屋為慈㓜局一應遺棄小兒民間有願收養者月
　　支錢一貫米三斗盡三嵗止其無人收養者官為
　　雇倩貧婦就局乳視惟謹續有願子之者從官請
　　仍給錢米如式
　施藥局
　　在慈幼局之北淳祐八年五月有㫖以民間病暑
　　者多合思振救趙安撫與􁤏因創局製藥分差職
　　醫家至診視隨症畀藥日以為常十年二月朝廷
　　益以錢十萬令多方措置以賞罰課督醫者月以
　　其數上聞有詣局以病状自言者亦畀之藥民蒙
　　更生不知其幾
　養濟院
　　一在寳勝院一在艮山門外又有善化坊四所先
　　是守蘇文忠公嘗於城中創置病坊名曰安樂以
　　僧主之仍請于朝三年醫愈千人乞賜紫衣并度
　　牒一具詔從之崇寧元年八月詔諸路置安濟坊
　　二年五月兩浙運司遂援蘇公之説以請仍改病
　　坊為安濟紹興二年詔臨安府置養濟院十三年
　　十月又因臣寮之請下錢塘仁和兩院踏逐近城
　　寺院充安濟坊籍定老疾貧乏不能自存及乞丐
　　之人自十一月一日起支常平錢米(毎名日支米/一升錢十文)
　　(小兒/半之)止次年二月終二十九年以後又屢降指揮
　　展半月或再展仍申嚴奉行滅裂之罰乾道初遂
　　展至四月終猶恐病者未愈至七月終食新方行
　　住支嗚呼仁哉列聖之用心也(蘇公有與某宣徳/書云蒙遣人致金)
　　(五両銀一百五十両為贐軾自黄遷汝亦蒙公厚/餉當時隣于寒殍尚且辭避今沗近臣尚有餘􁏏)
　　(未即枯竭豈可冒受又恐數逆盛意非朋友之義/輙已移杭州作公意捨之病坊此盖某在杭日所)
　　(置今已成倫理嵗收租米千斛所活不貲故用助/買田以養天民之窮者此公家家法故推而行之)
　　(以資公之福夀某亦與有榮焉想必不訝/至于感佩之意與收之嚢中了無異也)
　漏澤園
　　錢塘仁和兩縣管下共一十二所先是崇寧三年
　　二月詔諸州擇髙曠不毛之地置漏澤園凡寺觀
　　寄留槥櫝之無主者若暴露遺骸悉瘞其中各置
　　圖籍立筆記識仍置屋以為祭奠之所聴親属祭
　　饗著為令其在臨安府者中更多故率為官私占
　　佃紹興十四年詔臨安府措置漏澤園遂下錢塘
　　仁和縣悉行拘收為籓籬以限之選僧二名主管
　　月給常平錢五貫米一石瘞及二百人者申朝廷
　　賜紫衣既又有㫖令諸路州軍一體措置施行仍
　　委常平司檢察
　　　　諸縣
　餘杭
　　養濟院在本縣西門外城濠之北半里
　　安濟坊在縣東半里
　　漏澤園在縣東七里安樂鄉南渠河之南
　臨安
　　漏澤園在縣西三里
　於潜
　　養濟院在縣南二里寂照寺
　　漏澤園在縣南三里
　富陽
　　漏澤園在後嶺去縣一里半
　鹽官
　　漏澤園在縣西三里
　昌化
　　開禧間令章伯奮置養濟院為田五十畆嘉定間
　　常平使程珌以筮仕此邑撥錢置居養院田一十
　　七畆既嵗久養濟田十失其八居養田十失其三
　　淳祐八年令葉采請買官田於府益以他費買田
　　遂足元額白之倉䑓以養濟田𨽻治平寺以居養
　　田𨽻佑聖堂各命主首掌之主簿司掌之出納吏
　　不得干預
　　漏澤園在縣西二里
祥異
春秋記灾不記瑞孔子不語怪神祥異有志不敢僣經
而擬聖也龍見晉郊虎乳楚相鳥鳴亳社蛇出泉䑓諸
類此者非一春秋所不書孔子所不道而左氏咸録焉
何害其為春秋之忠臣而與聖人同其好惡哉(叙祥異/)
　臨平湖石函
　　臨平湖自漢末穢塞吳天璽元年一夕忽開湖邉
　　得石函中有小青石刻作皇帝字舊言臨平湖塞
　　天下亂開則天下平人以為祥
　臨平湖寳鼎
　　吳赤烏十二年六月戊戍寳鼎出臨平湖
　玉冊
　　晉元帝移檄召天下兵剋日進討時有玉册見於
　　臨安人以為中興之象
　人面豕
　　晉成帝咸和六年六月錢塘人家豭豕産兩子皆
　　人面如夷人状其身猶豕
　甘露
　　咸和九年四月甲寅甘露降錢塘縣右鄉康巷之
　　栁間
　白䳒見
　　咸和九年五月癸酉白䳒見於錢塘内史虞潭以
　　獻
　臨平湖水赤
　　晉安帝元興五年十月錢塘臨平湖水赤
　野稻生
　　宋文帝元嘉二十三年塩官縣野稻自生三十許
　　種
　白雀
　　宋元嘉十八年七月二十四年四月塩官産白雀
　　太守劉懐慎以獻
　　齊永明七年六月鹽官縣九年七月錢塘縣皆獲
　　白雀
　連理木
　　泰始七年二月戊寅錢塘木連理生太守王延之
　　以聞
　禾蕈木生李
　　昇明元年餘杭舍亭禾蕈木生李實禾蕈即胡
　　頹木
　翼異山大水
　　昇明二年二月於潜翼異山一夕五十一處水出
　蒼玉璧
　　永明七年錢塘縣獲蒼玉璧一枚太守江斆以獻
　浙江靈石
　　永明七年主書朱靈遜於浙江得靈石十人舉乃
　　起在水深三尺而浮世祖親投于天淵池試之刻
　　為佛像
　海燕出
　　永明九年塩官縣石蒲有海魚乗潮來水退不得
　　去長三十餘丈黒色無鱗有聲如牛土人呼為海
　　燕取而食之史以為魚孽
　清泉紫玉
　　梁元帝記曰昔宋人江巖因採藥至富春清泉南
　　見美女衣紫踞石而歌有穿雲裂石之聲其詞曰
　　風凄凄雲溶溶水潺潺兮不息山蒼蒼兮萬重亟
　　徃視之遽失所在唯存所踞之石岩剖石得紫玉
　　廣長尺許
　合歡竹
　　唐正元十九年富陽縣招義鄉安州倉曺許儉家
　　生蔓竹一本合歡郡守白之亷使畫圖表進
　功臣堂芝草
　　太平興國三年八月庚申杭州言淮海國王舊府
　　功臣堂柱生芝草畫圖來獻
　臨安縣土地
　　雜志吳育春卿為臨安宰三日謁廟廨後土地稱
　　屬國侯者視之乃十餘嵗小児故老云錢尚父所
　　用小史一揮扇誤觸臂一於睡時以水添沸湯使
　　無聲悉令誅之揮扇者甘死止沸者稱寃乃赦揮
　　扇者曰吾睡方欲以水添沸湯使無聲此史已先
　　知之矣不可赦後忽見形于前錢嘆曰我戮人無
　　數此小兒乃敢現身封汝為屬國侯永為臨安土
　　地受彼血食遂不見
　石神王
　　至和中郡守孫沔一夕夢人泣告曰吾兄弟三十
　　六人沉埋市舶司園地久矣願公憐我再夢復如
　　之遂遣人發園中地果得石神王三十六身各坐
　　執寳瓶遂置之㕔事前
　瑞木字文
　　沈括筆談云治平中杭州南新縣民家析柿木中
　　有上天大國四字書法類顔魯公有筆力國字中
　　間仍排起作大口全是顔筆其横畫即是横理斜
　　畫即是斜理其木直剖偶當天字中分而天字不
　　破上下兩畫并一脚皆横挺出半指許如木中之
　　節以兩木合之如合契焉予親見之
　珠飯菌菜
　　熙寧八年閏四月杭州言塩官縣自三月地産物
　　如珠可造飯水産菜如菌可為葅民賴以充食
　無骨箬
　　見洞霄宫
　嘉禾
　　景定四年九月昌化縣嘉禾嘉粟生守臣吳華圖
　　以獻(詳見御/製門)
　磨劍池水涌
　　咸淳六年七月豐儲倉前池忽有風起水立如壁
　　浮萍上屋蕩突久之或云池有大龜数百年此其
　　所為也倉官黄恮目擊其状扣之土人云池乃吳
　　慶忌磨劍處時有物浮於水上若鐡棺然
　
　咸淳臨安志卷八十八
欽定四庫全書
　咸淳臨安志卷八十九　　宋　潜說友　撰
紀遺
紀事提其要纂言鈎其元有是言矣獨不曰記之廣言
之備乃史家法乎書成得辭與事之無所比屬者若朝
政若民事與夫山川人物土俗以及風人之所賦詠墨
客之所論述街談巷議蕞説談語尚多也强而附則贅
放而軼則闕然則将安從夫子曰多聞闕疑多見闕殆
疑有所未明殆有所未安若是者聖人猶難之故夫聞
見非多之為厭而疑與殆之當謹也儻其事核其言不
誣吾猶懼夫遺而何敢闕諸此紀遺所為作也
　　　　紀事
晉咸和二年蘓峻作逆明年吳國内史庾氷棄郡奔會
　稽内史王舒時舒假莭都督行揚州刺史事乃移告
　屬郡以虞􁑉謝藻率衆一萬與庾俱渡浙江顧衆顧
　颺等皆起義軍應舒舒亦率衆為後繼氷颺等進據
　無錫遇賊将張健與戰而敗退於錢塘賊遂入吳舒
　更遣衆颺守紫壁賊轉攻吳興掠餘杭諸縣義軍沮
　退或勸衆過浙江衆曰不然今保固紫壁可得全錢
　塘五縣若越他境便為寓軍控引無所非長計也臨
　平人范明亦謂衆曰此地險要可以制冦不可委也
　乃合諸軍復進討健大破之(其略已載/牧守表)
褚裒為章安令遷太尉記室叅軍名字已顯而位㣲人
　多未識公乗估舡送故吏數人投錢唐亭住爾時吳
　興沈縣令嘗送客至浙江客至亭吏驅公移牛屋下
　潮水至沈令起傍徨問牛屋下是何牧人吏云昨有
　一傖父來寄亭中有尊貴客權移之令有酒色因遥
　問傖父欲食餅不姓何等可共語褚因舉手答曰河
　南褚季野逺近久承名令于是大遽不敢移公便于
　牛屋下修刺詣公更宰殺為饌且于公前鞭撻亭吏
　欲以謝慙公與之宴酌顔色無異状如不覺公送至
　界
宋㤗始二年會稽太守孔覬吳郡太守顧琛據郡同反
　太宗遣巴陵王休若董統東討諸軍建武将軍吳喜
　屬焉二月一日喜渡水擊諸壘栅東軍一時奔散顧
　琛與其子寳素携老母泛海奔會稽海鹽令王孚邀
　討不及其月九日喜等至錢唐令顧昱及孔璪王曇
　生等奔渡江東喜乃進軍栁浦遣沈思仁等率軍破
　東軍諸砦乗風舉帆直趨定山斬其大帥孫會之自
　定山進向漁浦又斬其軍主孔奴其衆於是敗散
齊永明三年富陽人唐寓之僑居桐廬父祖以圖墓為
　業寓之自云其家墓有王氣山中得金印轉相誑惑
　其年冬聚黨四百人于新城令陸赤奮棄縣走寓之
　向富陽抄掠令何洵告漁浦邏主發村男丁防援寓
　之䧟富陽會稽太守沈文季遣将吏捄援錢塘寓之
　至錢塘令劉彪拒之力不敵戰敗寓之進栁浦彪棄
　縣走文季又發吳嘉興海鹽官民丁救之賊分兵出
　諸縣鹽官令蕭文蔚逃走餘杭令樂琰戰敗乃奔錢
　塘富人柯隆獻鋌數千為寓之作仗㝢之欲襲會稽
　至浦陽江郡丞張思祖遣浃口戍主湯休武拒戰大
　破之帝遣禁兵數千人馬數百匹東討賊衆烏合畏
　馬官軍至錢唐一戰便散禽斬寓之諸郡縣悉平
永明六年會稽西陵戍主杜元懿啟吳興無秋會稽豐
　登商旅往來倍多常嵗西陵牛埭税官格日三千五
　百今可一倍略計年增百萬浦陽南北津及柯浦四
　埭乞領攝一年格外可增四百許萬世祖勅示郡訪
　察行會稽郡事顧憲之議曰尋始立牛埭之意非茍
　逼僦以納税也當以風濤迅險人力不㨗屢致膠溺
　濟急利物耳所以輸直無怨京師航渡即其例也而
　後之監領者不達其本各務已功或禁遏别道或空
　税江行或撲船倍價凡如此類已䝉停寢吳興頻嵗
　失稔今兹尤饉去之從豐良由饑棘或齎貨貿粒携
　累餬口埭司責税格外加倍幸灾𣙜利将何以堪敢
　陳管見世祖從之
梁吳興郡屢以水灾失收有言當漕大瀆以瀉浙江中
　大通二年春詔發吳郡吳興義興三郡民丁就役昭
　明太子統上疏曰聞吳興屢年失收民頗流移吳郡
　大城亦不全熟榖價猶貴刼盜屢起所在有司不皆
　聞奏如復今茲失業慮恐為弊更深不審可得權停
　否髙祖優詔喻焉
陳徐儀東海郯人陵第三子也正明初為尚書殿中郎
　兼東宫學士陳亡入隋開皇九年隠於錢塘赭山煬
　帝召為學士尋除著作郎
徐孝克陵之弟性至孝梁末侯景冦亂京邑大饑孝克
　養母饘粥不能給謂妻臧氏曰今饑荒如此供養交
　闕欲嫁卿與富人望彼此俱濟臧弗許時有孔景行
　者富於財孝克宻因媒者陳意景行逼迎之臧涕泣
　而去所得榖帛悉以供養孝克亦剃髪為沙門兼乞
　食以給臧亦私致饋餉後景行死臧謂孝克曰往日
　之事非為相負今既得脱當歸供養孝克于是歸俗
　更為夫妻東游居于錢塘之佳義里太建中兼國子
　祭酒每侍宴取珍果納紳帶中還以遺母髙宗知之
　勅所司自今宴享孝克前饌並遣将還以餉其母時
　論美之
唐武徳元年武康沈灋興為吳興太守舉兵以討宇文
　化及為名比至烏程得精卒六萬遂攻餘杭下之
　三年李子通攻沈灋興于吳郡灋興棄城走赴江溺
　死子通徙都餘杭盡收灋興之地北自西湖南至嶺
　東包會稽西距宣城皆有之四年杜伏威遣其將王
　雄誕擊子通子通以精兵守獨松嶺雄誕乗髙㨿險
　以逼之多張旗幟夜則縳炬火于木布滿山澤子通
　懼死走杭州雄誕追擊又敗之于城下子通遂降
上元元年冬十一月以宋州刺史劉展為都統淮東江
　西浙西節度使宻勅都統李恒圖之展自疑既得
　節印遂舉兵反恒敗奔宣城副使李藏用謂之曰處
　人尊位食人重禄臨難而逃之非忠也以數十州之
　兵食三江五湖之險固不發一矢而棄之非勇也失
　忠與勇何以事君乃收散卒募壮士得三千人立柵
　以拒展與展將張景超戰兵敗藏用奔杭州使其將
　温義屯餘杭明年展將孫待封自武康南出將會
　景超攻杭州温義㨿險擊敗之待封脱身走及田
　神功討展展死待封詣藏用降張景超逃入海悉以
　兵授張法雷使攻杭州藏用擊破之餘黨皆平
國朝
孫景璠者本杭州水軍篆千字文為五十餘體以獻上
　善之詔取去黥文𨽻御書院宰相宋琪請授以官秩
　上曰爵禄非所惜也顧此人面痕尚在豈稱冠帶乎
　琪固言之乃授國子書學博士(太平興國八年/以下通鑑長編)
上遣使取杭州釋迦佛舍利塔置闕下度開寳寺西北
　隅地造浮屠十一級以藏之上下三百六十尺所費
　億萬計前後踰八年癸亥工畢巨麗精巧近代所無
　也知制誥田錫嘗上疏諫其言切直至曰衆以謂金
　碧熒煌臣以為塗膏釁血上亦不怒(端平/二年)
杭州始置織務嵗市諸州絲給其用後罷之(至道/元年)
知泰州田錫上疏云云今月十二日有杭州差人齎牒
　泰州會問公事臣問彼處米價每斗六十五文足彼
　中難得錢又問疾疫死者多少人稱餓死者不少無
　人收拾溝渠中皆是死人却有一僧收拾埋藏有一
　千人作一坑處有五百人作一窖處臣又問有無得
　雨稱春來亦少雨澤臣問既少雨澤麥苖應損稱彼
　處種麥稀少(咸平/三年)
初錢塘江堤以竹籠石而潮囓之不數嵗輙壊轉運使
　陳堯佐曰堤以捍患而反病民乃與知杭州戚綸議
　易以薪土有害其政者言于朝以為不便参知政事
　丁謂主言者絀堯佐堯佐争不已謂既徙綸揚州癸
　巳又徙堯佐京西路發運使李溥請復籠石為堤數
　載功不就民力大困卒用堯佐議堤乃成
遣使廵撫温處州發廩粟賑貧民因按視杭州江岸(大/中)
　(祥符/九年)
選道士十人校定道藏經命王欽若總領舊藏三千七
　百三十七卷欽若増六百二十二卷仍令著作佐郎
　張君房就杭州監寫本
令杭州葺故吳越王錢氏廟從其孫惟演之請也(天禧/四年)
置杭州清酒務指揮四百人以𨽻酒官酒官舊増取賣
　酒息錢二千緡雇民充役于是改募兵士其後江寧
　府請如杭州例置百五十人亦許之(乾興/元年)
浙江抱餘杭㩀㟁為二閘互啟閉納温台衢婺船而潮
　壊北閘久不治兩路船為之稽壅辛酉侍御史方謹
　言始奏復之(天聖/四年)
廢杭秀二州鹽塲(明道/元年)
度支判官刑部貟外郎直集賢院叚少連為兩浙轉運
　副使舊使者所至郡縣索簿書不暇殫閲往往委之
　吏胥持以為貨少連命郡縣上簿書悉緘識遇事間
　指取一二自閲摘其非是者按之餘不及閲者全緘
　識以還由是吏不能為奸而州縣簿書莫敢不治部
　吏有過召詰曰聞子所為若此有之乎有當告我我
　容汝自新茍以為無吾不使善人被謗即為汝辨明
　矣吏不敢欺皆以實對少連每得其情諄諄戒飾使
　去後有能自改過者猶保任之秀州獄死無罪人時
　少連在杭吏畏恐聚謀偽為死者服罪欵未及綴屬
　少連已拏舟入城訊獄吏具服請罪以為神明是時
　龍圖閣直學士鄭向守杭無治才訟者不服往往自
　州出徑趨少連少連一言處決莫不盡其理向陳留
　人也(景祐/二年)
復置杭秀二州鹽塲(景祐/二年)
建州布衣徐復賜號冲晦處士復性髙潔而處世未嘗
　自異後居杭州十數年卒(慶歴/元年)
兩浙轉運使請自今杭州專管構一路兵馬鈐轄司事
　如本路軍人犯法許鈐轄司量輕重指揮從之(皇祐/元年)
貶觀文殿學士禮部侍郎知夀州孫沔為檢校工部尚
　書寧國軍節度副使初臺諫交論沔淫縱不法事詔
　按其實而使者奏沔在杭州嘗從蕭山民鄭旻市紗
　旻髙其直沔以為恨會旻貿紗有隐而不税者事覺
　沔取其家簿記積計不税者幾萬端配𨽻旻它州州
　人許明有大珠百妻弟邊珣以錢三萬三千强市之
　沔愛明所藏郭䖍暉畫鷹圖明不以獻初明父禱水
　仙大王廟生明故幼名大王兒沔即捕案明僣稱王
　取其畫鷹圖刺配之及沔罷去明詣提㸃刑獄斷一
　臂自訟乃得釋悦州人金氏女白晝使卒輿致亂之
　有趙氏女許嫁莘旦沔見西湖上令吏戒莘姥絶昏
　弗許又使官妓戒趙姥趙姥以莘姥為解沔聞莘氏
　與僧私者得從曉并莘母鞠為姦置之法遂取趙女
　至州宅與飲食卧起所刺配以百數及罷盗其案去
　後有訴寃者多以無案不能自解(嘉祐/四年)
龍圖閣學士右諌議大夫祖無擇責授檢校工部尚書
　忠正軍節度副使無擇坐知杭州日貸官錢及借公
　使酒并乘船過制與部民接坐及聴造景羔羊應岩
　等曲法請求輔坐主公使阿狥無擇法寺奏已會去
　年十一月徳音内無擇羔羊應岩皆特斷餘如法寺
　所奏嘉祐中無擇與王安石同知制誥時詞臣許受
　潤筆物安石因辭一人之饋不獲義不受以其物置
　舍人院梁上安石以母憂去無擇取為本院公用安
　石聞而惡之以為不亷安石既當國無擇遂得罪(熈/寧)
　(三年往韓駒南忩雜抄云祖無擇知杭州坐法制勘/鄭獬  代自開封府移知至郡上疏曰臣過秀州見)
　(赤地千里蝗蝻蔽天私恠其故已而見就逮者纍纍/道路不絶問之皆坐無擇事追證也無擇官諫議大)
　(夫職龍圖閣學士乃以坐法就逮臣不為無擇惜而/為聖朝惜也按無擇與官妓薛希濤通然聞希濤榜)
　(笞至死事卒無實至于給致仕官張先酒醋歴子及/治亭榭不攴瓦木價錢則皆州郡常事且今叅政王)
　(安石前知江寧蔡㐮前知州皆嘗繕營矣豈盡出于/家財若所坐止此則願少寛其獄或更他罪則臣請)
　(從坐乃詔無擇追一官勒停二駒所云獬自開封移/杭州誤也獬自翰林出守在  年五月癸未又云無)
　(擇追一官勒/停皆失實)
詔江淮發運湖北運司體量殿中丞直史舘蘇軾居䘮
　服除往復賈販及令天章閣待制李師中供析照騐
　見軾妄冒差借兵卒事寔以聞侍御史知雜事謝景
　温劾奏故也景温與王安石連姻安石實使之窮治
　卒無所得軾不敢自明久之乞補外上批出與知州
　差遣中書不可擬令通判潁州上又批出改通判杭
　州(同上年公軾通判杭州不得其時墓誌云知雜御/史誣奏  過失公未嘗以一言自辨乞外任避之)
　(通判杭州然軾自此留京師幾一嵗明年夏末秋初/乃出都由陳州赴杭州按軾有與其兄書云六月除)
　(杭州倅乃明年事今因/謝景温劾奏遂附見)
賜米三萬石開蘇杭州運河淺澱(元豐/三年)
龍圖閣學士新知杭州蘓軾言竊聞臣僚繳進蔡確詩
　言渉謗讟此事所係國體至重欲望皇帝陛下降勅
　追確根勘然後太皇太后内出手詔勿問則二聖仁
　孝之道實為兩得宣仁心善軾言而不能用軾出郊
　未發遣内侍賜龍茶銀合用前執政恩例所以慰勞
　甚厚(元祐/四年)
侍御史賈易言蘇軾在杭州務以暴横立威故决配税
　户顔章兄弟皆無罪之人今則漸䝉貸免矣既而専
　為姑息以邀小人之譽兼設欺弊以竊忠藎之名如
　累年災傷不過一二分軾則張大其言以甚於熈寧
　七八年之患彼年饑饉疾疫人之死亡者十有五六
　豈有更甚于此者又嘗建言以興修水利者皆為虚
　妄無實而自為奏請浚治西湖乞賜度牒賣錢雇役
　聞亦不免科借居民什器畚鍤之類虐使捍江廂卒
　築為長隄於湖中以事㳺觀于公私並無利害監司
　畏其彊無敢觸其鋒者况敢檢按其不法耶云云宣
　諭曰賈易排擊人太深湏與責降大防對曰易誠過
　當若欲定叠不若兩罷為便可之(元祐/六年)
建炎元年八月戊午杭州軍亂初上之立也遣勤王兵
　還諸道杭兵才三百其將得童貫下勝㨗殘兵與之
　俱軍校陳通等見杭州富寔甲東南因謀為變會軍
　士以粮衣不足有怨言結約已定而兩浙轉運判官
　顧彦成行部未返需其還殺之至是彦成歸宿于城
　外夜三鼓軍士百餘人縱火殺士曹叅軍及副將白
　均等十二人翌日執守臣龍圖閣直學士葉夢得詣
　金紫光禄大夫致仕薛昻家殺兩浙轉運判官吳昉
　彦成聞亂亟奔湖州軍士見昻數夢得不給衣粮之
　罪昻諭遣之衆乃推通等七人為首釋夢得而囚之
　逼昂權領州事浙東安撫司翟汝文聞變自將七千
　人屯西興且奏請浙西兵受其節制　戊辰江南經
　制司遣幹辦公事宣教郎鮑貽遜將福建槍杖手二
　千五百往杭州討叛兵　壬申延康殿學士知鎮江
　府兩浙西路兵馬鈐轄趙子崧言杭州軍變遣京畿
　第二將劉俊往捕又命御營統制辛道宗將西兵二
　千討之　丙子浙東安撫使翟汝文以兵七千渡江
　先是杭賊陳通等紿汝文來受降汝文至城下賊不
　聴命汝文復還越州于是通等盡刺城中强壮為軍
　有衆數萬　庚辰詔賜杭州黄榜招諭作過軍民若
　能率衆歸降當赦其罪一切不問仍審量事状情理
　命以官資若敢抗拒仍舊為惡則掩殺正賊外父母
　妻子並行處斬如大兵會合已到城下即令來改過
　出降放罪推賞指揮更不施行仍令監司召募土豪
　自率鄉兵會合討蕩亦許先次借補官職建炎後以
　黄牓招安叛兵自此始　九月辛丑杭賊夜刼直秘
　閣兩浙路提㸃刑獄公事周格寨殺之提刑司所統
　蘇秀兵遂入杭與賊合時格所部淮南兵不肯從盡
　為浙兵所害賊復以金帛遣人誘諸郡不逞使據城
　相應浙東安撫使翟汝文慮變生肘腋遂引兵還越
　州賊勢愈熾　十月甲子初兩浙提㸃刑獄周格既
　死直龍圖閣知秀州趙叔近權提刑司事招杭賊陳
　通降之賊聞槍杖手屯秀州界其兵精遂聴命是日
　叔近以素隊數十人入城通等猶不觧甲叔近與通
　等相見置酒推心腹待之使皆循伏以待朝廷授官
　之命城中稍定　丁卯御營使司都統制王淵為捉
　殺杭州盗賊制置使仍賜銀帛萬疋兩為軍需　十
　一月丁酉詔江淮發運使幹辦公事鮑貽遜以福建
　槍杖手移屯江寧給事中劉珏言杭冦猖獗今已數
　月翟汝文之師既無功于前髙士瞳之兵又潰散于
　後唯貽遜之師屹然不動葢杭卒匪茹頗有窺浙西
　之心所以未敢大肆者以槍杖手為之捍蔽也羣冦
　之説欲遣散槍杖手乃就招安趙叔近已令退舍而
　冦猶未降則其説果可信乎願且令在杭州同共討
　捕候至錢塘蕩平然後遣屯江寧或令歸福建皆未
　晩也　十二月庚申御營使司都統制王淵入杭州
　初淵至秀州下令治兵十日乃行杭賊陳通等聞之
　為備稍緩及是淵與統制官張俊馳至城下傳呼秀
　州趙龍圖來通出不意遂出迎淵慰勞之後二日乃
　諭以朝廷遣賜告身令通等祗受通等皆喜淵俊入
　州治命軍士分守諸門通等三百餘人立於譙門之
　外淵召其首三十人至庭下遽執之通呼曰已受招
　安何為乃爾淵曰我受詔討賊不知其他遂執其餘
　黨于門外悉要斬之凡百八十餘人百姓皆相賀俊
　取杭州甲妓張穠以歸　二年正月己亥龍圖閣直
　學士葉夢得落職提舉江州太平觀坐守杭州軍變
　故也先是言者論顯謨閣學士知越州翟汝文總兵
　臨城不肯會戰詔令分析汝文言自杭賊作亂首提
　孤軍與賊鏖戰而諸将悉為憲臣所制除鮑貽遜槍
　杖手在城下與臣相聞外無單車一介以為犄角不
　知使臣與誰會合兼前後請討賊奏牘具在焉可誣
　也詔降汝文為顯謨閣直學士(以下繫/年要録)
三年十二月癸未完顔宗弼自安吉進兵過獨松嶺歎
　曰南朝可謂無人若以羸兵數百守此吾豈能遽度
　哉知餘杭縣曽□知是金人乃與丞徐聿成率父老
　具香花迎拜􁇄鞏孫也時尉楊汝為在徑山寺請監
　寺僧為統領官率强壮以拒金主僧梵仁從之乙酉
　完顔宗弼犯臨安府錢塘縣令朱蹕率民兵逆戰傷
　甚猶叱左右負已擊賊守臣浙西同安撫使康允之
　未知為金人遣將迎敵于湖州市得二級允之視之
　曰金人也遂棄城遁保赭山時直顯謨閣劉誨自楚
　州赴召在城中軍民推之以守己丑金人陷臨安府
　初完顔宗弼既圍城遣前知和州李儔入城招諭儔
　與權府事劉誨善至是削髪左袵而來二人執手而
　言儔欷歔不能止有倡言誨欲以城降冦者軍民因
　殺誨是晩城䧟錢塘令朱蹕在天竺山亦遇害後贈
　誨直龍圖閣四年二月丙戌金人自臨安退兵初完
　顔宗弼留臨安聞浙西制置使韓世忠自江隂趨鎮
　江恐邀其後是月庚辰宗弼斂兵于吳山七寳山遂
　縱火三日夜烟熖不絶癸未火息甲申縱兵大掠且
　束装丙戌退軍以鹵掠輜重不可遵陸乃由蘇秀取
　塘岸路行先是武功大夫成州團練使陸漸迎降宗
　弼以為臨安府兵馬鈐轄漸勸宗弼括金銀焚臨安
　因從事北去
紹興元年二月辛巳禮部尚書兼侍讀秦檜叅知政事
　龍圖閣待制孫覿時知臨安府啟賀檜有曰盡室航
　海復還中州四方傳聞感涕交下漢蘇武節旄盡落
　止得屬國唐杜甫麻鞋入見乃拜拾遺未有如公獨
　叅大政檜以為譏已始大怒之
五月戊申臨安府節度推官史祺孫言兩浙擈買坊場
　一千三百三十四處為浄制錢約八十四萬緡今未
　賣者五百有竒乞募進納補官之家投買從之
二年正月乙邜詔臨安府諸門權勿税柴薪油麫等物
戊午三衙奏定臨安府左右廂廵為百有十五舖用卒
　六百七十三人三衙及本府兵各居其半
己未詔修臨安城之頽圯者以修内司所集湖秀等五
　州役卒就築之
四月癸未詔臨安府令馬歩軍司分左右廂廵警照𬋩
七月乙酉詔自今臨安府遭火止令馬歩軍司及府兵
　救撲仍預給色號他軍非奉御前處分者母得擅出
　營
十一月壬申祕閣修撰知臨安府宋煇言本府酒税課
　利乞依揚州例權免分撥諸司應赴本府支使竢移
　蹕日如舊從之
四年正月癸酉詔臨安府四至州郡犯罪合配之人毋
　得配本府竢四鑾日如舊
三月甲戌徽猷閣待制知臨安府梁汝嘉請死事之家
　無人受恩澤者許换給度牒從之度牒直二百千承
　信郎一資易十四道他視此為差
八月乙未詔以餘杭縣南上下湖北置孳生牧馬監命
　臨安府守臣兼提舉每馬五百匹為一監牡一而牝
　四之嵗産駒三分斃二分以上皆有賞罰
六年二月癸亥詔臨安府民間僦舍錢不以多寡並三
　分中减一分白地錢减四分之一
紹興十三年五月乙亥中書舍人兼侍讀楊愿請倣唐
　乾元及本朝故事詔天下置放生池祝聖夀工部郎
　中林乂又請以臨安府西湖為放生池從之既而上
　恐其妨民諭輔臣舊有者令復之不然則否乂尤溪
　人也
七月丙寅上謂秦檜曰朕嘗與卿言候國用足日蠲賦
　以寛民力若一㮣除之又恐用或不足浙西駐蹕之
　久民供不易臨安尤甚本路三等下户與蠲一科庶
　貧民被實賜也
十七年七月乙丑詔臨安府更置庫造祠祭法酒舊取
　水于西湖上以軍民環居渠流渾濁乃命别醖焉
二十三年四月甲戌上謂大臣曰近令臨安府收捕破
　落户編置外州本為民間除害而所謂小火下者乃
　為人訴其恐嚇取錢妄有供具甚非為民除害之本
　意可令有司子細根治務得其實先是行在有號破
　落户者巧于正晝通衢竊取人所帶之物秦檜得其
　姓名悉奏分遣外州拘之上恐因而擾人故有是諭
二十六年七月辛亥户部尚書兼權知臨安府韓仲通
　言安撫司回易庫昨將官錢責借油舖并置米舖以
　收利息又居民日用蔬菜果實之類近因牙儈陳獻
　置團拘賣剋除牙錢太多致細民難于買賣又本府
　買擈税錢并新添河渡所納錢物不多因此邀阻往
　來之人欲乞並行住罷從之三事皆曹泳所創及是
　因星變而罷
三十年三月丁亥詔臨安府在城自紹興二十一年以
　後官司續置到房廊賃錢並减三分之一
錢唐人喜殺日屠百鵞予自湖上夜歸屠者之門百鵞
　皆號聲振衢路若有所訴鵞能警盗亦能却蛇有糞
　殺蛇蜀人園池養鵞蛇即逺去有二能而不能免死
　又有祈雨之厄悲夫安得人如逸少乎(東坡仇/池筆記)
王師征越敗于臨安禆將劉宣傷重卧于死人中至夜
　有官吏數人持簿編閲死者至宣乃扶起曰此漢非
　是引出數十步置道左明日賊退乃得歸(唐餘/録)
國朝始置諸州通判嘗與知州争權有錢昆者杭人嗜
　蠏嘗求外郡上問其所欲昆曰但得有螃蠏無通判
　處則可矣(歐公歸/田録)
王文穆罷相知杭州陳從易學士送詩云千重浪裏平
　安過百尺竿頭稳下來(侯鯖/録)
錢氏時有還鄉和尚每唱云還鄉寂寂杳無踪不掛征
　帆水陸通踏得故鄉田地稳更無南北與西東或問
　其説曰明年大家都去有納土之應
鄭向知杭州王景為浙漕互有論列而景死鄭往哭之
　盡哀或曰龍圖素惡端公今何慟哭也范拯曰龍圖
　待哭斯人久矣(張師正倦/逰雜録)
　
　
　
　
　
　
　
　咸淳臨安志卷八十九
欽定四庫全書
　咸淳臨安志卷九十一　　宋　潜説友　撰
紀遺三
　　　　紀事
林逋居杭之孤山真宗賜號和靖處士逋工詩如曰草
　泥行郭索雲木呌鈎輈頗為士大夫所稱又梅花詩
　云踈影横斜水清淺暗香浮動月黄昏評詩者謂前
　世詠梅者多矣未有此句也又其臨終為句云茂陵
　他日求遺藁猶喜初無封禪書尤為人稱誦自逋之
　卒湖山寂寥未有繼者(歸田/録)
又青箱雜記云林逋景祐初尚無恙范文正公亦過其
　廬贈逋詩曰巢由不願仕堯舜豈遺人又曰風俗因
　君厚文章到老醇其激賞如此(言行/録)
王冀公鎮金陵以書致錢塘講師遵式式將謁公過林
　逋逋以詩送云虎牙熊軾隐鈴齋棠樹隂隂長碧苔
　丞相望尊賔謁少清言應喜道人來(閑居/詩話)
杭妓胡楚龍靚皆有詩名胡云不見當時丁令威年來
　處處是相思若將幽恨同芳草却恐青青有盡時張
　子野老於杭多為官妓作詞而不及靚靚獻詩云天
　與羣芳十様葩獨分顔色不堪誇牡丹芍藥人題徧
　自分身如鼓子花子野于是為作詞也(後山/詩話)
所至驛舍旅邸留題壁間亦多有可取者見李仲南丙
　言臨安旅邸壁間一絶云太一峯前是我家滿床書
　籍舊生涯春城戀酒不歸去老却碧桃無限花(庚溪/詩話)
羅隐與桐廬章魯風齊名錢武肅崛起以魯風善筆札
　召為表奏孔目官魯風不就執之後以羅隐為錢塘
　令懼而受命因宴獻詩云一個禰衡容不得思量黄
　祖謾英雄自是始厚之(古今/詩話)
鄭毅夫守杭題僧文瑩所居壁云西湖頻送客緑波舟
　楫輕春入蘿逕静浪花翻逺晴又云東風江雲北飛
　燕同寄青春不相見又題杭郡閣云雨影横殘虹秋
　容隂映日寒江帶暮流晚角穿雲出峯蔵翠如織宿
　鳥去無迹封書寫所懐聊托金門翼時頗訝其氣象
　不逺後解杭麾將赴青社以病泊舟楚州而卒其語
　已兆于先矣(玉壺/清話)
唐令狐相進李逺為杭州宣宗曰聞李逺有詩云長日
　惟消一局棋豈可使治郡哉對曰詩人之言不足為
　實也乃薦逺亷察可任此正説詩者不以辭害志也
　(䂬溪/詩話)
吳仁璧闗右人中第入浙謁錢武肅殊禮之累辟入幕
　堅辭不就以詩謝云東門上相好知音數盡臺前郭
　隗金累重雖然容食椹力微無計報焚林弊貂不稱
　芙蓉幕衰朽仍慚玳瑁簮十里溪光一山月可堪從
　此負歸心武肅復遣人請撰羅城記仁璧堅不從武
　肅怒沉于江吳人惜之
子野能為詩及樂府至老不衰居錢塘蘇子瞻作倅時
　年已八十餘視聴不衰家猶蓄聲妓子瞻嘗贈以詩
　云詩人老去鶯鶯在公子歸來燕燕忙盖全用張氏
　故事戲之(石林/詩話)
東坡云軾倅武林日夢神宗召入禁中宫女圍侍一紅
　衣女童捧紅靴一隻命軾銘之覺而記其一聫云寒
　女之絲銖積寸累天步所臨雲蒸霧起既畢進御上
　極歎其敏使宫女送出睇眎裙帶間有六言詩一首
　云百叠漪漪風縐六銖縰縰雲輕植立含風廣殿微
　聞環珮摇聲又云軾自蜀應舉京師道過華清宫夢
　明皇令賦太真妃裙帶詩乃前六言詩也覺而記之
　今書贈柯山潘大臨邠老二説不同故併録之(漁隐/叢話)
熈寧六年任杭州通判時知州係知制誥陳襄字述古
　是年冬十月内一僧寺開牡丹數朶陳襄作詩四絶
　軾嘗和云一朶妖紅翠欲流春光囬照雪霜羞化工
　只欲呈新巧不放閑花得少休又云當時只道鶴林
　仙解遣秋花發杜鵑誰信詩能囬造化直教霜枿放
　春妍又云花開時節雨連風猶向霜林染爛紅漏泄
　春光私一物此心未信出天工又云不憤清霜入小
　園故將詩律變寒暄使君欲見藍闗詠更請韓郎為
　染根此詩皆譏諷當時執政大臣以比化工但欲出
　新意擘劃令小民不得暫閑也(以下東坡/烏臺詩案)
熈寧七年為通判杭州于正月二十七日㳺風水洞有
　本州節推李佖知軾到來在彼等候軾到乃留題于
　壁其卒章不合云世上小兒誇疾走如君相待今安
　有以譏世之小人多務急進也其詩即不曽寫與李
　佖當年再游風水洞又云世事漸艱吾欲去永隨二
　子脫譏讒意謂朝廷行新法後來世事日益艱難小
　人多務讒謗軾度斯時之不可以合又不可以容欲
　棄官隐居也
熈寧五年軾任通判杭州于十二月内與發運司勾當
　公事大理寺丞李杞因獵出㳺孤山作詩四首内第
　二首有譏諷其意已在王詵項内聲説熈寧六年内
　游孤山詩寄王詵除無譏諷外有誤隨弓旌落塵土
　坐使鞭箠環呻呼以譏諷朝廷新法行後公事鞭箠
　之多也又曰追胥保伍罪及孥百日愁歎一日娛以
　譏諷朝廷鹽法收坐同保妻子移鄉法太急也又曰
　嵗荒無術歸亡逋鵠則易畫虎難摸意取馬援言刻
　鵠不成猶類鶩畫虎不成反類狗言嵗既饑荒我欲
　出竒畫賑濟又恐朝廷不從乃似畫虎不成反類狗
　也
熈寧六年因徃諸縣提㸃到臨安縣有知縣大理寺丞
　蘇舜舉來本縣界外太平寺相接軾與本人為同年
　自來相知本人見軾後言舜舉數日前入州却被訓
　狐押出軾問其故舜舉言我擘劃得人户供通家業
　役鈔規例一本甚簡前日將去呈本州諸官皆不以
　為然呈轉運副使王庭老等不喜差急足押出城來
　軾取其規例看詳委是簡便因問訓狐事舜舉言自
　來聞人説一小話云燕以日出為旦日入為夕蝙蝠
　以日入為旦日出為夕争之不决訴于鳯凰鳯凰是
　百鳥之王至路次逢一禽謂燕不湏徃訴鳯凰在假
　或云鳯凰渇睡今不記其詳却是訓狐權攝舜舉意
　以此譏笑王庭老等不知是非隔得一兩日周邠李
　行中二人亦來臨安與軾同游徑山蘇舜舉亦來山
　中相見周邠作詩一首與軾即無譏諷軾次韻和答
　兼贈舜舉云餔糟醉方熟洒面喚不醒奈何效燕蝠
　屢欲争晨暝其意以譏諷王庭老等如訓狐不分别
　是非也
熈寧五年六月任杭州通判日寄周邠所作山村詩第
　三首云烟雨濛濛雞犬聲有生何處不安生但令黄
　犢無人佩布糓何勞也勸耕軾意言是時販鹽者多
　帶刀杖故取前漢龔遂令人賣劍買牛賣刀買犢則
　自力耕不勞勸督也以饑諷朝廷鹽法太峻不便也
　又第二首云老翁七十自腰䥥慚愧春山筍蕨甜豈
　是聞韶解忘味邇來三月食無鹽意山中之人饑貧
　無食縱老猶自採筍蕨充饑時鹽法峻急僻逺之人
　無鹽食動經數月若古之聖人則能聞韶忘味山中
　小民豈能食淡而樂乎以譏諷鹽法太急也第四首
　云杖藜褁飯去怱怱過眼青錢轉手空贏得兒童語
　音好一年强半在城中意言百姓雖得青苖錢立便
　于城中浮費使却又言鄉村之人一年兩度夏秋稅
　又數度請納和預買錢今此更添青苖助役錢因此
　庄家子弟多在城中不着次第但學得城語音而已
　以譏諷朝廷新法青苖助役不便也
開運鹽河詩云居官不任事蕭散羡長卿胡不歸去來
　滯留愧淵明鹽事星火急誰能䘏農耕薨薨曉鼓動
　萬指羅溝坑天雨助官政泫然淋衣纓人如鴨與猪
　投泥相濺驚下馬荒隄上四顧但湖泓綫路不容足
　又與牛羊争歸田雖賤辱豈失泥中行寄語故山友
　謹勿厭藜羔是時盧秉提舉鹽事擘劃開運鹽河差
　夫千餘人某于大雨中部役其河只為搬鹽既非農
　事而役農民秋田未了有妨農事又其河中間有涌
　沙數里意言開得不便自歎泥雨勞苦羨司馬長卿
　居官而不任事又愧陶淵明不早棄官歸去也農事
　未休而役千餘人故云鹽事星火急誰能䘏農耕又
　言百姓已勞苦不易天雨又助官政之勞民轉致百
　姓疲弊役人在泥水中辛苦無異鴨與猪又言某亦
　在泥中與牛羊争路而行若歸田豈失此哉故云寄
　語故山友謹不可厭藜羔而思仕宦以譏開運鹽河
　不當又妨農事也
赴杭州通判弟轍送至頴州作初别詩云征帆掛西風
　别淚滴清潁留連知無益惜此湏㬰景我生三度别
　此别尤酸冷念子似先君木訥剛且静寡詞真吉人
　介石乃機警至今天下士去莫如子猛嗟我久病狂
　意行無坎井有如醉且墜幸未傷輙醒從今得閑暇
　黙坐消日永作詩解子憂持用日三省此詩云至今
　天下士去莫如子猛為弟轍曽差在制置三司條例
　司充檢詳文字争議新法不合而罷既美弟轍去之
　果決則意亦是譏新法不便也某初到杭州寄子由
　詩云眼看時事力難任貪戀君恩退未能遲鈍終湏
　投劾去使君何日喚聾丞此詩云眼看時事力難任
　時事謂新法青苖助役等事也言已才力不能勝任
　意亦是譏新法事煩難了辦也
游徑山留題詩云衆峰來自天目山勢若駿馬奔平川
　中塗勒破千里足金鞭玉鐙相囬旋人言山住水亦
　住下有萬古蛟龍淵道人天眼識王氣結茅宴坐荒
　山顛精誠貫山石為裂天女下試顔如蓮寒忩暖足
　來撲握夜鉢咒水降蜿蜒雪眉老人朝叩門願為弟
　子長叅禪爾來廢興三百載奔走吳會輸金錢飛樓
　湧殿壓山破朝鐘暮鼔驚龍眠晴空偶見浮海蜃落
　日下數投村鳶有生共處覆載内擾擾膏火同烹煎
　近來愈覺世議隘毎到寛處差安便嗟余老矣百事
　廢却尋舊學心茫然問龍乞水歸洗眼欲看細字銷
　長年龍井水洗病眼有效此詩云近來愈覺世議隘
　以譏近日進用之人多是刻薄議論褊隘不容人過
　失故見山中寛閑之處為樂也
八月十五日觀潮作詩曰吳兒生長狎濤淵冒利忘生
　不自憐東海若知明主意應教斥鹵變桑田時新有
　㫖禁弄潮故云吳兒生長狎濤淵冒利輕生不自憐
　盖言弄潮之人為貪官中利物致其間有溺死者故
　朝㫖禁斷某為主上好興水利因作此詩言東海若
　知明主意應教斥鹵變桑田意言東海若知此意當
　令斥鹵地盡變桑田此事之必不可成者以譏興水
　利之難成也
熈寧八年軾知徐州日有杭州鹽官縣安國寺相識僧
　居則請軾作大悲閣記意謂舊日科場以賦取人賦
　題所出多關渉天文地理禮樂律厯故學者不敢不
　留意于此等事今來科場以文義取人故學者只務
　空言髙論而無實學以譏諷朝廷改更科場法度不
　便也
開平元年梁太祖即位封錢武肅鏐為吳越王時有諷
　錢拒其命者錢笑曰吾豈失為一孫仲謀耶拜受之
　改其鄉臨安縣為衣錦軍是年省塋壟延故老旌鉞
　鼙吹振耀山谷自昔㳺釣之所盡䝉以錦繡或木石
　至有封官爵者舊貿鹽肩擔亦裁錦韜之一鄰媪九
　十餘携壺漿角黍迎于道鏐下車亟拜媪撫其背猶
　以小字呼之曰錢婆留喜汝長成盖初生時光怪滿
　室父懼将沉于了溪此媪酷留之遂字焉為牛酒大
　陳鄉飲别張蜀錦為廣幄以飲鄉婦凡男女八十已
　上金樽百嵗已上玉樽時黄髪飲玉者尚不减十餘
　人鏐起執爵于席自唱還鄉歌以娯賔曰三節還鄉
　兮掛錦衣吳越一王駟馬歸臨安道上列旌旗碧天
　明明兮愛日輝父老遠近來相隨家山鄉眷兮會時
　稀斗牛光起兮天無欺時父老雖聞歌進酒都不之
　曉武肅覺其歡意不甚浹洽再飲髙掲吳喉唱山歌
　以見意詞曰你輩見儂底歡喜别是一般滋味子永
　在我儂心子裏歌闋合聲賡賛呌笑振席歡感閭里
　今山民尚有能歌者(湘山/野録)
姚舜明庭輝知杭州有老姥自言故娼也及事東坡先
　生云公春時每遇休暇必約客湖上早食于山水佳
　處飯畢毎客一舟令隊長一人各領數妓任其所適
　晡後鳴鑼以集之復會望湖樓或竹閣之類極歡而
　罷至一二鼓夜市猶未散列燭以歸城中士女雲集
　夾道以觀千騎之還實一時之勝事也(以下王明清/揮麈録及汝)
　(隂餘/話)
王文穆欽若以故相來守杭錢塘一老尉蒼頭華髪矣
　文穆初甚不樂詢其履歴乃同年生惻然哀之遂封
　章于朝詔特改京秩尉以詩謝之云當年同試大明
　宫文字雖同命不同我作尉曺君作相東風元沒兩
　般風
蔡元長少年鼎貴建第錢塘極為雄麗全占山林江湖
　之絶勝今行在殿前司是也宣和末金冦紛亂盡以
　平日之所積用巨艦泛汴而下置其宅中靖康初下
　籍沒之詔適毛逹可友守杭州逹可元長門下士也
　緩其施行宻喻其家蔵隐逾旬所以蔡氏之後皆不
　貧又嘗以金銀寳貨四十擔寄其族人家海鹽者已
　而蔡父兄子弟誅竄不暇徃索盡掩為已有至今海
　鹽蔡氏富冠浙右
祐陵時有僧妙應者江南人徃來京洛間能知人休咎
　其説初不言五行形神且不在人之求而告之佯狂
　奔走初無定止飲酒食肉不拘戒行人呼之為風和
　尚元長榹職居錢塘一日忽直造其堂書詩一絶云
　相得端明似虎形摇頭擺腦得人憎看取明年作宰
　相張牙劈口喫衆生又書其下云衆生受苦兩紀都
　(闕/)已而悉如其言紹興初猶在廣中蜕于栁州明清
　投轄録中亦書其畧
張彦實啟番陽人子公叅政大父行有東忩集行于世
　自知廣徳軍秩滿造朝除著作佐郎秦會之當軸其
　兄楚材為祕書少監約彦實觀梅于西湖楚材有詩
　彦實次其韻云天上新驂寳輅囬看花仍趂雪霙開
　折歸忍負金蕉葉笑挿新臨玉鏡臺女堞未湏翻角
　調錦囊先喜助詩材少蓬自是調羔手葉底應尋好
　句來時楚材再婚故及玉鏡臺事會之見之大稱賞
　曰旦夕當以文字官相處遂擢左史再遷而掌外制
　揚原仲並居西掖代言多彦實與之潤色初亦無他
　彦寔偶戱成二毫筆絶句云包羞曽借虎皮蒙筆陣
　仍推兎作鋒未用吹毛强分别即今同受管城封原
　仲以為誚已大怒愬于會之訹言路彈之彦實以本
　官罷為宫祠謝表云雖造化之有生有殺本亦何心
　然臣下之或賞或刑咸其自取
宣和初徽宗有意征遼蔡元長鄭逹夫不以為然童貫
　初亦不敢領畧惟王黼蔡攸將順賛成之有諜者云
　天祚貌有亡國之相班列中或言陳堯臣者婺州人
　善丹青精人倫登科為畫學正黼聞之甚喜薦其人
　于上令銜命以視之擢水部員外郎假尚書以將使
　事堯臣即挾畫學生二員俱行盡以道中所歴形勢
　向背且繪天祚像以歸入對即云彼主望之不似人
　君臣謹寫其容以進若以相法言之亡在旦夕幸速
　進兵兼弱攻昧此其時也并圖其山川險易以上上
　大喜即擢堯臣右司諫賜予鉅萬燕雲之役遂決時
　堯臣方三十三嵗遷至侍御史會蔡元長復將起預
　政事黼訹堯臣望風上䟽以元長前日不合人情狀
　攻之初榜朝堂然上猶眷元長黜堯臣為萬州監税
　而元長竟不告廷堯臣竟寢是行黼敗堯臣亦遭斥
　建炎中監察御史李宷䟽其為黼鷹犬誤國之罪始
　詔除其名初秦會之主判髙宻堯臣以滄州掾曺同
　為京東漕司試官因以厚甚會之擅國遂盡復故官
　雖不敢用招至武林毎延至相府欵宻叙舊堯臣以
　前所錫萬金築園亭于西湖之上極其雄麗今所謂
　陳侍御花園是也會之炎炎時前御史敢于國門外
　建第以此可見
越人姚宏字令聲宣和中在上庠有僧妙應者能知人
　休咎語令聲云君不得以令終候端午日伍子胥廟
　中見石榴花開則竒禍至矣令聲初任監杭州税在
　任三載足跡不敢登吳山將赴江山宰自其諸暨所
　居趨越來訪帥憲既歸出城數里值大風雨亟謁路
　旁一小廟中見庭下榴花盛開妍甚可愛詢祝史云
　此伍子胥廟其日乃五月五日令聲惨然登車未幾
　秦相以宿怨追赴大理而死
周美成晚歸錢塘鄉里夢中得瑞鶴仙一闋悄郊原帶
　郭行路永客去車塵漠漠斜陽映山落歛餘紅猶戀
　孤城䦨角凌波步弱過短亭何用素約有流鶯勸我
　重解綉鞍緩引春酌不記歸時早暮上馬誰扶醒眠
　朱閣驚颷動幕猶殘醉遶紅藥歎西園已是花深無
　地東風何事又惡任流光過却歸來洞天自樂未幾
　方臘盗起自桐廬擁兵入杭時美成方會客聞之倉
　黄出奔趨西湖之墳菴次郊外適際殘臘落日在山
　忽見故人之妾徒步亦為逃避計約下馬小飲于道
　旁旗亭聞鶯聲于木杪分背少焉抵菴尚有餘醺因
　卧小閣之上恍如詞中逾月賊平入城則故居皆遭
　蹂踐旋營緝而處繼而得請提舉杭州洞霄宫遂老
　焉悉符前作美成嘗自記甚詳今偶失其本姑追記
　其略而書于編
齋頭頃有沈必先日記言奏事殿中髙宗云近有人自
　東京逃歸聞張九成見為劉豫用事可怪必先奏云
　張九成在其鄉里臨安府鹽官縣寄居去行闕無百
　里而逺兩日前方有文字來乞將磨勘一官囬授父
　改緋章服幸陛下裁之上云如此則所傳妄矣可笑
　不若便與一差遣召來盖子韶廷試䇿流播偽齊人
　悉諷誦故傳疑焉翌日降㫖除祕書郎
元祐中東坡守杭毛澤民為法曺掾公以衆人遇之秩
　滿辭去是夕宴客有籍妓歌贈别小詞卒章云今夜
　山深處斷魂分付潮囬去公問誰所作妓以毛法􁊶
　對公語坐客曰郡僚有詞人不及知某之罪也翌日
　折簡追還留連數月澤民因此得名(百家詩/選序)
　
　
　
　
　
　
　
　
　
　
　
　
　
　咸淳臨安志卷九十一
欽定四庫全書
　咸淳臨安志卷九十二　　宋　潜說友　撰
紀遺四
　　　　紀事
歐陽公五代史叙列國年譜云聞于故老謂吳越亦嘗
　稱帝改元而求其事迹不可得頗疑吳越後自諱之
　及旁采諸國書與吳越徃來者多矣皆無稱帝之事
　獨得其封落星石為寳石山制書稱寳正六年辛夘
　耳王順伯收碑有臨安府石屋崇化寺尊勝幢云時
　天寳四年嵗次辛未四月某日元帥府府庫使王某
　又明慶寺白傘盖陀羅尼幢云吳越國女弟子吳氏
　十五娘建其發願文字曰十五娘生沗覇朝貴彰國
　懿天寳五年太嵗壬申月日題順伯考其嵗年知非
　唐天寳而辛未乃梁開平五年其五月改乾化壬申
　乃二年梁以丁夘纂唐武肅是嵗猶用唐天祐次年
　自建元也錢唐湖廣潤龍王廟碑云錢鏐正明二年
　丙子正月建新功臣禪院碑封睦州墻下神廟勅皆
　正明中登聖寺磨崖梁龍徳元年嵗次辛巳錢鏐建
　又有龍徳三年上宫詩是嵗梁亡九里松觀音尊勝
　幢寳大二年嵗次乙酉建衢州司馬墓誌云寳大二
　年八月歿順伯案乙酉乃唐莊宗同光三年其元年
　當在甲申盖自壬申以後用梁紀元年至後唐革命
　復自立正朔也又水月寺幢云寳正元年丙戍十月
　具位錢鏐建是年為明宗天成招賢寺幢云丁亥寳
　正二年又小昭慶金牛碼碯等九幢皆二年至五年
　所刻貢院前橋柱刻寳正六年嵗在辛夘造然則寳
　大止二年而改寳正寳正盡六年次年壬辰有天竺
　日觀菴經幢復稱長興三年八月用唐正朔其年三
　月武肅薨方寢病與其子元瓘曰子孫善事中國勿
　以易姓廢事大之禮于是以遺命去國儀用藩鎮法
　然則有天寳寳大寳正三名歐陽公但知其一耳通
　鑑亦然自是厯晋漢周及本朝不復建元今猶有清
　泰天福開運會同(係契/丹年)乾祐廣順顯徳石刻存者三
　四十種固未嘗稱帝也(已下容/齋隨筆)
王順伯家有錢忠懿一判語其狀云臣賛寧右臣伏奉
　宣㫖撰文䟽今建呈乞給下取設齋日五更前上塔
　臣自宣却欲重建乞于仁政殿前夜間化却不然便
　向塔前化並取聖㫖判曰便要吾人宣讀後于真身
　塔前焚化二十七日而在前花押予謂錢氏固嘗三
　改元但或言其稱帝則否也此狀内進呈聖㫖等語
　盖類西河之人疑子夏于夫子故自貽僣帝之議想
　他所施行皆然矣
東坡在杭州作有美堂會客詩頷聫云天外黒風吹海
　立浙東飛雨過江來讀者疑海不能立黄魯直曰盖
　是為老杜所誤因舉三大禮賦朝獻太清宫云九天
　之雲下垂四海之水皆立以告之二者皆句語雄峻
　前無古人坡和陶停雲詩有云雲屯九河雪立三江
　之句亦用此也
國朝承平之時四方之人以趨京邑為喜盖士大夫則
　用功名進取係心啇賈則貪舟車南北之利後生嬉
　戱則以紛華盛麗而悦夷攷其實非南方比也讀歐
　陽公送僧慧勤歸餘杭之詩可知矣曰越俗僣宫室
　傾貲事雕墻佛屋尤其侈耽耽擬侯王文彩瑩丹漆
　四壁金焜煌上乗百寳盖宴坐以方床胡為棄不居
　棲身客京坊辛勤營一室有類燕巢梁南方精飲食
　菌笋比羔羊飯以玉粒粳調之甘露漿一饌費千金
　百品羅成行晨興未飯僧日昃不敢嘗乃兹隨北客
　枯粟充飢腸東南地秀絶山水澄清光餘杭幾萬家
　日夕聞清香烟霏四面起雲霧雜芬芳豈如車馬塵
　鬂髪染成霜三者孰苦樂子奚勤四方觀此詩中所
　謂吳越宫室飲食山水三者之勝昔日固如是矣公
　又有山中之樂三章送之歸勤後識東坡為作詩集
　序者
錢塘關景仁子開為稅官為其下告訐郡守械之獄子
　開弟子東(注/)徃會稽告急于兵部侍郎汪彦章汪為
　馳書屬杭守事遂釋子開具書謝汪未逹而死子東
　為致之汪書其後曰解晏子之驂昔曽伸于賢者挂
　徐君之劍今有感于斯人(已下夷/堅志)
蔡元長初登第為錢塘尉巡捕至湯村薄晩休舍有道
　人狀貌甚偉求見蔡平日喜接方士亟延與語飲之
　酒而去明日宿他所復見之又明日泊近村道人復
　至飲酒盡數斗懇曰夜不能歸願託宿可乎蔡始猶
　不可其請至再不得已許之且同榻命蔡居外已處
　其内戒曰中夜有相尋覔者告勿言蔡意其姦盗亡
　命將有捕者身為尉顧匿之不便也然無可奈何展
　轉至三更目不交睫聞舍外人聲俄頃漸衆遂排户
　入曰車四元在此何由可耐欲就床擒之或曰恐并
　損床外人帝必怒吾屬且獲罪蔡大恐起坐呼從吏
　無一應者道人安寢自如撼之不動外人云又被渠
　軃了六十年可怪可怪咨嗟良久聞室内如掲竹紙
　數萬畨之聲鷄鳴乃寂呼從者始應問所見皆不知
　道人矍然興謝曰某乃車四元也頼公脱此大厄又可
　活一甲子已度世第三次矣自此無所患公當貴窮
　人爵吾是以得免如其不然與公皆死矣念無以為
　報吾有藥能化紙為鐡鐡為銅銅為銀銀又為金公
　欲之乎蔡拒不受强語乾汞之術曰他日有急當用
　之天且明别去後不復見蔡唯以其説傳中子翛蔡
　死翛家竄廣西賴是以濟蔡之客陳丙嘗為象郡守
　云然
張子韶侍郎謫居大庾得目疾後為永嘉守中風手足
　不能舉目遂内翳丐祠禄還塩官舊隐紹興二十九
　年三月望夜夢青衣人引至大寺門金書牌八字但
　記其二曰開福一僧如禪刹知客見張甚喜延入坐
　張問主僧為誰曰沈元用給事也張曰吾與沈先生
　久不相見亟欲謁之命取公服隨語即至見沈再拜
　沈答其半禮勞苦如平生且曰尊公在此命青衣導
　徃方丈東小堂其父母方對坐長嘯張趨拜號泣旁
　人叱曰此不是哭處復至法堂前問曰何故無佛殿
　青衣曰此以十方法界為佛殿張曰吾病廢又失明
　未知他日有眼可見佛有口可誦經否曰侍郎何嘗
　不見佛何嘗不誦經又行及門側有小池清泠外設
　欄楯青衣曰八功徳水也酌一杯飲之凉徹肌骨西
　廡一室極潔中挂畫像視之乃張冩真大駭曰何以
　得此青衣曰異日當主此地然待公見玉帶了即來
　遂寤遽召門人郎曄使書其事皆謂玉帶為吉證若
　疾愈且大拜至六月二日兩疾頓除即日出謁先墓
　繼徃所親家燕集如是五日偶與諸生讀江少虞所
　集事實類苑至章聖東封丁晉公取玉帶事怒曰丁
　謂真奸邪雖人主物亦以術取因不懌廢卷而入疾
　復作不能言翌日卒人始悟玉帶之夢張夀六十八
　云
紹興二十九年閏六月塩官縣雷震先雷數日上管場
　亭户顧徳謙妻張氏夢神人以宿生事責之曰明當
　死雷斧下覺而大恐流淚悲噎姑問之不以實對姑
　怒曰以我嘗貸汝某物未償故耶何至是張始言之
　姑殊不信明日暴風起天斗暗張知必死易服出屋
　外桑下立黙自念震死既不可免姑老矣奈驚怖何
　俄電雷晦𠖇空中有人呼張氏曰汝實當死以適一
　念起孝天赦汝又曰汝歸益為善以此語世人也
浙西兵馬都監康湑居臨安寳蓮山夏夜且睡為蛙聲
　所聒命小童捕之湑熟寐夢十三人乞命湑曰吾職
　雖兵官非能擅生殺者何以能貸汝死曰但公見許
　無不可者少焉魘窹告其妻妻曰得非羣蛙乎呼童
　詰之已置一瓶中騐其數正十三枚也即釋之時紹
　興二十九年
京師人魯畤紹興十一年在臨安送所親于北閘下忘
　携錢行解衣質于庫見主人如舊熟識者思之而未
　得退訪北關税官朱子文言及之盖數年前所常見
　丐者也其人本豪民遭亂家破與妻行乞于市使三
　子拾楊梅核椎取其實以賣少子嘗見一白䑕在聚
　核下歸語父父戒曰明日徃捕之得而貨于禽戲者
　必直數百錢勿失也迨旦母與偕行至故處果見䑕
　逐之及湧金門墻下入穴中而蔵母立不去遣子歸
　取鍤􁜤地深可三尺望䑕尾猶可見俄得一青石掲
　去之下有大甕白金滿中遽奔告其父父至不敢取
　亟詣府自列願以半與官而乞廂吏䕶取府主從其
　言得銀凡五千兩持所得即日鬻之買屋以居而用
　其錢為子本遂成富家即庫中主人也
臨安萬松嶺上多中貴人宅陳内侍之居最髙紹興十
　五年盛夏納凉至四鼔未寢道上人跡已絶忽見獄
　卒衣黄衣領三人自北而南一衣金紫者行前其次
　着紫衫又其次着凉衫到劉供奉門外升階欲上金
　紫者難之獄卒曰彼中已承當如何不去時已晩請
　速行乃俛首而入其後二人相謂曰彦通早聴吾言
　當不至是皆歎息相繼亦入俄聞門媪索燈甚急曰
　犬生三子毛色甚可愛明日陳具以語劉育于家稍
　長人或呼彦通則奔走而前竟莫知為何人也
塩官縣慶善寺明義大師了宣退居邑人鄒氏菴隆興
　元年春晨起行徑中見鳩鶵墮地携以歸躬自哺飼
　兩月乃能飛日縱所適夜則投宿屏几間是嵗十月
　其徒惠月復主慶善寺迎致其師于丈室之西偏逮
　暮鳩歸則聞無人矣旋室百匝悲鳴不止守舍者憐
　之謂曰吾送汝歸老師處明日籠以授宣自是不復
　出恒狎左右以手摩拊皆不動他人近之輙驚起嗚
　呼孰謂畜産無知乎
紹興二年兩浙進士類試于臨安湖州談誼與鄉友七
　人謁上天竺觀音祈夢誼夢人以二楪貯六茄為餽
　惡之惟徐楊夢食巨蟹甚美迨旦同舍聚坐一客語
　及海物黄甲者揚問其狀曰視蝤蛑差小而比螃蠏
　為大揚竊喜乃以夢告人以為必中黄甲之兆洎榜
　出六人皆不利揚獨登科後二年誼復與周元特(操/)
　赴漕司舉又同詣寺前一夕周夢與諸人同登殿誼
　先抽籖三反而三不吉餘以次請禱周立于後曰所
　以來唯欲求夢爾何以籖為衆强之方詣筒下遇婦
　人被髪如新沐者從佛背趨出謂其貴家人急避之
　遂寤明晨入寺誼所卜三籖果不吉餘或吉或否周
　但焚香再拜願得夢是夜夢鄉人徐廣之持省榜至
　凡列三等已為中等第一人已而賀客四集有道士
　在焉明年七月省試罷還吳興待榜他日閲市聞呼
　于後曰元特奉賀奉賀囬顧乃徐廣之也云適過郡
　門見掲試貼司榜内一人與君姓名同聊相戲耳周
　方譙責之則又有言曰省榜自南門入矣遂相與散
　歸及家而報至次日數客來賀一道士儼然其中周
　曰與君不相識何以辱顧我道士笑曰君豈忘之耶
　去年君過我卜我推君五行知今年必及第今而實
　然故來賀以印吾術非有所求也遽辭去沉思其人
　乃開元寺賣卜者始騐昨夢無小不合周果居中等
　雖非首選而于吳興為第一人夫廣之之戯談黄冠
　之旅賀皆偶然細事也而夢寐魄兆已先見于旬月
　之前人生萬事不素定乎
國朝故事翰林學士草宰相制或次補執政謂之帶入
　大觀三年六月八日河清源(執中/)登庸四年六月八
　日張無盡(啇英/)登庸皆張䑓卿(閣/)草麻竟無遷寵時
　蔡京責太子少保張當制詆之甚切為搢紳所傳誦
　京衘之會復相即出張知杭州明年六月八日宴客
　中和堂忽思前兩嵗宿直命相正與是日同乃作長
　短句紀其事曰長天霞散遠浦潮平危欄駐目江臯
　長記年年榮遇同是今朝金鑾兩囬命相對清光頻
　許揮毫雍容久正茶杯初賜香袖時飄歸去玉堂深
　夜泥封罷金蓮一寸方燒帝語丁寧曽被華衮親襃
　如今漫勞夢想歎塵蹤杳隔仙鼇無聊意强當歌對
　酒怎消觀者美其詞而訝其卒章失意未幾以故物
　召還遽卒于官夀止四十䑓卿河陽人
濟南李茇字定國寓臨安軍營中以聚學自給暇則縱
　㳺湖山嘗欲詣浄慈寺過長橋于竹徑迷路見青衣
　道人林下􁜤笋茇揖之道人問所徃曰將徃浄慈瞻
　禮五百羅漢道人曰未湏去且來同食燒笋食之甚
　美俄風雨晦𠖇失道人所在茇皇懼伏林間少頃雨
　止尋徑而出至寺門下覺身輕神逸行步如飛洎歸
　舍不復飲食其從兄大猷謨為諸王宫教授將之任
　遣僕致書見其顔如桃紅且能辟糓以語大猷及大
　猷至則已去云逰茅山矣後又聞入蜀隐青城山大
　猷為梓路提刑使人至眉訪所在眉守復書報數年
　前已輕舉乗雲而去今唯繪象存
乾道三年秋臨安大雷震軍器所作坊兵龍澤夫婦并
　小兒曰郭僧凡三人震死于一室初澤父全既死澤
　妹鐡師居白龜池為娼其母但處女家遇子受俸米
　則來取三斗去澤夫婦頗厭其至屢出惡言郭僧者
　亦相與罵侮以乞婆目之故獲此譴同時有嚴州人
　陳永年同其兄開銀舖于臨安市狂㳺不檢母私儲
　金十數兩規以送終恐永年求取無度不使知一日
　開箧永年適自外來見之遽攫而走母恚悶仆絶兄
　追及争奪僅得其半以歸母母遂病卧是夕永年亦
　遭震死
錢塘江潮八月十八日最大天下偉觀也臨安民俗大
　半出觀紹興十年秋前二夕江上居民或聞空中語
　曰今朝當死于橋者數百皆㐫淫不孝之人其間有
　名而未至者當分遣促之不預此籍則斥去又聞應
　者甚衆民怪駭不敢言次夜跨浦橋畔人夢有來戒
　者云來日勿登橋橋且折旦而告其隣數家所夢皆
　畧同相與危懼比潮將至橋上人已滿得夢者從旁
　伺之遇親識立于上者宻勸之使下咸以為妖妄不
　聴湏㬰潮至奔洶異常驚濤激岸橋震壊入水凡壓
　溺而死數百人既而死者家來號泣收歛道路指言
　其人盡平日不逞輩也乃知神明罰惡假手致誅非
　偶然耳
臨安塩橋富室李省販海作商毎出必經涉嵗月紹熈
　元年與同業六七人共宗伴而出亘四年弗反且無
　音耗其妻絶憂之有與李善者謂妻曰同塗數客已
　盡歸不應獨後豈非墮于非命乎宜徃占之妻厯訪
　十餘肆皆云不吉恐難得還妻慟哭而歸召僧建道
　場招魂挂服聞空中泣聲甚哀出視之見李在渺茫
　烟霧間宛如存日仍詢問㓜稚婢妾且云賴汝薦㧞
　之功獲離苦難明日妻買地造塚備極力役之費又
　一月李泛舟逹江下元不死也黠鬼詐為此態予累
　書之矣
朱思彦則淳熈初知臨安縣因鈎校官物得押録髙生
　盗侵之過其妻尤貪冒毎攬鄉民納官錢詐給印鈔
　而私其直時髙以事上府先逮妻送獄髙歸詢詰之
　應答殊不遜遂并鞠治囚繋月餘日加絣訊一夕亟
　定牢二人哀泣言楚毒已極恐無生理丞惻然憐之
　會朱延過客飲宴席未散乃為破城出之使潜竄跡
　明日丞詣縣與朱言髙某為胥長而夫婦盗沒民錢
　且對長官咆哮誠宜痛治然久在囹圄昨夜呼其名
　已困頓不能應不免責出之旋聞皆到家即死幸不
　殞于獄不必彰聞其子亦願歛瘞既從其請矣失于
　顓擅此情悚然朱喜丞之同嫉惡又處事委曲無跡
　致詞言謝迨反室復念彼罪不至死一旦併命異時
　豈不累已正不然將有隂遣寃􁁐之撓自是寢食為
　之不寧遂見二鬼裸形披髪箠㾗遍體徑前挽衣裾
　曰我罪不過徒𨽻乃淪㝠塗又令縣丞屏去骸骨惨
　忍如是非得爾徃地下證辨斷無相捨之理朱噤不
　得對遂感疾鬼朝夕在傍丞來問疾朱告之故且曰
　思不忍一時之忿至不可悔今又奚言丞笑曰兩人
　實不死吾憫其困而脱之匿諸邑下親戚家而紿以
　亡告耳朱曰若是則日日現形吾前者為何人丞曰
　此憂疑太過所致當呼使來甫經宿果至拜于廷下
　朱登時心志豁然厥疾頓愈命髙復故役焉
政和中提舉兩浙路學事楊通貫之按部婺州徃訪一
　異人坐間典牋吏以錢塘尉書至未開緘異人曰得
　非求舉削乎楊曰然方欲論薦曰無益也渠為五百
　鵝訴寃非久于世者楊未之信明日遣駛卒持薦牘
　徃比至則已殂楊後到錢塘呼尉史問其狀對曰以
　病死曰嘗殺鵝乎曰平時不曽殺生數月前平江朱
　文尉託造鵞鮓遂買五百頭醢之楊深加悼歎疑異
　人者通知幽明之故云
乾道六年冬吕徳卿偕其友王季夷(嵎/)魏子正(羔如/)上
　官公禄(仁/)徃臨安觀南郊舍于黄氏客邸王魏俱夢
　一人著漢衣冠通名曰班固既相見質問西漢史疑
　難臨去云明日暫過家間少欵可乎覺而莫能曉各
　道夢中事大抵畧同適是日案閲五輅四人同出嘉
　會門外茶肆中坐見幅紙用緋帖尾云今晩講説漢
　書相與笑曰班孟堅豈非在此耶旋還到省門皆覺
　微餒就入一食店視其牌則班家四色包子也且笑
　且嘆因信一憇息一飲饌之微亦顯于夢寐萬事豈
　不前定乎
王仲衡(希吕/)淳熈二年為起居舍人臨安為僦吳山一
　新宅方徙居次日未曉將赴朝其婢詣厨欲煮湯才
　開厨門見異物如人在竈下若摇兩扇之狀呼問訶
　叱皆弗應婢恐而出告于王王未以為然復遣老兵
　張進携燈徃騐物凝立不動燈亦滅進還報王淮北
　人有膽勇暗中㧞劍徑趨之物猶自若旋覺有人至
　疾走赴後門穿狗竇出未半王揮劍斷其身為二取
　火照視乃曰白鹿也洒血滿地王退朝剥其肉分餉
　侍從鹿之白者世所鮮有初疑為不祥後一月乃除
　淮西帥
淳熈七年夏秋之交浙西不雨苦旱吴江塔院大古井
　其水穢黒不堪汲飲僧命匠王大者浚之日亭午外
　間居人見烈焰從井中出蓬勃丈許匠被爇皮膚皆
　灼破急出即死一賣果實小民過其傍亦損面又焚
　井亭自是水清冷可鍳同時有菜户孫氏亦浚井匠
　入鑿土聞其下人聲良久一衣緑者坐胡床一黄衫
　卒捧文書一童侍立匠望其處如官府然㕔堂整峻
　黄衣叱之出急引索而登僅獲免識者疑為龍神所
　據無復敢窺此井遂廢
乾道初臨安靈隐寺後山茁一蕈圓徑二尺寺僕見之
　喜其光明潤澤採以納長老長老驚詫以為目所未
　覩謂之曰我固願食異味然合院三百人今不過能
　及十之一非吾法平等意也于是賫餉楊郡王楊亦
　訝其大曰是當以奉玉食乃獻奉于孝宗詔以賜靈
　隐初不知其所從來也迨復持至寺已經日􁅦内頗
　有汁沾濡兩犬在側争䑛之俄頃間皆跌足若狂眼
　突毛顫仆地死諸僧乃悟為毒物使之入天庖寧不
　大為咎累亟瘞諸沉坑而不暇窮其根本惟萬乗所
　御自有神物䕶持楊王亦大貴人長老不私口腹故
　皆脱于意外之禍
　
　
　
　
　
　
　
　
　
　
　
　
　
　咸淳臨安志卷九十二
欽定四庫全書
　咸淳臨安志卷九十三　　宋　潜說友　撰
紀遺五
　　　　紀事
餘杭縣吏何某自壮嵗為小胥至押録持心近恕畧無
　過愆前後縣宰深所倚信又兼領開拆之職毎遇受
　訟牒日待旦先坐於門一一取閲之有挾詐姦欺者
　以忠言反覆規曉之曰公門不可容易入所陳既失
　實空自貽悔何益也聴其言而去者甚衆民犯罪麗
　于徒刑合解府而顧其情理非重害必委曲白宰就
　縣斷治其當杖者又徃徃諌使寛釋置兩竹筒于堂
　擇小錢數千分精粗為二等時擲三兩錢或一錢于
　筒中諸子問何故曰吾䝉知縣委任凡幹當一事了
　則投一錢所以分為二者隨事之大小也子竟不深
　曉迨謝役夀終始告之曰爾曺解吾意乎吾免一人
　徒罪則投一光錢于左筒免一杖罪及諭解一訟則
　投一糙錢于右筒宜剖而觀之兩筒既破皆充滿無
　餘地笑而言曰我無復遺恨如隂隲可慿為後人利
　多矣遂卒後十年其子伯夀(鑄/)登儒科紹興中位至
　執政累贈其父太子太師
忠訓郎王良佐居臨安觀橋下初為細民負擔販油後
　家道小康設肆于門稱王五郎夫婦好奉釋氏齋施
　無虛日淳熙初年二月清旦焚香日中有塔影七層
　現于側黄碧璀粲宛若新飾金書三字曰寳叔塔私
　竊自念此塔草創修治全未成緒我今自任其責乃
　捐力重建造規範雄赫勝于承平之時寺僧塑其夫
　婦像于第一層上後買給使减年恩補官或云王生
　少年日因在市闘毆傷人捕繫仁和縣獄適與一重
　囚同年語話頗欵宻因言我一生做經紀今焉敗獲
　念殺人負罪决無生理切有心臆之事為君陳之我
　昔年曽掠富室之物得金銀甚多埋于寳叔塔下左
　方入地若干尺可悉掘取俟我伏法了幸為收拾骸
　骨瘞之髙原仍廣作佛事以資超脱遇忌日時節宜
　飯僧讀經分明囬向則我瞑目不憾矣王出獄悉如
　所戒徃塔下啟穴果得物可直萬緡因此致富故假
　塔影之説以盖其事云
臨安西湖舊傳南北兩山僧寺大小合三百六十兵革
　之餘又為軍營禁苑勢人園圃之所包占今存者不
　滿百唯南山境趣幽寂無繁華腴艶氣象靈石寺僻
　在深林叢薄中古屋猶不壊屋山有六言詩一首曰
　南塢數囬泉石西峯㡬叠烟雲登携孰以為侣顔寓
　李甲蕭耘老僧言昔年有道人四輩來乞食是時午
　齋已過拒而不與一客取筆題此詩其後好事君子
　尋繹之曰首句寓吕字次句為洞字又次為賔字下
　句三人姓名是吕翁與之俱來必皆仙者也乾道四
　年三月予同三舘之士至彼見其字乃倒書于椽間
　頗類李北海
錢唐頃嵗有葛道人者無他技能孤獨無妻子唯以業
　屦為生得錢即沽酒放浪于湖山間徃來累年不逄
　知識一日為寺僧修屨口中微作吟哦聲若運思搜
　詩者僧訝而問之笑曰今日偶得句但未成章耳僧
　亦喜此者加禮謂曰可得聞乎曰百囀已休鶯哺子
　三眠初罷栁飛花僧驚歎宣揚其語自是人始知為
　非市井凡流時宣和中也後不復審其在亡
錢唐舊有長老名重喜會稽人少以捕魚為生業而日
　誦觀世音菩薩不少休元不識字一日忽能書且又
　能作偈頌關子東博士及識之記其一頌云地爐無
　火一嚢空雪似楊花落嵗窮乞得苧蔴縫敗衲不知
　身在寂寥中味其㫖趣豈捕魚小兒所能萬一解悟
　如是盖大士智慧力也
臨安都税院土地予載田相公一事于支庚矣俗傳為
　錢王輔臣有功于民者邦人崇事之甚敬而廟字頺
　圯積久弗治慶元二年冬監官鄱陽宗子趙怡夫到
　任之初欲加修繕又念彼何功于我便為致力遣征
　吏告白俟毎月税課増羨則當以此報之未幾隣居
　人鄭五遭竊禱其神旋即獲盗自擬出錢營建然亦
　未暇也三年三月十九夜趙夢神命使來召趣行甚
　速因隨以徃從後殿而過凡廊廡皆有貎位率起立
　拱揖徐抵正殿神邀坐聚語俄頃夫人携男女各一
　亦出見因置酒留飯具道隂庇一方之意先是都城
　頗嚴奉李三二太尉之祀云張王急脚時有靈應小
　人乗以射利散施符水至處處掲榜唱言今年李太
　尉行瘟趙惡其惑衆告于府尹王卿㢲澤(溉/)祈革此
　弊尹捕首惡數輩杖而出諸境仍追罰百千是夕神
　與趙言及此云聞君理會李太尉事張王甚喜盖為
　其所玷也繼云吾欲治廟室無肯任責者趙頓憶曩
　志即對曰當竭愚𠂻神且喜且謝遂呼一僧使説相
　僧揣摩趙頭曰好似傳二相法他日官爵正如熊震
　潘文虎遂覺思所謂傳熊潘三人莫知為誰明旦詣
　土地廟瞻謁宛如所夢始募衆集力一新其居怡夫
　以書告于弟懌夫
慶元二年十月二十夜三更月初出時臨安嘉興兩邦
　人未寢者皆見其團圓如望夕太史奏是為上瑞吳
　地當十嵗大稔其冬不雪明春無雨民極以為憂下
　詔惻怛􁃶祈中夏雨足繼此必有望也
紹興中韓郡王既解樞柄逍遥家居常頂一字巾跨駿
　騾周㳺湖山之間纔以私童史四五人自隨時李如
　晦晦叔自楚州幕官來改秩而失一舉將憂撓無計
　當春日同邸諸人相率徃天竺李辭以意緒無聊賴
　皆曰正宜適野散悶可也强挽之行各假僦鞍馬過
　九里松值暴雨衆悉迸避李奔至冷泉亭衣袽沾濕
　愁坐長歎遇韓王亦來相顧揖矜其憔悴可憐之狀
　作秦音發問曰官人有何事縈心而悒怏若此李雖
　不識韓但見姿貌魁異頗起敬乃告以實韓曰所欠
　文字不是職司否荅曰常員也韓曰世忠却有得一
　紙明日當相贈命一史詳問姓名階位仍詢居止處
　李遜謝感泣明日一吏持舉牘授之曰郡王送來仍
　助以錢三百千李遂陞京秩修牋詣韓府欲展門生
　之禮不復見
趙粹中為吏部侍郎夢出至㕔上大門豁開吏報客通
　謁其長七尺著道士羽服形容端嚴視其刺字曰北
　方鎮天真武靈應真君趙奉神素謹肅然起敬趨下
　迎揖不敢以主禮自居神固請趙東向坐曰侍郎是
　主人今日之事公為政毋用謙辭遂就席局脊而窹
　是時孝宗于潜邸王宫創建佑聖觀以荅在藩禱祈
　感騐之貺明日降㫖差趙為奉安聖像使乃悟夢語
餘杭洞霄宫昔有主首道士誠敬感神誦度人經掲著
　竒騐其側則龍潭所在毎就彼持念倐一老人從潭
　出跪白曰弟子即龍王也毎獲聴經文無任瞻仰但
　不輙前今所以呈身切有請耳道士曰其説云何對
　曰師才到潭上則水府幽祗皆當起敬不退殊不自
　安兹願只宴坐宫中不妨日課庶幾百靈得以休息
　若慈悲賜許當日供鮮乳二斤以充齋膳道士曰吾
　意豈在斯謹奉王戒老人喜謝而隐潭上之役遂罷
　翌日厨僕報几案間得乳兩片極新潔莫測所從來
　未審堪食否道士云非汝所知宜以餉我小師秤之
　果重二斤其後日日常然数年後忽失約深訝焉復
　誦經水次前老人再至曰乳乃世間物弟子忝為龍
　神可以得之但塵凡中有欺瞞取贏餘者我則隂攝
　之此去市户董七者好舞秤權用十四兩作斤故即
　而掠取今其人出外厥父自主舖業淳朴有守未曽
　罔利故無從可致乳道士歎息不已謂之曰吾欲知
　其端倪恐身有以詒譴耳然則欺心事那可妄為吾
　誦經以増之亦亡益也遂周行郊關一意導人于善
　鄉宿至今尚能言之而忘其姓名及嵗年矣
皮場廟在臨安西湖者其威靈不减汴都處州士人葉
　生游國學賦性若癡昏而誠敬居心事神竭力毎月
　朔望必一徃拜謁無間于寒暑風雪也因省試下第
　無聊念歸而囊無一錢可動謂同舍曰吾窮困無筞
　明當禱皮埸乞三萬錢衆相與嗤笑及還有喜色曰
　卜之盃珓既許我矣明日當得之衆曰如何送來曰
　殆不可知也明日兀坐薄晩有近郡太守倩隣齋指
　名以百千招一習書者充舘客其人亦以失利不肯
　行葉亟徃自獻隣齋將付所迎之資但請借三十千
　約自鄉里省母便道赴之遂符昨數皆以為偶然耳
　又湏一夫力荷擔復齋戒謝神之賜而申此請衆曰
　此豈難辦所患無錢既有之何必薦凟神祗拒不聴
　復禱祠下亦有喜色臨束装杳無其人廹于潮信令
　齋僕齎行衆曰此只可至江下奈渡江乏使何曰吾
　所恃唯神定非所慮長揖徑出至午僕囬争扣之僕
　云葉上舍將上船恰一鄉夫自江西來無囬驛正與
　之是隣人欣然隨去矣于是始異之後数日一同舍
　自越囬乃與葉同舟者語士友曰神哉皮埸之靈獨
　私于彼是日到中流風雨驟作吹仆帆檣舟人窘束
　無措同載百人驚怖誦佛而葉熟寐不知也俄而風
　定檣正舟人云方危急時見金甲巨神仗劍坐于篷
　上不審為誰所事實賴其隂助獲免傾覆爾葉竦然
　改容曰即吾香火所奉皮埸大王也繪軸見在吾笥
　適于夢寐中固睹之矣臨川游祖武為前廊學録親
　語其異
臨安兩通判官舍一在石板巷曰北㕔一在審計司旁
　曰南㕔慶元三年北㕔濟南張真卿卒南㕔金華潘
　好恭坐章罷四明王正民為張代居于石板有道人
　過門語閽吏曰此宅有怪物故處之者不寧閽入白
　王亟延問之道人指㕔壁題名記曰正伏于碑石之
　下王集從卒移石過掘之三尺得大龜徑二尺許亟
　輦致西湖中未幾王亦卒
錢王名其居曰握髪殿吳音握惡相亂錢唐人遂謂其
　處曰此錢大王惡發殿也(已下陸放翁/老學菴筆記)
秦檜之當國有殿司軍人施全者伺其入朝持斬馬刀
　邀于望仙橋下斫之斷轎子一柱而不能傷誅死其
　後秦毎出輙以親兵五十人持梃衛之初斬全于市
　觀者甚衆衆中有一人詬言曰此不了事漢不斬何
　為聞者皆笑
東坡守杭法外刺配顔㢲父子御史論為不法累章不
　已蘇公雖放罪而顔㢲者竟以朝㫖放自便自是豪
　猾益甚以藥塗塩鈔而用既毁抹賂主者浸洗之藥
　盡去而鈔不傷雖老于其事者不能辨他不法尤衆
　有司稍按治輙刼持之曰某官乃元祐姦黨蘇某親
　舊故觀望害我公形狀牒時治黨籍方苛峻雖監司
　郡守得其牒輙畏縮解縱乃已大觀中胡奕修為提
　舉塩事會計已毁抹塩鈔得其姦奏之黥竄化州籍
　沒貲産一方稱快
杭僧思聪東坡為作字説者大觀政和間挾琹㳺梁日
　登中貴人之門久之遂還俗為御前使臣才其將冠
　巾也蘇叔黨因浙僧入都送之詩曰試誦北山移為
　我招琴聪詩至已無及矣叅寥政和中老矣亦還俗
　而死然不知其故
建炎三年春車駕南渡駐蹕于杭有侍臣召對者既對
　所陳劄子首曰恭惟陛下嵗二月東巡狩至于錢塘
　吕相頥浩見之笑曰秀才家識甚好惡
大駕初駐蹕臨安故都及四方士民商賈輻輳又創立
　官府扁榜一新好事者取以為對曰鈐轄諸道進奏
　院詳定一司勅令所王防禦契聖眼科陸官人遇仙
　風藥乾濕脚氣四斤丸偏正頭風一字散三朝御裹
　陳忠翊四世儒醫陸太丞東京石朝議女壻樂駐泊
　藥舖西蜀費先生外甥冦保義卦肆如此數十聫不
　能盡記
蔡太師父凖塟臨平山山為駞形術家謂駞負重則行
　故作塔于駞峯而其墓以錢塘江為水越之秦望山
　為案可謂雄矣然富貴既極一旦喪敗幾于覆族至
　今不能振俗師之不可信如此
慎東美秋夜待潮于錢塘江沙上露坐設大酒樽及一
　杯對月獨飲意象傲逸吟嘯自若顧臨適遇之亦懐
　一杯就其樽對酌東美不問臨亦不與之語酒盡各
　散去
秦會之初賜居第時兩浙轉運司置一局曰箔場官吏
　甚衆専應副賜第事自是訖其死十九年不罷所費
　不可勝計其孫女封崇國夫人者謂之童夫人盖小
　名也愛一獅猫忽亡之立限令臨安府訪求及期猫
　不獲府為捕繫隣居民家且欲劾兵官兵官惶恐歩
　行求猫凡獅猫悉捕致而皆非也乃賂入宅老卒詢
　其狀圖百本于茶肆張之府尹因嬖人祈懇乃已
樂天有移家詩云移家入新宅罷郡有餘資又有履道
　新居二十韻盖公平生從仕至是始有俸餘於是定
　居于洛以為終焉之計唐語林云公罷杭俸多留官
　庫繼守者公用不足則假而復填如是五十餘年及
　黄巢至郡文籍多焚其俸乃亡公自言罷郡有餘資
　而猶有寄留官庫者豈亦如今世有事例而法不應
　得者乎(陳直齋振孫作/白文公年譜)
嘉泰癸亥嵗劉改之在中都時辛稼軒(棄疾/)帥越聞其
　名遣介招之適以事不及行作書歸輅者因傚辛體
　沁園春一詞併緘徃下筆便逼真其詞曰斗酒彘肩
　醉渡浙江豈不快哉彼香山居士約林和靖與蘇公
　等駕勒吾囬坡謂西湖正如西子濃抹淡粧臨照臺
　諸人者都掉頭不顧只管傳杯白云天竺去來圖畫
　裏峥嶸樓觀開看縱横一澗東西水遶兩山南北髙
　下雲堆逋曰不然暗香踈影只可孤山先探梅蓬萊
　閣訪稼軒未晩且此徘徊辛得之大喜致餽數百千
　竟邀之去舘燕彌月酬倡亹亹皆似之逾喜垂别賙
　之千緡曰以是為求田資改之歸竟蕩于酒不問也
　詞語峻㧞如尾腔對偶錯綜盖出唐王勃體而又變
　之余時與之飲西園改之中席自言掀髯有得色余
　率然應之曰詞句固佳然恨無刀圭藥療君白日見
　鬼證耳坐中烘堂一笑(以下岳尚/書桯史)
秦檜在相位頥指所欲為上下奔走無敢議者曺泳尹
　天府民間以乏見鏹告貨壅莫售日嚚而争因白之
　檜檜笑曰易耳即席命召文思院官未至趣者絡繹
　奔而來亟諭之曰適得㫖欲變錢法煩公依舊夾錫
　様鑄一緡將以進入盡廢見鏹不用約以翌午畢事
　院官不敢違唯而退夜呼工鞲液將以及期富家聞
　之大窘盡輦宿蔵争取金粟物價大昂泉溢于市既
　而様上省寂無所聞矣都堂左揆閣前有榴毎著實
　檜嘿數焉忽亡其二不之問一日將排馬忽顧謂左
　右取斧伐榴有親吏在旁倉卒對曰實甚佳去之可
　惜檜反顧曰汝盗吾榴吏叩頭服盖其機穽根于心
　雖巍𤨏弗自覺此所謂莫見乎隐者亦可歎也
江山邑寺有緇童眉長踰尺來净慈都人争出視之信
　然事聞禁中詔給僧牒賜名延慶寺僧日坐之門䕶
　以行馬士女填咽炷香謂之活羅漢遂裒施貲為殿
　寺有故銅像甚侈乃位之中不期而成
秦檜以紹興十五年四月丙子朔賜第望仙橋丁丑賜
　銀絹萬疋兩錢千萬綵千縑有詔就第賜燕假以敎
　坊優伶宰執咸與中席優長誦致語退有叅軍者前
　褒檜功徳一伶以荷葉交椅從之詼語雜至賔歡既
　洽叅軍方拱揖謝將就椅忽墜其幞頭乃總髪為髻
　如行伍之巾後有大巾鐶為雙叠勝伶指而問曰此
　何鐶曰二勝鐶遽以樸撃其首曰爾但坐太師交椅
　請取銀絹例物此鐶掉腦後可也一坐失色檜怒明
　日下伶于獄有死者于是語禁始益繁芮曄令衿等
　吻禍盖其末流焉
劉藴古燕人也逆亮將南冦使之偽降以覘國初吳山
　有伍員祠瞰闤闠都人敬事之有富民捐貲為扁額
　金碧甚侈藴古始至輙乞靈焉妄謂有心諾輟俸易
　牌而刻其官位姓名于旁市人皆驚曰以新易舊惡
　其不華耳易之而不如其舊其意果何在有右武大
　夫魏仲昌者獨曰是不難曉他人之歸正者僥倖官
　爵金帛而已藴古則真細作也夫諜之入境不止一
　人榜其名所以示踵至者欲其知已至耳聞者憮然
　不信後卒如言
今中都有豢魚者能變魚以金色鯽為上鯉次之貴㳺
　多鑿石為池寘之簷牖間以供玩問其術祕不肯言
　或云以闤市洿渠之小紅䖝飼凡魚百日皆然初白
　如銀次漸黄久則金矣未暇騐其信否也又别有雪
　質而黒章的皪若漆曰玳瑁魚文采尤可觀逆曦之
　歸蜀汲湖水浮載凡三巨艘以從詭狀瑰麗不止二
　種惟杭人能餌蓄之亦挾以自隨余考蘇子美詩曰
　松橋扣金鯽竟日獨遲留東坡詩亦曰我識南屏金
　鯽魚則承平時盖已有之特不若今之盛多耳
潘閬居錢唐今太學前有潘閬巷(俗呼為/潘郎)閬工唐風歸
　自富春有漁浦風波惡錢塘燈火微之句識者稱之
　唯落魄不檢為秦王記室叅軍王坐罪捕閬急甚閬
　自髠其髪易緇衣持磬出南薫門上怒既怠有為閬
　説上者曰閬不南走粤則北走胡爾惟上招安之上
　旋悟時閬已再入京勅授四門助敎閬以老懶不任
　朝謁為辭自封還勅命時文法踈簡猶若此未幾論
　者謂閬終秦黨語多怨望編置信上至信上勺道旁
　聖泉題詩柱上曰炎天(闕/)　熱如焚却恨都無一㸃
　雲不得此泉(闕/)　　幾乎渴殺老叅軍猶稱記室舊
　衘也先是盧多遜與潘善故有四門之命多遜譛趙
　普不行普相多遜罷故閬終不免嘉定間臨安守建
　先賢堂于西湖欲祀閬于列有風不宜預者遂黜閬
　事見祠記(進徳行而退文藝先節義而後/功名以下葉紹翁四朝聞見録)
光堯幸徑山憇于萬木之隂顧問僧曰木何者為王僧
　對大者為王光堯曰直者為王有杉小而直因封之
　光堯為龍君炷香有五色蜴蜥出于塑像下從光堯
　左肩直下遂登右肩環聖體者數四又拱而朝亦數
　四光堯注視久之蜴蜥復循憲聖聖體之半拱而不
　數時貴妃張氏亦綴憲聖覬蜴蜥旋繞僧至諷經嗾
　之憲聖亦祝曰菩薩如何不登貴妃身蜴蜥終不肯
　竟入塑像下妃慙沮不復有施利
或問予曰今九里松一字門扁吳説所書也字何以用
　金予謂之曰髙宗聖駕幸天竺由九里松以入顧詹
　有扁翊日取入欲自為御書黼黻湖山命筆研書數
　十畨嘆息曰無以易説所書也止命匠就以金填其
　字復掲之于一字門云
説又嘗書東坡寒碧句于寺之髹壁髙宗命借入宫中
　玩者數日復命還賜本寺説字畫際遇如此
今南山慈雲嶺下地名方家峪有劉媫妤寺(後贈/賢妃)泉自
　鳳山而下注為方池味甚甘美上掲鳯凰泉三字乃
　于湖張紫㣲(孝祥/)所書夏執中為后兄俗呼為夏國
　舅偶至寺中謂于湖所書未工遂以已俸刋所自書
　三字易之孝宗已嘗幸寺中識孝祥所書矣心實敬
　之及再幸見易以執中所書詔左右劈為薪幸寺僧
　蔵于湖字故在詔止用孝祥書今復掲執中字
桞洲龍王祠開禧中帥臣趙師􁨂重塑五王像旒冕珪
　服畢具其中三像一模韓侂胄二陳自强三蘇師旦
　時韓陳猶在䑓臣攻師旦唯于䟽中及師旦自貌其
　像不敢斥韓陳至今未有易之者過此皆不識三人
　者恐未必以予言為信而易之然師旦論䟽可考也
考亭先生得友人蔡元定(字季通/號西山)而後大明天地之數
　精詣鐘律之學又緯之以隂陽風水之書先生信用
　蔡説上書建議乞以武林山為孝宗皇陵且謂會稽
　之穴淺觕而不利願博訪草澤以决大議其後言者
　謂先生隂援元定元定亦因是得謫云辨正在丁集
　黨識
龍川陳同甫亮嘗奏書孝宗謂錢塘一隅之地不足以
　容萬乗山川之氣發泄而無餘故糓粟桑麻絲枲之
　利嵗耗于一嵗禽獸魚鱉草木之生日㣲于一日力
　請移都建鄴且建行宫于武昌以用荆襄以制中原
　上韙其議使宰臣王淮召至都省問下手處陳與考
　亭先生㳺王素不喜考亭故併陳而嫉之陳至都省
　不肯盡言度縱言亦未必盡復于上翊日上問以亮
　所欲言者王對曰秀才説話耳上方鄙遠俗儒遂不
　復召見時兩學猶用秦檜禁不許上書言事陳嘗逰
　太學故特棄去用鄉舉名伏麗正門下王又短之以
　為欺君
古篆無佑佑即右賜佑聖扁篆者為右羽流固争以為
　觀中無人何以自立至訴之禮部㫖從之非篆古也
　識者謂既從佑字則不當用篆觀為孝宗潜邸先是
　有神三見于雲端孝宗為之拜跪既即大位賜邸為
　觀盖龍潜初志也真聖殿潜邸正寢也寢旁規小室
　若今小學有富貴必從勤苦得男皃湏讀五車書二
　句刻于石盖宸翰也上自訓莊文讀書之地故書此
　以厲之
慶元初韓侂胄既逐趙忠定太學諸生敖陶孫賦詩于
　三元楼云左手旋乾右轉坤如何羣小恣流言(又曰/羣邪)
　(相煽動/謡言)狼胡無地居(一作/歸)姬旦魚腹終天弔(一作/葬)屈
　原一死固知公所欠孤忠幸有史長存九泉若遇韓
　忠獻休説如今有末孫(又曰休説渠/家末世孫)陶孫方書於樓
　之木壁酒一再行壁已不復存陶孫知詩必已為韓
　所亷則捕者必至急更行酒者衣持煖酒具下捕者
　與交臂問以敖上舍在否敖對以若問太學秀才耶
　飲方酣陶孫亟亡命歸走閩後登乙丑第
孤山涼堂西湖竒絶處也堂規模壯麗下植梅数百株
　以備㳺幸堂成中有素壁四堵幾三丈髙宗翌日命
　聖駕有中貴人相語曰官家所至壁乃素耶宜繪壁
　亟命御前蕭照徃繪山水照受命即乞尚方酒四斗
　昏出孤山毎一鼓即飲一斗盡一斗則一堵已成畫
　若此者四畫成蕭亦醉聖駕至則周行視壁間為之
　歎賞知為照畫賜以金帛蕭畫無他長唯能使玩者
　精神如在名山勝水間不知其為畫耳
紹翁乙集載吳説所書九里松字詳矣後閲揮麈後録
　載吳傅朋説知信州朝辭上殿髙宗云朕有一事毎
　以自慊卿書九里松牌佳甚向來朕亦嘗書之終不
　迨卿當復以卿書掲之説頓首稱謝是日有㫖物色
　説書猶蔵天竺僧帑遂復掲之松門傅朋自云如此
　但至今九里松字尚填以金過者皆見則紹翁乙集
　所載似是而傅朋不以語揮麈何也以紹翁考之盖
　不特此按續稽古録紹興二年六月頒黄庭堅戒石
　銘于郡縣亦用金書聖人不沒人之善如此
張巨濟字宏圖福清人嘉泰間上書寧宗以慈懿攅陵
　今在湖曲若陛下㳺幸則未免張樂此豈履霜露之
　義寧皇感悟其言旌轉一秩由此湖山遂無清蹕之
　聲非特儉徳云御鷁至沉于波臣黄洪詩云龍舟大
　半沒西湖便是先皇節儉圖三十二年安静裡棹歌
　一曲在康衢
髙文虎字炳如號為博洽名儒疾程文浮誕其為小司
　成専以蔵頭䇿問試士門目必曰有某人某事者士
　不能應但以也字對者士之憤髙也久矣會京尹趙
　師􁨂奏請盡以西湖為祝聖池禁捕魚者作亭池上
　甚偉窮碑略摩雲髙實為記其文有曰鳥獸魚鱉咸
　若商厯以興既以鋟之石石本流傳殆不可掩改商
　為夏隐然猶有刋跡無名子作為詞以謔之云髙文
　虎稱伶俐萬苦千辛做個放生亭記從頭没一句説
　著朝廷(一作/官家)盡把師􁨂(一作/太師)歸美這老子忒無亷耻
　不知潤筆能幾夏王説不是啇王只怕伏生是你(一/作)
　(夏王事却作啇王/那鳥獸魚鱉是你)然無名子之嘲胡可深信今詳載
　其記于後云盖商字特筆誤而或者乗間而詆之耳
丁夘和議金索首謀函首予之或為樂府云寳蓮山下
　韓家府主人飛頭行北土髙九萬吳山絶句云拂曉
　官來簿録時未曽吹徹玉參差旁人不忍聴鸚鵡猶
　向金籠喚太師(劉後邨/詩話)
　咸淳臨安志卷九十三
欽定四庫全書
　咸淳臨安志卷九十四　　宋　潜說友　撰
紀遺六
　　　　紀文
賦
丹陽葛澧錢塘賦(錢塘據東南之都會號天下繁盛之/樂土其山川之秀麗井邑之浩穰人)
　(物之豐景概之美詳詢熟覽實浮於名考按圖籍見/於前人之稱述備矣因摭其大畧總而賦之其辭曰)
　(茹華大夫遺棄歊塵采擷芳英窮足力之所暨徧九/垓而週行想見東南之域有名區焉據一方之都會)
　(萃萬景而敷榮嬴糧道途荐罹寒暑始入其域倘佯/踸踔四縱覘矕紛錯呈露莫能識覽目眩神聳惕慓)
　(而驚稔聞□藻先生謝迹人寰屏除俗慮繹黄庭之/秘術韄征僑之髙趣眠雲嘯月隐林泉之勝處廼滌)
　(垢心齋鞠躬緩步徐届衡門情懇厥故曰先生髙卧/久矣蘄有攸聞願洞開而悉諭先生囅然笑曰眡子)
　(辭氣若有所覩有弗當於中心者乎豈生於偏城下/邑而未䆒䧺藩巨鎮之浩穰也邪子來前余語汝粤)
　(若一氣肇分二儀聿建有清有濁或合或散凝為山/嶽融為河漢五方各殊號名爰辨烏䇿篆素文該迹)
　(備顧兹都督之大府上當星紀之躔次騐夏書之所/别為揚州之内地春秋之際屬吳春秋之後屬越嬴)
　(秦統於會稽厯世藩於東北至陳始建錢塘之號當/隋重置杭州之額縂管府立於仁夀初餘杭郡更於)
　(大業末唐武徳時因名於開皇李子通後嘗陷於公/祏及貞觀之休明隷江南之疆場開元中分東道之)
　(採訪乾元來歸江南之觀察厥後景福間剏鎮海軍/之莭度聖宋淳化置寜海軍而改易有山有川有市)
　(有㕓提封千萬井丁黄幾萬千景概之佳美百物之/富繁可指而言焉七雉維髙數尋維厚矗然屹然長)
　(雲㫁岸敞以髙臺穿以㢋竇甃以陶甓覆以鴛霤其/出入有譏其啟閉有守内足以衞居止外足以御戎)
　(冦周袤連亘五十餘里耽耽然虎踞麟伏羅峰列岫/是為州城城中則有東西之陌南北之阡四逹之衢)
　(九出之逵開通且長方軌甚夷清流中貫蕩漾漣漪/畫艗來􁑾郵亭枕漘敦禮會别去思披雲寳石七星)
　(清輝吳門彩虹横帶欄楯夾烝常樂延寳千秋普明/清湖衆安通江都亭綺分𤓰裂各撫界分時則有埧)
　(南埧北南城西城開道奉國温泉水明中棚清波朝/天清平廵邏糾禁晝警宵繩剖㭊途巷標題坊號時)
　(則有通和延福廣大常慶興禮會昌義和從訓慈孝/清飌安國延定通寳豐財紫雲立政大書深刻誇詡)
　(争勝坊中則有塈茨之垣墉肯剏之堂室上棟下宇/以避燥濕欂櫨闗鍵牆輝地闗緑忩朱扉畫簾綉幕)
　(聳樓閣兮千門叢綺紈兮萬閾或對牖而胥瞰或面/水而稳植崇庳列峙交錯襍出如􁆽宻比如鱗叠集)
　(夫家於焉而樂生稚艾於焉而燕息鑿井渇飲實廩/飢食漢志載用物常足之言隋史有尚禮敦龎之説)
　(牧之具甲於天下之稱居正叙繁會雕麗之迹邑屋/華麗文忠公之記可稽萬屋相誇王文公之詠紀實)
　(蔡侯云為一都會吕公云為天下據伯鳯言地多竒/勝沈立言人物安逸世守良工競精舊業繢畫函韗)
　(刮摩搏埴裂帛之槻裁木之䤨剏物器具交持逓挈/百所為備纎㣲罔闕啙窳就攻豐阜積墆學古者不)
　(知力農之勞通鬻者不知伎巧之法熈熈陶陶含哺/鼓腹沐浴皇靈優㳺化國其阜通䌖賄懋遷化居則)
　(建垂旌之思次分朝夕之三市旗亭五重俯聺百隧/列族聚貨通闠陳次有所次叙冇地度量有式偽餙)
　(有禁大質小劑亮執其言胥師肆長各謹其令江帆/海舶蜀商閩賈水浮陸趨聫檣接武紅塵四合駢至)
　(叢貯㒊譶澩㺒揮袂飌舉息操倍蓰功辨良楛廼有/安康之麸金白膠汝南之蓍草龜甲上党之石蜜貲)
　(布劍南之縞紵牋錦其他球琳琅玕鉛松怪石蠙珠/檿絲杶榦栝栢金錫竹箭丹銀齒革林漆絲枲蒲魚)
　(布帛信都之棗固安之㮚暨浦之三如奉化之海錯/竒名異状夥够堆積貿易者莫詳其生博洽者疇克)
　(編識其承流宣化聴訟訊獄則有官府焉貴有正有/貳有寮有屬賤有府有史有胥有徒牧伯之宇雄峙)
　(于爽塏㢘按之司對列于通衢綉栭雲楣鏤檻文㮰/瓌榦虹梁藻井橑桴長廊廣廡連閣閈庭碝磩緻砌)
　(渥彩粉敷塞門内立儀簷豁如於以植其畫㦸於以/通於軺車列鍛垂□警戒不虞詔條自是以宣揚吏)
　(民於焉而犇趨聫識之第□等並建征啇之局據要/濶居璇扉静兮束矢罕入帑蔵啟兮金帛廣儲鹺礬)
　(𣙜酤秉式法而受授常平鎮城積紅腐而羨餘其嵗/月有會有計其參署有籍有書庭無壅滯繄師帥之)
　(明健人恥閗訟由易俗於恬愉其職供正取時運而/益大府之用其休聲美政時傳而逹天子之都毓材)
　(養士有學宫焉𨽻集有舍勸講有堂模範有師切偲/有友升降以齒而人遵長㓜之序漸磨有素而俗安)
　(禮義之守春秋祭饗多儀必舉由是習先王之典嵗/時較藝工拙精分由是勵循循之誘故得圃澤之多)
　(賢妹邦之君子楚材南金汝潁神錐鼔篋朋來袍紛/鷺集俎豆莘莘獻酬交錯歌唐頌虞泳仁蹈徳長者)
　(皆不厭不倦㓜者亦克岐克嶷日就月将自强不息/人人號為書淫處處稱其傳癖念夏侯拾芥之言慕)
　(桓榮稽古之力杏壇茂䕃扇習習之清風泮水澄波/漾明明之皓魄衣冠不特盛於鄒魯齗齗豈専美於)
　(洙泗輔助文徳有武備焉養以稍食衣以繒帛會以/什伍居以營屯駐泊崇莭龍山水軍船務寳興捍江)
　(牢城統以莭制訓以五兵焠刄沙浦刷馬江濱大閲/有時賞罰有經或揮左或揮右或三令或五申暨暨)
　(詻詻堂堂烝烝跿跔揘觱儵胂麠䲔宻須之鼔闕鞏/之甲繁弱烏號黄開千鈞枉絜殺鍭龍藻龜文偏□)
　(重襲矛鋋飄英奮烏合兮其陣猛厲鷹揚兮其敵勍/稔坐作進退疾徐䟽數之莭熟鉦鐸鐲鐃旗斿厹矟)
　(之名器用犀銳人習精明陣整魚麗法嚴栁營勇者/壮者大以備不虞不庭弱者脆者小以充執役使令)
　(足以鎮南國之疆宇足以暢皇家之威􁁓府地之北/有吳山焉嶻嶭􁜂嶞㟎峞㠔􁓄墱道邐迤刻陗可步)
　(英烈廟庭架植其所伊昔楚國有臣子胥憤讒夫之/浸潤哀天屬之非辜觧劍以析漁父渡江而犇東吳)
　(五戰至郢而昭王大去破塚鞭尸而宿恥已除聲光/既振措國彊盛南服越人北威齊晉徙闔閭之撫封)
　(實子胥之輔政逮夫差嗣立宰噽用事納勾踐之幣/遺欲伐齊而肆志雖輸忠讜之諌覬寤君心莫逃讒)
　(佞之謀終行詭計於戯身雖殞而徳愈光事雖往而/名彌彰致黔黎之愛慕建祠宇於髙岡以迄於今餘)
　(千禩矣囘廊䆳殿覃覃増壮直誠大節藹藹騰芳顔/貌如生濟濟鏘鏘孱夫觀之而激懦志烈士過此則)
　(厲剛腸駊騀巍巔夏屋大啟夷茀崴㠢䡾䡾嶊嶉越/軼埃壒炳耀曄韡仰攀雲兮俯杳𦕈是為堂兮曰有)
　(美坻崿棧齴控壓羣峯飛暈老拱誕豁雲際前瞻後/盻左顧右睨江潮匒匌波瀾蕩泆翠屏碧嶂極目無)
　(翳大尊榮之餙必因聖人吟詠而後得誰其詠之我/仁宗皇帝夫景趣之佳必待賢者輯治而後顯疇其)
　(輯之前守臣梅摯由是天下想望而玩慕邦人咨嗟/而欣喜當其陽和焕發景物華鮮值清明之後或禁)
　(火之前依依之緑野無際茸茸之芳草連天撲春歡/之燕乳啼春恨之鶯遷汀蒲岸栁之裊娜紅葩緑蕚)
　(之芊綿都人士女妬艶争妍鞚香韉擁翠軿闐郛溢/郭累跡差肩駢衍佖路要遮鮮扁水畔遲遲問誰人)
　(之祓禊林梢隐隐知何處之鞦韆若日山之氣候則/變態而無窮却躬逺望穹林隐藪出沒於杳靄嵐光)
　(翠色合散於空中移跗近觀低坡崇岌彌絡開奠幽/禽野鳥嘲哳舞歡州城之外有西湖焉泉流瀦滙廣)
　(深停蓄漴淏澯潾止而清些□渹􁥈濍動而聲些沙/洲之垂栁綻嫩波心之浮圖弄影湖中乃有千艘荃)
　(橈萬舸桂楫紼纚輕維蘭栧開㨗行客逰人旁午襍/遝或浮泛緑漪之上或艤泊他山之脅梵宇檏縟峰)
　(巒襵濌相携首東水心定水崇福興福恵明妙恵法/善土宿其山有若外園其嶺有若鐵埜其亭臺則有)
　(衆樂集賢在焉徙屨囘南净慈佛慧招慶普寜净因/净相眞如寳林其山有若南屏其嶺有若慈雲其亭)
　(觀則有發符白蓮在焉縱步尋西恵因香積法雨法/空廣果資國正濟六通其山有若靈石其嶺有若麦)
　(嶺其亭檻則有流杯㴠溪在焉隨徑羾比菩提招賢/寳積寳雲普濟寳勝智果夀星其山有若巾子其嶺)
　(有若衣眉其樓臺則有看經英㳺在焉傍西深入岩/谷益秀上下天竺靈隐靈鷲争出竒巘互獻重岫烟)
　(籠黛染澤通雲覆十里之松徑隂隂萬脉之列泉溜/溜又其西則南北髙峰獨透羣嶺之表亭亭挿天亄)
　(費浮雲在其下而可以攀瑶光曵玉純者也植中岩/岩則有孤山西林報國崇因廣化開闔扉楹層厠碧)
　(瓦或跨閣於陞砌或引泉於堂下在昔林逋傲世嘉/遁慕㝠㝠之髙飛潔皎皎而率性幽居遂志遺累深)
　(隐飄飄杖履泛泛小艇去尋精刹步隨幽徑縱鶴翔/雲延客反命長留長者之車屢至公卿之迎蕙帳久)
　(虚而遺跡永存園林幾换而故境猶在芬芬播傳隆/而不冺湖山得是以増勝誕安步屧則有長隄隆)
　(防障横卧湖心其長千尋其廣並輪増卑培薄完繕/砥平跨以徒枉夾以栁隂其他岩曰玉女佛手洞曰)
　(烟霞香林石曰䌫船隐士峯曰蓮花白雲亭曰夜講/暎發塢曰大慈楓林塔曰慈雲黄皮澗曰呼猿石門)
　(井曰金沙烹茗菴曰永安寳雲泉曰虎跑卧犀池曰/定箭湧金錢源龍濺袁松陳檜涡渚别嶼塢漾曲水)
　(緑竹有並生之竒偃松有八面之美小嶺有飛來之/號髙臺有繙經之志畫橋碧沼觸處逢之月觀歡亭)
　(時時見矣或逺或近四週環列妙景幽趣殊踪異迹/名不可以殫紀足亦囏於徧歴供騷人無窮之吟付)
　(丹青意外之茟故張祐載樓臺髙聳翠岑之言賈島/有烟濃景晩難状之述春波千頃見文正之句魚躍)
　(蟬嘶形舜欽之什楊蟠以百咏而譽佳元之以畫圖/而顯餙每嵗孟夏初旬八日郡人數萬以胥會競縱)
　(羽鱗而祈福者天禧中故丞相王冀公始請為放生/之會也水涸則草生水淺而葑横深虞堙塞之漸力)
　(陳浚治之言者元祐嵗前内相蘇東坡敷奏乞興役/之䇿也廣乎大哉東抵郭瀝之境西接新安之際申)
　(畫郊圻幾七百里之地若稽古先建邦蕃衞以守民/社以壮形勢設法備具莫盛於成周之世析之則有)
　(鄰有比統之則有鄉有遂豈王畿特私然舉六服皆/若是故得内外同歡遐邇均恵國家大猷是經議事)
　(以制夐觀典則損益其事縂之有州附之有縣縣則/分鄉以識别鄉復分里以表異惟此錢塘疆界既廣)
　(故立縣有十而縣之所治九十二鄉鄉之所管四百/二十有七里闕  邍隰廼疆廼里其為縣也錢唐置)
　(號以華信出私錢而築塘餘杭立名因秦始皇捨舟/航而登陸於潜䀋官始自漢家臨安富陽更由晉室)
　(孫吳分富春而剏新城之邑我宋以仁和而易錢江/之目南新立當淳化之年昌化改在太平興國或為)
　(緊或為望或為中或為上其為鄉為里制名取義亦/各有所因焉如曰七賢因覩仙客如曰新登因更縣)
　(額若茲之類有所因而名鄉者也如云勲貴因命錢/鏐如云白雀因見白雀若茲之類有所因而名里者)
　(也生齒居聚蓄牧養蕃有場有圃有廬有園有桑有/梓有林有泉㸑烟相望雞夫相聞隐隐振振繚垣綿)
　(聨穱秀菰穂象耕鳥耘賽華薌之重秬散滍辠之香/秔俗享再稔之利婦蠶八育之綿家蓄鶴膝之器户)
　(衒犀渠之精出入足以相友賙救足以相生閑暇足/以相樂急難足以相存頒白不負戴於道㓜疾各得)
　(所而安吳地舊俗厯世仍傳尊釋氏以崇奉習巫覡/以相先故蓮宫紛置五百三十有二而祠廟建立一)
　(百七十有三其為寺也在内則有若承天梵王廣慧/竺林浄戒浄住明心法雲寧邦延夀仁王國清寳月)
　(翠峯澄鑒福明在外則有若寳輪龍光晝錦瑞竹朱/金龍華雲霄浄福靈耀普光圓通正覺昕慈靈岩忻)
　(平石室紺園洞啟浄土廣闢殿閣横敞廊廡深邃寳/相璘㻞花香列衛光以堊丹飾以金貝珊瑚琳碧瓀)
　(珉翟翡藻綉繊縟瑰竒屬綴雕□繪椽争華競麗幡/幢𤣥出摇摇曵曵梵歌唄音磬低鈸厲晨魚數擊散)
　(落民家暮鐘杳杳縱横四起其為廟也近則武烈普/濟福安福利福隆廣靈武寧衛寜保定立徳䕶國始)
　(興夫差臯亭威勇老人逺則保慶興聖鼓澤七松隆/福迎陽安恵桑亭廣慶懐柔徐偃郭文塔山松溪白)
　(石崇寧雄姿偉貌仗衛森然或因功血食或以徳顯/名或當朝近世或數百千齡載於祀典咸秩其文傳)
　(記紀厥美實金石播厥馨芬至若旱潦流行札瘥驟/起竭蹷䖍禱肅将祀事立致感格黙符人意故茲信)
　(仰弗怠弗替若夫疆圉形勢則有羣山焉鳯凰白鹿/秦望鑿石功臣衣錦璧茂安國岝㠋金牛流㐮竣立)
　(石甑金現玉座與邑阿頂獨角金樓華石峴曰顧望/墩曰仙姥嶺曰金鵞峯曰卓筆岩則虎頭雞棲龍池)
　(朱積惟名山暨幽洞多異事及靈迹或振竒於一時/或罕聞於曩昔如臨平山石鼔嘗出唯張華有言用)
　(蜀桐可擊天井開兮涸溢蔑增損龍洞闢兮源深不/可測如仙姥則裴姥嘗居採衆卉之花蘂因釀酒以)
　(當壚異人來飲授藥與俱如曰仙坑則有仙客囘鸞/駐蹤□有獵徒之偶到第見白鶴之飛空如曰金錢)
　(有僧智度棲隐山巔忽覩神人之出現因建精舍以/相傳言其山勢􁥕㠑崚嶒屹岦岝峉□􁖒嶚􁕣峛崺)
　(嵽嵲猶雲之蒸猶林之叠猶獸之蹲猶陣之列或如/旒垂或如珮委或如鼎峙或如壁植遶者若朝近者)
　(若□在後若拱居前若揖繚若篆籕妥若弭伏掲若/㽅梪赤若秃鬝其上乃有薜荔芷术蒲黄牛膝桃李)
　(梅杏柑橘棗栗薑藿芋蒜葵蘇芹蕨榆栁楓檀桑柘/梓櫟□茥􁗧箭葦苕茅荻髪蔓滋茂雨培露殖攅柯)
　(㧝莖重葩掩葉素蘂丹秀紫房青壁麗藻燦燦芳蕤/馥馥橚矗森莘冒霜停雪矦樵矦採莫有藝極噫嘻)
　(山雖多矣莫若天目為大焉其廣也厜㕒甗隒縈繞/盤礴連延負壓週遭有八百里其髙也侵接霄漢彌)
　(茫眇眡莫見其脊凡三萬九千尺仰太虚兮日月低/坐絶頂兮乾坤窄圍八極於寸眸撫四海於一息帶)
　(絡虹蜺襟包坱軋其上則有東西澗可度谷塢澳湖/蛟龍池其冡坦平兩湖對立若人之有䨇眸茲其名)
　(曰天目又有洞府三十六所每至深秋風雨晦㝠而/叵測盖靈異之所潜蔵神仙于焉居宅異時嘗有徐)
　(五仙張道陵或餌霞而服氣或舉室而飛昇近世亦/聞隐者結廬危層髙卧棲真每下眡山半薈蔚紬隮)
　(如聞嬰兒之聲必有霶霈雴霫大雷大霆則其穹窿/峻極從可知矣主之有神司之有責飌飄飄兮宣威)
　(雲霏霏兮降澤靀靀其零祁祁傳及以沃我田埜以/稔我稼穡山所蓲蘛布濩蟬聫觸類推覈斯可略言)
　(其木則山榎山樗杻檍椵檹棆楈□㮿㰋虆楮㰘楤/莖裛葉橋杭樛垂蓊鬰薆薱吐葩颺㽔杉松青青並)
　(榦接枝其髙千仞其大百圍臃腫拳曲發􁕍權竒蔓/根鏁石落影卧溪其草則有若苜蓿藷薕苓䓪□薊)
　(萰蘱㫖虉菤菮蓪䕍芊芊散葉茸茸合蔕瓣花黝䨹/竦擢艷異萬色争妍千枝闘麗其羽則有若鸑鷟䳺)
　(鶙䳭鴒䴑鸝鷤䳏鷦鷯鶢鶋□鸍排虛軒翥彳亍參/差近呼逺應木巢草棲或曵尾而食或理翮而飛其)
　(毛羣則有若􁜚犦白甝羭羖□獑□□□□□麎□/毚􁇯騃騤瞿彌迒駢田或遁蔵宻林或長養幽岩或)
　(馳逐而飌雲起或吟嘯而山谷寒若夫䟽通灌溉則/有衆流焉溪則停辭石鑑頰口上愽無他平渡下阮)
　(盤石曰苕曰猷曰松曰葛湖則御息明聖陽陂臨平/南上南下明星建寧曰查曰北曰髙曰谷渡則䀋橋)
　(廟山占渡剡口塘則武丞捍海沙河吳諸潭則浣沙/玉兒浦則百尺明珠渠曰五福濠曰中外或始濬或)
　(増治或築以去害或開而興利或因事建名或因名/顯義如停辭溪始于范蠡欲開鑿為山通浙江之水)
　(因民弗願辭訴而停焉如南下湖修于歸珧溉公私/之大田興利澤于無窮因對上湖以立名焉在臨平)
　(湖則開通壅塞以顯祥得石湖邊以呈瑞築捍海塘/則彊弩射濤以弭衝决詩什投海以囘潮勢茲惟神)
　(祈之殊迹因以播傳于後世言其經理開竇釃流隄/塍相軺或遂之縱或溝之横或洫之廣或澮之深以)
　(列以舍以寫以揚以蓄以止以蕩以均潦則引出俾/免滔溢暵則通入以遂耕耘噫嘻水雖衆矣莫若浙)
　(江為大焉自婺歙之深山合二州而發源潨流會𣲖/東下淪􁬋由建徳經富春而後入海昔神禹行水嘗)
　(躬臨其厓厥後廵狩横渡會稽想其服乗之車馬儀/衞之旌麾鐘鼔撞磕邍埜生輝應足以暢文宣武普)
　(暨博施若江流之浩蕩盡目力而渺淼沋浝潚潫從/□㵅㶎茲其深些蕩□涾淢滮□浟洃茲其流些貌)
　(也浤浤淈淈渳滭㵹潗廣也漭泱瀠澐沺㶍□瀿西/顧則疑逹濛汜東盻則恐盡扶桑嵗時之潮有信不)
　(妄其大必於哉生明月既望其微必于上澣之休下/旬之半當星虚之政中異三時之汎濫湧激澎□浩)
　(溔滉瀁浴日之波浮天之浪沸騰囘復其髙數丈𦕈/覿若赴敵大兵貫弓捧㦸攅刃列杖争先槤出猛奔)
　(急趨而俯仰又如白練颺空隨狂飈而舒卷飛騰于/波面聴之則□□之聲千車萬馬襍錯轟吼而前鄉)
　(又如破山疾靁悸神迅電驚天震地而動蕩西覩浮/石之隨出時玩蜃樓之呈像离婁注目而矎矎陽侯)
　(傾耳而伎懩眡無巔倪稽盧賦之鋪陳狂抛猛過發/羅詩之詠賞雄乎偉哉岷山之江桐栢之淮亦有潮)
　(焉異若是也逮其平時則湛湛波光彼蒼一色廼有/艅艎□䑿□□䑽□䑳□䑼□䑦􁑆艬舶鷁首載浮)
　(鼔棹□□乗飌破浪以濟以涉自西自東或南或北/輕颿楗櫓朝吳暮越以之所産則有若鯄鰼鮦鰶魦)
　(魨鯦鮥䱾䱏鮍䱂鯇􁌌鯷鱳鯖鰡鯽鰡鰅鰫鰬魠隨/波去來逐流出沒梁笱交設網罟互撒其他水蟲水)
　(草水蓄水鳥傳記鮮備方言莫考茟難覼縷而細道/至若烏雲入河兮俗仰諸葛之神十石大瓠兮衆嗟)
　(張儼之竒光怪生于先壠知孫氏之當興歛板而見/長吏美凌統之肅祗柯相同溺舟而顯異元遜以老)
　(桑而爛龜寄魚還力兮術嘉子恭靈運欲至兮應夢/明師猛獸報郭文之德鄉譽髙叔孫之為却縑顯孫)
　(謙之潔猾吏畏允恭之威江岩剖石而獲紫玉之珍/亷使繪圖而獻蔓竹之枝仰孝義于公弁之門慕遺)
　(德于吳筠之碑詰偽駮假人服其明者祖無擇之牧/為叅軍也風流雅韻播于吳中者房孺復之為州)
　(也梟尹盧于中江破曹休于石亭征六安不務徼倖/圍珠崖力諫無行則全琮之将畧殊于衆也挺直致)
　(主剛毅不跲載茟謂君舉必書還笏扼艷嬖之立則/遂良之秉莭尤足尚也匠施及泉之工俗享勿慕之)
　(利貳叁散處永世叵廢則李泌之政誠可嘉也増築/塘堤時其鍾泄以灌以溉勿湮勿窒其居易之澤是)
　(足道也禪師振錫而歸浄界徳輿述序以送之恵皎/石壁而鏤法華元稹撰記以紀之候仙亭立于韓仲)
　(聞之任觀飌亭剏于裴庶子之時見山置于盧子望/冷泉建于元左司清輝之榜未掛幽致想嚴郎之飌)
　(度胥山之銘已刋叙實見元輔之芳詞虛白花開兮/念賢牧之栽植南庭記成兮仰子烈之施為術士識)
　(牛斗之王氣紹威荐羅隐之能詩錦樓集成兮傅元/瓘之萹章庖人疾愈兮悟靈龜之酬私陳文恵以薪)
　(土易籠石而就工杜偉長自官浦至沙徑而築隄范/文正發粟㳺宴大施荒政之恵耳沈文通鉏治奸蠧)
　(人皆繪像以祠之砌石為函接竹引水以注六井散/在閭里而一城足用者長樂陳公之恩以及民也因)
　(舊佛祠剏新道觀前旌錢氏之順服後作臣子之奨/勸而表忠為名者清獻趙公之請以有立也以至仙)
　(人臺髙兮聞琴瑟之音陌上花開兮起緩緩之詠燈/市于祥符而尤盛九曲花王有吉祥而冬日艶異亭)
　(牓碧波于道左堂標中和于府内南國之萬卉争春/别圃之翠幄殊麗羽宫之三教名垂理公之石室仍)
　(置百尺之佛樓齊巘後嶺之鰻井洩洩前建後増昔/殊今異逺覧近収萃佳擅美棋散域中孰窮孰計先)
　(生言未既茹蔕盱衡愕眙曰富哉言乎可謂多聞而/博識者也僕嘗聞之有唐之世分符守土多用名曹)
　(星郎老成宿望而名世佳士盖嘗酸辛哀鳴投書相/府願擁朱轓一闖是境而終不可得者今茲先生羣)
　(曉猿侣夜鶴雲冠霞裳鴻飛遁迹藝苑百家飽爛胸/臆日玩山川之勝㮣優為聖代之真逸其知幸乎是)
　(言也播之天下傳之後世雖千萬齡之永足以知今/重熈累洽極富極庶比迹于二帝三王之盛際其蕃)
　(方外地尚至于此則内之宸居帝都其皇皇之美赫/赫之盛雖駕傾河之辯秃南山之竹亦不能形容其)
　(萬一若茲山川祠廟之號名閭里景物之故迹因革/廢興之所由人材産殖之攸出括古今之流傳備版)
　(圖之闕失則将即此以覈實徐罄折而復請曰我宗/中華疆境萬里泰平一家名邦大城特勝相誇如大)
　(江之南則有建康劍閣之西則有成都彼二邦者青/山碧水與夫邑都非不衆且雄些然莫儷茲之盛者)
　(豈有説乎先生曰猗嗟二邦昔事詎忍言哉夫風聲/氣俗繫一時理亂而盛衰景趣由羣情憂愉雖厯年)
　(已久而未能悉變譬苦病既痊而尚覺纍癯劉備鼎/分之時鄧艾鍾會之討伐東晉建都之後祖約蘇峻)
　(之戰争去世愈逺姑置勿談至其近代之事則可按/典籍而推言稽昔唐季王綱縱弛姦雄伺隙而虓闞)
　(攘臂唾掌而競起僣竊位號者有焉逐鹿四方者多/矣逮朱梁既立之後咸負固而列峙由是王建據蜀)
　(闊眡至後唐荘宗之時當同光乙酉之嵗廼詔軍将/曰郭崇韜舉兵往伐所鄉犇潰剪除奸孽削平僣偽)
　(即以孟知祥鎮撫而臨治及明宗應順之初知祥復/肆其奸計跳梁一方攫拏傲睨豈非僻處方隅保棧)
　(閣靈闕之阻又幸中邍之多故因得逞爪牙而搏噬/乎當從之時五六十嵗之間經幾戰而幾争封豕其)
　(土糜爛其民鉦鼔一過則犬羊竄伏士卒所至則草/木戕殘川谷半凝膏血居室盡染腥膻我宋龍飛乾)
　(徳二年爰命全斌副以仁瞻統師西征入境問辠故/蜀㫤始降而劍嶺屬内若夫建康之事亦大同而小)
　(異始唐明宗本以徐温而鎮守至晉天福厥子知誥/廼竊位自稱唐裔還姓李氏建國立號昇殂璟嗣恃)
　(長江之險保兵甲之利我太祖之御宇應天神而順/舉愛惜元元之生命姑與包容之未取待其自悛十)
　(有五年輕肆桀驁終昧神天致皇威赫怒而大軍首/南擁以羆貅度以龍船驍兵鋭卒既逾采石一入其)
　(城李煜遂摛彼二邦者如成都之濯錦江浣花溪武/都山錦里城與夫相如之舊壚子雲之故居君平之)
　(簭肆子美之草堂之類如建康之龍洞山白鷺洲烏/衣巷華林園以至齊武射雉之地鳯凰棲集之臺大)
　(江秦淮之波濤茅山蒋山之崔巍之類非無風光之/美景物象之繽紛可以搜羅而賦咏可以悦目而娛)
　(情奈何自前世之用武罹兵火之蕩滅頽垣廢址䑕/穿狐穴殘刻斷礎燒昏塵沒幸逢聖世昌運大來睿)
　(澤洋溢而無類鴻恩共被其根荄道綏徳撫薫醲涵/浸一百五十載之久矣風聲氣俗雖移易而一于正)
　(而山川景趣猶未克逺邁于雅無征戰之邦也如論/錢唐請申厥㫖自唐乾符之後擁戎車者接軌徐約)
　(劉浩之徒孫儒董昌之輩或毒螫于淮甸之邦或擄/掠于二淛之内蘇常近境允常故都鞠為戰場蕩為)
　(兵墟至錢唐則不然賴守土以安居雖黄巢之衆不/能逾臨安而深入雖田頵之暴弗克破北門而馳驅)
　(厯五季之後迄聖朝之初幾百年間按堵無虞干戈/有備而不試四民奠枕于閭里方太宗皇帝之當天)
　(繄太平興國之三年鏐裔曰俶遂捧圖籍以所管而/獻焉是邦之内曰民曰軍詎知血戰之憂苦疇當夫)
　(石之辛勤矧厯休平八聖相承鋪鴻藻申景鑠灑徳/波散皇明教條備土風純小而任一同之宰皆是榮)
　(途之遴選大而擁麾旄之牧莫非鵷行之貴臣勤勞/勸課恵養斯民茲其繁富日増者也茹華曰二邦以)
　(戰争而其迹若彼錢唐以効順而其盛如此非特其/邦也三家苖裔盛衰同之且清時待士如皇天罔私)
　(盖有賢而有否豈特用而特遺質以祸福報應之明/騐實縁忠順惡逆之殊歸因先王之言将使忠臣義)
　(士聞之而咸奮又足以貽萬世奸宄之永戒者也雖/然是邦之内或今或古抑有遺美可以為風化之補)
　(者乎先生曰昔者范子安不受蒲輪之召命褚伯玉/優林泉而自娛或追謚而褒其莭或立館以安其居)
　(孫鍾色養而孝行感天成緬廬墓而紫芝顯符或致/司命之降顧或得旌表于門閭此其髙尚之操純孝)
　(之行尊之榮之足以粉飾王政當今明天子将聖在/上賢公相以道弼丞孜孜圖治勉勉厲精惟是崇化)
　(阜俗之本常加宵旰探討之誠逸民之舉孝亷之科/旌表之式追諡之榮即聞講求而悉行矣茹華曰大)
　(哉言矣經國㦤範豈非斐美實美風俗豈伊迹厚足/厚人倫儻縁踈逺而難逹葢亦投獻于搢紳或因言)
　(以寤意将探摭而申明庶或不/負皇皇之言言訖曵踵而退)
周紫芝酬三賢賦并叙(蠅舘主人獨㳺西湖短棹扁舟/夷猶孤山之下夜既久而無聲)
　(月将曉而始出仰而望之弔三賢之遺踪悵髙風之/遼邈叩舷而歌舉酒一酹而賦之嵗𤣥武之宵中兮)
　(月既望而時秋鼓蘭舟之桂檝兮採芙蓉乎芳洲夜/黮黯其未艾兮驂白鷺以夷猶儼望舒之始駕兮昇)
　(素魄于海陬整余冠而仰睇兮叩余舷乎中流望華/祠于山河兮眷三士之髙標雖出處之異致兮亦分)
　(路以揚鑣維香山之忠正兮耿直節于中朝忤羣奸/而見逐兮指新井以䝉嘲彼西蜀之老人兮抱素業)
　(于夔臯援斯文于未冺兮障俗學之瀾濤終一斥而/不復兮病讒口之囂囂嵗七周于海濱兮脱九死而)
　(歸故􁀫痛二老之不遇兮越今昔而同儔豈鸞鶚之/不可以争飛兮抑駑驥之難于並㳺豈枘鑿之不可)
　(以相入兮抑亦臭味之異于薫蕕棄珠璣而貫魚目/兮斥緑耳而駕罷牛笑蹄涔之沮洳兮轉龍驤之巨)
　(舟獨髙人之前知兮遂遐舉而莫招爰卜宅于兹山/兮侣麋鹿而友漁樵卻鶴書而不受兮恐曉猿之怒)
　(號草萋萋其春榮兮葉靡靡而秋凋閲四時而不改/其僺兮孰謂山中之不可以久留抗髙風而配逸躅)
　(兮追兩軌以奚羞嗟予生之後時兮徒心斾之摇摇/瞻清楊于髣髴兮拜遺像之非遥聊舉觴而一酹兮)
　(歌三叠而魂消倘㣲辭遙/之可格兮兾旋斾而逍)
　
　
　
　咸淳臨安志卷九十四
欽定四庫全書卷
　咸淳臨安志卷九十五　　宋　潜說友　撰
紀遺七
　　　　紀文
詩
沈休文早發定山(夙齡愛逺壑晩涖見竒山標峯綵虹/外置嶺白雲間傾壁忽斜樹絶頂復)
　(孤圓歸海流漫漫出浦水濺濺野棠開未落山櫻發/欲然忘歸屬蘭杜懐祿寄芳荃眷言採三秀徘徊望)
　(九/仙)
杜荀鶴錢塘寄姚中丞(豈謂無心求上第難安帝里為/家貧江南江北閑為客潮去潮)
　(來却老人兩岸雨収鶯語栁一樓風滿角/吹春花前不獨垂鄉淚曽是朱門寄食身)
　錢唐别羅隠(故國看看逺前程計在誰五更聴角後/一葉渡江時吾道天寜䘮人情日可疑)
　(西陵向西望/雙淚為君垂)
　呈錢唐羅判官(還鄉夫子遇賢侯撫字情知不自由/莫把一名専懊惱放教竹馬絶寃讎)
　(猩袍懶着辭公宴鶴氅閑披訪道流/猶有九華知已在羡君髙卧早囘頭)
權載之富陽道中(又入亂峯去逺程殊未歸烟蘿迷客/路山果落征衣欹石臨清淺晴雲出)
　(翠㣲漁潭明夜/泊心憶謝𤣥暉)
　送二十叔赴餘杭尉(拜首直城隂樽開意不任梅仙/歸劇縣阮巷奏離琴春草吳門)
　(緑秋濤浙水深十年/曽旅寓應惬宦㳺心)
　發杭州泛富春江(候曉起徒御春江多好風白波連/青雲浩蕩晨光中四望浩無際沉)
　(憂将此同未離奔走途但恐成悲翁俯見觸餌鱗仰/目凌霄鴻纓塵日已厚心累何時空區區此世人所)
　(向皆樊籠唯應杯中物醒醉為窮通故人元/圃姿瓊樹紛青葱終當此山去共結蘭桂藂)
孟浩然将㳺天台留别臨安李主簿(枳棘君尚棲匏瓜/吾豈繫雖念離當)
　(夏漂泊指炎裔一作念離當夏首漂泊捐夷裔江海/非㳺情田園失歸計空山既早發漁浦亦宵濟泛泛)
　(隨波瀾行行任艫枻故林日已逺羣/木坐成翳羽人在丹邱吾亦從此逝)
皇甫冉送元盛(一作/晟)歸潛山(一作歸於潛山何如深山/秋事早君去復    裛露)
　(収新稼橡作迎寒葺舊廬題詩即招隐/作賦是閑居别後空相憶嵇康懶寄書)
白樂天自中書舍人出守杭州路次藍溪作(太原一男/子自顧庸)
　(且鄙老逢不次恩洗拔出泥滓既居可言地願助朝/廷理伏閣三上章戅愚不稱㫖聖人存大體優貸容)
　(不死鳯詔停舍人魚書除刺史𠖇懐齊寵辱委順隨/行止我自得此心于茲十年矣餘杭乃名郡郡郭臨)
　(江氾已想海門山潮聲來入耳昔予正元來覊旅曽/㳺此甚覺太守尊亦諳魚酒美因生江海興每羨滄)
　(浪水尚擬拂衣行况今兼禄仕青山峯巒接白日烟/塵起東道既不通改轅遂南指自秦窮楚越浩蕩五)
　(千里聞有賢主人而多好山水是行頗為/愜所厯良可紀策馬度藍溪勝㳺從此始)
　郡中即事(漫漫潮初平熈熈春日至空濶逺江山晴/明好天氣外有適意物中無繫心事數篇)
　(對竹吟一杯望雲醉行携杖扶力卧讀書取睡久養/病形骸深諳閑氣味遥思九城陌櫌櫌趨名利今朝)
　(是隻日朝謁多軒騎寵者防悔尤權/者懐憂畏為報髙車葢恐非真富貴)
　官舍(髙木换新葉隂隂覆地隅何言太守宅有似幽/人居太守卧其下閑慵兩有餘起嘗一甌茗行)
　(讀一卷書早梅結青實殘櫻落紅珠稚女弄庭果嬉/戲牽人裾是日晩彌静巢禽下相呼嘖嘖護兒鵲啞)
　(啞母子烏豈惟云/鳥爾吾亦引吾雛)
　南亭對酒送春(含桃實已落紅薇花尚熏冉冉三月/盡晩鶯城上聞獨持一杯酒南亭送)
　(殘春半酣忽長歌歌中何所云云我五十餘未是苦/老人刺史二千石亦不為賤貧天下三品官多老于)
　(我身同年登第者零落無一分親故半為/鬼僮僕多見孫念此聊自觧逢酒且歡欣)
　除官去未閒(除官去未閒半月恣㳺討朝尋霞外寺/暮宿波上島新木少于松平湖半連草)
　(躋攀有次第賞玩無昏早有時騎馬醉兀兀𠖇天造/窮通與生死其奈吾懐抱江山信為美齒髪行将老)
　(在郡誠未厭/歸鄉去亦好)
　三年為刺史二首(三年為刺史無政在人口唯向郡/城中題詩十餘首慙非甘棠詠豈)
　(有思人不兩三年為刺史飲水復食蘖唯向天/竺山取得  片石此抵有千金無乃傷清白)
　别萱桂(使君竟不住萱桂徒栽種桂有留人名/萱無忘憂用不如江畔月步步來相送)
　對酒自勉(五十江城守停杯一自思頭仍未盡白官/亦不全卑榮寵尋過分歡娛已較遲肺傷)
　(雖怕酒心徤尚誇詩夜舞吳娘袖春/歌蠻子詞猶堪三五嵗相伴醉花時)
　晚興(極浦収殘雨髙城駐落暉山明虹半出松闇鶴/雙歸将吏隨衙散文書入務稀閑吟倚新竹筠)
　(粉汙/朱衣)
　衰病(老與病相仍華簮髪不勝行多朝散藥睡少夜/停燈祿食分供鶴朝衣减施僧性多移不得郡)
　(政謾/如繩)
　錢湖州以箬下酒李蘇州以五酘酒相次寄到無因
　同飲聊詠所懐(勞将箬下忘憂物寄與江城愛酒翁/鐺脚三州何處會甕頭一盞幾時同)
　(傾如竹葉盈樽緑飲作桃花上面紅/莫怪殷勤醉相憶曽陪西省與南宫)
　花樓望雪命宴賦詩(連天際海白皚皚好上髙樓望/一廻何處更能分道路此時兼)
　(不認池臺萬重雲樹山頭翠百尺花樓江畔開素壁/聫題分韻句紅爐廵飲暖寒杯氷鋪湖水銀為面風)
　(捲沙汀玉作堆絆惹舞人春艷曵勾留醉客夜徘徊/偷将虛白堂前鶴失却樟亭驛後梅别後故情偏憶)
　(得曽經窮/苦照書來)
　城上(城上鼕鼕鼔朝衙復晚衙/為君慵不出落盡遶城花)
　醉中訓殷恊律(泗水城邊一分散浙江樓上重㳺陪/揮鞭二十年前别命駕三千里外來)
　(醉袖放狂相向舞愁眉和笑一時開/留君夜住非無分且盡青娥紅燭臺)
　贈沙鷗(老逼教垂白宫科遣着緋形骸雖有累方寸/却無機遇酒多先醉逢山愛晚歸沙鷗不知)
　(我猶避/隼旟飛)
　餘杭形勝(餘杭形勝四方無州傍青山縣枕湖遶郭/荷花三十里拂城松樹一千株夢兒亭古)
　(傳名謝教妓樓新道姓蘇州西靈隐山上有夢謝亭/即是杜明浦夢謝靈運之所因名客兒也蘇小小本)
　(錢唐妓人也獨有使君年/太老風流不稱白髭鬚)
　木芙蓉花下招客飲(晩凉思飲兩三杯召得江頭醉/客來莫怕秋無伴醉物水蓮花)
　(盡木/蓮開)
　江樓晚眺景物鮮竒吟翫成篇寄水部張貟外(淡烟/踈雨)
　(間斜陽江色鮮明海氣涼曙散雲収破樓閣虹殘水/照㫁橋梁風翻白浪花千片雁㸃青天字一行好着)
　(丹青圖寫取題/詩寄與水曹郎)
　飲後夜醒(黄昏飲散歸來卧夜半人扶强起行枕上/酒容和睡醒樓前海月伴潮生将歸梁鷰)
　(還重宿欲滅忩燈却後明直至/曉來猶妄想耳中如有管絃聲)
　代賣薪女贈諸妓(亂蓬為鬂布為巾曉踏寒山自負/薪一種錢唐江畔女着紅騎馬是)
　(何/人)
　蚤冬(十月江南天氣好可憐冬景似春華霜輕未殺/萋萋草日煖初乾漠漠沙老柘葉黄如嫩樹寒)
　(櫻枝白是狂花此時却羨/閑人醉五馬無由入酒家)
　與諸客携酒尋去年梅花有感(馬上同携今日杯湖/邊共覔去春梅年年)
　(只是人空老處處何曽花不開詩思又牽吟詠發酒/酣閑唤管絃來樽前百事皆依舊㸃檢惟無薛秀才)
　醉送李恊律赴湖南辟命因寄沈八中丞(富陽山底/樟亭畔立)
　(馬停舟飛酒盂曽共中丞情繾綣暫留恊律語踟蹰/紫㣲星北承恩去青草湖南稱意無不羨君官羨君)
　(幕幕中収/得阮元瑜)
　正月十五日夜月(嵗熟人心樂朝㳺復夜㳺春風來/海上明月在江頭燈火家家市笙)
　(歌處處樓無妨思/帝里不合厭杭州)
　題州北路傍老栁(皮枯縁受風霜久條短為經攀折/頻但見半衰當此路不知初種是)
　(何人雪花零碎逐年减烟葉稀踈隨分/新莫道老株芳意少逢春猶勝不逢春)
　題清頭陀(頭陀獨宿寺西峯百尺禪菴半夜鐘/烟月蒼蒼風瑟瑟更無雜樹對山松)
　湖上醉中代諸妓寄嚴郎中(笙歌杯酒正歡娛忽憶/仙郎望帝都借問連宵)
　(直南省何如盡日醉西湖蛾眉别久心知否雞舌含/多口厭無還有些些惆悵事春來山路見蘼蕪)
　晚興(草淺馬翩翩新晴薄暮天栁條春拂面衫䄂醉/垂鞭立語花隄上行吟水寺前等間消一日不)
　(覺過/三年)
　竹樓宿(小書樓下千竿竹深火爐前一盞燈/此處與誰相伴宿燒丹道士坐禪僧)
　戲醉客(莫言魯國書生懦莫把杭州刺史欺/醉客請君開眼望緑楊風下有紅旗)
　元㣲之除浙東觀察使喜得杭越隣州先贈長句(稽/山)
　(鏡水歡㳺地犀帶金章榮貴身官職比君雖校小封/疆與我且為隣郡樓對玩千峯月江界平分兩岸春)
　(杭越風光詩酒主/相看更合是何人)
　答㣲之上舩後留别(蜀下樽前一分手舟中岸上兩/囘頭歸來虛白堂中夢合眼先)
　(應到/越州)
　答㣲之泊西陵驛見寄(烟波盡處一㸃白應是西陵/古驛臺知在臺邊望不見暮)
　(湖空送/渡船廻)
　答㣲之誇越州州宅(賀上人廻得報書大誇州宅似/仙居厭看馮翊風沙乆喜見蘭)
　(亭烟景初日出旌旗生氣色月明樓閣在/空虛知君暗數江南郡除却餘杭盡不如)
　㣲之重誇州居其落句有西州羅刹之謔因嘲茲石
　聊以寄懐(君問西州城下事醉中叠紙為君書嵌空/石面標羅刹壓捺潮頭敵子胥神鬼曽鞭)
　(猶不動波濤雖打欲何如誰知/太守心相似底滯堅頑兩有餘)
　醉封詩筒寄㣲之(一生休戚與窮通處處相隨事事/同未死又隣滄海郡無兒俱作白)
　(頭翁展眉只仰三杯後代面惟憑五字/中為向西川郵吏道莫辭來去逓詩筒)
　七言八韻走筆奉答兼呈㣲之(白首餘杭白太守落/拓抛名來已久一辭)
　(渭北故園春再把江南新嵗酒杯前笑歌徒勉強鏡/裡形容漸衰朽領郡慙當潦倒年隣州喜得平生友)
　(長洲草接松江岸曲水花連鏡湖口老去還能痛飲/無春來曽作閑㳺否慿鶯傳語報李六倩雁将書與)
　(元九莫嗟一日日催/人且貴一年年入手)
　蚤春西湖閒游悵然興懐憶與㣲之同賞因思在越
　官重事殷鏡湖之游或恐未暇偶成十八韻寄㣲之
　(上馬復呼賔湖邊景氣新管絃三數事騎從十餘人/立换登山屐行携漉酒巾逢花看當妓遇草坐為茵)
　(西日籠黄栁東風蕩白蘋小橋装雁齒輕浪甃魚鱗/畫舫牽徐轉銀船酌慢廵野情遺世累醉態任天真)
　(彼此年将老平比分最親髙天從所願逺地得為隣/雲樹分三驛烟波限一津翻嗟寸步隔却厭尺書頻)
　(浙右稱雄鎮山隂委重臣貴垂長紫綬榮駕大朱輪/出動刀鎗隊歸生道路塵雁驚弓易散鷗怕鼓難昕)
　(百吏瞻相面千夫捧擁身/自然閑興少應負鏡湖春)
　答㣲之見寄(可憐風景浙東西先數餘杭次會稽禹/廟未勝天竺寺錢湖不羨若耶溪擺塵)
　(野鶴春毛暖拍水沙鷗濕翅低更/對雪樓君愛否紅欄碧甃㸃銀泥)
　閒卧(盡日前軒卧神閒境亦空有山當枕上無事到/心中簾捲侵床日屏遮入座風望春春不到應)
　(在海/門東)
　聞歌妓唱嚴郎中詩因以絶句寄之(已留舊政布中/和又付新詞與)
　(艷歌但是人家有遺/愛就中蘇小感恩多)
　别州民(耆老遮歸路壺漿滿别筵甘棠無一木那得/淚潜然税重多貧户農飢足旱田唯留一湖)
　(水與汝救㓙年今春增築錢塘湖堤貯水以防天旱/故云)
　杭州廻舫(自别錢塘山水後不多飲酒懶吟詩/欲将此意慿廻棹與報西湖風月知)
　九日思杭州舊㳺寄周判官及諸客(怱憶郡南山頂/上昔時同醉是)
　(今辰笙歌委曲聲延耳金翠動摇光照身風景不隨/宫相去歡娛應逐使君新江山賔客皆如舊唯是當)
　(筵换/主人)
　憶杭州梅花因叙舊游寄蕭恊律(三年開悶在餘杭/曽與梅花醉幾塲)
　(伍相廟邊繁似雪孤山園裏麗如粧蹋隨㳺騎心常/惜折贈佳人手亦香賞自初開直至落歡因小飲便)
　(成狂薛劉相次埋新隴沈謝雙飛出故鄉薛劉二客/沈謝二妓皆當時歌酒之侣也歌伴酒徒零散盡唯)
　(殘頭白/老蕭郎)
　天竺寺送堅上人歸廬山(錫杖登髙寺香爐憶舊峯/偶來舟不繋忽去鳥無蹤)
　(豈要留離偈寧勞動别容/與師俱是夢夢裏暫相逢)
　荅客問杭州(為我□蹰停酒盞與君約畧説杭州山/名天竺堆青黛湖號錢塘瀉緑油大屋)
　(簷多装雁齒小航船亦畫龍頭所/嗟水路無三百官繫何因得再㳺)
　送姚杭州(與君細話杭州事為我留心莫待閑閭里/固宜勤撫恤樓臺亦要數躋攀笙歌縹緲)
　(虚空裏風月依稀夢想間且喜詩人重管領遥飛一/盞賀江山  渺渺錢塘路幾千想君到後事依然静)
　(逢竺寺猿偷橘閑看蘇家女採蓮故妓數人慿問訊/新詩兩首倩留傳舍人雖健無多興老校當時八九)
　(年/)
顧况謁邱真人不遇(五月五日日卓午獨自騎驢上山/塢來到君家不見君下驢倚杖叩)
　(君户驚起山童開竹扉黄犬摇尾銜人衣借問先生/往何處云入山中採紫薇平明一去今未歸引我池)
　(邊看釣磯池中數個白鷗兒見人慣後痴/不飛欲待君歸君不歸却復騎驢下翠㣲)
韋應物送邱貟外還臨平山居(長棲白雲表暫訪髙齋/宿還辭郡邑喧歸泛松)
　(江渌結茅蒼嶺間伐薪響深谷同是山中人不知往/來躅靈芝非定草遼鶴逶池騖終當署里門一表髙)
　(陽/族)
方干錢唐旅舍(此地似鄉國堪為終夕吟雲蔵吳相廟/樹引楚山禽潮落海人散鐘遲秋寺深)
　(我來無舊識/誰見寂寥心)
温飛卿錢唐(錢唐岸上春如織淼淼寒潮帶晴色淮南/逰客馬連嘶碧草迷人歸不得風飄客意)
　(如吹烟纎指殷勤傷雁絃一曲/堂堂紅燭筵金鯨㵼酒如飛泉)
張蠙錢唐夜宴留别郡守(四方騷動一州安夜列樽罍/伴客歡觱篥調高山閣逈蝦)
　(蟆更促海城寒屏間珮響蔵歌妓幙外刀光/走從官沉醉不辭歸棹逺曉帆吹上子陵灘)
楊公濟錢唐江上(一氣連江色寥寥萬古清客心兼浪/湧時事與潮生路轉青山出沙空白)
　(鳥行幾年滄海/夢吟罷獨含情)
石曼卿送人逰杭(激激霜風吹黒貂男兒醉别氣飄飄/五湖載酒期吳客六代成詩倍楚橋)
　(水樹漸青含晩意江雲初白向春嬌/前秋亦擬錢唐去共看龍山八月潮)
沈内翰文通送施宻學守錢塘(塞外風烟河上塵歸來/始覺二毛新承明自厭)
　(頻趨真滄海還思一濯巾幕府旌旗初壓境畫船/歌吹便行春湖山滿目舊㳺在何日從公醉紫蓴)
潘逍遥贈林處士(雲剪烏紗霧剪衣存神養氣語還稀/人人盡唤孫思邈只恐身輕白鳥飛)
范文正公白塔駐軒亭(登臨江上寺遷客特依依逺水/欲無際孤舟曽未歸前峯蔵好)
　(處幽鷺得閑飛多少/天真事遥心結翠㣲)
陳文恵公杭州喜李度支至二首(公望當年最得君畫/圖城郭喜同羣門前)
　(碧浪家家海樹上青山寺寺雲松下玉琴邀鶴聴溪/邊苔石共僧分情多景好知難盡且倒金罍任半醺)
　(淡薄交情老更濃為君彈瑟送金鍾苧羅香徑無時/到姑射仙姿在處逢鸞鶴品流慙晩逹烟霞門户憶)
　(先容公餘莫放西湖/景步步蒼苔岸岸松)
　杭州蘇長官山亭(詩閣城隂裏茅堂住半空鐘聲千/寺合樹影萬家同山逺秋泉白溪)
　(寒晚日紅相逢吟/未足沉醉戀雲中)
　杭州望越亭(樹樹西風葉葉秋誰家烟火起滄洲乗/閒不耐無機性擬動漁翁直釣鈎)
王元之錢唐縣海棠(江東遺跡在錢唐手植庭花滿縣/香若使當年歸顯位海棠今日是)
　(甘/棠)
王荆公杭州呈勝之(㳺觀湏知此地佳紛紛人物敵京/華林巒臘雪千家水城郭春風二)
　(月花彩舫笙簫吹落日畫樓燈燭暎殘/霞如君援茟宜摹寫寄與塵勞北客誇)
　送僧恵思歸錢塘(渌浄堂前湖水渌歸時正復有荷/花花前不見餘杭姥為道仙人憶)
　(酒/家)
　送張公赴辟杭州(萬屋相誇􁇀與丹笑歌長在綺紜/間綵船春戱城邊水畫燭秋尋寺)
　(外山憶我屢隨㳺客入喜君今赴辟書/還遥知曼倩威行久赤箠應從到日閑)
王疇送同年蒲叔範察院杭州監酒(釋之久未調王粲/常從軍謂言塞垣)
　(事壮志横風雲育材幸明代薦賢無令君如何漢酟/冗沉此荆山珍萍氏本幾酒周官有彛倫孝武事攘)
　(却志清天地屯連兵無時已四海蕭然貧官始操釀/具𣙜之飽師人利源一以洩頽波蕩無垠糜榖費耒)
　(耜良蘖争清醇酒禁著律令犯笞及其身狂藥乃陷/穽傷哉堯舜民炎靈屬我后天資英且仁邦力早雄)
　(富漢制仍相循嵗賦二千萬經入固已勤彌年擁武/莭乗邊清國氛雄雄百萬師跨邁聫燕秦仰給傾府)
　(庫賞賚圖戎勲加歛猶不足返古當何云杭城東南/㩀地将湖海隣𣙜利冠天下旗亭壓重闉彼雖斗筲)
　(職亦擇才英臣風露氣已肅溪潭寒彌新沙榜朝泛/泛吳濤暮沄沄南州近牛斗氣象雄霜旻汀楓變老)
　(枿赤葉晴相紛嘗茶泊幽寺觀魚下輕䑳行當/収翹楚寧復混蒸薪無為狎吳叟共戀秋江蓴)
　
　
　
　咸淳臨安志卷九十五
欽定四庫全書
　咸淳臨安志卷九十六　　宋　潜說友　撰
紀遺八
　　　　紀文
詩
林和靖感懐(衡宇日蕭寂髙春猶掩扉春風似有舊社/鷰亦重歸覽照老已具開樽人向稀頽然)
　(此心曲持/底屬芳菲)
　西湖與性上人話别(秋山與湖水逺近如相送/後夜宿扁舟知師有歸夢)
　郊園避暑(柴門鮮人事氛垢頗能忘愛彼林間静獲/茲池上涼託心時散帙遲客或携觴况有)
　(陶廬趣歸/禽語夕陽)
　中峯行藥却望北山因而成詠(拂石玩林壑曠然空/色秋歸雲帶層巘踈)
　(葦際滄洲固自堪長往何為難/久留庶将濠上想聊作剡中㳺)
　　湖舟中值雪(浩蕩彌空濶霏霏接水濆舟移忽自/却山近未全分凍軫閑清泛温鑪擁)
　(薄薫悠然詠招/隐何許頓離羣)
　春夕閑詠(屐齒徧庭深時為擁鼻吟㣲風引竹籟斜/月轉花隂静賞應難極孤懐自不禁蒼然)
　(小池上烟/露逹青岑)
　山中冬日(殘雪照籬落空山無俗喧雞寒懶下樹人/晏獨開門廢圃春榮動回塘霧氣昏誰家)
　(嵗酒熟輟/棹憶西村)
　西村晚泊(弭棹危橋外霜村乍夕隂田園向野水樵/採語空林白鳥歸飛逺青山重複深那辭)
　(遲新月誰/復賞㣲吟)
　園池(一徑衡門數畆池平湖分漲草含滋㣲風幾入/扁舟意新霽難忘獨繭期島上鶴毛遺野跡岸)
　(旁花影動春枝東嘉層漪/名今在獨愧憑欄負碧)
　送范希文(中林蕭寂欵吾廬亹亹猶歡接緒餘去棹/自當辨江樹離樽聊為摘園蔬馬卿才大)
　(嘗能賦梅福官卑數上書黼座/垂精正求治何時條對召公車)
　錢唐仙尉謝君詠物樓成寄題二韻(仙人多在麗譙/居况對西山爽)
　(氣餘若向湖瀕屬佳/句莫忘秋水落芙蕖)
　西巖夏日(蕙帳蕭閑掩敝廬子真岩石坐來初為驚/野鳥巢間乳懶過鄰僧竹裡居新溜迸涼)
　(侵静語晚雲浮潤上殘書何煩/强捉白團扇一柄青松自有餘)
　山閣夏日寄黄大茂才(幾日無縁見叔度令人鄙吝/不能忘新篁遶閣薫風細還)
　(肯時來/納晚涼)
　和謝祕校西湖馬上(表𠂻湖山極目春據鞍時此避/埃塵蒼蒼烟樹悠悠水除却王)
　(維少/畫人)
　山中寒食二首(方塘波渌杜蘅青布穀提壺已足聴/有客新嘗寒具罷據梧慵復散幽經)
　(氣象纔過一百五且持春酒養衰年/中林不是不禁火其奈山櫻發欲然)
　即席送江夏茂才(與君未别且酣飲别後令人空倚/樓一㸃風帆若為望海門平濶鷺)
　(濤/秋)
　送易從師逰金華(吟卷田衣嵗向殘孤舟夜泊大江/寒前岩數本長松色及早歸來帶)
　(雪/看)
　易從師山亭(林表秋山白鳥飛此中幽致亦還稀西/村渡口人烟晚坐見漁舟兩兩歸)
　池上春日(一池春水渌于苔水上花枝竹間開芳草/得時依舊長文禽無事等閑來年顔近老)
　(空多感風雅含情苦不才獨有/浴沂遺想在使人終日此徘徊)
　水軒(日于詩雅轉沉迷尤愛慿欄此署題/紛泊楊花春意晚黄鸝飛過水東西)
　夏日即事(石枕涼生菌閣虚已應梅潤入圖書不辭/齒髪多衰疾所喜林泉有隐居粉竹亞梢)
　(垂宿露翠荷差影聚㳺魚北忩/人在羲皇上時為淵明一起予)
　山舍小軒有石竹二叢閧然秀發因成七言二章(麝/香)
　(眠後露檀筠繡在羅衣色未真斜倚細叢如有恨冷/摇踈朶欲無春階前紅藥推辭客籬下黄花重古人)
　(今日含毫與題品可憐殊不愧清新在青帘有酒不/妨賖素壁無詩未足誇所重晚芳聊  目可關秋色)
　(易為花深枝苒苒装溪翠碎片英英剪海/霞莫管金錢好行市寂寥相對是山家)
　易從上人山亭(湖水汪灣隔數峯籬門和竹夾西東/閑來此地行無厭又共吾廬看不同)
　(靈隐路歸秋色裡招賢菴在鳥行中/屏風若欲相攙見合把巉岩與畫工)
　梅花(吟懐長恨負芳時為見梅花輙入詩雪後園林/纔半樹水邊籬落忽横枝人憐紅艷多應俗天)
　(與清香似有私堪笑胡雛/亦風味解将聲調角中吹)
　山村冬暮(蘅茒林麓下春氣已㣲茫雪竹低寒翠風/梅落晚香樵期多獨往茶事不全忙雙鷺)
　(有時起横/飛過野塘)
　和酬天竺慈雲大師(林表飛來色猶慚久卜隣沿洄/一水路夢想五天人謝絶空園)
　(草沉冥滿几塵暮雲/如有得寜謝寄聲頻)
　林間石(入夜跏趺多待月移時箕踞為看山苔生晚/片應知静雲動秋根合見閑瘦鶴獨隨行藥)
　(後髙僧相對試茶間踈篁百/本松千尺莫怪頻頻此往還)
　西湖孤山寺後舟中寫望(天竺横分景色寛孤山背/後泊船看林蔵野路秋偏)
　(静水映漁家晚自寒拂拂烟雲初淡蕩蕭蕭蘆/葦半衰殘舂鋤數㸃誰驚起書破晴雲粉字乾)
　和西湖霽上人寄然社師(竹下經房號白蓮社師髙/行出人天一齋巾拂晨鐘)
　(次數禮香燈夜像前瞑目幾開松下月净頭時/動石盆泉西湖舊侣因吟寄憶著深峯萬萬年)
　城中書事(一門深掩得閑權純白遺風要獨全強接/俗流終反道敢嫌貧病是欺天闕形古寺)
　(諳尋鶴照蘚秋廊擬闕未從此/免慙岩下者子真髙興  蕭然)
　送謝尉(試吏才未伸食貧同古人/何以贈行色一酌湖水春)
　山園小梅(數年閑作園林主未有新詩到小梅摘索/又開三兩朶團欒空遶百千廻荒隣獨映)
　(山初盡晩景相禁雪欲來寄語/清香少愁結為君吟罷一衘杯)
　小圃春日(岸幘倚㣲風柴籬春色中草長團粉蝶林/暖墜青蟲載酒為誰子移花獨乃翁於陵)
　(借隐事清/尚未相同)
　聞越僧靈皎遊天竺山因而有寄(天竺秋重入招提/隔翠林幾囘聞桂)
　(子無復憶山隂峯曉雲衣破溪寒/石色深捫蘿諸勝㮣孤病負同尋)
　秋日西湖晚歸舟中書事(水痕秋落蟹螯肥閑過黄/公酒舍歸魚覺船行沈草)
　(岸犬聞人語出柴扉蒼山半帶寒雲重丹葉踈/分夕照㣲却憶青溪謝太傅當時未觧惜簑衣)
　小園春興(草烟横碧露華㣲乗興春園懶欲歸聚散/有情輸蛺蝶淺深無色比薔薇浮名莫惜)
　(千鍾貴急景湏防百嵗稀一事/不堪身衣褐且偷閑眼看芳菲)
　梅花二首(幾囘山脚又江頭遶着瑶芳看不休一味/清新無我愛十分孤静與伊愁任教月老)
　(湏㣲見却為春寒得少留終共公言數來者海棠端/的免包着  小園烟景正凄迷陣陣寒香壓麝臍池)
　(水倒窺踈影動屋簷斜入一枝低畫名空向閑時看/詩俗休徴故事題慙愧黄鸝與蝴蝶秪知春色在桃)
　(蹊/)
　中峯(中峯一逕分盤折上幽雲夕照全村見秋濤隔/嶺聞長松含古翠衰藥動㣲薰自愛蘇門嘯懐)
　(賢事/不羣)
　聞靈皎師自信州歸越以詩招之(天師蒼翠横金錫/地蔵清涼㭺竹扉)
　(千里白雲隨野歩一湖明月上秋衣詩尋静語應無/極琴弄寒聲轉入㣲我亦孤山有泉石肯來松下共)
　(忘/機)
　復賡前韻且以陋居幽勝咤而誘之(畫共藥材懸屋/壁琴兼茶具入)
　(船扉秋花抱露明紅粉水鳥衝烟濕翠衣石磴背穿/林寺近竹簷横㸃海山㣲百千幽勝無人見説向吾)
　(師是/洩機)
　雜興四篇(短褐蕭蕭頂幅巾擁書纔罷即嚬呻耕樵/可似居山者飲饌長如病酒人閉户不無)
　(慵荅客焚香除是静朝真前賢風㮣聊希擬一刺偏/多井大春  散帙揮毫摠不忺病懐愁緒坐相兼苔)
　(痕作意生秋壁炎影無端上古簾一壑等閑甘汨汨/五門平昔避炎  唯應數刻清涼夢時曲顔肱興未)
　(厭紅湖上山林畫不如霜天時候属園廬梯斜晩樹/收  杮筒直寒流得白魚石上琴樽苔野浄籬隂雞)
　(犬竹叢踈一闗兼是和雲掩敢道門無卿相車聱掉/臂何妨入隐淪髙賢應搃貴全真次山有以稱  叟)
　(魯望兼之傳散人拂水逺天孤榜晩夾村㣲雨/一犁春不知圖畫誰名手状取江潮太古民)
　山北寫望(晩來山北景圖畫亦應非村路飄黄落人/家濕翠㣲樵當雲外見僧向水邊歸一曲)
　(誰横笛蒹/葭白鳥飛)
　夏日池上(蓮香如綺細濛濛翡翠窺魚褭水葓卷箔/未生單簟月凭欄初過一襟風横欹片石)
　(安琴荐獨傍新篁看鶴籠沈李/凍醪無寄與可憐瀟洒與誰同)
　松逕(霜子落秋笻卓破兩釵堆地履拖平/不知呵止長安客肯愛深穿冷翠行)
　竹林(寺籬斜夾千梢翠山磴深穿萬籜乾/却憶貴家㕔舘𠂻粉墻時畫數莖看)
　菱塘(含機緑錦翻新葉滿匣青銅瑩古花/最愛晚來鷗與鷺宿烟翹雨便為家)
　蓮蕩(洛妃臯女一何多裳似芙蓉衣芰荷/幾夕霏霏烟露裡竸窺清淺弄晴波)
　葑田(㳺泥肥黒稻秧青濶盖春流樹樹生/擬倩湖君書版籍水仙今佃老農耕)
　小舟(舷低冷戞荷千柄底□斜穿月半輪/一笠一簑人稳坐晚風蕭䬃弄青蘋)
　鳴臯(臯禽名秪有前聞孤引圓吭夜正分/一淚便驚寥泬破亦無閑意到青雲)
　呦呦(深林摵摵分行響淺葑茸茸叠卧痕/春雪滿山人起晩數聲低呌唤籬門)
　湖村晩興(滄洲白鳥飛山影落晴暉映竹犬初吠弄/舩人合歸水波隨月動林翠帶烟㣲寺近)
　(踈鐘作翛/然還掩扉)
　贈錢唐邑長髙祕校(幾萬人家山水中為官古雅少/人同踈簾衙退卷花軸曲檻客)
　(來凭竹風唯道簿書多傍俗自憐琴酒未/妨公等閑呵止郭門近輕棹遶湖尋佛宫)
　梅花二首(宿靄相粘凍雪殘一枝深映竹叢寒不辭/日月旁邊立長願年年末上看蘂訝粉綃)
　(裁太醉蔕疑紅蠟綴初乾香蒭獨酌聊為夀從此羣/芳興亦闌  孤根何事在柴荆村色仍将臈候并横)
　(隔片烟争向静半粘殘雪不勝清等閑題咏誰為愧/子細相看似有情搔首夀陽千載後可堪青草雜芳)
　(英/)
　將終之嵗自作夀堂因書一絶以誌之(湖外青山對/結廬墳前修)
　(竹亦蕭踈茂陵異日求/遺草猶喜曾無封禪書)
蘇東坡雪後至臨平與栁子玊同至僧舍見陳尉烈(落/帆)
　(古戍下積雪髙如邱强邀詩老出踈髯散颼颼僧房/有宿火手足漸和柔静士素寡言相對自忘憂銅爐)
　(擢烟穟石鼎浮霜漚我行雖有程坐/稳且復留大哉天地間此生得浮逰)
　於潜女(青裠縞袂於潜女兩足如霜不穿屨觰沙鬂/髪絲穿杼蓬沓障前走風雨老濞宫粧傳父)
　(祖至今遺民悲故主苕溪楊栁初飛絮照溪畫/眉渡溪去逄郎樵歸方媚嫵不信姬姜有齊魯)
　與臨安令宗人同年劇飲(我雖不觧飲把盞歡意足/試呼白髪感秋人令唱黄)
　(雞催曉曲與君登科如隔晨敝袍霜雪空殘緑如今/莫問老與少兒子森森如立竹黄雞催曉不湏愁老)
　(盡世人/非我獨)
　次韻述古過周長官夜飲(二更鐃鼓動諸隣百首新/詩間八珍已遣亂蛙成兩)
　(部更邀明月作三人雲烟湖寺家家境燈火沙/河夜夜春曷不勸公勤秉燭老來光景似奔輪)
　送南屏謙師并引(南屏謙師妙于茶事自云得之于/心應之于手非可以言傳學到者)
　(十二月二十七日聞軾㳺落星逺來設茶作此詩贈/之  道人曉出南屏山來試㸃茶三昧手忽驚午盞)
　(兎毛斑打作春罋鵞兒酒天台乳花世不見玉川/風腋今安冇先生有意續茶經會使老謙名不朽)
　䀋官部役戯呈同事兼寄述古(新月照水水欲氷夜/霜穿屋衣生稜野廬)
　(半與牛羊共曉鼔却隨鴉鵲興夜來履破裘穿縫紅/頬曲眉應入夢千夫在野口如林豈不懐歸畏嘲弄)
　(我州賢将知人勞已釀白酒買豚羔/耐寒努力歸不逺兩脚凍硬公湏軟)
　梅聖俞詩中有毛長官者今於潜令國華也聖俞沒
　十五年而君猶為令捕蝗至其邑作詩戲之(詩翁憔/悴老一)
　(官厭見苜蓿堆青盤歸來羞□對妻子自比鮎魚縁/竹竿今君滯留生二毛飽聴衙鼔眠黄紬更将嘲笑)
　(調朋友人道獼猴騎土牛願君恰似髙常侍暫為小/邑仍刺史不願君為孟浩然却遭明主放還山宦㳺)
　(逢此嵗年惡飛蝗來時半天黒羡/君封境稻如雲蝗自識人人不識)
　初到杭州寄子由二絶(眼看時事力難任貧戀君恩/退未能遲鈍終湏投劾去使)
　(君何日换聾丞頭聖明寛大許全身衰病摧頽/自畏人莫上岡  苦相望吾方祭灶請比隣)
　和錢四寄其弟龢(再見濤頭湧玉輪煩君久駐浙江/春年來縂作維摩病堪笑東西二)
　(老/人)
　常潤道中有懐錢唐寄述古五首(從來直道不辜身/得向西湖兩看春)
　(沂上已成曽㸃服泮宫初采魯侯芹休驚嵗嵗年年/貌且對朝朝暮暮人細雨晴時一百六畫船鼉鼓莫)
　(違民空草長江南鸎亂飛年來事事與心違花開後/院還  落燕入華堂怪未歸世上功名何日是樽前)
　(㸃檢幾人非去年栁絮飛時節記得金籠放雪衣相/浮玉山頭日日風涌金門外已春融二年魚鳥渾)
　(識三月鶯花付與公剰看新翻眉倒暈未應泣别臉/消紅何人識得相思字寄與江邊北向鴻  國艷夭)
　(嬈酒半酣去年同賞寄僧簷但知撲撲晴香軟誰見/森森曉態嚴穀雨共驚無幾日蜜蜂未許輙先甜應)
　(湏火急回征棹一片辭枝可得黏欲恵泉山下土如/濡陽羨溪頭米勝珠賣劍買牛吾  老殺雞為黍子)
　(來無地偏不信容髙盖俗儉真堪著腐/儒莫怪江南苦留滯經營身計一生迂)
　九日湖上尋周李二君不見君亦見尋于湖上以詩
　見寄明日乃次其韻(湖上野芙蓉含思愁脉脉娟然/如静女不肯傍阡陌詩人杳未)
　(來霜艷冷難宅君行逐鷗鷺出處浩莫測葦間開挐/音雲表已飛屐使我終日尋逢花不忍摘人生如朝)
　(露要作百年客喟彼終嵗勞幸茲一日澤願言/竟不遂人事多乖隔悟此知有命沉憂傷魂魄)
　自徑山囘得吕察推詩用其韻招之宿湖上(多君貴/公子愛)
　(山如愛色心隨葉舟去夢遶千山碧新詩到中路令/我喜折□古來軒冕徒操捨兩悲慄數朝辭簮笏兩)
　(脚得暫赤歸來不入府却走湖上宅寵辱吾久忘寧/畏官長詣飄然便欲去誰在子思側君能從我㳺出)
　(郭及/未黑)
　會客有美堂周邠長官與數僧同泛湖往北山湖中
　聞堂上歌笑聲以詩見寄因和二首時周有服(藹藹/君詩)
　(似嶺雲從來不許醉紅裙不知野屐穿山翠惟見輕/橈破浪紋頗憶呼盧袁彦道難邀罵坐灌将軍晩風)
　(落日原無主不惜清涼與子分珠載酒無人過子雲/掩闗畫卧客書裙歌喉不共聴  貫醉面何因作纈)
　(紋僧侣且陪香火社詩壇欲斂鸛鵞軍/慿君徧遶湖邊寺漲渌晴來已十分)
　徑山道中次韻答周長官兼贈蘓寺丞(年來戰紛華/漸覺夫子勝)
　(欲求五畆宅灑埽樂清浄學道恨日淺問禪慙聴瑩/聊為山水行遂此麋鹿性獨㳺吾未果覔伴誰復聴)
　(吾宗古遺直窮逹付前定餔糟醉方熟洒面呼不醒/奈何效燕蝠屢欲争晨暝不如從我㳺髙論發犀柄)
　(溪南渡横木山寺稱小徑尋幽自茲始歸路㣲月映/南望功臣山雲外盤飛磴三更渡錦水再宿留石鏡)
　(緬懐周與李能作洛生詠明朝三子至詩律嚴號令/籃輿置紙筆得句輕千乗玲瓏苦竒秀名實巧相稱)
　(九仙更幽絶笑語千山應空岩側破甕飛溜洒浮磬/山前見虎跡侯吏鐃鼓競我生本艱竒塵土滿釜甑)
　(山禽與野獸知我久蹭蹬笑謂侯吏還遇虎吾有命/徑山雖云逺行李稍可併頗訝王子猷忽起山隂興)
　(但報菊花開/吾當理歸榜)
　次韻杭人裴維甫(餘杭門外葉飛秋尚記居人挽去/舟一别臨平山上塔五年雲夢澤)
　(南州淒涼楚些縁君發邂逅秦淮為子/由寄謝西湖舊風月故應時許夢中㳺)
　次韻荅劉景文左蔵(我老詩壇仆鼓旗借君佳句發/良時但空賀監杯中物莫示孫)
　(郎帳下兒夜燭催詩金燼落秋芳壓帽露華滋故應/好語如爬癢有味難名只自知  時在有美堂宴集)
　(而景文有詩云雲間獵獵立旌旗公在胥山把酒時/笑語幾畨留灌輩風流千載與吳兒湖山日落丹青)
　(焕樓閣風収雨露滋誰使管簫江上住/胸中事業九門知自注云是日大霈)
　座上復借韻送岢嵐軍通判葉朝奉(雲間踏白看纒/旗莫忘西湖把)
　(酒時夢裡湖山連越嶠樽前羌婦雜胡兒夕烽過後/人初醉春燕來時雪未滋為問從軍真樂否書來粗)
　(遣故/人知)
　次韻周邠(南遷欲舉力田科三徑初成樂事多豈意/殘年踏朝市有如疲馬畏陵坡羡君同甲)
　(心方壮笑我無聊鬂已皤何日/西湖尋舊賞淡烟踈雨暗漁蓑)
　次韻聰上人見寄(前身本同社宿業獨臨邊一悟鏡/空老始知圓澤賢歸心忘犢佩生)
　(術寄羊鞭不似歐/陽子空留六一泉)
　送杭州杜戚陳三掾罷官歸鄉(秋風槭槭鳴枯蓼船/閣荒村夜悄悄正當)
　(逐客㫁腸時君獨歌呼醉連曉老夫平生齊得䘮尚/戀㣲官失輕矯君今憔悴歸無食五斗未可秋毫小)
　(君言失意能幾時月啖蝦蟆行復皎殺人無騐中不/快此恨終身恐難了徇時所得能幾何隨手已遭憂)
　(患繞期君正似種宿/麥忍飢待食明年麨)
　杭州牡丹開時僕猶在常潤周令作詩見寄次其韻
　復次一首送赴闕(羞歸應為負花期已見成隂結子/時與物寡情怜我老遣春無恨賴)
　(君詩玉臺不見朝酣酒金縷猶歌空折枝從此年年/定相見欲師老圃問樊遲  莫負黄花九日期人生)
　(窮達可無時十年且就三都賦萬户終輕千首詩天/静傷鴻猶戢翼月明驚鵲未安枝君看六月河無水)
　(萬斛龍驤/到自遲)
　送襄陽從事李友諒歸錢唐(居杭積五嵗自意本杭/人故山歸無家欲卜西)
　(湖隣良田不難買静士誰當親髯張既超然老潜亦/絶倫李子氷玉姿文行兩清淳歸後三人㳺便足了)
　(此身公隄不改作姥嶺行開/新幽夢隨子去松花落衣巾)
　正月二十二日病後述古邀往城外尋春(屋上山禽/苦唤人檻)
　(前氷沼忽生鱗老來厭伴紅裙醉病起空驚白髪新/卧聴使君鳴鼔角試呼稚子整冠巾曲欄幽榭終寒)
　(窘一看郊/原浩蕩春)
　山村五絶(竹籬茅屋趂溪斜春入山村處處花無象/太平還有象孤烟起處是人家  烟雨濛)
　(濛雞犬聲有生何處不安生但令黄犢無人佩布榖/何勞也勸耕  老翁七十自腰鎌慙愧春山筍蕨甜)
　(豈是聞韶觧忘味邇來三月食無塩音杖藜裹飯去/怱怱過眼青錢轉手空贏得兒童語  好一年强半)
　(在城中湏竊祿忘歸我自羞豐年底事汝/憂愁不  更待飛鳶墮方念平生馬少㳺)
　新城道中二首(東風知我欲山行吹斷簷間積雨聲/嶺上晴雲披絮帽樹頭初日掛銅鉦)
　(野桃含笑竹籬短溪栁自摇沙水清西崦人家應最/樂煑葵煨笋餉春耕  身世悠悠我自行溪邊委轡)
　(聴溪聲散材畏見搜林斧疲馬思聞卷斾鉦細雨足/時茶户喜亂山深處長官清人間岐路知多少試向)
　(桑田問/耦耕)
　予去杭十六年而復來留二年而去平生自覺出處
　老少粗似樂天雖才名相逺而安分寡求亦庶幾焉
　二月六日來别南北山諸道人而下天竺恵浄師以
　醜石贈行作三絶句(當年霜鬂兩青青强説重臨慰/别情衰髪祗今無可白故應相)
　(對話前生官出處依稀似樂天敢将衰朽較前賢便/從洛社休  去猶有閑居二十年  在郡依前六百)
　(日山中不記幾囘來還将天/竺一峯去欲把雲根到處栽)
　和張子野見寄三絶過舊逰(前生我已到杭州到處/長如到舊逰更欲洞霄)
　(為隐吏一菴/閑地且相留)見題壁(狂吟跌宕無風雅醉墨淋浪不/整齊應為詩人一囘顧山僧未)
　(忍掃/黄泥)竹閣見憶(栢堂南畔竹如雲此閣何人是主人/但遣先生披鶴氅不湏更畫樂天真)
　楊次公與髙麗僧統逰錢唐皆以王事而從方外之
　樂善哉未曽有也作是詩以送之(天門夜上賔出日/萬里紅波半天赤)
　(歸來平地看跳丸一㸃黄金鑄秋橘太華峯頭作重/九天風吹灔黄花酒浩歌馳下腰帶鞓醉舞崩崖一)
　(揮手神㳺八極萬縁虚下視蚊雷隐汙渠大千一息/八十返笑厲東海騎鯨魚三韓王子西求法鑿齒彌)
　(天雨勍敵過江風急浪/如山寄語舟人好看客)
　杭州㳺山(山平村塢迷野寺鐘相荅晩隂生林杪落/日猶在塔行招兩社僧共步青雲月送客)
　(渡石橋迎客出林樾幽尋本真性往事聴徐説錢王/方壮年此邦事輕俠鄉人鄙貧賤異類識英傑立石)
　(像興王遺址今岌嶪功勲三吳定富貴四海甲歸來/父老蔵崇髙畏輕壓詩人工􁋸病此慾恣挑抉流傳)
　(後世人談笑資口舌是非今已矣興/廢何倉卒持歸問禪翁笑指浮漚沒)
　雪後便欲與同僚尋春一病彌月雜花都盡獨牡丹
　在爾劉景文左蔵和順闍黎詩見贈次韻答之(殘花/怨久)
　(病剰雨泣餘妍不見雙旌出空令九陌遷知君苦寂/莫妙語嚼芳鮮淺紫從争發浮紅任早蔫天葩尚青)
　(蕚國色待華顛載酒/邀詩将臞儒不是仙)
　次韻林子中見寄(飄零洛社數遺民詩酒當年困惡/賓元亮本無通俗韻孝章要是有)
　(名人蒜山小隐雖為客江水西來亦帶/岷卷却西湖千頃緑笑他魚尾更莘莘)
　次前韻答馬忠玉(坡陁巨麓起連峯積累當年慶自/鍾靈運子孫俱得鳳慈明兄弟孰)
　(非龍河梁會作看雲别詩社何妨載酒/從秪有西湖似西子故應宛轉為君容)
　李杞寺丞見和前篇復用元韻(獸在藪魚在湖一入/池檻歸期無誤隨弓)
　(旌落塵土坐使鞭箠環呻呼追胥連保罪及孥百日/愁歎一日娛白雲舊有終老約朱綬豈合山人紆人)
　(生何者非蘧廬故山鶴怨秋猿孤何時自駕鹿車去/掃除白髪煩菖蒲麻鞋短後隨獵夫射弋狐兎供朝)
　(晡陶潜自作五栁傳潘閬畫入三峯圖吾年凛凜令/幾餘知非不去慙衞蘧嵗荒無術歸亡逋鵠則易畫)
　(虎難/摹)
　再和(東望海西望湖山平水逺細欲無野人踈狂逐/魚釣刺史寛大容歌呼君恩飽暖及爾孥才者)
　(不閑拙者娛穿巖度嶺脚力健未厭山水相縈紆三/百六十古精廬出㳺無伴籃輿孤作詩雖未造藩闕)
　(破悶豈不賢樗蒲君才敏贍兼百夫朝作千篇日未/晡朅來湖上得佳句從此不看營邱圖知君篋櫝富)
　(有餘莫惜錦繡償菅遭窮多闘/險誰先逋賭取名畫不用摹)
　沈諌議召逰湖不赴明日得雙蓮于北山下作一絶
　持獻沈既見和又别作一首因用其韻(湖上棠隂手/自栽問公更)
　(得幾回來水仙亦恐公歸去故遣雙蓮一夜開發詔/書行捧縷金箋樂府應歌相府蓮莫忘今年花  處)
　(西湖西畔/北山前)
　杭州故人信至齊安(昨夜風月清夢到西湖上朝來/開好語叩户得吳餉輕圓白曬)
　(荔脆釅紅螺醬更将西菴茶觀我洗江瘴故人情義/重説我心西向十年兩僕夫千里問無恙相期結書)
　(社未怕供詩帳還将/夢魂去一夜到江漲)
　觀杭州鈐轄歐育刀劍戰袍(青綾衲衫暖襯甲紅線/勒帛光遶脅秃襟小袖)
　(雕鶻盤大刀長劍龍蛇柙兩軍鼔譟屋瓦墜紅塵白/羽紛相雜将軍恩重此身輕笑履鋒鋩如一挿書生)
　(只肯坐帷幄談笑毫端弄生殺呌呼擊鼔催上竿猛/士應憐小兒黠試問黄河夜偷渡掠面驚沙寒霎霎)
　(何如大艦日髙眠/一枕清風過苕霅)
　送錢承制赴廣西路分都監(當年我作表忠碑坐覺/江山氣未衰舞鳯尚從)
　(天目下牧駒時有渥洼姿據床到處堪吹笛横槊/何人觧賦詩知是丹霞破佛手先聲應已懾羣夷)
　仲元貺王元直自眉山來見予錢唐留半嵗既行作
　絶句五首送之(仲君豈弟多學王子清修寡言病後/空驚鶴瘦時來或作鵬騫  海角煩)
　(君逺訪江源與我同來剰作數詩相送莫教萬里空/囘  三人一旦同行留下髙齋月明遥想扁舟京口)
　(尚餘孤枕潮聲懐更欲留君久住念君去國彌年空/使犀鸕玉頰長  髯舅悽然  為予逺致殷勤瑞草)
　(橋邊老人紅帶雅宜/華髪白醪光泛新春)
　五月十日與吕仲甫周邠僧恵勤恵思清順可久惟
　肅義詮同泛湖逰北山(三吳雨連月湖水日夜添尋/僧去無路瀲瀲水拍簷駕言)
　(徂北山得與幽人兼清風洗昏翳晩景分濃纎縹緲/朱樓人斜陽半踈簾臨風一揮手悵焉起遐瞻世人)
　(騖朝市獨向溪山亷此/樂得有命輕薄神所殱)
　明日重九亦以病不赴述古會再用前韻(月入秋帷/病枕涼霜)
　(飛夜簟故衾香可憐吹帽狂司馬空對親舂老孟光/不作雍容傾座上翻成骯􁫘倚門傍人間此會論今)
　(古細看茱/茰感嘆長)
　述古以詩見責屢不赴會復次前韻(我生孤癖本無/隣老病年來益)
　(自珍肯對紅裙辭白酒但愁新進笑陳人北山怨鶴/休驚夜南畝巾車欲及辰多謝清詩屢推轂豨膏那)
　(觧轉/方輪)
　法恵寺横翠閣(朝見吳山横暮見吳山從吳山故多/態轉側為君容幽人起朱閣空洞更)
　(無物惟有千步岡東西作簾額春來故國歸無期人/言悲秋春更悲已泛平湖思濯錦更看横翠憶蛾眉)
　(琱欄能得幾時好不獨慿欄人易老百年興廢更堪/哀懸知草莽化池臺㳺人尋我舊㳺處但覺吳山横)
　(處來寺今/為臺諫宅)
　寄吕穆仲寺丞(孤山寺下水侵門每到先看醉墨痕/楚相未忘談笑是中郎不見典刑存)
　(君先去踏塵埃陌我亦來尋桑棗村/囘首西湖真一夢灰心雙鬂更休論)
　送劉寺丞赴餘姚(中和堂後石楠樹與君對床聴夜/雨玉笙哀怨不逢人但見香烟横)
　(碧縷謳吟思歸出無計坐想蟋蟀空房語明朝開鎻/放觀潮豪氣正與潮争怒銀山動地君不看獨愛清)
　(香生雲霧别來聚散如宿昔城郭空存鶴飛去我老/人間萬事休君亦洗心從佛祖手香新寫法界觀眼)
　(浄不覷登伽女餘姚古縣亦何有龍井白泉/甘勝乳千金買斷顧渚春似與越人降日注)
　
　
　
　
　
　
　
　
　
　咸淳臨安志卷九十六
欽定四庫全書
　咸淳臨安志卷九十七　　宋　潜說友　撰
紀遺九
　　　　紀文
詩
蘇養直宿飛來峰下(吳中未厯佳山水湖山懐思去惘/然雲去雲歸兩峰寺鷗飛鷗沒夕)
　(陽天客愁官渡落花雨歸夢下湖春水/船想得對床成夜雨何須隴月向人圓)
　送子經歸臨安(牛背行将老鷗沙盟已寒蓴鱸付張/翰書札報任安古學飽胸次驚瀾翻)
　(筆端西湖十頃/月留取醉時看)
曽南豐錢塘得雨(連章天上乞身閑笑入吳船擁莭還/一夜風雷驅旱魃始知霖雨出人間)
　(正旌旗東下路塵開六月風雲席上回/  恐一方人暍死直将霖雨過江來)
李㤗伯錢唐毛氏西園(昔年曽泛西湖流今君更住西/湖頭人生多事未得往地上有)
　(天何處求朱樓照影鐘磬曉畫船落手芙/蓉秋鯉魚赤鱗應不少待與水仙相伴逰)
晁以道杭州思歸(邱壑情無盡田園興有餘何當厭澤/國不奈憶君廬庭户草應長江山木)
　(已踈何時整歸/棹八月洞庭湖)
黄山谷錢唐舊㳺(薄宦飄然笑漫郎瑟洲花草弄幽芳/莫教景物添春色轉覺山川是異鄉)
　(南北峯岩空入夢短長亭舍自相望/湖邊山寺清明後想見蘭開禊水香)
陳後山過杭留别曹朝奉(陳蕃觧榻為留連俯仰徒驚/嵗月遷敢意斯人奈風雨多)
　(情于我獨山川可憐顔貌非前日依舊從前/似去年後夜相思隔烟水夢魂空寄過江船)
郭功父錢唐行(東南㑹府惟錢唐髙門雙開南斗傍門/前碧瓦十萬户曉色滿城烟雨香聖祖)
　(神宗造區宇應命最先吳越王不經兵火二百載地/饒沃衍民康强蓮花紅白西湖芳南山翠影臨滄浪)
　(瓊樓寳塔照日月塵埃不到炎天凉畫船羅幕盡髙/捲白玉美人㳺冶郎年年中秋海潮過萬頃銀山面)
　(前墮少年輕命争弄潮手掣紅旗逆潮簸聞君此行/承辟書伯樂能求汗血駒四時風物間吟嘯十郡兵)
　(民歸捲舒公閒蓄徳聊自養承平功業還吾儒况君/登朝未四十謹勿出處窮歡娛謹勿出處窮歡娛臨)
　(淵履氷/佩瓊琚)
趙循道汎舟晚出北關(舟泛寒塘静人歸一葉間影踈/行處栁青逺望中山道在身從)
　(老詩窮意覺閑到家/秋歛足有謂掩柴關)
　上竺真辨師(一别支公僅兩年山房髙隐尚恬然心/清已澈靈泉奥行峻應磨峭壁堅俗眼)
　(不來青嶂裡孤峯誰認白雲邊更/期香火深寒夜坐使飛花墜九天)
陳安行西湖感舊(蘇公堤畔採蓮船蘸碧樓臺動管絃/山色湖光宛如昔心情不似十年前)
唐太守彦猷杭州舟中送客(山雨霏㣲不滿空畫船來/往疾輕鴻誰知獨卧朱簾)
　(裡一榻無/塵四面風)
蔡天啟杭州次周大夫韻(使君詩句益超然文陣収工/是昔年本自東南遺愛守聊)
　(從岩谷甚臞仙莫嫌供給難留客只為湖山已自賢/好請東封西狩頌老來詞格似甘泉  湖邊蓮葉已)
　(田田聞道花開勝去年君不御兮應有恨風其吹汝/未應仙韻詞合繼菑公作郡守誰如白傅賢却使詩)
　(翁閑著筆滔滔長句湧言泉和只占西湖不占田六/蓮重到欲忘年慙無佳句追  靖聊取幽芳荐水仙)
　(對面文章能發興脫身朝市已稱賢江/邊五月梅天雨擬附齊舲過冷泉)
孫雄飛錢唐感興(百年承襲地和氣媚芳塵車馬當吳/㑹山川與楚隣酒樓絃管暮花市綺)
　(羅春風俗真佳/麗多應笑魯民)
參寥子和湖上晚歸(漾舟歸路興何賖水木低涼一道/斜菱蔓蒹葭都卷盡芙蓉爛熳獨)
　(開花有雲披霞捲仰昭囬試望翻經古石/臺應  秋香生桂樹吹風肯傍暮船來)
　次韻古上人湖上步月(尋常西湖月雲霧多襲明茲/宵實昭晰似慰詩人情低昻)
　(見列宿戢燿非光熒起余二三子㣲咏哦新聲杖藜/山前去雞犬寂不鳴蘭臯宿鷺羣囬首時自驚君看)
　(南北山氣象真峥嶸參差烟水藂一一含餘清上/人江南秀邂逅意所傾夜闌勸復路浩興殊未盈)
　次韻吳承老推官觀開西湖(偉人謀議不求多事定/紛紛自唯阿盡放龜魚)
　(還渌浄肯容蕭葦障前坡一朝美事誰能紀百尺/蒼崖尚可磨天上列星當亦喜月明時下浴晴波)
　清明日湖上呈秦少章主簿(水邊花霧曉氤氲春入/西湖兩岸深冶葉倡條)
　(他自媚朽株枯木我何心鞦韆索轉朱樓角博塞/聲喧碧桞隂年少故人方感慨未應從俗強浮沉)
　寒食日蘇翰林同馬中玉提刑過訪有詩示怡然并
　余余次韻(使君薄珪組富貴良易足一麾下東南千/里争拭目援毫賦山水詞力㵼溪谷勝逰)
　(便杖履聒耳厭絲竹西湖破春水曉漲翻晴渌相将/二使軺導從還屏逐後先度岩壑頡頑追鸞鵠樂事)
　(殊未央酒行宜局促風流俄醉舞坐客瞻頽玉嵇阮/真逹生秦唐漫歌哭斜陽絶湖去兩槳凌波速却尋)
　(元龍居隐隐隔喬木到門呼主人展畫滿髙屋夕鼔/來逺近雨聲飄㫁續籃輿入城市夾道閙燈燭盛事)
　(在餘杭他/年見圖録)
　次韻周開祖大夫泛湖見訪(漾漾清漪十里間畫船/人似鏡中安雨催菡蓞)
　(幽香發風觸蒲萄細浪寒髙岸烏紗來静院倒揮/白羽傍層欄吟毫所遇無遺景天乞詞源比海寛)
　次韻文饒同是龍井出資國泛舟以歸北山(踞虎奔/犀列萬)
　(形竒觀真已過南屏縈雲細路杳無盡落石飛泉静/有聲十里平湖初卷浪一天秋色共揚舲停橈共過)
　(孤山寺寂寂/林僧半掩扄)
　訪勤上人(㫁橋蒼壁倚溪斜赤葉楓林噪晩鴉/可怕嶺雲埋徑路㑹尋流水到君家)
　戯招李無悔秀才(淋漓一雨過秋山洗出西湖小霽/天烱烱魚鱗含倒影飄飄羊角卷)
　(荒阡野塘白芡珠盈斗幽浦紅蕖錦繞/船冷炙殘杯當已厭好來波際弄婵娟)
　雪霽寄彦瞻(西湖漫天三日雪上下一色迷空虚層/巒呇嶂杳難辨彷彿樓觀疑有無饑雛)
　(乳獸失所食飛走阡陌空號呼中園却羨喙木鳥利/觜自觧謀朝晡曉來鐘鼔報新霽天半稍稍分浮圖)
　(試慿髙樓肆逺目千里顛倒羅瓊琚逡廵夜月出海/角光彩猛射來城隅方壺貟嶠只在眼綽約怳晤神)
　(仙居咄哉浩景似欺壓謂我不足為傳模風流江左/杜從事氣格豪贍凌相如安得飄颻跨鸞鵠手指栗)
　(尾來/為書)
　照閣奉陪辨才法師夜坐懐少㳺學士(猨鳥投林已/寂然芭蕉過)
　(雨小樓前雲依絶壁中間破月自遥峯缺處圓照坐/不湏紅蠟炬可人惟有蕙爐烟校讐御府圖書客疇)
　(昔還仝/此夜彈)
　次韻景文㑹朱充仁大夫魏敏中朝奉于望湖樓長
　句(髙樓别浮雲下瞰百頃湖清漪照兩岸秀色含孤/蒲騷人富筆力領略驚湏㬰短長隨萬象肯議鶴)
　(與鳬二客各英妙温温古為徒從公文字飲所樂非/歌呼酒酣挹諸山髙下如迎趨籃輿復迤邐逺訪飛)
　(來孤炎蒸近亭午天地如大爐石泉領吾廬快意猶/過屠松門徹九里始見靈山隅佳名自開皇籍甚聞)
　(中區幽芳不時艷地勝乃滋濡招提如四海䧺觀宜/且無歸途憇夀星寒碧森萬株蕭騷聒衆響孰辨笙)
　(與竽擡眸瞩新榜蔚蔚氣自殊将軍戀清絶勸客頽/玉壺道人烹露芽滿盞浮雲腴倘無方外姿未可同)
　(此/娛)
　題小溪(城根野水緑逶迤裊裊輕舟掠岸過/欲採芝蘭無覔處野花汀草占春多)
楊次公西湖參寥山房(我愛參寥一味閑岩房占得畫/屏間斫開東廡數枝竹放入西)
　(湖千里山石底酌泉清徹骨門前逢客強/為顔白雲幽鳥應相信出本無心倦即還)
邱道源錢塘(南屏髙瞰府城西畫舸千艘共醉迷四柱/臺邊烟是幕百花橋畔葑連隄龍檀咽路)
　(迎轝隼綺綉登山汙粉題暮色/沉沉郛郭閉寳燈輝映梵天低)
　登西湖北樓(尋㳺心緒忽闌珊髙處重登始是觀晚/吹劃開三面碧晨曦収住一天寒南屏)
　(洞户蘿隂合東極鰲峯雪浪漫逺近聲形窮不得離/朱師曠漫凭欄  澄霽無涯混一區似開塵網到華)
　(胥圖抨水墨烟昏處國占清涼月上初雲夢澤寛城/邑逺華嚴川好酒肴踈秖期擺脫名韁了來約真仙)
　(傍此/居)
王性之送開公歸徑山(白頭住世我無日破衲出家師/妙年衮繡門庭猶自妄瓶盂踪)
　(跡不離禪雞催曉月人奔渡雁唤西風葉/滿船夢境相逢便相别萬峯秋色正磨天)
許表民晚宿江漲橋(鳥徑青山外人家苦竹邊江城懸/夜鎻魚市散空船岸静涵秋月林)
　(昏宿水烟又尋僧/榻卧夜冷欲無眠)
鄭毅夫錢塘觀燈(碧海芙蓉徹夜開亂花前後盡樓臺/坐看萬里河漢外移下一天星斗來)
　(醉客倚欄吹玉笛美人弄鏡挿香梅/誰能飛入月宫去捉住嫦娥不放回)
王深父囘浙江有感(候潮門外浙江西曽憶浮舟自此/歸萬古波濤今日是一身踪跡昔)
　(人非愁侵北齒頭先白淚入秋風眼易/眵日暮彷徨不能去連堤踈栁更依依)
汪龍溪過臨平二首(一别九霄路風烟長滿衣已成身/老大無復世輕肥天濶鳥雙下山)
　(寒人獨歸曉來何處雨春水半岩扉江睡起涼生岸/鈎簾坐小忩麥風能起柂梅雨不鳴  往事心長折)
　(歸途影自雙依然蒲/栁地人老故先降)
　餘杭道中(過境全疑道若窮縈紆百轉曲回通人行/山頂半天上舟繞溪流亂石中獄訟已無)
　(前世號衣冠猶有古人風纔歸/又見争相慶共慶歌謡萬室同)
王中書希吕湖山十詠(瑟瑟輕氷拆御溝溝邊栁色弄/春柔數聲啼鳥破幽夢斷送西)
　(湖尋舊㳺春石罅㣲泉咽淺沙沙頭細草换年華踈/籬酒斾管  事倚馬短櫩梅着花  山南山北異隂)
　(晴雨脚垂垂日脚明落盡桃花春事退柔桑深處一/鳩鳴  㝠㝠細雨不成泥十里平沙快馬蹄縂為好)
　(山牽醉眼不知縱轡過西溪湖雨挟東風作嫩寒短/墻圍水栁蔵烟㳺人不出西  静白鷺飛來在畫船)
　(經雨後桃花脱瘦紅釣空平揖竹間風文書滿案不/  意心在西湖山水中  山光擁翠落杯中水色天)
　(容上下同身入蓬山人不悟碧桃無數倚春風白露/葵抱蕊未全開翠竹隂涼蔽緑苔貪看青林飛  鳥)
　(丁丁喙木又驚回下荷花過眼作鮮妍小艇初疑久/自便日日孤山山  路紅菱白藕不論錢  忩外平)
　(疇交逺風豆花成實穀苖豐向來/河朔經行地盡在江南烟雨中)
西湖僧順怡竹詩(城中寸土如寸金幽軒種竹只十箇/春風謹勿長児孫穿我堦前緑苔破)
　又林下詩(久從林下㳺頗識林下趣從渠緑隂繁不/碍清風度閑來石上眠落葉不知數一鳥)
　(忽飛來啼/破幽寂處)
趙忠簡公鼎趨三衢别故人時車駕幸杭州(傖父何由/習楚風家)
　(山俱在古河東相逢憔悴干戈後追數悲歡夢寐中/摻袂又成千里别放歌空念一樽同他年倘有加飱)
　(字試問漁舟鶴髪翁息飄零澤國幾春風又觸驚濤/泛短篷四海未知棲  地百年半在别離中功名原)
　(與世縁薄兵火向來吾道窮獨倚/危樓淒望眼青山無數浙江東)
髙九萬湖上訪僧不遇(亂花飛絮趂長髯未訪西湖竹/裏菴行盡白雲三十里詩人又)
　(在白雲南不乗興尋僧入翠㣲山中無限野/薔薇主人  見從誰賞折得繁枝自挿歸)
　夜步天街書所見(賽罷祠山賽二郎酒行明日欲開/張愚民可是多忘本香火何曽到)
　(杜/康)
　喜杜仲髙移居清湖(芙携雞犬入城居無復㳺從歎/濶踈河水通船堪載酒桐隂近)
　(屋可修書飯香休憶辛田米羔美何慙丙/穴魚我亦買山湖上住效芹時擬貢園蔬)
　嵗除登岝㠋山精舍(蕭寺經行無盡情倚欄長是眼/増明溪因宿雨十分急山為凝)
　(寒一味清竹外飛花隨晚吹樹頭幽鳥試/春聲重來又是明年事臨出門猶欵欵行)
楊炎正錢唐迎酒詩并序(閏八月二十有六日官妓迎/酒聫鑣穿市觀者如堵作迎)
　(酒歌以發同觀諸公一笑云錢塘妓女顔如玉一一/紅粧新結束問渠結束何所為八月皇都酒新熟酒)
　(新熟浮蛆香十二庫中誰最强臨安大户索酒嘗舊/有故事湏迎将翠翹金鳯烏雲髻雕鞍玉勒三千騎)
　(金鞭争道萬人看香塵冉冉沙河市琉璃杯深琥珀/濃新翻曲調聲摩空使君一笑賜金帛今年酒賽真)
　(珠紅畫樓突兀臨官道處處綉旗誇酒好五陵年少/事豪華一斗十千誰復校黄公壚下謾徜徉何曽見)
　(此大隄倡惜無顔公三/十萬往醉金釵十二行)
繆瑜遇灾報應詩并序(辛酉錢唐火灾延燒居民以七/萬計惟吳山上一老翁家獨全)
　(翁平時誦經樂施火起之夕以老􁁄不能去遣兒與/婦令亟走竟不忍相捨離處烈熖之中全家昏然熟)
　(寐至于蒲萄架亦不焚灼夫善積于平日之素而孝/感于一念之頃其為神物䕶持如此行路之人相與)
　(言者必曰蒲萄架因詩之以為世人好善者之勸云/鬰攸属者?煽灾蜚廉縱風相與偕林林生齒七萬)
　(户連甍接棟燒成灰如何老翁一區宅間不以寸獨/不㶼玉石俱焚勢應爾豈有幻術能然哉聞之翁乃)
　(好善者平時事佛經卷開有餘必以濟貧乏不以利/欲縈其懐倉卒遂蒙神鬼䕶萬目注視咸驚猜厥初)
　(巨熖□天起左顧右盻如蟠柴翁知無地可脱免委/身甘作燼與煨麾兒與婦令亟走誓死不去無違乖)
　(全家酣寝越信宿如聞大浪聲喧豗及其夢覺火亦/息依然一室當崔嵬㣲如蒲萄不薰灼而况梁棟與)
　(桷榱蒼蒼表善有如此餘自作孽何足/哀作詩誌往勸來者勿以斯語同優俳)
陸放翁臨安春雨初霽(世味年來薄似紗誰憐騎馬客/京華小樓昨夜聴春雨深巷今)
　(朝賣杏花矮紙斜行閑作草晴忩細乳戯/分茶素衣莫動風塵嘆猶及清明可到家)
陳節齋寒食湖上(花瘦水肥三月天畫橈雙動木蘭船/人家盡换新榆火惟有垂楊帶舊烟)
太傅平章賈魏公舊題於潜道中(數家烟火深村裡幾/處牛羊落日中客久)
　(不歸心事逺梧/桐葉葉是秋風)
　昌化道中(西風落葉路漫漫衣袂㣲生旦暮寒/只隔片雲家便到逺山移入夢中看)
　與友人㑹宿城中(江湖相隔久不料宿京城終夜同/談笑對床如弟兄濕螢飛復落殘)
　(燭滅還明此去仍/多事重期未必成)
　咸淳庚午冬大雪遺安撫潜侍郎詩(臘前又放玉園/林一片花飛一)
　(片心瀌奕端由人所召燮調多愧病難任乾坤浩浩/無偏處田野穰穰更自今但得諸賢成此樂擢舟我)
　(欲去山隂氣安撫潜侍郎説友和并䟦詩云海水飛/花到上林  形和處縂由心采薇指日休兵甲宿麦)
　(連雲辨輦任熾炭酒行懐往昔老枝詩句詔來今燮/調妙用誰知得端在崇陽與抑隂  雲氣峥嶸衆俊)
　(林聖朝事事合天心梅根依傍蒙嘉澤竹力低垂愧/重任有美江山秪如舊無塵宇宙幸逢今坐令清畫)
　(閑鈴索白戰工夫效汝隂雨䟦云咸淳六年閏十月/乙邜雪越十一月辛卯大  雪  太師平章魏國公)
　(先生作為詩章為民志喜不鄙㣲陋而辱貺之説友/拜手欽誦竊惟浩浩無偏天地之心也清明虚一其)
　(著見固應耳漢中興再傳至于永平號稱熈洽而詔/廼曰京師冬無宿雪勞煩有司積精禱求我國家景)
　(定以來年榖比登天休滋至亦惟明良心學純懿位/育之功度越前代逺甚而説友蒙賴嘉澤匪勞匪煩)
　(既與鄉遂之甿歌咏公詩交相慶幸且刻諸石以垂/之百世傳之四海云  侍從各有和篇并刻之石附)
　(載于後炭章侍郎鑑釀成和氣遺林林上宰心通上/帝心炙  擁爐謀已決龍枝擎玉力能任屢豐兆好)
　(彌穹壤寡和詞髙冠古今願乞一蓑歸釣隐兒時執/木欲成隂  方侍郎逢辰來自周原入禁林升平風)
　(露洽民心覇橋驢背詩争咏魏國龍枝力獨任逺役/載塗将撤戍豐年髙廩又從今君王對越加修省却)
　(説陽明可勝隂銀陳侍郎宜中瑞霙又報集琪林盡/是寛民一㸃心  闕光浮和氣動玉龍力重老枝任)
　(鵞池凱奏傳中夜麥壠歇聲沸自今得趂東風同此/樂青天何處不喬隂  鮑侍郎度一陶催發萬園林)
　(平施工夫天地心計出陳竒殱此虜盟推滕六長諸/任三登氣象先呈臘一統封疆後視今多謝玉龍擎)
　(重力太平蓑笠好溪隂心盧侍郎鉞二首天花六出/瑞千林公溥明通造化  農望豐年知兆朕物涵生)
　(意搃懐任兎園奕奕誇圭璧薇戍霏霏詠昔今擎重/老枝長玉立主張陽類杜羣隂  底用封香禱梵林)
　(瑞霙先臘感由心豫知農畆宜禾稼復喜邊儲足輦/任民樂齊宫誇往昔㨗歌周戍属斯今燮調妙造推)
　(元老治象陽明無伏隂河陳侍郎存先臘吹開萬玉/林人心悦處即天心山  洞徹重瞳逺宫闕髙寒一)
　(柱任瑞應崆峒知有日塵清洄曲在斯今神功變化/無留迹便放春陽捲積隂  文右史及翁身逰廊廟)
　(意山林六出花開一寸心平地尺書叨載史瞻天班/賀齒諸任屢豐嵗事常如昔太素風光直到今収歛)
　(神功放晴景白河半夜掃層隂寫曹侍郎元發乾坤/滿眼盡琪林擎玉詩傳魏國心  琰已增天府重掌)
　(兵愧匪地官任三千界内清無際數十年來/瑞獨今喜雪未幾還喜雨老農歌舞愛春隂)
　再賦二首(玉立堂堂君子林由來彦聖好于心時和/定是占書嵗賢聚奚湏更難任上瑞以人)
　(誇自昔太平有象適當今莫令一片花飛却留取春/光到緑隂  窮年枯坐似禪林為喜祥霙寫我心歸)
　(去來兮懐靖莭不能者止愧周任西園佳話從知舊/東國諸賢復見今滿斛明珠逾美瑞定應摹刻過碑)
　(隂淋安撫潜侍郎再和并䟦説詩云突兀瓊樓照武/林  漓黄榜快羣心成功並  平淮度經世誰如釣)
　(海任後樂園應看最好屢豐年又數從今太平天子/方宵旰想讀豳風到凌隂  句落孤山壓老林横枝)
　(觧識燮調心衆賢戞擊宗韶頀外域流傳洗靺任不/有鹿磯功許大那能兎苑樂如今非才久愧班東上)
　(抱甕何當學漢隂䟦云右太師平章魏國公先生申/賦二章一以酬法從羣彦一以重況説友逺邇傳誦)
　(金聲玉振美哉渢渢乎昔者詩人稱上天同雲雨雪/雰雰占其豐也而于是懐禹之功焉良以原隰不甸)
　(則耕且不得豐于何有公再立乾坤一徳寅亮潤澤/豐美如川方至顧乃不居其功謂賢聚而治猶雲同)
　(而雪也吐握形諸歌咏唯恐賢者一日去朝廷其眡/西園識度萬有逕庭矣來世其以是見公之志  右)
　(並刻石/府治)
王帥叅洧湖山十景詩(蘇堤春曉云孤山落月趂踈鐘/畫舫参差栁岸風鶯夢初醒人)
　(未起金鴉飛上五雲東待叚橋殘雪云望湖亭外半/青山跨水修梁影亦寒  伴痕邊分草色鶴驚碎玉)
　(啄闌干南雷峯夕照云塔影初収日色昏隔墻人語/近甘園  山逰遍分歸路半入錢唐半暗門  曲院)
　(風荷云避署人歸自冷泉步頭雲錦晩涼天愛渠香/陣隨人逺行過髙橋旋買船  平湖秋月云萬頃寒)
　(光一席鋪氷輪行處片雲無鷲峯遥度西風冷桂子/紛紛㸃玉壺  栁浪聞鶯云如簧巧囀最髙枝苑樹)
　(青歸萬縷絲玉輦不來春又老聲聲許與落花知沙/花港觀魚云斷汊帷餘舊姓甘倚欄投餌説當年)
　(鷗曽見園興廢近日㳺人又玉泉晚南屏晩鐘云涑/水崖碑半緑苔春㳺誰向此山來  烟深處蒲牢響)
　(僧自城中應供回横三潭印月云塔邊分占宿湖船/寳鑑開匳水接天  玉叫雲何處起波心驚覺老龍)
　(眠靄兩峯挿雲云浮圖對立曉崔巍積翠浮空/霽  迷試向鳯凰山上望南髙天近北烟低)
　(闕/)
記
白樂天華嚴經社石記(有杭州龍興寺僧南操當長慶/二年請靈隐寺僧道峯講大方)
　(廣佛華嚴經至華蔵世界品聞廣博嚴浄事操歡喜/發願願于白黑衆中勸十萬人人轉華嚴經一部十)
　(萬人又勸千人人諷華嚴經一卷毎嵗四季月其衆/大聚㑹于是攝之以社齊之以齋自二年夏至今年)
　(秋凡十有四齋每齋操捧香跪啟于佛曰願我來世/生華嚴世界大香水海上寳蓮金輪中毗盧遮那如)
　(來前與十萬人俱斯足矣又于衆中募財製良田十/頃嵗取其利永給齋用予前牧杭州時聞操發是願)
　(今牧蘇州時見操成是功操自杭詣蘇凡三請于予/曰操八十一矣朝夕迨盡恐社與齋來者不能繼其)
　(志乞為記誡俾無廢墜予即十萬人中一人也宜乎/志而賛之噫吾聞一毛之施一飯之供終不壊滅况)
　(田千畆齋四時用不竭之征備無窮之供乎噫吾聞/一願之力一偈之功終不壊滅况十二部經常出于)
　(千人口乎况十萬部經常入于百千人耳乎吾知操/徒必果是願若經之句義若經之功神則存乎本傳)
　(若社人之姓名若財施之名數則列于别碑斯石之/文但叙見願集來縁而已寳歴二年九月二十五日)
　(前蘇州刺史/白居易記)
　吳郡詩石記(正元初韋應物為蘇州牧房孺復為杭/州牧皆豪人也韋嗜詩房嗜酒每與賔)
　(友一醉一咏其風流雅韻多播于吳中或目韋房為/詩酒仙時予始年十四五旅二郡以㓜賤不得與㳺)
　(宴尤覺其才調髙而郡守尊以當時心言異日蘇杭/茍獲一郡足矣及今自中書舍人間領二州去年脱)
　(杭印今年佩蘇印既醉于彼又吟于此酣歌狂什亦/往往在人口中則蘇杭之風景韋房之詩酒兼有之)
　(矣豈始願及此哉然二郡之物状人情與曩時不異/前後相去三十七年江山是而齒髪非又可嗟矣云)
　(云/)
杜樊川杭州新造南亭子記(佛著經曰生人既死隂府/収其精神校平生行事罪)
　(福之坐罪者刑獄皆怪險非人世所為凡人平生一/失舉止皆落其間其尤怪者獄廣大千百萬億里積)
　(火燒之一日凡千萬生死窮億萬世無有間斷名為/無間夾殿宏廊悉圖其状人未熟見者莫不毛立神)
　(駭佛經曰我國有阿闍世王殺父王簒其位法當入/所謂獄無間者能求事佛後生為天人况其他罪事)
　(佛固無恙梁武帝明智勇武創為梁國者捨身為僧/奴至國滅餓死不聞悟况下輩固惑之為工商者雜)
　(良以苦偽内而華外納以大秤斛以小出之欺奪村/閭憨民銖積粒聚以至于富刑法錢榖小胥出入人)
　(性命顛倒埋沒使簿書條令不可究知得財買大第/豪奴如公侯家大吏有權力能開庫取公錢縁意恣)
　(為人不敢言是此數者心自知其罪皆損已奉佛以/求救月日積久曰我罪如是貴富如所求是佛能滅)
　(吾罪復能以福與吾也有罪罪滅無福福至生人唯/罪福耳雖田婦稚子知所趨避今權歸于佛買福賣)
　(罪如持左契交手相付至有窮民啼一稚子無以與/哺得前錢召一僧飯之兾佛之助一日獲福若如此)
　(雖舉寰海内盡為寺與僧不足怪也屋壁綉紋可矣/為金  扶踈擎千萬佛僧為具味飯之可矣飯訖持)
　(錢與之不大不壮不髙不多不珍竒瓌恠為憂無有/人力可及而不為者晉覇主也一銅鞮宫之衰弱諸)
　(侯不肯來盟今天下能如幾晉凡幾千銅鞮人得不/困哉文宗皇帝嘗語宰相曰古者三人共食一農人)
　(今加兵佛一農人乃為五人所食其間吾民尤困于/佛帝念其本牢根大不能果去之武皇帝始即位獨)
　(奮怒曰窮吾天下也始去其山臺野邑四萬所冠其/徒至十萬人後至㑹昌五年始命西京留佛寺四僧)
　(惟十人東京二寺天下所謂莭度觀察同華汝三十/四治所得留一寺僧准西京數其他刺史州不得有)
　(寺出四御史縷行天下以督之御史乗驛未出闗天/下寺至于屋基耕而冠之凡除寺四千六百僧尼笄)
　(冠二十六萬五百其奴婢十五萬良人枝附為使令/者倍笄冠之數良田數千萬頃奴婢口率與百畆編)
　(入農籍其餘賤取民直歸于有司寺材州縣得以恣/新其公署傳舍今天子即位詔曰佛尚不殺而仁且)
　(來中國久亦可助以為治天下州率與二寺用齒衰/男女為其徒各止三十人兩京數倍其四五焉著為)
　(定令以狥其習且使後世不得復加也趙郡李子烈/播立朝名人也自尚書比部郎中出為錢塘錢塘于)
　(江南繁大雅亞吳郡子烈少㳺其地委曲知其俗蠧/人者剔削一根莭斷其脉絡不數月人隨化之三牋)
　(干丞相云濤壊人居不一捍錮敗侵不休詔與錢二/千萬築長堤少為數十年計人益安喜子烈曰吳越)
　(古今多文士來吾郡㳺登樓倚軒莫不飄然而増思/吾郡之江山甲于天下信然也佛熾害中國六百嵗)
　(生見聖人一揮而幾夷之今不取其寺材立亭勝地/以彰聖人之功使文士歌詩之後必有指吾而罵者)
　(乃作南亭在城東南隅宏大焕顯工施手目髪䜿肉/均牙滑而無遺巧矣江平入天越峯如髻越樹如髪)
　(孤帆白鳥㸃盡止凝在半夜酒餘倚老松坐怪石殷/殷潮聲起于月外東閩西越宦逰善地也天下名士)
　(多往之予知百數十年後登後南亭者念仁聖天子/之神功美子烈之㫖跡覩南亭千萬状吟不能已四)
　(時千萬状吟不能去作為歌詩/次之于後不知幾千百人矣)
陳後山關氏二亭記(居則行其仁仕則行其義家非仁/不義君臣之際又有義焉仁始于)
　(身内有以守同其樂于天外有以安同其好于人故/為宫室苑囿以燕其居車馬器服以效其用賔射燕)
　(享以廣其意故能羣天下而世守焉錢塘闗氏于其/居之右積土為坂伐石為壇而藝以藥坂之下有甘)
　(井焉挾以二室左竹右木斷而不斵命其坂曰藥坂/壇曰芝壇井曰丹井左曰巢亭右曰節亭自是關氏)
　(之父兄子弟仕而休者與夫學而未仕者朝夕在焉/府縣之吏鄉邑之老與夫四方之過賔間從其㳺所)
　(樂雖異而各有得焉嗚呼可謂仁其身矣引而近之/守莫固焉推而外之政莫善焉關氏為吳大家世有)
　(彦士其宦于朝者三人仕于州縣者四人處而學者/又十有幾人因而大之其興乎蜀方士李翁曰石有)
　(玉可攻甘井可化丹砂而未試也後有貪者将剥石/而賈玉竭井以市丹砂關氏盛衰于是見之作亭之)
　(明年關氏之良彦瞻來京師以告其僚友舊逰于是/士大夫之能詩者皆為賦之而屬予為之記  元祐)
　(元年八/月丙戌)
　(闕/)
叙
蘇東坡牡丹記叙(熈寜五年三月二十三日余從太守/沈公觀花于吉祥寺僧守璘之圃圃)
　(中花千本其品以百數酒酣樂作州人大集金槃綵/籃以獻于坐者五十有三人飲酒樂甚素不飲者皆)
　(醉自輿臺皂𨽻皆挿花以從觀者數萬人明日公出/所集牡丹記十卷以示客凡牡丹之見于傳記與栽)
　(植接養剥治之方古今詠歌詩賦下至怪竒小説皆/在余既觀花之極甚與州人共逰之樂又得觀此書)
　(之精究博備以為三者皆可紀而公又求予文以冠/于篇盖此花見重于世三百餘年窮妖極麗以擅天)
　(下之觀美而近嵗尤復變態百出務為新竒以追逐/時好者不可勝紀此草木之智巧便佞者也今公自)
　(耆老重徳而予又方憃迂濶舉世莫與為比則其于/此書無乃皆非其人乎然鹿門子常怪宋廣平之為)
　(人意其銕心石膓而為梅花賦則清便艷發得豈朝/徐庾體今以予觀之凡託于椎陋以胘世者又  足)
　(信哉余雖非其人强為公記之公家書二/萬卷博覽强記遇事成書非獨牡丹也)
　錢唐勤上人詩集叙(昔翟公罷廷尉賔客無一人至/者其後復用賔客欲往翟公大)
　(書其門曰一死一生乃知交情一貧一富乃知交態/一貴一賤交情乃見世以為口實然予嘗薄其為人)
　(以為客則陋矣而公之所以待客者獨不為小哉故/太子太師歐陽公好士為天下第一士有一言中于)
　(道不逺千里而求之甚于士之求公以故盡致天下/豪俊自庸衆人以顯于世者固多矣然士之負公者)
　(亦時有盖嘗慨然太息以人之難知為好士者之戒/意公之于士自是少倦而其退老于潁水之上余往)
　(見之則猶論士之賢者唯恐其不聞于世也至于負/已者則曰是罪在我非其過翟公之客負公于死生)
　(貴賤之間而公之士叛公于瞬息俄頃之際翟公罪/客而公罪已與士益厚賢于古人逺矣公不喜佛老)
　(其徒有治詩書學仁義之説者必引而進之佛者恵/勤從公㳺三十餘年公嘗稱之為聰明才智有學問)
　(者尤長于詩公薨于汝隂予哭之于其室其後見之/語及于公未嘗不涕泣也勤固無求于世而公又非)
　(有徳于勤者其所以涕泣不忘豈為利也哉予然後/益知勤之賢使其得列于士大夫之間而從事于功)
　(名其不負公也審矣求熈寜七年予自錢唐将赴髙/宻勤出其詩若干篇  予文以傳於世予以為詩非)
　(待文而傳者也若其為人之/大略則非斯文莫之傳也)
　
　咸淳臨安志卷九十七
欽定四庫全書
　咸淳臨安志卷九十八　　宋　潜説友　撰
(闕/)
　
　
　
　
　
　
　
　
　
　
　
　
　咸淳臨安志卷九十八
欽定四庫全書
　咸淳臨安志巻九十九　　宋　潜説友　撰
(闕/)
　
　
　
　
　
　
　
　
　
　
　
　
　咸淳臨安志卷九十九
欽定四庫全書
　咸淳臨安志巻一百　　　宋　潜説友　撰
(闕/)
　
　
　
　
　
　
　
　
　
　
　
　
　咸淳臨安志卷一百
