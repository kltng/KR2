#+TITLE: 至大金陵新志-元-張鉉
#+DATE: 2016-06-11 12:21:47
#+SOURCE: github.com/kanripo/KR2k0027 master a0cd2b22                
欽定四庫全書　　　　　史部十一
　至大金陵新志　　　　　地理類三(都會郡縣之/屬)
　　提要
　　　　(臣/)等謹案至大金陵新志十五卷元張鉉撰
　　　　鉉字用鼎陜西人嘗為奉元路學古書院山
　　　　長至正初江南諸道行御史臺諸臣將重刋
　　　　宋周應合所撰建康志而其書終于景定中
　　　　嗣後七八十年紀載缺略雖郡人戚光於至
　　　　順間嘗修有集慶續志而任意改竄多變舊
　　　　例未為詳審復議増輯以繼景定志之後因
　　　　聘鉉主其事凡六閲月而書成首為圖考次
　　　　通紀次世表代表次志譜列傳而以摭遺論
　　　　辨終焉令本路儒學雕本印行至明嘉靖中
　　　　黄佐修南雍志尚載有此書板一千一百六
　　　　十四面是今所流傳印本猶出自原刻也其
　　　　書略依周志凡例而元代故實則本之戚光
　　　　續志及路州司縣報至事蹟其間如官屬姓
　　　　名己入前志者不復具録而世譜列傳則前
　　　　志所有者仍捃載無遺體例殊自相矛盾又
　　　　其凡例中以戚志删去地圖不合古義譏之
　　　　良是至於世表年表則地志事殊國史原不
　　　　必仿旁行斜上之法轉使汜濫無稽戚志刪
　　　　除深合體例鉉乃一概訾之亦為寡識然其
　　　　學問博雅故薈萃損益本末燦然無後來地
　　　　志家附會叢雜之病其古蹟門中所載梁始
　　　　興忠武王安成康王二碑朱彛尊皆嘗為之
　　　　跋不引是書為證豈其偶未見與乾隆四十
　　　　六年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
至大金陵新志原序
郡志之見於世者多矣其間名是而實非語此遺彼
者比比皆是求其紀載有法序事詳宻使人如身履
其地而目擊其事者則百不一二見焉豈以其陵
谷之變遷事文之繁縟故紀述有難詳與不然何其可
觀者鮮若是哉甲申春浮光士張君鉉以其所撰金陵
新志首藁見示其脩志本末畧曰首為圖攷以著山川
郡邑形勢所存次述通紀以見厯代因革古今大要中
為表志譜傳所以極天人之際究典章文物之歸終以
摭遺論辨所以綜言行得失之微備一書之旨至其終
又曰文摭其實事從其綱亦詳矣哉是年夏集慶路將
以是編鋟諸梓上之臺僉曰善且以序見屬辭不獲命
應之曰是編首藁固嘗見之而有以知其叙事之詳也
使其中皆然豈不能使覽者如身履其地而目撃其事
哉予聞張君博物洽聞而作事不茍於是編也容有始
詳而終畧者乎是夏四月初吉奉直大夫江南諸道行
御史臺都事索元岱序
　　修志文移
集慶路總管府承奉江南諸道行御史臺劄付據監察
御史索奉直呈嘗謂陵谷之在霄壤猶有變遷州郡之
閱古今豈無因革倘遺文之或泯奚往跡之能明切觀
景定建康志者地理有圖人物有傳溪山之勝靡不載
風土之冝冈或遺可以知羣賢出處之機可以見六朝
興亡之跡爰稽故實殊廣見聞惜故板之不存幸殘編
之僅在今不印證久必陸沉如蒙將見在全書責付集
慶路令儒學從新繡梓以廣其傳不特可備觀覽於邦
人亦足以垂監戒於天下其於風化不為無補呈乞照
詳施行得此施行間又據集慶路申據儒學申准本學
周教授闗嘗謂郡有志書所以考古今之沿革政具方
榮所以驗風俗之盛衰此季札過魯得以考厯代之禮
樂為喜夫子言夏殷之禮亦以文獻不足為恨切見集
慶一路舊稱三吳都會實為名勝之邦古今紀載山川
景物英雄忠義之士不一而足至於志書厯宋景定年
至馬裕齋方行脩輯完備惜其舊板已經燒毁不存而
日近郡士戚光妄更舊志率意塗竄遂使名跡埋没無
聞志士莫不惋惜今次莫若因舊志之已成增本朝之
新創重新繡梓印行亦為一代盛典豈不韙與然此未
敢擅便申乞照詳得此申乞照驗施行憲臺依准所言
合下仰照驗委官提調於本路儒學錢糧内支掇刋板
先具委定職名依准申臺奉此又准本路判官周奉訓
牒呈該准來牒備奉憲臺劄付委自當職提調重刊建
康志書等事除依准外切謂古者諸侯置史以紀國政
采詩以觀民風此國有史記詩有國風之所由也後世
州郡各為志書亦此之遺意如欲述方册之舊聞所合
著朝廷之盛治照得集慶為江南要郡自我朝混一迨
今六十八年中間恩命之所加風化之所被臺察之設
置州郡之沿革名宦之政績人才之賢否山川之變遷
風俗之移易與夫忠臣孝子義夫節婦俱有闗於政教
甚大茍不廣其見聞攷之事實裒集成編以續前志嵗
月既久漸致湮沉如蒙以禮敦請名儒赴學討論編輯
以成其書庶見國家政化之隆臺察紀綱之重然此牒
請施行准此行據本路儒學申准本學周教授明道書
院房山長闗照得景定舊志已行刋雕在手所有續纂
新志非仗大手筆未易成就近聞陜西儒官張用鼎名
鉉學問老成詞章典雅必得其人事能就緒然非致禮
幣詣門敦請豈肯俯臨脩纂闗請詳酌合用禮物以憑
敦請施行准此議備禮幣移委本路判官周奉訓周教
授房山長等親詣寓所敦請於至正三年五月初十日
到局脩纂十月望成書計壹拾伍卷重行㸃校繕寫當
年十二月十二日本路帥府判劉知事王教授同於本
局闗領呈臺至正四年三月内本路照得近奉憲臺劄
付為刊脩郡志事行下各州司縣儒學院務會集耆舊
儒職人等講論搜集申到置立衙門經理田土各各事
蹟移委判官周垚親賫禮幣禮請到奉元路學古書院
山長張鉉纂成金陵新志壹拾伍卷計壹拾叄册發下
本路儒學校正去後回據狀申本學王教授與學正方
自謙訓導陳顯曾等校正相同如將前項新志刋板縁
實在學糧銷用不敷冝從總府從長規書分派刊造便
益申乞照詳得此行下本路儒學與録判王淵重行計
料板物工價㕘詳張山長纂撰金陵新志壹拾叄册儒
學會集儒職校正相同誠為有補於將來擬合刋板印
行以廣其傳分派溧陽州學刋雕五卷溧水州學明道
書院各刋三卷本路儒學刋造二卷及序文圖本照依
元料工物合用價錢於各學院錢糧内除破移委判官
師珍知事劉伯貞司吏朱謙監督併工刋雕申覆憲臺
照驗當年五月内承奉江南諸道行御史臺令史孔淮
承行劄付該來申為刋雕金陵新志板物價錢共中統
鈔壹伯肆拾叄定貳拾玖兩捌錢玖分玖釐送據照磨
所呈照算相同憲臺合下仰照驗依上施行承此
　　職名(一調臺府/提  官掾)
江南諸道行御史臺
　御史中丞董守簡資善
　都事樊執敬朝散　　　索元岱奉直
　石思讓奉議
　令史艾宗勉　　　　　蔡茂正
　劉孟琛　　　　　　　孔淮
　督工校勘典吏陳以咸
集慶路總管府
　府判周垚奉訓　　　　師珍承直
　知事劉伯貞
　　職名(二官臺/府  掾)
江南諸道行御史臺
　御史大夫托歡
　御史中丞巴延　　　　董守簡
　任擇善
　侍御史實保　　　　　馮思温
　王紳
　治書侍御史順昌　　　秦從徳
　經厯道拉實　　　　　納蘇羅丹
　都事樊執敬　　　　　索元岱
　石思讓
　照磨趙儼　　　　　　黙好古
　管勾郭汝能　　　　　盖繼祖
　監察御史阿爾斯蘭布哈　實巴爾圖
　托歡　　　　　　　　僧努
　逹實宻　　　　　　　茂巴爾
　太平　　　　　　　　諤勒哲特穆爾
　黙爾吉濟特　　　　　瑪魯
　諤勒哲特穆爾　　　　張思誠
　王武　　　　　　　　楊秩
　張珪　　　　　　　　王多羅岱
　李貞一　　　　　　　石思讓
　王時可　　　　　　　噶海齊
　夀昌　　　　　　　　趙翔
　常有恒　　　　　　　王永澄
　丁好禮　　　　　　　楊惠
　令史蔡茂正　　　　　費詵
　房圭　　　　　　　　趙瑄
　任性善　　　　　　　蘇徳信
　劉孟琛　　　　　　　薩題勒宻實
　孔淮　　　　　　　　王鵬
　額森特穆爾　　　　　李忠
　梅友賢　　　　　　　艾宗勉
　趙範　　　　　　　　諤勒哲布哈
　通事　　　　　　　　巴延
　譯史阿克實　　　　　喜山
　安珠
　知印寶柱　　　　　　巴延
　宣使段汝舟　　　　　徳夀
　和尚　　　　　　　　呉謙
　布延特穆爾　　　　　錫沙布哈
　大悲努　　　　　　　烏呼訥
　典吏張梓　　　　　　吳允恭
　許鎬　　　　　　　　欒敬直
　庫子劉允　　　　　　郝元良
　薩都拉
　察院書吏　　　　　　陳仲信
　吕嗣祖　　　　　　　邵處義
　周宗魯　　　　　　　慕完
　楊旭　　　　　　　　朱明實
　劉偉　　　　　　　　逹實
　張𢎞　　　　　　　　武瑛
　高守中　　　　　　　耿權道
　石允中　　　　　　　額森呼圖克
　邵忠　　　　　　　　程伯榮
　許瑞　　　　　　　　吕謙
　苑天常
集慶路總管府
　達嚕噶齊特哩
　總管張塔海特穆爾
　同知羅壘
　治中㢘青山
　府判周垚　　　　　　師珍
　推官高仲榮　　　　　劉忠
　經厯牛明善
　知事劉伯貞
　　修志本末
　一古者九州有志尚矣書存禹貢周紀軄方春秋諸
　　侯有國史漢以來郡國有圖志圖志兼記事記言
　　之體自山川物産民俗政教沿革廢置是非善惡
　　災祥禍福無不當載載而上之王朝修為通史著
　　為經典則褒貶之義見焉金陵在禹貢為揚州厯
　　代為都為國為州為府典章文物冝可攷徵而陵
　　谷變遷事文散逸自宋以來病之今志畧依景定
　　辛酉周應合所修凡例首為圖攷以著山川郡邑
　　形勢所存次述通紀以見厯代因革古今大要中
　　為表志譜傳所以極天人之際究典章文物之歸
　　終以摭遺論辨所以綜言行得失之微備一書之
　　旨文摭其實事從其綱總為一十五卷卷各有類
　　類例繁者析為上中下卷具如後錄如其筆削以
　　俟君子
　一金陵得名自楚威王築城石頭因山立號始見史
　　傳而山川形勢表然為東南重鎮則其來逺矣上
　　古帝王有建國朝會於斯若雲陽氏之居雲陽(建/康)
　　(丹徒接界有雲/陽嶺詳見通紀)夏禹之會羣神茅山(詳見後/山川志)周初
　　太伯之國勾吳(茅山古名勾曲形如勾己勾轉為/句句容以是得名也近延陵瀨渚)
　　(皆吳/境也)春秋楚靈王之築城瀨渚(見後古迹/固城下)皆見史
　　傳而年世悠邈事難詳究今依景定志以周元王
　　四年己巳越相范蠡築城長干為金陵城邑之始
　　斷自是年表其行事迄今至正癸未凡一千八百
　　一十五年損益舊聞附著時事首尾該涉粗為詳
　　備而春秋以前事蹟散見諸篇文有錯互覽者詳
　　焉
　一金陵圖志存者惟唐許嵩建康實録宋史正志乾
　　道志吳琚慶元志周應合景定志而刻板已亡所
　　見卷帙類多訛缺惟景定志五十卷用史例編纂
　　事類粲然今志用為凖式㕘以諸志異同之論間
　　附所聞折衷其後至於事文重泛非闗義例者本
　　志既已刋行不復詳載
　一古之學者左圖右書况郡國輿地之書非圖何以
　　審訂至順初元郡士戚光纂修續志屏却舊例并
　　去其圖覽者病焉今志一依舊例以山川城邑官
　　署古跡次第為圖冠於卷首而攷其沿革大要各
　　附圖左以便觀覽
　一晉之乘楚之檮杌魯之春秋皆諸侯史也乘檮杌
　　缺亡不可復知以春秋經傳攷之諸所記載或承
　　赴告或述見聞其事有闗天下之故者雖與魯無
　　預皆書於册(若蔡鄭會鄧齊鄭如紀鷁退石隕沙/麓崩郭亡之類於魯無預或非赴吿)
　　(亦/書)其非義之所存及聞見所不逮者雖本國事亦
　　或棄而不録(若隠公元年𫝊舉不書之例及隠桓/莊閔之春秋其詞畧傳稱定哀之世)
　　(多微辭/之類)疑此皆非聖人筆削新意史䇿舊章固存
　　斯義脩景定志者用春秋史記法述世年二表經
　　以帝代緯以時地人事開卷瞭然與建康實録相
　　為表裏可謂良史而戚氏譏其年世徒繁封畫鮮
　　述所作續志悉芟去之以論他郡邑可也而非所
　　以言建康豈惟前代事蹟漫無統紀亦將使昭代
　　之典闇而不彰今不敢從述世年表悉依前例
　一建康自至元丙子歸附至今至正癸未六十八年
　　典章㳂革民俗得失視他郡宜多可紀而官府文
　　案兩經焚燬故老晨星無從詢訪古云堂上逺於
　　百里堂下逺於千里言相去益逺則見聞乖謬情
　　志益難遽通况士民殊習朝野異趨偏辭隅論故
　　難据依今自丙子前雜稽史傳歸附後用戚氏續
　　志及路州司縣報至事跡附以見聞可徵者輯為
　　斯志信以傳信疑以傳疑所謂埤毫芒於泰山存
　　十一於千百篇帙既繁不無缺謬與我同志者攷
　　訂而附益之深所願焉
　一除圖攷通紀外表志諸篇各有叙叙所以為作之
　　意人物志析為世譜列傳皆據前史纂其名實鉅
　　細兼該善惡畢著傳末例有論贊不敢僣越惟范
　　蠡傳前志用吳越春秋及史記傳文辭頗蕪纇今
　　略加潤色明李綱所以説高宗之意(蠡非王者之/佐也然金陵)
　　(城邑經始於蠡六代建都因其遺跡故論者謂江/左形勝古今一也范蠡用之佐勾踐稱伯江淮由)
　　(㣲弱以致富強孫皓陳叔寶用之則由強大而致/覆亡易於反掌所謂無競維人在徳不在險者著)
　　(矣李綱説見/末卷奏議)
　一厯代以來碑銘記頌詩賦論辨樂府叙贊諸作已
　　具周氏戚氏二志不復詳載今輯其篇第志於古
　　跡卷中其闗涉攷證者隨事附見自餘文記郡州
　　司縣采録未完郡庠續為編輯附於志末
　一溪園先生周應合宋末名儒其修郡志以馬制置
　　光祖供給搜訪之勤帥憲運漕諸府幙官論辨攷
　　訂之助數月成書猶多訛謬鉉也曩因授徒來往
　　是邦十五餘年雖嘗從諸縉紳先生逰覽商略得
　　其大㮣而憂患之餘學荒辭陋誤膺郡聘無能為
　　役始自夏五入局編纂疲罄心思凡六閲月以仲
　　冬朔旦繕寫成編不敢上之太史列於掌故施之
　　承學或可資披證之萬一云
　　新舊志引用古今書目
　尚書(今文/禹貢)　　　　　　汲冢周書
　春秋左氏傳(周左/丘明)　　　春秋外傳(周左/丘明)
　史記(西漢司/馬遷)　　　　　戰國䇿(漢劉/向)
　吳越春秋(晉趙曄/楊方)　　　西漢書(漢班/固)
　東漢書(吳謝承宋/范曄劉昭)　　　後漢紀(魏荀/悦)
　三國志(晉陳/夀)　　　　　吳書(吳韋/昭)
　晉書(唐太/宗)　　　　　　晉陽秋(晉孫/盛)
　晉紀(晉徐/廣)　　　　　　晉記(宋裴/松之)
　漢晉春秋(晉習/鑿齒)　　　　宋紀(齊王/智深)
　齊書(陳許/亨)　　　　　　宋書(梁沈/約)
　齊書(梁蕭/子顯)　　　　　　梁書陳書(陳姚/察)
　續晉陽秋(齊檀/道鸞)　　　　南北史(唐李/延夀)
　隋書(唐魏/徴)　　　　　　唐書(宋歐陽/脩宋祁)
　五代史(宋歐/陽脩)　　　　　南唐書(宋胡恢/陸游)
　資治通鑑(宋司/馬光)　　　　通鑑綱目(宋朱/熹)
　宋鑑長編(宋李/燾)　　　　金國志
　宋季三朝政要　　　　二王本末(宋陳/仲徵)
　水經(漢桑欽撰魏/酈道元注)　　　丹陽記(齊山/謙之)
　京都記(齊陶/季直)　　　　　建康實録(唐許/嵩)
　金陵古迹編(宋石/邁)　　　六朝事類(宋張/敦頤)
　六朝事類别集(宋吴/彦䕫)　　六朝進取事類(宋王/漻)
　乾道建康志(宋史/正志)　　　慶元建康志(宋朱舜/庸吳琚)
　景定建康志(宋周/應合)　　　句曲志(宋張/侃)
　咸淳溧水志(宋周成/之方遜)　　溧陽志(宋趙/廓夫)
　古今州郡記(梁陶/𢎞景)　　　帝代年厯(梁陶/𢎞景)
　風土記(晉周/處)　　　　　揚都賦(晉庾闌/曹毗)
　揚州記(晉曹/憲)　　　　　搜神記(晉干/寶)
　齊史十志(齊江/淹)　　　　世説(宋臨川王/劉義慶)
　吳地記(齊任/昉)　　　　　三吳決録(齊孔/逭)
　淮海亂離志(梁蕭/圖肅)　　　梁舊事(梁蕭/大圜)
　輿地志(陳顧/野王)　　　　　地形志(隋庾/季才)
　古今帝代記(後周眀/克讓)　　區宇圖志(唐姚/思㢘)
　梁實録(梁周/興嗣)　　　　　三十國春秋(梁蕭/方等)
　通典(唐杜/佑)　　　　　　元和郡國志(唐李/吉甫)
　方輿記古今國典嵗時廣記(南唐/徐鍇)
　南唐近事(宋鄭/文寶)　　　　寰宇記(宋樂/史)
　輿地廣記(宋歐/陽忞)　　　　祥符圖經
　方輿勝覽(宋祝/穆)　　　　山川地理圖(宋程/大昌)
　通志(宋鄭/樵)　　　　　　路史(宋羅/泌)
　江表傳　　　　　　　吳錄(唐張/勃)
　江乘記　　　　　　　六朝宫苑記
　丹陽尹錄　　　　　　苑城記
　金陵六朝記　　　　　秣陵記
　建康宫闕簿　　　　　江表志
　唐十道四蕃志　　　　宋朝事實
　宋會要　　　　　　　江南野史
　尚書蔡傳輯録(董/鼎)　　　夷堅志(宋洪/遵)
　茅山志(劉大彬/張天與)　　　　集慶續志(戚/光)
　諸家文集詩集　　　　金陵覽古詩(朱存陳軒楊/備馬之純)
　金陵百詠(宋曾極/陳嵓)　　　金陵故事
　名臣事畧(蘇㕘政/伯脩)
欽定四庫全書
　至大金陵新志卷一
　　　　　　　　　　　　　　元　張鉉　撰
　　地理圖
　　　金陵山川封域總圖
　
　
　
　
　
　
　
　
金陵山川封域圖攷
輿地志云鍾山古金陵山也縣邑之名由此而立建康
實録云楚威王築城石頭置邑以其地接華陽金壇之
陵故號金陵秦始皇三十六年以金陵為鄣郡治故鄣
(屬呉興郡即/今湖州路)三十七年東遊還過呉從江乘渡望氣者
言五百年後金陵有天子氣因鑿鍾阜斷金陵長隴以
通流至今呼為秦淮乃改金陵邑為秣陵縣諸葛亮所
謂鍾山龍蟠石城虎踞真帝王之宅(今考故蹟左則方/山石硊山之間右)
(則盧龍山馬鞍山之間耆老相傳以為始皇鑿斷長隴/之所其秦淮經流三百餘里地勢高下屈曲自然必非)
(人工所為或云始皇埋金玉雜寳於鍾山以厭王氣又/云楚威王亦嘗埋金於此前志已力辨其非葢古者帝)
(王以金璧之屬禮祀山川於山則埋於川瀆則沉始皇/嘗埋璧茅山沉璧於江漢光武亦埋金玉於茅山頂故)
(謂秦楚嘗埋金玉於此則或/然謂以銷厭王氣則非也)漢承三代舊制置揚州統
丹陽郡所領縣邑有今浙西浙東二道及江東道之半
吳晉宋齊梁陳代加分割隋立蔣州唐以𨽻潤州又改
昇州管屬始隘於舊南唐建金陵府縣邑猶更屬不常
(沿革見後/疆域志)迨宋為江寧府改建康府始定有今江寧上
元句容溧水溧陽之地東西二百三十五里南北四百
六十里東抵鎮江東南抵常州南抵寧國西南抵太平
西抵和州西北抵真州以大江中流為界山有蔣山即
鍾山金陵(在府城/東北)茅山(在句容縣夏禹嘗登以朝羣/臣見吴越春秋或謂在會稽)絳
巖山一名赭山乃丹陽郡所以得名(在句/容縣)華山(秦淮所/出在句)
(容/縣)東廬山(嚴子陵所居/在溧水州)長塘湖一名洮湖(在溧陽州/五湖之一)丹
陽湖(在溧/水州)中江九陽江(禹貢載三江既入中皆/江其一在溧陽州界)江南道
名山臣浸在郡境中詳見後疆域山川志
　　　南臺按治三省十道圖
　
　
　
　
　
　
　
　
南臺按治三省十道圖攷
行御史臺至元十四年御史大夫相威於揚州剏立統
淮東淮西山南及江南十道提刑按察司江淮諸行省
各道宣慰司皆𨽻按治二十八年按察司改名肅政㢘
訪司二十九年因立河南行省以兩淮山南三道隨省
徑𨽻御史臺而行臺遷治建康始名江南諸道行御史
臺按治江浙行省(先治揚州/後移杭州)江西行省(先治吉安/後移龍興)湖廣
行省(先治潭州/後移武昌)逐年以監察御史守省照刷文卷糾察
官吏不公不法按行體覆各道㢘訪司官吏聲蹟江東
建康道㢘訪司治寧國太平池州廣徳徽州饒州信州
諸路及鉛山州置司寧國江南浙西道治杭州平江湖
州常州鎮江建徳嘉興諸路并松江府江陰州置司杭
州浙東海右道按治浙東宣慰司都元帥府及婺州紹
興處衢温台慶元諸路置司婺州福建閩海道按治福
建宣慰司都元帥府及福州建寧興化延平邵武泉漳
汀諸路置司福州(以上係江浙/行省地面)江西湖東道治龍興瑞
撫建昌臨江袁吉安贛南安南康江州諸路及南豐州
置司龍興海北廣東道按治廣東宣慰司都元帥府及
廣韶南䧺肇慶徳慶潮州諸路南恩新封桂陽連循梅
諸州置司廣州(以上係江西/行省地面)江南湖北道治武昌興國
岳常徳澧辰沅靖州諸路及漢陽府置司武昌嶺北湖
南道按治湖南宣慰司都元帥府及天臨衡永全武岡
寶慶郴道桂陽諸路茶陵常寧耒陽三州置司天臨嶺
南廣西道按治廣西兩江宣慰司都元帥府及靜江柳
梧潯南寧慶逺諸路平樂府融賀桂容藤横欝林賓諸
州置司靜江海北海南道按治海北宣慰司都元帥府
及雷高化欽㢘乾寧諸路南寧萬安吉陽軍置司雷州
其八番順元宣慰司都元帥府新添葛蠻都雲定雲等
處新得州軍民安撫司思州播州軍民宣撫司管轄金
竹鎮逺諸府𨽻西臺四川㢘訪司按治左右兩江來安
思明太平鎮安田州五路及沿邊溪硐州縣不屬㢘訪
司(以上係湖廣/行省地面)葢今行臺所統得禹貢職方揚州全境
西南割荆州之半在唐為江南道而今州司縣屬羈縻
之地視舊尤加廣(焉唐書地理志江南道葢古揚州南/  境漢丹陽會稽豫章廬江零陵桂)
(陽等郡長沙國及牂柯江夏南郡地潤昇常蘇湖杭睦/越明衢處婺温台宣歙池洪饒吉袁信撫福建泉汀漳)
(為星紀分岳鄂潭衡永道郴邵黔辰綿施叙奨夷播思/費南溪溱為鶉尾分為州五十一縣二百四十七其名)
(山衡廬茅蔣天自天台會稽四明括蒼縉雲金華大庾/武夷今池陵南郡地屬山南八番地在唐為徼外其他)
(州郡名改/易不同)
　　　行臺察院公署圖

　
　
　
　
　
　
　
　
行臺察院公署圖攷
行臺公署宋初為轉運使在江寧府治東南府治在南
唐宫城今之舊内高宗紹興三年以府治建行宫遂改
轉運司衙為建康府治凡曰行宫留守司江東安撫司
沿江制置司兵馬總管都督皆知府兼之其公署創建
䧺盛(有設㕔居中左右修廊戒石亭在設㕔前儀門即/㦸門在戒石亭南左右列㦸惟郡守出入則開府)
(門在儀門南皷角樓在府門左時避行宫不建譙門清/心堂在設㕔後忠實不欺堂在清心堂後扁乃理宗所)
(書賜馬光祖前有二齊左曰雲瑞右曰日思靜得堂在/忠實不欺堂後以光祖三任知府改名三至玉麟堂在)
(忠實不欺堂左後瞰清溪前臨芙蓉池喜雨軒在前恕/齋在後有竹軒在旁静齋在右學齋在左錦繡堂在玉)
(麟堂左本紹興三十年樞密使王綸知府事所建初名/晝錦後改今名上為忠勤樓扁皆理宗御書庭中左右)
(植金華二石以屋覆之前為木犀臺又前為碑亭有三/段石有堂在左曰水鄉西㕔在忠實不欺堂之右别有)
(鎮青堂在府廨東北其上為鍾山樓其後為清溪道院/木犀亭曰小山菊亭曰晩香牡丹亭曰錦堆芍藥亭曰)
(駐春皆在堂左疊石成山上為亭曰一丘一壑下為金/魚池亭曰真愛其南為曲水池亭曰觴詠又其西為杏)
(花村桃李蹊亭曰種春竹亭曰深淨梅亭曰雪香海棠/亭曰嫁梅皆在堂右清溪一曲環其前左有橋通水鄉)
(名小垂虹右有橋通錦繡堂榜曰藕花多處皆郡圃也/其堂之奥榜曰紬書景定修志其中故名堂之東便門)
(通清溪道中西花園在安橅司僉㕔西馬光祖改為惠/民藥局看窻二所一在西花園東南臨御街榜曰缺)
(後改為軍裝局一在嫁梅亭後臨東虹橋安撫司僉㕔/在西㕔西其後有芙蓉堂西為三聖祠制置司僉㕔在)
(儀門東有籌勝堂君子堂南通清溪又有集思堂及便/㕔建康府都僉㕔在南門西西㕔之前通判有三㕔東)
(㕔在儀門左有朝陽亭西㕔在儀門右有思政堂南㕔/在府門西南僉書節度判官㕔在府門内之左通判官)
(㕔南節度推官㕔在府門内右通判西㕔之左添差節/度推官㕔在西夾道買民屋所改觀者推官㕔在府門)
(内左僉判廨舍南録事㕘軍㕔在節推㕔南司理㕔有/二左院在節推㕔後有式敬齋右院在西通判㕔後司)
(户㕔在府門外東南司法㕔在府西南以上並據景定/志所記與乾道志不同葢自乾道至景定數十年間更)
(易多矣今集慶舊規大/抵皆馬制置光祖所記)至元十二年二月左丞相淮安
忠武王巴延平章河南王阿珠於府治開省冬十月行
省起兵屯駐𤓰州宣撫司於内治事十四年宣撫司罷
就為建康路治尋為江東宣慰司治所至元二十二年
江淮等處行樞密院即宣慰司開院即宣慰司移治西
錦繡坊大軍庫内其明年行御史臺移治建康即樞密
行院置臺而密院徙於宋轉運司置院二十六年行臺
徙移揚州二十九年立名江南諸道行御史臺自揚州
復還建康仍以前治為行臺公署察院在臺右即宋制
置司西㕔後至元二年重建正㕔仍用忠實不欺舊扁
中丞資善張公起巖作記(記曰洪惟聖元撫有方夏世/祖皇帝混一區宇建行御史)
(臺以奠南服肇治惟揚最後移治建業綜臨憲司十道/行省行院之在江表者咸屬按劾其治所即勝國安撫)
(留守舊署緜厯嵗久棟宇摧腐凜焉懼其將壓御史大/夫伊實通幹圖惟載新咨于中臺丞相駙馬都尉逹實)
(特穆爾繼為大夫復以言䑓議是之得請于上乃以治/書侍御史圖嚕綱維是役撤舊起廢搆材庀工為堂于)
(中複屋前連宏敞清䆳為㕔于後一如堂制高朗靖深/恢拓有加旁翼以室以為㕔事之所爽密異致暑寒攸)
(宜中為長廊接棟旅楹子午貫逹為經厯司于堂之左/為燕息之齋于堂之右掲以忠實不欺之扁示存舊也)
(咸謂冝有紀述今御史大夫巴爾噶齊屬予記之惟太/微執法垂象吴穹臺諫職司凖兹星躔繩愆糾繆公論)
(攸在皇朝疆域之廣度越前代聲教所暨無間逺邇天/子耳目之寄屬之憲臺南臺所控臨地曠事繁荆吳百)
(粤迨于要荒民隠披露罔或壅遏公方材諝罔或滯淹/贓私殘暴罔或蔽匿舉揚搜擿剖析釐正公道廓清紀)
(綱振肅是則委任責成之意矧兹臺治輪奐一新衆庶/所瞻于以聳動于以矜式凡莅是者盍思稱副而無愧)
(負也哉必也貪夫掊利有以治之酷吏戕民有以詰之/濫官敗俗有以糾之邪人蠧政有以去之使循良者得)
(以成其治抑屈者得以申其情困乏者得以休其力耕/鑿者得以安其生長民之官一以承流宣化為務而無)
(虐無擾有位之士一以清心潔已為先而無怠無縱吏/之昏塞疲懦一皆警發振厲而無廢其事民之林林總)
(總一皆成徳嚮風而無麗于刑斯謂能舉其職而無忝/矣其或倚法作威以陷善良黨惡植私以專報復恥過)
(遂非以欺單弱疆辨矯誣以紊條格斁滅典常曽不顧/省則貽伊戚鬼得而誅矣敢以斯言為吿以儆居是職)
(者而是役之經始落成年月與夫財用之給于官木石/瓦甓匠夫之數不著著其切於風紀之大者是為記通)
(奉大夫江南諸道行御史臺侍御史張起巖記中議大/夫江南諸道行御史臺經厯㢘惠山凱雅書承徳郎江)
(南諸道行御史臺監/察御史孔思立篆額)至正二年建察院及儀門兩廊曹
幙規制視舊有加錦繡堂忠勤樓及制置僉㕔皆為臺
官廨宇左司理院為司獄司右司理院為永豐庫餘皆
廢易不可詳攷
　　　舊建康府城形勢圖

　
　
　
　
　
　
　
　
舊建康府城形勢圖攷
建康舊府城周二十五里四十四步上濶二丈五尺下
濶三丈五尺高十丈五尺内臥羊城濶四丈一尺皆楊
吳順義中所築也六朝舊城在北去秦淮五里故淮上
皆列浮航緩急則撤航為備孫吳㳂淮立栅前史所謂
栅塘是也至吳王楊溥時徐温改築稍遷近南夾淮帶
江以盡地利城西隅據石頭岡阜之脊其南接長干山
勢又有伏龜樓在城上東南隅宋開寶以來城皆因舊
凡八門由尊賢坊東出曰東門由鎮淮橋南出曰南門
由武衞橋西出曰西門由清化市而北曰北門由武定
橋泝秦淮而東曰上水門由飲虹橋㳂秦淮而西出折
柳亭之前曰下水門由斗門橋西出曰龍光門由崇道
橋西出曰栅寨門(紹興後守臣史正志修築加女墻馬/光祖浚濠增築創硬樓四屋百七十)
(餘間栅寨門創硬樓七間及武臺鐵門鐵水牕等浚濠/遶城四千六百七十有五丈深丈有五尺濶三十丈濠)
(之内築羊馬墻乾道志云栅寨門在城西門近南鑿城/立栅通古運瀆不詳其始後置閘以泄城内水入于江)
(俗呼為濟秦門今/呼鐵牕子是也)城内之北有舊子城宋初為府治後
改為行宫亦始築於南唐也詳見古蹟志及後路治圖
攷
　　　集慶路治圖

　
　
　
　
　
　
　
　
集慶路治圖攷(司屬諸衙門及新/創祠宇寺觀附見)
臺察公署見前圖攷至元十二年二月立建康宣撫司
就行省所居前宋府治及舊行宫直㕔内置司兼管軍
民十四年設江東道宣慰司改宣撫司為建康路總管
府宣撫㢘希愿陞宣慰使仍兼本路逹嚕噶齊府治就
僉㕔君子堂内署事至元十六年㢘宣慰陞行中書省
左丞不兼路事總管府始於西錦繡坊舊大軍庫内置
府(今御史大/夫廨舍)至元二十二年以宣慰司為樞密行院宣
慰司遷居總管府治府遂遷徙不常亦於今上元縣治
及軍器庫内置府元貞二年總管㢘希哲到任請於上
司以西南隅銀行街舊東南佳麗樓為府治(舊為賞心/樓基景定)
(元年馬光祖改建今樓/大徳二年徙路治其中)撤亭為㕔掲堂曰公明名軒曰
悦恕設皷角樓置按牘架閣庫大徳四年又遷治於舊
轉運司(今龍翔/寺基)大徳十年本路治中楊翼稟於行臺㢘
中丞復以佳麗樓建治與總管岳天禎等僉議興役以
濟饑民重葢㕔舍堂宇又脩倉廩金陵水馬二驛平凖
行用庫東西織染兩局廣惠祠武定飲虹二橋教授游
鄭良撰記天厯二年改集慶路至正二年三月一日遺
漏府譙樓及兩廊架閣庫文卷一空達嚕噶齊特哩總
管張塔海特穆爾同知羅壘府判周垚推官高仲榮劉
鍾經厯崔勤知事劉伯貞協力重建門樓廊廡是冬落
成仍以舊層樓為更皷樓(在西南隅宋制/置黃萬石所建)在城録事司
(舊遞/鋪營)司獄司(舊左司/理院)永豐庫(舊右司理院今遷建鄴/坊舊財賦司資州庫内)軍
器雜造局(舊都作院/及雜造局)都税使司(舊都統司/都錢庫)平凖行用庫
(舊東助/糴庫)本路架閣庫(舊廣/濟倉)大軍倉(舊平/糴倉)萬尸府公廨(舊/遊)
(撃軍/寨)龍灣軍營(舊遊擊/水軍寨)益都新軍營(舊東北隅戎/司左軍寨)北門
軍營(舊准/捷寨)翔鸞坊軍營(舊小馬/司寨)養濟院安懷院(舊遊撃/右軍寨)
教塲(舊御/教塲)金陵水馬二驛(舊制司二㕘謀/二㕘議廨字)西織染局(舊/侍)
(衛馬/軍司)東織染局(舊宋/貢院)江寧縣治(舊縣/尉司)上元縣治路學明
道書院二縣學(各仍/舊所)南軒書院(舊儀/賓館)江東書院(舊吕平/章宅)
隂陽教授司(西南隅機行/街係官房舍)三皇廟(在舊永寧/驛基址)蒙古字學
(行街内公/廨新剏)社稷風雷雨師壇(舊在水西門裏繡春園/西今遷南門外越城後)大
龍翔集慶寺(前宋轉運司治所舊為行樞密院按察司/㢘訪司財賦提舉司公廨又為潛邸改剏)
(今/寺)帝師寺(保寧寺/西北)永壽宫(舊天慶觀/又名𤣥妙)昇龍觀(舊三茅/冲虚庵)河
南王宅(舊總/領所)在城養濟新院(在乾道/北橋)江寧養濟新院(南/門)
(外破/街口)其餘宫府臺榭庵觀寺院廟宇詳見古蹟及祠祀
志
　　　益都路萬户府鎮守地界圖

　
　
　
　
　
　
　
　
益都新軍萬户府鎮守地界圖攷
建康府前宋屯駐水陸馬步兵通十五萬餘人營寨㕘
錯府城内外於管屬㳂江要害去處設八屯曰下蜀曰
馬家步曰沙河曰韓橋曰王家沙曰新開河曰下三山
曰汪蔡港句容溧水溧陽復各有管界巡檢下蜀東陽
山前舊縣諸寨(詳見後/兵防志)國朝初下江南凡襄陽南伐之
兵多留建康福建㢘萬户保定張萬户泰州孟萬户常
州宋萬户寧國喬萬户統諸奕軍相繼鎮守江淮行樞
密院復於河南省管下蘄黃鄧新等奕撥軍二千餘人
於龍灣屯駐教習大徳元年益都新軍萬户府全奕自
寧國遷鎮建康於前宋遊擊軍營内置司逐年差千户
百户鎮守溧陽等處及守把江面要害(詳見後/兵防志)巡檢設
司一十二處州捕盜司縣尉司各有弓兵巡防警捕𨽻
有皆管領
　　　江寧縣圖
　
　
　
　
　
　
　
　
江寜縣圗攷
江寜縣歴代沿革見後疆域志古城在今城西南七十里
南臨江寜浦周六里四十步其地仍在縣境江寜名本在
上元之先今縣則南唐割上元南十九郷所置(新志以古/迹闕  故)
(以江寜居/諸縣之首)宋因唐舊治在今城北門夀寜寺北有縣丞廨
(縣衙/西)主簿廨(丞廨/東)尉司(司門外西/街越臺南)至元十四年城内置録
事司乃撤舊(闕/)廨於尉司建今縣治東西八十五里南北
(闕/)十八里東至上元縣界舊以御街中分今抵(闕/)事司城
門爲界西至和州烏江縣界四十里鰻鯬洲大江中流為
界南至溧水州界九十(闕/)里以烏刹橋為界北至上元縣
界五里以金陵郷爲界所管二十三郷八十六里湖山車
府山祖堂山(皆在/縣南)銅山(縣東/南)皷吹山(在縣/南)龍山(當塗/縣界)横山
(接太平/州界)牛頭山即天□山(縣南山有石窟辟支佛所出山/南有大石皷天欲雨則鳴上有)
(宋南/郊壇)大青山(縣/南)隂山(縣西闕/南)山(西南臨/大江)西北抵江婁湖髙
亭湖劉陽湖石(闕/)湖銀湖河湖三城湖皆在縣境詳見後
諸志
　
　
　
　
　
　
　
　
上元縣圖攷
上元縣置於唐上元年間舊建康附郭止設一縣名稱
數有更易為江寧為白石為歸化(詳見/年表)治亦屢遷最後
名上元其境即今上元舊地唐治所在今永壽宫之東
臨運瀆雖莫詳其所逺近尚可約知光啟中復徙於鳯
臺山西宋初遷於南唐司會府在今臺治東後軍營内
建炎中徙今治所歸附後因宋舊治(乾道志知縣廨/舍在城東門内)有
存愛堂(在西偏以明道先生曰一命之士苟存心於愛/物於人必有所濟先生嘗為上元主簿故摘存)
(愛二字名堂後更/名存心姚希得記)縣丞廨(縣衙/東南)主簿廨(縣衙東明道書/院左主簿巷内)
尉司廨(東門外南路/北今尉司)地東西九十五里南北八十五里
東至句容縣界八十里以周郎橋中分界西至江寧縣
界舊以御街中分今抵録事司城門為界南至江寧縣
界七十里以永豐鄉白米湖為界北至真州六合縣界
四十九里以爪歩大江中流為界所管十八鄉五十二
里(詳見疆/域志)石頭山(在府/城西)蔣山(府城/東北)盧山馬鞍山(縣西比/二山間)
(秦鑿為二有都船場聖妃/廟至今溝内石骨相連)臨沂山(縣東/北)攝山(縣東/北)方山
一名天印山(縣東南即秦所鑿長壠之/所今有直瀆接石硊山)鴈門山(縣東/南)秦
淮水西北貫城中北抵大江中有𤣥武湖亦通秦淮皆
在縣境詳見後諸志
　　　句容縣圖

　
　
　
　
　
　
　
　
句容縣圖攷
句容縣自漢晉以來名稱不易今城不知所始有東西
南北白羊上羊六門城周三百九十丈上濶九尺下丈
二尺東西長九十丈南北八十五丈舊志以為縣之子
城今縣廨宇仍宋舊治(唐天祐六年知/縣邵全邁造)有華陽道院(縣/志)
(縣衙在縣城正北嘉定間重建樓門有宣詔頒春亭琴/堂華陽道院後圃有秀隂堂改名愛山又有平易堂畫)
(簾拙逸不欺讀書林卷雨淨友皆軒齊名氷玉軒琴月/軒張榘有記東軒有騎省石主簿㕔在縣治東有喜齋)
(縣丞㕔又在東有簡靖真清等堂其地今併為際留倉/土地廟尉司在縣治西有宣威堂蘭菊軒又清佐閲武)
(二亭/今廢)大徳十年監縣逹勒逹縣尹趙靖因前令田郁舊
規改創今治尉司廨亦改創縣治東縣學城隍祠仍舊
有梁昭明文孝皇帝廟(在縣/治東)達奚將軍廟(縣治/東南)地東西
七十里南北一百二十里東至鎮江路丹徒縣界五十
里以山口為界西至上元縣界二十里以周郎橋中分
為界南至溧水州界六十里以丁塘村為界北至真州
揚子縣界七十里以下蜀大江中流為界所管十六鄉
五十八里茅山大茅中茅小茅諸峯良常山秦望山青
龍山(周迴一百五十/餘里在縣東南)綘巖山(縣西/南)銅山竹里山(皆在/縣北)華
山竹山吳山(皆在/縣界)赤山湖(在縣西南出綘巖山周/一百二十里下通秦淮)皆在
縣境詳見本縣志及後山川諸志
　　　溧水州圖

　
　
　
　
　
　
　
　
溧水州圖攷
溧水州元貞以前為縣自隋開皇十一年割溧陽縣之
西置溧水縣今城疑自隋築周五里七步子城周一里
一百一十四步上闊五尺下八尺縣城五門東曰愛景
南永安西臨淮北望京東南尋仙縣治在秦淮北舊有
鼓樓正㕔東㕔極高明樓蕭閒堂正靜堂君子堂(東㕔/有校)
(官碑及劉漫塘縣箴有佇益得初二齋弦歌堂姑射亭/月臺隔浦深窈仰高三亭縣丞㕔在縣北仁和坊街西)
(㕔事有山谷四民帖周美成題名石刻有共濟堂簡靖/聽松種學南漪四軒主簿廨在縣治内今為捕盜司尉)
(㕔在惠政橋北有二李亭後名雙玉廬山李公擇父為/尉時與兄野夫讀書之所廨後有鸂鶒灘今為中山馬)
(驛凡舊官廨兵/火皆廢不存)國初縣陞為州元貞二年知州儀叔安
重創今治後又建中正堂惠民局(在州/治東)際留倉(在幙/㕔南)架
閣庫(幕㕔/東)税務(在惠政/橋南)州學(即舊/縣學)社稷壇(州/南)三皇廟(州/西)
(表孝坊宋/永豐倉)嶽廟(州治/東北)城隍廟(州治/東)劉府君張將軍承烈
廣福王各有祠宇地東西八十二里一百三步南北一
百五十五里三十八步東至句容縣界三十七里以浮
山頂為界西至上元縣界三十五里以烏石橋為界南
至寧國路宣城縣一百一十里以四牌岡為界北至江
寧縣界四十五里以上義山為界所管十七鄉四十七
里溧陽山(州東/南)濁山(州東南秦/淮之源)東廬山(在州東南丹陽/分界水源有三)
(西流者入秦淮東北流者入/馬沈港東南流者入丹陽湖)杜城山(在州/南)石城山(州東/南)
稟丘山(在州/西)石羊山鳯栖山澳洞山(皆州/西南)游子山(州/南)回
峯山官塘山荆山仙杏山(皆州/東南)銅山(州/西)芝山(上有李洞/燕洞在州)
(東/南)丹陽湖(州西八十里周百九十五里中流與太平當/塗縣分界此水本由五堰自常州宜興入大)
(湖今已/堙塞)固城湖(州西南九十里周百里南北三十里東/西二十五里環楚王故城有水四派湖)
(中流與太平分界與丹/陽石臼號三湖相連接)石臼湖(州西南四十里縱五十/里衡四十里西連丹陽)
(湖湖中有軍山塔/子馬頭雀壘四山)皆在州境詳見本州志及後山川諸
志
　　　溧陽州圖
　
　
　
　
　
　
　
　
溧陽州圖攷
溧陽州歸附以前為溧陽縣漢縣城在溧水固城唐縣
城在州西北四十五里即舊縣村巡檢寨基唐天復三
年移治今所南唐昇元二年築城周四里二百九十四
步高一丈一尺上闊一丈下二丈八尺壕闊五丈深五
尺宋建炎中展入青安草市增廣二里今周六里有餘
水陸門七東曰迎春南迎夏西迎秋北迎冬西北曰青
安上水門曰清暉下水門曰挹秀元貞元年陞州州治
仍宋縣治在城内市心有無倦堂(舊有手詔亭頒春亭/八如齋逶迤齋西齋)
(無愧堂讀書堂清間堂煙艇室閬風臺大圓鏡亭渌淨/亭煙波亭皆知縣陸子遹李大原所創縣丞廨在州治)
(東有來月堂今為郵亭主簿廨在丞廨東有鳯栖軒今/為蒙古字學尉司在主簿廨東有懷曜軒以孟東野諡)
(貞曜也凡官廨損/益改創皆非舊制)州學即舊縣學有織染局税務館驛
捕盜司(皆在州/永定坊)城隍廟(在州登/俊坊)祠山真君廟(在州招/遠坊)武
烈大帝廟(在東/門外)顯惠即史祖侯廟(在永/成郷)史貞義女廟(在/明)
(義鄉中/江橋)五顯廟(在州招/逺坊)趙城明王廟(福賢鄉/下橋里)東嶽廟(在/福)
(賢鄉/下橋)赤鄒將軍廟(在福賢/鄉屠塘)茅司徒廟(在福賢/鄉馬店)社稷風雷
雨師壇(在州西/門外)地東西一百五十里南北一百六十里
東至宜興州界一十五里以葑埭牌為界西至溧水州
界八十五里以三塔墩為界南至廣徳路界七十里以
石屋山分流為界北至金壇縣界八十里以長塘湖港
荻場為界所管十三鄉十八里桂林山盤白山伍牙山
荆山鐵冶山(皆州/西南)龍潭山懸鼓山(皆在/州南)鐵山銅官山(皆/州)
(東/南)瓦屋山了頭山(皆州/西北)曹姥山(州西北有/聖姥廟)吕長山(州西/有吕)
(將軍/廟)芝山(州西舊傳/梅福隠此)長塘湖(在州北五十三里周百五/十里接金壇宜興二界舊)
(名洮湖中有大巫小巫山虞翻曰滆湖洮湖射湖貴湖/及太湖為五湖並太湖之小支俱連太湖故太湖兼得)
(五湖/之名)千里湖(在州東南十五里陸機云千里􁃇羮末下/鹽豉至今産􁃇俗呼千里渰與故縣渰相)
(連或説千當作芊末作秣/秣下即秣陵從省文耳)昇平湖(州西七十里水自溧/水州五堰東流入湖)
(連入震澤即古中江所/逕有溪自建平縣來會)三塔湖一名梁城湖(在州西七/十里周十)
(八里西南與/昇平湖相接)瀨陽衍(在州西三十六里衍即渰字吳音/訛耳西接三塔衍北接新昌衍連)
(永陽江葛涪衍出州西北東流入/湖今衍地多成圩田僅存一派)皆在州境詳見本州
志及後山川諸志
　　　集慶路學圖
　
　
　
　
　
　
　
　
路學新圖攷
南唐都建康濱秦淮開國子監(今鎮淮橋北御街東舊/比較務即其地里俗呼)
(為國子/監巷)宋雍熙中有文宣王廟在府西北三里治城故
基天聖七年丞相張士遜出為太守奏徙廟於浮橋東
北建府學給田十頃賜書一監景祐中陳執中又徙于
府治之東南(即今/學基)建炎兵燬紹興九年葉夢得更造學
援西京例奏增置教官一員(見後/年表)淳熙四年劉珙重修
慶元二年張枃建閣以奉御書閣下建議道堂淳祐初
年别之傑增修學宇六年趙以夫即命教堂更名明徳
增造兩廊以妥從祀十年吳淵列祠先賢增學廪創義
莊寶祐中馬光祖興學校集周漢以來名賢贊而祠之
大成殿在靈星門北㦸門内從祀位在兩廊御書閣在
明徳堂後講堂即今明徳堂議道堂在御書閣下齋舍
東序三曰守中曰進徳曰説禮西序三曰常徳曰育材
曰興賢祭器庫二一在大成殿前東廊之南一在御書
閣東偏公厨在東序後射圃在義莊倉之西有亭名繹
志後改正已堂大徳四年秋八月廟學災惟存尊經閣
及二教授㕔七年總管陳元凱重建今學
　　　臺城古蹟圖

外圍以宣陽門為中者晉名苑城即吳都城舊趾周二十
里一十九步内圍以大司馬門為中晉成帝新作新宫一名
臺城周八里内圍之次即梁武帝所作宫城牆立重門開
二道諸門名晉宋齊梁陳更易不同今以其可攷者道之
按舊志成陽門内有晉建鄴縣城城西二里即唐縣城縣城
西即吳冶城城内西則有卞將軍墓齊何㸃所居東籬門乃
東府之西西州之東故圖經云西州城未有籬門立烏榜與建
康分界後名其地為烏榜村在天慶觀西南今永壽宫是也
臺城古蹟圖攷
古都城宫苑記吳大帝所築周迴二十里一十九步在
淮水北五里黃龍元年自武昌徙都晉元帝初過江不
改其舊宋齊梁陳皆都之宋世宫門外六門城設竹籬
至齊高帝建元元年有發白武樽言曰門三重門竹籬
穿不全上感其言改立都墻本紀建元二年立六門都
墻是也其後增立為十二門云
臺城一曰苑城本吳後苑城晉成帝咸和中新宫成名
建康宫即世所謂臺城也在上元縣東北五里周八里
濠闊五丈深七尺今胭脂井南至高陽樓基二里即古
臺城之地盡為軍營及居民蔬圃(實録注苑城即建康/宫城吳之後苑地一)
(名建平園又云臺城南正中大司馬門南對宣陽門相/去二里宣陽即苑城門則臺城在苑城内明矣宫苑記)
(云古臺城即建康宫城本吳後苑城晉咸和中修繕為/宫輿地志云都城南正中宣陽門對苑城門其南直朱)
(雀門正北面宫城無别門乃知苑城即宫城在都城内/近北明矣臺城南面開四門北面二門東西面各一門)
(宫城内有二重宫墻周迴五百七十八丈南面開二門/北面二門東西面各一門第三重宫墻南面一門東西)
(面各一門又云同泰寺與臺城隔路今法寶寺及圓寂/寺即古同泰寺基故法寶亦名臺城院以此考之法寶)
(圓寂寺之南葢古臺城也晉書成帝時蘇峻作亂焚燒/宫室温嶠以下咸議遷都惟王導固爭不許咸和五年)
(作新宫始繕苑城六年遷于新宫即此城也唐史張雄/使别將趙暉據上元暉恃其才欲治臺城為府是此城)
(唐末尚存至楊吳時/改築而城遂廢矣)
古都城門晉書成帝作新宫繕苑城修六門(實録注云/六門都城)
(門也晉初但有陵陽門後改為廣陽門内有右尚方世/謂尚方門次正中曰宣陽門本吳所開對苑城門世謂)
(之日門晉為宣陽門門三道上起重樓懸楣上刻木為/龍虎相對皆繡栭藻井南對朱雀門相去五里餘次最)
(東曰開陽門宋元嘉二十五年改開陽曰津陽東面最/南曰清明門門三道對今相宫巷門東出青溪橋巷尚)
(書下舍在此門内正東曰建春門後改為建陽門門三/道正西曰西明門門三道東對建春門即宫城大司馬)
(門前横街也正北面即宫城無别門又按宫苑記凡十/有二門南面最西曰陵陽門後改為廣陽門正門曰宣)
(陽門次東曰開陽門後改為津陽門門三道直北對端/門最東曰清明門直北對延熹門當二宫中大路東面)
(景南曰東陽門直青溪橋巷即今湘宫寺門路最北曰/建春門陳改為建陽門西對西明門即臺城前衡街北)
(面最東曰延熹門南直對清明門當二宫中大路次西/曰廣莫門門三道陳改名北捷門北直對樂遊苑南門)
(次西曰𤣥武門門三道齊改名宣平門北直趨𤣥武湖/大路最西曰大夏門南直對廣陽門北對歸善寺門西)
(面景北曰西明門直對建陽門即大司馬門前横街是/最南曰閶闔門西直對東陽門詳考宫苑記陵陽宣陽)
(開陽三門與實録所嚮皆同唯清明門在南面最東而/實録乃在東面最南今以宫苑記北對延熹門證之即)
(實録誤矣又實録云正東曰建春正西曰西明宫苑記/乃在東西面之最北其最南又有東陽閶闔二門葢實)
(録都城止六門而宫苑記之門乃十有二宋紀獨載元/嘉二十五年新作閶闔廣莫二門其餘延熹𤣥武大夏)
(東陽四門不見建立之始實録元嘉二十五年四月新/作閶闔廣莫等門改先廣莫曰承明然則此六門皆同)
(時作史畧之爾然東西二門相對實録宫苑記皆云大/司馬門前横街則知東西舊止二門各正所嚮後又増)
(立二門故以南北别之也又按宋元凶劭作亂閉守六/門於門内鑿塹立柵齊建元中始立六門都墻梁侯景)
(濟江韋黯屯六門皆止言六門而元凶劭傳又云同逆/先屯閶闔門外臧質從廣莫門入乃知六門為正門後)
(所立六門皆便門也故史不載閶闔廣莫等門/作於元嘉二十五年元凶劭之亂乃三十年云)
古建康宫門晉成帝咸和七年新宫成名曰建康宫開
五門南面二門東西北各一門宋文帝元嘉二年於臺
城東西開萬春千秋二門陳宣帝大建二年改作雲龍
神武二門(按建康實録注南面二門正中曰大司馬門/世所謂章門拜章者伏於此門待報南對宣)
(陽門相去二里夾道開御溝植槐柳世或名為闕門近/東曰閶闔門後改為南掖門門三道世謂之天門南直)
(蘭宫西大路出都城開陽門其北面平昌門則上有爵/絡世謂之冠爵門南對南掖門宋永初中改宫城北平)
(昌門為廣莫門至元嘉二十五年改先廣莫門曰承明/門又云南面端門夾門南大鼔在兩塾之南並三丈八)
(尺圍用開閉城門日中晡時及晩並擊以為節夜又撃/之以持更宫苑記南掖門宋改閶闔門陳改端門東西)
(二門考之實録已不可見可見者唯南面二門與北面/一門而已又按宫苑記晉成帝修新宫南面開四門最)
(西曰西掖門門三道並重冲正中曰大司馬門門三道/起三重樓直對宣陽門次東曰南掖門宋改閶闔門陳)
(改端門南直對津陽門北對應門最東曰東掖門門三/道南直對蘭臺路東面正中曰東華門門三道晉本名)
(東掖門宋改萬春門梁改東華門北面最東曰承明門/門三重本晉平昌門南直對東掖門東掖疑即南掖最)
(西曰大通門上重西面正中曰西華門晉本名西掖門/宋改千秋門梁改西華門凡八門比建康實録所載多)
(五門梁天監十年初作宫城門三重樓及開二道又按/宫苑記建康宫城内有兩重宫墻南面開二門西曰衙)
(門隠不見南西掖門東曰應門晉改名止車門南直對/端門即晉南掖門也東面正中曰雲龍門北面正中曰)
(鳯粧門近西曰鸞掖門西面正中曰神武門凡六門第/三重宫墻東直對墻南面正門曰太陽晉本名端門宋)
(改為南中華門東面正中曰萬春門直東對雲龍門西/對千秋門西面正中曰千秋門西對神武門東對萬春)
(門凡三門建康實録皆不載以宫殿證之雲龍門是二/重宫墻東西門對第三重宫墻萬春門神武門是第二)
(重宫墻西面門對第三重宫墻千秋門東西相望按圖/可攷足以想見臺城門闕之盛然晉成帝時已有雲龍)
(門蘇峻作亂羊曼為前將軍率文武守此/門是也以上宫城諸門攷證詳見古蹟志)
　　　冶城古蹟圖
　
　
　
　
　
　
　
　
闕

　
　
　
　
　
　
　
　
茅山圖攷
茅山在句容縣東南四十五里周迴一百五十里初名
句曲山像其形也茅君得道更名曰茅山三十六洞天
之數第八曰金壇華陽之天此山是也(史記禹封泰山/禪會稽晉灼曰)
(本名茅山吳越春秋云禹巡天下登茅山以朝羣臣更/名茅山為會稽亦曰苗山茅山記曰大茅山獨高處黑)
(帝命東海神理大銅鼎於山頂深八尺上有盤石鎮之/黒帝即顓頊也又曰秦始皇帝三十七年逰會稽還登)
(句曲北垂山埋白璧一雙深七尺李斯篆刻文云始皇/聖徳平章江山巡狩蒼川勒銘素璧又曰王莽地皇三)
(年七月遣使者章邕齎黄金白玉銅鐘五口贈三茅君/光武建武七年三月遣使者吳倫齎黄金五十斤玉帛)
(獻三茅君今山頂有埋金處上有聚石又曰中茅山獨/高處司命君埋西胡玉門丹砂六千斤深二丈上有盤)
(石鎮之其山左右泉流下皆小赤色飲之延年益夀左/真人就司命君乞得一十二斤以合九華丹山頂石壇)
(石案香爐今存今三陽百姓多長夀者葢太陽北陽朱/陽三村耳茅君内傳句曲山秦時華陽之天漢宣帝時)
(三茅君居之遂各茅山内有積金山因以金為壇號周/時名其源澤為曲水之穴秦時名句金之壇似已字故)
(以句曲名焉真誥曰金陵句容之句曲洞為第八洞天/又曰句曲地肺土良水清可以度世種民是處五災不)
(干又曰金陵者洞虛之膏腴句曲之地肺履之者萬萬/知之者無一按茅山志茅濛字初成華陽人也隠華山)
(修道秦始皇三十一年白日上昇是時有民謠曰神仙/得者茅初成駕龍上昇入太清時下𤣥洲戲赤城繼世)
(而往在我盈始皇聞之問故老答曰此仙謠也於是有/尋仙之意濛之𤣥孫盈得道於金陵句曲山上升為東)
(嶽上卿司命真君太元真人居赤城時來句曲弟茅固/茅衷皆得道於此邦人改句曲為茅君山洞天福地記)
(福地七十二地肺為第一即金陵是也金陵之地水至/即浮故比之於肺抱朴内篇别有地肺山乃玉留嶼又)
(商山亦名地肺/今以内傳為正)山中有大茅峰(山頂有聖祐觀奉大茅/君真應直君峯北華陽)
(洞之東有崇禧萬壽宫/東南有崇夀華陽二觀)中茅峰(山頂有徳祐觀奉中茅/君妙應真君西有昇元)
(觀舊為白鶴廟與祠宇宫/相鄰清真觀在大羅源)小茅峰(山頂有仁祐觀奉小/茅君神應真君與徳)
(祐聖祐二觀皆/延祐三年定額)抱朴峰(大茅/峰北)白雲峰(中茅峰西有/白雲崇福觀)五雲
峰(小茅峰側/有五雲觀)積金峰(大茅中茅二峰間陶隠居𢎞景所/住有元符萬寧宫華陽宫天聖觀)
(栖真/觀)疊玉峰(大茅東南/有藏真觀)華葢峰(在崇壽/觀東南)四平山(大茅西/南俗稱)
(方/山)良常山(茅山/北垂)華姥山(大茅崇/禧宫南)鬱岡山(小茅峰東北/有乾元觀)龍
尾山(大茅/東)東方山(東連仙/几山)伏龍山(在柳汧之間/有抱元觀)雷平山
(伏龍山東/有玉晨觀)方隅山(雷平山東北/有燕洞宫)秦望山(良常山/東北)丁公山
(積金山西/有紫陽觀)自大茅山南後韭山竹山吳山連峰疊嶂逹
乎吳興天目諸山許邁所謂洞庭西門潛通五嶽(洞庭/即今)
(太/湖)陶𢎞景亦云三茅山東通王屋西逹峨嵋南接羅浮
北連岱嶽朱文公謂岷山之脈由衡山南出而東度大
庾嶺者包彭蠡之源而北盡乎建康然則茅山形勢實
與西蜀岷山峨嵋相為首尾蔣山金陵特其脈之盡者
其為揚州之鎮山為江南之名藩會府豈不宜哉詳見
後山川志
　　　蔣山圖

　
　
　
　
　
　
　
　
蔣山圖攷
鍾山一名蔣山在城東北一十五里周迴六十里高一
百五十八丈東連青龍山西接青溪南有鍾浦下入秦
淮北接雉亭山漢末有秣陵尉蔣子文逐盜死事于此
吳大帝為立廟封曰蔣侯大帝祖諱鍾因改曰蔣山唐
地理志江南道其名山衡廬茅蔣(輿地志古金陵山也/縣邑之名由此而立)
(金陵地記云秦始皇時望氣者云金陵有天子氣乃埋/金玉雜寶於鍾山又云蔣山本少林木東晉令刺史罷)
(還種松百株宋時諸州刺史罷職還者栽松三千株下/至郡守各有差山之最高峰北有五願樹乃柞木也庾)
(闡揚都賦元帝渡江望氣者云蔣山上紫氣時時晨見/宋散騎常侍劉勔經始鍾嶺之南以為棲息聚石蓄水)
(朝士雅素者多從之游又雷次宗元嘉中開館雞籠山/文帝為築室於鍾山西巖下謂之招隠館齊周顒於鍾)
(山西造草堂寺以處僧慧約寺即顒所居梁武帝於鍾/山西置大愛敬寺江表上已多游於此侯景反邵陵王)
(綸率西豐公大春等馬步三萬發自京口直據鍾山景/黨大駭具舟欲逃阮孝緒因母疾用藥須得生人薓舊)
(傳鍾山所出孝緒躬厯幽險累日不獲忽一白鹿導前/行至一所不見就求之果得陳大寶元年齊軍潛至鍾)
(山龍尾進至幙府山唐大厯中處士韋渠牟亦隠於此/號遺名子顔真卿題其所隠之堂曰遺名先生三教會)
(宗/堂)山内舊有定林庵(宋王荆公安石嘗讀書於此米元/章榜曰昭文齋李伯時冩荆公真)
(像於壁楊次公為之贊霜筠/雪竹二庵皆在蔣山寺左)寰宇記云自梁以前立佛
寺七十所今山南有太平興國禪寺(梁武帝天監十三/年以定林寺前岡)
(獨龍阜葬誌公永定公主以湯沐之資造浮圖五級於/其上前記云塔名玩珠取龍玩珠之義十四年即塔前)
(建開善寺今寺乃其地也唐乾符中改為寶公院南唐/昇元中徐徳裕重修後主又改為開善道塲至宋太平)
(興國五年改賜今額慶厯二年葉清臣奏為十方禪院/王荆公安石為相退居鍾山為帥守者多其門人寺宇)
(益増大後屢經火泰定二年正月再燬今重/建特盛有翰林學士虞集撰記詳見祠祀志)新建大崇
禧萬壽寺(泰定四年潛邸剏建近有望江亭御/史中丞趙世延撰記詳見祠祀志)其山峰
秀者有屏風嶺(巧石青林幽邃如/畫在古明慶寺前)山之東八功徳水(在/悟)
(真庵後梅摰記云梁天監中有胡僧寓錫山中乏水時/有龎眉叟謂曰余山龍也知師渴飲措之無難俄而一)
(沼沸出後西僧繼至云本域中八池已失其/一自梁以來嘗取給御府云飲之可以愈疾)道卿巖(在/八)
(功徳水後半嶺間宋太守葉清臣/字道卿嘗游其間因以其字名巖)寶公塔西二里有洗
鉢池興國寺西有道光泉(熙寧八年僧道光所斸得名/在梁靈曜寺前其深五尺)
宋熙泉(近宋熙寺基之左今蔣/山興國寺日用此泉)其東山顛有定心石下
臨峭壁寺西百餘步有白蓮庵(庵前有白蓮池乃/䇿禪師退居之所)北高
峰絶頂有一人泉(僅容一勺多/挹之不竭)桂嶺(六朝事類云在/山南明慶寺後)楊
梅峴栽松峴(皆以其/樹得名)猿驚鶴怨二谷(好事者/所加)道家八洞
天之外有三十六洞天其一朱湖洞天在鍾山又有太
子巖(梁昭明太子嘗讀書於此又名昭明/書臺今為七佛庵一人泉在其東)梁侍中周捨
立靜壇與道士塢相對(武帝問其壇如何對曰風不鳴/條雲無膚寸鹿巾黃帔甚多白)
(簡朱衣罕至因名靜壇道士塢在古明慶寺前與八功/徳水相近則靜壇當在其處乾道志壇在鍾山南巖上)
(慶元志梁天監十三年築西靜壇於鍾山下事迹曰道/士塢在明慶寺前有道觀即陳宣帝禮𤣥靖臧兢處在)
(寶公/塔東)桃花塢在寶公塔西北(舊有桃花甚盛/今不復存矣)茱萸塢在
蔣山南平坡中舊有茱萸園(宋道士陸修靜/餌茱萸於此)此皆山之
勝處也
　　　大龍翔集慶寺圖

　
　
　
　
　
　
　
　
　　抄白
(長生天氣力裏大福廕䕶助裏皇帝聖旨行中書省行/御史臺行宣政院官人每根底宣慰司㢘訪司官人每)
(根底軍官每根底軍人每根底管城子底達嚕噶齊官/人每根底來往的使臣每根底衆百姓每根底衆和尚)
(每根底宣諭的聖㫖青吉斯皇帝諤格徳依皇帝色辰皇/帝諤勒哲圖皇帝庫魯克皇帝布延圖皇帝格根皇帝)
(呼圖克圖皇帝濟雅圖皇帝伊呼哲伯皇帝聖㫖裏和尚者/每伊囉勒昆先生每教不棟甚麽差𤼵休當者告天祝夀)
(麽道有來如今依在先底聖旨體例裏不揀甚麽差發/休當者吿天與咱每祝壽者麽道濟雅圖皇帝為報祖)
(宗教萬民得濟的上頭集慶路裏起葢了大龍翔集慶/寺教廣智全悟大禪師笑隠長老做住持委付了選有)
(本事的好和尚住坐依著百丈清規體例裏交海會雲/堂裏坐禪旃檀林裏早晩念經者依著釋迦牟尼佛的)
(體例行者祝壽者麽道咱每這大龍翔集慶寺江南田/地裏有的五山教這寺在五山之上者這寺裏首尾藏)
(主等頭首委付來的和尚每提調的官人每依著五山/體例裏各路分裏有的寺院闕住持呵資次裏住持委)
(付者不㨂是誰休將别箇和尚説好這寺裏休分付者/麽道聖旨行了有來至今他每五山寺不曾定體麽道)
(聽得來如今笑隠長老根底加與釋教宗主的名分兼/領五山寺者今後這寺裏住持於五山寺本宗派住時)
(長老内選揀委付者濟雅圖皇帝潛邸時分坐地的房/子裏葢來的寺院比别箇寺不同奉聖旨官錢内這寺)
(裏與來做常住的田土税糧休納者雜泛差發休當者/麽道不揀甚麽勾當依著濟雅圖皇帝已了的聖旨定)
(例行者執把的聖旨與了也這寺家房舍裏使臣每休/安下者鋪馬祗應休與者休㫁公事者俗人每休爭競)
(者但屬這寺裏的田土碾磨店鋪解典庫浴堂人口頭/疋河泊船隻蘆場等不㨂甚麽他每的不揀是誰休奪)
(要者休倚氣力者這寺裏辦常住其間㢘訪司有司添/氣力成就者休沮壞者這般宣諭了呵别了的人每有)
(罪過者這廣智全悟大禪師釋教宗主笑隠長老等和/尚每有聖旨麽道不干礙自己的勾當做主呵没體例)
(的勾當行呵他每更不怕那聖旨至元元/年閏十二月十五日大都有時分寫來)
　　　曹南王祠堂圖
缺圖
　
　
　
　
　
　
　
　　抄白
(至正元年閏五月初六日本路奉江浙等處行中書省/劄付准中書省咨禮部呈承奉中書省判送至元六年)
(十月十二日奏過事内一件托歡平章文書裏説有父/阿勒哈世祖皇帝時分與巴延丞相等統領蒙古兵馬)
(征討亡宋既而歸還復平額呼布格并河西叛賊阿蘭/岱爾等屢立奇功名上頭賜與曹南王名分來如蒙照)
(依巴延丞相例於集慶路起葢祠堂麽道與文書的上/頭交禮部官與大常禮儀院官一同定擬呵曹南王阿)
(勒哈與淮安河南二王一體有功立祠堂的説有依部/家定擬來的行呵怎生奏呵奉聖旨那般者欽此覆奉)
(都堂鈞旨連送禮部議得中書省托歡平章父曹南王/阿勒哈開國功臣建立祠堂致祀既太常禮儀院檢照)
(集議明白即與淮安忠武王事係一體合依本院所擬/欽依於集慶路官為起葢祠堂所據供祭田土比依前)
(例量擬減半於本路係官田内撥賜一十頃以酬勲節/如蒙准呈宜從都省詳酌聞奏相應具呈照詳得此至)
(正元年二月初八日伊克集賽第二日興聖殿裏後寢/殿東耳房裏有時分舒庫爾齊曼濟畢舍哩道拉實院)
(使伊勒都齊巴延特穆爾殿中哈瑪爾給事中特穆爾布哈/等有來衆省官每商量了畢爾齊巴哈平章阿嚕㕘政)
(蒙古畢舍哩哈喇特穆爾等奏過事内一件昨前托歡/平章父曹南王阿勒哈根底起葢祠堂者麽道有聖旨)
(來交禮部定擬呵與淮安忠武王事係一體如今教集/慶路官不以是何係官錢内起葢與祠堂於本路官田)
(地内撥賜與一十頃的説有依部家定擬來的行呵怎/生奏呵奉聖旨那般者欽此除外都省咨請照驗欽依)
(施行准此省府仰欽依不以是何錢内先儘官有見在/委官從省計料合用木物工程具實開坐申省奉此行)
(下録事司計料木物工程委自録事判官巴延徹爾提/調相視丈量得正北隅柴街寶戒寺側係官空地一十)
(五畝一分四釐於本路係官錢内放支官錢收買木物/委自本路判官周垚上元縣逹嚕噶齊諾海提調人匠)
(起葢祠堂殿宇廊房山門後堂裝塑完備/春秋戊日致祭餘見後年表及祠祀志)
　
　
　
　
　
　至大金陵新志卷一
欽定四庫全書
　至大金陵新志卷二
　　　　　　　　　　　　　元　張鉉　撰
　　金陵通紀
禹貢淮海惟揚州(禹别九州由夏迄周雖嘗更為十二/而揚州無所易其地北㨿淮南距海)
(職方氏東/南曰揚州)在天官為星紀之次其星斗牽牛婺女(史記/斗江)
(湖牽牛婺女揚州又曰甲乙四海之外不占丙丁江淮/海岱隋書揚州為淮海之地在天官自斗十二度至須)
(女七度為星紀於辰在丑吴越得其分野晉書引春秋/元命包云牽牛流為揚州分為越國立為揚山以為江)
(南之氣勁厥性輕揚亦曰州界多水水波揚也於古則/荒服之國戰國時其地為楚分今按此專言荒服非也)
(夏殷之制畿甸之外有綏服要服荒服相去各千里夏/都安邑殷都亳五遷末遷朝歌揚州亦為要服之國)
其川三江其浸五湖(職方解曰三江以為險五湖以為/浸史記索隠曰地理志北江從會)
(稽毗陵縣北東入海中江從丹陽蕪湖縣東北至會稽/陽羨縣東入海南江從會稽吳縣南東入海故禹貢有)
(北江中江也五湖者郭璞江賦註云具區洮滆彭蠡青/草洞庭又云太湖周五百里故曰五湖今洮湖在溧陽)
(與太/湖通)金陵葢當其會焉(金陵東南據山西北距江阻淮/當江淮湖海之交會故潮汐再)
(至/)其山茅蔣(朱文公云岷山之脉其一支為衡山者盡/於九江之西其一支又南而東度桂嶺者)
(則包湘源而北經潭袁之境以盡於廬阜其一支又南/而東度大庾嶺者則包彭蠡之源以北盡乎建康其一)
(支則又東包浙江之源北其首以盡會稽南其尾以盡/乎閩粤唐地理志江南道名山衡廬茅蔣今按山勢自)
(廣德溧陽而下由茅而蔣二山葢金/陵鎮山也茅蔣山名見後山川志)其國為吳而占在
斗其建都邑休祥之祲見於辰極(晉書丹陽郡入斗十/六度通典曰在天官)
(於斗則吳之分野史記泰伯之奔荆蠻自號勾吳索隠/荆者楚之舊號蠻者南夷之名地在楚越之界故稱荆)
(蠻晉書嵗鎮在斗牛吳越之福義熈十四年彗出天津/入太微經北斗絡紫微明年有星孛於太微西藩劉裕)
(尋篡/晉)三代以前帝王有都之者不可攷矣(路史循蜚紀/大敦巫常間)
(有雲陽氏是為陽帝著迹於馮翊之甘泉而丹徒有雲/陽嶺盖穴處之世董覽吳地記云曲阿秦時曰雲陽嶺)
(太史言東南有天子氣始皇𤼵赭徒三千鑿雲陽之北/岡曲之因曰曲阿吳岑昏鑿丹徒至雲陽杜野小辛間)
(而陳勲屯田鑿句容中道至雲陽西城則所謂破岡瀆/也十道志言雲陽氏古之仙人遁甲開山圖以為雲陽)
(先生之墟可以長徃可以隠處又云陽石山中有神龍/池黄帝時雲陽先生養龍於此為歴代養龍之處水旱)
(不時祀之中有神書鐡劵玉石之記今茅山有龍池古為/仙人多㳺其中豈非即雲陽氏之居乎唐杜佑以丹陽)
(古雲陽其説近是羅泌謂在長沙茶陵又謂陽石山在/絳北以山川形勢言之非也黄帝後少昊亦曰雲陽氏)
周元王四年當魯哀公之二十三年越勾踐滅吳命范
蠡城而居之稱伯江淮(今越城是也勾踐滅吳命蠡城/金陵之長干北會齊晉諸侯於)
(徐州致貢於王賜之胙而命為伯東諸侯畢賀號稱伯/王後七代一百四十三年無疆立而與齊楚爭強為楚)
(所/滅)楚人敗越城石頭曰金陵邑時楚地東極於海(周顯/王三)
(十六年楚王熊商敗越王無疆盡取呉故地乃因山立號/置金陵邑今石頭城是事見呉越春秋建康實録又云)
(地接華陽金壇之陵故號金陵或云威王及秦始皇皆/以此地有王氣埋金鎮之故名金陵恐非見末卷金陵)
(辨/)秦人兼六國以楚金陵地為鄣郡改金陵曰秣陵又
鑿鍾阜㫁長隴以泄其氣(史記秦始皇二十五年滅楚/明年分天下為三十六郡置)
(守尉監始以金陵為鄣郡治故鄣三十七年東遊還過/吳從江乗渡實録及前志云望氣者言五百年後金陵)
(有天子氣因鑿鍾阜㫁金陵長壠以通流至今呼為秦/淮乃改金陵邑為秣陵縣今江寧縣城東南六十里秣)
(陵橋東北/故城是也)漢初以封楚王韓信荆王劉賈吳王劉濞皆
大國也武帝以江都地封廣陵王胥其策文曰大江之
南五湖之間則金陵亦在其境(晉書漢景帝四年封皇/子非為江都王并得鄣)
(會稽郡而不得豫章武帝改江都曰廣陵封子胥為王/而以屬徐州今按史記載胥册文曰於戲小子胥受兹)
(赤社朕承祖考維稽古建爾國家封於南土世為漢藩/輔古人有言大江之南五湖之間其人輕心揚州保疆)
(三代要服不及以政於戱悉爾心戰戰兢兢乃惠乃順/毋侗好佚毋邇宵人維法維則書云臣不作威不作福)
(靡有後羞於戯保國艾民可不敬與王其/戒之後胥果與楚王謀反祝詛自殺國除)然自元封二
年改鄣郡為丹陽以𨽻揚州其屬有秣陵江乘諸縣訖
後漢無所更易(漢書武帝元封二年始置郡刺史廢鄣/郡置丹陽郡屬揚州統縣十七江乘秣)
(陵故鄣句容溧陽𨽻焉王莽改為宣亭郡東漢/以丹陽郡統十六城移治宛陵而揚州不改)孫權據
有江東築城石頭改秣陵為建鄴用張紘諸葛亮之言
自武昌徙都之西敗蜀北拒曹操號令行乎交廣(自秦/始皇)
(三十七年辛夘東巡至吳主孫權元年庚子四百二十/年前志吳侯孫䇿府在建鄴建安十三年孫權分丹陽)
(郡立新都郡十六年權自京口徙治秣陵十七年城楚/金陵邑地號石頭改秣陵為建鄴張紘曰金陵地勢岡)
(阜連石頭秦始皇以有王者都邑之氣故掘斷連岡改/名秣陵今處所具存地有其氣天之所命宜為都邑諸)
(葛亮亦曰鍾阜龍蟠石城虎踞真帝王之宅權黄龍/元年自武昌徙都建鄴交趾嶺南牧守皆吳署置)吳
亡晉改建康元帝渡江修揚州府城為都(晉武帝太康/元年平吳廢)
(建鄴為秣陵後析為二縣愍帝諱業改建康自始皇三/十七年辛夘至元帝以永嘉丁夘渡江五百一十七年)
(王敦創築揚州城所謂西州城者其東北府舎/即吳大初宫址石氷所造元帝因修為宫城)時衣冠
禮樂萃於江左天下望為正統(苻堅欲伐晉其臣諫以/晉為正統所在齊高歡)
(之言/亦然)其盛也有天下三分之二并凉幽燕奉晉正朔餘
三十年海島諸夷皆常朝貢其戰勝攻取苻堅以數十
萬衆敗於淝水(凉州張軌燕慕容廆父子事晉歴元明/成康穆五帝皆奉正朔燕僣號而張氏)
(終為晉臣孝武帝太元八年苻堅大舉兵入冦謝/石謝𤣥桓伊等大破之於淝水収復河南北諸郡)劉裕
削平内難遂滅燕芟秦収其彞器悉送建康與拓跋氏
以河為境其勢蹙爭戰恒在兖豫之郊(祖逖守雍丘石/勒畏之逖卒而)
(河南陷于後趙桓温破姚襄取洛陽未幾陷于燕並青/兖冀失之謝𤣥破苻堅與朱序取河南北諸郡桓𤣥之)
(亂復為姚秦所陷安帝元興三年劉裕誅桓𤣥義興五/年裕滅南燕取青兗之地十三年滅後秦擒姚泓復取)
(河南闗陜宋興魏人南侵疆土日蹙元嘉中/文帝北伐無功自是河北河南皆入於魏)宋齊梁陳
仍晉舊都號京輦神臯者幾三百年而合于隋(齊書揚/州京輦)
(神臯郭璞言江東分王三百年復與中國合按晋元帝/永嘉元年丁夘自下邳移鎮建鄴大興元年戊寅即帝)
(位至隋開皇九年己酉凡二/百七十二年而天下混一)隋文帝平陳夷其城郭以
石頭為蔣州暨改州為郡復名丹陽(唐書隋以州為郡/依漢制置太守以)
(司𨽻刺史相統治末年以江都為揚州置總管/府以句容屬焉自後揚州之名專於江都始此)沈法興
李子通輔公祏皆嘗據之為亂(唐髙祖武徳元年吳興/太守沈法興據江表十)
(餘郡自稱江南道大總管置百官三年李子通攻敗之丹/陽毗陵等郡皆降子通唐以和州總管東南道行臺尚書)
(令楚王杜伏威為使持節總管江淮以南諸軍事揚州刺/史子通拒之大敗江南之地盡入於伏威伏威徙居丹)
(陽六年伏威入朝而輔公祏據城反稱/帝置百官為趙郡王孝恭李靖所滅)唐初置行臺尚
書省丹陽以總征伐尋廢行臺為揚州大都督徙治江
北(武徳七年以趙郡王孝恭為東南道行臺右僕射尋/廢行臺為揚州大都督李靖為長史八年襄邑王神)
(符自丹陽徙州府/及居民於江北)太宗分天下為十道以古揚州南境
及荆州之半為江南道江寜嘗置郡又改昇州(肅宗至/德二載)
(以潤州江寕縣置江寕郡乾元元年改昇州地理志曰/江南道葢古揚州南境漢丹陽會稽豫章廬江零陵桂)
(陽等郡長沙國及牂柯江夏南郡地潤昇常蘇湖杭睦/越明衢處婺温台宣歙池洪饒吉袁信撫福建泉汀漳)
(為星紀分岳鄂潭衡永道郴邵黔辰綿施叙奬夷播思/費南溪溱為鶉尾分為州五十一縣二百四十七其名)
(山衡廬茅蔣天目天台會稽四/明括蒼縉雲金華大庾武夷)末年封楊行宻吳王昇
為吳地徐温擅吳改昇州為金陵府大其城郭(昭宗天/復二年)
(封楊行宻為吳王行宻破馮𢎞鐸取昇州天祐十四年/徐温以金陵形勢戰艦所聚自以淮南行軍副使領昇)
(州刺史命假子知誥徃治之武義二年改金陵府楊溥/順義元年金陵城成乾貞二年知誥廣金陵城二十里)
(按今城遺/址是也)温假子知誥簒吳建國號唐改金陵為江寜
府復為都者三十九年而降于宋(吳天祚二年石晉天/福元年也知誥以金)
(陵為西都尋改為江寜府建國號唐復姓李更/名昇三主三十九年宋開寳八年曹彬定江南)宋滅南
唐復為昇州尋陞江寜府建康軍節度仁宗由昇王為
太子暨即位以昇為大國不以封諸皇子其守臣恒以
宰執近臣為之(宋天禧二年封夀春郡王為昇王嘉祐/四年翰林學士胡宿言陛下建國於昇)
(宜進昇為大國無得封從之張士遜王安/石咸以宰相判江寜府南渡後其選尤重)高宗南渡改
建康府即府治為行宫設留守以守臣兼之而安撫制
置總領轉運提領御前馬歩軍諸司皆治于此江東淮
西諸郡咸聽節制(宋建炎三年改建康府紹興二年以/府治為行宫遷府治於行宫之東南)
(隅今臺署是也又江東安撫司沿江制置司淮西總領/所江東轉運司江淮提領所江淮都督府御前馬歩軍)
(諸司皆治于此/詳見後官守志)至元乙亥春大兵初下江南即建康府
治開省設建康宣撫司江東建康道提刑按察司又設
江東道宣慰司江淮等處行樞宻院皆於建康開府(至/元)
(十二年乙亥春二月宋相賈似道兵潰於丁家洲太平/州守臣孟之縉迎降沿江制置知建康府事趙溍聞兵)
(至棄城與淮西總領所官費伯恭轉運等官相繼潜遁/馬歩軍副總管沿江都統權司徐王榮及翁都統帥軍)
(民僧道詣太平州納款行省遣吕文煥及招討索多按/察副使焦寛甫齎榜文撫喻軍民是月二十七日巴延)
(丞相阿珠平章等官領兵入城於建康府治玉麟堂開/省調兵立建康宣撫司以萬户亷希愿招討索多孟之)
(縉行江東宣撫司事招納降附至元十三年置江東宣/慰司希愿及㕘知政事阿嘍罕亳州萬户張𢎞範皆嘗)
(兼宣慰使亦於府治置司明年又設江東道提刑按察/司於前宋馬歩司置司後徙轉運司至元二十二年移)
(行樞宻院建康總攝江淮等處出征/軍馬即居宣慰司治所今臺治是也)宣撫司尋改為建
康路總管府𨽻宣慰司以達江浙行省其按察司亦改
名肅政亷訪司以避行臺遷治寜國路而江南諸道行
御史臺由揚州三徙卒治建康(至元十四年改立建康/路總管府仍以亷希愿)
(兼本路總管府達嚕噶齊親管司縣𨽻宣慰司行御史/臺本年始於揚州剏立按治江淮諸道二十一年移杭)
(州二十二年春議遷江州夏再還杭州是秋移江東按/察司治宣州而行臺自杭州移治建康二十六年臺自)
(建康再移揚州按察司還建康二十八年改肅政亷訪/司二十九年以兩淮山南三道𨽻中臺而行臺還治建)
(康始名江南諸道行御史臺江東亷訪司仍/移寜國路寜國即宣州改名詳見後官守志)天下大定
䝉古漢軍分翼鎮守益都新軍萬户府自寜國移鎮本
路行樞宻院及江東宣慰司相繼併省(至元二十九年/湖廣平章逹爾)
(罕等累言軍民分政不便三十一年用丞相淮安忠武/王言罷行樞宻院大德元年益都新軍萬户府自寜國)
(移鎮本路三年二月/例革江東宣慰司)行御史臺統按三省十道其地即
唐之江南道泝江漢以南西接牂柯夜郎南極朱厓海
島覊縻之地文官武臣星羅鱗次皆行臺總其綱紀而
黜陟之(三行省江浙治杭州路江西治龍興路湖廣治/武昌路千道肅政亷訪司本名按察司至元二)
(十八年更今名江東建康道治寜國江西湖東道治龍/興江南浙西道治杭州浙東海右道治婺州江南湖北)
(道治武昌嶺北湖南道治天臨海北廣東道治廣州嶺/南廣西道治靜江福建閩海道治福州海北嶺南道治)
(雷/州)視古岳牧之任優矣而建康路以至順元年例改集
慶路今統二州三縣一司比京畿例與陜西之奉元路
皆徑𨽻行御史臺按治監察御史嵗一再出行所屬州
縣觀省風俗糾其違闕異於他郡(集慶路統溧陽溧水/二州江寜上元句客)
(三縣録事司治府城中/其沿革見後官守志)
論曰秦漢以來稱帝王之都有三曰長安曰洛陽曰金
陵其地皆阻山帶河有商邑翼翼之規其經營卜宅也
咸自以為金城湯池厯䙫無窮而俄然為墟此豈非在
德不在險之效哉孟子曰天時不如地利地利不如人
和又曰三代之得天下也以仁其失天下也以不仁察
其興壞之端有足慨者閒以今廣輪疆理較禹貢職方
揚州之域地或犬牙臨制聖人畫野設官有深意焉乃
本其所以得為都者論著之而疆理析置官守㳂革各
具其篇云
　
　
　
　
　
　至大金陵新志卷二
欽定四庫全書
　至大金陵新志卷三上之上
　　　　　　　　　　　　　元　張鉉　撰
　　金陵表
春秋表年以首事然所見異辭所聞異辭所傳聞異辭
金陵古稱鉅藩居之者或左纛帝制抗衡中夏迹其君
臣言行疆域離合豈若他郡國邈然無預於勝敗之數
者哉今仍前志自周元王以來譜而著之經以帝代緯
以天時地域官守政事掇其嘗為都邑史可徵者為年
表不為都邑徙藩鎮郡縣則為世表自趙宋以來雖不
為都而文獻有足徵則亦為年表詳畧因時疑信視史
總一千八百一十五年具其終始俾覽者有所綜稽焉
而天文地理人事之紀著矣作金陵世年表(卷三上起/周元王己)
(巳至漢獻帝己亥為世表起吳大帝庚子至陳後主禎/明己酉為年表  卷三中起隋開皇己酉至周顯徳己)
(未為世表起宋建隆庚申至徳祐乙亥為/年表  卷三下起至元丙子以來為年表)
　周秦西漢東漢(周姬姓都豐鎬洛陽秦嬴姓都長安/西漢劉氏都長安東漢都洛陽其行)










　(我舉賢任能各盡其心以保江東我不如卿權既統/事以周瑜程普吕範為爪牙魯肅諸葛瑾步隲陸遜)
　(為腹心招延英俊分部諸將鎮撫山越討不從命初/堅娶錢塘吳氏孕策夢月入懷孕權又夢日入懷以)
　(告堅堅曰日月陰陽之精極貴之象吾子孫其興乎/其後權破曹操軍於赤壁敗蜀先主秭歸又破操軍)
　(濡須塢就武昌大赦改元黄武後七年即帝位追尊/父堅為武烈皇帝兄策為長沙桓王立子登為皇太)
　(子傳四主六十年都建鄴按許嵩撰建康實録自吳/大帝至陳後主首尾合四百年行事甚詳葢建鄴既)
　(為帝都政令所出理須紀載但為帝紀則全𩔖國史/今依前志凡都此者悉為年表南唐𥚹國短世事在)
　(五代者附世表入宋以來附年表宋事接/於見聞而史可徵悉為年表詳見總叙)































































　
　
　
　
　
　
　
　
　
　
　
　
　
　
　
　至大金陵新志卷三上之上
欽定四庫全書
　至大金陵新志卷三上之中
　　　　　　　　　　　　　元　張鉉　撰
　　金陵表(二/)
　宋(髙祖武皇帝姓劉氏諱裕字德輿彭城綏輿里人/漢楚元王交二十一世孫晉哀帝興寜元年癸亥)
　(六月壬寅夜生神光照室是夕甘露降于墓樹産夜/而皇妣趙氏殂帝長雄傑有大度事繼母以孝聞嘗)
　(遊京口竹林寺獨卧講堂中有五色龍章皇考墓在/丹徒秦史所謂曲阿丹徒間有天子氣時有孔子恭)
　(者善占墓謂帝曰非常地也由是益自負隆安中平/孫恩有功桓𤣥簒位帝隨桓脩入朝𤣥妻劉氏謂𤣥)
　(曰劉德輿龍行虎步視瞻不凡宜早為其所𤣥曰方/欲北清中原非劉裕莫足使若關隴平定徐思其宜)
　(裕還丹徒因遊獵會同謀者擒桓脩斬以徇率二州/之衆千七百人舉義破皇甫敷桓謙等𤣥輕舟南逸)
　(王謐推帝為使持節都督徐兖青冀幽并八州諸軍/事鎮軍將軍徐州刺史鎮石頭天子至自江陵進侍)
　(中車騎將軍都督中外諸軍事為揚州刺史録尚書/事加北青冀二州刺史太尉中書監授黄鉞平南燕)
　(破盧循進大將軍揚州牧給班劍二十人滅姚秦還/建康封宋公備九錫明年進爵為王増封十郡元熙)
　(二年正月天子遣使奉冊禪位帝奉表陳讓太史令/駱達奏曰自晉義熙元年太白畫見經天凡七占曰)
　(太白經天民更主異姓興義熙七年五虹見於東方/占曰五虹見天子黜聖人出十三年鎮星入太微有)
　(立王徙主之兆元熙元年冬有黒龍四登于天易傳/曰冬龍見天子亡社稷大人受命冀州道人釋法稱)
　(告其弟子曰嵩神言江東有劉將軍漢家苗裔當受/天命吾以壁三十二鎮金一餅與之劉氏卜世之數)
　(也於是群公卿士固請乃從之大赦改元初光武立/社于南陽漢末其樹死劉備有蜀應之而興及晉末)
　(年舊根復萌至是而茂盛自永初庚申至昇明戊午/八王五十八年而禪位于齊)




























　
　
　齊(太祖姓蕭諱道成字紹伯漢相國何二十四代孫/宋元嘉四年丁卯嵗生姿表英異龍顙鐘聲鱗文)
　(遍體年十三入都從雷次宗學於雞籠山仕宋有功太/累遷自建康令至南兖州刺史冠軍將軍明帝常嫌)
　(祖非人臣相且民間流言蕭姓當為天子愈以為疑/蒼梧王兇暴猜忌欲加大禍陳太妃罵之曰蕭道成)
　(有功於國今若害之後誰為汝著力耶乃止未幾太州/祖弑蒼梧王立順帝進太尉都督十六州諸軍事揚)
　(牧位相國揔百揆封十郡為齊公加九錫未幾進爵/為王宋帝禪位依魏晉故事即位改元七主二十年)
　(而禪位于梁/)










　
　
　
　
　
　
　
　
　
　
　
　
　
　
　
　至大金陵新志卷三上之中
欽定四庫全書
　至大金陵新志卷三上之下
　　　　　　　　　　　　　元　張鉉　撰
　　金陵表(三/)
　梁(髙祖武皇帝姓蕭名衍字叔達與齊同相國何之/後考順之字之緯預佐命封臨湘侯累至領軍將)
　(軍丹陽内史髙祖以宋大明元年丁酉嵗生於秣陵/縣同夏里三橋宅妣張氏常夢抱日已而有孕生帝)
　(帝生有異光兩體胼骨頂上隆起日角龍顔重嶽虎/頭舌文為八字項有浮光身映日無影為兒童能蹈)
　(空而行有文在左手白武及長博學多通有文武才/幹起家巴陵參軍遷王儉府東閣祭酒一見異之竟)
　(陵王子良開西邸招文學之士髙祖與焉累拜黄門/侍郎與蕭諶等定䇿封建陽侯敗魏軍於雍州進使)
　(持節雍梁南北秦四州軍事雍州刺史東昏侯立八/要擅權長兄懿自益州刺史還朝被害是日建牙引)
　(軍下沔南康王寶融即帝位于江陵改中興元年以/髙祖為左僕射假黄鉞八月命衆軍圍臺城張稷王)
　(珍國斬東昏侯送首收嬖黨王咺之已下四十八人/誅之入屯閲武堂下詔一切淫刑濫罰賦役並原放)
　(明年齊和帝自江陵還建康下詔連加封爵三月丙/辰禪位于梁百官上表勸進太史令蔣道秀陳天文)
　(符䜟六十四條乃即位改元自天監壬午至太平丙/子四主五十五年而禪于陳)



























　
　陳(髙祖姓陳諱霸先字興國吳興長城下若里人漢/太丘長寔之後名達者永嘉初為長城令悦其山)
　(水家焉常謂所親曰此地山川秀麗當有王者興焉/二百年後我子孫必鍾斯運髙祖即達之十一世孫)
　(也少倜儻有大志好史籍讀書明緯候孤虛遁甲不/事産業身長七尺五寸日角龍顔垂手過膝嘗夜夢)
　(天開數丈有朱衣四人捧日納於口中驚覺腹内猶/熱初仕鄉為里正後逃義興蕭暎鎮廣州奏為參軍)
　(令招集士馬大破賊軍梁髙祖遣使圖其形貌入觀/之討李賁定交趾拜髙要太守侯景作亂髙祖厚結)
　(豪傑侯安都張偲等率衆進屯南康今贛州也遣使/詣江陵稟節度於湘東王繹遷南江州刺史封長城)
　(侯大寶二年王僧辯督衆討侯景師次湓城髙祖往/會授都督會稽東陽新安臨海永嘉五郡諸軍事平)
　(東將軍東揚州刺史侯景平拜司空領南徐州刺史/元帝為魏軍所殺髙祖與僧辯共迎立晉安王方智)
　(北齊送貞陽侯蕭淵明歸主梁祀僧辯納之貶帝為/皇太子髙祖苦諫不從攻僧辯殺之廢貞陽侯復奉)
　(方智為帝進髙祖中外諸軍事加班劍鼓吹明年進/位丞相揚州刺史加相國封陳公備九錫尋進爵為)
　(王加二十郡冕十有二旒建天子旌旗出警入蹕乘/金根車駕六馬備副車置旄頭雲罕樂八佾設鐘簴)
　(宫懸未幾帝禪位于陳髙祖即皇帝位自永定丁丑/至禎明己酉五主三十三年而併于隋)






















　
　
　
　
　
　
　
　
　
　
　
　
　
　
　至大金陵新志卷三上之下















































　
　
　
　
　
　
　
　
　
　
　
　
　
　
　
　至大金陵新志卷三中之中
欽定四庫全書
　至大金陵新志卷三中之下
　　　　　　　　　　　　　元　張鉉　撰
　　金陵表(六/)
　宋





































































　
　
　
　
　
　
　
　
　
　
　
　
　
　
　
　至大金陵新志卷三中之下
欽定四庫全書
　至大金陵新志卷三下
　　　　　　　　　　　　　元　張鉉　撰
　　金陵表(七/)
　元






















　
　
　
　
　
　
　
　
　
　
　
　
　
　
　
　至大金陵新志卷三下
欽定四庫全書
　至大金陵新志卷四上
　　　　　　　　　　　　　元　張鉉　撰
　　疆域志(一/)
史稱黄帝時萬諸侯而神靈之封居七千神靈之封者
山川之守足以紀綱天下者也又稱禹㑹諸侯塗山執
玉帛者萬國降殷及周見於書者猶千八百國焉夫聖
人體國經野封建功德豈任其私智强為分畫者哉星
有分野之殊而地有山川之限民生其間異稟殊俗於
是俾胙土命氏者世守之以藩王國大小相維上下相
持以為長乆故曰配天秦分天下為三十六郡郡設守
尉監而縣邑各有所𨽻非古制矣漢魏相承無大革易
晉都江左始僑置中原州縣以居其民由宋齊梁陳而
下何郡縣更易析置之繁也金陵在周為吳兼越自范
蠡築城長干楚威王繼城石頭歴代分割或都或否迄
趙宋之世為都者八為治所者十有一為國者六為路
者五為府者三為郡十有四而(闕/)
　併者十(闕/)　　　　　　　　本朝混一南北凡路
府州縣所建初具疆域廣狹戸口多寡金陵初為建康
路統江寧上元句容溧水溧陽五縣録事司治府城中尋陞
溧水溧陽為州至順元年路以潛邸改名集慶而江南
諸道行御史臺建治五十餘年所統三行省十道亷訪
司地周萬里路州縣屬不可勝紀紀集慶路之因革分
合四履所至作疆域志
　　　歴代沿革
金陵古揚州之域在周為吳春秋末屬越楚滅越併有
其地始名金陵秦兼諸侯置郡縣屬鄣郡改秣陵漢興
封韓信為楚其後更封諸王荆吳江都是也武帝初置
刺史屬丹陽郡後漢因之建安十六年孫權自京口徙
治秣陵明年改為建鄴晉武平吳以為丹楊郡及揚州
刺史治所建興初改為建康元帝渡江都焉以宰相領
揚州改丹楊太守為尹宋孝武分浙江東為東揚州以
揚州為王畿尋復舊歴齊梁陳咸都於此隋平陳廢丹
楊郡立蔣州於石頭大業初復置丹楊郡唐武德二年
為揚州東南道行臺尚書省七年復蔣州罷行臺為揚
州大都督府九年揚州徙治江都以其地屬潤州貞觀
七年復為揚州治所至德二載析置江寧郡乾元元年
改昇州兼置浙西節度使上元二年州廢為上元縣大
順元年復置昇州天祐二年楊吳大城昇州建大都督
府武義二年改為金陵府天祚三年封徐知誥齊王建
西都改江寧府晉天福二年知誥僣位復姓李更名昇
國號唐宋開寶八年唐滅復為昇州天禧二年陞江寧
府建康軍節度建炎三年改建康府紹興七年駐蹕明
年置行宫留守至元十二年聖朝初下江南於建康置
江東路宣撫司十四年更立建康路總管府至順元年
改集慶路所管除録事司治府城中溧水溧陽由縣陞
州餘因舊名無所更易
　　　地為都
孫吳建都四世凢六十年東晉建都十一世凡一百三
年南宋建都八世凡五十八年南齊建都七世凡二十
三年蕭梁建都四世凡五十五年南陳建都五世凡三
十三年李唐建都三世凡三十九年宋南渡為行都七
世凡一百三十九年(吳志張紘謂孫權曰秣陵楚威王/所置名為金陵地勢岡阜連石頭)
(昔秦始皇東遊㑹稽經此縣望氣者云金陵地形有王/者都邑之氣故掘斷連岡因名秣陵今處所具存地有)
(其氣天之所命宜為都邑權善其議未能從也後劉備/東宿秣陵因觀地形亦勸權都之權曰智者意同遂都)
(焉又獻帝春秋劉備至京謂孫權曰吳去此數百里即/有警急赴救為難將軍有意屯京乎權曰秣陵有小江)
(百餘里可以安大船吾方理水軍當移據之備曰蕪湖/近濡須亦佳權曰吾欲圖徐州宜近下也諸葛亮亦曰)
(鍾阜龍盤石城虎踞真帝王之宅晉温嶠議遷都豫章/三呉之豪請都㑹稽二論紛然王導曰古之金陵舊為)
(帝里孫仲謀劉𤣥徳皆言王者之宅由是不行六朝事處/迹云南朝建都之地不過建康京口豫章江陵武昌數)
(其彊弱利害前世論之詳矣呉孫策以㑹稽為根本大/帝嗣立稍遷京口其後又常住公安又嘗都武昌盖往)
(來其間因時制宜不得不爾及江南已定遂還建鄴保/有荆揚而與魏蜀抗衡其宏規逺畧晉宋而下不能易)
(也故蕭繹捨建鄴而守江陵梁遂以亡李嗣主捨建鄴/而遷洪府南唐遂不能以立王導斷然折㑹稽豫章之)
(論而以建鄴為根本自晉而下三百年之基業導之力/也今按孫皓議遷都武昌陸凱上疏曰武昌土地危險)
(非王都安國養民之處船泊則沈漂陵居則峻危梁武/帝臨荆峽二十年情所安戀不欲歸建鄴故府臣僚皆)
(楚人也欲都江陵周𢎞正諫曰士大夫言聖王所都本/無定處若黔首未見入建鄴便謂猶列國諸王今曰副)
(百姓心不可不歸建鄴南唐嗣主用唐鎬計遷豫章而/王都官舍軍壘十不容一二自公卿下至軍士莫不思)
(歸導之/言驗矣)宋留都有録見前志
　　　地為治所
越築城治長千里楚置金陵邑治石頭秦改為秣陵縣
治後漢分揚州置吳郡治建鄴建安十六年孫權自京
口徙治秣陵明年又城石頭改秣陵為建鄴呉既克闗
羽都武昌以吕範領丹楊太守治建鄴永安中分溧陽
以北六縣為丹楊郡仍治建鄴晉武帝平吳以為丹楊
郡及揚州刺史治太康三年分淮水北為建鄴南為秣
陵更置江寧縣宋孝武以揚州為王畿尋復舊(為都見前/此不重述)隋平
陳廢丹楊郡置蔣州治石頭唐武徳二年為揚州東南
道行臺置尚書省八年為揚州大都督府貞觀七年復
為揚州治所至徳二載改為江寧郡治所乾元以後改
為昇州治所仍置節鎮(寰宇記云天寶末明皇以金陵/自古雄據之地禄山方亂不可)
(以縣統之仍置/昇州加節制)上元二年復廢為上元縣光啟三年還
為昇州治所仍置節鎮天祐二年呉王楊行密大城昇
州建大都督府其子溥改為金陵府治石晉天福二年
建西都改為江寧府治李昇僣位號南唐因即居之至
宋初平江南置昇州治天禧二年改為江寧府治建炎
三年改為建康府治紹興二年以府治建行宫而遷府
治於行宫之東南隅江東安撫司沿江制置司淮西總
領所江東轉運司江淮提領所江淮都督府皆治建康
國初嘗於制司府治開行省置宣撫司管轄江東諸路
尋改立建康路總管府别設江東建康道提刑按察司
江東道宣慰使司江淮等處行樞密院尋皆遷革獨江
南諸道行御史臺自至元二十九年由揚州再遷於此
即前宋建康府治大其規制而總管府與録事司上元
江寧縣治分置城内外云
　　　地所屬國名
呉國在周屬吳太伯之國有固城在溧陽溧水兩縣之
間即吳所築也夫差為越所滅至漢高祖時以丹陽㑹
稽豫章三郡五十三城立兄子濞為吳王景帝時國除
東漢末以其地封孫策為吳侯弟權襲之曹操封為吳
王三國鼎峙吳亦稱帝因都焉(詳見/為都)
越國越本夏少康之後封於㑹稽周元王四年用范蠡
計滅呉盡有其地築城於此以謀吞楚(詳見/越城)致貢於周
元王賜胙命為伯越兵横行江淮號霸王後七世為楚
所滅
楚國周成王時初封熊繹於丹陽乃在荆州非此所謂
丹楊也其後國寖彊地寖廣至威王時滅越盡有吳越
之地置金陵邑於石頭(詳見/山阜)秦滅楚以此地置鄣郡(詳/見)
(所屬/郡)及懐王末項羽自稱楚至漢髙帝時封韓信於楚
鄣郡屬焉六年廢(别封楚王/交非此地)
荆國漢髙帝六年羣臣請以故東陽郡鄣郡吳郡立劉
賈為荆王是年黥布反失國
江都國漢景帝既誅吳王濞徙汝南王劉非為江都王
治故吳國至其子建國除後以其地封廣陵王胥又分
置郡
昇國宋天禧二年封壽春郡王為昇王後即位為仁宗
嘉祐四年翰林學士胡宿言陛下建國於昇猶次列國
非所以重始封之地宜進昇為大國無得封從之宋㑹
要大國二十有四昇其一也
　　　地所屬州名
揚州禹貢北距淮東南據海皆揚州之域唐虞置揚州
牧至漢武帝初置揚州刺史後漢因之分揚州之半置
吳郡治建鄴後以封孫氏晉太康元年平呉徙治建鄴
惠帝元康初有司奏揚州疆土曠逺統理尤難於是割
七郡置江州元帝渡江都揚州統丹楊吳郡宋孝武分
浙江東五郡為東揚州治㑹稽而揚州仍領丹楊等十
五郡大明三年以揚州所統六郡為王畿以東揚州為
揚州八年復舊景和元年罷東揚州隋徙揚州治江都
置大都督府以句容延陵曲阿等縣屬焉大業中廢唐
武徳二年河間王孝恭平輔公祏以江寧溧水丹楊溧
陽安業復置為東南行臺尚書省治江寧七年廢尋復
為大都督府領上元金陵句容丹楊溧水溧陽凡六郡
(時未置上/元縣欠考)九年徙治江都貞觀七年復舊至徳中復治
江都秦觀揚州集序云漢刺史無常治後之稱揚州者
指其所治而已
義州晉元帝置陳大建元年廢為建興郡領建安同夏
烏山江乗臨沂湖熟凡六縣(戚氏志陳大建十年立義/州江北尋廢以為此無義)
(州俟/考)
蔣州隋平陳廢丹楊郡於石頭立蔣州唐武徳二年廢
七年復置於金陵縣尋廢
昇州唐乾元元年以江寧郡改置昇州顏真卿嘗以昇
州刺史兼淛西節度使上元二年廢光啟三年復置天祐
二年楊吳封徐温齊公大城昇州武義二年改金陵府
宋開寶八年復置天禧二年改為江寧府
茅州唐初置領琅邪金山縣後廢武德三年以句容延
陵復置七年廢
　　　地所屬郡名
故鄣郡秦置漢元封二年更名丹楊郡吳永安中以蕪
湖以南十三縣復為故鄣治宛陵
丹楊郡漢置治宛陵志云領宛陵於潛江乗春穀秣陵
故鄣句容涇丹楊石城湖熟陵陽蕪湖黟溧陽歙宣城
凡十七縣後漢因之建安十三年孫權分為新都郡二
十六年權始置丹楊郡自宛陵治建鄴領縣十九永安
中分置故鄣郡丹楊所領惟溧陽以北六縣晉太康元
年改建鄴復為秣陵宋齊間分丹楊立毗陵郡丹楊所
領惟建康秣陵丹楊江寧永世溧陽湖熟句容八縣隋
平陳廢大業初復置領江寧溧水以當塗來屬割延陵
句容等縣屬江都唐初廢為州天寶元年復置領丹徒
丹楊延陵句容江寧金壇凡六縣至德二載析置江寧
郡(吳丹楊郡城在長樂橋東百里今桐/樹灣營中是其地詳見後古蹟志)
建興郡陳大建元年以義州南琅邪彭城郡地置領建
安同夏烏山江乗臨沂湖熟凡六縣屬揚州
江寧郡唐至徳二載以潤之江寧句容宣之溧水溧陽
置乾元元年改昇州
義興郡晉永興中以丹楊之平陵永世及割吳興郡置
四縣立義興郡以賞周玘創義之功屬揚州
　　　地所置僑郡名
淮南郡本秦九江郡漢立淮南王國後為郡晉治壽春
成帝初蘇峻祖約作亂於江淮兵戈擾攘淮南百姓南
渡者轉多於是僑立淮南郡以處之領于湖繁昌當塗
逡遒定陵襄垣凡六縣宋大明六年以淮南故郡併宣
城入于姑熟隋廢以當塗屬丹陽更於壽春置淮南郡
南琅邪郡晉元帝於江乗縣南岸立琅邪郡屬揚州領
臨沂陽都及懷徳三縣在舊江寧縣東北五十里成帝
咸和六年復琅邪比漢豐沛宋大眀四年以郡𨽻王畿
五年行幸琅邪郡原遣囚繫陳大建元年廢為建興郡
(江乗南岸有琅邪城句容接界有琅邪鄉金/城則在府城東北二十五里詳見後古蹟志)
魏郡廣川郡髙陽郡堂邑郡四郡並晉咸康四年僑置
并所統縣並寄居京邑
南東海郡南東平郡南蘭陵郡晉元帝以江東置四郡
穆帝時以南東海七縣出居京口
　　　地所置府號
金陵府吳武義二年改昇州為金陵府大和五年建都
金陵尋罷天祚三年徐知誥建為西都改江寧府
江寧府天祚三年改金陵為江寧府石晉天福二年李
昇建國號唐宋開寶八年改昇州天禧二年以昇州為
江寧府置軍國建康命壽春郡王為府尹建炎三年改建
康府
建康府建炎三年五月改江寧府為建康府歸附後改
建康路(詳見前/沿革)
　　　地所統縣名州名
上元在宋次赤縣唐上元二年廢昇州以江寧地置屬
潤州後廢寶應元年復置光啟三年置昇州屬焉通鑑
云大順元年置昇州於上元縣以張雄為刺史縣初仍
江寧舊治白下村光啟中徙鳯臺山西宋初遷南唐司
㑹府在府治之東御前後軍營是其地建炎徙今治在
城東隅
江寧在宋次赤縣(臨江歸化/金陵白下)晉太康元年分秣陵置臨
江明年改江寧後廢永嘉中復置隋併秣陵建康同夏
地入焉大業初屬丹楊郡唐武徳三年即縣置揚州更
名曰歸化七年號金陵屬蔣州明年徙白下村稱曰白
下屬潤州貞觀七年復名歸化九年復為江寧至徳二
載置江寧郡而縣廢乾元元年復置屬昇州上元二年
州廢以其地置上元縣南唐割上元南十九鄉當塗北
二鄉因舊名復置𨽻金陵府(圖經云古縣治南臨浦/水在城西南七十里)按
實録云唐縣治在州城西偏西即吳治城東臨運瀆天
慶觀東即其地宋初移郭下在城西北距行宫三百步
輿地廣記云唐既改江寧為上元南唐復析上元置江
寧分治郭下至元十三年本縣達嚕噶齊吳徳即以南
城外越城之側故縣尉司改置縣治
句容在宋次畿縣漢置屬丹楊郡有句曲山其形如句
字因以名縣漢武帝封長沙定王子黨為句容侯國除
復為縣吳赤烏八年使校尉陳勲發屯兵三萬鑿句容
中道至雲陽西城以通吳會船艦唐武徳二年於縣置
茅州七年州廢屬蔣州九年𨽻潤州會昌四年升望縣
乾元元年屬昇州上元二年州廢屬潤州光啟三年復
置昇州縣𨽻焉宋因之縣治在府東九十里
溧水州在宋次畿縣隋開皇中析溧陽丹楊置屬蔣州
大業初屬丹楊郡唐上縣武德三年屬揚州九年屬宣
州乾元元年屬昇州上元二年昇州廢屬宣州光啟
三年復置昇州縣屬焉宋因之國朝元貞元年以户
登五萬陞為中州州治即前宋縣治在府東南一百
二十里
溧陽州在宋次畿縣秦置溧水所出南湖也漢初屬江
都元封中屬丹楊郡後漢封陶謙為溧陽侯吳省為屯
田志云封潘璋為溧陽侯又云孫皓封何蔣為溧陽侯
晉太康元年復置分為永平隋開皇十八年併入溧水
唐武德三年析江寧溧水復置𨽻揚州九年𨽻宣州乾
元元年屬昇州明年屬宣州尋復上元元年又屬宣州
未㡬又復寶應元年屬宣州光啓三年復屬昇州南唐
保大十四年溧陽𨽻潤州後主時𨽻江寜府宋開寳八
年取江南復𨽻昇州國朝至元十四年縣改溧州十五
年改溧陽府十六年改府為溧陽路管溧陽縣并在城録
事司二十八年革去路名依舊為溧陽縣元貞元年以
民戸五萬之上陞為中州唐以前縣治在溧水縣東南
九十里天復三年移治今所今州治即宋縣治在府東
南二百四十里
　　　歴代廢縣名
秣陵縣(金陵/建業)更治所凡六前志云楚威王築城石頭號曰
金陵秦始皇改為秣陵屬鄣郡(實錄云秦縣城在舊江/寜縣東南六十里秣陵)
(橋東北今/有秣陵浦)漢屬丹楊郡武帝封江都王子纒為秣陵侯
後漢復為縣孫權自京口徙治改曰建鄴晉太康元年
復為秣陵三年分淮水北為建鄴南為秣陵(宋書云縣/治去京六)
(十里今故/治村是也)義熈中移於鬬場栢社(實録云在江寧縣東/南度長樂橋古丹楊)
(郡是/也)元熈元年省揚州禁防叅軍縣治移其處(圖經云/在宫城)
(南八里一百步小長干巷内梁末北齊/軍於秣陵故城跨淮立橋柵當是其地)隋併入江寧景
徳二年置秣陵鎮今設廵檢司在江寧縣東南五十里
建業縣晉書太康三年分秣陵淮水北為建業建興初
避帝諱改建康縣舊有城在吳治城東(實録云縣治在/故都城宣陽門)
(内古御街東寰宇記云咸和六年徙出宣陽門外御街/西建初寺門路東即費縣舊基在臺城南七里今城内)
(法性尼寺地縣在/寺北二百步云)隋省入江寧
江乗縣秦置方輿志云始皇登會稽從江乗還過吳漢
屬丹楊郡王莾改曰相武後漢復舊呉省為典農都尉
晉武帝復置咸康七年析南境為臨沂屬琅邪郡陳大
建元年屬建興郡南史鄭襲嘗為令(南徐州記云縣/西有江乗浦)
丹陽縣漢元朔初封江都王子敢為丹楊侯後漢為縣
晉封孫韶丹楊侯南朝復為縣隋廢武徳二年析江寧
溧水復置屬揚州貞觀七年省入當塗天寶元年復置
縣屬丹楊郡非舊地矣(按丹陽縣城最古在丹陽郡城/之先而圖志不見史記始皇出)
(遊過丹陽至錢唐漢晉為縣江左因之並見史志惟隋/志始不載其名唐之江寧縣盡有今上元江寧之境通)
(典為漢丹陽縣在江寧唐書地志謂貞觀元年省丹陽/縣入當塗則知丹陽故境併入江寧當塗明矣其故城)
(地慶元志引晉陶囘傳小丹陽道為證戚氏云考前史/不但此一事也吳吕範從孫策攻破廬江還俱東渡到)
(横江當利破張英于麋下小丹陽湖熟領湖熟相後領/宛陵令討破丹陽賊還吳遷都督㨿吳晉史所載則今)
(城南六十里到金陵鎮由金陵鎮南三十里與太平當/塗接界有市井宛然古治所其地名丹陽或呼小丹陽)
(即其地也前史稱小丹陽者當時有丹陽郡史文例書/縣名不出縣字故吳志晉書皆稱小以别之其後縣廢)
(而丹陽之名立在鎮江故亦呼小丹陽爾又按句容縣/西南三十里有赤山及赤山湖其地亦近上元之丹陽)
(鄉小丹陽相去雖逺而在赤山西南與晉書山多赤栁/在西及丹山之陽之義合又小丹陽西南有丹陽湖接)
(當塗界今府城南五十里有丹陽里東南三十五里有/赤山塘溝盖丹陽鄉赤山赤山湖丹陽湖等必皆丹陽)
(縣之故境而其治/則丹陽市是也)
湖熟古縣名漢屬丹楊郡武帝封江都王子胥行為湖
熟侯(一云/姑熟)後漢亦為侯國吳省為典農都尉晉武復置
陳屬建興郡漢興平二年孫策攻揚州轉攻湖熟江乗
晉蘇峻之亂毛寶燒句容湖熟積聚義熈九年罷臨沂
湖熟脂澤田以賜貧人宋元嘉二十二年浚淮起湖熟
廢田千餘頃皆此地二十八年徙越城流人淮南流人
於姑熟今太平路古之姑熟前志謂即湖熟非也(元和/郡國)
(志云在舊江寧縣東南七十里今在上元/縣丹陽鄉去縣五十里淮水北古城猶在)
永平縣(永安/永世)漢元封中置屬丹楊郡尋廢吳分溧陽復
置改曰永安孫休封弟謙為永安侯孫皓封洪為永平
侯晉武又改永世惠帝分置平陵并永世凡六縣屬義
興郡尋復舊名宋省入溧陽(城在今溧陽州南十五里/遺址高二尺見後古蹟志)
平陵縣(詳見後古/蹟固城下)
安業縣唐武徳二年析江寧溧水置後廢
同夏縣梁武帝生於秣陵同夏里大同元年因以置縣
陳屬建興郡隋省入江寧(圖經云縣東十五里有同夏/浦舊有城今上元縣長樂鄉)
(是其/地)
臨沂縣本徐州琅邪國縣晉咸康七年分江乗西界僑
置屬南琅邪郡陳屬建興郡晉蔡靚諸葛恢梁孟智陳
眀仲璋皆嘗為令(實録云縣城在京江獨石山西臨大/江在舊江寧縣北四十里南徐州記)
(云縣有落星山屬慈仁鄉去縣四十里今上元縣長/寧鄉攝山之西白常村盖其地距上元縣三十八里)
懷徳縣(費/)晉大興元年琅邪國人隨帝渡江者㡬千戸
立懷徳縣以處之屬丹楊郡永復為湯沐邑後屬琅邪
郡其地寄建康北境(實録云縣城在宫城南七里建初/寺前路東後改曰費移於宫城西)
(北三里耆闍寺西宋元嘉十五年省入建康臨沂古迹/編云費縣與琅邪分界於潮溝村在縣北九里今在上)
(元縣鍾/山鄉)
即丘縣本晉琅邪國縣元帝置屬南琅邪郡宋元嘉八
年省入陽都
陽都縣本漢城陽國縣後漢改為琅邪國晉廢元帝置屬
南琅邪郡宋大明五年省入臨沂
　　　地所接四境
集慶路東西二百三十五里南北四百六十里東至本
路界首一百四十里自界首至鎮江路四十里西至本
路界首一十里自界首至和州八十三里南至本路界首二百
四十里自界首至寧國路一百二十里北至本路界首四十九
里自界首至真州一百一十里東南到本路界首二百
八十五里自界首至常州路一百八十五里西南到本
路界首九十里自界首至太平路三十里東北到本路
界首一百三十五里自界首至鎮江路四十五里西北
到本路界首二十二里自界首至真州一百二十七里
自集慶路到汴梁陸路一千四百四十五里水路一千
七百七十里到河南府陸路一千八百里水路二千一
百九十五里北至大都水程三十站三千四百一十里
陸程四十站二千八百一十五里
江寧縣附郭東西八十五里南北九十八里東至上元
縣界舊以御街中分今抵録事司城門為界西至和州
烏江縣界四十里以鰻黧州大江中流為界自界首至
烏江縣一十五里南至溧水州界九十三里以烏刹橋
為界自界首至溧水州四十五里北至上元縣界五里
以金陵鄉為界東南到句容縣界七十里以湖山鄉為
界自界首到句容縣九十里西南到太平路當塗縣界
一百六里以章公塘為界自界首到當塗縣一十七里
東北到上元縣界二十五里以崇禮鄉為界西北到上
元縣界五里以金陵鄉為界
上元縣附郭東西九十五里南北八十五里東至句容
縣八十里以周郎橋中分界西至江寧縣界舊以䘖街
中分今抵録事司城門為界南至江寧縣界七十里以
永豐鄉北白米湖為界北至真州六合縣界四十九里
以𤓰步大江中流為界東南到句容縣界七十里以東
陳村為界自界首到句容縣三十五里西南到江寧縣
界四里以大隱鄉為界東北到句容縣界六十里以章
橋為界自界首到句容縣八十里西北至真州六合縣
界二十九里以湖墅大江中流為界自界首到六合縣
八十五里
句容縣東西七十里南北一百二十里東至鎮江路丹
徒縣界五十里以山口為界自界首至丹徒縣五十里
西至上元縣界二十里以周郎橋中分為界自界首至
上元縣七十里南至溧水州界六十里以丁塘村為界
自界首至溧水州三十里北至真州揚子縣界七十里
以下蜀大江中流為界自界首至揚子縣六十里東南
到鎮江路金壇縣界六十里以茅山崇元觀西堆為界
自界首到金壇縣六十里西南到江寧縣界七十里以上義山
東緑楊村為界自界首到江寧縣九十里東北到丹徒縣界六
十五里以左橋為界自界首到丹徒縣四十五里西北到上元縣
界八十里以東陽鎮霸橋為界自界首到上元縣六十里
溧水州東西八十二里一百三歩南北一百五十五里
三十八步東至句容縣界三十七里以浮山頂為界自
界至句容縣四十里西至上元縣界三十五里烏石橋
為界自界至上元縣八十五里南至寧國路宣城縣界
百一十里四牌岡為界自界至宣城縣百三十里北至
江寧縣界四十五里上義山為界自界至江寧縣七十
五里東北到句容縣界四十里望湖岡為界自界到句
容縣五十里東南到溧陽州界五十里分界山為界自
界到溧陽州七十里西南到寧國路宣城縣界百三十
五里崑山鄉為界自界到宣城縣一百里西北到江寧
縣界四十五里烏刹橋為界自界到江寧縣七十五里
溧陽州東西一百五十里南北一百六十里東至宜興
州界一十五里以葑埭牌為界自界首至宜興州七十
里西至溧水州界八十五里以三塔墩為界自界至溧
水州四十里南至廣徳路界七十里以石屋山分流為
界自界至廣徳軍八十里北至金壇縣界八十里以長
塘湖港荻場為界自界首至金壇縣四十里東南到宜
興州界八十里以白塔山為界自界首到宜興州四十
里西南到宣城縣界一百二十里以湖東北岸為界自
界首到宣城縣一百三十里東北到宜興州界四十五
里以五家村為界自界首到宜興州六十五里西北到
溧水州界七十五里以曹山陸路為界自界首至溧水
州四十五里
　　　鎮市
淳化鎮(在上元縣東四十五里/鳯城鄉宋淳化五年置)
金陵鎮(在江寜縣南六十里本陶吳鋪/宋景徳二年改為鎮今有税務)
秣陵鎮(在江寧縣南三十里/今有税務廵檢司)
石步鎮(在上元縣東北四十/五里即古羅落橋)
大城港鎮(在江寧縣西南七/十里今作水站)
靖安鎮(在龍/灣市)
常寧鎮(在句容縣東南五十里天禧/元年以鎮置寨今有税務)
下蜀鎮(在句容縣北六/十里有廵檢司)
土橋鎮(在上元縣東南六十/里與句容縣兩界)
(闕/)陽鎮(在句容縣西北六十里郡國志云楚漢之際/改秣陵為闕    國名有館驛闕)
(闕/)　鎮(在江寧縣西南六/十里有廵檢司)
鄧步鎮(在溧水州南一百二十里宋乾道四年差官收/税寶祐四年移東壩市收税今有税務鹽倉廵)
(檢/司)
孔家堽鎮(在溧水州南/四十五里)
固城鎮(在溧水州南/九十五里)
高淳鎮(在溧水州南一百/里有税務廵檢司)
舉善鎮(俗名戴步在溧陽州/南三十五里有税務)
杜渚鎮(在溧陽州西南六十里乾道/四年移税額於溧水縣鄧歩)
古市按宫苑記吳大帝立大市在建初寺前其寺亦名
大市寺宋武帝永初中立北市在大夏門外歸善寺前
宋又立南市在三橋籬門外鬬場村内亦名東市又有
小市牛馬市穀市蜆市紗市等十一所皆邊淮列肆禆
販焉内紗市在城西北耆闍寺前又有苑市在廣莫門
内路東鹽市在朱雀門西宋書有建康市南唐書有金
陵市至今有清化市羅帛市而自昔言市者則以東市
西市鳯臺鷺洲四坊之達為市盖即魚市今銀行花行
雞行鎮淮橋新橋笪橋皆市也(南史徐度傳云徐嗣徽/任約等來冦高祖與敬)
(帝還都時賊已㨿石頭市㕓居民並在南路去臺遥逺/恐為賊所乗乃使度將兵鎮冶城築壘以斷之以此知)
(六朝市㕓多在淮水北冶城東也通典梁有太市南市/北市令太南北三市丞陳淮水北有大市自餘小市十)
(餘所隋食貨志言陳時淮水北有大市十餘所置官司廢/税歛既重時甚苦之晉史廷尉張闓住在小市南史宋)
(帝元徽二年張敬兒破賊宣陽門莊嚴寺小市丹陽記/曰苑城市謂之苑市秣陵有鬬場市寰宇記云東晉咸)
(和中置七尉右尉在紗市今屬上元縣鍾山鄉張循王/北莊前平地是也宫苑記南尉在草市北湘宫寺前其)
(地在今上元縣治東北齊東昏侯宫中立宫市使宫人/屠沽帝為市魁陳後主重關市之征以陽恵朗為大市)
(令金陵故事有鹽市即鹽渚也在東南三里庾闡揚都/賦其寶貨則瑶琨琅玕青碧青珉陽球散火陰田潛珍)
(雲英水玉錯輝龍鱗煥若金膏晃若銀燭琉璃冰清而/外映珊瑚觸石而上翹牙簟列文於象齒火布濯穢於)
(炎焱西阻石城則舟車之所會東盡金塘則方駕之所/連清化市今在北門内羅帛或云蘿蔔即路學街魚市)
(前志不載所在南唐近事程員舉進士夜夢烏衣吏告/曰君與王倫廖衢陳度衛清並已及第員夢中驚喜理)
(服馳馬詣省門見楊遂張觀魯顗立街中謂曰牓在雞/行何忽至此員悵然而覺其年考功員外郎張佖權知)
(貢舉果放楊遂等三人員輩卒無徴應既夏内降御札/尚慮遺賢命張洎舍人就中書重定洎果取員等五人)
(附來春别牓及第明年歲在癸酉也慶元志雞行街自/昔為繁富之地南唐放進士牓於此戚氏續志云銀行)
(今金陵坊銀行街物貨所集花行今層樓街又呼花行/街有造花者諸市但名存不市其物清化甚僻故老言)
(舊已/然矣)
湯泉市(在上元縣神泉郷湯山延/祥院之前去城六十里)
棲霞市(在上元縣長寧鄉攝山棲/霞寺之前去城四十五里)
索墅市(市有索墅坊在上元縣/清化鄉去城五十里)
泉都市(在上元縣泉水鄉亦名/龍都去城五十五里)
東流市(市有橋曰東流以水流自東因名/之在上元縣宣義鄉去城四十里)
花林市(南至曹村五里北至大江十二里齊梁諸墳/多在其地屬上元縣清風鄉去城三十五里)
龍灣市(在上元縣金陵鄉去/城一十五里有税務)
竹篠市(在上元縣長寧鄉去/城五十里有廵檢司)
蛇盤市(在上元縣開寧鄉去/城二十里舊有館驛)
麒麟市(在上元縣開寧/鄉去城三十里)
西干市(在上元縣長寧鄉/去城四十五里)
章橋市(在上元縣長寧/鄉去城五十里)
石井市(在上元縣長寧鄉/去城二十五里)
五城市(在上元縣崇禮鄉/去城二十五里)
土橋市(在上元縣丹陽/鄉去城六十里)
湖熟市(在上元縣丹陽/鄉去城六十里)
新林市(在城西南/二十里)
版橋市(在城西南/三十里)
銅井市(在城西南/八十里)
東口市(在城南長干橋下/東今烏衣巷口是)
西口市(在城南長干橋/下今西街口是)
小口市(在城西南江/寧縣安徳鄉)
朱門市(在朱/門南)
水橋市(在江寧縣/歸善鄉)
杜橋市(在江寧縣萬善/鄉去城四十里)
路口市(在城南七十里/戚志作路橋市)
倉頭市(在句容縣仁信/鄉去城九十里)
柴溝市(在句容縣琅邪鄉去城/七十五里舊有館驛)
白土市(在句容縣來/蘇鄉有税務)
高友步(俗名上步在溧陽/州南二十五里)
周城步(在溧陽州西/南四十五里)
上興步(在溧陽州/西六十里)
黄連步(在溧陽州西/北五十五里)
江寧有江寧市秣陵市金陵市上元有淳化市句容有
東陽市下蜀市長寧市靖安市溧水有孔家岡市固城
市高淳市溧陽有舉善市杜渚市皆見鎮内
　
　
　
　至大金陵新志卷四上
欽定四庫全書
　至大金陵新志卷四下
　　　　　　　　　　　　　　元　張鉉　撰
　　疆域志(二/)
　　　街巷
右御街(按宫城記吳時自宫門南出至朱雀門七八里/府寺相屬晉成帝因吳苑城築新宫正中曰宣)
(陽門南對朱雀門相去五里餘名為御道夾道開御溝今/植槐栁梁武帝克東昏焚其奢淫服六十二種於御街)
(自天津橋直南夾道猶有故溝皆在民居南唐御衘也/右有右御街在臺城西掖門外宫苑記云吳太初宫北)
(𤣥武門直對臺城西掖門前路東即右街是也其實自/大司馬門出為御街自端門出為馳道自西掖門出為)
(右御街端門/即閶闔門)
朱雀街(按宫城記自宫門南出夾苑路至朱雀門七八/里府寺相屬輿地志朱雀門北對宣陽門相去)
(六里名為御道夾開御溝植柳環濟其記曰天紀二年/衛尉岑昏表修百府自宫門至朱雀橋夾路作府舍又)
(開大道使男女異行夾道皆築高墻瓦覆或作竹籓庾/闡楊都賦云横朱雀之□梁豁八達之遐衝世説宣武)
(出鎮南州王東亭曰丞相初營建鄴無所因承而制置/紆曲方此為劣東亭曰此乃所以為巧也江左地促不)
(如中國若使阡陌條暢則一覽而盡故紆餘委曲若不/可測今臺城在府城東北而御街迤邐向南屬之朱雀)
(門則其勢誠紆廻深逺不可測矣侯景縁淮作塘自石/頭至於朱雀街十餘里中樓雉相屬宋彭城劉悛司空)
(勔之長子勔見害於朱雀/街悛兄弟平生不行此路)
焚衣街(在御街齊東昏侯製四種冠五彩袍一月中二/十餘出晨出三更歸夜出清晨返梁廢東昏焚)
(奢淫異服六十二種於御/街後人號其所曰焚衣街)
孔子巷(在青溪側大仁寺前古廟在長樂橋東一里輿地/志云孔子廟在樂遊苑東隔青溪盖聖嗣侯所)
(奉之廟也舊在溪南丹楊郡之東南本東晉所立中廢宋/元嘉十九年詔復孔子廟至齊遷於今處以舊地為浮)
(屠今名孔子寺亦名孔子巷在城東南五里古長樂橋/東實録晉孝武太元十一年立宣尼廟故丹陽郡城中)
(後移廟過淮水北以舊處為/孔子寺亦呼其巷為孔子巷)
國子監巷(今鎮淮橋北御街東舊比較務即其地南唐子/跨有江淮鳩集典墳特置學官濵秦淮開國)
(監里俗呼為國子/監巷又呼草巷)
烏衣巷(在秦淮南晉南渡王謝諸名族居此時謂其子/弟為烏衣諸郎今城南長干寺北有小巷曰烏)
(衣去朱雀橋不逺丹陽記烏衣之起吳時烏衣營處所/也晉記江左初立琅邪諸王居烏衣巷王敦謀逆導憂)
(覆族使郭璞筮之卦成歎曰吉無不利淮水竭王氏滅王/子孫繁衍世説王導曰庾元規若來吾角巾還烏衣南)
(僧虔為御史中丞領驃騎將軍甲族由來不居此官王/氏分枝居烏衣者位官微减僧䖍為此官乃曰此是烏)
(衣諸郎坐處我亦可試為爾建康實録紀瞻立宅於烏衣/衣巷屋宇崇麗園池竹木有足賞翫焉劉斧摭遺載烏)
(𫝊謂金陵人姓王名謝因/海舶入燕子國妄言耳)
運巷(在今永夀宫相接沈約自序曰王父從官京師義/熈十一年高祖賜館于都亭里之運巷世説叙錄)
(冶城在今運巷東舊里亭今俗/呼為黄泥巷戚志云當臨運瀆)
主簿巷(在明道書院右明道先生程純公甞為/上元主簿政教在人至今呼為主簿巷)
聖火巷(事見/摭遺)
叅佐巷(在古東府城西金陵故事會稽王鎮東/府立驃騎亭通驃騎航叅佐巷在航西)
察戰巷(按吳録官名有察戰丹陽舊有察戰巷在禪衆/寺前丹陽記庾亮拒蘇峻宣陽門外七戰於此)
(故又名/七戰)
竹格巷(按實録興嚴寺在運瀆東/岸南直竹格渡即謝尚宅)
白楊巷(在今府城東南十八里謝幾卿免官居白楊之/石井又何妥居白楊巷與青楊巷蕭眘齊名)
青楊巷(異苑云檀道濟居青楊巷宅是呉步闡所/居諺云楊州青是鬼營自步及檀皆被誅)
馬糞巷(南史王志家禁中里馬糞巷僧䖍以來門風多/寛恕志尤重厚歴職不以咎劾人門下客甞盜)
(志車轄賣之志知而不問待之如初賔客遊其門者専/覆其過而稱其善兄弟子姪皆篤厚謙和時人號馬糞)
(諸王為/長者)
侍其巷(慶元志舊為侍其氏所居多聞人今正/南隅永安坊内有雉雞巷即此而訛)
刁家巷(慶元志南唐刁彥能子孫/居此巷因名今不聞此巷)
五房六房巷(慶元志在府治門對南直街東西紹興初/高宗駐蹕三省樞宻院吏所居戚氏志杭)
(州亦有此巷以居吏故云房或/疑高宗留此不乆當是南唐)
句容有劉明府君巷(令張偘移醋庫劉明府君/巷東後得舊井甘寒遂名)
　　　坊里
金華坊(唐實録都城清明門對今湘宫寺巷門東出青/溪橋正東面建春門直東興業寺後度青溪菰)
(首橋景雲中江寧令陸彥恭於縣東開金華坊東逼青/溪乃廢菰首橋而於興業寺門前開大道造金華橋橋)
(度青溪通潤州驛慶元志/其地今上元縣治東北)
翔鸞坊(南唐近事盧絳寓居翔鸞坊遘/熱病夢婦人令啖蔗事見摭遺)
康樂坊(慶元志城東半山寺處舊名康樂坊晉謝𤣥封/康樂公至孫靈運猶襲封今以坊及謝公墩名)
(觀之恐是𤣥及/其子孫所居)
赤蘭坊(見赤/蘭橋)
鍾山坊(在宋行宫/前東夾道)
石城坊(在宋行宫/前西夾道)
東錦繡坊(在御/街左)
西錦繡坊(在御/街右)
狀元坊(二一在御街左東錦/繡坊南一在府學南)
報恩坊(在御街右西/錦繡坊南)
安樂坊(在御街右/報恩坊北)
金泉坊(在御街右/報恩坊南)
嘉瑞坊(在御街左狀元坊/南戚氏志金泉南)
舜澤坊(在御街右/金泉坊南)
金陵坊(在御街右/舜澤坊南)
建業坊(在御街右鎮/淮橋西北)
長樂坊(在御街左鎮/淮橋東北)
招賢坊(在今臺/治南)
經武坊(今臺/治左)
武勝坊(在今臺/治東北)
細柳坊(在舊都統司/後軍寨前)
青溪坊　九曲坊(並在臺/治東)
嘉會坊(在舊總/領所前)
尊賢坊(在明道書院/右即主簿巷)
東市坊(在魚/市東)
鳯臺坊(在魚/市南)
西市坊(在魚/市西)
鷺洲坊(在魚/市北)
長春坊(在東市/之東)
寛征坊(在西市/之南)
清化坊　欽化坊(並在西/市之北)
朝宗坊　佳麗坊(並在西/市之西)
保寧坊(在保寧/寺前)
廣濟坊(在舊廣濟倉/南近水西門)
武定坊(在鎮淮/橋東南)
崇勝坊(在鎮淮/橋西南)
慶元志載六朝及唐里名有翔鸞濵江舜澤嘉瑞凡四
與乾道坊名同盖坊故里也乾道所載四廂二十坊曰在
南坊四曰嘉瑞長樂翔鸞武定右南坊九曰承賢舜澤
建業興政雅政鳯臺濵江永安敦教左北坊二曰鍾山
招賢右北坊五曰立德修文來蘇金陵清化其時城内
分四廂猶今之隅(廂有廂官/掌民訟)如雞行街今在西南隅舊
志云在右南廂是也(戚氏云已上坊名與乾道不同者/盖初以一城分四廂四廂街巷總)
(分二十坊後復各以其坊之街或巷掲以坊名今尚存/焉舊志所云嘉瑞長樂等坊皆舊坊也至今里巷禱祀)
(言所居坊則尚舉二十坊之名以翔鸞觀之則知其來/逺矣景定皆弗録今並存之又按宋㩁酤之所亦名坊)
(溧陽志甓橋坊東馬坊酒坊四十二處是也如石步鎮/有羅落坊北村坊也梁蕭子範有直中舍坊賦此官寺)
(之坊/也)
句容縣有鄽里坊躍鱗坊句曲坊宣化坊金陵坊僊賔
坊禮教坊延賔坊興化坊東諫臣坊西諫臣坊東林教
坊西林教坊(凡十有三見縣志又曰古坊名既廢令張/榘復立已無知者乃自縣河至十字街達)
(於東門立坊十五曰升俊坊製錦坊宣化坊市南坊天/市妨東市坊舊市坊市北坊躍鱗坊市橋坊和豐坊朝)
(亰坊鍾山坊句曲坊延/賔坊内四明坊因舊云)
溧水州有崇德坊易俗坊仁和坊長壽坊新興坊昭徳
坊樂安坊樂泰坊(縣志作徳/安徳泰)棲賢坊恭信坊(凡/十)又表孝
坊(以乾道四年邑人伊小/乙割肝療母病得名)狀元坊二(以俞㮚上舍吳潛/進士並第一得名)
崇儒坊(舊名崇化已上三/坊並見縣志凡四)
溧陽州有育材坊(後改/登俊)仁和坊瑞蓮坊永定坊招逺坊
(凡五見/本處志)
長千里(在秦淮南越范蠡築城長干丹陽記大長干寺/道西有張子布宅在淮水南實録云長干是里)
(巷名江東謂山隴之間曰干建康南五里有山崗其間/平地民庶雜居有大長干小長干東長干並是地里名)
(小長干在瓦棺/南巷西頭出江)
鳯凰里(在今保寧寺後宋元嘉十四年大鳥二集秣陵/民王覬園中李窠上大如孔雀頭足小高毛羽)
(鮮明文綵五色聲音諧從衆鳥如山雞者隨之行三十/步頃東南飛去揚州刺史彭城王義康以聞改鳥所集)
(永昌里為鳯凰里/後於寺築臺建樓)
表孝里(在溧水州即伊小乙所居里/知縣陳嘉善牓其里旌之)
鄉里見史志者吳丹陽賴鄉宋建康東鄉土山里秣陵
都鄉石泉里(謝濤宗/慤墓)乾道志鄉各書里景定始遺之今
故老知者亦鮮盖初以鄉統里宋末易里之名曰保或
曰管曰都由是相襲而失古矣今録前志所遺者子游
里(九域志言偃里在上元縣金陵故事在縣東二十二/里按索隠家語云言偃吳人仕魯為武城宰今吳郡)
(有言偃冢吳地記云宅㫄有監洗石週廽四丈為梁太守/蕭正徳將去莫知所在蘇州記曰周文學科孔子弟子)
(言偃宅在常熟縣史記云偃吳人也字子游宅邊有監/洗石云此偃吳人無可疑者不知故事何据而六朝事)
(迹乾道志又承其誤也戚氏云史記元無監洗石之文/秪曰吳人金陵固亦吳也故冢果在吳都古人或生或)
(仕或游厯安得盡知里名相𫝊必有所自後常熟縣立/吳公祠朱文公記曰縣有子游巷文學橋圖經又云故)
(宅在縣西北舊井存焉今不復可見觀此紀考据又與/前説不同大抵存古慕賢之意又唐開元追爵始封吳)
(侯宋大中祥符二年定七十二公國號追封丹陽公故/政和禮書稱丹陽公至高宗賛乃書唐封淳熈中遂改)
(吳公竊詳丹陽可稱吳而常熟不可號丹陽太宗詔定/之時固有㨿也又言姓最少聞吳中有之然上元竹篠)
(去城五十里言族成一聚落近年稍分居神泉鄉陽水/及龍潭但里名改易未能訪其處自慶元志偏言蘇州)
(之説景定遂削此里使子游的非吳人郡志/亦當傳疑如儒童院之類况史志故事存乎)禁中里(見/馬)
(糞/巷)都亭里(見運/巷)小郊里(梁武帝始至姑熟桞憕與兄惲諸/友朋於小郊候接慶元志在城)
(南十五里或𫝊即吳大帝南郊壇所實録所謂/郊壇村戚氏云鳯臺鄉有此里又自有郊壇里)蔣山里
太清里(梁/史)慶元志載六朝及唐里名十六曰化義里建
興里(見南/苑)定陰里建康里齊平里南塘里(晉史王敦兵/至御街沈充)
(自青溪引軍與會至宣陽門北中郎將劉遐等率輕騎/從南塘出横擊之賊軍大潰世説祖車騎過江時公私)
(儉薄無好服玩王庾諸公共就祖忽見裘袍重疊珍飾/盈列諸公怪問之祖曰昨夜復南塘一出盖祖于時使)
(健先鼓行刼鈔在事之人亦容而不問也時厮養逋亡/多逃竄在南唐下諸船中或欲一時搜索謝公不許曰)
(不容置此輩何以為京師王/荆公詩平時無盜出南塘)朔陰里桐下里(疑即/同夏)婁侯
里(地有婁湖/見江寧鄉)崇孝里翔鸞里濵江里舜澤里嘉瑞里(翔/鸞)
(以下皆/舊坊名)鬬場里(梁永明九年秣陵縣鬬場里安明寺有/古樹衆僧改架屋伐為薪剖木裏自然)
(有法大徳三字/盖即鬬場村)延賢里(見赤/蘭橋)皆舊里名也
江寧縣鄉十八里八十六(景定無龍山有長泰朱門今/朱門一鄉别有沙洲鄉在縣)
(西南菜園務在城東南今/㨿前志定古額二十三鄉)
　鳯臺二鄉(縣東南二十里併大隱鄉/為一景定分東西二鄉)
　　小郊里　　　婁湖里　　　常樂里
　　金陵里
　安徳鄉(縣西南三十里/併丹陽鄉為一)
　　洪塘里(疑此即吳/都賦横塘)　　　　　張野里
　　佐幕里　　　清陵里　　　新林里
　　郊壇里(疑此即梁紀實/録郊壇里及村)　　　董林里
　　路西里
　新亭鄉(縣東南/四十里)
　　子塘里　　　顏墟里　　　商墟里
　　河亭里　　　梁墟里
　隨車鄉(縣南四/十里)
　　下干里　　　五袴里　　　向社里
　　來晩里
　光宅鄉(縣西南/四十里)
　　孟湖里　　　龔亭里　　　丁家里
　　三山里　　　平頭里
　關元鄉(縣南四/十里)
　　白山里　　　蒲干里　　　孝義里
　　金井里
　萬善鄉(縣南五/十里)
　　高村里　　　仇村里　　　經村里
　允泰二鄉(縣南五十里景定/作長泰南北二鄉)
　　丹陽里　　　永泰里　　　韋義里
　馴翬鄉(縣東南/六十里)
　　東金里　　　湖頭里　　　劉亭里
　　秣陵里
　惠化鄉(縣南六/十里)
　　魯下里　　　赤岸里　　　三山里
　　方期里　　　白都里
　葛僊鄉(縣東南/七十里)
　　李塘里　　　湖南里　　　令東里
　建業鄉(縣南三/十里)
　　時安里　　　東林里　　　魏亭里
　　浦東里　　　東淮湖里　　塘頭里
　永豐鄉(縣東南/九十里)
　　令西里　　　上義里　　　鹿陽里
　歸善鄉(縣西南/六十里)
　　歸化里　　　仁壽里　　　仁恭里
　　歸善里　　　歸徳里
　處真鄉(縣西南七十里/併孝感鄉為一)
　　歸善里　　　仁愛里　　　仁惠里
　　興德里　　　長興尚署里　大薄河湖里(二里/盖四)
　　(字名與下馬浦東/西後黎陵尚例同)
　銅山鄉(縣南九/十里)
　　馬浦東西里　施計里　　　東西里
　　濮里　　　　後黎陵尚里　楊莊下溪里
　　故堂尚署里
　龍山鄉(縣南九十里景定/作朱門南北二鄉)
　　龍山里　　　湯馮里　　　朱門里
　　前泊里　　　馬里
　横山二鄉(縣東南百二十/里景定分南北)
　　靈仙里　　　横水里　　　岳陽里
　　大蜆里　　　龍窟里　　　甘泉里
　　石塘里
上元縣鄉十八里五十二(州縣鄉里采戚氏志/及州縣志所載名目)
　金陵鄉(縣/北)
　　東里　　　　西里
　慈仁鄉(縣東/北)
　　東里　　　　北里
　鍾山鄉(縣西/北)
　　泉水里　　　南里　　　　北里
　北城鄉(縣東北一/名龍城郷)
　　東里　　　　西里
　清風鄉(縣東/北)
　　上里　　　　中里　　　　下里
　長寧鄉(縣東北併為/政鄉為一)
　　長亭里　　　東里　　　　西里
　惟信鄉(縣東景定/改名為政)
　　惟信里
　開寧鄉(縣東/北)
　　開義里　　　開元里
　宣義鄉(縣/東)
　　東里　　　　西里　　　　南里
　鳯城鄉(縣/東)
　　西里　　　　中里　　　　東里
　清化鄉(縣東併崇/信鄉為一)
　　崇信里　　　崇林里　　　清化里
　　長澗里
　神泉鄉(縣東/北)
　　神泉里　　　萬安里　　　上達里
　　郭干里
　丹陽鄉(縣東/南)
　　新興里　　　平子里　　　新建里
　　永寧里　　　丹陽里
　崇禮鄉(縣東南併/建康鄉)
　　西里　　　　東里　　　　南里
　　中里　　　　北里
　泉水鄉(縣東/南)
　　西里　　　　東里
　道徳鄉(縣/南)
　　道徳里　　　埂頭里　　　銅山里
　盡節鄉(縣/南)
　　東里　　　　西里
　長樂鄉(縣/東)
　　上里　　　　　中里　　　　　下里(今縣報作/興賢鄉)
句容縣鄉十六(崇信鄉里三立闕闕/石今廢乾道景定)　(盤/)里五十八(乾道有長/年無直道)
　通徳鄉(乾道云元名同徳在縣/西二十里一都二都)
　　興行里　　　　嚴墟里　　　　史亭里
　　　豐亭里(新里市干樊巷言野磨店/頭上嚴墟下嚴墟七村)
　福祚鄉(縣西南三十/里三都四都)
　　祐善里　　　　義城里　　　　清城里
　　次戴里(黄堰三㲼南岡/青城歩四村)
　臨泉鄉(縣西南五十/里五都六都)
　　潤下里　　　　仁愛里　　　　章亭里
　　楊亭里(石秋丁墟夾山黄連墅花塘/東釋斗門西釋湯巷九村)
　上容鄉(縣西南六十/里七都八都)
　　寛仁里　　　　葛亭里　　　　高平里
　　湯亭里　　　　崇信里(乾道作敦信陳莊五渚/張莊盧蕟望湖岡五村)
　承僊鄉(縣南八十里/九都十都)
　　得道里　　　　魯亭里　　　　白楊里
　　靈峰里(浮山天王/堂二村)
　政仁鄉(縣南九十里十/一都十二都)
　　化俗里　　　　周亭里　　　安亭里(朱墟榖成朱莊/白沙上干五村)
　茅山鄉(縣東南五十/里十三都)
　　僊居里　　　　朱陽里　　　水南里(成村黄莊/歩塘前潘)
　　(太陽呉/墟六村)
　崇德鄉(縣南四十里十/四都十五都)
　　温恭里　　　　徐亭里　　　解亭里(於鄉西城/觀莊三村)
　句容鄉(縣東南三十里/十六都十七都)
　　祥符里　　　　畢墟里　　　黄干里
　　直道里(曹莊吕坊黄干蔡墓/四村直道乾道後置)
　來蘇鄉(縣東三十/里十八都)
　　得仁里　　　　秦亭里　　　東鎻里
　　西鎻里(黄莊秋干蕭亭畢塔灣王婆/店行香徐村前馬後馬九村)
　望僊鄉(縣東北四十里/十九都二十都)
　　豐義里　　　　降真里　　　次榮里(奉聖荆/塘二村)
　移風鄉(縣東北三十里二十一都二十/二都按乾道志舊有長年里)
　　楊塘里　　　戴亭里　　　安陽里
　　行化里(元名行香乾道作行香掘河小/干栢莊楊塘官莊楊家莊六村)
　孝義鄉(縣北三十里/二十三都)
　　上應里　　　下應里　　　王亭里(佴墅和草/榖香十八)
　　(石四村佴/音耐姓也)
　仁信鄉(縣北五十里二十四都元/名履仁乾通志改仁信)
　　愛人里　　　亭子里　　　石橋里(亭子迸風六/里店三村)
　鳯壇鄉(縣西北四十里二十五/都二十六都二十七都)
　　祥禽里　　　韓亭里　　　黄行里(陳莊三口/柴溝赤峴)
　　(倉頭/五村)
　琅邪鄉(縣西北五十里二/十八都二十九都)
　　橋居里　　　鮑亭里　　　西亭里
　　洛亭里(鮑亭漸倪新塘東干/西干黄野羅家七村)
溧水州鄉十七里四十七(舊圖鄉十九今闕分城孝義二/鄉咸闕    志今  四十八都)
　上元鄉(州東南三十里/見縣志下同)
　　高坡里　　　興塘里
　思鶴鄉(州西三/十五里)
　　良西里　　　解塘里　　　上方里
　贊賢鄉(州南三/十五里)
　　分東里　　　宋亭里　　　孫亭里
　白鹿鄉(州東南/五十里)
　　裴塘里　　　楊塘里　　　澗西里
　豐慶鄉(州東四十里/舊名龍慶)
　　招賢里　　　劉方里　　　澗北里
　歸政鄉(州東北/四十里)
　　前西里　　　匠南里
　崇賢鄉(州北四/十里)
　　永寧里　　　崇德里　　　蒲塘里
　長壽鄉(州北三/十五里)
　　承恩里　　　臨前里
　山陽鄉(州西南/四十里)
　　西北里　　　花溪里　　　青林里
　崇教鄉(州西南一/百二十里)
　　前湖里　　　薛城里　　　南塘里
　　永康里　　　清化里
　遊山鄉(州南百/一十里)
　　南亭里　　　東史里
　僊壇鄉(州東南七/十五里)
　　柴西里　　　石南里　　　馬沈里
　安興鄉(州東南/一百里)
　　豐樂里　　　李溪里　　　荆塘里
　儀鳯鄉(州南七/十五里)
　　大厯里　　　𫝊南里　　　和順里
　永寧鄉(州西南百三十/五里舊名永安)
　　新安里　　　水上里　　　登雲里
　唐昌鄉(州東南一/百二十里)
　　水北里　　　水南里
　敦信鄉(州西南九十里/景定改為立信)
　　寺後里　　　許東里
溧陽州鄉十三里十八(舊領鄉十七端拱元年割昭徳/豐樂彰徳三鄉屬建平縣嘉祐)
(六年分成樂闕十二里永成福/賢二鄉乾道鄉      十三)
　永成鄉(州東/北)
　　艮方里　　　沙漲里
　福賢鄉(州東唐/曰招賢)
　　新建里
　舉福鄉(州西南/南唐有)
　　青安里　　　郵亭里
　眀義鄉(州/西)
　　茭山里　　　黄山里　　　新昌里
　　(闕/)　里
　惠徳鄉(南唐/有)
　　髙友里
　徳隨鄉(州/南)
　　虞歩里
　從山鄉(州西/南)
　　下宅里
　桂壽鄉(州西/南)
　　蘆塘里
　奉安鄉(州西/北)
　　前文里(乾道/無)
　崇來鄉(州西/北)
　　舊縣里
　來蘇鄉(州/北)
　　前馬里
　允泰鄉(州/北)
　　上梅里　　　下梅里(乾道無/上梅)
　允定鄉(州北唐/曰永安)
　　允安里(乾道作/永安)
　　　鋪驛(館舍/附)
驛路五十一鋪毎鋪相去十里
　　東門鋪　　　雙牌鋪(舊名東/十里鋪)蛇盤鋪(俗作/佘婆)
　　麒麟鋪　　　東流鋪　　　張橋鋪
　　崑崙堽鋪(以上七鋪/屬上元縣)　　　　江城湖鋪
　　宣家峴鋪(今名/青山)山口鋪　　　廟林鋪
　　下蜀鋪　　　紀家店鋪(以上六鋪/屬句容縣)
　　　右十三鋪係東路直抵鎮江路界炭渚鋪
　　土門鋪　　　夾堽鋪　　　遲店鋪
　　清水亭鋪　　𤣥武橋鋪(舊作/園墓)秣陵鋪
　　李村鋪　　　路口鋪　　　烏刹橋鋪(以上九/鋪屬江)
　　(寧/縣)　　　　　方墟鋪　　　石頭堽鋪
　　烏山鋪　　　齊家店鋪　　南亭堽鋪
　　南十里鋪　　蒲塘鋪　　　三角子鋪
　　孔家堽鋪　　土山鋪　　　羅家林鋪
　　戴公堽鋪　　漆橋鋪　　　朱家店鋪
　　湯師娘鋪　　松兒堽鋪(以上十六鋪/屬溧水州)
　　　右二十五鋪係南路直抵廣徳路界顧置鋪
　　越臺鋪　　　石子堽鋪　　官莊鋪
　　板橋鋪　　　三城湖鋪　　江寧鎮鋪
　　青松林鋪　　銅井鋪　　　葛家堽鋪(以上屬/江寧縣)
　　　右九鋪係西路直抵太平路界慈湖鋪
　　府前鋪　　　西門鋪　　　石碑衝鋪
　　靖安鋪(以上屬/上元縣)
　　　右四鋪係北路直抵滁州界宣化鋪
縣路十一鋪毎鋪相去二十里此係諸縣不通驛路處
遞傳之路
　　石井鋪　　　七里堽鋪
　　　右二鋪屬上元縣界
　　周郎橋鋪　　縣西門鋪
　　　右二鋪屬句容縣界
　　縣東門鋪　　茭塘鋪　　　破湖鋪
　　　右三鋪屬溧水州界
　　黄連歩鋪　　中橋鋪　　　烏山村鋪
　　縣西門鋪
　　　右四鋪屬溧陽州界
在城金陵驛
　水站(在正東隅青溪坊保前宋制置司僉㕔地基東/至溧水州二百四十里南至大城港水站六十)
　　　(里北至龍灣水站三/十里管船一十九隻)
　馬站(在青溪坊前宋試院地基東至東陽馬站七十/里南至江寧馬站五十里東南至溧水州馬站)
　　　(一百二十里正/備馬八十八匹)
江寧縣水馬站
　江寧馬站(在江寧鎮正/備馬五十匹)
　大城港水站(在沙洲鄉去縣三/十里船二十五隻)
上元縣龍灣水站(在金陵鄉去縣十/五里船二十二隻)
句容縣水馬站
　東陽馬站(至在城金陵驛七十/里正備馬五十匹)
　　　水站(至龍灣站一百二十/里管船二十二隻)
　下蜀馬站(至東陽站四十里到鎮江/路六十里正備馬四十匹)
　老鸛觜馬站(至東陽站三十里/正備馬二十匹)
溧水州中山驛(在州惠政橋西/南正副馬六匹)
溧陽州館驛(一所在本州永定坊至元二/十四年置立正副馬六匹)
　永寧驛(舊基在宋總領所/西閃駕橋之南)江寧驛(在江寧縣西/南五十里)秣陵
　驛(在江寧縣/南三十里)石頭驛(張九齡有候使石頭驛樓詩李/白答裴侍御先行至石頭驛以)
　(書見招詩云君至石/頭驛寄書黄鶴樓)夢筆驛(江淹本集云嘗宿於冶/亭夢見丈夫自稱郭璞)
　(謂淹曰吾有筆在公處多年可以見還淹乃探懐中/得五色筆一以授之爾後為詩絶無美句時人謂之)
　(才盡按建康有冶亭在冶城送别處有冶渚疑亦有/亭又有東冶亭在秦淮上皆六朝士大夫餞送之所)
　(淹本集所載始末皆建康事也庚溪詩話云夢筆驛/江淹舊居不詳所在今建寧路浦城縣有夢筆山山)
　(下有江淹祠有夢筆里楊文莊公真西/山皆嘗讀書其所乃淹為吳興令處耳)金陵驛(亦名/蛇盤)
　(驛在上元縣長樂鄉蛇盤市佘婆音之/訛也今水馬站總名金陵驛在城中)東陽二驛(四/至)
　(金陵驛四十五里/今為水馬二站)柴溝驛(西至東陽/驛十五里)下蜀驛(西至柴/溝驛十)
　(五里東至鎮江路界/十五里今有馬站)望僊驛(舊在句容縣治南元/豐二年移縣治東)漆
　橋驛(在溧水州南/七十五里)官塘驛(在溧水州東/南二十五里)坊墟驛(在溧/水州)
　(北三十/五里)淮源驛(在溧水州東/北三十五里)儀賓驛(在溧水州南/一百一十里)招
　賢驛(在溧水州南/一百一十里)蒲塘驛(在溧水州南/二十五里)白馬驛(在溧/水州)
　(東南四/十里)延賔驛(在溧水州西/四十七里)青陽驛(在句容縣/東二十里)竹里
　驛(在句容縣北六十里倉/頭市戚志一作竹亭)雲亭驛(在句/容縣)昭華驛(在句/容縣)
　(開寶中焚圮太平興國二年/移縣街東或云望僊驛是也)臨江驛(岑參有詩見/陳軒金陸集)
　　　右自永寧驛以下皆舊驛名今廢
古六館曰顯仁集雅顯信來逺職官行人(宫苑記國館/六一曰顯仁)
(處高麗使二曰集雅處百濟使三曰顯信處吐蕃使四/曰來逺處蠕蠕使五曰職官處于陀利使六曰行人處)
(比方使顯仁在青溪中橋五館並相近惟行人在/婁湖籬門外又梁時學館亦名集雅未詳其義)
貢計館(宫苑記在舟子洲上郡貢上計及士人與計偕/者憇此館徐鉉詩蕪沒閬風亭川流貢計館)
任子館(呉志諸將屯戍並留任子為立任子館晉咸和/五年除之實録注地在樂遊西對今樓𤣥寺門)
(晉有江左其制不改至此年除之在覆舟山南歳久堙/廢不復可辨地近古迹北郊壇陳書大建十四年詔可)
(檢任子館及東館并帶保任/在外者暘衣糧酒食遣之)
客館(在城南十三里隔岸蔡州晉陶侃甞屯此丹陽記/吳時宫館在蔡州上以舍逺人舊志南史宋初置)
(南北客館主四方賔客/後為四方館此其始云)
唐信義館(王昌齡/有詩)
湯泉館(乾道志在上元縣神泉鄉湯山下/徐鉉有湯泉舊館詩遺址今存云)
江寧館(舊館姚/希得建)
誓清館(即客亭基在龍/灣今為水驛)
儀賔館(舊名以没官屋改車馬小/駐之地今為南軒書院)
需館(没官屋改在小本/頭街見景定志)
金淵館(溧陽志在州治後/臨溪今為織染局)
通江館横江館德星館(見後/古迹)
水館(乾道志在折栁堂東葉清臣建張伯五記/按舊圖在月堂西月堂基即通江館也)
　　　道路
秦皇馳道(秦始皇三十六年東遊自江乗渡江馳馬於/此古志詔役赭衣三千人開馳道故曰丹徒)
(相傳自江乗徃鎮江大路是也漢賈山曰秦東窮燕齊/南極吳越蹕道廣五十步隱以金稚樹以青松為馳道)
(之麗至於此使其後世/曽不得邪徑託足焉)
呉帝馳道(吳都賦云朱闕/雙立馳道如砥)
宋帝馳道(宋書大明五年孝武初立馳道自閶闔門至/朱雀門為南馳道又自承明門至𤣥武湖為)
(北馳道八年罷南北二馳道景和元年/復立宫苑記宋築馳道為調馬之所)
小丹陽路(今在江寧縣横山鄉金陵鎮西南三十里與/太平路當塗縣接界里俗猶呼丹陽晉歴陽)
(内史蘇峻叛陶囘謂庾亮曰峻知石頭有重戍不敢直/下必向小丹陽南道歩來宜設伏邀之可一戰擒也亮)
(不從峻果自小丹陽來迷失道/夜行無復部伍亮聞乃悔之)
黄城大路(至今上元縣清風鄉黄城村梁侯景遣軍至/江乗拒卲陵王綸趙伯超謂綸曰若從黄城)
(大路必與賊遇不如徑指鍾山突/據廣莫門出賊不意城圍必解)
湖頭路(在今𤣥武湖東北南史崔慧景奉江夏王内向/中領軍王瑩都督衆軍據湖頭築壘上帶蔣山)
(又王敬則舉兵沈文季持/節都督屯湖頭備京口路)
白楊路(在城南十里石岡之横道陳始興王叔陵反部/麾下度小航將趨新林蕭摩訶追擒於白楊路)
竹里路(在句容縣北六十里倉頭市東有竹里橋南邊/山北濵大江父老云昔時路行山間西接東陽)
(遶攝山之北由江乗羅落以至建康宋武帝討桓𤣥其/路經此今城東佘婆岡至東陽路乃後世所開非古路)
(也/)
謝𤣥走馬路(在上元縣崇禮鄉土山下至/今不生草木詳見土山下)
姜巴路(在小茅山後通延陵真誥秦時有士周太賔及侯/巴陵侯姜叔茷者來住句曲山下秦孝王時封)
(故以姜巴/名其路)
上容路(見破/岡埭)
　　　橋梁(郡報州司縣橋道總一百五十/八處與前志不同今存其舊)
天津橋(宋行宫前舊名虹橋政和中蔡薿建為石橋號/曰蔡公橋後改今名天津本西京大内前橋名)
(即康節邵雍聞杜鵑處今移/其名於此不忘京師之思也)
鎮淮橋(在今府城南門裏疑即朱雀航所此橋石甃鐵/局按世説叙録及輿地志丹陽記皆云吳時南)
(津橋也名曰朱雀航大寧二年王含軍至丹陽尹温嶠/燒絶之以遏南衆定後京師乏良材無以復之故為浮)
(航至咸康三年侍中孔坦議復橋於是税航之行者具/材乃值苑宫初創材轉以治城故浮航相仍至大元中)
(驃騎府立東航改朱雀為大航晉起居注曰白舟為航/都水使者王遜立之謝安於橋上起重樓上置兩銅雀)
(又以朱雀觀名之實録云咸康二年新立朱雀航對朱/雀門南渡淮水亦名朱雀橋本呉南津大航橋也王敦)
(作亂温嶠燒絶之權以浮航往來至是始議用杜預河/橋法長九十步廣六丈冬夏隨水高下浮航相仍至陳)
(毎有不虞之事則剔之晉書王敦作逆明帝以應詹都順之/督朱雀橋南諸軍事齊髙祖討袁粲黄囘與粲同謀蕭)
(率家兵㨿朱雀橋囘遣覘之遂不敢出梁髙祖以義師/伐東昏東昏使江道林率兵出戰退保朱雀航馮淮自)
(固又遣王珍國等列陣於航南開航背水以絶歸路與/王荗等戰敗一時投淮死者積屍與航等後至者乗之)
(以濟北齊兵至故秣陵陳高祖分兵禦之遣杜稜頓航/南元徽中賊黨杜黑蠡分軍向航劉勔禦之敗死侯景)
(兵至航建康令庾信率兵屯航北見景至命徹航始/除一舶棄軍走南塘遊兵復閉航渡景乗勝至闕下)
飲虹橋(一名新橋在鳯臺坊實録南臨淮有新橋本名/萬歲橋後改名飲虹新橋乃呉時所名至今俗)
(呼為新橋襲其舊也乾道五年史正志重建上為大屋/數十楹極其壯麗與鎮淮橋並新丘崇記之開禧元年)
(丘崇重建劉叔向記之寳祐四年馬光祖/重建梁椅記之鎮淮橋毎與此橋同建)
日華橋(在宋行宫城東/華門跨伏龍河)
月華橋(在宋行宫城西/華門跨伏龍河)
東虹橋(在行宫之左今臺治/之北馬光祖書榜)
西虹橋(在景定橋北今龍翔寺東馬光祖書㮄戚氏云/橋北皆南唐以來廢宫橋若小虹飛虹之屬是)
(也/)
景定橋(在舊永寧驛北本名清化俗呼為閃駕橋景/定二年馬光祖重建改今名自書㮄跨運瀆)
太平橋(在龍翔寺西南舊名欽化又呼笪橋俗𫝊茅山/二十六代笪宗師所建景定二年馬光祖改今)
(名自書㮄/跨運瀆)
鼎新橋(在太平橋西舊名小新景定二/年馬光祖重建改今名自書榜)
乾道南北二橋(在古運瀆上今斗門橋北二橋相望乾/道中洪遵建景定二年馬光祖重建自)
(書/榜)
斗門橋(在乾道南橋之南景定二年馬光祖重建自書/榜跨運瀆戚氏志其側舊有風亭在折栁亭東)
武定橋(在鎮淮橋東北淳熈中建景定二年馬光祖重/建自書榜舊名嘉瑞浮橋又曰上浮橋時長樂)
(為下浮/橋也)
崇道橋(在永壽宫東景定二年/馬光祖重建自書橋榜)
武衛橋(在永壽宫西舊名望仙橋景定二/年馬光祖重建改今名自書榜)
廣富橋(在月華橋北跨伏龍河/景定二年馬光祖重修)
武勝橋(在今臺治東北親/兵教場即北門橋)
青溪七橋景定志按實録注云最北樂遊苑東門橋(樂/遊)
(苑在覆舟山南橋宜/與今散福亭相連)次南尹橋今潮溝大巷東出度此
橋次南雞鳴橋(即輿地志所謂今新安寺/南東出開善寺路度此橋)次南募士橋
(吳大帝募/勇士處)次南菰首橋一名走馬橋(橋東燕雀湖湖連/齊文惠太子博望)
(苑輔公祏築其地為城唐陸彥恭開為金華坊别立橋/見前坊内燕雀湖在城東二里周迴二里流入青溪乾)
(道志云俗𫝊斜橋即走馬橋又云東虹橋一名斜橋俗/𫝊走馬橋慶元志云迎仙橋舊在府治後俗呼斜橋乆)
(廢闕後圃山光閣是其處而景定遂云府治東有闕橋/即是走馬橋今以實録建春門東出地闕    乾道景)
(定言斜橋非走/馬橋名偶同爾)次南青溪中橋在湘宫寺門前巷東出
度溪東有桃花園是齊太祖舊宅亦名芳林園(今上水/閘里俗)
(相傳青溪中橋路齊書始安王遥光反曹虎領軍屯青/溪中橋陳書晉王廣命斬張貴妃牓于青溪中橋即此)
次南青溪大橋(石邁古迹編云東出句容大路度此橋/西即陳尚書令江總宅今上元縣東南)
(百餘步段氏居乃江總宅也橋宜在/此宅之東歲久堙廢今不復有橋矣)舊稱青溪九曲蓋
自𤣥武湖引水從東北縈迴達於秦淮其曲折有九故
於其間跨橋有七今城外青溪皆已堙塞橋廢乆矣惟
城内僅存一曲溪上長橋有四皆馬光祖所作(今城東/北有渠)
(北通𤣥武湖南行經散福亭橋竹橋扺府城東北角外/西入城濠里俗呼為長河即古青溪本自今竹橋西南)
(行五代楊溥於此截溪立城由是青溪半在城外其在/城中者久塞但城東北隅迤邐至上元縣治東南上水)
(閘以西一帶青溪遺迹或/見或隱橋亦不詳所在)
運瀆六橋按實録云孝義橋本名甓子橋次南楊烈橋
(宋王僧䖍/觀鬬鴨處)次南西州橋(宜在今/笪橋西)次南髙曄橋(古建康西/尉在此橋)
(西建興寺北路東出度此/橋宜在今乾道橋左右)次南禪靈橋(齊禪靈寺在運/瀆西岸由興嚴)
(寺前西出大/路度此橋)次南運瀆臨淮有一新橋對禪靈渚渡(宜/在)
(今斗門橋上下舊有遇淮/水橋名新橋亦名萬歲橋)景定志云由古城西南行者
是運瀆(右城苑/城也)吳大帝赤烏三年使御史郄儉鑿城西
南自秦淮北抵倉城名運瀆即此瀆是也今宫城西北
興嚴寺前有溝迤邐至清化市東乃古運瀆但自此西
南悉堙塞不復可辨其東南為宫城西塹疑非古迹然
由宫牆塹至清化橋西折過欽化橋再南則運瀆舊迹
復見今乾道橋一帶河是也六橋所在亦可髣髴得其
次第清化橋即閃駕橋(又呼閃/虹音降)欽化橋即笪橋馬光祖
皆重建易名詳見前各橋下
飛虹橋(楊文公談苑云徐常侍鉉仕江南日嘗直澄心/堂毎襆被入直至飛虹橋馬輒不進裂鞍斷轡)
(箠之流血掣韁却立鉉貽書餘杭沙門賛寧答云下必/有海馬骨水火俱不能毁惟漚以腐糟隨毁者乃是鉉)
(劚之去土丈餘果得巨獸骨上脛可長三尺腦骨若斷/柱積柴焚三日不動以腐糟纔漚之遂爛焉南唐有虹)
(橋小虹橋飛虹/橋皆傍宫牆也)
南渡橋(李白與酒客數人掉歌秦淮往石頭訪崔四侍/御詩云捨舟共連袂行上南渡橋乃秦淮上橋)
(也今不/詳其處)
張侯橋(吳張昭所造故名晉義熈六年盧循焚查/浦進至張侯橋其地在今城南不詳其處)
赤蘭橋(杜祭酒别𫝊曰桓宣武館于赤蘭橋南/延賢里今城南有赤蘭坊橋不詳其處)
長樂橋(唐秦淮上有長樂橋又曰長樂渡在縣/東南六里今桐林灣是其地𨽻長樂坊)
獅子橋(在古湘/官寺北)
囘龍橋(在城/西門)
白下橋(一名上春橋在城東門外其側有白下亭嘉泰/四年劉叔向作重建橋記金陵為六朝故都風)
(上遺跡歴厯可攷自上元縣治東行里許有橋曰白下/白下之義訪諸故老無𫝊焉宋元徽間遣征北將軍張)
(永屯白下唐武徳中遷金陵縣於白下村其地蓋在東/晉白石壘之下也或以白下之名不宜舉子改名上春)
長干橋(在城南門外五代楊溥城金陵鑿濠/引秦淮遶城咸淳乙丑馬光祖新創)
萬歲橋(見上/運瀆)
通波橋(舊志府治東南/臨舊放生池)
黿池橋(舊志在通波/南乾道中建)
通濟橋(錢象祖建今有小橋/在路學東南當是)
迎仙橋(俗呼斜橋見/舊府治内)
皂莢橋(見曹景/宗傳)
銅橋(在城東十里按五代史李昪昇元三年十月/以步騎八萬講武於銅駞橋今字作桐訛也)
髙橋(仕城東十五里屬上元縣長樂郷金陵故事云梁/亂庾信為建康令守朱雀門衆潰臺城門已閉信)
(走覊旅於此橋信有哀江南賦注云吳郡圖經以臯伯/通所居因名其橋曰臯後人轉臯為高南史徐嗣徽等)
(復入丹陽至湖熟侯安都率馬步拒之於髙橋又戰干/畊壇南按郡國志吳郡通門内有橋即漢臯伯通居此)
(橋以得名梁鴻賃舂之所是吳自有臯橋在建康者乃/髙橋也庾信賦南史皆曰髙崔令欽注石邁古迹編易)
(高為臯紹興十七年本縣新治橋路/易㮄曰臯橋因承其誤失於不考耳)
石步橋(在城東北四十五里即古羅落橋也宋髙祖起/義丹徒進至羅落橋遇皇甫敷檀憑之戰死即)
(此地下有羅落浦北入大江又有羅落坊羅落/千羅落山皆在其處今石步酒坊名羅落坊)
錢公橋即章橋以西接張山亦曰張橋(在府城東北五/十七里上元句)
(容二縣以/此橋為界)
復古橋(屬上元縣長樂鄉去縣十四里宣和間賜鍾茅/山經此地橋損堙塞紹興十年復之改名復古)
(橋/)
葛橋(在上元縣崇禮郷方山東南齊書/李安民破建平王景素於葛橋)
墅城橋(在城東三十里即/晉謝元别墅之所)
檀橋(在青溪案齊書劉瓛以儒學冠於當時京師士子/貴遊莫不下席受業瓛住在檀橋瓦屋數間上皆)
(穿漏學徒敬慕不/敢指斥呼為青溪)
亭子橋(在上元縣清風鄉黄城之東徐鉉棲霞寺新路/記云建高亭於路周跨重橋於川上即此橋也)
(里俗呼為亭子橋去棲霞寺三里/今土橋危險夏潦則民皆病渉)
周郎橋(在城東八十里上元縣丹陽鄉湖熟鎮下臨横/塘石邁古迹編云舊傳周瑜嘗至此按吳書瑜)
(渡秣陵破笮融薛禮轉下湖熟此/橋正通秣陵必瑜當時經厯之地)
土橋(在城東七/十五里)
西流橋(在城東北/三十里)
東流橋(在城東北/四十里)
安濟橋(在城東北四十里即東流市橋淳/熈十二年錢良臣重修改今名)
韓橋(在城東北/三十里)
白水橋(在城東北/二十里)
楊堰橋(在城東/二十里)
走馬橋(見前菰/首橋下)
霸橋(在城西北八十/里分句容界)
　　　右𨽻在城録事司及上元縣境
板橋(在城西南三十里吳後主聞晉師將至甚懼自選/羽林精甲配沈瑩孫振等屯于板橋晉將周浚張)
(喬等接戰破吳軍瑩等皆遇害金陵故事云晉伐呉丞/相張悌死之冢在板橋西實録晉簡文帝嘗與桓温及)
(武陵王晞同載遊於板橋温遽令鳴鼓吹角車驅卒奔欲/觀其所為晞大恐求下車帝安然無懼色温由是憚服)
新林橋(在城西南一十五里揚州記云金陵南/沿江有新林橋即梁武帝敗齊師之處)
白板橋(在城南梁武帝次江寧吕僧珍與茂進軍於/白板橋築壘壘立茂移頓越城僧珍守白板)
(闕/)陵橋(在城東南/五十里)
復成橋(唐景雲中造以渡淮廣明元年廢于火南唐保/大十年重造宋開寶八年又廢説見後復成渡)
杜橋(在城東南三十里戚志云有堰/長五里闊丈五尺堰杜橋浦水)
龍津橋(在城南六十/里臨江寧浦)
牧放橋(在城南七十里古牧/放之所亦作牧牛)
河亭橋(在城東南/一十五里)
馬務橋(在城東南二十五/里唐置馬務於此)
(闕/)武橋(在城東南三十七里有堰長三/里闊二丈堰浦水通秦淮河)
令橋(在城東南七/十里臨令水)
烏刹橋(在城東南九十三/里戚志一名烏鵲)
牧馬橋(在縣東南三十九里南朝放牧者在此南出有/浦水闊三丈深一丈有橋乾道志一名牧馬堰)
(在城西南七十里長三里/濶二丈五尺堰牧馬浦水)
　　　右𨽻江寧縣境
白鶴橋(在縣東南三里一十五步茅君内傳云大茅君/毎年十二月二日駕白鶴於此會諸真故以名)
(橋/)
沈公橋(在縣南二十五里/沈公謂沈慶之也)
赭渚橋(在縣東一里二/百四十一步)
歸善橋(在縣南一里一/百七十五步)
於鄉橋(在縣南二/十五里)
西霸橋(在縣南三/十二里)
降臨橋(在縣東南/二十七里)
義城橋(在縣南/二十里)
高平橋(在縣西南/三十丑里)
斜橋(在縣東/五里)
柳橋(在縣北二十五里/前柳橋後柳橋)
懸毒橋(在縣西/十五里)
宣家橋(在縣西北/三十里)
永安橋(在縣南七里下有/小港歸於秦淮)
降真橋(書記云在玉晨觀西句/容路三十里橋是也)
蘆堽橋(在縣南/三十里)
集僊橋(在縣南有/詩右可攷)
劉師橋(去縣七/十里)
蘇行橋(在縣北/二十里)
泥灣橋(去縣十/四里)
紅鶴橋(在縣東四/十五里)
陶堰橋(在縣南五/十五里)
新昌橋(在縣南/五十里)
石彭橋(在縣北六/十三里)
張堰橋(在縣北/五十里)
淡塘橋(在縣南/六里)
張橋(在縣南二里一/百七十五步)
㳂陸橋(在縣西/十五里)
省塘橋(在縣東二/十五里)
社壇橋(在縣西/九里)
周郎橋(在縣西/二十里)
土橋(在縣西二/十五里)
湖西橋(在縣南二/十五里)
牛橋(在縣南/四十里)
華橋(在縣北/三里)
謝家橋(在縣南/四十里)
荆干橋(在縣南/五十里)
　　　右𨽻句容縣境(以上見圖志景定至今橋名更/易不同今再詳録縣東東橋元)
　　　(名陽公斜橋黄干橋張橋王大橋澤溪橋凢六/縣西華家橋社塘橋沿陸橋周郎橋河橋凢五)
　　　(縣南南橋元名政惠義城橋孫頂橋蘆江橋莆/里橋凢五縣北紀華橋柳橋開明橋竹里橋劉)
　　　(師橋彭橋凡六縣東南白羊橋於鄉北橋於鄉/南橋王社橋西霸橋馮澤橋降靈橋常寧鎮橋)
　　　(凡八縣西南沈公橋湖西橋經干橋高平橋凡四/縣東北小干橋光里橋清陽橋坎墰橋凡四縣西)
　　　(北張橋包橋澗西橋凡三總四十一橋又舊有/下堰橋去縣九里苦竹橋去縣二十五里皆未)
　　　(詳方/所)
淮清橋(一名惠政橋在州南二/十步其下即秦淮水)
通濟橋(在州南二/十五歩)
巫家橋(在州寨外三百步/戚志作夾家橋)
棲賢橋(在州南門/外西南)
易俗橋(在州/市中)
望京門橋(在州北/一里)
南門橋(在州南門外皇祐間邑人劉應/之重建石橋僧從雅作記刻石)
唐家橋(在州市西二/百五十步)
樓家橋(在州南門外/二百七十步)
馬沈橋(在州南三/十七里)
利涉橋(在州北三里/俗呼虎捍橋)
安政橋(在州北三里/俗呼翻車橋)
戴公橋(在州南/一十里)
俞初橋(在州南一十里/舊圖作俞母橋)
大覺橋(在州東/南八里)
(闕/)塘橋(在州南二十/五里今廢)
白沛橋(在州東北/三十五里)
長樂橋(在州東北/二十五里)
李墅橋(在州東北/三十里)
張墅橋(在州東北/三十里)
(闕/)亭橋(在州東/六里)
(闕/)問橋(在州東二/十五里)
王師橋(在州東三十三里戚/志一名王四師橋)
神靖橋(在州東南四十三里舊名神/龍橋知縣李朝正易今名)
白馬橋(在州東南/四十里)
梅塘橋(在州東南一/百二十里)
鄧步橋(在州東南一/百二十里)
張沛橋(在州東南/八十五里)
永昌橋(在州南九十里舊/圖云呼為固城橋)
漆橋(在州南七/十五里)
馬墅橋(在州西一/十五里)
石埭橋(在州西一/十五里)
湯橋(在州西/四十里)
(闕/)橋(在州西三/十五里)
(闕/)溧橋(在州南三/十五里)
(闕/)村橋(在州東南/一十二里)
西門橋(在州西臨/淮門外)
烏(闕/)橋(在州北四十五里接江/寧界有堰闊丈八尺)
　　　右𨽻溧水州境
硯瀆橋(在州東北相傳云/晉謝公滌硯於此)
東石橋(在州東/門外)
新建橋(在州南/門外)
謝家橋(在州/東)
通微橋(在州東南一里戚/志今為二賢橋)
仙人橋(在州南十五里戚志西/北有釣魚臺仙人迹)
南崑崙橋(在州東南/十八里)
北崑崙橋(在州北/十里)
鄉黨橋(在州南/五里)
髙要橋(在州南二十五/里通廣徳路)
髙友橋(在州南/三十里)
故縣橋(在州東南/三十五里)
青安橋(在州西/三里)
平陵橋(在州西北三十里今俗呼湖瀆橋/或名沙灘橋平陵城在橋西一里)
奉橋(在州南/五十里)
上興步橋(在州西北/六十里)
黄連步橋(在州西北/五十五里)
舒塘橋(在州西北五十五/里通溧水州大路)
板子橋(在州北六十/里舒塘橋北)
破堰橋(在州西北六十/里板子橋北)
南城橋(在州西北六十/里破堰橋北)
檀石橋(在州北六十里戚志有/蟠龍堰長十步在橋前)
三了橋(在州南/四十里)
石塘橋(在州北/二十里)
望仙橋(在州南/十里)
社渚橋(在州西南/六十里)
望婆橋(在州西南/五十里)
横澗橋(在州東南六十/里戚志作模澗)
金背橋(在州南/五十里)
雙澗橋(在州西南/五十里)
招僊橋(在州西/二十里)
斗門橋(在州北/二十里)
馮塘橋(在州北/二十里)
虎塘橋(在州東北/四十里)
豆橋(在州南/二十里)
張野橋(在州南/二十里)
湖橋(在州西二/十八里)
僊橋(在州南/六十里)
王堰橋(在州西南/二十五里)
洪橋(在州西南六十五里戚/志有洪澗去州六十里)
塘路橋(在州北/十五里)
徐塘橋(在州西二/十七里)
徐橋(在州西北/三十五里)
南陽橋(在州西南/四十里)
西里橋(在州西南/六十里)
春雨橋(在州東舊日東市橋嘉定/十四年知縣陸子遹重修)
西市橋(在州/西)
甓橋(在州北六十里祥符潤州圖經云徑瀆濶一十步/縣西十三里長塘湖北口至江寧府溧陽縣三十)
(七里春夏水深三尺勝五十石舟秋冬深一尺勝二十/石舟隋大業末宣州永世令達奚明因晉宋之舊加疏)
(決為橋甓甃兩岸取其/堅固今橋在溧陽州界)
嘉定橋(在州西北四十里陵跨中江本名中江橋俗名/中橋或呼為通江橋嘉定十一年俞運使建行)
(部命縣尉趙時/頌重建改今名)
下橋(去州三里州志紹興中以/近秦梓第名秦公今廢)
南渡橋(去州三/十五里)
北渡橋(去州四/十五里)
　　　右𨽻溧陽州境
二十四航(舊在都城内外即浮橋也按輿地志云六朝/自石頭東至運瀆總二十四渡皆浮航往來)
(以税行直淮對編門大舫用杜預河橋之法本吳時南/淮大橋也一名朱雀橋當朱雀門下度淮水王敦作逆)
(温嶠燒絶之今皆廢唐人有詩云青山緑水遶迢迢九/月江南草不彫二十四橋明月夜玉人何處教吹簫)
四航(皆在秦淮上曰丹陽曰竹格曰朱雀曰驃騎按實/録晉寧康元年詔除丹陽竹格等四航税注云王)
(敦作逆從竹格渡即此航也朱雀航本吳時大航驃騎/航在東府城外渡淮會稽王道子所立今城東南三里)
(又名小航陳沈衆入援京邑頓于小航對東府置陣又/謂東城橋即東府城橋也并丹陽郡城後航總為四航)
(今四航皆廢鎮淮橋疑即朱雀航舊所詳見橋𩔖又有/榻航在石頭城左右温嶠欲救匡術别駕羅洞謂不如)
(攻榻航術圍自/解此亦一航也)
　　　津渡
石頭津(在城西方山津在石頭津之東隋食貨志云郡/西有石頭津東有方山津各置津主一人曹一)
(人直水五人以檢/察禁物及亡叛者)
龍安津(在城西北二十里與真州/宣化鎮相對今為靖安渡)
南津(在城西南金陵故事云南朝置校尉以鎮此津侯/景入冦舉朝無犯難之夫惟校尉江子一與弟二)
(人同死王事梁書江/子一嘗為南津校尉)
五馬渡(在上元縣西北二十三里幕府山之前晉元帝/與彭城等五王渡江處按晉書大安之際童謡)
(云五馬浮渡江一馬化為龍及永嘉中/元帝登大位乃其符云五馬之名取此)
麾扇渡(在朱雀航之左晉永興二年廣陵相陳敏據甘/建業顧榮宻報劉準率兵臨江榮與    因)
(卓兵斷橋盡取船於淮水南敏自出軍臨大/航岸榮以白羽扇揮之其軍自潰因以名)
五城渡(在上元縣東二十五里晉王敦死王含錢鳯率/餘黨自倪塘西置五城如却月勢髙二丈相去)
(各二十丈京都記五城邊淮帶湖祖道送歸多集此處/唐景雲中縣令陸彥恭於城側造橋渡淮水即今之五)
(城渡/也)
竹格渡(闕渡也王敦作逆從竹格渡即/此    在闕縣城西南二里)
馬家渡(闕馬家渡江中興編年綱目載云采石闕/          狹而平兩處相去六十里闕)
(此對岸昔金人入侵直犯馬家渡則/  渡也尤為要害舊分上下二渡云)
蕭家渡(即邀笛步乾道志在上水閘王徽/之泊舟于此側邀桓伊奏笛處也)
桃葉渡(在秦淮口桃葉本王獻之愛妾名其妹曰桃根/獻之詩曰桃葉復桃葉渡江不用楫謂横波急)
(也遂歌以送/之此渡因名)
張公凸渡(在上元縣金陵鄉長慶村之西正闕大江與/闕州六合縣桃家步相對闕張公凸渡至南)
(岸闕四十里冬五十里石邁古迹編云隋文/平陳宇文述以行軍總管自闕  濟即此地)
　　　堰埭
浮山堰(慶元志云在城東南二十里梁天監十三年築/按梁史天監十三年用魏降人王足計欲以水)
(灌丹陽仍假太子左衛康絢符督卒二十萬/作浮山堰於鍾離不知何所據而云在建康)
杜橋堰(見杜/橋下)
真武橋堰(見真武/橋下)
牧馬橋堰(見牧馬/橋下)
百堽堰(在句容縣西南三十五里通秦/淮屬上元縣界與福祚鄉相接)
黄城堰(在句容縣東三十里長一/里深四丈灌田三百畝)
陶堰(在句容縣南六十里其堰逐年/塡塞不能瀦水屬臨泉鄉五都)
范家堰(在句容縣西北三里灣曲長二里深/四尺灌田二百畝在通徳鄉第二都)
周戴新堰(在句容縣南一十/五里通百堽堰)
菩薩堰(在句容縣北六十里深八/尺灌田二百一十三畝)
於家堰(在溧水州南九/十里長一十里)
銀林堰(在溧水州東南一百里長一十二里即魯陽五/堰也戚志作銀樹堰按前漢地理志於丹陽郡)
(蕪湖注云中江出西南至陽羨入海後漢郡國志蕪湖/中江在西又水經云中江在丹陽蕪湖縣南東至會稽)
(陽羨縣入于海孔穎達書義疏亦引漢史為證今蕪湖/縣南有攴江俗稱為縣河經縣市中東達黄池入三湖)
(三湖丹陽固城石曰湖也至銀林止所謂中江東至陽/羨即此也蘇常承此下流常病飄没故築銀林五堰以)
(窒之自是中江不復東而宣歙皆由蕪湖西出達於大/江故濵湖之地皆隄為圩田中江亦漸隘狹故老云當)
(時慮後人復開此道則蘇常之間必被水患遂以石窒/五堰路又液鐵以固石故曰銀淋今訛為林戚志今呼)
(銀樹桐灣亦然而志並曰/林者盖宋避諱又見碑𩔖)
分水堰(在溧水州東南一/百里長一十五里)
苦李堰(在溧水州東南一/百五里長八里)
何家堰(在溧水州東南一/百一十里長九里)
余家堰(在溧水州東南一百一十五里長一十里春冬/載二百石舟昔吳王闔閭伐楚因開此瀆運糧)
(東通太湖西入長江南唐書楊行宻據宣州孫儒圍之/五月不解行宻將臺濛作魯陽五堰拖輕舸饋糧故軍)
(得不困卒破孫儒魯陽者即/於家等五堰是也故道尚存)
百陂堰(在溧水州西北一十里/長一里闊一丈五尺)
竹墩堰(在溧水州西北二十五/里長一里濶一丈五尺)
烏刹堰(見前/橋下)
青泥堰(在溧水州南九十/五里長一十里)
藕絲堰(在溧水州西南七十里/長一里闊一丈二尺)
龍盤堰(在溧陽州北六十里/檀口橋前長一十步)
王堰(在溧陽州西/南二十五里)
雞鳴埭(建康實録青溪有橋名募士橋橋西之過溝有/埭名雞鳴埭齊武帝早遊鍾山射雉至此雞始)
(鳴圖經云今在青溪西南潮溝之上又按南史齊武帝/數幸琅邪城宫人嘗從早𤼵至湖北埭雞始鳴故呼為)
(雞鳴埭若爾其埭又當近北戚氏志云今清化市真/武廟側傳是其處二埭恐皆當時所歴姑兩存之)
方山埭(建康實録吳赤烏八年使校尉陳勲𤼵屯田兵/於方山南截淮立埭號方山埭又按南史湖熟)
(縣方山埭髙峻冬月行旅以為難齊明帝使沈瑀修之/瑀乃開四洪斷行客就作三日便辦其埭今去城四十)
(五/里)
栢岡埭赤山湖埭也(宋元凶劭決破栢岡方山/埭以絶東軍亦曰百堽堰)
南埭(今上水閘也王荆公贈段約之詩云聞君更/欲通南埭剖我荆山一半青正對舊青溪閣)
長溪埭(在城南五十里澗二文/堰秣陵浦水通秦淮)
破岡埭(破建康實録吳大帝赤烏八年使校尉陳勲𤼵/兵三萬鑿句容中道至雲陽以通吳會船艦號)
(破岡瀆上下一十四埭上七埭入延陵界下七埭入江寧/界於是東郡船艦不復行京江矣晉宋齊因之梁以太)
(子名綱乃廢破岡瀆而開上容瀆在句容縣東南五里/項上分流一源東南流三十里十六埭入延陵界一源)
(西南流二十六里五埭注句容界上容瀆西流入江寧/秦淮至陳霸先又堙上容瀆而更修破岡瀆隋既平陳)
(詔並廢之以此知六朝都闕時吳會漕輸皆自雲陽西/城水道徑至闕      朝四  遣公卿行陵乗舴艋自)
(方山闕/)　　(有靈運為永嘉太守隣里相送於方山闕/  云闕如白馬既礙廣我之闕      青)
(牛用險悔朝之路莫不欣兹利/渉玩此修渠雲陽今丹陽路也)
縣埭(在溧水州東南八十里長二里闊二丈與溧陽/州分界其埭上下有二派上一派西北入州界)
　　　圩岸(官府毎歲提調興修總一千六/百七十五處名目不及詳載)
江寧縣二百八十七處
上元縣一百三十五處
句容縣九十六處
溧水州二百六處
溧陽州九百五十一處
　
　
　
　
　
　
　
　
　
　
　
　至大金陵新志卷四下
欽定四庫全書
　至大金陵新志卷五上
　　　　　　　　　　　　　元　張鉉　撰
　　山川志(一/)
易曰地勢坤坤於卦位西南故岷嶓之山大勢皆自西
南而趍東北朱文公謂岷山之脈東為衡山者盡於洞
庭之西其一支南出而東度大庾嶺者則包彭蠡之源
而北盡乎建康山之所趍水亦至焉(今大江入海處去/建康甚近而淮泗)
(黄河之流亦/會於其北)故建康者東南之奥區而山水之都會前
志叙之曰鍾山來自建業之東北而向乎西南大江來
自建業之西南而朝於東北由鍾山而左自攝山臨沂
雉亭衡陽諸山以達于東又東為白山大城雲穴武岡
諸山以達于東南又南為土山張山青龍石硊天印彭
城鴈門竹堂諸山以達于南又南為聚寶山戚家山梓
桐山紫巖夏侯天闕諸山以達于西南又西南綿亘至
三山而止于大江此諸葛亮所謂龍盤之勢也(今按自/土山石)
(硊而下臨沂攝山諸山皆隨蔣山之脈沿江逆流而上/非自蔣山分而向左其聚寶山自天闕牛頭山降勢自)
(東南而西而北而東北其石脈渡城濠止於周處墩後/謂之朱雀固宜此謂自竹堂而南亦非姑以明山之周)
(遭環合/可耳)由鍾山而右近之為覆舟山為鷄籠山皆在宫
城之後(東南利便書曰呉太初宮晉太初宮及利朝宮/闕皆北接覆舟山之麓牛首在其前即王導所)
(記天闕/是矣)又北為直瀆山大壯觀山四望山以達于西北
又西北為幙府盧龍馬鞍諸山以達于西是為石頭城
亦止于江此亮所謂虎踞之形也其左右群山若散而
實聚若斷而實續世傳秦所鑿斷之處雖山形不聨而
骨脈在地隠然相屬猶可見也(左則方山石硊山之間/右則盧龍山馬鞍山之)
(間耆老相傳皆以為秦/始皇鑿斷長隴之所)石頭在其西三山在其西南兩
山可望而挹大江之水横其前秦淮自東而來出兩山
之端而注于江此葢建業之門户也覆舟山之南聚寶
山之北中為寛平宏衍之區包蔵王氣以容衆大以宅
壯麗此建鄴之堂奥也自臨沂山以至三山圍繞扵其
左自直瀆山以至石頭泝江而上屏蔽扵其右此建鄴
之城郭也𤣥武湖注其北秦淮水遶其南青溪縈其東
大江環其西此又建鄴天然之池也(龍川陳亮論建鄴/形勢東環平岡以)
(為重帶𤣥武湖以為險擁秦淮青溪以為阻是以王氣/可乘而運動如意昔人詩詠石頭城有山圍故國潮打)
(空城之句則石城實臨大江今大江逺石頭𤣥/武湖涸為平田青溪九曲僅存其一皆非昔矣)然此論
環城數十里之山川耳其居秦淮之源有東廬山華山
臨丹陽湖之上者為絳巖山最其特然為一州之鎮者
又有茅山焉而岷山中江逕蕪湖溧陽以入于荆溪太
湖則又禹貢所謂三江既入震澤㡳定者其他一丘一
壑擅名紀勝咸有可徵傳曰國主山川攷古今覽形勢
作山川志
　　　山阜
鍾山一名蔣山在城東北一十五里周迴六十里髙一
百五十八丈東連青龍山西接青溪南有鍾浦下入秦
淮北接雉亭山漢末有秣陵尉蔣子文逐盜死事于此
吳大帝為立廟封曰蔣侯大帝祖諱鍾因改曰蔣山(見/前)
(蔣山/圖攷)
石頭山在城西二里按輿地志環七里一百步緣大江
南抵秦淮口去臺城九里(宮苑記周顯王三十六年楚/威王滅越置金陵邑即石頭)
(城江乘地記云石頭城山嶺嶂千里相重若一游歴者/以為吳之石城猶楚之九疑也山上有城因以為名漢)
(建安十六年呉孫權修理改名石頭城用貯軍糧器械/今清凉寺西是也丹陽記石頭城呉時悉土塢義熈初)
(始加磚累甓因山以為城因江以為池地形險固尤有/奇勢亦謂之石首城也六朝記呉孫權沿淮立柵又於)
(江岸必爭之地築城名曰石頭常以腹心大臣鎮守之/今石城故基乃楊行密稍遷近南夾淮帶江以盡地利)
(其形勢與長干山連接晉伐呉王濬以舟師㳂江而下/自三山抵石城自晉室中興常為險要必爭之地王氏)
(舉兵明帝以温嶠守石頭石城之東有巨石俗呼為塘/岡乃王敦害周顗戴淵處又蘇峻攻大業壘陶侃將救)
(之殷羨曰若救大業步兵不如峻但當急攻石頭峻必/救之大業自解侃從之峻果棄大業而救石頭孫恩至)
(京口元顯守石頭安帝時宋髙祖討盧循曰賊衆我寡/分其兵則測人虚實若聚衆石頭則衆力不分遂移鎮)
(石頭魏主南侵文帝登石頭城極望謂江湛曰向使檀/道濟在虜敢犯吾境邪石頭倉城在石頭城内元嘉二)
(十七年魏人至𤓰步丹陽尹徐湛之守石頭倉城沈攸/之事起齊髙帝遣戴僧靜將腹心至石頭經畧袁粲時)
(蘇烈守倉城門僧靜射書與烈夜縋入城大明中以其/地為離宮景和元年修為長樂宮齊武帝為世子即以)
(為世子宮後多以諸王鎮之陳武帝與諸軍討侯景景/登石頭城望官軍之盛不悦乃以舟䑰貯石沈塞淮口)
(緣淮作城自石頭迄青溪十餘里樓雉相接帝於石頭/城西横壟築柵直出東北悉力乗之景遂大潰徐嗣徽)
(招北齊兵至闕下柳達摩等保石頭陳覇先於石頭南/北岸絶其汲路又堙塞東門城中諸井達摩請和許之)
(覇先陳兵石頭南門送齊人北歸及至皆誅死陳宣帝/大建二年其城復加修築以貯軍食隋平陳置為蔣州)
(城輔公祏據江東用為揚州公祏平又於城置揚州大/都督府後移揚州於廣陵此城遂廢唐武后光宅中徐)
(敬業舉兵使其徒崔洪渡江守石頭敬業平分軍三百/人守之尋置為鎮仍徙縣倉實之韓滉觀察江東西德)
(宗狩梁州乃築石頭五城自京口至土山修塢壁起建/業抵京峴樓雉相望扵石頭城穿井皆百尺今五城遺)
(址尚存李錡據潤州屬别將庾伯良兵三千人築石頭/城南徐州記江乗縣西二里有大浦發源於石城山東)
(入大江此山與盧龍幕府諸山相連迤邐達于/京口又有石城塢石城洞駐馬坡事見各𩔖)
覆舟山一名龍山又名龍舟山在城北七里周回三里
髙三十一丈東際青溪北臨𤣥武湖狀如覆舟因名(輿/地)
(志山在樂遊苑内此山與鍾山形若㫁而脈相連兩山/之間土中有石山之骨也宋武帝舉兵討桓𤣥𤣥將卞)
(範之屯覆舟山西宋武疑有伏兵遣劉鍾往果有伏兵/數百元嘉改名𤣥武山以其在城之北也陳髙祖時齊)
(兵踰鍾山髙祖衆軍分頓樂遊苑東及覆舟山北㫁其/衝要齊軍至𤣥武湖西北幕府山南將據北郊壇衆軍)
(自覆舟東移頓郊壇北與齊人相對縱兵大戰即此地/宣帝大建七年幸樂遊苑採甘露宴群臣詔龍舟山立)
(甘露亭鮑昭有侍宴覆舟山詩宮苑記云閬/風亭甘露亭瑤臺皆在山上蔵氷井在山北)
雞籠山在城西北六七里髙三十丈周迴一十里輿地
志云在覆舟山西二百餘步狀如雞籠因名(寰宇記云/西接落星)
(澗北臨栖𤣥塘宋改名龍山以黑龍常見𤣥武湖山正/臨湖上故名元嘉十五年立儒館於北郊命雷次宗居)
(之次宗因開館於雞籠山齊髙帝甞就次宗受禮及左/氏春秋竟陵王子良甞移居雞籠山下集四學士抄五)
(經百家為四部要畧千卷晉元明成/哀四帝陵皆在山南古有佛寺五六)
祗闍山慶元志在雞籠山西有祗闍寺今廢
幕府山在城西北二十里周迴三十里髙七十丈輿地
志在臨沂縣東八里晉元帝自廣陵渡江丞相王導建
幕府此山因名山上有虎跑泉其西巔有僊人臺其北俗
傳即古之宣武塲也(寰宇記在城西北東北臨直瀆浦/西接寶林山南接蟹浦山有五峯)
(南接盧龍石頭鳳臺宋元嘉二十七年魏人入冦至𤓰/步帝登幕府山觀望形勢三國典畧齊師伐梁至于鍾)
(山龍尾周文育請戰陳覇先曰兵不逆風文育曰事急/矣何用古法抽槊上馬殺傷數百人齊軍乃退屯幕府)
(山覇先衆軍自覆舟東移頓郊壇與齊人相對覇先自/率麾下出幕府山南與呉明徹沈泰等首尾擊之齊人)
(大潰後主禎明中甞幸此山校獵宋明帝髙寧陵在山/西晉王導温嶠亦葬山西石邁古迹編寶林寺北有夾)
(蘿峯一名翠蘿峯有石/路通行以藤蘿交蔓名)
盧龍山在城西北二十五里周迴一十二里髙三十六
丈東有水下注平陸西臨大江今張陣湖北岡隴北接
靖安皆此山也(事迹圖經在城西北十六里周五里晉/元帝初渡江見此山嶺緜延逺接石頭)
(真江上之關塞以比北地盧龍因名此山與馬鞍山相/接氣勢雄包自秦鑿為二後置都船塲聖妃廟其間至)
(今溝内石/骨連焉)
馬鞍山在城西北十里西臨大江東與石頭城接髙十
五丈以形似得名(舊志陳禎明三年宜黃侯慧紀遣南/康太守魯肅以鐵鎻横江隋楊素與)
(魯肅爭馬鞍山凡十餘戰隋兵死者五千人指為此地/今攷之南史陳無魯肅慧紀所遣者南康内史呂忠肅)
(也其馬鞍山乃在巫峽/間非此地山名偶同耳)
四望山在城西北一十里周迴三里髙一十七丈東至
龍安西臨大江南連石城北接盧龍山(呉大帝甞與葛/𤣥共登鳳凰二)
(年殺司市郎中陳聲投四望山下晉/蘇峻反温嶠於四望磯築壘以逼賊)
大壯觀山在城北一十八里周迴五里髙二十八丈東
連蔣山西有水下注平陸南臨𤣥武湖北臨蠡湖(陳宣/帝起)
(大壯觀於此山因名大建十一年八月幸大壯觀因大/閲武命都督任忠領步騎十萬陣於𤣥武湖上登𤣥武)
(門觀宴羣臣因幸樂遊苑設絲/竹之會重幸大壯觀振旅而還)
直瀆山在城北三十五里周迴二十五里髙一十七丈
旁有直瀆洞東西有水流入大江(以上諸山皆在鍾山/之右自城北緜亘達)
(于城/西)
臨沂山在城東北四十里周迴三十里髙四十丈東北
接落星山西臨大江西南有臨沂縣城
雉亭山在城東北四十里周迴六里髙五十丈北與舊
臨沂縣相望今隸慈仁鄉俗又呼騎亭山(慶元志去城/二十五里石)
(邁古迹編齊武帝東遊鍾山射雉因名或云呉大帝/時蔣帝神執白扇乗馬甞見形於此故又呼騎亭山)
衡陽山在城東北四十五里周迴九里髙二十九丈在
清風鄉東臨清塘西北有水下湖南接雉亭山(舊傳朗/法師在)
(此有衡陽神女來聽講後遂為此神因名其/山曰衡陽今鍾山鄉資福院有神像可攷)
攝山一名繖山葢其狀似繖也在城東北四十五里周
迴四十里髙一百三十二丈東連畫石山南接落星山
西北有水注江乗浦入攝湖湖去城五十里周二十五
里(輿地志云江乗縣西北有扈謙所居村側有攝山多/藥草可以攝生故名江乗記攝山形方四面重嶺南)
(史齊明僧紹住江乗攝山後捨宅為寺今棲霞寺是也/山有千佛嶺按江緫棲霞寺記僧紹之子仲璋為臨沂)
(令於西峯石壁與度禪師鐫造無量壽佛大同六年龕/頂放光齊文惠太子豫章文獻王竟陵文宣王始安王)
(等宋江夏王霍姬齊田奐等琢造石像梁臨川靖惠王/復加瑩飾嶺中道有沈傳師徐鉉張稚缺王雱等題名)
(梁紹泰中陳覇先與齊師戰大破之追奔至攝山虜蕭/軌即此陳軒金陵集有缺攝山十題曰白雲庵清風軒)
(唐公巖天開缺宴坐臺中峯/澗明月臺缺外泉醒石磬石)
畫石山花洞(慶元志在上元縣長寧/鄉北臨大江西連攝山)
白山在城東三十里周迴八里髙八十丈東接竹堂山
南接蔣山北連攝山西有水下注平陸(輿地志云階礎/碑石及麒麟獅)
(子以石為之者悉出此山南史梁散騎常侍韋載有田/十餘頃江乗縣之白山天嘉元年遂築室居山屏絶人)
(事不入籬/門者十載)
苻堅山在城東六十里周迴一十五里髙六十丈北連
大城山(謝𤣥破秦歸謝安在墅城問其方畧𤣥於原野/陳其營壘陣塲次序指此山曰此若苻堅駐軍)
(之山也因/以為名)
大城山在城東七十里周迴二十二里髙八十二丈南
連苻堅山西連鴈門山北連竹堂山
雲穴山在城東八十五里周迴二十里髙九十七丈南
有水流入石驢溪有洞穴甚幽䆳天欲雨則穴中雲出
因名
癸山按十道四蕃志有癸山在城東北四十七里碑石
磑礎多出於此
武岡山在城東二十五里里俗呼為石佛子廟(石邁古/跡編山)
(有石佛十餘軀舊傳唐武后造/未詳鄉民歲時祈禱一名墓山)
土山一名東山在城東南二十里周迴四里髙二十丈
無巖石故曰土山(輿地志云山下有湖自方山至京師/此為半道今謂此山下道為半邏實)
(錄呉景帝自會稽至曲阿有老翁干帝速行即日進至/布塞亭孫綝迎於土山之半野晉石季龍入㓂蔡謨所)
(戍自土山至江乗太元八年秦苻堅衆號百萬次淮淝/京師震懼加謝安征討大都督謝𤣥入問計安夷然無)
(懼色荅曰已别有㫖既而寂然𤣥不敢復言乃令張𤣥/重請安命駕出土山墅張宴親朋畢集方留𤣥圍棊賭)
(别墅遊陟至夜方還府内逮明指授將帥各當其任又/於土山營立樓館植林木甚盛每攜中外子姪往來遊)
(集肴饌日費百金世以此頗譏之安殊不屑意按上元/縣有兩東山一在崇禮鄉即土山是也謝安棲遲東山)
(在會稽後於土山營築以擬東山今去縣二十里一在/鍾山鄉蔣廟東北宋劉勔棲息之地今去縣十五里陳)
(軒金陵集載李白李建勲/東山詩皆指土山而作)
張山在城東南三十里淳化鎮北舊隸江乗縣(南史齊/明敬皇)
(后塟江乗縣張山或云今城東北六十/里章橋西又有張山亦古跡江乗境)
青龍山在城東南三十五里周迴二十里髙九十丈(南/唐)
(後主甞校獵於此溧/陽州界亦有青龍山)
祈澤山在城東南三十五里周迴十里髙五十丈東連
彭城山北連青龍山(舊經云去縣二十二里有祈澤寺/初法師甞結茅於此有龍女來聽)
(講既而神泉湧於講座下後遂/為祈禱水旱之所因此得名)
丁山在城東南四十里周迴一十七里髙二十七丈
石硊山在城東南四十里周迴一十五里髙二十七丈
在上元縣崇禮鄉去縣二十五里一名竹山(祥符圖經/有大壟悉)
(是石故名石硊硊一作櫃每春夏水溢衆流匯北山横/據秦淮之上以櫃遏水勢輿地志秦始皇時望氣者云)
(江東有天子氣乃東遊厭之又鑿金陵以斷其勢今方/山石硊是其所斷之處孫盛云東至方山有直瀆自瀆)
(至此山或云是秦所掘山今山西九里有/大壟枕淮京師溝塘累石悉鑿此取之)
方山一名天印山在城東南四十五里髙一百一十六
丈周迴二十七里四面方如城東南有水下注長塘流
溉平陸輿地志湖熟西北有方山山頂正方上有池水
丹陽記形如方印故曰方山亦名天印山(秦始皇鑿金/陵山疏淮水)
(此山乃其斷者呉大帝為僊者葛𤣥立觀方山宋何尚/之致仕退居方山齊武帝甞幸方山欲為離宮期勝新)
(林苑徐孝嗣曰繞黄山欵牛首乃盛漢之事今江南未/廣願少留神乃止徐嗣徽兵至秣陵故治齊人跨淮立)
(柵度兵夜至方山周文育等各引還齊兵自/方山進及兒塘隸句容者名東方山非此)
彭城山有彭城館在城東南四十五里周迴九里髙二
十七丈西連祈澤北接青龍
湯山在城東南六十里又云去縣五十里西接雲穴山
山不甚髙無大林木有湯泉出其下大小凡六處湯澗
繞其東南四時常熱禽魚之𩔖入者輒爛以煮豆穀終
日不熟草木灌之愈鮮茂舊有湯泉館今廢
鴈門山在城東南六十里周迴二十里髙一百二十五
丈西連彭城山南連大城山北接陵山(山勢連緜𩔖北/地鴈門故名輿)
(地志山東北有温泉/可浴飲之能治冷疾)
竹堂山在城東南七十五里周迴一十六里髙九十二
丈東連雲穴山西連白山南連大城山北有水下注平
陸(輿地志白山鴈門山竹堂山並連/帶在建康縣東北緜連三四十里)
横山在城西南一百二十里周迴八十里髙二百丈屬
金陵鎮(山謙之丹陽記丹陽縣東有横山連亘數十里/或云楚子重至于横山是也又曰横望山四面)
(望之皆横故名在城西南一/百二十里接連太平州界)
戚家山在城南天禧寺東(鄭文寶南唐遺事云/韓熈載居戚家山)
梓桐山在城南一十五里髙三十八丈(山下有謝氏詩/樓及繙經臺基)
(存/)
聚寶山在城南雨華臺側上多細瑪瑙石俗呼為聚寶
山
紫巖山在城南一十五里髙三十八丈(陳軒金陵集載/李建勲春日紫)
(巖山期客不至詩戚氏云/前志即以此為巖山誤)
夏侯山在城南二十二里周迴十里髙三十五丈梁夏
侯亶居此因名
甑蔽山在城南二十三里周迴八里髙二十五丈以形
似名
牛頭山狀如牛頭一名天闕山即王導所指者又名僊
窟山在城南三十里周迴四十七里髙一百四十丈(按/六)
(朝記自朱雀門㳂御道四十里至山下西峯中有石窟/不測淺深古老相傳云辟支佛所出梁武帝於下建寺)
(名曰仙窟山窟有一石鉢盂形狀甚古唐神龍初并寶/公履取入長安又云山南有夫容峯北有大石如卧皷)
(其石中空可坐數十人其髙九尺上下有小石呉時呼/為石皷河圖内元經云天欲雨則石皷自鳴山之南峯)
(宋大明中甞立南郊壇其上建炎四年岳飛敗金人於/清水亭烏珠復趍建康飛設伏牛頭山上又以騎三百)
(步卒二十人馳至南門新城為營大破/烏珠之衆所獲負而登舟者委棄山積)
巖山在城南三十里周迴十五里髙七十一丈有呉石
刻宋孝武改曰龍山(景寧陵在焉梁朱异葬山前實錄/呉後主天璽元年立石刻於巖山)
(紀呉功德案呉錄其文東觀華覈作其字大篆未知誰/書或傳是皇象恐非在今縣南四十里龍山下其石折)
(為三段時人呼為段石岡也山謙之丹陽記曰秣陵縣/南三十里有巖山山西有石室山東大道左有方石長)
(一丈勒名題贊呉功德孫皓所建宋明帝/泰始中建平王休祐從巖山射雉即此)
觀子山在城南三十里周迴四里一百步髙八十三丈
東有水下注新林浦
吉山在城南四十五里周迴三里髙一十丈西臨大江
(宋征虜將軍建城/侯吉翰葬此因名)
大青山在城南四十五里周迴三十五里髙一百二十
五丈西有水下注平陸
隂山在江寧西南一十二里臨大江(王導至此山神見/夢於導導以其事)
(聞上為立廟時人/遂名其岡曰隂山)
三山在城西南五十七里周迴四里髙二十九丈(呉志/晉琅)
(琊王伷濟自三山丹陽記江寧縣北十二里有三山相/接呉時津濟道也戚氏云江寧古城去今城七十里故)
(乾道志云三山在城西南五十七里與記不同元和郡/國志王濬伐呉宿於牛渚部分明日前至三山輿地志)
(其山積石森鬱濱於大江三峯行列南北相/連號三山李白詩三山半落青天外即此)
　自臨沂而下諸山皆在鍾山之左繞府城東北隅達
　于城東轉東南隅以達于南又轉西南隅及西而止
　于江其自牛頭山降勢者北為聚寶山以北止朱雀
　航與秦淮水北石頭城馬鞍諸山相望其地脈山勢
　似斷而續似散而聚似逺而近環抱拱挹真如龍之
　盤也
湖山在江寧縣南三十里周迴七里髙七十丈上有湖
久旱不涸
車府山在城南四十里周迴九里二百步髙一百丈六
朝甞於此山藏車乗器甲故名
祖堂山在城南四十五里周迴四十里髙一百二十七
丈東有水下注平陸(宋大明三年於山南建幽棲寺因/名幽棲唐貞觀初法融禪師得道)
(於此為南宗第一祖/師乃改為祖堂山)
落星山在城西南五十里周迴二里髙一十丈西臨大
江(舊圖經云昔有大星落此因名又别有落星洲/在城西南三十里周十里上有小阜髙數尺)
銅山在城東南七十里周迴一十九里髙一百丈(昔人/採銅)
(於此山故名慶元志山南名金牛坑陳軒金陵集載鮑/昭過銅山掘黄精詩云銅山晝深沉乳竇夜涓滴即此)
(屬江寧縣句容縣北溧水州/西亦各有銅山皆舊採銅處)
烈山去城西南七十里近處真鄉(乾道志呉舊澤所也/伏滔北征賦謂之栗)
(洲上有小山形似栗因名又云山近烈洲故曰烈山其/山四面峭絶下瞰大江風濤洶湧商旅甞泊舟依山以)
(避風絶頂叢棘中舊有侯將軍廟陳史永定初王琳聚/兵窺臺城造黄龍舟千艘泊於荻港西南風急琳謂得)
(天助張帆直下陳將侯瑱泊舟蕪湖逐後而發戰於烈/山之下因拍竿撞琳船琳擲火焚之風逆自焚遂大敗)
(奔齊土人以侯瑱功烈甚盛故名山曰烈山祠之歲久/舟人以為陳簰頭祠妄也寶祐初有僧披荆棘建菴其)
(上自名為江心護國寺今存按厲賴栗烈字音相近云/古有賴鄉瀨渚今為溧水烈山烈洲疑皆厲之轉音)
白都山在城西南七十里周迴五百步髙二十丈西臨
大江(輿地志昔白仲都甞於此山闕都白日昇天因名/山下有白都闕  八里又有仲  祠壇呉志諸葛)
(恪誅子竦載其母走孫竣/遣張承追斬於白都即此)
鼓吹山舊志在城南八十里周迴一十七丈髙八十丈
東北有水四望孤絶宋孝武大明七年自江寧縣南登
山及陵望臺甲子館葢登山奏鼓吹因名(戚氏志云甲/子乃記日非)
(館名實録少帝景和元年九月/幸湖熟縣始奏鼔吹與此志異)
龍山在城西南九十五里周迴二十四里髙一百一十
二丈入太平路當塗縣北有水其山似龍形因名(岩山/覆舟)
(山皆名/龍山)
慈姥山在城西南一百一十里二百步周迴二里髙三
十丈輿地志山積石臨江岸壁峻絶山上出竹堪為簫
管山南有慈姥神廟因名俗亦呼鼓吹山
天竺山在城西南一百二十里周迴一十七里髙一十
九丈(東南有水下注慈姥浦其北連岡十里本名多墅/山唐上元二年有天竺福興寺僧道融移寺於此)
(山因/名)
馬鞍山乾道志在城西南三十五里周四里一百二十
步髙八十五丈以形似名(上元亦有山/名馬鞍見前)
龍口山在城西南三十五里髙一十八丈(戚氏志有李/琮墓前有三)
(城湖乾道志湖在城西南七十三里周十五里中/有三小城因名湖實去城三十七里志所言里誤)
白蕩山在城西南七十里周迴二十里髙四十五丈北
接髙墟山屬江寧鎮(蕩俗/作盪)
木廬山在城東北二十里(江乗地記曰木廬山有鍾乳/穴今里俗名牧廬在城東北)
(三十里屬上/元縣北城鄉)
青山在城南四十里(實錄梁太清元年置幽巖寺北去/縣四十里永康公主造而釋法論)
(集有牛頭佛窟寺大毗曇師傳云承聖二年法師入秣/陵青山始創舍名曰幽巖與佛窟相去十里亦不云永)
(康造/也)
　右在江寧上元二縣界
茅山在句容縣東南四十五里周迴一百五十里初名
句曲山像其形也茅君得道更名曰茅山三十六洞天
之數第八曰金壇華陽之天此山是也(史記禹封泰山/禪會稽晉灼曰)
(本名茅山呉越春秋云禹巡天下登茅山以朝群臣更/名茅山為會稽亦曰苗山茅山記曰大茅山獨髙處黒)
(帝命東海神埋大銅鼎於山頂深八尺上有盤石鎮之/黑帝即顓頊也又曰秦始皇帝三十七年遊會稽還登)
(句曲北垂山埋白璧一雙深七尺李斯篆刻文云始皇/聖德平章江山廵狩蒼川勒銘素璧又曰王莽地皇三)
(年七月遣使者章邕賫黄金白玉銅鍾五口贈三茅君/光武建武七年三月遣使者呉倫賫黄金五十斤玉帛)
(獻三茅君今山頂有埋金處上有聚石又曰中茅山獨/髙處司命君埋西胡玉門丹砂六千斤深二丈上有盤)
(石鎮之其山左右泉流下皆小赤色飲之延年益壽左/真人就司命君乞得一十二斤以合九華丹山頂石壇)
(石案香爐具存今三陽百姓多長壽者葢太陽北陽朱/陽三村耳茅君内傳句曲山秦時華陽之天漢宣帝時)
(三茅君居之遂名茅山内有積金山因以金為壇號周/時名其源澤為曲水之穴秦時名勾金之壇似已字故)
(以勾曲名焉真誥曰金陵句容之句曲洞為第八洞天/又曰句曲地肺土良水清可以度世種民是處五灾不)
(干又曰金陵者洞墟之膏腴句曲之地肺履之者萬萬/知之者無一内經福地志曰伏龍之地在柳谷之西金)
(壇之右可以髙棲福地記曰岡山之間有伏龍之鄉可/以避水避病長生許邁别傳曰延陵之茅山是洞庭西)
(門潛通五嶽茅君雜記云華陽洞天五門三門顯二門/隠陶先生云東通王屋西逹峨嵋南接羅浮北連岱嶽)
(漢元帝時咸陽人茅盈茅固茅衷並此山得道故號茅/山三人乗白鶴各據一嶺唐咸通中東海蓬萊觀龔道)
(士初入此山採穀茹芝十餘年後因月朔正旦焚香洞/門恍惚之間得入洞中經由一十三日備見洞府巖壁)
(山川星辰日月諸異難詳按本傳茅濛字初成華陽人/也隠華山脩道秦始皇三十一年白日上昇是時有民)
(謡曰神僊得者茅初成駕龍上昇入太清時下𤣥洲戲/赤城繼世而往在我盈始皇聞之問故老曰此僊謠也)
(於是有尋僊之意濛之𤣥孫盈得道於金陵句曲山上/昇為東嶽上卿司命真君太元真人居赤城時來句曲)
(弟茅固茅衷皆得道於此邦人改句曲為茅君山洞天/福地記云福地七十二地肺為第一即金陵是也金陵)
(之地水至即浮故比之於肺抱朴内篇云别有地肺山/乃玉溜嶼又商山亦名地肺今以内傳為正保命君㖟)
(言金陵者兵水不能加灾厲所不犯河圖中要元篇第/四十四卷云句金之壇其間有陵兵疾不往洪波不登)
(太元内傳云句曲山有金陵之地方三十七八頃是/金陵之地肺也土良而井水甘美居其地必得度世)
山中有大茅峯(在元符宮南舊記云在崇禧觀北獨髙/處昔東海青童君乗飈轝憩此今有飈)
(輪之跡山之半有繡衣亭昔三天使者衣繡衣執金冊/以九錫之命詔大茅君故名山之巔有泉名曰一人泉)
(汲之/不竭)中茅峯(在積金山北其側有泉色赤真/誥云飲之延年又有陶公醉石)小茅峯(在/中)
(茅峯之背有卧/龍松左紐檜)抱朴峯(即大茅峯北/相連一峯是)白雲峯(在中茅/峯西)五
雲峯(在小茅峯之側華陽洞上積金峯金菌山東髙峯/是也其峯甚峻昔三茅君以三月十八日駕五色)
(之雲八景之輿佇於此山/逾時而去故號五雲峯)積金峯(在大茅峯中茅峯之/間二峯相連其長峯)
(中有連石古謂之積金山陶隠居所住東有一/横壟壟皆是石形甚瓌奇内有洞即此峯也)疊玉峯
(圖經云大茅山上東南三山疊積亦有洞穴俗多呼疊/石石與玉同𩔖又呼三角山今去葛僊壇相邇宋真宗)
(未有仁宗甞遣左璫詣茅山禱祈遇異人言王真人已/降生宋朝璫問王真人本是何人答曰古燧人氏章懿)
(皇后亦夢羽衣數百人從一僊官自空而下曰此託生/於夫人及生宮中火光屬天始行步常持槐木簡以筯)
(鑽之真宗問曰何用曰試鑽火耳帝顧后/妃曰異人之言信不虚矣今刻石元符官)華葢峯(在崇/壽觀)
(東/南)又有四平山(真誥曰大茅西南有四平山俗謂之方/山其下有洞屋名方臺又曰幽館得道)
(者處/焉)良常山(秦始皇登句曲山北垂嘆曰廵狩之樂莫/過於山海自今以往良為常也爾群臣並)
(稱壽嘆曰良為常矣乃/改句容北垂為良常山)華姥山(茅山記孫寒華即呉大/帝孫女於茅山脩道成)
(昇空而去/號華姥山)鬱岡山(在小茅峯東北草木鬱茂故以為名/俗呼為大横山學道者多居於此山)
(下有泉昔李明於此合神丹而/升𤣥洲山之東有古越翳王塜)龍尾山(在大茅峯之東/隠然而髙狀若)
(龍尾焉按茅山記云從大茅一嶺直至山東接延陵/界如龍狀大茅山為頭壟如龍尾故以龍尾名之)東
方山(在縣東南四十里周迴一十五/里髙四十二丈東連僊几山)伏龍山(在柳汧之/間柳汧即)
(柳谷泉與中茅峯相近狀如/龍其上産金昔人甞採之)雷平山(在伏龍山之東周/時有雷氏養龍往)
(來此山與許長史所營之宅相對其山北/有柳汧水或名曰田公泉昔田公甞居此)方隅山(在雷/平山)
(之東北以三小山相隅故也昔有人合九/鼎丹於此山下亦有洞室名曰方源館)秦望山(在良/常山)
(東北始皇甞/住此望丘阜)丁公山(乃積金峯之西麓也相儔即丁/令威所止今崇禧觀以為主峯)三
公山(在燕洞/宮東南)僊韮山(在崇壽觀西獨小山也真誥云姜/叔茂種五辛菜常賣此以市丹砂)
(今山多大韮即其/種也俗呼石龍山)僊姑山(在縣東四十里茅山之/側周迴五里髙一十丈)僊几
山(在縣東南四十里茅山側周迴三/里一百步髙八丈東連僊姑山)丫頭山(在縣東南/三十五里)
(周迴十五里髙四十/二丈東連僊几山)竈石山(在良常山東南其間有累/石如竈處竈間生一木如)
(曲葢/形)銜珠山(在雷平山南/俗呼獨女山)青山(在縣北六十里鬱岡山/西乾元觀北周迴一十)
(里髙一十三丈北臨大江又觀東一山名東青/山西一山名西青山東青山在茅司徒廟東)岡山(古/名)
(此山為福地記云岡山之/間有伏龍之鄉可以避病)鼈足山(在僊韮/山之西)天市山(在積/金峯)
(上/)呉山(在大茅/峯南)青龍山(一名洞山髙三十八丈周五里/北距茅山三十里山半有洞曰)
(青龍洞前多恠石奇秀森列流泉歴旱不竭山傍有峴/曰牧門乾道志山有洞穴祈禱有應洞口纔二尺餘僅)
(可容人傴僂而入其中平廣深不可測土人相傳與金/壇句曲諸洞相通洞口大石上有四五窪處狀如人跡)
(俗呼為僊人跡按真誥云大茅山之西南有四平山俗/所謂方山者其下有洞室名曰方臺山外與華陽通疑)
(指/此)麻姑山(在鬱岡/山西)海江山(在慶雲/洞上)獨公山(在小茅/峯北)小竹
山(在小茅/山東)稻堆山(在皇甫/谷南)大靈山小靈山(並在鼈/足山西)飈輪
峯(在大茅峯東/連峯是也)道祖峯(在積金/峯隂)栢枝隴(在華陽/南洞)桃花崦
(在小茅峯北林壑幽䆳春時/華卉紛敷不異武陵源也)拱辰谷(一名拱辰寨在中/茅峯東北劉先生)
(際遇建元符宮乃敕江寧兵士二百人/以充巡邏洒掃因立寨谷中詳具宋史)皇甫谷(在三/角山)柤
子谷(在三角/山北)黑虎谷(在中茅小茅峯/之間長阿之西)又有虎爪山(在丁/山西)
宋禁樵採有碑
絳巖山一名赭山在縣西南三十里周迴二十四里髙
一百六十五丈上有龍坑祠壇(地志云漢丹陽縣北有/赭山其山丹赤故因以)
(名郡寰宇記本名赤山唐天寶中改為絳巖一名丹山/丹陽之義出此山極險峻臨平湖山之巔頗坦夷惟隻)
(路可通舊傳五季之亂居民避難於上往往獲免後斸/山者常於其地獲銅錠劍器之屬建炎兵火鄉民又依)
(之以/免禍)
姜石山在縣西北二十五里有梁南康簡王墓
射烏山在縣西北五十里周迴一十五里髙一十七丈
五棊山在縣北五十里周迴二十里髙二十五丈
銅山在縣北六十里周迴二十里髙八十七丈(以舊出/銅故名)
戍山在縣北六十里周迴一十一里髙一十五丈北臨
大江(俗傳沈慶之戍/兵于此因名)
竹里山在縣北六十里(按方輿記云行者以其途傾嶮/號曰翻車峴元和郡國志山間)
(有長澗髙下深阻舊説似洛陽金谷晉王恭舉兵京口/仗劉牢之為爪牙使帳下督顔延為前鋒牢之至竹里)
(斬延以降還襲恭宋武帝起義自京/口至江乗破桓𤣥將呉甫之於竹里)
華山在縣界(按方輿地記云梁武帝輿駕東行至此山/因問華山何如蔣山髙薛對曰華山髙九)
(里似與蔣山等泉水倍/多戚氏志云秦淮出此)
花碌山在縣北五十里周廻十七里髙二十六丈舊有
礬坑
秦山在縣南三里有明月灣通秦淮(父老相傳謂謝安/月夜乗舟垂釣于)
(此今釣/臺尚存)
周山在縣南三十五里周一十里髙十丈
崙山在縣東北五十里周一十五里髙一十七丈東連
駒驪山四十二福地也(唐肅宗時謁者伍達靈在此山/得道丹成之後記于石壁在絶)
(頂尚存髣髴可辨山/下又有伍達靈潭)
駒驪山在縣東北六十里周廻二十五里髙三十九丈
(吳諸葛恪獵見一小兒衆莫識恪引白/澤圖曰兩山間其精如小兒名曰係囊)
浮山在縣南三十五里周廻一十里髙一十二丈西接
周山
胄山在縣北三十五里周廻一十二里髙一十六丈
亭山在縣北三十里周一十五里髙二十丈
土石山在縣東三十里
虎耳山在縣東三十里舊名苦耳
竹山在疊玉峯南今蔵真觀前一山上多篠者是也(陶/隠)
(居云自大茅山南後韮山竹山呉山方山從此疊/嶂達乎呉興天目諸山至乎羅浮而窮乎南海也)
　右在句容縣界
中山在溧水州東南一十五里髙一十丈周迴五里(圖/經)
(云宣州中山又名濁山在州東一十里不與羣山連接/古老相傳中有白兔世稱為筆最精元和郡國志云中)
(山出兔毫為筆精妙山前有水源號曰濁水輿地/志宣州溧水縣有濁山有濁水流演不息即此)
東破山在州東南五十五里髙二十三丈周迴一十七
里(梁大同二年/採銅于此)
東廬山在州東南一十五里髙六十八丈周迴二十里
有水源三一源自山西流入秦淮一源出山東北流入
馬沈港一源自山東南呉漕流入丹陽湖(山謙之丹陽/記云縣東有)
(廬山與丹陽分界十道四蕃太平寰宇記皆云俗/傳嚴子陵結廬於此或云形似廬舍因以為名)
馬占山在州東南三十五里髙一十八丈周迴一十三
里(梁大同二年/採銅于此)
㔶船山一名感泉山在州南一十二里髙二十一丈周
迴一十八里(山隂有青絲洞泉脈泓澄四時不竭南有/張沈二士書堂井臼遺址不知何時人也)
杜城山在州南一十二里髙六十丈周迴五十五里(隋/大)
(業末杜伏威甞屯軍於此因/名杜城山舊有廟及戰塲)
竹澗山在州東南一十八里髙一十二丈周迴八里
石城山在州東南二十五里周迴二十四里髙六十丈
(舊有石城院/冷水亭基)
小茅山在州西南五里髙一十七丈周迴四里
荆塘山在州南十里髙三十七丈周迴二十里
禀丘山在州西三十里髙三十七丈周迴二十里(上有/井泉)
(及禀丘山寺基唐大和/中寺廢有石龕方丈存)
鳳棲山在州西南七十里髙一十六丈周迴八里西並
石臼湖(父老云昔有鳳凰棲其上因得名曰鳳棲此/山屬儀鳳鄉近地有鳳賢圩今作黄西非也)
臘山在州西南六十里髙一十四丈周迴一十五里西
並石臼湖
雀壘山軍山塔子山馬頭山並在州西南七十五里石
臼湖内
澳洞山在州西南二十五里髙三十一丈周迴一十八
里(内有祈雨潭/禱之多應)
游子山在州南八十二里髙二十丈周迴一十里上有
石壇(舊經云孔子適/楚甞經此山)
蘆塘山在州東南二十三里髙一十五丈周迴二十二
里(梁大同二年甞/採銅錫於此)
琛山在州西一十五里髙一十一丈周迴一十五里(舊/經)
(云甞産玉/因此得名)
回峯山在州東南四十里髙三十七丈周十七里上有
龍池下有龍泉東有水注平陸
石羊山在州西南三十七里髙七十丈周迴四十里
土山在州南五十里髙十丈周迴六里
三山在州東南一十里髙九丈周迴一十里
官塘山在州東南二十五里髙一十一丈周迴一十五
里下有大塘
芝山在州東南七十里髙三十九丈周迴四十里上有
李子洞燕洞相去三百步(昔宣州田頵舉兵邑人攜老/幼于此避難可容數千人李)
(洞有泉沸涌燕洞有石燕/遇雨則飛晴則還落為石)
銅山在州西四十里髙二十四丈周迴一十三里(舊經/云昔)
(甞採銅於此今/鑄冶舊址猶存)
玉泉山在州南一百一十里髙三十二丈周迴一十八
里
卧龍山在州北二十三里髙十四丈周十里
赤龍山在州北三十三里髙十丈周十里
白石山在州北二十里髙十丈周十里
荆山在州東南七十里髙四十二丈周二十里(舊志云/即卞和)
(獲玉之地誤也卞和泣玉荆山/之下其山乃在荆州不在揚州)
峒峴山在州東二十里髙十丈周八里
李墅山在州東三十里髙二十丈周一十六里接茅山
鹿子山在州東一十五里髙一十丈周九里東接峒峴
山
浮山在州東三十七里髙三十丈周迴二十里接茅山
僊杏山在州東南四十三里髙三十丈周一十三里(舊/經)
(云絶頂有杏林及僊人足跡因名又有僊壇三/所及丹井二名仙壇山下有清泉流入丹陽湖)
愛景山在州東北二十五里髙一十三丈周迴一十里
接烏山
烏山在州北二十里髙二十八丈周十五里
鷄籠山在州北三十里髙一十七丈周一十二里與愛
景烏山相接
無想山在州南十八里(有禪寂院院有/韓熈載書堂)
方山在州東南六十五里髙一十二丈周九里南有青
龍洞與芝山相接
赭山在州東南五十里髙十九丈周二十二里
靈嶽山在州東南六十里髙二十一丈周迴一十五里
南鷄籠山在州東南一百二十里髙三十二丈周迴二
十里
遮軍山在州南八十五里髙五十五丈周迴二十三里
山北有水下入固城湖
太山在州南七十六里髙三十四丈周迴二十五里
秀山在州南九十五里髙一十三丈八尺周迴九里一
百步(西南有水下注平陸舊名/秃山宋時秦氏居之易名)
禪林山在州南八十里髙四十一丈周迴一十八里上
有寺
黄山在州東南一十里髙九丈周迴一十里
靈龜山在州西北二十里
溧陽山在州東南一十二里髙二十五丈周迴七里一
百步(俗號馬鞍山/取其形似也)
紫雲山在州南六十里
東壘山在州南六十五里
濁山在州東南一十里髙一十丈周迴五里山北濁水
出焉(輿地志溧水縣有/濁山即秦淮源)
雲鶴山在州東南七十里
　右在溧水州界
巗山在溧陽州西十一里周迴五里髙二十丈(晉咸和/中李閎)
(追及張/徤之所)
桂林山在州西南三十里周迴十五里髙五十丈(汪藻/記挹)
(秀堂云南則翠隂晴嵐與/人應接者桂林諸山也)
龍潭山在州南四十五里周迴十五里髙二十七丈(上/有)
(龍潭清徹見底潭側/有龍王祠禱之有應)
虎山在州西南五十里周迴五里髙二十丈
青山在州南六十里髙十七丈周十里(有潘真/君廟)
神山在州南四十里髙五十丈周二十里
朝山在州西南二十里髙十五丈周五十丈
盤白山一名髙䆳山在州西南四十里髙五十六丈周
十里(今太虚觀在其下故俗名觀山第二峯石/上有僊人蹟觀有碑載晉盤白真人事蹟)
伍牙山一名護牙山在州西南六十里髙一百七十丈
周四十里(輿地廣記子胥伐楚還呉經此山故名伍牙/建康志又云俗傳伍子胥美齒牙避楚至此)
(恐為人所識以石擊毁其牙山神為震護之/不毁因名護牙前説近是山下有子胥廟)
荆山在州西南四十里髙六十丈周二十里(山下有泉/歳旱資以)
(溉稻戚氏志/去州五十里)
獨山在州西南六十五里髙二十九丈周十里
鐵冶山一名鐵峴在州西南七十里髙一百八十丈周
二十里(山謙之丹陽記云永世縣南百餘里鐵峴山/出鐵今揚州鼓鑄之輿地志前代鑄錢處)
三王山一名三首山在州西南五十里髙二十丈周迴
百餘步(舊志云相傳楚王與眉間/尺并一客三首葬此因名)
銀方山在州南五十三里髙三十六丈周迴一十五里
結都山在州南五十里髙五十八丈周十八里
鷄籠山在州南十二里髙十七丈周三里
屏風山在州南十五里髙九丈周五里一百二十四步
形如屏風故名
泉山在州南二十里
石室山在州南六十里髙三丈周一百步(西有鑄劒坑/舊志云呉王)
(使甌冶子/鑄劒於此)
□山在州南二十五里髙十八丈周迴五里(□字土人/音溝字書)
(未/見)
懸鼓山在州南五十里髙六十丈周迴二十二里逺望
若垂鼔然故以名
氲里山在州南五十里髙四十六丈周十五里
金山在州南五十里髙五十丈周三十里
松山在州南七十里
鐵山在州東南五十里髙六十丈周二十八里(古甞出/鐵今坑)
(冶遺跡猶存唐書地理/志溧陽有鐵此即其地)
新婦山在州東南五十里髙三十五丈周迴一十八里
三鶴山一名僊山在州東南六十里髙八十丈周十五
里(昔有潘氏兄弟/得道化鶴而去)
銅官山在州東南五十八里髙十八丈周十八里(昔甞/出銅)
(故名唐書地理志溧陽有銅今土中熒/然有銅如麩狀然堇堇取之不足償費)
雲泉山一名下山一名夏山在州東南三十五里髙二
十丈周十里(有泉雲氣出焉/山下有凈土院)
金鷄山在州東十里髙十二丈周五里
􁡴山在州東北二十五里洮湖之上周十里髙十一丈
(周處風土記云昔􁡴姓姥於此得道按廣韻􁡴烏后切/山名在溧陽集韻云山名在陽羡寰宇記云常潤等州)
(分界於此/山之巔)
大岯山一名大巫山一名浮山在州東北四十五里洮
湖中周三百五十步髙八丈(與宜興金壇二縣接界山/形孤秀顓顓居水中望之)
(若浮周處風土記云洮湖有大坏山唐地理志云溧陽/有湖山皆指此也唐史嶷撰史憲神道碑云岯山右轉)
(洮水前臨坏字乃為岯今從之坏岯二字土人皆音浮/字書未見陶隠居尋山志云石孤聳以獨絶岸垂天而)
(似浮謂/此山也)
小岯山一名小巫山在州東北二十五里洮湖中周四
里髙五丈(輿地志延陵永世二縣界中有小坏山/山下有石堂堂内有虎跡水涸即見)
張㳇山在州東北三十五里周三里髙七丈
大蒻山在州北四十五里洮湖東周迴四里髙一十丈
小蒻山在州北四十里洮湖東周二里髙六丈
雷公山一名雷山在州北三十七里周五里髙十二丈
(岩石奇恠泉流清潔舊志云傳有雷公/鑄劒於此因以為名今法興寺在其下)
落霞山一名霞山在州北四十里周三里髙九丈(聖塔/院在)
(其下又名/聖塔山)
平陵山在州西南三十里周三里髙三丈(舊經云晉成/帝咸和四年)
(李閎執蘇逸於此元和郡國/志縣南十八里非今治也)
土山在州北三十五里周三里髙十二丈
黄金山在州北七十里周二里髙十三丈(雨後土色/如金故名)
瓦屋山在州西北八十里周二十里髙一百六十七丈
(形連亘兩崖稍隆起宛如屋狀李/白甞游溧陽望瓦屋山懐古賦詩)
丫頭山一名丫僊山一名丫山在州西北八十里周三
十里髙一百八十五丈(其山兩峯峨然/齊髙如髻故名)
分界山在州西北八十里(溧水溧陽二縣/分界此山之巔)
曹山一名曹姥山在州西北八十五里周二十里髙十
四丈(舊志昔曹姥居此山死于石室葬/山下後人為置聖姥祠祈禱多應)
秀山在州西七里周一里髙十一丈
茭山在州西七里周四里髙十七丈(山有龍潭/禱之多應)
姥山在州西十里周六里髙十二丈
大石山在州西十五里周七里髙二十二丈(舊志云上/有龍潭祈)
(雨多/有應)
黄山在州西四十二里周三里髙五丈(舊志云黄鶴僊/人於此得道因)
(名今/有觀)
谷山在州西四十里周二里髙十二丈
漁父山在州西十五里
燕山在州西九里周五里髙二十一丈(狀如飛/燕故名)
投龍山在州西十一里周六里髙十一丈
石門山在州西十三里周四里髙十丈
呂長山在州西二十里周四十里髙十丈下有呂將軍
廟
芝山在州西八十里周二十五里髙四十五丈(舊志云/山中甞)
(出芝草因名故老相/傳梅福甞游隠於此)
花山在州西四十五里周六里髙一十五丈
　右在溧陽州界
　
　至大金陵新志卷五上
欽定四庫全書
　至大金陵新志卷五下
　　　　　　　　　　　　　元　張鉉　撰
　　山川志(二/)
　　　岡嶺(壠峴坡/墩墅)
白土岡北連蔣山南至秦淮周十里髙十丈(其土色白/故名賀若)
(弼進軍鍾山魯廣達於白土岡與/弼旗鼔相對隋軍退走即此地也)
黄龍岡在上元縣鍾山鄉去城十里(傳有黄龍/見此故名)
大城岡(今作港有大/城港水驛)
武帳岡(按宮苑記古宣武城地本宋文帝閲武帳今/謂之武帳岡南史元嘉二十二年建宇岡上)
落星岡一名落星墩在城西北九里周二十六里髙一
十二丈(梁王僧辯於石頭城連營立柵至落星墩以拒/侯景景大恐抱朴子曰落星岡呉時星落李白)
(常於落星石以紫綺裘換酒為歡皆此地又江寧縣西/三十里臨江亦有落星岡落星洲周十里上有小阜髙)
(數丈南史陳顯達舉兵以數千人登落星岡/新亭諸軍聞之奔還宮城大駭即此洲也)
孫陵岡(詳見商飈/館九日臺)
段石岡在城南二十里長十二里髙二十二丈(丹陽記/云岩山)
(東有大碣石長二丈折為三/段因以名岡詳見後碑碣内)
石子岡一名石子墩在城南一十五里長二十里髙十
八丈(呉志云諸葛恪為孫峻所害投此岡先是童謠云/諸葛恪何弱弱蘆單衣篾鈎絡於何相求成子閣)
(成子閣反語石子岡也輿地志宋大明中起迎風觀/於其上舊經云俗説此岡多細花石故名石子岡)
南岡在城南往婁湖橋路上(見沈慶之傳舊謂/郭璞被殺處非也)
塘岡(見石頭/山下)
金陵岡在城西龍灣路上(耆老言秦厭東南王氣鑄金/人埋於此昔有一碣刋其文)
(曰不在山前不在山後不在山南不在山北有人/獲得富了一國後因砌靖安路失之詳見金陵辨)
梅嶺岡在城南九里長六里髙二丈(舊經云東晉豫章/太守梅賾家于岡)
(下因名上有亭為/士庶游春之所)
句容有長隠岡溧水州有曹家岡花塘岡四墅岡舍岡
南亭岡栗樹岡孔家岡戴公岡松兒岡趙巷岡石子岡
(見各/處志)
朱年壠在江寧縣南六十七里鼔吹山前(按金陵故事/年生齊末兵)
(亂中母亡廬墓終身負薪有白兔紫/芝生于壠至今名其居為孝感里)
千佛嶺(見攝/山下)
桂嶺栽松峴(並見蔣/山下)
駐馬坡在清涼寺後山上(舊傳諸葛亮甞駐/馬於此以望形勢)
謝公墩在半山寺(里俗相傳謝安所甞登也其事殊無/所據李白王荆公皆有謝公墩詩白)
(詩云冶城訪賢跡猶有謝公墩今永壽宮冶城山即安/與王羲之所登悠然遐想之地荆公雖有我屋公墩之)
(句而又有詩云問樵樵不知問牧牧不言亦自疑之耳/江左謝氏衣冠最盛謂之謝公豈獨安也今半山寺所)
(在舊名康樂坊按晉書謝𤣥封康樂公至孫靈運猶襲/封以坊及墩名觀之恐是𤣥及其子孫所居後人因名)
(之/耳)
崑崙墩(在西/子湖)
溧水州有佛子墩戲墩樓子墩上店墩(見本/州志)
　　　江湖(淮/附)
大江隸集慶路界者一百二十里西至和州烏江縣四
十里以鰻鯬洲中流為界東北至真州揚子縣七十里
以下蜀鎮中流為界北至真州六合縣界四十里以𤓰
步中流為界(史記地理志三江北江從㑹稽毗陵縣北/東入海中江從丹陽蕪湖縣東北至㑹稽)
(陽羡縣東入海南江從㑹稽呉縣南東入海水經及荆/州記云江出岷山至潯陽分為九道東㑹于彭澤經蕪)
(湖名中江東北至南徐州名為北江而入海長江别名/則有京江在南徐州禹貢所謂北江也𤓰步江今揚州)
(六合縣對潤州江寧縣即魏太武所臨處烏江即項羽/死處今和州烏江縣亦對江寧縣吳書魏文帝有渡江)
(之志望江水盛長彌漫數百里歎曰魏雖有武騎千群/無所用也晉書郭璞以中興王宅江外乃著江賦中江)
(舊逕溧陽州界古三江之一也永陽江亦名九陽江一/名潁陽江在州西北三十五里即其遺跡按禹貢揚州)
(三江既入震澤底定岷山導江東迤北㑹于匯東為中/江入于海前漢地理志桑欽水經皆云中江出蕪湖縣)
(西南東北至陽羡入海葢自蕪湖逕溧陽至宜興入震/澤以下海也唐開元十七年蔣日用作本縣城隍記云)
(此縣南壓中江風波不借舟檝無施縣宰喬翔創浮梁/以便行旅中江橋梁之設昉於此景福三年揚行密將)
(臺濛作五堰拖輕舸饋糧五堰遺跡在今溧水州界銀/林雙河東埧之地是時中江置堰江流亦既狹矣蘇東)
(坡奏議云溧陽縣之西有五堰者古所以節宣歙金陵/九陽江之衆水直趍太平州蕪湖後之商人販賣簰木)
(東入二浙以五堰為阻因紿官中廢去五堰既廢則宣/歙金陵九陽江之水或遇暴漲皆入宜興之荆溪由荆)
(溪而入震澤時元祐六年也是時中江尚通其後東埧/既成中江遂不復東惟永陽江水入荆溪謾著其詳以)
(見溧陽亦禹/跡之所歴云)
秦淮舊傳秦始皇時望氣者言五百年後金陵有天子
氣於是東游以厭當之乃鑿方山斷長壟為瀆入于江
故曰秦淮按實錄注本名龍藏浦其上有二源一發自
華山經句容西南流一發自東廬山經溧水西北流入
江寧界二源合自方山埭西注大江分派屈曲不𩔖人
功疑非秦皇所開或曰方山西瀆直屬土山三十里許
是秦開又鑿石硊山西而疏决此浦因名秦淮葢未詳
也(祥符江寧圖經曰淮水去縣一里其源從宣州東南/溧水縣烏刹橋西入百五十里丹陽記云建康有淮)
(源出華山入江輿地志淮水發源華山在丹陽姑熟之/界西北流經建康秣陵二縣縈紆京邑之内至石頭入)
(江懸流三百許里孫盛晉春秋云是秦所鑿王導令郭/璞筮即此淮也徐爰釋問云淮水西北貫都呉時夾淮)
(立柵宋元嘉中浚淮起湖熟廢田千餘頃梁作緣淮塘/北岸起石頭迄東冶南岸起後渚籬門迄三橋以防淮)
(水泛溢大抵六朝都邑以秦淮為固有事則沿淮拒守/今淮水貫城中東西由水門以達于江葢水之故道也)
𤣥武湖亦名蔣陵湖秣陵湖後湖在城北二里周廻四
十里東西有溝流入秦淮深七尺灌田一百頃(建康實/錄吳寶)
(鼎二年開城北渠引後湖水流入新宮廵繞殿堂丹陽/記呉孫皓寶鼎年間丹陽縣宣騫之母年八十浴於後)
(湖化為黿後湖又名練湖徐爰釋問曰本桑泊晉元帝/創為此湖以肄舟師大興三年始創此湖築長堤以壅)
(北山之水東自覆舟山西至宣武城六里餘宋元嘉中/有黑龍見因改𤣥武湖立三神山於湖中春秋祠之石)
(邁古迹編云元嘉二十三年築北堤立習武湖於樂遊/苑之北湖中亭臺四所孝武大明中大閲水軍於湖因)
(號昆明池而俗亦呼為飲馬塘又於湖側作大竇通水/入華林園天淵池引殿内諸溝經太極殿由東西掖門)
(下注城南塹故臺中諸溝水常縈回不息建平王景素/舉兵蕭道成出屯𤣥武湖梁徐嗣徽等引齊兵至𤣥武)
(湖侯景舉兵引𤣥武湖水以灌臺城鄭文寶南唐邇事/云金陵北有湖周廻數十里名山大川掩暎如畫六朝)
(舊迹多出其間每歲茭藕網罟之利不下數十百千一/日馮謐舉𤣥宗賜賀監三百里鏡湖曰余非敢望此但)
(得賜後湖亦暢平生也徐鉉怡聲而對曰主上尊賢下/士常若不及豈惜一後湖所乏者知章爾馮大慚宋天)
(禧四年改曰放生池其後稍廢為田開十字河立四斗/門以洩湖水跨河為橋以通往來歲久堙塞今城北十)
(三里唯有一池而他皆廢為田龍川陳亮所謂建鄴帶/後湖為險者皆非矣景定志云熈寧八年十一月十一)
(日王安石奏臣竊見金陵山廣地窄人煙宻茂為富者/田連阡陌為貧者無置錐之地其北關外有湖二百餘)
(頃古迹號為𤣥武前代以為游翫之地今則空貯波濤/守之無用臣欲於内權開十字河源泄去餘水決瀝微)
(波使貧困饑人盡得螺蚌魚鰕之饒此目下之利水退/之後分濟貧民假以官牛官種又明年之計也奉勅依)
(按此奉狀廢湖為田葢始於王安石増收後湖田租則/始於趙善湘田出穀麥所利者小湖關形勢所利者大)
(故著廢湖之因以/待復湖之人云)
太子湖一名西池在城北六里周廻十里(呉宣明太子/創西池晉元)
(帝即位明帝為太子修西池多養武士於内築土為臺/時人呼為太子西池又太子東湖在上元縣丹陽鄉太)
(子臺下東橋之東梁/昭明太子植蓮於此)
丹陽湖在溧水州西七十里周廻一百九十五里深三
丈湖中流與太平路當塗縣分界(春秋左氏傳哀公十/九年楚子西子朝伐)
(吳及桐汭杜預注云宣城廣德縣西南有桐水出白石/山西入丹陽湖至今白石之水衝突則三湖泛溢此水)
(本由五堰自宜興縣入太湖今已湮塞故老云當時慮/後人復開此道則蘇常之間必被水患遂以石窒五堰)
(路又液鐵以錮石李白甞游此湖酷愛其景乃張帆載/酒縱意往來有湖與元氣連風波浩難止天外賈客歸)
(雲間片/帆起詩)
絳巖湖一名赤山湖在句容縣西南三十里去府六十
里源出絳巖山周百二十里下通秦淮(石邁古跡編赤/山湖在上元句)
(容兩縣間溉田二十四垾南去百步有盤石以為水疏/閉之節南史沈瑀傳明帝復使築赤山塘所費減材官)
(所量數十萬即此湖塘也唐麟德中令楊延嘉因梁故/堤置後廢大厯十三年令王昕復置周百里為塘立二)
(斗門以節旱暵開田萬頃茅山記太𤣥真人内傳曰江/水之東金陵之地左右間有小澤澤東有句曲之山陶)
(隠居曰小澤即謂今赤山湖也從江東來直對望山今/此湖半屬句容半屬上元唐樊珣記句容西南三十三)
(里曰赤山天寶中改為絳巖山以文變質也山外周流/厥有湖塘舊址考於前志則曰吳人創立梁人通之景)
(定志又載宋時湖條云江寧府上元句容兩縣臨泉通/德湖熟崇德丹陽臨淮福祚甘棠舊額九鄉今倂入丹)
(陽臨泉福祚甘棠四鄉百姓自來共貯水絳巖湖澆灌/田苗下有百堽堰捺水其湖上接九源山其堰下通秦)
(淮江自呉赤烏二年到今已七百餘年其湖東至數堽/西至雨壇南至赤岸北至青城舊日春夏貯水深七尺)
(秋冬貯水深四尺先是麟德二年前縣令楊延嘉并建/兩斗門立碑碣具言周廻僅百里州司尋差十將丁籌)
(計生徐蕆廵湖打量得一百二十二里九十六步盧尚/書判置湖貯水本為溉田若許侵耕難防灾旱取定四)
(尺水則使其澆九鄉田苗九鄉在上元句容兩縣界若/過令深廣又慮浸毁若逢曠旱之年須稍増加令且定)
(取五尺水則其不及處且任耕墾種植如有人於五尺/水則内盜耕一畞一角推勘得實其犯條人斷遣令衆)
(十日本管湖長不能覺察亦倂施行又據十將丁籌狀/蘆蕟亭北邊去岸約有二百來步有一盤石東西闊四)
(尺七寸南北闊三尺五寸石面中心去水面一尺六寸/五分即是五尺之則幷有察柱仍仰下縣便於石上磨)
(刮更刻字記其湖仍每季一申不得鹵莽戴經新塘有/豐等三湖圍垾内田多是私函取水澆灌田苗準舊例)
(放絳巖湖水下秦淮三日取指揮給放不得專擅開函/取水其湖先有傳食田五十畞句容縣弓量二十畞三)
(十步上元縣弓量二十畞三十步百堽堰與絳巖湖同/置絳巖湖貯水百堽堰捺水保大中曽别差官親到赤)
(山湖所建斗門三所通放湖水出入常令湖中積水五/尺其斗門或遇山水擁下髙於湖内水面即須全開三)
(所斗門放水入湖候外溪水退却放水出溪下秦淮入/江專須酌量湖水不得失於元則右前件湖堰承舊澆)
(灌九鄉田苗共一千餘頃畞奉省符帖命指揮修作貯/水逐鄉差承潤户管當先有條流歲久去失續於晉天)
(福年中再興功役修作經今六十餘年重添建造貯捺/百里溪闕山源賑卹耕民備供王賦累奉勅恩給賜料)
(物及借助日食闕差兩縣官員置造斗門三所計用一/萬七千闕百八十工及添修湖埂幷百堽堰共計三萬)
(三千六百八十工衆議重置條流嚴加束轄謹連符條/如前乞判印指揮永為證據建隆查員外乾德伍侍御)
(開寶王司空閻侍御魏司空盧司直林員外並判執條/常加束轄慶厯三年二月十八日葉龍圖知建康府日)
(於古來舊湫處置立大石柱一條將湖/心盤石水則刻於柱上永為定則云)
迎擔湖在城西北石頭城後五里今為田(晉元帝南渡/衣冠席卷過)
(江客主相迎負擔於此湖側至今名迎擔湖實錄云費/縣西北有迎擔湖溉田三十頃宋袁粲敗劉彦節走迎)
(擔湖/即此)
蘇峻湖在城西北一十五里周廻十里灌田一十二頃
南徐州記迎擔湖西北有蘇峻湖本名白石陂(晉咸和/二年蘇)
(峻反陶侃溫嶠庾亮陣于白石使將軍楊謙攻石頭峻/輕騎出戰謙詐奔白石壘峻逼之纔交鋒墜馬李陽臨)
(陣斬峻於白石陂岸至/今呼此陂為蘇峻湖)
張陣湖在石頭城後(舊傳蘇峻與晉軍甞戰於此至今/湖側髙墩上有蘇大將祠按晉書)
(峻起兵據石頭北湖距石頭纔/八里今屬金陵鄉去城十三里)
夏駕湖在城東南五十里屬上元縣丹陽鄉今為田(宋/書)
(晉惠帝太安元年丹陽湖熟縣夏駕湖有大石浮二百/步而登岸民驚譟曰石來石來明年石冰入建業今丹)
(陽鄉范墟渡舊有石長數尺形如碌碡父老云即古夏/駕湖浮來石曹憲揚州記作永寧元年葢其年改太安)
(也/)
半陽湖一名半湯湖在城東北四十里周廻十五里水
同一壑而冷熱相半(輿地志及南徐州記云江乗縣南/有半湯泉半冷半熱熱處可爛物)
(冷處如氷熱處魚入冷處即死冷處魚入熱處亦死民/種稻則溉熱水一年再熟今下蜀鎮有溫湯唐丞相韓)
(滉小女有疾浴溫湯即愈此在上元縣境酉陽雜俎云/句容縣吳瀆塘其水半冷半熱熱可以瀹鷄此又一湖)
(也/)
攝湖在城東北五十里周廻二十里江乗縣記云湖在
攝山側因名
三岡湖在城東六十四里周廻一十里溉田八十頃地
有三岡俯臨湖側因名
烏意湖在城東八十里周廻三里溉田一十頃
鷰雀湖在城東二里流入青溪古老相傳今斜橋即走
馬橋橋之東有水平濶是也或云今惟政鄉白蕩湖即
其地(輿地志云走馬橋東有鷰雀湖窮神祕苑曰梁昭/明太子在東宮有一琉璃盌紫玉杯皆武帝所賜)
(既薨置梓宮後更葬開墳為閹人攜入大航有燕雀數/萬擊之為有司所縳乃獲二寶器帝聞驚異詔以賜太)
(孫封墳之際復有燕雀數萬㘅土以増/其上墳側今有湖後人因名燕雀湖)
婁湖在城東南一十五里周廻一十里溉田二十頃水
流入艦澳(輿地志云婁湖苑呉時張昭所創有湖以溉/田宋時築為苑張昭封婁侯故謂之婁湖)
　　　溪澗
舉善溪在溧陽州南三十里源出廣德諸山至此聚而
為溪合于髙友溪
楚王東西二澗在茅山(楚桓王來游憩此因名舊記云/崇禧觀東二澗是也并華陽洞)
(天三水合流直/至崇禧觀門前)
落馬澗一名南澗在江寧縣南五里東北流入城壕(宋/孝)
(武討元兇劭劭軍敗人馬傾滿澗中時人呼為落馬澗/陳亡涸竭戚氏云南史有南澗寺慶元志曰南澗即今)
(落馬澗寺不詳其所宋有南澗樓見荆公詩此地近猶/呼落馬澗比年始題其榜曰躍馬澗人皆呼為躍馬澗)
(矣/)
蘼蕪澗在上元縣城東三十里青龍山前路出檀橋(金/陵)
(故事齊處士劉瓛居此瓛為儒林之宗仕至四十未/婚其友為娶王氏乃詣澗折蘼蕪而去因名蘼蕪澗)
玉澗今蔣帝廟側緣山澗是
東澗在鍾山寶公塔西宋熈寺基之東(石邁古迹編云/梁處士劉訏隠)
(居之所訏尤精釋典甞聽講鍾山諸/寺因卜築宋熈寺東澗有終焉之志)
鶴臺澗在句容縣大茅峯東北甞有群鶴往來於此澗
後有道士張元之築臺居焉
宜春澗在中茅峯東白雲亭南水甚甘旱不涸任真人
就東流水合丹正古洞天館之前也
碧柰澗在大茅山西二里(昔有僊人展上公於此積碧/柰貨丹砂故名茅山志云郭)
(四朝真人於此/種柰未詳孰是)
冷水澗在句容縣玉晨觀北(茅山志蒼龍溪在良常/山西俗呼冷水澗也)
流杯澗在句容縣雷平山西大路下
陶塘澗(見茅/山志)
九曲澗在句容縣自大茅山左脅攴流而達于菖蒲澗
大澗在金菌山東
亭水澗在句容縣北三十里亭山南繞縣城東與赤山
澗水合流下百堽堰
丁公澗在溧水州南三十五里
冷水澗在溧水州東南十里自荆塘西流五里凡九曲
入石臼湖
上湖澗在溧陽州西南六十里源在廣德軍來北流入
縣界合於白雲溪
　　　河港
古漕河一名靖安河自靖安鎮下缺口取道入儀真新
河八十餘里(呉聿靖安河記畧曰江出岷山道峽與荆/湘沅澧至洞庭積為巨浸合沔水經潯陽)
(東邀彭澤别為九道會為中江東北至南徐州為北江/入于海惟中江自湖口合流而下奔放蕩潏吐吞日月)
(山或磯之則其勢悍怒觸舞大艑兀若轉梗至其廣處/曠數百里斷岸相望僅措一髪而舳艫上下中流遇風)
(則四顧茫然亡所隠避自金陵抵白砂其尤者為樂官/山李家漾至急流濁港口凡十有八處稱號老風波而)
(玩險阻者至是鮮不袖手東南漕計歲失於此者什一/二宣和六年發運使盧公訪其利病得古漕河于靖安)
(鎮之下缺口謂其取逕道于青沙之夾趍北岸穿坍月/港繇港尾越北小江入儀真新河以抵新城下往來之)
(人髙枕安流八十餘里以易大江百有五十里之險實/為萬世之利役之始興揚子六合上元分治其所臨之)
(地/云)
護龍河即舊子城外三面壕也濶十二丈其水自東城
壕入遶東面者即古清溪一曲在西北者接潮溝運瀆
珍珠河詳見古蹟篇
新河在白鷺洲西南流通大江二十餘里舊名金人河
今呼為新開河(韓世忠碑云建炎四年金人入侵車駕/幸四明王聞之亟以舟師赴難烏珠聞)
(王在京口遽勒三十萬騎北還王遂提兵截大江以邀/之相持黄天蕩四十八日烏珠勢危自知力憊糧竭或)
(生他變而王舟師中流鼔枻飄急若神凡古津渡又皆/八面控扼生路垂絶一夕潛鑿小河自建康城外屬之)
(江以通漕渠幸風波少休竊載而逃内翰汪藻建炎間/奏議云敵於鍾山雨花臺各創大寨抱城開兩河以護)
(之/)
蘆門河在上元縣長寧鄉去縣六十里一名金人河(景/定)
(志云蘆門河在蘆門漾之側建炎間始開以通真州亦/名金人河今黄天蕩南王諫議蘆塲内是其處按此河)
(以金名而不述其所以名意汪藻内翰所謂金開兩河/則此河與新開河皆金所開者否則無因以金名也今)
(按世忠碑謂鑿小河自建康城外屬之江則為新河明/甚然去黄天蕩甚逺又考建康年表烏珠不得去或教)
(於蘆塲地鑿大渠二十餘里上接江口出世忠之上又/傍冶城西南隅鑿渠成次早出舟世忠大驚金人悉趍)
(建康世忠尾擊敗之詳其事勢當自金山脱走之後沿/江南岸引行先於黄天蕩南蘆塲鑿渠出江口以通建)
(康而後又於冶城西南鑿渠出江故蘆門新開二河皆/名金人河烏珠自新河出江則去黄天蕩逺而海舟無)
(風不能及矣世忠碑文不詳故啓後疑汪藻謂抱城開/兩河或即指此戚氏志謂今蘆門河惟蘆蕟出焉亦可)
(見其非江/之經流也)
珍珠河在宋行宮後(乃昔陳後主泛舟樂遊之河忽遇/雨浮漚生宮人指浮漚曰滿河珍)
(珠因名焉此河通護龍河至太平橋西分兩派一派出/柵寨門一派出秦淮宋嘉定間李珏開浚以洩霖漲見)
(水底有大桬板乃止今堙塞殆盡濶處猶五丈/戚氏云前志及史傳不見所起疑即運瀆之舊)
小新河在東門外土橋之東(嘉定八年西山真公為江/東運副適遇旱蝗細民阻)
(饑欲因役以飽之為養種園前一帶河道淺狹乃撥錢/米發下蔣山寺令主首繼心差本寺僧行部役募五縣)
(人夫自土橋東開河欲至蔣山開至/半山寺後橋亭遇石不可掘乃止)
新林港又曰新林浦在城西南二十里濶三丈深一丈
長一十二里舊經云三十里(宋開寶八年曹彬等破南/唐兵於新林港即此地李)
(白新林浦阻風寄友人詩有云明發新林浦空吟謝朓/詩送友人遊梅湖云暫行新林浦定醉金陵月又韓翃)
(送客遊江東詩云若到新林江口泊吟詩/應賞謝𤣥暉葢𤣥暉有新林向板橋詩也)
下蜀港在城東北一百里句容縣北六十里(唐世置鹽/鐵轉運使)
(在揚州宋發運使在真州皆於江南岸置倉轉般倉下/蜀鎮北有倉城基并鹽倉遺址尚在後有河入大江里)
(俗呼曰官港/即古漕河也)
竹篠港西至靖安東至石步南至直瀆北臨大江屬上
元縣金陵長寧兩鄉由靖安港口至城二十里由石步
港口至城四十里在唐世紀曰竹篠港今呼竹篠夾港
上置廵檢司(景定志云邇時於靖安港口得楊呉/所鑄錠石云呉順義元年都城鑄)
石步港在上元縣長寧鄉去縣四十里(石邁古迹編云/攝山西花林市)
(之東有浦曰石步港西/連竹篠河北至大江)
城壕繞城濶二十五丈週四十五里其水引鍾山南源
即古清溪經流故迹繞城東北復南出月子河過秦淮
南經伏龜樓而西接大城港其在西北者亦與古清溪
故道通流自西入秦淮
斗門按圖經在秦淮南北岸天聖中上元溧水等縣積
歲水為害知府馬亮始開畎壅置東西斗門各一引水
入大江救田甚多
海口閘即古迹行宮閘名
　　　溝瀆
潮溝呉大帝所開以引潮接青溪抵秦淮西通運瀆北
連後湖其舊迹在天寶寺前(天寶寺故基在今城東北/角外西一里長夀寺前)
實録云潮溝東發青溪西行經古承明廣莫大夏等三
門外西極都城墻對今歸善寺西南角南出(歸善寺故/基在今城)
(北鷄籠/山東)經閶闔西明二門接運瀆(在西州之東/今笪橋西)南流入
秦淮(乾道南北/橋河是也)其北又開一瀆經栖𤣥寺門(寺在覆舟/山西南鷄)
(籠山/東北)至後湖以引湖水至今俗亦呼為運瀆其實古城
西南行者運瀆自歸善寺門前東出至青溪者名曰潮
溝其溝東頭已堙塞纔有處所西頭則見通運瀆石邁
古迹編曰按建康實録所載皆唐事距今數百年其溝
日以堙塞未詳所在今城東門外西抵城壕東出曲折
當報寧寺之前亦名潮溝此今世所開非古潮溝也(按/徐)
(鉉有和鍾大監泛舟詩云潮溝横趣北山阿張忠定亦/有詩云潮溝一面已生蒲則是南唐及宋初潮溝古迹)
(猶在也東南利便書曰古城向北秦淮既逺其漕運必/資舟楫而濠塹必須水灌注故孫權時引秦淮名運瀆)
(以入倉城開潮溝以引江水又開瀆以引後湖又鑿東/渠名青溪皆入城中由城北塹而入後湖北其大畧也)
(自楊溥夾淮立城其城之東塹皆通淮水其西南邊江/以為險然春夏積雨淮水泛溢城中皆被其害及盛冬)
(水涸河流往往乾淺宋隆興二年張孝祥知府事奏秦/淮流經府城正河自鎮淮新橋入江其分派為青溪自)
(天津橋出柵寨門入江柵寨門近地屬有力者因築斷/青溪水口創為花圃為游人翫賞之地每久雨水暴至)
(則正河不能急洩水勢於是泛濫城内居民被害今欲/復通柵寨門使青溪徑直入江則城内永無水患及汪)
(澈繼孝祥知府詔澈指定以聞澈言開西園古河道通/柵寨門尤便從之戚氏云秦淮水源甚逺小川流入者)
(衆又古來貯水湖衍後世築為圩田日多每夏雨暴至/江湖復湧水即泛溢皆經流城内一河入江自源及委)
(所過不計幾橋凡過一橋必為木石岸堰束扼及居民/築土侵狹河道故水失其常横流弗順是以必資柵寨)
(門河及長干橋下河分洩其勢其關於國賦民食者非/輕如云通便舟楫特是小事自前如孝祥所言止謂城)
(内被水然多不過數日即退其害亦輕若觀鄉外圩田/則始見其害可畏爾上元江寧溧水多賴圩田農民生)
(計居處皆在圩中每遇水至則舉村闔社日夜倂力守/圩辛苦狼狽於淤泥之中如禦大㓂幸而雨不連降風)
(不湧浪可以茍全一歲之計其或壊决則水注圩中平/陸良田頃刻變為江湖農民顛沛流離哭聲滿野拏舟)
(結筏走避他處國賦民食兩皆失之是皆水不安流之/故爾至元五年己卯行臺大夫呼拉噶齊令有司開浚)
(天津橋下古溝東起青溪西抵柵寨/門至石頭城下水道復通公私便之)
御溝在古御道兩旁歲久堙塞(南史桂陽王休範舉兵/杜黑騾乗勝渡淮黄門)
(侍郎王藴傷重踣於御溝之側實録云朱雀門北對宣/陽門相去六里名為御道夾開御溝歲久堙塞今在城)
(南御街兩邊俱有溝在居民屋/下乃南唐所開非六朝舊迹)
霹靂溝在城東五里(荆公有詩云霹靂溝/西路柴荆四五家)
百丈溝一名百步溝在溧陽州南三里源出燕山相傳
其處田多高卬開溝以灌溉東流合于白雲逕下入太
湖
鐵冶溝在鍾山鄉馬鞍山下有地三畞餘皆鐵近水垠
通小港耆老呼為鐵冶溝(梁時作三垻堙淮水以灌壽/州一於壽州一於荆山一於)
(盱眙久不能成聚江南之鐵融液載往淮築之上種榆/柳一夕崩壞聲聞數里棄所聚之餘鐵於此至淳祐七)
(年趙都督葵於其旁置爐鞴十數以/鑄鐵礟匠人烹鑿地堅不可入乃已)
直瀆在城北𨽻上元縣鍾山鄉去城三十五里濶五丈
深二丈西至壩埂東北接竹篠港流入大江旁有直瀆
山直瀆洞呉後主所開瀆道直故名曰直瀆(輿地志云/白下西南)
(有蟹浦蟹浦西北有直瀆伏滔北征記云吳將軍塋墓/有王氣孫皓惡之乃鑿其後為直瀆晉缺  舉兵溫嶠)
(帥師救京師遣王愆期等為前鋒按直瀆即此地楊脩/詩注云瀆在幕府山東缺  十四里濶五丈深二丈初)
(開之時晝穿夜鑿開塞經年不就傷足役夫臥其側夜/見鬼物竭蹶因嗟曰何不以布囊盛土棄之江中使吾)
(殫力於此傷者異之/有司如其言瀆乃成)
運瀆在上元縣西北一里呉大帝赤烏三年使左臺侍
御史郄儉監鑿城西南自秦淮北抵倉城通運瀆於苑
倉今所鑿城在西門近南其水東行過小新橋而南經
斗門橋流入秦淮又東北過西虹橋循宋行宫城西迤
邐向北乃其故道其自閃駕橋經天津橋而東者合于
青溪(按建康宮城即呉苑城城内之倉曰苑倉故開此/瀆通運倉所時人亦呼為倉城晉咸和中修苑城)
(為宮惟倉不毁是名太/倉在西華門内道北)
破岡瀆在句容縣東南二十五里(實録云呉赤烏八年/使校尉陳勳作屯田)
(發屯兵三萬鑿句容中道至雲陽西城以通呉會船艦/號破岡瀆上下十四埭上七埭入延陵界下七埭入江)
(寧界晉宋齊因之梁改為破墩瀆遂廢之而開上容瀆/陳高祖即位又堙上容瀆更修破岡至隋平陳乃廢宋)
(少帝於華林園開瀆聚土以象破/岡埭與左右引船唱呼以為歡樂)
義溝瀆在城東二十里源出東青村下入秦淮長七里
溉田一百餘頃
徑瀆在溧陽州北三十里自金壇縣界來入長塘湖(鎮/江)
(志云晉宋舊有此瀆隋大業/中縣令達奚明又加疏决)
　　　池塘
放生池(按舊圖經唐乾元中放於江寧秦淮太平橋臨/江帶郭上下五里置放生池八十一所有碑昇)
(州刺史顔真卿撰文舊以府治東南東接青溪北通運/瀆者為之今秦園之側府學之東即古放生池也淳熙)
(間史正志移放生池於青溪建閣其上遇祝聖立班閣/下府學缺因舊放生池為泮水其流亦通青溪王尚書)
(缺以其池乃祝聖之地立板榜於舞雩亭門禁缺仁池/近行路水深而堤不固時有溺死者馬光祖命能  寺)
(僧築堤甃街立大木/為欄檻自是無溺者)
天泉池宋元嘉二十三年鑿一名天淵池(龔頴運厯圖/云晉孝武太)
(元十年大旱井瀆皆竭太官供饍皆資天泉池自晉已/有此池矣宋書云明帝泰始二年天泉池白魚躍入御)
(舟梁書陸雲公傳云天泉池中新製舟形狹而短惟引/太常劉之遴國子祭酒到溉右衞朱异中書黄門郎陸)
(倕同載按宋宮城後法寶寺西南菜/圃中荒池尚餘一畞疑即此池也)
善泉池一名九曲池在臺城東東宮城内周廻二百餘
步(金陵故事梁昭明太子所鑿中有亭榭洲島曲盡幽/深之趣太子泛舟池中嘗曰何必絲與竹山水可忘)
(情/)
飲馬池宋大明中立於𤣥武湖北上林苑中
洗鉢池在蔣山寶公塔西二里法雲寺基方池是也(慶/元)
(志在興教/寺故基上)
覆盃池舊城北三里西池是也(晉元帝中興頗以酒廢/政丞相王導諫帝因覆)
(盃於池中/以為戒也)
西池按宮苑記在太初宮西門外呉之西苑今惠日寺
後池也互見太子湖(呉宣明太子孫登所創謂之西苑/世説晉明帝為太子時欲作池臺)
(元帝不許太子養武士一夕中作比曉便成即今謂之/太子西池丹陽記曰西池孫登所創呉史所謂西池明)
(帝重修之耳記室新書云西苑内有太子池孫權子和/所築實録注云其宮城西南角本有池名清游池通城)
(中樂賢堂並肅宗為太子時所作晉中興書云温嶠拜/中庶子䂓諫謀議具有補助太子起西池樓觀頗多勞)
(費嶠口疏諫太子納焉太元十年苻堅為姚萇慕容冲/所攻遣使求援詔謝安率衆救秦帝自行西池宴群臣)
(餞安賦詩者五十八人劉毅征盧循敗歸帝大宴於西/池有詔賦詩毅詩云六國多雄士正始出風流毅自以)
(武功不競故示/文雅有餘也)
濛汜池在臺城内(梁陳龍舟/嬉游之所)
柵塘在秦淮上通古運瀆(實録注呉時夾淮立柵號柵/塘王隠晉書云王敦反以兄)
(子應為嗣沈充自呉率衆萬餘人至與王含合克司馬/顧颺説充曰今日舉大事而天子已扼其喉情離衆沮)
(持疑猶豫必致禍敗今若決破柵塘因湖水灌京邑肆/舟艦之勢極水軍之用此所謂不戰而屈人兵上䇿也)
(充不用王敦殺郭璞瑛謂五伯曰吾年十三時於柵塘/脱袍與汝吾命應在汝手中五伯感昔念惠銜涕行法)
(梁天監九年新作縁淮塘北岸起石頭迄東冶南岸起/後渚籬門達于三橋作兩重柵皆施行馬至南唐時置)
(柵如舊其後置閘洩城中水入于江俗號為柵寨門乾/道五年史正志景定元年馬光祖皆甞重建水道久湮)
(今至元五年集慶路重加修浚又按梁嚴植之縁柵塘/行見人患臥塘側植之下車問之曰荆州人為人傭疾)
(篤而船主棄也植之載還治之經年而差請終/身充奴報厚德植之遺資糧遣之即此柵塘也)
横塘按實録在淮水南近陶家渚縁江築長堤謂之横
塘淮在北接柵塘(宮苑記呉大帝時自江口縁淮築堤/謂之横塘北接柵塘在今秦淮逕口)
(呉時夾淮立柵自石頭南上十里至查浦查浦南上十/里至新亭新亭南上十里至孫林孫林南上十里至板)
(橋板橋南上三十里至烈洲呉都賦曰横/塘查下邑屋隆夸樓臺之盛天下莫比)
倪塘在城東南二十五里(晉書王敦自湖隂使王含錢/鳳等以兵五萬逼京師帝親)
(率六軍次南塘夜募勇士陳嵩等領甲卒千人渡水掩/其未備大破含軍于越城含軍既敗乃率餘黨自倪塘)
(西置五城如却月勢即此處也南史劉毅初當之荆州/表求東還辭墓去都數十里不過拜闕宋武帝出倪塘)
(會毅胡藩請殺之帝曰吾與毅俱有剋復功其過未彰/不可自相圖其後北討謂藩曰若從卿倪塘之謀無今)
(舉也梁書齊兵自秣陵東跨淮立橋引/兵渡自方山進及倪塘互見五城下)
臨賀塘在城東三十里屈曲一十里溉田二十頃梁臨
賀王蕭正德理田於此因名
銅塘在城東四十里屈曲十五里溉田二十頃
長塘在城東南六十里屈曲五十里溉田百頃
王塘在城東四十里屈曲十五里溉田三十頃
開善塘在城東三十里屈曲十五里溉田二十頃
蠡湖塘在城北二十里屈曲十三里溉田十頃
劉塘在城北三十里屈曲二十里溉田十頃
水門塘在城東三十五里屈曲一十里溉田十七頃
黄家塘在城南菜園務舊在軍寨内今地名黄家塘寨
赤山塘在城東三十五里濶五丈深一丈溉田一百五
十頃
郭干塘在長隠山東塘五畞深五尺一寸灌田六十餘
畞其近村亦以郭干名水常滿鄉人涸之必有震電屬
茅山鄉十三都石頭堽
赤石塘陶隠居云赤石田在中茅峯西食此塘水利溉
田十餘頃
上鈐塘在句容縣南十三里計四十一畞一角四十二
步深五尺三寸溉田一百一十三畞
下鈐塘計六十七畞二角三步深五尺三寸溉田二百
單二畞
郭西塘在句容縣西一里計一百八十畞一角五十步
深七尺三寸溉田五百七畞
梅家塘在海眼西
南黄塘在句容縣東北十里赤堽約八畞深五尺溉田
二百頃
西黄塘在句容縣東北十里澗西大小十三所廣一十
五畞溉田一百五十頃
溧水有官塘楊塘茭塘荆塘解塘莆塘沙塘柘塘鴉飛
塘白水塘清水塘曽家塘齊母塘南塘五穀塘魯塘徐
塘芮塘傳嵇社塘溧陽有香苗塘石臼塘虎塘馮塘真
武塘浦里塘青塘又南塘各見本志
　　　井泉
景陽井一名臙脂井又名辱井在臺城内陳末後主與
張麗華孔貴嬪投其中以避隋兵其井有石闌多題字
舊傳云闌有石脈以帛拭之作臙脂痕或云石脈色類
臙脂按曽南豐集辱井銘曰辱井有篆文云辱井在斯
可不戒乎并下文共十八字在井石檻上不知誰為文
又有景陽樓下井銘又有陳後主叔寶辱井記及江寧
縣興嚴寺井石檻銘莫知誰作也(景定修志時已不可/辨今存片石在郡學)
(中詳見/古迹志)
龍天王井在臺城前舊傳梁武帝為郗后立龍祠井上
號龍天王井梁陳皆祀之(六朝記云梁武帝郗后性妬/忌武帝初立未冊命因忿懟)
(乃投殿庭井中衆赴井救之已化毒龍煙熖衝天人莫/敢近帝悲嘆久之乃冊為龍天王使井上立祠自梁歴)
(陳享祀不絶陳滅遷其祠於西京道德寺大業初又置/祠於舊處今按梁史武帝即位郗后已死於雍州或其)
(神見耳詩以虵虺為女子之祥武帝親立齊和帝復奪/而弑之惡念所感虵虺見妖不亦宜乎前志疑而不載)
(過/矣)
義井在城南天禧寺側(天聖五年郡人唐文遇出家帑/令寺僧可政請于丞相李公迪)
(所/鑿)
三義井在石頭城後清涼寺莊及石子岡七里鋪共三
井(南唐保大三年置井闌上有僧缺二刻字又金陵故/事有三井在瓦官寺後汲一井則  井俱沸因名其)
(地為三井缺北言神農生而九井自出今隨縣北界厲/鄉缺  重山  有九井汲一則八動有神農所生石六)
(上有神農廟老子亦生於此然當塗南十里亦有九井/山伏滔記云丹陽縣南有九井五乾四通大江寰宇記)
(云穰之九井與江寧三井皆汲一則餘俱震縣復有烈/山烈洲臨江中或以為烈山氏故迹未必然也姑存以)
(備/攷)
應潮井在蔣山頭陀寺山頂第一峯佛殿後(蔣山塔記/云梁大同)
(元年後閤舍人石興造山峯佛殿殿後有一井其泉與/江潮盈縮増減相應段承式酉陽雜俎云蔣山有應潮)
(井在半山之間俗傳云與江潮相應甞有破船朽版自/井中出貞觀中有牧兒汲水得杉板長尺餘上有朱漆)
(字曰呉赤烏二年豫章王子駿之船石邁古迹編曰應/潮井在蔣山頂古頭陀寺後其井與江潮相通盈縮常)
(應時於井間得/蘆根斷帆之屬)
蔵冰井宮苑記在城東北十里覆舟山北(宋孝武大明/中鑿以藏冰)
(齊梁陳/皆因之)
沸井在句容縣東三十五里(丹陽記曰句容縣有沸井/亦曰沸潭又曰句容縣東)
(三十五里有龍岡岡頂有沸潭周廻十二丈聞人聲便/沸不聞不涌也異苑曰句容縣有延陵季子廟廟前井)
(及瀆常自涌沸于今猶然圖/經云在縣東三十里虎耳山)
響井在江寧縣陶呉鎮西北二百餘步(響井闌尚存元/祐五年四字或)
(以紗帛䝉其上以物擊之則作鼓聲或以瓦石投/其中則作鐘磬聲景定志云屬陳主簿家園中)
許長史井在茅山玉晨觀内今有碑碣存(陶隠居云舊/在許長史宅)
(歲久堙没後得井於觀中其泉/色白而甘有井銘乃徐鉉所作)
陶隠居井在茅山華陽宮前東橋(陶貞白七次丹成皆/中等神人告以定分)
(止合得此中丹於是服之遁景而去井歲久堙没政和/初道士莊慎修索而得之初去三尺許得瓦井䦨雖破)
(合之尚全環刻大字云先生丹陽人仕齊奉朝請壬申/歲來山棲身髙靜自號隠居同來弟子呉郡陸敬游其)
(次楊王呉戴陳許諸生供奉階宇湖熟潘邏及逺近宗/禀不可具記悠悠歴代詎勿識焉梁天監三年八月十)
(五日錢塘陳宣懋書及見磚甃又穿數丈獲一圓石䂓/徑九寸許列十一趾滌之朱色粲然又得銅爐有柄若)
(今手爐仍於砂石間有丹一粒大如芡實光彩射人亟/取之遂墜井中水極甘冷雖大旱不竭爐現藏宮中)
樂官井在溧陽舊縣寨東百餘步(南唐時東以太湖與/錢氏為界溧陽屯兵)
(間遣諸子巡視有憩於驛者樂工忤意沈之井滯魄為/祟託宿必魘或死無敢入者後有逹官欲寓宿驛吏以)
(事告不信其夜果見服緋緑者數輩自井出叱問具陳/寃狀祈葬遺骼於髙原達官許之復投于井明日為出)
(其骼以葬其怪遂絶今猶呼/樂官井即當時驛之所在云)
湯泉在城東六十里上元縣神泉鄉湯山其處有聖湯
延祥院舊凡十所今存者六(吳地記曰江乗縣有湯/山出湯泉三所可以治)
(疾張勃呉録曰丹陽江乗縣有湯山出溫泉三所宋劉/義㳟湯泉銘云秦都壮温谷漢京麗湯泉炎徳資逺液)
(暄波起斯源石邁古迹編云鴈門山北有湯泉去都七/十里用以洗浴治瘡飲之已腸胃冷疾齊時有老沙門)
(語彼村人云此/鑊湯之衝也)
忠孝泉近忠孝亭(武舉狀元/周虎有記)
玉兔泉在府學東廊前(秦檜未仕時宿學夜見白兔入/地使人掘之一丈許得泉檜既)
(入仕設井闌鐫石篆書玉/兔泉三字檜甞置田入學)
一人泉宋熈泉(見前蔣/山圖攷)
道光泉(見蔣山下熙寧八年僧道光披榛莽得泉深五/尺穴竹引注寺中由嶺至寺凡三百步王荆公)
(手植二松於其旁其後道光又得一泉合為一派主寺/者作屋覆其上名曰䝉亭以此泉得之道光故名道光)
(泉/)
張山大泉(在山之陽合衆小泉深廣丈餘溉田/百頃春夏不竭客至則沸又名玉泉)
喜客泉在茅山棲真觀南客至則湧沸而起(句曲三茅/山記喜客)
(泉在大茅峯北垂方數尺/客至即沸故名曰喜客泉)
撫掌泉在茅山崇壽觀前雖旱不涸(在昭明讀書臺下/舊記云在鴻禧院)
(東聞擊掌之聲湧出如沸其味/甚佳冬時常暖亦呼為冬溫泉)
白騎泉在城北十五里(石邁古迹編云呉大帝時蔣帝/乗白馬執白羽扇見形於此馬)
(跑地成泉因以名之其泉在/亭山之側屬上元縣慈仁鄉)
白乳泉在攝山棲霞寺千佛嶺下(昔因人伐木始見石/壁上刻隸書六大字)
(曰白乳泉試茶亭/不知得名於何人)
陳隆泉(石邁古迹編曰隸上元縣丹陽鄉絳岩山之北/父老相傳昔有陳隆道人甞結茅其側其泉清)
(澈甘冷遶山十餘泉皆所不及建炎中居民避難山/中取給此泉泉之東有屋基平坦無石莫知所因)
田公泉在茅山玉晨觀東南一里亦呼柳谷泉(真誥定/録言華)
(陽雷平山有田公泉飲之除腹中三蟲與隠居泉水同/味云是玉沙之流津也用以浣衣不用灰以此為異)
玉液泉(舊記云有二泉一在茅山崇壽觀後山堽上路/西畔僊人捧石北泉若乳色甘而香能去腹中)
(諸疾俗呼為香泉一/在三角山玉液菴)
海眼泉(舊記云有二泉一在楊尚書山房常時泉涌能/應海潮在積金中茅之西今元符宮西園是也)
(一在墨/池西)
茅山有益人泉玉蝶泉靈泉洞泉玉砂泉朱砂泉鹿跑
泉百丈泉饙飲泉丹谷泉陶公泉一勺泉溧水有禀丘
山泉㔶船山泉各見本志
　　　諸水
鍾山水(李衞公浮槎山水記云李侯以鎮東留後出守/廬州因遊金陵蔣山飲其水既又登浮槎至其)
(上有石池涓涓可愛葢陸羽所謂乳泉漫流/者飲之甘則鍾山水與浮槎之水其味同也)
石頭城下水(中朝故事云李德裕博達居廊廟日有親/知奉使京口李曰還日金山下揚子江中)
(零泉水與取一壺來其人舉棹日醉而忘之泛舟至石/頭下方憶乃汲一瓶於江中歸京獻之李公飲後訝嘆)
(非常曰江表水味異於頃歲矣此頗/似建鄴石城下水其人謝過不隠也)
八功德水在蔣山悟真庵後梁天監得名(天聖中知上/元縣梅摯記)
(云鍾山之陽有泉曰八功德梁天監中有胡僧曇隠飛/錫寓止修行有一厖眉叟相謂曰予山龍也知師渴飲)
(功德池措之無難矣人與口滅一沼沸成深僅盈尋廣/可倍丈浪井不鑿醴泉無源水旱若初澄撓一色厥後)
(西僧繼至云本域八池一已眢矣此味大較相類豈非/竭彼盈此乎一清二冷三香四柔五甘六凈七不饐八)
(蠲痾又其効也夫姜詩孝聞獲淵開而鯉躍貳師誠至/因劒刺以流飛義有激而相求物何逺而不應向匪兼)
(濟則為怪力是泉也方外凈因寰中美利矧其靈者安/可忽諸世故流離滋液長在惜其風雨不庇荆蕪四侵)
(寂寥山阿孰為起廢史館學士蘭陵蕭公貰以已俸作/亭甃板石皆自南康購至楹柱四下東府所成鑿厓以)
(審曲匱土以端術奢不至侈巋然獨存仍練僧結廬於/前以掌之庶幾便民汲息客游非有徼於妄福也嘉定)
(初鍾將之重/修趙師縉記)
曲水晉海西公於鍾山立流杯曲水延百僚(水經注曰/舊樂遊苑)
(宋元嘉十一年以其地為/曲水武帝引流轉酌賦詩)
溧水一名瀨水在溧陽州西北四十里(前漢地理志云/溧水出南湖祥)
(符圖經瀨水西承丹陽湖東入長塘湖葢丹陽湖即南/湖也景定志云固城春秋時呉瀨渚縣見勝公廟記漢)
(溧陽縣治在焉隋開皇十一年割溧陽之西置溧水縣/固城在溧水縣界宋紹興中得後漢溧陽校官碑於固)
(城湖之傍故知其為漢縣治丹陽湖在其南一曰南湖/溧水出南湖而東縣在水之北水北曰陽故名溧陽自)
(東埧既成於是丹陽湖水不復通本州界然古溧水之/出於丹陽湖明矣今州西北有水源出曹山逕溧水州)
(界東流入本州界合于永陽江六朝事迹編及乾道建/康志皆指曹山之水為溧源非也元和郡縣志謂溧水)
(在溧陽縣南六里葢唐溧陽縣治即今之舊縣也溧水/東流為永陽江江上有渚曰瀨渚即伍子胥乞食投金)
(處故又曰投金瀨自瀨渚東流為瀨溪鄉民訛為爛溪/入長塘湖一派東流為呉王漕呉王漕楊行密時漕運)
(所行也或以為春秋時之呉王真誥云夫至貞者萬乗/不能激其名投金溧女是也陶隠居注云金溧女是子)
(胥所逢浣紗於溧水之陽者後既投金以/報之故謂之金溧詳見李白所作瀨女碑)
呉王漕水源出溧水州東廬山東南流入呉漕過白馬
橋馬沈二港下入丹陽湖
太山水源出溧水州南流入固城湖經五堰東入溧陽
州三塔港
亭水源在句容縣北三十里亭山南繞縣城東與赤山
湖水合流下百堽堰入秦淮
溧陽州有黄墟蕩清水蕩茅山有大羅源桐花源霞架
海丹砂泓陽谷汧皆見本處志
汝南灣在府城東八里當秦淮曲折處(晉汝南王渡江/家於此遂名汝)
(南灣東冶亭在灣之東南乃晉太元中餞送之所齊陸/慧曉清介自立與張融鄰居劉瓛弟璉字子敬云二人)
(並居其間水必有異味特酌飲之至/今取此水釀酒甚佳事見覧古詩注)
桐樹灣在秦淮南向逼府城北臨淮水岸舊植桐甚繁
故名東北有浮航即長樂橋也宋人稱桐林見銀樹堰
下
明月灣在句容縣西南一里通淮謝安石曽月夜泛舟
垂釣今釣基尚存
烏龍潭在城北鍾山鄉永慶寺之前水旱禱祈屢應(輿/地)
(志宋元嘉末有黒龍見𤣥武湖側/今潭近湖疑即當時所見之處)
菖蒲潭在句容縣僊人房許長史居此學道又顧著作
山房多産菖蒲一寸九節
句容縣有護軍潭白龜潭溧水州有龍潭石龍潭見各
處志
投金瀨在溧陽州西北四十里源出曹姥山經溧水州
界東流入州界南流為潁陽江江上有渚曰瀨渚
　　　巖洞
鍊丹巖在茅山側
衆真巖在茅洞側
錢真人誦經巖在燕口洞上
曲水穴在碧巖下
石城洞一名龍洞在城西一里二百步石頭西嶺下臨
大江當嶄絶之處有洞户真誥云此小有洞天之南門
也俗呼為龍洞口
華陽洞在茅山側三茅二許俱得道於此洞其洞門五
三門顯二門隠(茅山記云華陽西南有二洞其西在崇/壽觀後其南在元符宮東宋投金龍玉)
(簡於此六朝記云十大洞天之第八名中金壇長百丈/復有玉碣皆載神僊祕事三茅二許俱得道於此靈異)
(至多見陶貞白華陽頌真人曰天無謂之空山無謂之/洞人無謂之房山腹中空虚謂洞庭人頭中空虚謂洞)
(房是以真人處天處山處人所謂出入無間葢天地之/有山洞由人身之有腧穴神􁁿之所行焉太元内傳曰)
(句曲之洞宮有五門南兩便門東西便門北大便門合/五門也隠居云今山南大洞即是南面之西便門東門)
(似在栢枝壠中北良常洞即是北大便門而東西並未/顯定録君㖟言東便門在中茅東小阿口則西便門應)
(在今呼作/石墳處也)華陽南洞(在大茅山下栢枝壠中唐越州刺/史裴肅字中明造松子石案用以)
(朝/真)茅洞(在元陽觀石壇下即南面之西便門定録君㖟/言大茅山有小穴在南謂之南便門但精潔齋)
(心向於司命又常以二日望山延迎請祝自然得見吾/也誠之至矣隂宮何足不觀乎左慈復何人耶洞西又)
(有繡/衣石)華陽洞(東便門定録君㖟言中茅山東有小穴才/如狗竇劣容人入耳愈入愈濶外以磐石)
(掩塞穴口故餘小穿如杯大使山靈守衞之此磐石穴/時時開發耳謂之隂宮之阿門子勤齋戒尋之得從此)
(而入易於良常洞口良常洞多沙路曲僻經水處不大/便易又道路逺不如小阿穴口直下三四里便徑至隂)
(宫東𤣥掖門自非已成/僊人不得其門而入也)華陽西洞(在積金山東嶺下隠/居所謂積金山洞颼)
(颼有風者是也累朝金籙/投龍簡於此即西便門也)良常洞(華陽北大便門也是/為保命君所治定録)
(君㖟言良常北垂洞口直至嶺南行二百步有秦始皇/埋蔵白璧一雙上有小磐石在嶺上以覆埳處李斯刻)
(書璧其文曰始皇聖德平章山河廵狩蒼川勒銘素璧/始皇所履山川皆禮以玉璧不但句曲而已洞北石壇)
(即許真人掾燒香禮拜解化之/處真誥所謂北洞告終以此)羅姑洞(在金菌山西即/九疑山女僊人)
(羅郁/也)髙居洞(與羅姑洞並/石限界之)玉柱洞(在華陽西洞南中積/石乳四面僅容人行)
酆都洞(在紫/陽觀)小青龍洞(在小茅西/朱砂泉上)天䆫洞(在積/金山)碧巖洞
(在崇夀觀後洞頂為嶔/崟亭古木危基存焉)女僊洞(在碧巖洞東三十步穴/口下視如眢井然相傳)
(任真人之女得/道變遁于此)栢枝洞(在金牛穴南昔人深入/聞太湖風濤鼔楫之聲)慶雲洞
(在海江/山下)黒虎洞(在華陽南洞/九錫碑之左)黄龍洞(在九錫/碑之右)南斗洞(在/三)
(角山女官/妙法庵)海泉洞(在皇甫谷泉/源深不可測)水龍洞(在白雲/峯下)燕口洞
(在方隅山南有洞室女僊人錢妙真遁化其中淳祐五/年巡檢使夏侯嘉貞與建隆觀道士詣洞投龍簡是夕)
(雷震洞户開一㕔吏深入遇/道士與來禽一食之絶粒)方隅洞(在方隅山上真誥/方隅洞有二門其)
(一即燕口洞也洞名方源館南通大/茅南之方山亦有二洞口見於外)夫子洞(在良常對/山孔子未)
(甞入呉不知/何以得名)方臺洞(在方山下有洞室兩口見外與華/陽通號為别宇幽館得道者處焉)
(世人呼為/白石洞)青龍洞(在帢幘山去方山十餘里帢幘山今/人呼為丫頭山在溧陽州界隠居曰)
(有大口見外昔有人深入見一大青虵因相/與呼為青龍洞其洞宏廓深委凡迹可至也)
大茅洞在大茅峯南詳見前華陽洞(茅山記云洞在大/茅山前後玉液泉)
(為正路洞前亦有石壇洞内有石鐘磬直下可行七八/里能容一二百人其内流水不絶色若染藍石澗潺湲)
(可愛路通無窮但險峻難涉耳又云外有石壇内/有石鐘磬旌節人物皆石入者非人必見異物)
越翳王洞在句容縣乾元觀内(翳為勾踐四世孫葬/句容縣大横山下)
金牛洞在句容縣崇壽觀東(秦時採金獲金牛為女子/所觸遂躅而出跡著于石)
(又云覔牛至丁角地因名曰上闌下/闌又有犇牛牛犇入海不復觀之也)
　　　洲浦(磯汀夾/沙並附)
白鷺洲在城之西與城相望周廻十五里(酈道元水經/云江寜之新)
(林浦西對白鷺洲丹陽記曰白鷺洲在縣西三里洲在/大江中多聚白鷺因名宋曹彬等破南唐兵五千於白)
(鷺洲即此地建炎末烏珠侵軼江南回至江口聞王師/將以海舟中流邀其歸路遂用牛犂等於白鷺洲一夜)
(鑿一小河乗輕船而走詳見新河李太白詩云三山半/落青天外二水中分白鷺洲又宿白鷺洲寄楊江寧詩)
(云朝别朱雀門暮宿白鷺洲送殷/淑云白鷺洲前月天明送客回)
馬昂洲在城西北周迴十五里(寰宇記云馬昂洲在縣/北二十三里南徐州記)
(臨沂縣北有馬昂洲晉元帝渡江牧馬于此因名梁書/南兖州刺史南康王會理前青冀二州刺史湘潭侯退)
(西昌世子彧率兵二萬至馬昂洲即此處陳軒/金陵集王祖道詩云石頭虎踞海洲岸馬昂槽)
新洲一名薛家洲去城北四十里今幕府山相對有上
新洲下新洲(呉志太平元年朱據欲討孫綝綝遣孫憲/等以舟兵逆據江都獲據於新洲晉隆安)
(五年海賊孫恩向京師聞譙王尚之在建康復聞劉牢/之已還至新洲不敢進而去南史宋武帝微時貧甚自)
(往新洲伐荻有衲布衣襖等皆敬皇后手自作既貴以/付會稽公主曰後世有驕奢不節者可以此衣示之宋)
(武帝伐荻新洲時見大虵長數丈射之傷明日復至洲/裏聞有杵臼聲往覘之童子數人皆新衣於洲中擣藥)
(問其故荅曰主為劉寄奴所射合藥傅之帝曰主神何/不殺之荅曰寄奴王者不可殺帝叱之皆散收藥而反)
(祥符圖經云隋末/始漲故名新洲)
舟子洲在城南隅周廻七里(梁天監十三年以朱雀門/東北淮水紆曲數有水患)
(又舟行旋衝太廟灣乃鑿通中央為/舟子洲諸郡秀才上計憩止於此)
穊洲在城東北七十五里周廻三十八里(南徐州記云/石壠山北江)
(中有洲今百姓於洲上/穊種所收倍於平陸)
茄子洲在城西南十三里周廻十二里(溫嶠陶侃赴難/討蘇峻侃泊茄)
(子洲郗鑒自廣陵來會寰宇記云茄子洲夏日堪泊船/冬月淺涸永昌之初其洲忽一日崩陷數里其形曲折)
(作九/灣)
烈洲在城西南七十里呉舊津所也内有小河可泊船
商客多停此以避烈風故名又見烈山下(世説云桓宣/武在南洲與)
(會稽王會於溧洲漾舟江側謝公亦在坐狂風忽起波/浪鼔湧非人力所制桓有懼色會稽亦微異惟謝怡然)
(自若頃間風止桓問謝曰向那得/不懼謝徐笑曰何有三才同盡理)
鷄距洲在城西南三十五里周廻三十里
烏沙洲在城西南三十五里周廻二十里
楊林洲在城西南二十五里周廻十八里
木𤓰洲在城西南二十八里周廻二十里
浮洲在城西南八十里周廻二十里
龍潭洲在城西南九十五里周廻一十五里
合興洲在城西南九十五里周廻一十二里
鰻鯬洲在城西南七十里周廻三十五里西對和州烏
江縣以水多鰻鯬故名
董雲洲在城西南十五里西有小江名澧江故一名澧
江場其上有田五百頃(雲亦/作筠)
丁翁洲在城西南二十五里周廻十五里(昔有隠士晦/其名惟稱丁)
(翁居洲上/故為名)
簰槍洲在城西南三十五里周廻十七里(南唐保大中/治宫室取材)
(於上江成巨筏至此時會潮退為浮沙所沫漲成/洲渚宋景德三年南岸潰出大枋木二十餘條)
落星洲(見前落/星岡下)
魚袋洲在城西南八十里周廻五里形如佩魚因以為
名
烏江洲在城西南六十里周廻二十五里接烏江縣西
界
迷子洲在城西南四十里周三十里(王荆公次韻葉致/逺詩云迷子山前)
(漲一洲木人/圖志失編收)
張公洲在城西南五里周廻三里(梁太清二年豫州刺/史裴之髙等舟師二)
(萬次張公洲陳覇先擊破侯子鑒師于張公洲梁書王/僧辯陳覇先耀軍于張公洲髙旂巨艦過江蔽日景登)
(石頭城覩之不悦曰/彼軍如是不易敵也)
蔡洲今名蔡家沙一名蔡家洲在城西南十二里周廻
五十五里隔岸呉時為客館(晉史王敦在石頭欲禁私/伐蔡洲荻以問群下溫嶠)
(曰中原有菽庶人採之百姓不足君孰與足若禁人樵/伐未知其可陶侃討蘇峻與温嶠庾亮等率舟師四萬)
(旗鼓百里次于蔡洲盧循作亂戰旗十餘萬舟艦數百/里連士而下劉裕登石頭以望曰賊自新亭直上且將)
(避之若回泊蔡洲此成擒爾時徐道覆請於新亭焚舟/而戰循曰不然不如按甲蔡洲以待之初劉裕望見船)
(向新亭有懼色及見回泊蔡洲喜曰賊落吾下也遂率/兵進戰縛以大筏因風逼之大破循軍於江中循遁走)
(侯景次臺城裴之髙援兵至後渚結陣于蔡洲景分屯/南岸陳覇先討景大軍進姑熟先鋒次蔡洲即此也)
長命洲梁武帝放生之所也在石頭城前(梁武帝日市/鵝鴨鷄豚之)
(屬放此洲名為長命洲置户十家常以粟穀飼餧歲各/千數而為狐狸所食及掌户竊而煑者各半輿地志云)
(魏使李恕來聘帝時於此放生問恕曰北主頗/知此事乎對曰魏國不殺亦不放帝無以應之)
江乘浦在城西北十七里(史記秦始皇東遊於此渡江/南徐州記江乗縣西二里有)
(大浦發源於石城山東入大江因縣為名呉徐盛作疑/城自石頭至江乗晉蔡謨自土山至江乗鎮守八所城)
(壘凡十/一處)
蟹浦在城西北十六里(輿地志云白下城西南有蟹浦/源出鍾山北流九里入大江齊)
(崔慧景軍敗走單騎至蟹浦投漁人太叔榮之榮之故/為慧景門人時為蟹浦戍謂之曰吾以樂賜汝汝為吾)
(覓酒既而為榮之所/斬以頭内籃中送都)
鄱陽浦在石城西上通秦淮下入馬昂洲九里達于江
乗(舊經云昔鄱陽王甞/於此置水田因名)
牧馬浦在城東南三十九里(按丹陽記牧馬亭東南一/里有牧馬浦晉永和中所)
(置流入秦淮浦上舊有橋謂/之牧馬橋南朝放牧多在此)
慈𧖟浦在城東十里濶五十步深一丈下通江
京江浦在城東北五十一里濶五丈深一丈通大江
大同浦在城東北五十二里濶五丈深九尺通大江
小同浦在城東北六十七里濶五丈深一丈下通大江
泉水浦在城西北二十五里濶五丈深九尺源出白下
山南流十二里入秦淮
鍾浦在城東十五里濶四丈深八尺源出鍾山南流七
里入于秦淮攷之金陵圖元有鍾浦橋
同夏浦在城東十五里濶五丈深七尺南入秦淮浦在
廢同夏縣南因名
羅落浦在城東北六十里濶四丈深八尺合于攝湖流
十二里入大江宋武帝至羅落橋即此
白社浦在城東北二十五里(金陵故事云發源/鍾山西注秦淮)
查浦在石頭城南上十里(建康實録陶侃屯查浦李陽/與蘇逸戰于查浦盧循犯建)
(鄴宋武帝柵石頭斷查浦以拒之皆此吳時夾淮立/柵自石頭南上十里至查浦查浦南上十里至新亭)
龍藏浦在舟子洲岸西南古曲秦淮是也互見秦淮下
板橋浦在城西南三十里濶三丈五尺深九尺下入大
江(李白有秋夜板橋浦獨酌懷謝朓詩上天何/所有迢迢白玉繩斜低建章闕耿耿對金陵)
江寧浦在城南七十五里源出太平路當塗縣界長三
十里濶七尺深一丈二尺溉田一百二十頃夏秋勝三
百石舟春冬勝一百石舟(梁末徐嗣徽任約領齊兵萬/人還據石頭陳高祖遣兵往)
(江寧據要險以斷賊路賊水步不敢進/頓江寧浦口遣侯安都領水軍襲破之)
秣陵浦在城南五十里濶十丈長十里深一丈一尺溉
田四十頃(輿地志云浦以舊縣為名源出龍山北流十/里入葛塘湖又十里入長溪合秦淮冬夏勝)
(三百石舟春秋勝/一百五十石舟)
三山磯在城西南七十五里(翰府名談陳堯咨泊舟三/山有老叟缺    午時天)
(大風舟行必覆宜避之來日缺至折木舟皆離岸公託/以事日午黒雲起天末大風暴      飛沙怒濤若山)
(行舟皆溺公驚嘆又見前叟曰某江之遊奕將也公它/日當位宰相固當奉告公曰何以報德叟曰吾本不求)
(報貴人所至龍神理當衞護願得金光明經一部乗其/力薄得遷職公許之至京以金光明經三部遣人至三)
(山磯投之夢前叟曰本止祈一部/公賜以三今連陞數職再拜而去)
蚵蚾磯在城西(南唐書云汪台符上書陳民間利病十/餘條烈祖善之而宋齊丘疾其才因使)
(親信誘台符痛飲推/沉石城蚵蚾磯下)
欒家磯在城西北二十五里上元縣金陵鄉長慶村之
西(實録宋熈寧五年詔賜江東路轉運使韓鐸新提㸃/刑獄張稚圭詔書奬諭仍賜銀絹以提舉開江寧府)
(張公凸上欒家磯/馬鞍山河道也)
九里汀在城東南五十里東下入秦淮溉田五百二十
頃(實録呉寶鼎元年後主在武昌永安山賊施坦等反/刼後主弟永安侯謙入建鄴衆萬餘人丁固諸葛靚)
(等逆討於九里汀即此處戚氏云城南大路過郭公橋/行長堤一道凡九里直達秣陵鎮兩旁有深溝有田地)
(名九/里汀)
碙砂夾在城西南七十里
西浦(郡國志金陵西浦亦云頃口即桂陽張碩捕魚/遇神女杜蘭香處曹毗有續蘭香歌詩十篇)
大桑浦在江寧縣西二十里(寰宇記云呉大帝討關侯/使吕範屯兵處然當在上)
(流之/柴桑)
澒洞沙洲在江中去城百二十里周二十里
龍潭洲去城九十五里周十五里
陶家渚在石城塢西古餞北使處(長江圖謂渚西對蔡/洲呉時陶璜或云晉)
(陶回宅之/後渚也)
溧水州有莆塘港樊步港官溪港馬沈港牛兒港白龍
港鹽渚溧陽州有瀨渚上善圩見各處志
　
　
　
　
　
　
　
　
　
　
　
　
　至大金陵新志卷五下
欽定四庫全書
　至大金陵新志卷六上
　　　　　　　　　　　　　元　張鉉　撰
　　官守志(一/)
周禮稱設官分職以為民極觀其設五等之爵樹之君
公而承以大夫師長百執事之人其初豈不覬其相資
以成功相勉以為治哉及其陵夷大壊官人以世徳不
稱服而詩人興刺書曰三載攷績三攷黜陟幽明此言
居官者必考績以定其能否又曰王省惟嵗卿士惟月
師尹惟日此言君臣上下當各任其職而觀其效其職
舉者治功成其職廢者治道隳此皆還至而可以鑒焉
金陵嘗為王畿為大國為莭鎮鉅藩文武之士居其官
相與憂勤以成一代之業者甚衆總之近民事惟守令
最急守令宣其職而兵牧振其綱所謂大邦維屏者豈
不信哉因前載攷歴代以來畧品秩紀廢置作官守志
　　　歴代官制
　唐虞夏商
四岳(總率四方諸侯恒在朝廷天子巡/狩則從各以其方諸侯見於明堂)
揚州牧(西距淮東南距海皆揚州地唐虞九州禹治/水分十二州州有牧金陵以山得名屬揚州)
公侯伯子男爵五等(在揚州境者不可考以禹貢五服/開方計之堯都平陽舜都蒲坂禹)
(都安邑金陵為要服湯都亳至盤庚五/遷大約金陵在綏服之外要服之内)
　周
揚州有方伯連率(以周制九畿計之自王畿外每畿五/百里周都豐鎬東遷洛邑金陵屬采)
(衛之/邦)
　春秋戰國
呉國泰伯之後姫姓伯爵(泰伯自殷末有/國荆蠻號勾呉)
越國夏禹之後姒姓子爵(春秋末年㓕/呉築城金陵)
楚國祝融之後芈姓子爵與呉越皆僭稱王楚縣令稱
公(越國時桓王㓕/越盡有呉地)
　秦
金陵改秣陵屬故鄣郡郡有守有尉有監御史有郡丞
縣有令有丞有尉有佐史三老亭長
　西漢
武帝以前金陵屬諸侯王國
武帝以後置十三部刺史統郡(丹陽始置/郡屬揚州)
　東漢
揚州設刺史部從事丹陽郡設太守都尉功曹主簿門
下掾屬各縣設令丞簿尉諸曹佐史三老游徼亭長有
秩(郡所署者/秩百石)嗇夫(縣所置小/鄉一人)
　呉(建都金陵/)
揚州牧丹陽太守典農都尉丹陽都尉都督
　晉
揚州刺史設主簿從事書佐又設大中正
琅邪王都督揚州江南諸軍事假節鎮建鄴比王國例
設丹陽内史即位後改丹陽尹有郡丞掾屬從事有建
康令准洛陽舊制置六郡尉其僑置南兖諸州設刺
史琅邪諸郡設内史
　東晉(建都金陵/)
丞相大將軍有功兼領揚州牧(姓名見/年表)
　宋齊梁陳(皆都金陵/)
太子親王及丞相將禪位進領揚州牧有刺史有丹陽
尹(姓名見/年表)
宋大明中建康秣陵各置都官從事獄丞
梁武帝時建康縣置三官與廷尉三官分掌獄事號南
獄廷尉號北獄(南獄地在宋行/宫南御街左)
　隋
丹陽改蔣州置刺史尋復為丹陽郡設太守郡丞
　唐
揚州東南道行䑓尚書省有令一人掌管内軍民總判
省事有僕射二人掌貳令事自左右丞以下諸司郎中
略如京省又有食貨監農圃監武噐監百工監等官武
徳九年改總管曰都督總十州者為大都督河間元王
孝恭授東南行䑓左僕射行䑓廢為揚州大都督李靖
為行䑓兵部尚書行䑓廢為檢校揚州大都督府長
史後遷治揚州以建康立昇州置刺史
　楊呉
昇州大都督府尋改金陵府以徐温為尹又以徐知誥
為鎮海寧國節度使鎮金陵徐景通為節度副大使尋
以昇潤等十州為齊國封知誥齊王
　南唐(建都金陵/)
齊王璟嘗為昇揚二州牧設金陵尹兼諸道兵馬元帥
　宋(髙宗南渡以建康為行都/)
開寶八年定江南設知昇州軍州事兼管當江南諸州
水陸轉運使大中祥符四年張詠兼江南東路安撫使
兼提舉兵甲廵檢捉賊公事天禧二年以壽春郡王行
江寧尹充建康軍節度管内觀察處置等使進封昇王
改江寧府自此設知江寧府事建炎三年改建康府設
行宫守臣為知建康軍府事兼行宫留守制置安撫兵
馬都督等官其屬官有僉㕔三員安撫制置本府各一
通判三員分東㕔西㕔南㕔有僉書建康軍節度判官
節度推官觀察推官曹官五員錄事叅軍司戸司法各
一司理二屬縣五比西京赤縣二畿縣二各有令丞主
簿尉(守臣姓名見年表/及前志題名記)
都督江淮等路諸軍事其屬有叅謀官叅議官主管機
宜文字各二員書寫機宜文字一員幹辦公事官十員
准備差使文臣十員准備差使大小使臣各二十員准
備將領使喚十員紹興二年四月置司建康吕頥浩張
浚繼為之三年四月移司鎮江府隆興元年六月改宣
撫司尋復二年省
同都督江淮諸軍事紹興二年九月置劉光世為之尋
省
都督江淮東西路建康鎮江府江陰軍江池州軍馬隆
興元年九月置湯思退楊存中繼為之
同都督江淮東西路建康鎮江府江陰軍江池州軍馬
隆興元年九月置楊存中為之十一月落同字
督視江淮京湖軍馬淳祐七年四月置以趙葵為之兼
知建康府江東安撫使九年省
江東淮西路宣撫使其屬有叅謀官叅議官機宜文字
幹辦公事及准備將領准備差遣准備差使各五員建
炎三年置劉光世為之置司池州建康𨽻焉光世後
省
江淮東西路宣撫使隆興元年六月都督張浚降授置
司建康兼節制本府屯駐軍馬尋復都督
鎮江建康淮東路宣撫使紹興四年三月置韓世忠為
之尋改江淮宣撫使
壽春府滁濠廬和州無為軍宣撫使紹興元年七月置
司建康以江東安撫大使知府兼領葉夢得李光繼為
之光後省
江東宣撫處置使紹興三年置張浚先為副尋陞使後
省
江南東路宣撫使紹興五年置張俊為之俊後省開慶
元年十月復置加大使除趙葵未至改除東西路宣撫
置司他郡
江南東西路宣撫使紹興元年置韓世忠為之詔留建
康世忠後省開慶元年十一月復置加大使趙葵為之
寓治他郡景定元年五月省
江淮両淛路制置使治建康其屬有叅議官諮議官主
管機宜文字計議官幹官屬官建炎三年置兼知府尋
省
江淮安撫制置大使治建康紹定四年十二月置兼知
府六年二月省
江淮制置使治建康開禧三年二月置兼知府江東安
撫使嘉定十年正月省紹定三年十一月復置加大使
十二月安撫制置合為一
淮西制置使寓司建康嘉熈元年三月置以㳂江制置
使兼領淳祐二年免兼
江南東路安撫制置使治建康建炎三年三月置以知
府兼四月省紹興八年六月復置加大使十五年四月
省制置惟安撫使仍舊
㳂江制置使治建康建炎三年八月始置紹興元年六
月省乾道三年九月復置六年二月省開禧二年六月
復置嘉定二年九月復置紹定三年十一月改江淮制
置六年復舊或以江東安撫使知府事兼領或兼知府
事及安撫使或為使或為大使
江南東路安撫使治建康兼馬歩軍都總管其屬有叅
議主管機宜文字幹官屬官大中祥符三年置五年省
宣和三年復置建炎三年五月以制置合為一四年省
制置二字安撫仍舊紹興八年二月加大使六月又以
制置合為一十五年省制置二字安撫仍舊安撫制置
或為一或為二或二使相兼或置一省一視時緩急也
或兼守或以守兼或主管公事或為使或為大使視官
崇卑也
江淮制置專一措置屯田開禧三年置淳祐七年改
節制和州無為軍安慶府三郡屯田使淳祐元年二月
置以㳂江制置使兼領二年加節制二字
江南東路營田使淳熈二年三月置以江南東路安撫
使兼
總領兩淮軍馬錢粮所帯專一報發御前軍馬文字紹
興十一年以命朝臣使之與聞軍政不獨職餉餽而已
其序位在轉運副使之上内建康池州諸軍錢粮淮西
總領掌之其官屬有幹辦公事准備差遣續有主管文
字有分差粮料院審計司審計以通判兼𣙜貨務都茶
場御前封樁甲仗庫大軍倉大軍庫贍軍酒庫市易抵
當庫恵民藥局
江南東路轉運司有使有副使判官有都轉運使除省
不常初分江南東西路後併為一路紹興元年復分東
西路掌均調一道租稅以待軍國支費分巡所部察官吏
能否贍學錢粮物帛田産皆係拘管後又兼提領江淮
茶鹽所其屬有主管文字幹辦公事准備差遣屬官
提領江淮茶鹽所嘉熈四年八月創制置茶鹽使以户
部尚書岳珂為之後置提領或以太平守臣江東轉運
兼或淮西總領㳂江制置兼其太平守臣兼領則置司
本州餘皆置司建康
提領建康府户部贍軍酒庫所乾道中置以總領兼其
屬有主管文字幹辦公事准備差遣酒庫監官糴場監
官都錢庫監官
侍衛馬軍司乾道七年置
御前諸軍都統置司紹興七年置
　以上官屬姓名各見年表及前志題名記
　　　本朝統屬官制
江南諸道行御史䑓按治江淛江西湖廣三行省十道
肅政亷訪司至元十四年姜衛行御史大夫置䑓揚州
按治江淮四省地面統十三道提刑按察司二十一年
移杭州二十二年春議遷江州夏再遷杭州是秋移
江東按察司治宣州行䑓始自杭州移治建康二十六
年自建康再移揚州二十九年以兩淮山南三道𨽻中
臺行臺還治建康始名江南諸道行御史臺初係從二
品衙門至元二十七年夏六月陞正二品大徳十一年
秋九月陞從一品御史大夫一員御史中丞二員侍御
史二員治書侍御史二員經歴司經歴一員都事二員
監察御史二十四員照磨承發司管勾兼獄丞一員架
閣庫管勾二員令史十三人䝉古筆且齊三人通事知
印各二人宣使八人察院書吏二十四人經歴司照磨
所承發司架閣庫典吏各一人庫子三人醫工二人宣
使以上叅辟命官書吏各道貢補凡官之員三十有七
掾屬六十有一人公署在城内東南隅臨青溪即故府
治堂曰忠實不欺見首卷官署圖攷(行臺初設御史大/夫一員從二品御)
(史中丞正三品侍御史正四品治書侍御史正六品皆/二員及臺陞正二品治書陞正五品都事二員從七品)
(至元二十三年增都事二員二十八年省而置經歴一/員從五品位都事上監察御史舊二十八員至大四年)
(增西臺十六員為二十而省南臺四員元貞元年增置/御史大夫一員大徳三年省十一年臺陞從一品臺官)
(各陞品從有差詳見後題名記令史初十六人後省三/人宣使十人後省二人為醫工官史月俸支鈔至正元)
(年臺官添支祿米掾屬無/察院書吏月支米鈔仍舊)
行中書省至元十二年二月二十七日行中書左丞相
巴延平章政事阿珠於建康府治開省秋七月左丞相
巴延入覲陞中書右丞相阿珠陞左丞相權省事萬户
阿喇哈陞行省叅知政事冬十一月右丞相巴延叅政
阿喇哈分道進兵淛西留左丞相阿珠立行省𤓰洲明年
宋平行省於揚州置立
江淮行樞密院至元十二年春正月平章安塔哈叅政
董文炳行院自淮西正陽與行省會于建康未幾移駐
鎮江冬十月與丞相分道進兵平宋二十二年
丞相同知行樞密院事於建康開院後移鎮江三十一
年例革
行宣政院從二品衙門管領江南諸省地面僧寺功徳
詞訟等事設院使同知副使僉院同僉院判經歴都事
照磨等員至元二十八年於建康水西門賞心亭上開
設衙門係托克托大卿為頭院使三十年遷院杭州
江東道宣慰司至元十三年以行中書省叅知政事阿
勒哈亳州萬户張𢎞範兼宣慰使置司建康管轄江東
諸路大徳三年二月例革建康路徑𨽻江淛等處行中
書省
建康宣撫司至元十二年二月建康府歸附創立宣撫
司以萬户亷希愿索多兼宣撫使安撫江東諸路十四
年改立建康路總管府
建康路達嚕噶齊總管府至元十四年罷宣撫司立總
管府宣慰使亷希愿兼本路達嚕噶齊徐王榮充本路
總管係正三品上路統治上元江寧句容溧水溧陽五
縣并在城錄事司溧水溧陽繼陞為州天歴二年路以
潛邸改名集慶設達嚕噶齊一員總管一員各兼管内
勸農事同知總管府事一員治中一員府判一員推官
二員經歴司有印經歴一員知事一員提控案牘兼管
勾照磨承發架閣一員有印司獄司有印設司獄一員
路司吏三十名凡路州司縣親民官按品從給公田俸
鈔吏支鈔米學官供俸餘支俸鈔倉務局站雜職無俸
江東建康道提刑按察司按治江東諸路至元十四年
於前宋轉運司置司二十八年改名肅政亷訪司二十
九年以避行臺移治寧國路建康路徑𨽻行臺按治嵗
委監察御史廵按本屬州縣
江東道儒學提舉司五品衙門有印設提舉副提舉各
一員首領官都目一員初至元二十一年建康路設提
舉學校官與教授同管學事二十三年四月革罷改設
江東道儒學提舉司衙門二十四年二月十五日設各
道儒學提舉司將提學司革罷江東道儒學提舉李浩
副提舉郭某於路學置司三十一年随省設立儒學提
舉司總攝各路儒學江東道提舉司於元貞元年二月
内革罷
益都新軍萬戸府至元二十四年通𩔖定奪軍官於寧
國路設置建康路元係福建亷萬戸保定奕張萬戸泰
州奕孟萬户常州奕宋萬戸管軍鎮守以後各遷他郡
大徳元年益都奕從寧國路移鎮建康於城東南隅前
宋逰擊軍營内置司萬戸府三品印信設達嚕噶齊一
員正萬戸一員副萬戸一員經歴司設經歴知事提控
案牘各一員所管鎮撫司千戸所百戸所彈壓官共一
百餘員俸俱按品從支鈔人吏不與𨽻樞密院管領江
淛行中書省提調所管漢軍所附軍人月支米粮鹽錢
分輪地分鎮守
江淮等處財賦提舉司𨽻徽政院五品衙門有印設提
舉同副提舉各一員首領官吏目至元二十五年置司
建康管位下江淮等處錢粮所屬有各處提領所庫官
至治二年例革至順元年復立𨽻昭功萬戸府至正元
年革罷見係集慶路管辦
建康等處財賦提舉司𨽻中政院下江浙都總管府五
品衙門有印設提舉同副提舉各一員首領官吏目至
大二年十一月於溧陽州設立管領建康路錄事司溧
陽州常州路宜興州無錫晉陵武進縣鎮江路金壇縣
揚州路錄事司真州揚子縣通州靜海縣崇明州太平
路繁昌縣寧國路南陵縣徽州路祈門縣淮安路清河
縣總計八路一十五州司縣斷没朱清張瑄錢粮
溧水州前宋次畿縣至元十二年歸附仍為縣元貞元
年陞中州五品印信設達嚕噶齊一員知州一員各兼
勸農事同知二員州判二員首領官提控案牘一員都
目一員設捕盗司有印以州判一員兼領所管儒學教
授司䝉古字學教授司醫學教授司陰陽教授司有印
各設教授一員醫學陰陽學各設學正在城稅務東埧
務有印設提領大使副使官塘務髙淳務有印各設都
監同監東埧䀋倉有印設大使副使東埧髙淳白馬橋
三巡檢司有印各設廵檢鎮守千戸所千戸一員百戸
二員係萬戸府嵗差管軍鎮遏(州官姓名見/後題名記)
溧陽州前宋次畿縣至元十二年歸附仍為縣至元十
四年改溧州十五年陞溧陽府十六年改府為溧陽路
總管府管溧陽縣并在城録事司設官與諸路府司縣
同至元二十八年革去路名止存溧陽縣元貞元年正
月改陞中州設達嚕噶齊一員知州一員各兼勸農事
同知二員州判二員首領官提控案牘一員都目一員
設捕盗司有印以州判一員兼領所管儒學教授司䝉
古字學教授司醫學教授司陰陽教授司有印各設教
授醫學陰陽學各設學正在城稅務有印設提領大使
副使前陳務與塘務各設都監同監舊縣山前二巡檢
司有印各設巡檢織染局有印設大使副使鎮守千戸
所係萬戸府嵗差管軍鎮遏(州官姓名見/後題名記)
龍灣教習水軍萬戸府至元三十一年江淮行樞密院
於江北河南行省管下蘄黄鄧新揚州髙郵真滁揚杭
等奕萬戸府謫撥軍二千餘名前來龍灣屯戌教習係
益都新軍萬戸府官總行
建康宣課提舉司五品衙門有印設提舉同副提舉各
一員至元十三年創立管辦商稅至元二十八年革罷
設立在城稅務
淘金提舉司五品衙門有印至元十九年梁提舉建言
於上元縣花林市創立淘金總管府管提領所八處各
有官典人吏二十三年改立提舉司二十九年併入金
銀銅冶轉運司管領大徳二年宣慰使朱清言其擾民
革罷
集慶萬壽營繕都司天歴二年設立正四品衙門有印
達嚕噶齊司令大使副使各一員選憲官充𨽻大龍翔
集慶寺所屬有財用所掌寺之錢米出納財賦提領所
掌莊田倉廩行臺大夫中丞提調累撥贓罰錢置買常
住田地蠲免差稅元統二年都司例革至元三年并革
財用所令平江善農提舉司掌管修理祭供等事至正
元年提舉司革罷田粮併入本寺掌管
江寧縣前宋次赤縣至元十二年歸附仍舊名附廓七
品有印設達嚕噶齊一員縣尹一員各兼勸農事主簿
一員縣尉一員有印典史一名所管江寧秣陵両鎮巡
檢司有印各設巡撿金陵秣陵両務有印各設都監同
監江寧馬站大城港水站有印各投提領儒學設教諭
陰陽醫學各設管勾教諭(縣官姓名見/後題名記)
上元縣前宋次赤縣至元十二年歸附仍舊名附廓七
品有印設達嚕噶齊一員縣尹一員各兼勸農事主簿
一員縣尉一員有印典史一名所管竹篠龍都兩巡檢
司有印各設巡檢龍灣湖熟両務有印各設提領大使
副使龍灣各站有印設提領儒學設教諭陰陽醫學各
設管勾教諭(縣官姓名見/後題名記)
句容縣前宋次畿縣至元十二年歸附仍舊名七品有
印設達嚕噶齊一員縣尹一員各兼勸農事主簿一員
縣尉一員有印典史二名所管縣務常寧東陽白土四
務有印各設提領大使副使茅山下蜀東陽三巡檢司
有印各設巡檢東陽水馬二站下蜀馬站老鸛觜馬站
有印各設提領生帛局有印設提領大使副使𨽻資政
院儒學設教諭陰陽醫學各設管勾教諭(縣官姓名見/後題名記)
在城錄事司至元十二年歸附次年置司正八品有印
管治城内設達嚕噶齊一員錄事一員錄判二員兼管
捕盗典史一名
平準行用鈔庫至元十二年歸附創立平凖行用交鈔
庫正七品有印設提領大使副使各一員每嵗倒換鈔
本八萬四千定每季額換緡鈔二萬一千定季終解赴
江東亷訪司監燒
在城稅務至元(闕/)　　年革罷宣課提舉司改設税務七
品印信設提領大使副使各一員管辦商稅二周年為
滿
儒學教授司有印設教授一員主管錢粮教肓學正學
錄各一員糾錄學事
䝉古字學教授司有印設教授一員學正一員
陰陽教授司有印設教授一員學正學錄
醫學教授司有印設教授一員學正學錄
廣運倉有印至治元年於龍灣起盖東西北倉厫四十
座以漕計至重邦儲所資爰作新倉大江之湄舟楫流
通地勢得宜諸路贏糧積貯在兹海道千艘便於給支
為號計屋二百間收受江西湖廣二省饒州路并本路
州縣官民財賦等粮逐年都漕運萬戸府裝運由海道
赴都
大軍倉有印前宋為平糴倉至元十五年改大軍倉省
除監支納大使路吏充倉副收支本路粮斛逐年撥裝
海運
常平倉至元五年因監察御史建言講究於錄事司西
北隅舊有廣儲倉地屋建置倉官於州縣吏内㸃差齊
年交代
永豐庫有印省設監支納大使路差庫副收支一應課
程諸名項錢帛
東織染局至元十七年於城東南隅前宋貢院立局有
印設局使二員局副一員營人匠三千六戸機一百五
十四張額造段疋四千五百二十七段㡛絲一萬一千
五百二斤八兩𨽻資政院管領
西織染局至元十七年於舊侍衛馬軍司立局設官與
東織染局同
軍噐局即前宋舊都作院雜造局專一置造軍噐設局
使局副有印𨽻本路總管府
惠民局官撥藥本設良醫主管惠濟貧民
明道書院宋嘉定八年創立祠明道先生程子淳祐九
年更創添學田十年賜明道書院額今省設山長一員
主領錢粮教事
南軒書院宋咸淳四年創立大徳元年起蓋南軒先生
華陽伯張宣公祠堂今省設山長一員主領錢粮教事
江東書院至治元年五月郡人王霖創建出田供祀今
省設山長一員主領錢粮教事
在城金陵驛水站馬站有印各設提領至元(闕/)年俱於
城東隅青溪坊建立𨽻本路親管
昭文書院宋咸淳丁夘方拱辰建扁曰昭文精舍里人
杜氏守之至元間定額省設山長
　官醫提領所有印提領受太醫院剳付
　
　
　
　
　
　
　
　
　
　
　
　
　
　
　
　至大金陵新志卷六上
欽定四庫全書
　至大金陵新志卷六下
　　　　　　　　　　　　　元　張鉉　撰
　　官守志(二/)
　　　題名
行御史臺
　　御史大夫
　姜衛(至元十/四年上)　　　　　布爾罕(至元二十/三年上)
　阿喇特穆爾(資善至元/二十四年)　黙徳齊(中奉至元二/十五年上)
　囊嘉特(資徳元貞/元年上)　　　阿喇卜丹(榮祿元貞/元年上)
　薩里(榮祿大徳/二年上)　　　　阿里瑪(資善大徳/八年上)
　和尼齊(榮祿至大/元年上)　　　逹實哈雅(開府儀同三司/皇慶二年上)
　阿喇卜丹(榮祿延祐/二年上)　　巴延(榮祿延祐/五年上)
　托歡逹爾罕(榮禄延祐/七年上)　托克托(榮祿至治/元年上)
　巴延(榮祿至治/三年上)　　　　桑結實哩(榮禄泰定/元年上)
　多爾濟(光祿泰定/二年上)　　　阿爾斯蘭哈雅(光祿天厯/元年上)
　阿爾斯蘭哈雅(光祿至順/元年上)　托歡(光祿至順/三年上)
　伊實通斡(光祿元統/元年上)　　　逹實特穆爾(開府儀同三/司至元元年)
　巴勒噶齊(銀青榮祿至/元三年上)　　托歡(光祿至正元年四月/上辭侍親再任)
　　御史中丞(氏族依碑/刻附見)
　伊實薩噶(正議至元/十九年上)　　　巴圖魯(嘉議至元二/十一年上)
　瑪哈穆特(太中至元二/十四年上)　　䝉古特(通議至元二/十五年上)
　哈陶布哈(嘉議至元二/十八年上)　　舒舒圖(正議至元二/十九年上)
　張閭(中奉至元三/十一年上)　　　　布朗吉逹(中奉大徳/五年上)
　髙睿(正議大徳/七年上)　　　　　亷道安(正議大徳/十一年上)
　巴圖(資善至大/二年上)　　　　　特哩托歡(資徳延祐/元年上)
　布哈(資善延祐/三年上)　　　　　巴延(資徳延祐/四年上)
　竒塔特(資徳延祐/七年上)　　　　阿爾斯蘭哈雅(資徳泰定/元年上)
　伊拉哩(榮祿天厯/元年上)　　　　薩薩(資政天厯/元年上)
　伊實通斡(榮祿天厯/二年上)　　　呼圖克哈　雅(資政至順/元年上)
　髙睿(資善至大/四年上)　　　　　班禅(資政元統/二年上)
　納琳(資善元統/三年上)　　　　　布札爾(榮祿至元/元年上)
　齊特班(資政至元/二年上)　　　伊埒哲伯(唐古氏榮祿/至元二年上)
　托蘇黙色(資善至元/二年上)　　特黙格(䝉古奈曼氏資/善至正元年上)
　布延(資徳至正/三年上)
　　御史中丞(鄉貫依碑刻卷宗/所有附見之)
　焦友直(至元十/四年上)　　　　耶律埒克(至元十/四年上)
　王某(至元十/五年上)　　　　　姜某(嘉議至元/十九年上)
　楊某(通議至元二/十一年上)　　　王博文(正議至元二/十三年上)
　耶律(正議至元二/十三年上)　　　劉琮(通議至元二/十四年上)
　劉宣(通議至元二/十五年上)　　　徐琰(通議至元二/十六年上)
　魏初(嘉議至元二/十八年上)　　　呉衍(少中至元/三十年上)
　劉正(中奉元貞/元年上)　　　　董士選(資善大徳/元年上)
　趙某(資善大徳/四年上)　　　　陳天祥(嘉議大徳/六年上)
　張珪(通奉大徳/八年上)　　　　董士珍(資善至大/元年上)
　于璋(資徳至大/四年上)　　　　姚煒(資善皇慶/二年上)
　薛處敬(資善延祐/三年上)　　　趙簡(資善延祐/五年上)
　曹立(資徳延祐/七年上)　　　　石珪(資徳至治/元年上)
　王毅(榮禄泰定/元年上)　　　　趙世延(光禄㤗定/三年上)
　汪夀昌(資徳天厯/元年上)　　　髙奎(資善天厯/二年上)
　董守庸(資善至順/元年上)　　　馬祖常(資徳元統/二年上)
　劉文(資善至元/二年上)　　　　史惟良(資善至元/四年上)
　王昇(濟南人資善/至正元年上)　　　張起巖(資善至正/元年上)
　王士熈(資善至正/二年上)　　　趙成慶(資善至正/二年上)
　董守簡(資善至正/三年上)
　　侍御史
　呼哩(中奉大徳/元年上)　　　　諾海(正議大徳/三年上)
　塔坦(大中大徳/七年上)　　　　巴圖(中議大徳/十年上)
　布哈(中奉至大/元年上)　　　　敏珠爾(中奉至大/四年上)
　旺札勒(中奉延祐/元年上)　　　托歡(資政延祐/二年上)
　長壽(正奉延祐/三年上)　　　　逹蘭(中奉延祐/五年上)
　圖敏(正奉延祐/六年上)　　　　和塔拉揚阿克(中奉至治/三年上)
　旺札勒巴哈(中奉泰定/二年上)　寶通(中奉泰定/三年上)
　托音鼐(中奉泰定/四年上)　　　布扎爾(中奉至順/元年上)
　貝降(中奉至順/三年上)　　　　雅布呼(中奉至順/三年上)
　納琳(通奉元統/二年上)　　　　密拉(通奉至元/元年上)
　布延(中奉至元/三年上)　　　　巴延(通奉至元/五年上)
　察罕布哈(中奉至元/六年上)　　索諾木(資徳至正/元年上)
　善巴勒(資徳至正二/年八月上)
　　侍御史
　劉琮(至元十/四年上)　　　　　王少中(至元十/九年上)
　雷膺(朝列至元二/十一年上)　　　魏初(朝列至元二/十一年上)
　張孔孫(至元二十/三年上)　　　韓彦文(中順至元二/十三年上)
　程文海(嘉議至元二/十四年上)　　呉衍(朝列至元二/十五年上)
　于璋(奉議至元二/十七年上)　　　陳天祥(朝列至元二/十八年上)
　傅巖起(朝列至元/三十年上)　　　石珪(奉政元貞/元年上)
　王堅(嘉議大徳/元年上)　　　　張珪(中奉大徳/三年上)
　髙睿(正議大徳/四年上)　　　　髙凝(中憲大徳/五年上)
　王宏(正議大徳/十年上)　　　　王仁(中議大徳/十年上)
　李彧(中奉至大/元年上)　　　　董士恭(中奉至大/四年上)
　張玠(中奉延祐/元年上)　　　　敬儼(中奉延祐/四年上)
　弭禮(中奉延祐/五年上)　　　　張彬(中奉泰定/二年上)
　董守仁(通奉泰定/三年上)　　　王克敬(中奉至順/元年上)
　郭思貞(中奉至順/三年上)　　　耿煥(通奉至順/三年上)
　劉宗說(通議元統/三年上)　　　王士熈(正奉至元/二年上)
　張起巖(通奉至元/三年上)　　　姚庸(正奉至元/四年上)
　呉秉道(正奉至元/六年上)　　　馬繩武(中奉至正/元年上)
　趙成慶(通奉至正/二年上)　　　馮思温(中奉至正/三年上)
　　治書侍御史(氏族依碑刻/所有附見)
　諾海(中順至元/三十年上)　　　　亷希貢(朝列大徳/三年上)
　實逹爾(中順大徳/六年上)　　　諳逹巴哈(太中大徳/八年上)
　楊珠格爾(奉議至大/三年上)　　布朗吉逹(奉政至大/四年上)
　囬囬(正議延祐/元年上)　　　　特爾格(奉政延祐/二年上)
　特黙格(奉政延祐/五年上)　　　拜甡(中憲至治/三年上)
　科綽(通議泰定/二年上)　　　　布札爾(亞中泰定/三年上)
　穆爾格桑(正議天厯/元年上)　　星結(亞中天厯/二年上)
　莽賚(奉直至順/元年上)　　　　實廸(正議至順/四年上)
　圖沁巴哈(中順元統/二年上)　　察罕布哈(太中元統/三年上)
　圖嚕(中奉至元/二年上)　　　　噶納喇(正議至元/四年上)
　約索木(通奉至元/五年上)　　　僧格實里(嘉議至元/六年上)
　布延實里(正議至正/元年上)　　索諾木(䝉古人至正/元年上)
　阿爾斯蘭薩勒廸宻實(至元二/年上)順昌(正議至正/二年上)
　　治書侍御史
　田滋(至元十/四年上)　　　　　趙某(至元十/六年上)
　王某(奉訓至元二/十一年上)　　　張某(朝請至元二/十一年上)
　李昻(奉議至元二/十四年上)　　　霍肅(奉議至元二/十四年上)
　髙凝(承直至元二/十五年上)　　　茍宗道(奉訓至元二/十六年上)
　李處㢲(朝列至元二/十七年上)　　裴居安(承直至元二/十八年上)
　李杲(朝列元貞/元年上)　　　　髙克恭(奉議大徳/元年上)
　趙秉正(中憲大徳/元年上)　　　劉衡(朝列大徳/五年上)
　趙世延(朝列大徳/六年上)　　　張道源(奉直大徳/十年上)
　敬儼(太中至大/二年上)　　　　趙簡(中憲至大/三年上)
　趙宏偉(承徳皇慶/元年上)　　　王柔(嘉議延祐/元年上)
　宋崇祿(亞中延祐/二年上)　　　袁濬(朝散延祐/四年上)
　曹伯啓(通議延祐/六年上)　　　張埜(亞中延祐/七年上)
　郭思貞(中順至治/二年上)　　　劉事義(通議至治/三年上)
　史惟良(朝請㤗定/二年上)　　　王升善(嘉議天厯/二年上)
　劉宗說(通議元統/二年上)　　　任擇善(中順至元/元年上)
　韓鏞(至元二/年上)　　　　　張惟敏(至正二/年上)
　　經歴
　福努(奉議至元二/十八年上)　　　通吉元振(奉議至元/三十年上)
　霍斯果爾(承務元貞/元年上)　　巴拜(朝列大徳/元年上)
　托克托(承直大徳/六年上)　　　阿爾斯蘭哈雅(承事大徳/八年上)
　呼都克徹爾(奉訓至大/三年上)　衮布徹爾(承直皇慶/元年上)
　嘉琿逹(朝列延祐/元年上)　　　密拉(奉議延祐/二年上)
　烏呼納(奉議延祐/三年上)　　　布延特穆爾(承直延祐/六年上)
　薩勒廸黙色(奉議至治/元年上)　竒徹勒(奉政至治/三年上)
　納琳(朝列㤗定/二年上)　　　　諾海(承徳泰定/四年上)
　圖嚕(徴事天厯/元年上)　　　　斡罕(奉議天厯/元年上)
　阿嚕呼圖克(奉政天厯/元年上)　額紳吉逹(奉訓至順/元年上)
　約爾珠(輝和爾中順/至順二年上)　　托克托(唐古氏承直/元統元年上)
　楊珠巴哈(輝和爾承直/元統三年上)　亷惠山哈雅(北庭人中議/至元三年上)
　特穆爾巴哈(沙卜珠岱奉直/至元四年上)鄂約達勒(河西朝請至/元六年上)
　圖嚕(雅爾喀斡人/至正元年上)　　　納竒哩(哈瑪爾人奉政/至正元年上)
　阿齊雅實哷(哈瑪爾人/至正二年)　道拉實(阿嚕威奉政至/正三年上)
　　都事(郷貫依碑刻/所有者附見)
　髙源(至元十/四年上)　　　　　尉昞(至元十/四年上)
　馬苪(至元十/六年上)　　　　　馬源(承直至元/十九年上)
　王祚(承直至元/十九年上)　　　　畢偁(承務至元二/十一年上)
　和思問(承事至元二/十一年上)　　王祚(至元二十/四年上)
　巴巴呼(承務至元二/十四年上)　　酈居敬(承務至元二/十四年上)
　裴居安(承事至元二/十四年上)　　和尼齊(承務至元二/十五年上)
　師澍(承務至元二/十六年上)　　　張經(承務至元二/十八年上)
　賈惟政(承務至元二/十八年上)　　李庭詠(承事至元/三十年上)
　蔣元祚(承直至元三/十一年)　　趙世延(奉訓元貞/二年上)
　賈鈞(奉政大徳/三年上)　　　　張道源(承務大徳/四年上)
　張孝思(奉訓大徳/四年上)　　　潘昂霄(奉議大徳/六年上)
　苗好謙(承務大徳/六年上)　　　趙宏偉(承事大徳/十年上)
　田澤(奉訓大徳/十年上)　　　　杜溥(奉議至大/元年上)
　王鍈(朝列至大/元年上)　　　　郝文(承徳至大/四年上)
　呉舉(奉直至大/四年上)　　　　傅昱(奉議皇慶/三年上)
　髙奎(奉直皇慶/二年上)　　　　鄭雲翼(奉議延祐/二年上)
　李塔喇海(奉政延祐/二年上)　　完顔瑛(奉政延祐/三年上)
　丁宏(文休延祐/四年上)　　　　姚居敬(朝散延祐/五年上)
　郭汝輔(中順延祐/七年上)　　　王璽(承事至治/元年上)
　史惟良(承直至治/元年上)　　　宋節(中順至治/三年上)
　王居敬(奉議至治/三年上)　　　劉宋說(承徳泰定/元年上)
　劉藝(承事泰定/二年上)　　　　梁樞(奉議泰定/二年上)
　張世傑(中憲泰定/三年上)　　　張郁(承徳泰定/四年上)
　張鐸(承徳天厯/元年上)　　　　馬良佐(承徳天厯/元年上)
　秦從龍(奉政天厯/二年上)　　　張從直(承務至順/元年上)
　王徳新(儒林至順/元年上)　　　暢篤(河南人朝散/至順二年上)
　張端容(曹南人文林/至順三年上)　　劉光祖(河間人承直/元統元年上)
　李世蕃(河間人奉直/元統二年上)　　張𢎞毅(濟寧人奉直/元統二年上)
　李居威(冀州人朝列/元統三年上)　　楊熈(冀寧人奉直/元統三年上)
　張翔(河西人奉訓/至元二年上)　　　劉光祖(滄州人朝散/至元二年上)
　周䕫(陜西人奉訓/至元三年上)　　　尹彬(真定人奉訓/至元三年上)
　李伯述(應州人至/元四年上)　　　王偲(益都路人至/元四年上)
　姚紱(河南人朝列/至元五年上)　　　彭敬叔(濟南人至/正元年上)
　郝源(益都人亞中/至正元年上)　　　董守讓(真定人至/正元年上)
　李英(保定人承徳/至正元年上)　　　樊執敬(鄆城人朝散/至正二年上)
　索元岱(大名人奉直/至正三年上)
　　照磨承發司管勾兼獄丞(鄉貫氏族依碑/刻所有者附見)
　趙英(至元十/四年上)　　　　　姚某(從仕至元/十九年上)
　紐赫孝純(將仕佐至年/元二十二)　姚徳新(進義至元二/十四年上)
　張哈逹(將仕佐至元/二十六年上)　　劉徳茂(承事至元二/十八年上)
　楊溫(承事元貞/二年上)　　　　程好禮(承事大徳/四年上)
　張中(徴事大徳/七年上)　　　　東野潛(徴事大徳/七年上)
　李希尹(從仕延祐/元年上)　　　吉勒哈(承事延祐/三年上)
　萬嘉閭(將仕佐延/祐六年上)　　　尋復初(承事泰定/元年上)
　梁居善(承直泰定/四年上)　　　埜立(承事天厯/二年上)
　桑結逹實(儒林至順/元年上)　　李祉(至順二/年上)
　趙深(冀州人承事/至順三年上)　　　拜特穆爾(輝和爾氏從仕/元統元年上)
　傅夢臣(興和人奉議/至元二年上)　　劉貞(保定人奉訓/至元三年上)
　于炳文(曹州人儒林/至元四年上)　　宋秉亮(曹州人承務/至元六年上)
　趙儼(真定人從仕/至正元年上)
　　架閣庫管勾(郷貫氏族依碑/刻所有者附見)
　姚烱(至元十/四年上)　　　　　陳錫(至元十/六年上)
　陳某(從仕至元/十九年上)　　　　王某(將仕至元/十九年上)
　杜弁(將仕佐至元/二十二年上)　　　(闕/)璧(將仕至元二/十三年上)
　張廷璉(進義至元二/十四年上)　　(闕/)珍(至元二十/六年上)
　聶特穆爾(承事至元二/十八年上)　(闕/)徳新(至元二十/九年上)
　徐霆(徴事元貞/元年上)　　　　趙洪(徴事大徳/二年上)
　實黙鴻吉哩台(承事大/徳四年)　劉元亨(徴事大徳/六年上)
　張居懌(承務大徳/八年上)　　　諾海(登仕佐至/大元年上)
　蘇惟中(將仕佐至/大二年上)　　　張季賢(將仕佐至/大四年上)
　李阿都齊(將仕佐皇/慶元年上)　　葉大中(承務延祐/元年上)
　劉明安巴哈(將仕佐延/祐三年上)　溫瑛(承事延祐/四年上)
　布延都哩黙色(從仕延/祐五年)　顧圖卜堅巴哈(承事至治/二年上)
　李恪(將仕佐至/治二年上)　　　　濟爾噶台(承務泰定/二年上)
　張執中(承務泰定/四年上)　　　吉逹布(承事天厯/元年上)
　宋紹明(承直至頥/元年上)　　　楊珠巴哈(從仕天厯/元年上)
　丹珠克(登仕至順/元年上)　　　劉恕(儒林至順/二年上)
　楊思粟(興元人儒林/至順三年上)　　沙卜丹(長安人承事/至順三年上)
　納竒哩(哈瑪爾氏承/直元統二年)　　實黙哈喇巴哈(承直元統/二年上)
　特穆爾巴哈(唐元從仕元/統三年上)納琳(竒哩克台氏承事/元統三年上)
　通通(奈曼岱氏將仕/至元二年上)　　張思成(承務至元/二年上)
　曹復亨(濟寧人文林/至元四年上)　　楊惟一(河南人承直/至元六年上)
　王時可(河間人儒林/至正元年上)　　郭汝能(大寧人承事/至正三年上)
　蓋繼祖(懷慶人文林/至正三年上)
　　監察御史(鄉貫氏族依碑/刻所有者附見)
　劉寅(至元十/四年上)　　　　　商琥(至元十/四年上)
　趙文昌(至元十/四年上)　　　　伯特思孝(至元十/四年上)
　王祚(至元十/四年上)　　　　　馬藻(至元十/四年上)
　李璋(至元十/四年上)　　　　　陳特立(至元十/四年上)
　李敏(至元十/四年上)　　　　　孫弼(至元十/四年上)
　錫哩哈喇(至元十/六年上)　　　布拉圖(至元十/六年上)
　彭昌(至元十/六年上)　　　　　成昉(至元十/六年上)
　馬昫(至元十/六年上)　　　　　髙凝(至元十/六年上)
　郝良弼(至元十/六年上)　　　　髙伯充(至元十/六年上)
　張斯立(至元十/六年上)　　　　和尼齊(至元十/九年上)
　王奉直于從仕許承事張承事郭承事王承直滕承
　直(同至元十/九年上)
　穆巴勒哈巴圖嚕多爾濟斯丹巴爾斯布哈耶律徹爾
　福努繖特勒黙實任且桑朱從申屠謝承事周承務
　師澍王承務(同至元二/十一年上)
　朱承務(至元二十/二年上)　　　靳奉議(至元二十/二年上)
　額黙根(至元二十/三年上)　　　額森(至元二十/三年上)
　拜布哈(承事至元二/十四年上)　　薩齊古爾(承事至元二/十四年上)
　額森特穆爾(承事至元二/十四年上)且桑(承務至元二/十四年上)
　趙玘(承務至元二/十四年上)　　　特穆爾巴哈(承直至元二/十四年上)
　張經(承事至元二/十四年上)　　　殷尚敬(承務至元二/十四年上)
　陳天祐(從仕至元二/十四年上)　　托歡(承事至元二/十四年上)
　實克岱(承事至元二/十四年上)　　實喇布濟克(承事至元二/十四年上)
　布延巴薩爾(承事至元二/十四年上)謝文智哈雅(從仕至元二/十四年上)
　實都巴哈(承事至元/二十四年)　　實逹爾(從仕至元二/十四年上)
　布延(承事至元二/十四年上)　　　哈克繖(承事至元二/十四年上)
　趙欽止(從仕至元二/十四年上)　　史守禮(承務至元二/十四年上)
　王用(從仕至元二/十四年上)　　　馬天祐(忠顯至元二/十四年上)
　趙尚敬(承事至元二/十四年上)　　賈鈞(奉訓至元二/十四年上)
　王仁(承務至元二/十四年上)　　　薩拉爾(承事至元二/十五年上)
　托克托特穆爾(承務至元二/十五年上)木敦(進義至元二/十五年上)
　張諒(從仕至元二/十五年上)　　　完顔巴延(徴事至元二/十五年上)
　托歡徹爾(承事至元二/十五年上)　𤓰爾佳景淵(承事至元二/十五年上)
　李思敬(承務至元二/十五年上)　　牙忽(敦武至元二/十五年上)
　特哩(敦武至元二/十五年上)　　　蕭瑾(將仕至元二/十五年上)
　楊詡(承務至元二/十五年上)　　　奈曼岱(承事至元二/十六年上)
　額森特穆爾(從仕至元二/十六年上)圖克(至元二十/六年上)
　霍斯和爾(從仕至元二/十六年上)　圖嚕(忠勇至元二/十六年上)
　王茂(承務至元二/十六年上)　　　潘昻霄(承務至元二/十六年上)
　元挺(承直至元二/十六年上)　　　劉鳯(承事至元二/十六年上)
　王獻(從仕至元二/十六年上)　　　藺守真(從仕至元二/十六年上)
　陳錫(承務至元二/十六年上)　　　姜世昌(承務至元二/十六年上)
　陳名濟(徴事至元二/十六年上)　　托克托(敦武至元二/十六年上)
　實黙仲安(徴事至元二/十六年上)　段茂(承事至元二/十六年上)
　樊閠(承事至元二/十六年上)　　　鈕祜禄珍(從仕至元二/十六年上)
　䝉古岱(承務至元二/十六年上)　　博果斯(奉訓至元二/十六年上)
　額森特穆爾(從仕至元二/十七年上)哈克繖(敦武至元二/十七年上)
　特穆爾巴哈(將仕至元二/十七年上)按逹喇且莽(從仕至元二/十七年上)
　杜伊蘇岱爾(敦武至元二/十八年上)黄璧(將仕至元二/十八年上)
　劉浩(徴事至元二/十八年上)　　　竒徹(忠顯至元二/十八年上)
　劉仁(承事至元二/十八年上)　　　實喇鳥克岱(承事至元二/十八年上)
　唐古岱(承事至元二/十八年上)　　塔珠鼎(奉訓至元/十八年上)
　馬昞(承事至元二/十八年上)　　　李垺(徴事至元二/十八年上)
　完顔眞(徴事至元二/十八年上)　　司徒(承務至元二/十八年上)
　華善(敦武至元二/十八年上)　　　呼喇珠(敦武至元二/十八年上)
　王廷弼(承事至元二/十八年上)　　王龍澤(從事至元二/十八年上)
　約約(承務至元二/十九年上)　　　王佐(承務至元二/十九年上)
　萬石(昭信至元二/十九年上)　　　張註(從仕至元/二十九年)
　李廷詠(承事至元二/十九年上)　　特哩托歡(從仕至元二/十九年上)
　劉廷實(徴事至元/三十年上)　　　逹實特穆爾(從仕至元/三十年上)
　張漢(從仕至元/三十年上)　　　　張思誠(承務至元/三十年上)
　阿沙(從仕至元/三十年上)　　　　張禎(徴事至元/三十年上)
　楊仁(承事至元/三十年上)　　　　額森巴哈(敦武至元/三十年上)
　謝讓(承事至元/三十年上)　　　　王柔(承直至元三/十一年上)
　呼延諶(承務至元三/十一年上)　　周徳元(承務至元三/十一年上)
　鄭禮(登仕元貞/元年上)　　　　楊士元(承務元貞/元年上)
　張文瑞(奉訓元貞/元年上)　　　張堂(承事元貞/元年上)
　張雲翼(承務元貞/元年上)　　　王琦(承務元貞/元年上)
　遜都岱(承事元貞/二年上)　　　庫克岱(承事元貞/二年上)
　李仁(承直元貞/二年上)　　　　完顔諾爾布(承事元貞/二年上)
　實廸(從仕元貞/二年上)　　　　楊廷宥(忠翊元貞/二年上)
　布朗吉逹(從仕元貞/二年上)　　薛處敬(承事元貞/二年上)
　烏魯斯(武畧元貞/二年上)　　　伊肯徹爾(敦武元貞/二年上)
　孫世賢(從仕元貞/二年上)　　　圖古勒岱(承直元貞/二年上)
　阿爾斯蘭哈雅(將仕大徳/元年上)烏徳美(敦武大徳/元年上)
　圖們巴哈(承直大徳/元年上)　　黄廷翼(承直大徳/元年上)
　安惟洪(承務大徳/元年上)　　　仝士毅(承務大徳/元年上)
　王仲山(從仕大徳/元年上)　　　史熹(徴事大徳/三年上)
　郝鑑(承務大徳/三年上)　　　　汪良臣(承務大徳/三年上)
　杜明(承事大徳/三年上)　　　　王文鼎(承務大徳/三年上)
　樊會慶(將仕大徳/四年上)　　　巴圖爾(承務大徳/四年上)
　詹士龍(承事大徳/四年上)　　　李俞(奉訓大徳/四年上)
　實都(將仕大徳/四年上)　　　　鄂屯和塔喇(承事大徳/四年上)
　綽爾齊(承事大徳/五年上)　　　實廸(從仕大徳/五年上)
　劉良弼(承務大徳/五年上)　　　鄭雲翼(承事大徳/五年上)
　齊喇堅(從仕大徳/五年上)　　　牛𢎞道(從仕大徳/五年上)
　揚珠格爾(承事大徳/五年上)　　納喇(承事大徳/五年上)
　呼都克徹爾(從仕大徳/五年上)　克埒齊(將仕大徳/五年上)
　郝文(徴事大徳/六年上)　　　　田澤(承事大徳/六年上)
　孟遵(承直大徳/六年上)　　　　和斯魯斯(承事大徳/六年上)
　拜特穆爾(將仕大/徳六年)　　　楊慤(承務大徳/六年上)
　呉舉(承務大徳/六年上)　　　　李慥(從仕大徳/七年上)
　楊寅(徴事大徳/七年上)　　　　續希賢(承直大徳/七年上)
　蕭泰登(奉直大徳/七年上)　　　瑪爾(奉議大徳/七年上)
　楊演(將仕大徳/七年上)　　　　李至道(承事大徳/七年上)
　圖烈圖(承直大徳/七年上)　　　李蕃(承務大徳/七年上)
　嘉琿(徴事大徳/七年上)　　　　哈濟(承事大徳/七年上)
　衮布巴勒(從仕大徳/八年上)　　札木齊(承務大徳/八年上)
　侯壽安(承事大徳/八年上)　　　王蒙(承務大徳/八年上)
　王莭(承事大徳/八年上)　　　　邁格(從仕大徳/九年上)
　罕齊(從仕大徳/九年上)　　　　劉公弼(承務大徳/九年上)
　沙卜珠伯克齊(登仕大徳/九年上)王格(承事大徳/七年上)
　魏柔克(承務大徳/十年上)　　　巴哈(從仕大徳/十一年上)
　烏呼納(承事至大/元年上)　　　布爾罕(徴事至大/元年上)
　台哈巴哈(從仕至大/元年上)　　茂巴爾齊(從仕至大/元年上)
　張天翼(承徳至大/元年上)　　　李企賢(承務至大/元年上)
　呂良佐(奉訓至大/元年上)　　　鴻吉哩台(從仕至大/元年上)
　鄂屯履(從仕至大/元年上)　　　陳珪(奉直至大/元年上)
　申從敬(徴事至大/元年上)　　　拜降(從仕至大/元年上)
　袁師愈(徴事至大/元年上)　　　特穆爾(承事至大/元年上)
　孫宏(承徳至大/二年上)　　　　勝安(從仕至大/二年上)
　潘汝劼(承徳至大/二年上)　　　吕允(承直至大/二年上)
　趙靖(承務至大/二年上)　　　　劉泰(從仕至大/二年上)
　張崇(承事至大/二年上)　　　　楊彌堅(承務至大/三年上)
　僧格諾爾(承事至大/三年上)　　托克托(承直至大/三年上)
　周馳(奉議至大/三年上)　　　　薩勒迪黙色(承務至大/四年上)
　佛保(奉議至大/四年上)　　　　賈訥(奉訓至大/四年上)
　托羅和(承事至大/四年上)　　　和塔拉實克(承事至大/四年上)
　鄭榮祖(承務至大/四年上)　　　貝降(承直至大/四年上)
　王恭政(奉訓至大/四年上)　　　陳珪(承直至大/四年上)
　旺札勒(從仕至大/四年上)　　　蘇珠(從仕至大/四年上)
　賈汝玉(承徳至大/四年上)　　　布斯岱(奉議至大/四年上)
　傅昱(奉直至大/四年上)　　　　烏瑪爾(承事皇慶/元年上)
　恩楚(從仕皇慶/元年上)　　　　靳克忠(承直皇慶/二年上)
　李文質(承務皇慶/元年上)　　　多爾齊(從仕皇慶/元年上)
　井居仁(承徳皇慶/元年上)　　　苑真(承徳皇慶/元年上)
　劉士英(承直皇慶/二年上)　　　郭友直(奉訓皇慶/二年上)
　巴爾(承直皇慶/二年上)　　　　吕哈喇(奉議皇慶/二年上)
　竒爾台(從仕皇慶/二年上)　　　馬敏(承務皇慶/二年上)
　楊元亨(承徳延祐/元年上)　　　阿沙(將仕延祐/元年上)
　烏呼納(承直皇慶/二年上)　　　諾海(承務延祐/元年上)
　張正(承直延祐/元年上)　　　　色勒敏(承事延祐/元年上)
　徹伯爾(將仕延祐/元年上)　　　丁宏(承事延祐/元年上)
　嘉琿(將仕佐延/祐元年上)　　　　巴延特穆爾(徴事延祐/元年上)
　段□(承直延祐/元年上)　　　　王懋(從仕延祐/元年上)
　壽僧(從仕延祐/二年上)　　　　道拉實(從仕延祐/二年上)
　敬价(朝列延祐/元年上)　　　　布朗吉逹(承直延祐/二年上)
　徐元素(將仕延祐/二年上)　　　張懲(奉政延祐/二年上)
　敏珠爾(奉直延祐/三年上)　　　楊珠吉逹(將仕延祐/三年上)
　完顔額森巴哈(奉訓延祐/三年上)郝志善(將仕佐延/祐三年上)
　沙卜珠岱(從仕延祐/三年上)　　特爾格(將仕延祐/三年上)
　布延諾海(從仕延祐/三年上)　　赫律(承徳延祐/三年上)
　李儼(承徳延祐/三年上)　　　　解世英(將仕延祐/三年上)
　李侃(承直延祐/三年上)　　　　任志道(承事延祐/事年上)
　大薩都(承務延祐/四年上)　　　嚴文(奉議延祐/四年上)
　段輔(徴事延祐/三年上)　　　　許雲翰(徴事延祐/三年上)
　官音努(將仕延祐/四年上)　　　奈曼岱(承事延祐/四年上)
　宋節(奉議延祐/五年上)　　　　李居仁(奉議延祐/六年上)
　李克寛(朝列延祐/四年上)　　　劉世傑(承務延祐/四年上)
　楊珠吉岱(中順延祐/五年上)　　魏可大(承徳延祐/五年上)
　馬謙(延祐六/年上)　　　　　楊焕(承直延祐/六年上)
　雅安(承事延祐/五年上)　　　　哈喇岱(奉訓延祐/五年上)
　郭宗孟(奉議延祐/六年)　　　王昇(儒林延祐/六年上)
　王怯朝(承直延祐/六年上)　　　楊恒(承務延祐/六年上)
　何守謙(奉議延祐/五年上)　　　馬鎔(奉政延祐/六年上)
　王璽(承事延祐/五年上)　　　　諾海(承事至治/元年上)
　托紐(將仕至治/元年上)　　　　瑪南(奉議延祐/五年上)
　僧嘉努(奉議延祐/六年上)　　　小伊爾圖嚕黙色(承直延/祐七年)
　阿都拉(奉議延祐/六年上)　　　左吉(奉議至治/元年上)
　劉宗說(承直至治/二年上)　　　呼圖克丹(奉政延祐/六年上)
　馬良佐(徴事延祐/七年上)　　　張惟一(承事延祐/七年上)
　哈爾吉(從仕至治/元年上)　　　杜質(登仕至治/二年上)
　布延(承直至治/二年上)　　　　伊札爾巴哈(從仕延祐/三年上)
　史燉(承務延祐/六年上)　　　　劉恒(承務延祐/七年上)
　巴延呼圖克(承直至治/元年上)　羅廷玉(奉議至治/二年上)
　庫庫楚(從仕至治/二年上)　　　圖卜堅哈雅(將仕至治/二年上)
　阿喇巴哈(承事延祐/七年上)　　楊巴哈(將仕延祐/七年上)
　畢禮(朝列至治/元年上)　　　　黄國用(奉議至治/二年上)
　孫揖(承直至治/二年上)　　　　巴扎(中順至治/二年上)
　葉卜肯(承直延祐/七年上)　　　多必黙色哈雅(將仕延祐/六年上)
　王懋徳(從仕至治/元年上)　　　許有壬(儒林至治/二年上)
　李秉中(承直至治/二年上)　　　鄂勒和(將仕至治/二年上)
　額特黙色䝉古(徴事至/治二年)　張景哲(承直至治/二年上)
　圖卜堅巴哈(輝和爾氏文林/至治二年上)王居敬(奉議至治/二年上)
　善巴勒(阿噌威氏從仕/至治二年上)　酈愚(儒林至治/三年上)
　王景勉(文林至治/三年上)　　　哈喇岱(承務至治/三年上)
　托哩(斡爾喀氏從仕/至治三年上)　　布延都嚕黙色(儒林至/治三年)
　諾海(鴻吉哩氏承事/至治三年上)　　呼圖克岱爾(奉議至治/三年上)
　滕松年(奉議至治/三年上)　　　李嗣宗(髙唐人奉直/至治三年上)
　斡罕(輝和爾氏承直/至治三年上)　　牛裕(承務至治/三年上)
　裴約文(奉訓至治/三年上)　　　王徳英(奉政至治/三年上)
　郭烱(承事泰定/元年上)　　　　張世傑(朝請泰定/元年上)
　梁樞(承徳泰定/元年上)　　　　李時中(儒林泰定/元年上)
　鄭郜(棗强人儒林/泰定元年上)　　　張伯竒特穆爾(奉直泰/定元年)
　華善(輝和爾承徳/泰定元年上)　　　耶律權(承徳泰定/元年上)
　劉藝(承事泰定/元年上)　　　　曾文博(大都人儒林/泰定二年上)
　韓興業(大名人承徳/㤗定二年上)　　田贇(濟寧人承事/泰定二年上)
　鼐濟(從仕泰定/二年上)　　　　順昌(唐古氏承徳/泰定二年上)
　哈逹爾(烏嚕氏承事/泰定二年上)　　約爾珠(塔塔爾氏承直/泰定二年上)
　劉傑(歸徳人承徳/泰定二年上)　　　博囉(唐古氏奉訓/泰定二年上)
　巴延巴哈(髙麗人奉訓/泰定二年上)　伊實特穆爾(輝和爾承徳順/泰定三年上)
　任䝉古台(奉議泰定/三年上)　　額森巴哈(輝和爾氏奉議/泰定三年上)
　托音巴哈(朝散泰定/三年上)　　伊竒爾台(欽察氏承事/泰定三年上)
　陳誠(奉訓泰定/三年上)　　　　亷壽山哈雅(輝和爾氏奉訓/泰定三年上)
　龍寶(從仕泰定/三年上)　　　　靳思誠(承務泰定/三年上)
　秦起宗(廣平人朝散/泰定三年上)　　羅廷玉(奉政泰定/三年上)
　韓渙(承務泰定/三年上)　　　　張郁(承直泰定/三年上)
　朱彦亨(冀寧人承事/泰定三年上)　　額實濟逹(儒林泰定/四年上)
　布達(輝和爾氏奉議/泰定四年上)　　玖珠瑪(輝和爾氏奉政/泰定四年上)
　張珪(汴梁人文林/泰定四年上)　　　俎冕(朝城人登仕/泰定四年上)
　張鐸(鄆城人承徳/泰定四年上)　　　拜珠爾丹(阿嚕威氏朝請/泰定四年上)
　徳住(喀喇氏承直/泰定四年上)　　　趙煥(東平人奉議/泰定四年上)
　王主敬(永平人文林/泰定四年上)　　蘇哷(唐古氏登仕/泰定四年上)
　慶喜(唐古氏從仕/泰定四年上)　　　張益(大名人承徳/天厯元年上)
　托克托(唐古氏朝列/天厯元年上)　　呼圖克丹(朝列天厯/元年上)
　約爾珠(輝和爾氏奉議/天厯元年上)　吕㳘(冀寧人奉訓/天厯元年上)
　雅克特穆爾(䝉古氏承務/天厯元年上)王琚仁(河間人儒林/天厯元年上)
　李若思(晉寧人奉議/天厯元年上)　　秦從徳(洛陽人文林/天厯元年上)
　楊珠巴哈(輝和爾氏文林/天厯二年上)梁居善(真定人奉訓/天厯二年上)
　崔特穆爾巴哈(髙麗奉議/天厯二年)王徳新(完顔氏儒林/天厯三年上)
　吳燾(大都人文林/天厯二年上)　　　托克托(托羅特氏奉訓/天厯二年上)
　茂巴爾斯(阿嚕威氏奉政/天厯二年上)張徴(廣平人承務/天厯二年上)
　袁永澄(真定人承務/天厯二年上)　　蓋苗(濮州人承徳/天厯二年上)
　珠蘇圖(輝和爾氏天/厯二年上)　　趙知彰(歸徳人天/厯二年上)
　訥古伯(阿嚕威氏承直/天厯二年上)　張天瑞(廣平人奉政/天厯二年上)
　尚克和(保定人朝列/天厯二年上)　　暢篤(河南人朝列/天厯二年上)
　伊斯瑪音(囬囬人奉直/天厯二年上)　岳至(東平人承直/天厯二年上)
　偰哲䔍(輝和爾氏奉議/天厯二年上)　王宗讓(晉寧人承事/至順元年上)
　郭孝基(曹州人承務/至順元年上)　　巴拜(哈喇齊氏朝列/至順元年上)
　逹爾瑪(輝和爾氏承務/至順元年上)　鼎通(䝉古氏奉政/至順元年上)
　梁克中(汴梁人承直/至順元年上)　　張榮祖(保定人承徳/至順元年上)
　韓廷芳(大都人中順/至順元年上)　　三寶(䝉古氏中順/至順元年上)
　韓允直(洛陽人承徳/至順元年上)　　張𢎞毅(汝寧人承直/至順二年上)
　劉嗣祖(東平人奉議/至順二年上)　　王庭佐(冀寧人朝散/至順二年上)
　台哈巴哈(巴約特氏奉議/至順二年上)圖古勒(哈瑪爾氏將仕/佐至順二年上)
　巴哩巴哈(哈瑪爾氏承務/至順二年上)李鵬舉(晉寧人朝列/至順二年上)
　扎薩古遜(塔塔爾氏承徳/至順二年上)趙天綱(彰徳人承直/至順二年上)
　武鐸(冀寜人文林/至順二年上)　　　䝉古巴哈(喀喇氏奉直/至順三年上)
　蕭伯嚴(河間人奉訓/至順三年上)　　蘇天爵(眞定人奉政/至順三年上)
　僧格實哩(哈瑪爾氏奉直/至順三年上)耿汝霖(大都人奉直/至順三年上)
　胡士元(般陽人承事/至順三年上)　　梁國標(汝寧人朝列/至順三年上)
　任格(洛陽人承徳/至順三年上)　　　巴哈(輝和爾氏奉訓/至順三年上)
　元通(雅爾威氏奉政/至順三年上)　　多爾濟巴勒(中順至順/三年上)
　呼圖克(回回氏承徳/至順三年上)　　王理(興元人文林/至順三年上)
　李世蕃(河間人承徳/至順三年上)　　哈廸爾(阿嚕威氏奉直/至順三年上)
　伯嘉律(都嚕氏奉直/至順三年上)　　曼濟哈雅(輝和爾氏承徳/至順三年上)
　楊熈(冀寧人奉訓/元統元年上)　　　吕彞(汴梁人奉政/元統元年上)
　布逹實哩(輝和爾氏承事/元統元年上)額特穆巴哈(輝和爾氏儒林/元統元年上)
　烏喇實克(阿嚕威氏奉訓/元統元年上)拜珠(塔塔爾氏承事/元統元年上)
　王珪(穎州人承直/元統二年上)　　　伊徳黙色(輝和爾氏徴事/元統二年上)
　達實特穆爾(喀喇氏承事/元統二年上)諳逹奈曼(阿爾拉氏奉議/元統二年上)
　徐夢孫(髙唐人奉直/元統二年上)　　察罕巴哈(喀喇氏承事/元統二年上)
　聶大亨(汴梁人文林/元統二年上)　　姚紱(陜州人承務/元統二年上)
　李莭(延安人承徳/元統二年上)　　　桑莭達實(輝和爾氏奉訓/元統二年上)
　哈喇徹爾(䝉古氏奉訓/元統二年上)　烏爾圖(輝和爾氏徴仕/元統二年上)
　王思齊(東平人承徳/元統二年上)　　韓遷善(彰徳人文林/元統二年上)
　和和(輝和爾氏奉訓/元統三年上)　　姜椿(濟南人朝散/元統三年上)
　杜䝉古特穆爾(文林元統/三年上)多岱(唐古氏奉政/元統三年上)
　九聖努(輝和爾氏從仕/元統三年上)　哈喇(唐古氏奉訓/元統三年上)
　伊埓(唐古氏儒林/元統三年上)　　　納蘇羅丹(薩察氏承直/元統三年上)
　白徳(遼陽人承直/元統三年上)　　　巴延(阿嚕威氏奉訓/元統三年上)
　韓復(汴梁人承務/元統三年上)　　　張翔(河西人承徳/元統三年上)
　丹巴(唐古氏儒林/元統三年上)　　　辰徳(哈喇齊氏儒林/元統三年上)
　劉持中(濟寧人元/統三年上)　　　阿拉齊(竒味氏承徳/至元元年上)
　呼遜(回回氏奉政/至元元年上)　　　尹彬(真定人承徳/至元元年上)
　沙卜丹(阿嚕威氏承直/至元二年上)　呼勒哈齊(沙卜珠氏奉政/至元二年上)
　王楚鼇(泰安人奉直/至元二年上)　　史經(保定人奉議/至元二年上)
　孔思立(曲阜人承徳/至元二年上)　　圖嚕(雅爾喀斡氏承/徳至元二年上)
　博囉特穆爾(輝和爾氏奉政/至元二年上)劉恕(廣平人承徳/至元二年上)
　周䕫(陜西人承直/至元二年上)　　　昌通(䝉古氏中憲/至元二年上)
　齊璧(順徳人文林/至元二年上)　　　耿汝霖(大都人奉直/至元二年上)
　額森特穆爾(唐古氏奉議/至元二年上)安顯(汝寜人承務/至元二年上)
　圖烈圖(訥果蘇氏奉訓/至元二年上)　李祉(汴梁人文林/至元三年上)
　錫實(唐古人承徳/至元三年上)　　　瑪哈穆特(回回人承直/至元三年上)
　烏瑪喇(回回人奉訓/至元三年上)　　甄囊嘉特(真定人承直/至元三年上)
　王偲(益都人中順/至元三年上)　　　巴延(奈曼氏奉直/至元三年上)
　常泰(奉元人奉直/至元三年上)　　　諾海(輝和爾氏奉直/至元三年上)
　蘇都爾(烏嚕氏至/元四年上)　　　實哩布哈(䝉古氏儒林/至元四年上)
　巴延逹實(扎拉爾氏奉政/至元四年上)鴻嘉努(唐古氏從仕/至元四年上)
　趙承禧(晉寧人儒林/至元四年上)　　管懐徳(益都人朝散/至元四年上)
　張珪(歸徳人奉政/至元四年上)　　　特穆爾巴哈(唐古氏至/元四年上)
　韓琇(鳯翔府人奉直/至元四年上)　　拜特穆爾(輝和爾氏儒林/至元四年上)
　達爾瑪(輝和爾氏承務/至元四年上)　宋思義(冀寧人儒林/至元四年上)
　栢壽(䝉古氏中憲/至元五年上)　　　特穆爾巴哈(唐古氏奉訓/至元五年上)
　上都(哈喇妻氏至/元五年上)　　　綽羅(唐古氏承直/至元五年上)
　耨埒(竒□氏承直/至元五年上)　　　通通(奈曼氏從仕/至元五年上)
　張儆(奉元人儒林/至元五年上)　　　許紹祖(懷慶人儒林/至元五年上)
　傅夢臣(興和人朝列/至元五年上)　　觀音努(唐古氏文林/至元五年上)
　耶律額森(契丹氏亞中/至元五年上)　韓恭(晉寧人承直/至元五年上)
　額爾濟訥(唐古氏登仕/至元六年上)　尹忠(河間人奉訓/至元六年上)
　董守讓(真定人奉直/至元六年上)　　雅竒(唐古氏儒林/至元六年上)
　長夀(奈曼氏奉直/至元六年上)　　　逹爾瑪伊埒哲伯(徴事至元/六年上)
　彭敬叔(濟南人奉直/至元六年上)　　李齊(保定人儒林/至元六年上)
　王居敬(益都人奉訓/至元六年上)　　額森托音(輝和爾氏儒林/至元六年上)
　蔡明安岱爾(大都人奉訓/至元六年上)額兒濟訥(唐古氏豋仕/至元六年)
　特穆爾巴哈(鴻吉哩氏文林/至元六年上)布色岱爾(唐古氏承直/至元六年上)
　劉貞(保定人奉議/至元六年上)　　　　曹復亨(濟寧人承務/至正元年上)
　烏延斯忠(女直氏奉議/至正元年上)　　多爾濟巴勒(唐古氏承直/至正元年上)
　潘惟椊(濟寧人承徳一/至正元年上)　　巴咱爾(欽察氏奉直/至正元年上)
　王彬(真定人奉直/至正元年上)　　　　玖珠格(唐古氏奉直/至正元年上)
　伊蘇布哈(珠赫氏從仕/至正元年上)　　畢璉(濟南人承徳/至正元年上)
　吕瑞(平凉州人承徳/至正元年上)　　　觀音保(輝和爾氏奉訓/至正元年上)
　王徳謙(儒林至正/元年上)　　　　巴克實(阿嚕威氏奉直/至正元年上)
　許有孚(彰徳人儒林/至正元年上)　　　索元岱(大名人奉議/至正二年上)
　蘇爾逹衮(喀喇氏奉政/至正二年上)　　張希明(保定人承務/至正二年上)
　張思誠(晉寜人奉訓/至正二年上)　　　阿爾斯蘭巴哈(輝和爾氏朝列/至正二年上)
　和爾呼喇(塔塔爾氏奉直/至正二年上)　徹辰特穆爾(唐古氏奉訓/至正二年上)
　卓思誠(鄒縣人至/正二年上)　　　　額實鼐(輝和爾人至正/二年上)
　茂巴爾斯(奈曼氏從仕/至正二年上)　　王武(奉元人奉訓/至正二年上)
　楊秩(中山人至/正二年上)　　　　　張珪(河南人承直/至正二年上)
　谷琬(汴梁人承直/至正二年上)　　　　王多爾岱(大同人至/正二年上)
　沙巴爾圖(奈曼人從仕/至正二年上)　　托歡(巴爾斯台人承直/至正三年上)
　巴咱爾(輝和爾氏奉政/至正三年上)　　僧努(輝和爾氏奉訓/至正三年上)
　逹實宻(阿嚕威氏承徳/至正三年上)　　茂巴爾(賽音人朝列/至正三年上)
　李真一(堂邑人奉直/至正三年上)　　　石思讓(濟寧人儒林/至正三年上)
　阿息保多爾濟(唐古人朝列/至正三年上)
建康路總管府(至順元年改名集慶路自至元十四年立/府以來官貟題名女卷藏架閣庫至順元)
(年七月燬於雷火詢訪莫知其詳今以故老/所憶及泰定二年以後官員姓名識於左方)
　　達嚕噶齊(自此以下官無題名可攷其郷貫/氏族上任年月多不能知非畧也)
　亷希愿(宣撫使至元/十二年上)　　索多(宣撫使至元/十二年上)
　亷希愿(宣慰使兼至/元十四年上)　　愛實特穆爾(至元二十/八年上)
　約蘇穆爾　　　　　　約蘇穆爾(朝請大徳/元年上)
　䝉古托廸(元貞元/年上)　　　雅伊宻實(昭武大將軍/至大元年上)
　綽多(正議皇慶/元年上)　　　　圖卜紳(泰定二/年上)
　彰徳閭(泰定四/年上)　　　　黙色(中順天厯/二年上)
　托歡(嘉議至順/元年上)　　　　特哩(嘉議至正/二年上)
　　總管
　徐王榮(驃騎上將軍/至元十四年)　　李某(或云名士元中順/至元十八年)
　李仲信(至元二十/三年)　　　阿爾斯蘭巴哈(嘉議至元/二十六年)
　伯嘉努(至元三十年/上索多子)　　宋廷秀(元貞/元年)
　亷希哲(中議元貞/二年)　　　通吉禮(少中大徳/四年)
　陳元凱(大徳/七年)　　　　　侯珪(大徳/九年)
　岳天禎(懐逺大將軍/大徳十年)　　王瑛(正議皇慶/元年)
　劉智　　　　　　　　昝子良(延祐/六年)
　任居敬(至治/二年)　　　　　博斯呼實保(太中泰定/二年)
　諾海(中順泰/定元年)　　　　　約爾珠(奉議天/厯二年)
　郭圖魯卜台(至順/元年)　　　旺札勒圖(通議至/元二年)
　逹海特穆爾(正議至正/元年上)
　　同知
　王嘉律(少中至/大元年)　　　　實廸(朝請延/祐二年)
　庫克特穆爾(泰定/二年)　　　鄭偉(中順泰/定四年)
　楊清孫(朝列天/厯二年)　　　　哈喇特穆爾(昭信校尉/至順元年)
　李輝(奉政至/元六年)　　　　　羅壘(廣威將軍至/正二年上)
　　治中
　楊翼(奉議大/徳十年)　　　　　梁布哈(至大/二年)
　額森布哈(至大/二年)　　　　察罕巴哈(奉訓延/祐二年)
　和卓(朝散泰/定二年)　　　　　額森特穆爾(奉訓泰/定四年)
　奈曼岱(武徳將軍/天厯二年)　　　烏瑪爾沙(至順/元年)
　按逹拉忻(奉政至/元六年)　　　嘉琿逹(朝列至正/元年上)
　青山(至正三/年上)
　　府判官
　百壽(忠顯大/徳五年)　　　　　胡國安(奉訓泰/定二年)
　趙天祐(承徳泰/定四年)　　　　羅壘(承徳天/厯二年)
　巴圖爾(昭信至/順元年)　　　　常托歡(承信至/元六年)
　周壵(奉訓至正/元年上)　　　　師珎(承直至正/三年上)
　　推官
　呂良佐(承務至/大元年)　　　　韓居仁(承務大/徳五年)
　髙仁(承務大/徳元年)　　　　　常顗(泰定/二年)
　顧巖壽(承務泰/定四年)　　　　烏遜實勒誠(天厯/二年)
　梁鐸(承務天/厯二年)　　　　　能鼎賢(承直至/順元年)
　趙思忠(奉訓至/順三年)　　　　髙徳基(承直元/統二年)
　王繼祖(承務至/元六年)　　　　劉良(承徳至/元六年)
　髙仲榮(承直至/正元年)　　　　劉鍾(承徳至正/三年上)
　　經歴
　李世榮(從仕至/大元年)　　　　武文秀(泰定/二年)
　李從善(承務泰/定四年)　　　　陳鼎(至順/元年)
　薛瑞(承直至/元六年)　　　　　王誠(至元/五年)
　崔勤(承務至元/二年上)
　　知事
　胡璉(將仕佐至/大元年)　　　　王朝賢(泰定/二年)
　馬誠(泰定/四年)　　　　　　劉履泰(天厯/二年)
　毛克已(至順/元年)　　　　　薛泰(將仕至/元六年)
　瞿大榮(至元/五年)　　　　　劉伯貞(將仕至正/二年上)
　　提控案牘兼照磨承發架閣
　楊澄(至大/元年)　　　　　　呉𢎞道(泰定/二年)
　李思明(天厯/二年)　　　　　劉毅(至元/六年)
　曹天剛(至正/三年)
溧陽州
　　至元十四年縣改溧州
　達嚕噶齊伊埒章　　　知州(闕/)
　同知陳賢佐　　　　　州判陳義
　吏目王泰
　　至元十五年改州為府
　達嚕噶齊　　　　　　招討孔懐逺
　府判趙某　　　　　　同知李某
　　至元十六年改溧陽路(管溧陽縣并在城録事司/)
　　達嚕噶齊
　錫爾丹威　　　　　　達實宻
　小宣差
　　總管
　髙逸民　　　　　　　辛中順
　　同知
　伯竒巴爾斯　　　　　瑪哈穆特
　　府判官
　龎忠顯　　　　　　　髙忠顯
　吉天祐
　　經歴
　羅某
　　知事
　王知亨
　　提控案牘兼照磨承發架閣
　解某
溧陽縣
　　達嚕噶齊
　張䝉古岱　　　　　　呼喇齊
　　縣尹
　劉將仕　　　　　　　孫將仕
　李承務
　　縣丞
　韓進義　　　　　　　王印孫
　　主簿
　賈某　　　　　　　　崔秀玉
　孔某
　　縣尉
　陳亨　　　　　　　　髙某
　　錄事司
　　達嚕噶齊
　密拉徳綱　　　　　　呼圖克哈雅
　　録事
　楊伊蘇特穆爾　　　　李顒
　　録判
　呉世齡　　　　　　　卓某
　　至元二十八年二月革路置溧陽縣
　　達嚕噶齊
　浩爾齊　　　　　　　塔塔爾
　塔竒爾鼎
　　縣尹
　劉天佐　　　　　　　燕某
　　縣丞
　張某　　　　　　　　楊獻文
　　主簿
　張某　　　　　　　　張某
　　元貞二年縣改溧陽州
　　達嚕噶齊
　穆蘇繙(承務/)　　　　　綽和爾(武畧/)
　約爾珠(武畧/)　　　　　伊遜克(奉議/)
　逹海(承直/)　　　　　　按逹拉哈瑪爾(朝列/)
　特爾格(武徳/)　　　　　實廸(奉議/)
　巴爾呼(奉議/)　　　　　諾海(奉議/)
　伊哷哈雅(朝列/)　　　　托和齊(武畧/)
　五十八(昭信/)　　　　　托爾楚(武畧/)
　　知州
　髙武莭　　　　　　　圖魯卜岱(宣武/)
　䝉古岱　　　　　　　張奉政
　張朝列　　　　　　　王朝列
　髙朝列　　　　　　　王朝列
　孫朝散　　　　　　　管朝列
　宋奉政　　　　　　　完顔朝列
　史奉政　　　　　　　羅奉政
　趙朝列　　　　　　　張朝列
　　同知(右/)
　塔竒爾鼎　　　　　　嘉琿
　茂蘇蘇　　　　　　　沙卜珠
　伊哷巴爾　　　　　　圖們岱
　巴布哈　　　　　　　華善
　圖們岱爾　　　　　　杜樞
　黙徳齊　　　　　　　解世貴
　張丗安　　　　　　　實都
　亷鼎珠　　　　　　　諾海
　　同知(左/)
　蒲天祥　　　　　　　輔惟良
　王來興　　　　　　　朱祐
　范渥　　　　　　　　游徳宏
　哈喇托音　　　　　　塔喇齊
　圖罕雅爾　　　　　　李䝉古岱
　華善　　　　　　　　阿喇卜丹
　丁榮　　　　　　　　和斯巴哈
　　州判(右/)
　杜繼良　　　　　　　彭繼祖
　郭翼　　　　　　　　楚楚拉
　張泉　　　　　　　　黄楊珠格爾岱
　董仲良　　　　　　　朱徳茂
　慕嗣宗　　　　　　　辛克勤
　赫圖布色　　　　　　韓寛
　宋國瑞　　　　　　　李巴延
　徐忠
　　州判(左/)
　蔡珦　　　　　　　　王守信
　紐赫添實努　　　　　皇仁
　關榮　　　　　　　　何良佐
　王珪　　　　　　　　董讓
　鄭時中　　　　　　　文圖魯卜台(名淵/)
　董珏　　　　　　　　鄭全福
　李巴延　　　　　　　劉祖徳
　王仁　　　　　　　　達春
　巴拜
　　提控案牘
　趙甫　　　　　　　　張伯夷
　張濟　　　　　　　　杜皓
　王祐　　　　　　　　夏閏
　詹松　　　　　　　　趙忠信
　江淵　　　　　　　　陳源
　張翼　　　　　　　　張從善
　周仁昌　　　　　　　陸復通
　呉文愛　　　　　　　張寛仁
　羅徳新　　　　　　　劉敏
　陳謙重　　　　　　　饒琳
　鍾敬
　　都目
　郭誠　　　　　　　　苗郁
　曹天祐　　　　　　　許信傑
　盧信傑　　　　　　　檀邦復
　鄭璧　　　　　　　　李仁
　李森　　　　　　　　尹慧
　顧榮　　　　　　　　陳濟民
　丁日新　　　　　　　余靖
　張天祐　　　　　　　趙若㕠
　張忠亮　　　　　　　張天祐
　徐與權　　　　　　　李榮
　蔣從政　　　　　　　周世傑
　解復
溧水州(歸附初仍宋舊縣元貞元年陞州/)
　　縣達嚕噶齊
　䝉古岱(至元十/二年)　　　　髙文秀(至元十/七年)
　特爾格(至元十/九年)　　　　克哷(至元二/十八年)
　　縣尹
　張遂良(至元十/二年)　　　　郝麟(至元十/六年)
　王謙(至元十/六年)　　　　　衞成大(至元十/九年)
　王䝉古岱(至元二/十年)　　　王度(至元二/十五年)
　張維(至元二/十九年)　　　　　趙衍(元貞元年上就/任改除州同)
　　縣丞
　米某(至元十/四年)　　　　　田章
　程雲翼(至元十/七年)　　　　趙仲璋(至元二/十年)
　楊獻文(至元二/十三年)　　　　唐某(至元二/十七年)
　袁祐(至元二/十九年)
　　主簿
　馬顯祖(至元十/四年)　　　　夏某
　楊公佐(至元二/十一年)　　　　艾去病(至元二/十三年)
　許甫(至元二/十七年)　　　　　張某(至元二/十九年)
　逹實宻(元貞/元年)
　　縣尉
　張定(至元十/二年)　　　　　龎義(至元十/四年)
　髙岳　　　　　　　　馬某
　髙某　　　　　　　　管某
　　州達嚕噶齊
　沙木斯廸音(大徳/三年)　　　烏魯斯巴哈(大徳/三年)
　布延岱(至大/元年)　　　　　阿舒(至大/元年)
　庫克特穆爾(皇慶/二年)　　　亷伊勒吉哈雅(至治/元年)
　長壽(至治/元年)　　　　　　阿喇特納(泰定/元年)
　青沙津(泰定/三年)　　　　　揚珠格爾(天厯/二年)
　哈喇岱(至順/元年)
　　知州
　儀叔安(元貞/二年)　　　　　趙鐸(大徳/三年)
　郭敬(大徳/六年)　　　　　　髙淵(大徳十/一年)
　王處約(至大/三年)　　　　　趙唐速(皇慶/二年)
　盧克治(延祐/二年)　　　　　舒穆嚕進(延祐/六年)
　孫䆳(至治/三年)　　　　　　朱紱(泰定/四年)
　王招孫(至順/元年)　　　　　李衡(元統/二年)
　　同知
　趙衍(元貞/元年)　　　　　　阿哩衮(元貞/二年)
　李貞(大徳/二年)　　　　　　紐赫安國(大徳/二年)
　龎元良(大徳/五年)　　　　　賈鍔(大徳/六年)
　(闕/)　丁(大徳/十年)　　　　　李世榮(大徳/八年)
　田晟(大徳十/一年)　　　　　張紹祖(至大/二年)
　倪顯(皇慶/元年)　　　　　　黙徳齊(延祐/二年)
　托克托(延祐/三年)　　　　　巴哈(延祐/五年)
　索諾木巴勒(延祐/六年)　　　温綽巴徳濟(至治/元年)
　賽音巴哈(泰定/元年)　　　　馬毅(泰定/二年)
　囉壘(泰定/四年)　　　　　　王煦(天厯/元年)
　亷阿齊拉哈雅(至順/元年)　　李彬(至順/二年)
　康廷瑾(至元/元年)
　　州判
　賀慶(元貞/元年)　　　　　　杜昶(元貞/元年)
　王國寶(大徳/元年)　　　　　康塔布岱(大徳/二年)
　李貞(大徳/四年)　　　　　　朱夢澤(大徳/二年)
　李儼(大徳/七年)　　　　　　袁祐(大徳/八年)
　張斌(大徳/十年)　　　　　　劉珪(至大/元年)
　按圖拉(至大/三年)　　　　　顧忠(皇慶/元年)
　李濟(延祐/元年)　　　　　　程額森布哈(延祐/二年)
　馮榮祖(延祐/四年)　　　　　李徳元(延祐/五年)
　劉𢎞裕(延祐/七年)　　　　　胡克讓(至治/元年)
　荆周翰(至治/三年)　　　　　郭文進(泰定/元年)
　朱繼善(泰定/三年)　　　　　房思恭(泰定/四年)
　呉喜(泰定/四年)　　　　　　趙銳(至順/元年)
　趙元善(至順/元年)　　　　　崔圖們岱爾(元統/元年)
　馬馴(至順/三年)　　　　　　楊振孫(至元/元年)
　范政(至元/二年)　　　　　　陳聚(至元/三年)
江寧縣
　　達嚕噶齊
　呉徳　　　　　　　　阿爾布色
　額伯爾沁　　　　　　耨埒
　䝉古岱　　　　　　　巴延
　和塔拉巴哈　　　　　圖嚕黙色哈雅
　必實哷勒(承直/)　　　　徹爾
　諾海　　　　　　　　金剛努(忠翊/)
　蘇爾約蘇(承務/)　　　　和斯巴哈(進義/)
　　縣尹
　李某　　　　　　　　曹珪(承事/)
　傅雯(承事/)　　　　　　王某
　王仁(承事/)　　　　　　宋杞(承事/)
　王䝉(承事/)　　　　　　馮某(徴事/)
　王挺(承事/)　　　　　　張守忠(承事/)
　陳思問(承務/)　　　　　孫忠(承務/)
　盧從道(承務/)　　　　　張恪(承務/)
　錢遵(承務/)　　　　　　盧丗懽(承務/)
　丘丗良(承事/)　　　　　南英(承務/)
　王謙(承事/)　　　　　　張遜(承務/)
　章秉仁(承事/)
　　主簿
　扈棟(登仕/)　　　　　　梅鼎(將仕/)
　劉琚(進義/)　　　　　　皇甫信(進義/)
　烏嚕斯巴哈　　　　　實黙巴延徹爾(將仕/)
　劉徳(進義/)　　　　　　朱端(將仕/)
　田某(進義/)　　　　　　朱宗儀(將仕/佐)
　程霦龍(進義/)　　　　　劉克隆(將仕/)
　朱立夫(將仕/佐)　　　　　陳益(將仕/)
　翟亮(進義/)　　　　　　侯天麒(進義/)
　王良輔(進義/)
　　縣尉
　江淵(至元十/二年)　　　　　周允忠
　李宗義　　　　　　　王文友
　林天澤　　　　　　　郝本仁
　李思敬　　　　　　　魏居仁
　特穆爾齊　　　　　　劉繼祖
　黄貴　　　　　　　　安仁
　蘇哷　　　　　　　　孫某
上元縣
　　逹嚕噶齊
　按逹拉(承務/)　　　　　額森巴哈(承直/)
　瑪哈穆特沙(忠顯/)　　　超爾(進義/)
　諾海(保義/)
　　縣尹
　謝祐(承事/)　　　　　　劉禎(承事/)
　劉徳茂(承事/)　　　　　習瓀(承務/)
　鄧澍(承務/)　　　　　　歐陽旺札勒圖(承務/)
　張昴(承徳/)　　　　　　朱良弼(承事/)
　麴克明(承事/)　　　　　黄巴延(承直/)
　王禮(承務/)　　　　　　田賢(承務/)
　王樞(承務/)
　　主簿
　陳良弼(將仕/)　　　　　王欽(進義/)
　陳守忠　　　　　　　喬岳(進義/)
　呉巴延特穆爾(將仕/)　　鄭安道(進義/)
　李良臣(進義/)　　　　　李萃(進義/)
句容縣
　　達嚕噶齊
　阿里　　　　　　　　䝉古岱
　烏格齊(進義/)　　　　　呼遜(敦武/)
　哈克繖(敦武/)　　　　　托克托(進義/)
　唐古岱(徴事/)　　　　　伊哷珠(敦武/)
　實喇卜丹　　　　　　塔塔爾(敦武/)
　塔瑪沙(忠顯/)　　　　　巴哈(忠顯/)
　伊哷森哈雅(進義/)　　　哈喇(承徳/)
　塔斯岱(承務/)　　　　　阿雅噶齊(承務/)
　愛實(承直/)　　　　　　諾海(進義/)
　綽羅(敦武/)
　　縣尹
　李端辰(將仕/)　　　　　唐正叔(從仕/)
　何源(將仕/)　　　　　　葛某
　完顔著(承事/)　　　　　李璘(承事/)
　顔丗榮(承事/)　　　　　烏雅瑛(承事/)
　田郁(承事/)　　　　　　陳良驥(承事/)
　王澤(承事/)　　　　　　趙靖(忠翊/)
　朱全(承事/)　　　　　　王堅(承務/)
　謝潤(承務/)　　　　　　成天瑞(承務/)
　劉瑾(承務/)　　　　　　程恭(承務/)
　李博囉岱(承務/)　　　　孟禎(承務/)
　殷禎(承務/)　　　　　　李思雍(承徳/)
　李允中(承直/)　　　　　林仲節(承事/)
　李溥(承務/)
　　主簿
　米某　　　　　　　　蔡勉
　荆某　　　　　　　　王日升(將仕/佐)
　安惟演(將仕/佐)　　　　　劉公正(將仕/佐)
　姚英(將仕/佐)　　　　　　蕭善(將仕/佐)
　張秉禮(將仕/佐)　　　　　陳桂發(將仕/佐)
　張善(進義/)　　　　　　畢拜都(進義/)
　劉沆(將仕/佐)　　　　　　戴徳仁(保義/)
　董珏(進義/)　　　　　　仲嘉努
　伊哷特穆爾(將仕/佐)　　　孫怡老(保義/)
　巴哈喇實(進義/)　　　　陳真孫
　孫琛(將仕/佐)　　　　　　黄邁珠(特恩/)
　樊嗣祖(進義/)
　　縣尉
　張某　　　　　　　　王信
　孟順(收賊黄/華賞官)　　　　　馬均
　董信　　　　　　　　鄒飛(收賊黄/華賞官)
　劉毅　　　　　　　　時茂
　何楊珠格爾台　　　　李天瑞
　摩哩逹實　　　　　　楚色
　李孜　　　　　　　　陳獻徳(賞官/)
　張鉉　　　　　　　　道拉實
　張奎
錄事司
　　達嚕噶齊
　阿喇齊　　　　　　　額布根
　逹實罕　　　　　　　吉達
　伊實哈雅　　　　　　特穆爾巴哈
　訥黙古哩　　　　　　巴延罕都
　托音
　本巴
　　錄事
　成祚　　　　　　　　圖斯
　姬世元　　　　　　　趙彪翼
　賈剛毅　　　　　　　劉濟
　潘昧　　　　　　　　劉微
　孟克謙
　　錄判
　白瀆　　　　　　　　胡文郁
　孫巴延徹爾　　　　　儲巴延岱
　周應奎　　　　　　　巴延徹爾
　王淵
　按漢書王嘉曰孝文帝時居官者長子孫以官為氏
　其二千石長吏亦皆安官樂職然後上下相望莫有
　茍且之意及孝宣親政以為太守吏民之本數變易
　則下不安民知其將久不可欺罔乃服從其教化故
　侍中尚書功勞當遷及有異善至于子孫終不改易
　黄霸亦云數易長吏送故迎新之費及姦吏縁絶簿
　書盗財物公私耗費甚多皆常出於民羅泌路史曰
　治國之道牧民而已牧民猶牧馬必人安其馬馬習
　其人胡為而數易之嘗試語如建康一會府爾而史
　氏之所志自開寶八年盡乾道之三二百載中牧民
　之使已百二十有五易其罷去若祠去與夫致仕而
　去者咸六不祿若憂去者五不見其去之期者二十
　一召去者十有五而即除者五十有六其得滿而替
　者三十有一而已或一年或半年或一月或二三月
　若王益柔之至甫六日而遷應天府矣再任甫七月
　而馬亮乃四受部然亦未嘗一因任者區區徠往俗
　安得不啙窳民安得不罷敝哉府之邑屬五可知矣
　府與邑屬宰牧若此天下又可知矣泌所論乃建康
　留守史正志所書切中時弊附著于此俟觀者攷焉
　
　
　
　
　
　至大金陵新志卷六下
欽定四庫全書
　至大金陵新志卷七
　　　　　　　　　　　　　元　張鉉　撰
　　田賦志
易繫曰何以守位曰仁何以聚人曰財理財正辭禁民
為非曰義夫天生五材民並用之盈天地間皆財也然
為治以得民心為本賦之有經取之以時用之有節則
財恒裕而民不困禹貢揚州厥土塗泥厥田下下惟人
工脩而山澤之利廣故其賦反居下上雜出中下不與
田之等相當歴代貢賦視時輕重其詳弗可究知以宋
史考之東南之取於民者亦已悉矣豪民大家籠水陸
之利人莫能與之爭田連阡陌其取於農者十嘗五六
官不為之限制也及陷於罪没入之又即其私租以為
稅額計日責收蹙以嚴刑重以他色貢歛故小民樂嵗
食常不足一有水旱之灾不徙而死耳江淮以南大抵
皆然有能陳叔世之弊均什一之制少予民以固根本
者哉(浙西賈似道公田建康括到呉府圩田/及歸附之際没官田土皆以私租為額)今國家都
燕大資海運嵗漕東南粟數百萬而舟行𩔖多失亡集
慶以便轉輸恒足倉廩以待徵發稽古驗今作田賦志
　　　歴代沿革
景定志曰建康乃揚州一郡古今國都多在焉田賦之
制凡幾變更晉宋立限田之式齊梁為寛賦之條陳末
淫奢偽唐僭侈苛賦横歛一切不恤而民不勝其虐天
啓我宋剗偽除苛拯民塗炭蠲無藝之征損折變之例
嚴者弛之重者輕之而民力紓矣剖符授節選用㢘平
安富恤貧損上益下而仁澤溥矣今之建康號為樂國
勤無曠土富無負租本根所由固也(晉平呉之後有司/奏王公以國為家)
(京城不宜復有田宅未暇作邸當使城中有往來之處/近郊有芻稁之田今可限之國王公侯京城得有宅一)
(處近郊田大國十五頃次國拾頃小國㭍頃城内無宅/城外有者皆聴留之男子一人占田㭍拾畝女子叁拾)
(畆其丁男課田伍拾畆丁女貳拾畆次丁男半之女則/不課其官第一品伍拾頃每品減伍頃為之差第九品)
(拾頃而又各以品之高低䕃其親屬多者及九族少者/三代宗室國賔先賢之後士人子孫亦如之而又得䕃)
(人為衣食客及佃客量其官品以為差降増晉成帝咸/和五年初稅田畆叁升孝武太元八年始  百姓稅米)
(毎口伍碩陽宋孝武帝大明初羊希為尚書左丞時揚/州刺史西  王子尚上言山湖之禁雖有舊科人俗相)
(因替而不奉熂山封水保為家利自頃以來頹弛日甚/富强者兼嶺而占貧弱者薪蘇無託至漁採之地亦又)
(如兹斯實害理之深弊請損益舊條更申恒制有司檢/壬辰詔書擅占山澤彊盜律論贓壹丈以上皆棄市希)
(以壬辰之制其禁嚴刻事既難遵理與時弛而占山封/水漸染復滋更相因仍便成先業一朝頓去易致怨嗟)
(今更刋革立制五條凡是山澤先恒熂爐種竹木薪果/為林仍及陂湖江海魚梁鰌□恒加工修作者聴不追)
(舊官品第一第二品聴占山叁頃第三品第四品貳頃/伍拾畝第五品第六品貳頃第七品第八品壹頃伍拾)
(畝第九品及百姓壹頃皆依定格條上貲簿若先已占/山不得更占先占足若非前條舊業一不得禁有犯者)
(水土一尺以上並計贓依常盗論除晉咸康二年壬辰/之科從之  齊髙帝初竟陵王子良上表曰宋文帝元)
(嘉中皆責成郡縣孝武征求急速以郡縣遲緩始遣臺/使自此公役勞擾凡此輩使人既非詳慎貪險崎嶇以)
(求此役朝辭禁門情態即異暮宿村縣威福便行驅迫/郵傳折辱守宰瞻郭覩境飛下嚴符但稱行臺未明所)
(督設總曹屬震驚都邑深村逺里俄刻十催或尺布之逋/曲以當疋百錢餘稅且增為千誑云質作尚方寄繋東)
(治百姓駭廹不堪其命恣意贓賄無人敢言貧薄禮輕/即生謗讟愚謂凡諸檢課宜停遣使明下符旨審定期)
(限如有違越隨事糾坐則政有常典人無怨嗟子良又/啟曰今所在穀價雖和室家飢嗛縑纊雖賤駢門躶質)
(而守宰務在裒刻圍桑品屋以准貲課致令斬木𤼵瓦/以充重賦破人敗産要利一時東郡使人年無常限郡)
(縣相承准令上直每至州䑓使命切求迫急乃有畏失/嚴期自殘軀命亦有斬絶手足以避徭役守長不務先)
(富人而唯言益國豈有人貧於下而國富於上耶居自/東晉寓居江左百姓南奔者並謂之僑人往往散  無)
(有土着而江南之俗火耕水耨土地卑濕無有蓄積之/資諸蠻陬俚洞霑沭王化者各隨輕重收財物以禆國)
(用又嶺外酋帥因生口翡翠明珠犀象之饒雄於鄉曲/者朝廷多因而注之以收其利歴宋齊梁陳皆因而不)
(改其軍國所須雜物隨土所出臨時折課市取乃無常/法定令列州郡縣制其任土所出以為征賦其無貫之)
(人不樂州縣編者謂之浮浪人樂輸亦無定數任量唯/所輸終優於正課焉佃客丁男調布絹各二丈絲三兩)
(綿八兩祿絹八尺祿綿三兩二分租米五碩丁女並半/之男年十六亦半課十八正課六十六免課其男丁每)
(嵗役不過二十日其田畆稅米二升蓋大率如此其度/量三升當今一升秤則三兩當今一兩尺則一尺二寸)
(當今/一尺)又曰五縣田賦叅乾道志百年之間互有虧増田
則今少於昔者三百餘萬畝昔未有沙田營田所載者
已百㭍拾㭍萬貳千捌百餘今其實數併沙田營田止
肆伯叁拾肆萬壹千陸伯餘(上元山田肆拾叁萬伍千/玖伯畆圩田貳拾萬叁千)
(玖伯捌拾畆沙田拾壹萬貳千畆營田貳千捌伯玖拾/畆江寜山田貳拾陸萬貳千壹伯畆圩田拾捌萬壹千)
(叁伯畆沙田肆萬肆千叁伯畆總領所營田玖千陸伯/玖拾畆地壹千捌伯畝草塌水漾地壹伯叁拾畆轉運)
(司營田地共貳千畆句容田㭍拾肆萬叁伯壹畆地貳/拾陸萬壹千肆拾壹畆沙田壹千壹百貳拾叁畆沙地)
(蘆塲等叁千伍伯玖畆營田伍千捌伯玖拾伍畆地壹/千玖伯玖畆溧水山田伍拾萬壹千肆伯叁拾叁畝肆)
(角捌拾㭍步半圩田貳拾玖萬壹千壹伯叁畆沙田壹/千叁伯玖拾畆營田叁千肆伯㭍拾捌畆營地壹伯陸)
(拾貳畆溧陽田玖拾伍萬陸千㭍伯伍畆地捌拾萬壹/千肆伯㭍拾肆畆圩田叁萬壹千㭍伯㭍拾陸畆各有)
(竒又曰營租者紹興初以閒田立官莊畤田募人耕墾/此營田之始也初以軍耕後以民耕初以稻入後以錢)
(入初以飼馬後以餉軍初則優其課蠲其征而民樂趍/之後則畏而欲避之籍不能改矣今𨽻總領所者田地)
(貳萬㭍千㭍伯㭍拾畆租錢肆千肆伯貳拾貫各有竒/又有麥及馬料之入焉沙租者沙磧地民墾種穀或長)
(蘆縣収其租錢自淳祐八年田事所經理縣不得與而/𨽻總領所田納米地納錢寳祐三年有旨三分减一以)
(寛民力今沙田沙地拾陸萬貳千叁伯伍拾捌畆租米/肆萬貳千肆伯肆拾㭍石各有竒錢不與焉寳慶句容)
(嘉定溧陽二志與/二郡志又不同)夏料則今多於昔(折帛錢叁拾肆萬/壹千肆伯叁拾叁)
(貫玖伯肆拾貳文錢會中半于内除豁江坍寨占并本/府運司合抱認江寕句容縣和買役錢共壹萬壹千貳)
(伯肆貫貳伯伍拾伍文外實催叁拾叁萬貳伯貳拾玖/貫陸伯捌拾㭍文錢會中半絹紬共捌萬陸千㭍拾壹)
(疋伍丈肆尺貳寸捌分伍釐内貳千捌伯肆拾疋壹丈/伍尺玖寸元係折紬照科折則例紬每疋折錢伍貫絹)
(每疋亦折錢伍貫遂將上件紬併改折絹催納絲伍千/貳伯㭍拾伍兩綿叁拾叁萬玖千六百玖拾肆两小麥)
(叁千陸拾/碩各有竒)秋料則昔多於今(米拾玖萬玖千壹拾㭍碩/折草豆錢貳萬叁千陸伯)
(貫布貳千肆伯伍拾柒疋蘆蕟穰草不與蕟音廢/蘆席也以領計米鋪襯蘆席也南唐㳂征之一也)其間
賦税窠名又有昔無今有昔有今無者皆未詳其故意
者田有坍毁或有撥𨽻賦有因革或有虧增姑按今府
縣所報觀之其制亦煩矣(戚氏云修景定志者在其時/猶不能知其故况今去景定)
(又數十年其詳豈可一一追究哉夫古者制地有常使/民易於共上若名色出没不一則是明除暗增愚而弊)
(之之術何足取耶其錢米之數與所𨽻亦皆不一米用/文思院斛石當今七斗又有軍斗當今七升弱錢有見)
(錢會子闗子故老言所見其法三變矣初見會子十六/界上畫寳缾盖其始貫當見錢百文錢且難得欲重之)
(行十七界貫當錢㭍拾柒文謂之官省錢後又減至㭍/拾貳文㭍拾文以至伍拾貳文則為十八界大小會子)
(矣十八界上畵銀定其文曰貳伯文者為小會子壹貫當/錢伍拾貳文曰壹貫文者為大會子壹貫當錢貳伯陸)
(拾文壹當伍也最後行十九界關子上畫火珠貫當大/會子叁貫類若此故不可詳其所𨽻府之外有總領所)
(轉運司句容志嵗解饒州提刑司錢百伍拾貫新安志/嵗解建康府絹伍千疋後減半句容志月収秋苗錢月)
(不同嵗三月則給責僧道僧貳伯㭍拾肆貟錢㭍伯肆/拾貫道士伯㭍拾㭍貟錢叁伯㭍拾貫身丁職事師號)
(等有差此又與/諸志不同者)景定二年江東轉運司括到呉府圩田
租數𨽻建康府上元溧水两縣者歲計租米壹萬叁千
柒伯㭍拾捌碩捌㪷捌升肆合伍勺租麥壹拾肆碩伍
㪷玖升伍合並文思院斛撥入淮西緫領所理充支遣
(吴參政淵丞相潜得罪黜罷所没之田歸附後又有/斷没朱張錢粮溧陽州并在城録事司皆有粮税)税
田租米不在此數前宋恤民者有真德秀張埏李大東
馬光祖趙時侃陸子遹諸公詳見舊志
　　　田土
集慶路州司縣屬官民田土經理實數緫計㭍萬㭍仟
伍伯貳拾捌頃叁拾壹畒貳分貳釐貳絲貳忽
　　夏税
　　秋粮
　　租課
　　土貢
　録事司官民田土
　　　係官地貳仟貳伯伍拾肆畝肆分
　　　財賦田地
　　　　田貳拾陸頃捌拾陸畝捌分伍厘壹毫
　　　　地貳拾陸頃㭍拾壹畝叁分伍厘捌毫
　江寜縣官民田土玖仟玖伯伍拾捌頃貳拾壹畝玖
　分壹厘肆毫
　　　官田土壹仟捌伯貳拾頃叁拾玖畝貳分叁厘
　　　肆毫
　　　民田土捌仟壹伯叁拾㭍頃捌拾貳畝陸分捌
　　　厘
　　元科田土玖仟叁伯肆拾叁頃壹拾㭍畝陸分㭍
　　厘玖毫
　　　官田壹仟陸伯陸拾肆頃叁拾玖畝玖毫
　　　　田伍伯伍拾伍頃貳拾壹畝肆分玖厘
　　　　地貳伯㭍拾貳頃叁拾叁畝壹分伍厘伍毫
　　　　山叁拾壹頃壹拾伍畝貳分㭍厘
　　　　住基貳拾捌畝伍分肆厘
　　　　塘伍畝捌分伍厘
　　　　草塌貳拾㭍頃陸拾捌畝陸分玖厘
　　　　蘆地叁伯捌拾玖頃㭍拾畝叁分叁厘肆毫
　　　　菱㳰貳頃叁拾壹畝陸分陸厘
　　　　鴈蘆地玖拾頃壹拾壹畝壹分
　　　　堽壹頃壹拾畝貳分玖厘
　　　　沙地壹伯叁拾陸頃玖拾貳畝貳分貳厘
　　　　水漾叁拾伍頃伍拾㭍畝捌分捌厘
　　　　官蕩蘆地壹伯貳拾壹頃玖拾貳畝伍分叁
　　　　厘
　　　民田土㭍仟陸伯㭍拾捌頃㭍拾捌畝陸分㭍
　　　厘
　　　　田肆仟㭍伯叁拾貳頃㭍拾壹畝伍分㭍厘
　　　　地壹仟叁伯貳拾捌頃叁拾捌畝㭍分㭍厘
　　　　山壹仟叁伯肆拾伍頃壹拾㭍畝伍分肆厘
　　　　住基陸拾玖頃陸拾捌畝伍分貳厘
　　　　草塌貳頃㭍拾畝捌厘
　　　　蘆地陸拾貳頃伍畝肆分伍厘
　　　　蘆蕩壹伯貳拾捌頃捌拾捌畝伍分
　　　　白沙蕩叁頃
　　　　水塘叁頃伍拾貳畝貳分㭍厘
　　　　菱漾陸拾伍畝貳分貳厘
　　　　水漾壹拾畝㭍分伍厘
　　　　堽壹頃玖拾畝
　　自實田土陸伯壹拾伍頃肆畝貳分叁厘伍毫
　　　官田壹伯伍拾陸頃貳分貳厘伍毫
　　　　田壹拾陸頃叁拾玖畝捌分叁厘
　　　　地叁拾叁頃陸拾叁畝叁分㭍厘玖毫
　　　　山叁頃陸拾㭍畝㭍分貳厘
　　　　住基肆畝叁分貳厘
　　　　塘陸畝伍分壹厘
　　　　蘆地壹拾貳頃捌拾玖畝㭍分㭍厘伍毫
　　　　草塌貳拾伍頃壹拾捌畝玖分叁厘
　　　　沙地貳拾貳頃捌拾貳畝肆分㭍厘壹毫
　　　　水漾貳拾伍頃捌拾叁畝叁厘
　　　　沉水白沙玖頃㭍拾肆畝㭍分伍厘
　　　　菱㳰壹頃玖畝陸分陸厘
　　　　鴈蘆地壹拾肆頃伍拾玖畝捌分伍厘
　　　民田肆伯伍拾玖頃肆畝壹厘
　　　　田貳伯貳拾頃壹拾壹畝伍分貳厘
　　　　地捌拾陸頃陸拾畝伍分玖厘
　　　　山壹伯叁頃玖拾畝伍分叁厘
　　　　住基㭍拾壹畝陸厘
　　　　塘㭍頃陸拾貳畝肆分
　　　　蘆地貳拾㭍頃肆拾貳畝叁分貳厘
　　　　草塌壹拾貳頃陸拾伍畝伍分玖厘
　上元縣官民田土壹萬玖仟玖伯㭍拾頃捌拾伍畝
　貳分㭍厘㭍毫貳絲貳忽
　　元科田土玖仟玖伯捌拾伍頃肆拾貳畝陸分叁
　　厘捌毫陸絲壹忽
　　　官田土捌伯捌拾捌頃陸拾伍畝貳分㭍毫伍
　　　絲壹忽
　　　　田肆伯肆拾陸頃叁拾壹畝貳分貳厘叁毫
　　　　陸忽
　　　　地貳伯肆頃壹拾捌畝㭍厘叁絲
　　　　山壹伯㭍頃肆拾捌畝捌分捌厘肆毫捌絲
　　　　伍忽
　　　　塘壹拾陸頃叁拾畝伍分㭍厘玖毫叁絲
　　　　蘆蕩壹伯陸頃貳拾玖畝伍分捌厘
　　　　雜産捌頃陸畝捌分㭍厘
　　　民田土玖仟玖拾陸頃㭍拾㭍畝肆分叁厘壹
　　　毫壹絲
　　　　田伍仟叁伯㭍拾捌頃陸拾貳畝陸分玖厘
　　　　陸毫叁絲
　　　　地壹仟肆伯叁拾捌頃玖拾陸畝伍分貳厘
　　　　伍毫捌絲
　　　　山貳仟㭍拾壹頃捌畝伍分伍厘伍毫
　　　　塘壹伯玖拾伍頃捌拾㭍畝壹分玖厘肆毫
　　　　雜産壹拾貳頃貳拾貳畝肆分陸厘
　　開除聽候田土㭍伯伍拾頃㭍拾貳畝玖分肆厘
　　㭍毫
　　　官田土
　　　　田伍拾叁頃貳拾畝陸分玖厘伍毫
　　　　地㭍頃㭍拾玖畝肆分貳厘貳毫壹絲
　　　民田土
　　　　田肆伯玖頃叁拾玖畝叁分肆厘
　　　　地捌拾伍頃伍拾㭍畝肆厘
　　　　山壹伯㭍拾貳頃叁拾陸畝陸分貳厘
　　　　塘貳拾貳頃叄拾玖畝捌分貳厘
　　自實田土玖仟貳伯叁拾肆頃陸拾玖畝陸分玖
　　厘壹毫陸絲壹忽
　　　官田土捌伯貳拾㭍頃陸拾伍畝玖厘伍絲壹
　　　忽
　　　　田叁伯玖拾叁頃壹拾畝伍分貳厘捌毫陸
　　　　忽
　　　　地壹伯玖拾陸頃叄拾捌畝陸分肆厘捌毫
　　　　貳絲
　　　　山壹伯㭍頃肆拾捌畝捌分捌厘肆毫捌絲
　　　　伍忽
　　　　塘壹拾陸頃叄拾畝伍分㭍厘玖毫叁絲
　　　　蘆蕩壹伯陸頃貳拾玖畝伍分捌厘
　　　　雜産捌頃陸畝捌分㭍厘
　　　民田土捌仟肆伯㭍頃肆畝陸分壹毫壹絲
　　　　田肆仟玖伯陸拾玖頃貳拾叁畝叁分伍厘
　　　　陸毫叁絲
　　　　地壹仟叁伯伍拾叁頃叁拾玖畝肆分㭍厘
　　　　伍毫捌絲
　　　　山壹仟捌伯玖拾捌頃㭍拾壹畝玖分叁厘
　　　　伍毫
　　　　塘壹伯㭍拾叁頃肆拾㭍畝叁分㭍厘肆毫
　　　　雜産壹拾貳頃貳拾貳畝肆分陸厘
　句容縣官民田土壹萬貳仟捌伯貳拾㭍頃伍拾叁
　畝陸分貳厘
　　　官田土肆伯肆拾伍頃叁拾伍畝叁分貳厘
　　　　田貳伯陸拾捌頃㭍拾㭍畝伍分
　　　　地伍拾伍頃伍拾貳畝貳厘
　　　　山壹伯壹拾頃貳拾壹畝貳分玖厘
　　　　雜産壹拾頃捌拾肆畝伍分壹厘
　　　民田土壹萬貳仟叁伯捌拾貳頃壹拾捌畝叁
　　　分
　　　　田㭍仟貳伯肆拾捌頃玖拾陸畝伍分伍厘
　　　　地壹仟捌拾頃伍拾㭍畝陸分肆厘
　　　　山肆仟貳拾壹頃㭍畝貳分貳厘
　　　　塘肆頃玖拾伍畝
　　　　雜産貳拾陸頃陸拾壹畝捌分玖厘
　溧水州官民田土壹萬陸仟玖伯捌拾伍頃玖拾陸
　畝玖厘
　　　官田土壹仟㭍拾伍頃肆拾玖畝伍分貳厘
　　　　田壹仟肆拾肆頃㭍拾肆畝㭍分叁厘
　　　　地貳拾貳頃玖畝捌分
　　　　山伍頃捌拾㭍畝伍分陸厘
　　　　桑園壹畝㭍厘
　　　　水蕩貳拾壹畝
　　　　塘壹拾貳畝玖分壹厘
　　　　雜産貳頃肆拾貳畝肆分叁厘
　　　民田土壹萬伍仟玖伯壹拾頃肆拾陸畝伍分
　　　玖厘
　　　　田捌仟捌伯貳拾伍頃貳拾叁畝玖分
　　　　地壹仟肆拾㭍頃陸拾伍畝叁分陸厘
　　　　山叁仟捌伯㭍拾頃貳拾肆畝㭍分叁厘
　　　　桑園㭍伯貳頃伍拾陸畝㭍厘
　　　　塘貳伯玖拾㭍頃貳拾陸畝伍分叁厘
　　　　雜産壹仟壹伯陸拾㭍頃伍拾畝
　溧陽州官民田地山蕩共壹萬㭍仟㭍伯玖頃陸拾
　貳畝壹分壹厘
　　元科田地山壹萬陸仟陸伯肆拾㭍頃叁拾畝伍
　　分㭍厘玖毫
　　　　田玖仟㭍伯叁拾肆頃貳拾陸畝玖分叁厘
　　　　地肆仟壹伯玖拾伍頃伍拾壹畝玖分肆厘
　　　　陸毫
　　　　山貳仟㭍伯壹拾㭍頃伍拾壹畝㭍分叁厘
　　經理田地蕩壹仟陸拾貳頃叁拾壹畝伍分叁厘
　　壹毫
　　　　田捌伯捌拾肆頃肆拾貳畝肆分㭍毫
　　　　地壹伯㭍拾㭍頃陸拾貳畝肆分㭍厘肆毫
　　　　蕩貳拾陸畝陸分伍厘
　　　貢賦
　在城録事司
　　係官
　　　税粮
　　　　小麥肆伯肆拾㭍碩貳㪷肆升玖合
　　　　租錢貳伯叁拾壹定肆拾肆兩肆錢玖分
　　　　黄豆肆伯肆拾㭍碩貳㪷肆升玖合
　　　　粳米壹碩叁㪷捌升捌合
　　　紅花
　　　　花貳仟玖伯捌斤陸两貳錢
　　　　鈔貳伯叁拾貳定叁拾叁两伍錢伍分
　　　房錢貳伯陸拾伍定壹拾玖两叁分壹厘(内有/豐和)
　　　(棚租錢壹/拾貳定)
　　　酒醋課中統鈔貳仟捌伯伍拾玖定壹拾壹两
　　　壹錢陸分肆厘(内醋課錢陸拾捌定/貳拾伍两玖分貳厘)
　　　歴日錢叁拾壹定壹拾伍两
　　　在城税務歳辦伍仟壹伯㭍拾肆定壹拾伍两
　　　伍錢陸分陸厘
　　財賦
　　　菜地錢貳拾伍定壹拾肆兩玖錢壹分
　　　房地錢中統鈔玖拾陸定玖两
　　　十塲水面錢壹伯壹拾陸定貳拾伍两
　　　秦淮河水面錢中統鈔貳拾肆定
　　嵗貢土物
　　　滿殿香麯壹萬斤
　　　狢皮壹拾伍張
　江寕縣
　　係官
　　　税粮
　　　　絲伍仟伍伯肆拾貳斤壹拾肆两伍錢貳厘
　　　　陸毫
　　　　綿貳仟陸伯捌拾玖斤壹拾两捌錢貳分
　　　　布玖拾匹㭍尺陸寸叁分貳厘
　　　　鈔壹伯壹拾叁定貳拾伍两玖錢壹厘
　　　　黄豆肆伯貳拾㭍碩㭍㪷陸升
　　　　小麥肆伯伍拾㭍碩捌㪷叁升壹合
　　　　粳米貳萬肆拾肆碩玖㪷㭍合肆勺
　　　酒醋課程㭍伯壹拾貳定貳拾伍两肆錢伍分
　　　陸厘
　　　房地錢貳拾玖定肆拾叁两伍錢捌厘捌毫
　　　蘆課壹伯肆拾捌定肆拾伍两叄錢陸分
　　　歴日錢陸拾貳定叁拾玖两伍錢
　　財賦
　　　酒醋課程陸伯捌定壹拾两肆錢
　　　租錢肆伯伍拾陸定玖两捌錢陸分陸厘
　　　田地山租錢㭍拾捌定叁拾叁两壹錢伍分
　　　草塌蘆地租錢叁伯陸拾㭍定貳拾肆两伍分
　　　壹厘
　　　菱㳰租錢肆定肆拾玖两陸錢陸分伍厘
　　　河泊租錢伍定叁两
　　　稅粮
　　　　大麥肆伯壹拾碩叁㪷陸升貳合
　　　　小麥㭍伯伍拾碩陸㪷壹升貳合
　　　　紅花捌伯叁拾捌斤壹拾两肆錢伍分
　　　　粳米肆仟貳拾伍碩伍斗貳升叁合陸勺
　　　　粳稻陸伯伍拾叁碩捌斗肆升㭍合
　　　　黄豆壹仟叁伯陸拾碩肆升捌合肆勺
　　嵗貢土物狢皮㭍伯陸拾張半
　上元縣
　　係官
　　　稅粮
　　　　絲壹萬壹仟伍拾㭍斤㭍分肆厘肆毫
　　　　綿叁仟㭍伯玖拾伍斤壹拾貳两玖錢貳厘
　　　　壹毫
　　　　布肆伯玖拾壹疋捌尺肆寸叁分壹厘
　　　　鈔玖拾壹定壹拾肆两貳錢玖分叁厘叁毫
　　　　黄豆伍拾碩壹斗貳升
　　　　小麥叁拾陸碩㭍斗伍升貳合叁勺壹抄㭍
　　　　撮
　　　　粳米叁萬貳仟捌伯伍拾肆碩玖斗陸升㭍
　　　　合
　　　　鈔貳定貳拾两壹錢㭍分捌厘
　　　酒醋課程壹仟伍伯肆拾肆定肆拾肆两叁錢
　　　㭍分
　　　房地錢陸拾貳定㭍两(闕/)錢陸分肆厘
　　　蘆課壹伯壹拾㭍定肆拾陸兩陸錢陸分伍厘
　　　歴日錢㭍拾壹定肆拾陸两叁錢
　　財賦
　　　課程中統鈔伍伯叁拾玖定肆拾陸兩貳錢肆
　　　分玖厘
　　　　田地山蕩䓁租錢伍拾壹定叁拾两捌錢陸
　　　　分陸厘
　　　　草塌蘆地租錢肆伯㭍拾叁定肆拾玖两㭍
　　　　分肆厘
　　　　河泊水面并帶辦渡租錢玖定貳拾伍两
　　　　園圃租錢貳定叁拾肆两玖錢
　　　　冰窨租錢壹定叁拾两
　　　　菱溝租錢貳拾陸两肆錢玖厘
　　　税粮
　　　　小麥叁伯捌碩壹升陸合
　　　　紅花壹仟肆伯伍拾捌斤捌两肆錢玖分
　　　　綿貳拾陸斤陸兩捌錢㭍分伍厘
　　　　粳米壹萬伍伯陸拾叁碩肆㪷伍升捌合陸
　　　　勺
　　　　豆壹仟叁伯貳拾碩㭍㪷㭍升玖合
　　嵗貢土物狢皮㭍伯陸拾陸張
　句容縣
　　稅粮
　　　絲壹萬壹仟陸伯玖斤玖两㭍錢陸分
　　　綿貳仟捌伯玖拾伍斤捌两叁厘
　　　鈔陸拾貳定貳拾貳兩貳錢肆分肆厘
　　　官米叁仟玖伯伍碩壹斗貳合
　　　民米叁萬叁仟陸伯㭍拾陸碩伍㪷肆升玖合
　　酒醋課壹仟伍伯叁拾肆定叁两伍分
　　茶課貳拾定
　　房地錢壹拾伍定壹拾壹两玖錢壹分貳厘
　　歴日錢捌拾陸定叁拾陸两㭍錢
　　生帛局造辦棗褐鴉青明緑白色紵絲斜紋肆伯
　　玖拾伍段
　　縣務稅課叁伯伍拾玖定貳拾玖两伍錢肆厘
　　常寜務稅課貳伯捌拾肆定拾肆两捌錢捌分
　　白土務稅課貳伯壹拾捌定叁拾貳两
　　東陽務稅課壹伯叁拾定貳拾伍两
　　　帶辦財賦課程㭍拾㭍定肆拾㭍两
　　嵗貢土物貉皮壹仟玖伯捌拾陸張
　　　翎毛捌仟壹伯根
　　　茅山蒼术貳伯斤
　溧水州
　　係官
　　　稅粮
　　　　絲壹萬叄仟肆拾玖斤壹拾伍两貳錢陸分
　　　　捌厘
　　　　綿㭍仟陸伯伍拾㭍斤㭍两伍分㭍厘
　　　　鈔壹伯叁拾陸定壹两伍分壹厘
　　　　粳米捌萬玖仟㭍伯貳拾陸碩陸㪷壹升伍
　　　　合
　　　　麥㭍伯肆拾碩捌㪷玖升陸合
　　　　豆貳拾碩肆斗肆升肆合
　　　　糯米貳伯肆拾叁碩壹㪷貳升肆合
　　　租課
　　　　租錢貳拾陸定肆拾叁两陸錢玖分壹厘
　　　　課鈔肆伯肆拾壹定叁拾陸两玖錢
　　江淮財賦
　　　稅粮
　　　　絲貳拾伍斤玖两伍錢
　　　　粳米肆萬捌仟玖拾伍碩叁㪷叁升玖合
　　　　麥肆拾壹石陸斗叁升
　　　　糯米貳伯肆拾叁碩壹斗貳升肆合
　　　租課鈔肆伯伍拾叁定肆拾肆两陸錢壹分玖
　　　厘
　　酒醋課嵗辦緫計貳仟叁伯貳拾㭍定叁拾伍两
　　陸錢捌分肆厘
　　税課在城務官塘務東埧務髙淳務嵗計總辦㭍
　　伯玖拾伍定肆拾捌両伍錢貳分伍厘
　　歴日錢壹伯貳拾伍定貳陸両貳錢
　　嵗貢土物
　　　羖䍽羊皮陸伯伍拾尺
　　　翎毛捌仟壹伯根
　　　貉皮貳伯肆拾㭍張半
　溧陽州
　　係官稅粮
　　　官稅
　　　　絲壹伯壹拾㭍斤壹拾壹两捌錢㭍分肆厘
　　　　貳毫
　　　　綿㭍拾肆斤貳两陸分捌厘㭍毫
　　　　折錢肆定捌两貳錢陸分捌厘陸毫
　　　民税
　　　　絲㭍仟伍拾捌斤壹两肆錢玖分捌厘
　　　　綿叁仟貳伯壹拾伍斤壹两伍錢叁厘叁毫
　　　　折錢壹伯肆拾壹定肆两㭍錢捌厘肆毫
　　　官粮肆仟捌伯叁拾玖碩㭍㪷叁升伍勺
　　　民粮叁萬玖仟玖拾陸碩貳㪷叁升㭍合
　　酒醋課程壹仟㭍伯肆拾捌定貳拾壹两㭍錢肆
　　分
　　茶課貳拾叁定叁拾叁両肆錢㭍分伍厘
　　歴日錢壹伯伍拾壹定壹拾壹两伍錢
　　房地錢壹定壹拾陸两陸錢肆分
　　囬囬包銀錢壹拾陸定
　　江淮財賦
　　　稅粮
　　　　絲肆拾㭍斤㭍两㭍錢㭍分伍厘
　　　　小麥壹伯捌拾玖碩伍㪷貳升捌合
　　　　白米陸伯玖拾捌碩玖㪷玖升壹合
　　　　糙米貳萬貳仟伍伯肆拾玖碩捌斗㭍升肆
　　　　合
　　　租課錢
　　　　長塘河泊漁課玖拾玖定肆拾捌两伍錢貳
　　　　分
　　　　山租水蕩錢㭍定貳拾伍两玖錢伍分
　　　　房地租錢壹定叁拾壹两肆錢
　　江淛財賦
　　　稅粮
　　　　絲玖斤㭍两陸錢叁分叁厘
　　　　小麥壹伯伍拾叁碩叁斗肆升壹合捌勺
　　　　白米伍伯肆拾伍碩叁㪷㭍升壹合玖勺
　　　　糙米肆仟㭍伯陸拾碩壹㪷玖升肆合
　　　租錢
　　　　山租蕩錢壹定叁两㭍錢叁分
　　　　房地錢壹定貳两捌錢貳分
　　善農
　　　稅粮
　　　　小麥壹拾捌石伍斗㭍升叁合
　　　　白米陸拾肆石叁㪷貳合
　　　　糙米壹仟貳伯㭍拾叁石肆㪷叁升㭍合
　　在城務前陳務舉善務嵗辦壹仟叁拾叁定肆拾
　　㭍两貳錢
　　嵗貢土物
　　　珠子米貳拾貳碩(江淛財賦/粮内辦納)
　　　羊皮陸伯陸拾尺
　　　貉皮叁伯㭍拾貳張
　　　翎毛捌仟壹伯根
　本路溧陽句容諸局嵗造段疋叁仟貳伯件
　財賦局歳造段疋壹仟壹拾肆件
　　　　物産
榖之品稻粳來牟菽麻粟
帛之品羅絹紗花絹花紗四緊紗紡絲綿
金之品金(句曲/山)銅鐵(赤/山)銅噐(句/容)
藥之品玉屑(淮南子云/出鍾山)石鍾乳(本草云茅山土石相雜/徧生茅草以茅津相滋)
(乳色稍黑而滑潤謂/之茅山乳性微寒)禹餘粮(本草云茅山甚有好者狀/如牛黄重重甲錯其佳處)
(乃𬗋色泯泯如麵齧之無碜然用之宜/細研以水洮取汁澄之勿令有沙土也)黄精(本草云葉/大根粗黄)
(白色至/夏華實)生人葠(阮孝緒因母疾用藥湏得生人葠舊傳/鍾山所出孝緒躬歴幽險累日不獲忽)
(一白鹿前行至一所遂不見就求之果得然此見/南朝偏都北藥罕至故以偶得為異今不然耳)鹿梨
(本草云江寕府出一種小梨名鹿梨葉如茶根如小/拇指彼處人取其皮治瘡癬及疥癩云甚效八月採)术
(陶隱居云蔣山白/山茅山者為勝)卷栢(建康記云/出卷栢)石腦(陶隱居云今茅/山東西平山並)
(有鑿土/龕取之)芍藥(陶隐居云今出白山蔣/山茅山最好白而大)乾地黄(陶隱居云/板橋者為)
(勝/)柴胡麥門冬茵蔯王不留行前胡敗醬石韋菝葜地
榆京三稜甘遂牙子天南星鬼臼僊茅連翹紫葛桑上
寄生地蜈蚣蕁麻茵蔯蒿(按本草以上/并出江寕)桔梗兎絲香附
子罌粟荆芥蒼术𤣥參百合百部白斂白及地黄地榆
貫衆芫花半夏天門冬天僊藤威靈僊劉寄奴何首烏
夏枯草穀精草(按本草並/出溧陽州)芝草菖蒲南燭山桃(按本草/並出句)
(曲/山)覆盆子呉茱茰(按夲草並/岀溧水州)溪蓀草側栢(並出句/曲山)芝草
(龍僊芝叅成芝燕胎芝夜光洞草芝萪/玉芝熒火芝夜光芝琅葛芝並出茅山)
香之品黄連香(岀茅/山)
果之品來禽大杏海紅金錠梅紅桃緑李相公李(出句/容)
秦公梨櫻桃繡蓮藕芡實菱實蒲萄海門柿石榴香查
西𤓰甜𤓰梧桐子地栗橘橙乳柑竹蔗荻蔗(出府/境)福郷
柰(出句/容)
菜之品萵筍大葱蘿蔔(出溧/水州)冬𤓰筍茭白芹蔞蒿防風
菜甘露子竹
禽之品鳬鶉鳩
魚之品鱘魚鱸魚邵魚(狀如/鳶)蟹河魨石首鱭魚鯿魚鮰
魚金魚銀魚比目魚鰣魚魴魚□魚蜆
獸之品獐鹿(以上係舊/志所載)
酒(李白詩堂上三千珠履客甕中百斛金陵春唐人多/以春名酒金陵春當時酒名也宋酒名有繡春堂留)
(都春等至今市酤皆通販他/郡罕及其美或謂水味然也)紫毫茟(張文潜明道雜志/首載白樂天紫毫)
(筆詩宣城石上有老兎食竹飲泉生紫毫予嘗問宣州/筆工用毫皆陳毫宿州客所販宣兎毫不堪用盖兎居)
(原則毫全宣兎居山出入為荆棘樹石所傷毫例短秃/白公宣州𤼵解進士宜知偶不問爾又北户録兎毫宣)
(州嵗貢青毫陸两紫毫叁两後又云王羲之嘆江東下/濕兎毫不及中山由是而言則宣城亦有兎毫不及北)
(方勁健為可用也然則毛頴傳李太白詩所言中山非/溧水中山明矣廣志曰漢諸郡獻兎毫書鴻門題唯趙)
(國毫中用漢趙國中山國真定國皆相近屬冀州唐人/所謂中山指此然白詩又云宣城之人采為筆千萬毛)
(中選一毫毫雖輕工甚重管勒工名充嵗貢君兮臣兮/勿輕用又曰起居郎侍御史爾知紫毫不易致每嵗宣)
(城進筆時紫毫之價如金貴唐人皆能書知筆宣城諸/葛氏筆得法擅藝當時唐之宣城昇州皆貢筆前論中)
(山非此得之矣但産毫之説凡物古今異宜者𩔖多矣/或一時選製之精昇州進筆豈晉人遺法歴隋猶不絶)
(是以作/貢與)空青(江乘地記曰樵采者常於山上得空青此/山一朝出雲零雨必降民人以為常占)
􁧢(出句/容)茅山石(石次玉又/有恠石)雨華䑓石(朱希真獵較集有/以金陵小石種石)
(菖蒲詩云雨華臺上五色石慶元志其/地名瑪瑙岡出五色小石堪為環珥)石墨(茅山記費/長房遇壺)
(公得其術寓茅山之東書符救人有功一日出山/傾硯水澗中其石變色因號石墨至今取可書符)附子
烏頭茯苓白术枸杞澤瀉黄連决明芎細辛貝母防風
𤣥胡索黄獨山藥玉蕈紫芋金罌子茗(茅山志並出山/中芎曰茅芎附)
(子山中名茅附比蜀産者實/小而氣劣性大去濕烏頭同)紅花(今充/賦)懐香(嵇含懐香/賦序余以)
(太簇之月登于歴山之陽仰眺崇巒俯察幽坂及覩懐/香生蒙楚之間曾見斯草植于廣厦之庭或被帝王之)
(圃在其遐弃遂遷而樹于中唐華麗則珠米婀娜苦實/則可以藏書卞敬宗懐香賛曰有卉維翠因實制名濛)
(濛菉葉荏荏弱莖寄芬㣲風寓秀閒庭懐而芳之為翫/于情懐唐本草作蘹後作茴皆俗改也與畨舶来者不)
(同近圃多種/苗葉亦療病)䕷蕪(唐志曰香草也魏武/帝以藏衣中見磵内)甘棠(唐貢盖即/海紅景定)
(重出呂氏春秋果之美者/棠實唐人詩有棠梨花)樝(二種本草圖經云榠樝木/葉花實酷𩔖木𤓰又曰樝)
(子處處有之孟州特多主霍亂轉筋並煑汁飲之可敵/木𤓰食之去心間醋痰實初熟時其氣芬馥人將寘衣)
(笥中亦香此一種也曾極詩五和糝竒無處覔榠樝新/熟壓枝香注云隱居五和糁中用之謂此又曰陳藏器)
(云樝子本功外食之去惡心酸咽止酒痰黄水小於榅/桲而相似北土無之中都有鄭注禮云樝梨之不□者)
(隱居云摣梨曰鑚之鄭公不識樝故云然古亦以樝為/果今則不入例爾又榅桲似樝子而小圖經云舊不著)
(所出今闗陜有之沙苑出者更佳其實大抵𩔖樝但膚/慢而多毛味尤甘治胷膈中積食去醋水下氣止渴生)
(熟皆宜此所謂樝又一種/也今熟之者則呼為榅桲)棗橙胡桃(梁沈約有為栁世/隆謝賜樂游胡桃)
(啓/)菘(大菘近城十月出極大而羙中/塩虀梁太子有謝敕賚大菘記)頗陵(劉禹錫嘉話/録菠䔖夲是)
(頗陵語訛爾種自頗/陵國來土人呼菠菜)以上見戚氏志(按商書伊尹獻令/正東符婁仇州伊)
(慮漚深夷蠻越漚請令以魚皮之鞞鰂之醬蛟瞂利劍/為獻周王㑹圖周公旦主東方國青馬黒□謂之母児)
(揚州禺魚名解喻冠東越海􁅷甌人蝉蛇於越納姑妹/珍且甌文蜃共人𤣥貝海陽大蟹自深桂㑹嵇以􁅸皆)
(靣西嚮此又商周之世揚州/物貢大畧不專在金陵産也)
　
　
　
　
　
　
　
　
　
　
　
　至大金陵新志卷七
欽定四庫全書
　至大金陵新志卷八
　　　　　　　　　　　　　元　張鉉　撰
　　民俗志
孟子有云天下之生乆矣一治一亂聖人繼亂世之後
必改絃易轍奉天道以子萬民庶矣而富之冨矣而教
之是故六合同風而九州共貫昔漢繼秦海内生齒十
耗八九孝惠文景恭儉相承至孝武時烟火萬里雞犬
相聞夫子所稱善人為邦之效者當是時名儒董仲舒
司馬遷之徒論其好尚咸謂宜損周之文用夏之忠此
豈非春秋大一統之義哉而奉筐篋者乖逺謀事威武
者圖近功智者病焉我世祖皇帝初命丞相淮安忠武
王統師南伐嘗戒以當效曹彬勿妄有誅殺故金陵之
降市不易肆休養生息幾及百年生齒日繁而儒術駸
駸進用禮樂興矣金陵在江左風氣特為淳厚士民交
際衣服飲食多中原遺俗今次其版章與前載所稱風
俗之美作民俗志
　　　户口
前代丹陽郡志户口有数而管𨽻地界與今不同
　　西漢户拾萬㭍仟伍伯肆拾壹口肆拾萬伍仟壹
　　伯㭍拾
　　東漢户拾叁萬陸仟伍伯壹拾捌口陸拾叁萬伍
　　伯肆拾伍
　　晉户伍萬壹仟伍伯宋書紀晉太康元康定户肆
　　萬壹仟壹拾口貳拾叁萬㭍仟叁伯肆拾壹
　　隋户貳萬肆仟壹伯貳拾伍
宋景定志所載户口實數
　　主户壹拾萬叁仟伍伯肆拾伍口貳拾貳萬壹仟
　　㭍伯伍拾伍
　　客户壹萬肆仟貳伯肆拾貳口貳萬陸仟肆伯肆
　　拾壹
　上元縣
　　主户壹萬壹仟貳伯捌拾口壹萬伍仟㭍伯捌拾
　　伍
　　客户㭍仟肆伯陸拾陸口捌仟㭍伯伍拾㭍
　江寕縣
　　主户壹萬壹仟叁伯伍拾肆口壹萬陸仟肆伯捌
　　拾伍
　　客户貳仟貳伯伍拾㭍口貳仟肆拾㭍
　句容縣
　　主户貳萬貳仟叁伯㭍拾口伍萬壹伯叁拾
　　客户叁仟玖伯玖拾陸口㭍仟貳伯壹拾叁
　　　乾道志句容主户貳萬伍仟捌伯玖拾㭍主丁
　　　口陸萬㭍仟伍拾客户貳仟肆伯玖拾陸客丁
　　　口伍仟㭍伯陸拾陸較之景定主户减貳仟伍
　　　伯貳拾㭍客户增壹仟伍伯
　溧水縣
　　主户貳萬貳仟伍伯貳口肆萬肆仟捌伯陸拾陸
　　客户貳仟貳伯伍拾玖口捌仟貳伯伍拾玖
　溧陽縣
　　户陸萬叁仟玖伯捌拾叁口壹拾叁萬㭍伯伍(皆/主)
　　(户/)
　　　乾道舊志溧陽主户叁萬壹仟貳伯壹拾貳口
　　　陸萬捌仟玖伯叁拾壹客户無較之景定主户
　　　增叁萬貳仟㭍伯㭍拾壹口增陸萬壹仟㭍伯
　　　㭍拾肆又按溧陽縣志後漢為大縣而户不滿
　　　萬百官志縣户萬以上為令不滿為長尉大縣
　　　二人小縣一人光和校官碑稱溧陽長左右两
　　　尉東晉亦大縣晉志縣大置令縣小置長時置
　　　令唐户萬以上縣尉二人開元上縣萬户增一
　　　人城隍廟記尉三人員外尉一人義女碑尉四
　　　人宋慶厯七年户逾二萬見題名序建炎中户
　　　叁萬陳子髙詩溢郭壺漿叁萬户雖詩語未實
　　　然近此數
大元至元二十七年本路抄籍户口
　　　户
　　　口
　在城録事司户壹萬捌仟貳伯伍口玖萬肆仟玖伯
　玖拾貳
　　南人户壹萬伍仟壹伯肆口㭍萬玖仟壹伯玖拾
　　壹
　　　軍站人匠户伍仟捌伯㭍拾伍口貳萬陸仟貳
　　　拾㭍
　　　無名色户玖仟貳伯貳拾玖口伍萬叁仟壹伯
　　　陸拾肆
　　北人户叁仟壹伯壹口壹萬伍仟捌伯壹
　　　色目户壹伯肆拾玖口貳仟玖伯壹拾玖
　　　漢人户貳仟玖伯伍拾貳口壹萬貳仟捌伯捌
　　　拾貳
　江寕縣户貳萬貳仟㭍伯伍户名叁伯肆名男婦壹
　拾叁萬貳仟㭍伯捌拾㭍口
　　民户壹萬玖仟玖伯㭍户計壹萬肆仟叁伯伍拾
　　㭍口
　　　醫户㭍拾伍口伍伯㭍拾壹
　　　淘金户捌伯貳拾叁口㭍仟㭍伯玖拾貳
　　　財賦佃户伍伯㭍拾叁口叁仟貳伯伍拾壹
　　　儒户㭍拾伍口肆伯貳拾伍
　　　弓手户捌拾陸口捌伯肆拾陸
　　　樂人户壹拾陸口壹伯壹拾貳
　　　無名色户壹萬捌仟貳伯伍拾玖口壹拾萬壹
　　　仟叁伯陸拾
　　軍户壹仟壹拾叁口叁仟玖伯叁拾
　　站户肆伯玖拾壹口伍仟貳伯貳
　　匠户叁伯㭍拾叁口叁仟壹伯壹拾陸
　　哈喇齊户肆伯捌拾叁口肆仟壹伯叁拾㭍
　　鋪夫户壹伯壹拾陸口壹仟壹伯肆拾肆
　上元縣户貳萬玖仟貳伯㭍拾㭍
　　南人户貳萬捌仟貳伯陸拾陸
　　　儒户㭍拾肆
　　　醫户玖拾肆
　　　弓手户㭍拾捌
　　　財賦佃户壹仟玖伯伍拾㭍
　　　貴户壹拾壹
　　　哈喇齊户㭍伯捌拾捌
　　　民户貳萬肆仟貳伯貳拾㭍
　　　軍户壹伯零陸
　　　急逓鋪夫户肆拾陸
　　　匠户肆伯叁拾㭍
　　　水馬站户肆伯肆拾捌
　　北人户壹仟壹拾壹
　　　色目户壹拾㭍
　　　　蒙古人户壹拾肆
　　　　輝和爾户壹
　　　　回回人户壹
　　　　契丹人户壹
　　　漢人户玖伯玖拾肆
　　　　軍户玖伯㭍拾陸
　　　　匠户貳
　　　　民户壹拾伍
　　　　馬户壹
　句容縣户叁萬肆仟捌伯壹拾肆口貳拾壹萬肆仟
　㭍伯玖拾
　　南人户叁萬肆仟㭍伯陸拾伍
　　　儒户壹伯壹拾陸
　　　民户叁萬伍伯貳拾
　　　醫户壹伯叁拾㭍
　　　財賦佃户貳
　　　弓手户壹伯壹拾
　　　哈喇齊户㭍伯叁拾㭍
　　　各投下元撥户内析居户叁伯
　　　　哈喇齊户㭍拾叁
　　　　圖圖爾哈户貳伯貳拾叁
　　　　平章養老户肆
　　　軍户貳拾壹
　　　　新附軍户壹拾玖
　　　　通事軍户貳
　　　水馬站户伍伯伍拾貳
　　　匠户壹仟陸拾
　　　急逓鋪夫户肆拾
　　　平章養老户叁伯
　　　圖圖爾哈另項伊蘇岱爾元擄軀口户捌伯㭍拾
　　北人户肆拾玖
　　　色目户壹拾壹
　　　　蒙古人户㭍
　　　　輝和爾户壹
　　　　回回人户貳
　　　　河西人户壹
　　　漢人户叁拾捌
　　　　軍户壹拾叁
　　　　民户壹拾玖
　　　　馬站户壹
　　　　儒户貳
　　　　運粮户壹
　　　　急逓鋪夫户壹
　　　　齊哩克昆户壹
　溧水州南北諸色人户伍萬㭍仟捌伯玖拾陸口叁
　拾壹萬陸仟肆伯貳拾伍
　　南人户伍萬㭍仟捌伯伍拾伍
　　民户伍萬陸仟捌伯肆
　　儒户叁伯叁拾㭍
　　　　醫户壹伯貳拾壹
　　　　弓手户㭍拾㭍
　　　　財賦佃户肆仟肆伯玖拾
　　　　哈喇齊户壹仟伍拾
　　　　圖圖爾哈户貳伯叁拾玖
　　　　各投下户壹伯貳拾叁(哈喇齊八十九四/圖圖爾哈三十)
　　　　無名色户伍萬叁伯㭍拾貳
　　　站户肆伯捌
　　　　水站壹伯捌拾肆
　　　　馬站貳伯貳拾肆
　　　匠户伍伯貳拾肆
　　　軍户㭍
　　　急逓鋪户壹伯壹拾壹
　　　隂陽户壹
　　北人户肆拾壹
　　　色目人户陸
　　　漢人户叁拾伍
　溧陽州户陸萬叁仟肆伯捌拾貳
　　南人户陸萬叁仟叁伯陸拾伍
　　　儒户壹伯叁拾㭍
　　　弓手户玖拾
　　　馬站户伍
　　　財賦佃户壹仟捌伯㭍拾叁
　　　軍户伍拾叁
　　　急逓鋪夫户貳拾肆
　　　醫户壹伯捌
　　　匠户玖伯陸拾叁
　　　打捕户壹伯壹拾㭍
　　　齊哩克昆户柒伯肆拾貳
　　　民户伍萬捌仟陸伯壹拾
　　　圖圖爾哈户陸伯肆拾叁
　　北人户壹伯壹拾㭍
　　　色目人户壹拾玖
　　　漢人户玖拾捌
　　　風俗
班固曰凡民函五常之性而其剛柔緩急音聲不同繫
水土之風氣故謂之風好惡取舎動静亡常隨君上之
情欲故謂之俗古者以九州列國為論(周禮東南曰揚/州晉書以為江)
(南之氣􁂌勁厥性輕揚漢志楚有川澤山林之饒衣食還/給不憂凍餓又曰江南卑濕丈夫多夭又曰本吴粤與)
(楚接數相并兼/故民俗畧同)王吉言風百里俗千里則不同後世民
多遷徙又禮樂政治時可易之况與世推移哉然猶有
不大逺者是故善為治者必先省之存復其美而消其
否
隋志曰丹陽舊京所在人物繁盛小人率多商販君子
資於官禄市㕓列肆埒於二京人雜五方俗頗相類
顔氏家訓曰江東婦女畧無交㳺婚姻之家或十數年
間未相識者惟以信命贈遺致殷勤焉
杜佑通典曰江寕古揚州地永嘉之後帝室東遷衣冠
違難多所萃止藝文儒術斯之為盛今雖閭閻賤𨽻處
力役之際吟詠不輟盖因顔謝徐庾之風扇焉
沈立金陵志云其人士習王謝之遺風以文章取功名
者甚衆
祥符圖經曰君子勤禮恭謹小人盡力耕殖性好文學
音辭清舉
顔介曰南方水土柔和其音清舉而切天下之能言唯
金陵與洛下耳
楊萬里曰金陵六朝之故國也有孫仲謀宋武之遺烈
故其俗毅且美有王茂洪謝安石之餘風故其士清以
邁有鍾山石城之形勝長江秦淮之天險故地大而才
傑(時楊為江東/轉運副使)
㳺九言曰每愛金陵士風質厚尚氣前年攝行倅事日
受訴牒不過百餘較劇郡纔十一爾為吏為兵者頗知
自愛少健狡之風工商負販亦罕聞巧偽(時㳺為安/撫司幹官)
句容縣志縣在江南卑濕之地火耕水耨民食魚稻以
漁獵山澤為業果蓏蠃蛤食物常足故啙窳媮生亡千
金之家
溧水州志州有山林川澤之饒民勤稼穡魚稻果茹隨
給粗足雖無千金之家亦罕凍餒之民信巫鬼重淫祀
畏法奉公各守其分安業重遷尤好文學承平時儒風
藹然為五邑冠
溧陽州志州介江淛之間其君子篤厚恭謹恬静自得
藝文儒術藹然相尚其細民務本力農淳朴質直𩔖知
畏法名儒勝士避地來寓溧土往往樂其風土而定居
焉王端朝曰是邑有李太白之英風故其人多秀而文
有伍子胥之故迹故其俗多義而勇(陸子遹除妖害記/云天地之間有至)
(正之氣為陽剛為醇厚為正直為聦明有至邪之氣為/隂險為浮薄為妖妄為昏愚在昔羲畫八卦禹鑄九鼎)
(孔子作春秋繫周易盖以翊是正闢是邪也戴圓履方/軄自宜然而握禍福之柄於㝠㝠之中者又可以邪而)
(紊夫正邪子遹誠庸踈不能趍近時好每念天覆吾地/載予隨波同流見義不為真妾婦之道聞古之人有毁)
(淫祠者有擊蛇妖者有遏聖水者心誠慕之及為此來/邑條紊而無統民情惑而未解詳省精索皆以淫邪之)
(鬼依附假託種𩔖實繁為害孔熾淪入肌髓習熟聞見/牢不可破而致然自夫白雲魔教之滋也而䧺据阡陌)
(豪奪民業衘辛茹毒罔所訴理有司一問則羣噪醵賄/白黒淆亂弱下窶乏困於徭征則獨偃然自肆寸絲粒)
(粟不入公上羣黎邑甿或以赴訴則賕吏鬻證反為所/誣根深蒂固歳月滋乆民視若禽獸然視法禁無如也)
(自夫厲鬼妖祀之横也故時疫洊興民多夭折辟法藥/餌拒絶􁇢好惟巫覡之是聴不至于斃不已檜蘄祝請)
(禮未究竟而其人已死者有之然且曰是齊㓗有未至/誠敬有未孚響荅未加威譴是速逝者不可悔生者愈)
(惑之益致力于神趣死如歸焉意以延生者之命資死/者之福殊状醜態駭眩愚衆土木於祠藻繪於躬鬼之)
(部伍各為某疾而肖其證尸而祝者弗止厲而死者日/滋自夫五福殤鬼之暴也而民汩其良心易其天性遜)
(悌之質盡忘而乖争之習成俗不吝於死傷而耻於退告/懦嘗閱鬬訟而得其所以民有私憾不克逞則之神而)
(焉其法用雞鴈手刃而刺之血刃而加諸槃水之上鬼/䧏則刃躍于空乃㰱其血而之所欲甘心者雉羽寓鏹)
(以飾其怒長歗距踴以輔其氣曰吾得請於神矣及梏/而致之獄一問無異辭獄成而審之忻然稱不寃及出)
(過通衢長歌有得色自謂死為神之徒民生不幸殆未/有甚於此者實隂險浮薄妖妄昏愚之大者也子遹曰)
(有我則無汝今奉天子命司民人社稷叁鬼何為者亂/吾政賊吾赤子較之淫祠蛇妖聖水其害彌甚夫妖從)
(人興妖不自作魔教之妖人之奉鬼者也厲鬼殤鬼之/妖鬼之害人者也人之奉其責在人鬼之害其罪在鬼)
(在人者當易其習在鬼者當除其根嵗在己卯先疆域/民之習魔教者奪民業則正而歸之不輸賦則均而取)
(之嚚頑之俗革于一旦黨與之衆散于反掌此所謂易/其習也獸貌鬼質自聖僣王侑食土神峻宇高位者撤)
(而去之狠目露肘翹足揮刃呼嘯命侣偃蹇睢盱者碎/而空之此所謂除其根也自時厥後賦役得其平疾厲)
(不復作殺傷者幾絶於是邑之獄訴日以清而嚮者心/腹膏肓之害一朝盡除然後陽剛醇厚正直聦明之氣)
(勃然而生矣初子遹之正是三者人皆為危之自念身令/受之親學稟之師豈可為愚鬼屈及其成也民皆懽曰)
(真愛我披雲霾而覩天日阡陌之上㒺非良民閭閻之/間化為樂土子遹所以粗能信其志於斯邑者盖基於)
(此乃記其顛末/庶来者有攷焉)
戚氏曰金陵山川渾深土壤平厚在宋建炎中絶城境
為墟來居者多汴洛力能逺遷矩族仕家視東晉至此
又為一變嵗時禮莭飲食市井負衒謳歌尚傳京城故
事人物敦重質直罕翾巧浮偽庶民尚氣能勞力田逺
賈舊稱陪都大鎮今清要之官内外通選人品論鍳居
東南先士重㢘耻不競榮進氣習大率有近中原地當
淮浙之衝談者謂有浙之華而不澆淮之淳而雅於斯
得之矣
　
　
　
　
　至大金陵新志卷八
欽定四庫全書
　至大金陵新志卷九
　　　　　　　　　　　　　元　張鉉　撰
　　學校志
洋洋乎禮樂之為教哉其本貫於人之情性其用起於
飲食語默閨房閭巷而達於冠昏喪祭宗廟朝廷之上
其儀章度數聲容之節則學士大夫世守其説以訓天
下後世然古之君人者曷嘗不以身為勸哉詩曰於論
皷鐘於樂辟雝明文王之學教以樂也又曰敬慎威儀
維民之則明魯侯之頖宫教以禮也禮樂明備達於上
下則天地以合日月以明四時以成萬物以昌故君子
之教人於學也使之耳聞雅頌之音目視威儀之禮足
行恭敬之容口言仁義之道則邪僻之心無自而起邪
僻止而習俗美習俗美而王道成矣然而教道隆汙視
時升降秦人廢學校燔詩書不旋踵而亡漢武帝之時
禮壊樂崩書缺有間而能黜百家之言尊六藝之教文
學由是興焉晉都江左歴宋齊梁陳日尋干戈而其衣
冠禮樂盛於諸國夲之學校之益為多隋唐以降惟宋
氏以文治比隆三代其損益尊尚咸可觀考我朝初有
中夏首用許文正公開設國學示天下以禮義之端承
平百年自公府州縣以及閭巷士民咸得宗祀先聖先
師設學以教士習盖彬彬焉而集慶董以行臺官守恪
勤他郡莫及原化理徴文獻作學校志
　　　歴代學制沿革
前志稱泰伯以至德立吴後有季子聖門子㳺始北學
焉(里人/也)漢史刺史黄覇為揚州三載所至百姓鄉化孝
子弟弟貞婦順孫日已衆多田者讓畔道不拾遺獄亡
重罪吏民鄉教化興行誼何武行部所至先即學宫見
諸生試其誦論問以得失然後入𫝊舎出記問墾田頃
畆五穀美惡已廼見二千石光武時李忠為丹陽郡太
守起學校習禮容春秋鄉飲選用明經郡中向慕呉主
草昧披攘猶覧書史子籍勸武將讀書(呂/蒙)其臣貴登輔
相猶樂教誨(歩/騭)景帝詔置學官首立五經博士(永安元/年詔曰)
(古者建國教學為先所以道世治性為時養器也自建/興以來時事多故吏民頗以目前趨務去本就末不循)
(古道夫所尚不淳則傷化敗俗其按古置學官立五經/博士核取應選加其寵祿科見吏之中及将吏子弟有)
(志好者各令就業一嵗課試差其品第加以位賞使/見之者樂其榮聞之者羡其譽以敦王化以隆風俗)晉
都江左以來朝臣皆儒雅風流篤厚學益興矣永嘉初
王導上書元帝曰夫風化之夲在於正人倫人倫之正
存乎設庠序庠序設五教明德禮洽通彞倫攸叙而有
耻且格父子兄弟夫婦長㓜之序順而君臣之義固矣
方今羽檄交馳國耻未雪忠臣義夫所以扼腕拊心苟
禮儀膠固淳風漸著則化之所感者深而德之所被者
大使帝典闕而復補王綱弛而更張獸心革面饕餮檢
情揖譲而四海服緩帶而天下從得乎其道豈難也哉
故有虞舞干戚而化三苗魯僖作泮宮而服淮夷桓文
之霸皆先教而後戰今若聿遵前典興復道教擇朝之
子弟並入于學選明博脩禮之士而為之師化成俗定
莫尚於斯帝納其言建武初征南軍司戴邈復上䟽請
篤道崇儒以勸風化帝從之始立太學江東大饑詔百
官各上封事益州刺史應詹䟽曰元康以來賤經尚道
以𤣥虚宏放為夷達以儒術清儉為鄙俗宜崇奬儒官
以新治化大興三年皇太子釋奠于大學咸康三年國
子祭酒袁瓌太常馮懐以江左寖安請興學校帝從之
立太學於秦淮水南廢丹陽郡城東南徴集生徒而士
夫習尚老莊儒術終不振太元十年尚書令謝石請復
興國學於太廟之南宋元嘉十五年立儒學於北郊命
雷次宗居之明年又命丹陽尹何尚之立𤣥學著作郎
何承天立史學司徒參軍謝𤣥立文學(宫苑記儒學在/鍾山之麓時人)
(呼為北學今草堂是也𤣥學在雞籠山東/今棲𤣥寺側史學文學並在耆闍寺側)二十七年罷
國子學而其地猶名故學齊竟陵王子良開西邸延才
俊遂命為士林館(西邸在/雞籠山)梁大同六年於臺城西立士
林館延集學者武帝初好儒術其後尊信佛法講譯内
典而士林輕矣南唐跨有江淮鳩集典墳特置學官濵
秦淮開國子監(今鎮淮橋北御街東舊比較務/即其地里俗呼為國子監巷)宋雍熈
中有文宣王廟在府西北三里冶城故基天聖七年丞
相張士遜出為太守奏徙廟於浮橋東北建府學給田
十頃賜書一監景祐中陳執中又徙于府治之東南即
今學基建炎兵燬紹興九年葉夢得更造學援西京例
奏增置教官一貟作重脩府學記見前志淳熈四年劉
珙重修慶元二年張枃建閣以奉御書閣下建議道堂
稍重釋奠禮儀儲典籍增既廪文風大振淳祐初年别
之傑增修學宇六年趙以夫即命教堂更名明德增造
两廊以妥從祀十年吴淵列祠先賢增學廪創義莊寳
祐中馬光祖興學校舉孝㢘集周漢以來名賢賛而祠
之士氣興焉今學規模率倣前制大成殿在靈星門北
㦸門内從祀位在两廊御書閣在明德堂後講堂即今
明德堂議道堂在御書閣下齋舎東序三曰守中曰進
德曰説禮西序三曰常德曰育材曰興賢祭器庫二一
在大成殿前東廊之南一在御書閣東偏公厨在東序
後射圃在義莊倉西有亭名繹志後改正已堂
　　　置經籍
宋天聖中賜監書紹興初賜石經宋末帥閫師儒収置
其所藏有御書石經經書史書子書理學書文集圖志
𩔖書字書法書醫書書板石刻卷帙以數千計歸附兵
火散失蕩無一存詳見前志
　　　增學計
天聖七年始建學朝廷給田十頃其後續有增撥至靖
康增至三十八頃五十七畮房廊七十一間及酒坊三
䖏歲収錢一千八百二十四貫有竒至紹興二十八年
以秦申王所送錢一萬貫續置到田一千八百九十畒
其後本府又有增撥至于景定田地之所𨽻者共九千
三百八十畆一角六十歩坊場之所𨽻者三歲入錢二
萬四千餘貫(銅井坊在江寕縣銀林/坊鍾山坊皆在溧水縣)蘆場之所𨽻者二
歲入錢四千三百餘貫(白鷺洲一所計一十五頃三十/八畆有竒木𤓰洲一所計六伯)
(畆有/竒)通而計之歲入米三千八百八十餘石菽麥四伯
石錢四萬一千餘貫柴薪絲麻之入不與焉會計有籍
記載有碑皆掌于學提督錢粮則通判東㕔之職也
　　　立義莊
義莊創於淳祐辛亥退庵呉淵守建康時也是年四月
府有牒報學其略曰當使昨見四明府學有義莊一所
每年收到租課凡簮纓之後及見在學行供破食職事
生貟遇有吉凶於内支給贍助心甚慕之建康府士子
貧窶者多或遇吉凶多闕支用尤可憫念今用錢五十
萬貫回買到制司後湖田七千二百七十八畆三角二
十八歩歲收四千三百餘石米麥相半發下本學置簿
樁管如委的簮纓之後及見在學行供職事生員或有
吉凶請具狀經學保明申上給米八石麥七石米每石
折錢三十六貫麥每石折錢二十五貫本年發糶田土
舊租米麥解到價錢一十二萬餘貫發下提督府學錢
粮㕔照應拘収自五月為始照規支給仍將後湖所有
地畆歩明入籍自本年夏料為始徑自拘催將所催租
課於廣濟倉寄厫樁頓本學養士錢米不相干渉牒學
照應施行仍示士子知悉府學回申八項一欲就本學
空閒地段設倉収樁米麥一欲就學庫旁令夾截一庫
収樁錢㑹一欲専及土著不及㳺學之人一欲將到殿
入學赴任人委係貧窶者照吉事例併與周給一欲立
㓙禮支助之例惟祖父母自身親兄弟妻子事故者當
給不許以䟱為親以無為有妄陳苟得一欲請教授同
正録直學五貟親到倉庫同収同支受人親書交領置
簿登載歳終有會一欲置租課緫簿催銷季終有會一
欲將田畆籍冊及義莊始末並刻于石以垂永乆五月
二十二日府牒並從申行至次年二月又牒勘會本府
昨置立義莊如委係簮纓之後及見在學士著行供職
事生員貧窶者或有吉㓙從府學保明申府給米八石
麥七石米每石折錢三十六貫麥每石折錢二十五貫
則例雖已立定規模尚未為廣自今月二十六日為始
如是他處游學士人見在本學行供或在本府寓居雖
非土着如有吉㓙併與一例支給兼照得人人申府亦
恐煩瀆今専委西㕔通判提督如遇有陳乞之人即請
本學契勘詣實保明明具申提督㕔支給牒學施行
　　　設官
教授二員分東㕔西㕔散官皆從仕廸功文林等郎自
紹興二十八年迄開慶元年有題名記見前志
　　　建書院
明道先生程子(事見程子書/及先賢傳)師濂溪先生周子得孔孟
以來不傳之學於遺經嘗為上元主簿且攝縣事政教
在人思之不忘淳熈初忠肅劉公珙祠先生于學宫朱
文公為之紀紹熈間主簿師秀來居其官即聽事西偏
繪像祠之嘉定乙亥主簿危和請于太守劉榘於簿廨
之東得鈐轄舊廨之地改築新祠部使者西山真德秀
捐楮三十萬粟二千斛以助之未幾李公珏來繼劉公
咸相其役前護重門中嚴祠像扁其堂曰春風上為樓
旁二塾曰主敬曰行恕名其泉曰澤物表其坊曰尊賢
既成率郡愽士及諸生行舎莱禮自是春秋中丁率為
彞典置堂長及職事貟延致好修之士西山嘗記其事
未幾廢為軍儲賔属之所淳祐己酉二月天大雷電書
閣忽灾郡守呉淵更創之閣視舊益偉下為春風堂聘
名儒以為長招志士以共學廣齋序增廪稍倣白鹿洞
規以程課講士趨者衆理宗聞而嘉之親書明道書院
四大字為額與四書院等寳祐丙辰郡守馬光祖得西
山斷碑於瓦礫中重刻之開慶己未率僚屬會講于春
風堂聴講之士数百乃屬山長修程子書刻梓以授諸
生給田增廪而教養之事備焉祠堂居中三間廣四丈
深三丈中設塑像榜曰河南伯程純公之祠東西两廊
各一十五間御書閣在春風堂之上五間廣八丈深四
丈五藏御書經籍春風堂在祠堂後七間廣十丈深五
丈取朱公掞見明道先生謂人曰春風中坐了一月之
語燕居堂在主敬堂後尚志齋三間在主敬堂前東序
南明善齋三間在主敬堂前西序南敏行齋三間在主
敬堂前東序北成德齋三間在主敬堂前西序北續添
省身齋在春風堂前左養心齋在春風堂前右大門屋
三間廣四丈四尺深一丈八尺左右設柢繚以垣墻帥
府累政撥到田産四千九百八畆三角三十歩(上元縣/徐提舉)
(䒭三户佃田七十三畆又三十八畆地二十一畆一角/江寕縣邵仁䒭一十户佃田七十七畆三十八歩句容)
(縣戴自德等四十一户佃田三百八十六畆二角四十/三歩地一十六畆一角二十五歩雜産二十六畆二角)
(二十歩溧水縣平豋仕䒭一十四户佃田三千伍伯四/十二畆四十七歩溧陽縣楊省四䒭一十八户佃田産)
(四百九十二/畆三十八歩)歲入米一千二百六十九石有竒稻三千
六伯六十二石菽麥一百一十餘石折租錢一百一十
貫七伯文又有白地房廊錢(常州宜興縣管下房賃歲/収見錢八十闕貫九伯文)
(足王監塲獻到白地房廊三頃右南廂丫頭巷北街白/地賃錢官減外日収一貫一百四十文足崇道橋南馬)
(司寨前白地賃錢官減外日収四百二十五文省係七/十陌雞行街魚市街蘿行口房廊賃錢官減外日收二)
(百六十/文足)本府每月撥下贍士支遣錢五千貫十七界官
會并蘆柴四十束凡錢粮官掌其出納所支供奉有差
嵗終有㑹(月俸山長一百貫錢粮官二十貫堂長一百/貫米二石堂録六十貫米一石五斗講書五)
(十貫米一石五斗堂賔二十六貫米一石二斗直學二/十四貫米一石二斗講賔一十七貫米一石二斗司計)
(一十二貫米一石二斗掌書一十五貫米一石二斗掌/祠一十四貫米一石二斗齊長一十貫米一石正供生)
(員每名五貫醫諭米七斗日供職事生貟米二升五合/造食錢三伯文山堂長貼食錢七百文堂録講書貼食)
(錢五百文堂賔至齋長貼食錢二百文照親書食簿支/送不行供者不支宿齋職事生員每夜支油錢二百文)
(堂長堂録講書每夜支油二両不宿齋者不支寒月送/炭自十月初一日為始至正月終住支行食宿齋者全)
(支不宿齋者半支凡支錢並用十/八界官會凡支米並用文思斛斗)官設山長制置司幕
官兼後始朝除南軒書院祠南軒先生張栻本設精舎
後移城東為今書院(淳祐三年杜杲記曰天禧寺側屋/六七楹曰南軒實先生講習之地)
(日就傾圮甚至春時為㳺宴之所杲昨在江淮幕下猶/扃閉空□心竊念之告之長而莫之聴兹冐閫事比至)
(不可舉目扵是治葺之繪像扵中礲石琢詞六景定志/天禧寺方丈後張宣公讀書處也真文忠公為轉運使)
(建祠屋於舊址其後緫領所以為𣙜酤之場知府杜杲/為屋六七楹撥田百畆為祀事咸淳中馬光祖建主一)
(堂求仁任道明理潜心四齋極髙明樓為屋九十二間/闢路前除命两校朔望䖍謁又撥田四十畆入焉歸附)
(後移於城東儀賔館/在明道書院西南)
茅山書院(按慶元志天聖二年知府王隨奏處士侯仲/遺於茅山營葺書院教授生徒積十餘年自)
(營粮食望於茅山齋粮所剰莊田内給三頃充書院贍/用從之事見垂拱元龜後不詳何年廢今額在鎮江路)
　　　置縣學
上元縣學在縣治西景定二年鍾知縣蜚英建梁椅撰
記
江寧縣學在縣治北景定四年王知縣鏜創建楊巽撰
記
句容縣學始建於唐開元十一年在縣衙東宋開寳中
修皇祐二年七月太常愽士方峻再建元豐二年以縣
南館驛改造紹興壬申淳熈己亥重脩寳慶丙戌易民
地築墻垣左右䟽池寳慶丁亥建濂溪明道伊川三先
生祠與石刻亭對有劉宰記
溧水縣學唐武德元年建至聖文宣王廟在縣東三十
歩宋熈寜二年知縣關杞遷於通濟橋東南建為學紹
興八年重脩大成殿并建講堂齋舎三十年重脩隆興
二年知縣李衡增貟養士淳熈十三年冬重建講堂十
四年夏重修两廡紹定二年增建尊道堂於命教堂後
嘉熈四年建小學於㦸門右淳祐五年重修大成殿六
年又創釣鼇亭於尊道堂後臨淮水七年三月重建㦸
門及靈星門東西两廡十二年建齋舎一十二間寳祐
元年重修命教尊道二堂創學廪於西廡改命教堂榜
曰明倫景定元年重修大成殿及東西两廡作亭于靈
星門外取易臨卦象𫝊辭榜曰教思前後縣大夫皆以
興學為務故溧水文風最盛貢舉為多有周應合記
溧陽縣學後漢光和中溧陽長潘乾嘗立校官其碑銘
尚班班可讀紹興中喻仲逺尉溧水得此碑於固城湖
之傍(湖在今溧/水州界)其地在當時必縣治也唐有縣令桞均
興學校養生徒其事見于斷碑淳化五年縣令夏侯戬
建宣聖廟於縣西門外(其地即今西門/内廣惠行祠)皇祐四年知縣
查宗閔移學於縣城東南隅崇寕中增廣齋舎於學前
即高為堂曰挹秀大觀三年建閣曰折桂建炎末潰兵
撒屋為營唯餘大成殿紹興十八年知縣施祐因舊基
興創二十年重加葺治嘉泰中重修仍建待聘軒於德
化堂之後嘉定初建濂溪明道伊川龜山四先生祠及
靈星門有興能觀光尚志麗澤四齋十三年知縣陸子
遹重修齋廡甃堦庭立楊忠㐮公祠堂增置祭器書籍
及學厫改造庖湢學前臨溪創闢射圃養士之計時有
增益
各縣主學景定三年始設以特奏名授文學出官者充
其禄同主簿尉班在主簿尉下主簿尉非正科則下主
學(以上詳/見前志)
　　　祀先賢
祠堂四所在府學與祀者二十六人
　濓溪先生周文公　　明道先生程純公
　伊川先生程正公　　晦庵先生朱文公
　　　　　右四先生在大成殿東
　丞相范忠宣公　　　丞相呂文穆公
　一拂先生鄭介公　　通判楊忠襄公
　丞相周文忠公　　　南軒先生張宣公
　勉齋先生黃文肅公　壹是先生呉正肅公
　西山先生真文忠公
　　　　　右九位在大成殿西
　太師魯國顔公　　　丞相李文定公
　中書傅獻簡公　　　少保馬忠肅公
　樞宻包孝肅公　　　尚書張忠定公
　　　　　右六位在明德堂東
　丞相趙忠簡公　　　丞相張忠獻公
　丞相呂忠穆公　　　丞相陳正獻公
　尚書黃公　　　　　樞宻忠肅劉公
　樞宻邱公
　　　　　右七位在明德堂西
舊志府學祠堂初惟二所東祠明道先生盖為道學之
宗而嘗主上元簿也西祠忠襄楊公盖嘗為建康倅而
死節建炎者也淳祐中增立諸祠臨卭魏了翁有忠襄
楊公祠記
先賢祠堂一所在府學之東明道書院之西青溪之上
馬光祖建立自周漢而下與祀者四十一人各有讃
　至德讓王呉太伯(初逃句/曲山中)
　越相國范蠡(築越城在/長干里)
　漢嚴先生子陵(名光結廬/溧水縣)
　漢丞相忠武侯諸葛孔明(名亮往來説吴/又勸孫權定都)
　吳輔呉將軍婁文侯張子布(名昭宅在長干/道北有張候橋)
　呉將軍南郡太守周公瑾(名瑜周郎橋/在句容縣)
　吴侍中尚書僕射是子羽(名儀宅在/西明門)
　晉太保睢陵元公王休徴(名祥墓在江/寕化成寺北)
　晉平西将軍孝侯周子隠(名䖏子隠䑓/在鹿苑寺)
　晉太𫝊丞相始興文獻公王茂𢎞(名導宅在/烏衣巷)
　晉太尉大司馬長沙桓公陶士行(名侃事見/石頭城)
　晉侍中驃騎將軍忠真公卞望之(名壼廟在/冶城南)
　晉太𫝊廬陵文靖公謝安石(名安宅在/烏衣巷口)
　晉車騎將軍獻武公謝㓜度(名𤣥别墅/在土山下)
　晉右將軍會稽内史王逸少(名羲之事/見冶城樓)
　晉中領軍光禄大夫呉處黙(名隠之茅屋/故基在城東)
　宋徴君雷仲倫(名次宗開館雞/籠山號北學)
　齊眞簡先生劉子珪(名瓛居/檀橋)
　齊諸王侍讀陶通明(名𢎞景/居茅山)
　梁昭明太子蕭德施(名統書䑓在/定林寺後)
　唐太師刑部尚書魯公顔清臣(名真卿昇/州刺史)
　唐翰林供奉李太白(名白往來金/陵具載本集)
　唐山南西道節度參謀孟東野(名郊栗/陽尉)
　南唐司徒致仕李致堯(名建勲賜/號鍾山翁)
　太師徽國文公朱元晦(名熹淳熈除/江東轉運)
　南唐内史舎人潘佑(見江/南録)
　樞宻使濟陽武惠王曹國華(名彬開寳昇/州行營統帥)
　尚書忠定公張復之(名詠祥符知/昇州再任)
　中丞恭惠公李㓜㡬(名及淳化昇/州觀察推官)
　樞宻孝肅公包希仁(名拯天聖/知江寜府)
　丞相忠宣公范堯夫(名純仁治平/江東運判)
　宗正寺丞純公程伯淳(名顥嘉祐/上元主簿)
　監安上門鄭介夫(名俠清凉/寺有祠)
　少師龍圖學士文靖公楊中立(名時嘗/家溧陽)
　參政莊簡公李泰發(名光紹興/宣撫使)
　太師丞相魏國忠獻公張德遠(名浚紹興/留守都督)
　秘閣忠襄公楊希稷(名邦乂建炎知/溧陽縣遷通判)
　太師丞相雍國忠肅公虞彬文(名允文紹興/督府參謀)
　安撫殿撰宣公張敬夫(名栻督府/機宜文字)
　太師正肅公吴勝之(名柔勝生/於金陵)
　太師參政文忠公真希元(名德秀嘉定/江東運使)
右祠有周應合作記(按閩士陳宗上制置姚希得書畧/云宗支郡底僚濫叨幕議日過閣)
(適值制幕諸丈以乞修飾卞祠為請宗謂此旌表往賢/以激勵今士也卞晉人也其死莭固有可稱者然已有)
(祠矣修不修未害也本朝蘇文忠公其雄文博學㢘行/直節為今古所宗其他言動靡不秀㧞藝能靡不絶出)
(青溪祠先賢凡四十一人皆以其生於斯仕於斯居且/㳺於斯者乃獨捨文忠而不祠焉斯非一大闕典乎我)
(橘翁制使先生夙弭憲節實涖贛城為文忠特創祠于/贛亦以文忠歸自鯨波夷猶二水睠言懐之精爽如在)
(於是脩梁巍棟峻閣深堂以奉文忠廟貌洒掃有卒職/掌有士至今過者儼焉如見遂以此祠併為先生之憇)
(棠今斯事之闕固在前人而補闕之機則在今日此一/段公案何以異於贛祠先生憮然曰前人之闕乎此者)
(豈亦不知文忠之㳺於斯邪子宜搜其往迹成此佳話/正恐缺不止是也宗拜而退退而尋諸篋中則僅有文)
(忠詩焉見文忠在金陵為詩凡十有五篇其一萹序曰/去歲九月二十七日在黄州生子名遯小名幹兒頎然)
(頴異至今年七月二十八日病亡於金陵作二詩哭之/又四絶句則曰次荆公韻末一篇則曰同王勝之㳺蔣)
(山其它次葉致逺韻釋者曰致逺投東坡詩正從介甫/於金陵也次裴維甫韻釋者曰維甫解石於秣陵也次)
(叚縫韻釋者曰縫家居金陵也不特此也紹興元年又/至金陵得鍾山泉公書寄詩為謝并贈和老詩又不特)
(此也建中靖國元年公還自海又至金陵又次韻清凉/寺詩此則文忠經行金陵吟詠之最著也邵子文聞見)
(記録一事朱晦能載於文忠言行曰王介甫與蘇子瞻/初無隙呂惠卿忌子瞻才髙輙間之中丞李定亦介甫)
(客也不服母䘮子瞻以為不孝作詩詆之定以為恨劾/子瞻作詩謗訕遂下御史獄謫居黄州後移汝州過金)
(陵見介甫甚欵子瞻曰軾欲有言於公介甫色動意子/瞻辯前日事也子瞻曰軾所言者天下事也介甫色定)
(曰姑言之子瞻曰大兵大獄漢唐滅亡之兆祖宗以仁/厚治天下正欲革此今西方用兵連年不解東南數起)
(大獄公獨無一言以救之乎介甫舉手两指示子贍曰/二事皆惠卿啓之安石在外安敢言子瞻曰固也然在)
(朝則言在外則不言事君之常禮耳上所以待公者非/常禮公所以事上者豈可以常禮乎介甫厲聲曰安石)
(湏説此文忠經行金陵事迹之最偉者也其題長短句/於賞心亭著觀音頌於崇因寺至今碑刻人多摹之此)
(則文忠經行金陵墨蹟之尚存者也而闕之可乎文忠/懐歐陽文忠之詩曰先生經行處草木皆可敬在今亦)
(當云然安有祠諸賢而不祠文忠者乎亦當時區處祠/事者之偶遺耳或者曰建康志亦載邵子文聞見録矣)
(宗曰公於元豐三年正月謫黄七年二月移汝由汝移/至金陵今志載是事於元豐三年則是當時秉筆之士)
(猶且於此疑惑其不知文忠之㳺金陵可知也非有意/闕而不書也猶幸是祠初定為四十二人欲祠前制使)
(馬裕齋之大父野亭裕齋曰野亭自有祠于漕司矣此/不必列賢哉是言可以觀君子之所存矣天其或者盖)
(將補文忠之闕於今乎亦當時議者之說雖沮於裕齋/猶曰今祠位尚虚其一後之君子當有列野亭於北祠)
(以備其闕者吁夫亦漫言耳後之君子亦惟有成裕齋/之美而行裕齋之言耳今欲鈞慈行下有司徑以此祠)
(居文忠之像以世代之先後定時賢位次文忠與程純/公同時純公亡在元豐八年行年五十二時文忠方年)
(五十小純公二嵗合在純公之次中間鄭介公亦當時/人年事猝難契勘但介公係文忠門生官亦甚小則文)
(忠合在介公之上至如㳙剛奉祠厥有典故非底闕之/所敢僣而文忠之讃非先生之大手筆則無以𤼵明而)
(振舉也宗為太學生與陳宜中黄鏞劉黻䒭攻史嵩之/丁大全被斥丁敗後登第擢制司幕官故有是書云)
轉運司有丞相忠宣范公祠參政文忠真公祠
顔魯公祠(在句/容縣)
一拂先生鄭介公祠(讀書清凉寺登第詆新法/被謫還鄉所存惟一拂耳)
南軒先生祠(在天禧寺方丈後/先生舊讀書處也)
忠肅劉公祠(淳熈二年大旱劉公珙賑濟有方/五縣令共繪像祠之於蔣山東庵)
馬莊敏公祠(一在城隍廟東廡一在報㤙光孝觀東廡/今存市西水西門東嶽廟青溪上四祠並)
(廢/)
　　　歴代貢士
　　　貢額
晉元帝初制揚州歲舉二人
宋制丹楊郡歳舉二人
隋制蔣州歳貢三人
唐制昇州歳貢三人(有才能者/無常數)
宋中興初建康府解額一十名紹興二十六年増作一
十一名端平元年特増兩名共以一十三名為額
　　　貢院
建康府貢院在青溪南秦淮北即蔡侍郎寛夫宅舊址乾道
四年留守史正志建紹熙三年留守余端禮修廣嘉定十六
年端禮之子嶸為守撤而新之陳天麟楊萬里嘗為記
轉運司貢院舊皆寓試僧寺嘉定九年真文忠公德秀
始建貢院于青溪西(是歳習庵陳塤首薦􁑀闈/明年為禮部進士第一)
進士題名自慶厯二年張識至開慶元年平天祐凡一
百一十六人李琮余㮚李囬段拂秦檜(闕/)　良臣巫
伋吳淵呉僣等皆詳見前志
　　　崇學校
　　　路學
(闕/)　定制路府州縣正官提調學校路學設教授一貟
主管錢粮教育等事教授學正學録各一貟主提調課
講糾正學務大學小學分齋視錢粮多寡禮請教導訓
誨生徒又設正學職貟人吏分掌出納錢穀禮器文籍
建康路自至元十二年歸附因前宋府學差官主教尋
設教授又設江東道儒學提舉司(居前宋教授東㕔今/為倉及學録㕔西㕔)
(為教授㕔學正所居即宋射/圃提舉司沿革見前官守志)至元三十一年詔學校
之設所以作成人材仰各處正官教官欽依先皇帝已
䧏聖㫖主領敦勸嚴加訓誨務要成材以備擢用仍仰
中書省議行貢舉之法其無學田去處量撥荒閒地土
給贍生徒所司常與存恤大德四年秋八月廟學災惟
尊經閣及二教授㕔存五年行臺大夫徹爾公首與僚
屬謀勸諭巨姓出私錢創建正殿郡人王進德獨建講
堂七年總管陳元凱府判百夀推官韓居仁髙仁與教
授趙由暲協力節費重構周圍廊廡齋舎先賢祠教官
直舎倉庫庖湢内外一新復置大成樂器行䑓監察御
史楊演撰記(建業襟江淮帶湖海自六代為都邑民物/浩繁人材輩出寔士林之淵薮也越至元)
(乙亥皇元渡江平宋四海混一欽惟聖天子體道御厯/以人文化天下屢頒明詔崇賁孔祀興學養士太平之)
(風超越前皇大德庚子秋八月廟宇火惟尊經閣僅存/其經籍脱灰燼之厄斯文未䘮天實相之明年春行臺)
(御史大夫徹爾公憫學校之焚燬慨然謂僚屬言兹風/化之本源我輩職宣風化不致力興復可乎乃勸諭巨)
(姓出私錢代公帑剏建正殿郡人王進德即嚮風慕義/以構講室府推韓居仁圖其規制指授面畫極其輪奐)
(餘役有所未遑逮癸邜總管陳侯元凱下車以身任之/適文儒趙由暲來主教席遂同志協謀節浮費傾學廩)
(所屬賢大夫士咸叶力以助鳩工庀役土木偕作府判/百夀推官髙仁治事之暇親董其役由暲究心經度朝)
(斯夕斯僅再閲嵗而厥功告成有廓廡以繪賢像有齋/序以居生徒先賢之享堂教官之直廬下逮廥帑庖舍)
(戸牖楹楯丹雘彰施靡不完具經閣頹圯易舊以新山/出雲飛軒然聳於烟霄之表為郡中傑觀又置大成樂)
(儒生肄習春秋釋奠衣冠整肅禮容可觀延耆儒講書/訓誨諸生執經問義彬彬焉有洙泗之風矣一日郡士)
(來請于僚友郝君文李君蕃合計來言曰朔望拜謁載/瞻廟貌悉增舊觀非他郡所能比再造之勤願有述以)
(勵方來三辭而請復至竊惟吾夫子綱常之道載在方/冊見諸日用不越乎君臣父子兄弟夫婦朋友五者而)
(已古之為學非獨玩空言以干世取禄惟躬行力踐勉/勉循循以求進德之地所以欲平天下者先治其國欲)
(治其國者先齊其家欲齊其家者先脩其身且夫一畆/之宫□堵之室一有敝陋則修之唯恐弗亟豈特宫墻)
(為然哉今頖宮修矣吾二三子來㳺來歌道存目擊反/求諸身盍思亦有未脩者乎於是貌仞墻之崇峻則思)
(斯道之尊嚴觀經閣之富盛則思移在閣之經在腹移/在腹之經在日用聞金石之鏗鏘則思一言一行有條)
(有理如律呂之合節如是則不惟式副聖上樂育之心/抑亦不負䑓察勉勵之意凡在門墻其以是相諗廟之)
(興廢始末備載金陵志中兹/不復書大德乙巳良月朔記)至大二年㢘訪使盧摯撰
重修孔子廟碑(文云上元年詔以興學作士為王政先/務申飭郡縣甚至二年秋八月建康孔)
(子廟成校官文學先生羣諸生相與言曰吾州都會六/代自國淮江之南學遂為首善之地故宋播浙兹維陪)
(都其守臣把留鑰制閫外其選必儒有重望故具昇校規/制雄整肩于成均殆甲東南學燬一旦迨復已十閲嵗其)
(燬其復吾軰所戚所欣吾道所関也不辭諸珉以詔來/者可乎其毁大德四年閏八月其復始庚子者見監察)
(御史楊君演記始己酉者䑓憲御史大夫公霍彌勅中/丞㢘公及其僚佐屬官董其役者路之治中梁普華右)
(其事為書檄士子掾文學江寕貢師仁來宣有請於退/使涿郡盧摯校成矣宇士者備矣養士者具矣公有以)
(教之振吾昇校也夫孔子之道如日月之照亘古今萬/世莫不戴其明以行於世固不以棟宇崇庳加損今夫)
(衆君子所以肫肫於予者豈不以崇孔祠為增國家右/文之光懿䑓臣郡守重道之志也遂作詩俾昇之士息)
(㳺歌之以金玉弦誦之勤庶幾有所感起報荅筦風尚/者樂育之意其詩曰孰昇于穹夫子之宮孰毁于昔而)
(復于今崇基有嚴植綱斯邦維教斯明維士斯蘉爰才/爰工于址干棟維宇斯替維構斯隆既翼其居廼晬其)
(容曰章曰縫廼粒廼饔廼藝鉛槧廼聲笙鏞繇條集成/始玉金終廼洋聖謨以鋪德音士習維羽而校斯林或)
(蜚而㝠或喙于陽或采其翰而儀其翔之習之印而賔/于王士式䑓莱而楩而楠于焉度之以柱明堂昇校之)
(光昇士/毋忘)先是學燬祭器存者十不二三是年造完監察
御史劉泰記之(夫先王之立禮也有本有文忠信禮之/本也義理禮之文也本以主乎中而不)
(敢懈文以著乎外而不可闕所謂無本不立無文不行/也矧器數制度莫不起於時之宜事之當而有以成施)
(於祭祀必盡已以實内外一致方能感格斯五禮中尤/為難者其本與文一或有闕致誠亦不至雖勉卒事不)
(䧟於如不祭者幾希是故擴忠信義理於齋莊恭敬拜/起坐立儀不少愆者亦本之所以立也簠簋籩豆行列)
(有數物不少差者亦文之所以行也故曰器有一之不/備則禮有一之不行是以夲既立矣文既行矣内外交)
(盡不虚矣明則人物懐其仁幽則鬼神饗其德必至乎/是則祀事孔明庶無悔矣建康為江南名郡又䑓察涖)
(焉廟貌巋然學校修整祀器燬于大德壬寅之火存者/十不二三若弗補完是文不行於外而内雖有本安得)
(獨立耶我堂堂聖元大興文治加封孔子報德報功禮/隆丁祀有司奉行固不敢不致如在之誠然而黍稷之)
(馨弗實于簠簋水土之品弗登于豆籩雖曰明德惟馨/亦奚指彼以明此哉於是䑓察上下議論僉同遂命提)
(學官本路治中額森布哈購銅訪得冶金之攦工者仍/俾董其役既成形製髙古凡三閲月而功畢衅於至大)
(己酉之良月以數計之一千八十二可謂大備矣噫噐/之未具也粢盛庶品一或不登無以表其明德今器既)
(具矣庶品既登矣誠或不足於有事之際雖黍稷之馨/神亦不饗所謂誠為實禮為虚也有事于豆籩者可不)
(謹乎校官㳺鄭良學正方機學録劉應參/懇求文石辭弗獲免忘其固陋為之記)皇慶二年儒
學録胡助重撰祭器記(始建康學鑄祭器若干以為大/備御史劉公泰為之記會教授)
(張君拱辰至有事于上丁陳其簠簋尊豆罍爵不合儀/式顧猶有闕者退謀之提學官治中梁侯額森布哈曰)
(吾嘗不滿于是君意雅合弗可以弗完爰禀憲䑓復購/銅召舊匠開冶命學正賈君汝霖董其役凢三月畢工)
(教授俾助以數具書于石庶來者有考焉按簠二副簋/一副爵二十一坫五十有七此南唐舊物僅存者爾山)
(尊二著尊二大尊二壺尊六象尊六犧尊六罍洗三副/龍杓一十三坫八十有二爵一百舟九豆一百七十有)
(四副簠一百二十有二簋如簠之數而加一焉大爐二/大缻四此前鑄之目劉公所記者也罍洗一龍杓一爵)
(十小爐二十有五豆一百舟九此後鑄之目舊新後先/捴以件計一千四百一十有八器至是而始備惟張君)
(主席三年以教以養以興以補臺評士論翕然稱之若/他役倍是不書而獨書祭器者尊禮也可謂知所重矣)
(助之不敢不書以是/夫皇慶二年春記)至治二年教授湯彌昌復取沙洲
鄉學田有記(建康郡學宋紹興間秦丞相以已貲買江/寕縣沙州鄉黄魚莊等處蘆地十有五頃)
(畀鄉校具載碑籍至元十三年後開田百頃有竒十八/年營田司以田撥𨽻財賦府僅以地四頃七十一畝二)
(分歸于學三十一年權豪占佃開四頃為田其後經理/丈量羡田四十畆地三十畆凡為田四頃四十畆地一)
(頃一畆二分奄㩀租入二十有七稔彌昌偹貟掌教詢/知有司文移不輟明為學産遂建白于行䑓洎察院於)
(是路縣恭考文案擬斷歸學至治元年二月省札准斷/郡俾縣主簿朱端卿偕彌昌履畆交業而田始來歸從)
(行者直學謝慶德知書王夢桂縣吏郭滋府給文據公/堂掌之以相授受始末偹著文卷佃者嵗納田米七十)
(九石有竒地租錢二十五貫自元年始然非定額有願/增租者佃可易歟惟學事因循弗舉豈特斯田哉明年)
(夏四月作亭以覆玉兎泉閏五月新創靈星三門煥然/改觀此皆職所當為而前人惮事難役鉅彌昌勉為之)
(頼臺察宗主力克有成謹識形石田圗四/至佃名刻之下方至治二年良月日記)學計租入視
宋增損不同(田土緫一萬八百五十九畆四十六歩四/分六厘二毫五絲水㳰二十二條田一萬)
(六千九百六十畆四十七歩九分四厘九毫五絲地二/千六百一十畆二角二十二歩五分五絲山二百一十)
(七畆二角一十六歩蘆地八百四十九畆一角堽四十/五畆五十闕歩塘一百五十四畆一角三十三歩七分)
(六厘二毫五絲雜産二十一畆一十歩水池一角一十/八歩水塌二角二十六歩房屋七十四間三厦七溜白)
(地八十七叚粮斛緫五千二百三十五石六斗二升九/合五抄米四千五十三石三斗四升三合七勺五抄小)
(麥一千一百一十四石七升四合七勺大麥二十七石/四斗七升七合一勺黄豆三十七石一斗五升一合五)
(勺蕎麥三石五斗八升二合至元鈔總八定二十九両/四錢一分六厘租錢一定三十七両四錢四分房錢六)
(定四十一両九錢七分六厘絲一十二両/四錢九分八厘山柴六十七束蘆三百束)科舉興以貢
士荘田粮積貯待發大晟樂器設掌樂主之惟春秋二
丁釋奠則用書籍則景定志所云賜書板刻買置者兵
火散失殆盡歸附後於諸路裒集及捐學計續刋設職
収掌所買經史子集圗志諸書視他郡亦略全備(十七/史書)
(板計紙二萬三千張史記一千八百一十九前漢二千/七百七十五後漢二千二百六十六三國志一千二百)
(九十六晉書二千九百六十五南史一千七百七十三/北史二千七百二十一隋書一千七百三十二唐書四)
(千九百八十一五代史七百七十三雜書板金陵志四/百八十貞觀政要書二百朱子讀書法一百七十南唐)
(書一百八十禮部玉篇二百七十集慶志一百三十五/脩辭衡鑑五十六農桑撮要五十八救荒活民書一百)
(五十曹文貞公詩集二百八十五憲䑓通紀五百一十/五陳子㢘先生詩二十魯齋先生詩解大學一十九樂)
(府詩集一千三百八十厚德/録六十刑統賦六十有三)廟學時有闕壊隨事修補
無大更易六齋延訓導六員大學四(常德守中/育材進德)小學二
(興賢/説禮)生徒常二百人設賔序貟贍䘏貧寒老病之士鄉
貢進士於學敦遣朔望祀享行䑓官躬視禮儀監察御
史時至勉勵公卿大夫居江左者率遣子弟就學今仕
為名臣者多集慶弟子貟於戲盛矣
　　　建設書院
明道書院仍宋舊規無所更易南軒書院遷舊儀賔館
地基大德元年剏盖南軒先生華陽伯張宣公祠堂江
東書院在城内永安坊塩倉街至治元年五月郡人王
進德剏建子霖又為營度廟屋通六十餘間地臨秦淮
南竹木脩茂置田溧陽九百畆供贍生徒前翰林學士
草廬吴公嘗於其中講授羣士往從受業甚衆泰定元
年定今額又有昭文書院在湖熟鎮北有臺髙十餘丈
下臨秦淮亦名太子臺舊傳梁昭明太子宴㳺之所景
定志太子臺下東橋之東有太子東湖昭明嘗植蓮其
中臺上有昭明像宋咸淳丁卯方拱辰扁曰昭文精舎
里人杜氏守之至元間定今額凢書院皆省設山長掌
錢粮教育與路州學皆有府設直學賛焉
　　　州縣學校
江南歸附初各縣學仍設主學尋令所屬行省宣慰司
差注教諭掌錢粮教育江寕縣學殿宇田粮皆仍宋舊
上元縣學後至元五年縣尹田賢重修進士李桓有記
(郡城之東偏闕衍無際入數十闕/象北直平疇連      闕)　　　(深曠逺流之/      不翅)
(乎林壑埛牧之居者會闕年矣之舊址而上元邑學之/所建也考其闕      百    盖當宋氏之既南郡為)
(大藩閫帥臨視學政之脩致隆於郡而在邑則否迨其/季年公闕蜚英之為令昉為之經始顧已廹於國勝之)
(槍攘故制特綿蕞而完美之功有不暇焉者混一之久/莫之能加則以帑庾之弗贏緝弊支危僅以自守一旦)
(更張而為之也實難嗚呼治邑者有能匹休前人以俎豆/為事因其故而損益之亦何難之有至元五年嵗在己)
(卯大名田侯來尹是邑職専于學覩其廢闕懼無以副/國家設學之意亟以請于邑長曰其責在余圖之惟時)
(謂禮器之具所宜先焉則冶銅為爵坫四十為簠簋十/有八為勺二為鐘一竹為籩者三十為篚者五木為爼)
(者二十以補其未備若豆若尊若罍洗炷熏之有爐植/燭之有檠灌□之有壺舉易其鍥璺杇窳而新之而凡)
(器用之闕以立給繼之以廟學之葺則擴禮殿之基左/右闕        十哲之闕作靈星門修㦸門之腐闕堂)
(及二序皆賁治之改築成已軒敞其後為闕楹構連檐/以徹于堂而凡棟宇之壊無不飭闕後峙華表于門外)
(飛石梁於水次列栅以為闕周垣以為蔽繪門弟子暨/先儒之像於縑素以更圖壁之舊而凡盡飾增嚴為經)
(乆之計者實無不用其極内外相侔功倍于厥初來觀/翕然感斯文之作興跂望朝夕思服善教昔之大儒嘗)
(佐斯邑化俗之美流于亡窮侯之為是舉也其可以無/愧與大學為政本先聖王之所勤修而吏率慢焉世䧏)
(殷周治不古若職是之由自侯之至䆒心於民夙夜弗/怠邑之庶務咸得其理訟獄既清甿俗以安敏惠廉明)
(著于一時故上元之政為屬邑最今又能達其本而崇/禮義之化使民有所觀法益可尚也藉非具列闕  何)
(以勸来者闕長曰闕輝承曰闕賢闕力勞者邑簿李良/臣教諭湯駿典史朱    命謹而用        掾陳闕)
(也金石土木之工合九百三十有奇費之出於田侯者/為錢五千緡是皆不可畧也附記於碑而為之記)
句容縣學頗廢於兵火至元三十年縣令烏延瑛創屋
三間扁曰芳潤至大二年縣尹趙靖撤舊重建繼以縣
尹程恭延聘名士訓誨生徒逺近嚮慕邑民獻地增廣
學宫設唐劉鄴張常洧二祠於講堂西後至元三年刻
累朝封號綸音於石置禮器雅樂繪两廡從祀至正二
年建屋于中堂後扁曰止善監縣尹閭縣尹李允中李
博教諭劉德秀䓁實綱紀焉學計悉有常數(江寕縣學/田一十二)
(頃七十五畆有竒上元縣學基地縱横三十丈學田山/地水潭通計一千一百二十一畆二角三十三歩額租)
(外荒地逐時開墾句容縣學基一十九畆六分一厘田/一十六頃一十八畆七分一厘地一頃六十二畆四分)
(一厘山五頃五十七畆三分一厘塘五畆六分四厘夏/租小麥八十二石六斗三升大麥一十四石三斗八升)
(八合中統鈔五定三十四两七錢八分秋租米二百二/十六石五斗三升七合黄豆一十六石八斗七升三合)
(中統鈔五定三十/四两七錢八分)詳見縣志
溧水州歸附初為縣設主學教諭元貞元年陞州設教
授二年知州儀武義教授劉建行豎建大成殿及神庖
修理學舎一新易明倫堂扁曰(闕/)　易四齋扁曰篤實
自得明理觀善鑄祭器(闕/)　元年同知倪顗教授陳瑞
䆒復蒲塘渡有記(闕/)年以教思亭為(闕/)　亭立加封碑
延祐四年繪從祀像泰定三年(闕/)䑓劄准監察御史順
昌承德言增加田賦置冊立碑至元元年知州李衡教
授宋昇重建明德尊道二堂修殿及两廡增設訓導生
徒加舊其學計見於碑刻(舊額田土田三十四頃六十/二畆七分六厘地一頃九十)
(四畆七分二厘山九十五畆五分河渡一所房屋一十/四間随屋地基租課糙粳米七百二十四石七斗八升)
(七合小麥六十一石三斗六升三合秈稲八百三十四/斤黄豆一石一斗絲一十七兩二錢中統鈔七定一十)
(六両二錢二分新增田土田八十五畆四分九厘地五/十六畆三分山二十七畆五分堽地一十一畆七分九)
(厘蘆墩二畒五分房屋三間半零一厦隨屋地基及帶/屋小巷一條租課糙粳米二百七十五石七斗四升九)
(合五勺小麥二十一石六斗五升五合黄豆一斗/六升五合絲六錢中統鈔一十一定八兩六錢三)
(分/)并書板詳見本州志
溧陽州歸附初為縣設主學教諭元貞元年陞州
即以前宋縣學改為州學設教授大德五年教授
班惟志修學宫建齋舎東曰飬正麗澤西曰明德
藻德設小學齋增學田三百八十餘石卞應午記
之大德十一年改創大成殿至治元年教授孔濤
置雅(闕/)建講堂及先賢祠校官廨舎規模有加於
舊其學計徴於官者(租粮白米二千闕百二十三/石四斗六升三合貢士莊四)
(百五十五石二斗六升五合贍學一千九百/五十七石三斗九升八合租鈔一十九定)詳見
本州志
　　　科第進士
延祐四年丁巳溧水州人劉泳江浙省鄉試第二十名
明年㑹試下第
延祐七年庚申溧陽州人李士良江浙省第六名明年
㑹試中選殿試第三甲同進士出身受將仕郎紹興路
餘姚州判官
至治三年癸亥郡人李桓江浙省第二十七名明年會
試下第恩例受餘干州教授
大厯二年己巳郡人李懋江浙省第十六名明年會試
中選殿試第二甲同進士出身受將仕郎饒州路(闕/)陽
縣丞
　　　儒籍
路學抄数儒人一百六十五户明道南軒書院上元江
寜縣學各有儒籍至元十二年乙亥正月制置趙溍弃
城宵遁徐都統䒭率軍民納欵二月二十七日大軍入
城平章阿珠占居明道書院軍士舁弃聖像野中書院
儒人古之學等詣丞相淮安王前告給榜文還復書院
房屋租産招安秀才當奉鈞㫖令書院依例復舊由是
諸學弦誦不輟至元二十八年南方儒人有德行文章
政事可取者許各路嵗舉一人量材録用元貞元年諸
路凡儒知吏事吏通經術性行脩謹者各路薦舉㢘訪
司試選每道嵗貢二人省臺委官立法考試中式録用
大德十一年係籍儒户雜泛差役並行蠲免至大二年
儒人免差延祐元年設科取士儒風大振其明年再
詔𨽻籍在學儒人毋得非禮科役煩擾是後有司奉行
不至儒者雜於編户癸酉科後停試惠宗皇帝元統二
年特降聖㫖儒户免差有德行學問者選充教官至正
(闕/)年復行科舉取士法所以作養多士者至矣(闕/)慶儒
戸多前代故家宋末進士有包秀實國華陳仲謀吳季
申皆以文章政事名世其後衰㣲不可考知今可見者
董烈(宋相文清公槐之後累/官朝奉大夫知池州)房元龍(宋進士承議郎懐/逺軍節度判官)
李銞(宋太師㐮國公琮之後進士累官/承直郎制司幹官沿江屯田分司)王良耜(宋相荆/國文公)
(安石之後貢士累/受沿江制司幹官)趙崇囬(宋進士累官通直郎/知建康府句容縣)楊公溥
(宋待補/進士)戴俊卿謝克仁(皆宋/貢士)歸附後子孫相繼以科第
儒術仕進顯榮其家所謂君子之澤乆而不泯者亦朝
家崇儒興學之效也(曹銞溧水後志載朱虙者夀昌四/世孫登宋政和八年第建炎二年)
(官左從事郎潭州瀏陽令四年軍賊杜彦䒭䧟瀏陽虙/力戰三日死之湖南安撫司聞諸朝贈通直郎與其子)
(柔嘉將仕郎恩澤因柔嘉歴仕贈至大中大夫三世孫/紹逺明逺四世孫用泰棟俱擢科第五世孫立之祐之)
(以易學授徒于家忠孝之有後儒者之世澤彰著如此/他如句容樊淵之孝㢘溧水湯大闕之五世同居輕財)
(急義汪立信冢婦李氏劉英傑妻呉氏陳登妻樂氏之/貞節經聖朝旌異悉出世儒之家其被服禮義之教有)
(自來矣然則歴代之崇尚儒雅欲以化民成/俗其效豈虚也哉附於志末俾後可覽觀焉)
　
　
　
　
　
　
　
　
　
　
　
　至大金陵新志卷九
欽定四庫全書
　至大金陵新志卷十
　　　　　　　　　　　　　元　張鉉　撰
　　兵防志
兵者聖人所以討强暴平亂世夷險阻捄危殆恒不得
已而用之觀其本起於陰陽之相勝善暴之相形而濟
之以㓙器故善用兵者必審天時察地利順民心三者
皆得則可以戰敵而亦聖人所慎呉晉六朝建都江左
天下望為正統文物殷富寶器在焉然其分裂之際毒
民於兵其備禦大要在於據江防淮治城浚隍以逸待
勞攻不足而守有餘至其道窮數極中國舉之若摧枯
振槁故曰堅革利兵不足以為勝髙城深池不足以為
固嚴令繁刑不足以為威由其道則興不由其道則廢
宋自髙宗南渡以建康為陪都縂以重臣宿兵峙粮常
數十萬及天兵下襄樊沿江諸將或降或遁不數月而
社為墟曩之治險畜兵其勝安在今天下一統城郭溝
池悉廢為畊藝而中土之兵分翼鎮守裝出其家米鹽
仰給縣官統屬器械各有名籍不著著其設置巡防大
較作兵防志(自形勢至戰艦皆據/舊志纂述以備叅攷)
　　　形勢
諸葛亮曰鍾阜龍盤石城虎踞真帝王之宅　李綱曰
天下形勝闗中為上建康次之宜以長安為西都建康
為東都　衛膚敏曰建康實古帝都外連江淮内控湖
海為東南要㑹之地　劉珏曰金陵天險前據大江可
以固守　張浚曰東南形勢莫重於建康實為中興根
本　陳亮曰舊日臺城在鍾阜之側據髙臨下東環平
岡以為安西城石頭以為重帯𤣥武湖以為險擁秦淮
青溪以為阻是以王氣可乗而運動如意　江黙曰自
淮而東以楚泗廣陵為之表則京口秣陵得以蔽遮自
淮而西以壽廬歴陽為之表則建康姑孰得以襟帯表
裏之形合則東南之守不孤其來尚矣餘見江防
　　　攻守
張敦頥曰晉蔡謨曰時有否泰道有屈伸暴逆之冦雖
終滅亡方其强盛皆當詘而避之要終歸於大濟而已
為今之計莫若飬威以俟時王羲之曰以區區江左營
綜如此天下寒心久矣中興之業政以道勝寛和為本
力爭武功非所當作二人者能言之而不得行之行之
而足以安江南者孫權一人耳陸瑁嘗勸權曰九域盤
互之時率須深根固本愛力惜費陸遜嘗勸權曰施徳
緩刑寛賦息調權報之曰發調者葢謂天下未定事以
衆濟若徒守江東修崇寛政兵自足用何以多為顧坐
自守可陋爾以此知權之志未嘗不在於天下然以傳
攷之亦未嘗肯求逞於中原曹公來侵則破之拒之而
已治艦立塢築堤遏湖作涂塘明烽燧始終所以備魏
者至矣及移牋於曹公曰足下不死孤不得安則權固
未嘗得志也嘉禾中因蜀冦魏一攻淮南聞明帝東行
遽則歛避諸將之攻樊城司馬懿救之亦引軍亟退自
後觀之謂之怯可也而權不以為耻豈非天下之勢既
未有可投之隙與其力爭而取敗不若退守而待時也耶
史稱權繼父兄之業有臣以為腹心股肱爪牙兵不妄動
故戰少敗而江南安此權之所以為治也及嗣主立諸葛
恪為政首侵邊以怒敵東興之戰幸㨗顧不能持勝復違
衆大舉一敗塗地恪既䘮軀而孫氏之業因以衰焉則權
之兵不妄動利害果何如也其後孫皓用諸將計數侵盗
晉鄙陸抗曰茍無其時雖復大聖亦宜養威自保不可輕
動今不務力農富國審官任能明黜陟慎刑罰訓諸司以
徳拊百姓以仁而聴諸將徇名窮兵黷武動費萬計士卒
凋弊冦不為衰而我已大病矣夫爭帝王之資而昧十百
此人臣之姦便非國家之良䇿也抗之言兼有陸瑁陸遜
蔡謨王羲之論而皓不知用此其所以亡也東晉自庾亮經
營征伐皆不能有成謝安父子乗苻堅傾敗之餘圖之如恐
不及至於渡河入鄴訖無尺寸之得宋文自恃富强加兵元
魏檀道濟再行無功諸將以敗繼敗而邉塵遂至𤓰
步梁武遭魏世之亂陳慶之以數千兵入洛而嵩髙之
襲幾至殱盡及貪河南之地納叛將棄睦鄰而身國顛
覆陳宣帝闢土宇於北齊旋失淮泗於後周雖以桓溫
劉裕非常之才度越歴代諸將而溫伐苻徤慕容暐皆
幾成而敗裕平南燕滅姚秦亦既得而失則六朝用兵
攻伐之䇿可見矣(古今論守國事宜范蠡最髙/陸抗所言次之餘非確論也)
　　　江防
呉聿曰江出岷山自湖口合流而下奔放蕩潏吐吞日
月山或磯之則其勢悍怒觸舞大艑兀若轉梗至其廣
處曠數百里斷岸相望僅指一髪而舳艫上下中流遇
風則四顧茫然亡所隠避自金陵抵白沙其尤者為樂
官山李家漾至急流濁港口凡十有八處稱號老風波
而玩險阻者至是鮮不袖手　呉志曰魏文帝有渡江
之志望江水盛長瀰漫數百里便引退自歎曰魏雖有
武騎千羣無所用也　干寶晉紀曰魏文帝之在廣陵
呉人大駭乃臨江為疑城自石頭至于江乗垣以木植
衣以葦席加采飾焉一夕而成魏人自江北望甚憚之
曰彼有人焉未可圖也乃還宋書元嘉二十七年魏
人聲欲渡江太祖大具水軍為防禦之備領軍將軍劉
遵考左將軍尹𢎞守横江少府劉興祖守白下建威將
軍黄門侍郎蕭元邕守禆洲羽寺左監孟宗嗣守新洲
上建武將軍泰容守新洲下征北中兵叅軍向栁守貴
洲司馬到元度守蒜山諮議叅軍沈曇慶守北固尚書
禇湛之先行京陵使仍守西津徐州從事史蕭尚之守
練壁征北叅軍管法祖守譙山徐州從事武仲河守博
落尚書左丞劉伯龍守采石尋遷建武將軍淮南太守
仍總守事遊邏上接于湖下至蔡洲陳艦列營周亘江
畔自采石至暨陽六七百里船艦蓋江旗甲星燭皇太
子出戍石頭徐湛之守石頭倉城　齊書建元元年魏
主宏聞太祖受禪其冬發衆遣丹陽王劉昶冦司豫二
州明年詔衆軍北討初虜冦至縁淮驅畧江北居民猶
懲佛貍時事皆驚走不可禁止乃於梁山置二軍南置
三軍慈姥置一軍烈洲置二軍三山置二軍白沙置一
軍蔡洲置五軍長蘆置三軍徐浦置一軍以備之魏不
能攻　周世宗問江南虗實孫忌荅曰本國雖小甲兵
尚三十萬世宗曰江南不過十數郡何見欺也忌曰精
兵雖止十餘萬然長江一條飛湍千里險過湯池可敵
十萬之師國老宋齊丘乃王猛謝安之徒又可敵十萬
　張虞卿曰歴考前世南北戰爭之地魏軍嘗至𤓰步
矣石季龍嘗至歴陽矣石勒冦豫州至江而還此皆限
於江而不得騁者也然江出岷山跨郡十數備之不至
一處得渡皆為我憂使吾斥候既明屯戍惟謹士氣振
而人心固矣恃江為阻可也雖無長江之險亦可也苻
堅百萬之衆馬未及一飲江水謝𤣥八千銳卒破之於
淮淝豈非其效歟不然五巢以竒兵八百泛舟即渡呉
人有北來諸軍乃飛過之語韓擒虎以五百人宵濟采
石守者皆醉遂襲取之由是觀之徒恃江而不足與守
鮮克有濟矣曹操初得荆州議者謂東南之勢可以拒
操者長江也操既得荆州蒙衝戰艦浮江而下則長江
之險已與我共之獨周瑜謂捨鞍馬而仗舟楫非彼所
長赤壁之役果有成功至於羊祜之言則以南人所長
惟在水戰一入其境長江非復所用他日成功畧如祜
言故臣以謂有如瑜者為用則祐之言謂之不然可也
無如瑜者則祐之言不可不察也彼為說者謂敵人以
馬為强而江流迅急渡馬為難敵人便於作栰而江流
迅急非栰能濟是未知侯景以馬數百一夕而渡王濬
自上流来未嘗作栰也州縣一也有最為要害者津渡
一也有最宜備豫者苻堅自項城來壽陽侯景自壽陽
移歴陽孫恩自廣陵趨石頭王敦渡竹格蘇峻泛横江
侯景渡采石考前世盗賊與夫南北用兵由壽陽歴陽
来者十之七由横江采石渡者三之二至於據上流之
勢以窺江左者未論也　建炎三年冬金兵自黄州渡
又自馬家洲渡時杜充在建康聞金人至以軍六萬列
戍江南岸而閉門不出師無統一皆無鬬志明年夏四
月韓世忠提舟師截大江以邀金兵相持黄天蕩四十
八日烏珠遣使與世忠約日㑹戰世忠募海船百餘艘進
泊金山下仍植一旗書姓名表其上金人望見大笑曰
此吾几上肉耳(按宋史世忠伏兵/金山廟幾獲烏珠)世忠預命工鍛鐵相
聯為長綆貫一大鈎徧授諸軍之强壯者平旦敵擁十
舟噪而前比合戰世忠分海船為兩道出其背每縋一
綆則曵一舟而入敵不得渡遣使願還所掠及獻馬三
千世忠不聴曰只留下烏珠乃可去時逹蘭所遣之兵
在儀徴江南北兩岸皆敵衆世忠據中流風帆浪檝飄
忽若神烏珠閉壘不敢出謂諸將曰使船如使馬何以
破之乃欲自建康謀北歸(烏珠兵在南岸故自/鎮江沿江西上求濟)凡古津渡
又被世忠八面控扼不得去或獻謀於蘆場地鑿大渠
二十餘里(今蘆門河是/在黄天蕩南)上接江口舟從江背出世忠之
上流一夜渠成次早出舟世忠大驚尾擊敗之敵終不
得濟(按宋史金人悉趨建康於冶城西南鑿/渠則今新開河是故汪藻謂開兩河也)一日敵乗
天霽無風我所用海舟皆不得動彼乃以輕舠絶江而
遁世忠戒其下勿追使去烏珠囬江北屯六合逹蘭在
山東遣人誚烏珠入侵無功盍止於淮東候秋髙相㑹
再侵江南烏珠以前日渡江之危為辭吕頥浩言金人
多詐難測詔劉光世分兵以備江岸　紹興三十一年
金萬戸髙景山以兵數萬犯揚州劉錡提大軍禦之於
清河金以氈裹舟載粮挽而上錡募善没者鑿舟沉之
金人大驚俄犯揚子橋錡以兵扼𤓰州金騎逼江錡遣
麾下貟琦設伏於皂角林與敵接戰誘敵入張弩俄發
敵大敗斬景山俘數百人金亮親統細軍駐和州之鷄
籠山臨江築壇刑馬祭天必欲由采石而渡朝廷詔王
權詣行在以池州都統制李顯忠代權命督府參議官
中書舍人虞允文趣顯忠交權兵時顯忠未至允文夜
見建康留守張燾議禦敵之計燾但言已當死守留鑰
丙子金亮登壇建黄綉旗二中張黄蓋亮執小紅旗麾
衆渡江時王權所留水軍車船咸在而諸將未有統屬
莫肯用命盡伏山崦惟提舉張振王琪稍任其責允文
自建康至使人督之敵舟稍近振琪與統制時俊盛新
䓁徐出山崦列布江岸敵初未之覺一見大驚欲退不
可我軍用海鰍船迎擊士皆死鬬敵舟沉溺者數萬其
囬北岸者亮皆殺之遂不能濟丁丑金人徃來望見車
船遽却我軍復以海鰍船先往北岸截横林渡口用克
敵弓射之金兵棄船上岸者悉䧟泥中而斃上急差楊
存中措置守江虞允文亦自建康馳至鎮江時江岸有
車船二十四艘敵已瞰江恐臨期不堪駕用存中允文
臨江按試命戰士踏車船徑趨𤓰洲迫岸復囬金兵皆
持滿以待其船中流上下囬轉如飛金衆相顧駭愕亮
愈忿召諸帥約三日畢濟過期盡殺之諸帥謀曰南軍
有備如此進有渰殺之禍退有敲殺之憂奈何有縂管
萬戴者曰殺郎主與南宋通和則生矣衆曰諾乙未諸
帥集兵射殺亮并殺其太傅三妃與謀事者十餘人
紹興巾詔沿邊修守備呉表臣言大江之南上自荆鄂
下至常潤其要𦂳處不過七渡下流最𦂳者二建康之
宣化鎮江之𤓰洲是也當擇官兵修器械以謹其防
王彦恢言建康古都乃用武之地欲保建康必内以大
江為之控扼外以淮甸為之藩籬又必措置兵食以贍
國費然大江以南千里浩渺决欲控扼非戰艦不可大
江以北萬里坦途欲遏長驅非戰車不可舒廬滁和良
疇百萬欲措置軍食非營田不可舟車之法以輕㨗為
上彦恢所制飛虎戰艦傍設四輪每輪八檝四人旋斡
日行千里又有神武戰車下安四輪畧同飛虎頂張布
帷以避矢石傍斜衝擊其用如神又有拒馬車一人之
力可以轉用比之䝉衝偏箱鹿角此尤至要淮西良疇
不可以數計不須朝廷給本秪以有無相濟併力營田
計其戸口什一飬兵則淮西可以守矣如許令彦恢招
兵教習只乞那融淮西數州財賦可足舟車之用及以
數州秋成所得那融營田可足兵食之費萬一金人入
侵及盗賊猖獗彦恢當以此舟車摧鋒䧟陣以此士卒
斬將搴旗以此種蒔飛芻輓粟保守江淮决無疎失詔
彦恢就本軍措置　宋之論邊防要害者有曰自古倚
長江之險者屯兵據要雖在江南而挫敵取勝多在江
北故吕蒙築濡湏塢而朱桓以偏將郤曹仁之全師諸
葛恪修東興堤而丁奉以兵三千破胡遵之七萬轉弱
為强形勢然也淮甸郡縣不必盡守故城各隨所在擇
險據要置寨栅守以偏將敵來仰攻固非其利若長驅
深入則我綴其後二三大將浮江上下為之聲援敵之
進退落吾計中萬全之策也又有曰無為軍巢縣之濡
須及東西闗山川重復蓋昔人尺寸必爭之地大率巢
湖之水上通焦湖濡湏正扼其衝東西兩闗又從而左
右輔翼之餽舟既已難通故雖有十萬之師未能便出
大江得逞其志淮西雖號地平而水陸要害皆可戰守
稍加措置未易輕犯又有曰若金重兵出淮西則池州
軍出巢縣而江州軍出無為軍便可為淮西官軍之援
又有曰自建康至姑孰一百八十里其險可守者有六
曰江寧鎮曰碙沙夾曰采石曰大信口其上則有蕪湖
繁昌皆與淮南對境其餘皆蘆荻之塲或碕岸斗絶水
勢湍險難施舟楫又有曰采石渡在太平州界下馬家
渡在建康府界上宣化渡在府界下采石江濶而險馬
家渡江狹而平相去六十里皆與和州對岸昔金人入
侵直犯馬家渡杜充以萬衆不能捍亦嘗分兵犯采石
太平州以鄉兵禦之遂退雖杜充處置有未盡善亦形
勢使然馬家渡比采石尤為要害又有曰和州烏江縣
界可自江北車家渡徑衝建康府馬家渡滁州全椒縣
可自江北宣化渡徑衝建康府之靖安兼泗州盱眙有
徑小路由張店上下瓦梁盤城亦可徑至宣化不滿三
百里烏珠曽於此路來至六合下寨并自上瓦梁下船
直至滁河口可以入江宜於靖安渡碙沙夾相對三處
防守所有北岸滁河口宣化兩處來路應和州東地分
宜嚴切隄防(又有曰昨來金人自黄州張家渡渡江由/湖北鄂州武昌縣上岸方入興國軍大冶)
(縣界取山路以犯江西宜於興國軍大冶縣通山等處/擺布防拓又有言曰漢陽沌口係漢江下流湖北師司)
(所𨽻尤宜/嚴切隄防)隆興二年議幸建康張浚受任督府講論軍
務不遑寢食招來山東淮北忠義之士以實建康鎮江
兩軍凡萬二千餘人萬弩營所招淮南壯士及江西羣
盜又萬餘人要害之地城壁皆築其可因水為險者皆
積水為堰置江淮戰艦諸軍弓矢器械悉備兩年冬金
人屯重兵十萬于河南為虗聲脅和有刻日决戰之語
將士望金人至成大功而金人亦知宋有備卒不敢動
及是浚又以宰相來撫諸軍將士踴躍思奮敵聞浚來
亦檄宿州之兵歸南京沿邊清野以俟淮北來歸者旦
夕不絶山東豪傑悉願受節度金人益懼(分屯建寨建/康太平池三)
(郡江面計一千七十一里共建大小二十九建康八屯/曰下蜀曰馬家步曰沙河曰韓橋曰王沙曰新開河曰)
(下三山曰汪蔡港太平七屯曰濮家圩曰褐山曰烏石/磯曰白泥浦曰上三山曰板子磯曰周家莊池州十四)
(屯曰菖蒲山曰大通曰梅根曰穴港曰戚家溝曰李三/河曰寶寨磯曰黄石磯曰吉陽洑曰祝家磯曰烏石磯)
(曰香口曰雙山三郡諸屯共創寨屋一萬一千九十五/間本府一千七百間太平四千四百間池州四千八百)
(間將佐衙屋不計焉今各處萬戸府差軍守把多/係前代屯戍之地亦有廢不守者此不及詳著)
　　　營寨教塲
潘家寨在上元惟政鄉開寶中潘美下江南駐兵有潘
亭塘去城十里都監寨在上元縣地太平興國元年置
侍衛馬軍與都統司叅錯如古南北軍之制各以統制
統領出三衙馬帥領之號行司乾道七年移屯置寨建
康凡八其選鋒軍寨在西門崇道橋前右中左後五軍
寨一在虎頭山一在黄家塘南一在塘北一在陰山東
者並南門外蔣山南者在東門外駐劄御前諸軍各有
統制統領官置都統制副都統制領之紹興十二年移
屯建康置寨凡六其遊奕軍前右中左後軍寨一在清
化坊之北新街一在桐樹湾北一在髙陽樓及東門外
一在保寧寺街一在北門内大街東一在上元縣之西
景陽臺之南廂禁軍營屋始皆草覆紹興中章森易以
瓦數千間號新營其禁軍曰武䧺第一指揮威果第十
三第十四第十五第四十四指揮忠節第十一指揮全
㨗第六指揮有馬雄畧第十一指揮横江水軍三指揮
忠義指揮等諸營一在廣濟新倉東一在證聖院東一
在院西一在轉運衙西一在太平橋北一在清化市南
之下街西一在總領衙後通附營凡七其廂軍効勇第
一第二牢城第一第二指揮剰貟指揮營並在城内西
北隅沿江制置司諸軍寨其遊擊軍前右中左後五軍
寨一在武定橋南一在橋西北一在北門内二在桃源
洞有叅議官胡居仁撰記遊擊軍新寨在馬帥衙東開
慶元年馬光祖建買民地拓基五百二十畆屋三千間
制領將佐衙十一所屋一百三十間㸃亭廟寨門共四
十間甃井廿五亭十二防江軍寨在北門外耆闍山下
効用軍寨三在直街之能仁寺後武定橋南小寨在羅
帛市破敵軍寨在大西門裏精銳軍寨在都統衙後親
兵左右部營在鹿苑寺側䇿勝軍中軍寨在城内東北
角右軍寨在北門城内制効軍寨一在虎頭山一在城
内杏花村龍湾遊擊水軍寨在靖安鎮靖安唐湾水軍
寨在古龍湾茅草岡義士雄武二軍附遊擊軍寨江東
安撫司親兵寨史正志建在府治東後廢劉珙復建為
兩寨在宫城東及北慶元乙卯守臣張枃復建軍房甲
仗庫合千二百八十七楹又建亭為主將號令㸃集之
所東曰觀禮西曰教忠游九言撰記淮西江東縂領所
縂効軍寨凡四一在江寧縣北真武廟南一在興嚴寺
北一在馬司選鋒寨東一在報恩觀東北諸軍教塲有
三御教塲在行宫東親兵教塲在府治東中軍教塲在
蔣山東乾道志禁軍東南第五將正副將各一貟及兵
馬鈐轄分管之厢軍兵馬都監四貟及駐泊兵馬都監
分管之又慶元志嘉祐四年江寧府就置禁軍駐泊三
指揮以威果為額熈寧五年以議者言東南兵寡而多
盗又以三千人戍揚州杭州江寧府自章森建新營𨽻
兵者始不與居民雜比又江東轉運司嘗於江寧府聚
十州兵袛備上綱置小營見王逢原廣陵集句容有管
界下蜀東陽三寨溧水有管界廵檢寨在棲賢橋西溧
陽有山前巡檢寨在縣北三十五里舊縣巡檢寨在縣
西四十五里(今益都萬戸唐公廨即舊遊擊軍寨地北/門大街舊准㨗寨翔鸞坊小馬司寨今並)
(為軍營大馬司寨街舊遊擊軍寨遊擊右軍寨並建養/濟院安懐院東北隅舊戎司左軍寨今為益都新軍營)
(又舊逓鋪營處鋪兵今錄事司是其地今龍湾軍營即/舊遊擊术軍寨地舊御教塲今為教塲餘並為民居園)
(地/)
　　　尺籍
建康府廂禁軍𨽻安撫司四千人親兵一千人駐劄御
前諸軍𨽻都統制司兵五萬人馬五千八十七匹侍衛
馬軍移屯建康府以三萬人騎為額沿江制置司增置
軍額防江軍三千三百人内歩軍三千人(勝㨗五百人/吐渾一千人)
(雄威一千/五百人)馬軍三百人効用軍一千四百五十五人破
敵軍一千四十四人精銳軍二千五百三十一人親兵
左右部共一千人䇿勝中右兩軍一萬人制効兩軍二
千三百二十六人靖安唐灣水軍五千七百二人龍灣
遊擊水軍二千九人金山團窩制効軍六百五十九人
遊擊軍五軍共一萬二千四百一十二人雄武軍五百
八十七人義士軍一千八百七十三人寧江新軍六千
二百八十人又有良家子新招帳前將官等兵至元十
二年歸附之際軍民潰散徐王榮所領投拜者悉名新
附軍分差各處與漢軍相叅鎮守故畧著其額云
　　　軍噐
景定志云除戎噐戒不虞𫝊於易礪鋒刅鍛戈矛誓於
書修車馬備噐械序於詩有備無患其來尚矣漢帝使
人視呉漢何為方修戰攻具乃有隠若一敵國之歎祖
逖用二千人起冶鑄兵固知其有誓清中原之志李徳
裕請甲人於安定弓人於河東努人於淛西於是兵噐
皆犀利而蕃詔不敢窺焉修政安邊兹非急務乎本朝
建閫金陵藩屏畿甸兵甲四出則北援淮東備海南控
荆楚西助巴峽開慶景定間凡甲胄戈劔弓矢之需取
具於昪者無慮數十萬計取之不竭俻有素也至元乙
亥沿江制置趙溍聞兵至取行宫公帑金帛宵遁而所
積噐械資儲悉歸行省
　　　戰艦
李綱嘗奏宋髙宗曰臣聞生於陵者安於陵生於水者
安於水南方之人習水而善没其操舟若神而北人有
懼舟楫而不敢登者習與性成也騎兵施於南方非所
便而南人教之水戰必可取勝昔曹操以數十萬衆順
流襲呉周瑜以三萬人逆戰于赤壁因風縱火焚其船
栰遂大破之操自此不敢有窺江表之心而鼎足之勢
立其後曹丕復以大兵次廣陵觀長江風濤洶湧呉人
戈甲旌旗之盛恐懼而退晉有江左苻堅以百萬之衆
次淝水而謝𤣥以八千人破之衆皆奔北聞風聲鶴唳
皆以為王師將至則東南之兵養育訓練因地利而用
之亦足以自守其地應沿河沿淮沿江帥府要郡凡臨
流去處宜倣古制以造戰船上設樓櫓可以施弓弩下
運艣棹可以破風濤頒法式以授之仍募習水者為水
軍以時教閲激賞敵舟濟渡㑹合掩擊以我之素習擊
彼之蹔濟其勢必勝得一勝則敵心破膽不敢有窺東
南之心矣嘉祐中范仲淹上言乞於河陽置戰艦水軍
以防契丹當時以為迂濶不果行使用其說剏設至今
則大河有備靖康初金人豈能遽濟渡哉先事而言則
近乎迂事至而後圖之則無所及其實今日之急務也
所有諸路合置戰船募水軍欲乞專差官前去措置建
康府制置司累政修造戰船自淳祐九年以後大畧可
攷造船修船共三千五百隻詳見前志
　　　本朝兵戍大畧
至元十二年中書左丞相淮安恵武王巴延總㐮陽兵
南伐用宋將呂文煥程鵬飛范文虎等為鄉導敗賈似
道兵于丁家洲池州守將以城降沿江制置趙溍弃建
康宵遁馬歩軍副縂管權制置司徐王榮及翁都統等
帥軍民於太平州納欵二月十二日大兵至南城外雨
華臺下寨廿七日丞相平章吕叅政等官入城於府治
玉麟堂開省調兵大犒軍士立建康宣撫司招安江東
諸路以萬戸亷希愿招討索多兼宣撫使三月三日遣
黄頭先鋒哨馬數百人至句容𤓰渚殺知縣葛秉縣民
巫及元率衆詣軍前納欵授本處縂管同二李百户偕
往招安三月十八日立寨文孝廟禁止剽掠來降者各
授縂把俾領其衆溧水溧陽二縣以次降附是夏以暑
熱駐師建康設江寧上元二縣尉秋七月丞相巴延入
覲上都以上萬戸追封曹南王阿嘍罕權行省事平章
河南王阿珠萬戸追封汝南王張𢎞範等屯兵𤓰洲宋
將姜才張世傑孫虎臣水陸逆戰相繼敗績行樞密院
駐劄鎮江宋轉運判官趙淮起兵溧陽宜興縣界屯㨿
長塘湖􁡴山一帯阻水拒守冬十月右丞相至自京師
留左丞相阿珠右丞張恵等行省𤓰洲斷淮東援兵自
與阿嘍罕叅政董叅政分兵三道水陸並趣臨安十一
月叅政右師破東埧寨㧞溧陽建平廣徳四安長興諸
縣闢獨松闗遣千户竒塔特總管徐王榮等破趙淮屯兵
十二月大兵破常州進次臨安之長安鎮遣徐王榮詣
𤓰洲行省計禀差新野奕千戸陳翼於建康宣撫司起
新附軍五百漢軍二百招捕溧陽未下鄉寨十三年正
月十一日徐王榮等敗宋兵執趙淮解赴𤓰洲行省殺
之徐王榮以功受驃騎衛上將軍蘇湖招討使帯已降
虎符充建康路總管兼府尹十四年罷宣撫司為建康
路總管府立江東道宣慰司以叅政阿嘍罕保定萬戸
張𢎞範行宣慰使自是連嵗出兵保定奕及福建奕亷
萬户常州宋萬戸寧國喬萬戸泰州奕孟萬戸諸軍并
諸附軍相繼分鎮建康各縣置尉司專主巡捕在城錄
事司以判官兼凡路府州縣達嚕噶齊皆兼提控捕盗
鋪兵止逓文書十五年張元帥追宋二王厓山江淮行
省發水陸師二萬從行十六年二月宋境悉平亷宋兩
萬戸軍移屯各處十八年調兵東征日本至元二十二
年江淮等處行樞宻院開府建康元貞元年溧水溧陽
陞州設捕盗司以州判一貟兼領各鎮寨俱設巡檢司
僉撥弓兵專以巡防捕盗凡一十二處(江寧鎮秣陵鎮/竹篠龍都茅山)
(下蜀東陽東埧髙淳/白馬橋舊縣山前)其州縣鎮守官軍則從萬戸府輪
差千戸百戸管軍分戍要害至元末年行樞密院例革
各萬戸府徑𨽻樞密院及江浙行省提調保定奕張副
樞軍馬移屯武昌孟萬戸移屯泰州喬萬戸奕對遷寧
國大徳元年益都新軍萬戸府自寧國路移鎮建康於
前宋遊擊軍營内置府達魯花赤萬戸副萬戸而下軍
官千户百戸彈壓通設一百餘貟所管蒙古漢軍新附
軍按月於有司支請鹽粮其漢軍本戸元僉免粮田四
頃嵗以所出為封裝錢給當役者所在正軍專一守把
城池倉庫局院坊廊要害去處軍官不得多餘占使非
奉省院明文諸衙門不許差調集慶親𨽻行臺按治嵗
時教習紀律嚴明龍灣有教習水軍萬户府係行樞密
院於江北河南行省管下蘄黄鄧新揚髙郵真滁杭州
等奕萬戸府撥軍二千餘名前來屯戍專以教習𨽻萬
戸府提調凡軍之新舊名籍船艦軍裝器備及軍噐局
逐年成造器械悉有額定工程名件此不詳著防戍地
境有圖見首卷(續報諤嚕訥四處亳州寧國廣徳江陰/許浦通事馬軍軍器則嵗造黒漆鐵甲)
(二百三十付真皮盔甲袋全四色水牛皮甲二百二十/付紫真皮盔甲袋全羊肝漆明稍角弓五百五十五張)
(手箭一萬八千隻箭葫蘆弓袋雜袋/八十付其起解積貯本路具冇文卷)
　
　至大金陵新志卷十
欽定四庫全書
　至大金陵新志卷十一上
　　　　　　　　　　　　　元　張鉉　撰
　　祠祀志(一/)
禮莫大於報本反始天地者生之本也先祖者𩔖之本
也鬼神者陰陽四時之本也故天子祭天地諸侯祭境
内山川卿大夫祭五犯庶人祀其祖尊卑鉅細各有等
差而誠敬之道著焉𫝊曰我戰則克祭則受福又曰惟
聖人為能饗帝惟孝子為能事親言積其至誠之感而
氣之散者聚游者反精微之應非聖人孰能知之周衰
禮廢諸侯或僣郊祀而大夫旅泰山又其弊也淫祀興
而民徳濫焉君子亦反經而已矣金陵故為都邑其以
王者禮樂祀天地山川之屬甚衆呉大帝赤烏十年始
為康居僧㑹建寺崇佛又為僊者葛𤣥立觀方山自是
代有増加梁陳於佛尤所重其三茅君蔣子文祀皆原
於漢呉蔣累號為帝而茅山之祠肇自隆古書缺莫得
而詳今其處傳多薶瘞(𤣥帝命東海神埋/鼎秦漢常瘞金壁)由晉迄宋死
事之臣及有功徳於民皆特立祠最著者卞壼謝𤣥劉
仁贍曹彬楊邦乂姚興王珙我朝定江南淮安忠武王
巴延河南王阿珠曹南王阿嘍罕皆以功最受封淮安
立祠杭州河南祠汴梁而曹南王今立祠集慶禮所謂
崇徳報功者邪因前志所紀輯錄歴代郊社佛道祠宇
以下具著之作祠祀志
　　　古郊廟
南郊壇案建康實錄晉太興三年所築郭璞卜立之在
宫城南十餘里(注云在長樂橋東籬門外三里又/云今縣南有郊壇村即呉南郊地)呉大
帝初稱尊號武昌南郊祭用𤣥牡後自以偏方不郊太
元元年始祭南郊在秣陵縣南十餘里(呉志大帝時羣/臣上奏宜修郊)
(社以承天意帝曰郊祀當於中土今非其所於何施此/重奏曰普天之下莫非王土王者以天下為家若周文)
(王都於酆鎬非必中土帝不聼終/呉之世郊祀廟社缺然無可紀者)晉元帝渡江大興三
年始議郊祀立南郊於己地建武二年定郊兆於建鄴
之南(唐㑹要晉元建武二年定郊兆於建鄴之南去城/七里一壇之上尊卑雜位千五百神實錄云大興)
(三年作南郊在宫城南十五里郭璞卜立之圖經云在/今縣東南八里長樂橋東籬門外三里其縣南郊壇村)
(即呉南/郊也)宋孝武大明三年遷郊兆於秣陵牛頭山西在
宫之午地廢帝復舊(廢帝以舊郊吉復初齊始屋員兆/外常侍庾曇崇啓曰祭天尚質秦)
(從壇域無宫室者詔付外詳祠部李撝議周禮凡祭張/旅幙張尸次宗廟旅幙今為棟宇郊祀氈案宜制檐甍)
梁武帝即位南郊為壇在國之陽常與北郊間嵗普通
六年改作南北郊(隋志梁南郊壇髙二丈七尺上徑十/一丈下徑十八丈其外再壝四門運)
(厯圖云梁武帝中大通五年郊祀異香三至神光五色/圓照滿壇陳武帝又修繕南郊圓壇髙二丈二尺五寸)
(廣十丈柴燎白天金陵故事云梁武帝時改作四周築/土壝宫三重便殿一所兆域數里今其地在城東南與)
(婁湖/相近)南唐郊壇即梁故處在長樂郷去城十二里宋為
藏氷所
北郊壇按實錄在舊江寧縣東八里潮溝後東近青溪
晉元帝立南郊未立北郊明帝大寧三年始議立北郊
未及建而帝崩成帝咸康八年追述明帝前指於覆舟
山南立之制度一如南郊(宋書云江左未立北郊地衹/衆神共在天郊成帝立二郊)
(天郊則六十二神五帝之佐日月五星二十八宿文昌/北斗三台司命軒轅后土太乙天乙太微勾陳北極雨)
(師雷電司空風伯老人六十二神也北郊則四十四神/五嶽四望四海四凟五湖五帝之佐沂山嶽山白山霍)
(山毉巫閭山蔣山松江會稽山錢塘江先農凡四十四/神也江南諸小山盖江左所立猶如漢京闗中山水皆)
(有望秩也文帝元嘉十六年有事北郊復下其議於是/八座奏省四望松江浙江五湖等座其鍾山白石既土)
(地所在並留如故文帝立儒學/館於北郊十二年嘗閲武於此)宋孝武大明三年移北
郊於鍾山北原今鍾山定林寺山巔有平基二所闊數
十丈即其地(宋書云北郊晉成帝世始立本在覆舟山/南宋太祖以其地為樂㳺苑後以其地為)
(北湖移於湖塘西北其地卑下泥濕又移於白石村東/又以為湖乃移於鍾山北原道西與南郊相對後罷白)
(石東湖北/郊還舊處)梁武帝北郊為方壇上方十丈下方十二丈
髙一尺四面各有陛其外為壝再重陳北郊為壇髙一
丈五尺(晉王恭反前將軍王珣入守北郊宋元嘉中每/閲武於北郊徐嗣徽引齊兵為冦侯安都距齊)
(軍於北郊壇紹泰中齊蕭軌等渡江亦屯于北郊壇又/按散福亭在縣東北鍾山鄉去城四里舊傳晉宋郊祀)
(囬鑾賜/胙之所)
禖壇石按通典江東太廟門北有石文如竹葉小屋覆
之宋文帝元嘉中修廟所得陸澄以為晉孝武時郊禖
石然則江左亦有此禮矣或曰百姓祀其傍或謂之落
星石(今在城/隍廟内)
明堂在城東南七里不詳其處宋書晉元帝受命中興
依漢故事宜享明堂宗祀之禮江左不立明堂故闕焉
大明五年有司奏國學之南地實丙巳爽塏平暢足以
營造其墻宇規範宜擬則太廟惟十有二間以應期數
但作大殿屋彫畵而已無古三十六戸七十二牖之制
是年五月新作明堂丙巳之地宫苑記云在博士省南
(博士省在國學南/國學在太廟南)梁武帝天監十二年詔以明堂地居
卑濕可量就埤起以盡忱敬陳亡焚毁皆盡將作監大
匠宇文愷量臺趾丈尺寫様奏聞(令按宋齊梁陳各有/制作梁嘗毁宋太極)
(殿以材/搆焉)
晉太廟舊址在秦淮西晉大元十六年二月庚申改築
太廟秋九月新廟成案地志太廟中宗置郭璞遷定在
今處帝常嫌廟東迫淮水西逼路至此年因修築欲依
洛陽改入宣陽門内尚書僕射王珣奉以為龜筮弗違
帝從之於舊地不移更開墻禆東西四十丈南北九十
丈宋以後仍之至陳乃廢
　　　社稷(諸壇/附)
府社壇舊在城西南江寧縣社壇同處慶元元年留守
張枃移置下水門内秦淮南歸附後遷置南郊城南門
外越城之後卜地十畆有竒週築垣墻内按方地設社
稷風雷雨師壇及官㕔廨宇以時祭祀
上元縣社壇舊在白下門外尉司東
江寧縣社壇舊在縣西南府社壇東(繡春園/之西置)
溧水州社壇舊在州西南二里(紹定四年知縣史彌鞏/移建於縣治西北望京)
(門之裏景定元年二月權縣事趙介如重修大徳五年/移置州南築三壇至大四年知州盧朝請克治重修)
句容縣社壇舊在子城北後移在青元觀西南(今養濟/院基是)
(舊社大徳間移於葛僊翁菴西後監邑尹閭敦武/以其地卑隘置民地去舊壇西約百步設今壇)
溧陽州社壇在州西南二里(金淵志在/西門内)
風伯雨師壇(附府/社壇)
祭龍壇舊在江寧縣西南陰山上(宋景徳/三年置)
古太社稷壇晉元帝建武元年初立宗廟社稷在古都
城宣陽門外郭璞卜遷之左宗廟右社稷𤣥風觀在太
社西偏對太社御街東即太廟地社立三壇帝社太社
稷各一在唐江寧縣東(按宋書晉元帝建武元年依洛/京二社二稷禮左宗廟右社稷)
(歴代因之洛京社稷在廟之右而江左又然也呉時宫/東開雩門疑呉社亦在宫東與廟同所也宋仍舊無所)
(改作實故常二社一稷初太康中詔併二社之祀傅咸/奏宜如舊詔一依魏制至元帝又依洛京二社一稷隋)
(志梁社稷在太廟之西蓋晉元帝所創有太社帝社/太稷凡三壇門墻並隨其方色在舊江寧縣東二里)
雩壇按通典晉穆帝永和中有議制雩壇於國南郊之
傍依郊壇逺近注阮諶云在已地隋志天監九年有事
雩壇遂移於東郊在籍田域内(武帝以雨既陰𩔖而求/之正陽其謬已甚東方)
(既非盛陽而為生養之始則雩壇應在東方祈晴宜於/南方今按雩禮本施於夏月武帝所言亦非確論也)
籍田壇在城東十五里按隋志梁普通二年詔移籍田
於建康北岸築兆域大小列種棃柏便殿及齋官省如
南郊别有望耕壇在壇東帝耕畢登此以觀公卿之推
别有祈年殿梁書云普通二年徙籍田於東郊外(詔曰/平秩)
(東作義不在南前代因襲有乖禮/制可於震方間求沃野具兹千畆)大同五年又築雩壇
於籍田兆内(紹泰元年齊徐嗣徽復入至𤣥武湖陳武/帝遣侯安都扼之戰於耕壇南即此地也)
鍾山壇在鍾山南巖上苻堅大軍至壽春晉武禱於壇
神曰當助攻堅見八公山上草木盡為人形又聞風聲鶴
唳皆言王師至堅衆潰西走(今蔣山有壇基在講經䑓/下俗傳為李王拜郊所疑)
(即此/壇也)
　　　祠廟
城隍廟唐天祐二年置舊在城西北今在臺治南御街
東太廟街内(歸附後郡民/重加修建)
東嶽廟在城内西南斗門橋之東(宋雍熈二年置紹興/十一年重建今至正)
(癸未郡民宋/通甫等重修)
江瀆佑徳廟在城西清凉寺東
真武廟在府城西北清化市東(宋太平興國二年置建/炎四年金人燒建康應)
(官舍民居寺觀神祠/無不蕩盡此廟獨存)
後湖真武廟本呉赤烏𤣥武觀後燬於兵
蔣帝廟在蔣山之西北去城一十二里神蔣姓名子文
漢末尉秣陵死而靈異呉大帝為立廟(搜神記曰蔣子/文廣陵人嗜酒)
(好色自謂已骨青死當為神漢末為秣陵尉逐盗至鍾/山下賊擊傷額因解綬縛之有頃遂死呉先主之初其)
(吏見子文於道乗白馬執白羽侍從如平生子文曰我/當為此土神為吾立祠不爾使蟲入人耳為灾呉主以)
(為妖言後果有蟲入耳皆死醫巫不能治又云不祀我/當有大火是嵗數有火灾呉主患之封為中都侯加印)
(綬立廟改鍾山為蔣山表其靈異次/弟子緒為長水校尉皆加印綬立廟)晉加相國之號(晉/蘇)
(峻之難鍾山神同蔣侯為助且曰蘇峻為逆當共誅鋤/之後果斬峻太元中苻堅入冦望見工師部陣齊整又)
(見八公山上草木皆𩔖人形憮然有懼色初會稽王道/子聞堅入冦以威儀皷吹求助於鍾山神奉以相國之)
(號及至望見/若冇助焉)宋加相國大都督中外諸軍事封蔣王(杜/佑)
(通典宋髙帝永初二年普禁淫祀自蔣子文祠以下皆/絶孝建初修復加蔣侯爵位至相國大都督中外諸軍)
(為蔣/王)齊進號為帝乃以廟門為靈光門中門為興善門
外殿曰帝山内殿曰神居(齊元明中崔慧景之難迎神/還䑓求助事平乃進帝號)
梁武嘗禱雨有異及魏軍圍鍾離復見陰助南唐諡曰
莊武帝更修廟宇宋開寶八年廟火雍熈四年即舊址
重建景祐二年陳執中増修得賜額恵烈政和八年漕
使劉會元重修乾道八年樞密洪遵重修
呉大帝廟在西門外清凉寺之西舊傳今廟即當時故
宫
晉元帝廟唐天祐二年置舊在城内西北卞將軍廟側
宋景徳四年重修後移就嘉瑞坊城隍廟東廡嘉定五
年黄度作新廟於石頭東両廡設禮樂羣英三十二像
葉適為記
褒忠廟在城南門外宋建炎三年立褒楊邦乂之死節
也詳見年表及本傳
旌忠廟在城南鐵索寺之東南宋紹興三十一年金人
犯淮西御前統制姚興獨以一軍與戰于尉子橋鏖戰
數十合援兵不至竟殁于陣將死猶手殺數十人樞密
葉義問以聞贈觀察使命立廟賜額
忠節廟在城東三里與半山寺相望宋隆興元年江淮
都督張浚命李顯忠邵宏淵復宿州宏淵將王珙深入
賊營戮力鏖戰自辰至申手殺甚衆竟戰殁督府以聞
贈閬州觀察使命於寨前立廟賜額忠節(珙字伯謙徳/第三子戰時)
(帥所部絳衣鐵/冠所向辟易)
恵澤龍王廟在水西門裏大軍倉東政和中建
牛將軍廟在城西南隅竹街(宋末樊城死節勅/贈節使廟額忠烈)
蜀三大神廟三神有徳有功載在祀典(俗謂清源君梓/潼君白石君也)
制使姚希得蜀人分閫金陵日度地青(闕/)之側鼎創祠
宇其旁又建道室為槱燎之所取管下洞神宫額以(闕/)
　　　　　　　　　國朝延祐年間改三大(闕/)
　　成化祠加封梓潼帝君金陵廟廢不治泰定年間
盱江江廷楫住持宫事重加修建詳見後洞神宫下
曹南王祠堂建在正北隅柴街寶戒寺側(至正元年閏/五月初六日)
(奉勅建中書省左丞許有壬撰碑曰至正元年二月乙/酉中書臣僚言勅建曹南王阿嘍罕祠禮部議視淮安)
(忠武王而祠于集慶縣官給其費且請賜田千畆以奉/祭祀制曰可既月王之子托歡由中書平章政事拜御)
(史大夫行臺江南䑓治集慶又得躬相厥役以迄于成/貽書有壬曰子嘗承詔銘先王知先王莫子若祠落矣)
(願紀也讓不可乃本其碑擷其家世履歴勲庸之㮣曰/蒙古札拉爾氏有贈定威佐運功臣金紫光祿大夫司)
(徒諡忠定諱博綽者王祖也贈宣忠靖逺佐運功臣金/紫光祿大夫中書右丞相諡桓毅諱伊哷肯者王考也)
(勲皆上柱國爵皆曹南王身皆死所戰有大功祖妣逹/巴妣黙哷皆封王夫人此其家世王武毅善戰襲桓毅)
(職中統四年賜銀章虎節仍食萬户至元十二年擢昭毅/上將軍以上萬户權行中書事進中奉大夫行中書省叅)
(知政事明年以叅知政事行江東宣慰事明年入覲陞/資善大夫行中書省左丞十六年進資政大夫行中書)
(省右丞仍宣慰江東十八年入覲拜中書左丞相行中/書省事階光祿大夫征日本次明州而薨夀四十九𦵏)
(曹州濟陰南村特贈推誠宣力定逺佐運功臣太師開/府儀同三司闕    國追封曹南王諡忠宣此其履歴)
(嵗辛未渡江破宋師于龍興北山中統初討阿勒逹爾/琿塔哈于河西明年扈征額哷布格于幕北明年從宗)
(王平李璮于濟南四役皆有竒功賜黄金金箙金鞍文/錦恩數稠疊至元四年觀兵襄陽明年圍之越六年克)
(之始走宋師南門堡獻盪舟之筞渡沙蕪取鄂州泝江陵/至鎮江十二年與右丞相淮安忠武王巴延分道取宋)
(王𤼵建康與宋師戰屢敗之破東埧砦㧞凓陽建平廣/徳四安長興闢獨松闗前後斬首一萬五千級殺其將)
(杜總管呉奉使許呉二縂制及騎將二人俘谷縂制張/知府禆將祝亮等四十二人十三年三軍會于杭宋亡)
(徇浙東降趙提刑等五百餘人追播福安僵尸四十里/殺步帥李世逹俘秀王與擇監軍趙由□防禦使林徳)
(降安撫使王吉分軍興化擒宋相陳文龍降宋官二百􁭩/餘人淮兵三千人江南遂平此其勲庸配托多庫庫楞)
(圖克岱並封王夫人子男二長伊蘇岱爾銀青榮祿大夫/山東河北䝉古軍大都督集賢大學士次大夫也女五)
(俱適望族有壬惟古者功臣受封之國先建宗廟於路/寢之東所以廣孝而勸忠也諸侯之制二昭二穆與太)
(祖之廟而五太祖百世不遷昭穆則俟親盡而逓遷之/自漢以來諸侯鮮及十世身享崇爵而子孫不能保也)
(廟制由是弗講矣其有徳及生民功施社稷者在朝廷/則有圓形以寓其思賢念功之意在其臣吏則有建祠)
(以盡其事亡如存之心亦因時制宜之義也諸葛武侯/之没也所在求為立廟又請立之成都後主皆不聼民)
(致私祭陌上以武侯之功尚何靳於一廟豈欲黜私祭/以崇正禮邪夫所在立廟在禮若汎立之成都亦復不)
(聽何哉至習隆向充之請始聼立廟沔陽則武侯之之/得廟亦戞戞乎其難哉皇上於忠宣既立之祠又錫)
(田思賢念切之盛徳豈區區蜀禪之所知哉大夫祗順/徳意克篤前徽勸孝勸忠於是乎在皆可歌以薦者也)
(乃為之詩俾歌以祀焉其辭曰乾元統天乗六龍宏才/碩德如雲從忠宣天挺間世雄父菑子播昏作農帝曰)
(來汝汝世忠奮戈無往不奏功方城頟頟睽皇風分兵/掎角乗其墉沙蕪飛渡星月濛順流震擊無遺鋒義旗)
(禮干趍獨松趙孤啣璧呉山空萬邦玉帛四海同台司/両轄昭報崇虎符龍節行江東邊塵何物勞䝉衝魂升)
(海隅心九重楊顯冇子能始終哀榮典册偹且隆衮旒/冕舄曹南封石頭城髙江流潨新廟奕奕摩蒼穹圭田)
(千畆畆且鍾維縻維苞紛穋穜舂揄釋烝簋有饛醇醲/載祼牲特豐偹樂舞兮明祀容神來假兮福攸降象賢)
(濟羙垂無窮詳見/前圖攷并年表)
禹王廟在保寧坊磨盤街口(其地有溝名建業溝又封/崇寺街亦有廟俗呼平水)
(火/王)
侯將軍廟(侯瑱與王琳戰於烈山下大㨗土人/以瑱功烈甚盛故名山曰烈祠之山)
劉將軍廟上元縣治西有廟街北(相傳南唐劉/仁贍廟也)
五龍堂在城北古太一觀基近𤣥武湖今廢屬金陵郷
去縣八里(南唐保大八年改舞雩祠十三年有𤣥元尊/像乗一木流於江及岸上道流迎奉徐鍇為)
(記/)
孚澤廟在𤣥武湖側去城西北一里(宋文帝時黑龍見/湖側時人號黒龍)
(潭廟祀之紹興中禱雨/輙應張燾以聞賜額)
嘉恵廟在城東南二十五里(紹興元年賜額慶元志丞/相沈該政和中作邑上元)
(禱雨應刻/詩于祠)
靈澤夫人祠在長干寺後龍池側(事見曽文昭/公曲阜集云)
炳靈公廟新橋西南唐昇元中置(五代史後唐長興四/年封威雄將軍至祥)
(符元年封炳靈公今廟中有化紙盆上鑄南唐年號衆/鑄入三即君廟按搜神廣記神東嶽第三子又稱東嶽)
(三/郎)
武烈帝廟在永壽宫西(南唐書常州有陳果仁祠越人/冦常州柴克宏帥師往救果仁)
(見夢於克宏曰吾以陰兵助爾及戰有黑牛二頭衝突/越兵克宏繼之大敗越人克宏奏封武烈帝今按果仁)
(事見唐書沈法興𫝊盖隋末嘗保據常州本廟在常州/徐鉉集有武烈帝碑潤州志唐贈忠烈公有諸道行營)
(都招討判官顧雲銘搜神記神字子威宋宣和中加封/及賜額柴克宏為佐神封靈翊將軍慶元志廟在天慶)
(觀西廟堂後水一壁乃毗陵董羽畫世傳名筆今不存/不知其處畫壁亦罕𫝊句容志廟在東門内溧陽志忠)
(祐别廟在縣東門外陸子遹重建延祐五年本州准/常州路牒勅加封武烈顯靈昭徳仁恵孚佑真君)
二判官廟在城西門裏鐵塔寺西南百餘歩(事迹云舊/本延祚院)
(土地神唐會昌中寺廢景福二年神託夢里人復夜/見火光連天人潛窺見炬篲熒熒焉因就其地建廟)
白石廟(案宋書晉咸和三年蘇峻亂温嶠等入伐立行/廟於白石告元帝元后曰逆臣峻傾覆社稷毁)
(棄三正汚辱海内臣亮等手刄戎行龔行天罰惟中宗/元皇帝肅宗明皇帝明穆皇后之靈降鑒有罪勦絶其)
(命剪此羣逆以安宗廟臣等雖殞首摧軀猶生之年謝/靈運撰征賦造白石之祠壇懟二㓙之無君謂此其地)
(在白石/陂今廢)
九州廟(按宋書明帝立九州廟於/雞籠山下大會羣神云)
紫微廟在城東北九里蔣山西(宋明帝立祀王/行帝廢基猶存)
興徳王廟在蔣山蔣帝廟北去城十三里(唐末呉天祚/三年神見先)
(主夢中因立/廟廢基猶存)
助國王廟在城東北十八里(本觀山王廟南唐取鐵山/下遂改助國大王廟廢)
青溪姑廟在今府學東與上水閘相近(案輿地志青溪/岸側有神祠世)
(謂青溪姑南朝時有靈異舊傳隋平陳張麗華孔貴妃/死於此今祠像有三婦人蓋青溪姑與二妃也慶元志)
(廟在今上水門東異苑曰青溪小姑是蔣侯第三妹南/朝甚有靈騐嘗見形云又類說趙文韶住青溪月夜唱)
(烏栖飛忽有青衣至曰王家娘子傳語聞君歌聲有閒/人者須㬰女子至容色可憐文韶乃歌深契女心曰但)
(令有瓶何患無水取箜篌鼔之令婢歌繁霜自解裙帯/縛箜篌歌曰日暮風吹葉落依依丹心寸意愁緒自知)
(窮夕别去明日至青溪廟中女姑神像即夜見者荆公/詩已無溪姑祠何有江令宅今廟恐非故處案此本溪)
(神祠後人傳怪至闕小今/城東隅三姑廟闕    廟)
白馬廟慶元志在江寧縣隨車鄉秦淮南岸去城三十
里(宋顧琛傳景平中顧琛為朝請還東日晩至方山下/于時商旅數十船悉泊東岸側有一人朱衣介幘執)
(鞭屏諸船云顧呉郡部伍尋至應泊此岸於是諸船各/東西俄有一假裝至事力甚寡仍泊向處人問顧呉郡)
(早晩至船人荅無顧呉郡又問何船曰顧朝請耳莫不/驚􁁣琛意竊知為善徴因誓之曰為呉郡當於此立廟)
(至是果為呉郡乃立廟於秦淮號曰白馬廟今按秦淮/東上元崇禮鄉地有廟與史方山下東岸合隨車地名)
(殷巷二廟隔秦淮/相望里人各祀之)
張僕射廟在城西門外十里(事迹編云舊經唐天祐中/有清河張司徒營建金陵)
(百姓懐而祠之今呼張僕射廟北去城四里南唐張懿/公墓道在焉或云即僕射也名居詠字徳之嘗為特進)
(太子太傅未/見為司徒也)
周江乘廟在攝山頂(相傳呉時人/蓋賢令也)
韓將軍廟在城西門(額大呉韓將軍廟唐末楊/氏據呉其人必有功者)
阿哈廟在雞行街殺猪巷(相傳金人南侵時有不忍而/救免者人記其名立阿哈大)
(王/廟)
新林姥廟(南史張敬兒於新林姥廟中為/妾祈子自稱三公不詳其所)
李氏女廟在三山(李氏名珦字温叔都官外郎㓜女也八/嵗能賦詩後適江夏王常同汎舟射)
(利江湖間婁徹為江州作清風亭記常方歎羙珦曰未/之盡也何不云好山緑水萬里有盡處清風明月千古)
(無老時一日舉其文於徹徹卒用其言為破題不久常/死珦溺舟三山磯下後三日尸忽出水中土人異之立)
(廟/)
楚菩提王廟舊在攝山前今徙棲霞寺内(稽神錄攝山/記皆云神即)
(楚靳尚以讒譴為蟒穴於山齊永明中有僧為授菩提/戒立祠山下號菩提王事甚迂怪亦見江縂棲霞寺碑)
(云/)
蘇大將廟舊在上元金陵鄉張陣湖側(按南史宋明帝/即位四方逆命)
(與蘇侯神結為兄弟以祈福助事平與建安王休/仁書曰此段殊得蘇兄神力加峻驃騎大將軍云)
句容縣城隍廟(在縣/治南)
三茅真君廟(句容縣志大元真人内傳曰漢明帝永平/六年詔勅郡縣修守丹陽句曲真人廟陶)
(隠居闕北廟今猶存在山東平阿村中有女子姓尹為/祝建山西諸村並各造廟大茅西為呉墟廟中茅後山)
(上為述墟廟今並不知處惟昇元觀名鶴廟在祠宇宫/之上以茅君分理赤城每年十二月二日駕白鶴㑹於)
(此紹興戊寅春重建廟/嚴肅工興丹光現舊基)
張王廟在句容縣南鈐塘廟北有張墓數百畆紹興經
界時蠲賦禁民佃東有石柱前有陂池(相傳王飲馬于/此又有廟後廢)
(寺及孝宅硯池舊縣官禱祈香爐移轉不已有碑記其/事舊額忠祐靈濟廟信安盧襄書今廟額曰正順忠祐)
(靈濟昭烈行祠以顯跡/桐汭反以此為行祠)
廣濟廟句容縣志天聖觀祔龍神祠貎前有龍池(昔陶/隠居)
(遷雷平池小龍豢養於此嵗遇旱禱雨府縣官迎請致/醮每應紹興間賜額淳熈紹熈間勅両封敷澤廣應侯)
文孝廟在句容東門内(昭明有宅茅/山邑人祠焉)
劉明府廟在句容東門内(晉劉超為邑宰/有徳政在民)
沈史君廟乾道志在句容縣北下蜀鎮西北又有沈公
橋(神即宋沈慶之也縣志曰昭靈侯廟有祝文畧曰淳/熈六年六月既望從政郎張巖謹再拜寓文告于建)
(康戍山沈侯之廟曰惟侯武勇勁正生為忠義死禍福/一方後其子偘書曰先公赴舉江東乞靈得卜尋登第)
(越十年而寓前文以私錢助飭祠宇又四/十八年偘濫為宰遂書文于板以顯侯靈)
達奚將軍廟乾道志在句容縣東門内縣志白羊門内
(事見古迹/仁威壘注)
盧大王廟在句容縣西北東陽鎮市東(父老傳云盧綰/也無碑刻可考)
(慶元志鎮江周孚嘗至祠下曰盧絳也考南唐史絳仕/江南至昭武節度使城圍日頻立戰功及金陵城䧟募)
(驍勇敢死千餘人行收敗卒由宣歙長驅入福建/循海聚兵以圖興復不果而敗忠於所事者也)
射烏廟在射烏山下去句容縣北五十里(或𫝊/為羿)
靈濟張太尉等廟(句容縣志張太尉廟在東門内久廢/有靈濟王廟在縣南十五里縣志作)
(靈濟廟龍光廟在縣東二十五里武烈帝廟見前/茅司徒廟在茅山事見溧陽天王廟在縣城東角)
溧水州城隍廣恵侯廟在州東百步蓋唐縣治基也
(神即唐縣令白季康祈禱必應宋元符中邑民俞瑑率/衆建廟紹興九年李朝正請于朝賜額正顯十七年封)
(廣恵侯淳熈元年修王端朝作廟碑十六年加封孚應/寶慶元年加封順濟二夫人加封四字開慶中加封顯)
(佑二夫人加封六字景定元年權縣趙介如以唐中書/令敏中侯之子尚書居易侯從子也闢西廡立祠曰有)
(唐文獻之祠五年封顯徳公夫人河東薛氏髙陽敬氏/皆加封子三人皆特封侯居易特封昭文侯咸淳四年)
(邑人建顯應閣樂天集有侯墓誌銘曰公諱季康太原/人秦武安君起之裔冑北齊五兵尚書建之五代孫也)
(曽祖諱士通皇朝利州都督祖諱志善尚醫奉御父諱/鏻揚州錄事叅軍公錄事次子歴華州下邽尉懐州河)
(内丞徐州彭城令江州尋陽令宿州虹縣令宣州溧水/令殁于官舍明年某月某日歸葬于華州下邽縣某鄉)
(某原享年若干嗚呼公為人溫恭信厚為官貞白嚴重/友于弟兄慈于子姪鄉黨推其行交游讓其才自尉下)
(邽至宰溧水皆以亷潔通濟見知於郡守流譽於朋僚/才不偶時道屈於位而徒勞於州縣竟不致于青雲命)
(矣夫哀哉公前夫人薛氏先公若干年而殁生二子一/女女號鑒虛未笄出家長子某杭州於潛尉次子某睦)
(州遂安尉後夫人髙陽敬氏父諱某某官生一子二女/女皆早夭子曰敏中進士出身前試大理評事歴河東)
(鄭滑邠寧三府掌記夫人在室以孝敬奉親為淑女既/嫁以柔和從夫為順婦及主家以慈正訓子為賢母故)
(敏中遵其教飭其身昇名甲科歴聘公府以文行稱於/衆以祿養榮於親雖自有兼材然亦由夫人誨導之所)
(致也夫人以太和七年正月寢疾終于下邽别墅享年/若干明年某月某日啓溧水府君薛夫人宅兆而合祔)
(焉禮也時諸子盡殁獨敏中號泣襄事託從祖兄居易/誌于墓石銘曰繄我叔父溧水府君治本於家事施政)
(于縣民繄我叔母髙陽夫人徳修於室家慶積於/闔門訓著趨庭善彰卜鄰故其嗣子孫有令聞)
楚平王廟在溧水州南十里即平王都舊址也(乾道志/呉越春)
(秋云楚平王都固城者周成王封熊繹子男之田於荆/蠻之地靈王立與敵日尋干戈邊鄙不寧時呉軍失利)
(乃䧟瀨渚至平王用佞臣之言殺太傅伍奢并其子尚/子胥奔呉呉用之破楚而入郢其廟唐廣明元年重修)
(知縣周邦彦詩姦臣亂國紀伍奢思結纓殺賢恐遺種/巢卵同時傾健雛脫身去口血流呉庭達士見㡬微楚)
(郊憂苦兵十年軍入郢勢如波捲萍賢亡國嬰難王死/屍受刑將隳七世廟先壊百里城子胥雖捐江素車駕)
(長鯨驚濤寄怒餘遺廟羅千榏王祠何其微破屋風泠/泠蟄蟲䧟香案飢鼠懸燈檠淫俗敬魑魅何人顧威靈)
(臣寃不讎主况乃鋤丘塋/報應苦不直吾將問冥冥)
左伯桃羊角哀廟去溧水州七十五里(今廟中像羊左/居左右介子推)
(位其中未詳又近地有子推墓地名介墟恐後人併其/廟為一爾舊志廟在漆橋路東五里又有地名介墟在)
(近後人因敬羊左義烈并塑子/推像祀之然土人但稱羊左廟)
荆將軍廟去溧水州南四十五里孔鎮南大路西髙陂
古城内(舊經云荆軻祠未詳/蓋以羊左事見爾)
聖母廟在溧水州東十四里(蓋中山神俗號俞母俞丑/救切南唐昇元六年邑宰)
(廢淫祀惟此廟獨加修建秘書省正字賈彬作記石刻/已亡耆老能倍記元豐元年春旱禱雨而應邑人胡無)
(競重刻石畧曰有唐中興文軌未一天子宵旰恵于烝/人疇兹賢才以理郡邑詔琅邪王公出宰畿甸公每鄙)
(衆心尚崇淫把下有取舍那分否臧爰採地圖稽之故/事古之諸侯今之令長得祀境内以祈有年有若聖母)
(享于是山其名中山其神后土將設廟貌胡為不然其/餘囂浮所完土木之設並從毁拆無或興妖有以見公)
(之去邪蔑疑為政以徳愷悌君子其在兹/乎將仕郎試秘書省校書郎韋真矩書)
張將軍廟在溧水州東南二十五里(俗呼烏龍廟禱祀/輒隠民敬事之州)
(志事迹昔民有女行田野間感黒龍而孕後産鯉魚遂/投水中復變化隨母所遊後乗雲去每春時必至墓上)
(禱雨暘/隨應)
劉府君廟在溧水州北三十五里方墟(淳祐十六年太/學進士杜子源)
(記曰溧水縣北之柘塘劉府君有祠舊矣禬禳禱祈輙/響荅端平丙申里民以棟橈將壓補其敝且藻飾之一)
(夕繪工有醉酗嫚褻者傍觀為髮立汗下詰旦起視則/雉經而死尉陶君季治被縣搬驗視為廟素以靈著而)
(今以是汙為弗靈矣遽火之已而風簾月牖變詭幻怪/幾不容以一息安於是翻然悔辠規復其初鄉之著姓)
(僕君智明首以義倡時嘉熈己亥秋八月也未幾戎馬/突至居靡遑寧其後因之水旱田萊多荒不潰于成淳)
(祐甲申乃始屬役殫力竭慮若已作室雪脊朱扉林薄/映照揣髙度廣視舊有加位置貌象舉以法故洋洋如)
(在民益敬憚其子桂𤼵求予記稽諸志乗及裴晉公所/著隧碑府君歸𦵏于鄉今州北三十五里曰劉墓者是)
(也其門人韋乾度闕良士鄭郡合十餘人琢石為碑顔/魯公叙送伯氏西遊亦侈其鄂不移華之盛晉魯二公)
(元勲盛徳日星儷明千載聞風者袵歛色悚而於府君/稱道如是嗚呼金陵古帝王州達官顯人累累丘壠鮮)
(有氏其地者屋而祠之尸而祝之歴百千嵗如一日府/君之徳如此而書汗簡者獨甚約幸託晉公之筆以傳)
(而又不幸缺裂敲礪之餘淪墜割亨之所非有賢大夫/如戴公挈而出之則其名行泯没蒼烟衰草間然則抉)
(斷刻於垢汙新廢祠於煨燼其好古樂善有神風化一/也裴度撰神道碑公諱太真字仲適族彭城晉永嘉末)
(衣冠南渡遂為金/陵人詳見本州志)
溧水州諸行祠(東嶽祠在州治東張真君祠在/臨淮門外五顯祠在永安門内)
溧陽州城隍廟在州東南挹秀門内
顯恵廟在溧陽州北二十里􁡴山下(後漢司空驃騎將/軍溧陽侯史崇廟)
(祈禱屡應大觀元年賜額政和二年封靈濟公舊經以/為溧陽史氏之祖故又號史祖廟廟有禱雨靈應記南)
(唐昇元三年知鎮縣事郭延沼立案唐制方鎮兵戍州/縣者謂之鎮兵將曰鎮將知鎮縣事者蓋以縣令兼將)
(鎮兵如今郡守/知軍州事也)
貞義女廟在溧陽州西北四十里瀨水上(唐李白作碑/淳熈五年重)
(刻碑云溧陽黄上里史氏之女/即以飯食伍子胥自投於水者)
趙城明王廟在溧陽州趙城内(明王蓋城之土地神州/志廟有記唐中和二年)
(鄉貢進士林雲撰神諱禹獨立漢庭秉持邦憲闗東江/南飢民為盗王整師掃蕩呉楚晏清再分茅土分王東)
(平今州有趙城即當時屯軍之地後人思之立祠大厯/中義與縣豪民張度聚衆􁏼竊至趙城東二十餘里驚)
(風駭浪人溺舟沉乃兹神力水旱禱祝剋日應期今案/漢書趙禹邰人也為丞相史稱亷平選為御史至中大)
(夫歴中尉少府廷尉後以壽卒于家其事不合禹以異/姓封王史必不畧詳雲碑意似指漢宗室為王者然不)
(可攷/矣)
梁城廟在溧陽州古梁城内(相傳昔梁/王國於此)
赤鄒將軍廟在溧陽州東北二里屠塘右(舊經云城樂/鄉侯史崇之)
(將/也)
武程將軍廟在溧陽州青安門外
髙鄭二王廟在溧陽州北街廢
伍相廟在溧陽州䕶牙山下
聖姥廟在溧陽州曹姥山下
潘真君廟在溧陽州三鶴山下(寰宇記云潘氏兄弟三/人得道化白鶴衝天後)
(人思而立廟/祈雨有應)
白鶴廟在溧陽州朝山下(按茅山昇𤣥觀有白鶴廟寺/州志舊經云昔仙人釣魚於)
(此雙鶴來朝集廟屋上/因名石上有仙人迹)
東嶽茅司徒䓁廟(案舊志東嶽廟廣恵張王廟五通/廟並在溧陽州西門内忠祐廟見)
(城内武烈帝廟茅司徒廟事迹云稽神錄浙西僧徳林/少時遊舒州路見一夫荷鉏治方丈之地左右數十里)
(不見居人問之對曰頃時自舒之桐城至此暴得痁疾/不能去因臥草中及稍醒已昏矣四望無人惟虎豹吼)
(呌自分必死俄有一人部從如大將至此下馬良久召/二卒曰善守此人明日送到桐城縣下遂上馬去倐忽)
(不見惟二卒在焉某即强起問之荅曰此茅將軍也常/夜出獵虎憂汝被傷故使䕶汝更欲問即荅日已出矣)
(不復見其二人即起而行意甚輕健至桐城頃之疾愈/以所見之處立祠祀之徳林止舒州十年及囬則村落)
(皆立茅將軍廟今俗呼茅司徒/在溧陽州東門外一里舊志同)
祠山真君廟在溧陽州招逺坊
五顯華光樓在府城西隅賞心亭側(神蓋五行之精古/有五祀道書謂之)
(靈觀大帝祠廟所在有之江東尤盛若/木石之怪為妖則亦五行之沴氣耳)
　　　宫觀
大元興永壽宫即舊天慶觀在城西門内崇道橋北南
宋廢國學置縂明觀地即呉冶城晉西州故址縂明觀
廢道家者流以儒觀之名為道士觀楊呉於其地建紫
極宫徐鉉作記云冶城峻址西州舊宇卞真公之遺壠
郭文舉之故䑓宋大中祥符間改為祥符宫續改天慶
觀建炎兵火紹興十七年重建舊太乙殿基即郭文舉
讀書䑓也在聖祖殿後冶城樓忠孝亭在觀之右歸附
初冶城樓廢燬别建冶亭元貞間改額𤣥妙觀天厯潛
邸屢幸之觀主趙嗣祺陳寶琳應對稱㫖尋陞觀為大
元興永壽宫改冶亭為飛龍亭賜嗣祺號曰虗一先生
寶琳曰虗白先生令有司新其宫宇出南行䑓賍罰鈔
以供用費皇上即位之明年又撥鈔二千定成其功遣
匠作臣造天神像累賜金旛寶香嚴其祠事至元二年
降璽書命主其宫者甲乙次第之(翰林學士虞集記飛/龍亭畧曰昔在潛邸)
(東南海嶽湖江之上車轍馬足有所至焉則守吏民庶/興感榮華幸隨而表之以識其愛慕之意既登大寶自)
(天光日華之所被及山川草木與有榮耀則必有所述/以示乎天下後世若集慶路大元興永壽宫之飛龍亭)
(其一也亭成久矣而宫之住持道士賜號虗白先生臣/陳寶琳始錄其事即臨川山中求臣集記之亭本冶亭)
(宫本𤣥妙觀集慶本建康路皆所賜名也方在金陵時/行邸去冶亭為近上時遊焉一日傳命且至臣寶琳出)
(宫門迎候逾時從官已奉供具及門則知已至冶亭久/矣引鍾山之形勝俯城郭之佳麗顧瞻徘徊悠然有化)
(育之洽焉從臣以寶琳見上笑曰道人何避客之久也/寶琳頓首俯伏請罪上曰山徑幽雅取便而至宜爾之)
(不知題冶城者虞集今何在也皆對曰今在翰林充學/士命王僧家奴模而觀之因藏諸箧問寶琳何以字玉)
(林也則對曰道士燒金石為丹澒抽鼎中狀如瓊林玉/樹故取以為名上曰當雪時吾登此亭目力所及樹木)
(皆玉也豈不易知乎更謂之雪林後臨御别書雪林字/賜近臣趙伯寧而寶琳仍字玉林矣謂寶琳曰吾出游)
(數勞人不如山行之便可作柴門嚴扃鐍以待子之往/來自是數至寶琳野人見上之樂而忘其微賤或持酒)
(引裾欣然為留亦不責也天厯己巳寶琳與其宫之住/持趙嗣祺朝京師始製先生號以賜金陵道士之嘗得)
(見者嗣祺曰虗一先生寶琳曰虗白先生得之者纔二/三人耳蓋異數也時賜新宫名而冶亭名飛龍矣明年)
(之三月二十五日臣集侍立奎章上顧謂曰汝猶憶冶/亭乎亭旁松當加長茂臣集對曰臣集到冶亭時未種)
(松也上曰游冶亭見卿書以為繫千載之思實㮣于懐/因命臣集書宫亭新名以賜而寶琳持歸賜南御史䑓)
(錢若干新其宫所謂冶亭者既名飛龍加飾楹桷置御/榻其中重覆而謹視之别作亭其下仍曰冶亭羣臣公)
(卿大夫賦詠咸在又為亭以當鍾山之秀名之曰鍾英/宫成行䑓御史大夫中丞以下及郡縣守吏咸集于此)
(以侈天子之賜矣嗟夫亭成至于今十有一年而先帝/棄臣民將八年矣微臣辱在草野未先朝露詎能為寶)
(琳執筆以述恩光之萬一哉於惟天子仁孝純至勛華/相承羮墻之見無有遺思先帝神靈在天陟降上帝雖)
(曰不可度思而日月所照霜露所隊顧懐下土於萬斯/年臣民之瞻仰烏有窮已乎臣集故丕述事亭石以昭)
(示於來者至元/五年十一月記)自改飛龍亭後更作冶亭及鍾英亭極
冶城之勝云
洞神宫據景定諸志舊在蔣山太平興國寺東有古基
階級存焉制使姚希得創蜀三神廟於青溪側景定四
年就其旁創道宫以為祈報燎槱之所因以洞神舊額
加之命道士王道立為知宫呼洞神宫蜀人文復之為
記田産有碑歸附後久廢不治盱江道士江廷楫以泰
定初年住持宫事始修宫祠復其田土於舊溪光山色
亭基剏青溪堂李孝光撰記(建業東有老子之宫曰洞/神在鍾山之下嵗久而撓)
(宋景定間留守姚希得居守建業希得蜀人久宦不得/歸乃作蜀三神祠建業青溪陼中俗相傳言江縂故宅)
(所在希得念諸祠祀今佛老子之徒守之乃得不廢遂/徙鍾山故宫並樹焉又大出金布為置次舍土田園池)
(芻蕘之地屬道士王道立守之事在文復之記祠語中/宋且亡土田散屬巨家祠亦弛弗治其徒夢神人告曰)
(後有公孫止吾宫則祠且復興延祐六年盱江江廷楫/濟川寔來始至趿青溪上行視祠東西大為惕然於是)
(修三神之祠明年又益樹壊垣改作両廡始完而御史/中丞納琳侍御輔之治書侍御史圖沁布哈監察御史)
(僧格逹實過見之聞祠祀土田屬巨家使有司悉按故/籍歸其土田皆已復其舊濟川乃曰吾徒聚居以學道)
(道清净而離世然不可以䙝故有齊居之室乃作室祠/北曰青溪之堂堂成屬余記之客有問於余三神者皆)
(蜀人生有功於蜀没廟食其縣何以得祀於他邦余曰/先王為祭法凡為民禦菑扞患而徳在生人得著於典)
(祀夫三神有功於蜀而為蜀徳然其法則可施於天下/世徧祠固宜今夫公卿大夫有民人之責茍能推上之)
(膏澤以利之則民甚至生祠之以報其仁至於他縣之/民亦願欲望見幾幸一臨涖之以求得其所願此無他)
(以為能徳已也繇是言之推民之所為事神可以少媿/卿大夫之不為民徳者是故有功於人人思之矣獨事)
(神哉余感濟川之用勞若此故為言焉以慰問者之意/又為之詩樹祠之所始濟川江丞相之諸孫始仕矣不)
(遂去修老子氏之道别自號野舟云其詞曰眈眈神棲/自鍾陵徙青溪之﨑江令之里三神並樹蜀人留守我)
(開三神皆蜀篤生受命上天輔此衆萌鑿江灌田黍稷/如京惟孝亷氏帝使司文神光下燭其煒如星廟食蜀)
(都皆號神君徧祠于楚貴並公祉民飲食神奠椒懐糈/始隆中弛橈而復宇宇俄而作珍木具美疾猶鬼輸翬)
(其有頍藻井璿房仙聖至喜神鼇扶宫宛在中央若禆/海九環以大灜美哉沈沈上與河通宫室清净幽人所)
(樓澹泊無欲觀其天倪辭祝聖人與天地齊神有報民/則多祉福宜稼于田天倪大樂時神之休惟皇壽榖)
報恩光孝觀在報恩坊街(觀基係陳朝進奏院故址宋/崇寧二年置觀賜崇寧為額)
(政和元年改為天寧萬壽觀紹興九年諸路天寧萬壽/觀並以報恩光孝為額專充追崇徽宗道塲近年重加)
(修/建)
崇禧萬壽宫在茅山華陽洞南門之東即舊崇禧觀(唐/史)
(方技傳道士王逺知少聰敏愽綜羣書初入茅山師事/陶𢎞景傳其道法髙祖之潛龍也逺知嘗傳符命太宗)
(平王世充與房𤣥齡微服以謁逺知曰此中有聖人得/非秦王乎太宗以實告逺知曰方作太平天子願自愛)
(也太宗登極將重加祿位逺知固請歸山貞觀九年潤/州置太平觀以處之舊圖經云晉陶隠居創後為永嘉)
(館復為嘉遁館以待四方之衆即此也後號太平觀為/盗所焚南唐昇元初重建宋祥符元年因祈禱改名崇)
(禧觀建炎四年廢于火紹興中再剏陶𢎞景傳云大茅/中茅間有積金嶺先生於嶺西立華陽上下舘舊記云)
(崇禧觀即梁貞白先生陶君華陽下館茅山記云太師/益國公以金帛建造觀宇粗偹先是真宗祈嗣兹山獲)
(應每嵗建金籙道塲七畫夜内降青詞朱表并降香施/料命句容縣宰充代拜官設醮于此由是縂轄諸山此)
(觀為甲張商英撰碑銘/今延祐六年改為宫)
玉晨觀世人稱為茅山第一福地(髙辛時展上公周時/郭真人巴陵侯漢時)
(杜廣平東晉楊真人許長史父子唐李𤣥静南唐王貞/素並在此得道梁時陶隠居於此精修為朱陽館唐太)
(宗時為華陽觀𤣥宗時為紫陽觀宋大中/祥符元年九月改為玉晨觀在䨓平山北)
古太平觀在茅山側(梁時陶隠居讀書萬餘卷善琴碁/為諸王侍讀永明十年挂衣冠神)
(武門居句曲山立館號華陽觀隠居宋/元符中改太平觀即前崇禧觀基也)
崇壽觀在大茅山下華陽洞南(九錫碑云宋大始中廬/陵太守魯國孔嗣之為)
(道士華文賢建舊記云晉任闕人舊宅宋元嘉十一年/路太后建未詳孰是齊建元二年立崇𤣥館為太子嘗)
(臨之重廣基業唐天寶重修宋大中祥符七/年賜今名張天與譔茅山志載在華陽洞南)
下泊宫在中茅西(茅山志云大司命君以漢地節三年/自咸陽昇舉徑來句曲外立茅舍以)
(教二弟處也隠居云父老相傳是司命/故宅唐貞觀十一年重立碑黄洞元文)
元符萬寧宫在積金山(三茅記云嘉祐中有蜀人王畧/於積金山結廬以煉丹藥後因)
(事捨去劉混康初入山居之宋哲宗召混康赴闕詔以/所居為元符觀崇寧五年徽宗題其榜曰元符萬寧宫)
(建炎四年為盗所焚楊/沂中以私財建造殿堂)
祠宇宫在中茅峯西垂(舊記云唐天寶七年勅於廟下/立精舍度道士焚修屯田貟外)
(郎栁識/撰碑)
華陽宫在積金山西(舊記云本貞白之上館唐天寶七/年勅度道士焚修後燬於兵宋政)
(和中/重建)
乾元觀在茅山大横山下(陶隠居真誥定錄言大横山/下有泉昔李明於下合丹而)
(升𤣥洲梁天監十四年陶隠居剏欝罡齋室以追𤣥洲/之蹤天寶中𤣥靜先生居之制㫖建置殿堂䑓榭甚多)
(皆明皇賜額曰棲真堂㑹真亭候仙亭道徳亭迎恩拜/善䓁亭前朝大中祥符二年國師朱觀妙於此結廬老)
(焉先賜集虗菴為額天/聖三年九月改賜今額)
天聖觀在茅山積金峯上(梁天監初陶𢎞景開創池沼/唐貞觀中建立道靖至徳中)
(賜名火浣宫唐末遂廢宋景徳中張明真結廬於此祥/符中御製觀龍歌送龍歸三茅山所得之池即此處也)
(天聖三年九月賜名延/真菴五年賜額為觀)
五雲觀在華陽洞西門五雲峯下(宋天聖中王文穆公/欽若於此建菴景祐)
(四年賜額五雲觀慶歴二年晏元獻/公殊撰記後為雷所擊碎碑不再刻)
抱元觀在茅山栁谷泉上(舊名栁谷菴政和八年因陳/希微修行於此勅賜抱元為)
(額慶元間王/元綱重建)
昇元觀在中茅峯西(本名白鶴廟劉至孝三遇仙桃之/所宋元祐中道士湯友成友直居)
(之政和八年俞/㮚奏改今額)
棲真觀在崇禧宫東(本名玉霄菴舊記云陶貞/白中館宋宣和中賜今額)
華陽觀在崇壽觀西(舊名鴻禧院舊記云寶厯二年勅/置即梁昭明太子舊宅丘徵君亦)
(隠於此李徳裕延太𤣥周先生有碑宋/冶平中賜名鴻禧觀至宣和初改今額)
清真觀在大羅源中(宋政和中呉徳清始營建為道人/棲泊之所嶶宗朝賜以觀額紹興)
(間每嵗三月十八日四方道人皆㑹/於此齋時多有鶴至故謂之鶴㑹)
金陵觀在句容縣(張允/之建)
元曜觀在句容縣(王道/憐建)
元陽觀在句容縣(張元/始建)
洞靈觀在句容縣(皇甫冉/有詩)
僊臺觀在句容縣(劉言史/有詩)
泰清觀在溧陽州東南州學左(淳熈十年道士王靈/和移溧水州廢額建)
太虗觀在溧陽州盤白山晉盤白真人得道之所簡文
帝詔真人宅造觀賜曰招僊宋大中祥符元年改今額
賜銅天尊像一真人像二觀有九井真人煉丹藏井中
(觀西北有南唐隠士許堅放魚池東北有漢蔡伯喈讀/書䑓山頂有㑹仙亭基有銅鍾唐大厯六年鑄有銘州)
(有廢永仙觀唐開元初宗先生法嗣建觀碑在今觀内/乾道志鍾樓嘗欹側揚呉順義中一夕大風自正在州)
(西南三十五里有周潘/行濬先生墓在觀之前)
幽棲觀在溧陽州北三十五里有幽棲伯祠堂(州志紹/興中尉)
(朱大亷記曰幽棲觀舊梁普通二年有隠士號幽棲伯/鍊丹成全家白日昇天其宅居道家流梁以其號名曰)
(幽棲觀基延袤三十畆周圍有田有園廣半頃皆仙人/之舊産舊有碑不存觀中有藏丹九井井泉甘羙不减)
(惠山觀東北有小阿號朝斗山山側有井云幽棲伯祭/北斗器藏其中山之右有望僊橋當昇僊之際居人瞻)
(仰而名也許堅/題詩石刻尚存)
黄山觀在溧陽州西南四十里黄山下(舊傳西晉時有/黄鶴真人修道)
(飛昇唐天寶九年置觀州志宋屯田員外郎周絳少為/道士一夕弃冠褐𤼵㥽讀書登太平興國八年第是嵗)
(及知常州日有書/謝道友觀中藏之)
崇徳觀在溧陽州西南六十里唐長慶元年建本名陵
陽觀大中祥符元年改今額亦見溧水志(水環觀西北/隅曰蘭溪溪)
(上有墩曰掛魚䑓舊傳陵陽子明垂釣之所元和郡志/曰陵陽山在宣州涇縣子明得僊處溧陽州舊亦𨽻宣)
(州/云)
靈寶觀在溧陽州西六十里芝山(舊傳梅福學僊之所/唐咸通二年修太平)
(興國中重建州志案福傳居家以讀書養性為事元始/中王莽顓政一朝弃妻子去𫝊以為僊後有見福於㑹)
(稽者變名姓為呉市門卒豈嘗/寓此乎元豐中封福壽春真人)
聖祖觀在溧陽州西北六十里(唐咸通中/建今廢)
紫虗觀在府城炳靈公廟街(至元十五年創御/薩勒迪宻實重修)
毓真觀在青溪上(宋景定三年喬真人創名葆/真菴至順三年集賢院定額)
三茅冲虗菴在府城西門龍王廟側(茅山提㸃謝天祐/建弟子謝日俞繼)
(守之天厯潛邸嘗游隣近道菴有所坐軒扁全清境界/庚午嵗併其菴基創龍翔寺命日俞别住此菴改額大)
(昇龍/觀)
西山道在冶城山之西麓黄泥巷内(宋嘉定中黙應居/士張守正者遇一)
(道人云来自西山授以驅蝗法有應守正結草菴以居/嘉熈中其從子妙真因建為西山僊集道院祠許真君)
(云/)
全真菴在府城立徳坊𤣥妙觀街忠烈廟西古城隍廟
東(宋咸淳中張志朴字希陽者連水人號木靸老有道/行衆為創菴在西山道院南後其弟子移建是菴)
靈寶院在茅山玉晨觀隠居昭真䑓故基(唐宗師孫智/清王栖霞重)
(建奉靈寶天尊像/内有老君瑞像殿)
洞陽館在茅山南洞華陽觀之西(政和間延康殿學士/王漢之為髙士沈子)
(舟建以/鍊大藥)
西天寧院在句容元符莊宋崇寧五年賜額
𤣥洲精舍在茅山鶴䑓澗上(至元間蔣宗師/立存鬱岡古名)
華陽道院在積金山東(大徳間王宗師建西偏有竒/石翰林學士元明善撰碑)
三茅道院(大徳間元符道/士姜大珪建)
唐若山菴在茅山郭干塘東(若山唐開元中嘗為潤州/刺史棄官來山又居太湖)
(苞山今林屋/有碑殘缺矣)
郄尊師菴在茅山八卦䑓南數十步(尊師不知名及時/代有甓垣石臼及)
(竃纔方丈餘在荆莽中/宋紹興間築菴始見)
齊雲菴在中茅小茅之西玉沙泉上(劉莎衣/先生居)
天信菴在茅山飈輪峯下(楊亶甲/先生居)
圓錫菴先在茅山大羅源後徙龍尾山前(宋紹興間毗/陵道者虞慧)
(聰創慧聰蓬頭苦行日結草屨二両以易米每夕拜斗/一夕感黒虎伏其旁髙宗知名召見徳壽宫賜以齋米)
(對曰野人無用留作/軍需上一笑放還山)
棲白菴在丁公山(華文閣學士秦焴建元/符知宫張洞元主之)
凝神菴在茅山黒虎谷前小阿西(山最深舊有黒虎未/嘗傷物宋髙宗聞道)
(士張椿齡名召對徳壽殿為/書陰符清净二經并賜菴額)
悟真道院在府城内正西隅大木頭街(元係南唐燕冀/二王祠宇宋淳)
(祐間改作道院/奉西山真人)
奉真菴在府城南隅文孝廟西(即秦淮/僊境)
青溪道院在舊子城東偏其地古青溪所經(延祐元年/真定李允)
(建祠老子/而下僊者)
四聖院在府城正北隅(至元六年道士/仇至清重建)
朝真院在府城正東隅(至元十九年崔永和建/名朝真堂泰定間改額)
中和菴在府城北隅(全真李清菴/苗實菴修建)
上清院在府城正南隅(至元二十六年/道士潘雲窓建)
上真菴在府城東南隅化門寨(宋端平/三年建)
上真菴在府城東南隅堤岸(至元二十四年/道人徐守一建)
長春菴在府城正南隅炳靈公廟街(宋時/建)
道寧菴在府城東南隅旗望寨(延祐年間郡/人宋運成建)
逍遙菴在府城西北(地近古耆闍寺全真于道/邁所居能編修鼎臣為記)
玉陽菴在府城西北隅(全真王/道菴建)
太清菴在江寧縣治西(宋鄮安撫住宅至元二十一年/捨建道菴大徳五年四月十四)
(日有道人求齊揷栢枝石/臼上尋失所在其石見存)
元和道院在府城正南隅胭脂巷(至元二十四/年楊道士建)
香山菴在溧水州城隅廟東即舊崇真道院(延祐六年/王圭等建)
石湖道院在溧水州儀鳯鄉(延祐四年/俞逢酉建)
三山道院在溧水州上元鄉距城二十里(湯囦/建)
茅山南北有歸真迎真二館崇真院鶴䑓常靜石堂超
萬松俱妙朝陽思真積金山玉泉雲谷集聖崇真奉真
靜真澄真喜客泉慶和上善守柔靈寶抱朴秀雲青龍
真興志和素華和福僊䑓丹谷寧真翛然靖虚靖真通
泉太和致柔潛神善慶靜真妙法頥真如常靈泉囘僊
洞陽通靈洪福𤣥徳全真黄寧冲慶崇徳玉虚九錫草
堂三華寧壽清靜老壽觀妙洞清木華悟真髙靈圓慶
朝真隠深谷神抱陽和真仁和抱元集禧至聖養神潛
真正一拱極養素碧虚居靜濟陽朝元百丈體純𤣥真
扶虞凝雲寧靜明真(闕/)常潛虚靜隠凝熈清虚柔和澄
神守一常應徳善熈真洞僊養拙𤣥通徳潤洞𤣥又朝
陽玉液見素朝斗迎真延真慶雲瑞雲各有二凡一百
二十四菴皆道者所建
　　舊例祠廟寺觀非祀典及賜額不書自歸附至今
　　建置頗多其地居或係前朝宫府遺蹟或係臺省
　　官僚經畫修建其題扁或經集賢宣政院定擬或
　　有館閣名臣題詠碑刻所奉祠者又皆祀典之神
　　名為祝釐報上前志及郡報具見之今不容悉刋
　　而不識也畧存之以偹叅攷菴院倣此
　
　至大金陵新志卷十一上
欽定四庫全書
　至大金陵新志卷十一下
　　　　　　　　　　　　　元　張鉉　撰
　　祠祀志(二/)
　　　寺院
大龍翔集慶寺在城正北隅閃駕橋北(天厯元年勅建/翰林侍講學士)
(虞集撰碑畧云上自金陵入正大統改元天哈以金陵/為集慶路遣使傳㫖行御史大夫阿爾斯蘭  雅以潛)
(宫之舊作大龍翔集慶寺云明年召中天竺住持禪師/大訢於杭州授太中大夫主寺事設官𨽻之畫宫為圖)
(授工部尚書王士𢎞往董其役斥廣其地為民居者悉/出金購之土木瓦石堊金碧之需財自内出不渉經營)
(工以傭給役弗違農有司率職庀功景從響應御史中/丞趙世安承稟於内行御史中丞易闕薫阿古爾哈雅)
(相繼率其属以涖之是以吏敏於事而民若不知材既/具期以又明年正月六日壬午之吉廼建立焉其大殿)
(曰大覺之殿後殿曰五方調御之殿居僧以致其道者/曰禪宗海㑹之堂居其師以尊其道者曰𫝊法正宗之)
(堂師弟子之所警𤼵辯證者曰雷音之堂法寶之儲曰/龍藏治食之處曰香積鼔鍾之宣金榖之委各有其所)
(繚以垣廡闢之三門而佛菩薩天人之像設纓蓋床座/嚴飾之具華燈音樂之奉與凡所宜有者皆致精備以)
(稱上意焉賜姑蘇腴田以飯其衆上在奎章閣親詔臣/集製文刻石以誌之臣聞金陵之虗自秦時望氣者嘗)
(言有天子氣至藏金土中以鎮之其後若呉晉宋齊梁/陳南唐之君長據以為都然皆𤓰裂之餘僅克自保要)
(不足以當王氣之盛夫孰知江山盤踞之固天地藏閟/之久積千餘年而有待於我聖天子之興也不然何淵)
(潛之來處遂飛躍之自兹見諸禎祥行事昭著之若此/者乎夫太陽之昇麗於天光耀熈赫髙深廣袤之區生)
(成動植之類孰不受其煦煥而其次舍之所經知天者/必仰推而志之天子以四海為家莫非聖明之所臨鑒)
(惟帝運之所由起天人應合之機實在於此其可忽諸/今上建極于中撫制萬國顧懐昔居勢隆望重非我佛)
(世尊無量之福孰足以處乎此也兹事之成上以承祖/宗之洪庥下以以廣民庶之嘉恵聖天子之至仁大慈)
(垂示乎億萬斯年者以此可見矣於戲盛哉敢不拜手/稽首而述讚曰明明上天祚我皇國聖祖神宗立我民)
(極於昭武皇懋建丕績憲章修明民用齊飭天下為公/仁廟受册治極而圯或斁彞則迺睠明哲是保是翼俾)
(久而安弗邇以逖祝融效靈海若率職更相吉土此惟/與宅吉土惟何建業舊邑龍依崇丘虎在盤石昔有居)
(者不稱厥徳惟我聖皇天命攸廸川寜於波田宜於穡/民用孝敬神介景福帝命不遲師武臣力遂開明堂受)
(天之厯廟而祖饗郊而帝格治功告成庶物蕃息江流/湯湯經我南服中城有宫皇所肇迹惟時父老載慕疇)
(昔雲來日臨庶我心懌皇帝曰嘻予豈汝釋惟大覺尊汝/寶相金色常以慧慈拯汝迷溺我即我宫作祠奕奕照)
(凈土沐汝甘澤汝見大雄如我來即馬寶象寶珠宫金/璧凡為汝故我施無惜無菑無害居佛翼翼民庶稽首)
(我不知識我願天子聖壽萬億與佛同體住世有赫一/誠所感有永無斁寺建後命行䑓官提調撥鈔置闕)
(官主其賦入咸有成規/詳見圖表及官闕)
大崇禧萬壽寺在寶公塔後(天厯元年勅建命中丞趙/世延等記之畧云昔在我)
(世祖皇帝膺上天之景運承太祖之丕基混一海宇建/立制度條理綱紀一出睿思以為子孫萬世之成法者)
(昭乎若天旋而日行也乃若崇尚佛教營治塔寺亦必/𢎞偉殊勝足以聳臣民之瞻焉厯數在躬天之所命孰)
(能違之若夫大雄妙覺之尊黙相潛佑者必有其徴矣/是以累聖相承率是而行之也潛邸在金陵時於暇日)
(登鍾山而觀之見其江山之縈逥樹藝之廣茂民庶之/熈洽慨然興歎以為我祖宗徳澤之涵煦以至于斯也)
(問諸邦人父老則又以為昔有聖僧曰寶公者自梁以/來實委靈兹山能顯我國家之神庥以覆䕶吾民也水)
(旱疾疫凡有禱焉隨願輙應於是上感焉鍾山之陰有/石巖中虗下出流泉注入功徳水乃即巖中作觀音大)
(士像巖前搆水棧虗容瞻禮者既而又以為未足即珠/峯之北得髙爽之福地規置大刹宫殿樓閣如自天降)
(寶公之塔在峯上正當其前來兹山者仰而望之如見/天宫於林壑之表然後上仁民愛物之心所以屬諸寶)
(公者衆庶莫不知之相與踴躍而讃歎矣鍾山之舊寺/聚銅數萬斤鑄大鍾金既在鎔上以碧珠投之及鍾成)
(碧珠不壊完好堅固宛在欒銑萬目驚覩以為寶公之/報貺焉天厯元年九月甲申臣世延臣集入見親詔之)
(曰宜加寶公號曰道林真覺慧感慈應普濟聖師寺曰/大崇禧萬壽寺汝世延等其勒文以記之臣世延等既)
(具述其事而竊思之曰帝王之興也天與之天保之百/靈受職符瑞交現此其常也金陵據東南之㑹山川鬼)
(神翼扶翕張於吾君者蓋凡五年而後歸正大統冝皇/心之注於斯乎於乎累朝佛宇之盛皆臨御時為民禱)
(禜資用功力有司具焉兹寺之成實在試難之日出私/財以具事而雄麗若此此固生民之所以深感乎淵衷)
(而寶公之所以顯著於禎符者也於乎休哉敢再拜稽/首而獻銘曰大江之南鍾山龍盤王氣潛欝神所保完)
(於皇聖明遵養時晦靈祇奉天竦立以待春殷秋髙來/遊來遨斾有交龍載雲在郊顧瞻原隰有稼有穑元元)
(之生聖聖之澤民亦望之帝子實來不鄙我邦庶無苦/烖維梁寶公去之千嵗善福其民有引弗替皇運勃興)
(寶有慧知奔走先後克相厥時奕奕祠宫我營我作我/報無私爾感無怍吉金之良燥濕不移萬古在簴宣號)
(震迷寶乃𤼵祥以肅羣眎明珠不灼彰上之賜飛龍在/天臨制九圍皇心裵囬眷兹崇禧崇禧之宇永殿南服)
(天子萬年/錫我民福)
帝師寺在保寧寺北(延祐七/年建)
保寧禪寺在城内飲虹橋南保寧坊内(呉大帝赤烏四/年為西竺康僧)
(㑹建寺名建初晉宋有鳯翔集此山因建鳯凰䑓於寺/側宋更寺名曰祗園昇明二年齊太祖為比丘法願造)
(寺於其地得外國甎為白塔又名白塔唐開元中寺僧/大恵禪師者明皇召至長安尋求歸山詔可之因改其)
(寺為長慶寺其額韓擇木書南唐保大中齊王景逹為/先主造寺因名奉先宋太平興國中賜額曰保寧祥符)
(六年増建經鍾樓觀音殿羅漢堂水陸堂東西方丈莊/嚴盛麗安衆五伯又建靈光鳯凰凌虗三亭照映山谷)
(圍甃塼墻五伯丈茂林脩竹松檜藂蔚詔嵗度五僧政/和七年勅改神霄宫建炎元年勅復舊額三年四月駕)
(幸江寧權以寺為行宫閏七月如浙西其後命即府治/修為行宫而御坐猶在本寺嵗久屋弊留守馬光祖重)
(建殿宇及方丈觀音殿水陸堂厨堂庫院移鍾樓冠青/龍首増建廊屋横直一十八間作新建鳯凰䑓記詳見)
(鳯凰/䑓下)
天禧寺即古長干寺在府城南門外宋天禧二年改今
額寺有阿育王舍利塔祥符中賜號聖感其晉髙悝所
施金像隋文帝徙置長安(梁天監元年立大同元年幸/長干寺阿育王塔出佛爪髪)
(舍利又幸寺設無遮㑹大赦丹陽記大長干寺道西有/張子布宅在淮水南對瓦官寺長干是秣陵縣東里巷)
(名江東謂山壠之間曰干建康南五里有山岡其間平/地庶民雜居有大長干小長干東長干並是地名小長)
(干在瓦官寺南巷西頭出大江梁初起長干寺按塔記/在秣陵縣東今天禧寺乃大長干也宋開寶中曹彬下)
(江南先登長干北望金陵即此地天禧二年改為天禧/寺政和六年建法堂李之儀端叔撰天禧寺新建法堂)
(記云天禧寺者乃長干道塲葬䆁迦真身舍利祥符中/建塔賜號聖感舍利寶塔至天聖中又賜今額按梁書)
(大同三年髙祖改造阿育王塔出舊塔下舍利及爪髪/髪青紺色衆僧以手伸之隨手長短放之則屈為蠡形)
(始呉時有尼居其地為小精舍孫綝尋毁除之塔亦同/泯呉平後諸道人復於舊處建立焉中宗渡江更修飾)
(之至簡文咸安中使沙門安法師程造小塔未及成而/亡弟子僧顯繼而修之至孝武太元九年上金相輪及)
(承露其後西河離石縣有胡人劉薩何遇疾暴亡而心/下猶煖未敢便殯經七日更蘇說云有両吏見錄至十)
(八地獄隨報重輕受諸苦毒見觀世音語云汝縁未盡/若得活可作沙門洛下齊城丹陽㑹稽並有阿育王塔)
(可往禮拜則不復地獄因此出家遊行禮塔次至丹陽/未知塔處乃登越城望見長干里有異氣色因就禮拜)
(果見阿育王塔所放光明由是定知有舍利乃集衆掘/之入一丈得三石碑中一碑有鐵函函中有銀函銀函)
(中有金函盛三舍利及爪髪各一枚長數尺即遷舍利/近北對簡文所造塔造一層塔十六年沙門僧尚加為)
(三層即髙祖所開者也實錄咸和中丹陽尹髙悝行至/張侯橋見浦中五色光長數尺乃令人於光處掊視之)
(得金像未冇光趺乃下車載像還至長干巷首牛不肯/進乃令御人任牛所之牛徑牽車至寺悝因留像付寺)
(僧毎至中夜常放光明又聞空中有金石響經一載捕/魚人張係世於海口忽見銅花趺浮出水上取送縣縣)
(以送䑓乃施像足宛然合㑹簡文咸安元年交州合浦/人董宗之採珠没水於底得佛光豔交州押送䑓以施)
(像又合焉歴三十餘年光趺始具隋文帝徙入長安蘇/魏公頌長干寺詩注云晉時有沙門恵達至金陵長干)
(䕶古佛塔因於其地建佛刹即劉薩何也至南唐時廢/寺為營廬久之舍利數表見感應祥符中僧可政狀其)
(迹并感應舍利投進有詔復為寺即其表見之地建塔/賜號聖感舍利寶塔白塔在寺東即葬唐三藏大徧覺)
(𤣥奘大法師頂骨之所金陵僧可政端拱元年得於長/安終南山紫閣寺俗呼為白塔事具塔記元符二年知)
(府事呂升卿請於朝改為十方住持楊次公長干聖感/塔詩云釋迦八萬四千塔一在江南古道塲無礙展開)
(青髻髪最初分得白毫光陳軒金陵集載魏京登長干/塔詩云江南管當幸事畢盡憑廟算非臣專眷言此地)
(本軍壘元與招提安佛子蓋叙宋初事也至元二十五/年有詔選髙行僧三十員開講于江南諸郡擇名刹以)
(居之時槀城徳公講主首奉詔開席于金陵天禧寺說/經訓徒𫝊慈恩之教未幾特賜號佛光大師并撥賜故)
(宋太師秦申王墳寺旌忠寺為下院以其廢産共贍講/席改賜元興天禧慈恩旌忠教寺額僧統廣福大師嘗)
(施財繕修大塔泰定中潛龍時嘗數幸寺及登大統以/所奉觀音像付寺供養嵗給香燈之費至順初佛光之)
(孫法嵩入覲上顧謂曰舍利塔曾修完不嵩曰未也即/日賜白金三定及官錢伍阡緡以助繕修䑓臣郡守咸)
(致其力有㫖令佛光之徒廣演主寺事賜號𢎞教大師/塔完之日嘗感天花如雨祥光如練滿空者凡數日詳)
(見中丞趙世/延所撰碑)
正覺禪寺一名鐵塔寺在城内西北冶城後岡上(宋太/始中)
(邦人捨地建精舍號延祚寺至唐有靈智禪師生無雙/目號羅㬋和尚經論文字悉能明了時人稱有天眼為)
(建塔於寺内廣明中賜額梁侯景之亂王僧辯入討景/使其黨宋長貴宋延祚寺何遜有登延祚寺閣詩佛殿)
(前有鐵塔二座鑄云乾興元年造古鍾亦唐時所鑄有/經幢鐫大呉金陵府延祚院寺有井十一口内一口最)
(大號為百丈泉井闌上字乃保大元年所鐫宋熈寜中/賜寺名曰正覺塔名曰普照王荆公嘗於寺西作書院)
(有軒名籜龍建炎三年以法堂西偏為元懿太子攅宫/今寺東偏復建延祚閣名公賦詠尤多炳靈公廟西及)
(新亭側又别/有正覺寺云)
能仁寺在䑓治東南(劉宋元嘉二年文帝為髙祖建名/報恩唐會昌中廢呉大和六年毗)
(陵郡人徐景運為其親重建曰報先院南唐昇元中改/為興慈院至開寶中又廢後有里人捨宅復為興慈院)
(太平興國二年邦人以院地卑濕徙置于此以乾明莭/日建院額後改為承天寺政和中又改今額景定志能)
(仁禪寺在南廂嘉瑞坊慶元間游九言佛殿記云寺南/接秦淮數百歩其地古青溪之濆也自宋始建至南唐)
(改興慈無鐫識可攷獨據圖經所載然五代唐愍帝應/順甲午為呉大和逆數會昌乙丑蓋已九十年既曰廢)
(矣中間誰所繼續院之老僧僅能記本朝之言院故在/西門雙廟之東至道中有圓覺律師徳明者際遇大宗)
(召見錫御容及羅漢像以歸咸平間重賜院基田産更/律院為禪寺寵以詩章寺復顯至崇寧賜名承天政和)
(七年改能仁今之寺其咸平所賜而遷也又曰圖志謂/寺常廢於開寶中繼有捨宅為寺者邦人復以卑濕徙)
(今地不知何據觀咸平制書則老僧相傳當為可信建/炎三年室宇暨朝廷所賜復燬猶賴制書無恙以詔後)
(自是草創數十年無振起者淳熈丁酉余客金陵偶至/寺殘僧蕭然敗璧風雨莫蔽門臨街喧卑過者陋焉適)
(主僧允微初嗣法席布衣芒屩徒歩通衢畧無外飾氣/貌淳夷語言動止心固重其為人後十八年余來為帥)
(屬則大門易東嚮堂廡壁甃盡撤其舊僧徙彬彬而微/則老矣然其布衣芒屩如故戸庭雖華而居室甚陋齋)
(庖㓗豐而自食至菲金陵城中多鉅刹同時主者出有/澤車衣有纎縞而䑓殿欹斜藉口檀施漠不顧恤微頹)
(然自勵曾無縕袍狐貉之慚慶元丁巳鼎建大殿微言/曰能仁非他方比國朝忌日府䑓率屬文武駿奔炷薌)
(冠蓋填溢今老釋之宫咸曰焚修為國也而廢頽若是/何所掌乎願記其事併錄院之始末毋若向之失傳戚)
(氏云今寺南唐古寺基保大年中昇州特進守司徒致/仕鍾山公李建勲捨田入寺後廢宋朝撥賜地基起興)
(慈禪院咸平初建勲文潤州本起寺住持臨壇精律大/徳尼進暉申明乞以故父李相公舊所施田入興慈寺)
(至今供常住咸平後改承天寺崇寜間又改入下承天/為能仁寺真宗賜昇州法王圓覺大師賜紫徳明詩曰)
(精勤演律達真風釋子南禪道少同奥㫖筌蹄悟佛理/慧燈廣布九圍中真蹟今仍藏寺中至元之五年住持)
(僧真實既新其寺又作鍾山公祠以寺之土田多公所/施也臨川危素請記於集賢掲公傒斯畧云五代之際)
(君不君臣不臣可謂天下大亂之時而公所與為僚友/者有若馮延已其人史雖稱公有吏材薫蕕不相襍氷)
(炭不相入豈能行其所志哉宜乎引身山水之間謝病/不出死而囑其家人以薄葬公命之戹於天勢之戹於)
(人有可悲者矣/建勲事見年表)
太平興國禪寺在蔣山去府城十五里(梁武帝天監十/三年以定林寺)
(前岡獨龍阜葬誌公永定公主以湯沐之資造浮圖五/級於其上十四年即塔前建開善寺即今寺基唐乾符)
(中改為寶公院南唐昇元中徐徳裕重修後主又改為/開善道塲至太平興國五年改賜今額慶厯二年葉清)
(臣奏為十方禪院紹興三十二年加封寶公號塔以感/順為額今塔院西偏有本末軒王荆公命名俯視巖壑)
(虬松叅天幽䆳可愛為山之絶景荆公罷相居金陵多/以資産金帛助施寺中各有碑籍劉岑佛殿記梁武女)
(永定公主捨財創精舍葉清臣為守始以禪易律元豐/中主僧法泉經營辛苦成大叢林焚於建炎佛殿前大)
(毗盧閣兩翼為行道閣屬之殿其餘堂廡極雄麗皆紹/興以來建也淳熈十六年九月晦日又火寶公舊像父)
(老相傳沈香為之宋初取歸亰師陳軒金陵集載狄減/游蔣山詩云旃檀歸象魏窣堵臥煙霞謂此事迹太平)
(興國七年舒民柯蕚遇老僧往萬嵗山指古松下掘之/得石篆乃誌公記聖祚緜逺之文於是遣使致謝諡曰)
(寶公妙覺治平初更諡道林真覺大師寺舊有誌公履/洗鉢池寺後向東有婁禪師塔泰定二年正月寺復遺)
(漏主僧守志極力營創至順二年九月翰林學士虞集/奉勅撰碑云昔金陵有神僧曰寳誌宋元嘉中居道林)
(寺歴齊至梁數著靈異天監十三年示寂武帝感其遺/言瘞之鍾山獨龍之阜帝女永定公主表以浮圖因建)
(寺曰開善至宋太平興國年間太宗得誌公秘讖石中/符其國運有神降其宫親與之語蓋誌公云太宗異之)
(號之曰道林真覺更名寺曰太平興國賜田以食其人/及王丞相安石守金陵合諸小刹以附益之寺始大建)
(炎燬於兵紹興更作淳熈又燬隨更作之每更作輙加/宏廣日葺嵗増至於我國家而規制之盛極矣至治辛)
(酉匡廬僧前靈隠玉山禪師弟子守忠應請來主之/禪學之士來者日滿其室今上以泰定乙丑之嵗正)
(月來至於是邦而寺適災天意若曰其撒舊而作新之/乎上感焉出金幣以為民先於是行御史䑓與郡縣之)
(吏皆祗若上意始忠之治寺也舊有蒲盧之澤前見奪/於豪家寺𨽻訟之累年不决忠之讓而弗辯奪者愧而)
(歸之人固以是信道之矣皇上一風動之逺近雲集富/者効其財貧者輸其力工則致其巧農則獻其食一嵗)
(垣廡成再嵗屋室具其可以名書者曰方丈曰北山閣/曰經樓曰香積曰水陸堂曰白蓮堂曰伽藍祠曰大僧)
(堂曰道林堂曰新倉院曰耆宿之舍而大宏興鍾二門/皆以上賜次第而成嵗丁夘鑄大鍾為銅數萬斤方在)
(冶上賜寶珠投液中鍾成珠宛然在其上若故識之而/光彩朗發不以灼燬萬目共覩讙歎如一時上方别建)
(宏祠於寺北今賜名曰大崇禧萬壽寺者也是年秋歸寶/膺大寶是為天厯元年出詔書布徳天下即命廷臣製)
(公號曰道林真覺慧感慈應普濟聖師封名香以禮祠/之出黄金白金重幣賜忠俾成寺之役蠲寺田之賦號)
(守忠為𢎞海普印曇芳禪師住持大崇禧萬壽寺而兼/領兹寺未㡬加授廣慈圓悟大禪師領両寺如故至順)
(元年秋御史中丞趙世安傳勅召忠入朝九月九日上/御奎章閣吏部尚書王士𢎞以守忠入見奏對稱㫖命)
(太禧宗禋院日給禀餼賜金襴伽黎衣與青䑕之裘十/二月一日賜設於聖恩寺迺召學士臣集至榻前命製)
(文以記之俾忠歸刻諸石忠以其事示臣集如此臣集/謹具載而言曰上於金陵新作之寺二曰龍翔集慶因)
(潛龍之舊邸也曰崇禧萬壽廣親搆之新祠也獨太平/興國雖曰宋齊梁唐宋之遺然空燬而復興實在今上)
(龍飛之日有運之𤣥契蓋自徴焉兹三寺者鼎立于一/郡以同賛乎聖天子億萬斯年之壽豈不盛哉臣集嘗)
(竊聞陛下之意每不欲專福于躬而欲博濟均惠於天/下敢述萬一而銘之銘曰維帝受命厥有禎符天人合)
(機不占以孚於赫聖皇聖武之系賛于克艱神有司契/皇有萬方山川幅員釐厥下土徒御告勤顧瞻道林在)
(江之汜翠蓋孔旍來狩來止道林有宫百靈攸宗中有/神師民所敬恭土良泉甘風雨時若發祥效珍以待聖)
(作聖作孔時動天而隨龍躍以飛神師啓之神師不言/而示以兆有命方新去故以燎作而新之自我聖皇乃)
(祓乃除乃基乃堂日月重明天光旁燭皇心載欣萬神/降福凡我臣民息養以生飽歌煖嬉稚壯耋寜裹兵以)
(革牛馬在野至於永久樂其休暇蝡動孳殖亦遂以成/幽塞苦寃各鬯而亨聖皇之心斯神之力銘以著之昭)
(示無/極)
半山報寧禪寺在城東七里距鍾山亦七里王荆公安
石故宅也(其地名白塘舊以地卑積水為患自荆公卜/居乃鑿渠决水通城河元豐七年公以病聞)
(神宗遣國醫診視既愈請以宅為寺因賜額報寧禪寺/寺後有謝公墩其西有土山曰培塿乃公决渠積土之)
(地由城東門至鍾山此半道也故亦名半山寺公有謝/賜寺額表云基迹叢祠冀鴻延於萬壽鈞名扁榜竊榮)
(遇於一時臣生乏寸長世叨殊奬賤息奄先於犬馬頽/齡俯迫於桑榆獨念親逢莫有涓埃之補報永惟宏願)
(豈忘香火之因縁伏䝉陛下俯徇祈誠特加羙稱所懼/封人之祝終以堯辭乃塵長者之園遽如佛許仰憑䕶)
(念誓畢薰修坡詩所謂朱門收畫㦸紺宇出青蓮正指/此也公與其弟魏國公安禮各撰一疏延闗西人真浄)
(文禪師為開山第一祖道行孤特洪覺闕文禪之法子/也又有實禪師語錄序王斿撰米芾書陳軒金陵集載)
(荆公半山詩凡十五首至元己夘三月/遺漏至正元年住持匡廬僧元龍重建)
清凉廣惠禪寺在石頭城去府城一里(呉順義中徐溫/建為興教寺南)
(唐昇元初改為石頭清凉大道塲宋太平興國五年改/今額舊傳寺嘗為李氏避暑宫寺中有徳慶堂今法堂)
(前舊基是也後主嘗留宿寺中故其詩有未能歸去宿/龍宫之句徳慶堂名乃後主親書祭悟空禪師文亦後)
(主自作碑刻今並存蘇東坡嘗捨彌陀畫像于寺中故/東坡有詩云問禪不契前三語施佛空留丈六身慶元)
(志寺有白雲菴見荆公詩有法眼泉名畫錄有董羽畫/龍李後主八分書李霄達草書時人目為三絶按類說)
(江南李氏時有一民死而復蘇云至㝠司見先主被五/木甚嚴曰吾為宋齊丘所誤殺和州降者千餘人汝歸)
(謂嗣君凡寺觀鳴大鍾吾受苦則暫休或能為吾造一/鍾尤善後主造鍾于清凉寺鐫云追薦烈祖孝髙皇帝)
(脫出苦又蘇公妻王氏元祐八年卒于京師遺言捨所/受用使其子邁迨過為畫西方阿彌陀像安于寺寺後)
(有周虎石頭城三大字石刻張祐温庭筠有詩今按唐/人有詩則呉重建明矣近年殿後堂舍燬於火重修建)
(未/完)
報恩光孝禪寺在府城西門内(舊為天寧萬壽寺宋紹/興九年詔改今額追崇)
(徽宗道塲泰定戊辰住持/匡廬僧義深經畫重修)
壽寧寺在府城北隅即舊廣孝寺基按圖經本在欽化
橋街西江寧縣治南(梁普通元年造大愛敬寺於鍾山/南唐乾符中重修廣明元年改廣)
(明愛敬禪院南唐改廣孝禪院開寶七年徙入城中南/唐張洎捨宅置淳化五年改今額慶元志壽寧禪院宋)
(叅政張洎南唐賜第也至道中捨宅為寺併城北廣孝/寺入焉其孫諤云乾道志謂昔為愛敬寺者非也家集)
(有謝表可證舊有瓊花一本/内翰張瓌手植移自維楊云)
崇勝戒壇院即古瓦官寺又為昇元寺在城西南隅(實/錄)
(晉哀帝興寧二年詔移陶官於淮水北遂以南岸陶地/施僧慧力造瓦官寺慶元志舊或作瓦棺者非也南史)
(師子國晉義熈初始遣使獻玉像經十載乃至像髙四/尺二寸玉色潔潤形製尤殊特殆非人工此像歴晉宋)
(在瓦官寺先有徴士戴安道手製佛像五軀及顧長康/維摩圖世號三絶至齊東昏遂毁玉像為潘貴妃釵釧)
(十國志南唐昇元二年改瓦官寺為昇元寺呉興閣為/昇元閣乾道志呉順義中改呉興寺南唐改昇元寺太)
(平興國五年賜今額景定志淳熈中韓元吉為記毎度/僧於此受戒官作棺者蓋據俗說晉時長沙城隅陸地)
(生青蓮两朶民以聞官掘之得瓦棺葬一僧華從舌根/生父老云昔一僧誦法華經萬餘部臨死遺言以瓦棺)
(葬遂以寺名瓦棺其說迂蔓既云長沙於此無與案記/謂今寺地即張昭故宅其昇元基今寺西有寺街及石)
(經幢/尚存)
鹿苑寺舊名法光寺即梁蕭帝寺也在今城東南隅(宋/元)
(絳重建蕭帝寺記畧云金陵氣王三百年聲名文物與/時隆替中惟蕭梁折莭以佞佛故佛之廟貌充斥江表)
(都城巽維直淮里所有精舍焉紫峯紆餘反宇欲翔盤/髙孕虚含吐萬景望之煇然如脩虹亘霄丹碧相𤼵殿)
(有聖像即山而成追琢之功極其精妙按輿地志不知/從昔之名但後人以帝氏目之黄旗運歇勢勝故在閏)
(唐攘據因其蹟而増華易榜法光標為勝概聖朝混一/書軌以三代文教簫勺宇内四聖累洽浸厚福於生民)
(梵刹禪林容仍舊物而兹寺垂阤瘁焉不支己夘春寺/僧募大姓杜徳明出楮金五十萬程工就其址起髙廣)
(殿水𣙗不移棼橑有嚴光輝復還風物異態又粉繪釋/迦文相即山塑十六大尊者生生之供稱是該偹其秋)
(告成乃作鍾唄蒲飱以落之道俗和㑹圜視作適青溪/之水木鍾阜之雲物來入軒所相為澄曠都人詫焉有)
(條其狀而至者會同閈趙郡李君從事海瀕謂余有一/日之雅授簡不腆月而日之庶以傳久寺蓋重建於南)
(唐保大易名法光至宋勅改今額寺後有周處書䑓佛/殿前有㕁氏窟舊傳梁武帝郄后化蟒於此以天監十)
(三年造寺國史補武帝造寺令蕭子雲飛帛大書蕭字/李約見之破産載歸東洛建一小院玩之號蕭齊即此)
(寺舊/額也)
嚴因崇報禪寺即景徳棲霞寺在今城東北之攝山去
城四十五里(齊永平七年明僧紹捨宅為寺見江總寺/碑僧紹自宋泰始中游此山刋木結茅二)
(十許年遂捨為寺寺有舍利塔乃隋文帝葬舍利處唐/髙祖改為功徳寺増治梵字四十九所樓閣延袤殿宇)
(鱗次髙宗御製明隠君碑改為隠君棲霞寺御書寺額/冇碑尚存字不可辨武帝會昌中廢宣宗大中五年重)
(建南唐髙越林仁肇建塔徐鉉書額曰妙因寺宋太平/興國五年改為普雲寺景徳五年又改為棲霞禪寺元)
(祐八年改賜今額為叅政簡翼張璪功徳寺左有千佛/嶺後有天開巖碧蘚亭白雲庵迎賢石醒石中峯澗石)
(房白雲泉亦云品外泉寺前有明僧紹髙越䑓山中南/谷昔有天台止觀寺髙僧法曠嘗於山紫湓峯下建般)
(若堂演大論有虎穴寺在山中峯齊王融有斿虎穴寺/詩宋景文祁雞蹠集云南齊棲霞寺大明法師好談論)
(手執松枝為談柄隋文帝仁壽二年送到舍利天下凡/八十一州分造塔蔣州棲霞其一也唐則天建舍利塔)
(於青龍山之巔唐末焚毁寺有金銀銅像背記畧云維/大唐景龍二年四月八日洛州大福先寺前棲霞寺主)
(比丘曇一於潤州江寧縣明隠君經坊内鑄瀉金銀銅/釋迦像三軀奉為髙宗皇天大帝則天大聖皇后應天)
(神龍皇帝云又有石像在千佛嶺棲霞詩注云明隠君/與度注師講無量壽經西峯石壁中夜發光光中現無)
(量壽佛自爾捨家財鑿巖造大像坐髙五丈觀音世智/立像髙三丈五寸宋齊七帝造石佛千尊所謂千佛嶺)
(髙僧傳云釋僧祐性巧攝山/大像剡縣石佛䓁並祐經始)
隆報寶乗禪寺即舊草堂寺在上元縣鍾山鄉去城十
一里(齊周顒隠居之所後顒出仕孔稚圭作北山移文/假草堂之靈以譏之髙僧傳云時有釋慧約姓婁)
(少達妙理顒素所欽服迺於鍾山舊館造草堂寺以居/之今寺左乃婁約置䑓講經文之地寺後即顒舊居也)
(唐會昌中寺廢宋復建治平中賜/額寶乗紹興三十二年改賜今額)
同泰寺舊志在梁時北掖門外路西南與臺城隔路(實/錄)
(梁大通元年剏北寺寺在宫後别開一門名大通對寺/南門造大佛閣七層大同十年震火所焚畧盡即更造)
(未就而侯景亂南唐改為浄居寺尋又改圓寂寺其半/為法寶寺又輿地志法寶圓寂寺即古同泰寺基龔頴)
(運厯圖云大同元年幸同泰寺鑄十方銀像二年幸同/泰寺鑄十方金像六朝事迹云梁武帝起同泰寺在䑓)
(城内窮竭帑藏造大佛閣七層為天火所焚梁帝捨身/施財以祈佛福大通以後無年不幸同泰寺設四部無)
(遮大㑹俄而侯景兵起䧟城遂以虗器進膳自庚辰至/丙戌七日不食而崩寺今廢其半為法寶寺詳見後)
法寶寺亦曰臺城院乃梁同泰寺基之半也在宋行宫
北精銳軍寨内(梁大通元年創同泰寺楊呉順義二年/以同泰寺之半置為䑓城千福院宋改)
(賜今額寺前有醜石四各髙丈餘俗呼為三品石政和/中取歸京師或謂之關石寺前墻外有井耆老相傳為)
(陳時臙脂井叔寶與張麗華隊而復出之所也寺基㝡/濶淳祐七年創置精銳軍同泰寺舊基皆為寨屋及蔬)
(圖有井在寨内蓋精銳軍寨在都統制司之後都統制/司在宋行宫城之後法寶寺在精銳軍寨之後其都統)
(制司地基及精銳軍塞基皆梁陳宫掖舊址也故景陽/䑓基及臨春結綺望僊三閣故址與臙脂井皆在寨内)
(戚氏云法寶寺老僧猶能記其祖師之言謂宋行宫城/後門乃梁陳宫城前門今法寶寺門墻外即梁大通門)
(也/)
湘宫寺舊在青溪中橋北唐以後徙置清化市北(慶元/志近)
(有人於上元縣治後軍營中掘出斷石上有湘宫寺三/字以此知舊寺所在與實錄注合東出青溪桃花園皆)
(今縣東地也寺本宋明帝舊宅窮極壯麗欲造十級浮/圖而不能乃分為二新安太守巢尚之罷郡入見上謂)
(曰卿至湘宫寺未此是我大功徳用錢不少散騎常侍/虞愿侍側曰此皆百姓賣兒鬻婦錢所為佛若有知當)
(慈悲嗟愍罪髙浮圖何功徳之有上怒使人曵下殿愿/徐去無異容齊始安王遥光以東府城叛蕭坦之假莭)
(討之屯/相宫寺)
景徳寺在城内嘉瑞坊舊崇孝寺也(楊呉置宋景徳中/改今額建炎初其)
(地為太廟徙城隍廟于旁今廟側/小巷中有僧舍數間仍用寺額)
證聖寺在宋行宫後(南唐保大中木平和尚居此寺故/里俗至今呼為木平寺寺東有溝)
(迤邐西北接運瀆今堙塞/尚存遺蹟木平别有傳)
寶戒寺在龍翔寺西(本迦毗羅寺南唐改真際/寺宋開寶二年改今額)
法濟寺在上元縣治東北(傳宋紹興二/十七年建)
封崇寺在斗門橋北(圖經舊報慈廨院近禪靈/寺者寺之廢興始末未詳)
治平寺在江寧舊治西南(尼寺宋開禧/三年建云)
大悲寺在炳靈公廟巷崇勝寺子院也(本大悲院乾道/景定二志並作)
(寺/)
秀峯院舊在府城北隅(宋開寶八年廢太平興國五年/重建尋又廢紹興中移于鳯䑓)
(山西宋景定五年節使/王鑑重建今為尼寺)
興嚴寺舊在竹格渡之北本謝尚宅也亦號塔寺(實錄/謝尚)
(以永和四年捨宅造莊嚴寺宋大明中路太后於宣陽/門外太社西藥園造莊嚴寺改此為謝鎮西寺至陳大)
(建元年寺為延火所燒後五年豫州刺史程文秀更加/修復李宣帝降勅改名興嚴寺紹興中徙今真武廟北)
龍光寺在城北覆舟山下宋元嘉二年號青園寺(髙僧/傳云)
(竺道生後還上都青園寺寺是惠恭皇后禇氏所立本/種青處因以為名其年雷震青園寺佛殿龍升于天光)
(影西壁因名龍光宋嘉祐三年佛殿記云元嘉五年有/黒龍見覆舟山之陽帝捨果園建青園寺西置龍王殿)
(今沼沚見存至㑹昌年廢咸通二年重建勅賜龍光院/額續志以為在龍光門外者非也今按乾道志龍光禪)
(院在城之西宋元嘉二年號青園寺後改額為龍光禪/院以在龍光門外也會昌中廢咸通初建為月燈禪寺)
(昇元二/年重修)
定林寺有二上定林寺舊在蔣山應潮井後宋元嘉十
六年禪僧竺法秀造在下定林之西乾道間僧善鑑請
其額於方山重建下定林寺在蔣山寶公塔西北宋元
嘉元年置後廢宋為定林寺王安石舊讀書處(南史何/𦙍入鍾)
(山定林寺聼内典齊東昏侯至定林寺有沙門老/病不能去命左右射之二事但云定林不知何寺)
宋興寺一名興教寺在南門外(慶元志興教院即宋興/寺故基在蔣山寶公塔)
(西二里有誌公洗鉢池陳軒金陵集載李建勲遊宋興/東巖詩云幾年不到東巖下舊住僧亡屋亦無寒日蕭)
(條何物在朽松經燒石池枯乾道間徙長干寺南亦名/宋興景定志在南門外劉裕故居者非按宋興宋熈寺)
(名相近故或疑一寺/二志所載不同俟攷)
髙座寺一名永寧寺在城南門外晉咸康中造又名甘
露寺嘗有雲光法師講法華經於寺天花散落今講經
䑓遺址猶存或云晉朝法師竺道生所居因號髙座寺
(乾道三年劉岑記畧云考圖志此山得名於晉永嘉中/名甘露寺尸黎密多羅為王茂洪所敬故留竺生法師)
(繼號所居為髙座梁初寶公主其寺與五百大士俱有/雲光師坐山巔說妙法天花墜焉今號雨花䑓則故唐)
(盧給事中名襄字賛元者所命也寺易今名且百年矣/故藏古今詩刻皆廢可攷者唐李翰林宋吕侍講王中)
(丞三篇而已髙僧傳云尸黎密多既卒塜處立寺謝鯤/仍以為髙座寺陳軒金陵集載蔣頴叔和王和甫雨中)
(登髙座寺詩注云寺即雲光講經雨花之地有梁時誌/公二印雲公手植松猶存郭祥正詩云至今手植松千)
(丈騰/龍虬)
殊勝寺在城南門外(本宋福興寺南唐後主𦵏/照禪師於此因名塔院)
吉祥寺在城南二里餘(宋治平二年賜額舊在城隍廟/東後以寺基為太廟徙置于此)
百福院在城南五里(梁天監中置名解脫南唐以葬證/寂禪師起塔因為寂樂院後改今)
(名宋為樞密/王綸功徳寺)
均慶院在城南門外舊在金陵坊晉天寶寺唐開元十
年改天保今廢(宋開寶八年毁太平興國五年就修真/觀基重置紹興初移其額於雨華䑓後)
(壊于火因遷于䑓之下今上有古塔一座即無殿舍屋/宇塔前鐫宋故三藏特賜寶覺圓通法濟禪師道公之)
(塔一十八字後冇宋故/三藏法師道公塔銘)
佛窟寺一名崇教寺在牛頭山去城三十里(舊傳牛頭/山下有辟)
(支佛窟宋大明中移郊壇於山之東峯執事者導從百/餘人游西峯石窟見一僧趺坐執事者問之忽無所有)
(但遺錫杖香鑪缾盂而已梁天監二年司空徐度造寺/因名佛窟寺唐大厯九年代宗因感夢勅修寺之東西)
(峯頂七層浮圖宋太/平興國二年賜今額)
法性尼寺在報恩光孝觀東南本呉建初寺也(實錄云/赤烏十)
(年胡人康僧會入境置經行所朝夕禮念有司以聞大/帝引見具言佛教滅度已久惟有舍利可以求請遂於)
(大内立壇結静三七日得之帝崇佛道以江東初有佛/法遂於壇所立建初寺在縣南二百歩江東之有佛寺)
(始於此也晉改為建寜寺至唐以來為尼寺今改法性/寺建炎火舊額僅存慶元志云寺析為三近嵗寺南酒)
(務中陶竈下掘出大石佛像歸寺東院遂呼石佛院云/今前法性後法性二寺𨽻正西隅大石佛在前寺正殿)
(内按實錄建初本在呉宫中唐縣南二百歩前志以為/即此寺以古迹宣陽門及縣城互考之亦未有以證其)
(必然若以保寧為古/建初則本寺所記耳)
法雲寺舊在城外東北十里圖經云本齋集善寺齊世
祖時為豫章文獻王造唐初輔公祏亂毁廢後復置為
義章院改法雲建炎兵火廢後徙置上元縣治西北(慶/元)
(志王荆公法雲寺詩路過潮溝入九盤招提雪脊隠雲/端又云法雲但見脊細路埋桑麻舊在蔣山寺西門前)
(有章/義橋)
正覺寺凡三其一禪寺見前其一在正西隅其巷呼正
覺寺巷按乾道志本在城南新亭壘側宋昇明元年蕭
道成頓兵新亭及沈攸之敗後乃以軍幕之地置正覺
寺尚書令王儉為碑寺久廢今寺傳自紹興十二年請
新亭額來建尋廢而寺基及寺名與巷名皆存僧興實
近以元貞二年復建隆頥繼之大徳十年始完其一乾
道志在城内炳靈公廟西蔬圃中屬今正南隅
永福尼寺乾道志在廣濟倉東舊在冶城東南本晉開
福寺後徙此改景福寺南唐避諱改額
乾明尼寺乾道志在城内東南祥鸞坊南唐太廟基後
主宫中置歸徳永募二尼院開寶中廢移二院尼置寺
徙妙果院尼同居太平興國五年賜額(妙果寺古名翠/靈宋昭憲杜太)
(后改乾明/今名戒壇)
净妙寺即齊安寺南唐昇元中建政和中改賜今額舊
臨官路今移置髙隴面秦淮在城東門外四里(王荆公/有齊安)
(寺詩云日净山如染風暄草欲薫梅殘數㸃雪麥漲一/溪雲今石刻尚存又有詩見光宅寺李壁注謂寺是齊)
(武帝宅按實錄齊武帝生建康青溪/宅後稱青溪舊宫未見改為寺也)
普濟寺實錄梁大同元年置頭陀寺東北去縣二十二
里舍人石興造在蔣山頂第一峯殿後有泉井與江淮
水通隨潮水増減非常靈異累世仍舊事迹云後徙置
山下治平中改賜今額(舊寺殿後有應潮井寺西有梁/昭明太子讀書䑓即普通元年)
(所置大愛敬寺基也慶元志梁寺後有頭陀巖可容數/十人陳軒集有唐李頻陪崔大夫游頭陀寺詩李浩雪)
(中重到/頭陀詩)
明慶寺屬上元縣今廢(實錄梁天監六年置明慶寺後/閤舍人王曇朗造去縣十八里)
(寺内有泉水清徹陳梁已前嘗取供御愈疾寺碑太子/舍人陳昭之文事迹曰在蔣山上寺後别有小嶺碧石)
(青林幽䆳如畫世人呼為屏風嶺有泉俗呼八功徳水/昔有髙僧隠其處忽聞絲竹音俄而泉出慶元志寺廢)
(在鍾山南八功徳水之前陳姚/察就明慶寺受菩薩戒即此)
天王院在上元縣靖安鎮去城十七里(梁普通二年建/初名頭陀寺建)
(隆四年/改今額)
寶林寺在城西北二十五里舊圖云本同行寺梁天監
中武帝與誌公同遊此山見林巒殊勝命建寺因名同
行亦名聖遊寺後改為秀巖院事迹唐㑹昌中廢呉太
和中復建後改為秀峯院至嘉祐中改賜今額(有琪樹/在法堂)
(前梅摯有詩云影借金田潤香隨壁月流逺/疑元帝植近想誌公遊建炎間樹為兵所焚)
祈澤治平寺乾道志在城東二十五里驛路北(宋少帝/景平元)
(年建梁朝置龍堂有初法師者結茅山下誦法華經有/東海龍女來聴師曰此山乏水為我開一泉可乎後數)
(日風雷良久有清泉涌座下南唐保大中以旱祈雨於/舊寺基信宿而雨自後以為祈禱之所治平中改賜今)
(額/)
清真寺乾道志舊名清𤣥寺在城北二十五里梁大通
元年置後廢唐大中中復置(慶元志舊有梁時佛像建/炎兵焚陳軒集載梁立曦)
(次韵周橦清真寺詩/有云遺像梁朝佛)
衡陽寺在上元縣清風鄉乾道志衡陽資福禪院去城
東北四十里即古寶城寺基唐天祐三年徐溫重建賜今
額(慶元志寺舊有齊已牟儒二上人重開衡陽寺古迹/詩刻云古迹重聞一朗興斸煙尋得寶階層只應雲)
(鶴知前事為問齊梁舊住僧廢井荒池猶浸月短松低/栢欲遮燈淳于道士真髙達抛却林泉便上昇保大七)
(年/題)
本業寺在上元縣宣義鄉乾道志在城東北四十里實
錄梁天監九年置本業寺西去縣五十里比丘净潔造
在蔣山里
隠静院在上元縣宣義鄉乾道志在城東近鴈門山去
城四十里梁天監二年建初名永建寺南唐保大中重
修改今額(實錄梁天監二年李師利造永建寺北去縣/六十里寺有乾徳四年石刻云唐上都左街)
(鴈門隠靜院始建於宋元嘉廢於唐會昌/乾徳二載耆艾詣南唐主請重建焉)
延祥院在上元縣神泉鄉乾道志聖湯院在城東南六
十里湯山下(唐徳宗時韓滉為浙西觀察使滉小女有/惡疾浴於湯而愈乃以妝奩建寺於湯山)
(之右慶元志聖湯延祥院/慶元三年改為十方禪院)
杜桂院在上元縣丹陽鄉乾道志在城東南六十里南
唐保大六年建在杜桂村因為院額今名香林寺又曰
香林院在赤山西(慶元志院有呉鍾記云梁天監中杜/桂二卿平章朝政捨所居以為寺故)
(從其姓/以旌名)
上雲居下雲居二院上雲居院在鍾山之右去城十二
里舊圖經云本齊勝善寺建武二年南海王蕭子罕造
梁時尼所居後復為僧院下雲居在上雲居右宋元嘉
中置初為善居寺後改今額
了縁塔院乾道志在鍾山後梁普通中置初為福静寺
南唐保大九年改今額
澄心院乾道志在鍾山西去城十里
净隠院乾道志在鍾山寺前
梵惠院乾道志在蔣廟前去城十五里
清果院乾道志在鍾山後去城二十五里
永慶院乾道志在北門外烏龍潭北
定明院乾道志在覆舟山下去城五里
解空院乾道志在西門外清凉寺側
資福院乾道志在城東南十五里土山側梁建今亦名
净名院
莊嚴院乾道志在淳化鎮東去城三十五里
漆閣院乾道志在城東五十里
光相院乾道志在西張村去城五十五里
觀音院乾道志在城東六十里黄干村梁天監中置至
開寶八年廢後復建於本院之蔬圃
樂林院乾道志在城東南六十里因齊古寺基
方樂院乾道志在城東北六十里神泉鄉本梁方樂寺
基南唐昇元元年重建今亦名常樂院
玉泉院乾道志在城東北六十里本古泉院基呉武義
中徐溫重建
多福常樂二院乾道志各在上元縣神泉鄉去城六十
里
延福禪寺乾道志在城東南六十里梁普通中為靜福
院南唐時修改今額
永福院乾道志在城東六十里青草村
安平院乾道志在下橋村去城八十里
登䑓院乾道志在黎塘村去城九十里
净土院乾道志在葉墅村去城九十里
保福院乾道志在盡節鄉龍澗村去城百里
慈光院乾道志在章墅村去城百里
妙明院乾道志在道徳鄉東湖村去城九十里
崇勝院乾道志在道徳鄉埂頭村去城百里
净嚴院乾道志在紫草村去城百里
無垢院乾道志在禪林村去城一百二十里
陽城院乾道志在盡節鄉周墟去府城一百二十里
　　自上雲居院而下至陽城院並屬上元縣
崇因寺在城南十二里舊圖經云本宋曠野寺齊廢梁
大同中復唐開元中改禪居院呉大和二年改崇果院
宋改今額(慶元志崇因寺陳軒金陵集劉誼詩云十里/崇因寺臨江水氣中寺有觀音畫像東坡頌)
(李端叔跋曰吾卜葬亡妻崇因長老欽公謂余曰子胡/不禱觀音東坡南遷嘗禱而應遂作頌前人已為刻石)
(後有詔所在東坡文皆燬前人不敢違余問石所在曰/㡬碎矣索之力乃得於庫中米廩後塵土深數寸稍曳)
(出加湔洗而粲然如未嘗毁者蓋先是刻馬祖龎居士/用其餘刻頌像已斷裂而頌獨全東坡序云金陵崇因)
(院長老宗襲自以衣鉢造觀音像極相好之妙余南遷/謁而禱焉曰北歸當復過此而為頌建中靖國元年五)
(月一日自南海歸/至金陵乃作頌)
普光寺在城南門外(乾道志宋置為天王寺至梁為昭/明太子果園呉為徐景通園南唐)
(保大四年更置奉先禪院葬曇雲師/起塔因名寶光塔院今名普光寺)
瑞相院亦名鐵索寺在城南門外(乾道志本晉時尼寺/宋元嘉七年西域梵)
(尼七人至建業十一年尼鐵索羅等三人又至因號鐵/索羅寺宋齊以來或為翠靈寺或為妙果寺開寶八年)
(燬太平興國二年有僧請其地/重興瑞相禪師塔因改今額)
國勝寺在南門外落馬澗去城二里餘(乾道志舊在横/山北陳天嘉元)
(年章后捨/宅為寺)
安隠院在雨華䑓後向南百餘歩(乾道志舊在蔣山後/久廢紹興四年郡人)
(請額/置)
崇福院乾道志在城南門外(宋元嘉十年因僧楚雲所/居號崇福至太平興國八)
(年/修)
明覺寺乾道志在菜園務(詳見光宅/寺注語)
無相塔院乾道志在城南七里(南唐葬清闕禪師起塔/因名無相塔院韓熈載)
(為碑/今存)
歸寂塔院乾道志在城南七里(宋泰始二年建初號永/安寺院唐保大二年起)
(塔號歸寂/因名院)
福安院乾道志在城西南新林市東去城二十里俗呼
祝英䑓寺
光宅寺乾道志本梁武帝故宅捨作寺靈光法師講法
華經于寺每有華如飛雪滿空講訖即升空去寺今廢
其故基在城東南七里嘗建明覺寺後徙置黄(闕/)塘側
治平二年賜額(按王荆公光宅寺詩凡三其一曰今知/光宅寺牛首正當門䑓殿金碧毁院落)
(桑竹繁蕭蕭新犢臥冉冉暮鴉翻囬首千嵗夢雨華何/足言其一曰翛然光宅淮之陰扶輿獨來坐中林千秋)
(鍾梵已變響十畆桑竹空成陰昔人倨堂有妙理髙座/翳遶天花深紅葵紫莧復滿眼往事無蹟難追尋其一)
(曰齊安孤起宋興前光宅相仍一水邊蜂分蟻争今不/見故窠遺址尚依然李壁注曰光宅寺梁武帝宅也其)
(北齊安寺隔淮齊武帝宅也宋興又在其北齊安今為/净妙寺前臨官路後據髙隴面淮又按實錄天監六年)
(置光宅寺西闕縣十里武帝舊宅造寺未成於小莊嚴/寺造無量佛像長丈九尺未移前淮中估客夜輙聞大)
(橋上數百人修道路往視不見人俄而像度光彩輝煥/東都記云秘書省内著作院後冇梁武帝及名臣沈約)
(范雲周興嗣已下王公數十人銅像初武帝登極乃立/私宅為寺寺内有此像後長慶中李千里為明堂採木)
(使舩載至東都置於省内今新亭郷有此寺去/城二十餘里牛首山之側蓋後用古額建爾)
延壽院乾道志本幽棲寺在城南四十里祖堂山南唐
貞觀中四祖道信禪師傳心印於此光啓四年廢呉太
和二年重置改今額
福昌院乾道志院本資善院在城南四十里牛頭山前
古常樂寺基與延壽院相鄰唐天祐中置南唐後主改
今額
看經院乾道志在城南四十里建隆二年置地名任
店
净果院乾道志在城南五十里吉山南本梁永泰寺基
南唐葬净果大師起塔因名净果塔院
净居院乾道志在城南五十里本唐天福寺會昌中廢
南唐時復置為净住院治平二年改今額(按實錄梁天/監五年置净)
(居寺北去縣六十二里穎/州刺史劉威造蓋即此也)
大仁院乾道志在城南七十里近慈湖界(唐明宗時有/僧結茅於此)
(講仁王經南唐給額為仁/王院治平二年改今額)
髙公䑓院乾道志在城南八十里(宋景平元年/置古䑓猶存)
永慶禪院乾道志在江寧鎮南去城五十里
清脩院乾道志在江寧鎮東去城六十里治平二年賜額
俗呼青山寺(案青山之名當是/幽巖見山川志)
旌忠禪院乾道志在城西南五十八里紹興二十六年
賜額為秦申王墳寺今為天禧寺下院
移忠報慈禪院乾道志在牧牛亭路東去城西南六十
八里紹興十五年秦申王請為功徳院(寺有秦熺所造/鍾鐫云紹興十)
(五年嵗在乙丑移忠報慈禪院告成資政殿學士太中/大夫提舉萬壽觀兼侍讀兼提舉秘書省江寧縣開國)
(伯食邑七百戸食實封一百戸賜紫金魚袋秦熺謹造/大鍾真歇禪師清了銘曰以大圓覺為我伽藍十方刹)
(海真净本安衆生自妄性昏擾擾一聞此鍾亂想俱掃/功流浩刼圓音廓徹誰苦誰辛一時永歇近年住持僧)
(元達重/修寺宇)
資聖院乾道志在城西南六十里梁武帝置在白都山
側俗呼白都院
佛龕院亦名慈相乾道志在城西南六十里上公山梁
佛壇寺基(南唐保大十二年重置治平二年改慈相院/一說呉赤烏二年置廣濟山佛龕院即此)
净相院乾道志在城西南六十里唐天祐十八年建南
唐後主給額為泗州塔院至崇寧中改今額俗呼後籬
寺
廣教院乾道志在城西南六十里治平間賜額
禪居院乾道志在城西南六十五里(唐大厯二年置會/昌五年廢至太平)
(興國五/年修)
後陽院乾道志在城西南七十里(係萬囘道塲開寶八/年賜額在後陽村因)
(名/)
隆福院乾道志在城西南七十里陸塘橋石堰口治平
二年賜額
福興寺乾道志在城西南七十五里天竺山下(按實錄/大同二)
(年袁平造福興寺東北去/縣百里詳見山川志内)
何城寺乾道志在城西南何湖側去城八十里(旁有王/祥墓)
清福寺乾道志在秣陵鎮東去城五十二里
興善院乾道志在秣陵鎮西北張山下去城五十五
里
國安寺城東南六十里齊永明元年賜額(僧法珍/立石可)
(考/)
真如院乾道志在城東南六十里治平間賜額
棲隠院乾道志在横山北金陵鎮東去府城六十里
慈證寺乾道志在金陵鎮南去城六十五里
建昌院乾道志在横山南澗山村去城八十里
西陽院乾道志在金陵鎮南去城七十五里
廣覺院乾道志在横山北去城七十里治平二年賜額
其地名北湯村俗呼北湯寺
明性院俗呼董青院乾道志在城南石塘村西里山去
城八十里治平二年賜額
隆教院乾道志在城東南八十五里梁大同二年建初
號金口寺蓋里名也楊呉順義二年改靈鷲院治平元
年改今額
白塔寺在江寧縣治東烏衣巷(即葬大唐三藏大遍覺/法師𤣥奘頂骨舍利之)
(塔詳見天/禧寺下)
法王寺在白塔寺東(東晉末龜兹國沙門鳩摩羅什以/道聞于時隆安三年遣使往姚秦)
(迎致秦已尊為三藏國師留不遣晉使再三徴請既至/帝躬出朱雀門迎之歴試神騐待之加禮施地建寺賜)
(法王之額請什居焉遂尊為譯經二藏國師歴年既久/寺亦燬廢至順間天禧主僧演與其屬法嵩徳賔仍其)
(遺址構寺一新寺中恒産不滿百石嵗/時所用悉出天禧今為天禧寺下院)
　　自崇因寺至此並屬江寧縣
崇明寺乾道志在句容縣東晉咸寧元年居士司徒察
捨宅為義和寺唐會昌中廢天祐二年重建太平興國
五年改今額(縣志寺額義和之寺四字梁昭明太子書/尚存鍾樓俗傳般郢所造為其巧也今寺)
(分為子院十七曰文殊院尹孺文張安國嘗訪璿無玷/于定菴終日而去曰經截禪院塔院羅漢院有塔影曰)
(闕應院瑞像闕眼王院彌陀院四聖院千佛院天竺院/妙雲院妙音院  藥院北觀音院北釋迦院中釋迦院)
(南釋迦院内經/藏係禪寺云)
興教院乾道志在句容縣東北(舊經云晉咸淳中置為/觀音院南唐時重修太)
(平興國五/年改今額)
金華寺乾道志在句容縣東南(晉咸康三年尚書令李/邈捨宅造靈曜尼寺尋)
(改/額)
聶行寺在句容縣西五里聶行山(或云元在/洪水坑)
圓寂寺在句容縣南三十五里赤山側
龍華寺在句容縣赤山上
奉聖院舊名永定在句容縣東四十里(梁大同/二年置)
延福院舊名延壽在句容縣東四十里(晉咸平/六年置)
大泉寺在句容縣東北五十里(宋昇明二年邑人顔繼/祖捨宅為寺今徙置縣)
(北唐/巷村)
天王院在句容縣南五十里(唐中和/二年建)
果報院舊名正覺寺在句容縣北六十里(楊呉順義中/建縣志唐懿)
(宗咸通中/建名正覺)
　(闕/)院在句容縣北六十里(唐咸通/中賜額)
　(闕/)院在句容縣北六十里
　(闕/)院舊名寶公院在句容縣西北六十里(梁天監中/置即沙門)
(寶公所居也唐乾/符二年賜今額)
　(闕/)寺在句容縣西北六十里(慶元志寺舊基在蔣山/寶公塔闕桃花塢側梁)
(劉訏與族兄闕聴講鍾山寺因而卜築寺東澗有終焉/之志闕王䂓復為散騎常侍太子中庶子歩兵校尉以)
(疾不拜於寺築室居焉淳熈十一年僧净徳移鍾山廢/額於縣北東陽鎮建寺號寶公塔院寶公生鷹窠中即)
(其地/也)
戍山尼寺乾道志在句容縣北六十里唐景福中建(慶/元)
(志在下蜀鎮有照/首座塔韓子蒼銘)
光宅寺在句容縣東十里
禪心寺在句容縣東三十里乾道元年請額
眀慶院在句容縣東四十五里(紹興二十一年樞密/巫伋請功徳院賜額)
昭聖寺在句容縣東四十五里地名東昌(乾道七年請/溧水州廢額)
(建/)
興教院舊名永安院乾道志在溧水州西三百歩臨淮
門外唐天復元年置大中祥符四年改今額淳熈八年
為禪院舊經又謂本名永廣楊呉時縣令孔敦祐奏為
藝皇崇修更名興教今為禪寺
開福禪寺舊名天興在溧水州南門外唐開元二十二
年修會昌五年廢天祐初重建至太平興國五年改今
額淳熈十三年請為禪院
菩提寺舊經尼院在溧水州東三百歩尋僊門外唐乾
符中置
法華寺舊經尼寺在溧水州西一里(唐天祐/中建)
崇慶寺在溧水州東南八里(鴻鶴禪師在東廬山建道/塲後至中山西建寺唐大)
(中二年立大覺寺額至太平興國五/年改今額建炎兵燬餘枯檜二株)
馬占寺在溧水州東二十五里本六朝古寺基(開寶五/年修舊)
(記無考相傳馬尚書於此讀書/不知何代人紹興八年重建)
興化禪寺舊名豐安寺在溧水州北二十七里唐大中
中建至太平興國五年改今額淳熈六年請為禪院
明覺寺舊名正覺在溧水州西四十里唐咸通十年置
大順中改今名至治平二年賜額
廣嚴寺舊名儀城在溧水州西北四十五里唐天復三
年置治平中改今額縣丞俎大武有記
儒童寺舊名孔子寺在溧水州南七十五里大唐景福
二年置南唐昇元二年改今額(舊傳孔子適楚經此地/後人因建祠尋改為寺)
慧照寺舊名禪林寺在溧水州南八十里唐開元二十
七年置太平興國五年改額
彰教寺舊名報恩寺在溧水州西南八十里唐大中七
年置(報恩寺/有碑)
净行寺舊名潘城寺在溧水州西南九十里唐中和三
年置(寺有碑唐進/士劉驩文)
保聖寺舊名龍城寺在溧水州西南百里唐貞元十七
年置寺之西林即舊基也後祥符中改今額(龍城保聖/二碑並存)
(淳祐中胡/應發有記)
彌勒寺在溧水州南游山鄉紹興二十七年興廢建
寺
萬善寺在溧水州東南唐昌鄉乾道二年鄧歩鎮申府
請額移於東埧鎮建
顯慈寺舊名劉莊寺在溧水州西南百三十里至太平
興國二年復建大觀元年改顯仁院紹興三十年又改
今額
大覺寺本大通寺在溧水州北十五里梁大通九年置
治平中改今額
新化寺在溧水州南儀鳯鄉乾道三年移建安興鄉
三塔大聖院東晉為白龍寺在溧陽州西七十里故傳
僧伽大聖行化之地有三塔存焉(縣志昔錢氏奪南唐/地作鐡梁堰為厭勝)
(禪院因廢獨存一塔治平/中僧奉琳建有寒光亭)
觀音菴在城東南隅宋咸淳八年建
清福菴在城正北隅宋景定二年僧覺清建
常照菴在城正北隅大徳二年平章吕文煥建
大夢圜通菴在城東南隅至元年間左丞亷希愿建
大夢觀音菴在城西北隅料院街大官朔思吉所建
崇福菴在城正南隅臙脂巷至大己酉年建
無際崇福菴在城正南隅泰定丙寅年楊遇新建
古佛菴在城東南隅貢院街放生池畔古有中廢至正
元年重建
法海菴在城東南隅大夢菴側至元元年建
寶公菴在城正東隅元貞年間僧劉空剏為寶公堂後
民劉氏捨地命僧法通重建為菴
千子亭觀音菴在城正東隅上閘街延祐三年蔣山寺
僧智堅募縁建
普照菴在城正南隅至大四年僧無盡建
月印菴在城正南隅大徳五年僧無可建
净土菴在城正南隅僧宗義建
華嚴菴在城西北隅泰定元年僧善果建
佛光菴在城正北隅至治元年建
寶公道林菴在江寧縣治南至大年間建今為蔣山寺
下院
溧水州有井岡菴壽國禪菴觀音菴亭山菴皆歸附後
僧俗所建
大通尼寺即大通菴宋咸淳元年建郡守馬光祖立石
菴本在御街南隅劉觀察虎子婦秀巖落髪為尼移菴
額於秦淮南杏花村内建今寺
上國安寺古係崇勝寺又名大悲院在府城南隅炳靈
公廟街宋乾道七年僧法澐重建九年改今額
均慶尼寺在府城東南隅武定橋下馬道街内宋咸淳
年間建
正等寺在府城東北隅宋咸淳四年郡守馬光祖建
天王寺在府城東北隅宋咸淳年間僧玉菴建舊名天
王菴至泰定初建康路縂管博斯呼實保改額為寺
彌陀菴係宋興元酒庫及公使庫地基歸附後建菴在
府城内
　　凡寺觀菴院稱在城某隅及去城若干里皆指今
　　府城即南唐建都所築城也除古蹟城外他志内
　　言城倣此
　
　
　
　
　
　
　至大金陵新志卷十一下
欽定四庫全書
　至大金陵新志卷十二上
　　　　　　　　　　　　　元　張鉉　撰
　　古蹟志
自古國家有所興造曷甞不覧前代之制而為之損益
凢人之衣服飲食居處文為其始曷甞不因踵前人之
遺緒而稍加異乎昔黄帝鑄鼎荆山接萬靈明廷其崩
也羣臣塟衣冠橋山禹鑿龍門伊闕䟽九河會諸侯朝
羣臣於茅山會稽其崩也塟會稽漢時泰山有古明堂
遺趾而封泰山禪梁父者七十餘君此非載之史冊誦
於學士大夫則其盛節遺風泯焉不𫝊豈不惜哉金陵
雲陽之墟有古帝王遺跡書缺漫不可詳繇秦漢以来
為都者八為藩鎮治所無慮數十賢人君子相與憂勞
治其繭絲保障歌哭於斯者多矣其典章制度與時因
華者既列前八志復紀識其城闕官署第宅陵墓碑碣
著其時制在所俾觀於古者有考焉傳言墟墓之間未
施哀於民而民哀宗廟之間未施敬於民而民敬此言
人之善心油然感於所見矧其善惡成敗之蹟足為勸
戒者乎述舊章覧遺事作古蹟志(金陵歴三吴二宋緫/名古蹟年月詳見事)
(下各仍舊稱不復識别/景定志有考證今引之)
　　　城闕官署(歴代城闕官署叅錯須互/考得其彷彿故以類附見)
古固城春秋時吴所築也在溧水州界(乾道志在縣西/南九十里髙丈)
(五尺羅城周七里二百三十歩子城一里九十歩按勝公/廟記固城吴時瀬渚縣也楚靈王與吴戰吴軍不利遂䧟)
(此城吴乃移瀬渚於歴陽南十里改為陵平縣平王立使佞/蘇乃為将戰敗吴軍以吴陵平縣改平陵縣王聴費無極)
(言伍貟奔吴闔閭用為将舉軍破楚固城宫殿逾月烟熖不/滅其城遂廢又按笠澤叢書溧陽昔為平陵縣縣南十餘里)
(有故平陵城而圗經乃載平陵於溧陽載固城於溧水盖未/詳也戚氏云以地考之平陵有二其一晉平陵即永世城其)
(一則在唐溧陽南十里吴所置也與固城東西相去已逺圗/經之說為是故嘉定溧陽志歴載永世唐縣平陵三城而景)
(定郡志咸淳溧水志猶言固城亦名平陵則失於不考嘉定/志耳但勝公廟記嘉定志以為未見全文今亦不知何時何)
(文以蒋日用城隍之記言之唐立溧陽至開元近百餘嵗記/若指此為溧陽則唐人文也宋紹興中溧水尉喻居中於固)
(城湖得東漢溧陽長潘乾校官碑盖其地乃漢之溧陽也周/益公南歸録乾道壬辰自鄧歩東㶚溧水登陸行十五里至)
(銀樹有一二百家若水泛則自此便通舟又六七里至雙港/口復登舟約十餘里至固城湖日猶未晡盖數百家之聚登)
(妙智庵觀范同參政父墳晩步固城上父老謂之楚王城其/周數里但存城基庵中石龜碑趺乃去嵗掘城得之云天寶)
(彌勒寺碑也次日肩輿五六里至禪林山恵照院啓天/申節寺僧云相去二十里有逰子山儒童院盖夫子逰)
(歴之地不記圗志所載云何歸舟觧䌫渡湖水才數尺/然亦彌漫其中多茭葑凢三十里至石橋地約五十里)
(至太平州河口兩岸多民居烟樹如畫稍前即/永豐圩夜泊黄池鎮距固城湖已百一十里云)
古越城一名范蠡城案宫苑記周元王四年越相范蠡
所築在今瓦棺寺東南望國門橋西北圗經云城周廻
二里八十歩在秣陵縣長干里今江寧縣廨後遺址猶
存俗呼為越臺(金陵故事云周元王四年范蠡佐越㓕/吴欲圖伯中國立城於金陵以強威勢)
(郡國志云在縣南六里東甌越王所立吴王濞敗保此/城後走丹徒晉王含以水陸五萬逼淮温嶠燒朱雀航)
(以挫其鋒遂潜師渡水大破含軍於越城南盧循犯建/康劉裕恐其侵軼用虞丘進計伐木柵石頭城修治越)
(城齊崔慧景反蕭懿入援自采石濟岸頓越城梁武義/師次新林遣王茂㨿越城實録注云越王築城江上鎮)
(今淮水南一里半廢越城是也案越絶書其城越范蠡/所築城東南角近故城望國門橋西北即吴牙門将軍)
(陸機宅故機入晉作懐舊賦望東城之紆餘即此城在/三井岡東南一里而瓦棺寺閣在岡東偏也今南門外)
(江寧縣廨後有越臺與天禧寺相對近時/詩人指越臺為越女取越土築臺者非也)
楚金陵邑城威王滅越私吴越之富擅江海之利置金
陵邑於石頭及負芻為秦所㓕至漢髙帝時封韓信於
楚鄣郡屬焉六年廢(周顯王三十六年楚㓕越乃因山/立號置金陵邑今石頭城是也楚)
(威王後一百一十餘年當秦始皇二十四年秦㓕楚兼/諸侯分天下作三十六郡以金陵為鄣郡楚亡後一十)
(三年當始皇三十七年乃改金陵邑為秣陵縣乾道志/金陵邑城在清凉寺西去臺城九里南開二門東一門)
(又見山/川志)
古頼國城在今溧水州界(案實録吴廢帝亮崩于侯官道/上晉太康中故少府卿丹陽戴)
(顯上表迎屍歸塟頼鄉春秋傳昭公四年楚伐吴秋七/月圍朱方八月遂㓕頼楚子欲遷許於頼使闔韋龜與)
(公子棄疾城之而還冬東國水不可以城彭生罷頼之/朱方即今鎮江也陳國苦縣雖有頼鄉與朱方相去甚)
(逺亦非東國有水之地其頼城豈非即晉時頼鄉今之/溧水乎故勝公廟記謂楚靈王與吴戰吴軍不利遂䧟)
(瀬渚伍子胥投金處正名瀬水戰國䇿范環對楚懐王/亦言楚乘越亂南察瀬湖而野江東合前後觀之頼之)
(為溧水甚明吴音訛瀬為溧自漢以来遂名溧水而古/蹟間有存者其苦縣頼鄉或楚㓕頼之後徙其人於彼)
(未可知耳景定以前圗經失不詳考戚氏/志始畧言之今存此城以俟博古者稽焉)
吴石頭城(見山/川志)
丹楊郡城案宫苑記在長樂橋東一里南臨大路城周
一項開東南北門漢元封二年置丹楊郡至晉太康中
始築城宋齊梁陳因之不改(漢志丹楊郡先治宛陵建/安十三年孫權分為新都)
(郡二十六年權始置丹掦郡自宛陵治建業永安中分/置故鄣郡丹楊所領惟溧陽以北六縣晉太康元年改)
(建業復為秣陵置江寧縣唐初廢為州天寶元年復置/至徳二載析置江寧郡元和郡國志丹楊郡故城在今)
(江寧縣東南蔡宗旦金陵賦注云右/圗長樂橋東一里今桐林灣軍寨處)
古都城案宫苑記吴大帝所築周廽二十里一十九歩
在淮水北五里黄龍元年自武昌徙此晉元帝初過江
不改其舊宋齊梁陳皆都焉宋世宫門外六門城設竹
籬至齊髙帝建元元年有發白虎樽言白門三重門竹
籬穿不全上因其言改立都墻本紀建元二年立六門
都墻是也其後増立為十二門云(考證案宫室記吴大/帝遷都建鄴有曰太)
(初宫者即長沙王故府徙武昌宫室材瓦所成也有曰/臺城盖宫省之所寓也有曰東府盖宰相之所居也有)
(曰西州盖諸王之所宅也有曰倉城盖儲蓄之所在也/皆不出都城之内輿地志曰晉琅琊王渡江鎮建鄴因)
(吴舊都修而築之宋齊而下宫室有因有革而都城不/改東南利便書曰孫權雖居石頭以扼江險然其都城)
(則在建鄴歴代所謂都城也東晉及齊梁之代雖時有/改築而其經畫皆吴之舊隋既平陳此城皆毁今之都)
(城非/舊也)
臺城一曰苑城(詳見前/圖考)
東府城晉安帝義熈十年冬城東府在青溪橋東南臨
淮水周三里九十歩去臺四里簡文封王時舊第後為
會稽王道子宅道子録尚書事以為治所時人呼為東
府其予元顯亦録尚書事時謂道子為東録元顯為西
録西府車騎填湊東第門下可設雀羅東第即後東府
城也(㑹稽王傳嬖人趙牙為道子開東第築山穿池列/樹竹木工用鉅萬帝甞幸其宅謂道子曰府内有)
(山因得游瞩甚善然修餙太過非示天下以儉道子謂/牙曰上若知山是版築所作爾死矣牙曰公在牙何敢)
(死其城東北角有土山曰闕王即牙所築也宋武帝領/掦州日築東府城以封彭城  義康文帝元嘉中義康)
(更開拓地址為西塹自後常為宰相府第景和中甞改/為闕  宫明帝時始安王休仁鎮東府訛言東城出天)
(子帝懼殺休仁而常閉東府不居桂陽王休範反車騎/典籖茅恬開東府納賊齊髙帝封齊王以東府為齊宫)
(梁太清三年侯景舉兵毁板築墻以甎甓為之紹泰末/盡罹焚毁陳天嘉中始徙治府城東三里齊安寺西臨)
(淮水陳/亡廢)
西州城即古揚州城漢揚州治曲阿晉永嘉中遷于建
康王敦始為建康剏立州城即此城也案建康實録城
所置西則冶城東則運瀆(闕/)　觀之東西州橋是一說
石氷之亂焚燒府舍陳敏營孫氏故宫居之元帝初渡
江即敏府創新城(考證晉孝武太元末㑹稽王道子領/揚州居東府故號此城為西州大明)
(中以東府為闕王邸西州為丹楊尹治所謝安為時人/所推服及鎮新城盡室而行造汎海之装欲湏經畧粗)
(定自江道還東雅志未就遂遇疾䔍上疏請旋斾詔遣/還都聞當入西州門自以本志不遂深自慨失及薨後)
(安所知羊曇者輟樂彌年行不由西州路甞因石頭大/醉扶路唱樂不覺至州門左右曰此西州門曇悲感不)
(已因慟哭而去宋時徐羡之住西州髙祖甞思之即歩/出西掖門往見焉寰宇記云西州學者多未曉江寧府)
(有東府城城中有揚州廨而揚州在府西故時人號為/東府西州東府城之西門謂之西州門世說王丞相治)
(揚州廨按行而言曰我為何次道治此爾何少為王公/所知是以𤼵此歎今西州也丹楊記曰掦州廨王氏所)
(居諸葛恪則治建業晉自周浚至王仍吴舊王復領州/牧及桓温𤣥悉治王府王茂洪以及𤣥謙則在建康永)
(嘉七年顧榮誅陳敏掦州刺史劉機治建康王氏代機/元帝渡江居城府王便立州廨於此宋殷景仁既拜揚)
(州羸疾遂篤上勅西州道上不得有車聲孝武時熒惑/守南斗上乃廢西州舊舘使西陽王子尚移居東府城)
(以厭之揚州别駕沈懐明曰天道示變冝應之/以徳今雖廢西州恐無補也上不復西州竟廢)
冶城(詳見前/圖考)
琅邪城在江乘縣界晉元帝以琅邪王過江國人隨而
居之因城焉在縣東北六十三里今句容縣琅邪鄉即
其地也(考證齊武帝永明元年移琅邪於白下置大起/樓觀講武於此南徐州記江乘南岸蒲洲津有)
(琅邪城則琅邪城與白下相邇今句容縣有琅邪鄉盖/與江乘縣界相接是蒲洲津與白下皆有琅邪城也一)
(在上元縣金陵鄉西北去縣十四里乃白下之城或者/直以蒲洲津城為白下非也王隠晉書江乘南岸有琅)
(邪城立琅邪内史以治之齊永明六年於琅邪城講武/習水歩觀者傾都王融從武帝琅邪城講武應詔詩云)
(白日映丹羽頳霞文翠旃凌山炫組甲帯水被戈船謝/眺有江孝嗣戍琅邪城詩南史齊王融傳云世祖欲北)
(伐使毛惠秀畫漢武圖置琅邪/城射堂上每游幸必觀視焉)
金城在城東二十五里吴築今上元縣金陵鄉地名金
城戍即其地(考證吴後主寶鼎二年以靈輿法駕迎神/於明陵使丞相陸凱奉三牲祭於近郊後)
(主於城門外露宿明陵乃後主父故太子和陵也蔡宗/旦金陵賦云遊金陵以愴然問種栁之何在笑吴主之)
(信巫乃露宿於門外晉大興中王氏舉兵反将軍劉隗/軍于金城初中宗於金城置琅邪郡咸康中桓温為琅)
(邪内史出鎮金城後温北伐經金城見為琅邪時所種/栁皆十圍因嘆曰木猶如此人何以堪因攀枝執條泫)
(然流涕楊脩金城詩亦引此為據前志謂上元縣金陵/鄉地名金城戍即其地戚氏辨以為金城即前句容之)
(琅邪城/俟考)
秣陵城在宫城南八里一百歩小長干巷内梁宋北齊
皆於秣陵故城跨淮立橋柵當是其地隋併入江寧
建鄴城晉太康三年分秣陵淮水北為建鄴舊城在吴
冶城東(詳見前/疆域志)
蔣州城隋平陳於石城置蔣州輔公祏據江東用為揚
州唐趙王孝恭平公祏又於其城置揚州大都督後徙
揚州於廣陵此城遂廢
五城有二其一在府城東南二十五里東晉時所築其
一在石頭城唐徳宗時所築(考證晉王含錢鳯戰敗乃/率餘黨自柵塘西置五城)
(造營唐景雲中縣令陸彦恭於城側造橋渡淮水今五/城渡是唐徳宗狩梁州韓滉觀察江東西乃築石頭五)
(城自亰口至土山修塢壁起建業/抵亰峴樓雉相望詳見石頭山下)
檀城本謝𤣥之别墅太傅謝安與𤣥奕碁所勝者至宋
属檀道濟故名檀城(圗經云在今縣東八里按建康實/録在墅城東八里非去縣八里也)
(地圖謂之城子墅今清風鄉有城子枯/在黄城橋之西即其地去府城四十里)
白下城輿地志云木江乘之白石壘齊武帝以其地帯
江負山移琅邪居之唐武徳元年罷金陵縣築城於此
因其舊名曰白下貞觀七年復舊治此地遂廢(考證唐/地理志)
(云武徳三年更江寜曰歸化八年更歸化曰金陵九年/更金陵曰白下𨽻潤州貞觀九年復更白下曰江寜前)
(說興廢本末與此不同冝以唐史為正又按南史齊武/帝欲修白下城難於動役劉係宗啓謫役在東者上從)
(之後武帝講武白下履衍其城曰係宗為國家得此一/城圖經云在城西北十八里今靖安鎮北有白下城故)
(基父老傳云即此地属/金陵鄉去府城十八里)
開化城在溧水州南九十里環地三里六十歩髙五尺
有廟未詳(寰宇記云開化城在固/城東即溧水舊地也)
東宫城案宫苑記宋元嘉十五年修永安宫為東宫城
四周土墻塹兩重在臺城東門外南東西開三門
金陵府城案宫苑記隋大業六年置𤣥風觀南園是(按/唐)
(李孝恭再破巨賊欲以威重夸逺俗築/第石頭城陳廬徼自衛此又唐府城也)
臨沂懐徳同夏諸城並見廢縣
湖熟城湖熟古縣名漢属丹陽郡宋元嘉中徙越城流
人於此城元和郡縣志云在舊江寧縣東南七十里今
在上元縣丹陽鄉去縣五十里淮水北古城猶在詳見
廢縣
白馬城在江寧縣北三十里吴時烽火之所(考證金陵/故事云吴)
(時㳂江烽火臺二所在石頭/左一在白馬城今不詳其所)
竹里城在句容縣北六十里東陽鎮東二十五里(考證/齊永)
(元二年崔慧景叛向建康遣驍騎將軍張佛䕶直/誾將軍徐元稱等六將㨿竹里為數城以拒之)
竹城在溧水州東南七十里環二里髙五尺有廟未詳
(周羙成詩竹城何檀欒層翠分雉堞王/封盡四塹同有嵗寒節似以有竹名也)
杜城在溧水州南一十二里環四百餘歩隋大業末杜
伏威屯軍於此(舊有廟/及戰塲)
皇姥城在溧水州南一百一十里大山南髙五尺有廟
未詳(城周五里七步子城周一里一/百一十四歩上闊五尺下八尺)
溧陽舊縣城在縣西北四十五里地名舊縣村(戚氏云/城已毁)
(唯廵檢寨後小坡上有城隍廟前有唐開元十七年碑/國子進士蔣日用文云縣宅兹土近百餘載盖自唐初)
(武徳三年置縣及是踰百年唐末天復三年移治今縣/復三年唐亡則此城為溧陽治與唐終始首尾㡬三百)
(年也今有古平陵城在此城南十餘里若㨿勝公廟記/謂移瀬渚於溧陽南十里改為平陵疑此縣即吴溧陽)
(乾道志云疑此即瀬陽縣然廟記所謂溧陽似/指唐溧陽以曉人未可据以為吴有此縣也)
平陵城(乾道溧陽志在縣西北三十五里周二里髙一/文四門壕闊六七尺居民今五六家勝公廟記)
(見前固城下縣志史記伍子胥棄載而出昭闗夜行晝/伏至於陵水膝行蒲伏稽首肉袒皷腹吹箎乞食於吴)
(市戰國䇿亦述此事陵水二字作菱夫然則瀬渚陵平/平陵陵水菱夫皆指此地陵水菱夫傳誤耳陸龜蒙笠)
(澤叢書李賀記為児時在溧陽聞白頭書佐言孟東野/貞元中為溧陽尉溧陽昔為平陵縣縣南五里有投金)
(瀬瀬南八里有故平陵城周十餘歩基北才髙三四尺/而草木甚盛率多大櫟叢篠蒙翳如塢如洞其地窪下)
(積水沮洳深處可活魚鼈幽䆳可喜東/野得之忘歸案此城南五里有平陵山)
永世城(在溧陽南十五里周三百歩遺址髙一二尺漢/元封中置永平縣尋廢吴分溧陽復置其後改)
(曰永安晉武帝太康元年更名永世属丹楊郡元帝又/分永世為平陵皆属義興郡宋元嘉九年省永世入溧)
(陽今俗稱故縣内有唐隆寺舊基鄉民猶能/言古狴犴之所晉伏滔陸曄皆甞除永世令)
趙城在溧陽州東五里周二百歩(有/廟)
梁城在溧陽州西五十里周二百歩(有/廟)
黨城在溧陽州東十五里周一百五十歩(有/廟)
溧水古城(舊志在縣西南一里不載所始疑若/頼國城之類古蹟之湮廢者多矣)
新亭壘宋孝武入討元㐫栁元景至新亭依山築壘東
西㨿險察賊衰竭乃開壘鼓譟以奔之賊衆大潰亭今
在城西南十二里壘不存(考證元徽二年桂陽王休範/舉兵潯陽蕭道成頓兵新亭)
(以當其鋒築新亭城壘未畢賊前軍已至道成登西/垣使陳顯逹等與賊水戰大破之江淹有新亭壘詩)
侯景故壘今桐樹灣處即古大航城在其南(梁紹泰元/年北齊)
(兵至建康陳覇先問計於韋載載曰齊人若分兵㩀三/吴之路畧地東境則大事去矣今可於淮南因侯景故)
(壘築城以通轉輸乃遣載於大/航築侯景故壘使杜稜守之)
賀若弼壘在上元縣北二十里(隋平陳賀若弼過江/於蔣山龍尾築壘)
韓擒虎壘在上元縣西四里今在石頭城西(元和郡國/志隋平陳)
(樹碑其文薛道衡之詞武徳七年趙郡王孝恭/平輔公祏紀功與此碑相對本李伯藥之詞)
仁威壘在句容縣(案南史周𢎞讓梁承聖初為國子祭/酒一年為仁威將軍城句容以居命)
(曰仁威壘又故老相傳達奚將軍屯兵于此或云棄甲/因名甲城邑舊有祠在武烈廟側土人感夢移甲城東)
(南廟之簷楹鳥雀不棲宿按逹/奚元魏族此必隋世仕丹楊者)
藥園壘晉義熈中盧循反劉裕築此壘以拒之在北郊
之西宋元嘉二十一年七月甘露降樂遊苑輿地志上
元縣東北八里晉時為藥圃盧循反築藥園壘即此處
也
建康府城(見前/圖考)
古都城門(見前/圗考)
古建康宫門(見前/圖考)
古朱雀門(宫苑記吴故都名大航門南臨淮水北直宣/陽門去壘城可七里又按地圗云宣陽門六)
(里名為御道夾開御溝植栁南闕對出國門去□門五/里晉成帝咸康二年更作朱雀門  朱雀浮航南渡淮)
(水宋大明五年立馳道自閭闔門至朱雀門六年又新/作大航門孝武太元三年又起朱雀門重樓皆繡栭藻)
(井門開三道上重曰朱雀觀觀下門上有兩銅雀懸楣/上刻木為龍虎對立左右宋大明五年改為右臯門梁)
(大同二年復改朱雀門以金陵圖/考之當在今鎮淮橋北左南廂)
古東宫門(案宫苑記南面正中曰承華門直南出路東/有太傅府次東左詹事府又次東左率府路)
(西有少傅府次西右詹事府又次西右率府東面正中/曰安陽門西對温徳門西面正中曰則天門西直對臺)
(城東華門東率更寺西家令寺/次西太僕寺更西有典客省)
古籬門(案宫苑記舊京邑南北兩岸籬門五十六所盖/京邑之郊門也江左初立並用籬為之故曰籬)
(門又云東籬門夲名肇建籬門在古肇建市東西籬門/在石頭城東南籬門在國門之西北籬門在覆舟山東)
(𤣥武湖東南角有亭名籬門又有三橋籬門在光宅寺/側白楊籬門石井籬門在䕶軍府西籬門外路北齊東)
(昏時陳顯達舉兵官軍敗之於西州斬於籬門側始安/王遥光㨿東府反使左興盛屯東籬門又崔慧景與江)
(夏王寶𤣥舉兵東昏遣将軍左興盛率臺内三萬人拒/慧景於北籬門梁髙祖建義命陳伯之進據籬門天監)
(八年新作緣淮塘南岸/起後渚籬門達于三橋)
古宣陽門(洛京舊名都城正中門也南直朱雀門相去/五里門三道上起重樓懸楣上刻木為龍虎)
(相對皆繡栭藻井南史宋明帝時有人謂宣陽門為白/門以為不祥甚諱之通典孝武時侍中何偃南郊陪乘)
(鸞輅過白門門閰將匐帝/反手接之曰朕反陪卿也)
古大司馬門(在宣陽門内三國典畧侯景攻臺城燒大/司馬門□閣舍人髙善寳以私金千兩賞)
(戰士直閣將軍宗思領将士數人踰城出外灑水久之/火㓕景又遣持長柯斧入門下斧門将開羊侃鑿扇為)
(孔以槊刺倒二/人斫者乃退)
古建春門(臺城正東面門後改為建陽門文選謝希逸/宋孝武宣貴妃誄曰經建春而右轉循閶□)
(而遥/度)
古東掖門(晉成帝修宫城南面開四門最東曰東掖門/門三道南直蘭臺最西曰西掖門其地在宋)
(宫城/東北)
古南掖門(宫城南面近東門案實録南面次東曰閶闔/門後改為南掖門世謂之天門南直蘭臺宫)
(西大路升平五年南掖門馬足䧟地得銅鐘一有二四/字註南掖門是建康宫南面東門陳朝改名端門南出)
(都城開陽門即宣陽東門也楊公則自越/城移屯領軍府壘北樓與南掖門相對)
古雲龍門(第二重宫墻東面門對第三重宫墻萬春門/宋劉湛初入朝善論政道并前代故事聴者)
(忘疲毎旦入雲龍門御者便觧駕左右羽儀分㪚不夕/不出侍中司徒尚書令謝朏足疾不堪拜謁乃角巾自)
(輿詣雲/龍門)
古神虎門一曰神武門(第二重宫墻西面門對第三重/宫墻千秋門宋書傅亮永初四)
(年為中書令直中書省專典詔令以亮任緫國權聴於/省見客神虎門外毎旦車常數百兩齊陶𢎞景為髙帝)
(諸王侍讀奉朝請既而脫朝服/掛神武門上表辭禄詔許之)
古西明門(臺城正西面門也實録云宋徐羡之住西州/髙祖甞思羡之便歩出西掖門羽儀絡繹追)
(之已出西/明門矣)
古平昌門(宫城北面近東對南掖門其地在今城東宋/劉延孫為尚書左僕射疾病不任拜起上使)
(乘舟自清溪至平/昌門入尚書下舍)
古廣莫門(洛京舊名都城北面次西門也北直樂游苑/南門其地在今城東北宋元嘉二十五年夏)
(四月新作閶闔廣莫二門王曇首傳元嘉四年車駕出/北堂使三更竞開廣莫門南臺云應湏白獸幡銀字棨)
(不肯開尚書左丞羊元保奏免御史中丞傅隆以下曇/首曰既無愚勅又闕幡棨惟稱上㫖不異單刺元嘉元)
(年雖有再開門例此乃前事之違今之守舊未為非禮/其不請白獸幡銀字棨致開門不時由尚書相承之失)
(未合糾正上特/無問更立科條)
古國門(梁天監七年作國門于越城南在/今髙座寺東南澗橋北越城東偏)
古望國門(南史梁侯景犯建康令羊侃率千/騎頓望國門其地在越城東南)
古光徳門(古蹟編云在東門外趍蒋山路東/北曲折處舊傳如此未詳其始)
石闕(南朝宫苑記曰晉元帝欲於宫前立闕衆議未定/王導指牛頭山為天闕不别立闕宋孝武大明七)
(年於博望梁山立雙闕梁置石闕在端門外陸倕為銘/銘曰象闕之制其來已逺或以聴窮省寃或以布治縣)
(法或表正王居或光崇帝里晉氏寖弱宋歴威夷乃假/雙闕於牛頭託逺圖於博望有欺耳目無補憲章註此)
(石闕在端門外夾道置之其上隠起/竒獸異禽之状䂓制詳見後碑碣類)
白下門(見白/下亭)
秦淮柵(即柵塘也案實録註吴時夾淮立柵又梁天/監中作重柵皆施行馬至南唐時置柵如舊)
青溪柵(在城東蘇峻之亂因風縱火進燒此柵官軍再/敗卞壼父子死之隋平陳斬張麗華孔貴妃於)
(此柵/下)
今府城八門(見前/圖)
吴太初宫(建康實録吴大帝遷都建業徙武昌宫室材/瓦繕太初宫即長沙王孫䇿故府也赤烏十)
(年作十一年宫成周廽五百丈正殿曰神龍南面開五/門正中曰公車門次東曰昇賢門更東曰左掖門次西)
(曰明陽門更西曰右掖門東面正中曰蒼龍門西面正/中曰白虎門北面正中曰𤣥武門北直對臺城西掖門)
(前路東即右御街又起臨海等殿晉元帝渡江因吴舊/都即太初宫為府舍及即位稱為建康宫江表傳載權)
(詔曰建康宫乃朕從亰來所作将軍府寺耳材柱率細/小今未復西可徙武昌材瓦更繕治之有司奏言武昌)
(宫已二十八歲恐不堪用冝下所在更伐木治權曰大/禹以卑宫為羙今軍事未巳所在多賦損農武昌材自)
(可用也左太冲吴都賦曰起寢廟於武昌作離宫於建業闡闔/閭之所營采夫差之遺法抗神龍之華殿施榮楯而捷獵崇臨)
(海之崔巍飾赤烏之韡曄東西膠葛南北崢嶸房櫳對/擴連閣相經閽闥譎詭異出竒名左稱彎碕右號臨硎)
(彫欒鏤楶青𤨏丹楹圖以雲氣畫以僊靈雖兹宅之夸/麗曽未足以少寜註云神龍臨海赤烏皆吴大帝所作)
(建業太初宫殿名也彎碕臨硎宫門名也晉史石氷之/亂太初宫盡焚陳敏平石氷因太初故基創府舍元帝)
(所居即敏所造帝領江左十年始即位常在舊府則/帝亦不改作至成帝始繕苑城詳見晉建康宫下)
吴昭明宫(始謂之新宫周五百丈與大初宫相望榜曰/昭明後主移居之晉避諱改曰顯明宫吴志)
(後主甘露三年六月起新宫於太初之東制度尤廣二/千石已下皆自入山督攝伐木又攘諸營地大開苑囿)
(起土山作樓觀加飾珠玉制以竒名又開城北渠引/後湖水流入宫内廵遶堂殿窮極伎巧功費萬倍)
吴南宫(吴太子宫在南大帝赤烏二年適南宫宋置/欣樂營於其地在舊江寧縣治北二里半也)
晉建康宫(亦名新宫晉成帝咸和七年新宫成名曰建/康宫亦名鎮陽宫直法寳寺之南在今臺治)
(北五里舊志云新宫即臺城也在江寧縣治北五里周/八里有墻兩重晉成成時蘇峻作亂盡焚臺城宫室温)
(嶠以下咸議遷都唯王導固争不許咸和六年使卞彬/營治七年新宫成開五門南面二門東西北各一門十)
(二月帝遷居之明年正月朝萬國于新宫孝武太元三/年謝安以宫室朽壊啓作新宫仰模元象合體辰極王)
(彪之曰中興即位東府誠為儉陋元明二朝亦不改制/蘇峻之亂成帝止蘭臺都坐不蔽寒暑是以更營修築)
(殆合奢儉之中今自可隨冝増修強冦未殄不可大興/力役安曰宫室不壯後世謂人無能彪之曰任天下事)
(當保固國家朝政惟允豈以修屋為能耶詔曰昔大賊/縱暴宫室焚蕩元惡雖除未暇營築有司屢陳朝㑹逼)
(狹遂作斯宫予來之歌不日而成新/宫内外殿宇大小凡三千五百間)
晉永安宫(即吴東宫在臺城東南輿地志吴東宫在城/之南晉初東宫在城之西南其後於宫城之)
(東南宋齊梁又在宫城之東北宫苑記永安宫在臺城/東華門外晉孝武太元二十一年新作東宫本東海王)
(第安帝立以何皇后居之桓𤣥拆其材木入西宫以其/地為細射宫至宋元嘉十五年築為東宫陳太建九年)
(移皇太/子居之)
宋親蠶宫(在上元縣鐘山郷闍婆寺前紗市中南史宋/大明三年立皇后蠶宫於西郊四年三月庚)
(申皇后親蠶西郊輿地志孝武初立為苑後為西蠶所/隋志江左至宋大明始於臺城西白石壘為西蠶設兆)
(域置大殿七間又立蠶觀其禮皆循晉氏蔡宗旦金/陵賦註親桑堂側有蠒觀今北荘前平地是其處)
齊世子宫(在石頭城南史齊武帝/為世子日以石城為宫)
梁金華宫(在青溪東去臺城三里考證輿地志梁大同/中所築昭明太子蔡妃所居陸襄傳云大通)
(三年昭明太子薨宫属罷妃蔡氏别居金華宫以襄/為中㪚大夫歩兵校尉金華宫家令知金華宫事)
陳安徳宫(案宫苑記在宣陽門外直西即都城西南角/外陳宣帝為之皇后所築隋平陳移江寜縣)
(於此明年罷之有古池存人呼為安/徳宫池宋末池猶存在精銳軍寨内)
青溪宫(在城東二里南史齊武帝元嘉二十七/年生於建康之青溪宫後為芳林苑)
未央宫長樂宫建章宫長楊宫(南史宋廢帝景和九年/以東府城為未央宫以)
(石頭城為長樂宫以北邸為建章宫南/第為長楊宫東府城在古青溪橋東)
梧園宫(在句容縣吴王别舘有梧楸成林今不詳其/所任昉述異記古樂府云梧宫秋吴王愁)
宋行宫即舊建康府治髙宗紹興二年修為行宫(建炎/元年)
(尚書右僕射兼中書侍郎李綱言於髙宗曰天下形勝/闗中為上建康次之請以長安為西都建康為東都各)
(命守臣葺城池治宫室積糗糧以備臨幸則天下之勢/安矣上出其章付中書衛尉少卿衛膚敏曰建康實古)
(帝都外連江淮内控湖海為東南要㑹之地伏望趣下/嚴詔夙期東幸中書舍人劉玨曰金陵天險前㨿大江)
(可以固守廷臣寜附其議於是大臣皆主幸東南二年/五月上至江寕府駐蹕神霄宫詔改江寜府為建康府)
(二年閏七月上𤼵建康如浙西紹興二年上命江南東/路安撫大使李光即府舊治修為行宫光乞増創後殿)
(許之以圖進呈上曰但令如州治足矣若止一殿雖用/數萬緡亦未為過必事事相稱則土木之侈傷財害民)
(何所不至象箸之漸不可不戒由是制度簡儉六年六/月右僕射張浚謂建業為中興根本奏請聖駕以秋冬)
(臨幸七年三月辛未上至建康十一月上謂浚曰朕来/建康行宫皆因張俊所修之舊不免葺數間小屋為寝)
(處之地當與卿觀之初不施丹艧盖不欲勞人費財也/八年正月上将還臨安叅知政事張守言曰陛下至建)
(康席未及煖願少安於此以繫中原之心趙鼎持不可/壬戌召張俊至宫中諭之曰朕來日東去卿在此無與)
(民争利勿興土木之工俊悚息承命俊見地無磚面再/三嘆息上曰此事非難但艱難之際一切從儉庶少紓)
(民力朕為人主雖以金玉為飾亦無不可若如此非特/一時士大夫之論不以為然後世以朕為何如主也三)
(十二年正月上復至建康二月還臨安初上謂輔臣曰/将來幸浙西建康宫宇令有司照管它時復幸免更營)
(造以傷民力中書門下省言建康府已除行宫留守詔/應合行事件並依西京留守司體例施行自是江南東)
(路安撫司常兼留守毎嵗四季月凖/令入宫㸃視晉守司属官一員從之)行宫(在天津橋北/御前諸軍都)
(統制/司南)宫門(在宫南皇/城南門北)寝殿(在宫/之中)朝殿(在寝/殿南)復古殿(在寝/殿後)
羅木堂(在復古/殿後)御膳所(在朝/殿左)進食殿(在復古/殿西南)直筆閣(在/朝)
(殿/右)内東宫(在宫左/南位右)孝思殿(在内東/宫後)資善堂(在學士/院右)南位
(在内東宫/左御苑右)大射殿(在御教/塲北)小射殿(在復古/殿西北)天章閣(在皇/城門)
(内宫門外宫南隅/與學士院相對)學士院(在皇城門内宫門外西/南隅與天章閣相對)御教
塲(在軍器/庫南)走馬廊(在進食殿/西南隅)御苑(在皇城東門内御/馬院之北南位左)八
僊臺(在御苑/東北)凉舘(在御教塲内元符間元時/敏作記刻石在學士院)髙齋(在宫/東北)
(隅慶厯間胡宿作/記刻石在學士院)御輦院(在天章/閣後)御馬院(在城隍/司左)軍器
南北兩庫(在走馬/廊前)御酒庫(在資善/堂右)御醋庫(在御酒/庫右)錢物
庫(在御教/塲門右)内侍省(在宫右軍/器庫左)皇城司(在天章/閣左)皇城(周四/里二)
(百六十五歩髙二丈五尺下闊一丈/五尺紹興二年即舊子城基増築)皇城南門(正對天/津橋御)
(街一/直)皇城東門(對後軍教塲城上有/看教樓前有日華橋)皇城西門(對江寧/縣前大)
(街前有/月華橋)東待漏院(在皇城/門外左)西待漏院(在皇城/門外右)東闕亭(在/東)
(待漏/院左)西闕亭(在西待/漏院右)親事堂(在東待/漏院左)䕶龍河(分青溪水/自東虹橋)
(下流入河遶皇城東北西三隅至/西虹橋下與青溪水復合為一)
吴赤烏殿(舊縣東北五里吴昭明宫内考/證吴時赤烏見遂起殿名赤烏)
吴神龍殿(太初宫有神龍殿/去舊江寜縣三里)
太極殿(建康宫内正殿也晉初造以十二間象十二月/至梁武帝改製十三間象閏焉髙八丈長二十)
(七丈廣十丈内外並以錦石為砌次東有太極東堂七/間次西有太極西堂七間亦以錦石為砌更有東西二)
(上閣在堂殿之間方庭闊六十畝山謙之丹楊記曰太/極殿周制路寝也秦漢曰前殿今稱太極東西堂亦魏)
(制如周小寢也按秦始皇改命官為廟以擬太極魏號/正殿為太極盖采其義晉成帝咸康中庾闡議改太為)
(泰謬矣徐廣晉記曰孝武寕康二年尚書令王彪之等/改作新宫太元三年二月内外軍六千人始營築七月)
(而成謝安作新宫造太極殿欠一梁忽有梅木流至石/頭城下因取為梁殿乃成畫梅花於其上以表嘉瑞實)
(録云太元中起太極殿謝安欲使王獻之題榜而難言/之因說魏韋仲将懸虚橙書凌雲臺額獻之正色曰仲)
(将魏之大臣寧有此事使其若此有以知魏徳之不長/安遂不之逼晉中興書云孝武造太極殿郭璞卜筮云)
(二百一十年此殿為奴所壊後梁武帝毁之捨身為奴/文昌雜録云東晉太極東西閣天子間以聽政閣之名)
(起於此宫苑記又云太極殿前東西有二大鍾宋武帝/平洛所獲並漢魏舊物殿前有相風烏南史張永曉音)
(律太極殿前鐘嘶孝武甞以問永永答鐘有銅滓乃扣/鍾求其處鑿而去之聲遂清越陳髙祖永定二年新作)
(太極殿欠一杜忽有樟木大十八圍長四丈三尺自流/泊陶家後渚監軍鄒子慶以聞詔以造殿陳史沈衆兼)
(起部尚書監起太極殿常服布袍芒履以麻䋲為帯又/嚢麥餅以噉宋張泊撰定新儀奏曰今之崇徳即唐之)
(紫宸也在周為内朝在漢為宣室在唐曰上閣即隻日/常朝之殿也東晉太極殿有東西閣唐制紫宸上閣法)
(此制/也)
晉清暑殿(在臺城内晉孝武帝造殿前重樓複道通華/林園爽塏竒麗天下無比雖暑月常有清風)
(故以為名宋書云晉太元中立内殿名清暑少時而崩/時人曰清暑反言楚聲也果有哀楚之事又䜟云代晉)
(者楚及桓𤣥簒逆號楚劉/裕簒晉亦楚王交之後云)
宋嘉禾殿(宋孝武大明五年清暑殿西甍鴟瓦中/生嘉禾一秔五莖改清暑殿為嘉禾殿)
宋含章殿(宋孝武帝女壽陽公主人日卧於含章殿簷下/梅花落公主額上成五出花拂之不去皇后)
(留之看得幾時經二日洗之乃落它/女竒其異效之今稱梅花粧是也)
宋玉燭殿(宋孝武帝所造在宫中考證孝武壊武帝所/居治室於其處起玉燭殿與從臣觀之牀頭)
(有土障壁上掛葛燈籠麻蠅拂侍中袁顗稱武帝儉素/之徳帝不答獨言曰田舍翁得此已過矣按南史晉諸)
(帝多處内房朝宴所臨東西二堂而孝武帝末年清暑/方建其初受命無所改作所居惟稱西殿不制嘉名文)
(帝因之亦有合殿之稱孝武承統追陋前䂓更/造正光玉燭紫極諸殿彫欒綺節珠䆫網户)
宋紫極殿(宋明帝所作珠簾綺柱江左所未有考證齊/髙帝欲以其材起宣陽門王儉禇淵王僧䖍)
(連名表諫/手詔酬納)
齊昭陽殿(齊有顯陽昭陽二殿太后皇后所居也考證/永明中無太后皇后羊貴嬪居昭陽殿東寵)
(姬荀昭華居鳯荘殿宫内御所居壽昌畫殿南閣置白/鷺皷吹二部乾光殿東西頭置鐘磬兩廂皆宴樂處也)
(上數逰幸諸苑囿載宫人從後車宫内深隠不聞端門/皷漏聲置鐘於景陽樓上宫人聞鐘聲悉起粧束自後)
(此鐘惟應三皷及五皷也武帝永明十一年詔曰内殿/鳯華壽昌靈曜三處此吾所治製夫貴有天下富兼四)
(海宴處寝息不容太陋謂此為奢儉之中謹勿壊去梁/陶𢎞景詩云夷甫任㪚誕平子坐談空豈悟昭陽殿化)
(作單于宫時天下之士尚西晉之俗競談𤣥理故𢎞景/云及侯景傾䧟篡位果在昭陽殿今景陽基猶存在宋)
(精銳中/軍寨内)
齊芳樂殿(在臺城内齊史云東昏大起芳樂王壽諸殿/以麝香塗壁刻畫粧飾窮極綺麗役者自夜)
(達曉猶不副速後宫服御極選珍竒府庫舊物不復周/用民間金寶價皆數倍建康酒租皆使輸金猶不能足)
(鑿金為蓮花以帖地令潘/妃行其上曰歩歩生蓮花)
齊靈和殿(在臺城内考證齊武帝時益州刺史劉俊獻/蜀栁帝命植扵靈和殿下三年栁成枝條柔)
(弱狀如絲縷帝與公卿宴賞歎曰/此栁風流可愛似張緒少年時)
梁重雲殿(梁武帝造在華林園隋志云殿前置銅渾儀/是劉曜光初六年孔挺所造何承天以為張)
(衡所造陳書云髙祖三年戊辰/重雲殿東鴟吻有紫烟出属天)
梁五明殿(在臺城内考證梁大通中皇帝謙恭待士時/忽有四人來貌可七十鶉衣躡履入丹楊郡)
(建康里行已經年無人知者帝召入儀賢堂給湯沐觧/御服衣之合朝無識之者惟昭明太子識之四人喜揖)
(昭明如其舊交目為四公子帝移四公子入五明殿更/重之大同末魏使崔敏來聘敏愽贍儒釋知天文醫術)
(帝選十人於此殿推論三教百家六籍五運九十餘日/敏䘮神嘔血歸未及境而卒事類記四人姓名曰蜀闖)
(□丕越䵎仉䁉/難敏者仉䁉也)
披香殿(在臺城内後宫考證庾子山詩冝春苑/中春已歸披香殿裏作春衣盖指此也)
林光殿(在舊江寕縣東北十里潮/溝村覆舟山前晉為藥圃)
光嚴殿(在舊江寕縣東北六里景陽山東嶺南考證梁/於臺城中立層城觀歴代修理更起重閣上名)
(重雲殿下/名光嚴殿)
鳯光殿(在舊江寕縣東北七/里一百歩舊臺城内)
光華殿(在臺城梁武帝大通中施與草堂寺/取珠貝直百萬以其地起重閣七間)
寳雲殿(在臺城梁武/以施佛寺)
恵靈殿(亦供養佛事宋於臺城立正福清曜等殿又臺/城温徳門内有永正温文文思等殿陳永定中)
(於臺城起昭徳嘉徳壽安乾明有覺等殿又臺城温徳/門内起三善長春勝辯等殿又有嘉禾崇政承香栢梁)
(延昌神仙永壽七賢璿明延務龍光至敬璇璣光昭/大政栢香諸殿自林光殿以下皆建康宫闕簿所載)
陳求賢殿(在臺城内後主皇后沈氏居之后字務華沈/君理之女端倩好學後主薨自作哀冊文辭)
(甚酸/楚)
景陽樓(今法寳寺西南在宋精銳中軍寨内遺址尚存/里俗稱為景陽樓輿地志宋元嘉二十二年修)
(廣華闕樓築景陽山始造景陽樓孝武大明元年紫雲/出景陽  状如烟廻薄乆之詔改為慶雲樓宫苑記云)
(景雲樓齊武帝時置鐘景陽樓/上使宫人聞鐘聲並起粧飾)
青漆樓(在上元縣北五里臺城内齊書云世祖興光樓/上施青漆時人謂之青漆樓東昏侯曰武帝不)
(巧何不純/用瑠璃)
朝日夕月二樓(在華林園内考證梁武帝所起階道遶/樓九轉宫苑記云景陽山次東嶺起通)
(天觀觀前又起重閣上重曰重雲殿下重曰嚴光殿殿/前當堦起二樓左曰朝日樓右曰夕月樓巧麗無匹)
入漢樓(在石頭城實録晉義熈八年於石頭城南起髙/樓加累入於雲雷連堞帯於積水名曰入漢樓)
觀稼樓(在城東二十三/里梁武帝起)
望逺樓(在江寧縣西南八里輿地志云新亭壟上有望/逺樓宋元嘉中改名臨滄觀後名勞勞亭是也)
落星樓(在上元縣東北古臨沂縣前考證吴大帝時山/置三層樓樓髙故為此名今石歩相去一里半)
(有落星墩里俗相傳即漢/時建樓處今去城四十里)
烽火樓(在石頭城西南最髙處吴時舉烽火處也考證/宋元嘉中魏太武至𤓰歩聲欲渡江文帝登烽)
(火樓極望不恱謂江湛曰北伐之計同議者少今日貽/大夫之憂在予過矣蘇峻之亂陶侃温嶠入討舟師直)
(指石頭峻登烽火樓望見士衆之盛有/懼色謂左右曰吾本知温嶠能得衆也)
李白酒樓(在城西考證李白翫月城西孫楚酒樓逹曉/歌吹日晩乘醉著紫綺裘烏紗巾與酒客數)
(人棹歌秦淮往石/頭訪崔四侍御)
冶城樓(宋天慶觀西偏吴冶城舊基卞将軍墓側考證/晉謝安王羲之同登冶城樓悠然遐想有髙世)
(之/志)
百尺樓(南唐宫中有百尺樓綺霞閣類說云唐主於宫/中作髙樓召羣臣觀之衆皆歎美蕭儼曰恨樓)
(下無井耳唐主問其故對曰恨/不及景陽樓唐主怒貶於舒州)
忠勤樓鐘山樓(見前臺/署圖考)
髙陽樓(在古臺城内又有和㫖/樓在市西皆酒樓久廢)
臨江樓(唐劉長卿有金陵泊舟臨/江樓詩見陳軒集久廢)
東南佳麗樓(見前府治圖考又有舊佳/麗樓在米市西曹家巷口)
伏龜樓(在府城上東南隅景定元年/馬光祖増創便樓八十九間)
層樓(在府城右南廂花行街咸淳中黄萬石重/建扁曰江淮竒觀府治火今移皷角於此)
南樓(在府城右南廂中界寛/征坊與舊佳麗樓相對)
安逺樓和熈樓(並在府城右北/廂太平橋西南)
有年樓(在𣙜貨務巷口緫/領吴潛建并書扁)
豐裕樓(在南門外西街歸/附後為財賦官屋)
南磵樓(在城南八里舊縣尉衙西久廢今江/寕縣治西是也荆公有登南磵樓詩)
嘉㑹樓(在府城右南廂北界大木頭街至元/二十六年大其地基入後法性寺)
嘉瑞樓(在鎮淮橋北本名鎮淮樓寳祐六/年燬重建改今名見為民庶居屋)
臨春結綺望僊三閣陳後主至徳二年建(宫苑記在華/林園天泉池)
(東光昭殿前髙數十丈並數十間其䆫牖户壁欄楹之/類皆以沉檀為之又飾以金玉間以珠翠外施珠簾内)
(設寳帳其服玩瑰麗近古所未有其下積石為山引水/為池植以竒樹雜以花藥後主自居臨春張麗華居結)
(綺龔孔二貴妃居望僊並複道交相往来使女學士與/狎客賦詩采其尤豔麗者以為詞被以新聲曲有玉樹)
(後庭花臨春樂等麗華聦慧有神采甞/於閣上靚粧臨軒檻宫中遥望若神僊)
昇元閣(舊在昇元寺即瓦棺寺也在城西南隅亰師寺/記瓦棺寺有瓦棺閣乃梁朝所建髙二百四十)
(尺李白横江詞云人言横江好我道横江惡一風三日寧/吹倒山白浪髙於瓦棺閣龔頴運厯圗云開元九年江)
(縣瓦棺寺閣西南久傾因風自正吴順義中改寺為昇/元寺閣為昇元閣江南野史唐仁傑為溧陽主簿羣公)
(休沐宴昇元閣仁傑即席和登閣詩有雲㪚便凝千里/望日斜常占半城隂之句坐客皆驚南唐書云昇元閣)
(因山為基髙可十丈平旦閣影半江開寳中王師収復/士大夫暨豪民富啇之家美女少婦避難於其上殆數)
(千人越兵舉火焚之哭聲動天一旦而燼今崇勝戒壇/寺近昇元閣故基宋時甞建廬舍佛閣亦髙七丈里俗)
(猶呼為昇元閣歸附後/閣燬於火故基尚存)
青溪閣(在府治東北青溪上本梁江緫故宅至宋為叚/約之宅有亭曰割青取荆公詩割我鐘山一半)
(青之句乾道五年秋因移放生池/於青溪之曲即割青故基建閣焉)
涵虎閣(南唐後湖東官/園内見徐鉉集)
清心堂玉麟堂錦繡堂忠實不欺之堂静得堂鎮青堂
芙蓉堂籌勝堂君子堂(見前臺/署圖考)
清如堂(在青溪渌波橋北馬光祖建取御翰/中一清如水之語名之梁椅為記)
思政堂(在通判西㕔乾道六年/潘恕建好溪章謙為記)
籌思堂(在轉運司圃内本籌思亭之舊王荆公范忠宣/公皆有詩紹興二十二年鄭僑年即亭基建堂)
(邊惇徳/為記)
忠宣堂(在轉運司西㕔本雙/槐堂真文忠公改建)
戯綵堂(在轉運司正堂後嘉定八年真文忠公将毋出/使葺而名之馬光祖王埜皆公門下士寳祐初)
(適同持節于此新其堂/大其扁且刻石識之)
使華堂(在緫領所圃内紹定三年戴桷建堂後為橋跨/溪榜曰尋春橋之北為看窓榜曰畫舫皆馬光)
(祖所/作)
仁本堂(在緫領所東/㕔馬光祖建)
誓清堂(在臺治東親兵教塲内紹熈元年留守/章淼建淳祐七年趙葵改建指授堂)
有美堂(在宋行宫内舊為府治梅堯臣/宛陵集載金陵有美堂詩云)
儀賢堂一名聽訟堂(考證吴建中堂在都城宣陽門内/路西毎嵗榮孝亷秀士考學士學)
(業嵗暮習文㑹義於此梁改曰儀賢梁武帝謙恭待士/大通中有四人来年七十餘鶉衣躡履勅召入儀賢堂)
(帝問三教九流及漢舊事/如目前餘見前五明殿下)
樂賢堂(在臺城内晉肅宗為太子時所作蘇峻之亂宫/室皆焚惟此堂獨存考證宫城西南角外有清)
(㳺池通城中樂賢堂晉咸和七年彭城王絃上言樂賢/堂有先帝手畫佛像屢經冦難而此堂獨存冝勑作頌)
(帝下其議蔡謨曰佛者空桑之教非經典之制先帝量/同天地多才多藝聊因臨時而畫此像至於雅好佛道)
(此未聞也/於是遂寝)
武帳堂(宋元嘉中建于武帳岡上世傳在城北二十里/幕府山南前志考證宋文帝元嘉二十一年宴)
(于武帳堂将行勅諸子且勿食至㑹所賜饌日旰食不/至有飢色上曰汝曹少長豐逸不見百姓艱難今使汝)
(曹識有飢苦知/以節儉期物)
鄭介公讀書堂(在清凉寺考證鄭俠字介夫其先光州/固始人四世祖佸唐末随王氏入閩遂)
(為福清人俠既冠遭妣黄氏憂念家貧親老自誓苦學/治平二年初舉下第随父暈赴江寕府監稅得清凉寺)
(一小間閉户讀書唯冬至元日歸省時王荆公以中書/舍人持服寓江寕聲迹相聞公未甞往見有楊驥者鄱)
(陽人来就學於荆公公語之曰鄭監稅一子在清凉讀/書聞其人好學可與相就驥如其言嵗正月一夕大雪)
(寒甚通直以酒食餉公公讀書至夜艾呼驥共飲酒登/寺之瑞像閣題詩曰濃雪暴寒齋寒齋豈怕哉漏随書)
(卷盡春遂酒瓶開一酌招孔孟再斟留賜囘醺酣入詩/句同上玉樓臺已而楊君雪後為荆公誦此詩公嘆賞)
(屢諷其漏随書卷盡春逐酒瓶開之句曰真好學也是/嵗治平四年擢甲科調光州司法以歸荆公服除起知)
(江寕相見愈厚及公赴浮光荆公又參大政公數具書/諫荆公極言新法之為民害不聽後監在京安上門數)
(上書言新/法被謫)
韓熈載讀書堂(在溧水無想寺中熈/載集有贈寺僧詩)
蠶室(在舊江寕縣北七里耆闍寺前/紗市中六朝皇后親蠶之所也)
董永讀書堂(在溧陽州西四十里林木茂翳考/證永甞自鬻以飬其親見孝子傳)
東宫宣猷堂(梁紀修飾國學増廣生貟立五舘置五經/愽士天監五年置集雅舘以招逺學何佟)
(之賀㻛嚴植之明山賔等覆述制㫖并撰吉凶軍賔嘉/五禮千餘卷帝稱制斷疑焉大同七年宫城西立士林)
(舘賀琛孔子祛等遞互講述皇太子宣城王亦於/東宫宣猷堂及揚州廨開講四方郡國莫不向風)
南唐澄心堂(李後主蔵書籍㑹/文士撰述之所)
四老堂(在轉運司韓/元吉為記)
尚友堂(在青溪先賢祠/後馬光祖建)
飛泳堂(在江東運管㕔紹定四/年建嘉定九年重建)
來燕堂(在烏/衣園)
存心堂(在上元縣廨西偏景定三年知縣事/臨卭楊應善剏建取程純公語為扁)
古射堂(古迹編在石頭城東晉義熈六年大風/琅琊揚州射堂壊又有積弩堂近石頭)
中皇堂南皇堂(晉宋守都城甞屯兵/於此今不詳其所)
徳星舘(在西門外七里/倪緫領垕建)
通江舘(在賞心亭東月堂舊基後為囬易庫/馬光祖改立通江舘以待四方賔客)
横江舘(在水西門内賞心亭側馬/光祖創以待四方之賔客)
古商飈舘(見後九/日臺下)
别舘(陳書六門之外有别舘/曰㛰第諸王冠婚之所)
昭文齋(在鐘山定林庵王/安石甞讀書於此)
式敬齋(在左司理㕔邢/庚立傅行簡銘)
紬書齋(在府治東北鐘山樓下馬光祖命周/應合修志其中又有學齋見前圗考)
忠孝亭(在永壽宫西見/前冶城圗考)
賞心亭(在下水門之城上下臨秦淮盡觀覧之勝丁晉/公謂建景定元年亭燬馬光祖重建李學士家)
(談曰揚州有賞心亭此其始也湘山野録及苕溪漁隠/并金陵事迹皆云丁晉公鎮金陵重建賞心亭取家蔵)
(卧雪圗張於屏乃唐周昉筆經十四太守雖極愛不敢/輙取後為一太守以凢筆畫蘆鴈易之祝穆編方輿勝)
(覧引續志云丁始典金陵陛辭之日真宗出八幅袁安/卧雪圗曰付卿到金陵可選一絶景處張此圗謂遂張)
(於賞心亭按乾道舊志及湘山野録苕溪集金陵記王/宻學詩序皆言賞心亭卧雪圗出於晉公家蔵不言御)
(賜唯晉公圗畫見聞志巾以此圗為真宗所賜和父盖/本此耳今姑存其說景定庚申四月二十一日龍王廟)
(灾風盛燄熾其東正接大軍廣濟諸倉馬光祖至倉所/叩頭祈天風反而西倉廪得全舊賞心亭在龍王廟西)
(正當風反之處不免煨燼公曰倉煨則食難足亭燬易/建也乃重建今亭又有臨淮亭丁謂建後名朝宗觀風)
(亭賈黄中建塩歩亭陳執中建/南浦亭李若谷建皆不詳其所)
白鷺亭(在賞心亭西下瞰白鷺洲景定元年馬光祖重/建李白鳯凰臺詩有二水中分白鷺洲之句亭)
(對此洲故名蘇東坡甞題其柱王勝之龍圗守金陵一/日而移南郡東坡作長短句贈之千古龍蟠并虎踞從)
(公一弔興亾處𣺌𣺌斜風吹細雨芳草渡江南父老留/公住公駕飛車凌綵霧紅鸞驂乘青鸞馭却訝此洲名)
(白鷺非吾侣翩/然欲下還飛去)
二水亭(在下水門城上下臨秦淮西面大江北與賞心/亭相對乾道五年留守史正志因修築城壁重)
(建李白詩云二水中分/白鷺洲亭名取於此)
五馬亭(乾道志城西北二十五里幕府/山前有亭廢晉五王渡江處)
光明亭(宋書蒼梧王㣲行出北湖單馬先走羽儀禁衛/隨後追之於堤塘左右張立児墜湖帝怒取馬)
(置光明亭前自/馳騎射殺之)
冶亭(在冶城考證宋義熈十一年劉鍾領石頭戍事屯/冶亭即晉王導所移冶處見前圖考及祠祀志)
東冶亭(舊志云在城東八里續志云在城東二里汝南/灣西臨淮水此亭在半山旁有瑞麥知稼二亭)
(考證晉太元中三吳士大夫於汝南灣東南置亭為餞/送之所西臨淮水即當時冶處見後官署前志以為自)
(王導疾時移此非也冶城乃當時西冶自有冶亭謝安/為揚州袁宏為東揚郡祖道於冶亭羣賢畢集又南史)
(王裕之元嘉六年遷尚書令固辭表求東遷改授侍中/及東歸車駕幸東冶餞送乾道五年留守史正志於半)
(山寺前重建劉珙以四面皆田作亭於旁以知稼名景/定辛酉馬光祖新之又増一亭扁曰瑞麥與知稼對峙)
(是年上元縣惟政鄉麥秀兩歧知縣鍾蜚/英上其瑞于朝有㫖奨諭亭所以名也)
覧輝亭(在今保寕寺後鳯凰臺舊基側寺有覧輝亭碑/刓缺不可讀莫詳其人唯嵗月可考盖熈寕三)
(年夏四月也詳/見鳯凰臺下)
翠㣲亭(在城西五里清凉寺山頂南唐時建宋乾道間/亭已不存紹熈中復建𨽻淮西緫領所景大亭)
(小淳祐己酉緫領陳綺新而/大之石城登臨最佳處也)
新亭亦曰中興亭(去城西南十五里近江渚丹陽記曰/京師三亭吴舊立先基既壞隆安中)
(丹楊尹司馬恢徙創今地世說過江諸人毎至暇日輙/相邀出新亭藉卉飲宴周侯顗在坐嘆曰風景不殊舉)
(目有江河之異皆相視流淚惟丞相導愀然變色曰當/共戮力王室剋復神州何至作楚囚相對泣耶孝武寕)
(康元年桓温來朝頃兵新亭召王坦之謝安安𤼵其壁/後置人温為却兵笑語移日劉牢之自溧洲應桓𤣥進)
(敗王師於此楊佺期至石頭聞劉牢之領北府兵在新/亭賊皆失色乃囬師屯于蔡洲崔慧景兵至新亭石頭)
(白下兵皆潰徐道覆勸盧循焚舟自新亭歩上宋孝武/入討至新亭修建營壘因即位王僧達始改為中興亭)
(元徽二年桂陽王休範舉兵朝廷集議或欲依舊遣兵/據梁山蕭道成以謂新亭正是賊衝昔上流謀逆皆因)
(淹緩以敗休範懲之必輕兵急下乘我無備請頓新亭/以當其鋒乃出新亭治城壘未畢賊遽至道成登西垣)
(使陳顯達等與賊水戰大破之賊将丁文豪設伏破皂/莢橋軍直至大航䧟東府或傳新亭亦䧟道成遣周盤)
(龍等從石頭渡間道承明門入衛宫闕道成仍守新亭/破休範宋討晉安王子勛所向克捷事平明帝大㑹新)
(亭勞諸軍主樗蒲官賭梁武帝起義兵進屯江寕東昏/使李居士率兵屯新亭梁擊破之遂次新林乾道五年)
(留守史正志即故/基重建亭自為記)
金山亭(在舊行宫内考證蘇魏公頌集中有金陵府舍/重建金山亭詩王荆公安石懷府園詩亦云常)
(憶小金山下路緑荷深處見/㳺鯈此亦府園有金山之證)
練光亭(在保寕寺今廢考證蘇魏公頌有遊保寕寺練/光亭詩黄魯直甞題云練光亭極是登臨勝處)
(然髙寒不可久處若於亭北穿土石作一幽房置茶鐺/設明窓瓦堆殊勝不爾師方丈北挾有屋兩楹其一開)
(軒其一作虚窓奥室余為名軒曰物外主人/喜作詩也名室曰凝香宻而清明於事稱也)
折栁亭(在賞心亭下張忠定公詠建為祖餞/之所久廢景定元年馬光祖重建)
佳麗亭(與風亭相/近馬亮建)
此君亭(在華蔵寺王荆公甞題華蔵寺/此君亭詩元祐間亦有歌詩)
水亭(有二一在臺城寺即今法寳寺一在齊南苑中是/陸機故宅乃王處士水亭也今鳯臺山南傍秦淮)
(是其/處)
木牛亭(在移忠禪院西路亭廢名存圖經不載不詳所/立之始地属江寕南七十里處真鄉舊傳有香)
(木浮而上土人迎之/以為亭又號木龍亭)
化龍亭(地属金陵鄉城西二十五里幕府山之側考證/晉元帝與彭城王𤣥西陽王羕南頓王宗汝南)
(王宏南渡之所當時讖云五馬浮/渡江一馬化為龍此亭所以名也)
征虜亭(在石頭塢東晉太元中創世說註丹陽記曰太/元中征虜将軍謝安止此亭因以為名南史何)
(尚之遷吏部郎告休定省送别於冶渚及至郡父叔度/謂曰聞汝此来傾朝相送此是送吏部郎非闗何彦徳)
(昔殷浩亦甞作豫章送别者甚衆及廢徙東/陽船泊征虜亭積日乃至親舊無復相窺者)
白下亭(驛亭也舊在城東門外考證李白獻從叔當塗/宰陽氷詩云小子别金陵来時白下亭又云驛)
(亭三楊樹正當白下門案此亭似在府西王荆公舊宅之/在今報寕寺詩有門前秋水可揚舲有意西尋白下亭)
(句又有東門白下亭摧甓蔓寒葩之句案此亭又在府東/意者新舊亭各在一處不然則李白所謂金陵指鍾山耳)
勞勞亭(古送别之所吴置亭在勞勞山上令顧/家寨大路東即其所見前望逺樓下)
紅羅亭(古今詩話南唐後主作紅羅亭四面裁紅梅作/豔曲歌之韓熈載和云桃李不須誇爛漫已輸)
(了春風一半時新失淮/南景定志作羅紅亭)
客亭(在龍灣五里臨大/江迎送之所也)
清水亭(去府城南三十里建炎/四年岳飛敗金人於此)
二李亭(在舊溧水縣尉廨/舍後詳見前圖考)
甘露亭(在上元縣北鍾山鄉去城五里考證陳太建七/年秋閏九月甘露三降樂遊苑詔於苑内覆舟)
(山立甘露亭又按輿地志宋元嘉中移晉北郊壇出外/以其地為北苑更造樓觀于覆舟山上大設亭舘侯景)
(之亂焚毁至陳天嘉中更加修/葺於山上立甘露亭陳亡並廢)
朝陽亭(在通判東/㕔張維建)
望湖亭(在雞籠山上或云南/唐立今遺址見存)
不受暑亭(在清凉寺後景定二年馬光祖重建考證清/凉廣惠禪寺南唐為避暑宫宫内有徳慶堂)
(法堂前亭基是也寺後有亭/名不受暑光祖所建者今廢)
郡圃十亭(詳見前臺/亭圖攷)
青溪諸亭(始自百花洲而入臨水小亭曰放船闕池曰/四望亭曰天開圗畫環以四亭曰玲瓏)
(玻瓈頃曰金碧堆曰錦繡叚其東有橋曰鏡中由此而/東為清溪荘與清如堂相望南自萬栁堤而入為小亭)
(三橋之南舊萬栁堤改曰溪光山色自橋而北亭臨水/曰撑緑其逕前曰添竹谿曰香逺尚友堂之西曰香世)
(界先賢祠之東曰花神仙清如堂之南渌波橋之西曰/衆芳曰愛青其東曰割青青溪閣之南清風闗之北有)
(橋曰望花随桞其中曰心樂其前曰一川烟月自清風/闗東折而北亭出溪東二曰竹曰蒼雪其後則清溪閣)
(之餘地也為静菴菴後有石山亭曰最髙山後跨梁陟/徑為堂二前曰閒暇後曰近民諸亭惟割青為舊餘皆)
(馬光祖所作宋名清溪園號小西湖太守好事者粉飾/標榜地無遺隙來往游宴民得共之今皆廢圮其為寓)
(公居宅者時有修改今静菴/後石山猶在俗呼馬公洞云)
風亭(在折栁亭東葉清臣建蘇州從事張伯玉為記咸/淳乙丑馬光祖守郡有指其故基以告者乃壘石)
(為岸創堂三間前後軒如之厨舍備屋/挾翼其旁繚以花竹亦艤舟勝處云)
觀稼亭壽樂亭環香亭(在龍翔寺内天厯/年中潛邸所建)
惟秀亭(在蒋山崇禧寺西天/厯年中潛邸所建)
四城門接官亭(舊有亭卑陋弗稱咸淳元年馬光祖撤/而大之其東曰迎暉門拱行都直趍南)
(徐岐入淮淛郡登茅鍾二名山咸此乎出舊名建陽踰/數歩即白下有白下亭其西曰致爽出門數里為龍灣)
(長江駕順而東蜀漢荆廣所畢湊古石頭城在焉南曰/來薫門闕溧水溧陽西指當塗上荆蜀漢長干道在焉)
(北曰拱極門對幕府山踰山闕/瑯琊諸峯隠約在目詳見前志)
南軒(舊傳在保寕寺方丈祝穆作方輿勝覧謂張魏公/開督府時其子讀書於保寕寺方丈小室號南軒)
(西山真公徳秀建南軒先生祠堂於天禧寺方丈後盖/以此為張宣公讀書南軒之舊址王潛齋埜又設西山)
(像侑食祠中作亭其旁扁曰仰宣/後移於儀賔舘即今南軒書院也)
川泳軒(舊在江東/撫幹廨舍)
存愛軒(舊在知録㕔/周師成有記)
籜龍軒(在城内西北鐡塔寺/王荆公甞讀書處)
偃秀軒(在蒋山道/中松間)
鳯凰臺(在保寕寺後宋元嘉十六年秣陵王顗見三異/鳥飛集於此状如孔雀文彩五色音聲諧和衆)
(鳥附翼羣集時謂之鳯乃置鳯凰里起臺於山因以為/名又案宫苑記鳯凰樓在鳯臺山上宋元嘉中築李白)
(宋齊丘皆有詩建炎中金人張太師甞賦詩云六代興/亡地千年一瞬間無情是江水終日對鍾山烽火連吴)
(越旌旗耀海蠻鳯兮今不至百尺古臺閒淳熈中留守/范成大重建更榜曰鳯凰臺開慶元年緫領倪垕重建)
(馬光祖/作記)
越臺(舊基在城南江寕縣廨後考證越范蠡築城長/千里此即古越城内所築臺也詳見後越臺辨)
周處臺亦名子隠臺(處字子隱少不逞為鄉里所惡目/為三害之一後悔悟殺蛟虎從二)
(陸學讀書于此今城東南有故基在鹿苑寺後處仕吴/為東觀左丞入晉為御史中丞著黙語三十篇風土記)
(撰吴書以討賊而死諡曰孝/子玘佐元帝中興三定江南)
九日臺(今在蒋廟西南俗呼為松陵岡去城十五里考/證齊武帝永明五年四月立商飈舘於孫陵岡)
(世呼為九日臺十道四蕃志云武帝九月九日宴羣臣/孫陵岡即吴大帝蒋陵齊書云髙祖以九月九日登商)
(飈舘在孫陵岡南舊江寕縣北三里一百歩建康/宫闕簿云商飈舘在縣北十三里籬門亭後堆上)
雨花臺(在城南三里據岡阜最髙處俯瞰城圍考證舊/梁武帝時有雲光法師講經於此感天雨賜花)
(故名丹陽記云江南登覧之地三曰甘露曰雨花曰凌/歊建炎兵後臺址僅存後人乃請均慶院舊額即基建)
(寺又壊于火隆興元年留守陳之茂重築此/臺剏一堂名緫秀而徙均慶院於臺之下)
蔡伯喈讀書臺(在溧陽州太虚觀東北吴顧雍傳云邕/以内寵惡之慮卒不免乃亡命江海逺)
(迹吴㑹積十二年在吴抱朴子云蔡伯喈到江東得論/衡中國諸儒以其論更進嫌得異書求其帳中果得之)
(則伯喈讀書於/此理或有是)
郭文舉書臺(舊天慶觀大乙殿即此臺/基也詳見前冶城圗考)
梁昭明書臺(在蒋山定陵寺後山北髙峯上考證梁/昭明太子甞著書於此今遺基尚存)
望耕臺(在今白上村舊志宋文帝甞登此臺以觀公卿/親推之禮宫苑記在籍田壇東北有觀稼樓祈)
(年殿皆在雩壇兆域之内梁武帝徙/籍田東郊外十五里詳見祠祀志)
日觀臺(一名司天臺在臺城内宫苑記臺城直鸞飾/門西有日觀臺祥符圗經云宋司天臺也)
烽火臺(在城西石頭城外古詩註石頭城山最髙處吴/時舉烽火於此自建康至西陵五千七百里有)
(警急半/日而達)
南唐月臺(胡宿髙齋記闕子城東北趋鍾山為便南唐/李氏因城作臺望月人呼為月臺下臨濬濠)
(北面覆舟南對長干西望冶城立齋其上髙侔/麗譙廣容燕息採謝宣城宴坐之意題曰髙齋)
景陽臺(見景陽/樓下)
拜郊臺(見郊/廟類)
獨足臺(在古宫城今不詳其所覧古詩註云陳将亡有/一鳥獨足上宫城臺上以觜畫地書云獨足上)
(髙臺茂草化為灰欲知我家處朱門傍水/開及國亡後遂遷洛陽果賜第於洛水傍)
通天臺(有二宋書孝武大明七年鍾山通天臺新成飛/倒闕    澗建康宫闕簿云通天臺在縣北一)
(百歩舊/臺城内)
古𤣥風觀(案實録晉中宗元帝建武元年初置宗廟郭/闕      者在古都城宣陽門外之東與𤣥)
(風觀相望而/廟東抵秦淮)
迎風觀徼道觀(宫苑記闕墩宫西有迎風觀闕縣闕有/  里闕子  上宗孝武大明中起又)
(徼道/觀云)
𤣥武觀(在𤣥武湖闕景歴拜景歴拜度支尚書舊式拜/官闕            日適逢輿駕幸𤣥武觀在)
(位皆往迎駕獨景厯不預勅令早拜其見/重如此又闕      𤣥武館閣式即此觀)
通天觀(舊志在華林園宋元嘉中與景陽樓並造金陵/故事晉孝武帝講孝經於通天觀僕射謝安侍)
(座尚書陸納侍講黄門侍郎謝石吏部侍郎𡊮宏執經/丹陽尹王緄讀句論者榮之則此觀晉所有也非剏於)
(宋舊志殆/未考耳)
臨滄觀(李白勞勞亭詩序古送别之所一名臨滄觀詩/云金陵勞勞送别堂蔓草離離生道傍留别崔)
(四侍御詩云初發臨滄觀醉/棲征虜亭又見前勞勞亭下)
齊雲觀(在右臺城内陳後主令採木湘州擬造正寝至/牛渚機盡没既而漁人見栰於海上復起齊雲)
(觀國人歌曰齊雲/觀㓂来無際畔)
層城觀(亦名穿針樓舊在華林園景雲樓東宋元嘉中/造輿地志云陳武帝七月七日使宫人集層城)
(觀穿針乞巧/因號穿針樓)
青雲觀(故事云梁武闕/青雲觀其闕)
古宣武塲(在臺城闕/闕)　(本宋文𤣥武湖南一名宣武城/      帝閱武帳上有武帳堂)
(乾道志孝建元年孝武欲北討問沈慶之湏兵幾何對/曰八萬帝疑其多對曰攻城百倍乃可克城帝命慶之)
(築此城帝自率六軍攻圍之不能下闕慶元志文帝先/立宣武塲於此地之北至孝武復築之      云宋文)
(建宇岡上施武帳故曰武帳堂岡曰武帳岡今幕府山/北有古教塲闕  即此地又實録晉大興三年創北湖)
(闕至宣武山之水東自覆舟山/西      塲唐人据後之地)
南唐舊子城内有玉燭殿基(五代史清泰元年吴徐知/誥治私第金陵乙未遷居)
(私第虚府舍以待吴王甲申金陵大火乙酉又火知誥/疑有變勒兵自衛己丑復入府舍天福二年知誥建太)
(廟社稷牙城曰宫城㕔堂曰殿及建號即金陵府為宫/唯加鴟尾闌檻終不改作昇元三年御興祥殿復李姓)
(為考妣發䘮四年以西都崇英殿為延英殿凝華内殿/前為昇元殿後為雍和殿興祥殿為昭徳殿積慶殿為)
(穆清殿時以建康為西都廣陵東都也又有萬壽殿清/輝殿有澄心堂百尺樓綺霞閣徳昌宫係内府庫蔵収)
(貯之所䂓制甚盛唐亡宋以為昇州江寕府治慶厯八/年正月江寕火知府李宥懼有變闔門不救延燒㡬盡)
(惟存一便殿乃舊玉燭殿也髙宗南渡後以府治為行/宫所修改見前至元十五年拆其材瓦赴北以地属財)
(賦提舉司民佃為圃其宫殿府寺臺榭/遺址猶存闕門今為軍緫鋪警火之所)
古華林園(在臺城内本吴舊宫苑也世說晉簡文帝在/華林園謂左右曰㑹心處不必在逺翛然林)
(水便有濠濮間趣覺鳥獸禽魚自来相親建康宫闕簿/云宋元嘉中築蔬圃二十二年更修廣之築天泉池造)
(景陽樓大壮觀花光殿設射堋又立鳯光殿醴泉堂花/蕚池一柱臺層城觀興化殿孝武又造靈曜前後殿芳)
(香堂曰觀臺梁武帝造重閣上名重雲殿下名光嚴殿/陳永初中造聽訟殿又有臨政殿陳亡悉廢宫苑記云)
(園内有池名天泉池内有豐泉亭池南起雲堂芳香堂/琴堂芙蓉堂之属又按晉孝武開北山閣與張美人遊)
(亦在/此園)
古樂遊苑(按寰宇記其地在覆舟山南輿地志云在晉/為藥圃義熈中盧循反劉裕築藥園壘以拒)
(循即此處宋元嘉中以其地為北苑更造樓觀於覆舟/山後改曰樂遊苑十一年三月禊飲於樂遊苑㑹者賦)
(詩顔延之為序孝武大明中造正陽/林光殿於内侯景之亂焚燬畧盡)
古上林苑(宫苑記云雞籠山東歸善寺後實録宋大明/三年初築上林苑于𤣥武湖北宫苑記云孝)
(武立名西苑梁改名上林其地有古池俗呼/為飲馬塘亦曰飲馬池其西又有望宫臺)
古愽望苑(在城東七里齊文惠太子所立輔公祏城是/也沈約郊居賦云睇東巘以流目心悽愴而)
(不怡昔儲皇之舊苑實愽望之餘基謝/𤣥暉詩魚戯新荷動鳥散餘花落即此)
古婁湖苑(齊武帝永明元年望氣者言婁湖有天子氣/帝乃築青溪舊宫作婁湖苑以厭之陳朝更)
(加宏壮後其/地為光宅寺)
青林苑(宫苑記在籬門亭/北路西枕後湖)
靈丘苑(宫苑記齊武帝立在新林界/梁天監中以其地為法王寺)
方山苑(宫苑記在方山側齊武帝於方山盛起臺觀謂/五兵尚書齊孝嗣曰立離宫於此故勝新林對)
(曰繞黄山欵牛首漢之盛事然江南久曠人亦勞煩帝/乃罷之又輿地志云湖熟西北有方山頂四方上有池)
(水齊武帝於/此築苑焉)
古江潭苑(其地在新林路西去城二十里梁大同初立/輿地志武帝從新亭鑿渠通新林浦又為池)
(開大道立殿宇亦名王/遊苑未成而侯景亂)
别苑(一名西苑晉安帝元興三年春桓𤣥築别苑於冶/城輿地志其城本吴冶鑄之處王導疾作因徙冶)
(出石頭城西以地名為西園故晉書成帝幸司徒府㳺/觀西園即此處太元十五年武帝為江陵沙門法新於)
(中立寺以冶城為名至是桓𤣥盡移僧出/居太后寺以寺為苑在舊江寕縣城西)
古芳林苑(寰宇記一名桃花園本齊髙帝舊宅在古湘/宫寺前巷近清溪中橋帝即位修舊宅為清)
(溪宫一名芳林園後改為芳林苑永明五年禊飲於芳/林王融曲水詩序云載懐平浦乃睠芳林謂此梁天監)
(初賜南平元襄王為第益加穿築/蕭範為記言藩邸之盛莫過於此)
古芳樂苑(齊東昏侯即臺城閱武堂為芳樂苑山石皆/塗以彩色跨池水立紫閣諸樓觀又於苑中)
(立店肆以潘妃為市令又作土山開渠立埭下苑中時/百姓歌云閱武堂種楊桞至尊屠肉潘妃沽酒梁天監)
(六年改徳陽堂宋陳克閱武堂詩序云建康子城北/斷塹遺堞彷彿可見父老以為齊東昏侯閱武堂也)
古建興苑(梁天監四年立建興苑於秣陵里侯景之亂/裴之髙迎致栁仲禮韋粲等俱㑹青塘立營)
(㨿建興苑其地在府/治西南秦淮南岸)
古𤣥圃(齊文恵太子性頗奢麗宫内多雕飾精綺過於/王宫開拓𤣥圃與臺城北塹等其樓觀塔宇多)
(聚竒石妙極山水慮上望見乃旁/列脩竹内施髙障造㳺墻數百間)
古南苑(在瓦棺寺東北宋明帝末年張永乞借南苑帝/云且給三百年期滿更請後帝𦵏于此梁改名)
(建興苑在秣陵建興里裴/之髙營于南苑即此地)
古桂林苑(陶季直京都記曰建康縣北漢朝為桂林苑/南朝宫苑記曰桂林苑在落星山之陽吴都)
(賦云數軍實于桂林之苑/即此属上元縣慈仁鄉)
南唐北苑(徐鉉湯恱徐鍇有北苑侍宴賦詠序云望蒋/嶠之嶔崟祝為聖壽泛潮溝之清淺流作恩)
(波其地/在城北)
金波園(南唐烈祖𦵏方士潘/扆圉中未詳其處)
烏衣園(在城南二里烏衣巷之東王謝故居一堂扁曰/来燕嵗久傾地馬光祖撤而新之堂後植桂亭)
(曰緑玉香中梅花彌望堂曰百花頭上其餘亭舘曰更/屐曰頴立曰長春曰望岑曰挹華曰更好左右前後位)
(置森列佳花美木/芳䕃蔽虧今廢)
古東園(在城東東冶亭側面東有堂曰鍾山以其盡得/鍾山之勝名之近東有兩亭相對南曰見墩取)
(其見謝安舊墩之意北曰草移取北山/移文之意乾道五年與東冶亭並創)
沈約郊園(在鍾山下約憇郊園和約法師詩云郭外三/十畝欲以貿朝饘繁蔬既綺布宻果亦星懸)
(謝眺有和沈/祭酒行園詩)
半山園(今報寕寺是其地王荆公營居半山園有詩示/蔡天啓備述其事所謂今年鍾山南随分作園)
(囿者是也又次吴氏女子詩自註南朝/九日臺在孫陵曲街傍去吾園數百尺)
繡春園(舊社壇東端平三年髙定子記云昔得繡春堂/於酒名朅来将漕訪其堂遺址亦無知者吾欲)
(堂之司存造船場有餘地地隣亦願益/以廢圃乃庚之匪事遊觀興廢之意也)
舊行宫飬種園(在東門外一里而近有堂亭及臺馬光/祖脩正堂曰熈春梅堂曰玉雪四面堂)
(曰面面雲山杏堂曰清華牡丹亭曰懐洛/百花亭曰芳潤本飬種行宫花木今並廢)
東籬門園(在東府籬門内與西州分界處後即烏榜村/南史何㸃與謝瀹張融孔徳璋為莫逆友㸃)
(門世信佛從弟遁以東籬門園居之徳璋為築室焉豫/章王嶷命駕造門㸃從後門逃去竟陵王子良聞之曰)
(豫章王尚望塵不及吾當望岫息心後㸃在法輪寺子/良就見之㸃角巾登席子良欣恱無已遺㸃嵇叔夜酒)
(杯徐景山酒鎗園有卞忠貞冢㸃植花冢側每飲必舉/酒酹之今祠堂疑是其所若東籬門在古肇建市東車)
(馬通衢非隠士所居之地矣/以郭文舉臺類推之可見)
栁元景菜園(宋書元景不營産業秦淮南有數十畝菜/園守園人賣菜得錢三萬送還宅元景怒)
(曰我立此園種菜以供家中啖爾乃復/賣以取錢奪百姓利邪以錢給守園人)
烏榜村(慶元志按圗經初立西州城未有籬門立烏榜/與建康分界後名其地為烏榜村在天慶觀西)
(南史陳顯達𫝊顯逹於西州前與臺城軍戰敗走西州/後烏榜村騎官趙潭注矟刺落馬斬之籬側血湧湔籬)
受禪壇(石頭城髙壟地舊志以為宋/髙祖受禪柴燎告天之所)
方盟壇(陳宣帝太建十年立壇婁湖側臨壇誓衆分/遣大使以盟誓頒四方上下相警以備周人)
宋太廟基(乾道志在嘉瑞坊東逼秦淮西近御街本後/吴崇孝寺景徳中改為景徳寺紹興七年以)
(其地建太廟張俊以石礎未具髙宗曰逺取勞民可就/近山伐石為之何用鏤刻是年廟成後經兵火基存近)
(城隍/廟)
謝公墅(慶元志在上元縣崇禮鄉土山唐温庭筠謝公/墅歌云朱雀航南繞香陌謝郎東墅連春碧)
謝𤣥别墅(晉太元八年苻堅衆百萬入冦𤣥為前鋒将/軍問計於叔父安安怡然無懼色答曰已别)
(有㫖既而寂然命駕出土山墅宴親朋畢集方留𤣥圍/棊賭别墅安棊常劣於𤣥𤣥是曰有懼心便不勝安顧)
(外甥羊曇曰以墅乞汝安游陟至夜乃還明日指授将/帥各當其任墅今俗謂擅城是也自興業寺過清溪東)
(二里亦云/即土山墅)
王騫墅(南史騫列黄門郎司徒右長史有舊墅在鍾山/八十餘頃與諸宅及故舊共佃之常謂人曰我)
(不如鄭公業有田四百頃而食常不周以此為愧武帝/於鍾山西造大愛敬寺騫墅在寺側者即王導賜田也)
(帝遣主書宣㫖取之騫答云此田不賣若勅取/所不敢言帝怒遂付市評田價以直逼還之)
六朝宫城(見前/圗考)吴時自宫門南出夾苑路至朱雀門七
八里府寺相屬吴都賦列寺七里廨署棊布見諸志者
曰三臺五省(故事三臺在臺城東南一里宫苑記蘭臺/在杜姥宅東南端門街東逼東陽門横街)
(謁者臺御史臺並在其内故事五省在三/臺路北苑城記三臺五省悉列種槐木)
鴻臚宗正太僕太府四寺太弩太史二署衛尉府脂澤
庫右尚方(實録儀賢堂初號中堂在都城宣陽門内路/西七間亦名聽訟堂在鴻臚寺西南衛尉府)
(南宗正寺太僕寺太弩署脂澤庫更南即太史署太府/寺東南角逼路宣陽門内過東即客省右尚方並在今)
(縣城東一里二百歩𤣥風觀後隔路儀賢堂更近/北也按縣城即江寕縣舊治儀賢堂事迹見前)
東宫官署東府西州廨(見前/城下)
太子坊(齊劉悛遷太子中庶子武帝在東宫每幸悛坊/閑言至夕賜屏風帷帳梁蕭子範直坊賦序曰)
(余以天監六年為洗馬十七年復直中舍之坊按西晉/宫闕名曰洛陽宫有顯昌桂芳椒芳等坊王隠晉書有)
(東宫坊王珉荅徐邈書曰見傅咸弹孫詹事或云是宫/或云坊或云寺此東宫中别有坊又中庻子稱坊詹事)
(稱寺寺同於九卿耳坊/是通名如天朝之臺也)
晉太學國學(晉元帝太興三年立太學置愽士皇太子/釋奠成帝咸康四年立太學淮水南按實)
(録在唐縣城東南七里丹楊城東南至今猶名故學成/帝穆帝孝武帝皆親釋奠穆帝而後常以儀賢堂權立)
(行太學就堂行禮太學生國子生各六十人國子生見/祭酒愽士單衣角巾執經一卷代手板太元九年從謝)
(石請興復國學明年選公卿二千石子弟増廣廟屋一/百五十五問按實録在太廟南唐江寕縣東南二里一)
(百歩古御街東東逼淮水時呼國子學西有夫子堂皇/太子堂南有諸生省即愽士省也又明晉明帝太學初)
(在水南外橋地對東府城南小航道在今縣城東七里/廢丹陽郡城東至徳觀西既立國學併太學入焉大原)
(十一年封孔靖之奉聖亭侯奉宣尼祀其宣尼/廟在丹陽郡城前隔路東南疑即前太學處也)
宋儒𤣥文史四學(宫苑記儒學在鍾山麓時呼北學今/草堂寺隆報寺是也𤣥學在雞籠山)
(東棲𤣥寺側文學史學並在耆闍寺側元嘉二十一年/立國學二十七年罷明帝大始六年置緫明觀於冶城)
(設祭酒一人𤣥儒文史四科各學士十人又名東觀齊/髙帝建和四年立國學後廢武帝永明三年詔復立國)
(學而省緫明觀置生二百二十人東昏永元初下詔廢/學領國子助教曹思文及有司抗表奏請國子太學並)
(在梁武帝天監八年昭明太子釋奠宋雍熈中有文宣/王廟在城西北三里慶元景定二志皆以為冶城故基)
(豈非宋齊梁陳舊學所在乎天聖中知/府張士遜奏徙浮橋東北則今學是也)
吴扶南署(實録吴赤烏七年扶南獻樂人置/署以教樂圗經在江寕縣北二里)
晉廪犧署(晉志在東府城後以/飬天地宗廟犧牲)
宋錦署(福城/寺東)
宋錢署(五城村/淮水北)
宋平淮署(在五城村藏戈船樓/艦之所如偃月形)
刻漏署(故事銅蟠螭置在臺城宋平/姚秦遷洛陽舊物蟠螭在焉)
紙官署(在長樂橋側齊造銀/光紙賜王僧䖍處)
乘黄署(輿地志在公車府西北五/輅及諸廟車凡駕馬之所)
止戈署(東官城後路北本梁/騎官署造兵器處)
冶署(通典宋有東冶南冶齊因之梁陳有東西冶故事/南有六所府一司徒二揚州二鎮軍府一東西冶)
(見前/亭下)
前宋轉運司(乾道志紹興三年以建康府治建行宫改/轉運司為府治轉運司移於子城之西八)
(年重建大門南向次中門㕔二在大門内者為南㕔在/中門内者為北㕔皆路西南向其属㕔皆路東西向由)
(北㕔東北為衙北門南㕔復建籌思堂乾道四年趙彦/端建扶疎堂於籌思之東又有忠宣堂改雙槐堂為之)
(义有戯綵堂皆真公徳秀所建韓元吉復建四老堂為/之記歸附後為按察司亷訪司緫管府財賦司公廨後)
(為潜邸今龍/翔寺基是也)
前宋緫領所(乾道志緫領衙在行宫西南都酒務北有/光華堂碧鮮亭紹興十一年建紹定三年)
(戴桷記曰余以景蕭之南敞政足園矣聽事西偏舊有/圃焉一水縈環古栁夾峙沿水為堤編木䕶之水隂地)
(一區移分鍾堂於其上易名使華左竹亭曰碧鮮右梅/曰春信堂後三亭曰種花以牡丹名金粟以桂名雲錦)
(鄉以桃花名此水北佳趣也使華之南隔水亭曰芳洲/映波栁風栁風而東飛梁通之曰玉水静觀蔗境映波)
(而西復跨飛梁極水亭曰水雲此水南佳趣也景定志/云使華堂後建尋春橋看窓曰畫舫又仁本堂取治財)
(以仁為本之義皆馬光祖所建/歸附後河南王阿珠索為私第)
都統制衙(紹興十二年建/在行宫子城北)
副都統制衙(在府城/北門)
馬帥衙(景定志侍衛馬軍司乾道七年建在府城/正北隅来蘇坊西門大街今為西織染局)
建康府貢院(景定志在青溪南秦淮北侍郎蔡/寛夫宅舊址也今為東織染局)
轉運司貢院(在府城之東南/隅今属馬驛)
舊廣濟倉(有東西倉又有新倉西倉在大軍倉後崇道/橋南東倉在武雄營側新倉在廣濟西倉北)
(宋乾道四年留守史正志以親軍寨及作院地増拓舊/基西偏建為新昌轉運副使趙彦端為記歸附後甞為)
(本路架/閣庫)
平止倉(在廣濟倉左嘉定/中留守余嶸建)
轉運倉(淳熈六年置在上水門外/淮水北為置監官一貟)
大軍倉(在下水門内北接/廣濟置監官一貟)
平糴倉(𨽻轉運同嘉定八年真徳秀創之民頼其恵雖/歉嵗市無貴糴不六七年糴本化為烏有舊籍)
(無復存者嘉定十四年岳珂復置未久亦廢淳祐十二/年舒滋復置咸淳元年七月馬光祖承奉省劄判云當)
(使三来開閫昇人愛余余亦愛昇人公帑所儲毫分不/敢妄費思欲為此邦建一久逺利益事無如平糴呈撥)
(米價錢差人糴足十萬石併令創倉厫盛貯續踏逐到/舊稻子倉基址鼎新創造屋四十六間厫一十二座以)
(玉衡正泰階平隂陽和風雨時十二字為記專一椿頓/上件米十萬石馬光祖第三記云平糴倉之設自咸淳)
(乙丑七月至丙寅正月得米七萬碩乂自二月至六月/再得三萬石合為十萬碩余甞記其略矣丁卯冬糴二)
(萬戊辰春再糴三萬緫而為十五萬如雞哺雛勺積龠/累所以及此數者偶值嵗稔司造實嘉相之然為是倉)
(深長之慮有二焉其一餘米不可久頓當以新易陳庶/米色常新而民被實恵其二糶之價常損糴之價常多)
(恐異時措置糴本之難有折閱合額之患於是先創助/糴一庫為本百萬収息補糴又懼其所入之微也則再)
(創西庫以佐之合兩庫為本二百萬然余志猶未愜也/輟郡帑之有餘助兩庫之不足俾是倉是庫相為無窮)
(則余雖去/猶不去也)
制置司倉(附本府廣濟倉内又有小倉三所曰東倉/曰西倉曰中倉並在南門裏沙􁨀一帯)
古苑倉(吴大帝赤烏三年使御史郄儉鑿城西南自秦/淮北抵倉城名運瀆咸和中修苑城惟倉不毁)
(故名太倉在西華門内/道北宋宫城之西北)
古太倉(晉咸和中蘇峻反王師連敗績時太倉惟有燒/餘米數石以供御膳太倉在苑城内亦曰苑倉)
古龍首倉(按隋食貨志京都有龍首倉即石頭津倉也/臺城内倉常平倉東宫倉所貯不過五十萬)
古東倉(唐六典云東晉/有東倉石頭倉)
古石頭倉(在石頭城内吴置晉曰常平倉南朝因之唐武/后徙縣倉以寳石頭神龍二年移倉於冶城)
轉般倉(轉般置倉昉於淳熈為屋不多嵗久損敝景/定壬戌制司及本府共創修二十座厫屋)
制司倉(制司米舊附廣儲倉咸淳元年四月内即廣儲倉/側隙地令盖制司倉為厫四前後共三十一門)
聖節從物庫(舊府治/西廊)
節儀庫(在玉麟/堂東廊)
樁積庫(凡四所一在府治一在府治之南劉珙建一在/府治東陳俊卿建一在府治東南錢良臣建)
都錢庫(在府僉㕔之北常平庫軍資庫節制庫/修造庫節用庫經緫制庫公使庫附焉)
禮尚庫(在府治西㕔馬光/祖立家之巽為記)
公使酒庫(在天津橋側馬光/祖重建唐爍為記)
醋庫(三所一在舊米市一在/安樂廬側一在􁄫子巷)
雜物庫(在軍器/庫側)
鞍轡庫(在節儀/庫側)
淮士典庫(在大木/頭街)
古石頭庫(吴都賦云戎車盈於石頭註云石頭/城中置府庫貯軍儲故曰盈於石頭)
　　　此以上庫𨽻建康府
制司庫(在府治都/錢庫内)
都受給庫(在軍器/庫側)
軍器庫(在經武橋東寳祐五年馬/光祖修舊増新申嚴約束)
回易庫(在斗門/橋西)
抵當兩庫(一在御街錦繡坊/之南一在寛征坊)
恵軍典庫(在十三/大街)
　　　以上庫𨽻沿江制置司
軍湏庫(係安撫司庫/在軍資庫側)
大軍庫(在緫領/所東)
都錢庫(在火軍/庫西廊)
激犒庫(在大軍/庫東廊)
樁􁁎庫(在都錢/庫側)
抵當兩庫(一在舊米市/一在雞行街)
公使庫(在緫領所/西㕔西)
見錢庫(在飲虹橋下/保寕坊西)
　　　以上庫𨽻淮西緫領所
錢物庫(在轉運司東/與花園相對)
雜物庫(在大㕔/西廊)
公使庫(在雜物/庫側)
典庫(在轉運/司衙東)
　　　以上庫𨽻江東轉運司
凰臺酒庫(在天津/橋南)
鎮淮酒庫(在御街建/業坊相對)
嘉㑹酒庫(在大木/頭街)
豐裕酒庫(在南門/外西街)
龍灣酒庫(在龍/灣寺)
防江酒庫(在北/門外)
東酒庫(在上元/縣西)
北酒庫(在太平/橋南)
　　　以上庫𨽻户部提領酒庫所
砲藥庫(在青溪上/馬光祖建)
助糴東庫(在御街金/泉坊南)
助糴西庫(在太平/橋南)
𣙜貨務(在緫領/衙西)
雜買務(在緫領/衙東南)
市易務(在新/橋南)
平準務(在御/街東)
秤斗務(在夀寕/寺西)
都稅務(在寛征坊/薑河下)
夏稅物帛塲(在府治/設㕔側)
受給修造塲(在頒春/亭側)
雜賣塲(二所一在東南佳麗樓東𨽻制置/司一在東南佳麗樓西𨽻緫領所)
都船塲(在龍/灣)
柴塲(三所一在城隍廟側一在/龍光門外一在朝宗坊西)
茭草塲(在東門外/轉般倉側)
竹木塲(在府社/壇東)
王沙稅務(在靖/安鎮)
抽分塲(在靖/安鎮)
安撫司恵民局(在府/治西)
緫領所恵民局(在正㕔/東廊)
都統司惠民局(在都統衙/内橋東亭)
行宫雪窨(在城東/門外)
安撫司雪窨(在城北/門外)
防江軍雪窨(在雞籠/山側)
都統司雪窨(在城北/門外)
左司理院右司理院(見前府/治圗考)
直司(在府治都/僉院門𠂻)
緫廂(在府門/外西南)
兵馬司(在効/營内)
土牢(在馬軍/營内)
上元縣獄(在縣治/西偏)
江寧縣獄(在縣治/西偏)
齊六疾舘(齊文恵太子與竟陵王子/良立六疾舘以収飬窮民)
梁孤獨園(梁武帝普通二年於建/康置孤獨園以養窮民)
養濟院(見府治/圗考)
實濟院(𨽻轉/運司)
安樂廬(二所一在北門髙陽樓/側一在御街西醋庫後)
慈㓜庄(在臯橋𨽻江/東轉運司)
及㓜局(咸淳元年馬光祖創凢街市遺/棄小児悉皆収養仍委官提督)
　
　
　
　
　
　
　
　
　
　至大金陵新志卷十二上
欽定四庫全書
　至大金陵新志卷十二下
　　　　　　　　　　　　　元　張鉉　撰
　　古蹟志
　　　第宅
張昭宅(淮水南對瓦棺寺張侯橋所因宅而/名丹陽記大長干寺西有張子布宅)
是儀宅(在西明門臺城/之西最北門也)
駱監軍宅(上元縣東二十五里崇禮鄉上山/之下父老傳云吴監軍駱統宅也)
諸葛恪宅(唐舊縣東二里古𤣥風觀前横路/南南接青溪其東即江令宅也)
陸機宅(在秦淮側又金陵故事臨秦/淮有二陸讀書堂其跡猶在)
王導宅(烏衣巷中南/臨驃騎航)
謝安宅(在烏衣巷口驃騎航之側/乃秦淮南岸謝萬居之北)
謝尚宅(舊江寕縣東南一里二百歩永和四年捨/宅造寺名荘嚴今斗門橋北東岸是其處)
謝萬宅(長樂橋東傍丹陽/郡城今桐樹灣東)
紀瞻宅(在烏/衣巷)
郗鍳宅(在青/溪上)
吴隠之宅(在城東/南五里)
杜姥宅(舊江寕縣東北三里輿地志云宅在端門外直/蘭臺路東晉成帝恭皇后杜氏母裴氏即杜𢎞)
(冶之妻名穆孝武帝封為廣徳縣君初穆渡/江宅於南掖門外時已壽考故呼為杜姥)
宋檀道濟宅(在青/溪)
何尚之宅(南澗寺側今城/南落馬澗也)
沈慶之宅(在城東南十里慶之本居古清明門外有/宅四所屋宇甚麗一夕徙居婁湖園中)
謝㡬卿宅(府城東南十八里/古白楊巷之石井)
建平王劉宏第(雞籠/山)
絶宅地(舊志云江寕縣南三里古太社西有㐫地三畝/晉周顗司馬秀蘇峻袁真皆宅于此悉以禍敗)
(宋王僧綽曰大丈夫當以正道自/居何宅之有㐫吉尋為元㐫所害)
齊武帝舊宅(在青溪城東一里/臨秦淮是其地)
蕭子良宅(鍾山/西)
蕭坦之宅(在東府城東今府/城東二里傍秦淮)
劉子□宅(城東二十五里/青龍山之前)
宋王僧䖍宅(在馬糞巷/見巷内)
梁武帝宅(府城東南七里/光宅寺基是)
沈約宅(鍾山之下/名東田)
朱异宅(在府城東北异及諸子自廟溝列宅至/青溪有臺池玩好暇日與賔客遊其地)
范雲宅(府城東南七里何遜有/經范将軍三橋故宅詩)
宋到溉宅(第臨/淮水)
伏曼容宅(府冶西/南三里)
伏挺宅(府城北/潮溝上)
陳韋載宅(在江乘縣之北山築室屏絶人事/不入籬門者幾十載事見陳史)
江緫宅(青溪大橋北與孫㻛宅對夾青溪/慶元志在上元縣東百餘歩也)
孫瑒宅(青溪大橋東其/西即江緫宅)
唐顧况宅(皇甫湜顧况集序云况以文入仕佐著作為/衆所排起屋茅山飄然若将續古之仙以壽)
(終慶元志顧著作/山房在菖蒲潭)
桞郎中故居(在茅/山)
宋子嵩宅(齊江宅在/國子監巷)
南唐韓熈載宅(宅在城南/戚家山)
孫晟宅(鳯臺山西岡壠之曲韓熈載見門巷卑陋謂/曰湫隘若此豈稱為相第邪明年果拜相)
徐鉉宅(攝山栖霞寺西/今曰陶庄是也)
晉許長史宅(在句容雷平山西/北南有井後為觀)
宋王荆公宅(半山/寺是)
蔡寛夫宅(宋貢院基是也南牎紀談云蔡寛夫侍郎治/第於金陵青溪之南宂地為池數尺之下見)
(有瓦礫及米髹匕筯數千蔡驚異命工愈掘之又深尺/餘有釡鑊瓦錫之器甚多皆破碎交錯仆壓于下竈下)
(葦灰猶存又窮其傍大抵皆人居也然後知其下前代/為平地經六朝䘮亂瓦礫糞壤積而至此髙岸為谷深)
(谷為陵豈/不信哉)
李琮宅(在江寕鎮橋西/今植槐尚存)
湖隂先生居(楊徳逄號湖隂先生丹陽陳輔每清明金/陵上冡至蒋山過其居清談終日嵗為常)
(後頻嵗訪不遇題一絶於門云北山松粉未飄花白下/風輕麥脚斜身似舊時王謝燕一年一度到君家楊歸)
(見吟賞久之稱之於荆公公笑曰此/正戯君為尋常百姓爾楊亦大笑)
状元張孝祥宅
　　　陵墓
古越王塜(在句容縣王名翳周安王時薨/𦵏句容大横山下今不知其處)
吴大帝陵(蒋山陽去城/一十五里)
歩夫人陵(吴志赤烏元年追拜夫人歩氏為皇后後合/塟蔣陵今蔣廟西南有孫陵岡上有歩夫人)
(墩墩側有夫/人塜其地也)
宣明太子墳(吴志太子登初塟句容後/三年移塟鍾山西蒋陵)
廢帝陵(晉戴顯迎塟/丹陽之頼郷)
晉元帝陵晉明帝陵晉成帝陵晉哀帝陵(實録元帝永/昌元年塟建)
(平陵明帝太寕三年塟武平陵成帝咸康八年塟興平/陵哀帝興寕三年塟安平陵四陵並在雞籠山陽皆不)
(起/墳)
晉康帝陵晉簡文帝陵晉孝武帝陵晉安帝陵晉恭帝陵
(實録康帝建元三年塟崇平陵簡文帝咸安二年塟髙/平陵孝武帝太元二十一年塟隆平陵安帝義熈十四)
(年崩明年塟休平陵恭帝元熈/二年塟冲平陵五陵並在鍾山)
晉穆帝陵(幕府山前近西里俗相/傳穆天子墳即其地也)
宋武帝陵(實録宋髙祖永初三年塟蒋山初寕陵周三/十五歩髙丈四尺宋政和間有人於蒋廟側)
(得一石柱題云/初寕陵西北隅)
少帝陵(在南/郊壇)
文帝陵(元嘉三十年塟長寕陵上元縣東北二十五/里周三十五歩髙丈八尺與武帝陵相近)
袁后陵(即文帝后合/𦵏長寕陵)
孝武帝陵(在丹陽秣陵縣巖山名景寕陵/今上元縣南四十里巖山陽)
前後廢帝陵(皆在丹陽秣陵縣南郊壇西宋太宗/踐祥遷前廢帝何皇后合塟龍山北)
明帝陵(幙府山陽西與王導墳相近山前有墳/壠晉穆帝陵在山南或以西為明帝墓)
孝武路太后𦵏脩寕陵(在孝武/陵東南)
殷淑妃墓(在龍/山)
明宣沈太后陵(在幕府山寳林寺西南有墳/壠相傳為國婆墳疑即沈后)
齊文惠太子陵(塟夾/石)
豫章王嶷墓(在金/牛山)
明敬劉皇后陵(淳化鎮之北/去城三十里)
竟陵王子良墓(金牛/山南)
梁蕭墓堈(上元縣東三十五里/㦯云蕭梁帝陵未詳)
昭明太子陵(城東北四十五里賈山前即夾石與齊/文恵太子同處排陵並塟名安寕陵)
文宣院太后陵(在江寕縣/通望山)
孝元帝陵(陳天嘉元年詔梁孝元遭罹多難靈櫬播越/朕昔經北面有異常倫遣使迎接已次近路)
(江寕既是舊塋冝即安卜車旗禮/章悉用梁典依魏塟漢獻帝故事)
陳髙祖陵(上元縣東崇禮鄉地名陵里有曰天子陵有/麒麟二里俗相傳即陳髙祖墓也去城二十)
(五里名/萬安陵)
文帝陵(上元縣東北陵山之南/今鴈門山北名永寕陵)
張麗華墓(在賞心亭天井中間有光氣如匹練/掬之如水銀流散盖地中有所蔵爾)
左伯桃墓羊角哀墓(並在溧水州南四十五里/儀鳯鄉孔鎮南大驛路西)
西漢甄邯墓(在後湖側南史宋張永甞開𤣥武湖遇古/塜塜上得一銅斗有柄文帝以訪朝士著)
(作即何承天曰此亡新嵗斗王莾時三公亡皆賜之一/在塜外一在塜内時三台居江左者惟甄邯為大司徒)
(必邯之墓又啓塜内更得一斗復有一石銘云大司徒/甄邯墓按斗為天之喉舌斟酌元氣運平四時故貴器)
(取象焉今世發古塜間有此/斗豈莾之前已有是制歟)
後漢史君崇墓(溧陽州北三/十里有碑)
溧陽侯陶謙墓(在溧/陽州)
吴張悌墓(見本/傳)
甘寕墓(在直瀆/山下)
丞相萬彧墓(在溧陽州南五十里/惠徳鄉銀方山下)
葛𤣥墓(吴太極左僊翁葛𤣥墓在句容縣/西南一里郡國志句曲有葛𤣥塜)
諸葛恪墓(舊府志及句容縣志皆言在句容/石子岡今考恪墓實在城西南)
荆將軍墓(在溧水州南四十五/里因羊左墓互見)
晉山簡墓(在樂遊/苑内)
温嶠墓(初𦵏豫章朝廷追思之乃為造/大墓還塟元明陵北幕府山陽)
郭璞墓(𤣥武湖中有大墩里/俗相傳曰郭璞墓)
卞壼墓(在冶/城)
王導墓(見前宋/明帝陵)
謝安墓(城南九里/梅嶺岡)
王濛墓(髙亭/湖側)
王祥墓(城西南八十里化成寺北/有㫁碑戚氏註云近姑熟)
衛玠墓(新亭東去/城二十里)
許穆墓(句容縣西一里/晉䕶軍長史)
顔含墓(古光禄大夫西平靖侯/顔府君塟靖安道傍)
竺瑶墓(張陣湖墓前有二/碑晉寕朔将軍)
史萬壽墓(溧陽州東北三十五里為/晉安南将軍南蔡州刺史)
史爽墓(溧陽州東/北十五里)
馬訓墓(溧陽州東北三十/里晉南海大守)
吕游墓(溧陽州東北五十里有碑/晉安西将軍南蔡州刺史)
史光墓(溧陽州東/南四十里)
史憲墓(溧陽州東/北五十里)
史雅墓(溧陽州東/六十里)
史輝墓(溧陽州東/六十里)
吕貟墓(溧陽州東/北五十里)
周琛墓(溧陽州西南三/十里遂安太守)
紀瞻墓(句容縣東南/二十五里)
宋謝濤并妻王氏墓(在上元縣土山大明七年夫人琅/琊王氏合附于土山里謝濤之墓)
(有碑濤散騎常侍夫人/之祖曰獻之父曰静之)
劉穆之墓(元嘉二十五年車駕幸/江寕經穆之墓詔致祭)
吉翰墓(見山/川志)
冥漠君墓(彭城王義康脩東府城得古塜改塟東岡使/法曹參軍謝恵連為文祭之不知其名字逺)
(近故假/為之號)
徐溧女墓(宋初女道士/𦵏茅山下)
宗慤墓(本傳在秣陵縣都鄉石泉里宋散騎常/侍左衛将軍太子中庶子荆州大中正)
宗慤母鄭夫人墓(在秣陵/縣都鄉)
謝靈運墓(上元縣本業寺相近南唐保/大中里人孫憙等甞建碑)
齊明僧紹墓(見栖/霞寺)
巴東公墓(在栖霞寺側有碑額云齊故侍/中尚書令丞相巴東獻公之墓)
栁世隆墓(在倪塘世隆曉數術於倪塘創墓與賔客/踐履每往常坐一處及卒墓正其坐處)
海陵王墓(在金陵謝眺撰/墓誌未詳其所)
王孝恭墓(溧陽州東南二十/八里齊散騎常侍)
梁庾沙彌母劉氏墓(沙彌晉司空米六世孫父佩玉仕/宋位長沙内史坐沈攸之事誅時)
(沙彌始生及年五嵗所生母為製采衣輒流涕曰家門/禍酷用是何為不肯服及長終身布衣蔬食為中軍田)
(曹行參軍嫡母劉氏寝疾晨昏侍側衣不觧帯或應針/炙輙以身先試及母亡水漿不入口累日初進大麥薄)
(飲經十旬方為薄粥終䘮不食塩鮓冬日不衣綿纊夏/日不觧衰經不出廬户晝夜號慟隣人不忍聞所坐薦)
(淚沾為爛墓在新林忽生旅松百許根枝葉茂欎有異/常松劉好啖甘蔗沙彌遂不食焉宗人都官尚書詠表)
(言其狀膺純孝之舉梁武帝召見嘉之補歙令還除輕/車邵陵王參軍事随府㑹稽復丁所生憂䘮還都濟淛)
(江中流遇風航將覆没沙彌抱柩號哭俄/而風静咸以為孝感所致後卒於長城令)
始興忠武王墓(王名憺墓在上元縣清風鄉黄城村/去城三十里有石麒麟四及神道碑)
臨川靖恵王墓(王名宏墓在上元北城郷/去城三十里有石柱碑二)
安成康王墓(王名秀字彦達墓在清風郷甘家巷去城/三十八里有石麒麟二石柱一神道碑二)
劉顯墓(塟秣陵縣劉真長舊塋愽學多通為時推重/位至尚書左丞國子愽士平西府諮議參軍)
吴平忠侯墓(梁吴平忠侯蕭景字子照墓在清風鄉花林/村北去城三十五里有石麒麟二石柱一)
建安侯墓(建安侯蕭正立諡曰敏墓在上元淳/化鎮西去城三十五里有石柱二)
南康簡王續墓(在句容縣西/北二十五里)
范府君墓(溧陽州東北五十里梁招/逺将軍臨川王國侍郎)
史府君墓(溧陽州東北五十里梁/散騎常侍兖州刺史)
王僧辯墓(在方山/東南)
裴䆳墓(子之禮美容儀能言𤣥理梁黄門侍郎壮勇将/軍北徐州刺史邃有廟在光宅寺西堂宇𢎞敞)
(松栢欎茂范雲廟在三橋蓬蒿不剪武帝南郊道經二/廟顧而嘆曰范為已死裴為更生大同初都下旱蝗四)
(籬門外桐栢凋盡唯邃/墓犬牙不入當時異之)
司馬子産墓(司馬暠梁正貟郎丁父子産艱哀毁甚廬/于墓側日進薄麥粥一升墓在上元縣新)
(林連接山阜舊多猛獸暠結廬數載豺狼絶跡常/有兩鳩栖宿廬所馴狎異常承聖中除太子庶子)
陳周𢎞正墓(句容縣東/三十五里)
唐顔尚書墓(溧陽州東米/蘇鄉後顔村)
許司徒墓(句容縣東白/土奉聖寺側)
史仲謨墓(溧陽州東北三十/五里西山之前)
史務滋墓(溧陽州東北/三十五里)
劉府君墓(溧水州北/三十五里)
王師乾墓(句容縣東三十里甞/為盧循道三州刺史)
葛府君墓(句容縣西七里/有碑及石門)
雙女墳(雙女墳記有雞林人崔致逺者唐乾符中補溧/水尉甞憇招賢舘前有塚號曰雙女墳詢其事)
(迹莫有知者因為詩弔之夜感二女至稱謝曰児本宣/城郡開化縣馬陽鄉張氏二女少親筆硯長負才情不)
(意父母匹于鹽商小濫以此憤恚而終天寳六年同塟/於此宴語至曉而别墳在溧水州南一百一十里廢招)
(賢舘/側)
南唐慶王墓(名𢎞蔑有碑元宗第二子㓜頴異不喜戎/事每與賔客朝士燕遊惟以詩賦為樂年)
(十九卒追封慶王有異僧言人壽夭禍/福多驗元宗使視之書九十一字以獻)
李順公墓(名金全在上元縣金陵/鄉七里鋪去城十二里)
張懿公墓(名居詠在上元縣金陵鄉石頭城後去城一/十里碑題云大唐順天翼運功臣特進贈守)
(太子太傅上柱國清河/郡開國公張懿公神道)
髙越墓(栖霞寺舊門外北山/之麓去城四十五里)
韓熈載墓(在梅/賾岡)
楊忠襄公墓(名邦乂墓在南/門外即其死所)
宋元懿太子攢宫(在鐡塔正覺寺法/堂西偏小室中)
王舒王墓(名安石在/半山寺後)
王安國安禮安上三墓(並塟/建康)
翰林給事張唐公墓(上元縣/長寕鄉)
資政管元善墓(句容縣下蜀鎮/柔信鄉之原)
狀元葉惇禮墓(名祖洽墓在上元/縣宣義鄉鴈門)
太師秦檜墓(牛首山去/城十八里)
大資秦梓墓(溧陽州南/屏風山)
少保威定王徳墓(上元縣鍾/山之原)
忠壯李節使墓(名邈墓在溧陽州/西北青龍山之南)
四廂王節使墓(名瑋隴西成紀人官至四廂都指揮/節度使塟上元縣鍾山鄉棠梨山)
贈節度使盛新墓(亳州人墓在上元縣宣義鄉武岡山/官濠州團練使追贈昭慶軍節度使)
待制錢端修墓(溧陽州南/上墟村)
錢時敏墓(溧陽州/南五里)
龍學錢元英墓(溧陽州燕/山之原)
錢周材墓(溧陽州/南燕山)
于湖張狀元墓(在上元縣/清果寺側)
防禦使張保墓(江寕縣鳯臺鄉松林庄之原/保字和叔循王俊之母弟也)
節使趙彦墓(上元縣金陵鄉/初家山之原)
趙緫管士吁墓(句容縣政仁/鄉慈恩寺側)
中書崔敦詩墓(溧陽州/南泉山)
户部李朝正墓(溧陽州北/下湯之原)
侍郎董平墓(溧陽州北/前馬里)
侍郎李處全墓(溧陽州西/南大石山)
參政魏良臣墓(在溧水州西/南九十里)
宗丞王朝端墓(在溧水州東南/陳沛橋五里)
俞尚書墓(名㮚墓在溧水州/西琛山一十五里)
余資政墓(未詳其名遷塟溧水/州東南二十五里)
徐敏子墓(塟蒋山俗/稱徐墳)
劉虎墓(廬州梁縣人累功至觀察使合肥郡開國侯卒/于金陵塟上元鍾山鄉陸家廟東馮去非作誌)
王鑑墓(太尉寕武軍節度使/塟上元崇禮鄉竹山)
楊宗閔墓(上元鍾山郷宗閔字景齊代州崞縣人太傅/和義郡王存中之父也屢立戰功建炎元年)
(金人犯永興城䧟死之贈太師/魏國公謚忠介存中招魂𦵏)
李琮墓(塟江寕縣板/橋西龍口山)
李囬墓(江寕鎮/西官山)
(闕/)耕墓(江寕鎮西/王家荘)
秦鉅秦浚墓(並在江寕縣處/真鄉移忠寺側)
戚方墓(髙宗時武将塟/城南髙座寺後)
尹起莘墓(江寕新亭/鄉印塘村)
府城外有四門掩骼冡義阡(宋紹興元年知府葉夢得/奉詔度城四隅髙原隙地)
(各為宂二其土封皆髙一丈西門清凉寺之南茶山北/門張王廟之西北麟蛇山南門官道之西越臺下東門)
(官道之北齊安寺西四門凡八冡於華蔵能仁保寕清/凉壽寕五寺度僧守冡間慶中馬光祖再為郡守増土)
(加築垣墻東阡於半山寺南於宋興寺西於清闕北於/永慶選僧掌守其東阡去半山稍逺别創守庵又得清)
(凉寺西北三十餘畒増廣西阡依山/為垣凡六百丈為庵一為門四今廢)
府城外南北義阡(宋嘉定八年轉運副使真徳秀因民/間死亡無力買地以塟遂於南北兩)
(門外空閒荒地置両阡南義阡造庵屋三間於殊勝寺/差僧行看守早晩焚修北義阡近後湖真武廟道士看)
(管地以一丈為界塟穴必化/深五尺地滿之日支錢焚)
覆舟山下義冡(宋端平三年側置使陳韡調兵江北為/戰死者立義冡覆舟山龍光寺側度僧)
(守冡以鍾山鄉户絶田百五十八畝供/忌日及每月衙日修薦忌日用戰死日)
溧水州漏澤園(南門外華勝寺前東門/外居飬院東紹興中置)
東義阡(溧水州永寕郷朱容孫以豐慶鄉/園地瘞諸佛寺所寄無主棺函)
南義阡西義阡(溧水縣今九江周成之買地于縣南得/地于縣西去縣各五里逺近四外環堵)
(植松是為義阡以華勝寺普慈庵僧主/之俾凡無地以塟者皆入焉陳方撰記)
唐人詩云楸梧逺近千官塜古今埋没不聞者不可勝
究(句容志縣東望仙鄉習莊村前有三石獸溧陽志相/公墓在縣北十五里民犁為田塩官墓在縣北二十)
(五里山前寨西皆無姓名又潘行濬墓見太虚觀今江/寕有伍婆冢里人傳云伍子胥祖母墓伍之族野人而)
(子孫墳墓在此莫詳其始戚氏云冡在古丹陽西溪上/突然一㻻上貟徑丈髙倍之面山瞰水林木隂翳為居)
(人嵗時遊觀之所史氏世居其下其先世甞有詩曰伍/媪孤墳瞰水隈千年遺址尚崔嵬舊栽竹木四時有新)
(剪蒿莱一徑開横阜送青髙崒嵂龍溪分水曲紆廽子/胥無復思丘壠唯有雲仍拜掃来又有甘府君墓在横)
(山南鄉甘泉里西今呼甘墓岡近有鋤地者得一石上/云梁州刺史甘府君墓不知其名鄉之甘氏遂蔵之以)
(傳家其東又有甘/府塘甘府橋云)
　　　碑碣(此下据舊志輯以俻考自歸附/後碑刻散見各卷餘俟續集)
秦始皇東游頌徳碑胡亥東行詔書碑其摹刻自臺治
徙置集慶儒學文曰皇帝臨位作制明法臣下修飭二
十有六年初并天下罔不賔服親廵逺黎登兹泰山周
覧東極從臣思迹本源事業祇誦功徳治道運行諸産
得冝皆有法式大義著明陲于後嗣順承勿革皇帝躬
聽既平天下不觧於治夙興夜寐建設長利專隆教誨
訓經宣達逺近畢理咸承聖志貴賤分明男女體順惧
遵職事昭隔内外靡不清净施於昆嗣化及無窮遵奉遺
詔永承重戒皇帝曰金石刻盡始皇帝所為也今襲號
而金石刻辭不稱始皇帝其於久逺如後嗣為之者不
稱成功丞相臣斯臣去疾御史大夫臣徳昧死言臣請
具刻詔書金石刻因明白矣臣昧死請制曰可久逺下
闕一字成功下闕六字(劉跂泰山篆譜序曰史記載秦/始皇及二世皆行幸郡縣立石)
(刻辭今世傳泰山篆字可讀者惟有二世詔五十許字/而始皇刻辭皆謂已亡宋丞相莒公鎮東平日遣工就)
(泰山橅得墨本别刻新石止有三十八字集古録亦言/江隣㡬親到碑下纔得此數十字而已余以大觀二年)
(春登太山宿絶頂徘徊碑下其石埋植土中髙不過四/五尺形制似方而非方四面廣狹皆不等因其自然不)
(加磨礱所謂五十許字者在南面稍平處人常所橅搨/故士大夫多得見之其三面猶殘闕蔽闇人不措意余)
(刮磨垢蝕橅以紙墨漸若可辨政和五年秋復宿嶽上/親以氈椎從事校他本為完盖四面周圍悉有刻字緫)
(二十二行行十二字字從西南起以北東南為次西面/六行北面三行東面六行南面七行其末有制曰可三)
(字復轉在南面稜上每行字數同而毎面行數各不同/如此廣狹不等居然可見其十二行是始皇辭其十行)
(是二世辭以史記證之文意皆具計其闕處字數同於/是太山之篆遂成完篇乃為此譜大凡篆字二百二十)
(有二其可讀者百四十有六今亦作篆字書之其毁缺/漫滅不可見者七十有六以史記文定之親􁐫逺□史)
(作親廵逺方□民石刻史作刻石著作休嗣作世聽作/聖陲作垂體作禮昆作後則又史家之誤皆當以碑為)
(正其曰御史夫者大夫也莊子曰旦而屢之夫夫衛宏/曰古文一字兩名因就注之史記於琅邪臺刻石􁁎列)
(從臣名氏余家所収琅邪殘字亦有五夫字然則夫從/一大因不復重出與碑徙置詳見後繹山碑續刻)
西漢東平趙王廟記(唐林/雲撰)
吴後主紀功三叚石碑(實錄吴天册元年吴郡臨平湖/忽開通或云當太平青盖入洛)
(主以問奉禁都尉陳訓訓曰臣能望氣不能逹湖之開/塞又於湖邊得石函函中有小石青白色長四寸廣二)
(寸許刻上作皇帝字於是改元天璽立石刻於巖山紀/吴功徳案吴録其文東觀令華覈作其字大篆未知誰)
(書或傳是皇象恐非在今縣南四十里龍山下其石折/為三叚時人呼為叚石岡也黄伯思東觀餘論曰皇象)
(書人間殊少惟建業有吴時天發神識碑若篆若𨽻字/勢雄偉相傳乃象書也今江寕縣有叚石岡盖舊立碑)
(處据丹陽記晉宋時已折為三叚内一石上有轉運副/使胡宗師刻字言此石在府南天禧寺門外半埋于土)
(因輦置轉運司後□壽思亭時宋元祐六年也石歴八/百十有五年矣盖又不知何年自巖山徙至城南也轉)
(運司在府治此石在紬書閣前後又徙錦繡堂前碑闕/中歸附後改臺治此石欹仆扵地其一叚缺壊盖甞為)
(人鑿以他用而不果也其第二段處有襄陽米芾四字/亦為人磨礪幾盡至治八年臺掾楊益得之臺廨草間)
(與教授湯彌昌訓導李東戚光言於中丞石公□治書/郭公思貞募民舁置廟學門内之左戚光續志云後主)
(事無足稱而此碑遺法書者所尚晉宋以来書日加工/而古法日逺此碑未甞見稱於時其年月雖在校官碑)
(後書品過之逺矣象書獨歩漢末况體本篆籀此誠冝/居周鼔秦刻之次魏鍾繇諸碑無論也其石四方面背)
(闊書各八行兩傍細書二行其文書滿三方而虚其一/辭雖不可讀其可識者百八十餘字首曰上天帝言次)
(曰天發神䜟曰闕䜟廣多曰将軍裨将軍闗内侯曰詔/遣中書郎曰章咸李楷賀某吴寵建業丞許某等十二)
(人曰永歸大吴上天宣命曰文字炳朖曰在諸石上末/後别書曰蘭臺東觀令曰巧工九江曰吴郡曰東海夏)
(侯盖列與事之臣于正文之後華覈為東觀令是必華/覈也碑詞雖不可讀大抵猶秦金石刻制爾乂慶元志)
(云梅堯臣詩丫頭雖㫁石文字未全訛年筭赤烏逺書/疑皇象多石在金陵斷石岡上有大帝字去城二十五)
(里今考此文初無大帝字宋自楊備至曽極等/題詠皆謂吴紀功徳意當大帝時其實非也)
溧陽長潘元卓校官碑石本云溧陽長潘君諱乾字元
卓陳國長平人盖楚大傅潘崇之末緒也君稟資南(闕/一)
(字/)之(闕四/字)徳之絶操髫髦(闕一/字)敏(闕一/字)學典謨祖講詩
易剖演奥藝外覧百家衆(闕一/字)契聖抱不測之謀秉髙
世之介屈私趍公即仕佐上郡位既重孔武赳著疾惡
義形從風征暴執訊獲首除曲阿尉畬姦剗猾㓂息善
歡履孤竹之亷蹈公儀之㓗察亷除茲初厲清肅賦仁
義之風(闕三/字)之跡垂化放乎岐周流愛雙乎(闕二/字)親賢
寳智進直退(闕一/字)布政優優令儀令色獄無吁嗟之寃
野無叩匈之結矜孤頥老表孝貞節重義輕利制户六
百省無正繇不責自畢百姓心歡官不失實於是逺人
聆聲景附樂受一㕓既来安之(闕一/字)役三年惟泮宫之
教反(闕一/反)俗之禮構修學宫宗懿招德既安以寕干侯
用張籩豆用陳發彼有的雅容(闕一/字)閑鍾磬縣矣于胥
樂焉乃作叙曰翼翼聖慈恵我黎蒸貽我潘君平茲溧
陽彬文赳武扶弱抑彊(闕一/字)刈骾雄流惡顯忠咨疑元
老師賢作朋脩學童冠琢質繡章實天生徳有漢将興
尚旦在昔我君存今(闕一/字)此龜艾遂尹三梁永世支百
民人所彰子子孫孫俾爾熾昌丞沛國銍趙勲字蔓伯
左尉河内汲董並字公房右尉豫章南昌程陽字孝遂
時将作吏名從掾位侯祖户曹掾楊淮主紀史吴超議
曹掾李就門下史吴訓議曹掾桓檜門下史吴翔户曹
史賀(闕一/字)門下史時球光和四年十月己丑朔二十一
日己酉造案宋紹興十一年溧水喻仲逺得於固城湖
濵置之官舍今在孔廟之大門右(至順癸酉教授濟隂/单禧識云長樂陳長)
(方雖甞碑其所得本末釋文則未之見碑以靈帝光和/四年嵗在辛酉造距今凡一千一百五十一年番昜洪)
(景伯先生出字為之釋謂挈為契□為犁卑為俾𣗳為/野□為責剗去其刀賢去其貝干侯與豻侯通尚旦謂)
(太公周公可謂精審有㨿其餘不可辨者尚有二十七/字今觀首行自三百字以下止斯字凡十有六字比之)
(洪氏作釋文時又皆不可考且如第二行之字之下是/禱字禱下闕一字有天字敏之上是克字衆之下是儁)
(字退之下是慝字役之上為復反之下為失此之上為/即皆隠隠可見洪則悉以為闕又如既安且寕則以為)
(㠯寕梅檜則以為桓檜豈當時誤於墨本而然耶溧陽/志謂元卓為元貞是又以名乾而傅㑹也事又見摭遺)
吴大帝封禪碑
太極左僊翁葛公碑(陶隠居文南唐重建在句/容縣其碑有二文字湮㓕)
晉元帝廟碑(宋葉/適撰)
禮樂羣英三十六像(晉賢臣三十六人詳見元/帝廟畫刻題識在廟今亡)
太傅謝文靖公白碑(以安功徳難為稱述/故立白碑在安墓所)
都督謝公廟碑(盖謝𤣥廟碑唐/咸通中建今亡)
卞将軍石柱(今在/墓北)
忠臣孝子碑(舊在忠貞亭南唐徐楷為識盖掘地得㫁/碑也葉清臣改忠貞亭亦名忠孝有記)
卞公忠烈廟碑(宋胡/銓撰)
忠貞公祠堂碑(宋曾/肇建)
晉紀穆侯碑(紀瞻見列傅碑在句容縣治字已漫滅止/有題額二十四字曰晉故僕射散騎常侍)
(驃騎大将軍開府儀同三司紀穆侯之銘碑面宋邑令/真元弼刻字曰自東晉逮今元豐癸亥僅千餘年石㫁)
(為二仆於道傍字皆漫㓕惟縣額存今徙置縣宇東軒/屋壁間又邑令張偘刻字曰後百三十四年寳慶丙戌)
(此碑復在後圃榛棘中因買石作趺置易并堂左縣志/又載其隂刻瞻子四人名字官爵八十餘言後又有胡)
(克充刻字不詳何人字亦漫㓕彷彿見/棄置荒棘字晉碑僅存世所當寳也)
竺使君墓誌(舊志石在靖/安鎮天王院)
史司空碑(漢司空驃騎将軍溧陽侯史公神道碑晉永/和八年立唐貞觀十四年十八代孫仲謨題)
(云隋末大亂避地/□越碑再立云)
維摩居士像碑(晉顧長康所畫重/刻在今戒壇寺)
王羲之書蘭亭記(留守晁謙之以家蔵本刻/置紬書閣三叚石後壁間)
王羲之樂毅論(右軍書歐陽/公所収本)
冠軍将軍史爽石柱(刻云晉故冠軍将軍中校尉北中/郎将五兵尚書從吴歸晉本國大)
(中正零陵郡開國公青州刺/史史侯墓椐縣志唐又有碑)
呂尚書碑(晉故尚書起部郎廬陵太守/吕府君之神道碑見吕㳺墓)
葛府君碑(鄭樵通志晉西平将軍葛府君碑在建康見/前墓類疑即葛仙公碑隂所言存其一者)
盤白真人李僊公碑
興嚴寺塔記
宋文帝碑(見通志而云在潤州今案文帝陵在此云/潤州者因唐人語也此必甞有此碑矣)
鄭夫人墓誌(宋慤/母墓)
謝常侍墓誌(見謝壽墓㦯云出於土山净明寺/後蔬圃中後徙在縣治今不聞)
宋昭靈沈襄王廟記(陳堯/咨作)
齊海陵王墓誌(案東觀餘論此志在翰林沈括家慶厯/中得之金陵後為人竊去遂亡所在今)
(世殊難得沈云謝眺撰并書墓誌但云朓立又載此文/亦小誤如温文者性石本乃著性嗣徳方衰石本乃方)
(騫晩夜何長石本乃/曉夜當以石本為是)
齊獻武公碑(舊志齊侍中尚書令巴東獻武公/碑普通三年建在上元縣黄城村)
梁鄱陽王墓誌(梁故侍中司徒鄱陽忠烈王/墓誌銘見存清凉寺法堂下)
草堂墓碣(梁故草堂法師之墓八字篆/體在蒋山寺寳公塔前之左)
梁開善寺法師碑(通志普通三/年蕭挹書)
梁忠武王碑(梁侍中司徒驃騎将軍始興忠武王碑/徐勉造貝義淵書在上元縣黄城村)
梁康王碑(梁散騎常侍司空安成康王碑劉孝綽文/貝義淵書在上元縣清風鄉甘家巷内)
梁昭王墓誌銘(梁永陽昭王墓誌銘徐勉造在/上元縣清風鄉得之居民井側)
梁敬妃墓誌(梁永陽敬太妃墓誌銘徐勉造/在上元縣清風鄉得之路傍)
靖恵王碑(梁臨川靖恵王神道/碑在上元縣化城郷)
吴平侯碑(梁侍中吴平忠侯蕭公神/道碑在上元縣花林村)
建安侯碑(梁建安敏侯神道/碑在淳化鎮西)
梁都承㫖題名(在上元縣/花林村)
梁蕭帝寺記(在鹿/苑寺)
許長史舊舘壇碑(東觀餘論曰陶隠居書故自入流其/在華陽得楊許之真跡最多而學之)
(故蕭逺澹雅若其為人今金陵有許/長史舊舘壇碑最先一行隐居書也)
茅君九錫碑(張繹文孫文韜書碑隂列/隠居弟子名在黒虎洞前)
朱陽館碑(梁元/帝文)
長沙館碑曲林館碑(並隠/居文)
隠居墓誌(一自撰一昭/明太子文)
貞白先生碑燕洞宫碑(並卲陵王文貞白碑隂/唐司馬子微文并書)
義和寺額(舊志昭明太子書句容志碑劉類云/字入木八分秦申公取入秘書省矣)
史府君碑刻(梁故假節散騎常侍兖州刺史建昌縣開/國侯史府君之神道碑文石柱刻字見墓)
梁宣帝明帝二陵碑
太元真人司命茅君碑
華陽宫記
梁石闕銘(乾道志梁天監七年詔作神龍仁虎闕於端/門大司馬門外案宫苑記大司馬門外有神)
(武二闕端門外有蒼龍二闕又金陵故事四石闕並在/臺城門前其趺髙七尺身鉅髙五丈廣三丈六尺厚七)
(丈五尺及成朝士銘之時陸倕文甚佳士流推伏侯景/之亂焚燒宗廟城郭府寺百無一存後髙麗百濟等國)
(入貢見凋殘哭闕/下倕銘見前石闕)
陳景陽宫井欄題刻(宋時在法實寺前及行宫建移入/學士院宫廢委在荒野至元三十)
(年治書李公處巽命教授朱天與徙郡内官舍故苑諸/石刻聚路學止善堂中石欄在焉今但存石一片爾乃)
(至大三年有官下學見此石欄曰亡國之物也命碎而/沈之齋生王祐収得片石乆之與劉弼弼復歸之于學)
(其石質青而理赤鍾山石多如此俗以臙脂并呼之故/觀者多摩拭迹瑩然而窪非一日矣世傳後主與張孔)
(二妃涙染石為臙脂色者妄矣前志有景陽石井欄銘/是隋開皇中分書或云煬帝所作又有銘是唐開元中)
(江寕丞王震分書又一銘是唐太和中篆書歐陽公集/古録等書稱之詳見前志戚氏云所見摹本環井口十)
(七八字已甚漫㓕唯辱井在及太和四年六凡八字可蘇/辨盖即太和篆銘所謂辱井在茲可不成哉者别有宋)
(易簡石欄記亦不存矣今片石上有宋人從衡題字尢/著者唐介梅摯皆前賢也其遺迹固可存况好事者聞)
(而未見多来觀之将以興懷/古而重監戒毁而棄之過矣)
趙知府題棲霞寺山天巖詩
王給事棲霞寺詩
攝山棲霞寺詩碑(金陵攝山棲霞寺碑文并銘侍中尚/書令宣恵将軍叅掌選事菩薩戒弟)
(子濟陽江緫特撰翊前㑹稽王行叅軍京兆韋霈書唐/韋應物詩若到棲霞寺先看江緫碑康定元年僧契先)
(重立云舊碑唐㑹昌中毁廢後甞重立今復㫁缺訛隠/故重刻其文今据石本舊志並以為㑹稽王霈書者誤)
隋平陳碑(見古迹韓擒虎/壘通志亦載)
隋朝律大師碑
白水橋碑(慶元志城東北十五里白水橋東路南田中/有碑半折仆地字皆磨㓕惟題可辨云康王)
(神道之碑餘不可考歴陽張祈字晉彦過其下有詩云/出郭悠悠信馬蹄荒烟衰草不勝悲江南舊事無人記)
(時有龜趺載㫁碑/詩刻在半山寺)
唐顔氏大宗碑(舊志晉右光祿大夫西平靖侯顔府君/碑晉侍中右光祿大夫本州大中正西)
(平靖侯顔公大宗碑兩碑舊在上元金陵鄉乾道中已/移入府學其碑座尚存故地猶名顔碑衝即笪家園去)
(城十里魯公書/餘見墓類並燬)
唐明徴君碑(髙宗御製行左金吾衛長史侍相王書髙/正臣書守太子洗馬王知敬篆額在上元)
(棲霞寺碑髙一丈米芾詩/手摩一丈玉讀盡上元記)
唐重建開善寺記(在蒋/山寺)
神雪宫銅鐘文
華陽頌碑(舊志陶隠居文/天寳九年立)
紫陽觀王先生碑
崇禧觀碑(左拾遺孫/處𤣥文)
靈寳院碑(王棲霞文/在茅山)
華陽洞唐𤣥宗授上清籙碑
禁山碑(舊志在玉晨觀太和七年/立又有復禁山碑徐鉉文)
句容縣令岑公徳政碑(景龍二年行雍州録事參軍張/景毓字燭微撰業行寺主釋翹)
(微書事見治/行岑仲休傳)
方山洞𤣥觀勅還鐘碑(又有洞𤣥觀/請鐘記云)
玉清觀四等碑(王清觀四等碑開元十五年陶巨荘書/石已損㫁置玉清觀基上見戚氏志)
下泊宫記(黄洞元撰/盧士元書)
貞白先生碑(邵陵王/蕭綸撰)
祠宇宫白鶴廟記(舊志祠宇宫白鶴廟/記栁識文劉明素書)
𤣥静先生廣陵李君碑(見下/註)
茅山紫陽觀𤣥静先生碑(其一唐𤣥静先生碑李陽氷/篆額栁識文與福興寺碑皆)
(名二絶碑其一有唐茅山𤣥静先生/廣陵李君碑顔真卿撰書在玉晨觀)
𤣥静先生勅書碑
三洞景昭大法師韋君碑(陸長源文/寗泉書篆)
崇𤣥聖祖廟碑(寳厯崇𤣥聖祖廟碑李徳裕建賈餗文額/通志徐挺古分書又云徐吉班書并篆)
孔子尹真人贊皇公三碑(寳厯二/年立)
孝子張君紀孝行銘(句容張常洧也其銘許昌主簿髙/某文又有吴郡孝子張常洧廬墓)
(記縣令李哲文孝子旌表碑贊主簿/承囬文皆載常洧孝行詳見本縣志)
茅山孫尊師詩碑(李徳/裕文)
題陶隠居銘葛僊公碑
青𤣥觀九天使者功徳殿記(保大十五年賈/穆述王爕書)
宣州溧陽縣永僊觀𤣥宗先生碑
盧大王廟記
(闕/)　司空廟殿記(㑹昌六年/史氏撰)
祭酒史公仲謨碑(賈曽文徐浩書李陽冰篆額餘見仲/謨墓溧陽志縣治南百許歩士人家)
(甞斸地得片石乃徐季海詩刻云祖徳道塲下往来三/十秋白頭方問法朗月特相留大唐徐浩書縣有史祭)
(酒碑徐季海書/漫滅不可讀)
瀬水貞義女碑(溧陽瀬水貞義女碑銘并序李/白文陽氷書宋淳化五年再刻)
潘城寺碑(在溧水/浄行院)
禮部侍郎劉府君神道碑(裴度撰在本廟中後移置/欽賢亭朱翌有讀碑詩)
白府君銘(從姪居/易撰)
貞素先生碑(唐𤣥博大師貞素先生王君/碑徐鉉文弟鍇書在玉晨觀)
紫陽觀碑(徐鉉文楊元鼎書/并篆額在玉晨觀)
許長史丹井銘(徐鉉文井篆/額在玉晨觀)
五雲觀碑(晏殊/撰)
百福寺銅鐘碑
佛窟寺碑(孫忌/撰)
多心經碑
蒋荘武帝廟碑(徐鉉文/朱銑碑)
張長史千字文碑
溧水顔魯公叙(見溧水劉/府君廟)
永僊觀宗先生碑(元在縣西北四十里餘見太虚觀碑/言宗法嗣字宣逺溧陽人魁岸峻㧞)
(神仙中人也甞於觀/内造玉清靈臺等云)
李白鳯凰臺詩碑
句容修夫子廟碑
李太白讚寳公畫像(李伯時畫梁武命張僧繇/為寳公冩真米芾書贊云)
顔魯公詞記
来賢亭詩
融師塔記
重興隐静院記
福興寺碑(按碑額稱潤州上元縣略云福興寺梁大同/二年之俶建也本於塘浦之東遷於銀湖之)
(北中更一徙傳記缺遺有禪師字道融本姓樓東陽義/烏人也以上元二年建寺遂移舊額肇建新居於天竺)
(天竺在故寺東南七里名符佛國之山白蕩之山岌其/左蒼江之水浟其右斗牛之星烱其上盤龍之鎮挾其)
(傍望夫南上以啓行慈姥東向而奔走碑字多殘剥是/張從申書從申碑此凡三此碑尤覺超逸今茅山碑盛)
(傳而此碑知者尚鮮若王師乾闕舊志惟/載句容墓而不言有碑盖知者尤鮮也)
祈澤寺記
孟東野詩(觀薔薇花忽驚紅琉璃千艶萬艶開佛火不/燒物净香空徘徊花下印文字林間詠觴盃)
(羣官餞宰官此地車馬/来刻在溧陽勝因寺)
本業寺記
楊吴興化院鑄銅鐘文(在香/林寺)
矴石鑄文(吴順義元年/鑄在靖安鎮)
南唐五龍堂𤣥元像記(徐錯文舊在/石頭城云)
李順公碑(髙越書在西門外/石子□下名金全)
張懿公碑(名居詠墓在/石頭城後)
李後主祭悟空禪師文(在清/凉寺)
開善寺井記(在蒋/山寺)
南唐追封慶王碑(在城南婁湖橋韓熈載作/徐鉉篆額文則漫滅矣)
井記(左街奉先禪院方丈井記/唐己巳冬記在保寕寺)
符篆刻識(在永/壽宫)
沈𫝊師并徐鉉題名(在攝山/千佛嶺)
林下集序(通志鐘山緫悟上人林下集/序貞元二十年石洪文并書)
徳慶堂題榜(南唐後主書宋僧曇/月刻石在清凉寺)
髙府君墓表(越/墓)
晉謝臨川碑(見靈/運墓)
義井欄刻字(在石頭城/後七里鋪)
寳華宫碑(并隂南唐奉勅立行書入品/但人名漫滅在方山崇真觀)
金剛㑹序(咸通五年南陽樊文藴/書在牛首山佛窟寺)
王師乾碑(通志在江寕府今案句容有墓/但訪未得餘見前福興寺碑)
騎省石(徐鉉/題字)
受籙碑(其一𤣥宗御製在崇/禧觀其一張景願文)
桐栢王法師碑(朝散大夫行江寕令河内于敬之撰琅邪/王𤣥宗書李義亷奉敕使還篆六字額)
少室王君碑(李渤/文)
王真人立觀碑(江旻/文)
李徳裕詩(贈茅山孫尊師詩裴/質方書在玉晨觀)
玉霄菴碑(見棲/真觀)
蔵真碑(彭瀆/文)
鄧威儀碑(徐鍇/文)
崇儒碑(在溧水夫子廟開/元十一年建今亡)
楚平王廟碑(廣明元年/建今亡)
王法主碑(劉緯文又有徐先生碑三傳籙記馮寛文徐/法師碑張惟素文凝和陳先生碑石並殘缺)
(通志太平觀主王/逺知碑徐碩𨽻書)
仙壇銘(宣州溧水縣尋仙觀仙壇山道士宋文幹以大/唐垂拱五年因山石自然形似立仙壇三所長)
(壽元年縣令王通字𤣥覧在任清勤户口増益因開三/鄉遂以仙壇名鄉奉仙號里後六年大周聖厯二年縣)
(令岑仲字休以徳義當官仁威飬俗因琢石為象刋石/為銘云蘄州黄梅縣令張𤣥素書岑仲休盖以字行也)
晉史建安碑(晉故建安太守山隂縣侯史公神/道碑景龍四年從孫宣義郎嶷撰)
城隍記(溧陽縣城隍記因築治城隍頌/邑令之賢舊志以為廟記誤)
禱雨記(史祖廟禱雨靈應記昇元三年尉/遲勝奉命製吴仁贍書郭延沼立)
雲泉院無礙田記(唐開成二年左衛騎曹叅軍劉/内章文宋大中祥符八年重刻)
宋太宗戒石銘(其文曰爾俸爾祿民膏民脂下民易虐/上天難欺全篇本蜀王孟昶所作太宗)
(取此四句令天下郡縣皆刻石寘正㕔之前/覆以小亭坐正㕔則對之其字乃黄庭堅書)
真宗書觀龍歌(茅山天/聖觀)
仁宗飛白書(嘉祐中書堯舜等大字賜守臣錢公輔傅/堯俞二臣各刻之石經兵火埋没乾道八)
(年留守洪遵得之華蔵/寺前土中輿寘經武堂)
徽宗大觀聖作之碑(又賜辟雍手詔/郡縣皆刻于學)
髙宗書孝經(賜秦􁍲真草相間守臣晁謙之刻石郡學/檜及謙之䟦于下今存經火不全又有改)
(建康府詔舊刻在府治金華石上十/二字見後又籍田詔郡縣皆刻之)
髙宗書王安石詩(刻在保/寕寺)
髙宗書蘭亭脩禊序(劉岑/刻)
髙宗書乾卦(并羣臣書諸卦繫辭/泰梓刻並在溧陽)
孝宗書武經龜鑑序(賜都統制/郭振刻亡)
理宗大字(明道書院額又忠勤樓錦綉堂賜吴淵忠實/不欺之堂裕齊桂山賜馬光祖各刻之石)
韓愈進學觧臨王羲之二帖(孝宗御書錢周/材刻在溧陽)
宋齊丘鳯凰臺詩(石刻在/臺上)
太守題名碑
金陵建康圗(洪遵䟦楊備覧古詩曰暇日料簡故府得/金陵圖六朝數百載間粲然在目又以今)
(日宫闕都邑江山為建康圖並刻石以獻上稱善有㫖/令叅訂古今敬識其下客有以前詩示遵亟鋟之木異)
(日六飛移蹕學士大夫入承顧問是将/有取圗舊在玉麟堂今好事家有大本)
建康府重建貢院記(宋乾道四年/陳天麟作)
江東運使司試院記(宋嘉定九年/李道傳作)
建康府新作貢院記(紹熈二年楊萬里咸淳/二年馮夢得皆甞撰記)
江寕府移建康府學記(張元/用作)
重修府記(黄黼章/汝楫作)
府學上舍登科題名記
府學贐送貢士䂓約碑(嘉熈元年姑熟陶熾旴江孔聖/義剏立規約教投郡人吴藏記)
建康府新建義荘記(淳祐十一年制置吴淵/剏置教授宋自強記)
江寕府學田産記
續置田産房廊碑
府學義荘田畝數碑
江寕縣學記(景定間知縣王鏜/建學楊巽作記)
上元縣學記(淳祐戊午通判梁椅作記/辛酉嵗建學周應合作)
溧水縣學記(宋紹興八年鄭剛中作重修學記景定元/年周應合作教思亭記咸淳二年趙昴發)
(作修/學記)
溧水縣小學記(宋咸淳二年知縣周成/之復小學王遂為記)
句容縣重脩學記(唐開元十一年建學有碑宋皇祐二/年知縣方峻脩廟有記元豐二年葉)
(表重建/有記)
溧陽縣重修學記三(唐縣令柳均興學有碑宋皇祐四/年查宗閔移學城東南隅沈士龍)
(撰記汪藻撰挹秀堂記建/炎末重建陳聞逺撰記)
明道先生祠記三(朱熹㳺九言真徳/秀作記馬光祖䟦)
程純公畫像記
劉給事祠堂記(李處/全作)
范忠宣祠堂記(袁爕/作)
黄尚書生祠記(李慥/作)
忠襄楊公祠堂記(魏了/翁作)
留守大資政錢公生祠記(鄭若/容作)
真西山祠堂記(王遂/作)
吴状元生祠記(孫沂/作)
陳大使生祠記(王夢/義作)
南軒先生祠堂記(杜㫤/作)
吴大資祠堂記(曹庭/褒作)
吴相公生祠記(程公/許作)
野亭先生祠堂記(倪垕/作)
野亭先生祠贍祠䂓式碑
馬觀文生祠記(趙與种孫/益火作)
父老建馬觀文祠記(劉夢/周作)
青溪先賢堂記(周應/合作)
溧陽縣學四先生祠記(知縣王/常建)
聖母恵澤龍王二祠記(在戒/壇寺)
忠節王公廟記(劉岑/作)
府治三聖廟記(宋嘉定十年/郡人吴葴記)
秣陵東嶽廟記(宋嘉定四年知/縣徐龜年作)
在城武烈帝廟記(南唐徐鉉有/武烈帝廟碑)
江瀆廟記(黄度/作)
鐵塔寺二判官廟記
越臺三聖廟記
恵澤王廟記(宋政和元年知府薛/昂禱雨建廟刻石)
顯忠廟記(洪邁/作)
廣惠廟事蹟記(沈嬴/作)
(闕/)　真聖廟記(馮去/非作)
(闕/)烈王行状碑
武氏石室碑(案趙明誠金石録武氏石室畵像五卷武/氏有數墓在今濟州任城墓前有石室四)
(壁刻古聖賢像小字八分書題姓名往往贊于其上文/詞古雅字畫遒勁可喜故盡録之以資愽覧今觀其文)
(詞如老萊子曰事親至孝衣服班連嬰児之態令親有/驩丁蘭曰二親終後立木為父鄰人假物報乃借與其)
(餘大扺多殘缺也洪适𨽻釋武梁祠堂畫像自伏羲至/于夏桀齊公至于秦王管仲至於李善老萊子母秋胡)
(妻長婦児後母子義漿闕公之類合七十六人其名氏/磨㓕與初無題識者又二十六人得之括蒼梁季珩始)
(予間建康寓客慕此碑甞託連帥方務得訪之舊志/留守方滋摹刻于紬書閣今亡亦不見有摹本矣)
正顯廟記(溧水州城隍白季康廟也李朝正請/廟額淳熈元年重脩王端朝作廟碑)
褒忠廟記(葉夢/得作)
茅山玉晨觀陶隠居遺像(盖唐顔魯公刻/并有陶隠居帖)
栖霞寺佛殿記(唐髙宗甞建寺碑并書寺額寺有金銀/銅像背記宣宗大中五年重建不知所)
(指何/記也)
攝山白雲庵記(宋侍讀張瓌甞讀/書王安禮為記)
能仁寺記(游九/言作)
天慶觀碑(章公/權作)
吉祥寺記(寺舊在城隍廟東後以寺基為太廟/徙置城南二里記乃徙寺時作也)
永寕院記(劉岑/作)
戒壇寺記(韓元/吉作)
殊勝寺記(楊天/麟作)
明慶寺記(梁太子舍人/陳昭作寺碑)
保寕寺碑
定林寺記(朱舜/庸作)
聖湯延祥院記
蒋山妝繪大佛殿記(劉岑/作)
寳公行状碑
天禧寺重修寳塔碑(李之儀撰/法堂記)
三蔵道公塔記
北山移文碑
髙座寺銅鐘碑(劉岑作/寺記)
三茅真君像記
道光泉記(王安/國作)
八功徳水記(梅摯/作)
雙女墳記(崔致/逺作)
左伯桃墓詩(唐顔真卿宋胡宗愈蒋之竒周邦彦皆有/詩案烈士傳云左伯桃羊角哀燕人也二)
(人為友聞楚王待士同入楚至梁山值雨雪糧少伯桃/併糧與哀令往事楚自餓死空樹中哀至楚為上大夫)
(乃告楚王備禮塟於今墓所一夕哀夢伯桃告之曰幸/感子塟我奈何鄰荆将軍墓每與吾戰為之困廹今年)
(九月十五日将大戰决勝負幸假我兵馬呌號冡上以/相助哀覺而悲之如期而往嘆曰今在冡上安知我友)
(之勝負乃開棺自刎死就塟伯桃墓中劉孝標/廣絶交云續羊左之徽烈謂此墓廟見前各類)
蕭閒堂碑(周邦/彦作)
二李亭碑(朱虙/作)
挿竹亭記
俞氏十牓傳家記(俞㮚/撰)
通濟橋記(劉放李/南壽作)
中山舘驛記(唐詧/作)
溧水州五堰河碑(乾道元年二月左朝散郎通判建康/軍府事張維劄子竊謂堯之時洪水)
(泛濫而三江不入於海其勢必乘其虚處而横流今之/五堰河正其虚處也以去年之水髙四尺而漫過分水)
(堰則堯之水横流而過此地當不止四尺竊意震澤所/以不底定者盖自於此耳以是觀之古来之開鑿此河)
(而設為五堰者其慮逺矣夫堯之洪水後世决不復有/也如去年之水間亦有之江之與浙均有雨水則固城)
(湖雖漲亦不能奔溢矣盖蘇常水盛則外水自不能入/如去年之水是也惟是蘇常無雨水而上江雨獨多當)
(此之時大江汎濫壅遏湖流則其勢必奔五堰河而蘇/常始受其害矣維竊籌度若開此河委非經久利便乞)
(從朝廷詳/酌施行)
溧水州廣嚴寺記(爼大武作畧云寳慶三年予以丞視/勞徧歴鄉里初意縣属金陵都㑹事)
(迹最繁宫刹神廟屋壁間必有碑碣可以考古搜訪多/闕惟一道觀中有武后時小碑及一二南唐時碑則亦)
(已再刋而非初蹟盖三國六朝以来/多虞之故也武后時碑謂仙壇銘也)
王介甫平甫此君亭竹詩(見前/亭類)
荆公書陶隠居墓誌(黄太史䟦曰熈寕中金陵丹楊之/間有盗發墓得隠起塼於塜中識)
(者貿得之讀其書盖山中宰相陶隠居墓也其文雖磨/滅猶可彷彿誦之因書藏天慶觀齊堂壁間黄冠遂以)
(入石予常欲摹刻於𤏡道有李祥者欣然礱石来請斯/文既髙而王荆公書法似晉宋間草書此固多聞廣見)
(之所欲得也慶元志/今刻石江東漕廨)
半山絶句(今半山寺有荆公蒔果聞泉白下/亭東我名公字補落迦山四絶句)
張文潛書李太白鳯凰臺詩(馬光祖書䟦倪/垕刻石臺上)
蘇子瞻書漁家傲詞(送王勝之/在白鷺亭)
金陵雜詠(黄履詩溧水尉周沔書刻江寕府治/近年廢言地上掘出其詩舊志不載)
周美成㑹客題名(溧水丞髙舉/刻于聴事)
山谷四民帖(四民皆當世業士大夫家子弟能知忠信/孝友斯可矣然不可令讀書種子㫁絶有)
(才氣者出便當名世矣慶元/中溧水丞戴援刻于丞㕔)
南維翁詩(劉宰作不輕受詞不茍追人則田里安不輕/買物不吝酬直則市井喜期㑹信則豪強不)
(敢翫賞罸明則姦盗無所容有謁入久不見之客則開/嫚侮之端有追至久不决之訟則生曖昧之謗母以暫)
(焉而不為久計毋謂去矣而不計後来庶㡬善最之成/亦増吾邑之重端平丙午張榘權縣刻置于溧水縣治)
(東/㕔)
(闕/)毋廟記(胡無競/賈彬作)
劉府君廟記(杜了/源撰)
山谷城南帖(書韓文公符讀書/城南詩而題于後)
鍾離翁詩(宋溧陽斗子坐盗米估籍得草書題/云庚申嵗書其名權花押如一劒状)
三米蘭亭帖(元章初刻淮山樓并友知尹/仁父子題于後留守吴琚刻)
廣恵侯廟碑(王端朝作廟碑白樂天文集有侯墓誌銘/云公諱季康太原人甞為溧水令子敏中)
(為/相)
鎮淮飲虹二橋記(梁椅/作)
白下橋記(劉叔/向作)
嘉泰重修二橋記(劉叔/向作)
乾道重修二橋記(丘崇/作)
明道先生格言碑
趙忠肅公秋風□碑(馬觀/文書)
杜尚書學齋記(杜杲作在/舊府治)
王潜齋六州歌頭(王埜/作)
馬裕齋書格言碑六(寛平篤厚□覺詳緩廣喜聞過強/為善  願我壽命長  行一切善)
(願我福徳盛普濟一切人之一日之事在寅一年之事/在春一生之事在勤一家  事在身  無益之言勿聽)
(無益之事勿為無益之書勿觀無益之友勿親賊和/平福之基忿躁禍之随謙恭徳之吉驕傲身之)
髙齋記(胡宿/作)
子隠堂記(梅摯/作)
凉舘記(元時/敏作)
籌思堂記(邊惇/徳作)
四老堂記(韓元/吉作)
思政堂記(章謙/作)
忠宣堂記(劉宰/作)
飛詠堂記(楊邁/作)
戯綵堂記(王埜/作)
達尊堂記(范光/作)
忠實不欺堂記(陸景/思作)
清如堂記(梁椅/作)
東冶亭記(梅摯/作)
籌思亭詩碑(王安石范統/仁王哲作)
此君亭歌(毛漸/作)
賞心亭東坡長短句(丘崈/記)
昭陽亭餞别留題(李氷/書)
昭陽亭詩(張状/元作)
二水亭記(史正/志作)
八功徳水亭記(趙師/晉作)
新亭記(史正/志作)
蘭亭記(李洪/識)
雙玉亭記(劉宰/作)
翠㣲亭記(吴淵/作)
鳯凰臺記(馬裕/齋作)
賞心亭記(蕭山/則作)
川泳軒記(周必/大作)
存愛軒記(周師/成作)
敬齋銘(傅行/簡作)
使華園記(戴桷/作)
政足園記(戴桷/作)
繡春園碑(髙定/子識)
府學御書閣記(游九/言作)
青溪閣記(張椿/作)
緫所新建門樓記(馬光/祖作)
東南佳麗樓記(李衢/作)
葛僊公錬丹井銘(景通/作)
濡恵泉記(王元/忠作)
舍利泉記(李處/厚作)
忠孝泉記(周虎/作)
道光泉記
義井記(李廸/作)
廣濟新倉記(趙彦/端作)
平止倉省劄指揮碑
平止倉須知碑
平糴倉省劄碑(丘崈/立石)
復置平糴倉省劄碑(舒滋/立石)
平糴倉記(吴淵/作)
泛恩指揮碑(趙善/湘立)
親兵營記(游九/言作)
㳂江新建游擊軍記(胡居/仁作)
宋興寺奉省劄飬濟兩院碑(黄度/作)
真運使申遺棄小児省劄碑
余運使申置實濟院省劄碑
奉㫖建實濟院記(馮去/非作)
建康府新安樂廬記(馮元/演作)
裴将軍帖
宗忠簡公帖
劉尚書墨帖
劉給事墨帖
張状元墨帖
安撫司書帖古約
蘇東坡近移文
臨川王游碑
蒋山西庵墨帖
張丞相墨帖
蒋山丹霞訪龎居士
真運使版榜移文
張状元請䟽
張都督祭病親刻
程子遺書(馬光/祖刻)
黄尚書保民親刻
栁子厚送薛存義序
洛神賦(王獻/之書)
責沈碑
張賜記碑
韓元吉餞别留題
崇因寺范石湖碑
章尚書題范石湖碑
横渠先生大字碑
濓溪先生大字碑
王尚書石頭城大字
清凉寺詠竹賦
登山銘無為贊
韓南澗茶䕷亭詩
馬野亭吴琚遊青溪浪淘沙詞
緫得翁題斷碑詩(翁乃狀元張孝祥之/父詩見前白水橋碑)
魏督相題王文公詞詩
三品石(臺城千福院在縣東北六里本梁同泰寺後吴/順義中置院前醜石四各髙丈餘云陳朝三品)
(石宋宣和中取入汴京置延福宫荆公時石尚在此詩/云草没苔侵棄道周誤恩三品竟何酬國亡今日頑無)
(耻似謂當年不與謀陳克詩云臨春結綺今何在屹立/巉巉終不改可憐江令負君恩白頭仍作北朝臣)
到公石(慶元志云梁到溉第臨淮水齋前池有竒礓石/長丈六尺武帝戯與睹之溉輸即迎置華林園)
(宴殿前迎石之日傾都/縱觀所謂到公石也)
吴宫石(張乖崖集吴宫闕四正題曰醉石曬藥石翫月/臺朝天宫詩云何人移置向何年宇落空教見)
(㫁頑竹裡松間滋澹竚土昏苔染間斕斒多憐翫月名/偏好莫問朝天信不還閑醉閑吟聊自得漸無鄉夢憶)
(歸山按慶元志/已不存此矣)
金華石(梁金華宫遺石闕真桐廬方叔恭識云遺石在/府治致闕齋後覆以小亭舊矣今取家蔵摹本)
(刻寘上闕先春堂圗今存與余端禮勸農石頭城示之以/詩同一石案圗石之髙僅九寸引手可舉𫝊至宋亦幸矣)
玉麟堂石刻(景定志金吳宫石上刻十二字曰虎踞龍/蟠得金陵之王氯構書慶元志言此石元)
(在府治東一齋竹石間與金華宫石錯立比年相傳為/高宗御書寘玉麟堂東甞疑髙宗自南京登位至建康)
(即入行宫未嘗幸府治何縁書郡齋乎若使書於他處/决無此名若當時守臣模刻宜置聽事豈委之林莾唐)
(神龍初潤州畢刺史其名實同髙宗廟諱甞勒銘鍾山/此恐亦畢書也當高宗始至建康駐驆神霄宫即今保)
(寕寺將以江寕府治為行宫故守臣萬華蔵寺為治所/闕  成乃改建康府治當府治未建安知遊幸之必到)
(其地邪且前後宸翰字體與黄庭堅相似慶元所疑皆/非也今案其石仍存謂為金華闕石亦無明証姑存其)
(說於/此)
謝太傅像(淳熈戊申古吳趙希塈題曰此惟揚郡齋本/蘄春謝長卿家所蔵比於行都見畫像相傳)
(是顧長康筆縑腐色剥幾不可觸而阿堵中膫焉校此寺/本無毫髪差今維揚舊石不存遂摹刻于半山今存本)
秦繹山碑下續刻(案敎授朱天與識于繹山碑下曰金/陵詩書禮樂之邦舊多名賢石刻蔵)
(詣官廨深扁中鐍人闕具行臺兵後投注草莾與瓦礫/俱至闕舍介闕            冶書侍御史東平李公)
(處巽闕/)　(一片中臺賈公為政易水張公經謀闕於此闕/      有秦泰山碑剥落不可讀當時所存僅)
(二十字絶不類斯筆李公得繹山善本二百二十有三/字互證叅稽真贋判然山谷城南帖亦脫滅六十有二)
(字儒學提舉丹楊李公浩捐已俸助工直更臨繹山古/篆訪山谷遺帖刻石以完合置郡學尊經閣下止善堂)
(之東西歩榮時至元三十年也大徳四年路學火将及/閣闕  亟命舁詣石刻出閣外舁未畢火勢不可近而)
(止既而一學皆燼閣乃獨存由是舁出者適皆焚在閣/下者皆得無恙物之存亡若有數也其存者繹山碑泰)
(山篆譜陳宫石井䦨王介甫此君亭詩山谷城南帖米/元章詩惟髙宗真草孝經北存四章其燬者不能盡録)
(矣/)
　
　
　
　
　
　
　
　至大金陵新志卷十二下
欽定四庫全書
　至大金陵新志卷十三上之上
　　　　　　　　　　　　　元　張鉉　撰
　　人物志(一/)
自古國家之興曷嘗不求賢審官君臣同徳以躋隆平
之治乎以堯舜禹湯文武周公之聖也而皆有所承事
師友周之興也尤致意於疏附先後奔走禦侮之臣詩
曰思皇多士生此王國言周之將興而致多士之生於
國也又曰王國克生維周之楨言人才衆多足為國之
楨幹則聖如文王亦賴之以為安矣陵夷至於幽厲棄
賢用佞朝無柱石之臣而野有白駒之刺王綱由是解
紐而霸者興焉春秋之世大國莫如齊晉及楚傳稱惟
楚有才晉實用之然亦有自晉奔楚而為之用者賢才
之生于世猶竒珍異寶之並産于山林川澤夫豈有中
外逺近之間哉漢承秦暴起匹夫而有天下其王之五
年蹙項籍烏江遂有江東代設侯王牧守以撫柔其民
行事較可徵考及魏吳分裂天下之民熟爛大壊擾於
秦項然孫氏三世據有江東踰六十年其始也任賢使
能而興也勃焉其終也親小人逺賢士而亡也忽焉觀
孫皓與其臣何楨責已之言所謂噬臍之泣蓋無及矣
由吳而上本之生民有國之始由吳而下極於五代宋
唐之終要其治亂廢興之故同歸一揆而其精神遇合
蓋亦粲然可觀今因前志輯錄周漢以來人物總其游
宦封爵於斯可以考見其世家者通具為譜而復掇其
行事之著于耳目關于治化者列而傳之一曰孝悌二
曰節義三曰忠勲四曰治行五曰儒林六曰隠逸七曰
耆舊八曰仙釋九曰方伎十曰列女於以觀風教而徵
世變君子其將取節於斯乎嗚呼天之生斯人也非直
使之飽食煖衣逸居恣睢于羣動之間而已子焉必父
其父臣焉必君其君妻焉必夫其夫民焉必事其事反
是則為刑戮之民而人極有不建矣司載籍者雖欲勿
志惡得而勿志惟其事之有詳畧辭之有繁簡時有逺
近聞見異焉夫子所謂吾猶及史之闕文者若夫微顯
闡幽由一郡之史以集大成其將有所俟于君子乎作
人物志
　　　世譜(古帝有雲陽氏居雲陽髙辛時展上公夏/禹皆嘗游此今不及載自周以來著之)
　周(姬姓/)
　　郡姓
　　　言偃
　　游宦
　　　范蠡　　　　　　　左伯桃
　　　羊角哀　　　　　　伍子胥
　　封爵
　　　吳伯爵(號勾吴/太伯後)　　　越子爵(號於越/夏禹後)
　　　楚子爵(祝融後熊繹始封在江陵□/江之丹陽滅越後有江東地)
　　　　　春秋時三國皆僣稱王
　西漢(劉氏/)
　　郡姓
　　游宦(秦始皇與羣臣巡游過此又有周/太賔姜叔茂隠茅山今不及載)
　　　魏相　　　　　　　何武
　　　黄霸　　　　　　　梅福
　　封爵
　　　劉敢丹陽侯　　　　劉纒秣陵侯
　　　劉欽溧陽侯　　　　劉畢溧陽侯
　東漢(劉氏/)
　　郡姓
　　　陶謙(子闕/)　　　　　李南
　　　抗徐　　　　　　　張磐
　　游宦
　　　史崇(子贑孫茅曽孫涪𤣥/孫澤澤子鋐鋐子藻)
　　　嚴光　　　　　　　潘乾
　　　李忠　　　　　　　鮑永
　　　張禹　　　　　　　張馴
　　　韓演　　　　　　　滕撫
　　　馮緄　　　　　　　觀恂
　　　周昕　　　　　　　諸葛亮
　　　蔡邕　　　　　　　董永
　　　蔣子文　　　　　　王祥(祥之後弟覽/孫俊從孫導)
　　封爵
　　　史崇至澤世為溧陽侯
　　　陶謙溧陽侯
　吳(孫氏/)
　　郡姓
　　　史嵩　　　　　　　史懿
　　　史爽　　　　　　　史韶(皆崇/裔孫)
　　　陶基(子璜/抗)　　　　　朱治(子才/孫琬)
　　　施績(父然/還姓)　　　　　何洪(子邈弟/蔣植)
　　　紀亮(子隲/)　　　　　芮祉(兄良/子𤣥)
　　　唐固　　　　　　　刁𤣥
　　　戴顯
　　游宦
　　　宗室瑜(伯堅父静/弟皎子𦙍)　　賁(叔堅父羌/子隣孫震)
　　　松(父翊/)　　　　　　登(大帝/長子)
　　　和(登弟/)　　　　　　張昭(子承休/姪奮)
　　　顧雍(子卲裕孫/譚承弟徽)　　　顧悌(子彦禮謙/祕祕子衆)
　　　諸葛瑾(子恪/)　　　　周瑜(子循𦙍姪/峻峻子䕶)
　　　魯肅　　　　　　　吕䝉
　　　吕岱　　　　　　　程普
　　　黄蓋　　　　　　　甘寧(曽孫/卓)
　　　吕範(子據/)　　　　　虞翻(子汜/忠)
　　　吳範　　　　　　　劉惇
　　　葛衝　　　　　　　曹不興
　　　陸績(子叡從/子遜)　　　　陸遜(弟瑁子抗孫/晏景𤣥機雲)
　　　陸凱(遜族子弟/𦙍子禕)　　　周魴(子處/)
　　　是儀　　　　　　　丁固(孫潭/)
　　　韋昭　　　　　　　張悌
　　　趙達　　　　　　　皇象
　　　孟宗　　　　　　　盛彦
　　　張紘(子𤣥/)　　　　　嚴畯(子凱/爽)
　　　薛綜(子瑩珝/孫兼)　　　　凌操(子統孫/烈封)
　　　徐盛　　　　　　　潘璋
　　　丁奉　　　　　　　朱桓(子異/)
　　　朱據(子熊損/孫宣)　　　　陳表(父武子敖/兄子延永)
　　　全琮(父柔/子緒)　　　　　鍾離牧(子盛/徇)
　　　潘濬(子翥/祕)　　　　　胡綜(子沖/)
　　　徐詳　　　　　　　吳景(子奮祺/孫安纂)
　　　謝承(子崇/朂)　　　　　華融(子諝/譚)
　　　劉基(父繇弟/鑠尚)　　　　鄭禮(子胄/孫豐)
　　　留賛(子畧/平)　　　　　賀邵(祖齊父/景子循)
　　　孫邵　　　　　　　步騭(子協/)
　　　闞澤　　　　　　　韓當
　　　蔣欽　　　　　　　馬普
　　　程秉　　　　　　　徴崇
　　　謝景　　　　　　　范慎
　　　羊衜　　　　　　　吾粲
　　　張(闕/)　　　　　　　屈晃(子緒弟/幹恭)
　　　陳正　　　　　　　陳象
　　　徐原　　　　　　　滕𦙍
　　　王蕃　　　　　　　樓𤣥
　　　華覈　　　　　　　周昭
　　　陳化　　　　　　　謝淵
　　　徐平　　　　　　　聶友
　　　李衡　　　　　　　張儼
　　　沈瑩　　　　　　　諸葛靚(子恢/)
　　　石偉　　　　　　　蔡珪
　　　葛系(子悌/)　　　　　桓彜(兄階/)
　　封爵
　　　孫𦙍丹陽侯　　　　潘璋溧陽侯
　　　張昭婁侯　　　　　韓當石城侯
　　　芮𤣥溧陽侯　　　　何蔣溧陽侯
　晉(司馬氏/)
　　郡姓
　　　史楚史晃史璜史隠史淵史諒史琬史陵史援
　　　史光史雅史輝史疇史憲
　　　陶威(父璜弟/淑子綏)　　　　陶湮(父濬弟/猷子馥)
　　　陶囘(父抗子/汪陋隠)　　　　紀瞻(父騭子/友鑒)
　　　薛兼(祖綜父/瑩子顒)　　　　張闓(祖昭/子混)
　　　許邁(祖尚父/副弟穆)　　　　王諒
　　　樂道融　　　　　　甘卓(曾祖寧祖述/父昌子蕃)
　　　葛洪(父悌/姪望)　　　　　陸機(父抗弟/雲耽)
　　　陸喜(父□/子育)　　　　　陸曄(父英伯父喜/機子嘏孫諶)
　　　陸玩(兄曄子納/孫道隆)　　　華譚(父諝子/化茂)
　　　虞潭(父忠子仡姪􁑉/孫嘯父族人預)　丁潭(祖固父/彌子)
　　　賀循(子隰/)　　　　　顧榮(祖雍/子毗)
　　　顧衆(榮族弟父/祕子昌㑹)　　　顧和(衆族子曽祖/容祖相子淳)
　　　周處(父魴子玘靖札孫/勰彛懋莚賛縉)
　　　干寶(父瑩/)　　　　　諸葛恢(祖誕父靚兄/頥子虪甝)
　　游宦(晉都江左迄宋齊梁陳幾三百年中/原人士游宦者後皆土著為郡人矣)
　　　王導(子恱恬洽恊劭奮弟頴敞恱子混孫闕曽/孫恢冾子恂珉劭子穆黙恢穆子簡智超)
　　　　　(黙子鑒惠薈子廞孫泰華恊子謐孫瓘球/琇珣子𢎞虞栁孺曇首珉子朗練從兄含)
　　　　　(敦/)
　　　王廙(導從弟子頥之/胡之孫茂敬𢎞)
　　　王彬(從兄澄導邃侃子彭/之彪之孫越之臨之)
　　　王舒(導從弟子晏之允之孫崑/之陋之晞之曽孫肇之)
　　　王稜(導從弟祖覽/父琛伯㑹正)　　王𢎞之(導之孫/兄鎮之)
　　　王羲之(導從子祖正父曠子𤣥之凝之徽之操/之獻之孫禎之静之從祖肇夏馥烈芬)
　　　　　(皆祥之子裁基㑹彦琛皆覽之子丞相導/即裁之子世居烏衣巷衣冠為江左第一)
　　　王琨(導之孫/華從父)　　　　王渾(弟湛子濟/從子澄)
　　　宗室承(子無忌/孫恬)　　　楚之(兄休/之)
　　　王濬(子鑒濤/孫戭)　　　　唐彬
　　　周浚(子顗嵩謨/孫閔恬頥)　　　周馥(從兄浚/子宻矯)
　　　謝鯤(子尚孫康/曾孫肅)　　　謝安(尚從弟子瑶/孫該謨澹)
　　　謝奕(尚從弟子/泉靖𤣥)　　　謝𤣥(父奕子瑍/孫靈運)
　　　謝萬(安弟子韶兄子朗/孫恩曾孫曜𢎞㣲)
　　　謝石(萬弟子汪/孫明慧)　　　謝邈(石弟鐵/之子)
　　　謝琰(父安子/肇峻混)　　　　王承(父湛子述孫/坦之楫之)
　　　王坦之(子愷忱/愉國寳)　　　陶侃(子瞻曽/孫?)
　　　山簡(父濤/)　　　　　衛玠(祖瓘/父恒)
　　　鄧攸(弟子/綏)　　　　　周訪(子撫/光)
　　　顔含(子髦/謙約)　　　　　應詹(祖璩子/𤣥誕)
　　　劉波(父隗/子淡)　　　　　劉劭(隗從孫族/子黄老)
　　　范廣(弟稚子汪孫康/寗曽孫泰𢎞之)
　　　華恒(父廙子俊/孫仰之)　　　(闕/)霦(父統弟惇子/敳孫恒夷)
　　　劉眈(子栁/)　　　　　何充(弟準姪放惔/澄澄子籍融)
　　　孔愉(子誾汪安/國孫静)　　　江逌(父濟弟灌/子蔚姪顯)
　　　徐邈(弟廣子/豁浩)　　　　王雅(子準之恊之/少卿肅之後)
　　　(闕/)伯(子璯/)　　　　　杜夷(兄崧弟援/子晏姪?)
　　　孔衍(孔子二十二世孫/子啓宗人夷吾)
　　　髙悝(子崧/孫耆)　　　　　庾闡(子肅/之)
　　　李充(父矩子顒/從兄式)　　　伏滔(子系/之)
　　　胡毋輔之　　　　　畢卓
　　　陳訓　　　　　　　戴洋
　　　郭璞(子驁/)　　　　　温嶠(父憺兄羨子/放之式之)
　　　劉惔　　　　　　　范堅(兄廣/子啓)
　　　杜乂(父預/)　　　　　禇翜(裒從兄/子希)
　　　禇裒(父冾子歆孫爽曾/孫秀之炎之喻之)
　　　王濛(曽祖黯子脩/藴藴子恭爽)　　王遐(子恪臻孫/欣之歡之)
　　　王嶠(祖黙族父承/子淡孫度世)　　卞壼(子眕盱瞻/眺孫誕)
　　　羊曼(祖祜/子賁)　　　　　阮孚(父咸/)
　　　郄鑒(子愔曇/曇子恢)　　　　郄超(父愔弟/子僧施)
　　　庾亮(父琛子彬羲龢/弟氷懌翼條)
　　　庾冰(七子希襲友藴倩/邈柔孫叔宣廓之)
　　　庾翼(子爰之/方之)　　　　孫盛(祖楚父恂/子潜放)
　　　戴淵(父昌弟邈/邈子謐)　　　王隠
　　　桓彛(子温雲/豁祕沖)　　　　桓温(子𤣥/)
　　　桓豁(子二十人皆以石名石/䖍石秀石民孫誕洪)
　　　桓景(族兄宣弟不才/子伊孫肅之)　鍾雅(子誕/)
　　　劉超(子納/孫亨)　　　　　蔡謨(子邵/系)
　　　吳隠之(子曠之/延之)　　　顧恱之(子愷/之)
　　　阮放(孚族人/子晞之)　　　　阮裕(兄放子普闕孫/歆之腆萬齡)
　　　袁瓌(弟猷子喬孫方平曽孫山松/猷子朂孫宏宏子朗朗子闕)
　　　袁準(瓌族人子沖孫耽/曽孫質質子湛豹)
　　　朱序(父燾/)　　　　　魯勝
　　　郭文(闕/)　　　　　　荀邃(祖朂父闕/弟闓子汪)
　　　荀組(兄藩/子奕)　　　　　荀崧(曽祖彧父頵子/㽔羨從子序廞)
　　　孫綽(父楚兄統子/嗣統子騰登)
　　　刁恊(子彛/)　　　　　韓階
　　　武延　　　　　　　桓雄
　　　許儒(祖勛/父延)　　　　　陳頵
　　　毛寶(子穆之孫璩球瑾/曾孫修之祐之)
　　　光逸　　　　　　　桓宣(族兄/景)
　　　張慿　　　　　　　傅敷(父咸/弟晞)
　　　夏侯承(伯湛/父淳)　　　　羊曇
　　　殷浩(父承/)　　　　　周導
　　　何謙　　　　　　　戴􁀅
　　　李式(父重/)　　　　　虞㪍(父溥/)
　　　謝沈　　　　　　　習辟彊(父鑿/齒)
　　　車𦙍　　　　　　　何無忌
　　　檀慿之　　　　　　孟昶
　　　殷覬　　　　　　　劉鮞
　　　范輯(父宣/)　　　　　曹毗
　　　羅含　　　　　　　郭澄之
　　　辛恭靖　　　　　　羅企生(弟運/生)
　　　孔祇(兄愉/)　　　　　孔羣(從兄愉子沈孫/廞曽孫琳之)
　　　孔坦(祖沖父侃愉/從子弟嚴)　　嵇翰(從祖紹/孫曠)
　　　楊方　　　　　　　王慧龍(祖愉/父緝)
　　　張褘　　　　　　　阮韶之
　　　朱綽　　　　　　　毛璩(祖寳/)
　　　毛安之(父寶子潭/泰邃遁)　　扈謙
　　封爵
　　　戴淵秣陵侯　　　　王俊永世侯
　宋(劉氏/)
　　郡姓(游宦/附)
　　　宗室義慶　　　　　宏
　　　懐肅　　　　　　　懐慎(弟亮子/榮祖)
　　　王𢎞(曽祖導孫思逺曽孫融/𤣥孫沖沖子瑒從孫瞻)
　　　王微(伯父𢎞父孺兄逺/弟僧謙從子僧祐)
　　　王華　　　　　　　王僧達
　　　王曇首(兄𢎞子僧綽孫儉曽/孫騫暕𤣥孫規承訓)
　　　王僧䖍(兄僧綽子志/彬筠孫泰)
　　　王惠(曾祖/導)　　　　　王球(父謐從子/彧從孫藴)
　　　王銓(彧兄子份之孫/弟錫僉勱固)
　　　王裕之(曽祖廙子瓉之孫秀之延/之曽孫綸之峻𤣥孫昕)
　　　王恱之(祖獻/之)
　　　王淮之(曾祖彪之𤣥孫猛/從弟逡之珪之)
　　　王鎮之(裕之從祖弟自王𢎞/以下皆丞相導之族)
　　　謝瞻(曽祖裒從父純/從叔澹弟晦)
　　　謝璟(子微/)　　　　　謝靈運(祖𤣥子超/宗孫幾卿)
　　　謝述(兄裕子/緯孫眺)　　　　謝方明(子惠/連)
　　　謝超宗　　　　　　謝藺(八世祖/安子貞)
　　　謝宻(曽祖萬子莊孫朏顥瀹曽孫譓覽/舉𤣥孫嘏僑自瞻以下皆安之族)
　　　沈演之(髙祖/充)　　　　沈慶之(子文叔孫/昭明昭畧)
　　　沈攸之(慶之從兄/子孫僧昭)
　　　沈懐文(祖寂從兄曇慶弟/懐逺子淡深沖)
　　　沈淵子(弟田子林子䖍子子正姪煥亮邵璞/伯玉自演之以下並出吴興武康)
　　　陸修静(父琳/)　　　　朱齡石(父綽弟/超石)
　　　司馬筠(子夀/)　　　　司馬燮(子褧/)
　　　司馬暠(子延/義)　　　　傅和之(曽祖咸子/淡孫昭映)
　　　傅迪(髙祖咸/族子隆)
　　　賀瑒(曽祖循祖道方伯道/養父損子革季姪琛)
　　　顧琛(曾祖/和)　　　　　顧恊(和六/世孫)
　　　朱脩之(祖序/)　　　　劉敬宣(父牢/之)
　　　范泰(父寗子曄/族人璩)　　　范雲
　　　范縝　　　　　　　范胥
　　　孔靖(祖愉/)　　　　　孔靈符(姪琇/之)
　　　孔琳之(子邈/)　　　　殷景仁(從弟淳/淳孫臻)
　　　蔡廓(曽祖謨子興宗孫/順約撙撙孫凝)
　　　張裕(曽祖澄子演鏡永辯岱弟/邵姪敷孫緒充瓌姪孫沖)
　　　張暢(父禕叔/邵子融)　　　　羊欣(弟徽/)
　　　羊𤣥保(姪崇/)　　　　殷孝祖(曽祖/羨)
　　　江夷(子湛從子智深曾孫斆/𤣥孫蒨曇祿蒨子紑)
　　　荀伯子(祖羨/)　　　　徐豁(父邈/)
　　　劉康祖(父䖍之伯父/簡之謙之)　劉簡之(子道産/延孫)
　　　劉穆之(姪秀之/欽之)　　　徐孝嗣(父羨/)
　　　毛惠素　　　　　　王𤣥謨(從弟𤣥/邈子寛)
　　　蒯恩　　　　　　　向靖
　　　孟懐玉(弟龍符/孫係祖)　　　孟倫之
　　　蕭思話(子惠基惠開孫眎素洽介/曽孫允引從孫琛琛孫宻)
　　　到彦之(子元度仲度曽孫沆/溉洽溉子鏡鏡子藎)
　　　垣䕶之(弟詢之從子崇祖/榮祖從孫曇深)
　　　張興世　　　　　　鄭鮮之
　　　裴松之(子駰孫昭明/曽孫子野)　何承天(孫僴曽/孫闕)
　　　顧凱之(姪愿/)　　　　栁元景(弟慶逺/姪世隆)
　　　劉勔(子悛繪瑱孫孺覽遵孝/綽?從子苞曾孫諒)
　　　吳喜　　　　　　　劉藻(六世/祖遐)
　　　王褒　　　　　　　劉昶
　　　徐謇(兄文/伯)　　　　　庾仲逺(髙祖氷弟道/愍從子仲容)
　　　庾沙彌(氷之後/子持)　　　顧憲之(父覬/)
　　　丘巨源　　　　　　王智深
　　　劉昭(九世祖寔伯/父肜子縚緩)　　阮彦之(子孝/緒)
　　　周韶　　　　　　　阮韜
　　　徐湛之　　　　　　臧質
　　　魯爽(弟秀/)　　　　　朱循之
　　　顔師伯　　　　　　周朗
　　　雷次宗(子肅/之)　　　　周續之(兄子/景逺)
　　　檀道濟　　　　　　鮑照
　　　何尚之(充之後子偃孫戢求/㸃𦙍曾孫撰姪孫炯)
　　　何昌寓(尚之弟子/子敬容)　　張永
　　　陸徽(子杲煦/孫闕)　　　　江秉之(逌之/孫)
　　　薛安都　　　　　　劉凝之
　　　戴法興　　　　　　阮佃夫
　　　孔顗　　　　　　　孔翁歸
　　　孔廣　　　　　　　孔逭
　　　孔淳之(弟黙/之)　　　　孔嗣之(皆魯國人/居山隂)
　　　宗越　　　　　　　譚金
　　　童太一　　　　　　黄回
　　　鄧琬　　　　　　　劉胡
　　　臧燾(弟熹曾孫寅嚴/未甄𤣥孫盾厥)
　　　袁淑(父豹兄子顗/宗人廓之)　　袁彖(淑從/孫)
　　　袁粲(子最/)　　　　　袁昂(父顗子君正/敬泌孫樞憲)
　　　顔延之(曽祖含/子峻測)　　　胡藩
　　　王仲徳　　　　　　夏侯恭叔
　　　莫嗣祖　　　　　　申恬
　　　傅𢎞之　　　　　　斐景仁
　　　劉鍾　　　　　　　虞丘進
　　　丘仲起　　　　　　吉翰
　　　徐道度(子嗣伯文/伯孫雄)　　虞騫
　　　江避　　　　　　　范懐約
　　　謝善勛　　　　　　韋仲
　　　江邃之　　　　　　宗慤(從子/夬)
　　　庾蓽(姪杲/之)　　　　　孫謙
　　　虞通之　　　　　　虞龢
　　　司馬憲　　　　　　袁仲明
　　　祖沖之(曽祖含之子/暅之孫皓)　卜天與(父祖子伯/崇伯興)
　　　張𢎞之　　　　　　朱道欽
　　　陳滿　　　　　　　何子平
　　　吳慶之　　　　　　戴顒(父逵/)
　　　蔡薈　　　　　　　沈麟士
　　　山謙之　　　　　　虞愿
　　　孫詵　　　　　　　吳苞
　　封爵
　齊(蕭氏/)
　　郡姓(游宦/附)
　　　宗室道度(太祖兄以/鈞為後)
　　　道生(太祖次兄子鳯鸞鸞即明帝鳯/子遥光遥欣遥昌遥欣子幾)
　　　緬　　　　　　　　慧基(父思話子洽/孫介從孫琛)
　　　嶷(子子恪子範子顯子雲子暉子範/子滂確乾子顯子序愷子雲子特)
　　　赤斧(子穎胄/穎達)　　　　映
　　　晃　　　　　　　　曅
　　　鋒　　　　　　　　鑑
　　　鏗　　　　　　　　子良(孫賁/)
　　　子隆　　　　　　　子罕
　　　劉係宗　　　　　　劉懐慰(父懐珍子霽/杳歊從子訏)
　　　劉瓛(六世祖惔兄璲弟璉/從弟鬷從子顯㲄)
　　　劉善明(懐珍族弟兄法/䕶從弟僧副)
　　　劉元明　　　　　　劉𤣥明
　　　劉渢(弟溓/)　　　　　劉休
　　　劉祥　　　　　　　陶𢎞景(祖隆父貞/姪松喬)
　　　劉靈哲(父懐珍/從叔峻)　　　陶季直(祖愍祖/父景仁)
　　　蕭坦之　　　　　　蕭贊
　　　蕭誕　　　　　　　蕭懿(父順之弟衍/即梁武帝)
　　　蕭文琰　　　　　　紀僧真(弟僧/猛)
　　　李安民(子元/履)　　　　李珪之
　　　曹世宗(父武/)　　　　周山圖
　　　周盤龍(子奉/叔)
　　　周顒(七世祖顗子捨孫𢎞/正𢎞讓𢎞直曽孫確)
　　　周洽　　　　　　　王廣之(子珍/國)
　　　王諶(髙祖雅/從叔摛)　　　　王慈
　　　王擒　　　　　　　王沈
　　　王斌　　　　　　　王洪軌
　　　王敬則　　　　　　王𤣥載
　　　崔祖思(叔父景真/子元祖)　　崔慰祖
　　　蘇侃　　　　　　　明僧紹(兄僧暠/弟慶符)
　　　明山賔(父僧暠兄元琳/仲璋子震克讓)
　　　孔休源(八世祖沖/子雲章)　　孔逷
　　　孔琇之　　　　　　何佟之(髙祖/惲)
　　　何憲　　　　　　　張瓌(弟盾卷/子率)
　　　張敬兒　　　　　　王肅(丞相導之/後父奐)
　　　顔見逺(含六世孫子恊/孫之儀之推)
　　　沈文季(兄子/昭畧)　　　　沈憲
　　　栁世隆(子恱惔/惲憕忱)　　　栁叔夜
　　　禇球(裒之/後)　　　　　禇淵(裒𤣥孫子賁/孫向曽孫翔)
　　　禇澄(兄淵從弟炤炫/炫子澐澐孫玠)
　　　禇伯玉　　　　　　鍾岏(弟嶸/嶼)
　　　蕭懐　　　　　　　沈瑀(子續/)
　　　房叔安　　　　　　戴僧静
　　　桓康　　　　　　　焦度
　　　虞悰　　　　　　　虞玩之
　　　崔惠景　　　　　　陸澄
　　　陸慧曉(髙祖玩子僚任倕/孫繕緬曽孫賢)
　　　陸閑(慧曉兄子子厥絳完襄孫雲/公曽孫瓊琰瑜玠𤣥孫從興)
　　　蔡仲熊　　　　　　蔡約
　　　蔡道恭(子僧/勰)　　　　江重
　　　江洪　　　　　　　江泌(有二父/亮之)
　　　丘國賔　　　　　　丘師施
　　　丘靈鞠(子遲從/孫仲孚)　　　丘冠先(子雄/)
　　　丘令楷　　　　　　杜驥
　　　杜栖　　　　　　　杜京産
　　　甄匡　　　　　　　傅琰(父僧祐子/翽孫岐)
　　　范述曾　　　　　　檀超(叔父/道鸞)
　　　卞彬(壼之/後)　　　　　江柔之
　　　車僧朗　　　　　　魯康祚
　　　樂預(兄頥/之)　　　　　顧歡
　　　顧昌衍　　　　　　吕定國
　　　賈淵(祖弼之/父匪之)　　　　薛淵
　　　裴叔業　　　　　　裴昭明
　　　宗測　　　　　　　臧榮緒
　　　徐伯珍　　　　　　邵榮興
　　　吳達之
　　封爵
　梁(蕭氏/)
　　郡姓(游宦/附)
　　　宗室景(子勵勸勔/勃弟昱)　　懿(武帝兄子業/藻孫孝儼)
　　　敷　　　　　　　　象(父融/)
　　　秀(子推/)　　　　　　偉(子恪恭/孫静)
　　　恢(子脩該/孫嗣)　　　　　憺(子映/曄)
　　　績(子乂/理)　　　　　　□(父綸/)
　　　撝　　　　　　　　祇(父偉/子放)
　　　泰(父恢/)　　　　　　慨(祖恢/)
　　　圓肅(父紀/)　　　　　大圜(簡文/帝子)
　　　哀太子大器(簡文/帝子)　　忠烈世子方等(元帝/子)
　　　紀少瑜　　　　　　陶子鏘(父延/兄尚)
　　　丁咸序　　　　　　張松
　　　張惠紹(子登/)　　　　張𢎞䇿(子緬/纉綰)
　　　張崖　　　　　　　張譏
　　　鄭紹叔　　　　　　鄭灼
　　　馮道根　　　　　　夏侯詳(子亶/䕫)
　　　康絢　　　　　　　馬仙琕
　　　韋叡(子放稜黯/孫粲載鼎)　　　裴邃(子之禮之髙/之平之横)
　　　任昉　　　　　　　裴政(祖䆳/)
　　　任孝恭　　　　　　馬樞
　　　江淹　　　　　　　江子一(七世祖統弟/子四子五)
　　　江革(父柔之弟觀子/徳藻孫椿兼)　張稷(兄瓌子/嵊睪)
　　　孔稚珪　　　　　　孔僉
　　　孔子祛　　　　　　王僧孺(曽祖/雅)
　　　王神念(子僧辯/孫頒)　　　王僧辯(子頒/熲)
　　　王茂　　　　　　　王琳
　　　王子雲　　　　　　王操
　　　徐勉　　　　　　　徐摛(子陵孝克/孫儉份儀)
　　　徐之才(祖丈伯父雄弟/之範子林同卿)徐夤
　　　徐伯陽　　　　　　許懋(五世祖/詢子亨)
　　　殷鈞(五世祖/仲堪)　　　　殷芸
　　　范岫(髙祖/宣)　　　　　范雲(六世祖汪從/兄縝縝子胥)
　　　鮑幾(子泉孫/儉至正)　　　　鮑宏(父幾/)
　　　鮑行卿　　　　　　王褒(髙祖儉祖騫/父規孫方慶)
　　　羊侃(子鯤/)　　　　　羊鴉仁(兄子/海珍)
　　　隂子春　　　　　　隂鏗
　　　庾信(父肩/吾)　　　　　庾黔婁(弟於陵/肩吾)
　　　庾丹　　　　　　　庾域(子輿/)
　　　明克讓(父山/賔)　　　　沈約(父璞子/旋趨)
　　　沈顗(叔祖/演之)　　　　　沈浚(演之族/人祖憲)
　　　沈峻(子文/阿)　　　　　沈徳威
　　　沈恪　　　　　　　江泌
　　　栁敬禮(祖慶/逺)　　　　栁琰
　　　栁䛒(祖惔/)　　　　　栁遐(從祖元景父/季逺子靖莊)
　　　劉沼(六世/祖輿)　　　　　劉勰
　　　劉之遴(弟之/亨)　　　　劉孝孫
　　　劉文紹　　　　　　劉臻(父顯/)
　　　劉臧(子瓌璠孫/祥行本)　　　卞華(六世/祖壼)
　　　何思澄(子朗宗/人遜)　　　何逺
　　　何之元　　　　　　蕭叡明
　　　蕭濟　　　　　　　朱异(子容/宻)
　　　伏曼容(子挺/捶)　　　　淳于量(父文/成)
　　　傅翽(子岐/)　　　　　孟智臨
　　　曹景宗　　　　　　席闡文
　　　吉士瞻　　　　　　吉翂
　　　楊公則(父仲懐/子眺)　　　鄧元起
　　　羅研　　　　　　　昌義之
　　　吕僧珍　　　　　　樂藹(子法/才)
　　　虞羲　　　　　　　虞僧誕
　　　陳慶之(子昕/)　　　　胡僧祐
　　　杜崱(姪龕/)　　　　　杜之偉
　　　顧野王　　　　　　郭祖深
　　　嚴植之　　　　　　崔靈恩
　　　盧廣　　　　　　　太史叔明
　　　皇侃(九世/祖象)　　　　　戚衮
　　　宋懐方　　　　　　陸詡
　　　賀文發(子淹孫/徳基)　　　全緩
　　　顧越　　　　　　　龔孟舒
　　　袁峻　　　　　　　周興嗣
　　　吳均　　　　　　　費昶
　　　岑善　　　　　　　禇仲都(子脩/)
　　　李慶緒　　　　　　蔡大寶(父黙/)
　　　袁敞(祖粲父/士俊)　　　　岑善方(父昶/)
　　　宋如周　　　　　　樊文皎
　　　(闕/)該
　　封爵
　　　杜龕溧陽侯
　陳(陳氏/)
　　郡姓(游宦/附)
　　　宗室伯茂　　　　　伯山
　　　叔慎　　　　　　　伯恭
　　　伯智　　　　　　　叔英
　　　叔卿　　　　　　　叔獻
　　　叔齊　　　　　　　叔(闕/)
　　　叔達　　　　　　　嶷
　　　太子𦙍　　　　　　深
　　　周文育　　　　　　周鐵虎
　　　侯瑱　　　　　　　侯安都
　　　杜稜　　　　　　　章昭達
　　　吳明徹　　　　　　徐度
　　　程靈洗(子文/季)　　　　蕭摩訶(子世/亷)
　　　樊毅(叔父皎/弟猛)　　　　魯悉達(弟廣/達)
　　　趙知禮　　　　　　(闕/)景歴(子徴/)
　　　毛喜　　　　　　　傅縡
　　　阮長之　　　　　　顔晃
　　　阮卓　　　　　　　殷不害(弟不/佞)
　　　朱容(弟宻/)　　　　　許善(闕父亨/)
　　　徐儀(父陵/)　　　　　王胄(祖筠/)
　　　庾自直(父持/)　　　　孔奐(曽祖琇之/宗人範)
　　　張種(永從孫/弟稜)　　　　張稚才(沖子/)
　　　江總(父紑/)　　　　　徐孝克(兄陵/)
　　　孫瑒　　　　　　　胡穎
　　　徐世譜　　　　　　荀朗
　　　周炅　　　　　　　楊孝辯
　　　陳智深　　　　　　陳禹
　　　袁元友　　　　　　宗元饒
　　　沈君理(叔邁弟/君髙)　　　沈炯
　　　虞荔(弟寄子世/基世南)　　　章華
　　　沈洙　　　　　　　王元規
　　　張正見　　　　　　任忠
　　　姚察　　　　　　　駱文牙
　　　司馬申　　　　　　蕭引(子徳/言)
　　　阮翽
　　封爵
　隋(楊氏/)
　　郡姓
　　　諸葛穎(祖銓父規/子嘉會)　　耿詢
　　　王通(肅之/曽孫)　　　　　庾季才(八世祖滔/父曼倩)
　　　姚僧坦(八世祖信父菩提/子察最孫思亷)
　　　何妥　　　　　　　沈重
　　　栁莊　　　　　　　周羅㬋
　　　虞綽　　　　　　　潘徽
　　　張仲　　　　　　　陸知命(父敖/)
　　　徐則　　　　　　　麥鐵杖
　　　許智藏(祖道幼父/景宗人登)　　劉祥(從弟/行本)
　　游宦
　　　韓洪(兄擒/虎)　　　　　王韶
　　　達奚明　　　　　　髙熲
　　封爵
　唐(李氏/)
　　郡姓
　　　蕭瑀(梁王詧之後從子鈞鈞子/瓘瓘子嵩嵩子華孫復)
　　　蕭徳言(父引/)　　　　蕭倣(華從子/子稟)
　　　蕭遘(復曽/孫)　　　　　蕭定(瑀曽/孫)
　　　蕭昕(族人穎士/皆恢之後)　　　陳叔達
　　　王珪(祖僧/辯)　　　　　王𢎞直(導十一世孫/名綝子方慶)
　　　王摶(綝之/後)　　　　　王紹宗
　　　王無競(並綝/族)　　　　王丘(祖寛/)
　　　王勃(肅之/後)　　　　　王昌齡
　　　王嶼(昌齡從弟/六世祖綝)　　　虞世南(父荔兄/世基)
　　　姚思亷(本名簡/父察)　　　温大雅(嶠之後/弟彦傳)
　　　徐文逺(五世祖孝/嗣子有功)　　顔師古(祖含/)
　　　劉允濟(祖瓛/)　　　　劉三復(子鄴/)
　　　劉太真　　　　　　髙智周(兄長/生)
　　　禇亮(裒之後曽祖湮/父玠子遂良)　李靖(雍之後從/子昭徳)
　　　朱仁軌(弟敬則/族祖綽)　　　顔真卿(師古五/世從孫)
　　　袁朗(漢司徒滂之後父/樞從弟承家承序)
　　　袁敬孫(朗從/弟)　　　　袁滋(憲之/後)
　　　陸元朗(字徳/明)　　　　許叔牙
　　　張常洧(兄孫/瑑)　　　　許淹
　　　史務滋　　　　　　殷遥
　　　陶大舉(曽祖明曠祖昱/父瓉兄大有)
　　　桓彦範(彛之後九/世祖伊)　　殷開山
　　　殷踐猷(不害五世從孫從父仲容/弟季友從弟承業孫亮)
　　　栁沖(子莊/)　　　　　栁識(祖惔/)
　　　洪遜　　　　　　　崔芋
　　游宦
　　　盧祖尚　　　　　　王通
　　　竇叔向(子牟/)　　　　白季康
　　　陸該(祖象先/)　　　　岑仲休(弟植/)
　　　柳均　　　　　　　李寂
　　　李神福　　　　　　鄭晏
　　　楊於陵　　　　　　楊延嘉
　　　孟郊　　　　　　　李白
　　　河間王孝恭　　　　盧承度
　　　崔宗之　　　　　　秦系
　　　吳筠　　　　　　　杜甫
　　　王昕　　　　　　　吳令璿
　　　喬翔　　　　　　　張雄
　　　馮𢎞鐸　　　　　　顧况
　　　許嵩　　　　　　　宋隣
　　　韋渠牟
　　封爵
　　　杜伏威吳王　　　　史務滋溧陽侯
　　　顔真卿丹陽縣子楊行宻吳王
　　　徐温齊國公
　南唐(李氏/)
　　郡姓
　　　邊鎬　　　　　　　睦昭符
　　　盧郢　　　　　　　王建
　　　朱存　　　　　　　史寔
　　游宦
　　　宗室景遂　　　　　景達
　　　景逷　　　　　　　𢎞茂
　　　仲㝢　　　　　　　宋齊丘
　　　劉仁贍(子崇讚/崇諒)　　　韓熈載
　　　徐鉉(弟鍇/)　　　　　嚴可求(子續/)
　　　周宗　　　　　　　查文徽(子元方/孫道陶)
　　　張延翰　　　　　　刁彦能(子衎約/曽孫)
　　　常夢錫　　　　　　徐知諤(父温/)
　　　徐游(父知誨/)　　　　潘佑
　　　周鄴(瑜之後父/夲弟祚)　　　柴克宏(父再/用)
　　　張昜　　　　　　　何敬洙
　　　馬仁裕　　　　　　游簡言
　　　郭昭符　　　　　　伍喬
　　　蕭儼　　　　　　　張知白
　　　孫忌(名鳯又名/晟子魯嗣)　　　馬承信(弟承/俊)
　　　鍾蒨　　　　　　　張雄
　　封爵
　　　李建勲鍾山公
　宋(趙氏/)
　　郡姓
　　　查道(祖文徽/兄陶)　　　　侍其瑀
　　　徐鉉　　　　　　　秦𫝊序(子奭/煦)
　　　秦梓(子焴燧/孫城)　　　　秦檜(子熺孫塤堪曽/孫鉅鉅子浚)
　　　李琮(子回耕八/世孫銞)　　　俞㮚(子焯弟棠/從子湋)
　　　魏良臣　　　　　　潘温之
　　　錢戩(子時/敏)　　　　　錢周材
　　　李華(子朝/正)　　　　　吳柔勝(子淵/潛)
　　　潘祺　　　　　　　閻彦昭(子晃昻晟/孫一徳)
　　　刁衎　　　　　　　胡恢
　　　鍾輻　　　　　　　唐文濟
　　　髙審思　　　　　　史虚白(孫温/)
　　　陳况　　　　　　　陳誨(弟謙子/徳誠)
　　　陳喬(父濬/)　　　　　咼彦
　　　朱令贇(從父/業)　　　　朱匡業(子崇/俊)
　　　王崇文(父綰/)　　　　王輿
　　　鍾離令　　　　　　喬匡舜
　　　申屠令堅　　　　　廖居素
　　　髙越(子逺/)　　　　　盧文進
　　　李徳誠(子建/勲)　　　　李金全
　　　馮延已(弟延魯延魯子/僎侃儀价优)
　　　樂史　　　　　　　張義方
　　　皇甫暉　　　　　　江文蔚
　　　歐陽廣　　　　　　廖偃
　　　彭師暠　　　　　　林仁肇
　　　盧絳　　　　　　　鄭文
　　　李貽業　　　　　　李元清
　　　段處常　　　　　　康仁傑
　　　劉洞　　　　　　　汪台符
　　　吳思道　　　　　　侯仲遣
　　　夏錫　　　　　　　徐時升
　　　陳克　　　　　　　朱舜庸
　　　史思賢　　　　　　秦憙
　　　王綸　　　　　　　馮玠(父延/魯)
　　　趙公彬(宋宗室/)　　　沈端節(子灼炤/焌炫)
　　　胡澄(宗愈從/曽孫)　　　　張瓌(祖洎/)
　　　王端朝　　　　　　潘彚征
　　　邵必
　　游宦
　　　曹彬(子璨珝璋/玹玘珣琮)　　　潘美
　　　李繼隆　　　　　　吕䝉正(叔父龜祥/孫夷簡)
　　　賈黄中　　　　　　蘇易簡
　　　胡旦　　　　　　　張詠
　　　王益柔　　　　　　馬亮
　　　薛映　　　　　　　雷有終
　　　薛顔　　　　　　　王隨
　　　李迪　　　　　　　張士遜
　　　李若谷　　　　　　葉清臣
　　　劉沆　　　　　　　張方平
　　　包拯　　　　　　　梅摯
　　　馮京　　　　　　　吕溱
　　　吳中復　　　　　　沈起
　　　傅堯俞　　　　　　劉庠
　　　熊夲　　　　　　　黄履
　　　陸佃　　　　　　　曽肇
　　　徐勣　　　　　　　唐介
　　　楊察　　　　　　　孫甫
　　　沈遘　　　　　　　田况
　　　程顥　　　　　　　蘓頌
　　　范仲淹(子純/仁)　　　　陳靖
　　　吕夏卿　　　　　　周邦彦
　　　元絳　　　　　　　張商英
　　　錢公輔　　　　　　盛京
　　　張奎　　　　　　　彭思永
　　　沈立　　　　　　　王漢之
　　　蔣堂　　　　　　　邵亢
　　　陳軒　　　　　　　陳繹
　　　蘇軾　　　　　　　米芾(子友/仁)
　　　梅堯臣　　　　　　余靖
　　　張耒　　　　　　　鄭俠
　　　韓□　　　　　　　李及
　　　王琪　　　　　　　葉祖洽
　　　王安石(父益兄安仁安道弟安國/安世安禮安上子雱孫棣)
　　　王□(父安國/弟游)　　　　王棠
　　　查詠之　　　　　　羅彦輔
　　　李亘　　　　　　　鄭驤
　　　徐端脩(子大/觀)　　　　吕希常(夷簡/族孫)
　　　吕宣問(四世祖蒙/正父希圓)
　　　崔敦詩(兄敦/禮)　　　　楊時
　　　李綱　　　　　　　吕頥浩
　　　張浚　　　　　　　劉光世
　　　岳飛　　　　　　　張俊
　　　韓世忠　　　　　　楊邦乂
　　　李顯忠　　　　　　趙鼎
　　　王徳(子琪/珙)　　　　　趙彦
　　　王禀　　　　　　　張燾
　　　吕祉　　　　　　　陳俊卿
　　　劉珙　　　　　　　洪遵
　　　范成大　　　　　　周必大
　　　陳亮　　　　　　　張孝祥(父祁/)
　　　尹起莘　　　　　　真徳秀
　　　葉適　　　　　　　虞允文
　　　趙葵(子溍/姪淮)　　　　　杜杲(子庶/)
　　　葉夢得　　　　　　向子忞
　　　程大昌　　　　　　汪大猷
　　　王信　　　　　　　楊告
　　　方楷(曽孫滋五/世孫叔恭)　　　韓元吉
　　　姚興　　　　　　　趙壘之
　　　潘振　　　　　　　盛新
　　　王瑋　　　　　　　李光
　　　丘崇　　　　　　　黄度
　　　史正志　　　　　　馬光祖(子之/純)
　　　徐敏子　　　　　　李處全(從子/柄)
　　　劉岑　　　　　　　陳已
　　　汪立信　　　　　　吳革
　　　楊備　　　　　　　石邁
　　　張敦頥　　　　　　吳彦夔
　　　吳琚　　　　　　　趙廓夫
　　　張偘　　　　　　　盧襄
　　　家彬　　　　　　　韓仲通
　　　蕭之敏　　　　　　余嶸
　　　許俊　　　　　　　夏友諒
　　　闗把　　　　　　　周邠
　　　張革　　　　　　　章籍
　　　姚耆宗　　　　　　蘇楷
　　　李衡　　　　　　　陳嘉善
　　　司馬僖　　　　　　方仲忽
　　　吳友聞　　　　　　湯詵
　　　史彌鞏　　　　　　衛杜
　　　董槐　　　　　　　董烈
　　　陸子遹　　　　　　周應合
　　　周成之　　　　　　曽極
　　　陳巖　　　　　　　文天祥
　　　鄧光薦　　　　　　陳鉞
　　　文復之　　　　　　劉虎(從弟/師勇)
　　　阮思聪　　　　　　吕文徳(弟文煥/文福)
　　　王鑑　　　　　　　王福
　　　鄮進
　　封爵
　　　仁宗昇王　　　　　吳淵金陵侯
　　　秦堪建康郡侯　　　錢時敏溧陽伯
　　　李朝正溧陽男
　
　至大金陵新志卷十三上之上
欽定四庫全書
　至大金陵新志卷十三上之中
　　　　　　　　　　　　　元　張鉉　撰
　　人物志(二/)
　　　列傳
　　　　孝悌
王祥字休徵臨沂人性至孝繼母朱氏不慈每使掃除
牛下祥愈恭謹父母有疾衣不解帶湯藥必親嘗母嘗
欲生魚時天寒水凍祥解衣將剖氷求之氷忽自解雙
鯉躍出母又思黄雀炙忽有黄雀數十飛入其幕鄉里
驚歎以為孝感所致有丹柰結實母命守之每風雨祥
輒抱樹而泣其篤孝純至如此漢末遭亂避地廬江隠
居三十餘年母終居䘮毁瘠杖而後起徐州刺史吕䖍
檄為别駕固辭覽勸之乃應召累官至太常天子幸太
學命祥為三老祥南面几杖以師道自居天子北面乞
言晉武踐阼拜太保進爵為公大事皆諮訪之以子肇
為給事中使常優游定省祥疾篤遺令訓子孫曰言行
可覆信之至也推美引過徳之至也揚名顯親孝之至
也兄弟怡怡宗族欣欣悌之至也臨財莫過乎讓此五
者立身之本其子皆奉而行之薨年八十五諡曰元弟
覽繼母朱所出也年數嵗時見祥被母楚撻輒涕泣抱
持至于成童每諫其母少止凶虐母屢以非理使祥覽
輒與祥俱又虐使祥妻覽妻亦趨而共之母宻使酖祥
覽知徑起取酒祥疑其有毒争而弗與母遽奪反之自
後母賜祥饌覽輒先嘗母患之遂止覽亦篤行著聞應
召累官至太中大夫薨年七十三諡曰貞祥五子肇夏
馥烈芬覽六子裁基會正彦琛皆至大官封侯丞相導
即裁之子世居烏衣巷衣冠之盛為江左第一(舊志記/祥墓在)
(今江寧縣/化成寺北)
盛彦字翁子廣陵人少有異才八嵗詣太尉戴昌昌贈
詩彦於坐答之辭甚慷慨母王氏因疾失明彦每言及
未嘗不流涕于是不應辟召躬自侍養母食必自哺之
母病既久至于婢使數見捶撻婢忿恨伺彦暫行取蠐
螬炙飴之母食以為美然疑是異味宻藏以示彦彦見
之抱母痛哭絶而復蘇母目豁然即開從此遂愈彦後
仕吳為中書侍郎
孟宗字子恭江夏人性至孝幼從南陽李肅學其母為
作厚褥大被人問其故母曰小兒無徳致客客多貧故
為廣被庶可得氣𩔖相接宗讀書夙夜不懈肅竒之曰
卿將相器也及長為驃騎朱據軍吏將母在營既不得
志遇夜雨屋漏因泣以謝母母曰但當勉之何當泣也
後據稍知之除鹽池司馬能自結網捕魚作鮓寄母母
使送還曰汝為魚官而以鮓寄母非避嫌也尋遷吳縣
令時不得將家之官宗在官每得新物未寄母不先食
之及母亡時禁長吏不得奔喪宗犯禁奔喪既而詣武
昌請拘大將軍陸遜表陳宗孝行請于帝特令降罪母
性嗜笋冬節將至宗乃入竹林泣笋為之生得以供祭
累遷光祿勲御史大夫後主即位宗避諱改名仁官至
司空
顔含字𢎞都(即宋延之曽祖唐真卿之十四世/祖自含而下七世墓皆在建康)少有操
行以孝友聞兄畿咸寧中得疾就醫死于醫家家人迎
喪旐每繞樹而不可解引喪者顛仆稱畿言曰我夀命
未死但服藥太多傷我五臟耳今當復活慎無𦵏也其
父祝之曰若爾有命復生豈非骨肉所願今但欲還家
不爾𦵏也旐乃解及還其婦夢之曰吾當復生可急開
棺婦頗詫之其夕母及家人又夢之即欲開棺而父不
聽含時尚少乃慨然曰開棺之痛孰與不開相負父母
從之乃共發棺果有生驗以手刮棺指爪盡傷然氣息
甚微存亡不分飲哺將䕶累月猶不能語飲食所須託
之以夢闔家營視頓廢生業雖母妻不能無倦含乃絶
棄人事躬親侍養足不出戸者十有三年石崇重含淳
行贈以甘㫖謝而不受或問其故答曰病者綿昧生理
未全既不能進噉又未識人惠若當繆留豈施者之意
也含二親既終兩兄繼没次嫂樊氏因疾失明含課勵
家人盡心奉養每日自嘗省藥饌察問息耗必簮屨束
帶醫人疏方應須蚺蛇膽而無由得之含憂歎累時忽
有一青衣童子年可十三四持一青囊授含開視乃蛇
膽童子逡巡出戸化青鳥飛去得膽藥成嫂病即愈由
是以篤行著名本州辟不就晉元帝命為㕘軍東宫初
建補太子中庶子遷黄門侍郎本州大中正歴散騎常
侍大司農豫討蘇峻功封西平縣侯拜侍中國子祭酒
加散騎常侍遷光祿勲以年老遜位就加光祿大夫門
施行馬賜牀帳被褥勅太官四時致膳不受郭璞嘗遇
含欲為之筮含曰年在天位在人修己而天不與者命
也守道而人不知者性也自有性命無勞蓍龜桓温求
婚于含含以其盛滿不許惟與鄧攸深交或問江左羣
士優劣答曰周伯仁之正鄧伯道之清卞望之之節餘
則吾不知也其雅重行實抑絶浮偽如此致仕二十餘
年卒年九十三遺命素棺薄斂諡曰靖喪在殯而隣家
失火至喪所而滅僉以為淳行所感(三子髦歴黄門郎/侍中光祿勲謙至)
(安成太守約零陵/太守並有聲譽)
吳隠之字處黙濮陽鄄城人魏侍中質六世孫年十餘
嵗丁父憂每號泣行人為之流涕事母孝謹執喪哀毁
過禮家貧無人鳴鼓每至哭臨時恒有雙鶴警呌及祥
練之夕復有羣雁下集時人咸以為孝感所致嘗食鹽
菹以其味㫖掇而棄之與太常韓康伯隣居康伯母殷
浩姊賢明婦人也每聞隠之哭聲輟飱投筯為之悲泣
謂伯曰汝若居銓衡當舉如此輩人及康伯為吏部尚
書隠之遂階清級兄坦之為袁真功曹真敗將及禍隠
之詣桓温乞代兄命温矜而釋之遂為温知賞拜奉朝
請尚書郎累遷晉陵太守在郡清儉妻自負薪入為中
書侍郎守廷尉祕書監御史中丞領著作遷左衛將軍
雖居清顯祿賜皆班親族冬月無被嘗澣衣乃披絮勤
苦同於貧庶廣州珍異所出前後刺史多黷貨敗官朝
廷欲革其弊以隠之為刺史未至州二十里有水曰貪
泉時謂飲之者懐無厭之欲隠之至泉所酌而飲之賦
詩曰古人云此水一㰱懐千金試使夷齊飲終當不易
心在州清操愈厲常食菜及乾魚帷帳器服皆付外庫
元興初賜錢五十萬榖千斛進號前將軍盧循寇南海
隠之固守長子曠之戰没歸日裝無餘資妻劉氏齎沈
香一斤隠之見之投于湖亭之水及至家籬垣仄陋内
外茅屋六間不容妻子劉裕賜車牛更為起宅固辭卒
贈左光祿大夫加散騎常侍子延之復厲清操子孫為
郡縣者常以亷慎為家法云
蕭統字徳施梁武帝長子母丁貴嬪以齊中興元年九
月生于襄陽天監元年十一月立為皇太子五年出居
東宫生而聰慧三嵗受孝經論語五嵗徧讀五經性仁
孝自出宫常思戀不樂帝知之每五日一朝多便留永
福省或五日三日乃還宫八年九月于夀安殿講孝經
盡通大義講畢親臨釋奠于國學普通七年十一月母
丁貴嬪有疾朝夕省侍衣不解帶及薨步從喪還宫至
殯漿不入口每哭輒慟絶武帝勅中書舍人顧恊宣㫖
曰哀不滅性聖人之制不勝喪比于不孝有我在那得
自毁如此可即强飲粥太子奉勅乃進數合自是至𦵏
日進麥粥一升武帝又勅勸逼終喪日止一溢不嘗菜
果之味腰帶十圍減削過半每入朝士庶見者莫不下
泣自加元服帝便使省萬機内外百司奏事填塞太子
明察所奏誤妄皆即辨析示以可否徐令改正未嘗彈
糾一人平斷法獄多所全宥寛和容衆喜愠不形於色
引納才學之士賞愛無倦嘗自討論墳籍日與學士商
確古今繼以文章著述率以為常焉時東宫有書幾三
萬卷名才並集文學之盛晉宋以來未之有也性愛山
水於𤣥圃穿築更立亭館嘗與朝士泛舟後池番禺侯
軌盛稱此中宜奏女樂太子不答詠左思招隠詩云何
必絲與竹山水有清音軌慙而止出宫二十餘年不蓄
音聲未薨少時勅賜太樂女伎一部畧非所好普通中
大軍北侵都下米貴太子命菲衣減膳每霖雨積雪遣
腹心左右周行閭巷視貧困家及有流離道路以米宻
加賑賜人十石又出主衣絹帛多作襦袴冬月以施寒
者不令人知若死亡無可斂則為備棺槥每聞逺近百
姓賦役勤苦輒斂容變色常以戸口未實重于勞擾吳
郡屢以水災不熟有上言當漕大瀆以瀉浙江詔遣前
交州刺史王奕假節發吳吳興信義三郡人丁就役太
子上疏曰吳興累年失收人頗流移吳郡十城亦不全
熟唯信義去秋有稔復非常役之民即日東境榖價猶
貴刼盜屢起所在有司皆不聞奏今征戍未歸强丁疎
少比得齊集已妨蠺農不審可得權停此功帝優詔喻
焉太子孝謹天至每入朝未五鼓便守城門開東宫雖
燕居内殿一坐一起常向西南面臺宿被召當入危坐
達旦三年三月游後池溺而得出因動股疾恐貽帝憂
深誡不言武帝勅看問輒自力手書及稍篤左右欲啓
聞猶不許曰云何令至尊知我如此惡因便嗚咽四月
乙巳暴惡馳啓武帝比至已薨時年二十一帝臨哭盡
哀詔斂以衮冕諡曰昭明吁仁孝如統而不得其夀君
子知梁之不能永矣幽而為神廟食百世宜哉
吕宣問字季通開封人宋文穆公䝉正之四世孫徙居
溧陽父希圓紹興甲子倅洋州妾韓氏生宣問甫六嵗
辭去莫知所之父卒母李氏獨在宣問既長將訪所生
以池陽當蜀人往來通道乃求調錄事㕘軍凡蜀客經
從必託使物色存否臨滿秩而仙井兵楊俊報之曰韓
氏在彼時李氏已老無他男宣問不可捨李氏而逺涉
亟調峽州推官欲益近蜀至之次年被檄如荆門過當
陽玉泉寺寺側武安王廟求夢而應果得其母于仙井
(邑人于廟求夢多驗宣問謁焉是夕夢至廟中見一道/人坐井上曰此琉璃井也有童子持一龜與之宣問悟)
(曰道人臨井上仙井也龜者/歸也遽遣迎致果得之云)時紹熈庚戌相失四十餘
年母子復如初相持悲泣吏卒為之出涕李氏時年八
十三韓亦七十矣(洛陽吴仁傑斗南賦/詩美之詳見夷堅志)宣問尋改秩知
蘄春縣
陶子鏘張松張常洧徐鉉李華潘祺錢戩各見後耆舊
傳
孝子伊小乙者溧水人乾道戊子嵗剖腹出肝以療母
疾溧水令陳嘉善聞于朝旌其里曰孝事具前志今大
徳己亥二月保寧街顧童者縣民顧四郎之子年始十
六母吳染疾困篤不起者數日童乃籲天引刀剖腹取
肝雜粥藥以進母即甦翌日童子病又一夕竟死時三
月三日也郡司謂其違理行孝抑不以聞君子曰傷哉
顧童之殞也夫身也者親之枝也傷親之枝如自戕其
本何然而童子易為之其亦質美而不知學之蔽哉然
其一念之誠哀恫迫切通于神明聞童子垂殆之日天
大雨震電里巷晦㝠童子死二十有三年而母吳以夀
終豈天亦有悔報以是哉其事與伊小乙相𩔖故通著
於篇云(溧水志淳熈九年笪橋市夏氏女沈四郎妻也/取肝以療母疾知縣王衎申府改里為顯孝里)
(坊名顯孝坊以旌之復嘉定四年表孝坊居民劉興祖/刲股以療父疾愈而  作剖腹取肝和糜以進遂有更)
(生之喜知縣湯詵嘉歎厚為之餽傃咸淳元年思樂鄉/陳氏女刲股以療母疾權闕趙孟  餽以錢米仍免租)
(稅闕咸淳闕股以療李氏女年十三刲左股以療母疾/又    龍刲      母趙氏闕靈疾又謝氏小女亦刲)
(股以療母疾又李震龍婦趙氏因祖母牛氏有疾刲股/以療之又山陽郷謝干九刲股以療父疾知縣周成之)
(一一厚加旌餽拜溧陽志闕心五年史思賢母芮氏有/疾思賢夜焚香  神将刲取  療母横匕首香爐上祈)
(神允許必須獲兩全有一不免則不敢自殘懸立匕首/於神前以示感格如是累夜䖍禱不怠一夕拜神夜已)
(參半匕首忽自立空中思賢擥自刺揣探其心如拇許/割取之熟以進母未幾母疾果愈其事聞于縣知縣方)
(桷旌餽酒絹闕王弟兒闕母久王徳先何百四皆田野/間小民嘉定十闕    以    病刲股肉療母獲愈知)
(縣陸手闕十五準格旌餽小民能如此固可嘉奬王弟/兒其年方    其事乂最難非有所慕傚而為之尤可)
(稱/也)
傅霖者江寧縣(闕/)　鄉秣陵鎮人孝行純篤霖方居喪
晝夜哀哭𦵏後廬于墓所寢處苫塊知縣以聞至(闕/)
　部擬旌表門閭
　　　　節義
張悌字巨先襄陽人少有名理諸葛瑾薦于吳大帝累
遷長水校尉景帝立除軍師將軍永安五年蜀以魏見
伐來告帝召羣臣議于前殿曰司馬氏得政以來大難
屢作智力雖豐而百姓未服竭其資力逺征巴蜀兵勞
民疲而不知恤敗于不暇何以能濟昔夫差伐齊非不
尅勝所以危亡者不憂其本況彼之事地乎悌對曰以
臣愚料則不然曹操雖功蓋天下威震四海崇詐仗術
征伐無已民畏其威不懐其徳丕叡承之繼以躁虐内
興宫室外拒雄豪東西馳騁無嵗獲安彼之失人為日
且久司馬懿父子自握其柄累有大功除其煩苛而示
平惠為之謀主以救其疾民歸之亦已久矣故淮南三
叛而腹心不擾曹髦之死而四方不動摧堅敵如折枯
蕩異國如反掌任賢使能各盡其心非智勇兼人孰能
如此威武張矣本根固矣羣臣伏矣奸計立矣今蜀閹
宦專朝國無政令而玩戎黷武民勞本弊强弱不同殆
其必尅乎若不尅不過無功終無奔北之憂覆軍之慮
昔楚劍利而秦昭懼孟明用而晉人憂彼之得志我之
大患也左右皆嗤之其冬蜀果亡後主皓以悌為丞相
總兵南討廣州反者郭馬戒嚴未發會晉師來伐後主
命悌及右將軍副軍師諸葛靚等督丹陽太守沈瑩䕶
軍將軍孫震帥衆三萬渡江逆之至牛渚沈瑩謂悌曰
晉治水軍於蜀久矣今傾國大舉萬里齊力我上流諸
軍無有戎備名將皆死幼騃當任晉之水軍必至于此
宜蓄衆力待來一戰若勝之日江西自清上方雖壊可
還取也今渡江逆戰勝不可保若或摧喪大事去矣悌
曰吳之將亡賢愚所知非今日也吾恐蜀兵來此衆心
駭懼不能復整宜及今決戰力争若其敗喪同死社稷
無所復恨若其尅勝兵勢萬倍逆之中道不憂不破若
如子計恐行自散盡坐待賊到君臣俱降無復一人死
國難者不亦辱乎遂渡江圍晉成陽都尉張喬于楊荷
橋喬衆不敵請降諸葛靚欲屠之悌曰嚴敵在前不宜
先事其小且殺降不祥靚曰此等救兵未至力少偽降
以緩我非來伏也因其無戰心而盡坑之可以成三軍
之氣若捨之而前必為後患悌不從撫之而進與晉征
東將軍揚州刺史周浚等成陳相對沈瑩領丹陽銳卒
刀楯五千人號曰青巾兵前後屢陷堅陣以馳淮南三
軍三衝不動引退衆亂薛䝉薛班等因亂乗之張喬又
出其後吳軍大敗于楊荷橋靚等收散兵退走呼悌悌
不肯退靚住馬上自牽之曰存亡大數豈卿一人力所
奈何悌泣曰仲思今是我死日也我作兒童時便為卿
家丞相所識拔常恐不得死王事負名賢知顧今徇社
稷復何遁邪奮戰不顧靚流涕捨去數百步迴見悌為
亂兵所殺(悌有墓在板橋西晉史諸葛靚父誕為文帝/所誅靚奔吴為大司馬吳平逃竄不出武帝)
(與靚有舊靚姊又為琅邪王妃帝知靚在姊家因就見/焉靚逃于厠帝逼見之謂曰不謂今日復得相見靚流)
(涕曰不能漆身皮面復覩聖顔詔以為侍中固辭不拜/歸郷里終身不向朝廷而坐同時又有石偉字公操南)
(郡人好學修節介然有不可奪之志舉茂才賢良方正/皆不就景帝特徵累遷光祿勲後主朝政昏亂以老耄)
(痼疾乞身拜光祿大夫吳亡晉建威將軍王戎親詣偉/太康二年詔曰吳故光祿大夫石偉秉志清白皓首不)
(渝雖處危亂亷節可紀年已過邁不堪逺涉其以偉為/議郎加二千石秩以終厥世偉遂陽狂及盲不受晉爵)
(卒年八/十三)
卞壼字望之濟隂寃句人父粹張華婿也壺弱冠有名
譽晉元帝鎮建鄴召為中郎甚見親仗明帝時領尚書
令與王導俱受顧命輔幼主導稱疾不朝而私送車騎
將軍郄鑒壼以導虧法從私無大臣之節御史中丞鍾
雅阿撓王典並請免官舉朝震肅壼斷裁切直不畏彊
禦幹實當官以褒貶為己任不肯茍同時好庾亮將召
蘇峻壼固争謂亮曰峻擁强兵多藏無賴且逼近京邑
路不終朝一旦有變易為蹉跌宜深思逺慮未可倉卒
亮不納司馬任台勸壼宜蓄良馬以備不虞壼笑曰以
逆順論之理無不濟若萬一不然豈須馬哉峻果稱兵
詔以壼都督大桁東諸軍事率郭黙趙𦙍等與峻大戰
于蔣陵西為峻所破死傷千數峻進攻青溪栅壼與諸
軍拒擊之賊放火燒宫寺六軍敗績壼時發背創猶未
合率厲散衆及左右吏數百人苦戰遂死之時年四十
八二子眕盱見父没相隨赴賊同時見害母裴氏撫二
子屍哭曰父為忠臣爾為孝子復何恨乎徵士翟湯聞
而歎曰父死于君子死于父忠孝之道萃于一門時羊
曼周導陶瞻等同見害賊平壼贈侍中驃騎將軍開府
儀同三司諡忠貞祠以太牢世子眕散騎侍郎盱奉車
都尉晉末盜發壼墓尸僵鬚髪蒼白面如生兩手悉拳
爪甲穿達手背安帝詔給錢十萬以修塋兆第三子瞻
廣州刺史瞻弟眈尚書郎
孫忌髙宻人名鳯又名晟後唐明宗時事秦王從榮從
榮敗亡命至夀春節度使劉金得之送詣金陵時烈祖
輔吳四方豪傑多至忌口吃初與人接不能道寒暄坐
定辭辯鋒起人多憎嫉之而烈祖獨喜其文辭使出教
令輒合指遂預禪代祕計保大十四年周師侵淮南圍
夀州以忌為司馬使周世宗以樓車載忌於夀州城下
使招劉仁贍仁贍望見忌戎服拜城上忌逆語之曰君
受國恩不可開門納宼世宗詰之忌謝曰臣為唐大臣
豈可教節度使外叛周班師留忌大梁久之世宗以他
事發怒責問忌正色請死無撓辭問江左虚實又不肯
對命都承㫖曹翰送至右軍巡院猶飲之酒數酌翰起
曰相公得罪賜自盡忌怡然整衣索笏東南望再拜曰
臣受恩深謹以死謝從者二百人亦皆誅死于東相國
寺世宗性暴急莫敢救者已而追悔元宗聞之流涕贈
太傅追封魯國公諡文忠厚恤其家擢其子為祠部郎
中賜名魯嗣
劉仁贍字守惠淮隂洪澤人畧通儒術好兵書仕唐為
龍衛軍都虞候授清淮軍節度使周世宗自將百計攻
城晝夜不少休鼔角聲震牆壁皆動援兵屢敗仁贍意
氣益壯世宗據胡牀城下督攻城仁贍素善射引弓射
之箭去胡牀數步輒墮世宗命進胡牀于箭墮處後箭
復去數步仁贍投弓于地曰天果不佑唐耶吾有死于
城下耳世宗遣中使諭曰知卿忠義然士民何罪又親
駕臨城招之自正月至四月不能下少子崇諫夜泛小
舟渡淮謀紓家禍為軍校所執仁贍命腰斬之監軍文
徳殿使周廷構哭于中門又求救仁贍妻薛氏薛氏曰
崇諌幼子固所不忍然貸其死則劉氏為不忠之門促
命斬之然後成服聞者皆為出涕明年二月世宗復親
征屢戰皆克唐軍被俘馘者四萬人餘衆不能復整多
降周仁贍聞之扼吭憤歎世宗知城且下心獨嘉仁贍
恐城破殺之下詔諭使自擇禍福三月甲辰又耀兵城
北而仁贍病已困篤不知人監軍代為表降世宗舁仁
贍至幄前撫勞嘉歎拜天平軍節度使兼中書令命還
城養疾辛亥晝晦雨沙如霧世宗在下蔡疑有變馳騎
覘之乃仁贍卒年五十八州人皆哭偏裨及士卒自剄
以徇者數十人薛氏不食五日亦死世宗遣使弔祭追
封彭城郡王錄其子崇讃為懐州刺史賜莊宅各一區
元宗聞仁贍死哭之慟贈太師中書令諡忠肅歎曰仁
贍有知其肯捨我而受周命耶是夕夢仁贍若拜謝庭
中加封衛王後主立進封越王宋開寶中子崇諒為進
奉使太祖嘉其忠臣之後特命為都官郎中仁贍至今
廟食夀春此亦有廟
楊邦又字希稷吉州吉水人宋政和中以上舍生賜第
建炎元年為溧陽縣令時江寧府禁卒周徳叛囚其帥
宇文粹中縣宰有欲應之者邦乂諭止之不聽乃設方
畧圍捕殺之賊以故不得逞卒就擒事聞于朝差通判
軍府事三年烏珠入侵渡淮薄江師于東采石時宰相
杜充總諸道兵留江上左顯謨閣待制陳邦光守建康
李梲以前執政為戸部尚書供餽饟充聞敵至出其軍
六萬人列戍江南岸居數日敵知充無鬬志遂渡江江
上之軍皆潰充與戯下降北兵入建康梲先降邦光欲
棄城去不果亦降獨邦乂力拒不從大書其衣裙曰寧
作趙氏鬼不為他邦臣以授其僕曰持此以見吾志吾
必死矣梲邦光愧謝猶强擁邦乂上馬與郊迎烏珠見
則使拜邦乂叱曰我不降何拜亟遁歸卧于家明日金
將張太師諭邦乂授以舊官邦乂以首觸階陛曰我已
志死何多誘我為金將驚止之徐曰公所守固髙奈勢
不可何第歸審思之邦乂退移書其將曰世豈有不畏
死而可以利動者幸速殺我無久留我又明日金人設
宴梲邦光坐堂上樂作召邦乂立庭下邦乂瞠眎梲邦
光叱曰天子以汝拒敵不能抗乃俯首求活已不若犬
豕復與共燕樂尚有面目見我乎金將有起取紙書死
活二字佯脅邦又曰無多言即欲死趣書死字下我乃
信邦乂躍起奪吏所簮筆掣紙書字曰死敵相顧色動
又使引去明日再以見烏珠邦乂不勝憤遥望見大罵
烏珠怒使人疾擊挺杖交下邦乂罵不絶口遂殺之剖
腹取其心明年州以事上聞詔贈直秘閣官其子二人
即死所立廟賜額褒忠(今廟中從祀有忠義陳都義山/寨賈隅官公姪孫尚書吏部員)
(外郎萬里撰行狀曰斗子陳大伯者從公為傔公被囚/大伯不去公罵四太子大伯舉甓奪擊之不中同被害)
(主山砦賈三郎者武勇絶人時號為賈山砦亦同公被/執賈命其子結里人為鬻薪者置兵于薪以入閽人索)
(之事覺父子磔于市朝廷既褒公忠遂各官二/人一子以武階邦人肖其像立公左右從祀焉)
秦鉅字子野丞相檜曾孫待制建康郡侯堪之子嘉定
辛巳正月金人犯蘄州鉅適通判州事與知州李誠之
恊力捍禦(誠之字茂/欽東陽人)求援于武昌安慶月餘兵不至䇿
應兵涂揮常用等棄城遁城遂陷鉅與誠之各以自隨
之兵殊死巷戰(統制官孫中小將江士旺陳興/曹全丘卞軍士李斌等皆鬭死)死傷畧
盡李歸府驅其妻子赴水乃引劍自刎(時誠之年/七十矣)鉅脫
歸倅㕔厲聲呼吏人劉迪急令放火燒諸倉庫赴一室
自焚將死時身猶著白戰袍煙焰中可識有老卒冒火
牽之鉅叱曰我為國死汝輩可自求生掣衣就焚死次
子三將仕名浚者先往四祖山兵至亟還與弟瀈從父
偕死教授阮希用先遣其子女赴井然後自投井中判
官趙汝(闕/)知縣林棨監轄嚴剛中主簿甯時鳯相率赴
水死剛中守城累有戰功而衆寡不敵遂敗城中士民
殲焉惟司理參軍趙與裕先率民兵百餘人奪關出求
救僅以身免而全家没兵中作泣蘄錄以言其事嘉定
十五年褒贈死事官吏鉅封顯節侯諡義烈與李誠之
皆立廟蘄州賜額褒忠(子孫今/家郡中)
牛將軍名富(舊史一/名臯)安豐霍丘人宋制置司游擊寨兵
籍勇而知義以統制官從安撫吕文煥守襄陽之樊城
樊城居漢水北襄陽城在漢南表裏相援為固先是金
亡大朝屯兵鄧州棗陽光化伺隙攻伐宋亦宿重兵于
襄應之積芻糧器械常數十萬計咸淳丁夘春安撫使
劉雄飛覺城中氣色有異又諜知劉左丞整獻取襄之
䇿憂懼遣使詣朝廷祈代賈似道以文煥代守襄至則
北兵已築白河互市堡兵自北來穰穰不絶秋九月文
煥下令清野繕修守備隂遣帳下回鶻人探伺北方動
静十月大兵哨樊城城中出師迎敵殺萬戸庫庫岱自
是不大交鋒而増築鹿門山置堡江中洲上周三里餘
起萬人臺撤星橋斷襄樊下流之援然櫃門關陸路尚
通荆郢髙達時守江陵嘗有收復襄樊功怨朝廷處置
失宜又與吕氏不平故救襄戰不甚力而似道亦疑不
即用遣淮西閫夏貴殿帥范文虎等相繼領兵赴援皆
敗退辛未壬申行中書省行樞宻院駐鹿門山遣兵斷
櫃門關于峴楚二山矢石不及之地掘塹築城下瞰城
中以綴文煥兵又斷漢江中浮航襄樊中絶不能相救
外圍益急城中兵纔七千人糧食雖足而乏薪芻布帛
張順張貴自均房上流赴援力戰至城下順溺死貴復
帥舟師潰圍出求援安陸轉戰至櫃門關誤發平安砲
城中援者退歸而北兵大至敗績死之都統制唐海䕶
兵士刈薪城西萬山伏發被擒所用回鶻將引兵襲北
營亦敗而死城中奪氣癸酉春北兵急攻樊城富與其
衆數千人力戰不敵城陷投砲火中自焚死統制官范
大順張漢英皆戰死裨將王福見富死歎曰將軍死國
事吾豈宜獨生亦赴火死麾下戰死及投漢江者尸相
枕藉大兵據樊城乗髙樹砲擊襄陽中安撫司牙樓(襄/府)
(牙城譙樓大字篆扁曰/山南東道猶唐舊額也)城中恟懼會唐都統扣城請文
煥宣諭上㫖遂以城降襄樊拒大兵首尾六年將士以
死守食盡援絶其降豈得已哉(按張祐倩福華録載甲/戌冬大兵至陽羅堡守)
(關將牛富兩日夜死戰血凝雙掌以湯沃開勝負未決/十二月二十四日定海統制劉成戰敗兵始渡江南夏)
(貴與吕文煥對語夏發划車弩誤中千户/解其遂各退師此又一牛富也存以備考)富既死其妻
胡恭人即所居立廟奉祠額曰忠烈開國節使蓋當時
勅贈云(廟在城中西/南隅竹架街)
趙淮者潭州衡山縣人宋荆湖制置使方之孫右丞相
樞宻使葵之從子金源遷汴連嵗南侵方開閫襄陽有
戰守功葵帥淮東平李全遷淮西制置使拔用吕文徳
夏貴等皆自偏裨起為名將葵督視江淮軍馬以身任
藩屏幾四十年淳祐癸夘拜右丞相被劾去國咸淳丁
夘冬告歸病卒而邊事日棘朝廷以趙氏累世將家用
其子溍為沿江制置淮知無為軍徳祐乙亥行省兵自
江州順流而下行院兵自淮西來會據安慶降池州太
平賈似道軍潰於丁家洲沿江守將或遁或降乃就家
起淮為太府寺丞同臨安府通判陳昭賔于銀樹東埧
措置防拓淮招集義兵聚糧造戰艦于溧陽宜興界長
塘湖􁡴山阻水置寨扼建康東出之兵江東宣撫司屢
遣使招之不從尋除江東轉運判官置司溧陽冬十月
行省分道進兵臨安别遣招討使徐王榮新野千戸陳
翼引兵攻之至元十三年正月進屯兵溧陽之永豐圩
與大兵戰敗被擒宣撫司遣徐王榮送詣淮東行省路
經秦丞相檜别墅題云祖父有功王室福澤延及子孫
淮今勢窮被執萬古忠義長存刀鋸吾所不懼誓以一
死報君伏願先靈速引庶幾不辱家門徐王榮沿途勸
誘使降淮曰汝依南朝體面則可徐信之以轎從迎過
江至行省見左丞相阿珠淮挺立不跪抗罵不已即命
斬于𤓰洲淮妾二人時從行有將領逼妻之紿曰伺焚
知府屍唯命是從將以為誠然聽之二妾既焚尸以衣
裹骨投金山江中並赴水死宋相陳宜中以淮死節奏
贈忠愍公事見宋史
汪立信字成父號紫源其先徽州人宋紹興末從祖澈
宣諭湖北京西曾祖智往從之取道淮西六安山中喜
其山水擇居焉子孫遂為六安人立信生而氣宇充實
端重寡言淳祐辛丑獻䇿招安慶劇賊胡興劉文亮等
借補承信郎丙午赴建康寓試登進士第理宗見公狀
貌雄偉顧侍臣曰此閫帥才也時年四十七授烏江簿
辟沿江制幕知桐城縣未上辟荆湖制司幹辦通判建
康府荆湖制置馬光祖辟充䇿應使司及本司㕘議官
(泄說景定庚申變後賈似道忌一時閫臣行打算法汙/之趙葵宣撫所用委建康閫馬光祖打算大意欲捃摭)
(煅煉致葵于罪汪立信時任閫幕殊不經意一日光祖/會幕客置省禮并文移案上曰此係朝廷新行一大事)
(須早囘報成父曽見否答曰畧見掲視數板復投案上/光祖曰成父意若何立信初不對良久厲聲曰趙信庵)
(為朝廷事使朝廷錢制置欲去打算今本司日日亦使/朝廷錢將後又使誰打算乎光祖大怒曰成父敢自擔)
(當如此可自回報朝廷且自做制置即令吏抱印置立/信前立信曰可惜朝廷不用某作制置若某作制置須)
(官得體為朝廷争氣光祖拂衣入内立信亦趨出明日/光祖意悔請立信謀之立信曰于理只當星馳報趙令)
(自㸃對當破數者破數當還朝廷者還朝廷本司備以/囘闕公私交益兼全朝廷之體光祖喜從之趙遂得全)
(晩節/以此)擢提舉京西南路常平義倉茶鹽公事改知招信
軍權淮東提刑景定庚申差知池州提舉江南東路權
知常州兩浙西路提刑辛酉冬移臺嘉興講行救荒之
政公自為榜(畧云古人有言世間善事惟濟人之急為/第一隂間罪謫惟絶人之食為最重蓋食)
(者人之命一日不食則飢三日不食則死有能捐斗升/以活人是為無上功徳昔成都府冇黄承事者每嵗遇)
(禾麥熟時以錢三萬緡收糴至來年禾麥未熟艱難之/際只照元糴價出糶張忠定公鎮成都日夜夢謁紫府)
(真君真君召黄承事坐公之上真君加敬如此其隂功/蓋可見矣燕山竇十郎其家甚富歉嵗則減價糶穀其)
(窮乏無錢者則隨數賙給後生五子皆登上第青州有/陳李二富家嵗收田租以數萬計遇歉嵗則閉糴待價)
(用小斗出糶收利十倍因此愈富不過三十年家道日/漸蕭索子孫絶滅無噍𩔖善惡之報如影隨形深可畏)
(哉榜出民/賴以濟)尋改知江州充沿江制置副使節制蘄黄興
國軍馬提舉饒州南康兵甲升江西安撫使乞祠祿差
知鎮江尋充湖南安撫使知潭州到任除卧牀薦席外
備堂供帳物件悉置官庫行惠民之政以所積錢連嵗
代納潭民夏稅貧無告者支米給錢病者加炭藥雨雪
旱潦軍民皆有犒給興學校禁鄉試鬨塲士習丕變以
潭為湖湘重鎮創威敵軍所募精銳凡數千人後帥李
芾果賴以守咸淳癸酉除權兵部尚書荆湖安撫制置
使知江陵府時襄陽被圍危急立信上疏請益安陸府
屯兵凡邊戍皆不宜抽減黄州守臣陳奕素蓄異志朝
廷宜防之又移書抵似道謂内地何所用乎多兵宜盡
抽之過江可得六十萬百里或二百里置一屯皆設都
統七千里江面纔三四十屯設兩大藩府以總攝運調
之緩急上下流相應必無能破吾聫落之勢者久之日
益進此第一䇿也今久拘使者在真州何不議遣使偕
行㗖以厚利緩其師期年嵗間我江外之藩垣成氣象
固江南之生兵日増矣此其二䇿也三謂若此兩說不
行惟有準備投拜其意蓋激賈行第二䇿賈得書大怒
指為張皇生事罵曰瞎賊敢爾妄語諷臺諌劾之甲戌
秋改兵部尚書以朱禩孫代守江陵立信歸金陵上章
丏祠徳祐乙亥北兵渡江九江以下皆失守公挈家登
舟由真揚入淮遇似道江中撫公背曰端明端明似道
不用公言遂至于此答曰平章平章瞎賊今日更說一
句不得賈問公何向曰今江南無一寸乾浄地立信去
尋一片趙家地上死也要死得分明後抵髙郵月餘除
端明殿學士沿江招討大使隨寓開府沿江諸軍並聽
調用而建康府已降淮東被圍公病亦篤告老授光祿
大夫致仕丞相巴延行省建康聞立信所陳三䇿驚曰
江南亦有是人有是語乎若宋用之我豈得至此欲遣
使迎之立信得宻報哭曰吾猶幸得在趙家地上死也
握拳撫案者三聲震中外以是失聲三日而死年七十
五時髙郵尚未歸附以遺表奏贈少傅公先居建康興
政坊至元丁丑歸𦵏溧水都堂山子麟早卒姪天麒為
撰年譜云
　至大金陵新志卷十三上之中
欽定四庫全書
　至大金陵新志卷十三上之下
　　　　　　　　　　　　　元　張鉉　撰
　　人物志(三/)
　　　列傳
　　　　忠勲
范蠡南陽人事越二十餘年句踐即位三年而欲伐吳
蠡諌曰國家之事有持盈有定傾有節事持盈者與天
定傾者與人節事者與地夫勇者逆徳也兵者凶器也
争者事之末也隂謀逆徳好用凶器始于人者人之所
卒也淫佚之事上帝之禁也先行此者不利句踐不聽
興師伐吳戰于五湖不勝棲于會稽召蠡問焉對曰君
王其忘之乎定傾者與人乃令大夫種行成于吳吳人
許諾王曰蠡為我守于國對曰四封之内百姓之事蠡
不如種也四封之外敵國之制立斷之事種亦不如蠡
也王曰諾令大夫種守國與蠡入官於吳三年而吳人
遣之歸及至于國王問蠡曰節事奈何對曰節事者與
地惟地能包萬物以為一其事不失生萬物容畜禽獸
然後受其名而兼其利美惡皆成以養其生時不至不
可彊生事不究不可彊成時將有反事將有間必有以
知天地之恒制乃可以有天下之成利事無間時無反
則撫民保教以須之四年王召蠡與謀伐吳蠡不可又
一年蠡曰人事至矣天應未也又一年吳殺伍子胥王
召蠡問焉對曰逆節萌生天地未形而先為之征其事
是以不成并受其刑王姑待之又一年王問曰吾昔與
子謀吳子曰未可今吳稻蟹不遺種其可乎對曰天應
至矣人事未盡也王姑待之王怒曰子欺不榖耶吾與
子言人事子應我以天時今天應至矣子應我以人事
何也蠡曰夫人事必與天地相㕘然後可以成功今其
禍新民恐其君臣上下皆知其資財之不足以支長久
也將同其力致其死王其馳騁弋獵無忘國常彼上將
薄其徳下將盡其力又使之望而不得食乃可以致天
地之殛王從之至于𤣥月王召蠡曰諺有之觥飲不及
壺飱今嵗晩矣子將奈何對曰微君王之言臣固將謁
之臣聞從時者猶救火追亡人也蹶而趨之唯恐弗及
王曰諾遂興師伐吳至于五湖(五湖舊云笠澤溧陽長/塘湖别云洮湖即五湖)
(之一詳見/山川志)吳人挑戰一日五反王欲許之蠡進諌曰夫
謀之廊廟失之中原可乎王姑弗許臣聞古之善用兵
者贏縮以為常四時以為紀無過天極䆒數而止天道
皇皇日月以為常明者以為法微者則是行陽至而隂
隂至而陽日困而還月盈而匡故善用兵者因天地之
常與之俱行後則用隂先則用陽近則用柔逺則用剛
後無隂蔽先無陽察用人無藝往從其所剛柔以禦陽
節不盡不死其野彼來從我固守勿與若將與之必因
天地之災又觀其民之飢飽勞逸以㕘之盡其陽節盈
吾隂節而奪之利宜為人客剛彊而力疾陽節不盡輕
而不可取宜為人主安徐而重固隂節不盡柔而不可
迫凡陳之道設右以為牝益左以為牡蚤晏無失必順
天道周旋無究今其來也剛彊而力疾王姑待之王曰
諾弗與戰居三年吳師潰吳王棲于姑蘇使王孫雒行
成于越曰昔者上天降禍于吳得罪于會稽今王其圖
不榖不榖請復會稽之和蠡諌不許使者往而復來辭
愈卑禮愈尊王又欲許之蠡諌曰臣聞聖人之功時為
之庸得時不成天有還形天節不逺五年復反小凶則
近大凶則逺君王忘會稽之恥乎孰使我蚤朝而晏罷
者非吳耶與我争三江五湖之利者非吳耶十年謀之
一朝而棄之王姑勿許王曰吾欲勿許而難對其使者
子其辭之蠡左提鼓右援枹對使者曰昔者上天降禍
于越委制于吳而吳不受今將反義以報此禍吾王敢
無聽天之命而聽君王之命乎王孫雒曰子范子先人
有言曰無助天為虐助天為虐者不祥今吳稻蟹不移
種子將助天為虐不忌其不祥乎蠡曰王孫子昔吾先
君固周室之不成子也改濵于東海之濵黿龜魚鼈之
與處而鼃黽之與同處余雖靦然而人面哉吾猶禽獸
也又安知是諓諓者乎雒請反辭于王蠡曰君王已委
制于執事之人矣子往矣無使執事之人得罪于子使
者辭反蠡不報于王擊鼓興師以隨使者至於姑蘇之
宫不傷越民遂滅吳句踐既平吳命蠡築城金陵之長
干(長干在今集慶路城南天禧寺/所故址猶在詳見後古迹志)以兵北渡淮與齊晉
諸侯會于徐州致貢于周元王使人賜句踐胙命為伯
是時越兵横行江淮東諸侯畢賀號稱霸王蠡乃辭於
王曰臣聞君憂臣勞君辱臣死昔者君王辱于會稽臣
所以不死者國之恥未雪也今事已濟矣蠡請從會稽
之罰王曰所不掩子之惡揚子之美者使其自無終没
于越國子聽吾言吾與子分國而治不聽吾言身死妻
子為戮蠡對曰臣聞命矣君行制臣行意遂乗輕舟以
浮于五湖(注見/前)變姓名自謂䲭夷子皮父子戮力治産
居無幾何致産數千萬齊人聞其賢以為相蠡喟然歎
曰居家則致千金居官則致卿相此布衣之極也久受
尊名不祥乃歸相印盡散其財與知友鄉黨而懐其重
寶間行以去止于陶自謂陶朱公詳見史記及吳越春
秋
論曰管仲相桓公霸諸侯其詐不足稱也而聖人取節
焉若蠡之佐句踐因敗為成報辱為功豈與後之君臣
酖于晏安甘心困辱者比乎其能持盈定傾務盡人事
而觀天節皆權謀深計同於戰國之士蠡力行之外以
强其國内以保其身然㮣之聖賢之道功近而徳逺矣
張昭字子布彭城人漢末避難南渡居秦淮為孫䇿長
史輔孫權為軍師權嘗乗馬射虎虎突前攀持馬鞍昭
變色而前曰將軍何有當爾夫為人君者謂能駕御英
雄驅使羣賢豈謂馳逐于原野校勇於猛獸者乎如有
一旦之患奈天下笑何權謝昭曰年少慮事不逺以此
慙君權于釣臺飲酒大醉使人以水灑羣臣曰今日酣
飲惟醉墮臺中乃止昭正色不言出外車中坐權呼還
謂曰共作樂耳公何為怒昭對曰昔紂為糟丘酒池長
夜之飲當時亦以為樂不以為惡也權黙然慙遂罷酒
初權當置丞相衆議歸昭權曰方今多事職統者責重
非所以優之也後丞相孫邵卒百僚復舉昭權曰孤豈
為子布有愛乎顧丞相事煩而此公性剛所言不從怨
咎將興非所以益之也乃用顧雍昭每朝見辭氣壯厲
義形于色曾以直言逆㫖中不進見後蜀使來稱蜀徳
美而羣臣莫拒權歎曰使張公在坐彼不折則廢安復
自誇乎明日遣中使勞問因請見昭昭避席謝權跪止
之昭坐定仰曰昔太后桓王不以老臣屬陛下而以陛
下屬老臣是以思盡臣節以報厚恩使泯没之後有可
稱述而意慮淺短違逆盛㫖自分幽淪長棄溝壑不圖
復䝉引見得奉帷幄然臣愚心所以事國志在忠益畢
命而已若乃變心易慮以偷榮取容此臣所不能也權
辭謝焉公孫淵稱藩權遣張彌許晏往拜淵燕王昭諌
曰淵背魏懼討逺來求援非本志也若淵改圖欲自明
于魏兩使不反不亦取笑於天下乎權與相反覆昭意
彌切權不能堪案刀而怒曰吳國士人入宫則拜孤出
宫則拜君孤之敬君亦為至矣而數于衆中折孤孤嘗
恐失計昭熟視權曰臣雖知言不用每竭愚忠者誠以
太后臨崩呼老臣于床下遺詔顧命之言故在耳因涕
泣横流權擲刀與昭對泣然卒遣彌晏往昭忿言之不
用稱疾不朝權恨之土塞其門昭又于内以土封之淵
果殺彌晏權數慰謝昭昭固不起權因出過其門呼昭
昭辭疾篤權燒其門欲以恐之昭更閉戸權使人滅火
住門良久昭諸子共扶昭起權載以還宫深自克責昭
不得已然後朝會昭容貌矜嚴有威風權常曰孤與張
公言不敢妄也舉邦憚之年八十一嘉禾五年卒遺令
幅巾素棺斂以時服權素服臨弔諡曰文(昭封婁侯著/春秋左氏論)
(語注有宅孫/闓見後傳)
周瑜字公瑾廬江舒人父異洛陽令瑜長壯有姿貌初
孫堅興義兵討董卓徙家于舒堅子䇿與瑜同年獨相
友善瑜推道南大宅舍䇿升堂拜母有無通共瑜從父
尚為丹陽太守瑜往省之會䇿東度到歴陽馳書報瑜
將兵迎䇿從攻横江當利皆拔之乃渡擊秣陵破笮融
薛禮轉下湖孰江乗進入曲阿劉繇奔走而䇿之衆已
數萬因謂瑜曰吾以此衆取吳會平山越已足卿還鎮
丹陽瑜還頃之袁術遣從弟𦙍代尚為太守而瑜與尚
俱還夀春術欲以瑜為將瑜觀術終無所成求為居巢
長遂還吳是嵗建安三年也䇿親自迎瑜授建威中郎
將與兵二千人騎五十疋令曰周公瑾英雋異才與孤
有總角之好骨肉之分加前在丹陽發衆及船糧以濟
大事論徳酬功此未足以報者也瑜時年二十四吳中
皆呼為周郎後領春榖長頃之䇿欲取荆州以瑜為中
䕶軍領江夏太守從攻皖拔之復進尋陽破劉勲討江
夏還定豫章廬陵留鎮巴丘(案孫䇿時未能得定江夏/瑜所鎮應在江西之巴丘)
(縣與後所卒巴/丘之地不同)䇿薨權統事瑜將兵赴喪遂留吳與長
史張昭共掌衆事曹操破袁紹下書責權任子權召羣
臣會議張昭秦松等猶豫不能決權意不欲遣質將瑜
詣母前定議瑜曰昔楚國初封於荆山之側不滿百里
之地繼嗣賢能廣土開境立基于郢遂據荆揚至于南
岸傳業延祚九百餘年今將軍承父兄餘資兼六郡之
衆兵精糧多將士用命鑄山為銅煮海為鹽境内富饒
人不思亂汎舟舉帆朝發夕到士風勁勇所向無敵有
何偪迫而欲送質質一入不得不與曹氏相首尾與相
首尾則命召不得不往便見制于人也極不過一侯印
僕從十餘人車數乗馬數匹豈與南面稱孤同哉不如
勿遣徐觀其變若曹氏能率義以正天下將軍事之未
晩若圖為暴亂兵猶火也不戢將自焚將軍韜武抗威
以待天命何送質之有權母曰公瑾議是也公瑾與伯
符同年小一月耳我視之如子汝其兄事之遂不送質
十三年九月操入荆州劉琮舉衆降操得其水軍船步
兵數十萬將士聞之皆恐權延見羣下問以計䇿議者
咸欲迎之瑜曰不然操雖託名漢相其實漢賊將軍以
神武雄才仗父兄之烈割據江東當横行天下為漢家
除殘去穢況操自送死而可迎之邪請為將軍籌之今
使北土已安操無内憂能曠日持久來争疆埸又能與
我校勝負于舟楫可也今北土既未平安馬超韓遂尚
在關西為操後患且舍鞍馬仗舟檝與吳越争衡本非
中國所長又今盛寒馬無藁草驅中國士衆逺涉江湖
之間不習水土必生疾病此數者用兵之患也而操皆
冒行之將軍擒操宜在今日瑜請得精兵三萬人進住
夏口保為將軍破之權曰老賊欲廢漢自立久矣徒忌
二袁吕布劉表與孤耳今數雄已滅惟孤尚存孤與老
賊勢不兩立君言當擊甚與孤合此天以君授孤也拔
刀斫前奏案曰諸將吏敢復有言當迎操者與此案同
及會罷之夜瑜請見曰諸人徒見操書言水步八十萬
而各恐懾不復料其虚實今以實校之彼所將中國人
不過十五六萬且軍已久疲所得表衆極七八萬耳而
尚懐狐疑夫以疲病之卒御狐疑之衆衆數雖多甚未
足畏得精兵五萬自足制之願將軍勿慮權撫背曰公
瑾卿言至此甚合孤心子布元表諸人各顧妻子挾持
私慮深失所望獨卿與子敬與孤同耳此天以卿二人
賛孤也五萬兵難卒合已選三萬人船糧戰具俱辦卿
與子敬程公便在前發孤當續發人衆多載資糧為卿
後援卿能辦之者誠決邂逅不如意便還就孤孤當與
孟徳決之時劉備為操所破遣諸葛亮詣權權遂遣瑜
及程普等與備并力逆操遇于赤壁時操軍衆已有疾
病初一交戰操軍敗退引次江北瑜步將黄蓋曰今寇
衆我寡難與持久然觀操軍方連船艦首尾相接可燒
而走也乃取䝉衝鬬艦數十艘實以薪草膏油灌其中
裹以帷幕上建牙旗先書報操欺以欲降又豫備走舸
各繫大船後因引次俱前操軍吏士皆延頸觀望指言
蓋降蓋放諸船同時發火時風盛猛延燒岸上營落頃
之煙炎張天人馬燒溺死者甚衆操軍敗走還屯南郡
權拜瑜偏將軍領南郡太守以下雋漢昌瀏陽州陵為
奉邑屯據江陵劉備以左將軍領荆州牧治公安備詣
京見權瑜上疏曰劉備以梟雄之姿而有關羽張飛熊
虎之將必非久屈為人用者愚謂大計宜徙備置吳盛
築宫室多其美女玩好分此二人各置一方使如瑜者
得挾與攻戰大事可定也今猥割土地以資業之聚此
三人俱在疆埸恐蛟龍得雲雨終非池中物也權以操
在北方當廣攬英雄又恐備難卒制故不納是時劉璋
為益州牧外有張魯寇侵瑜詣京見權曰今曹操新折
衂方憂腹心未能與將軍連兵相事乞與奮威俱進取
蜀得蜀而并張魯因留奮威固守其地與馬超結援瑜
還與將軍據襄陽以䠞北方可圖也權許之瑜還江陵
為行裝道於巴丘病卒(所卒之處應在今之巴陵與/前所鎮巴丘名同處異也)兩
男一女女配太子登男循尚公主拜騎都尉有瑜風
王導字茂𢎞光祿大夫覽之孫也少有風鑒識量清逺
年十四陳髙士張公見而竒之曰此兒容貌志氣將
相之器也入朝為祕書郎時有洛陽人戍邊五年不反
所聘妻父母更以女予他族女不欲行父母强之登車
生一子終悒悒成疾以死踰年前夫歸聞其家說如此
便往發墓開棺視之女還活起與前夫歸其家後夫訟
于縣縣聞之府河南尹上其事詔廷臣議咸不能決導
曰此非常事不得以常理斷之女宜還前夫詔是其議
元帝為琅邪王與導素相親善導知天下已亂遂傾心
推奉會帝出鎮下邳請導為安東司馬及徙鎮建康吳
人不附居月餘士庶莫有至者導患之會上已觀禊帝
乗肩輿具威儀導與兄敦及諸名勝皆騎從吳人紀瞻
顧榮皆江南之望竊覘之相率拜于道左帝使導躬造
榮等皆應命而至由是吳會風靡百姓歸心俄而洛京
傾覆中州士女避亂江左者十六七導勸帝收其賢人
君子與之圖事時荆揚晏安戸口殷實導為政務在清
静朝野傾心號為仲父帝從容謂導曰卿吾之蕭何也
晉國既建以導為丞相軍諮祭酒桓彛初過江見朝廷
微弱謂周顗曰我以中州多故來此欲求全活而寡弱
如此將何以濟憂懼不樂往見導極談世事還謂顗曰
向見管夷吾無復憂矣于時軍旅不息學校未修導上
書請興復道教令朝之子弟入學帝從之語見學校志
及帝登尊號百官陪列命導升御牀共坐導固辭曰若
太陽下同萬物蒼生何由仰照乃止劉隗用事導漸見
疎逺任真推分澹如也王敦反劉隗勸帝悉誅王氏導
率羣從昆弟子姪二十餘人每旦詣臺待罪帝召見之
導稽首謝曰逆臣賊子何世無之豈意今者近出臣族
帝跣執其手曰茂𢎞方託百里之命于卿是何言邪乃
詔曰導以大義滅親可以吾為安東時節假之及敦得
志加導守尚書令初西都覆没四方咸勸進于帝敦憚
帝賢明欲更議所立導固争乃止及此役也敦謂導曰
不從吾言幾致覆族導猶執正議敦無以奪元帝愛琅
邪王裒將有奪嫡之議以問導導曰立子以長且紹又
賢不宜改革帝猶疑之導日夕陳諫故太子卒定明帝
崩導復與庾亮等同受遺詔共輔幼主石勒侵阜陵加
大司馬假黄鉞出討之軍次江寧帝親餞于郊俄而賊
退庾亮將徵蘇峻導曰峻猜險必不奉詔且山藪藏疾
宜包容之固争不從既而難作六軍敗績導入宫侍帝
峻以導徳望不敢加害使以本官居己之右未幾逼乗
輿幸石頭導争之不得使㕘軍袁耽?誘峻將路永謀
奉帝出奔義軍而峻衛禦甚嚴事遂不果導乃攜二子
隨永偕奔白石及賊平宗廟宫室並為灰燼温嶠議遷
都豫章三吳之豪請都會稽二論紛紜未有所適導曰
建康古之金陵舊為帝里又孫仲謀劉𤣥徳俱言王者
之宅古之帝王不以豐儉移都苟思衛文大帛之冠則
無往不可若不績其麻則樂土為虚矣且北寇遊魂伺
我之隙一旦示弱竄於蠻越求之望實懼非良計今特
宜鎮之以静羣情自安由是嶠等謀並不行導有羸疾
不堪朝會帝數幸其府後令輿車入殿石季龍(原闕六/十二行)



　
　
　
　
　
　
　
　
　
　
各得所任常疑劉牢之不可獨任王味之不宜專城牢
之既以亂終而味之亦以貪敗識者服其知人安雖受
朝寄然東山之志始末不渝每形於言色造汎海之裝
欲須經畧粗定自江道還東雅志未就遇疾還都聞當
輿入西州門悵然謂所親曰昔桓温在時吾常懼不全
忽夢乗温輿行十六里見一白鷄而止乗温輿者代其
位也十六里止今十六年矣白鷄主酉今太嵗在酉吾
病殆不起乎乃上疏遜位薨年六十六帝臨于朝堂三
日贈太傅諡曰文靖𦵏加殊禮依大司馬桓温故事詳
見晉史
温嶠字太真司徒羨弟之子聰敏有識量愽學屬文以
孝悌稱于邦族年十七州郡辟召皆不就平北大將軍
劉琨妻嶠之從母琨請為參軍與討石勒有功遷右司
馬元帝初鎮江左琨謂嶠曰昔班彪識劉氏之復興馬
援知漢光之可輔今晉祚雖衰天命未改吾欲立功河
朔使卿延譽江南子其行乎對曰嶠雖無管張之才而
明公有桓文之志欲建匡合之功豈敢辭命乃以為左
長史檄告中外奉表勸進嶠既至引見具陳琨忠誠志
在效節因說社稷無主天人繫望辭㫖慷慨舉朝屬目
帝器而嘉焉王導周顗謝鯤庾亮桓彛等並與親善于
時江左草創綱維未舉嶠殊以為憂及見王導共談讙
然曰江左自有管夷吾吾復何慮除散騎侍郎固讓不
拜苦請北歸𦵏母不許遷太子中庶子太子與為布衣
交數陳規諷又獻侍臣箴時太子起西池樓觀頗為勞
費嶠上疏以為朝廷草創巨寇未滅宜應儉以率下務
農重兵太子納焉王敦舉兵内向六軍敗績太子將自
出戰嶠執鞚諌曰臣聞善戰者不怒善勝者不武如何
萬乗儲副而以身輕天下太子乃止明帝即位拜侍中
轉中書令甚為王敦所忌因請為左司馬敦阻兵不朝
多行陵縱嶠諫敦曰昔周公之相成王勞謙吐握豈好
勤而惡逸哉誠由處大任者不可不爾而公自還輦轂
入輔朝政闕拜覲之禮(原闕三十一行/)

　
　
　
　
　
　
　
　
　　　　　　陳峻罪狀有衆七千灑泣登舟未發侃
復召兵還嶠與侃書曰僕與仁公並受方嶽之任安危
休戚理既同之進當為大晉之忠臣退當以慈父雪愛
子之痛今出軍既緩復召兵還人心乖離是為敗于幾
成也峻時殺侃子瞻由是侃激勵遂率所統與嶠亮同
赴京師戎卒六萬旌旗七百餘里直指石城次於蔡洲
侃屯查浦嶠屯沙門浦祖約據歴陽與峻為首尾見嶠
等軍盛謂其黨曰吾本知嶠能為四公子之事今果然
矣峻聞嶠將至逼大駕幸石頭時峻軍多馬南軍仗舟
楫不敢輕與交鋒用將軍李根計據白石築壘以自固
使庾亮守之賊步騎萬餘來攻不下而退追斬二百餘
級嶠又于四望磯築壘以逼賊曰賊必争之設伏以逸
待勞是制賊之一竒也既而義軍屢戰失利嶠軍食盡
陶侃怒曰使君前云不憂無將士惟得老僕為主今數
戰皆北良將安在荆州接胡蜀二方倉廪當備不虞若
復無食僕便欲西歸更思良籌殄賊未為晩也嶠曰不
然自古成監師克在和光武之濟昆陽曹公之拔官渡
以寡敵衆仗義故也峻約小豎為海内所患今日之舉
決在一戰峻勇而無謀藉驕勝之勢自謂無前今挑之
戰可一鼓而擒奈何捨垂立之功設進退之計且天子
幽逼社稷危殆四海臣子肝腦塗地嶠等與公並受國
恩是致命之日事若克濟則臣主同祚如其不捷身雖
灰滅不足以謝責于先帝今之事勢義無旋踵若騎猛
獸安可中下哉公若違衆獨反人心必沮沮衆敗事義
旗將迴指于公矣侃無以對遂留不去嶠于是創建行
廟廣設壇塲告皇天后土祖宗之靈親讀祝文聲氣激
揚涕流覆面三軍莫能仰視其日侃督水軍向石頭亮
嶠等率精勇一萬從白石入挑戰時峻勞其將士因醉
突陣馬躓為侃將所斬峻弟逸及子碩嬰城自固嶠乃
立行臺布告天下賊將匡術以臺城來降為逸所攻求
救江州别駕羅洞曰今水暴長救之不便不如攻榻杭
榻杭軍若敗術圍自解嶠從之遂破賊石頭軍奮威長
史滕含抱天子奔于嶠船時侃雖為盟主而處分規畧
一出于嶠及賊滅拜驃騎將軍開府儀同三司散騎常
侍封始安郡公邑三千戸卒年四十二江州士庶聞之
莫不相顧而泣贈侍中大將軍持節都督刺史餘如故
諡曰忠武祠以太牢詳見晉史
陶侃字士行本溧陽人吳平徙家廬江之潯陽廬江太
守張夔召為督郵領樅陽令察孝亷至洛陽張華與語
異之除郎中劉𢎞為荆州刺史辟亂為南蠻長史遣討
張昌破之以母憂去職服闋參東海王越軍事江州刺
史華軼表侃為揚武將軍元帝加侃奮威將軍遷龍驤
將軍武昌太守王敦忌侃左遷廣州刺史在州無事朝
運百甓于齋外暮運于齋内人問其故答曰吾方致力
中原過爾優逸恐不堪事其勵志勤力皆此𩔖太興初
進號平南將軍都督交州軍事王敦反詔侃以本官領
江州刺史尋轉督湘州敦得志上侃復本職加散騎常
侍錄前後功進號征南大將軍開府儀同三司敦平遷
都督荆雍益梁州諸軍事領䕶南蠻校尉征西大將軍
荆州刺史侃性聰敏勤于吏職閫外多事千緒萬端罔
有遺漏逺近書䟽莫不手答筆翰如流未嘗壅滯引接
踈逺門無停客常語人曰大禹聖者乃惜寸隂至于衆
人當惜分隂豈可逸遊荒醉生無益於時死無聞於後
是自棄也諸叅佐或以談戱廢事者命取其酒器蒲愽
之具悉投之於江吏將則加鞭朴曰樗蒲者牧豬奴戱
耳老莊浮華非先王之法言不可行也君子當正其衣
冠攝其威儀何有亂頭養望自謂宏逹邪造船木屑及
竹頭悉令舉掌之咸不解所以後正會積雪始晴聽事
前猶濕於是以屑布地及桓温伐蜀又以竹頭作釘裝
船其綜理㣲宻皆此𩔖蘇峻作逆京都不安侃子瞻與
卞壼等皆死難平南將軍温嶠要侃同赴朝廷推為盟
主以峻殺瞻重遣書以激怒之便戎服登舟瞻䘮至不
臨與温嶠庾亮俱會石頭諸軍即欲决戰侃獨謂賊盛
不可争鋒當以歲月智計擒之嶠等累戰無功侃仍屯
查浦監軍部將李根建議請立白石壘曰查浦地下又
在水南唯白石峻極險固可容數千人賊來攻不便滅
賊之術也侃從之夜脩曉訖賊見壘大驚賊攻大業壘
侃將救之長史殷羡曰若遣救大業歩戰不如峻則大
事去矣但當急攻石頭峻必救之而大業自解侃又從
羡言峻果棄大業而救石頭諸軍與峻戰陣陵東督䕶
竟陵太守李陽部將彭世斬峻於陣賊衆大潰峻弟逸
復聚衆侃與諸軍斬逸於石頭初峻之反由於庾亮亮
之奔也懼侃致討用温嶠謀詣侃拜謝侃遽止之曰庾
元規乃拜陶士行邪王導入石頭城令取故節侃笑曰
蘇武節似不如是導有慚色使人屏之侃旋江陵尋拜
侍中大尉加羽葆鼓吹改封長沙郡公邑二千戸賜絹
八千疋加都督交廣寜七州軍事以江陵偏逺移鎮巴
陵蘇峻將馮鐡殺侃子奔于石勒勒以為戍將侃告勒
以故勒召而殺之尋以討郭黙詔侃都督江州領刺史
增置左右長史司馬從事中郎四人掾屬十三人移鎮
武昌疾篤上表遜位遣左長史殷羡奉送所假節麾幢
曲盖侍中貂蟬太尉章荆江州刺史印𫝊棨㦸以後事
付右司馬王愆期輿車出就船明日薨于樊溪時年七
十六追贈大司馬假宻章祠以太牢䇿諡曰桓詳見晉
史(晉徴士潜字淵明即侃曽孫嘗為建鎮軍叅軍宋髙/祖王業漸隆不復肯仕由彭澤令棄官隠廬山云)
曹彬字國華真定靈夀人父芸成徳軍兵馬使彬始生
周歲日父母以百翫之具羅於席觀其所取彬左手持
干戈右手取爼豆斯湏取一印他無所視人皆異之既
長氣質淳厚漢乾祐中為成徳牙將周太祖貴妃張氏
彬之從母也由是得𨽻世宗帳下補供奉官累遷西上
閣門使出使吳越訖事即行不受私覿遷引進使宋興
遷客省使伐蜀之役彬以客省使監歸州路行營劉光
毅軍峽中郡縣悉下諸將皆欲屠城殺降彬獨任恕而
戢下所至悦服拜宣徽南院使義成軍節度使太祖伐
江南以彬將行營之師彬分兵由荆南順流而東破峽
口砦進克池州連克當塗蕪湖二縣駐軍采石磯作浮
梁跨大江以濟師大破其軍于白鷺洲進次秦淮江南
水陸十萬陳於城下大敗之進圍金陵李煜遣徐鉉奉
表詣闕乞緩師彬亦緩攻取冀煜歸服使人諭之曰事
勢如此所惜者一城生聚若能歸命策之上也城垂克
彬忽稱疾不視事諸將皆來問疾彬曰余之病非藥石
所愈惟湏諸公誠心自誓以克城之日不妄殺一人則
自愈矣諸將許諾共焚香為誓明日稱疾愈遂克金陵
城中按堵李煜與其臣百餘人詣軍門請罪彬慰安之
待以客禮自出師至凱旋士衆畏服無輕肆者及入見
以榜子進稱奉敕江南幹事回其謙恭不伐如此初彬
之緫師也太祖謂曰俟克李煜當以卿為使相副帥潘
美豫以為賀彬曰不然是行也仗天威遵廟謨乃能成
事吾何功哉况使相極品乎羙曰何謂也彬曰太原未
平爾已而還朝獻俘太祖曰本除卿使相然劉繼元未
下姑少待之既聞此語美竊視彬微哂太視覺之遽詰
所以羙不敢隠遂以前對太祖亦大笑乃賜彬錢二十
萬彬曰人生何必使相好官亦不過多積金錢耳未㡬
拜樞宻使忠武軍節度使太宗即位加同平章事從平
太原加兼侍中罷為天平軍節度使封魯國公起為侍
中武寜軍節度使徙鎮平盧真宗即位拜同平章事樞
宻使咸平二年被疾真宗親視臨問手為和藥賜白金
萬兩問以後事對曰臣無事可言二子璨與瑋材器有
取臣若内舉皆堪為將真宗問以優劣對曰璨不如瑋
薨年六十九贈中書令以孫女皇后恩追封濟陽郡王
諡武惠與趙普配享太祖廟廷此亦有廟
吕頥浩字元直本滄州樂陵人五世祖因官家於齊州
頥浩登宋紹聖元年進士第初調北京成安尉宻州司
户以李清臣薦除大名府國子監博士未幾改邠州教
授歴宗(闕/)愽士通判延(闕/)　浙提舉茶鹽提舉河北東
路常平河北轉運判官召為太府少卿除轉運副使陞
都轉運使奉法稱職宣和四年童貫用兵燕薊徽宗命
頥浩為轉運使頥浩條奏河北燕山路危急五事忤㫖
罷職金國漸生釁端前後反復邀求不已徽宗悟前日
之言復頥浩官金人入燕山公與蔡靖以下文武官三
百餘員皆為金人所執與蔡靖李與權沈琯等隨行至
東京城下得還朝廷再差為河北都轉運使力辭挈家
居揚州建炎元年五月高宗即位于南京召頥浩赴行
在以病辭免先致書宰執大畧謂敵人詭詐不情貪婪
無厭與契丹相持二十年今嵗講和明年大戰前後反
覆卒吞契丹今日之勢講和亦不可恃欲戰則力不逮
若非遷避更無上䇿議者多以謂鑾輿南渡必失中原
是大不然赤壁之戰魏彊吴弱然而魏武大衂者江淮
之間沮洳之地又有長江之險非北人用重兵之利此
吴所以勝也戰勝則勢張豈有失中原之理哉議者又
曰金人既能渡大河豈不能渡大江是亦不然黄河水
狹霜降之後水面不過一二里又無水戰之具北兵渡
河所以不能制大江則不然水靣闊逺狹處不下七八
里若於南岸豫習水戰竢其半渡以輕舟戰艦順流而
下頃刻追及雖百萬之師可挫也且以夏人號善用兵
與我師相持每迭勝迭負我師未嘗如今日敗衂者以
涇原環慶等路皆山險之地非騎兵所利故也自金人
犯邊我師遇之不待接戰而輒奔潰盖平原曠野歩不
能抗騎故也愚謂冝遷避者以三十年來童貫譚稹掌
兵軍政盡壊賞罰不明人無鬬志必先革此弊然後可
以語戰兼自金人連年入侵官私馬劫掠已盡歩人之
勢終難抗騎霍去病傳云自後更不議伐匈奴者以無
馬故也豈可不鑒哉今防秋在近機事宜宻梁宋間諸
州環地千里城壁不固雖欲増修不可及矣願先遷宗
廟於江外大駕且駐南京萬一有警速駕南來江淮地
熱馬無稈草彼必不能乆留竢彼既往我復北去亦未為
失計兵法所謂彼入我出彼出我入兹誠今日備禦之
䇿惟速圖之不可緩也差知揚州高宗南幸召對奏劄
畧云臣竊觀天下之勢以撥亂為急務成敗安危繫於
施設臣不敢逺引堯舜三代昔周世宗當中國殘弊之
後王朴獻策曰唐失道而失吳蜀晉失道而失幽并觀
所以失之之由知所以平之之術在反唐晉之失而已
今陛下鑒前之失必先進賢退不肖以清其時用能去
不能以審其材㤙信號令以結其心賞功罰罪以盡其
力恭儉節用以豐其財徭役以時以阜其民待其倉廪
實財用足人安將和則有必取之勢無不成之功矣旬
餘再進劄云淮南兩路北距海南阻江土地膏腴形勢
雄勝臣嘗謂彊可以使之弱弱可以致之彊昔漢高祖
與項氏相持百戰百敗然垓下之役一戰遂成帝業越
王兵敗棲于會稽卑辭厚禮養兵蓄銳有待而發一戰
遂收霸功然則陛下駐蹕淮甸豈非天意所以資陛下
興王業乎伏願聚精會神苦心嘗膽期於除禍亂致太
平實萬世無疆之休也除户部侍郎兼知揚州明年三
月進户部尚書劇賊張遇等衆數萬自上江順流而下
破太平真州屯金山寺雖受招安而不卸甲四向焚刼
命頥浩節制諸大將往圖之頥浩設砦楊子橋單騎入
賊中訪得劉彦者為遇畫謀令不卸甲令壯士捽彦庭
下截其兩足釘于楊子橋柱餘黨震恐即日卸甲納官
散被虜之民三四萬人得被虜婦人五六千人奏給錢
米召人識認皆不失所是年十二月改吏部尚書被㫖
陳備禦十䇿一曰收民心二曰定廟筭三曰料彼已四
曰選將材五曰明斥堠六曰訓彊弩七曰分器甲八曰
備水戰九曰控浮橋十曰審形勢累數萬言頥浩乆在
西北極邊諳知敵情料金人必犯淮南屢乞先輦左藏
庫物過江及獻守淮之䇿甚備宰執不從明年二月三
日金人逼揚州車駕倉卒南渡頥浩與禮部侍郎張浚
聮鑣追及上於𤓰洲僅得渡江至秀州除資政殿學士
同簽書樞宻院事江淮兩浙制置使引羸(闕/)　人扼揚
子江㳂路召募潰散得四五千人屯田江府之北枕江
下砦與金人對岸相持頥浩遂被甲乘輕舟於江中往
來督責軍將官以舟濟渡江北被擄逃歸官員士庻軍
兵家小及選募敢死之士過江遇夜燒刼敵砦又分遣
兵將沿江上下招集潰兵金人北去命頥浩兼領江寜
軍府事忽有赦書至人情洶洶頥浩之子摭時任兩浙
漕屬遣人齎蠟彈報苗傅劉正彦反叛擅廢立狀頥浩
曰此不戴天之讎也即上表請皇帝復位遣屬官奉議
郎李承造往鎮江約劉光世往平江府約張浚韓世忠
張俊䓁同起兵討賊官屬持不可頥浩不聼子摭及家
屬在杭州苗傅令歸朝官馬柔吉監守之公亦不顧兵
至常州傅正彦差使臣齎狀具道本末云朝廷已留知
樞宻院闕以待公來頥浩斬其使督進兵行至望亭張
浚自平江來見同議討賊撰檄書聲傅正彦廢立専殺
之罪抵臨平山賊將苗翊率步騎萬餘人迎擊官軍頥
浩督韓世忠血戰大破之賊皇駭率衆南遁高宗復位
頥浩除宣奉大夫尚書右僕射一行官吏將佐等第推
恩時建炎三年四月也尋遷左僕射與張浚宻謀誅范
瓊一軍帖然時金人離淮甸未乆盗賊羣起李成據宿
泗靳賽薛慶裴淵等冦掠通州淮楚京城隔絶山東河
北諸路命令不通頥浩奏置三省樞宻院賞功司應自
軍興以來諸路立功將校借補等人並許繳元立功干
照自陳隨冝推恩補轉官資又諸大將多乞空名告劄
軍前書填與親舊伎術無功之人致名器太輕無以激
勸公奏今後更不給降若實有功勲之人各具名保奏
從朝廷推恩庻革僥冒是年九月探報金兵南來朝議
遣兵守淮分屯建康府等處控扼江上隆祐太后前期
往江西頥浩奏留六宫乞駕幸淛西號令江淮大畧謂
漢髙祖唐太宗之取天下未甞一日寜居黥布作亂是
時謀臣猛將固不乏人然高祖不憚親征太宗曰吾經
營天下所至處買飯而食僦舎而宿今陛下便鞭馬精
馳射盖天之所授將以撥亂安忍燕處清閒坐廢白日
臣侵尋老境常恐功業不成抱恨泯滅望詢近臣察其
可否然後奮發獨斷施行十月金人渡江破杭州欲逼
行在頥浩憂憤不知所為遂獻航海之計帝自明州登
海船趨温州會金人已囬鎮江韓世忠以舟師扼江路
金人不得濟公力請車駕囬幸淛西下親征之詔亟以
銳兵筞應世忠交擊之以擒烏珠時人心不樂淛西之
行又中丞趙鼎謂車駕未可北去竟失機會頥浩罷相
除鎮南軍節度使開府儀同三司充醴泉觀使未幾被
命充江東安撫制置大使兼知池州力辭弗許仍令過
闕奏事頥浩入見奏曰臣近自海道北來伏見朝廷聚
集海船在明州岸下竊慮車駕欲為避敵之備夫避敵
之計固不可不預辦然備戰之計尤不可緩望鑒去年
敵騎追襲之事選兵五萬分為兩項一屯浙西一往饒
信分㨿水鄉或㨿山險邀其追襲之路使將士戮力如
明州城下之戰則戰無不勝矣萬一金人今冬不渡江
則於明年四五月間遣兵二萬由海道趨登州以揺青
齊别遣兵二萬由淮陽軍徐州以圖濮鄆金人用兵深
忌夏月我乘其忌而攻之此必勝之道且中國衰弱其
勢已甚自淮以北皆非我有士大夫茍目前之安習太
平時驕墮不振之氣殊無北向以争天下恢復中原之
心此臣所以感慨流涕而不能已也時大冦李成遣將
馬進圍江州守臣以蠟彈告急頥浩曰江州乃池州上
流江破則池不可保節度使楊惟忠有兵七千人屯饒
州頥浩請惟忠同解江圍自饒州乘舟趨南康遣大將
巨師古往江州城下賊設伏夾擊師古兵潰惟忠與頥
浩渡江避賊具奏衆寡不敵乞濟師得王􁣣軍二萬人
再趨左蠡下砦會淮南崔增有兵八千人皆習水戰頥
浩令與瓊引兵與李成戰於湖口大敗之江州守臣以
粮盡棄城去賊㨿江州頥浩曰我為江東帥今不竭力
禦賊則一路皆為賊境遂置砦左蠡江岸前後數十戰
賊失利頥浩兵益振朝廷遣張俊由江西洪州路討賊
頥浩分遣王瓊軍會俊與賊大戰賊兵敗走成與馬進
僅以身免拜尚書左僕射頥浩初自左蠡班師囬鄱陽
而巨冦張琪李捧引兵五萬人犯饒州邦人皇駭頥浩
召愛將閻臯等自畫戰圖授之臯等方出城五里而賊
鋒已至前軍張守忠失利少却賊恃衆輕犯中軍臯力
戰而崔邦弼姚端兩軍翼擊之賊大敗走饒人安堵繪
頥浩像祠于郡中頥浩再入朝言今天下之勢先平内
冦然後可以禦外侮乞隨賊冦之大小分遣兵將官以
金字牌招安不聽命者加兵剿除諸路盗賊略平頥浩
奏敵人今年既不渡江則諸事可以措手願先定駐蹕
之地㨿都會之要使號令易通於川陜將兵順流而可
下漕運不至於艱阻然後速發大兵一往江西湖南以
平羣冦一往池州至建康府處置已就招安之人明年
民得専事耕桑則大江以南在我之根本立矣然後乘
大暑之際命劉光世渡淮由淮陽軍入沂宻以揺青鄆
命張俊由漢中府入綘州以撼河東乘兩路民心懷宋
之時知王師有収復中原之意則中興之業可覬若不
速為之逡廵過春夏則金人他日再來不惟大江以南
我之根夲不可立而日後之患不可勝言矣又奏人事
可為者二天時可爲者三昨自揚州之變兵甲器械十
失八九今張俊軍有衆三萬全裝甲萬餘副刀鎗弓箭
皆足韓世忠衆四萬張守忠軍二萬三千王瓊有衆一
萬三千雖不如張俊軍盡皆精銳亦非前日怯懦之比
劉光世有衆四萬雖老弱冗散者衆亦可得精銳二萬
人神武中軍楊沂中有兵萬人此外又有神武後軍陳
思恭不下萬人御前中銳如崔增張守忠趙琦徐文姚
端等軍亦二萬人上考太祖皇帝取天下正兵不過十
萬今日有兵十六七萬器械足用何憚而不為臣所謂
人事可為者一也建炎紹興大盗縱横鄧慶冦廣東李
敦犯䖍告卲清擾通泰張琪刼徽饒李成破江瑞范汝
為㨿建劒馬友李横孔彦舟曹成張用劉超等散處江
南爲害於荆湖等路朝廷枝梧不暇今則悉已撲㓕民
得安業臣所謂人事可為者二也金人南牧以來我師
望塵奔潰莫敢嬰其鋒而近年張俊克㨗於明州韓世
忠扼敵於鎮江陳思㳟邀擊於長橋張榮大㨗於淮甸
良由敵人窺覬中原黎民争奮人有戰心天意殆將悔
禍臣所謂天時可為者一也金人命劉豫僣位盡以中
原付之不欲南來而豫煩碎不知為國之體雖三尺童
子知其不能立國况兵不如我精將不如我能勝負固
可料矣觀宇文虛中宻奏雖未能盡信然敵騎連年不
至淮甸豈無牽制之故哉臣所謂天時可為者二也江
浙等路連失耕殖兼苦水旱米價翔湧每㪷一貫至二
貫今年豐収米㪷不及五六百江上諸州米㪷三四百
臣所謂天時可為者三也今韓世忠已到行在願令世忠
及浚與臣等啇議决䇿北向明年三月令韓世忠由宿州南
京以入劉光世由徐曹諸州路以入又於明州留海船
三百隻令范温閻臯乘四月間南風北去徑取登萊凢
此數路有粮可因而登萊尤有積蓄大兵既集劉豫必
北走所得州郡擇逐州豪傑守之初則示以羈縻之義
過則以為後圖雖敵人來年秋冬間必争其地然彼出
我入此兵法也擾之數年中原必可以復賈誼曰日中
必􁦋操刀必割捨此機會而不乗後欲追悔何可及耶
今有兵十六七萬費用不貲朝廷竭力經營錢粮常苦不
辦曠日持乆必取於民民怨衆離乃自困之道禍亂之
所起可不慎哉又今日戰兵其精銳者皆中原之人數
年之後消磨寖少異時雖欲舉事勢必不能可為深惜
者也上嘉納以頥浩都督諸路諸軍事緫師北向至鎮
江病瘧踰月遣中使召還乞歸致政以鎮南軍節度使
開府儀同三司充醴泉觀使寓居台州是年冬以邊防
機事奏曰豫賊不知用兵之䇿而金酋狃於常勝不知
慮敵深入吾境此天亡之時願陛下於此沍寒敵人弓
徤馬壯之際且敕諸將固守江岸竢其糧盡欲退併力
追襲此萬全之䇿金人大酋如羅索棟摩國王斡里雅布
皆已物故今次南來者逹蘭郎君四太子臣在燕山府
皆嘗聞之逹蘭有謀而怯戰四太子乏謀而粗勇然四
太子所統部曲比之逹蘭多而精銳四太子所向尤冝
隄防也上降詔奬諭數日又詔問以攻戰之利守備之
冝頥浩條十事上之一論用兵之䇿二論彼此形勢三
論舉兵之時四論分道進兵之䇿五論運糧供軍六論
大兵進發日乞聖駕駐蹕鎮江七論經理淮甸八論機
會不可失九論舟楫之利十論并謀獨斷是年十二月
除荆湖南路安撫制置大使兼知潭州湖南荒歳之後
羣冦竊發公悉平之明年十一月除少保充兩浙西路
安撫制置大使兼知臨安府行宫留守是時車駕(闕/)
　　省百司庻務浩穰頥浩决事明敏而號令嚴重豪
右震慴日纔過午訟庭已寂然無事凢民間寃抑有數
十年不能雪如醫僧有謀殺婦人者悉按置於法輦轂
之下政若神明紹興八年詔還臨安除少傅鎮南定江
軍節度使充江南東路安撫制置大使兼知建康府行
宫留守固辭依前少保鎮南軍節度使充醴泉觀使成
國公免奉朝請九年二月召赴行在所賜朼云朕以河
南新復境土陜西最為重地惟卿舊弼元臣威望素著
欲勤卿往調護諸將拊循遺民當體朕意趣裝亟來以
濟事機毋為辭避常禮頥浩奏曰金人窺覬中原去而
復来交兵累年未見寜息今者無故割新黄河河南之
地與我豈無意哉望與執政大臣子細商量及契勘陜
西一路自割属我朝以來諸路帥臣守臣曽與未曾申
發到文字分遣臣僚迤邐前去訪問職位姓名𫝊宣撫
問其鄜延環慶涇原秦鳯熈河路帥臣仍許以乆任之
意庻㡬不致疑貳稍竢定疊徐為後圖兹今日之上䇿
也又奏陜西利害今日所繫國體甚重若一觸事機必
貽後悔如張中孚等未見向背趙彬又係曲端門客本
一書生其人尤為桀黠望留聖慮公力疾造朝丞相秦
檜被㫖同㕘政孫近季光到寓所問疾得請扶病東歸
除少傅致仕薨年六十九贈太師追封秦國公諡忠穆
子五人抗摭極搢撝孫八人曽孫十人
南軒先生張子名栻字敬夫廣漢人丞相魏國公浚之
子也高宗南渡浚與吕頥浩平苖傅劉正彦有大功以
樞宻使宣撫川陜敗於富平繼督師江淮以用吕祉夫
酈瓊等軍晩嵗以右相視師江淮朝眷特重會孝宗受
禪慨然有興師恢復中原之志命栻以右承務郎直祕
閣充宣撫都督機冝文字栻早從南嶽胡仁仲先生問
學得河南程氏論經奥㫖玩索講評踐行體驗十餘年
間充實光大皆可設施見于行事而魏公以身任天下
安危許公之心皓首不渝栻在幕府温凊之餘内贊宻
謀外叅庻務其所綜畫老於班列者皆自以為不及嘗
以軍事入奏始得見上即進言曰陛下上念宗社之讎
耻下閔中原之塗炭惕然於中而思有以振之臣謂此
心之發即天理之所存也誠願益加省察而稽古親賢
以自輔焉無使其或少息也則不惟今日之功可以必
成而千古因循之弊亦庻乎其可革矣上異其言盖於
是始定君臣之契已而忠獻公去位用事者遂罷兵講
和金人乘其隙縱兵淮甸中外大震而廟堂猶主和議
至勅諸將毋得以兵向敵時忠獻公已即世公不勝君
親之念甫畢藏事即拜䟽言吾與金人乃不共戴天之
讎向來朝廷雖亦嘗興縞素之師然玉帛之使未嘗不
行乎其間是講和之念未忘於胷中而至誠惻怛之心
無以感格乎天人之際此所以事屢敗而功不成也今
雖重為羣邪所誤以蹙國召冦然亦安知非天欲以是
開聖心哉謂冝深察此理使吾胷中了然無纎芥之惑
然後明詔中外公行賞罰以快軍民之憤則人心悦士
氣充而敵不難却矣繼今以往益堅此志誓不言和専
務自强雖折不撓使此心純一貫徹上下則遲以嵗月
亦何功之不成哉䟽入不報後六年以補郡臨遣見上
首進明大義正人心之説明年召還上問曰卿知敵中
事乎對曰敵中之事臣雖不知然境中之事則知之詳
矣竊見比年諸道水旱民貧日甚而國家兵弱財匱官
吏誕謾不足倚仗正使彼實可圖臣懼我之未足以圖
彼也今日但當下哀痛之詔明復讎之義顯絶金人不
與敵使然後修徳立政用賢養民選將帥練甲兵通内
脩外攘進戰退守以為一事且必治其實而不為虛文
則必勝之形隠然可見雖有淺陋畏怯之人亦且奮躍
而争先矣上嘉歎靣諭當以卿為講官時還朝未朞嵗
而召對至六七公感上非常之遇知無不言大抵皆修
身務學畏天䘏民抑權倖屏讒䛕之意至論復讎之義
則反覆推明所以為名實之辨者益詳於是宰相近倖
益憚公合中外之力以排之而公去國矣盖公自是退
居三年更歴兩鎮雖不復得聞國論而蚤夜孜孜反身
脩德愛民討軍以俟國家扶義正名之舉尤極懇至天
子嘗賜手書褒其忠實將復大用之而公已病病亟且
死猶手䟽勸上以親君子逺小人信任防一己之偏好
惡公天下之理以清四海克固丕圖若眷眷不能忘者
冩畢緘付府僚驛上之有頃而絶公為人坦蕩明白表
裏洞然詣理既精信道又篤其樂於聞過而勇於徙義
則又奮厲明决無毫髪滯吝意以至疾病垂死而口不
絶吟於天理人欲之間則平日可知也常有言曰學莫
先於義利之辨義也者本心之所當為而不能自已非
有所為而為之者也一有所為而後為之則皆人欲之
私而非天理之所存矣嗚呼至哉言也其亦可謂廣前
聖之所未發而同於性善養氣之功者歟公在建寅幹
父謀國之暇嘗遊城南天禧寺竹間愛其清邃掃室讀
書名曰南軒後人因建祠焉朱文公贊曰擴仁義之端
至於可以彌六合謹善利之判至於可以析秋豪拳拳
乎其致主之切汲汲乎其幹父之勞仡仡乎其任道之
勇卓卓乎其立心之髙知之者識其春風沂水之樂不
知者以為湖海一世之豪彼其揚休山立之姿既與其
不可𫝊者死矣觀於此者尚有以卜其見伊吕而失蕭
曹也耶嘉定八年賜諡曰宣景定二年正月從祀大成
殿
　
　
　
　
　
　
　
　
　
　
　
　
　
　至大金陵新志卷十三上之下
欽定四庫全書
　至大金陵新志卷十三下之上
　　　　　　　　　　　　　元　張鉉　撰
　　人物志
　　　列傳
　　　　治行
史崇字伯勤家世杜陵東漢建武中累遷右將軍青冀
二州刺史加驃騎將軍封溧陽縣侯天下旣寜詔遣公
侯皆就封崇褰帷涖政求民之瘼治尚寛簡不威而化
畋漁相遜桑梓成隂年七十九贈司空使持節徐兖二
州刺史諡曰壯侯子孫因家溧陽遂為縣人奕世濟美
里俗呼崇為史祖廟貌至今存焉子顥字叔升襲爵年
七十諡曰文顥子茅字德英元初三年襲爵除尚書遷
侍中轉鎮西將軍雍州牧宰治得宜寛猛相濟聲譽播
於歌詠年六十七諡曰頃茅子洽字君普襲爵除河内
太守轉司𨽻校尉雍州刺史羽儀當世骨鯁一時年八
十一諡曰戴洽子澤字素廣襲爵除左郎將轉上郡太
守遷御史大夫正色立朝貴戚歛手年七十一諡曰節
澤子鉉字安鼎建元四年襲爵改封蘭山侯遷冀州刺
史崇本抑末章程具舉年八十五諡曰康鉉子藻字睿
文精究庶事明察枉直下無間言史嵩字仁基崇之裔
孫仕吳為平越中郎將蒼梧鬰林二郡太守封撫陵侯
崇裔孫又有曰懿者吳征南將軍隴西太守曰爽者晉
冠軍將軍北中郎將五兵尚書從吳歸晉本國大中正
零陵郡公曰韶者交州屬國都尉陽羨侯曰楚者晉建
安太守安吉伯曰晃者晉輕車將軍南蠻校尉長沙太
守曰璜者晉蒼梧太守曰隱者晉尚書侍御史曰淵者
晉尚書左民郎江陽太守秭縣侯曰諒者晉琅邪王府
主簿平蘇峻祖約有功封常安侯曰琬者晉散騎常侍
輕車將軍都亭侯曰陵者晉左中郎將御史中丞豫章
太守曰援者晉輕車將軍西中郎將史光字伯朗崇裔
孫仕晉中書侍郎遷侍中皆稱其職光子雅字叔安晉
散騎常侍中書令陳留太守雅子輝字季明晉積射將
軍輝子疇字伯倫晉豫章太守疇子憲字景法晉主待
以殊榮再不應命制書責誚起為尚書左民郎轉建安
太守興利除害舉善黜惡朝廷嘉之封山隂縣侯在郡
卒年七十二贈江州刺史史寔亦崇之裔以溧陽人知
溧陽縣事蓋楊吳天復二年也被牒云溧陽洛橋鎮遏
使知茶鹽𣙜麯務銀青光祿大夫檢校刑部尚書兼御
史大夫上柱國史寔譽馳鄉里才達變通禦邊徼以多
能緝兵戎而有術加以洞詳稼穡善撫蒸黎賦輿深見
其否臧案簿窮知其利病以乆無宰尤藉招擕俾分兼
領之榮庻養新歸之俗儻聞報政别議酬勞差兼知溧
陽縣事
潘乾字元卓陳國長平人楚太傅潘崇之末緒也察亷
除溧陽長布政優優令儀令色矜孤頥耉重義輕利推
泮宫之教反决拾之禮(詳見校/官碑)
岑仲休者文本孫為溧水令時兄羲遷金壇令翔為長
洲令皆有治績宰相宗楚客語巡察御史無遺江東三
岑後至商州刺史(按岑君德政碑云名植字德茂亦文/本孫為潤州句容令達時事明政理)
(戸口滋田疇闢優制加朝散大夫上柱國及遣使分行/江東道黜陟使源乾曜舉之於是邑丞魏亘以下曁民)
(立碑雍州錄/事張景毓文)
蘓頌字子容泉州晉江人仁厚恭謹喜怒不形於色自
書契以来六藝之流百家之説至於圖緯隂陽五行律
吕風角算法山經本草無所不通嘗議學校欲令所𨽻
州課試諸生以學校為陞俊之路議貢舉先篤實而
後文藝去封彌謄録之法使有司各依其素行之自州
縣始庻幾復鄉貢里選之遺範論上韙之慶厯三年知
江寧縣建業承李氏後版籍輿圖無法毎有發歛府移
追擾吏係縲於道頌曰此令職也府何與焉毎因治訴
旁問鄰封丁産多寡悉得其詳一日召鄉老更定戸籍
民有自占不實者必曰汝家尚有某丁某産何不自言
相顧而驚無敢隱者一縣以為神明又為剗革蠧弊更
設條教簡而易行諸縣取以為法他日諸令長造門領
縣民拜庭下謝曰此曹獲免追逮皆公之賜也民有忿
爭者至誠喻以鄉黨宜相親善意若以小忿而失歡心
一旦緩急將何頼焉徃徃謝去或至半道思其言而歸
縣以大治時監司王鼎王綽楊紘皆於部吏少所許可
觀頌施設曰非吾所及後相哲宗為時名臣
明道先生程子諱顥字伯淳其先河南人年十五六時
奉父太中公(諱/珦)之命師事濓溪周先生聞其論道遂厭
科舉業慨然有求道之志明於庶物察於人倫辨異端
似是之非開百代未明之惑秦漢而下未有臻斯理也
謂孟子沒而聖學不傳以興斯文為己任進將覺斯人
退將明之書不幸早世皆未及也其辨析精微稍見於
世者學者之所傳爾先生自弱冠應詔中進士第再調
主江寜府上元縣簿上元田稅不均比他邑尤甚蓋近
府美田為貴家富室以厚價薄其稅而買之小民茍一
時之利乆則不勝其弊先生為令畫法民不知擾而一
邑大均其始富者不便多為浮論欲揺止其事既而無
一人敢不服者會令罷去先生攝邑事上元劇邑訴訟
日不下二百為政者疲於省覧先生處之有方不閱月
民訟遂簡江圩稻田賴陂塘以溉盛夏塘堤大决計非
千夫不可塞法當言之府府稟於漕司然後計功調役
非月餘不能興作先生曰比如是苗槁乆矣民將何食
救民獲罪所不辭也遂發民塞之歲則大熟江寜當水
運之衝舟卒病者則留之為營以處曰小營子歲不下
數百人至者輙死先生察其由蓋計留然後請於府給
劵乃得食比有司文具餓已數日先生白漕司給米貯
營中至者即與之食自是生全者大半措置於纎微之
間而人已受賜先生嘗云一命之士茍存心於愛物於
人必有所濟仁宗登遐遺制官吏成服三日而除三日
之朝府尹率郡官將釋服先生進曰三日除服遺詔所
命莫敢違也請盡今日若朝而除之所服止二日耳尹
怒不從先生曰公自除之某非至夜不敢釋也一府相
視無敢除者茅山有龍池其龍如蜴蜥而五色祥符中
中使取二龍至中途中使奏一龍飛空而去自昔嚴奉
以為神物先生嘗捕而脯之使人不惑其始至邑見人
持竿道旁以黏飛鳥取其竿折之教之使勿為及罷官
艤舟郊外有數人共語自主簿折黏竿鄉民子弟不敢
畜禽鳥先生為政治惡以寛處煩而裕當法令繁宻之
際未嘗從衆為應文逃責之事人皆病於拘礙而先生
處之綽然衆憂以為甚難而先生為之沛然雖當倉卒
不動聲色方監司競為嚴急之時其待先生率皆寛厚
施設之際有所賴焉先生所為綱條法度人可效而為
也至其道之而從動之而和不求物而物應未施民而
民信則人不可及也自上元移澤州晉城令尋以吕公
著薦授太子中允權監察御史裡行神宗素知先生名
期以大用前後進説甚多大要以正心窒欲求賢育才
為先不飾辭辨獨以誠意感動人主嘗言人主當防未
萌之欲神宗俯身拱手曰當為卿戒之時王荆公安石
日益信用先生每進見必為神宗陳君道以至誠仁愛
為本未嘗及功利荆公寖行其説先生意多不合事出
必論列數月之間章數十上尤極論者輔臣不同心小
臣與大計興利之臣日進尚德之風寖衰荆公與先生
雖道不同而嘗謂先生忠信先生每與論事心平氣和
荆公多為之動而言路好直者必欲力攻取勝由是與
言者為敵先生言既不行懇求外補神宗猶重其去上
章及面請至十數不許遂闔門待罪神宗命執政除以
監司復上章曰請罪獲遷刑賞混矣累請得罷尋與外
任雖在小官賢士大夫視其進退以卜興衰哲宗嗣位
召為宗正寺丞未行以疾終年五十有四士大夫識與
不識莫不哀傷子三人端慤端懿端本元豐八年十月
葬伊川先塋太師潞國公文彦博題其墓曰大宋明道
先生程君伯淳之墓晦菴先生徽國文公朱熹贊曰揚
休山立玉色金聲元氣之會渾然天成瑞日祥雲和風
甘雨龍德正中厥施斯普嘉定中賜諡曰純淳祐初詔
曰明道初元天於河南篤生大賢是似顔子故任承議
郎宗正寺丞諡純程顥德性粹甚天理渾然由明而誠
有過化存神之妙自體達用有綏來動和之功使得相
於熈寜蒼生之福未艾朕毎追惜之然誦其遺書如有
用我期月而可真足以開萬世之太平也爰躋從祀仍
錫追封以示褒崇可特封河南伯元統元年制加封豫
國公弟伊陽伯頥洛國公
劉珙字共父建安人宋靖康忠臣劉韐之孫知興元府
子羽之子韐帥真定有威名後為宣撫副使與守禦事
東京陷死於金營子羽佐張魏公浚宣撫川陜浚坐失
地喪師奪官子羽亦被責安置白州賴吳玠以兩鎮節
贖罪乃免珙登第補官紹興末年金人渝盟珙由吏部
員外郎充起居舍人權直學士院用兵詔檄一出其手
詞氣激烈讀者感勵孝宗淳熈二年除建康留守值歲
大旱首奏倚閣三等戸夏稅分遣官吏行田蠲租出官
錢糴米數萬斛借發常平米十餘萬石助賑饑民令州
縣勿徴舊逋又奏禁上流郡縣稅米遏糶違者劾治之
商賈輻凑糓價以平闔境數十萬人無一人捐瘠者隣
境州郡亦賴以濟孝宗降詔奬諭再任以致仕去卒諡
忠肅官民思之立祠繪祀(詳見祠/祀志中)珙在任始建明道先
生祠朱文公撰記文公師屏山先生子翬乃子羽弟自
韐以下忠孝之傳世不乏賢而中興以來循吏以珙為
稱首(孝宗曰前宰執治郡徃徃不以職事為念陳俊卿/在福州劉珙在建康於職事極留意治狀著聞未)
(可換易龔茂良等曰二人治郡事事皆有條理誠如陞/下所言又以破嶺南冦李全功推賞孝宗曰近日儒者)
(多髙談無實用卿則不然/能為朝廷了事誠可賞也)
真德秀字景元建寜人也少年中進士第召試博學宏
辭科歸建陽盡讀朱文公諸書發揮天理人心之妙蓋
有及門而不盡得者誠意實德見者心服嘉定六年癸
酉奉詔使金會大兵攻圍燕京中原大亂不得達而囬
明年德秀上書請絶金人歳幣(畧謂金人徙都于汴乃/吾國之至憂蓋大國之)
(圖滅金人猶獵師之志在得鹿鹿之所走獵必從之既/能越三闗之阻以攻燕豈不能絶黄河一帯之水以趍)
(汴臣恐秋風一生梁宋之郊已為戰場今當乗金人之/將亡而亟圗自立之䇿乎抑幸其未亡而姑為自安之)
(計乎夫用忠賢修政事屈羣䇿收衆心者自立之本也/訓兵戎擇將師繕城池飭戍候者自立之具也以忍恥)
(和戎為福以息兵思戰為常積安邊之金繒飭行人之/玉帛金人尚存則用之於金人强敵更生則用之於强)
(敵此茍安之計也陛下以自立為規模則國勢日張人/心日奮雖强敵驟興不能為我患陛下以茍安為志向)
(則國勢日削人心日媮雖/金敵僅存不能無外憂矣)尋除江東計度轉運副使八
年兩淛江東西旱蝗建康尤甚凡濟人之政皆以身當
其勞合本道義倉及轉般米數十萬斛而厚其積因戸
部罷夏稅之請以蠲其征取郡縣官及寓公之賢以覈
其實大家勿勸分貧者糶乏者濟已甚者輦粟賜之病
者載藥與之本之以河北救災之議行之以青州之政
櫛風沐雨遍走二郡不足則開寄納倉出官錢糴之吳
中又不足則以翰苑槖中金益之不忍留都之不及則
發私財以賑贍之訖事民益急則轉糶為濟賴以全活
者數十萬計廣德守(魏/峴)附會時好劾教授林庠德秀引
咎以白其寃禱雨白鷺洲其應如響是歲以稔告捐金
粟建明道書院設教一本於二程由是士知講學時金
人遷汴漸有南窺江漢之謀錢象祖史彌逺等相繼秉
政邉帥任董居誼賈渉李大東輩朝廷上下應文茍安
德秀深憂之於驛逓附奏推本寜皇之仁一似仁祖而
羣臣般樂怠傲不異政宣者十事(末謂天下之勢猶長/江大河上流决潰下)
(流必無獨寜之理今荆淮以北數百里間干戈搶攘無/馬雜襲正如熊咆虎鬬僅在藩垣之外而或者乃曰)
(預吾事彼其中心實不謂然姑欲架漏目前攫取名器/爵祿而去至於宗社生靈之憂則使陛下獨當之耳彼)
(羣臣為一身計可也陛下為人子孫/任九廟之托奈何付安危於度外乎)語意剴切上為感
動其後守泉南帥豫章長沙三山惠民平盗尤多善政
逺人讋服天下唯恐其不入相更化立朝發明大學得
失與盛衰治亂存亡之義上為詔讀校文入奏歡然接
納將舉國聽之而公薨矣自濓溪而下六君子扶持道
統者皆未得顯位於時惟公續斯道之脉晩始嚮用世
皆以堯舜君民望之命參大政而不及拜君子有以知
宋祚之不長矣今其著書立言存於世者羽翼考亭與
其書並傳卒贈太師諡文忠
陸子遹者會稽山隂人放翁務觀之子弱冠登第所至
涖政有能名嘉定十一年知溧陽縣事始至即興學校
以明教化鋤强梗以植善良審聽斷卹鰥寡先是溧陽
民多奉白雲宗教雄據阡陌豪奪民業不與差徭貧下
之民有赴訴者輙連結賄吏不行或反為所誣俗又好
禱祠大興淫祀病者不事醫藥惟日延巫覡於家手刃
鷄鴈之屬加盤水以降鬼神雉經距踴取飲食啗之有
頃妄曰吾得請於神矣以是誑民牢不可解子遹召其
徒諭之曰有我則無汝今奉天子命司人民社禝山鬼
何為者亂吾政賊吾赤子則下令悉毁廟之自聖僭王
者奪白雲宗所據民業悉歸其主有田者當役與齊民
均正妖巫扇惑之罪縣境肅然舊習為之丕變究和買
虛額之弊謹差役推排之籍召縣尉廵檢與之面約自
邑分鄉自鄉分都自都分保凡當役者貧富髙下悉覈
其産之虛實序其次第吏莫能欺又以農隙創新官署
至於郵傳橋道無不整飾去任而民思之至今言溧陽
前政之美者必稱子遹云
馮光祖號裕齋婺州金華人祖之純號野亭慶元間以
承議郎主管江東轉運司文字亷平公正有金陵百詠
詩後五十餘年當寳祐甲寅而光祖以中奉大夫守司
農卿總領淮西江東軍馬錢粮權江東轉運使明年以
寳章閣直學士太中大夫㳂江制置使江東安撫使節
制和州無為安慶三郡屯田使兼知建康府事初光祖
弱冠登第為臨江之新喻縣簿已有能名及宰饒之餘
干獲登西山眞文忠公之門一見許以國士為作心經
政經夜氣箴裕齋詩及遺以文章正宗西山既居政府
力加薦拔遂躋清要光祖亦自奮勵期無負西山之教
所至以異績聞知建康始上即以常例公用器皿錢二
十萬緡支犒軍民減租稅除秋苗斛面令人戸自槩收
養鰥寡孤疾無告之人招兵置寨給錢助諸軍婚嫁所
屬諸縣折稅例収絲綿絹帛倚閣除免以數萬計興學
校禮賢才辟召僚屬皆極一時之選戊午春除端明殿
學士荆湖制置大使知江陵府去而民思之不已理宗
聞令以資政殿學士再知建康士女相慶光祖益思寛
養民力興廢起壊知無不為蠲除前政逋負錢百餘萬
緡魚利稅課悉罷減予民修建明道南軒書院及上元
縣學撙節費用創建平糴倉貯米十五萬石又為庫貯
糴本二百餘萬緡補其折閱其米夏糶冬糴糶常減於
市價以利小民通判一員提督(倉門題云人人飽喫昇/州飯世世常存老守心)
其兼沿江節制修飭武備上至安慶池州下達海口招
兵買馬防拓要害邉賴以安三任始終凡十二年民愛
之如父母敬之如神明屢以老乞休致朝廷不許光祖
為政寛猛適宜事存大體景定庚申大兵既退賈似道
行打筭法欲以汚諸閫臣時趙葵以宣撫使屯兵江西
委建康打筭光祖用參議汪立信言隂使葵自為計且
力為辨析葵得無害他帥若向士璧杜庶皆瘐死獄中
累及妻子辛酉壬戌間似道用劉良貴吳勢卿陳堯道
曹孝慶合奏公田之法囬買官田一千萬畆淛西大擾
貧民失業州縣一時迎合止欲買數之多元租六七斗
者皆作一石秋成之際元額有虧則取足田主或田有
磽瘠佃有頑惡皆從元主責換其禍尤慘光祖移書賈
相乞不以公田及江東必欲行之罷光祖乃可尋召赴
行在除臨安府尹賑濟饑民彈治權豪京邑大治咸淳
甲子再以㳂江制置大使江東安撫大使行宫留守兼
知府事所修繕營剏視前增多郡民為建生祠六所已
巳三月除樞宻使兼參知政事時襄陽被圍邉報日亟
公入朝被劾即以疾乞還而建康自吳革改除後黄萬
石趙溍繼之皆碌碌無逺慮竒略大兵自武昌順流而
下沿江諸將望風降遁無堅壁者光祖卒諡莊敏其行
事詳具諸志及宋年表
　　儒林
賀循字彦先其先慶普漢世傳禮世所謂慶氏學族髙
祖純博學有重名漢安帝時為侍中避安帝父諱改為
賀氏曾祖齊仕吳為名將祖景滅賊校尉父邵為孫皓
中書令被誅循少嬰家難流放海隅吳平乃還本郡操
尚髙厲童齔不羣言行進止必以禮讓國相丁義請為
五官掾刺史嵇喜舉秀才除陽羡武康令各有政教然
無援於朝乆不進序著作郎陸機上䟽薦之召補太子
舎人趙王倫簒位轉侍御史辭疾去職除南中郎長史
不就會賊李辰起兵江夏征鎮皆望塵奔走辰别帥石
氷略有揚州逐會稽相張景以前寜逺䕶軍程超代之
以其長史宰與領山隂令前南平内史王矩吳興内史
顧祕前秀才周玘等唱義傳檄州郡討賊循亦合衆應
之氷大將抗寵有衆數千屯郡講堂循移檄於寵為陳
逆順寵遂遁走超與皆降一郡悉平循迎景還郡即謝
遣兵士杜門不豫功賞及陳敏之亂詐稱詔書以循為
丹陽内史循辭以脚疾手不制筆又服寒食散露髪袒
身示不可用敏不敢逼是時州内豪傑皆見維縶或有
老疾就加秩命惟循與吳郡朱誕不豫其事及敏破征
東將軍周馥上循領會稽相尋除吳國内史公車徴賢
良皆未就元帝為安東將軍復上循為吳國内史東海
王越命為參軍徴拜博士並不起及帝遷鎮東大將軍
以軍司顧榮卒引循代之循稱疾篤牋䟽十餘上帝遺
之書曰前者顧公臨朝深賴髙算元凱既登巢許獲逸
今道之云亡邦國殄悴羣望顒顒實在君侯望必屈臨
以副傾遲循猶不起及帝承制復以為軍諮祭酒循稱
疾敦逼不得已乃轝疾至帝親幸其舟因諮以政道循
羸疾不堪拜謁乃就加朝服賜第一區車馬牀帳衣褥
等物循辭讓一無所受(時廷尉張闓住在小市將奪左/右近宅以廣其居乃私作都門)
(早閉宴開人多患之訟於州府皆不見省會循出至破/岡連名詣循質之循云見張廷尉當為言及之闓聞而)
(遽毁其門詣循致謝/其為世所欽服如此)愍帝即位徴為宗正元帝在鎮又
表為侍中道嶮不行以討華軼功將封鄉侯循自以卧
疾私門固讓不受建武初為中書令加散騎常侍又以
老疾固辭改拜太常常侍如故循以九卿舊不加官又
疾患不宜兼處惟拜太常朝廷疑滯皆諮之輙依禮經
對為當世儒宗其後帝以循清貧下令曰循氷清玉潔
行為俗表位處上卿而居身服物周形而已屋室財庇
風雨孤近造其廬以為慨然其賜六尺牀薦席褥并錢
二十萬以表至德暢孤意焉循又讓不許不得已留之
初不服用及帝踐位以循行太子太傅太常如故循自
以枕疾廢頓臣節不修累表固讓帝不許命皇太子親
徃拜焉循有羸疾而恭於接對詔斷賔客疾漸篤表乞
骸骨上還印綬授左光祿大夫開府儀同三司帝臨軒
遣使持節加印綬循雖口不能言指麾左右推去章服
車駕親幸執手流涕太子親臨者三徃還皆拜儒者以
為榮太興二年卒時年六十帝素服舉哀哭之慟贈司
空諡曰穆循博覧羣書尤精禮傳雅有知人之鍳拔同
郡楊方於卑陋卒成名於世子隰康帝時官至臨海太守
楊方字公回補髙凉太守在郡積年著五經鈎沉更撰
吳越春秋并雜文筆皆行於世
劉瓛字子珪沛郡相人晉丹陽尹惔六世孫也篤志好
學博通訓義年五歲聞舅孔熈先讀管寜傳欣然欲讀
舅更為説之精意聽受曰此可及也宋大明四年舉秀
才除奉朝請不就兄弟三人共處蓬室怡然自樂習業
不廢教授常數十人丹陽尹袁粲於後堂夜集聞而請
之指聽事前古栁樹謂瓛曰人謂此是劉尹時樹毎想
髙風今復見卿清德可謂不衰矣薦為祕書郎不見用
後拜安成王撫軍行參軍坐事免瓛素無宦情自此不
復仕袁粲誅瓛微服徃哭并致賻助齊髙帝踐祚召瓛
入華林園談語問以政道答曰政存孝經宋氏所以亡
陛下所以得之是也帝咨嗟曰儒者之言可寳萬世又
謂瓛曰吾應天革命物議以為何如瓛曰陛下戒前軌
之失加之以寛厚雖危可安若循其覆轍雖安必危及
出帝謂司徒禇彦回曰方直乃爾學士故自過人勑瓛
使數入而瓛自非召見未嘗到宫門上欲用瓛為中書
郎使吏部尚書何戢喻㫖瓛笑曰平生無榮進意後以
母老闕養拜彭城會稽郡丞學徒從之者轉衆除歩兵
校尉不拜瓛姿狀纎小儒業冠於當時都下士子貴游
莫不下席受業當世推其大儒以比古之曹鄭性謙率
不以髙名自居詣人唯一門生持胡牀隨後主人未通
便坐門待答住在檀橋瓦屋數間上皆穿漏學徒敬慕
不敢指斥呼為青溪竟陵王子良親徃修謁十年表武
帝為瓛立館以城西楊烈橋故主第給之生徒皆賀瓛
曰此華宅豈吾宅耶幸可詔作講堂猶恐見害也未及
徙居遇疾卒瓛有至性祖母病疽經年手持膏藥漬指
為爛母孔氏甚嚴明謂親戚曰阿稱便是今世曽子稱
瓛小名也年四十餘未有婚對建元中髙帝與司徒禇
彦回為瓛娶王氏女王氏穿壁挂履土落孔氏牀上孔
氏不悅瓛即出其妻及居母憂住墓下不出廬足為之
屈杖不能起此山常有鴝鵒鳥瓛在山三年不敢來服
釋還家此鳥乃至梁武帝少時嘗從受業天監元年下
詔為瓛立碑諡貞簡先生(所著文集/行於世)
雷次宗字仲倫豫章南昌人居廬山篤志好學尤明三
禮毛詩隱退不受徴辟宋元嘉十五年徴至都開館於
鷄籠山聚徒教授置生百餘人會稽朱膺之潁川庾蔚
之並以儒學總監諸生時國子學未立上留意藝文使
丹陽尹何尚之立𤣥學太子率更令何承天立史學司
徒參軍謝元立文學凡四學並建車駕數至次宗館資
給甚厚乆之還廬山公卿以下並設祖道後又徴詣都
為築室鍾山西巖下謂之招隱舘使為皇太子諸王講
經次宗不入公門使自華林東門入延賢堂就業二十
五年卒於鍾山子肅之頗傳其業
伏曼容字公儀平昌安丘人晉著作郎滔之曽孫也曼
容早孤與母兄客居南海少篤好學聚徒教授自業為
驃騎行參軍宋明帝好周易嘗集朝臣於清暑殿講曼
容美風采帝以方嵇叔夜使吳人陸探微畫叔夜像賜
之為尚書外兵郎嘗與袁粲罷朝相會言𤣥理時論以
為一臺二絶昇明末為輔國長史南海太守作貪泉銘
齊建元中為太子率更令侍講拜中散大夫曼容宅在
瓦官寺東施髙座於聽事有賔客輙升髙座為講説生
徒嘗數十百人梁臺建召拜司徒司馬出為臨海太守
天監元年卒官年八十二曼容善音律射馭風角醫筭
莫不閑了為周易毛詩喪服集解老莊論語義詳見史
傳
　　隱逸
嚴光字子陵一名遵會稽餘姚人也少有髙名與光武
同逰學及光武即位乃變名姓隱身不見嘗結廬溧水
上(十道四蕃志太平寰宇志皆云溧水縣東南十/五里有東廬山有水源三嚴子陵嘗結廬於此)帝思
其賢令以物色訪之後齊國上言有一男子披羊裘釣
澤中帝疑其光備安車𤣥纁遣使聘之三反而後至舎
於北軍給牀褥大官朝夕進膳司徒侯霸與光素舊遣
使奉書使人因謂光曰公聞先生至區區欲即詣造廹
於典司是以不獲願因日暮自屈語言光不答口授書
曰君房足下位至鼎足甚善懐仁輔義天下恱阿䛕順
㫖要領絶霸得封奏之帝笑曰狂奴故態也車駕即日
幸其館光卧不起帝即其卧所撫光腹曰咄咄子陵不
可相助為理邪光眠不應良乆乃張目􁆐視曰昔唐堯
著德巢父洗耳士固有志何至相迫乎帝曰子陵我竟
不能下汝耶於是升輿歎息而去復引光入論道舊故
相對累日共偃卧光以足加帝腹上明日太史奏客星
犯御座甚急帝笑曰朕故人嚴子陵共卧耳除為諫議
大夫不屈乃耕於富春山後人名其釣處為嚴陵瀨建
武十七年復特徴不至年八十終於家帝傷惜之詔下
郡縣賜錢百萬榖千斛(溧水乃初隱處/富春乃歸隱處)
魯勝字叔時代郡人也少有才操為佐著作郎元康初
遷建康令到官著正天論嘗歲日望氣知將來多故便
稱疾去官中書令張華遣子勸其更仕再徴愽士舉中
書郎皆不就
郭文字文舉河内軹人也少愛山水尚嘉遁常遊名山
歴華隂觀石室洛陽陷入吳興餘杭大辟山中倚木於
樹苫覆其上而居焉時猛獸為暴文獨宿十餘年竟無
所患恒著鹿裘葛巾採竹葉木實貿鹽米自供人或賤
價取之亦即與之遇有猛獸殺鹿於文菴側文以語人
人賣得錢分文文曰若須自取何以相語又有一獸向
文張口文為探去其鯁骨而去明旦致一鹿於室前毎
有寄宿者文為之汲水無勌色餘杭縣令顧颺與葛洪
造之颺使致韋袴褶文不納颺使置室中乃至爛於户
内竟不服用王導為相使迎至京師於西園築臺置之
(今永壽宫為古冶城有舊太/乙殿基山上有墩阜即其處)朝士咸共觀之文頽然箕
踞傍若無人温嶠嘗問曰人皆有六親相娛先生弃之
何也文曰遭世亂耳又問飢而思食壯而思室自然之
性先生獨無情乎文曰情由憶生不憶則無情又曰先
生獨處窮山若疾遭命不為烏鳥食乎文曰埋藏者亦
為螻蟻所食又曰猛獸害人先生獨不畏乎文曰人無
害獸之心獸豈有傷人之意又曰茍時有不寜身不得
安今將用先生以濟時若何文曰山草之人安能佐時
永昌中大疫文亦病王導遺藥文曰命不在藥夭壽時
也居冶城七年一旦忽求還山導不聽乃逃歸臨安及
蘇峻作逆而臨安獨全人以為知機自此不復語但舉
手指麾及病篤臨安令萬寵候之問先生可得幾日文
三舉手果十五日而終既葬於座下有木數片反覆書
之上曰金雄記下曰金雌詩詩著地爛毁不識金雄記
言將來事多有驗也
史虚白字畏名世家齊魯嘗隱嵩少間中原喪亂與韓
熈載皆歸江南時南唐烈祖徐知誥輔吳方任用宋齊
丘虚白數為烈祖言中原方横流獨江淮豐阜兵食俱
足當長驅以定大業毋失事幾為他日悔與齊丘意不
合乃謝病去南遊九江至落星灣家焉常乗雙犢版轅
掛酒壺車上山童緫角負一琴一酒瓢以從徃來廬山
絶意世事保大初元宗召見訪以國事對曰草野之人
漁釣而已安知國家大計賜宴便殿醉溺於殿陛元宗
曰真隱者也賜田五頃放還山(本傳云元宗南遷次蠡/澤虚白鶴裘藜杖迎謁)
(道旁元宗駐驆勞問曰處士居山亦嘗有賦乎曰近得/谿居詩一聨使誦之曰風雨掲却屋渾家醉不知元宗)
(變色厚賜粟帛上樽酒徐鉉髙越謂之曰先生髙不可/屈盍使二子仕乎虚白曰野人有子賢則立功業以道)
(事明主愚則負薪捕麋以養其母僕未嘗介意也不敢/以累公鉉越媿歎卒年六十八將終謂其子曰官賜吾)
(美酒飲之畧盡尚留一榼吾死置藜杖及此酒於棺中/四時勿用祭享無益死者吾亦不歆子皆從之孫溫宋)
(天聖中仕為虞部員外郎獻虚白文/集仁宗愛之追號虚白冲靖先生)
　　耆舊
紀瞻字思逺丹陽秣陵人也祖亮吳尚書令父陟光祿
大夫瞻少以方直知名吳平徙家歴陽郡察孝亷不行
舉秀才尚書郎永康初州又舉寒素大司馬辟東閣祭
酒其年除鄢陵公國相不之官明年左降松滋侯相太
安中棄官歸家與顧榮等共誅陳敏召拜尚書郎與榮
同赴洛(在塗共論易太極瞻曰昔庖犠畫八卦隂陽之/埋盡矣文王仲尼係其遺業三聖相承共成一)
(致稱易凖天無復其餘也夫天清地平兩儀交泰四時/推移日月輝其間自然之數雖經諸聖孰知其始吾子)
(云曚昧未分豈其然乎聖人人也安得混沌之初能藏/其身於未分之内老氏先天之言此盖虚誕之説非易)
(者之意也亦謂吾子神通體解所不應疑意者直謂太/極極盡之稱言其理極無復外形外形既極而生兩儀)
(王氏指向可謂近之古人舉至極以為驗謂二儀生於/此非復謂有父母若必有父母非天地其孰在榮遂止)
至徐州聞亂日甚不行會刺史裴盾得東海王越書若
榮等顧望以軍禮發遣乃與榮及陸玩等各解船棄車
牛一日一夜行三百里得還揚州元帝為安東將軍引
為軍諮祭酒轉鎮東長史帝親幸瞻宅與之同乗而歸
以討周馥華軼功封都鄉侯石勒入冦加揚威將軍都
督京口以南至蕪湖諸軍事勒退除會稽内史時有詐
作大將軍府符収諸暨令瞻覺其詐便破檻出之訊問
使者果伏罪遷丞相軍諮祭酒論討陳敏功封臨湘縣
侯西臺除侍中不就及長安不守與王導俱入勸進帝
不許瞻曰二帝失御神器去晉于今二載陛下膺籙受
圖特天所授而欲逆天時違人事失地利三者一去雖
復傾匡於將來豈得救祖宗之危急哉且今五都燔爇
宗廟無主劉淵竊弄神器於西北而陛下方欲髙讓於
東南此所謂揖讓而救火也帝猶不許使殿中將軍韓
績徹去御座瞻叱績曰帝座上應星宿敢動者斬帝為
之改容及帝踐位拜侍中轉尚書上䟽諫諍多所匡益
乆疾不堪朝請除尚書右僕射稱病篤還第不許時郗
鑒據鄒山屢為石勒等所侵逼瞻以鑒有將相之材恐
朝廷棄而不恤上䟽請徴之明帝嘗獨引瞻於廣室慨
然憂天下曰社禝之臣無復十人如何因屈指曰君便
其一瞻辭讓帝曰方欲與君善語復云何崇謙讓邪瞻
才兼文武朝廷稱其忠亮雅正轉領軍將軍六軍敬憚
之加散騎常侍王敦之逆帝使謂瞻曰卿雖病但為朕
卧䕶六軍所益多矣賜布千匹瞻不以歸家分賞將士
賊平自表還家不許拜驃騎將軍常侍止家為府卒年
七十二册贈開府儀同三司諡曰穆御史持節監䕶喪
事論討王含功追封華容子降先爵二等封次子一人
亭侯瞻性靜黙少交遊好讀書或手自抄寫凡所著述
詩賦牋表數十篇兼解音樂立宅烏衣巷舘宇崇麗慎
行愛士老而彌篤尚書閔鴻太常薛兼廣州太守河南
禇沉給事中宣城章遼歴陽太守沛國武嘏並與瞻素
䟱咸藉其髙義臨終託後於瞻瞻悉營䕶其家為起居
宅同於骨肉少與陸機兄弟親善機死瞻卹其家嫁機
女資送同於所生長子景早卒景子友嗣官至廷尉景
弟鑒太子庶子大將軍從事中郎先瞻卒
王諒字幼成丹陽人少有幹略為王敦所擢參其府事
稍遷武昌太守初新昌太守梁碩專威交阯迎立陶咸
為刺史咸卒敦以王機為刺史碩發兵距機自領交阯
太守迎前刺史修則子湛行州事永興三年敦以諒為
交州刺史謂曰修湛梁碩皆國賊也卿至便収斬之諒
既到境湛退還九真廣州刺史陶侃遣人誘湛來詣諒
所諒執之碩時在坐曰湛故州將之子有罪可遣不足
殺也諒曰是君義故無豫我事即斬之碩怒而出諒使
客刺之弗克碩遂率衆圍諒於龍編陶侃遣軍救之未
至而諒敗碩逼諒奪其節諒固執不與斷諒右臂諒正
色曰死且不畏臂斷何有十餘日憤恚而卒碩據交州
凶暴尋為侃所討誅
陶璜字世英丹陽秣陵人父基吳交州刺史璜仕吳歴
顯位孫皓時交阯太守孫諝貪暴為百姓所患會察戰
鄧荀至擅調孔雀三千頭遣送秣陵既苦逺役咸思為
亂郡吏吕興殺諝及荀以郡附晉武帝拜興安南將軍
交阯太守尋為其功曹李統所殺更以建寜爨谷為交
阯太守谷又死更遣巴西馬融代之融病卒南中監軍
霍弋又遣犍為楊稷代融與將軍毛炅九真太守董元
牙門孟幹孟通李松王業爨能等自蜀出交阯破吳軍
于古城斬大都督修則交州刺史劉俊吳遣虞汜為監
軍薛珝為威南將軍大都督璜為蒼梧太守拒稷戰于
分水璜敗退保合浦亡其二將珝怒謂璜曰若自表討
賊而喪二帥其責安在璜曰下官不得行意諸軍不相
順故致敗耳珝欲還璜夜以數百兵襲董元獲其寳物
船載而歸珝乃謝之以璜領交州為前部督璜從海道
徑至交阯將戰璜疑斷牆内有伏兵列長㦸於其後兵
纔接元偽退璜追之伏兵果出長㦸逆之大破元等以
前所得寳船上錦物數千匹遺扶嚴賊帥梁竒竒將萬
餘人助璜元有勇將解系同在城内璜誘其弟象使為
書與系又使象乗璜軺車鼔吹導從而行元等曰象尚
若此系必有去志乃就殺之珝璜遂陷交阯吳因用璜
為交州刺史璜有謀䇿周窮好施能得人心滕修數討
南賊不能制璜曰南岸仰吾鹽鐡斷勿與市皆壊為田
器如此二年可一戰滅也修從之果破賊初霍弋之遣
稷炅等與之誓曰若賊圍城未百日而降者家屬誅過
百日救兵不至吾受其罪稷等守未百日糧盡乞降璜
不許給其糧使守諸將並諫璜曰霍弋已死不能救稷
等必矣可須其日滿然後受降使彼得無罪我受有義
内訓百姓外懐鄰國不亦可乎稷等期訖糧盡救兵不
至乃納之皓以璜為使持節都督交州軍事前將軍交
州牧武平九德新昌土地阻險夷獠勁悍歴世不賔璜
征討開置三郡及九真屬國三十餘縣徴璜為武昌都
督以合浦太守修允代之交土人請留璜以千數於是
遣還皓既降晉手書遣璜息融敕璜歸順璜泣數日遣
使送印綬詣洛陽帝詔復本職封宛陵侯改冠軍將軍
在南三十年威恩著於殊俗及卒舉州號哭如喪慈親
子威領交州刺史在職甚得百姓心三年卒威弟淑子
綏後並為交州自基至綏四世為交州者五人璜弟濬
吳鎮南大將軍荆州牧濬弟抗太子中庶子濬子湮字
恭之湮弟猷字恭豫並有名湮至臨海太守黄門侍郎
猷宣城内史王導右軍長史湮子馥于湖令為韓晃所
殺贈廬江太守抗子回自有傳
陶回丹陽人也王敦命為參軍轉州别駕敦死司徒王
導引為從事中郎遷司馬蘇峻之役回與孔坦言於導
請早出兵守江口峻将至回復謂庾亮曰峻知石頭有
重戍不敢直下必向小丹陽南道歩來冝伏兵要之可
一戰而擒亮不從峻果由小丹陽經秣陵迷失道逢郡
人執以為鄉導夜行無部分亮聞之深悔不從回言尋
王師敗績回還本縣収合義軍得千餘人與陶侃温嶠
等并力攻峻又别破韓晃以功封康樂伯時大賊新平
綱維弛廢司徒王導以回有器幹擢北軍中候俄轉中
䕶軍乆之遷征虜將軍吳興太守時人飢榖貴三吳尤
甚詔欲聽相鬻賣以拯一時之急回上䟽曰當今天下
不普荒儉唯獨東土榖價偏貴便相鬻賣聲必逺流北
賊聞此將窺疆塲如愚臣意不如開倉廩以賑之乃不
待報輙便開倉及割府郡軍資數萬斛米以救乏絶由
是一境獲全既而下詔并勑會稽吳郡依回賑恤二郡
賴之在郡四年徴拜領軍將軍加散騎常侍征虜將軍
如故回性雅正不憚疆禦丹陽尹桓景佞事王導會熒
惑守南斗經旬導語回曰南斗揚州分而熒惑守之吾
當遜位以厭此讁回曰公以明德作相輔弼聖主當親
忠貞逺邪佞而與桓景造膝熒惑何由退舎導深愧之
以疾辭職不許徙䕶軍將軍常侍領軍如故未拜卒年
五十一諡曰威四子汪嗣爵位至輔國將軍宣城内史
陋冠軍將軍隱少府無忌光祿勲兄弟咸有幹用
張闓字敬緒丹陽人吳輔吳將軍昭之曾孫也少孤有
志操太常薛兼言闓才幹貞固當今之良器元帝引為
安東參軍甚加禮遇轉丞相從事中郎以母憂去職既
葬帝强起之拜給事黄門侍郎領夲郡大中正以佐翼
勲賜爵丹陽縣侯遷侍中出補晉陵内史在郡甚有威
惠所部四縣並以旱失田闓乃築曲阿新豐塘溉田八
百餘頃毎歲豐稔葛洪為其頌以擅興造免官後公卿
為之言曰張闓興陂溉田可謂益國而反被黜使臣下
難復為善帝感悟下詔曰丹陽侯闓昔以勞役部人免
官雖從吏議猶未淹其忠節之志也倉廩國之大本冝
得其才今以闓為大司農闓陳黜免始爾不宜便居九
列䟽奏不許帝宴駕為大匠卿營建平陵事畢遷尚書
蘓峻之役闓與王導俱入宫侍衛峻使闓持節權督東
軍王導潛與闓謀宻宣太后詔於三吳令速起義軍陶
侃等至假闓節行征虜將軍與振威將軍陶囬共督丹
陽義軍闓到晉陵盡運四部榖以給郗鍳又與蔡謨虞
潭王舒等招集義兵討峻峻平以尚書加散騎常侍賜
爵宜陽伯遷廷尉以疾解職拜金紫光祿大夫卒年六
十四子混嗣闓牋表文議傳於世
樂道融丹陽人少有大志好學不倦與朋友信毎約己
而務周急有國士之風為王敦參軍敦將反使告甘卓
卓以為不可遲留不赴敦遣道融召之道融雖為敦佐
忿其逆節因説卓曰主上躬統萬機非專任劉隗今慮
七國之禍故割湘州以削諸侯而王氏擅權日乆卒見
分政便謂被奪敦背恩肆逆舉兵伐主國家待君至厚
今若同之豈不負義生為逆臣死為愚鬼君當偽許應
命而馳襲武昌敦衆聞之必不戰自散大勲可就矣卓
大然之乃與巴東監軍栁純等露檄陳敦過逆率所統
致討又遣齎表詣臺卓年老多疑待諸方同進軍至豬
口敦聞大懼使卓兄子邔求和令卓旋軍主簿鄧騫與
道融諫曰將軍起義兵而中廢為敗軍之將竊為將軍
不取且士卒各求其利一旦西還欲其無叛恐不可得
卓不從道融晝夜涕泣諫説憂憤而死未幾卓果為其
下所殺
劉係宗丹楊人少便書畫為宋竟陵王誕子景粹侍書
誕舉兵廣陵城内皆死勑沈慶之赦係宗以為東宫侍
書泰始中為主書以寒官累積勲品元徽初奉朝請兼
中書通事舎人員外郎封始興南亭侯兼秣陵令齊髙
帝廢蒼梧王呼正直舍人虞整醉不能起係宗歡喜奉
勑髙帝曰今天地重開是卿盡力之日使寫諸處分勑
令及四方書䟽主書十人書吏二十人配之事皆稱㫖
髙帝即位除龍驤將軍建康令永明初為右軍將軍濮
陽太守兼中書通事舍人母喪起復本職宿衛兵東討
遣係宗隨軍慰勞遍至遭賊郡縣百姓被驅逼者悉無
所問上欲修白下城難於動役係宗啓讁役在東人丁
隨唐㝢之為逆者從之後車駕出講武履行白下城曰
劉係宗為國家得此一城永明中魏使書常令係宗題
答祕書局皆𨽻之再為少府寜朔將軍宣城太守係宗
久在朝省閑於職事武帝常云學士軰不堪經國唯知
讀書耳經國一劉係宗足矣沈約王融數百人於事何
用其重吏事如此建武二年卒官
紀少瑜字幼瑒丹陽秣陵人本姓吳養於紀氏因而命
族早孤有志節常慕王安期之為人年十三能屬文賦
京華樂王僧孺見而賞之曰此子才藻新㧞方有髙名
常夢陸倕以一束青鏤管筆授之云我餘此筆猶可用
卿自擇其善者其文因此頓進年十九逰太學博士東
海鮑皦雅相欽恱時皦有疾請少瑜代講少瑜既妙𤣥
言善談吐辯㨗如流為晉安國中尉侍宣城王讀當陽
公為郢州以為功曹參軍轉輕車限内記室坐事免大
同七年為東宫學士邵陵王在郢啟求學士武帝以少
瑜充行少瑜善容貌工槀草吏部尚書到溉嘗曰此人
有大才而無貴仕將拔之會溉去職後除武陵王記室
參軍卒
陶子鏘字海育丹陽秣陵人父延尚書比部郎兄尚宋
末為倖臣所怨被繫子鏘公私縁訴流血稽顙行路嗟
傷逢謝超宗下車相訪回詣建康令勞彦逺曰豈忍見
人昆季如此而不留心勞感之兄乃得釋母終居喪盡
禮與范雲隣雲毎聞其哭聲必動容改色欲相申薦會
雲卒初子鏘母嗜蓴母没後常以供奠梁武義師初至
此年冬營蓴不得子鏘痛恨慟哭而絶乆之乃蘓遂長
斷蓴味
陶季直秣陵人祖愍祖宋廣州刺史父景仁中散大夫
季直早慧愍祖愛異之嘗以四函銀列置於前令諸孫
各取季直時甫四歲獨不取人問其故季直曰若有賜
當先父伯不應度及諸孫是故不敢愍祖益竒之五歲
喪母哀若成人初母未病於外染衣卒後家人始贖季
直抱之號慟聞者莫不酸感及長好學淡於榮利起家
桂陽王國侍郎北中郎鎮西行參軍並不起時人號曰
聘君父憂服闋為丹陽後軍主簿領郡功曹出為望蔡
令以病免時劉秉袁粲以齊髙帝權勢日盛將圖之秉
素重季直欲與之定策季直以袁劉儒者必致顛殞固
辭不赴俄而秉敗齊初為尚書比部郎時禇彦回為尚
書令與季直素善頻以為司空司徒主簿委以府事彦
回卒請為立碑終始營䕶甚有吏節時人美之遷太尉
記室參軍出為冠軍司馬東莞太守還除散騎侍郎領
左衛司馬轉鎮西諮議參軍明帝作相誅鋤異己季直
不能阿意出為輔國長史北海太守遷驃騎諮議參軍
尚書左丞出為建安太守政尚清靜百姓便之還為中
書侍郎遷遊擊將軍兼廷尉梁臺建遷給事黄門侍郎
常稱仕至二千石始願畢矣無為乆預人間事乃辭疾
還鄉里天監初就家拜太中大夫髙祖曰梁有天下遂
不見此人卒年七十五季直素清苦又屏居十餘載及
死家徒四壁子孫無以殯歛聞者莫不傷其志焉作京
都記傳於世
丁咸序秣陵人耽儒學進修士業授衡陽判官太守賢
之
淳于量字思明其先濟北人世居建業父文肅仕梁為
梁州刺史量偉姿容有幹略便弓馬以軍功封廣晉縣男
侯景陷臺城元帝承制以為巴州刺史景西攻巴州與
王僧辯并力拒景大敗之擒其將任約宋子仙景平封
謝沐縣侯出為都督桂陽刺史陳受禪進位南撫軍大
將軍華皎叛為征南大將軍西討大都督平皎并降周
將元定等以功授侍中中軍大將軍開府儀同三司進
封醴陵縣公出為南徐州刺史進號征北大將軍遷車
騎將軍都督南兖州刺史薨贈司空
張松建康人兄悌坐罪當死松及弟景各欲代其死縣
以讞上武帝以為孝義特降其死
史務滋溧陽人先為溧陽侯累吏勞遷司賔卿天授元
年九月進拜納言武后革命詔務滋等十人分行天下
雅州刺史劉行實兄弟為侍御史來子詢誣其反詔務
滋與來俊臣雜治俊臣言務滋與囚善掩其反狀后命
俊臣并治遂自殺
沈恪丹陽人永定初為威猛將軍陳霸先謀簒使中書
舍人劉師知引恪勒兵入宫衛送梁主如别宫恪排闥
見霸先叩頭謝曰恪身經事蕭氏今日不忍見此分受
死耳决不奉命霸先嘉其意不復逼更以盪主王僧志
代之(晉書張禕者吳郡人恭帝為琅邪王以禕為郎中/令及帝踐祚劉裕以褘帝之故吏素所親信封藥)
(酒一甖付禕宻令鴆帝禕嘆曰鴆君而求生何面目視/息世間哉不如死也自飲之死與恪皆義士故附見之)
許淹句容人多識廣聞精詁訓與魏模公孫羅皆以博
學名家
劉鄴字漢藩句容人父三復以善文章知名少孤母病
廢三復丐粟以養李德裕為浙西觀察使竒其文表為
掌書記德裕三領浙西及劒南未嘗不從會昌時位宰
相擢三復刑部侍郎𢎞文舘學士鄴六七歲能屬辭德
裕憐之使與子共師學德裕既斥鄴無所依去客江湖
間陜虢髙元裕表為推官又辟鎮國幕府咸通初擢左
拾遺召為翰林學士賜進士第歴中書舎人遷承㫖鄴
傷德裕以明黨抱誣死海上令狐綯久當國更數赦不
為還官爵至懿宗立綯去位鄴乃伸其寃復德裕故官
世髙其義後與崔沆皆同中書門下平章事
許叔牙字延基句容人貞觀時遷晉王府參軍事𢎞文
館直學士於詩禮尤䆳獻詩纂義十篇御史大夫髙智
周見之曰欲明詩者冝先讀此(子予儒字文舉髙宗時/為奉常博士長壽中歴)
(天官侍郎𢎞文館/學士封潁川縣男)
張常洧字巨川句容人髙祖伯卿曽祖元紹並抗志不
仕祖處靜烏程令父璋建州司户常洧璋第四子也建
中四年父殁廬墓三年墓側産瑞芝十二莖太守樊泌
表奏旌表大和六年姪孫公珽亦以孝聞(時賢謂張氏/孝傳三世可)
(革俗矣公珽兄/孫瑑以經學著)
徐鉉字鼎臣廣陵人十歳能屬文與韓熈載齊名江南
謂之韓徐仕南唐為翰林學士御史大夫吏部尚書(今/攝)
(山棲霞寺西來/賢亭即其居也)宋師圍金陵煜遣鉉朝京師求緩兵太
祖以禮遣之後隨煜至京師太祖責之鉉對曰臣仕江
南國亡不能死臣之罪也不當問其他太祖歎曰忠臣
也以為太子率更令太平興國初直學士院從征太原
加給事中出為左散騎常侍坐事貶黜卒年七十六李
穆嘗使江南見鉉及其弟鍇文章嘆曰二陸不能及也
鍇仕江南為内史舍人而卒鉉好李斯小篆尤得其妙
𨽻書亦工尺牘為士大夫所得皆珍藏之有集三十卷
又有質疑論稽神録行於世
李華字君儀溧陽人父殁居喪毁瘠盡哀母老得疾廢
於牀華憂懼置家事不問專意奉飬衣不解帶者十餘
年尤篤於友愛内外無間言有田十餘頃歲水旱誓不
一言减縣官租榖翔貴亟發廩平價食其一方虛甑待
炊者日以千計大觀政和間蝗數害稼羣飛下其田輙
去不食年八十六卒子朝正字治表性剛直不茍勢利
㳺太學登第歴勑令所刪定官知溧水縣有異政民詣
府舉留葉夢得薦於朝賜對轉一官賜銀緋從民所欲
命還溧水陛辭乞易所得章服封母從之秩滿除太府
寺簿再除勑令所刪定官俄除户部郎改右司權户部
侍郎奉祠知平江府卒年六十官至朝奉大夫
王安石其先撫州臨川人父楚國公益字舜良登第仕
至尚書都官員外郎通判江寜府年四十六卒官因家
金陵七子安仁安道安石安國安世安禮安上安仁皇
祐元年中進士第舉賢良授宣州司户參軍卒安石字
介甫慶厯二年中進士第累遷知制誥相神宗先再知
江寜府最後力告老拜鎮南軍節度使同中書門下平
章事判江寜府納節改左僕射觀文殿大學士集禧觀
使居金陵封荆國公加司空除安上提㸃江東路刑獄
公事命移治所於金陵以慰之其見重如此薨諡曰文
封舒王此舊有祠堂安石二子雱封臨川伯雱子棣字
儀仲顯謨閣學士右中大夫開徳府路經略安撫使建
炎三年金人攻澶淵死於城守詔贈資政殿大學士雱
弟旁旁生桐桐生瓙珏安國字平甫有文名當世正直
不阿至崇文院校書改著作佐即祕閣校理為吕恵卿
所中放歸田里嵗餘卒有文集二子旊字元均任将作
少監知滑州夀春府贈朝議大夫斿字元龍知滑州京
西路提㸃刑獄元豐元年旊斿言亡父安國寃抑詔元
祐㫖揮更不施行斿差監江寜府糧料院旊子樸安禮
字和甫中進士第召對神宗欲峻用之以兄當國授崇
文院校書元豐元年以端明殿學士中大夫知江寜府
遷太中大夫改資政殿學士元祐元年移知揚州官至
左丞姿貌魁偉有口辯常以經綸自任而闊略細謹安
上字純甫由太子右贊大夫三司度支判官召對有提
㸃刑獄之命厯知和湖二州管勾江寜府崇禧觀卒子
(闕/)旟旂子梲宣和(闕/)　　梲並除直祕閣楚國以下並
葬建康今(闕/)　　州蕪湖及平江寳華皆有三氏族云
李琮字獻甫江(闕/)　　　中登第為尚書屯田貟外即
江(闕/)轉(闕/)　　　恵民圩四十里於金陵太平宣城三
(闕/)　　　塩法十六事會瀘南罷兵詔充梓路(闕/)
　琮到官納嵗費備邉事瀘帥王光祖(闕/)　　　　為
亂琮械繫告者付獄瀘人乃安(闕/)　　　　轉左朝散
大夫厯知吉相潞洪州(闕/)　　　卿時㳺天經議以礬
水漬鐡為銅可(闕/)　　　䟽極言不當以偽為寳轉朝
議大夫刑(闕/)　　陜西人張天經上書詆時政琮議如
律(闕/)　相章惇意尋以寳文閣待制出知杭州兼浙西
兵馬鈐轄移知河南府兼西京留守又遷髙陽關路安
撫使知瀛州上柱國隴西郡開國侯後贈太師封襄國
公有文集十卷子回字少愚登第試中書舍人兼校證
補完御前文籍直龍圖閣待制封隴西縣開國男食邑
三百户校證文籍書成知東平府兼安撫使襲殺賊楊
進等三十人轉朝請大夫太子詹事太子侍講遷御史
中丞金人進兵河上除延康殿學士簽書樞宻院兼大
河守禦使還知福州奉使元帥府奉璽符冊書勸進髙
宗即位除端明殿學士同知三省樞宻院事尋參知政
事出為江南西路安撫大使知洪州卒(囘在襁褓間父/琮携家人上塜)
(乳母負回登舟忽失手墮水不能救是夕舟次秦淮江/口聞隣舟兒啼聲頗𩔖叩隣舟果得之舟人言夜見江)
(上火光若列甲仗數百人守衛者舟近皆散不見獨火/光明滅得是兒溧水志李世家中山宋末名銞者登第)
(知名當世今進士名恒/名懋者皆銞孫居城中)
俞㮚字祗若溧水人中上舍釋褐第一人初授承事郎
祕書正字轉起居舍人給事中極論丞相蔡京不合出
知潤州改襄陽府鹿門寺有田千頃牛千頭僧饒於財
無戒行㮚乃奏改禪院賜額分其田半為官田嵗收租
萬斛以助軍儲一年召赴闕言官吏茍且成風不肯予
奪公事蓋慮不當將來罪有所歸及百姓訴縣不當公
事本州不與予奪復送本縣依條施行訴州不當公事
監司不與予奪復送本州依條施行且百姓寃抑强有
力者能自訴於縣訴於州訴於監司亦不過送本縣依
條施行貧窮孤弱之人寃抑雖甚何從申愬切慮上干
隂陽之和又言外方最要切者監司守令願戒諭三省
謹擇監司俾表率州縣天下幸甚上嘉其言賜對衣金
帶再試給事中除御史中丞翰林學士知制誥兵部尚
書在朝知必盡言上毎嘉納多所匡正蔡京復以㮚多
忤意奏出知河陽改開德府章屢上責授常州團練副
使太平州安置政和八年復除顯謨閣待制知潭州以
母病陳乞就近便改知建康府到任轉朝奉大夫述古
殿直學士未㡬致仕子孫後多顯官(按㮚作俞氏釋褐/題名記其祖考始)
(儲六經以詔昆裔越五十年然後有解褐而歸者自天/聖訖今凡十人非朝廷樂育之效與故丞相岐公嘗以)
(十榜傳家為美㮚誦其詩而恱之因追念先澤刻石以/垂訓學者勿嬉勿惰克踵舊武以忠義報國益振家聲)
(則視此無愧矣諸科如良佐良弼瑊珏/仲翁徹㮚賾迎次聃布次喬皆俞氏云)
秦檜字會之江寧人登進士第相高宗與金講和以病
同子熺致仕二孫塤堪乞改差在外宫觀檜進封建康
郡王少傅熺贈少師封福國公致仕塤堪並提舉江州
太平興國宫後檜追封申王諡忠獻孫鉅死節别有傳
兄梓字楚材自江寧居溧陽使高麗還登進士第歴知
台秀袁太平常湖六州除翰林學士出知宣州民詣闕
請留進職再任再移湖州告老贈光禄大夫子焴孫城
皆篤學世其家業
魏良臣字道弼溧水崇教鄉南塘人負資瑰偉少逰郡
學歸母病已亟良臣刲股為糜以進下咽即安閭里稱
孝宣和三年登進士第初擬丹徒尉詣闕投匭函伸太
學陳東寃天下高其義調嚴州壽昌令以縣最聞召對
除􁀐令删定官遷吏部郎官金人犯高郵擇使講和上
曰魏良臣頗有氣節宜往使還舊相去國廷議不恊丐
祠歸閒廢累年上念之除禮部郎官遷左右司檢正秦
檜當國欲畀以言職力辭適金人敗盟擢吏部侍郎奉
使烏珠擁精銳以懼之良臣從容不懾反復審辨迄定
初議後參大政出衣冠之囚歸蠻瘴之寃起淹抑斥姦
回脩軍政罷冗官節浮費晩歴知紹興宣潭洪四郡卒
年六十九贈光禄大夫建康郡開國侯食邑千三百户
食實封二百户諡敏肅
潘祺字長吉溧陽人好學尚氣節遊太學知名與陳諫
議東為友陳欲獻書闕下過祺謀可否祺曰祺親老不
能與子俱子不可不勉陳意遂决祺性至孝父疾革露
章請於帝願減已筭益父壽父疾果瘳僉以為孝誠所
感登第調宣州司户卒年三十八里人痛惜之
吳思道金陵人以詩為蘇軾劉安世諸人鑒賞官至團
練使宣和末亟挂冠去責授武節大夫致仕詩思益超
拔後寓新安野服蕭然如雲水人其高逸如此
王綸郡人紹興五年登第仕至參知政事三十一年以
資政殿大學士知府兼安撫等使府治西㕔建晝錦堂
詳見慶元志
唐文濟金陵人性冲澹以琴為娯太宗朝待詔上曰古
琴五絃文武増為七絃朕欲令蔡裔増琴為九絃可乎
文濟曰不可五絃有遺音而益以二今無所闕上怒叱
出遂増之文濟終守前說上嘉其有終令賜緋
錢戬溧陽人居父憂有少年數人來曰而父在京師逋
我金數百萬戬欲償之兄弟有難色且令舉其要戬獨
曰大人與人交信厚彼必不我欺且彼謂吾父貸宿鏹
吾拒以無左驗辭雖直非孝子待親之道卒與之家為
瘠不悔元夕家人出觀燈隣不肖子潛入其家將為盗
戬知之呼前諭曰爾良家何為乃至是取一白金合子
與之使速去終不語人其子時敏始生有烏鵲銜青銅
五銖錢一置庭中香案上識者知其隂德之證以時敏
恩贈奉直大夫時敏字端脩早穎悟讀書一覽即成誦
屬文敏速氣岸軒豁勇於為義年十八以明經貢辟雍
擢上舍第繇大理寺丞遷祕書丞除駕部郎充奉迎兩
宫扈從禮儀使司属官改兵部郎檢察郊祀大禮儀仗
遷右司郎兼權右史充禮部貢院參詳官又兼外制拜
權工部侍郎俄權兵部侍郎除敷文閣待制奉祠告老
卒年六十八贈正議大夫
錢周材字元英溧陽人質重氣和退然似不能言七嵗
能屬文鄉試第一登第繇大理司直擢普安郡王府教
授歴遷校書郎著作郎兼教授除起居舍人刑部侍郎
使金還拜中書舍人直學士院兼實録院修撰兼侍講
知常州奉祠孝宗登極以舊學召對便殿留奉内祠兼
侍講復為中書舍人遷給事中直學士院母憂服闋屢
詔不起以龍圖閣直學士奉祠告老卒年七十二官至
朝議大夫
閻彦昭字德甫世家建康之江寧徙居溧陽性敏悟善
治繁劇輕財尚義自浙西帥司機宜監六部門遷太府
寺丞除倉部郎奉使淮東㕘議浙東江西帥幕除兩浙
運判奉祠乾道九年卒年七十九官至右奉直大夫子
晃昴晟晃子一德歴江隂建昌二軍及泰真二州太守
累官宗正寺簿
刁衎昇州人初仕南唐直清輝閣閱中外章疏江南平
李昉扈䝉在翰林勉衎出仕因獻聖德頌於朝乃復故
官七年不遷恬澹夷雅太平興國七年上疏言淫刑酷
法非律文所載者望詔天下悉禁止之上覽疏甚恱
秦傳序江寧人也淳化五年賊攻陷嘉戎瀘渝涪忠萬
開八州時傳序為開州監軍力戰而死上降詔嘉奬其
子奭泝峽求其父尸至夔州船覆溺死人謂父死於忠
子死於孝奏至上嗟惻乆之録傳序次子煦為殿直賜
錢十萬
邵必丹陽人愽學有雅望慶厯六年差為編修唐書官
必言史出衆手非是卒辭之
朱存金陵人嘗讀呉大帝而下六朝書具詳歴代興亡
成敗之迹南唐時作覽古詩二百章章四句前志多引
為証云
朱舜庸建康人好古博雅編金陵事積二十年自里巷
口傳至仙佛之書無不研綜舂容大帙餘數萬言慶元
中留守呉琚得其編為之訂證銓次目曰續建康志
呉柔勝字勝之溧水永寧鄉茅城人登淳熈八年進士
第調宣城都昌尉巴陵主簿華亭下砂鹽場官授嘉興
教授浙西使者黄灝委以荒政賴全活者衆韓侂胄用
事注贑縣尉時黨論沸騰柔勝為人指目訕笑恬不為
意獨與寓官吏部楊萬講學義理提㸃刑獄司辟為屬
獲盗當改官柔勝曰豈忍以人命博官諸監司交委任
之丐祠歸家嘉定初召除主管尚書刑工部架閣文字
授國子正當輪對時大風雷太廟鴟尾壊柔勝所進皆
廷臣不敢斥言者遷博士時年六十乞通判建康府邉
郡擇守授司農丞知隨州隨經兵火茅葦彌望不及中
州一下縣柔勝治之罷科斂寛逋負奬忠義褒死節隨
人大恱相慶隨及棗陽舊無城敵至直犯安陸漢陽東
及蘄黄南至鄂州興國柔勝為築守既而金人大入圍
棗陽三月不克而退諸郡賴之就兼提㸃京西刑獄改
知池州未㡬除湖北轉運判官兼知鄂州值饑以精勤
於事活人萬餘或議其用是干譽柔勝屢求罷改知太
平州鄂人泣留之治太平一年有惠政柔勝素戒止足
上章請老除祕閣脩撰主宫觀卒贈太師諡正肅子源
泳淵潛淵字選父登嘉定七年進士第淳祐九年以端
明殿大學士太中大夫沿江制置等使知府十年詔以
淵立山寨耕屯備竭忠勤特除資政殿學士仍與執政
恩例進封金陵侯十一年詔以淵興利除害所列二十
五事究心軍民特轉兩官賜錦綉堂忠勤樓大字尋進
爵為公十二年陞大學士除福建安撫使知福州改知
平江府為發運使未㡬論罷淵所至好籍没豪横惠濟
貧弱立義莊事見各志潛字毅父嘉定十年舉進士第
一人相理宗封許國公為賈似道所排貶循州尋薨事
見宋史
秦憙者其先自南泉徙居秣陵五世孫澤宰金壇秩滿
徙居溧陽洮湖南憙其後也為人長者嵗收萬餘斛租
鄉民輸粟毎令自行㮣因是而稱為秦自量當熈寧元
豐間頻嵗饑饉作糜粥以飼往來之人計升斗以給乏
絶之家所全活甚衆霞山有廟居民好淫祀憙憫其妄
殺牲畜因改廟為佛宇今號曰塔院崇寧二年蔣静傳
其事見縣志
王端朝字季羔本澶淵人過江愛溧陽風土因家焉少
以該洽聞年十八舉建康第一後薦太學又為第一登
第再中博學宏詞科歴太學録祕書省正字江東帥司
機宜除宗正丞提舉兩浙市舶知永州乾道二年卒年
四十四
劉岑字季高本呉興人遷居溧陽博學愛士有古君子
風登第擢著作郎再使金通判興國軍除湖北運判辟
川陜隨軍轉運使除金部郎累遷權户侍出知太平池
州移鎮江府除刑部侍郎遷吏部侍郎知信州責單州
團練副使全州安置在全五年移建昌軍居住又歴九
年紹興乙亥冬自便復官奉祠起知泰州移揚州溫州
除户部侍郎車駕親征除御營隨軍都轉運使奉祠告
老除徽猷閣直學士乾道三年卒年八十一官至左朝
散大夫先世𦵏烏程之杼山故號杼山居士熈寧中曽
祖述字孝叔為御史知雜以忤荆公出知江州司馬溫
公折簡與孝叔有道勝名立之語杼山既居溧陽乃以
道勝名其堂
崔敦禮與弟敦詩本通州静海人同登紹興庚辰第愛
溧陽山水買田築居(池上有讀書/堂扁曰雙桂)敦禮字仲由歴江寧
尉平江府教授江東撫幹諸王宫大小學教授敦詩字
大雅性端厚議論疏通知大體博覽彊記繇祕書省正
字除翰林權直崇政殿說書權給事中家難服闋除樞
宻編脩官著作郎權吏部郎官又兼崇政殿說書進國
子司業直學士院拜中書舍人加侍講直學士院卒贈
中大夫
李處全字粹伯徐州豐縣人邯鄲公淑之曽孫遷居溧
陽慕劉杼山之為人文章閎肆詩體兼衆長字畫遒麗
登第繇宗正寺簿遷太常丞知沅州提舉湖北茶鹽除
祕書丞兼禮部郎遷殿中侍御史遂除侍御史母憂去
朝奉祠後知袁州處州移贑州未赴改舒州卒於任年
五十九官至朝議大夫姪柄字子權知無為軍舒州卒
年四十二亦有聲稱云
潘彚征字泰初寓居溧陽記問該洽宗濓洛先儒之學
四薦三魁登嘉定甲戌第廷對剴切漫塘劉宰嘉其志
不苟求學行才猷兼備深器重之時杜丞相範為湖州
録㕘漫塘併薦於朝得宰崑山繁昌有能名而範後為
相彚征自號鶴山狷叟云
王雲起字霖仲號友山荆國王文公弟安上八世孫治
春秋學任澧州路儒學教授嘗為湖廣行省考試官士
論服其鍳裁翰林學士草廬呉公澂石塘胡長孺皆嘗
序其詩文(呉序云宋三百年文章歐曽二蘇各名一世/而荆國王文公為之最何也才識學行俱優)
(也弟平父子元澤亦卓爾不羣英哲萃於一門出於一/時噫難乎其繼矣文公季弟純父之逺孫雲起字霖仲)
(胷懐坦坦如青天白日無掩蔽無晻曖言論挺挺如迅/雷烈風無阿倚無留藏其徴於文也亦然韓子云昭晣)
(者無疑優㳺者有餘霖仲盖是也平父元澤之後而復/見斯人乎王氏其世有人矣哉彼深險也而辭易直鄙)
(狹也而辭宏敞輭媚也而辭勁峭穢濁也而辭清整若/是而為文皆表裏不相符予不知其可也胡序云長孺)
(被徵館集賢之年也霖仲亦徵同舍數十日去實至元/二十有六年也始至即求還山宰相留之不可欲用為)
(教授江南一郡又不可遂行後十年見宰相杭州延禮/不逮京師時出輙與絶乃過長孺語移晝漏十刻又後)
(十有四年為宗晦書院山長嵗滿自温集杭留六十日/時時會語出所著定林漫槀相示長孺聆且閱焉其言)
(出入載籍而不拘其詩疏通動蕩而不滯其文條達敷/暢而不流追記異時霖仲初自建業到京師才二十有)
(五長身疎髭面目光晢如畫氣盛志强若飛鶴㳺魚凌/厲青冥之上縱横泠淵之間見貴富如將以糞溲染已)
(疾走不肯一顧自杭歸建業方以詩書授徒弟子取縣/教諭書院山長為之大作詩文及再為山長歸道杭而)
(留也貌嚴體癯鬚髮盡白雖志氣未衰而視在京師固/已灑然異矣使霖仲在京師如在建業碌碌從庸衆人)
(後積日月得官受禄為貴富人已乆然舍經術詩文從/事乎其他則又安得漫槀四編之多也邪非徒多也假)
(之嵗年顧有不駸/駸𩔖荆國也哉)其為澧州教甚宜其官宋狀元本為
譔遺愛碑改將仕郎旌德縣主簿不赴以疾終於家(姪/垕)
(今居蔣山墳菴集王/氏家譜甚詳覈云)
楊剛中字志行其先處之松陽人曽大父遂仕宋知黄
陂縣徙家建康父公溥鄉貢進士公幼頴敏力學家貧
竭力養親或躬井臼之勞與兄敏中同居雍睦内外無
間言行臺移治建康任官者皆國初名臣咸敬公學行
折節賓禮不翕翕趨附也省辟主江寧縣學升郡學録
正得徽州路儒學教授丁外艱服闋除平江路教授未
赴擢福建閩海道肅政亷訪司管勾承發架閣庫兼照
磨至則獨處公署行季蕭然扁所居齋曰霜月御史行
部至必加禮貌憲僚寀與之言必稱先生會行科舉江
西行省聘公與故翰林學士草廬呉公澂偕主文衡所
取拔皆知名竒士有以不及貢額為言者公謂國家以
科目取士選貴精審不宜以碌碌者充數聞者是之遷
江東亷訪司照磨復校文江浙行省得士尤多秩滿風
憲舉守令授衛輝路録事不赴改文林郎江浙等處儒
學提舉修舉學政省憲欽異丞相托歡公薦於朝召為
翰林待制承務郎兼編脩官赴官月餘謝病去晩自宣
城挈家還居建康鄉人子弟詣門質疑誨誘不倦著易
通微說詩講義若干卷卒年七十四其甥進士李桓述
行狀御史中丞張公夢臣撰碑(門人雷秉義刋霜月齋/集見趙魯公王侍御張)
(中丞/序文)
　
　
　
　
　
　
　
　
　
　
　
　
　
　
　至大金陵新志卷十三下之上
欽定四庫全書
　至大金陵新志卷十三下之下
　　　　　　　　　　　　　元　張鉉　撰
　　人物志
　　　列傳
　　　　仙釋
三茅君兄弟三人長諱盈字叔申咸陽南關人高祖諱
濛字初成一字本初深識𤣥逺知周衰不仕諸侯乃師
北郭北阿鬼谷先生長徃華山道成以秦始皇三十年
九月庚子乗龍白日昇天時邑童謡曰神仙得者茅初
成駕龍上昇入太清時下𤣥洲戯赤城繼世而往在我
盈帝若學之臘嘉平始皇聞之詢諸父老具對曰此仙
人之謡勸帝求長生之術於是始皇忻然有尋仙之志
因改臘曰嘉平盈弟固字季偉衷字思和皆生漢景帝
中元間盈天漢四年道成至元帝初元五年來江左句
曲之山哀帝元壽二年乗雲而去是為大司命君固至
孝元時拜執金吾卿𠂻宣帝地節四年拜上郡太守五
更大夫並解任從兄脩學俱得為仙固為定籙真君𠂻
為保命仙君詳見茅山志
葛仙公名𤣥字孝先本姓諸葛逺祖征江漢次丹陽之
句容因止而嘆曰獨身在此何諸之有遂單姓葛𤣥有
仙術嘗從吳主至溧洲還遇大風百官船皆敗没𤣥船
亦沈呉主使人求𤣥久見𤣥出水上衣履不濕而有酒
色既而言曰從子胥飲酒耳𤣥性好酒嘗飲醉卧門前
陂水中竟日醒乃止帝重之為於方山立洞𤣥觀後傳
白日舉今方山猶有𤣥煮藥鐺及藥臼在
葛洪字稚川丹陽句容人祖系呉大鴻臚父悌仕晉為
邵陵太守洪少好學家貧躬自伐薪以貨紙墨夜輙冩
書誦習遂以儒學知名為人木訥不好榮利閉門却掃
未嘗交㳺於餘杭見何幼道郭文舉目擊而已各無所
言時或尋書問義不逺數千里﨑嶇冒渉期於必得遂
究覽典籍尤好神仙導養之法從祖𤣥吳時學道得仙
號葛仙公以其煉丹祕術授弟子鄭隱洪就隱學悉得
其法後又師事南海太守上黨鮑𤣥𤣥亦内學逆占將
來見洪深重之以女妻洪洪傳𤣥業兼綜練醫術凡所
著撰皆精覈是非而文章富贍太安中石氷作亂呉興
太守顧祕為義軍都督與周玘等起兵討之檄洪為將
兵都尉攻氷别率破之遷伏波將軍氷平洪不論功賞
徑至洛陽欲搜求異書以廣其學見天下已亂欲避地
南土乃㕘廣州刺史嵇含軍事及含遇害遂停南土征
鎮檄命一無所就後還鄉里元帝為丞相辟為掾以平
賊功賜爵關内侯咸和初司徒導召補州主簿轉司徒
掾遷諮議㕘軍干寳薦洪才堪國史選為散騎常侍領
大著作洪固辭不就聞交趾出丹求為勾漏令帝以洪
資高不許洪曰非欲為榮以有丹耳帝從之遂將子姪
俱行至廣州刺史鄧嶽留不聽去洪乃止羅浮山鍊丹
嶽表補東筦太守辭不就乃以洪兄子望為記室㕘軍
在山積年優㳺閒養著書凡内外一百一十六篇自號
抱朴子因以名書其餘所著碑誄詩賦百卷移檄章表
三十卷神仙良吏隱逸集異等傳各十卷又抄五經史
漢百家之言方伎雜事三百一十卷金匱藥方一百卷
肘後要急方四卷後忽與嶽疏云當逺行尋師剋期便
發嶽得疏狼狽往别而洪坐至日中兀然若睡而卒嶽
至遂不及見時年八十一視其顔色如生體亦柔軟舉
尸入棺甚輕如空衣世以為尸解得仙云
許邁字叔𤣥一名映丹陽句容人家世士族而邁少恬
静不慕仕進未弱冠嘗造郭璞璞為之筮遇泰上六爻
發璞謂曰君元吉自天宜學道時南海太守鮑靚隱跡
潛遁人莫之知邁乃往候之探其至要父母尚存未忍
違親謂餘杭懸霤山近延陵之茅山是洞庭西門潛通
五嶽陳安世茅季偉常所㳺處於是立精舍於懸霤而
往來茅嶺之洞室放絶世務以尋仙館朔望時節還家
定省而已父母既終乃遣婦孫氏還家携其同志徧㳺
名山永和二年移入臨安西山登巗茹芝𦕈爾自得有
終焉之志改名𤣥字逺逰與婦書告别又著詩十二首
論神仙事王羲之造之未嘗不彌日忘歸相與為世外
交自後莫測所終(實録始簡文為會稽王時有三子俱/夭及道生廢後獻王早世諸姬絶孕)
(十年無子令卜者扈謙筮之曰後房有一女當育二貴/男其一終盛晉室時徐貴人有寵無子帝從容問邁曰)
(臣好山水本無道術斯事豈所能判願陛下從扈謙之/言以存廣接之道帝然之數年令善相者遍召諸愛妾)
(示之皆云非其人時李后在織坊中形長黒色宫人皆/謂之崑崙既至相者驚曰此其人也因召侍寢后常夢)
(兩龍枕膝日月入懷生烈宗及會稽文孝王案陳江緫/寺碑言攝山南瞻舊落顧悌鎮戍之塢北望荒村扈謙)
(卜筮之宅則謙/乃攝山人也)
陶𢎞景字通明丹陽秣陵人祖隆王府㕘軍父貞孝昌
令𢎞景以宋孝建三年丙申嵗夏至日生幼有異操年
四五嵗常以荻為筆畫灰中學書至十嵗得葛洪神仙
傳畫夜研尋便有養生之志謂人曰仰青雲覩白日不
覺為逺矣父為妾所害𢎞景終身不娶及長身長七尺
七寸神儀明秀讀書萬餘卷一事不知以為深耻善琴
棊工草𨽻未弱冠齊高帝引為諸王侍讀除奉朝請雖
在朱門閉影不交外物唯以披閱為務朝儀故事多所
取焉家貧求宰縣不遂永明十年脫朝服挂神武門上
表辭禄詔許之賜以束帛􁀐所在月給茯苓五斤白蜜三
斤以供服餌及發公卿祖之征虜亭供帳甚盛車馬填
咽咸云宋齊以來未有斯事於是止於句容之句曲山
立館自號華陽陶隱居沈約為東陽郡守髙其志節累
書要之不至永元初更築三層樓𢎞景處上弟子居中
賓客僅至其下與物遂絶唯一家僮得至其所本便
馬善射晩皆不為唯聽吹笙而已特愛松風庭院皆植
松毎聞其響欣然為樂有時獨游泉石望見者以為仙
人性尚竒異顧惜光景老而彌篤尤明隂陽五行風角
星筭山川地理方圓産物醫術本草帝代年厯以筭推
知(按本傳𢎞景筭漢熹平三年丁丑冬至加時在日中/而天實以乙亥冬至加時在夜半凡差三十八刻是)
(漢厯後天二日十二刻也又以歴代皆取其先妣母后/配饗地祗以為神理宜然碩學通儒咸所不悟深慕張)
(良為人云古賢無比齊末為歌曰水丑木為梁/字及梁武兵至新林遣弟子戴猛之假道奉表)嘗造渾
天象高三尺許地居中央天轉而地不動以機動之悉
與天相會云脩道所須非止史官用之齊末議禪代𢎞
景引圖䜟數處皆成梁字武帝既早與之逰及即位後
恩禮愈篤書問冠蓋相望毎得其書燒香䖍受帝使造
年厯至己巳嵗而加朱㸃實太清三年也(是年侯景䧟/臺城帝崩)
國家毎有吉凶征討大事無不前以諮詢月中常有數
信時人謂為山中宰相二宫及公王貴要㕘候相繼贈
遺多不納受天監四年移居積金東澗自隱處四十許
年逾八十而有壯容仙書云眼方者壽千嵗𢎞景末年
一眼有時而方簡文欽其風素召至後堂以葛巾進見
與談論數日而去甚敬異之無疾自知應逝逆剋亡日
為告逝詩大同二年卒時年八十五顔色不變屈伸如
常香氣累日氛氲滿山(𢎞景既得神符祕訣以為神丹/可成而苦無藥物帝給黄金朱)
(砂曽青雄黄等後合飛丹色如霜雪服之體輕及帝服/飛丹有驗益敬重之嘗畫作兩牛一牛散牧水草之間)
(一牛著金籠頭有人執繩以杖驅之武帝笑曰此人無/所不作欲効曳尾之龜豈有可致之理曽夢佛授菩提)
(記名為勝力菩薩乃詣鄮縣阿育王塔自誓受五大戒/天監中獻丹於武帝中大通初又獻二刀其一名善勝)
(一名成勝/並為嘉寳)詔贈太中大夫謚曰貞白先生不娶無子從
兄以子松喬嗣所著學苑百卷孝經論語集註帝代年
厯本草集註效驗方肘後百一方古今州郡記圖像集
要及玉匱記七曜新舊術疏占候今本草方書獨行於
世(𢎞景逆知梁祚覆没制詩云夷甫任散誕平叔坐論/空豈悟昭陽殿遂作單于宫詩祕藏篋裏化後門人)
(方稍出之大同末士人競談𤣥理/不習武事後侯景篡果在昭陽殿)
楊義和名羲句容人幼而通靈與二許結神明之交愽
學工書為公府令興寧乙丑衆真降所居後乗雲駕鶴
仙去云(羲以經誥傳許邁弟穆/穆傳子翽小字玉斧)
桓闓事陶隱居於茅山華陽館執爨日常脩黙朝之道
後乗白鶴翀舉又有李明長官避世不仕隱居句曲欝
岡山丹成升𤣥洲今舊跡存焉
王逺知系本琅邪父曇選為陳揚州刺史母晝寐夢鳯
集其身因有娠浮屠寳誌謂曇選曰生子當為世方士
逺知少警敏多通書傳事陶𢎞景傳其術為道士又從
臧兢㳺陳後主聞其名召入重陽殿辯論超詣甚見咨
挹隋煬帝為晉王鎮揚州使人邀見少選髮白俄復鬒
帝懼遣之後幸涿郡召逺知見臨朔宫帝執弟子禮咨
質仙事詔京師作玉清𤣥壇以處之及幸揚州逺知謂
帝不宜逺京國不省高祖尚微逺知宻語天命武德中
平王世充秦王與房𤣥齡微服過之逺知未識迎語曰
中有聖人非王乎乃諗以實逺知曰王異日必為太平
天子願自愛太宗立欲官之苦辭貞觀九年詔即茅山
為觀居之忽謂其弟子潘師正曰吾少也有累不得上
天今署少室仙伯吾將行即沐浴加冠衣若寢者遂卒
或言壽蓋百二十六嵗云遺命子紹業曰爾年六十五
見天子七十見女君調露中紹業表其言高宗召見嗟
賞追贈逺知太中大夫諡升真先生武后時復召見皆
如其年又贈金紫光禄大夫天授中改謚升𤣥見唐史
(時有徐則隱天台山亦為煬帝所禮唐有潘師正司馬/承禎呉筠季含光隱茅山宋有朱自英劉混康皆遇知)
(世主自魏元君以道術傳楊羲由許穆陸脩静/陶𢎞景以下皆名宗師今四十六傳見茅山志)
邱濬字道源黟縣人天聖中登進士第因讀易至損益
二卦自此能通數知未來興廢早嵗㳺華陽洞求為句
容令秩滿以詩寄茅山道友曰鳴鳯相邀覽德輝松蘿
從此與心違孤峯萬仞月正照古屋數間人未歸欲助
唐虞開有道深慙茅許勸忘機明朝又引輕帆去紫术
年年空自肥歴官至殿中丞嘗語家人曰吾壽終九九
後在池州一日起盥沭索筆為春草詩詩畢端坐而逝
年八十一及殮衣空衆謂尸解太守滕甫為記其事𦵏
於九華山後數年有黄衣人持濬書抵滁州家人啓封
人忽不見書言吾本預仙籍以推歩象數謫為泰山主
宰云(按句容縣志景祐中濬以衛尉寺/丞知縣事能明天文有占星臺)
釋寳誌者不知何許人有於宋太始中見之出入鐘山
往來都邑年已五六十矣齊宋之交稍顯靈跡被髪徒
跣語嘿不倫或被錦袍飲啖同於凡俗恒以鏡銅剪刀
鑷屬挂杖負之而趍或徴索酒肴或累日不食預言未
兆識他心智一旦中分身易所逺近驚赴所居噂􁀨齊
武帝忿其惑衆收付建康獄旦日咸見㳺行市里既而
檢校猶在獄中其夜又語獄吏門外有兩輿食金缽盛
飯汝可取之果是文惠太子及竟陵王子良所供養縣
令吕文顯以啓武帝帝乃迎入養之寳誌乃忽重著三
布帽亦不知從何得俄而帝崩文惠太子豫章文獻王
相繼卒齊亦於此季矣靈味寺沙門釋寳亮欲以衲被
納之未及有言寳誌忽來牽被而去蔡仲熊嘗問仕何
所至了自不答直解杖頭左索繩擲與之初莫能喩後
仲熊官至尚書左丞方知言驗梁武帝尤深敬事嘗問
年祚逺近答元嘉元嘉帝欣然以為亨祚倍宋文之年
雖剃鬚髪而常冠下裙謂納袍故俗呼為誌公好為䜟
記所為誌公符是也高麗聞之遣使齎緜帽供養天監
十三年卒將死忽移寺金剛像出置戸外語人曰菩薩
當去旬日無疾而終王筠嘗至莊嚴寺誌遇之與交言
歡飲至亡􁀐命筠為碑蓋先覺也(高僧傳云寳誌本姓/朱氏金城人少出家)
(止江東道林寺脩習禪業嘗於臺城對梁武帝喫鱠昭/明諸子皆侍側武帝曰朕不知味二十餘年師何為爾)
(誌乃吐出小魚依然鱗尾帝深異之今秣陵尚有鱠殘/魚也天監五年冬旱雩祭備至而未雨忽上啓云願於)
(光華殿講勝鬘經請雨即使沙門講勝鬘經竟夜便大/雨天監十三年無疾而終𦵏於鐘山獨龍之阜仍於墓)
(所立開善寺􁀐陸倕製銘於/塚内王筠勒碑文於寺門)宋大中祥符五年詔於龍
圖閣取太平興國中舒州所獲誌公石以示輔臣上作
詩紀其事又作賛目曰神告帝統石仍加謚誌公曰真
覺遣知制誥陳堯咨詣蔣山致告其後又加謚道林真
覺令天下公私無得斥誌公名高宗紹興中加謚慈應
今天厯戊辰加號道林真覺慧感慈應普濟禪師(案金/城在)
(蔣山北世傳朱氏汲井聞/鷹巢中兒啼而得寳公云)
帛尸黎宻西域師子國王子以國讓弟為沙門晉永嘉
中到中土止於太市王丞相導一見竒之以為吾之徒
也塔寺記云尸黎宻寺宋曰髙座在石子岡尸黎宻常
行頭陀卒於梅岡晉元帝於塜邉立寺因號高座高座
道人不作漢語或問此意簡文曰以簡應對之繁
杯渡者不知姓名常乗木杯渡水往來京師多在延賢
寺神異不可備記宋元嘉三年入東行至赤山死還𦵏
覆舟山
法度黄龍人齊時逰金陵明僧紹隱居攝山待以師友
及亡捨所居為棲霞寺
菩提達磨自西域達南海廣州梁武帝詔赴京師車駕
為出郊迎之延居内殿時帝崇信釋典常捨身為奴寳
誌雲光諸師以神異講說見重達磨意不與之同乃棄
去居河南嵩山以所傳佛衣鉢授弟子慧可為南來第
一祖云
趙僧巗北海人寥廓無常人不能測所友劉明善為青
州欲舉為秀才大驚拂衣去後忽為沙門栖遲山谷常
以一壺自隨一旦謂弟子曰吾今夕當死壺中大錢一
千以通九泉之路蠟燭一挺以照七尺之尸至夜而亡
時人以為知命
藏法師梁開善寺僧初與何𦙍遇於秦望山後還都卒
於鐘山卒之日𦙍在吳中波若寺見一僧授以香爐奩
并函書云發自揚都呈何居士言訖失所在函中乃莊
嚴論世中未有訪之香爐乃藏公所常用者
融禪師俗姓韋本潤州延陵大族年十九通經史從茅
山呉法師落髪出家入牛頭山幽棲寺北巖之石室脩
道虎鹿馴伏數有靈異唐貞觀中四祖信禪師傳達磨
心印在蘄州雙峯知融可以傳道遂來山中授以法要
後寺僧日多融自往南丹陽負米相去八十里負米石
有八斗供三百人食住建初寺卒𦵏鷄籠山號一代祖
師其寺與山遂號祖堂云
木平和尚不知何許人南唐保大初徴至闕下傾都瞻
禮闐咽里巷金帛之施日積數萬常出入宫禁中他日
從上登百尺樓上曰新建此樓制度佳否木平曰尤宜
望火上初不喩其㫖居數載木平卒淮甸大擾自壽陽
置烽候以應龍安山旦夕上多登覽以瞻動静又上最
鍾愛慶王王方幼學上問壽命㡬何木平曰郎君聡明
哲智預知六十年事壽當七十是嵗疾終年十七蓋反
語以對也(世說木平初見後主李煜挂木瓶杖頭煜出/歘不見問曰和尚何在木平引甁自蔽詭曰)
(某在此澡浴煜拜之木平曰陛下見羣臣勿言某在瓶/中浴煜笑曰和尚見人亦勿道吾拜汝後為建寺宫側)
(本名木瓶寺蓋𩔖誌公/持刀鑷尺拂之意云)
酒秃姓高氏駢族子棄家祝髪博極羣書善講說而脫
略跌宕無日不醉後主召講華嚴梵行一品賚金帛甚
厚即日盡送酒家日夜劇飲醉則從小兒數十浩歌道
中歌曰酒禿酒禿何榮何辱但見衣冠成古丘不見江
河變陵谷一日醉死石子岡(按慶元志唐有鍾山曇璀/禪師顧氏呉郡人初謁融)
(禪師悟大㫖晦跡鍾山南唐清涼院休復悟空禪師王/氏北海人告寂國主為建塔又清涼院法眼文益禪師)
(魯氏餘杭人周顯德五年告寂國主於江寧丹陽鄉造/塔即無相院塔也嘗於宫中觀牡丹賦詩有云髪從今)
(日白花是去年紅何須待零落然後始知空北夢瑣言/以為後主時事非也又有牛頭智威禪師法持禪師毗)
(陵芙蓉山大毓禪師金陵清涼明禪師金陵奉先深禪/師金陵龍光院澄禪師金陵鍾山章義禪師道欽禪師)
(金陵報慈道塲文遂導師金陵報恩元則禪師金陵净/德道塲達觀禪師金陵清涼法燈禪師金陵報恩法安)
(慧濟禪師昇州奉先寺浄照/禪師並見傳燈録今不詳載)
　　　　方伎
漢李南字孝山丹陽句容人少篤學明於風角和帝永
元中太守馬稜坐盗賊事被徴當詣廷尉吏民不寧南
特通謁賀稜意有恨謂曰太守不德今當即罪而君反
相賀邪南曰旦有善風明日中時應有吉問故來稱慶
旦日稜延望景晏以為無徴至晡乃有驛使齎詔書原
停稜事南問其遲留之狀使者曰向度宛陵浦里􁚺馬
踠足是以不得速稜乃服焉後舉有道辟公府病不行
終於家南女亦曉家術為由拳縣人妻晨詣爨室卒有
暴風婦便上堂從姑求歸辭二親姑不許乃跪而泣曰
家世傳術疾風卒起先吹竈突及井此禍為婦女主爨
者妾將亡之應因著其亡日乃聽還家如期病卒
陳訓字道元歴陽人少好祕學天文算厯隂陽占候無
不畢綜尤善風角孫皓以為奉禁都尉使占候皓政嚴
酷訓知其必敗而不敢言時錢唐湖開或言天下當太
平青蓋入洛陽皓以問訓訓曰臣止能望氣不能達湖
之開塞退而告其友曰青蓋入洛將有輿櫬銜璧之事
非吉祥也尋而呉亡訓隨例内徙拜諫議大夫俄去職
還鄉時甘卓方貴訓相其目名盻刀又目有赤脈自外
而入不出十年必有兵死不領兵則可以免卓果為王
敦所害王導多病毎自憂以問訓訓曰公耳竪垂肩必
壽亦大貴子孫當興於江東訓年八十餘卒
戴洋字國流吳興長城人善風角好道術妙解占候卜
數呉末為臺吏知呉將亡託病不仕及呉平還鄉里揚
州刺史嘗問吉凶於洋答曰熒惑入南斗八月有暴水
九月當有客軍西南來如期果大水而石冰作亂冰既
據揚州洋謂人曰視賊雲氣四月當破果然陳眕問洋
曰人言江南有貴人死顧彦先周宣佩當是不洋曰顧
不及臘周不見來年八月榮果以十二月十七日卒十
九日臘玘以明年七月晦亡王導遇病召洋問之洋曰
君侯本命在申金為土使之主而於申上石頭立冶火
光照天此為金火相爍水火相煎以故受害耳導即移
居東府病遂差鎮東從事中郎張闓舉洋為丞相令史
時司馬颺為烏程令將赴職洋曰君宜深慎下吏颺後
果坐吏免官其言竒驗𩔖此元帝登祚亦洋擇日也
郭璞字景純河間聞喜人好經術博學有高才而訥於
言論詞賦為中興之冠好古文竒字妙於隂陽算厯雖
京房管輅不能過也王導引參已軍事帝與導令璞筮
皆竒應帝深重之璞因天人休咎之徴輙上疏論時政
遷尚書郎數言便宜多所匡益明帝在東宫與溫嶠庾
亮有布衣之好璞亦以才學見重埓於嶠亮後王敦起
璞為記室參軍敦之謀逆也嶠亮使璞筮之璞對不决
嶠亮復令占己之吉凶璞曰大吉嶠等退相謂曰璞對
不了是不敢有言或天奪敦魄今吾等與國家共舉大
事而璞云大吉是為舉事必有成也於是勸帝討敦初
璞毎言殺我者山宗至是果有姓崇者構璞於敦敦將
舉兵使璞筮璞曰無成敦固疑璞之勸嶠亮又聞卦凶
乃問璞曰卿更筮吾壽㡬何答曰思向卦明公起事禍
必不久若住武昌壽不可測敦大怒曰卿壽㡬何曰命
盡今日日中敦怒收璞詣南岡斬之璞臨出謂行刑者
欲何之曰南岡頭璞曰必在雙栢樹下既至果然復云
此樹應有大鵲巢衆索之不得璞更令尋覔果於枝間
得一大鵲巢宻葉蔽之初璞中興初行經越城間遇一
人呼問姓名因以袴褶遺之其人辭不受璞曰但取後
自當知其人遂受而去至是果此人行刑時年四十九
(敦時屯兵姑孰南岡當在今太平/路境前志謂璞死於武昌非也)及敦平追贈𢎞農太
守璞撰前後筮驗六十餘事名洞林又抄京費諸家要
最更撰新林十篇卜韻一篇註釋爾雅别為音義圖譜
又註三蒼方言穆天子傳山海經及楚辭子虛上林賦
數十萬言皆傳於世(子驁臨賀太守璞/有墓見古迹志)
徐文伯字德秀濮陽太守熈曽孫也熈好黄老隱於秦
望山有道士授以扁鵲鏡經曰君子孫當以道術救世
當得二千石因精心學之遂名震海内子秋夫彌工其
術仕至射陽令世傳嘗為鬼針腰痛秋夫生道度叔嚮
皆精其業道度仕宋文帝朝位蘭陵太守道度生文伯
叔嚮生嗣伯文伯兼有學行倜儻不屈於公卿不以醫
自業為效與嗣伯相埓孝武路太后病衆醫不識文伯
診之曰此石博小腸耳乃為水劑消石湯病即愈除鄱
陽王常侍明帝宫人患腰痛牽心毎至輙氣欲絶衆醫
以為肉癥文伯曰此髮癥以油投之即吐得物如髮稍
引之長三尺頭已成蛇能動挂門上適盡一髮而已病
都差子雄傳家業位奉朝請能清言多為貴游所善事
母孝母終毁瘠㡬至自滅俄而兄亡扶杖臨喪撫膺一
慟遂絶嗣伯字叔紹亦有孝行善清言位至員郎諸府
佐直閣將軍房伯玊服五石散十許劑無益更患冷夏
日常複衣嗣伯診之曰卿伏熱應須以水發之非冬月
不可至十一月冰雪大盛令二人夾捉伯玉解衣坐石
取冷水從頭澆之盡二十斛伯玊口噤氣絶家人啼哭
請止嗣伯遣人執杖防閤敢有諫者檛之又盡水百斛
伯玉始能動而見背上彭彭有氣俄而起坐曰熱不可
忍乞冷飲嗣伯以水與之一飲一升病都差自爾恒發
熱冬月猶單褌移體更肥壯常有嫗人患滯冷積年不
差嗣伯為診之曰此尸注也當取死人枕煮服之於是
往古塚中取枕枕已一半腐缺服之即差後秣陵人張
景年十五腹脹面黄衆醫不能療以問嗣伯嗣伯曰此
石蚘耳極難療當得死人枕服依語煮枕以湯投之得
大利并蚘蟲頭堅如石五升病即差後沈僧翼患眼痛
又多見鬼物以問嗣伯嗣伯曰邪氣入肝可覔死人枕
煮服之竟可埋枕於故處如其言又愈王晏問之曰三
病不同皆用死人枕而俱差何也答曰尸注者鬼氣伏
而未起故令人沉滯得死人枕投之魂氣飛越不得復
附體故尸注可差石蚘者乆蚘也醫療既僻蚘中轉堅
世間藥不能遣所以須鬼物驅之然後可散故令煮死
人枕也夫邪氣入肝故使眼痛而見魍魎應須邪物以
鈎之故用死人枕氣因枕去故令理於塚間也嘗春月
出南籬間戲聞笪屋中有呻吟聲嗣伯曰此病甚重更
二日不療必死乃往視見一老姥稱體痛而處處有􁗌
黒無數嗣伯還煮斗餘湯送令服之服訖痛勢愈甚跳
投床者無數須㬰所􁗌處皆㧞出釘長寸許以膏塗諸
瘡口三日而復云此名釘疽也時有薛伯宗善徙癕疽
公孫泰患背伯宗為氣封之徙置齋前栁樹上明旦癕
消樹邉便起一瘤如拳大稍稍長二十餘日瘤大膿爛
出黄赤汁斗餘樹為之痿損文伯之孫之才後顯於北
齊
吳廷紹為南唐太醫令烈祖食飴喉中噎國醫皆莫能
愈廷紹尚未知名獨謂當進楮實湯一服疾失去馮延
已苦腦中痛廷紹宻詰㕑人知延已平日嗜食山鷄鷓
鴣廷紹投以甘豆湯亦愈羣醫黙識之他日取用皆不
驗或扣之曰噎因甘起故以楮實湯治之山鷄鷓鴣皆
食烏頭半夏故以甘豆湯解其毒耳聞者大服
耕刺巫者溧陽甓橋人能以異法治骨骾淳熙九年長
巷村人王四食鵝遭骾三日不能下飲食且死遣子持
錢詣巫即於竈内取灰篩布地上炷香焚紙錢誦咒召
神結印次以葦筒作小犂狀耕灰中云骨甚深凡耕至
一再筒中忽微有聲亟傾注水盌間乃鵝翅骨也甓橋
距長巷四十里王氏子至家父平復已半日矣其病之
淺者一犂即愈事見夷堅志(戚氏云今陶呉鎮有能此/術者謂之耕刺大抵如上)
(所云但其巫先要親人某日食某物被骾狀然後行法/耕之耕既得骨仍以裹香紙一幅付親人使焚於家咒)
(水一盂令被骾者飲之計其時多是耕時痛稍輕飲水/後全平復此蓋祝由之驗者攝氣運神須其親人則易)
(為感通以見天地間焉往而非一氣之流行一心/之運用也其術雖小可以喻大故著之為傳云)
譚紫霄泉州人幼為道士先是有道士陳守元者斸地
得木札數十貯銅盎中皆漢張道陵符篆朱墨如新紫
霄得盡通之遂自言得道陵天心正法劾鬼魅治疾病
多効廬山僧闢路有大石堅不可纔紫霄索杯水噀之
工施鑱應手如粉後主聞其名召見賜官不受開寳初
年百餘嵗隱化於廬山棲隱洞之道館𦵏之日有祥雲
白鶴􁅦遶後言天心法者皆祖紫霄
街士王生金陵人瞽而善聽聲丁晉公謂守金陵王生
潜聽其馬蹄聲曰叅政月中必召拜相果如其言後真
宗晏駕謂充山陵使王生來京師俾聽馬蹄聲曰有西
行之兆諸子責曰爾知相公充山陵使故有是說或宻
問之曰蹄西去而無回聲後果罷相分司西京繼貶厓
州
李士寧道人蓬州人先得塗氏所藏軒轅山鏡洞見逺
近蔡君謨以道自任聞先生之名望風惡之君謨一夕
夢為虎所逼有一人救之虎既去與之坐曰公貴人也
但頭骨不正手為按之曰骨已正矣夢覺頭尚痛翌日
士寧謁君謨謂曰夜夢頗驚惶否君謨愕然視其狀乃
夢中逐虎正骨者遂異之後出守閩中士寧經由謁君
謨君謨說乆患目疾不愈昨夜夢龍樹菩薩豈有先告
之驗乎士寧即於袖中出畫本視之一如夢中所見者
既而瞠目視君謨須㬰兩目豁然明快叅政張方平任
兩制時士寧出入門下時論以為方平且大拜士寧以
詩别云異時復與公相見正是江南二月天其後乆無
爰立之說忽除知江寧士寧自茅山來謁即仲春也他
驗𩔖此甚多蓋服氣煉形之久善為幻者爾
蔡槐號月湖饒州德興人歸附後僑居建康少日讀書
卓犖不羇好相人之術然不妄許可至元二十三年與
傅學士立等偕召至京師詔問朕壽㡬何對曰仁者壽
陛下壽及八旬時春宫未建嘗賜見便殿俾定儲君於
諸皇孫中對曰某位太子龍鳯之姿天日之表他日必
為太平天子後七年登極即成廟也久之大臣有愛姦
利者請問休咎槐拒不往見他日見於朝辭色甚怒槐
為言曰相公能憂國愛民自可享耆頤之福何問之有
然亦懼其䜛間授集賢學士辭不拜乞歸田里從之􁀐
復其家稅役隱居鍾山不復有仕進意臺省以下官恒
以上意嵗時詣門存問數年時相果敗元貞改元復召
不赴以疾終於家(初與槐同召者傅學士立亦德興人/學士善康節數術言事巧發竒中世)
(傳其術得於同召者前宋進士彭復復得之建昌南城/人廖應淮應淮幼不讀書好異端之學及風角鳥占之)
(術㳺俠江湖不遇年三十客臨安疏丁大全丞相誤國/狀大全中以法配漢陽軍應淮荷校出都門所至說易)
(數禍福無不中多得錢與監人醉飽抵漢陽遇蜀道士/杜可大於漢江濱謂曰子非賡某耶余待子久矣自邵)
(堯夫以先天學授王天恱恱死𦵏未百年而吳曦叛盗/掘其塚得皇極書體要一篇内外觀象數十篇無名公)
(手澤俱存余賄盗得之今餘五十年數當授子為之禱/郡將脫軍籍館諸道室盡教以塚中書算由聲音起應)
(淮神鑒警敏一聞萬了道士指畫未到處應淮先意逆/悟居年餘告别道士又教之隱宣歙間如其言如是者)
(十年著𤣥𤣥集厯髓星野指南等書數十萬言自號守/一翁溟涬子遇余安裕於弋陽將教之安裕且勸讀中)
(庸應淮怒拂袖行再之臨安僦賀道士街樓寓焉書市/大衍數夜沽酒痛飲嘗大呌曰天非宋天地非宋地矣)
(語泄賈似道使闖其醒扣之應淮曰某年某月地髮徧/白浙水西是其祥矣至咸淳八年夏四月八日果然似)
(道使以徴應來扣應淮曰某年樊䧟襄降某年長江飛/渡某年宋亡似道畏惡甚然以地髮驗故不加罪應淮)
(嘗謁殿院曾淵子索酒酒酣歌曰禽聲兮啾啾草色兮/幽幽風􁫥􁫥兮火怒泉殷殷兮血流屋將焚兮燕呢喃)
(以未已鼎漸沸兮蝨婆娑其不休歸去來兮不歸兮焉/求歌罷坐中朝士十數輩雷然以為誕曽酷信之應淮)
(又謂太學生熊晞望曰吾端居層樓俯瞰通衢聞風中/戎馬百萬來人鬼作哭聲某年宫車晏駕某年似道殛)
(死某年妃后皇子幼主親王卿相南北走噓吸事耳公/在此奚為又謂進士尹應許曰吾數中甲戍年無殿試)
(丙子年無科舉奈何自是朝大夫都人士至戒門以絶/而識與不識皆望之却走矣唯國子簿吳浚進士彭復)
(願從受易應淮許諾嘗字呼俊曰允文某年月日汝即/刑於禁所汝知之乎浚禮遇少裒自參江閫幕議莫能)
(竟其業惟復執弟子禮逾恪即以道士所授塚中書及/自著十餘萬言一舉而授復焉癸酉甲戌間宋事日棘)
(沿江失守曽淵子銜似道命詢世運如何應淮如昨不/對俄攅眉曰殺氣向移泉潮惠去余不知死所矣言訖)
(慟哭曾亦哭頃之應淮遁朝野物色莫能得杭人神之/宋亡後四年病死處州學年五十二無子一義女從及)
(嫁仍處子云嗚呼自甲子嵗彗星出栁謝枋得校文建/康已痛哭流涕言之而臨安君臣溺於晏安方且夸張)
(太平惡聞逆耳其勢必至於淪胥顛覆有不待智術而/後知也然應淮由筭數逆處興衰禍福如身所親歴可)
(謂精於藝者矣以其關渉/江左治亂故并著之云)
　　　　列女
貞義女史氏溧陽人吳王僚五年伍子胥去楚自鄭奔
呉(史記云橐載出昭闕闕在今和州/含山縣北十八里東至溧陽甚近)中道而疾乞食溧
陽值女子擊緜於瀨水筥中有飯子胥跪而乞餐女子
飯之子胥餐已欲去謂女子曰掩子壺漿無令其露女
子嘆曰嗟乎妾獨與母居三十年自守貞明不願從適
何宜饋飯而與丈夫越虧禮義妾不忍也子行矣子胥
行反顧女子已自沉於水其後闔閭十年子胥破楚入
郢還過溧陽瀨水之上長嘆息曰吾嘗飢乞食於女子
女子飯我遂自沉而亡欲報以百金而不知其家乃投
金水中而去有頃一老嫗悲泣而來或問曰何泣之悲
乎曰吾女往年擊緜於此遇一窮途君子而輙飯之恐
事泄自沉於水後知其為伍君也今聞伍君來不得其
償自傷女之虚死故悲耳人曰子胥欲報以百金不知
其家投金水中而去矣嫗遂取金以歸(李白有記及/詩見景定志)
賢母習(闕/)者呉丹陽太守李衡之妻也衡本丹陽兵家
子漢末入呉為武昌渡長聞羊衜有知人之鑒往干之
衜曰多事之世尚書郎才也時校事郎吕壹操㺯權柄
大臣目之莫敢言者衜曰此非李衡無以困壹遂薦之
為郎太祖引見喜之衡乃口陳吕壹奸短數千言太祖
有愧色後數月壹事發誅衡大見顯用累遷諸葛恪府
司馬恪誅守丹陽太守時景帝為琅邪王在郡家人淫
放衡數以法繩之習氏常諫不可衡不從尋而帝立衡
憂懼謂妻曰不用卿言至此今奔魏何如妻曰不可君
本庶人先帝賞抜過量既作無禮而復逆自猜嫌逃叛
求活北歸復何面目見士大夫乎且琅邪王素好善慕
名方欲自顯於天下終不以私嫌殺君明矣君可自囚
詣獄表陳前失請罪如此必當逆見優饒非但直活而
已衡從其言果免於罪衡欲為子孫儲業妻輙不聽曰
財聚則禍生以禍遺子孫豈賢者所為衡遂不言後宻
使家人於江陵龍陽洲上作宅種甘橘千樹臨死􁀐兒
曰汝母每惡吾治家故窮如此然吾州置有千頭木奴
不責汝衣食嵗上絹一疋當足用耳衡亡後兒以白母
母曰此當是種甘橘也汝父每欲積財吾嘗以為患不
許七八年來失十戸客不言所之當是汝父有此故也
恒見汝父稱太史公言江陵千樹橘可比封侯吾答曰
人患無德不患不富貴若貴而能貧方好耳用此何為
今無乃是耶訪得之(襄陽有習家池在城/南十里蓋郡世家)
袁粲母王氏太尉長史誕之女粲幼孤伯叔並當世榮
顯而粲飢寒不足王以績紡供朝夕後粲忤於孝武坐
囚母候乗輿出負塼扣頭流血塼碎傷目自此粲與人
語有誤道眇目者輙涕泣彌日嘗疾母憂念晝寢夢粲
父語曰愍孫無憂將為國家器不患沉没但恐富貴終
當傾滅耳愍孫者粲小字也及粲貴重母恒懼其及禍
戒以所夢父言粲故自挹損遇遷官常固讓不拜母亡
後粲以討蕭道成不克死於石頭城中(按宋史粲為尚/書令領丹陽尹)
(齊方革命粲以身受顧訖圖舉兵事敗謂其子最曰本/知一木不能止大厦之崩但以名義至此耳最時年十)
(七呌抱父乞先死兵士人人隕涕粲曰我不失忠臣汝/不失孝子復何恨乎百姓諺曰可憐石頭城寧為袁粲)
(死不作禇淵生淵先以粲/謀告道成故粲敗及禍云)
鄭獻英者齊垣曇深之妻也曇深為臨城令罷歸得錢
十萬買宅奉母退無私蓄劉楷為交州請於王儉與曇
深同行未至州而卒獻英時年二十子文凝始生甚有
容德仍隨楷到鎮晝夜紡織傍無親援居一年私裝就
緒乃告楷求還楷大驚曰去鄉萬里固非孀婦所濟不
許鄭曰垣氏羇魂不反而其孤藐幼妾若一同灰壤則
何面目以見先姑因大悲泣楷愴然許之厚為旌送鄭
間關危險至鄉𦵏畢乃曰可以下見先姑矣時文凝年
甫四嵗親教經禮訓以義方州里稱美
王僧辯母魏氏不知何許人性安和善於綏接家門内
外莫不懷之僧辯以事下獄母流淚徒行將入謝罪元
帝不與相見時貞惠世子有寵母詣閤自陳無訓涕泗
嗚咽衆並矜之及僧辯免坐母深相責厲辭色俱嚴雖
剋復舊都功蓋宇内每自謙損不以富貴驕物朝野稱
之謂為明哲婦人及亡甚見愍悼且以僧辯勲重故喪
禮加焉命侍中謁者監䕶喪事謚曰貞敬太夫人靈樞
將歸建康又遣謁者至舟渚弔祭
謝疊山妻李氏饒州安仁縣儒家女也疊山名枋得開
慶己未大兵分道攻江南圍長沙武昌掠龍興東南大
擾時枋得以進士調官家居不忍視其國之危率鄧傅
二社壯士二千餘人舉義李氏悉家資奩産助軍朝廷
嘉之擢枋得兵部架閣景定甲子秋七月彗星出栁北
兵聚襄鄧間為謀叵測時賈似道擅朝方括田賣官䝉
蔽視聽枋得校文宣城及建康漕闈發䇿十問言權奸
誤國趙氏必亡似道怒搆以罪貶興國軍咸淳癸酉襄
樊失守㳂江諸武帥怨朝廷處置失宜望風降附似道
軍敗於丁家洲陳宜中當國起諸儒臣為帥守驅内地
耕民授兵以戰敗亡相繼枋得為江東制置使募兵援
饒州戰於安仁敗績又敗於信州軍潰棄家入閩李夫
人與其子為大兵所執囚建康宣撫司獄中監守者逼
以非義李自度不能終拒既詭辭答即自經死廣海既
平留承㫖夢炎程侍御文海交薦枋得學行辭不應召
至元戊子魏叅政天祐執拘北行至燕絶不飲食遂死
夫婦皆守義不辱與文丞相天祥相𩔖李夫人死或云
在揚州行省時宣撫宣慰二司轄江東諸路相繼皆置
司建康云(夫人姪存有學行跋金谿呉節婦黄/氏教子詩叙夫人死時事詳覈足徴)
闞文興者其先不知何許人宋末𨽻建康兵籍妻王氏
細栁坊民家女至元乙亥馬步軍副総管沿江制司都
統徐王榮及翁都統以諸軍數萬人納欵軍各分𨽻諸
萬户與䝉古漢軍相雜號新附軍十三年大兵追二王
略定福建諸路漳州守臣黄佺通判楊丙以城迎降文
興從其奕萬户賈將軍戍漳以累戰功又知文墨議論
得為萬户府知事十七年八月望日畬峒陳吊眼率其
衆襲殺漳州陷招討傅全官軍死者十八九文興亦力
戰死王氏為賊所執逼汚之紿曰我不幸至此豈敢愛
身願收𦵏吾夫持服百日然後惟命賊義而許之時死
者枕籍縱横王行哭辨識累日得其夫亂屍中積薪焚
之火既熾即躍投其中以死大德初漳州路始上其事
帥省疑之下路府體覈得其從卒李某二人具言文興
及王氏死節時在傍知見狀十一年省以聞於朝下禮
部議部請訪王氏族里旌其門閭收恤其宗親仍以事
付史館皇慶二年建康路以省檄至訪求得王氏家細
栁坊營中有姑適人異居已老同母弟一人住揚州為
酒家傭有司文移往復無有以為意者而闞氏故起小
兵絶無姻属江浙省不得其族里則用漳守言表其故
營曰烈女坊又二十一年為至順癸酉漳士民并以文
興之死為請㑹左司郎中張侯士𢎞為吏部侍郎力以
其事言於朝乃定封文興英毅侯王氏貞烈夫人賜廟
額曰雙節藝文監丞揭公傒斯為記而集慶坊里未有
所表異焉(揭監丞碑畧云天下綰符杖節擁萬夫之衆/鎮千里之地者不知其㡬一旦四方有急天)
(子之命未及於境已閉閤稱疾者有矣委衆而去者有/矣當是時變起倉卒使闞文興第守簿書期㑹之常負)
(妻子踰垣而辟人亦孰得而議之而臨難忘身見危授/命䝉兇威蹈白刃奮萬死不顧之勇死而不悔者何則)
(禍亂作於前忠義激於内不暇擇地而死也至於王氏/决死生於俄頃不辱其身烈丈夫有弗逮矣故君子曰)
(人皆死於危二人獨死於安以皆有茍免之道而不由/也然㣲張侯審綱常之重英毅必不侯貞烈之封亦不)
(及二人之死亦豈欲求廟食冀褒寵要譽於天下哉誠/不忍棄君臣夫婦之義焉耳𫝊全闗門死難有司之請)
(朝廷之議皆不及者武/臣死事國有常恩云)
節婦余氏者溧水州銀林市人淳熙十年鄉惡少景佐
欲汚之至於持刃逼脅余氏義不辱甘受白刃知縣王
衎鞠勘具案解府嘉其正潔改市為節婦里旌表門閭
仍給賜錢米酒帛及免本户三年應干官租
劉母郝氏者晉山人年十三適觀察使劉虎之孫應麒
十五年而應麒以疾亡子鏜鉉尚幼郝誓不易志養祖
姑王氏姑郝氏克盡婦道教其子皆有成立始觀察自
廬州梁縣徙居建康嘗統師拒北兵濠之五河中矢洞
腹達背十餘日瘡潰而死死時妻王氏年始二十餘守
志不出户庭者五十二年其子祐為監稅官僅弱冠死
死時妻郝氏年二十一守志如姑王氏之行者五十三
年及應麒妻郝氏克勵婦操事二姑四十餘年皆以壽
終郝今尚康强就養於子諸孫皆讀書向仕時謂劉氏
三世貞節郡府以其事聞憲察具有文移聞者咸嗟異
云
節婦李氏者太原人年十五適里人楊𢎞𢎞生不茹葷
嗜典籍通國語尤閑弓馬金亡不仕年三十二而死死
時嘱李曰吾二親老子幼後事託汝幸養吾親百年後
汝適人吾亦瞑目九泉李大慟以死自誓未㡬𢎞卒二
親年皆九十餘以喪子哭失明李時年二十九子二人
長仲舉年方齠齓次仲通始脫襁褓仰事俯育之責皆
萃于李居喪不湯沐不茹葷旦暮哭臨哀動閭里家素
貧晝奉舅姑夜績麻枲治絲繭竭力以供甘㫖親黨或
以年少無所依㣲言相感動者李輙哭應曰人之所以
為人以有信義也今舅姑高年命在旦夕亡夫嘱我以
養而不能卒遺我以孤幼而不能使之成立信義安在
若然者生無以見天日死無以見吾夫於地下自是非
禮之言相戒以絶舅姑嘗念我子雖蚤世而新婦孝養
不替每仰天祝曰願新婦享我之年子孫昌盛還受所
養後舅姑各以壽終仲舉為南臺掾日奉李氏過江居
金陵以子恩封正平縣君𢎞贈奉議大夫冀寧路治中
正平縣子李卒年八十三延祐間郡府上其志節朝命
下西京宣慰司核議復其家建康中旌表見居門閭仲
舉後為福建江西兩道亷訪司經歴知福清州致仕卒
年七十七仲通以子貴贈承務郎河中府判官卒年八
十三孫四人黙子淵湖州録事司判官熈子明三臺御
史歴宣政院判漢中僉事奉政大夫御史臺都事杰子
俊海南湖北江西三道亷司知事烈子承經筵檢討福
建亷司經歴曽孫十人皆駸駸仕進推本其家慶所自
謂非其上世厚德貞信之報其可哉
李成妻周氏府城北門民籍年二十七喪夫家貧守節
奉姑方氏盡孝天厯二年部擬旌表門閭
劉英傑妻呉氏府城北隅柴街儒家宋呉知縣季申之
女年二十三喪夫子慶孫端中皆在襁褓誓不他適紡
績以養舅姑教子皆為儒年七十餘元統三年部擬旌
表門閭復其家差役
張宜妻周氏府城真武廟街人年二十二喪夫守志十
載一子復喪孫二人皆幼子婦樊氏奉姑亦守節不嫁
周氏年七十餘大德十一年部擬旌表門閭復本家差
役
王元壽妻楊氏淮西人元壽祖福故宋殿帥贈少帥平
海軍節度使卒於開慶己未𦵏江寧縣新亭鄉之黄墓
岡福為將累有戰功嘗於府城機行街建節樓藏宋帝
御書忠勤字扁生子應龍應虎應麟皆為武官至元己
亥應龍以帶御器械知滁州以城歸附授本州安撫使
為統制䝉亨所殺子元壽時為沿江制置司計議官亦
死於難妻楊氏方二十嵗守節不嫁教其子招孫建孫
長立仕官招孫終汾水州知州建孫任龍興路富州判
官楊氏以子恩封上元縣君大德五年部擬旌表門閭
劉祐妻馬氏山東人寓居府城西隅清化坊年二十九
喪夫終身績袵以養舅姑年五十餘至元五年部擬旌
表門閭
曹裕興母王氏句容人夫亡守節子幼家貧事姑盡孝
皇慶元年部擬旌表門閭
節婦容國夫人薩法喇于闐氏江淮等處行中書省平
章政事阿爾彬之女贈榮祿大夫大司徒上柱國容國
公特穆爾布哈之妻治書侍御史阿嚕呼圗克之母大
徳丙午嵗特穆爾布哈任建康廬州饒州牧馬户達嚕
噶齊卒於溧水夫人年二十九居喪執禮以儉率下其
家能完居
　
　
　
　
　
　
　
　
　至大金陵新志卷十三下之下
欽定四庫全書
　至大金陵新志卷十四
　　　　　　　　　　　　　　元　張鉉　撰
　　摭遺
戰國策范環對楚懐王曰且王嘗用召滑於越而納句章昧
之難越亂故楚南察瀬湖而野江東鮑氏注云察猶治也楚
有而治之以江之東為野此言楚雖有唐昧之難而能
得越地以召滑亂之也然鮑註瀬湖乃以為南陽之屬
殆非也南陽未甞屬越又與江東全不相近正謂溧陽
之瀬水明矣
漢溧陽長潘乾元卓校官碑靈帝光和四年所立時歲
在辛酉杜少陵所謂骨立通神者葢此類也(詳見/碑碣)石淪
於固城湖中紹興十三年溧水縣尉喻中逺得之輦置
聴事之側葢相距九百六十二年矣時時見光采弓兵
宿直或以䙝衣頓於趺上必夢大龜逐而齧之乾道戊
子有官告院吏出職為尉顧碑字多闕蝕以為無用且
厭人之来呼𨽻史曹彦與謀將沈之宅後廢沼内一寓
客素好古聞其説往詰止之邑宰陳容之為徙諸縣圃
作屋覆焉至辛夘歲金陵守作文一篇欲識石隂遣匠
来甫鐫兩字遭碎屑激入目旋易他匠皆然竟不能施
工(出洪遵夷堅/志守葢唐堟)
孫鍾權之祖也家富春早失父與母居性至孝遭歲荒
儉以種𤓰自業忽有三少年詣鍾乞𤓰鍾厚待之三人
曰此山下善可葬當出天子君望山下百步許顧見我
等去即可葬處也鍾去三四十步便返顧見三人並成
白鶴飛去鍾記之後葬其地地在縣城東冡上常有光
恠雲氣五色上屬於天及堅母孕堅夢腸出繞吳閶門
以告鄰母曰此夢安知非吉祥也(按溧水志上方寺基/在縣西二十里唐開)
(元十二年置南唐僧惠海作十王齋記立石大觀二年/以石送府故老云寺即孫種𤓰地也其鄉見名思鶴可)
(證知縣史彌鞏作羊左廟等十調笑樂府孫種𤓰井有/曰孫鍾元是栽𤓰圃客至甞𤓰固其所不應司命降從)
(天至今人指設𤓰處皆謂在/此與實録不同姑存其説)
孫䇿為許貢客昭所刺傷面治瘡方差取鏡照面見所
殺道士于吉在其中顧而不見如是再三因擲鏡大呌
瘡裂須臾而死
孫權與曹操相持於濡須權乗大船来觀曹公軍曹公
使弓弩亂發箭著其船船偏重將覆乃逥船復以一面
受箭箭匀船平乃逥(魏/書)
孫權使將軍衛温等下海求亶夷二洲洲在海中長老
傳云秦皇遣方士徐福將童男女數千人入海求蓬莱
神山及仙藥遇風皆止此洲不出世世相承有數萬家
時有會稽東鄉人行海遇風至夷洲其亶洲絶逺不可
得到温等得夷洲數千人而還
張温使蜀諸葛亮見而嘆曰江東菰蘆中生此竒才
孫峻害諸葛恪并使無難督施寛上取其弟融融不之
知忽聞兵至猶豫不决先是公安有靈鼉鳴時謠曰白
鼉鳴龜背平南郡城中可長生守死不去義無成及此
融果刮金印龜服之而死
吳録術人姚光自言火仙帝焚之火滅光坐灰中手持
素書一卷帝看之不識初在武昌日徴方士會稽介象
者為立第給御帳號為介君帝每從學閃形法前後所
言皆驗帝曾問象鱠魚何者為上象曰鯔魚帝曰海中
魚不可卒得且言近者象曰易得因䧟地灌水其中釣
之得鯔以為鱠仍請使往蜀市薑為虀初作鱠而去欲
了而還使者言於蜀見張温温因附家書而歸吳廢帝
亮暑月逰西苑食青梅使黄門至中藏取蜜黄門先恨
藏吏乃取鼠糞投蜜中言藏吏不謹帝即呼吏吏持宻
瓶入帝問曰既葢之日有掩覆無縁有此黄門非有恨
於爾耶吏叩頭曰彼甞從臣求官席席有數臣不敢與
帝曰必此也黄門不伏侍中刁𤣥張邠請収黄門與藏
吏付獄帝曰易知耳令破鼠糞糞中猶燥帝大笑謂𤣥
邠曰若先在蜜中中外俱濕今乃燥是黄門所為也黄
門懼即自首伏法
吳少帝時全主譛殺其妺朱主埋於石子崗後主欲改
葬之塚瘞相亞不可識别而宫人頗有識主亡時衣服
乃使兩巫各待一處以伺其靈使察戰監之不得相近
乆之二巫各見一女年可三十餘上著青錦束頭紫白
袷裳丹綈絲屨從石子崗上半崗而以手抑膝長息小
住須臾進一塚上便止徘徊奄然不見二巫不謀而言
同遂開塚衣服與所言同
吳使光禄大夫紀陟使魏司馬昭問来時吳主如何對
曰来時皇帝臨軒百寮陪位曰彼戍備幾何荅曰自西
陵至江都五千七百里昭曰道里甚逺難為堅固荅曰
疆界雖逺而其險惡必爭之地不過數四猶人有八尺
之體靡不受患至於防䕶風寒亦數處耳昭善之厚禮
遣還
建鄴有鬼目草生工人黄狗家依縁棗樹長丈餘莖廣
四寸厚三分又有買菜生工人吳平家高四尺厚三分
如枇杷形上圓徑一尺八寸下莖廣五寸兩邊生葉緑
色東觀案圖名鬼目草為芝草買菜為平慮草遂以為
瑞封狗為侍芝郎平為平慮郎皆銀印青綬(案干寳傳/黄狗者吳)
(以土運承漢後故初有黄龍之瑞及其末年而有鬼目/之妖託黄狗之家黄稱不改而貴賤懸殊即其天道精)
(微之/應也)
臨海松陽人栁榮從張悌出師至楊荷橋榮忽病死船
中二日時軍已上岸未及埋忽大呌言人縳軍師人縛
軍師二聲遂活人問之榮言上天北斗下見人縳張悌
意中驚愕乃大呼何人縛軍師門人怒榮叱逐去之遂
活其日悌死榮至晉元帝初猶在
王濬將㧞吳造船於蜀建平太守吾彦覺之表請增兵
為備皓不從彦乃輒為鐡鎻斷江路及晉師臨境沿江
諸城望風降附或見攻㧞彦堅守攻之不下晉軍退舍
禮之及皓亡始降晉武帝拜為金城大守帝甞從容問
薛瑩孫皓所以亡瑩對曰皓為君昵近小人刑罰妄加
大臣大將無所親信人人憂恐各不自安敗亡之釁由
此而作帝復問彦荅曰吳主英俊宰輔賢明帝笑曰何
為亡彦曰天祿永終厯數有屬所以為陛下擒此葢天
時豈人事也張華在坐謂彦曰始為名將積有歲年蔑
爾無聞竊所惑矣彦曰陛下知我而卿不聞帝甚嘉之
位至長秋卿(吳/録)
晉王濟甞與武帝棊時濟伸脚在局下因問孫皓曰聞
君生剥人面皮何也皓曰人臣無禮於其君者則剥之
武子大慙遽縮脚又甞侍宴武帝曰聞君善歌令唱汝
歌皓應聲曰昔與汝為隣今為汝作臣勸汝一盃酒願
汝壽千春
大帝黄武年中魏軍大舉文帝自至廣陵臨江朝廷危
懼乃召術人趙逹筮之逹布筭曰吳衰在庚子今賊無
能為帝問庚子逺近曰後五十八年帝笑曰朕憂當身
不及子孫也後五十八年皓果亡國(吳志逹本河南人/少好竒異用思精)
(宻知東南有王氣可以避難遂脱身渡江治九宫一筭/之術究其微㫖是以應機立成對問若神計飛蝗射隠)
(伏無不中効謂太史丞公孫滕曰吾先人得此術欲圖/為帝王師至予三世不過太史郎滕求其法逹曰今已)
(亡矣及太祖即位令逹筭在位幾年逹曰漢高建元十/二年陛下倍之帝大喜後果如言甞謂知星者曰我不)
(出户牖以知天道足下晝夜暴露望氣不亦勞乎帝每/問其法終不言及死聞有書發棺求之竟無所得時皇)
(象字休明善書中國不及嚴武子字子卿善圍棊人莫/與對宋壽能占夢十不失一曹不興善畵妙勤神明與)
(太祖畵屏風誤落筆㸃因為蠅帝以為生蠅舉手彈之/孤城鄭嫗能相人知吉凶吳範占風氣劉淳明天官太)
(一此八人世/謂之八絶)
吳自景帝立灾祥頗衆永安二年三月有異童子年可
六七歲著青衣來從羣兒戯諸兒畏問之荅曰我熒惑
星將有告爾曰三公鉏司馬如言訖昇天去漸逺若疋
練自後五年蜀亡六年晉興未幾吳為司馬氏所滅
王敦在湖隂謀舉逆明帝宻知之自乗巴滇駿馬微行
至于湖隂察敦營壘而出敦時晝卧夢日繞其營驚起
曰此必黄鬚鮮卑奴来也(晉書帝母荀氏代州人帝狀/𩔖外家鬚黄故敦謂之黄鬚)
(鮮卑/奴也)使五騎追之帝已馳還見逆旅賣飯嫗以七寳鞭
與之曰後有騎来以此示也俄而敦追騎至問嫗嫗曰
去已逺矣因以鞭示之五騎傳翫稽留遂久又見馬糞
冷(晉書帝以水灌糞/令冷以為信而止)帝僅獲免(今太平南有翫鞭亭敦/既得志暴慢愈甚諸方)
(貢獻多入已府卂含既兇戾黨成不軌初敦始病也夢/白犬自天而下嚙之又夢刁協乗軺車𨗳從瞋目叱左)
(右執之意/惡而死)
蘇峻反祈鍾山神許畫朱鬛紫蹄馬碧葢朱絡車後郗
鍳入援亦祈鍾山山神謂鍳曰蘇峻為逆人神所憤當
與蔣子文共誅鋤之峻亦祈我豈可助之為虐今以疏
相示及案收而疏見
干寳字令升新蔡人少勤學中宗即位以領國史累遷
散騎常侍修晉紀上自宣帝迄于建興凡五十三年成
二十卷辭簡理要直而能婉世稱良史初父亡有所幸
婢母忌之乃殉葬後十餘年母䘮開冡合葬殉婢仍活
取嫁之因問幽㝠考校吉凶悉驗遂著搜神記三十卷
將示劉惔惔曰卿可謂鬼之董狐也(三十國春秋云昔/年中牟令蘇韶病)
(卒後韶從弟節見韶乗馬畫日而行著黒闕㝠黄綵單/衣節問曰兄何由來韶曰欲改葬耳節問幽  之事韶)
(曰死者為鬼俱行天地之中在人間而不與生者接顔/回卜商今見為修文郎死之與生略無有異死虚生實)
(此有異爾節曰死者何故復欲歸其尸乎對曰譬若斷/兄一臂以投地就剥蝕其於兄有患否死者屍骸亦如)
(此也節曰厚葬之頃死者樂乎韶曰何樂之有節曰/若然兄何故欲改葬韶曰遂生時意耳言終而不見)
何充性好釋典修佛寺供沙門以至貧乏阮裕常戱之
曰卿志犬宇宙勇邁終古充問其故裕曰我圖數千戸
郡尚未能得卿圖作佛不亦大乎時郗愔及弟曇奉天
師道而充與弟凖崇信釋氏謝萬譏云二何佞於佛二
郗謟於道
許詢徴司徒掾不就乃䇿杖披裘隠于永興西山慿樹
構堂蕭然自致至今此地名為蕭山遂捨永興山隂二
宅為寺家財珍異悉皆是給既成啓奏孝宗詔曰山隂
舊宅為祗洹寺永興新居為崇化寺詢仍於崇化寺造
四層塔物産既罄猶欠露盤相輪一朝風雨相輪忽自
備時所訪問乃是剡縣飛来既而移臯屯之巖常與沙
門支遁及謝安石王羲之等同逰往来至今臯屯呼為
許𤣥度巖也(許𤣥度集遁字道林常隠於東山不問世/事好養鷹馬而不乗放人或譏之遁曰貧)
(道愛其神駿卒後戴安道甞經其墓嘆曰徳音未/逺而拱木已成冀神理綿綿不隨氣運俱盡爾)
塔寺記今興嚴寺即謝尚宅也南直竹格巷臨秦淮在
今縣城東南一里二百步尚甞夢其父告之曰西南有
氣至衝人必死勿當其鋒家無一全汝冝修福建塔寺
可禳之若未暇立寺可杖頭刻作塔形見有氣来可擬
之尚寤懼遂刻小塔施杖頭恒置左右後果有異氣遥
見西南從天而下始如車輪漸彌大直衝尚家尚以杖
頭指之氣便囬散闔門獲全氣所經處數里無復孑遺
遂於永和四年捨宅造寺名莊嚴寺宋大明中路太后
於宣陽門外太社西藥園造莊嚴寺改此為謝鎮西寺
至陳大建元年寺為延火所燒後五年豫州刺史程文
秀更加修復孝宣帝降勑改名興嚴寺(實/録)
謝奕為桓温府司馬温尚南康公主主妬忌温甚憚之
經年不入其室奕甞以酒逼温温逃酒入主門奕遂升
温㕔事更命酒引一直兵共飲謂之曰失一老兵得一
老兵亦何恠也公主謂温曰君若無狂司馬我何由得
相見
京師每歲除日行儺今所謂逐除也結黨連羣通夜逹
曉家至門到責其送迎孫興公甞著戯為儺至桓宣武
家宣武覺其應對不凡推問之乃興公案禮儺逐癘鬼
也論語云鄉人儺朝服立於阼階注云儺驅逐疫鬼也
亦呼為野雩戯今俗謂儺為野胡並訛言耳(實/録)
晉太宗見䜟云晉祚盡昌明及孝武帝在孕李太后夢
神人曰汝生子男必昌明為字及産東方始明名之太
宗後悟泣曰昌明在爾耶
桓温初廢海西公兼害殷㳙曹秀庾倩等及太宗崩入
拜山陵左右覺其有異或云臣不敢既登車失色顧謂
從者曰向見先帝因問㳙形狀荅曰肥短温曰向見亦
在側歸遂懼而為疾(晉/書)
桓温伐蜀行見諸葛亮八陣圖指謂左右曰此常山虵
勢也(蜀書八陣圖諸葛武侯所作在魚復平沙上皆聚/細石為八陣行列相去各三丈許在今䕫州白帝)
(城下江水次每至冬月水小行人沿江踐踏毁散殆盡/至夏五六月間淤潦淹没其圖復如故及冬水退次序)
(宛然實/靈異也)
桓温移鎮姑孰自以雄武專朝窺窬非望或卧對親僚
曰為爾寂寂將為文景所笑既而撫枕起曰既不能流
芳後代復不足遺臭萬載耶時逺方一比丘尼有道術
至姑孰求浴温竊窺之尼倮身先以刀破腹次㫁兩足
温見惡之浴竟問尼尼曰君若作天子亦當如是曾經
行王敦墓望曰可人可人其心跡若是
王坦之初與沙門竺法師甚厚每共論幽明報應便要
先死者當報其事後經歲師忽来云貧道已死罪福皆
不虚唯當勤修道徳以升濟神明爾言訖不見坦之尋
亦病卒臨終與謝安桓冲書言不及私唯憂國家之事
朝野痛惜之
桓冲温弟也有武幹温甚異之初父亡後兄弟並少家
貧母患須羊以解無由得之温乃以冲質羊羊主不欲
為質乃言曰幸為養買徳即買徳即冲小字也及為江
州刺史厚報之
劉驎之住在南平陽岐村刺史桓冲將造之值驎之在
樹採桑冲遣通驎之驎之曰使君㤀其陋賤猥賜光臨
請先詣家君冲因詣其父父命驎之於内取濁酒菜葅
冲令人代驎之斟酌其父辭曰若使官人非野民之意
冲為盡歡而去驎之常賑窮濟急以身親其事村民感
焉逺村有一獨嫗病將死謂人曰誰當埋我唯有劉長
史耳驎之往㸔自為治棺殯之侍中張𤣥奉詔至江陵
經陽岐村見一人持生魚半籠来造船寄作鱠及維舟
取之問姓名即驎之也𤣥素聞名甚加禮重驎之飡罷
即返竟弗留焉
桑門釋道安與習鑿齒初相見道安曰彌天釋道安鑿
齒曰四海習鑿齒時人以為佳對桓温覬覦非望鑿齒
在郡著漢晉春秋以裁正之起漢光武終晉愍帝紀五
十四卷以為三國之時蜀以宗室為正魏武雖受漢禪
晉尚為簒逆至文帝平蜀乃為漢亡而晉始興焉引世
祖諱炎興而為禪授明天心不可以勢力彊也鑿齒尋
以脚疾廢居里巷苻堅䧟襄陽與道安俱獲於秦秦主
與語大悦賜遺甚厚又以其蹇疾與征鎮書曰昔晉氏
平吳利在二陸今破漢南獲士裁一人有半爾苻堅敗
歸襄陽襄鄧反正朝廷欲徴鑿齒使典國史未行會卒
(晉書鑿齒為桓温西曹主簿時温有大志既平蜀召蜀/人知天文者至夜執其手問國祚修短荅曰世祀方永)
(温疑其難言乃飾辭云如君言豈獨吾福乃蒼生之幸/然今日之語自可令盡必有小小厄運亦宜說之星人)
(白太微紫微文昌三宫氣候如此必無憂虞五十年外/不論耳温不恱乃止異日送絹一疋錢五千與之星人)
(馳詣鑿齒曰家在益州被命逺下今受㫖自裁無由致/其骸骨縁君仁厚乞為標碣棺木耳鑿齒問其故星人)
(曰賜絹一疋令僕自裁惠錢五千以買棺耳齒曰君幾/誤死君甞聞于知星宿有被不覆之義乎以此絹戯君)
(以錢供道中資是聴君去耳星人大喜明日便詣温别/温問去意乃以鑿齒言答温笑曰鑿齒憂君誤死君定)
(是誤活然徒三十年看/儒書不如一詣習主簿)
晉孝武帝遊於清暑殿有一人黄衣自號天泉池神名
淋岑君謂帝曰若見善待當福祐之帝恠恐投以佩刀
神怒曰君為不道將使知之因不見遂聞鼓鼙之響而
去帝乃請大沙門為齋夜轉誦見一臂長三丈来摸經
案甚怪之後帝與宫妓泛龍舟飲宴於池有慢神色乃
見形攀龍舟沈帝遂溺死與今本紀不同尋考其實則
暴崩清暑非繆也(圖/經)
諸葛長民富貴時多有異每卧夜中輒驚起跳踉與人
相敵毛脩之問其故長民曰見一物甚黒而有毛脚不
分明竒健非我無以制之又屋中柱及椽桷間悉見有
蛇頭令人以刀懸斫應刃隠藏隨復却出又擣衣杵相
與語如人聲不可解又於壁中見巨手長七八尺臂大
數圍令斫之豁然不見未幾被誅
初王子年著䜟云帝諱昌明運當極特申一期延其息
諸馬渡江百年中當值卯金折其鋒至安帝果為劉氏
所代自東晉子孫相承四代十一帝起戊寅終己未凡
一百二年並都臺城之建康宫始元帝過江稱晉王置
宗廟使郭璞筮之云享二百年自元帝稱晉王元年丁
丑歲至禪宋之年庚申歲實一百四年而丁丑尚繼於
西晉庚申終入於宋唯一百二年郭言二百葢倒其言
爾
宋武帝微時躬於丹徒業農及受命後耨耜之具頗有
存者皆命藏之留於後及文帝幸舊宫見而問焉左右
以實對帝有慚色有近侍進曰大舜躬耕歴山伯禹親
事土木陛下不覩列聖之遺物何以知稼穡之艱難何
以知先帝之至徳乎及孝武大明中壊上所居治室於
其處起玉燭殿與羣臣觀之牀頭有土障壁上挂葛燈
籠麻繩拂侍中袁顗稱上儉素之徳武帝不答獨言曰
田舍翁得此已過矣
宋元嘉九年詔有司盱眙表王彭所居曰通靈里蠲復
二世彭㓜喪母後父亡將營葬值天旱逺汲以泥塼泣
號勤悴一旦大霧霧歇於磚竈前有水如池得以周用
窆訖歸助者或亡其斧返求之至向水所則積旱揚塵
塵有雉浴鄉人異焉
宋王仲徳在北為慕容垂所逐潦水暴至不知所如有
白狼来對仲徳號訖厲水度仲徳隨之獲免又曽夜行
澤中失道每有炬火照路後貴圖白狼祀之
宋明帝六年立緫明觀徴學士充之置東觀祭酒訪舉
各一人舉士二十人分為儒道文史隂陽五部學言隂
陽者遂無其人
明帝末年好鬼神多忌諱言語文書有禍敗凶喪及疑
似言應逥避者數百千品犯者必加罪戮改騧馬字為
馬傍作𤓰以騧似禍字故又甞以南苑借張永云給三
百年期滿更啓復命問曰永不以為少乎他事類此宣
陽門人謂之白門上以為不祥甚諱之尚書左丞江謐
甞誤犯上變色曰白汝家門謐頓首謝罪久之方釋
宋顔竣字士遜轉吏部尚書留心選舉後謝莊代竣領
選竣容貎嚴毅莊風姿甚美賔客諠訴常㣲笑答之時
人語曰顔竣嗔而與人官謝莊笑而不與人官
朱修之守滑臺為魏所圍累月糧盡外援不至遂䧟沒
初母聞修之被圍常悲憂忽一旦乳汁驚出母號慟告
家人曰我年老非復有乳今如此兒必沒矣後聞修之
果以此日䧟沒拓㧞敬嘉其守節以為侍中後奔鮮卑
馮𢎞於黄龍拓㧞燾伐𢎞有說𢎞令修之歸求救者乃
發使隨修之泛海未至東萊遇猛風船失柂海師慮向
海北垂長索船乃正仰望見飛鳥知去岸近尋至東萊
郡
宗慤隨檀和之破林邑王范陽邁傾國来逆以具裝被
象慤以師子威服百獸乃製其形與象相拒象見果驚
奔敗賊衆潰遂尅林邑收其珍異皆是未名之寳金銀
各六萬兩
蕭思話初在青州甞用銅斗覆在藥厨下忽於斗下得
二死雀思話歎曰斗覆而雙雀殞其不祥乎既而被繫
謝莊字希逸為赤鸚鵡賦袁淑見而嘆曰江東無我卿
當獨秀我若無卿亦一時之傑也孝武嘗問顔延之曰
謝希逸月賦何如延之答曰美則美矣但莊始知隔千
里兮共明月帝召莊以延之答語莊莊應聲答曰延之
曽作秋胡詩始知生為乆離别沒為長不歸帝撫掌竟
日
殷孝祖入援建康遷冠軍將軍督前鋒諸軍事先有諸
葛亮筩袖鎧鐡㡌二十五石弩射之不能入上悉以賜
之
薛安都甞夢仰頭視天正見天門開謂左右曰天門開
乃中興之象及魯爽叛上遣安都率步騎㨿歴陽追爽
至小峴刺爽斬之爽世號驍勇生習戰陣咸言萬人敵
安都單騎直入斬之而返時人云關侯斬顔良不之過
也進爵為侯
袁粲字景倩少有風操著妙徳先生傳以續嵇康高士
傳其文略曰有妙徳先生陳國人也甞謂人曰昔有一
國國中有一水號曰狂泉國人飲此水無不狂惟國君
穿井而汲獨得無恙國人既並狂反謂國主之不狂為
狂於是聚謀共執國主療其狂疾火艾針藥莫不畢具
國主不任其苦於是到泉所酌水飲之飲畢便狂君臣
大小其狂若一衆乃懽然我既不狂難以獨立比亦欲
試飲此水矣
宋時郡縣田禄以芒種為㫁此前去官者則一年秩禄
皆入後人此後去官者則一年秩禄皆入前人始自元
嘉不改此科計月分禄阮長之甞為武昌太守去郡代
人未至以芒種前一日解印綬去
戴顒逵之子也有巧思自漢世始有佛像形制未工顒
特善其事宋世子鑄丈六銅像於瓦官寺既成時議面
恨瘦工人不能改顒曰非面瘦臂胛肥耳及减臂胛患
即除無不歎服
王𢎞之性好釣上虞江有一處名三石頭𢎞之甞垂綸
於此經過者不識之或問漁師得魚賣不𢎞之曰亦自
不得得亦不賣日夕載魚入上虞郭經親故門各留一
兩頭置門内而去
齊高帝性節儉即位後身不御精細之物主衣中有玉
使碎之凡有異物皆毁之後宫欄檻以銅為餙者皆改
用鐡内殿舒黄紗帳宫人著紫皮履每曰使我治天下
十年當使黄金與土同價欲以身率天下移變風俗也
齊欝林王昭業即位改元隆昌其秋見廢立海陵王昭
文冬十月為明帝所弑改元建武先是沙門寳志住東
宫常從平昌門入忽云門限上血汚人衣褰裳走過俄
而載帝屍自此門出頸血流於門限(史臣曰郭璞稱永/昌之占二日之象)
(而隆昌之號亦同焉案漢靈帝中平六年四月崩辨太/子十歲即位改元光燾張讓段珪誅後改為昭寧董卓)
(輔政改為永漢卓廢帝為𢎞農王一百七十日鴆之九/月立靈帝子協却號中平一年四號也晉惠帝太平二)
(年長沙王反事敗成都王頴改元永安頴奔河間王復/改元永興一歲三號也隆昌延興建武亦三號故知喪)
(亂之軌逾千載/而必同之矣)
王敬則東起兵高祖疾篤朝廷倉卒東昏侯使人上屋
望見虜亭失火謂敬則至急裝欲走或有告敬則者敬
則曰檀公三十六䇿走是上䇿汝父子唯應急走耳葢
諺云檀道濟避虜也
崔祖思隨青州刺史垣䕶之入堯廟廟有蘇侯像偶坐
䕶之曰唐堯聖人而與雜神為列祖思曰使君若清蕩
此坐則是堯廟重去四凶之伍也遂相與除雜神
垣榮祖少學騎馬及射或謂之曰武事可畏何不學書
榮祖曰曹操上馬横槊下馬談論此於天下可不負飲
食矣君輩無自全之技何異犬羊乎累遷寧國將軍東
海太守榮祖善彈登西樓見海鵠羣翔謂左右當生取
之於是彈其兩翅毛脫盡墜地無傷養毛生後飛去其
妙如此
虞玩之仕宋官至左丞見齊太祖躡屐造席太祖取屐
視之訛黒斜鋭蒵斷以芒接之問曰卿此屐已幾載玩
之曰三十一年矣初拜征北行佐所買貧士未辦易之
太祖善之因賜新屐不受曰着精日乆弊不可捐所以
不當殊賜
謝超宗靈運之孫父鳯甞作殷淑儀誄宋孝武見嘆曰
超宗殊有鳯毛出為太祖長史坐公事免自詣東府門
通謝其日風寒慘厲太祖謂四坐曰此客至使人不衣
自煖矣超宗既坐飲酒數甌辭氣横逸太祖對之甚懽
太祖即位轉黄門侍郎在直省常醉上忽召見語及北
方事超宗曰虜動来二十年佛出亦無奈何以失儀出
為南郡王司馬後以怨望免官禁錮司徒禇淵送湘州
刺史王僧䖍閣道壞墜水僕射王儉牛驚跣下車超宗
撫掌笑曰落水三公墜車僕射前後言誚布在朝野及
淵出水沾濕超宗又笑曰有天道焉天所不容有地道
焉地所不受投畀河伯河伯不用淵大怒曰寒士不遜
超宗曰不能賣袁粲焉得免寒士
陸澄字彦淵少好學行坐眠卧手不釋卷竟陵王子良
得古器小口方腹而底平可容七八升以問澄澄曰此
名服匿昔單于以賜蘇武子良復細視器底有字髣髴
可識如澄所説以老疾轉光禄大夫卒年七十世稱碩
學讀易三年不解文義欲撰宋書竟不成王儉戯之曰
陸公書厨也
張融甞泛海至交州於海中遇風終無懼色方詠曰乾
魚自可還其本鄉肉脯復何為者哉又作海賦還示顧
愷之曰此賦可超𤣥虚但恨不道鹽耳融立取筆注之
曰漉沙構白熬波出素積雪中春飛霜暑路此四句後
足也融甞與王僧䖍書曰融天地之逸民也進不辨貴
退不知賤兀然造化忽若草木每自歎曰不恨我不見
古人恨古人不見我善草𨽻書自號其能太祖尤善之
見融常笑曰此人不可無一不可有二與何戢善甞往
詣戢為從者誤通尚書劉澄宅融入門乃曰非是至户
外望澄又曰非是既造席熟視澄良久曰都不是乃出
其為異如此遷司徒從事中郎謁告東出世祖問所住
止曰臣陸居無屋舟居無水上問融從兄緒緒曰融近
東出未有居處權牽小船於岸上往上大笑
周顒字彦倫於鍾山西立隠舍休沐則歸之清貧寡欲
終日長蔬雖有妻子獨處山舍甚機辯王儉謂顒曰卿
山中何所食顒曰赤米白鹽緑葵紫蓼文惠太子問顒
菜食何味最勝顒曰春初早韮秋末晚菘
謝鳯子超宗甞候王僧䖍仍往東齋詣其子慈慈正學
書超宗曰卿書何如䖍公慈曰我不及有如鷄之比鳯
超宗狼狽而退
陸惠曉字叔明晉太尉玩之𤣥孫清介正直不雜交逰
劉璡行至吳謂人曰吾聞張融與惠曉並宅其間有水
必應異味遂命駕往酌而飲之曰飲此水則鄙吝之萌
盡矣惠曉後遷竟陵王長史或謂曰長史貴重不宜妄
自謙退荅曰我性惡人無禮不欲以無禮處人又曰貴
人不可卿而賤者乃可卿人生何用立輕重於懐抱終
身常呼人官位
王融甞詣王僧祐遇沈昭略素未相識昭略流眄謂主
人曰是何年少融殊不平謂曰余猶日出扶桑入於濛谷
照耀天下何人不知而卿有是問昭略曰不知許事且
食蛤蜊融曰方以𩔖聚物以羣分君長東隅居然應嗜
此族其髙自標致如此
齊明帝末年東陽女子婁逞變服詐稱丈夫粗知圍碁
解文義徧遊公卿門仕至揚州議曹從事事方泄明帝
令東還始作婦人服歎曰有如此伎還為老姥豈不惜
哉此人妖也隂而欲為陽事不果故泄王敬則蕭遥光
陳顯逹崔慧景舉兵之應也(遥光未敗前一夕人夢羣/虵縁城四出明日各共説)
(之咸以/為異)
齊衡陽王鈞常手細字書五經一部為一卷置之巾箱
中侍讀賀玠問曰殿下家有墳索何須此蠅頭細書别
藏巾箱答曰巾箱五經檢閲且易一更手寫則永不㤀
諸王聞而爭效之為巾箱五經自此始
宋武帝平關中得姚興指南車有外形而無内軸每行
使人於内轉之昇明中齊太祖輔宋薦祖冲之追修古法
冲之乃造銅機運轉不窮而司方如一自馬均已来未
始有也宋元嘉已後用何承天所製厯比古十一家為
宻冲之以為尚疎乃更造新法永明年中為竟陵王子
良造欹器獻之與周廟不異性解鍾律博塞當時為獨
絶諸葛亮有木牛流馬冲之别造一器不因風水施機
自運不勞人力
宋孝武時青州人發古塜得銘曰青州世子東海女郎
帝問學士鮑照徐爰等皆不能悉賈淵答曰此司馬越
女嫁茍晞兒驗訪果如其言先是譜學未有名家淵三
世傳學十八州士族譜合一百帙七百餘卷該覽精悉
世莫比之建武中遷長水校尉卒撰氏族要狀及人名
書盡行於世永明中王儉亦有百家譜
虞愿為晉安太守郡出蚺蛇膽可為藥有餉愿蛇愿放
之二十餘里一夜蛇還歸牀下復送四十里經宿復至
故處愿令人更送遲明乃復歸如此再三説者以為仁
義之心所致
梁武帝普通元年置大愛敬寺西南去縣十八里為太
祖文皇帝造大通四年又造一丈六尺旃檀像量之剰
二尺成丈八尺形次衣文及手足更重量又剰一尺五
分至大通五年寺主僧洽重量又剰七寸即是長二丈
矣大同四年移入大殿勑主書吳文寵更量又剰五寸
凡五度量即長二丈七寸豈非精誠所感耶(精金著人/神氣故異)
曹景宗大破魏軍於鍾離封竟陵公拜侍中為人性躁
不能沈黙出行甞欲褰車帷幔左右輒諫以位望重人
所具瞻不宜如此景宗謂所親曰我昔在鄉里騎快馬
如龍與少年輩數十騎馳騁拓弓作霹靂怒發箭如餓
鴟呌平澤中逐麞鹿數肋射之渇飲血飢食肉覺耳後
風生鼻頭火出此樂使人㤀死不知老之將至今来揚
州作貴人動靜不得路行欲開車幔小人輒言須閉置
向車中如三日新婦悒悒使人無氣
夏侯詳未貴時荆州城局叅軍吉士瞻因浚萬人伎庫
火防池得金革鈎隠起文曰錫汝金鈎既公且侯士瞻
妻詳之兄女乃竊與詳詳喜佩之及武帝革命詳果封
侯而士瞻不錫茅土
范雲與梁高祖常同宿顧嵩舍嵩妻産子有鬼在外
曰此中有王有相雲起謂帝曰王當仰屬相以見歸
後果然
宋如周有才學而面狹長梁宣帝甞戯之曰卿何為謗
法華經如周踧踖自陳不謗帝又言之如周不悟而出
告蔡大寳大寳知其㫖笑曰君當不謗餘經止應不信
法華法華云聞經隨喜面不狹長如周乃悟
陳王固琅瑘人性信佛法甞禪坐誦經又妙於𤣥言使
聘魏國宴饗請殺一羊羊於固前跪足而拜又宴昆明
池魏以固南人嗜魚大設㒺罟於水中固以佛法呪之
一無所獲
陳司空吳明徹㓜孤性至孝年十四感墳塋未修家貧
未辦乃勤力耕種遇大旱苖稼焦枯明徹哀憤每至田
中號哭仰天告愬居數日有溉田迴者云苗已更生明
徹往果如所言至秋大穫足充葬用有尹生善占墓謂
其兄曰君家葬日必有乗白馬逐鹿者来經墓所是最
小孝子大貴之徴也至時果然有應
馬樞郿人少好學六歲能誦孝經論語老子及長博極
經史尤善佛經及周易老子義梁邵陵王綸引為學士
留書二萬卷與之甞喟然嘆曰吾聞貴爵位者以巢由
為桎梏愛山林者以伊吕為管庫束名實則芻芥柱下
之言翫清虚則粃糠席上之論稽之篤論亦各從其所
好乃隠茅山有終焉之志陳天嘉中徴度支尚書辭不
至每王公大人有饋餉辭不獲免者十分受一屬世亂
所居盗賊不及依託者數百家皆得全樞目精洞黄能
視闇中物常有白鷰一雙巢其庭樹馴狎櫩廡年八十
六卒撰道覺論行於世
徐陵使魏魏人館宴之日甚熱主客魏收謂陵曰今日
之熱當由徐公陵答曰昔王肅至此為魏始制禮儀今
僕来聘使卿復知寒暑收大慙
陳後主甞自夢黄衣圍城有血霑階至卧床頭而火起
又有狐入其床下捕之不見以為妖精後主乃自賣身
於佛寺為奴以禳之又於郭内大皇寺造七層塔未畢
功而火從中起飛向石頭城燒人家無數常使人採木
於湘州栰下至牛渚磯没水中既而漁人見栰浮於海
上乃起齊雲觀未就國人歌曰齊雲觀賊来無際畔始
北齊末諸省官人皆稱省主未幾而㓕陳末朝官亦稱
省主識者以為省主主將見省之兆也陳高祖即位日
其夜奉朝請史普直宿省中夢有人自天而下𨗳從數
十人至太極前殿北面執䇿䇿金字曰陳氏五帝三十
四年又後主在東宫有婦人突入唱曰畢畢國國主主
尋而不見又嘗有一足鳥集於殿庭以觜畫地成文曰
獨足上高臺茂草化為灰欲知我家處朱門向水開解
者以為獨足葢指後主獨行無衆茂草言荒穢也隋承
火運草得火故為灰矣及後主至長安與其家屬館於
都水臺所謂上高臺當水開者其言皆驗
南史東昏妃潘玉兒有國色武帝將留之王茂曰亡齊
者此物留之恐貽外議帝乃出之軍主田安啓求為婦
玉兒泣曰昔時見遇時主今豈下匹非類死而後已義
不受辱乃縊而死
仙者李盤白溧陽人西晉初築室高邃山之西陲煉丹
丹成以九井藏之得玉苗芝一本類白蓮花養一虎飼
以藥苗清水不血食謂之仁虎峯頂作一亭名會仙元
康元年八月十五日清晨輕雲縹緲異香紛郁太極仙
翁八洞天仙俱會于亭乃服丹玉皇遣朱衣使者齎玉
册詔補吳越仙任盤白老鬢皤然而紺髪盤頂因以盤
白為嘉號仍以名山事載于碑或曰名盤栢云
許堅南唐人嗜魚炙火上不去鱗腸食每和巾帶入溪
澗浴坐乾風日中衣服黤氣人惡之多夢中吟詩宿下
山雲泉精舍僧出白字韻請留詩與僧對榻熟睡至晚
起出詩有古池香泛荷花白之句見詩話太虚觀有堅
放魚池舊傳堅放食魚全骨化生魚云又題幽棲觀云
仙翁上昇去丹井連晴壑山色接天台湖光照寥廓玉
洞絶無人老檜猶棲鶴我欲泛靈槎他時冲碧落又雲
泉寺吕司法題詩云許老求仙杳不還好詩長在碧蘿
間唐人錯冩雲泉寺只合題為小蔣山注曰寺在下山
許堅隠居之地重巒喬木邑人號蔣山(見溧陽志又/見祈澤寺註)
盧絳寓居翔鸞坊遘熱病彌日晝寢夢一婦人被真珠
衣持蔗一本令絳盡食歌菩薩蠻一曲送之食畢而寤
病亦瘳矣其詞曰玉京人去秋蕭索畫簾鵲起梧桐落
欹枕悄無言月臨殘夢圓孤衾成暗泣睡起羅衣濕眉
黛逺山攅芭蕉生暮寒(絳後立功仕至節度留後南/唐亡起兵匡復不克而死)
睦昭符金陵人保大中常州刺史州當吳越之衝屢交
兵城邑荒殘昭符為政寛簡招納逋亡未幾遂富實一
日坐聴事雷雨暴至電光如金蛇繞案吏卒皆震仆昭
符不懾撫案叱之雷電遽散及舉案惟得鐡索重百斤
昭符亦不變色徐命舉索納庫中
洪内翰邁甞言古今忠臣義士其名載于史册者萬世
不朽然有不幸而泯沒無傳者南唐後主時有淮人李
雄當王師弔伐出守西偏不遇其敵雄以國城重圍不
忍端坐遂東下以救之陣于溧陽與王師遇父子俱殁
諸子不從行者亦死他所死者凡八人李氏亡訖不霑
褒贈其事僅見於吳唐拾遺録頃甞有㫖合九朝國史
為一書他日史官為列之於李煜傳庶足以慰斯人於
泉下(容齋續筆按宋/史李雄作張雄)
南唐將亡數年前修昇元寺殿掘得石記視之詩也其
辭曰莫問江南事江南事可憑抱鷄昇寳位趂犬出金
陵子建居南極安仁秉夜燈東隣嬌小女騎虎踏河氷
宋師以甲戌渡江後主實以丁酉年生曹彬為大將列
栅城南為子建也潘美為副將城陷恐有伏兵命卒縱
火即安仁也錢俶以戊寅年入朝盡獻浙右之地(皇朝/類苑)
南唐將亡前數年宫中人挼薔薇水染生帛一夕㤀収
為濃露所漬色倍鮮翠因令染坊染碧必經宿露之號
為天水碧宫中競服之識者以為天水趙之望也開寳
中新修營一石記凡數百字𨽻書從頭云從他痛從他
痛如此連冩至末云不為石子盡更書千萬箇從他痛
從他痛不知其䜟也未幾宋師渡江云
陳喬仕江南為門下侍郎掌機宻後主之稱疾不朝喬
預其謀及宋師問罪誓以固守時張洎為喬之副甞言
於後主茍社稷失守二臣死之城䧟喬將死後主執其
手曰當與我同北歸喬曰臣死之即陛下保無恙但歸
咎於臣為陛下建不朝之謀斯計之上也掣其手去視
事㕔内語二僕曰共縊殺我二僕不忍解所服金帶與
之遂自經後主求喬不得或謂張洎曰此詣北軍矣喬
既死從吏撤扉瘞之明年朝廷嘉其忠詔改𦵏其屍如
生而不僵髭髮鬱然初求屍不得人或見一丈夫衣黄
半臂舉手障影自南廊過掘得屍以右手加額上如所
覩者
魏泰筆録云㓜聞祖母集慶郡夫人言江南有國日有
縣令鍾離君與隣縣令許君結姻鍾離女將出適買一
婢從嫁一日婢執箕箒行治地至堂前熟視地之窊處
惻然泣下鍾離君適見怪問之婢泣曰㓜時我家父於
此穴地為毬窩道我戯劇歲久矣而窊處未改也鍾離
驚曰而父何人婢曰我父乃兩政前縣令也身死家破
我遂落民間而更賣為婢鍾離君遽呼牙儈問之復質
於老吏具得其實是時許令子納采有日鍾離君遽以
書抵許令曰吾買婢得前令之女吾特怜而悲之義不
可久辱當以吾女之奩篚先求婿以嫁前令之女更俟
一年别為吾女營辦嫁資以歸君子可乎許君答書曰
􁐣伯玉恥獨為君子君何自專仁義願以前人之女配
吾子然後君别求良奥以嫁君女於是前令之女卒歸
許氏祖母語畢嘆曰此等事前輩之所常行今則不復
見矣余時尚㓜恨不記二令之名姑書其事亦足以激
天下之義矣
宋高宗為康王時靖康初避金兵走甚急忽有白馬莫
知從来康王乗馳千里夜宿村市馬不復見黎明復来
越數日康王渡海自明越海之杭渡錢塘江甫登岸馬
復在前王䇿之至晚不見徧尋之乃土地廟所塑白馬
尚復微暖流汗康王即位行下臨安建白馬廟歲差官
祭之
建災南渡百僚倉皇渡江舟人乗時射利停橈水中每
渡一人必須金一兩然後登船是時葉宗諤為將作監
逃難至江滸而實不攜一錢徬徨無措忽覩婦人于其
側美而艷語葉云事有適可者妾亦欲渡江有金釵二
隻各重一兩宜濟二人而涉水非女子所習公幸負我
以趨葉從之且舉二釵以示篙師肯首令前婦人伏于
葉之背而行甫扣船舷失手婦人墜水而没葉獨得逃
生悵然以登南岸葉後以直龍圖閣帥建康其家影堂
中設位云揚子江頭無姓名婦人豈鬼神托此以全其
命乎(許彦周/揮麈録)
溧陽豪民吳璋以財横鄉曲非特外人畏之其家子弟
亦甚嚴憚每坐堂上則無敢過其前必先穴壁窺伺璋
不在方敢入弟十九郎者因窺隙見金紫人向堂立後
有服朱緑數人少長儼列驚異之疾走入門乃無所覩
私喜以為家慶未艾既而璋以不法為邑丞龔鋈所治
至於竄流逺方弟亦連坐黥徙袁州家貲皆估籍劉侍
郎岑買其室居縁是為請袁守免其弟歸因得服役門
下適劉當歲除享祀偶於壁隙窺之金朱緑袍恍然曩
日所見者始以語人(夷堅/志)
洪輯居溧陽縣西寺事觀音甚敬㓜子佛䕶病痰喘醫
不能治凡五晝夜不乳食證危甚呼醫杜生診視之杜
曰三歲兒抱疾如此雖盧扁復生無如之何矣輯但憂
泣辦凶具而輯母以甞失孫愁悴尤切輯益窘懼投哀
請禱于觀音至中夜妻夢一婦人自後門入告曰何不
令服人參胡桃湯覺以語輯洒然悟曰是兒必活此葢
大士垂教耳急取新羅參寸許胡桃肉一枚不暇剥刮
煎湯灌兒一蜆殻許喘即定再進遂得睡明日以湯浸
去胡桃皮取凈肉入藥與服喘復作乃只如昨夕法治
之信宿遂瘳此藥不載於方書盖人參定喘帶皮胡桃
則歛肺也(夷堅/志)
聖湯延祥温湯元序金陵屬邑溧水溧陽舊多蠱毒丞
相韓滉之為浙西觀察也欲更其俗絶其源終不可得
時有僧住竹林寺每絹一疋易藥一圎逺近中蠱者多
獲全濟值滉小女有惡疾浴於鎮之温泉即愈乃盡捨
女之粧奩造浮圖廟於湯之右謀名僧以蕆寺事有以
竹林市藥僧應之滉欣然迎置且求其藥方久之僧始
獻於是其法流布仍刋石于二縣之市唐末喪亂石不
復存而温湯之寺至今在焉鎮之大族夏氏世傳其法
藥以温湯為名誌其所自也温湯元方五月初桃皮末
(二錢/生用)盤蝥末(一錢先以麥/麩炒去翅足)大□末(二錢/生用)右三味以米泔
淀為圓如棗核形如中一切蠱毒食前用米泔下一圓
修合時於净室中切忌婦人孝子猫犬見崇寧間住持
僧智淳得其方於府帥曽氏家云
南唐李後主獵青龍山一牝狙觸網見主雨淚稽顙屢
指其腹主戒虞人保守之是夕誕二子還幸大理寺親
録囚徒一大辟婦以孕在獄未幾産二子煜感牝狙之
事罪止於流其山去城東二十五里
溧水州東南二十五里有烏鯉廟昔民有女感黒龍於
田野歸而有娠産一鯉魚投於水中復能變化隨母所
出入後乗雲而去母亡每春時必來墳所鄉人因立廟
祠焉
開寳七年金陵苑圃中鹿忽一旦人語牧者叱之鹿亦
叱牧者曰明年今日汝等俱作鬼物苑囿荒涼焉能拘
我明年宋師渡江牧者俱死鬭敵苑囿亦廢矣
裴長史新羅國人忘其名後主朝行建州長史開寳八
年宋師攻金陵未下建州守查元方知長史善伎術遣
赴金陵五月路由歙州長史託疾不行宻告刺史龔慎
儀監軍軫鎬曰有狀託以附奏言金陵事者五一金陵
立春節後出災寧謐無事二潤州城九月當䧟三朱令
贇舟師氣候不過池州四江州血氣覆城明年春末夏
初血塗原野五大朝明年十月有大喪後皆如其言
李珦字温叔都官外郎之㓜女也八歲能作詩適江夏
人王常同泛舟射利江湖間婁徹為江州清風亭記常
方歎美珦曰未之盡也何不云好山緑水萬里有盡處
清風明月千古無老時一日舉其文於徹徹卒用其言
為破題不久常死珦溺舟於三山磯下後三日尸忽出
於水中土人異之為立廟熙寧中都山張芝過廟作三
絶焚於廟中(一云風軟潮生江水平遥峯隱隱浸寒青自/従香骨沉波底獨我為詩弔爾靈二云軋)
(軋櫓聲離逺浦瀟瀟帆影落寒潮慇懃瀝酒陳佳果將/此深心慰寂寥三云江雨初晴逺岸低心因啼鳥陡思)
(歸爾如㑹我題詩意/魂夢相求一處飛)既夜一青衣召云娘子奉俟乆矣
芝曰娘子為誰青衣曰早来獻詩與誰耶芝乃悟見一
婦人謂芝曰早来佳章欲託以夢寐是或不真不能盡
所懐故求面見妾溺此時水官令賦詩及校九江會源
録一夕而畢水官大悦令江神出其尸顯其靈今有祠
在此血食於人謝子之詩意所不敢當荅以詩(詩見/前志)芝
見詩歎賞乆之俄出白金二百星贈芝曰煩礲一石載
妾前事亦有奉報芝受其金送芝出幄則已五鼓矣芝
後因循不為立石舟再過三山磯下幾至傾覆是夕又
夢其女深詬責之(事見翰/林名談)
晉元帝渡江隨帝有王離妻季氏者洛陽人將洛陽舊
火南渡自言受道於祖母王氏傳此火并有遺書二十
七卷臨終使行此火勿令㫁絶火色甚赤異於餘火有
靈驗四方病者將此火煮藥及灸諸病皆愈轉相妖惑
官司禁不能止及季氏卒火亦經時而滅人號其所居
為聖火巷在今縣東南三里禪衆寺直南出御街齊武
帝末年匃奴中謠言云赤火南流喪南國於是匃奴始
規為冦帝方憂之是歲果有沙門從北来齎此火至火
色赤於常火而微云可治疾貴賤爭取之多得其驗二
十餘日京師咸云聖火詔使吏澆滅之而民亦有竊蓄
者治病先齋戒以火灸桃板七炷而疾愈吳興丘國賔
竊還鄉邑邑人楊道慶虚疾二十年形容骨立依法灸
板一炷即痊是月武帝崩(建康實/録注)
京師寺記興寧中瓦官寺初置僧衆設會請朝賢鳴刹
注䟽其時士大夫無有過十萬者顧愷之字長康直打
刹注一百萬長康素貧時以為大言後寺成僧請勾䟽
長康曰冝備一壁遂閉户往来一百餘日畫維摩一軀
工畢將欲㸃眸子謂寺僧曰第一日開見者責施十萬
第二日開可五萬第三日可任例責施及開户光明照
寺施者填塞俄而果百萬錢也(蘇魏公題維摩像云顧/生首創維摩詰像有清)
(羸示病之容隠几忘言之狀陸探微張僧繇效之終不/能及至唐寺廢杜牧之為池州刺史道過金陵嘆其將)
(圮募工榻冩千餘本遺好事者其一乃汝隂太守某人/也不能攜去至今置于州廨丞相臨淄公鎮頴日甞語)
(從事鑱石以記其始末嘉祐壬寅予領郡事暇日數取/以觀之案長康晉人故所畫服飾器用皆當時所尚其)
(意態位置非常畫之比也社本已為後人竊取今所存/者葢再經謄搨矣而氣象超逺髣髴如見當時之人物)
(已可愛也况牧之所傳/乎况長康之真跡乎)
梁張僧繇於金陵安樂寺畫四龍不㸃睛每云㸃之則
飛去人以為妄誕因請㸃之湏臾破壁二龍乗雲上天
未㸃睛者故在初吳曹不興圖青溪龍僧繇見而鄙之
乃廣其象於龍泉亭其畫留在秘閣時未之重至太清
中震龍泉亭遂失其壁方知神妙又天皇寺明帝所置
也内有柏堂僧繇畫盧舍那佛及仲尼十哲帝怪問釋
門内如何畫孔聖僧繇曰後當頼此爾及後代滅佛法
焚天下寺塔獨以殿有宣尼像乃不令毁(實録大同三/年置一乗寺)
(西北去縣六里卲陵王綸造在丹陽縣之左隔邸舊開/東門門對寺梁末賊起遂延燒至陳尚書令江緫捨書)
(堂于寺今之堂是也寺門遍畫凹凸花代稱張僧繇手/跡其花乃天竺遺法朱及青緑所成逺望眼暈如凹凸)
(就視即平世咸/異之名凹凸寺)
艾宣金陵人工畫花竹翎毛孤標雅致别是風規敗草
荒榛尤長野趣又有昇州厲昭慶工佛像尤長於觀音
句容郝澄以丹青自樂周文規能畫鬼神冕服車器人
物昇元中命圖南莊最為精絶江寧沙門巨然畫烟嵐
晩景當時稱絶建康蔡潤善畫舟船及江湖水勢曹仲
元工畫佛道鬼神竺夢松工畫人物女子宫殿臺閣顧
徳謙工畫人物劉道士工畫佛道鬼神(圖畫見/聞志)
西清詩話曰自古文人雖在艱危困踣之中不㤀於述
作葢性之所嗜雖鼎鑊在前不䘏也况下於此者乎後
主在圍城中猶書長短句未就而城破所謂櫻桃落盡
春歸去蝶翻金粉雙飛子規啼月小樓西曲欄珠箔惆
悵卷金泥門巷寂寥人去後望殘烟栁低迷甞見殘藁
㸃染晦昧心方危窘意不在書耳
宋朝事實云周廣順中江南伏龜山圯得石函長二尺
八寸中有銘云維天監十四年秋八月葬寳公于此按
寳公傳𦵏蔣山豈蔣山自有伏龜山乎
申漸高者南唐優人金陵建國之初軍儲未實關市之
利斂索尤繁農商苦之而莫逹於上時屬近甸亢旱日
乆禱祈無應上他日舉觴苑中宣示宰臣曰近亰三五
十里外皆報雨足獨亰城不雨何也得非獄市之間寃
枉未伸乎諸相未及對漸高歴階而進曰雨懼抽稅不
敢入城上悟翌日下詔停一切額外稅信宿之間膏澤
告足故知優旃漆城那律瓦衣不為虚矣烈祖曲宴便
殿引鴆觥賜周本本疑不飲佯醉别引一巵均酒之半
跪捧而進曰願陛下千萬歲陛下若不飲此酒非君臣
同心同徳之謂也臣不敢奉詔上變色無言者久之左
右皆相顧流汗漸高有機智者竊諭其意乃乗恢諧盡
併兩盞飲之内金盃懐中趨出上宻使親信持藥詣私
第解之已不及矣漸高腦潰而卒
南唐元宗嗣位之初春秋鼎盛留心内寵宴私擊鞠略
無虚日常乗醉命樂工楊花飛奏水調詞進酒花飛唯
歌南朝天子好風流一句如是者數四上既悟覆盃大
懌厚賜金帛以旌敢言上曰使孫陳二主得此一句固
不當有䘖璧之辱也翊日罷諸歡宴留心庶事圖閩弔
楚幾致治平
元宗暑月賜嚴李二相曲宴北苑中有老牛方息大樹
之隂上命樂工詠之伶人王感化首進一詞曰寗戚已
聞鞭扣角田單亦用火焚身困卧斜陽噍楛草近来問
喘更無人(南唐/近事)
李冠子善吹中管妙絶當代上饒郡公甞聞於元宗上
甚欲召對屬淮甸多故盤桓朞月戎務日繁竟不獲見
出關日李建勲贈一絶云韻如古澗長流水怨似秋枝
欲斷蟬可惜人間容易聴新聲不到御樓前南唐書作
李冠云冠既不遇周顯徳中北逰梁宋每醉輒登市樓
長嘯後不知所終
南唐鄧匡圖為海州刺史有野客潘扆謁之鄧不甚禮
遇館於外廏一日命潘觀獵近郊鄧妻詣廏中覘扆棲
泊之所弊榻筦席竹籠而已籠中有錫彈丸二枚其他
一無所有艾夜扆從禽歸啓籠之際忽為歎駭之聲且曰
定為婦人所觸幸吾朝来攝其光鋩不爾斷婦人頸久
矣圉人異之乃聞于鄧鄧詰其由室家具以實告鄧頗
驚異遂召潘升堂屏左右曰先生其有劒術乎潘曰素
所習之鄧曰願先生陳其所妙使某拭目一觀可乎潘
曰何不可也明日公當齋戒三日擇近郊平廣之地可
試吾術鄧如其約至期命潘聨鑣而出至城東其始潘
自懷袖中出二錫彈丸置掌中俄有氣兩條如白虹之
狀微微出指端須臾上接於天若風雨之聲當空而轉
又繞鄧之頸左盤右旋千餘匝其勢奔掣其聲錚摐雖
震電迅雷無以加也鄧據鞍危坐喪精禠魄雨汗浹體
莫知已身之所從乃稽首祈謝曰先生神術固已知矣
幸攝其威靈無相見怖潘笑舉一手二白氣復貫掌中
若雲霧之乍收食間復為二彈丸矣鄧自此禮遇彌厚
表薦於烈祖納焉其後欲傳之於人一夕夢其師怒扆
擅洩靈術傳非其人隂奪其法既寤不復能劒矣尋病
終於紫極宫臨終上言乞桐棺𦵏於近地後當尸解上
從之使中貴人䕶𦵏于金波園至保大中元宗命親信
發塜觀之骸骨尚在迄無異焉(天地間金氣至剛遇真/陽則敗此亦可以理推)
南唐書耿先生者父雲軍大校耿少為女道士玉貌鳥
爪常著碧霞帔自稱北大先生始因宋齊丘進甞見宫
婢持糞埽謂元宗曰此物可惜勿令棄之取置鐺中烹
煉良乆皆成白金甞遇雪擁鑪索金盆貯雪令宫人握
雪成鋌投火中徐舉出之皆成白金指痕猶在又能煼
麥粒成圓珠光彩粲然奪真大食國進龍腦油元宗祕
愛耿視之曰此未為佳者以夾縑囊貯白龍腦數斤懸
之有頃瀝液如注香味逾於所進遂得幸於元宗有娠
將産之夕雷雨震電及霽娠已失矣乆之宫中忽失元
敬宋太后所在耿亦隠去凡月餘中外大駭有告者云
在都城外二十里方山寳華宫元宗亟命齊王景遂往
迎太后見與數道士方酣飲乃迎還宫道士皆誅死耿
亦不復得入宫中然猶往来江淮後不知所終金陵好
事家至今猶有耿先生冩真云
南唐書嗚呼南唐褊國短世無大淫虐徒以寖衰而亡
要其最可為後世監者酷好浮屠也初烈祖居建業大
築其居窮極土木之工作無遮大齋七會有僧自身毐
中印土來以貝葉旁行及所謂舍利者為贄烈祖召僧
智𤣥譯其書并圖寫製論李長者像班之境内然烈祖
未甚惑後其徒為姦利多出國人則寖已成俗矣及其
末年溧水天興寺桑生木人長六寸如僧狀右袒而左
跪衣裓皆備其色如純漆可鑑謂之須菩提縣掇置龕
中以仁壽節日来獻烈祖驚異迎置宫中奉事甚謹其
徒因夸以為感應按譙氏五行書主有大喪不三月烈
祖殂及元宗後主好之遂篤幸臣徐逰專主齋祠事羣
臣和附恐後宫中造寺十餘出金錢募民及道士為僧
都城僧至萬人悉取給縣官後主退朝與后著僧伽㡌
服袈裟課誦佛經拜跪稽顙至為瘤贅手常屈指作佛
印僧尼犯姦淫命禮佛百而捨之奏死刑日適遇其齋
則於宫中佛前然燈以達旦為驗謂之命燈未旦而滅
則論如律不然財貸死富人賂宦官竊續膏油往往獲
免上下迷惑不恤政事有諫者輒被罪歙州進士汪渙
上封事言梁武惑浮屠而亡陛下所知也柰何效之後
主雖擢涣為校書郎終不能用其言開寳初有北僧號
小長老自言募化而至多持珍寳怪物賂貴要為助朝
夕入論天宫地獄果報之説後主大恱謂之一佛出世
服飾皆鏤金絳羅後主疑其非法答曰陛下不讀華嚴
經安知佛富貴因説後主多造塔像以耗其帑庾又請
於牛頭山造寺千餘間聚徒千人日給盛饌有食不能
盡者明旦再具謂之折倒葢故造不祥語以摇人心及
王師渡江即其寺為營又有北僧立石塔於采石磯草
衣藿食後主及國人施遺之皆拒不取及王師下池州
繫浮橋於石塔然後知其為間也金陵受圍後主召小
長老求助對曰北兵雖强豈能當我佛力登城一麾外
兵暫退自是圍城中皆誦救苦菩薩未幾梯衝環城矢
石如雨蒼皇復召小長老稱疾不至始悟其姦鴆殺之
羣僧懼併坐誅乃共乞授甲出鬭死國難後主曰教法
可毁乎弗許云
至元甲戌冬十二月宋師大敗於陽邏堡制置趙溍領
兵巡江􁦽議官李應龍充總統軍馬隨司行江上應龍
即趙葵叅謀官李虎之子十二月二十五日潰軍百餘
人搶刼建康市物人心不安葢以二十四日趙制置李
諮議同兵船于江上逺見一哨船載一紅襖老子順流
而下趙船軍兵喝問之不荅再曰如不説即放箭其舟
人荅曰夏相公来也官軍大驚請入使船三人對泣夏
曰二公何不回建康老夫今回廬州去也北兵勢不可
當建康乃降將家鄉當防之三公泣下既别夏小舟徑
入廬州小港此時窺伺軍人逃歸當夜㸃軍不及數李
諮議謂趙制使曰不如且歸建康鎮撫之即出何如二
十六日二公歸以逃歸倡亂之軍咸正典刑民間稍定
張燈守歲喻以和議垂成皷樂喧天過明年正月初二
日二公再出於龍灣置司矣(見張佑倩/福華録註)
宋末江南忽有童謡云江南若破百鴈来過初不諭其
㫖至元乙亥丞相淮安忠武王統大兵渡江乃應其䜟
(巴延百鴈/音相近也)
宋初馬亮四知昇州前後凡十一年末年馬光祖亦三
知建康府通十二年年之甲子亦相出入去任休致皆
以己巳二公皆有遺愛在民恩數亦相埒此事之不偶
然者
宋得天下於柴氏以老母㓜君其亡也亦然宋之興也
年號顯徳其亡也㓜君名由顯改元徳祐曹彬下江南
以開寳乙亥及建康歸附亦以乙亥烏珠之屠建康惟
阿哈大王戢兵禁殺郡人為之立廟(見祠/祀志)曹南王名阿
嘍罕歸附初行省建康今祠於郡封國又與曹彬姓同
彬王爵立廟郡中得失興亡之故葢亦有數存乎其間
矣(顯徳事見/福華録)
天喜寺阿育王塔世傳為阿育王𦵏佛爪髪舍利八萬
四千塔之一梁書所載晉簡文時劉薩阿及梁高祖開
掘得見俱有光明神異其高悝所得金像隋文帝移入
長安能自轉動向陽自世俗觀之可謂異矣殊不知太
隂太陽之精氣凝而成物隨所繫著多現光怪人之精
想所注皆能變動氣之精明純粹者在天為日月星辰
在地為金石珠玉在飛走草木之𩔖凡其多壽者皆為
精氣之聚况人靈於物為聖賢仙佛者所稟既異又能
充其至大至剛之體以與天地同壽者乎春秋之末吳
隳會稽獲防風氏之骨專車蔡京修第得古所𦵏瓦棺
棺中骨肢體皆具其人非能有所養者皆以禀賦之異
而能不朽况於為佛者乎宋慶厯甲申昇州開寳寺塔
灾掘所瘞舍利入内傳有光怪諫官余靖上䟽非之謂
不足致福可矣謂不能為光怪亦不可葢理之常無足
異者近至順年間重修舍利塔亦有天花飛雨祥光如
練者數日云(按實録晉高悝得金像送長干寺後有西/域神僧五人来詣悝曰昔於天竺得阿育)
(王所造像来過鄴下後值宼亂埋像於河邉尋失所在/五人甞一夜夢像語吾出江東為高悝所得悝乃送五)
(僧至寺諸僧見像歔欷流涕像便放光燿燭殿宇又瓦/棺寺僧惠邃欲模寫像形寺主僧慮虧損金色謂䆳曰)
(若能請像放光回身西向乃可相許也䆳便懇拜謂之/其像即轉座放光西向當便模之又銅花趺上先有外)
(國書莫有識者後有三藏求郍䟦摩識云是阿育王為/第四女所造也及梁朝勑除市側數百家以廣寺域堂)
(殿樓閣頗極輪奐其圖諸經變相並是張僧繇運丹青/之功為其冠絶陳亡寺内殿宇悉皆焚燼今見有石塔)
(三層高一丈一尺下闊七尺形狀殊特非人功焉鳥雀/不敢棲息西京記光福坊大興寺殿内有阿育王金像)
(歴宋齊梁陳數有竒異陳國亡忽面自西向雖止之還/爾隋文帝載入長安内中供養後移置北寺寺衆以殿)
(大像小不可當陽置之於北面明日乃自轉正陽衆咸/驚異復置北面明還復轉南面衆乃懴謝不復更動又)
(靖安坊崇敬寺有石像一軀高五尺製作麄惡甚有靈/驗傳云是阿育王第四女所造其女貌醜甞自慨恨多)
(作佛像及成皆𩔖如此千數乃至誠祈禱忽感佛見形/更造諸像相好方具其父使鬼神遍散諸像於天下此)
(石像是/其一也)
溧水州花山節婦者游山鄉人姓名不傳至元丙子間
為大兵擄至崇賢鄉碑亭橋嚙指滴血於橋柱上題詩
畢即投水而死後人以花山節婦名之里士濮梅山記
其詩曰君王有難妾當災棄子離夫被擄来遥望花山
何處是存亡兩地亦哀哉(見本/州志)
句容唐秀才起巖住潘家村甞為人言大徳丙午有溧
陽士人挈妻寓館其村值歲荒學徒解散貧甚夫婦以
績網給食一日其夫攜網出賣不復還家妻餒守空房
中士有利其姿色者頗為給食居旬餘欲逼私之婦正
色曰我非如是人也其人謂歲荒如此汝夫已餓死不
還汝不從我我不供給汝亦餓死耳婦答曰餓死與病
死等耳我寧餓死不忍以非禮辱吾身其人絶去婦閉
户益嚴彌日隣左共開視之則餓死矣惜不記其姓氏
以補貞節傳之缺(丁復仲/容説)
合州人文復之字廷實治易王會龍榜第三名及第授
閬州掌書記累官至湖北提刑以起居舍人召每切齒
時相丁大全所為與人言我見上必極言其姦邪大全
覺之止不得見令俟再命改刑部郎官不赴乞祠祿授
朝散大夫直煥章閣主管成都府玉局觀欲還蜀道經
建康時邉事日亟同年馬(闕/)齋守郡留不聴行遂寓郡
之修文坊馬家巷歸附初亷左丞希愿宣撫江東欽其
名待如師友欲以宋官薦之仕力辭不應以經史自娛
終其身郡之琳宫佛宇多其文章子掞宋工部架閣遵
父志亦不仕云
陳鉞字宜之太平當塗人宋咸淳辛未第三人廷對鯁
直切中時弊賈似道當國欲其依附百計牢籠舊例登
科上表謝恩作啓見宰執狀元張鎮孫請公同作啓毅
然不從曰天子親擢上第宰臣何以謝為賈聞之不説
授鎮巢軍判官辟建康閫幕因家焉至元乙亥丁内艱
因無降名元帥索多令有司根捕甚急鉞衰服詣轅門
長揖不拜陳忠孝大義元帥嘉歎許從便居住後攝府
學教授不受月俸託疾以歸所作詩文書甲子稱慈湖
民牧菴姚公持憲江東聞其以道自守屏車騎詣門因
請寓宿翌日以詩報謝姚答韻叙同宗之詣以姚與陳
俱為舜後故詩曰况我田齊𦙍同出原不詐公優於禮
學事繼母至孝學者稱為慈湖先生卒年五十四有文
集藏于家其子孫附儒學籍
梁隆吉名棟其先相州人祖琛父定皆仕金金亡歸宋
自鄂遷鎮江隆吉弱冠領漕薦戊辰龍飛榜登第除寳
應簿丁父憂再調錢唐仁和尉辟入帥幕聲名張甚甲
戌後流離兵間宋亡歸臨安不復肯仕弟中砥名柱為
茅山道士隆吉依焉至元庚寅遭詩禍臺府諸達官共
救解之自是名益聞江東人士從學甚衆卒年六十四
(𦵏城南鳯/臺西鄉)性嗜吟詠而不存藁或問之荅曰吾詩堪傳
人將有腹藁在焉用自彰白為其子及門人裒集得若
干首世多傳誦觀其詩可以得其平生大節矣(集有登/大茅峰)
(云放藜絶頂窮追尋青山世路争嶇嶔碧雲遮㫁天外/眼春風吹老人間心大君上天寳劒化小龍入海明珠)
(沈無人更守𤣥帝鼎有客欲問秦皇金巔崖誰念受辛/苦古洞未易潛幽深神光不破幽暗惱山鬼空作離騷)
(吟我来俯仰一慷慨山川良昔人民今安得長松撑日/月華陽世界収層隂長嘯一聲下山去草木為我留清)
(音他時詞多感/諷此不及載)
劉虎字伯林廬州梁縣人父以上五世同居孝友雍穆
公起農家𨽻軍籍四明趙善湘来帥淮西一見偉之留
帳下嘉定十五年金人犯安豐請為援師先鋒連戰賈
鷄山陳村漕口斬首六百級獲蕭張二統軍及千戸穆
昆十三人以獻寳慶二年累功為鎮江府防江軍准備
將賊紅衲襖擾山陽從戍揚州以偏師敗之于顧澤三
年繇海道溯淮戰盱楚漣海間大小捷三十有七於劉
伶臺手射貫銀甲胄者應弦而仆實没拐曵統軍云特
㫖補進勇副尉靖安水軍正將紹定四年從吳英復淮
安復鹽城有功五年紅賊畧平惟金將納哈塔敏珠爾據盱
眙城跨泗為橋度衆栅龜山表裏相援公以淮隂水軍
統制提所部進擊乗風便出敵不意夜奪浮橋焚其駕
橋之舟百有九十斬萬戸李松掩龜山之寨壘而鏟削
之還師攻泗州自三月至於九月捷無虚日禽萬户劉
山兒三十人梟偽酋揚縂領龎萬戸於舟次納哈塔敏珠爾
以城降行賞居第一擢鎮江副都統制任責措置邊面
仍縂轄淮隂水陸軍馬端平元年趙丞相葵制置淮東
遣公與趙司令楷將舟師徇地漣水軍國安納欵率汲
君立張山王義深等郊迎便宜知軍事以汲君立攝縂
管部戰艦三百徇東海縣降之進徇海州君立降將也
易之公亟以師次於北張店夜檄周岊岊驚曰公至矣
頓兵城下岊乃降是歲經理河南知應天府節制水陸
軍馬屯据衝要北兵三闖穀熟不克而遁明年遷許浦
水軍都統制淳祐元年戍真州大閫才之俾叅兵謀縂
制在城軍馬迺以孟義扼江口而身治城守北哨驟至
背城而陳以孟義部戰艦選鋭將間道斫營俘獲甚衆
敵懼引去明年加帶御器械統兵戍濠州時察罕擁兵
攻濠别遣額蘓倫由渦頴入淮水陸並進公師於五河
率勇士奮前拒戰乗風縱火槍火礟火箭火蒺藜焚之
北兵敗績南北兩岸尸相枕藉會划車弩發公中矢洞
腹達背悶絶復甦指授諸將方畧意氣彌厲敵不能支
乃遁追禽額蘓倫等十將捷聞賜金百兩落階超轉和
州防禦使改鎮江都統制兼知淮安三年察罕擁衆圍
壽春朝命往援敵已截渦口路公轉戰而上會騎帥吕
宣使文徳提兵至援師大振自三月至於五月晝耀兵
夜斫營戰百餘合焚其壁壘遂解重圍凱奏理宗命賜
金帶金綫袍進利州觀察使明年召除帶御器械拜合
肥郡侯七年樞使督視趙相葵辟諮議官任責鎮江江
面八年除知和州和城圯于雨修築一新是役也當暑
庀工聞晡未休猝單騎至役所取大胾俾部役者自飪
之飪熱良苦則語之曰汝端坐終日獨不念役者之惔
焚乎杖之命自今日役不過午郡大旱請于制府囬糶
屯田穀之儲于郡者損直以振民捐郡西北湖利縱饑
民於廣袤六七十里内食魚鰕芰藕之産轉徙者舍其
上全活以數萬計請祠提舉建康府崇禧觀十年權知
安慶府事時安慶僑治揚渚敵方掠蘄及境公屢出竒
擊却之寳祐元年知泰州繕城浚隍恒若敵至會箭毒
發自忖非藥石所能及也力請于大閫而歸卒於金陵
私第年五十有三兄海從弟師勇師雄師賢皆以善騎
射為名將師勇以徳祐乙亥與常州守姚訔通判陳炤
統制官王安節共守毗陵其冬城破訔炤安節皆力戰
死城中無一降者師勇以四騎潰圍東出中道其子墜
馬師勇曰安有大將之子而墜馬者斫其首繫鞍上馳
去後三十餘年吳下休休庵一老僧病死遺篋繫梁上
封識甚嚴衆發視之惟鐡衣寳劒各一其文字有劉師
勇名相傳師勇自常州馳至臨安又轉徙至厓山宋亡
乃晦跡浮圖氏云(以上見馮去非所作神道/碑師勇事見陳炤小傳)
　
　至大金陵新志卷十四
欽定四庫全書
　至大金陵新志卷十五
　　　　　　　　　　　　　元　張鉉　撰
　　論辨
　　　諸國論
陸機二論(機本吳人居秦淮晉滅吳乃作辨/亡二論并述其祖遜父抗之功業)上篇曰(昔/漢)
(氏失御姦臣竊命禍基京畿毒徧宇内皇綱弛頓王室/遂卑於是羣雄鋒駭義兵四合吳武烈皇帝慷慨下國)
(電發荆南權畧紛紜忠勇霸世威稜則夷羿震盪兵交/則醜虜授䤋遂掃清宗祊蒸禋皇祖于時雲興之將帶)
(州焱起之師跨邑哮關之羣風驅熊羆之族霧合雖兵/以義動同盟戮力然皆包藏禍心阻兵怙亂或師無謀)
(律喪威稔冦忠規武節未有如此其著者也武烈既没/長沙桓王逸才命世弱冠秀發招攬遺老與之述業神)
(兵東驅奮寡犯衆攻無堅城之將戰無交鋒之虜誅叛張/柔服而江外底定飭法脩師則威徳翕赫賔禮名賢而)
(公為之雄交御豪俊而周瑜為之傑彼二君子皆𢎞敏/而多竒雅逹而聦哲故同方者以類附等契者以氣集)
(江東葢多士矣將北伐諸華誅鉏千紀旋皇輿於夷庚/反帝座於紫闥挾天子以令諸侯清天步而歸舊物戎)
(車既次羣㓙側目大業未就中世而殞用集我大皇帝/以竒蹤襲逸軌叡心因令圖從政咨於故實播憲稽乎)
(遺風而加之以篤敬申之以節儉疇諮俊茂好謀善斷/束帛旅於丘園旌命交乎塗巷故豪彦尋聲而響臻志)
(士晞光而景騖異人輻輳猛士如林於是張公為師傅/周瑜陸公魯肅吕䝉之儔入為心腹出作股肱甘寧凌)
(統程普賀齊朱桓朱然之徒奮其威韓當潘璋黄葢蔣/欽周㤗之屬宣其力風雅則諸葛瑾張承步騭以名聲)
(光國政事則顧雍潘濬吕範吕岱以器任幹職竒偉則虞/翻陸績張温張淳以風義舉政奉使則趙咨沈珩以敏逹)
(延譽術數則吳範趙逹以禨祥恊徳董襲陳武殺身以/衛主駱統劉基强諫以補過謀無遺諝舉不失䇿故遂)
(割㨿山川跨制荆吳而與天下爭衡矣魏氏甞藉戰勝/之威率百萬之師浮鄧塞之舟下漢隂之衆羽楫萬計)
(龍躍順流鋭師千旅虎步原隰謨臣盈室武將連衡喟/然有吞江滸之志壹宇宙之氣而周瑜驅我偏師黜之)
(赤壁喪旗亂轍僅而獲免收迹逺遁漢王亦憑帝王之/號帥巴漢之人乗危騁變結壘千里志報關羽之敗圖)
(收湘西之地而我陸公亦挫之西陵覆師敗績困而後/濟絶命永安續以濡須之冦臨川摧鋭蓬籠之戰孑輪)
(不反由是二邦之將喪氣挫鋒勢衂財匱而呉莞然坐乗/其弊故魏人請好漢氏乞盟遂躋天號鼎跱而立西界)
(庸益之郊北裂淮漢之涘東苞百越之地南括羣蠻之/表於是講八代之禮蒐三王之樂告類上帝拱揖羣后)
(武臣毅卒循江而守長棘勁鎩望□而奮庶尹盡規於/上黎元展業于下化協殊裔風衍遐圻乃俾一介行人)
(撫循外域巨象逸駿櫌於外閑明珠瑋寶耀於内府珍/瑰重迹而至竒玩應響而赴輶軒騁於南荒衡輣息於)
(朔野黎庶免千戈之患戎馬無晨服之虞而帝業固矣/大皇既没㓜主莅朝姦囬肆虐景皇聿興䖍脩遺憲政)
(無大闕守丈之良主也降及歸命之初典刑未㓕故老/猶存大司馬陸公以文武熙朝左丞相陸凱以謇諤盡)
(規而施績范慎以威重顯丁奉鍾離斐以武毅稱孟宗/丁固之徒為公卿樓𤣥賀邵之屬掌機事元首雖病股)
(肱猶良爰逮末葉羣公既喪然後黔首有瓦解之患皇/家有土崩之釁厯命應化而微王師躡運而發卒散於)
(陣衆奔於邑城池無藩籬之固山川無溝阜之勢非有/工輸雲梯之械智伯灌激之害楚子築室之圍燕人濟)
(西之隊軍未浹辰而社稷夷矣雖忠臣孤憤烈士死節/將奚救哉夫曹劉之將非一世所選向時之師無曩日)
(之衆戰守之道抑有前符險阻之利俄然未改而成/敗貿理古今詭趣何哉彼此之化殊授任之才異也)下
篇曰(昔三方之王也魏人據中夏漢氏有岷益吳制荆/揚而奄有交廣曹氏雖功濟諸華虐亦深矣其人)
(怨劉翁因險以飾智功已薄矣其俗陋夫吳桓王基之/以武太祖成之以徳聦明叡逹懿度𢎞逺矣其求賢如)
(弗及卹人如稚子接士盡盛徳之容親仁罄丹府之愛/㧞吕䝉於戎行試潘濬於係虜推誠信士不恤人之我)
(欺量才授器不患權之我偪執鞭鞠躬以重陸公之威/悉委武衛以濟周瑜之師卑宫菲食豐功臣之賞披懐)
(虚已納謨士之筭故魯肅一面而自託士燮䝉險而效/命高張公之徳而省㳺田之娛賢諸葛之言而割情欲)
(之歡感陸公之規而除刑法之煩竒劉基之議而作三/爵之誓屏氣跼蹐以視子明之疾分滋損甘以育凌統)
(之孤整壇忼愾歸魯子之功削投惡言信子瑜之節是/以忠臣競盡其謨志士咸得肆力洪規逺畧固不厭夫)
(區區者也故百官茍合庶務未遑初都建鄴羣臣請偹/禮秩天子辭而弗許曰天下其謂朕何宫室輿服葢慊)
(如也爰及中葉天人之分既定故百度之缺粗修雖醲/化懿綱未齒乎上代抑其體國經邦之具亦足以為政)
(矣地方幾萬里帶甲將百萬其野沃其兵練其器利其/財豐東負滄海西阻險塞長江制其區宇峻山帶其封)
(域國家之利未巨有𢎞於兹者也借使守之以道御之/有術敦率遺典勤人謹政脩定䇿守常險則可以長世)
(永年未有危亡之患也或曰吳蜀唇齒之國也夫蜀㓕/吳亡理則然矣夫蜀葢藩援之與國而非吳人之存亡)
(也其郊境之接重山積險陸無長􁈲之徑川扼流迅水/有驚波之艱雖有鋭師百萬啓行不過干夫舳艫千里)
(前驅不過百艦故劉氏之伐陸公喻之長蛇其勢然也/昔蜀之初亡朝臣異謀或欲積石以險其流或欲機械)
(以禦其變天子縂羣議而諮之大司馬陸公公以四瀆/天地之所以節宣其氣固無可遏之理而機械則彼我)
(所共彼若棄長技以就所屈即荆楚以争舟楫之用是/天賛我也將謹守峡口以待擒耳逮歩闡之亂憑寶城)
(以延强冦資重幣以誘羣蠻于時大邦之衆雲翔電𤼵/懸旍江介築壘遵渚衿帶要害以止呉人之西巴漢舟)
(師㳂江東下陸公偏師三萬北據東坑深溝髙壘按甲/養威反虜踠迹待戮而不敢北窺生路强冦敗績宵遁)
(䘮師大半分命鋭師五千西禦水軍東西同㨗獻俘萬/計信哉賢人之謀豈欺我哉自是烽燧罕警封域寡虞)
(陸公没而潜謀兆呉釁深而六師駭夫大康之役衆未/盛乎曩日之師廣州之亂禍有愈乎向時之難而邦家)
(顛覆宗廟為墟嗚呼人之云亡邦國殄瘁不其然歟易/曰湯武革命順乎天或曰亂不極則治不形言帝王之)
(因天時也古人有言曰天時不如地利易曰王侯設險/以守其國言為國之恃險也又曰地利不如人和在徳)
(不在險言守險之在人也呉之興也叅而由焉孫卿所/謂合其叅者也及其亡也恃險而已又孫卿所謂舎其)
(叅者也夫四州之萌非無衆也大江以南非乏俊也山川/之險易守也勁利之器易用也先政之䇿易修也功不興)
(而禍遘何哉所以用之者失也故先王達經國之長規審/存亡之至數謙已以安百姓敦恵以致人和寛冲以誘俊)
(乂之謀慈和以結士庶之愛是以其安也則黎元與之同/慶及其危也則兆庶與之共患安與衆同慶則其危不可)
(得也危與下同患則其難不足䘏也夫然故能保其社/稷而固其土宇麥秀無悲股之思黍離無愍周之感矣)
吕祖謙十論呉論(孫權起於江東拓境荆楚北圖襄陽西圖/巴蜀而不得北敵曹操西敵劉偹二人皆)
(天下英雄所用將帥亦一時之傑權左右勝之而後能定其/國及權國既定曹公已死丕叡繼世中原有可圖之釁權之)
(名將死喪且盡權亦老矣世人謂權之所以為固者東南之/地所以為强者東南之兵此大不然夫東南之地天下至弱)
(而孫氏之地又為六朝最弱獨權守之而固東南之兵天/下至弱而孫氏之兵又為六朝最弱獨權用之而强長江)
(而上逹于江陵轉江陵之南阨於巫峽上下千里可航而/渡者凡幾可阨而守者凡㡬道路坦然非有潼闗劒門之)
(阻也自廣陵而渡京口自厯陽而渡采石自邾城而渡武/昌易若反手江陵破則上流無結草之固濡須破則江上)
(不知所以為計地之形勢可謂弱矣權之兵衆皆江南舟/子綿力薄才之人區區捃拾盜賊驅獵山越以寛行伍兵)
(亦可謂弱矣然權用之如此之固且强何也盖權之所以/自立者冇謀而已不獨用其臣之謀而又自出其謀内以)
(謀用衆外以謀應敵所以地狹兵少處天下之至弱而抗/衡中原成三分之勢者歟始權之初立曹操下荆州移書)
(吳會舉國震駭權聞魯肅之言翻然而悟聞周瑜之議奮/然而起一舉而走曹操存劉偹基王霸之業此用周瑜魯)
(肅之謀也及劉偹借荆州而不反闗羽頡頏扵上流權謂/養闗羽使北吞許洛全有江漢回舟東下誰能禦之砍圖)
(之懼曹操之乗其弊也乘羽北逼許洛曹公以朝命見招/權乃上牋擊羽以自効使吕䝉陸遜一襲而得之全有荆)
(楚四閉劉偹於三峽北釋曹公之患以安江東此用吕蒙/陸遜之謀也方曹丕已禪漢天下憤怒切齒之時權知劉)
(偹必報闗羽恐曹氏掎其後也乃于是時釋其憤切之心/而稱臣於魏受其爵封擊偹而走之此權之謀也及魏責)
(任子而權不遣西患未解而北患復起權之計宜乎窮也/權知劉偹以復漢為名而曹操簒位之罪甚于殺闗羽偹)
(亦欲結已為與國而專意北圖於是遣使􁅳和以中偹之/欲遂得息肩於西而専意于北拒魏而退之此權之謀也)
(方曹操之反自烏林憤榷而東征謂權恃水以自固故以/舟師入合肥權若拒之於江南則曹公水軍入江權軍不)
(戦自潰矣故逆拒之於濡須使操雖水軍無所施步騎雖/多瀕阻江洳春水方生義無所用操嘆息而退此又權之)
(謀也操既還自他人觀之大則追軍逐北小則自足稱雄/今權不然反請降於操盖權料操之内憂而多北有未)
(定之河北西有未復之關中操欲伐之而慮東南之變/非大定不往也故稱降以少厭其意而安之使操不復)
(虞東南而盡力西北已得於其間益繕戰守之偹以待/其再来此權之謀也方曹丕之責任子不得而南征也)
(權見丕不知兵不如其父而老臣宿將亦不盡力如操/之時始却之於濡須而再來權之意以謂丕不知兵非)
(使之深入疲竭上下之力則不止非使之臨江而反則/丕必不休故開而致之瀕江而不與之戰挑之而又不)
(應使之力盡而自還又小𤼵以警之魏自是不復敢南乆/出此又權之謀也權又以為兵乆不用則士氣鈍彊場)
(安則人心逸且使敵人晏然積以歲月坐以成資非計/之得也故兩譎淮南之將致而擊之所虜獲足以自資)
(而敵人之資又為之破壊此亦權之謀也權又以謂所/用多南兵便於舟楫短於陸戰故用兵未甞一日捨舟)
(楫而乗勝逐北亦不肯逺水以逐利雖有大舉長驅之/計亦不敢行以僥一時之幸故曹休敗而不敢追殷札)
(獻言而不敢用此亦權之謀也權之受封吳王也盡恭/以受其爵命使其國中知已為百姓屈也與邢貞為盟)
(隂以怒其羣下方且為進取之計而自卑屈如此此亦/權之謀也故權之為國自奮亦用謀自屈亦用謀勝亦)
(用謀負亦用謀動無非謀也故能以一江為阻而與曹/劉為敵然權起非仗義徒知以割㨿為雄不能興漢室)
(以傾天下之心使當漢末大亂權能招徠中原之士廣/募西北之兵緝馬步之鋭挾舟楫而用之鼓行北出水)
(陸並進孰能當之哉當曹丕之立也權又能求漢室子/孫而輔之出師問罪劉偹必亦連衡而掎角中原之士)
(挾思漢之民必有起而應我者矣權不知出此徒自尊/於崎嶇蠻夷山海之間故雖力為計謀詭詐然基業僅)
(足以終其身而無足以遺子孫僅足以保其國而不足/以争衡天下惜哉然使權不為計謀以自立則雖其身)
(不能終也况子孫乎其國不能保也况天下乎何以言/之權没未幾諸葛恪一用之而僅勝再用之而大敗孫)
(綝用之又敗江淮之間惴惴而已上流藉陸抗之賢挾/以重兵僅能支襄陽一面抗死則亦惴惴然矣藉使孫)
(皓不為暴虐亦豈能乆存也哉後世不察權以計謀自/立而區區欲效權之畫江為守是不察夫形勢甲兵之)
(最弱也古人惟陸抗知此抗言於孫皓曰長江浚川限/帶封域乃守國之常事非智者之所先審抗此言則當)
(時之形勢為不足言而所謂智者所先/則有道也抗可謂善論孫氏形勢者矣)
晉論上(東晉之始形勢與吳相若然吳北不能過淮而/東晉時得中原之地吳旋為晉滅而晉更石勒)
(苻堅之强終不能破其君臣人材去吳逺甚而其固如/此者晉以中原正統所繫天下以為共主故也以正統)
(所繫天下共主而百餘年不能平天下雪讐恥恢復舊/物晉之君臣斯可罪矣詩美宣王曰内脩政事外攘夷)
(狄齊桓公晉文公越王勾踐皆國中已治然後征伐今/夫晉室南遷士大夫襲中朝之舊賢者以遊談自逸而)
(愚者以放誕為娛庶政陵遲風俗大壊故威權兵柄奸/人得竊而取之小則䟦扈大則簒奪士大夫雖有以事)
(業自任者亦以政事不脩財匱力乏而不得盡其志可/勝惜哉易曰君子藏器於身待時而動何不利之有夫)
(政事已脩任屬賢將而待可為之時時而進焉則無不/成矣晉既内無政事外之任屬又非其人雖有中原可)
(勝之時而我無以赴之雖赴之而敗矣故褚裒北伐蔡/謨曰今日之事必非時賢所辦殷浩之再舉北伐王羲)
(之曰區區江左固已寒心力爭武功非所當作又曰雖/有可喜之㑹内求諸已而所憂乃重於所喜由是觀之)
(晉之政事不脩任屬非其人雖有中原可乗之時亦無/能為也然謨之言大抵謂任屬非其人故曰非上聖與)
(英雄自餘莫若度徳量力羲之之言大抵謂根本不固/故曰保淮非復所及長江以外羈縻而已三君雖相當)
(時之失然盡如二君所言則東晉未有復中原雪讎耻/之期端坐江左以待衰弱滅亾而已此知其一而不知)
(其二也夫東晉之初其强弱何如三國之吳蜀當時有/志之士尚能欲自强而不肯休諸葛亮諸葛恪之語最)
(然亦知其一而不知其二也亮之言曰先帝知臣伐賊/材弱敵强然不伐賊王業亦亾惟坐而待亾孰與伐之)
(孔明之治蜀可謂有政蜀之任孔明可謂得人然未有/可乗之時恪之言曰今所以敵曹氏者以操兵衆於今)
(適盡司馬懿已死其子㓜弱未能用計智之士今伐之/是其危㑹恪之言知可乗之時而不知所修之政而自)
(量其材與夫所用之人也是故孔明無成而恪卒以敗/觀蔡謨王羲之與諸葛亮恪之論正相反而各得一偏)
(世之人好興作者必以孔明元遜之言為先而安偷惰/者必以蔡謨王羲之之言為是酌厥中而論之藏器於)
(身待時而動内脩政而外安邊患聖經之言不可易也/後世亦曰事貴乗釁又曰上策莫如自治葢急急自治)
(政事既脩恢復之偹已具事㑹之来不患無也一旦觀/釁而動將無往而不利矣若内雖有自治之名而無自)
(治之實徒為空言玩日引歲端坐而守而待賊虜之自/滅非愚之所敢知也茍不相時先事妄發小者無功大)
(者覆敗一旦機㑹之来事力已竭/不能復應東晉之事如此者多矣)晉論中(孟子曰入無/法家拂士出)
(無敵國外患者國常亾夫無敵國外患者謂國安可也/乃曰常亾何哉葢既無法家拂士又敵患不至則君驕)
(臣縱入於危亡而不自知東晉之末是也晉之始也敵/國雲擾强臣專制上下惴恐如處積薪之上而火然者)
(故君無驕泰之失而臣下自以危亾為憂是以内雖王/敦蘇峻反叛相尋桓温擅權廢立外則石氏之兵三至)
(江上苻堅淝水之役江東幾至不保然當時人主恐懼/於上而王導温嶠陶侃謝安謝𤣥之徒足以盡其力故)
(至危而復安將亾而復存也及桓温既死苻堅復亾上/流諸鎮皆受朝廷號令非有間者䟦扈之人雖姚氏自)
(守於關西慕容相踐於河北非有向日邉境之憂也君臣上下/自以江東之業為萬世之安心滿意足孝武漸生奢侈於上道)
(子之徒竊威柄於下謝安謝𤣥至以功名自疑矣安𤣥既/死其政愈壊甚於巳危將亾之時冺冺靡靡不自知也已)
(而君臣兄弟之間爭權植黨上流之患復開不待外敵之/强而國遂亾矣聖人於無事之時而為持盈守成之戒可)
(不信夫况東晉讐恥未復/遽以無事自處不其愚哉)晉論下(杜牧謂宋武不得河/北故隋為王宋為伯)
(愚謂不然并吞海内之形勢關中為重河北次之關中者/周秦漢用之河北者光武用之皆用之以取天下也曹操)
(石勒以河北取關中苻堅以關中取河北三人者皆吞海/内十有八九而不能并東晉之後元魏以河北取關中後)
(周以關中取河北隋唐以關中取天下以此論之用關中/并天下者五而不得者二用河北并天下者一而不能者)
(三則關中為重河北次之頋不信乎宋武帝非獨不得河/北暫有關中而已何甞得之哉宋武起於布衣身經百戰)
(戰勝攻取髣髴曹操司馬懿而下不可比也舉東南至/弱之兵練而用之踐西北至强之衆前無横陣旁無堅)
(敵逆河而上開關而入之用之如建領破竹之易可謂奇/矣然得關中而不守翻然東歸失百二之地於反掌暮年)
(慷慨登壽陽城樓北望流涕而已可不悲哉愚謂宋武之/失關中其罪有三一則好殺伐而不得中原之心二則急)
(窺神器而不能快中原之憤三則倚南兵而不能用中原/之人夫宋武下廣固欲盡坑其父老韓範力諌猶誅王公)
(以下三干人没入其孥前賢論之以謂舉事曾符姚之不/如有智勇而無仁義安有當哉其一失也宋武帝之不為)
(晉室藩輔人人所知也然輔晉而行能仗大義使中原知/為晉雪百年之憤天下其孰能議之其子亦不失天下今)
(急為簒奪大業不終曹操猶能曰天命有在吾為周文王/終身輔漢而不取宋武識慮不及操逺矣其失二也宋武)
(之北伐魏主以問崔浩浩甞䇿之以為必克而不能乆裕/之取燕取秦西北之人未甞㨿連城舉大衆来附之者裕)
(獨用南人轉戰山河之間往返萬里使裕収燕之後選用燕/之豪傑廣募壯勇以傾三秦得秦之後選用秦之豪傑廣募)
(壯勇以傾河北分爵裂土以功名與衆共之攻伐元魏/則中原盡得矣東掃慕容之餘燼西剪赫連之遺種以)
(裕之智勇王鎮惡檀傅朱沈之徒為爪牙而謝晦之徒/主謀議何為而不成裕之施為既已不能選用燕秦賢)
(傑廣募壯勇而區區用逺客之南兵縱無所練之士卒/南兵獨用已敗不可支其失三也葢南北異宜攻守異)
(便南兵不可専用有三雖勇而輕一也利險不利易易/困難乆二也易亂難整三也項羽之破趙一以當百高)
(祖征黥布張良戒毋與楚人爭鋒然羽布皆為高祖以/持重困之此雖勇而輕也吳王濞之反有田將軍者請)
(急㨿洛陽曰漢車騎入梁楚之郊則事敗此利險而不/利易也吳楚屯聚數月無食而潰裕軍至長安已謳歌)
(思歸此易困而難乆也裕軍至長安日暴市肆此易亂/而難整也裕既無中原之衆欲以南兵守關中人無智)
(愚皆知不可也裕之東歸世以謂劉穆之死急於簒取/愚以謂正以南兵不能守關耳裕見已所行事已失中)
(原之情欲全軍共歸則惜關中不忍棄之欲不歸而守/則南人思歸既甚將潰而歸矣裕之首領未可保也况)
(闗中乎數十年之得一朝失之古今所惜然則後/之欲恢復者得中原之郡縣可不以裕為深戒哉)
宋論(宋文帝以河南之地為宋武帝舊物故竭國家之/力掃國中之兵而取之卒無尺寸之功史稱文帝)
(之敗坐以中㫖指授方畧而江南白丁輕進易退以愚/言論之文帝不用老將舊人而多用少年新進使專任)
(屬猶恐不免於敗况從中以制之乎鋒鏑交於原野而/决機於九重之中機㑹乗於斯須而定計於千里之外)
(使到彦之輩御精兵亦不能成功况江南白丁乎然江/南之兵亦非弱也武帝破燕破秦破魏則皆南兵也何)
(武帝用之而强文帝用之而弱也南兵不可専用豈無/北方之人可號召而用之乎葢武帝失之於前而文帝)
(失之於後也自古東南北伐者有二道東則水路由淮/而泗由泗而河西則陸路越漢而洛由洛而秦自晉南)
(遷禇裒殷浩桓温謝𤣥皆獨由一路以進至於武帝則/水陸齊舉故能成功今文帝専獨用南兵而専恃水戰)
(舟楫之利雖嘗使薛安都等盡力於關陜而孤軍無援/形勢不接此三者文帝之所以敗也使文帝得賢將而)
(任之屯於淮外委以經畧不獨用南兵而號召中原之/衆不獨恃舟楫而修車馬之利則雖未能堅守河南亦)
(不至於一敗而失千里之地再敗而邉塵内入也文帝/脩政事為六朝之賢主而措置之謬如此可不戒哉可)
(不懼/哉)
齊論上(天下之情艱難則勤承平則惰勤者雖弱小而原/奮惰者雖盛大而衰夫元魏以外國之强據中)
(之地士馬精健上下習兵而喜戰道武以來戰勝攻取未嘗/少挫幾并天下然至孝文之時議舉兵伐齊而在廷之臣皆)
(以為不可雖驅之以咸莫肯行也與間者習戰之俗何其相/反哉葢自道武没更以母后㓜主持政羣臣皆生長安佚非)
(復昔日馬上之士也稍備朝廷宫室之美非復昔日穹廬/遷徙之俗也金錢玉帛府庫充滿非復昔日計牛馬錐刀)
(之利也美衣甘食冬温夏涼非復昔日習饑餒之勞也髙/談徐步可以致大官取卿相非復昔日競戰國攻取之勲)
(也故雖有事而流為承平無事矣夫朝野之間以禮義/維持而承平無事日久猶恐以驕淫致亂假令上下無)
(禮義之維持稍稍無事則志氣滿矣制度侈矣子女盛/矣土木興矣此慕容苻姚所以不能久也元魏居於雲)
(中未甚變其俗習然猶上下厭兵畏戰國主親在行間而不/肯前至於遷洛之後急國衰矣切譬之猶夫鷙鳥也去其)
(利爪而傅以鳯鳥之羽則無徳可昭無威司畏取死於虞/羅必矣然元魏既衰之後宋氏多事齊氏享國日淺梁武)
(謬於攻取待元魏至於國分為二然後自斃若使南朝有/英武之主智謀之士蓄開拓之備而伺其隙則元魏豈能)
(據有中原如/是之久也哉)齊論下(齊氏享國日淺雖無境外之功而疆/場之闥亦無失矣太祖初立魏以劉)
(昶為主入冦高宗之簒魏又入冦皆有以為辭矣然是/時魏之入冦無他竒䇿而齊禦之者亦無高計勝負相)
(當魏不能渡淮南定漢沔齊之大鎮無傷焉齊亦不能/追擊魏全軍而反然魏得沔北數城齊不能復取也齊)
(之君臣度未足以開拓故亦不敢深為報復之計待其/通使於我然後歸其俘而納之亦計之是者也然其性)
(無常和好不乆高祖與之講和五年而以明帝簒立為/辭分道入冦夫魏孝文豈専為明義者哉求土地之獲)
(而已使齊氏自通好以来邊偹不修一旦變起國中未/靖外難又至豈不殆哉専言和好之不可恃自兩漢以)
(来然/矣)
梁論上(陳慶之以東南之兵數千入中原形勢强盛之/地大小數十戰未甞少挫遂入洛陽六朝征伐)
(之功未有若是之快者也然卒以敗歸理亦宜然何以/言之夫孤軍獨進不能成功自古以然當時梁武使諸)
(道並進乗魏人上下崩離之際分取郡縣河南之地必/可取也慶之既至洛陽縱士卒暴市里此豈弔伐之師)
(乎當時能整軍陣宣布梁徳取不樂爾朱氏之人而用/之改立魏主則河南之地雖不版圖必當為附庸之國)
(矣南人善戰伐而少馬慶之能鏖北兵於平原曠野使/挾騎而用胡可敵哉自入敵地務廣騎兵使不樂南之)
(人與南人善射叅用之縱不能守洛陽之地多得騎軍/猶足以歸壯國勢且安得有嵩陽之敗哉然慶之與元)
(顥更相猜忌則廣兵之計顥必不行以此觀之慶之進/退專之可也顥之成敗不可任也恤顥之成敗而不恤)
(軍旅之衆寡非計之善者也夫慶之固竒才未易/議也著其所不及以俟有慶之之才者試觀焉)梁論
下(梁之亡也以侯景武帝納景得禍也速受禍也重元黨/帝僅能滅景而卒不能振其國家悲夫昔馮亭以上)
(輸趙平原欲受之趙豹曰聖人甚禍無故之利太史公/曰利令智昏武帝之納侯景是也夫景自以猜疑不容)
(於高氏反覆南来既非吾兵威之所加又非吾馳説之/所下忽以三十州數千里之地来歸斯可謂無故之利)
(矣武帝思慮朝臣諫説非不詳矣始疑而卒納之可謂/利令智昏矣趙之與梁得地無異而受禍相似趙致長)
(平之師幾至國亡梁致臺城之䧟亦至於亡國是禍又/甚於趙也趙有强秦之敵摧之以致禍梁氏既無强秦)
(之敵而獨一侯景已足以致亂是又出於趙之下也然則/在武帝勿受可乎曰方高氏宇文制東西魏與鼎立三)
(分地廣兵强者勝如之何勿受受之有道乎曰景之初/叛先降西魏二人已覺其詐于謹則請加爵位而勿遣)
(兵王思政則請因而進取乃使思政與李綽趙弼赴之/故已制其肘腋矣已而思政入頴川逐景出之則已傾)
(巢穴矣而又召景入朝則伐其姦謀矣景既不入朝思/政遂㨿景七州十二鎮之地是魏因納景不血刅而取)
(千餘里之地武帝施設羅網畧無西魏之一二何為而/可納武帝既信其姦詐而以羊鴉仁應接鴉仁非景敵)
(也不足以制景一失也又信朱异捨鄱陽王範而以淵/明為帥卒有寒山之敗致軍折於外景益無所憚二失)
(也景之地不得尺寸既失景地何用於景不殺則廢之/可也反豢養於邊陲三失也方景之未来而貳於宇文)
(説辭自辯不能逆折其情則曲意為詔以安之既而奔/亡入境不能制畜遂捨鈴鍵而縱之盗㨿邊疆則又從)
(而與之䟦扈不遜則又虚辭而説之高氏以淵明為間/則又不能推大信於景而欺之謀反已露則又不能逆)
(擊而討之梁之失也如此其所施之方畧所用之將帥/與西魏何相萬萬也故非獨不得景尺寸之地而又不)
(得景絲毫之力而受丘山之禍由梁武所用非其人而/制置失其宜故也夫無故之利無時無之方畧制置尚)
(鍳兹/哉)
陳論(陳之形勢不足道也視吳又無江陵自峽口至海/盡江而已使孫權復生且不能守况叔寳之淫昏)
(乎葢自晉以来習於水戰以江自恃初不知我能渡敵/亦能渡何足恃哉以愚觀之江若大河之北耳大河猶)
(有悍湍之虞若江則順風登舟一瞬可濟雖有京口采/石潯陽武昌巴陵號為控扼豈秦關劒閣之比哉守江)
(之計必得淮南以為戰地荆楚控扼上流又有舟師戰/於江中然後可粗安孫權之拒曹操東晉之拒苻堅宋)
(之拒魏太武齊之拒魏孝文是也若曰亡淮南荆襄而/獨憑恃共流以為大險豈不可笑也今陳既失淮南又)
(失江陵吳阻長江又有南郡一旦王渾之師入自淮南/杜預之師入自襄陽王濬之師從江而下㳂江鎮戍不)
(能禦也陳阻長江又失荆州一旦賀若弼出淮南秦王/俊出荆襄楊素之師泛江而下㳂江鎮戍能禦而不能)
(破也葢無淮南襄陽則自廣陵至於峽口皆可渡吳陳/三世之後亡國已幸矣唐末楊行宻據有江淮既死而)
(李昇取之建都金陵以孫權自處方其有淮南諸郡則/闊步高視東攻二浙西取湖南南取閩越南方莫强焉)
(迨淮南為周世宗所取則自窘以至於亡亦失淮南則/不能守江南之明驗也王羲之云保淮南所及不如保)
(江葢見吳之能守而未見若陳若南唐不可守者也後/之智計君子既有謀焉謹勿割棄荆淮而為守江之論)
(也/)
　　　奏議
宋李綱奏幸建康在立志以成中興之功(臣伏覩車駕/以仲春令辰)
(發軔吳門臨幸建康斷自宸衷不貳不疑慨然有恢復/土宇掃清中原拯濟烝黎勘定禍亂克剪大刷刷恥復)
(仇之志天下臣子莫不望風䟦竦忭蹈踊躍願少須臾/無死以觀中興之功誠甚盛之舉也臣竊觀自古建功)
(立事扶持社稷之臣未甞不以立志為先申包胥聞伍/貟有覆楚之言則曰我必存之其後哭秦庭以乞師卒)
(如其志張柬之語武氏於荆南江中其後卒復唐祚垂/祀三百一夫𤼵念其烈如此而况以聖明之資為萬乗)
(之主乎高祖之志見於不肯鬱鬱乆居漢中而與韓信/論定三秦之䇿光武之志見於披輿地圖於信都城樓)
(上與鄧禹論天下大計此皆志定於前功成於後初似/落落難合而卒能建大功立大名定大業功施於當年)
(名垂於後世載在典册不可誣也恭惟皇帝陛下天錫/勇智運屬艱難遵養時晦之乆應機立㫁幡然改圖思)
(欲撥亂興衰光復祖宗之大業故親統六師以臨江表/捨去吳越而幸建康漸為北伐之計志慮規模可謂宏)
(逺矣臣願陛下益廣聖志充而行之與神為守日新其/徳勿以去冬驟勝而自怠勿以目前粗定而自安凡可)
(以致中興之治者無不為凡可以害中興之功者無不/去有所規畫措置必以天下為度必以施於長乆可傳)
(於後世為心則中興不難致矣夫中興之於用兵只是/一事必以修政事信賞刑明是非别邪正招徕人民振)
(作士氣愛惜民力順𨗳衆心為先數者既定則士奮於/朝農安於野穀粟充盈財用不匱然後輯睦士卒樂戰)
(用兵其有不勝者哉方今北兵雖强不仁不義專務變/詐暴虐以脅制其衆闕怒人憤莫之與親自古豈有如)
(此而能長享國者正如隆冬涸隂沍寒層冰萬里陽氣/所到不時銷釋此理之必至無足怪也昔范蠡説越王)
(勾踐以持盈者與天定傾者與人節事者與已勾踐用/之國以富强然又必以人事與天時相叅然後乃能成)
(功遂以報吳臣竊觀國家去歲諸路豐穰今春雨暘調/適又將豐歲是在我者得天時矣正當修人事以應之)
(以我之無釁待彼之有釁則勘亂定功役不再藉夫何/逺之有臣以固陋自靖康以来與聞國論獨持戰守之)
(䇿不敢以和議為然今十有二年矣孤危寡與屢遭謗/誣仰頼聖明曲加照察脫身九死之濵今得承乏待罪)
(方面恭聞戎路臨駐江干將大有為以成勘定之烈欣/幸之情倍萬常品顧雖衰病尚庶幾未填溝壑間獲觀)
(陛下恢復中原攄/憤千古志願畢矣)
宋汪藻奏分張俊軍䇿應建康(臣昨自三月末得之傳/聞云金人在建康築城)
(為度夏計臣雖幸其不然然心竊憂之以為中國困於/外兵而得少休息者正頼其不能觸熱故常已寒方至)
(未暑先歸吾於半年間汲汲措畫猶每歲奔命不暇今/若縱其度夏則長為依據無所忌憚不知朝廷何以枝)
(梧洎到行在聞韓世忠列戰艦江中遮其歸路日有所/獲且言金人窮蹙之狀臣竊欣幸以為三月所傳葢誕)
(妄耳續觀黄俻録韓世忠捷奏又以為朝夕必可奏㨗/今近二十日矣其耗寂然議者頗疑世忠奏狀未必皆)
(實兼數日人自常澗来者皆云敵於蔣山雨花臺兩處/各劄大寨抱城開河兩道以䕶之及穴山作小洞子以)
(為逃暑之地陸増城壘水造戰船而采石金人已渡復/囬者纍纍不絶今且五月矣比常年去已月餘乃反去)
(而復囬其欲留建康明甚如此則與三月所傳又似符/合臣聞金人計出百端尤喜為窮蹙之狀以疑我師我)
(師堕其計中者前後非一今安知其本不為度夏計而/陽為窮蹙者特以疑誤我師邪建康為東南咽喉國之)
(門戸也天下轉輸朝廷號令未有不由此而通者若金/人果㨿此為門户則東南饋餉遂絶如人扼其咽喉守)
(其門戸果能高枕而卧乎不知羣臣日至上前亦嘗有/反復及此者否豈遂以為無事而所當講者承平之先)
(務乎抑揣陛下非所樂聞而不以聞也不惟是而已人/既扼我咽喉守我門戸則羣盜亦將視我緩急以我為)
(向背國家果有力能使之退聴屏息乎况又有意外之/憂所難言者不得不慮臣愚以為此事所係非細廟堂)
(當若救焚拯溺然朝夕在念及五六月間我師未困之/時㑹諸將與韓世忠一舉掃除非特免目見之患將使)
(懲創終身不敢復南其利害豈不萬萬哉雖聞近遣張/俊提兵過江節制浙西人馬迤邐前去以為䇿應此固)
(陛下長筭也不知張俊果能為陛下有慨然立功之意/乎臣愚欲乞專差得力使臣數人齎陛下宸翰星夜兼)
(程自襄鄧荆湖以来迎張俊軍令分數萬人順流而下/仍於上流自計置粮斛以自隨彼張俊軍既皆新人必)
(精鋭可用且敵人見上流之師突然而至莫知其數必/破膽而潰此制敵一竒也如其不然八九月間氣候清)
(涼彼得其時矣幾㑹一失雖悔何追伏望睿慮/不以臣言為愚輕忽此事特加采納不勝幸甚)
　　　辨考
景定志丹陽辨(丹陽之辨有三一辨其字二辨其地三/辨其治按西漢地理志字從楊東漢郡)
(國志字從陽自晉至唐見於史傳者或為楊或為陽無/定字也江南地志云郡國有赭山其山丹赤寰宇記云)
(赭山亦名丹山唐天寳中改為降巖山丹陽之義出此/山臨湖故湖亦以丹陽名今此山在溧水句容兩縣之)
(間以此證之則丹為山名山南為陽故曰丹陽字從陽/者為是晉地理志於丹楊郡之丹楊山註云山多赤栁)
(以此證之丹楊即赤栁之異也字從楊者為是二字名/有所㨿世或疑之切攷古史多通用如豫章名郡取義)
(於木而字不從樟㑹稽名郡取義㑹計而字或從鄶豈/容以今字之拘而疑古字之通哉况栁之赤山之丹未)
(必不互相因也丹山之有丹楊則因木取義宜也丹楊/山之南曰丹陽因方取義亦宜也二字之通母庸深辨)
(而地則不可不辨耳葢地之名丹陽者不一周成王封/熊繹於丹陽乃荆楚之所始其地在荆州不在揚州唐)
(地理志丹州咸寧郡有府五丹陽居其一此在關内道/古雍州之域亦不在揚州也史記楚懐王與秦戰於丹)
(陽司馬貞索隠云此丹陽在漢中則又屬梁益之州而/非揚州也秦置鄣郡有縣曰丹陽漢改故鄣為丹陽郡)
(此實𨽻揚州孫吳析溧陽以北六縣為丹陽治建業亦/𨽻揚州自東晉以至於唐丹陽郡有分有合而皆𨽻掦)
(州其名偶與荆雍梁益之丹陽同而其地實異葢九州/之域自禹而分不可紊也如秭歸縣有丹陽城枝江縣)
(有丹陽聚地皆屬荆北史中有封丹陽侯者數人地皆/在雍於此無辨則丹陽見於史傳者多前之以彼為此)
(者未必知其訛今之書此遺彼者未必不疑其畧矣丹/陽之地名不一固所當辨而丹陽之屬揚州者其治不)
(一或者猶有疑焉漢志云丹陽郡治宛陵葢今之寧國/府也杜佑通典云以丹陽郡𨽻潤州葢今之鎮江府也)
(吳寳鼎中甞割丹陽附吳興葢今之安吉州也人多惑/於三説遂疑丹陽之不在建業殊不知丹陽之名本出)
(建業而郡治寓於宛陵者暫爾自建安以来丹陽郡治/常在建業常以宰輔諸王為尹隋以前未甞改也夫置)
(丹陽治建業者孫權也割丹陽附吳興者孫皓也平吳/以後復吳興所有之丹陽歸于建鄴者晉也平陳以後)
(廢丹陽郡而置溧水縣者隋開皇也廢蔣州而復置丹/陽郡者隋大業也以江寧溧水復置丹陽縣者唐武徳)
(也甞考潤州𩔖集曰今之潤境舉非丹陽地而唐以丹/陽名郡何也葢唐天寳以前唯有潤州未有昇州是時)
(潤所領縣六江寧句容在焉二縣為丹陽故地天寳初/改州為郡因以名之迨至徳二載始割出二縣増以溧)
(水溧陽建為昇州而丹陽之名遂存於潤杜佑通典以/天寳以前州縣為定故載潤而闕昇後之作方志者曽)
(不審此往往只㨿佑所書而在秦在漢皆繫於二郡之/間誤矣又云漢元封二年改鄣為丹陽其城在今江寧)
(府東南八里即漢丹楊太守及晉丹楊尹之所治隋平/陳廢之平其城以為田大業初復置唐武徳九年又廢)
(之以其縣𨽻潤州天寳元年始改潤州為丹陽郡又改/曲阿為丹陽縣皆非兩漢六朝之丹陽也又甞考諸縣)
(治漢丹陽郡統縣十七秣陵句容丹陽溧陽江乘𨽻焉/晉丹陽郡統縣十一建鄴江寧丹陽溧陽江乗句容秣)
(陵皆𨽻焉隋丹陽郡統縣三江寧溧水𨽻焉其丹陽名/縣於潤境者亦唐天寳以後也非兩漢六朝之舊也戚)
(氏曰丹陽史記作陽從阜漢志書郡從木書縣從阜東/漢吳齊三志唐通典並從阜晉宋唐三志並從木自餘)
(或從阜或從木今志從史記從阜為定今按戚氏志以/此地有荆山小丹陽瀬渚固城引班固漢志為証疑楚)
(始封在此而不在荆州按詩商頌稱荆楚在國南鄉左/傳載齊桓公責楚之辭曰楚貢包茅不入王祭不供無)
(以縮酒寡人是徵昭王南征而不復寡人是問葢楚封/荆州故應貢包茅漢水近南郡枝江故并以昭王事責)
(楚其不服者楚始封地狹未及漢也楚人之辭亦曰君/處北海寡人處南海若以楚封在今建鄴之丹陽則自)
(江泝流至漢水三千餘里桓公不應以荆州事責之其/時上距熊繹始封纔三百五十餘年不容大誤至此如)
(謂熊繹子孫甞改封於南郡枝江則成王至昭王數十/年耳何以即改封也班固居西非如太史公徧歴江淮)
(作書未成而誅其妹曹大家代足成之所書地理不能/無謬是以但知丹陽郡之後常屬楚而不知其非熊繹)
(始封之丹陽但知文王自丹陽徙郢而不計其自滅漢/東諸姬楚地既廣乃自南郡枝江徙而漸北也戚氏舍)
(左傳史記而信之過矣其他佐驗尤多楚非封此甚明/其名丹楊或取義於山於木與枝江之丹陽偶同靈王)
(伐吳築城瀬渚或徙丹陽之人居此然亦未甞有丹陽/之名今鄧州渚陽縣有丹水在漢江北即秦人戰楚之)
(地不屬梁益州餘地名丹陽甚/多景定志所辨不易之論也)
景定志揚州辨(或問禹貢揚州之域北距淮東南距海/不專在建鄴也宋揚州治廣陵不復𨽻)
(建鄴今以揚州刺州及州牧入建康志何哉曰自漢以/来揚州無常治或徙壽春或徙曲阿或徙歴陽皆暫爾)
(而治建鄴之時獨多漢末揚州之地南屬吳者十四郡/而揚州治建鄴合肥以北屬魏而揚州治壽春晉平吳)
(以後徙壽春之揚州合治建鄴至元帝渡江都揚州統/丹陽等郡宋以揚州為王畿六朝都建鄴時若揚州牧)
(若刺史皆以大臣諸王兼領治所皆在建鄴隋開皇初/雖甞徙治江都而大業隨廢唐武徳二年置揚州東南)
(道行䑓治江寕三年以江寧溧水二縣置揚州六年又/以延陵句容𨽻揚州以地言之皆建鄴也雖武徳九年)
(甞徙治江都而貞觀七年復治江寧矣則隋唐之間揚/州常治建鄴而徙江都者亦暫爾至于五代偽吳楊行)
(密雖以江都為揚州而金陵實為别都至偽唐又自廣/陵而遷治金陵矣若以今之揚州言之則廣陵一郡之)
(名耳若無關於建鄴以古揚州言之則禹貢九州之一/之總名建鄴乃其州之鉅鎮而治所多在焉今於六朝)
(表中書揚州之事從古也本朝表中不/書揚州之事從今也是不可以不辨)
景定志金陵辨(金陵何為而名也考之前史楚威王時/以其地有王氣埋金以鎮之故曰金陵)
(又曰地接金壇其山産金故名於是因山立號置金陵/邑至秦始皇時望氣者言其地有天子氣又埋金寳於)
(山以厭之昔有一碣在靖安道間題為埋金碑其文曰/不在山前不在山後不在山南不在山北有人獲得富)
(了一國耆老指為秦時古碑近年遂為好事者取去是/金陵之名始於楚秦千數百年於此矣前輩固嘗疑之)
(葢謂寳劒在地氣射牛斗光怪燭天其下有寳熊啇嬴/政方惡其地氣之異而欲消去之乃復埋金寳於其地)
(是益其氣也安得為知乎及見靖安道間埋金碑之語/然後知熊商嬴政知術相襲以愚黔首而千數百年無)
(能𤼵其詐者地有王氣楚秦所忌故將鑿山以泄其氣/也役其人以鑿山則人未必從於是借埋金之説以致)
(鑿山之人曰山有金也曰吾甞埋金於山也人皆有求/金於山之心則皆不愛其鑿山之力求不獲則鑿不已)
(不待驅而從也又設為山前山後山南山北之語以惑/之神其有金之地將以眩其求金之人葢人知其地之)
(有金而莫知其金之所在則遍山而求之遍山而鑿之/金未有獲而山之氣泄矣求金之人皆無所得而楚秦)
(之君求泄山氣之謀遂矣則是埋金之説所以為驅人/鑿山之術豈真埋金也哉吁熊啇嬴政將以愚黔首適)
(自愚耳山融川結天地之氣為之豈區區智術所能變/之哉惟修徳足以永天命惟施仁足以固人心惟行帝)
(王之道足以消姦雄之變聖賢以理御氣大抵然也不/是之務而求以人力勝地氣復以智術致人力熊商終)
(無救於楚之滅嬴政終無救於秦之亡豈非甚愚也哉/當時言天子氣以五百年為期自是四百九十年而晉)
(元帝渡江建都金陵適符其數商與政如之何哉故著/斯辨以𤼵金陵之詐而祛黔首之惑云  今按此辨埋)
(金之妄固當然碑辭淺露不𩔖秦楚時刻文/隋唐以後好事者為之耳姑存以俻叅考)
景定志越臺辨(越城者建康作古之城勾踐范蠡之所/營也越臺者越城之故址也考之史傳)
(無異辭矣越而楚楚而秦秦而漢漢而吳晉宋齊梁陳/攻守於此者西則石頭南則越城皆智者之所必㨿劉)
(濞於此避條侯温嶠於此破王含劉裕於此拒盧循蕭/懿於此拒慧景蕭衍於此屯王茂皆越城越臺也郡國)
(志云越城在縣南六里實録云越城在淮水南一里半/祥符圖經云越城在秣陵縣長千里宫苑記云范蠡築)
(城在瓦棺寺南金陵事跡云南門外有越䑓與天禧寺/相對今府城之南江寧尉廨之後軍寨之間䑓猶存也)
(訪古者毎興感焉近世詩人有作越䑓曲者乃為説曰/越女嫁江南國主為妃以其地卑濕運越土築此䑓以)
(居焉見此詩者併為一談牢不可破若使其考古必知/誤矣越䑓曲云玉顔如花越王女自小嬌癡不歌舞嫁)
(作江南國主妃日日思歸淚如雨江南江北梅子黄潮/頭夜漲秦淮江江邊雨多地卑濕旋築髙䑓勺曉粧千)
(艘命載越中土喜見越人仍越語人生脚踏鄉土難無/復歸心越中去髙䑓何易傾曲池亦復平越姫一去向)
(千載不見此䑓空有名六/朝事類周紫芝邦彦詩也)
江南古稱江左亦稱江右(案吳澥宇内辨云金陵居長/江下流據金陵而言則江南)
(居左四瀆之流皆自西来天下之形勢亦然以/中原而言則江南之地居右故前史兩稱之)
唐潤州亦曰金陵(唐張氏行役記言甘露寺在金陵山/上趙璘因詔録言李勉初至金陵於)
(李錡坐上屢讃招隠寺標致二事皆在潤州則唐人謂/京口亦曰金陵杜牧集有金陵女秋娘詩白居易集有)
(賜金陵將士敕/書皆京口事也)
　
　
　
　
　
　
　
　
　
　
　至大金陵新志卷十五
　　右金陵新志首圖考終論辯共壹拾五卷
　本路提調司吏江子澄
　本路儒學教授王元孫
　　　　　學正方自謙　學録陳觀
　　　　　訓𨗳丁復　　婁章
　　　　　　　林燾　　胡暠
　　　　　　　朱遂　　吳溢
　　　督刋司書掌版鄭懋
　　　　　知書陳祥　　曹志仁
　　　編寫生員劉溟　　吕益
　　　　　　　徐震　　翟庸
　　　　　　　鄭瑛　　趙天祿
　　　　　　　李䕫　　趙天壽
