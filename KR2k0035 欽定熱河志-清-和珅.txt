#+TITLE: 欽定熱河志-清-和珅
#+DATE: 2016-06-11 12:21:48
#+SOURCE: github.com/kanripo/KR2k0035 master 5f434a2c                
　欽定四庫全書
　御製熱河志序
　為各省之志書易為熱河之志書難彼其以漢人書内
　地事且各府州縣本有晋乗楚檮杌薈而輯之其易也
　不待燭照數計而龜卜也熱河之志則以關外荒略非
　内地而遼金元之史成於漢人之手所為如越人視秦
　人之肥瘠忽然故曰難夫遼金元非若唐宋之興於内
　地而據有之也又其臣雖有漢人通文墨者非若唐宋
　之始終一心於其主語言有所不觧風尚有所不合且
　遼金元皆立國不久旋即遜出則所紀載欲其得中得
　實盖亦難之况紀邊關以外荒略之地乎其不能得中
　得實亦益明矣當今之時熱河之志不可不成者則以
　本朝荷
天之寵百有餘年累洽重熙漢人已數世被覆載生育其
　語言風尚薫陶漸漬不可以遼金元之漢臣例之亦理
　之必然况我
皇祖建山莊於此地非爲一已之豫遊實貽萬世之締構
　而顧可無書以垂永久乎山莊内本有温泉出而滙武
　列之水俗遂有熱河之稱兹雖為府為縣而仍以熱河
　稱之者存其朔便於衆也
皇祖有詩云聚民至萬家葢篳路之際人烟尚少後乃閭
　閻日以富耕桑日以闢至於今將百年屹為都㑹
皇祖雖嘗名之曰避暑山莊序詠三十六景而未輯志者
　其或有待耶抑亦文獻不足徴而遲遲為之耶山川里
　邑建置沿革與夫古蹟人物司事之臣雖捃摭遺逸猶
　有未備未信者其説具見於前而吾之序是書以行世
　者正所云在此不在彼
欽定四庫全書
欽定熱河志
　　進表
御前大臣領侍衛内大臣户部尚書(臣/)和珅　經筵講
　　官户部尚書(臣/)梁國治誠懽誠忭稽首頓首上言
　　(臣/)等奉
勅編輯熱河志成書謹奉
　表上
　進者伏以
乾元握紐九畿環紫塞之垣
辰極恢紘三輔拓黄圖之版宅神皋而納爽别開薫館
　　於
　仙莊臨朔野以綏邊肅奉秋田於
御蹕環興安之萬嶂皆成采甸之疆導武列之三源特
　　敞梁鄒之囿控膏腴於左部蹟擅金湯攷形要於
　　中京圖陳竹素通都四闢提封連大漠而遥載籍
　　重編數典記温泉之舊坤維壯色壁府騰輝竊惟
　　景緯初分聿區斗野廣輪肇啓爰列禆瀛周官載
　　紀職方班志詳疏郡道徴實則嵗時入記訂疑則
　　風俗成書體裁並侈於曩篇規制相沿於雜志然
　　而龍沙逺界猶仍荒畧之名鴈塞層開孰究邊隅
　　之境築長城於徼外秦家之讓地已多通屬國於
　　寰中漢室之分疆亦隘况乎炎基東造幕南不入
　　方輿晋祚西遷冀北胥成外域郝旦諸蕃之内徙
　　稱冦頻聞鮮卑刋部之分雄建庭漸逼逮乎慕容
　　立國營都邑於栁城拓跋開基置安州於松漠而
　　光壽建熙之後變故相仍孝昌武泰之間淪胥益
　　甚是以前後燕之州郡舊鮮徴名東西魏之地形
　　每稱寄治齊周隋三朝逓嬗紛争常在龍城奚契
　　丹兩部同興錯處並依狼水唐設羈縻之府領蕃
　　族而多淆宋修交聘之儀録行程而未備葢居檀
　　薊平諸州之外詎能深悉方隅即在遼金元三史
　　　之中亦但麤傳經畫降自大寧之棄適當永樂之
　　　初割裂土疆盡入諾音三衛摧殘兵燹全虚富峪
　　　四城昄章久限於邊牆甌脱頓荒於戍壘厯稽簡
　　　牒殊方並阻幽遐遍遡垓埏
　　今日同臻熙皞欽惟
　皇帝陛下
　　功參覆幬
　　治荗登咸吹玉琯以誠和海㝢應同風之律握摇樞
　　　而廣運星階聨拱斗之符辨位正方仰
　神謨之首出象功昭徳紹
景運之丕承昔在
太宗肇龍興於諸部粤惟
世祖奠鰲紀於中原遂使玉障之封悉𨽻金城之宇我
聖祖仁皇帝綏懐藩屬整飭邊防值久安長治之時厪肄
　　　武習勞之義修甫田於吉日虞衡匪侈遊觀萃
　　靈囿於羣藩牧圉交輸誠藎
雲軒屢駐名區成和㑹之都巖館初營勝境闢清涼之府
　　　揭雲霞之煥爛當年
寳翰長留經雨露之㴠濡兹地編㕓益聚我
世宗憲皇帝際承平之統増理事之官上塞輿圖悉𨽻神
　　　州之籍諸藩部落咸趨尉吏之符我
　皇上膺下武以承庥纉
前文而展義
　龍光嵗覲期門羅七萃之儀
　鳯葆時廵仙苑
　駐六飛之駕每清塵之載道當滌暑之佳辰林巒則秀
　　　本天成亭榭則靈由地獻祥葩秀草皆符
　對育之襟瑞獸胎禽各繪恬熙之象愜
　宸遊於三十六景豫奉鳴鑾陳王㑹於億萬千年歡
　　　臚輯瑞若夫典稽表貉禮舉行畋羽騎齊陳獵場
　　　載啟金鞍耀日拂寳駿之三花玊纛捎雲映高牙
　　　之五色騐寥天之露重正逢呦鹿之辰乗廣漠之
　　風高恰應祭貙之令鴻絧蔽野排隊伍之森嚴虎
　　落連山括岡巒之起伏仰
天弧之親挽百中稱神瞻
御鞚之遥臨三呼効響加以
威棱疊播風動濛池疆索宏開路逾瀚海慶雪峰之底
　　定琛玉盈庭欣月竁之來同鐻鍝合部習朝儀於
行殿封崇五等之班隨
　法仗於和門
命扈三驅之典洎夫
皇風普鬯佛日遐輝祀
寳算於中天演法輪於後蔵耆闍䟦利通紫漠而徠賔
　　兜率伊蒲譯丹書而獻
壽頌
曼殊之功徳慶洽聲聞廣震旦之宗傳懽陳舞蹈若乃
　　封陲廣衍版藉充殷貨别千埸居環萬井名都對
　　郭金墉分𦂳望之區上郡專城繡斧轄旬宣之使
　　拓三邊而建治統壹旗㕔聫七屬以宣猷肇新州
　　邑俗安耕鑿家餘高廪之儲化盛紘欹户有横經
　　之彦育菁莪於阿澗壁水澄輝擷芹藻於宫墻金
　　絲叶奏
寵頒上舍捧縑而喜溢黌門額定賢書握槧而歡騰蕊
　　榜際風聲之丕洽宜簡冊之旁徴
特命廷臣肇修輿志俾蒐羅於文獻用審定於幅員前
　　兹副稿臚
　呈已編摩之略具繼以
綸言指示期辨訂之加詳葢邊徼之區分傳疑最易而
　　舊聞之引据襲誤尤多在漢史唐書未及通其疆
　　域即桑經酈注何由晰厥源流是以洫水要水之
　　沿譌奉折𠂻於
宸㫁灤河熱河之𣲖脈經考證於
聖裁大綱既得所遵循餘𩔖各加之采訪(臣/)等學疎汲
　　綆職忝操觚
　　朶殿趨蹌幸
　光華之近被
　　旌門侍從欣典禮之親瞻爰披志籍以研搜更集圖
　　　經而校勘山川風土敷陳悉據
　奎章甲乙丹黄刋削謹承
　榘訓二十四門州居部次期鉅細之無遺一百廿卷𩔖
　　　别區分庶初終之畢貫𬗟
天題於軒籙文成糺縵之華敷
　聖藻於虞絃響叶韶韺之奏
　省方問俗頌時邁以編年率屬歸誠紀綏徠而㑹極陳
　　　棟宇經營之制樂文囿於靈臺美山林蕃育之陬
　　　陋周京於甫草辨疆隅之分合越幽并而疊按經
　　　涂考建置之異同遡秦漢而厯尋障塞晷景星圖
　　　之逓騐燦若列眉山經水誌之旁搜瞭如指掌幸
　　　烝髦之蔚起治煥同文偉庠序之崇開規詳立學
　　　環衛重屏藩之守别舊系於茅封勝因閎刹宇之
　　名創新模於蓮界設監樹長統臂指以承流置邏
　　分營寄𤓰牙而飭備釐姓名於近牒仕籍駢羅徴
　　治行於陳編官遊踵述人物則風謡尚朴士女貞
　　良民材則食貨居先農商樂刹至若嘉生庶殖共
　　入品題與夫廢壘荒墟俱經摭拾故事分詳厯代
　　例起於兩都外記徧録羣雄名傳於各部彚羣言
　　之斧藻式彰能賦之長集徃哲之緖餘亦備洽聞
　　之助淹期載筆媿牋素之難窮計日成編幸汗青
　　之甫就撫金甌而紀盛願綜括乎亥維章歩之墟
　　紬石室以探竒欣擴充乎錐指管闚之識麋丸虎
　　僕新成益地之圖馬服龍庭悉耀
光天之治攷酉陽之奥籍裒地志於縑緗荷
乙覽之親裁錫
天言而弁冕伏願
頒垂冊府宣示藝林賅形訓於九瀛軼寰宇太平之記
　　待甄羅於四庫備
　熙朝廣内之儲庶㡬邁邱索之竒編圖増白阜入嫏
　　嬛之秘録字煥丹函(臣/)等無任瞻
天仰
聖激切屏營之至謹奉
　表恭
　進以
聞
　欽定四庫全書
　欽定熱河志
　　　凡例
　　　一熱河以温泉得名自
聖祖仁皇帝肇建
　　避暑山莊人民樂育我
　皇上翠華臨蒞
　徳澤涵濡益臻殷阜近奉
　㫖改承徳府轄領州縣規制崇閎今志仍稱熱河名存
　　　其朔云
　　　一是書分二十四門曰
　天章曰
　廵典曰徠逺曰
　行宫曰圍埸曰疆城曰建置沿革曰晷度曰山曰水曰
　　　學校曰藩衛曰寺廟曰文秩曰兵防曰職官題名
　　　曰宦蹟曰人物曰食貨曰物産曰古蹟曰故事曰
　　　外記曰藝文每門各標小序謹識縁起
　　　一
　　避暑山莊
聖祖御題三十六景繪有成圖我
　皇上復增三十六景此外竒秀所鍾地靈日闢謹各系
　　　圖説其沿途
　　行宫並依地臚次
　　　一木蘭周千三百餘里分圍塲七十餘所詳列全圖用彰
　　靈囿之盛
　　　一建置沿革三代以前無考燕秦兩漢時在漁陽
　　　右北平遼西三郡邉外其分併之蹟畧有可徴晉
　　　宋間為慕容氏髙氏馮氏所據曽置郡縣元魏地
　　　形志所載多因前後燕之舊然其時郡縣境外地
　　　尚與奚契丹共之自隋迄唐仍為奚契丹兩部錯
　　　居雖建饒樂松漠兩府止虚示覊縻未能實𨽻版
　　　籍也逮遼金元始全治具地然史志沿革多以漢
　　時邉内諸縣强移於外殊不足據自明棄大寧以
　　後幅􁆟轉蹙不能逺有今所載自周迄明以列代
　　疆域提綱於前以所引諸書分目於後復名加按
　　語以證其是非同異庶㡬展卷瞭然
　　一建置沿革首系承徳府屬全表以府州縣為經
　　以厯代為緯復繪周泰以迄明代為十二圖恭觀
　　分合用資考鏡
　　一熱河境内遼金元皆置郡縣而三史地理志無
　　里至可考方位莫詳今据元一統志考其四至八
　　到所未備者叅以武經總要庶幾形勢向背道里
　　逹近可約畧而得
　　一自來地志合山水為一今境内之山各按府州
　　縣分載而水之大者或連跨數百里若割屬諸境
　　則源流未能明晰故從水經注例以大水為綱小
　　水為目核其分合及所經之方向道里詳著之不
　　必與山一例至於一府一州五縣山水大半發脉
　　於圍埸有闈埸卷中已列其名而復著於山水門
　　者不妨互見
　　一熱河設立學宫
敕建
　文廟以及考棚書院次第興舉規制美備並
頒内府所蔵周時法物用光爼豆今詳具圖説以昭盛
　　典
　　一藩衛如喀喇沁翁牛特土黙特祭曼巴林敖漢
　　喀爾喀左翼皆𨽻熱河境各臚列世系為藩衛表
　　其内外札薩克非境内者不具録至察喀爾編𨽻
　　四旗附入兵防門
　　一
　山莊内寺廟皆奉
勅建修其在
　山莊外者或建自諸藩以申慶祝或威示外徼以肅
　　觀瞻邇年土爾扈特全部歸順則有普陀宗乗之
　　建班禪額爾徳尼入
覲則有須彌福壽之建尤為莊嚴鉅麗今各系圖説而
　　以叢祠古利附焉
　　一熱河官制我
　朝大備文職自教授以上武職自佐領守偹以上次
　　其任事先後詳誌題名至前代官斯土者嵗月無
　　考别為宦蹟一門
　　一熱河全境秦漢以來在邊外為諸部分據未入
　　内地疆域至慕容燕及北魏時始有建置可考今
　　志宦蹟人物皆㫁自晋魏始
　　一承徳府即熱河㕔平泉州即八溝㕔灤平縣即
　　喀喇河屯㕔豐寧縣即四旗㕔赤峯縣即烏蘭哈
　　逹㕔建昌縣即塔子溝㕔朝陽縣即三坐塔㕔今
　　志仍於府州縣下綴注舊名以詳原委
　　一引書以正史為據正史不足則旁引諸書如慕容燕始
　　都此晉書所未詳者並採十六國春秋遼金於此設京
　　元於此分路遼金元三史所未偹者兼採契丹國
　　志大金國志及元一統志為證
　　一邊外山水地名多䝉古語向無凖字我
　朝同文韻統切音精當舊時對音未合者遵加校訂
　　至書中所引遼金元人地名亦俱遵新定三史改
　　正以免沿習之訛
　欽定四庫全書　　　　　史部十一
　欽定熱河志　　　　　　　地理三(都㑹郡/縣之屬)
　　　目録
　　卷一
天章一
　　卷二
天章二
　　卷三
　天章三
　　卷四
　天章四
　　卷五
　天章五
　　卷六
　天章六
　　卷七
　天章七
　　卷八
　天章八
　　卷九
　天章九
　　卷十
　天章十
　　卷十一
　天章十一
　　卷十二
　天章十二
　　卷十三
巡典一
　　卷十四
巡典二
　　卷十五
巡典三
　卷十六
巡典四
　卷十七
巡典五
　卷十八
巡典六
　卷十九
巡典七
　卷二十
巡典八
　卷二十一
巡典九
　卷二十二
巡典十
　卷二十三
　　徠逺一
　卷二十四
　　徠逺二
　卷二十五
行宫一
　卷二十六
行宫二
　卷二十七
行宫三
　卷二十八
行宫四
　卷二十九
行宫五
　卷三十
行宫六
　卷三十一
行宫七
　卷三十二
行宫八
　卷三十三
行宫九
　卷三十四
行宫十
　卷三十五
行宫十一
　卷五十六
行宫十二
　卷三十七
行宫十三
　卷三十八
行宫十四
　卷三十九
行宫十五
　卷四十
行宫十六
　卷四十一
行宫十七
　卷四十二
行宫十八
　卷四十三
行宫十九
　卷四十四
行宫二十
　卷四十五
　　圍塲一
　卷四十六
　　圍塲二
　卷四十七
　　圍塲三
　卷四十八
　　圍塲四
　卷四十九
　　疆域一
　卷五十
　　疆域二
　卷五十一
　　疆域三
　卷五十二
　　疆域四
　卷五十三
　　疆域五
　卷五十四
　　疆域六
　卷五十五
　　建置沿革一
　卷五十六
　　建置沿革二
　卷五十七
　　建置沿革三
　卷五十八
　　建置沿革四
　卷五十九
　　建置沿革五
　卷六十
　　建置沿革六
　卷六十一
　　建置沿革七
　卷六十二
　　建置沿革八
　卷六十三
　　建置沿革九
　卷六十四
　　晷度一
　卷六十五
　　山一
　卷六十六
　　山二
　卷六十七
　　山三
　卷六十八
　　山四
　卷六十九
　　水一
　卷七十
　　水二
　卷七十一
　　水三
　卷七十二
　　水四
　卷七十三
　　學校一
　卷七十四
　　學校二
　卷七十五
　　藩衛一
　卷七十六
　　藩衛二
　卷七十七
　　寺廟一
　卷七十八
　　寺廟二
　卷七十九
　　寺廟三
　卷八十
　　寺廟四
　卷八十一
　　寺廟五
　卷八十二
　　寺廟六
　卷八十三
　　文秩一
　卷八十四
　　兵防一
　卷八十五
　　職官題名一
　卷八十六
　　宦蹟一
　卷八十七
　　人物一
　卷八十八
　　人物二
　卷八十九
　　人物三
　卷九十
　　人物四
　卷九十一
　　食貨一
　卷九十二
　　物産一
　卷九十三
　　物産二
　卷九十四
　　物産三
　卷九十五
　　物産四
　卷九十六
　　物産五
　卷九十七
　　古蹟一
　卷九十八
　　古蹟二
　卷九十九
　　故事一
　卷一百
　　故事二
　卷一百一
　　故事三
　卷一百二
　　故事四
　卷一百三
　　外記一
　卷一百四
　　外記二
　卷一百五
　　外記三
　卷一百六
　　外記四
　卷一百七
　　藝文一
　卷一百八
　　藝文二
　卷一百九
　　藝文三
　卷一百十
　　藝文四
　卷一百十一
　　藝文五
　卷一百十二
　　藝文六
　卷一百十三
　　藝文七
　卷一百十四
　　藝文八
　卷一百十五
　　藝文九
　卷一百十六
　　藝文十
　卷一百十七
　　藝文十一
　卷一百十八
　　藝文十二
　卷一百十九
　　藝文十三
　卷一百二十
　　藝文十四
　　　　(臣/)等謹案
　　欽定熱河志一百二十卷乾隆四十六年奉
　　勅撰熱河即古武列水
　　　避暑山莊在焉舊設熱河道領四㕔今置承徳
　　　　府領平泉一州灤平豐寧赤峯建昌朝陽五
　　　　縣此志猶以熱河名者神皋奥區
　　鑾輿嵗莅蒐狩朝覲中外就瞻地重體尊不可冠
　　　　以府縣之目故仍以
　　行殿所在為名也凡分二十四門
　　華葢時臨
　　奎文日富敬録弁首曰
　　天章
　　省方觀民勵精無逸編年紀載曰
　　巡典琛賮鱗集梯杭旅來
　　威徳式彰曰徠逺
　　軒衛隨行
　　明堂斯建詳陳規制曰
　　行宫肄武習勞三秋大獮周阹原麓曰圍場地接
　　　　堯封界分周索或為僑置或為郡縣或為京
　　　　邑引據史傳辨訂是非兼列八表十二圖曰
　　　　建置沿革刪星野之談天測斗極之出地曰
　　　　晷度巨流為經衆川為緯曰水區列方隅標
　　　　舉形勢曰山涵泳
　　聖化澤以詩書曰學校喀喇沁翁牛特土黙特柰
　　　　曼敖漢巴林喀爾喀古翼諸部隸於境内者
　　　　表其世系曰藩衛紺宇金地或以奉
　　勅而建或以效祝而營曰寺廟畫疆分職臂指相
　　　　維曰文秩羽衛連營以迨察哈爾四旗曰兵
　　　　防
　　　國朝官斯地者遷除嵗月以次臚載曰職官題
　　　　名前代官是地者不可盡詳録其有功可紀
　　　　者曰宦蹟靈秀挺生垂光史冊曰人物山澤
　　　　膏沃金粟豐嬴曰食貨草木禽魚正名百𩔖
　　　　曰物産故址流傳遺文有證曰古蹟前朝舊
　　　　典曰故事諸部軼聞曰外紀詩歌制作闗於
　　　　風土者曰藝文並考古證今辨疑傳信既精
　　　　且博蔚為輿記之大觀案熱河所屬自漢魏
　　　　以前皆鮮卑烏桓地也慕容氏崛起龍城始
　　　　置郡縣魏書地形志約畧可稽齊周以後大
　　　　抵與契丹厙莫奚參錯而居前朝諸史務侈
　　　　幅員每以邊境郡名移置長城之外核諸地
　　　　理殊不足憑後惟遼金元三朝實奄有其地
　　　　然無所紀載故輿記靡徵明棄大寧渺如絶
　　　　域其所叙録葢傳聞失其真矣我
　　　國家肇造區夏統括寰瀛
　太宗文皇帝親擒十四台吉先定其地
　聖祖仁皇帝校練七萃初出松亭後喀爾喀汗貢厥
　　　　上腴益宏文囿刈蘭之界北跨臨潢遂
　　仙苑天開爻閭畢集我
　　皇上法
　天不息率
　祖攸行
　　時邁其邦地同三輔四方益以和㑹百産益以蕃
　　　　昌郡邑區分膠庠鼎建民殷俗美炳然與三
　　　　代同風其盛為自古所未有故詞臣珥筆敬
　　　　述斯編亦自古之所未聞豈非地秘其靈天
　　　　珍其奥自開闢以至今日越千萬載待
　　聖朝而發其光哉乾隆四十九年十一月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸費墀
　欽定四庫全書
　欽定熱河志卷一
天章一
　　　披圖巡洛之代宣豫南風其音尚已至於過沛三
　　　侯横汾一曲章句偶𫝊載諸史䇿要未為風雅之
　　　極軌也我朝
列聖𫝊心文思光被
聖祖仁皇帝以熱河為清暑之所掞揚
天藻寄興
智仁
世宗憲皇帝在藩邸時扈侍
行幃
鴻章丕播於今昭垂星漢光景常新
　皇上敏時典學
　御製詩文全集函括萬象裒成巨帙兹之所編皆
　巡幸塞外之作其間對時育物敷政綏猷厓畧於兹具
　　　見而疇咨晴雨勤恤民依尤不止三致意焉敬並
　　　分年詮次志
天章第一至事有所繫者則依𩔖恭載各卷中葢即
　豫遊之地而
聖學相承治源共貫真足典謨雅頌昭示無極矣
聖祖御製文
　　　七詢(四/集)
　體元主人膺期運撫寰海紀星次者垂七十年臨雲陛
　者周六十載常以薫風應律梅雨戒塗駐驆興州之域
　棲神無暑之區追疇昔感居諸意怫鬰乎其不舒也自
　冲嵗承基弱齡親政敬天明威察民視聽夙寤晨興慮
　慚前聖更歴多艱無忘執競有若三藩叛命尾大必芟
　氛連海嶠烽起西南選熊虎鉏豺豻驅以雷掃以電神
　􁀥彎而天狼落枉矢飛而妖鳥㪚覩六幕之塵清費八
　年之廟算黄淮并溢決岸潰茭波漂百室道阻千艘翠
　華頻省橇檋周遭然後息桃花之怒浪平竹箭之驚濤
人歸廬井帆接亭臯安知候之寒暑而躬之焦勞也西
戎跳踉窺我藩籞張皇王師陵厲禁旅再嵗三征雲屯
颷舉越瀚海度磧鹵忘饑渴均甘苦夫乃馘冐頓服侯
㹪紫鷰徐入朱鷺凱還雖守成之述事等締造之艱難
也至於户口繁滋禆瀛表裏地震天灾習聞前史豈有
遐遺痌癏在已晝膳弗甘宵眠屢起恩不踰晷澤必下
行牂羊靡嘆鴻雁輟鳴民咸安其居而後釋然於中情
也躬不遑息心不自逸於兹五紀常如一日内則畏天
閔人勤身恤物外則沐雨櫛風衝霜犯雪擾靈府損精
和榮衛結轖神氣消磨年芳冉冉星髮皤皤勞稍渉而
輙倦歩方跬而慮蹉思每短於再審事旋忘於既過來
日不可期去日已苦多矢乾乾以時行恐菁華之莫繼
彼羲馭之既中異東隅之初麗將息意而燕遊凛鴻業
之攸繫誡一簣之功虧寧始勤而終替疲形竭智永思
長吟歴年久而慮愈逺閱事多而憂彌深冀家給而人
足財未阜於虞琴語風移與俗易化未致夫儀禽慕視
履之元吉知上佑之難諶其何以寛無窮之煩念發垂
老之深心於是左右侍臣文武有位二氏緇黄九流方
伎奔走輦下負曝獻暄願言舒志錫福元元主人乃博
采不遺從容顧問俾無忌諱各攄厥蘊
近侍之臣進曰竊聞帝王之為樂也秘苑閒宫遊晏有
所班輸是營千門萬户閣通往來樓迷去住亭名臨月
臺稱粘雨黄金作屋玳瑁為梁文榱繡栱漆瓦雕牆間
以沉檀餙以璿璫曉日照而後庭流影微風起而數里
聞香則有夏宫妹喜殷室有蘓異扇搖其丹鵲嬖人獻
於赤烏龍漦褒艶驪戎晉姝修明辭越夷光貢吴戚姫
偏寵邢尹並都協律女弟謳者子夫帳中狀若月之蛤
枕前分不夜之珠璣絶巧工鍼神善製蟬飛薄鬢星
髙髻思香競媚㸃膏逾麗羊車戀竹葉之扉馬射簇芙
蓉之騎舍利穆婢小憐馮家蓮上玉兒桂邊麗華長娥
賜果憨女司花太真之鮮葩解語窅娘之新月乍斜莫
不秀發穠姿横生逸態顧影有雙當時無對别有班姑
偼伃左妹修儀蘭英獻賦上官評詩采蘋樂府花蕋宫
詞咸摛華以待詔或稱美於占辭爾其熊毛席緑象牙
簟白時窺綺牕遙映紅壁鈿綴金蟲釧裁琥珀袍飛瓊
以流翠□纎綃而染碧時則蘭苕繞露梧樹未霜紛瑤
臺之窈窕度釦砌以徜徉喜方隅之宴清感節序之廻
換貴人生之行樂及良時而酣醼爰有龍膏始釀馬乳
初來翠濤百榼紫霞千杯麒䏖麕髓猩唇豹胎雲鶬澤
鵠淵鱗江鰓錯窮四海珍貢九垓蓐收動桂勾芒調梅
於是衆伎俱陳八音齊舉笙鳴鳯翼筝移雁柱酆琅折
柳之笛朋肯催花之鼓篳篥則桃皮含商琵琶則檀槽
促羽雜㳫繁㑹激揚清謳新翻水調唱徹凉州韻細而
脣珠微粲聲淒而眉黛暗愁隨紅牙之緩緩協赤玉之
悠悠彩雲仙隊素霓舞列長袖吸華輕𥚑廻雪釵漸搖
以逐歩珮徐鏘而應節翩鸞影以遙瞻希龍顔之豫恱
及乎銀釭既爛銅漏猶遲惜餘歡之晼晩顧綵筆之葳
蕤授簡尚宫歌以繫之歌曰拂巾接槃曲既揚妖姬素
面華月光上為衾幬衛風霜下為履綦願同行日車永
永駐扶桑千秋萬嵗樂未央若此乎徴新聲選麗色蕩
樂娛心不知所極今主人乃欽欽翼翼勤而不息富有
萬國而寸陰是惜泊然無以為歡臞然𩔖於山澤盍釋
萬務擷衆芳暫取以為消憂之術怡神之方乎主人曰
昔嘗覽乎沬水故墟驪山荒殿始蘇之臺瓊花之觀金
粉埃塵喟焉長歎階厲召旤敗徳累名宜鑑傾城之轍
母招伐性之兵年之少也不留聰明今垂七十矣寜復
溺志於色聲
文學之臣進曰清明在躬聲色不邇惟聖右文請陳皇
始龍馬示象□羲作圖繫辭賛翼三古同符卲演希夷
程刋輔嗣朱集厥成推本占筮事濟民用理洩天秘百
篇嬴燼及漢稍傳濟南則屬讀佶屈闕里則科斗聨蜷
照乘猶遺連城斯得執簡皆聖人之徒嘉言實王者之
式齊韓暨魯各以詩名毛受子夏鄭繼其聲序由衛宏
疏縁劉焯自西晉以孤行至南宋而啟鑰春秋五家鄒
夾無聞公榖口說左據舊文洛閩未遑張胡齊轡莫叅
筆削之功誰炳衮鉞之義郁郁周禮制自元公書成定
鼎官補考工儀禮為經禮記為𫝊河間之逸者已多小
戴之存者未半至若史家之體祖於典謨編年紀事左
氏遺模遷承談基固纂彪業振古流芳將來取法范刪
衆籍陳紀三方漢之仲季何其煒煌晉書天文淳風妙
解沈約詞人宋志博采伯起撰魏子顯著齊自茲厥後
僅而有稽梁陳齊周志皆無述隋書效宋五朝咸悉索
頭島夷交相詆誣延壽後出南北部區唐書新修歐宋
分庀視劉之舊最得統紀五紀自鄶蕪而弗理卓哉廬
陵庶隨腐史司馬通鑑甲子是編搜積卷於秘閣陳烱
戒於經筵猗綱目之大義揭羲娥以髙懸均左右史之
舊職續書春秋之薪𫝊若乃南薰作歌晨露流詠池上
答白雲之謠沛鄉起大風之興憂民魚而瓠子功成喜
天馬而流沙道夐帝京十首雄氣無儔東堂三傑睿藻
偏優太和之古調清峻大中之曲晏唱酬莫不包含黼
黻敲戞琳璆溯敇㡬之命意同卷阿以來遊至於穗啟
神農鸞徴少昊禹碑甚竒湯鼎為寳周穆紀日漢章名
草宋文規模乎子敬齊髙吐納夫僧䖍孝建之翰墨馳
譽永明之筆力象賢梁帝觀鍾繇之意陳主品嗣真之
篇逮夫貞觀妙入羲域瞻屏風而歎草聖登御牀而取
飛白睿宗則五雲紛飄明皇則八分英特是皆鴻騫鶴
舞虎卧龍跳寄閒情於緗素絢殊采於珠韜今主人躬
上聖勤下學體太極超先覺折中四府等量百王乙夜
未嘗停於覽酉山無所秘其藏爰申石渠之論載廣虎
觀之議考代葉之隆汚較簡䇿之同異固理熟而神融
非玩物而䘮志也聖又多能道兼衆藝體工六文詞髙
五際逢風景之清暢矚川岫之澄幽拂宣毫之圓健試
剡藤之剛柔月露吟而意逺烟雲落而勢遒韻金聲而
玉振象日字與奎鈎豈不興酣情逸俾彌性而優游乎
主人曰經觀大義毋為華葉史貴徴信匪誇渉獵入聖
之階梯具在臨人之鑑戒斯慿允平生之所好慮垂耋
之弗勝未免披吟亦事楮墨不爭文士之長寜詡書家
之則聊抒寫於一時何余情之可釋
介胄之臣進曰文以餙治武乃申威雕蟲之技壯夫不
為請論我國家軍容之赫赫武功之巍巍也風后握竒
力牧為將蛇鳥連營貔䝗列仗殳執星廬戈環玉帳扛
鼎誇雄翹闗示壯甲胄則餙貝齒綴朱綅精皆浴鐡麗
悉縲金百疊之蛇鱗䕶臂重環之鮫鎧當心劍㦸則蘭
葉凝霜蓮花舞雪龍訝津騰鯢驚水截雍狐之鍔千攅
湛盧之鋒萬列努矢則燕山之角朔漠之篷削夏箭規
唐弓鯨牙耀日鶉尾迎風羽横空而蝟黒鏑卷地而塵
紅若乃驥産烏孫駒來赤水坰滿丹髦谷量緑耳六印
聨珠三花㪚綺駕兹白於輈轅豢乗黄於鹿麂貢道通
戎政理芻牧攸宜蕃庶莫紀爰分錦埒並鞚金覊珊瑚
之鞭霞舉玫瑰之轡星馳左御周廬右陳殷輅樊纓則
五色紛垂闟㦸則崇牙畢駐於時塞樹初丹沙茅盡白
彤雲籠帳殿之髙素月吐邊牆之隙八校清塗九斿照
陌斾獵獵而穿林馬蕭蕭而度磧萬騎密布兩翼斜張
火明逈野角轉遙岡陣合而潮聲乍捲圍圓而虹影何
長車邊獒猛縧畔鷹蒼脛隨草偃爪挾風颺毛飄飄其
漸下足趯趯而全僵於是武士奏能烝徒雄發或拉豹
以摧斑或拳貒而磔骨哂狼顧之尾㚄喜熊掙而掌滑
飲嗾而蒼鹿羣呼投罟而銀獐早蹶至若芳洲日霽春
渚氷消狩南畿之廣澱按五色於輕橈舟聨鵞鸛之形
浪蹙翼箕之勢弋必待飛繳無及細習水戰之神機授
澤虞之節制家秘珠玉之鈐士擁戈矛之銳既令一而
力齊亦恩深而忠勵且我皇朝拓宇紘極來同羅地天
之上下包日月之西東絶漠在籓籬之内荒服盡庭廡
之中蠢茲孽醜恃其遐逖蛙謂井寛螗張臂力我軍乃
經無皁歴不毛水名寒暑山號鏖鏊瘴烟晝滅訛火夜
燒然而勇思敵愾義奮同袍度危輕於飛鳥攀險㨗於
懸猱歡聲動油幕和氣逐星旄刀刺而甘泉湧旗展而
毒氛消驚從天而忽下紛穴地以潛逃俯瑤池之浩蕩
陟普陀之岧嶤渡金沙而㧞幟定三危以鳴鐃是則域
絶梯航名遺圖史昔阻殊方今為同軌六師告㨗萬方
送喜功髙涿野化嫓虞階扈征不逮殷武莫儕寜不足
以鳴億代之愷樂釋一人之憂懐乎主人曰天有雷霆
功同風雨聖作􁀥矢道濟干羽安不忘危訓兹貔虎率
由周禮嵗有蒐苗摶犀兕以作氣冐風雪以習勞羽林
兮親率琱弓兮手操垂老兮不懈匪樂此兮遊遨感唐
宗之殪豕猶技癢而自豪何雄心之欲逞而英武之難
韜八荒在闥七徳有征不得已而後用計萬全而謀成
雖屢聞于露布長戚然其靡寜固不恃太平而弛備亦
非矜逺畧而佳兵
釋氏之流進曰佛道崇虚不以威力常生歡喜之心必
在清淨之域粤自日升法界雲㪚梵天古來證聖今刼
當賢善慧夙願羅衛因縁夢占白象胎置金蓮徒衆則
降生百億光明則遍燭大千發念四門凝神十地脱屣
王城披緇林際安歩而青雀環飛跏趺而火龍戢勢當
明星之出時應執月而度世其為道也戒行為本禪那
為趨精進何勇忍辱如愚惟一真之自在忘色相之有
無懸靈臺之澄鏡出濁水之明珠誕先登於慧岸乃永
超乎迷塗離欲塵而皓潔變苦海為懽愉其為教也大
極羣生普濟萬有三乘可階六度是牖雷鼓揚聲霜鐘
虚受灑甘露以息心聞妙音而稽首意樹生夫善果情
田薅夫害莠照暗室以芳苡擢汙池之瑞藕禆王化之
淳和躋黎元於老壽爾其騰輝周室皎像漢庭蘓由識
兆傅□通靈天竺寫範石室緘經法顯於邁遍覺遐征
訪雞足之故跡啟鹿苑之舊扃竹簡誌其周歴松枝感
其専誠則貝文自兹盛出金字於焉流行矣又有伊存
初授迦羅始輯趙地宗澄秦都禮什宣譯大藏淵思秘
笈䟦陀栖蹤於少林難提摹影於洛邑此則法雨之東
被而禪風之西入也然乃律論雖著心印未承逹磨逺
届爰示真乘珈棃轉付機契斯憑北宗神秀南派慧能
花開五葉燄發千燈是皆黙悟妙圓深通聖諦受如來
之法眼嗣大士之苗裔夫其超九刼而授記繼六佛而
仰瞻現白毫之功徳顯紫色之莊嚴天上天下其尊無
對世出世間此道為貴是以帝釋皎依人王崇事元魏
則一萬三千所江左亦四百八十寺莫不塔規雀離宇
肖鷲峰花林藹藹蘭若叢叢須彌巍殿兠率淨宫盤乘
團露鐸和髙風六牙殊狀九級神功升堂則月容霄表
躡梯則人語天中亦有剪綵刻檀雕銀鏤玉香刹之金
翠二丈幢幡之珍寶百斛龍鱗敷席鳯毛隠褥薦瓊膏
而乳融焚瑶髓而烟馥現路衢之慶雲耀坊市之華燭洵
佛事其煥儼轉法輪於大覺熈萬年之鴻祚頌五位之
茀祿今主人無量壽相種大福因修成億刼宏濟兆民
隨喜法喜能仁當仁邁應聲之前迹猗感運而降神願
闡真如之教永綏極樂之身主人曰釋氏之教湛然虚
淨脫離六根明心見性無惡無善豈逹性命義之不存
又安能敬順動靜以循環匪偏枯於寂定包理數其紛
羅何談空而作聖雖了徹乎三生亦奚禆于國政既塵
芥夫山河寜存心於萬姓拾身同泰迎骨鳯翔垂鑒前
史曷云其臧敬而逺之聖言孔彰
道家之流進曰釋開覺路老合儒宗直窺元奥大啟仙
蹤原夫有物混成㝠㝠窈窈先天地生字之曰道陰陽
亙根坎離相抱本氣祖於太虚藴谷神之至寶綘宫爣
烺玉房逶迤木公金母姹女嬰兒龍虎森列昴畢交馳
神資㵕雪妙合希夷維導引法為養生主樞動不蠧水
流曷腐搖天柱擊天鼓熊經鷮息猿攀鳥舞戲五禽而
榮昌祛三蟲而輕舉六齋清淨十戒精嚴元闗自扄尺
宅長緘澄空鏡皎活水波恬戕身之斧罔觸爽口之味
奚沾心欲葆真鼻先視白息由意調氣縁思積抱一兮
探珠守中兮拱璧存想而槖籥開内照而津梁闢爾乃
納新吐故吞景含光絪緼太始呼吸元陽丹田鬰鬰炁
海泱泱紫霧騰於上谷黄芽茁於中央廼有華池旁流
璇露寶液瀠洄瓊漿布濩六府潛踈百骸畢注汲醴井
而難枯灌靈根而永固若乃九三列鼎六一和沙烟浮
金竈乳吐瑶葩刀圭㪚雪鉛汞蒸霞充糧而煮白石擲
米而成丹砂别有氷園之瓜玉文之棗瀹术同調茹芝
共擣籛鏗啜桂以綿齡務光哺薤而壽考偓佺食松而
飛行南岳采苓而助姣王興換骨於菖蒲鳯綱咀華於
卉草餌八石而方瞳服一丸而紫腦所以至人禀二氣
運三真按七候具五因保戊巳守庚申朝噏鬰儀夕采
結璘内則九還毓性外則寸匕回春煉形為氣化氣成
神烈焰莫灼弱水難淪金玉其色日月其身緑毛不槁
頳頰長新則有赤松雨師崆峒親訪作歌黄竹授書河
上笙吹緱嶺袖挹浮邱竇令乘龍而上下琴髙控鯉而
遨遊時而矯舉層霄遥征瀛海眺圓嶠之崚嶒憇方壺
之爽塏九色之鴻蹁躚三素之雲靉靆霓旌荏苒以排
烟螭衣陸離而絢彩芝童導舞桂女擎觴雉羮箸膩麟
脯盤香鶴奏延年之曲鸞吟益壽之章揮三千之琅簡
□十二之文凰懸圃之景光自愛蕋宫之娛樂偏長今
主人體乾元握太乙凝剛健之精造冲虚之室簡幾務
之焦勞導皇躬以寜謐元始道合澹漠無為養一心之
和暢致八極於雍熈固性命之真樂仁壽之良基不得
謂太上道妙與聖治而兩岐也主人曰道法自然為天
地根老氏之學能養其真流而成弊刑名放蕩長生久
視語益惝怳况神仙之杳𣺌氣歴刼而難聚縱白日兮
飛昇與世道乎奚補慨秦漢之往事求方藥而何愚用
清净而獲效寜化美於皇初養身壽人儒者有道保合
太和何取黄老
醫術之臣進曰衆家紛綸各有所宜導和釋結常守惟
醫雖方技之小道誠親切而神竒自古炎農始宣藥品
形色必區性味攸審亦越軒轅繼作内經運氣惟叙部
候聿明岐彭扁俞振揚輔導君臣佐使之相須神聖工
巧之畢到勒諸玉版典在靈蘭遭嬴禁而無恙嫓羲易
而永𫝊爾乃鸑鷟鳴岐姬公制禮職領天官務寧王體
調和食飲滋息本根精神欲其内守政事先乎理身左
氏作𫝊載秦和之疹視馬遷述史序倉公之證治備演
鴻術兼表竒事嗣是長沙賢守垂金匱之要句漏仙令
集玉函之妙華陽别録太白千金遞相授學不輟披尋
猶復從壺中之幽叟搜肘後之秘藏門帶杏林而霏雪
宅留橘井而浮香三世之名著十全之實彰以臣愚管
仰揣聖躬非有陰陽勝負侵其外喜怒嗜欲伐其中特
以懐萬古之永圖鍾四表之遙情憂慮太逺則費神智
計過周則耗精黙識成性偶難憶於忽遺通微必睿時
或不屬於思維得上藥以為助自壯盛而不衰西土浮
陽作甘美草式和羣品首資國老瑤光㪚彩人葠具形
恒騰紫氣亦聞呼聲彤絲上布晧苓下生松腴不朽伏
菟通靈草名小草本為逺志醒心是頼出處非異堯韭
天降昌陽引年百陰感氣九節蟠根隰産惟苄地髓凝
黄從下㑹意沉者尤良令應金蘂族辨苦薏延齡妙用
露裛佳色藷藇脩脆月盤煮糜生則膩滑乾收乃宜龍
眼繁實燦若驪珠蜜脾無滓益智有餘斯皆可以開心
安神填精輔志久服輕身近騐強記他若忘憂樹之丹
棘合歡贈以青棠猶以力微効淺未敢貢於上方也至
於筋力小勩血氣異候樂不疲而覺強足容重而嫌後
固無事於按蹻更靡假於鍼灸虋冬蔓茂經驗紫微日
行三百有過鶱飛天精地骨枸杞還壯吠尨隠叢仙人
作杖交藤如斗山翁成瑞髪重鬒黒歩逾便利伊仙靈
□輔足最神柳詩所歌不越盈旬穗象郗蟬性著逐馬
丹參曽試蕭炳非假以之湯液去患若風之吹雲醪醴
取益若寒之回春凡臣所陳氣擇其平味簡其良品無
迂避用必經常屏金石之多悍捨禽獸之微毒先嘗奚
待乎九折奏御方迓乎百福煩悁渙釋動作輕安加由
繹而思彌永循端未而記益全襟舒兮懐暢色澤兮體
胖何必髙居深念鬰悒心顔乎主人曰古帝垂經以原
其本良師立方以使之平能回氣化有禆生生止祛疾
疢匪駐年齡食惟榖味滋以薑桂若服藥之過多反五
藏之為累况乎出産殊地採造愆期質同效異物是時非
試不獲應久愈失宜嘗探求者歴載猶影似而未真欲
綜覽以著書恐貽誤於後人思邈有逹言飬性先自慎
寧以憂畏為本勿惟藥用是信
於是有巖阿一老皓髯樸貌擊壤行歌韜華秘耀稽首
山莊之門上獻芻蕘之言曰諸臣所論惡足以知主人
哉昔者唐虞三代之治也堯徳曰欽君臣之大虞廷交
吁動色儆戒夏后克艱其政乃乂成湯慄慄臨淵是慨
文王烝哉敬止不懈武受丹書户牖銘誡謨誥雅頌歴
古相𫝊於赫天命明徵聖言匪四海之為富將康濟夫
黎元匪九重之為貴將仰答夫蒼旻理庻官而無曠躬
萬幾而不勤思艱鉅之負荷雖細微而靡捐不以天下
為樂惟知為君之難今主人稽正學披往牒溯百世之
緒繫億年之業撫幅員之廣博覩民物之繁稠日方中
而恐悚雨未至而綢繆譬朽索之馭馬喻洪波之載舟
覽青史以申鑒紆黄屋之深籌何一夫之可勝何一事
之不可憂乎乃若内外建官賢才是樹用牧閭閻用治
軍賦廢耳目而任心豈英髦之可遇爰詢訪於羣僚曷
由消夫黨附或顯名於卑秩逮位髙而改度倘審察之
未精將輕信而成誤又若蠲租賙食益下之經先時峙
備廪庾宜盈本常平之良規參社倉之遺軌非綱紀之
得人徒名存而實詭及臨時而設施貴周宻於條理茍
奉行之不臧竟何禆於井里法惟禁暴徳在好生律令
不用道化以貞自親民之守令已莫必其得情况受讞
於槐棘慿案牘之權衡罰雖薄而求當乃克慎乎祥刑
每登中於嵗杪占貫索之空澄若此者自非主人離照
不遺乾綱獨運則何以肅官方解民慍作元命申清問
百工允釐有條而不紊乎主人曰隠者之言美矣然終
奚以釋吾懐耶對曰王者之道父乾母坤嚴恭寅畏罔
間晨昏維天之怒風烈雷焞側身修行言省其愆維天
之喜景星慶雲惋容愉色以承其歡視無形而若見聽
無聲而如聞嚴精禋於二郊通志氣於兩間命變化其
靡定福不可以倖干恒跼蹐而齊慄敢戯渝以自寛代
天治物綏御遐邇睠此蒼生實吾赤子彼鞠育之慈恩
同疴癢其一體崇責任於元后曽何分乎毛裏縱遙隔
於帝閽如號啼之在耳果誠心而求瘼斯致頌於樂只
宜乎舉膳踰昃求衣待旦苦身勞形耄期在倦卜天行
之泰否審人情之萃渙善罔小而祥基惡罔大而旤臶
履虎尾以操心涉春氷而慮患笑與嚬其不假處閒燕
而齋莊恐潛移夫威福杜窺伺之在旁治與亂其倚㐲
迨明盛而思防炳幾先以逺照用鞏固夫苞桑信盈虛
之有數修人事以為常筮艱貞以旡咎豈晏安之可嘗
感晩節之易改永垂警於怠荒期初終以如一運不已
之陽剛雖齒髪之就衰尚黽勉以自強縱精力之漸耗
詎惕厲之可忘是則主人之憂勤也天高地下與之偕
極日往月來周而無息舉天下之人莫可與分其責而
又何日以自歡何時之能釋主人曰隠者之言實獲我
心有志未逮我思益深夙披誦夫尚書攬帝王之金鏡
君子所以無逸裕大猷以立政又觀玩夫周易綜微言
於四聖能恐懼以致福兹得中而履正憂殷勞勩習與
　性成學於古訓不敢荒寧前途之計後世之寄疇勤疇
　恤翳余是視兢兢業業不知老之將至
　御製文
皇祖聖祖仁皇帝恩賜御書記(樂善/堂集)
　憶自年十二時隨
皇祖聖祖仁皇帝駕往熱河避暑朝夕隨侍
皇祖萬幾之暇輒流覽書史或
親灑宸翰從旁竊觀心慕而未敢以請也
皇祖顧諭曰汝愛吾書乎賜長幅一復賜横幅一扇一皆
　持以告我
皇父寶而藏之其年冬
龍馭上賓哀痛沉篤每展閱
御筆手澤猶存涕涔涔下乃肅容拜手而為之記曰嗚呼
皇祖之孫百餘人其中聰明才識好學博聞年長於孫臣
　而任事於朝者彬彬濟濟孫臣年甫弱齡性復鈍魯顧
　特被
恩寵逈異他人者豈非我
皇祖推愛我
皇父之心比諸孫有獨摯乎今雖八載
聖訓慈顔宛然如昨豈徒杯棬之慟已哉若歐陽修作宋
　仁宗飛白記謂仁宗徳澤涵濡於天下者四十餘年田
　夫野老猶悲歌思慕况得望清光而承恩寵者尤相與
　流涕不置我
皇祖君臨天下六十餘年聖徳之廣大化被之宏深享年
　之有永過於仁宗萬萬歐陽修不過受知近臣為僚采
　作記尚流連咨嗟慨想而不能自禁况孫臣日侍晨夕
　誨愛特深親侍
皇祖之揮毫躬受錫予其流連咨嗟慨慕更當何如因書
　以誌不忘云
　　　古長城說(壬/申)
　木蘭自東至西延袤數百里中横亘若城壍之狀依山
　連谷每四五十里輙有斥堠屯戌舊跡問之䝉古及索
倫皆云此古長城也東至黑龍江西至於流沙𩔖然夫
蒙恬起臨洮而屬之遼東者今其城猶存乃去此數百
里而南且東西又不若是其遼也則古長城者豈循蜚
疏仡時所為者耶山海括地所未載於無意中得之荒
畧口𫝊而借余以垂其名豈非造物者之靈蹟久晦而
必彰耶嘗苦載籍傳記浮夸多偽固不若芚䝉無文者
世代相沿指實以道之無褒貶予奪於其間也則秦之
所築為擴邊乎為讓地乎於古無聞而今傳者吾安知
天下之似此未傳者當復幾何乎又安知今經予傳而
必保其後此之不又失傳乎或曰此非城也葢天地自
然生此所以限南北也夫天地既生此以限南北則秦
為之長城益可笑矣
　
　
　
欽定熱河志卷一
　欽定四庫全書
　欽定熱河志卷二
天章二
聖祖御製詩
　　　塞外對雨(初集/)
　奮雷殿殷鳴大澤飛雨千山萬山白草色花香濯更新
　荒岡處處流泉脈囘望神京接塞雲雨聲應得四郊聞
　黍苗翼翼平疇逺多少農人話夜分
　　　塞北早秋
　萬馬邊聲合千旓嶂口開霜威隨出塞秋色壮登臺雁
　度連營去鷹呼絶巘囘蒼茫雲海月永夜照龍堆
　　　興安夜
　連峰横亘塞東西緹幕髙臨百尺梯坐覺銀河天際近
　仰看珠斗夜深低
　　　夏日口外寄宫中(二集/)
　翠葢鸞旌出平明刻漏同油雲驅暑氣時雨引清風山
脈經年秀泉形此日充遙遙千里外囘首憶深宫
　　養病塞北
寒蟬鳴野樹旅雁過秋蓬嶺外皆紅葉城邊有緑桐身
虚苦夏熱多病愛清風山色猶然在人顔漸不同幸無
烽火事喜有智神功
　　古北塞上望月
桂樹清光挂碧天雲開萬里塞無烟逺人向背由敷政
惟在籌邊與任賢
　　口外中秋
荒外天低夜有霜一輪明月照蒼涼不貪玉宇瓊樓看
獨在遐陬理外疆
　　塞外新秋(三集/)
松塞雲峰轉邊陲秋氣長楓林消溽暑柏葉送清香禾
黍宜闗外情懐喜夜凉年豐還重穀處處有餘糧
　　夜聞雷雨大作曉賦志喜
秋成望澤意懸懸駐蹕山荘已數天雷送溪聲連夜雨
罏凝香靄潤鸞牋開襟漏報殘鐘曙破夢茶敲活火煎
半百無文惟自樂頓教心地作清漣
　　賦得緑樹隂濃夏日長
緑槐影䕃碧紗厨茂樹紛紛葉漸殊綿雨新霖消九夏
薰風初熱未三驅末垂蟬咽濃隂下修景雲開炎署無
長日山中吟詠畢氣清塞外鄙涼珠
　　古戍三絶
隠隠山頭皆古戍中原民力盡邊城曾聞父老經年戰
囘首生靈血淚盈
　　其二
金甌永固識人和萬里烽烟發興多設使山林有暗曉
更須太息論如何
　　其三
舊日山中罷馬歎今時避暑樂清風窮兵豈若為觀徳
仁義無私八表同
　　賦得雨灑石壁來
　潤葉隨風洗緑枝羣峰著雨盡離披隂霖又念農家業
　事事何煩先預知
　　　每日屆炎暑即赴口外掖
輦視膳朝夕温清自初夏
皇太后偶爾違和故不至此清涼之境因詠懐一首敬書
　　　于箑頭恭
進以接清風而舒逺慕之㣲悃而已
　遙想京中暑氣闌猶思上苑有冰紈山荘咫尺何曾逺
　欲進瑤池一笑看
　　　避暑駐蹕山荘六月間隂霖少晴自立秋日晴霽
　　　　喜懐
　亢陽望十雨霪雨思晴天累日貫秋序終朝潦水緜身
　雖無暑汗心實抱迍邅忽覩西風𦂳油雲逐嶺巔
　　　山荘夜雨聴灤河溜聲
　臨流震耳似驚潮滚滚泠泠眺綺寮夜色初分秋景霽
　風聲已送積霖飄皆因百壑歸來逺非是孤川自去饒
何比長江無棄物小河水涸豈容橈
　　山荘書懐賜大學士
待旦勤勤望雨晴京南塞北察安氓已知雲斂無霪潦
未卜田間有稻稉八月秋成歡宇内四方風景解春卿
大川舟楫同憂慽更覺凝承信洛英
　　賦得山林引興長(四集/)
曾讀杜詩解紛紛議論多遇時非泰運行道至蹉跎托
迹山林趣披懐水石歌千年賦比興後世豈能過
　　詠夏
甘泉日永秩南訛清氣重雲入句多性理精研過盛夏
豈因白首廢編摩
　　其二
信風已盡接朱明長養舂容草木亨潄露調冰消暑氣
何如心静則神清
　　山居即事
清商方至催蟬急林葉吟風暑漸遙三伏炎蒸纔過半
山居徧地喜禾苗
　　秋幸出郊見收成志喜
節屆啇秋早農忙屢嵗豐柴門歌再稔比屋樂同風人
煙多慶色霜樹雜㣲紅極目髙低景山川一望中
　　其二
滌暑髙風至中分白露㣲草肥宜牧馬林薄好行圍水
向階前注峯排雲外稀斜陽臨帳殿晩色秘天機
　　賦得冬日可愛
復卦初生處景隨玉管囘前旗分鳥道後仗向龍堆愛
日冬偏暖臨橋氷未開寛河行幸地越嶺少塵埃
　　京中報到霖雨普霑
亢陽愁久旱霖雨滿溝渠倐忽枯枝潤須臾卷葉舒千
村勤襏襫萬頃足犁鋤企望收成後欣看穀賤書
　　夏至
山莊逢夏至齋戒禁中同翠渚萍先緑荷池花未紅葛
衣求體便蔬食養心功偶得因幾暇偷閒碧樹叢
　　　山中自詠
　一生何事不斟量老至偷閒自可傷倦體每思依石憩
　俗情且喜對山忘舂容無計尋方便荏苒誰能駐景光
　濯足滄浪清水在企思歸詠舞雩傍
　　　山居
　迎薰避暑駐山莊四顧重重邱壑長雨後雛鶯歌密樹
　風前練雀舞斜廊静觀得趣無非景佳興涵虚可致凉
　烹茗汲泉清意味箇中誰解有真香
　　　喜嶺外水土
　霜凝肥草净無塵處處泉源漾碧津食少事多宵旰老
　暫偷閒暇養吾身
世宗御製詩
　　　夏日泛舟
　殿閣風生波面凉溯洄徐泛芰荷香栁隂深處停橈看
　無數纎鯈戲碧塘
　　　晩泛
畫橈閒泛暮霞明風細波㣲暑氣輕更轉碧山尋勝蹟
恰逢雙鶴似相迎
　　月下閒步
閒行曲岸邊西嶺暮蒼然草蔓迷幽徑橋危咽細泉溪
風吹緩帶夜色逼唫肩徙倚看林杪雲間月影遷
　　觀雨
密雨如膏灑碧絲稻花漠漠遶長陂虚齋睡起推忩看
私喜甘霖正及時
　　前廊
曲廊斜轉接修篁坐倚層巖意興長細草敷榮侵榻緑
野花争艷襲衣香碧梧枝上聴蟬噪翠栁隄邊看鶴翔
此際閒身無一事怡然嘯詠自徜徉
　　書齋秋暄
幽齋新雨後爽氣泛池荷碧落疎星淡晴忩皓月多隔
花聞漏滴倚枕和漁歌更愛流螢好悠揚拂檻過
　　扈
蹕途中觀穫
　秋爽獵邊城天髙氣象清登場占物候觀穫暢
皇情巖谷縈車騎雲霞拂斾旌豫游叨扈從薄劣愧
恩榮
　　　塞外中秋
駐蹕邊庭夜中秋一鏡圓遙從滄海畔飛落碧峯巔溢彩
　浮堯斚流輝拂舜筵坐深光愈迥景物倍清妍
　　　塞外秋興二首
　路出闗山外秋空日漸髙清霜凝曉斾寒色透征袍風
　勁飛鷹捷川長獵騎豪
皇威揚四逺邊徼戢弓刀
　　　其二
駐蹕依林麓風多野水鳴旌旗飄暮靄鐃吹咽邊聲雞塞
　霜逾白龍沙月更清卻看
行殿外諸部盡歡迎
　　　避暑口外
　爽塏髙原古上都鬱蒸節候熱全無千尋木䕃招凉扇
　幾道泉飛辟暑珠時任鏤氷為鳥獸灣從銷夏泛菰蒲
　(銷夏灣在吳/郡洞庭西山)何如此地隨
仙蹕披拂清風勝舞雩
　　　口外山村
　鳥外窺烟樹㣲茫磧路斜地寒宜種黍坡暖好栽瓜比
　户裁駝褐居人置兔罝誰将淳樸意傳寫入中華
　　　田家即事二首
　沙磧髙低禾黍盈羣飛銅雀遶田鳴竹弓蒿矢堪驅嚇
　漫向黄雲試射聲
　　　其二
　戍烽罷舉息征塵肆力耕耘屬幸民榆栁隂疎秋社近
　縁邊笳鼓賽田神
　　　塞上晩眺
　倒影餘霞麗晴沙入望平千峯含暮靄萬幕起秋聲度
　壟牛羊下歸鞍雉兔盈割鮮将進酒邊月照髙旌
　　雨後
凉雨晴偏好邊秋氣轉清虹從林杪斷月傍隴頭生落
葉飄含潤囘沙溜有聲仰觀羣雁度寒影貼雲明
　　途次暑雨
泱漭夏雲屯滂沱塞雨繁繞渠沙路浄注澗石泉渾鸛
浴依邱垤駝鳴傍水源凉颸起林末吹入小行軒
　　山頂船樓
樓居製倣船居好山檻風如水檻多飄渺千峯翻翠浪
怒號萬木吼蒼波晴霞片片開帆影禽鳥聲聲唱棹歌
閒拄一篙雲外泛青松白石任吟哦
　　早起寄都中諸弟
曉起輕寒透薄帷風光節物暗催移正當邊塞秋臨早
况是闗山月落遲一雁孤鳴驚旅夢千峯攢立動詩思
鳳城諸弟應相憶好對黄花泛酒卮
　　熱河閒詠七首
塞北開
行殿忩臨萬壑松雲封雙塔嶺烟鎻磬錘峯飄𣺌層巒接
　盤迥曲徑重紅塵難到處何事不從容
　　　其二
一人臨塞北萬里息邊鋒朽木含生意閒花逞冶容䕫
　魈潛隠跡虎豹盡藏踪羣動無紛擾惟聞響梵鐘
　　　其三
　避冗原無意搜竒念久灰境幽饒野趣山静絶浮埃馴
　鹿時來去閒雲自往囘長年頥養得何畏景光催
　　　其四
　卜居豈為避三庚巒壑幽深氣象清絶頂蒼松多古韻
　前川皓月倍常明薄衾坐擁渾忘我髙枕欹吟别有情
　萬籟寂然銀漢轉一聲破夢曙鐘鳴
　　　其五
　泠泠碧澗勝絲竹叠叠蒼嵓列畫圖異卉手拈陳几案
　野蔬親摘付庖厨閒中隨展經千頁睡起新烹茶半壺
　莫謂超羣解遺世廟堂清福一慵愚
　　　其六
　山深地僻塵囂隔斜䕃苑堂百尺松石辟有斑憑雨鑿
　柴門無鑰倩雲封盤巖曲磴留麋跡繞砌平沙印鶴蹤
　夢覺南窻何所事獨吟獨酌儘從容
　　　其七
　閒來忘署兼忘我浩氣沖融貫太虚城市山林君子宅
　山林城市帝王居不尋仙客談元㫖懶覔髙僧講梵書
　天地古今惟一嘯悠然自得有誰如
　　　熱河道中
　山色嵐光映馬韉軟沙細草緩鳴鞭花開遍野時飛蝶
　雲散晴空好射鳶孤店酒帘飄栁外幾家溪水遶門前
　穿林暮返擕鋤叟畧彴欹斜度晩烟
　　　初夏扈
蹕熱河
行苑留
仙蹕層巒儼赤城烟光濃樹色暑氣散泉聲地僻花偏艷
　山深夢亦清瞻依忻
聖豫風物慰
皇情
　　　山亭
　蔦蘿滿樹帯烟垂篩月梳風作幔帷流水似琴還似筑
　青山宜畫又宜詩饑鼯竊果縁枝捷乳雉呼羣出草遲
　獨倚石闌舒逺目亭前幽谷起雲時
　　　畫欄
　薰風披拂畫欄東照眼榴花爛熳紅暑氣不親松閣内
　清隂常在竹窻中由來邱壑情堪寄即此蓬瀛路可通
　次第藥階香晩露纎纎新月上梧桐
　御製詩
　　　曉行(辛酉/)
　滴窮玉漏夜闌干習習金風拂曉鞍野馬出山涼氣肅
　陽烏隠樹曙光寒孤村犬吠門猶掩古驛人行露未乾
　一幅河陽秋旅意不須重展畫圖看
　　耆民趙可立一百二嵗矣扶兒迎謁道左尚能道
　　　前朝事
龎眉皓髪扶鳩杖道左擕兒望翠華為説平生無外慕
村居勤樸課桑麻
　　山行
萬壑千巖宿霧封朝暾光射見重重霜前楓色丹猶嫩
霽後山容翠更濃烟塢雲程頻借問農夫野叟每相逢
愛聴塞上傳聞語一百年來不舉烽
　　野渡
秋水添新漲晨光羃野烟漂波沙失岸䇿渡馬為船孤
沚歸鴻集寒流絶塞連蒼茫迷近逺源在白雲邊
　　凉
山行凉氣逼烟徑露華濡村爨寒難起峰巒曉欲鋪丹
黄楓葉染嘹唳雁聲呼松雪傳真蹟邊闗逆旅圖
　　秉燭待章奏未至
不為巡遊懈勅幾離宫獨坐厪民依銀檠猶待封章至
鳥路應遲驛騎飛風裊爐香移夜漏月明虎帳正宵衣
今秋稍解祈年慮遍野黄雲擁六騑
　　新月
山静秋深新月小楸梧風動驚栖鳥歸羣牧馬聴人呼唧
唧蛩音泣寒草猶憶昨年太液池金波搖漾光琉璃飛觴
沸管詎不樂風餐露宿将何為将何為清歌一曲有所思
　　塞上曉行
馬踏霜華怯曉寒聲聲傳警列材官潺湲溪水行行渡
罨畫山峯面面㸔壮士試開弓五石髙人猶卧日三竿
昇平閲武兼巡狩觸目吟懐興未闌
　　闗山月
闗山月秋倍明塞楓磧草涼颸生皎皎懸空漠海白沙蛩
霜雁寒聲并闗山月今異昔烽烟久靖田疇闢不似當年戌
卒憶家鄉亦或戰塲覆沒孤魂魄闗山月昔異今即今秋
蒐乗興惟閒吟前車堪作後車鑒持盈保泰惕予心
　　霧
密鎖千林樹迷離暗曉光乍看平野白却失逺山蒼捲速
全消日收遲為䕶霜(塞上霧多/則霜降遲)停鞭遙望處添得幾峰黄
　　馬上吟
白雲紅樹闘清秋盤鬱層巒紫翠浮霧捲馬頭山忽見
橋臨谷口水㣲流停鞭愛看邊鴻度隔峪時聞野鹿呦
笑我躭詩猶喜獵每逢佳景興偏留
　　中秋夜對月
崖巔升玉魄流彩座中移明是今宵甚看尤邊塞宜桂
香初想處笳韻未終時猶憶幃城外秋思動者誰
　　塞上秋
塞逺朝逾冷霜濃曉倍晴千山紛葉落萬籟怒秋聲雲
净天容濶秋澄眼界明御風懐列子襟袖颯然清
　　夜静讀書
日暮促歸鞍龍堆夜氣寒銀檠輝幔屋玉魄上槍竿(嶺/也)
把卷光明暎忘言子細看邊笳忽吹動幾處落梅殘
　　将軍塔爾岱久著勤勞養年私第今聞朕出口行
　　　圍不辭勞瘁而來詩以賜之
百戰歸來矍鑠身凌烟姓氏竟誰倫養閒合適林中趣
憐爾仍隨輦後塵赫奕虎符叨寵舊輝煌竹簡紀功新
為詢閲厯疆塲事幾度聞之厪念頻
　　塞上行
綠含眉黛逺山斜㸃綴楓林襯彩霞莫遣寒笳吹玉塞
更裁新句詠龍沙
野田積土有人耕蕎麥收時秋麥生謾道貳師能闢地
當年空築受降城
塞上中秋月似霜牧羣歌起叠伊凉歸駝都載新蒐鹿
絶少征人夜望鄉
荒山時見有城闉舊話翻驚入聴新自是太平無戰伐
莫教歡樂忘艱辛
　　秋山
秋山雨霽别穠纎觸目詩題逐便拈落葉風前自瀟灑
野蔬霜後更清甜磧程遼濶行行逺樹色丹黄日日添
射獵歸來迴望處紅霞猶遶數峯尖
　　聞畿輔雨澤霑足喜而有作
六飛迤邐閲西成已慰祈年午夜情封奏更聞霑渥澤
郊原秋麥想新耕
　　塞上秋景
盧龍風日寒況復臨素節芸黄帶露稀峯翠經霜潔宇
空雲影淡流冷泉聲咽夙志慕髙清對此聊怡悦
　　霧行
霧行那識山程逺鳥道羊腸望轉紆却似阮劉迷洞口
不知咫尺是方壺
　　晴
雲開山露翠霜重樹添黄北望塞千里南飛雁一行馬
蹄歸路疾詩思客途長去去龍堆逺㣲吟興𣺌茫
　　馬上口號
蕎麥收時秋麥青駸駸羽騎别龍坰一川郊墅静朝旭
四面峯巒展畫屏
　　於章古台作
畋餘迴六轡行行厯村落皜日懸秋空虚籟吟幽壑萬
畝緑含菲千林黄隕蘀田饒􁆧穗遺户有倉箱樂覽兹
一開顔幾多民命托
　　雨
油雲迷逺岫急雨落平川飛迥如噴玉懸岩似響泉待
晴開幔屋撫景擘花牋返照呈新霽山原轉净妍
　　曉行
薄霧遙封迷客路樹紅雲白暮秋時鳴鞭未覺行來逺
兩岸蒼山呌畫眉
　　古寺
蘭若依然水石幽層層屏嶂俯清流苔封古塔全身現
塵閉禪房半偈留鳥去山林餘暮靄客來時節正深秋
如如色相如如在重費闍黎苦募脩
　　曉日
曉日光寒白露凄馬蹄藉草不沾泥炊烟細裊村帘外
殘月猶懸嶺樹西塞上山川皆畫意途中風景盡詩題
楓林沙坂經行處不數蘇公十里堤
　　雨
山雨曉亷纎詩情觸目拈憑将遙黛洗㣲覺峭寒添瀐
漬由歸轡溟濛下細簾白雲纔散處露出數峯尖
　　冷
地近邊闗煖霜催節候寒却饒秋草綠間有早楓丹雁
字依南寫龍堆直北看平蹊堪䇿騎十里軟沙乾
　　曉景(癸亥/)
山隠金烏越峭寒谷迴曉景已三竿如茵似毯莎猶綠
欲墜還留露未殘人指青帘沽濁酒馬臨白沚飲清瀾
楓岑槲阪遲詩約塞上重吟一片丹
　　野老
野老抱兒立不知避星驂道傍思獻曝韭薤堆滿盤此
翁非任棠却似悟龎叅
　　中元日作
谷口涼來夕靄横廣寒宫殿即瑤京幻春火樹千枝燦
貼水金蓮萬朶榮秋到中元纔約畧月臨朔地倍光明
當時此日無來去的的河燈是證盟
　　山居
山居幽致許誰同變態煙雲曉暮中橡子墜林疑驟雨
石泉赴澗似迴風野花帶露全凝白峯桕欺霜未作紅
只有蒼松無改度晩來依舊月䑃朧
鹿柴朝開野鹿來相将孤鶴立莓苔雲驅曉霧惟空宇
露下秋臯絶㸃埃石劍攢青猶屴崱水衣縈碧任潺洄
擬将底事消清暇雪色吟箋取次裁
巖腰軒閣俯髙秋徨倚如登百尺樓野馬出山斜照沒
玉蟾上樹晩涼浮目窮碧落心胷濶袖引金颸今古收
只許詞臣伴清切酣吟每每遞詩郵
　　熱河示扈蹕諸臣
秉燭批黄漏㸃移豈因遊豫廢疇咨當年鵷侣今猶在
應憶
仁皇避暑時
　　　野渡
　殘月斜風曉青山白水鄉渡溪囘望處烟靄正迷茫
　　　對月
　虚庭人静晩涼多弄影銀蟾拂女蘿一種離宫秋夜月
　當時曾照繞梁歌
　嶺峻還疑月出遲倚楹吟望恰移時却同昨嵗新秋景
　露滿金盤花滿枝
　　　荒村
　荒村臨野水環背多青山籬落何蕭疎秋花帶露殷蝸
　舍晝逾静鹿柴夜不闗禾黍彌平疇蒹葭颭曲灣木石
　與居處黄白相往還借問是何境桃源非人間
　　　曉行即景
　篤速青驄趂曉行雲途烟驛洒然清疎星漸斂秋河影
　殘月遙連曙色明野渡水寒無馬飲荒村人静有雞鳴
　朝嵐盡捲千峯紫極目郊原暢逺情
瀼瀼白露湛青莎日照如煙泛逺波古寺不聞清磬響
柴扉半掩野人歌菁葱眉色迎青嶂替戾鈴聲過紫駝
何必伊涼尋舊譜磧程塞景入吟多
　　掛缾叠前韻
蘅臯掇菁藻氊室伴清嘉却喜多風韻偏宜對月華紛
披紅豔夥掩映綠叢斜還似文軒側㣲吟倚碧紗
　　雨
塞山旋雨復旋晴作陣靈風馬上迎忽過千絲迴望處
螺峯新沐一川明
蓊渤重雲生足底下山剛值雨漫空莫之敢指惟凝望
兩岫髙髙駕彩虹
誰把珠簾馬上垂謂宜畫也復宜詩捲雲片刻西風疾
青嶂重開霽後竒
雨衣宜瓦仍妨漏争似氊廬雨不妨忽憶郊畿秋麦候
掉頭南望興徜徉
不借豐隆並雨師山靈自為洗山姿(塞上大山多著靈/異凡較獵後必有)
　(㣲雨俗云洗/山亦竒事也)也愁跋涉非容易幸是多人止頓時
　　　暮
　下舂隠桑榆槍竿横夕靄轅門鳴鼓角周廬列旌斾獵
　火燎平原人馬聲喧㑹時巡伊古重武備我朝最上
陵展積忱便途經塞外皇皇
祖宗業金甌鞏且泰來王無近逺奕世斯永賴治安吾多
　慚繼序遑敢懈
　　　閲章奏
　勅幾豈為豫遊荒驛路馳來閣部章額幸公田歌樂嵗
　志期國士用賔王不教遊議淆心鏡喜是嘉謀納耳黄
　業業兢兢承重器
五朝仁治正光昌
　　　塞上行
　昔年今日此龍沙中外情聫久一家幾處荒荆餘敗壘
　千秋興廢繫懐賒
　露浥烟蕪欲作霜午衣猶熱曉衣凉皇州此際殘蟬咽
已見南飛雁一行
馬足駞□踏馬鞍迴看天外矗槍竿山靈有問如何答
前嵗詩盟未敢寒
丹楓翠柏妙山容野墅溪村也間逢最是牧羊估馬客
於今都識重良農
葆吹聲聲傍晩摐氊廬倚咏剪銀釭春風已度榆闗外
謾唱涼州水調腔
　　山村
幾家負郭静無塵矮屋踈籬野趣真門枕清溪聆㶁濊
忩舍翠嶂看嶙峋東流鎮日來西澗南舍常時候北鄰
最是烟霞足供養住山不是住山人
　　霧
塞山寒作霧明晦半峯分沾袂渾疑雨飛空似布雲隔
溪尋畧彴近樹辨榆枌能遲嚴霜信農家想樂聞
　　路旁
路旁兩苾芻頭頂金經跪衮衮紅塵中嘵嘵殊未已迹
同獻賦來意為施檀起我聞佛無欲安事莊嚴美其徒
云苦行其師應不喜勞勞天下人名利網中死逃此乃
出家胡為復入此
　　静坐讀朱子詩因效其體
龍沙萬聲息虎帳一燈閒理窟㣲能著心芽邪自閑清
風來嶺表明月出林間妙道當前在憧憧空往還
　　行漏
行漏鳴丁丁晦明毫不爽循環十二時豈識有今曩而
人於其間却分去來想有智不如無對之增慨慷
　　熱
塞景渾無定午暄曉暮涼甫欣過嶺背便覺畏曦光㸔
樹全餘綠馳莎半染黄今年芻牧好共喜未沾霜
　　八月朔日作
形勝行行攬年芳厯厯收闗山連北塞雲物近中秋輻
輳來諸部逶迤駕六虬近光陪後乗輸悃導前斿覩此
瞻依切寧予徳澤流鴻猷思
祖業燕翼逮孫謀更喜隨
慈輦無妨視膳羞筵開親捧爵津渡手扶輈丙夜封章覽
　良辰藻思抽詞臣隨豹尾壮士擁旄頭人帯秋陽色衣
　霑湛露浮鄗京佳氣繞指日謁
珠丘
　　　聞近京一帶得雨喜而有作
　行旅慮久霖跋涉沾塗泥南畝種麥人方望秋雨滋自
　我始于役二旬已有竒未遭滂沱苦率遇晴霽宜豈不
　利輜重中心有所思思彼隴畝間來牟正其時亢暘土
　脈乾耰鋤將安施忽覽封章奏膏澤自天垂四郊一犁
　雨雨公還及私良農既不悞塞路仍如兹雨暘各適可
　孰非大造貽懸懸差已慰芃芃猶可期迴鑾厯緑疇應
　有喜農詩
　　　即事
　輕輿緩過叢榆路曉煙濛濛迷白露荆籬土室學荒村
　爽籟寒風呌枯樹樹旁迤邐獵騎過驚起爰爰樹根兔
壮士未及彎烏號深巷已見歇驕怒三窟乍失遭奮噬
犬主持獻迎鸞輅還兔更命賜白金憐伊芹曝心殷注
見韋韝毳幕人似此輸忱實可賦
　　新月
節近中秋且未中生西已見半開弓一天素彩誰能賦
萬里寒光訝許同為問龍坰吟皎潔何殊松閣寫朦朧
前年塞景依然在不信流隂𩔖轉蓬
　　夜雨
塞山能作雲峰頭幾縷布有渰始萋萋如絲肖霏霧數
日苦塵壒喜此甘膏㴻濕潤忽被野延綿乃入暮牧馬
聲漸息啼蛩乍如訴欹枕聴浙瀝曠懐良可賦丙夜漏
㸃闌㣲見星河露明朝發征鞍清切秋煙路
　　弦月
塞天懸半鏡西嶺迓流蟾鳥道㣲茫辨霜華取次添近
河光漸隠入樹影猶纎不必遲眠愛清吟意亦忺
　　野流
野流西去復東來日日鳴鞭渡幾囘照水汀花紅爛漫
試霜江草綠䯱䰄匪同洛浦當年遇用盡陳王八斗才
極目烟波方浩渺然疑源在白雲隈
　　閒
日往月來運不已寒暑遞催羌誰始屈信相感本無心
槖籥萬物孰愈此自我東行今月餘塞程正值清秋美
朝逐原獸控青驄夜覽封章蘭燄紫行過村落詠桑麻
時坐溪頭捕魴鯉分堋較射燕嘉賔更復行宫視甘㫖
旁人云我身已勞我覺我心甚安止設使憧憧復搖搖
九重宴坐豈其是窮神至化我未能且學鄭崇心似水
　　夕
牧馬已斂羣行人率止頓萬幕旌幟别傍晩各歸趂山
靄送寒來陸露猶餘潤懐抱既已適翰墨差堪論去嵗
松梢月依舊忩間印
　　鏡
滿月光明秋水流共人歡喜共人愁塞山磧草歸清照
個裏曾無一㸃留
　　暮雨朝晴
暮雨朝晴不悞行程朝晴暮雨有益禾黍天地之大人
猶憾所欲必得羌何厭君不見得隴望蜀疇能免甑破
不頋人應鮮
　　八月十四日隂
璇霄桂魄欲圓時乍見鱗空天幕垂為恐多人動秋思
不教流影白榆枝
谷風初息嶺雲横玉䨲朦朧半掩晴不道豐隆偏解妬
纎阿也讓十分明
碧空月御似遲留觸撥詩腸塞景收明日冰輪應滿放
一年能得幾中秋
　　隂(乙丑/)
有渰看萋萋千峯黯若迷問誰增旅况乍不辨前蹊景
寫米顛筆詩歌豕白蹄晩田猶待澤莫漫慮霑泥
　　閒
行宫批答奏章還贏得山齋片晌閒心所忽教愁緒觸
晩田缺雨見途間
　　雨
塞山能作雲日暮馳蒼狗乍失天泬寥不辨峯前後祁
祁灑空宇霏霏沃林藪六蹕駐離宫啟我文紗牖匡床
遲寝息蘭席延俄久畿輔多望霖黙禱常自咎况從京
國來所見率焦畝今年幸秋遲十日猶堪守是雨利荳
蕎聞諸田間叟賑恤澤豈溥祗恃天恩厚遑慮跋涉艱
跋涉時所有引領望闗南此際曾霑否
　　聞京師得雨喜而有作
九夏望甘霖愁多常罪已入秋始霑潤黍禾半蘇起農
人盻兩收趂種蕎靡靡胡乃復亢陽穉苗黄欲萎我從
都城來所見率如此縱修時巡典豈似覩豐喜五民坐
待賑不肯輕去里(去嵗直𨽻頗冇收又以有司撫恤得/宜故今夏雖旱而無流離凍餒之形)
(以此少/慰云)此情堪憫惻部例豈其是(舊例夏灾不出九月/今朕時巡見有歉形)
(無暇待九月/施賑之例矣)徴租免正供平糶逮遐鄙小補庸有濟恩
膏實所恃出闗逢澤降京師卜何似喜接奏章來知渥
良田矣倚楹覺心舒傳餐識膳㫖嗟嗟爾農夫錢鏄庶
堪庤
　　秋曉
塞垣朝暮寒况值中秋月山空増料峭晨凉薄肌髪白
露在蘭苕輕烟霏荔埒匪盻洞庭波木葉亦㣲脱素心
淡空宇夜氣清明發金颸復颯沓峯嵐互出沒蕭然愜
襟抱極目碧天濶
　　秋窻夜雨
秋窻一夜雨凄其竹柏風聞淅瀝吹憶得去年今夕景
香生新桂伴吟詩
帯濕螢光暗裏流無眠支枕興悠悠征人漫賦漸漸石
多少良農慰有秋
　　曉行即景
樹色山容面面移鳴鞭畫意鎮相隨風沿谷口來偏速
日隔峯頭出較遲馬識塗尋剛淺渡鳥驚人向最髙枝
前秋曉景分明㑹結還㕘不即離
　　沈家邨
午過沈家村茅簷隠叢枳耕農六七户長年作鄰里生
子不知書有媍惟修簋菽粟可果腹不羡肉食鄙布棉
可禦寒豈用求錦綺覽此太古風如入桃源裏山田有
餘地嵗嵗修耒耜一耕而一休種斂隨時舉(叶/)却如東
坡言富人稼多美我來秋雨過禾黍香風起髙低例繡
塍有秋庻可擬風景異所經藉以稍慰喜尚聞村老言
近逺率如是金鞭不肯揚黄雲度演迆殷憂半去懐孰
非余赤子
　　風
著物欣含爽驅雲合放晴豈懐分别見因境愛憎生翼
翼催苗實蕭蕭助馬鳴髙峯停轡處萬里向虚明
　　爽
北地風添勁鳴條呌野原送來迎袂爽散去鬱人暄峯
翠凝雲薄林丹綴露繁驂驔森七萃翊衛列千屯切景
吟龍塞懸清愛鳥暾烟嵐開朗處濃叠故山存
　　新秋月
連日翳秋雲䑃朧度哉魄今朝碧宇净恰值上弦夕西
嶺掛銀鉤東岡映虚白隔林散疎影入水澄空跡嫦娥
作中秋益復饒光澤圓規底須盻塞景聊堪適
　　塞上山
層峯髙矗覺天低蔚緑縈丹霽景䨑樹列周崖成鹿柴
花披亂錦㸃霜蹊經時幾欲忘龍塞佳處還教遲馬蹄
自古詩人多未到獨留生面待誰題
　　闗山月四首
　　林中䇿杖雅宜騷客之招座上停杯聿稱詩人之
　　問况乎金秋云仲玉魄就圓值此日之龍堆益增
　　佳麗非昔年之雁塞惟助凄凉聊即景以拈題用
　　寓懐而展興體成七絶詩各一章
　　　嶺頭月
侵人夕靄怯衣單是處川原近廣寒却似今朝東嶺上
嫦娥雙手奉金盤
　　　平湖月
平湖淼淼望無窮鏡様圓規印碧空何異洞庭㣲葉脱
鷗波瀲灔鯉魚風
　　　磧中月
笛裏闗山牧馬嘶秋聲秋色總詩題誰知此夜中庭月
曾照當年戍卒啼
　　　氊廬月
鈴索欄邊憶桂花垂垂金粟幾枝斜結璘獨不孤詩約
依舊光明映緑紗
　　中秋夜作
東岡出較遲露立意何為但是秋中月那無即景詩看
從峰口吐延得樹頭移塞景清如此秋思動者誰
　　塞雨
塞雨灑深秋清吟興邈悠遙峰青乍掩空宇白如流牧
馬聲全息虞人火未收蒼茫烟靄意恰似凭江樓
度林霑落葉拂鳥濕輕翰沙磧渾無坱蹄涔畧有瀾却
迷千里翠㣲覺一畨寒贏得氊廬暇拈題興未闌
　　意行
意行騎馬徐馺婆塞山磧水來㕘我忽上層峯下視雲
如泛千里凌風舸潦收㵎口汲冷泉葉脱枝頭摘殘果
松厓雨後綠髯張楓岸霜前赤霞鎻縈青繚白含大虚
乾端坤倪豁􁭲閜更從天外眄遙尖㸃㸃烟螺殊砐硪
飛來靈鷲只虚名似對雄風言堀堁應接無暇足吟拈
千仞岡頭凝慮坐今朝御鳳小遊仙洪崖右拍赤松左
曠觀契妙所得多謂予從禽聊復可
　　曉月
過望月就匡大明引朝暾寒光尚欲流素影直可捫中
秋倐已徂撫景懐髙奔谿霜㸃清冷巒烟互吐吞西宇
不忍傾隠隠留纎痕
　　即事
忽捲朝嵐露嶂屏芙蓉面面佛頭青瀑飛天半徐聴處
疑是東陽水樂亭
紫翠繽紛萬状竒停鞭攬結恰移時有情詩思無聲畫
誰為山靈一寫之
　　繡壁
繡壁雲開當面時是他是我費尋思若云他我原無二
碧眼胡僧笑汝癡
　　讀書效朱子體(丁邜/)
古人曾有言力學如行路設不進一步即為退一歩髙
秋駐行宫清暇鮮幾務耽書有宿縁娛此深山暮即景
自體驗未覺勝前度踟蹰生愧慙空復尋章句
　　行漏
塞北燕南隨境别風晨雨夜報時同因之悟得相應處
只在尋常不息中
　　凉
塞雨能增冷秋山不障寒馬蹄輕可試鷹羽勁思摶埭
草将霏白巒楓欲作丹總催秋稼納農慶築塲寛
　　曉行
曉行亘驛路袷衣侵峭涼愛此晨曦殷離離白露光馬
度阪莎濕風拂崖荔香山田銅雀鳴秋稼如雲黄誰云
地利遺墾植彌遐荒究不免饑寒翻以增徊徨
　　新月
西宇遙看掛玉弓中秋數(上/聲)日未云中已勝十一月中
月普照三千空外空
椒風荔影共徘徊疑是仙家白玉臺漫説錢塘潮好看
萬山齊赴湧金堆
朦朧烟樹夜齋清借助遙村雙杵鳴㑹得前秋詩境界
太虚何物惹閒情
　　沈家村
前嵗沈家村他處歉秋此較好今嵗沈家村却同他處
登萬寳安得遍海宇皆似沈家村旱暵可戽澇可洩五
穀常穫孶雞豚村内老翁抱其孫憮然獨不喜蹙眉相
與言三時勤農實已憊逺近俱收向誰賣
　　塞山
塞山紛合沓逺近望中分有樹都張錦無峰不範雲馬
前横黛影空際疊螺紋孫綽天台賦那如大塊文
　　雨
塞雨灑涼秋山雲湧似流輕寒增幕底野水漲谿頭牧
馬嘶聲壮飢鷹側翅愁命車傳罷獵聊學魏文侯
止頓就平崖千廬次第排攻車雖有制漸石亦堪懐楓
嶺湔紅葉蘭臯潤綠荄消閒帷殿裏書史作生涯
　　晴
急雨如飛晴亦速袷衣馬首頓生涼擘雲朱鳥天中杲
朗照千峰紫翠光
　　椒風
謖謖椒風壮商聲果是商入林驚落葉隔嶺淡晨光藉
草全霑露純綿且禦涼吟成聊紀節屬賦讓歐陽
　　八月初十日對月有作
東嶺漸徘徊流光朗磧臺弓弦将欲滿桂樹若為栽五
日何須盻中秋依舊來棘闈相照處遙企得真才
　　曉行即景
夜雨釀晨寒曦輪隠峰半旋旋暖光吐林樾增輝絢露
重馬蹄濕巒迴鳥道轉曠谷捲千幕野火騰餘爨氣壓
不能升結作白雲片始穿雲際出忽據雲上看乃知嵐
靄竒總自人意幻攬轡立斯須清吟紀所見
　　中秋即景
豈誇朗朗與昭昭大漠凄清天泬寥萬里隂晴同此夕
千秋吟賞逮今宵緐絃急管聲翻閙氊室藤牕興自饒
莫更翠峰升極頂嫦娥那許便呼招
　　叠舊嵗中秋帖子韻并令梁詩正蒋溥和之(有序/)
　　羲和轉嵗仍當少昊蕭辰塞磧冝秋恰值望蟾佳
　　節眄側峰與横嶺都歸朗照之中更荔露而蘿烟
　　總助廣寒之景單椒止頓萬幕雲披蘭殿稱觴千
　　秋山對歡同中外翠𤓰并花餅分頒澤逮輿儓原
　　鹿與澤麋遍及又何必中庭地白歎秋思之誰家
　　塞外草衰感邊聲之四起者哉因思鸞牋綵帖創
　　自去年便教步韵連吟用酬今夕縱非彤墀瑣闥
　　陪屬車者越有鄒枚何妨摛藻拈豪居右座者莫
　　期司馬爰成首倡各進載賡
風清月白好秋閒應節吟詩不可刪底事今宵輪見早
此山髙外更無山
嫦娥還守一輪光彷彿風吹桂子香今夕三條銀燭下
萬人昻首眄雲匡
帖子宜春例可師堆盤𤓰餅入新詩偶拈舊韻氊帷裡
不異秋風太液池
籟是仙韶松是樓廣寒法曲讌中秋便教即景龍堆畔
也勝徴詞玉殿頭
　　曉月
泫露凄風碧漢陲寒光偏共曉光披莫嫌規影将虧半
不讓團圞三五時
蕭疎涼影落楓楸白處㣲知澗水流西嶺不教飛度速
應縁囘首惜中秋
大漠四更山吐月秋風八月馬嘶晨前年詩景分明在
瑩目清光不染塵
　　山雨
山雨斜飛馬上看崿峰浴翠樹湔丹溟濛作勢霏林霧
倐忽奔流漲峽瀾麥隴菜畦方沐澤氊廬布帳漫愁寒
清吟别有闗心處萬慮何能一慽歡
　　閲本口占
此豐彼歉總難同物理人情豈易窮只有孜孜勤政意
無分塞外與宫中
　　霜
塞垣先識冷白露早為霜度草無留緑霏林不約黄蕭
森餘夜氣熠燿晃晨光鴻雁偏知信南飛呌數行
　　山市行
海客談蜃樓絳宫明滅杳難覩齊人詡瀛洲三島荒唐
無處所豈如山市擅竒觀惜乎初未聞之古秋山行旅
舊曾圖烟樹蒼茫知幾許水氣嵐光同一如爰為標名
詩以譜雁塞龍堆萬嶺盤風清霜白九秋序曉星初上
殘月明寥天将曙朱輪吐停鞭絶頂少徘徊山腰薈蔚
纔一縷非烟非霧復非雲如嶽如樓更如櫓須㬰變幻
滿空白幾㸃金焦露齲齲翠柏丹楓時隠現陡壁懸崖
互容與乍合倐離難捉摸馬騰波赴誰部伍如從雲海
泛騫槎咫尺琳宫並瑤圃谷神游戲有是哉畫家留白
此鼻祖
　　暖
侵尋軟暖變輕寒栁尚拖青楓半丹因識秋光留避暑
(木蘭行獵畢将迴/蹕駐避暑山荘)從教涼意别興安風縁谷曠全非峭
天為山疏漸覺寛菜圃蕎畦均倍穫農功南望頓生歡
　　九月朔日作
夜雨漲野水曉風驅絮雲驛路九秋景客鞭涼露晨鹿
柴有人家烟火東西鄰塞行将及月聞雞意却欣萬里
玉闗外憶彼長戍人
　　村行
山田收罷圃場盈拍拍時聞耞板聲一路好秋經飽看
思量不負嚲鞭行
䕃槐環栁柴扉接背嶂臨溪板屋重不道古來征戍地
家家水碓熟冬舂
老翁曝背繞兒孫莫笑田家老瓦盆東舍炊烟引西舍
後村流水到前村
韭圃松畦生意足豆棚瓠架葉聲乾從容茅店咨終嵗
迤邐蘭衢破曉寒
㸃綴霜華白石津蓽門隠映静無塵隔林却見青帘颭
便有尋廬問酒人
婦織男耕長作計雞鳴犬吠鎮相聞即看邊外閭閻富
百嵗熈和豈易云
　　即景
萬嶂自縝紛中峰獨出羣紅霏殷露葉白重䕶霜雲漲
影懸崖落剽聲古寺聞詩人易看待㸃筆與平分
一嶺界雙水雙流滙一溪問誰為布置莫與識端倪野
鳥呼名異山田納稼齊侵鑣寒氣重滿谷霽烟低
素節凄清裏秋山來往中賞心隨所遇拈詠詎從同樹
耐㣲霜緣峰銜落照紅豁然無㸃翳寄興在長空
　　振蘀行
山莊逥蹕林猶綠一夜霏霜幻何速兼以谷風颯沓
之振蘀須㬰萬山秃鹿呌榛烟失所藏幽禽下樹􁝰
殘黄平湖貼貼如湔錦奚必三湘七澤傍宛轉忙飛
更問委憶六年前曾詠此同時賡者存歿半况兹薄
質胡可恃
　　雨(戲成一/韻體)
剛覺詩題少山靈送雨霏應縁留宿宿便與駐騑
騑罨牖峰無滓迎階菊有馡晴開雲巘迥畫境是
耶非
　　曉行
寒峭霜蹄重長村復短村意行供攬結到處足雞
豚度寺聞清磬停鞭愛曉暾石田租稅少無慮吏
敲門
　
　
　
　
　
　
　
　
　
　
　
　
　
欽定熱河志卷二
　欽定四庫全書
　欽定熱河志卷三
　天章三
　御製詩
　　　示七弟及諸皇子(己巳/)
　汝曹讀書久茲命隨時巡詎云事嬉逰吾意良有因
祖制不可忘勉繼在後人汝觀此稼穡勤哉勞萬民汝觀
　彼部落何以來相親乘馬汝安逸僕役殊苦辛深宫汝
　豐裕蔀屋多窶貧見獵可悟學射鹿應懐仁絜矩汝其
　蘉大㫖斯畧陳
　　　即景
　洞房雲館皆依舊前嵗今朝頓不同我是逭愁來此地
　(近作早桂詩有塞逰/兼擬逭神傷之句)翻教即景惹憂忡
　　　中元夕放燈
　烟光露色早秋天望夕氷輪滿意圓例事盂蘭𫝊梵唄
　便看朔塞放燈船照巖霞錦驚眠鹿貼浦雲葩綴敗蓮
千古詩人吟不盡湖山風月總無邉
　　山中雨景
山莊駐蹕逢秋雨淨滌餘炎益晩禾行旅何曽愁且怨
農夫祗覺舞而歌
朶雲剛見吐遙峰雨不崇朝膏澤濃好待晴明詠新景
萬山濯出紫芙蓉
㸃經塞樹聲偏壯籟度山樓氣忽寒却為空濛宜縦目
添衣還倚石闌干
鹿避濕依深樹立魚喁漚傍碧荷浮金官權被山靈擅
幻得新秋似杪秋
　　題蔣溥寫生即用其韻
露玉風金塞景清秋花待客發幽榮拈來迦葉不禁笑
問去嵇含無定名細朶含颸銀麝艷斜枝暎水錦粧明
師承家法閒圖出(溥父廷錫向曽扈仍舊駕塞外/圖山花以進是圖    稿也)右相
丹青有後生
　　張若澄塞山欲雨小幅
西嶺吐雲東嶂合薈兮纔間復滃然従知墨戱𫝊王洽
意在空濛作雨前
　　雨後
雨後泉聲壯風前樹態狂洗空萬里碧變候一畨涼谷
靄凝朝潤秋花散晩香向來無此景始快宿心償
　　偶成
低樹以為帷髙樹以為幕山鳥不驚人選枝山果落
　　即事
雲裏峰姿開錦繡風間松籟韻笙簧乍當日午微嫌熱
便忘清晨尚怯涼
野水無心東復西閒雲不繫髙忽低蹊花露滿知蛩樂
岩柏月明遲鶴栖
窻間坐愛峰迎面樹下閒來鹿乳見羽客若求不老法
應於此處劚靈芝
波光不讓琉璃淨嵐翠常如帷幄浮數日幽探清興足
明朝去賞塞垣秋
　　曉行二首
背指雲莊碧巘標輕寒微遞素秋朝兩山抱谷行十里
一水縈流渡廿槁常喜村墟聞犬吠不教父老訝雞翹
精藍猶在翠微裏只許鐘聲林外飄
漩澓迴環白石磷蒼蒼露芷更烟蘋源頭自是新過雨
渡口旋看暴漲津通野望中全入畫問程行處那生塵
所欣髙下豐收定纔得茅簷鮮歎貧
　　涼
昨夜西風力一夜更氣候衾枕已覺寒晨起山颸驟䇿
馬歴蘭衢露光白如玖(叶/)華黍被山田西成實云富乍
思日可愛胡尚隔東岫出谷朱鳥騰仍此婪暑晝塞垣
無定莭妙理得時狩咨彼羲和氏何以副敬授
　　䇿馬
䇿馬山椒復水限玉鞭斜軃不須催灌園村叟籬邉接
獻鹿虞人林外來黍秀奄觀髙翼翼蕎花重喜白皚皚
常年此處秋成好一倍秋成見此迴
　　山中村
數家茅屋亦稱村六畜兼宜乳字蕃樺木髙排成虎落
荳花斜蔓隔羝樊
揀田隨意墾山上避賦成羣到塞中縦是漏巵聽亦得
丈量底更命司空
　　塞上秋
羣山糾紛水抱環水如玉白山霞殷豈是東王公幻戯
由來商令司金官椒風蘿露將鳴鹿重著棉衣意不足
呉江楓冷已太遲巫峽秋髙較應恧颯景偏覺稱人心
特是林泉効靜深三十日佳看易過(塞上行圍以/三十日為率)廿首
詩成未入吟(舊作生秋詩廿首/未曾及塞上云)
　　秋晩
巖嵐谷籟清秋晩西舂半隱雲標巘旌門射罷適餘閒
帷宫何必遜林苑窻虚几淨堪逍遙燈明千幕無喧囂
年年武帳渾如舊憮然忽念前春朝我是逭愁逰塞上
(近作有塞遊兼/擬逭神傷之句)翻教即景生恨悵嶤峰偏解惹人愁火
迫丹楓纈遠嶂
　　止頓
止頓宣傳休獵騎紙窻贏得曉秋閒封章昨日剛批閱
無事今朝飽看山
夜雨連明霏細絲因教停憩衆情宜乍分忽合雲容幻
低昇髙峰畢獻竒
氊廬布帳繞營開須傍山限避水隈泥濘莫愁供億缺
牛車伊軋趂墟來
霧氣離披欲放晴山容紫翠又新更侍臣試問枚臯侣
今日清詩㡬首成
　　閒
塞雨因成旃室閒豈惟容膝亦怡顔面山臨水如􁂰者
落葉秋風復此間愁入舊懐遮莫遣詩成結習未全刪
誰云艮止真能止試看雲中幻黛鬟
　　晴
塞雨滋秋野金風助快晴翠巒新沐濯紅日越晶明草
色猶含馥溪流乍咽聲底須慮泥滑牧法馬蹄輕(牧法/者牧)
(得其法也凡馬春忌水秋忌草馳驅之後必繫至深夜/汗落而後飼焉則馬益壯而無蹉跌之虞此之謂得法)
　　山中
山中秋日勝春日木葉微脱精神出更餘淺緑與深紅
拂以涼颷衆響逸滃然吐雲萬態幻詩不能工畫停筆
待圍澤地時憩留撫松藉草坐石頭子陵垂釣景宗獵
各適其適心悠悠我遜重華希有志木石與居鹿豕遊
　　文嘉疎花冷蕊小幅用畫間題者韻四首
野草閒花遍谷香誰教冷蘂綻旃堂當秋乍看氷心白
破臘全欺磬口黄(右文/嘉)
塞山那有藐姑姿携得行幐軟玉肌消暇不教開牖看
恐防朔吹十分吹(右周/光)
小金山閣俯灤江曾貌疎花入月窻(近扵喀剌河屯行/宫小金山閣中曾)
(畫寒梅一枝並成詩云興來㸃/筆開生面宛見氷姿窻外斜)今日真梅端在目翻嗤
布鼓不成腔(右王/穉登)
花常不落蘂常開笑我無能引緑杯有子停雲真未徃
無妻和靖儼重來(右居/節)
　　八月朔日作
金􁑑臨仲月玉衡指星虚曠谷武帳閒單椒商籟嘘怡
神向神邱𠡠㡬凛㡬餘西成近逺嘉平秩懐差舒而胡
黯然傷徃徃悲來予前嵗景目中排遣仍紛如
　　霜
向北日以寒逐漸添衣裳朝來履中庭地白霏輕霜巖
楓益纈丹甸草將變黄呦鹿已爭鳴虞人喜欲狂塞外
姑聽之遲早異時光春秋記殺菽内地為災傷
　　聞京師西成豐稔喜而有作
今年春夏秋三時時雨時𤾉無不宜近自畿輔遠滇粤
麥収普稔秋堪期新秋發駕臨塞外奄觀銍乂猶待而
意謂晴雨協一月千倉萬箱穫無疑果如所望出望外
而况塞外尤倍之江淮之間微苦潦百分一二纔毫釐
惟恐向隅深望澤先事撫恤命所司京兆露章奏豐稔
欣觀詎止飫已飢歉為
天責豐
天佑此實我職奚容辭作詩匪云誇亨豫任重道遠紓遐
　思
　　　閲本
　綸閣封函驛騎馳豈因遊獵怠疇咨心殷籲俊其難矣
　政在養民每念之所幸題章鮮速議(各省奏報災傷皆/批該部速議此雖)
　(舊例實寓/勤民之義)為逢秋稔適惟時深虞豐豫渝乾惕思日孜
　孜勉敬寅
　　　秋宇
　秋宇本寥廓塞旻益曠閒雲歛蔚藍迥清光皜日懸崇
　邱欲倚杵髙處不勝寒遐晞一騁懐偨池俯衆巔案衍
　舞波濤瀏莅非絲絃可㑹不可著無色聲界天
　　　移頓六韻
　逐水頻移頓(止頓必擇水草/之地以便衆也)曽無廿里賒(以行圍每日/移營不過十)
　(餘/里)建營今似昨取勢正還斜壘或多因舊(凡木蘭内止/頓處率因其)
　(舊/)竈無須更加(亦冇尋舊/竈而炊者)賣蒸原有市換馬要增茶(人/以)
(所騎瘦馬換蒙古肥馬再/加以茶布之𩔖即可得)内外奚分界休和久一家朝
程迴首望烟散滿林霞
　　不廢
不廢吟詩習字常欣跋馬登山身勞未始非逸心靜覺
有餘閒
　　新月(八月/五日)
一鈎宛見生西宇十日猶遲正滿輪自是中秋勝常月
未中月便有精神
漢邉斜拂漾微明借助龍沙景色清林外窺人渾是舊
誰能此際暫忘情
雖寒不濕光盈手未滿將圓意逼人消得遲眠風露下
目窮西嶺更逡巡
烟火全無朗磧臺巖枝澗葉夜光皚絶塵佳景吟難盡
可惜詩人鮮到來
　　霞
塞山易雨晴亦速金風西北吹林麓殢雲滿空去何方
㡬縷惟餘繞峰矗夕暉返照成落霞色雜丹楓紅䔩䔩
翻壁何須待入江齊飛或見來孤鶩晶熒晃朗蒸赤城
不火而逢陸渾谷
　　張若澄闗城疊嶂小景
巖闗白界列峰青乗障當年據勝形便是昨來經過處
雲山迴望意為停
　　夕
曠野暮雲収寒光黯欲流風如矜朔塞月已競中秋颯
景供澄觀陳編契靜搜匪云誇博覽愛與古為謀
　　雨
塞雨剛逢止頓時氊廬㸃滴入清思暗迷逺嵪鹿呼侣
斜掠平林鵲選枝無盡寒光偏對户㡬多涼意忽侵帷
迢遙南望闗心處恰值秋深種麥期
　　雪
山靈幻戯能剪水展新雪景又如此雪景従來我最耽
何况塞山清無比塞山㡬度舊曾來玉粧粉飾逢今回
樊川詩與營邱畫未若真界天然開丹楓翠柏偨池露
嫦娥耐冷守顧兎司天妙算此間窮却待新晴吟積素
　　晴
新晴虎帳暢吟看積素龍堆果大觀朱鳥已烘一谷暖
玉山猶勒兩峰寒更添喬柏千尋翠未改疎楓㡬葉丹
今日成詩真可和何殊六出㸃朝冠
旃室拈題憶保陽興飛白戰韻鏗鏘(丙寅十月自五臺/迴蹕扵保陽道中)
(遇雪倣蘇軾聚星堂/體凡四叠原韻云)試看畢獻山靈技莫怨新添旅客
涼入畫無舟休訪戴烹茶有婢底慙羊千林日上開生
面白玉屏蒸紫翠光
　　叠前嵗中秋帖子韻并令扈駕翰林等和之(有序/)
　　向以中秋佳莭適近萬夀慶辰桂筵繼介祉𫝊觴
　　綵服猶延禧具飾歡騰中外對佳夕而賡祝嘏鴻
　　詞時際熈和巡朔塞亦詠冝秋彩帖自去嵗遭安
　　仁之感每登樓傷貞觀之懐况乎
大安奉處顧瞻缺侍几良逑值兹令莭相於俯仰憶脫
　　簮舊侣斯誠慽矣能不愀然然而虚擲良宵抑亦
　　難抒夙恨是以名言戒其一徃梵帙喻以六如興
　　盡悲來固其數也悲過興繼又復宜之維時玉宇
　　開金風霽則見鵷行虎拜環幔城而呼九如於以
　　雁磧龍沙望蟾宫而臨十五屬車扈蹕粤有騁妍
　　抽秘之儔大漠矢音宛成弄月吟風之地例依前
　　嵗句各新裁
評量今昔值清間萬慮誰能一例刪囑付中秋玉輪月
照予千載塞垣山
無滓精神不濕光澄觀只合一罏香繁絃急管従來厭
底藉名言疏讀匡
帖子宜秋我作師每教塞景艷新詩昨來積素溶金液
新沐秋蟾出玉池
髙處為居便是樓今年雁磧不孤秋東山凹處錘峰畔
彷彿嫦娥笑㸃頭
　　中秋即景
磧風拂拂夜光流滿意氷輪見舉頭此際素娥應耐冷
今年玉塞又信(平/聲)秋無須對景翻思舊不必臨池更倚
樓極大圓中圓魄度何曾痕跡著些留
　　暖
積雪皚隂磴暖氣蒸陽巘霏㣲細雨零倐忽朝霧卷金
烏晃楓林生色畫屏展重裘欲換棉豈是朱明轉山中
候無定和仲詎能辨隨時愛景光此間興不淺
　　塞中即景
風清月白仲秋天問景龍堆漫嚲鞭碧宇泬寥雁書字
蒼巖㠎嶫鹿呼烟山隂雪凍山陽雨谷尾溪喧谷口泉
日日意行頻得句霜林真比曉春妍
崇邱作鎮鬱壇曼萬派千支勢拱攅碧澗似鞶圍嶺腹
白雲為斾裊槍竿試看秋景如春景端是木蘭勝上蘭
一月行程詩遞詠嘉陵粉本不殊看
　　塞山夕景
哨鹿宜曉夕復宜虞人技懩無不為平岡獵罷合夕哨
我亦因而姑聽之下㫪荏苒落西嶺疎星寥亮天四陲
丹楓翠柏纈遠嶂忽隱繁縟惟參差須㬰參差復全隱
萬化𠖇合心神怡遠瞻燎火指歸路曲尋淺水渡野溪
偶然一試古人語佳景乍得聊成詩
　　雨
塞雨又逢止頓日山靈有意示神竒設非親見誰能信
告未曾來人定疑
前朝霏雪今朝雨塞上寒暄曉暮殊贏得閒情摹杜老
底將經世問堯夫
打幕頻聽淅瀝聲石漸月離驗輿情猶欣供億隨營足
菆井山墟列布棚
添些紅樹明晨景展却新圖此際閒秋獮將完促歸轡
留看塞上米家山
　　山村
按轡度山村富秋觀次苐徃來一月間五穀已登備棲
畝有餘糧納圃無隙地山田租賦薄茅屋俯仰遂此心
　慰始定額手洪鈞賜伊余有後思古今人殊致耕九而
　餘三既富教斯繼是道豈非要行之貴無事茍其不得
　人匪愛乃實害(叶/)莫如令蚩蚩各自為生計所願錫屢
　豐何虞民不治屢豐豈可必孜孜勉祈嵗
　　　覽熱河井邑之盛知
皇祖煦嫗之深即目九秋㫁章三首
　萬家烟火較前増(今則皇祖詩云聚民至萬家/    不止於萬儼成大邑矣)井邑紛
　填有賣蒸可識
聖人𢎞愛育山莊小試有明徴
　避賦避災離里閈(熱河本無土著率山東山西之/民遷移來者然總不出此二事)墾原
　墾隰藝桑麻慙無為養因無禁(遷移而來者豈非惰民/然内地户口日増今有)
　(塞外可墾之地則亦聽之/而已故不事丈量督察也)中外由來乆一家
　蚩眩喧聞列肆聲髙樓縦目玉旻清有秋市物翻増價
　近利人言却至情(此間惟米價最平而他物無不増價/者詢之市人則云隔嵗來巡吾儕趂)
　(此獲利此雖無厭之/談而實人情所有)
　　　山中杪秋
　烟雲朝暮變紫翠槲楓兼籟動風滿谷波澄月一匳景
　深素秋杪興寄碧峰尖無盡藏真界取之豈礙㢘
　閒窻日影上書室足清光誰謂山林内而無翰墨香芸
　編堪汲古菊莭待重陽入畫相應處千峰罨一房
　　　暖
　皮衣脱却換棉衣塞外秋暄見所稀真對黄花堪落㡌
　坐看紅葉稱搴幃人家烟火催時暖(烟火多則地因以/暖熱河向為寒地)
　(今則頗似/闗中矣)沙漠風霜限地違幽贊洪罏誰復識
神虞當日協璿璣
　　　夜雨
　春霖慮或少秋霖慮或多惟有杪秋時多少無不宜(叶/)
　萬寳既告成冬麥恰始播(叶/)山莊茲駐蹕夜雨占天和
　亷纎窻外聲庭樹想婆娑更無愁漸石此景實可歌伊
　余較雨暘年來熟研摩特喜杪秋雨供賞無虞他勤民
家法貽祈嵗理則那追惟
當日心此際應如何
　　曉起
閒雲數片當晨散落葉一庭比昨添涉獵詩書覽秋景
山莊隨意足清恬
　　曉起
庭樹烏聲出曙窠披衣試問夜如何挈壺已報晨星少
擁帚誰嫌落葉多遶户山嵐輕送冷入窻池影漸增波
報章未至心餘暇拈得清詩一晌哦
　　晴(辛未/)
秋山易雨亦易晴金風奏爽天宇晶此時消盡閒籌度
禾􁐄香中旅騎行
　　山月效韋應物體
向暝羣山隂入夜諸籟靜惟有清秋月徘徊弄寒影寒
影入我懐我懐與月佳天容既澂廓露氣滋芳荄相望
有餘意何異遊蓬萊
　　山雨
山雨霏空送嫩涼烟絲極目益蒼茫中元眀日𫝊停蹕
漸石長途諒不妨
　　谿流
谿流勃雨後雨止流亦止勦襲為學者奚以異乎此
　　中元日放河燈
碧空雲散夜清妍解讓秋蟾初度圓雅合山莊陳節物
較贏江國閙燈船千枝朗徹巖邉樹萬朶輝交火裏蓮
漏下松齋歸靜憩依稀颯景似前年
　　涼
塞野度行旃新凉馬首前近山嵐氣峭拂草露華鮮催
穀登塲候報人宜獵天欲詢民疾苦村墅且停鞭
　　山雨
一片秋雲吐萬絲山雨縈塞垣經已慣立馬待天晴
　　曉月
曉月清可憐塞天益寥朗上下泉箔明隱映林扉敞遙
峰似玉臺古鏡大扵掌勒馬據崇椒聊結廣寒想
　　讀書
張廬萬山裏展卷一牕下是中有深味玩輒不忍罷博
覽謝彼能體認肯自借匪誇乙夜勤值此清秋暇
　　繡壁
夏山薈蔚冬山槁惟有秋山稱恰好恰好秋山孰擅勝
塞上峰巒出𩔖表案衍神局姑弗云壁立萬仭凌參昴
霜降不遲還不早茈虒枝葉渲葩藻紺黄纁絳間青翠
天工設色非人巧益之盤桓食苹鹿雜以絃管啅林鳥
朝嵐夕靄呈變幻千態萬狀難窮討解衣磅礴恧闗生
過雲錦繡工杜老似是山靈有宿約每起子思於金顥
　　沈德?進南巡詩章並所和詩至冄叠舊韻賜之
塞山七月似三春朅詠賡章意倍親恰好清秋此氊室
又逢南國彼詩人功稱德頌曾何益吏習民艱要並陳
節相老來還喜事為卿特地答筒筠(德?居鄉每命督/撫代進奏摺詩章)
(是萹適髙斌代為奏/至木蘭行營故云)
忽憶勾呉清麗春底須南北較疎親重吟迎蹕萹中句
似有捉刀牀畔人(南巡諸作原難為工德?老矣亦不/必以是為工所進三十章似出代作)
(因深知德潜手/筆故戱及之)百二十章心窟藴(所和詩百二十六章/則皆德?所作非他)
(人所/能到)甲乙丙夜案頭陳靈巖阿那青楓坂問爾孤登可
藉筠
　　霜
白㸃霜華增曉寒翠峰幻出許多丹機緘妙趣當前悟
繪事原應素後看
　　即事
即事摛詞亦可歡發清機不礙秋寒無塵雅似江南美
有地惟應塞北寛紅纈翠扶壁萬仞沙縈石絡澗千盤
儻教借得西湖水處處吳山足大觀
　　新月
魄彩吐寒空中秋月未中塞光偏覺異恒質迥難同結
念香聞桂遊睎影颺楓玉臺髙倚鏡奩帕半猶蒙
　　暖
出哨剛逢暖(木蘭哨鹿之區或/即謂之哨地云)皮衣易絮裳穀場歌嵗
稔菜圃慶秋長村景觀無盡予懐慰莫量浙東方告歉
　南望為(去/聲)民傷
　　　張宗蒼山水畫(避暑山/莊題句)
　驛使𫝊來山水圖山莊著壁作清娯蒼蒼冩出遊神趣
　徃徃逢於䟦馬途石罅泉聲動亦靜雲涯峰色有還無
　不難結撰成溪壑誰解如斯味道腴
　　　叠中秋帖子詞韻命翰苑諸臣和之
　　　秋中令節從來歌咏之塲塞外靈臺自昔豫遊之
　　　地此時此處寧可漠然載倡載酬堪云暢爾遂令
　　　廣寒法曲音連三十年前肯教翰苑鴻詞格遜四
　　　朝詩後萬家烟火隨民便而無改
堯模千畝山田報嵗豐而有愉
任顧雕𤓰繪餅塞垣節物増佳抹月吟風山莊慶宵莫負
　　　底須五字輕嗤宋玉老兵仍叶七言可效韓偓内
　　　翰莫嫌頻韻聊紀一時
　風月湖山卅載閒今朝歌舞不宜刪姮娥也似添豪興
　早上璇霄映碧山
　最滿氷輪異様光巖楓皆作桂枝香髙低樓閣湖贏聖
　上下淪漣瀑學匡
　鄒枚扈従集師師便合賡吟帖子詩翰苑従來紀佳話
　鳳毛還在鳳凰池
　依巘軒齋近水樓此間不易值中秋他年試覓新題句
　應在千峰最上頭
　　　中秋即事
　慶月真宜避暑莊樓臺髙下朗寒光一輪久照輝蓬閬
　億載如恒祝
夀康不遣絮雲翳空宇早扶蟾魄上東岡野潭㶑灧金波
　湧何必平湖更憶杭
　　　野店
　野店居安忘寄寓(塞外居民多齊/晉各省流寓者)貧民生計自為謀漫
　詢公賦如何納且喜山田薄有收虎落編柴防夜逕魚
　梁叠石截寒流稔秋村景方生慰轉念南邦又益愁
　　　雨(壬申/)
塞雨灑蕭秋繁聲入夜稠輕寒來覺驟婪熱避如流蕎
菜皆資潤豆禾未畢收怦怦縈遠念畿内得霑不
　　涼
一嶂巖牆能爾為颯然涼氣馬前披由來不藉秋官令
直欲輕移造物時野水渡人心為怯曉烟食店目因遲
生衣雨日更綿絮境與情遷乍可思
　　八月朔日作
夜雨釀晨寒午暄柏秋熟山莊駐清蹕遼待玉輪足(將/于)
(此度中秋/始進木蘭)問政勵憂勤劭農常度卜闗内近優霑僅及
資菜菽夏中希大有此志實欲速孤望得小稔畧可濟
惸獨惸獨難遍濟如傷此焉恧
　　霧
坌入嵐烟忽滿庭騁眸乍失遠山青濛濛衣濕非飄雨
惟覺巖花發野馨
　　新月
中秋初度月近塞此迴看恰好生銀漢依然映玉欄入
　懐真是潔盈手不妨寒詎肯孤佳景留攀桂樹團
　　　暄
　農父有常諺秋長喜倍深雲頻霜避菜日燥暖依林未
　可抛紈扇何妨濯峡琴山中足清暇無斁協時心
　　　疊中秋帖子詞韻仍命翰苑諸臣和之(有序/)
　　　湖山有竒遇亦待其人風月無盡藏恰當今日若
　　　夫龍堆雁磧南方曩視為畏途而茲御苑仙莊翰
　　　林羣稱云佛國樂樂利利敢忘經始
文王語語言言載奉無疆
夀母峰姿波態都覺秋清寶月慶霄適如人意徴詞選律
　　　勝彼眺蟾望鵠之為錫爵頒饔惟是合樂聨情之
　　　舉盖經五作仍續四章
　倚樹呉剛不耐閒繁柯取次著修刪數枝恰向仙莊落
　便覺天香滿塞山
　端正輪規朗潔光桂宵無物不含香緑杯銀管休孤負
　簷際徐移輾漢匡
恩科萬夀試京師倜儻伊誰玉局詩且共從臣賡綵帖
好看磧魄徹滄池
徘徊真是倚瓊樓風物今宵繼昨秋法曲梨園渾厭閙
王簫水調按歌頭
　　中秋夕
玉塞廣寒宫人間逈不同近天惟直北出海便昇東盈
手光堪掬入懐情自通輕雲如解事故與作朦朧
　　涼
靈山能轉候嵐氣送晨涼楓染通紅葉露凝騰白霜獵
人欣逐獸農叟慶登塲别有宜詩景遙峰繢紫黄
　　風
微風亦覺豪直北氣偏髙裂葉千峰露吹林萬竅號雲
頭斂隂翳水面􁂼波濤蓬草曽無礙飛揚任爾曹
　　山邨即景
蘭衢侵曉㸃繁霜馬上羊裘尚覺涼日出旋烘一谷暖
黄綿襖子遍田莊
築場納稼先(去/聲)豳風南北寒暄協紀中多是晉齊流寓
客安居朔塞故鄉同
刀耕火種遍良農不讓楓榆占碧峰誰道石田率荒鹵
年年頗覺有秋逢
連延東崦復西鄰遮莫桃源此隱淪三十年前曽過者
却云初祗數家人
　　意行
意行初不較涼炎馬上成詩信口占薄霧卷空開岫障
㣲風拂澗掲泉簾霜華怯日融融減繢葉隨程旋旋添
北望木蘭秋獮近起予興在遠山尖
　　霧
塞山幻戯何爾竒白棉彌谷乾闥移履髙若低隱乍現
障近成遠東疑西城郭臺觀舉彷彿蜃樓海市非人為
或如王母降玉輦或如木公駐葆旗張公五里裴三里
鷽鳩何異榆枋枝日中雰鬱倐歸岫千巖萬嶺明偨池
旋覺皮衣著體暖(塞山霧後/必晴而暖)生風耳後花驄馳偏伍彌
縫有莭制曾無一騎隍中迷南人行船北人馬有能不
能難强其肩輿得得來翰苑(蔣溥汪由敦皆南人不習/騎以肩輿従故戱及之)
縱觀卒愕相嗟咨爾亦何必相嗟咨為吾走筆為新詩
　　雨
靈境蒸雲易為霖亦太竒又逢洗山雨正是罷圍時谷
漲羊腸水林湔鶴頂枝氊廬開牖坐何必道催詩
　　覽本口號
報豐為喜報災愁愁喜無常似轉流只有愛民些子志
寸田千載惻然留
　　曉月
猶是中秋月應教日日憐四更東壁上半魄白榆邉鴈
過蘆鋪水鹿鳴楓䕶烟清遊達明發塞景愛霜天
　　即事
田車古之制宵雅宣尼采但以施之今原獸孰容待設
復遇山嶺銜橛且致殆豈昔儦俟羣不奔復不駭格物
有所窮此理殊難解
王良羞詭遇邱陵多弗為守正何必强當恐人莫知宋
襄惜二毛傷股其奚辭夏候論樂毅迂迴難通宜枉道
莫従彼正理日月垂無權乃賊義差謬爭毫釐盡信不
如無孟子自言之
　　讀史記隨筆(有序/)
　　遷史始自黄帝𩔖皆網羅舊聞其世職卓才則備
　　見於漢興以來諸紀載所謂千秋良史信無愧焉
　　壬申秋獮塞上率以寅徃哨鹿及晡罷圍虎帳㡬
　　餘輒快讀終卷因掇漢君臣事蹟闗于治亂者紀
　　之他不復及畧分世代隨得即書不為詮次云
葉定闗中治已周山河帶礪建諸劉小嫌何足傷親誼
櫟釜翻為羔頡侯
指示功人第一宜所嘉更在舉宗隨鄼候劍履登朝日
可憶鮑生進䇿時
善罵無妨仍好士一時割愛重鬚眉恢宏大度有如此
豈係留候計出竒
借箸前籌纔數語漢家基業鞏千年趣銷趣刻如児戲
從善端知老轉圜
販繒屠狗自嬰樊附驥恩流逮子孫摭拾成編端委具
却因他廣備為言
三議堂堂建宋昌大横吉兆應重光文休景養培元氣
何異周家成與康
五利文成疊受封公孫纔見大人踪惟應駕海神鞭石
一節還教讓祖龍
故衣獨步越丰姿俛泣低頭恨可知尹亦自饒真藻鑑
禇先生論更堪思
田竇相傾勢利闗灌夫引重為居間却因杯酒媒深禍
首䑕轅駒盡腆顔
數竒受誡部書催豈大將軍特忌猜責簿刎身人盡惜
殺降應悔有由來
鈎弋雲陽遇暴風娥姁肇禍實無窮少孫漫許為賢聖
豈是千秋定論公
一文一質變相生陳粟相因露積贏黷武求仙平凖創
炎劉治亂此分明
　　九月朔日作
玉塞冝秋山金􁑑届季月窪稜丹漸稀寥迥藍益蔚霞
標蕩光幻峰尖時出没菊節應指日何必黄花發登髙
於此佳逸興已先勃
　　霜花
塞草著霜花迷離入望賒幻堪參富貴詩更憶蒹葭火
迫鹿鳴野寒𫝊雁落沙結珠憑少女蕭寂轉紛華
　　塞山雲海歌
我曾澄海樓頭望溟渤髣髴蓬萊方丈銀宫闕又曽吳
山之側觀潮來似神而非者三真幻哉方意天一之靈
無並比乃今塞山重見此世間何事不有偶造物安能
外斯理秋旻星斗歴落懸䇿騎曉陟崇岡巔萬山足底
纔分色須㬰兠羅綿現疑湧波浪相連延乍合乍散掎
五岳何竒何怪吸百川章亥盧敖詎極届豐隆巫女方
昻軒鞠陵朱鳥為弭節陽城神石無湏鞭於焉㳺詄蕩
之顥氣駕方廣之石船探萬斛鮫人之珠搴十丈玉井
之蓮信壯哉其樂志笑癡矣而求仙詩成將以寄德潜
為詢黄山畢竟何如焉(沈徳?有黄/山雲海詩)
　　新月
中秋西去又生西依舊秋光銀漢低待滿輪規爭數日
擬摶鏡影乏長梯山髙月小情真到樹直烟横望欲迷
試想嫦娥經浩刼㡬迴循轉可容稽
　　習字
氊室就窻暉經箋趁手揮力應嗤木强妍復戒豐肥消
此清閒晏澄來繹思微曾聞得爭道聊亦悟行圍
　　九日
重陽㑹有百迴遭攬勝崇山創且豪自是開天此度節
恰成隨地可登髙設筵詎必茰簪㡌陟巘剛欣楓㸃袍
斜日射熊歸帳殿便因餘興一揮毫
　　村行
塞外人烟集寒威漸不侵(天地之氣自南而北口外嚴/寒之地今以人烟輻輳率較)
(前為/暖云)秋深林尚茂俗厚誼能任穫畢農無事畋餘鹿罷
尋連村見髙廪稍足慰吾心
　　咏鏡
行幄供清鑑依人片月空塞山還越水些子不留中
　　山店
山店零星不成村防虎縛落聊植援徙薪曲突取室温
是中聚首長児孫蓬頭垢面蔽短禈懸瓜積茭家計論
大都流寓内地民山田無賦賴安身安得廣厦吾心存
堯舜猶病復何言
　　即目
月似軒轅鑑山如玉鏡臺足寄千秋興何須計徃來
　
　
　
欽定熱河志卷三
　欽定四庫全書
　欽定熱河志卷四
　天章四
　御製詩
　　　雨(癸酉/)
　秋暖蒸為雨霏空勢渺茫盡湔婪尾熱忽送打頭凉圃
　老欣畦潤征夫怨路長人情評度處難得兩全方
　　　雨
　臨秋清暇好作雨塞山靈著樹湔紅綠霏空幻色形適
　當停蹕際便可倚牎聴兩兩沙禽度衝煙落逺汀
　　　八月廿三日作
　恨以終身誌推遷倐復臨有懐
雲日杳無那嵗時深黙處山莊寂閒聴簷雨斟重欽瞻
顧命益凛繼䋲心
　　　駐蹕
　細雨朝仍灑宣傳清蹕留亦因戀佳境何必急鳴騶卓
午旋開霽乗凉暢盛遊山靈真解事著我恣吟秋
　　尋題
尋題得句旋移境乗興為書不擇牋若問山莊殊勝處
逢源左右總超然
　　霜
氣寒邉塞外白露早為霜萬里晴連漢十分曉變凉山
田收刈罷蔀屋墐熏忙物候親經慣闗中正不妨
　　即事
山村到處慶逢年民事咨諏緩著鞭詰曲籬邉聞犬吠
髙低樹裏起炊煙
雲裏髙峰雨不知漲添千澗只移時輕煙片刻全開霽
碧宇晶陽幻太竒
千峰紫翠畫屏迎不定尋常隂與晴截水愛㸔横蟹斷
隔林時聴􁖙駝聲
　　早征
早征早莅止庶事暇有餘蹉跎或宴行奔廹將何如可
通為學方及時戒趑趄所以古之人孜孜惜居諸老大
嗟何及慎哉君子儒
　　題董邦逹秋山煙靄小卷
為便行嚢作袖珍秋山浮靄霽光新展當氊室千峰入
著語難分畫與真
　　即事
崇邱倚杵玉䋲低開錦風前百鳥啼山體靜存雲幻動
馬頭東向霧迷西溶溶澹帶晨蟾影􁭳􁭳幽尋野鹿蹊
詎為盤逰恣從獸詰戒深意此中稽
　　重陽
九日惟今日登髙此最髙天空秋益肅峯逈興偏豪擷
秀寒於菊割鮮腴勝餻景光隨處賞賡咏有仙曹
　　即事
塞宇雲生欲變寒征裘逐日換歸鞍築塲納稼逢迎好
農務民艱取次㸔過嶺東西兩流水暎溪上下一停巒
山田頗有豐年慶祗恐茅檐尚怨歎
　　雨
行程指兩月為日亦不少長此竟無雨麥收安期飽或
夜雨朝晴否則駐蹕好人有不能從何况於天道知然
胡戚戚慮衆行泥潦習勞率藉茲自解聊紓抱紓抱焉
能紓遥遥憶淮徐秋霪實異常河徙奪洪湖嗟嗟昬墊
民漂摇棲沮洳所希霖澇減或可事歌瓠此憂無解方
南望以齎吁
　　雉朝飛(甲戍/)
通閏候遲矧塞寒仲夏雉朝飛塞山㨿岡雊侣輝藻翰
氣滿不惜繡頸斷(叶/)失者索莫得者閒揚翼决起青雲
間楚國路人或欺為鳳賜金十倍憐其意重如是郭隗
得亦何用
　　夜雨朝晴
夜雨宜農務朝晴利旅行兩全實艱致竟夕比秋清澗
漲東西水亭開長短程山莊至指日喜氣早逢迎
　　雜詩
時雨復時晴山田如助長塞外秋常豐今来悉其象百
人抗浮勞一人挈而往得要為力易勇夫出重賞祈農
厪恒心籌逺運今想誰為無事人况我人所仰
　　山雲
山雲易雨易為晴恰似随人意止行暄潤利農真復慰
越因慰後凛持盈
　　絶句
稚松喬桞下屈抑不得長其咎在圃師樹人因可想
　　遊山雜詠
赫曦方報夏颯籟頓含凉避暑真仙境逰山趁夕陽
青雲赩赤霞背影㸔翻鴉生色王維畫誰鋪魚網麻
希革鹿未肥漫試射生手忘機亦近人寜獨鷗堪友
巖花錯野繡可嗅不可象黄蝶栩雙雙量來大於掌
迷離蔚榛烟㶑灔霏蘿露蹀躞珠勤馬逕往風凉處
　　伏日
名稱避暑莊而無暑可避三庚熾藴熇不到清凉地林
深山益幽木喬隂乃邃仰眺浮雲鶱暢披􁋂籟至乃悟
境随心心靜熱安寄祈農志略慰柔逺禮粗備偶閒聊
可乗小年詎宜棄芸編足古歡鈿几硏精義
　　喜晴
塞雨易為晴昨夜雨達曙黄梅正此時何妨霈甘澍北
地莭令遲麥秋方刈穫(叶/)久霖懼霉變以此生憂慮不
至闗山外焉知風土殊(叶/)率土皆我民到處厪農務棼
絲向曉稀翔陽傍午露徂雲忽割開繁懐逐雲去
　　熱
避暑翻欣暑山田熱乃宜寜惟圖已豫常此驗農期莭
候随人轉民艱到處思炎歊雖覺酷風過有凉時
　　夕陽
東峰絢曜西峰暝低樹蒼蒼髙樹明空雲忽染綘綺色
獨愛光翻鴉背翎雨潤既優日暄好農應西成登萬寳
誰謂射生孶牧疆都識較晴量兩道百嵗休和事不易
因之益凛持盈意後樂低似先憂多暫時寄興摛詞慰
　　　荷露烹茶
　平湖㡬里風香荷荷花葉上露珠多缾罍收取供著茗
　山莊韻事真無過恵山竹罏倣易得山僧但識寒泉脉
　泉生扵地露生天霄壌寜堪較功徳冬有雪水夏露珠
　取之不盡仙漿腴越甌呉莢聊澆書匪慕煉玉燒丹罏
　金莖漢武何為乎
　　　習字
　間日視閣章(凡臨幸内閣奏本每間二日/一至其機要重務不在此例)山莊有清暇
　有暇亦何為讀書及習射書亦六藝一自古重墨稼棐
　几鋪玉版嘉隂就松架繕性歸平易變體祛竒詫舉首
　瞻
奎文當年此消夏
　　　日影
　浮隂每蔽日今日乃豁朗塞天益寥落千里浩莽蒼庭
　樹弄其影靄靄沿階上花蝶粉翅翩榛蟈凄聲響何當
　中伏莭忽作新秋象老大誰所為如駛催時徃去何於
其中欣來不懐曩禹惜良有以陶言兼可想
　　新月
將為載月遊蛾眉便延頸雖遲滿輪光已作宜人景星
榆誰則覩塞樹佳莫竝露坐不知寒目共踰西嶺
　　喜晴
兩日晴訖利塞田昨宵雨又逹晨連徂雲過午收殘脚
一片斜陽堕馬前
塞雲雨易晴還易幻景斯須莫可形信歩乗凉登極頂
四鄰山色一時青
到處籌農較雨晴封章近每喜音呈飾詞諒不頻来凟
祗慮吾心或滿盈
　　山城夏霽歌題錢維城畫
赤夏賴雨亦賴晴潤之晅之禾怒生老農較量誠不易
㡬多辛苦方西成是時山莊駐翠旌甘霖早澍溝渠盈
解作既息暑亦滌鵲呼正報開初晴片雲歸岫弱無力
凉風吹樹壯有聲黍髙粱下盡滋渥油油葉瀲炎曦明
延樓埤堄曰綺望登臨縱目堪怡情餘事萬概都恰當
一喜所遇皆欣迎層峰㳫障濯新翠烟阬石谷淙繁鳴
深林露墜茅屋濕野水漲到扁舟輕何來塞景肖江國
謝公佳句真豪清侍臣扈蹕圖所見宛然夏霽呈山城
髙張白壁拂􁋂氣巖間輝暎新陽晶
　　題張宗蒼雪景
畧彴縈紆俯凍灘遥峰天際玉㠝岏誰知自寫江南意
雅合髙張塞北㸔
　　閱本
三日一閲閣部章一日㡬務三日當寜毋喜逸怠於忙
否或忙裏失精詳能言行則敢弗蘉綴辭用箴勵自强
邇來逺近時雨暘西成顒望萬寳穣去嵗灾重厪淮揚
麥收幸得米價平(叶/)祗聞山水發閩漳室廬則壊稼未
妨命亟撫䘏令獲康詎云視民能如傷要惟斯志恒不
忘
　　習射
　佳山佳水漫遊娛習射相將校壯模詎可太平耽燕酖
　從來男子事桑弧心平體直争何害志定功成語不誣
　猶憶髫齡兹扈蹕樹侯連中被
恩殊
　　　爽
　雲散寥天逈風來大野長多人欣却暑萬寳慶宜𤾉耐
　可紗衣試何妨紈扇藏不須秋意至此地本清凉
　　　荔枝
　閩中嘉實到秋前朱顆纍纍湛露鮮塞北氷盤供夏清
　定知解暑更
延年
　廣博誰能窮蔡譜品題都識數陳家連樹擎來青石嶺
　却疑兩度過仙霞
　赤珠囊綴翠瓊株方物何須辭不須一騎紅塵味仍敗
　始知記載率多誣
　　　題張宗蒼畫
驛便擕來山水圖滿林濕潤尚糢糊本來合是巖齋挂
簾外嵐光了不殊
　　立秋日作
無暑謂當秋不覺誰知秋信益分明昨朝婪熱蒸為雨
今日新凉廹放晴何必碧桐方識節(桐性畏寒/塞外獨無)由來皜
日已懸清山田迎望西成近層閣慿臨一暢情
　　張宗蒼竹亭觀瀑
踈篠喬柯匝檻前飛流百文落平川昨來湧翠巖前况
(山莊觀瀑處石壁/鐫湧翠巖三字)㸃筆居然得我先
　　擬古詩三十首(有序/)
　　擬古之作葢於選辭命意之中寓論世知人之㫖
　　曩於㡬暇擬古詩十九首復倣江文通雜擬每一
　　染翰如見古人於毫楮間今年夏山莊永晝瀏覽
　　篇籍念自西京迄於六代才人林立縁情之什各
　　具性靈丈選所甄菁英斯備諷詠之次輒思摹傚
　　而衆體殊塗興懐異趣名家麗製美不勝掇因仿
　　文通例各取其一聊見舉偶至四言則漢魏僅渉
　　餘波自必溯源風雅七言數章椎輪太質欲暢斯
　　㫖又當馳騁三唐其他單章偶見如紹統泰機軰
　　本未成家概從删汰别體若束晳補亡應璩百一
　　鮑照數詩往嵗均有專製無取複出又文通雜擬
　　中媫妤紈扇而外别鮮流傳孫許元虛選臺未録
　　故亦略諸且河梁贈荅為五言權輿醴泉祗存都
　　尉兹乃首列子卿以補其闕綜而計之得三十篇亦
　　如文通之數叙其梗㮣用示别裁以次綴篇自娛
　　清晏云爾
　　　蘇子卿(贈别/)　　　　　　　　　武
日日金馬門相對或無語聞君當逺行語不盡愁緒乃
識非傷暌何當惜歡聚願為並翼飛而乏凌雲羽之子
身歷地伊我心馳所况子非常人武勇紹乃祖努力酬
主知莫繫交情苦仰瞻日與月東西相背處其心茍不
隔合朔從堪覩
　　　魏文帝(芙蓉池作/)　　　　　　　丕
琳池植水華因名芙蓉池芙蓉照水鮮其芳清襲余(叶/)
擕我翰墨侣言燕淡蕩時遵陸琱輦陳渉川華舟随慿
軾覽嘉禾建旄摩喬枝畢景出皓星拂暑吹凉颸戰勝
倘未能佺喬安可期不如愛景光及此青年姿
　　　曹子建(白馬篇/)　　　　　　　植
白馬錦連錢遥從大宛來大宛有龍種其始出天池椀
蹄善汗血珍重藏貳師漢使持金求遮攻反居竒以此
命廣利期至堅城陲郡國惡少年數萬人以西子辭白
首父夫别紅顔妻哀鳴忘鴻雁壯志勵熊羆琱戈耀日
明羽檄臨風馳左摧䧟鮮卑右突陵月氐青年近億往
黄髪盈千歸請聴天馬歌蒲稍西極倈俶儻遊閶闔權
竒觀玉臺何如獲白狼犬戎終不随
　　　王仲宣(從軍/)　　　　　　　　粲
不能安蓬蓽乃復求簮纓食祿盡臣莭此理亦易明朝
聞刁斗嚴明公當西征秉羽笑懦夫割鉛本儒生既愧
主吏蕭發蹤功已成兼慙留侯張坐謀帷幄稱我公智
勇恢安藉賛襄仍伐檀恥素餐槖筆猶堪行閭閻戒繹
騷儲胥夙克盈津前方桂舟河上營蘭坰親友逺來餞
揮去無戀情雖云一旅勞所務萬方寜行㸔大勲就凱
歌入鄴城莊馗花似烟平樂酒如渑河必繫吾土永言
希令名
　　　劉公榦(贈徐幹/)　　　　　　　　楨
任已無不可事君良獨難菅蒯攻佔畢致身希朝端誰
知動拘束禮法不為寛譬彼鳥攖羅豈能刷羽翰與君
隔豈遥數仭之掖垣犁然限東西有情不能宣鄙人對
終日可以無一言同心而暌乖一日如三年鳥亦有翼
竝樹亦有枝連吁嗟我不如沉思發浩歎繾辭冀紓憂
憂乃益甚焉
　　　阮嗣宗(咏懐/)　　　　　　　　籍
歡聚離别端繁華憔悴根富貴豈不重更有重者存茍
非喬羡質失路徒悲辛髙奔速人老憂懐託藻言
　　　張茂先(情詩/)　　　　　　　　華
飽不知饑餒聚不知别苦胡然琴瑟和而各秦越處月
亦照我帷風不拂我户怦怦撫空牀脉脉與誰語展䇿
誦闗雎爰獲我心所
　　　陸士衡(贈弟士龍/)　　　　　　　機
友生有離聚兄弟無西東卒然當逺别愵焉傷我衷居
者勸加餐行人囑保躬臨岐逝將分悲意填秋空胡為
鶺鴒原竟覿牛馬風
　　　陸士龍(荅張士然/)　　　　　　　雲
士固信知已微君孰與言遥遥動参商有言曷能宣於
時况行邁悠悠山復川井邑豈宿識風俗非所便故鄉
真可懐逰子吁可憐夢寐或見君宛是樂羣年驚覺嗟
索居寫恨酬斯篇
　　　潘安仁(河陽縣作/)　　　　　　　岳
我本志烟霞㧞茅非所希一朝荷明揚儼與諸公陪混
玉既心恧妨賢亦面怩無禆人或容豈不畏虗縻以此
觧組黻天陵駕言歸東山有美林秀䕃發華滋登髙偶
舒嘯臨流或賦詩弱不勝耒耜課耕常及時自謂可終
年越畔無外思孰謂十行降復禆百里司既已承明命
寜令為繭絲此邦頗知禮朱博治異齊臨水毎有悟淆
之濁匪宜鈎距我不能所能尚無為登城眄廣原阡陌
緑依依巾車循鄙鄉薑芋分町畦男耕而婦織民和訟
亦稀弦歌或可聴卓魯安足期夫子儻相過能無笑割
雞
　　　潘正叔(贈河陽/)　　　　　　　　尼
事君貴行道内外詎殊途召父及杜母至今垂令譽廊
廟豈不佳衮職慙補苴聞君一縣花與民共歡娱户不
閉深夜遺不拾通衢東山林谷幽寜復懐歸無
　　　張景陽(詠史/)　　　　　　　　　協
易稱見㡬行寜以終日需醴忘穆生去申公徒嗟吁遥
遥千載下此風一何孤惟有二疏傅髙尚能繼諸十二
通論語吾職不為辜宦成而不去後悔將何如公卿饑
之行祖帳臨東都髙詠蟋蟀篇揮霍尋歡娱多財志損
賢多財過益愚不獨肥遯嘉卓識堪為模
　　　左太沖(招隠/)　　　　　　　　　思
青雲葢危地窮林足安身山水不論價烟霞可養神巖
阿太古室鹿豕忘憂賔松篁奏仙籟薜蘿掃俗塵天池
沆瀣涵其中有錦鱗惟其不貪餌是以鮮挂緡巢許是
我師涓務是我隣衡門有芳謡可以書諸紳
　　　劉越石(扶風歌/)　　　　　　　　琨
西京舊帝都扶風拱黄圖昔為繁華里今為禾黍墟金
張貴既歇鄒枚文亦忽惟有金銅仙流淚辭漢月僕夫
秣我馬家人送我行客途始於此據鞍且復停四顧何
所徃吾意方茫茫凉秋多悲風偏拂征人裳放馬蘼蕪
坡散歩松楸下拾得鄼侯名未央前殿瓦帝業尚如此
何况蓬茨間憤緒填胸臆欲語哽不言悲傷令人老棄
置勿復道瞥電能㡬時成名苦不早蠖屈以求信龍蟄
以存身至今西山下㡬見餓死人利獲害每随失暫得
亦恒請聴扶風歌勸君權重輕
　　　盧子諒(時興/)　　　　　　　　　諶
璿璣無停運四序調嵗籥但見春復秋豈悟今非昨百
年等瞬息石火槁熲若北邙有鬱柏東海無大藥不如
愛景光随時自為樂清風動帷幌華月蕩林薄洗心鏡
至清振衣踞崇崿天機存其真詎因物止作可道非常
道希夷契冲漠
　　　郭景純(逰仙/)　　　　　　　　　璞
仙人世常有所貴凌世出燕照及漢武安得有仙日東
海水湯湯蓬萊山崒崒元圃種琪花神皋聳玉室是中
煉水碧羽化定可必子登授我簡云是瑶臺律大隠亦
甚難只有園稱漆
　　　何敬祖(雜詩/)　　　　　　　　劭
有風西南來知是行金商四序本遞嬗何獨於秋傷草
芳日以歇樹緑日以黄砧聲發逺村月色延虗堂虗堂
獨不見迢迢憶逺行篋我齊紈扇箷我越羅裳仰瞻河
鼓星相㑹宛成雙㑹則其歡短别則其愁長
　　　陶淵明(咏貧士/)　　　　　　　　?
亨屯信有命逹人安所丁巳或不介意旁觀為惻生傷
哉彼貧士踽踽林中行未火出蓽門見肘歸柴楹豈不
苦饑寒嗟來羞見稱愧我誠何謂五斗猶繫情
　　　謝康樂(逰赤石進帆海/)　　　　　靈運
撰辰尋勝逰際斯莭清和擷芳佩蘭茝窮變餐烟霞赤
石近枕海進帆凌滄波乗桴我素志况可拾影娥朝陽
神来賔元螭以馭車恬瀾導我遊此樂信如何疑見三
壺山縹緲復嵯峨溟澥雖萬變不離一勺多終焉任虗
舟泛覽窮天河
　　　謝宣逺(張子房詩/)　　　　　　瞻
紫色及畦聲聖王之驅除三秦属弗靖有征發車徒方
舟葢長川組練明廣衢頓此項城隂息衆且斯須葆祠
四百年鬱鬱松柏扶借問祠何人留侯神清臞和鈴爰
至止椒桂陳樽壺甄揚乃在徳聖心夫豈徒歌詩命從
官表宅之意乎𬗟想嬴政虐期民離炭塗公子報韓仇
博浪中属車下邳契幽叟深折乃授書卒為王者師能
忍藴廟謨蒼旻佑赤靈龍凖徳充符伊人實賛襄婉婉
多竒謀運籌帷幄中决勝千里餘功成求赤松翩飛向
仙都我后方沛公良其人則無奮藻揚休風旋顧慙嗟
吁
　　　謝法曹(秋懐/)　　　　　　　　惠連
能令人傷者夫惟值金秋有月皆惨淡無風不䬒䬟載
觀古之人宋玉亦我儔當其悲來時偪塞填九州是時
天宇晶絳河見舉頭一嵗纔一㑹感彼女與牛露立濕
衣裳幽薄螢火流竹響何颯㳫蛩吟復唧秋人生百嵗
間駒隙難喻遒一往不復還自審安為謀英雄誇兄嫂
蘇子志已酬買臣訶其妻覆水難再收不殊鄙丈夫焉
及東陵侯曠觀無可依不如事豪逰太華停我車少海
維我舟却笑求仙人勞生終何投
　　　顔延之(始安郡懐都/)　　　　　　延年
星斗既上懸山河亦下列大禹錫元圭至今九州别江
漢海朝宗㟥衡地奠臬讜憶子期諫誕鄙髙唐說我來
守此邦撫字慙心拙去去奉明詔省闥班聨綴内外
亦何殊行道宜及莭進退兩無就俯仰一何劣於古有
明訓尸祿戒位竊行將謝華簮躬耕敦素恱
　　　鮑明逺(翫月城西門𪠘中/)　　　　照
髙堂漫張燈九華非夜明空庭度螢火其光何猥瑣微
蟲彼何為蘭膏有盡時何如天上月萬古騰清輝徘徊
銀漢表淡蕩玉閨時浮雲無纎㾗千里同一思宦遊多
拘束乗間偶遊目隔牕散塵襟蔽櫳延清矚始聞曲發
郢既命琴抽蜀親串及友朋共此叙情睦芳夕随地佳
何必深山曲
　　　王琅邪(荅顔延年/)　　　　　　僧逹
竊聞君子交久敬淡如水琴音失鍾期伯牙不復理余
於五倫中忘年遇吾子崇情實師􁐊清氣消吝鄙惟蘭
芝並馨惟鼓聲相倚敬業竹素園奥研翰墨理時當莭
序佳百昌向華美春山翠可望新波綠瀰瀰載泛李杜
舟言溯顔曽㫖此樂何倐忽一日三秋矣瑶篇寄逺音
深誼託精擬佩以矢弗諼荅以云如是
　　　謝元暉(直中書省/)　　　　　　　脁
委佩近彤庭書紳依紫殿瓦鴛散日輝渇烏傳漏箭綠
隂藹禁林已有新鶯囀當階紅藥芳影翻視草案鳳池
盍仙朋豈以樗材賛承明有直宿寢門違視膳怦焉鬱
吾衷賢勞何獨見緤組非夙志願託凌風翰
　　　沈休文(咏湖中雁/)　　　　　　　約
春來水滿塘廻雁報年光唼錦新花暖梯縠碧浪凉往
羽帶南雲歸背㸃北霜飛空或成羣宿浦必以雙兩翅
依春秋一心惟瀟湘
　　　范彦龍(古意贈王中書/)　　　　　雲
昔者尹與邢磬折服中心何必定相妬等是侍禂衾北
海䝉知初南皮被恩深遭逢都大同光儀獨可欽梧桐
豈散木鳳皇非凡禽將託萋菶枝必有雝喈音余獨何
為者濫竽集泮林願言企良覿省闥隔沉沉
　　　任彦升(贈郭桐廬/)　　　　　　　昉
維舟富陽江遲我心儀者云是早見候失期乃吾也有
心悲共傾有手歡同把竹柏懐三冬冠葢輝五馬聚艱
離毎易音衆知則寡後㑹杳茫茫欲别還難捨從此天
一涯有衷向誰寫
　　　江文通(望荆山/)　　　　　　　　淹
桐柏襟淮源江漢帶荆甸湘沅既已疏衡巫於是奠楚
望快平生蠡測愧疎餞俯仰翰墨林唱酬風月宴金樽
亦有醇玉几寜無薦中心别感傷㳺賞非所戀汩羅淪
靈均永懐淚如霰
　　　邱希範(早發漁浦潭/)　　　　　　遲
春水漲漁潭朝霞起赤亭富春深秀區峭蒨含餘清置
浦何淡淡標峰盡亭亭行春爰及時攬俗兼課耕停彼
錦埭車發此鏡川舲烟景幻迷離水物呈芳馨愧無能
卜居合暫託幽情糾慢諒未能卧治庶可稱
　　熱
谷風爽彌月午炎劇今日明當祝融歸後勁亦理必山
田况頼晅恒凉奚秀實此熱不可無黄雲奄觀銍山榛
蕩輕籟行宫清且謐對時思花機即境契彛秩地限誠
有權天行終不失
農稼資蒸溽行旅畏炎歊兩全誠甚難思艱寸心勞炎
官信其令胡不於昨朝吾寜乏清凉車馬多囂囂(音/敖)南
瞻避暑莊無暑恒逍遥
　　新月
碧漢秋眉露一㾗晩凉行館靜塵喧掃愁亦是添愁者
冷露無聲桂影鶱
　　處暑
究是行秋地那更處暑時葉從人面落爽自馬頭披煙
驛長和短雲山幻復竒田疇㸔漸熟惟有祝霜遲
　　七夕
萬古凄凉夕雙星聚㑹辰塞髙疑漢近鵲翥儼橋陳何
必層樓結依然檐鼔新不知月露下秋思動何人
　　曉行
一夜西風谷變凉行人迫曉換征裳山田亦自知時候
頴栗垂垂漸染黄
鳴鞭速亦停鞍速晏起遲還歇頓遲因識習勞常得逸
誰能修業不趨時
　　雨
午熱剛虞駝馬疲雲峰逺宇吐來竒須臾止頓輕凉送
武帳秋風度萬絲
長途豈乏後行人漸石應教受苦辛暑雨怨咨今不啻
每因即景慎臨民
山田日日㸔雲黄都喜惟時若雨𤾉可識先憂饒後樂
塞中還為祝豐穣
輕雷斷雨一川晴西塞槍竿夕照明還見遥天飛電影
紗衣不勝谷寒生
　　西北風(七月十/四日)
噫氣凉盈谷敺雲天淡空非闗少女候真是大王雄翼
退横霄鷁蹄輕歕玉驄停鞭西北望萬里此來同
　　月(七月十/五日)
畢景羣山暝林端滿月飛呈寒無纎翳委照有餘輝拂
我文木牀搴我薄羅帷靜對無不佳况此深翠微奚問
中元莭河燈滿液池
　　急雨
急雨正當止頓後午暄驅盡峭寒生箔雲捲淨雷聲斷
夕照一川紫翠明
　　聞京師秋成有象即事誌慰
農家有常談豐年收成早今嵗穫新糧乃在六月杪青
黄價未增預識苖秀好啟駕及停蹕綠雲歡載道避暑
居山莊兩月恣幽討惟是闗内田來徃縈懐抱京兆報
佳音西成逮萬寳巡方有常度祈年切久禱慰慶志愈
欽際泰貴善保
　　蔣溥進所作塞外雜詠依韻和之
　　　氊廬
耽逸懐居理則那拂廬取便稳裝駝放彌卷密施功易
水驛山程淂景多近渚恰宜臨野蓼依峰偏愛罥烟蘿
方圓毳幕施俱可揔是人間風月窩
　　　駝装
鈴聲替戾度行駞致逺擔勞有足多訝可知風還聽水
最躭桞陌與沙坡剛欣卸重成羣臥又迫臨明逐隊過
飼秣恩誠思致報﨑嶇路亦慎防蹉
　　　馬絆
伯樂偏虞馬易馳維連以絆出竒思除將麋鹿難為繫
任是驊騮亦設覊卓立試嘶清夜月恣眠常憶白莎陂
縶之亦欲飫之莭此事維應善牧知
　　　風竿
雨朝風夕自飄摇誰翦㐮雲落綘霄有意恰知馬足倦
無言應解客心招低翩髙颭皆成畫圎碧方紅各取標
最是幕中鼾睡遍一竿月露漾清宵
　　　雨溝
雨脚飛來碧嶂頭周防已作未然愁落空任灑人形帳
就下都歸之字溝㶁㶁應知㸔立涸涓涓且擬聴新流
奚童畚鍤勤䟽鑿底慮棼絲鎮相(入/聲)繆
　　　設卡
沿岡一帶勢連雲露重莎平淨翳氛鈴索宵明依制設
官郵今昨計程分隍中祗慮聲驚獸磧裏兼存意習軍
陳利誰何更無藉頒禽也足當酬勲
　　　地竈
朝晡惟是供炊用增减非闗設計深撥草乍欣逢舊穴
烹魚奚藉溉新鬵聃觚未易尋常踞墨突休言不待黔
移頓莫敎輕掩棄即㸔昔製乃資今
　　　安市
車載肩桃逐逐來營東逺列任囂豗米鹽日計應敎聚
蚩眩風澆未許開縱便罷譏何有惠豈常負販不儲材
蠅頭笑彼旋糜盡滿槖盈嚢若箇回
　　　征衣
衣裁短後合時趋打叠巾箱俻逺途豈是從戎歎離别
也須著意稱身軀鵜梁慢誚輕濡翼韋褶偏宜淡染蕪
頗有鄒枚尚寛博果然實必與名俱
　　　銅晷
巧製伊誰意最初不淆方位指南如宵明長短無差報
十二時辰有定書測景每教臨日下尋題便以適幾餘
今人雅合分隂惜陶侃名言實起子
　　　頒鹿
罷圍休息羽林羣營外頒禽率未申獨享不盈􁆊腊藏
(去/聲)均霑偏厚膳虞人堆來已㸔彌平壌持去從敎饋比
隣自割懐歸且無罪空還應慮細君嗔
　　　和詩
每因得句命廢詩韻府𩔖函儘覽披畢竟老成還獨歩
可憐後進亦攀追古今風雅誠誰是宵旰憂勤只自知
不是賞花釣魚處呈箋難與辨姸媸
　　張宗蒼白雲紅樹(乙亥/)
北來重見南宗筆畫裏全收戸外山過眼驀懐去秋景
補吟聊趂此時閒
　　曉月
猶是中秋月偏宜北塞晨銜峰矗髙樹入水漾清淪寒
益侵川路光維照旅人行装多打叠縟毳覺堪親
　　曉行
銀河欲落月正午踈星三五猶堪數一𣲖嵐煙谷口横
曉色昒昕東方明須臾朱鳥槍竿昇霜華離離羃野苹
隔嶂恰聞呦鹿鳴千幕捲撤向前頓我亦因之為曉行
繢峰茈虒紛紅紫佳處不妨行且止豐城客子曽有言
本意由來是山水
　　九月朔日作
野濶天益寥節肅秋惟季疊樹半餘紅喬柯全挺翠霜
叢燦曉華風葉含凉吹彬兹圍獵塲裒時易簡地扈從
有儒冠可以攄吟思
　　停蹕
停蹕仙莊亦有因仰流遲待後來頻秋潭菊落波心艷
冷砌筠翻窓影新叢樾稀餘那隠鹿名山住久覺親人
驛章進止饒清暇觸處閒叅總静真
　　即事
霜重湖益澄葉落林逾靜呦鹿呌烟懶(鹿惟鳴秋入/冬則歛聲矣)閒
鷗䕶波冷稚冬藹清暉随時愛寒景㡬餘展芸編明忩
虛且迥故知此其常相值意為永
　
　
　
　
　
　
　
欽定熱河志卷四
欽定四庫全書
欽定熱河志卷五
天章五
御製詩
　　山店(内子/)
山店誅茅亦易成居民火種復刀耕孶豚處處牢堆石
防虎家家柵樹荆粗糲聊安衣食計逍遥且免市鄽征
前驅俞騎休呵譙政欲窮簷悉隠情
　　朝嵐
朝嵐夕靄人常言率擬霞標而已矣不知斯亦氣流行
如潮汐自滄海起兩山之間必夾川萬澗千溪滙於此
嵐靄定從川下䧏倒行逆施無其理塞上厥候益分明
曉暮添衣乃所以濛濛淰淰中嚲鞭自逺望之謂雲裏
　　暖
出闗颯生凉塞上疑已霜崖口昨來入反覺暖異常亘
嶺樹多緑綿谷草未黄侵晨著絮衣卓午換祫裳對時
體溫肅隨地愛景光
　　九月朔日
秋惟季月清塞至興安迥潦盡潭益澄葉落山愈靜松
蒼識勁節楓丹繪餘景肄武既云要勞衆亦應省事鮮
兩全方為是頻耿耿
　　霜
盧龍真是塞青女每先時不待雲鴻報還惟巖鹿知素
華明葢羽颯冷拂鞭絲為憶從軍者天涯露宿披
　　山月
依依漸出林冏冏高映岑瑟瑟秋方季寥寥山復深網
水上下光呦鹿悠揚音颯景自伊古靜㑹偶於今徘徊
入我窓武帳延清襟坐見林巒間適者獵騎駸生風興
固豪耐可間對心
　　雪
破曉雲濃𫝊罷獵霑衣將謂雨霏絲須臾亂灑氷花落
塞景離竒幻若斯
翠栢丹楓瓊蕊結側峯横嶺玉屛開營邱畫與樊川句
問爾何從見此來
既宻還疏飄散漫雖寒不濕靜便娟便教收取三清煮
武帳由來有宿縁(丙寅十月定興道中雪/水煮三消茶曾題句)
　　遇閏
遇閏深山秋益深每因趁暖一幽尋松盤嶺腹蒼中翠
葉落波心靜裏沉鹿度巖邊看活畫禽嗚林際聴仙音
養生自是斯間好勤政名軒敢忘欽
　　暖
通閏秋偏長闗外侯尚暖乗時種宿麥翻犁趂閒緩塞
墐既已畢衣食粗云辦(叶/)閭閻象安恬繡衣何必遣因
知為政方居敬而行簡
　　寒
一夜山風急曉來生峭寒炎凉變何速消息理憑看坐
愛當窓日遊遲隔水巒獨思扈蹕衆寧不怯衣單
　　古澗泉
古澗泉淙淙滴滴幽崖斟若冇若無斷且續盈科不競
淺復深却如南華已槁之木又如五栁不絃之琴古澗
泉惟應印古月以為心
　　閏九月九日作
遥村近墅霽烟光立馬崇椒了不凉自是登高宜上塞
不妨把菊閏重陽天臨澄廓目因逺樹謝繁華意轉長
邇以㨗音待西北每當勸樂轉徬徨
　　明牕
山房淺置簷曦牖暖烘幕温暾晃陽林朔氣避隂壑儒
擬白駒速農喜黄棉著綈几陳芸編稽古一斟酌衰盾
殊愛畏絜矩知所託
　　積素
積素迷離隠翠嶠朔天見晛未云消連村畫景張横幅
著樹梅花發野橋駝法石溪銅鐸細人投茅店酒旗招
鳴鞭為卜邊闗内可得盈疇被麥苗
　　暖
　一綫巖闗變凉暖雪無餘白樹留青盈冲詎是移天紀
　起屬由來據地靈(關内常暖於關外或謂一墻之隔氣/候頓殊不知長城原據太行之榦而)
　(築山界南北凉暖/自殊此理易知耳)僕役衣單宵免歎圃塲稼納嵗方寧
　謂宜慰矣翻悁悒西北㨗音亟待聴
　　　秋熱(丁丑/)
　闗外逢秋熱忽如夏杪時葛收葙欲換扇衍篋重持每
　逐含風爽還思蒸兩滋
天恩各知否華黍待成遲
　　　雨
　闗外夏雨少山田早憂旱遣祈即霑澤稍救嘉種晚谷
　中緑廻蘇黄萎惟山坂邇來厯厯㸔歉狀嗟盈眼晩蕎
　及秋菜皆可濟餐飯既蘇復待滋為之愁展轉夜雨聴
　枕上聲細意不滿陵晨巖雲重作勢續復斷蓄極乃大
　霈一洗餘威暵隨處為祈年詎止恣遊衍
　　　晴
　宻林兩日極優霑既雨宜晴意為忺玉宇逈澄斜漢影
　絮雲已避逺山尖樹將暖旭輕籠牖花與香風並入簾
　稍幸樂成憑閣望晩禾半得有秋占
　　　八月朔日作
　天光澄綘河雲影歛青螺最是仲秋屇偏饒塞景多對
　時協平秩
昔日此卷阿霽色生餘暖還欣利晩禾
　　　細雨
　細雨剛經五日纔灑空􁝽雭復徘徊晚田恰喜蘇秋後
　野老都云帯澤來逺浦烟輕紅泛蓼斜蹊濕重緑漪苔
　祈年法
祖吾恒願慶慰寧闗天馬徠(是時哈薩克頭目頻有投順/者已遣使在途尚未至云)
　　　遣懷
　豫齊數郡災賑賙亟籌畫遥心繫淮徐沙刷幸免戹畿
　南乃波及昬墊為愁劇關北復遭旱吾來始霑澤三輔
　雖有秋遏糴非良䇿所以粟轉貴
天恩殊可惜(近京一帯自春徂夏晴雨□時秋成可稱豐/稔因畿南被災商販轉運歉處取利而關外)
(歉收又無入口之米昨京尹奏/秋收九分而來價轉貴者以此)一心周九㝢曽無可逸
隙山莊縱自佳耽佳豈可得
　　初月
初見中秋月還於避暑莊一鈎清不盡萬刦朗如常溪
水依㣲㶑巖林掩暎蒼倚吟兼睪望那礙晩風凉
　　即事
衣試輕寒添㡬多野流無定繞陂陀緑雲底事紅霞襯
始悟巖楓宿雨過
　　山行
山行不用命巾車徹步尋幽亦足嘉漲影過橋留枿莾
曦光落澗起烟霞園中晴雨峯峯别塞外暄凉日日差
何事未曽忘結習觸懷便擬試吟义
　　八疊中秋帖子詞命扈蹕詞臣和之(有/序)
　　玉宇宵澄月屇秋中而愈皎屛山雲歛地臨塞上
　　以彌清不有新吟何酬令節聿溯宜秋綵帖裁詩
　　肇自丙寅駐兹避暑仙莊廖詠續成丁夘嗣是磧
　　山帳殿載舉前䂓時當大液秋風咸循成例環周
　　一紀氷輪常暎氷心疊和八巡勝賞仍於勝境益
　　廣詞林之典故並増嵗紀之華編
令人喜亦令人閒端正何須藉斧刪塞外偏饒風雅地
試㸔玉䨲上錘山
三千世界一輪光金粟依然發凈香妙趣風人如㑹得
解頥應勝鼎來匡
藉甚丹青命晝師曲屛八疊恰成詩湧金漫説錢塘好
一例氷光㶑磧池
山髙底事上層樓又紀清光丁丑秋風景皇州爭較異
綵棚𤓰餅貨街頭
　　山村
山村厯巡農築場納稼早問雨夏曽霑稍救青苗槁所
以秋成况較迤南頗好額慶為茅簷庶得二鬴飽共喜
室家完且免租賦擾括田亦奚為藏富原有道
　　谷中
　谷中落雨髙山雪向北應知氣候凉陡憶熱河遥隔嶺
　廻蘇晚稼未登場急教巡視馳烟驛且課倉箱厯野莊
　彼此原多遺􁆧穗便皴峯玉審何妨
　　　雨三首
　海喇汗常靈應明易為雨亦易為晴重輜都過午圍罷
　霑灑秋山舍洗清(塞上靈應山䝉古語謂之海喇汗不/敢直稱其名也凡車騎經過其側無)
　(不雨雪俗云洗/山屢試不爽)
　空羅縹緲復舂容塞上烟光每慣逢最愛雨收霞脚露
　倚天玉積㡬髙峯
　聲聲銀竹奏笙竽潤景寒山故愜予倚着方窓聊縱望
　石渠似展米家圖
　　　夕
　錫宴駐行鑣乗閒興亦饒夕陽隠西嶺暝色逼疏寮月
　上山空濶風過樹寂寥雲軒歸靜憇清夢或逢
堯
　　　熱(戊寅/)
關外秋禾勝去年攬轡沿途為慰恱山莊近逺罨黄雲
晶陽邇日更蒸熱固云時燠催西成當秋炎恐乖素節
紗衣傍午欲換葛松牖延颸復摇箑菜畦苣圃胥待潤
山岡易燥金曦烈因思涼雨一湔溉蕎麥作花方似雪
情知萬事難兼全惟兾兼全意方愜
　　㣲雨
㣲雨聞清夜情知未即霑山田多益善塞苑冷何嫌菜
町葉方茁蕎坡花尚纎老農與老圃寧識慮常兼
　　雨
塞山易作雲今秋乃艱致展轉切望霖晩田漸憔悴觸
石膚寸合靈雨盆傾至既放更悠揚綿􁨭飄長勢婪熱
復何有乍可夾衣試蕎黍總回蘇𤓰菜泊餘惠去嵗闗
外旱來即叨明賜大田雖無救遲稼半穫遂今年早收
定雨暘頗愜意邇來方待澤此雨真稱瑞勤民無間心
祈農寧較地却懸闗内望曽否均霑未
　　驛章至知京師亦望雨詩以誌事
昨對秋霖偶繾情驛章今遞自都城一般蕎菜原需澤
卄日風雲太過晴敢以黍禾穫為解惟兹宵旰慮常縈
先憂後樂本吾分終覺樂稀憂每盈
　　塞山
塞山過雨易生涼清曉居然换袷裳谷口沙含漲影退
樹根草掛蔓絲長稱心野景呈虚牖極目秋田蘇逺岡
傍午轉暄真恰當為催萬頃稼雲黄
　　新月
眉細中秋月冰寒欲滿空塞山髙見早素景逈難同㶑
灧滄池浪徘徊疊樹叢錘峯玉臺是團鏡待懸東
　　夜雨
怪底山涼切枕衾􁝽􁝽夜雨落空林繼霑更較前朝渥
疎滴旋聴宻㸃斟楓葉不殊蕉葉響早田望到晚田心
􁬴非急陣應遐被佇擬京師報喜音
　　即事
厄魯蕩平回部連止戈畢竟是何年固縁弦上矢必發
終愧階前羽舞旋勃律正聞踵來接堅昆佇待首誅駢
山莊行慶暇奚念念到庫車阿那邊
　　涼
曉起居然愛向陽塞人能爾變炎涼篋中率欲藏輕扇
林下無煩泛野航且喜秋雲纔過雨亦愁白露乍為霜
一愁一喜縁何事萬頃田雲漸作黄
　　雨
山雲過午重秋雨帯涼來益覺蕎蔬好雅宜松竹陪霈
膏霏亦易婪熱滌如摧京報霑仍兾(昨閲驛章知京師/雖得㣲雨尚兾大)
(霈/)南瞻慮幾廻
　　京師得雨誌喜
京報傳來􁨭澤充北南霑潤一朝同(十三日熱河逺近/同時並得透雨)
那當秋日還喜雨慰在其中愧在中
街頭米價早稱平(京城秋初糧價稍昻命/發倉米分糶近已平減)却為晚田望
澤怦蕎坂菜畦生意轉欣同農圃待西成
　　遣興
遣興寧蘄辭騁妍山莊書史足精研一心不息庶少過
萬事由來忌太全詎以内安㤀外靖那期後樂祗夏先
題詩四壁騐今昔政學均慙尚闕然
　　䇿馬
䇿馬度山村過雨蘭蹊淨髙下稼滿谷穗飽纍垂柄便
霜亦不妨西成料已定去嵗此間旱經過切憂怲今秋
償倍蓗額手為深慶承平户口滋榖寳繋民命内地無
遺利闗外率墾竟一例祝倉箱豈復分庭徑設以漢唐
論守在此所屛今古實異宜要在因時應保泰凛三無
勅幾勤八政
　　詠掛缾
大邑冰瓷巧就模擷芳隨處貯瓊敷郵程水陸延羣玉
風月三千䕶蕋珠不是文殊命章子定為長吉背奚奴
一塵弗染諸縁靜豈識尋常冇菀枯
　　即景
拂廬幾㸃曉霜輕跋馬剛欣卜爽晴問景雅宜詩外趣
合圍摠在畫中行塞山涼暖渾無定巘樹丹青最有情
詎謂從禽忘一切庫車時刻念怦怦
　　俊鶻驄歌
烏良海獻胡青驄天閑牧養經再冬本是俊骨易調習
今來偹駕秋圍中左旋右抽盡如意發小殪大皆從容
一馳疊獲鹿曰兩再馳更斃狐之封千二百騎所共覩
無此此輩惟面從致力可息佳名賜亦不啻力徳並同
　　九月朔日作
筞馬凌晨了不凉縝紛疊巘錯青黄望中九日節將到
塞上今年暖異常漫學鹿虞嫌候舛(鹿嗚於秋分前後/入哨率候是時今)
(年秋暖故鹿/哨尚未盛也)欣同菜圃慶秋長待圍每選嘉隂坐攬景
從容有句償
　　題董邦達畫二首
　　　秋林絢采
嶤峯雄厚落飛泉萬葉含霜綵翠鮮命意由來非蠁像
得從扈蹕寫真詮
　　　　宿雨含烟
　曉烟欲泮意猶酣野彴蒼蘆鎖碧潭應是中庭動秋思
　遄飛逸興到江南
　　　九日
　木蘭雅合度重陽處處登髙是勝塲漢殿空傳蓬餌食
　拂菻還識欝金香(時布魯特隨國亦預宴賜/唐書勃律𫝊地宜欝金)緑莎宜馬
　滋逢暖紅葉藏麋艷鬬霜小矣淮南稱盛㑹鴻絧萬騎
　總軒昻
　　　熱(己夘/)
　十日前闗内徬徨畏炎熇蒸雲懼為霖更慮暍輿僕五
　日前闗外曉寒峭巖谷長此將早霜禾黍尚芃緑即今
　晴已定况復駐靈囿轉燠審無妨晶陽喜髙暴絮衣脱
　换紗叢樾爽風逐今秋已過閏情知涼應速此熱實利
　稼秀實催嘉穀靈臺非舛測農扈有厚福何莫非
天賜為民額手祝
　　　中元夕放河燈
過閏節占白露早便教塞館度中元却因少見翻如剏
底識推遷不者存夜浦愛㸔分芰炬野塘亦自有蘭盆
金仙無物不超度何事林間鹿避喧
　　待月西峯復下登舟賞玩
山莊泛月偶一逢况值新秋清且羙過望而復蔽東嶺
白傅詩中悟其理急則計生因尋山敵則氣作且置水
䟦馬西峯最高處下視東嶺乃眼底不踰時尚未黄昏
東海湧出銀盤子大千世界一廣寒棗葉湏彌難比擬
徐徐䇿騎下崇椒月隨我共登舟矣謝家高致昔留詩
别開生而惟予始設云卿士在箕疇旁求若濟亦將企
　　詠唐時回銅器(有序/)
　　山莊舊藏古銅器一似豆而短足初以為三代青
　　録耳廹視之形不饕餮銘不乙丁金銀錯其文則
　　似回字令吐魯畨哈宻回子等識之惟識噶愛兩
　　字其餘皆不辨葢彼經文亦有今古之異人不能
　　盡曉也嘗考回鶻唐時始通中國史稱其先匃奴
　　勾奴與今之䝉古相𩔖則回回並非䝉古且殊教
　　也元史始有回回國之名或稱其為大食國種大
　　食在西域此稍近之明邱濬以為陳隋間始入中
　　國在在有之在在有之者亦云其繁滋漢土者耳
　　其的𣲖固不離西域也今平定葉爾竒木哈什哈
　　爾此實開闢以來不異之回地回人若布魯特若
　　哈薩克皆其蔓延繁滋或雜䝉古種者有之若唐
　　史回鶻𫝊所稱善騎射喜盗鈔者實近厄魯特之
　　習而非回人所能徒以回鶻音近回回因屬之纒
　　頭之𩔖耳究之耳食舌𫝊魚魯千里將以餘暇博考
　　此姑俟之所喜者適獲此器於平定回城之時殱
　　厥渠魁繫以白練兆在斯乎兆在斯乎故從而為
　　之辭
不是辛尊與啓匜考時應入李唐時纒頭回鶻人斯用
餵肉葡萄宫所遺噶(讀作/平聲)愛旁行粗可識水斯古籀豈
咸知遷其重器兹先兆佇待俘來罷逺師
　　　午暄
　邇來候轉炎山雨昨夜洗驅盡婪尾熱峭凉侵袂矣予
　心望晚稼未可便長此午暄暴晶陽華黍風尤羙如是
　期十日黄雲庶可擬
　　　射
　巡狩寧稽除授官門前次第引來㸔隨村簡職仍餘暇
　以已先人與衆觀弓燥手柔秋正好侯空鵠掲月輸團
　(鄭司農云方十尺曰侯四尺曰鵠如是則宜其百發百/中矣今所謂把子者高四尺寛一尺以之試箭若鵠則)
　(周團僅止一尺而五層其中的則徑寸耳以之試骲頭/所謂侯者方不過六尺空其中以懸鵠俗謂之檔子者)
　(也或中鵠或矢出其空處/尚可若中檔子反有罰矣)髫齡廻憶原兹地屢中親承
仁祖歡(康熙六十一年予年十二扈駕皇祖臨門引見罷/輙常䝉    命試射以示    諸臣時曽屢中每)
　(承七年天語褒嘉廻思/卅    事如在目前)
　　　王維烈芙蓉秋鴨
　霜寒北漠鴨南廻幾朶芙蓉貼水開正是山莊秋半景
　畫家那得見兹來
　　　聞京師得雨誌事
去嵗山莊遥盼澤(去嵗秋旱闗内/關外無不望雨)今年京縣渥霑膏此
間不雨熟已定(關外雨則氣寒早霜/兹不雨實為宜也)彼處即晴惠正叨
(京兆奏至雨後即/晴甚叶農候云)内外黔黎均意厪艱難稼穡為心勞
候暄程改駐清蹕(本擬七月十六日啓蹕徃木蘭以/候暖鹿未哨移於中秋後起程)消
得林泉興一陶
　　新月
一搯爛銀鈎可望不可揣堅欲玉尺量却入西林裏漢
邊斂雲片庭前舒桂蕋情知中秋遥珍惜早爾爾全體
本無虧示冲有如此
　　凉
半夜西風曉驟寒數聲霜信度雲端前朝䟦馬㸔山稼
逮熟無妨意為寛
　　即目
即目真情體物知鶴糧或竊鶴啼饑青田誰為供芻粟
可使由之意若斯
　　中秋帖子詞九叠前韻(有/序)
　　　晶盤瑩采九十平分金粟馡香三千徧滿寄崇情
　　　於玉塞延麗矚乎雲莊原夫閏律暑遲田畯佇登
　　　禾之喜邊垣秋晩虞人需戒道之期㸔來鶴鹿皆
　　　馴
祖澤常懷
文囿聴去笙璈並韻
慈顔近侍
瑶池重隄曲水杯流虚白毫光和寳刹浮圖互映半壁高
　　　峯錘照空青黛色與䧏蕃列帳交縈遼哉萬里同
　　　晴闗外懽聲𫝊擫篴㨗矣百城俱下湟中勁響應
　　　宣鐃想一軍振槁先登快甚呉剛斧琢知二豎擒
　　　生立致迅逾博望槎廻既開桂殿長筵將啓蘅臯
　　　清蹕紀旋鑣之盛事合勝停鑣賡秋帖之新裁宜
　　　過春帖曩者四篇製就固已都捐霓羽靡詞兹焉
　　　九叠吟成庶幾共叶莖韶雅奏云爾
　勝地良辰可放閒携來詩稿自刋刪開編恰是中秋帖
即事重吟玉塞山
朗照寧分中外光揮毫墨染桂花香興州景詠纔四度
(合京師木蘭諸處九叠前詞/於山莊已為四度帖子矣)西極功成逮一匡
洸洸猶有逐回師獲醜佇成奏凱詩雖共儒臣賞佳節
厪懷遥在察汗池(二酋逃/徃之地)
欲招東魄上西樓畧覺山寒不礙秋風月宜人𢋫九叠
光隂瞥眼憶從頭
　　登樓
餘閒聊爾試登樓近逺山田報有秋一月幾迴開口笑
萬幾無間悉心籌錘峯早上團圞魄濡水寧殊今古流
此夕此時祗宜樂為懷西旅却増愁
　　所見
墾遍山田不剰林(三十年以前凡關外山皆冇木可獵/今則開墾率遍不見林木非木蘭獵)
(場禁地皆不/可行圍矣)餘糧棲畆幸逢霖不教緹騎輕蹂躪能忘
蒿宫惕照臨愁以得之慰亦切難而獲者惜猶深可知
攬轡徐行處多少思艱圖易心
　　　凉六韻
　昨日塞雲重興安想雪飛廹來嵐氣峭迎去曉暾㣲複
　障聊成憩平林旋合圍蹄輕宜獵騎身冷換㫋衣氷凌
　(去/聲)隨溪下霜華到午晞馳驅藉取暖屢屢玉鞭揮
　　　八月二十三日
皇考忌辰作
　二紀倐成昔一悲直至今北來秋序每
南望白雲深善繼曽何有時思益弗禁從頭讀
遺詔(予小子每值遺詔皇考忌辰必盥/于恭讀        一過誌不忘也)敢不勵初心
　　　㨗報
　　　逆酋霍集占兄弟一創於霍斯庫魯克再創於阿
　　　爾楚爾勢䠞窮竄將軍富徳等急躡之於伊西洱
　　　庫爾㫕㧞達山連界地也時賊衆據峯負固我兵
　　　整陣剿撃中發大神威逺礟兼簡偏鋭用鳥鎗夾
　　　攻賊中有伯克等悉其大隊呼籲乞䧏霍集占自
　　　山頂遮截至手刃之不得止而我兵四路設伏盡
　　　起有徒步援絶壁進者轉戰一晝夜賊遂大潰計
　　　獲賊衆一萬二千有竒鎗械二千有竒牲畜一萬
　　　有竒逆酋僅以殘衆四五百人逸去富徳等傳檄
　　　㧞達山部長曉譬順逆令其尅日縛獻至是㨗聞
　　　朕以二酋一日不獲軍務一日不竣雖仰賴
鴻庥收城服衆而旁午擘畫何能釋懷爰誌長言佇期永
　　　靖詎得已哉
　待圍小憩坐孱顔㨗報飛𫝊達玉闗奏牘機宜悉覽遍
　䧏蕃輜重盡遮還千軍直進伊西洱二堅旋逃㧞達山
　除蔓斯之未底定可辭畫䇿旰宵間
　　　九日
　萬嶂嶔嵜天泬㵳木蘭菊節度今朝登髙即目無遺照
　在上惟懷不敢驕勝地恰宜風雨度(是日㣲/冇風雨)芳筵兼聴
　管絃調(以節日/賜食)近臣那易知冇喜劇待佳音正不聊(時將/軍富)
　(徳等遣使扳達山諭擒逆酋和卓木兄弟尅/口徃返通計軍報旦夕當至行在深用厪懷)
　　　野郵
築場納稼石田收塞景寥蕭□野郵兩嶺蒼烟連樹迥
一川寒水共秋流罷圍聊可輕輿御(自御□啟行至出/哨日乗馬罷圍始)
(御輿邇年來/率以為例)有暇何妨警句酬廻望雲山縹緲處幾多
清興彼中留
　　題金廷標畫疊前韻(庚辰/)
畫境兩疑然精神㑹一川開窓山宛似題句韻還連樹
疊蒼茫嶺雲澄碧落天丹青本無翼到此訝居前(舊作/有寄)
(教粘素壁待我印當前之/句懋勤擕來預張壁間矣)
　　夜雨
枕上淅瀝聲秋宵落山雨隔窓想颯沓度嶺鳴林楚晚
田率穫罷潤尚滋蔬圃明當駐行蹕夫誰漸石苦雨可
晴亦得幸值忘憂所
　　夕
靄靄萬山蒼蕭蕭一谷凉天河真覺近秋夜漸添長箭
永蓮華漏篆消心字香可忘銀燭下籌筆昨年忙
　　詠木變石
千年木抱石為胎根柢糾纒猶木理名之為木已换形
黝然古澤芝朶紫繩墨既不中琢磨非所擬材不材間
全其天此木實達䝉莊㫖
　　村行三首
迤北天寒惟一收一收豐亦擬三秋村民乗暇翻犂地
播榖憐他隔嵗謀
崖角山巔無隙地刀耕火種有餘思村童也解迎清蹕
恰似蓬頭王覇兒
一川流水百盤澗碎石堆筐架野橋撇捩何妨䇿馬渡
秋晴正值漲㾗消
　　夜雨
半夜星羅宇四更山吐雲隔窓霏勢擬欹枕颯聲聞農
務既云畢閒情且自欣明當詠烝涉亦欲習勞勤
　　雨中塞上行
夜雨連晨勢未已行旌先發難中止文侯罷獵必親往
我亦何妨一仿此白榆緑栁時逢迎快哉雨中塞上行
杜老前後則何有周王左右堪同𢋫製衣䇿馬䟦泥淖
誰言秋雨弗濕㡌(國語有秋雨不濕㡌之/諺謂秋雨不能乆也)行宫駐蹕豈
不佳習勞先(去/聲)衆從吾好鑾儀衛率校尉隨輕輿逸坐
那肯為内扎薩及外厄魯櫜鞬扈從瞻威儀巒姿林態
渾難狀配藜旁魄復滌盪萬馬奔騰如萬舟雪浪銀山
陵漭沆北人使馬南人船一合相真成大觀山村老農
笠底笑明春種早不待言
　　夕
雲歸髙岫塞天明徒倚山寒向晩清那似去年臨此地
驛章旁午筞軍情
　　復雨
山雲散復聚塞雨宻還疎度嶺幻明暗隨風作疾徐不
妨徑筞騎也覺厪漸車闗内正滋麥欣生䟦涉餘
　　晴
塞山捲下西北風怒號萬竅真是雄煙銷雲散無留蹤
朗朗秋日懸髙空今朝晴定真堪喜明日大獮方伊始
吉行五十里而遥後行輜重應至矣抱被入直庶免嗟
試問誰匪懷居士
　　塞山雪景
夜帳摐聞雨㸃飄朝來玉色染崇椒凹陵旋旋因風積
陽巘㣲㣲見晛消
未凍煙蕪鹿正肥平岡磬控馬如飛何須濶論山隂棹
九月木蘭雪打圍
細莎嫩蘚全藏色翠柏丹楓未改形一谷温暾迎曉日
不妨按轡為延停
松林獲鹿美於羊帯濕松枝燃亦香僧舍茶煙故清絶
朝家古俗那宜忘
玉屑銀沙萬嶂鋪尋蹤還擬捉於莬毳衣箇箇誇披得
誰識詩人鄭鷓鴣
千峯隠現曉煙濃活晝宜人面面逢實景真情欣始遇
祇疑摩詰出形容
　　晩晴
　晩晴明積素巖景益堪竒鏤玉為屏際歛雲歸岫時入
　圖浮霽色敲句引清思今夕蝦蟆冷東山故上遲
　　　立冬(九月/晦日)
　平在元㝠令來遊龍朔垠莭因行慶駐志詎暢觀勤京
　國風占候(每當莭候太/史例占風)塞天霽歛雲小陽春律暖(是日/暖)
　亦為從人欣
　　　題張宗蒼畫
　山莊驀見宗蒼畫向未題詩輙補題曲折雲林皆可入
　髙低磵道訝纔躋誰分幻境將真境道是全提早半提
　昔失當前今鄭重羲辭聊擬玩先迷
　　　射
　射是朝家夙所長承平遊豫那宜忘擕來新附控弦部
　駐此
當年避暑莊親御矢弧聊示度數頒幣帛用旌良樹侯疊
　中休稱頌(是日發矢二十七中十之九破的者六及易/小鵠復連中舊部新蕃監哈薩克陪臣侍觀)
　(者無不喜/躍稱異)敬仰
前猷敢不蘉
　　　暖
　今年秋候長入冬氣尚暖朱鳥升東林騰暉巖谷滿羣
　稱及嚴寒(今年圍期較遲俶裝時皆以歸程正居冬寒/而邇日序尚暄和與往嵗廻蹕山莊時無異)
　㤀之以轉眼堪因􁀒人情忖度寧待逺
　　　弦月
　弦月上嚴節氷天見塞山隔林猜窄濶輾漢疊團彎寒
　廹煙嵐峭光含網水潺剏觀縁底事尋鹿入宵還
　　　曉
　鳥鳴當天雞山含曙色曉嵐凉雖淰淰空宇猶浩浩子
　輿稱旦氣調御乃成道於焉悟軌塗契㑹殊不少
　　　居髙
　山樓枕碧嶺小坐念居髙望治心徒棘勤民目久蒿言
　多後從面疵或索吹毛即景懷慙恧休云此避囂
　　　入深
　谷抱山還疊行行漸入深居然叅理窟颯爾對寒林雲
裏辨峯影氷間澀瀑音迫霄精舍構涯涘許誰尋
　　即事
冬山觸處耐吟凭呵凍摛詞興偶乗日落遥峯一片靄
泉流古磵幾條氷披寒檐梠紛還鳥綴景招提不著僧
尋鹿入宵歸趁月鋗人何事更張燈
　
　
　
　
　
　
　
　
　
　
欽定熱河志卷五
欽定四庫全書
欽定熱河志卷六
天章六
御製詩
　　闗外(辛巳/)
闗外田經歴歴看不禁額手為農歡髙原固喜倉箱近
下隰依然□粟攅菜圃瓜棚賴生計思艱圖易厪心官
更披方伯情形報(方觀承奏勘近京各屬大雨後窪地/被淹之處髙粱早禾業經秀實惟晩)
(苗力弱豆􁌖不耐久浸今自十八暢晴水退而/暄熱未減精粒頓湛無礙豐登殊慰懸切也)五日愁
懷一日寛
　　詩思
詩思由來奚所似雲依山起月臨池試猜無著分明是
便問何因自不知兩漢三唐彼糟粕宵衣旰食我君師
先憂分也時後樂拙速當之謝巧遲
　　熱
處暑莭已過暑氣尚爾盛此地稱清涼鬱陶勢偏競宜
　稼固云佳蒸雲斯為病窪田漲甫消溝塗泥猶濘對時
　祇祝晴憂民吾本性
　　　雨(七月廿/八日)
　一夜喜晴月五更山吐雲固知熱所致其柰雨偏聞那
　覺溟濛好惟希靉靆分石梁縦坦治無乃
大安勤(青石梁為出口苐一大嶺/是日    慈蹕應過此)
　　　快晴
　半夜雲開星有㸃四山風落雨無聲已欣攬被殘暑退
　便起披衣曉氣清把筆批章曰㡬勑臨門觀射以材程
　今朝益覺仙莊好都為金􁑑報快晴
　　　塞山夕景
　園中有塞山可識斯園美尋鹿遂因晚夕景更無比晴
　靄落微涼斜陽絢峰紫紫漸隱莽蒼都失千林綺惟餘
　偨池狀髙下寥天倚萬化與𠖇合子厚掲妙㫖彼得固
　其易而我艱得理於艱乃易逢不可無言紀
　　　晚歸
　尋鹿不覺歸來晚雖崇山中實御苑碧天無際玉輪髙
　世界如遊廣寒宛豎峰横嶺大光明萬樹蔚作丹桂榮
　却笑呉剛縦有斧一時何以脩交撐出谷徐行尤清美
　兩兩紅燈來接矣月色甚佳安用爾爾輩效勤慣若此
　　　沈周秋巖眺聽圖
　有樹丹青有瀑泠色宜眺復響宜聴南人本不來北地
　那寫山莊無遁形
　　　即事三首
　前朝午熱蒸宵雨昨日西風放晩晴始識山莊秋景好
　合循慶典惬輿情
　舊藩新附胥來賀下隰髙原已報登仍是孫謀
昔貽厥敢云
祖武此能繩
　今年秋雨實過甚今日始知秋色佳却憶豫民遭暴漲
　安能一刻得紓懷
　　　中秋
　中秋昨嵗度皇州今嵗中秋塞景遒且喜一天晴趁意
　更看滿魄月當頭照來野水都含鏡髙處平齋可號樓
　檢校前年饒底事餅瓜筵上眄軍郵(前年秋駐此回中/方奏霍斯庫魯克)
　(等處之捷嘗以莭夕治軍書/至宵分不輟對景宛目前也)
　　　雨八韻(八月十/九日)
　𫝊宣將啟蹕一雨又停鑾留客山靈慣得權水伯歡信
　佳駐仙境其柰厪河干决口築何日洪流湧尚澷仁人
　敢同惡灾赤適當難南北幸遙隔隂晴或異看入宵勢
　稍殺望豫感多端豈不延清賞吾非為暢觀
　　　即事
　山靈留客示竒蹤恝置無言似太慵過兩陿中垂萬瀑
　收雲天外現雙峰蛩聲隱約辭寒蘚樹色侵尋讓老松
　待罷木蘭合仍駐應非秋矣栢初冬
　　　八月廿三日作
　鼎湖縹渺隔雲天瞥眼攀
髯廿六年
遺詔墨光如昨日一番開讀一澘然
　　　䟦馬(壬午/)
　䟦馬却輿輦廿年一例便(自啓駕日日乗馬木蘭圍畢/始間御輿輦近有以宜御輿)
　(輦為請者却弗許自乾隆辛/酉至今廿餘年不肯易此例)寜當因久懈率欲以身先
　陡峡落銀瀑晴峯生翠煙騁懐得遊目摛句亦軒然
　　　山行
　山行尋鹿亦尋詩妙合而凝巧搆思得失非他千古事
　文章假我寸心知瀑飛絶澗聲偏冷峰較閒雲態更竒
　半夏不堪迴首憶緒情欲藉此間怡
　　　熱
　出闗頓覺峭涼生既至山莊熱轉迎無礙崖邉臨水坐
　有時林下趂風行愛看荷朶芳菲在尚聽蟬聲三兩鳴
　晩稼今秋尤藉曬憐民澇後補重耕
　　　中元日觀河鐙
　山莊今嵗中元度便放河鐙漾碧漣漫論盂蘭不遮閡
　果然時莭有因縁一輪水月含天月萬朶金蓮映王蓮
巖鹿未知為底事閙餘惟喜靜尤便
　　曉行口號
秋雲似霧傍峰攅曉月如氷過望團野彴横溪連騎渡
炊烟出樹引人看
　　塞山風景
塞山今嵗耐清吟澗有繁聲樹有隂野勒秋霜鹿鳴懶
林留夏葉虎藏深曉涼亦愛陽凹坐午熱還従風處尋
略覺先時乖獵候南瞻晚稼慰遐心
　　中秋夕對月漫成
一日輕隂傍晚晴錘峯輪上(上/聲)越光明千年上(去/聲)塞誰
為賞此夕中秋特地榮得不擘雲全體現雅宜入沼徹
心晶花瓜綵餅隨時令冷露何人綣旅情
　　山行即景二首
背陽谷寒向陽暖平澗水渟陡澗流打頭落葉添於昨
騁目疎林恰是秋
深紅淺紫纈巖枝繪事嫌他有定姿取適行山亦行飯
雖名尋鹿却尋詩
　　山行夕歸
秋山暢好意為行仙樂還饒呦鹿鳴谷逕千盤屧步遠
靄烟一片晩涼生已看宿鳥尋林返偏厭鋗人秉燭迎
詩讀元和心有㑹由來白俗讓元清
　　佶閑騮嘆
萬吉(驦/)闞虎(騮/)歸房精繼者佶閑良且駛承平豈復有
戰爭獮狩時乗資德美馳御所向無空濶逺則木蘭近
海子抨弦蒼兔七載馱(一日射/中七􁃿)彈蹄銀獐一斃坻(二皆/海子)
(事/)塞上獲鹿難數計飛越深溝更神矣(木蘭馳射一鹿/忽遇深溝騮飛)
(越若履/平地)去嵗圍罷留養茲今來愈覺加長齒不任鞍勒
意猶壯牽向我前熟仰視久䇿爾力寜弗憐後進非無
老成此細芻軟秣終厥年重以敝帷留待爾
　　暖
閏後寒應早今秋暖異常晚田幸收半薄穫較荒强萬
澗琴猶奏千林錦始裝因縁悞哨鹿尋繹定何妨
　　入山
入山不期深自深問景都逢美中美千林張畫色無定
昨日深紅今日紫頭上星星豈復辭即看流隂迅如此
與木石居鹿豕遊聞善沛然心亦企
　　曉涼(癸未/)
曉涼迎谷口馬上欲添衣苧墅炊烟起蘿巖露氣霏陡
溪鳴瀑水峻嶺隱朝暉昨午騰炎熱迴思意頓非
　　山雨
山雨來如驟山雲去若馳纔㸔天宇暗倐見日光披二
麥未收際大田方長時較量隨地道正復兩相宜
　　雨晴
昨宵宻雨曉來晴麥實増腴􁐄怒生欲識塞山殊特處
朱眀乃覺颯寒迎
　　雨
午熱蒸山雨飛空頃刻來因風寒淰淰拂樹白皚皚鹿
向喬林避魚衝疊浪猜在東虹莫指斜照亂雲開
　　曉
昨晩澍雨過夜涼達明旦南北氣候殊對時宛可按衾
枕縦颯爽眠起應戒宴庭雀亦已鳴曉星一二見滃然
露氣香明珠綴䓗蒨問政勵憂勤詎以山莊間
　　陣雨
南峯落雨北峯晴上谷漲溪下谷鳴不是武夷凡㡬曲
虹橋何事倚空横
　　意入
意入山邉復水邉最無塵處總真詮風來萬樹吹涼籟
雨過千峰生霽烟鹿養茸羣選嘉䕃鶴将子各下蒼川
分明不是松喬侣到此還應自謂仙
　　意行
谷迥越山清乘涼愛意行有風皆作籟無雨不旋晴楓
處遲尋鹿(秋令駐山莊每晩率步行持鎗/尋鹿夏莭非其時故且不為)栁中且聽鶯
南訛秩長養及莭有權衡
　　習射
習射真習射年餘臂病捐馬仍如意昔(借馬之力/磬控如常)步愧
以身先(步射欲體平持滿方可命中臂/病不能如志弗為者近二年矣)徐挽柔弓試恧
看大鵠懸(向每連中小鵠今雖大/鵠亦不能如昔命中)雖無拊髀恨頗覺惜
隂牽
　　熱
赤夏寜辭熱山田亦藉暄覺炎惟午刻延爽有風軒習
靜古堪汲勅幾今並論楚荆去酷吏寃獄與平反(楚撫/周琬)
(扶同臬司沈作朋懐私挟詐縦盗誣良及盗再犯案仍/復通同欺飾牢不可破近經察知情弊命將被寃事主)
(即予超豁狡脫盗犯立正典刑歴經辦案/各官逮繫嚴鞫分别抵罪楚民鬱憤始申)
　　觸景
本自御園中深山大壑叢石邉多細瀑巖下有涼風晴
晦峯峯别芬芳樹樹同山靈能啓沃觸景㑹無窮
　　六月朔日作
代謝運灰琯一日不相假仲月倐已過蓂復初生也曦
炎欲伏庚地爽疑忘夏(叶/)有風必泠然無泉弗靜者太
古真太古所遇欣逢寡對時後樂稀齊政先憂且
　　露
塞外露疑雨瀼瀼侵曉多山霏沆瀣氣水接布沈波叢
樾香生樹野田飽潤禾更饒清興在煮茗滿傾荷
　　雨(六月初/四日)
邇日頗騰炎思量一雨好山雲傍晩生瞥眼彌天表謖
謖先有聲片刻三峡倒配藜勢莫禦澎湃響越浩驅暑
斯實佳所慮時行潦宜暘願明朝祈年意無了
　　曉晴
曉晴真恰當宿雨收(去/聲)遙山禾益滋隴畝麥全登闠闤
殷心闗稼穡餘事暢躋攀昨日憎炎意相殊霄壤間
　　新月
御園月遊湖山莊並遊山甲戍曽一試䟦馬勝泛船崇
情蓄已久因緣值今年蓂生屈指數倐將逮上弦舉頭
見新月半鈎銀漢灣情知釣詩來且遲三日間
　　閲本
山莊隔兩日一閲置郵章惟恐多因略益教細並詳深
　心在治忽切已厪農桑
皇祖猷丕顯敬誠敢不蘉(山莊前殿澹泊敬誠/額    皇祖御書也)
　　　雨(六月初/八日)
　山中間日常逢雨雨後旋晴晴亦佳莭撫時行微欠渥
　心闗穡事為縈懐今朝澤潤地盈尺傍晩雲徂天一涯
　明曉霽光正宜句懋勤硯匣索安排
　　　喜晴口號
　徹夜宻雲不雨侵晨快霽而風近臣豈足知喜良農却
　可與同
　　　閲隄
　山水有時亦暴漲金隄屹峙卌年餘却思凡事豫則立
　因勢脩防敢廢諸
　　　荷露烹茶
　塞中地氣厚蒸為零露重隂沈晴則浮槖籥含靜動物
　皆承沆瀣於荷受獨湧盆盎收有餘缾罍罄無恐輕勝
　苐一泉(水以輕為貴嘗制銀斗較之玉泉水斗重一兩/惟塞上伊遜水尚可相埒濟南珍珠揚子中泠)
(皆較重二三釐惠山虎跑平山則更/重輕於玉泉者惟雪水及荷露云)宜用沃心孔欲淡
不欲濃天漿流活汞三霄與為遊五藴與為洞却笑李
家符何異求登壟
　　聞京師得雨誌慰
啓駕五月半麥秋方始成恐蹈去年轍一心惟望晴因
循逾半月未遇潦盛行復慮或缺澤南頋念屢縈茲接
置郵章優霖霑近京麥已登囷鹿禾􁐄資怒生額手慶
民蘇能不為慰情慰即近於泰怵然益凛盈
　　除草
盛草蔀弱樹雨露胥竊攘楓桖與松柏被屈一例枉除
惡欲其盡豈計夏資養及此秀未實事半功倍爽督課
與翦艾毋使滋蔓長斧柯則不遠周書故宜想
　　雨景四首
　　　雨山
豎峰横嶺總糢糊凸疊凹稜幻有無玉塞遠非荆楚地
如何認作米家圖
　　　雨湖
奔騰萬馬過銀塘接上空濛復渺茫戢翼文鴛真解事
緑荷盖底作雙蔵
　　　雨林
澗葉巖枝披一色低翻髙掠逞千姿愛看亂㸃飛空罷
尚有露珠林下垂
　　　雨舟
栁隄沙岸權教繫烟棹風帆且莫開分付嫦娥如有意
晚晴定復解維來
　　雨歸齋閣晴復登舟玩月
期言載月今夕遊簇雲西北生如樓須臾天中黯如黒
倒注吕梁之洪流岸邉青雀權教待索旋齋閣遊期改
風雨歸舟不是舟輕輿併力僕人乃坐不逾時蝀在東
霽光朗照天宇空仍復登舟閲湖景生衣欲怯波面風
先訝朦朧玉林際繼見徘徊銀漢裔將望祗欠一毫圓
未秋已報三分意棹移岸轉無不隨清眄閒憑真覺宜
雲開底藉管弦吹適纔摘句偶中(去/聲)之(適詠雨舟有分/付嫦娥如有意)
(晩晴定復解維來/之句如不爽約云)
　　山中即景四首
山中無事弗清真妙合而凝靜入神鶴似有緣迎客立
鹿知不害向人親
依巖結屋翰筵香不是仙鄉即帝鄉北谷風來萬林響
西風日落一川涼
横雲峯影半空翠度雨溪聲百道喧蝶飽花香過别圃
鳥隨葉落到前軒
爽延氷簟辭揺扇晝永壺天得賦詩設問山莊何所事
荅言惟此覺便宜
　　䇿馬
䇿馬山莊外山田歴覽欣隔來纔半月望去卜多雲麥
後蕎秧出􁐄將禾穗紛益祈時若賜庶以荅農勤
　　濬溪
塞溪過雨無不淤浮泥應淨與剗疏園丁職司詎可諉
　力難給更乏遠圖年復一年河底突水無二寸泥面鋪
　􁊨􁊨或存蹤印鹿洋洋那見躍有魚鳩工授值大剷濬
　乃得迴溪復舊模不惟園丁省劼挶將看舟子呼喁于
　山莊小試誠覺可行之雲梯闗下其可乎(雲梯闗在黄/河入海上游)
　(水挟泥沙東注中間雖不無淤墊談河者率議疏/濬然潮汐衝突旋疏旋淤屢經試騐迄無成效)
　　　荔支
　綴枝顆顆露華鮮閩嵪飛來路六千一例薦新
神御近迴思
分賜欲澘然
　陳家品謾詡丁香沈李浮𤓰總讓芳暑莭延年還却暑
　摘來先進
寢門嘗
　度溪越嶺來非易小核薄皮芳有餘草荔支雖同品味
　(草荔支似塞外普盤而無子芳亦皇祖時命移植山莊/    錫以此名以其朱實甘    冇解渇生津之益)
　自珍未入蔡家書
　　　熱
　無暑奚稱避云避則知有四時運燠寒熱寜可闕否邇
　來頗炎蒸然惟盛午後夜涼尚披衾朝爽仍延牖人或
　苦煩熇予惟厪隴畝助長藉鬱暄禾􁐄芃岡阜一雨當
　更佳片雲已羃嶁
　　　書扇恭進
皇太后
　展開半月常懸若引得清風益洒然雖是山莊稱避暑
　惟祈夏凊豫
髙年
　　　雨(六月廿/一日)
　山莊七日未看雲倐見西峯薈蔚氲一片飛為滿天雨
　摐摐真愜意中欣
　剛覺山田望雨時宻零徐灑恰相宜籌農慰罷仍餘喜
　移樹新看倍潤滋
　急霔空行送峭寒摩醯有術數(上/聲)應難西峯日出東虹
　出宜稼驅炎那不歡
浩浩勢疑不可止須臾雲散晩山晴霏空細㸃收無事
猶聽千溪漲水聲
　　即事
開牖延清爽面山來好風林間見羣鹿其樂與人同
　　熱
屈指三朝莭届金迫來炎暑轉相尋知無多日為婪尾
微有清風祗茂林頗覺山田雨方好更思京國熱難禁
協時祈穡均予事何處能忘乾惕心
　　立秋日雨(六月廿/九日)
婪熱因之思雨湔朝來雲氣已油然徐霏細灑澤真渥
谷壟山畦意總鮮訝似金官傳有令了知赤帝殆無權
農占要欲旋(去/聲)晴好萬嶂明當斂霽烟
　　山軒對雨
豎注全蔵疊巘青横排又幻遠林形騁懐上下水晶域
忽訝山軒似沼亭
　　七月朔日作
一夜優霖傍曉晴孟秋景色特分明河東適可過橋去
月朔因為禮寺行夾路香風拂禾􁐄落川新漲帶榛荆
雨暘太覺如人意益覺䕫䕫慎捧盈
　　夜雨(七月初/五日)
曉秋餘暑氣方騰半夜飄霖實絶勝已覺微涼生颯沓
為(去/聲)思漲水落崚嶒益資華􁐄霑優渥一洗連朝勢鬱
蒸明日應增新意趣問山覔句我猶能
　　新月
愛看(平/聲)望前月日日就圓來恰好拂簷見如云待舫開
光明應(去/聲)秋最吟倚自今纔遮莫輕雲㸃銀蟾正養胎
　　七夕
玉露復金風秋光塞苑中地髙河漢近七夕古今同蛛
網懸紅蘤鹿鳴隔碧楓何須頻數典遠説漢唐宫
　　爽二首
昨近餘炎猶間作今來颯爽益分明塞山信是清涼國
雲有閒情籟有聲
暑節乗涼暑亦忘意中究覺盼秋光今朝小雨雲全斂
物色犁然繪白蔵
　　劚山
搆屋藉地基劚山土變石一年脆且黄二年堅以碧曲
穿楓桖根淺帶斧鑿迹本以礙庭闢翻為(去/聲)庭張壁崚
嶒縟草秋晻靄吐雲夕有骨亦有韻畫法標髙格因悟
石本山事半功倍得設向平壤求撮煉終無益
　　驟雨
驟雨飛來勢莫止片時返照霞光紫不經意想盡風流
落筆千言有似此
　　即事二首
依山結屋學山家最是新秋趣可誇人意厭暄風恰爽
天光欲淡漢初斜稱懐嘉䕃猶繁葉撲鼻清香在野花
與木石居遊鹿豕沛然聞善恧重華
古來誰到此為家宜矣山莊少見誇正喜秋光六根淨
適看夕照萬林斜香承濃露荷無滓影蘸清波蘆有花
頗就深山事新搆祗期幽樸不期華
　　落景
落景絢空林明曦翻樹底一片月在天其光祗如水川
氣下夕涼淡煙波面起西巘靄含蒼東峯霞帶紫萬概
美於秋塞秋美無比
　　䇿馬
山莊事簡太閒生每向山中䇿馬行大獮將臨事温故
西師可忘(去/聲)有先聲櫜鞬所寓惟戎詰筆硯相隨待律
成却是秋雲最無繫今來昔去不闗情
　　樹影
樹影張(去/聲)於前朱曦西陸遷乗涼欣就䕃作籟不妨穿
一片陸離地新秋颯沓天疇人誇巧測植物早知然
　　山嵐
含秋益颯爾蒸潤復凄其落谷有常度(嵐氣皆従谷而/下無逆上者)
傍曛無舛期王丞送僧際謝客出堂時空翠清澄裏雅
宜搆藻思
　　雲閒
信是雲閒候隨風無繫行偶雖能作晦終不礙為晴正
喜􁐄禾實旋縈蕎菜萌心閒總難致較量為(去/聲)牽情
　　中元夕放河鐙
塞水何曽閲放鐙山莊故事始相仍(山莊放河鐙自/康熈年間始)分
明八識田間幻都道中元夕裏應影向風邉無礙定光
於月分(去/聲)不微増酬餘莭令歸巖館露重星稀夜景澄
　　山臺待月復下登舟攬景
過望月上遲髙斯先見矣因之事登山臺更髙山耳欲
得乃無厭人情率如此夕曛猶滿川臺上峭涼美少坐
漸昏黄東方明漸始但見升嶺巔誰知湧海底是時方
戍刻更鼓猶未起清概不可孤當並攬山水筞馬共月
行登舟共月止青雀不覺動銀蟾益如洗懋勤供硯匣
即景探其理水態與山容都歸朗照裏
　　松風二首
塞山樹萬種就裏老松佳落落四時翠森森列嶂排有
脂丹魄斛不葉碧琳釵𢎞景披襟處千秋緬素懐
　　　右松
作噫千林響偏宜十八公金聲非擲地濤韻祗行空勁
送布帆影香含蕙草叢便教臺上值誰與辨雌雄
　　　右風
　　水月二首
水是山之脈山喬水益靈為湖真淡沱在峡愈清泠飲
夕鹿呼侣照晨鶴刷翎一輪秋月印那更數三星
　　　右水
感應方諸在由來本一家半非全體缺滿詎析毫加倚
樹玉眠兔入波金閃蛇上人參得未莫漫詡清華
　　　右月
　　曉涼
塞外氣早寒孟秋如九月巖風徹夜吹川嵐落明發披
衣欲裝綿問政戒従忽協時懼有乖審地知無悖仰首
碧漢邉氷光綴蟾窟
　　午熱
孰謂一往涼午暄正復爾設無消息權塞稼奚當此􁐄
禾實堅然蕎菜方□矣及時更何蘄雨渥斯為美蒸雲
已羃峰其零心以揣
　　即事
秋月喜晴理之常誰知竟有厭晴事望前猶慮雨為霖
但得雲閒斯滿意侵尋不雨纔過旬山田覺旱塵沙翳
禾􁐄秀實縦無妨蕎菜待澤已憔悴更繾京國况如何
驛章頗報西成遂遠慰付之疑信半近愁切以朝夕對
何處敢懈勤民心祇期嘉霔及時賜
　　夜雨(七月廿/八日)
邇日望霖意轉殷塞山午後始生雲庭間入夕空延盼
枕上中宵乃漸聞曉起惜猶未優渥已過繼以暢霏雰
晚田了識蘇山阪慰則不無敢曰欣
　　八月朔日作
豈有秋朝仍喜雨更兼雨足此欣晴晚田果見蘇生意
　老圃亦應酬望情晨霧猶然戀濕潤午曦遂大放光晶
　莭臨仲月占時若佇待穰穰萬寳成
　　　聞京師得雨誌喜
　今嵗夏秋際雨率西南來而恒大於北郵音每悉佳孟
　月此覺旱京縣遙繫懐旋報審無妨(七月望後以京城/是否需雨詢問留)
　(京王大臣等據奏京師於七月初九日得雨後田禾豐/茂若月盡月初再降透雨晚禾更有禆益兹據奏七月)
　(廿九日自辰至/酉得雨優渥)憧憧猶往迴月杪此被渥南望雲濃哉
　無何驛章至果復優霑皆早種穫已畢晚田膏益培一
　喜釋兩憂雙眉為民開
天㤙不易承敬勤志敢乖
　　　新月
　逐月有新月中秋更不同望如聞桂馥喜每對山空輪
　是向圓好光惟依塞融夕寒舟罷泛簷倚趣無窮
　　　午熱三首
　塞中異風景寒暄渾不常前朝峭涼迫今日午熱償設
　一徃弗迴晚田那能當不齊乃大齊造物功無央
著棉重更脫藏扇還復持以云就涼爽此間多所宜溽
暑且易避秋熱能幾時茲意向誰言唧唧階蟲知
倐忽西峯下落陰比夏早夕靄一川寒又覺棉衣好尋
鹿弗可遲屧歩入山窈行飯且搜吟所得亦不少
　　即景
景較新秋又不同峯容溪態繪尤工荷猶徼露微饒白
楓未經霜自解紅無礙搜竒披谷靄有時延爽愛巖風
崇椒尋鹿歸來晩淰淰欣看月照空
　　鏡喻
青銅摩以旃照形已無遺近代泰西法玻瓈更新竒然
均藉人工水銀塗抹資其未塗水銀素片玻瓈輝可以
施窻櫺外物瞭然窺山亭偶用此徒縁觀峰姿孰知别
有得新趣請言之亭暗而外朗承以西峯暉通轍玻瓈
窻西峯觸影披不鏡而獲鑑實匪伊所思迴廊數(上/聲)人
行喬樹瞰鳥飛曰幻幻既否曰真真又非宫疑廣寒懸
城似乾闥巍炙轂莫能辨椎輪誰所為宇宙有此素造
物誠無私
　　賦得明月松間照
朗徹三千界弗承照者誰如何右丞句獨謂老松宜秉
是孤髙性撐為瀟落枝流光寒不濕寫影正兼竒鑑似
軒皇鑄濤如仙樂吹童童迎迥矗皎皎傍疎移岱嶽姓
名著廣寒宫殿披猶疑峙丹桂吳質那能斯
　　雨(八月十/四日)
雨過將半月又覺雨為宜昨已霏輕㸃今仍繼宻絲遠
山烟欲暗晚圃露含滋入夕雲容散銀蟾樹杪披
　　霧
秋宵剛過雨曉霧必為晴冐矣千山暗小哉五里行拂
林紛玉滴踏草亂珠擎亦自為霑潤菘畦正向榮
　　中秋夕作
霧收雲尚在傍晩散魚鱗恰自錘峯上常諧勝地因(邇/年)
(中秋夕對月常於/雲山勝地樓下)歌聽(平/聲)廣寒迥莭度塞山頻明月居
然好寧無望思(去/聲)人
　　村行三首
崇墉已積圃埸邉刈未完猶棲坂田始覺秋成語近信
(昨直督奏秋田九分收成賦詩誌事有云疑信尚各/半行將騐蹕騶今築場納稼宛在目前始釋然無疑)為
民額手慶欣然
柴榰墻頂緣防虎草蔚山腰好牧牛火種刀耕勤墾闢
丈量何用事深求
賦租納少收常富無怪村民嵗嵗添烏魯木齊聞略似
(西陲平定後墾地通啇又值年嵗屢豐近日烏魯木/齊等城及村墟聚落人烟輻湊儼同内地城市矣)一
家中外正何嫌
　　霜
山莊露為白紅葉纔數㸃蘭中青女行連林霞色染衣
纈水精鹽莎鋪白紵毯都無十日程寒暄變荏苒以此
例極北寧渠恒秋斂代謝運周天化工宏覆奄東嶺上
金烏珠光融閃閃
　　九月朔日停蹕作
季秋月朔辰弗集停蹕傳休獵騎羣敢曰詰戎毋此礙
　亦云脩徳有前聞未曕虧缺峯巒蔽旋復光明宇宙欣
　那藉求言頒漢詔應
天惟實不惟文
　　　重陽日作是日雨
　舊記登臨日常於獮狩時今年期過矣佳莭路逢之黄
　葉可當(平/聲)菊紫茰慢繫絲微風兼細雨正合詠潘詩
　　　即事
　林扉今日為誰開落葉翻風不離(去/聲)荄坐近暖曦常忘
　去行披涼靄若迎來泉惟巖半清音别山是秋深道氣
　該對牡蠣窻多襍樹終當覔㡬嫩松栽
　
　
　
　
　
　欽定熱河志卷六
欽定四庫全書
欽定熱河志卷七
天章七
御製詩
　　口號(甲申/)
山北片雲霏雨山南秋宇懸曦比似人情無定澷言塞
景獨竒
　　細雨
巖雲生傍晩細雨灑閒庭落宇惟知白藏山如䕶青久
晴宜􁐄隴繼潤利蕎町無可無不可此時心暫寜
　　晴
宵雨曉來晴秋陽更益晶衆情欣路坦多稼待西成疊
嶂雲端翠一蟬樹杪聲蒸炎定何礙風處有涼迎
　　午熱
午熱今朝劇樹隂坐屢遷無妨延爽籟所喜熟山田仍
換單衣好重持秋扇捐明當處暑節婪尾故應然
　　山雨(七月廿/四日)
山雨欲來滿谷凉斜飛倐忽藏山光常侍肩輿方技癢
駿奔㨗走誰辭忙淋漓濕衣仍弗免巖齋未至曦放陽
爾足詎較雲行速小勤可喜不可長
　　夜雨(七月廿/五日)
爾日山中雖細雨為時弗久輒復晴屈指快霽過半月
正需一雨滋晩耕夜半簷響落霶霈欹枕聼處衾涼生
後車千乘率已到更無須厪漸石情但祝宜𤾉曝皎日
佇待萬寶歌西成
　　處暑
今朝處暑節一氣遍九州豈識山莊竟原無暑可留落
雨絲絲涼披風樹樹秋昨午忽騰熱故知孤注投排日
吟詠間不覺嵗月遒
　　晩晴
徹日秋雨踈復密既優既渥利晩田便教入夜定何礙
予情究顧速霽焉似此求美復求善無厭欲實因農牽
申末酉初雲欲散西北風吹逐以全東山高處夕陽朗
凉颸爽氣澄滿川巖齋㸃筆意為快坐對宵景星斗懸
宜雨宜𤾉太如意益戒滿盈勵惕乾
　　曉
五更覺衾寒忩影猶未明假寐復醒來庭樹禽送聲昒
昕旋大朗東山朱鳥騰晨嵐落峭凉棉衣渾恰勝閣本
間兩朝限於置郵程𠡠幾則無間况有日奏呈(閣本例/隔兩日)
(馳至而各處驛逓奏摺及行在/軍機辦理之事原無間日也)雖云偃軍旅方將籌牧
耕問政敢懈心協時彌厪情
　　即景
每愛棉衣禦曉寒午暄圖爽重(去/聲)更單寒暄無定原有
定催熟山田萬寶攢
　　八月朔日作
四野纎雲净一天爽氣浮星虚當半夜日納識中秋退
暑人心惬毨毛獸色柔木蘭行已近慶節為遲留
　　夜雨(八月初/四日)
欹枕聞簷響雨零夜未央那乖十日節恰送滿齋凉蕎
坂花湔白􁐄岡穗沃黄明朝晴益好宜潤不宜長
　　午晴
曉煙猶覺戀秋空卓午飛來西北風幾縷輕雲随泮散
一天皜日喜晴烘曰蕎曰菜晩田潤時雨時𤾉造化工
眼見康年歌玉塞繾懷闗内可相同
　　肩輿
肩輿徐復向西尋衣漸生涼山漸深不是逰懷太酣放
情知創得(齋/名)待予吟
　　襍言
西峯夕照漸漸低東峯夕照漸漸高淺澗流水聲激越
深澗流水聲藏韜無心即鹿近偏狎有心即鹿逺已跳
山中所得率如此萬物皆備於我矣
　　新月
最喜中秋月年年見塞山片雲浄碧宇斜漢露新彎桂
影婆娑外蟾光醖釀間嵐寒落湖水逰舫繋須閒
　　題董邦逹山水畫
高嶺隆崇下有溪林煙杳靄望中迷天然枉轡郊端杜
為問何人此隠棲
　　　右煙磴寒林
山莊展畫乃漁莊野水平槁帶草堂不是無端作生面
應縁熟處未能忘
　　　右漁莊野彴
　　山行即景四首
茂林之下常停步曲澗其間足洗心試問山莊絶勝處
解能物物效深沈
一片浮雲蔽日光紗衣頓覺滿山涼須臾雲過原蒸熱
無定寒暄自有常
雨過山蹊蹤印鹿秋薫花氣翅迷蜂翠微深處笄頭似
定有廣成驀地逄
谷惟温藉連天静峯益清超抜地竒祇惜唐人鮮到此
曽誰留得一章詩
　　荷露烹茶
花草皆浥露不如擎以荷荷露是處美美莫山莊過塞
天蒸沆瀣顆顆珠光摩取之既不盡用之不竭多與茶
投氣味煮鼎雲成窠清華沁心神安藉金盤他
　　體物
春花暖則開秋花寒則放得氣異金木物物與无妄待
暖易為煦禁寒艱相(入/聲)抗以此衡厥品春較秋應讓魏
徴猶娬媚董宣特强項(叶/)花有人豈無摛詞寫其狀
　　千山
千山秋未深曦光颺明翠散步入叢樾谷夐越佳致本
因即鹿來翻似友鹿至重華厯下居東坡赤壁莅沛然
實所欽洒然亦所愧我非煙霞人意愛煙霞寄
　　熱
仲秋如仲夏候長向所無黄雲禾穂登白雪蕎花鋪單
衣卓午更嘉䕃披風殊早晩原爽涼何礙清逰娯似此
太如願得母心放乎子輿善言學曰收一字模
　　氣候
氣候自南北其言將無然予年十一二仲秋必木蘭其
時鹿已呦皮衣冐雪寒及世一二際依例往塞山鹿期
已覺早高峯雪偶觀今五十三四山莊駐蹕便哨鹿待
季秋否則弗鳴焉都大廿年中暖必以漸遷語罷自復
疑得半非得全此固宇宙來所有山與川太古至今日
不知幾魄淵審如向所云暖過北溟壖邵子天津橋怪
語非正詮或者人煙輳以致黙轉旋協時將育物不息
惟惕乾
　　中秋夕走筆成什
輕隂通晩忽開晴月與中秋太有情乍上錘峯猶隠現
旋臨鈞宇大光明萬家鐙火今宵盛小部笙歌蒨例呈
如此清涼如此節可能恝爾置吟評
　　細雨(八月十/六日)
細雨有聲不見絲千林惟覺潤含滋旬餘快霽資收穫
蔬圃欣茲又及時
　　清風
迎面吹來濕且涼泠泠淰淰颺煙光茂林避雨權教坐
解送山花一段香
　　晴
昨朝徹日雨忽密忽踈霏侵曉驅雲散蠲炎送爽歸農
夫將穫稼獵騎逮行圍豈不欣時若怵哉盛滿機
　　詠古
吕氏著春秋其言頗近理出車入則輦佁蹷機由此枚
乘作七發猶不失斯㫖高誘何務竒翻謂乗謬鄙蹷機
訓門内曾未聞經史既曰出與入豈門内而已佁為癡
騃貎蹷逆疾同痿乘辭實警佚誘注未精揣(按枚乘七/發出輿入)
(輦命曰蹷痿之機正引吕氏春秋取務以自佚之指為/楚太子下砭而高誘好竒改注乃以蹷機訓門内之位)
(其説於經籍既無可据而所稱宫中㳺翔於出入云云/尤極矛盾即謂乗改吕氏佁蹷之機為蹷痿之機文似)
(小變然攷佁字集韻曰固滯貎説文曰癡貌讀如騃而/吕氏原書又有處足為蹷為痿之語不惟於義無閡抑)
(且於文允符誘强作曉事恐貽誤方來不可以/不辨而李善輩收入選註亦可謂失精核矣)山中恒
步行盖欲自砭耳懷古詠其事文固難言矣
　　留京王大臣奏報得雨並秋成豐稔詩以誌慰
自春徂夏逮新秋時若情知將稔收未及登場尚繾念
(近作有眼見康年歌玉塞/繾懷闗内可相同之句)乍披奏牘喜盈眸横陳糧價
皆稱減(王大臣及府尹奏到各種糧價單較核/上月每石自減一錢至二錢五分不等)迴憶心
期幸已酬嘉霔更欣霑五寸翻犁尤利種冬麰
　　輕隂
輕隂忽送一川涼雲過旋披暖異常近墅菜蔬葉芃緑
遍山禾􁐄穂埀黄虞人殪虎村民喜(濟爾哈朗圖旁近/山勢陗複有虎傷)
(犬豕及人前驅連斃其二一尤大前掌側厹/村民言向所見蹤良是巨害永除莫不稱快)春種驅牛
秋穫償誰曰塞蒐特行樂幾多農務藉諮詳
　　霜(八月廿/九日)
秋暄逮北哨青女始行霜亦不須鴻信本無礙雁行(謂/獵)
(騎佈/圍也)欣催鹿期到(鹿必待霜降天/涼而後荅鳴)初覺繭衣涼繢事誠
後素千林錦旋(去/聲)張
　　古長城
延□古長城東西數萬里其説出蒙古克勒木迤邐(蒙/古)
　(語謂城墻/為克勒木)漢書稱龍堆仿彿疑即此蜿蜒走山川見田
　豈謬擬向曾為之記淺言抉深理天地自然生南北限
　以是設云人力為早應就墮圯然今果限誰内外一家
　矣
　　　重九日作
　詰旦
仙廬侍膳迴芳筵重九列藩陪恰欣紅葉迎霜染漫惜黄
　花背節開嶺峙巴顔秋富麗(蒙古語巴顔謂富西/嶺之名即明日獵埸)峯圍
　哈納石崔嵬(蒙古包圍墻謂哈納是峯似/之故得名駐營即在峯下)欲詢千古登
　高客誰到興安頂上來
　　　暖
　興安草猶緑細毳獵中原曉祇輕霜㸃午常暖日温鹿
　聲雖遲(去聲/待也)冷馬牧實資暄(暄則草緑而/肥宜牧馬)南望耕桑地
　宜農不待言
　　　雨(九月十/二日)
　木蘭九月雨秋暖實殊常萬嶺迷煙意千林翻濕光佈
圍難更罷閑獵審何妨片刻風雲捲晴生滿谷涼
　　微雨(七月十/二日)　(乙酉/)
名山經過每致雨試之屢騐非傳聞境潔地靈通呼吸
五嶽或未如是云石梁大嶺綿福脈(青石梁東南綿延/數百里為霧靈山)
(福地祖脈蒙古語所謂/海喇汗即漢語聖境云)昨宵朗霽朝生雲按轡從容已
過嶺傍午乃落煙絲棼輜重何嘗勞跋涉却利蕎菜真
堪欣曰暘曰雨總時若盛滿之懼吾惟殷
　　曉行即景
微雨昨朝釀薄涼行行東宇露陽光已欣蕎坂潤含白
雅稱(去/聲)禾田熟染黄雲戀高峯如繋帶寒侵空谷欲添
裳年年蹕路渾經慣計里何須問短長
　　聞京師得雨誌事
秋令今年晴雨時晩田繼潤亦寜辭恰欣過嶺微絲㸃
早是近畿四寸滋(十二日過青石梁至常山峪後微雨/洒塵行稱便而京師則據報是日自)
(寅至午宻􁬴霑沛入地/四寸餘蕎菜並資潤溉)歌舞農夫喜行路奏聞京兆慰
疇咨却思盛滿埀明戒懼以為承敬以持
　　驟雨(七月十/五日)
西峯乍聞雷東峯驟落雨其勢如建瓴其迅突發弩仙
莊息輜重誰賦漸石苦却為(去/聲)偶逰山輕輿下嶇峿蘭
坡泥滑刺駭汗愁内豎急㸃翻涼風十步九蹷跙須臾
千蹊壑暴漲如湘浦指揮就淺濟跋涉竟無阻一勞静
以泰衆逸歌還舞傍晩霞捲晴前事忘何所
　　中元夕放河燈
山雨過原速夕陽喜大晴了知多稼美得放衆燈明在
水看星㸃雖蓮不藕生既觀如是法今昔那須評
　　熱
出口迫來迎面涼連朝熱已駐山莊未嫌無定暄寒變
却喜能催禾􁐄黄樹有佳隂原趁爽卉多餘豔亦稱芳
蒨題新詠年年益識(去/聲)我祈農一意長
　　夜雨(七月二/十日)
秋熱情知弗耐長􁝽􁝽夜雨頓生涼攬衾何礙且無寐
隔牖遥聴正未央打落樝棃疑巨㸃潤浮菘菜沃甘漿
　曉來四宇雲容散又喜山田時若𤾉
　　　即事
　山莊借問有何宜那弗宜宜最是詩設復無端鄭綮遇
　定當不數㶚橋時
　　　午熱
　秋熱渾同夏暑天莊稱避暑尚如煎豈無嘉䕃席堪布
　便有清風扇未捐誰曰居高斯塞磧所欣催熟此山田
　夕舂定是巖嵐落原覺微涼意灑然
　　　乘涼
　乘涼谷口或林中上塞清時避暑宫奚必九成誇傑構
　所欣五糓屢綏豐澗方過雨争乘瀑樹解遮曦不礙風
　自是
聖人心造化
精微敬仰意何窮
　　　雨(七月廿/九日)
　秋熱情知釀秋雨山莊喜為利山田霑膏便是高原渥
披爽偏宜婪暑湔水漲羊腸帶沙落峯標僧㡌與雲連
闗中聞屢時霖被歸轡應看麥隴芊
　　晴
今嵗夏秋亦常雨雨霑即晴真是竒高下原隰皆渥潤
更喜皎日為晅之邇來炎熱望快霔以夜繼日時霏絲
情知便霖定何礙究願朗霽尤稱宜卓午西風吹雲散
碧天如水寒光披曰暘而暘太適意益凛宥器曽聞欹
　　八月朔日作
秋仲每於此朔朝兹復臨一天霽景朗萬壑曉嵐沈荷
朶紅將褪樹隂翠尚森山田觀銍艾勒馬暢予心
　　秋雨(八月初/五日)
秋山易為雨亦復易為晴􁐄坂將全穫蔬畦方向榮霜
遲卜地潤(地潤則生雲/常雲則霜遲)霽好愛風輕太覺如人意慎哉
慮或盈
　　新月
月最中秋好輪惟向滿佳披光寒不礙入意静為皆蕩
漾荷花浦徘徊榆樹街去年如是景今嵗那殊懷
　　山雨(八月十/一日)
山雨飄風掠濕絲不樓盡出許渾詩早田晩稼都收畢
煙景惟看峯態竒
　　中秋即景
清光滿塞川霽景正澄鮮地逈知天近秋中慶月圓餅
𤓰頒節賜歌舞㑹賔筵挂漏嵗時紀誰當補舊編
　　村行三首
高下山田總報穰腰䥥無暇畆棲糧野農那識歌綏屢
但喜崇墉婦子康
牆角籬邊種瓠蔬霜遲又卜穫豐餘悟無别術安黎庶
祇有祈年益厪予
握粟街頭不值錢家家飽食颺炊煙畧嫌糓賤傷農耳
審是何妨那兩全
　　詠古二首
　　口外東自八溝西至土城子一帶皆良田直隸山
　　　東無業貧民出口墾種者不啻億萬此漢唐宋明
　　　所無也居今之世尚或有愁榖不足之時則彼季
　　　之民將何以謀食其驅之戌邊者更無論矣朅爾
　　　成章匪自誇實自惕耳
　遐想漢唐及宋明圖安祗固守長城良田億萬頃荒棄
　足食將何庇兆氓
　燕北齊東無業民嚴闗以外辟耕畇晏眠婦子常歡聚
　却是前朝戌守人
　　　張三營道中雨景
　山田早收畢晴雨適皆宜却為(去/聲)霜遲塞(雨則霜遲塞/上頗以為佳)
　兼資菜䕶籬漲波全未落煙景不妨披卓午亦停蹕秋
　軒簷捲絲
　　　八月廿三日
皇考忌辰書懐
遺詔欽循三十年初心益勵益酸然至於隕越幸無耳以曰
　顯承何有焉敷政真慙仁必世撫時惟覺逝如川神馳
閟寢遥瞻禮祗恨重重隔嶺煙
　　　霜
　過閏塞山涼仲秋看(平/聲)降霜明留鹿□􁭳輕稱(去/聲)馬騰
　驤青女出常早周公戒已詳北南自然候何必問京房
　(京房易傳未免穿鑿如云不教而誅其霜反在草下夫/霜落草上亦必落草下曦光所照草上者必先化於政)
　(教何/涉耶)
　　　即事
　八月行綿霖蘭中鮮逢此盖因六七月應時雨即止仲
　秋致連隂是固盈虚理稔收率登場菜圃豐尤喜霑潤
　地含膏宿麥又播矣稍惟佈圍艱尋思何礙耳
　　　風
　半夜西風作怒號(平/聲)萬竅强驅雲同振落放日俾騰光
　正喜披新霽何妨迫峭凉豐隆昨朝勢變幻底為常
　　　山行雪景
　半夜同雲灑霰花曉來鶴毳益交加昨吟高巘皴銀母
　今見平田積玉沙
獵騎無湏虞滑刺輕輿耐可破紛揉搴帷不礙氊衣濕
冷趣寒光恰相(入/聲)投
僧舍茶煙細有無村壚酒望逺糢糊此中大有詩情在
何必山隂始入圖
萬樹重看花葉敷高原下隰總霑濡塞寒惜不播秋麥
為憶京畿似此無
　　走筆
偶然佳興㑹深山走筆成吟峭蒨間常侍却嫌詩速就
小休消未片時閒
　　聞京師得雨誌懷(丙戌/)
閣本今日到得雨稱優渥不惟利晩田颯爽暑如濯塞
垣雨固同獨是蒸炎熇北暖較南甚南凉乃北若是理
不易窮炙轂難斟酌列藩東北來迎鑾詢大畧率云夏
月旱望霖潤墝埇聞亦為之憂萬㝢奉一朔適可此應
止及時彼願落巡方所廑多孰謂徒行樂
　　夜雨(七月十/三日)
　葦峪過來雨勢小問知山稼尚需膏即欣夜霔巖齋聼
　正利晩田農恵叨隔户遥思舞松柏落簷還訝罥波濤
　多人漸石應難免輕重相權慶此遭
　　　晩晴
　終日雨晴恰相間(去/聲)晩來雲歛碧虚寛草頭露戴含新
　潤松下風過(平/聲)覺峭寒現出光華月幾望照惟澄澈水
　微瀾更予喜處乾泥潦山市明當迓
鳯鑾
　　　中元夕放河鐙
　風定閒雲歛秋池若鏡平分舟佈銀炬貼水燦金英夜
　鹿巖藏侣寒蛩岸照鳴錘峯升寶月孰更比光明
　　　午熱
　午熱全非前日比寛衣林下有涼颸雨霑山稼需蒸曬
　聞説農家正喜斯
　　　處暑
　金令逾旬入炎官餘氣收庭曦尚婪尾樹籟已交頭消
息疊為運推遷信不留谷中夕靄落頓覺峭涼浮
　　題董邦達畫卷
猗猗萬玉淡煙低逕轉春泉不作泥記是去年巡蹕路
驀前即便到雲棲
　　　右倣唐寅竹泉煙靄
雲若流泉松若藻天開竒想妙難摹漫言世上無斯境
覿面山莊似此夫
　　　右倣陸廣松壑雲濤
　　偶題
山行數息樹邊身不為(去/聲)已勞為衆人設使浪仙獨臨
此驀前寜復肯逡巡
　　秋熱
秋熱今年實異常情知催熟晩田穰夕陽西下方逰步
谷口風來故有涼
秀實誠宜皜日歊又聞雨後種新蕎因之為(去/聲)望滋甘
霔不為延涼逰興饒
　　即景
齋閣倚西山門對東山敞夕照正映座林光業底朗西
嶺拖横隂自下旋旋上初補崖脚細倐羃峯腰廣逝水
莫喻速禹惜誠不爽
　　塞垣
塞垣此日是卷阿綴景樓臺底藉多鑿土嵗深成石壁
䟽泉沙淺得溪河忩間不礙山禽入林下常逢野鹿過
庾鮑清新還俊逸藩籬未覷奈斯何
　　山雲
山雲忽晦忽開晴秋月翻殷望雨情菜圃蕎塍需繼潤
随時随地厪民生
　　夕雨
傍夕山行罷山雲落雨絲纔看茵砌濕忽聴筑簷垂秋
熱於焉滌晩田藉以滋渥霶應益好惜未久經時
　　曉起
牕色曉蒼蒼庭柯雀噪忙晏眠欽有戒問政勵無遑幾
片雲飄縷一輪曦露光究因微雨後頓覺切晨涼
　　聞京師得雨誌懷
前晩雨寸餘頗望再優洎京畿亦斯日四寸乃渥被闗
内逮秋成雨不雨一致闗外近始霑繼潤為翹企何地
非吾民目前更厪意如此逺必遺失哉益深惴
　　即事
每愛從東陟西嶺嶺隂送爽熱全消降西斜日原東照
創得齋涼却不遥
　　八月朔日作
嬗代無停運初蓂朔又更中秋判西陸午日入南榮蝶
急花前影蛩争草底聲山雲雖屢作其奈每開晴
　　意行
意行那約馬弓輿峻嶺崇山適所如雲一片飛隂作爽
風無形嘯谷含虚且前林下宛逢鹿便到溪邊不釣魚
箇裏塵心消欲盡但餘吟興未全除
　　西峯
　西峯隂就東峯上高樹風從低樹翻叢壑乘涼得真趣
　不親到者不能言
　　　新月
　一年十二度新月月是中秋新益佳最喜因縁逢上塞
　且看隠現暎高槐無心圓缺自古若通體晶涼與意皆
　日日旋移就東壁人間𤓰餅正安排
　　　雨(八月初/十日)
　山雲易作雨今嵗乃多晴我慮秋收歉人言米價平空
　絲兹始織簷瀑遂如傾蕎菜欣霑潤還殷益霈情
　　　晴疊前雨韻
　徹夜秋雲宻侵晨却放晴颯涼身縱適惜望意難平祗
　覺筆帖懶何當盆繼傾曽誰知足是然此實常情
　　　中秋即事
　巡守嵗為常中秋避暑莊
介禧祝
文母慶節集藩王高朗塞垣景團圞寶月光桂花隂屬詠
得句亦天香
　　在京王大臣奏報西成已定晴雨應時喜而誌懷
京畿綏屢實三年又報秋霖潤麥田此慶豈其人力致
益因心慰益兢䖍
　　夜雨(八月廿/一日)
塞雨今年短秋霖入夕濃蘭臯報潤溽氊室聴􁝽􁟩徹
夜方無射迤南可遍逢曉雲猶落㸃罷獵得從容
　　雨(九月初/三日)
雲佈崇朝雨意含罷圍飛霔遂沈酣望峯翠訝疊藏幾
劚土潤欣寸過三詩句似吟許氏閣畫情恰展米家嵐
由來草地無不可農圃因之憶迤南
　　村行三首
西北雲生曦影藏無何風作露陽光據鞍迴望得神解
補送蘭中一段涼(木蘭今嵗秋暖異常出崖口後連日/涼氣頗劇似補哨地所未及雖屬創)
(觧然消息之/理或應爾也)
將謂秋田欠食充喜觀納稼得中豐東西闗外數千里
能否如斯慮莫窮(前此深厪塞田或因夏雨未足致減/秋成兹見連村囷鹿充積仍屬中豐)
(然闗外壤地遼濶能否一律普登欣/慰之餘益為覽所未及者遥切綣念)
山墅家家有盖藏京畿綏屢價翻昂(畿輔嵗事屢豐而/京兆所報都城糧)
(價轉增於前月因諭舒赫徳方觀承等訪求其故昨據/奏稱因山東被水州縣收成稍歉多有估舶運販以致)
(市值驟踊亦有奸商藉此居竒牟利/者復勅擇其尤者懲治一二以儆之)問知販濟齊東歉
移粟慙如梁恵王
　
　
　
　
　
　
　
　
　
欽定熱河志卷七
欽定四庫全書
欽定熱河志卷八
天章八
御製詩
　　處暑日雨(七月廿/九日)　(丁亥/)
庚伏昨朝盡婪暑今日處猶恐炎或留滌之以凉雨山
莊到三日輜重率至所益欣利晩田兼弗厪行旅溟濛
萬峯煙潺湲千澗滸畫意惟米芾詩情合杜甫更覺饒
兩翁鹿聲聞隔岵
　　題和闐玉應真觀泉圗
　　是玉為和闐珍品向命玉工成此圖而不戒於癸
　　未之回祿英氣盡矣然琢磨結搆不可冺焉則以
　　匹之常玩置於山莊夫一炬之不抵又何有三日
　　之燒焉誠如白居易之言斯天下終無真玉矣觸
　　目興懐因成是什
厜㕒卓錫偶觀泉祝水能生十丈蓮慢誚精英同假玉
(居易詩註云真/玉燒三日不熱)可知寂滅是真禪一塵微裏何妨轉大
火聚中如是全求劍莫尋契舟處白居易語豈其然
　　題金廷標襍花四種
　　　石榴
細葉繁枝䕶大紅開常弗謝畫屏中何須重舉元徽(崔/)
語阿措真㸔不畏風
　　　蜀葵
蜀葵亦有向陽名紫萼娉婷且自榮不置階前照曦影
誰知二物假和誠(蜀葵不向陽而韓琦許衡/輩謂之向日故戯及之)
　　　百合
素質應羞時世裝陸游家蓺兩叢芳不曽睡鴨夕薫换
撲鼻居然百合香
　　　金絲桃
塞外宛㸔塞外花階前形影映横斜去年命寫尋常事
今日誰知珍重加(時廷標已物故每遇/其畫輙珍惜題句)
　　晴
昨朝雨竟日傍曉霽開雲詎為山遊適惟因農務欣秋
陽熾髙曝碧雨淨纎氛風過叢林下還垂珠露紛
　　午熱
烟火庶山莊年來熱亦常曝懸秋日赤催得稼雲黄未
可蔵紈扇還教换葛裳河名真不負谷口愛乗凉
　　曉凉
山中有定候午熱暮朝凉已覺寒侵簟便當厚著裳望
欣澄碧宇坐欲近陽光塞景自如是人情却鮮常
　　雨(閏七月/初五日)
午熱蒸成凑雨雲秋期五日不為勤半宵粉絮纔方密
清曉烟絲遂以棼鄉滴蚌珠叢樹葉色蔵螺黛逺山紋
既霑終覺宜暘好當晝千峯歛霧氛
　　濬川
野潦挾沙草塞川每淤壅易見流咉咽艱致水洶溶鳩
工事畚鍤䟽治除鬱擁廓然清泚呈月入金波湧渚際
遊鷗鳬池心恱鯉鮦其下乃深湖原不勞力董
　　山雲一首
山雲幾片冉冉興旋佈長空作隂矣借問豐隆一何神
適纔午熱縁有此霏為細霔固無妨散露新蟾益可喜
　　即事
深谷樹䝉密熱欲□葛裳盤旋登峻巔風來滿意凉始
登亦覺勞其熱不可當既至凉風披弗勞爽奚償為學
及為政視此均可方
　　新月
新月逮上弦徘徊漸有光入夕更雲散時現半輪匡清
影漏踈樹暎我燕寢堂適已命輿歸坐賞亦足償何必
復登樓髙致學謝郎
　　清閒口號
人言難得是清閒我略清閒輙赧顔設使樂斯更何慮
滿招憂亦在其間
　　雨(閏七月/十三日)
連朝晴已好思得雨湔暄細霔潤以久濯枝聲弗喧池
寒荷有淚林濕鳥無言原圃滋蕎菜農民笑倚門
　　即事
南暖北漸寒秋収别遲早邇來接南音次第西成報(叶/)
率稱雨𤾉時可以登萬寶畿輔實目擊其他披閱曉湖
北及安徽近江或被潦不過彼省中百一災誠小然亦
命妥恤毋致有餓殍合之寰宇觀今嵗堪云好何脩而
遇斯益勉勤民道
　　細雨口號
細雨㸔不見濛濛暗濕衣放他巖際鹿潤草且増肥
　　晴
前日細雨渥終朝昨日雲猶散未盡清曉喜轉西北風
片片薄雲去相引本來不致愁霖多究覺宜𤾉利隰畛
霑哉非潦農幸誠爽矣弗寒時協允吾心略慰是斯辰
泰而不驕益恪謹
　　曉凉
曉凉衣著棉萬嶂晃晴煙誠慮霜行至旋思塞固然閒
雲消迴宇野水落前川卓午原暄暖催収晚種田
　　筞馬
筞馬石城外觀農近若何菜𤓰村舍䕶􁆧穂圃場多已
有西成象較於去嵗過(去嵗塞外頗旱今年晴/雨應時故収成倍豐)山田任
墾闢誰與計陞科
　　即景
昨朝細雨零蕎菜欣滋長今日快霽逢禾􁐄熟晴爽兼
之西北風雲淨天髙朗千山生翠煙萬畝登秋象陸續
閱奏書各省率豐穰處順懼滿盈抑志勵深想
　　夜雨(八月初/四日)
半月宜晴暢三更落雨喧近聞簷滴瀝遙想樹㝠昬凉
意侵宵枕農功厪野村大田収已定菜圃正滋繁
　　即景
即景為題信口拈山莊樂事實無厭蒼麋巖際行行見
紅葉林間漸漸添碧宇雲稀天廓落寒潭潦盡水沈潛
詎惟攬結供吟興靜㑹端知理趣兼
　　　新月
　愛㸔秋中月偏於塞上逢冰眉纔想像漢角已舂容萬
　葉□寒影一彎開藻胸吟安剛五字倐忽隠西峯
　　　中秋即事
　千秋逢令節萬嵗奉
慈寧地迥光疑近夕昇輪欲停丹楓未蔵色金桂正含馨
　雲雁鳴蟾曲宵麋借􁃿形巖關益寥朗瀑水自清泠明
　曉發蒐轡(十六日早即起蹕幸/木蘭每嵗率以為常)羽林燦衆星
　　　村行三首
　野橋人跡㸃輕霜過閏中秋已迫凉却喜山田都銍艾
　納収無暇畝棲糧
　一水溯源凡幾度短長木彴接迴溪相聞雞犬安耕鑿
　淳樸閭閻景入題
　去年關外微嫌旱今嵗山村普報豐又苦穫同無處糶
　嗟哉民瘼竟何窮
　　　即事
　行令宜秋獵覲光有大宛(哈薩克陪臣杜勒特克勒等/入覲即於和門宣見並賜以)
　(櫜鞬裘服/俾扈行圍)錦雲披草木祁鹿滿山原武帳歸閒憩驛章
　閱喜言
東朝真累慶五世㺯元孫(是日驛章至知得曽孫之喜仰/惟    皇太后慶育元孫五世)
　(含飴益徵母以多福即馳使奏/聞    聖    洽    慈禧)
　　　物性
　鵰鶚擊狐狼鷹鸇搏雉􁃿狐狼害牲畜雉免供鼎鑊(叶/)
　弱雉免易與强狐狼難捕不求易避難朝歌錯節遇鶻
　師識物性用各當厥務鷙百不如一孔融語非誤器使
　豈殊斯頋難審其素
　　　負暄口號
　陽巘試負暄憩勞更披暖迴想延凉時其意何相逺
　　　山行遇雨之作
　廿日餘程喜快晴山莊兹雨遇山行自因問景聊憑輦
　衆弗歌勞為駐旌赴岫濃雲如有約落林濕葉却無聲
　遙遙南望生欣處秋麥播齊潤始萌
　　曉起
塞苑背秋将涉冬夜長曉起敢耽慵曙簷有鳥如𫝊漏
山寺無僧亦撞鐘且未展書玩義理却先問政致勤恭
金烏旋自東南上西北髙輝幾箇峯
　　拈題
信手拈題信口哦樹頭葉少樹根多秋山四璧明無障
野水平湖凍不波雉避風蔵深草谷鹿知寒下向陽坡
授衣時節豳詩詠蒿目民艱竟若何
　　熱(戊子/)
塞外宜爽凉翻覺熱如許其中有權衡明朝當處暑炎
官設孤注婪尾力一弩固知届秋後長此安容覩獨是
蒸山雲夜來慮作雨
　　晴
過午天中淨斂雲晶陽髙暴散濃雰白含沙岸魚鱗影
翠現石峯螺黛紋晴值孟秋真叶序風來西北果超羣
宜農仍復利行旅即景拈吟慰以欣
　　中元夕放河燈
此日值中元河燈舊例存是花皆並蒂出水却無根紅
朶東西泛金光上下翻寧須學唐代百萬飾蘭盆
　按舊唐書王縉傳代宗七月望日於内道場造盂蘭
　盆飾以金翠所費百萬事雖奢靡亦不無過甚之詞
　今山莊所設盂蘭盆及河燈所費不過數百金以今
　較昔知其言為誣矣
　　山中
山中午熱早晩凉是謂不常乃其常午熱樹隂坐納爽
早晩凉著裌衣裳弗凉鹿那致肥澤弗熱稼豈成雲黄
相資並濟欣兩得吾亦隨時賞景光
　　濬溪
塞山雨景竒萬瀑爭騰奮然每挾沙石注溪致淤填(叶/)
必有事濬疏方得清流進畚喿集衆力給值工成迅長
溪復舊觀風漪還月印我因悟為學克已貴不悋心源
茍茅塞亦賴以時濬
　　即景
昨晚細雨潤蕎菜今晨快晴暄禾􁐄曰晴曰雨兩宜時
幸共良農值綏屢(叶/)碧空寥廓淨纎雲曉凉披處青山
覩青山緑水真稱遊却恐斯非無逸所
　　題錢維城九秋圗
　　　秋海棠
態與小名定不差馬嵬坡下斷腸花臨風仍似恨瓶史
侍婢如何判鄭家
　　　紫茉莉
艷葩繁葉䕶苔墻茉莉應輸時世粧獨有一般懐慊處
誰知衣紫反無香
　　　秋葵
蕊擎火齊瓣裁金那說西風凉不禁自有丹心稱向日
陽光照處却無心
　　　翦秋羅
緑葉已㸔當夏發紅葩惟是到利開此花解識時寒暖
應節輕羅早翦裁
　　　洋菊
一例秋芳種益襍出竒競勝態姍兮雖然得與東籬並
陶令何曽識海西
　　　玉簪
聲價非髙品自潔幽香淨色䕶墻隂東村儘有效顰者
也解摘來頭上簪
　　　金桂
粟想芳㽔金想黄西風常與逐蜂狂誰知一種江南卉
也做中秋塞北香(秋花九種維城圖以進避暑/山莊者山莊今亦有桂云)
　　　紫木槿
五月開花至九月番畨綻朶不妨秋無心學取長生術
却是卉中壽者流
　　　翠桃(紫雲花江南/俗名翠桃)
度索寧無草本花彩霞幻作翠為霞漫言枝上缺秋實
意寓傾陽亦可嘉(維城自識有小/草傾陽之語)
　　　即景
　晨寒前日欲裝綿午熱今朝頓熾然無礙延凉有溪榭
　却欣催熟利山田蒸雲出岫還歸岫漲水上川落下川
　擬減豪吟圗靜賞興因即景又成篇
　　　即事
　正厪南方雨若何驛章次第報非訛霑來霈澤三省遍
　救得秋成大半多(彰寳奏江蘇各屬七月間圴霑􁨭雨/水鄉仍可豐収惟髙阜補種不及者)
　(間有一隅被旱馮鈐奏安徽七月以來雨均優渥髙田/尚可種蕎較窪地収成僅減十之一二永徳奏浙西自)
　(入七月以來雨澤匀透晚禾長發可冀冇秋浙東早稻/已穫通計八分前因江浙夏雨愆期隨諭各督撫察勘)
　(妥辦今節次覽/奏稍為慰懐)亦有髙田終莫及仍教長吏察無詑旰
　宵惟是勤民□敢恣遊歌卷者阿
　　　中秋即景
　石梃邊昇端正輪山莊秋節又從新樂聲喜有鹿聲和
　樹影都成桂影匀光曜遍含大千界
慈寧永奉萬年巡宫庭樂豈分中外扈從那無望思人
　　　雨(八月廿/二日)
　名山果有神過必雨隨輪喜是圍剛畢對宜幕展頻洗
　山(哨内巴龍桑蘇台山能作風雨謂之/海喇堪每圍場過輙雨名曰洗山)露蒼樹灑道淨
　黄塵傍晩収雲片嶤峯倚碧旻
　　　八月二十三日作
　三十三畨誦
遺詔五旬八嵗似
親年如何便
棄臣民去痛處無言仰望
天
　　　暖
　興安暖異常磬控稱棉裳拂樹惟輕籟㸃岡纔薄霜草
　青騰馬健楓紫厲鷹揚氊室開窓坐千峯繪緑蒼
　　　雪(九月初/三日)
　中宵聞雪落一刻變暄寒不測有如是竒逢殊可觀𫝊
　宣教罷獵迤邐且􁛫鞍萬樹珠為綴千峯玉作□谷虚
　堪問路林密莫分巒駝漫嫌䭾重鳥蔵得託安彌空方
即即望逺正漫漫帳殿驀前到開窓素景㸔
　　題錢維城雪景
生面塞山雪景披侍臣扈蹕寫神姿朱樓白屋渾無藉
玊嶺銀峯别有竒布帳邀途鬻酒暖(哨内許市民隨行/每有於路旁設小)
(布帳搘其前幅温酒以鬻/僕從過者或沽飲禦寒)氊廬到宿帶氷支四宜居(氊/廬)
(三楹中室顔曰四宜居/為視事延見臣工之所)獨饒清致収瀹三清(茶/名)又一時
　　登臺待月上遂策馬遊山至湖復泛舟攬景得詩
　　　八韻(己丑/)
過望月遲上登臺蹔憩留纔㸔湧東嶺旋覺照西樓低
則輪飛迅光於鏡攬遒縁梯降不離按轡䟦相儔萬木
紛如影千峯幻似流隂森都入趣汗漫正堪遊出谷原
隨馬臨湖復命舟笑他蘇玉局曽得擬斯不
　　即事
山中早晩凉袷衣猶覺怯卓午原炎蒸單衣仍揮箑凉
以催鹿肥持銃尋山峽炎以曝禾熟觀田俯樓堞隨時
賞景光於心頗為惬陡意師啓行(傅恒奏七月二十日/自騰越起程至野牛)
　(壩督促船成/即分路進勦)便因望馳㨗
　　　夜雨(七月廿/五日)
　山莊駐浹旬日日逢晴霽雖曰惬觀山吾寧為遊戯京
　畿報屢霑(昨京兆奏京城及近畿初九得雨茂/十四夜復陣雨數寸田禾倍為暢)口外鮮遍
　暨大田已結穂不雨無害事蕎麥及菜蔬得雨乃暢遂
　以此冀優霖切切慮難置晩雲暗千峯頗有作雨勢入
　夕落􁝽􁟩時疎時密繼數(入/聲)問霈如何高枕那能寐逹曉
　知渥足籌農真慰意自春逮秋初時若䝉
天賜即今甫望澤甫望旋叨
恵自問奚以承敬勤勉弗替
　　　曉晴二首
　優霑夜雨歇清晨日射雲開霽景新正喜宜暘利秋稼
　軍書又報逺夷賓(經畧大學士傅恒奏猛拱土司遣大/頭目詣軍營乞降云其土司久有歸)
　(順天朝之心向為緬賊所阻今緬酋所遣防守戛鳩之/盞拉機因其國中有事撤回竝知經畧大臣統大兵進)
　(勦願率屬内附迎候王師情辭極為誠懇遂優賞而納/其降猛拱為江外一大聚落首先投誠適傅恒進兵在)
　(即實師行順/遂之先徵也)
猛拱迎師早備船統軍萬里國威宣乗機速進雖應爾
未免遙遥意念懸(猛拱所屬有船二百餘其土司願在/戛鳩濟師並預偫芻□供億恭順有)
(足嘉者傅恒不俟我軍到齊即簡勁旋五千先率往渡/戛鳩江由猛拱進至蠻暮西岸籌聯水陸聲勢甚協機)
(宜益深/綣念)
　　曉
千林宿雨収萬巘曙烟泮谷風送曉寒旭影錘峯燦袷
衣尚覺凉昨熱避如幻無定中之定塞外秋恒見𫝊宣
問軍章可曽遞䮉𫝊
　　雨(八月初/四日)
山雲鋪厚絮晩雨落棼絲雅助仲秋景未遇十日期既
疎還密繼從夕入宵宜菜圃與蕎坂及時潤益滋
　　晴
千林歛朝靄一晌放新晴雲脚遥天去源頭漲水生農
功既慰志山景足怡情正接軍營報時暘利啓程(經畧/火學)
(士傅恒奏騰越自七月初十日起晴多雨少十八日以/後連日皆晴二十日啓行天氣尤為霽朗軍行利便士)
(氣歡騰此誠仰頼□/天恩佑助實深項)
　　雨(八月初/七日)
夜雨達清晨優霑真惬人逺山蔵不見喬樹潤來匀煙
舫無須泛石蹊有可循林中逢濕鹿較比往時馴
　　晴
四山雲歛碧空晴既渥宜暘皜日晶額手心同老農樂
無勞較量待西成
　　中秋夕即景
午熱知有雨(是日/微雨)宵晴特應時中秋誠不負上塞雅相
宜㸃綴雲偏好晦明峯亦竒天香盆桂放即是廣寒枝
　　微雨(八月十/八日)
西來地燥略生塵傍晩山雲落雨匀未致淋漓礙行路
也教飄灑恱農人菜畦蕎隴皆潤意苔砌楓庭總靜因
安樂窩如邵康節(是處地名濟爾哈朗圖/行宫䝉古語謂安樂也)那能㸃易逮
其津
　　出關(庚寅/)
出關馬上益逢凉迤邐山蹊度野莊峽水易流潦未逮
秋田薄穫圃餘蔵飛鴻嘹唳髙還下曡樹菁葱緑間黄
吟緒今來圗少輯其如觸目有題償
　　微雨(八月廿/五日)
半月晴真好山雲傍午皴遂霏珠㸃細旋羃玉虚匀鹿
濕避深樾魚喁上藴淪明朝應啓蹕汎灑恰清塵
　　即景
秋是木蘭好深秋益可人常年迴蹕候今嵗佈圍辰(今/嵗)
(進哨較毎年計遲十日常時重陽前後即/可迴至張三營兹則九月初合圍伊始)塞冷雨為雪
境山地不塵却㸔活錦繡飄颺玉嶙峋
　　儀鎗行
　　按鎗本鼎𩔖又酒器俗以為刀槍之槍又火器亦
　　名為鎗均誤也作儀鎗行因並識之
羽林中有虎鎗騎用以持鎗尋虎刺闞如負嵎孰敢攖
賈勇直前弗退避乃有儀鎗厠其間所司導引為儀衛
鑾輿發處必前行不取枝精取數備短白其褂亦佩鎗
(虎鎗人著短/白褂别於衆)險谷叢林曽未識虎鎗䟦涉覓虎蹤儀鎗
　日受虎鎗賜(每日𫝊饍例有虎鎗/之賜皆儀鎗者食之)莊叟寓意說支離世
　間誠復有其事
　　　十月朔日作
　入哨三日行已速(今嵗因朕六旬慶節自京啓蹕較常/年遲一月餘且□後節氣亦早至山)
　(荘駐三日即幸木蘭及旋蹕熱河氣候仍然和暖/聖母深以塞苑頋居為適因復駐半月始行回鑾)
　出圍半月駐猶應明當清蹕言旋矣幾度拈毫得句曽
　水態山容小春麗千秋萬嵗
懿歡承朝中此日例頒朔壽錫寰區百廿増(毎嵗十月朔/日例於午門)
　(前頒來嵗之朔曽諭司天時憲自辛夘年為始於紀年慶/增注六十一嵗至百二十嵗使花甲環周益綿壽世之)
　
　
　
　
　
　
　欽定熱河志卷八
　欽定四庫全書
　欽定熱河志卷九
　天章九
　御製詩
　　　闗外(辛卯/)
　闗外田贏闗内佳連朝馬上㸔來皆低雖經潦消原易
　髙自如雲茂正排茅舍地頭還種韭𤓰籬墻角更堆柴
　覩斯生計較彼可將曰紓懐轉繾懐
　　　北來
　日向北來日減愁黍風禾露茂迎眸已知下隰未成澇
　更喜髙原可卜秋圖近忘遐誰則免小佳差勝意堪留
　愛斯毎為遲行轡計里何須問野郵
　　　題桄榔木盂
　舊物山莊典守存
當年敬仰
樸淳敦屏開有似孔雀尾鞭贅又如慈竹根古月猶擕南
　海影清溪常汲塞垣原圓方了喻為君道何莫
神堯遺訓恩
　　　即事
　崇山峻嶺試遊娛髙下巖城繞作郛單騎緣林常遇鹿
　扁舟漾沼不驚鳬閒聽颯筑蒼松泛坐愛茸茵細草鋪
　與木石居似之矣沛然聞善信能乎
　　　熱
　出口覺凉爽山莊候轉更單衣仍盛熱十日為(去/聲)連晴
　渚際紛鷗浴林中遲鹿鳴(鹿凉始鳴熱則遲/弗相闘故無聲)秋炎未可
　少火廹晩田成
　　　峯隂
　人有時而息日無刻以住試㸔碧峯隂荏苒向前佈
　　　新月
　秋月雖過孟却是愁中度(七月初秋霖過多各河漲盛/永定北運隄岸俱有漫口低)
　(田不免被潦且潮白諸河南以剋/期成橋稽程十日對之頗為煩懣)仲已較孟佳况值忘
　愁處漫擬一鈎窄寧非全體露懸宇流寒光暎林盪幽
　趣玉兔豈有翼試㸔飛不住
　　　即景
　一峯隂靄一峯晴晴即炎隨隂爽迎映水岸旁人倒立
　卧山坡上樹横生霜遲林葉連空翠露下湖波徹底清
　攬鏡乍㸔増白髪不忘
聖祖弄孫情
　　　微雨(八月初/九日)
　快晴將卄日㣲雨灑中秋入夕山容隠隨風􁩻響留禽
　眠寒覺穏鹿呌逺聽悠别有愜懐處韭菘緑潤疇
　　　中秋夕即景
　塞天寥廓浄纎雯尺五廣寒桂馥聞勝地雲山真地表
　(雲山勝地為三十六景/之一毎嵗度中秋於此)中秋風月正秋分(是日恰/值秋分)光流
　銀漢澄無滓輪掛錘峯逈出羣雅愛鹿鳴和(去/聲)絃管隔
　年清賞越堪欣(去聲以六旬大/典於京中度節)
　　　山村
　山村野墅望相連徼幸登秋值有年納稼毎㸔多積圃
餘糧未盡尚棲田河東移粟稍資益(今秋近畿被水州/縣低田不免歉收)
(而闗外豐稔倍常葢蔵充裕因令楊廷璋諭其販運入/口售糶内地既接濟有資而邉民亦不虞榖賤自為兩)
(得/)澇地厪民劇可憐飢已難堪寒即至欣兹忘彼豈宜
然
　　暖
山莊秋仲寒已峭季月木蘭氣轉温細毳清晨渾不冷
薄綿卓午尚嫌暄翻風緑葉雜紅葉晃日霜原作露原
最是草肥宜牧馬諸藩執役喜同存
　　雨(九月初/五日)
邇日異常暖情知蒸雨霏度林捲霧帳拂巘鎻煙扉旃
屋湔塵潤棉衣變冷㣲所欣圍罷後(是日自晨作隂/圍罷後始雨)即
景紫毫揮
　　重九日作
何處登髙好興安天與鄰心懐同廓落眼底俯嶙峋地
浄山如水氣暄秋似春重陽宜宴賞况有逺徠人(是日/黄幕)
(賜食土爾扈/特亦命入座)
　　　闗外(壬辰/)
　闗裏收麥已將畢闗外麥苖雲始黄大幹所限氣候異
　南界遞暖北界涼例此田功當漸遲却見黍穗吐山岡
　似又早於闗以裏農經端委殊難詳或云一種早穗者
　往往秀實先於常徒言格物豈易格對時課稼惟勤蘉
　　　熱
　連日趂爽行駐蹕午微熱今朝莅山莊午熱勢頗烈對
　時暑方盛炎鬱實應節經重況至止如歸邸舍列林軒
　更庨豁納涼氷簟潔而我有弗怡所慮蒸雨瞥
大安猶在道坦行斯
豫悦不雨乃益往農功固無缺
　　　雨
　西北生雲陣雨來祗片時爽涼頓披矣歊燠浄湔之既
　渥復既霈一欣還一思驅炎適可耳究以霽為宜
　　　晴
　夜雨繼以曉已牌乃放晴寧惟資稼潤喜益利
輿程雲散天光淨風來夏爽迎山谿未致濘便與逐佳行
　　　題錢維城山水花卉册
　　　　水軒松吹
　侍臣舊作得隨鑾取暇題吟七字安(錢維城南歸已數/月其向年隨鑾所)
　(畫冊頗有存貯山莊者因暇/題之不異其槖管扈行也)水閣恰如月湖上(山莊内/有半月)
　(湖/)松風翻壁落髙寒
　　　　逺浦潮來
　海門銀線白生纔㫸眼雪山推送來却憶鹽官鎮海寺
　目逰我亦一登臺
　　　　虚檻清隂
　樹下開軒不磗虚清隂團羃蓋張如嵇含此趣何曽曉
　挂漏當年草木書
　　　　曲港垂罾
　隂隂灌木覆魚菴鎮日垂罾對碧潭魚得亦佳弗亦可
　愛他鱗影月波涵
　　　　栁汀鴉陣
百折沙汀萬栁烟栁隂曬網繫漁船棲鴉未穏羣驚起
飛向夕陽河那邉
　　　雲峯初霽
樹角風聲漸吹疾峯腰雲影欲歸遲前朝宿雨初收際
颯景宜人固若斯
　　　翠㣲秋意
葉落連林祗剰枝惟餘松栢䕶峯姿山莊也自尋常㸔
冩入畫圖故合詩
　　　扁舟釣雪
雪滿平江簑笠披扁舟天地一竿絲南方或可北方否
此事吾惟半信疑(魚至霜降後即不食安得上餌縱南/方候暖而魚性則同然則寒江簑笠)
(不過宗元想像成詩非必真有釣雪事即有/之意固不在魚耳向題畫亦曽辨論及之)
　　右橅古八種
　　　杏花
施朱棃朶欠香梅二月春光澹蕩開設使三分添却白
誰人不道藐姑來
　　　丁香
底須香與瑞香猜丰度能斯伯仲哉任是靈心工百結
東風一度也教開
　　　紫躑躅
花開殷七訝稱神閬苑根歸誕或真却是㣲之饒逸趣
山空月午句清新
　　　紅棃花
軟紅淺白蹙為鬟韻自超超態自嫻試㸔一枝夢雲意
小庭何處不巫山
　　　繡毬
雖是雕毬却囫圇江南曽見幾番春若將結繡評詩格
小杜原非自詡人
　　　貼梗海棠
不稱西府不垂絲姚冶行中頗自持貼梗羞同他嬝娜
秋來結得木𤓰貽
　　　扁荳花
芻棚花落欲涼生索索秋風絡緯鳴姹紫嫣紅他閱世
雲閒天淡此闗情
　　　天棘
五岳都生名不同蔓垂翠緑朶標紅漫嫌未入羣花譜
却有延年濟世功
　　　虞美人
無色聲中那見聞筆談漫志辨徒紛依然小草全提占
(去/聲)月下風前自净芬
　　　金雀
頭翅天然金鑄黄宜垂㔩葉鬢釵傍贈他日暮修竹侍
珠翠翻嫌時世裝
　　　魚兒牡丹
花王自合有花妃况是形容具體㣲設更貫魚觀易象
玩辭亦可識其機
　　　蒲公英
葉和花色都如菊三四月間田野稠底事柴桑渾弗愛
開春祗為(去/聲)不開秋
　　　秋葵
秋來葵朶無央數各各傾心向太陽豈識太陽弗私照
隨他髙下自分光
　　　藍菊
瓣萼藍黄賦色匀秋風一度一番新冐名菊譜雖容得
法眼難瞞栗里人
　　　鐵綿蓮
種自西方一線分訝曽拈起悟聲聞白華却是心如鐵
不解其他祗浄芬
　　　僧㡌菊
何處髙僧渡杯去留將落㡌孟嘉風展圖正與高峯對
(山莊南有/僧㡌峯)孰幻孰真孰異同
　　右花卉十六種
　　雨(六月初/七日)
過午特炎蒸情知當有雨西南升族雲氣應西北宇列
缺施其鞭豐隆擊其鼓須臾落雨脚白水積砌礎歊熱
驅以浄涼爽拂檐梠闗外頗望霖此實利禾黍麥却未
收畢即晴兩得所
　　山中
曉霽谷涼浮山中試一逰樹深禽語細土軟鹿蹤留雲
向天邉斂泉從石罅流都稱景如畫畫可似兹不
　　疎雨
疎雨時零時便止深山亦爽亦微炎幽清帶露花枝馥
活潤翻風樹葉纎素宇已開横嶺外白雲猶戀逺峯尖
晩晴圖復漾烟舫愛景乗涼意並兼
　　即景
熱便蒸為雨雨過頓爽涼雖如太無定却是具真常毎
愛樹隂憩輒聞花露香天機隨物景順應有詩償
　　雨(六月十/四日)
間(去/聲)雨為時都不乆此番入夜雨方長山田信可稱優
渥寢閣真欣納爽涼露滴松稍聞颯沓烟連峯脚想迷
　茫隔牆忽聴嗚呦鹿避濕應從深樾藏
　　　曉晴
　即便為霖時正行曉來却喜塞天晴雲從西北東南捲
　景助山林水石清向浦開舟荷益燦傍巖尋逕露猶晶
　牝麀領子出蒼巘(鹿於五月中生子入/六月即能逐母馳驟)學歩卒然認客
　生
　　　晩晴落照
　西北風來散晩隂下舂落照晃林岑峯西明霽峯東暗
　葉靣緑瓊葉背金芳草留蹤下飲鹿(鹿白日隠山中毎/晩下來飲水其性)
　(然/也)宻枝閃影亂歸禽宜晹宜雨真如願未至秋收未敢諶
　　　閱隄
　武列(熱河本固都爾呼河三源滙流考之水經注即所/謂武列水遶山莊東北行南流入於灤詳見向所)
　(作熱/河考)帶山莊建隄
聖慮長有時經泛溢昨嵗致懐襄衝囓須當補堅牢永保
　康依然為閭里所以奠耕桑策馬閱工藏遵途厪念詳
　牧民惟我責絜矩慎三防
　　　雨(六月廿/二日)
　昨晩陣雨飛徹夜亷纎繼侵晨乃大作傍午漸開霽曰
　晹實若時曰雨非既偹設以目前論誠謂如人意麥秋
　收已訖大田蔚長際優渥有若斯兢業慶
天恵更毎閱京報知同此一致
　　　夜雨(六月廿/五日)
　邇日間(去/聲)疎雨既雨旋亦晴今夜作解霈簷溜聴盆傾
　時行正當令優渥殊暢情須臾枕簟間颯然峭涼生遥
　想彼山田怒長禾黍莖此後祝時若庶可兾秋成
　　　朝晴
　四更山吐月開晴閱稼乗驄朝爽迎寕獨安居玩佳景
　所無逸是我恒情
　　　驟雨(六月廿/八日)
　日日傍晩時西南必雲吐豐隆催雨來落脚彌空宇横
　排復豎擊摩醯那能數澤實霑大田涼益湔煩暑為時
　亦弗乆雲散迷處所孟秋即漸臨繼此多晴好(叶/)
　　　七月朔日作
　山莊駐一月今嵗消半年流隂迅如此分惜徒云然塞
　苑早晩涼午暄退亦遄而況喬樹下風來爽易延
髙齡適清和
康强益豐顔
顧謂例始兹歡欣奉拳拳
　節雖遲立秋朔已臨秋月避暑暑易避况值金行發邇
　來晴雨時今日益開豁西城庶可望䖍求刻敢忽追憶
　去嵗况憂農心未歇金樓縱有言傳訛騐斯悖(金樓子/云孟秋)
　(月旦雨俄而便晴有言月額雨為旱徵云云昨嵗七月/朔日雨遂至連日霪霖其占騐殊不足信今年六月杪)
　(數日傍晩皆有陣雨至朔旦/乃大晴凖以常理宜徵時若)
　　　雨(七月初/四日)
　秋月逾三日均晴協農占昨宵塞雨飛侵曉猶亷纎織
　空幻烟羅度林疑朝嵐早植及晩種一例優澤霑既霑
　晴斯佳望嵗心難恬西北眺逺宇雲斂青山尖
　　　宛轉詞
宛宛轉轉石澗流三三兩兩野塘鷗颯颯灑灑惟新秋
遥遥切切軍務籌
　　雨(七月初/五日)
昨夜復細雨平明弗放晴今嵗未作霖候況值時行然
縂非滂沱疎聴霏㣲聲既無碍行旅更益利農耕即以
此應(去/聲)候幸何如之情過午秋雲徂喜㸔秋陽晶
　　七夕詠事
巧固不須乞筵斯隨處呈有無於此事今古致多評天
上猶餘憾人間那免情絳河瞻益近疑聴歩橋聲
　　山行
山行最是曉行宜谷口朝嵐逐歩披露草香無烟火氣
風花秀有□瑶姿東岡日隔騰騰上西嶺隂消漸漸垂
詎祗人心具平旦由來造物本如斯
　　立秋日作(七月初/九日)
已識山中早晩涼今朝況復立秋當如何午熱為孤注
疑是金官讓末光桐葉庭邉想影落(山莊諸樹皆/冇惟無桐竹)草虫
砌下覺聲揚農占晴雨紛如訟歴騐原來亦鮮償(或稱/立秋)
(日雨則秋月雨少謂之秋弔立秋日不雨則秋雨反多/謂之秋儍或稱立秋前三日雨謂之騎秋主嵗豐又謂)
(立秋日雨不止必至秋霖又有謂立秋/日雨而晴為上嵗然歴試之率皆不騐)
　　山行遇雨
昨夜忽蒸炎識為釀雨意朝來灑細霔半時旋開霽涼
風拂樹稍趂爽聊逰出西南雲復吐片刻挾雨至情知
弗致乆喬林下堪避岩風吹雨過雲散青天翠秋田待
熱候宜暘實稱(去/聲)意稱意則易驕即慰以為惴
　　秋光
春光麗艷冶夏光炎赫煌冬光實寂寞最好惟秋光青
天浄寥泬白日縣清揚弗寒却弗熱非短亦非長照池
波已澄拂林葉未蒼孟子稱皜皜不可尚誰方而功特
著者萬寳暄登穰秋光無比佳况此逢山莊
　　雨(七月十/四日)
今年縂未逢霖雨是日滔滔勢覺長始遇情知不為害
求全又致意徬徨
　　中元夕放河燈即事有作
終日盼天晴亦無疎雨行詎寧厪節事惟切較農情既
美更求善少欣多致怦秋雲韜月魄蓮炬益光明
　　喜晴
昨夜雖無雨今晨似作霖彌空雲浩浩蔵嶺霧沈沈澤
渥斯憂過農登實未諶午晴豁碧宇慰矣倍生欽
　　濬溪
塞溪流無定過雨即泥淤小淤惟致淺大淤遂成途淺
或可姑息塗必資濬疎成塗則有因率以嵗乆需兹不
宜復緩浚深一律如力役本無征出值僱人夫合衆事
鍬鍤剷削沙石鋪亦藉濟貧者得錢都歡娛工作十餘
日原為半月湖(半月湖/舊有詩)静影受風月樂意同鳶魚雖然
永逸艱數年當一圖
　　夜雨(七月卄/一日)
晴光不定隠斜曛入夜雨聲枕上聞原是無眠問軍報
那堪増厭聴紛紛
　　喜晴
邇日雨來頗覺稠幸皆夜落曉晴投固知弗礙何妨爾
祗為求全輒切愁西北風吹碧空浄東南雲斂翠涼浮
茍其患失無不至自審斯言能免不
　　八月朔日作
朔旦入中秋曉晴爽氣浮三農盼築圃七萃秣行騶出
獵將發軔來朝聚脫甌昨宵霏細雨餘熱洗全收
　　新月
但是中秋月一鈎已足佳纎纎挂星漢欵欵隔松釵欲
朗光猶嫩未團輪自偕晩涼依樓角耐可入人懐
　　即目
天寳由來稱物華山莊即目縂清嘉異逢八月同六月
紅㸔荷花黄桂花荻岸漲消全露石楓林嵐吐半拖霞
曉涼午熱權衡妙大迫西成祝滿車
　　驟雨(八月初/十日)
快晴逾十日驟雨落千山睫眼迷銀竹迎人𥪡玉灣勢
　雄林木偃聲壯澗波潺片刻雲收脚滌然静且閒
　　　晩晴
　雲斂東南去風從西北生盡湔午時熱都喜仲秋晴蕎
　菜蔚曽潤林泉颯益清玉蟾欣巧讓燭宇倍晶明
　　　中秋節即景
　桃節纔過􁂁節連
璇闈福壽慶長綿共欣穹宇中秋月常近塞垣尺五天蟾
　影巧㸔雲影避桂華初放露華鮮潁川七字吟即景强
　恕笑予或未然
　　　雨(八月卄/一日)
　經過(去/聲)必逢雨真神海喇堪(䝉古語謂山有靈/應者曰海喇堪)稱名誰
　則敢示蹟所恒諳彌谷烟低重廻峯日上含須臾斂雲
　脚瀑水落層嵁
　　　即事
　崇山真博大四日歴周過夜雨朝晴毎(是數日或晩或/夜必有陣雨而)
　(晝日晴朗/弗礙行圍)竒靈顯應多無妨驅騎獵有暇把毫哦獨盼
郵章劇軍情近若何
　　九月朔日作(是日/雨)
圍數過多半(今嵗定圍場數為/十五已獵十圍矣)山容入九秋減期圖返
速(近嵗毎減圍期圖速/返山莊問    安)臨樂戒淹留萬嶂低雲重千林
落雨稠氊廬聴颯沓㪣句興偏悠
　　日影
去際纔階礎歸來上牖􁂻了知遷有漸誰曰視無形閒
倚明而暖㣲吟憩以寧光隂迅如此陶侃論堪聴
　　遣興
遣興閒翻史謝安曽有言向年渾不覺近嵗每斯存絲
竹那陶冩山川自吐吞却㸔風過樹葉落亦歸根
　
　
　
　
欽定熱河志卷九
欽定四庫全書
欽定熱河志卷十
天章十
御製詩
　　口外(癸巳/)
口外山田好例贏口内多巒髙饒露氣谷廓洩溪河黄
淡未収麥綠濃正荗禾西成候猶逺奢望戒言過
　　熱
大嶺界南北南暄北實涼千古理不易然斯言其常今
朝出古北午熱勝炎暘轉覺酷闗内兹理殊難詳尋思
亦有由時方九夏長昨近闗内雨巖颸爽自償雨晴曝
烈曦致歊候所當初非涼與暄倒施南北方試問後行
者熱應較此强却喜駐蹕早人息馬卸繮行宮更深靜
延爽味縹緗南榮來薫風觧阜懐明良
　　夜雨(五月十/三日)
左近山田旱勤農望澤憂巖齋欹枕聼夜雨落簷流頓
　覺􁦷寒颯全欣塞暑収明朝行閲稼轉見綠如油
　　　晴
　好雨連昨夜快晴欣午前徂雲千里浄酷熱一時湔翠
　色濯明樹清聲助暗泉心閒那閒得軍報問金川
　　　㳟題
皇祖御用韘(有序/)
　　　我朝
家法相承肄勤尚射
皇祖神勇天鍚臨御六十一年秋獮冬狩之典嵗必舉行
　　　往往
親御威弧殪禽服猛鑠乎偉哉余髫年䝉被
恩眷養育宮中幸得隨侍木蘭
行圍仰瞻
聖武追念
祖徳迄今弗敢忘兹㳟閲舊蔵
御用韘十有二或革或角規制樸堅撫思鈎弦闓體之精
　　　想見
壹發參連之妙夫書䇿手澤所存尚且守而弗斁矧為法
先詔後之良模勵繼䋲而彰赫濯其寳重更當何如敬合
　　　弆篋衍什􁐂用珍并系長言以識永久今和闐嵗
　　　貢嘉玉中韘材者不一而足雖琛賮徠遐瑞符延
　　　喜詎若此
觀徳示儉之昭垂萬世哉
　千秋
家法傳弧射
手澤猶存韘弆今丱嵗略瞻
神武蹟永年惟勵繼䋲心皮規角釘真敦樸土帳葛燈敢
　不欽慚愧和闐材易致夥哉相(去/聲)指琢瑶琳
　　　夜雨(五月十/六日)
　夜雨亷纎曉未晴空烟如織眄南榮髙田左近旱㣲覺
　前澤繼斯霑乃并略慮地寒麥方熱(闗外地氣稍寒祗/宜春麥而節候亦)
　(較口内略遲此時甫届黄熟雨多恐减収成若即晴/霽仍屬無礙至大田黍秫初芃此雨實及時膏澍耳)却
　欣膏被黍初生明當西嶺
鳳輿度渥矣其𤾉為繾情
　　　喜晴
　傍午膩雲㪚寥天朗日光山容濯濕翠人意切浮涼無
　礙麥収穗深滋禾茁秧閒情一以釋㸃筆喜宜暘
　　　山行遇雨之作
　梵寺瞻禮將言旋四山忽作大雲起是中真復有因緣
　法雨霏空天龍喜配藜滂沛溝壑盈摩醯首羅數難紀
　筍輿油􁍐磴道盤千林珠玉紛披裏衛士䟦渉泥濘途
　行賞旌勞例有耳憶予昔嵗行秋蒐馬射驟霖弗為止
　今朝安坐歸園中寧曰度人心以已由來時事或弗同
　觧嘲聊復長歌此較十年前真愧矣
　　　雨(五月二/十一日)
　昨日雨連夜今朝晩尚霖幸消愁旱慮便有望晴心寧
　為(去/聲)遊山阻恐防収麥淋(是雨雖有益大田禾黍更資/芃勃惟闗外麥熟較遲時正)
　(當収穫晴更相宜心/切籌農難期兼善也)浪浪聲不止欹枕悶難禁
　　晴
曉雲㪚以浄塞宇迴而澄麥穂喜無礙黍苗勃有興日
臨花韻遞風過樹涼增敢曰幸時若致斯誠底能
　　熱
渥雨既優霑驕陽復騰照髙低莫不溽蒸熱有必效誰
云避暑處醒暑翻増暴葢因人烟輳閭閻益増閙風氣
自轉暄豈仍昔塞徼墾闢况滋多禾黍偏阪嶠炎潤胥
資藉助長西成報此熱寧可少心靜欣農要
　　復雨(五月/晦日)
逮旬晴朗太炎蒸昨晩驟霖氣已澄徹夜濃隂未飛灑
詰晨復雨遂頻仍細霏急霔無非妙巒靄林烟總絶勝
我獨慰心在禾黍及時暄潤助苖興
　　六月朔日六韻
昨日雨連夜侵晨急陣催情知作霖矣那即望晴哉空
霔逮晨細山雲傍午摧若𤾉所希外颯爽稱懐來况是
月初吉(俗占月朔喜晴則一月雨水調匀金樓子月額/雨為旱徴之説連嵗試之殊不足信兹五月晦)
(日自前宵雨逹旦入夜復雨侵晨益急/疑有成霖之象幸過午開晴聊因慶慰)真宜時霽開三
農庶冀稔益敬敢徘徊
　　復雨(六月初/二日)
昨霽兹復雨或零或亦停明知時行候未可即望晴既
霑虞過甚不免意怦怦山田尚無妨遥念繾京城邇年
經事多先事輒憂驚躁心動難捐綽度毎弗能傍晩西
北風油雲㪚以輕入夕倚楹瞻碧天㸃疎星晴定乃大
佳仍因心靡寧
　　偶為三友圖並題以句
寒山古嵗弗計嵗雪梅風竹斯無有興來走筆冩大夫
髙士君子可缺否雖然轉語亦可言既松梅竹定為偶
蒼髯玉貎與勁節何處忘年不三友莫謂畫地本非真
真物誰能似畫久
　　喜晴(六月初/四日)
昨朝隂雨乃亘日時雖細灑非驟施今曉開霽厯卓午
庶其定矣心略怡往來人自京都者聞知霖雨兩日彌
　髙低禾黍實無恙水衝溪橋則有之固為慰也繼為慮
　寧匪餙言半信疑驛詢方伯近來况(雨覺稍多於田禾/是否有礙已諭周)
　(元理迅查/㨿實覆奏)或弗敢陳欺我辭
　　　京報奏至雨不為潦米價如常詩以誌慰
　月初雨覺勤以此因繾彼馳驛問情形弗容餙辭羙(月/初)
　(以來熱河雨水稍勤而京城晴雨若何未㨿留京王大/臣等奏報因傳㫖速詢今㨿覆奏六月初一二連有雷)
　(雨初三復㣲雨數次俱係旋雨旋晴初四以後即大開/霽髙地並無積水田禾正資長發極窪處雖不無瀝水)
　(晴後亦即消涸粱黍均無妨礙米糧/價值如常麥更較前平减足慰廑念)飛章偹悉陳雖霖
　不致沴(叶/)髙地無停潦極窪存􁏏水然已兩日晴消涸
　亦速耳米價實如常麥價則落矣額手為少慰既慰益敬
　止西成期尚遥每懐靡及已
　　　熱
　四山氣蒸溽濕熱殊常熾雖云避暑莊暑乃可無避斯
　處尚如斯闗内倍蓰計
大安奉以來夏凊飬實遂禾黍更宜暘助長已結穂所喜
　信在兹所願那全偹樹隂風偶過自有涼爽致原未孤
其名是地誠福地
　　驟雨(六月十/三日)
㡬□油雲吐逺嶺片刻霏□彌空逈凉風吹㪚銀竹脚
流永噴珠祗俄頃林巒忽訝萬樹藏池塘雅稱新荷打
□霈宻灑不逾時驅祝融威難復逞山莊神運有若斯
九夏三秋觀平等
　　西北風
西北風主晴塞山晴更速落巖益䬒䬀驅雲鮮停蓄唅
呀鼓萬竅金石非絲竹秋信已傳涼暑節全収溽生衣
似不禁行將換紗服
　　立秋(六月十/九日)
何處而無秋信迎山莊秋信最分明西南風至農經騐
(月令占候圖云立秋晡時申西南涼風至宜粟/穀今日申時立秋而風自西南至適叶農占)東北雲
歸塞宇晴戯蝶花間還戀影初蛩草際已聞聲惟餘䖍
祝時暘若庶得岡田萬寳成
　　閱隄
武列石城東其流本無定所喜來源㣲遇霖方漲盛漲
時勢頗浩過雨亦旋罄山莊聚閭閻數已十萬賸築隄
為保障期以安兆姓隄根或致囓修整隨時應不過此
補苴計欲求永亘相(去/聲)勢剷沙嘴導流俾弗競庶免激
石怒用順赴壑性然斯實小試事半功倍剩畿南(謂永/定河)
及淮北(謂黄/河)慙乏善治(平/聲)政
　　雨(六月二/十二日)
昨近秋炎又異常明知蒸溽有霖償中宵忽報油雲䨴
破曉已㸔陣雨霶或止或零逹日晩時疎時宻掩三光
逮旬快霽雖無礙究欲晴佳念不遑
　　復雨(六月二/十四夜)
復雨輙復愁我愁紛有故間(去/聲)作非膩霖大田未潦洳
所慮漲水發怒波衝驛路軍書盼孔亟遲或誤裁務困
獸竟反噬猖獗邀隙遽初為逋逃藪繼乃狼狽助縱回
騷糧臺遮却更險㨿(小金川逆酋僧格桑與金川逆酋/索諾木狼狽為奸侵吞隣境抗拒)
(王師不得已命將申討去年冬攻克小金川僧格桑窘/廹喙走由羙卧溝竄入金川大軍進勦期於掃蕩賊巢)
(併擒逆豎惟時命董天弼駐守底木逹等寨以扼羙卧/溝要隘孰意僧格桑復萌逆惡於六月初一日竟從去)
(路潛來冀佔舊巢並擾軍營後路乃董天弼庸懦無能/先既退居羙諾及温福嚴飭始回底木逹仍另立一小)
(營不在官寨防守致為賊酋窺伺乗間攻破即佔㨿底/木逹布朗郭宗兩寨並煽惑降畨復叛搶奪八卦碉科)
(多一路糧臺擾截木果木後路逆酋罪大惡極實為覆/載所不容而董天弼之玩懦貽悞亦死有餘辜矣思之)
(深切/憤懣)還軍有差跌懦卒散羣騖致失我賢臣痛惜言難諭
(先是温福接劉秉恬札知賊番侵擾糧臺之信即派參/賛海蘭察統兵馳赴劉秉恬處援勦藉以無虞不期初)
(十日早賊竟侵至木果木山後而防駐之徳爾森保毫/無措置以致失守賊遂竄入温福軍營緑營兵衆見賊)
(先驚倉皇潰㪚僅存滿洲兵百餘温福率以擊賊竟致/受創捐軀聞信深為震悼雖加恩贈襲伯爵祠祀昭忠)
(並賚資助喪實不足/以喻我痛惜之懐耳)旗兵之未遣緑營之徒付圖省從
公議可恃忘深慮(去年春已簡派八旗兵三千備赴軍至/營因温福阿桂俱奏滿洲兵一人費)
(緑營三倍欲多用緑旗兵可不發京兵遂為其言所惑/不復深計因而中止設使温福軍營賊至時有滿洲兵)
(千餘在彼則緑營得所依恃亦不致潰竄失事是仍由/温福自誤予之輕信亦誤今悔已無及矣所幸阿桂一)
(路調度得宜収戮叛番斷其内應復分路掩擊殺賊四/五百衆並安章谷後路臺站軍心鎮定糧儲軍火充餘)
(足資倚任因即命為定邉將軍並派健銳火器營兵二/千吉林黒龍江兵二千伊尼厄魯特兵一千迅赴軍營)
(重籌進勦以申/國威而張撻伐)追悔何嗟及聚銅大錯鑄賊計誠益詭
賊罪越難恕禁旅發精勇雪仇無返顧
天自鑒曲直我豈為窮黷(叶加兩金川之役初意並不/欲  兵而逆酋等敢於黨惡)
　(逆命遂不得不加申討乃竟抗我顔行勢難中輟曲直/所在    上蒼自能昭鑒並非予之有意窮兵黷武吾)
　(誰欺欺罪惡天乎今逆酋詭變若/此實為    貫盈自速滅亡耳)勤勞遑敢辭國威要
　揚布
　　　喜晴(六月二/十五日)
　厯辰猶細霏傍午遂大霽農功幸益佳軍營亦信遞(自/聞)
　(温福軍營失事之信阿桂京報數日不至其後路科多/新橋一帶亦有賊梗阻深為懸注今早始得其十三日)
　(所奏軍營寧貼情形乃另從章/谷一路馳遞者覽之始得慰懐)未然防已周先覺誅訐
　細從逆盡勦滅可疑亦别置以此當噶拉安然若無事
　縂俟重進師應迴羙諾至(阿桂一聞賊匪侵擾㡳木逹/布朗郭宗之事料其必有小)
　(金川番人内應預為防範復偵知降番被煽從逆者多/遣兵分路勦洗其有自金川潛至番寺者即并喇嘛誅)
　(之並將近寨丁男移置他處収其兵器而頭人之可疑/者則羈之營中不令回寨是以當噶拉全營軍心鎮定)
　(因諭阿桂即撤兵回至羙諾殱除羣賊収復底木逹等/寨並擒逆豎僧格桑將小金川全境廓清駐軍以待京)
　(兵至日另籌進勦是阿桂一軍之安所繫甚重/固由其調度有方亦實頼    上天嘉佑耳)未逮難
　収拾
嘉䕶感
天賜
　　　題鄒一桂秋花九種
　　　　梔子
　休言西域赭如金見說漢園玉作林識得本來簷蔔面
　不闗形色不闗心
　　　　秋葵
　砌角庭心簇簇多謾言衛足智如何率因心赤向陽切
　便合花黄承露多
　　　　秋海棠
　多向墻隂冷處生向隅獨不鬬芳榮即㸔含媚還含戚
　尚似懐人一片情
　　　　牽牛
　何處青牛未服箱金風七月始含涼漫言引蔓能飛逺
　一水盈盈不觧航
　　　　夾竹桃
　桃作花頭竹作枝扶欄婀娜自離披問誰識得連昌色
祗有詩人元拾遺
　　　玉簪
色非姚冶香非艷㔩葉天然稱鬢絲蓬島露華晞海旭
綵鸞待欲曉粧時
　　　萬夀菊
滿擎沆瀣曉曦鮮勝彼兕觥萬夀筵謾道姓名花譜漏
(羣芳譜中/無此種)増華不獨此為然
　　　藍菊
開秋獨不喜開春品格原應擬隐淪莫笑後來紛變色
唐家已有面藍人
　　　翦秋羅
花開四季足風流特翦秋羅殿九秋老去詩人留畫筆
(此一桂向年所畫/存山莊兹始題句)空閒搜索咏從頭
　　七夕陣雨
陣雨送斜陽旋晴露月光洗車還處(去/聲)暑(預日/處暑)發軔利
行装(是日健銳營兵啟程征勦金川逆賊/自朝至酉晴和氣朗吉協軍占)錦樹輕含籟氷
蟾不濕涼軍書勤夜問懶泛塞湖航
　　㪚悶
㪚悶秋山靄霽光嘉隂深處逐風涼澗泉隠現曽無定
塞苑寒暄自有常鹿漸増肥毛已澤蛩將互門脇先揚
邇來把筆艱佳句捨此更奚觧懣腸
　　夜雨(七月十/四日)
収雲晴七夕來復雨中宵侵枕㣲涼送隔牕清嚮招被
畦滋葉菜潤畆茂花蕎既渥無須滯時暘盼詰朝
　　中元日放河燈
破曉猶㣲雨厯辰遂快晴秋巖斂氛翳露樹閃光晶依
例河燈放稱心塞景清所欣寧在此時若慶農耕
　　夜雨(七月二/十七日)
間(去/聲)日不為滯霏宵真固宜夢醒聽淅􁏏夜景入希夷
林欲變黄葉蕎欣潤白㽔明晨定添冷打叠袷衣披
　　日影
日影上牕疎秋中景颯如即兹閱倐忽何以惜居諸緑
樹紅將染凉軒熱早祛消閒増别譔橅帖考遺書
　　露光
玉露契金秋日増日以稠為霜猶遲(去/聲)結見晛忽傾流
大小驪珠閃輝煌火齊浮銅仙隨處是漢武笑迂謀
　　雨(八月十/四日)
通閏山田穫已均非資雨際望非頻自辰至未霑三寸
數往逮今過一旬(七月廿七雨至今剛旬餘/其間雖屡小雨不成分寸)玩景最欣
連嶺霧啟程應是灑途塵(以是月十六日/啟程幸木蘭)菘科韭葉都
増潤更覺欣深老圃人
　　中秋即景
雨後中秋碧宇晴同然萬里古増評(蘇軾詩嘗聞此宵/月萬里同隂晴云)
(其說得自海賈騐/之亦往往相合也)今年又喜值今夕玉塞由來近玉京
市上人喧𤓰餅㑹岩間鹿和管絃聲對時底事増歡慶
綏屢欣逢萬寳成
　　口外(甲午/)
昨日至遥亭雨已較南好今日出古北反覺遥亭小禾
􁐄總菁蔥晃日露華皎攬轡能無慰既慰愁還擾京師
接報雨分寸斯益少(十七日駐宻雲得雨三寸許猶嫌/其未透昨留京辦事王大臣奏是)
(日京城之雨尚不及/寸則更遜於宻雲矣)顧此而忘彼豈曰為君道
　　筞馬
榮馬閱農况闗外勝闗内有地無不耕髙下蔚芃薱颺
風惟時薰浥露餘沆瀣問知四五月陣雨頗霑逮北勢
大於南所以猶堪待(叶/)然總未深渥益為望滂沛晩來
山吐雲塞宇鋪靉靆顒希施􁬴霖近逺遍優溉
　　夜雨八韻(五月二/十日)
族雲生傍晩雴雨落清宵霅霅電蛇閃鍧鍧雷鼓驕蓄
深方一放望亟轉無聊豎灑横排暢且徐繼疾迢久㸔
立苔砌歸寝入松寮衾意含微颯簷聲尚暴澆已知蘇
渇涸餘事觧熇歊京輔曽霑否南瞻繾念遥
　　熱
今朝炎熱昨宵凉塞外寒睻曷有常候未三庚先報暑
秋臨二麥正宜暘較晴量雨惟農切探莭數時有句償
應接雖然畧無暇静觀或亦養心方
　　京報
京報稱霑雨量云三寸多誠真未慰我設餙更虞他又
復成虚望無能致燮和時時向南顧惟是歎如何
　　雨(五月二/十二日)
稅駕猶晴熱酷暘蒸雲過午亟凝望遂施晩雨緜八刻
真到山莊第一祥掣電興雷紛霅霅極妍盡態熱洋洋
土墀積水不計寸渥矣仍懐京報償
　　河灘
河灘地可耕或農或為圃矮者韭與菘髙者禾及􁐄一
雨總迴蘇菁蔥滿志覩亦有麥堆場顆粒非甚飽(叶/)地
寒種已遲半収青黄補盈虚理有恒艱致綏豐普或云
時宜晴礱麵入倉庾所望實奢哉我亦略同汝
　　山水
驟雨必致發山水挟石衝沙當者毁山莊谿壑視為常
雨過剷除無事矣溝澮其涸可立待孟子之言深物理
　聲聞過情君子恥虛譽頌聖寧止彼偶然對亦瞿然
　　耳
　　　聞京師得雨誌慰
　喜近於驕慰近欽欽哉切切永銘心此而渥􁬴幸逢昨
　彼亦霑霖報到今(廿二日熱河得雨深透今留京辦事/王大臣及順天府奏至京城亦於是)
　(日自未至酉宻雨霑透晩田/得以及時翻種為之欣慰)謝雨祠宫
方澤啓(禮部以二十日雨已三寸餘尚在㳟代方澤/七日之内例應報祭因遣裕親王    行禮)望秋
　農父大田臨百憂都以消
嘉貺一意惟應盼㨗音(前此以盼雨盼㨗兩事交縈於懐/今甘􁬴優渥已愜所願惟專望阿)
　(桂㨗/音耳)
　　　夜雨(五月廿/四日)
　傍晩四山雲復生入夕蕭蕭雨隨作是誠霖矣恰其時
　浸潤悠揚非搏躍不雷不電亟饜飫或疾或徐真灑落
　了知優澤渥田疇無慮衝波壊谿壑簷聲斷續眠醒聼
　徹夜清懐自斟酌弗憂少亦弗憂多豈不農人同此樂
　然餘逺念繾軍營彼處宜暘定何若
　　晴六韻
夜雨既已渥朝晴良復宜雲収天宇淨風落曉凉披棧
路濕非濘筍輿行以遲何妨十歩憩真覺六情怡畫意
隨方攬詩詞著處摛山田牆外見蔚緑晃而滋
　　雨六韻(五月廿/六日)
既雨雨實易四山雲屢生聚斯霏陣霔㪚亦放時晴明
晦渾無定宻踈特有情栁隄絲帶重荷沼葉珠擎立候
溟濛過行披颯沓迎齊東似兹否(前聞山東缺雨較畿/輔尤甚因屢詢撫臣)
(徐績戒其勿事諱餙近日連㨿奏報通省得/雨情形分寸均不及此處霑足仍切厪念耳)遥望為心
縈
　　山行
山行意無約率與適為期憩必尋嘉䕃入常遵曲逵新
晴日弗烈過雨氣猶滋水漲鷗呼侶坡平鹿引麑觸觀
皆合畫理緒亦成詩萬物長養候吾惟體對時
　　陣雨(五月廿/八日)
邇來毎作雨雨實弗致多濯枝復潤葉旋即放晴和今
　晩山雲重陣雨落霶𩃱前墀立積水接上銀竹羅固知
　涸可待却慮漲潮河夏漲亦其常虞滯軍報過進勦正
　斯時㨗音日延睋
　　　晴
　陣雨誠繼潤晩晴良復好雲捲東南浄天露西北皛夕
　陽在髙樹葉底明皎皎巖風頓増凉率欲易衣襖塞景
　幻寒暄不齊齊之道籌農略云慰髙下澤霑飽雖然敢
　即安西成時尚早
　　　題曹秀先所輯山莊正雅集即以為序
　憶年十二始來斯
聖祖㤙深最受
知豈意肯堂仔肩已恒勤養
志色難思惟兹夕惕朝乾勵却匪風吟月弄為裒輯事成
　慙正雅那更表語頌浮規
　　　雨六韻(六月初/四日)
　閒常論夏令五雨不為多倐見雲峯簇便聞雷鼓羅立
時飛急􁬴存地曡微波逰鹿罷遵􁭳濕禽嬾出窠既霑
那計寸旋霽信稱和㸃滳餘樾䕃莫從林下過
　　新月
細於眉已濶於鈎隠隠寒光碧宇流屈指還當三五日
塞湖載月作清逰
　　閱隄
閭閻日以滋未免多占地山水况無定漲來卒難致是
宜先預防庶可保無事一勞永逸艱惟補偏救弊去年
㮣已示今嵗工方備乗閒䇿馬㸔亦曰堅牢致斯之未
能信益勵安民思
　　午熱
夏以暑為徳熱亦何可無三日不作雨炎熇頓爾殊念
惟長養候日晅實宜夫况兹避暑莊朝夕颯爽鋪雖熱
凉可乗無為愁鬱枯蒸雲羃逺山將雨其然乎
　　驟雨(六月初/六日)
肩輿聊趂樹隂行一片雲生挟飛雨弗雷弗電落空絲
　豎灑横排暗天宇喜得溪亭數武間坐以避霖小延佇
　僕人所惜惟衣㡌而我所欣在禾黍須臾捲去不留餘
　林下風來凉爾許
　　　初伏(六月/八日)
　一日復一日北至臨三庚上伏值斯辰午熱信有徴熱
　即蒸為雨所幸雨而晴山莊稱避暑過雨凉爽生對時
　思育物未秋祝西成那采六色芝虚傳八葉蓂遥遥金
　川師佇望馳紅旌
　　　聞京師奏報得雨
　此間時雨亦時晴未識迤南用繾情閣夲三朝必一至
　雨稱一律洽三庚(初八日閣章至留京辦事王大臣奏/初四傍晚得雷雨一陣初五自卯至)
　(辰勢更滂沛旋即開霽時屆初伏天氣較炎隔數日即/得􁬴雨田禾既饒渥潤而雨後快晴長發倍為蔚茂)
　秋前預卜堪遥定麥後翻耕總怒生曰若斯言漫輕出
　福謙
天道所虧盈
　　　雨(六月初/九日)
一夜雲聚㪚凌晨霖雨濛勢長疎宻間(去/聲)鋪廣近遥同
炎却昨來暑爽生林下風晚晴尤恰當斜日逺山紅
　　晩晴落照
東嶺攀登暫覺暄爽迎陟降頓除煩横巒髙自鯉脊度
西日明同鴉背翻爓爓林光風摇(去/聲)霽徐徐峯影靄消
昬流隂不住原常住昨嵗依然此景存
　　夜雨(六月十/四日)
快晴經五日緜雨到三更不作雷霆勢雅宜霢霂并連
塍明想潤隔户暗聞聲惬意稱時若甄心勵捧盈
　　晴
傍曉雲容㪚逮辰日色晶雨収猶潤重風度覺凉輕荷
瀉珠光閃槲翻玉影明籌農心略慰祗剰繾軍情
　　䇿馬
䇿馬出石城閱隄兼閱稼雖日𠡠㡬政山莊究多暇外
庭弗相見非羙慙且怕所以間(去/聲)數朝沿攬必命駕誰
知三五宿田功殊又乍此地不種稻黍髙而蕎下(叶/)一
律芃緑雲極目鮮隙罅濃露潤苗穂爽風翻䆉稏邇來
幸時若晴晝雨或夜亦無異漲落諸事胥妥迓祗渇望
㨗音耆定武功罷
　　爽
九夏炎惟普山莊爽所偏風來衫角颯暑向扇傍捐橅
帖思還古吟詩度小年晴餘將十日畧望雨滋田
　　陣雨(六月廿/九日)
油雲一片至天中不雷不電棼絲作時行之候固如斯
却因望久心殷若須臾庭前亦積水瞬息天邊収雨脚
不成分寸地旋乾拈筆憮然徒落莫
　　七月朔立秋是日雨
一嵗已分平九秋節應始五鼓復雨落疎宻直逹已雖
未至優渥三寸霑亦羙所惜雲漸薄過午放晴矣農占
固稱佳(田家以立秋日雨為秋弔恐秋後雨少若不雨/即為秋儍又恐秋雨過多惟既雨復晴為吉今)
(適叶/農占)再霈心焉企
　　夜雨(七月初/二日)
五更忽聽簷泉流葛衾涼峭清夢遒不雷不電甚醖藉
或徐或疾真優游繼膏益潤利稼穡纔希渥霈望外酬
軍營况復報㨗近自審増懼吾何修
　　晴
膏澤已優霑即願晴益好夏雨既云稀恐積秋霖浩求
全實太甚所以歡斯少尋思總因民或合為君道朝來
雨綿滯踊懼將行潦無何雲勢㪚却露曦光皦爽風吹
泠泠緒暑覺渺渺幸哉籌稼穡怡然慰懐抱時若祝此
後庶可成萬寳
　　聞京師得雨
廑懐命問說無需(前因熱河旬日未雨草尖似覺微乾/恐農田不無待澤因諭詢留京辦事)
(王大臣昨㨿覆奏此時得雨/固佳但秋畦頗潤並非亟盼)既得優霖報衆娯(今日閣/郵至王)
(大臣及京兆俱奏初一夜宻/雨逹旦約五寸許四郊霑渥)雖曰慰遥寧所喜亦知非
亟幸兹濡(熱河連日頻得甘􁬴且俱夜雨朝晴/屆兹秋禾滋長之時得此極為有益)燕南塞
北欣同被早種晚耕庶不孤納稼九秋期尚逺此時那
敢懼忘吾
　　七夕
此地宛今夕塞雲仍七襄針樓雖未設𤓰席却依常巧
乞拙誰乞離長㑹亦長林標聽鳴鹿天樂下仙琅
　　髙秋六韻
髙秋最何處避暑此山莊有日皆騰朗無風不帯凉鹿
將肥毳澤蛩益勇聲揚嶺欇欲増色野花爭鬬芳露香
鋪廣甸曦影上深堂别有慰心者田雲漸作黄
　　夜雨(七月廿/三日)
弗雨將旬日邇來熱異常夜衾聞淅􁏏心地頓清涼度
嶺態思白膏(去/聲)田色濯黄别因生慰者蕎菜亦豐償
　　中秋即事
興州桂節常欣度比似皇都致不同尺五泬㵳喜天近
平分淵魄正秋中呉仙修處葉全緑周子愛時花尚紅
(山莊仲秋月荷花尚開雖以苑内有温/泉之故然荷桂同時亦風景之特勝者)物意人情多浹
洽祗餘翹盼蕆鴻功
　　雪(八月廿/八日)
宻佈秋雲低詰朝興安入月六花飄千山玉戱幻隠現
四野銀鋪迷近遥木彴泥乾歸帳殿竹罏烟起認茶寮
從來於此多逸興飛處紛同卒未消
　
　
　
　
　
　
　
　
　
　
　
　
欽定熱河志卷十
　欽定四庫全書
　欽定熱河志卷十一
　天章十一
　御製詩
　　　口外(乙未/)
　口外山田例倍佳低岡高嶺繡鋪皆麥將報熟黄籠穗
　禾正怒生緑到荄不禁民遷聽謀食(口外隙地甚多直/𨽻山東山西人民)
　(出口耕種謀食者嵗以為常方今中外一家口外仍係/内地小民出入原所不禁一轉移間而曠土㳺民兼得)
　(其利實為從/古所未有)那虞甌脫致椎埋霽天如洗無纎翳縱目
　鳴鞭信慰懷
　　　陣雨(六月初/四日)
　西北忽雲生凉風催以行纔聞雷鼓響倐至雨盆傾白
　霔未逾刻碧霄即放晴石梁應弗濘(安行皇太后緩頓/    計程今日應)
　(過青石梁此雨纔落即止無論相隔百餘里隂晴未/必相同縱或似此雨過旋晴亦不致山程泥濘也)
鳯駕好登程
　　　曉凉
陣雨欣晩霽峭風生曉凉渾忘夏時節欲換祫衣裳問
景遲逰豫翻書資就將如詢切已處無逸已言詳
　　雨(六月初/九日)
昨近日日有陣雨片刻即晴非普霔今朝自夘至卓午
疾灑徐霏綿布濩岡田阪稼遍霑濡又非驟霖谿漲怒
後到行李如歸家於穡於旅兩欣遇雖然適可即當止是
我籌農無足處
　　晴
雨自西南來仍自西南霽寥廓露天光荏苒㪚雲翳夕
陽照高樹晶晶萬葉翠五字憶浣花亦佳誠愜意
　　山行
雨歇夏山清山行聊問景天邊雲徂輕林下風來冷土
濕鹿跡留塞迥鶴聲警去去總契神歩歩若移境豈不
嵗常來所遇欣新領
　　濬溪
沙溪帶山邊山雨溪水漲漲退沙必留疏濬例以向設
　使弗疏濬沙滿溪斯漾園丁久慣經鍫鍤相摒擋劼劬
　所不辭酌賜聊頒貺繄余更思之黄河沙益壯夫誰為
　疏濬自古原無恙小大容受殊所以貴有量
　　　爽
　雲㪚碧天晴風來西北爽溽暑霍然無氣清皎日朗山
　莊之所獨生衣凉切氅(氅衣從毛冬月宜之惟清異緑/載臨川土饒之民以新智剏作)
　(醒骨紗用饒緑蕉骨相兼撚織夏月衣之輕/凉適體號大清氅則又於氅字廣異聞也)香山云心
　静何曾有此想
　　　聞京師得雨誌喜
　四百里雨同一日五六寸霑真足優(昨閣章至留京辦/事王大臣及順天)
　(府奏報初九日子刻開朗入土約有六寸此間/亦於初九日得雨優渥畧同實為有秋之慶也)更欣快
　霽非霖夏可共良農冀有秋期尚逺哉其後樂民惟艱耳
　我先憂每瞻
聖藻光巖穴
昔日今時此豫逰
　　　閱隄
　深居我所厭引見待月例(邇年五月即駐山莊因令五/六七等月文武月選官毎月)
　(派吏兵兩部堂官一人帶至熱河引見俾速赴任行在/既得一體掄材而各員亦不致久濡旅食最為兩便今)
　(嵗唘鑾較遲五月月𨕖官即令預期掣籖在京引見是/以今年六月在山莊較每年更閒安逸素非所喜因筞)
　(馬閲隄聊/以遣暇)縱日有疇咨二三惟大吏筞馬率待臣隄工
　出閲視(叶/)塞水本無定而亦無大害(叶/)碎石與條石相
　(去/聲)形名妥置既以固城垣還因安市肆邇年恒鞏晏未
　嘗非小試河隄及海塘之二實大事每當夏秋臨南望
　頻縈思却終乏善筞補偏而救弊更要在得人其難得
　人寄
　　　雨(六月十/四日)
　夏雨何須十其期五亦佳膩雲仾曉塞宻􁬴落巖齋禾
　􁐄油然潤圖書静以諧紅旗馳可礙未免逺縈懷
　　　六月望日作
　曉雲已㪚碧霄寛快霽辰牌發
翟鑾歴禮蜂臺
八旬健仍
登鴈塔九層端共欣
天意同人意私慶
慈安永壽安愛敬敢云天子孝心乎愛敬更增歡
　　　熱
　夏熱而冬寒天地自然理山莊雖勝境夫豈能違此而
　有所獨者早晩爽無比原田芃禾􁐄溽蒸長養恃熱亦
　不可無炎歊今日熾(叶/)然居嘉䕃下風來本凉美避暑
　暑嫩而消夏夏長矣白𫝊圖心静我則以書史
　　　雨後喜晴(六月二/十日)
　邇日陣雨旋即晴既渥禾􁐄亦非潦今曉急􁬴歴一時
　再久為霪斯弗妙經事多乃益畏事憂先農父田功劭
　然彼無過盡其力燮理惟予任感召以是願晴心特甚
　已牌雲㪚曦光曜額手稼穡幸無妨引領西望紅旗報
　　　閒
　閒豈非人願而我閒非慣詎故異於人心實有所憚一
　念敬怠間吉凶乃由判山莊富佳境清凉暑弗扇小逰
　偷暇可長夏耽逸慢因以閒為憂或鮮佚之患
　　筞馬
　䇿馬出山城侍衞皆随行園中亦有山頗可肩輿登欣
　於内臣慣厭與外人并我近觀明史其禍致弗輕所以
　國朝制
家法萬世繩羽林及藎族出必陪蹕清既因悉其材復用
　聯厥情我豈或忘兹永言告雲仍
　　　熱
　熱亦豈可無長養資炎暑而心切切者恐復蒸為雨山
　田既透潤畿南逮數府(今嵗關外雨澤優霑山田極為/暢茂而畿南各郡亦經周元理)
　(屢報普渥時霖然過多又非/所宜恐太熱或不免釀雨耳)兹乃望時賜或可秋成覩
　懼熱非為(去/聲)已斯實避暑所
　　　夜雨(六月廿/四日)
　山莊快霽經四日夜醒忽聽簷溜鳴情知溽暑時行候
　禾􁐄况是長已成欹枕溜細因以寐片刻復聞浩浩聲
　朝來時息亦時作霖哉適可止而停去嵗此際頗望雨
今年此際殊盼晴非關吾中無定見大都切切緣農耕
　　林下戲題
偶來林下坐嘉䕃實清便樂彼艱僂指(朝臣致仕者稱/林下向如沈德)
(潛錢陳羣張㤗開鄒一桂輩已皆為古人今雖有告/休者不過一二而品行學問亦逺不及彼數人也)如
予未息肩炎曦遮葉度爽籟透枝穿擬號箇中者還當
二十年(余嘗立願至八十五嵗即當歸政距/今尚有二十年方得遂林泉之樂耳)
　　七月朔日作
不雨已數日掄秋為始朝塞天曉氣爽野水漲痕消筞
騎行時令沿田觀稼苗由來念黎庶詎是恣逍遥
　　知京中晴雨應時詩以誌慰
近覺雨微勤京畿慮更厪置郵命𫝊問謄疏此遥聞(數/日)
(前因山莊雨澤稍勤恐京師或因多雨致澇寄諭詢問/舒赫徳及京兆等兹據覆奏京城六月廿六宻雨竟夜)
(至卄七夘時方止勢甚悠掦不致停蓄復親至郊外察/看高地随時宣洩低窪處間有瀝水旋亦消涸農民僉)
(云與莊稼無礙連日晴/爽於田禾更為有益)低潦消原涸高田潤可耘秋成
期尚逺惟懼以為欣
　　雨(七月初/三日)
弗雨已五日浽㵟審不妨為聲間(去/聲)疎宻作勢極悠掦
地潤易存水雲開喜露陽撫時信時若額手慶農祥
　　七夕漫題
相傳牛女節塞外豈殊諸橋倩鹿為鵲田欣雨洗車(是/日)
(雨/)辨知杜詩正(杜甫詩牽牛出河西織女處其東萬/古永相望七夕誰見同此語甚正)乞
笑栁文虚設以嶺南論斯猶近有餘
　　夜雨(七月初/八日)
夜雨侵晨卒未休膩雲纔白黒随稠時行雖曰節猶夏
(今嵗閏在十月節遲/是月十三日方立秋)霖盛踊虞潦接秋稼穡可期畏孤
望淋漓不斷惄增愁遥遥更有牽懷者報㨗恐遲速置
郵
　　喜晴(七月初/十日)
昨晩雨陣歇今晨日御鋪目同空宇廓愁與滯雲徂如
可涸田潦問猶遲驛途(初九閣章應於初十午刻至山/莊乃是日酉刻尚未逓到詢因)
(初七八等日隂雨連綿潮/白等河暴漲遂致阻滯)所厪莫非事為慰那為愉
　　立秋(七月十/三日)
金律今朝入所欣連日晴草頭凝露重林表晃曦晶披
處風含爽看來暑欲征三農心畧慰庶可卜西成
　　雨(七月十/七日)
弗雨快晴將及旬朝來宻􁬴落檐巡固知田際無潦致
未免秋中望霽頻却看雭􁝽停過午遂教靉靆㪚臨申
夕陽朗照巖風爽慶慰依然倍敬寅
　　處暑(七月廿/八日)
閏置孟冬抄致因處暑遲然流隂迅矣豈夏氣恒之月
盡方中節(處暑為/七月中)爽來覺後期午炎猶特劇孤注有如
斯
　　雨(七月廿/九日)
炎蒸易為雨秋􁬴四山并彌宇渺無際落簷時有聲情
知未致潦眼望總期晴雲率西南起因之繾近凉(廿五/日此)
(間微雨歴辰至未傍晩即晴然雲氣自西南來恐近京/之雨較大馳諭詢之留京辦事王大臣等覆奏卄五雨)
(甚稠宻至廿七尚未開晴今日雨勢復自西南/而来恐京城或致於霖潦不能不再咨詢耳)
　　畱京王大臣等奏報晴定情形詩以誌慰
　再三曾往問詳悉此來陳(前此因聞京城雨較此間稍/宻放晴稍遲曽屢諭留京王)
　(大臣詢問兹覆奏京城七月廿九夜時雨時止三十日/晡後細雨旋停八月初一早尚微隂過午開霽初二早)
　(西北風起天氣凉/爽晴象大定矣)晴定風澄爽秋中氣霽新低區惜成
　潦平壤望登囷撫恤綢繆要早咨方伯臣(今嵗口内之/雨較口外為)
　(大永定河岸亦有漫上恐瀕水及雨多之處未免致潦/屢經諭詢周元理昨據奏瀕河被水州縣約計三十餘)
　(均係一隅偏灾現在查勘實為厪念復詢周元理成灾/分數若何較上年輕重奚似尚未奏覆今王大臣等奏)
　(近京莊稼低窪不免稍損高處仍/可望有收想畿輔大畧相同耳)
　　　中秋日即事
　夜雨悠掦晝快晴潤晅真是恊西成秋中雅合浴金魄
　地迥應知近玉京
祖德鴻猷仰巍蕩
慈齡燕喜祝䖍誠更欣灑道非增潦例以明朝發獵旌(近/嵗)
　(毎以八月十六日/啓程住木蘭行圍)
　　　雨(八月廿/二日)
　昨近特炎熱木蘭經曾未知將蒸作雲四山倐隂翳圍
　畢憩武帳傾盆即飛至豎灑復横排曲盡磅礴勢聲如
八音㑹色是三峽出須臾土階前白水二寸積鍬劚之
字溝釃流露乾地僕人忙勏劶效勤各思試是縁親坐
觀孰弗宣其力(叶/)雨過碧宇霽寂然都無事可以悟萬里
因之成五字
　　將軍阿桂奏攻克勒烏賊巢紅旗報㨗喜成七言
　　　十首以當凱歌
廿四中秋夜丑時木蘭營裹逓紅旗本來不寐問軍報
孰謂今肖宛見之
七千里外路迢遥向十餘朝兹八朝(向來六百里加𦂳/軍報俱以十一二)
(日逓到兹軍營八月十六日所發紅旗於廿/四日丑時已達木蘭行在途中僅行八日)可識衆心
同人志嘉哉行賞自宜昭(以馳逓紅旗迅㨗諭將賫旗/員弁查明行賞其沿途驛站)
(官員兵役交部/分別議賞議叙)
賊巢最是勒烏圍甲雜小連噶喇衣(勒烏圍為促侵最/要賊巢今已攻克)
(則索諾木現居之甲雜小寨及其噶喇依狡窟/官軍自可乗勝席卷掃穴擒渠佇見紅旗疊至)破竹勢
成應不日速傳㨗信願無違
行營半夜那來喧却是紅旗到叙門(叙門即和門周禮/夏官大司馬注軍)
　(門曰和立兩旌以為之叙和出用次第出/和門云云今行營旌門之制約畧相合)五載勤勞同
　上下鴻勲集總沐
天恩
　紅燈一㸃引紅旗傾刻行營人盡知舊部新藩同賀喜
　古來報㨗可如斯
　成言原有付兒行一見紅旗即
奏將(唘蹕幸木蘭時命皇六子奉至即皇太后駐山莊諭/以紅旗必由山莊經過俟一    奏聞    聖母)
　雖是
慈心早知喜更馳侍衞報山莊(仍遣皇太后雖已聞㨗音/    御前侍衛春寧賫奏)
　(書馳詣山/莊賀喜)
　一破賊巢飛騎馳未遑詳悉盡陳之(阿桂等一得勒烏/圍即發紅旗未能)
　(具摺同奏故尚/未知其詳晰也)將軍宣力應優賜先示端倪加勉宜(紅/旗)
　(至降㫖將將軍叅贊及將領等交部優叙兵丁各賞月其/銀而將軍阿桂宣力獨至奏績酬庸必當予以公爵優)
　(章服因先賜以紅寳石㡌頂命其子侍/衞阿彌逹馳賫以徃俾益迅速集勲)
　前次受降惟戢斧今畨報㨗乃犁庭(前次征勦金州莎/羅奔郎卡窘廹乞)
　(命遂允所請受降蕆事未十年郎卡已侵擾鄰境土司/郎卡既死其子索諾木等與小金川僧格桑狼狽為奸)
　(意欲蠶食各土司甚至黨惡負恩抗干天討因深悔前/此之姑息養奸此次厚集兵力擣穴擒渠掃平賊境庶)
　(可永除後患/自為正辦)敬承
天眷能無慰未至武成心未寧
　宵衣(去/聲)惟吾理合然喜而不寐那能眠乃知屐齒事誠
　有較彼殊猶高下懸
　三㨗盼來一月間此時軍務正相關執渠掃穴歌耆定
　佇待郊臺奏凱還(將軍等凱旋時擬至良鄉行/郊勞禮已預葺郊臺以待矣)
　　　爽(丙申/)
　北至已逾旬蒸炎實宜爾山莊稱避暑地靈有神理兼
　之渥雨過快晴收溽靡埭露含潤晶巖風拂涼美襟袖
　颯披爽几席清如水長夏以何消沃心有書史書史多
　芳規擇而行由已
　　　熱
　今朝午覺熱乃符夏德暑暑亦豈能無長遂化工補然
　此山莊中饒有避炎所谷口風送凉林間隂更普廣軒
　復□豁蒸溽弗到户牆外市鄽輳難免煩歊鼓因億僕
　從人可忘怨咨苦
　　　夜雨(五月廿/二日)
　昨熱知蒸雨殷雷聽夜齋遂聞響銀竹旋報濕瓊槐颯
　爽帷間透膩炎户外排
大安明曉至快霽以為佳
　　　雨泛八首(五月廿/六日)
　　　　雨雲
　雨雲弗藉殷(上/聲)其雷了識為時必久哉(凡有雷之雨為/陣雨為時弗長)
　(若無雷為時必/乆屢試弗爽)剛見遥天敷霮䨴片時亂㸃落空來
　　　　雨山
　螺黛分明見逺山蔵林蔽壑瞬眸間横排豎灑恣流宕
　不動高峯祗是閒
　　　　雨舟
　湖舟那似御舟大(謂安福艫昨/御以東巡者)中使撑篙遇雨忙却喜
　無端入畫景(石渠寶笈有李/唐風雨歸舟圖)更思盼澤過瀛滄(山左/迴鑾)
　(時久缺雨登舟後盼澤甚殷雖篷窻夜/聽曾蹔慰懷究以渥􁬴未霑不能愜意)
　　　雨荷
新荷纔見雨三莖驟雨杯如沆瀣傾細聽聲為小石調
遺山佳曲面前呈
　　　雨鹿
左右今看濯濯真踉蹌學歩領麑新(凡鹿於四五月間/生子必遇雨而後)
(産/)因之無害狎鷗悟林下同然不避人
　　　雨鶴
喬松翻下近根邊避濕胎仙性自便白片設還疑作雪
王恭鶴氅是天然
　　　雨岸
米家畫裏不分明到岸方知覿面迎莎草那妨泥滑刺
肩輿也教漫徐行
　　　雨齋
數武居然也到齋雨衣原是瓦為佳漎漎簷溜聲鳴裏
寫就新詩八首排
　　喜晴即事
　昨曉
大安禮梵宇山衢快爽值晴明午炎
寢殿宴息適申刻遥峯薈蔚生遂霈甘霖宜稼穡更輝朝
　旭放光晶似兹時若利農務總沭
天恩豫
懿情
　　　六月朔日初伏
　三庚至後數(上/聲)初庚(世率以三伏謂三庚然亦有四十/日之伏者究以夏至後第三庚數)
　(伏起之三/庚為是)朔旦巧逢月首并恰值片時飛陣雨更欣少
　刻凑佳晴東南雲歛溽蒸卷西北風吹颯爽迎畏慮翻
　因為慶慰(月朔及首伏最忌連隂/兹雨而即晴實叶農占)願同農父祝秋成
　　　熱
　炎官行時令合遍四天下豈於山莊中朱明乃獨捨耕
　懇日以廣長遂資乎夏(叶/)邇日頗劇熱伏中所宜者樾
　䕃風有爽廣厦歊無惹避暑處因多紈扇偶亦把層峯
　出大雲情知蒸雨灑
　　雨(六月初/六日)
昨夜陣雨落而止今日油雲生未已過午遂看大雨行
□䨥忽傾三峽水嘗謂夏月五雨佳屈指正合其時矣
山田二麥收已畢禾􁐄怒生結穂始(初一初二日皆/有陣雨即晴)潤
根沃頴利農功羃嶺漲溪餘事耳此後惟益祝時若西
成尚遥念敢弛
　　濬溪
急雨千山過飛瀑萬峽落奔流挾沙石填溝更滿壑本
來有細流漲退翻致涸園吏宿所習荷鍤争剷削仍舊
貫有止清溪復繹絡奬勞例有賜較庶民攻樂小務亦
厪其要政敢漠若
　　御門引見月官因成什
近年因避暑五月即啟蹕山莊駐過秋為日頗久致閣
報按期發無虞廢庶事惟是吏兵部月有引見吏雜職
司細務代閱原可俾(駐蹕山莊數月所有銓選人員文/職之佐雜武職之䕶軍校驍騎校)
(等官即命留京/王大臣驗看)印官董要郡賢否應親視(文官知縣以/上武員守備)
(以上職任較重因令吏兵兩部堂官每/月各輪一人帶至山莊引見以昭詳慎)雖然戒皮相十
可八九識(叶更月選各員就其缺之繁簡人之能否量/為  調雖甄核於奏對之時𩔖乎皮相而人)
(材大概差無遁形自臨御至今四/十一年簡閲已多亦頗十中八九)因令來引見量材使
以器獨是跋山川未免勞路費先事有恒言後祿思精
義
　　雨(六月十/二日)
昨有溽炎實異常情期蒸雨變新凉雲衣傍午鋪霕□
雷鼔驅霖灑霈霶先盡熇㷥如有意落來颯爽快無央
既霑便冀時晴好庶得農功萬寳償
　　題和闐玉寒山千尺雪圖
千尺雪今凡有四(千尺雪在蘇州寒山辛未南巡曽題/詩紀勝並於西苑熱河盤山各倣其)
(制為之寫圖凡/四每處弆四卷)精璆兹獨寫寒山宧光數典真無忝裴
楷稱名似可刪
　　晩晴落照
絮雲歸東南斜日戀西北右嶺漸鋪隂左峯益朗色朗
色翻湖光上下連金碧㸃綴紅荷花此景畫難得
難得者快晴廓落碧宇明樹葉爛金片含風峭凉生披
來欲添衣身爽神亦清昨朝熱忽忘誰曾有恒情
恒情惟在農較量甚農夫艱雨即慮他恐潦每愁吾渥
􁬴而忮霽似此誠希乎心恬境逾佳可以泛澄湖
澄湖漾蘭船夕靄㪚餘暑廣寒與徘徊玉塞與延佇麋
鹿近碕岸箴疵遨烟渚即景思重華聞善莫能禦
　　雨景四首
　　　雨峯
棼絲垂幕裹嶙峋石態林姿辨不真玉筍片時森作竹
徐看其色却為銀
　　　雨湖
岸脣增漲祇須臾接上鋪平大小珠試看波瀾呈塞水
曾何分寸讓明湖
　　　雨荷
敖漢(讀作平聲出荷花移藕植此見詩/    皇祖避暑山莊三十六景)移植此芙蕖緑
葉紅葩雨裹舒論異潛夫誇格物錦江濯錦樂生魚
　　　雨蛩
不見聞聲草岸隈蠕蠕脇濕鼓猶催摛毫非擬歐陽賦
秋信傳來有是哉
　　喜晴
今晨􁬴雨而無雷意謂連隂其然哉時行三庚庸可避
究希快霽為徘徊幸看僧㡌峯明露果符厥兆真愜懷
(僧㡌峯雲開則雨/速霽兹果符其占)乍霏細㸃復乍止過午遂見徂雲開
慰因禾􁐄得長(上/聲)遂山林餘事資吟裁
　　留京王大臣等奏雨晹應時詩以誌慰
麥収以後雨晹時高下田苗莫不滋隔數日常逢渥􁬴
霑優膏便放晴曦岩關内外曾無異京國東西亦若斯
屈指秋成月餘近敢因慶慰懈䖍寅
　　雨(六月廿/一日)
夏雨無雷勢定長棼絲今曉亟悠掦三朝已閲資晅曬
半日猶欣非霈霶未末申初漸開霽天中雲際露晶陽
因思患得必患失在我斯言却不妨
　　晩霞
徂雲㪚未净夕日烘為霞晩晴知已定農諺喜兆嘉(諺/云)
(晩晴十八日/最利農功)閃葉動高樹翻背看歸鴉碧天光照迥翠
巘隂落斜煩緒一以澄所欣在田家京畿如斯否復因
繾念遐
　　即事
心厪各省在農田水旱形先俾速傳(各省晴雨水旱情/形令各督撫随時)
(奏/報)已幸邊方兹定武益思休養為祈年率稱晹雨值時
若可卜稻禾逢嵗焉(今嵗京畿及關外雨水極為調匀/其餘南北各省以及雲貴閩粤並)
(奏報晴雨應時/秋成可期豐稔)獨繾甘凉將被暵(先據署甘督畢沅等/奏甘肅臯蘭等廿九)
(州縣春夏缺雨五月下旬雖有雨而未能霑足高原禾/漸萎黄其被霜被雹之處亦以得雨較遲邊地早寒艱)
(於補種因勅勒爾謹回任後善籌賑恤就各省通計甘/肅雖一隅偏灾然地瘠民貧深為厪念並詢該督如賑)
(欵不敷即於甘省截存川餉内酌撥備用務期/灾黎均霑實惠不肯令地方官為無米之炊也)一隅失
所亦徨然
　　立秋(六月廿/四日)
秋月先七日秋風入幾分琯中常運律臺上又觀雲素
扇迎凉置生衣嬾夕薫農占小雨告(農政全書云立秋/日小雨吉今日早)
(間微雨晡後復廉纎霏灑定叶農/占然究望随即開晴當更佳耳)畢竟望晴殷
　　喜晴
昨夜廉纎雨拂枕淅瀝聲歴夏幸時若顒望萬寳成晴
知非􁬴􁬴慮過甚怦怦因思武功定事簡山莊清有此
不滿意亦可戒驕盈世間欣戚輪誰能長享亨今朝秋
甲子所關綦要誠詰旦雨即止逮辰雲遂征須臾日色
露卓午乃朗晴額手為農慶潤晅允得平雖然時尚遥
吾懷猶屛營
　　雨(六月廿/八日)
秋後晴三日(立秋日微雨遂晴/至今隔三日矣)朝來棼細絲時疏時復
宻半慰半猶疑究以霽為好恐成霖弗宜農夫勤較量
我更覺過之
　　晩晴
傍午雨已細逮申雲遂徂斜陽在晩樹爽氣拂氷㡡稼
穡消愁慮縹緗伴静娯繼兹祝時若兹敢滿言乎
　　　即事
　立秋秋孟朔皆逢雨即晴幸弗致霪霖暴以秋陽晶邇
　日率陣雨旋霽浮雲征時若有如斯或可期西成今曉
　更爽凉秋象益分明築場尚遙哉䖍鞏戒滿盈
　　　七夕喜晴
　陣雨過三日朝晴喜景暄真堪曝犢鼻豈必洗車轅幸
　在祈年野歡生乞巧軒銀河一宇内玉塞渡天孫
　　　題宋硯
　物殊顯晦各有時晦蔵顯出誰使其穆然宋硯古色披
　猶是老坑出端溪蘭亭圖畫前序詞精鐫四面筆法奇
　宣和紹興璽識遺後有米芾小印旋或即顛翁手所為
　山莊㪚置今見之是誠寳也逾珣琪康熈舊册還可稽
　綈几曾用供
臨池弗愛彛鼎惟愛斯崇文並與示儉垂生敬生愧心自
　知
　　夜雨(七月初/十日)
暑處更伏盡婪熱理合然蒸雲為夜雨欹枕聽簷泉紗
帷涼頓生白蔵有神權快晴閲四日欣此潤山田
　　朝晴
雖雨不為多究願晴為好朝來碧天浄雲㪚秋晹皎披
衣欲裝棉澄景對西顥額手慶農民庶可登萬寳
　　即事
弗雨將十日邇來時爽凉金天空現碧寳稼色鋪黄克
已勤無逸勑幾敬不遑暇餘校四庫(由驛按日逓四庫/全書至暇則校之)
詎止豫山莊
　　雨(七月廿/一日)
禾􁐄資晹曝菜蕎藉雨滋細霏霑二寸快霽允稱時溪
水白增瀑山楓紅染枝籌農將玩景恰覺總相宜
　　雨(八月初/七日)
半月有餘晴宜晹萬寳成細霖時作止終日甚凄清落
葉飄含濕長溪漲絶聲不禁南望喜秋麥即堪耕
　　涼
　玉塞例不失其權仲秋甫入似九月兼之過雨落山風
　曉庭凉氣侵毛髪未曾白露變為霜已有紅星漸染樾
　日復一日豈多時夏令炎敲忘以忽何處而弗厪民生
　豳風授衣念貧乏虞人來報鹿有聲節過吾將蒐蹕發
　　　月
　上弦行以過轉眼逮中秋圓體雖遲滿清光已漸流入
　壞增雅興騁望引遥眸去嵗此時景曾殊一瞬不
　　　中秋節即事
　欣逢萬寶慶西成(今嵗畿輔及各省俱屬有秋督/撫奏報收成均在九分以上)逺自
　海隅近帝京真恱
懿顔對佳節合陳綺宴愜羣情光聯月宇䨲守影響徹雲
　璈鹿叶聲更勝去年今夕者免於燈下盼紅旌
　　　暖
　今年節比去年早今嵗暄猶去嵗同(去嵗木蘭中亦/逢熱曾有詩)一
　望連林尚餘緑纔看高樹間(去/聲)標紅靈山必雨况蒸溽
　(過海喇堪多遇/雨試之屢驗)武帳當秋喜暖融設果霏霖宜播麥願
移此澤霈關中(關以内種秋麥關外則無以候寒也中/秋以後至今未雨頗為京畿望澤云)
　　小雨(九月初/二日)
小雨不成寸放圍難重(去/聲)收益軒諸部落誰識魏文侯
磬控原無礙吟哦亦有由京南接佳信(留京辦事王大/臣及順天府奏)
(報八月廿八日宻雨竟日約三寸餘於種麥極為有益/周元理亦奏良鄉涿州一帶及保定省城俱得雨三寸)
(各處已耕地畝約有十之六七今/雨後更得及時翻犁佈種秋麥)更喜利秋麰
　　雨(九月十/六日)
彌月闕廿澤殷殷望久懸雖云稔今嵗(今嵗畿輔秋收/計九分有餘惟)
(關外八月以後秋雨畧闕雖近京及畿輔約有三寸餘/雨終欠十分優渥今霜降甫過得此甘澍應可及時播)
(種秋/麥矣)預以計來年過午看雲聚入宵欣雨綿階甎已積
水簷瓦尚鳴泉侵帳涼何礙披衾喜不眠立冬遲十日
播麥想應全
　　曉行
行宮曉霽唘征鞭山路奚妨作濘連欲駐應遲一日矣
言旋寧順衆情焉輿儓盼站都無覺牲畜奔波亦可憐
嵔㠑高峯多積雪慿添新景入吟篇
　
　
　
　
　
　
　
　
　
　
　
　
　
　
　
欽定熱河志卷十一
欽定四庫全書
欽定熱河志卷十二
天章十二
御製詩
　　口外(己亥/)
啟程前之雨口外由來小禾黍原緑芃麥却未収了黄
雲蔚滿野吐穗灌漿飽雨不雨皆可農功隨路考教養
雖並重養較教為要(叶/)居今言教難而養不可少所以
切孜孜祈年祝萬寶
　　雨(五月廿/一日)
七日途間總遇晴歡娛僕役利行程固因収麥宜晹喜
頗為(去/聲)新禾望雨縈連夜達晨兹渥霈髙原下隰徧滋
榮已霑便冀以時霽我亦同人無定情
　　喜晴(五月廿/三日)
霽晨已自散山雲卓午復陰細雨紛既渥遂愁或過也
望晴實切不寧云夕陽忽照一天碧殢霧全消四嶺分
自覺戚欣失涵養縁闗稼穡太殷勤
　　夜雨(五月廿/六日)
四日連晴一夜雨逮時行候審無妨松軒聴有落簷瀑
紗帳送來拂席涼憶得麥囷已収定數(上/聲)餘蓮漏㡬聲
長亷纎過午勢將歇却望雲開朗夕陽
　　喜晴
昨晩晴猶夜微雨今晨雨止晩開雲雖非霪􁨭終為懼
兹朗霽曦乃覺欣苔篆鹿蹤庭際見羽衣鶴唱嶺邊聞
閣章待乆遲時刻(昨京城所發閣章應於今日未時到/山莊兹遲至一時有餘盖因雨後山)
(河水漲/阻滯耳)應值山溪水漲濆
　　六月朔日作
昨日雖晴夜猶雨縱微終覺不如無今晨四宇陰仍重
卓午一天雲散都正值朔辰真幸也言逢時霽實佳乎
人多經事乃多畏怵惕因心敢放吾
　　熱
數日不雨赤曦敲浮雲㡬片歸岫消懼雨念轉為盼雨
人意何嘗有定標山莊避暑未易避戸烟輳集暖氣招
鬱蒸禾黍正怒長岡田露重如濡澆大凡一利具一弊
從人旅舍煩炎熇豈如廣厦據爽塏茂樹下時送凉颷
適已忘衆非美徳逭暑摛句當(去/聲)解嘲
　　御門引見月官有作
月官銓部選攸殷正印要殊雜職分正合躬親重器使
雜惟依擬免勞紛(月選官員文職知縣以上武職守備/以上令吏兵二部帶至熱河引見其)
(佐雜等官則命留京王大臣驗/㸔放行以省微員往來勞費)雖然子羽失應戒底藉
山公譽有聞(今月選之例悉按班次銓除曹司胥吏無/從上下其手最為公允若由部臣擇擬或)
(出自廷推難免偏徇黨援之弊雖引對甄核定于片時/然察其言動而衡之柄不下移紀綱清肅臣下不能擅)
(竊威福所當/萬世遵守也)已定章程斯盡善守而弗易勉公勤
　　夜雨(六月十/二日)
十日已快晴一雨實恰當傍晩峯吐雲入夜􁬴飛嶂炎
歊忽淨滌涼爽侵帷帳細而調笙絲壯而傾盆盎其聲
尚可擬其形未容狀於稼信何礙於溪或有漲然亦塞
山常擇髙村無恙河工待水増順溜應可放(儀封工次/王家莊引)
　(河現已挑成專俟伏汛一到河流增長即/可相機啟放以掣大溜日來盼望甚切)二千里外心
　遙遙寄惆悵
　　　喜晴
　夜雨朝猶密佈雲辰牌微霔細絲棼四山過午全開霽
　念到農田慰以欣
　　　熱
　土潤溽暑時晴蒸即覺熱山田賴有此苗怒長(上/聲)穗結
　早晩仍爽涼斯則塞景别於人於稼穡兩利無乖節地
　是
聖人貽恩實
天公設對時育萬物勉敬始終徹
　　　夜雨口號(六月十/四日)
　邇日蒸炎知有雨夜窻滴瀝聴簷鳴由來適可還應止
　況是纔逢兩日晴
　　　喜晴
　夜雨曉猶霔油然欲作霖雖云應暑節無那望晴心卓
　午密雲散中天皎日臨撫兹諸事吉慰以倍生欽
　　　留京王大臣奏晴雨應時詩以誌慰
　昨近常逢陣雨優幸而即霽毎紓愁所欣京縣亦時若
　却悉大田卜嵗収(留京王大臣奏自六月初九日雨後/旋即晴霽十二三等日連得陣雨時)
　(作時止十五日天色朗晴誠可謂雨暘時若并差探四/郷大田雖土膏滋潤而炎蒸之候得此雨澤並不覺其)
　(過多低窪處亦無積水/於雜糧蔬果均為有益)低處並稱無積水菜畦兼可望
　登秋奏章各省多佳信(近日山東河南陜西各省陸續/奏報均于五月中下二旬雨水)
　(霑足而豫東二省則/六月初六得透雨矣)得此何修勵已修
　　　見虹
　無端復雨復憂忡傍晩雲収幸見虹可卜定晴宜暑月
　還希催溜暢淒風(儀封工次新挑王家莊引河已成專/候伏汛水長并趂西南風逼溜之勢)
　(相機啟放至今尚/未奏及盼望益切)逺源漲落武列北空宇橋拖蝃蝀東
天地何當有淫氣失言難諱紫陽翁(虹乃日光雨氣相簿/而成朱子於衛風蝃)
　(蝀篇注以虹為天地之淫氣殊害於理/曾於咏七十二候虹始見章詳辯之)
　　　立秋(六月二/卜七日)
　邇日時陰晦幸非落􁨭皆今晨忽朗霽秋節慶真諧不
　雨何妨掉(俗以立杕日不雨則秋月雨少謂之秋掉/又作秋弔亦有以立秋日雨為秋弔者)収
　雲果是佳農謡屢徵驗(農占以立秋日晴為西/成豐稔之徴試之屢驗)即景且
　紓懷
　　　七月朔日作
　秋節甫過秋月臨時光代謝祗侵尋氣清曦霽有餘朗
　天淡雲間無片陰榆宇縱觀知漢轉莎隄緩歩得蛩音
　晶陽午曝仍婪熱催報西成亦愜心
　　　七夕
　萬嶂菁䓗生翠烟碧霄銀漢指坤天恰當鵲駕逢七夕
　又早蛛筵濶兩年那有閒情為秘誓可無新詠付華篇
　宫中巧節長城外也得人間佳話傳
　　　熱
　昨近忽作凉塞外固如是長此竟安窮今朝復熱矣熱
　乃宜山田黄雲熟穗始
天地生物心相土氣機委而人意無定逐境為戚喜安能
　克己私坦然順化理
　　　中元日有感
　例以中元祭
各陵駐兹
神御拜瞻
憑(永佑寺恭奉中元皇祖詣瞻皇/考神御兹以    節敬    禮)次因松鶴叩
如在(松鶴齋為/前叩謁)　(音聖母舊時寢宫今於禁悲寶座/  容莫覯倐越三年曷    痛)近憶
　丙申悲不勝節事徒教陳梵網秋湖無興看河燈早知
　空色非空色者箇難忘慙慧能
　　　夜雨(七月/望日)
　晩雲閣雨勢巧讓水燈明燈事甫言罷雨絲立至傾霽
　來彌半月潤意愜深更滌盡邇婪熱明當爽氣迎
　　　山中二首
　山中四季各為風最是金􁑑致不同敺暑拒霜成萬寶
　小哉空說楚王雄
　　　　右風
　山中秋半露華鮮太古林巒太古天設向人間論甲子
老於寶甕紀堯年
　　　右露
　　雨
半月秋陽曝旭暉昨宵好雨曉猶霏不徐不疾真藴藉
忽密忽疎孰指揮宿麥已欣播種易晩菘更喜亞畦肥
隨時隨處廑農務以是為吾民所依
　　晴
秋仲非秋孟為霖每易晴散雲歸岫逺澄宇露曦晶鹿
過仍留篆鵲鳴似捻笙若時真愜意以此倍欽生
　　題唐寅採蓮圖
採蓮曲始壽承藏繼得為圖伯虎唐技癢不禁項元汴
(見項元汴/圖中識語)卒成三絶各爭强
江鄉景稱採蓮圖此事由來塞苑無一著饒他八月杪
綠雲紅玉滿平湖(塞湖荷花至八月杪猶然/開放以苑中有温泉也)
　　風土
麥麰之収穫先南後北漸禾黍之収穫先北而後南關
内關外所習見復北亦復以次覘山莊晚田兹始熟札
薩地早事腰䥥(熱河早稼七月下旬已収晩稼則八月/初始刈中秋前方可畢工而諸札薩克)
(所植田禾則七月俱登埸圃詢之䝉古王公所言僉同/葢近北霜早非早穫不為功而禾稼亦較向南者先熟)
(非特此也哨門之地較熱河秋収約早旬日關内早稼/較關外晩稼刈穫更遲又向所目覩者即此可驗風土)
(寒暄物性早/晩之不同矣)得之親訊匪𫝊聞風土農務率可占禾黍
不禁霜使非早熟其何堪麥麰本耐涼晚熟於北豈竒
談不同之同乃大同造物賦物性各含寄語譜植稼穡
者如斯之事其曾諳
　　賦得鴻雁來(得時字/郷試題)
物皆具靈性雁豈不知時適值仲秋節遂辭朔漠陲北
殊雨水候(候雁北在正/月雨水候)賔異露寒期(九月寒露候為鴻/雁來賔與此異)
月令凡四舉長言乃各摛(月令大寒候又云雁北鄉葢/其時雁自南已向北至雨水)
(節遂北歸此云來乃自北而南先至者為主寒露來賔/則以後至者為賔也所言雁凡四見義各不同昨為七)
(十二候詩並/分晰闡詠之)山莊如迎先(兩字皆/去聲)帝里覺來遲(雁南來/此處必)
(先見關内當/遲數日也)叫宇聲猶澀照波影尚疑授衣廑織婦登
榖幸農師協紀關民瘼重儓且漫嗤
　　　中秋日作
　塞苑中秋兩度違依然圓魄發清輝酉年此日収烏什
　未嵗今朝克勒圍(乙酉二月烏什小伯克賴黒木圖扯/等聚衆生孌明瑞時為伊犂將軍聞)
　(而赴援即命其督兵攻𠞰賊衆拒守六月餘勢漸窮蹙/明瑞掄鋭登陴奮擊遂於八月十五日攻克其城烏什)
　(復平定西將軍阿桂統兵征𠞰金川所向克敵乙未秋/進薄勒烏圍其地為促誛最要𠞰穴寨密碉堅阻負河)
　(□阿桂相機布置官軍如法築柵泅水拽橋設伏選勇/分攻至夜半衆皆蜂擁而入殱賊殆盡遂克勒烏圍亦)
　(八月十五日也勒烏圍急讀之則為勒圍/是均於此度節籌軍務而在木蘭聞捷者)敢謂詰戎繩
祖烈那重養志侍
慈徽毎逢佳節思
親倍句憶右丞淚暗揮
　　　夜雨(八月十/五日)
　佳節行成祠月筵塞天雲淨玉輪圓陰晴萬里例同夕
　(使燕録載蘓東坡曰故人史生為予言嘗見海賈云中/秋之月雖相去萬里他日㑹合相問陰晴無不同者)
　低迥千峰總一仙却到夜中醒枕夢忽聞窻外滴簷泉
　逾旬覺燥霑時澤愜意欣然倍悚然
　　　雨(八月十/八日)
䇿馬剛過筆架峰行宫(波羅/河屯)平野到來重鳴鞭已喜雲
容重(去/聲)税駕遂看雨意濃似錦滿庭霑落葉如珠㡬樹
貫長松此方秋麥雖弗種南望遙同慰老農
　　雨(六月初/三日)　(庚子/)
剛覺山田微待澤大雲過午雨棼絲無聲入夜有聲繼
潤物及時普物滋聴徹五更眠不忍思周千里慰應知
曉來頓異昨朝景滌盡炎歊峭爽披
　　山中
一雨山中頓似秋勅㡬餘暇試為遊昨嫌坂色黄如濯
今攬岡容翠欲流弗啻三農歌澤渥應知萬物沭恩稠
更欣逺繾江南境都報霑膏速置郵(北五省直隷河南/山東山西陜西均)
(奏報於五月得雨優渥祗甘肅未據報到而江南今據/薩載吳壇閔鶚元先後馳報通省甘霖大霈處處霑足)
(秋成可期一律豐/稔云云實為欣慰)
　　連陰
連陰三日雨絲絲(自六月初八/日至初十日)弗不及還弗過之時間
(去/聲)時霏真意稱(去/聲)既優既渥得心怡山溪灧灧無暴漲
苑樹青青喜濯枝此景塞中實艱至(塞山逢暴雨則溪/流湍激奔騰下注)
(今連陰三日時作時止水緩溪平未至/漲潦膏潤林麓實寒上艱至之事也)快晴今晚正相
宜
　　雨(六月十/二日)
滯雨晴纔間(去/聲)兩日自晨達晩落絲銀毎㸔急陣催無
止却慮渥膏勢已頻經事多因成畏事愛民乆故切憂
民雲渝霞忽夕陽見額手慰餘益惕寅
　　陣雨(六月十/八日)
邇日欲作霖時霏時復止幸而未致甚意已盼晴矣傍
晩生族雲勢自西北起電鞭催雷車擁雨傾盆灑(叶/)來
速過亦速快霽虹拖紫寥天歛纎翳吾心浄同此
　　喜晴(六月廿/九日)
暑節而喜晴足知雨多耳然實非過多慮多豫愁已昨
近毎作雲時細霏即止今曉勢似盛簷溜鳴不已適值
時行際踊躍恐長此卓午雲漸散逮申無餘縷(叶/)晶陽
啟光明碧天浄如洗更當夏月盡秋孟明朝始時烜兆
西成變愁乃為喜
　　七月朔日
昨日璿璣判半年流陰迅勝逝波川所欣一夜達晨霽
散盡片雲浄逺天夕照向東㸔張王(二字皆作去聲讀/  日向西邉則山)
(之樹陰/向東長)露光為武布芊眠邇來略簡拈題興裝本黄綾
欲滿篇(常年黄綾詩本率上下兩冊今嵗因南巡題詠/較多分裝三本今下本亦祗剰二十餘葉矣)
　　題項元汴東井硯
項家東井猶餘硯豈是五星所聚曾閣亦山莊額天籟
(避暑山莊内有/閣亦顔曰天籟)殊其閒雅用非應
　　夜雨(七月初/八日)
夜雨符秋節(是日/立秋)中宵枕上聴拂衾覺爾爽隔牖想其
形湔暑誠云好宜農可號靈洗車思杜句恨煞是雙星
(杜牧七夕詩最恨明朝洗車雨不教囘脚渡/天河葢嵗時雜記云七月八日雨曰洗車也)
　　夜雨(七月十/八日)
晴經數日熱重蒸微雨雖頻霖未曾夜霔方長炎似滌
秋霪虞勝懼還仍都無十日得恒喜以有萬㡬斯亦應
定暴山溪增潦水遲來閣報是明徴(翼日閣本當至薄/暮尚無音信自因)
(山水漲發故/遲驛邀耳)
　　喜晴
夜雨既優渥曉晴更爽朗風從西北來雲向東南騁(叶/)
意甫懼霖綿目乍忻霽象黍禾已吐穗秋陽暴資長獨
是漲潦盛行旅稽來往何事不關心為之增敞怳
　　中秋日作
細雲閣雨厯終朝傍晚翳氛喜净消萬里陰晴同此日
十分圓滿又今宵平鋪塞宇全無滓朗燭錘峰不待招
林外鹿鳴纔遞响訝疑何處玉人簫
　　微雨(八月十/九日)
慶節都過縟禮紛閙餘頗以静為欣塞山靄靄雲旋布
秋宇􁝽􁝽雨細棼慮匪潦途勞跋渉思當麥坂利耕耘
將盈詩本疎吟咏(今嵗黄綾詩本以南巡題咏較多分/裝三冊兹第三冊已盈百葉吟咏畧)
(疎於/往時)無乃吾心略懈勤
　　喜晴(辛丑/)
邇來恒喜晴所幸雨非甚京近麥収定塞外猶待稔霖
乆虞發青將得患失凜此晴實利麥行旅逭潦踸兩得
慰一心惕承益懃恁
　　野橋
野橋架蘆囤易成亦易毁前朝西北陰此晴彼雨矣傍
晩暴漲來橋即墮於水水過餘細流昨即輿梁起過河
禮祗園所遲一日耳(每至山莊必於次日詣溥仁寺/瞻禮以    皇祖所貽佛宇也)依
例命徹収(過河詣溥仁寺拈香畢即命依例徹橋以/防伏雨盛漲仍俟秋凉再架俾省繁費)惜
物力亦理
　　熱
山莊避暑處早晩必爽凉今嵗更副名卓午爽如常邇
日始覺熱應催麥登場早或御袷紗午乃換單裳樹陰
坐颯籟炎歊原若忘四山蒸為雲便雨審何妨
　　雨(閏五月/十九日)
自至山莊連日晴雖非望雨雨忻情濯枝潤葉相容與
急灑徐霏互變更梧几披芸暑全滌松簷落瀑爽新生
　過河咋見麥収畢禾黍優霑慶長成
　　　篋韘用癸巳恭題
皇祖御用韘詩韻
　門前呈射年十二(壬寅嵗余年十二侍毎邀皇祖於宫/門前呈射發矢連中        恩奬)
　(仰惟十有家法肄勤尚射癸巳嵗敬以垂示皇祖御/用韘    二弆之篋衍川昭    手澤    萬年云)蒙
奬深恩識至今劼毖幸惟無忝
澤覲掦敢或有渝心歩艱中鵠已常愧(自庚辰臂病後歩/射艱於持滿命中)
　(毎引為愧而行圍藉馬/力控射持仍以為常也)馳可殪麋衆聴欽篋弆□詞賡
　舊韻永懷寧為寶球琳
　　　即事
　天晴聊作問山遊倐忽飛來落雨稠五歩一楓十歩桕
　避霖勝彼閣還樓
　　　喜雨(閏五月/廿四日)
　夏日雨多何致喜喜雨知其為時矣自至山莊率逢晴
　便有陣雲霏即已昨夜連纎遂達晨厯辰卓午疎密繼
　(叶/)是誠優渥利大田麥収况入倉囷裏而予未免有後
言魯論注云適可止
　　喜晴(閏五月/廿六日)
時作時止雨連朝恐至霪霖意已焦君子之徳貴涵養
似我未免失之恌尋思此實因民耳籌農祈嵗心誠勞
今晨日朗雲盡散碧天如洗迥泬寥額手慰哉慰繼懼
夏長秋収時尚遥
　　熱
山莊名避暑本自多爽涼邇來户口滋烟火盛倍常以
是毎致熱而熱却非長刀耕火種者况已遍巖岡頗藉
日為暄鬱蒸乃致穰是熱寧可無對時農務詳林下披
颯風亦毎炎歊忘
　　雨(六月初/二日)
閏五下澣雨逮此將十日其間偶作解非乆亦非疾今
曉乃霈霑占協京房吉山田正勃長髙下芃一律内地
虞過多馳諭詢其實(熱河竟日暑雨正於山田有益而/近畿一帶又或恐有過多之慮因)
(降㫖馳詢留京王大/臣等令其迅速覆奏)
　　晴
昨日雨至中間亦時作止然恐為霪霖已切望晴矣傍
晩雲遂散徹夜間晴美晨復雲而輕迨已雲盡徙落落
碧天髙愁消繼以喜
　　驟雨
肩輿出巗齋碧霄本晴朗東北一片雲視之猶天壤輿
人和雨來沿谷速行往汝速那如雲瞥眼雴􁬴放(叶/)竪
灑復横排繁聲及急響疊溪陡巗間落瀑紛漭沆盡態
與極妍千變更萬狀(叶/)摩醯不知數關仝安能倣(宋劉/克莊)
(題閲仝驟雨圖詩云四山昏昏如潑墨行人對而不相/覿又云異哉烟霏變態中山川墟市明厯厯其摹冩殆)
(不遺餘力然以視塞山陰晴倐忽/變現之真景猶未能彷彿一二也)我繖猶濕衣衆豈免
鞅掌倐霽一事無因教薄行賞
　　留京王大臣奏報雨不過多陰晴適均詩以誌慰
恐致霪霖驛問之(前以熱河竟日暑雨降㫖馳詢留京/王大臣據奏邇日京畿一帶陰晴相)
(間雨水不致過多於/田禾並無妨碍云云)報來晴雨恰宜時豈能一晌無生
慰却見雲興乂惕斯
　　望晴
大暑原值時行候作霖實亦難免爾一雨晝夜三日連
斷續疾徐率未止膩雲欲散旋復聚晦而幸明落更駛
山田易洩固不妨所慮低田關以裏馳諭大吏問情形
(連日雨勢未已因念關内低田或致雨水過多馳諭袁/守侗詢問近日保定一帶是否不致有妨田畆并日内)
(永定河水勢增長/各情形迅速覆奏)更厪永定可循軌徘徊露立亟望晴
萬姓之憂切一已陰金可畏乃若此其穰未誠誠易水
　　稱老
昔也吾不忍稱老(謂六十七/嵗以前)傷哉其意過已藐今也我
却可稱老惕哉末路恐難保復憶曾為壽者詠願老悲
老愚之道(丙戌嵗詠金剛四相夀者云㡬多/願老還悲老云此非愚愚竟誰)古之六帝
我居七(考古帝王年逾七十者漢武帝梁髙祖唐明皇/宋髙宗元世祖明太祖凡六帝元明二祖為創)
(業之君禮樂政刑有未遑焉其餘四帝/不足為法詳見古稀説及七旬慶典詩)彼豈盡能保泰
好臨莅􁃪六年以乆敢曰輕車熟路造萬畿或一之弗
謹失毫釐謬千里杳邇日正書抑之戒彼諸候耳我亦
曉
　　嵐靄
嵐本山之氣靄則雲之容所以靄从雨而嵐斯从風朝
嵐夕靄語泛用原可通設定分朝夕(謂嵐必朝而靄/必夕則不可)格
物理未窮嵐乃山夕涼謝(靈/運)王(維/)語誠工(謝靈運射堂/詩夕曛嵐氣)
(陰王維逍遥谷宴某序羣山/夕嵐之語皆謂嵐氣為夕)商隠移之朝(李商隠詩徒/望朝嵐與夕)
(曛是定嵐為朝/氣前此未有也)實未識山中國語謂鴉阿精注嵐所從
謂晩風息後降谷凉氣衝設終風弗息是日嵐無逢山
莊日騐之此事人知同悉端倪為什莫非造化功
　　立秋日作(六月十/八日)
快霽連朝實愜心(自十一日晴後雖毎作雲而未雨/十四日陣雨出虹遂快霽至今)又
逢白帝報初臨西南吉協占風此(每遇四立二分二至/靈臺按例必報占風)
(率逢吉占風本無定況百里不同未/必可信然今日熱河則實西南風也)季夏早縁遇閏今
避暑已欣天曠朗入秋更覺氣蕭森陰金惟慮多生水
寧可過晴弗願霖(俗以立秋日大雨為秋儍主三秋多/雨若竟日晴為秋釣主三秋少雨今)
(年太嵗在辛夏間雨水霑足禾黍已/極暢遂正資晴晒結實為農慶耳)
　　雨(六月二/十日)
立秋雖不雨應節弗踰三(昨十八/日立秋)晩稼猶資潤終朝未
致酣滌炎真是爽慮甚豈非貪酉刻雲容歛晴光朗萬
嵐
　　曉
昨日秋霖晩快晴曉來雲盡碧天晶滿川露氣青無灧
一嶺曦光白靄横禾黍長成徹根潤菜蕎種後仰頭榮
將登萬寶侯非逺此際持盈懼益并
　　策馬
䇿馬出山莊閲隄還閲稼隄縁圖安居稼實關豐化何
一非為民可以深居罷大田已吐穗晩種苗芃亞武列
流無定相勢籌防㵼躬勘並疇咨一行兩資藉無逸而
有為晝長況餘暇
　　平旦
孟子言平旦惟戒人梏亡豈知曲阿明所被遍圓方粤
宛鼓太和清明含百昌夜氣於旦見匪謂陰勝陽(晝陽/而夜)
(陰謂夜氣清明人以睡夢不覺旦氣清明人以接物而/梏亡之則可若謂夜氣勝旦氣則是謂陰勝於陽矣讀)
(孟子者/宜思此)我毎因宵衣逢斯於山莊金烏扶桑枝滄滄復
涼凉露光堪淺蕪其芳襲人香林禽與原獸各自適其
常何所容好惡人物胥同良出王及㳺衍亦懷抑戒章
　　山中
山中秋信得來真樹張(去/聲)清陰風爽神鳥似有情依客
語鹿知無害向人親隨縁遇處皆成趣觸緒拈時總絶
塵自謂勝他唐宋者六家詠未入詩醇(予選唐宋詩醇/凡六家其詩中)
(總未及/此地也)
　　雨(六月二/十九日)
今日三寅餞明朝七月臨逮旬不妨雨(昨二十日雨今/將及旬雨固無)
(礙但明日為七月朔/日宜暘方協農占)將朔恐為霖以此切思霽無聊屢
視陰晩來雲散盡慰矣倍生欽
　　七月朔日作
早矣火星流月兹真箇秋塞雲山腹歛玉露草頭浮且
喜心神爽那辭光景遒傍申隮薈蔚未免又關愁
　　雨(七月初/二日)
徹夜閒雲薄質明零雨微雖云逭朔忌(七月朔日宜晴/方協農占昨初)
(一日幸/無雨)□恐作霖霏聴響徐還疾㸔陰密也稀天衣傍
午捲額慶朗晴暉
　　喜晴
小雨旋晴詠喜晴可知喜自畏中生一年能得㡬囘笑
百嵗都過大半程空宇蔚藍無㸃翳秋陽騰赤有餘晶
不惟逭潦兼資潤菜圃蕎町正發榮
　　留京王大臣奏晴雨應時西成可望詩以誌慰
去年畿輔潦秋雨猶是辛金惕在心此毎作雲必寄問
(今嵗自到山莊毎逢暑雨必馳諭留京王大臣詢問近/畿雨水情形以辛金易生水恐復似去年秋潦也昨七)
(月初二日因熱河陰雨復經馳詢據奏前月自十六日/至二十八日天氣俱極晴朗是夜至初二日得雨二次)
(勢甚微細為時不乆現在天已大晴田禾茂盛豐實其/低地前經大雨者尚可趕種蕎麥不至失収民情歡悦)
(等語為/之稍慰)今稱乆霽悉佳音黍禾逮熟觀銍艾蕎菜補栽
長(去/聲)蔚森不啻逭霖希有嵗倉箱未納倍生欽
　　七夕
小雨即佳晴洗車暫副名不能畧節物況是喻蠶耕漢
　苑神仙事唐宫兒女情寄邪及䙝狎徒惹後人評
　　　雨(七月十/九日)
　快晴將十日小雨不多時(七月中旬雖二三次小/雨然皆旋止不成分寸)今曉
　濃陰佈過晨細霔披已㸔颯景潤更喜晩田滋適可還
　應止綿延踊懼之
　　　晴
　徹夜仍微􁨭達晨未散雲因之盻時霽乍喜歛濃雰目
　共諸山朗心依晩稼欣多愁縁望嵗難可識為君
　　　新月
　一例人間月中秋月可人隔年望已乆西宇見生新璜
　影雲霞表氷光山水匀錘峰屈指數(上/聲)㡬日麗團輪
　　　中秋日作
　散盡輕雲天四垂清輝萬里慶同披隨時遇景聊成賞
　舊日承
歡有所思酉嵗戌年却孤此(是二年以在二十七/月中未至避暑山莊)亥秋子
　節又踰其(己亥以後仍至山莊逮/今度中秋又三嵗矣)電光三載幻如是桂
魄七言詠可遲
　　九日登髙作歌
九日登髙𫝊自古興來今日吟杜甫笑他未識此中佳
藍水玉山奚足伍塞峰蒼翠天泬寥潭清武列翻銀濤
俯仰間可㑹萬理詎惟即景恣清遨試云萬理如何㑹
髙字其義所包大天之髙也日月運地之髙也嵩岱最
奉兹三者曰惟君君之髙也仍藉民徒恃厥髙弗恤下
危乎危哉髙將淪名之髙者實或墮言之髙者行難隨
曲髙六律和必寡堂髙數仭終就卑僂數(上/聲)斯其小者
耳然則欲髙有何美一覽七字促成章登髙降下仍兹
理
　　關外(壬寅/)
昨日雨由東北過雲脚行山亦恒理凹坂漸車略餘濘
紗衣破塞度迤麗谿弗致漲田受益髙下禾黍芃如洗
雖為澤惜欠渥優毎不知足自責已絜矩人情胡不然
為君難此一端耳
　　山雨(五月十/七日)
山雨渾無定可期昨宵今曉疊霏絲逮今又復一時灑
入地原艱二寸滋却已霑衣羣僕怨㡬曾潤稼老農嘻
人情忖度為田處無定心如之望之
　　晚雨
晩雨作止凡數陣頓盈溝澮㶑蹄涔雖云其涸可立待
究滋禾頴與麥鍼入夕雲捲東南去過望月上喬松陰
不足為慰仍增眄僕從却喜無潦浸
　　留京王大臣奏報得雨詩以誌慰
邇㸔雲起毎從南得雨兹欣啟奏函春夏霑膏内勝外
西東度寸二和三(今年春夏之間京南已被膏雨近京/雖兩次被雨尚欠優渥然關内較勝)
(關外兹留京王大臣奏京城於十七日亥時至十八/日寅時得雷雨數陣城西約有二寸城東約三寸餘)麥
収已畢禾滋長早象雖消豐敢談批摺正斯對嘉􁨭從
來於澤豈辭貪
　　山雨(五月十/九日)
山雨自西南今畨勢甚酣厯時已過二度寸不惟三激
地噴銀沫飛空掩翠嵐沃心愁畧釋稼穡作真甘
　　咏木刻屏
有鶴山莊不剪翎任其飛去任居停胎仙惜此經雕刻
木雁同他却肖形
　　　右鶴
角弗解而毛弗毨食苹林下自相尋似呼窗外呦呦者
勝爾全無避害心
　　　右鹿
　　熱(六月朔/日作)
初至山莊得陣􁨭渥潤三寸已不啻其後雷雨縱間作
旋落旋晴日三四塞外春夏之交旱小霑究仍欠優暨
侵尋弗雨又過旬竟覺炎歊騰暵勢禾黍雖已拔苗齊
五日不雨將萎地近京畿南屢報澤(留京王大臣及順/天府尹直隸總督)
(屢據奏報雨澤而此間/經旬炎暵殊切盻望)逺澤安能為近濟適來適值為
民憂斯吾責豈他人事
　　晚雨(六月初/一日)
向晚山雲四面鋪盆傾片刻霽斯須平岡劚土剛霑寸
不為(去/聲)慰哉祗益吁
　　夜雨(六月初/四日)
昨晴已無望夜雨忽驚夢乙更至戌籌時疎時密羾殷
雷空宇聞颯爽輕帷送忽覺瓦簷間琴筑紛響弄疑夢
欣却真曉庭土香貢
　　朝晴
夙興不能眠那待農圃問命人關地㸔入土霑四寸兹
乃山岡上平川更無論禾黍苗已齊迴蘇助長迅餘澤
及原鹿新草飽芳潤(今嵗塞外覺旱草未長齊此雨/不惟益農葢無物不被澤也)
　　偶見
肩輿問景傍山行偶見羍麑樹根委試尋其母那見蹤
應畏人多避林裏弱毛淋㵕尚帶濕脆支竛竮未能徙
終日無乳將餓斃設遇野狐且囓死命人遥立䕶視之
待其母來領去耳其或牝鹿忘相尋抱去乳育亦誠美
纔過半時視者報牝鹿出林旋顧子䑛之哺之腓字之
　須臾能行隨去矣吁嗴獸尚有天倫儼若人害弗知是
　於物不忍有若斯況敢酷吏聴用彼時臨大暑思及此
　　　赤子心
皇祖避暑山莊詩辛夘同我七十二(二十皇祖避暑山莊/    六景詩成於康)
　(熙辛夘計今/七十二年矣)而我十二扈
蹕來即今花甲正週暨(康熈壬寅嵗余年十二扈見晴蹕/至此今瞬息又週壬寅詳    碧)
　(亭憶/舊詩)其間憂樂實紛哉緑水青山本無事雖然
聖日照萬年谷陵豈共光陰逝願言不失赤子心羹墻恒
　見亹繩繼
　　　喜雨(六月十/三日)
　昨曉即生雲終日陰醖釀入夜始細霏今晨更酣暢時
　密復時疎過午晴未放既優亦既渥盈尺殊難狀囘憶
　己夘嵗值旱騐陽亢三冬既闕雪春夏徒雨望歩禱謁
南郊䝉
佑嘉􁨭貺其日同兹日(己夘嵗六月十一日躬舉雨正大/雩迴自南郊於十二日得    與)
　(今嵗月日相同而今嵗上年冬雪既優春夏亦屢得雨/澤不過未十分霑足耳是以並未舉行    大雩之禮)
(兹自十二日夜雨達旦至次日未申/間未止更為霑足恰與己夘同日云)而兹實勝向屢雨
春夏逢所欠霑足償此畨乃大霈厯乆被應廣京畿及
北塞秋収庶其諒額手至益懼祈年勤輔相
　　喜晴
一晝夜雨適可矣今日快晴良足喜朝猶聚散雲霏絲
卓午西北風隨起薈蔚漸歛露曦光天宇空澄翠藍洗
剛逭懼旱虞作霖一心無定自咎爾雖然躁急鮮雍容
勤民不知疲樂此
　　㸃竄張照書聫語二句因口占促成
侍臣聫句猶粘壁前席無端畧憶初似此精神能永注
(毎㸔照書如甫就墨瀋未乾/此精神所注非趙董所能也)謂他趙(孟/頫)董(其/昌)或難如兩
言即景未詳熟(照書聫云四面有山皆入畫一/年無日不㸔花不知誰所作也)五字返
躬因易予四海有民皆視子一年無日不㸔書(起句易/四字對)
(句祇易/一字)
　　陣雨(六月/望日)
昨朝雲散盡今曉日騰光傍晚陰西北敺風雨霈霶旋
晴真是幻當夏此其常碧宇新藍蔚生衣切嫩涼
　　留京王大臣奏報京畿晴雨應時詩以誌慰
此間暘雨協遙繾念京師是日即郵報曰時占若宜早
秧已勃長晚種亦興耔(留京王大臣等奏報京師自十/三日以前得有透雨後即於十)
(四日晴霽早禾芃茂晩禾亦/及時趕種農民甚為欣悦)既慰還因懼秋成尚乆遲
　　驟雨(六月十/八日)
山雲霮䨴挾雨來始如處女後脱兎恰值肩輿谷中行
倒峽傾盆紛布濩退實無當進或過油繖支撑向前赴
製衣(雨衣/也)不漏莫如瓦猶喜茂林作蔽䕶須臾亦復歸
山齋僕役淋濕例賞素因思行軍有若斯遲疑萬事率
成誤
　　曉晴
入夜猶細霔凌晨遂快晴萬山歸靉靅四宇濯光晶心
以籌農慰興縁即景生拈毫成五字兩目乍因明
　　白玉鳩頭杖口號
白玉鳩頭刻杖扶即今健歩尚非須山莊置待耆艾用
耆艾猶能至此無
　　批摺
批摺勅時㡬政務關綦要而於籌雨晹更切農功劭今
年江以南大率時若告山陜及甘肅亦不愁旱澇京畿
接齊豫三省葢同調春末至夏初縱雨勿優膏逮六月
上旬盈尺澤方樂此地近外藩俱已渥霈報(熱河及䝉/古札薩克)
(地方均於六月初八并十三等日得有透雨十/分霑足京城并直隷各屬亦據奏報一律普霑)齊豫較
却逺陸續兹奏到(昨富勒渾奏報豫省六月十一二日/大雨霶霈連宵達旦十分透足今據)
(孫士毅奏東省於六月初七八及十二三等日連得/雨澤各屬亦陸續具報入土深透秋成可卜等語)大
田及晩種均可秋成約更幸毎快晴未致愁霖淖雖然
秋尚遙惟慎志敢傲
　　上駟(院名司/御馬)
上駟有執司殷勤調御馬卿郎分等級僕役亦弗寡天
閑數甚多本自殊髙下御馬為最髙尊上禮固也愛之
異羣駑盡心䕶珍若(叶/)細秣與生芻勤飼無時舍雖未
至筐蜃僕縁實於夏却非掩不意馬喜勿驚訝(叶/)然而
習之安過猶弗及惹鞍轡值施乗(平/聲)誰為蠅拂把偶過
市以行蚊蠅紛至且他馬故如常(謂扈蹕衆人之習/以為常不避蚊蠅)御
馬難禁者未免或抵突騎熟原安雅笑而謂上駟此愛
可弗假(謂愛/馬也)即事格物理語異莊生冩
　按莊子人間世篇云愛馬者以筐盛矢以蜄盛溺適
　有蚉䖟僕縁而拊之不時則缺衘毁首碎胷者葢言
　蚉䖟噆馬僕御因而拊之不時也刻本注音僕為普
　木反為撲向秀注云僕傼然蚊䖟縁馬稠穊之貌又
　引崔譔語音如字訓僕僕御是古本有僕御之説夫
　掌馬之官曰太僕御車者亦曰僕音訓甚明縁即因
　也若如向注僕僕然不特文義支離且拊者屬之何
　人葢因刻本以蚊䖟僕縁讀斷是以强為牽附若韻
　府因讀為撲竟直書為撲縁則又訛以傳訛矣今以
　適有蚉䖟為斷句讀則下文僕縁而拊之不時句訓
　解了然因詠上駟詩憶及此語郵致内府所藏宋本
　莊子詳加校正有此兩説而崔説所云僕御義較明
　晰實為先得我心因命改正韻府本并附識於此
　　熱
快晴將逮旬朱明勢騰暑興州人烟湊熱亦較前鼓山
莊林木佳原有風涼所却慮扈來人豈盡得廣宇大田
縱芃長(上/聲)曝曦葉微俯以此雖自爽念衆為之憮巗雲
傍午濃時行庶霈雨
　　雨(六月二/十七日)
岡坂甫覺乾炎蒸近頗遽常年望晴際轉為望雨處四
山蔚垂雲倐忽飛嘉􁨭傾倒復悠掦瀰漫亟布濩須臾
簷瓦間紛落如瀑布既以湔溽暑亦更利農務旋霽颯
爽涼兩得欣一遇
　　立秋日作(六月二/十九日)
立秋無雨恐雨短雨而無止虞雨多短為不及多為過
與其過寧不及嘉(叶/)秋愁雨多弗愁短今年況值三白
科(俗稱九宫三白落地多雨/是年七月值三白在下)夏行霶霈已霑足時陽實
幸宜黍禾朝來白藏正入律金風皜日輝巗阿協時惟
是慰為惕七言聊當占農歌
　　晴爽(七月初/二日)
農諺有常談勤農時記心不畏初一雨却畏初二隂昨
晚作細雨入夜簷泉斟踴懼明不止為(去/聲)之弗安衾何
期五鼔晴詰曉雲歸岑徐觀石挺邊曈曨旭日臨爽氣
拂素宇輕籟吹密林新秋景信佳對時開懷襟開襟詎
敢驕額手謝為吟
　　秋光
秋光日日深秋氣肅千林露綴枝凝白風翻葉閃金曉
寒愛初旭午熱逐濃陰霽景饒旬浹微生望雨心
　　晩雨(七月二/十二日)
傍晩山雲四面生細絲雄竹一時傾庭前劚土剛成寸
再霈為佳更繾情
　　喜雨(七月二/十七日)
秋愁雨滯弗愁稀今嵗無端望雨霏三白方虞兆霪沴
(俗稱九宫中三白落地為多雨今嵗七月/值之方虞雨多乃多晴望雨亦稀事也)旬餘却畏熾
炎暉族雲四宇乍濃布嘉􁨭萬行旋暢飛蕎菜迴蘓應
勃發拈吟惟是切民依
　　爽
秋孟月將盡秋炎嵗所稀幸因一雨滌合有五言揮午
熱辭廣厦晨寒欲袷衣復虞霜早降(塞外地寒恐八月/降霜亦礙晩稼又)
(為厪/念)君子貴知㡬
　　留京王大臣及順天府奏報雨詩以誌慰
昨覺山莊乃望霖京畿何若更縈心誰知問澤纔馳信
遂有霑膏來報音(昨因晴霽日乆恐京師望雨馳諭詢/問留京王大臣及順天府兹據奏報)
(二十七日京城得有雷雨勢甚綿密城外約入土五/寸秋禾得此甘㴻結實倍為堅好蕎莱均有禆益)重
穋晩禾粟資飽壠蕎圃菜穎蘇森吉占祈嵗能無慰慰
即虞驕祗益欽
　　秋熱
秋雨今年遲秋熱今年永雨遲稼長慢熱永稼熟等秀
實穎而粟有獲農家幸旱晩原爽涼山莊實仙境食苹
鹿漸肥物亦知時景
　　中秋日作(是日/日食)
早是靈臺算法呈時前節供例申誠(欽天監奏八月十/五日亥時月蝕是)
(日為中秋節應修供醮於月初/上時以在初虧時前以例行之)不書詎可若無事月姊
謂當同日兄(此次月食禮部以時值中秋節奏請文武/各官朝服救䕶余以日月薄蝕非經行常)
(度向於宫中皆素服拈香行禮百官亦應素服將事因/降㫖嗣後遇此等事雖當應穿朝服之時亦仍用素服)
(行禮著/為令)更(平/聲)過何妨喻君子修刑兼以憶齊卿須臾端
正人皆仰鏡水屏山倍朗明
　　雨(八月十/八日)
侵曉四山薈蔚皆辰過風雨遂湝湝濯枝潤葉非雄放
苗菜秀蕎正渥諧且罷乗輿入深樾恰宜㸃筆坐虚齋
解災灑道真稱吉(今年八月十五日月食欽天監奏按/占書八月月食秋微旱魚鹽貴又曰)
(三日内有雨則解兹十八日得雨恰符三日/之占又明日木蘭啟蹕灑道清塵尤為便利)適可還應
止更佳
　
　
欽定熱河志卷十二
　欽定四庫全書
　欽定熱河志卷十三
巡典一
　　　粤昔觀河遊華巡典聿興逮夫夏諺美豫遊之度
　　　周詩揚裒對之休展義宣風嵗時臨幸亦近在畿
　　　甸而已
　聖朝聲教廣訖邉闗以外與中土郡邑無異而木蘭圍
　　　場草木之茂禽獸之多秋田獮狩若苑囿然所以
　　　習武功于徼塞所以盛王㑹于遐藩
　徳莫隆焉
　威莫重焉洪惟
世祖章皇帝清蹕肇臨
聖祖仁皇帝六飛時御于苗典則昭示來兹我
　皇上迪閳
前光以嵗辛酉
　親􁍤行圍嗣乃間嵗一至後遂定為秋巡
　　令典毎諏期戒道敬奉
安輿闗門士庶瞻仰
　光華藩部名王嵗時來辟施惠行慶朝覲宴賚之禮于
　　　是乎行焉謹排次年月志
　巡典第二至夫
　巡覽經臨
　㡬餘遊詠山川煥采
　雲日増輝恭録
聖祖御製巡行諸詩敬冠卷端我
　皇上巡幸篇什分年編次用光
　懋典若夫行圍射獵之詳則别載圍塲門云
聖祖御製詩
　　　巡幸出喜峯口過黄土巖(初集/)
　紫塞雙厓出丹梯百尺懸草香遮細路樹老卧晴烟地
　為時巡到山當隘口徧何年留石室駐馬望層巔
　　　塞上諸宴藩
　龍沙長宴塞雲收帳外連營散酒籌萬里車書皆屬國
　一時劍珮列通候天高大漠圍青嶂日午微風動綵斿
　聲教無私疆域逺省方随處示懐柔
　　　入喜峯口
　一道鳴鑾度三驅振旅還莓苔天半石松栝雨中山險
　設闗門壮時清堠火閒
孝陵佳氣近縹緲翠微間
　　　夏日奉
太皇太后避暑興安
玉輦親扶出鳯城青霄遥指五雲生鳴鑾日映中天永避
　暑風來北塞清萬里山河通逺徼九邉形勝抱神京登
　臨但得
慈顔喜長侍瑶臺嵗嵗行
　　　曉發古北口望霧靈山
　流吹凌晨發長旓出塞分逺峯猶見月古木半籠雲地
　迴疎人跡山迴簇馬羣觀風當夏景澗草自含薰
　　　駐蹕興安八首(并序/)
　　　出古北口岡巒盤互地形漸高行五百里至興安
　　　峻嶺竦峙自張家口蜿蜓而來横亘塞外南北諸
　　　山盡出其下地當䝉古諸部道里之中為曩昔枕
　　　戈擐甲戰争之所迨我
列祖肇握乾符恢廓天緒徳威所被四十八部罔不傾心
　　　内附古之甌脫今𨽻方輿癸亥夏六月奉
太皇太后避暑來游駐蹕于此炎歊不至清風滿林山雨
　　　既濡萬卉齊發于是逺邇大小藩臣各率其屬趨
　　　侍行殿既于苗以講武事復燕衎以懐逺人撫此
　　　遐陬在禹迹方行之外聲教四訖皆
祖功
宗徳之貽朕今紹祚獲際昇平能無永念乎即事書懐徳
　　　詩六首
祖徳隆
三后
天心廓九圍謳歌通毳幕風雨想戎衣一自車書合長㸔
　職貢歸黄圖無内外時邁有光輝
　　　其二
　特奉
仙輿出晴巒駐羽旄鳯多停彩扇驛逺進冰桃麗草金蓮
　湧(塞上多金蓮花/較清涼山尤勝)濃隂碧樹高墉臺新月上廣樂奏雲
　璈
　　　其三
　重嶺疊雲烟旌旗拂塞天草香薰翠幄花暖接紅川雁
　磧長城外龍荒勝地𫝊回瞻亭障逺千里抱幽燕
　　　其四
　六月浮埃淨高居暑氣消千山低接帳萬木迴凌霄地
　擁邉沙濶天臨塞曲遥封章達行在銀燭秉凉宵
　　　其五
　虎㦸間清候逍遥覽物華烟籠千樹栁暑發四時花風
　土暄凉異山川道里賖濯枝新雨歇皎皎散飛霞
　　其六
地脉連荒服山形赴上陘炎歊移月令分野别星經樺
屋參覃白松林㫁續青雲沙一萬里屬國盡來庭
　　其七
邉雲澄霽色山翠㸃行衣馬引雕弓過禽連羽箭飛旌
旗開一面草樹入長圍我武當蒐狩非因耀徳威
　　其八
紫塞行巡日琱輿問俗年大庖陳折爼仙醴秩初筵屏
翰金湯壮光華賜予宣示慈良有意裒對在敷天
　　巡厯塞北雜詠四首
叠嶂層崖一綫開草深徑路絶塵埃龍沙雨後灤河水
日夜朝宗入塞來
　　其二
雲開灌木萬山清縹緲前旌拂曉星漫道窮荒人跡少
㡬家烟火簇邉庭
　　其三
職方風土有遺書問俗今還一駐車禾黍近來耕稼滿
烟鋤雲鍤遍新畬
　　其四
塞北風多露氣凉幔城坐聴漏聲長只今六月渾無暑
已見飄來木葉黄
　　迴鑾抵古北口
黄谷清河古戍間鑾車此日省方還長林曲抱千溪水
小徑斜通萬仭山地扼襟喉趨朔漠天留鎻鑰枕雄闗
時平不用誇形勝雲物秋澄斥堠間
　　塞外省覽風俗
莫道巖闗險要荒總一家戍樓無鼓角戰罍是桑麻野
静知民樂時清見物華林中歸徑晩旌斾滿烟霞
　　再至紅川避暑
塞外留鑾蹕長林帳殿幽乍㸔南火厯已動北山秋露
冷輕葵箑花寒御綺裘重來欣勝賞斯地即丹邱
　　迴鑾至鰭鬛口秋雨初霽對月
纎月高林動輝輝古塞長冰輪初濯露桂影欲飄香鳥
鵲聲頻起闗河色共涼旌門唫眺逺萬國自清光
　　出古北口(二集/)
年年秋獮此經過硝石天成險隘多沙漠名王皆屬國
但留形勝壮山河
　　将之山荘四首(三集/)
畏暑心何勝平明出玉墀萬㡬豈歇息臨政有疇咨
　　其二
暖溜自平地風光此日佳暄波由近發浩澤無津涯
　　其三
駐輦相風竿臨書羡五𫝊情瀾分暑節疏爽須葵扇
　　其四
霖雨消塵蹟輕霞照野荆詞臣毎扈從上賞賦昆明
　　迴鑾(四集/)
獵罷迴鑾塞冷時昊天今嵗落霜遲圍人競帶甘肥脯
田叟爭收高下􁌖榖賤共知欣有食物多須記守長規
　西成盈野倉箱滿闗内依然是所思
　　　順治八年四月乙卯
上啟蹕巡幸塞外癸亥出獨石口五月甲申
駐蹕上都河丁亥
駐蹕喀喇河屯己丑入古北口癸巳
上迴宫
　　　康熈十六年九月甲申
上啟蹕㳟謁
孝陵禮成
巡幸塞外己丑出喜峯口乙未
駐蹕和爾和克必喇丙申
迴駐喀喇河屯
賜來朝喀喇沁郡王扎什鎮國公烏特巴拉等弓矢庚子
駐蹕達什喇卜齊昻阿先是
命喀喇沁郡王扎什鎮國公烏特巴拉一等塔布囊什逹
　　　及三十二塔布嚢精竒尼哈畨副都統等以兵一
　　　千五百名來為嚮導是日
上御幔城外各
賜冠服鞾帶銀幣有差壬寅入喜峯口(是日蘓黙見駕經/逹蘭      遒旁)
　　　(卧者遣侍衛往問覆奏民人王某自邉外傭工歸/乏食僵卧不能起      上曰誰非朕赤子可食)
　　　(以粥並杜昇資命喜峯/口逰擊      送回籍)十月癸丑
上迴宫
　　　二十年三月癸酉
上奉
太皇太后啟蹕幸遵化州湯泉因
巡幸塞外四月庚寅出喜峯口丙申
駕至拜察丁酉
駐蹕和爾和戊戌
駐蹕必爾罕己亥
迴駐烏蘭岡安丁未入喜峯口五月乙卯
上奉
太皇太后迴宫
　　　二十二年六月癸未
上奉
太皇太后啟蹕巡幸塞外丁亥出古北口戊戌
駐蹕烏拉岱庚子以天旱
命建壇祈雨是日丼霖大沛丙午
巡視英錫爾哈等處甲寅
還駐烏拉岱庚申奉
太皇太后幸拜察丙寅
御黄幄設儀仗
賜來朝科爾沁喀喇沁翁牛特土黙特敖漢奈曼克什克
　　　騰阿巴噶喀爾喀諸王貝勒貝子公額駙台吉及
　　　蒙古官兵等宴
頒賜䝉古王公及管領圍場各王公等冠服鞾帶有差七
　　　月庚午朔
御黄幄
賜管領圍場阿嚕科爾沁郡王色楞額駙巴特瑪及台吉
　　　等宴是日奉
太皇太后自拜察
迴鑾
駐蹕胡土克圖布拉克
賜色楞等冠服鞾帶弓矢及官兵等銀幣有差辛未
諭各䝉古王公額駙台吉及官兵等曰今阿嚕科爾沁翁
　牛特二旗盜賊甚衆為盗賊而致富者能有㡬人身被
　惡名被獲則死凡富貴皆由天命違理妄求能必得乎
　爾等各遵法守分有一二牲畜者擇水草善地畜牧能
　耕田者勤于耕種則各得生理天亦佑之倘有貧困至
　極無以聊生者該管之主宜加撫恤使之得所朕本内
　外一視並無分别爾外國遇年嵗荒歉朕即運粮米賑
　濟或有困乏即賜牲畜縀匹無非慮爾等失所此畨巡
　幸爾等或有過犯朕並不報法治罪且頻加賞賚嗣後
　爾等宜遵守教諭革除惡習以副朕好生之意科爾沁
　親王班第等率官兵等懽忭奏謝庚寅入古北口甲午
上奉
太皇太后迴宫
　　　二十三年五月甲申
上啟蹕巡幸塞外丁亥出古北口戊子于偏嶺西山行圍
　　　殪虎癸巳
駐蹕阿里瑪台
賜八旗䕶軍校等牛羊六月壬寅
駐蹕蘓拜昻阿伯勒齊爾
諭扈從諸臣禁踐踏禾苖癸卯
駐蹕庫克哈達乙巳
賜扈從八旗章京護軍及䝉古察哈爾䕶軍等牛羊丁未
　　　於錫爾哈摩琳阿林行圍殪虎壬子
駐蹕額爾通色欽(先是庚戌扈從諸臣奏水草多駕將幸/牧地烏蘭哈達等處饒      獸請便)
　　　(道行圍軍士/便從行)　(上以其地艱樵採不/    命别擇地以聞)甲寅
諭副都統巴圖等曰邉外八旗䝉古與内八旗一體今朕
　巡行之次見其衣食常乏深為惻然著通行曉諭所過
　地方䝉古人等有鰥寡孤獨老病不得其所者今其來
　見加恩賞賚且因其來見朕亦可以悉其生計(嗣是諸/䝉古人)
　　　(等日扶老擕㓜泥首年齒行宫前叩首/命曉事者進見詳詢    生理降)　(㫖賜上/    飲)
　　　(食量給銀/布有差)乙夘
駐蹕額爾通阿拉
御黄幄閱馬駝牛羊牧羣
賜温郡王延夀自擇内廐馬二匹
扈從内大臣都統前鋒統領䕶軍統領等内廐馬各一匹
　　　侍衞前鋒叅領䕶軍叅領以下至八旗前鋒䕶軍
　　　察哈爾䝉古官兵及執事人等各馬一匹時前鋒
　　　叅領錫圖塔爾岱以効力行間人材壯健
命加賜内廐馬一匹以奨之辛酉于哈馬爾阿林行圍殪
　　　虎七月乙丑朔
駐蹕昆都倫拉克
賜扈從八旗官兵及䝉古察哈爾官兵牛羊癸酉
駕至拜察乙亥
賜克什克騰都統叅領佐領驍騎校等蟒袍綢縀及兵丁
　　　等銀布有差八月乙未
駐蹕烏拉岱丁酉
賜科爾沁端敏公主翁牛特和碩郡主蘓尼特和碩郡主
　　　縀匹鞍轡巴林王納木達克貝子烏爾占温春冠
　　　服金帶弓矢鞍轡額駙阿喇卜坦台吉格哷勒圖
　　　等以下䕶衞典儀以上並扈從都統副都統官兵
　　　等冠服鞾帶弓矢銀幣布匹有差壬寅
駐蹕僧機圖哈達
賜扈從八旗官兵牛羊丙午入古北口戊申
上迴宫
　　　二十四年六月乙巳
上啟蹕巡幸塞外癸丑出古北口七月丙寅
駐蹕都呼岱浩齊特郡王䇿卜登奏嵗饑請賑
上諭理藩院遣官赴浩齊特速察饑民户口以聞己巳
駕至拜察癸酉
駐蹕錫布赫海塔哈理藩院以浩齊特饑民户口奏聞
命以拜察儲粟一千石運徃賑之八月癸巳
駐蹕齊老圖
賜察哈爾官兵衣幣銀布有差丙申
駐蹕伊瑪圖
諭八旗察哈爾官兵曰爾等自
太宗皇帝時皆編旗分佐領愛養有年今朕巡行邉外講
　習武備見爾等人材壯健頗諳體制與京師八旗無異
　朕所以奨勵爾等不分内外一視同仁嗣後各宜善為
　畜牧力勤農事謹守成法勿為盗賊如此不特人皆得
　所即朕任使亦有禆益矣察合爾㳺牧總管及各官兵
　　　等皆懽忭奏謝己亥
駐蹕僧機圖昻阿庚子
賜來朝科爾沁翁牛特巴林敖漢諸王貝勒額駙台吉等
　　　衣服鞾帶及官兵銀縀布匹有差壬寅
駐蹕烏拉岱丙午
駐蹕拜布哈昻阿
賜翁牛特修路官兵銀縀布匹有差乙卯
駐蹕烏爾格蘓台丙辰
賜哈喇沁郡王扎什以下及官兵等冠服鞾帶銀縀布匹
　　　有差九月戊午朔
上自博羅河屯迴鑾己未
上迴宫
　　　二十五年七月辛亥
上啟蹕巡幸塞外八月癸丑朔出古北口己未
駐蹕烏拉岱辛未
駐蹕烏爾格蘓台
賜喀喇沁郡王扎什翁牛特郡王必里衮達賚及各台吉
　　　等冠服鞾銀縀布有差甲戊入古北口丙子
上迴宫
　　　二十六年八月己酉
上啟蹕巡幸塞外辛亥出古北口癸丑行圍殪虎二
駐蹕愽羅河屯庚申
駐蹕烏拉岱壬戌
駕至巴隆桑阿蘓台甲戌
迴駐博羅河屯
賜喀喇沁郡王扎什翁牛特郡王之母和碩公主及郡王
　　　必里衮達賚各台吉等銀幣有差乙亥行圍殪虎
駐蹕伊遜必喇九月丁丑入古北口己卯
上迴宫
　　　二十七年七月丙戌
上啟蹕巡幸塞外戊子出古北口壬辰
駐蹕喀爾必哈哈達(是峯舊名納哈里狀如浮圖髙百餘/丈      上率文武諸臣仰射連發)
　　　(數矢皆過峯頂侍衛桑格納拉善射僅至巔餘/不能至      上駐蹕賜名喀爾必哈哈達)
　　　八月癸卯行圍殪虎
駐蹕巴顔溝癸丑
駐蹕伊瑪圖聞浩齊特貧困
命以拜察米五百石銀千兩量給之甲寅
賜随圍八旗察哈爾官兵等銀縀布匹有差壬戌
駐蹕烏拉岱和洛癸亥
駐蹕烏里雅蘓台達巴罕喀爾喀洪豁爾岱青台吉等率
　　　屬來朝
上以御用珊瑚數珠賜之(嘉其先報厄魯特軍情/又首率衆台吉來謁也)
賜來朝翁牛特巴林土黙特敖漢扎噌特阿巴噶喀爾喀
　　　諸王貝勒貝子公台吉塔布囊等並扈從諸王文
　　　武大臣八旗官兵等宴丙寅
駕迴駐烏拉岱和洛九月戊子入古北口辛卯
上迴宫
　　　二十八年八月癸酉
上啟蹕巡幸塞外丙子出古北口
諭扈從諸臣曰前諸王大臣以朕因嵗旱之故抑欝靡寧
　兼遇喪事體加勞瘁再三懇請行幸郊外以養朕躬朕
　允所請而行内地荒旱已遣官徃察今觀口外田畆亦
　因旱歉收故朕于此處貧民悉行補助又聞此地馬斃
　甚多恐無知者罔識朕心乃謂朕以游嬉而來也是日
賜口外居民銀兩丁丑
駐蹕富勒堅噶山
上以諸䝉古嵗旱乏食
命内大臣大學士等㑹議運米各口分賑各扎薩克清察
　　　户口王台吉等親督領米喀喇沁翁牛特巴林為
　　　一起土黙特敖漢奈漫為一起蘓尼特察哈爾八
　　　旗為一起扎嚕特阿嚕科爾沁為一起核實散給
　　　戊寅
駐蹕博羅河屯
賜什巴爾台居民銀米己卯至張三營
賜居民銀米丙戍至巴隆桑阿蘓台戊子
駐蹕烏拉岱昻阿九月戊戌
駐蹕拜察和洛以喀爾喀信順額爾克岱青等六台吉所
　　　屬嵗饑遣官察視行賑辛丑入古北口癸卯
上迴宫
　　　二十九年七月癸卯
上啟蹕巡行塞外丙午出古北口
諭大學士伊桑阿尚書顧八代曰朕沿途閱視見所踐田
　禾過于朕初時諭㫖部中丈量者惟恩格木噶山以南
　過此並未丈量何地非朕赤子可令侍郎賽必罕即自
　口以北至坡賚噶山凡所踐田禾作速明悉丈量己酉
駐蹕博羅河屯壬子自博羅河屯
迴鑾八月庚寅入古北口乙丑
上迴宫
　　　三十年四月丁卯
上啟蹕巡幸塞外察視各䝉古生計又以喀爾喀土謝圖
　　　汗等率屬來歸
親臨撫綏安輯壬申出古北口甲申
駐蹕海拉蘓台(自海拉蘓台及編旗幸多倫諾爾凡喀爾/喀入覲宴賚      錫爵諸典禮皆於多)
　　　(倫諾爾/舉行)五月辛卯自多倫諾爾
迴鑾己亥入古北口癸卯
上迴宫
　　　閏七月乙亥
上啟蹕再幸塞外辛巳出古北口乙未
駐蹕烏拉岱九月丁巳入喜峯口乙丑
上迴宫
　　　三十一年七月乙亥
上啟蹕巡幸塞外八月己卯出古北口癸巳
駐蹕烏拉岱壬寅
駐蹕永安湃達巴罕癸卯
賜來朝喀爾喀哲卜尊丹巴胡土克圖土謝圖汗親王䇿
　　　旺扎布貝勒錫第錫哩台多吉爾濟額爾徳尼阿
　　　海等宴
頒賜冠服蟒縀弓矢有差九月庚戍
駐蹕熱河湯泉以喀喇沁行圍効力
賜郡王扎什以下及官兵等冠服蟒縀弓矢銀兩有差丙
　　　辰入古北口己未
上迴宫
　　　三十二年八月癸未
上啟蹕巡幸塞外丁亥出古北口己亥
駐蹕錫伯必喇
賜來朝科爾沁喀喇沁翁牛特巴林土黙特敖漢阿巴哈
　　　納爾諸王貝勒貝子公額駙台吉塔布囊等並扈
　　　從文武大臣八旗官兵等宴
賜随圍喀喇沁塔布囊以下及官兵等冠服鞾帶銀縀布
　　　匹有差九月丁未
駐驆烏拉岱癸丑
駐驆僧機圖哈逹昻阿
賜喀爾喀哲卜尊丹巴胡土克圖土謝圖汗諸王貝勒台
　　　告等冠服蟒縀鞾帶弓矢刀鞍有差丙辰
駐蹕齊老圖昻阿
賜喀爾喀郡王昆都倫博碩克圖衮布等冠服鞾帶有差
　　　庚申
駐蹕巴達喇噶山
賜翁牛特貝勒額勒徳卜台吉鄂齊爾土黙特貝勒額爾
　　　徳木圖喀喇沁鎮國公善巴喇錫等及随圍喀喇
　　　沁塔布囊以下官兵等冠服鞾帶弓矢銀縀布匹
　　　有差甲子入古北口丁卯
上迴宫
　　　三十三年七月庚寅
上啟蹕巡幸塞外甲午出古北口八月乙未
駐蹕拜布哈昻阿
賜喀爾喀哲卜尊丹巴胡土克圖等冠服蟒縀有差九月
　　　癸酉
駐蹕喇嘛洞
賜喀喇沁郡王扎什等冠纓蟒縀銀兩有差乙亥入古北
　　　口己卯
上迴宫
　　　三十四年八月壬辰
上啟蹕巡幸塞外乙未出古北口戊戌
駐蹕博羅河屯
上以巴林翁牛特嵗不登
命學士喇錫前往察視分别詳奏辛亥
駐蹕札哈烏里雅蘓台
賜喀喇沁郡王扎什等冠服縀匹有差乙卯
駐蹕噶海圖
賜喀爾喀哲卜尊丹巴胡土克圖土謝圖汗郡王敦多卜
　　　多爾濟等冠服縀匹有差九月戊寅入古北口辛
　　　巳
上迴宫
　　　三十六年七月丁未
上啟蹕巡幸塞外八月庚戌出古北口乙亥
駐蹕畢圖舎哩
賜來朝喀喇沁翁牛特喀爾喀諸王貝勒額駙台吉等銀
　　　幣有差九月甲申
駐蹕汗特穆爾達巴罕厄魯特台吉丹濟拉來降至
御營朝見辛卯入古北口甲午
上迴宫
　　　三十七年七月甲戌
上以噶爾丹蕩平
躬詣
　　盛京謁
陵告祭(時以山海闗一帶秋禾在地/      命取道口外前往)辛丑奉
皇太后啟行甲辰出古北口戊申自唐三營前詣
　　盛京癸丑
駐蹕喀喇沁和碩端静公主第和碩端静公主和碩額駙
　　　噶勒臧進宴甲寅喀喇沁郡王扎什等進宴
賜和碩端静公主和碩額駙噶勒臧銀幣庚申
駐蹕哈喇托海敖漢郡王扎木蘓等進宴壬戌
駐蹕珠爾噶岱哈達敖漢和碩額駙齊倫巴圖爾等進宴
　　　(自科爾沁境詣/成由山海闗)　(盛京禮/  迴鑾)十一月癸未
上奉
皇太后自
　　盛京迴宫
　　　三十八年閏七月癸丑
上啟蹕巡幸塞外丙辰出古北口己未
駕臨沙喇諾海達巴罕
賜名阿布達爾八月甲申
駐蹕齊老圖昻阿
賜來朝科爾沁喀喇沁巴林敖漢阿嚕科爾沁烏珠穆沁
　　　浩齊特阿巴噶阿巴給納爾喀爾喀諸王貝勒貝
　　　子公額駙台吉等冠服銀帶鞍馬有差乙酉
駐蹕庫爾竒哷必喇
賜随圍喀喇沁官兵銀幣有差己未
迴駐博羅河屯九月庚子自多倫諾爾入張家口乙巳
上迴暢春園
　　　三十九年七月丁巳
上啟蹕巡幸塞外八月辛酉朔出古北口癸亥行圍殪熊
駐蹕喇嘛洞丙寅
駐蹕納木桑扎塞
賜多羅僖郡王岳希喀喇沁王扎什公福善台吉鄂齊爾
　　　弓各一丁卯
駐蹕英圖和洛
賜翁牛特都稜郡王班第馬八百匹以資生息癸酉
駐蹕齊老圖(先是遣往敖漢教養䝉古生計之黄茂等來/奏耕穫榖數      諭大學士馬齊𣲖章京)
　　　(等前徃察視所獲未榖各部落教養䝉古官員等/随相繼入覲      上皆詳問䝉古生計雨水情)
　　　(形及各旗/耕獲榖數)己丑行圍殪熊
駐蹕扎哈烏里雅蘓台九月辛卯行圍殪虎
駐蹕汗特穆爾達巴罕昻阿丁酉入古北口辛丑
上迴宫
　　　四十年十一月丁未
上啟蹕恭謁
孝陵禮成
巡幸塞外十二月乙卯出喜峯口己未行圍殪虎
駐蹕七溝壬戌行圍殪虎
駐蹕喀喇河屯乙丑行圍殪豹二
迴駐兩間房丙寅入古北口己巳
上廻宫
　
　
　
　
　
　
　
　
　
　
　欽定熱河志卷十三
　欽定四庫全書
　欽定熱河志卷十四
巡典二
　　　四十一年六月己未
上奉
皇太后啟蹕巡幸塞外丙寅出古北口閏六月甲午
駐蹕熱河下營七月壬子
上自熱河
啟鑾行圍八月戊子
駐蹕都呼岱昻阿翁牛特郡王班第來朝(第所居上以班/      地舊名)
　　　(營谷不佳因勒錐圖/賜名巴顔諤)甲辰入古北口戊申
上奉
皇太后迴宫
　　　四十二年五月己巳
上啟蹕巡幸塞外六月丁丑出古北口己亥
駐蹕喀喇河屯癸卯入古北口七月乙巳朔
上迴宫
　　　是月庚戌
上啟蹕再幸塞外癸丑出古北口丁卯
駐蹕熱河上營甲子
幸湯泉丁卯
迴駐熱河上營辛未
上自熱河
啟鑾行圍八月甲午
迴駐土城丁酉
賜來朝喀喇沁翁牛特敖漢奈曼扎嚕特烏珠穆沁浩齊
　　　特蘓尼特喀爾喀諸王貝勒貝子公額駙台吉等
　　　銀幣鞍馬及隨圍喀喇沁官兵銀幣有差九月辛
　　　酉入古北口甲子
上迴宫
　　　四十三年六月乙亥
上啟蹕巡幸塞外壬午出古北口壬辰
駐蹕喀喇河屯七月壬寅
上幸樺榆溝辛亥
迴駐喀喇河屯乙卯
上御行宫門
親灑
宸翰扈從大學士翰林等侍
上曰朕自㓜好臨池每日冩千餘字從無間斷凡古人之
　墨蹟石刻無不細心臨摹積今三十餘年實亦性之所
　好即朕清書亦素敏速從無錯悮凡批答督撫摺子及
　硃筆上諭皆朕親書並不起稿其事之稍有闗係者雖
　歲月經乆亦不遺忘故批發之㫖俱存所司朕處全無
　底稿也(時扈從大學士翰林等奏與書臣皇上巡幸塞/外      㡬餘游藝惟射      等日侍)
　　　　(神射發無不中伏懇所請/賜仰瞻      上允)　(御書時並宫門大/    御行)
　　　　(小字頃刻數十紙諸/臣聚觀無不驚喜)丙辰
駐蹕熱河上營八月乙亥
上自喀喇河屯
啟鑾行圍癸巳
駐蹕英必喇南岸甲午翁牛特郡王額駙倉津等進宴
賜倉津及所屬官兵銀幣有差九月辛亥
駐蹕汗特穆爾逹巴罕昻阿
賜來朝科爾沁翁牛特巴林土黙特敖漢奈曼阿嚕科爾
　　　沁克什克騰烏珠穆沁浩齊特阿巴噶蘓尼特諸
　　　王貝勒貝子公台吉等衣服銀幣鞍馬及隨圍喀
　　　喇沁官兵銀縀布匹有差己未入古北口癸亥
上迴宫
　　　四十四年五月丙戌
上啟蹕巡幸塞外庚寅出古北口六月丙辰
駐蹕熱河上營七月乙亥
駐蹕喀喇河屯己卯
上自喀喇河屯
啟鑾行圍八月丁巳
駐蹕固爾班庫徳哩
賜來朝科爾沁喀喇沁翁牛特土黙特敖漢奈曼阿嚕科
　　　爾沁烏珠穆沁阿巴噶阿巴給納爾蘓尼特四子
　　　部落鄂爾多斯喀爾喀諸王貝勒貝子公額駙台
　　　吉等銀幣鞍馬及隨圍喀喇沁官兵銀縀布匹有
　　　差己未
迴駐博羅河屯庚申
上自博羅河屯啟行
閲各處孳生牧羣及左翼四旗察哈爾等生計己巳入張
　　　家口九月丙子
上迴暢春園
　　　四十五年五月戊寅
上啟蹕巡幸塞外乙酉出古北口七月庚申
駐蹕熱河上營庚午
駐蹕喀喇河屯庚辰
上自喀喇河屯
啟鑾行圍壬午
駐蹕拉們噶山
命天津總兵官師懿徳宣化總兵官康泰等校射
賜三等侍衛哈逹納䕶軍校金保住等衣各一襲癸巳
幸巴顔諤勒錐圖(是日翁牛特諸台吉及衆䝉古列跪道/左奏言臣等翁牛特地方生計素艱䝉)
　　　　　　(皇上遣官訓以謀生禁止盗賊又加養育/賜孳生牛羊臣等俱各得所今公主下嫁)
　　　(郡王倉津又䝉/榮無此合詞迎)　　　(聖駕親臨光/駕歡聲動地)丙午
駐蹕赳和洛
命大學士㑹同内務府總管議建喀喇河屯駐防官兵營
　　　房(因兵部奏官兵營房議令古北口提督設法建/造      上以提督設法必至扣餉累兵故有)
　　　(是命/)九月戊辰
迴駐拉們噶山
賜來朝科爾沁喀喇沁翁牛特巴林土黙特奈曼烏珠穆
　　　沁阿巴噶蘓尼特喀爾喀諸王公額駙台吉等衣
　　　縀及隨圍喀喇沁官兵銀幣有差己巳
迴駐喀喇河屯甲戌入古北口己卯
上迴暢春園
　　　是年十一月甲戌
上啟蹕恭謁
孝陵再幸熱河甲申出喜峯口十二月戊子行圍殪虎
駐蹕三道河己丑行圍殪虎
駐蹕中六溝庚寅行圍殪虎
駐蹕二溝壬辰行圍殪虎
駐蹕黄土坎癸巳行圍殪豹
駐蹕熱上營甲午行圍殪虎
駐蹕喀喇河屯丁酉行圍殪豹二
駐蹕恩額穆噶山戊戌行圍殪虎一豹一
駐蹕三岔口己亥入古北口壬寅
上迴宫
　　　四十六年六月丁亥
上啟蹕巡幸塞外庚寅出古北口七月壬子
駐蹕熱河上營壬戌
駐蹕喀喇河屯丁卯
上自喀喇河屯啟行巡視諸䝉古地方
賜來朝科爾沁郭爾羅斯都爾伯特扎賚特翁牛特巴林
　　　土黙特敖漢阿嚕科爾沁烏珠穆沁浩齊特阿巴
　　　噶阿巴給納爾蘓尼特四子部落烏喇特鄂爾多
　　　斯喀爾喀諸王貝勒貝子公額駙台吉等衣縀有
　　　差十月乙酉
駐蹕拜甡台䝉古王公台吉等各率所部進獻馬駝
上却之衆頓首固請(奏言臣等祖父以來數世受所及臣/聖主隆恩撫恤豢養俾各得)
　　　(等遭噶爾丹之變父母兄弟妻子不能相保䝉口/    皇上軫念      特遣大臣收養離散人)
　　　(又種比年頒賞銀米布帛牲畜使永立生業教之/播      馬匹蕃滋衣食豐足      高厚之㤙)
　　　(萬難仰報今收納則聖駕巡視邊塞臣等進獻生/息之物倘䝉      仰沐      洪福嗣後馬匹)
　　　(愈加蕃/盛矣)奏入
諭曰朕今教養爾等人皆富庶物盡蕃滋爾等竭誠進獻
　朕心嘉悦即與收納無異嗣後爾等其益勤生計圖維
　滋息始副朕愛養至意庚寅
迴駐熱河上營乙未入古北口戊戌
上迴宫
　　　四十七年五月丙戌
上啟蹕巡幸塞外己丑出古北口六月丁未至熱河行宫
　　　七月壬辰
駐蹕喀喇河屯乙未自喀喇河屯
啟鑾行圍九月壬午
迴駐喀喇河屯乙酉入古北口乙丑
上迴宫
　　　四十八年四月丁卯
上啟蹕巡幸塞外庚午出古北口五月甲戌至熱河行宫
　　　辛巳
幸上板城壬午
迴駐熱河行宫丙戌
幸上板城戊子
迴駐熱河行宫六月癸卯
駐蹕喀喇河屯乙巳
迴駐熱河行宫七月戊戌自熱河
啟鑾行圍九月丙子
迴駐博羅河屯
賜來朝科爾沁郭爾羅斯扎賚特土黙特敖漢奈曼扎嚕
　　　特阿嚕科爾沁烏珠穆沁浩齊特阿巴噶阿巴哈
　　　納爾蘓尼特四子部落鄂爾多斯喀爾喀厄魯特
　　　諸王貝勒貝子公額駙台吉等冠服銀幣及隨圍
　　　䝉古官兵銀布有差戊寅
迴駐熱河行宫甲申自熱河
迴鑾丁亥入古北口庚寅
上迴暢春園
　　　四十九年五月乙丑
上啟蹕巡幸塞外戊辰出古北口癸酉
駐蹕樺榆溝
閲吉林黒龍江官兵射丁丑至熱河行宫
命内侍侍衛等恭請
皇太后避暑塞外六月乙未朔
命諸王子恭迎
皇太后駕於王家營丁酉
上自熱河行宫至樺榆溝恭迎
皇太后駕戊戌
上奉
皇太后駕至喀喇河屯是日
上先行至熱河行宫己亥
皇太后駕至熱河行宫七月甲寅
上自熱河
啟鑾行圍八月甲申
迴駐博羅河屯
賜來朝科爾沁喀喇沁翁牛特巴林土黙特阿嚕科爾沁
　　　烏珠穆沁阿巴噶阿巴哈納爾蘓尼特鄂爾多斯
　　　喀爾喀諸王貝勒貝子公台吉等銀幣鞍馬及隨
　　　圍䝉古官兵銀布有差丙戌
迴駐熱河行宫九月甲午
上奉
皇太后自熱河
迴鑾戊戌入古北口辛丑
上奉
皇太后迴暢春園
　　　是年十一月乙巳
上啟蹕恭謁
孝陵再幸熱河戊午出喜峯口庚午至熱河行宫
賜随圍䝉古官兵銀布有差壬申自熱河
迴鑾乙亥入古北口戊寅
上迴暢春園
　　　五十年四月庚辰
上奉
皇太后啟蹕巡幸塞外丙戌出古北口五月己丑至熱河
　　　行宫七月丙辰
上自熱河
啟鑾行圍九月己丑
迴駐博羅河屯
賜來朝科爾沁喀喇沁翁牛特扎嚕特烏珠穆沁浩齊特
　　　阿巴噶阿巴哈納爾蘓尼特烏喇特鄂爾多斯喀
　　　爾喀厄魯特諸王貝勒貝子公額駙台吉等銀幣
　　　鞍馬有差庚寅
駐蹕中闗
賜隨圍䝉古官兵銀布有差辛卯
迴駐熱河行宫辛丑
上奉
皇太后自熱河
迴鑾乙巳入古北口戊申
上奉
皇太后迴暢春園
　　　是年十一月辛丑
上啟蹕恭謁
孝陵再幸熱河辛亥出喜峯口十二月乙丑至熱河行宫
　　　丁卯
上自熱河
迴鑾庚午入古北口癸酉
上迴宫
　　　五十一年四月丙子
上奉
皇太后啟蹕巡幸塞外己卯出古北口壬午至熱河行宫
　　　五月壬辰
上自熱河幸湯泉丁酉
迴駐熱河行宫八月癸丑
上自熱河
啟鑾行圍九月庚寅
駐蹕納木桑扎塞
賜來朝科爾沁喀喇沁翁牛特巴林土黙特敖漢扎嚕特
　　　阿嚕科爾沁烏珠穆沁浩齊特阿巴噶蘓尼特鄂
　　　爾多斯喀爾喀厄魯特青海哈宻諸王貝勒貝子
　　　公額駙台吉等銀幣鞍馬及隨圍䝉古官兵銀布
　　　有差癸巳
迴駐熱河行宫壬寅
上奉
皇太后自熱河
迴鑾丁未入古北口庚戌
上奉
皇太后迴暢春園
　　　是年十一月甲辰
上啟蹕恭謁
孝陵再幸熱河十二月壬子
駕出喜峯口丙寅至熱河行宫
賜科爾沁翁牛特諸王貝勒貝子公台吉等銀幣鞍馬及
　　　隨圍䝉古官兵銀兩有差戊辰
上自熱河
迴鑾辛未入古北口甲戌
上迴宫
　　　五十二年五月丙戌
上奉
皇太后啟蹕巡幸塞外己丑出古北口壬申至熱河行宫
　　　閏五月乙卯
賜熱河耆老銀兩有差己未
上自熱河幸湯泉甲子
迴駐熱河行宫七月丙寅
上自熱河
啟鑾行圍九月己酉
迴駐博羅河屯
賜來朝科爾沁喀喇沁翁牛特巴林敖漢奈曼阿嚕科爾
　　　沁克什克騰烏珠穆沁阿巴噶阿巴哈納爾蘓尼
　　　特鄂爾多斯喀爾喀厄魯特諸王貝勒貝子公台
　　　吉等冠服銀幣鞍馬及隨圍䝉古官兵銀布有差
　　　辛亥
迴駐熱河行宫丁巳
上奉
皇太后自熱河
迴鑾辛酉入古北口甲子
上奉
皇太后迴暢春園
　　　是年十一月丁巳
上啟蹕恭謁
孝陵再幸熱河戊辰出喜峯口十二月甲申至熱河行宫
　　　丙戌
上自熱河
迴鑾己丑入古北口壬辰
上迴暢春園
　　　五十三年四月辛卯
上奉
皇太后啟蹕巡幸塞外戊戌出古北口五月辛丑朔至熱
　　　河行宫七月丙午
上自熱河幸湯泉壬子
迴駐熱河行宫八月乙亥
上自熱河
啟鑾行圍九月壬子
迴駐熱河行宫乙卯
賜來朝科爾沁扎賚特喀喇沁翁牛特巴林土黙特敖漢
　　　克什克騰烏珠穆沁阿巴哈納爾浩齊特蘓尼特
　　　喀爾喀厄魯特諸王貝勒貝子公額駙台吉等銀
　　　幣鞍馬及隨圍䝉古官兵銀布有差戊午
上奉
皇太后自熱河
迴鑾壬戌入古北口丙寅
上奉
皇太后迴暢春園
　　　是年十一月丙辰
上啟蹕再幸塞外辛酉出古北口十二月癸酉
駐蹕卜克
賜隨圍䝉古官兵銀幣有差辛巳
迴駐熱河行宫癸未
上自熱河
迴鑾丙戌入古北口己丑
上迴暢春園
　　　五十四年四月辛卯
上奉
皇太后啟蹕巡幸塞外五月丙申朔出古北口己亥至熱
　　　河行宫八月癸酉
上自熱河
啟鑾行圍九月戊申
迴駐博羅河屯
賜來朝科爾沁喀喇沁翁牛特土黙特敖漢扎嚕特阿嚕
　　　科爾沁烏珠穆沁浩齊特阿巴噶喀爾喀諸王貝
　　　勒貝子公台吉等銀幣鞍馬及隨圍䝉古官兵銀
　　　布有差庚戍
迴駐熱河行宫十月壬申
上奉
皇太后自熱河
迴鑾丙子入古北口辛巳
上奉
皇太后迴暢春園
　　　五十五年四月癸卯
上奉
皇太后啟蹕巡幸塞外己酉出古北口乙卯至熱河行宫
　　　六月辛丑以熱河雨澤未足
命齋戒祈雨傳
諭禮部京城一體祈禱丙辰
上自熱河幸湯泉七月辛酉
迴駐熱河行宫癸未
上自熱河
啟鑾行圍九月己未
迴駐博羅河屯
賜來朝科爾沁郭爾羅斯喀喇沁翁牛特土黙特敖漢奈
　　　曼阿嚕科爾沁烏珠穆沁浩齊特阿巴噶喀爾喀
　　　諸王貝勒貝子公台吉等銀幣鞍馬及隨圍䝉古
　　　官兵銀布有差壬戌
迴駐熱河行宫壬申
上奉
皇太后自熱河
迴鑾丙辰入古北口甲申
上奉
皇太后迴暢春園
　　　是年十一月戊辰
上啟蹕恭謁
孝陵再幸熱河辛巳出喜峯口十二月庚子至熱河行宫
　　　壬寅
上自熱河
迴鑾乙巳入古北口己酉
上迴暢春園
　　　五十六年四月辛丑
上奉
皇太后啟蹕巡幸塞外戊申出古北口壬子至熱河行宫
　　　五月乙未
上自熱河幸湯泉庚申
迴駐熱河行宫八月壬午朔
上自熱河
啟鑾行圍九月癸亥
駐蹕扎哈烏里雅蘓台
賜來朝科爾沁郭爾羅斯都爾伯特喀喇沁翁牛特巴林
　　　土黙特敖漢奈曼扎嚕特烏珠穆沁阿巴噶蘓尼
　　　特鄂爾多斯喀爾喀諸王貝勒貝子公台吉等銀
　　　幣鞍馬及隨圍䝉古官兵銀布有差已已
迴駐熱河行宫十月己丑
上奉
皇太后自熱河
迴鑾甲午入古北口庚子
上奉
皇太后迴暢春園
　　　五十七年四月辛卯
上啟蹕巡幸塞外壬寅出古北口五月乙酉朔至熱河行
　　　宫八月戊子
上自熱河
啟鑾行圍九月丁丑
迴駐張三營
賜來朝科爾沁都爾伯特喀喇沁翁牛特巴林土㸃特敖
　　　漢奈曼扎魯特阿嚕科爾沁烏珠穆沁阿巴噶阿
　　　巴哈納爾蘓尼特烏喇特喀爾喀厄魯特諸王貝
　　　勒貝子公台吉等銀幣鞍馬及隨圍䝉古官兵銀
　　　布有差壬午
迴駐熱河行宫甲午
上自熱河
迴鑾己亥入古北口甲子
上迴暢春園
　　　五十八年四月癸丑
上啟蹕巡幸塞外辛酉出古北口丁卯至熱河行宫八月
　　　庚戌
上自熱河
啟鑾行圍己未
駐蹕土城
諭御前侍衛等曰朕於騎射哨鹿行獵等事皆自㓜學習
　稍有未合式處侍衛阿舒黙爾根即直奏無隠朕于諸
　事諳練者皆阿舒黙爾根之功迄今猶念其誠實忠直
　未嘗忘朕自㓜至今凡用鳥鎗弓矢獲虎一百三十五
　熊二十豹二十五猞猁猻十麋鹿十四狼九十六野猪
　一百三十二哨獲之鹿凡數百其餘圍場内隨便射獲
　諸獸不勝記矣朕曽於一日内射兎三百一十八若庸
　常人畢世亦不能及此一日之數也朕所以屢諭爾等
　者以爾等年少宜加勤學凡事未有學而不能者朕亦
　不過由學而能豈生而能者乎九月乙亥
駐蹕愛勒色欽
賜來朝科爾沁郭爾羅斯喀喇沁翁牛特巴林土黙特敖
　　　漢扎嚕特阿嚕科爾沁克什克騰烏珠穆沁浩齊
　　　特阿巴噶烏喇特鄂爾多斯喀爾喀諸王貝勒貝
　　　子公台吉等銀幣鞍馬及隨圍䝉古官兵銀布有
　　　差癸未
迴駐熱河行宫甲午
上自熱河
迴鑾己亥入古北口丁未
上迴宫
　　　五十九年四月戊申
上啟蹕巡幸塞外丁巳出古北口壬戌至熱河行宫癸亥
上以京師奏報得雨口外雨未霑足仍傳
諭禮部祈雨八月戊戌
上自熱河
啟鑾行圍九月丙子
迴駐博羅河屯
賜來朝科爾沁喀喇沁翁牛特巴林土黙特敖漢阿嚕科
　　　爾沁阿巴噶阿巴哈納爾喀爾喀諸王貝勒貝子
　　　公台吉等銀幣鞍馬及隨圍䝉古官兵銀布有差
　　　戊寅
迴駐熱河行宫戊子翁牛特喀喇沁土黙特等奏所屬旗
　　　分嵗歉請借攴倉米以賑從之庚寅
上自熱河
迴鑾十月丁酉入古北口癸卯
上迴暢春園
　　　六十年四月丙午
上啟蹕巡幸塞外壬子出古北口戊午至熱河行宫七月
　　　己酉
上自熱河
啟鑾行圍八月戊子
迴駐博羅河屯
賜來朝科爾沁郭爾羅斯喀喇沁翁牛特土黙特敖漢阿
　　　嚕科爾沁浩齊特阿巴噶阿巴哈納爾四子部落
　　　鄂爾多斯喀爾喀厄魯特諸王貝勒貝子公台吉
　　　等銀幣鞍馬及隨圍䝉古官兵銀布有差九月辛
　　　卯
迴駐熱河行宫癸卯
上自熱河
迴鑾庚戍入古北口乙卯
上迴暢春園
　　　六十一年四月丁卯
上啟蹕巡幸塞外甲戍出古北口辛巳至熱河行宫八月
　　　丙辰
上自熱河
啟鑾行圍己卯
駐蹕汗特穆爾逹巴罕昻阿
賜來朝科爾沁都爾伯特喀喇沁翁牛特巴林土黙特敖
　　　漢奈曼扎嚕特烏珠穆沁阿巴噶蘓尼特喀爾喀
　　　諸王貝勒貝子公台吉等銀幣鞍馬及隨圍䝉古
　　　官兵銀布有差九月甲申
迴駐熱河行宫戊戌
上自熱河
迴鑾乙巳入古北口庚戌
上迴暢春園
　欽定熱河志卷十四
　欽定四庫全書
　欽定熱河志卷十五
　巡典三
　御製詩(辛酉/)
　　　三秋時序萬寳告成命駕出口廵狩遵
祖制也經過州縣百姓扶老携㓜歡呼爽路閭閻之間户
　　　有葢藏埸多􁆧穗深愜朕志爰下詔蠲免田租以
　　　示嘉惠元元之意
　武備由來重時巡意更深當秋排法駕預日足甘霖旭
　耀旌旗影風𫝊鼓角音停鑾問農事獻曝見民心户有
　倉箱積人多樂豫吟輿惜猶似昔
祖徳到於今觧澤心無吝紹
庭志倍欽茲行當黽勉詎一為從禽
　　　至博羅河屯四十八旗諸䝉古王等來接
天恩歌有嵗
祖澤賴無窮巡狩三秋日趨承萬里風歡聲毳帳合佳氣
幔城通來享同遐邇咸賔混外中誠輸陳厥篚燕賜詠
敦弓永念覃敷慶懐柔倍惕𠂻
　　賜䝉古諸王公等宴
屏藩伊古重遐邇迄今同巡狩邉闗外趨陪禮法中恩
胥叨列土親不異分桐三爵應須遍舟行實可崇詩猶
歌湛露騷豈擅雄風永念恊和治乾乾倍省躬
　　迴鑾
盤逰有度慎三驅翠嶺蒼崖輦路紆指日榆闗迴蹕處
重㸔秋壠緑添蘇
　　入古北口
羽葢駸駸度玉闗三秋巡狩薄言還愛㸔緑麥鋪平甸
漫憶黄羊遍塞山
　　出塞雜詠用上平聲韻
雕輿繡羽颯金風曉發都城旭影紅十部簫韶翻似海
三千車騎氣如虹
邉關峯色翠芙蓉萬古隄防笑祖龍守徳由來勝守險
金湯禮義是提封
静夜離宫月在牕獨裁章奏灺金釭鴈鳴逺浦𫝊霜信
人過孤村引吠厖
塞上峯巒萬景竒笳聲傍晩譜涼伊玉臺疊進琉璃酒
氊屋周懸虎豹皮
極北山髙近紫微片雲常作雪霏霏黄羊白鹿鋪平野
好試今秋苐一圍
龍沙八月似冬初獻賦長楊滿屬車最愛楓林新似染
折來題句手親書
警蹕何勞健騎趍㑹同中外豈伊殊王庭圍合春風滿
幔屋筵開湛露濡
漫道陳倉獲碧雞天狼一色萬頭齊蒲萄釀酒燕支色
不數江南數北鞮
鐡騎畨兒鴈字排霜鋒掌様浄磨揩新豐空有如澠酒
辜負當年白鼻騧
日射髙峯紫霧開驂驔羽騎蔽山來鸞旗影颺雲林外
　清蹕聲聲北狩迴
　平明雨洗屬車塵蹀躞驊騮稱意馴濯濯烟鬟看黛重
　萋萋麥壠愛青新
　塞上山髙截片雲常㸔晴雨半峰分三千色日熊羆士
　十二天閑驥騄羣
　青兕黄牛滿澤原欣㸔天餉助歸轅戍兒夜半吹羗笛
　此日春風度玉門
　當年勝事紀呼韓從獵争如各部攅羊酪馬酮都獻賣
　旋收歸轡别興安
　時巡詎止閱邉闗喜見年豐一解顔摇颺翠華佳氣滿
　都中争道六龍還
　　　乾隆六年七月戊子
　上奉
皇太后啟蹕巡幸塞外己丑奉
　諭㫖朕初次行圍所有經過州縣前經屢降諭㫖不令
　　絲毫擾累但安營除道未免有資民力著將該地方
　　本年應徴額賦酌量蠲免統計十分之三以昭朕體
　　恤閭閻之至意壬辰出古北口八月乙未
　駐蹕喀喇河屯丁酉
　上以邊糈𦂳要時值米價平減
　特命發帑購買貯熱河古北口等處以裕軍儲戊戌
　上行圍未蘭奉
皇太后自喀喇河屯啓行己亥
　駐蹕博羅河屯䝉古諸王公等恭迎
　聖駕乙巳
　上萬夀聖節詣
皇太后行殿行禮
　御行殿扈從王公文武大臣官員及䝉古王公台吉等
　　　行慶賀禮
　賜王公大臣䝉古王公台吉等宴
　駐蹕凖烏拉岱九月乙丑
　駕迴至熱河行宫庚午
　上奉
皇太后自熱河逥鑾辛未重陽節
　上奉
皇太后於喀喇河屯行宫逍遥樓登髙乙亥入古北口壬
　　　午
　上奉
皇太后迴圓明園
　御製詩(癸亥/)
　　　七月初八日因往盛京叩謁
祖陵恭奉
皇太后始發圓明園作
　虞采綏旌次第排金風凑爽滿天佳王途于邁髙秋浄
　帳殿承
歡愛日諧望裏闗東多王氣行經塞北暢清懐緜緜寳穡
　秋成近觸撥吾悰詎有涯
　　　出口
　山自穹窿水自潺扼吭朔塞此雄闗當年萬里朱殷地
　巡狩三秋數往還
　　　至博羅河屯䝉古四十八旗諸王公等來迎
　時巡經葆塞肆覲集逰藩(莊子願逰其藩此/言逰牧之藩也)願入千牛
　衛欣㸔萬馬屯充庭誠納悃錫宴許歡言念此
詒謀逺長懐
列祖恩
　　　賜䝉古諸王公等宴
　穹窿幔屋塞烟浮賔客從容禮法脩魚麗徴詩欣既醉
　兕觥開宴詠其觩却教此日懐維翰不比當年畏脱甌
　告我後人勤纘續
祖宗徳澤敢忘不
　樂奏名王起進觴晶陽髙映赭帷黄酪酥為酒當秋得
　牛馬輸芹以谷量三爵尚賢奚側弁四侯觀徳鄙穿楊
列朝政教周寰海況是宗姻受澤長
　　　八年七月戊子
　上奉
皇太后啓蹕詣
　　盛京恭謁
三陵取道熱河奉
　諭㫖朕奉
皇太后前徃盛京㳟謁
祖陵經過州縣不令絲毫擾累但安營除道未免有資民
　　力朕心軫念著直𨽻總督髙斌奉天府尹霍備查明
　　各該地方本年錢糧應徴數目請㫖蠲免以昭朕體
　　恤閭閻之至意壬辰出古北口癸巳
　駐蹕常山峪
　賜密雲縣脩橋官員人等飯食銀幣有差乙未至熱河
　　　行宫己亥
　上行圍木蘭奉
皇太后自熱河啓行庚子
　駐蹕博羅河屯䝉古諸王公等恭迎
　聖駕丁未
　上奉
皇太后自木蘭啓行由諸䝉古地方恭詣
　　盛京
　駐蹕庫哩葉圖塔拉敖漢郡王等恭進
　御宴庚戍
　駐蹕哈達和碩土黙特貝子等恭進
　御宴八月壬子
　駐蹕必疏台䝉古諸王公等恭進
　御宴辛酉
　駐蹕齊爾伯庫癸亥
　上萬夀聖節詣
皇太后行殿行禮
　御行殿扈從王公文武大臣官員及䝉古王公台吉等
　　　行慶賀禮
　賜王公大臣䝉古王公台吉等宴乙丑中秋節
　上詣
皇太后行殿侍膳
　駐蹕烏塔圖科爾沁親王等恭進
　御宴(嗣後九月癸夘迴鑾駕至入盛京十月/辛亥自  盛京      丑  山海闗)十月甲戌
　上奉
皇太后自
　　盛京廻宫
　御製詩(乙丑/)
　　　出古北口
　棲山駕海帶秦遼拓抱中原迴近霄此日無煩誇地險
　當年見説控天驕金甌詎恃一丸固玉燭恒慚六幕調
　来徃巡農兼閲武萬年家法仰
神堯
　　　車駕至博羅河屯肆覲四十八旗並喀爾喀青海
　　　　諸䝉古得詩八韻
　爽籟揚華斿前驅駐外郵迺田依古重肆覲以時修
文母慈暉奉
仁皇家法留日中張羽葢道左迓氊裘久矣皆歸化于焉
　盡仰流詎予恩有逮嘉爾職誠酬扈從馳千旅逶迤擁
　六虯來同思
祖澤長此朂懐柔
　　　賜䝉古王公等宴
　異域為天府來賔届月氐(是嵗青海諸/王公幷來)繡郊千帳合駐
　野六龍齊坂卉蒸霞爛山雲傍澗低地髙隣北極恩下
　逮東鞮錫宴晴暉皜徴詩湛露凄娱觀陳角觗獻技習
　駒踶(月令注拘繋騰躍之駒防踶齧蒙古則執駒以施/鞍轡令㓜童騎之任其踶齧然後駒得馴而成良)
　(馬常獻此戲以助宴樂之/觀俗所云騎打馯者也)三爵斯頒矣千秋胥樂兮貽
　謀懐
祖徳
天若敬常稽
　　　十年七月壬辰
　上奉
皇太后啓蹕巡幸塞外奉
　諭㫖乾隆八年朕恭謁
祖陵經過之州縣蠲免錢粮十分之三今年直𨽻地方間
　　有雨澤未能霑足之處前已降㫖緩徴此次出口行
　　圍所有經過地方不令絲毫擾累但安營除道未免
　　有資民力著將近京一帯及宣府等處車駕經由之
　　州縣本年應徴額賦蠲十分之四並宣諭官民等知
　　之又奉
　諭㫖朕向來巡幸所過地方𣲖員嚴查隨從官兵人等
　　不許躁踐農田滋擾百姓此次啓行之時正值秋成
　　在望禾稼尚未登場誠恐約束不嚴以致踐踏禾黍
　　有妨農務著都統䕶軍統領多𣲖官兵沿途察㸔嚴
　　加鈐轄其隨從官員兵丁亦令將家人跟役自行管
　　束如有不遵禁令傷及田禾者即行查叅乙未出古
　　　北口
　上以熱河米價未平
　命撥二溝地方米數千石運徃平糶戊戍至熱河行宫
　　　八月癸卯
　上行圍木蘭奉
皇太后自熱河啓行甲辰
　駐蹕博羅河屯䝉古諸王公等恭迎
　聖駕乙巳
　駐蹕張三營
　命以密雲古北口運到漕米及喀喇河屯㕔四旗㕔倉
　　粟酌撥平糶兵民貧無力者借給己酉
　駐蹕凖烏拉岱
　賜䝉古王公台吉等宴庚戍行圍殪虎辛亥
　駐蹕都木逹烏拉岱
　賜䝉古王公台吉等宴壬子
　上萬壽聖節詣
皇太后行殿行禮
　御行殿扈從王公文武大臣官員及䝉古王公台吉等
　　　行慶賀禮
　賜王公大臣蒙古王公台吉等宴甲寅
　駐蹕巴顔溝乙卯
　賜扈從王公大臣䝉古王公台吉等宴乙丑
　駕自庫爾齊勒巡幸多倫諾爾九月壬午入張家口甲
　　　午
　上奉
皇太后迴圓明園
　御製詩(丁卯/)
　　　秋日恭奉
皇太后巡行塞外曉發圓明園即景成什
　拂曙行旌發金天凑好晴有風皆遞爽無露不晞明野
　水溪邊退塞山馬上迎
大安欣奉處觸目慶西成
　塞堞倚層巒遥遥雲際㸔整輜塵净路䇿馬潦收灘纓
　犬思馳足韝鷹欲奮翰時巡古有制詎是重逰盤
　三時勤望嵗歴覽夙憂舒黄已禾堆圃青還菜繞廬花
　邊蜨引轡樹底鳥窺閭得句催賡韻鄒枚在屬車
　長空莽霽烟栁外聴鳴鞭秋色真佳矣農功庶慰焉風
　清人意適川濶騎行連閱塞兼修武
仁皇丕烈𫝊
　　　出古北口
　繆尋遺蹟問燕秦埤堄棲荆雉堞堙不信匃奴號驕子
　端知嬴政是癡人懋遷已見閭閻富勤樸還蘄俗尚淳
　百嵗熈和經外戸黔黎欣奉屬車塵
　　　賜宴諸外藩
　豹尾龍旌駐塞陲穹窿帷幕慶雲披底將外視稱甌脫
　即㸔來賔逮月支千禩永遵清制度中朝間(去/聲)用漢威儀
　挏官三爵何須限正是秋髙湛露時
　　　中秋日侍
皇太后宴
　野曠髙秋淨天空素月光漢懸蟾閣影風送桂輪香露
　宇宵方永帷宫夕未凉南山應有約隔嵗一
稱觴(塞外行圍問嵗舉行/率值中秋節令云)
　　　木蘭迴圍駐蹕避暑山莊
　山容紫翠劇增憐迎面西風大獮旋别館重來纔隔月
　六驄此去動經年荷如憶夏泛新豓樹不言涼以意傅
　迴首朔雲稠叠處射鴻應在那層邉
　秋深潦水盡寒塘鳬雁乗波下幾行翠管誰教翻楚曲
　疏眉雅解易唐粧楓排列嶂欺霜緑菊先重陽冒雨黄
　即景試吟親切句每因代謝悟真常
　　　重九日侍
皇太后宴
　樹杪雲標地鴻賔鹿侣天巖齋臨繡野村景蕩朝烟節
　以題糕設盃因獻
壽傳山靈應忭喜重見菊花筵
　　　進古北口
　鳴梢旋度玉闗雄秋老林巖颯颯風回首龍庭程已杳
　前瞻畿甸氣方葱屏藩北界金湯壯來徃南朝玉帛通
　樓櫓堞垣須整飭由來設險重王公
　侵晨䇿馬尚行霜闗内暄妍逈異常似寄丹楓塞以外
　便逄緑栁嶺之陽題糕數日纔過節納稼千村已滌場
　何幸今年如舊嵗長官須計有餘藏
　　　十二年七月戊申
　上奉
皇太后啟蹕巡幸塞外辛亥出古北口乙卯至熱河行宫
　　　戊午
　賜䝉古王公等宴八月庚申
　御無暑清凉
　賜扈從王公大臣等宴辛酉
　上行圍木蘭奉
皇太后自熱河啟行壬戌
　駐蹕博羅河屯䝉古諸王公等恭迎
　聖駕戊辰
　駐蹕凖烏拉岱
　賜䝉古王公台吉等宴辛未
　上萬夀聖莭詣
皇太后行殿行禮
　御行殿扈從王公文武大臣官員及䝉古王公台吉等
　　　行慶賀禮
　賜王公大臣䝉古王公台吉等宴
　駐蹕布爾哈蘓台癸酉中秋莭
　上詣
皇太后行殿侍膳
　賜扈從王公大臣䝉古王公台吉等宴
　駐蹕巴顔溝九月戊子朔
　駐蹕白虎溝
　降㫖蠲免所過地方額賦十分之三庚寅
　駐蹕博羅河屯
　賜䝉古王公台吉等宴壬辰迴熱河行宫丙申重陽節
　上奉
皇太后幸錘峰落照登髙侍膳
　賜扈從王公大臣等宴丁酉奉
皇太后自熱河迴鑾辛丑八古北口丙午奉
皇太后迴宫
　御製詩(己巳/)
　　　塞上行圍奉
皇太后啟駕載覽西成有象即景秋曉成吟
　七襄雲物九秋清(是日七/夕莭)正值朝来湊快晴頻歲巡遊奉
慈輦乗時蒐狩發行旌千畦香撲黄雲徧列嶂屏拖碧靄
　横邀得
壽康賜言笑勝常年看好西成
　　　駐蹕避暑山莊因成近體六韻
　較獵臨藩塞行秋駐御莊軒庭懸
聖日巖壑蔚
龍光思示諸兒法(臨御以來是嵗始/携諸皇子扈從)欣承
文母慶沿途看寳穡勝地息雲驤五字吟新句千言詠舊
　章(舊作山莊百韻/詩書於壁間)觸縁皆可樂何事轉神傷
　　　延薫山館召太學士傅恒史貽直及内翰侍御諸
　　　　臣賜膳賦詩輙成首倡
　雨後晨清齊景開山莊相共賞靈臺智仁樂在山兮水
　賡詠才看鄒與枚巖下仙泉鳴
舜樂庭間温樹識
堯培
舊時侍從今元老鳩杖中朝未扈來(如大學士張廷玉來/保今皆以年髙在朝)
　(辦理政務不/扈駕來此矣)
　　　䝉古王公等進宴因賦六韻
　玉磧開嘉宴穹廬覆慶雲輸誠因素切獻曝亦堪欣
上壽尊
王母傾心奉大君酪酥為湛露䍲牸作香芹勇闘撲跤戲
　雄看詐馬羣懐柔仰
祖烈巡狩勉時勤
　　　萬夀節賜宴王公藩王及廷臣因成近體
　晴光蕩漾瑞烟浮介夀龍堆勝十洲白雪調歌白雪塞
　(預日/㣲雪)鹿鳴詩賦鹿鳴秋侍臣羣獻南山頌嘉客來添海
　屋籌我有歛時深祝願
慈寧福履永悠悠
　　　中秋日侍
皇太后宴
　中秋節自好上塞景尤清咫尺廣寒界依㣲仙樂聲雪
　開千嶂秀風助一天晴邀得
慈顔喜山靈與(去/聲)有榮
　翠几堆花餅鮮盤侑野麋千秋最圓夜五字又成
　時北斗懸金幕南山獻桂卮吳剛修不到輪外
　一枝枝
　　　賜宴䝉古王公及行圍諸軍校因遣各歸部
　　　　落
　秋郊罷合圍六轡駐騑騑令日開佳宴康衢敞御幃輸
誠恱藩翰布澤錫恩輝千二百軍校驅馳聴指揮遍教
霑湛露同得被陽暉執役令時切和親嵗幣非讙譁權
弛禁犒勞底從威懐肉無嘲朔(䝉古人受賜所食餘肉/率懐之歸且以為敬云)
轒轀滿載歸
　　九月朔日行圍迴蹕駐避暑山莊之作
秋獮言歸自木蘭山莊容與憩征鞍飽觀豐稔情堪快
暫豫心神樂豈盤泉界緑雲供鹿飲山留紅葉
待人看前年已設登髙約(將於此登髙/然後迴鑾)早見孤亭聳
翠巒
重臨雲館坐明窗真覺流隂逝水漎塞上山容雖獨出
園中秋景實無雙檜松晩翠拏蒼巘鳬鴈間心樂碧江
每到朅然頻憶舊塵根底事未全降
　　山莊駐蹕勝日開筵恰迴秋獮之鑾兼值年豐之
　　慶雖順時而行樂憶去嵗而難忘詩以述志爰賦
　　五言
十日駐山莊三秋逢有年行圍既訓士懐逺已廵邉此
　焉乃少憩繩
武増惕乾況復近菊節正可列餻筵稱觴獻
慈夀嘉㑹集羣賢念兹亮工侣胥任籌治權勞逸共心膂
　憂樂思後先去歳事滋紛迴首豈忘旃際和斯惟幸
　持盈當益䖍
　　　重陽日侍
皇太后登髙攬勝之作
　遙峯近嶺罨烟光髙處瓊樓了不涼為要重陽酬令節
　暫教十日駐山莊綵絲結佩仙萸紫
玉座稱觴夀菊黄稍異宫中行樂處稔秋俯眺遍倉箱
　　　入古北口
　人工真可奪天工界限風光逈不同今日入闗逢緑栁
　前朝背樹憶丹楓黍稔是處欣都稔睥眈當年勢尚雄
　地脉千秋自無恙陡懐壯士對西風
　　　十四年七月癸丑
　上奉
皇太后啓蹕巡幸塞外
　降㫖蠲免所過地方賦額十分之三丙午出古北口
　　　庚申至熱河行宫壬戌
　賜扈從王公大臣等宴甲子
　御延薫山館
　賜扈從大學士内廷諸臣宴丁夘
　上行圍木蘭奉
皇太后自熱河啓行戊辰
　駐蹕博羅河屯䝉古諸王公等恭迎
　聖駕己巳
　駐蹕張三營
　賜䝉古王公台吉等宴辛未行圍殪熊
　駐蹕雲特穆爾昻阿八月庚辰
　駐蹕巴顔溝䝉古諸王公等恭進
　御宴壬午行圍殪虎
　駐蹕色埒昻阿戊子
　駐蹕巴顔溝
　上詣
皇太后行殿侍膳
　賜扈從王公大臣䝉古王公台吉等宴己丑
　上萬夀聖節詣
皇太后行殿行禮
　御行殿扈從王公文武大臣官員及䝉古王公台吉等行慶
　　　賀禮
　賜王公大臣䝉古王公台吉等宴辛夘中秋莭
　上詣
皇太后行殿侍膳
　賜扈從王公大臣䝉古王公台吉等宴行圍殪虎
　駐蹕都呼岱辛丑行圍殪虎
　駐蹕烏蘭哈達癸夘
　駐蹕張三營
　賜扈從王公大臣䝉古王公台吉並隨圍兵丁等飯
　　　九月丙午朔迴熱河行宫丁未
　賜扈從王公大臣䝉古王公等宴庚戌
　賜扈從大學士内廷諸臣宴甲寅重陽莭
　上奉
皇太后幸錘峯落照登髙侍膳
　賜扈從王公大臣䝉古王公等宴乙夘
　上奉
皇太后自熱河迴鑾戊午入古北口庚午
　上奉
皇太后迴宫
　御製詩(辛未/)
　　　奉
皇太后出口行圍撰吉起程即事十韻
　習武兼觀俗遵循
家法常
鴻規思纉紹
鶴算喜康彊隔嵗廵邉徼乗時選獵塲所期綏内外即
　以靖封疆啟蹕撰良日横鞭趂曉涼都人𫝊燕喜衞卒逞
　鷹揚列嶂挼藍近千畦環秀長朗懸晴靄碧香擁午雲
　黄隨駐行秋輦行臨避暑莊
卷阿留勝蹟泉石待徜徉
　　　駐蹕避暑山莊詩成近體
　仙館金􁑑莅葆旂行秋駐輦恰相宜㑹心即境真雙美
　得意㣲吟又一時繞
膝常欣承色笑
含飴每切意恩私邉闗内外西城近有喜吾民許共知
　　　山莊啟程之作
　兩日山莊駐清蹕三秋塞獮發行旌灑塵細已霏涼雨
　送爽輕剛直快晴背眄渝闗千嶂叠徑穿澗水一橋横
　詎惟習武勤邉計欲答賢王愛戴誠
　　　䝉古王公例於波羅河屯晉接即事得句
　塞上秋蒐又隔年碧空爽氣正澄鮮仰流左谷右賢後
　就日車塵馬足前望去圍塲欣咫尺携來獵卒列盈千
　一家中外非容易馭逺
鴻猷勉繼旃
　　　宴䝉古諸部落即席得句
　四野天垂連大漠三秋日朗徹穹廬藉兹牲酒聊歡
　衆詎是恩膏漫頌予立馬看餘詐馬繼左賢賜已右賢
　如不拘禮數敦誠意嘉爾風猶似古初
　　　木蘭迴蹕駐避暑山莊即景成什
　山莊秋半饒清致六轡言旋自木蘭祗以行時修武備肯
　教耽獵乆逰盤雲如避去拖綃白楓似隨來嵌壁丹
　新月過弦澄碧落要留此對玉輪圍(將於山莊度/中秋莭故云)
　　　十六年七月壬申
　上奉
皇太后啟蹕廵幸塞外癸酉
　降㫖蠲免所過地方額賦十分之三其夏月被雹成災
　　　者蠲免十分之五乙亥出古北口戍寅至熱河行
　　　宫庚辰
　上行圍木蘭奉
皇太后自熱河啟行辛巳
　駐蹕博羅河屯䝉古諸王公等恭迎
　聖駕(每年屯迎皇上秋獮木蘭䝉古諸王公等皆於博/羅河        駕如    駐蹕山莊時恭遇)
　　　(萬夀聖莭則蒙古諸王公等即於/喀喇河屯迎    駕嵗以為例)壬午
　駐蹕張三營
　賜䝉古王公台吉等宴丁亥
　駐蹕竒木魯成昻阿䝉古諸王公等恭進
　御宴八月甲午朔
　駐蹕烏蘭哈達
　賜扈從王公大臣䝉古王公台吉等宴辛丑
　駐蹕博羅河屯
　賜䝉古王公台吉等宴癸夘迴熱河行宫乙巳
　御如意洲
　賜扈從王公大學等宴丙午
　上萬夀聖莭詣
皇太后行宫行禮
　御澹泊敬誠殿扈從王公文武大臣官員等行慶賀禮
　上奉
皇太后於卷阿勝境侍膳
　賜王公大臣等宴凡三日己酉
　上奉
皇太后自熱河迴鑾壬子入古北口丁巳
　上奉
皇太后迴圓明園
　御製詩(壬申/)
　　　塞上秋蒐奉
皇太后自圓明園啟蹕六韻
　玉塞行時獮金旌發曉秋詎縁循往例實用纘
先猷蹕指山莊駐章馳驛路郵宵衣無内外嵗事竊咨諏
慈履欣康健民歌恊豫逰嚲鞭成五字記里又從頭
　　賜䝉古王公等宴
　青海何曽阻玉闗清秋來覲忘途艱(䝉古四十九旂以/及喀爾喀青海有)
　(未出痘者多因塞上行圍來謁今嵗于/山莊度萬夀節故畢集是地俟行禮)可無三接酬誠
　素況復萬幾當務間未習朝儀曕北闕許隨典屬祝
　南山嘉賔㫖酒同和樂
仁祖懐柔想像間
　　　山莊啟蹕木蘭行圍之作
　山莊行慶攬衢歌寳月團圞莭並過蒐狩九秋應在即
　棲遲廿日覺無何輕嵐别岫雲封戸細雨遙源水漲波
　更有予心欣慰處石田仍獲勝常禾
　　　宴䝉古諸王公
　瑞雲卿擁拂廬穹詐馬筵陳許貢𠂻典屬威儀五等列
　本朝恩數一家同屏藩各守無踰志敦樸羣欣有古風
　咨爾嘉賔思乃業自綿帶礪福無窮
　　　木蘭迴蹕駐避暑山莊之作
瀟灑山莊憇轡宜塞蒐小别未逾時風前落葉蕭蕭
　下霜後飛泉㶑㶑垂湘筆每因幾暇㸃芸帷還趁午暄
　披山靈為我重渲染萬嶂丹青態越竒
　從容偏愛一忩暉菊有黄花暎座馡收拾雲山還澹泊
　啟資思慮入精㣲鹿聲招侣臨髙呌鴈羽知寒背北飛
　打疊行幐詩就帙好因攸吉駕言歸
　　　入古北口
　曲折盤塞山長城遙在目昨記古長城𫝊名自我獨(今/秋)
　(木蘭行圍悉所謂古/長城者為之作說)地險本邱陵詎事逺舂築徒資後
　人議那勝前人躅蒐狩返翠華深秋轉暄淑納稼圃積
　黄連村樹餘緑未盡熈老㓜豈免勞臣僕入闗誦古語
　愔愔式金玉
　　　十七年七月丁丑
　上奉
皇太后啟蹕廵幸塞外已夘
　降㫖蠲免所過地方額賦十分之三庚辰出古北口
　命賞
　　盛京吉林黒龍江學習隨圍人員縀疋其兵丁各賞一月
　　　錢糧癸未至熱河行宫八月甲午
　御如意洲
　賜扈從王公大臣等宴戊戌
　御萬樹園
　賜扈從王公大臣䝉古王公台吉等宴庚子
　御如意洲復
　賜扈從王公大臣䝉古王公台吉等宴辛丑
　上萬夀聖莭詣
皇太后行宫行禮
　御澹泊敬誠殿扈從王公文武大臣官員及䝉古王公台
　　　吉等行慶賀禮
　上奉
皇太后於卷阿勝境侍膳
　賜王公大臣䝉古王公台吉等宴甲辰
　上行圍木蘭奉
皇太后自熱河起行壬子
　駐蹕準烏拉岱䝉古王公等恭進
　御宴丙辰
　駐蹕黙爾根烏里雅蘓台
　上奉
皇太后閱馬戯九月辛酉
　駐蹕布祜圖
　賜扈從王公大臣䝉古王公台吉等宴丙寅重陽莭
　上詣
皇太后行殿侍膳
　賜扈從王公大臣䝉古王公台吉等宴
　駐蹕阿貴圖庚午迴熱河行宫癸酉
　上奉
皇太后自熱河迴鑾丙子入古北口已夘
　上奉
皇太后迴圓明園
　御製詩(癸酉/)
　　　秋蒐木蘭啟蹕之作
　秋是較蒐天平明啟翠旃
東朝常奉豫武烈每繩
先背歛西山霧遙澄北嶺煙沿途看寳穡興㑹益軒然
　　　駐蹕避暑山莊作
　山館延縁駐翠旌每來偏值素秋清宜人山色看無厭
　入晝溪聲聽有情間染丹楓出緑樹全教蛩語代蟬鳴今
　年鹿信虞遲却兩日權停便擬行
　　　山莊啟蹕之作
　較獵乗時正􁎢秋巖闗爽氣拂旌斿晴開塞囿千峰近
　雨挽山莊一日留野水拍橋沙漲落晚禾積圃石田收無
　遺地力繁生齒為此欣然為此憂
　　　木蘭迴蹕駐避暑山莊作
　木蘭秋獮薄言旋山館重教此憇延菊有黄華幽傍砌
　桂餘金粟馥噴筵隔林麋哨聲遲鹿(鹿哨早而麋哨遲/山莊内所有皆麋)
　　(木蘭/乃鹿)寫棟雲飛影亂煙往返停留頻屬詠箋揮壁勒自
　　年年
　　無幾何時往返周山容紫翠闘深秋風吹落葉如聞雨
　　潦盡寒潭逺見洲㸃綴閒雲晴晦幻依遲别館性情投
　　去時怱遽鳴征轡攬結今應數日留
　　　十八年八月戊戌
　　上奉
　皇太后啟蹕廵幸塞外己亥
　降㫖蠲免所過地方額賦十分之三辛丑出古北口甲
　　　辰至熱河行宫丁未
　　上行圍木蘭奉
　皇太后自熱河啟行九月癸丑朔
　　駐蹕穆壘喀喇沁昻阿
　　賜䝉古王公台吉等宴辛酉重陽節
　　上詣
　皇太后行殿侍膳
　賜扈從王公大臣䝉古王公台吉等宴是日
　駐蹕巴顔溝癸酉迴熱河行宫甲戌
　御如意洲
　賜扈從王公大臣等宴丁丑復
　賜扈從王公大臣等宴庚辰
　上奉
皇太后自熱河迴鑾十月癸未入古北口丙戌
　上奉
皇太后迴圓明園
　
　
　
　
　
　
　欽定熱河志卷十五
　欽定四庫全書
　欽定熱河志卷十六
　巡典四
　御製詩(甲戌/)
　　　恭奉
皇太后啟蹕幸避暑山莊之作(有序/)
　　　溯豐鎬發祥之地靈萃萬年憶椒薌躬薦之秋星
　　　周一紀載瞻
祖烈祗謁
丹邱爰諏日至之上旬適度天中之令節敬扶
安輦暫駐山莊時則準噶爾部筞凌策凌烏巴什等率衆
　　　來歸迎鑾肆覲用即卷阿之勝境錫兹湛露之鴻
　　　儀迨夫候屆金􁑑廼復時巡東國禮因事舉詩以
　　　日増啟蹕初程命篇伊始
　追逺柔遐慶典覃天中卜吉啟行驂東巡五載兹惟倍
　　(前以乾隆癸亥至盛/京閲今十年餘矣)西極四夷彼剩三(凖夷四部曰準/噶爾曰都爾伯)
　(特曰和碩特曰輝特策/凌等則都爾伯特部也)計里方欣日正永清塵喜值雨
　霑甘山莊避暑今年信
家法欽承敢即耽
　　　出口襍詠
　詰旦鳴鞭趁曉涼白雲逺嶠復蒼茫黍禾已勃寧晴好
　自哂吾懐曷有常
　塞田每看好秋成綠茂彌岡已慰情暗卜有收疑信半
　大都期望忌其盈
　萬峰濃濯翠芙蕖南北隄防慨想餘今日玉闗為外户
　年年巡狩奉
安輿
　輕雲不雨風含爽迤邐山行那覺塵自是玉驄黄繖葢
　却欣䔩日惠多人
　巖闗背指障崔嵬塞外嵐光直北開真是不征閭左富
聖人深意示招徠(沿邊諸口皆有税惟古北/口無皆康熙年間定制云)
　　　駐蹕避暑山莊
仁祖當年兹避暑今年避暑奉
慈親敢圖逸豫忘深慮亦為(去/聲)柔懐恤逺人勝地秋臨雖
　已屢好山夏景訝初新却思卅二年前事(予十二嵗時/侍    皇祖)
　(避暑於此今/三十二年矣)
聖日依然照此身
　　　山莊燈夕錫宴聨句(有序/)
　　　𬎼賔應律朱輅方陳遵
祖制以行時奉
安輿而避暑乃有員渠部長欵玉塞以來王因兹風土清
　　　嘉就仙莊而祗覲用大柔懐之義聿隆燕愷之恩
　　　萬樹園開合舊旅新賔而伸笑語三巡爵徧叙名
　　　藩渠帥以賦龍光喜因閏夏之餘涼復舉上元之
　　　徃例雲屏風静氷宇天寛百道虹流恍入恒春之
　　　界千枝錦燦同來不夜之城載集詞臣共揚盛事
　　　調變柏梁之舊近體聯賡鑣分石鼎之章七言逓
　　　奏
(御/製)西極來賔示寵章昇平燈宴錫山莊欲因柔逺非誇
富
　　早識歸仁敢恃强嘉與朝正同燕衎快當避暑愜
　　清凉詩唫樂愷周遐邇(臣傅/恒)占合豐盈協雨暘萬
　　樹芳園烟羃羃三霄佳夕露瀼瀼乍教貔虎陳仙
　　仗(臣陳/世倌)
(御/製)更幻魚龍集廣塲望過東岡月猶朗節逾北至夜初
長穹窿圓幕卿雲擁
　　左右賔筵綺席張熠熠鶱鸞呈錦繡呦呦鳴鹿應
　　笙簧蚖膏爛處明宫栁(臣劉/統勲)鶴𦦨髙時出苑牆塔
　　現玲瓏森寶網花敷頃刻燦螢嚢玉蛾來徃飛如
　　織(臣汪/由敦)
(御/製)銀蝶參差舞欲狂抜地虹流峯樹射殷天雷碾塞雲
翔上元不夜渾今夜
　　勝事無方洽四方素䨲擢毫團窟桂赤烏刷羽燭
　　榑桒蓬山忽訝六鼇戴(臣方/觀承)朱闕欣看五鳯蹡枝
　　聳珊瑚搖碧海匳堆韎􁨍暎朝陽星毬結字分還
　　合(臣介/福)
(御/製)氷鏡排輪低復昻熚烞聲中山荅響輝煌影裏水翻
光天開奇景龍沙創
　　序借新年燕綵颺吐火吞刀争獻伎尋橦履索列
　　成行折腰引手盤旋架(臣嵩/夀)急拍髙歌上下吭捷
　　逞都盧紛雜㳫樂陳僸昧震礌硠紅雲一片揚旌
　　斾(臣錢/維城)
(御/製)緑罽雙馳過驌驦翡翠翎垂文士帽(時命尚書劉統/勲協辦陜甘總)
(督統勲乞翎/因以賜之)麒麟錦製外臣裳叵羅潼乳三巡遍
　　甲煎沈檀百和香跋浪長鯨動鱗甲□空掣電耀
　　精芒錦棚未散靈絲㑹(臣程/景伊)絳紙還烘樺燭装重
　　聴踏歌喧象板無煩競渡楫沙棠黄梅氣爽清
　文囿(臣陳/惪華)
(御/製)紅藕風多襲御床珠勒馬頒天廐秣蹴蔬羊出大官
湘(按陸㳺詩有蹴蔬羊之句注謂有人常食菜忽食羊/夢五臟神曰羊踏破菜園云云然國語及䝉古語凡)
　(驛程食物謂之舒蘇蹴疏音相近/陸詩或訛用此注語反覺牽強)𫝊柑一例同堂陛
　　　奉賮千羣共享王新舊籓邦都待從暖寒嵗令
　　　總庥祥團圞接坐依
　　華幄(臣王/際華)次苐呼名
　賜玉漿燕笑親聆
　天語近鴻篇宣示
　聖恩洋逰從瑶島歡何極(臣張/泰開)
　(御/製)禁放金吾漏未央長夏尚徴春有象寰瀛真見恱
　无疆欽承
家法聨中外鞏固金甌奕葉慶
　　　七月五日東巡自避暑山莊啟蹕之作
　避暑居停逮曉秋朝來清蹕啓龍斿逺人宴賚鴻儀備炎月
　棲遲馬足休恰悟兹來即向徃因思欲進每資留山田是處
　䓗華黍未敢先期道有收
　上
陵誠藴十年餘皜日金風行色舒山館南㸔嶂猶近
　吉林東指路還紆每懷侯度咨休助常喜
慈寧奉起居七萃率能知大義寧因跋涉怨咨予
　　　䝉古諸王公進宴即席賦句
　隆崇圓幕據蘭坰將悃聨情自可聽遊牧爾安職斯述懷
　柔我厪化惟寧技呈詐馬鋪雲錦樽酌南山暎座青文
　織精鏐頒後賚異他嵗幣享王庭
　　　冬至次日啟蹕再幸避暑山莊即事言懐
　　　(有序/)
　　　粤惟今夏序屆天中當西渠來覲之辰適東國時
　　　巡之會爰臨仙館慰彼瞻依廣錫崇封沛予膏澤
　　　繼而西藩部長歸誠而均籲來同(時輝特台吉阿/睦爾撤納等和)
　　　(碩特台吉班珠爾等/均率其屬欵闗内附)時乃豐邑
祖陵展謁而方勤逺駕念彼生於邊塞入都則痘症足虞
　　　因而再幸山莊頒賚而燕衎斯溥次惟三宿期匝
　　　一旬良由典重
郊禋屆一陽之來復更以節逄
慈慶祝萬夀之無疆兹惟時㢤不遑暇處無非事者用示
　　　懷柔長句述情新篇紀事
　夙識羲經不省方和鸞却事幸山莊惟欽昨始禋
穹昊必告朝還謁
夀康澤逮新歸盡鳬藻勞因屢駕厪龍驤懷柔要豈耽
　遊豫戎索方疇永奠疆
　　　十九年五月甲申
　上奉
皇太后啓蹕詣
　　盛京恭謁
三陵取道熱河乙酉
　降㫖蠲免所過地方額賦十分之三丁亥出古北口庚
　　　寅至熱河行宫準噶爾都爾伯特台吉䇿陵等入
　覲(凡各部落歸誠入覲一切封/爵賜賚典禮祥見徠逺門)甲午
　御萬樹園
　賜扈從王公大臣䝉古王公台吉及都爾伯特台吉等
　　　宴乙未復
　御萬樹園
　賜宴觀火戱凡四日己亥庚子復
　賜宴七月壬午
　上奉
皇太后自熱河啓鑾前詣
　　盛京丙戌
　駐蹕大寧城西辛卯
　駐蹕吉倫郭勒䝉古王公等恭進
　御宴
　賜扈從王公大臣䝉古王公台吉等宴(嗣後八月甲/寅    駕至)
　　　(吉林九月丁亥鑾十駕至未盛京甲午自/  盛京    迴    月丁  入山海關)十月丙
　　　辰
　上奉
皇太后自
　　盛京迴宫
　　　十一月乙酉
　上啓蹕再幸熱河丙戌出古北口戊子至熱河行宫凖
　　　噶爾輝特台吉阿睦爾撤納和碩特吉台班珠爾
　　　都爾伯特台吉納默庫等入
　覲庚寅
　御萬樹園
　賜扈從王公大臣及凖噶爾台吉等宴凡預宴之王公
　　　大臣等各
　賜表裏有差乙未自熱河迴鑾丙申入古北口戊戌
　上迴圓明園
　御製詩(乙亥/)
　　　恭奉
皇太后幸塞外啟程之作
　　　西戎底定素節方臨將宴凱旋之師亦賜新歸以
　　　爵載塗者有需時日乗暇而先舉獮蒐覲謁便以
　　　木蘭燕衎仍於山館匪效上林之為周阹繁重爰
　　　示我朝之度振古如斯用誌言懷無非事者
　皜日金風發蹕旌武成愷樂惬輿情分茅有待均頒惠
　櫜矢方將大㑹盟萬里伊犁朝北極三秋多稼閲西成
安輿可識增忻豫
福夀駢臻算介瀛
　　　出古北口
　霽景嶙峋朗曉山古來控北數(上/聲)䧺闗常修塞獮三秋
　過早見巖楓一樹殷埤堄幾重就頽廢工商萬室輳鄽
　闤於今惟厪懷柔偹外户伊犁詎此間
　　　駐蹕避暑山莊作
　中外而今果一家止戈奉朔邁流沙兩臨先是曾施惠
　(去嵗都爾伯特台吉策凌等來歸以五月宴於山莊比/輝特台吉阿睦爾撒納等繼至十一月再至山莊錫宴)
　大賚兹畨永定遐雲館桂芳秋正半山田黍熟嵗云嘉
　勤民繼
武願俱愜惟日孜孜敬益加
　　　熱河啟蹕幸木蘭之作
　數日山莊慶典循木蘭時届鹿甡甡(白露後鹿始出聲/而鳴人肖其聲可)
　(呼而至國語曰木蘭今/即為圍塲之通稱矣)櫜鞬早候一千騎(䝉古備圍例/以一千二百)
　(舉成/數云)村落都看三百囷向北添衣涼益峭自西馳牘喜
　猶頻(新降衆台吉將至哈薩克/近亦冇遣使歸化之信)今年秋獮增佳話曰有
　條枝執靮人(諸宰桑有命為/侍衛供役者)
　　　木蘭迴蹕駐避暑山莊三首
　背指木蘭山迢遥清蹕還祈農誠有慶勤政本無閒叠
　樹留紅錦孤峯削翠鬟雲容浮動處得句率其間
　偶寄林泉賞休言松菊存
含飴切深憶繼
武識前言山靜心逾淡秋長氣尚温明朝開麗正(山莊前/宫門名)
　新附遍加恩
　雲色避空宇秋聲冷澗泉飛鴻下沙渚鳴鹿隔林烟何
　必惜花栁端宜親簡編
慈闈常侍奉松鶴祝延年(山莊内名曰皇太后/所御宫    松鶴齋)
　　　熱河啟蹕還京之作
　巖館雲莊旬月稽順時行慶每折折新徠舊附霑恩遍
　後舞前歌振旅齊列巘詩情寄餘興小春鞭影促歸蹄
　僕人單冷還堪厪野渡驅車有凍澌
　　　入古北口
　曦影小春明䧺闗返蹕旌蒼山漸縹緲緑樹尙逢迎閭
　左誠云庶巖巔已遍耕嚲鞭非問景民務動縈情
　　　二十年八月丁未
　上奉
皇太后啟蹕巡幸塞外戊申
　降㫖蠲免所過地方額賦十分之三庚戌出古北口
　　　壬子至熱河行宫癸丑
　上奉
皇太后於卷阿勝境侍膳
　賜扈從王公大臣䝉古王台吉等宴甲寅
　上萬夀聖節詣
皇太后行古行禮
　御澹泊敬誠殿扈從王公文武大臣官員及䝉古王公
　　　台等行慶賀禮
　上侍
皇太后膳
　賜王公大臣䝉古王公台吉等宴凡三日丁巳
　上行圍木蘭奉
皇太后自熱河啓行九月壬申朔
　駐蹕英圖昻阿
　賜扈從王公大臣䝉古王公台吉並隨圍兵丁等飯甲
　　　戌
　駐蹕扎克丹鄂佛囉凖噶爾綽羅斯台吉噶爾藏多爾
　　　濟輝特台吉巴雅爾和碩特台吉沙克都爾曼濟
　　　等入
　覲已夘
　駐蹕張三營
　賜扈從王公大臣䝉古王公台吉並隨圍兵丁等飯庚
　　　辰重陽節
　上詣
皇太后行殿侍膳
　駐蹕博羅河屯壬午迴熱河行宫癸未
　上侍
皇太后膳
　賜扈從王公大臣䝉古王公台吉及凖噶爾台吉等宴
　　　甲申復
　賜宴
　御萬樹園
　賜觀火戯凡三日己丑復
　賜宴凡四日乙未凖噶爾和碩持台吉色布騰等入
　覲
　上侍
皇太后膳
　賜扈從王公大臣䝉古王公台吉及凖噶爾台吉等宴
　　　凡二日丁酉
　御萬樹園
　賜宴觀火戲十月辛丑朔
　上侍
皇太后膳
　賜扈從王公大臣䝉古王公台吉及準噶爾台吉等宴
　　　凡五日丙午復
　御萬樹園
　賜宴觀火戲丁未復
　御萬樹園
　賜宴是日
皇太后賜策□訥穆庫妻等宴戊申
　上奉
皇太后自熱河迴鑾辛亥入古北口甲寅
　上奉
皇太后迴宫
　御製詩(丙子/)
　　　秋日奉
皇太后幸口外行圍啟蹕之作
膝下常承愛日歡不暄節復不嚴寒山山海海增
遐算嵗嵗年年奉
大安
　逺近黄雲馬首逄西成定矣慰良農三時望念一時副
　始覺東來喜氣濃
　夏書曾是戒禽荒秋獮春蒐典更詳肄武寧邊具深意
　萬年家法仰
仁皇
　　　出古北口詠古
　夜雨朝晴候襟燕帯塞闗遼哉緜萬里壯矣㩀千山豈
　復藩籬固誰知肘腋間鬼工猶覺費民力信其艱此日
　滋耕鑿行秋每往還不隨今古變一片嶺雲間
　　　至避暑山莊即事
　巖莊松塢行行到水石烟花在在仙月宇真穪離俗地
　雲窗雅喜讀書筵試聲秋鹿曾何謂弄影春駒有底縁
　嘉讌年來多恵逺翻愁渇望凱音旋
　　　熱河啓蹕之作
　大獮乘秋貴及時朝來清蹕啟雲逵一天霽景浮輕爽
　㡬曲寒流溯逺涯龍塞風光看迤邐雞翹儀衛發葳㽔
　仙莊漫惜餘吟興歸轡尋題詎是遲
　　　九日侍
皇太后宴並賜内外王公諸臣食即席得句
　氣霽興安景廓澄南山映
座祝如陵羊頒儘有銼炊土餻飾何須旗翦綾節喜延齡
　欽孝飬宇恢廣漠惕靈承重陽自古𫝊佳話龍塞登高
　信孰曾
　　　木蘭迴圍駐蹕避暑山莊
　翠䍐逶迤大獮旋仙莊駐賜逺人筵三秋山景欣逄閏
　踰月林光稍異前菊有黄華迎籟馥楓多丹葉綴霜鮮
　問予餘興曾何是千里雲峰阿那邊
　　　二十一年八月癸丑
　上奉
皇太后啟蹕巡幸塞外
　降㫖蠲免所過地方額賦十分之三乙卯出古北口戊
　　　午至熱河行宫庚申
　上行圍木蘭奉
皇太后自熱河啓行壬戌
　駐蹕張三營都爾伯特台吉伯什阿噶什等入
　覲
　賜扈從王公大臣䝉古王公台吉及都爾伯特台吉等
　　　宴九月庚午行圍臺殪虎
　駐蹕墨爾根烏里䊒蘇台辛未䝉古諸王公等恭進
　御宴
　上奉
皇太后閲馬戲癸酉行圍殪虎
　駐蹕鄂爾楚克哈達甲戌重陽節
　上詣
皇太后行殿侍膳
　賜扈從王公大臣䝉古王公台吉及都爾伯特台吉等
　　　宴丁丑
　駐蹕按巴鳩和洛土爾扈特使臣吹扎卜等入
　覲
　賜扈從王公大臣䝉古王公台吉及都爾伯特台吉土
　　　爾扈特使臣等並隨圍兵丁等飯戊寅行圍殪虎
　駐蹕額勒蘇錫納庚辰行圍殪虎
　駐蹕庫爾圖察罕博爾齊爾丁亥
　駐蹕張三營
　賜䝉古王公台吉及都爾伯特台吉土爾扈特使臣等
　　　並隨圍兵丁等飯庚寅迴熱河行宫閏九月丙申
　　　朔
　御萬樹園
　賜扈從王公大臣䝉古王公台吉及都爾伯特台吉土
　　　爾扈特使臣等宴丁酉
　上奉
皇太后于卷阿勝境侍膳復
　賜扈從王公大臣䝉古王公台吉及都爾伯特吉台土
　　　爾扈特使臣等宴凡三日庚子
　御萬樹園
　賜宴觀火戲凡二日戊申
　上奉
皇太后自熱河迴鑾辛亥入古北口甲寅
　上奉
皇太后迴宫
　御製詩(丁丑/)
　　　秋日奉
皇太后幸塞外啟蹕之作
　潤塵夜雨聽深更啟蹕旋看放午晴最嘉晩田滋玉粒
　恰宜新爽應金行誠輸屬國咸來覲(每嵗行圍木蘭四/十九旗䝉古及喀)
　(爾喀例來謁因/以行慶施惠)澤浹大宛初受盟(去嵗我師至哈薩克/本為追我逋逃並非)
　(有害於彼故今嵗即遣/使來降將至山莊宴賚)敬奉
安輿行慶典歡承
慈夀祝山瀛
　　　出古北口
　秋獮嵗常經巖壑悉曲折臨洮及瀛海一帯如睂列廢
　興懷千古守徳可無設即今乃外户何用增築缺闗外
　夏報旱赤地愁龜裂為之祈甘霖雖霑恐過節按轡兹
　厯覽殊與所慮别山巔固稀種種亦多夭札稍下及谷
　中芃芃原穗結十分則已失仍可望七八所以市鄽間
　米價原一轍前途則未知詎可即怡悦
　　　至避暑山莊得句
　山莊臨上塞
皇祖具深猷最是承
恩處敢忘繼
志謀諸藩羣入覲蘇對逺來投(蘇對沙那即/大宛見史記)待至將行慶
貽庥庻少酬
　　　　八月十六日熱河啟蹕木蘭行圍之作
　山莊節過桂花筵哨鹿期臨八月天爰以及時發警蹕底須
　好逸戀林泉虞旌獵騎行招引舊屬新歸相後先更待貴山
　使者至大蒐嘉與惠威宣
　　　重陽日張三營行宫賜䝉古王公及行圍人宴並
　　　　金幣有差詩以記事
　罷圍依例犒筵加施惠兼因荅嵗華耐可行宫逢九日
　雅宜應節見黄花朱提分賜一千騎(一千二百獵/騎舉成數耳)文騎
　均頒􁃪九家(俗所謂四十九/家王子者也)蘇對何妨頻令預(是日哈/薩克使)
　(者亦/預宴)由來澤欲不遺遐
　　　木蘭迴蹕至山莊作
　羽騎駸駸出哨歸山莊秋杪靄清睴寒魚怯與迴波漾
　野鳥紛隨落葉飛籌政奚曾閒宵旰柔遐惟是驗從違
　㡬閒更復饒何事理詠頻因悟化機
　　　熱河啟蹕還京即事
　習武柔遐以次行驂驔六御啟歸程雲莊慢自留清戀
　麥坂旋因閲宿耕駝􁖙每嫌野渡冷馬臕還趂暖曦晴
　觀光率可從人願宛使何妨携入京(哈薩克使臣求隨/蹕至京師許之)
　　　二十二年七月戊申
　上奉
皇太后啓蹕巡幸塞外
　降㫖蠲免所過地方額賦十分之三辛亥出古北口癸
　　　丑至熱河行宫八月辛未
　上奉
皇太后于卷阿勝境侍膳
　賜扈從王公大臣䝉古王公台吉等宴壬申
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日乙亥
　上行圍木蘭奉
皇太后自熱河啓行九月庚寅朔行圍殪虎
　駐蹕博羅莫林
　賜扈從王公大臣䝉古王公台吉並隨圍兵丁等飯甲
　　　午
　駐蹕布祜圖左部哈薩克使臣根扎噶喇等入
　覲
　賜扈從王公大臣及哈薩克使臣等宴乙未
　駐蹕按巴鳩䝉古諸王公等恭進
　御宴閲馬戲戊戌重陽節
　上詣
皇太后行殿侍膳
　賜䝉古王公台吉及哈薩克使臣等並隨圍兵丁等飯
　賜隨圍䝉古王公以下銀幣有差
　駐蹕張三營辛丑迴熱河行宫壬寅
　上侍
皇太后膳
　賜扈從王公大臣䝉古王公台吉及哈薩克使臣等宴
　　　癸卯
　御萬樹園
　賜宴觀火戲及健鋭營兵立馬技甲辰復
　御萬樹園
　賜宴觀火戲乙巳
　御卷阿勝境
　賜宴是日
　上奉
皇太后自熱河迴鑾戊申入古北口辛亥
　上奉
皇太后迴圓明園
　
　
　
　
　
　
　
　
　
　
　
　
　
　
　
欽定熱河志卷十六
　欽定四庫全書
　欽定熱河志卷十七
　巡典五
　御製詩(戊寅/)
　　　恭奉
皇太后口外行圍起程日書事
　氣爽時當大獮候世平塞是外虞陲國朝武備千秋獨
仁祖勤勞萬禩貽
　迤邐楊村復栁莊停鞭問瘼不妨詳老安保赤厪宵旰
　萬嵗千齡奉
夀康
　黍隴禾塍近熟秋實堅實好蔚如油可知夏五憂偏劇
　纔博今來少釋愁
　　　出古北口
　莫問臨洮及滄海愛看雲白與山青出闗爽氣迎人靣
　入畫秋光惬性靈何代隄防此乗障常時來往似行庭
　可知守徳勝守險益凜冰淵祝太寧
　　　至避暑山莊作
　䖍奉
慈輿又駐兹
堯年寳額至今垂本予起愛起敬處值此宜風宜月時蟲
　是秋音喧砌角山猶古色罨簾眉也知吟興行将發且復
　從容藴蓄之
　　　中秋侍
皇太后宴
　嵗嵗時行奉
大安山莊慶節侍
慈歡光明徧照恒沙界端正何須七寳攢髙下巖楓疑桂
　馥友羣野鹿共蟾看底縁益覺中秋好地逈樓䑓近廣
　寒
　　　熱河啟蹕木蘭行圍之作
　山莊行慶中秋度呦鹿鳴時可重(去/聲)遲野水寒灘循迤
　邐舊藩新附盡追隨幾重(平/聲)塞樹含霜色一縷村煙起
　曉炊更有予心誠慰處告成多稼幸如茨
　　　木蘭迴蹕駐避暑山莊之作
　木蘭脩獮薄言廻小駐山莊鎬宴開未久秋風催轡去
　訝同日影上窗來千層錦樹紅兼緑一道玉溪漩復洄
　尋鹿得欣否亦可(園中麋鹿甚/多時鎗獲之)為他巖景耐徘徊
　　　二十三年七月庚子
　上奉
皇太后啟蹕巡幸塞外
　降㫖蠲免所過地方額賦十分之三癸夘出古北口丙
　　　午至熱河行宫辛亥
　上奉
皇太后于卷阿勝境侍膳
　賜扈從王公大臣䝉古王公台吉等茶果凡三日八月
　　　丙辰復
　賜王公大臣䝉古王公台吉等茶果凡六日乙丑
　上侍
皇太后膳丙寅
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴丁夘亦如之戊辰中
　　　秋節
　上侍
皇太后膳
　賜扈從王公大臣䝉古王公台吉等宴己巳
　上行圍木蘭奉
皇太后自熱河啟行癸未行圍殪虎
　駐蹕鄂爾楚克哈達九月丙戌
　駐蹕布祜圖東布魯特使臣車里克齊等入
　覲
　賜扈從王公大臣及布魯特使臣等宴丁亥行圍殪虎
　駐蹕庫庫英圖己丑
　駐蹕薩爾巴里哈達東布魯特使臣舎爾伯克等入
　覲
　賜扈從王公大臣及布魯特使臣等宴庚寅
　駐蹕按巴鳩和洛䝉古諸王公等恭進
　御宴
　上奉
皇太后閲馬戲辛夘
　駐蹕烏蘭哈達東布魯特使臣舒庫爾等入
　覲
　賜扈從王公大臣及布魯特使臣等宴壬辰重陽節
　上詣
皇太后行殿侍膳
　賜扈從王公大臣䝉古王公台吉及布魯特使臣等宴
　　　是日
　駐蹕阿貴圖癸巳
　駐蹕張三營
　賜扈從王公大臣䝉古王公台吉及布魯特使臣等並
　　　隨圍兵丁等飯丙申迴熱河行宫丁酉
　上侍
皇太后膳
　賜扈從王公大臣䝉古王公台吉及布魯特使臣等宴
　御萬樹園
　賜觀火戲及健鋭營兵立馬技戊戌復
　御萬樹園
　賜觀火戲己亥
　上奉
皇太后自熱河迴鑾壬寅入古北口乙巳
　上奉
皇太后迴圓明園
　御製詩(已夘/)
　　　恭奉
皇太后幸避暑山莊曉秋啟駕
　秋蒐武緯亦文經例事山莊數日停玉露金風排法駕
　千秋萬嵗奉
慈寧
　諸部行將奉屬車巖闗古北是門閭朝家武備超千古
　顧語兒孫慎守諸
　芃芃禾黍遍原田轉歉希豐實賴
天兩月景光異爾許向來曽未敢期然
　　　出古北口
　前朝霖雨潮河漲浮橋促就待馬上輜重一一命徐渡
　爭進擁擠反無當巡狩從來寓習軍何妨小試善将将
　塞闗嵗嵗常經過居民識熟無煩訶闗外輿梁駕未得
　避潦有路遵巖阿塞田不與内地同最慮山水當其衝
　低粱髙黍胥芃芃山水驟過沙壓蓬一隅亦厪災民窮
　惟期九㝢均歌豐
　　　恭奉
皇太后駐蹕避暑山莊
　山莊避暑建
堯年每至山莊暑已蠲却是秋髙尚婪熱要知
天佑為遲田(今年得雨夏至後俙種甚遲常虞節凉霜早/乃今秋炎熱異常禾黍得以實堅實好誠感)
　(帡幪大造/    之賜)率欣即景輒掞筆可緩行蒐慢著鞭(遇閏節/早原擬)
　(七月過望即往木蘭行圍兹以婪熱/鹿未呦鳴故改期仍過八月望啟行)
色養
武繩莫非事敢因逰豫弛乾乾
　　　中秋日侍
皇太后宴
　獻
夀東朝祝南極承
歡北塞擬西池以天下
養樂莫大值秋月佳景更竒動桂浮蘭彼徒爾慶霄綺節
　此為宜由來
家法貽千禩松鶴延齡
昔有詩(三十六景中松鶴清越乃后處皇/祖奉養寧夀宫    皇太    也)
　　　避暑山莊啟蹕木蘭行圍之作
　候暄程為改節過獵斯宜呦鹿云将發行驄豈重遲霜
　霏山路迥潦退野橋支納稼村村接秋成歴閲之
　　　木蘭迴蹕駐避暑山莊作
　木蘭廿日事秋蒐臨樂何曾忘(去/聲)運籌去盼佳音迴尚
　爾今看美景昨如流疊峰錦樹紅贏緑落峽琴泉沈且
　浮似此溪山可孤負三朝合著翠華留
　　　進古北口
　兩月行秋翠蹕旋石城埤堄進雄邊天時寒暖一朝異
　地脈東西萬里延昨過溪山已古物再來風月指明年
　翹農意乃無終始宿麥行將閲野田
　　　二十四年七月壬子
　上奉
皇太后啟蹕巡幸塞外
　降㫖蠲免所過地方額賦十分之三丙辰出古北口己
　　　未至熱河行宫丁夘
　上奉
皇太后于卷阿勝境侍膳
　賜扈從王公大臣䝉古王公台吉等茶果凡十日八月
　　　己丑
　上侍
皇太后膳
　賜扈從王公大臣及䝉古王公台吉等宴庚寅
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴辛夘亦如之壬辰中
　　　秋節
　上侍
皇太后膳
　賜扈從王公大臣及䝉古王公台吉等宴癸巳
　上行圍木蘭奉
皇太后自熱河啟行甲午
　駐蹕博羅河屯䝉古王公等恭迎
　聖駕辛丑
　駐蹕布爾哈蘓台壬寅
　駐蹕巴顏溝䝉古王公等恭進
　御宴
　上奉
皇太后閲馬戲癸夘行圍殪虎
　駐蹕鄂爾楚克哈達甲辰
　賜扈從王公大臣䝉古王公台吉並隨圍兵丁等飯九
　　　月庚戌行圍殪虎
　駐蹕齊爾博庫昂阿甲寅
　駐蹕哈里雅爾
　賜扈從王公大臣䝉古王公台吉並隨圍兵丁等飯乙
　　　夘行圍殪虎
　駐蹕巴顏托羅海丙辰重陽節
　駐蹕舒隆哈達
　上詣
皇太后行殿侍膳
　賜扈從王公大臣䝉古王公台吉等飯丁巳
　駐蹕濟爾哈朗圖
　賜扈從王公大臣䝉古王公台吉等飯庚申迴熱河行
　　　宫癸亥
　上奉
皇太后自熱河迴鑾丙寅入古北口己巳
　上奉
皇太后迴圓明園
　御製詩(庚辰/)
　　　八月十八日恭奉
皇太后木蘭行圍啟蹕之作
　每嵗金秋舉獮苗悠悠旌斾馬蕭蕭承
歡内外都無間繩
武覲揚亦孔昭示法子孫從啟蹕(每嵗木蘭行圍諸皇子/皇孫畢從俾習勞也)
　隨圍賓客扈來朝(今年䝉古諸賓客以祝萬夀/來京者衆即由此扈駕而行)新攜回
　部鶻師赤(囬部霍集斯等皆令隨圍彼中放雕鶻者謂/之鶻師赤如元史稱司鷹者謂之錫保赤之)
　(𩔖/)髙處興安試放雕(雕鶻宜於髙處就下放之滿洲䝉/古以騎射為重若回部厄魯特則)
　(以此為/重云)
　　　降㫖免經過州縣納賦
　經過賦免十分三今嵗還敎依往例秋豐任土正所當
　於民傷恩寧傷義掃除罷受僱錢歸築納完更無餘事
　衹虞中飽澤鮮均申命有司察蠧吏
　　　出古北口得詩四首
　年年獮狩此經過外戸何須亟禁訶天捲秋雲歸塞嶺
　潦収川水退潮河
　綏豐闗外可能同馬上昨猶卜度中佳象今朝真目擊
　村村比櫛更崇墉
　從征新附賦歸歟樂土興州安室廬(凖噶爾渠帥達什/達瓦部衆於乙亥)
　(年内附屢遷至山莊普寧寺前為建室廬俾得聚聚族安居/從征効力回部有功凱旋歸里今隨該管大臣臣等迎駕)
　(至古北/口外)齊禮漸敎遵式度䖍隨典屬迎(去/聲)鑾輿
　口北耕民來往熟不譏更不必言征試詢慣事逰辭者
　應作何為塞上行
　　　至避暑山莊六韵
　昨夜雨而晴金曦曉更晶沿途塵氣淨過嶺樹姿迎
仁祖豫逰地
慈親奉養情閭閻欣輻輳部落扈旄旌信是仙莊美常逢
　秋景清今年遲鹿候信宿便登程
　　　熱河啟蹕幸木蘭作
　慶典今年舉帝京秋蒐因致緩登程衹敎仙苑一朝駐
　消得清詩廿首成新附羣蕃道旁送遠來諸部馬前迎
　可知遊豫無非事侯度懷柔永厪情
　　　重陽日侍
皇太后膳
　今朝乃重九佳節不宜孤月日均陽數川原逼上都登
　髙隨處可獻
夀與山俱紫塞如丹禁千秋奉
懿娛
　　　䝉古王公等進宴即席得句
　木蘭嵗嵗秋圍舉東道名藩許獻芹(舊例木蘭行圍扎/薩克盟長等進公)
　(宴家宴凡數次朕命合數宴為一所貢之馬駝牛羊/並却不納既以聯中外一家之情兼寓體恤之意云)幕
　設崇岡菊節度(是日/重九)席聯新部雁行分(隨圍之都爾伯/特親王䇿凌烏)
　(巴什等回部郡王霍集斯/伯克等並命預宴列坐)湯羊美勝八珍膳詐馬催來
　千錦羣諸伎畢陳行賞罷一家和樂萬方聞
　　　至張三營行宫賜宴諸䝉古疊丁丑舊作韵
　示逺圍期兩日加罷圍依舊見黄華曦迎暖谷人披襖
　雪㸃嶤峰樹戴花自為驅馳聊布惠可知中外總為家
　洛那有宴仍敎預(丁丑此宴哈薩/克陪臣亦適預)嘉彼鱗流仰集遐
　　　木蘭迴蹕至避暑山莊作
　鹿期促駕駐兩日塞上行圍倐又迴美土如斯可漫去
　逺人爾許况攜來(時回部郡王霍集斯伯克等自京隨/駕都爾伯特親王䇿凌烏巴什等以)
　(入覲扈從秋蒐而哈薩克陪臣都勒特赫勒等/亦赴木蘭朝謁既命觀圍並攜至山莊錫宴)從容宴
　樂應敎預假藉清涼得久陪繩
武惠遐綿奕葉山莊嘉兆自
天開
　　　入古北口
　秋仲經過冬孟還流隂瞥眼往來間敷恩示度無非事
　暮詠朝披亦未閒向暖鸞鈴入閭左就荒雉堞鎖孱顔
　千村納稼饒衣褐幸慰吾民卒嵗艱
　　　二十五年八月己丑
　上奉
皇太后啟蹕巡幸塞外
　降㫖蠲免所過地方額賦十分之三壬辰出古北口丙
　　　申至熱河行宫戊戌
　上行圍木蘭奉
皇太后自熱河啟行己亥
　駐蹕博羅河屯䝉古王公等恭迎
聖駕辛丑
　駐蹕舒隆哈達
　賜扈從王公大臣䝉古王公台吉等飯九月甲辰
　駐蹕哈里雅爾乙巳行圍殪虎丙午行圍殪虎
　駐蹕吉蘭烏里雅蘓庚戌重陽節
　上詣
皇太后行殿侍膳䝉古王公等恭進
　御宴
　上奉
皇太后閲馬戲是日行圍殪虎
　駐蹕薩爾巴里哈達甲寅
　駐蹕鄂爾楚克哈達
　賜扈從王公大臣䝉古王公台吉並隨圍兵丁等飯癸
　　　亥
　駐蹕木壘喀喇沁左部哈薩克使臣都勒特赫勒等入
　覲
　賜扈從王公大臣䝉古王公台吉都爾伯特親王䇿凌
　　　烏巴什囘部郡王霍集斯伯克及哈薩克使臣等
　　　宴丙寅
　駐蹕張三營
　賜䝉古王公台吉及哈薩克使臣等並隨圍兵丁等飯
　　　己巳迴熱河行宫十月癸酉
　上奉
皇太后於卷阿勝境侍膳
　賜扈從王公大臣䝉古王公台吉都爾伯特親王回部
　　　郡王及哈薩克使臣等茶果凡十日癸未
　御萬樹園
　賜扈從王公大臣及䝉古王公台吉等觀火戲甲申亦
　　　如之乙酉
　上奉
皇太后自熱河迴鑾戊子入古北口辛夘
　上奉
皇太后迴圓明園
　御製詩(辛巳/)
　　　七月十七日幸熱河以雨濘命諴親王恭扈
皇太后駕俟路燥後行雨中登程跋馬成什
　撰良啟駕早𫝊宣可以秋霖遽易旃敬念
慈寧登大慶雅宜
安樂養髙年親藩扈
蹕候塗治宫眷隨行視
膳便涉潦何妨徐按轡習勞更欲閲農田
　　　出古北口即事四首
　千山雨過水歸壑五日晴浮爽拂人古北年年雖熟路
　一番秋景一番新
　潮河波湧搆橋艱野舫乘浮過石灘負捆牽䭾爭問渡
　滿川旅况駐驄㸔
　山蹊避潦昔曽經廿里行宫午憩停厄魯興州來扈駕
　哈邦弗著戴花翎(厄魯特舊著哈爾邦帽今居熱河者/皆易中國冠服來接駕哈爾急呼之)
　(則為一/字云)
　隔河迎駕畢招來奔走宣勞實壯哉一百年前此闗外
　却看頺廢有屯臺
　　　至避暑山莊即事
　三朝秋潦暫稽程䇿渡輕裝趁快晴咫尺仙莊亦莅止
　萬千寳穡可登盈
堯年家法依然仰
任馭輿梁已就成侍衞馳來知
悦豫慰哉懸切寸心誠
　　　七月晦日恭迎
皇太后駕至避暑山莊因成長句
　時巡減從敬前驅令日
安輿登坦途
溫凊旬餘濶
萱戺
起居十里迓蘭衢仙莊依例鶴齋憩(松鶴齋即殿/  聖母寢)佳景欽
　承
鳳輦扶澗葉巖葩都瑞色千秋萬嵗奉
慈娱
　　　熱河啟蹕幸木蘭作
　山莊留駐俟橋搘鹿候秋分難再遲幾縷雲徂澄碧落
　數灣漲退露蒼涯舊圍喀喇沁遼待新附烏梁海並隨
　示度頒恩均有事此行寧衹為逰嬉
　　　木蘭迴蹕至避暑山莊作
　仲秋啟蹕返深秋彌月無何駒影遒迴望木蘭雲共逺
　到來仙苑景還稠楓丹每向松邊見泉響偏於風處流
　如此佳山可漫置合敎數日翠華留
　　　入古北口作
　緑樹看從闗外迴暖延秋序倍長哉(徃嵗迴鑾時闗外/林空關内復見緑)
　(樹今秋倍暖關外/樹葉依然未落云)總縁
慈慶因而篤信是
天庥栽者培邊計古休問守禦民生今祇懋匡徕迎鑾祝
嘏輿情聴(古北提督及直𨽻總兵等備/經壇祝    聖母夀因聴之)陽月欣臨
夀域開
　　　二十六年七月癸丑
　上啟蹕巡幸塞外時以雨潦
　命和碩諴親王允袐恭扈
皇太后駕俟天晴擇吉啟行
　上沿途周視派大臣侍衛督官兵等修治輦路奉迎
安輿
　降㫖蠲免所過地方額賦十分之三己未出古北口庚
　　　申
　駐蹕常山峪是日
皇太后駕自圓明園啟行壬戌
　上至熱河行宫丙寅
　上詣廣仁嶺恭迎
皇太后駕至熱河行宫戊辰
　上奉
皇太后於卷阿勝境侍膳
　賜扈從王公大臣䝉古王公台吉等茶果凡七日丙子
　　　復
　賜茶果凡三日己夘
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日甲申乙酉亦
　　　如之辛夘
　上行圍木蘭奉
皇太后自熱河啟行壬辰
　駐蹕博羅河屯䝉古王公等恭迎
　聖駕甲午
　駐蹕阿貴圖乙未
　駐蹕海拉蘓台九月丁酉行圍殪虎
　駐蹕納喇蘓台辛丑
　駐蹕巴顏溝䝉古王公等恭進
　御宴
　上奉
皇太后閲馬戲癸夘
　駐蹕鄂爾楚克哈達甲辰重陽節
　上詣
皇太后行殿侍膳
　賜扈從王公大臣䝉古王公台吉並隨圍兵丁等飯是
　　　日
　駐蹕扎克丹鄂佛洛乙巳行圍殪虎二豹一
　駐蹕伊綿峪丁未行圍殪虎
　駐蹕博羅昂阿己酉
　駐蹕庫庫英圖
　賜扈從王公大臣䝉古王公台吉並隨圍兵丁等飯癸
　　　丑行圍殪虎
　駐蹕永安拜昂阿丁巳
　駐蹕濟爾哈朗圖
　賜扈從王公大臣䝉古王公台吉並隨圍兵丁等飯庚
　　　申迴熱河行宫乙丑
　上奉
皇太后自熱河迴鑾十月戊辰入古北口辛未
　上奉
皇太后迴圓明園
　
　
　
　
　
　
　
　
　
　
　
　
　
　
　
欽定熱河志卷十七
　欽定四庫全書
　欽定熱河志卷十八
　巡典六
　御製詩(壬午/)
　　　七月八日恭奉
皇太后木蘭行圍啟蹕之作
　通閏由來秋氣早孟秋初吉啟龍旃懸知瞻就迎諸部
　最喜
康强奉大年按頓依然息衆力逐程特厪閲農田黍稌遭澇
　稀垂穗帑濟租蠲遑忍延
　　　出古北口作
　秦代長城太古秋清時來徃習秋蒐刀耕火種率由出
　壘敗垣頺那藉修真是不征譏亦簡(凡關皆有稅惟古/北自康熈年間即)
　(不征稅至/今因之)幸因弗澇穫還稠度關多稼欣逢慶一百年
　前有此不
　　　恭奉
皇太后至避暑山莊即事一律
　遼退今秋早半月
大安日日奉同行(去嵗阻澇因先啟蹕隨路視槁道俱/妥始命諴親王恭奉    聖母就道)
高年康健真堪慶
祖德恢鴻益厪情地自清涼聽午熱(是日/微熱)黍方秀實利西
　成廣仁嶺度山莊近恰有排班哈薩迎(時哈薩克汗阿/布賚遣陪臣蘇)
　(爾統都勒特赫勒等入覲/適至山莊即於嶺前迎接)
　　　避暑山莊啟蹕木蘭行圍之作
　白露今年早中元度啟程野橋取路直潦水落潭平晩
　稼偏冝熱秋空正快晴貴山求宿衞笑許鑒葵誠(哈薩/克汗)
　(阿布賚遣使請安為其所遣陪臣鄂莫爾色楞白特爾/二人懇留備羽林之屬因命為乾凊門侍衞遷徃伊犁)
　　　木蘭迴蹕駐避暑山莊作
　圍期今嵗促廿五日云旋行慶兼施惠秋清正月圓天
　香屋有桂霜勒浦餘蓮晩熱蒸為雨聽之言發泉
　　　萬樹園賜宴即席得句
　叢樾中間甫野長(甫田叢樾為三十六/景之一又名萬樹園)清秋嘉宴拂廬
　張北宛西海胥來賀
祖德宗功正未央詎曰銷兵應凱樂益欽守器慎幾康訓
　恭儉亦示慈惠幣帛均頒實篚箱
　　　重陽日侍
皇太后宴
　皓氣澄秋日日加山莊重九更堪誇登高全攬川原美
　獻
壽欣當風物嘉綺嶺低昂綴紅葉芳階錯落綻黄花宮中
　行樂真行樂玉塞彤庭總一家
　　　雪(九月十四日是/日入古北口)
　夜報塞天同起雲凌晨玉葉遂翩紛無林不作銀花影
　有嶂皆成氷綺紋酒店旗飄近方見僧房鐘響遠猶聞
　入關廿里原秋雨南北寒暄一嶺分
　　　二十七年七月戊辰
　上奉
皇太后啟蹕巡幸塞外
　降㫖以夏雨過多加恩蠲免所過地方額賦十分之五
　　　辛未出古北口甲戌至熱河行宮哈薩克使臣蘇
　　　爾統都勒特赫勒等入
　覲丙子
　上行圍木蘭奉
皇太后自熱河啟行丁亥
　駐蹕伊緜峪
　賜扈從王公大臣䝉古王公台吉及哈薩克使臣等宴
　　　八月丁酉
　駐蹕張三營
　賜扈從王公大臣䝉古王公台吉及哈薩克使臣等並
　　　隨圍兵丁等飯庚子迴熱河行宮壬寅
　上奉
皇太后於卷阿勝境侍膳
　賜扈從王公大臣䝉古王公台吉及哈薩克使臣等宴
　　　癸夘
　上萬壽聖節詣
皇太后行宮行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日丙午
　御萬樹園
　賜宴觀火戲及健鋭營兵丁馬技丁未
　御延薰山館
　賜軍機大臣御前侍衞等飯戊申
　上侍
皇太后膳
　賜扈從王公大臣䝉古王公台吉及哈薩克使臣等茶
　　　果凡四日甲寅復
　賜茶果凡四日九月戊辰重陽節
　上奉
皇太后于延薰山館侍膳庚午
　上奉
皇太后自熱河迴鑾癸酉入古北口丙子
　上奉
皇太后迴圓明園
　御製詩(癸未/)
　　　恭奉
皇太后啟蹕幸避暑山莊作(有序/)
　　　麥風扇牖北至正爾迎旬霉雨收林南訛於焉叶
　　　序佇園齋之待葺志奉
慈娯臨塞館以來遊言循
祖制同朝啟駕率衞士以前驅按頓
徐征命親藩而扈從時也青黄稍接茒簷餠餌香新晹雨
　　　維時清甽稑穜穎擢汙菜已滌觀民而誌輯河渠
　　　輸輓無勞阜俗則經籌食貨倉粟散因陳之積頒
　　　逮周廬窖煤資挹取之供直平近市仙莊宜
避暑前郵即迓
安輿秘殿稱延薰駐蹕疇咨法從披六曹之政牘排日封
　　　函掄九品之選人閲時輪對幾餘典學寧孤修晷
　　　於長嬴農隙詰戎更跂高秋於大野因詹吉斾用
　　　冠行編
　有事園齋待葺修山莊先節奉
慈遊(毎嵗秋月啟駕兹以修/葺園齋啟程較早月餘)按程徐進
高年適避暑真宜
夏凊留稍喜青黄資食接更看高下蔚苗稠長途歴歴觀
　農况敢為巡行忽本謀
　　　降㫖免經過州縣賦十分之五詩以誌事
　歴嵗來巡例免三昨年加二為遭渰正當元氣未復際
　仍與優恩普被湛夏長已佳誠滿望秋成待至敢輕談
　閭閻已自無征調(近畿歉收州縣應行蠲緩各項已屢/經降㫖格外蠲緩命嵗二月内復命)
　　(將勘不成灾之處本年應徵錢粮㮣緩至秋成後再/行酌量帶徴是二麥收穫時催租之吏可以掃迹矣)二
　麥登埸任負擔
　　　出古北口
　浮翠千巒烘曉晴觀民按轡出長城天然龍幹分南北
　便覺爽風拂面迎
　潮河如帶向南流敗壘頺垣不事修設待修兹為守禦
　繫桑已是失長謀
　關外從來禾􁐄佳夏田飽看蔚苗皆歉餘况復秋成逺
　不敢欣懷祗懼懷
　興州厄魯例來迎効力馳驅各盡誠三十年前皆勁敵
　念兹惟益凛持盈
　　　至避暑山莊駐蹕作
　山莊避暑
祖功深待葺園齋用早臨綠嶼青峯新景色對時育物舊
　神心欲慿福地遣煩緒自有雲山啟静吟明日
慈輿便言至歡迎
夏凊仰
徽音
　　　出麗正門㳟迎
皇太后駕至山莊
　策驄山市迓
金輿七日翹心一日紓仙地清凉冝
攝飬雲齋松鶴奉
興居(山莊内殿名皇太后/所御内    松鶴齋)愛看畫影偏遲砌便有炎風解
　避䟽
食履高年増健旺樂同天下始從予
　　　秋日奉
皇太后遊山作
　遊山秋最冝延爽謝炎時千嶂
安輿導六宮寳馬隨佳隂猶翠葉清馥在紅㽔行樂真行
　樂寰中許共知
　　　熱河啟蹕幸木蘭作
　秋蒐雖例事啟蹕又從新桂節纔方過鸞旗此重(去/聲)陳
鹿音遥接待馬意近精神且復覘心願村村納稼巡
　　䝉古王公等進宴即席得句
大野涼秋皜日晶筵張黄幕傍行營千羣馬集英姿試
九白駝牽吉兆呈例事詎惟遵典屬歡言恒是鑒抒誠漢
唐此地寧有此益凛氷淵戒滿盈
　　賜䝉古王公等宴並頒賞執役者
獵期不欲久半月適應還程喜行宮近筵開駐蹕閒笙
簧洽有秩幣帛與均頒詎止循常例懷柔切此間
　　木蘭迴蹕至避暑山莊
仲秋啟蹕返深秋紫翠林光頓改眸隔嶂鹿鳴全似喚
上窻駒影信如流引成渠水聲添冷吐得巖嵐幻益浮
到此精㣲契神處可能五日不為(平/聲)畱
　　入古北口見閭閻秋成有象詩以誌慰
雄闗詎止此提對壁壘猶看架嶺重四閲月惟消一瞬
㡬章詩耳付千峯魚鱗塍幸秋成好馬首路欣暖景逢
洊饉閭閻藉稍濟敢言元氣復吾農
　　　二十八年五月甲戌
　上奉
皇太后啟蹕巡幸塞外是日
皇太后駐蹕湯泉行宮
　上駐蹕石槽行宮(因/)　(駐蹕皇太后懿㫖于啟鑾日□/    湯泉後至山莊一日程)
　　　(較緩馳詣上遵奉皇太后慈諭每日或間日遣侍/衞等                行宮請      安遂為)
　　　(嵗例/云)
　降㫖以上年被災之後仍加恩蠲免所過地方額賦十
　　　分之五丁丑出古北口庚辰至熱河行宮辛巳
　上詣廣仁嶺恭迎
皇太后駕至熱河行宮癸未
　降㫖賞給管守熱河行宮千總太監及兵丁等錢糧有
　　　差八月丙戌
　上奉
皇太后於卷阿勝境侍膳
　賜扈從王公大臣䝉古王公台吉等茶果凡七日甲午
　　　丙申亦如之丁酉
　上萬壽聖節詣
皇太后行宮行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日辛丑
　上行圍木蘭奉
皇太后自熱河啟行丙午行圍殪虎
　駐蹕呼魯蘇台戊申
　駐蹕納喇蘇台達巴罕䝉古王公等恭進
　御宴
　上奉
皇太后閲馬戲己酉
　駐蹕都穆逹烏拉岱壬子行圍殪虎
　駐蹕鄂爾楚克哈達甲寅行圍殪虎
　駐蹕扎克丹鄂佛洛九月丁巳行圍殪虎
　駐蹕薩爾巴里哈逹辛酉
　駐蹕烏穆呼朗圖
　賜扈從王公大臣䝉古王公台吉並隨圍兵丁等飯癸
　　　亥重陽節
　上詣
皇太后行殿侍膳是日
　駐蹕愽羅河屯乙丑迴熱河行宮庚午
　上奉
皇太后自熱河迴鑾癸酉入古北口丙子
　上奉
皇太后迴圓明園
　御製詩(甲申/)
　　　恭奉
皇太后啟蹕幸避暑山莊作
　爽颸皎日曉秋天蘭上行將試大畋敬奉
慈輿循後頓(向毎日奉夏月慈輦逐程而進以便問懿㫖/安自去嵗    幸山莊奉    皇太后)
　(欲同日起程是日駐湯泉較近而後一日至山莊例/則程既緩而隨從諸人至均適便朕欽遵遂以為)爰
　驅清蹕啟前旃浮橋潦水收新漲彌野香風拂甫田嵗
　嵗塞巡觀寳穡最佳寳穡是今年
　　　降㫖免經過州縣賦十分之三詩以誌事
　北巡經赤縣例免三弗取去嵗及前年乃至十之五誠
　以遭洊饑民艱厪心苦兩熟幸去嵗(去嵗麥既收/秋田亦頗稔)元氣
　復未覩今夏麥勝昨大田若晹雨按轡所經歴翼翼芃
　稷􁐄登埸在指日審足資三鬴可以按恒例免三增惠
　汝其實賦幾何寧如遇豐廡
天恩信博濟人事終小補
　　　出古北口作
　昨夜㣲陰詰旦晴千山翠色益晶明今朝秋末三庚盡
　便有涼風馬上迎
　雉堞依然棲絶峯亡秦寧可恃提封若無竟海巖巖者
　今日誰因笑祖龍
　因山為市操(去/聲)奇嬴列販從來不事征(凡闗口例有稅/惟古北獨無盖)
　(地民皇祖欲加㤙此/    至今遵以為例)百嵗老人歌
厚徳街旁一例執香迎
　高下秋田苖總芃果然闗外勝闗中宜晹邇日心誠慰
　因慰翻殷懼滿衷
　　　至避暑山莊駐蹕成什
　每嵗臨秋避暑莊逮云至止暑先藏去年曾一觀其妙
　(去嵗夏月即㳟奉/    皇太后駐此)
夏凊真稱樂以長預此清塵成例典(見前/作)明當
愛日仰
康强幾閒那得饒清靜不盡吟題正待償
　　　出麗正門㳟迎
皇太后駕至山莊
　昨宵霏細雨誠恐礙
輿行半夜全開霽歡生䇿馬迎
康强緣
大德遊豫
喜西成自益無疆
夀詎惟必得名
　　　熱河啟蹕徃木蘭作
　雨過沙溪潦水收川原銍艾喜迎眸興飛捺鉢初排駕
　願愜甌窶幸滿篝守吏分疆遞來接村民生計自為謀
　輕於什一山田賦莫慢催科事苦求
　　　八月廿六日䝉古王公等獻宴即席得句
　資生四種既繁稠(䝉古以馬駝牛馬/四種為資生之具)更喜谷間稼稔收
　(内扎薩克今亦大半種藝并/招致農民收田租之利矣)朋酒稱觥遵徃嵗霽雲覆
　幕讌中秋千山錦繡高低疊一水笙簧宛轉流綽爾齊
　終(䝉古彈火不思吹笳/奏曲謂之綽爾齊)觀灑馬(即詐馬俗謂/之騎逹駻)古風偏愛
　以時修
　　　迴蹕至避暑山莊作
　乗時大獮木蘭迴三日仙莊擬暫陪(擬於此駐蹕/三日憇衆)彌月
　看他纔眼瞥百年例此得心開樹餘綠葉因山暖菊有
　黄華傍砌栽靄靄明窻上曦影箇中依舊引吟裁
　　　入古北口即事
　溯游潮水又迴轅萬壑羣山鎖隘門塞上秋猶不覺冷
　關中曦故喜披温行看綠幕連前路(徃嵗塞外葉落入/關猶見綠樹今嵗)
　(秋暖塞外樹/亦尚未凋)饒積黄墉接野村剛為吾民慶逢稔何來
　穀賤有煩言(畿輔今嵗秋成為數十年所罕遇而民間/反有傷農之歎可見人心太不知足其何)
　　(以承之憮天佑/耶為    然)
　　　二十九年七月丁夘
　上奉
皇太后啟蹕巡幸塞外是日
皇太后駐蹕湯泉行宮
　上駐蹕石槽行宮
　降㫖蠲免所過地方額賦十分之三庚午出古北口癸
　　　酉至熱河行宮
　上詣廣仁嶺恭迎
皇太后駕至熱河行宮丁丑
　上奉
皇太后于卷阿勝境侍膳
　賜扈從王公大臣䝉古王公台吉等茶果凡三日八月
　　　辛巳復
　賜茶果凡七日辛夘
　上侍
皇太后膳
　賜扈從王公大臣及䝉古王公台吉等宴壬辰
　上萬壽聖節詣
皇太后行宮行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日戊戌
　上行圍木蘭奉
皇太后自熱河啟行乙巳
　駐蹕永安拜昂阿䝉古王公等恭進
　御宴
　上奉
皇太后閲馬戲己酉
　駐蹕永安拜色欽
　賜扈從王公大臣䝉古王公台吉並隨圍兵丁等飯九
　　　月辛亥行圍殪豹
　駐蹕庫爾圖察罕乙夘行圍殪豹
　駐蹕伊緜峪丙辰行圍殪虎二
　駐蹕扎克丹卾佛洛戊午重陽節
　上詣
皇太后行殿侍膳
　賜扈從王公大臣䝉古王公台吉並隨圍兵丁等飯是
　　　日
　駐蹕鄂爾楚克哈逹丙寅
　駐蹕張三營
　賜扈從王公大臣䝉古王公台吉並隨圍兵丁等飯己
　　　巳迴熱河行宮癸酉
　上奉
皇太后自熱河迴鑾丙子入古北口十月丙戌
　上奉
皇太后迴圓明園
　御製詩(乙酉/)
　　　恭奉
皇太后啟蹕幸避暑山莊作
　撰吉秋巡啟析旌宜人風物叶金行寒浮曉氣波間漾
　朗射初陽樹底明按例
康輿循後頓清塵快馬肅前程高低近逺良苗秀額慶西
　成卜屢成
　　　出古北口作
　曉色滄涼滿谷寒髙峯纔見日三竿昨朝午熱知何處
　水抱山縈隔幾盤
　鎻鑰尋常壯北門栖巖秦壘至今存戒嚴守此應遲矣
　貽笑那堪更僕論
　多稼今秋内外同未登埸敢道綏豐山村却報迎人象
　老㓜都㸔喜氣融
　　　至避暑山莊作
　萬疊螺峯蔚霽光行秋又復駐山莊蔽波荷錦猶呈綺
　徧野禾雲欲作黄歴看塞田眞有幸毎居巖館勵無荒
　今宵數問應何礙為是明朝迓
夀康
　　　出麗正門恭迎
皇太后駕至山莊駐蹕
　七朝
行殿隔十里榮驄迎固是
起居悉(途間隔日馳使請適/安知    起居安)　寜紓懸企誠仙莊開詄蕩
愛日仰光明寳穡沿途好知堪
豫懿情
　　　木蘭啟蹕紀事(有序/)
　　　桂輪香滿剛澄塞上之華楓板紅新恰繪蘭巾之
　　　景迺薫館駐經匝月當秋而獵騎方嫺繄慶霄酺
　　　逮連朝既望而貉郵宜表溯昔
祖謨敬繼掖
安輿以廵幸為常迨今
慈夀益増居
文囿而頥和斯當皇妃皇子留代
温凊之忱塞水塞山近奉
豫遊之樂移頓鼓循記里問
安則驛置恒馳周阹圖按司虞數獲則鮮肥可逹顧今歲
　　　豐符留熟篝車紓省歛之懐矧此行觀侍員渠櫜
　　　犍識從公之義詰戌習衆身先弗獲辭勞養
志娯
親體適袛期履㤗雖曰鹿町苹露兩旬餘之
定省偶暌敬惟鶴逕松風
萬千歲之居寜伊始爰永言以識事同吉日之命篇
　秋蒐意寓
聖人深無逸詰戎聨衆心一已自應勵朝夕
髙齡却合豫園林鹿鳴鶴舞供
清玩水驛山郵報吉音逾廿徃還兹啟蹕
萬斯年例始斯今
　　　雨中䝉古王公等進宴詩以誌事
　穹幕華筵備已齊來臨那避雨雲低大都事欲從人願
　于是言寜藉象鞮侑酒不妨歌一闋(所謂綽爾多宻者/䝉古備宴必用之)
　教駣(音/陶)可罷馬千蹏(即騎逹駻也是日/以雨濘命罷之)行營歸轡原非
　遠煙景諸峯恰入題
　　　重九日張三營行宫賜䝉古王公等宴賚即事得
　　　　句
　蒐成依例賚藩翰毎値重陽興倍歡(此地値重九宴賚/者逮兹凡三度矣)
　執役雖無過廿日施恩要欲遍千官輕雲綴宇魚鱗碎
　積雪依峯玉色寒獨是今番踈獻節南山遥望祝
釐安
　　　木蘭迴蹕至避暑山莊請
皇太后安恭悉
起居和適欣成長句書懐
　快霽兼欣息夜風蒐迴問
寢
祖時同(康熈年間園必/自木蘭迴)　(皇祖奉詣問安慈寕駐蹕山莊/    親      兹敬遵其例云)
　松留舊緑如新緑楓染深紅及淺紅翹企慰哉心切切
康强悉矣喜融融敬遵
慈訓兹成例(䝉間成例聖母諭以自此將歲循康熈/年      欽承之下曷勝欣依)於萬
　斯年願豈窮
　　　入古北口作
　石城埤堄倚雲開渡去潮河又渡廻稔歲圃場無隙地
　前朝鎻鑰有髙臺今秋收更昨秋勝出口看周入口來
　綏屢同民樂飽暖何修慶遇益欽哉
　　　三十年七月辛巳
　上奉
皇太后巡幸塞外是日
皇太后駐蹕湯泉行宫
　上駐蹕石槽行宮壬午
　降㫖蠲免所過地方額賦十分之三甲申出古北口丁
　　　亥至熱河行宮戊子
　上詣廣仁嶺恭迎
皇太后駕至熱河行宮辛丑
　上奉
皇太后於卷阿勝境侍膳
　賜扈從王公大臣䝉古王公台吉等茶果凡三日八月
　　　乙巳復
　賜王公大臣䝉古王公台吉等茶果凡七日癸丑
　　上奉
皇太后於萬樹園侍膳
　賜䝉古王公台吉及都爾伯特親王䇿凌烏巴什等宴乙邜
　上侍
皇太后膳
　賜扈從王公大臣䝉古王公台吉及都爾伯特親王策
　　　凌烏巴什等宴丙辰
　上萬壽聖節詣
皇太后行宮行禮
　御澹泊敬誠殿扈從王公文武大臣官員䝉古王公吉
　　　吉及都爾伯特親王策凌烏巴什等行慶賀禮
　上侍
皇太后膳
　賜王公大臣䝉古王公台吉及都爾伯特親王策凌烏
　　　巴什等宴凡三日己未
上啟蹕行圍木蘭
皇太后仍駐熱河行宮(增/)　(上以/  命)　(皇妃皇太后聖壽益/      皇子留侍山)
　　　(莊請/等)　(上啟行後間日遣侍衞/    安進鮮嵗以為例)癸亥行圍殪熊
　駐蹕海拉蘇台甲子行圍殪熊
　駐蹕呼魯蘇台丁夘
　駐蹕都穆逹烏拉岱䝉古王公等恭進
　御宴九月己夘行圍殪虎
　駐蹕布爾哈蘇台壬午
　駐蹕張三營
　賜䝉古王公台吉並隨圍兵丁等飯甲申迴熱河行宮
　　　恭請
皇太后安己丑
　上奉
皇太后自熱河迴鑾壬辰入古北口乙未
　上奉
皇太后迴圓明園
　
　欽定熱河志卷十八
　欽定四庫全書
　欽定熱河志卷十九
　廵典七
　御製詩(丙戌/)
　　　恭奉
皇太后秋廵唘蹕之作
　昨夜微霏雨洗車朝來霽景暢晶如天髙氣爽臨秋囿
　山峙川流奉
懿輿自有三千驅赳赳那須十二駕魚魚沿途又此屢豐
　閱曰慰曰兢並切予
　　　出古北口
　闉闍棲嶂迴嶙峋望幸黎元迓蹕廵雖是一年經一度
　憐他每度較前親
　北門鎖鑰重(去/聲)提封組練旌旗列㡬重謾道清時全不
　用聽教(平/聲)例事耀軍容
　鬼工猶恐不能兼人力安施峭壁尖設使千秋無此蹟
　至今誰復笑䝉恬
　身先(去/聲)從來雨不辭鳴鞭迤邐破煙絲予心自有惬懐
　處正是秋田結穗時
　　　至避暑山荘即事得句
　雲勢侵晨欲放晴廣仁嶺過朗曦迎山荘早悦遥看目
　衢市先殷衆迓情
祖澤至今歌樂利予心惟永戒驕盈時廵近逺藩王集不
　必言威惠以誠
　　　出麗正門恭迎
皇太后
　衹覺八朝隔不知十里遥秋晨氣真爽山路潦全消歡
　悉
凊温適親承甘㫖調仙荘奉
文母家法自
神堯
　　　熱河啟蹕木蘭行圍之作
尊養(去/聲)去年例萬年(昨嵗啟蹕幸木蘭時恭奉年頥皇太/后仍駐山荘以適    髙    養並)
　(留皇妃皇子代諭永承成例温/清奉有    慈    為)
興居晨謁啟行旃
慈雲南望一心戀爽氣北迎衆意便落漲本微渉塞水(今/秋)
　(迤北雨短/塞水本微)獲收逾半閱山田(熱河一帶秋收較往年為/遜然尚有過半之收圃塲)
　(亦自櫛/比也)逺臣西北翩聨至(時都爾伯特貝子額爾徳尼/等烏梁海内大臣察達克等)
　(並以朝賀至行/在即扈從行圍)示度懐遐詎偶然
　　　重九日賜䝉古王公等宴賚
　罷圍應犒賚況復值良辰筵對黄華設恩頒翠綺均寜
　須拘禮數實可見情親即命還游牧役人不欲頻
　　　木蘭迴蹕至避暑山荘恭問
皇太后安
　豈不郵章悉
起居北蒐將及月旋初屏翰(平/聲)仰望難孤彼
甘㫖親嘗更廑予
逰豫仙荘
身益健趨承
松牖志方舒(山荘内名松皇太后/所居處    鶴齋)萬年循例今年始(昨嵗/自木)
　(蘭迴蹕詣山荘皇太后宫問/  慈寜駐    舊典也曽䝉)　　(安遵諭以皇祖奉嵗/聖母    自此將)
　(循康熈年間成例欽承深切欣依今嵗即/敬循    慈訓之始自今當永為例事云)信是
天倫樂莫如
　　　入古北口
　兩月秋巡此進闗先殷農況閱民間果然口内勝口外
　(塞田今年夏秋缺雨收穫祗得中豐/闗内則秋成大稔景象勝於口外云)無㡬看過(平/聲)又看
　還風栁面迎陌頭緑霜楓背指嶺眉殷祝
釐敢不遵
慈命便以紆臨了髻山(了髻山修葺莅拈神廟落成距宻/皇太后欲親    香申敬山)
　(雲一程因紆道經臨/便途由盤山迴蹕)
　　　三十一年七月丙子
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫丁丑
　降㫖蠲免所過地方額賦十分之三己卯出古北口壬
　　　午至熱河行宫癸未
　上詣廣仁嶺恭迎
皇太后駕至熱河行宫乙未
　上奉
皇太后於卷阿勝境侍膳
　賜扈從王公大臣䝉古王公台吉等茶果凡三日八月
　　　己亥復
　賜王公大臣䝉古王公台吉等茶果凡七日丁未亦如
　　　之己酉
　上侍
皇太后膳
　賜王公大臣䝉古王公台吉等宴庚戌
　上萬夀聖節詣
皇太后行宫行禮
　御澹泊敬誠殿扈從王公大臣文武官員及䝉古王公
　　　台吉等行慶賀禮
　上侍
皇太后膳
　賜王公大臣蒙古王公台吉等宴三日癸丑
　上啟蹕巡幸木蘭
皇太后仍駐熱河行宫丁卯行圍殪虎
　駐蹕鄂蘭索郭圗九月戊辰朔行圍殪虎
　駐蹕額勒蘇錫納己巳行圍殪虎
　駐蹕按巴鳩和洛昂阿壬申行圍殪熊
　駐蹕坡賚昂阿丙子
　駐蹕張三營
　賜扈從王公大臣蒙古王公台吉並隨圍兵丁等飯己
　　　邜迴熱河行宫恭請
皇太后安丙戌
　上奉
皇太后自熱河迴鑾己丑入古北口十月己亥
　上奉
皇太后迴圓明園
　御製詩(丁亥/)
　　　恭奉
皇太后幸避暑山荘御園唘蹕之作
　昨朝霖雨夜來晴正值蒐廵唘翠旌為奉
康寜緩後頓仍循警蹕肅前行途旁萬姓聽趨覲路近三
　分俾免征(降㫖免經過地方額賦十分之三/嵗以為常俾蹕路羣黎頻沾惠澤)秋節雖遲
　月臨廿(是月十四日始立秋故/唘行於月之二十日)涼颸已覺馬頭迎
　　　出古北口
　蒐廵又此出長闗便覺迎來爽滿顔秋塞已開峯伍伍
　曉空猶掛月彎彎
　遺蹟何須欵祖龍千秋炯鑒慎邉封野橋漲水潮河急
　昨晩山雲西北濃
　去年塞坂微嫌旱今嵗山田幸兆豐未逮登塲知未定
　越因切切惕吾衷
　　　至避暑山荘即事得句
　千峯歛霧矗螺鬟嶺過廣仁接闠闤雖是旬餘遲出蹕
　却饒一月暢居山(今嵗七月逄閏立秋節遲唘鑾較往/年緩十餘日而距進哨尚早可多駐)
　(山荘/一月)評量農務黄雲際唘廸詩情緑樹間更有予心深
　喜處明當䇿馬迓
慈顔
　　　出麗正門恭迎
皇太后至山荘即事得句
　日日伻人悉
起居豈同躬覲
太安輿
康强真是
夀無量愛敬從知樂莫如多稼沿途經
覽豫好山滿苑奉
懐舒秋陽曝處暄宜穡恰有松風入綺䟽
　　　仲秋唘蹕木蘭行圍之作
　秋中行狩臨六轡發如琴豈不
晨昏念亦惟
繩繼欽南瞻遥塞苑北指近雲岑納稼山村景崇墉真愜
　心
　　　䝉古王公等進宴即事成什
　帳殿崔巍向逺坰傾誠貢宴得教聽稱觴共上南山夀
　奏樂還欣北曲聆蘇對洛那咸扈衛(是日哈薩克陪/臣亦命預宴)黄
　河青海更家庭古來斯事稱希有保泰持盈慎自銘
　　髙適詩云青海只今將飲馬黄河不用更防秋夫防
　　秋乃在黄河則其時邉界武備從可知矣明季河套
　　始終為梗夏言欲恢復竟搆大獄卒亦無成若本朝
　　則鄂爾多斯乆為臣僕執役惟謹其居河套與各省
　　民人之各安井里何異耶青海亦與四十九旗䝉古
　　無别随獵侍宴恭敬有加兹武帳列坐誠如家人父
　　子詩以誌事非敢為誇益因自勵
　　　駐張三營行宫賜蒙古王公及隨圍人等宴賚
　　　　作
　别館開佳宴列茵秩有倫勞(去/聲)勤例行賜逮下澤
　教均誰曰甌曽脫端知秋似春羣欣稱世僕我則道
　嘉賔
　　　迴蹕至避暑山荘恭問
皇太后安
　及月山荘
豫養崇
慈顔瞻喜益加
豐朝家馭逺千年計寝閣承
歡一念衷砌以向陽草猶緑忩因延景樹□紅如斯時莭
　如斯事萬載如斯願不窮
　　　恭奉
皇太后山荘啟蹕迴鑾之作
　兩越月餘駐奉言
安馭旋闗山自風景莭序暗推遷
頥養宜真境
逍遥若上仙歡欣承
懿旨來豫定年年
　　　三十二年七月壬午
　上奉
皇太后啟蹕巡幸塞外是日
皇太后駐蹕湯泉行宫
　上駐蹕石槽行宫
　䧏㫖蠲免所過地方額賦十分之三乙酉出古北口戊
　　　子至熱河行宫己丑
　上詣廣仁嶺恭迎
皇太后駕至熱河行宫閏七月丁巳
　上奉
皇太后於卷阿勝境侍膳
　賜扈從王公大臣䝉古王公台吉等茶果凡五日八月
　　　甲子復
　賜王公大臣䝉古王公台吉等茶果凡五日癸酉
　上待
皇太后膳
　賜王公大臣䝉古王公台吉等宴甲戍
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台等宴凡三日丁丑
　上啟蹕廵幸木蘭
皇太后仍駐熱河行宫辛巳哈薩克使臣都勒特克勒等
　　　　入
　覲是日
　駐蹕海拉蘓台乙酉
　駐蹕都穆逹烏拉岱䝉古諸王公等恭進
　御宴
　閲馬戲己丑
　駐蹕鄂爾楚克哈逹
　賜扈從王公大臣䝉古王公台吉及哈薩克使臣等宴
　　　九月戊戌
　駐蹕張三營
　賜扈從王公大臣䝉古王公台吉並隨圍兵丁等飯辛
　　　丑迴熱河行宫恭請
皇太后安丁未
　上奉
皇太后自熱河迴鑾庚戍入古北口癸丑
　上奉
皇太后迴圓眀園
　御製詩(戊子/)
　　　孟秋恭奉
皇太后幸避暑山荘唘蹕之作
　嵗嵗行秋奉
大安
康强欣侍
萬年歡一天霽景人心爽七日吉程馬足盤(自京至熱河/吉行七日程)
　圖逸不教(平/聲)進輕輦習勞常是控雕鞍村民趨覲無呵
　止十分(去/聲)三供例與寛(凡所經過州縣正/供例免十分之三)
　　　出古北口
　塞闗嵗嵗此途遵闤闠歡欣接駕民祗有殷勤籌富教
　那更(平/聲)往事說嬴秦
　將謂秋風出塞凉日中婪熱拂征裳金官酌劑人知否
　火迫良田穂染黄
　水抱山環盤曲蹊兩行緑栁布隂齊今來幸以去年景
　禾􁐄鄉中度䡶輗
　　　至避暑山莊作
　灤陽計里不由旬(自喀喇河屯至山荘祇三十/餘里梵經一由旬謂四十里)按轡清
　晨度廣仁(嶺名在/山荘西)闤闠至今踰萬户(萬家煙火随民便/    皇祖詩句也)
　蒼黔自昔仰
時巡撫兹敢懈繼繩志睠彼依然樂利民更有予衷深幸
　者山田欣閱屢綏頻
　　　出麗正門恭迎
皇太后駕至避暑山荘作
　一日後違八日遲(啓程之日後一皇太后至湯山駐/蹕故逐日    程至今凡八日矣)不
　眠數問夜何其欣知此際
臨安輦恭迎(去/聲)先期候野達曰喜真成莫大喜如斯實願
萬年斯
康强福夀誠誰並祇以
徳崇用受禧
　　　仲秋啓驆木蘭行圍之作
　仙荘彌月駐行旌時届秋蒐此啓程車馬蕭蕭指北塞
　􁐄禾栗栗報西成鷄鳴犬吠山村接鷙臂盧牽獵士迎習
　武朝家有常度遵循詎為(去/聲)恣逰情
　　　木蘭迴蹕至避暑山荘恭問
皇太后安
　郵章雖悉
起居便邇嵗圍期每䟎前
定省顧違廿餘日
豫遊願奉萬斯年亭䑓總是長生境鶴鹿皆成不老仙
　退憩巖齋誠慶慰罨忩紅緑繢峯妍
　　　入古北口(九月十/九日)
　秋暖今年實異哉入闗路更潤無埃黄華把憶重陽過
　緑樹看從塞外來(毎嵗闗外樹葉黄落入闗始見/緑樹今秋闗外樹色尚緑故云)菘薤
　尚留畦町(上/聲)蔚􁐄禾已納圃場堆村民頗有逢年慶却
　廑畿南慮㡬迴(今嵗畿輔髙阜處仍属豐收自哨門至/闗内沿途景象頗佳惟京南瀕水州縣)
　(秋雨稍多有積潦/成灾者深為廑念)
　　　三十三年七月癸巳
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫
　降㫖蠲免所過地方額賦十分之三丙申出古北口己
　　　亥至熱河行宫庚子
　上詣廣仁嶺恭迎
皇太后駕至熱河行宫壬子
　上奉
皇太后於卷阿勝境侍膳
　賜扈從王公大臣䝉古王公台吉等茶果凡三日八月
　　　丁巳復
　賜王公大臣䝉古王公台吉等茶果凡七日丁卯
　上侍
皇太后膳
　賜王公大臣䝉古王公台吉等宴戊辰
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日辛未
　上啟蹕廵幸木蘭
皇太后仍駐熱河行宫己卯
　駐蹕都穆逹烏拉岱䝉古王公等恭進
　御宴
　閱馬戲行圍殪虎
　駐蹕鄂爾楚克哈逹九月壬辰
　駐蹕張三營
　賜扈從王公大臣䝉古王公台吉並隨圍兵丁等飯乙
　　　未迴熱河行宫恭請
皇太后安辛丑
　上奉
皇太后自熱河迴鑾甲辰入古北口丁未
　上奉
皇太后迴圓眀園
　御製詩(己丑/)
　　　恭奉
皇太后幸避暑山荘御園啟蹕之作
　入秋三日屢逢晴撰吉平眀啟綵旌緩奉
安輿循後宿例驅柔轡肅前程輕風楊栁迎頭爽濃露郊
　原蓄目清足博
慈顔倍歡豫勝常禾􁐄逮西成
　　　出古北口
　塞隘近如國北門棲巖底事整頺垣闠闤列肆無征賦
　一百年來沐厚恩(古北口雖設宫詰察行人而於商旅/往來例不徴𣙜百餘年來人民樂業)
　(闗城貨肆/日益緐盛)
　綵亭預祝貢輿情(提督王進㤗奏古北口兵民以明年/為朕六旬萬夀籲陳綵亭預祝因其)
　(事已成且無/煩費姑聽之)不說由來事已成且喜未曽費物力碧天雲
　浄朗秋晴(是日晴明既利行程/亦不致霑漬鋪設也)
　縈紆石棧嚲鞭過蒼緑千林鎖髻螺色合國言紐幹哩
　(金語與本朝國語相同而漢字金史地理志載古北口/國言曰留幹嶺義無可釋音亦不協因思國語謂蒼緑)
　(色為紐斡哩當時或□山樹命名漢人不曉金朝言語妄/為音譯展轉成訛今命釐定金國語觧特為舉出以正)
　(其/謬)乃知金史譯成訛
　出闗例看秋成好今嵗秋成倍往時迎駕有來諸扎薩
　北東言更勝於斯(闗外山田秋稼多稔今年倍勝於常/而科爾沁敖漢諸扎薩克王公等至)
　(此迎鑾僉云迤北迤東各/部落田禾景象較尤豐蔚)
　　　至避暑山荘即景成什
　萬家列肆接闉扉駐熟山荘到若歸一路飽看秋稼好
　千峯疊矗曉雲稀今而來似昨而去旰以食仍宵以衣
　永佑(寺/名)層樓
神御奉處瞻先敬寫心依(寺傍有冩/心精舍)
　　　出麗正門恭迎
皇太后至山荘敬成長句誌喜
　廣仁(嶺名在山荘西經之皇/祖所賜額為必    路)西望是瑶池
王母雲車降此時汎灑昨宵霏細雨晶眀清曉霽髙曦三
　秋有象供
怡豫四海無央祝
夀祺
食履倍康逰攬健歡承
慈訓永來隨
　　　木蘭行圍熱河啟蹕之作
　度節行秋獮(邇年率以八月十/六日啟程往木蘭)詢
安便啟程仙荘數(入/聲)南望寶稼逮西成過雨千溪漲烘晴
　萬嶂明中闗(行宮/地名)午前到咨政慎權衡
　　　至避暑山荘恭問
皇太后安即事誌喜
　行館凌晨發山荘傍已臻
加豐慈體豫至樂慕懐伸日影忩延暖秋園氣藹春
萬年結心願如願籲
天申
　　　入古北口作
　今年秋暖長候不限邉墻闗外樹仍緑籬根花始黄優
　膏後微欠(今嵗闗内外秋稼極為豐茂惟七月以後雨/澤畧欠霑透收成未足十分而口内秋麥亦)
　(因地土稍乾未/能一律翻種)奢望未全償更繫予懐者稀看宿麥芒
　　　三十四年七月戊子
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫
　降㫖蠲免所過地方額賦十分之三辛卯出古北口甲
　　　午至熱河行宫乙未
　上詣廣仁嶺恭迎
皇太后駕至熱河行宫丁未
　上奉
皇太后於卷阿勝境侍膳
　賜扈從王公大臣䝉古王公台吉等茶果凡三日八月
　　　辛亥復
　賜王公大臣䝉古王公台吉等茶果凡七日辛酉
　上侍
皇太后膳
　賜王公大臣䝉古王公台吉等宴壬戍
　上萬夀聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日乙丑
　上啟蹕巡幸木蘭
皇太后仍駐熱河行宫丙子行圍殪虎
　駐蹕按巴鳩和洛色欽九月辛巳行圍殪虎
　駐蹕薩爾巴里哈逹壬午
　駐蹕按巴鳩和洛昻阿䝉古諸王公等恭進
　御宴
　閱戲馬癸未行圍殪虎三
　駐蹕烏蘭哈逹丙戍
　駐蹕張三營
　賜扈從王公大臣䝉古王公台吉並隨圍兵丁等飯己
　　　丑迴熱河行宫恭請
皇太后安乙未
　上奉
皇太后自熱河迴鑾戊戍入古北口辛丑
　上奉
皇太后迴圓明園
　
　
　欽定熱河志卷十九
　欽定四庫全書
　欽定熱河志卷二十
　巡典八
　御製詩
　　　恭奉
皇太后啟行幸熱河駐蹕木蘭行圍之作
慶辰佳節遞都過合奉
慈輿幸熱河習武未宜疏駟鐵矢音恒是詠卷阿
恩深顧復行常侍(恒䝉之例慈諭宜循聫情皇祖毎嵗幸/熱河    習武施惠    外藩所幸)
　(加慈體日益康强每奉豫遊大福懿顔必/  豐厚誠亘古未有之        慶也)
體益康强喜實多納稼更無慮蹂躪潦餘旋轉幸如何(今/年)
　(閏月中雨水過多瀕河地有被澇者六月以後雨𤾉頗/調髙阜稼仍美好昨楊廷璋奏統計通省収成八分有)
　(餘兹蹕路所經則大田悉已登場沿村囷鹿頗/積竟得轉歉為収督臣言果不妄為之慶慰)
　　　出古北口感懷
　古北復鳴鞭今秋殊往年異常經潦漲格外命恩宣(六/月)
　(間潮河異漲衝齧城根舊垣随圮兵民廬舍亦多有漂/捐者特派大臣同提督王進泰查勘撫䘏即開倉平糶)
　(以資接濟並發内府金四萬兩倍賞被水兵民補葺屋/宇仍飭遣工匠繕復城牆今經過則塞門已修築如舊)
　(室廬亦漸次完整惟城牆則待補築更念災餘物價稍/昂官兵衣食未免拮据復加恩賞借一季餉銀俾生計)
　(充/裕)廬舍茍完矣雉墉未築焉長城真自壞觸景倍悽然
　(毎嵗巡行大學士傅恒無不扈蹕今物故矣去嵗征緬/之役本不欲遣往以其敦請甚力命往經畧乃以勤勞)
　(受瘴致殞失此賢臣毎/懷耿耿悔之無及矣)
　　　至避暑山莊作
　慶典原無廢習蒐略遲啟蹕過中秋行將蘭塞千圍合
　(外藩例備千/二百人行圍)且許山莊三日留(今嵗啟行遲山莊祗駐/三日便赴木蘭行圍)
　錦繡開屏間(去/聲)紅綠珮環淙峽互渟流迎鑾萬姓休稱
　謝(六月間熱河山水驟漲居民廬舍被淹業已加恩撫/䘏並賞銀葺治屋宇仍發倉粟平糶以資日用今來)
　(萬衆歡呼叩謝朕實廑災/餘元氣之未能遽復也)元氣還廑可復不
　　　出麗正門恭迎
皇太后至避暑山莊即事成什
　昨宵數問夜何如為是連朝濶
起居老幼黔黎𩔖善錫動言式右史堪書街衢已復舊觀
　矣(六月間山水猝發紅橋以西地勢稍低者市□/多被衝損隨倍賞内帑葺治今已整繕如舊)警蹕
　奚須逺避諸䇿馬躬迎
聖母喜六旬子帝掖
安輿
　　　木蘭行圍自熱河啟蹕作
　雲收萬嶂喜新晴獵馬虞旌值啟程習武繩前奉
慈訓承歡惜濶繫深情積㸔穀圃秋原穫潤逼蘭衢塵不
　生舊部新藩都效職翩聫鞠􁆨路傍迎
　　　重陽日䝉古王公等進宴即席成什
　今嵗行蒐十日遲重陽恰度木蘭時登山無地非髙處
　進宴有心值節期詐馬依然元制度什榜(讀作/平聲)底藉漢
　威儀厯觀史冊如兹少䖍鞏金甌慎自持
　　　至避暑山莊恭問
皇太后安喜而成什
　三度減圍期(今年較往嵗/凡减三圍)問
安心早馳䟎程瞻
懿履仙境適
慈頤廿日
身益徤千秋願若斯吾惟知以喜不忍憶宣尼
　　　入古北口
　朔氣變寒嚴休工春日僉(塞山盿壘頹垣固無事修葺/而此正當路衝觀瞻所繫故)
　(發内帑重築近塞地土凍早/城工暫停力作俟春融興工)本無事修葺徒以繫觀瞻
　省嵗麥籠𤱔禦冬舎接閻安民企黄霸築塞鄙䝉恬
　　　三十五年八月己丑
　上奉
皇太后啟蹕巡幸塞外是日
皇太后駐蹕湯泉行宫
　上駐蹕石槽行宫(謹按毎年地方啟蹕巡幸係直降㫖/蠲免所過    額賦是嵗    隸省)
　　　(輪免正賦之年所過/地方已在普蠲之内)壬辰出古北口
　降㫖加恩豫賞古北口駐防及綠營兵丁一季錢粮乙
　　　未至熱河行宮
　降㫖加恩豫賞熱河駐防及綠營兵丁一季錢粮丁酉
　上詣廣仁嶺恭迎
皇太后駕至熱河行宫己亥
　上啟蹕行圍木蘭
皇太后仍駐熱河行宫九月乙巳行圍殪虎
　駐蹕準烏拉岱戊申行圍殪虎
　駐蹕巴顔溝壬子
　駐蹕按鳩和洛昂阿䝉古王公等恭進
　御宴
　閲馬戯乙夘
　駐蹕張三營
　賜䝉古王公台吉並隨圍兵丁等飯戊午迴熱河行宫
　　　恭請
皇太后安十月甲戌
　上奉
皇太后自熱河迴鑾丙子入古北口庚辰
　上奉
皇太后迴圓明園
　御製詩(辛夘/)
　　　七月十日啟程幸熱河駐蹕木蘭行圍即事疊去
　　　　嵗啟蹕詩韻(有序/)
　　　三驅獮候吉涓將啟虞旌兩日秋霖漲盛致稽蹕
　　　路展行期之信宿快晴已過洗車遣衛士以經營
　　　稳渡無煩涉馬牽舟誠速昨來正報梁成灑道何
　　　頻晨後又逢雨集豈柔金之生水信有恒占乃旬
　　　嵗而一經竟無愆度辛巳之成規可按
大安之豫適宜遵小
駐御園計里畧同緩頓先臨行館詰朝仍勑停鑾惟農事
　　　之闗心積潦懼妨良稼幸田功之蓄目如雲暢好
　　　髙原十五蠲租倍常年而更咨善䘏七言紀事疊
　　　舊韻而兼誌惄懷
　膩霖今嵗又逢過生水陰金屢漲河(辛未辛巳皆大雨/水今嵗又然或以)
　(辛為陰金值嵗主多水/占騐之説豈果有之乎)橋待畢成權駐
輦途㸔可治先(去/聲)循阿幸然髙隴仍秋熟惜矣低田受潦
　多滿望懼將作虚望(今嵗春夏少雨自夏至後膏澤優/霑早稼晩禾並皆芃茂滿擬可望)
　(豐收乃七月朔日以來大雨兩晝夜漲潦殊盛深懼妨/農今沿途所見髙田豐蔚可觀實為得之意外然下隰)
　(業已受傷勑免經過租賦十分之五視常例有加/並令督臣勘察被水成災者照例撫䘏用副廑念)自慙
　之外更云何
　　　白河水漲待橋未成因暫返御園恭問
皇太后安即事書懷(有序/)
　　　伏庚甫退時行宿漲猶留處暑初交置頓成杠未
　　　遍諮首途而請紆掖
輦稍須東上之園率前導而期偫方舟徐駐適中之館乃
　　　問白河而徑度戒道將需半旬因瞻
紫籞而依馳詢
安已經三昔爰迴御苑敬侍
慈顔雖兩辛之卜胥符演潤或緣乎嵗紀而一水之占倍
　　　惕沮塗偏軫夫農功至如典重詰戎佇俟風髙而
　　　表扈矧若恩推懷逺行看日近以迎鑾是用摛言
　　　以當誌事
　今嵗秋霖過辛巳□奚異漲候橋搘五朝待那安清蹕
　(密雲地外白河水勢湍急深至二丈餘不能及時減落/搘柱既難以施工牽舟又艱於速致努三在彼督辦橋)
　(座云非四五日弗克蕆事若因此停蹕乆待殊為無益/且違    定省已閲三日因於十三日仍迴御園恭請)
　(成再聖母安俟奏報橋/    奉    安輿啟行)三日濶應謁
聖慈遮莫園中仍復返逍遥河上豈其宜箕疇黙騐咎徴
　應惕與慚俱祗自知
　　　恭奉
皇太后啟程之作
　臨河轉蹕謁
徽萱五日徘徊駐御園漲退橋成馳奏牘秋髙途治啟
鑾軒(前以白河漲盛宻雲橋難猝成仍囘御園駐蹕敬詢/    聖母起居既命努三等於河干董視架橋並遣)
　(侍衛往來詢促昨始奏報剋日成梁遂於十九日恭奉/    安輿啟行而經凃坦治如常則由豫勅步兵代為)
　(執役因行/賞以旌之)已期舊例可違約(毎嵗巡辛木蘭隨圍之扎/薩克王公台吉等例於古)
　(北口外次第迎鑾今已逾期/十日豈可復令其乆待乎)况覲新來待沛恩(土爾扈/特汗渥)
　(巴錫等率全部來歸諭令於木蘭覲謁觀/園囘至山莊宴賚一切亦須早為部署也)尚有低田存
　潦水民艱一路重詳論
　　出古北口
柔金勝剛金生水自倍蓰秋初漲潮河勢過昨嵗已而
何新築城嚙根復致圯頼人知豫防避潦早遷徙所以
災轉輕不幸中幸耳(今嵗潮河漲勢較去嵗更甚因軍/民等曾經水患七月初一等日見)
(天雨晝夜不止即徙髙處豫防水至雖廬舍被衝而人/無傷損猶為不幸中之幸然人鮮寧居亦堪廑念因發)
(帑賞葺房屋並開倉平糶賞借月粮以資口食兹復降/㫖將旗營各兵糧嵗支本色兩季使米穀留餘贍給永)
(期饒/裕)經過漲已消沙痕存岸涘頺牆埋草木原占川路
峙再築仍再傾當讓地於水(昨嵗新修邊牆復經水傾/圮兹親臨閲視其地適當)
(來水之衝盪撃勢所難免不宜與水相争因諭就缺處/結築礟臺以存規制現傾之垣竟毋庸補修使讓地於)
(水可杜/後患)宣命罷重為庶免紛更屢如云弛禦邊禦邊豈
繋此(自古長城之築原以設險禦邊已昧在徳之訓我/朝幅員逺訖口外仍屬近畿即䝉古新舊諸藩皆)
(隸臣僕并不得僅云中外一家更無可議為輕/弛邊備又何藉此重門之禦屢事修復滋費耶)
　　至避暑山莊即事有作
漲消橋就坦途培至止還遲十日來(初傳㫖於七月八/日啟鑾因雨展期)
(兩日復以白河漲盛密雲橋難猝就仍自懷柔囘駐御/園直至督促橋成於十九日啟程較每常至山莊計遲)
(旬/日)嶺過廣仁境詄蕩門臨麗正象昭囘峯容水態如相
　迓松牖雲莊暢好陪不事招徠歸逺域行看嘉宴此重
　開(土爾扈特汗渥巴錫等率全部十萬衆投誠其汗及/台吉等逺來覲謁計九月中旬可至山莊當於萬樹)
　(園開宴行賞如都爾/伯特筞凌等之例也)
　　　出麗正門恭迎
皇太后即事誌喜
　橋稳途平
鳯輦移
康强逢吉謁
慈怡無疆慶外有餘慶不敢期間願永期簷際錘峯對閬
　苑階前列水即瑤池神仙境藴中和氣豫養
髙年百倍宜
　　　熱河啟蹕幸木蘭行圍之作
　有方必告敬詢
安綪茷㫋旌指木蘭宿雨汎塵途不濘曉雲漏日氣非寒
　問程已熟行來近納稼逢饒志為寛適報逺人歸順至
　朝家蒐典俾同觀
　　　木蘭旋蹕至避暑山莊即事有作
　木蘭肄武罷秋圍是日山莊旋蹕歸勑政旰宵仍别殿
　詢
安歡喜謁
慈闈舊藩莅止入邸舍(四十八旗王公等以執役/嵗乆此間或有置邸舍者)新附隨
　來换黻衣(土爾扈特台吉渥巴錫等於木蘭入覲後即/令其隨至山莊將行宴賚是日先加封爵並)
　(視其秩予以/章服有差)行慶施恩舉次第園看萬樹有光輝
　　　恭奉
皇太后自熱河還蹕之作
　行慶柔倈畢蕆儀栢冬旋蹕指京師仙莊嵗至漫迴顧
　仁嶺雲齊景仰思(鹿仁嶺康熙五十七年/    賜名來往所必經)一路承
歡申愛敬
髙年益徤愜衷私如斯百度猶無厭層巘喬松與永期
　　　三十六年七月戊申
　上奉
皇太后啟蹕巡幸塞外
　降㫖以今嵗雨水較大加恩蠲免所過地方額賦十分
　　　之五其被水成災者仍照例察䘏
　上駐蹕石槽行宫庚戍
　上諭今年七月雨水較大已展期兩日啟鑾及過蘭溝
　　時橋雖已成而未能堅整即遣使奏聞
皇太后請暫
駐御園俟沿途橋座俱成再請
啟駕朕仍先駐石槽行宫閲視所經橋道以便掖
輦安行今日駐蹕懷柔縣遣福隆安馳往密雲察看河勢
　　情形據奏白河盛漲勢難驟落牽舟駕梁均非可以
　　剋日施工因思既不能按程遄行而坐待橋成為時
　　太乆亦屬無益著於十三日仍囘蹕圓明園恭請
皇太后安俟努三督率修理橋座完成奏到時再行傳㫖
　　　起程是日
　命議叙沿途修理橋道各官辛亥迴圓明園丁巳
　上奉
皇太后自圓明園啟行是日
皇太后駐蹕湯泉行宫
　上駐蹕石槽行宫庚申出古北口癸亥至熱河行宫甲
　　　子
　上詣廣仁嶺恭迎
皇太后駕至熱河行宫丙寅
　上奉
皇太后於卷阿勝境侍膳
　賜扈從王公大臣䝉古王公台吉等茶果凡三日八月
　　　庚午復
　賜扈從王公大臣䝉古王公台吉等茶果凡七日庚辰
　　　亦如之辛巳
　上萬壽聖節詣
皇太后行宫行禮
　御澹泊敬誠殿扈從王公文武大臣官員及䝉古王公
　　　台吉等行慶賀禮
　上侍
皇太后膳
　賜王公大臣䝉古王公台吉等宴凡三日癸巳
　上啟蹕行圍木蘭
皇太后仍駐熱河行宫九月乙巳
　駐蹕伊綿峪土爾扈特台吉渥巴錫等入
　覲丙午
　駐蹕薩爾巴里哈逹
　賜扈從王公大臣䝉古王公台吉及土爾扈特台吉等
　　　宴丁未
　駐蹕按巴鳩和洛昂阿䝉古王公等恭進
　御宴
　閲馬戯戊申行圍殪虎
　駐蹕烏蘭哈達庚戌行圍殪虎
　駐蹕他星雅圖阿辛亥
　駐蹕張三營
　賜䝉古王公台吉及土爾扈特台吉並隨圍兵丁等飯
　　　甲寅迴熱河行宫恭請
皇太后安丙辰
　御萬樹園
　賜扈從王公大臣䝉古王公台吉及土爾扈特汗渥巴
　　　錫等南掌國貢使叭西哩門遮昆宴
　賜王公大臣䝉古王公台吉等表裏及土爾扈特汗渥
　　　巴錫等銀幣有差戊午
　賜扈從王公大臣䝉古王公台吉及土爾扈特汗渥巴
　　　錫等宴凡三日辛酉後
　御萬樹園
　賜宴觀火戯凡二日癸亥復
　賜扈從王公大臣䝉古王公台吉及土爾扈特汗渥巴
　　　錫等宴十月己巳
　上奉
皇太后自熱河迴鑾辛未入古北口乙亥
　上奉
皇太后迴圓明園
　御製詩(壬辰/)
　　　恭奉
皇太后幸避暑山莊即事二律(有序/)
　　　獮待行時塞舘駐原夙莅莊宜避暑
慈幃凊適寧居因念昨秋積雨漲川橋煩再架何如當夏
　　　蠲辰啟蹕途怏覩先登既稟承
聖母以忻俞遂宣命諸司以豫飭時則炎蒸未熾薰拂微
　　　凉四朝甫過
北郊六舍言循東道
髙年順志緩程更
安御肩輿令典習勤前導仍肄驅閑駟矧官人而課績時
　　　幾不廢疇咨復減從以恤勞更畨并容休代幸篝
　　　車之滿獲晩麰雲尚鋪黄欣烜潤之均調早稼油
　　　都㵼碧雖先秋較逾匝月豐迺全占惟愛曰欲至
萬年喜誠永矢長言再系短引兼成
　又奉
慈遊逮啟行較常時早月餘程秋霖恐蹈咋年跡
夏凊真循避暑名最利禾濃侵曉露宜收麥湊接朝晴依
　然乘馬烟郊厯送駕人瞻喜倍生
　承
歡
顧愛並殷如山舘
康遊八袠餘展頓敬圖
早憇息(每嵗懐柔皇太后初頓頓而駐湯山行宫次日壽/  駐    縣後即按常    行今以    聖母)
　(逾八旬尤宜安適擬自懷柔以下凡中道程益皇祖所/建舊行宫皆可憇息因恭奉    臨駐冀    緩而到)
　(益早并沿途祗備肩輿/    御行倍適頥養)肩輿自覺
益安舒因成
徐進增情戀仍復先行例道除祗識此他非所識宣尼深
　語敢萌予
　　　出古北口即事
東方曉日萬峯明山路盤旋䇿馬行巖堞軸頹半有地
市鄽櫛此永無征(凡闗皆有征税惟古北口不/設𣙜司遵    皇祖遺制也)旅人那
慮漸石濘農父偏欣曬麥晴讓水即為治水䇿費財奚
事築邊城
　古北口邊牆縁山跨水以築潮河穿水門入庚寅夏
　大雨數日河漲數丈餘奔騰突激繚垣及城闉皆毁
　於水以其為經涂觀瞻所繋發衡緡繕完之辛夘秋
　霖又盛河漲如前新繕垣復圮迨出口臨閲察其故
　葢邊牆踞河上正當其衝河流即移逼城根非可人
　力争禦若屢弛屢葺雖無力役勞民之事而縻金錢
　疲工作非計也至於遏其勢致横溢傷民廬益非計
　也且今中外一家闗以外尚隸畿輔又安藉此防邊
　為北門固屹然壯觀餘堞本無所輕重因命視牆峙
　處結築礟臺以具規制闕者委之於河使其暢流順
　軌行水之智貴乎因勢利導讓之乃所以治之然於
　此正可若夫内地民稠之處則又不可
　　　六月朔日至避暑山莊即事成什
皇祖山莊此
剏居毎來
恩訓不忘初快晴喜共將旬及避暑到猶早月餘(今嵗因/昨秋霖)
　(􁆜稽程啟鑾時早途中每日晴霽凉爽倍勝常年/到山莊較早一月冇半於避暑亦為名實相副云)因以
　循名勵責實敢惟玩物益孜予
髙年駐近遲四宿(毎嵗縣餘皇太后初頓駐湯山次頓駐/懐柔    仍按常程到山莊祗遲一宿)
　(今嵗自懐柔以下凡中道四宿皇祖所建舊行宫皆奉/    聖母駐憇較常則遲    矣葢程益緩而駐益早)
　(冀增安頣養得/倍    適耳)屈指殷心迓
鳯輿
　　　出麗正門恭迎
皇太后至山莊喜成是什
　愉怡候道邊迎
駕命趨前(詢先至安後奉候嵗㦤㫖命䇿/馬    山莊恭    以為常)倍迎
髙齡健却紓十日懸山林供
爽眺溫凊適清便孝則吾何敢慕誠過舜年
　　　熱河啟蹕幸木蘭行圍之作
　節過啟程依例常平明清蹕發仙莊或輿或馬遵
慈訓多黍多稌閲嵗穰野郭山村經迤邐舊藩新部扈相
　將詰戎義以行圍寓
家法聰聴百世長
　　　木蘭迴蹕至避暑山莊恭請
皇太后安喜而成什
　復不過時歸不賖歸來
食履悉康嘉
萬年祝願冀如願四海為家兹更家秋暖葉林紅間綠雨
　輕塞宇霧成霞(是日重/陽微雨)黄州詩稱(去/聲)重陽節可耐庭前
　潤菊花
　　　出麗正門恭送
皇太后啟鑾之作
　今巡步輩奉
慈歡税近先行取日寛(今年肩輿皇大后幸熱河因奉並/  御    緩行    慈顔甚喜)
　(承/均)　　(懿㫖於九月十二日先行按途間所有小行宫/駐憇計行十一日朕仍十六日啟行於廿二日)
　(同至御園以中頓小行/宫不能容多人駐宿也)仍擬御園共早到欽承
懿訓永年刋前旌嶺路瞻徐發後軔山莊駐暫盤去送來
　迎意何極南山為祝鎮斯㸔
　　　入古北口
　仲夏出關秋入闗倐如信宿往和還乍逢夾路草猶緑
　故合依峯樹未殷敗壘徒教留埤堄(皆仄/聲)崇墉欣㸔接
　鄽闤迤南見麥思早雪因識人情知足艱
　　　三十七年五月己未
　上奉
皇太后啟蹕巡幸塞外是日
皇太后駐蹕湯泉行宫
　上駐蹕石槽行宫
　降㫖蠲免所過地方額賦十分之三壬戌出古北口六
　　　月乙丑朔至熱河行宫己巳
　上詣廣仁嶺恭迎
皇太后駕至熱河行宫七月戊午
　賜扈從王公大臣䝉古王公台吉等茶果凡三日辛酉
　上御澹泊敬誠殿土爾扈特郡王巴木巴爾貝子布顔
　　　楚克等入
　覲
　賜巴木巴爾布顔楚克王如意洋表鼻烟壺並
　賜巴木巴等頂帶冠服有差壬戌
　閲步踏八月庚子
　上侍
皇太后膳
　賜扈從王公大臣䝉古王公台吉及土爾扈特郡王貝
　　　子等茶果凡六日甲戍亦如之乙亥
　上萬夀聖節詣
皇太后行宫行禮
　御澹泊敬誠殿扈從王公文武大臣官員䝉古王公台
　　　吉及土爾扈特郡王貝子等行慶賀禮
　上侍
皇太后膳
　賜王公大臣䝉古王公台吉及土爾扈特郡王貝子等
　　　宴凡日丙子
　上御萬樹園觀火戱戊寅
　上啟蹕行圍木蘭
皇太后仍駐熱河行宫丙戌
　駐蹕阿爾蘓台䝉古王等恭進
　御宴
　閲馬戱九月戊戌
　駐蹕張三營
　賜蒙古王公台吉及土爾扈特郡王貝子等飯辛丑迴
　　　熱河行宫恭請
皇太后安甲辰
　上出麗正門恭送
皇太后迴鑾戊申
　上自熱河迴鑾辛亥入古北口甲寅
　上奉
皇太后迴圓明園
　
　
　
　
　
　
　
　
　
　
　
　
　欽定熱河志卷二十
　欽定四庫全書
　欽定熱河志卷二十一
　廵典九
　御製詩(癸巳/)
　　　恭奉
皇太后啟程駐蹕避暑山莊作
高齡避暑塞園清撰吉平明發蹕旌五日節剛三日過今
　年程按去年行野芃雲緑縁逢雨塲積墉黄正喜晴陌
　柳吹風迎靣爽較贏秋熱愜輿情
　　　出古北口作
　巖城高下踞崔嵬讓水平川百丈開(古北口城牆舊本/縁山跨水為之庚)
　(寅夏潮河驟漲牆當水衝者俱圯隨發帑繕完辛卯秋/河復漲水上牆復圮因思牆值河溜勢難與水相事與)
　(其隨葺隨隤徒勞工作毋寜讓地於水以避其衝且今/中外一家更無藉此繚垣為命於牆缺處結築瞭樓以)
　(偹形勢水靣不復遮堵/任其暢流為經乆䇿)古季防秋真足鄙清時避暑更
　誰猜課官月出非遼逺(文武月選官及外省應行陞調/人員自駐蹕熱河後令吏兵二)
　(部堂官毎月輪值一人帶至/行在引見免其在京乆候)衛士番更聽往廻(侍衛及/䕶軍等)
　(令其前後分班/畨值俾得休息)曰此雄闗闗詎此伊犁户外靖邊埃
　　　五月十四日至避暑山莊
　山莊駐蹕每移前(今年夏至在五月初二日以閏在至/前故較昨嵗早二十日    北郊禮)
　(成即㳙吉啟蹕亦/較上年早半月餘)
夏凊都因
頥大年
方澤祭過譔良日三庚節先(去/聲)避炎天(五月二十二日初/伏今日尚在伏前)
　(七日伏向皇太后緩程安行計十八日至山莊亦尚/未入    年七月啟程率在伏中未免婪暑猶熾)
後程緩進期安逸此日先臨撫市鄽烟火萬家仰
昔詠(民至皇祖御製山莊三十六景詩有生理農桑事聚/    萬家又有萬家烟火隨民便之句今休飬生息)
　(閲六十餘年井里繁/盛更數倍於昔矣)益勤恬飬勵乾乾
　　　出麗正門㳟迎
皇太后至避暑山莊喜而成什
　昨晚欲霖慮嶺崇今朝快霽迓
徽宫(前晚宻雨徹旦昨晨雲氣猶濃懼成霖致淖因有明/當西嶺    鳯輿度渥矣其𤾉為繾情之句午後漸)
　(次開晴今晩遂大霽嶺路坦平/㳟迓    □輿喜慰之城倍切)
夀無量故
福無量喜有同因頌有同鶴是仙禽依砌下松為貞樹列
　庭中(松鶴齋奉養也聖/母晏居頥)齋前恒奉
慈顔顧萬嵗千秋樂莫窮
　　　中秋後一日啟蹕木蘭行圍之作
　秋仲例蒐啟蹕應有行必
告候
居興撫遐習武斯攸繋罷彼留兹特未能溪溯石磯還木
　約農登西隴復東塍午前税駕行宫近摹帖因之暇几
　憑
　　　木蘭廻蹕至避暑山莊㳟問
皇太后安喜而成什
　向北圍程又一周歸來
安適敬咨諏日增
食履天同健景獻園林
時豫逰六十慕希五十慕八千秋祝萬千秋年年如是申
　忱忭不覺其間隙影流
　　　入古北口
　秋暖竟殊常(今嵗閏月後節氣率早/而秋暖較往嵗尤長)入闗更向陽連㸔
　樹增緑(闗外樹尚緑而/闗内則緑更濃)無礙草㣲黄官吏紛迎接村莊
　富蓋藏翻犂種秋麥一嵗總農忙
　　　三十八年五月丙寅
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫
　降㫖蠲免所過地方額賦十分之三己巳出古北口壬
　　　申至熱河行宫丙子
　上詣廣仁嶺㳟迎
皇太后駕至熱河行宫丁亥
　上奉
皇太后於卷阿勝境侍膳七月壬午
　賜扈從王公大臣䝉古王公台吉等茶果凡四日丙戍
　閲歩踏八月戊子
　賜扈從王公大臣䝉古王公台吉等茶果凡二日庚寅
　　　土爾扈特貝子沙喇扣肯等入
　覲
　賜扈從王公大臣䝉古王公台吉及土爾扈特貝子等
　　　茶果凡四日丙申
　上奉
皇太后於獅子園侍膳戊戌
　上奉
皇太后於卷阿勝境侍膳
　賜扈從王公大臣䝉古王公台吉及土爾扈特貝子等
　　　茶果己亥
　上萬夀聖節詣
皇太后行宫行禮
　御澹泊敬誠殿扈從王公文武大臣官員䝉古王公台
　　　吉及土爾扈特貝子等行慶賀禮
　上侍
皇太后膳
　賜王公大臣䝉古王公台吉及土爾扈特貝子等宴凡
　　　三日壬寅
　上啟蹕行圍木蘭
皇太后仍駐蹕熱河行宫丙午行圍殪虎
　駐蹕布敦口丁未行圍殪虎
　駐蹕坡賴口辛亥
　駐蹕森吉圍䝉古王公等㳟進
　御宴
　閲馬戯甲寅行圍殪熊一虎一
　駐蹕永安巴依口九月丁巳朔行圍殪虎
　駐蹕薩達克圖庚申
　駐蹕阿穆呼朗圖
　賜䝉古王公台吉及土爾扈特貝子等飯甲子廻熱河
　　　行宫㳟請
皇太后安戊辰
　上出麗正門㳟送
皇太后廻鑾壬申
　上自熱河廻鑾乙亥入古北口戊寅
　上奉
皇太后廻圓明園
　御製詩(甲午/)
　　　㳟奉
皇太后啟程駐避暑山莊二律
　已過
北郊祭應為避暑行
慈輿循近頓清蹕啟前程旣
愜豫遊志還申温凊情年年
諭頻奉嵗嵗例無更
　東門仍據鞍(出長春園東/門御馬而行)送駕列千官豈不林林立欲
　求采采難曉風輕拂爽緑野逺開寛一例急需雨嚲鞭
　弗忍㸔
　　　出古北口
　潮河水弱翕循川異漲衝城𬗟昔年一自讓流乃無事
　(長城舊跨潮河上庚寅夏河水暴漲牆當其衝隨流而/圮隨發帑修復舊觀次年秋河復漲牆復圮因思城本)
　(佔河何如讓地於水且本朝中外一家又豈在此水上/繚垣為藩蔽因命將臨河城垜葺完以備規制而跨河)
　(之城即不復築/遂得相安無事)即云防北詎斯然清時避暑常來往到
　處勑幾勵惕乾遺蹟勝朝多敗壘盖餘百嵗息烽煙
　　　至避暑山莊作
　廣仁(嶺/名)去嵗雨憑輿筞馬平明此過諸利穡霑膏還憶
　彼(去嵗關内春夏雨甚佳闗外四五月間略缺澤五月/十四至山莊日始優霑今嵗則闗外之澤乃勝闗内)
　(也/)習勞示衆每厪予青山緑水真佳處奥室敞軒各灑
　如所愧昔年臨此者依然午夜問軍書
　　　出麗正門㳟迎
皇太后至避暑山莊喜而成什
　嵗嵗蘭衢迓
鳯鑾十朝翹企一朝寛
高年養志奉逰豫哀愫顒
躬祝適安近駐緩行斯莅止明山秀水總承
歡諄諄
慈諭期恒例(每承欽奉慈諭以年年如是/為例    之外實無可言也)祇有欽遵無别
　端
　　　山莊啟蹕木蘭行圍之作
　齋趋松鶴敬
安諏(山莊内曰松聖母恒/憩息處    鶴齋)遂以虞旌發蹕騶小潤
寝門廿餘日丕承
家法萬斯秋西成厯覽欣綏屢北部羣隨聚仰流攬轡據
　鞍同往嵗肯因耽逸懈
貽謀
　　　木蘭廻蹕至避暑山莊㳟問
皇太后安喜而成什
　乗時脩獮返山莊厯攬秋收喜報穰境是真仙
恣逰豫歡承
王母倍康强霜輕紫槲爭松翠氣暖紅荷共菊黄(廻蹕山/莊正當)
　(菊花之時而湖中荷花尚有開者節過寒露即内地亦/不能若此實為罕覯盖由苑中本有温泉是以地脈融)
　(煦而今年氣/候倍暖故爾)日上明窓供㸃筆那忘即景惜流光
　　　進古北口作
　巖闗此日度歸驂四月流隂一瞬叅閭左秋成聊用慰
　山東變故頓因慙(夀張奸民王倫倡為白蓮邪教糾衆/作亂侵掠夀張陽榖堂邑三縣戕害)
　(縣官縱囚劫庫佔据臨清舊城擾􁀤旁近村落而山東/緑營兵怯懦無用不能攻克因派京兵一千令固倫額)
　(駙拉旺多爾濟等帶領特命大學士舒赫德往彼董理/軍務並𠡠周元理何煟各統兵於境上邀截逆首自可)
　(尅日成擒削平賊黨以靖地方么䯢敢作不靖雖其自/取殱誅但四十年來愛養羣黎豈宜尚有此叛逆之衆)
　(思之實為/憤懣耳)廻頭塞景還瞻北撲靣暄風以向南絶壁懸
　崖連埤堄爾時民力若為堪
　　　三十九年五月戊辰
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫
　降㫖蠲免所過地方額賦十分之三辛未出古北口甲
　　　戍至熱河行宫戊寅
　上詣廣仁嶺㳟迎
皇太后駕至熱河行宫七月丁丑
　上奉
皇太后於卷阿勝境侍膳
　賜扈從王公大臣及䝉古王公台吉等茶果凡四日八
　　　月癸未復
　賜扈從王公大臣及䝉古王公台吉等茶果凡三日丙
　　　戍土爾扈特貝勒黙們圖等入
　覲
　賜扈從王公大臣䝉古王公台吉及土爾扈特貝勒台
　　　吉等茶果凡三日庚寅
　上御避暑山莊門
　閱射都爾伯特貝勒巴桑等入
　覲癸巳
　上奉
皇太后於卷阿勝境侍膳
　賜扈從王公大臣䝉古王公台吉及土爾扈特都爾伯
　　　特貝勒等茶果甲午
　上萬夀聖節詣
皇太后行宫行禮
　御澹泊敬誠殿扈從王公文武大臣官員䝉古王公台
　　　吉及土爾扈特都爾伯特貝勒等行慶賀禮
　上侍
皇太后膳
　賜扈從王公大臣䝉古王公台吉及土爾扈特都爾伯
　　　特貝勒等宴凡三日丁酉
　上啟蹕行圍木蘭
皇太后仍駐熱河行宫辛丑行圍殪熊
　駐蹕海拉蘇台乙巳
　駐蹕都穆達烏拉岱䝉古王公等㳟進
　御宴
　閱馬戯九月癸丑行圍殪熊
　駐蹕伊遜河甲寅行圍殪熊
　駐蹕塔里雅圖乙卯
　駐蹕張三營
　賜䝉古王公台吉及土爾扈特都爾伯特貝勒等飯並
　　　銀幣有差戊午廻熱河行宫㳟請
皇太后安己未
　上奉
皇太后於卷阿勝境侍膳
　賜御前大臣軍機大臣等飯壬戍
　上出麗正門㳟送
皇太后廻鑾丙寅
　上自熱河廻鑾己巳入古北口壬申
　上奉
皇太后廻圓明園
　御製詩(乙未/)
　　　㳟奉
皇太后幸避暑山莊是日啟程即事成什
　年年避暑奉
慈闈
慈諭欽承弗敢違土厚氣清宜
夏凊千秋萬載扈
音徽前行
後宿依恒例昔往今來騐道機夜雨朝晴便(平/聲)䟦馬習勞
　即是𠡠惟㡬
　　　出古北口作
　秦築長城土色紫因名紫塞至今貽(見崔豹/古今注)殘垣剰堵
　依然見冠嶺梯巖那搆思興者不知作者苦前人徒遺
　(去/聲)後人嗤塞邊使不侵中國邊境而今豈謂斯
　　　至避暑山莊即事得句
仁皇避暑此卷阿㳟奉
慈輿嵗一過適以明禋舉
方澤遂教啟蹕秩南訛仙莊夏景迎吟馬畫嶂晴光濯黛
　螺五十餘年憶
恩頋昨朝今日不争多
　　　出麗正門㳟迎
皇太后至避暑山莊喜而成什
　啟程翼曉雨淋漓
駐蹕湯泉待彴搘(毎嵗一日慈駕自啟鑾至駐湯莅山莊/計十    今年初頓        山因夜)
　(雨稍大漲潦侵橋隨令莊親王永瑺率虎鎗侍衞前往/督同司道促治輿梁翼日而得    聖母在湯山僅信)
　(宿即就道安行是以較向年/  臨駐熱河之期止多一日)　十日縈思一日喜
八旬聖母六旬兒似兹逰豫誠希也祇有
康强永祝之不可不知
　孔子訓我惟知不忍言知
　　　熱河啟蹕木蘭行圍之作
　武功文德並宜昭
謨烈欽承自
聖堯撰吉行旌指北塞詢
安寝閤謁
東朝獮蒐節合仲秋月徃返期惟廿二朝丙夜紅旗仍問
　㨗㡬曾行幄得逍遥
　　　木蘭廻蹕㳟問
皇太后安喜而成什
　惠遐詰武要惟均蕆事山莊返蹕廵四海臣民咸共仰
高年福祉慶恒申㨗旗到早
知而喜
徽閣瞻
增精與神將奉
安輿入京國弗寒猶先(去/聲)小陽春
　　　四十年五月壬申
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫乙亥出古北口六月戊寅至熱河行
　　　宫癸未
　上詣廣仁嶺㳟迎
皇太后駕至熱河行宫七月庚午
　上奉
皇太后於卷阿勝境侍膳
　賜扈從王公大臣䝉古王公台吉等茶果凡二日癸酉
　　　甲戍亦如之乙亥
　閱歩踏八月戊寅
　上奉
皇太后於卷阿勝境侍膳
　賜扈從王公大臣䝉古王公台吉等茶果凡二日庚辰
　　　土爾扈特貝子沙拉扣肯等入
　覲
　賜扈從王公大臣䝉古王公台吉及土爾扈特貝子等
　　　茶果凡三日丁亥復
　賜扈從王公大臣䝉古王公台吉及土爾扈特貝子等
　　　茶果戊子
　上萬夀聖節詣
皇太后行宫行禮
　御澹泊敬誠殿扈從王公大臣官員䝉古王公台吉及
　　　土爾扈特貝子等行慶賀禮
　上侍
皇太后膳
　賜王公大臣䝉古王公台吉及土爾扈特貝子等宴凡
　　　三日辛卯
　上啟蹕行圍木蘭
皇太后仍駐熱河行宫丙申行圍殪熊
　駐蹕呼魯蘇台己亥
　駐蹕都穆達烏拉岱是日定西將軍阿桂等奏攻克勒
　　　烏圍紅旗報㨗
　命御前侍衛春寜馳詣
皇太后行宫稱賀癸卯行圍殪虎
　駐蹕鄂爾楚克哈達九月丁未行圍殪虎
　駐蹕烏蘭哈達戊申行圍殪熊
　駐蹕坡賴口己酉行圍殪虎
　駐蹕他里雅圖口庚戍
　駐蹕張三營
　賜䝉古王公台吉及土爾扈特貝子等飯癸丑廻熱河
　　　行宫㳟請
皇太后安丁巳出麗正門㳟送
皇太后廻鑾辛酉
　上自熱河廻鑾甲子入古北口丁卯
　上奉
皇太后廻圓明園
　御製詩(丙申/)
　　　㳟奉
皇太后幸避暑山莊啟程之作
　東廵廻蹕剛半月北幸啟程又一時無乃太勤車馬爾
　未嘗少懈旰宵斯
堯皇家法寜容弛
文母高年合奉怡避暑長兹承夏凊
修齡永祝侍
期頥
　　　出古北口
　塞有塞之意古來畏北人發端始蘇李扼險自嬴秦征
　戰多傷􁀤戍屯良苦辛難言惟守在得要亦相親即此
　徃來度恒聨中外臣𠡠㡬勤一已施惠接嘉賓(自秦人/北築長)
　(城畏其南下防之愈嚴則隔絶愈甚不知來之乃所以/安之我朝    家法中外一體世為臣僕    皇祖闢)
　(此避暑山莊每嵗廵幸俾䝉古未出痘生身者皆得意/  覲見宴賞鍚賚    恩益深而情益聨實良法美)
　(超越千/古云)敢不遵
家法寜徒事豫廵紓懐摛五字掲義示千春
　　　至避暑山莊即景成什
　蘭露松風曉氣清廣仁嶺過見巖城萬家烟火滋增倍
　(我家及皇祖山莊詩有聚民至/萬    萬家烟火隨民便之句)五榖倉箱望益誠智水
　仁山怡性謐髙畦低壠喜天晴更予一節便冝者午夜
　軍書罷問程
　　　出麗正門㳟迎
皇太后至避暑山莊喜而成什
　朝晴夜雨符汛灑路左迎
鑾此夙興十日牽縈欣大慰
萬年康健福駢膺惟兹避暑期恒豫不覺
喬齡逐漸增欲擬求仙為駐景秦皇漢武有明徴
　　　熱河啟蹕木蘭行圍之作
　甫過月節發天閑例寓詰(戎/)懐(逺/)未可刪千百年承
　　　垂
家法廿餘日契濶
慈顔(自八月十六日啟蹕至九月初八日廻蹕山/莊問    安違侍    聖母計二十一日)勤思無
　逸欣馬御(是日自山莊乗馬/出至尖營始易車)厯攬有收慰穡艱里祇由
　旬駐猶早(至中闗行宫/四十七里)掞辭紀事趂㡬閒
　　　木蘭廻蹕至避暑山莊㳟問
皇太后安喜而成什
　仲秋啟蹕季秋還來徃剛消廿日間却比向年增慕志
　乃欣先節謁
慈顔
精神逾健
天恒錫山水供
怡日永閒頥養固知此地好㣲歉者略逺京闗
　　　九月十六日避暑山莊廻蹕駐喀喇河屯行宫作
　翠羽平明轉蹕輪河干别舘駐逡廵憶來林態纔仲夏
　重到山光釀小春瞥眼便為經嵗事問心底是惜隂人
　甌香研淨多清暇㸃筆聊因紀此辰
　　　四十一年五月癸未
　上奉
皇太后啟蹕廵幸塞外是日
皇太后駐蹕湯泉行宫
　上駐蹕石槽行宫
　降㫖蠲免所過地方額賦十分之三丙戍出古北口己
　　　丑至熱河行宫癸巳
　上詣廣仁嶺㳟迎
皇太后駕至熱河行宫七月己丑土爾扈特郡王舎楞等
　　　入
　覲甲午
　上奉
皇太后於卷阿勝境侍膳
　賜扈從王公大臣䝉古王公台吉及土爾扈特郡王等
　　　茶果凡五日辛丑
　閲歩踏八月辛丑
　上奉
皇太后於卷阿勝境侍膳
　賜扈從王公大臣䝉古王公台吉及土爾扈特郡王等
　　　茶果凡三日甲辰土爾扈特郡王䇿伯克多爾濟
　　　等入
　覲
　賜扈從王公大臣䝉古王公大臣及土爾扈特郡王等
　　　茶果凡二日辛亥亦如之壬子
　上萬夀聖節詣
皇太后行宫行禮
　御澹泊敬誠殿扈從王公文武大臣官員䝉古王公台
　　　吉及土爾扈特郡王等行慶賀禮
　上侍
皇太后膳
　賜王公大臣䝉古王公台吉及土爾扈特郡王等茶果
　　　凡三日乙卯
　上啟蹕行圍木蘭
皇太后仍駐熱河行宫辛酉行圍殪虎
　駐蹕那爾蘇台癸亥
　駐蹕都穆達烏拉岱䝉古王公㳟進
　御宴
　閱馬戯九月癸酉
　駐蹕張三營
　賜䝉古王公台吉及土爾扈特郡王等飯
　　　丙子廻熱河行宫㳟請
皇太后安庚辰
　上出麗正門㳟送
皇太后廻鑾甲申
　上啟蹕自熱河廻鑾丁亥入古北口庚寅
　上奉
皇太后廻圓明園
　
　
　
　欽定熱河志卷二十一
　欽定四庫全書
　欽定熱河志卷二十二
　廵典十
　御製詩(己亥/)
　　　幸避暑山荘唘程之作(有序/)
　　　典具如初法駕展七程之始禮循乎古吉行踰兩
　　　載而遥𬗟
祖制之常遵秋蒐仍飭歎
慈歡之夙奉
夏凊難追時則栁陌微涼梅霖正霽爰御驄而曉發習勞
　　　還似當年憶扶
輦以徐臻紀事頓殊前度歴山郵而臨避暑北道依然排
　　　星罕以指清河東門詄若撫盈眸之禾黍劭農藉
　　　用慰焉接撲面之雲嵐顧我何為情也適來行館
　　　合有新吟朅爾宣毫忍披舊什長言誌感小引抒
　　　懐
　又是常年避暑時由來兩嵗未行斯分明似昔全殊境
　展轉於懐那措詞經國
深猷述
祖徳奉
輿欽養𬗟
慈儀山荘指日蹕将駐踊懼難為即景詩
　　　出古北口
　兩年未此度巖闗昔嵗情懐想像間戎詰敢因忘
祖制
歡承那再奉
慈顔閭閻滋庶籌衣食市肆無征任往還(古北口雖設闗/門啇賈出入例)
　(不征/稅)承徳府新興學校兼觀士習可雍嫻
　　　至避暑山荘得句
　承徳新陞以府名四民歡忭路旁迎山河自是萬古閱
　寒暑忽教兩嵗更雖曰勵躬法
祖志傷哉廻首養
親情初來例有詩篇紀慙愧無端七字成
　　　熱河唘蹕木蘭行圍之作
　中秋節過唘蒐程
祖制昭垂奕葉明肯以長年有所倦亦惟勵已不渝誠乍
　驚兩嵗倥􁦖閱益切諸藩愛戴情廻望難堪追憶處幾
　曾清曉問
安行(向年唘蹕幸木蘭日必先詣情/出告之禮於今追憶實難為)　(慈闈請/)　　(安申/)
　　　木蘭廻蹕至避暑山荘作
　往還原自向年同疊樹高低緑變紅稅駕徒然駐塞苑
　問
安那復謁
慈宫即今對景淡無味憶昔承
歡恨不竆清夜芸齋頻有夢夢醒其奈總成空
　　　四十四年五月乙未
　上唘蹕廵幸塞外是日
　駐蹕石槽行宫
降㫖蠲免所過地方額賦十分之三戊戌出古北口辛
　　丑至熱河行宫丁未
上詣
　文廟行釋奠禮(詳見學/校門)七月丙午
上御卷阿勝境
賜扈從王公大臣蒙古王公台吉茶果丁未巳酉亦如
　　之庚戌
閱歩踏八月甲寅
上御卷阿勝境
賜扈從王公大臣蒙古王公台吉茶果凡六日乙卯土
　　爾扈特貝子竒布坦等入
覲丁巳杜爾伯特札薩克台吉伯拜等入
覲並
賜茶果癸亥亦如之甲子
上萬夀聖節
御澹泊敬誠殿扈從王公文武大臣官員䝉古王公台
　　吉及土爾扈特貝子杜爾伯特札薩克台吉等行
　　慶賀禮
御卷阿勝境
賜王公大臣䝉古王公台吉及土爾扈特貝子杜爾伯
　　特札薩克台吉等茶果凡三日戊辰
上唘蹕行圍木蘭丙子
駐蹕穆逹烏拉岱䝉古王公進
御宴
閱馬戲丁丑行圍殪虎
駐蹕巴顔布爾哈蘓台九月甲申行圍殪虎
駐蹕伊遜河丙戌
駐蹕張三營
賜䝉古王公台吉及土爾扈特貝子杜爾伯特札薩克
　　台吉等飯己丑
上廻熱河行宫甲午
上唘蹕自熱河廻鑾丁酉入古北口庚子
　上廻圓明園
　御製詩(庚子/)
　　　幸避暑山荘啟程之作
　祭
澤𫝊臚遴庶士蕆諸務益敬勤增廵方歸未半月閱避暑
　諏惟吉日應鷺序鴛行列班聚玉鞭珠勒啟行仍古
　稀天子猶乘馬(廻蹕旬日各官北郊殿試㪚館選翰林/引見文武    諸務次第悉舉即於二)
　(十一日啟程幸避暑山荘凌暑䇿騎控/御如常雖年已七十未覺鞍馬煩勞也)無逸幾(去/聲)垂元
　與曾
　　　出古北口
　千載巖城雖就隤亦餘埤堄枕崔嵬藉㸔歴代興亡蹟
　不外一言徳險該禾黍青䓤經雨後黔黎踴躍識鑾來
　守斯足矣為門户慚愧伊犂萬里恢
　　　至避暑山荘駐蹕即事一律
　過嶺(廣/仁)遙㸔日上東山荘萬木翠雲籠右祠(城隍/廟)左廟
　(文/廟)胥瞻曁後海先河此意同避暑兼因避曠典(朕五旬/六旬大)
　(慶之年皆於宫中御殿受賀後乃啟蹕來熱/河今年有所不欲故照常例五月即啟行)致閒返以
　致躋公(熱河官吏兵民乃畧有綴景為迎鑾/慶夀之舉雖事已成然非所喜也)雖然昨嵗
　曾經駐切切懐思未解𠂻
　　　八月十三日於避暑山荘行七旬慶典即事成什
　御殿庚寅禮未仍(每嵗誕辰率在山荘逢大慶始於京/師御殿受賀故庚寅嵗有十年一度)
　(一臨軒之句今嵗以不能似庚寅率羣臣於舉行慈/寕宫行禮故不忍御殿受賀祇在山荘照例)山
　荘聊聽慶岡陵七旬屈指數(上/聲)今古六帝因心騐法懲
　(三代以後帝王享國年逾七旬者六帝漢武帝梁高祖/唐明皇宋高宗元世祖明太祖其中可法者惟元世祖)
　(明太祖然亦不能無遺憾焉/其餘皆予所鄙以為戒者)北塞駢田朝衆部西天歡
　喜祝神僧(班禪額爾徳呢自後藏逺來慶祝各䝉古王/公台吉喀爾喀衛拉特等一聞其来無不歡)
　(忭踴躍實為我/國家吉祥盛事)宜言吉日弗言慽東望
松齋慽不勝(正殿之左即率羣松鶴齋為昔/年逢萬夀節    臣行禮之處)
　　　避暑山荘廻鑾謁
陵駐蹕喀喇河屯之作
　踐祚之初廿五曾居諸忽逮七旬増未其隕越深䝉
業用是
東西敬謁
陵蹙蹕罷圍非少懈(今年予七旬初度禮應㳟謁即於兩/陵䖍申展謁因罷木蘭行圍    八)
　(月二十八日自熱河啟行計廽/蹕至圓明園仍在九月下旬初)指荘豫訂勵丕承灤陽
　别墅行來近穏度輿梁衆喜仍(昨因夏潦浮橋難立往/來行人問渡稽滯兹秋)
　(爽連晴輿梁穩度扈從/人等並無䟦渉之苦)
　　　入古北口
　敬以謁
陵清蹕旋巖闗入乃早常年寥寥空宇净雲氣(昨夜/微雨)矗矗
　諸峰朗霽烟石彴紫橋歛秋潦崇墉比櫛獲山田迤南
　窪地多遭沴繾彼忘兹祇􁃊然
　　　四十五年五月己亥
　上啟蹕廵幸塞外是日
　駐蹕石槽行宫
　降㫖蠲免所過地方額賦十分之三壬寅出古北口乙
　　　巳至熱河行宫七月癸巳年班回部葉爾𦍑三品
　　　阿竒木伯克貝子色提布阿爾第等又杜爾伯特
　　親王䇿楞悟巴什土爾扈特貝子沙拉扣肯等㳟
　　祝
萬夀及喀什噶爾四品噶咱納齊伯克愛逹爾之子烏
　　曽克等入
覲
上御依清曠殿並
召見
賜茶甲午木坪宣慰司堅木恭囊康及各上司土舎頭
　　日等入
覲於惠廸吉門外丁酉班禪額爾徳呢自後藏至(詳見/徠逺)
　　(門/)於澹泊敬誠殿跪請
聖安
上御依清曠殿
賜坐
賜茶果
命班禪額爾徳呢至須彌福夀之廟居住庚子
上御萬樹園
賜班禪額爾徳呢等並扈從王公大臣䝉古王公台吉
　　及回部阿竒木伯克貝子杜爾伯特親王土爾扈
　　特貝子及木坪宣慰司等宴
賞賚金幣有差辛丑杜爾伯特汗嗎克蘇爾札布等土
　　爾扈特郡王色楞等恭祝
萬夀入
覲
上御卷阿勝境並
召見
命同班禪額爾徳呢等並扈從王公大臣䝉古王公台
　　吉及回部阿竒木伯克貝子杜爾伯特親王土爾
　　扈特貝子及木坪宣慰司等
賜茶果壬寅悟梁海㪚秩大臣伊素特等恭祝
萬夀入
覲
上御卷阿勝境
召見
命同扈從王公大臣䝉古王公台吉及回部阿竒木伯
　　克貝子杜爾伯特汗土爾扈特郡王及木坪宣慰
　　司等
賜茶果癸卯甲辰乙巳皆如之丙午
閱步踏八月戊申
上御卷阿勝境
賜扈從王公大臣䝉古王公台吉及回部郡王阿竒木
　　伯克貝子杜爾伯特汗土爾扈特郡王悟梁海㪚
　　秩大臣及木坪宣慰司等茶果乙酉
上御卷阿勝境
賜班禪額爾徳呢等及扈從王公大臣䝉古王公台吉
　　回部郡王阿竒木伯克貝子杜爾伯特汗土爾扈
　　特郡王及木坪宣慰司等茶果庚戌辛亥皆如之
　　丁巳
上御避暑山荘宫門土爾扈特汗䇿凌那木札爾等及
　　朝鮮正使錦城尉朴明源等同時入
覲恭祝
萬夀跪請
聖安戊午
上御卷阿勝境
賜班禪額爾徳呢等並扈從王公大臣䝉古王公台吉
　　回部郡王阿竒木伯克貝子杜爾伯特汗土爾扈
　　特汗朝鮮正使及木坪宣尉司等茶果己未
上萬夀聖節
御澹泊敬誠殿扈從王公大臣文武官員䝉古王公大
　　臣貝勒台吉回部郡王阿竒木伯克貝子杜爾伯
　　特汗土爾扈特汗朝鮮正使悟梁海㪚秩大臣及
　　木坪宣慰司等行慶賀禮並
命隨至卷阿勝境
賜茶果庚申
上御卷阿勝境復
賜茶果是晩
上御萬樹園
賜班禪額爾徳呢等並扈從王公大臣䝉古王公台吉
　　回部郡王及阿竒木伯克貝子杜爾伯特汗土爾
　　扈特汗朝鮮正使及木坪宣慰司等觀火戲辛酉
上御卷阿勝境
賜扈從王公大臣䝉古王公台吉等茶果壬戌亦如之
　　是晩
上御萬樹園
賜班禪額爾徳呢等並扈從王公大臣䝉古王公台吉
　　等觀火戲乙丑
上御萬樹園
賜班禪額爾徳呢等並扈從王公大臣䝉古王公台吉
　　等宴甲戍
上自熱河廻鑾謁
陵九月丁丑入古北口乙未
　上廻圓明園
　御製詩(辛丑/)
　　　幸避暑山荘啟蹕之作
　通宵雲凈曉晴豪避暑行廵例向遭衣用袷紗破晨爽
　㡌垂釐毳却炎饕東門依舊千官送廣甸懐新多稼叨
　袖嚲玉鞭控珠勒(珠勒雖為鞍轡用語然國語及䝉古/語皆為小歩馬之稱即俗所為走馬)
　(也/)敢為圖逸謝年高
　　　出古北口
　按頓行宫清蹕移巖闗度處爽風披今來古徃供詩料
　敗壘殘垣入畫姿萬里原非一時舉一心恒繋萬年思
　固知不藉兹為守却恐侵尋或守兹
　　　至避暑山荘駐蹕即事得句
　山荘避暑例依前是日行旌涖止便皜日揚輝瀼麥露
　輕風拂爽引槐烟
經營敬迎垂奕世䟦渉寧當謝長(上/聲)年仍擬木蘭親校獵
　徒云即鹿豈其然
　　　八月十六日避暑山荘啟蹕徃木蘭之作
　去嵗罷圍因大慶今年行獮例依常中秋甫過餅𤓰節
　上塞非遙麅鹿塲幾度溪橋消野漲歴觀村圃得中穰
　(近年塞外雨雖勤然旋雨旋/霽不致大潦尚有三䮒之收)古稀有一仍䋲
武不息體乾勵自强
　　　木蘭廻蹕至避暑山荘作
　廻㸔射鹿木蘭邉千里雲收淨碧天蒞止山荘秋又季
　搜吟書屋景當前峯容林態自終古
安問
歡承異昔年不可無言紀時日有言祇益意悽然
　　　四十六年閏五月庚戍
　上啟蹕廵幸塞外是日
　駐蹕石槽行宫
　降㫖蠲免所過地方額賦十分之三癸丑出古北口丙
　　　辰至熱河行宫七月辛酉安南國使臣阮維宏等
　　於惠廸吉門外道旁瞻覲
天顔
上加賞該國王縀疋及使臣等銀幣有差乙丑
上御卷阿聖境
賜扈從王公大臣䝉古王公貝勒額駙台吉等茶果凡
　　五日庚午
閱歩踏入月壬申
上御卷阿勝境
賜扈從王公大臣䝉古王公貝勒台吉等茶果癸酉甲
　　戌皆如之乙亥
上御卷阿勝境土爾扈特台吉額爾徳呢等入
覲
召見
賜茶並
命同扈從王公大臣䝉古王公貝勒台吉等
賜茶果丙子亦如之丁丑哲布尊丹巴胡土克圖入
覲
上御依清曠殿
召見
賜茶戊寅杜爾伯特扎薩克台吉布爾布逹爾濟等入
覲於惠迪吉門外跪迎
聖駕庚辰
上御萬樹園
賜扈從王公大臣䝉古王公貝勒台吉等及哲布尊丹
　　巴胡土克圖並土爾扈特台吉杜爾伯特札薩克
　　台吉等宴是晩
上御萬樹園
賜扈從王公大臣䝉古王公貝勒台吉等及哲布尊丹
　　巴胡土克圖並土爾扈特台吉杜爾伯特札薩克
　　台吉等茶果觀火戲壬午
上御卷阿勝境
賜扈從王公䝉古王公貝勒台吉等及土爾扈特杜爾
　　伯特等茶果癸未
上萬夀聖節
御澹泊敬誠殿扈從王公大臣文武官員等行慶賀禮
御卷阿勝境
賜扈從王公大臣䝉古王公貝勒台吉等及土爾扈特
　　台吉杜爾伯特台吉等茶果甲申
上御卷阿勝境
賜扈從王公大臣䝉古王公貝勒台吉及土爾扈特台
　　吉杜爾伯特台吉等茶果乙酉亦如之丙戍
上唘蹕行圍木蘭庚寅行圍殪虎
駐蹕海拉蘇台己亥行圍殪虎
駐蹕阿穆巴究溝口喀拉沁郡王那特納錫第恭進
御宴
閱馬戲九月庚子朔行圍殪虎
駐蹕烏蘭哈達癸卯
駐蹕張三營
　賜䝉古王公貝勒台吉等飯丙午
　上廻熱河行宫乙卯
　上唘蹕自熱河廻鑾戊午入古北口壬寅
　上廻圓明園
　御製詩壬寅
　　　幸避暑山莊啟蹕之作
　老年人率不禁暑避暑誠應每嵗行况是山莊貽
聖祖遂教吉日發都京前朝炎熱兹更(平/聲)爽左近霑霖此
　却晴歩出東門仍御馬旣勤已亦愜輿情
　　　出古北口詠事
　古北今城夜戸開山莊避暑復兹來有懐莫致雄關守
　無黨惟欣王道恢沙壓水衝餘廢址巖梯嶺冠尚存臺
　弗資民力那能此似此勞民信可咍
　　　至避暑山莊即事得句
　宿雨清塵度嶺郵府今承德昔興州人勤農賈滋而庶
　户有絃歌教以脩(學政金士松嵗試承徳府生童/甫畢率令諸生於是日迎駕)冉問
　孔云斯正合李唐趙宋此能不撫時益切持盈志
曰奉無私莫外求
　　　啟蹕木蘭之作
　霽景川原麗曉晴撰辰却喜發虞旌自强一已仍乗馬
　扈蹕諸藩衣是鶯(扈駕衆蒙古賜黄祫/者多眞一朶黄雲也)幾曲野橋新漲
　到滿空清籟嫩凉輕秋收非稔亦非歉三鬴差堪慰細氓
　　　木蘭廽蹕至避暑山莊作
　徃還廿日覺無何颯景山莊換幾多已是丹楓贏翠桞
　却㸔黄菊伴紅荷雀如話别簷頭噪雁解傳霜嶺外過
　詩本黄綾頁將滿合饒黙賞閣吟哦
　　　四十七年五月戊申
　上啟蹕廵幸塞外是日
　駐蹕石槽行宮
　降㫖蠲免所過地方額賦十分之三辛亥出古北口甲
　　　寅至熱河行宫七月己未
　上御卷阿勝境
賜扈從王公大臣䝉古王公貝勒台吉等茶果凡五日
　　甲子
閱步踏八月戊辰
上御卷阿勝境土爾扈特頭等台吉阿拉克巴等入
覲
召見
賜茶
命同扈從王公大臣䝉古王公貝勒台吉等
賜茶果並
賞冠服金幣有差己巳土爾扈特協理台吉德爾德史
　　等入
覲
上御卷阿勝境
召見
賜茶並
命同扈從王公大臣䝉古王公貝勒台吉等及土爾扈
　　特頭等台吉等
賜茶果並
賜冠服金幣有差庚午
上御卷阿勝境
賜扈從王公大臣䝉古王公貝勒台吉及土爾扈特台
　　吉等茶果辛未
上御卷阿勝境都爾伯特貝子羅卜藏薩木坦等入
覲
召見
賜茶並
命同扈從王公大臣䝉古王公貝勒台吉等並土爾扈
　　特台吉等
賜茶果並
賜冠服金幣有差壬申
上御卷阿勝境
賜扈從王公大臣䝉古王公貝勒台吉等並土爾扈特
　　台吉都爾伯特貝子等茶果丙子亦如之丁丑
上萬夀聖節
御澹泊敬誠殿王公大臣文武官員等行慶賀禮
御卷阿勝境
賜扈從王公大臣䝉古王公貝勒台吉等並土爾扈特
　　台吉都爾伯特貝子等茶果戊寅
上御卷阿勝境
賜扈從王公大臣䝉古王公貝勒台吉等並土爾扈特
　　台吉都爾伯特貝子等茶果癸未
上啟蹕行圍木蘭甲午行圍殪虎
駐蹕額勒蘇什那九月乙未朔
駐蹕阿穆巴究溝口喀拉沁郡王納特那鍚第恭進
御宴
閱馬戲丙申行圍殪虎
駐蹕烏蘭哈達己亥
駐蹕張三營
賜䝉古王公貝勒台吉等飯壬寅
上廻熱河行宫庚戍
上啟蹕自熱河廻鑾甲寅入古北口丙辰
上廻圓明園
　
　
　
　
　
　
　
　
　
　
　
欽定熱河志卷二十二
欽定四庫全書
欽定熱河志卷二十三
　徠逺一
　山莊為秋獮
廵莅之地自西事肇始暨武功告成諸部欵闗逺人納
　　賮仰流鱗集咸萃茲土我
皇上徳威遐暢懐柔綏馭之方踰越曩牒若都爾伯特
　　若哈薩克布魯特等部久𨽻臣僕逮歲辛夘土爾
　　扈特全部向風内靣䟦渉萬有餘里不招自徠
聖化所被訖於無外庚子嵗恭遇
七旬萬壽班禪額爾徳呢自後藏入
覲祝
釐益欽
聲名洋溢中外一家之盛謹先後臚次而
錫封
賜宴諸典依類恭紀志徠逺第三
　　　乾隆十九年
　上詣
　　盛京恭謁
祖陵
　駕幸熱河凖噶爾都爾伯特台吉䇿凌䇿凌烏巴什䇿
　　　凌孟克等來朝
　御製詩(甲戌/)
　　　至避暑山莊日都爾伯特台吉策凌等接見
　路左傾誠候属車來歸憐逺自員渠識時稱傑惟嘉爾
　敷徳賔遐何有予錫爵都教加衮服賜飱還擬賦嘉魚
　一家中外歡言暢底事周官藉象胥
　　　流杯亭小宴都爾伯特親王䇿凌等
　宛轉清流繞石渠羽觴小宴欵康居呼前手賜笑言接
　喜可身偱禮法初荒畧從來事抔飲傾誠那解飾虚譽
　褭蹏錦叚頒中禁滿載歸教豔拂廬
　　　宴都爾伯特親王䇿凌郡王䇿凌烏巴什等於萬
　　　　樹園詩以紀事
　萬樹参天煥曙霞穹廬酒醴樂柔遐薰風五月偏含爽
　湛露三廵共拜嘉
天與人歸寧可拒茅分爵錫自應加徴招應律歡情洽試
　聼編鐘設虡牙
　渠搜何必鎮天驕來賀傾誠不憚遙外廐馬為中廐獻
　新賔人併舊賔邀(時四十九旗扎薩克并青海諸部/王公台吉畢集行在皆令入宴)鐻
　鍝自可随方俗冠服同教式本朝(䇿凌等入覲後即賚/以冠服俱従本朝之)
　(制/)避暑匪今厪惠逺千秋
家法仰
仁堯
　　　山莊燈詞八首
　傍晩山雲静碧空芳園萬樹幕當中鐻鍝君長新來享
　應許觀燈示大同
　火樹騰輝暎綠雲鳯簫聲應鹿鳴聞御園節景年年賞
　誰識山莊逈出羣
巖風入夕覺輕寒五月烟花快意看更向幔城舉首望
錘峯早挂玉輪團
玉蛾火蕋勢飄蕭借助琳巒落翠標今嵗不惟逢閏月
都稱閏得上元宵
玉塞天寛不礙月雲莊夜静恰宜燈法輪輝朗空王現
膜拜殊勝碧眼僧
何必夏惟夜方短果然燈與月為縁黄沙青海胥來賀
湛露薰風普預筵
龍膏鶴燄光明蔵翠柏青楓澹蕩宵嘉客欣看千帳會
詞臣漫詡九瀛朝
倒椀吞刀百戲陳昇平歌裏踏燈輪重䄄列坐歡情洽
底用通言藉舌人
　　先是乾隆十八年十一月定邉左副將軍成袞扎
　　布奏言準噶爾都爾伯特台吉䇿凌䇿凌烏巴什
　　䇿凌孟克等率部衆三千餘户來降暫駐厄克阿
　　拉爾遣使告稱準噶爾逹瓦齊自立後與小策凌
　　敦多卜之孫訥墨庫濟爾哈爾連嵗搆兵策凌等
　　惶惑莫知所從因相與計議投誠
天朝以求永逺生聚於十月二十一日由伊犁河起行
　　來至卡倫等語奏入
上命成袞扎布即遣軍營大員傳諭䇿凌等由厄克阿
　　拉爾移入卡倫内分給牛羊口糧擇地安挿尋
命侍郎玉保傳
㫖往諭復
諭成袞扎布俟䇿凌䇿凌烏巴什到軍營時即行傳諭
　伊等逺來歸誠必急於瞻仰朕躬但䝉古部落中未
　經出痘者甚多京城氣候與邉塞不同伊等到此即
　傷一僕從朕心亦為不忍著將伊等及所部詳悉詢
　明曽否出痘再行酌量同來不可忽畧况明年夏令
　朕廵幸熱河其地較京城涼爽若今冬未得前來將
　來自可於彼處瞻仰更與入京無異繼勿汲汲赴京
　轉負朕矜恤之意旋㨿玉保奏言䇿凌等聞
命感激跪泣云噶爾丹䇿零時我等即思歸順
大皇帝其時法度頗嚴人心未變今逹瓦齊等搆兵無
　　已俱來調遣不得安生是以歸命
大皇帝久思瞻仰
天顔䝉將軍等傳奉
諭㫖以口内炎熱我等未經出痘者多若傷一僕從
聖心亦為不忍誠不勝欽感但我等螻蟻微生未得瞻仰
大皇帝心實不安懇祈代奏於明年
聖駕廵幸時俾得遂瞻仰之願等語至是䇿凌等抵熱河
　　五月庚寅
上至避暑山中都爾伯特台吉䇿凌䇿凌烏巴什䇿凌
　　凌孟克等扵道旁跪迎
聖駕辛夘
上御澹泊敬誠殿受朝䇿凌䇿凌烏巴什䇿凌孟克等
　　行禮如儀
詔封䇿凌為親王䇿凌烏巴什為郡王䇿凌孟克塞卜
　　騰為貝勒孟克特穆爾班殊爾根敦為貝子瑪什
　　巴圖剛巴圖孟克為公逹什敦多卜恭沙喇巴爾
　　為頭等台吉均授為扎薩克(至二十年晉封䇿凌/為特古思庫魯克汗)
　　(䇿凌烏巴什為親王䇿凌孟克為郡王等爵各/有差其來降諸台吉之来至熱河者不具録)並
賜冠服復申
諭䇿凌等各約束教養所屬安分謀生以副
上恩壬辰
上御延薰山館
賜䇿凌等宴甲午
上御萬樹園
賜䇿凌等及凖噶爾來使敦多克(是年閏四月陜甘總/督永常奏報準噶爾)
　　(使人入境時逹瓦齊/欲求貿易遣使來請)等宴乙未復
御萬樹園
賜宴
賜觀火戯丙申至戊戍亦如之己亥復
賜䇿凌等宴庚子亦如之
　　　　謹按西陲用兵始末具詳
　御製詩文及
　欽定方畧兹苐就有事熱河者錄之是年為經理西陲
　　　　之始準噶爾内亂相尋諸部離貳稔惡已滿然
　　　　非諸䧏人絡繹欵塞亦無由盡得要領我
　皇上於前後事機洞若觀火一興問罪之師而電激風
　　　　馳
　大勲遂集五年之内平準夷定囘部拓地二萬餘里皆
　　　　由
　神謨獨㫁力排羣議所以上承
天祐迅告武成至於額魯特諸部自䇿凌等降附後聞風
　　　　納欵率屬偕徠厥後若綽羅斯和碩特輝特等
　　　　部成以叛亂翦滅惟都爾伯特部忠謹獨存列
　　　　爵編旗永為臣僕斯又
　聖朝柔逺之仁所由威服與徳懐各得其道矣
　　　是年十一月
　上再幸熱河準噶爾輝特台吉阿睦爾撤納和碩特台
　　　吉班殊爾都爾伯特台吉納墨庫等來朝
　御製詩(甲戍/)
　　　凖噶爾輝特部台吉阿睦爾撤納歸誠信至詩以
　　　　識事
　恵逮條枝宴賚陪(駐避暑山莊賜宴都爾伯特台吉/䇿凌等封以王公等爵命返遊牧)烏
　孫又報挈羣來敢云徳化俾苖格信是
天恩致宇恢重賞崇封吾豈靳推心置腹彼何猜山莊計
　日應重到(將以冬月復臨/熱河晉見施恩)
深意當年萬載培
　　　至避暑山莊日輝特台吉阿睦爾撤納等接見
　冬節山莊此重(去/聲)尋衝寒為慰逺藩心開疆擴土非吾
　志機輳人歸藉
帝臨(朕自登極以來初無用兵意邇年凖夷内亂纂奪相/仍都爾伯特輝特和碩特諸台吉率衆来歸先後接)
　(踵既當為降人籌久長計且實有/可乗之機皆藉    上蒼黙眷云)迎蹕翹瞻猶卉服詰
　朝寵錫易華簮薰風五月員渠宴壁上詩牋一再吟
　　錫封輝特親王阿睦爾撤納等謝恩朝見詩以紀
　　　事
初秋欵塞柏冬權山館来迎表寸丹(阿睦爾撤納以七/月至即請入覲朕)
(因其未出痘命俟東/廵逥蹕至熱河迎謁)中國懐柔寜過厚逺人禮數且從
寛乍瞻大典身猶踧得厠親藩意倍歡(阿睦爾撤納同/来歸附渠長二)
(十餘人各錫郡王貝勒公封爵均/命為札薩克與内札薩克諸藩等)寵示諸侯王上位漢
家終是畏呼韓
　　賜宴輝特親王阿睦爾撤納等詩以紀事
黄幄高張宴析支懐音内面後先隨敷文底事稱干羽
施恵何難與解推疆埸都欣効奔走(命阿睦爾撒納赴/北路軍營以來年)
(出師意/甚踴躍)衣冠已覺習威儀(来歸諸台吉皆賜冠/服入宴時拜跪如禮)晚来燈
景還教預恰值冰輪正滿時(是日仲/冬之望)
　　即事
松塢雲莊往復還新藩三接恰餘閒歸心底限窮邊外
繼踵頻来數月間(今年两至熱河五月中歸誠之都爾/伯特台吉䇿凌等迎謁加恩燕賚錫)
(爵冇羌比輝特台吉阿睦爾撒納繼至復以冬至復駐/山莊受朝錫賚如初頃烏良海宰桑禡木特等降附則)
(因其已出痘即/於京師見之)便擬皇風浹西海果然積雪㸔南山(南/山)
(積雪為三十六景之一舊作/有留觀直待到深冬之句)蜃牕萬景供吟凭冰磴寒
林懶試攀
　　先是八月定邉左副將軍䇿楞奏言準噶爾輝特
　　台吉阿睦爾撤納等遣使至卡倫告稱阿睦爾措
　　納班殊爾訥墨庫等自博束齊烏英齊率所部四
　　千餘户來降且言阿睦爾撤納原住塔爾巴噶台
　　因逹瓦齊遣宰桑竒塔特額布進烏克圖等三人
　　來侵與力戰敗之移居都蘭哈逹逹瓦齊又遣䇿
　　凌巴雅爾等來追又敗之於哈布齊垓河其後宰
　　桑布林復來亦力戰敗去我等交戰時台吉諾爾
　　布宰桑瑪木特宰桑哈薩克沙拉等帶領額魯特
　　烏梁海兵八千擄我游牧阿睦爾撤納遣其兄扎
　　木參追至額爾齊斯河與戰復敗之我等即移牧
　　向内又遇扎那噶爾布帶兵追截扎木參又敗之
　　方得前進並搶得瑪木特屬下六十餘户及牲畜
　　等物行走四十餘日到此等語奏入
上命貝子扎拉豐阿等齎賞前往𫝊
諭又
命參贊大臣薩喇爾自軍臺迎勞阿睦爾撤納等頒賞
俟冬令
聖駕迴鑾派侍郎玉保帶赴熱河朝謁復以阿睦爾撤
　　納及班珠爾訥墨庫逺來各
賜辦裝銀両牛馬羊隻俾資生計至是阿睦爾撤納等
　　抵熱河
　　戊子
上至避暑山莊輝特台吉阿睦爾撤納和碩特台吉班
　　珠爾都爾伯特台吉訥墨庫等於廣仁嶺道旁跪
　　迎
聖駕
上駐蹕避暑山莊
召見阿睦爾撤納班殊爾訥墨庫等
賜茶
召封輝特部阿睦爾撤納為親王和碩特部班殊爾都
　　爾伯特部訥墨庫為郡王輝特部扎木參齊木庫
　　爾都爾伯特部剛多爾濟巴圖博羅特為貝勒輝
　　特部徳濟特普爾普克什克都爾伯特部布圖克
　　森額爾徳尼洛壘原端為貝子輝特部根敦扎卜
　　固木扎卜和碩特部納噶查都爾伯特部布穆特
　　古斯孟克博羅特為公輝特部伊什克什克特都
　　爾伯特部烏巴什伯勒克為頭等台吉均授為扎
　　薩克並
賜冠服復申
諭阿睦爾撤納等以安分供職遵循
訓㫖永逺荷
恩已丑
上御澹泊敬誠殿受朝設儀仗奏樂阿睦爾撤納班珠
　　爾訥墨庫等謝
恩行禮如儀
上御延薫山館
賜阿睦爾撤納等宴庚寅
上御萬樹園
賜阿睦爾撤納等宴辛夘復
御萬樹園
賜宴
賜觀火戲壬辰至甲午亦如之
　　乾隆二十年
上秋獮木蘭準噶爾綽羅斯台吉噶爾藏多爾濟輝特
　　台吉巴雅爾和碩特台吉沙克多爾曼濟等來朝
上自木蘭迴鑾至熱河和碩特台吉塞布騰等來朝
御製詩(乙亥/)
　　駐蹕興安綽羅斯台吉噶爾藏多爾濟等來謁詩
　　　　以紀事
定逺非勞一矢加仰流鱗集不辭遐烏孫歸去新䝉號
　觻得頻來共拜嘉開宴旋當賚黼黻(俟至熱河合新舊/諸䝉古王台吉普)
　(加宴賚賜新至者冠/服是日先賜鞍馬)扈圍先此賜駰騢朝家獮狩應教
　預慢擬長楊事大誇
　　　命噶爾藏多爾濟諸台吉隨圍即事得句
　懐恵無勞詠匪茹櫜鞬左右聽相於底須嶻嶭㭬為弋
　自有興安周作阹子弟三韓善枉矢後先四部讋穿鐻
　(厄魯特四姓又謂/之衛拉特四部)山莊指日旋清蹕凱宴還賡零露湑
　　　宴噶爾藏多爾濟等即席得句
　風清日朗好秋時嘉會新藩式燕儀衆建一如札薩克
　悉臣今逮綽羅斯(四衛拉時綽羅斯氏為彼中正派向/未内附兹始封噶爾藏多爾濟為綽)
　(羅斯汗其餘王公及札薩克以次分/封一如喀爾喀及内四十九旗之制)露瀼畢令霑三爵
　(䝉古善飲酒而厄魯特為尤甚是/日汗王及諸台吉皆手賜三爵)月上仍教閲九枝(是/夕)
　(陳烟火/賜觀)詎我懐柔能致逺
神堯威恵萬年垂
　　　萬樹園燈詞
　舉首錘峯月正圎蓮花萬樹爓輝鮮乍教秋夕成春夕
共道今年勝去年
觻得鈞耆昔受盟賜觀燈事沐光榮綽羅斯氏彼中貴
共拜新恩奉大清
底須節物玉粱餻菊酒纔過興尚豪四靣雲山絶頂處
勝他元胄共登高
黄幕穹廬向逺開燈光月色共徘徊紫霞滿酌親分賜
毳服儒冠襍遝來(内外䝉古汗王台吉以次召至/御前賜酒内廷詞臣亦得與賜)
烟火三畨萬樹園(去嵗夏宴都爾伯特冬宴輝特和碩詩/今始合四部衛拉特而封以漢王各爵)銀
花髙下玉蛾繁今宵未弛金吾禁(自九月十三至/十五凡三夕)都道
居然度上元
蚖膏鶴燄千重艷雞踏龍銜萬種竒㝡愛鹿鳴青嶂外
分明鼓瑟譜周詩
照夜華鐙陳雁塞借春碧海戴鼇山綵牋書得新詞就
賡韻還催侍従班
九月龍堆了不寒金鳬銀燕萬枝攅恩膏永欲遐方被
宴賞寜尋一己歡
　　先是三月定邉右副將軍薩喇爾奏言準噶爾綽
　　羅斯台吉噶爾藏多爾濟等遣使告稱情願率屬
　　投誠
上命侍郎玉保前徃𫝊
諭頒
賞尋又奏輝特台吉巴雅爾等率屬投誠復
命侍衛端濟布前往宣
㫖頒賞又和碩特台吉沙克都爾曼濟等亦由北路來
　　降
上命扎拉豐阿在西路阿蘭㤗在北路帶領各台吉等
　　前赴熱河朝謁又和碩特台吉塞布騰等亦同時
　　來降朝謁至是噶爾藏多爾濟等先後抵熱河
　　九月甲戍
上駐蹕扎克丹卾佛洛大營綽羅斯台吉噶爾藏多爾
　　濟輝特台吉巴雅爾和碩特台吉沙克都爾曼濟
　　等於道旁跪迎
聖駕
上御行殿
召見噶爾藏多爾濟巴雅爾沙克多爾曼濟等即
命扈從觀圍並
賜鞍馬壬午
聖駕迴駐避暑山莊癸未
上御澹泊敬誠殿受朝噶爾藏多爾濟巴雅爾沙克都
　　爾曼濟等行禮如儀
詔封噶爾藏多爾濟為綽羅斯汗巴雅爾為輝特汗沙
　　克都爾曼濟為和碩特汗和通額黙根逹瓦布魯
　　爾為公巴㤗曼集鄂勒春逹克巴為扎薩克頭等
　　台吉並
賜冠服復申
諭噶爾藏多爾濟等以董率所屬各勒教養永受
上恩
賜噶爾藏多爾濟等宴甲申復
賜噶爾藏多爾濟等宴
上御萬樹園
賜觀火戲乙酉丙戌亦如之己丑復
賜宴庚寅至壬辰亦如之乙未準噶爾和碩特台吉塞
　　布騰等至
上御澹泊敬誠殿受朝塞布騰等行禮如儀
詔封塞布騰巴桑為公三濟特洪郭爾為扎薩克頭等
　　台吉特墨齊巴爾濟逹克巴為閑散台吉並
賜冠服復申
諭塞布騰等以董率所屬各勒教養永受
上恩
賜塞布騰等宴丙申亦如之丁酉
上御萬樹園
賜塞布騰等宴並觀火戯十月辛丑朔復
賜宴壬寅乙已亦如之丙午復
賜宴
　御萬樹園
　賜觀火戯丁未復
　御萬樹園
　賜宴
　　　　謹按凖噶爾以逹瓦齊之亂諸部台吉等率屬
　　　　欵闗後先踵至我
　皇上俯納其降錫之封爵遂由西北两路進師長驅直
　　　　入迅奏膚功維時伊犁既平擒厥渠魁輯安新
　　　　附以凖噶爾舊有四衛拉特仍其部落各置汗
　　　　為長衆建王公各安游牧我
　皇上繼絶舉廢之心與覆幬同量乃阿睦爾撤納中途
　　　　逃叛羣黨相繼煽亂於是
　　王師再整重定伊犁天山南北永歸綏靖其事以屢
　　　　變而愈康其功乃一勞而永逸此以知
天心佑順必欲使之咸入版圖霑我
　皇化惟
　聖主奉
天時若運籌握䇿悉協機宜葢
　聖心即
天心矣
　　　乾隆二十一年
　上秋獮木蘭都爾伯特台吉伯仆阿噶什烏巴仆等土
　　　爾扈特敦嚕布喇什遣使吹扎卜等來朝
　上自木蘭迴鑾至熱河吐魯番莽阿里克遣子白和卓
　　　來朝
　御製詩(丙子/)
　　　都爾伯特台吉伯什阿噶什來覲封為親王詩以
　　　　紀事
　來歸就弟兄(前年來歸之䇿凌策凌/烏巴什皆其同族弟兄)嚮化慕簪纓不作
　逆天黨(伯什阿噶什曾於軍營告逆賊阿/睦爾撤納反謀逆賊招之不赴)惟殷捧日誠
　用兹嘉乃績便與錫殊榮式戒蜩螗沸永遵帶礪盟
　　　宴土爾扈特使臣
　烏孫别種限羅义(土爾扈特亦凖噶爾厄魯特也舊為/四衛拉特之一日綽羅斯曰都爾伯)
　(特曰和碩特曰土爾扈特䇿妄阿拉布坦時與土爾扈/特構釁土爾扈特全部西北去乃名輝特為一衛拉特)
　(故今土爾扈特南則限扵哈薩克東則限於俄羅斯/欲至中國必假道扵俄羅斯俄羅斯又名羅义云)假
　道﨑嶇歲月賖(戌年自彼部/起程今始至)天闕不辭欽獻賮雪山何
　礙許熬茶(䝉古以詣西藏熬茶/為要務故並許之)覆幬誰可殊圓蓋中外由
　來夲一家彼以誠輸以誠恵無心蜀望更勤遐
　　　萬樹園宴都爾伯特親王伯什阿噶什及土爾扈
　　　　特使臣吹扎卜即席得句
　碧霄晴旭曉光澄穹幕高張翠毾㲪禮法不拘從所習
　友羣何礙集相仍捧盈常切子心懼奠逺惟欽
祖徳慿萬樹清暉懸
聖日未曾可識昔猶曾
　　　萬樹園賜都爾伯特親王伯什阿噶什及土爾扈
　　　　特來使觀燈
　鱗集來王有後先堅昆馳使又踪連衢樽錫宴前朝洽
　寳炬装燈午夜妍銀燕火蛾紛樹下驚麞駭鹿避崕巔
侈觀詎為誇遐屬曶爽光明示别權
　　先是二十年六月定北將軍班第等奏言都爾伯
　　特台吉伯什阿噶什等率所部四千餘户來降並
　　以哈薩克部情形告
上嘉之封伯什阿噶什為親王台吉烏巴什為貝子
諭以明年赴熱河朝謁又土爾扈特部長敦嚕布喇什
　　遣使扎卜等假道俄羅斯入貢又吐魯番部莽阿
　　里克請將其族人設旗編佐領
上命加㤙封莽阿里克為公莽阿里克復遣其子入朝
　　至是伯什阿噶什等先後抵熱河
　　八月壬戌
上駐蹕張三營行宫是日都爾伯特台吉伯什阿噶什
　　烏巴什等至
上御行殿
召見
賜茶復
賜宴九月甲戍
駐蹕鄂爾楚克大營
賜伯什阿噶什等宴丁丑
駐蹕按巴﨣和洛大營是日土爾扈特台吉敦嚕布喇
　　什使臣吹扎卜至
上御行殿
召見
賜茶復
賜宴丁亥
駐蹕張三營行宫
賜伯什阿噶什烏巴什吹扎卜等宴庚寅
駕迴駐避暑山莊辛夘
上御澹泊敬誠殿受朝都爾伯特親王伯什阿噶什貝
　　子烏巴什土爾扈特使臣吹扎卜吐魯畨公莽阿
　　里克之子白和卓等行禮如儀宴賚有差閏九月
　　丙申朔
上御萬樹園
賜伯什阿噶什烏巴什吹扎卜白和卓等晏凡六日乾
　　隆二十二年
上秋獮木蘭左部哈薩克汗阿布賚遣使根扎噶喇等
　　來朝
御製詩(丁丑/)
　　哈薩克使臣至令随圍獵並成是什
伊古從來化外蠲間闗馳使逺朝天不知中土歲月日
乃隔長安萬二千塞外便教預獵喜山荘旋與錫恩駢
即今行國多天馬附會誰窮太史編(哈薩克在漢為西/域地史漢所記匃)
(奴在北西南夷在西南西域諸國在西為最遼逺相傳/哈薩克為古大宛然史記言大宛為城郭之國則正今)
(之揶爾竒穆哈什哈爾及土魯畨一帶囬部非哈薩克/也哈薩克雖亦囬教而實行國與布魯特同俗又所稱)
(大宛産苜蓿葡萄今哈薩克亦絶無徒以產馬與大宛/相似然西北諸部何處不產馬耶盖漢時大宛烏孫康)
(居奄蔡月氏扞罙于闐諸國綂為西域而大宛部落强/盛附庸者多哈薩克在彼時當是其部中之一國耳史)
(記稱大宛東北則烏孫而土魯畨之東此即額魯特諸/部烏孫䝉古語謂水也額魯特逐水草而居史所謂隨)
(畜與匈奴同俗者也且今哈薩克在額魯特之北是又/不同矣史稱大宛東則扞罙于闐扞罙音韻與今之哈)
(宻為近史記之扞罙漢書作扞彌又或作拘彌而史記/所載為最先漢書之扞彌或因字畫偶誤相沿不改展)
(轉訛謬至云拘彌則益失之逺矣且于寘于闐音聲逈/異二者之間必有一誤于寘絶無可考于闐產玉厯代)
(相傳今囬部之和闐水多美玉當為于闐故地也益知/大宛非定哈薩克明矣或又以哈宻為古伊吾引厯代)
(開田屯兵建設州郡為據然焉知非漢占伊吾之地屯/田設戊而扞罙乃西遷近于闐而居乎又安知非中國)
(浸微而扜罙仍来其故處乎在昔夷漢言語絶不相通/所傳不免悠謬今文武将吏往来西域與行内地無異)
(則史所謂大宛烏孫康居奄蔡月氏扞罙于闐諸國與/今之額魯特哈薩克布魯特揶爾竒穆哈什哈爾其同)
(異大小皆可以次而徐考且厯代傳記西域諸國所云/勝兵數百者其寔不過如今之凖噶爾廿一昂吉之一)
(囬部賽里木阿克蘇等小城有一酋長即可稱一國之/𩔖耳設以今所定凖噶爾哈薩克及囬部相較則史所)
(稱西域三十六國者不啻九牛一毛矣必執史漢為據/則司馬遷班固並未身厯其地即至其地而語言不通)
(文字不曉其傳訛有必/然者故注其大畧如右)
　　寄題哈薩克獨樹(有序/)
　　哈薩克西北隅有獨樹一株其上五枝盤拏陰廣
　　可蔽二百騎哈薩克謂之鄂埒引噶克义莫朶鄂
　　埒者河名噶克义莫朶者獨樹之謂本土爾扈特
　　所稱名也樹生河源久聞其語今問之來使信然
　　夫宇宙之大何竒不有然非實據見聞者奚足稱
　　焉昔既為長白瑞樹歌今復悉此物必有對其理
　　信然獨惜其逺處天末異域伊古及今文人學士
　　且不聞其名安能𫝊其實㸃筆紀事盖不如漆園
　　寓物謬悠而已
獨樹鬰輪囷物惟久故神(哈薩克過其下者必膜拜供/獻而不敢稱其名盖如䝉古)
(之卾博矣卾博/見舊作詩卷中)陰周二百騎嵗閲八千春建木誰曾見
竒蹤我所詢依稀北谷子䭀飯此修真(道書登真隠訣/云䭀飯方受西)
(梁真人時在/大宛北谷)
　　萬樹園宴哈薩克使臣詩以紀事
萬樹丹青艷霽霜秋陽送暖似春陽多須深月遵典屬
卾畚槎耏(二處皆哈/薩克地名)歸職方耀武未煩貳師李窮源底
藉鑿空張近安逺服休稱慶益勵吾心敬不遑
　　九月十五日賜哈薩克使臣觀燈火
九瀛一合貴山朝火樹依前絳蠟燒可識仙莊原月宇
只疑鹽澤接星橋霜林葉落還装葉霞嶠標藏重(去/聲)建
標恵逺行時詎尋樂謾稱預節賞元宵
　　先是六月定邉右副將軍兆惠奏言哈薩克阿布
　　賚遣使四人進馬四匹告稱願率全部歸順其弟
　　阿比里斯附遣使二人賫托忒字表文投誠入
覲至是根扎噶喇等抵木蘭
　　九月甲午
上駐蹕布祜圖大營
御行殿左部哈薩克汗阿布賚使臣根扎噶喇烏木魯
　　台都楞阿蘭扎阿布賚之弟阿比里斯使臣塔那
　　錫白克奈行禮如儀
賜茶復
賜宴即
命扈從觀圍戊戍
駐蹕張三營行宫
賜根扎噶喇等處辛丑
駕迴駐避暑山荘壬寅
賜根扎噶喇等晏癸夘復
賜宴
上御萬樹園
賜觀火戲立馬技甲辰復
御萬樹園
賜宴觀火戲乙巳
上御卷阿勝境
賜根扎噶喇等宴
　　乾隆二十三年
上秋獮木蘭東布魯特瑪木特呼里拜邁塔克遣使車
　　里克齊舍爾伯克舒庫爾等來朝
御製詩(戊寅/)
　　布魯特使臣至賜宴即席得句
七戎舜教逺難稽布露通唐付狄鞮(布魯特自古未通/中國考唐書西域)
(傳始載布露或云勃律有大小兩王/其時雖稱内屬不過覊縻勿絶而已)部昔两王稱大小
人今一派别東西(布魯特有東西之號在東者分卾拓/克為五在西者分卾拓克為十五)
新恩恰值伊綿峪(布祜圖昻阿乙亥歲平準噶爾噶爾/藏多爾濟等来朝扵此丁丑哈薩克)
　(歸化使臣根札噶喇亦来朝扵此今歲布魯特歸化其/使臣亦適朝覲扵此地靈佳兆有如此神竒者因名其)
　(峪曰伊綿伊綿者國/語會極歸極之意也)舊識兼逄逹瓦齊(時逹瓦齊扈駕/預宴詢諸使臣)
　(知其舊為台吉時/曽識之笑語甚􁁅)勤逺拓邊凜古戒捧盈恭已奉
天禔
　　　萬樹園宴布魯特即席得句
　鱗集仰流鹿食苹筵開萬樹洽輿情舊藩毎㸔聨新部
　夜雨剛欣凑午晴聲教逺通婆夷水恩膏直逮孽多城
　敢云揚
烈幸無忝惟益臨深勵守成
　　　萬樹園賜布魯特人觀燈火
　錘峯正掛玉輪盈(時九月/望日夕)合燦煙花惬逺情卉服毳裳
　朝麗正(山荘正/門名)逖䟽曶爽耀光明從來不識燈王法(布/魯)
　(特本囘部不似/䝉古敬黄教)幻裏疑逰迦布城(彼處/地名)嵗嵗山莊行盛
　典心殷保㤗益屏營
　　　先是七月定邉將軍兆恵奏言據侍衛托倫㤗告
　　　稱招服霍索楚卾拓克頭目邁塔克啟台鄂拓克
　　頭目喀喇博托等遣人來言東布魯特分左右翼
　　右翼瑪木特呼里拜等管領左翼喀喇博托等管
　　領霍索楚啟台兩卾拓克各千餘尸情願投誠又
　　奏㨿侍衛烏爾登招服塔拉斯頭目瑪木特呼里
　　拜並請遣使朝貢瑪木特呼里拜遣車里喀齊及
　　其弟舍爾伯克邁塔克遣其弟舒庫爾其克喇博
　　托所遣侄哈畢啟病留中途至是車里克齊等先
　　後抵木蘭
　　九月丙戌
上駐蹕布祜圖大營是日東布魯特瑪木特呼里拜使
　　臣車里克齊至
上御行殿
召見
賜宴以連年西域諸部降附俱於此朝謁
賜名伊綿峪己丑
駐蹕薩爾巴里哈逹大營是日東布魯特瑪木特呼里
　　拜使臣舍爾伯克至
上御行殿
召見
賜宴辛邜
駐蹕烏蘭哈逹大營是日東布魯特邁逹克使臣舒庫
　　爾至
上御行殿
召見
賜宴壬辰
駐蹕阿貴圖大營
賜車里克齊等晏丙申
駕迴駐避暑山莊丁酉
上御澹泊敬誠殿受朝東布魯特使臣車里克齊舍爾
　　伯克舒庫爾行禮如儀
賜茶復
賜宴
上御萬樹園
賜車里克齊等觀火戲立馬技戊戍復
御萬樹園
賜宴並觀火戲
　　是月右部哈薩克汗阿比里斯投誠奏至木蘭
行在
御製詩(戊寅/)
　　右部哈薩克歸化遣使朝貢詩以紀事(有序/)
　　右部哈薩克其汗曰阿比里斯與塔什罕城囘人
　　等接壤襍居地廣人稠不下左部阿布賚所屬向
　　為厄魯特間阻未通聲教今年秋叅贊大臣都統
　　富徳追捕凖夷餘孽哈薩克錫拉兵至其地會塔
　　什罕與右部哈薩克搆釁互撃因遣侍衛蒙固爾
　　岱等宣諭威徳哈薩克叩首輸誠即日遣使朝貢
　　而囘目莫爾多薩木什和卓亦悔悟息争並令頭
　　目同時入覲念兵非得已而所至如歸披閲郵函
　　輙臚其縁起如此
偏師西海𠞰逋逃取便恩宣雜種曺豈謂解紛更釋難
(時右部與囘人方背水决勝䝉固爾岱等/單騎入两陣間指揮宣檄即解甲聼命)匪徵目宿與
葡萄情歆左部榮同被(其䟽畧云右部素與左部阿布/賚同為雄長今得均𨽻臣僕自)
(効請倍左部/語尤愷摰)徳慙(去/聲)兩階會偶遭厚往薄來九經式持
盈保㤗一心撡
　　謹按軍營奏報右部哈薩克歸化
上幸木蘭恭紀是編其使人扵是年十一月在盤山入
覲隨至
　南苑與觀
大閲偹詳
方畧兹不具錄
　
　
　
欽定熱河志卷二十三
欽定四庫全書
欽定熱河志卷二十四
　徠逺二
　　乾隆二十四年五月遷準噶爾達什達瓦部衆居
　　於熱河
　　先是二十年五月軍機大臣議覆定北將軍班第
　　奏稱小策零敦多卜之子達什達瓦為喇嘛達爾
　　濟所殺其子圖魯巴圖先時逃入回部部衆歸降
　　隨大兵同討達瓦齊應先令於達什達瓦部内慎
　　擇宰桑統領其衆令在科布多延圖地方居住游
　　牧至訪得圖魯巴圖時再請加
恩量授職衘嗣因阿睦爾撒納欲併達什達瓦之衆又
　　欲聘其女達什達瓦之妻不允經定邉右副將軍
　　薩喇爾奏
聞時阿睦爾撒納已叛達什達瓦部衆離散有見大兵
　　前進陸續來投者亦有自行收集者奏至軍機大
　　臣議給乳牛羊馬官為經理
上以達什達瓦之妻率衆投順誠悃可嘉
賜封號曰車臣黙爾根哈屯
命副都統鄂實齎銀縀茶葉等物前往賞賚十一月
命𣲖達什達瓦部衆從征效力十二月車臣黙爾根哈
　　屯遣宰桑鄂齊爾入
覲
授為散秩大臣
賜銀幣三十一年三月傳
諭車臣黙爾根哈屯暫居巴爾庫爾給與口糧俟從征
　　人等撤回再遷居阿勒坦四月車臣黙爾根哈屯
　　病故
上命大臣前往奠醊賞銀治喪分所屬為三旗移居阿
　　勒坦授散秩大臣鄂齊爾為總管並設副總管等
　　員有差達什達瓦之弟伯格里所屬亦歸鄂齊爾
　　管轄七月
命賞達什達瓦屬人六千餘口伯格里屬人一千餘口
　　酌定每尸牛一羊四其總管至驍騎校加賞有差
　　俾資游牧生息九月烏里雅蘓台辦事大臣舒明
　　奏達什達瓦屬人願在鄂爾昆游牧從之以内閣
　　侍讀學士富森管理十一月以達什達瓦屬人新
　　移游牧
賞給三月口糧二十二年四月
命移所部喇嘛於熱河佛寺其父母兄弟願與同來者
　　聴二十三年三月富森病故
命佐領職銜郎中三寳管理達什達瓦游牧四月
上諭軍機大臣曰三寳等前奏達什達瓦屬人情形已
　諭賞給籽種又告稱情願向内遷移永承恩澤等語
　伊等既願内移則來年交春後三寳即率領伊等量
　力行走至熱河居住至是抵熱河
賞給官房居住
命侍衛三和前往辦理賞給等事並奉
諭㫖將伊等作為官兵酌給俸餉之處著詳議具奏伊
　等未經出痘應授官職人等不必送京候朕駐蹕熱
　河時再行引見嗣據熱河副都統富黨阿奏應授官
　　職給與全俸半俸員數及安挿人户事宜其喇嘛歸
　　普寕寺居住月支銀米各條經軍機大臣議如所
　　請
上從之其散秩大臣總管鄂齊爾奉
㫖給與全俸(至三十年復於部内分五百户携帶眷屬/移於伊犁之花腦海地方游牧編為一昂)
　　(吉設總管副總管佐/領驍騎校等官有差)
　　　謹按達什達瓦所屬為凖噶爾二十一昂吉之
　　　一初準噶爾巴圖魯渾台吉之弟曰墨爾根岱
　　　青其曾孫為小策零敦多卜達什達瓦者小策
　　　零敦多卜之子也為噶爾丹策凌之庶子喇嘛
　　　達爾扎所殺達什達瓦之子曰圖魯巴圖逺竄
　　　莫知所終其妻及部衆數千人無所屬值達瓦
　　　齊就擒阿睦爾撒納欲併其衆達什達瓦之妻
　　　當覆巢之下能自拔來歸以婦人而知恭順終
　　　得托命
天朝保聚其衆生䝉顯號卒享奠醊
賜賚撫輯之典至再至三古之犁庭掃穴於遺虜所在
　　　有生全而封殖之如是者乎推亡固存斯乃
聖朝恩徳之厚與天地同量也夫
　　乾隆二十五年
上秋獮木蘭左部哈薩克汗阿布賚遣使都勒特赫勒
　　等來朝
御製詩(庚辰/)
　　哈薩克使至俾觀圍
阿布賚汗(哈薩/汗名)　候起居蘓爾(平/聲)統(阿布賚姪其名都/勒特赫勒蘓爾統)
(葢其貴族之稱如/䝉古之台吉云)至謁鑾輿兼程而進堪嘉彼(前聞阿/布賚遣)
(使入覲念其道逺恐不能急馳傳諭緩程而行於十月/初旬至熱河而蘓爾統以九月初三自烏里雅蘓臺起)
(程月之十八已抵波羅河屯據云途中驛騎餼糧並荷/天朝優恤不知跋渉之勞急欲瞻覲天顔以申誠悃)
厚惠以加寜靳予北界控弦重習獵漢家連網笑周阹
　圍期二日應教展(卄一日駐蹕海喇蘓臺止餘一圍因/哈薩克使至特命展加二日俾得扈)
　(從預/觀)射得肥麅便賜諸
　　　萬樹園賜宴即席得句
　小陽春旭暖温暾令日筵開萬樹園屈膝捧觴逮鹽澤
　纒頭式禮厠花門(回部郡王霍集斯伯克等/及哈薩克陪臣咸預宴)敢云一已
　承
先烈或可千秋示後昆坐有鐻鍝如舊㒒偏稱兩度沐深
　恩(筞凌烏巴什等以甲戌夏入覲曽宴/賚於此今入舊扎薩克之列賜坐)
　　　萬樹園觀燈火
　巖風傍晩淨魚鱗東望錘峯挂璧輪塞即京華林即上
　燈原嘉夜月原春千枝蠟鳯燃銀樹百道星虹落玉津
　義寓光明輝曶爽寜云誇示逺徠人
　　　九月癸亥
　上駐蹕木壘喀喇沁大營左部哈薩克使臣都勒特赫
　　　勒等至
　上御行殿
召見
賜宴
命扈從觀圍丙寅
駐蹕張三營行宫
賜都勒特赫勒宴己巳
駕迴駐避暑山莊十月癸酉
賜都勒特赫勒茶果甲戍至壬午亦如之癸未
上御萬樹園
賜都勒特赫勒宴並觀火戲甲申亦如之
　　乾隆二十七年
上幸熱河左部哈薩克汗阿布賚遣使都勒特赫勒等
　　來朝
　　七月甲戍
上至避暑山莊左部哈薩克使臣都勒特赫勒等於廣
　　仁道旁恭迎
聖駕
上駐蹕避暑山莊
召見都勒特赫勒等
命扈從木蘭觀圍丁亥
駐蹕伊綿峪
賜都勒特赫勒宴八月丁酉
駐蹕張三營行宫復
賜宴庚子
駕迴駐避暑山莊壬寅
賜都勒特赫勒宴癸夘至乙巳亦如之丙午
上御萬樹園
賜宴觀火戲立馬技戊申
賜都勒特赫勒茶果凡四日甲寅復
賜茶果凡四日
　　乾隆三十二年
上秋獮木蘭左部哈薩克汗阿布賚遣使都勒特赫勒
　　等來朝
　　八月辛巳
上駐蹕阿貴圖大營左部哈薩克使臣都勒特赫勒等
　　七人至
召見
賜櫜鞬裘服
命扈從觀圍乙酉
駐蹕都穆達烏拉岱大營
賜都勒特赫勒等宴己丑
駐蹕鄂爾楚克哈達大營
賜都勒特赫勒等宴
　　　謹按是編所載準部回部諸人至山莊者記其
　　　歸誠之始今則每嵗分班隨圍與内扎薩克一
　　　例或居京師隨從
獮狩或列官曹各有職役與内地臣僕無異極天際地
　　　悉統
一尊無復中外之可言矣
　　　乾隆三十六年
　上秋獮木蘭土爾扈特台吉渥巴錫䇿伯克多爾濟舍
　　　楞等來朝
　御製詩(辛卯/)
　　　土爾扈特汗渥巴錫等至伊綿峪朝謁詩以紀事
　通使曾經丙子年(土爾扈特汗敦嚕布喇什曽於乾隆/丙子秋遣使入貢今其子渥巴錫率)
　(全部歸順更為/不期而至者)兹徠統部不期然名編典属非招致禮
　肄鴻臚合恵宣類已全歸衆䝉古峪徵嘉兆信伊綿(是/地)
　(舊名布祜圖昂阿乙亥秋噶爾蔵多爾濟來朝扵此丁/丑戊寅哈薩克布魯特歸化其使臣並於此朝謁因名)
　(斯峪曰伊綿今土爾扈特全部歸順又/適瞻覲於此伊綿者漢語會歸之意也)無心蜀望猶初
　志(丙子宴土爾扈特使臣詩有無心蜀望更勤遐之句/葢彼時土爾扈特猶逺阻俄羅斯雖有嚮化之心無)
　(由徑達朕並未嘗稍存奢望即今渥巴錫等棄俄羅斯/舉属内附亦非有藉招致而徠且凖噶爾四衛拉特從)
　(此無不𨽻我臣僕/尤始念所不及耳)
天與欽承益鞏䖍
　　　萬樹園賜宴土爾扈特汗渥巴錫等即景成什
　汗仍其舊號新綏餘各優封五等施(渥巴錫乃其舊汗/敦嚕布喇什之子)
　(本應襲汗者兹予封號曰卓里克圖汗其筞伯克多爾/濟封為親王舍楞班巴爾封為郡王餘則貝勒貝子各)
　(四公二封/爵有差)契苾詎徒四百帳招摇那藉九夷旗寧餬珍
　膳飽以徳馬湩蟻醪醉不辭于古為稀今厚幸
天恩
祖烈奉惟寅
　　　萬樹園燈詞
　西陲平定已多年宴賚頻施畢後先孰意新歸額濟勒
　(渥巴錫等舊居俄羅斯之額濟勒今棄其游牧率属歸/順因視都爾伯特筞凌等來歸之例於山莊宴賚並設)
　(燈筵火戲/俾得預觀)山莊重㸔設燈筵
　程經萬里不辭遥嘉與優恩詠蓼蕭自是勞徠恵逺部
　非關尋樂借元宵
　通使昔曽阿玉奇今來明背俄羅斯納降彼已先孤約
　以此折之信得辭(初舍楞竄入俄羅斯曽向其一再索/取俄羅斯竟未送還設俄羅斯以渥)
　(巴錫等叛彼來投向我求索即/以舍楞事折之彼亦無辭以對)
　舍楞逃去復還歸悔過斯應湔昔非曶爽光明有如是
　縛鷄籠内豈為威
夕峯漸隠夕陽暉萬樹須臾萬燭輝望後漫嫌無月色
上元景物豈其非
詎止隨圍按嵗輪頻繁來集仰流鱗(扎薩克王公等每/嵗更畨入覲隨圍)
(今都爾伯特親王筞凌烏巴什等亦來朝謁/與宴彼即四衛拉特之一且舍楞所舊識也)新來那不
心生羡明有伊犂舊識人
纒頭環耳各隨宜何必衣冠盡改之獨幸文身南掌使
也隨班末仰威儀(南掌國每十年一貢適其使臣職貢/來京兼祝    聖母萬壽因令於山)
(莊覲謁俾/一體與宴)
寳塔輝煌百十層鐻鍝膜拜法王燈棄幽具是心源澈
設教休誇神道能
　　先是六月伊犁將軍舒赫徳等奏言土爾扈特台
　　吉策伯克多爾濟等來告稱我土爾扈特部落本
　　與俄羅斯不同教乆有投誠
大皇帝之心去冬始得與各台吉約期起行因道路遥
　　逺又冬春之交牲畜多倒斃行至哈薩克地方阿
　　布賚帶兵邀截打仗一次又遇哈薩克額勒里努
　　拉里截住打仗一次人口牲畜損傷甚多我等各
　　陸續行走至後隊行至何處尚無音信今來投順
　　實出積誠等語隨據土爾扈特台吉渥巴錫舍楞
　　等率領全部數萬户自奎屯前來告稱有恭進
大皇帝奏摺並
貢鳥鎗腰刀馬匹炮位各物等語臣等即安慰伊等先
　　給飯食俟查明各部落户口人數酌量安挿地方
　　給與羊隻口糧之處恭候
諭㫖其應瞻仰
天顔之台吉等即行帶領入
覲奏入
上命舒赫徳駐伊犁安輯新附之衆分給牛羊糧石及
　　衣裘廬帳以資生計並各擇善地安挿其應行朝
　　謁之台吉等
命額駙色布騰巴爾珠爾帶赴熱河至是渥巴錫等抵
　　木蘭
　　九月己巳
上駐蹕伊綿峪大營土爾扈特台吉渥巴錫䇿伯克多
　　爾濟舍楞等於道旁跪迎
聖駕
上御行殿
召見渥巴錫策伯克多爾濟舍楞等
賜茶並
賜冠服有差
命扈從觀圍丙午
駐蹕薩爾巴里哈達大營
賜渥巴錫等鞍馬□鞬各一並
賜渥巴錫䇿伯克多爾濟黄轡舍楞功格黙們圖沙喇
　　扣肯紫轡又
賜渥巴錫等宴丁未
駐蹕按巴赳和洛昂阿大營
賜渥巴錫等宴並觀馬戲辛亥
駐蹕張三營行宫
賜宴是日
詔封渥巴錫為烏納恩素珠克圖舊土爾扈特部卓里
　　克圖汗策伯克多爾濟為烏納恩素珠克圖舊土
　　爾扈特部布延圖親王舍楞為青色特奇勒圖新
　　土爾扈特部弼里克圖郡王功格為巴圖色特竒
　　爾圖和碩特部圖薩圖貝勒黙們圖為濟爾噶爾
　　貝勒沙喇扣肯為烏察拉爾圖貝子葉勒木丕爾
　　為阿穆爾靈貴貝子均授為扎薩克徳爾徳什達
　　木拜扎爾桑為頭等台吉懇澤為四等台吉(同時/受封)
　　(者尚有巴木巴爾為弼什勒爾圖郡王旺丹為鄂/爾哲依貝子克布騰為伊特格勒貝子額黙根烏)
　　(巴什為巴雅喇爾圖貝子拜濟呼為恊理公諾海/博爾濟哈什哈為頭等台吉均授為扎薩克阿喇)
　　(克巴博克班䝉衮巴雅爾喇瑚䇿登博羅業林根/敦諾爾布之子騰特克等八人為閒散頭等台吉)
　　(諾爾布䇿楞烏梁海扎納錫禮玉増濟卜藏巴達/瑪等六人為二等台吉三達克額林親逹瓦諾木)
　　(琿等三人為三等台吉巴布爾達克諾音格楞巴/巴圖爾圖古爾扎納木羅卜藏楚魯木扎林業林)
　　(之子舍楞圖古斯䝉庫等十/人為四等台吉皆未至熱河)並
賜冠服復申
諭渥巴錫等加意教養屬人各務生理延及子孫承受
國恩永逺勿替甲寅
駕迴駐避暑山莊乙卯
上御澹泊敬誠殿受朝設儀仗奏樂渥巴錫䇿伯克多
　　爾濟舎楞等謝
恩行禮如儀又南掌國貢使叭西哩門遮昆(南掌國使臣/以職貢來京)
　　(兼祝謁是皇太后萬壽等同命於山/莊朝    時與渥巴錫    行禮)亦引行禮畢
賜茶
賜渥巴錫等玉如意洋表鼻烟壺有差是日普陀宗乗
　　廟落成
上詣拈香並
命渥巴錫等隨徃瞻禮丙辰
上御萬樹園
賜渥巴錫等及叭西哩門遮昆宴又
賜銀幣有差戊午
　賜渥巴錫等宴己未庚申亦如之辛酉
　御萬樹園
　賜宴
　賜觀火戲壬戌亦如之癸亥復
　賜宴
　　　　謹按土爾扈特部為準噶爾四衛拉特之一其
　　　　游牧舊在伊犁之額什爾努喇等處至和鄂爾
　　　　勒克與巴圖魯渾台吉不睦竄入俄羅斯居於
　　　　額濟勒之地
聖祖仁皇帝時曽遣使臣假道俄羅斯一至其地徃返經歴
　　　　三載有餘葢其遁跡北荒阻於聲教者乆矣我
　皇上天威逺播西陲二萬餘里悉𨽻版圖惟土爾扈特
　　　　越在異域多歴年所歳丙子其長敦魯布喇什
　　　　遣使來朝喁喁然憬慕
　聖化久思内附至是台吉渥巴錫等率具全部踰越險
　　　　阻奔走歸命實徃所未有爰
　特命大臣等贍其餼牽給以衣帳掄其長於
　山莊肆覲奉循
祖制
　錫之封爵
　宴賚有加更為度地定居分駐其衆凡一切事宜並依
　　　　䇿凌策凌烏巴什等之例中外
　一視敬承
家法從兹休養生息世守藩衛得長享
　天朝太平之福矣
　　　乾隆四十五年
　上幸熱河後藏大喇嘛班禪額爾徳呢等來朝
　御製詩(庚子/)
　　　七月卄一日班禪額爾徳呢至避暑山莊晉謁詩
　　　　以誌事
　祝釐逺至鬯宗風三接欣於避暑宫敬一人而千萬悦
　垂名册亦乃予同雪山青海胥増忭(班禪額爾徳呢自/後藏䟦渉二萬里)
　(來祝予七旬萬壽各䝉古王公台吉及喀爾喀衛拉特/等一聞其來莫不懽欣舞蹈欲執役供奉出於至誠實)
　(為我國家/吉祥盛事)色罽精金許獻𠂻初見宛然舊相識本來如
　是匪神通
　　　於萬樹園宴班禪額爾徳呢成什即事
　聖僧永佑小棲遲(永佑寺在萬樹園張幕賜宴之東内/有    神御是日班禪因候宴寺中)
　(小憩班禪與逹頼喇嘛本西藏宗喀巴二大弟子/之轉世衆蒙古尊之為佛此開世俗遂亦呼之)
神御巍臨欲覲宜今佛云當拜
古佛(我朝/云此)　　(家法凡喇嘛入覲惟令跪不受其拜班禪/古佛宜行拜禮遂聽之益見喇嘛之敬誠)
　(為可/嘉也)古時希有見今時舊藩新部益生敬設席承筐共
　受釐中外一家逮葱嶺大清萬載鞏
天禧
　　　冩山莊内白蓮箑頭贈班禪喇嘛
　本是出塵體塞河托淨真郤紅色俗韻修白業良因風
　拂香含慧露承淡沃神冩圖合誰贈無着與天親
　　　先是四十三年章嘉胡圖克圖奏稱後藏大喇嘛
　　　班禪額爾徳呢乆欲瞻仰
天顔因庚子嵗恭遇
皇上七旬萬壽敬擬入
覲祝
釐得
㫖俞允命駐蔵大臣𫝊
㫖宣諭四十四年經駐蔵大臣留保住等奏稱班禪額
　　爾徳呢接奉
俞㫖不勝感悦即于本年六月由扎什倫布起程謝
恩進佛等語旋
命留保住䕶送遄行至西寧衮布廟
命西安將軍伍彌泰恊同經理又
命理藩院侍郎保泰散秩大臣萬福等往迎
賜東珠朝珠鞍馬銀幣等件四十五年三月
命乾清門侍衛烏爾圖那遜鑾儀衛大臣逹福等至歸
　　化城以
上用車輿儀仗
賜之至岱罕廟
命皇六子及章嘉胡圖克圖尚書永貴等往迎
賜嵌㡌袈裟朝珠等件至多倫諾爾
命御前侍衛豐紳濟倫往
賜勅書及嵌珠㡌金絲袈裟等件至是抵熱河七月丁
　　酉於
　澹泊敬誠殿跪請
聖安
賜金銀曼達各一及金壺香爐等件
上御依清曠殿
賜坐
賜茶果筵宴
命至須彌福壽之廟居住庚子
上御萬樹園
賜宴
賜嵌正珠祖衣一分及金銀器皿辛丑復
　賜茶果八月己酉戊午亦如之庚申
　上御萬樹園
　賜觀火戲壬戍亦如之乙丑
　賜宴
　賜冠服九月丁丑
　命䕶送至京住西黄寺
　　　　謹按黄教以宗喀巴為祖其二大弟子一曰根
　　　　敦珠巴八轉世而為今逹賴喇嘛一曰凱珠布
　　　　格埒克巴勒蔵六轉世而為今班禪額爾徳呢
世祖章皇帝時逹賴喇嘛來朝京師建北黄寺以居之越
　　　　今百有餘年額爾徳呢仰慕
　聖化思覲
　天顔因庚子嵗
　皇上七旬萬壽自後蔵扎什倫布起程跋渉二萬里䖍
　　　　申慶祝出於至誠實為
　　國家吉祥盛事
　上特命
　　皇子大(臣/)往迎
　賜敕褒美錫予優渥而䝉古王公台吉及喀爾喀衛拉
　　　　特等一聞其來無不觀欣舞蹈執役恐後至是
　　　　展覲
　　山莊宴賚有加
　命住須彌福壽之廟肖其所居以安徒衆嗣於
　上迴鑾前先期進京居西黄寺臣等恭繹
　御製碑記所謂上以揚
歴代致治保邦之謨烈下以答列藩傾心向化之悃忱仰
　　　　見重熙累洽中外一家實為億萬年無疆之慶
　　　　矣
　
　
　
　欽定熱河志卷二十四
　欽定四庫全書
　欽定熱河志卷二十五
　　行宫一
　　　自昔離宫别館以備巡逰資息宴非法宫正殿受
　　　朝臨政比也我
聖祖仁皇帝展巡塞甸肇啟山莊
　皇上敬繩
祖武嵗時
　駐蹕於是乎敷文徳播武功八紘和會萬里目前遐邇
　　　由而壹體中外所以一家豈惟都會繁昌班朝莅
　　　政而已至于山川秀發水木清華前後三十六景
　　　外勝境日闢
　　松雲棟牗締構天成謹各繪圖系說而以沿途
　　行館附焉若夫
聖蹟留貽
　宸章炳蔚
天文所被鉅細靡遺敬依類排次分載簡端不徒範水
　　模山増輝藝苑已也

　　　避暑山莊　昔我
聖祖仁皇帝於康熙四十二年肇建
　　避暑山莊隂陽向背爽塏髙明地居最勝其間靈境
　　　天開氣象宏敞俯武列之水挹聲錘之峯叠石繚
　　　垣上加雉堞如
　　紫禁之制週十六里三分南為三門中麗正門東徳
　　　滙門西碧峯門其東及東北西北門各一東門外
　　　長堤蜿蜒北起獅子溝南盡沙隄觜延袤十二里
　　　甃石七層廣約丈許宫中左湖右山山勢自北而
　　　西曰梨樹峪曰松林峪曰榛子峪曰西峪迴抱如
　　　環濕翠晴嵐朝夕異狀不可殫名湖水自東北演
　　　迤而南至萬樹園之陽净練澄空沙隄曲徑如意
　　　洲在焉其北為千林島凌空落影望不可即瀑源
　　　來自西峪垂於湧翠巖之巔玉噴珠跳晴雷夏雪
　　　滙注湖中湖岸曲樹翬飛長橋虹駕引而東南至
　　　徳滙門之左為出水牐以時蓄洩髙雲入峯清流
　　　見底凡夫敞殿飛樓平臺奥室莫不因地形任天
　　　趣不崇華餙妙極自然㐲讀
聖祖避暑山莊記及我
　皇上御製前後二序
　紹聞垂訓意至深逺周詩臺沼不得専美於前矣
聖祖御製文
　　　避暑山莊記(三集/)
　金山發脈暖溜分泉雲壑渟泓石潭青靄川廣草肥無
　傷田廬之害風清夏爽宜人調養之功自天地之生成
　歸造化之品彚朕數巡江干深知南方之秀麗兩幸秦
　隴益明西土之殫陳北過龍沙東逰長白山川之壯人
　物之樸亦不能盡述皆吾之所不取惟兹熱河道近神
　京徃來無過兩日地闢荒野存心豈誤萬幾因而度髙
　平逺近之差開自然峯嵐之勢依松為齋則竅崖潤色
　引水在亭則榛烟出谷皆非人力之所能借芳甸而為
　助無刻桷丹楹之費喜泉林抱素之懐静觀萬物俯察
　庻類文禽戯緑水而不避麀鹿映夕陽而成羣鳶飛魚
　躍從天性之髙下逺色紫氛開韶景之低昂一逰一豫
　罔非稼穡之休戚或旰或宵不忘經史之安危勸耕南
　畆望豐稔筐筥之盈茂止西成樂時若雨𤾉之慶此居
　避暑山莊之概也至于玩芝蘭則愛徳行睹松竹則思
　貞操臨清流則貴亷潔覧蔓草則賤貪穢此亦古人因
　物而比興不可不知人君之奉取之於民不愛者即惑
　也故書之於記朝夕不改敬誠之在兹也
　御製文
　　　恭跋
皇祖聖祖仁皇帝御製避暑山莊三十六景詩(樂善/堂集)
　曩年十二時䝉
皇祖聖祖仁皇帝推愛我
皇父之肫摰特令孫臣隨侍宫中朝夕承歡不離左右其
　年四月隨
駕往熱河避暑凡三十六景之地無不周覽聆
聖訓被賞賚不可勝紀孫臣時雖少然受
皇祖深恩嘗思久侍
慈顔長領
訓誨謹身約已庶無過尢以報髙厚之徳於靡窮昊天不
　弔其年冬
龍馭上賔我
皇父哀毁過禮食不甘味時同兄弟問安必勉怡顔色以
　舒
皇父之憂退而自號哭於廬次澘然不絶葢恐傷我
皇父之心而每念我
皇祖哀慟思慕實不能自已也數年來
皇父屢命往祭
景陵冠劍猶存音容安在一望
山陵魂飛魄越雍正七年冬敬讀
皇祖御製避暑山莊三十六景詩兼披圖畫回思曩時承
　歡侍顔䝉恩寵而被誨愛者如在昨日興言及此涙欲
　霑衣夫以
皇祖天亶之聖卓越古帝王深仁厚澤六十餘年浃於民
　心載在史冊固非言詞所能贊揚於萬一孫臣在諸孫
　中最為鈍魯然天地之澤靡不均被而有得之最深者
　焉孫臣得
皇祖之澤最深者也敢恭紀於後以誌思慕之誠久而益
　篤云
　　　恭和
皇祖聖祖仁皇帝御製避暑山莊三十六景詩序(辛酉/)
　乾隆六年秋命駕出口北巡蕆事言旋道經避暑山莊
　撫今追昔情不能已向於雍正戊申曾敬跋圖記用述
聖恩髙厚今身厯其地彌切
音容如昨之感爰恭和
御製避暑山莊三十六景詩原韻以誌孫臣思慕之忱與
　嵗並增耳
　　　避暑山莊三十六景詩序(壬申/)
　我
皇祖建山莊於塞外錫以三十六景之名葢一邱一壑向
　背稍殊而半忩半軒領略頓異故有數楹之室命名輙
　占數景者非若漢主離宫唐家别館彌山蔽谷猶云未
　足也向曽恭和
御製原韻兹以駐蹕清暇復各題五言近體雖不足以窺
　測
髙深然劉昭禹所云四十賢人者或庶幾云爾
　　　再題避暑山莊三十六景詩序(甲戌/)
　避暑山莊者玉塞之神臯金庭之奥域也我
皇祖聖祖仁皇帝肇斯靈囿標三十六景題句繪圗垂示
　冊府朕既恭次
元韻附刻篇末前秋周覽勝概復各賦五律一章仍就舊
　題成咏今年敬奉
安輿永駐於此自夏至初過訖於處暑招凉延爽弦望再
　更幾政之餘登臨攬結乃知三十六景之外佳勝尚多
　萃而録之復得三十六景各題二十八字其中有
皇祖當年題額者亦有邇年新署名者統前後計之得列
　仙福地之數匪謂洩造物無盡之蔵葢即由舊之中寓
　知新之㫖云爾
　　　避暑山莊後序(壬寅/)
　我
皇祖於辛夘年成此避暑山莊三十六景繢圖賦什為序
　以行之而予適生於是年此中因縁不可思議即位後
　於辛酉年始為巡狩之舉至山莊徘徊思慕因敬依
元韻以誌景仰甲戌年又增賦三十六景葢以
皇祖昔曾題額而未經入圖及余逰覽所至隨時題額補
　定者縂弗出
皇祖舊定之範圍故永恬居之詩曰已是洞天𫝊玉簡得
　教福地續琅書永恬居即
皇祖御書也
御序至矣盡矣兹後序何為而作葢予之生年既同山莊
　而予之侍
皇祖適以壬寅而今嵗又恰當壬寅六十餘年藴於深𠂻
　者不可以不明白宣示以自戒已者戒我後人耳夫居
　此山莊日凜敬
天法
祖勤政恵民柔逺寧邇諸大端見之詩文者不知凡幾何
　尚有未宣之深𠂻乎無而為有是欺已有而弗宣是欺
　人我
皇祖建此山莊所以誌戎綏遐崇樸愛物之義見於
御製序中意深逺也是以
皇考十三年之間雖未舉行典常
面諭曰予之不往避暑山莊及木蘭行者葢因日不暇給
　而性好逸惡殺生是予之過後世子孫當遵
皇考所行習武木蘭母忘
家法煌煌
聖訓予與和親王及爾時軍機大臣實共聞之而今皆無
　其人矣予如不言後更無知
皇考聖意者又數年來日涉成趣於向所定景外不無建
　置如創得齋戒得堂之類不下二十處既見之昨嵗知
　過之論矣而予之意猶有未盡者亦不可不宣示後人
　也葢漢唐以來離宫别苑何代無之然不過費人財逞
　已欲其甚者乃至破國亡家是可戒無足法也若今之
　山莊乃在關塞之外義重習武不重崇文而今則升府
　立學駸駸乎崇文矣然杜甫所云將軍不好武稚子縂
　能文之句余嘗駁之以為各有其地其職也設衆人遂
　以此為美亦美中之不足矣又扈蹕之衆厯數月于役
　采薇出車古人所以恤下此亦不可不念俾人知其
　所繫者大且時加恵賜焉則勞而不怨若圖已樂而忘
　人苦亦非仁人之所為也若夫崇山峻嶺水態林姿鶴
　鹿之逰鳶魚之樂加之巖齋溪閣芳草古木物有天然
　之趣人忘塵世之懐較之漢唐離宫别苑有過之無不
　及也若耽此而忘一切則予之所為羶薌山莊者是設
　陷穽而予為得罪
祖宗之人矣此意蓄之久而不忍言今老矣終不可不言
　故書之既以自戒仍敬告我後人若後人而忘予此言
　則與國休戚相關之大臣以及骨鯁忠直之言官執予
　此言以諌之可也設諫而不從或且罪之者則是
天不佑我國家朕亦無如之何也已矣
聖祖御製詩
　　　塞外山莊(三集/)
　嶻嶭連青嶂懸崖挂緑溪魚隨淵静戯鶴喜樹髙棲洞
　逺行僧斷林寒過客迷惟予心舊好逸興少同躋
　　　秋日山莊偶成
　山花野菊喜清風塞北烟光報嶺楓無暑不知秋氣至
　教叢蘭蕊放離宫
　　　夏日山莊(四集/)
　日永炎風盛純隂在内含扶陽求物理避暑豈幽探山
　静清歊熱泉瀠照碧嵐隨時駐步輦無著亦無貪
　　　其二
　畏景消煩慮吟詩續古風野花羅檻外山鳥滿林中雲
　氣氤氲合鶯鳴颯爽同無能尋麗句賦物媿難工
　　　山莊四季
　節屇三春勝發生萬彚齊諸花候御輦百榖待村犂
　九夏愁𤾉雨千林葉正肥祗因思避暑端拱計頻違
　金風多爽颯清露滴堙浮目睹倉箱滿方知嵗有秋
　嵗暮添霜鬂殷勤宵旰勞地寒盈尺雪還慮北風髙
　　　山莊晩晀
　島嶼堪圖畫溪橋宛自成池邊樹影接峯外月華生衆
　鳥巢簷穏羣麞伏地平無知知徳化推擴至民情
　御製詩
　　　恭讀
皇祖御製避暑山莊三十六景詩並閲圖感成長句五首
　　　(樂善堂集/)
　天開勝境比卷阿浩蕩春熙萬物和祇為養親温凊備
　非關奉已豫逰過迎凉臺榭依山逈延爽軒牕傍水多
　頷領孫曽難數計扈逰何幸沐
恩波
　猶憶壬寅三月春隨
鑾方始奉恩綸
天顔近接承歡久
日角時臨賜喜頻在耳
徳音猶似昨開函
御筆鎮如新祇縁深眷吾
皇意愛育餘波及小臣
　金泉避暑闢離宫行樂還期兆庶同書史研求遵古訓
　桑麻藝植愛豳風追陪六膳分銀繪趨侍三驅躍玉驄
　指㸃圖中當日事
鼎湖何處可攀龍
　靈臺不見文王御仁夀空傳唐帝宫樓閣簾櫳虚夜月
　殿堂松栢老秋風當年逰賞疑天上此日辛酸對畫中
　賸有
宸章恭雒誦幾回青睞憶
重曈
　鼓響舂音夢裏遷披圖不覺淚潜然詩侔風雅𫝊千載
　畫聚烟霞扃一編爽籟秋風嘘大塊雲章星彩麗髙天
　冷牕課罷頻吟諷回首光隂已八年
　　　避暑山莊行宫懐舊
　離宫對碧岑峭石聳成林壁有曾題字庭餘獨樹隂簾
　帷秋日静彞鼎篆烟沉况是承
恩地能無憶舊心
　幻塵同夢鹿佳境似逰仙㠶影留雲在江聲共月懸(雲/帆)
　(月舫月色江聲皆/宫内别院名也)緑牕蛛織網粉壁鳥啣鈿迴首驚心
　處流隂忽廿年
　　　避暑山莊為
皇祖臨幸最愛之地亦孫臣受
思特深處也八年秋謁
陵便道駐蹕數日曷勝今昔之感詩以誌弗忘云
　軒墀敞御園草樹静髙原逰豫思
仁祖庥和逮孝孫
橋山將酹爵玉館此停轅罨畫山容在修蛇電影奔禽言
　欣客至蛩語訴秋繁堦篆苔紋暗碑詩釵脚存
聖踪猶可想𠂻曲向誰論倍切乾乾志虞孤
覆載恩
　　　避暑山莊作(乙丑/)
　逺樹輕嵐互吐吞迢迢清蹕駐山園當秋水態澄心會
　過雨巒光静體存如是野花呈色色于時幽室樂言言
昔恩詎待重來憶即境重來倍憶
恩
　閒齋偶啟舊書帷昔日今時有所思試想山容天外老
　即看花影座中移食苹野鹿穿林過華黍香風隔嶺吹
　物土耕桑今倍萬(事聚皇祖避暑山莊詩云生理農桑/    民至萬家覩茲户口日增益歎)
　(汪濊深仁貽/謀良厚也)含哺都道
聖恩貽
　　　山莊雜興
　地僻軒逾静山深草亦馨風前霏亂錦忩裏罨濃青潤
　挹雲霞氣真叅泉石靈抽毫難得句倚柏小延停
　經雨溪流漲臨秋天宇髙徂雲戀峯岫爽氣偪衫袍饒
　有心堪會原無暑可逃林泉惬清興舒嘯寄東臯
　朝暮山容變髙低眼界移能添詩者句應是畫家師馴
　鹿眠烟磴殘蟬掛露枝行吟情稍倦一棹泛滄池
　斷岸一徘徊寥天縱目恢雅宜伸愫抱底用舉樽罍澗
　口飛虹落雲標畫障開逰觀豈可極佇待奏章來
　　　避暑山莊(丁夘/)
　勝地闢離宫時巡駐蹕同金行邊塞外
聖日照臨中翠柏千秋色青嵐四面通洗塵飛好雨傍晩
　更濛濛
　隔嵗駐山莊山容鎮似常風來花作態雨過草生香小
　鳥窺簾捲清琴倚壁張
含飴叨厚澤觸景那能忘
　烟容罨翠岑逐處稱幽尋石秀今秋草潭明古月心蘚
　蛩吟露冷苹鹿度雲深極頂衆山小悠然暢逺襟
　　　避暑山莊百韻詩(有序/)
　　　我
皇祖建此山莊於塞外非為一已之豫逰葢貽萬卋之締
　　　搆也國家承
天命撫有中外於古未有之地盡入版圖未服之國皆受
　　　封爵而四十八旗諸部落屏蔽塞外恭順有加毎
　　　嵗入朝錫賚燕饗厥有常典但其人有未岀痘者
　　　以進塞為懼延頸舉踵以望
六御之臨覲光欽徳之念有同然也我
皇祖俯從其願嵗避暑於此鱗集仰流而來者無不滿志
　　　以歸且也三代以上無論矣三代以下享國最久
　　　者莫如漢唐宋明然四姓皆一再世而變亂生焉
　　　是豈
天心之怠眷亦人事之偷惰寔致之我
皇祖有鑒於此故自三逆底定之後即不敢以逸豫為念
　　　巡狩之典或一嵗而二三舉行耗財勞衆之論夫
　　　豈不慮然而凜
天戒鑒前車察民瘼備邊防合内外之心成鞏固之業習
　　　勞苦之役懲宴安之懐所全者大則其小者有不
　　　必恤矣使誠以逰冶是尚即深居九重厭見百辟
　　　恣聲色怠政事誰其禁之而必往來沙塞風塵有
　　　所不避飲食或致不時以是為樂固未見其樂也
　　　予小子自十二嵗䝉
皇祖恩養育宫中侍奉左右扈蹕至此親見
皇祖髙年鬚白允宜頥養尚且日理萬幾暇則較射習網
　　　閲馬合圍雖
天行之健自彊不息亦
聖度之恢與時偕行也故繼序以來敬惟
昔日時巡之意更值四方寜謐之時實不敢使文恬武嬉
　　　以隳
聖祖之家法而每駐蹕山莊羮牆之見雲日之瞻惻然有
　　　不能自已者敬成百韻略識
皇祖卷阿之遺志并申孫臣孺慕之悃誠云爾
　開國超三代承
天撫八陲鴻功常有赫
厚貺本無私於古亶騰邁而今被皥熙顯承
三聖緒底奠萬年基滇海銷兵静王庭納幣馳玉關閒戌
　壘銀渤息鯨鬐以守還無創居安不忘危時巡曾見舜
　即辟詎惟岐勝境山靈秘昌時造物貽來逰頻可託經
　始乃於兹土木原非亟山川已獻奇製猶尊土砌巧不
　尚雕栭掖輦
慈顔預揮豪
天藻摛劭農咨寶穡勤政飭鳩司鳥獸歸咸若夭喬總蔚
　而賢王誠愛戴好爵豈羈縻内外一家合休和百世禆
六龍天浩浩四牡嵗騤騤頥養
精神健疇咨經緯施故知非適已實以藴深思况匪牟畊
　地何曾費帑資給支需内府結搆宛蘭錡卓立峯名磬
　構拖嶺號獅灤河鍾坎秀單澤擅坤夷繚堵依巖迥周廬
　寫月規陟原量逺近列表度㕘差宛似天城設無煩班
　匠治就山為傑閣引水作神池允矣儉斯稱佳哉奢豈為
　景標三十六章綴畫圖詩次第聊申咏規模略可窺烟
　波欣致爽景物首應推(右烟波/致􁋂)芝徑逶迤接雲隄左右
　歧(右芝徑/雲隄)延清三㐲日(右無暑/清涼)解愠五絃絲(右延薰/山館)巖
　秀原增夀水芳可謝醫擇宜開牖宇攝静適襟期(右水/芳岩)
　(秀/)萬壑松風奏千秋畫坐披(右萬壑/松風)清温維
色養清越合神怡(右松鶴/清越)勝地臨平野髙樓納逺思(右雲/山勝)
　(地/)雲嵐四面罨斗室幾楹宜(右四面/雲山)北枕巒凌漢(右北/枕雙)
　(峯/)西瞻霞赩曦(右西嶺/晨霞)錘峯長矗矗(右錘峯/落照)雪岫更嶷
　嶷(右南山/積雪)碧月白梨院(右梨花/伴月)紅荷緑水湄(右曲水/荷香)風
　泉清聴滿(右風泉/清聴)濠濮素心隨(右濠濮/間想)日監欽
　
天縡雲牕俯玉墀層霄宛可接夐宇暢無涯(右天宇/咸暢)暖溜
　蒸霛液暄波漾淺漪心神堪澡雪興會益淋漓(右暖溜/暄波)
　石壁泉源邃(右泉源/石壁)青楓綠嶼蕤(右青楓/緑嶼)戴顒聴偶慕
　(右鶯囀/喬木)周子愛堪師(右香逺/益清)花以金名貴根從佛地移
　(右金蓮/映日)飛流頻詠李天樂不須䕫(右逺近/泉聲)月舫浮芳沼
　雲㠶掛翠㕒(右雲㠶/月舫)臨流弄竿綫(右芳渚/臨流)俯水鑑鬚眉
　(右雲容/水態)繞石鳴琴筑(右澄泉/遶石)澄波叠錦綦(右澄波/叠翠)熊飛
　寜待夢魚樂或能知(右石磯/觀魚)鏡水風㣲縐披來若渺瀰
　雲岑態多幻望去忽嶔﨑(右鏡水/雲岑)夹鏡湖光滙(右雙湖/夾鏡)
　長虹練影欹(右長虹/飲練)甫田多瑞糓樷樾出喬枝(右甫田/樷樾)
　流水心無覧間雲意與遲(右水流/雲在)三山依約在四序始
　終之大塊文成繪
聖人情見辭嘉兹仙境擴致彼物華滋隴麦雙歧挺町禾
　九穟纍實堅還實好維秬亦維秠𤓰圃青丸綴蔬畦紫
　菂垂珠櫻春爛爛玉李夏離離恍覩豳風象奚妨文囿
　遺綏豐願寰宇祈嵗肅
黄祗緑野􁆣膏厚單椒豐草彌牕暄裊書帶石古長鳬茨
　杜若芳緐蔚江蘺態鬰漪信堪蕃坰牧便以試􁅰驪驒
　駱􁇲騢駵騅駓騂驈騏色分披錦叚羣别待金羈冠木
　惟松柏樷生有杞機丹楓將翠橡堤栁更庭椅為恱長
　林茂爰來野獸祈跳騰推赤豹䧺健獨黄羆仙有書牌
　鹿官無入澤麋惟應育麟鳯豈許匿狐狸羽客青田種
　文禽丹岫姿書空成篆籕刷羽接罘罳每見鱨魦麗何
　勞鷸蚌持美兼丙穴鯉品奪富春鰣凡此嘉生富要歸
茂對時幾曽誇豫大彌復厪寒飢經國留規範籌邊肇保
　釐每來增惕息言念重吁􁃣嵗月何云速
恩勤不可追省方頻駐蹕觸景憶􁀼飴
聖日常懸照秋風轉益悲
天施誠浩蕩神器重肩仔敢復圖休逸惟期矢敬寅外安
　先内撫夕訪並朝咨天運欽調幕人情畏舉棊古今垂
　炯鑒書史足元龜
遺烈母忘
祖揚休祇愧台纉承奕禩勉
福履萬年綏
　　　避暑山莊晩秋
　嵐氣千峯斂金風一谷寒長空無㸃翳潦水盡澄灘菊
　瘦縁依石松蒼不礙巒豁然慿縱目心與太虛寛
　　　九日避暑山莊
　九秋節駐九仙家追賞乗時意趣賖却勝前年臨紫塞
　只縁今日對黄花(前嵗塞外有九/日無菊之作)遥吟俯暢澄天宇結
　佩浮觴趂物華别有登髙心慰處榆關外見好桑麻
　　　山莊雜咏(辛未/)
　毎先秋獮駐山莊水態峰姿引興長佳景天成勝江國
　早藏靈境待
仁皇
　萬壑松風一室幽芸忩如昨每吟留卅年問學無些進
　空覺羲娥迅似流
　秋山雨過濯濃青逺近泉聲謖入聴新搆雲居號松鶴
　千秋萬載奉
慈寧
　㸃筆文軒命墨娥成書便擬號歸禾未如七十𫝊靈囿
　動植飛?較總多
　　　山莊曉景(甲戌/)
　肅轡凌露晨趁凉陟層巒霏㣲夜雨散離披朝雲鶱人
　家在谷口井閭騰曉烟塞氣逼不升變霧如白緜我欲
　乗之逰滄海逗三山山莊咫尺間乃作萬里觀
　　　山莊晚景(癸未/)
　山莊晩景越清嘉秋獮眀當發翠華居兩月餘纔一瞬
　閲真山那異空花魚貪新水浮行上鹿趁夕陽倚落斜
　日渉所成趣不淺黄綾詩本付生涯
　　　山莊深秋即景(甲午/)
　昨日門前送
鳯幨後程因致小留淹林稀鹿向平原出水冷魚尋深沼
　?金氣肅消幽塢外碧霄朗接逺峰尖最佳處合忘諸
　慮盼切捷音志未忺
　　　山莊即事(乙未/)
　沿革興州難考尋山莊肯
構亹予心嵐來氣挟蹛林逺漲落波奔滄海深較雨量晴
　毎蒿目探奇攬勝亦開襟繼繩敢謂庶無忝惟是常瞻
聖日臨
　　　季秋山莊即事
鳯鑾恭送向都還後發徘徊五日間夏月無何逮秋月青
　山即漸作蒼山逰因遣興聊乗暖意戒躭盤敢愛閒雖
　是紅旗已初報繼兹其至盼猶艱
　　　至避暑山莊即景成什(丙申/)
　蘭露松風曉氣清廣仁嶺過見巖城萬家烟火滋增倍
　(我家及皇祖山莊詩有聚民至/萬    萬家烟火隨民便之句)五榖倉箱望益誠智水
　仁山怡性謐髙畦低壠喜天晴更予一節便宜者午夜
　軍書罷問程
　　　山莊即事(己亥/)
　電光石火刻難駐不到山莊隔兩冬知我有悲白雲色
　慙他無改碧山容
堂題樂夀成虚望(曾敬聖母所駐山莊行殿向/    題樂壽堂額以寓祝望)心識
音顔祗夢逢懼不忍言昔所詠(昔孔子於父母之年不可/不知謂一則以喜一則以)
　(懼余向惟知有喜而不忍言懼甲午秋曾有知年不忍/舉宣尼之句乙未夏有我惟知不忍言知之句今復何)
　(言/哉)而今覔懼亦何從
　　　山莊即景(庚子/)
　無暇今年幸木蘭仲秋山景御莊看連林髙下猶蔚緑
　問樹兩三忽染丹支繖尋吟趁午熱倚窻習字避晨寒
　舊新蕃部都散遣消得清閒幾日槃
　　　肩輿入西峪即景成什(癸未/)
　西峪屬創得峯巒實案衍而復工曲折溪壑萬千轉是間搆
　書堂縹帙芸香展其他姑且置首當命歩輦輿者逸固佳
　肩者勞猶繾十歩一憩息率就緑隂善以遲到乃速居髙下盡
　辨日所不暇給誰云足一臠人情喜鮮新斯之未能免
　　　西峪
　西峪秋深清且嘉林疎牆外見人家授衣時節宵鳴杵
撾穂圃場午響耞終歳勤勞亦亟矣九重安逸豈宜耶
今朝所得殊前度不為(去/聲)搜吟玩物華
　　肩輿入西峪
肩輿入西峪輕雲籠日光樹下有㣲風時時送爽凉猶
恐肩者勞數息審不妨秀起(堂/名)雖尚遥空翠(樓/名)當路旁
可以坐而憩况無要務忙
　　西峪
西峪秋深好林稀見逺巒嫩暄稱(去/聲)逰涉颯景助清歡
陽巘蕪餘緑隂崖葉綴丹凹中得屋暖眀處凭窻寛題
壁行將遍摛毫亦底難然當弭吟興欲以待田盤(將以/廻鑾)
(之便往田/盤一逰)
　　肩輿入西峪(乙酉/)
西峪我所喜初來即命逰筍輿原可造山路不言修鹿
訝林間立蝶飜花上浮却思肩者瘁隂下毎停留
　　西峪
薄雪深秋出哨迴輕輿西峪此重來境因徑曲詩情逺
山為林稀畫坐開納稼村豐隔城見向陽屋暖倚窻陪
佽飛陡繾衝寒衛小駐言旋適可哉(於山莊駐四日/息衆遂迴鑾)
　　西峪(丙戌/)
西峪連朝率未來午炎揮汗廑輿儓却欣入谷風吹爽
便有出峯雲布開處暑猶然似當夏趂涼何必在登臺
石城以外山田見熟賴秋長仰化裁
　　西峪
西峪深秋了不涼肩輿行意賞烟光前朝峭冷又迥暖
今嵗塞園始見霜鹿喜平坡草猶緑鴈過(去/聲)空宇葉初
黄石城外即山村近且幸崇墉積圃場
　　西峪(丁亥/)
西峪不常來來必有奇遇浮雲與張葢清風與奏頀午
炎頓覺失秋涼真可豫𬗟懐古作者曾誰到此處箕山
祇培塿尚有人生慕
　　西峪(壬辰/)
寺别碧峯北更西峪深益窈益清兮千章夏木如連葉
百折山蹊不作泥步輦度隨鹿行跡懸崕轉聴鳥呼啼
圖間亦識辭多躁佳景其如畢我徯
　　西峪(癸巳/)
數日未曾西峪來清秋山景又殊哉霽開曦御皜乎曝
雨過林蹊静不埃汲古翻書白駒隙消間橅帖墨蛾陪
窻間却見石城外銍艾黄雲遍壠堆
　　西峪(甲午/)
山莊到十日西峪始來尋峯態昨非昨溪聲今自今行
惟期意適憩必選林隂富矣供詩料摛詞仍酌斟
　　西峪(乙未/)
西峪窈而深來必先至此其下乃西溝山路俯迤邐適
纔之所經後䭾過行李碧峯門在兹進兹近五里曷弗
從是入麗正(門/名)當陽唘行貴不由徑何處外斯理肩輿
兹尋勝乃益窮宛委亦堪悟為文膚淺無一是
　　西峪問景紀所得(丙申/)
西峪臨石城蘭徑循􁭴迤向北有書堂其名曰秀起我
每臨山莊例必先至彼而峪定所由遵路可捨此林嵐
忽明晦增趣之所以晦處有鹿㐲非時無害理(此時鹿/尚瘦故)
(弗持鎗往即之而鹿亦麌/麌近人如海鷗之狎也)海鷗狎即斯萬事一貫耳明
處見牆外駝馬過行李勞實廑衆人逸可恣一已肩輿
問景間所得聊紀是
　　西峪(己亥/)
山莊至廿日西峪今初到佳處久濶置恐貽山靈笑是
時小雨過酷暑畧已消(叶/)因之趂餘暇藉用暢清眺一
以攬畫趣一以尋詩料片雲忽飛來棼絲羃巖峭皎日
照半天無礙銀竹落(叶/)幻景乃若是新爽宜懐抱(叶/)楓
林有襲芬蘭坂無生淖須㬰復朗霽萬峯濯翠嶠厯厯
静之會蕩蕩仁者樂設非偶命駕安知如許妙
　　西峪(辛丑/)
今來西峪始為逰隔嵗景光待詠酬祗以賞新暫置舊
誰無已得又他求試觀人欲靡窮也亦悟世情足戒不
路入碧峰寺深静拈毫厯厯記從頭
　　西峪(壬申/)
山莊駐五日西峪今始到一因懶㳺興一因籌政要似
此實粗疎名山得毋笑雨餘趁爽涼遂與窮□窱謖籟
落喬松可聞不可貌有欲無欲間胥可觀其妙
　
　
　
　
　
　
　
　
　
　
　
欽定熱河志卷二十五
欽定四庫全書
欽定熱河志卷二十六
　行宫二
　　烟波致爽
　　芝徑雲隄
　　無暑清凉
　　延薰山館
　　水芳巖秀
　　萬壑松風
　　松鶴清越
　　雲山勝地

　　　烟波致爽　澹泊敬誠殿後第三重為殿七楹
聖祖御題額曰烟波致爽為三十六景之冠殿宏敞髙明
　　　旁挹雲嵐後帶湖渚毎夏雨初晴秋颸乍起纎塵
　　　不到積霧全空或晨曦吐旭夜月銜規清暉朗照
　　　自来迎人真曠然上清天宇也中懸
　皇上御書聨二一曰鳥語花香轉清淑雲容水態向暄
　　　妍一曰雨潤平臯桑麻千頃緑晴開逺嶠草樹一
　　　川明
聖祖御製詩
　　　烟波致爽(三集/)
　　　熱河地既髙敞氣亦清朗無䝉霧霾氛桞宗元記
　　　所謂曠如也四圍秀嶺十里澄湖致有爽氣雲山
　　　勝地之南有屋七楹遂以烟波致爽顔其額焉
　山莊頻避暑静黙少喧譁北控逺烟息南臨近壑嘉春
　歸魚出浪秋歛雁横沙觸目皆仙草迎忩徧藥花炎風
　晝致爽綿雨夜方賒土厚登雙榖泉甘剖翠𤓰古人戍
　武偹今卒斷鳴笳生理農桑事聚民至萬家
　御製詩
　　　烟波致爽恭和
皇祖聖祖仁皇帝御製元韻(辛酉/)
　時和逄嵗稔𤇺静絶邉譁蒐狩三秋舉登臨萬壑嘉楓
　黄接雁塞霜白㸃龍沙廻蹕逰仙地空庭遍野花幾多
　今昔感無那嵗年賒露砌飄殘葉秋籬綴晩𤓰蛩音驚
　短夢宵韻起寒笳
祖制今猶烈金吾漫憶家
　　　烟波致爽(壬申/)
　玉色山原富烟波此處饒虚明疑漢上綺縠漾雲標毎
　愛秋蟾印長教暑氣消牙琴漫湏數曽入
五絃調

　　　芝逕雲隄　由萬壑松風之前北行長隄蜿蜒直
　　　渡芳洲洲大小凡三
聖祖御製詩序所謂若芝英若雲朶復若如意者也隄左
　　　右皆湖中架木為橋橋南北樹寳坊兩岸平沙似
　　　席芳草為茵央道垂楊湖波鏡影額曰芝陘雲隄
　　　盖因洲形取義
化工體物曲盡其致云
聖祖御製詩
　　　芝逕雲隄(三集/)
　　　夹水為隄逶迤曲折逕分三枝列大小洲三形若
　　　芝英若雲朶復若如意有二橋通舟楫
　萬幾少暇出丹闕樂水樂山好難歇避暑漢北土脉肥
　訪問村老尋石碣衆云䝉古牧馬塲並乏人家無枯骨
　草木茂絶蚊蠍泉水佳人少疾因而乘騎閲河限灣灣
　曲曲滿林樾測量荒野閲水平莊田勿動樹勿發自然
　天成地就勢不待人力假虚設君不見磬錘峰獨峙山
　麓立其東又不見萬壑松偃盖重林造化同煦嫗光臨承
　露照青葱色轉頻嵗豐遊豫常思傷民力又恐偏勞
　土木工命匠先開芝逕隄随山依水揉輻齊司農莫動
　帑金費寜拙捨巧洽羣黎邉垣利刃豈可恃荒淫無道
　有青史知警知戒勉在兹方能示衆撫遐邇雖無峻宇
　有雲樓登臨不解㡬重愁連巖絶澗四時景憐我晩年
　宵旰憂若使扶養留精力同心治理再精求氣和重農
　紫宸志𤇺火不烟億萬秋
　　　　芝徑雲隄細雨歸舟(四集/)
　長隄一線入芝徑小艇乗涼隔岸移水向方橋瀠
　細浪風吹菡蓞倒垂枝秋成已慶年豐兆暑盡無
　憂雲漢詩遺事陳𤓰為七夕偶因佳節賦清辭
　御製詩
　　　　芝徑雲隄恭和
皇祖聖祖仁皇帝御製元韻(辛酉/)
　六飛廻轡指金闕離宫故館兹停歇蕭齋乍啓舊窓櫺
　蘭若重尋古碑碣銀鈎鐡畫覩
璇題趙肥董弱無筋骨寂寥帷幔掛珊瑚欹斜几席巢蛇
　蠍因思廿載倐流隂電光石火無踰疾苔封石鼎杳無
　煙惟有金颸蕩寒樾旋歩雲隄憶夙逰倚吟轉覺逸興
　發丹黄四靣展畫屏一幅關全色乍設寒林窮處忽成
　峰彷彿如登泰麓東山葩野卉難争􁪛五株疑是秦時
　松郊原秋景尤堪望比櫛崇墉萬戸同祈年詎異當年
　志長願田疇歌屢豐大徳曰生恩惠洽道之猶足泫羣
　工金湯禮義足防隄懸橦度索聲教齊利我後人猶頼
　敷天雨露蘇黔黎乆安䝉業詎宜恃千秋金鑑垂圗史
　紹武常懐乾惕衷敢云王化寧遐邇日暮歸來獨倚樓
　撫今追昔増凄愁歡娯但覺春風暖宵旰誰知午夜憂
　我詩聊當銘座右願言治理虚心求繼繩
祖武懼不逮惟應此志萬千秋
　　　芝逕雲隄(壬申/)
　一逕界雙湖芊綿仙草敷探擕皆上藥招引入方壺魚
牣潛還躍鹿馴來可呼劚雲如有興記取十洲圗(仇/英)
(有著色/採芝圗)

　　　無暑清涼　芝逕雲隄東北洲曰如意建殿三重
　　　第一重靣南為門五楹
聖祖御題額曰無暑清涼洲四靣皆水門當其前廣厦洞闢
　　　不施屏蔽平流滑笏逺渚鋪奩飛鳥掠波游魚吹
　　　沫徃來紅蕖綠盖間真覺佛地清涼人天勝境矣
聖祖御製詩
　　　無暑清凉(三集/)
　　　循芝徑北行折而少東過小山下紅蓮滿渚緑樹
　　　縁隄靣南夏屋軒敞長廊聫絡為無暑清凉山爽
　　　朝来水風微度冷然善也
　畏景先愁永晝長晩年好静益徬徨三庚退暑清風至
　九夏迎凉稱物芳意惜始終宵旰志踟蹰自問濟時方
　谷神不守還崇政暫養回心山水莊
　御製詩
　　　無暑清凉恭和
皇祖聖祖仁皇帝御製元韻(辛酉/)
一縷遥循隄徑長松軒月榭暫徊徨苔紋千㸃萬㸃緑
菊蕊三枝五枝芳自是洞天無處覔袛餘元圃可相方
根塵乆悟風旛㫖題句還如蝶夢莊
　　無暑清凉
太古日偏長朱明暑却蔵有詩惟舉白作記合稱唐松
菊開三徑雲山貯一房金蓮紛暎砌心境總清凉(五臺/清凉)
(山出金蓮/花故云)

　　　延薫山館　如意洲正殿七楹左右配殿各五楹
　　　在無暑清涼内第二重南向牓曰延薫山館西忩
　　　聨曰雲標金闕迥樹杪玉堂懸皆
聖祖御茟中楹
　皇上御題聨曰石劍攅青千林天仗合水衣縈碧一鑑
　　　月槎横
聖祖御製詩
　　　延薫山館
　　　入無暑清涼轉西為延薰山館楹宇守樸不艧不
　　　雕得山居雅致啟北户引清風㡬忘六月
　夏木隂隂葢溽暑炎風𣢾𣢾守峯銜山中無物能觧愠
　獨有清涼免脫衫
　御製詩
　　　延薰山館恭和
皇祖聖祖仁皇帝御製元韻
　偶撫虞琴山館静祝融未覺暑頭銜萬方樂利
心胷内解愠何須更脫衫
　　　延薰山館(壬申/)
　洞逹軒窓唘炎朝最納涼松聲風入静花氣露生
　香竹素恱心永珠林味道長披薰今
昔意與物樂時康

　　　水芳巖秀　延薰山館後殿十五楹在如意洲最
　　　深處鏡波繞岸瑶石依欄
聖祖嘗以
㡬暇讀書其中額曰水芳巖秀左壁聨曰經書同杲日詞
　　　賦和卿雲後楹聨曰波漾書林来自九天甘雨花
　　　浮墨􁜲長看四季祥雲殿中
　皇上御書額曰奉三無私聨曰山月滿庭影疎横藻荇
　　　松風遶壑韻逺叶笙簧殿之東閣額曰随安室
聖祖御製詩
　　　水芳巖秀(三集/)
　　　水清則芳山静則秀此地泉甘水清故擇其所宜
　　　䆳宇數十間於焉誦讀㡬暇静養可以滌煩可以
　　　悦性作此自戒始終之意云
　水性雜若甜水芳即體厚名泉亦多覽未若此為首頥
　卦明口實得正自養夀擇地立偃房根基度長乆莭宣
　在茲求勤儉勿落後朝忩千巖裡峭壁似天剖逺託思
　雲漢怡神至星斗精研書家奥臨池愈澁手清淡作飲
　饌偏心惡㫖酒讀老無逸萹年年祝大有
　御製詩
　　　水芳巖秀恭和
皇祖聖祖仁皇帝御製元韻(辛酉/)
　巖秀㩀艮靈水芳擅坤厚即此溪壑佳何必稱牛首緬
　懐智者樂願效仁者夀茲地可會心亭軒建已久澄流
　遶其前疏峯羅厥後仙壺常秘奥無乃神人剖
璇題猶在簷
奎文麗星斗顔栁步後塵張王謝敏手
明訓垂日月所惡在㫖酒紹
庭志雖殷繼武吾何有
　　　水芳巖秀
　智仁山水徳結念喜雙清鏡朗羣芳照屏開衆秀争豪
　材誰擬議妙詣謝将迎本色羲皇代還忘蕩蕩名
　　　随安室(癸巳/)
　寓名隨所寓而安此日隨安良獨難向祗談經資饜飫
　茲惟籌治戒盤桓一民失所政應愧必世後仁語未觀
　勝地雲山
昔逰豫瞠乎仰望意遑寛

　　　萬壑松風　前殿據岡背湖漸近湖為坡陁殿五
　　　楹北嚮長松數百掩暎周廻顔曰萬壑松風聨曰
　　　雲捲千松色泉和萬籟吟皆
聖祖御書康熙壬寅
　上以冲齡随侍山莊
賜居於此伏讀紀
恩堂記并題壁感舊詩仰維
聖祖眷顧之深我
　皇上繼繩之切羔墻企慕閲乆彌篤也殿後三楹曰鑑
　　　始齋坡下亭曰晴碧
聖祖御製詩
　　　萬壑松風(三集/)
　　　在無暑清凉之南據髙阜臨深流長松環翠壑虗
　　　風度如笙鏞迭奏聲不數西湖萬松嶺也
　偃葢龍鱗萬壑青逶迤芳甸雜雲汀白華朱蕚勉人事
　愛敬南陔樂正經
　御製文
　　　避暑山莊紀
恩堂記(癸巳/)
　圓明園之紀
恩堂紀受
恩之自避暑山莊之紀
恩堂紀受
恩之蹟名同而實異文異而事同一而二二而一者也葢
皇祖養育予於宫中之㫖原降於圓明園之紀
恩堂兹不復贅然其時實仍居
皇考藩邸中及從
皇祖来避暑山莊乃
賜居斯堂之側堂即三十六景中所謂萬壑松風者夙興
　夜寐日覲
天顔綈几翻書或
示章句玉筵侍膳每
賜芳飴批閲章奏屏息侍
傍引見官吏承
顔立側或
命歩射以示衆臣持滿連中
皇祖必為之喜色至於釣魚而得則
令持去以給
皇考若隔旬餘半月則
遣往獅子園以謁
聖母而其年秋随
皇祖幸木蘭又有宜紀者入木蘭初圍塲曰永安莾喀圍
　中有一熊
皇祖御火鎗中之熊伏不動乆之
皇祖謂其已斃命御前侍衛引予去射之
意欲使予於初圍得獲熊之名也其時予甫欲上馬而熊
　突起奔前
皇祖御虎鎗殪之事畢入武帳
皇祖顧
　温惠皇貴太妃指予曰伊命貴重乃以射熊事告之曰
　使伊至熊所而熊起馬驚成何事體又一日虞者告有
　虎
皇祖命二十一叔父後封慎郡王者往予跽奏願去
皇祖曰汝不可去俟朕往之日擕汝去耳似此
深恩彼時不知至於今每一念及即欲堕淚夫五十餘年
　之事歴歴如昨而予六旬有三亦視曽孫矣不有以紀
　之子若孫其何由知之此予所以追憶而渉筆也子若
　孫其尚念我
皇祖何以
眷顧我之深及我之乾乾矻矻何以不敢負
皇祖之恩将憶萬斯年永丕基而承
天眷胥在矣詎惟一堂之記云乎哉
　御製詩
　　　恭瞻萬壑松風圖感而有作(樂善堂集/)
　老松經萬年幽壑紛千派蜿蜒掃黛眉虬龍結青葢耳
　際無餘聲颯㳫泛天籟奔騰鐡騎馳遥見捲旌斾神韻
　動諸天妙意殊堪會大哉造化功金泉創仙界髙堂臨
　萬壑一瀉松風快當年諸孫行惟我承
恩㝡
賜居亭畔室虬枝森一帶盛夏如秋深日夕静相對謖謖
　吹衣襟谷神守清㤗轉瞬成昔遊感企瞻圖畫
　　　萬壑松風恭和
皇祖聖祖仁皇帝御製元韻(辛酉/)
　猶是當時傲雪青重開軒閣俯溪汀廿年未識門牆奥
　長憶文筵獨
授經(萬壑松風予當年扈/䠋之    賜居云)
　　　萬壑松風舊日
賜居也因題其壁(癸亥/)
　書室依巖俯緑汀重開䆫網午隂亭廿年無限舂音夢
　只有虬枝未改青
　雲歸逺岫碧虛髙觸目成吟便搦毫踐履未能融氣習
　當年慚愧此焚膏
　草長書帶緑侵階依舊巒光入户佳擬向山靈話離况
　挈壺偏報午時牌
　質魯無能歎末由徒驚嵗月逝波流
於昭在上恩如海比並乾坤萬古留
　　　康熙六十一年予扈
皇祖駕居於萬壑松風軒之側今嵗擕諸皇子至此仍以
　　　以是處居之朅爾經臨撫然感舊(己巳/)
　佔畢書齋還似舊兒時居處處(上/聲)諸兒越教俯仰懐
恩澤用勵勤修示範儀
　　　萬壑松風(壬申/)
　蒼翠欎氤氳巖端細逕分四時無改色衆木有超羣葢
　影晴仍暗濤聲静不紛髫年讀書䖏終是愧尊聞(康熙/壬寅)
　(随侍此䖏皇祖/賜居    讀書)
　　　題萬壑松風舊書屋(甲戌/)
　髙槐書屋緑隂匀睫眼流光卅二春昔日
恩承
仁祖䖏今来又作抱孫人
　　　鑑始齋(丙子/)
　地是諸天上山如太古初披芸人不識疏仡以前書
　　　題鑑始齋(壬午/)
　松風萬壑涼曰有讀書堂絶勝閒花草依然昔縹緗慎
　終念惟厥無水監於當思義顧名䖏初心寧敢忘
　　　鑑始齋(癸未/)
　翠隂籠護萬松深鑑始恒教一再臨此是當年受
恩䖏益因刻勵覲揚心
　　　題鑑始齋(己亥/)
　鑑始顔齋額興予憶舊長
含飴沭恩渥舞象課書蘉望七今同
嵗(康熙壬寅予居此時年甫十二是嵗矣/  皇祖正六十九壽兹予亦六十九)當秋偶自傷息
　肩兹尚未不息曰惟強
　　　題鑑始齋(壬寅/)
　萬法誠誰是不遷齋題鑑始尚依然幼齡十二承
恩䖏瞥眼流隂六十年
　　　題紀
恩堂(丙戌/)
　紀
恩何䖏不思
恩新額堂名例御園每至山莊追慕
祖惟兹書屋
賜居孫卌餘載付舂音響巖下溪猶水逝翻孤負幸無肩
　歇未慎脩思永敢空言
　　　題紀
恩堂(壬辰/)
　堂額雖由御園述御園
恩紀此叨駢
賜居書屋今斯在
教侍山莊昔有縁敢不繩承勵初志亦惟宵旰佛仔肩松
　風萬壑還依舊(是處景之御題萬壑松風為山莊三/十六    一向日子    賜居也)瞥
　眼流光五十年
　　　晴碧亭憶舊(壬寅/)
　萬壑松風山之隂枕溪有亭曰晴碧我年十二随至此
　即
指殿旁為賜宅望見
御舟泊亭畔
呼名趨下層岩壁
顧謂勿疾恐蹉跌是即初䝉
恩眷日即今歩履偶借扶那復騰蹌健如昔白頭宫監消
　磨盡祇有岩松足為質左右無人知此者六十年遥迅
　瞬息而我勿言更誰言永朂惕乾酬
祖徳

　　　　松鶴清越　山莊内西偏為榛子峪殿門五楹南向
聖祖御題額曰松鶴清越聨曰竒花文石娱朝夕白鶴蒼
　　　　松永嵗年每嵗
駕幸山莊奉
寜夀宫於兹殿其地窈然虚曠青盖垂隂九臯振響丹
　　　　邱福庭無以踰斯殿
　皇上御題額曰静餘軒
聖祖御製詩
　　　　松鶴清越(三集/)
　　　　進榛子峪香草遍地異花綴崖夹嶺虬松蒼蔚鳴鶴
　　　　飛翔登蓬瀛臨崑圃神怡心曠洵仙人所都不老之庭也
　夀比青松願千齡葉不彫銅龍鶴髪健喜動四時調
　御製詩
　　　　松鶴清越恭和
皇祖聖祖仁皇帝御製元韻(辛酉/)
　白鶴志猶㓗蒼松獨後凋景仰
終身慕詎止温凊調(松鶴清越當時奉/  皇太后居於此)
　　　松鶴清越(壬申/)
　胎仙将夀客結友嶠洲中蔥蒨入森秀飛翔樂逺空天
　垂四幕碧泉帶百花紅
色養𫝊家法齋名此日同(是䖏為當年奉莊内寧壽宫豫/逰之所兹於山    奉    皇)
　(太后起居處亦名松/鶴齋遵    先志也)
　　　松鶴清越二首(甲申/)
皇祖奉
寧夀庭前夥植松老龍鱗已作百行
孝為宗風過聲猶謖秋来翠越濃祇疑蒼蔚䖏定有偓佺
　逢
　　　　右松
　前嵗放雙鶴時時還自来秋巡今即
昔至樂約而該丹嶠弹喉響碧霄振翅迴琳輿不湏
　駕
王母在瑶䑓
　　　右鶴
　　静餘軒(甲申/)
動復歸有静静更動之初以兹相衡校端知静有餘此
意自古然而我名山居山居静所會幾餘常憇諸或時
詠新什或時讀古書皆足澄心神庸渠(去/聲)遊空虛無逸
曰不遑是同非異如
　　静餘軒(丙戌/)
四面青山書屋幽既深而静又清秋那能長此躭佳趣
惟是餘閒片刻留
　　静餘軒(丁亥/)
入幽披菁蔥據勝開軒榭山川足竒遇位置非假借屋
中何所有書史滿鄴架道徳企優逰氣質欲變化却欣
消片時此静得餘暇
　　静餘軒(己丑/)
處䖏有山居恬如復澹如中和氣已備晏息體常舒花
露濃噴馥松風颯入虗雖云一晌静原是萬幾餘
　　静餘軒有會
静餘有二義一曰静有餘是則軒所獨而我偶領諸一
曰餘以静乃每心憪予萬幾日待理清暇艱致於静更
躁之反餘復饒所如未能饒以静且圖躁或祛
　　題静餘軒(辛丑/)
於軒為静餘于人為餘静有識(人/)無識(軒/)間犂然本殊
境有識者為暫無識者為永暫永已弗敵有無豈相等
而我嘵嘵言自謂不自省

　　　雲山勝地　煙波致爽之後髙樓特起八牕洞逹
　　　俯瞰羣峰夕靄朝嵐頃刻變化不可名狀
聖祖御題額曰雲山勝地樓之西楹奉佛聖因净業秀
　　　攬青蓉
　皇上御書牓曰蓮花室聨曰雲影澄觀妙悟太空
　　　参合相山光恱性静因常住識真如
聖祖御製詩
　　　雲山勝地(三集/)
　　　萬壑松風之西髙樓北向慿牕逺眺林巒烟水一
　　　望無極氣象萬千洵登臨大觀也
　萬頃園林逹逺阡湖光山色入詩箋披雲見水平清理
　未識無愆守莭宣
　御製詩
　　　雲山勝地恭和
皇祖聖祖仁皇帝御製元韻(辛酉/)
　黄雲近壠復遐阡想像豐年入頌箋二十年来衣食足
　黔黎猶戴
聖恩宣
　　　雲山勝地(壬申/)
　峻宇昔垂戒山莊今可稱地靈延晝永峰秀蔚雲興結
　構因時勝逰歌所事仍年年奉
慈輦惬願祝如陵
　　　題蓮花室(辛巳/)
　雲山勝地聳髙樓靜室蓮花樓上頭調御丈夫無色相
　應直十六有源流憑𠫭水月還天月如是今秋即昔秋
　一切塵心兹凈掃不忘兩字
祖恩留
　　　蓮華室(癸未/)
　香楠木榥刻蓮花大士無言轉法華(妙法蓮花經/一曰法華經)勝地
　雲山自千古(是室即雲山勝地樓上暖閣/雲山勝地    皇祖題額也)問心何處剥
　蕉芽
　　　再題蓮華室
靜室據髙樓蓮華凈業脩底須翻七巻常此伴三秋調
御丈夫相應真雲水流斯之未能信惟是厪先憂
　
　
　
　
　
　
　
　
　
　
　
　
　
欽定熱河志卷二十六
欽定四庫全書
欽定熱河志巻二十七
　行宫三
　　四面雲山
　　北枕雙峰
　　西嶺晨霞
　　錘峰落照
　　南山積雪
　　梨花伴月
　　曲水荷香
　　風泉清聼

　　　四面雲山　山莊西北隅㝡髙䖏一峰拔地搆亭
　　　其上
聖祖御題額曰四面雲山聫曰山髙先得月嶺峻自来風
　　　是亭切漢凌霄羣山拱揖各開生面東眺天橋雲
　　　垂檐際南則玉冠諸峰望如屏列北則金山黒山
　　　屹峙廣仁嶺迤西諸峰盤礴案衍絡繹奔赴憑虚
　　　縱覧萬景天全伏讀
　御製諸什信乎乾坤清景秀寫無雙矣
聖祖御製詩
　　　四面雲山(三集/)
　　　澄泉繞石迤西過泉源盤岡紆嶺有亭翼然出衆
　　　山之巔諸峰羅列若揖若拱天氣清朗数百里外
　　　巒光雲影皆可逺矚亭中長風四逹伏暑時蕭爽
　　　如秋
　殊狀崔嵬裏蘭衢入好詩逺岑如競秀近嶺似争竒雨
　過風来𦂳山寒日落遲亭遥先得月樹宻顯髙枝潮平
　無湧浪霧淨少多岐脉脉金明液溶溶積翠池常憂思
　觧愠樂志餘清悲素學臣鄰老耆年自不知
　　　登四面雲山(四集/)
　雲梯石磴逼巃嵸倚杖旁觀衆壑同更上一層圖逺望
　奈何樹襍與烟籠
　御製詩
　　　四面雲山恭和
皇祖聖祖仁皇帝御製元韻(辛酉/)
　攀躋歩崇嶺摩詰畵中詩岑壑依然在川原望裏竒重
　来猶切切欲去更遲遲孤鶴唳層巘孫梧擢老枝苔紋
　迷近砌鹿跡印斜岐座静来青黛牕虗浸曲池懐
恩常撫蹟憶昔更含悲當日
乾乾意身肩始得知
　　　題四面雲山亭子(乙丑/)
　四柱搆峰巔松蘿作扉闥詰曲頻攀躋造極心乃豁一
　覽衆山小左挹雲容活鶴唳與鹿呦饒伊相問答
山中無朝暮行漏丁丁報東峰尚夕陽西嶺已落照秋
雲淡逺天萬里縱清眺有時噫氣作于喁號萬竅而我
亦會心憑虚一長嘯
我有山水癖耽詩殊未厭此地况迥絶衆壑歸包函峰
翠經雨洗楓丹著露添掃苔坐石頭凌霧振衣衫自覺
勝前秋饒有吟髭拈
　　登四面雲山亭子(己巳/)
雨過千峰濯黛青乗涼縱目坐山亭尋常樹色猶遮望
到此山容無遁形
絶頂平臨北斗齊座中惟覺萬山低林禽饋客爭銜果
磵鹿迎人淺印泥
霽空寥濶早秋清邈爾拈豪暢快生底事成吟多警句
會心逺䖏鮮凡情
　　登四面雲山亭子
中峯千丈㧞地起特據其巔搆亭子初秋薈蔚尚連林
登臨未露山容美重来木葉已半落惟餘老翠及嫩紫
精神氣韻莫不獻纂組刻峭無能擬三旬飽看塞垣山
嶊崣綺錯固佳矣萬景天全結搆精又盡善焉乃在此
　　四面雲山(壬申/)
軒忩徹四面巖谷俯千重奚數荆關蹟堪尋佺羡踪林
踈為風拂峰現忽雲封筞騎遵﨑棧時看白鹿逢
　　登四面雲山亭子
亭子雲山㝡髙䖏停鑾未肯頻臨駐聞之地靈神所都
隠虞為我勞仙馭崇壇案衍實佳㢤能辭偶爾一徘徊
屈指六年登六度每登必有風雨来今朝秋宇澄新霽
林扉跋馬鳴璁轡孤亭小坐未俄延前楹倐復烟絲綴
飛空掠樹不踰時長天一碧懸清暉千秋葉葉翠難状
萬峰濯濯青偏竒風為車兮雲為馬山之靈兮翩其下
洞庭張樂信然乎何必曲髙和者寡
　　登四面雲山亭子六韻(甲戍/)
䟦馬遵﨑棧楓香路幾盤忽看一笠近儼㨿萬螺端夏
似將秋易心因縱目寛竒峰雲四宇活畫樹千巒避暑
　最髙䖏披襟生峭寒青瑶蔚逺近何必綴稜丹
　　　登四面雲山亭子恭賦
皇祖山髙先得月之句
　峻嶺切雲漢孤亭俯渤瀛氷輪纔湧出玉砌早光明培
　塿難為障姮娥若可迎有林皆一桂無界不三清盈手
　寒何礙流睎魄倍晶兔原龍塞物鹿作羽衣聲谷口猶
　燈火河邉辨畛營萬方歸朗照辭見
聖人情
　　　登四面雲山亭子作歌
　亭子諸峯最髙處以不常来如始遇秋風筞騎一遨逰
　巖樹澗葩皆興助金山西北黒山東天橋對面當亭中
　我欲因之詣彼岸佺僑之軰其相逢佺僑仙術無濟世
　寄意則可難從事黍原蕎巘皆本圖外靖内安尋至計
煌煌聖藻石屏懸齊年却識辛夘年廻思承
訓
御座前敢不蘉乎佛時肩
　　登四面雲山亭子(庚辰/)
中峯㢠出羣一笠與平分四面雲山態八音天籟聞山
齋俯剏得(創得齋在深山邃谷隠不見惟/此亭標最髙峯俯視如在咫尺)大塊有真文
亦欲無言去其如伺懋勤
　　登四面雲山亭子(辛巳/)
清秋雲散碧天露策馬遂造最髙䖏谷中婪熱尚覺炎
峰頂峭寒不禁遽幾畨畫意徒凝眸今朝親到興始酬
樹猶張王(二字皆/去聲)依巖緑泉自清涼羃石流近村逺墅
都結攬黍髙稻下黄雲染関外秋成乃爾佳豫民被潦
頓遥感
　　登四面雲山亭子(壬午/)
策馬蘭蹊不礙凉虗亭憇坐敞秋光逺山似揖近山拱
楓葉初丹槲葉黄西北諸峰倚天近東南一水入瀛長
年年舊句鄰新句徒曰忘言那易忘
　　登四面雲山亭子作歌(癸未/)
山莊中山㝡髙䖏千峯萬嶺莫與齊金山黒山山城外
雖髙於此望覺低避暑夲自無暑到夏不厭凉語可稽
乗閒策馬試登陟濃青深翠盤雲蹊每值嘉䕃輙止憇
為恐僕從勞攀躋到来一笠冠絶頂天風拂拂吹天䨑
有時晴光摇草樹有時晦影沈巖豀吾知之矣起予思
便與作歌亭柱題
　　登四面雲山亭子待月即景四首
過望東峯月遲上欲圖早見陟西峰谷中摸索光明者
豈識先他四刻逢
慣厭中涓早備釭千巒夕景正無雙天橋驀看氷輪湧
訝是嵩髙玉女窓
東界今宵浄歛雲呈全體不掩毫分㡳須轉句衡前夕
自是髙山迥出羣
滿目為眀滿意虗林光巒影縂如如松扉繋馬歸齋閣
載得金波到碧疏
　　登四面雲山亭子待月
夏夕登亭曽待月新秋轉瞬望仍過底因識得無遷䖏
　依舊清光暎女蘿
　氷輝萬里朗澄鮮􁐄杪何須計欠圓㝡是山髙先得月
　(亭子聫句山髙先得月嶺峻/自来風    皇祖御筆也)
聖人留句示神詮
　天橋正對碾輪移素影旋看碧宇披幾㸃螢光流樹底
　勞㢤却笑爾何為
　楓林莎坂影依稀載得銀蟾並馬歸所以畧殊前度者
　夜凉山静欲添衣
　　　登四面雲山亭子(甲申/)
　到来彌月始言登曰不䟱慵信孰憑半為少閒半艱詠
　因他地占最髙層
　縱目朗然更蕼然萬山髙下拱階前凌空颯沓天風落
　疑是廣寒奏管絃
　秋宇寥蕭秋日晶秋雲片片逐風行今朝一踐秋山約
　萬樹當秋自賦聲
　唘蹕眀當徃木蘭索酬吟興陟崇巒笑他玉局非精詣
髙䖏瓊楼何礙寒
　　登四面雲山亭子以題為韻四絶句(乙酉/)
山莊半月駐亭子今初至迥出界以三俯望海為四
尋常雲際看入峪轉不見一二灑天花(是日微雨梵典/以雨雪皆為天)
(花/)迎客開生面
巖葩不識名襲人多淨芬却頋来時路隠現於白雲
邇日頗覺熱凉生瞥眼間下臨萬壑深乃悟居髙山
　　登四面雲山亭子(丙戌/)
盤峰數息亮輿登千里河山座下憑頗覺生衣怯凉籟
諸天之上玉壺氷
乍隂忽霽益増景近壑遥巒畢獻佳煙火萬家鋪廣甸
俯臨都為(去/聲)計安懐
亭柱詩屏掛欲週便因嵗月騐從頭掞牋不慮天風拂
喜與山靈作倡酬
太古以来即有此迥情誰復費安排椒蹊索與遲遲下
為愛新涼滿意佳
　　登四面雲山亭子作歌(丁亥/)
碧天如洗秋陽皛不凉不暄風物好蘭蹊筞馬登最髙
興會今朝霄漢表霄漢之表搆虗亭依稀如到廣寒庭
桂花未作金粟色萬山枝葉交濃青濃青疊翠開生面
風過霓裳聲逓按此而無語頓置歸恐防山靈笑踈慢
　　登四面雲山亭子(戊子/)
崿嶂傾崖幾曲盤到来俯視萬峰攢唅呀更復天風鼓
座上添衣七月寒
青楓翠柏眼前羅棧齴猶看蒼鹿過風籟渾疑華山頂
明星玉女按雲和
亭子雲端不屡登登欣曠志共秋澄短長詩句題簷柱
也喜同人年嵗増
　　登四面雲山亭子(己丑/)
今朝䖏暑曝秋陽婪尾蒸炎反異常數息肩輿纔造頂
天風透體䪺生凉
山莊一至一番登亭柱題詩嵗嵗増却是陳言難盡去
清新俊逸又何曽
上祇天髙下絶羣不遮憑覽靜巖氛若云萬里歸眼底
那見滇南萬里軍
　　登四面雲山亭子(辛夘/)
早晚峭寒卓午熱山中無定有其常敞亭底識最髙䖏
向日坐来猶覺凉
畫屏攅簇衆嶙峋碧落秋澄迥暢神却憶去年遲駐蹕
歴觀題柱闕庚寅(每嵗至山莊必登此亭登必有詩題/柱昨嵗因朕六旬慶典中秋後始唘)
(鑾至熱河駐蹕四日即幸/木蘭未及登此遂闕題詠)
四面虛明俯萬巒真教逰目緑雲端摛毫句擬新鄰舊
欲去陳言戞戞難
　　登四面雲山亭子(壬辰/)
林海湯湯泛碧瀛中央亭子聳檐楹恰如身到蓬莱島
俯視波瀾縂翠瓊
雲山四面若無隙夏木千章最有神梯几天風度摇刖
衣裳飄拂絶㣲塵
秋令来多夏令少兹来夏月亦如秋祝融便擬設孤注
到此金官勝一籌
　　登四面雲山亭子作(癸巳/)
昨欣驟雨暑全湔極嶺登臨忽隔年望去天光千里外
逓来秋信五朝前(是月十九/日立秋)擅乾坤内無雙景奪造化
工有獨權坐此應教諸慮静依然馳念到金川
　　登四面雲山亭子(甲午/)
亭子尚未登時炎幾暇少兹逢雨後爽弗濘縁山道肩
輿數息至萬葉夕陽皎天衣一縷無虚言造雲表玊鏡
已掛空却匪遲(去/聲)之早心凝形亦釋於何覓懐抱去嵗
與今朝一例漏聲杳
　　登四面雲山亭子(乙未/)
塞天過雨碧於藍塞谷落風寒非冷因縁時節不可孤
便以筍輿尋勝境立秋雖未巳秋月皜日金颸報秋景
數歩一憇陟巉巖樹杪虚亭見崇嶺左右鹿隊何逍遥
髙下蟬聲亦清警玉宇直欲换祫衣林海又疑泛野艇
我到山莊已逾月超几妙趣今方領遐㢤崆峒拜下風
小矣勾漏尋丹井
　　登四面雲山亭子作歌(丙申/)
登培塿起衡霍心游㳙澮發江湖思而况靈區髙峙煙
霞表兼之茂林湧現滄溟意矗玉筍之崢嶸幻翠波以
溶㵝登斯亭者如泛海上之槎蓬萊方丈之仙不招而
自至
　　登四面雲山亭子用兩韻迴文體
避暑山荘暑亦過設恒無暑奈田何然而凉處暑可避
斯則山荘有獨多避暑莫若此亭子髙䖏不勝寒是矣
至却月餘未曽登則慮恐勞僕從耳今朝立秋秋信多
光隂荏苒真無何常時望中給念者是宜乗爽言經過
不須命騎命輿耳數息駕言亦至矣千巖萬樹在眼中
眼中吾老吟杜子
　　登四面雲山亭子(庚子/)
夏月忽忽過秋朝得得来萬山青昊近四面碧雲開𤾉
雨真稱恊髙寒此暫陪吟題闕丁戊(歴年登亭子無不/刻木牌㽞詩獨闕)
(丁酉戊戌二/年未至耳)追憶愴神㢤
　　登四面雲山亭子作歌(辛丑/)
亭子雲山最髙䖏一年祇臨一两度秋晴風爽試攀躋
倐見四面英英佈園中此可稱靈山海喇汗頗似興安
(塞外山靈異者䝉古率謂之海喇汗而興安為最凡車/騎過此輙雨俗云洗山丁丑經興安雨有海喇汗常靈)
(應明易為雨亦/易為晴之句)略霏細􁨭旋開霽神樞孰得窺其端薈
蔚乍為寥朗宇天橋錘峰近可睹萬景幻化供眺吟千
古詩人誰水乳
　　登四面雲山亭子(壬寅/)
亭㩀巍巔到不頻秋朝緩陟又檐廵諸峰近逺拜風下
一榻髙眀俯景新緑樹叢中紅㸃畫碧山空外白書紳
去天尺五心寥濶得句應知逈入神

　　　北枕雙峯　山莊内直北山嶺有亭焉斗拔竦起
　　　與西北金山東北黒山頡頑鼎峙
聖祖御題曰北枕雙峰其勢排空屹向如天門雙闕對拱
　　　檐楹亭前两石笋秀削青瑶矗立雲際上鐫
聖祖詩
　皇上和章糺縵雲霞含吐日月伏覩
天文垂象益徴地靈鍾秀云
聖祖御製詩
　　　北枕雙峯(三集/)
　　　環山莊皆山也山形至北尤髙亭之西北一峰峻
　　　出勢陂陀而逶迤者金山也其東北一峯㧞起勢
　　　䧺偉而崒嵂者黒山也两峰翼抱與兹亭相鼎峙
　　　焉
　嶔竒岡岫紫宸闗乾地金峰坎黒山苦熱雲生雙嶺腹
　盆傾瞬自落溪灣
　御製詩
　　　北枕雙峰㳟和
皇祖聖祖仁皇帝御製元韻(辛酉/)
　欲排雲霧叩仙闗咫尺羅天即此山却喜晴明聊縱目
　灤河如帶一灣灣
　　　北枕雙峰(壬申/)
　雙峰金與黒(西北金山/東北黒山)拱揖若来恭嶊崣天光接𡨕濛
　雲氣涵鸞音媿阮籍鶴度肖蘓耽反照千林紫吟情落
　碧潭

　　　西嶺晨霞　自雲航月舫右行傑閣巋然臨波面
　　　岫一鑑渟瀅千林薈蔚紫霞晨映在雲岑木杪之
　　　間至其倐忽變幻錦文繡錯十色五光難以名狀
聖祖御題額曰西嶺晨霞聫曰鶯㽞花下立鶴引水邉行
　皇上御書聨曰雲卧天闚無不可風清月白致多佳又
　　　曰窓外逺山如黛色檻邉列樹作濤聲
聖祖御製詩
　　　西嶺晨霞(三集/)
　　　傑閣臨波軒窓四出朝霞初焕林影錯繡西山麗
　　　景入几案間始登閣若履平地忽縁梯而䧏方知
　　　上下楼也
　雨歇更闌斗柄東成霞聚散四方風時光豈在凌雲句
　寡過清談宜守中
　御製詩
　　　西嶺晨霞恭和
皇祖聖祖仁皇帝御製元韻(辛酉/)
翔陽騰曉海門東似颭紅旗錦颺風何必暮山誇返照
試㸔西嶺畫屏中
　　西嶺晨霞(壬申/)
窓户含西嶺晨霞亦可稱恍如赤城畔髙出白雲層暎
日真還幻隨風㪚復凝今朝凖為雨農諺有明徴(農諺/晚霞)
(晴朝/霞雨)

　　　錘峰落照　山莊東五里許為磬錘峰酈氏注所
　　　謂武列水歴石挺下挺在層巒之上孤石雲舉臨
　　　崖危峻可髙百餘仭者也
聖祖賜名錘峰就山莊西嶺構亭與四面雲山亭相望東
　　　界諸峰悉在指顧每紅輪西下返照在東衆山蒼
　　　然暮色而是峰逈出孤髙揚暉天末烟嵐變幻金
　　　碧陸離
題額曰錘峰落照聨曰嵐氣濕青屏天際遥看烟樹色水
　　　光燃素練風中時聴石泉聲
聖祖御製詩
　　　錘峯落照(三集/)
　　　平岡之上敞亭東向諸峯横列于前夕陽西映紅
　　　紫萬狀似展黄公望浮嵐暖翠圖有山矗然倚天
　　　特作金碧色者磬錘峰也
　縱目湖山千載留白雲枕澗報深秋巉岩自有争佳䖏
　未若此峰景㝡幽
　御製詩
　　　錘峰落照㳟和
皇祖聖祖仁皇帝御製元韻(辛酉/)
　獵罷途經羽盖留錘峯落日正深秋白雲紅樹参差處
　疑有寒山結宇幽
　　　錘峰落照(己巳/)
　西日隠東峯天光入水底披襟松籟寒千林紛翠紫
　　　錘峰落照(壬申/)
　曽愛文皇句(唐太宗有初/晴落景詩)髙標物外情照亭浮檻晃燭
　浦漾瀾朙理境資強立神工謝巧營倚天森玉柱擬待
　勒誰名
　　　賦得錘峰落照(甲戌/)
　一柱標雲漢千峯最上層亭亭明夕照煜煜蔚霞蒸落
　景連空翠騰光入碧澄西崖翻直影東戸引閒慿何必
　憂騷客端宜悟苾僧送將朱鳥隠掛得玉蟾昇逸趣發
　菁藻餘輝帶綘繒神錘工體物惟是
聖人能

　　　　南山積雪亭在山莊正北髙據山巔南望諸峰
　　　　環揖拱向塞地髙寒杪秋雪下環視樓閣髙下皎
　　　　然寒玉光中謝賦所稱重璧連璐者盖兼其勝
　聖祖御題額曰南山積雪山莊每峰頂各冠以亭南則錘
　　　　峰落照其左為北枕雙峰少北而西則四面雲山
　　　　東北則南山積雪也四亭列峙各擅佳勝而千岩
　　　　之秀擷矣四時之氣偹矣
　聖祖御製詩
　　　　南山積雪(三集/)
　　　　山莊之南複嶺環拱嶺上積雪經時不消於北亭
　　　　遥望皓潔凝映晴日朝鮮瓊瑶失素峩眉明月西
　　　　崑閬風差足比擬
　　圖畫難成邱壑容濃籹淡抹耐寒松水心山骨依然在
　　不改氷霜積雪冬
　　御製詩
　　　　南山積雪㳟和
皇祖聖祖仁皇帝御製元韻(辛酉/)
　芙蓉十二列峰容最喜寒英綴古松此景祗宜詩想像
　留觀直待到深冬
　　　南山積雪(壬申/)
　嶤峯何所異積素雅宜看朔氣干霄白清威羃地寒塞
　梅粘樹樹凍玉咽灘灘歌郢誰家子應来曲裏彈

　　　梨花伴月　山莊西北曰梨樹峪以所産得名入
　　　峪平岡逶迤不覺近逺惟聞幽澗潺鳴迸落石罅
　　　行里許静深繚曲漸入夐邃奥如窈如不知此中
　　　壺天勝界也時當春日萬樹梨花素艶幽香清輝
　　　不隔
聖祖御題額曰梨花伴月内為永恬居更内則素尚齋
聖祖御製詩
　　　梨花伴月(三集/)
　　　入梨樹峪過三岔口循澗西行可里許依岩架屋
　　　曲廊上下層閣参差翠嶺作屏梨花萬樹㣲雲淡
　　　月時清景尤絶
　雲忩倚石壁月宇伴梨花四季風光麗千岩土氣嘉瑩
　情如白日託志結丹霞夜静無人語朝来對客誇
　　　梨樹峪道中歩輦口占(四集/)
　入谷橋分三岔路傍崖歩輦景何深山中獨見松林影
　時有清流助鼔琴
　　　其二
　一溪展轉見山花歩歩石苔楊栁斜試看目前將熟果
　青榛郁李並堪誇
　御製詩
　　　梨花伴月㳟和
皇祖聖祖仁皇帝御製元韻(辛酉/)
　誰道邉関外春時亦有花寒香雪添豔淡影月増嘉雅
　稱峰頭雨何湏谷口霞塗山千萬樹踪跡漫相誇
　　　梨花伴月
　盤逕入深秀雲居得𤱔平春来花正放壺裏月偏眀香
　色雙清境希夷一晌情神仙惟自度詎必藉金莖

　　　曲水荷香　亭南向在北山麓竒石参差鱗次瓦
　　　疊澗水潺潺隨石折為小沼中植芙蕖亭亭萬柄
　　　翠葢紅葩自然香逺
聖祖御題額曰曲水荷香舊在暖澑暄波北今移于此
聖祖御製詩
　　　曲水荷香(三集/)
　　　碧溪清淺隨石盤折流為小池藕花無数緑葉髙
　　　低每新雨初過平堤水足落紅波面貼貼如泛杯
　　　蘭亭觴詠無此天趣
　荷氣参差逺益清蘭亭曲水亦虚名八珍㫖酒前賢戒
　空設流觴金玉羹
　御製詩
　　　曲水荷香㳟和
皇祖聖祖仁皇帝御製元韻(辛酉/)
　當年
睿志尚髙清非慕濓溪癖愛名重憶瓊筵陪
色笑金匙常飽手調羹
　　　曲水荷香(壬申/)
　鏡面鋪霞錦芳飈習習輕花常留待賞(每到山莊雖深/秋亦有荷花)
　香是逺来清緗盖迎秋直珠囊帶露擎楚人休製服同
　此樂衢亨

　　　風泉清聼　松鶴清越之西置三楹曰風泉清聼
　　　有泉出两山間注谿穿竇風来澗谷則聼益清逺
　　　與松聲鶴韻相答
聖祖奉
寜夀宫問
安時所憇故有
瑶池芝殿之句内為秋澂齋
　皇上御書聫曰素影冩波澂境原無暑清風拂林爽氣
　　　最宜秋
聖祖御製詩
　　　風泉清聼(三集/)
　　　两峰之間流泉潏潏㣲風披拂滴石作琴筑音與
　　　鶴鳴松韻相應泉味甘馨怡神養夀恰合章孝標
　　　松下泉詩注瓶雲母滑潄齒茯苓香
　瑶池芝殿老莱心涌出新泉萬籟吟芳檻倚欄蒸靈液
　南山近指奏清音
　御製詩
　　　風泉清聼㳟和
皇祖聖祖仁皇帝御製元韻(辛酉/)
　物物都歸大造心風泉亦觧奏清吟熙和六十一年化
　編簡猶垂
雅頌音
　　　風泉清聼
　出石泉惟冽因風響益清虹垂飲澗勢琴譜號鐘聲江
　海他時赴雲霞此處生
當年川上意仰識在民情
　　　題秋徴齋(甲申/)
　山齋秋日坐秋景恰方徴爽氣在蘭沼霽光浮槲陵有
　雲惟㸃綴無宇不寛𢎞設問安心䖏玉壺都是氷
　　　秋澄齋(丙戌/)
　枕上西風曉屋涼澄来碧宇滿秋光袷衣喜著單衣换
　吟務那侵幾務忙邇日炎暄避何有晚田雨潤望難忘
京畿却報宜暘好銅雀聲中待築塲
　　秋􁂧齋(丁亥/)
氣蕭碧宇無邉浄潦盡寒潭澈底清俯察仰觀心有會
奉時惟是應時行
　　秋􁂧齋(己丑/)
天朗雲無一片凝果然碧宇到秋澄空齋恒得消斯景
偶坐因之興亦騰
　　題秋澄齋(己亥/)
今朝秋信甚分明舉目天髙氣已清雖有雲生惟覺淡
每欣日照必含晶閒来那計两年别偶坐堪探六義精
研浄甌香諸慮静山齋真是副嘉名
　　秋􁂧齋八韻(辛丑/)
氣澄天碧落時澄地溽收山澄雲斂谷川澄水浄流人
澄暑退夷物澄毛毨柔一澄無弗澄而搃皆縁秋我適
坐髙齋灑然會心悠其中閲今昔不覺光隂遒代謝由
化工推遷誰能留惟是祝宜暘西成近可酬
　　題秋澂齋(壬寅/)
昨日立秋時值晚(昨六月二十九/日戌時立秋)今朝即景晚来臨果
然一夜分秋夏颯爾入忩暢詠吟喜是滿天開素宇幸
猶三伏未愁霖副名合共蕭齋慶澄矣全消芥蔕心
　
　
　
　
　
　
　
　
　
　
　
欽定熱河志卷二十七
欽定四庫全書
欽定熱河志卷二十八
　行宫四
　　濠濮間想
　　天字咸暢
　　暖溜暄波
　　泉源石壁
　　青楓緑嶼
　　鶯囀喬木
　　香逺益清
　　金蓮映日
　　逺近泉聲

　　　濠濮間想　澄湖之北構亭凡四面如意洲曰濠
　　　濮間想
聖祖御書額也東曰甫田叢樾西曰鶯囀喬木又西曰水
　　　流雲在迴環列布倒影波間兹亭居其中前臨芳
　　　洲後翳宻䕃水木明瑟魚鳥因依
茂對殷懷用徵咸若濠濮之樂亦寓焉而已
聖祖御製詩
　　　濠濮間想(三集/)
　　　青流素練緑岫長林好鳥枝頭遊魚波際無非天
　　　適會心處在南華秋水矣
　茂林臨止水間想託身安飛躍禽魚静神情欲狀難
　御製詩
　　　濠濮間想恭和
皇祖聖祖仁皇帝御製元韻(辛酉/)
　曾聞古衲子問師覓心安我是無心客轉覺會心難
　　　濠濮間想(壬申/)
水木翳然處真堪會此心有懷虛以静無俗窈而深風
度隨花蝶霜酣餉果禽天都元在此那更數華林

　　　天宇咸暢　湖之東岸有阜巍然搆殿宇其上中
　　　天積翠絳莭髙居額曰天宇咸暢殿後建閣三重
　　　額曰皇穹永佑再重祀真武額曰元武威靈三重
　　　奉玉皇曰天髙聴卑皆
聖祖御書閣下山趾巨石林立縱横
天詞
　御詠並摩崕恭勒焉
聖祖御製詞
　　　天宇咸暢(調萬斯年曲/三集)
　　　湖中一山突兀頂有平臺架屋三楹北即上帝閣
　　　也仰接層霄俯臨碧水如登妙髙峰上北固烟雲
　　　海門風月皆歸一覽
　通閣斷霞應卜居人烟不到麗晴虛雲葉淡巧萬峰明
　雁過初賓鴻侣鷗雨秋花遍洲嶼
　御製詞
　　　天宇咸暢恭和
皇祖聖祖仁皇帝御製元韻(調萬斯年曲/辛酉)
　琪樹瓊田封陟居元君駐駕玩清虛旋促鶴御返瑶池
　别離初神仙侶曽訴幽情立烟嶼
　御製詩
　　　天宇咸暢(壬申/)
　洞府玉虗宇林扉守百靈三天無别路五嶽有真形青
　鳥憑𫝊信紫鸞時駐軿瑶函降真誥聞説是黄庭

　　　暖溜暄波　熱河以水得名近東北門之隅有牐
　　　焉水自宫墻折入蓋湯泉餘潤也建閣其上
聖祖御題額曰暖溜暄波觱沸潛蒸演迤屈注踰牐口循
　　　清渠濺玉跳珠溶漾傾瀉含甘潄潤蠲欝除煩天
　　　然功徳水焉閣前叠石為岸立雙碣恭勒
聖製並
　皇上和章
聖祖御製詩
　　　暖溜暄波(三集/)
　水源暖溜輒蠲疴涌出隂陽滌蕩多懷保分流無近逺
　窮檐盡頌自然歌
　御製詩
　　　暖溜暄波恭和
皇祖聖祖仁皇帝御製元韻(辛酉/)
　靈泉清泚滌煩疴功徳由來利物多况是
御園分恵澤祗今猶頌澗瀍歌
　　暖溜暄波(壬申/)
遥源蒼嶠中暖溜早稱功滌蕩蒸雲似靈竒仙藥同醴
泉聞建武温谷豔新豐利物天然澤無誇闢沼官

　　　泉源石壁　北山之麓危崖直下數仭旁無路蹊
　　　古樹根盤迸出石罅蒼苔紫蘚沿蔓繡澀壁間懸
　　　流百丈飛注所謂泉源者也磨崖恭勒
御書泉源石壁四字大徑二尺西為半月湖更西有亭曰
　　　矚朝霞皆
聖祖御題
聖製元韻
　皇上和章並鐫石壁上
聖祖御製詩
　　　泉源石壁(三集/)
　　　獅徑之北岡嶺蜿蜒數里翠崖如壁下映流泉泉
　　　水静深尋源徙倚咏朱子問渠那得清如許為有
　　　源頭活水來之句悠然有會
　水源依石壁雜沓至河隈清鏡分霄漢層波濺碧苔日
　長定九數髪白考三才天貺名猶鄙居心思道該
　御製詩
　　　泉源石壁恭和
皇祖聖祖仁皇帝御製元韻(辛酉/)
　泉源丹嶠側石壁玉河隈汀雁人為字岩屏衣是苔雲
　心原不繫水鏡豈須才𬗟想
無為治巍巍造化該
　　　泉源石壁(己巳/)
　奔流迅澓縈竒石上有松崖倚白雲山鳥飲泉林際下
　帶將松子落紛紛
　　　泉源石壁(壬申/)
　錦流依繡壁霽色正開時喧寂均堪悟縱横皆合宜遊
　松擾麏􁟞唼藻下鳬鷖
聖蹟光巖穴翹瞻切企思
　　　泉源(癸未/)
　泉源嵗久致湮淤拔草除泥事剔疏况有
神堯遺跡在(泉源石壁為三十六景之/一    皇祖御題泐巖間)引流導澤益殷予
　　　半月湖
半月湖中印半月合如滿相玉輪圓主賔半滿有為法
照徹三千與大千
　　半月池(甲申/)
沙溪易咉咽嵗久賴䟽治一以漲潦容一以灌輸資昨
夏駐山莊畫長多暇時剔鬟去淤壅成此半月池今來
益澄泓巖風落漣漪飲鹿喜羣友樂魚育鯤鮞玉輪方
上弦相暎清光披
　　半月湖
倒壁影青螺名應藉玉娥汀蒲尚䓗翠岸柳自婆娑飲
(去/聲)鹿來蹤夥遊魚樂趣多列谿山水發不月湧金波
　　半月湖
䟽淤仍復舊池塘潦盡兼看新水光舉首上弦蟾魄好
半輪影亦正相當
　　半月湖
半月湖圖月未圓一彎印却影澄鮮碧霄輪廓三千里
容此湖將逮萬千

　　　青楓緑嶼　越泉源石壁而北跨山巔面南三楹
　　　額曰青楓緑嶼聨曰笙簧響入踈松裏錦繡雲從
　　　翠壁來殿五楹額曰風泉滿清聴門外三楹面西
　　　額曰霞標聨曰踈幕㡬重當畫卷遥山三面送青
　　來皆
聖祖御筆殿東嚮四楹
　皇上御題額曰吟紅榭雲忩月牖掩映楓林淺碧濃青
　　　逺邇一色每輕霜乍染萬葉皆赬錦樹分叢丹霞
　　　競彩蓋寒山石徑光景彌新矣
聖祖御製詩
　　　青楓緑嶼(三集/)
　　　北嶺多楓葉荗而美䕃其色油然不減梧桐芭蕉
　　　也踈忩掩映虛凉自生蘿蔦交枝垂掛崖畔水似
　　　青羅帯山如碧玉簪竒境在戸牖間矣
　石磴髙盤處青楓引物華聞聲知樹宻見景絶紛譁緑
　嶼臨忩牖晴雲趂綺霞忘言清靜意頻望羣生嘉
　御製詩
　　　青楓緑嶼恭和
皇祖聖祖仁皇帝御製元韻(辛酉/)
　遊豫諸侯度非關玩物華山莊幽事足林塢鳥聲譁列
　嶼仍含黛經霜想作霞羣生被
苞育微木摠清嘉
　　　青楓緑嶼(壬申/)
　青楓多秀色乍可傲霜朝樓榭惟存意烟霞儘許招司
　勳權閣筆王子欲吹簫却望丹邱迥何當過石橋
　　　賦得風泉滿清聴(丁丑/)
璇題標五字巖室䕶千靈度牖秋風颯侵階泉水泠自然
　相問答雅合託髙㝠契理皆堪會忘言頓入聽漪瀾猶
　習習含籟復渟渟觸景𬗟
堯軌非關企孟亭
　　　吟紅榭
　霜染横林沓嶂巔開忩遥對畫圖懸聊欣爛熳峯頭纈
　莫慢飄零谷口填晚照每看霞影亂曉凉常浥露華鮮
　徘徊欲詠還停筆兩杜先予早着鞭
　　　吟紅榭(己夘/)
　霜蹊風谷薄人寒散步﨑嶇出衆攢纔到山齋便得句
　為他入牖幾枝丹
　　　吟紅榭(庚辰/)
　緑蔚青標畫坐横權當倚榭閣吟情山靈偏是具神解
　一樹當窓恰染成
　　　霞標室(戊寅/)
　書室千峯表金秋八月清(時八月/朔日)招凉在懐袖寫霧出
　檐楹便欲望銀海何須擬赤城風泉清聼滿(室中有題/  皇祖)
　(額云風泉/清聼滿)常見
聖人情
　　　霞標(己夘/)
　雲窓攬鏡中月宇駐依空得趣真無比澄觀復不窮屏
　山遥拱北帶水俯臨東孫綽天台賦我心先獲同
　　　霞標(乙未/)
　降西復陟東待月向時同兩宇
奎章迥萬年景仰中林端幾㸃赩天末一絲紅實境得真
　景
文通造化工
　　　賦得霞標八韻(丙申/)
　冠嶺棲書室
奎章兩字該錢詩稱玉壘孫賦詠天台顥氣相磅礴羲光
　與廓恢參差縈且繆縹渺往而迴豈必乾元殿(王勃乾/元殿頌)
　(兼山配極照鸞/闕於霞標云云)居然日觀臺金烏定堪揖仙鹿每為陪
　的爍丹楓映徘徊綵筆裁於斯清萬慮將以叶三才
　　　霞摽(壬辰/)
　霞標真是據霞標兩字題檐
聖蹟昭修阻山蹊步恒鮮徘徊齋閣意斯超巖禽窺戸鳴
　如訴松䑕穿林疾若飄東壁有䑓供逺望錘峰月上正
　堪招
　　夜遊山月(癸酉/)
夜遊山月當秉燭水月恒同山月獨踈枝宻葉錯玲瓏
横嶺側峯互繚曲燈筵錫罷雲居遥輕輿緩度升崇椒
緱山笙鶴儼若接興來擬欲招王喬楓烟榛露凄清甚
湧金劍峽晶光淰廣寒底用駕虹橋虛無幻境寕容審
山靈有意助姮娥慶霄歛盡纎雲羅即景後賦勝前賦
我心先獲惟東坡
　　夜遊山月作歌(甲戌/)
乗凉徙倚崇岡巔畢景暮色來蒼然巖樹偨池漸欲隠
我亦因之拂錦韀迴頭下視東海水一輪氷鏡從中起
如聞七寳宫闕間纎阿謂我行且止崖枝澗葉重光輝
隂嶺陽巘幻益竒石泉輞水㶑上下宿鳥繞樹聲參差
髙處雖寒逺麀垢左招吳質洪厓右早嗤羽客術已勞
却憐爝火光何有雲莊松塢言歸來琉璃界裏行龍媒
湧金閃玉莫可狀絲轡珊鞭且慢催却憶年年遊上苑
蘭舟桂掉遲且緩北人使馬南人船欣兹本色得何晩
　　夜遊山月歌(癸未/)
夜遊休秉燭那窮巖阿與溪曲夜遊休乗輦雙輪轣轆
艱動轉聴我夜遊山月歌金鞭珠勒便利多崇峯峻嶺
任遨衍而却不出山莊石城之遮羅此情蓄以九閲載
因縁此夕興百倍寥天疊嶂如有期明月清風不用買
山鳥啾啾山鹿呦呦聽如仙樂勝撥箜篌既弗為太白
手捉之狂逸亦弗取知微借酒之幻術取之無盡用不
竭得得随人茂林出載月以舟右寧可僂指數自謂策
騎廣寒曽未聞於古中庭即或有其人鮮見上馬而觀
下馬歌而譜記憶細故其焉窮東坡踞虎豹登虬龍祗
宜傲二客耳安能蹀躞驅青驄
　　登髙臺而待明月(癸未/)
登髙臺而待明月剏見不可無言紀滿川斜陽倐上山
須㬰山亦蒼然矣山之凹處漸生光光中一㸃金星委
是時依凹有片雲雲忽數層㸃綴美星為鈎復鈎為璜
鎏彩萬狀莫能擬過雲擎出爛銀盤盈袖天香露華綺
紫磨身月華子千秋萬嵗山莊裏
　　登髙臺而待月(丙戌/)
登髙臺而待月於望後為相宜臺更西山巔東山座中
披乗凉送夕陽颯沓延爽颸須㬰斜照落萬樹蒼然暮
色剛熹微錘峰南側金色拖眉忽鈎忽半璧忽呈全體
空中飛是時流雲㸃綴乍隠現未覺謝重所言全屬非
登髙臺而待月賞今夕之遇竒
　　月夜山遊四首
髙臺延月月已上䇿馬聊為汗漫遊同是廣寒明鏡裏
豈殊雲海泛虛舟
澗葉巖葩態盡藏緩過殊勒靜聞香千秋欲問載月客
此景曽知在此鄉
松濤石瀑空中聽蔓壑枝峯鏡裏尋識得晦原有明趣
更於何處覔塵心
夜山真覺靜而佳不害端知鹿可偕出谷攜將林杪月
蘭舟原待水之涯
　　夜月山遊四首(丁亥/)
既望應知月出遲東山臺迥坐延之錘峯一縷金絲現
倐湧氷輪祗片時
已愜崇情復暢觀誰云髙處不勝寒徘徊蓮漏聼逾刻
適可言歸控玉鞍
登東迎月降西背比出平林宛又逢却笑拘墟較里許
碧山滄海自重重
嶺態峯姿漾若浮聞聲不見鹿呦呦陸離田地光明境
筞馬真成汗漫遊
　　夜遊山月作歌(戊子/)
我昨御園泛秋月塞館山遊興已寄(昨在御園有行將/駐塞館䇿騎更山)
(遊之/句)望前到此原宜舟即景短章吟以四(近於山莊泛/月得四絶句)
侵尋過望月出遲登山延待循前例(邇年䇿騎山遊率/先登山待月之上)
山髙更上一層臺果早氷輪見東壁(叶/)東壁初拖一線
金瞥眼圓光湧天際據鞍載月下崇椒乍見峯凹乍林
翳離竒變幻莫可狀豈識銀蟾本無意亦可乗舟亦䇿
騎雙佳並美山莊萃
　　登臺待月之作(壬辰/)
過望月上遲載月遲開舟我欲早見之登臺舊例由向
晚陟霞標暑消凉風颼斯已天半髙臺更髙一籌錘峯
正當東夕陽滿峰頭須㬰暮色上蒼然暗川溝樹未忽
不辨都如碧海浮左界漸生光横嶺如岸陬金輪欲飛
騰復被錘峯留錘峯安能留全體露轉眸下臺仍據鞍
䇿馬為山遊
　　夜遊山月(十六夜因用/十六月字)
湖月藉山佳山月佳可想下臺月共來筞馬月同徃入
谷疑月藏陟巘披月朗月情誰則知月光衆斯仰月雲
月宇消月風月林盪對月吟月詩問月容月賞
　　夜遊山月二首(癸巳/)
過望月遲升登臺例待曽錘峰纔漸吐璇宇倐飛騰遊
月有别談嚲鞭真絶勝廣寒近尺五縁在最髙層
金碧光無定千林漾若流夜明豈行暗山實訝乗浮出
谷還屏燭(中人例以燭/來迎却之)到湖仍泛舟遂將青雀舫(山莊/載月)
(舟/名)幻作謝家樓
　　夜遊山月歌(甲午/)
遊湖必以船黄頭盪漿實逸耳遊山則以馬紫騮控轡
微勞矣人情喜逸而惡勞我意乃覺殊乎彼逸斯忘善
勞斯思文伯母言具至理銀蟾光照無私偏豈揀擇乎
湖與山湖之漭沆止一水山之嶊崣多崇巒崇巒掩映
互吞吐隨步換形人各為覩急不可捉緩已失景特異
其平挹金波慢摇櫓過望夕月升遲往例登臺以待兹
待兹而升益親切遂與共載玉鞍窮幽竒出山湖岸艤
蘭舸下馬依然泛瀛坐北人馬及南人船一夕兩兼無
不可
　　夜遊山月四首(乙未/)
過望氷輪遲上天登臺遼待例依前須㬰東壁光生處
一縷金絲拖嶺巔
絲矣而眉眉半璧忽為圎璧掛錘峯屈伸臂頃幻如是
陶惜焉能覔此宗
便教乗馬下崇椒屏却銀燈朗燭霄詎是艷誇北人慣
箇中妙處習相調
髙下都非塵世界林巒總是碧琉璃廣寒輪廓三千里
䇿馬遊中却阿誰
　　夜遊山月雜詠(己亥/)
望舒按轡上應遲仍陟霞標坐待之髙處不遮山現早
一端窮理見於斯
待月之昇共月行巖岡徐下馬蹄輕别來斯景兩寒暑
昨日今宵瞥眼呈
風閃林光銀葉翻網淪筑韻瀑聲喧底須研練成新句
癸未長歌已備言
峻坂原非直馳下徘徊月宇緩鳴鞭清遨略寓習勞意
望七人猶未歇肩
　　霞標用己亥夜遊山月四首韻(辛丑/)
霞標今畨(去/聲)到來遲既到何妨小憩之己亥詩兹辛丑
和流隂三嵗迅如斯
磵道肩輿緩緩行拂林秋籟颯寒輕山軒迥出諸峰表
翠邏青圍眼底呈
隨處芸編閒可翻雅宜靜會逺塵喧却因博覽得其要
祗在躬行不在言
待月常年原有例今年弗試夜行鞭(向年夜遊山月每/乗馬至霞標坐待)
(月上遂䇿騎遊山而下故己亥詩有清遨畧寓習勞意/望七人猶未歇肩之句今年逾古稀園中每肩輿緩行)
(不復事夜間/跂馬之遊矣)畧餘精力勤㡬勑天下時仔正在肩
　　霞標弗待月(壬寅/)
霞標弗待月去嵗斯已然(往年夜遊山月每于望後登/霞標之平臺坐待月升跂馬)
(而下昨嵗即未如向例故有待月常/年原有例今年弗試夜行鞭之句)萬山之中夜跋馬
自覺罄控艱周旋有如銜橛亦何要身先(去/聲)習武寧渠
謂此言霞標弗待月肩輿卓午宛蒞止適纔雖有言或者
好逸為遊語(叶/)即景婆娑興不淺未免見獵心猶喜心喜
其如力勿從古稀天子誠老矣四壁勒有夜遊山月詩
歴吟祗益增慚耳

　　　鶯囀喬木　亭當萬樹園之陽翠榦凌雲濃隂宻
　　　布
聖祖御題額曰鶯囀喬木于時春也倉庚于飛睍睆下上
　　　斯亭近俯清波逺連叢樾和風澹沲載好其音嚮
　　　時之鳥蔭託
　　上林嚶鳴共樂蓋萬物各得其天不獨山光悦鳥性
　　　也
聖祖御製詩
　　　鶯囀喬木(三集/)
　　　甫田叢樾之西夏木千章濃隂數里晨曦始旭宿
　　　露未晞黄鳥好音與薰風相和流聲逸韻山中一
　　　部笙簧也
　昨日聞鶯鳴栁樹今朝閲馬至崇杠朱英紫脱平原緑
　月駟雲□錯落駹
　御製詩
　　　鶯囀喬木恭和
皇祖聖祖仁皇帝御製元韻(辛酉/)
　再歴仙居遊似夢重瞻
睿作筆如杠靈臺却在榆關外博望無勞更出駹
　　　鶯囀喬木(壬申/)
　山深悦鳥性喬木早遷鶯最愛清和節頻聞睍睆聲雙
　柑思舊韻一部錫新名(山中一部笙簧也/聖祖小序中語)　欹案觀宵
　雅嚶嚶倍有情

　　　香逺益清　萬樹園東南金山之隂搆殿數重曲
　　　沼漣漪凉軒明净緑房紫菂芳菲襲人當雨過風
　　　來生香逺挹對之覺心境雙清前殿五楹
聖祖御題額曰香逺益清聨曰逺見波光來玉澗近臨山
　　　翠入書忩後殿三楹額曰紫浮稍西置八楹額曰
　　　依緑齋聨曰喬木拂窓連嶺翠澄波映檻接天光
　　齋左有亭
　御題額曰含澄景
聖祖御製詞
　　　香逺益清(調栁梢青/三集)
　　　曲水之東開凉軒前後臨池中植重臺千葉諸名
　　　種翠蓋臨波朱房含露流風冉冉芳氣竟谷
　出水漣漪香清益逺不染偏竒沙漠龍堆青湖芳草疑
　是誰知移根各地參差歸何處那分公私樓起千層荷
　占數頃炎景相宜
　御製詞
　　　香逺益清恭和
皇祖聖祖仁皇帝御製元韻(調栁稍青/辛酉)
　俯弄清漪平臨錦繡净植含竒華嶽峰頭西施湖畔幽
　艷誰知秋來老幹差差芳菲歇造物無私詩擬丰標圖
　摹體態多少便宜
　御製詩
　　　香逺益清(壬申/)
　春光六月天照臨濯清漣逸韻風前别生香雨後鮮揚
　漪明塞日標倩暗溪烟松島蓮花寺空聞十景𫝊
　　　依緑齋(甲戌/)
　依樹開軒榭嘉隂緑滿窻階前書帶裊墻外玉琹淙梁
　燕窺巢舊山鼯掇果雙掞毫期擬古花讓筆生江

　　　金蓮映日　金蓮花本出五臺移植山莊體物肖
　　　形載賡
天藻曼陀優鉢無以逾兹延薫山館之右有殿五楹西向
　　　是花環蒔葉亞枝交含風浥露每晨光唘牖旭影
　　　臨鋪金彩鮮新爛然匝地牓曰金蓮映日旁室三
　　　楹
　御題額曰川巖明秀爽塏髙明實綜覽湖山勝㮣云
聖祖御製詩
　　　金蓮映日(三集/)
　　　廣庭數畝植金蓮花萬本枝葉髙挺花面圓徑二
　　　寸餘日光照射精彩煥目登樓下視直作黄金布
　　　地觀
　正色山川秀金蓮出五臺塞北無梅竹炎天映日開
　御製詩
　　　金蓮映日恭和
皇祖聖祖仁皇帝御製元韻(辛酉/)
　輝煌麗曉日璀璨映重臺布地黄金滿祗園此處開
　　　金蓮映日
　玉井曽標秀金臺别擅竒輝輝争日色灼灼動風枝銀
　氣常蔥蔚晶光自陸離清凉慢相訝
古佛實都兹

　　　逺近泉聲　縁長隄而北石路半里許漸聞水聲
　　鳴湍響澗滙音橋畔摐金戛玉水樂琅然殿三楹
　　　南嚮
聖祖御題額曰逺近泉聲其東二楹額曰聚香齋聨曰四
　　　圍山色連雲漢一徑林邊去暑風殿後為亭額曰
　　　聴瀑蓋瀑布最勝處也聨曰四面浮青開日景一
　　　泓澄碧見天心殿外三楹面南髙敞水際風來泠
　　　然善也
　御題額曰招凉榭
聖祖御製詩
　　　逺近泉聲(三集/)
　　　北為趵突泉涌地觱沸西為瀑布銀河倒㵼晶簾
　　　映崖微風斜捲珠璣散空前後池塘白蓮萬朶花
　　芬泉響直入廬山勝境矣
　引泉開瀑布迸水起飛珠鏘玉雲巖應色空有若無
　御製詩
　　　逺近泉聲恭和
皇祖聖祖仁皇帝御製元韻(辛酉/)
　飛流疑掛玉濺沫似噴珠舊識題崖字於今半有無
　　　逺近泉聲(壬申/)
　鑿石布垂瀑釃流帛裂湖泉堪傲虎趵峰得號香罏偶
　在參天一閒憑味道腴醉魚時蹙浪上下濺明珠
　　　招凉榭(甲戌/)
　嘉䕃之下芳草多塞水無定流成河西峯遮夕陽北谷
　來風凉三間虛榭堪徜徉萬民疾苦吾心藏於此聊以
　騐嵗月亦不自道傲羲皇
　　　招凉榭(戊寅/)
　傍午小炎蒸山田正資長秋長利在農豈計礙遊賞近
　西得陰早信步尋凉徃豁然水雲榭適可恱俯仰襟袖
　覺颯寒眉目為清朗舉頭見題額副實誠不爽
　　　招凉榭(己夘/)
　地近西山得隂早秋來婪熱藉招凉詎因颯爽清煩慮
却幸西成候正長
　　戯題招凉榭(􁂞辰/)
突兀千林山寂寥坐來謖聴落崖飈偶然題句還呵凍
榭號招凉懶更招
　　招凉榭(辛巳/)
午熱圖延爽因之水榭虚緑隂風果陗藍尾暑全袪欣
為秋宜稼愁虞兩致洳愁欣渾不定臨眺且躊躇
　　招凉榭(癸未/)
山莊無處不招凉此處招凉最異常已謝葛衣坐來換
便拚紈扇篋中藏階臨緑水袪塵逺簷拂蒼松引籟長
何必對時稱畏日可知多稼正宜𤾉
　　招凉榭(甲申/)
午熱復覺熾言憩招凉榭便自清風來副名信堪訝西
峯本無縫喬樹則有罅延颸而蔽曦妙境奪造化然予
引餘思嬗代弗相假即看颯颯秋已謝炎炎夏奚用更
招凉且此欣宜稼
　　招凉榭(丙戌/)
婪暑劇難勝招凉榭可憑林踈延籟入峯峻致隂増體
爽亦何有農祥還欲徵山田新得兩萬寳藉暄登
　　招凉榭(丁丑/)
敞榭羃嘉䕃秋凉聊復招近西隂得速臨水爽來遥果
覺衣増颯竟堪扇罷摇心懐别有喜催熟晩田苗
　　招凉榭(乙丑/)
山髙日先下川闊風偏來敞榭搆其間招凉信宜哉昨
近午熱劇鬱燠猶未囘明知利稼穡陽曝實栗催延縁
至此間頓覺暑氣摧心神為灑然㸃筆稱(去/聲)清陪
　　招凉榭口號(壬辰/)
借問凉從何處招招為能即凉為所虚榭空空付不知
坐來人自饒緒語
　　招凉榭(癸巳/)
仙莊稱避暑水榭更招凉雲巘列峭蒨烟波鋪𣺌茫砌
芳動輕籟阪樹逺斜陽妙趣非言會忘言趣越長
　　招凉榭(甲午/)
曉凉午熱恒山莊不常之常乃真常今朝卓午頗覺熱
肩輿因即來招凉虛榭果然有獨擅隂濃風颯信白藏
炎熇不知避何處生衣欲換紗衣裳有喜鮎筆不在此
在彼山田實票晅秋陽
　　招凉榭(乙未/)
避暑那無暑招凉便有凉了知他所異原是此間長喬
樹延爽籟嶤峯隠夕陽祇須置班詠紈扇早斯藏
　　招凉榭(丙申/)
盤磴降於原有榭仍近水谷風從北來拂水爽無比峭
壁峙在西得隂斯早已山莊少炎熱偶熱即憩此招凉
底用招聽其自至耳
　　招凉榭(己亥/)
都名避暑莊而暑亦恒有是處招凉榭惟凉暑則否其
故謂云何五字可得剖西壁髙百尋峯隂每早取前林
羅衆木摇風爽常受而况帯以溪澄澈逺塵垢弗招凉
自致曰招饒滕口
　　招凉榭(立秋前/一日作)　(庚子/)
明日當立秋今日猶夏節晴曦發數朝鬱蒸為酷熱炎
官設孤注金帝讓餘烈宜暘共農欣招凉適已悦在彼
在此際吾意向誰説
　　招凉榭(辛丑/)
已覺秋凉何必招却因婪尾略餘歊笑他熱似老來徤
例我吟如債合消日轉西峰隂得早風翻喬樹爽偏邀
便蒸為雨應無碍農候三庚正利蕎
　　招凉榭二首(壬寅/)
上伏于斯稱憩陪緑隂碧草净無埃新凉問作何招得
昨近都縁過雨來
漫云心静自然凉心静還因恊雨𤾉今日方知榭佳處
水風清拂葛衣裳
　　聚香齋(壬午/)
衆香國土光明鏡題額
當年緬掞毫書按墨林清晝暇不開帙此讀離騷
　　　聼瀑亭子作(癸未/)
　瀑自有源惟地靈溪原無定藉人營剔除泥滓疏新水
　始得泉聲副
昔名(逺近泉聲為山莊三十六景之一聴瀑亭子在其側/皆    皇祖御題也瀑固如常溪則年久沙淤茲因)
　(䟽剔始得/復舊觀云)
　溪分髙下作聲繁瀑落雲中峽底翻一例空(去/聲)人凡耳
　目那更(平/聲)伯仲藉量論
　
　
　
　
　
　
　
　欽定熱河志卷二十八
欽定四庫全書
欽定熱河志卷二十九
　行宫五
　　雲帆月舫
　　芳渚臨流
　　雲容水能心
　　澄泉遶石
　　澄波疊翠
　　石磯觀魚
　　鏡水雲岑
　　雙湖夾鏡
　　長虹飲練
　　甫田叢樾
　　水流雲在

　　　雲帆月舫　彷舟形作室上為樓面北
聖祖御題額曰雲帆月舫在如意洲延薫山館之西窻櫺
　　　洞達綺縠䟽通前挹湖波後銜沙渚波平風軟宛
　　　然水際虚舟也聨凡三一曰似疑畫檝浮天上欲
　　　掛輕風入鏡中一曰秋心宛在水精域晴色遥呈
　　　罨畫天後楹聨曰照澗波縈青雀舫輕橈相趂木
　　　蘭堂
聖祖御製詞
　　　雲帆月舫(調太平時/三集)
　　　臨水倣舟形為閣廣一室袤數倍之周以石闌疏
　　　窻掩映宛如駕輕雲浮明月上有樓可登眺亦如
　　　舵樓也
　閣影凌波不動濤接靈鼇蓬莱别殿掛雲霄粲揮毫四
　季風光總無竭卧聞簫後樂先憂薫絃意藴羲又
　御製詞
　　　雲帆月舫恭和
皇祖聖祖仁皇帝御製元韻(調太平時/辛酉)
　鎮倚朱闌看翠濤壓金鼇層樓十二薄璇霄好抽毫與
　物皆春民共樂舞韶簫宇宙太和
一人徳地天爻
　御製詩
　　　雲帆月舫(壬申/)
　舟閣傍烟湖浮居有若無波流帆不動漲落棹如孤牖
　幔披雲掲樓欄共月扶水原資地載所見未云殊

　　　芳渚臨流　由萬壑松風西行稍折而北傍湖一
　　　曲有亭南嚮
聖祖御題額曰芳渚臨流巨石嵌空巉巖秀削夹岸嘉木
　　　灌叢芳草如織清輝倒景迎風自馨㳺鱗来往於
　　　苔隂逺禽出沒於烟際藻影涵空溪喧流韻洵乎
　　　飛潜動植交呈化機者矣
聖祖御製詩
　　　芳渚臨流(三集/)
　　　亭臨曲渚巨石枕流湖水自長橋㵼出至此折而
　　　南行亭左右岸石天成亘二里許蒼苔紫蘚豐草
　　　灌木極似范寛圖畫
　隄栁汀沙翡翠茵清流芳渚躍凡鱗數叢夹岸山花放
　獨坐臨流惜谷神
　御製詩
　　　芳渚臨流恭和
皇祖聖祖仁皇帝御製元韻(辛酉/)
　池如明鏡草如茵瀺灂時㸔泳錦鱗自是
天心樂育物花香鳥語總怡神
　　　芳渚臨流(壬申/)
　孤亭據懸岸座俯水晶宫曦影錯金碧春流泛紫紅塞
　情閒入古川氣冷隨風来者為誰氏維詩味不窮

　　　雲容水態　梨樹峪之東懸崖列嶂靈澤龍王廟
　　　建焉山麓砥平架屋臨衢壘石為堞其南有殿五
　　　楹東嚮
聖祖御題額曰雲容水態横峯側嶺獻秀争竒有時片雲
　　　觸石則繚白縈青與遥波相際當冩照澄潭空明
　　　澹蕩㴠影流光状難䆒擬盖雲無定容水非一態
　　　也面西樓三楹切漢倚霄疑在天半登臨縱覽氣
　　　象萬千
御題額曰曠觀
聖祖御製詩
　　　雲容水態(三集/)
　　　闗口之南有室東向縁坡下望緑樹為田青峯如
　　　堵川流溶溶白雲冶冶不知孰為雲孰為水也由
　　　長橋而渡疑入四明山中一徑分過雲南北
　雨過雲容易散波流水態長存悠然世俗為念必得經
　書考原
　御製詩
　　　雲容水態恭和
皇祖聖祖仁皇帝御製元韻(辛酉/)
　水態溪邊尚爾雲容天際猶存夢裏舂音世逺身沐
恩波我原
　　　雲容水態(壬申/)
　寄意屬空濶開軒見水雲波輕含蔚靉烟細結漪紋飛
　鳥去何極遥舟望莫分祗饒風度處依約櫓聲聞

　　　澄泉遶石　入梨樹峪一徑青蒼延緣山趾泉自
　　　石竇出峯迴路轉隨石曲折數里許有亭北向
聖祖御題額曰澄泉遶石後倚層巘前鏡清漪泉流迴洑
　　　如琴筑響如璆琅音雲根綠浄水石相遭之勝備
　　　矣
聖祖御製詩
　　　澄泉遶石(三集/)
　　　亭南臨石池西二里許為泉源源自石罅出截架
　　　鳴簹依山引流曲折而至雨後溪壑奔注各作石
　　　堰以遏泥沙故池水常澄澈可鑒
　毎存髙静意至此結衡茅樹宻開行路山長疑近郊水
　泉遶舊石雉雀樂新巢晴夜荷珠滴露凝衆木梢
　御製詩
　　　澄泉遶石恭和
皇祖聖祖仁皇帝御製元韻(辛酉/)
　不必棟稱玉偏誇茨是茅石泉迴緑野草木遍青郊溪
漲魚添子春深燕補巢琅玕刻畫處猶有兩三梢
　　澄泉遶石(壬申/)
一注亦何取端宜石與停動中原有静秀處總能靈出
匣寧非玉支機本是星山花將釀酒可以駐千齡

　　　澄波叠翠　亭三楹北向在如意洲之隂
聖祖御題額曰澄波叠翠湖光一碧遠極天際面北諸峰
　　　岡連嶺屬遥青萬㸃空翠千尋仰出層霄俛臨無
　　　地斯亭之大觀也亭畔古松一樹根四出盤石上
　　　鱗鬛蒼然時聞松子落聲大可皆合抱云
聖祖御製詩
　　　澄波叠翠(三集/)
　　　如意洲之後小亭臨湖湖水清漣澈底北面層巒
　　　重掩雲簇濤湧特開屏障扁舟過此輒為流連正
　　　如韋應物詩云碧泉交幽絶賞愛未能去
　叠翠聳千仭澄波屬紫文鑑開倒影列返照共氤氲
　御製詩
　　　澄波叠翠恭和
皇祖聖祖仁皇帝御製元韻(辛酉/)
　月上池開鑑風來水弄文千秋垂
睿藻烟翠共氛氲
　　　澄波叠翠(壬申/)
　峯翠落湖心悠然意與深遊魚欣覔樹飛鳥訝迷林
宸藻猶雲日崇情自古今烟霞蟠水府深夜有龍吟

　　　石磯觀魚　由遠近泉聲而下畧彴斜通清溪一
　　　曲有石磯焉俯視澄波潛鱗涵泳噞喁瀺灂悉可
　　　指數如浮空際如在鏡中石平如砥可以坐釣作
　　　亭其上東向額曰石磯觀魚聨曰栁嫩牽詩舫鷗
　　　眠稳釣磯可以想在沼之
文遊仰在川之
聖悟矣
聖祖御製詩
　　　石磯觀魚(三集/)
　　　遠近泉聲而南渡石步有亭東向倚山臨溪溪水
　　　清澈修鱗銜尾荇藻交枝厯厯可數溪邊有平石
　　　可坐以垂釣
　唱晩漁歌傍石磯空中任鳥帶雲飛羡魚結網何須計
　備有長竿墜釣肥
　御製詩
　　　石磯觀魚恭和
皇祖聖祖仁皇帝御製元韻(辛酉/)
　重把青竿坐釣磯閒㸔溪鳥掠波飛漁歌漫憶呉江水
　絶勝鱸魚秋後肥
　　　石磯觀魚(壬申/)
　野水時深淺遊魚意更嘉名奚辨鯉鰋樂豈避鳬駕或
　躍浮波月間喁落壁花坐磯竿不把適可悟南華

　　　鏡水雲岑　殿五楹在天宇咸暢閣下西向
聖祖御題額曰鏡水雲岑聨曰阜接東山浮栁嫩泉連西
　　　苑泛花新又曰雙澗常流月千峰自合雲殿倚山
　　　搆極水周三面曲廊外布迴抱如半月檻隂架渚
　　　櫩彩乘漪中懸
　御書金山額以狀似紫金浮玉得名下有亭曰芳洲練
　　　影灣環雲峰縹緲北固諸勝如在目前視江心拳
　　　石更覺别開生面也
聖祖御製詩
　　　鏡水雲岑(三集/)
　　　後楹依嶺三面臨湖廊亷周遮隨山髙下波光嵐
　　　影變化烟雲佳景無邊令人應接不暇
　層崕千尺危嶂涵綠幾重碧潭獅徑盤旋道北松枝宛
　轉山南沉吟力盡難得懸象俯察仰參至理莫求别伎
　經書自有包函
　御製詩
　　　鏡水雲岑恭和
皇祖聖祖仁皇帝御製元韻(辛酉/)
　古樹迷離翠嶂秋波澄澈寒潭畫舫渡人溪北虛牕留
　客軒南楓葉槲葉紛錯松枝竹枝差參
宸章千載猶爛妙理萬象都函
　　　鏡水雲岑(壬申/)
　水鏡涵虛朗岑雲逺接連儘看流動意不著象言詮嵐
　影落空翠波光合暝煙仰叅兼俯察(懸象皇祖御題有/    俯察仰參之)
　(句/)易藴
睿題全
　　　賦得鏡水雲岑(己亥/)
　水鏡靜含照岑雲動以閒四言留
　聖蹟五字破天慳不競觀流處俱遲對在間金山畫如
　展(是處亦/名金山)玉局帶難扳仁智妙兼會
羮牆望久閑瞠乎行莫逮把筆益慙顔
　　　金山(甲戌/)
　　　湖中一峯聳起上建傑閣步廊周遭碧波千頃
皇祖記所云如登妙髙峰上北固烟雲海門風月皆歸一
　　　覧真情實景不即不離
　銀瀛一朶青蓮聳瑤屏琳岫相環拱龍鱗之石翠羽木
　祖洲碧草鋪菶峯枝撐纔出綠雲幽朱閣三層居上頭
　恍如妙髙陟浮玉北固嵐光與目謀灤江已似惜稱小
　冩景天然此真好洞庭樂是鶴鹿鳴猶憶
軒轅茲訪道
　　　金山用舊作遊金山寺再叠蘇軾韻(癸未/)
　江無塞外與關中宛轉東流同入海歸宿既同源豈殊
　此何不可金山在亦峯聳秀亦坡陀包山屋亦圍臨波
　層樓阿閣實遜彼但取其意寧取多四十年前
武丁楫南戒北戒一
舜日逺懷南國錫北名玉篆金題璽文赤是時新秋過望
　魄氷輪遲上晚微黒須㬰朗照大千眀坡翁奇想同堪
　驚英雄欺人索須識江心火炬誠何物坡也而誠歴塞
山應更奇想句警頑笑我嘵嘵詞不已如對江海而言
水

　　　䨇湖夹鏡　湖水自東北入南滙山泉為小湖山
　　　口石堰横亘隄㟁天成南北卧長橋水從西而東
　　　泛衍為大湖跨橋寳坊二其北額曰䨇湖夹鏡南
　　　額則長虹飲練盖隄礄左右分一湖為二也石稜
　　　沙觜迤邐連延每曦光散曉魄影澄秋如玉鏡新
　　　磨氷奩對唘鳬鷖水寉顧影飛翔天水空明烟雲
　　　演漾䨇湖勝境難畫難書矣
聖祖御製詩
　　　山中諸泉從板橋流出滙為一湖在石橋之右復
　　　從石橋下注放為大湖兩湖相連阻以長隄猶西
　　　湖之裏外湖也
　連山隔水百泉齊夹鏡平流花兩隄非是天然石㟁起
　何能人力作雕題
　御製詩
　　　䨇湖夹鏡恭和
皇祖聖祖仁皇帝御製元韻(辛酉/)
卧波新緑帶痕齊那數餘杭蘇氏隄把筆試吟廿年事
秋風黄葉不堪題
　　䨇湖夹鏡
長橋界平渚䨇鏡恰連波蕩槳蒼蒲隠鳴鞭碧浪過春
烟低岸栁露氣襲汀荷白也詩無敵於斯津逮多

　　　長虹欽練　長橋之南寳坊額曰長虹飲練與雙
　　　湖夾鏡對峙皆
聖祖御題橋碑文石恭勒
　御詩于上两岸烟瀾𣺌瀰楊栁紛敷異花滋蔓掩映白
　　　蓮縟采清芬彌望如一每風來彀縐雨霽蜺横元
　　　暉浄練之詞太白彩虹之句合之兹橋兼擅其勝
　　　矣
聖祖御製詩
　　　長虹飲練(三集/)
　　　湖光澄碧一橋卧波橋南種敖漢荷花萬枝間以
　　　内地白蓮錦錯霞變清芬襲人蘇舜欽垂虹橋詩
　　　謂如玉宫銀界徒虚語耳
　長虹清逕羅層崕㟁栁溪聲月照階淑景千林晴日出
　禽鳴處處入音諧
　御製詩
　　　長虹飲練恭和
皇祖聖祖仁皇帝御製元韻(辛酉/)
　武夷帳幄列雲崖為有虹橋可作階此日逰仙重容與
　溪聲猶奏緑琴諧
　　　長虹飲練(壬申/)
　垂虹天際亘望近到猶遥象渚源瓊曲鷗波影綺摇城
　疑乾闥幻樂是洞庭調􁣎步披三秀何殊陟紫霄

　　　甫田叢樾　湖北岸最東亭曰甫田叢樾
聖祖駐蹕山荘於兹
閲習歩圍故有取於甫草之義地與萬樹近平原茂木曠
　　如翳如飛走充盈連羣接翼廣場地迥
　靈囿天成不數華林勝概也
聖祖御製詩
　　　甫田叢樾(三集/)
　　　流杯之北􁂁圃之西平原如掌豐艸茂木麕䴥雉
　　　兎交牣其間秋涼弓勁合烝徒行歩圍誠獵場選
　　　地
　留憇田間樂曠觀恤閭閻叢林欣賞處遍地豫豐占
　御製詩
　　　甫田叢樾恭和
皇祖聖祖仁皇帝御製元韻(辛酉/)
　緬想雍熙治
深恩被閭閻太平無氣象只向萬民占
　　甫田叢樾(壬申/)
膏壤傍雲涯芸芸動植皆含生適真性妙趣託澄懷試
馬掄懸鏡玩鵞辨折釵周詩徒頌武未若此間佳

　　　水流雲在　湖北岸最西亭曰木流雲在
聖祖御題三十六景以茲為殿其地漸近長隄湖水澄虚
　　　空明上下水連天而澄碧雲映日以浮光曰流曰
　　　在水有本而雲無心即一亭之取義動静交呈
淵深妙㫖悠然與造化同符矣
聖祖御製詩
　　　水流雲在(三集/)
　　　雲無心以出岫水不舍而長流造物者之無盡藏
　　　也杜甫詩云水流心不競雲在意俱遲斯言真有
　　　體騐
　雨後雲峰澄水流逺自凝㟁花催短鬂髙年寸寸增
　御製詩
　　　水流雲在㳟和
皇祖聖祖仁皇帝御製元韻(辛酉/)
　秋水與天澄行雲倒浦凝撫今還憶昔乾惕寸𠂻增
　　　水流雲在(壬申/)
　留憇觀雲水澄渟會意悠逐章經徧和五字更從頭遊
　豫無非事經綸有大猷日流日常在
聖意照千秋
　
　
　
　
　
　
　
　
　
　
　
　
　欽定熱河志卷二十九
欽定四庫全書
欽定熱河志卷三十
　行宫六
　　麗正門
　　勤政殿
　　松鶴齋
　　如意湖
　　青雀舫
　　綺望樓
　　馴鹿坡
　　水心榭

　　　麗正門　乾隆十有九年嵗在甲戍
　皇上駐蹕避暑再題三十六景以麗正門為冠
　上御題額也門制崇宏髙明廣大門左右朝房内則重
　　　門五楹㳟懸
聖祖御書避暑山荘題額每秋巡
　駐蹕蒙古諸藩於焉述職邇年平定西域諸部向風咸于
　　　山莊瞻就
　雲日入斯門者歡忻踴躍拜
　天閶而拱
　宸極閎深肅穆萬國來同矣
　御製詩
　　　麗正門(甲戍/)
　　　行宫因山髙下繚以石城正南一門曰麗正朝臣
　　　啟事外藩入覲皆由於此
　巖城埤堄固金湯詄蕩門開向午陽(避暑山莊門舊稍/偏東因闢此門應)
　(當陽/之義)兩字新題標麗正車書恒此會遐方
　　　石城
　髙下石城將廿里(山莊石城周迴/計十七里半)曽無七十里延長文
　王䑓沼猶民力鳩築山莊發帑償
　　力役之征古所不廢惟本朝則無其事凡河工城郭
郊廟宫殿偶有修飾工作皆動正帑雇夫匠至於園亭並
　　不用正帑率以内府餘帑給價或貪官汙吏罰其出
　　貲助值山莊石城即康熈年間令喝里修築者即事
　　紀實亦
家法萬年所宜守也

　　勤政殿　麗正門之左南向殿二重前五楹曰勤
　　政殿我
　皇上敬
天法
祖以勤民隐
　巡行所至臨朝視政無異宫中凡離宫别殿悉循
　　圓明園之例題以勤政名言允出如見
　宵肝深衷殿内面南額曰正大光明面北額曰髙明博
　　厚聨曰中外同風持盈長保泰山川競秀彌性並怡
　　情後殿前檐額曰卷阿勝境殿内聨曰文囿俯川
　　原千載㳺歌地勝豳風咨稼穡三秋圖畫天開後
　　檐面北額曰雲牖松扉殿前楼五楹長廊周匝慶
　　賚燕饗之典
　御焉
　御製詩
　　勤政殿(甲戌/)
　　　離宫視事之所顔以勤政
皇祖
皇考舊章也山莊前殿亦以是名之
　漫施藻梲長階莎具足雲山四靣羅不息自強勵勤政
　永欽
家法詠卷阿

　　　松鶴齋　澹泊敬誠之東搆大殿七楹以奉
慈寕翠水丹山祥開福地問
安視膳祝嘏延釐
　皇上御書額曰松鶴齋
尊養偹隆敬承
家法御書聨曰岫列喬松雲屏開翠巘庭間馴鹿雪羽舞
　　　瑶階
　御製詩
　　　敬題松鶴齋(己巳/)
　　　昔我
皇祖於山莊中奉
寕夀宫處名之曰松鶴清越我
聖母為是
先徽所憩息避弗敢御且以離予所居較逺也則扵寢殿
　　　之東葺室一區以為偶臨山莊
聖慈燕居之所顔之曰松鶴齋猶
皇祖志也
　鶴羽千年白松姿不老青惟兹真上瑞堪以祝
慈寕嘹亮聲聞野蘢葸色滿庭作朋瑶島上
王母駕為停
　　　松鶴齋(甲戌/)
皇太后所御内殿齋名松鶴祝頣夀也兹奉
慈聖於山莊之東亦以名齋隨時隨地長樂
春暉用以志慶
　常見青松蟠户外更欣白鶴舞庭前西池自在山莊内
慈豫長承億萬年
　　　恭奉
聖母命題松鶴齋敬成長句
　齋名松鶴
起居奉嘉䕃清音美景全歩處可辭繖與盖聴來都勝管
　和絃夏炎叶
凊食履泰秋冷宜
温宴息便咨爾胎仙赤松子同承
慈豫萬斯年
　　　詣松鶴齋感成四韻(己亥/)
　舊日攸宇
夏凊曾齋顔松鶴
夀希徵關情生憶兹尤切以禮制心持未能對鏡徒慚孤
　所望捧
床祗恨呌無
應胎仙朗韻誰為聽蒼客嘉隂莫與憑歎是三年倐已過
　思惟
神御敢頻增(山荘永佑寺惟敬奉祖妣皇祖皇妣皇考神/御不敢並及    皇            松鶴齋)
　(雖/宫)　　(聖母昔年駐憩之所亦如神御夀康/暢春園例不敢增奉        也)桮棬列置
　胥如昔言及斯真痛弗勝
　　　荔支初至詣
松鶴齋薦新感而成句(己亥/)
　雖無
神御有
居停陳紫初來敬薦馨(每嵗荔支至必敬奉永佑寺/皇祖    皇考神御前至)　(聖/)
　(母不敢屢奉齋則神御之義已見於向所作詩注中/而    松鶴    昔年夏清之地也故敬詣薦新)
香扆依然徒搶地聽於視矣
冺聲形

　　　如意湖　作亭于湖隈東向前臨如意洲左則芳
　　　渚臨流
聖祖御題額曰如意湖芷㟁䕃林苔階潄水彌望烟渚晴
　　　霞展舒若鋪錦臨風洲勢逶迤作芝英半偃狀由
　　　亭而西為芳園居其旁路直林遥悉在花光水氣
　　　中也
　御製詩
　　　如意湖(甲戌/)
　　　山莊勝處政在一湖隄偃橋横洲平嶼矗隐䁐亭
　　　榭境别景新此則曲岸若芝英故以如意目之
　塞水恒流此處渟栁湖蓮島偶摹形烟容波態皆如畫
　屬意悠然在杳㝠

　　青雀舫　山荘以山名而趣實在水瀑之濺泉之
　　渟溪之流咸滙于湖中有
御舟題曰青雀舫聨曰虚檻月移松桂影仙源風送芰荷
　　香每舟行湖上四圍山色亭䑓上下花木參差皆供
　　擷攬至如皓月空盈澄波鏡浄蘭橈徐動如度廣寒
清賞吟情兹為一助舟有塢在臨芳墅旁
御製詩
　　青雀舫
　　澄湖放艇溯光搖碧載月為宜衝雨亦有竒致黄
　　龍綵鷁無取過華
溶溶塞水浩無涯桂檝蘭橈向晚移月朗寥天駕青雀
空明宛是泛瑤池
　　泛月(己巳/)
漸上東岡素彩鮮晚凉試泛木蘭船那忘前嵗曽逰景
却喜今秋初度圓赤壁移來紫塞外銀河朗到白榆邊
印波若悟同中異一指何妨半與全
　　雨中泛舟(己巳/)
引水為湖足放舟烟篷越可作清遊誰知塞景新宜雨
不意園池舊泛秋飽挹凉風侵翰席倐看潦水漲溪流
空明獨對蕭條境㡳有機心猜野鷗
　　泛月(甲戌/)
泛月宜何處山莊景最新夏宵含颯爽塞水漾明輪鶴
唳孤松頂鹿尋曲澗濵錘峯玉䑓逈温嶠早癡人
　　載月用舊作秋夜泛湖賦唐文皇爽氣澄蘭沼得
　　詩五首原韻(甲戌/)
載月夫何為為是納凉爽抑知塞景佳羲皇未呈象古
鏡若可攬千里近指掌青雀(舫/名)乘虚無瀛洲恣俯仰
俯仰仲夏徂上伏又云既山靄夕送凉誰云秋尚未際
此銀蟾輝所遇欣為貴謝賦興邈然那染雕蟲氣
雕蟲習氣澄静賞得心凝九夏渾無暑一輪都是冰桂
棹盪寧緩絺衣凉不勝雲巗蒼鹿呦何殊嘯孫登
孫登蘇門山嚴陵富春灘獨樂信無悶楚宋嘉荃蘭文
皇我同道遐心企貞觀惟懐萬民憂非圖一已歡
已歡不可亟繁星晶塞沼維舟息巖館挈壺𫝊漏秒舉
首眄紗窻緑影西移了新晴今夕佳明夕當更皎
　　泛月三首(己夘/)
山古湖寛列仙地氣澄雲歛好秋時御園漫惜啟蹕早
塞苑端欣泛舸宜
野湖傍晩十分凉執事𫝊宣換絮裳何不言旋歸䆳宇
愛他蕭景引懐長
滿目氷光滿意清前年佳趣記分明(甲戍曾/此泛月)笑他癡羡
廣寒者未識人間有玉京
　　泛月(癸未/)
崦嵫日未落白榆月已懸由來惜景心比我猶殷然乘凉泛
青雀(舫/名)水氣颯爽延西舂輪漸微半魄影始姢因悟陽徳昭
凡光莫争先在湖斯言湖良夜詎可捐清輝方就盈氷匡過
上弦塞中不易值萬山翠逼天須臾翠不見白水湧金蓮倚
吟曽得句猶憶甲戌年彈指九春秋契濶誰為憐
　　月夜遊湖四詠(癸未/)
　　　山月
山峰一帶有低髙低處輪團髙半韜稍待飛升雲漢表
誰能特地掩分毫
　　　湖月
溶溶塞水滙成湖也有金波一片鋪已自清涼欣少見
何須謾說御園孤
　　　林月
塞中何處不叢林最喜偨池傍碧潯每自度踈見寥朗
更因入宻悟深沈
　　　舟月
凌波青雀起平臺座裏銀蟾覿面來㟁轉峯逥無不共
直疑飛駕上蓬萊
　　秋湖泛月
弦月居然光漸鋪教開青雀泛秋湖滿空風露標真浄
倒影林嵐入畫圖已覺天香欲生桂底須夕彩定流梧
晩涼何礙添衣著玉塞銀蟾未可孤
　　載月偶成
蘭舟待藕灘塞景耐盤桓天暝山疑近月髙湖似寛琉
璃為世界星斗未闌干適可歸巖館川風落夕寒
　　泛舟即景四首(甲申/)
去嵗淤泥大剗治新秋活水滿清池輕舟訝似行於鏡
凡事因思在豫為
錦雲叢裏衆香馣真是泉甘土亦甘千葉蓮花大於斗
誰云塞北遜江南
菰蒲淡蕩野鳬依疑似江鄉是也非舟過無心學相狎
見人故自不知飛
西山一帶浸湖光簇簇芙蓉波底藏攀陟何須勞歩履
坐遊耐可泛沙棠
　　泛月(丙戌/)
塞湖泛以初輕舫適相於素月上已上清風徐不徐四
圍山隠樹一片水明蕖萬景空澄裏銀蟾祇自如
　　泛月作歌(丁亥/)
山莊有湖亦有月泛舟載月始艱逢秋巡唘蹕嵗有例
仲秋已涼孟秋率過中今年夤緣值閏月饒我一度明
鏡圓當空塞湖不凉復不炎熱熾此而弗賞無乃孤負
佳景當前供仰觀萬里浄一碧四山翠影侵尋漸隠青
芙蓉錘峯玉輪亦旋上隠者復現如於鏡裏呈玲瓏快
哉今宵得始遇而原太古所有非由人力實由造化工
勿謂既望漸致東山昇遂晩猶當登絶頂以待其載之
也不以沙棠之舫而以驅青驄
　　泛月四首(戊子/)
山莊初到月幾望更值晩炎稱(去/聲)泛舟似是纎阿有神
解不教此獨擅山遊(山莊過望月遲上每䇿騎遊山故/昨於御園泛月有行將駐塞館䇿)
(騎更山/遊之句)
清到塞天無更清明當秋夕是真明碧琉璃界虚無表
著箇扁舟汗漫行
四圍山色入蒼茫一片湖光生峭凉貪㸔空塵接寥朗不
妨添著夾衣裳
清風徐不水興波赤壁之遊想若何所借髯仙斯未到
到時竒句定應多
　　泛月四首(己丑/)
早知秋月妙山莊雖過中元滿璧匡(是月十六/日方月望)况值晩
來殘暑熾半因攬景半乘凉
澄瀛耐可漾樓船樓上先看輪湧圓占盡謝家雙絶勝
還饒玉塞此無前
山中萬樹水中蓮弄影搖輝總浄妍雖是四鄰峰切漢
玉蟾何礙燭髙天
湖靄山嵐入夕凉隨時便換袷衣裳近隄分付蘭舟艤
巗館載來滿院光
　　塞湖載月之作(壬辰/)
載月本宜湖塞湖更佳趣十載乃一遘那可孤斯度久
欲泛舟遊晩每隂雲遇僂數過上弦霞斂霽天露不宜
再徘徊青雀(山莊泛/湖船名)候以豫萬山四圍翠一水當中素
月午光正晶如逢雅人故於此黙無言山川笑我固
御園亦有湖每嵗載月遊比及來至此率已值新秋况
多逾望夕輪缺寒風□故雖斯對月未曽開蘭舟乘凉
惟夏宜蟾光見舉頭湖則同御園山實勝百籌結想既
因償興懷良復悠悠哉忽轉念便以問軍郵
　　載月十詠
　　　月天
一碧泬㵳無片雲底須㸃綴藉他紛大圓鏡裏小圓鏡
謾説猜疑布與黂
　　　月星
初看月朗漸星生經緯分明縱與横此是素娥莫大徳
一明還任衆分明
　　　月峯
本自生西移漸東半匡入夕皎天中錘峰亦自具神解
望後擎輪孰與同
　　　月林
箾參髙嶺復低岡都作蓊蒙丹桂㸔應是廣寒容不了
枝枝天馥佈山莊
　　　月湖
塞水易流艱作湖箇間百頃碧平鋪四圍平䕶明珠顆
舉似人間此景無
　　　月閣
漾過沙汀復栁岸㟁旁水閣聳楣檐大光明裏相看笑
嬴一籌無須軸簾
　　　月舟
何處而無載月舟誰曽塞上月湖遊梨園小部渾無用
自有鶴鳴與鹿呦
　　　月橋
沙隄幾曲幾條橋撤板容舟過碧漻漫擬吳中稱月様
生波猶待晩來潮
　　　月岸
無過乘興偶吟慿適可艤舟㟁便登如此月明奚借燭
厭他早候兩紅燈
　　　月坡
松齋猶在月坡巔緩緩肩輿松逕穿弄影流光渾不定
琉璃界入布金田
　　月夜遊湖作歌
天下不少名山與名水二者兼之應鮮矣即有兼者路
途遙無因遊奕而徃就之理塞外避暑斯山莊去京不
過四百里山明水秀萃美善况逢佳夕中旬始傍晩暑
退爽風來輕霞影綴月輪綺須臾片影亦消盡逮望冰
匡碧波委木蘭舟桃花紙延縁拈詠興無已舉頭蟾魄
漸西移寓意不留頗似此
　　秋湖泛月
當年望後遲升魄今嵗望前又滿匡載月蘭舟詎耽玩
未宜孤負好秋光
影搖金塔漾漣淪可望誰能拾級頻千百年前塞湖裏
朗吟清賞屬何人
盪橈芝逕過雲隄(芝逕雲隄乃山莊/三十六景中之一)輪印東湖復印西
一月千江堪例此半提原即是全提
不見荷花見荷葉箇中别解有誰徵洛神驀遇月天子
迴避霞車自合應
　　塞湖泛月之作(癸巳/)
璇霄既斂雲曜靈亦俄景我適至山莊月當幾望頃斯
地復斯時不可孤不領蘭舟待南磯銀蟾上東嶺載以
泛澄瀛如遊廣寒境四山收暮色一輪漾波影寥朗無
纎翳詄蕩有餘静騁望目為寒託興意因永是宜屏粗
心次第敲吟綆
　　塞湖泛月即景
河源雨過晩霞明霞盡祇餘迥宇清恰好蘭舟待曲㟁
便邀桂魄泛空瀛返觀鑪錘(去/聲)那施巧(謂錘峯也上弦/入夕月在天中)
(不升/東壁)誰上弓弦欲就盈(時方/上弦)髙燭四山惟静碧平磨一
水特光晶對來直擬忘形色挹處真教悟性情試問千
秋載月者此時此景若能并
　　載月四詠(癸已/)
　　　錘峯月
晩春雲縷㪚天涯早擎(去/聲)東風未夜時軒鏡例當欠黍
杪(時五月/十四日)漫教唐突議鑪錘
　　　薰風月
南來風朗拂涼㣲聲處依稀弦五揮心仰重華歌解阜
便因玩景勵宵衣
　　　塞湖月
沙縈石路源來淺㟁轉舟行閘貯深千載塞湖千載月
一時幽興一時吟
　　　松嶺月
小遊適可命維舟雲館言歸嶺上頭松際流光勝秉燭
恰同謝客復登樓
　　塞湖泛月(甲午/)
山莊五月到過望季夏今宵值上弦未滿光欣鋪欲滿
將圓輪似勝於圓却㸔雲霧都歸嶺耐可空明一放船
疑彼素娥如有謂莫孤時節好因縁
猶有浮雲來往行似於素魄妬還生因而一晌悟至理
合是諸凡忌太明塞宇空時懸鏡半溪風爽裏送舟輕
何須小部梨園奏恰喜林中聽鹿鳴
　　載月八首(甲午/)
　　　月宇
未滿冰匡碧宇懸下舂有意讓流妍不須遲(去/聲)待錘峯
上(每於過望月遲上時登/霞標臺以待錘峯月吐)便可乗凉早泛船
　　　月峯
底識望前真妙趣羣峯都入照無遺小遊仙處觀壺嶠
玉筍森森碧海基
　　　月樹
不辨松蒼與柏翠偨池一例互交撑廣寒世界忽疑窄
放出桂枝輪外生
　　　月荷
夕陽紅緑一湖明入夕花藏祗葉晶(荷花見日而放見/月而合出梵典試)
(之果/然)却是清香收不住因風馥郁送舟輕
　　　月鹿
弗逺避還弗伏藏下來日夕似牛羊馴坡(馴鹿坡為山/荘後三十六)
(景之/一)命侣殊牝牡(鹿惟八九月其牝随牡行餘/月則牝牡各為犀而不相雜)希革新
㸔澤月光
　　　月螢
腐草中生無翼飛舫邊熠燿故相依蜎蟲弗識䝉荘語
月下為光那論微
　　　月湖
金波萬叠細鏻鋪審睇中還有夜珠太古已來此野水
豈知今作影娥湖
　　　月隄
岸楊遙看行行近上下綠波相暎浮遊興由來戒一往
傍隄青雀(舫/名)恰宜收
　　塞湖泛月(乙未/)
塞山每晩慣作雲雲則玉蟾時顯晦謝重真非箇中人
乃願太空有㸃綴今夕碧天㪚纎翳上弦甫過將圓際
山荘勝景未可孤青雀(山荘/舫名)早待湖之裔乘凉玩素兩
可兼峻嶺崇山鏡中對蒼然暮色暗遙川琅霄皎皎寒
光麗太古已來龍沙景而今却在園牆内安排筆硯擬
長言翻思真境難為繢
　　載月八首叠去嵗韻
　　　月宇
髙燭懸霄半鏡懸星辰入影共清妍却繞塞水添疑慮
淡蕩何來漾畫船
　　　月峯
四圍多有奇峯𥪡一照由來總莫遺雅以銀瀛擎玉柱
因思髙以下為基
　　　月樹
無論平林及山樾不分色相祗支撐米顛曽未至斯境
糊突圖何太肖生
　　　月荷
紅花爭暎晩霞明霞隠黄昏葉露晶少旋(去/聲)葉花都不
辨隨船惟送暗香輕
　　　月鹿
那見深林鎮避藏成羣崖岸任相羊誰能指此呼為馬
朗照髙空有月光
　　　月螢
葦叢初出故飛飛隨舫如為有意依㝡是素娥善容物
任他碧宇放光微
　　　月湖
三千世界鏡中鋪照乗十枝小矣珠笑彼魏王真嚇䑕
蹄涔將以傲江湖
　　　月隄
適興片時適可止言旋隄傍繫舟浮誰知夜塞無邊景
都在月詞八首收
　　泛月
塞苑早晩凉秋湖率罷泛今嵗恰通閏七月中伏占夕
陽熾炎熱波風披瀲灧上弦倐已過團輪祇微欠快霽
净纎翳木蘭徐解䌫乘流任去來弗棹亦弗䖠四山暮
色侵一空澄景鑑始覺暑氣消漸喜寒光淰(叶/)心與境
俱融神如水以淡岸蛩忽送聲原此金􁑑騐
　　泛月有詠誌懷(丙申/)
泛月本宜夏山荘宜之最傍晩坐溪亭冰輪且遲(去/聲)待
(叶/)西嶺隂下落東峯曦迥在須臾曦亦隠舉頭素蟾對
暮色旋已蒼寒光頓可愛爰開綵畫舟以遊琉璃界四
山圍明鏡皎魄印其内更思夜明照原包四山外外内
通體浄上下合相(去/聲)快恰似遨金田誰云居玉塞昨年
亦斯境而廑籌筆會耆定今餘閒適興聊弗害瞿然謂
失言無逸應恒戒
　　泛月即景得句(己亥/)
山荘夏泛月抛已兩年向雨後值快晴佳景可孤放夕
陽猶下舂乘凉湖裔曠須臾暮色蒼遂登青雀舫(山荘/舊有)
(舟/名)
　青雀既消搖塞湖亦澄泓玉蟾正麗午過弦光漸明萬
　樹猶偨池千峯將合并東壁騰餘輝視之如赤城
　赤城原非霞峻挺幻赤色緑樾繪丹嶂可望不可即乃
　在石城外縱目景全得説與泛湖者天然詎人力
　人力不易為勝地太古藏水芳而巖秀妙義詮
奎章函盖無不具繹思為傍徨如月燭九霄見之此山荘
　　　載月(己亥/)
　塞苑常時早晩凉未宜月夕泛蘭航乍炎却似乖金令
　乘爽因之載魄光可使好秋竟孤負便教即景試徜徉
　底縁識得殊朱夏素彩流來帶露瀼
　　　塞湖泛月(庚子/)
　過弦宜泛月雨墮却間坐今晩乃放晴塞湖開舟可颯
　景天水連澄光左右妥去嵗未孤彼此宵仍詠我餘雲
　戀空宇忽縷忽成朶太清何礙滓纎翳奚妨娜因思景
　重言其意亦自頗
　　　塞湖泛月四詠(辛丑/)
塞湖歛浄碧霄清㡬(平/聲)望氷輪倍覺明傍晩乗凉兼玩
景遂教青雀(舟/名)泛澄瀛
牐貯湖將里計寛落来嵐氣不妨寒舟過荷浦霞光入
紅玉鏡擎緑玉盤
錘峯剛影樹參差旋燭寥天漭沆披此景原從太古有
拈毫得句者伊誰
横拖金塔閃清漻巧與波颸影蕩摇不異向年御園景
所殊夏夜似秋宵
　　塞湖泛月(壬寅/)
曉雲欲散䨲光披湖靣荷風馥馥吹一以乗涼一泛月
知魚磯畔放舟時(每年泛舟率/從此登舟)
雖是平臺却是舟(青雀舫上有平臺/既髙益耐延月)倚欄延得素光流
滮湖夜景何多讓妥貼横陳烟雨楼
　　泛月
佳蟾應在月之望况值雲開霽光放塞湖此景不可孤
因教青雀(舟/名)乗時漾餘縷初夕猶徘徊團輪甲夜遂朗
暢乍欣桂檝浮露潤何必錦帆逐風颺小部鼓吹都弗
藉鶴唳偏宜和鹿唱稍容與便命棹還長夜為懽懼弗
當
　　泛月四首
寒水風凉秋泛少今秋却暖泛舟逰紓懐豈為(去/聲)資清
賞慰在秋長萬寳收
月到秋来輝益朗水當潦退色愈清光光相映明明鏡
静悟由來胥假名
碧宇鶴飛如得意緑林鹿出欲揚聲似兹朗潤清華境
不是廣寒亦玉京
桂棹金波清景遒銀河一例向西流輾輪等度非無意
卅日應當端正秋

　　　綺望樓　碧峰門之左倚城為樓凡九楹北向
　御題額曰綺望樓聨曰汲泉磯畔魚知樂試墨松邉鶴
　　　喜陪又曰一庭縹緲雲霞氣四壁清凉水石心又
　　　曰閒尋綺思千花麗静想髙吟六義清登臨極望
　　　水木雲巒組分繡錯後樓三楹南向舟廬環列原
　　　隰髙下如指諸掌恭懸
聖祖額曰坦坦蕩蕩聨曰萬家烟火随民便千畝山田待
　　　嵗豐
　御製詩
　　　綺望樓(甲戌/)
　　　樓在城西南隅下視縁隄廬舍闤闠歴厯可數山
　　　環水抱儼在畫圖中
　埤堄岑樓聳翠林毎因眺逺一登臨萬家烟火随民便
　(此語乃今懸皇祖御/書聨句    樓上)
聖度原如天地心
　　　綺望樓(己夘/)
　樓登綺望一憑㸔錦繡原非纂組觀雖乏桑麻富禾黎
　(塞外非育蠶之地桑/麻女紅勢不可言)求衣於食又何難
　　　綺望樓(辛巳/)
　傍晩陟西岡就隂為趁凉門階倚山谷樓戸俯城牆碧
　宇開金顥黄雲報綺望祗年今
昔揆即景祝宜𤾉
　　　綺望樓(癸未/)
　樓傍山城騁目宜遐阡近隴緑雲滋今朝綺望神心暢
　絶勝披華唘秀時
　　　登綺望樓
　樓稱綺望目堪窮詎在松青與桕紅城俯閭閻計安永
　田芁禾黍為祈中火煙蔀屋年年庶雞犬山村處處通
　今日登臨真有喜勝常萬寳逮歌豐
　　　賦得坦坦蕩蕩(甲午/)
　　　延樓臨城牆可見山田及閭閻况
皇祖御額懸於正中敬賦五言用詔千禩
　履卦幽人吉箕疇王道崇四言標合撰萬古示
深衷識矣其君子廓然惟大公對時八莭序應物七情同
　煙火随民便山田待嵗豐(二語櫽括中聨皇/祖御書樓    句)翹瞻仰
雲日祖述念何窮

　　　馴鹿坡　塞山産鹿麏䴥麖麑孳息蕃衍而山莊
　　　所畜特馴山逕逶迤草平沙軟或羣或友各適其
　　　天至金飈薦爽玉露微凉儦俟或行樂依
　　文囿
　御書馴鹿坡三字勒於石
　御製詩
　　　馴鹿坡(甲戌/)
　　　静宜園有馴鹿坡乃黑龍江將軍所進其地以使
　　　鹿為俗山荘則濯濯麌麌惟性所適無異家畜故
　　　亦以名坡
　馴鹿親人似海鷗丰茸豐草恣呦呦靈臺曽被
文王顧例視寜同塞上麀

　　　水心榭　石梁跨水南北方各一中為榭三楹飛
　　　桷髙騫虗簷洞朗
聖祖御題額曰水心榭憑楹東望青翠杳然波間上下天
　　　光影落空際西則銀濤萬叠浩淼溟濛丹碧樓臺
　　　幻成異采與長虹飲練雙湖夾鏡兩坊相映逾石
　　　梁而北有亭名曰牣魚
　御製詩
　　　水心榭(甲戌/)
　　　界水為隄跨隄為榭彌望空碧彷彿笠澤垂虹景
　　　色明湖蘇白未得專美
　一樓隄分明外湖上頭軒榭水中圖因心秋意蕭而淡
　入目烟光有若無
　　　水心榭(癸未/)
　隄界内外湖外低内水髙虗榭隄中間夹鏡光相交練
　影漾楣梠筑聲喧砌坳如在玉壷氷奚用垂麟毫江城
　問謝公何以獨稱遨
　　　水心榭口號(乙酉/)
　内水原髙外水低水心虚榭枕長隄設如秋水南華悟
　於不齊中水本齊
　　　水心榭(己亥/)
　隄界内外湖内髙外即低然為水則一敞榭實當之水
　心額楣端猶是
堯年題澄照翻漪影左右無不宜山林展書鏡鳶魚協化
　機隨方入静觀鄭崇喻何卑
　
　
　
　
　
　
　
　欽定熱河志卷三十
欽定四庫全書
欽定熱河志卷三十一
　行宫七
　　頤志堂
　　暢逺臺
　　静好堂
　　冷香亭
　　採菱渡
　　觀蓮所
　　清暉亭
　　般若相
　　滄浪嶼
　　一片雲

　　　頤志堂　清舒山館之西數楹南向
聖祖御題額曰頤志堂又曰光風霽月為
㡬餘典學之所堂外磊石依岸澄波遶欄曲牖生涼明牕
　　　納爽其西有殿東向曰學古堂
　皇上紹
庭稽古傳
心聖學恭誦
　御製顧名思義益仰
　宸衷乾惕非特頤志典墳也
　御製詩
　　　頤志堂(甲戌/)
　　　河亭迤北疎軒面爽
皇祖題曰頤志堂陸士衡有言頤情志於典墳豈徒繕性
　　　保真之為適
　窈窕山深水復清虛堂夏五足怡情欲因致逺惟寧静
　匪慕嵇康自養生
　　　頤志堂
　屏峯曲抱林廬鏡渚清涵綺疏或牝或牡過鹿曰潛曰
　躍任魚枕流潄石非彼對時育物惟予悦目無過山水
　賞心祗有詩書
　　　頤志堂述事(癸未/)
　聞之心欲安天君方泰然又曰身欲勞公旦無逸編幼
　齡扈
蹕來勤政緬
髙年勞矣亦安止動直静則專書堂額頤志而吾請進旃
　惟
聖乃從心並行養實便吾方覺瞠乎祗有勵惕乾
　　　頤志堂(甲申/)
　几有箋毫架有書設論頤志莫斯如尊聞又曰行如貴
　為是檢心恐負初
　　　頤志堂(丁亥/)
　古屋水之涯年深景越嘉樹喬隂佈廣蘿静月梳斜跡
　印呼羣鹿聲傳反哺鴉承
歡頤
懿志此樂更無加
　　　頤志堂(戊子/)
　溪堂碧水潯乘暇偶遊尋練影披前沼晶光蕩逺林雨
　過鹿留蹟風送鳥騰吟頤志固縁静仍當収放心
　　　題頤志堂(庚寅/)
　頤志多芸籍
當年樂縹緗仙莊好風日
聖母駐徜徉即此怡
神永故知取義長願言千萬嵗伴奐正無央
　　　頤志堂(壬辰/)
　背巘復臨池溪堂愜静思
慈萱避暑奉
聖藻至今垂魚鳥化機適詩書古鑑披惕乾恒勵志便我
　取為頤
　　　頤志堂(丙申/)
　頤志頤
慈志額顔
皇祖留教正即
家法
夀祝擬仙籌夏凊日方永山停水自流
懿懷増豫者耆定奏功収
　　　頤志堂疊丙申詩􁭵(己亥/)
　頤志頤誰志徒餘五字留(丙申題頤志堂詩曽有頤志/頤    慈志及    夀祝擬)
　(仙籌/之句)重來悲仰額空説
夀増籌兩嵗景如幻一川水鎮流水流何所似似我涙難
　収
　　　頤志堂作歌(辛丑/)
　昔日頤
志尋無方言之猶自餘悲傷今日頤志不易得曰惟時若
　雨與暘頤者養也志欲豫然其豫也必有常隠居却掃
　非吾事吾之豫在萬民康恐作秋霖茲快霽額手西成
　或卜穰怵惕猶當厪半月(再半月即為白露/節無慮秋霖矣)庶㡬黍稷
　登倉箱
　　　頤志堂作歌(壬寅/)
　昔年
頤志尋無蹤(頤訓/養也)曽子養志難再同今時頤志殊艱致(頤/如)
　(意/)箕疇時若不易逢
奎文輝煥猶
麗榜敬緬
當日兩事亦厪躬敢不聰聴
聖訓勵寅恭
　　　學古堂(戊寅/)
　樸室山水間
軒篆題學古揷架富芸編觸目堪為矩近思孰挈要應是
　無逸所
皇祖信得師我勉師
皇祖
　　　學古堂(庚辰/)
　當前即為今已過即為古今實不可住古亦無定所鴻
　荒與昨日未覺異爾許學古應如何我願於近取嵗嵗
　臨山莊
聖日瞻
仁祖欲從雖末由遑敢不力努
　　　學古堂(辛巳/)
　信步過煙隄書堂隠石蹊
奎文懸日月義路示端倪稽則心有獲議斯政不迷髫年
　今半百識
訓耳言提
　　　學古堂(壬午/)
　書堂帶水復屏山小坐心常恧此間勉學
祖功猶未逮那曽學古有餘閒
　　　學古堂(癸未/)
　太古此山寧獨似書堂曰學有攸聞
聖人直示惟從政大塊由來亦假文揷架牙籖照今古開
　編芸氣吐芳芬問予切已應何在不出周書無逸勤
　　　學古堂(甲申/)
　山静曽聞太古如書堂又貯古來書千秋興廢眀昭彼
　兩字憂勤益切予敢曰遊觀斯樂亟亦惟仁智議㡬餘
　説言原在務時敏訓注寧誇蟲與魚
　　　學古堂口號(丙戊/)
　顧名書屋義還思師古非難難擇師封建井田稱善政
　效行後世豈其宜
　　　學古堂(丁亥/)
　耕當問僕織問婢不學何殊立面牆在我寧惟資愽洽
　要應治理法虞唐
　　　學古堂口號(己丑/)
　琴尚薫絃緬
舜徽秋風落葉拂書幃與其學古寧學
祖於此拳拳或庶㡬
　　　學古堂口號(癸巳/)
　學古顔楣燦脚釵繹思别有會于懷井田封建寧非古
　師意弗師迹乃佳
　　　學古堂(己亥/)
　石隄展步轉東廂緑樹隂籠學古堂説訓詎惟資廣博
　躬行祇覺意茫茫
　　　學古堂口號(庚子/)
　服膺兩字勉修身猶恐能言行未純謂我學成無可學
　知他不識學之人
　　　學古堂口號(壬寅/)
　學古由來貴學心典謨終始曰惟欽設無準酌泥(去/聲)陳
　迹封建井田豈合今

　　　暢逺臺　清舒山館之左因周垣舊基亘為長廊
　　　下依淥水有臺巍然
聖祖御題額曰暢逺聨曰長對流光觀物性静中佳趣得
　　　天和每風日晴眀川原如繪
　登臨縱覽萬象紛羅俯察仰觀之樂備於斯矣
　御製詩
　　　暢逺臺(甲戌/)
　　　清舒山館之東臨鏡湖為崇臺緑栁遙隄紅荷近
　　　渚牆外羣山羅列奔湊矯首遐觀斯為最暢
　崇臺湖上俯澄清暢逺新標即景名
淵鑑當年超物表静觀萬𩔖入空明

　　　静好堂　徑清舒山館後曰静好堂筠篁叢碧巘
　　　岫縈青堂外飛樓疎櫺四啟曰澄霽樓樓下堂室
　　　區分各系榜聨曰風泉滿清聴聨曰雲晴當檻碧
　　　山曉入樓青曰山水含清輝聨曰鈎簾雲霧生衣
　　　上當幌山川入鏡中曰髙山流水聨曰石激水流
　　　處天寒松色間曰岫幌聨曰日影飛花殿風文積
　　　草池並
聖祖御書
　御製詩
　　　静好堂(甲戌/)
　　　山莊幽䆳静如太古盖無地不然此間竹浄苔清
　　　覺鳥語泉聲都増静賞
　翠屏遮户静無塵􁣙􁣙階前長緑筠琴薦筆床都恰當
　想因翰墨緬風人
　　　静好堂(庚辰/)
　趁暖搴帷萬象低霽煙歛盡朗撐犂(䝉古語謂天為騰/額哩漢書訛為撐)
(犁然音韻頗近/宜於塞外用之)底湏在御誇琴瑟自覺當前契筦倪

　　冷香亭　静寄山房之側臨水東向曰冷香亭山
　　莊荷花秋深未落與晩菊寒梅同韻伏讀
御製諸什始知品異凡葩也亭北三楹曰峽琴軒與亭
　　鱗次石㟁盤廻波淙響越水香㣲送雅韻鑑流渢
　　渢乎如聞海上水仙操矣
御製詩
　　冷香亭(甲戌/)
　　方亭東向俯臨碧沼荷浄蘋香露白風清時冰心
　　玉壺殆不是過
四柱池亭繞緑荷冷香雨後襲人多七襄可識天孫錦
彌望盈盈接絳河
　　冷香亭(己夘/)
潦水寒潭蘆荻蒼汀沙白露欲為霜晩荷㡬朶支欹影
風韻今朝挹冷香
　　冷香亭(壬辰/)
亭枕蓮塘玩水芳十分花帶五分凉因之悟得遲禁(平/聲)
　久兩字名真副冷香
　　　峽琴軒(己夘/)
　流水風松静與皆嶧桐不操八音諧西山爽氣正當户
　東沼初陽又上階每憶
虞絃歌復旦寧誇陶壁傲無懷懋勤慣是能供奉江硯宣
　毫率已排

　　　採菱渡　湖之南有小舟可登舟北渡搆亭其漘
　　　曰採菱渡亭如一笠側影湖中每新菱出水與蓮
　　　花蘋葉相間庾肩吾所云上林紫水雜蕰藻而俱
　　　浮也亭後殿三楹
聖祖御題曰環碧聨曰夾岸好花縈曉霧隔坡芳草帶晴
　　　烟
　御製詩
　　　採菱渡(甲戍/)
　　　湖波澄碧水面多菱葉浮貼水背日花開佳實脆
　　　香與蓮房水芝並薦故取摩詰詩中語名其處
　菱花菱實滿池塘谷口風來拂棹香何必江南羅綺月
　請看塞北水雲鄉

　　　觀蓮所延薫山館西南崇亭傍水南向萬柄芙
　　　蓉涵光照影鷗浮上下魚戯東西山莊之蓮自闗
　　　内及敖漢來者諸景中多標其盛實以茲為最中
　　　懸
聖祖題額曰觀蓮所聨曰能解三庚暑還生六月秋恭讀
　御製感賦諸篇洵乎山水炳靈承
暉徹露天葩瓊蕊所由與衆卉殊矣
　御製詩
　　　恭瞻
皇祖恩賜御筆感賦(樂善堂集/)
　亭俯玻璃荷芰芳(名觀賜書處/    蓮所)孫枝獲侍
聖人旁寸心已覺趨陪幸尺幅曽頒翰墨光羲畫軒書叨
　賜屢玉函金笥貯
恩長只今空對
宸章麗瞻仰徒迴九曲腸
　分隂宵旰萬㡬繁餘暇精神寄筆端運腕力如撐海岳
　揮毫形似舞龍鸞當年歡忭承
榮賜此日依遲忍重看詎止宋臣飛白記涕流頻拭那能
　乾
　　　觀蓮所(乙丑/)
　擷芳倚檻暫徘徊葉是仙盤花似杯不為靈根能駐嵗
　稱觥曾獻
聖人來
　濯清偏稱過秋霖廿二年前未解吟一段横塘烟雨意
　好教他日驗斯今
　不染由來是染塵誰能拈出此花真秋風過處香盈袖
　暫許詩人對碧淪
　亭亭冩照鏡池寛徼露承暉意未䦨應是仙葩具神解
　每留顔色待人看
　　　觀蓮所(甲戍/)
　　　平湖曲渚在在荷香景中以之標名者不一此間
　　　雲廊䆗窱方亭虚敞
聖祖題額在焉洵為甲觀
寳題恒煥
聖人字冰牖仍憑君子花助感每教驚逝水追歡曽未泛
　流霞

　　　清暉亭　如意洲東臨水一亭垂楊披岸亭角出
　　　栁隂中
聖祖御題額曰清暉亭謝靈運詩所謂清輝能娱人也靈
　　　運工於賦景所云林壑暝色雲霞夕霏芰荷映蔚
　　　蒲稗因依歴歴清暉茲亭彷彿遇之
璇題標舉名義彌新
　御製詩
　　　清暉亭(甲戍/)
　　　虛亭臨水清曠絶塵宵月晨曦春林秋蓼揚輝絢
　　　目所謂清暉娱人恍然可遇
　水複山重静且便竒葩異草四時鮮始知謝客饒佳句
　擬學唐家度小年

　　　般若相　清暉亭西精舍一區南向中奉佛像額
　　　曰法林寺内殿三楹額曰般若相皆
聖祖御題左右殿各三楹後殿七楹地即雪山湖為香海
　　　色相皆空了然雙林説法處𣑽言般若此云智慧
　　　仰
佛日之寳輪契真如之妙諦所謂翠竹黄花無非般若者
　　　矣
　御製詩
　　　般若相(甲戌/)
　　　山莊清浄地有水皆阿耨無峯非靈鷲别剏蘭若
　　　奉妙莊嚴相當是踞獅子座説大般若經時
　雁堂小築竺招提獅子林如畫出倪無相相中真實相
　梵稱般若豈無稽

　　　滄浪嶼　嶼不滿十弓而峭壁直下有千仞之勢
　　　中為小池石髪冐池如緑雲空由西嶺晨霞閣沿
　　　緣而下有室三楹牕外臨池四圍石壁空嵌谽谺
　　　豁閜後擔北向懸
聖祖御書額曰滄浪嶼聨曰松生青石上泉落白雲間
　御製詩
　　　滄浪嶼(甲戌/)
　　　山泉滙為湖沼澄泓見底孤嶼臨流悠然得滄浪
　　　趣
　緑洲朗潤蕙蘭榮日對滄浪之水清俯潔搴芳無限趣
　那更分别足和纓
　　　滄浪嶼(戊寅/)
　澄泓半畆即天池池上疏軒四季宜疊石入波疑倒揷
　嵌楓經籟故紛披禽魚得所情含樂星月涵虛意想知
　(此處本不常臨/夜景更所未覩)雅似御園畫禪室(御園池上居又名畫/禪室長夏恒憩息處)
　(是室/似之)一般摛藻搆吟思
　　　滄浪嶼(己夘/)
　玲瓏壁罨牕淡沲池繞砌垂手可濯清舉目惟延翠空
　澄含峭蒨淺會皆神詣造物獨鍾秀於何勞位置縹緗
　展往訓自取慎所事
　　　滄浪嶼(庚辰/)
　石壁圍峭蒨上有緑雲覆一泓貯天池靈源淙乳竇旱
　澇不乾溢神龍所䕶守(叶/)詎惟託清濁兼可寄枕潄
聖藻在簷端每來輒思舊
　　　滄浪嶼(癸未/)
洲嶼中間復有池搆軒其上臨階基坐而玩之淡神氣
憑以鑒者數鬚眉曰清曰濁惟自取不盈不竭夫何為
塞上風月伊千古檻前俯仰欣一時
　　　滄浪嶼(丙戌/)
㡬曲怪石森一泓止水浄有風亦漣淪無月不照暎牆
圍鹿弗顧天空鷗下盟(呌/)錦鱗長寸餘作隊相游泳坐
玩几席上物物各適性纓足兩弗濯清濁無心競
　　　滄浪嶼(丁亥/)
　池上書齋古渫然俯一泓牆圍辭鹿飲沼澈數(上/聲)魚行
　澄影觀几席漪光翻梠楹緬懷
聖人意原取濯纓清
　　　雙松書屋題句(庚子/)
　辛酉初來拱把曽盤盤今見出檐層種松多嵗他有似
　閉户著書我未能舊屋新名原恰當撫箋題句亦相應
　􁃪年瞥眼如一瞬且與消閒暢攬凭
　　　雙松書屋
階際撐雙幹塤箎伯仲兮閲年難與計隔嵗若相徯霜
露那能犯滄枽可共稽僧機圖忽憶曽是賦夷齊(木蘭/僧機)
　(圖嵿下有喬松一根二幹逺望為兩樹實同本也因名/曰夷齊松而係以歌至己夘重經其下則松已燬於火)
　(有嘆夷/齊松賦)
　　　雙松書屋(壬寅/)
伯夷聖之清叔齊豈不似如讀孟子書二老宛在此我
偶坐謖隂聲色俱忘矣去嵗與今年由來不隔耳

　　　一片雲　山莊在五雲中人間塵土不到由延薫
　　　山館再折而東面山殿八楹
聖祖御題額曰一片雲當朝雨欲來午隂乍合雲起膚寸
　　　瀰漫布濩其或晴雲天際舒卷自如五光十色所
　　　謂郁郁紛紛蕭索輪囷覺岱嶽雲峯天都雲海未
　　　能獨檀其勝
　御製詩
　　　一片雲(甲戌/)
　　　山中雲氣朝暮晴雨變滅無端或起樹中或浮水
　　　面或來樓牕几榻間以片目之所謂一滴水知大
　　　海味也
　白雲一片纔生岫瞥眼岫雲一片成變幻千般歸静寄
　無心妙致想泉明
　　　一片雲
　對岫山房一片雲祥籠寳篆鎮氤氲試聴細籟琅玕戛
　何異風篁嶺上聞(名勝志餘杭風篁嶺上有一/片石青潤􁫧瓏舊稱一片雲)
　
　
　
　
　
　
　
　
　
　
　
　
　
　
　
欽定熱河志卷三十一
欽定四庫全書
欽定熱河志卷三十二
　行宫八
　　蘋香沜
　　萬樹園
　　試馬埭
　　嘉樹軒
　　樂成閣
　　宿雲簷
　　澄觀齋
　　翠雲巖
　　罨畫牕

　　　蘋香沜　萬樹園之東南湖水分流出依緑齋後
　　　一鑑澄澈中多青蘋□茸淺蔚每微風乍起清香
　　　襲人水濱殿三楹南向
聖祖御題曰蘋香沜昔輞川有茱萸沜裴迪詩云飄香亂
　　　椒桂布葉間檀欒伏讀
　御製香風緑波之句迪所見猶隔一塵恭誦再三覺詠
　　　言有餘馨也
　御製詩
　　　蘋香沜(甲戊/)
　　　度橋而北迴望烟水淼瀰碧藻青蘋溶漾可數涼
　　　風微度袖拂餘馨何必芳洲杜若
　香風搖蕩緑波涵花正芳時伏數三詞客闗山月休怨
　來看塞北有江南

　　萬樹園　北倚山南臨湖其中平原數千畆
御書碣曰萬樹園不樊不垣嘉木羅植成菌列幕者不
　　可指數自西師蕆役
功成
錫宴觀燈馬伎咸在茲園
御製山莊燈詞備紀其盛園中萬樹擬之南山有桑北
　　山有楊云
御製詩
　　萬樹園(甲戌/)
　　北枕雙峯之南平原徑數千餘畆灌樹成帷幄緑
　　草鋪茵毯雖以園名不施土木今年都爾伯特部
　　長入覲即園中張穹幕集名藩錫燕燒燈陳馬伎
　　火戯燕樂之為時盛事
原田每每曽聞傳麀鹿麌麌載詠詩秀木佳隂塵不到
乘涼㸃筆合於詩

　　試馬埭　萬樹園西南草柔地曠馳道如弦
大駕巡幸於此考牧焉
御書題碣曰試馬埭
　國家攷牧之法逺軼前制孶息繁庶雲錦成羣時惟
　　秋也萬騎齊陳騰驤沛艾顧盼矜雄逺至哈薩克
　　拔達克諸部並貢
　天閑服皂乘黄實彰瑞應以視騋牝駉牡歌風獻頌
　　盖逺過之矣
御製詩
　　試馬埭(甲戊/)
　　我朝馬政超越往代每當秋獮出塞考牧别羣相
　　其駑駿而調試之故知金埒編錢直是兒戯
試馬榆隂錦埭平流珠歕玉祇虚名驪黄牝牡皆形相
(九方臯相馬在牝牡之外然馬必騙而後/得良牝牡皆不適用此盖列子假藉之詞)騏驥惟當識
性情

　　　嘉樹軒　園東老樹輪園垂䕃數十畆皆百年前
　　　物因樹為軒凡三楹南嚮
　御題曰嘉樹軒秀木清䕃長榮永鬯顔以嘉樹取左氏
　　　傳語也山莊為
聖祖豫遊所憩一草一木咸沾
天澤祚棫斯拔松栢斯兌我
　皇上敬承
祖徳封殖無忘攬筆命篇
　會心觸目如見
堯年寳露於枝葉間也
　御製詩
　　　嘉樹軒(癸酉/)
　搆軒就嘉樹樹已百年餘蔚然軒亦古秀䕃籠庭除既
　因悟所託寧云懷厥居牕户碧紗圓常延月入虚
　　　嘉樹軒(甲戌/)
　　　萬樹園之東檜栝蔚蔥老幹蟉枝童童垂䕃搆軒
　　　其下取無忘封殖之義
　就樹搆軒隂易得軒前種樹待隂遲因知事半功惟倍
　契理皆然詎止斯
　　　嘉樹軒(丙子/)
　落葉蕭蕭下廣除甌香研浄一相於雖然秀木嘉隂斂
　贏得横斜牕影疎
　　　嘉樹軒(己邜/)
　建木非南北大椿是弟兄就隂軒剏造擷秀句因成朔
　地自今古塞天忘槁榮輪囷覺私幸未冐漢唐名
　　　嘉樹軒(庚辰/)
　就樹開軒䕃緑雲
堯年寳露葉間紛設方武子甘棠賦我亦寧忘封殖勤
　　　嘉樹軒(辛巳/)
　一樹當軒翠鬱森搆成樸斵就嘉隂因知事半功常倍
　理趣逢源總可尋
　　　嘉樹軒(壬午/)
就樹昔年搆清秋勝日尋輪囷一株古蔽芾滿庭隂有
月皆澄照無風亦朗吟何當風月下恒此坐觀心
　　嘉樹軒(癸未/)
搆軒傍樹得嘉隂意在延涼徑每尋名教中何非樂地
逢源頗亦藉資深
　　嘉樹軒(甲申/)
就樹搆虛軒樹古軒亦然就軒將種樹樹長知何年事
半得功倍規摩貴通權塞風未振落緑隂猶團團偶來
坐匡牀爽氣澄秋鮮觸目有會心攬筆命蕐篇
　　嘉樹軒(丙申/)
樹以千年計軒惟十笏餘金風吹籟古素月透雲虚荒
略傳曽孰森蕭賞偶予長(上/聲)於季氏者宣子那容譽

　　　樂成閣　嘉樹軒之上重閣五楹一重額曰開襟
　　　霄漢再重額曰樂成閣皆
　御書塞田逺近崇墉比櫛
　皇上厪念民依課雨占晴悉闗
　霄旰當夫禾稼備登千塍露積每臨
　天矚顧而樂之黄童白叟慶塞豐而酬力穡洵乎遹駿
　　　有聲遹觀厥成者焉
　御製詩
　　　樂成閣
　　　塞田晚播早收屆白露即已銍艾登場正秋巡行
　　　獮期也閣踞城牆壠畆參差黄雲彌望三時憂憫
　　　於斯稍慰
　近逺山田一望彌秋巡恒值樂成時璇題寳篆垂
眀訓稼穡艱難尚可知
　　　樂成閣(庚辰/)
　樂成真樂成如坻復如京納稼千村喜輸公百畆輕勤
　農茲
示度析嵗敢誇盈古有言民者亦誠曲盡情
　　　題樂成閣(辛巳/)
　巍閣芳園萬樹旁逺吞山靄俯宫牆一溪熱水今還昔
　(温泉過中闗合武列水經山莊/東南入灤河熱河得名以此)四野平川耕與桒每慶
　塞豐酬力穡亦開鎬宴惠來王五年籌筆拓疆萬成武
　庶㡬樂未遑
　　　樂成閣(壬午/)
　因迥得為高城樓縱目遨錘峯陵碧漢列水捲寒濤如
　仕銀蟾界堪揮顧兔豪秋成纔半熟不樂首頻搔
　　　題樂成閣(癸未/)
　傑閣翬飛枕繚垣山田穡事攬層軒芃芃佳矣西成逺
　先節由來戒滿言
　　　樂成閣(甲申/)
　村村比櫛更崇墉攬景城樓喜動容今嵗秋成真可樂
　又聞糓賤歎傷農
　　樂成閣(丙申/)
樂成雖是額檐楣艱致西成樂屢綏歴夏至秋計以日
曰𤾉與雨幸惟時敢因覩近而忘逺(今嵗各省雨𤾉時/若可望有秋督撫)
(等豫報收成分數俱在九分以上惟甘肅臯籣等廿九/州縣夏間被旱四川打箭爐七月中猝被山水衝損城)
(垣官廨湖南永興來陽二縣六月内山水陡發傷及民/居雖皆一隅偏災並飭大吏率屬加意撫䘏母使失所)
自審何修以遇斯更早武功奏耆定持盈祇益勵謙寅

　　宿雲簷　宫城東北隅山盡處當惠迪吉門因勢
　　高敞搆平臺以攬勝曰宿雲簷南向聯曰雲容自
　　在舒還卷山色何妨有若無又曰牕含逺景正無
　　盡筆㸃諸峯自有神皆
皇上御筆雲氣往來若宿巖際縈紆繚繞時出層簷如
　　王維詩云不知洞裏雲去作人間雨者也
御製詩
　　宿雲簷(癸酉/)
寫楹纔見一絲鋪近巘遙巒乍有無五里張公真小矣
千年米老尚存乎衣衫常慮霑霉潤步武偏教繞徑紆
何必虞臣進歌頌山莊攬結作清娱
　　宿雲簷(甲戊/)
　　平臺因逈為高逺峙雲表滃溹朝飛奇峯四起暝
　　歸擁樹縈繚簷端即景命名正山中所有也
出楹寫霧還歸宿薈蔚常看顥氣通却訝稚圭非至此
如何先獲我心同
　　宿雲簷(丙子/)
昨日晴明今日雨烟絲風片霏林楚珠簾捲不去溟濛
宿雲妙趣參爾許妙趣宿雲匪今夫朅來欣遇謂向無
世間萬事率如此不為(去/聲)物轉其誰乎
　　宿雲簷(丁丑/)
蔚若真猶幻悠然散復凝白雲應笑我常宿此何曽
　　宿雲簷(庚辰/)
山房倚翠巖簷虚雲每寄氣霽景澄候豐隆早收技偶
來坐清畫聊結氤氲意如將霏六花謝賦還能試
　　宿雲簷口號(癸未/)
翠雲巖畔宿雲簷雲假雲真兩不嫌我却何曽來一宿
空尋名象屢吟拈
　　宿雲簷
秋來天淡與雲閒那見英英宿棟間却為晩田猶待澤
思量膚寸爾何慳
　　題宿雲簷(甲申/)
時零夜雨便朝晴於潤於暄總愜情似此宿雲真大當
既叨實惠任循名
　　宿雲簷(乙酉/)
最欣秋霽敞山扉一縷天邉去若飛莫謂英英曽不見
據牀猶覺潤沾衣
　　宿雲簷(丁亥/)
天畔閒雲去若飛何曽簷際有雲歸邇來雨不雨皆可
消得崇情閲化機
　　宿雲簷口號(乙亥/)
秋日何宜宜快晴高標羲御曝光晶憑牕滿野西成近
分付雲簷漫副名

　　　澄觀齋　宫城東北殿五楹西南曰惠迪吉
聖祖御書其前檐額曰澄觀齋則
　皇上御書當暖澑暄波之北山莊諸水入焉綠波翠色
　　　於此交滙
聖祖臨駐山莊
召儒臣於齋内較閲
御纂諸書
　皇上㡬暇臨觀吟咏所形寫
　天心而符道筦澄觀之時義大矣
　御製詩
　　　題澄觀齋(癸酉/)
　過水尋幽逕依巖搆逈齋常教鶴守户時下鹿書牌翰
　墨香為侣琴尊静者諧澄懐觀道妙益覺此間佳
　　　澄觀齋(甲戌/)
　　　山莊林巒水石在在仙都嵐翠波光逺近交暎炎
　　　歊為之盡滌足令胸次灑然豈唯騁懷遊目
　背山臨水搆清齋翠䕃簷端綠繞階别裁(去/聲)不期句成
　逈閒居每致意為佳
　　　澄觀齋(丙子/)
　雲軒據水源月牖含巖壁潦盡鳴峽寒葉落歸根寂何
　必懷菁蔥於焉識闔闢少□憶
堯年不殊讀周易
　　　澄觀齋對雨(丁丑/)
　㡬架倚崚􁭢出塵秀絶勝衆觀呈静會吾意與秋澄細
　雨歇還落殢雲散更凝所欣滋晩稼無礙峭凉増
　　　題澄觀齋(戊寅/)
　萬物到秋澄斯齋獨擅稱天高雲影淡樹疊籟聲層緑
　牖虛延爽玉壺都是冰從來宜此句拈出向何曽
　　　澄觀齋
　諸峯嶊崣錦開軒一水潺湲玉映門入畫林泉真恰當
　迎人松菊喜猶存尋常物態皆含理妙合天倪欲忘(去/聲)
　言
寳額重瞻惠迪吉
聖人眀示此探源(齋内有山莊皇祖題額惠迪吉三字又/是處據    諸水上流故末句及之)
　　　題澄觀齋(己夘/)
　面勢得巖齋曠朗宜延佇雲山叅動静圖書鑑今古六
　情不期澄於何識茹吐著句亦偶然聊因壁空(去/聲)補
　　　澄觀齋(庚辰/)
　人號齋云澄齋亦澄人意乃知心與境非一而非二綠
　水復蒼山自是饒静致颯然風滿牕秋空快新霽未可
　便忘言毫素摛遐思
　　　澄觀齋
　觀乃人之能澄亦境之所能所兩相忘澄觀實緒語其
　忘如未臻佳境允宜處譬彼莊嶽間不期齊變楚
　　　澄觀齋(辛巳/)
　緑水階前帶翠岩簷後屏虚齋信生白秋樹尚餘青鹿
　跡留沙軟鶴聲警露泠澄觀觀底事色色復形形
　　　澄觀齋(壬午/)
　山莊小駐盤秋仲又將闌此地非常地澄觀果足觀歸
　根紛葉落結露報霜寒指日重陽到黄花開繞欄
　　　題澄觀齋(癸未/)
　山莊到五日今日始來齋本是無多暇難言每暢懷種
　松高出屋留草緑侵階觀物思澄理欣惟與静皆
　　　澄觀齋(甲申/)
　萬物到秋澄巖齋名獨稱水清必見底雲歛若無眀目
　不礙空寄心惟與静凝覔觀竟難得何處問南能
　　　澄觀齋即景(乙酉/)
　宅據水源處牕臨壁峭間無心不與静有句必稱閒草
　露蛩鳴脇林秋鹿過斑逺山朝雨霽新漲到潺湲
　　　澄觀齋
　老屋九秋静虚軒四望通峯高照日紫葉落積階紅霜
　重溪波澈雲輕天宇空澄觀
聖無迹櫽括纂書中(康熙年間纂諸皇祖日與儒臣校/閱    御    書皆於此齋召見)
　　　澄觀齋(丙戌/)
階坦弗勞登牕虛恰可憑長空白㵳泬背壁翠崚嶒樹
静籟無作溪恬波不興諦觀景與物畢竟是心澄
　　題澄觀齋(丁亥/)
不亟到林廬到斯心意舒懸崖雲向翠(後倚翠雲巖也/  皇祖御題)
落澗潦全祛借曰澄今習吾寧觀古初桂蕐放清馥聞
復翳根除
　　澄觀齋
曲水門前面層山齋後頭適當九秋對不著一塵留㳫
嶂鳴蒼鹿野灘下白鷗澄觀觀既静以待萬㡬酬
　　題澄觀齋(戊子/)
一水門前帶書齋倚碧崚因遙弗恒到偶至了宜憑錦
繡開雲慣鼪鼯織樹能止觀雖未得觀則不期澄
　　澄觀齋(己丑/)
砟硌後張屏瀎潏前拖帶山莊景最清斯乃清之最八
百眼功徳三千心世界曰澄澄底事是觀觀自在奚必
更著言於焉以神會
　　　澄觀齋(辛夘/)
　氣寒因地迴雲歛覺天寛寥泬廓眼界虛眀契性湍瑤
　林猶纈緑錦壁漸含丹觀至澄觀處無澄那有觀
　　　澄觀齋六韻(壬辰/)
　灑落書堂迴山莊東北隅背峯標嶻薛面水帶縈紆緬
　想憩
仁聖於斯集宿儒(通習皇祖昔駐山莊時常集儒臣等之/    算法者於此編輯數理精藴一書)
　(行天親為指授釐定鏤版頒/    下萬世得永奉尺程)
天文
親攷騐數理晰精麤
敬授萬方典恢宏百世模政常猶竭蹶景仰秪瞠乎
　　　題澄觀齋(癸巳/)
　心與物皆澄書堂觀恰應足令忘芥蔕那更較淄澠潦
　盡潭呈底林稀峯露層三言
惠廸吉(堂顔惠廸吉三字/    皇祖御筆也)舉要示雲礽
　　　澄觀齋(甲午/)
　巖齋北門裏出入憩猶應有會莫非静無觀不與澄瑤
　圖披下界
奎畫泐高層往往逢
前蹟孜孜勉後承
　　　澄觀齋(乙未/)
　目之官為觀心之官則思觀以外物引思因内㡬馳外
　物静可拒内㡬動不時内實要於外曰澄乃無為其觀
　亦自息精一有訓辭
　　　澄觀齋(丙申/)
　因至澄觀齋深繹澄觀義澄實近無為觀乃鄰有事修
　巳以治人安民與察吏何弗藉乎觀那盡澄而置然羲
　傳有言百慮原一致有事處無為聊因存此意
　　　澄觀齋(己亥/)
　渡河稼事細周看返轡園門倚碧巒本少奏章待批理
　遂教齋閣試盤桓偶從舊作重檢㸃頓濶流光四燠寒
　兩嵗有憂並無樂一時即景付澄觀
　　澄觀齋有會(庚子/)
於物觀為所於我觀為能能所俱鄰妄祛妄要在澄澄
觀忘物我其妄亦弗興詎祇教外𫝊明道識此曽動定
静亦定復性斯可徴
　　題澄觀齋(辛丑/)
山莊駐月餘岩齋乃初閲一以㡬少暇一以遊怯熱坐
亦如昨日那覺隔年别翠壁隂佈長清溪流已潔金風
落林端颯爽真可悦萬物對澄觀于秋更親切
　　澄觀齋(壬寅/)
設曰觀為能則澄應是所即如我與物相資如律吕言
同尚勿當言異更不可在我曰觀物在物曰澄我(叶/)物
我兩忘時澄觀誠緒語

　　　翠雲巖　澄觀齋之後敞亭一
皇祖御題曰翠雲巖晨霞暮靄絢紫霏青巖巒交複雲氣
　　　特多我
　皇上崇情所寄真機妙㫖精契
知仁亭後摩崖勒
聖祖御書大字曰雲巖
雲章糺縵煥乎
天文㐲誦
　聖製動豈我知静豈我為明月今夕流水昔時之句始
　　　覺
　化工賦物非人間筆墨所能窺也
聖祖御製詩
　　　雲巖(丙集/)
　三庚不用碧筩酒九井何貪消暑珠自有雲峯來澍雨
　巉巖風颯到茅廬
　御製詩
　　雲巖歌(甲戌/)
雲之巖巖生雲□□霮䨴氤復氲巖之雲雲籠巖嶾嶙
􁊢嶭崿且嵁巖為體兮雲為衣雲中君兮憺翠微雲為
輿兮巖為盖巖之仙兮頺如醉芳有時而春韶翠有時
而秋消閲菀枯兮四序含動静兮終古動豈我知静豈
我為明月今夕流水昔時
　　翠雲巖
　　山莊東北多重巒複嶺遊雲往來嵐翠欲滴虚簷
　　四眺正在千巖萬壑中
嶻嶭横拖一縷斜濃青細白蔚槎枒有形變態無形韻
粉本真堪示畫家
　　翠雲巖(乙亥/)
英英今日吐來稀借問雲閒是也非莫謂羃巖滃蔚少
丹青片片剪天衣
　　翠雲巖(戊寅/)
虛榭三間面𥪡峯交枝薈蔚葉丰茸雖然已是雲閒候
却看氤氲翠上濃
千尋石壁聳嶔嵜拖地眉毛能爾為若向是間知悟處
翠雲還笑宋雲癡
　　翠雲巖(己夘/)
絶壁崔巍實壯哉清秋又此索吟來若無雲氣為浮盪
安識剛柔萬變賅
　　翠雲巖(庚辰/)
昨夜密雨今朝霽秋雲歛盡無留形只有翠巖越蓊蔚
配藜靉靆標濃青
　　戱題翠雲巖(辛巳/)
疊葉堆枝互簇攢端知飛翠勝流丹昨來殊厭觀雲矣
却是巖前不厭觀
　　翠雲巖(壬午/)
纈緑霏青看已久新紅渲染訝誰加背西斜日輝平野
翻壁忽成一片霞
　　翠雲巖(癸未/)
　葉姿枝態鎖層峯織翠流青色正濃習習天風拂巖落
　人間煩暑覔何從
　　　翠雲巖口號(甲申/)
　曰已雲閒亦有雲緑縈青邏尚縝紛數聲山鳥非絲竹
　疑是八琅空際聞
　　　翠雲巖(乙酉/)
　㡬層疊嶂薈氛氲一翠連天望若雲
聖藻千秋同糺縵曰予何有解尊聞
　　　翠雲巖(丙戌/)
　秀巖拱千仞一色翠菁葱可望那可陟作雲還作風不
　期身自爽最與意相融更有誰堪匹惟應付碧空
　　　翠雲巖(丁亥/)
　出岫去還浮斯雲巖鎮留濃青思舊色疊翠亦新流漫
　擬立冬到行將活畫収驪珠光兩顆(巖上泐雲兩皇祖/御書翠    字)
　恒此照千秋
　　　翠雲巖(戊子/)
　峭壁峥嶸早得隂前庭樹影復蕭森坐來已是秋光滿
　更落天風萬籟吟
　　　翠雲巖(己丑/)
　重重翠鎖髻螺紋不斷清香撲鼻聞風拂露蕐紛墜雨
　是容容者豈非雲
　　　翠雲巖(辛夘/)
　雖覺菁蔥翠尚鮮層雲意漸向紅偏昨年已是孤題句
　未可今秋更置然(去嵗以過中秋始來山莊/駐蹕日少此處未經題句)
　林岑風拂互低昻日日輕雲作䕶霜此意分明具神解
　畫工應惜緑琳瑯
　　　翠雲巖(壬辰/)
　刻削雲巖濯翠螺翻風葉墜露珠多欲知閲世為乆近
　題壁
宸章隱薜蘿
　敞榭無牕虛受峯不雲亦自翠容容偶遊適可結清想
　那擬佺期驀地逢
　　翠雲巖二首(癸巳/)
滿壁緑瓊鋪斐萋祗能騁望不能躋邇來率懶吟雲字
今日聊因一翠題
蒼岩日照閃光晶颯颯冷冷忽有聲拈筆不須著文賦
歐陽先我盡其情
　　翠雲巖(甲午/)
葉縟枝撐不計層翹瞻渾似緑雲興忽逢蒼鹿其間卧
借問可殊面壁僧
八伯何曽見此雲不為糺縵祇氤氲大沖今日難成句
峭蒨菁蔥兩莫分
　　翠雲巖(乙未/)
□□菁蔥總不分是巖氣抑是雲雰嗣宗迷目艱青白
一翠連天迴莫羣
四大家難著筆成雲興無礙碧天晴全身裏許翠巖現
那更眉毛示永明
　　翠雲巖(丙申/)
澄觀齋後翠雲巖每到山莊題句咸多以少増檐勒滿
雄因健積境超凡
色不可圖權曰翠形難為狀假名雲天風翻下千尋壁
中有八音六律聞
　　翠雲巖(己亥/)
石態樹姿無不奇夏過秋到得詩遲箇中意倩何人解
七字恐難畢肖之
林之始豈有雲稱曰翠更隣蛇足増却是崇巖不分别
饒他茈虒䕶崚嶒
　　翠雲巖(庚子/)
謂翠原非雲所知而雲忽有翠稱奇却於林葉無交渉
稱謂形容定始誰
白雲為主翠為賔白自翠流翻似鄰試問居停屬誰是
層巖無語只嶙峋
　　翠雲巖(辛丑/)
石壁􁭶□閜砢扶詩難著語畫難圖翠其色也真還幻
雲彼形乎有若無
太古以來原有此所遇一時信佳矣而此不容擬議間
笑我歴年吟未已
　　翠雲巖(壬寅/)
層巖有樹樹如雲生翠誰為㸃染紛石自不知林自若
安名立字任云云
實以為虛有若無何曽定相(去/聲)許人摹箇中如有君稱
者傳號應從楚左徒

　　罨畫牕　自青楓綠嶼折而東曲室窈深疎櫺洞
　　啟
皇上御題額曰罨畫牕高據山椒峭壁斗削牕嵌其巔
　　峯嶺林泉咸在几席昔名畫家王維山水論李成
　　山水訣郭熙山水訓於渲皴濃淡闡發靡遺似此
　　隂晴旦暮殊態異觀殆非卷軸煙雲所能彷彿焉
　　矣
御製詩
　　罨畫牕(癸酉/)
下臨無地一牕虛帶水屏山攬結餘最愛錘峯剛對坐
羲皇前物起吟予
　　罨畫牕
　　横嶺如曲屏霞標一室據其勝前為平臺牕列逺
　　岫題曰罨畫董巨荆闗誰能辦此
霞標雲閣小延停異草仙葩撲鼻馨凉峭塞天初過雨
近峯逺嶺總來青
　　罨畫牕(丙子/)
寒林古木翠微間積素依稀皴逺山設問畫家應(去/聲)誰
氏所披彷彿似荆闗
　　罨畫牕(戊寅/)
室據山高來不頻偶來便爾暢心神一天秋景雲牕外
大似王蒙荷葉皴
見説佳山是真畫或稱佳畫即真山世情定論曽誰是
我亦疑黂於此間
　　題畫牕(己夘/)
高處霞標小憩居錘峯濡水俯臨餘㡬櫺紗牖誰為畫
十笏山房恰受虛生色丹青是楓槲有情活潑在禽魚
賦詩何必多思歇其奈當前每起予
　　罨畫牕(庚辰/)
近嶺遙峯面面呈㟏岈瀟落最多情今朝所會又殊特
直展寒林閲李成(石渠實笈有/李成寒林圖)
　　罨畫牕(癸未/)
　濃青濕翠羅孱顔生動氣韻虛牕間四時展畫各殊致
　今朝直掲高房山到處題名厯可數(圓明園玉泉山及/塔灣行官皆有此)
　(名/)納奇觀此為鼻祖漢唐真蹟已莫覩况是丹青遺太
　古
　　　罨畫牕(甲申/)
　凌虛書屋枕崇巒畫意當牕無盡觀今日居然欣剏見
　岧嶤穹塔緑雲端
　　　罨畫牕(乙酉/)
　㡬盤雲逕萬峯晴小閣凌虛暢逺情今日憑牕真是喜
　一川多稼報秋成
　　　罨畫牕(壬辰/)
　牕稱罨畫罨何畫不是倪黄非范王便被四家真蹟展
　未能含照朗斜陽
　　　罨畫牕(癸巳/)
　山田千畆又逢豐
聖藻當年聨語同(千畆山田待嵗豐語也皇/祖山莊中所題聨)俯以石渠畫
展馬(馬和之詩經圖入石渠寳笈辨為真蹟/合弆學詩堂者凡十二卷豳風圖在焉)移來塞外
此豳風
　　罨畫牕
爓爓平川夕照斜開牕林巘納無遮將軍金碧倪黄韻
所喜不名其一家
　　罨畫牕
㸃砌葉多林漸空箇閒活景畫難工却饒無盡烟雲意
收入憑忩黙會中
　　罨畫牕(庚子/)
肩輿􁭴迤入霞標書室東廊接小寮牕俯林巒活畫意
問誰黄范得能描
　　罨畫牕(辛丑/)
春風秋月景非同朝靄夕嵐畫豈工四扇蜃窗隨分納
清供眺詠興無窮
　
欽定熱河志卷三十二
欽定四庫全書
欽定熱河志卷三十三
　行宮九
　　凌太虚
　　千尺雪
　　寕静齋
　　玉琴軒

　　　凌太虚　北山之巔亭曰凌太虚㧞地倚天巖巒
　　　如揖憑虚搆極顥氣清英登之飄飄然有凌雲之
　　　致下為殿五楹額曰清溪逺流聫曰赴谷逺因探
　　　放之而凖在山清可會逝者如斯並
　皇上御題東為含粹齋則
聖祖宸翰也齋凡三楹與殿並為一區當山水勝處恭繹
命齋之義所謂因詞見
聖情也
　御製詩
　　　凌太虚
　　　亭居北嶺之複孤峯㧞地羣山環拱登斯亭者如
　　　陟閬風俯懸圃禦㓂泠然未足為喻
　冠峯亭子倚崚嶒與顥氣俱六位乗設使步兵曾到此
　應聞長嘯發孫登
　　　賦得清溪逺流
　一水帶千澗千峯罨一房自然含動静即此示真常源
溯白雲迥流歸碧海長惟應學子在不必問仙鄉
　　賦得清溪逺流
兩山成夹輔一水恰中分源逺盈科進流長不息勤雲
中練影辨石䖏布聲聞欲鹿遵巖裔浴禽下渚濆有波
皆澹沱無氣弗氤氲藉此澄心鏡居然得所欣
　　賦得清溪逺流
徃歳清溪裏逺流時有無今年恒見矣夏雨或多乎未
至勃衝激(山水偶值雨大則衝堤激石時或有/之今歲乃無盖緣雨雖勤而弗驟)却縁細
㴻濡淙淙鳴不絶淡淡照常輸□濈竒底藉縈洄趣已
殊寕惟資朗鑑亦切􁒂源圖
　　賦得清溪逺流叠去歳韻
今嵗塞中旱初來水惜無月之上澣逮(自六月初四及/十三十五等日)
(連得逗雨後溪水増長/每隔數日時有陣雨)雨矣繼霑乎林木菁蔥遍山溪
髙下濡兹臨為一豫衆壑看羣輸流則鏡斯異清仍玉
不殊詞臣原扈蹕為我作新圖(命董誥/為圖)
　　含粹齋
　水複山環䖏秋辭冬稚初一牕欣暖日半卷閲經書含
　粹無過此名言實起予會心期浴德詎為注蟲魚
　　　含粹齋
　盡得風流入静觀坐來渾㤀杪秋寒虞鄉廿四品如較
　一字於斯著亦難
　　　含粹齋
　山静林空秋氣清巖齋坐與白雲平花香鳥語堪探賾
　露潔風髙總至精畫展諸峯窗外竪琴調一水澗前横稱
　文果是深於易我亦因辭見
聖情
　　　含粹齋
　登山汗不揮為是候凉爽巖齋底湏多三間含萬象颯
　景信純粹妙理得俯仰設無秋為歛豈鎮夏而長五言
　誌會心
兩字生企想
　　　含粹齋
　四德乾元亨利貞大哉一氣與流行小春即景聊觀象
　純粹於焉見性情
　　　含粹齋(辛巳/)
　齋倚西山得隂早門臨北澗對泉清固欣秋熱宜農計
　却逐風涼暢塞情鹿始分羣試聲懶鵲猶引子學飛生
　仰觀俯察皆羲象含粹從窺
注易精
　　　含粹齋(壬午/)
　三間書舎敞林扉
天藻標題義入微問景詎寜欣若繢甄心益覺慎惟㡬靜
　専動直都包括内聖外王時發揮擬欲閒吟概従省羲
　經獨此䆒編章
　　　題含粹齋(癸未/)
　近西得隂早信歩為乗涼遂造三間屋坐來九夏長堪
　因玩周孔那擬傲羲皇乳燕新雛引風前自頡頏
　　　含粹齋(乙酉/)
　旁通六爻情而無六爻迹山峙與川流由來自開闢孟
　秋忽仲秋代謝成今昔飛潛及動植其中各適適是謂
　純粹精萬物演羲畫
天文示精詮奚藉田何易
　　　含粹齋(丙戌/)
　山純粹復水純粹如是峙兮如是流恰稱(去/聲)書齋觀玩
　象當前妙趣契羲周
　　　含粹齋(丁亥/)
　門外清溪溪外山溪聲山色共秋閒自然純粹而精趣
　合把羲經讀此間
　　　含粹齋(癸巳/)
　緑水青山動盡詮乾坤易蕳搃包全深于易者不言易
　題額從窺
聖學淵
　　　含粹齋(甲午/)
　愈下愈就平書齋得扵此對户亦有山繞階亦有水斯
　誠兩羙兼可弗片時止楣額
昔年留純粹而精矣安得息萬縁居此窮易理
　　　含粹齋(乙未/)
　落斜坦平谷齋額
聖章懸至訓明垂後殷懐益仰
前不敢私意襍乃得道心全親切無多子兩言曰體
　乾
　　　含粹齋(己亥/)
　逺流恒此帶清溪(是䖏巖室名清溪/逺流齋其别舍也)巖室南頭别舎棲
　曰水曰山皆道筦惟純惟粹合天倪逢源左右垂
雲藻仰慕髙堅朂日躋安得他年真謝政於斯讀易静探
　稽
　　　含粹齋(辛丑/)
　溪畔繚山垣過溪遂入門文言取乾象
聖意示書軒納景既無襍淑身識有源老來深契此底事
　又辭繁
　　　含粹齋(壬寅/)
奎文两字耀千春善易不言易實真試看山清與水秀誰
　何不是粹而純

　　千尺雪　寒山千尺雪以瀑得名
翠華南幸因於西苑田盤各肖其景山莊玉琴軒之東
　　數十武懸流噴薄搆殿五楹亦懸茲額瀑源來自
　　雲根捲沫跳波寒光四射若六花飛舞晴空也塞
　　候髙凉雲峰峭㧞於瀑尤宜雖名仍吴下而實則
　　逺過之矣
御製詩
　　千尺雪歌(辛未/)
　　呉中寒山千尺雪自趙宦光疎剔之後膾炙人口
　　乆矣然未免藉人工山莊之内有溪如建瓴置屋
　　其側泠然灑然噴薄之聲隠巖階泛㶑之光翻月
　　戸盖塞地無𤱔平因其勢而導之吸川濺沫之勢
　　有不必以千尺計者獨喜其名因以名軒非云慕
　　藺聊誌因王
問雪有聲聲亦有矮屋疎籬簁風後無過騷屑送寒音
那似淋浪喧戸牖何來晴晝飛玉花玉花中有聲交加
人間絲竹比不得似鼔雲和之瑟湘靈家雪落千尺亦其
素乃中(去/聲)宮商勝韶頀導之則来詎巧營即之則虚堪静
悟跳波噴沫粉潺湲赴􁒅一㵼無復還借問盈科放溟
海奚如止坎渟蒼灣叠石開軒致瀟灑雪色簷端雪聲
下秋水之中有六鼇豈必學彼任公釣竿把陡憶春月
臨勾吴寒山疏剔傳凡夫(趙宦光/號凡夫)聽雪信美未可云久
駐今來不假人力而得突過之仙區於焉棄虎跑之石
泉却恵山之竹罏謝南國之虚聲守北地之故吾清風
明月蒼山碧湖雖曠古而無聞欣始遇之逈殊
　　千尺雪歌叠舊作韻(壬申/)
凛秋無雪雪乃有宜在玉塞崇山山之後層隂積氷彼
其常夫何近帶山莊映軒牖奔崖飲澗噴瓊花匉訇磕
砉衆響紛交加八音六律此繁會似過摯干繚缺方武
陽襄家君不見繪事後於素又不見土鼔先雲頀我非
子也在川上乃亦因心惬清悟渟漴漩澓潺且湲鴐鵞
麕鹿徃復還試看一放勢莫禦其始涓涓滴滴渟滀山
之灣導流曲折階前灑雪色雪聲交上下去年種樹初
㸃綴今來翠榦已盈把北何鳫磧南何呉一家中外咫
尺夫取名聊爾寄清賞豈知清賞原在神仙區便教溪
側安茗罏綠杯香雪書澆吾秋雲在天水在湖興於雲
水了不殊
　　千尺雪歌再疉舊韻(癸酉/)
物無姸媸貴已有譬之雞口與牛後趙家寒山雖鼻祖
豈似奔川帶我牖落葉雨如散天花八功德水無更加
湱然淨練掛千尺披圖彷彿荆闗家千林一色皆凝素
雪耶聲胡作英頀聞觀寂復似無聲妙覺都來歸靜悟
時為渟注時潺湲對我邇年㡬徃還如斯逝者曾不改
依然沙渚縈雲灣枕流静室瀟而灑影漾蜃牕光上下
清機颯景凑秋深興恰當吟篇把宗蒼呉人還寫呉盤
山吾亦規摹夫春卿㸃筆繪西苑學士實則圗斯區(去/年)
(逰盤山自為千尺雪圖而以寒山属宗蒼西苑属董/邦達熱河則命錢維城各為一圖四卷合装分貯之)
四卷匣庋伴竹爐一覽備􁀒事創吾風在林端月在湖
取之無盡何同殊
　　千尺雪(甲戌/)
　　呉中寒山千尺雪明處士趙宧光所標目也南巡
　　過之愛其清絶因於近地有泉有石若西苑盤山
　　及此並彷其意而命以斯名且為四圗合貯其地
　　詳具圗卷中
為愛寒山瀑布泉引流疊石儼神𫝊楞嚴驀地臨溪寫
離即凴参属偶然
　　千尺雪三首(乙亥/)
引流疊石落飛泉千尺窓前雪色懸漫擬春明稱轉㪺
所欣結搆借天然
淙淙曲注結輕氷瓷椀筠罏此恰應怪底茶烟寒不起
逺山㣲削玉崚嶒
弆藏四卷各𫝊神(山莊及西苑田盤寒山均有千尺雪/各寫為圗合貯笥中每至一䖏四卷)
(皆/備)同異頻叅總静因分付寒山聽雪閣臨流搜句待明
春(將以明/春南巡)
　　千尺雪叠去嵗韻(丙子/)
□如聼雨彂言泉對似披圖訝雪懸摩詰小幀右軍帖
一時黙會景依然
軒牕清似玉壷冰偶睱憑臨詎未應常住此中合誰是
翻饒窓外碧崚嶒
去年吴下已馳神欲攬寒山續舊因却為長官勤賑務
南巡還命罷今春(亥秋題卷有分付寒山聼雪閣流臨/搜句待明春之句尋以江省秋歉罷)
(南巡之命頃乃/命於丑春舉行)
　　千尺雪題句(丁丑/)
湣湣淑淑復湝湝逺帶雲林近繞階松竹有聲三友别
陶匏不奏八音諧秋風秋月常如是江北江南底各儕
小異支硎千尺者襄陽抱宿託髙懐(皮日休有抱宿/支硎雪之句)
　　千尺雪(戊寅/)
地真塞北無雙地泉不江南第㡬泉太古林嵐人鮮識
付他秋月與春煙
疊石疏流落澗鳴滙為汀沼渫然清若従雲外來源計
千尺稱猶太屈生
　　題千尺雪(己夘/)
㡳誇薊北更呉中塞苑為家西苑同四卷畫圖一時賞
無過佳話付秋風
雲外來源遥且迥㮣之千尺例諸方侶魚鰕復友麋鹿
湏識此間是所長
　　千尺雪(庚辰/)
鹿期催向去雪色待今來即看清如爾寧當虚擲哉帶
林寒皎皎落磵素皚皚却是輸真者蘭中早漉杯(木蘭/中遇)
(雪已收水/烹茶故云)
　　千尺雪(辛巳/)
塞中沙水曲千灣過雨渾流落下潺便使六霙真箇對
的應今日是嵰山
筠鑪瓷椀伴幽嘉緑水浮香便試茶雖是習勞毖武地
奚妨清供學山家
湱然鏗爾復純如千斛塵蠲水石居西苑盤山将恵麓
異同同異澷分疏
　　再題千尺雪(辛巳/)
窓納平林野意賖山之曲復水之涯煙舟便可従兹放
欲訪還應是戴家
　　千尺雪歌三叠舊韻(辛巳/)
辛未之秋此剏有題名為幸寒山後壬申癸酉一再叠
皆早揮毫勒户牖此來辛復一週花迅哉駒影真無加
其間七嵗闕叠韻非不嵗嵗来此如居家葛沙日逐抒
誠素食黮懐音響咸濩軍書旁午費運籌那得餘閒領
清悟武成事共逝水湲予有干城奏凱還行秋習獮止
常例乃得乗暇掞藻崖之灣崖之灣雪灑灑光翻上響
徹下始如䖏女後脱􁃿急不可捉曰緩安能把明春行
復當臨吴聴雪小閣依然夫四圗具美自佳話微嫌芥
□猶分區文章大塊真錘鑪今來昔徃咄咄徒云吾􁠏
􁠏振鷺落野湖曽不知過去未来現在勞逸同與殊
　　千尺雪得句(壬午/)
源水千峯外秋齋萬樹間賞心惟表物得句乃㡬閒尺
寸何湏計北南豈浪扳挟沙縁過雨訝是對嵰山
　　千尺雪(癸未/)
引流曲注落巖端素色清聲欲状難名借吴中千尺雪
便教九夏意生寒
隔嵗居然又到斯緑窓白水坐移時四圖各卷非同異
春仲田盤早見之(千尺雪凡有四各為/圗四卷分置四䖏)
　　千尺雪(甲申/)
午炎火廹塞田黄都喜今年秋信長設使朅來千尺雪
定知飽沃洗心凉
顧渚烹泉成例事越甌犀液早擎來尚茶不悞斯為喜
火候安知文武哉
寒山鼻祖塞山同猶憶呉人體物工若以來源雲外計
便教倍萬也難窮
　　千尺雪(乙酉/)
活水寧湏蜀两孫濺崖倒看六花掀遥源雲外知何處
少計猶将千尺論
秋月春風總覺宜凭欄朅爾引清思寒山聽雪閣之上
不異臨流得句時
　　千尺雪(丙戌/)
有塵難到雲深處無雪不飛石罅間却訝未曽渡揚子
當秋每此對寒山
不嫌落瀑雪微絳乍喜遥源雨較優(塞山經雨漲水驟/至每挟沙而流色)
(如絳/雪)四卷畫圖一合相便因結習閲従頭
坐來茗椀剛擎到熟火沸湯備早閑憐彼尚茶忙已甚
肯教消受片時閒
　　千尺雪二首(丁亥/)
就濕由來水性常成渠利導豈竒方雪其白色髙千尺
今日那知亦有黄
雨餘野潦挟沙泥下注流成澱澱溪却以名同引興逸
遄飛直到范園西(千尺雪為吴中范氏山圍自辛未逰/後西苑盤山及此地皆引泉肖境為)
(之/)
　　再題千尺雪
前來新雨後渾流殊不㓗今來過白露潦盡寒潭澈繽
紛間(去/聲)湱嵗真是有聲雪滄浪清濁喻遂有纓足别而
泉豈自知由人騰口説
　　千尺雪(戊子/)
㡬日逰山已暢情今朝觀水目尤清因之悟得宣尼㫖
曰知曰仁實並行
聼如響磬看彎環坐石憑消片刻閒濾滌固應無結習
那更數典憶寒山
落澗飛流凡㡬層赴溪無事祗空澄摐摐聲色非聲色
拈出如來㝡上乗
　　千尺雪(己丑/)
雨過渾流落灣灣濺崖□□自潺湲澷疑雪色無相似
了識嵰山即此間
詎止遥源千尺長迸翻石髓浴苓香邇來餘暑頗稱劇
對此不期滿意凉
　　千尺雪(庚寅/)
態是氷花意是凉人間無物可相方因名雪耳因還笑
玉尺阿誰觧去量
野灘潦盡挟沙無盛夏新秋瀑總殊真是雪従巖際落
指㸔今善副名乎
　　千尺雪(辛夘/)
引釃由來一水源髙低景各占芳園因而有悟為文法
氣以行之緒是言
㵝㵝溶溶繞碧潯誰云滕六弗知音設如數典寒山畔
祗擬遥思不擬臨
　　千尺雪(壬辰/)
亦在山邊亦水邊山容水態搃天全訝當六月何來雪
挹悟飛泉觧與然
四䖏名區一額顔(愛吴中寒山千尺雪之勝于西苑盤/山及此並仿各景復各為圗四每處)
(合弆/之)不㤀數典自寒山獨憐玉塞天開境説與南人疑
信間
　　千尺雪二首(癸巳/)
擘峡飛流赴野塘寒山縮地置山莊坐來底識千尺雪
披處偏欣六月凉
颯颯為聲朗朗色噴花六出更何疑乗間四叠長歌韻
心慕東坡偶効之
　　千尺雪歌四叠舊韻
千尺雪歌四章有辛未剏前辛巳後其間已歴整十年
各冩銀箋粘壁牖流隂瞥眼迅空花逮今又復一紀加
長篇畏難弗再和豈不貽笑眉山蘇氏家言志永言喜
所素寧論下里及大頀臨流坐石試摛毫冷色寒聲皆
可悟迸珠落澗㵼湲湲觸磯到峡漩澓還誰知入畫江
南境都作宜詩塞上灣大如席六月灑豈徒言看上下
却嗤太白詠燕山虚擬何如實吟把即景遣睱非憶吴
蒼岩應付趙凡夫趙凡夫與李太白㡬曽至此真仙區
錘峰萬古鼓洪鑪那復數彼山稱吾(吾家山在鄧尉西/北距寒山不遠今)
(塞苑山川自成真/境何必更數吴中)赴川溶溶為塞湖四叠興殊韻不殊
　　千尺雪(甲午/)
夏令非冬莭奚來滕六乎落崖珠㸃噴赴壑玉花鋪揣
色清無比侔聲静以輸田盤暮春對(盤山千尺雪較此/各有所長今嵗三)
(月初駐彼曽/一再題詠)扵此定何殊
　　千尺雪二首(乙未/)
軒榭經營歴有年龍鱗松巳鬱庭前源頭近搆文津閣
(因貯四庫全書建文津閣以/待之閣在此北據上源也)益契選家賦两篇(謂文選/陸機文)
(賦謝恵/連雪賦)
颯颯皚皚飛灑間清凉坐遣片時閒偶因六月六花對
頓繾遥情到雪山(畨地雪山盛夏猶積雪金川適當其/地今王師進𠞰将逼巢盼望紅旗即)
(至宵旰縈懷雖逰覽所/及不禁願名繾念耳)
　　千尺雪二首(丙申/)
雨過溪流漲野灘噴珠峡口落飛湍坐來未可黙然置
欲去陳言戛戛難
憑流耐可小徜徉幸罷軍書頻問忙戰将歸來談玉壘
此時落雪正尋常
　　千尺雪(己亥/)
雄聲凉色互交加石縫雲端欹復斜前日塞山初過雨
落來絳雪自仙家
一處弆蔵四處圗(西苑盤山及此俱仿吴中千尺雪各/為一圗圖凡四卷分貯四處每至一)
(處展卷則彼三處/俱如在目前也)展看何異遍逰娱寒山明嵗試數典
端覺難分同與殊
　　千尺雪(庚子/)
從天所落水曰惟雨雪二自地所出水曰瀆有其四歸
宗於大海縂因泉湧致北壑與南江田盤西苑暨四各
以泉勝均假雪名字然泉時或弱則以不雨匱一雨無
不佳兹攬雪如意雪實雨所為用闡天一義
　　千尺雪二首(辛丑/)
天髙塞逺是源頭千尺小哉論短修南北去年吟雪意
一時分付與東流
砏磤澎汃落深潭聲色摐摐正好叅漫議每年來著句
忘言誰得似雲嵐
　　千尺雪二絶句(壬寅/)
初來望雨懶吟詩既雨斯來又一時落漲挟沙頓改色
薛昭絳雪略同之
卜築山邊復水邊臨流摘句亦多年拈鬚已是古稀者
耳裏清音不異前

　　　寧靜齋　千尺雪之後依山搆齋
　皇上御題額曰寧静後樓恭懸
聖祖御筆曰清敞澹泊寧静語本諸葛而即景寫心契山
　　　水知仁之樂託諸
　詠歌形於毫素一皆
　聖學精微觸境會心者矣
　御製詩
　　　寧静齋(甲戌/)
　　　諸葛孔明澹泊寧静二語千古名言
皇祖所至若御園之澹寧居山莊之澹泊敬誠皆取其義
　　　兹以名齋匪惟慕賢實以述
祖
　既深始静心堪會致逺而寧道亦該妙契神詮叅不盡
　武侯豈獨幹時材
　　　寧静齋(己夘/)
　窓入萬螺青階臨一鏡渟心倪恭有象道籥契無形水
動山惟静天清地亦寧武侯示微㫖可以註羲經
　　寧静齋(庚辰/)
閒庭樹葉落歸根一坐明窓日晏温即景不湏翻蜀志
武侯两字箇中存
　　寧静齋(辛巳/)
青山本是常寧體緑水原來至静心著箇閒齋山水窟
神寧氣静得資深
　　寧静齋(壬午/)
窓含水白與山青無色聲天妙净形雖是每來愛摛藻
静中得句意常寧
　　寧静齋(癸未/)
石上水流動皆静雲間山出幻而寧孔明借會逺堪致
禹錫休稱徳以馨
　　題寧静齋(甲申/)
山以静為德復以寧為體書齋倚碧山稱(去/聲)名固其理
庭餘綠樹圍砌有秋花美金風玉露間致逺惟清綺稱
(平/聲)孔殊近哉(寧静以致逺/孔明之語也)坐可觀無始
　　寧静齋(乙酉/)
寕静我所喜詎惟一室然萬民逢稔嵗四海靖烽煙願
則常如是艱㢤豈盡全以斯慎宵旰致逺縂無縁
　　寧静齋(丙戌/)
搆齋山水窟山寧水復静壘㠑標秀姿溶㵝含清影唘
沃良已深徘徊亦為永因知人世間自有神仙境何必
求蓬萊逺渉風濤猛
　　寧静齋(丁亥/)
青山逺暎水前墀水静山寧唘沃思自合㤀言契神筦
掞箋摛藻又奚為
　　寧静齋(戊子/)
寧為静之效静乃寧之本水縈山邏間得此書齋宛境
清神自謐那更期致逺是宜居畸人樂飢恣肥遯而我
憂勞者豈能鎮息偃偶然寄意可諒不為大損
　　寕静齋(己丑/)
右倚崇山左帶溪山寧溪静示端倪設因題額言吾志
速定朱波奠逺黎
　　寧静齋(甲午/)
魯論幼曽讀弗忘山水樂芸齋山水間清冷帶蒨峭不
息性寧深恒峙體静奥適合武侯言原従吾所好設更
譬致逺㨗望金川報
　　寧静齋口號(丙申/)
邇嵗有征事吐蕃旰宵籌筆不辭煩受俘宴凱行而至
寧静真知是此畨
　　寧静齋(壬寅/)
山以静為體夏因長故寧小年于此度陋室似其銘適
矣觀物理慚哉何德馨非闗武侯緬致逺亦當停(用戒/得堂)
(記/意)

　　　玉琴軒　與寧静齋並峙為玉琴軒
　皇上御書額殿面南額曰圗史自娱聫曰寓情最覺静
　　　可樂玩物始知間不争並
聖祖御題軒當潨流激湍間觸石琮琤清越相應何必絲
　　　與竹山水有清音盖玉言色琴言聲也伯牙雅調
　　　志在髙山流水間矣
　御製詩
　　　玉琴軒(甲戌/)
　　　千尺雪之南曲澗湍流潺潺衆玉中韻合宮徵正
　　　不必撫絃動操已令子期神徃
　玉自無言比桃李水因不競中宮商五絃正是薫風莭
　治慕虞廷化日長
　　　玉琴軒(丁丑/)
　神瀵注陂陀左右環交屬樸斵恰搆兹階下釃紆曲不
　盈亦不竭非笙復非筑揣稱號文琴酌聲擬哀玉造物
　自成連移情在澄穆
　　題玉琴軒(庚辰/)
細泉階下注氷渠今日絲桐訝澀踈漫道寂寥艱著句
小春景㮣故逢初
　　玉琴軒(辛巳/)
一水階前環碧㵳泠泠常作七絃調雅予入耳會心處
不在徵招在角招
　　玉琴軒(壬午/)
前浚繞流泉泠泠潺且漩無絃並姑含不鼓鎮鏗然秋
氣澄見底月光印正圓水仙乗赤鯉深夜此周旋
　　玉琴軒(癸未/)
雲館山之裔更臨水之涯引流繞階前活活復湝湝是
中八音具繹如和且佳玉琴雅可方筝琶非所諧即景
於何當南風企遥懐
　　玉琴軒(甲申/)
水曲復山深文軒號玉琴非桐曽出㸑是璞定蔵琳魚
泳宛知樂禽鳴每和(去/聲)音奚愁聲□剌萬古響秋金
　　玉琴軒(乙酉/)
是地易為水導來亦藉渠音成絃引軫坐喜玉循除汩
㶁浮花片布沈受露湑流杯亭在即觴詠却抛如
　　玉琴軒(丙戌/)
循除淙鳴泉比琴琴曰玉而泉豈知然安名人與屬因
思百年上野流沙渚曲絶無人跡尋祗有鷗朋浴亦一
自在耳羶薌寧所欲
　　玉琴軒(丁亥/)
前後繞石渠流泉相激迸此聲彼則振宛是宮商應乗
暇斯偶坐湱然入清聽諸慮於焉澄藉因知水性明道
言可方動定静亦定
　　玉琴軒(戊子/)
曲注繞書軒有聲静不喧是惟七絃似自具八音存何
必四山響未忘五字言昨年憑坐興已共逝波翻
　　戯題玉琴軒(己丑/)
繞階饒綠水入户逺紅塵有調皆成古不彈乃是真今
　來昔徃閲新句舊題隣自笑辭多矣得無為躁人
　　　玉琴軒(庚寅/)
　階下有鳴琴聴為哀玉音幻㢤更喻幻吟矣豈妨吟原
　是現前水欲忘過去心流泉付不識如是注溪潯
　　　玉琴軒(辛夘/)
　底知㝡佳處山抱水環深擇勝築雲館揣稱名玉琴㡬
　曽慮□剌(琴不善謂/之□剌)恒是俯跳(平/聲)沈比似淵明器無絃
　却有音
　　　題玉琴軒(壬辰/)
　漸辭谷口漸溪邉遂造溪軒一聴泉謝彼指工攫揮法
　起予心在徵招絃松風却暑泠泠者月露知音淡淡然
　惟是薰披仰我
舜寧湏海泛悟其連
　　　玉琴軒(癸巳/)
　樂山既彼數(入/聲)樂水合斯兼近物取堪喻小絃亮且簾
　暗音繞階砌明影漾楣檐正是薰風候重華企仰瞻
　　玉琴軒(甲午/)
引水愛其清取名喜以譬無湏蔡桐斲却訝陶絃置泠
泠㡬曲間朗朗五音備因思復古(戴/)句淺言具深義聆
聲既清越睇色復純粹操縵素未學不可無斯致
　　玉琴軒(乙未/)
長風落虚谷繞砌足流泉既可坐延爽還因悟在川無
聲不入律有色總捐妍設以焦桐喻吾惟愛大絃
　　玉琴軒(丙申/)
引水藉地勢成軒不日中每來昔有詠愛此興無窮但
聴咽危石寧誇識㸑桐如云五絃撫慙愧是薰風
　　玉琴軒作歌
玉琴軒文津閣軒前本舊有閣後寔新作一水為之帶
萬石為之壑閣未成時每到軒即今閣恒有詠軒乃数
載闕句著厭舊喜新我尚然如是世情儘堪度兹來一
聆玉琴音太古之曲不藉人醳攫成連伯牙其後軰空
向絲桐勞模索
　　玉琴軒(壬寅/)
山中冨流泉随䖏皆可引激石必成聲聲如調玉軫太
古即有斯律呂鳴無盡雷氏造詎然鍾子知豈允設擬
五絃揮觧阜以為凖
　
　
　
　
　
　
　
　
　
　
　
欽定熱河志卷三十三
欽定四庫全書
欽定熱河志卷三十四
　行宮十
　　臨芳墅
　　知魚磯
　　湧翠巖
　　素尚齋
　　永恬居

　　　臨芳墅　水流雲在亭之隔岸西折而南臨芳墅
　　　在焉殿五楹其西楹聫曰岸花霑露滿湖月漾波
　　　寛為
聖祖御筆墅左右則曲渚迴汀藥欄荷沼咸吐秀於晨風
　　　夕露間
　對清華而供
　吟賞一莖一葉悉含生意矣
　御製詩
　　　臨芳墅(甲戌/)
　　　曲阜平岡縁蹊被隰無葩不秀有卉皆芳别墅數
　　　椽自足幽趣
　竒葩異草四時芬八百功常鼻觀聞是藥是花俱採取
　文殊於此亦疑黂
　　　臨芳墅(己夘/)
　别墅水之涯清華復静美團團榆槐隂羅羅花藥蕋偶
　憩如乆居心恒不離此不離此縁何簷額揭妙㫖
對時育物心
翥鳯飛龍體
　　　臨芳墅(庚辰/)
　義取對時将育物候過葉緑與花紅分明
羲畫標微㫖一氣貞元無始終
　　　臨芳墅口號(辛巳/)
　别墅蕭閒碧水涯中秋依舊有荷花臨芳設問為誰宅
　應對濓溪周子家
　　　臨芳墅(癸未/)
軒文題墅繹思長面對秋荷绽滿塘端識
聖人愛君子寧徔凡卉賞芬芳
　　　臨芳墅(壬辰/)
　面山兼面水仁智樂兼斯近沼風來爽逺峰隂上遲過
　弦月漸朗艤㟁舫相随待夕澄瀛泛言看色景竒
　　　題臨芳墅(乙未/)
　野花繞砌燦芳㽔待月開船每在兹墅落西山赤烏早
岸披東沼素蟾宜倚窓如舫狎鷗彼㩀座平林友鹿斯
去嵗今年何所異鏡中増得㡬莖絲

　　知魚磯　臨芳墅前殿五楹面南
皇上御書額曰知魚磯踞湖之北與采菱渡對可一葦
　　杭也每蘭池澹沱鱗族出逰時躍時潜並呈天趣
　　豈特莊惠知魚之樂辨之濠上者耶
御製詩
　　知魚磯(甲戌/)
　　湖水清甘魚樂國也石磯臨流無心垂餌相忘之
　　適當非濠上所知
出水輕鯈樂意洋臨磯欣覺會心長由來萬物天機適
安用勞勞辯恵莊
　　知魚磯(己夘/)
古樹两株水一溪逰鱗潜躍任倪倪底湏博辯誰知者
了識䝉莊未物齊
　　知魚磯(癸未/)
莫道魚無知亦有在沼時莫道魚無樂亦有浮而躍魚
自樂魚自知耳知樂否乎辨可已月在天心風在水不
言之中存至理
　　知魚磯(癸巳/)
石磯臨碧沼即景號知魚不擬風生浪常看月入虚躍
潜随適耳綱釣搃忘諸恒此開蘭舫塞湖載望舒

　　　湧翠巖　瀑自巖而下巖間殿三楹東向
聖祖御題曰湧翠巖殿後為佛廬有樓三楹額曰自在天
　　　聫曰松逕飛花雨蓮䑓藹法雲並
　皇上御書每朝暾初上曙露未晞飛瀑中烟巒布濩恍
　　　疑大士説人天妙法倐忽慈雲遍滿大千界内若
　　　雨後瀑懸磬飛林外鐘度雲中則又妙演潮音於
　　　空際聲現色中相也
　御製詩
　　　湧翠巖(甲戌/)
　　　石罅泉源出山莊西北淙淙潺潺下為瀑布依巖
　　　為佛廬隔林明殿三楹東向晨曦朝爽空翠四合
　㧞地青蓮聳德水天人來徃作音娛驀逢杖錫權教住
　試問眉毛拖地無

　　　素尚齋　山莊邃境曰梨花伴月最上一重殿五
　　　楹面南
聖祖御題額曰素尚齋地在山巔因髙得勢軒宇曠然階
　　　下梯級百重長廊翼覆仰視如天中樓閣而結構
　　　渾樸不施雕繢
堯茨貽則堂構留思
　天藻繹吟每為拳拳三復云
　御製詩
　　　題素尚齋(己巳/)
　山莊山水佳天然去雕飾是齋顔素尚古風猶可識開
　窓見千峰對之有所得揮毫戒繁華
聖人示我則
　　　題素尚齋(癸酉/)
　數間樸屋萬山中鹿豕為逰溪壑樷造物由來敦素尚
　書生未足詡家風霽空色朗依峯白雨葉聲䌓㸃砌紅
　近嵗遥年頻撿校㡬畨静悟不同同
　　　素尚齋(甲戌/)
　　　梨峪清軒不施雕繢丹雘
皇祖常所御處崇朴素明雅尚備見扵
天筆標題两字中矣
　棄日無過静讀書讀書静合是山居披翻却又難耽静
　無逸明明啟迪予
　　　素尚齋(乙亥/)
　風勁樹葉稀秋深澗流細盡掃丹翠紛全露峯巒致巖
　居委宛藏磵道﨑嶇試騁懐煙霞標逰目塵囂外素尚
　亦頻來兹焉契真義
　　　素尚齋即景(丙子/)
　蕭蕭落葉下亭臯入牖峰棱瘦且髙盡洗鉛華歸素尚
　頓捐色相得真陶五三了可恭幡蓋咫尺那湏想濮濠
　結習由來未忘却率因即景一摛毫
　　　素尚齋(丁丑/)
　㡬灣流水㡬橋搘嶺複閒齋宛在兹蓄目髙秋原恰當
　印心昔景不曾移蕭然自是樸斵好紛彼何煩藻繢施
　詎止崇情惬幽賞風聲敦俗要於斯
　　　素尚齋(戌寅/)
　齋接永恬居相望(平/聲)前後廬磴廊斜轉上巖牖朗開虚
　得趣景殊状題名義各臚要同歸静觀(去/聲)一致每欣於
　　　素尚齋(己夘/)
　太古山中室髙秋時節天有懐惟淡泊無物不神仙候
　暖林猶翠露繁花益鮮却嗤芥蔕者動説俗塵蠲
　　　素尚齋(庚辰/)
　古屋剏
堯年
奎文寳構懸理叅従檏趣治覺返淳賢甄性神明境陶情
　翰墨筵淑清此埏埴(灜臺淑清院中書室亦顔/之曰素尚齋義取諸此)終是遜
　天然
　　　再題素尚齋
　磵道津橋試重尋巖扉耐可惬予心虚庭煙月誰同調
　上塞氷霜我素襟四壁詩題自今昔一窓冬日是光隂
　迤西更闢新齋在不厭山深轉就深
　　　素尚齋(辛巳/)
　詰屈山徑幽緑雲蔚其上綫天中得路到齋却寥曠向
　來延縁䖏歴厯都在望五楹所虚受峯巒乃萬状偶此
　寄崇情于焉惬素尚
　　　素尚齋(壬午/)
　永恬居後齋百級拾廊階既迴眺因逺當秋攬總佳不
　遷谷神景恒識
聖人懐返樸闗行政勤思六宇皆
　　　素尚齋(癸未/)
　軒楹無藻飾圖史有芸香
示後惟欽
禹起予寧待商野花似蘭馥幽籟過松涼行飯辭輕輦攀
　登百級强
　　　素尚齋(甲申/)
　書齋猶在上便與步丹梯恱志延新趣欽心仰
昔題泉聲銀鑿落樹影緑玻瓈髙嶺夕陽好看時旋旋(去/聲)
　低
　　　素尚齋(乙酉/)
　莭梲非山藻林嵐近梠扉延懐疑月窟觸目暢天機秋
　景正寥泬爽風落翠微淑清此數典(西苑淑清書院室/亦以素尚名之)
　尚志仰
前徽
　　　素尚齋(丙戌/)
　倚巖㡬架搆書齋尚不期華素是佳豈曰獨稱山水趣
　化民
當日寓深懐
　　　素尚齋(丁亥/)
　書齋更山上疊磴以廊通每仰
額垂手常欽
儉率躬野禽呼檻外蒼鹿過窓中尼父言詩㫖玩辭義不
　窮
　　　素尚齋(戊子/)
　飛廊陟巖磴上復有書齋既是無俗尚因之惬素懐山
　禽寂窺户梨實落鳴階雖則片時坐永言意託佳
　　　素尚齋(己丑/)
　梯巖疊石磴其上覆雲廊拾級隂森處軸簾前後堂(是/齋)
　(在永恬居上/即前後屋也)近非費物力髙可挹山光
題額相輝映繹思
垂訓長
　　　素尚齋(庚寅/)
　斜廊将百級齋乃搆其上濟勝步㤀疲居髙目宜望凸
　巘與凹壑無所逃形状豈藉繁藻繢真存太古様因之
　坐成乆心焉惬素尚
　　　素尚齋(辛夘/)
　拾級迴廊上畢窮前後齋更髙目斯豁尚素意尤諧樹
　蜜不遮户草生直到階
當年斯示儉聡聴敢違乖
　　　素尚齋(壬辰/)
　拾級猶饒百步攀坐開窓戸俯林闗問予素尚于何是
　祗在青山緑樹間
　　　素尚齋(癸巳/)
　人孰無所尚其間惟素宜苟非務華目庶可不紛思林
　宻風還度山深涼自披迤西有佳處步輦向前移
　　　素尚齋(甲午/)
　齋更居之巔迴廊攀以上愈髙斯愈豁聳目欣蕭朗鳴
　禽語殷勤犮鹿來三两山花雨後開山蝶大於掌物具
　天然趣夫誰勞意想素固匪因縁尚亦豈勉强今日適
　清閒棧溪向西徃
　　　素尚齋(乙未/)
　更拾丹梯上有齋素尚顔東西帶碧澗南北峙青山塵
　俗自應逺華囂不藉閑詎惟供性賞政教每因闗
　　　素尚齋(丙申/)
　拾級陟迴廊㩀牀坐素堂嵐光飛翠逈松籟落空涼會
　景忘今昔潜心䆒縹緗尚哉知禮後得矣起予商
　　　素尚齋(己亥/)
　巖廊重攀陟文席小棲遲山夏還依舊松風特相(入/聲)宜
　乗閒堪綴墨觸景憶
含飴两字欽心繹
千秋教意垂
　　　素尚齋(庚子/)
　􁣎歩上岩廊齋在岩平處窮幽乃得曠是可會理趣朱
　補格物章貫通無不具
後聖契先賢(我于朱皇祖究心性/理    子尤特表章)顔齋日尚素于心祛紛
　馳于境得絜矩(叶/)如舜恭南面萬㡬舉而措
　　　素尚齋(辛丑/)
　素尚接永恬必由迴廊陟聊乗一時閒那惜雙步力然
　匪窮逰興寔用緬
先式盖欲恬心者宜以素為則居安斯禮復去華在已克
　堪以註魯論永言謝
淵徳
　　　素尚齋(壬寅/)
　仍步岩廊上山齋宛在兹古稀有二矣
祖徳敢忘之修已即為政勤民要課時如云敦素尚却覺
　費新詞

　　　永恬居　素尚齋之前殿五楹面南
聖祖御書額曰永恬居後三十六景至此攬其全伏讀
　御製詩以引養引恬慎修思永之㫖紬繹
天文義至深逺盖山莊水木澄明烟巒静妙肖翹動植盡
　　　荷
生成我
　皇上臨御以來一逰一豫歛時敷福薄海内外永慶安
　　　恬所由放彌六合退藏於宻者與
　御製詩
　　　題永恬居(己巳/)
　夷嵕築閒館邱壑占幽偏落葉如聴雨開簾不捲烟景
　光新意趣書史舊周旋道味真無斁心恬足永年
　　　永恬居(辛未/)
　搆築深谷中嵐靄幻朝暮名之曰永恬允得岩居趣叠
　樹罨蒼翠曲流繞蹊路仙卉四時芳竒峰一窓具澹泊
　足恱怡㫪容而静窹買山合周孔羲經於是注
　　　題永恬居(壬申/)
　簾垂四壁幽忩入千峰絢樝棃熟自落野菊艶初綻青
　宻鳥未驚紅殘蝶餘戀誰與幻山色輕雲飛一片便可
　寄題興舒箋掞柔翰
　　　永恬居(癸酉/)
　山不厭其深屋豈期其華巖居非雕繪叠樹相周遮恱
　性適因静會心奚必遐命筆戒綺言澹泊以為嘉
　　　永恬居(甲戌/)
　　　山中境爽氣和致足怡神恱性既佳風景且樂阜
　　　安引養引恬慎修惠永
皇祖御題齋額意在斯乎
　壺中瓊島鬱懸居景物惟恬氣象舒已是洞天𫝊
玉簡得教福地續琅書
　　　永恬居(乙亥/)
　峯翠屏張後溪清帶繞前重臨舊書室静對好秋天不
　約神襟朗那求俗慮捐偶成四十字但未必皆賢
　　　永恬居(丙子/)
　精舎築山深雲逕殊窈窕始披䝉絡入忽㩀槎枒表瀑
　細石骨瘦霜澄峯態皎六情不期恬萬慮何能擾逸興
　託髙清妙契良不少
　　　永恬居(丁丑/)
　雲閒欲歸牖山翠每迎檐景趣來來别詩題旋旋添梓
　材養
昔引蘓對花新霑泞待縛渠獻(逆賊阿睦爾撤納復投哈/薩克軍營阿布頼欲縳之)
　(以獻逆賊竊馬挟六騎夜/邇阿布賴窮追指日可獲)干戈戢永恬
　　　永恬居(戊寅/)
　水複山重處金風玉露時僻非塵所到静與性為宜居
　永真堪憩心恬恰好思所思在何許
皇祖聖踪遺
　　　永恬居(己夘/)
　地僻山深未可耽君師責重一身兼簷端
寳訓分明示寰海蒼生要引恬
　　戯題永恬居(庚辰/)
今日來思後日去去來歴歴正何嫌讓他書舎千峰裏
樹態雲容此永恬
　　永恬居疊舊作韻(庚辰/)
一谷温暾日坐來滿屋簷餞秋冬景破半百鬢星添松
翠雪輕壓楓紅霜飽霑卷阿真愜意魚海洗兵恬(舊作/有佇)
(待俘渠獻干戈/戢永恬之句)
　　永恬居(庚辰/)
冬山淡如睡巖居益致静所耽在泉石寜辭䟦寒冷野
橋度數曲似入神眀境林扉詎藉敂仙界奚煩請翻嫌
紫翠艶都覺色空屏歸藏有餘藴樞紐於焉省觸縁愜
性靈不期坐已永
　　永恬居澷題(辛巳/)
闗内度秋霖一刻似三日闗外閲晴稼日三似刻一歴
喜易愁難百年同是律何如太古山復此虚白室無喜
亦無愁止止恒祥吉
　　　永恬居(壬午/)
　詎是陶家逕依然松菊存流隂閲吹葉至理悟歸根鹿
　麌動皆静禽音靖不喧袛宜諸慮浄仍繾
一人恩
　　　永恬居(癸未/)
　翠隂覆曲折有路草纎纎出樹即為墅入山了不炎軒
　窓惟静寄書史供(去/聲)清拈底識斯居好能令情性恬
　　　秋日永恬居(癸未/)
　素景又新投昨年纔瞬眸繹思恬者靖恰悟莭臨秋露
　浥花香泛風翻葉翠流一雙閒瓦雀棲樹懶飛浮
　　　永恬居(甲申/)
　駐乆方言至居真委宛蔵憑窓思昔景開牖納山光蛩
　有殷勤韻花惟自在香永恬垂
聖訓甄性那宜忘
　　　永恬居(乙酉/)
　一澗前階帶千峯後户羅山莊景誠冨今嵗此初過窓
　畫依然好壁題漸以多向陽常覺熱秋矣識無何
　　　永恬居(丙戌/)
　由東斯為登由西斯為下適從創得降言憩可因暇接
　待有佳趣天真非假借烟壁峙前虚石泉淙底罅心神
　不期恬永言觀妙化
　　　永恬居(丁亥/)
　山居幽谷裏
聖藻泐楣檐為(去/聲)念
恩勤永兼欣情性恬座間臨樹杪忩隙入峯尖安得恒斯
　坐義探書理潛
　　　永恬居(戊子/)
　食蔗與永恬相隔祇一嶺越嶺不數武復覺殊山景乃
　知仙莊竒歩歩進佳境幽居㩀𤱔平既深斯致静視聴
　寂諸縁澹懷黙以領
　　　永恬居(己丑/)
　仄蹊原熟識􁣎歩逺何嫌峯險鹿單過樹深鳥互覘到
　欣書史伴坐覺性情潜萬刼秋山色
天文與永恬
　　　題永恬居(庚寅/)
　一徑穿林入人蹤襍鹿蹤山居到成憩俗念覔何從落
　葉無留樹餞秋将柏冬性因恬以永不必問禪宗
　　　永恬居(辛夘/)
　谷轉向西行歩随境入清板橋經㡬架雲閣見層甍素
　榻偶然據好山依舊呈
兩言垂訓誨萬緒冺将迎
　　　永恬居(壬辰/)
　永恬所必到頋濶一月餘時炎路復阻慮勞僕役徒金
　□風日爽况值清暇予入各樹交隂譬張幕于途數武
　一駐憩旋亦造山居山深境自凉楓籟益颯如繹言思
　所由津逮惟詩書
　　　永恬居(癸巳/)
　稅駕巳數日問山偶此時㡬條板橋過一所石林披步
　磴得門入㩀床向牖窺嵐光與楓籟静永足恬思
　　　題永恬居(甲午/)
　太古此山中永恬居一所居則實永恬
奎章額簷梠緬企
揮毫時
雲日空翹覩是意安能恬悽然立延佇
　　　題永恬居(乙未/)
　巖居每嵗所必来祗以無暇來遲耳亦因新建者先往
　厭故喜新弗免矣據牀屈指試一數(上/聲)則到仙莊十日
　已夏山過雨爽頓生庭樹籠隂暑不起物象皆恬心自
　恬
聖人先我示微旨
　　　永恬居(戊申/)
　蘭逕向西循松齋倚巘脣偶來值初伏言到却逾旬(到/山)
　(荘己逾/旬日矣)山色總依舊世情率喜新一端因永念誰是得
　恬人
　　　永恬居(己亥/)
　野橋㡬渡水澶湉倚巘山居驀地詹覺與昔年初不異
　欣於六月了無炎檐禽對客意為永林鹿狎人心亦恬
　豈必練研求警句興之所至筆因恬
　　　永恬居(庚子/)
　曲棧入山深山居宛待臨
題檐繹两字罨牖繢千岑寧渠性情淡那來私欲侵徘徊
　思
祖訓克已近為仁
　　　永恬屈(辛丑/)
　岩谷向西轉肩輿數息行㡬礄跨澗築一水落溪鳴旋
　亦山居到依然夏景呈身心都與静足見
聖人情
　　　題永恬居(壬寅/)
　登骫披叢樾巉岩厯衆崦乍如雲闢闕遂見樹籠檐樸
　斵緬
垂教淵襟契引潜寰區同樂利永沭
聖恩恬
　
　
　
　
　
　
　
　
　
　
　
　
　
　欽定熱河志卷三十四
欽定四庫全書
欽定熱河志卷三十五
　行宫十一
　　澹泊敬誠
　　清舒山館
　　戒得堂
　　春好軒
　　静寄山房
　　煙雨樓

　　　澹泊敬誠　避暑山莊正殿凡七楹
聖祖御題額曰澹泊敬誠宫殿榜多鐫刻兹則恭懸
墨寳萬年
家法
心畫如存毎
　聖節臚歡逺人肆覲則
　御兹殿扈從臣工暨外藩蒙古拜舞趨蹌展儀盛容仰
堯􁆆之儉約溯
虞典之精㣲恭誦
　宸章
心源遙契
　御書聨曰
先澤志欽承宵衣旰食民依心切念春雨秋暘東西壁聨
　　　曰四面雲山契仁夀萬家煙井念民和曰
祖訓式欽思日監
天行惟健體時乘左右配殿各五楹後殿亦五楹曰衣清
　　　曠亦
聖祖御題墨寳東偏
　御書額曰寳筏喻聨曰法雲自䕶三乘義慧日常開四
　　　照花
　御製詩
　　　賦得澹泊敬誠(甲申/)
　處處瞻
奎藻殷殷仰
聖情標言澹以泊繼曰敬兮誠明志由斯要持心在合并
　居存守良矱煩擾去私營(易正義序不煩/不擾澹泊不失)無欲函三契
　有為得一貞
堯茨垂永煥
虞典溯惟精

　　　清舒山館　水心榭東北山川明瑟林樾静深以
　　　清舒山館為最凡五楹恭懸
聖祖御題内曰承慶堂
　御書額曰煙霞澄鮮東楹奉
聖祖宸翰牓曰氷奩聨曰解帶挂長松慣住山中忘鹿性
　　　披襟臨積水數行樹下識禽音西楹
　御書聨曰高擁三山臨水鑑勤思六宇上春臺内曰含
　　　徳齋聨二曰雲移溪樹侵書幌風動巖花㸃硯池
　　　曰緑野明斜日青山淡晩煙後簷額曰聚雲複岫
　　　山房皆
聖祖御題西南隅别殿曰蘿月松風
　御製詩
　　　清舒山館題壁(乙丑/)
　逕步煙蕪緑染鞋芸牕小憩愛清佳數聲仙樂泉淙磵
　大塊文章花綴厓琴在壁間渾太古鹿來牕外識無懐
　秋蟲唧唧如相訴多少風光付蘚階
　　清舒山館(丁夘/)
近樹遙峯罨翠光清秋偶此憇山房依然前嵗來遊地
重撚吟髭爾許長
山泉過雨冽而清更折枯枝松下烹一縷纔㸔林際出
片雲忽與半空横
蛩語花香秋未闌書屏書幌曉先寒泉淙劍峽琴誰弄
橡堕苔枰碁自彈
鹿來谷口窺人立魚向溪頭唼藻浮萬彚機緘歸易簡
當前妙藴足硏搜
羲圖虞典陳班几流水高山寄玉琴要識清舒㝡佳處
一溪一壑稱人心
　　清舒山館(己巳/)
山館重來啟碧疏清秋景色果清舒巖風送爽辭紈扇
林鳥銜花下玉除泉出石甘堪酌茗松依庭茂稱翻書
今年頗覺吟情懶於此婆娑一起予
　　清舒山館(己巳/)
山館從來㝡暢情開軒况值九秋清多於前度為何事
颯㳫空庭落葉聲
㝡宜觀處皆成畫於暫閒時輒詠詩設使㡬餘無二者
更於何處遣情思
霜染丹楓淡復濃扶崖鬱翠見喬松鹿鳴毎向閒牕聴
知在蒼煙苐㡬峯
潦盡寒潭清見㡳林踈逺岫淡無痕重陽節近黄花放
便是東籬處士村
　　清舒山館(辛未/)
雲牕重此坐清舒峯翠迎人過雨餘前嵗今秋饒歴歴
溪聲山色自如如單椒時下呦煙鹿芳沚頻浮唼浪魚
欲倚喬松尋琥珀落來清露濕衣𥚑
　　清舒山館對雨(壬申/)
山雲漏日午蒸炎凖擬今朝塞雨霑􁣎步長橋纔瞬息
珠絲先我掠前檐
書館蕭秋坐雨便牕臨碧沼漠溪煙塞山楚水何分别
祗覺瀟湘意與然
山莊駐蹕尚斯須漸石無勞歎僕夫今嵗秋霖不愁過
還愁闗内飽霑無
簷響泉聲互酌斟颯涼頓覺襲衣襟無端失却西峯色
遼待時晴取次尋
　　清舒山館(癸酉/)
山館悠然清且舒毎來偏覺適㡬除雲開逺岫蒼盈牖
風過疎林紅㸃除
雁背霜空秋意深晴和聊復一登臨泬寥邱壑無宗賞
淡泊生涯静者心
暎日芳菲九月菊過雲錦繡一房山縹緗随意堪抽繹
趂此秋齋片晌閒
　　清舒山館(甲戍/)
清舒舊愛三秋好却悟清舒夏最宜幽聴滿林風颯颯
寒光當戸雨絲絲既深斯静目因逺妙合而凝意與遲
野雀不知人在座將雛時向緑牕窺
　　　清舒山館(乙亥/)
　迤邐林扉敞碧闗清舒聊趁片時閒㝡宜天朗日晶候
　况復山環水抱間野卉向陽還艶冶石泉帶冷自潺湲
　坐中撿校前題句不隔如斯孰往還
　　　清舒山館(丁丑/)
　林扉不用尋山複水之潯又是秋清候依然向會心牕
　含千軸畫壁有五絃琴一味寧耽静舉頭
舜日臨
　　　清舒山館(戊寅/)
　座有瑶琴架有書清秋重此坐清舒禽魚總是忘機侣
　山水真成繕性居綠潤鋪林延爽細紅芳戀沼送香徐
　題詩四壁饒何事今昔分明静校餘
　　　清舒山館(己夘/)
　蘭露杉風又一時芸牕棐几小宜之似兹山館寧當負
　毎至清舒例有詩水繞階前定無滓節臨秋仲若為遲
　舊題新什相聨續境詣如何藉自知
　　清舒山館(庚辰/)
蘭蹊歩入逈無塵有水潺潺有石磷山館依然臨水石
一迴觸興一迴新
浮雲盡捲東南去爽氣都從西北來明日便當清蹕啟
芸牕今得少徘徊
　　清舒山館(辛巳/)
紆步因延賞騁懐在集虛有書照今古無物惹清舒花
栩莊生蝶池飛寗氏魚秋光自瀟落不異􁃩年初
　　清舒山館(壬午/)
新秋促轡以圍期山館歸來仲序宜了識清舒㝡佳處
可當頓置弗留詞不寒不暖娱人候有月有風速客時
四壁圖書騐今昔緑牕曦影又西移
　　清舒山館(癸未/)
山氣含清又展舒評量真是夏宜居琴書静好晝方永
衣帶涼生風入虚滿地緑雲滋秀草一湖香錦放新蕖
年年題句多粘壁景會惟殊各起予
　　　清舒山館(甲申/)
　憩館自然會舒志當秋恰值㝡清期一天快霽與豁目
　㡬片閒雲不繫思喬樹隂中風喜拂好花芳處露常滋
　箇間習静居然合却是吾恒鮮暇時
　　　清舒山館(乙酉/)
　在在是仙都清舒㝡愜吾優遊皆道筦
光霽仰
神模露重花房濕秋新草帶紆一年吟一度興會總欣殊
　　　清舒山館(丙戌/)
　石逕致縈紆雲牕却曠芋遊睎得舒賞樂志足清娱鹿
　柴蹤常印蜂房蜜已輸年年有題句觸景緬
軒虞
　　　清舒山館(丁亥/)
　山向舒間此卜居水欣清處暎紗䟽智仁適會動還静
　枕葄無非史與書露卉繞階香帶潤風松拂戸爽生虚
　曉秋景概從新閲育物對時益亹予
　　清舒山館(戊子/)
書館山間更水間輕輿迤邐入林闗清秋舒志莫過此
片刻憇躬原復還鳥識人來語益絮蛩因節至鬬頻㘖
笑予旬日方斯賞一為(去/聲)喜新一少閒
　　清舒山館(己丑/)
林靄全收似啟扉既舒志復引清機鹿知熟徑尋常到
鳥惜芳隂不忍飛境是天然嬴繪畫趣含理要入精㣲
斯宜久坐領其妙得句便(去/聲)旋自笑非
　　題清舒山館(庚寅/)
假山年乆似真山况有臨階碧水潺園裏斯當迤東地
林端常見矗西鬟庭餘落葉聲随步牕納浮嵐色伴閒
莫訝叩門新客到應為㨿座主人還
　　清舒山館(辛夘/)
山莊嵗嵗臨山館秋孟怱怱忽季秋葉落隔牕疑雨落
水流過砌共時流向陽暖處毎久坐值暇餘中此澷遊
景曰清哉莫如静興於舒矣更宜收
　　清舒山館(壬辰/)
緑隂深處徑尋前便有書堂枕碧川清矣衣衫如照鏡
舒哉心意頓忘筌鹿㸔岸隔食苹野鳥訝牕開窺簟筵
山静日長適逢會子西妙處得天然
　　題清舒山館(癸巳/)
山館四時清惟秋清且舒何以知其然山蒼林漸疏雨
後涼必増風前暑早祛騁目望則逺披襟爽有餘惟是
㡬政䌓未能静讀書
　　清舒山館(甲午/)
嵗嵗有題留寧當頓置不舒懐畧此際清景最於秋日
逺樹隂張(去/聲)氣􁧈花露稠門前一灣水駒隙共斯流
　　題清舒山館(乙未/)
雲消不著片絲留氣爽天高可事遊山館由來是初至
閒情何必異前秋(向年啟駕毎於秋序即近嵗於夏月/至山莊而臨此山館仍率逢秋月也)
清眸舒志故如此厭故喜新得免不(駐此逾月而初至/者雖因少暇亦因)
(新構處率先/往故自嘲云)題壁年年原弗闕笑無佳句勝殊酬
　　　題清舒山館(丙申/)
　緑隂喜清逺夏日正舒長遂與尋新徑依然得古堂泥
　融留鹿篆樹爽奏蟬簧原是常來處會心每異常
　　　清舒山館(己亥/)
　山之複更水之隈别館偏宜擇向開清聴所欣謖濤耳
　舒懐都為快晴哉兩年嵗月如疇昔七字吟哦屬儻來
　身有餘閒志無逸文筵未肯久徘徊
　　　清舒山館(庚子/)
　秋入清謀目雲間暢舒心有風皆送爽無樹不張隂臺
　館藏幽奥詩書待秘尋笑予少暇者餘月始來臨
　　　清舒山館(辛丑/)
　清是三秋最霽惟一念舒月餘忽過彼㡬暇始臨予苔
　徑尋今步芸窻展昔書伊人真薄福
承慶愧其儲(是處摠名清舒山館前堂額曰承慶乃/皇祖御書盖以賜舊皇太子者也我)　(皇/)
　(祖何嘗不欲其承慶而彼自不能承/每一瞻仰惕然自儆亦以戒我後人)
　　　清舒山館書懐(壬寅/)
　山館内書堂
題額曰承慶有深意存焉即景緬
祖聖盖以居儲宫繼繩慎
提命奈何其福薄
庭訓弗聰聴去年曽有句期我後人儆(去年題清舒山館/有伊人真薄福)
　(其承慶愧/  儲之句)然後人視予予其敢不敬
先業茍㣲乖兆民或少病予罪其誰諉怵惕恒憂怲是用
　泐長言偶來輒自鏡
　　　賦得氷匳(癸未/)
　清舒山館裏精舍曰氷匳清夜誰懸鏡氷輪常在檐
當時邀月姊此日𬗟
軒髯睫眼卌年過寒光依舊恬
　　　題含徳齋(辛巳/)
　書齋額含徳毎憩𬗟
堯箴俛仰禽魚趣無非精一心
神詮昔曽掲理境此堪尋永懋日新志如承師保臨
　　　含徳齋(癸未/)
　水貴有曲折山貴有環抱茍其無含蓄一往奚稱好書
　堂山水間簷額𬗟
聖藻徳何獨不然㴠養期深造不敏請事斯竹素資探討
　　　含徳齋(丁亥/)
　複岫聚雲處(屋檐後有岫山皇祖御/書聚雲複    房扁)金風玉露秋有懐
　皆入静無景不澄眸大塊開生靣
天文仰上頭至今歌樂利含
徳永貽庥
　　　含徳齋(戊子/)
　滿屋馥芸香書㡡有縹緗與稽資汲古撫序正宜凉孔
　思(去/聲)知仁樂
軒文日月光萬年含
祖徳銘志那能忘
　　　含徳齋(庚寅/)
　已徳不欲炫宋儒著涵養人徳不欲忌包荒玩易象
奎章勒檐楣含之為義廣韓文更申論能含吉乃享齋額
　當盤銘日新勵敬仰
　　　含徳齋(丙申/)
　已徳不須誇要在含而蓄人徳不須忌要在含而育含
　徳之義大淑身治世屬書齋適在兹水抱山之曲即景
　多藴藉循名應佩服
堯章豈徒云武銘可同讀
　　　敬題含徳齋(己亥/)
　書齋仰
奎文含徳標簷際兩字具大端千秋
示深義為君撫寰宇其難守神器必有徳可含方致歌樂
　利徳豈易云乎愛民一言備勤心繼
前規永懐詔後世
　　　敬題含徳齋(庚子/)
　含徳垂
堯文所包義實廣在兹當言兹則我蒙
撫養舞象何知識成器叨
深賞即今佛仔肩敢忍孤疇曩雖幸未隕越惟益勵劬勥
　　　含徳齋(壬寅/)
　徳有小人與君子含殊致人及在已在已之徳能自含
　是謂葆光誠善美我施以徳致人含堯舜病諸誠艱矣
　有孚惠心貴勿問(向嘗為乾清宫五屏風銘有安民若句/何莫如惠施恵心勿問元吉易辭之)
　(盖謂我施徳惠非違道干譽之為而欲天下人之爱戴/此非問乎此非不孚乎且九五為君位亦不應計及人)
　(之爱戴也因繹含徳二字/之義有會於此復申其㫖)期他含徳亦私耳
聖人兩語所包廣欽瞻有會申其㫖

　　　戒得堂　清舒山館之東堂五楹南嚮
　御題額曰戒得堂聨曰
祖徳紹稀齡戒垂務廣聖言明要道矩仰從心㳟繹
　御製前後二記仰見
　頤和養粹
　聖敬日躋凡
聖祖引而未發之㫖
　敷言繹思昭示無極所以闡精一之心𫝊廣帝王之法
　　　戒胥於是乎在堂之後廡曰鏡香亭堂北層樓特
　　　起以待皓魄顔曰問月樓樓之東為羣玉亭其南
　　　有軒曰含古自軒而南為來薫書屋又南為佳䕃
　　　室室外俯臨流水有齋三楹與室相對曰面水齋
　御製文
　　　戒得堂記(庚子/)
　孔子三戒之論朱子注謂以理勝之則不為血氣所使
　又引范氏之言以為養其志氣故不為血氣所動蒙引
　又引新安陳櫟之語以為志亦定向於理志有善惡理
　無不善諸説繹聖析理亦既擇之精而語之詳矣我
皇祖聖夀望七時嘗欲鐫通用小璽命内廷翰臣擬文皆
　無當
聖意者乃定戒之在得字用之此語聞之張照盖爾時伊
　在南書房裏行也然當時
聖意引而未發予今年亦屇七􁐏於元旦試筆即櫽括此
　語為什兹駐蹕避暑山莊乃
皇祖朝乾夕惕用此璽之處而予受
恩之所也適作書堂於清虚山館之左即以此題額而為
　記以闡
皇祖之義曰帝王之學與佔畢書生有不同則所戒亦當
　各異未定方剛之戒兹不復論兹所戒者當在得矣而
　得豈與庶人同乎欲得賢材而用之此可戒乎欲得億
　萬年永承
天眷此可戒乎欲得寰宇安寧萬姓樂業此可戒乎欲得
　五風十雨屢綏普徧此可戒乎若夫欲得貨財為瓊林
　大盈金花内帑之私則是剜肉補創自速其亡之舉古
　有明戒而戒及此其亦小矣因敬思
皇祖所云戒得者其在擴土兼逺之為乎擴土兼逺之不
　已必有窮兵黷武之事我
皇祖雖征朔漠復衞藏非窮兵也不得已也予小子欽承
先志亦既平伊犂定回部靖金川擴土不為不遐兼逺不
　為不備然非敢恃兵之强將之畧而窮黷以遂已之欲
　亦惟是不得已而用之耳幸蒙
天助諸事順成今則夀登七旬亦既老矣尚何所不足敢
　弗以
皇祖之戒為戒乎如是則先儒所謂志氣血氣胥不外一
　理然此理實非佔畢儒生所得同而或有合於我
仁祖垂示萬禩之義乎
　　　戒得堂後記(辛丑/)
　戒得之義於前記言之宜無不盡兹後記何為而作也
　曰前記之義盖言其欲得兹後記之義乃言其已得欲
　得者有形得與失任彼其過小已得者無形得與失任
　已其過大兹後記之戒所以不可不謹不可不作也夫
　已得則有形而吾謂之無形且曰任已而其過大者何
　試以吾之所得者言之平伊犂定回部靖金川不為不
　遐不為不備是皆有形者然而消息盈虚之理滿損謙
　益之機伏於無形茍有或渝復隍隨之故戊寅之嵗作
　勒銘伊犂之碑於凡栽培傾覆之道屯種萬里外非計
　之得三致意焉至今亦廿餘年矣荷
大之寵疆宇日以安耕闢日以廣方敢言有形之得而吾
　心之慄慄危懼於無形以戒夫或有所失而不能保其
　得全之意豈謂此一記遂足以息吾肩而䣃吾責哉亦
　惟日慎一日以待吾歸政之日而已爾
　御製詩
　　　題戒得堂(辛丑/)
書堂昨夏始經營蹕駐宛看此落成攻匪庶民大雅異
　戒惟老者魯論精庭餘古樹全鋪䕃堦繞新花自放榮
　雖曰殷勤曽著記(得通皇祖聖夀望七時嘗鐫戒之在/    用小璽庚子駐蹕山莊作書堂)
　(於清舒山館之左因題曰戒得堂並/為記以闡    皇祖垂示萬禩之義)斯干爰處愧猶生
　　　題戒得堂(壬寅/)
　泐筆壬寅尚欠詩山莊蒞止已多時曽無
羲畫高輝字(是處為新構故無/    皇祖御書)宜有藐躬祖述詞(見堂/記)雨
　鮮庭莎録猶淺雲生峯樹白徒披即今亟望甘霖得此
　得又安能戒之
　　　問月樓(辛丑/)
　室宇近東山見月遲他處因之置層樓㡬(去/聲)以先瞻顧
　假使登西山先斯早亦固自笑同孟語五十步百步問
　之意在兹青蓮非所慕
　　　問月樓(壬寅/)
　東嶺鬱嵯峨高樓出樹科每因先見月最愛俯臨波弗
　計滿和半多供吟與哦如誠云致問不離(應作去聲/讀見月令)畢
　云何
　　來薰書屋口號(辛丑/)
書屋來薰額棟虹每來亦必值薰風五絃揮處歌觧阜
翹仰重華廻莫同
　　來薫書屋口號(壬寅/)
清泠書屋玉壺氷避暑眞稱此絶勝風自南來正薫也
解吾民愠又何曽
　　佳䕃室(辛丑/)
有堂斯有室顯密要相資曼轉步廊接窈深憇席披就
喬(樹也山莊多古樹每就其/下為室致古趣而得佳䕃)為小築得䕃實偏冝㡬暇
無煩暑怡哉學古時
　　佳䕃室(壬寅/)
邇日炎蒸劇都因勿雨然室猶嘉䕃下牕啟爽風延不
必揮羽扇耐堪披􁑨編摛詞惟望澤此是我心懸
　　含古軒(辛丑/)
軒弗設牕櫺而此牕櫺設支則延爽凉閉亦足幽悦挿
架有芸編坐可閒翻閲是中含古意味之趣無竭
　　面水齋有會(辛丑/)
臨水搆書齋水光漾牕裏觀瀾豈不佳而却蔽糊紙因
之設玻瓈通明無隔矣有魚任潛躍有鷺任立起即今
生秋風凉亦避席几障而弗致礙可以契禪理
　　羣玉亭(辛丑/)
山色四鄰曲逕通翼然亭子宛其中設如策府方羣玊
枕葄興心亦不窮
　　題鏡香亭(壬寅/)
　　戒得堂後廡臨池荷花盛開因名之曰鏡香亭而
　　系以詩
堂隂半𤱔方塘鑿此鏡由來不藉磨底事座間香撲鼻
知因亭畔籟吹荷馥馡非爇沈檀鼎紅白是鋪錦繡窠
設以花中擬君子得之豈合戒其多
　　得趣室
大食玻璃牕牖糊千巖萬壑景來輸坐㸔罨畫無窮趣
得自他乎得自吾
　　詠戒得堂牙刻九思屏(壬寅/)
書堂接軒廡因敞設清防牙刻鷺乾數(鷺鷥數九盖/寓九思之義)圖
兼蓮萃芳前三詮以補後九寓誠良終日得思義原同
戒義長

　　春好軒　萬樹園東南濵湖軒五楹
御題額曰春好軒嘉樹駢羅文石碁布當
　清蹕經臨多在夏秋而麗景暄妍和風韶暢萬彚熙
　　怡如在恒春
化字中也内楹額曰花際霞峯聨曰上塞寄遙情煙雲
　　入畫南榮開勝覽花鳥知春後為永佑寺浮圖撑
　　空影在庭際軒後一亭額曰巢翠亭
御製詩
　　春好軒(丙子/)
年年清蹕傍秋巡那值東風入座新忽笑拘墟寧謂是
階前粲者豈非春
　　春好軒(己夘/)
地是恒春地莊原無暑莊仙林萬古秀真卉四時芳送
語禽如識躍潛魚不忙文聰虚且静敲句坐因長
　　春好軒(庚辰/)
清暇偶憇文軒標題兩字堪論依然甌香硯淨而無花
　馥鳥喧落葉亂填書帙鳴鹿已懶苹原(鹿過時/則不鳴)莫謂芳
　菲節逺貞下行將起元
　　　春好軒有述(辛巳/)
　兀為四徳長仁實四性君以此言四序了知都是春蘅
　臯構廣軒棟宇樸且淳每來雖凛秋生意常懷新猶憶
　孟子言萬物備我身藹如可云息盎若當以純願言敷
　惠和躋臺薄海民
　　　春好軒題句(壬午/)
　四圍錦簇霜枝麗一院芳含秋卉新都道仙莊稱避暑
　寧知勝地有恒春能言鳥起閒翻影入夢蝶來香滿身
　萬物熙熙遊化宇至今總是戴
堯仁
　　　春好軒題句(癸未/)
　秋則常來夏偶居冬曽駐為(去/聲)宴員渠惟餘春未六騶
　到黙識元為(平/聲)四徳初樹張(去/聲)葉皆由英始花彈苞總
　覺韶如羲經註出真消息不用韋編更展書
　　春好軒(甲申/)
春好如何好好於想像中每來率秋月亦自有花紅萬
物一生意四時總化工定期目撃者寧不付東風
　　春好軒(丙戌/)
花開花落自春秋繞砌繁英灧露稠試看蜂忙與蝶亂
寧知時序有遷流
　　題春好軒(丁亥/)
天高氣爽湊蕭晨繞砌繁英灧露新軒外又慿七月景
胸中常養十分春蝶薫翅紫花間栩鹿戴茸黄林際馴
(鹿角戴茸黄色尚未出尖則不甚肥必/俟秋深氣􁧈然後牝牡合羣可即鹿矣)且自對時玩生
意无虞慢擬傍巖廵
　　題春好軒(壬辰/)
今年先到逮半月已是東皇駕早還訝是虚名題玉額
每教過節叩雲闗三庚散步渾延爽七字搜吟聊趂閒
菊放九秋荷六月春光無日不人間
　　題春好軒(己亥/)
早來或夏遲冬偶恒此當秋弗遇春問我一言何謂好
曰他四徳首惟仁胸中常養十分盎砌下試觀衆卉誾
生意各懐即元長(上/聲)其間責實已名循
　　巢翠亭(丁丑/)
喬柯翁蔚一亭幽雲海中間不繋舟謾道秋風紛葉落
檐間意足翠隂留
　　巢翠亭(己夘/)
灌木嘉隂翠尚濃虚亭聊且失干峯前年惜翠心何似
(丁丑詠此亭有漫道秋風紛/葉落檐間意足翠隂留之句)流水行雲勒壁踪
　　巢翠亭口號(癸未/)
喬木千尋疎落落翠如圓布緑油幕凡禽其杪安敢棲
只宜放出籠中鶴
　　巢翠亭即景(甲申/)
重翠隂中一笠虚巖棲訝可喚巢居斯之絜矩未能信
風俗何曽太古如
　　巢翠亭(丙戌/)
喬樹四週圍一亭在深處秋來翠尚濃佳隂緑雲布習
習時奏籟泠泠亦滴露森森既惬望寂寂還澄慮即境
擬巢窠可似香山悟
　　巢翠亭(壬辰/)
盖影喬林萬葉交虚亭擬唤翠雲巢坐來九夏多寒意
那更唐詩讀孟郊
　　巢翠亭口號(己亥/)
葉雲濃佈翠婆娑巢意無殊安樂窩遐想穴居野處世
一亭猶覺此為多
　　巢翠亭(辛丑/)
喬樹中間八柱空翠雲櫛櫛䕶籠葱巢居雖以為亭額
慚愧時無上古風
　　巢翠亭(壬寅/)
雨濯林枝萬翠交良禽擇木稳而巢虚亭却似不相讓
無意其中有意包

　　　静寄山房　環澄湖踞平阜䆳宇穆然淵静門南
　　　向牓曰月色江聲中為静寄山房聨曰雄筆振清
　　　詞追賞得煙雲之趣佳辰逢勝景乘閒探邱壑之
　　　奇軒網虚明簷楹清寂又内為瑩心堂額曰閒止
　　　聨二曰自有山川連北極天然風景勝西湖曰取
　　　歡知仁樂寄暢山水音又内為湖山罨畫聨曰水
　　　當牕面天然白山接林端分外青並
聖祖御題山房宛在水中而旁環萬峯以静寄名者歸動
　　　於静合知於仁伏誦
　宸篇人生而静天之性山古以深日亦長
聖心寄託悠然如見矣
　御製詩
　　　静寄山房(己夘/)
　碧草白沙步野塘槐隂還有讀書堂人生而静天之性
　山古以深日亦長那慕征僑學仙術惟希周孔養心方
睿題咀嚼義彌永縱覺瞠乎敢不蘉
　　静寄山房(辛巳/)
六根意無定出入刹那頃與其寄於動寧教寄於静静
固不在外亦頗觀乎境不然佛成道奚在明星耿山房
翠㣲間而帶清溪泂花木脱凡姿禽魚契平等大圓鏡
智中吾將事清省
　　静寄山房四題(辛巳/)
　　　假山
翠扶青蔚圍孱顔那藉疊石於其間信知小許勝大許
誰云假山非真山世間真假已紛矣棗葉湏彌寧繋此
却看嶷然㡬岫中時有英英白雲起
　　　魚磯
列谿之魚鮮且碩坐磯學釣藉苔席得魚固佳否亦可
意在山青與水碧吕望釣得為公郷嚴光釣失仍得名
擲竿大笑非吾事不如放去任闖萍
　　　秋英
我愛秋英勝春英春英木本秋草本草也猶能芳颯時
　固勝木逐韶蕐逺堂前堂後羅丁星冷黄悽紫難為名
　山蝶入叢看不見飛上研山滿案馨
　　　　樝棃
　山中有樝秋已熟閒庭自落聲簌簌野果含霜味亦佳
　何必張公珍大谷朔桃期棗總虚譽鳥啄鹿銜那禁渠
　英嗤傖父饋酸味酸味回甘甘有餘
　　　静寄山房(癸未/)
　山房却在水中央緬想
當年趣寄長詎獨塵祛清浄界真教道愜知仁鄊成隂喬
　樹天然爽過雨閒花自在香謾説田盤此數典(盤山十/六景縂)
　(名之曰静/寄山莊)會心何處不
羮牆
　　　静寄山房(丙戌/)
　軒楹臨水裔水在萬山中不盡智仁趣由來氣味同
至人歸静寄百世仰
鴻功試看靈臺闢寧因遊賞攻
　　　静寄山房(壬寅/)
　向浦碧波臨循隄芳徑尋静專玩周易寄勝仰
堯襟釋躁藴醇粹含虚悦湛深田盤此數典肯構永銘心
　　　静寄山房二詠(乙未/)
　　　月色江聲為避暑山莊三十六景之一其中堂扁
　　　曰静寄山房
皇祖御書也敬成二律以志景仰
　纔見錘峯側忽升璇宇空萬方含一照卅景與俱融(三/十)
　(六景舉/成數也)塞樹標丹緑野花紛紫紅色皆有所藉月固不
　居功露共
堯年灧魄懐謝賦沖千江歸至静那論印來同
　　　　右月色六韻
　河水非江也江聲到處流西岷寧地限武列有川悠觸
　石響随作落灘韻未収五音足概耳六律可同不喻鑑
　思唐語觀瀾娱
舜眸遊波去無寄無寄却是留
　　　　右江聲六韻
　　　静寄山房(丙申/)
　山館别清舒山房臨静寄無過一溪隔過橋數武至嵗
　乆庭樹喬雨後樹隂翠葉蟬無躁音藻魚有潛意率足
　静以觀而寓寄之致
　　　静寄山房有會(己亥/)
　山房額静寄
聖藻義仰尋寄静意猶小静字義實深寄於静為逸片時
　圖娱心静亦寄應會兩儀互為斟動之寄易知静之寄
　難諶設能體静寄大公因物任是真隂陽撰詎悦山水
　音
　　　題静寄山房(庚子/)
　山莊無不静是處静無過逺俗遙遮嶺澄懐近繞波最
　宜讀周易况值幸時和寄興非闗動
神堯詔我多
　　　瑩心堂(乙亥/)
　煙波淡以如
奎藻光猶宛繹思惟服膺將為出治本
　　　瑩心堂(戊寅/)
　䟽榭碧湖中澄觀若鏡空最堪窮理趣可以令機融望
　去寥蕭野披來颯㳫風一輪端正好朗照此心同
　　　瑩心堂(己夘/)
　秋湖四面古堂深
寳額雲楣號瑩心政本不惟操治鏡理源兼可滌塵襟波
　涵玳箔虚無色風入霞衣萃蔡音
臨董書㸔原勝董(堂中董書皇祖御/筆臨    猶存)敬思
當日惜分隂
　　　瑩心堂(庚辰/)
　平湖候冷碧波凝颯灑冬堂又絶勝自是瑩心多好會
　那更(平/聲)真對玉壺氷
　　　瑩心堂(癸未/)
　塞水滙成湖軒堂湖上圖印心澄到底謀目趣偏殊鏡
　裏真如是旃摩那藉夫敬窺
題額意出治寓深謨
　　　瑩心堂(甲申/)
　萬機惟一心堯典曰明欽譬以旃摩鏡猶之模笵金虚
　堂池上静秋水面前臨翹首瞻
奎畫
聖人詔我深
　　　瑩心堂(丙戌/)
　堂圍緑水瑩心清樹態山容漾影明欲效冲虚為鑑照
　妍媸祗任物來呈
　　　瑩心堂(丁亥/)
　碧静林堂渌水潯
羲文觸目玩辭深𬗟懐
四海規為鏡敬識
千秋照在心
恩擬汪洋垂自昔繼勤夙夜勉從今山莊嵗嵗聰聴近豈
　是無端為(去/聲)豫臨
　　　瑩心堂
　水心構書堂即以名瑩心堂瑩斯誠易心瑩義實深茍
　非體危㣲率為(去/聲)私欲侵一指蔽當前泰山不見岑動
　静貴交養内外胥用欽
奎章每敬繹
昔訓恒垂今
　　　瑩心堂(癸巳/)
　青山遙映戸碧水近縈門花錦麗非艷松濤静不喧江
　淹􁐏間詠樂廣傳中論方寸常求瑩斯為出治源
　　　瑩心堂(丙申/)
　四靣水圍鏡一庭山敞襟書堂幽致静暇日步延尋會
　意道堪味循名實可吟瑩心思治理
睿藻示人深
　　　瑩心堂(壬寅/)
　塞垣艱致水此處水周堂心喜清波瑩目欽
聖藻煌月臨真澹沱風入總文章澄志非無事萬㡬静答
　忙

　　煙雨樓　如意洲北舊名青蓮島建樓五楹
御題額曰煙雨樓聨曰百尺起空濛碧涵蓮島八牕臨
　　𣺌瀰澄印鴛湖樓四面臨水一碧無際每當山雨
　　湖煙頓増勝概嘉禾咫尺宛在中央樓外青楊蓊
　　蔚搆屋三楹曰青楊書屋山頂有亭翼然曰翼亭
　　溪傍搆齋與青蓮島相對曰對山齋
御製詩
　　題煙雨樓二首(辛丑/)
攜圗去嵗興工始斷手今年蕆事勤數典可知自元璙
賡詩更以憶陳羣(烟雨樓本錢元璙所創為嘉禾勝蹟/向年南巡屢次經臨時錢陳羣在籍)
(賡和頗多樓中並有陳羣/書趙孟頫耕織圖詩屏)最宜雨態煙容處無礙天高
地廣文却勝南巡憑賞者平湖風遞芰荷芬
十五年違煙雨樓昨春未免借情投雖然寫景原藏弆
(去嵗寫煙雨樓圖一貯内府一/存浙江兹于山莊内肖圖為之)莫若肖形可詠遊底論
南呉及北塞敢忘後樂與先憂凴欄俯視清泠鏡武列
鴛湖異水不
　　　煙雨樓四詠
　晴為煙則隂為雨羃實浮空淡蕩然盈手無形還不濕
　試嘘分半又凝全飄飄初自鼎頭裊漠漠旋從簾角連
　承徳朝炊萬家起(熱河自民便皇祖肇建山莊有萬家/烟火隨    之句今將百年樂利)
　(北貽庥屹然京/  一大都會矣)至今樂利沐
堯年
　　　　右煙
　大斯霶霈細霏㣲總助樓中潤景祈春望其興恒未至
　(春多望雨時尚/未至山莊也)夏愁已甚冀無違豈常㕍塞豫而樂此
　似鴛湖是也非暑雨自多怨咨者思艱每用緬
前徽
　　　　右雨
　青蓮島本水中央石刻三言
聖藻煌(是處本名青蓮島/煙雨樓即築於此)接壘假山因綴景相資髙閣作
　清防玲瓏頗具邱壑勢咫尺寧勞笻屐忙掩映四隣真
　者在不知孰幻孰為常
　　　右假山
借詢樹以若為真獨十八公名亶循駐島應從疏仡代
得朋惟有大椿隣煙恒冬亦雨恒夏月自秋而風自春
摩詰後生猶絮語奚稱種作老龍鱗
　　　右真樹
　　登煙雨樓即景
為喜嘉禾樓望意搆樓玊塞俯澄瀛適當煙雨呈暑景
便拾級梯攬潤情去嵗巡南因肖北今朝責實果循名
循名可耳無須甚時我心中正盼晴
　　題董誥煙雨樓圖
素壁詞臣命寫圖遂看即景貌鴛湖是煙是雨真無定
為北為南了不殊何必避嫌云著相果然入妙協清娱
春巡昨况分明在依戀民情畧繾吾
　　寫煙雨樓圖用去嵗煙雨樓圖詩韻(此亦弆懋/勤殿者)
曽兩圖臨米(昨嵗仿小米為煙雨樓圖凡二/一弆嘉禾本處一弆懋勤殿)怱怱已過
時兹於塞之浙亦復畫而詩那辨異同鏡都饒煙雨絲
函三原是一舊韻偶賡之
　　煙雨樓對雨(壬寅/)
西南雲起有雷鳴眨眼天中雴雨傾竪灑横排函暢意
繁弦急管莫形聲八牕那得珠簾捲四宇紛披銀竹晶
畧釋渇憂生逸趣高樓今日善循名
　　煙雨樓晴望(七月/朔日)　(壬寅/)
新秋今日逢月朔月朔晴占一月諧便與登樓聊騁目
可知霽景正開懐錘峯㡌嶺縱横影蓮島鴛湖借助佳
何必循名曰煙雨八徴洪範駐無乖
　　煙雨樓秋望(壬寅/)
玉露金風爽素秋聘懐更上一層樓千林日閃畫初展
五榖雲黄寳逮収鶴意喜高駐空唳(山莊之鶴清曉每/飛鳴雲際而翔集)
(不離本處盖鶴喜高/空而栖止有定也)鹿聲試朗出巖􁇔嬴他攜李惟春
望豈識山莊澄景遒
　　青楊書屋(辛丑/)
塞上之樹多青楊或亦名之為小葉閜砢拔枝干青雲
　亦不知經㡬千刼適構書屋於其下蔽虧天日森􁣚㙷
　曰古寧非牧馬塲曰今乃半攤書篋文何幸武何弗幸
　喬枝率附兩無渉
　　　青楊書屋(壬寅/)
　玊塞青楊殊白楊櫛櫛銀雲葉獨小其下樸屋搆三間
　樹老因之屋亦老太古以來風月枝秋與吟蛩春與鳥
　却笑建木及靈椿等閒名被人間曉
　　　翼亭(辛丑/)
　嶮巘入巖扉縁梯上翠㣲假山真結搆四柱據巔巍歐
　曰有翼臨劉云無翼飛於是有無間吾將觀其㡬
　　　翼亭(壬寅/)
　山頂有亭臨翼然聚名遂與額楣懸由來惡㫖殊六一
　却以樂深擬智仙
　　　青蓮島歌(辛丑/)
　山莊舊有青蓮島峭峰三言泐
聖藻借問島上何所有千年之松五色草詭石破硪坡曼
　延襟帶塞湖波浩𣺌塵跡不到舟可通方之蓬閬奚邇
　藐我欲肖為煙雨樓相度無如此地好飾云肯搆何敢
　當景仰高山樸為寳作歌敬詠青蓮島
佛口所宣
佛手拈一部蕐嚴真義了
　　　對山歌(辛丑/)
　煙雨樓傍構溪齋靣靣波光罨紗牖而我名之曰對山
　對山之義人知否齋前堆石頗􁫧瓏如堂如霍如岡阜
　雖非取於太湖遙塞巒為我藏斯乆取之無盡用不竭
　明月清風與共友粗皮詭質戴蒼苔樹根受氣仍盤紏
　待其抽枝並發葉何異四隣舊林藪彼以大稱此小勝
　真何必是假寧否坐向屹□一囅然聊學恭軍為享帚
　　　對山齋(壬寅/)
　山莊無處不小齋而齋對山特名此却非崇岡峻嶺叢
　青蓮島上數峯耳詭石玲瓏假借堆乆假不歸則真矣
　大者勝弗如小勝濟者勝應悟是理
　
　
　
　
　
　
　
　
　
　
　
　
　
　
　
欽定熱河志卷三十五
欽定四庫全書
欽定熱河志卷三十六
　行宫十二
　　緑雲樓
　　創得齋

　　緑雲樓　越湧翠巖有樓聳峙地當西峪為瀑源
　　所自出深林修翳緑影参差叠嶂層雲滃然四合
　　額曰緑雲樓聨曰泉臨香澗落峯入碧雲高旁三
　　楹虗敞隠映樓畔額曰木映花承聨曰風裊爐煙
　　移晝漏月臨書幌正宵衣又前三楹額曰水月精
　　舍聨曰空澄正印虗明體摇漾又宜流動情並
皇上御題西南與珠源寺近水月清蕐翠洗山光鏡澄
　　林影耳聆目遇誠造物者之無盡藏云
御製詩
　　緑雲樓(庚辰/)
就崖搆精舍出樹得高樓騁望天無際憩身雲上頭拂
簷鳥影瞥隔谷鹿聲呦自是常如此我來興偶投
　　再題緑雲樓
初來緑樹蔚層甍為愛新樓輒命名一月往還看突兀
恰随天末與同征
　　題緑雲樓(辛巳/)
巖齋領要即如樓况是真樓在上頭澗葉巒枝皆蔚翠
朝嵐夕靄却澄秋心閒乃自雲閒得逸趣都因緑趣投
何必沈家誇八詠千年風月占興州
　　緑雲樓(壬午/)
出樹聳高樓緑雲尚爾稠蔚青俯足底繚白見山頭愛
此非為雨憐他幸傲秋何來紅數㸃不擬再逥眸
　　緑雲樓(癸未/)
小樓臨樹杪萬葉正縝紛高處原無暑俯來總是雲松
風涼颯沓花露氣氤氲棄日觀書史恧哉尊所聞
　　緑雲樓(癸未/)
書樓拾級意為欣斂盡秋雲俯緑雲恰展韋編讀初六
謂應陶侃惜加分
　　緑雲樓(甲申/)
小樓峭崖巔崖高樓益迥上下一緑間恰似雲垂影弗
雨雅宜晴含風亦惟静鹿蹤暎日迷鶴聲依露警開窻
因展書趣在羲皇境
　　緑雲樓(丙戊/)
樹葉猶然密似雲秋暄濃蔚緑氤氲何當頃刻為霖雨
菜圃蕎田望正勤
　　緑雲樓(丁亥/)
秋前密葉尚敷紛試上書樓俯緑雲正喜千林翠如滴
誰教一縷白仍分近帷已潤芸青色逺嶠還封螺黛紋
祗有鹿聲藏不得呦呦時共隠芝聞
　　緑雲樓(戊子/)
緑樹偨池近逺岡翻風葉葉送㣲凉山田遙見罫方者
却喜雲容欲作黄
　　緑雲樓(己丑/)
豈礙雲閒去不留山樓猶俯緑浮浮非縁貪看林嵐致
凉送清風滿意投
　　題緑雲樓
近嶺遙峯濯黛紋雨收花木衆香聞乍來今嵗如昨嵗
飛去白雲餘緑雲樹密𫝊聲禽喚侣泥融留蹟鹿過羣
山田早晩都占稔登眺因之意亦欣
　　緑雲樓(壬寅/)
天上雲閒候山中雲尚稠四隣全是緑三架恰宜樓日
處色無定風間韻若流塞田又殊致黄染欲登秋
　　題緑雲樓(癸巳/)
層甍㨿崇嶺乘暇試登樓始訝俯雲表旋思出樹頭界
來白㣲逺望去緑還稠底事頓生戀西風已報秋
　　緑雲樓(甲午/)
莫謂雲閒矣斯雲緑重不緑圍羣嶺腹雲接逺峯頭級
始今朝拾句應五字留到來過(平/聲)兩月虗擲笑何由
　　緑雲樓(乙未/)
夏木方張王(二字皆/去聲)山樓未寂寥三間恰臨迥一碧直
連霄肯使豐隆擅還贏王母謡天風與流盪解令暑全
消
　　題緑雲樓(丙申/)
巖樓出樹枕層椒横嶺豎峯拱近遙却是仙莊到彌月
纔教迥級拾今朝昨年新句成陳跡一晌㡬餘樂景撩
忽訝丹邱如可遇遨遊原在碧琅霄
　　緑雲樓(己亥/)
樹既幻稱雲雲復幻稱緑緑本非雲色雲豈真樹族是
因假藉名非有惡知木真幻及是非惟偶託名目萬事
似此多欲數(上/聲)難更僕
　　緑雲樓(辛丑/)
迴廊曼轉接書樓萬樹偨池翠欲流咨爾緑雲莫張王
(二皆/去聲)可知時節已新秋
　　緑雲樓(壬寅/)
巖樹雖高樓更高近林逺樾景無逃緑雲設與山雲合
嘉􁨭即應大霈膏
　　水月精舍(庚辰/)
精舍花宫側襟崖復帶溪松風亦常聴水月乃全提千
一何分合虧盈總筦倪憑觀纔擬議魄影倐横西
　　水月精舍
冬月颯可憐塞水寒未凍巖齋一再登俯暢誠堪弄心
掬不以手鏡光翻在棟氷魚潛罷躍谷鳥啽猶哢聖教
標清蕐因之緬鸞鳯
　　水月精舍(辛巳/)
月是中秋好水當白露澄因縁真罕遘俯仰恰兹憑朗
照大千界飛流百道氷花宫畔精舍静對佛心燈
　　水月精舍(壬午/)
臨水有山崖崖巔小築齋波心常得月座上恰宜懐半
滿都無礙古今鮮並佳六情淘洗盡剰祗静因皆
　　水月精舍(癸未/)
月在天中水在湖不離不即那同殊謝他恒印千而一
到此堪知有若無且喜小年風自爽漫言清夜景常孤
亦思駐乆應偷暇試證分明或可乎
　　水月精舍
遲開隄畔舫且坐嶺標居仰見天心皎俯含水面虗今
朝名實副前月約期如(適作有亦思駐乆應偷暇/試證分明或可乎之句)何事
曽恭指綺言習未除
　　水月精舍(甲申/)
水本月所生月復水中含精舍㨿巖標得一還兼三我
來每值晝清蕐曽未覘咄哉循色相了無契理談
　　水月精舍(丙戌/)
尋常豈不往來見為在巖端到却稀亦以致佳故多處
因之返已頓知非澗邉水暎座無滓松下月臨牕有輝
詎獨清蕐滿襟䄂神心直欲契精㣲
　　水月精舍(丁亥/)
巖上書齋俯澗溪水聲月色帶高低㡬曽佳夕頻探景
祗趂餘閒偶覔題貞觀(去/聲)兩言出想像南蕐六卷識端
倪清宵試問饒何物沙岸紛紛印鹿蹄
　　水月精舍(戊子/)
丹崖俯緑水精舍築崖巔秋仲方言到西南新月懸清
蕐連上下逈意泯蹄筌元奘勤詮釋安知指上禪
　　水月精舍詠新月(己丑/)
架屋據壁巔開牕俯溪靣秋水正澄清秋月復新見影
未深林飛光已真金鍊圓固上下圓半亦上下半雖然
全體在示沖偶隠現
　　戯題水月精舎(壬辰/)
精舎迥臨巖上頭野灘潦水潄巖流一彎新月浮波委
那識人間夏與秋
山莊彌月此初來來亦非逢水月皚題額檐端似虚設
笑予竟屬若為哉
　　水月精舎(癸巳/)
精舎臨石壁塞湖渟壁根名之曰水月崇情寓文言偶
來每即去夜景非所論付與玻璃牕虚明恒此存别有
會心者輪匡未留痕
　　水月精舎(甲午/)
西日欲下山弦月正在水虚牕所恒見而我偶值此浮
光接清蕐妙趣含至理誰知流盪間屈指中秋矣
　　水月精舎(乙未/)
峭壁十尋溪帶底上築精舎俯清泚名曰水月已有年
春魄秋蟾恒在裏我惟偷暇偶一臨㡬曽玩彼影娥美
軒楹真是善循名我所見乃虚名耳尋思若此者多矣
　　水月精舎(丙申/)
精舎溪邉搆翠㣲俯臨逺眺興遄飛三間雲閣清含潤
四季氷輪朗映輝看鹿遊寧闗逺害同鷗狎那藉忘機
兹來更有便宜處籌筆無勞月下揮
　　水月精舎(己亥/)
巖頂架精舎其下俯溪水溪至此而寛雅稱銀蟾委豈
必泛舟棠祗須倚牕綺然而於月夕則從未憑此如是
何為名寓意而已矣
　　水月精舎(辛丑/)
精舎據厜㕒一灣碧水披對宜月光皎來每午過時祗
自存其意因之屢有詩然而牕俯際非即亦非離
　　水月精舎(壬寅/)
平岡上搆舎其下臨碧水水與月契反題額乃所以然
必當夕遊方可領其美我則偶乗興日中率莅止是乃
寔孤名曰寓意而矣

　　創得齋　西峪最深處踞山為屋三楹曰創得齋
　　其後右偏為樓三楹額曰夕佳千峯夕照義取陶
　　詩前小樓二楹曰枕碧室内牓曰一塵不到門外
　　長松竦肅石林嵯峨悉成行列蒼顔古色罩絡羣
　　峯之表岫壑冲深磵橋宛轉每
㡬餘攬勝即景會心妙趣當前都成剏獲矣
御製詩
　　創得齋得句(庚辰/)
去年即鹿至山隂詭石蒼松悦可心小築書齋稱創得
欣逢秋日此經臨軒楹雖早胸中寫圖畫真從物外尋
記取拈毫最初句從今有暇便來吟
　　再題創得齋二絶
巖齋創得可人心㡬暇重教䇿馬尋不是無端適遊興
邇來性漸喜山深
石橋㡬轉沿山澗雨後淙淙響暗泉萬綠叢中拾級到
齋窻俯挹樹梢煙
　　剏得齋(庚辰/)
入山不見墅到墅忽臨山依古松為幄疊蒼石作闗既
深斯悦性惟静可怡顔阿那丹臺表容成想像間
　　戲題創得齋(庚辰/)
剏得景得創頻來輒有詩民焉寄淳檏吾尚愛新奇風
嶺松落子霜坳鹿引兒自然塵俗逺心與許巢期
　　創得齋得句(庚辰/)
溪山深處愜幽探礀道頻驅小步驂人面峯開墅忽到
樹頭樓出景全含掀籠放去沖霄鶴捲幔招來落嶂嵐
五度經臨詩六首笑看剏得作陳談
　　創得齋(辛巳/)
松下石門僻巖端栢棟深初來即創得觸目総怡心山
静有餘趣秋雲無定隂經年彈指頃應與暢幽尋
　　再題創得齋(辛巳/)
昨嵗初得齋即景名以創前日乃重來額已題簷上今
朝復著句熟處誰能忘創得自千秋日新無故狀
　　再題創得齋(辛巳/)
路轉峯迴得石闗巖齋小坐眄秋山目同碧宇朗無盡
心與白雲散以閒暖勒疊林猶緑緑潦収幽㵎尚潺潺
來經慣矣疑始遇信有移情是此間
　　創得齋(壬午/)
了知深谷有山房䇿馬西峯下夕陽今嵗初來即創得
昨秋熟處已將忘鳥吟花笑自餘樂月白風清無盡藏
婪熟固欣宜晩稼愛他嘉䕃亦乗凉
　　創得齋(壬午/)
創得得三載每來輒惬情巖松作屏障澗水奏竽笙幽
籟千般謖夕陽一片眀奇觀又始遇覺未負斯名
　　再題創得齋(壬午/)
小憩永恬居言入西崦路林霏繚而深一步奇一步澗
餘九夏氷峯有千年樹山齋逺不見石門近忽遇創得
真創得勝㮣紛來輸萬景供(平/聲)知新五言當(去/聲)温故
　　題創得齋(癸未/)
知有幽齋倚碧峋山蹊熟路可遵循由來創得成先得
一切名言底是真
石門進更步松巖静色寒聲迥不凡誰道山中能駐景
午峯日影訝西銜
　　再題創得齋(癸未/)
野橋纔過石門邅仍步丹梯百級高塵世煩囂那許到
祗聞謖謖泛松濤
鶴依階側鹿牕前借問斯為㡬洞天却笑劉郎非解事
勞勞海上去求仙
　　度西嶺遂至創得齋(癸未/)
登高一步艱就下片時易過嶺未逾刻山齋業已至搆
築弗擇向随宜為㸃綴不入水衡度乃具巖居致階前
有古松盤盤嘉䕃䆳小坐屏諸營以觀萬物備
　　題創得齋(甲申/)
石門重此步清秋齋室猶然峯上頭庭際松排若張盖
階前雲布訝乘舟愛山不盡供詩料樂水惟清與性投
一晌徘徊旋復去祗饒粉壁又題留
　　剏得齋(乙酉/)
仲秋候覺凉度嶺向西陽數武巖齋是隔年别興長不
頻來即剏有所得應償歴歴壁間什聊因騐景光
　　過西嶺遂至創得齋(丙戊/)
栴檀林已據崇椒西嶺明知路匪遙事半倍功因命駕
秋清夕照此憑寮今朝重得寧非創去嵗迴思亦若飄
箇裏定當有仙在不同道耳笑難招
　　再題剏得齋(丙戌/)
階下亭亭松作盖故應涼䕃滿庭中銜光更見西峯日
送爽偏來北牖風一陣花香引煙蝶㡬叢草細唱秋蟲
誰云創得得已乆佳興畨畨致不窮
　　肩輿至創得齋憩坐得句
路入深山更向西心儀創得一攀躋遵其徑曲觀其徼
知我松喬盡我徯拂座有風皆颯颯霑衣不雨亦淒淒
今秋又此初吟句原未楣間負却題
　　入谷遂至創得齋(戊子/)
今朝值偶暇遂擬窮幽賞西崦有山齋經年結予想沿
縁蘿薜逕熟路攀而上喬松逺即見樸屋近猶仰到來
一撫榻衣袂為之爽三幡忽欲息十笏尚疑廣底事云
創得率以忘已往
　　由西峪遂至創得齋因題句(己丑/)
尋勝巖蹊乗夕凉已踰半月駐山莊明知創得非新得
熟處難忘却易忘納嶂窻中猶罨緑種松階下漸成蒼
年來結搆㣲嫌富即景雖欣愧不遑
　　遊創得齋得句(庚寅/)
永恬居西北去入谷乃創得(齋/)以其極幽隘不數(入/聲)尋
路仄今朝至山居斯則近咫尺半途而即迴山靈笑孔
棘谿壑歴數曲趣已殊胸臆人面起峯稜石根出泉液
初訝向未逢徐悟夏霖積琮琤珠玊滴隠現雲巖泐其
色固無定其聲亦誰識韶韺廟堂韻非也仙樂格所得
又為創五字弗能黙
　　創得齋(辛邜/)
石溪往往響流泉泉盡峯迴門靣前誰謂山齋得已乆
今朝又創豈非然
高下巖松翠䕃籠後凋不改鎮童童於斯漫擬得非創
亦有新責鬛與鬉
　　創得齋(壬辰/)
兩峯夾路極崔嵬一月餘兹始到來齋與秋光皆創得
可能不為(去/聲)小徘徊
谷繆山縈不易窮永恬已在半途中退而弗進實自畫
率可悟夫為學工
澗葉巖柯翠潤披新紅一㸃綴高枝拈毫觸目皆新會
却是常年得句時
　　創得齋作歌(癸巳/)
翠重青邏相縈紏尺寸殊觀蔽林阜石泉可聴不見形
山嵐欲把還盈手丹梯宛轉歴百層澗橋過處豁崖口
喬松之下見書齋創得非創得斯乆僕人攀陟無乃勞
坐以撫帖聼憇取欲聞花馥近臨階為納風凉敞開牖
好鳥選樹緩緩鳴馴獸遵蹊欵欵走委宛窈窕廓而深
由來是我藏詩藪
　　沿嶺降創得齋再題
自東而升齋據上由西以降齋居下西北高而東南卑
山河萬古形非假兹升西北降東南齋在嶺腰固卑者
因知鎡基必待時前畨攀陟為勞也
　　再題創得齋
松下山齋倚翠嶠弗頻至以棧蹊遙小遊適喜仲秋暇
歴數應過十九橋(自瀑源口至此溪谷/縈紆凡過十九橋)咫尺懸居開月
宇泬寥蕭景會晴寮西成有望軍心定(今嵗各省奏報/約計秋収分數)
(均在八九分以上可慶屢豐而軍營自阿桂全師退駐/翁古爾壟豊昇額仍駐宜喜軍心大定只候新兵續到)
(為收復小金川及/進勦金川之舉)略得閒情韵句調
　　創得齋六韻(甲午/)
肩輿入山逕喜静不言長曲彴泉鳴隠深林風度凉便
因排石戸聊與憩松堂碧宇流雲活青楓過雨香今來
　實剏得昔去合相忘却笑餘結習閒中摘句忙
　　　肩輿至創得齋因而得句(乙未/)
　永恬至創得已占途之半事半而功倍豈必中途返(叶/)
　肩輿遵巖蹊宛轉形常換左溪右則山右岡左必澗峯
　迴水流處率有板橋貫如是歴數橋(自永恬居至剏/得齋凡十橋)巖
　齋前忽見一以憩僕役一以試筆硯峯態與林姿繢情
　供几案然宜祛藻辭拂牋弗輕讃
　　　至創得齋小憩因題句(丙申/)
　肩輿更向西聊乗片時暇峯迴路屢轉峽陡泉常㵼入
　深益窈窕步仄頻上下巖齋亦已到緑隂茂松架謖濤
　送㣲凉於焉憩敞榭泠泠聴漏聲隙影弗少借去嵗所
　吟句壁間陳迹訝
　　　創得齋(丙申/)
　麗正門前送
駕還(九月十二日命皇子等奉廿二皇太后啟鑾緩程而/行留駐至十六日啟程於    日同    聖母還御)
　(園是日在麗正門前/㳟送循近年例也)三朝留駐趂㡬閒野橋㡬曲巖齋
到紅日一窻木榻閑舊得偶來即創得夏山閱罷是秋
山壁題瞥眼廿年事石火流隂黙對間
　　創得齋得(句己亥/)
今朝有餘暇便擬入山深風日宜新霽峯巒是故林肩
輿陟雲磴坐榻俯瑶岑耐可稱得創旬餘始一尋
　　題創得齋(庚子/)
連朝快霽棧蹊乾遂命輕輿尋勝看巒壑漸深愜攬結
齋堂宛在得盤桓今年此日目為創碧宇無雲適與寛
西北金山近咫尺(山在牆外西北為金山東北為黒山/    皇祖詩所云乾地金山坎黒山)
(也/)翠煙含照罨簷端
　　創得齋(辛丑/)
永恬居更向西行岡路威紆最有情㡬轉石溪淙細瀑
千章峯樹晃新晴蝶尋露蕊常翻影鹿食秋苹欲試聲
駐蹕山莊將兩月創來得句副其名
　　題創得齋(壬寅/)
意行茷骫密林穿豁朗石門宛目前㡬曲野橋流水渡
三間迥室倚峯懸到來心境俱澄矣閲過詩詞似幻焉
仍復拈毫寫新會便云創得亦應然
　　枕碧樓三首(庚辰/)
剏得齋㫄樓兩間虚牕納勝枕孱顔山容蒼矣意聊寄
彈指明秋挹翠鬟
種松待老意嫌遲就樹齋成嘉䕃披欲速縱乖鄒嶧論
静觀雅契太原詩
谷口延縁不見樓到來俯視白雲頭蜃牕嫩日宜清坐
樹樹山山牕在眸
　　再題枕碧樓
山樓雖小有迎逢拾級居然枕萬峯遮莫霜林紅染遍
蔚牕松色尚重重
　　枕碧樓(辛巳/)
高與蒼松齊項背静將翠嶺接精神經年權借山公領
今日依然屬主人
　　枕碧樓(壬午/)
老松横谷石溪斜縱入深山却是家巖閣有窻皆納樹
竹鑪無火不烹茶餘多濃翠全因暖著㡬新紅幻作霞
應接萬奇真莫暇分毫方寸那曽加
　　枕碧樓(癸未/)
三間齋閣兩間樓曲榭相通景各投拾級不嫌高可到
開窻恰喜緑方稠雲來氣韻増生動風過音聲解盪流
淡抹濃粧渾欲滴遇欣所以異清秋
　　枕碧樓(甲申/)
一碧憑萬頃是樓非岳陽霜前色猶重風裏意含凉灔
帶秋霖潤晶翻夕照光山田縱遙目却喜有雲黄
　　枕碧樓(丙戌/)
樓枕碧楓林日斜秋未深翻光閃金翠動影䕶嶔崟坐
為(去/聲)乗涼乆登因賞遇臨山蹊歸適可珠勒響如琴
　　枕碧樓(壬辰/)
山樓據林端林葉翻如水一碧真萬頃洞庭不殊此風
與為波瀾霧與為練綺玩之枕席上弗異蓬窻裡所戒
雕朽訓藉悟乗桴㫖
　　枕碧樓(癸巳/)
萬木林中聳峻樓浮于水更緑于油而今欲問躗言者
枕碧何如爾枕流
　　枕碧樓口號(甲午/)
山樓風喜北牕凉一碧林瀛萬頃茫我自宵衣孜矻者
那能高枕夢羲皇
　　枕碧樓口號(乙未/)
樓牕開處迥含虚澗葉峯枝一碧如不肯於斯試高枕
恐妨晝寢𩔖乎予
　　枕碧樓(丙申/)
出樹居然有逈樓扶欄朅爾暢吟眸層層風送碧波泛
不異子荆欲枕流
　　枕碧樓口號(己亥/)
巖樓兩架枕孱顔無地臨乗片刻間擬衆設如稱碧海
忘筌雅似到三山
　　枕碧樓(庚子/)
巖樓叠樹中高出揖寥空似枕碧雲表堪呼顥氣通欲
咨葉有意莫傲緑無窮試看枝梢上星星㡬㸃紅
　　枕碧樓(壬寅/)
齋傍復有樓高出衆林頭過雨青還碧如波泛不流五
言孰今古萬頃自春秋設擬三山近真攜期羡遊
　　夕佳樓(庚辰/)
山中搆室難擇向就卑因迥取合宜小樓三間挹嵐岫
開牕疊樹紛參差紅者為楓翠者栢夕陽返照光陸離
造物為張闗仝畫胸懐全契陶潛詩初經斷手待題額
即以夕佳而命之
　　夕佳樓得句
尋深有渇懐步屧不知逺峭寒薄䆳谷曦光蔽崇巘忽
造剏得齋横樓接廊轉齋髙樓更高一牕冬日滿夕佳
昨命名萬態呈組纂言情陶莫過體物杜猶善而我别
有會含毫欣嫩暖
　　夕佳樓(辛巳/)
天高氣霽萬峯排夕景今朝果是佳却悟此佳不因境
大都憂樂繋人懐
　　夕佳樓
傍晩常教信馬來千峯夕照翠雲堆因縁時節宜留句
又得松窻片刻陪
　　夕佳樓(壬午/)
一谷當西日随宜築小樓開牕延照朗落嶺潑光流霞
熻紅新染嵐浮緑尚稠坐惟消片刻佳趣自千秋
　　夕佳樓(癸未/)
牕對西峯樹萬章高低葉態晃斜陽須臾眀影含蒼意
又喜摇風送翠涼
　　夕佳樓即景(甲申/)
今日登樓正及時千山佳氣暎鬚眉破除思慮歸澄照
五栁先生不我欺
　　夕佳樓(乙酉/)
小樓棲迥緑松釵山氣常看日夕佳原是晩來遊趁暇
因縁時節巧為排
　　夕佳樓(丙戊/)
屋宇向西開常延夕照來有光翻樹底得䕃在巖隈栗
里陶情邈錦江杜句該致佳欣偶值小坐試茶杯
　　夕佳樓口號(丁亥/)
尋常已愛看山氣今日猶欣暢晩晴萬葉輝光一川緑
七言妥貼片時成
　　夕佳樓(戊子/)
山色無不佳亦有夕佳時夕佳其故何凹處縁向西小
樓築此間常受斜陽披金碧翻林葉爓朗而陸離我來
孟秋杪恰如仲秋期坐對不覺暄塞中能爾為
　　夕佳樓(庚寅/)
一牕烘暖日半晌棄㡬閒位置煙霞表依稀佺羡間蕪
存欣近砌葉盡見遙山自是塵氛逺何須更閉闗
　　夕佳樓(辛夘/)
築室随山向山樓所向西故常含夕照因以額前題紫
翠色如幻偨池狀莫齊無殊元亮趣歸去每來兮
　　夕佳樓(癸巳/)
石磴出松林有樓倚碧岑一時思孟譬五字藴陶吟牕
罨層青影庭來空翠隂無塵猶緒語那説净塵心
　　夕佳樓(丙申/)
夏晩猶炎冬晩冷夕佳景最合深秋西南開牖正當嶺
東北倚山舊有樓紅葉都從緑葉染松林特異槲林留
砌邉更喜黄花放一幅陶家畫總収
　　夕佳樓(己亥/)
較齋又畧髙縱目正出樹四圍山濯翠一宇晴澄素邇
來雨已足千峯喜斂霧到兹以卓午夕陽景未遇然而
一樓中固恒貯佳趣
　　夕佳樓(辛丑/)
樓以夕佳稱偶來惟日午坐亦弗暖席陶句安從覩然
而山之氣恒在樓簷宇我自不相值過弗在樓所彷彿
嵐靄間首肯吾斯語
　
　
　
　
　
　
　
　
　
　
　
　
　
　
欽定熱河志卷三十六
欽定四庫全書
欽定熱河志卷三十七
　行宫十三
　　觀瀑亭
　　食蔗居

　　　觀瀑亭山莊崖館雲阿深林穹谷咸以瀑流增
　　　勝實者其聲空者其色及泝流窮源則乳竇穿空
　　　雲根吐溜瓊簾懸注泉立峯飛搆亭山麓
聖祖御題額曰觀瀑㳟繹
　御詩以觀括聴從色覔聲所謂目謀耳謀心謀神謀者
　　　一以貫之觀之時義大矣山半有亭
　御書瀑源二字由是再陟則笠雲亭倚空側立如溟濛
　　　烟雨青笠伊紏也
　御製詩
　　　觀瀑(癸亥/)
　天籟豈徒風地籟無過此松篁不敢鳴琴筑那堪比清
　聴既云暢塵心一以洗却似南華仙萬物歸秋水
　瀑泉相問答各唱于喁聲跳珠出浦圓垂虹掛川晴飛
　鳴集鸂鶒躍戯濳鼯鼪佳景擬圖畫圖畫豈天成
　誰將洗頭盆從空輕拄倒懸崖界翠屏赴壑梳文藻因
　心悟色形入耳蠲煩惱對此娯清暇静理恣探討
危亭架波上波影漾文檐颯㳫誠可聴澄澈亦足欣濺
衣借微風飲鹿當夜蟾分明洞天路只隔水晶簾
　　雨中對瀑(乙丑/)
塞山作雲雲滿空蒸為靈雨飛濛濛雨師谷神豈有柄
誰實司之造化功早稼益實晩苗秀高原下隰均芁茂
最是呼鷹牧馬場至今猶識耕耘候喜雨歌餘知雨奇
耳□目眎無不宜就中對瀑擅佳趣妙色真聲兼占之
飛泉得雨聲愈壯驟雨飛泉色相向渾似水晶宫裏遊
即之轉離為想像
　　聴瀑再作
虚亭對懸厓珠簾垂我戸到此輒坐忘泉石誠太古天
公助佳景霏以清秋雨摩詰畫不得成連未及譜誰能
悟真聲共汝以耳覩
　　雨中對瀑之作
膩雲四合傍峯低借助飛泉繡壁西可是山靈人解意
每教秋雨凑詩題(前年駐此亦有/雨中聴瀑詩)琴音上下聴來合雪
色繽紛望裏迷石鼎烹雲纔片刻即看新水漲前溪
色色聲聲總淡如悠游而眺静聴諸不經意作吟無盡
恍可人懐會有餘跳沬錦鱗依石岸飲泉蒼鹿下林閭
賞觀㡳事登廬阜妙䖏當前實起予
　　聴瀑(己巳/)
雨後來聴瀑淙淙響益繁大都得之耳惟此不為喧赴
澗來鳴鹿攀林飲渇猿山中足佳趣難與俗人言
　　聴瀑(辛未/)
濺瀑落巖鳴清機愜静聲寒垂一條玉虹掣九秋晴亂
㸃侵危石澄光襲敞楹寒山千尺雪假藉若為名
　　瀑布
繡屏開紫翠珠箔滴琤琮不舍赴川勢難尋出竇蹤光
争晴雪落聲帶晩煙㫪可飲(去/聲)書牌鹿每於松下逢
　　對瀑(壬申/)
漫數香罏復吕梁紳垂萬仞闢鴻荒侈聲嫌柞弇聲鬱
玉色猶温雪色涼無間斷惟赴谿勃有形容亦隠煙光
詩人南國多雕繢仙境伊誰合品詳
　　聴瀑(癸酉/)
瀑聲常認雨雨裏瀑偏奇纔識空摹擬不如真者宜
煙絲及珠㸃離奇互上下寄語倪黄流此景若為寫
　　聴瀑(癸酉/)
謂當雨裏無過矣可識晴來更恰然白界翠屏迂緩畫
律和聲瑟沅湘絃秋心宛在水精域煙色遥開玉塞天
今日始知謫仙句妙因霽後對前川
　　觀瀑
虚亭搆沙渚懸流落石激奚啻供耳謀實堪恱目撃繽
紛濺磯迸斷續盈科滴似張匡廬圖誰面少室壁今朝
大快意覩近勝聴逖
　　對瀑(甲戌/)
虚亭臨崎岸􁭷濈落深流千澗初過雨四牕颯似秋花
香紅錦亂樹宻緑雲稠欣遇多殊狀新題觸興投
　　觀瀑(乙亥/)
　耳聞所弗及目視皆能窮所以般若諦眼冠(去/聲)六識中
　虚亭懸
睿藻
聖意契禪宗偶來閲清暇坐對飛銀龍淪漣並激湱錯落
　皆真空詎惟聴何有乃至觀亦忘(叶/)勒句鄰昔題會心
　復不同
　　　雨中觀瀑(丙子/)
　湧翠巖邉水閣宜清秋雨共瀑簾垂澄觀契妙恰於此
　摛藻成吟又一時㸃滴難分光上下溟濛一合相然宜
　是聲是色是空寂今昔何須每繋思
　　　雨中觀瀑(丁丑/)
　懸溜石林表天然大壑叢落來不離即接上祗空濛聲
　色歸真静襟懐冺異同靈源定何處左右白雲中
　　　聴瀑二首(戊寅/)
　振鷺飛泉落野灘閒亭有暇每觀瀾世間無物可形狀
　滿耳仙韶滿目寒
　西壁懸流也自奇東來野水滙成池南人只道邉闗苦
　北地何曾知合詩
　　　觀瀑(己夘/)
　非聲亦非色宜視復宜聴一道界開白兩峯相對青濺
　崖猶磊落滙浦自清泠何異臨川上
堯思即孔庭
　　　瀑源
　瀑簾常目前瀑源久心孔會須一窮探散步循巃嵸石
　棧左右移木彴鎖其隴如此經千曲上皆翠雲籠(叶/)疏隙
　時見天坐井觀同覂崥崹平轉邃嶊崣擴復攏歴爾許剏
　見乃得天池滃鍾乳出縫罅棘蔓或閼壅闗鬲稍疏治放
　乎流益􁁦掃苔坐俯澄弄影浮雲動乃悟地中行自下視
　如聳居高詎忘卑獲奇在賈勇香罏三千尺亦自足底湧
　　　　對瀑(庚辰/)
　昨夜秋雨飛千山湢湱颯沓喧岡巒隔牕簷溜已落瀑
　真瀑翻在想像間今朝快霽澄浮煙是聲皆寂惟瀑懸
　乃知幻者有作歇何如真者恒當前我每對瀑率得句
　欣茲會心有别趣四柱虚亭百尺崖讓他常住無來去
　　　對瀑六韻
　飛瀑我常對所欣對以冬挂來氷筯簇流處氣機濃從
　識根源逺不遷節令逢微聞聲颯沓畧戢勢㳙淙落磵
　鹿猜飲入池魚罷喁洗頭宜玉女應律逮黄鐘
　　　觀瀑(辛巳/)
　虚榭又來憑飛泉恰絶勝喧於聞處寂素與望中􁂧六
　律渾非樂一條都是氷自詩自成和差免誚徐凝
　　　對瀑(壬午/)
　對瀑嵗有吟今秋尚闕寫憑欄眄振鷺落落凌空下潦
　盡沙灘露流壯石峽瀉有本與無本於斯可悟也適從
　瀑源來足底涓涓者
　　　觀瀑(癸未/)
　瀑於聲為聴瀑於色為觀不曰聴曰觀其義何所安
聖意引未發從得窺一端觀音有大士聴色無耳官是觀
可括聼聲中覓色難垂巖活活者滿目鳴氷寒
　　對瀑(癸未/)
明知源在處引逺頓殊觀訝似從空落聲猶帶樹端其
喧皆至寂既聴復宜看底識秋來對音中增峭寒
　　題瀑源亭子(癸未/)
山中此瀑源乳竇注潺湲自逺梯巖引從空劈峽奔亭
無心可洗今與古休論高謝康王谷千秋嘖有言
　　雨中觀瀑(甲申/)
隨山疏咉咽瀉澗垂幡纚何時不宜觀最宜觀雨裏□
□與淙淙色色聲聲美接上疑有根落下復無底一合
相清真那可以言擬
　　觀瀑(乙酉/)
耳目皆心官宜聴者自合宜觀又曰百聞曾弗如一見
所以六根惟眼居耳前是則觀瀑之語具深義豈徒偶
爾徴言詮嶤峯快霽生紫煙千尺飛瀑當秋懸晶光上
下㴸網水坐令神心濾滌毛髪寒徘徊著語那可著不
空色界還忘看
　　對瀑(丙戌/)
一年一對瀑對瀑必成吟興自番番異聲因落落斟宜
晴亦宜雨非石復非金設使伶倫叶犂然中(去/聲)八音
　　觀瀑二首(丁亥/)
激謞出峽落偏幡水樂八音會以繁却是耳根輸眼界
適從峽上見其源
源頭纔見細涓涓落脚旋看萬弩懸不以耳聴以心會
畧從家語識真詮
　　觀瀑(戊子/)
瀎潏擘澗垂飛虹響鍧渒□金石同是聲是色非聲色
觀瀑即以為觀空直注旁濺勢未巳咫尺亦須論萬里
却悟適從瀑源來一線細流潺足底
　　觀瀑二首(己丑/)
盈科後進本無争激作飛流便怒鳴偶此憑欄心有會
大都物貴得其平
秋風八月葉微黄不獨臨流始覺凉設使横琴膝上寫
居然音亦中宫啇
　　瀑源(壬辰/)
淙淙足底濆(上/聲)輕絲注下丈餘成小池復㡬曲為落崖
瀑金人銘背意如斯
　　觀瀑
谷裏瀑源谷口瀑里餘髙下頓殊觀誰知曲注隨來者
砏汃飛成滿意寒
謾説康王百丈懸迸流何處境非仙庚寅辛夘都闕詠
(是二年皆未/於此觀瀑)不可今年再置㫋
　　對瀑二首(癸巳/)
　幡練影随風颺上下鑑光與日明却是依然落崖水
今朝忽爾作秋聲
飛峽龍拏雪浪皚等閒應訝九天來瀑源適甫縁谷䧏
因識原淙脚㡳纔
　　觀瀑(甲午/)
　曰觀曰聴義相生
聖藻題檐别寄情記得髫齡承
眷處至今不斷爾時聲
　觀以其形聴以音兩般雖異總由心設將心向瀑中覔
　逺矣失之何處尋
　　　觀瀑(乙未/)
　遙源引水來遇峽懸流落不言聴言觀
聖意别有託聴在音摐然觀於色澹若一動而一静是理
　宜斟酌
　　　觀瀑(丙申/)
　屧步溪廊遂至亭垂流擘峽落溪渟高懸
聖藻曰觀瀑可識觀中即具聴
　石泉逺引石崖沿到此宛成尋丈懸都大世間驚耳目
　半因人力半天然
　　　觀瀑四首(己亥/)
　　　　晴瀑
飛擘蒼崖落碧川晴齋忽看掛簷泉偶然憶得青蓮句
日照香爐生紫煙
　　　雨瀑
助得天龍噴雨絲相應律吕奏來宜漫云是水不洗水
合相試看接上時
　　　月瀑
輞水淪漣空不空玉輪相映正於東僧繇妙蹟石渠弆
(張僧繇夜月觀泉圖/為石渠寶笈上等)笑我無端亦畫中
　　　風瀑
解添新爽濯婪炎便有微風亦不嫌飛㸃無過畧傍灑
那能掀起水晶簾
　　觀瀑(庚子/)
瀑聲宜聴狀宜觀聴在匉訇觀在瀾今日會心於孟氏
縱其横者溯雲端
錯落鏡中無定態淪漣網裏有恒聲邇來晴久畧望雨
認作九天嘉􁬴傾
　　　觀瀑(壬寅/)
　聴逺觀為近耳目力各殊目官司色也耳官則聲乎逺
　聲雖早聞清濁本一模近色縱遲覩妍媸差弗誣以是
　較觀聴觀為親切夫聴言要觀行宣尼示良謨而吾於
　觀瀑仰緬
聖同符
　　　笠雲亭(癸巳/)
　虚亭因迥畧夷嵏千里塞山望不窮一片間雲飄若笠
　副名端自勝吴中(寒山千尺雪之旁有笠亭儼然草笠/結緌太嫌著相茲則虚亭冠於山椒)
　(循其名而不襲其貌/差覺勝於呉下耳)

　　食蔗居　聴瀑而尋其源縁山取徑繚繞數折乃
　　至食蔗居凡三楹松林峪之深境也未至十步不
　　見屋角及巖齋乍啟周覽徬徨則萬象森羅如臨
　　戸牖盖徑既幽迥地復髙敞奥如曠如轉深轉妙
題曰食蔗取其漸入佳境云爾左二楹額曰小許菴右
　　有亭曰倚翠東北山亭曰松巖
御製詩
　　題食蔗居(辛巳/)
食蔗末益甘是居有若是石溪㡬轉遙巖逕百盤裏十
步不見屋見屋到尺咫攀磴坐南榮縱目在千里信馬
去秋得斷手今年矣三間與剏名萬象該精㫖此無警
句酬想乃無其理
　　再題食蔗居(辛巳/)
迴峯絶澗厯千盤精潔山居峭壁端身世蕭然滿秋意
大官休說有漿寒
面臨幽谷背層峯峯上蒼蒼多古松我故無心學仙者
也疑佺羨此間逢
　　食蔗居(壬午/)
循流探谷源以漸入佳境得居名食蔗虎頭趣自領因
迥易為髙憑軒目堪騁紅紫萬嶂紛青松獨崇嶺品奇
託亦殊于于意為(去/聲)永
　　食蔗居(癸未/)
山居猶在瀑源上谷夐巖深颯似秋若謂無端秋令到
如何滿座翠隂流
　　食蔗居(癸未/)
勅㡬既得暇問山亦當秋秋意方始來欸欸而猶猶有
風必含涼無巒弗抱幽經此凡㡬曲乃造巖之陬倚巖
數間屋望如緑樹頭穿樹拾級登又如坐虚舟耳目之
所食不竭與静謀寒擬玉壷冰彼漿更藉不
　　食蔗居(甲申/)
山莊居數日食蔗此初來一以暇少耳一以成久哉喜
新吾猶然厭舊人莫咍如言幽實幽能不片晌陪
　　食蔗居(乙酉/)
小小山居藏委宛趣佳咀嚼正無窮空林行不見門徑
祇在峯遮崦邏中
　　食蔗居(丙戌/)
深谷窮其源既狹峯陡止頗如食甘蔗至末益最美巖
居有如是題名乃所以搆成四五年亦覺慣經矣山莊
到六日趂暇方來此然豈害致佳幽夐故爾爾
　　食蔗居(丁亥/)
食蔗漸入佳自尾至於本山居有如是因委達源逺設
無攀陟勞安悉精微藴出幽得極豁攬遙幻若近詎惟
遊暢哉萬理堪斯準
　　食蔗居(戊子/)
幽居在深谷曲棧歴千盤雲林夾兩崖翠流青復攢肩
輿凡數息乃始造其端行亦覺㣲勞到則得所安為學
及莅政率可絜矩觀天風謖然落夕陽隠西巒襟袂爽
涼披如食蔗漿寒
　　題食蔗居(己丑/)
一徑尋山岨千峯落夕陽棲巖原有屋問景可憑牀鴉
影背翻現蛩音脇鼔藏心神滿涼意奚用大官漿
　　食蔗居(辛夘/)
委宛藏山佳居因名食蔗尋鹿探窈深偶此憩巖榭既
狹復豁開誰能窮變化天花落石壁謖濤在松架衣袂
颯生涼漿寒底須借
　　食蔗居(壬辰/)
㡬日駐山莊山居茲始到一慮輿人勞一待驛章告今
朝頗爽涼况已閲閣報乘暇此探奇取便因尋奥谷狹
源漸窮崖平屋堪造寛弗出十笏静實具千妙於此度
小年那復知塵閙尋思所無逸未易從吾好
　　食蔗居(癸巳/)
言欲尋歸路碧山猶㡬重遵蹊䧏幽谷得室倚髙峰何
不可為憩依然似始逢隆中樹易長(上/聲)階下有喬松
　　食蔗居(甲午/)
徑幽弗屢至居迥稱間憑月牖延眸望雲梯拾步登俯
臨極寥廓背峙尚崚嶒林際飄絲雨言歸亦恰應
　　食蔗居(乙未/)
言自西峪旋縁嶺可降諸山房棲翠㣲精小别一區憶
從剏得時顔曰食蔗居寓意取虎頭漸入佳境夫山莊
駐逾月今朝遊以初撫座試思義顧名了未殊
　　食蔗居(丙申/)
西峪晩言旋山居路左便問溪仍詰曲㩀榻小流連颯
景宜今日隙隂憶去年每於末後至食蔗意存焉
　　食蔗居(己亥/)
犖嶨衆峯攢山居三架安來盤千澗曲到憩一壷寛味
固甘無盡景因静可觀壁題隔兩嵗其故欲言難
　　食蔗居(辛丑/)
居據巖谷最深䖏嶺環溪抱殊䆞窱今朝風日喜爽涼
便命肩輿試遊到既狹乃曠迥怡神得逸於勞俯而眺
林姿峯態報新秋景謐心澄惬觀妙設曰食蔗至末甘
月餘始臨亦相肖
　　食蔗居(壬寅/)
將謂斯為最深矣(西北巖壑深邃庚辰秋信馬得之是/搆是居辛巳落成有食蔗末益甘之)
(句因以/名之)侵㝷西北更深探(秀起碧静諸堂皆成/於此後而更在西北)肩輿乘
興一偶到綴景問心多所慚尾美究欣窮處好漿寒頗
覺伏中堪回看碧静難尋静應讓山居為(去/聲)指南
　　小許菴(辛巳/)
食蔗居旁小許菴更難小矣大偏含擬於方寸猶為大
可識名言總戱談
　　小許庵口號(壬午/)
十笏為庵静以便底從名象較言詮納來芥子應無數
何啻三千與大千
　　小許菴(癸未/)
物外為遊大小肩東坡見說記超然恰如秋景方稱稚
世界三千一氣全
　　小許菴(甲申/)
兩間巖屋可稱菴虚受朝霞與夕嵐設向南華齊小大
須彌棗葉亦閒談
　　小許菴(丙戌/)
食蔗祇三間小許更減一聞之繋𫝊言君子退藏密方
寸能㡬何萬有於中出何當去安排斯焉養静謐
　　小許菴(丁亥/)
小許居然得號菴可知大亦此中含漆園苐二篇如讀
較量由來是戯談
　　小許菴(戊子/)
芥子須彌幻變更髙談且置聴常評世間大者應無數
何一不從小許生
　　小許菴(己丑/)
山菴小許頗堪棲一過何曾此久稽設向其間論空色
是為楊葉止兒啼
　　小許菴(辛夘/)
涓涓水與星星火昬暮叩門有必資小許由來成大用
使如菽粟正難之
　　小許庵(壬辰/)
剷削巉巖築小齋千奇萬變月牕排恰如真率王懷祖
勝得多多許自佳
　　小許菴(癸巳/)
每來必少坐松疏獨以小稱妙有餘試問世間云大者
誰能不自此權輿
　　小許菴(甲午/)
四面好山一室青不嫌十笏為延停因思何大非由小
即境瞿然欹器銘
　　小許菴口號(乙未/)
小許寧云玩景徒瞿然别有會心殊試思萬事善與惡
孰弗因其小始乎
　　小許菴(丙申/)
松軒兩架俯巃嵸拾級迴廊宛轉通莫謂巖菴祇小許
開牕攬景亦無窮
　　小許菴(己亥/)
昔來小許菴意每謂其大茲來小許菴意乃别有會大
含小固常小致大堪戒不必談禪理實宜味儒話儒話
古有之謹小慎微戒
　　小許菴口號(辛丑/)
小為萬姓總林林許以不知不識心此景唐虞世乃有
艱哉至矣惕而欽
　　小許菴(壬寅/)
豈闗問景與探竒容膝以安静以宜行已立身如絜矩
慎㣲謹小亦應思
　　倚翠亭(辛巳/)
虚亭倚巖壁翠色迥含秋恱可容雙膝遙宜縱逺眸老
松自古獨衆木尚隂稠杜句雖恒憶(謂賦詩/何必多)其如興每
投
　　倚翠亭(辛巳/)
窈窕廊通步虚明亭暢懷有牕安牡蠣著壁倚雄崖望
去青霄近排來翠色佳寧云緬堯儉却是土為階
　　倚翠亭(甲申/)
一間亭窈窕數仞壁嶙峋倚處若無地翠中寧有垠牕
虚重(去/聲)來凭廊轉適堪循畫裏伊誰格王家荷葉皴
　　倚翠亭(丙戌/)
翼然亭子倚嶕嶢翠色連空影動搖徐識天風翻落下
適來煩熱一時消
　　倚翠亭(丁亥/)
搆亭倚傾崖開牕俯牝壑平陵出岫雲下視歸林雀萬
葉尚張王(二字皆/去聲)如張(平/聲)緑油幕清供目之寓雅契心
所託
　　倚翠亭(戊子/)
笠亭倚翠微緑葉正幡纚開牕納長風虚明洞表裏旋
旋日影移惜隂乃所以
　　倚翠亭(辛夘/)
亭如倚翠峯峯亦與亭倚譬之色即空無彼安有此賓
主了難分同異将奚擬交蘆辨見中一倒復一起静思
悟其因所懼西風委
　　倚翠亭(壬辰/)
峭壁聳􁭶□幽亭倚蔥舊拾級造清迥巖谷都俯見雲
歸白旋封雨過翠猶絢開牕似展畫據几欲抛扇底識
塞上寒始聞黄鶯囀
　　松巖(辛巳/)
孤亭四柱俯松巖巖上松濤了不凡七處徵心八辨見
何如坐此悟楞嚴
　
　
　
　
　
　
欽定熱河志卷三十七
欽定四庫全書
欽定熱河志卷三十八
　行宫
　　敞晴齋
　　秀起堂

　　敞晴齋　山莊西北隅縁岡冠嶺構室其上
御題額曰敞晴齋遊目披襟因高得逈秋空氣朗蒼碧
　　千里於晴宜也門外有橋奇石嶔嵜高下前列古
　　松童童如青盖左曰清綺書屋右曰繪韻樓
御製詩
　　題敞晴齋(辛巳/)
一壑自綜妙三間正敞晴適來欣霽景便與勒新名雲
散若無力山迎最有情吾心喜猶别多稼近西成
　　再題敞晴齋(辛巳/)
今日快晴實異常今朝始覺有秋光風來谷口全含峭
泉出蜂腰半帶涼萬木清暉入葱舊三霄空翠落晶陽
詎予獨暢遊山興多稼將登喜若暘
　　敞晴齋即目(辛巳/)
尋勝行行陟翠椒山齋驀到敞晴霄騁懐真是欣新霽
憩倦因之坐野寮啼樹閒禽疑對語隔峯馴鹿若堪招
夕陽滿谷催寒靄下磴言歸過石橋
　　敞晴齋口號(辛巳/)
皜日蕭風霽景澄層峯疊嶂翠稜稜予心亦與晴空敞
方信高齋忖度能
　　敞晴齋(辛巳/)
極北深山别一區樓臺總覺是清都秋高越致晴光敞
谷奥偏留樹色殊既不常來太懶矣仍教亟去底為乎
曰予猶望門牆者孔席慙同暇暖無
　　敞晴齋(壬午/)
尋鹿到山深松齋倚碧岑敞晴真及節宿雨弗留隂紫
翠難為狀笙竽總入吟不言圖意會其奈景開襟
　　九日敞晴齋(壬午/)
崇椒策馬不知逺敞榭騁眸畢攬遐豈必題糕誇博雅
真看置鹿卜休嘉(出嵗時記餻上/置鹿寓食禄意)秋風滿谷寒千樹斜
日平岡暖數家懶佩茱萸随節令法經詔我久閑邪
　　敞晴齋(癸未/)
倚巖得迥榭對户有蒼松澗水白猶細峯林翠越濃雨
圖爽人意晴喜利田農亟雨亟晴好較量實幸逢
　　新秋敞晴齋(癸未/)
秋之徳雨雨宜晴即景巖齋敞逸情滿峪西風中伏爽
(時尚屬/中㐲)半山斜照萬林明
策馬縁山不覺高迎門謖謖泛松濤野花有艷無名色
知待何人作廣騷
夕陽漸上樹梢頭摘句不期片刻留好趂晩涼下山去
一川風色更清遒
　　再題敞晴齋(癸未/)
前旬來敞晴秋新覺晴好今日來敞晴秋半晴久了山
齋曾無愛憎情愛憎殊視因人生千峯霽烟正詄蕩不
能快意翻怦怦
　　敞晴齋(甲申/)
傍晩嵐氣爽䇿馬聊山行遂造山中齋其名曰敞晴一
天朗霽煙千里近虚楹低谷色已暝高峯照猶晶所得
殊勝常真足欣予情情欣詎在茲多稼将西成
　　再題敞晴齋(甲申/)
夜雨必朝晴敞齋真暢情霽煙幻峯嶺爽籟舞榛荆庭
鶴飛還落石泉響處明晩歸那須燭新月正相迎
　　敞晴齋(乙酉/)
立馬可待晴秋山有如是既晴齋亦佳跋馬原來此蘭
蹊不致濘林闗時滴水晶然晃陽光罨牖生煙紫前朝
緑雲叢今日訝成綺
　　敞晴齋(丙戌/)
巒谷斯為敞秋曦正爾晴露枝垂㶑灧風葉舞晶明能
使餘炎忘(去/聲)每欣峭爽迎菜蕎方待潤無取副茲名
　　題敞晴齋(丙戌/)
前月常殷望雨情齋慿霽景輒怦怦秋深無可無不可
乃喜晴嵐四面迎
　　敞晴齋(丁亥/)
崇巒複岫直北隈茂林疎處開書齋山莊駐已過半月
笑我今日方言來一以鮮暇一境僻似此構築胡為哉
去嵗題詩宛在壁頗覺嫌晴望雨迫茲來即景乃大欣
信是人情無定適
　　敞晴齋(戊子/)
今秋時雨復時晴朅至山齋信敞情萬樹吟風籟添爽
千峰照日黛含晶鶴如忽下還飛上鹿不見形祗聴聲
小坐促成章便去那更格調致閒評
　　敞晴齋(己丑/)
秋雨霑即佳無事為霖久今朝快霽定雲浄掃如帚乘
涼可遊山緩轡入林藪凹處棲巖齋岰㠡隠軒牖千嶂
烘晴煙心目敞虚受即景得初來來亦言旋走
　　敞晴齋(庚寅/)
常時曠望白雲端數(入/聲)息登來實暢觀落盡葉林山骨
瘦歛開嵐岫宇情寛明牕浄几值餘暇大壑崇巖了不
寒較雨量晴都過矣惟欣暖日烘(去/聲)吟安
　　敞晴齋(壬辰/)
石棧過雨弗作泥筍輿欸欸為攀躋四鄰雲歛樹姿現
一徑煙開花氣迷山莊駐久茲始到一到適然得吾好
誰云不得平則鳴試聴蟬吟與鵲噪
　　敞晴齋即景(癸巳/)
逾月方言至敞晴却欣齋閣善循名風來林下惟披爽
日上牕前持耀晶促織當秋欲吟凛野花帶露尚含榮
雖然悶與閒雲散仍繾軍書煩緒縈
　　題敞晴齋(甲午/)
恰喜秋雲晴已淨遂臨巖館敞而清不因以暇來責實
那識於斯善副名萬里天光惟一碧九霄曦御莫雙晶
宜暘火迫山田熟片晌依遲亦暢情
　　題敞晴齋(乙未/)
快霽遊山至敞晴巖齋恰喜善循名到經廿日披幽徑
那見㣲雲㸃太清林下有風都送爽葉間無露不含晶
雨頻未致為霖幸即境拈吟畧暢情
　　遊敞晴齋(丙申/)
邇日隂無雨今朝遂敞晴遊齋縁即景憩座喜循名秋
意徐徐入雲容片片征摛毫鮮滯句心與境俱清
　　題敞晴齋(己亥/)
敞晴雅合快晴來石棧縈紆澗㡬迴萬嶂寥蕭爽籟落
千林軮軋霽煙開一時得趣真佳矣兩嵗别情亦幻哉
却為(去/聲)籌農心畧慰流隂那問遞相催
　　再題敞晴齋(己亥/)
邇來每作雲雖雲而不雨晩田已穫畢秋菘方在圃聞
之雲䕶霜(雲隂則弗霜故止/霜之法惟求雲)於菘霜實補况茲駐山莊
亦無礙行旅雲弗雲皆可即景欣晴覩萬嶂朗霽輝一
牕納爾許
　　題敞晴齋(庚子/)
巖齋幽夐弗恒到每趂快晴必一來磵戸致深意為入
雲衣散浄閟同開林濃珠落人霑露泥潤篆留鹿過隈
嵗有新題鄰舊句陳言戛戛去難哉
　　題敞晴齋(辛丑/)
毎至敞晴必暢情暢情都大為(去/聲)農耕愁懷率與徂雲
浄霽景欣於慰眼呈白屋由他四羙具碧山是我二難
并千峯落瀑紫煙蔚興異青蓮亦句成
　　題敞晴齋(壬寅/)
升高降下㡬盤迴石戸巖齋坦蕩開過雨敞懷置他徃
快晴即景例斯陪峯如新濯芙蓉嫩瀑似平添絃管催
欲問空空生白者解増吟思待誰來
　　清綺書屋(辛巳/)
蘿蹊縈繆石泉潺書屋蕭然得此間松籟有聲真避暑
芸編無射最消閒言清見說元祠部練綺不希李義山
䇿馬漫随夕靄下崇椒迴望失林闗
　　清綺書屋(辛巳/)
一株老松當牖盤奇形翠色傲嵗寒書屋雖然號清綺
了知元(稹/)李(商/隠)不如韓(愈/)
　　清綺書屋(壬午/)
老松籠屋彴横溪雨過山蹊印鹿蹄此處徵詩合虞夏
三唐清綺類醯雞
　　清綺書屋(癸未/)
野花襍樹襲香風静以為佳塞以通人謂詩評入清綺
好山祗覺不言工
　　清綺書屋(癸未/)
蒼松泛籟清野花飲露綺以之譜金石端合詩人㫖清
不傷於儉綺不傷於靡賈孟二李(商隠/賀)輩未足與言此
　　清綺書屋(甲申/)
山房不在多高下即殊致捲幔逈延眺據榻静澄思秋
花紛綺錯秋意惟清寄小憩夕照明涼靄落巖翠含青
齋隔谷還可跋遊騎
　　清綺書屋(乙酉/)
書屋秋清候巖林霞綺時纈紅還帶緑入畫復宜詩披
爽愜遐望開雲引静思喬松當户翠不改嵗寒枝
　　清綺書屋(丙戌/)
山中書屋稱清綺澗葉巖葩牕尸裏案頭詩集列三唐
㡬人此道誠臻美文章大塊自天然小哉奚足數温李
每來芸榻輒延停藉欲箇中悟妙㫖
　　清綺書屋(丁亥/)
插架芸編吐浄芬神心妙會謝云云便教著句皆清綺
那及當前大塊文
　　清綺書屋(己丑/)
開牕落落納松風太古山情孰與同不涉言辭契倪筦
小哉清綺詡張融
　　清綺書屋(庚寅/)
佳山既沿縁佳處亦徙倚書屋率有書所愧研精㫖蜃
牕一憑眺或復同其理松針後彫翠楓葉前餘紫即目
玩景光實覺清而綺
　　清綺書屋(壬辰/)
几有琴樽架有書獨無多暇此幽居囅然笑謂林間鹿
替我尋常守碧疏
　　清綺書屋(癸巳/)
棧道尋幽徑高齋倚碧峯入門欣白屋當戸峙青松圖
畫張神趣詩書伴静供今朝有餘暇稽古畧從容
　　清綺書屋(甲午/)
徒清斯太簡過綺亦傷淳試悟相資用堪窺以蔽津偶
來秋始霽小坐浄無塵五字吟安處賢寧四十人
　　清綺書屋(乙未/)
曲廊宛轉通有屋更齋東壁是圖書府牕延松柏風綺
傷俗斯厭清積健為雄兩字味題額詩詮括箇中
　　清綺書屋(丙申/)
綺或近乎麗濟之清乃佳誰云弗資境斯實足澄懐塵
念於何得仙期宛可諧蒼松森户外每到未衙排
　　清綺書屋(己亥/)
書屋齋(敞/晴)樓(繪/韻)一院中各題名便不相同觸懷頗悟詩
示法攬景還知畫鮮工綺或傷纎自成麗清宜戒嗇亦
非豐三唐閱遍誰能此心醉惟應蜀杜翁
　　清綺書屋(辛丑/)
書屋小年又一時翠巖過雨罨牕披若於兩字論詩品
句憶玉溪斯有之
　　清綺書屋(壬寅/)
綺類奢不遜清近儉則固子云與其寧訓人著章句書
屋曰清綺酌劑得中處綺亦弗傷華清亦勿傷素砥行
及屬文相資式如玉(叶/)俯仰契静會詎惟山水趣
　　繪韻樓(辛巳/)
繪事奚稱佳氣韻貴生動然實人所為靈機出心孔豈
如造化工無為無不總時行與物生肖翹荷天寵因悟
六法兼益凛三無奉
　　繪韻樓(辛巳/)
别墅無多據緑椒樓牕更俯萬峯標林巒迴薄皆神韻
不藉丹青繪獨超
　　繪韻樓(辛巳/)
高樓萬山裏繪事擅神工清聽(去/聲)泉淙澗仙聲巖落風
真堪娱耳目那更數青紅六法天然具升堂王氏蒙
　　繪韻樓(癸未/)
兩架山樓接敞晴開牕萬景畢來晴畫中詩與詩中畫
欲倩東坡著定評
　　繪韻樓(癸未/)
千峯生翠霽光迎開著樓牕畫意呈借問今為何氣韻
宜人端是繪金行
　　繪韻樓(甲申/)
小小山樓纔兩間千巖萬壑座中攀畫家妙訣無多子
一字曰惟於韻閑
　　繪韻樓(甲申/)
開著樓牕納萬山丹青妙處豈人間試㸔氣韻含生動
筆法羞他王蒙與闗(仝/)
　　繪韻樓(丙戌/)
秋山六法是誰𫝊生動超超氣韻全開著樓牕㸔活畫
倪黄軸那更須懸
　　繪韻樓(丁亥/)
六法吾亦知最艱惟氣韻即使臻其極終屬人工進豈
如造物神無為無不運請看雨後晴林密及嶺峻有形
兼有聲含光復含潤付之王摩詰笑失落筆分
　　繪韻樓(戊子/)
峯姿樹態總風流氣韻居然近仲秋此景問誰能繪得
素先應讓此山樓
　　繪韻樓(己丑/)
繪事貴氣韻十知九弗到惟有化工筆無為而臻妙固
非樓所能虚受足觀徼唐宋多名家不少擅形肖較斯
總下風鏡影神光照
　　繪韻樓口號(庚寅/)
底須設色資丹緑太古雲巖展面前韻語若還擬詩格
郊寒島瘦或應然
　　繪韻樓(壬辰/)
一天霽景朗新秋山若清揚林若流繪事由來稱氣韻
韻生繪特在斯樓
　　繪韻樓(癸巳/)
曦照階前花有態籟翻林表樹無閒設云繪事貴氣韻
生動應難及此間
　　繪韻樓(乙未/)
罨牖林巒霽景鮮濯青拖碧總天然寄言摹倣倪黄者
生動當知氣韻先
　　繪韻樓(丙申/)
一牖所納無盡四時之景不同將以概曰韻事誰能繪
惟化工
　　繪韻樓口號(己亥/)
二籟于喁落翠崚聴來律吕總相應大家不少獨步者
為問繪斯若箇能
　　繪韻樓(辛丑/)
畫所難工處曰惟繪韻焉色斯其生動聲則勝絲絃却
匪丹青染本來林壑詮告他嗜古者絹㡧豈須懸
　　繪韻樓(壬寅/)
拾級書樓偶趁閒開牕朗景對晴山天然六法非渲染
氣韻超於生動間

　　秀起堂　西峪中峰特起列岫層巒奔趨拱極據
　　峯為堂備攬諸勝其始循崖而上者曰經畬書屋
　　芸香霏座恍如宛委藏書東北樓曰振藻拾級再
　　上乃陟堂階四面嵐開翠合萬朶青蓮如生足底
　　登臨振衣疑在天半也
御題額曰秀起堂堂外石橋横度碧溜斜通曲檻周遭
　　迴廊高下堂後山如屏障雲際一亭額曰眺逺俯
　　視但空濛一氣御風憑虚而堂返在下矣
御製詩
　　題秀起堂(壬午/)
去年西峪此探尋山趣悠然稱我心搆舍取幽不取廣
開牕宜畫復宜吟諸峯秀起標高朗一室包涵恱静深
莫訝題詩縁創得崇情蓄久發從今
　　秀起堂(壬午/)
碧嶺四圍全作障中峯秀起獨成堂牕間見鹿任眠跂
林下無禽不頡頏著色畫張楓葉紫宜時風送桂花香
得詩便擬肩輿去却笑勞勞有底忙
　　小憩秀起堂得句(壬午/)
雨過寥天喜快晴肩輿聊作問山行路從西峪得猶創
堂據中峯業已成泉出澗邉幽脈益風來林下颯涼生
起予愛此真佳處秀占人間有玉京
　　秀起堂(癸未/)
中峯忽秀起朗榭似懸居爰處宜四季周流觀六虚鹿
蹤來近砌鳥語隔斜疏巖下風含爽時堪一檢書
　　題秀起堂(癸未/)
西峪連朝因熱置曉涼偶作問山來高齋恰是新秋到
萬嶂欣㸔過雨纔潤溽之中含颯爽雲霄以上與徘徊
鳴林鹿報金􁑑喜不識人間宋玉才
　　秀起堂(癸未/)
曲徑中宏達好山四面迎爽風披茈虒皜日耀峥嶸雖
曰引遐睇而皆契静情分明稱秀起安得置吟評
　　秀起堂(甲申/)
四圍翠合遙拖嶺中間秀起獨成堂石級高攀遂據榻
山村望見還隔牆萬頃與翼兆稔嵗一天寥朗澄秋光
信筆書之欣所遇何須故事徴縹緗
　　再題秀起堂(甲申/)
一逕翠中分山堂逈出羣何當坐九夏無事讀三墳劚
土已成石嘘煙便作雲忽㸔盆桂設去嵗此清芬
　　題秀起堂(乙酉/)
駐蹕聊欣一晌閒心儀秀起事躋攀山容匹鮮行輿易
詩句題多落筆艱嵒齬有花皆露滿林岑無樹不雲閒
最佳詎可生留戀罔克攸分大合閑
　　秀起堂口號(乙酉/)
秋老意特秀山空望若起而我坐書堂會心亦在此
　　秀起堂(丙戌/)
萬嶂蔥朧中起秀一區廓落似懸居尋常漫擬清無比
俯仰方欣静有餘庭際鶴寧藉車載林間鹿不掛牌書
河源雨過憑牕㸔嵒齬從新濯翠蕖
　　秀起堂(丙戌/)
待欲言竒轉復竒千巖起秀座中披雲霞以上崇情寄
俯仰之間陳迹為林下常來諳鹿性牕邊閒坐愛山姿
遣懐聊爾三唐攬此妙憐他無一知
　　秀起堂(丁亥/)
西峪最佳䖏山堂逈若懸牕中數(上/聲)麋鹿砌下吐雲煙
露坂鋪紅錦晴峯矗翠蓮句非秀以起亦可置吟篇
　　秀起堂(戊子/)
秀起衆山頭到茲必憩留舊年如昨日今嵗又新秋萬
樹嗚相荅千峯翠互流適來清蹕路一髪見西溝(坐堂/中廣)
(仁嶺及西溝/皆可望見)
　　秀起堂(己丑/)
西峪茲初到書堂據逈厜果然秀無比率致起遐思空
翠罒隣落秋雲一縷馳留當作雨好蕎菜待霑滋
　　秀起堂對雨(己丑/)
肩輿入巖雲過午復作雨迥堂小憩坐連纎織空宇素
色挾颯聲艱繪誰能譜山雀避瓦簷野鹿翳林莽目涼
炎若忘意澹静堪侣茍不跋濘蹊此景得何所
　　秀起堂(庚寅/)
中隆岧岪若懸居拱揖羣峯盡俯諸紅葉知從緑葉染
秋山覺比夏山虚鹿聲聞尚隔叢樾黛色㸔如入朗疏
此日昨年漫論彼行雲流水例酬予
　　秀起堂(辛夘/)
先至其他姑舍諸山堂真比衆超如近峯逺嶺秀無盡
秘思研辭起有餘将擬披襟頓延爽試教搴幌迥含虚
拈毫得句肩輿去孤負誰㸔架上書
　　秀起堂(壬辰/)
秀起不可孤坐來景實殊風前九夏冷雨後萬山濡縱
目無塵趣契心有道樞隨縁荅五字亦豈費拈鬚
　　秀起堂(癸巳/)
四圍山色鬱蒼蒼秀起中央迥築堂今嵗喜纔今日到
昔題多共昔年忘峯姿樹態張圖畫目撃心存伴縹緗
習習巖風拂檐梠襟披夏五頓生涼
　　再題秀起堂
欲知秀起絶妙䖏興趣番番致弗同恰似饑餐渇飲者
不離動會静觀中千章牕外巖林緑㡬簇階前野卉紅
迴占嶺巔碧霄近咄哉大禹慙(去/聲)卑宫
　　題秀起堂(甲午/)
西峪最深且最高騁懷因迥得於韜故知蓄極發必勝
亦戒欣斯傲以豪一宇平臨白寥泬千林俯捲碧波濤
古來手筆多難數惜彼拈吟未此遭
　　秀起堂(乙未/)
四鄰圍秀中岡起適有書堂構於此輿來頗覺路幽深
床據乃欣山在底青縈碧邏指顧間縱目其表徹其裏
是理窟乎是文津我亦悠然㕘厥㫖
　　題秀起堂(丙申/)
千巖葉態與枝姿總是書堂秀起奇淺翠濃青資造化
詩裁畫格入神思殊觀應識自太古此遇欣於又一時
　每到山莊斯據榻欲因啟秘遞吟之
　　　題秀起堂(己亥/)
　往嵗初來即有詩(向年莅山莊之日率即至此堂題什/今年距初到半月餘始至西峪於堂)
　(中憩詠其遲/非無故也)今年閱半月云遲已因涉新景無暇(如廣/元宫)
　(山近軒皆丁酉戊戌未來所新成者又因明嵗班禪額/爾徳尼喇嘛來此祝奉為之建須彌福夀之廟尚未成)
　(亦時去/閲工)更恐攬陳迹惹悲佳䖏豈終弗一到此時誰識
　有千思即看四壁粘吟翰多是承
歡掖輦詞
　　秀起堂有感(庚子/)
　到此年年有句留茲來那可恝然不風聲虚牖凉常度
　山色空庭翠若浮隔嶂鹿鳴音未壯(鹿至八月相/鬭其聲始壯)拂花
　蝶舞態偏柔題詩四壁驗今昔待欲巡吟怯舉頭
　　　題秀起堂(辛丑/)
　肩輿得得陟崔嵬片刻山堂亦到來七字詩情同夏永
　四隣畫趣共雲開超然自與他峯别美矣偏宜對席陪
　泐壁題楣新舊錯艱乎著句慮重儓
　　題秀起堂(壬寅/)
西峪斯堂稱最高不恒至慮衆人勞可無逸句酬超景
却異閒情著廣騷露潤風涼心畧慰林青坂緑意方豪
自經課雨量晴裏一嵗舒眉得㡬遭
　　經畬書屋(壬午/)
面山書屋號經畬詠有山泉閲有書不是研田擬唐(庚/)
墾欲因義路效兒(寛/)鋤五車學富何希彼兩字君難足
起予㡬度來來消㡬刻箇中安得樂三餘
　　經畬書屋疊前韻(壬午/)
塞山如罫孰為畬書屋高無須蠧書每事惜隂較分寸
常思克已擬耘鋤芸牕旦夕堪容與靈囿煙雲恒跋予
設以農功喻學業祇求多稼不求餘
　　經畬書屋(癸未/)
到處有書屋深山中最宜芸香霏四座經訓絶多歧稽
古常企彼居今毎愧斯何當不出户滌慮讀農羲
　　經畬書屋(癸未/)
書屋四時宜夏徂秋始之因翻青簡在益惜白駒馳過
雨瀑千澗斂雲天一涯璿璣運不息圓蓋本無私
　　經畬書屋(甲申/)
古帙清秋宛可親優游饜飫静無塵忽然欲問經畬者
誰是不徇名利人
　　經畬書屋(丙戌/)
借問菑畬何所攻五三六九詎皆通吾惟切已求真益
一部言經用不窮
　　經畬書屋(丁亥/)
灑然書屋宜久坐新與為知故與温却弗恒來來便去
顧名豈不愧斯言
　　經畬書屋(戊子/)
峯巒岞崿一牕虚到即言旋那久於書屋似應顧予笑
㡬曾經訓此菑畬
　　經畬書屋(己丑/)
有容恒是得神寧不陋休誇惟徳馨戸外山容疊方罫
是菑畬者定何經
　　經畬書屋(壬辰/)
就山高下構軒楹題額因之輒異名入室隨方堪象玩
據床返已愧經横潤增巒巘初過雨爽挹衣衫喜快晴
一晌斯之未能信㡬曾枕葄細研精
　　經畬書屋即事(癸巳/)
遺書搜索佐文治大典因題永樂時(昨下詔訪求遺書/安徽學政朱筠言)
(翰林院貯有永樂大典中多秘藉及檢閲果然惜其依/韻旁羅貪多濫列體裁不能精當因𣲖翰林等分校命)
(内廷大學士等總其成悉取大典所載完善本及内府/舊儲外省採購各種詳為校勘分别應刋應抄案經史)
(子集分部彚目名曰四庫全書並取大典所載世所/罕見之書以次呈閲仍酌其醇駁題詩卷端評正之)特
簡綸臣任總校並掄翰苑各分司十年為限程寛矣四
庫雖殊經本之士不通經不足用况予身繫作君師
　　經畬書屋(甲午/)
書軒擇向建到亦坐移時無暇峯圖攬有閒芸簡披鹵
耕彼當戒絜矩我應知貧士經畬者酬豐責在誰
　　經畬書屋(乙未/)
三間樸屋倚嶙峋額以經畬亦有因如罫層巒研田界
欲斟垂瀑墨池津韋家不羨滿籯富徐氏無慙負耒貧
四庫而今經檢勘斯文知在讀書人
　　經畬書屋(丙申/)
振藻樓廊接書屋屋檐却自額經畬箇中誰識端倪具
求藻應於經始諸
　　經畬書屋(己亥/)
有册在棐几有函在竹格而我儻然來坐每不温席安
得饜飫暇味此經史籍無異荒唐耕孤茲寸隂璧念彼
傭書人遑耽晏遊適
　　振藻樓(壬午/)
樸堂既高豁曲樓復窈窕平陵入屋中縁梯降雲表景
奇意亦新顔之曰振藻巒情將樹態興會殊不少却笑
錦囊人較此𣺌乎少
　　振藻樓(壬午/)
淺紫深紅緝萬枝書樓即事引清思春華秋實胥權置
請㸔東平振藻時
　　題振藻樓(癸未/)
澗卉巖葩織錦紋箇中饒是挹清芬寄言振藻求工者
争似天然大塊文
　　振藻樓(癸未/)
山樓何有有詩書新景空澄意與舒秋實方來真覺好
春華試比定何如
　　振藻樓(甲申/)
每嵗來巡必值秋千山朗日翠煙浮問誰欲繼歐陽賦
振藻應須陟此樓
　　振藻樓(丙戌/)
秋曉巖林布嘉䕃風前埭卉舞芳㽔文章大塊蜚真藻
公幹還嗤費綺思
　　振藻樓(丁亥/)
山樓出樹杪亦復有山包境自古今爾理叅動静交含
英期實得振藻貴虚抛設畀杜工部無心作解嘲
　　振藻樓(戊子/)
山樓萬景固常披皜日清風又一時占却仙莊七十二
(避暑山莊前三十六景後三/十六景凡七十二皆有詩)行將振藻始於斯
　　振藻樓(己丑/)
林態峯姿總入竒鋪霞摛藻恰相宜層樓隠似無言笑
太古山中那有斯
　　振藻樓口號(壬辰/)
開著樓牕萬景披流青飛翠互偨池等閒不擬拈湘管
大塊文章振藻時
　　振藻樓口號(甲午/)
憑攬書樓又一時逺峯近壑總呈竒祇應黙坐休輕詠
以静存之意㑹之
　　振藻樓(乙未/)
拾級高樓萬景披亦清真也亦雄竒於斯祇合擱吟筆
富媪方當振藻時
　　振藻樓(丙申/)
振為流動藻為華詩品亦惟備一家三字箴如悟根柢
不多些子在無邪
　　振藻樓口號(己亥/)
四壁題詩率已多别生清㑹㑹如何日中則昃月盈蝕
振藻知當戒太過
　　振藻樓(辛丑/)
拾級偶當㡬暇時㑹心七字促成之眼前藻繢天然景
添足何須抽秘思
　　振藻樓口號(壬寅/)
雖云果實由花藻花用應輸果用資樓額振誠因即景
家丞庶子尚當思
　　眺逺亭作歌(壬辰/)
趁爽更復躋崇椒樹葉翻風涼意滿雖然亦眷勞輿人
恰憩山亭顔眺逺眺逺詎止玩山林絜矩之道古應斟
衣食大欲民可畏雨𤾉時若天難諶况茲金川正有事
遙遙西望常厪意禁暴安民不易籌旰宵企待㨗音至
　
　
　
　
　
　
　
　
　
　
　
　
　
　
　
欽定熱河志卷三十八
欽定四庫全書
欽定熱河志卷三十九
　行宫十五
　　靜含太古山房
　　有真意軒
　　碧靜堂

　　靜含太古山房　鷲雲寺之側萬嶂環之曠如奥
　　如得靜者機焉築山房一區顔曰靜含太古䆳谷
　　含風穹林隠日纎塵不到衆籟閴然宛在羲皇上
　　也由西廊而出曰不遮山樓髙入雲際林嵐迴抱
　　繚白縈青樓下曲徑纚連山腰石磴間不覺登陟
　　之勞廊盡向南得小亭顔曰趣亭
御製詩
　　靜含太古山房(壬午/)
秀起(堂/名)占髙朗山房别一區稱佳以幽僻契妙更清殊
松不煩新種石皆入古圖子西善忖度心得乃先吾
　　靜含太古山房(癸未/)
秀起真秀起讀文如大家巖徑更屧步仄磴盤雲斜别
體築山房派擬郊島誇是時正小年太古靜且嘉子西
曽未到先得同然耶
　　靜含太古山房
仄徑纔容步過槁便到門藉峯作屏障倚巘築墻垣秋
色來方稚風聲起欲軒既云含太古底事未忘言
　　靜含太古山房
夷嵕山屋祗三間得概欣看萬嶂環無暇翻思難應接
有懐那謝一躋攀芬聞野卉巖邊纈響逓幽泉澗底潺
不是子西髙尚輩安能箇裏鎮消閒
　　靜含太古山房(甲申/)
太古以來山築房含以靜孰古抑孰今房用無言領我
心亦如之小坐趣為永巖風送爽至欣披真即景
　　靜含太古山房(乙酉/)
緑樹全染紅紅又風前少色即空豈誣動歸靜有道恰
如太古初名相非所曉山房足當之㑹於無言表
　　靜含太古山房(丙戍/)
山房别一區乃在書堂下彼以迥而秀此則秀而野石
泉階底淙松濤屋端瀉於何見古意塵念都蠲舎研匣
又宣𫝊笑此奚為者
　　靜含太古山房(丁亥/)
山房秀起(堂/名)隅雲棧致縈紆委宛如藏宻窈深足靜娱
秋風滿座爽野景一窓輸城外山田見黄雲近逺鋪
　　靜含太古山房(戊子/)
何處不太古山房獨擅稱階前俯閜砢窓外即崚嶒
復目眸豁坐教心意澄梵鈴空際落便似悟南能
　　靜含太古山房作歌(己丑/)
秀起(堂/名)若大家李杜萬丈光芒透山房似别裁郊島無
妨寒與瘦窈而曲如往而復倚巖小築三間屋漫嫌十
笏纔容膝萬壑千巒一忩足千巒萬壑自太古豈識樸
室及華廡凝神契靜合忘言底用勞勞辨纂組
　　靜含太古山房(辛邜/)
自我來山莊西峪兹兩至一以少閒暇一以多政事對
山頗自笑何必煩㸃綴増景則不無仍付鹿守訖(叶/)巖
房本弗多勝惟㨿幽邃太古豈其遥峯林詎改置就飾
斯非難反靜未云易
　　靜含太古山房(癸巳/)
仄徑下曲崦山房樓巘隅以幽不恒到惟靜足堪娱恰
度小年候偶拈五字鬚景光又覺異興㑹自然殊
　　靜含太古山房(甲午/)
鬱紆下崇阪山房藏窔奥幽峽落風寒宻林蔽日曜六情
於焉靜一塵所弗到不因小年來安識太古妙欲擬斯
久坐還恐誤政要
　　靜含太古山房(乙未/)
山房窈窱間尋常弗輕至夤縁兹偶遊喜值秋風霽氣
澄一天涼林翻四鄰翠以幽轉致曠放彌出卷宻(叶/)堪
注子輿書萬物於我備
　　靜含太古山房(丙申/)
盤磴下威紆入壑窮委宛山房忽靣前既近仍疑逺云
房含太古房實搆以晩太古實含房偶因房而顯渉名
則論紛忘象乃契筦(叶/)而我曽何謂屢吟泐壁滿
　　靜含太古山房(己亥/)
落斜不數武而總歩仄徑於宻忽小谿山房樸以淨鄰
虚意為永㨿迥峯羅勝開窓引清風可望亦可聽松籟
為絲竹石稜供餖飣靜色與清聲不塵總恱性把筆欲
吟難思量無句稱
　　靜含太古山房(辛丑/)
秀起堂右側磵道下踰窈得平過十尺室較十尺小而
室乃三架計容膝不少山自太古有靜覺秋光好問誰
知其含趣在五言表
　　靜含太古山房(壬寅/)
山房藏委宛既狹中亦宏容房可三間祛華惟樸楹
以延遥日可以澄素情我昔來遊此與之太古名然自
太古來原有此亦誠恰值小年長宜靜絶外營而我勅
㡬人耽斯恐過生
　　不遮山樓(壬午/)
山樓雖迥不遮山㡬㸃新紅萬緑間竒破天慳欣始遇
尋常林壑擬從删
　　題不遮山樓
樓在萬山裏偏云山不遮名言何有定愜意與之遐為
是初成趣歸來便領嘉喜新吾尚爾復古志徒賖
　　再題不遮山樓
肩輿西峪趂㡬閒振籜秋風頃刻間今日登樓有佳㑹
别開生靣不遮山
　　不遮山樓(癸未/)
山樓山複不遮山翠邏青縈逺近間拾級不言經嵗隔
凭窓聊喜片時閒
　　不遮山樓口號
夏葉宻綢繆空懐不遮意山樓今欲云副實行將至
　　不遮山樓(甲申/)
山樓倚巘出青霞凸態凹􁌚總不遮獨有當窓一枝好
天然小幅展倪家
　　題不遮山樓(乙酉/)
低小山樓號不遮冷窓全攬近還遐廓然雅契大公㫖
寧在林嵐罨目嘉
　　不遮山樓口號(丙戌/)
山不遮樓樓不遮誰賔誰主總名加驀然林下逄蒼鹿
勝我無言亦八义
　　不遮山樓(丁亥/)
精小山樓翼若飛峯􁌚嶺態罨書幃魯論見說吾無隠
觸目孰非靜者機
　　不遮山樓(戊子/)
小閣開窓山不遮逺峯近巘各呈嘉夕陽欲落依西嶺
幻起東林一片霞
　　不遮山樓(己丑/)
洞逹層樓納颯風林光嵐翠四鄰通不遮寧為(去/聲)看山
色宋祖開門意正同
　　不遮山樓(辛夘/)
拾級俯臨萬景披紅増緑褪仲秋時開門宋祖不遮意
在彼吾心匪在斯
　　題不遮山樓(癸巳/)
倚山築小樓靣前堪眺遐背後開虚窓見山亦不遮表
裏須洞逹攬景何須賖攬景固佳矣而吾更有加人情
紛萬殊一照寧無差明逹徹壅蔽卓哉惟重華
　　不遮山樓(甲午/)
勝處起樓非背山開窓終日對孱顔不遮於此猶容易
欲悉人情實則艱
　　不遮山樓口號(丙申/)
山不遮樓樓納山偶來消得片時閒設如較彼名實處
我亦疑其賓主間
　　不遮山樓(辛丑/)
曲折通廊處起樓枕翠㣲匪誇兩層逈却嘉四鄰圍守
閟無藏妙鈎深每息機開窓萬峯納或免義山譏
　　趣亭(壬午/)
小亭未足十笏勝趣乃占千山虚牖竒供曠覽崇巖逸
謝勞攀流動則資石瀑周遮不厭林闗欲藉澄心觀物詎
云徒尚髙閒
　　題趣亭(癸未/)
夏山宜畫復宜詩喬翠低紅萬状披真與小亭增趣矣
尋思知趣者為誰
　　趣亭
試問今來情所闗金聲多在翠㣲間領完夏趣領秋趣
却是人忙亭祗閒
　　趣亭(甲申/)
十笏未為廣四時寧有窮延來總佳景妙處是天工秋
葉尚餘緑山花亦作紅如訽趣所得不在色形中
　　趣亭(乙酉/)
山深秋意佳葉落峯􁌚露孤亭何礙窄此中有真趣雖
鮮(上/聲)紅緑繪豈不聞後素時復作天籟悠然勝韶頀
　　趣亭(己丑/)
委宛遊廊曲入深啟窓峯翠撲衣襟寧當小大評山景
得趣由來盡可吟
　　趣亭(癸巳/)
窈深之處疑巖扉擇向為亭枕翠㣲四柱空空趣無盡
雖然識趣者應希

　　有真意軒自西峪至秀起堂山徑縈紆架屋數
　　楹
御題額曰有真意軒軒外林巒髙下一邱一壑一草一
　　木俱有真意陶潛詩所云欲辨忘言者殆曲盡其
　　致軒左曰空翠書樓右曰小有佳處後有亭顔曰
　　對畫雲崖飛瀑萬象空明倐忽變幻如見荆闗筆
　　妙也
御製詩
　　有真意軒(癸未/)
秀起昨年初搆堂入從西峪路微長山凹一曲宜憩步
松下數楹恰受涼小許底須較大許機忘亦自并言忘
雲容峯態標真意總在陿中委宛藏
　　再題有真意軒
誰則無真意知真復是誰春風秋月世過去未來時莫
道景常改請看山弗移疎軒付不語小坐恰相宜
　　有真意軒(甲申/)
開我今秋窓拂我昨年席歴歴有今昨碧空乃無迹剗
土縁構軒土已變石壁雲散不覺欠雲來不覺益咄哉
均戯論真意非語黙
　　有真意軒
俯仰風行與水流太空落落祗清浮咄哉真意固如是
豈在尋常色相求
　　有真意軒(乙酉/)
意者心之旌真者偽之宰意茍真是託那為(去/聲)偽所殆
聖經言正心其先誠意在誠斯無不真豈復外物待然
則命此軒固非因􁥕㠑
　　有真意軒(丙戌/)
西峪路必經相過遂成憩輕輿豈復勞肩者未容恝(叶/)
一以暢予懐一以息彼弊山莊本仙境何處不佳致廓
然五間屋足受萬物備林風奏清涼巖雲幻隂霽即景
得竒遭是謂有真意
　　有真意軒
秋軒逕入深秋宇落峯隂靜趣愜幽賞餘閒又偶臨林
踈山露骨溪淨水澄心意欲尋真者須來此處尋
　　有真意軒(丁亥/)
窅暎山谷處蔥朧林樹間自然稍位置雅喜足蕭閒畫
格當秋疊琴音過雨潺問予真意託恒是憶民艱
　　有真意軒
入谷有蒼山望林無緑樹林谷環抱間書軒於此遇窓
明受曦温架馥貯竹素故是避暑莊斯則向陽處颯景
雅宜人流隂亦堪悟
　　有真意軒(戊子/)
最喜山深處兼來夕靄時翠峯非假色紅葉是新枝土
劚久成石松喬下長(上/聲)芝既云真意有拈詠復何為
　　有真意軒(己丑/)
嶢軒隠重翠是日叩林闗㨿榻來涼籟捲簾入碧山撫
題思舊厯摘句伴今閒真意有何處知於松石間
　　有真意軒(庚寅/)
西峪幽居來往經今年却是此初停為欣齋額有真意
復訝山容無定形坐愛向陽成永乆觀惟忘物得清寧
千林落盡紅兼紫祗剰巖松罨户青
　　題有真意軒(辛邜/)
西峪幽深弗數至至斯佳趣得殊前愛循棧徑忘行倦
忽造山軒可憩便閭舎鱗依城郭外􁐄禾墉積圃場邉
問予真意於何在不離(去/聲)民情是我田
　　題有真意軒(壬辰/)
經年曽未到今日偶偷閒却對山林處原如昨近間衣
涼天籟落屋潤嶺雲還那是饒真意視民每憶艱
　　有真意軒(癸巳/)
有自無中生真乃假之對皆屬意所為賔主寧當背軒
曰有真意倒置義似晦尋思可别解空空室何礙於意
尚不居豈知有真在而我即景吟是謂遊物内
　　題有真意軒
乗閒䟦馬欵巖扉真意都詮靜者機澗水滌塵一帯繞
雲峯展畫四隣圍鹿知熟徑尋常到鳥惜芳隂不忍飛
笑我無能注周易於斯息慮究精㣲
　　有真意軒(甲午/)
過雨山蹊濕弗塵又非作濘宛堪循到來忽已成隔嵗
㑹得居然值此辰雲縱晦明寧是幻軒無刻畫祇惟淳
欲知真意應何託時不忍忘曰愛民
　　有真意軒(乙未/)
多時西峪弗經遊山徑行輿路不脩喜是林間恒見鹿
幸遊松下未鳴騶巖軒簾軸堪延望繩榻書翻輙小留
黙㑹云何真意在一天風物總殷秋
　　有真意軒歌(丙申/)
白家少傅樂府章曽云人心不可防是盖歎其鮮真意
徒稱心赤言如簧此軒謂之真意有實因山深蔽林藪
山雖深而林雖蔽􁣎歩以至山容林態無不畢露從人
取是即有真意而無所藏試問人情可能似此否
　　題有真意軒(己亥/)
西峪巖谷中是為最初地文軒㨿山凹向名有真意本
來無忙務耐可坐而憩循名欲責實相羊引深思真者
妄之對意者心之使必其心乎理所發乃純粹設匪克
己功鮮弗為私蔽私蔽莫非妄求真實艱致豈如碧峯
靜無言無不備
　　題有真意軒(庚子/)
今年西峪此初行蘿徑蘭蹊歩覺生無盡有真同一意
(萬夀山陽有題曰無盡兹曰有真意盖無盡然/後有真而有盡必致無真一而二二而一者也)喜新厭
舊亦常情(至山莊十餘日始來此一以無暇/一以遊渉新構諸景故次及乎斯)庭前樹當
夏隂張(去/聲)巖側花過雨色榮人在屏南研之北成吟也
覺粹而清
　　題有真意軒(壬寅/)
萬夀山軒曰無盡避暑莊軒曰有真方寸之心祇一意
有其無盡何無紛然而有真乃無盡設其有盡無真存
一而二而二而一誠其意者思斯文
　　空翠書樓(癸未/)
屋裏通廊纔數武虚中納約有餘思四山空翠庭前落
恰是書樓捲幔時
　　空翠書樓
髙下随山勢為樓在所宜兩間亦稱迥八牖恰堪披平
挹林光秀全收峯態竒庭隂空翠落為憶浩然詩
　　空翠書樓(甲申/)
一谷秋風衣𬒮涼飄飄空翠染山光浮來忽向庭隂落
孟氏詩中得趣長
　　再題空翠書樓
書樓曽是不恒來來亦何甞坐久陪今日無端消半刻
秋霖有意博吟裁迎襟颯爽掀簾入謀目溟濛共牖開
得句肩輿原即去於凡淹繫底為哉
　　空翠書樓(乙酉/)
西峪有佳趣一曲一改觀書樓因迥為樹杪縱目寛然
不礙山翠浮空來座端生白盈虚窓凝黛猶逺巒足以
興靜吟足以愜清歡何必學義公於斯覔心安
　　空翠書樓(丙戌/)
兩間亦可號書樓灌木層巖葉尚稠一晌登臨得竒㑹
落來翠影自空流
　　空翠書樓(丁亥/)
屋裏遊廊曲轉通坐來暖日尚和融蜃窓試一閒憑看
始覺四山翠是空
　　空翠書樓(辛邜/)
空林圍四面翠影落中庭耐可恱心性誰能擬色形既
虚無侈望惟寂有餘聽書卷原陳几所慙善取型
　　空翠書樓(壬辰/)
書樓向空翠空翠額書樓最契靜虚趣乃兼名實收曦
間常欲閃風處又如流底事㣲紅㸃尋思節報秋
　　空翠書樓口號(癸巳/)
開處竒觀一忩納落來生翠四山披恰如樓閣空中住
未可尋常物色之
　　空翠書樓(甲午/)
重閣八窓空四鄰叠巘通落來翠無盡望去景難窮豈
是吟從事而將宗義公底因難著句心與境俱融
　　空翠書樓(丙申/)
四山飛翠落虚空捲幔書樓黙對中蓮影不花真是淨
義公結宇可能同
　　空翠書樓(乙亥/)
書樓枕㠎嶫空翠舊為名大似棲空宇而饒納翠情恰
看收雨足滿意向晴迎巒壑濯新靣徐聽落瀑聲
　　對畫亭(癸未/)
山陡溪艱水為亭跨上頭是誰經意想亦盡得風流有
雨方成瀑無風不作秋丹青雖入妙可許逐時投
　　對畫亭(癸未/)
一川颯沓落秋風四座清涼照碧空月户團圞直北望
是誰寫出廣寒宫
　　對畫亭(甲申/)
月户團圞不藉脩座中何異廣寒遊四山飛翠雲垂脚
一谷含涼樹動頭極目總無塵可對沃心惟有靜為謀
展來畫幀伊誰筆王氏臨平正曉秋(石渠寳笈有王/蒙臨平曉秋圖)
　　對畫亭口號
踈不嫌稀宻不遮玻瓈虚朗勝窓紗今朝朅爾逄秋雨
畫意從新換米家
　　對畫亭(丙戌/)
曰畫畫不若是亭亭鮮同真饒氣與韻豈在緑和紅澗
落峯頭雨窓含谷口風藝林多作者似此孰能工
　　對畫亭口號(丁亥/)
曲轉雲廊得小亭額題對畫豈丹青便教摩詰披真蹟
未覺如斯悦性靈
　　對畫亭(戊子/)
畫幀懸來有是乎氣為神韻靜為腴所贏趙(伯/駒)李(成/)倪
(瓚/)黄(公/望)者春夏秋冬景各殊
　　對畫亭口號(己丑/)
拾級聊登更上層月窓虚處對崚嶒一聲呦鹿來林下
元四大家畫豈能
　　對畫亭(庚寅/)
依舊窓開岞崿間對來畫嶂是冬山林空峯瘦無㸃綴
繪事贏他落筆艱
　　對畫亭(辛夘/)
虚亭置牖糊雲母風月四時無盡藏嵐靄峯巒常變幻
可能如是笑倪黄
　　對畫亭(壬辰/)
暮靄朝嵐無定態秋來夏去有恒期欲贏般礴儃儃者
那便丹青能爾為
　　對畫亭(癸巳/)
不問四家及六法愛看林態與峯􁌚迎人蒼翠意無盡
正是夏山如滴時
　　對畫亭(甲午/)
壁上圎窓納景開夏山如滴眄崔嵬今朝訝合許渾句
風滿樓知雨欲來
　　對畫亭(丙申/)
迴廊延歩入一牖納嶔岑四季畫情别誰能粉本臨峯
􁌚含霽景樹意作秋音看取雲閒處悠然愜我心
　　對畫亭(己亥/)
窓入千峯作畫看較於畫更備多端即如乍雨乍晴况
李(成/)馬(逺/)知他欲状難
　　對畫亭口號(庚子/)
去情底論得其神(此為畫品/最上乗)深入精㣲逈出塵讀舊句
全如讀畫對之訝是七旬人
　　對畫亭(辛丑/)
畫者每為山水圖擇宜率置小亭孤此亭畫裡還畫外
對處艱成答語乎
　　對畫亭(壬寅/)
是畫原恒對是亭亭前畫意雨冥冥多斯對者如鑿竅
混沌因他太不寧

　　碧靜堂　倚山為堂絶巘浮青在烟嵐縹渺間
御題額曰碧靜堂聨曰碧宇好秋澄坐延爽籟蒼山太
　　古靜眺引清機堂之左曰松壑間樓右曰靜賞室
　　雲容風態清賞有餘跨澗為樓曰淨練溪樓樸如
　　小閣山髙水駛雨集漲盈不必梯級而倚閣憑虛
　　飛瀑淙摐琉璃一片矣
御製詩
　　碧靜堂(癸未/)
入峽不嫌曲尋源遂造深風情活䓗蒨日影貼隂森秀
色難為喻神機借可斟千林猶張王(二字皆/去聲)留得小年
心
　　碧靜堂
佳處山情似水情潤含紋疊罨簷楹恰如范氏岳陽記
一碧真看萬頃呈
　　碧靜堂
樹色碧無礙山光靜有餘明將啟蹕去且復凭窓虚塵
意何曽到道心可騐諸便因思舜命耽逸豈因予
　　碧靜堂(甲申/)
借問山深趣山深靜有餘九霄懸碧照萬慮盡空諸側
牖窺蒼鹿倒泉飛錦魚夕陽片時落幻作紫金蕖
　　碧靜堂(乙酉/)
碧是色之靜堂居山以深了堪忘淨諦詎止空(去/聲)塵心
煩熱避空谷涼風生翠林丁丁橡子落飛啗亂巖禽
　　碧靜堂(丙戌/)
堂在萬山中所以不常至至必趣非常而總饒靜意長
空一片碧疊樹千章翠暎帯難形容夫何可思議於無
思議際如是偶清寄
　　題碧靜堂(丁亥/)
一區隠峭蒨數息陟㟹嶆雖是輿而逸不忘肩者勞窓
間延逺黛松下聽寒濤率意成新什苦吟那首搔
　　碧靜堂(戊子/)
一徑入深林三間棲碧嶂既靜慮因澄惟虛觀亦暢逺
山夫何似髙下翻翠浪可以滌塵襟而盡非時尚壁間
新什闕此債應須償
　　碧靜堂自嘲(己丑/)
巖一起一伏谷一抱一環為勝輙弗同而頗勞躋攀擇
最築軒堂攬要圖坐觀原復肩輿至僕人忙不閒推己
之謂恕吾猶恧此間
　　碧靜堂(庚寅/)
烘谷秋陽暖雅宜問景前徑穿出樹杪堂迥坐山巔縱
目極空濶俗情都棄捐碧天真是靜無際一虚圎
　　碧靜堂(辛邜/)
一谷經千曲非遥轉致深碧兮如濯目靜矣恰宜心林
未玫瑰色泉猶琴瑟音秋長今嵗獨呦鹿且遲尋
　　碧靜堂(壬辰/)
一曲巖阿閟四隣山色圍秋光入蘿徑暇日欵松扉緑
意猶如許素心初不違徘徊研竹素未易契精㣲
　　碧靜堂(癸巳/)
羊腸纔數轉螺髻又髙鶱拾級得門户構虚有室軒花
清錦如濯松古籟非喧几上芸編設乗閒手自翻
　　碧靜堂(甲午/)
築堂倚㠍嶪開牖眄偨池太古碧無盡日長靜此時鶴
林言則合栗里住斯宜距躍彼應樂逹聰我異為
　　題碧靜堂(乙未/)
山堂棲翠崚雲棧㡬盤登到似披圖入坐惟摘句應靜
觀今日愜碧宇好秋澄亦欲無言去其如興每増
　　題碧靜堂(丙申/)
今嵗今朝到昨年昨日同光隂誠迅速吟詠那終窮即景番
畨異興懐旋旋融千林一色碧靜意接長空
　　題碧靜堂(己亥/)
夏秋三月塞園居圍返山堂乃到初慙我未能領此靜
知他畢竟笑其疎歸根樹葉露峯骨泛乳茶甌㸃菊菹
一晌消閒旋復去似兹構築若為諸
　　碧靜堂(庚子/)
雲棧縈紆蕙露披肩輿歩歩入幽竒未渝碧也彼萬樹
真是靜哉此一時鹿不避人忩下過鶴如陪客砌傍窺
駐莊兩月斯初到自笑何須構築為
　　碧靜堂(壬寅/)
過谷復登山書堂松壑間隔年猶碧靜快霽對孱顔日
朗林愈翠風清忩不閑摛吟惟遣興那擬破天慳
　　松壑間樓(癸未/)
山隂多古松巖壑亦復杳就迥宜為樓兩間已不小側
耳聽清泠謀目延窈窕惟覺道心生那有塵懐擾得句
應脫凡為(去/聲)在青雲表
　　松壑間樓
大壑之間有古松樓因松亦古情濃登樓祗聽濤聲謖
不似通明許客逄
　　松壑間樓(甲申/)
山抱偏欣水復環清秋為我闢林闗坐來底覺衣襟颯
樓在長松大壑間
　　松壑間樓(丙戌/)
枝峯蔓壑不可數峙有長松千嵗古擇向為樓適其間
天風颯沓為鼔舞照人碧靜成蒼顔白鶴下立階墀前
廣成子乎洪厓仙舉手與我相周旋忽盼秋雨滋山田
自笑畢竟無仙縁
　　松壑間樓(庚寅/)
曲廊髙下有階通小小書樓大壑叢誰謂秋山生意少
緑盤松盖恰忩中
　　松壑間樓(壬辰/)
蒼松生壑底上欲參青霄但看其貌古誰計其年遥構
樓松之下對松開雲寮那藉巖風吹坐則聞謖濤擬當
挾頴師朗然七絃調
　　松壑間樓(丙申/)
山樓處處有此獨稱松壑不惟窈而深真是清堪樂澹
澹谷神存謖謖天風落近者峯嶙峋逺者嶺迴薄太古
之秘室軒楹費構作混沌本自佳儵忽饒穿鑿促成五
字去聊識興所託
　　松壑間樓口號(己亥/)
松壑之間兩架樓千林葉落逮深秋愛他獨樹為竒者
韻自寒濤翠自流
　　靜賞室(癸未/)
愛向山深處搆居山深處趣試言諸雲容峯態靜無比
月夕花朝賞有餘坐席尋常都集妙啟窓端是為延虚
將迎内外胥教冺語著程家定性書
　　靜賞室口號
山深不期靜自靜室樸曰惟宜實宜却笑如斯延賞處
偶來亟去信何為
　　靜賞室(甲申/)
言靜莫過周易著詮曰有濂溪乾坤易簡合撰形神善
惡斯齊樂水樂山仁智秋風秋月端倪造物四時無盡
餘閒惟古與稽
　　靜賞室(乙酉/)
肩輿盤過翠微峯别有壷天隔嵗逄指向蜃忩聊縱目
當前恰得一株松
　　靜賞堂(丙戌/)
偶來靜賞室圖閱靜賞幽山川自太古風月仍清秋似
此最佳處宜付隠者流怱怱肩輿去五字徒吟留
　　靜賞室(丁亥/)
尋勝盤犖嶨造極闢林藪契妙不出庭納約原於牖造
物無盡藏所遇随人取饒靜本非寂曰賞夫何有
　　靜賞室(壬辰/)
室樸山深林復虚惟餘一靜别無餘何當擺脫塵情了
來讀尊盧時世書
　　靜賞室(癸巳/)
曲磴縁廊上幽齋隔嵗逄㨿床眄翠壁當户撫蒼松雲
净寥天朗夏深樷樾濃茗甌與芸簡随意作清供
　　靜賞室口號(丙申/)
既云靜矣奚云賞有賞應知靜已紛不廢賞而無礙靜
曰惟斯室獨超羣
　　淨練溪樓(癸未/)
夾山溪陡水艱貯雨裏方看練影披著箇小樓存此意
終當捲㡢俯天池
　　淨練溪樓
陡澗實非溪值雨有溪時跨澗屋非樓號樓頗覺宜一
切名象誰所為人云亦云豈可辭欲藉想像之練影淨
洗擬議之慮思仿彿溪樓首肯曰得之
　　靜練溪樓(甲申/)
昨夜秋空纔過雨今朝山閣下成溪恰如練影知看待
觸興能無一再題
　　淨練溪樓(乙酉/)
樸齋跨石澗清迥具樓意語已忽失笑拘墟在名字曰
樓與曰齋豈非人所置秋山過雨久澗亦無水至不水
而云溪其義如是寄
　　淨練溪樓(丙戌/)
秋山未雨那成溪漫擬樓名孤負題曰待雨來觀淨練
轉成認影笑頭迷
　　淨練溪樓(丁亥/)
峽上三間俯碧嵤雖無樓實有樓形每教練意憑窓想
何必溪聲待雨聽
　　淨練溪樓(戊子/)
樓固弗樓練豈練山堂跨澗待泉披傍人却笑名不副
此意曽非爾所知
　　淨練溪樓(癸巳/)
磵空憑虚巖若樓開忩峭峽對尺咫有時飛瀑落摐摐
淨練之名得因此却惜以偶弗以恒偶因過雨恒由晴
今朝恰值夏霖後坐看銀影披巖層宿名所欣副始遇
然亦詩成便言去
　　淨練溪樓(甲午/)
石磵如溪落峭岏跨而為室作樓觀何當無事箇中坐
淨曳練光雨裏看
　　淨練溪樓(乙未/)
夏末秋初雨稍勤山谿處處掛泉分小樓今日名循實
滌目澄懐迥不羣
　　淨練溪樓(丙申/)
跨壑溪房可號樓夏山過雨落垂流實欣名稱(去/聲)得逄
鮮七字憑吟為少留
　　淨練溪樓(壬寅/)
跨溪有室本非樓似閣居然溪上頭無水每疑名不副
雨餘今日練光流
　
　
　
　
　
　
欽定熱河志卷三十九
欽定四庫全書
欽定熱河志卷四十
　行宮十六
　　含青齋
　　玉岑精舍
　　文園獅子林

　　含青齋　架巖為屋疊石成階與敞晴齋隔溪相
　　望
御題額曰含青齋齋内面北額曰清暉娯人聯曰雲影
　　罨簷留游情繚白山光排闥送畫意浮藍每深秋
臨幸楓林晩照槲葉朝霜俯視軒櫺尚饒深碧左曰挹
　　秀書屋右曰松霞室山容峭蒨松徑陰深當
　仙莊西北隅南望五雲則碧榭紅闌瑶岑玉水宛在
　　仙山畫圖間矣
御製詩
　　題含青齋(癸未/)
西北林巒幽且敻昨年尋勝得山行因教小築閒齋者
業已宛看别墅成信矣可居入畫格慎哉求適出人情
坐來擬欲披圖史不為欣生為愧生
　　再題含青齋
孟秋荏苒仲秋臨一瞬堪因視古今延歩不妨乗候爽
到齋偏喜對山深蝶如戀影長依卉鹿已聞聲尚隱林
恰見遙峯紅幾㸃翻興(平/聲)爾許惜青心
　　策馬至含青齋(甲申/)
隔谷巖齋路不遙乗閒遂與欵松寮誰知攬景忽逾嵗
且是駐莊已十朝此最佳寧當恝置縱無語亦解相邀
萬年松下脂成珀聞說偓佺曾遺(去/聲)堯
　　含青齋(乙酉/)
底事愛山深山深愜道心四鄰圍峭蒨一逕入陰森巖
想丹猶隠窻慿翠越侵潤濃螺黛處更有鹿堪尋
　　含青齋(丙戌/)
含青與敞晴相隔一谷耳秋晩尚餘閒可能孤尺咫千
林已失青萬嶂惟標紫將謂青意無少坐悟其旨芳菲
指明年機括藏於此
　　含青齋(丁亥/)
門前峯展屛疊樹尚濃青連得碧無際落來翠滿庭既
饒深以静莫擬色分形蒼鹿尋難見呦音却可聽
　　過谷復至含青齋
隔谷復有齋木可抛尺咫况欣值爽涼宜與窮宛委爓
爓翠明葉馥馥丁星蕊庭前呈静機色香胥妙理弗來
得幾朝日影上窻矣
　　題含青齋(戊子/)
浮藍繚翠罨簷櫺畫意無形復有形半座生來虚室白
一簾含得萬山青樂兮偶學仲長論陋則非同禹錫銘
猶是林光蓊蔚候鹿聲難𨼆却頻聽
　　含青齋(己丑/)
齋據山之陰户對山之陽翠峯與綠嶂面面胥包藏雖
秋葉未稀不描畫自張但覺林間風吹來帶微涼欲會
含青者識幻乃得常
　　策馬過谷遂至含青齋(己丑/)
乗興䟦驂驔巖齋問景堪寥光澄素宇飛翠落晴嵐風峭
樹聲颯露濃花氣馣適纔詠青處原在此中含
　　題含青齋(庚寅/)
巖齋極西北幽阻弗恒到今朝風日暄肩輿一窮奧林
姿縱廓落谷勢仍䆞窱出陿亦造宏軒楹敞棲嶠青乃
失以忽含則空成笑慿窻合無欲轉得觀其妙
　　含青齋(辛夘/)
石城盤陟進園門向北巖齋可憩言樹色千峯猶張王
(二皆/去聲)秋曦一牖耐温存虛中足納青瑤入風處還疑碧
練翻庋閣芸編堪汲古慙無多暇静探源
　　含青齋(壬辰/)
獅子園向獅子峯峯東溝便稱獅子石城門即鎖溝口䇿
馬言旋每進此東為宜照西含青兩齋相望近尺咫今
朝舍東而就西却是今年到斯始面北開軒據坦岡隔
溪□㠡嶤嶂峙高枝低葉總含青潤露搖風幻無比設
置歩兵於齋中亦當青眼相對是
　　肩輿過谷復至含青齋
兩齋(敞晴/含青)隔一谷東西近相望謂近行乃遙陟降歴巖
嶂今朝趂爽涼徐歩肩輿向過谷入窈窕造堂得朗曠
面北峙嶤峯屛風開綠嶂含青信含青萬林猶張王(二/皆)
(去/聲)亟來豈無意秋光漸已傍
　　含青齋(癸巳/)
直北山齋仍向北非秋天氣却如秋一窻含處納無盡
滿目青來翠欲流鹿伏禽藏任容與朝嵐夕靄相沉浮
出藍勝負何須校彼二者曾分别不
　　策馬至含青齋
蜀先主歎髀肉生英雄所見常人異重熙累洽非其時
晏安酖毒亦當忌肩輿歩輦寧詎無每莅山莊喜乗騎
適纔攬轡觀良田便沿崇棧園門至入園循谷造山齋
朗開牕户納青翠豈因玩景暢閒情率以摛詞寓深意
　　題含青齋(甲午/)
今朝風日甚清遒北谷乗閒試一遊欲闢巖關已滿志
及慿芸牖更宜眸峯姿聳濯黛螺滴葉態低鋪碧海浮
輸與虚齋生白者真佳斯亦弗相謀
　　題含青齋(乙未/)
肩輿欲言歸有暇風日美過谷即巖齋便可一憩止含
青真含青四面翠如洗雖云混松栢亦弗艷桃李佳哉
出藍觀如遇倬雲士
　　再題含青齋
跋馬山城入睥睨循谷遂以山齋至山齋本是額含青
騁望紅葉三五綴仲秋風物故如斯綠邏翠縈艱久勢
色空空處有何青曰含含乃無盡意
　　題含青齋(丙申/)
望日祗園瞻禮迴筍輿徐進石城隈巖齋路石聊成憩
今嵗夏中初度來窻裏含青宿雨過(昨夜陣/雨即晴)天邊拖白
曉雲開林間鹿本出無意却似有心作客陪
　　含青齋
石街西轉路非遠入室何妨小憩遲青欲變紅誰挽得
此齋却得永含之
　　到含青齋因題句(己亥/)
别兹冬夏二年餘到復晨昏七日疎似此幽佳不經意
何須構築合慙予溪流山峙呈來静翠邏青縈妙入虚
凑以新晴風日爽一塵弗染潤盈裾
　　含青齋(庚子/)
降畀就夷嵏出谷隨流水書屋築山陰面向山陽㠖入
秋色已清秋稚青又美山莊駐逾月趂暇初來此笑語
付虚齋佳趣含之耳
　　題含青齋(辛丑/)
一谷東山隔山齋得畝平肩輿不數武循徑遂至庭閱
嵗兹初到奚妨稍憇停千峯生翠煙晃朗羲光晶玩景
猶餘事籌農真愜情廓然任彼含獨我年非青
　　題含青齋(壬寅/)
山城迤邐入巖扄路便山齋小憇停隔嵗由他自生白
慿牕詔我尚含青槲楓底用分殊品松栢終看有卓形
似此一塵不到處何當静坐玩羲經
　　挹秀書屋(癸未/)
山陰初卜築因迥得高居至每為(去/聲)乗興坐還可檢書
凌清志愈淡瞰遠目恒舒秀則誠無忝挹之斯有餘
　　挹秀書屋
曲轉迴廊窈窕通蜃窻綈几俯秋空清風明月取無盡
山峙川流用不窮石越瘦如道士醉松惟孤見丈夫雄
玉壺氷弗纎塵著豈計尋常指顧中
　　挹秀書屋
近山構書屋山景屋中收挹秀有如是於佳不厭求楓
疎紅益染松古綠還留亦欲無言去其如詩思投
　　挹秀書屋(甲申/)
逐處山房可貯書貯書為問意何如寧須富詡三萬軸
無逸一篇已愧予
　　挹秀書屋(丙戌/)
秋山問題品一字秀惟當望處迎眸浄披來滿意涼丹
楓非渲染翠栢是真常書屋得佳挹何殊六藝芳
　　挹秀書屋(丁亥/)
書屋千峯裏嵌㟢秀以深青林無别色野鳥有佳音景
颯隔塵境山空生道心挹之恒不竭信可暢清襟
　　挹秀書屋(戊子/)
一牖當空聳碧岑性靈適愜秀而深注兹挹彼誠無竭
愷弟因思君子心
　　挹秀書屋(己丑/)
逐處有書屋坐便可讀書獨是無多暇兼之山徑紆偷
閒一遊攬詠此復賞餘安能把芸編玩味深其腴剽襲
固非他疎畧實愧予
　　挹秀書屋(辛夘/)
芸編揷架静愔愔取便翻看足沃心六藝清芬真萃秀
挹之不藉更他尋
　　挹秀書屋(壬辰/)
拾級迴廊上書齋别有天築基凌碪􁖴繞户祗雲煙衆
岫列簾下古松當座前乾坤易簡現即是玩韋編
　　挹秀書屋(癸巳/)
廊轉升今室牕明展古書六經無隠彼一卷足開予日
永年成小風清暑乍袪四時秀不盡挹處定何如
　　挹秀書屋(甲午/)
書屋芸編次第開山光相暎秀相陪從來六藝多芳潤
取裁(去/聲)由人自挹哉
　　挹秀書屋(丙申/)
秀色四鄰都可餐挹之無盡憇之安壁間舊句接新句
盟戒綺言却屢寒
　　挹秀書屋(己亥/)
山中書屋原含秀經雨山容秀更佳林下過來猶滴露
風邊披去欲開懷
　　挹秀書屋(庚子/)
曲廊委宛石梯通窻罨山光近遠中芸帙稡來千古秀
挹之不盡用無窮
　　挹秀書屋(壬寅/)
書屋無過十笏寛固非鄴架揷多般偶然一卷間披覽
亦覺其中秀可餐
　　松霞室(癸未/)
山中搆樸屋隨宜不擇向曲廊宛轉通窈窕而清暢開
牕對喬松落落隔近嶂欲速嗤右丞看此千尋放
　　松霞室又題
傍喬松下得幽居松古因之居古如暎帶飛霞纔一朶
緑瓊地襯紫金蕖
　　松霞室
彭澤先生徑華陽𨼆士家居安彼皆合寓意我聊嘉夕
照何妨染朝嵐故與斜便宜斯室者四季蔚青霞
　　松霞室(丙戌/)
閉户何曾此著書老龍鱗自峙前除童童下更丹楓爓
始信松霞名不虚
　　松霞室口號(丁亥/)
古松翠參天新松緑盈把㑹見新松似古松然不可期
年月者如是應無種松人貞翁弗言笑而啞
　　松霞室(己丑/)
牕外拏空百尺亭雲霞暎帶亦成青祗宜静坐聽寒籟
未肯其根劚茯苓
　　松霞室(辛夘/)
春風秋月經千嵗暮靄朝嵐鎮古形誰曰山中無定色
盈牕看取是恒青
　　松霞室(壬辰/)
丈尋已上見枝拏覆室團圞佈蔭嘉楊烱恰如經少室
照天起處滿青霞
　　松霞室(癸巳/)
喬柯落落映牕紗動奏清濤静亦嘉設不聲求以色見
紅霞非也是青霞
　　松霞室(甲午/)
循廊上有室對户外多松嵗以千年計時宜九夏逢態
疑霞與蔚神是露為濃漫誚青奪赤童原箇老容
　　松霞室(乙未/)
幽室開牕正對松千年那得問前踪芸篇中却識其事
恰似子房驀地逢
　　松霞室(丙申/)
白雲徂遠天赤氣待騰晩而何松下室青霞忽滿眼挾
雨非所知照日聊且緩鬱葱與蓊濛團支綠油繖此景
太古來相值情何限南樓老人筆(室中懸女史/陳書長松圖)意謂得
佳伴
　　松霞室口號(己亥/)
容容落落罨牕紗夢裏為吾醒不差浪說饋堯堯弗受
赤松常自傲青霞
　　松霞室(庚子/)
霞色自紅紫曰青希目謀試一數其曲盖妃道家流室
偶憇松霞信其語有投陰布綠油繖形舞翠鱗虬颺風
為聚㪚晃日疑泛浮不殊九曲房元始曾憇遊
　　松霞室(辛丑/)
迴廊畧轉上書室棲巖邇索當窮其奥陳畫况在裏(室/内)
(有陣書畫/長松圖)數千百年松正對牕前峙而牕糊玻璃神韻
相面視若主若賔間我亦難為擬朝暮蔚煙霞亦弗分
彼此欲問太古初大誰餐之矣
　　松霞室(壬寅/)
户外青霞非赤霞虬枝百尺上盤拏南樓小幀張屋壁
(壁間所張長松圖女史/陳書畫自號南樓老人)相印精神本一家

　　玉岑精舍　山莊西北溯澗流而上至山麓攢峯
　　疎岫如懸圃積玉環列瑶篸精舍三楹
顔以玉岑聯曰活畫展王維川迴空翠清吟尋杜甫峯
　　並高寒室右偏曰貯雲簷穿雲陟徑有亭二曰湧
　　玉曰積翠依山梁構室曰小滄浪迴廊盤折倚壁
　　梯巖下臨深壑每秋雨初過明漪澄練湛然浄淥
　　矣
御製詩
　　玉岑精舍(癸未/)
西北峯益秀戌削如攢玉此而弗與居山靈笑人俗精
舍豈用多瀟洒三間足可以玩精神可以供吟矚嵐靄
態無定風月藏有獨長享佳者誰應付山中鹿
　　再題玉岑精舍
搆舍初看斷手成玉岑近對聳峥嶸林間蒼鹿鳴不已
想是無端認客生
　　玉岑精舍
搆屋對崚嶒雲煙朝暮興碧谿緣雨過紅葉視前增心
賞益無厭目遊可當登生輝暎襟袖始悟藴來能
　　玉岑精舍(甲申/)
精舍意所屬萬玉圍崔嵬却以無多暇三日方一來亟
深故益静心與化機諧是間無别物巖鹿時相陪
　　王岑精舍(乙酉/)
北峪最深處今年乃剏㝷披來雲是徑對得玉為岑既
曰能清慮如何尚綺吟自難答斯問層峭或知音
　　王岑精舍(丙戌/)
西北峯巒益幽迥三間精舍對嶔㟢不常到越藏深趣
得少坐因啟秘思澗水未流嫌雨短巖風纔過喜涼隨
昨秋題句分明在今日重看去若馳
　　玉岑精舍
當前峭壁接雲空上有山堂路可通拾級不嫌勞歩履
却從坐底俯巃嵸
　　玉岑精舍(丁亥/)
山莊駐五日精舍乃初到盖因尚炎蒸故遲造幽奥新
晴趰颯爽試一觀其妙肩輿數息至宻樹忽開徼面對
怪峯聳下臨深澗窔塵無一㸃滓秋有八分料草蟲唧
唧聲如訴去年約
　　下高峯至玉岑精舍作(戊子/)
肩輿下高峯下自比登易及至巉嶮處原不如筞騎可與
知者言弗知嚼蠟味而惟能騎然不能不可試能則與馬習
左右皆如意坐輿肩者勞顛簸反成累不能則畏馬乃
翻為苦事不如坐輿穏那慮人勞勩精舍旋亦到玉岑
聳青翠岑既罷重登慿牕吟五字
　　題玉岑精舍(己丑/)
迤西逕更幽巑岏歴夐阻眄彼委宛間是我藏詩所精
舍若真人不訢亦不拒翛然任徃來夫豈勞言語
　　玉岑精舍(庚寅/)
精舍構幽深面擔聳玉岑林空那有色山静似無心土潤
鹿留跡霜清鶴陗音坐斯仍問政未可祗耽吟
　　玉岑精舍(辛卯/)
西北山居此最深等閒跋馬不常尋陟高降下斯稱便據
榻拈毫率與吟未可依然為慢語所欣卓爾寄崇心促
成大笑鳴鞭去付爾千秋對玉岑
　　玉岑精舍(壬辰/)
既已登峻高降下斯為易萬里胥如是在人善會意精舍
最西北谿谷夐深邃乗便歩筍輿今嵗今始至巖嵐都
好在以静饒佳致石溪有水流覺向得無事尋思前後
霖空(去/聲)山潦所積(山無泉者雨後浸出/細流俗謂之空山水)
　　題玉岑精舍(癸巳/)
精舍西北隅山深谷益奥佳境自所閟問景不恒到今
朝風氣爽乗興試觀徼我馬而人歩勞逸特殊調易輿
緩以進數武一憇勞(叶/)結構棲岞崿高低因勢效蜃窻
坐遊目諸奇無遁貎恰橅右軍帖太沖同致誚
　　玉岑精舍(甲午/)
仄徑更向西谿壑益夐幽一歩一換形幻景呈轉眸颯
沓落巖風九夏疑三秋窈深既因窮精舍見舉頭玉岑
對面張天機滿志投弗藉錦繡開全露精神遒歴年詩
在壁一一覽以周興會殊今昔語句袪雕鎪惟是託性
情詎寧暢豫遊
　　玉岑精舍對晴(甲午/)
夜雨逹晨雲未開時零時止時浩浩便教繼日知無妨
而心究覺晴為好逮已頗見其勢殺(去/聲)卓午遂放曦光
皦快雨快晴真足慰肩輿石徑無泥潦昨朝炎熇忽已
忘乗涼遂與窮窈窕玉岑精舍極西北祗曾一至兹再
造(叶/)峭蒨菁蔥總如沐更有山風吹籟巧最娯視聽衣
袂寒蔚藍天色懸秋昊對面巖室小滄浪今日副名誠
不小俯欣有水思濯纓自取之也義可曉
　　玉岑精舍(乙未/)
精舍山陰最幽夐今年尚未來遊詠雲山四面登亭子
據高向下斯熟徑因而棧齴盤以降林色巒光率真浄
拂谷天風吹袂寒徂雲片片無些剰頓令神心一灑然
風日恰合秋之孟坐久渾欲忘今昔澄慮於斯入無競
　　降北嶺至玉岑精舍作(丙申/)
亭子雲山别最高翠壑宛委藏精舍千迴百轉始造兹
欲憩僕從坐巖榭面前石壁已崔嵬小滄浪室其巔跨
高下位置各擅奇却惜領畧無多暇今嵗今朝則始到
昨秋昨句乃徒訝山雨飛過却放晴不則神機能變化
　　玉岑精舍(丙申/)
更西峙玉岑精舍搆山心攬勝寧辭遠探奇畏不深綠
情雖長王(二字皆/去聲)紅意已侵尋愛用澄泥硯遂教㸃筆
吟
　　玉岑精舍作(己亥/)
精舍極西北欲造罷以嬾今朝乗新涼不可更需緩况
由降最高事半功倍顯亭子别雲山輕輿遵石棧林海
泛綠波峯迴疑棹轉濟勝有若斯入深無不欵率欲忘
筌蹄那復言倪筦
　　玉岑精舍(庚子/)
有暇莫虚擲登高必降下降下於何佳無過玉岑者精
舍纔三間樸斷秀而雅碧峯平眼看玉溪繞足瀉可謂
佳之最以遠來實寡辴然忽失笑笑此何為也
　　玉岑精舍(辛丑/)
登高終降卑一語括衆理回首望雲山天半孤亭子岭
巆徐歴盡精舍乃得此憇舍偶慿牕玉岑對面峙問岑
目前乎抑亦於心裏
　　玉岑精舍(壬寅/)
精舍西北最深處遥而逕仄來不屢每以四面雲山降
取途磵道斯一赴向年策馬是所恒近則肩輿徐問路
更厪僕御跋陟險已逸忘人勞乃誤至則暢懷實異常
玉岑對我原如故峯姿林態總静真底事鬢霜增於素
　　小滄浪室(癸未/)
塞山雄勝江南山所欠有泉難為貯設使居然渟作池
龍井靈巖不足旅是室名之小滄浪亦雨後斯副名許
咄哉童子賦歌時豈對水方知自取
　　小滄浪室
梯巖百歩廊幽室跨澗作恰來秋雨後試看滄浪那亦
自有波瀾何從覔塵汙氷匳以為譬玉峯以為邏明漪
漾鬚眉浄練涵几座屬意在水清寧須論小大
　　小滄浪室(甲申/)
迴廊盤石磴飛閣棲嶙峋名之小滄浪責實似不倫忽
然山雨來滿室涼風新懸者為銀瀑渟者為玉津滄浪
真滄浪吾將濯纓塵
　　小滄浪室(乙酉/)
拾級逮百層樸室棲㟪􁗮滄浪雖無波心括亦於是蜃
牕堪騁望峯景秀莫比不有攀陟勞那得奇逢此臻妙
恒於艱因之悟窮理
　　小滄浪室(丙戌/)
倚壁梯巖千歩廊三間室號小滄浪到來人與九秋浄
移得松㸔百箇强最喜牕中延翠罨不妨峯際間(去/聲)紅
相天池豈必惜無水纓足翻嫌分别忙
　　小滄浪室(丁亥/)
百歩遊廊上千尋陡澗臨澄心托清淺駭目俯嶔崟朗
未期開鑑音堪聽滴琴新松牕外植放幹已森森
　　小滄浪室(戊子/)
滄浪不在隰而在岝崿間窪樽淺水渟何不可云然惜
非清宵至看印月一彎
　　小滄浪室(壬辰/)
山畔築静室選字題佳名無非寓意耳滄浪之水清前
朝霖雨後處處溪流盈下貯方丈池渫然波紋呈乃知
待時者事半功倍成
　　小滄浪室(癸巳/)
跨澗為樸室石窪大於樽夏霖氣通潤盈盈貯水存塵
氛會不到風月所共敦明為照膽鏡清是洗頭盆定州
雪浪石髯翁徒饒言
　　小滄浪室(乙未/)
崇巖跨飛閣下俯石峽陡岭巆固其常􁭷濈乃其偶今
朝來雨後乍見銀龍走小貯為滄浪清濁隨所受徘徊
一循名方覺未孤負
　　小滄浪室(丙申/)
跨壑為巖室左右窪樽俯其實鮮遥源惟藉山雨貯貯
則成清溪滄浪斯可覩並無人至遊祗有鹿來處纓足
兩弗知此意自隆古
　　貯雲簷(癸未/)
底事滃然翰墨筵簷間常是貯雲煙秋來蕎菜方需澤
何不為霖潤坂田
　　貯雲簷(丙戌/)
畧轉迴廊上屋簷號貯雲胡寧不為雨難副有斯文切
切心猶慮英英氣已氲翹思霈優渥晩種利耕耘
　　貯雲簷口號(癸巳/)
齎檐額以貯雲名分付雲簷莫放行靳澤詎予圖享帚
邇來農務且宜晴
　　貯雲簷(甲午/)
邇來晴雨稱時若不計流雲與貯雲偶歩山齋喜名副
寫簷常自蔚氤氲
　　貯雲簷(乙未/)
構屋深山裏額簷曰貯雲寫楹本無意歸岫亦堪欣據
席衣裳潤披箋翰墨芬山田膏雨足且止慢須勤
　　貯雲簷(壬寅/)
倚壁構雲簷雲來簷即貯夏雨幸優霑秋霖過斯若今秋
乃殊常踰旬晴以久(叶/)蕎菜亦待澤較量甚農父爾簷
應放雲施作甘膏溥
　　湧玉亭(癸未/)
山泉無大小淙竇即清泠流豈方圓較德惟温潤型彼
珩何足問此佩亦堪聽瀉向石溪去寂然冺色形(山泉沿/流石溪)
(稍就平地即滲沙石中不見/水北方率如此不獨塞外也)
　　湧玉亭
湧玉原云待雨看今朝雨裏適慿欄絲前金後尋聲色
祗在㧿㧿落激湍
　　湧玉亭(甲申/)
一杯亦稱渟一線亦稱流孰非玉為喻冷然清兩眸今
朝恰值雨注壑勢弗留歸墟湧亭下聲色戛擊球忽然
思齊安快哉似可侔
　　湧玉亭(丙戌/)
雖有石泉不作瀾藉惟暴漲澗飛湍何當快落秋林雨
亭上誠然湧玉看
　　湧玉亭(丁亥/)
曲注聲潺千澗隈滙淙亭下澈濚洄尋常憶得初無此
始悟今從雨後來
　　湧玉亭(戊子/)
夏間渥雨潤山巔處處石渠貯有泉今日小亭真湧玉
一泓如鏡碧澄鮮
　　湧玉亭(己丑/)
夏雨優霑草木榮澗崕處處注波清欄杆試俯垂流淠
湧玉今番始副名
　　湧玉亭(庚寅/)
處處山溪有水清亭稱湧玉果循名實因今夏經多雨
深憶吾民尚繫情以曰渫然誠滌慮猶聞瑟爾足佳聲
頋予敢取遊觀適惟是敬勤凜旦明
　　湧玉亭
山亭坐片時一升自一降馴馬試小歩仄棧遵松巷秋
雨今年盛久晴溪尚壯亭得未曾有湧玉氣如虹循名
乃偶然清聲出幽淙
　　湧玉亭(壬辰/)
湧玉從來祗識名今朝名實兩收成高巖低澗皆淙脈
亭玉團團鏡影呈
　　湧玉亭(癸巳/)
騎峽虚亭亦可慿曲廊宛轉降還登尋常艱水兹渟水
始悟前朝過雨曾
　　湧玉亭(甲午/)
跨溪為小亭溪流却匪常四山過雨後亦頗俯滄浪否
則石澗乾名存實乃亡今來晴三日漏巵成無當仰觀
湧玉額祗疑韞匵藏
　　湧玉亭(乙未/)
虚亭架壑俯頗梨為聽為觀並入題湧玉今朝真湧玉
蓋緣宿雨落巖谿
　　湧玉亭口號(丙申/)
每惜蹄涔致膠杯瀉渠今日水瀠洄訝其何以能為此
旋悟昨霄過雨來(昨日有/小雨)
　　湧玉亭(己亥/)
昨過山雨石溪盈俯瞰玻璃十笏明渟者自居瀉者湧
頋言今日善循名
　　湧玉亭(庚子/)
過雨山溪多出泉湧來林下玉冷然因嬴溝澮可立待
抑亦深思孟子篇
　　湧玉亭(辛丑/)
湧玉今秋誠湧玉懸流曲注各分投究因常雨幸常霽
爾許慰中爾許愁
　　湧玉亭口號(壬寅/)
雨霑又過浹旬秋亭下涓涓玉細流四壁題詞畧無罅
偶來仍復有詩酬
　　積翠亭(癸未/)
四鄰峯勢特嶔㟢疊以林光渲染之祗著一亭翠微處
為他領要已無遺
　　積翠亭口號
經年閲月一遊巡如濯山螺潤意新欲問山亭虚四柱
擬將積翠待何人

　　文園獅子林　於清舒山館前度地為園模山範
　　水藴淑懷奇
題曰文園獅子林
拈題分詠備十有六景之勝與
　御園及呉中獅子林是一是二亭臺峯沼高下悉具
　　伏讀
御題諸什并序覺雲林粉本變現化工可以參詩妙可
　　以悟畫禪矣
御製詩
　　題文園獅子林十六景(有序/甲午)
　　向愛倪瓚獅子林圖南巡時攜卷再至其地摹蹟
　　題詩昨於長春園東北隙地規倣為之即仍獅林
　　之名初得景八續得景亦如之皆系以句然其亭
　　臺峯沼但能同呉中之獅子林而不能盡同迂翁
　　之獅子林圖兹於避暑山莊清舒山館之前度地復
　　規倣之其景一如御園之名則又同御園之獅
　　子林而非呉中之獅子林且塞苑山水天然因勢
　　以位置並有非御園所能同者若一經數典則仍
　　不外雲林數尺卷中所謂言同不可何况云異如
　　此則二亦非多一亦非少不必更存分别見嬾道
　　人畫禪三昧或當如是耳既落成名之曰文園仍
　　隨景紀以詩或有以同不同為叩者惟舉倪迂畫
　　卷示之
　　　獅子林
倪氏獅林存茂苑𫝊真小築御湖濆既成一矣因成二
了是合兮不是分愛此原看鷗命侶勝他還有鹿遊羣
水稱武列山雄塞宜著溪園濟以文
　　　虹橋
一再倣渉園虹橋駕波起若論武夷曲在此不在彼
　　　假山
塞外富真山何來斯有假物必有對待斯亦寧可捨窈
窕致徑曲刻峭成峯雅倪乎抑黄乎妙處都與寫若顧
西嶺言似兹秀者寡
　　　納景堂
面臨清淺背孱顔廓落虗堂静且閒景納四時無盡藏
我來每愛夏秋間
　　　清閟閣
呉工堆塑圖名畫了非殊有一寧無二倣燕仍憶蘇究
安能閟彼欣雅足清吾欲問雲林子可知塞外乎
　　　藤架
藤架石橋上中(去/聲)矩隨曲折兩岸植其根延蔓相連綴
施松彼豎上緣木斯横列豎窮與横遍頗具梵經說漫
嫌過花時花意豈終絶
　　　磴道
砌石碪􁖴躋攀羊腸縈逹雲關莫笑小許勝大峭蒨頗
傲寒山
　　　占峯亭
塞山雄渾其固然峯嶺恒將亘數里倪家結撰本江南
小景一伏旋一起是惟假山乃得之疊石倣為遂有此
側峯上覆一笠亭玉冠棲霞頗可擬(棲霞山有王/冠峯類此)亭占
峯乎峯占亭炙轂之辯將窮矣
　　　清淑齋
春光艷覺秋光颯林有陰還砌有𬎼若論園亭清淑景
吾云當屬夏為宜
　　　小香幢
獅林實梵宗善吼度羣品香幢作清供迂翁佞佛甚綴
景效其為匪圖福田稔人情以為田吾方事勤恁
　　　探真書屋
書屋據横嶺迴然清絶塵倪子既非主黄氏原為賔借
問研精者誰誠得其真
　　　延景樓
萬石叢間覔進歩壺中小樓欣始遇内塞得通景不凡
理境文津胥可悟可悟其妙未可言天倪道莞契性存
林枝扶壁態閜砢瀑水落澗聲潺湲潺湲入池清且泚
佳麗四圍一鏡裏忽聞隔嶂鹿呦呦欲傲金閶未有此
　　　畫舫
武陵何必拾溪頭煙嶼雲涯漾以周不是舫中收古畫
却因舫在畫中遊
　　　雲林石室
石為雲復石為林十笏石室雲林心四家為首昔由昔
千秋一瞬今非今忽然棐几鋪藤紙又似田盤㸃筆吟
(田盤静寄山莊/亦有雲林石室)
　　　横碧軒
碧鮮横一帶近遠乃相殊近水波清澈遠山林翠鋪坐
來參合相望去訝分圖却憶囑因語王䝉有是乎(倪瓚/自題)
(其畫卷云與趙君善長商㩁作獅子林圖真得荆闗遺/意非王䝉所夢見如海因公宜寳之云云兹用其意)
　　　水門
石牆洞跨溪清門扇不置五明(崔豹古今注稱舜廣開/視聽作五明扇後世因)
(楊雄方言扇與箑並稱遂以五明為肩數典余以華囂/之事必非舜所創葢扇本門扉禮記所謂修闔扇是也)
(豹承廣開視聽而言則作五明/即闢四門之意曾為說以辨之)畫舫随岀随入境月疑
　半疑盈即此探奇問景亦堪悦目怡情忽爾中心忸怩
　似忘無逸篇名
　　　題文園獅子林十六景
　　　　獅子林
　文園何以稱臺沼緬
文慿雖是新建置原因舊拓增埭花吐芬郁峯石疊崚嶒
　𫝊說環紆勢倪迂指㸃曾
　　　　虹橋
　圓洞卧波上遙看一月如若論全體現半實半猶虚
　　　　假山
　山莊之内多真山而何堆石肖其假求真不足假奚為
　徒以渉園有此也引逕若髮殊鬱紆闢縫似斧復􁭲閜
　㪚歩其間論名實每以非真面微赭㝷思自解曰無妨
　此是懶瓚教我者
　　　　納景堂
　虚堂不設牕櫺便因納景滿庭朝暮雲容水態春秋草
秀花馨自是四時無盡我惟數月來停詎祗說供目覩
真教静契性靈
　　　清閟閣
水木清華清絶塵古今閟弆閟誰真試看傳者倪家景
已屬逮乎黄氏津妙理静機都遠俗詩情畫趣總怡神
高峯僧㡌面前峙何異當年因上人(見倪瓚獅子/林圖自識語)
　　　藤架
支架随橋曲復斜育根延蔓綠交加已欣長(上/聲)處宻生
葉莫訝來時都謝花(藤花開於暮春首夏每過/夏至始來駐驆故不見也)
　　　磴道
磴以曲致佳道實近若逺因思求道人不如斯葢鮮而
我歩其間絜矩勵返本
　　　占峯亭
亭占一峯巔一峯俯足底遊目望四鄰萬峯納於裏奇
遇問所欣在彼不在此忘己物備我可以悟至理
　　　清淑齋
花木淑景山水清音嵐靄朝夕天地古今不同不殊有
壬有林造物無言會者随心而齋受之以虚為斟
　　　小香幢
竪峯一朶似香幢調御端居朗慧釭徒以肖倪為綴景
幾曽因此覔心降
　　　探真書屋
書屋構文園探真事可論所思切乎已時復發於言不
著人驚句(此語反杜/甫詩意)惟疏茅塞源心傳即治法總覺未
窺籓
　　　延景樓
石林雲磴極叢攢中有層樓俯迥寛南秀北雄此兼得
躍魚濯鹿豈無端漫訾(平/聲)燕塞重儓見雅喜倪黄合作
看(獅林為倪迂剏始而今屬蘇門黄氏為渉/園又畫家有倪黄合作之語假藉用之)發帑固逾
十家産(凡有經營皆發内帑和雇/然較之十家産則已過矣)因之漢史每慚觀
　　　畫舫
可讀書還可閱畫煙波載月那須賖試詢數典於何得
不是歐家定米家
　　　雲林石室
林態既蓊蔚石勢復容裔披林入石逕都有雲之意坐
室衣裳潤不知其來際
　　　横碧軒
湖裔得平坦虚軒架幾楹水山呈動静上下印空明北
塞無雙處西峯一帶横氣佳供日夕陶句味精評
　　　水門
水門來往可通舟有暇還因作卧遊却笑武陵誇秘境
能無花片付溪流
　　文園四詠(乙未/)
　　　石
南方石玲瓏北方石雄壯玲瓏類巧士雄壯似强將風
氣使之然人自擇所向
　　　松
渉園松叅天(呉中獅子林今/屬黄氏為渉園)文園松齊肩境新斯植墀
而亦森蒼然右招西嶺者老逾彼千年
　　　鹿
野鹿如牛羊日夕每下來溪邊及巖畔可與共徘徊此
地之所長江南何有哉(謂渉/園)
　　　鶴
呉中曾一見綴景置雕籠豈如縱以飛來往翺煙空質
之倪高士首肯應我從
　　逰文園獅子林(丙申/)
園裏文園纔一隅却成十六景分鋪取諸左右源堪挹
别以高低趣便殊朝暮靄嵐標活句清真山水列奇圖
問從何處得粉本格法依稀自嬾迂
　　文園六詠(丙申/)
　　　房
蹟自倪傳今屬黄世間執業底為常雲林圖展試一證
慙愧草房易瓦房
　　　山
四面真山中假山頗因詰曲露孱顔暇餘偶向其間歩
真假何須辨等閒
　　　水
雁齒橋欄照影紅金閶想像畫圖中雖然入海殊遙近
及至其間合相同
　　　松
峯側嶺端合㸃綴槖駞教種稚松新設如拱把例桐梓
孟氏良言思養身
　　　魚
網罟絲竿例不動鏡中撥剌錦成雲文園當日原靈沼
於牣何殊樂利羣
　　　蟬
流響欣聞綽爾齊(塞外之蟬䝉古名曰/綽爾齊葢謂歌曲者)蛙聲自合異高
低聽來却欲笑王晏鼔吹寧須慙孔圭
　　清閟閣對雨(六月十/七日)
五月期非舛(嘗謂夏月五日一雨/實佳昨十二日雨)三庚景最清詩成
倪子處畫玩米家情遠喜山禾潤近觀水卉榮(前池今/嵗種荷)
(正/開)高峯對僧㡌(僧㡌峯雲羃則雨久否則/速晴今見峯知雨弗久也)可卜即開晴
　　題文園獅子林十六景(己亥/)
　　　獅子林
文園塞北此時開移得江南粉本纔獅吼一聲大千遍
悟知無去亦無來
　　　虹橋
駕水石橋宛若虹波光浮動有無中武夷帳幔何須擬
未脫塵寰色與空
　　　假山
真山四面假成斯其故云何别有思薄假貴真試遊目
山猶如此戒應知
　　　納景堂
面水背山敞四筵景筵遠近納無邊灑然對處依然念
不覺光陰隔兩年
　　　清閟閣
　高閣倪家苑在此既清且閟遠塵喧何須更展迂翁畫
　喬樹蒼山古法存
　　　　藤架
　覆橋為架架藤枝引蔓分條葉滿披㪚歩綠陰俯流水
　漫嫌曾不遇花時
　　　　磴道
　磴道層層砌假山林岑曲折費登攀設如次第論詩品
　祗在郊寒島瘦間
　　　　占峯亭
　一峯之上一亭幽近翠遙青四面酬占取無邊好佳處
　原從脚底漫他求
　　　　清淑齋
　山館清舒祗隔河(齋在清舒山館之南相隔一河/山舘之名    皇祖所題也)齋名
　清淑意如何卷阿
家法近咫尺憇息中懷肯構多
　　　　小香幢
　一間小閣竪疑峯幻作香幢䕶相容大士有云冺能所
　不知何物稱(去/聲)清供
　　　　探真書屋
　瀟然書屋額探真綈几芸編次第陳豈在章尋與句摘
　要當實責以名循
　　　　延景樓
　兩嵗曾無拾級尋仍看風樹與雲岑儻然延景愴然憶
　大異前廵
愛日心
　　　　畫舫
　塞水艱於可泛舟居然池面貯澄流煙篷月棹随飄漾
　賖與清河作卧遊
　　　　雲林石室
　雲為林復石為室會以天然遠以塵而我原非習静者
　不過偶至一怡神
　　　　横碧軒
近沼遙峯暎綺疏碧霄含葢永如如莫非奇也竒之最
軒以無言領有餘
　　　水門
跨水為門月様空往來時許一舟通偶然寄趣因成渉
勤政吾當恒惕衷
　　再題文園獅子林十六景(庚子/)
　　　獅子林
今嵗呉中獅子林一三三一了難尋兹來重憶昨年句
笑我未忘分别心(御園及文園皆有呉中獅子林并倣/雲林為圖各弆之昨嵗時有移得江)
(南粉本纔之句是一是/三未免尚存區别見耳)
　　　虹橋
枕岸如弓弦未平徐因展歩俯波清波中試看影浮動
始信斯橋善副名
　　　假山
四鄰叠翠夥真山名此因何以假顔可識有真那無假
莊生齊物破天慳
　　　納景堂
近欣水遶遠峯羅豈必金閶較若何一著由來取勝者
殊他墻外聒笙歌
　　　清閟閣
城市終輸太古山(謂雲林清閟/閣在蘇城中)雅應兩字額檐間底須
書畫於中弆(獅林閣中木倪迂築以蓄/貯古書畫人罕跡其所云)水態峯容稡以
閒
　　　藤架
夾橋曲折支竹木種以藤蘿引蔓繁莫謂花時率弗遇
芳菲意自架頭存
　　　磴道
高低詰曲石為階行飯恒於此㪚懷委宛喜他蔵妙趣
直弦畢露有何佳
　　　占峯亭
亭底由來祗一峯縈青繚白四隣供以兹名實俱收者
欲問仙卿(雲林别/號也)意可從
　　　清淑齋
架學鄴侯富縹緗薫風來處有微涼清舒清淑相照映
(山莊内清舒山館石逕縈紆臨湖清漾可以/延爽納涼與清淑齋相映俱芸牕勝景也)一例披芸
消夏長
　　　小香幢
佛閣假山據上層蕭然木榻對冓燈問他僧寺住旬日
(謂元鎮見頋元/慶雲林遺事)此景可殊曩日曾
　　　探真書屋
聖贒語無不真者祗在讀書人自尋於我為何最親切
始終堯典曰惟欽
　　　延景樓
南至又看彌月過階延曦影上簾紋光陰駒隙誠堪惜
何暇其間計寸分
　　　雲林石室
室倚石林雲吐石静斯為主動斯賔文然寫岀倪家號
何必其間坐箇人
　　　横碧軒
疏眉八字帶西横過雨新螺濯以清返照入湖翻得趣
翠雲􁆽􁆽一時明
　　　畫舫
舫非畫也而稱畫豈是安名特好(去/聲)生看取鏡中流動
意何殊六法得神情
　　　水門
弗通車馬祗通舟亦得門名枕碧流恰似子㳺心以會
並思言行可符不
　　熱河文園獅子林成因再倣倪瓚獅子林圗貯清
　　　閟閣中并疊御園倣獅子林圖韻(甲午/)
石疊奇峯水引渠文園題景各分書依稀茂苑境移彼
一再獅林圖倣予真似望洋歎河伯祗同嗜古事鈔胥
嬾迂雅愛參佛偈如是欲詢可是如
　　驛致蘇州所弆倣倪瓚獅子林圖再題以句(甲午/)
豈不獅林宛而兹(御園所倣/已成有詩)偶懷南卷驛觀之漫言是
一已非一應識離斯乃即斯境裏倪黄胥幻若(圖舊為/倪瓚作)
(今為黄/氏渉圗)圖中燕塞又紛其(既於御所倣呉中獅子林題/以十六景復於塞苑倣其景)
(為文園亦系以詩兹驛取南卷欲/證筆境若何仍書其後而還之)題成仍付北風去親
愛民情遠繫思
　　再題所倣倪瓚獅子林圗仍疊前韻(丙申/)
倪圖一再仿渠渠(蘇州獅子林御園及此而/三皆仿雲林為圖各弆之)并有題詞
卷内書翰墨因緣雖慕昔亭臺建置覺過(平/聲)予遊觀富
固輸呉會山水清原自赫胥重此拈毫賡舊韻東坡徃
事每因如(一韻數疊惟東/坡愈出愈奇)
　　再題所倣倪瓚獅子林圖仍疊前韻(己亥/)
由來水到便成渠斯語堪詮畫與書園建獅林原慕彼
圖藏清閟復題予幽佳此日傳上塞同異明春證古胥
一再倣之一再詠自維何事太紛如
　　題所倣倪瓚獅子林圖三疊前韻(庚子/)
樸室原非夏屋渠愛他宜畫更宜書兩番粉本粗臨彼
四韻成章又叠予水復潺湲慿式列春同遊豫到姑胥
迂翁簡筆含多趣面目如之神未如
　　題所倣倪瓚獅子林圖四疊前韻(辛丑/)
逸品倪圖蔵石渠倣為一再並題書孤高祗以蹟傳彼
搆築因之事剏予眷展神遊到姑熟几慿清夢擬華胥
吟成依舊蠅頭寫老眼先慚昔不如
　　題所倣倪瓚獅子林圖五疊前韻(壬寅/)
山自圍房水瀉渠圖成題已五番書雖云倣彼真慚彼
不曰知予當罪予喜有野禽歌宛轉又看小木長(上/聲)扶
胥一時偶爾抒閒興那較迂翁如不如
　
　
　
　
　
　
欽定熱河志卷四十
欽定四庫全書
欽定熱河志卷四十一
　行宮十七
　　文津閣
　　宜照齋
　　山近軒

　　文津閣　山莊千尺雲之後卜高明爽塏以藏四
　　庫全書
題曰文津閣與
　紫禁
　御園三閣遥峙前為趣亭東則月臺西乃西山蓋昉
　　范氏之成規兼米庵之勝概矣伏繹
御製從源溯流要以知津仰見
文思光被涵泳無涯而塞山勝地積書充棟邁古超前
　　信乎川巖靈秀待時啟發者也歟
御製文
　　文津閣記(甲午/)
輯四庫全書分為三𩔖一刋刻一抄錄一祗存書目其
刋刻者以便於行世用武英殿聚珍版刷印但邊幅頗
小爰依永樂大典之例概行抄録正本備天禄之儲都
為四部一以貯紫禁之文淵閣一以貯盛京興王之地
一以貯御園之文源閣一以貯避暑山莊則此文津閣
之所以作也蓋淵即源也有源必有流支派於是平分
焉欲從支派尋流以溯其源必先在乎知其津弗知津
則躡迷途而失正路斷港之譏有弗免矣故析木之次
麗乎天龍門之名標乎地是知津為要矣而劉勰所云
道象之妙非言不津言津之妙非學不傳者實亦先得
我心之所同然夫山莊居塞外伊古荒畧之地而今則
閭閻日富禮樂日興益兹文津之閣貯以四庫之書地
靈境勝較之司馬遷所云名山之藏豈啻霄壤之分也
哉
御製詩
　　題文津閣(乙未/)
　　庋四庫全書之閣凡三文淵文源而外山莊之文
　　津其權輿也閣始於乾隆甲午秋月越次年乙未
　　夏月蕆功適駐蹕於此賦詩落成若夫溯源必先
　　於知津與夫倣式浙江范氏之天一閣則記已詳
　　言之兹不贅
四庫書成將弆之范家天一倣而為基營去嵗纔擇向
鼎落今朝弗滯時子晉漫誇祕書逮長沮徒議執輿知
名山藏實無過此却待他年枕葄兹
　　文津閣(丙申/)
四庫收精要千秋示率循寧惟資博物端以藉修身蕆
事雖猶待集成斯已珍(建閣為貯四庫全書之用然鈔/錄尚需數年閣中空曠用仿四)
(庫書函之式裝潢古今圖書集/成全部􁌛架排列亦頗可觀)淵源如欲問(仿浙江范/氏天一閣)
(規制初於山莊建閣以文津名之御園/之文源大内之文淵則皆由此津逮也)應自此尋津
　　題文津閣(己亥/)
建由甲午成乙未四庫將因備弆珍即此鈔刋未及半
(彚輯四庫全書分别應刋應鈔并命繕/為書冊弆閣中今校錄之功尚未及半)羡他淵海那深
真圖書先貯古今集(閣中列架備貯全書因尚未藏事/先令装古今圖書集成陳之架間)
言行惟期枕葄循偶至據林輒蒿目望洋徒自愧知津
　　題文津閣(庚子/)
三文閣以庋四庫(文淵文/源文津)此獨遥兼玉塞清體大因之
收物博昔營猶自滯今成(閣建於甲午秋越次年乙未/夏蕆工以貯四庫全書而錄)
(成則尚/需嵗月)奚妨豫築謀遼待每以餘閒暢散行已貯圖書
十千卷(閣成後仿四庫全書函式裝潢古今圖書集成/三十二典凡一萬卷庋架排列文津之名不為)
(孤/矣)不為孤矣得先聲
　　文津閣即景(庚子/)
綴景閣之前假山太古然明亭鄉(去/聲)敞宇暗竇出幽泉
物理叶聲應塵忘契道銓秋雲歸岫去生翠洗遥天
　　題文津閣(辛丑/)
山莊建府敷文教禮樂興今逮百年預搆閣樓收四庫
每勤魚魯校諸賢鈔胥何故偏其滯董事寧當任彼延
木架香楠此空待幾時得覩貯全編
　　題文津閣(辛丑/)
四庫欣看首部成文淵曾是宴儒卿(今年春仲經筵以/四庫全書第一部)
(告成庋文淵閣即於是日賜總裁總纂/總校分校提調等晏并陞叙頒賞有差)經營已異初草
剏次第堪循舊課程曾鞏黄香豈此到唐函漢畧較他
嬴六年期固非遥耳(四庫全書第一部已成其第二三/四部分庋盛京之文溯閣山莊之)
(文津閣御園之文源閣者據館臣等奏通/限六年全竣行見裝潢貯閣次第觀成云)楠架行將挿
以盈
　　趣亭(乙未/)
天一閣前原有池池南更列假山峙文津之閣率倣為
故亦疊石成㟪􁗮有峯有壑有溪澗澗水琴音瀉池泚
東則月臺西西山又如寳晉齋傳米山亭因以趣為名
林泉引興誠佳矣貯書四庫其趣多饜飫優游意在此
　　趣亭(丙申/)
石磴平巔十笏開俯觀諸趣面前堆襄陽帖語分明是
西則西山東月臺
　　趣亭(己亥/)
假山縱新成林古山因古峻峯隠曲澗活潑流泉吐仄
徑可攀陟小亭栖岨峿穿奧遂得曠萬樹園堪覩其趣
不可窮㮣以趣為所
　　趣亭(庚子/)
閣外假山堆碧螺山亭名趣意如何泉聲樹態則權置
静對詩書趣更多
　　趣亭(辛丑/)
四柱翼然臨巘頂林姿峯態攬無遺不因濟勝歩嵒齬
此趣還當付阿誰
　　趣亭(壬寅/)
假山新疊作古石似天成根帶樹叢長(上/聲)竅穿花蕋榮
斯誠育物趣益契對時情映閣增清聽文津淙底鳴
　　月臺(乙未/)
文源之閣(在圓明園其前峙/玲峯而為之歌)有玲峯八十一穴勝米老
此文津雖偶闕其假山石態却蒼好西山况復是真山
真假因緣相植巧米家范氏(謂范懋柱/家天一閣)兩兼奇而更御
園所欠少最愛錘峯倚玉鏡登臺欣每得於早上下千
古横八方贏彼希逸資探討
　　月臺(丙申/)
為愛顛翁語假山築月臺錘峯如挂矣渤海早昇哉千
古文章鏡四時景物胎循名微慙(去/聲)者曾未一登來
　　月臺口號(己亥/)
不盈十笏俯嶙峋也可稱臺望月輪大似襄陽帖中句
却無甘露炫時人
　　月臺(庚子/)
綴景平臺據上層石梯疊砌亦崚嶒入宵無處不見月
昏黑崎嶇率懶登
　　月臺(辛丑/)
假山之上石臺迥日取山高臺更高總為眺瞻先得月
無窮人欲致人勞
　　月臺(壬寅/)
石麓東頭搆月臺廣寒宮殿映遥開漫訾杜撰成粉本
原自襄陽帖裏來

　　宜照齋　於西北門内倚石城搆齋五楹
御題額曰宜照齋臨風致爽炎宇初晴谷䕃涼生林颷
　　響答于照為宜也聯曰觸目無非遠塵俗會心皆
　　可入研覃右為屬霄樓樓下東楹聯曰啼樹閒禽
　　疑對語隔峯馴鹿若堪招樓上聯曰雲外山為
　　嶂風前葉照階齋左為却炎榭聯曰愛看畫影偏
　　遲砌便有炎風解避疏由榭而東為就松室銅柯
　　拂地黛影參天皆千百年前物其後為積嘉亭
御製詩
　　題宜照齋(戊子/)
擇向尤宜隨地勢築齋牕户正開西千峯夕照呈當面
一室虚明雅入題翻葉林間閃金碧過雲堦下幻高低
此情此境本太古静者於斯自取携
　　題宜照齋(己丑/)
樸斵山齋倚石城遊歸下馬憩怡情愛風致爽秋方孟
宜照非炎字正晴門外土鬆留鹿蹟林間葉宻䕶禽聲
設於材品方清鑑未信斯之月旦評
　　題宜照齋
石城下馬入巖館憩躬佳日色上階漸秋聲奏樹皆驛
章頻問信詩思漫安排萬事都宜照吾寧祗此齋
　　題宜照齋(庚寅/)
途便巖城入山齋近偶慿林還標張王(二字/去聲)峯不改崚
嶒閱畫宛如活學詩可以興於凡總宜照返已懼無能
　　題宜照齋(辛夘/)
巉巗跋馬進園門便有書齋向㢠原庭據千峯延日朗
牕標雙樹受風翻已看林色秋非夏愛聽禽聲静不喧
宜照寧惟供目眺萬幾絜矩一心存
　　宜照齋(壬辰/)
垂鞭盤磴道咫尺入園門側左畧延歩向西别有軒於
焉小畱憇亦復切思存萬里都宜照雖然豈易言
　　題宜照齋(癸已/)
齋近石城門恰旋獅子園向西恒此憩宜照總堪論樂
是禽鳴樹僕教鹿守垣夕陽曽鮮到興乃託陶言
　　題宜照齋(甲午/)
廻馬遵崎棧便途入石城巖齋恒此憩芸座恰怡情隔
嵗如昨日宜晹值放晴那能待夕照得句便教行
　　題宜照齋(乙未/)
石城跋馬進咫尺巘齊披於此每言憩欣其足啟思樹
深陰滿院卉野露瀼墀萬事都宜照民艱照更宜
　　題宜照齋(丙申/)
宜照宜西照我來率午前循名如負矣責實此恒焉跋
馬巖城入對螺松牖便從頭看舊什率意得新篇
　　再題宜照齋
獅園跋馬返山莊逕入山城便有堂於此徘徊何不可
觀其徼妙亦殊常牕間景納迎眸净松下風來滿意涼
題額設詮宜照理祗應物我兩相忘
　　題宜照齋(己亥/)
齋額顔宜照都因向擇西却來禺中近未值夕陽低孤
景任其爾會心適我兮硯屛棐几置便與一吟題
　　題宜照齋(庚子/)
盤巒石城入齋宇近東陲例此延小憩便因續舊詩循
名當責實玩義切深思萬里都宜照民間照首宜
　　宜照齋(辛丑/)
迤邐謁祗園迴從西北門仍與陟山路不馬至巖軒(向/來)
(由山路入西北門無不乗馬至宜照/齋今嵗乃遂乗輕輿以至因記之)庭樹披風爽階花
帶露繁設思宜照義人已一心存
　　題宜照齋(壬寅/)
一帶尋北寺例由山逕迴齋仍今日入人是隔年來耐
可時宜矣寧惟夕照哉設云虚應物心鏡豈須臺
　　題屬霄樓(戊子/)
因迥事惟半巖樓具四臨既緣騁遥目無復著塵心碧
可俯空宇翠非遮遠岑考功句宜此霄漢坐開襟
　　屬霄樓(己丑/)
山高其上樓益高因以名之曰屬霄足底埤堄棲碪􁖴
　眼前星斗相招邀雖此崇隆無並倣聽卑者更崇蕩蕩澷
　欣下入高遍臨應知高亦下共仰十目所視其巖乎觸
　景粥粥倍惕吾
　　　屬霄樓(癸巳/)
　堂不高數仭而樓曰屬霄豈其構築殊况均據崇椒樓
　因高於堂循名實可邀巍巍者以此匪以榱題驕藐說
　定何人永言聊解嘲
　　　登屬霄樓有作
　宜照齋傍聳叠甍更欣攬勝俯巖城入門得路不勞問
　據座開牕大愜情棧道歴教還七萃(是日奉子園皇太/后遊獅    筞馬)
　(迴入巖城門扈從諸臣/皆由城外棧道歸寓)平原遙見駐雙旌(二吉爾丹纛/于最後所以)
　(止僕役濫行向/前立法盡善)馭輕居重
垂規制百世千秋慎奉行
　　　屬霄樓(甲午/)
　山樓雖不高而名曰屬霄其故可得言以據山嶕嶢星斗
　俯堪數(上/聲)雲霞近相招榱題稱數(去/聲)尺得志弗為豪寸
木置岑樓孟語仍解嘲
　　屬霄樓(乙未/)
樓無百尺高山有千尋卓置樓於山巔恢恢横碧落屬
霄因以名詎緣聳榱桷怡情迥超凡縱目適暢樂别有
會心處君子慎所託
　　却炎榭(戊子/)
秋田都喜暴時晹婪熱雖騰正不妨敞榭雅宜古松下
却炎千里祗饒涼
　　却炎榭(己丑/)
山嵐谷靄颯朝晡氊㡌綿衣時或須便是午暄宜晩稼
坐來炎意一些無
　　却炎榭口號(庚寅/)
風颯林梢日入檐坐來猶欲毳衣添塞山秋仲如秋季
那更重儓說却炎
　　却炎榭(辛夘/)
已經處暑近白露况在高山䕃宻林擬欲却炎炎早却
祗饒恬淡恱秋心
　　却炎榭(壬辰/)
清原因迥静因深風滿檐楹涼滿襟不說却炎炎早却
為他松下有佳隂
　　却炎榭(癸巳/)
邇日山莊頗覺炎坐來山榭爽風添副名妙趣有如此身
為(去/聲)清涼意為恬
　　却炎榭口號(甲午/)
避暑莊中榭却炎片時徙倚爽而恬雖然轉語應宜念
美善由來忌並兼
　　却炎榭口號(乙未/)
松隂楓籟颯然清不脫衣衫峭爽生到此翻無炎可却
弗循名乃善循名
　　却炎榭口號(丙申/)
炎如誠有應言却是處炎無却亦無似此額題乃虚設
尋思萬事類斯乎
　　却炎榭(己亥/)
此處應無炎可却以無炎却却炎稱因思名實胥兼半
能所孰為真所能
　　却炎榭(辛丑/)
三間敞榭歩檐巡風物如秋總暢神借問其炎何以却
香山七字早知津
　　却炎榭(壬寅/)
邇來雨過覺風涼翻以紗衣换葛裳虚榭却如有所語
(去/聲)莫觀其暫請觀常
　　就松室(戊子/)
百嵗之松不可移三間之室實易築邇來解會箇中趣
每就喬松葺樸屋嘉隂却暑張童童静籟翻涼吹謖謖
致有片時坐掞箋猶覺長言之不足
　　就松室(己丑/)
一樹當庭滿院涼山中知幾閱滄桑就松為室室亦古
憩室看松松自蒼種代有誰傳姓氏披風無意傲羲皇
未曾清夜根傍坐月下應輝琥珀光
　　就松室(庚寅/)
就松作新室松古室亦古乃知附青雲馬遷非虚語秋
仲復既望紅紫繪岨峿而此弗改者翠恒䕃庭宇便是
鮮幾閒尚應坐少許
　　就松室口號(辛夘/)
蒼顔貞德信非虚樂道吾聞諸子輿管仲且猶不可召
允當築室就之居
　　就松室(壬辰/)
榭尚云其敞室更愛此幽都因就古松隨宜有額留天
風拂間(去/聲)間(平/聲)六月如九秋泠泠披恰當謖謖聽未休
設使覔新種(去/聲)百年待則悠
　　就松室(癸巳/)
松乃千年餘室以三間足室固來就松松亦欣覆屋度
月影泠泠吟風聲謖謖然此胥人為意謂費搆築太古
是山中喬柯未嫌獨
　　就松室有會(甲午/)
松無就室理室有就松道老幹那可移新宇原易造及
至室對松相得益彰好我聞賢比松賢實君之寳賢豈
自來就君善求為要(叶/)所以白駒篇風人示懷抱
　　就松室(乙未/)
百年古松不可移三間今室易為置盤盤翠蓋䕃屋檐
泠泠謖濤滌塵氣拂席偶坐消小年底須梅竹堪佳憩
松弗就人人就松因之更悟招賢意
　　就松室(丙申/)
築室本就松人亦恒就室究因松愛古匪為室圖逸是
則松室間賔主分(去/聲)當悉坐來謖濤聽九夏炎如失報
我良不爽而松無意必
　　就松室(辛丑/)
室本就松為松如就室茂無松室那古匪室松孤秀資
殷得益彰胥藉良緣凑良緣無如何㸃筆吟章就
　　就松室有會(壬寅/)
種松老何時就松室自老室以土木成豈解就之好則
人使就之半樸半屬巧我來坐松隂復有就之道誰主
更誰賔松室兩不曉
　　積嘉亭(戊子/)
横嶺竪峯周且遮山亭十笏鎖谽谺庭前松樹百年外
積健為雄䕃復嘉

　　山近軒　軒在山莊西北峯巒窈窕環抱檐楹當
　　萬山深處
命名山近紀實也宫門三楹南向正殿五楹殿西三楹
　　額曰清娯室東五楹額曰養粹堂堂之南為延山
　　樓層構凌雲飛甍出樹因高得曠於延山宜面西
　　敞亭三楹亭外奇石嵌空廻廊曲注額曰簇奇廊
　　踞東峯頂草亭一區有松蒼然額曰古松書屋
御製詩
　　題山近軒(己亥/)
古曰入山恐不深(入山惟恐不深/見韓愈文集)無端我亦有斯心丙
申初構己亥得(是軒經始於丙申秋/今於己亥夏落成)仲夏新來清曉尋
適興都因契以近摛詞那敢忘乎欽䆒予非彼幽居者
偶託聊為此暢襟
　　再題山近軒
已在萬山中更圖山之近於得不厭多人情率堪哂而
軒乃蹈之葱蒨盡以藴雖云静何礙詎殊欲為準彼但
徇欲者失静害則允
　　山近軒題種松(庚子/)
山近非逼仄軒高仍廓朗茍非窮幽深何以暢俯仰昨
嵗種穉松今來盈尺長謂當待十年可與舊松倣十年
則八旬艱期約弗爽
　　山近軒對雨(辛丑/)
塞雨時作止山軒小憩停乍飛一川白頓失萬峯青擬
議如觀幻畫圖難寫形須臾雲歛盡巖瀑尚餘聽
　　題山近軒(壬寅/)
一􁬴能消萬斛愁軒稱山近得來遊林迴生意纔逭旱
籟挾涼聲颯似秋㸃砌依然欣雨落歸峯故爾惜雲流
殷雷未放十分霽渇亟吾仍冀霈優
　　延山樓得句(己亥/)
出樹有高樓山􁌚舉目收四隣若可攝一意與相投妙
理閒中悟清吟静裏搜蓍占需上六不速客之儔
　　題延山樓
山本静非動樓惟虛故延曾無費來徃自得與周旋生
翠罨牕牖清暉照几筵愛兹真徐孺陳榻覺卑焉
　　題延山樓(庚子/)
山祗静為體樓乃延之來而樓豈解延以人慿牕開三
者設闕一斯名託誰哉子輿亦知此曰萬物我該愁覺
執我矣未若順應恢
　　延山樓(辛丑/)
近山軒左側樓復號延山一再寧非甚性情偶寄閒開
牕納蒼翠梯几俯孱顔㸃筆便宜者無勞事陟攀
　　延山樓(壬寅/)
巖廊過奇處山樓得延所其延乃在安理會於斯可啟
我八牕虚納彼萬峯岨是謂不速客敬之吉易語
　　清娯室口號(己亥/)
窈窕中藏室一區遠塵因以號清娯雖然詎可恒安此
吏治民生總繫吾
　　清娯室有會
山清室可娯清娯額簷際而我來兹室因繹清娯義九
有大清國萬民永娯事養欲及給求思之甚艱致豈謂
清供目豈謂娯滿志惟益増惕乾遑敢恣留憩
　　清娯室(庚子/)
芸齋枕崿嵁颯景稱(去/聲)吟探晴牖峯遠近風林葉兩三
秋惟佳塞北潦陡憶江南(睢寜郭家渡漫工雖現據薩/載等奏水勢循流下注楷料)
(亦在儹運而合龍尚難預期下游田/廬尚被淹漫未經涃出實深厪念)我自憂勞者清娯
詎可耽
　　題清娯室(辛丑/)
為室由來必有隣書軒山近歩廊循取之左右適其可
耐以周旋任彼真過雨山容翠如濯摇風樹韻静而倫
清娯欲得心無滓養此寸田福萬民
　　清娯室(壬寅/)
山莊半月始臨吾疎懶由來有是乎書室潤芳延萬景
清娯今日識清娯
　　簇奇廊(己亥/)
穿石入壺天借巖架雲戺嵐靄盪胸懷摇刖變尺咫攢
簇列鏡中生動攬畫裏無之而不奇祗惜移歩履
　　簇奇廊(庚子/)
奇者正之對亦視用所宜於武偶藉此於文當戒兹又
如恒居心貴正豈貴奇至夫偶騁目賞奇亦正資歩廊
顧其名即景解若斯
　　簇奇廊(幸丑/)
奇者正之對正恒奇秪偶好正泰之機尚奇否之友兹
廊稱簇奇乃因山景有横嶺與𥪡峯青松及丹桕(叶/)盡
態復極妍而廊無不受受則弗失正而奇亦非醜五字
誌所會是亦一道否
　　簇奇廊口號(壬寅/)
詭石危峯盡態奇飄然欲墮更安之其安以正本無事
說與兵家當曉斯
　　題養粹堂(己亥/)
詰曲幽蹊那厭遥豁然開朗見雲寮未經含粹憩養粹
　(含粹齋在谷口此所皇祖題額/也昔屢有詠來    必經路)
昔訓垂堯今述
堯詎喜山容純不雜擬窮理趣静而超無須更展韋編讀
　舉目文言義總標
　　　養粹堂得句
　羲象分明曰純粹士希賢聖聖希天養之亦豈資他術
　可見行惟在體乾
　　　養粹堂(庚子/)
　山堂據崇阜曠望非深邃以其隣敷露顔之曰養粹取
　例横渠銘(謂西銘/東銘)無非淑身義更遠溯子輿曰養浩然
　氣浩然無不純純即粹之致然而孟近傲未若張平易
　居髙心自卑時存近民意
　　　古松書屋(己亥/)
　草房雖不古而松與古之借問松何年不知種者誰宇
　宙以來山有山松在兹適兹構草房宛共松同時落落
　涼隂翻謖謖寒濤吹那覺當夏五直如對伊耆無須閱
世書總可兒孫其
　　戯題古松書屋(己亥/)
天公為我種龍鱗八百春秋共大椿偶向其間結茅屋
非幽人强學幽人
　　古松書屋口號(庚子/)
岧嶤山頂弗恒臨獨樹猶撑太古隂付與空空書屋對
笑予構築是何心
　　古松書屋作歌(辛丑/)
古松依塞山無懷葛天世所有泰岱秦時五大夫去斯
數百千年後古松有誰知大夫之名傳乃久彼何幸此
何弗幸馬遷附青雲語誠非偶然而我詠大夫時則已
對其新補率非舊(叶府泰山五大夫松乃雍正年間内/務  總管丁皂保監修泰山工程時)
(補種故辛夘詠五大夫松/有曩日司工人補植之句)豈如古松猶然太初真面目
更悟有名者不若無名恒自守
　　古松書屋作歌(壬寅/)
古松不計閱世年少言應在三代前秦松漢栢名炫久
到此安能齊臂肩大椿建木徒稱謂豈如歴刼仍見蒼
龍蟠古松於我誠有緣其下築屋纔一間亦不頻至至
則弗忍去羲皇以上風月與我相周旋試問羲皇以
上民物為何若古松無言惟以謖籟傳曰築屋已失之
而况更有斯問焉
　
　
　
　
　
　
　
　
　
　
欽定熱河志巻四十一
欽定四庫全書
欽定熱河志巻四十二
　行宫十八
　　獅子園

　　　獅子園　園以傍獅子嶺得名我
世宗憲皇帝在藩邸扈從
賜居於此中多
世宗題額園額乃
聖祖賜書也東西宫門五楹其南碧水廻還北岸亭三楹
　　　額曰翠柏蒼松逾橋而南㳟懸
聖祖仁皇帝賜額前五楹額曰芳蘭砌書院東環以廻廊
　　　中峙方亭又東南殿三楹額曰水情月意後殿三
　　　楹東有亭
聖祖御書額曰環翠橋之北為正殿有待月亭在殿東南
　　　前殿五楹
世祖御書聨曰日往月來明至道花香鳥語露眞機
　皇上御書聨曰西屏翠嶂常堪挹北户清風不礙塵後
　　　殿三楹東五楹額曰片雲舒巻又東北三楹為䕶
　　　雲莊我
　皇上御書額西北七楹額曰羣山環翠東北為草房又
　　　東北曲徑窈深殿五楹額曰澄懐更内五楹庭前
　　　植松柏各一額曰松柏室後三楹為忘言館其西
　　　跨澗為小堂三楹曰秋水澗兩額並我
　皇上御書斯地當園東北隅景最幽邃西南為妙高堂
　　　㳟懸
聖祖題額堂五楹踞山峯最高處
　皇上御書聨曰風吹縠靣文章好詩托峯眉氣象舒其
　　　南為法林寺殿三楹有鐘樓峙其旁殿後佛樓三
　　　楹額曰普門隨現聨曰妙蓮峯對青山峙甘露林
　　　成紫竹環寺内聨額皆
　皇上御書洪惟
列聖繼承治臻巍煥
奎文寳翰
雲日留輝我
　皇上念篤紹
庭嵗時展詣
　慕思所積題詠尤多㳟讀
世宗聖製
　皇上御製詩仰見
授受淵微
心𫝊有自所由覲
光掦
烈至於億萬年也
世宗御製詩
　　　熱河園中避暑
　别業遥連上苑邊承恩避暑興怡然蘭舟曉泛晴波裏
　荷盖擎珠顆顆圓
　　　園中即景
　林亭幽静晩風涼水氣侵衣荇藻香好景片時期莫負
　開忩披巻意徜徉
　　　中元登獅子嶺感懐
　晩登獅子嶺四望浄雲煙葉落瘦崖樹雨過響澗泉人
　顔移嵗月秋色老山川令節須酬賞天空月正圓
　　　妙高堂
　碧峯頂上結茆廬可擬巢由物外居雲變白衣眼底事
　風翻貝葉案頭書性天融會無今古心月圓明徹太虚
　睡起北忩時一嘯千山答響自如如
　　　獅子園夏日
　石屋荆扉枕翠岡煙巒朝夕鬱丹蒼棋敲緑樹隂中局
　酒泛紅薇架下觴珠箔晝摇新竹影玉池晩送嫩荷香
　居閒謾謂全無事一榻臨風蠂夢長
　御製詩
　　　獅子園即事(辛酉/)
　　　避暑山莊之北有獅子嶺嶺下建園因以獅子名
皇考藩邸時扈
駕來此所居之
賜園也乾隆六年秋八月因塞外行圍廻道至此曷勝
　　　趨
庭之感即事書懐爰成長律
　憶昔趋
庭日重經避暑園壁題餘
手澤孺慕想
親恩閱嵗階梧古丁年書室存塵生煮茗具菌茁玩花軒
　廵狩今方始桮棬此重捫無從窺領膩莫可展冬温永
　念
劬勞至空驚日月奔徘徊瞻碧落神愴向誰言
　　　獅子園二首(癸亥/)
　軒榭啟清秋溪池尚碧流虚無餘想像清暇此淹留梧
　䕃惟添宻蛩音更助愁趨
庭空有憶視
膳竟無由
　壁有曾題字齋無向讀書苔青增砌古山静覺牕虚幻
　景歸蕉葉流隂駭日車獅峯誠善吼不動只如如
　　　獅子園三首(有序/)　(丙戍/)
　　　辛酉秋初至避暑山莊曾詣園一逰不勝
雲日之感後以分賜果親王弗復往者廿餘年矣茲聞園
　　　頺廢特甚而王又已背世念此地為
皇考舊日所興息且吾少小問
安讀書處也不可以有山莊而聽其荒落無存仍命奉宸
　　　重事修葺復舊觀而止䇿馬相視因成三律誌懐
　獅園弗重到瞥眼廿餘年藩邸曾分賜佳城又棄捐荒
　頺茲已甚修葺可仍延少小聞
詩處廻翹倍黯然
　牆裏收燕麥階前長兔葵無端偶遊渉不忍重(去/聲)追思
　列水逺縈帶獅峯近嵂嵜倪家林適合
宗旨彼奚窺
　樓擬名華萼園非例奉誠罥楹鳥衝葛食野鹿銜苹迅
　矣嵗時閱幻兮興廢更精藍重(平/聲)搆築藉欲悟無生
　　　重葺獅子園落成奉
皇太后逰覽詩以誌事(丁亥/)
　去嵗斯園偶訪之兔葵燕麥景淒其因教葺築復舊觀
　(去/聲)宛㸔落成如向為峯峙千秋善獅吼境同昔日躍龍
　池奉
慈豈不心深慶
聖藻重瞻有所思
　　　獅峯
　不是
㬅殊此現身如何獅子靣前馴箇間祇合忘諸慮稽首皈
　依清浄因
　　　再逰獅子園
　獅峯崒嵂屋檐前避暑山莊隔一川臺榭維新適此日
　林泉依舊憶當年境無俗韻入圖畫鳥有佳音勝管絃
　記得黄園工位置(倪瓉獅子林今為蘇州黄氏園亭園/中樹石皆雲林結搆并自為之圖其)
　(圖今蔵石/渠寳笈)倪迂小巧詎天然
　　　獅子園襍詠
　　　　山色
㡬年不見佛頭青依舊葱朧翠滿庭悟到色空眞寂所
身標清浄鎭亭亭
　　　鐘聲
山寺從新葺法林一聲鐘響七條音旣云本是無生滅
何事悽然又繾心
　　　砌花
秋芳浥露自葳㽔年去年來付不知記得童時閒鬬草
偏於色様覔新竒
　　　庭樹
無情庭樹亦婆娑高拂簷雲淺覆莎秋月春風凡㡬度
不因今昔較如何
　　　水月
繞堂野水正澄鮮新月依然掛碧天入影那論滿與半
當年曾暎指頭禪
　　　松風
盤拏虬盖峙階墀颯㳫偏宜風入之應為(去/聲)吾心有所
　感特教寒籟掃無遺
　　　　鳥語
　庭樹棲禽窺畫堂今來不似昨荒涼分明是説廢興閲
　解語何須藉冶長
　　　　蛩音
　椿叢鼓脇作聲長露與為清風與揚一晌憑欄聽唧唧
　助予或亦似歐陽
　　　遊獅子園(戊子/)
　維新成去嵗重至又今秋
聖日如常照隙駒眞是遒山園時景颯書屋古香留佔畢
　髫年處居然已白頭
　　　獅子園六詠
　　　　山色
　山色借林色林生賴山生一二二而一無情與有情
　　　　溪聲
　溪聲雨後壯萬籟鳴都收轟湱音恒在不共水東流
　　　　鳥語
　樹宻致鳥喜鳴非不得平誰能解其義惟愛聽其聲
　　　　蛩吟
　鼓脇草叢中可聞不可見兒童甕為城乃復督之戰
　　　　砌花
　秋花饒野意紅紫紛丁星不謂無人賞風前也吐馨
　　　　庭草
　誰曾工織罽翠毯庭前披示儉觀生意皆堪唘廸思
　　　㳟奉
皇太后遊獅子園
　金風皜日仲秋天欣奉
慈遊坻苑便
鳯輦鎭㸔祥擁䕶獅峯如獻
夀因縁手調甘旨叨
加進目覩山川覺倍妍
膝下依依承色笑不殊四十六年前
　　　遊獅子園(己丑/)
　靣挹澄波背倚峯清遊䇿騎偶從容今來歲月寧殊
昔獅吼園林本
躍龍澗口野流㣲帶冷墀頭嘉䕃越加濃不堪仰首高空
　望雲白山青聳叠重
　　　恭奉
皇太后遊獅子園
　獅園近非逺飬
志奉來臨最是童遊處越生孺慕心花香知露重樹古得
　隂深歡喜承
慈諭千秋例自今
　　　恭奉
皇太后遊獅子園即景成什(庚寅/)
　嫩暖輕寒逮小春(是日立冬/十月節)山園咫尺稱(去/聲)遊廵
聖慈憶舊増歡豫興慶依前美奐輪雪積巖隂横鏤玉氷
　垂泉表直流銀鴒原本是樂羣地何事居然獨六旬
　　　㳟奉
皇太后遊獅子園即景成什(辛卯/)
　昨霄㣲雨曉来晴早協涓辰侍
輦行路浄塵埃足底迅園生歡喜靣前迎溪聲過漲為音
　細花色當秋作意榮獻
壽南山近可指
萬年不盡共予情
　　　夏日遊獅子園(壬辰/)
　獅子園無六里遙曉遊到亦不崇朝叠溪過雨聲雄澗
　峻嶺收雲朗徹霄一晌風涼生簟席四圍山色入松寮趨
庭頓忘垂髫况五十年来白髪饒
　　　恭奉
皇太后遊獅子園即景成什
　玉露金風爽仲秋獅園龍沼奉
慈遊倪家圖畫誠小矣唐邸亭臯可匹不到處
懿歡承繞膝此間孺慕境從頭六旬餘子
八旬母往事奚稱潁蜀侯
　　　逰獅子園憶舊(癸巳/)
　山莊
仁祖豫逰陪此處獅園
慈父開據座
曼殊瞻即佛趨庭鯉也憶猶孩祇今避暑仍如
昔有暇乗驄必一來五十餘年彈指頃碧峯依舊净無埃
　　　㳟奉
皇太后逰獅子園
　石棧雲逵不藉尋
邸居
安輦奉來臨
萬年恒侍
慈顔豫此地益增孺慕心曲澗清音繞砌下雄峯翠影落
　庭隂御園疊石勞摹擬(昨嵗於長春園隙地仿倪瓉獅/子林之意叠石為假山構臺榭)
　(以肖之曾題詩以紀勝兹坐對獅峯/不啻米芾臨書所謂眞者在前矣)那及天然獅子林
　　　逰獅子園有作(甲午/)
　布達拉西獅子峯(普陀宗乗之廟在獅子園東是日瞻/禮路便一逰畨語布達拉華言切音)
　(謂普陀譯之/則靈鷲也)舊園逰憩一從容青山萬古標靈鷲碧水
　當年起
躍龍聞禮聞詩
恩昔𬗟曰乾曰惕已今恭那辭雙鬢星星㸃祇㸔鱗蒼階
　下松
　　　㳟奉
聖母逰獅子園(甲午/)
　嵗嵗今朝奉
豫廵(近年來率以八月初十日奉/    聖母逰此並    賜食)欣陪
賜食笑言申南山獻
夀方當靣
西母延禧自有神耳順年庚慕同孺秋中風日藹疑春膝
　前歡喜承
恩諭恒例如斯訂約頻
　　　逰獅子園(乙未/)
　邸園乗暇一逰廵山色波光若相(入/聲)親説法門前舊獅
　子種松户外老龍鱗長(上/聲)年偏憶少年事今日原同昔
　日人書室設還刮目待愧哉語著阿䝉眞
　　　㳟奉
皇太后逰獅子園因成長句(乙未/)
　厯嵗承
歡秋仲天(每嵗以八月初十日㳟/奉    聖母侍饍於此)
邸園賜食
懿恩宣金風玉露景逾美山峙川流
算益綿古柏不期覆簷茂塞花恒是繞階妍六齡始此學
　佔畢(子六嵗時即隨/    皇考居此)瞥眼光隂六十年
　　　逰獅子園(丙申/)
　咫尺獅園路不遥言逰聊趂爽涼朝初來憶過六旬嵗
　(憶予六齡時初隨六十皇考居/此園忽忽不覺度    年矣)重到那堪七字消舞象
　忽殊彼綵服聞詩未異此松寮思量欲弗負
期望惟有孜孜愼旰宵
　　　㳟奉
聖母遊獅子園是日
聖母賜食喜成長句誌事(丙申/)
賜食恒於嘉節前(毎嵗俱於八月初十日㳟奉食於聖母/幸獅子園逰覽並䝉    賜    此因)
　(十二以後即富於巻阿勝境/奉    聖母陳慶節宴賞也)
邸園陪
豫渥恩宣幾曾昔日殊斯日却是今年非昨年愛景直思
　駐羲馭承
歡永願奉
雲軿舊藩新部齊隨扈成教都欣到漠堧
　　　獅子園襍詠(丙申/)
　　　　山色
　横嶺豎峯圖畫間今朝得句以幾閒當年
庭訓叅崖畧書院分明號樂山(園中有樂山書院/  皇祖所賜額也)
　　　　鐘聲
魚静梵吟鯨發響招提原不住僧家七言成在一聲裏
拙速寜須詡八义
　　　砌花
春花以樹秋花草戍削丁星别有情漫惜能言鳥不下
試聽根底露蛩聲
　　　庭樹
作隊庭柯雙映堂秋中葉色已含霜魯卿猶自勤封植
而我於斯可恝忘
　　　水月
千江一印悟禪徒楊葉機鋒亦識乎設以片雲遮碧宇
水中影亦費撈摸
　　　松風
太古松應不計嵗九秋風入實生寒此聲此色公天下
𢎞景高情量未寛
　　　鳥語
婆娑塞樹對雲軒棲鳥何時不解言縱鮮紅花有紅葉
　迷離也不讓春園
　　　　蛩音
　少小於斯觀彼鬬中年曾是賦其詩(昔嘗作鬬蟋蟀長/歌見樂善堂全集)
　而今覺得都無味但一聞聲一惜時
　　　獅子園即事(己亥/)
　北山一帶列精藍瞻禮便因
邸籞探冬夏别兹忽經二嵗年計則已為三松隂竹籟撫
　如故月宇雲居歩尚諳向憶
椿今
萱並憶即斯景况對何堪
　　　獅子園疊丙申舊作韻(己亥/)
　底事斯來廻異前靣增皴皺髪增宣居憂雖度憂縁境
　撫已惟慙已長年
賜食依然㸔象席(每嵗八月初十日㳟奉食於聖母幸獅/子園逰覽並䝉    賜    此今  邸)
　(園如舊而憶/晨復至追)　(慈豫難陪轉瞬三年兹/  昔時情事曷勝悲戚)侍
遊那再掖
翬軿悲吟七字廣前韻埋恨千秋誌塞堧
　　　遊獅子園(庚子/)
邸園咫尺山莊北具體而微饒僻清是日輕輿一尋勝無
　端舊蹟毎牽情漫參貝葉經中句不異金閶書裏行(謂/倪)
　(瓉獅子林今春/駐蘇州曾一遊)設以獅峯近相較(園外南山獅子峯與/園正相對以此得名)
　贏他假藉祗𫝊名
　　　遊獅子園(辛丑/)
　獅子峯隂居
賜昔額題仍是
御毫揮有懐因便為一豫無逸敢皇懈萬㡬頻問郵籖心
　不懌(閏五月廿三日據阿桂奏十五日大舉攻勦將賊/匪卡子四座攻得復乗賊散回攻得賊人大卡殱)
　(戮賊匪甚多隨於左近四靣拏卡聨絡接應海蘭察將/明亮等即帶兵駐守次日天明又佔得兩處山包並)
　(賊營迤西本布爾廟燒燬殺賊甚多現在官兵接連佔/至黄河邊兩岸俱有兵丁水手防範賊勢窮蹙不日可)
　(勦除净盡等語今又隔數/日惟晝夜盼望㨗音耳)忍㸔畫障景如依詩成數首
　旋歸去行漏曾非四刻違
　　　遊獅子園(壬寅/)
　六嵗時初來此居(予自六嵗時初隨十餘皇/考居此園計今六    年)何當七十
　二還餘老年偏憶少年事今日仍猶昔日予内聖外王
　學瞠若
祖功
宗德任肩諸獅園敬仰
前題額(園名賜額皇祖/御筆    也)重搆獅林學恧如(近肖倪瓉呉中/獅子林於山莊)
　(并倣其/圖弆之)
　　　樂山書院(丁亥/)
　舊蹟園林在承
歡事可稽當時曾
賜額(樂山書院/辛卯年)　(賜皇祖/  額也)此日重(去/聲)瞻
題最愜仁之樂從知静者倪問堂成久近年與我同齊
　　　樂山書院(戊子/)
　額是
堯年賜堂猶
舜日臨樂山仁者静自
昔訓於今涼籟下喬樹晴光蕩逺岑片時鳴蹕返無那欲
　留心
　　　樂山書院(己丑/)
　書齋懸
賜額每至仰
奎光忩納峯還嶺畫過(平/聲)倪與黄朝煙纔欲泮秋樹未全
　蒼仁者樂山趣體仁
垂訓長
　　　樂山書院(壬辰/)
　書院廻溪上
當年賜額顔
宸章厯三代眞畫納千山樂可占仁德遊惟值政閒那無
　會心處
家法在斯間
　　　樂山書院有會(癸巳/)
勲華家法賜臨池
題額於斯因惠之即景樂山惟趣永寓言愛物要仁施孰
　非
訓也今猶
昔豈外復哉克以為字裏行間皆至道尊聞仍貴在行知
　　　樂山書院(甲午/)
　書院依然在樂山題柍桭
放勲親賜額尼父昔詮仁雨後峯姿濯風前林態皴偶憑
　堪體驗欲去且逡廵
　　　樂山書院(乙未/)
　階前渌溪繞忩外好山羅書院厯年古幾閒此日過樂
　思仁者静修擬石之磨不必縹緗展幽研資益多
　　　樂山書院(丙申/)
　書院
皇考成額名
皇祖賜孫臣今日來敢懈繼繩志爾時多伯叔問誰能此
　類以此益勉旃恐負
心傳意為君止於仁樂山仁之事
　　　樂山書院(己亥/)
　重來書院坐
兩字樂山標毎覩
堯文麗便思孔語昭聖功明以示王道豈其遥鑚仰夫誰
　事末由徒自焦
　　　樂山書院(辛丑/)
　樂山意豈在山也當日趨庭景逼眞問禮問詩都且置
　為君𬗟
示止於仁
　　　題樂山書院(壬寅/)
　樂山仁者事山以静為德静亦仁之端三一一三即仁
　静存乎心山實為境域心境更非二渾一在己克樂豈
　繫峯林五言識規則
　　　䕶雲莊(戊子/)
　靈山解出雲雲出山還蔵韓愈有佳文其意頗可方巖
居雖不多高下如仙莊寫楹挹靉靅帶几霑衣裳觀雲
似圖畫對雲成詩章西成兹已定晴雨胥無妨斂忽一
空碧變却萬頃黄
　　䕶雲莊(己丑/)
浄歛天衣一片無村莊近逺眼前俱腰䥥銍艾黄雲遍
即此寜非䕶者乎
　　䕶雲莊(癸巳/)
夏雲正作竒峯際峯䕶莊如雲䕶莊恰目滃濛岰
㠡入不因分别見眞常
　　䕶雲莊(甲午/)
夏山能出雲雲出山還䕶莊在萬山中䕶雲此其故容
容幻高低靄靄紛布濩膏澤旣已霑繼霑豈辭屢分明
㸃筆處廻望失歸路
　　䕶雲莊有會(乙未/)
名山能出雲雲出仍䕶山莊塢倚山搆䕶雲莊則然譬
之君愛民民亦親君焉相資相得彰是理本易詮彼其
秦越視如浮雲蔽天有會因成謡此謡非等閒
　　䕶雲莊(丙申/)
雲䕶及䕶雲一二二而一從龍雲龍從昌黎言豈失負
山構雲莊三楹架書室容容與為入英英與為出安得
無事坐其理探精宻
　　䕶雲莊(己亥/)
偶步䕶雲莊雲無朗霽光雖非望霖際頗覺值晴長夏
日方騰赫巖風忽似藏何當名副實一雨變新涼
　　䕶雲莊口號(庚子/)
屈指雨過十餘日炎風暑氣熾如熏雖非亟望然需澤
(自二十一日雨後晴霄十/餘日山田又不免待澤矣)分付巖莊莫䕶雲(謂莫䕶而不/使出為雨也)
　　草房(丁亥/)
草堂棲碧岑樸構稱(去/聲)山林蕭緯仰如在茅茨示到今
秋風來席颯日影入簾深小坐旋言去惟留五字吟
　　草房(戊子/)
豈乏樓臺高下披草房乃覺與山宜翻書恰得嘉樹傳
昔日今朝有所思
　　　草房(己丑/)
　草房據崥崹四面羅巖谷
昔非寓茅茨今實勝華屋軒庭俯空濶暢可縱遥目不遑
　曰怡情惟是思敦樸
　　　草房(壬辰/)
　巖屋三間號草房樸敦儉示
訓垂長偶來却愧茨茅者嵐靄恒斯納景光
　　　草房(癸巳/)
　黄州竹樓記重覆得廿稔草更脆於竹五十餘年審盖
　因易以瓦而草名猶恁愛生忩前觀
示儉階際品流水與行雲時光共苒荏
　　　草房
　瓦屋依舊草房名楣梠樸淳筆研清新構御園斯數典
　(今熙春園抱樸草堂之旁/可構草房盖取法於此)承
先示儉總闗情
　　　草房(乙未/)
　雖非土階􁣎歩登誅茅自昔草房稱漫疑㸃綴增巖景
　哀伯還云清廟曾
　　　草房(丙申/)
　應匪茨茅
當日心(我綴景皇考於潛邸時建此草房無/過    尚樸原無茅茨土階之想也)誰知階土
訓垂今草堂抱樸御園搆(丁亥年於圓明園搆草堂/名之曰抱樸實數典自此)鼻祖
　却從此處尋
　　　草房(己亥/)
　不敢輕因易瓦為依然三架以茅茨閒庭小立餘深思
　黄屋非堯
志早垂
　　　草房(辛丑/)
　房草猶然
示儉垂閒庭到惜去遲遲量包四海三間屋寜渠茅簷學
　樂飢
　　　草房(壬寅/)
　巖房猶自號誅茅筮得天山上九爻却憶窮簷多凍餒
　憂同饑溺那能抛
　　　松柏室(丁亥/)
　名室以松柏收㡡惟縹緗觸懐每生慕憶
昔那能忘石古苔痕重山秋樹色涼喬柯無改度倚巘鎮
　蒼蒼
　　　松柏室(戊子/)
　兩樹嘉隂滿院披吟風垂露景凄其誰知松柏逾拱把
　却憶同予共長時
　　　松柏室(己丑/)
　謖籟悠然户外𫝊童童階際碧叅天種時伯仲清暉閣
　(圓明園清暉閣前松遭/回禄曽有喬松歎之作)却以山中養大年
　　　松柏室(辛卯/)
　庭前植雙樹一柏一蒼松形作龍鱗老影蟠虬盖重春
　秋閱年度朝暮伴雲封擬欲諮詩禮徘徊竟莫從
　　　松柏室(壬辰/)
　庭前松柏翠深沉一陣涼風滿院隂對峙於斯恒落落
　感懐那識不言心
　　　松柏室(癸巳/)
　峙松種柏
昔時意仰漢瞻雲此日心五十年前景如昨欲抛悲緒不
　能禁
　　　松柏室(甲午/)
　東溝書室更清竒棧道溪橋厯訪之柏翠松青鎭如是
　翹瞻霄漢引清悲
　　　松柏室(乙未/)
　獅子園來此必來聞詩聞禮望悠哉階前松柏森森老
　同我髫年培植材
　　　松柏室(丙申/)
　松柏雖異種性同節並堅强晳邑中黔不害皆為賢鬱
　鬱植庭際童童䕃簷前可識
聖人意如讀高士篇山楓及谷柳於汝何有焉
　　　松柏室(己亥/)
　一柏恒㸔對一松交枝佈葉翠隂濃元方之側季方立
　餘者其間可漫容
　　　松柏室口號(辛丑/)
　庭間不種其他樹足識
當年育物心六十餘年
貽手澤試㸔滿院佈嘉隂
　　　松柏室(壬寅/)
　松是向長柏禽慶分明異姓弟和兄笑他五嶽名山到
　(謂向/禽)玉塞獅峯可識名
　　　妙高堂(辛酉/)
　虚堂搆峯巓樷樾羊腸繞平臨出岫雲俯視歸林鳥百
　里如目前溪壑殊了了庭饒白鹿遊塵借清風掃我來
　已深秋萬木丹黄老身依泉石間興寄煙霞表
　　　妙高堂(丁亥/)
　逈臨已是高無二俯視還欣妙入虚我亦金山撫蘇蹟
　(金山有蘇東/坡題妙高臺)壤霄那更較何如
　　　妙高堂(壬辰/)
　園裏有山此最高
奎章興擬大蘇豪易金何必招提建留帶還嫌名象操雲
　外一峯現獅吼風前萬樹捲松濤
兩言意永奚煩綴繹詠徒勞首重(去/聲)搔
　　　妙高堂(癸巳/)
　園内斯堂逈騁眸萬景開林巒供俯照霄漢與平陪碧
　海分明是金山仿彿猜妙高誠在此玉局小乎哉
　　　妙高堂(甲午/)
　妙高所以妙高處更誰同萬景無遁象太虚有不空(不/空)
　(之空出/梵典)身將心共適機與物皆融奮迅蹲獅子如聞善
　吼雄
　　　妙高堂(乙未/)
　園内㝡高處諸峯莫與齊直臨半空白俯暢一川低顥
　氣堪平吸浮邱可右擕是宜諸慮浄憶
舊每悽兮
　　　妙高堂(丙申/)
　堂名肖浮玉所異山與水俯視林海翻鯨波豈殊此詎
　必舳艫泛時有烟雲起乃知
奎章垂(額名筆書皇/祖御    賜)初非出虚擬欲喚彼東坡斟酌其間
　理
　　　妙高堂(己亥/)
　不到凡塵處惟應顥氣俱近山都拜下一室若棲無觀
　妙寜須李稱高欲笑蘇明春伏牛上試與問同殊
　　　妙高堂叠去嵗韻(庚子/)
　散懐一峯逈入望四鄰俱山色今原古雲容有若無畧
　同徃雉兎豈必禁樵蘇昨甫登浮玉澄觀了不殊
　　　妙高堂(辛丑/)
　園内最高山每來必陟攀人間塵不到松下鶴常還禪悦
　𬗟
隨喜(昔年即取皇考喜開示禪理/妙高    東坡金山之意云)今題怡昔顔東坡造初
　地不擬透重關
　　　妙高堂(壬寅/)
　高言山之體妙言山之用體固逈出羣用亦堪娯衆出
　羣自静標娯衆在清供體用本互資清静原相共設非
　澄懐對率難契幽綜
　　　忘言館
　入齋極幽僻開牖對崚嶒葉有紅相緑雲時散復凝隠
　非學顔闔嘯似聽孫登合此蠲諸慮忘言得未能
　　　忘言館(辛丑/)
　巖館最深處林巒互吐呑静當冺外務悦可駐高奔讓
　棗無存弟(少時於此比肩者為和親王後以此/園賜果親王居之今皆早棄世矣)含飴有
　弄孫觸懐偏憶舊夫那得忘言
　　　忘言館(壬寅/)
　書館稱樸不稱華小斲三間而已矣背峙翠屏嶻嶭山
　靣樸素帶清泠水智仁合撰趋有餘放彌巻退妙無已
　曰合忘言未易忘舊詠新題紛視此
　　　法林寺戱題(辛酉/)
　書齋禪室杳然清午静時聞鐘磬聲此日經過重想像
　當年佔俾一儒生
　　　秋水澗(戊子/)
　小堂跨澗臨崔嵬名之秋水意悠哉莫訝涸壑無曲注
　欲㸔潺湲雨後來
　　　澄懐堂(戊子/)
　書堂搆東崦曲徑窈而深
昔日澄懐處今朝想
像臨幾曾窺理窟藉此見
天心小立渾忘去松風颯滿襟
　　　待月亭口號(壬寅/)
　遊山馳驛屢吟詩(余於遊覽寓意不留尹繼善嘗有/馳驛觀山之喻向曾屢詠及之)寓
　意不留語素知小坐須行消半刻㡬曾巖月待於斯
　　　賦得片雲舒巻(辛卯/)
　片雲飛作影西東四字
題楣寓意崇
當日蕭閒樂無盡
後時糺縵藴其中即㸔出岫舒還巻依舊寫楹散復籠一
　嵗獅峯遊一度去來不繋或堪同
　
　
　
　
　
　
　
　
　
　
　欽定熱河志巻四十二
欽定四庫全書
欽定熱河志巻四十三
　行宫十九
　　喀喇河屯行宫

　　　喀喇河屯行宫　地本古興州治在避暑山莊西
　　　南三十五里當山莊未建康熈十六年
聖祖肇興巡典
　駐蹕於此嗣是歳以為常宫門南嚮五楹
　御題額曰秀野軒聫曰天宇晴開青嶂外人家烟起翠
　　　㣲中中楹恭懸
聖祖御題聨曰吟詠之間兼泉清山碧以成趣畫圖所會
　　　蓋樹色雲光而入神宫基中界灤河依山帶水比
　　　之京口浮玉故有小金山之號西上則灤陽别墅
　　　水木清華景物明瑟外則萬家烟井鱗次櫛比熱
　　　河以南此為勝境規矩亦整百餘年來
廵御所經
榜題最富而我
　皇上紹
庭繼事游泳滋多蓋遵
　皇澗之止基匪特神臯之鍾秀也
　御製詩
　　　喀喇河屯行宫(辛酉/)
　離宫别館接岩阿颯爽金風此一過勝地開軒山迤邐
　經年成䕃樹婆娑秋濃槲葉添丹綺雲歛峯尖矗黛螺
　猶憶當時承
渥澤㡬迴清咏愴神多
　　　重陽日喀喇河屯行宫侍
皇太后登逍遥樓
褘鞠雲凝瑞靄光離宫侍
輦值重陽檻臨平楚嵐烟淡牕入遥峯樹色蒼逺墅㡬家
　荒柴閉小橋獨木野流長最欣度節邊闗外也有黄花
　獻
夀觴
　　　喀喇河屯行宫即景(癸亥/)
　樓觀圖雲倚翠㣲苔封芝逕接巖扉入簾水態漾珠網
　映座山容罨琑闈天上僊鸞真可駕人間别苑那堪妃
伯駒畫裏憶曽見圓嵩方壺是也非
　　喀喇河屯行宫叠舊韻(乙丑/)
重來宛憶舊巻阿列嶂攅青雨急過山鳥似迎人箇箇
野花偏對客娑娑夢猶未醒枝蔵蝶篆不成文壁走螺
咫尺林泉濠濮想賦詩還道不須多
　　駐蹕喀喇河屯行宫偶作(丁夘/)
昭邱結宇敞軒楹贏得嵐光四面并花冐露開剛席展
山迎客到正秋清雨霏繡壤禾添馥風度單椒樹有聲
一路西成經快覩得教巖館暫怡情
　　迴鑾至喀喇河屯作(己巳/)
深秋迴蹕駐灤河山館紛紛落葉多兩月風光異爾許
一畨往返覺無何蒼峰㠎嶫精神健丹地蜵蜎景色和
納稼築場完次第相(去/聲)㫪還聽野人歌
　　喀喇河屯行宫對雪(閏九月/十三日)　(丙子/)
施慶柔遐蕆事旋灤陽駐頓忽經年吉行五十較猶近
(喀喇河屯去避暑/山莊纔三十餘里)冬令三朝報在前(是月十五/日立冬)玉積峯
　巒迎座秀花粘林木勝春妍山容水態由來慣㸃綴寒
　霙特地鮮
　　　喀喇河屯行宫作
　停鞭㸔寳穡逐頓駐離宫况本無忙務何妨此憩躬寒
　潭已歛潦翠嶺間標紅舊詠聨新什光隂黙忖中
　　　熱河啟蹕駐喀喇河屯行宫作(庚辰/)
　習武柔遐蕆事并
安輿䖍奉返神京兩彌月已届嚴節三十里而遥吉行(喀/喇)
　(河屯去熱河/三十餘里)别館巻阿依舊好寒林平逺入冬清流澌
　却慮拏舟冷興寄灤陽與目成(是日未渡河至/灤陽别墅故云)
　　　駐蹕喀喇河屯行宫作(辛巳/)
　暑氣入秋澄(昨日廿四/過處署候)嵐光依塞凝巖宫騎馬到松牖
　望山憑地逈市聲逺嵗和農務登興州沿革蹟文獻有
　誰徴
　　　喀喇河屯行宫懐古(壬午/)
　往事徴難信猶𫝊此黒城(喀喇河屯蒙古/語為黑城也)軒庭新嵗月
闉郭舊榛荆北界夫何藉山田已遍耕致茲詎容易益
凛守基情
　　迴蹕駐喀喇河屯行宫作
灤上離宫駐御輪深秋風物賞清真一彈指頃經兩月
㡬疊山曽見古人杞樹臨江留枿莽菊花過節尚精神
塞田納稼常歌稔慙愧今來鮮碩囷
　　駐蹕喀喇河屯行宫作(癸未/)
香風禾􁐄拂行旌按頓今朝駐黒城(喀喇河屯漢/語為黒城也)萬疊
塞山惟北拱一條灤水鎮東征松濤檻外飄音颯蘿雨
巖前作㸃輕羽扇罷摇心地爽分明避暑報先聲
　　至喀喇河屯行宫作(甲申/)
一谷芃芃華􁐄風依山高下見行宫良農所望惟銅雀
司圉呈來總駿驄(上駟於四月間徐驅獵馬至此牧養/以備行圍車駕到時牽至行宫門前)
(呈覽亦/舊例也)披霽心懷真是爽當秋意氣不期雄列藩路左
迎鑾至都説嘉禾處處同
　　喀喇河屯行宫作(乙酉/)
　葦峪行過北轉東外藩迎駕畢來同且遲上塞秋蒐狩
　先問今年稼穡豐(䝉古向以畜牧為業今内扎/薩克多有勤耕種資生計者)月駟雲
　螭呈内廐(上駟院例以春月即驅御/馬至此牧養以備行圍)屏山帶水駐離宫
羲文猶自光楣梠
昔日恩暉想像中
　　　至喀喇河屯行宫作(丙戌/)
　一夜西風送峭寒曉行秋意拂征鞍前朝炎熱忘何所
　勝境清凉報有端按轡到來留信宿憑軒望去賞巖巒
　先聲真覺娱人意颯颯泠泠樹杪㸔
　　　至喀喇河屯即事(丁亥/)
　葦峪北經寛甸平外藩依例道旁迎未遵近㫖遲來恵
　益見同心向上誠(䝉古王公每嵗在喀喇河屯覲謁今/年遇閏駐山莊日久預𫝊諭於八月)
　(間來集以示體恤茲諸藩仍如往例/逺迎且云瞻戀情切故未遵前㫖云)染色稼雲皆喜色
　作聲蛩露是秋聲午曦駐馬蒸炎熱驟雨吹涼便朗晴
　　　駐喀喇河屯(戊子/)
　建置伊誰此黑城(䝉古語喀喇謂黒河屯謂城喀/喇河屯黒城也又訓為舊城云)興恒
　舊蹟究難明即今埤堄無從覔便是岡巒已遍耕緑蔚
　良田苗滋雨黄蒸實栗喜新晴山莊近矣明朝到行館
　依然且駐旌
　　　喀喇河屯行宫作(己丑/)
　按轡觀農至黑城(喀喇河屯國語及䝉/古語同謂之黒城云)興州沿革率難
　明(在遼金元代/當在興州境)一川禾􁐄秀而實萬户耕桑樂且亨細
　察長官清慎績最憐赤子敬親情百年古屋新秋景不
　忍翹瞻
睿額横
　　　熱河迴鑾駐喀喇河屯行宫即景
　慶典圍期胥蕆成
安輿肅奉啟歸程行宫丗里駐宜近築圃九秋幸報盈潦
　盡灤江現洲渚雲生塞宇幻隂晴倐飛泠雨倐開霽玉
　積遥峯一坐横
　　　駐蹕喀喇河屯即事(壬辰/)
　早行亦早駐已半到行宫未熱先税駕就隂都放驄黍
　苗含露潤麥穗向陽烘兆矣穫猶逺望殷慰覽中
　　　熱河迴蹕至喀喇河屯作
　出以先驅蹕路清歸當後扈奉
前行明知十日趨承近(中小皇太后於十二日啟鑾按途/    行宫    駐憇計廿一日可)
　(至石槽兹朕於十六日自山莊迴蹕按常程而行亦同/日駐石槽即可詣    行殿詢    安詰晨恭奉迴鑾)
　(違侍不過旬日而依/戀之誠倍切於衷)不盡
萬齡祈祝誠迴視山莊雲嶺外早臨灤墅錦林横錯紅綜
　緑縁秋暖露重猶滋麥始萌
　　　至喀喇河屯行宫作(癸巳/)
　葦峪落川平吉驄按轡行麥原方逮穫黍阪始㸔萌野
　老田間問近藩路左迎止之畢來覲(前經諭令外藩王/公等均於七月杪)
　(至山莊兹喀爾沁王喇特納錫苐巴林王巴圖喀爾沁/貝子瑚圖凌阿敖漢公羅卜藏錫喇布等以部落較近)
　(仍來此迎謁其親上之誠有足嘉者因/令其至山莊後即囘俟期再來集扈圍)親上足嘉誠
　　　熱河迴蹕至喀喇河屯行宫即事
　麗正門前送
鳯輿候程饒此數朝居(宫於皇太后安輿緩行並駐小行/    廿一日至石槽行宫朕於十)
(六日啟程亦於廿一日至石槽行宫問依去安廿二日/同至御園以小行宫不能容多人駐宿    年例也)
今晨適返六飛矣四月恰消一瞬如背指雲莊虚擬外
前覘秋野飽收餘黒城(喀喇河屯即/漢語黒城也)計里由旬近暖日
欣明㸃筆疏
　　至喀喇河屯行宫作(甲午/)
襟帶灤江向野寛黒城今復駐鳴鑾昔年建置無心考
此日農桑著意觀嶺樹因遥望惟緑川波雖弱勢猶漫
納凉嘉䕃仍炎熾便冀蒸雲作雨􁥵
　　雨中至喀喇河屯(乙未/)
夜霔垂簷曉發旌漸車無礙就山程農夫襏襫欣方渥
僕役泥塗盼亟晴近失峰容雲角豎微侵凉氣雨絲横
藩王路左紛來接惜爾霑衣命賞行(䝉古王公等逺來/迎駕雨濕行衣因)
(命分賞羽縀氊呢/黄褂以示體恤)
　　至喀喇河屯行宫作(丙申/)
曉涼步輦厯平川葦峪經過翠嶺巔循例雖然仍易馬
(向年自唘蹕乗馬至木蘭圍畢始間御輿輦故有䟦馬/却輿輦廿年一例便之句六旬以後時乗輿輦而行雖)
　(偶易馬不過行十/餘里即至行宫耳)對時却自懶催鞭行宫到以昨年似
　稅駕欣於午刻前别墅依然河那畔便教問景渡蘭船
　　　九月十六日避暑山莊迴驆駐喀喇河屯行宫
　　　作(丙申/)
　翠羽平明轉蹕輪河干别館駐逡巡憶來林態纔仲夏
　重到山光釀小春瞥眼便為經歳事問心底是惜隂人
　甌香研淨多清暇㸃筆聊因紀此辰
　　　至喀喇河屯行宫作(己亥/)
　亦復乗輿亦騎馬年雖望七敢偷安灤平得號欣稱縣
　(昨歳升熱河㕔為承徳府其餘六㕔改/為州縣𨽻之喀喇河屯今稱灤平縣)札薩迎途䖍謁
　鑾恵近柔遐恒志切撫今思昔暗心酸分明翼日山莊
　到
夏凊全殊著句難
　　　至喀喇河屯作(庚子/)
　此日灤平縣當年舊黒城(喀喇滿洲語謂黒/䝉古語同或謂舊)革沿原可
　考稱謂亦頻更破曉因啟輦趂凉早駐旌凡事豫則立
是語義含精
　　至喀喇河屯行宫(辛丑/)
分明設縣號灤平(乾隆四十一年升熱河㕔為承徳府/統轄六㕔並改為州縣比喀喇河屯)
(㕔為灤平縣故熱河紀事詩有/丙申陞府繼    先蘉之句)仍舊貫原稱黑城(國語/喀喇)
(謂黒河屯謂城䝉/古語亦約相倣)葦峪行行背後指松岡(在行宫/墻内)款款
面前迎巖齋小憇真神謐月户閒開任景呈希雨望晴
題四壁無非一念為民生
　　至喀喇河屯
按頓行程有定期平泉駐蹕冐烟絲山蹊􁭴迤何妨濘
黍壠青蔥亦頗滋呈馬驪黄多繹繹(向例上駟院於春/月即驅御馬至此)
(牧養以偹行圍故乙酉詩/有月駟雲螭呈内廐之句)迎鑾賔客總嘻嘻雨兼年老
乗輿至一詠舊詩却愧之(昔年自啟駕至行圍皆乗馬/故有䟦馬却輿輦廿年一例)
(便之句今年逾古稀/又適遇雨因罷策騎)
　　灤陽别墅(辛酉/)
槐栁成隂别墅開軒庭人静鎖莓苔虚牕饒織蠨蛸網
略彴猶支灔澦堆山卉無名偏有艶野流東去復西迴
兩峯雲歛高空迥彌望川原絶㸃埃
　　灤陽别墅(癸亥/)
臨水背山地青紗白板齋徑蹊將俗逺几席與清皆峯
色翠當户松隂緑到堦若非章奏至自許傲無懷
一自前秋别經年未到山愛伊仍荔徑引我闢雲闗落
葉驚禽起徂雲帶日還詩人易㸔待最喜是蕭閒
稍坐松下石松聲涼謖謖露濡今秋花峰挂千年瀑天
地自空濶山川多静淑靈均會此趣所居無須卜
本是廟堂人宵衣未解憂却饒山水趣佳景輙為留琴
書静白晝臺館張高秋長揖謝安羡煙霞不可儔
㠎嶢矗黛螺浄沐雨初過堤色留新漲溪聲送逝波窻
虚延月桂地僻足烟蘿吟興前秋似前秋人若何
　　題灤陽别墅(乙丑/)
精舍枕溪流更復背林麓尋徑披烟蘿支牕折幽竹當
秋几席清過雨花藥馥本無塵著懷自覺静謀目興倦
欲澆書石泉亦堪掬
阪芷芳未歇崖楓色待丹颯然微風至侵我衣袂寒略
彴欹斷岸野艇繫河干一叚新秋景可以暫㳺盤
掃榻坐虚榭對山開綺䟽觸目與静會悠然清顥俱爽
氣拂襟袖澄潭鑑眉鬚本非山中客而躭山水居把巻
對古人安羡以為徒
　　灤陽别墅(丁夘/)
玉露金風候背山臨水居捎簷青筍籜罨牖紫芙蕖泉
響尋源聽詩成鑿壁書名山有宿約隔歳一相於
湍流無略彴濟渡一舟通每到消塵念從知秘化工川
巖獨鍾秀天地不言功欲學軒轅訪瞠乎拜下風
　　灤陽别墅
巖齋瀟洒暫棲遲迴蹕欣當秋杪時岸際潦澄知水性
林間葉落見山姿
俯暢遥吟天宇寛捎檐竹籟戞輕寒宜人只有霜楓好
添得中峯㡬叠丹
落葉驚風階砌填深秋烟景劇堪憐黄花不為重陽度
露染霜皴著意鮮
暗流激石鳴幽澗翠影扶松上綺牕洗滌塵根歸静所
好叅聲色自摐摐
秋色隨宜境趣賖越於深處見清嘉萬山九月三間屋
不惹閒情長道芽
　　灤陽别墅(己巳/)
又來别墅早秋天未啟閒齋向二年草木依然成薈蔚
光隂底識有推遷濤増古柏急鳴籟潦退潨流緩滙川
忽憶雲窻同眺處愁懷欲遣倍凄然
　　灤陽别墅(辛未/)
别墅蕭閒灤水陽到來依舊閒秋光拏青古茂松千尺
環碧高低山一房時聽鹿聲還隔嶺每㸔蝶影或踰牆
墨壺琴薦都清㓗消得敲吟引興長
朝晡凉爽午猶炎節候初秋塞外占葉始作紅仍隠緑
潦將就减乍平添報寒野蟈常依砌餉蜜山蜂不離(去/聲)
檐應接翻嫌畧無暇峰容波態此中兼
　　灤陽别墅作
校獵言旋駐葆旗蕭閒山館偶棲遲明㸔緑葉添紅葉
黙識來時作往時秋意已隨月西轉溪聲那共水東馳
虚牕㸃筆消蘭篆不構文瀾引静思
　　灤陽别墅(壬申/)
叠樹層椒盡態青灤江如帶瀉清泠湧金何事稱圖畫
浮玉端知在户庭四季風光無盡藏百城古帙有餘馨
栖遲欲去還教住山鳥留人亦可聽
　　灤陽别墅
别館九秋清飛盖一時駐黛色參逺山籟聲􁂧古樹江
落石岸高林稀朔風遽依然倚軒牖於何識來去颯景
故堪慿流光兹可窹
　　迴蹕灤陽别墅作(癸酉/)
山木有菀楛空雲有去來日日行邁客豈能無往迴菀
楛木不知去來雲不期云胡往迴間厯厯今昔時問昔
曽安在問今復如何秋深峯罨畫風度江生波閒館之
相遭於斯會意多
　　灤陽别墅(癸酉/)
澄澈寒潭潦已收又來巖館坐清秋人家烟見翠微裏
天宇晴開碧嶂頭新景高空明似畫舊題歳月迅如流
也知詩句多何益翰墨因心會輙留
　　灤陽别墅(甲戌/)
隂森灌木稠别墅小延留雨過山當户風來夏似秋依
然饒静賞不息俯澄流學海終能至因之悟進修
　　灤陽别墅(戊寅/)
叢樾中間得路便虚窻四唘眄青蓮可知秋景會今日
未到巖齋又二年(去歳經此/未駐蹕)天淡雲間常不改蝶黄花
紫自相憐何妨傍午還餘熱松下風來便颯然
　　灤陽别墅
夷嵕别館羅㢠廻蹕駐灤河望極塞山逺秋深落葉多青
松自夭矯黄菊正婆娑將謂詩篇富觸懷復漫哦
　　灤陽别墅(己夘/)
秋巡今復到灤陽潦水澄鮮可渡航㡬架書齋待留憇
四圍山色是真常儻來何必亟言去婪熱堪憐漫趁凉
著壁新題連舊什獨於斯也未能忘
　　灤陽别墅作
雲莊松塢小棲遲潦盡烟凝颯景宜兩月促隂流水逝
半窻暖日片時披知來藏往叅辭易孔有大成詠雅詩
祗覺籌邊心益切一迴西望輙神馳
　　灤陽别墅放歌(庚辰/)
山南為陽山北隂水南為隂水北陽隂陽錯綜無定位
南北對時有定方淮隂亦有韓漢陽亦有張首陽亦有
夷山隂亦有王彼皆幸生文字邦地靈人傑相羶薌灤
陽别墅開書堂此山此水豈非有自禪通循蜚之鴻荒
惜無人而過問然未失其真常是時秋風八月含㣲涼
寒潭潦水澄灤江扁舟徑渡少留憇庭前松樹蟠龍蒼
山自崇崇水自湯湯即此今昔誰曰滄桑癡哉峴山之
碑令人徒笑叔子羊
　　灤陽别墅(辛巳/)
灤北有書堂乗流渡野航久晴猶盛漲處暑得㣲涼興
與秋為約心無逸是常對時將育物體騐不拘方
　　灤陽别墅(癸未/)
灤水猶未漲扁舟易渡河虚軒恒好在隔歳又相過樹
下風延爽花間鳥弄歌雨佳晴亦可不必較如何
　　灤陽别墅(甲申/)
别墅山陽復水陽蒼松叢裏到書堂受曦故是多逢熱
延籟今番陡覺凉碧宇無雲心與淨緑坡有草鼻生香
寒蛩唧唧吟閒砌昨歳秋聲幻即常
　　灤陽别墅(乙酉/)
一舸渡灤江書堂倚碧㟅草香欣得路松翠故籠窻最
是三秋好曽誰空谷跫濤音與峰態聲色自摐摐
　　灤陽别墅(丙戌/)
渡河尋别墅灤水喜非深隔嵗步新逕清風在故林花
香翻蝶影葉宻䕶禽音最好初秋景一年一度吟
　　灤陽别墅(丁亥/)
雨後渡灤河拍隄駛漲波秋風如故識别墅又新過砌
卉芳偏野庭松涼入多悠然得深趣山鳥答清哦
　　灤陽别墅有會(戊子/)
山南謂之陽山北謂之隂水隂則南岸水陽則北潯山
水似相迕其故在日臨不同之大同理趣宜玩斟拘墟
茍循名刻舟惟褊心
　　灤陽别墅(己丑/)
别墅灤江上輕舟一葉横緑窻猶昨日碧宇正秋晴渤
海如斯學渾流不炫清二千餘里亘源委近方明(灤河/源得)
(於獨石口外巴延屯圖古爾山曲折西北流經上都河/屯折而東南逕此地又東南流會熱河又東南流入潘)
(家口至永平府之樂亭縣入海計二千/餘里並考訂䝉古名目列圖系説紀實)
　　灤陽别墅(庚寅/)
行宫灤之隂(喀喇河屯行/宫在灤河南)别墅灤之陽灤之水至秋仲
歛一舟原可亂而航别墅倚山據岡阜夏潦已到階基
傍舊時平川數間屋怒浪掀去餘頽墻修築固不必剷
除善後須有方適纔高隴見薄收民無菜色頗似常安
知下隰未經見保無凍餒鮮盖藏灤之陽今來益切視
如傷
　　灤陽别墅(辛夘/)
灤江横渡至灤陽松盖隂森䕶广堂雖是當前尚餘熱
已知不久欲成凉遥㸔雲影閒將淡静聽波聲猶覺狂
溪狹迅消無害稼獨遲行旅正何妨
　　灤陽别墅(壬辰/)
間(去/聲)雨利禾麥而無暴漲増沙川原致淺野舫尚堪乗
一徑林中得千山座上憑心神託清迥摘句亦相應
　　灤陽别墅(癸巳/)
灤江雖淺小舟通别墅隂濃緑樹中一歳一來寧可負
此時此趣正無窮座披芸簡渾忘夏窻近松釵最受風
舊詠新題周四壁不同同處却相同
　　灤陽别墅(甲午/)
雨短灤江淺牽舟畧可行一年纔一至惟静復惟清粉
蝶隨風起山禽傍晚鳴西峯雲宻佈希澤念重縈
　　灤陽别墅(丙申/)
河北為陽河南為隂南北如仁義定名弗可侵隂陽如
道徳虚位隨方尋昌黎剏精語非剏至理自古今天地
山河示此象豈從原道之文垂訓音漾舟而過偶契心
仰觀俯察歸酌斟
　　灤陽别墅(己亥/)
别墅灤之北稱陽義可思據高風自爽當夏日猶遲撫
席過(平/聲)兩歳擘牋又一時山雲空際合便雨亦云宜
　　灤陽别墅(壬寅/)
行宫有餘暇灤水必一渡别墅河之陽曠覽山川趣今
年灤水弱木彴椄岸路青苗鋪阪田待澤誠甚遽以此
意徬徨掞藻無佳句
　　小金山(辛酉/)
石磴臨無地松亭面有山坐來風礎潤知是白雲還
露華泫煙蘿攀陟窮深杳平臨樹杪風下瞰孤飛鳥
探竒如食蔗裁句擬逰仙振袂一聲嘯秋風滿碧天
山木不知名山雲忽作晴濃丹並新翠紛錯一川明
四圍俯碧瀾一逕通雲棧猶聞琴筑聲泠泠滴深澗
翠微晴色好矗矗濯烟鬟何必渡揚子即此小金山
　　小金山(癸亥/)
俯仰烟霞儘可招試求高處只三霄客來正值新秋景
白日涼颸天泬寥
嶔﨑嶻嶪許誰攀想像羅天咫尺間不必揚帆過揚子
小金山勝大金山
　　小金山
山色乾坤翠溪聲日夜流人間苦餘暑此地不勝秋
叢篠既森宻危峰更嶻嶭拾級青雲梯衣履若為潔
高與顥氣俱颯共清秋爽小軒纔三楹豁然納萬象
羙箭吟籟謖幽花過雨新懸厓如雉堞天與隔紅塵
此間致趣佳少許勝多許欲停九夏驂試避三庚暑
分茶臨石澗把筆就松隂山鳥一聲囀啾啾前歳音
體以艮為徳名擅兊之羙縱未渡江南知已勝揚子
出峽走銀龍砉然赴其澗欲聽太古琴更步凌空棧
鏡潭擬天池有網不能舉個中無凡鱗盡是蛟龍侣
巖藻饒古意松濤有好音拈吟誰和者山水是知心
　　小金山(丁夘/)
楓香松翠早秋朝縱目長天净泬寥更愛笠亭臨絶壁
便扶朱楯度飛橋
座席常隨嘉䕃移山風送爽颯纎絺隠蘆鷗鷺窺垂釣
擲樹鼪鼯聽詠詩
玉筍平陵架小亭好山常占四時青閒雲不繫悠然影
野卉無名越様馨
日照孤峰生翠烟灤河水共碧空鮮寄語山靈好㸔待
莫教佳景讓江天
　　小金山
每到小金山心神頓曠閒秋深逾覺好塞上薄言還霜
葉繽紛落烟蘿取次攀石橋凌碧漢擬欲叩仙闗
　　小金山作(己巳/)
逕入緑榆逺軒憑碧浪高秋初尚濃䕃雨過亂鳴濤舊
句題四壁重來有二毛景光不殊昔底事足牢騷
雲標披颯爽天外眺蒼茫最愛登臨羙渾忘衣袂涼喬
松風度籟野草露生香為問曹唐句遊仙苐㡬章
引水成湖面為亭據石頭畧教加㸃綴便可學滄洲山
鳥能延客莎蛩特韻秋昔年吟嘯處厯厯記清遊
　　小金山歌(辛未/)
灤江衮衮西北來東將入海歸溟渤源逺流長故遜岷
隂吸陽嘘或如浙叶岷江浙江我適觀灤江此閱新秋
寒新秋不異前秋景得近忘逺逸興遄河有砥柱山有
金欲赴且止其意深此間嵽嵲肖浮玉惜無頭陀裴氏
開叢林底須金山四面包華屋廣陵之濤似神而非者
三亦惟天下獨會心濠濮樂在兹樹態峰姿况周足刻
削翠影落澄波時有鼪鼯擲林木江天竒境有如此浮
名小大何嗔喜彷彿山靈如是云勝彼虚詞吟不止
　　　小金山(壬申/)
　縈迴波澹澈踞峙峰砐硪烟散容披榛風來時落果棲
　巖搆虚軒每到必憇坐
聖人錫嘉名勝彼屋包裹饒占山水幽何事香花妥一晌
　悟南華分䟽了不可
　　　小金山(癸酉/)
　灤江固覺非揚子試問金山是異同兩水會歸溟海後
　根源總在大圓中
　　　小金山(甲戌/)
　巖齋颯爽試棲遲㶁湱江聲過雨時小大試將浮玊
　較南華齊物笑人癡
　　　題小金山(戊寅/)
　蓊然嘉䕃入林閭一朶芙蓉頂結廬既豁而寥宜眺聽
　匪今伊昔閱居諸來原朅爾去無約下是滄江上碧虚
　浮玉昨年同異處澄觀了不可分疏
　　　登小金山(己邜/)
嘗聞天地間物必有對待金山峙揚子小者於斯在棗
葉及須彌一真空性海翻覆手掌耳名象究誰宰忘言
遊希夷放步登􁥕㠑
　　小金山(庚辰/)
露草煙蘿步屧披三間虚榭坐移時江聲已自空(去/聲)人
意唧唧蛩音又底為
石簇階基樹拂簷小軒還據小山尖偶然把鏡星星見
似與題詩逐嵗添
世間何物不浮名大小金山弟與兄又為民艱罷巡蹕
(時以高寳興㤗數州縣被水申命南/省官吏専心賑務詔緩辛嵗南巡)石簰且復寄遥情
　　小金山(壬午/)
秋孟怱怱去曽無題句留重陽苒苒過言復駐旌遊葉
落山容瘐漲消水態柔今春浮玊上視此有遷不
　　小金山(癸未/)
灤江東去海歸墟獨峙中流浮玉如不讀莊生齊物論
每從小大擬分疏
虚軒峰頂祗三間那許樓臺包却山昨嵗石簰景猶記
嬴將一著是幽閒
山鼯跳樹如添翼山鳥銜花自引雛習習爽風拂巖落
往年秋意了無殊
　　小金山(甲申/)
每至山軒必有言上懸碧宇下江翻似茲聲色摐摐地
何處著他衆妙門
欄杆迥據玉芙蓉落落階前百尺松若與石簰論大小
須彌棗葉早稱宗
繞階石古㸃莓苔山果因風落㡬枚底事今朝頗覺喜
為㸔一路好秋來
　　小金山(乙酉/)
芙蓉一朶出晴江三架踈軒俯碧淙木葉䝉蘢誰為(去/聲)
織虚舟却訝掛煙䉶
露香藜藋徑偏幽開著雲窻聽水流若擬灤江拖玉帶
賺襌也勝印公留
　　小金山(丙戌/)
樸斵三楹踞石磯妙高一例是耶非灤江設更較揚子
也覺居然具體微
林岑擲樹有鼯鼪趂暇幽尋暢逺情剛訝虚無逮仙境
隔江野店聽雞鳴
　　小金山(丁亥/)
平臨天泬㵳下俯江𣺌㵿既因逈為高亦因迥謂小
石罅擲鼪鼯可見不可尋一叢山丹花色是雙南金
景喜三秋孟暇值萬㡬間一時飛逸興直到頭陀山
　　小金山(戊子/)
有樹則槎枒有峰則岨峿一拳肖浮玉勝之以小許放
眼鴻濛外彼金亦粒􁐄
　　小金山二首(己丑/)
硉矹江中聳一洲三間蕘榭俯清秋較於浮玉斯誠小
天姥嬴他作夢遊
午熱原欣大田熟究宜此處坐乗凉水風爽可罷摇扇
更喜吹來花草香
　　小金山(己亥/)
臨灤一拳石稱曰金山小一亭三間屋棲巖俯浩𣺌我
亦久未到題詩殊欠少到斯難恝置引興頗覺好拈毫
試吟搜上下空明皛如在琉璃界不塵徹裏表遐想浮
玉景原繫吾懷抱而吾居箇中稱小豈明道何必舉莊
周物物自了了
　　題翠雲堂(庚辰/)
四株松樹四時翠一坐書堂一賞雲何必山嵐將谷靄
怒濤細浪總氤氲
　　翠雲堂(壬午/)
鬱鬱青松列四株庭前虬盖翠隂扶秋臨復此乗凉好
月上何曽對影孤過去片時即萬古未來百嵗待斯須
崇山設以商顔擬不入留侯計裏趨
　　翠雲堂(戊子/)
别墅築灤陽依巖復搆堂有雲都是翠無樹不含蒼遊
目屬空廓研精寓縹緗雨過風益峭納得八窻凉
　　題翠雲堂(壬寅/)
階下蕭槮列四松飄然皓友又相逢衣巾不覺當夜冷
枝幹寜須過雨濃近砌如張青繖盖逺峰猶露緑芙蓉
翠雲設與山雲合尺澤應教蘇渇農
　　虬盖亭(辛巳/)
千嶂通單徑一亭具四臨納凉成小坐延趣省幽尋寒
益清秋景響含灤水音不須張翠盖虬幹有佳音
　　虬盖亭(甲申/)
就松築山亭亭久松益久盤盤盖越張矯矯虬疑走名
象如風月盖自太古有不盡復不竭用則隨人取獨是
亭與松此意亦知否
　　虬盖亭(丙戌/)
結宇依松松十尋童童饒得布嘉隂披涼謖聽巖風入
訝是何人調玉琴
　　虬盖亭戯題(丁亥/)
小亭隂借老松义松下風來特地嘉漫誚尋常煞風景
雖然張盖未排衙
　　虬盖亭(戊子/)
四面横拖嵐翠半空平捲秋聲眺聽今朝大惬都為宜
時快晴
　　虬盖亭(壬辰/)
四柱山亭就老松佈隂罨翠自重重籟聲泛出濤如海
却訝蒼虬欲化龍
　　虬盖亭(甲午/)
黄繖無須此處張松隂亭子稱乗凉翼然漫擬歐陽語
上有青鸞儼欲翔
　　虬盖亭(乙未/)
紅日高遮夏亦寒灤江座下俯雄瀾頗同𢎞景青霞挹
不作嗣宗白眼㸔
　　虬盖亭(丙申/)
種松已作老虬枝小坐旋㸔盖影移因悟世稱百年者
憬然害不視乎斯
　　虬盖亭(己亥/)
虬榦由來早成盖盤盤益復翠隂森到斯便與乗涼坐
那更無端計丈尋
　　虬盖亭(壬寅/)
一笠孤亭别㡬時森森老幹長孫枝今朝雨後凉生座
不藉喬松風入之
　
　
　
　
　
　
　
　
欽定熱河志卷四十三
欽定四庫全書
欽定熱河志卷四十四
　行宫二十
　　王家營行宫
　　常山峪行宫
　　巴克什營行宫
　　兩間房行宫
　　釣魚臺行宫
　　黄土坎行宫
　　中闗行宫
　　什巴爾台行宫
　　波羅河屯行宫
　　張三營行宫
　　濟爾哈朗圖行宫
　　阿穆呼朗圖行宫

　　王家營行宫　在常山峪東北四十里康熙四十
　　三年建牓曰引流成溪凡四重東西所亦如之其
　　陽面山地勢平曠澗壑交流宫内廊軒接比院宇
　　髙明右則居民鱗次場圃縱横烟村掩映宛在豳
　　風圖畫間也

　　　常山峪行宫　在兩間房東北三十三里康熙五
　　　十九年建南嚮殿五楹曰蔚藻堂内曰青雲梯西
　　　曰虛白軒後曰如是室宫基面山丹崖翠壁列若
　　　屏障軒窻披覽領妙延清蔚藻堂之右曰翠風埭
　　　曰緑樾徑曰楓香坂曰陵霞亭皆創於
聖祖時我
　皇上標為八景
　御書題額分章成詠
　天藻敷華地靈増勝矣
　御製詩
　　　常山峪行宫(辛酉/)
　憶昔髫齡際趨陪
聖祖前于今巡幸至駐蹕故宫邊湛露曾叨
澤含飴想侍
筵秋風悲此日軒屋尚當年鳥語如懷舊花香故逞妍
恩勤終古慕承顯一身肩
　　　　再疊前韻
　　經國猷垂後承家志繼前三秋修武備萬乗閲嚴邊勝
　　地停鑾御離宫啟玉筵欣逢無事日喜覩有秋年挿笏
　　峯爭秀披圖景鬭妍永懷
無競烈景仰懼難肩
　　　　常山峪行宫疊舊韻(癸亥/)
　　景愛三秋始
恩思廿載前
音容魂夢裏嵗月鹿蕉邊小憩松篁閣還陳翰墨筵誠知
　　仙是幻堪以日為年列岫迎牕翠間花繞砌妍繼繩吾
　　未逮矢此一心肩
　　　　常山峪行宫八景
　　　　　緑樾徑
　　灌木盤山腰濃陰日蓊翳豁開壺中天迥異人間世
　　　　　虛白軒
　　虚空能生白一氣常函三閒情空外寄妙道箇中叅
　　　　青雲梯
　青雲信有梯丹崖暫延佇鹿豕出翠微逢迎務光侣
　　　　楓香阪
　清吟步修阪衣袂泛秋涼金風颯然過微聞山楓香
　　　　蔚藻堂
　花木暢生意大地蔚菁藻忘言入靜觀忻然愜懷抱
　　　　如是室
　如是如是室坐對清秋山遊山室中人不費往與還
　　　　翠風埭
　野木不知名雨後增新翠誰云塞北山却有江南致
　　　　陵霞亭
　危亭搆峯頂面面青㟏岈踏石片雲飛去作天邊霞
　　　常山峪行宫懷舊(己丑/)
　青雲叢處敞離宫
昔日今時駐蹕同捲幔山嵐千面合開軒巗樹四隣通垂
　紳瀑水無心白對客閒花著意紅廿載
恩勤成一瞬㡬畨青睞仰髙空
　　　常山峪行宫八景
　　　　緑樾徑
　灌木重重翠鬱森秋來猶自有清隂攜笻不為尋佳勝
　觸目無窮山水心
　　　　虛白軒
　架得蕭軒三五楹偶來輒喜向虚明前秋詩約分明在
　指㸃烟嵐是舊盟
　　　　青雲梯
　㡬疊林巒碧靄凝盤紆界道一條氷幽偏不是青雲路
　只許詩人偶一登
　　　　楓香阪
　欲紅未紅楓樹枝寥蕭涼籟襲人吹恍疑身在耆闍窟
　㕘得香林拖地眉
　　　　蔚藻堂
　清秋巒壑澹煙光翰墨香生蔚藻堂西抹東塗渾不藉
由來大塊假文章
　　　如是室
室名如是如何是如是室名如是何而我朅來吟七字
今原非此昔非他
　　　翠風埭
叢林籟作風含翠曲埭秋來葉有丹一嘯蘇門天地濶
飄飄直欲駕仙鸞
　　　陵霞亭
亭子峰巔四望賖衣裾輕拂惹煙霞問誰倚石雲根動
散作天邊一縷斜
　　常山峪行宫即景(丁夘/)
捲幔秋光到座邊雲開為我矗青蓮步苔衣濕蛩吟露
望坂楓香鹿呌烟自是林泉多藴藉依然書史得周旋
饒他只有松陰鶴夜夜空山抱月眠
　　常山峪行宫晚秋
山容似畫淡彌趣秋色如詩老益工拾級丹梯搴露荔
背屏翠壁眄霜楓
谷口風來聲覺壯溪頭潦盡影含清朝隮一縷因移石
去作白雲天外横
嶢峯無數入牕紗寫照窻前了不差正慮遙天無㸃綴
林邊恰噪晩歸鴉
急雨驅雲增暮寒秋英繞砌濕闌干遣懷不苦吟情澁
底用拈鬚一字安
　　常山峪行宫八景(己巳/)
　　　綠樾徑
隔嵗未尋緑樾徑當秋恰到白雲間行圍塞上㸔山好
路便先教㸔好山
　　　虛白齋
行宫結字底須多據景標名便可歌虚室三間無别物
到來惟見萬籖羅
　　　青雲梯
嫩翠濃青杳莫分天風吹織紫綃雯自知不是安期侣
是底胡然步入雲
　　　楓香阪
仙人石室青霞封偓佺招我相陪從琥珀遺堯不曾食
念兹長謝遊仙蹤
　　　蔚藻堂
吟句無煩求俊逸淺言亦可暢清懷翠崖有問如何答
記我今朝意甚佳
　　　如是室
自是新秋坐清晝不殊前嵗對閒窻碧空似我澄無滓
何所得來心可降
　　　翠風埭
巗樹風過翠浪翻重重罨秀入山軒未教楓色霜前紫
且聴溪聲雨後喧
　　　陵霞亭
峰頂有亭真翼然下臨無地上空天莫云一宿堂堂過
暮靄朝嵐結覽全
　　常山峪行宫八景(辛未/)
　　　緑樾徑
一逕引人入勝千林苑爾相親恠底宜來雨後懸崖濺
沫垂紳
　　　虚白軒
小軒虛白堪怡匡床憑几棲遲驀憶前秋此際清光不
隔多時
　　　青雲梯
蓊匌千重罨秀巉巗百級絶塵大似子房竒士陳平何
物堪倫
　　　楓香阪
青楓過雨霏香詰曲蘭椒里强陟頂砉然長嘯千峰紫
翠夕陽
　　　蔚藻堂
蔚藻爾時書堂每來翰墨生香正擬摛詞且置無過大
塊文章
　　　如是室
秋初山有餘翠霽後室生爽寒最是長宜靜坐奈予毎
少㡬閒
　　　翠風埭
威紆翠埭林穿草蟲花蝶風前俯仰物物自得會心一
為听然
　　　陵霞亭
夷嵕位置孤亭四隣山色來青六法誰能貌取嵐靄都
無定形
　　常山峪行宫疊舊作韻(乙亥/)
行宫向題句勒壁跡成前此曰方綏逺流沙已擴邊凱
歸應勞酒新附合賔筵翠䍐臨遙塞黄雲閲有年窻問
一晌靜霽後萬峰妍詎曰今無事吾方未息肩
　　常山峪行宫作(丙子/)
依綠搆行館標紅見早楓秋光逢塞外詩意滿窗中
　　常山峪行宫疊舊作韻(戊寅/)
好山如活畫面面向人前拱北近仙境(去避暑山荘/九十餘里)維
南帶古邊(古北口一帶/古邊界地)堂皇開太室俎豆展賓筵風自
無塵地雲猶謌旦年聘懷真致靜得句欲姢妍最喜翠
微表洪崖可拍肩
　　再題常山峪行宫八景(庚辰/)
　　　綠樾徑
塞山秋中綠猶濃過雨蹊留白鹿蹤却是今來添别致
㡬枝紅葉出髙峰
　　　虚白軒
一年兩度坐文軒生白恒斯悟漆園七字寧云聊即景
清機爾許箇中存
　　　青雲梯
層層緑樹蔚巗梯尋鹿常教步屧躋宇宙以來便有此
龍門却誤擬夷齊
　　　楓香阪
青楓茈虒鎖雲巒意蕊心香靜鼻觀設置江南文翰地
　又將儀比麝和蘭
　　　　蔚藻堂
　背山臨水得書堂一宿居停有縹緗更不課虛將叩寂
　蔚然大塊假文章
　　　　如是室
　山恒如是室如是一晌棲遲似去年何必炷香㕘白業
　金剛四句會當前
　　　　翠風埭
　莫道山風無色相巖枝澗葉與形容泠然往返誰相見
　惟有洪厓及赤松
　　　　陵霞亭
　孤亭迥出衆山頭暮靄朝嵐漾若流峰不黄山三十六
　也從雲海泛虛舟
　　　七月廿四日常山峪行宫作(辛巳/)
　潦盡朗秋晴
大安亦啟程(是日諴親王奏報恭奉/    慈輦登程駐石槽)溪橋胥穏駕(沿途留/諸臣董)
　(率地方吏修/除橋路皆就)巖館忽前迎香撲青楓坂虚生白室楹後
　山親獲鹿飛騎進
行營
　　　再題常山峪行宫八景(癸未/)
　　　　緑樾徑
　今年緑樾真緑樾為是尋蹊當夏時批閲封章尚餘暇
　不妨一再與題詩
　　　　虛白軒
　生白惟虛藴妙理一年一度此言徴明朝仍便怱怱去
　故是斯軒所獨恒
　　　　青雲梯
　千層蔚緑倚嶙峋階級分明總絶塵為問尋梯進步者
　㡬人真是箇中人
　　　　楓香阪
　塞山露重如垂雨飛翠流芬潤意凝㡬度青楓林下過
　衆香國裏得相應
　　　蔚藻堂
靜中動是山水態動裏靜惟花鳥情看待主人無别物
起吟佳趣面前呈
　　　如是室
延清觀妙會心皆擬議寧因梵帙排虚室設為刮目待
猶如是亦底稱佳
　　　翠風埭
無色形天有色形鳴條送爽復流青東坡昔日乗涼處
翠幕張如擇勝亭
　　　陵霞亭
煙霞負帶迥孤超支父方囘若可招賦讀天台工體物
居然塞外赤城標
　　常山峪行宫即景(乙酉/)
玉露金風候崇山峻嶺間居停有古屋是日闢林闗窻
納三秋爽門縈一水環置郵𫝊閣本批閲敢偷閒
　　再題常山峪行宫八景(丙戌/)
　　　　緑樾徑
　曉秋叢樾綠猶濃過雨縱横印鹿蹤徑欲循蹊到深處
　忽然一片白雲封
　　　　虛白軒
　曰虛曰白曰秋時止止生祥引妙思不改昔時此軒射
　悽然為憶此
含飴
　　　　青雲梯
　青青疊樹蔚如雲意寄菁蔥亦自欣不似登龍題鳯輦
　於中覔路望徒勤
　　　　楓香坂
　散步楓林馥郁然此香非火亦非煙晩華自叶天然靜
　李賀空稱蜀國弦
　　　　蔚藻堂
　山葩應恐漏離騷那數人間八斗曹却笑綺言猶未戒
　依然對景一揮毫
　　　　如是室
　天地干支似轂旋今秋丙戌豈殊前屏風
聖藻書唐句却閲流陰六十年(室内屏風有絶句皇祖御/筆唐人七言    八首乃)
　(康熙丙戌年所書閱今星甲適/周荏苒流光瞻仰益增追慕)
　　　　翠風埭
　樾埭秋風翠浪翻有聲為寂不為喧了知未可畫工寫
　雅合攜將静者論
　　　　陵霞亭
　塞天過雨大羅淨祗剰東南㡬片霞著我山亭霞以上
　騁懷遊目正無涯
　　　常山峪行宫即景(丁亥/)
　南北連山色東西接路程有軒真可憩無牖不含清近
　聴禽鳴樹遙㸔鹿食苹偶因吟舊句仍復發新情
　　　常山峪晩坐納凉(癸巳/)
　巖館西峯陰尚早滿庭喬樹發輕颸何曾闗外熱闗内
　畢竟候常非候移有暇拈毫還摘句乘凉橅古亦臨池
晩來西北油雲佈滌暑惟時兩正宜
　　常山峪行宫作(甲午/)
去嵗行宫此納凉(去嵗於此有晩/坐納涼之作)今來凉却逼衣裳都
縁前日過山雨遂致峭風解夏陽路近因之到常早齋
虛覺以静無忙支窻西北巗雲蔚其庶雨乎引領望
　　再題常山峪行宫八景(丙申/)
　　　緑樾徑
萬綠叢中一徑延循門得入景無邊興來擬欲賡前什
不覺光陰隔十年(八景詩凡六作止丙戌嵗/逮今丙申已越十年矣)
　　　虛白軒
電光石火忽旬嵗筆㸃牋鋪又一時比似虚軒生白者
自無而有亦如斯
　　　青雲梯
行宫計里駐來均例以閣章到此辰(向例三日内閣發/本一次自啟鑾後)
(計日發報必當至/常山峪行宫故云)宣召諸臣悉批答阿誰不是步雲人
　　　楓香坂
　非煙而靄復非雲葉葉枝枝吐淨芬最是此香無火氣
　了當領以不聞聞
　　　　如是室
　素屏
羲畫寫唐詩(室内素屏八扇丙戌歳翰如皇祖御書唐句/逮今七十餘年    藻    新每一仰瞻倍)
　(生欽/慕)拱讀恒生若
見思明月清風七十載室猶如是景光披
　　　　蔚藻堂
　書堂七十春秋閲猶憶當年
聖藻垂趨侍幼齡方舞象(康熈壬寅余年甫十二趨侍山/莊穫覩    聖藻親揮雖未能)
　(窺測見/餘如)　(筆妙而追憶之/  天文□動也)
天文妙處未能窺
　　　　翠風埭
　陣雨収雲纔片刻層層埭樾翠如湔風來西北翻林海
　雅勝五音奏管絃
　　　　陵霞亭
　八柱山亭特據髙肩輿尋勝陟蘭皐颯然爽氣滿襟袖
　霞舉因之興亦豪
　　　再題常山峪行宫八景(己亥/)
　　　　綠樾徑
　夏仲千林葉已稠容容張葢緑如油步來却恐滅明笑
　在彼仍當行不由
　　　　虚白軒
　重到雲軒頓覺悲憶常
夏凊適於斯歡娯掖
輦那能再虚矣白乎付不知
　　　　青雲梯
　㡬疊青林罨碧疏雲如更復擬梯如寄言菅蒯慕斯者
　踏實還當戒踏虛
　　　　楓香坂
　山楓過雨浴芳馨低坂髙陵一色青展步分明淨香界
　恰宜小閲梵王經
　　　　如是室
　如是寧云談佛偈今朝如是有餘思屏風八扇
奎文煥(室内屏風為絶句皇祖御/書唐人七言    八首)繼述
鴻規豈外兹
　　　　蔚藻堂
　不須啟祕更抽妍大塊文章列目前試㸔形形與色色
　起予無盡自天然
　　　　翠風埭
　風豈翠乎林翠之請觀葉颭與枝披一般飛動菁蔥者
　舍巽二能能更誰
　　　　陵霞亭
　岡頭一笠欲凌空階下鋪雲日照紅設以赤城相比擬
　亦堪賦句傲興公
　　　　常山峪行宫晩景(庚子/)
　雨後夏增爽況於闗外居四山雲吞吐一谷稼幪與髙
　樹夕陽朗閒庭晩籟虛例斯批閣本有暇亦翻書
　　常山峪行宫八景(辛丑/)
　　　緑樾徑
行過獨樹如張繖忽入連林似設帷一例青油布陰處
問誰煮靛染為之
　　　虚白軒
此軒終嵗守恒虚此日忽㸔生白與借問誰為領妙者
究之非彼亦非予
　　　青雲梯
展步層巗認作梯分明百級有髙低士無賢不肖由此
應識南華論物齊
　　　楓香坂
山花野草無不馥何事其香獨屬楓意謂秋來變霜露
饒他㡬㸃特餘紅
　　　如是室
向年入室人如是今嵗入仍如是人試曰相應定何者
一篇説著古稀新
　　　　蔚藻堂
　逺觀近攬總相宜筆硯精良又此時三百一言蔽之耳
　笑予何必以多為
　　　　翠風埭
　風自有聲却無色偶㕘合相愜於斯泠泠天籟翻崕落
　借得林光與翠之
　　　　陵霞亭
　西嶺翻來晩照明林欺霞色鬬新晴今朝祗喜無纎翳
　豈計尋常㸃大清
　　　常山峪行宫三疊舊作韻(壬寅/)
　黄土纔過嶺(青石梁東為黄土/嶺過嶺即常山峪)常山見目前蹕途數里
　近行館一溪邊知路歩幽徑據床梯翰筵耐他今日景
　伴我古稀年野鳥殷勤語閒花自在妍
聖蹤欽想像瞠若敢云肩

　　巴克什營行宫　出古北口十里許以巴克什營
　　為止頓殿五楹南嚮後殿左右各二重旁東西嚮
　　康熙四十九年建規制純樸南望邊牆髙出山上
　　雉堞叅差與雲烟出沒惟聞潮河聲奔流入塞自
　　昔安屯置戍之區今日田疇井里婦子嘻然不覺
　　在邊闗外矣

　　兩間房行宫　塞外多山出古北口四十餘里為
　　兩間房行宫康熙四十一年建南嚮殿五楹額曰
　　秀抱清芬曰鏡風含月後殿越小橋當山東北隅
　　曰澄秋軒盤折而東髙出木杪有亭曰暢遂題額
　　並
御書塞外山川此地首當形勝自昔以兩間得名者今
　　且成聚成都農鄽布列烟火相望雞犬之聲相聞
　　矣
御製詩
　　兩間房行宫即景(甲申/)
樹陰深處覺微涼脱却單衣換袷裳開戸對山如話舊
隔林見鹿不能詳庭禽喜客殷勤語砌卉當秋自在芳
墾種人家已滿百昔名猶説兩間房
　　兩間房行宫即景(丁亥/)
數典猶稱房兩間而今倍蓰聚鄽闤到來循逕欣憑座
所喜開窻便見山繞砌秋花饒野意當庭古栢越蒼顔
緑旗擬武陳觀罷(古北口提標兵每於此陳習勁弓藤/牌角勝枝輒於行宫門校閲行賞)
著句聊消片刻間
　　兩間房行宫即景(丙申/)
塞外氣本清矧值新晴後白水自繞門青山欣入牖行
館架五楹詎止兩間乆每來供靜憩樸室饒虛受披襟
喜爽涼夏五如秋九況罷軍書問兼冀農功有心怡神
自謐得句亦無垢

　　釣魚臺行宫　在避暑山莊東北十三里乾隆七
　　年建自熱河
啟蹕至木蘭中闗為首程釣魚臺為止頓宫門南嚮殿
　　東嚮廊環邃宇亭枕屏山地距山莊甚近工人舊
　　呼雙黄寺當熱河上流三源既會水勢涵蓄實産
　　嘉魚故名釣魚臺云

　　黄土坎行宫　在釣魚臺東北十七里康熙五十
　　六年建自熱河至中闗
清蹕止頓者再一為釣魚臺一則黄土坎也南嚮殿五
　　楹後殿九楹左右各三重院宇明淨規制淳樸宫
　　之北則賽音河會人固都爾呼河鄽道元水經注
　　所謂武列水三川合派者也

　　中闗行宫　在黄土坎行宫東北七十里康熙五
　　十一年建南嚮五楹牓曰松間明月後殿牓曰雲
　　林蔚秀聨曰松籟座中聞笙竽風遞山屏窻外列
　　錦繡雲開過
　行宫東十餘里有峰嶄然洞穴嵌空錫名玲瓏峰自
　　宫中望之縹緲雲際若方壺圓嶠可望而不可即
　　也

　　什巴爾台行宫　在中闗行宫北三十七里康熈
　　五十九年建自中闗至波羅河屯以什巴爾台為
　　止頓南嚮大殿五楹後為永懷堂左傍喬峰石倚
　　蘭若殿後陟山及半有亭清溪逺岫曠望髙深俯
　　視則塞田萬頃秋稼盈疇可以見豐亨之景象可
　　以驗
　膏澤之旁流也

　　波羅河屯行宫　在什巴爾台行宫北十八里康
　　熙四十二年建殿南嚮後依崇巘前俯平林有額
　　曰山泉賞曰秋澄景清曰簷際千峰聨曰山月滿
　　庭篩竹影松風遶壑亂泉聲東望筆架三峯岧嶤
　　隠見益知塞山清奥藴秀含靈又非荆闗筆墨所
　　能到也
御製詩
　　駐蹕波羅河屯(丁夘/)
凉颸獵獵裊旌斿乾鵲喧鳴霽景浮塞外山川還似昔
谷中禾黍摠登秋離宫平楚依清賞金令豐原事大蒐
鱗集名藩環道左愧予何徳此懷柔
　　迴鑾至波羅河屯
大獮時修返翠鑾築場正及按途㸔村炊香氣騰饘粥
頓解心顔為益餐
此櫛崇墉似去秋今來稍解望年愁長官道左休誇稔
畊九餘三好共籌
行宫秋景尚清嘉喜先重陽對菊花丹翠林光依畫壁
淺深山色入窻紗
　　波羅河屯作(己巳/)
塞館清涼車駕停仰流鱗集衆藩屏亦咨力穡秋稱好
(蒙古今亦知/稼穡為重矣)更喜攻駒境永寧長計何須誇絶幕恩柔
遂以撫來庭尋常視此殊艱致
謨烈躬承勉徳馨
　　波羅河屯行宫作(壬申/)
秋日散清輝秋空澄碧落我意與之然去來何執著寒
花步今逕陰樹褰昔幕會心足希夷容膝且寛綽是處
有縹緗無妨讀書樂
　　波羅河屯行宫作
塞垣秋獮薄言歸别館纔經廿日違便有迎人三徑菊
更欣送暖一窻暉興餘豪處應還澹思不紛時可入微
試㸔滿庭張錦樹風來落葉亦霏霏
　　波羅河屯行宫作(癸酉/)
一谷輕寒破曉風㡬灣流水溯源通已㸔别館行來近
且喜山田報處豐過雨秋苔依砌緑含霜野菓綴枝紅
底緣到此多吟興筆架三峰正峙東(行宫東山峰矗立/土人名曰筆架山)
　　波羅河屯行宫疊舊嵗韻
白雲背塞垣紅葉間邨落流來内地民日乆成土著何
敢誇奠甌惟是欽調幕連朝閲豐収劭農心為綽别館
景依然靜憩饒清樂
　　九日波羅河屯行宫作(乙亥/)
秋獮言從塞上還行宫佳節值清閒花餻惠逮鐻鍝長
綵筆吟聨侍從班數朶金鈴還栗里三峯玉架儼龍山
(行宫東山三峯/矗立名筆架山)詔人萬古如斯景河畔盈盈月一彎
　　波羅河屯行宫即景(己夘/)
山峯過筆架(行宫東峯俗/名筆架山)誰歟凌鮑謝河屯到波羅誰
歟演檀那由來名象曾何闗梵言華語都須刪太古以
來此川野數宇行宫蔥舊間風清月白鎮如是那識客
往與客還
　　　波羅河屯行宫即事(庚辰/)
　雲裏遙㸔筆架峰到來行館憩從容鶻師狗監先來候
　甫草山猶隔㡬重
　　一株松樹滿庭陰可識離宫嵗月深攬鏡霜華略增昔
　於中不改繼繩心
　秋宇剛欣霽色䨑西山薈蔚復淒淒宣𫝊支帳尋髙昇
　今夜恐防雨漲溪
　　　於波羅河屯行館作(乙酉/)
　處處有行館匪奢惟樸佳秋蒐常駐蹕
聖藻永懸齋雲外山為障風前葉㸃階晩來霏細雨吟興
　又安排
　　　於波羅河屯行宫作(丁亥/)
　青城何代蹟(䝉古語波羅為青又謂舊河屯/為城此處有舊城蹟故得名)蔓草䕶堆
　沙獵囿經常駐行宫樸弗華向暄逢緑樹應節有黄花
　(是日/重陽)明便承
慈豫山莊喜不遐
　　迴圍至波羅河屯行宫作
外藩都遣去内吏屢迎來納稼野村畢駐旌行館開潦
消崕脚聳葉落樹根堆再宿山莊莅心馳先㡬迴
　　波羅河屯即景(己丑/)
舊城今不見(䝉古語舊謂波/羅城謂河屯)新戸日加增難考金元蹟
欣㸔稼穡登黄雲一谷滿素節仲秋憑筆架矗東壁(行/宮)
(東有筆/架峯)聞誰倚筆能
　　於波羅河屯作二首一韻(丙申/)
青城仍此度(䝉古語波羅青色/又訓舊河屯城也)民舍較前增内外寧界
限耕桑到處興柔遐要安近勉繼亦貽繩蜀郡洞天在
仙蹤底藉徴
秋収逢倍好髙廩圃場增筆架度峰峻(行宫東三峰峙/立土人謂之筆)
(架/山)詩裁即景興怡神行畫坐騁目緩鞭繩菜坂畧資雨
隨時驗庶徴
　　至波羅河屯行宫作(壬寅/)
筆架逺瞻峰(在行宫/之東山)行行别館逢風開林逕路露茂菜
　田濃最是心之賞(室懸山泉賞額得之皇祖/御筆也向有賦    作)寧惟膝所
　容青城譯舊語(波羅河屯䝉古語/譯漢則為青城)懶惰問仙蹤
　　　賦得山泉賞(壬午/)
　雲房
聖藻懸
　志在賞山泉堪會知仁趣都包今古詮動歸緣有静後
　樂以憂先實政吾猶未
崇情祗喟然

　　張三營行宫　在波羅河屯行宫北六十二里康
　　熈四十二年建北即石片子也地近崖口山勢雄
　　竒峭拔積翠霏藍送爽迎秋雲烟萬狀嵗行
秋獮東道由波羅河屯
駐蹕於此殿額曰雲山寥廓過此則
御行營逮木蘭
迴蹕
宴賞從獵諸蒙古亦多於此舉行云
御製詩
　　木蘭迴蹕駐張三營行宫之作(丙子/)
駸駸羽騎木蘭迴别館依然此去來窸窣聲中楓葉下
馣馦香處菊花開圃場且喜千村稔槖籥明叅一氣培
輔相對時繄我責無厭從獸豈宜哉
　　出哨駐張三營行宫作(丙申/)
出哨行宫駐翠旄木蘭北望興猶豪往來㡬日無多子
窻牖明曦爾許髙先節黄花標菊逸經霜綠樹識松操
諸藩散遣教歸去行賞因之奬衆勞
　　張三營行宫即事(己亥/)
夜雨曉來晴山蹊厯坦平當秋㸔納稼未午駐行旌執
役迎獵騎(喀爾沁隨來之佈圍/䝉古例於此接駕)獻新來射生不同往年
事(向年入崖口之前先遣射生者於圍場外捕得麅鹿/即遣侍衛馳進    慈闈以獻新味迴思往事不禁)
(戚/然)慽慽若為情

　　濟爾哈朗圖行宫　在波羅河屯行宫西北二十
　　八里入圍埸有二道東道自張三營入崖口西道
　　自濟爾哈朗圖及阿穆呼朗圖入伊瑪圖口乾隆
　　二十四年
命建行宫於兹地制最簡樸殿内
御書聨曰所無逸而安行蒐講武亦有秋可樂省歛歌
　　豐濟爾哈朗圖者䝉古語安樂所也地在伊瑪圖
　　川之右水泉甘美庶草蔚豐因以得名
御製詩
　　濟爾哈朗圖行宫作(己夘/)
　　濟爾哈朗圖者䝉古語謂安樂所也凡水草佳處
　　則名之以居波羅河屯卜克打坂之中命發内府
　　餘儲建行宫數宇以省行營駝載之勞工既落成
　　蹕適旋駐賦以七字詩得二章
北來按頓有行宫(自熱河至崖口沿路行/宫皆    皇祖時所建)卜克今年路
再通致逺欲休羣畜力(木蘭中以有獵場日行不過廿/數里自卜克至此七十餘里駝)
(載為勞故建行/宫以息物力)發儲匪藉庶民攻溪山不盡足真趣藻
繢毋施愛樸風容膝已佳此多矣禹無間處企難同
納稼田餘􁆧穗多富秋厯閱喜無過一溪流水村前繞
四面晴山戸外羅便犒諸藩歌湛露(是日以圍罷宴賚/諸外藩及行圍衆)
(䝉/古)僉宣翰苑詠卷阿蘇門審勢差相似不約而同安樂
窩
　　濟爾哈朗圖行宫疊去嵗韻(庚辰/)
㡬架巗齋也號宫山姿入望四鄰通恰欣秋令來棲宿
況復西陲罷戰攻白石磷磷溪漲雨翠峰濯濯樹搖風
分明去嵗初經地此日襟懷了不同
已安容膝底須多茅土階茨較太過山是真圖非筆染
戸無長物有書羅愛觀颯景開虛牖不盡崇情寄迥阿
秋雨既優晴實好豐隆傍晩劈雲窩
　　濟爾哈朗圖行宫作(壬午/)
卜克(嶺/名)今秋西取途先臨濟爾哈朗(讀作/平聲)圖戰櫜早慶
貞符彼(己夘過卜克嶺曾有/詩時尚未定西域也)安樂(䝉古語濟爾哈朗/漢語為安樂也)非
謀悦志吾黄野稼逢澇餘有碧空雲歛晩來無勤民習
武均心黽詎為髙齋景足娛
　　濟爾哈朗圖行宫作(癸巳/)
巖館枕烟郊獵還駐翠旓詎寜容膝愜那免暢懷嘲白
髪存公道蒼山是故交巒楓盡紅葉庭栁尚青梢毆氏
書畫舫邵家安樂巢(䝉古語濟爾哈朗圖/即漢語安樂所也)芸編如有語
慙愧四年抛(未由此處行/者葢四年矣)
　　濟爾哈朗圖行宫作(壬午/)
癸巳向曾駐壬寅今重(去/聲)臨訝㸔松檜古消㡬樂哀心
葉自當秋落鳥如話别吟九年纔一瞬何以惜分陰
　　四照亭口號
行館依山圍石牆山亭四照額楣昂雖云遊目宜因迥
可識一心遍萬方

　　阿穆呼朗圖行宫　在濟爾哈朗圖行宫北四十
　　三里乾隆二十七年建殿内
御書聨曰勝地叶貞符詩賡櫜戢那居供静憩疇演康
　　寧當西入圍場之路間嵗
清蹕一臨架構無多而山色泉聲足資
聴覽地在伊瑪圖口之外於獵場最近櫜鞬左右以候
六飛阿穆呼朗圖者䝉古語康寧也
御製詩
　　阿穆呼朗圖行宫作(壬午/)
一宿圍場近搆齋此憩停天然足山水成趣得軒庭率
省牽䭾力堪頤情性靈顧名毎思義寰海願康寧(䝉古/語阿)
(穆呼朗漢語/為康寧也)
　　阿穆呼朗圖行宫作(甲申/)
一由旬里路非遙滿谷秋田倍覺饒數宇軒庭頗足憩
千廬竿幟各為招石泉陡澗銀拖界霽景嶤峰翠落標
甌研適當神謐處閒來摛句亦清超
　　　阿穆呼朗圖行宫疊壬午舊作韻(丙戌/)
　今嵗從西進(自東入木蘭由崖口進自西入則自伊/瑪圖口進今嵗由西此處為必經之路)行
　宫一宿停秋中涼滿谷樹乆陰(去/聲)盈庭景與神心洽山
　資翰墨靈射生獲新鹿(命人於近圍場處獲鹿/即遣騎    進山莊)使騎獻
慈寧
　　　阿穆呼朗圖行宫作(己丑/)
　秋獵路由西於焉駐馬蹄三年如昨日(自丙戌至今/始從此路進)一
　晌閲前題蛩脇報寒鼔鳥喉話别啼嶺名欣卜克(進圍/西嶺)
　(曰卜克向屢有/詩頗叶貞符)願即協佳叶(經畧大學士傅恒月初當/自戛鳩至猛拱佇盼侠音)
　　　阿穆呼朗圖行宫即事(壬寅/)
　獵蹕又從西十年景迅兮一區山表見千騎路傍徯(䝉/古)
　(行圍者千二百騎舉/成數也以今日來迎)至止成新憩徘徊讀舊題虞人呈
　初獲覩物益增悽(丙戌年經此獲鹿即馳進慈山莊有/射生獲新鹿使騎獻      寧之句)
　(今已不可復/得祗增悽感)
　
　欽定熱河志卷四十四
　欽定四庫全書
　欽定熱河志卷四十五
　　圍塲一
　　國家德威遐播疆索恢宏木蘭千里泉甘壤沃界以
　　崖嶺亘以周絡我
聖祖仁皇帝因藩部敬獻牧場肇開
　　靈囿歲行秋獮
　皇上式遵
前典毎以八月行圍上塞
　六飛于邁雲合景從名王左右躬屬櫜鞬以効馳驅將
　　　忱悃習勞宣愷意莫降焉夫易表三驅禮重四畋
　　　雖在盛明不忘肄武若
　　今日中外一家懷柔震叠獻禽表貉大小從公古未
　　　有也謹詳考規制恭録
綸言
御製于簡端而以
　宴賞
　勞還羣藩上
　夀諸典依次編載具列于篇志圍場第五
聖祖諭㫖
　　　康熈六十一年九月
諭議政大臣等曰從前曽有以朕毎年出口行圍勞苦軍
　士條奏者不知國家承平雖久豈可遂忘武偹前噶爾
　丹攻破喀爾喀并侵擾我内地扎薩克至烏蘭布通朕
　親統大兵征討噶爾丹敗走後又侵犯克魯論朕統兵
　三路並進至照莫多剿滅之今策妄阿喇布坦無端侵
　犯哈密地方朕徵發阿爾泰及巴爾庫爾两路兵進剿
　策妄阿喇布坦聞之心胆俱碎乃遣策零敦多卜等潛
　徃西藏刦掠毁壞寺廟土伯特地方已被殘蠧朕又遣
　大兵前徃擊敗策零敦多卜等復取西藏救土伯特于
　水火之中我兵直抵西藏立功絶域此皆因朕平時不
　忘武偹勤于訓練之所致也若聽信從前條奏之言憚
　於勞苦不加訓練又何能逺至萬里之外而滅賊立功
　乎爾等諸臣咸宜知之
　皇上諭㫖
　　　乾隆六年
　上舉行秋獮之典將以七月起行先是二月御史叢洞
　　　奏
　皇上切念武偹廵幸行圍誠安不忘危之至意第恐侍
　　　從以狩獵為樂臣工或以違逺
　天顔漸生怠安所關非細方今紀綱整肅營務罔弛伏
　　　祈暫息行圍以頥養
　天和奏入
　上諭曰古者春蒐夏苖秋獮冬狩皆因田獵以講武事
　　我朝武偹超越前代當
皇祖時屢次岀師所向無敵皆因平日訓肄􁋯熟是以有
　　勇知方人思敵愾若平時將狩獵之事廢而不講則
　　滿州兵弁習於宴安騎射漸至生疎矣
皇祖每年岀口行圍於軍伍最為有益而紀綱整飭政事
　　悉舉原與在京無異至廵行口外按歴䝉古諸藩加
　　之恩意因以寓懷逺之略所關甚鉅
皇考因兩路岀兵現有徴發是以暫停圍獵若在撤兵之
　　後亦必舉行况今昇平日久弓馬漸不如前人狃於
　　安逸亦不可不加振厲朕之降㫖行圍所以遵循
祖制整飭戎兵懷柔屬國非馳騁畋獵之謂至啓行時朕
　　尚欲叧降諭㫖加恩賞賚令其從容行走亦不至苦
　　累兵弁朕性躭經史至今手不釋卷遊逸二字時加
　　警省若使逸樂是娛則在禁中縱所欲為罔恤國事
　　何所不可豈必行圍逺岀耶朕廣開言路叢洞胸有
　　所見即行陳奏意亦可嘉但識見未廣將此曉諭知
　　之
　　　三月
　諭直𨽻總督孫嘉淦曰國家武偹不可廢弛朕于本年
　　秋月岀口行圍原以訓練兵丁仿古獮狩之禮昔我
皇祖毎歲舉行所經由道路及一切事宜俱有章程朕今
　　歲踵行悉遵舊制但恐歴年已久地方官員或借端
　　派累隨從之人或有恣意需索及强買物件不按時
　　價者着總督孫嘉淦不時查叅毋得容隱
　　　九月
　諭諸王大臣等曰朕行圍回京之後恭讀
太宗皇帝實録内載昔
太祖時我等聞明日岀獵即豫為調鷹蹴毬若不令往泣
　　請隨行今之子弟惟務岀外遊行閑居戱樂在昔時
　　無論長㓜爭相奮勵皆以行兵岀獵為喜爾時僕從
　　甚少各牧馬披鞍析薪自㸑如此艱苦尚各為主効
　　力國勢日隆非由此勞瘁而致乎今子弟遇行兵岀
　　獵或言妻子有疾或以家事為辭者多矣不思勇往
　　奮發而惟躭戀室家偷安習玩國勢能無衰乎此等
　　流弊有關于滿州風氣是以䝉
太宗皇帝諄切訓諭朕此次行圍諸王大臣中竟有躭戀
　　室家托故不願隨往者朕已為姑容亦不明指其人
　　夫行圍岀獵既以操演技藝練習勞苦尤足以奮發
　　人之志氣乃滿州等應行勇往之事若惟事偷安不
　　知愧恥則積習相沿實于國勢之隆替甚有關係嗣
　　後倘有不知悛改仍蹈前轍者朕㫁不輕為寛宥可
　　徧行傳諸王大臣及官兵等知之
　　　　謹按行圍講武所以習勞軍士綏馭羣藩實我
　聖朝萬年
家法伏讀
聖祖成訓我
　皇上明諭合揆同符蓋行健勵勤即以持盈保泰懲文
　　　　恬武嬉之失為久安長治之圖嗣是膚功叠奏
　　　　實頼八旗勁旅敵愾同仇所以訓練戎行者義
　　　　深逺矣

　　圍塲規制
　　國語謂哨鹿曰木蘭圍塲為哨鹿所故以得名地在
　　　䝉古各部落中周一千三百餘里南北二百餘里
　　　東西三百餘里東北為翁牛特界東及東南為喀
　　　喇沁界北為克西克騰界西北為察哈爾正藍旗
　　　界西及西南為察哈爾正藍鑲白二旗界南為熱
　　　河㕔界圍塲外北為巴林東為土黙特西為西四
　　　旗察哈爾南則入圍塲之路也圍塲四面立界曰
　　　桞條邉自波羅河屯入圍塲有二道東道由崖口
　　　入即石片子也西道由濟爾哈朗圖入毎歲行圍
　　　俱岀入崖口乾隆二十四年建
　　行宫于濟爾哈朗圖于是
　車駕行圍由崖口入則
　廽鑾由濟爾哈朗圖若由濟爾哈朗圖入則
　迴鑾由崖口遂以為例云
聖祖御製詩
　　　六十一年秋岀哨(四集/)
　歲歲經由處山川照舊時峰巒不改色鬢髪已如絲勝
　地清凉適衰年水土宜非因躭逸豫實借憇神思
　隔嶺疑圍濶聞聲呼鹿隨歸營常早歇撫景自堪怡行
　伍原齊備屏藩任指麾薄來厚往義逺近普恩施
　御製詩
　　　入崖口(辛未/)
　朝家重習武靈囿成自
天匪今而斯今
祖制垂奕年巉巗圍叠嶂崖口為之關壁立衆山㫁伊遜
　奔赴川秋獮常經過每為遲吟韉雙峰開霽烟一水流
　潺湲翠葉復黄葩髙低入影妍去年廵洛伊伊亦有崖
　口三塗及七谷較此夫何有一得考功詩羶薌𫝊至兹
　我為是崖歎表章將待誰
　　　於木蘭作
　天文漏分野地志闕開縣博覽山海經荒略一二見上
林牟内地木蘭闢塞甸中外久一家敬奉金甌奠
單于讓牧塲朝家置靈囿深戒武偹弛於焉習獮狩崇
岡既壇曼叢樾亦美茂以故百物滋取豐留尚富
霜華霏漠宇窪稜紺絳斑䝉茸紫獺裳八月披曉寒呦
鹿隨哨至樂此誠忘餐樂亦不可極於古戒遊盤
吴越近經廵山水信清美饒復藉人工未足云觀止隱
現固有時美善盡無比獨待表章人一為宣其理
宣理理乃昧紛然起毁譽不及無名稱故吾猶古初劉
嬴今何有守禦長城隅長城更以外時來習三驅
繡壁琳琅標樂洞笙簧幽眺聽欣不卂發思凌清秋青
山生白雲雲去山還留寄此片時興萬刼髙峰頭
觸緒偶即景得句恒因心申命鄒枚侣染翰賡予吟清
詞出衆表妙理入細斟寜無不盡意秘藁貽知音
帳殿張雁塞毳服䝉龍光嘉賔式燕喜乳酒相黄羊錫
爵洽衆歡湛露流霞觴戒㫖非所知古俗猶敦厖
楓葉繢叠稜楊絲鎻曲隩動靜無窮觀智仁有餘樂佳
　景四時宜最宜乃金昊曷其可久躭言旋勤政要
　　　入崖口(壬申/)
　伊遜九轉來遥源(伊遜即䝉古/語所謂九也)崖口為束奔流湍重重
　鎻鑰羅岌峘壁立萬仞天風寒地利一夫可當關太平
　時節誰泥丸清秋按轡凌層巒駕言大獮朝可汗控弦
　騎士數逮千發蹤指使遵虞官約束匪嚴亦匪寛要欲
　上下同和歡詎惟從禽事遊盤于時獵也有道存
聖人家法敬繼旃
　　　罷獵岀崖口
　罷獵岀崖口休兹藩部羣跽瞻仍戀戀歸去各欣欣山
　向南來暖情留北望殷豐碑讀前作(去歲度崖口得詩/命樹碣□岡上)
　緯武要經文
　　　入崖口作(癸酉/)
　縈紆塞水赴山溪霧歛髙峰秋色凄仙境直攀千級磴
　雄關誰藉一丸泥嘬榛石䑕如飛擲隱葉山禽不住啼
　靈囿天成教習武往來每為駐驄蹄
　　出哨
納稼都完民氣和往來廿日覺無何詎貪朔塞連圍樂
且喜山村髙廪多閒却鷹韝徐駿騎䭾來鹿角簇封駝
帷宫賦就權弢筆(近著後哨鹿賦/因閒數日未詠)觸緒依然事一哦
　　入崖口(乙亥/)
寒村野郭取次殫山盩水厔入木蘭兩峰排闥相闢闔
萬林開畫紛黄丹伊遜之流來西北橋上青驄催得得
駝裝車載各遵塗快獵非關歌勅勒去秋未此鳴吟鞭
(去秋由中關取道幸吉/林未入木蘭故不經此)今歲秋光如昔年鏡瀾俯㸔忽
自笑如何添許星星然
　　岀崖口作
崖口臨秋季景光又一新輜裝載三獲村落見髙囷潦
盡鳴寒瀨林稀露衆皴最憐石田熟茅屋尚多貧
　　入崖(口丙子/)
底須連網結周阹獵壤神臯控廣輿自有萬峰作郛郭
天然雙嶂是門閭入來草木皆仙意無礙山河只古初
　懷逺習勞
家法凛詎因哨鹿每勤予
　　　入崖口(丁丑/)
　九曲伊遜出峭崖(伊遜即䝉古語九數也是水發源/木蘭中凡九曲而岀崖口故云)巖
　關秋色正清佳行時閱武仍於是舊部新藩率與皆緣
　棧疑從畫屏度俯溪每聽緑琴諧常年命駕非耽樂
仁祖鴻模慎永懷
　　　岀崖口(戊寅/)
　廿日木蘭事大蒐惠遐示度禮初脩罷圍纔出哨崖口
　遵路旋過野渡頭漫戀友羣歌悉率恰欣塲圃報登秋
　山莊錫宴應聊駐懷逺寜教愷澤稠
　　　入崖口(己邜/)
　九曲伊遜(讀作平聲伊遜/䝉古語九數也)水雙尖崖口山又將試秋獮
　曽未改峯顔習武朝家重來王諸部閑駝鈴過輜重活
　畫翠巖間
　　　出哨
出哨過巖柴山川頓爾殊可耕地無隙(凡山頭崖凹/墾闢率遍)有
穫户多愉為(去/聲)喜食衣足寜詢賦稅輸覲光殷父老莫
漫警前途
　　入崖口(辛巳/)
九轉伊松漲始消吉驄攬轡度溪橋按程也欲輿情愜
習獵從來典制昭紅㸃緑林蜀錦織水淙石激塞琴調
巖葩盡是芬陀利便爾香山未覺遥(香山亦有崖口/見宋之問詩)
　　出哨(壬午/)
出哨登平陸行行見野莊千山棲晩稼一嶺隔秋霜(圍/場)
(内已降霜伊遜各口以/外則無蓋一嶺之隔也)穫祗常年半較猶内地强釡炊
賴少濟慰不抵憂長
　　鹿柴
鹿柴䕶周阹虞人謹守諸設聽雉兔往了識谷陵虚(木/蘭)
(谷口例用木栅為限猶不免竄竊設竟如孟氏言囿果/七十里已實佔芻蕘雉兔地仆之七且芻蕘雉兔者必)
(將相爭滋事久之芻蕘空/而雉兔絶又將何以為囿)盡信彼為阱吾聞亦子輿輞
川又曽有較此竞何如
　　　入崖口(癸未/)
　崖口隔年入獵場間(去/聲)歲移依然九曲㵼(崖口䝉古名/伊遜伊遜者)
　(九數也是水凡九曲/而出崖口故有是名)越好萬峯披小試平原騎(每入崖/口就平)
　(川試行小圍國/語謂之阿逹密)無殊大獮規行營遥在望蔽野列旌旗
　　　於木蘭即事雜咏
　獵所
天開玉塞垠年年秋令一來巡若論七十里文囿十倍過
　之不礙民
　奮武柔遐
祖意深習勞率衆勵予心邇來頗益新歸附執役輪年厠
　羽林
　迷離莎阪曉霜輕寥廓秋空每放晴宜獵固然且宜詠
　好山處處有逢迎
　疊林極目渥如丹初試毳衣迫曉寒詎是靈臺舛節候
　却縁一嶺過興安
　白露為霜鹿有聲哨來叉角面前呈鮮葩恰供
慈寜膳勝百圍中射獲情
　秋空大野夕風吹月色如霜萬帳披牧馬歇駝聲盡好
　少卿當日厭聞時
　文臣日日候和門分鹿均敎以次論曰勢曰時可無此
　想非徒作面從言
　㸃筆惟言意遇欣雕蟲那復用心勤便教獺祭窮工力
　寜岀相如賦所云
　　　岀哨口見村居秋成頗佳詩以誌事
　東進由西岀輪年景頓殊桞條横野限(結栁條以為邉/限木蘭及  盛)
　(京圍場/皆有之)楓色隔峯無火種山皆濯霜收圃不孤行行接
　民舍歴歴騐農劬虎落一家聚魚鱗薄賦輸幸逢今歲
　耳敢忘去年乎縱見髙囷慰還懷漏釡吁何非厪民莫
　豈曰事遊娛
　　　桞條邉(甲申/)
　盛京桞條邊木蘭建一致彼乃亘界設此惟㨿要置所
　以限内外事殊實同意周遮禽獸山匪牟耕桑地麋鹿
　　穽誠甚雉兔往斯愧(孟子斥齊囿曰為穽稱文囿曰同/民其辭皆已甚而害意木蘭原有)
　　(盗獸之罪重亦不過發遣豈有如殺人之罪之理然誠/使雉兔芻蕘者羣往而不禁則民将爭占相攻久而雉)
　　(免蒭蕘之地且不可得矣/所謂盡信書不如無書也)獵罷岀崖口桞條尚餘翠守
　　吏邊外迎(出栁條邉則掃除皆地方有/司董之非圍場章京之事矣)孰不遵兹制猶
　　然上古風示此結繩治
　　　　岀哨
　　岀哨厯山田納稼率已畢町疃圃場間崇墉積一律往
　　歲霜降早晩蕎或致失今歲霜降遲收蕎倍堅實隴蜀
　　望全副索綯葺廬室不飢自鮮盗村村樂寜謐椎髻蓬
　　頭輩迎蹕里門岀爾我誠何脩幸兹遇豐吉
　　　　入崖口(乙酉/)
　　九曲轉羊腸(伊遜之水由崖口出伊遜䝉古語九數也/是河發源圍場中凡九轉而至此俗又謂)
　　(之羊/腸河)崖口實扼要於天法漢横於地象河繞孕育闢靈
　　境富有供獵校詰戎具深意
　祖武敢弗劭是時正快霽紫翠繪萬峭舊藩及新附執役
　　咸如約撫此益戒慎詎曰斯尋樂
　　　出崖口
　圍期減兩日(圍期率以廿日為度兹欲速/旋熱河請    安故減兩圍)百里更偷程
　(向例東入西岀今歲仍/由東出以程近百里也)圖展衷懷切兼紓
慈念縈武謨良具蕆農務幸豐成南望山莊近仍馳進鹿
　伻(以出哨遣額駙福隆安先馳至山/莊問    安並進圍中所獲鹿)
　　　岀崖口(丙戌/)
　獵返循流下峯形九轉皴(伊遜水九轉而岀崖口水九/轉則峯亦隨之伊□䝉古語)
　(謂九/也)圍期仍致減(圍場歲以二十日為期昨歲因/皇太后駐蹕山莊急欲旋程問)
　(安減兩圍日今年/仍循例減四闈云)懸念欲因申邊限緑桞在(今歲秋暄/異常桞條)
　(邊尚餘/緑色)途登黄土新(邊以内皆草地以/外地方官始修路)沿觀深慰者原
　復見髙囷(熱河一帶夏雨稍缺深厪秋成或減兹圃場/畢獲沿村露積充盈仍屬中豐景象足慰殷)
　(懷/也)
　　　入崖口(丁亥/)
　溯源九曲水(崖口䝉古名伊遜喀卜齊爾伊遜者九數/喀卜齊爾省崖口是地水凡九轉因以得)
　(名/)扼要兩崖山地限神仙境天開虎豹關錦屏圍匼匝
　琴峽㵼潺湲小獵宜新霽(是日登程逢陣/雨入崖口即晴)諸藩喜動顔
　　　岀崖口
　水抱山環歴幾重獵塲出便閱村農塞田節令先一月
　納稼全疑届孟冬
　詰戎聊寓習威儀往不遷延返不遲急欲山莊申
定省近年每復減圍期
　　　入崖口(戊子/)
　壁立幾千仞縈迴九曲流笙竽吹謖籟錦繡繪清秋過
　峽得寛甸小圍例試蒐驚麅一發中(進崖口日例佈小/圍適一麅逸至親)
　(發矢殪之因郵進㫖/  皇太后以佐甘)馳進命官郵
　　　入崖口(庚寅/)
　崖口入圍場川圍小試張(入崖口後例於平川先試小/圍次日方於山中佈大圍)
　野流左復右塞樹綠兼黄見獵心猶喜少年習未忘然
　今知鄭重弗亟驟龍驤
　　　出哨
　岀哨坐輿行(自京師啟行日乘馬圍畢出哨乃乗輿今/歲有勸自啟行即宜乗輿者未從其請也)
　例然不欲更棉披滿谷暖玉積數峯晴散遣北藩騎評
　量秋讞情(毎歲此際乃閲秋審冊/時人命所繋不敢不慎)圍塲一再減所獲尚
　豐盈
　　　入崖口(辛卯/)
　河非亦九曲(是處河名伊遜䝉古語九數/也自發源處九曲而出崖口)地險設雙崖
　秋景依然好小圍按例排(甫入木蘭境例試平/川小圍次日乃大獵)馬調麅
　足怯鷹攫雉毛簁十里氊廬近拈吟正復佳
　　　岀哨
　哨裏今秋暖峭寒岀哨逢化工具神運
天愛有殊鍾筑奏風鳴樾畫張雪積峯(是日/微雪)行宫原避冷
　拈詠得從容
　　　入桞條邊(癸巳/)
　盛京栁條邊延袤數百里木蘭栁條邊長無半里耳彼
　施平地此依山毎因谷口為植援事半功倍聊示禁遮
　羅崇嶺原周千里如雄關(木蘭周千餘里本喀爾沁敖/漢翁牛時諸部地康熈年閒)
　(其王公等以地進獻遂為圍場並非奪民之産而近省/流民至者不可不防其墾佔毎於邊界依谷口植栁為)
　(援以示限制而非申以厲禁人自/不敢潜越耕牧之法誠盡善也)朝家習武有常例非
牟民産奪耕地流來雁户反侵占不可無斯為限制春
栁青青秋栁黄入邊咫尺即圍場平原策馬小試獵非
關心喜應自强
　　入崖口(甲午/)
栁條邊界植援搘九曲伊遜(讀作/平聲)又溯之排闥兩峯錦
與繡張屏四面畫兮詩懸流水響平流寂逺望山髙近
望卑豈不長年熟經厯一迴到别一興思
　　入崖口(乙未/)
源溯伊遜(平/聲)那藉航野橋渡騎妥而康雙峯畫意興詩
思八月今時即昔光例試小圍平甸合(用三四百人於/平甸列小圍國)
(語謂之阿逹密毎/入崖口即行之)仍驅吉駿六鈞良一麅一箭無多獲
(近崖口獸尚少是日/祗射一箭即射一麅)適接軍書便賜將(駐行營後適阿/桂等奏至現已)
(合圍勒烏圍指日可克既批答諭示即以所射之麅分/賜阿桂豐昇額明亮俾均愷恵且因初□獲雋為成功)
(獲醜/之兆)
　　岀哨
此進還此出人情率習常(伊瑪圖卜克嶺皆可出哨但/由彼二處行則多一兩程故)
　(人皆願仍由伊遜之/路而岀遂亦從之)向南因漸暖白露未為霜九月尚
　遲穫(往歲岀哨則收穫已畢今/年節遲故尚有未穫完者)千村始築場雨滋弗種
　麥(昨霑雨而兆地候寒不可種秋/麥農家但翻犁為來歲之計耳)翻垡總農忙
　　　入崖口(丙申/)
　伊水崖口纔五渡伊遜崖口乃九迴(伊遜水自源頭至/此凡九曲因得名)
　(伊遜䝉古/語謂九也)木蘭行圍率由入壁立萬仞一線開一夫當
　關萬夫退年年秋獮慣往來成功將士羣扈蹕金川險
　問倍此哉不翼而飛附而上堅碉林立無弗摧既喜既
　懼既憐憫身異爾勞心實陪
　　　木蘭雜詠
　脩獮行秋令憑輿避曉涼(向至木蘭從無乗輿之事近/因予春秋已逾六十數年來)
　(自行營至看城始乗肩輿以/避曉凉至上圍則仍乗馬)臂雖病猶勉心不息斯强
　扈此舊新部(内札薩克䝉古王公台吉及輪流入覲之/土爾扈特年班回部伯克等並扈從行圍)
　非他左右王孫曽慎聰聽
家法莫教忘
　習武將柔逺未當廢以偏往還期廿日(自八月十六日/啟鑾至九月初)
　(八日回蹕熱河計違侍山莊聖母僅二十一日然越數/日即遣御前侍衛馳至    請    安並以親射之鹿)
　(麅等/恭進)温凊濶
髙年逓驛恒如
豫射生時進鮮前兹原不覺近歲毎情牽
　草淺獸肥候非春合是秋當塗言豈當(魏文帝典論謂/歲之暮春和風)
　(扇物弓燥手柔草淺獸肥云云其言非知獵者蓋春草/雖淺而獸不能肥必待秋深草枯蕪原平淺方堪馳騁)
　(而獸亦至此時乃肥碩至於弓力尤須/風髙始勁若春多隂雨弓安能燥乎)司馬諫難由射
　祇勝弓弱馳非下阪脩(邇年因臂痛不能挽强而獸至/猶常命中但不似向日之馳射)
　(峻阪/耳)天然景如繪亦毎有詩酬
　孔有其祁類鹿麋麅麝麖儦儦紛上塞颮颮鄙西京直
　闖帳棚入生摶僕役爭獻禽署閣部翎褶果循名(大學/士于)
　(敏中於行帳中獲活麅一以獻因今/年新賜以雙眼翎黄褶故戱及之)
　等城近咫尺(尖營及看□城俗皆謂/之等城蓋因等候得名)曉往便傳餐調鼎
　或親視厨盤協衆歡(毎遇看城𫝊膳之日親視調和湯/飯並盤列煮羊賜御前大臣侍衛)
　(及扈從行圍之舊藩新部諸王/公台吉等早餐衆皆歡欣果腹)因之悟飽煖寜即忘飢
　寒設曰大烹養惟期戎索安
　玉塞秋行旅徐家畫不如(石渠寶笈有徐/賁開山行旅圖)林疏風拂葉
　嶺峻騎牽輿(肩輿上山繫繩杆令侍衛騎馬上在/前分左右拽引以减奉輿校衞之勞)布帳
　開山市牛車趂晩墟入宵景更好星野朗安居
　　　入崖口(己亥/)
　仲秋入崖口九曲溯雲源又值行圍候毋忘
家法原兩年閱瞬息小獵習櫜鞬(初入崖口必先小試行/圍予以親御櫜鞬遇麅)
　(鹿輙射之以次日即/有圍場預為演習也)試看南流水動中不動存
　　　入崖口小獵作(辛丑/)
　我昔伊水遊崖口無過即景吟數首木蘭行獵崖口經
　習武
家法惟敬承以此較彼輕重擬我意在此不在彼去年大
　慶因罷圍今歲依例秋獮舉(叶/)通閏林彫塞草黄鷹眼
　疾馬蹄輕矣駐營平甸試小獵三麅連中衆忭喜臂病
　兼之逾古稀自揣不謂能如是斯實宿學所致然可以
　絜矩於萬理
　　　出鹿柴門
　門經鹿柴緫肩輿(向年出入鹿柴門率乗馬自己亥/始乗肩輿而圍中仍騎射如常云)歲
　過古稀應是如遵養因圖理幾政自强寜祇在佃漁篚
　筐率已大娛衆弓馬原仍未廢初六十年來於此矣(予自/十二)
　(歲恭隨/敬承)　(家皇祖木蘭行圍自乾隆辛酉後/  法歲以為常閱今六十年矣)靜思一瞬
　閱居諸
　　　木蘭雜詠(壬寅/)
　木蘭
皇祖幸髙年繩
武而今勵佛肩設以憲書論甲子亹然中更益凄然
　進圖崖口路從西今歲迤西雨澤稽以此林中鹿遊少
　尋思豈為獲禽兮
　馬卿諫失詰戎訓文帝馳忘馭朽篇執兩由來在斟酌
　用中亦欲逹經權
　随獵諸藩舊與新有宜左右日相親思量致此非容易
祖徳欽承告後人
　　　出鹿柴門
西進今年向東出伊遜(平/聲)仍此渡谿河往還廿日纔一
霎仲季金秋消幾多自是龍沙為户闥底須鹿柴費遮
羅興來欲問王摩詰較爾輞川竟若何
　
　
　
　
　
　
　
　
　
　
　
　
欽定熱河志卷四十五
欽定四庫全書
欽定熱河志卷四十六
　圍埸二
　圍埸規制
　　木蘭四面樹柵界則内外按八旗以一營房統五
　　卡倫方位則鑲黄北之東正黄北之西正白東之
　　南正藍南之東鑲藍南之西正紅西之北鑲紅西
　　之南鑲白在正藍鑲藍之間各有地界分司稽察
　　營房八旗各一鑲黄旗在竒卜楚髙正白旗在納
　　林錫爾哈鑲白旗在什巴爾台正藍旗在石片子
　　正黄旗在錫拉扎巴正紅旗在扣肯陀羅海鑲紅
　　旗在蘓木溝鑲藍旗在海拉蘇台
　　卡倫八旗各五鑲黄旗曰賽堪達巴漢色欽曰阿
　　魯色哷曰阿魯呼魯蘇台曰英格曰拜牲圖正白
　　旗曰巴倫崑得伊曰烏拉台曰錫喇諾海曰納林
　　錫爾哈曰格爾齊老鑲白旗曰噶海圖曰卓索曰
　　什巴爾台曰麻尼圖曰博多克正藍旗曰木壘喀
　　喇沁曰古都古爾曰察罕扎巴曰汗特穆爾曰納
　　喇蘇圖扎巴正黄旗曰庫爾圖陀羅海曰納喇蘇
　　圖和碩曰沙勒當曰錫喇扎巴曰錫拉托巴色欽
　　正紅旗曰察罕布爾噶蘇台曰阿爾撤朗鄂博曰
　　麻尼圖布拉克曰齊呼拉台曰布哈渾爾鑲紅旗
　　曰海拉蘇台曰姜家營曰西燕子窩曰郭拜曰和
　　羅博爾竒鑲藍旗曰珠爾噶岱曰蘇克蘇爾台曰
　　卜克曰東燕子窩曰卓索溝八旗官兵分守焉
　　色哷圍場(謹按曰國語稱/圍埸  輝罕)在鑲黄旗阿魯色哷卡
　　倫之西色哷河源出焉
　　呼魯蘇台圍埸在鑲黄旗阿魯呼魯蘇台卡倫西
　　南
　　巴爾圖圍埸在呼魯蘇台圍埸西南
　　岳樂圍埸在巴爾圖圍埸西南有碑一恭鐫
御製虎神鎗記壬申九月作其北有塔錫呼達巴漢
　御製文
　　　虎神鎗記
　虎神鎗者我
皇祖所貽武功良具用以殪猛獸者也國家肇興東土累
　洽重熙惟是詰戎掦烈之則守而弗失
皇祖嵗幸木蘭行圍諸䝉古部落雲集景從予小子雖不
　敏纉承之志其敢弗蘉故數年以來巡狩塞上一如曩
　時䝉業藉
靈四十九旗及青海喀爾喀之仰流而來者亦較前無異
　焉若輩皆善射重武使無以示之非所以繼
先志也圍中有虎未嘗不親往射之弓矢所不及則未嘗
　不用此鎗用之未嘗不中壬申秋于岳樂圍埸中獵人
　以有虎告而未之見也一䝉古云虎匿隔谷山洞間彼
　親見之相去葢三百餘步朕約畧向山洞施鎗意以驚
　使出耳乃正中虎虎咆哮而出負嵎跳躍者乆之復入
　復施一鎗則復中之遂以斃焉葢向之發無不中乃於
谿谷叢薄目所能見之地斯已竒矣而兹岳樂所中則
隔谷幽洞並未見眈眈闞如之形於揣度無意間馥焉
深入不移時而殪猛獸則竒之最竒其稱為神良有以
也夫萬乗之尊詎宜如孟克特庫之流誇一夫之勇哉
(孟克喀爾沁䝉古人特庫滿洲今為/内大臣皆能獨搏猛獸如馮婦者)而習武示度必資
神器以效竒而愉快則是鎗也與兑戈和弓同為宗社
法守不亦宜乎
　　珠爾圍埸在岳樂圍場之西其南有鄂爾楚克哈
　　達北則珠爾河源出焉
　　巴顔木墩圍場在珠爾圍場之西其西北有五虎
　　爾濟達巴漢南有旺展達巴漢東則巴顔木敦河
　　源出焉伊遜河源在其西所謂伊遜色欽者也會
　　諸小水南流一百七十餘里由伊遜哈巴竒出圍
　　埸界
　　黙爾根烏里雅蘇台圍埸在鑲黄旗拜牲圖卡倫
　　之西黙爾根烏里雅蘇台河源出焉
　　巴顔郭圍場在黙爾根烏里雅蘇台圍場之西其
　　西南巴顔郭河源出焉
　　　以上圍場東北界
　　巴顔布爾噶蘇台圍場在正白旗巴倫崑徳伊卡
　　倫之西北與黙爾根烏里雅蘇台圍埸接其西有
　　畢老哈爾巴齊達巴漢其南敦達烏拉台河源出焉
　　温都爾華圍埸在巴顔布爾噶蘇台圍埸之東南
　　凖烏拉台河源出焉
　　諤爾根郭勒圍場在巴顔布爾噶蘇台圍場之西
　　南其西南有巴隆烏拉台河源出焉所謂烏拉台
　　三河源也郭達烏拉台凖烏拉台二河源西流經
　　諤爾根郭勒圍埸與巴隆烏拉台河合為烏拉台
　　河東流六十里至正白旗烏拉台卡倫出圍場界
　　達顔徳爾吉圍場在諤爾根郭勒圍場之西其西
　　北有達顔達巴漢達顔河源出焉其北有碑一恭
　　鐫
　御製古長城説(恭載古/蹟卷内)壬申九月作
　　　畢圖舍哩圍埸在達顔徳爾吉圍埸之西南其南
　　　有納瑪達巴漢
　　　徳爾吉圍埸在畢圖舍哩圍埸之西
　　　多們圖場在畢圖舍哩圍埸之南其東北即巴隆
　　　烏喇台河
　　　布扈圖圍埸在正白旗烏拉台卡倫之西
　　　威遜格爾圍場在布扈圖圍場之西
　御製詩
　　　威遜格爾(己夘/)
　　　䝉古語㮿皮室也傳聞
皇祖時奉
太皇太后避暑於此遺址尚存穆然起敬
　威遜之言謂樺皮格爾(平/聲)乃室憩居宜
東朝奉養
康熙代四苑較贏宣徳時夏凊常欽
孝思永秋蒐毎撫
聖蹤遺即今
家法遵無斁嵗嵗觀圍侍
懿慈
　　　阿濟格赳圍場在徳爾吉圍場之南阿濟格赳河
　　　源出焉東北有伊遜烏藍哈達更東北則布扈圖
　　　口乾隆二十三年以西域諸藩於此入
　覲
　賜名伊綿峪
　　　　以上圍場東界
　　　錫喇諾海圍場在正白旗錫喇諾海卡倫之西有
　　　錫喇諾海達巴漢
　　　噶海圖圍場在錫喇諾海圍埸西北其西噶海圖
　　　河源出焉
　　　巴顔喀喇圍埸在噶海圖圍埸西南其北有拜布
　　　哈達巴漢拜布哈河源出焉
　　　察罕扎巴圍場在巴顔喀喇圍埸東南
　　　固爾班錫納圍埸布察罕扎巴圍埸東南
　　　永安莽喀圍場在巴顔喀喇圍埸西南有碑一恭
　　　鐫
　御製永安莽喀詩甲午八月作
　　　永安莽喀(國語沙謂之永安岡謂之莽喀是/地為入崖口第一圍埸  甲午)
　第一圍場猶近邊麌麌苹獸已樊然諸藩扈是兒孫輩
　列爵稱非左右賢馳愛平岡策紫駿中聫四鹿控朱弦
　部旗常例笑何謂六十纔過曰老年(兵部八旗遇考驗/武職年六十以上)
　(者即免試馬射余春秋六十有四馳/射如常甚矣部旗成例之可笑也)
　　　於永安莽喀作(入崖口第一圍場名譯/語見昨嵗詩題  乙未)
　沙岡初獵衆軍屯詎是永安徴吉言千二百人仍舊旅
　(列圍者一千二百人/皆舊四十八旗䝉古)别三四隊乃新藩(土爾扈特都爾/伯特青海烏染)
　(海别為四隊今乾清門/侍衛領之隨圍學習)孫曽示度期無射(朕曽孫奕純圍/今九嵗始隨)
家國詰戎矢弗諼五十三年事重憶射熊於此始承
恩(壬寅秋予隨□火皇祖幸木蘭至永安莽喀圍中有一/熊    皇祖    鎗中之熊㐲不動乆之    皇祖謂)
　(其已斃命御前侍衛引予去射之予甫欲上馬而熊突/起奔前    皇祖御虎鎗殪之事畢入武帳    皇祖)
　(指予顧告温惠皇貴太妃曰伊命貴重乃以/射熊事  之語詳避暑山荘紀    思堂記)
　　　永安莽喀行圍(丙申/)
　耳順過猶此據鞍孫曽家法俾勤觀祗因臂病廑已愧
　仍中(去/聲)麅馳増衆歡(余春秋六十有六且臂痛較舊稍/甚方恐不能如前之挽强命中深)
　(以為歉今日圍埸馳過一麅始引弓試之應弦而/殪扈獵諸藩同聲懽忭余實不意其仍能如此也)飛騎
　山荘進鮮味穹碑沙嶺閲精刋(甲午秋於永安莽喀行/圍一日親殪四鹿曽賦)
　(詩紀事並命立石其地昨嵗始訖工今嵗上圍/經過兹地閲之則已豐碑深刻屹峙崇岡矣)設云獵
　事應徴吉第一圍場即永安
　　　於永安莽喀作(己亥/)
　沙岡近崖口第一獵場呈(是地為入崖/口第一圍場)初地受
恩處終身法
祖情光陰驚水逝爽朗喜秋晴惜矣無前輩(憶壬寅年随/    皇祖於)
　(此行圍者今惟予一人得豫其時即兹䝉古王公之扈/圍㫖竟無與予同輩之人為之悵惜甲午秋於此作詩)
　(有諸䔽扈是兒孫輩之句/既道其實且以恩顧之也)勉之示後生(皇子皇孫及曾/孫皆令隨圍)
　手柔挽弓燥路熟駕車輕一箭中(去/聲)碩鹿獻
誰徒意怦(今日圍中壹發殪一犬牡鹿衆皆欣喜稱頌然/不復能似往年之遣使馳    獻予意實因之)
　(増愴/耳)
　　　坡賚圍場在永安莽喀圍場西北其南有烏藍哈
　　　達西即固爾班固爾班圍場
　　　巴顔錫納圍場在坡賚圍場西南
　　　黙爾根精竒尼圍場在坡賚圍場北其北則黙爾
　　　根精竒河源出焉
　　　固爾班固爾班圍場在黙爾根精竒尼圍場之西
　　　其東北則沙第哈達與多們圍場接焉
　　　克伊哷圍場在錫喇諾海圍場之南其北則克依
　　　哷河源出焉
　　　喀喇楚古爾蘇圍場在正白旗格爾齊老卡倫西
　　　南其東納林西爾哈河源出焉
　　　愛里色欽圍場在喀喇楚古爾蘇圍場之西其南
　　　則布敦哈逹布敦河源出焉西流經汗特木爾圍
　　　場布敦河之南木壘喀喇沁河源出焉
　　庫庫哈達圍場在正藍旗木壘喀喇沁卡倫西北
　　其東南則庫克哈達南則珠爾達巴漢
　　汗特穆爾圍場在正藍旗古都古爾卡倫之北其
　　西則汗特穆爾達巴漢南則雲特穆爾達巴漢雲
　　特穆爾達巴漢之東有崆郭達巴漢
御製詩
　　過東嶺(戊寅/)
東嶺名汗特木爾過嶺即是獵場山不常經乃喜初遇
翠圍紫邏紛孱顔塞樹新霜紅間緑野水出石潺且湲
地近圍界獸雖少逸麅難避烏號彎(是日馳射一/麅隨箭而斃)新藩
創見咋舌嘆(時都爾伯特貝勒及扎/哈沁烏良海皆令隨圍)舊屬熟悉額手歡
繄我所喜固有在景宜詩更餘清閒
　　　以上圍場東南界
　　塔里雅圖圍場在正藍旗汗特穆爾卡倫之北北
　　接永安莽喀圍場南則伊遜哈巴齊柵有碑一恭
　　鐫
　御製入崖口詩(恭載本/卷前)辛未八月作自此西折而南則
　　　石片子營房所謂崖口者也
　　　卜克圍場在鑲藍旗卜克卡倫之北其北有卜克
　　　達巴漢卜克河源出焉有碑一恭鐫
　　御製於木蘭作詩九首(恭載本/卷前)辛未八月作
　御製詩
　　　過卜克達坂(己夘/)
　常歳迤東獵迤西此重尋(卜克達坂居木蘭之西界毎/嵗行圍率自崖口出入辛未)
　(秋曽一/過此)廿圍倐蕆事二豎待成擒纉
武惟勤已運籌更悉心貞符如卜克願即遞佳音
　　　過卜克達坂疊舊嵗韻(庚辰/)
　去年出哨過今嵗進圍尋果協貞符吉(舊嵗九月初過/此有貞符如卜)
　(克願即遞佳音之句迴/鑾未踰月㨗報果至)早𫝊逆賊擒敢誇無事日益勵
　有孚心翠柏丹楓處遥聞呦鹿音
　　　過卜克嶺行圍即景四首
　本是賢王遊牧地非牟農父力耕田却因流寓増於昔
私墾翻多占界邉
界限周阹禁制詳鬰盤過嶺即圍場詰戎柔逺於焉在
家法昭然敢不蘉
過閏今年謂早寒迫來午熱拂秋鞍晩田賴此方成熟
南望心因萬姓寛
卜克誠然協瑞符新疆田牧創長圖爾時原未廢遊獵
(己夘秋過是嶺有貞符如卜克之句葢爾時囘中雖屢/奏㨗逆酋尚未獻馘今幸詣部胥定屯政具興還憶當)
(年戒徒率獮間批答/樞凾固無稽畧刻也)臨大事當有若無
　　過卜克達坂再疊前韻(癸巳/)
己夘庚辰俱嶺度(達坂漢語/謂嶺也)入圍出哨必途尋(己夘由/此出哨)
(庚辰則/入圍)向欣吉協三軍戢兹盼貞符二豎擒(己夘過此/有貞符如)
(卜克願即遞佳音之句迴鑾未踰月㨗報即至西師之/功遂蕆兹進勦兩金川惟冀擒索諾木僧格桑二逆豎)
(亦如前此之/速符吉語耳)欲茍容翻致偝徳不能已那惜勞心(兩逆/酋均)
(以内地土司敢於負恩反噬且於木果木軍營戕害將/軍将領實堪切齒除聲罪致討之外更無可言而賊畨)
(等恃嶮抗拒攻之亦殊不易然又不/能畏難中止雖籌畫煩勞所不惜也)減圍冀早山荘到
驛騎封凾豫遞音(本擬於重九日迴避山荘省減省一/圍即可早到一日問    聖母安並)
(以此情令御前/侍衛馳驛先奏)
　　布都爾圍場適當中路在鑲白旗博多克卡倫之
　　北其南有博里哈達東則色利呼河源出焉永安
　　湃圍場在布都爾圍場之北有碑一恭鐫
御製永安湃圍場殪虎詩辛巳九月作碑旁恭鐫
御製永安湃圍場詩壬寅八月作備四體書其東有察
　　爾巴呼達巴漢察爾巴呼河源出焉南為伊瑪圖
　　河河有二源一為永安湃河一為齊老圖河至是
　　合流西南由麻尼圖卡倫出圍場界
御製詩
　　永安湃圍場殪虎(辛巳/)
白沙翠柏山四圍國語永安名乆垂(國語永安湃者/漢語沙地也)林
天石海滂湃披北人使馬如舟師陸離淫裔張魚麗藏
幽伏莽毋或遺獵虞報有虎負嵎(叶/)遂往殪之率佽飛
要遮前後緣岅巇威不可當曳尾馳失險遽卧淺草陂
隔谷下馬相髙卑虎神鎗一發斃之厄魯囘部胥扈隨
　咋舌脱帽欽服其此亦偶然何足竒先是射鹿命炙炊
　藉草為席樹為帷割嘗徧賜染指誰君臣和樂逮海崕
　靈器世守
皇祖貽兊戈和弓竹矢倕同珍其誰曰不宜
　　　永安湃圍場作(壬寅/)
　崖口入臨獵場首東南胥號永安便(東伊遜崖口内首/圍為永安莽喀西)
　(伊瑪圖口内首圍為此永安湃圍場内地多仍䝉古名/惟此二處則國語永安為沙莽喀謂岡湃謂處均)
　(皇祖所賜名而以漢字書/永安亦協獵場吉語也)貽謀
家法廑禹蹟式獮塞疆非舜田詠或羣燕天子日所無逸
　勵古稀年圍中鹿少纔見一一箭中之勝獲千(今日圍場/多麅祗一)
　(鹿偶一箭中之䝉古王公扎薩克見者無不懽忭自庚/辰臂病乆弗步射木蘭藉馬力尚可馬射今年逾古稀)
　(挽强亦不如前即自亦不知其/何以中葢由自幼學習資深耳)
　　　出伊瑪圖口(辛巳/)
　塞上千里是周阹(木蘭週千餘里以山為禁其外/北則逰牧南則民田無圍場矣)出柵
　依然見室廬(凡谷皆設柵為限/俗亦名栁條邉)廿日獮蒐止適可九秋
　困鹿幸豐餘村村煙火闗民計處處耕桑異古初(此處/勝朝)
(以前率拊之甌脱/民所不能到也)保泰詰戎胥要務深宫高養敢萌予
　　進伊瑪圖口行圍即事(甲申/)
今嵗應西進溯源伊瑪圖雖云小獵試(初進圍場交界/與其就道閒行)
(遂命小/試獵騎)即是大蒐模駿馬天山換(於烏梁海買駿馬/至即於圍中試射)蒼
鷹曠野呼馳􁟞斃一矢𦍑不負彎弧(是地尚近村莊獸/殊少適有一麅馳)
(至發矢/斃之)
　　進伊瑪圖口平原小獵(丙戌/)
輪嵗東西進由西例不淆初教試原野亦自列旗旓鷹
撮雲飛雉馬驚莽伏麅百年前窣堵突兀見林梢(是日/駐布)
(都爾昂阿行營其東北平阜有舊塔二層巋然尚存蒙/古呼為阿拜諾顔蘇巴爾汗蘇巴爾汗者塔阿拜諾顔)
(者圍場□須也葢舊時嘗為村落今/塔亦祇存其半故俗又呼為半截塔)
　廣韻有麅字而沈韻未収字彚謂即麃字麃字在肴
　韻然麃見史記稱一角獸而牛尾乃似異獸世不常
　見師古注謂似麞麅似麞則信然獨麞無角而麅之
　角則小於鹿非一角也葢鹿角八乂而大麅角不過
　一二乂而小意司馬遷本好異又未經親見遂以一
　乂為一角而竒其説即師古之註亦無不耳食傳訛
　因用麅字故證其失於後
　　進伊瑪圖口小獵即事得句(壬寅/)
伊遜(平/聲)弗溯九迴阿(往年從東進木蘭必由伊遜崖口/今嵗從西進口故溯伊瑪圖河伊)
(瑪䝉古語山羊/伊遜之九也)西進伊瑪(平/聲)圖亦河北向寒黄霏落葉
秋長暖緑留(去/聲)平莎虞人小獵布空谷吉駿(是日所衘/為端吉駿)
徐馳試廣坡一箭中麅衆皆喜勝他衆畏者誠多
　　僧機圖圍場在永安湃圍場之東其北有察罕達
　　巴漢僧機圖河源出焉僧機圖哈達在其東其南
　　少西有古松同根異幹高百尺千年前物也逺望
　　亭亭對立菁葱争茂實則一本分枝
皇上行圍過此
錫名夷齊松
御製詩
　　夷齊松歌(丁夘/)
　　逾僧機圖之嶺而南折而少西有松焉側倚翠壁
　　俯臨迴谿雙榦遙撑千雲霄而上者以尋文計其
　　頂乃虬盤􁣚㙷若樓若宫自逺望之謂兩樹之生
　　有如此相肖乎既至樹下實則同根也乃名之曰
　　夷齊松而繫以歌
有山盤盤有水潺潺逢二老兮其間逺而望之前者友
而後者恭若伯仲(叶/)也近而睇之日斯邁而月斯征乃
同根生也二老之芳踪吾不得而知也考之古則有其
人曰夷齊也夫何饑西山而僵仆者挺朔漠而輪囷惟
彼與此兮孰主孰賔豈惟周栗之不食兮葢自賦質以
來曾烟火之未親詎黄農虞夏之不可見兮元黄初判
落落者與天地而長存雪覆曦暄何涼何燠夏茂冬彫
何同何獨獸伏鳥棲何徴何逐胡倚嬴封何榮何辱吁
嗟大隠兮視此山木
　　僧機圖峰(壬申/)
僧機彷彿嵌空云(䝉古語以山之嵌空/者為僧機圖故耳)崒嵂玲瓏信莫
羣設使飛移文翰地度星掛月號紛紛
　　僧機圖(己夘/)
　　峯名也下有夷齊松今自燬於火
夷齊我向名松樹重到松燒灰熄飛名象菀枯歸一幻
箇僧真善示禪機
御製文
　　嘆夷齊松賦(有序/)　(己夘/)
　　僧機圖嶺之下有喬松一根而二大幹向名之曰
　　夷齊而繫以歌數嵗未經此地今來則已燬於火
　　焦株突兀尚存徘徊其側者乆之因感而為之賦
繄横嶺之案衍舊𫝊名曰僧機盤羊腸而就下既南折
而少西有喬松之鬰鬰昔號之以夷齊料名實其並壽
豈燋爛之不期因循未過忽忽嵗時重尋斯徑謂二老
之我徯遙瞻失望見枯株之獨遺徘徊洛莫於悒吁嘻
夫豈挺根拔出庸詎畏沙石之堙劙既其摩空盤翠又
寧慮霜雪之凌欺是以閲滄桑而永茂侣春樗以無危
擬西山其無忝摛東壁已有詞豈知火毋惟木巽即鄰
離匪牧童之偶失葢谷神所黙為爾其心空脈燥不燃
自炊山雨不能息其燄谷風偏復煽其威吾雖未睹其
焆㶿陵坂之狀而早想見其灼燌枝葉之時也於是陳
根突兀以孤立雙幹南北以紛披鱗甲剥落卧於巖陲
山禽尋巢而弗得原鹿擇陰以徒悲惜其淪于灰燼命
以車而載之葢其遭刼爍燬之餘猶足勝棟隆之吉而
九牛領穿以難移者也嗟夫孰具形而無壊孰有成而
弗隳孰云真之匪幻孰恒實之名随羡枯樹之卓識更感
嘆其奚為然而少言之以八百為春秋者何一經詠纔
周紀而頓毁敗其如斯(夷齊松歌作於/丁夘今適周紀)豈二老有待余
之名題也既名立乃飄然返沖漢以無詞也抑謂名者
喪實之具而有所弗居也將轉燄輪示第一議諦也其
既隳者斯已毁而弗再其不壞者固將同天地而並垂
也知然而猶嘵嘵不已者豈非余之癡也耶
　　英圖圍場在永安湃圍場之西
　　　以上圍場南界
　　們都阿魯圍場在伊遜色欽之南
　　圖們索和圖圍場在們都阿嚕圍場之東南
　　哈達圖扎卜圍場在圖們索和圖圍場之東與徳
　　爾吉圍場接
　　錫喇徳卜色克圍場在安巴究達巴漢之南
　　巴雅斯呼察罕圍場在巴顔圖庫木東北與錫徳
　　卜色克圍場合
　　庫爾圖察罕圍場在圖們索和圖圍場之西
　　額□蘓錫納圍場在圖們索和圖圍場之南
　　鄂爾吉庫哈達圍場在英圖圍場之北其南有鄂
　　爾吉庫哈達
　　鄂倫索和圖圍場在鄂爾吉庫哈達之東
　　　以上圍場中界
　　哈朗圭圍場在鑲紅旗和爾博爾竒卡倫東
　　珠爾噶岱圍埸在鑲紅旗蘓木溝營房之東珠爾
　　噶岱河源出焉
　　　孟奎色欽圍場在哈朗圭圍場之東其北有孟奎
　　　達巴漢孟奎河源出焉哈拉錦務呼拉達巴漢在
　　　其東南
　　　巴顔陀羅海圍場在鑲藍旗東燕子窩卡倫之北
　　　西南則哈瑪拉達巴漢巴顔陀羅海河源出焉東
　　　南與卜克圍場接康熙康四十八年
皇祖仁皇帝於此行圍
親御弓矢射獲大鹿異常産藏角武庫
　皇上御製鹿角記以昭
神武識
謨烈焉
　御製文
　　　鹿角記(壬午/)
　鹿陽類也夏至感陰生而角解然解者自其委蜕而新
　葺即漸長以成角則六陽之義益明蜕其舊而新生必
　較舊加長且豐兩乂四乂六乂以至八乂又厯數十年
　而後成或踰八乂者不可辨其年嵗盖千萬中一遇而
　其鹿亦必數百千年之壽矣嘗聞武庫所載
皇祖時鹿角一記曰康熙四十八年九月五日
上於巴顔陀羅海所獲其長自􁍾骨至尖各三尺九寸有
　　十分寸之五兩尖抵直得七尺有九寸兩未徑距凡四
　　尺又之數十有六最末者不尖而博狀如魚尾又如芝
　　朶近􁍾者其圍八寸有十分寸之二既竪且澤不紾而
　昔景鑠哉是盖我
皇祖神威所攝山靈不敢閟其珍用出瑞獸以燕
聖人而什襲天府示我後昆俾無忘
前烈詰戎益勤也予小子敬仰之下不訝鹿角之竒而思
　鹿角所由來者竒庸可不表章厥蹟勒冊府以永垂乎
　月令仲夏鹿角解仲冬麋角解今木蘭之鹿與夫吉林
　之麋無不解於夏豈古之糜非今之麋乎是又不可得
　而知矣汲冢周書至謂麋鹿之角不解為兵戈不藏不
　息之兆荒誕更甚毋容闢譌因為鹿角之記遂並識之
　　　以上圍場西南界
　　蒐濟圍場在正紅旗麻尼圖布拉克卡倫東
　　浩賚郭勒圍場在蒐濟圍場之東南
　　得勒格楞圭鄂博圍場在浩賚郭勒圍場之東北
　　明安阿巴圖圍場在徳勒格楞圭鄂博圍場東南
　　其西明安阿巴圖河源出焉
　　喀喇瑪拉哈圍場在明安阿巴圖圍場之東
　　齊老圖色欽圍場在徳勒格楞圭鄂博圍場之東
　　北其西北有齊老圖達巴漢齊老圖河源出焉
　　巴顔圖庫木圍場在喀喇瑪拉哈圍場之東北東
　　與額與吉庫哈達圍場接
　　哈里雅爾圍場在巴顔圖庫本圍場之西北
　　永安湃色欽圍場在哈里雅圖圍場之北其北有
　　永安湃達巴漢永安湃河源出焉更東有安巴究
　　達巴漢安巴究河源出焉東與錫喇徳卜色克圍
　　場接
　　　以上圍場西界
　　沙勒當圍場在正黄旗沙勒當卡倫之東南圖爾
　　根衣扎爾河在其北
　　巴顔莽喀圍場在正黄旗納喇蘓圖和碩卡倫之
　　東南其西布哈淖爾南為塔木陀羅海
　　崆郭羅郭博圖場在正紅旗齊呼拉台卡倫之東
　　阿魯布拉克圍場在塔本陀羅海之東其南則額
　　墨勒達巴漢東北則雅岱與永安湃色欽圍場接
　　鄂勒哲依圖察罕圍場在雅岱東北其北鄂勒哲
　　依圖察罕河源出焉
　　　以上圍場西北界
　　扎喀烏里雅蘓台圍場在鑲黄旗賽堪達巴漢色
　　欽卡倫之南東與色哷圍場接
　　都呼岱圍場在圍場正北更北為達爾罕賽堪摩
　　敦摩敦河源出焉東流百餘里至英格卡倫出圍
　　場界稍西為都呼岱河源東南有諾敦台河源摩
　　敦河之上流也勒福窩集在其西林木深茂其積
　　水海子曰西拉諾爾在勒福窩集西南都呼岱為
　　圍場極北界其北則興安大嶺㧞地際天廣袤不
　　知紀極其中峰曰巴龍桑阿蘇台䝉古奉為鄂博
　　者也乾隆十四年八月七日
上行圍至都呼岱次日
登興安大嶺
御製長歌以紀之
御製詩
　　登興安大嶺歌(己巳/)
隆崇乎興安之高高極天蔽虧隂陽日月不得擅其照
變幻寒暑造化不能􁎎其權溺愛少男或驕縱人情有
之昊乾胡獨不然豐隆列缺供使令屏翳飛亷相後前
元黄欲判猶未判神邱卓立鬰為萬物先邇來三萬六
千嵗未許塵世知津源腐儒耳食各享帚浪傳宗惟泰
岱靈著峩嵋巔蓬萊三山只培塿宜居地仙豈可方此
　　居天仙谷蠡荒略闕文獻但詫遊收謹避偶過無不膜
　　拜加敬虔祖龍立界不敢近却臨滄海施神鞭乃知奥
　　宇異凡世洞天福地皆虚言興安之髙高極天西來崑
　　都崙東接長白山是為二峯之中氣如宗承祖嫡冑綿
　　千枝萬派分案衍為嵩為華相牽連杭愛(在喀爾/喀之北)阿爾
　　台(在凖噶/爾之東)舒右臂索岳爾濟(在黒龍/江之西)憑左肩向背雖殊
　　條幹同繁星拱北海納川特言其小數千里結為靈囿
　　之木蘭何竒不儲物不畜那能一一徴言詮雲夢上林
　　赤縣内相如楊厲尚爾摛鴻篇使其知此退三舍故予
　　不復雕蟲焉
皇祖昔年曾一至即今
聖蹟蒼巖間我來獮狩近瞻仰賢王奔走相周旋朝發行
　　營質明到金風謖謖高秋寒時為衡嶽之開雲晃以朱
　　鳥温暾暄時為傅巖之作霖霏以玉葉鋪瓊田瀏莅卉
　　歙奏萬籟意謂山中饒管絃茈虒閜砢舞衆木若示羽
　　衛森繽繙木蘭形勢指諸掌南臨按轡一覽全北顧蒼
茫乃無際邊防乆計心籌㫋興安之高高極天非我作
歌其誰傳
　　於興安作(壬申/)
一嶺界南北寒暄殊節候龍幹衍堂堂萬派此輻輳陽
巘林始丹高低如錯繡隂崕葉全落樾底天光漏榆塞
古王庭雁磧今靈囿纉武永思艱守文益惟𢡟
　　巴龍桑阿蘇台歌
興安大嶺巍堂堂千派萬緒案衍長桑阿蘇台居中央
如國宗子承宗祊􁭶□岝嶺嶤嵣􁭸寥窲隠倚蟠復翔
為宫為霍為堂皇上有神池滃雲漿萬年不及守以龍
(呌/)不動聲色鎮四方人楓仙檜君子筤赤羆白鹿及銀
麞飛鳴鸛鶴連鸞凰茯苓琥珀芝九英博産真埒富媪
藏一樹不許斤斧戕一獸不許弓矢傷獵騎謹避左近
旁猶然風雨來無常更不許人稱其名天男貴重誠莫
京周禆寰海所未詳孕佺育羨其術臧乃使成名於南
疆恥與岳鎮相夷行我今作歌昭靈祥崇邱雲裏遙相
望似云如是名何妨
　　於興安作(已亥/)
大幹崇盤盤靈區結木蘭山惟向北迥節應當秋寒獵
場深益佳興安真興安林有落葉松獸多大角羱鹿鳴
哨可至雁飛俯以㸔漠南昔王庭海西令材官相於奉
時獮樂志餘清歡念兹匪易致永言思其艱
　　於興安作(丁丑/)
興安高隆崇如屏圍匼匝木蘭今上林嵗嵗行秋獵是
惟極北峯近天尺五嶪乾坤互開闔雲霧幻吐納茘丹
已垂實松青未落葉曉寒欲輕裘午暄仍細㲲即景率
可會託興亦多愜執役來諸藩畫日每三接於焉示懐
柔寕云事威慴
　　於興安作(乙酉/)
興安稱最高隆崇衍諸派設云已造極向北豈無界三
萬六千軸固不一嶺概得一亦挈萬底更舉嵩岱是時
金秋霽蘭椒浄塵􁦬槍竿獨玉積下有雲為帶竒境自
太古夫誰能冩繪霜坂鹿蹤紛晴空雕羽快嵗嵗兹行
獮諸部覲王會施惠將詰戎皇綱鬯無外
　　興安雜詠(乙未/)
一嶺暄寒頓爾分鴻鈞那復費功勤今年秋令長往嵗
依舊髙峯簇緑雲
千二百人善魚貫合圍致逺復鈎深學如明道稱純粹
見獵依然有喜心
崇古山川大塊文寧須㸃筆更云云忽聞仙籟雲端發
却是林間過鹿羣
吉驄擇地小驅諸筋力自知不似初峻坂下馳已弗作
底須諫獵馬相如
舊部新藩前後隨便教有喜衆同知曾孫九嵗學圍出
我更何須鑷白為
等城(六營亦謂之等/城指候圍也)清曉視調羮賜食聊因比大烹(等/城)
(傳膳賜䝉古王公及隨從大臣/等朝餐其飯則親視和羮也)飽暖饑寒寓忠恕詎惟
宰肉擬陳平
曉寒午暖自其常馳射仍須換薄裳明識秋陽當杲暴
氊廬晨起見輕霜(俗云嚴霜/出赤日)
誰能到此黙無情地迥山髙水復清武帳待圍還有暇
促教短句八章成
　　圖爾根伊扎爾圍場在正黄旗錫勒扎巴色欽卡
　　倫之西南其北則圖爾根伊扎爾河源出焉西流
　　百餘里至正紅旗扣肯陀羅海營房出圍場界東
　　則穆呼勒伊扎爾河源出焉西流入圖爾根伊扎
　　爾河更東南則托克隆和賚河源出焉西南流過
　　塔本陀羅海南流一百五十餘里至鑲紅旗海拉
　　蘇台卡倫出圍場界
　　　以上圍場北界
　　圍埸嵞徑相距每數十里近者數里休羣力也由
　　伊遜哈巴竒入東北至塔里雅圖三十一里塔里
　　雅圖北至永安莽喀五里永安莽喀東北至巴顔
　　喀喇二十五里巴顔喀喇北至威遜格爾三十四
　　里威遜格爾東北至温都爾華五里温都爾華西
　　至諤爾根郭勒十六里諤爾根郭勒東北至巴顔
　　布爾噶蘇台十七里巴顔布爾噶蘇台西北至巴
　　顔郭三十四里巴顔郭北至岳樂七里岳樂西至
　　珠爾十四里珠爾西至巴顔木墩十一里巴顔木
　　墩東南至徳爾吉三十四里徳爾吉東至達顔徳
　　爾吉八里達顔徳爾吉南至畢圖舍哩五里畢圖
　　舍哩西至阿濟格赳十二里阿濟格赴東南至多
　　們十里多們西至額埒蘇錫納二十四里額埒蘇
　　錫納西至鄂倫索和圖十里鄂倫索和圖東北至
　　庫爾圖察罕十一里庫爾圖察罕西北至錫喇徳
　　卜色克十五里錫喇徳卜色克北至鄂勒哲依圖
　　察罕三十五里鄂勒哲依圖察罕西南至永安湃
　　色欽二十五里永安湃色欽南至巴顔圖庫木二
　　十里巴顔圖庫木東南至鄂爾吉庫哈達十里鄂
　　爾吉庫哈達南至永安湃二十五里永安湃西至
　　英圖六里英圖西至哈里雅爾十五里哈里雅爾
　　西至喀喇瑪拉噶三里喀喇瑪拉噶北至齊老圖
　　色欽二十五里齊老圖色欽西北至明安阿巴圖
　　十八里明安阿巴圖西至徳勒格楞圭鄂博十里
　　徳勒格楞圭鄂博南至孟奎色欽二十五里孟奎
　　色欽東南至巴顔陀羅海二十八里巴顔陀羅海
　　南至卜克三十六里卜克東至卜克柵二十五里
　　由巴顔郭東至黙爾根烏里雅蘇台十三里黙爾
　　根烏里雅蘇台北至呼魯蘇台十四里呼魯蘇台
　　西南至巴爾圖十三里巴爾圖北至色哷八里色
　　哷西至烏里雅蘇台二十四里烏里雅蘇台西稍
　　南至都呼岱八里
　　由阿濟格赳北至哈達圖扎卜十七里哈達圖扎
　　卜西至圖們索和圖六里圖們索和圖西至們多
　　阿魯二里
　　由永安莽喀北至坡賚二十七里坡賚北至黙爾
　　根精竒尼十三里黙爾根精竒尼西南至固爾班
　　固爾班十二里固爾班固爾班西至僧機圖二十
　　八里自僧機圖西行固察爾巴呼嶺即永安湃圍
　　場
　　由巴顔陀羅海西至珠爾噶岱四十二里珠爾噶
　　岱北至哈朗圭二十里哈朗圭東北至浩賚郭勒
　　二里浩賚郭勒北至蒐濟三十七里蒐濟北至崆
　　郭羅鄂博十五里崆郭羅鄂博東至阿魯布拉克
　　三十里阿魯布拉克北至巴顔莽喀十三里巴顔
　　莽喀北至沙勒當三十五里沙勒當東至圖爾根
　　伊扎爾五十里自圖爾根伊扎爾北行踰錫喇扎
　　巴達巴漢循圍場北界紅柵東行至海拉罕達巴
　　漢度嶺東南行可達烏里雅蘇台圍場
　　由汗特穆爾卞倫入東至汗特穆爾圍場十八里
　　汗特穆爾圍場東至庫庫哈達二十五里庫庫哈
　　達東至愛里色欽十五里愛里色欽北至喀喇楚
　　古爾蘇十三里喀喇楚古爾蘇北至克勒十七里
　　克勒西至固爾班錫納十二里固爾班錫納西北
　　至察罕扎巴三里察罕扎巴東至錫喇諾海二十
　　六里錫喇諾海北至噶海圖七里噶海圖北至布
　　扈圖十七里自布扈圖西行可達威遜格爾圍埸
　　由麻尼圖卡倫入北至布都爾二十二里自布都
　　爾北行可達永安湃圍場
　　凡圍埸官制總管一員康熈四十五年設柣四品
　　乾隆十八年改為三品左右翼長各一員乾隆十
　　八年設秩四品章京八員康熙四十五年設秩六
　　品乾隆十八年改五品驍騎校八員乾隆十八年
　　設秩六品總管屬理藩院統轄翼長章京驍騎校
　　由總管遴選本處官員送院請
㫖補授
　　凡圍埸駐防官兵八旗滿洲蒙古兵丁八百名康
　　熙四十五年設一百一名雍正十二年增設九十
　　名乾隆十八年增六百九名由八旗都統於八旗
　　滿洲蒙古兵丁内挑取毎兵一名給地一頃二十
　　畆又以都呼岱口後興安等處地冷霜早難以耕
　　種將鑲黄正黄正紅三旗兵丁每名改給乳牛三
　　頭毎三十頭各給犍牛一羊三十
　　凡圍場禁令卡倫以内䝉古民人毋得闌入其盜
　　牲畜者分别治罪該管官處分如係䝉古交扎薩
　　克嚴行約束
　
　
　
　
　
　
　
欽定熱河志卷四十六
　欽定四庫全書
　欽定熱河志卷四十七
　　圍場三
　行圍儀注
　　　凡木蘭
　行圍先期降
　㫖應行事宜各衙門照例預備嚮導大臣率嚮導官兵
　　　於
　大駕所經之地飭所司儲備宗人府内閣部院司寺
　　奏請
　欽㸃扈從王公大臣官員兩翼八旗
　　奏請
　欽派前鋒䕶軍統領理藩院行文扎薩克王公等先時
　　　戒備隨圍執事
　駕行前一日遣官以秋獮䖍告
奉先殿届期
皇上御行衣乘馬出宫翊衛諸臣前引後扈百官采服
　　跪送
駕如
巡幸儀自乾隆六年以後間嵗一舉十六年以後毎嵗
　　舉行至熱河
駐蹕避暑山莊中秋後
啟蹕行圍將
啟蹕
行在兵部領
行圍禁令管圍大臣帶領隨圍官兵至圍場祗候先以
　　百餘騎小獵於平甸撒圍
　國語曰阿逹宻入圍場後
御行營(規制/詳後)䕶軍統領率官兵先往度地廣狹立
御營扈從官兵等以次安帳行營前後嚴巡徼止夜行
　　違者論如法先期前鋒於一二里外設卡倫毎日
　　五更管圍大臣率䝉古佈圍人先往其餘扈從人
　　等及輜重均毋許先出卡倫平明
上啟蹕先駐看城(䂓制/詳後)佈圍用䝉古一千二百五十人
　　圍中以大黄纛為中權其名曰佛勒兩翼左正白
　　右正紅曰梅勒兩翼前各以一藍旗為前哨曰烏
　　圖哩(纛俱以綢為之不加縁正幅不施繒繡縿徑/六尺四寸斿徑六尺杆長一丈四尺五寸以)
　　(竹為之不加/髹漆黒旄)前哨進後隊以次隨發由逺而近繞
　　圍場兩翼前各數騎擁纛飛馳曰跑烏圖哩將會
　　於看城呼瑪喇哈則圍合矣
皇上出看城
躬佩櫜鞬具弓矢莅圍所各獸羣集
上引弓射後令
御前大臣侍衛隨射者曰納勒布宻如有逸出圍者許
　　官兵追射之命中者紀諸冊圍中有熊虎諸猛獸
　　則管圍大臣遣侍衛馳報看城
上䇿騎親至其處
命虎鎗官兵掩殺或
　御神鎗及弓矢立殪之圍中麅鹿過多則開一面放之
　　　未初罷圍
　駕還行營陳牲數獲
　頒賜扈從王公大臣官員
　行圍竣出哨
　遣隨圍蒙古各歸部落迴
　蹕自熱河旋京師告秋獮禮成
聖祖御製詩
　　　塞外偶述(二集/)
　曉霧迷前嶺䝉茸露未晞林中呼鹿罷山上射熊歸水
　繞周廬曲原髙衆幕圍時平疆域逺萬里盡庭扉
世宗御製詩
　　　大獵
　五校琱弓勁三秋野獸肥乘時講武事大獮振兵威狡
　兔寧藏跡封熊悉入圍獵歸數軍實落日照龍旂
　　　中秋從獵塞外
　萬里清輝度塞寒一輪飛鏡耀雲端穹廬影静金波蘸
　行漏聲沉玉露溥光射龍沙明逺磧香飄仙桂拂層巒
　普天今夕同忻賞何以趨承
膝下歡
　御製詩
　　　獵(辛酉/)
　秋蒐文囿是王庭
祖澤貽今赫濯靈桓﨣健兒身掠鷂驃姚車騎箭流星龍
　堆露冷鳥蒼鹿沙塞風髙語白翎大兕小豝親射得駝
　峯髙架進
慈寧
　　　秋日奉
皇太后口外行圍
　列塞騰千騎三秋駕六飛校蒐遵
祖制問寢奉
慈闈纚纚田車好祁祁原獸肥金風如有意爽氣襲征衣
　代是熈和候秋當獮狩時風雲森羽衛物象擁旌旗皎
　日曈曨照凉颸左右吹近光多父老前導莫驅馳
　秋原零白露羣鹿應時鳴駭野車徒勝彌川草木平祗
　期軍律整無取大庖盈誰獻長楊賦臨風憶客卿
　暮色滿平川行宫景物妍砌蛩喧此夕梧月照當年
皇祖曾停蹕孫臣獲侍筵幾多承雨露追想倍悽然
　行漏催寒夜銀檠虎帳懸霜笳鳴塞上星斗掛天邊牧
　馬聞呼聚飛鴻列陣旋禽荒曾有戒無逸誦終篇
　當秋鷹羽疾度塞馬蹄輕目極山川秀詩含草木清天
　髙雲帯影風勁壑𫝊聲更值西成好沿途喜氣迎
　　　獵(癸亥/)
　雲歛髙空浄素秋較蒐倩浰驟驊騮山翁山媪將毋訟
　天餉天公已富酬五校龍旌疑霧曳三驅羽騎訝星流
　清風吉甫羣陪輩吉日應同雅在周
　呦鹿聲髙露漸濃䕶霜雲傍紫芙蓉鴻侗輕騎看羅列
　駢衍徽車亦沇溶壯士同能扡蒼豨名王争羡扈青龍
　匪誇多獸因農隙謾擬長楊弄筆鋒
　　　射熊
　寥蕭玉宇拂秋風掌様霜鋒好射熊却笑漢皇猶赤帝
　空輸女子是英雄
　　　獵(乙丑/)
　吉日詠車攻秋原豐草中古來稱玉塞南國勝雲瞢左
　右賢王會騂騏我馬同傍林張雉罟跨谷列麋罞觪角
　風霜勁銛鋒霹靂雄兩行成雁迤一貫總鴻絧更命開
　三面羣看發五豵眼前旋起嶂耳後欲生風詎敢從心
　欲多因習武功煌煌
仁祖制景仰似崆峒
　　　獵(丁卯/)
　金􁑑秩序玉旻清大獮乗時晃斾旌雲棧逈疑懸索度
　川塗還教貫魚行午原合處䂓弓滿曉翼舒時象鳥征
　虎圈豹房休更築谷蠡左右是林衡
　　　呦鹿
􁇔鹿秋深鳴其聲隔澗聞雄者各䕶雌争長難同羣合
圍廣甸中麌麌乃畢臻避人相率馳命侣無區分不惟
忘妬猜而轉情相親䦧牆禦外侮獸然何况人
　　獵(己巳/)
山青雲白塞垣清快試秋圍趁曉晴淺水穿林衝暗
渡横岡冒霧落斜行雁行左右排千騎魚貫聫翩認五
旌日暮頒禽喧弗禁為田猶足見虞情
奇花瑞草總含芬少坐岡巒亦可欣㡬樹濃青幾樹赤
半峯晴藹半峯雲獸驚避箭敺叢夥人語呼圍隔嶂聞
倩浰鴻絧原有度即兹深寓教三軍
　　放鹿
出谷霜風嚴冒嶺朝烟霿合圍廓堂皇輕騎劇鴻絧彌
縱無漏罅呦鹿周却衆應弦紛屢踣疊雙頻命中他他
已鋪原祁祁互奔撞肩怠繁弱張手疲逰龍鞚大庖既
云足頒殺逮僕從於物誡盡取多或棄無用因命佽飛
徒罷射快一縱歸林得所樂失侣懐餘慟習武會常來
孳息仍厨供非希湯網名儒臣漫陳頌
　　獵(辛未/)
豐草長林獸所都時平習武試三驅林霜始降鷹嫌葉
野露猶霑馬惜蕪豈必虞人竭陂澤未能君子逺庖厨
日斜頒獲帷城外恵逮惟均洽衆娛
　　行圍四詠(壬申/)
　　　撒圍
塞山萬壑糾獵士五更行(䝉古管圍諸王公每以/五更率獵士先往撒圍)撒陣
常衝黑成行始質明蠶叢度袵席魚麗辨徽旌曾不言
勞苦嘉哉奉上情
　　　待圍
兩旗合帳殿(設布城為㸔圍所奉始合皇大后觀覧兩/翼首旗各馳至此為    則衆騎以次徐)
(進/云)千騎列雲涯試看止齊勢端稱左右宜彌縫休欲速
磬控尚需時勒馬平岡待斐然立就詩
　　　合圍
周却笑繁重善御信何稱豈有車從獸何殊屠命僧詭
馳我所戒連中衆多能佗藉無須亟留資嵗嵗仍
　　　罷圍
地不傷農事情還聫衆歡陳牲蔽芳甸頒獲逮儒冠(漢/大)
(臣隨圍者頒/獲毎及之)習武毋忘業暢逰亦戒盤控弦教憇息西
日在槍竿
　　圍中獲白麅詩以紀之(有序/)
　　昨秋䝉古台吉必力滚逹賴以白麅進嘉其應時
　　獻夀曾為之圖而紀以詩今行獮塞上於巴顔河
　　落圍中復生致此毛色純潔性特馴擾周却所僅
　　見也拈吟紀實匪侈祥符
瑞獸貺三靈嘉符應六星性馴豈鋌走質異似來庭晴
彩丹砂煉毛章白玉亭不教施赤羽端合飼蒼苓詞客
希成頌仙人夙駕軿底須宣史館曾未註禽經
　　圍中獲生麅致之避暑山莊即目得句
生麅無數獲圍中放入山莊楓桕叢取之外囿置中囿
豈是深謀荀息同
　　行圍四詠疊去嵗韻(癸酉/)
　　　撒圍
秋令木蘭獵年來率按行伐齊既以習紀律亦因明據
嶺排羣伍沿蹊致兩旌詎徒恣從獸要寓詰戎情
　　　待圍
中軍例徐進猶在白雲涯選勝居其要乘閒酌所宜層
巒疊嶂際翠栢紫楓時隠若山靈詔依然合有詩
　　　合圍
如星之拱所擬月以圓稱嶺碧遥拖栁峯圍逈矗僧(碧/栁)
(嶺僧機圖皆/圍塲内地)周遮羣効力馳射各呈能靈囿天然闢朝
家奕世仍
　　　罷圍
素志常銘内臨歡戒極歡息教歸布帳招底藉皮冠炊
熟地為竈割鮮草作盤披星仍迨曉晏起敢三竿
　　雨獵
虞人破曉驟前斿圍合秋山雨脚稠成局不教𫝊罷獵
佳名漫擬魏文侯
千峯頃刻吐雲奇一陣凉絲馬上披頗念征人歎漸石
關中秋麥却宜時
度嶺踰溝萬㸃繁瀑垂何必藉遥源雨衣不漏知需瓦
譎諫還因憶讜言
時止時霏煙景宜凌風赤羽未嫌遲數畨馳射徐収伍
跋涉吾原衆共之
　　小獵(甲戊/)
諸部皆擕獵騎行為聴指使各將誠便教小試龍沙坦
嘉彼殷勤奉上情
麋鹿雖無饒雉兎平川淺草吉驎飛(所乗馬名/順吉麟)肅罝不
藉爰爰中嘉兆今秋第一圍
黍田牧野間平岡愛看雲容漸作黄分付獵人避蹂躪
便因失次審何妨
魚貫雁行循律度控弦按隊識尊親忽臨中次𫝊収獵
已避長途廿里塵
　　霧獵
磧山作霧亦太奇白綿青嶂紛髙低依微迴薄幻晴晦
窈鬱散漫迷東西䝉古慣見不介意依然塞甸陳獵騎
林中即鹿有虞人吾亦因之射生試風來霧散嵐嶺清
偏伍不亂魚貫行據鞍大笑有如是區區何數劉雄鳴
即事從覘奉上誠
　　射虎行(乙亥/)
虞人來報虎負嵎羽林親率往斃諸度岡紀壑不數里
榛叢早見藏於莬鉆鎗如雪周邅布眈眈有猛無逃處
忽然挺走衆辟易欲往前山據深樹安吉驄如闞虎騮
(二馬名闞虎騮今老矣是/日所御者乃安吉驄云)籋雲一䇿飛鳥愁追奔肯使
牛哀逸夏服在右烏號柔馥然中要只一矢炳文髙架
駝峯紫厄魯齚舌頌盛稜(是日新附諸厄/魯特台吉適至)笑謂今朝偶
然耳
　　雨獵(丙子/)
炎蒸為雨信有哉獵騎已布􁬴脚來連嶺隔谷罷誰是
便冒霡霂催龍媒時忽飄絲時忽止光怪千峯難狀擬
勁羽雖濕亦能飛駭鹿欲藏還瞥起應弦馥中萬人喜
厄魯咋舌銜其指雨衣宜瓦非所知南北之强異張弛
儒冠著製候和門不議今朝復有此
　　行圍即事
秋獮乘時嵗一來神臯素節静無埃迾千二百騎惟羽
布左右中官是材木葉已看吹籟落野花還自冒霜開
揆文奮武難偏廢㸃筆賡箋每召枚
神心妙逹是清秋地逈興安景更遒雲影山光含動静
泉聲葉響騐沉浮目鴻霞表懐因逺耳鹿崖邊興亦留
校量常年得佳話隨圍今後有渠搜
兩翼鴻絧隔嶺張黄麾據勢獨堂堂如身使臂臂使指
舉綱有目目有綱地豈稻秔馳騁得林真錦繡詠歌常
山靈似有相應處子墨虚文免賦揚
　　雪獵(丁丑/)
一夜朔風吹凍雲髙峯低谷皆皴玉雖寒不濕可三驅
連網周阹謝千軸供役左賢還右賢是皆慣馬且耐寒
習勞示矩可辭冷我亦因之試玉韉六霙時止復時灑磬
控疑驟藍田野丹黄青綠繢銀崚塞景清都入吟寫麗
龜釋彌真快哉紫狐輕㸃祥花皚陡憶伊犁大於掌官
軍尚待歌歸來
　　放鹿
麀鹿逾常夥開圍任赴榛聊因學宣牧(木蘭之獸本如/苑中所牧留以)
(孳息亦欲取之/不盡之意耳)匪欲博湯仁悠逝得其所分頒逮尚均
寧遼待取報明嵗獵甡甡
　　叢薄行(戊寅/)
叢薄之中聞有虎三子逐逐隨其母鎗斃於菟及一子
其二曳尾藏深莽惡獸應弗留餘孽是非所云不探卵
(叶/)因命生擒觀壯材羽林徼􁦂皆暴怒兩人搏一何足
云一人獨攫誠堪詡其名乃曰貝多爾索倫侍衛中英
楚手尾挈領安且詳須㬰虎兕入柙擄被斑絝白涉鋪
張豈似今朝萬目覩喜亦詎為萬目覩適有新歸化布
魯
　　圍中(己卯/)
圍中選勝坐翠垠嘉樹為蓋莎為茵時看足底飛白雲
風吹落葉左右紛目不見俗心無塵我豈長林樂隠淪
頗覺巢由不我擯隔川忽過蒼鹿羣圍逺未致驚迸奔
擇肥命中施花神(於虎用虎神鎗於鹿用花神鎗/皆    皇祖時所貽武功良具)立斃
其肉實鮮新奔走䝉古及索倫舉火即析山之薪割生
炙熟不逡巡鸞刀手試嘗其􁀃呼前分賜飽徳均上下
和樂胥歡欣由來古俗匪自今(叶/)景宗小哉安足論
　　雪獵
榑桑日出鹿罷鳴興安放圍趁曉晴須臾山頂塞雲興
□□□□空谷横配藜浩唐□𡨕宜鏤氷翦水霏祥霙
側峯横嶺忽瑶京丹楓翠栢胥著英剏景宜視復宜聽
怒號萬竅不一聲砰磅汩㶏駕廣陵鏦鏦錚錚兵馬行
又如張樂於洞庭八音繁會歸和平是謂山靈示厥靈
鴻絧□騎夙慣經淫淫裔裔縁峻嶒迷津失岐又豈曽
圍合廣甸無逸麖毳服䝉茸凌寒輕瓦衣不漏漫譏評
烏號夏服手中抨命處藝殪奚足稱嘉哉札薩奉上情
(四十九旗諸札薩克蒙古隨圍執役較之喀爾喀青海/及新厄魯特歸化尤乆與八旗察哈爾遂無分别矣)
上下和樂延休禎亦不詡言戎索成玉田蹙踏旋歸營
和門侍立漢九卿褒衣博帶誠儒生相如之賦爾應能
　　射虎行
圍中報有虎負嵎佽飛親率往殱諸隔谷白額欲潛遁
神鎗一發早中(去/聲)渠驚避深林曳尾掉迾騎前遮容逺
趒金桃皮弓雕羽箭凌秋風如餓䲭呌馥然入其要害
處眈眈雙目淪精曜蔚皮載駝聊足欣攘臂下車真可
笑
　　放鹿行
邇年迤西率未到今來欲一窮其奥獵所未經獸所都
湯武敺民義可曉(叶/)夷阬拔鹵嗟太勤供役惟千二百
人峯嶤谷阻弗遺棄雁行魚貫聫汾沄放圍隊疎漸進
密麌麌之盛過沮漆大宛青總金僕姑或羣或友燕悉
　率肩疲腕怠獲他他廣原奔迸猶餘多物亦命也戒盡
　殛取之無厭理則那𫝊宣開圍任逸避長林豐草悠然
　逝索倫笑我喣嫗仁搢紳詡我祝網義詡我笑我兩弗
　居蓄養外囿斯深意
　　　九月朔日作(庚辰/)
　秋季惟朔旦塞圍第一塲千山斂雲氣萬樹絢晴光迥
　巘鴻絧合深溪魚貫長咸賔逮囘部(入覲之都爾伯特/親王䇿凌烏巴什)
　(等向曾豫觀塞圍其囬部酋長霍集斯伯克霍什克伯/克等以賜爵留居京邸並屬櫜鞬從□則自今歲始云)
　執役有名王(舊扎薩克王公台吉等率所/部䝉古隨圍執役歲以為常)柔逺繩
先切詰戎寓意良寧當懈幾務獵罷閲封章
　　　行圍二首
　天府神臯百獸甡細莎灌木静無塵最欣悉率升大阜
　底籍要遮事斥闉割胾炙鮮猶古俗炊金饌玉直癡人
　舊藩新部衆同樂獨者惟斯染翰頻
　千二百人各職司率先扎薩恐淹期(衆扎薩克每日於/五更時領衆前徃)
　(撤圍圍將合即親至獵塲率先/馳射以均勞逸不令踰時乆待)尊為元后親為父威實
何須恩實宜峻坂有時亦馳下神鎗無故不空施從來
柔逺兹常厪武定遐懐益慎兹
　　雪獵十韻(九月十/七日)
塞雲低靉靅朔雪灑雰霏萬嶂增嚴氣千林纈索輝月
同光不濕風似定還飛壓帽輕於絮堆衣幻作璣藩王
羣扈蹕漠嶺早張圍誰肯氊裘著都欣玉䇿揮襯蹄致
馬疾刷羽益雕威搜穴虎呈迹炙鮮鹿薦肥彌漫迷澗
户飄瞥嫿林扉乞相寒江上一蓑披得歸
　　木蘭行圍即事襍詠八首(辛巳/)
將謂秋深栢陗寒新紅濃緑尚興安賡詩自有諸學士
執役方來衆可汗
魚麗雁字謼縝紛習獵由來寓習軍敢謂拓邊還定武
周書垂訓此尊聞
抨矢彎弧忘臂病(今秋頗覺/臂畧痛)亦因乗興亦先身都爾(平/聲)
伯特烏梁海况有新來觀化人
黄幕高張面翠崚筵開灑馬錦雲騰呼韓上夀尋常事
漢史嗤他太艷稱
氊廬雖是不懐居宜月宜風便有餘適暇挑燈惟著句
勝前嵗此治軍書
丹楓翠栢金官繢山色溪聲大塊文寓意由來不留意
閙中無礙静中欣
崇山尚自行泥淖今嵗秋霖盛絶殊陡憶楊橋歌瓠子
即今歸舊有成無
粗觀大意過秋山詩稿將盈篇幅間何必多今從杜語
非關藏拙實偷閒
　　雨獵(七月廿/六日)　(壬午/)
塞山清曉雲如油須臾雨羃千峯頭獵騎已放奚事止
看城早駐藍旗斿(凡行圍以大黄纛為中權以白紅二/旗居左右翼之中兩翼前各以一藍)
(旗分隊馳進至二藍旗/俱會駐看城則囬合矣)櫜鞬䇿馬便親往衝煙冒霧尋
清逰灑空時霏時却息巖枝澗葉翻銀流干二百卒宿
精練鴻絧尚致野獸稠弓漸無礙燥手濡無礙柔一發
中其麌再發斃其麀四十八旗夙習見哈薩厄魯心服
　尤中朝或有諳古者謂當罷獵學文侯既不受譽毁寧
　受詰武身先意所留一之為甚亦弗再𫝊宣明雨當停
　蒐
　　　甸獵(乙酉/)
　甸獵非山獵平原草未黄入崖斯小試便路例成常(始/入)
　(圍塲駐行營次日方佈大圍以路便/簡百餘騎小獵平甸年來率成常例)驚雉蔽空起(崖口/内野)
　(雉較往/嵗尢多)呼鷹逐影颺蘭中初獲鹿飛騎進
仙莊(是日祗獲一鹿以初獵所/得遣侍衛馳至山莊恭進)
　　　雨獵
　圍佈秋山落驟霖罷之轉厪失人心文侯彼其(去/聲)不同
　道扎薩今誠有共欽馬選上閑馳濘坂鹿飛一箭斃深
　林(冐雨獵騎不免迷失山谷故圍/中鹿少祗見二鹿各一箭斃之)文臣鵠立和門候凉
　雨猶當濕弗禁
　　　大學士尹繼善隨圍因請詩走筆成什調之(丙戌/)
　乆置馳生耳後風(過五旬後雖每嵗行圍然不/似向年御飛騎下峻阪矣)偶然蘭
　阪驟雲驄雖抛射鵠五年閲(向喜射鵠幾暇常集侍衛/等試射中的恒十之八九)
(自壬午以後因臂病不能如志弗為者/五年於兹而馬射則仍緞送如常也)原屢中(去/聲)麚片
刻中(廿四日圍中發矢連斃五鹿廿五日復殪其三尹/繼善見之驚為神異因命其射一疲卧之鹿則第)
(三箭始著鹿身轉/蹷起帶箭而去)祗以賤良衆屬目笑稱馬步一張弓
(緑營不嫺馳騁馬弓之力率减於步弓遂有以馬步一/張弓誇於衆者若我滿州則馬射更為得力故其弓較)
(步弓尤强尹繼善乆莅外/任習聞緑營語因戲及之)隨圍老翰催成什譎諫相如
同不同
　　行圍二首一韻前章即景後章即事
高秋塞景入精微按轡行吟契静機水似客彈山陽曲
山如僧著水田衣霜前紅葉纔方染暖後緑隂猶覺肥
應接何妨畧無暇畫屏匼匝四隣圍
千騎周環一徑微嶤峯標處識僧機(峯名向賦夷齊/松即在峯下)控
弦總是無前士提馬偏宜短後衣弋逈賓鴻常墮落炙
生祁鹿正鮮肥藩屏逺近同傾仰王制難循不合圍
　　雪獵(丁亥/)
靈山有靈騐圍展雪來隨帶日飛冰片不雲佈野陂拂
林重燦蕊著鹿總成麋(鹿皮無白章惟麋獨有興安/有鹿而無麋迤南始間有)馳
射原無礙便宜更是詩
　　射熊行
虞人來報熊咆林佽飛親率崇椒尋倐眒羣逐出叢樾
一箭要害洞中(去/聲)深馥焉肆地目精散封駞有力馱難
任復報翠微出其子駐馬掩搏觀勇士須臾子路入檻籠
手羆足麢寧虛揣畜之虎圈暫貸生平原不射非所擬
　　雨獵(戊子/)
大幹以北氣愈寒仲秋之杪例落雪今歲暄暖所罕逢
山雲作雨殊清絶圍衆已佈難中止縱送何妨衝雨獵
馬馳草坂偃濕莖鹿出林岡帶飛葉千二百騎益鳬藻
漸石霑裳非所説和門鵠立候儒冠布帳烹茶樂應别
　　獵(己丑/)
萬嶺烟開紫翠光行圍詩興亦因償丹楓白樺皆堪詠
日暖霜遲未覺凉峻坂疾馳不復作前禽連中固如常
匣封飛逓軍營奏駐馬批裁務妥詳(合圍後已䇿騎至/山巔適經畧大學)
(士𫝊恒奏函由六百里逓到即於馬上□□批答並𫝊/諭指授機宜以期妥速集事旋至獵塲射鹿連有所殪)
(仍無愆/晷刻也)
　　雪獵(庚寅/)
雪獵非如雨馳驅興越豪不虞箭羽濕偏喜獸蹤邅(雪/鋪)
(白色獸蹤/益顯見)馬習手中轡鷹翻臂上絛詩情在何處鏤出
玉峯高
　　雪(九月十/一日)
塞雲羃嶺漸霏微遂作六花彌谷飛一例玉驄馳磬控
為(去/聲)他撒就滿山圍(佈圍今謂/之撒圍)
配藜合沓亂飛浮鏤莽雕林致最幽却是粘衣盡乾雪
底須止獵學文侯
迷離不辨濳林獸突出還教倒應弦所獲今朝多白鹿
寧煩祥瑞詡文篇
拈毫詠素我原閒創景多欣值此間凍凝(去/聲)岡巒應作
滑𫝊宣明日罷圍還(尚餘塔里雅圖一圍因念雪積山/間入夜必凍獵騎蹴滑非宜遂傳)
(諭罷圍即於十二/日出哨駐張三營)
　　射生手(壬辰/)
　　國語及䝉古語皆謂之黙爾根選善馳能命中者
　　為之圍中射中獸則命若輩隨蹤獲取
射生手射生手諸部人中無不有掄其精者侍兩傍御
弧中(去/聲)獸隨獲取射生手數近百挾弓抨矢舒雙翼百
人中必有一中(去聲/後同)中則都稱射生得千二百騎圍如
輪驅來悉率宴一人百射那能必百中弗中羣憮中羣
頌詰戎示度以已先奚啻十目之所觀一節亦識為君
難
　　行圍偶詠(癸巳/)
飛騎藍旗谷嚮宣(撒圍時兩翼俱以藍旗為首毎翼數/騎擁纛飛馳謂之跑烏圖哩將至看)
(城喧呼瑪喇/哈則圍合矣)彌縫兩翼拱中權待暄以出笑兹日視地
而馳慙昔年時亦擇肥能命中無非示衆弗忘前細思
頗合為君道不息自强曰體乾
　　罷圍(甲午/)
屢曽雪獵喜為詩卷宻放彌各有時適以萬林攢霰落
遂教千騎免圍披未能親罷魏文慙(去/聲)也覺吾衰宣聖
思䇿馬還營慰心處迤南應雨麥田滋
　　雨獵(八月廿/一日)　(丙申/)
曰雨誠逢雨山靈不爽靈(是日駐海/喇堪山前)忽霏一天白却隠
萬峯青圍撒難中止(佈圍俗謂/之撒圍)馬馳隨宻零擇肥仍命
中(去/聲)少習業猶寧
　　題苹鹿玉韘(己亥/)
白露為霜苹野披肌肥色澤樂伊尼(梵各鹿/曰伊尼)合圍命中
兹重舉(木蘭秋獮詰戎惠遠之意存焉兹既過二/十七月依例行之弗以長年圖逸罷圍也)出哨
尋幽乆不為(哨鹿必趁天未曉鹿方鳴之時歴險尋幽/而後得雖國家習勞舊制意    聖母每)
(以厪念故乆不為矣/今重思之不覺㴘然)弓矢既調資佽手畫圖堪勝祗𫝊
皮設如發羽方省度慎弗失之鍳在兹
　　雨獵(八月二十/二日辛丑)
詰旦遥山早撒圍山雲忽挾紬絲霏擬如親往𫝊罷獵
却是千人已濕衣(是日出營時即微雨而撒圍者率於/寅刻即前往由遥山徐徐而進以待)
(然人皆備而具而往遂於雨中行獵䝉/古供獵者千二百人云千者舉成數耳)
農人霑體還途足獵騎衝烟亦冐雲各有所司計衣食
　誰能一例免辛勤
　見説山靈果是靈洗山雨為衆人經(是日經海喇汗山/此處山神靈異凡)
　(人衆經過必有雨試之/屢騐俗謂之洗山云)倐㸔萬瀑全拖白何礙千峰暫
　斂青
　孟氏名言衆共之從來雨獵每勤斯(向過此屢有/雨獵之作)軟弓
　仍可家風試(往年騎射俱挽强自臂病後弓力大減今/年逾七十雖軟弓仍可命中蓋國俗向有)
　(軟弓長箭快馬輕/刀之語為長技云)中鹿其長何足竒
　　　雪獵(八月二/十七日)
　雪獵全勝雨況經習馬鞍獸蹤現莫隠山逕凍㣲乾罄
　控隨心穏復陶被體寒須臾紅日朗玉失萬峰攅
　　　雜詠
　辛酉木蘭從獵者晨星一二見
康熙逮今辛丑四十載一二晨星靡孑遺
　入獵乗輿避曉涼(向年木蘭行圍即於清晨策馬近年/以春秋漸增曉涼乗輿至等城上圍)
　(則仍控馳/如前也)調閑軟步試平岡無須重讀相如諫鄭重而
　今自合當
新舊諸藩逮百旗(從獵䝉古王公内扎薩克四十九旗/又喀爾喀四部及四衛拉特并青海)
(等部落各扎薩克不下百餘旗我朝/中外一家之盛實史冊所未見云)底應甌脱外觀之
或為子輩或孫輩親我老人左右隨
癸亥學談䝉古語囘畨唐古遞通多(余自乾隆八年習/䝉古語二十五年)
(平回部習囘語四十一年平金川習畨語四十五年因/班禪來謁並習唐古忒語皆以學而能也而不學者光)
(隂玩愒吾未/如之何矣)笑他玩日愒時者自畫無成奈汝何
　　殪虎行(壬寅/)
秋獮額勒蘓那西(額勒蘓䝉古語謂沙西/那謂岡是日圍埸地名)麌□之羣紛
其多肩墮腕疲獲已夥又報虎負崇山阿隔谷擇勝駐
馬視佽飛健士週遮羅眈眈猛獸不能出翻陟峭壁沿
嵯峨刺矛發矢不能到於菟意謂逃生過虎神鎗合此
際用向壁命中無時何墮崖衆進獸已斃頺然横陳荒
草陂二子竄入攅石窟搜穴易殪祗頃俄魏明不忍寧
謂此除惡務盡語豈訛
　　戴衢亨獲麅即賜之因成是什並令和韻
圍合山原飛走充儒臣扈蹕詠車攻拈毫倚馬本多秀
入帳執禽乃獨雄(九月朔日阿□格究圍場於等城待/圍時圍中逸出一□修撰載衢亨執)
(之以獻因/即賜之)獵騎訝㸔非等類文班喜語共和融狀元端
是讓前輩(丙申年木蘭行圍時大學士于敏中於行帳/中獲一鹿以獻有獻禽署閭部之句于敏中)
(乾隆丁巳/修撰也)大鹿小麅獲則同
　
　
　
　
　
　
　
　
　
　
　
欽定熱河志卷四十七
欽定四庫全書
欽定熱河志卷四十八
　圍場四
　哨鹿
　　哨鹿以秋分前後為期鹿性於秋前牝牡各為羣
　　中秋後則牝分羣而求牡也哨鹿擇林壑深幽獸
　　羣總萃之所至期
上於昧爽前出營旌門外燎火以俟隨從侍衛以次而
　　留從者不過數十騎皆屏息單行不聞聲響既至
　　其所各戴鹿首為導其哨以木為之隨機達變低
　　昂應聲鹿即隨至
上每親發神鎗殪之伏讀
御製前後哨鹿賦研精物理義藴賅備可以騐氣機可
　　以通道妙非蠡管可能窺也既竣事回
　行營或即其地
啟蹕焉
　御製賦
　　　哨鹿賦(有序/)　(己巳/)
　　　賦者古詩之流詩以言志其有不能盡言之志則
　　　賦可以申之我
皇祖昔喜哨鹿朕沖齡隨侍習聞其事年來乃親試為之
　　　嘉其有合於聖經顧古人無賦之者故不愧無文
　　　其辭曰
　伊白露宵中之候正伊尼孶尾之時生不息焉洪鈞運
　而難測物雖蠢也氣機至而咸知故三序(春夏/冬)則牝牡
　各從其類(謂牝隨牝羣/牡逐牡侣)惟中(去/聲)秋斯牝牡各嫓其妃(謂/牝)
　(各分羣/而匹牡)强有力者不惟挾兩而累十弱無能者或乏獨
　匹以相隨或依林而命侣或據嶺而分畿或悍害而傲
　衆或謹守而自持或豪敓而攘彼或竊取以私其萬態
　紛其莫窮一以音而宣之於是虞人善因聲以察情爰
　體情以斆聲喜金風之颯爽値玉宇之晶明霜重而不
　言其冷露濃而那覺其零陵嶮㠊而如登祍席冐䝉茸
而不異户庭慮吾遊之晏起虞原獸之怠鳴(鹿迨晨則/懶鳴哨亦)
(不進故哨鹿者恒/於未曙前即往)夙戒僕而奚從欣戴月而披星舎彼
寛衣宜兹短服荷長哨於左肩(以木為哨鹿之/具呦呦以鳴)出象首
於右簏(象鹿之首人戴/之則鹿不疑)躐嶒陟嵕沿谿寄谷攀蘿兮豈
辭胼手履石兮何妨馗足蓋以暢兹心神詎惟饕其口
腹於焉蹵乎崔嵬軼彼嵾嵳上干丹楓之巘下視白雲
之隈上風餮切之避忘陽林晃耀則紆迴就叢薄之蔽
翳反獺裘而毰毸衆條理焉畢會乃得傑雄之争匹者
呦踉蹌而徐來角八乂兮嶷嶷耳雙聳兮濕濕挺强項
兮莫攖矗靈鼻兮善䶋始赫侣兮自閑乃妬異兮矜急
既漎漎兮疾赴復□□兮少戢蓋屢試兮絶猜遂鋭志
兮直入爾其動林無形匪風有響適其將至撇爾懼往
奮角思觸瀏睨争長則在夫能哨者善達變以隨機比
用中而執兩或激其怒兮使進或示以弱兮令放惟察
情之喜怒乃應聲而低仰蓋用心於既專斯通靈而不
爽既然矣無動無慮不徐不遽驀黶合之前陳陡應叱
而少住屛營收息量卑揣髙傍斗窺星(鎗上施星斗/所以審高低)度
分以毫審度發機馥焉中膏命處擇肥登于大庖若夫
多疑旁剔既進中止膽劣心狷狐猜狼視未交戰而長
跳敺叢樾而如駛則亦比之窮㓂之莫追又何必焚林
而盡取哉蓋嘗研精哨鹿之理而知五徳焉取一以新
匪二以頻仁也逆者斃之去者寘之義也爰登簠簋爰嘏
福履禮也招之即至獲之即遂智也呼哨以進射宿凛
訓信也如是者蓋有合於聖人之洪道而又豈潘岳耽
盤流遁之所誡相如子虚上林之所嘲也哉
　　後哨鹿賦(癸酉/)
或問哨鹿之時之法之義蓋已藴賅前賦矣若夫冐凛
冽之霜晨衝䝉翳之林薄踐岞㠋之巉峰涉沮洳之幽
壑十哨未必一來十來未必一獲獲乃心忻失斯興索
多見其勞鮮聞其樂則何不張堂堂之圍按徐徐之度
收籍籍之富免皇皇之謔而故為是寒征而曉作者何
哉曰吁是何言耶是何言耶見土障葛燈而嗤為己過
　者非忘其先也耶逸則淫而勞則思季氏之婦猶聞之
　固可弛其惕乾耶或曰惕乾者蓋不若是矣意者慎大
　寶居法宫屏九御接三公劭農政熈天工豈謂當即鹿
　於隍中耶曰子知其一未知其二坐吾語汝賦以見兹
　若夫高談堯舜深處廟廊文恬武嬉内弱外强孰不喜
　夫逸體而庸詎知其頺綱也哉且也身歴其難者告之
　以人之難而知而不知人之餒者方謂何不食肉糜也
　是以神區天闢後法
先垂詰戎習衆謹度節時圍以示正哨以出竒得之艱者
　趣斯永躬其勞者樂亦隨蓋理境之當窮可絜短而深
　思也於是秋木蕭辰塞猶凄所宵風定兮林静曉月上
　兮山阻儦儦者妬羣俟俟者擕侣遵彼􁭳􁭳之蹊如或
　殷殷而佇吹長哨以通情似應聲而答語去亦弗追來
　亦弗拒則有强者捍捩弱者趦趄猜者飄瞥怯者踟躇
　慷慨者恲性昬瞀者糢糊雖人情之萬態亦奚有以異
　諸縁輳物來獲一勝百其來也亦惟去之是慮其獲也
夫何失之足惜去與來固難期之儻然失與獲亦無定
之屢易吾因以參如幻於現前愛景光而為適也爾其
問夜宵衣據鞍䇿馬萬帳燈明七萃聲寡是則始出營
而覽離竒晃耀之狀也若夫炬影漸逺夜色猶暝峯嶺
纔分林樹未形乍如夢遊玉樓十二仙人京乃其曉蟾
初吐或半或圓隔葉㶑露度水翻瀾又如虹橋可攝徑
欲造廣寒髙山出雲雲去山在變幻頃刻步移觀改則
何異夫黄山之海赤烏扶桑霧歛氛開玫瑰靺鞈熊熊
回回又奚數其初陽之臺于焉入深樾凌崇巒宻容單
騎疎見線天千年落葉鱗祴谷填色作黄金風吹不翻
臭如沉水履若罽氊㣶徊乎静真乎忽訝夫身入布地
之園而伊尼之羣方且左右前後與人周旋失兮獲兮
勞兮樂兮率已相忘於無何有之禪矣問者茫然不知
所謂懡㦬跼蹐唯唯而退
御製詩
　　哨鹿(丁夘/)
呦鹿鳴深秋虞人哨致之格物有會心祇縁聲應隨
哨鹿古未聞差如鶴雉媒深澗一聲鳴麌麌争長來
曉起登崇山山下止頓所萬燈如列星秋池浸天宇
即鹿以類招偶一試其技鹿來固欣然鹿去亦可喜
　　哨鹿(己巳/)
曉蟾駐魄碧光流哨鹿時惟八月秋䆳谷試呼來得得
虞人真解學呦呦耽盤媒翳嗤剛挂閒放綸竿任釣舟
朱鳥旋升開曉色塞中隨意作清遊
　　哨鹿十韻(壬申/)
凌曉出帷城羽林簇隊行歴登千嶂迥俯視萬燈明宿
處踪將逺虞人技各呈扈隨留次第(哨鹿之法貴減從/無聲故隨從之人)
(以次/而留)翳伏展長聲纔辨林分色俄聞鹿荅鳴最嫌心卞
急要在氣和平强弱微窺勢去來仍體情從禽非浪漫
付物有權衡連獲何須詡偶空亦豈怦豪遊真絶勝一
覽衆嵐清
　　哨鹿(己卯/)
　白露雖已過(二三十年前鹿鳴以白露前後為候今率/以秋分前後為候蓋    天道自南而北)
　(氣漸暄/暖云)氣暄鹿鳴遲
天道自南北一端此可譬山莊過中秋應候呦聲試哨必
　有定所松巖特佳地(札克丹鄂佛洛漢語即松巖也蓋/宜哨之處亦不多得松巖其一也)
　披星出御營霜坂䟦輕騎一暢尋樂懐一寓習勞意
　習勞以身先與衆無不同仄徑步屴崱短衣披䝉茸叢
　薄影白月絶壁下陗風低語學銜枚鋭進擬襲攻回頭
　語額駙去歳追賊蹤(去歳固倫額駙塞卜騰班珠爾隨/將軍兆惠追噶爾咱忒賊人恩克)
　(圖至庫隴奎地方以力戰受傷命回京兹隨/哨鹿天甫黎明正同襲賊之候馬上詢及之)誠不負教
　養讀書曾深宫
　深宫寧不逸塞野有㡳好繩
武貴弗忘是中有要道晏起在所戒冐冷天將曉減從四
　五人攀陟窮峯㟽八义忽作聲餮切羊腸繞一鎗立斃
　之今日機縁巧
　縁巧匪恒逢未勞實鮮味(圓中馳逐之鹿其肉勞而無/味鎗斃者乃新鮮味佳也)
　取佳進
慈寧髙擎馳飛騎所餘命剥割野食頒衆暨人擅屠坦工
　斤斧髖髀試芒刃固不缺是謂善乗勢陡然憶西師㨗
　音尚待至
　　　哨鹿六韻
　聯步披蔥蒨(人皆單行/以防作響)隨聲(鹿聲/也)入翠㣲巴顔真富地
　(巴顔木墩者富岡之謂也傳聞是名/皇祖一日獲十二鹿於此故錫)岱爾正争妃(䝉古/謂牡)
　(鹿為岱爾其來/也為争其妃也)命處端星的(鳥鎗之尾有星首有斗/所以審的命中者也)屏
　營發火機横陳成振落跳去那騰飛玉馬欣然返明駝
　載以歸南山豐大特較此遜祥輝
　行營
　　　乾隆二十年定
　駐蹕大營内方外圓度地從二十丈六尺横十七丈四
　　　尺建黄幔城外加網城結繩為之黄色貫之以網
　　　髙六尺濶八尺凡百六十有六距幔城東西南各
　　　十八丈北十五丈設連帳百七十有五為内城啟
　　　旌門三門各建纛東鑲黄西正黄南正白各一(纛/以)
　　(緞為之鑲黄鑲白鑲藍以紅縁鑲紅以白縁正黄/正白正藍不加縁皆正幅銷金雲龍縿徑四尺八)
　　(寸斿徑五寸杆長/一丈四尺五寸)周建内城旗四十有一(旗以黄/緞為之)
　　(紅縁斜幅銷金雲龍縿徑二尺二寸斿徑/三尺三寸斜幅罒尺杆長六尺七寸朱旄)宿衛帳
　　九距網城十有二丈為外城設連帳二百五十有
　　四啟旌門四門各建纛東鑲白西鑲紅南正藍鑲
　　藍浹日逓建之北正紅周建外城旗六十東北鑲
　　黄西北正黄東南正白西南正紅各十有五(旗縿/徑三)
　　(尺斿徑三尺餘/如内城旗之制)宿衛帳四外城東旁設内閣六部
　　都察院提督等衙門官帳或東靣地狹則設外城
　　南距外城六十丈周設警蹕帳四十各建䕶軍旗
　　一東北鑲白西北鑲紅東南正藍西南鑲藍各十
　　(旗以緞為之俱斜幅不施繪繡縿徑一尺六寸斿/徑一尺七寸斜徑二尺三寸杆長五尺五寸朱旄)
　　(惟正紅/旗黒旄)重門拱衛星廬環布黄幔城正中
御幄在焉幄髙二丈徑三丈四寸上為穹葢以攢竹杆
　　百六十分搘之牆髙五尺六寸門前後各髙四尺
　　六寸濶二尺三寸幄正中設
　御座髙一尺六寸五分縱三尺九寸五分横五尺七寸
　　　五分幄内左右懸佩刀櫜鞬鳥鎗各一庭左右各
　　　設圓幄一髙九尺五寸徑一丈五尺牆髙四尺五
　　　寸座後長幄髙七尺六寸縱一丈二尺横八尺直
　　　樑横棟簷左右垂髙五尺四方啟門後達帳殿横
　　　列三楹髙一丈一尺縱一丈三尺横三丈額曰四
　　　宜居東西室皆啟忩更後為圓幄三幔城外左右
　　　連帳茶膳儲偫各庀其事
　停蹕頓營外設黄幔城門南向如大營内城之制黄幔
　　　城中設圓幄一縱横各一丈六尺墻髙四尺門髙
　　　三尺七寸濶二尺三寸前後左右共設帳房八架
　　　凡㸔城之制與頓營同
聖祖御製詩
　　　賦得帳殿鬱崔嵬(四集/)
　茂林葉未黄賔雁始成行後隊分山岀前旌越嶺揚鹿
　鳴秋草盛人喜菊花香日暮帷宫近風髙暑氣藏
　　　其二
　清露知時轉纎雲却暑回豫遊臨石磴雜踏過河隈潭
　靜魚吹沫林踈鹿印苔秋成良可賦為此共徘徊
　御製詩
　　　御行營作(乙丑/)
　行宫行盡御行營蒼莽秋原駐蹕清獨據地中巍廣殿
　忍從天上落曾城馬尋坡草羣連絆人覓氊廬各認旌
　依舊巡邊前歳景吟髭饒得幾多莖
　　　行營(丁卯/)
　峻嶺天城野甸寛幔廬帳殿鬱龍蟠千軍牧圉如星拱
　萬幕旌旂入畵㸔行漏逺過計里鼓挈壺傑𥪡相風竿
　省方脩武欽
先制創守還思孰易難
　　　氊廬
　不陋非奢慶有那移行惟藉一封駝年華就裏常如舊
　詩思於中强半多金鴨篆紋垂燄穂紙忩月影裊烟蘿
每叅性理消清暇即境還同安樂窩
　　行營(己巳/)
曠甸御行營蘭臯秋氣清細旃中建殿連網外為城部
署明分張(去聲各部皆有行/帳大書以别之)私廬各認旌讙譁禁逸度
歡樂驗輿情野水人人汲青山靣靣迎年來兹室裏爾
許好詩成
入幕今猶昨搴簾樹與山牛車來晩市(例許䝉古互市/率驅牛車以來)
鈴索謹宵闗(前鋒營掌卞路之事以鈴/繫索為界人不得私越)水號羊腸曲峰
凝螺黛彎雪鷹金捍臂蒼犬玉重環雲澹秋情迥天空
塞景閒古來稱大漠此日是仙寰
　　氊廬(辛未/)
張拂常稱便止遷隨所如天臨萬象濶山入一牕虚罷
獵支牀憇成詩就燭書泉明先得句吾亦愛吾廬
　　御行營(壬申/)
蒐狩恰宜秋行營廣甸留荅陽方審靣計日又從頭萬
帳星辰拱九重規制侔習勞兼示度匪為宴安謀
　　　氊廬
　懷居何必尚金鋪息體凝神愜所須一室四隅常不改
　開忩日日㸔山殊
　　　御行營六韻(甲戍/)
　崖巍帳殿鬱蘭坡星拱周邅萬幕羅豈限幅員分内外
　亦陳斥堠不譙呵繹思厥度期無斁到處其居慶有那
　視膳
寢門欣一例勅幾午夜協中和掃除扎薩咸惟謹(䝉古四/十九旗)
　(各有扎薩/克領其衆)警蹕金吾底用多長白吉林佳氣繞敢忘
天作烈文歌
　　　氊廬叠舊作韻(乙亥/)
　磧坂連韁􁖙者那輕馱拂室過明駝芋寧且喜三間足
　結搆剛消半刻多向野堦惟事剪艾倚巖忩得號延蘿
　年來飽識其中味雁塞龍沙風月窩
　　　行檠疊舊作韻
　豈無山月映松枝愛此熒熒氊室宜汲古時懷照若彼
　勑㡬宵每慎於兹惜隂常自評今昔喻法還因悟即離
　江硯宣毫當偶靜玊蟲綴處發新思
　　　氊廬(丁丑/)
　居安青嶂入選勝白雲平不漏原勝(平/聲)瓦匪雕那藉甍
　蒼林禦風峭綠野坐霜清逐日張還拂於何著繫情
　　　駐行營(戊寅/)
　今年獵場向迤東崖口外即行營駐曉涼羣已換旃冠
　背指離宫猶驛路輕驄得得進圍界漸逺村莊多野趣
　四十八家率獵騎櫜鞬供役咸來赴牛牟駞􁖙滿谷中
　乳餅馬湩隨意酤厄魯驚歎有如是伊犂較此難言富
　山莊㡬日陪宴賞宫室衣冠非所諭古來北部輕南朝
　今日歸新原勝故我聞此語心為怡延美孰非
祖烈貽共搢紳士議兵革與介胄士談書詩以水投石昔
　所譬枘鑿弗入其奚疑習勞繩
武益懃懇一家中外綿丕基
　　　御行營(癸未/)
武帳詰戎師朝家典制垂方圓天地撰(凡行營外圍以/列帳兩層其象)
(圓内設以黄布/幔城其象方)髙廣棟梁規風雨以時蔽今明逐日移
紙忩舒卷榻復此待吟詩
　　御行營(乙酉/)
萬幕拱黄城千山繞御營朝家脩武備藩部輸(去/聲)衷誠
逺向郊蕪色靜聞牧馬聲氊廬亦棐几復覺引吟情
　　氊廬(丁亥/)
茨階茅土漫相譽張拂程途任所如南北東西一行幄
秋冬春夏四宜居底須防漏偏稱瓦適可消閒便展書
拱䕶亦多單布帳斯之未覺獨安予
　　氊廬即景(己丑/)
收圍坐毳室四宇布山雲日御須臾掩雨絲颯㳫棼筑
琴增峽響錦繡隐峯紋恰閱京中報優霑益慰欣(京兆/奏京)
(城八月二十日自午時起宻雨徹夜二十一日復自辰/至亥細雨綿匀通計入土五寸餘菜蕎等極為霑潤)
　扈從守衛官兵
　　凡
駕幸木蘭嚮導大臣俱由
御前
　乾清門隨往率嚮導官兵等掌除道清軌度地建營
　　之事
欽𣲖前鋒䕶軍統領率領營總三員隨扈
御用輜重叅領二員䕶軍十五人司輜重叅領三員䕶
　　軍二十四人領三旗纛叅領一員䕶軍八人建幔
　　城叅領八員䕶軍八十人頓營幔城叅領二員䕶
　　軍三十人司䝉古卡倫叅領二員䕶軍二十人卡
　　倫叅領四員䕶軍一百人守宿衛帳叅領十九員
　　䕶軍百九十人司警蹕帳房叅領八員䕶軍百四
　　人後䕶叅領二員䕶軍二十人司市叅領二員䕶
　　軍八人司刈草叅領一員䕶軍十五人三旗虎鎗
　　營總領各二員虎鎗長七人副長九人虎鎗兵百
　　六十人學習虎鎗四十人凡
大駕行圍皆從各司其事
　䝉古隨圍王公等
　　凡内扎薩克四十九旗王貝勒貝子公台吉塔布
　　囊分三班
御前行走
　乾清門行走之王公台吉額駙等分二班閑散行走
　　之額駙分三班喀爾喀四部及青海之王公台吉
　　分四班皆隨圍木蘭其未分班之厄魯特王公等
　　聽其詣木蘭請
安喀爾喀四部未岀痘王公等以莫爾根十人隨圍由
　　定邊左副將軍酌派舊例各王公等令於波羅河
　　屯祗候迎
駕比年各䝉古瞻覲情切於喀喇河屯恭迎
聖駕隨至熱河恭祝
萬夀又乾隆十九年都爾伯特部來歸三十六年土爾
　　扈特部來歸各三公等每年分班於熱河朝覲後
　　亦令隨圍木蘭與舊扎薩克等
　䝉古佈圍兵丁
　　喀爾沁翁牛特共一千人敖漢五十人巴林克什
　　克騰共一百人科爾沁一百人合一千二百五十
　　人凡圍場佈圍皆用之又喀喇沁隨圍鎗手十二
　　人打鹿鎗手四十人哈瑪爾三十人喀喇沁翁牛
　　特土黙特嚮導一百人長鎗手一百六十人察哈
　　爾厄魯特共派巴爾呼八十人總管二員皆以供
　　圍場之役
　䝉古進宴
　　凡
行圍木蘭䝉古卓索圖昭烏逹二盟長(喀喇沁土黙特/二部盟所曰卓)
　　(索圖翁牛特敖漢奈曼巴林克什克騰阿嚕/科爾沁喀爾喀扎嚕特八部盟所曰昭烏逹)例進
御宴舊凡公宴家宴數次
皇上命合為一次以示體䘏設䝉古包六座白駱駝十
　　八鞍馬十八驏馬百六十二牛十八羊一百六十
　　二酒八十一罈倉品二十七席布庫(國語相/撲也)二十
　　人什榜(䝉古/樂名)九十人騎生駒二十人生駒無定數
　　呈技馬二百五十匹先期
行在理藩院奏
聞䝉古諸部王公職名請
派一人進爵届期武備院恭設所進䝉古包帳房於
行營門外列駝馬牛羊於道左
駕至理藩院官引䝉古王公台吉等跪迎
駕升帳殿寶座理藩院官引帳殿内應坐之䝉古王公
　　等入列左右坐餘分坐兩旁䝉古包
上進茶諸王公等興行一叩禮次
賜諸王公茶復叩飲畢坐
上進膳所司恭捧
御爵進爵者接爵恭進
御座前退復位跪一叩衆皆跪叩進爵者興復詣
御座前接爵退所司承
㫖賜進爵者酒進爵者跪飲畢復叩首興復原坐處次
賜䝉古王公台吉等食侍衛等分逓酒各以次徧綽爾
　　齊(䝉古謂胡/笳奏曲人)人及什榜人以次入侑
上進膳畢獻茶陳相撲之戯次觀䝉古王公子弟騎生
　　駒宴畢
上還行營諸王公台吉跪送如儀
御製詩
　　塞宴四事(庚辰/)
　　　詐馬
　　詐馬為䝉古舊俗今漢語俗所謂跑等者也然元
　　人所云詐馬實咱馬之誤䝉古語謂掌食之人為
　　咱馬盖呈馬戯之後則治筵以賜食耳所云只孫
　　乃馬之毛色即今䝉古語所謂積蘇者是亦屬魚
　　魯兹扎薩克於進宴時擇名馬數百列二十里外
　　結束鬉尾去覊韉馳用㓜童皆取其輕㨗致逺以
　　鎗聲為節逓施傳響則衆騎齊騁驫䮅山谷騰躍
　　爭先不踰晷刻而達掄其先至者三十六騎優賚
　　有差所以柔逺人講武事也
名王詐馬存遺風獻筵備陳表敬恭廿里以外列駿驄
置郵傳命聽發蹤宣教施銃星火紅連聲逓令頃刻通
砰磕萬雷忽落空翩若驚鴻逸若龍雲屯飇歘倒吕洪
旁唐閃霍復舂容振林駭谷躪□嵏平沙草軟淨壒塳
駃騠束尾綰其鬉輕方致速騎以童㨗足獨岀傑且䧺
選三十六惟良駥按第行賞務從豐只孫古俗想像中
和樂還因寓詰戎
　　　什榜
　　什榜䝉古樂名用以侑食今俗所謂十番或因此
　　楊萬里詩有全番長笛横腰鼓一曲春風岀塞聲
　　之句盖樂曲名番本塞外語而傳譌耳其器則笳
　　管箏琶絃阮火不思之類將進酒輙於筵前鞠􁆨
　　奏之鼓喉而歌龢羅赴節有太古之遺音焉
平原擇向圓幕張酪酥乳酒湘黄羊名王捧觴起上夀
較漢公卿禮數詳渾撥四火不思曲長朔管如鞭吹鳴
羽發徴氣内運叩角動商響外披初奏君馬黄大海之
水不可量(曲首/句)繼作善哉行無貳無虞式糓友朋誰云
朔漠無古樂絶勝鄭衛為新聲我惟中外一家用聮上
下情亦不侈談有虞氏四裔之樂舞於庭
　　　相撲
　　相撲之戯䝉古所最重筵宴時必陳之國朝亦以
　　是練習健士謂之布庫䝉古語謂之布克脫㡌短
　　褠兩兩相角以搏踤仆地決勝負勝者勞以巵酒
　　厄魯特則袒裼而撲雖蹶不釋必控首屈肩至地
　　乃為勝彼嘉其壯賜之羊臛則拱臂探掬顧盻呿
　　吞聲若飲歠其舊俗如此因以示惠云
健兒揎袖短後衣席前相撲呈雄嬉捭拖拗拉矜扲掑
跮踱踞蹋蹍且䠑乗間伺怠出以竒恧然躓蹶力不支
勝者賜酒跽飲之别有厄魯均新附其撲法乃異舊部
露身赤脚惟著袴撇捩􁔜踔空拳赴失計忽仆伏地據
騰跳翻作康王跨兩肩著地頭倒豎方得謂之決勝負
勝者揚揚意實歡負者反求㣲靦顔宣傳典屬呼來前
上方肥羊出厨盤長胾碩臛如舉山匕箸不設俾恣餐
誰識不足君所言快哉大嚼真壯觀豈對屠門空望懸
跪振雙臂攫且摶右哆左噏直下咽倐似長鯨吸百川
意氣自若殊昂軒均令染指果腹便小哉食肥張齊賢
是蓋衛拉舊俗傳示恩獎勇一試旃食罷命前面詢焉
弗兹食者閱十年(據云凖噶爾自喇嘛達爾扎搆釁以/來日就凋敝不得如此飽啖者十年)
(於兹/矣)
　　　教駣
　　教駣攻駒周禮雖載然後世僅知攻駒而不能教
　　駣䝉古則熟習其灋謂之騎額爾敏達駻馬三嵗
　　以上曰達駻額爾敏則未施鞍勒者也每嵗扎薩
　　克於所部驅生馬多羣至宴所散逸原野諸王公
　　子弟雄傑者執長竿馳縶之加以覊鞴始則怒騁
　　駴趯或豨突人立嘶齧靁殷馭者騰趠而上控掣
　　自如須㬰調良率得名馬
二嵗為駒不勝鞍三嵗為駣始堪教夏官廋人早失傳
未若朔漠存古調扎薩獻宴必備觀分羣别色陳平原
氊廬賜食較擈罷按轡一覽同名藩名藩子弟皆吉服
上馬執竿好結束(馭生馬者必馳騎逐之襭衣綰帶持/尋丈竿繋革絙其上以為控縶俗名)
(套馬/竿)敺來萬錦歘披前光采陸離紛奪目薄言駉者有
驈皇騂騏駠駱駰􁭹黄縶之維之取傑驁絏絆未及先
跳梁齕草飲水本天性鞿鞚乍拘自覺病驚軼狂擲詎
能無處之以暇堪力勝牽來蹀躞人争騎驀跨那待覊
馽施擢足軒立忽落地翻身騰騗㨗於飛盡態極變不
可狀駻突雄驅若飜浪毛龍逸虎旋就馴人有餘閒據
馬上馳驟寧供耳目娛駃騠騄耳中掄諸憑閲考牧悟
至理不教而成事所無
　　於巴雅爾鄂爾衮溝䝉古王公等進宴即席得句
　　巴雅爾者䝉古語謂喜鄂爾衮則寛也昨嵗於此
　　地接將軍阿桂攻克勒烏圍紅旗㨗至因此以名
　　之(丙申/)
嵗嵗寛溝備宴同(每嵗䝉古王公等備宴率於此鄂/爾衮溝以其地寛敞可詐馬也)嘉
名増錫識成功仍看列就九駝白(宴前例進九白駝為/䝉古最尊重嘉貢雖)
(不収喜其/徵瑞也)那忘飛來一騎紅將士凱旋多扈蹕(金川成/功將士)
(阿桂留京辦事豐昇額係御前大臣海蘭察奎林和隆/武福康安普爾普皆御前侍衛餘亦乾清門侍衛居多)
(因其久著勞績概命在家休息數月直/至八月初始赴山莊今皆扈從行圍)藩屛威仰問從
戎(䝉古王公見豐昇額等輙問畨地險峻形勢及將/士超越直上攻碉奪隘殱賊情形聞者莫不驚服)筵
前次第陳四事(塞宴四事為詐馬□榜相/撲教駣向曽有詩詠之)太古王庭溯
舊風
　宴賚䝉古
　　凡隨圍䝉古王公等在圍場隨時宴賚無定制
上行圍畢出哨後第一程(東道於張三營西/道於阿穆呼朗圖)
賜䝉古王公以下及兵丁等食因以次
頒賞其
賞賚之典乾隆十二年定親王郡王賞上用蟒緞一疋
　　大緞二疋彭緞二疋貝勒貝子公賞官用蟒緞一
　　疋大緞一疋官用緞二疋額駙賞官用蟒緞一疋
　　官用緞二疋扎薩克台吉塔布囊等賞官用蟒緞
　　一疋官用緞一疋兵丁等各賞白金布疋有差
頒賜既徧遣歸諸部落
御製詩
　　停蹕(癸巳/)
停蹕齊爾伯庫嶺野甸霜華如玉艷湏㬰東壁吐陽烏
滄滄涼涼寒始瞰待圍武帳憇僕從聚衆晨餐觀健啗
推牛大享固無藉厨人齊和聊親勘鹽梅指示頗得宜
舊藩新部胥飡饜(自行營度嶺甫七里即停蹕傳饍因/賜扈從近臣及隨圍䝉古王公并入)
(覲之土爾扈特等朝飡以羮膾雜烹作/飯饔人調味親為指授劑和俾皆饜飫)射生炙肥成往
事(向每於圍中射得肥鹿即燃松枝炙食並親割以賜/扈行近御諸臣及扎薩克王公等今不行此者四五)
(年/矣)邇年弗為斯補欠聯情示惠有權宜欲普霑無向隅
憾飢寒戚而飽暖怡因之率可人情騐然兹小試實則
易艱哉安得寰宇萬民同此被優贍
　
欽定熱河志卷四十八
欽定四庫全書
欽定熱河志卷四十九
　疆域一
　　熱河全境舊設五㕔中曰熱河㕔西南曰喀喇河
　　屯㕔西北曰四旂㕔東曰八溝㕔又東曰塔子溝
　　㕔後析八溝㕔北境為烏蘭哈逹㕔析塔子溝㕔
　　東境為三座塔㕔是為七㕔其所轄則四旂㕔專
　　轄左翼察哈爾八溝塔子溝烏蘭哈逹三座塔諸
　　㕔兼轄内札薩克蒙古諸部各有分地
聖朝休飬生息百數十餘年人民殷乂物産充盈我
皇上每嵗秋狩經臨被潤澤而大豐羙閭閻櫛比原隰
　　沃衍學校既興郡邑斯建陞熱河㕔為承徳府餘
　　㕔改一州五縣屬焉府治本境如直𨽻州制塞上
　　神臯蔚為都會兹叙疆域首承徳府次灤平縣次
　　豐寜縣以境内
　行宫為
廵御時駐蹕所故列平泉州前如各省府屬以縣先州
　　也次平泉州以境眎他屬較廣也次赤峯以平泉
　　析置也次建昌次朝陽以去府較遠也每屬村莊
　　分系四境著其方位道里其以山水名者互見山
　　水門繪全圖一府州縣圖七各系以説便省覽云
　　志疆域第六

　　承徳府全圖説
　　承徳府屬全境當古北口潘家口喜峯口外舊熱
　　河道所轄熱河七㕔地東西相距一千二百六十
　　里南北境廣袤不一以平泉州赤峰縣統計相距
　　八百十里自府治東至奉天錦州府錦縣邉門界
　　七百五十里西至口北道屬獨石口㕔界四百五
　　十里南至順天府遵化州界一百五十里北至圍
　　塲界二百十八里東南至永平府臨榆縣界五百
　　八十里西南至順天府宻雲縣北之古北口界一
　　百九十里東北至錦州府廣寜縣邉門界一千十
　　五里西北至口北道屬多倫諾爾㕔界五百六十
　　里統州一曰平泉縣五曰灤平曰豐寜曰赤峰曰
　　建昌曰朝陽規其形勢則府境居中灤平豐寜拱
　　其右平泉赤峰建昌朝陽環其左水源山脈来自
　　西北由圍塲入境東趨南下分道縈絡圖内畧為
　　標目以著其勝至古今同異援据考證則詳後建
　　置沿革山水諸門云餘圖倣此

　　承徳府圖説
　　承徳府舊熱河㕔境也東南東北俱界平泉州西
　　南界灤平縣西北界豐寜縣南界遵化州及永平
　　府遷安縣邉外地北界豐寜縣熱河上承固都爾
　　呼河茅溝河賽音河三水合而南流入灤河熱河
　　西境為
　避暑山莊東北境釣魚臺黄土坎北境張三營並建
　行宫伊遜河從府西北境圍場入南行入豐寜縣界
　　又西南經灤平縣界入灤河東流入府西南境至
　山莊南北會熱河東南行又西會前白柴桞諸河東
　　會老牛河東南流至門子哨入遷安縣界山則磬
　　錘羅漢天橋五指之秀拱于東風雲廣仁之勝環
　　于西僧冠峯青松鳯凰諸嶺屏于南獅子嶺大黒
　　山枕于北流峙鉅觀咸歸襟帯至于營哨星羅屯
　　聚鱗次一州五縣左右拱翼披圖攬勝可得其㮣
　　焉

　　灤平縣圖説
　　灤平縣舊喀喇河屯㕔境也在承徳府西南隅東
　　界府北界豐寜縣南界古北口西界獨石口縣治
　　倚東隅當灤河北土泉上腴拱翼
　山莊密於咫尺嵗當
廵輅經行出古北口首蒞兹邑自縣治以及巴克什營
　　兩間房常山峪王家營
　行宫相望山則雙塔山葦峪嶺常山峪青石梁駝峯
　　星龕岩偏嶺十八盤嶺尤擅形勢水則灤河經流
　　東北興州伊遜諸河入焉潮河白河環帯西南而
　　湯河則會入白河餘若清水河及大柴峪馮家峪
　　諸河發源縣之西南隅並著圖内承徳府各屬惟
　　府境與灤平不渉蒙古旂地而灤平西南接内地
　　邉牆屬古北口獨石口汎兼轄為較殊他州縣云

　　豐寜縣圖説
　　豐寜縣舊四旂㕔境也在承徳府西北隅東界府
　　南界灤平縣西界獨石口北界圍塲察哈爾鑲白
　　旂舊治土城子今為縣治當全境南於東西為中
　　正藍旂治黄姑屯即波羅河屯居東鑲黄旂治大
　　閣兒居西正白旗治郭家屯居北四旗壤界錯出
　　山則鑲白旗屬之元寳山赫山白雲山五峯山正
　　藍旗屬之筆架峯􁫧瓏峯雲光洞苔山平頂山鑲
　　黄旗屬之塔山湯山白雲洞十八盤嶺正白旗屬
　　之喇嘛山大對山半壁山為尤著水則灤河從縣
　　境西北隅圍埸入鑲黄旗北境東南流經正白旗
　　境小灤河北来會而南行入鑲白旗境南流入灤
　　平縣界其東則伊瑪圖川從縣境東北隅圍場入
　　鑲白旗北境南流入正白旗境又南流入灤平縣
　　界又東則伊遜河從縣境東北隅承徳府境南入
　　鑲白旗北境南流入正白旗境會伊瑪圖川又南
　　流入灤平縣界又東則固都爾呼河亦從縣境東
　　北隅承徳府境入廂白旗北境南流仍入承徳府
　　界西則舍利塔拉川從正白旗西境發源東南流
　　入鑲白旗境又南入灤平縣界又西則潮河湯河
　　於鑲黄旗境發源南流入灤平縣界至鑲藍旗境
　　之中闗什巴爾台波羅河屯鑲白旗境之濟爾哈
　　朗圖阿穆呼朗圖並建
　行宫謹按次方位約會于圖

　　平泉州圖説
　　平泉州舊八溝㕔境也西界承徳府東界建昌縣
　　東北界朝陽縣州北境為喀喇沁右翼地喀喇沁
　　札薩克公旗地在右翼中州治瀑河之源環焉北
　　則猴山東則獅山映碧山又東則鳯凰嶺東南則
　　瑙瓈山南則象山紅山又南則老姥山冷嶺其最
　　著也老河發源于州北境喀喇沁屬之霍爾霍克
　　山合諸水東北流納林崑都楞河東流會入焉又
　　東會烏魯蘇台河東北流入朝陽縣界州北羣山
　　合沓而和爾博勒津山崑都楞喀喇山哈喇蘇台
　　山為尤著南境接永平府遷安縣邉外地又南與
　　喜峯口接圖中不繪邉墻專以本境界址為限例
　　也

　　赤峯縣圖説
　　赤峯縣舊烏蘭哈逹㕔境也東界建昌縣南界平
　　泉州西界圍埸北界烏珠穆秦克什克騰諸旗地
　　縣全境為翁牛特右翼地其北境之翁牛特左翼
　　旗巴林旗務均𨽻縣轄赤峯縣因紅山得名山在
　　縣治東他如北境大松山南境遮蓋山其較著者
　　水則金英河發源圍埸從西境入會錫爾哈錫伯
　　卓索諸河東流出縣境入建昌縣界會於老河老
　　河上流從平泉州東北隅入縣之東南隅折而東
　　行入建昌縣界均析會於圖自縣治至翁牛特右
　　翼駐處一百二十里北至左翼駐處一百八十里
　　又北至巴林旗北境五百里府屬疆域迤北境斯
　　其最遼濶矣

　　建昌縣圖説
　　建昌縣舊塔子溝㕔境也在承徳府東南隅東界
　　朝陽縣南界臨榆遷安縣西界平泉州北界烏珠
　　穆秦旗地縣屬南境為喀喇沁左翼地北境為敖
　　漢旗地中界平泉州地南北若相望然縣治當喀
　　喇沁左翼中偏北境大凌河三源並發會而東流
　　入朝陽縣界青龍河當南境之西流入遷安縣蒐
　　濟河當南境之東流入寜遠縣山則月華瑞雲之
　　屬最著而布古圖之為白狼山大凌河之為白狼
　　水尤可援今以辨古即見以徴聞北境則老河會
　　金英東流而玉瀑名泉仰邀
天藻品題地靈增勝敖漢管兵務旗務王子介居老河
　　南北岸其貝子則析居東境巴奚里河南不分左
　　右翼統曰敖漢旗云

　　朝陽縣圖説
　　朝陽縣舊三座塔㕔境也在承徳府西北隅東接
　　九闗臺門界錦州府義州諸境西界平泉州南界
　　建昌縣北界科爾沁縣屬東北境為土黙特左翼
　　地西北境為土黙特右翼地又北境為奈曼旗地
　　又東北境兼轄喀爾喀庫倫兩旗地水則大凌河
　　經流其南金英河會入老河經流其北圖爾根河
　　南北二水同名均入大凌河凡諸河發源之山暨
　　槐栢雲蒙著名諸山咸列圖内而鳳凰山之為古
　　龍山尤足與龍城狼水諸遺蹟相發明並彚列之
　　為建置沿革山水諸門考證之縁起焉
　
　
　
　
欽定熱河志卷四十九
欽定四庫全書
欽定熱河志卷五十
　疆域二
　承徳府(即熱/河㕔)
　　乾隆四十三年陞熱河㕔為承徳府即㕔境為府
　　境如直𨽻州制東西相距一百三十三里南北相
　　距自尖帽山至中闗二百十八里北踰豐寧縣境
　　一百十三里又入府境坡頼村至石片子四十里
　　實𨽻府本境共二百五十八里自府治東至楊樹
　　溝梁接平泉州界一百二十里西至廣仁嶺頂接
　　灤平縣界十三里南至尖帽山接順天府遵化州
　　界一百五十八里北至中闗接豐寧縣界六十里
　　又北至石片子接圍塲界三百二十三里(内自中/闗北至)
　　(坡頼村南一百十/三里為豐寧縣界)東南至門子哨之北接永平府
　　遷安縣界一百六十里西南至石門子接灤平縣
　　界四十里東北至東三十家子接平泉州界一百
　　四十里西北至唐三營西接豐寧縣界二百四里
　　境屬村庄詳載於後
　　河東　自府治東南至此七里熱河
　行宫之東羅漢峯磬錘峯在其北
　　紅石巒溝　在河東又東五里
　　水泉子　在紅石巒溝東北七里
　　平臺　在水泉子東五里
　　紅石巒梁　在平臺東北五里
　　偏嶺　在府治東南十三里
　　下營子　在偏嶺南稍西五里
　　野猪圈　在下營子東南六里
　　紅水溜　在野猪圈南五里
　　五指山　在紅水溜東十里
　　蔓子溝　在五指山東南十二里
　　　右承徳府東迤南境屬左哨汎管轄
　　鷹手房　在紅石巒梁東六里
　　小三岔口　在鷹手房東四里設小三岔口汛
　　澇泥窪　在小三岔口東十里
　　黄土梁　在澇泥窪東三里
　　大三岔口　在黄土梁東十二里設大三岔口汛
　　東黄土梁　在大三岔口東三里
　　應家嶂子　在東黄土梁東三里
　　二溝　在應家嶂子北五里府治東七十里設二
　　　溝汛
　　黄家嶂子　在二溝西十里
　　黒山溝　在黄家嶂子東北三里
　　䨇廟　在黒山溝東北五里
　　黒山梁　在䨇廟東北三里
　　大岔溝　在黒山梁東南十里
　　三舖坑　在大岔溝北十二里
　　大建厰溝　在三舖坑東北六里
　　栁筒子溝　在大建厰溝南二十二里
　　龎家嶂子　在栁筒子溝南八里
　　山神廟　在龎家嶂子東南十里
　　八家兒　在山神廟東北十里
　　正東溝　在八家兒東南二十里中踰老牛河東
　　　接平泉州界
　　三溝營　在正東溝西南六十里中踰老牛河
　　孤山子　在三溝營東南八里
　　四溝　在孤山子南十二里
　　南嶂子　在三溝營西南三里
　　興隆山　在南嶂子北二十里
　　唐家嶂子　在興隆山西十里
　　張家營　在唐家嶂子西八里
　　郭家嶂子　在張家營西十二里
　　三岔口　在郭家嶂子西十五里
　　喬家嶂子　在三岔口東南七里
　　　右承徳府東境屬二溝汎轄
　　五溝　在四溝西三里中踰老牛河
　　五溝山嘴　在五溝西三里
　　孤山子　在五溝山嘴西南七里
　　馬圈子　在孤山子西南八里
　　後帽盔石　在馬圈子東五里
　　前帽盔石　在後㡌盔石南十里
　　筆架山　在前帽盔石東十五里
　　六溝店　在五溝東南三里中踰老牛河
　　六溝　在六溝店西南二里府治東九十里設中
　　　六溝汛
　　閆家溝　在六溝店東八里
　　楊樹溝　在閆家溝東南十二里設楊樹溝汛
　　楊樹溝梁　在楊樹溝東五里東接平泉州界
　　後旗杆溝　在六溝店東南五里
　　前旗杆溝　在後旗杆溝南八里
　　後榆樹溝　在前旗杆溝南七里
　　前榆樹溝　在後榆樹溝南二十里
　　黒老圖店　在前榆樹溝東北二十里東接平泉
　　　州界
　　郭家嶂子　在前榆樹溝東南十二里東接平泉
　　　州界
　　白馬川　在郭家嶂子南四里東南有敵樓山
　　黄家嶂子　在白馬川南五里
　　　右承徳府最東迤南境屬中六溝汛轄
　　水泉溝　在府治西二里
　　甕泉溝　在水泉溝西北三里
　　髙廟　在甕泉溝西南一里
　　喇嘛廟　在髙廟西三里
　　廣仁嶺　在喇嘛廟西稍南四里西接灤平縣界
　　石洞子溝　在府治南八里
　　二道河　在石洞子溝東十二里
　　山神廟　在二道河南二里東南境為熱河會入
　　　灤河處
　　僧冠峯　在山神廟西三里
　　礟神廟　在山神廟西南五里南有灤河
　　一撮毛溝　在礟神廟西五里南有灤河
　　平房溝　在一撮毛溝西北五里
　　桃園　在平房溝西七里
　　　右承徳府西迤南境屬右哨汛轄
　　馮家營　在礟馬廟西南四里中踰灤河
　　黄土梁　在馮家營南三里
　　茶棚　在馮家營西一里
　　磗瓦窰　在茶棚西六里
　　三道灣　在磗瓦窰南二里
　　秋窝　在三道灣西三里
　　小栅子　在秋窝西五里
　　石門子　在小栅子西南五西接灤平縣界
　　青松嶺　在三道灣東八里
　　鷹手營　在青松嶺東南二里
　　澇窪　在鷹手營東南七里
　　新嶂子　在澇窪南八里南有前白河設新嶂子
　　　汛
　　柴河口　在新嶂子南五里中踰前白河為柴河
　　　會入前白河處
　　哈喇垓溝　在柴河口西十里
　　鞍匠屯下旗　在哈喇垓溝北十里
　　鞍匠屯上旗　在鞍匠屯下旗西七里
　　兩間房　在鞍匠屯上旗西五里
　　大店子　在兩間房南五里
　　一間房　在大店子西北十里
　　湯頭溝　在一間房南十五里
　　小白旗　在湯頭溝西五里
　　黒溝梁　在小白旗西十里
　　大股道　在小白旗西十里
　　三岔口　在大股道西十里
　　莊窠峪　在三岔口西南十五里
　　東黄土梁　在柴河口南五里
　　夾馬石　在東黄土梁西十里
　　西黄土梁　在夾馬石東南十里
　　劉家嶂子　在西黄土梁西七里
　　窟窿塘　在劉家嶂子西十五里
　　荆厰　在窟窿塘南十里
　　山神廟　在荆厰西北五里
　　板谷嶺　在山神廟南十五里西南接遵化州邉
　　　外界
　　　右承徳府南境屬下板城汛轄
　　前磚瓦窰　在青松嶺東五里
　　西大廟　在前磗瓦窰東南五里
　　西窰　在西大廟東六里
　　上板城　在西窰東五里
　　北窩舖　在上板城南五里
　　白河口　在北窩舖東南十里為前白河會入灤
　　　河處
　　四道河　在西大廟南十里中踰前白河
　　黄旗灣　在四道河西北八里
　　黄家嶂子　在黄旗灣東南十五里
　　老虎溝　在上板城東二十里中踰灤河
　　鯽魚坑　在老虎溝東八里
　　下板城　在鯽魚坑東南六里中踰老牛河在府
　　　治東南八十里設下板城汛
　　鐡虎山　在下板城西三里中踰灤河
　　桑園　在鐡虎山東南十五里
　　栁河口　在桑園東十里為栁河會入灤河處
　　楊樹林　在下板城東三里
　　李家溝　在楊樹林東三里
　　狼窩兒　在李家溝北三里
　　吳家厰　在狼窩兒東南八里
　　菩薩廟　在吳家厰東六里東接平泉州界
　　　右承徳府東境亦屬下板城汛轄
　　噶察口　在栁河口東北五里中踰灤河
　　門子哨　在噶察口東六里東接遷安縣界
　　三槐石　在門子哨南十里
　　黄花川口　在三槐石北十五里為黄花川會入
　　　灤河處
　　車河大嶂子　在栁河口西南八里
　　髙家嶂子　在車河大嶂子西十五里
　　車窩舖　在髙家嶂子西南五里
　　　右承徳府最東南境其南接遵化川潘家口邉
　　　墻界屬潘家口汛兼轄
　　蜂蜜坑　在劉家嶂子南三十五里
　　尖帽山　在蜂蜜坑東五里
　　大廟　在尖㡌山西二里
　　　右承徳府最南境其南接遵化州大安口邉墻
　　　界屬大安口汛兼轄
　　獅子溝　在府治北
　　風雲嶺　在獅子溝西北九里
　　二道河　在獅子溝東北五里
　　三道河　在二道河北五里
　　釣魚臺　在三道河東北四里有
　行宫
　　䨇峰寺　在釣魚臺東一里
　　小䨇峰寺　在䨇峰寺東三里
　　碾子溝　在小䨇峰寺北七里
　　北店子　在碾子溝東北三里
　　黄土□　在北店子西七里有
　行宫
　　石洞子　在黄土坎東北四里
　　鄂郭蘓臺　在石洞子西北五里其西北八里接
　　　豐寧縣中闗界
　　馬家營　在鄂郭蘓臺西五里
　　王家營　在馬家營西五里
　　三岔口　在鄂郭蘓臺南七里
　　蔴菰營　在三岔口南八里
　　頭塊地　在鄂郭蘓臺東三里
　　二塊地　在頭塊地東三里
　　三塊地　在二塊地東五里
　　頭溝　在三塊地南五里
　　狼崽子溝　在頭溝東七里
　　小岔溝　在狼崽子溝東北十里
　　頭道河　在小岔溝東北五里
　　湯泉溝　在頭道河北十里
　　小孤山　在湯泉溝北八里
　　大孤山　在小孤山東北三里
　　觧木匠溝　在大孤山東北六里東接平泉州界
　　　右承徳府北迤東境屬中闗汛轄
　　坡頼村　自府治北至中闗踰豐寧縣界至此一
　　　百七十三里
　　張三營　為張三營廵檢司治在坡頼村北七里有
　行宫
　　西黒溝　在張三營西三里
　　水泉溝　在西黒溝南三里
　　管家營　在張三營北八里西境有大黒山
　　唐三營　在管家營北七里府治北一百九十里
　　　設唐三營汛
　　大喀喇沁溝　在唐三營東三里
　　小喀喇沁溝　在大喀喇沁溝南五里
　　臺溝　在小喀喇沁溝東南五里
　　東楊樹溝　在唐三營東北十五里
　　西楊樹溝　在東楊樹溝西南十九里
　　馬家溝　在西楊樹溝北八里
　　松子溝　在馬家溝北一里
　　亮子溝　在松子溝北一里
　　石片子　在亮子溝東北六里北接圍塲界
　　大黒溝　在唐三營東北五里
　　小黒溝　在大黒溝北五里
　　河南營　在小黒溝東北五里
　　小栁條溝　在河南營東五里
　　孫家營　在小栁條溝東北七里
　　大栁條溝　在孫家營東北十二里
　　即墨溝　在大栁條溝東北七里
　　山西營　在即墨溝東北五里
　　羊圈溝　在山西營東北六里
　　普陀溝　在羊圈溝東北七里
　　盤道梁　在普陀溝東北五里北接圍塲界
　　　右自中闗北踰豐寧縣界為承徳府最北境屬
　　　唐三營汛轄
　　臭水坑　在府治東北八十里
　　鄭家嶂子　在臭水坑北六里
　　鷹手營　在鄭家嶂子北十二里中踰茅溝河
　　兩家兒　在鷹手營北八里
　　龎家溝　在兩家兒北四里
　　茅溝　在龎家溝東十里府治東北一百二十里
　　　設茅溝汛
　　西三十家子　在茅溝汎東二里
　　横道梁　在西三十家子南十二里
　　窰溝　在横道梁南六里
　　牛圈溝　在窰溝東北五里
　　東三十家子　在牛圈溝西北八里東有賽音河
　　穿心洞　在東三十家子南二十里
　　短鞭溝　在穿心洞東南四里
　　葫蘆溝　在短鞭溝西四里
　　兩舖坑　在西三十家子北十二里
　　楊樹溝　在兩舖坑東北八里東北接赤峯縣界
　　　右承徳府最東北境屬茅溝汛轄
　
　
　
　
　
　
　
　
　
　
　
　
　
欽定熱河志卷五十
欽定四庫全書
欽定熱河志卷五十一
　疆域三
　灤平縣(即喀喇/河屯㕔)
　　灤平縣境東西距四百四十五里南北距二百六
　　十八里自縣治東迤南至石門子接承德府界四
　　十里西至大曬樹溝接獨石口㕔界四百五里南
　　至古北口接順天府宻雲縣界一百三十八里北
　　至老千溝接豐寧縣界一百三十里西南至大柴
　　峪口接獨石口㕔界四百十里東北至金厰接承
　　徳府及豐寧縣界六十里西北至西石灰窑接豐
　　寧縣界二百七十里自縣治至熱河
　行宫四十里縣屬村庄詳載於後
　　喀喇河屯　為灤平縣治灤河經流其東北有
　行宫東北至廣仁嶺頂三十二里接承徳府界
　　樺榆溝　在縣治東南十五里
　　釣魚臺　在樺榆溝東南三里
　　大柵子　在釣魚臺東南八里
　　小樺榆溝　在大柵子東南八里
　　石門子　在小樺榆溝東南六里接承徳府界
　　　右灤平縣東迤南境
　　馮家營　在縣治北稍西五里
　　四泉莊　在馮家營西五里
　　三道灣　在四泉莊西北十五里
　　應家營　在縣治北十里
　　雙塔子　在應家營東北二里其西有雙塔山
　　大三岔口　在雙塔子東十里
　　单塔子　在大三岔口東七里伊遜河經流其西
　　　入灤河
　　小三岔口　在单塔子東十三里
　　小營子　在小三岔口西北二十里
　　金厰　在小營子東北八里
　　　右灤平縣北迤東境
　　八里莊　在縣治西八里
　　葦子峪　在八里莊西七里其西境有葦峪嶺
　　小黄土梁　在縣治西稍南十八里
　　藍旗梁　在小黄土梁西北八里
　　七間房　在小黄土梁西二十二里
　　　右灤平縣西境以上俱屬喀喇河屯汛轄
　　傅家營　在縣治南十二里
　　紅石巒　在縣治南稍西二十二里
　　王家營　在紅石巒西南六里有
　行宫
　　羊草溝　在七間房南十七里
　　靳家溝　在羊草溝南五里
　　三道梁　在靳家溝南十里
　　楊樹底　在三道梁南三里
　　蕨菜溝　在楊樹底西南五里
　　鞍子嶺　在蕨菜溝西南四里
　　常山峪　在鞍子嶺南八里有
　行宫
　　朝陽洞　在常山峪西十里
　　黄土梁　在朝陽洞南十二里
　　馬圈子　在黄土梁西南十里在縣治西南八十
　　　里設馬圈子汛
　　青石梁　在馬圈子西南三里
　　曬樹溝　在青石梁西南八里
　　　右灤平縣南境屬馬圈子汛轄
　　三間房　在曬樹溝西十里在縣治西南九十五
　　　里
　　兩間房　在三間房西南五里有
　行宫
　　一間房　在兩間房西南三里
　　侯家營　在一間房西南六里
　　古城川　在侯家營西十二里
　　狼窩　在古城川西南六里
　　西葦子峪　在狼窩西八里南接宻雲縣古北口
　　　邊墻界
　　花樓子溝　在西葦子峪西六里在縣治西南一
　　　百十八里
　　巴克什營　在花樓子溝西南十二里有
　行宫
　　山神廟　在巴克什營西六里
　　對山　在山神廟西十八里南接宻雲縣古北口
　　　邊墻界
　　北店子　在對山西二十二里在縣治西南一百
　　　里
　　猴山　在北店子西二十里
　　殷家營　在猴山西十里
　　戴家營　在殷家營西十二里
　　髙家營　在戴家營西十五里西有馮家峪馮家
　　　峪河發源其南
　　司家營　在髙家營西十里
　　涼水泉　在司家營西十五里
　　火石嶺　在涼水泉西二十二里
　　火石溝　在火石嶺西十里南接宻雲縣白馬闗
　　　邊墻界
　　　右灤平縣西南境自三間房至西葦子峪屬古
　　　北口司馬臺汛兼轄自花樓子溝至對山屬古
　　　北口潮河川汛兼轄自北店子至火石溝屬白
　　　馬闗汛兼轄
　　張博灣　在七間房西十里在縣治西六十里
　　喇嘛洞　在張博灣西十里在縣治西七十里設
　　　喇嘛洞汛
　　三岔口　在喇嘛洞西三里
　　王家溝　在三岔口西南十里
　　小城子　在王家溝西五里
　　興州　在小城子北三里興州河經流其東
　　北兩間房　在興州西北五里興州河經流其東
　　西石門子　在北兩間房西十里
　　北楊樹底　在西石門子西北八里
　　老千溝　在北楊樹底西北十二里北接豐寧縣
　　　界
　　韮菜溝　在張博灣西北十里
　　金鈎屯　在韮菜溝北十里
　　灤河沿　在金鈎屯北十里
　　斗溝　在灤河沿北二十里
　　橋頭　在韮菜溝東北十二里灤河經流其北
　　錫喇諾海　在橋頭北十四里
　　長嶺　在灤河沿東十里
　　白旗　在長嶺北五里
　　紅旗　在白旗南十里
　　星龕巖　在紅旗南五里灤河經流其北
　　喀卜齊爾　在星龕巖東北五里
　　三家兒　在喀卜齊爾北十里
　　　右灤平縣西迤北境屬喀喇洞汛轄
　　鞍匠屯　在王家營西二十里在縣治西九十里
　　　有巡檢司治
　　後偏嶺　在鞍匠屯西南十里
　　呉家柵　在後偏嶺西南八里
　　噶海溝　在呉家柵西十里
　　西釣魚臺　在噶海溝南八里
　　三岔口　在西釣魚臺西南十里
　　太平莊　在三岔口南六里
　　大店子　在太平莊西二十里在縣治西一百十
　　　里設大店子汛
　　大十八盤　在大店子西南十里
　　小十八盤　在大十八盤西南四里
　　前偏嶺　在小十八盤西十里
　　䳺鶉溝　在前偏嶺西十五里
　　項家柵　在䳺鶉溝西五里在縣治西一百二十
　　　五里
　　小白旗　在項家柵西北十里
　　三道河　在小白旗西南十五里
　　四道河　在三道河西五里
　　五道河　在四道河西六里
　　六道河　在五道河西南五里
　　七道河　在六道河西南八里
　　呼什哈　在七道河西南十里在縣治西一百五
　　　十里設呼什哈汛潮河經流其東
　　白旗　在呼什哈西四十里
　　西三岔口　在白旗西十里
　　龍潭　在西三岔口北二十里
　　孟家營　在龍潭西十里
　　　右灤平縣西境自鞍匠屯至䳺鶉溝屬大店子
　　　汛管轄自項家柵至孟家營屬呼什哈汛轄
　　東石灰窑　在孟家營西三十里在縣治西二百
　　　六十里
　　西石灰窑　在東石灰窑西十里湯河經流其東
　　碓舊溝　在西石灰窑南十里潮河經流其東
　　八道河　在七道河西五里
　　龍潭溝　在八道河西十里
　　喇叭溝　在龍潭溝西四十五里
　　湯河口　在喇叭溝西二十里
　　石門坑　在湯河口西十里
　　長哨子　在石門坑西南六里
　　石洞溝　在長哨子西南五里
　　黄石堂　在石洞溝西二十里
　　馬圈子　在黄石堂西南十里
　　鴿子堂　在馬圈子西南十五里湯河經流其東
　　寳山寺　在鴿子堂南二十里
　　鞍子嶺　在寳山寺南十里鞍子嶺河發源其南
　　　東倚白河
　　廟兒梁　在鞍子嶺西北三十里湯河經流其西
　　琉璃廟　在廟兒梁西十里
　　老公營　在琉璃廟西南十里西倚白河
　　巴普堂　在老公營西南十八里
　　大柴峪　在巴普堂西南二十里大柴峪河發源
　　　於此東流入白河有大柴峪汎
　　道溝峪　在大柴峪西十里
　　鰲魚溝　在道溝峪西南二十里
　　椵樹嶺　在鰲魚溝東十里潮河經流其西
　　大黑驢子溝　在椵樹嶺西北十里
　　七里岔　在大黑驢子溝西十五里
　　四海野　在七里岔西五里
　　幵連口　在四海野西北十里
　　交汎河　在幵連口北十里
　　五道梁　在交汎河北五里
　　轉山子　在五道梁西南十里
　　挿箭嶺　在轉山子西南十二里潮河經流其西
　　大曬樹溝　在挿箭嶺西北二十里
　　　右灤平縣最西境南接宻雲縣大柴峪口邊墻
　　　界屬大柴峪汛兼轄
　
　
　
　
　
　
　
　
欽定熱河志巻五十一
欽定四庫全書
欽定熱河志巻五十二
　疆域四
　豐寧縣(即四/旗㕔)
　　豐寧縣治在土城子為鑲白旗察哈爾地東正藍
　　旗北正白旗西鑲黄旗東西距五百二十里南北
　　距二百二十里縣治東至正藍旗荒地接承徳府
　　界二百五十里西至鑲黄旗十八盤嶺接口北道
　　屬獨石口㕔界二百七十里南至鑲白旗博羅梁
　　接灤平縣界六十里北至正白旗半壁山接圍塲
　　界一百六十里東南至正藍旗中闗接承徳府界
　　一百八十里西南至鑲黄旗大草坪梁接獨石口
　　㕔及灤平縣界二百八十里東北至正藍旗官家
　　厰接圍塲界二百八十里西北至鑲黄旗僧機圖
　　嶺接口北道屬多倫諾爾㕔界三百二十里自縣
　　治至熱河
　行宫一百八十里縣屬村莊詳載於後
　　土城子　為豐寧縣治及土城子廵檢司治
　　　縣屬鑲白旗地以土城子為中東西距九十里
　　　南北距六十八里東至北店子接正白旗界三
　　　十里西至鐡家伙梁接鑲黄旗界六十里南至
　　　波羅梁接灤平縣界六十里北至千佛寺接正
　　　白旗界八里東南至興隆莊接灤平縣界五十
　　　里西南至官兒嶺接鑲黄旗界二十里東北至
　　　北什巴爾台接圍塲界一百五十里西北至猪
　　　首營接正白旗界十五里
　　元寳山溝　在縣治東六里東南有元寳山
　　頭道營　在元寳山溝東四里
　　北店子　在頭道營東二十里東接正白旗界灤
　　　河經流其北以上為鑲白旗東境
　　周家營　在北店子東南十五里中踰灤河
　　太平莊　在周家營南二里
　　興隆莊　在太平莊南三里南接灤平縣界以上
　　　為鑲白旗東南境
　　鞍口　在縣治南十二里
　　孤房兒　在鞍口南十三里
　　哨虎營　在孤房兒南十五里
　　波羅梁　在哨虎營東南二十里設波羅梁汛南
　　　接灤平縣界以上為鑲白旗南境
　　白家營　在縣治西三里
　　門家營　在白家營西南十七里
　　新莊兒　在門家營西八里
　　安家營　在新莊兒西北十二里西即鐡家伙梁
　　　接鑲黄旗界以上為鑲白旗西境
　　沙智營　在縣治西北十里
　　猪首營　在沙智營北五里北接正白旗界以上
　　　為鑲白旗北境
　　少府營　在土城子東三十里至北店子東入正
　　　白旗界又東七十里至此復為鑲白旗境
　　和尚營　在少府營北十四里西南有五峰山
　　台吉營　在和尚營西五里
　　八檔營　在和尚營北六里西北境有白雲山
　　宰桑牛录　在八檔營北二十里伊瑪圖川經流
　　　其東
　　濟爾哈朗圖　在宰桑牛录西北五里有
　行宫
　　喇嘛柵　在宰桑牛录北十里
　　白虎溝　在喇嘛柵北十里設白虎汛
　　髙麗營　在白虎溝西北十五里
　　桞條溝　在髙麗營北十五里
　　歩歩溝　在桞條溝北十里
　　阿穆呼朗圖　在歩歩溝西五里有
　行宫
　　阿拉超爾營　在歩歩溝西北十二里
　　蘇魯克　在阿拉超爾營北十二里
　　北什巴爾台　在蘓魯克北六里北即伊瑪圖口
　　　接圍塲界伊瑪圖川從此入口南行至宰桑牛
　　　录俱伊瑪圖川經流䖏以上為鑲白旗東北境
　　　右察哈爾鑲白旗地
　　黄姑屯　為黄姑屯廵檢司治在縣治西一百二
　　　十里即波羅河屯有
　行宫　縣屬正藍旗地以黄姑屯為中東西距二百
　　　里南北距七十八里東至官家營接承徳府界
　　　八十里西至沙石堆接正白旗界一百二十里
　　　南至冷水頭接灤平縣界三十里北至坡頼村
　　　接承徳府界四十八里東南至中闗接承徳府
　　　界六十里西南至諾海營接正白旗界五十里
　　　東北至官家厰接圍塲界一百四十里西北至
　　　孫家營接鑲白旗界一百二十里
　　伊遜河溝　在黄姑屯東稍北十里東北有筆架
　　　峯
　　噶岱溝　在伊遜河溝東四十五里
　　官家營　在噶岱溝東稍北二十五里以上為正
　　　藍旗東境
　　什巴爾台　在黄姑屯東南二十里有
　行宫
　　韓麻營　在什巴爾台東南十里有韓麻營汛
　　麻花營　在韓麻營南十里
　　石洞子　在麻花營西南十里西有雲光洞
　　中闗　在麻花營南二十里有
　行宫南有固都爾呼逹巴罕又東踰固都爾呼河有
　　　興隆山玲瓏峰其南接承徳府界以上為正藍
　　　旗東南境
　　順徳溝　在黄姑屯南稍東十里
　　金厰梁　在順徳溝南稍東二十里
　　赤土梁　在黄姑屯南十里
　　冷水頭　在赤土梁南二十里以上為正藍旗南境
　　諾海營　在黄姑屯西南五里為正藍旗西南境
　　藍旗營　在黄姑屯西十二里即入正白旗頭道
　　　營界又西八里為鑲白旗少府營界又稍北五
　　　里至此復為正藍旗界
　　趙小厮溝　在藍旗營北又入鑲白旗之和尚營
　　　界至白虎溝復西共八十五里至此復為鑲藍
　　　旗界
　　沙石堆　在趙小厮溝西北二十里西接正白旗
　　　界以上為正藍旗西北境
　　苖道營　在黄姑屯西北二十二里其西有苔山
　　靠山營　在苖道營西北二十五里
　　平頂山　在靠山營西北三十里
　　通事營　在平頂山西北十里
　　尹家營　在通事營西北十里
　　烏圖厰　在尹家營西北五里
　　十間房　在烏圖厰西北十里
　　孫家營　在十間房西北十里西接鑲白旗界以
　　　上為正藍旗北稍西境
　　阿拉營　在黄姑屯北五里
　　四間房　在阿拉營北十里
　　和洛營　在四間房北二里
　　大湯頭溝　在和洛營北十里設大湯頭溝汛
　　沈家屯　在大湯頭溝北十里
　　坡頼村　在沈家屯北八里北接承徳府界伊遜
　　　河于此入境經流其東以上為正藍旗北境
　　張家營　在黄姑屯東八十里之官家營東北五
　　　里
　　韓家營　在張家營東北五里
　　喇嘛廟　在韓家營東北五里
　　荒地　在喇嘛廟東北十五里設荒地汛
　　官家厰　在荒地北三十里北接圍塲界以上為
　　　正藍旗東北境
　　　右察哈爾正藍旗地
　　郭家屯　為郭家屯巡檢司治在縣治北一百里
　　　大灤河經流其北小灤河會而東南流　縣屬
　　　正白旗地以郭家屯為中東西距一百十里南
　　　南北距一百五十二里東至沙石堆二道營接
　　　正藍旗界三十里西至沙爾呼山梁接鑲黄旗
　　　界八十里南至千佛寺接鑲白旗界九十二里
　　　北至半壁山接圍塲界六十里東南至四道營
　　　接灤平縣界一百八十七里西南至佟家柵接
　　　鑲白旗界一百三里東北至陳家溝接圍塲界
　　　二十里西北至蘓家店接鑲黄旗界六十里
　　湯頭溝門　在郭家屯東十八里
　　沙石堆二道營　在湯頭溝東十二里東接正藍
　　　旗界以上為正白旗東境
　　沙石堆三道營　在沙石堆二道營南十三里
　　大對山　在沙石堆三道營南十二里中踰灤河
　　　南有大對山
　　四道溝　在大對山南五里
　　髙家營　在四道溝南七里
　　舊郭家屯　在髙家營南五里
　　三道溝　在舊郭家屯東南十三里中踰灤河
　　馬柵子　在三道溝南十里
　　两間房　在馬柵子東三十里
　　蘓木營　在两間房東十里
　　頭道營　在蘓木營東十里入鑲白旗少府營界
　　　又東八里至此復為正白旗界
　　二道營　在頭道營南八里中踰伊瑪圖川
　　三道營　在二道營南五里
　　四道營　在三道營南十二里
　　喀卜齊爾　在四道營西稍南十里中踰伊瑪圖
　　　川南接灤平縣界以上為正白旗東南境
　　山神廟　在郭家屯南三十里
　　頭道營　在山神廟南三十里
　　二道營　在頭道營南十里
　　藍家營　在二道營南十里
　　千佛寺　在藍家營南十二里南接鑲白旗界以
　　　上為正白旗南境
　　大廟上　在郭家屯西南三十里西北有黒山
　　燕子窩　在大廟上西十里
　　荷包溝　在大廟上西南二十里
　　張小懐營　在荷包溝南三里
　　官兒營　在張小懐營西稍北三十里
　　佟家柵　在官兒營南二十里南接鑲白旗界以
　　　上為正白旗西南境
　　趙家營　在郭家屯西四十里
　　王家舖　在趙家營西十里
　　花家營　在王家舖西二十里
　　線匠營　在花家營南二十里
　　沙爾呼山梁　在花家營西十里西接鑲黄旗界
　　　以上為正白旗西境
　　𤓰地　在郭家屯西北三十里
　　摩訶兒溝　在𤓰地西北十里中踰大灤河
　　二道河　在摩訶兒溝西北十里中踰大灤河
　　蘓家店　在二道河北十里中踰大灤河西北接
　　　鑲黄旗界以上為正白旗西北境
　　郭家屯營房　在郭家屯北五里東有喇嘛山設
　　　郭家屯汛
　　熱水溝　在郭家屯營房北十五里亦名魚梁子
　　湯山　在熱水溝西北二十里中踰小灤河
　　窟窿山　在湯山北十里
　　半壁山　在熱水溝北四十里北接圍塲界小灤
　　　河從此入境以上為正白旗北境
　　陳家溝　在郭家屯東北三十里東北接圍塲界
　　　為正白旗東境
　　　右察哈爾正白旗地
　　大閣兒　為大閣兒廵檢司治在縣治西一百二
　　　十里　縣屬鑲黄旗地以大閣兒為中東西距
　　　二百十里南北距三百三十里東至鐡家伙梁
　　　接鑲白旗界八十里西至十八盤嶺接獨石口
　　　㕔界一百三十里南至崗子上接灤平縣界一
　　　百二十里北至僧機圖嶺接多倫諾爾㕔界二
　　　百十里東南至官兒領接鑲白旗界一百三十
　　　五里西南至大草坪梁接獨石口㕔及灤平縣
　　　界八十里東北至沙爾呼山梁接正白旗界八
　　　十里西北至伊克嶺接獨石口㕔界一百二十
　　　里
　　四道河　在大閣兒東八里
　　蘓公廟　在四道河東十七里
　　長閣兒　在蘓公廟東五里
　　古房兒　在長閣兒東十里
　　姜家營　在古房兒東十里
　　吳家營　在姜家營東十里東即鐡家伙梁接鑲
　　　白旗界以上為鑲黄旗東境
　　龍潭溝　在大閣兒東稍南五十里中踰潮河
　　塔爾黄旗　在龍潭溝南十里
　　鑲黄旗營　在塔爾黄旗東二十里
　　頭道營　在鑲黄旗營東十八里
　　木匠營　在頭道營東稍北十四里
　　石人溝　在頭道營東稍南八里
　　山神廟　在石人溝東稍北十五里東即官兒嶺
　　　接鑲白旗界以上為鑲黄旗東南境
　　窄林兒　在塔爾黄旗南二十里中踰潮河
　　富兒營　在窄林兒西南五里
　　八間房　在窄林兒南五里
　　小遼東　在八間房南二十里
　　崗子上　在小遼西南十里南接灤平縣界以上
　　　為鑲黄旗南稍東境
　　新營子　在大閣兒西稍南二十里
　　燕子窩　在大閣兒西南二十里
　　林家營　在燕子窩西南二十里
　　和尚舖　在林家營西二十五里
　　湯上　在林家營西南二十里西北有湯山下有
　　　温泉其西二十五里為平西梁接獨石口㕔界
　　大草坪梁　在湯上南二十里中踰湯河西南接
　　　獨石口㕔及灤平縣界以上為鑲黄旗西南境
　　撒袋溝　在大閣兒西十五里
　　五道營　在撒袋溝西四十里
　　十七道溝　在五道營西三十里
　　鄧家柵　在十七道溝西二十里
　　十八盤嶺　在鄧家柵西二十五里西踰湯河西
　　　接獨石口㕔界以上為鑲黄旗西境
　　白塔兒　在大閣兒北十二里
　　六間房　在白塔兒北十八里
　　四間房　在六間房西北二十里
　　喇嘛山　在四間房西北十里
　　巴顔哈逹　在喇嘛山北七十里
　　四岔口　在巴顔哈逹西北二十里設四岔口汛
　　小嶺子　在喇嘛山西北三十里
　　伊克嶺　在小嶺子西北四十里西北接獨石口
　　　㕔界以上為鑲黄旗西北境
　　洞兒上　在六間房北十五里
　　城根營　在洞兒上北二十五里
　　上黄旗　在城根營北十里設上黄旗汛
　　劉家營　在上黄旗汛稍西復北十里
　　石遼天溝　在劉營北四十里
　　千溝門　在石遼天溝北三十里中踰韮菜梁灤
　　　河
　　驘子溝　在千溝門北三十里
　　僧機圖　在驘子溝北二十里中踰灤河設僧機
　　　圖汛其北十里為僧機圖嶺接多倫諾爾㕔界
　　　以上為鑲黄旗北境
　　大黒山　在上黄旗汛東北十里東接正白旗界
　　天財梁　在僧機圖汛東稍南四十里東接正白
　　　旗界以上為鑲黄旗東北境
　　　右察哈爾鑲黄旗地
　
　
　
　
　
　
　
欽定熱河志巻五十二
欽定四庫全書
欽定熱河志巻五十三
　疆域五
　平泉州(即八/溝㕔)
　　平泉州境東西相距五百四十里南北相距四百
　　九十里自州治東至列山梁接建昌縣屬喀喇沁
　　左翼界八十里又東迤北至喀喇沁境之擔杖溝
　　梁接朝陽縣屬土黙特右翼界三百里西至西楊
　　樹溝梁接承徳府本境界六十五里又西迤北至
　　喀喇沁境茅溝七家接承徳府本境界二百四十
　　里南至氷窖接永平府遷安縣界一百三十里北
　　至杜栗子溝梁接赤峯縣界三百六十里自州治
　　北至喀喇沁右翼界七十里又西北至右翼駐處
　　四百五十里自州治西至熱河
　行宫一百八十里州屬村庄詳載於後
　　八溝　為平泉州治西為八溝街
　　七家　在八溝街東五里西有猴山
　　八家　在七家東北十五里
　　多和溝　在八家東南三十里中經獅山
　　小多和溝　在多和溝東南十里東有瑙黎山
　　鋼乂㡌　在小多和溝東二十里
　　楊樹溝　在鋼乂㡌南六十里西有鳯皇嶺東接
　　　建昌縣界
　　　右平泉州東境
　　老嶂子　在州治西一里
　　二道河　在老嶂子西八里南有象山
　　三道河　在二道河西十里
　　七溝　在三道河西二十里在州治西五十里設
　　　七溝汎
　　塘房溝　在七溝西十五里
　　東六溝　在塘房溝五里
　　西楊樹溝　在東六溝西五里東有老姥山西接
　　　承徳府界
　　　右平泉州西境
　　南嶺　在州治南二里西有紅山嶺即南嶺支峯
　　瀑河沿　在南嶺南五里東有瀑河
　　南五十家子　在瀑河沿南五里
　　會州城　在南五十家子南五里在州治南二十
　　　里
　　黄土梁　在會州城南六里
　　雅圖溝　在州治南三十里設雅圖溝汛
　　小子溝　在雅圖溝東北五里
　　佟家嶂子　在小子溝南三里
　　大吉口　在佟家嶂子南十五里
　　煖泉　在州治南七十里設煖泉汛
　　冷嶺　在煖泉南十里
　　龍鬚門　在州治南一百十里設龍鬚門汎
　　寛城　在龍鬚門東南十五里在州治南一百二
　　　十餘里南接遷安縣邊外地直喜峰口
　　老姥山　在州治西南三十里
　　梭子溝　在老姥山西二十五里
　　獅子溝　在梭子溝西南二十里
　　聶門子　在獅子溝西南三十里
　　黨壩　在聶門子西南五十里
　　前楊樹溝　在老姥山西南四十里
　　後楊樹溝　在前楊樹溝西二十里
　　黒山口　在後楊樹溝西南五十里
　　鉛洞子　在黒山口東南四十五里
　　南水泉　在鉛洞子東四十里
　　荒地　在南水泉東五十里
　　轉河町　在荒地東南四十里
　　湯頭溝　在轉河町南三十里
　　三道溝　在湯頭溝西南五十里
　　波羅樹　在州治東南一百設波羅樹汛
　　馬家嶂子　在波羅樹西十里
　　金沙溝　在馬家嶂子西十里
　　倪家嶂子　在金沙溝南十五里
　　金家嶂子　在倪家嶂子東五里
　　尖山　在金家嶂子東南四十里
　　郭家嶂子　在尖山東南四十里
　　閆家嶂子　在郭家嶂子東南三里
　　石羊石虎溝　在閆家嶂子東南十里
　　努勒河　在寛城南四十里
　　藥王廟　在努勒河西四十里
　　氷窖　在煖泉南六十里
　　三岔口　在氷窖西南三十里
　　七步坑　在三岔口西南五十里
　　滿家嶂子　在七步坑西二十里
　　紀家嶂子　在滿家嶂子西五里
　　石佛兒　在紀家嶂子西二十里
　　清河口　在州治西南一百二十里地傍清河南
　　　接遷安縣界
　　　右平泉州南境
　　列山梁　在州治東北七十里喀喇沁右翼旗地
　　　東接建昌縣屬喀喇沁左翼界
　　楊樹溝　在列山梁西南二十里
　　宻雲溝　在楊樹溝西南二十里
　　櫻桃溝　在宻雲溝東南四十里東接建昌縣屬
　　　喀喇沁左翼界
　　牛录河　在州治東北二百二十里南接建昌縣
　　　屬喀喇沁左翼界
　　鍚喇陀羅海　在牛录河東二十里
　　夜不收　在鍚喇陀羅海東三十里
　　中闗營　在夜不收東四十里
　　卧佛寺　在中闗營西三十里
　　公營子　在卧佛寺東六十里
　　長格爾　在公營子東二十里東接朝陽縣屬土
　　　黙特右翼界
　　甘珠爾　在長格爾北五十里
　　雙洞子　在甘珠爾北二十里
　　朱勒格　在雙洞子西北八十里
　　駕馬台　在勒格西北五十里
　　平房兒　在駕馬台北二十里以上州治東北境
　　甘珠爾蘇黙　在平房兒西北八十里
　　喇嘛廟　在甘珠爾蘇黙西五里
　　二道營　在喇嘛廟西北三十里北接赤峰縣屬
　　　翁牛特右翼界
　　新地　在二道營西五十里
　　小烏珠穆沁　在新地西二十里
　　大□子　在小烏珠穆沁西北十五里
　　横道子　在大□子南十二里以上州治北境
　　黙沁達巴罕　在横道子西南一百二十里
　　茅溝七家　在黙沁達巴罕西南四十里西接承
　　徳府界
　　廟兒溝　在茅溝七家北四十里
　　磴上　在廟兒溝西南十二里
　　茅溝(一名玳/瑁溝)在磴上北六十里茅溝河發源於此
　　磴厰溝　在玳瑁溝東北六十里
　　綽諾溝　在磴厰溝東北二十里
　　木匠營　在綽諾溝東北八十里以上州治西北
　　　境
　　　右平泉州北境在喀喇沁右翼地
　　八家兒　在州治北十二里
　　卧龍岡　在八家兒北二十里
　　烏勒呼瑪梁　在卧龍岡北十里
　　北五十家子　在烏勒呼瑪梁北四十八里老河
　　　經流其東
　　黒城　在五十家子北十里
　　下八里達巴罕　在黒城北十里
　　上八里達巴罕　在下八里達巴罕北二十里
　　大金溝　在上八里達巴罕北五十里
　　巴顔托輝　在大金溝北六十里
　　喇嘛城　在巴顔托輝北五十里
　　官兒城　在喇嘛城西北三十里
　　和爾和　在北五十家子西五里
　　二道營　在和爾和西十里
　　馬圈子　在二道營南二十里
　　土洞子　在馬圈子西九十里
　　噶海溝　在土洞子西二十里
　　鄭家嶂子　在噶海溝西二十五里
　　三十家子　在八家兒北十里
　　沙陀子　在三十家子北十五里
　　什里哈溝　在沙陀子北十五里
　　齊吉克特溝　在什里哈溝北十里
　　和竒溝　在齊吉克特溝北三十里
　　察罕溝　在和竒溝北三十里
　　梅勒溝　在察罕溝西十里
　　二道河　在梅勒溝西二十五里
　　黄土梁　在二道河東北十里
　　白石溝　在黄土梁東北五里
　　茶棚　在白石溝東北五里
　　南坡五十家子　在茶棚西北十里
　　龍潭溝　在南坡五十家子西北二十里
　　大寧城　在州治東北一百八十里
　　鄂和爾　在大寧城南三十里
　　伊瑪圖　在鄂和爾西二十五里
　　孩兒梁　在伊瑪圖西二十里
　　榆樹林　在大寧城東南七十里
　　草扒子溝　在榆樹林西二十里
　　大鹿溝　在草扒子溝西六十五里
　　招寳溝　在大鹿溝西五十里
　　鷹手營　在招寳溝北二百里
　　房山溝　在鷹手營西北十里
　　松樹台　在房山溝西北十里
　　　右平泉州北境在喀喇沁札薩克公旗地
　赤峰縣(即烏蘭/哈達㕔)
　　赤峰縣境東西相距二百七十里南北相距三百
　　二十里至巴林旗北境相距共七百里自縣治東
　　至伯海接建昌縣界一百二十里西至柴伙巒子
　　接圍塲界一百五十里西北至啟布求接圍塲界
　　一百八十里南至杜栗子溝接平泉州界六十里
　　北至招蘇官地一百二十里又北至翁牛特左翼
　　巴林旗界三百八十里南至熱河
　行宫五百四十里縣屬村莊詳載於後
　　窑上　在縣治東南十五里
　　紅山嘴　在窑上東三十里舊烏蘭哈達之名㕔
　　　今赤峯之名縣皆以兹山得名
　　　右赤峯縣附近縣治地
　　沙陀子　在紅山嘴東十里
　　三家兒　在沙陀子東北二十里中踰老河
　　步步屯　在三家兒東十里有步步屯汛
　　撒水坡　在步步屯東十里
　　十大分　在撒水坡東十里
　　炮手營子　在十大分東南二十里
　　八家兒　在三家兒北二十里
　　山西營子　在八家兒東北十里
　　朝陽溝　在山西營子北二十里
　　興隆溝　在朝陽溝西北二十里
　　察罕溝　在興陽溝西北二十里　以上屬步步
　　　屯鄉
　　公家地　在十大分東南二十里中踰老河有公
　　　家地汛
　　建昌營　在公家地東十里
　　木頭溝　在公家地西南十五里
　　察罕托羅海　在木頭溝南十五里
　　五家兒　在察罕托羅海東北十里
　　東五家兒　在五家兒東十里
　　後五家兒　在東五家兒東北十里
　　八家兒　在五家兒東南二十里
　　石拉噶灰　在公家地北十五里中踰老河
　　白什圖　在石拉噶灰東北十里
　　土城子　在白什圖東南十二里
　　哈拉木頭　在土城子東北十里
　　伯海　在哈拉木頭東八里
　　和賴溝　在伯海北十里
　　博羅河屯　在和賴溝北十五里
　　一百家子　在博羅河屯西南十二里
　　潘家溝　在一百家子北二十里
　　黄姑屯　在潘家溝西十里
　　荷葉烏蘇　在黄姑屯西十二里　以上屬公家
　　　地鄉
　　　右赤峰縣東境
　　東大屯　在縣治西南二十里有東大屯汛
　　十里舗　在東大屯東二十里北至窑上十里
　　二十里舖　在十里舖南十里
　　朴家嶂子　在二十里舖東北十五里
　　三眼井　在二十里舖南十里
　　羊草溝　在三眼井南十二里
　　杜栗子溝　在羊草溝西南十五里接平泉州界
　　文登營子　在十里西八里
　　于家嶂子　在文登營子南十里
　　水泉子溝　在于家嶂子西南五里
　　海勒素溝　在水泉子溝西南八里
　　杜栗子溝大營　在海勒溝南十里
　　三家兒　在東大屯西南八里
　　後三道溝　在三家兒南八里
　　齊家溝　在後三道溝西八里
　　中三道溝　在齊家溝西十里
　　小八家兒　在中三道溝西十里
　　榆樹林　在齊家溝西十五里　以上屬東大屯
　　　鄉
　　三眼井　在縣治東南三十里有三眼井汛
　　十大分　在三眼井北十五里
　　大塔布台　在三眼井西南十五里
　　四道井　在三眼井東北十二里
　　三道井　在四道井東南十里
　　二道井　在三道井西南十里
　　頭道井　在二道井西南十里
　　新井子　在頭道井東南二十里
　　小塔布台　在三道井東南二十里
　　四楞溝　在三道井東十二里
　　塔布烏蘇　在四楞溝東北十五里　以上屬三
　　　眼井鄉
　　　右赤峰縣南界
　　洮賴圖　在縣治西九十里有洮賴圖汎
　　上固都河　在洮賴圖東十里
　　下固都河　在上固都河東十二里
　　西牛波羅　在下固都河東二十里
　　北地上　在西牛波羅東北十五里
　　西北窪子　在西牛波羅西北十五里
　　瓦盆窑子　在西北窪子西北十五里
　　四分地　在瓦盆窑子西北二十里中踰錫爾哈
　　　河
　　下塔子　在洮賴圖西十里
　　中塔子　在下塔子西十里
　　上塔子　在中塔子西十里　以上屬洮賴圖鄉
　　東地　在上塔子西南二十里
　　喇嘛柵　在東地西十里有喇嘛柵汎
　　猴兒頭溝　在喇嘛柵西南十里
　　半枝箭　在猴兒頭溝西南十五里
　　小栁條子溝　在半枝箭西北五里
　　大栁條子溝　在小栁條子溝西南五里
　　五岱圖　在喇嘛柵北二十里
　　王子坟　在喇嘛柵西北十二里
　　盔甲山　在王子坟西北二十里　以上屬喇嘛
　　　柵鄉
　　察罕溝　在下塔子北二十里
　　拜音波羅　在察罕溝西北二十里
　　翁牛府鄉　在拜音波羅西北二十里
　　柴伙巒子　在翁牛府鄉西南三十里
　　花花梢　在翁牛府鄉東北二十里中踰錫爾哈
　　　河
　　六分地　在花花梢西十五里
　　四分地　在六分地西十二里
　　拖沙子溝　在六分地北二十里
　　小河沿　在花花梢西十里
　　大河沿　在小河沿西十里
　　東昆都楞溝　在大河沿西十里
　　西溝　在東昆都楞溝西十里
　　西昆都楞溝　在西溝西十里
　　昆都楞溝門子　在東昆都楞溝北十里　以上
　　　屬翁牛府鄉
　　　右赤峰縣西界
　　公主陵　在昆都楞溝門子東北二十里中踰金
　　　英河有公主陵汛
　　昂邦溝　在公主陵東南十二里
　　巴顔和碩　在昂邦溝東北二十五里
　　恩得爾和碩　在巴顔和碩東北二十里
　　楚頭朗　在恩得爾和碩東十里
　　西水泉　在楚頭朗東十五里
　　庄頭營子　在楚頭朗東南十八里
　　哈達和碩　在庄頭營子東南三十五里
　　大廟　在公主陵西十里
　　塔巴烏蘇　在公主陵北二十里
　　東篳篥溝　在塔巴烏蘇西十二里
　　篳篥溝門子　在東篳篥溝西南十二里
　　班第王府　在篳篥溝門子西南十八里
　　啟布求　在班第王府西南十二里
　　獅子溝　在篳篥溝門子北二十里
　　榆樹林　在獅子溝西十二里　以上屬公主陵
　　　鄉
　　木頭溝　在縣治東南五十里
　　小木頭溝　在木頭溝西南三十里
　　班第營子　在木頭溝西北三十五里
　　和碩圖　在班第營子西南二十里
　　水泉子　在和碩圖西南二十里
　　興隆庄　在水泉子北四十里
　　招蘇　在興隆庄北二十里北有大松山設招蘇
　　　鄉汎
　　東官地　在招蘇東十二里
　　中官地　在招蘇西十二里
　　山嘴子　在東官地東十五里
　　上伊瑪圖　在山嘴子東三十五里有伊瑪圖山
　　下伊瑪圖　在上伊瑪圖東十五里
　　焦家營子　在下伊瑪圖東南十五里
　　五十家子　在中官地西十五里
　　紅廟子　在五十家子西十五里　以上屬招蘓
　　　鄉
　　　右赤峯縣北境
欽定熱河志巻五十三
欽定四庫全書
欽定熱河志巻五十四
　疆域六
　建昌縣(即塔子/溝㕔)
　　建昌縣境東西相距二百六十里南北相距六百
　　八十五里自縣治東至齊里齊接朝陽縣界一百
　　二十里西至列山梁接平泉州界一百十里南至
　　虎頭石接永平府遷安縣邊外地界二百六十里
　　北至三官營接平泉州界十五里(自三官營北一/百六十里為平)
　　(泉州境至牛膝/和屯復入縣界)又五十里至牛膝和屯北行入縣
　　屬漢旗界一百八十里又北至敖漢旗王府接赤
　　峯縣界一百十五里東南至養馬甸接臨榆縣界
　　三百七十五里西南至小甸子接遷安縣界二百
　　九十里東北踰平泉州境自牛膝和屯至烏蘭岡
　　嘎接朝陽縣界五百五十里西北自牛膝和屯至
　　博羅科接赤峯縣界三百五十里自縣治東南至
　　喀喇沁左翼駐處一百十里北至敖漢管兵務王
　　子駐處二百八十里又北至敖漢管旗務王子駐
　　處四百二十里自縣治西至熱河
　行宫三百六十里縣屬村莊詳載于後
　　大鹿溝　在縣治東三十里
　　大城子　在大鹿溝東四十里西有長夀山
　　齊里齊　在大城子東北三十里東北接朝陽縣
　　　界西北接平泉州界
　　鐵溝　在大城子東二十里
　　　右建昌縣東境在喀喇沁左翼地
　　五道溝　在大城子東南七十里
　　玲瓏塔　在五道溝東南十五里
　　過梁溝　在玲瓏塔東三十里
　　蠻子八家　在過梁溝東二十里東北接朝陽縣
　　　界
　　香爐山　在蠻子八家東九十里東接錦州府棃
　　　樹溝門界
　　楊樹溝　在玲瓏塔東南三十里
　　頭道灣　在楊樹溝東南三十里
　　小子營　在頭道灣東北四十里
　　簸箕兒　在頭道灣東南二十里
　　海亭　在簸箕兒東二十五里東接錦州府白石
　　　觜門界
　　十道營　在縣治東南一百十里至喀喇沁左翼
　　　駐處有巴顔濟魯克山又東至此三十里有布
　　　古圖山漢名白鹿山即古狼山(詳見/山門)
　　郭爾比　在十道營東南四十里東有瑞雲山釜
　　　山蒐濟河經流其麓
　　紗㡌厰　在郭爾比東二十里
　　楊樹灣　在紗㡌厰東二十里
　　呼魯蘇台　在楊樹灣東二十五里
　　青石嶺　在呼魯蘇台東二十五里接錦州府
　　　明水塘門界
　　馬厰　在郭爾比東南四十里
　　養馬甸　在馬厰東五十里南接臨榆縣邊外界
　　青山嶺　在十道營南七十里南接臨榆縣邊外
　　　界
　　　右建昌縣東南境在喀喇沁在翼地
　　五官營　在縣治南十里
　　喀卜齊爾　在五官營東南十五里
　　三台營　在喀卜齊爾東南六十里大凌河三源
　　　于此合流
　　平房兒　在三台營東南十里
　　孤轎子　在平房兒東二十里至喀喇沁左翼駐
　　　處又南至此四十里
　　土心塔　在孤轎子南三十里南接遷安縣邊外
　　　界大凌河源出焉
　　小蒜溝　在三台營南七十里
　　色魯肯　在小蒜溝南二十里
　　龜石嶺　在色魯肯南四十里南接遷安縣邊外
　　　界
　　奈曼營　在三台營西南二十里
　　白牛羣　在奈曼營西南二十里
　　虎頭石　在白牛羣西南二十里南接遷安縣邊
　　　外界青龍河經流其東
　　紅吉勒台　在五官營南五十里
　　茶棚　在紅吉勒台西南三十里
　　多爾登　在茶棚西南四十里
　　大甸子　在多爾登西南四十里青龍河經流其
　　　東
　　小甸子　在大甸子西南十里南接遷安縣邊外
　　　界
　　　右建昌縣南境在喀喇沁左翼旗地
　　塔子底　在縣治西二十里
　　宋家嶂子　在塔子底西十五里
　　喇嘛嶂子　在宋家嶂子西十里
　　雙廟　在喇嘛嶂子西十五里
　　北宫　在雙廟西三十里
　　南宫　在北宫南十里
　　列山梁　在北宫西二十里西接平泉州界
　　　右建昌縣西境在喀喇沁左翼旗地
　　三官營　在縣治北十五里大凌河西源出焉北
　　　接平泉州界又北行一百六十里至牛膝和屯
　　　復入縣界
　　朱勒格　在三官營西北五里
　　小城子　在朱勒格西北十里
　　熱水湯　在朱勒格東北三十里北接平泉州界
　　　右建昌縣北境在喀喇沁左翼旗地
　　牛膝和屯　自縣治北十五里之五官營北踰平
　　　泉州境一百六十里至卧佛寺界入縣境至此
　　　五十里
　　熱水湯　在牛膝和屯西北三十五里
　　穆克店　在熱水湯北二十里
　　納林格爾　在穆克店北十五里
　　博羅科　在納林格爾北一百里
　　四家兒　在牛膝和屯東二十里
　　庫爾都　在四家兒東三十里
　　多羅河屯　在穆克店東三十里
　　瑪尼罕　在多羅河屯東十五里
　　長格爾　在瑪尼罕東十五里
　　南齊爾庫　在長格爾東二十里
　　分水嶺　在南齊爾庫東南十五里
　　扣肯　在南齊爾庫東北二十五里
　　哈拉垓　在扣肯東二十里
　　劉家屯　在哈拉垓東南四十里其南五里接朝
　　　陽縣界
　　西克魯岱　在納林格爾東三十五里
　　鐵匠營　在西克魯岱東三十里
　　東克魯岱　在鐵匠營東十五里
　　台吉和洛　在東克魯岱東北二十里
　　羅里城　在台吉和洛東北六十里
　　巴奚里河　在羅里城東北五十里
　　吉勒巴溝　在巴奚里河東南三十里
　　昇金　在吉勒巴溝東南二十里
　　噶察爾　在昇金東南二十里東接朝陽縣界
　　北齊爾庫　在巴奚里河東三十里東接朝陽縣
　　　界老河經流其西北
　　馬唐營　在納林格爾東北三十里老河經流其
　　　北
　　庫克招　在馬唐營東北三十里老河經流其北
　　烘郭圖　在庫克招東北三十里
　　王子廟　在烘郭圖東北五十里
　　阿爾齊闌　在王子廟東北三十里
　　烏蘭岡嘎　在阿爾齊闌東北六十里
　　　右建昌縣最西北境在敖漢旗地
　朝陽縣(郡三座/塔㕔)
　　朝陽縣境東西相距二百六十里南北相距五百
　　三十里東至朝陽寺接錦州府松嶺子門界一百
　　三十里西至擔杖溝梁接平泉州解一百三十里
　　南至六家子接建昌縣界一百五十里北至奈林
　　稿接科爾沁界三百八十里東南至雲䝉山接連
　　昌縣界一百八十里西南至圖爾根接建昌縣界
　　一百五十里西北至三家窩接建昌縣界一百七
　　十里自縣治東北至土黙特右翼駐處五十里又
　　東北至土黙特左翼駐處一百三十里又東北至
　　喀爾喀旗駐處一百五十里東北至庫倫旗駐處
　　一百七十里自縣治西北至奈曼王駐處一百五
　　十里自縣治西南至熱河
　行宫六百四十里縣屬村莊詳載于後
　　三座塔　為朝陽縣治東有古爾班蘇巴爾罕山
　　　古爾班謂三蘇巴爾罕謂塔三座塔以此名
　　十里舖　在縣治東稍北十里
　　長坂營　在十里舖東十里
　　大碾上　在長坂營東十里又東十里為土黙特
　　　右翼駐處有大華山
　　賈家嶂子　在大碾上南十里大凌河經流其北
　　營草溝　在賈家嶂子東南二十五里
　　炒米甸　在營草溝東南二十里
　　朝陽寺　在炒米甸東南二十里東接錦州府松
　　　嶺子門界有鳳凰山山有朝陽洞即古龍山
　　　右朝陽縣東境
　　中山營　在縣治東稍南五里
　　凳子溝　在中山營東二十里
　　小木耳頭　在凳子溝東十五里
　　大木耳頭　在小木耳頭東二十里
　　舊燒鍋　在大木耳頭南二十五里
　　五十家子　在舊燒鍋東南十五里
　　二十家子　在五十家子東二十里
　　黄土坎　在二十家子東二十里
　　雲䝉山　在黄土坎南三十里
　　二道溝　在雲䝉山東南二十里
　　孟良塔　在二道溝東南十里
　　五頂山　在孟良塔東南十里
　　東姑子營　在五頂山東十五里東接錦州府新
　　　開門界
　　　右朝陽縣東南境
　　口北營　在縣治南五里
　　哨虎營　在三座塔南稍西五里
　　鷂兒營　在哨虎營西南十里
　　齊巴噶溝　在鷂兒營西南二十五里
　　寡婦營　在齊巴噶溝西南四十五里
　　羊山　在寡婦營東十五里
　　荒地　在羊山南四十五里
　　六家兒　在荒地南二十里其南十五里接建昌
　　　縣界
　　水泉子　在寡婦營西四十五里
　　牛糞洞　在水泉子西南三十五里
　　三官營　在牛糞洞西南三十里南接建昌縣界
　　　右朝陽縣南境
　　爛泥塘　在縣治西稍南三十里
　　卧佛寺　在爛泥塘西二十里
　　噶察爾　在卧佛寺西二十里
　　平房兒　在噶察爾西南二十五里
　　木頭城子　在平房兒西南二十五里
　　圖爾根　在木頭城子西三十里圖爾根河經流
　　　其地其西三十五里接建昌縣界
　　　右朝陽縣西南境
　　喀喇台吉營　在縣治西二十里
　　三家兒　在喀喇台吉營西二十里
　　波羅台溝　在三家兒西二十里
　　星格特台　在波羅台溝西三十里
　　康家屯　　在星格特台西十五里
　　擔杖溝　在康家屯西十里西接平泉州界
　　　右朝陽縣西境
　　七道營　在縣治西北十里
　　鐵匠爐　在七道營西十里
　　穿心店　在鐵匠爐西十里
　　大青溝　在穿心店西十里
　　甯家嶂子　在大青溝西二十里
　　紅吉勒逹巴　在甯家嶂子西二十里西接建昌
　　　縣界
　　　右朝陽縣西北境
　　西姑子營　在縣治北十五里
　　孤山子　在西姑子營北三十里
　　哈倫台　在孤山子西北三十里
　　駱駝溝　在哈倫台西北三十里北接建昌縣界
　　十家　在縣治北稍東十里
　　搭拉格爾　在十家子北十五里
　　西莊頭營　在搭拉格爾北二十五里
　　波羅齊　在西莊頭營北三十里
　　西烏梁蘇台　在波羅齊北二十里
　　東烏梁蘇台　在西烏梁蘇台北二十里北接建
　　　昌縣界
　　　右朝陽縣北境
　　白鷂兒營　在十家子東北十五里
　　托和多　在白鷂兒營東十五里
　　榆樹林　在托和多北五十里北接縣屬奈曼旗
　　　界
　　四角坂　在托和多東北二十里
　　䝉古營　在四角坂北二十五里
　　喇嘛寺　在䝉古營北三十里北接縣屬奈曼旗
　　　界
　　東莊頭營　在四角坂東十里東接縣屬土黙特
　　　左翼旗界
　　岡噶爾　自縣治東北五十里至土黙特右翼貝
　　　子旗又東北至此四十里東接土黙特左翼旗
　
　　窰匠屯　在土黙特右翼貝子旗東二十五里
　　古爾古台　在窰匠屯東二十五里東接縣屬土
　　　黙特左翼旗界
　　巴朗營　在土黙特右翼貝子旗南二十五里
　　　右朝陽縣東北境在土黙特右翼地
　　窰上屯　自縣治東北至土黙特左翼一百八十
　　　里又東至此四十里
　　台吉營　在窰上屯東六十里東接錦州府白土
　　　厰門界
　　丹齊喇嘛寺　在土黙特左翼貝勒旗南五十里
　　蓮花山　在丹齊喇嘛寺南四十里東接錦州府
　　　清河門界
　　馬家屯　在蓮花山西南五十里其西南十五里
　　　接土黙特右翼之古爾古台界
　　端濟山　在土黙特左翼西南四十里
　　鄂郭蘇台　在端濟山西南五十里其西南五十
　　　里接土黙特右翼之岡噶爾界
　　卧佛寺　在土黙特左翼西十五里
　　白鷂兒　在卧佛寺西二十里
　　三家兒　在白鷂兒西二十里
　　貝勒營　在三家兒西南四十里其西南六十里
　　　接土黙特右翼之東莊頭營界
　　敖保爾　在三家兒西六十里西接縣屬奈曼旗
　　　界
　　湯頭廟　在三家兒西北七十里西接縣屬奈曼
　　　旗界
　　石灰窰　在卧佛寺西北一百十里
　　岡溝　在石灰窰西北一百里
　　馬厰　在岡溝西北一百里
　　轉經兒　在石灰窰北七十里
　　二道營　在土黙特左翼七十里
　　山根　在二道營北五十里
　　大吉營　在窰上屯東北八十里自土黙特左翼
　　　東北至此四十里
　　乾河子　在大吉營東北五十里
　　達賴營　在乾河子東北六十里東接錦州府彰
　　　武臺門界
　　　右朝陽縣最東北境在土黙特左翼地
　　二里屯　在縣治北一百四十八里奈曼王駐處
　　　南二里
　　納新溝　在二里屯三十里
　　梅勒溝　在納新溝東北三十里東接本屬土黙
　　　特左翼界
　　敖保爾溝　在二里屯南三十里
　　哈什圖　在敖保爾溝東五十里其東七十里接
　　　本屬土黙特左翼旗界
　　四里得墩　在二里屯西南十五里
　　阿拉超爾溝　在四里得墩西南十五里其西七
　　　十里接敖漢旗界
　　碩羅甸子　在阿拉起爾溝南二十里其南九十
　　　里接本屬土黙特右翼界
　　烏里雅蘇台　在阿拉超爾溝北五十里
　　額黙根　在烏里雅蘇台西北一百三十里
　　崑都嶺　在額黙根西北一百五十里
　　五十家子　在崑都嶺東北八十里
　　髙立圖　在額黙根東北七十里
　　納林格爾　在髙立圖東九十里
　　石牌兒　　在納林格爾東七十里
　　　右朝陽縣最北境在奈曼旗地
　
　
　
　
　
　
　
　
　
　
　
欽定熱河志卷五十四
欽定四庫全書
欽定熱河志巻五十五
　建置沿革一
　　承徳府属全境自慕容燕都龍城始有建置可言
　　越晉以前上溯周秦雖鄰界北邊縂未入内地疆
　　域為州郡所不及若太平寰宇記引開元十道略
　　舜築栁城既荒逺不可考遼史地理志以中京大
　　定府為虞營州則不知舜分青州為營州所得者
　　遼東之地不得逾遼水以西也盖今承徳府境於
　　禹貢為冀州邊外而虞及殷周幽州之邊外也秦
　　漢而還在漁陽右北平遼西三郡邊外為諸部分
　　據北魏雖設安營二州亦與奚契丹雜居遼金與
　　元各建郡縣而宅中未乆故址旋荒明棄大寜視
　　為外域我
　國家撫臨函夏中外一家設㕔分治以来乆成都會
　　近復改設府州縣規制不殊内地珥筆扈從之臣
　　親承
指示得識其山川道里數千年沿革之迹釐然可考兹
　　倣史記年表之例以地為經以時為緯為承徳府
　　建置沿革全表而周秦以来並按代編纂各糸以
　　圖用便省覽志建置沿革第七
　承徳府全属州縣分境建置沿革考略
　　熱河全境設承徳府及所属一州五縣其建置沿
　　革自周秦迄元明援據史書旁採碑碣按代考証
　　已偹見前巻兹復舉府本境及州縣各境析時代
　　以従疆域分舉大凡用便觀覽如承徳府本境則
　　周秦為東胡地漢為匈奴左地武帝時為塞地後
　　入烏桓後漢初為烏桓地後属鮮卑中部魏為鮮
　　卑軻比能地後與素利彌加厥機諸部雜居晉初
　　為鮮卑叚氏地北境為宇文氏地後併入慕容氏
　　為前燕地苻堅時為秦地属幽州慕容垂復國後
　　為後燕地属幽州馮跋時為北燕地北魏為安州
　　廣陽郡燕樂縣地北境厙莫奚地後併入厙莫奚
　　北齊周隋唐因之(隋唐去厙莫/字但名奚)遼為中京道澤州
　　灤河縣及北安州地金為北京路興州興化縣宜
　　興縣地大定府神山縣地元為上都路興州興安
　　縣宜興縣地大寜路恵州地明初為興州衛廢入
　　諾音(舊作朶顔/今改正)衛
　本朝初内属雍正元年設熱河廳十一年改設承徳
　　州乾隆七年罷州仍設熱河廳四十三年改設今
　　府此承徳府本境之建置沿革也灤平縣境則周
　　為東胡地秦初為東胡地後併入匈奴漢為匈奴
　　左地武帝時為塞地後入烏桓後漢初為烏桓地
　　後属鮮卑中部魏為鮮卑地晉初鮮卑叚氏地後
　　併入慕容氏為前燕地苻堅時為秦地属幽州後
　　燕復國屬幽州後為北燕地北魏為安州廣陽郡
　　廣陽縣地西境為禦夷鎮地後併入厙莫奚北齊
　　周隋唐因之遼為中京道北安州地西境奚王府
　　地金為北京路興州興化縣宜興縣元為上都路
　　興州興安縣宜興縣地明初為興州衛後廢入諾
　　音衛
　本朝初内属乾隆七年設喀喇河屯廳四十三年改
　　設今縣此灤平縣境之建置沿革也豐寜縣境則
　　周為東胡地秦初為東胡地後併入匈奴漢為匈
　　奴左地武帝時為塞地後入烏桓後漢初為烏桓
　　地後属鮮卑中部魏為鮮卑地晉初為鮮卑宇文
　　氏地後入慕容氏為前燕地苻堅時為秦地属幽
　　州後燕復國属幽州後為北燕地北魏為安州廣
　　陽郡燕樂縣方城縣地西南境為禦夷鎮地北境
　　為厙莫奚地後併入厙莫奚北齊周隋唐因之遼
　　為中京道北安州利氏縣西境奚王府地金為北
　　京路興州興化縣宜興縣地西北境兼得西京道
　　桓州地元為上都路興州興安縣宜興縣地西北
　　境兼得開平府開平縣地明初為興州衛地西北
　　境為開平衛地後俱廢入諾音衛
　本朝初内属乾隆元年設四旗廳四十三年改設今
　　縣此豐寜縣境之建置沿革也平泉州境則周初
　　為山戎地後併入東胡秦初為東胡地後併入匈
　　奴漢為匈奴左地武帝時為塞地後入烏桓後漢
　　初為烏桓地後属鮮卑東部魏為鮮卑地晉初為
　　鮮卑段氏地後併入慕容氏為前燕地苻堅時為
　　秦地属幽州後属平州後燕復國属平州尋改營
　　州後為北燕地北魏為營州建徳郡陽武縣冀陽
　　郡平剛縣北齊為營州建徳郡冀陽郡地周時為
　　北齊髙保寜地隋為遼西郡地西境為奚地唐為
　　奚地遼為中京大定府大定縣長興縣勸農縣富
　　庶縣文定縣升平縣歸化縣金源縣恩州恩化縣
　　澤州神山縣金為北京大定府大定縣長興縣富
　　庶縣金源縣神山縣元為大寜路大定縣(後改大/寜縣)
　　富庶縣金源縣恵州明初為大寜衛新城衛富峪
　　衛會州衛後俱廢入諾音衛
　本朝初内属雍正七年設八溝廳乾隆四十三年改
　　設今州此平泉州境之建置沿革也赤峰縣境則
　　周初為山戎地後併入東胡秦初為東胡地後併
　　入匈奴漢初為匈奴左地武帝時為塞地後入烏
　　桓後漢初為烏桓地後属鮮卑東部魏為鮮卑地
　　晋初為鮮卑段氏地北境為宇文氏地後併入慕
　　容氏為前燕地苻堅時為秦地初属幽州後属平
　　州後燕復國属平州尋改營州後為北燕地北魏
　　為厙莫奚地北齊周時因之隋唐時為契丹地遼
　　為中京道髙州三韓縣上京道松山州松山縣饒
　　州長樂縣臨河縣安民縣上京臨潢府臨潢縣定
　　覇縣保和縣潞縣宣化縣金為北京路大定府三
　　韓縣松山縣静封縣全州安豐縣臨潢府臨潢縣
　　盧川縣元為大寕路高州上都路松州全寜路全
　　寜縣兼得魯王分地明初為大寜衛全寜衛地後
　　廢入諾音衛
　本朝初内属雍正七年設八溝廳為廳北境地乾隆
　　三十九年析置烏蘭哈逹廳四十三年改設今縣
　　此赤峰縣境之建置沿革也建昌縣境則周初為
　　山戎地後併入東胡秦初為東胡地後併入匈奴
　　漢初為匈奴左地武帝時為塞地後入烏桓後漢
　　初為烏桓地後属鮮卑東部魏為鮮卑地晉初為
　　鮮卑宇文氏地後併入慕容氏為前燕地苻堅時
　　為秦地初属幽州後属平州後燕復國属平州尋
　　改營州後為北燕地北魏為營州建徳郡石城縣
　　廣都縣冀陽郡栁城縣北境為契丹地北齊為營
　　州建徳郡地北境為契丹地周時為北齊髙保寜
　　地北境為契丹地隋為遼西郡地北境為契丹地
　　唐為營州栁城郡栁城縣地後與契丹雜居北境
　　契丹地西境奚地遼為中京道利州阜俗縣澤州
　　龍山縣榆州和衆縣永和縣東南境兼得隰州海
　　濵縣地北境恵州恵和縣兼得髙州三韓縣地金
　　為北京路利州阜俗縣龍山縣大定府和衆縣東
　　南境兼得瑞州海濵縣北境大定府恵和縣兼得
　　三韓縣地元為大寜路和衆縣龍山縣利州東南
　　境兼得瑞州地南境恵州地北境恵和縣明初為
　　營州衛地後入泰寜衛
　本朝初内属乾隆三年設塔子溝廳四十三年改設
　　今縣此建昌縣境之建置沿革也朝陽縣境則周
　　初為山戎山地後併入東胡戰國時東南境属燕
　　秦初為東胡地後併入匈奴漢初為匈奴左地武
　　帝時為塞地後入烏桓後漢初為烏桓地後属鮮
　　卑東部魏為鮮卑地晉初為鮮卑宇文氏地後併
　　入慕容氏為前燕地苻堅時為秦地初属幽州後
　　属平州後燕復國属平州尋改營州後為北燕地
　　北魏為營州昌黎郡龍城縣廣興縣定荒縣地北
　　境為契丹地北齊為營州龍城縣廣興縣北境為
　　契丹地周時為北齊髙保寜地北境為契丹地隋
　　初為營州建徳郡後廢州置縂管府改置遼西郡
　　龍山縣後改栁城縣北境為契丹地唐為營州栁
　　城郡後與契丹雜居北境為契丹遼為中京道興
　　中府興中縣營邱縣象雷縣閭山縣建州永覇縣
　　永康縣安徳州安徳縣川州咸康縣宏理縣宜民
　　縣武安州武安縣成州同昌縣東境兼得宜州宏
　　政縣西境兼得大定府神水縣東南境兼得来州
　　地金為北京路興中府興中縣建州永覇縣永徳
　　縣宜民縣大定府武平縣東境兼得義州宏政縣
　　同昌縣元為大寜路興中州建州川州武平縣東
　　境兼得義州懿州地西北境兼得魯王分地明初
　　為營州衛地後廢入㤗寜衛
　本朝初内屬乾隆三年設塔子溝廳為廳東境地三
　　十九年析置三座塔廳四十三年改設今縣此朝
　　陽縣境之建置沿革也前卷分撰各表皆以時為
　　經以地為緯兹復以地為經以時為緯彚撰列表
　　一篇著于左方




　
　
　
　
　
　
　
　
　
　
　
　
　
　
　
欽定熱河志卷五十五
欽定四庫全書
欽定熱河志卷五十六
　建置沿革二
　　周　秦
　　漢


　周　秦
　漢
　　承徳府屬全境周屬山戎東胡後為燕漁陽右北
　　平遼西郡邊外接東胡地
　　史記齊世家(互見匃/奴傳)山戎伐燕(服䖍曰山戎北狄/盖今鮮卑也何休)
　　(曰山戎者戎/中之别名也)燕告急於齊齊桓公救燕遂伐山戎
　　至於孤竹而還
　　史記匈奴傳(互見/漢書)燕北有東胡山戎(漢書音義曰/烏丸或云鮮)
　　(卑索隠曰服䖍云東胡烏丸之先/後為鮮卑在匈奴東故曰東胡)其後燕有賢將
　　秦開襲破東胡東胡郤千餘里燕築長城自造陽
　　(韋昭曰地名在上谷正/義曰按上谷郡今媯州)至襄平(索隠曰韋昭云/今遼東所理)置
　　上谷漁陽右北平遼西遼東郡以拒胡
　　杜佑通典營州春秋時地屬山戎戰國時屬燕
　　　按後漢書郡國志令支縣有孤竹城令支及孤
　　　竹令盧龍縣遷安縣地自此以東北皆山戎境
　　　齊師至此而山戎遁走故遂自孤竹而還今永
　　　平府北邊外即承徳府屬之東南境知為春秋
　　　時山戎地也東胡與匈奴接壤當在山戎西今
　　　順天府北邊外即承徳府屬之西南境知為春
　　　秋時東胡地也服䖍以山戎為漢鮮卑以東胡
　　　為漢烏桓而於東胡又云後為鮮卑並為東胡
　　　之支山戎則戰國時已無聞盖為東胡强盛所
　　　併是承徳府全境在春秋末又當全為東胡地
　　　也通典所列之營州即慕容氏之龍城在今朝
　　　陽縣境其所稱戰國時屬燕者當在燕將襲破
　　　東胡郤地千里之後盖當春秋時令支孤竹之
　　　地皆為山戎所據觀國語稱齊桓公北伐山戎
　　　刜令支斬孤竹史記匈奴傳稱北伐山戎離支
　　　(即令/支)孤竹齊師本為救燕而出而於今支孤竹
　　　曰伐曰刜曰斬者則其地屬山戎而非燕有可
　　　知自東胡既郤之後令支孤竹之地始入於燕
　　　乃得築城界上以自守燕之長城其故趾雖無
　　　確據然史稱自造陽至襄平造陽之地韋昭及
　　　師古並謂在上谷為今宣化府地襄平本漢縣
　　　為今奉天府遼陽州地是今居庸以東之邊牆
　　　實與燕之長城形勢不逺特燕長城東迄遼水
　　　故今承徳府屬之迤東南境兼為燕地耳今之
　　　順天府永平府及錦州府為古漁陽右北平遼
　　　西郡地承徳府屬一州五縣當漁陽郡右北平
　　　郡之北遼西郡之西北惟諸郡皆逼近東胡故
　　　燕築長城以距之也
　　秦亦為漁陽右北平遼西郡邊外接東胡地秦漢
　　之際為匈奴地
　　史記匈奴傳(互見/漢書)冒頓自立為單于(徐廣曰時係/秦二世元年)
　　(壬辰/嵗立)東襲撃東胡東胡初輕冒頓不為備及冒頓
　　以兵至撃大破滅東胡王遂侵燕代是時漢兵與
　　項羽相距中國罷於兵革以故冒頓得自彊
　　　按秦築長城史記漢書稱其因邊山險塹谿谷
　　　可繕者治之起臨洮(今甘肅/岷州)至遼東萬餘里考
　　　長城在戰國時已遞興築秦昭王伐殘義渠於是
　　　有隴西北地上郡築長城以距胡此秦之長城
　　　魏恵王築長城塞固陽此魏之長城趙武靈王
　　　北破林胡樓煩築長城自代並隂山下至高闕
　　　為塞置雲中㕍門代郡此趙之長城自上谷郡
　　　至遼東則為燕之長城地勢本自相接始皇特
　　　因而增築聫綴之其方位原未大改也秦長城
　　　東盡處括地志以為至大遼水大約自盧龍塞
　　　(今潘/家口)以東尚迤北以迄於遼水與唐以後之長
　　　城自平州東境即迤南以至渝闗(今山/海闗)者㣲有
　　　不同長城自秦以後一築於後魏再築於東魏
　　　然皆在上谷郡代郡以西惟北齊五築長城史
　　　稱自西河總秦戍東至於海前後所築東西三
　　　千餘里則長城之迤南迄海當改築於是時逮
　　　隋四築長城復城榆闗(即渝闗是為山海闗築/城之始通典謂臨渝闗)
　　　(在盧龍縣東百八十/里故知即今山海闗)於是北魏以前之遺址漸
　　　廢觀隋書地理志漁陽郡無終縣北平郡盧龍
　　　縣下皆有長城太平寰宇記薊州東北至平州
　　　石城縣界廢盧龍戍二百里戍踞開皇長城置
　　　所云無終縣盧龍縣及薊州(唐薊州即/隋無終縣)東北之
　　　長城即今潘家口迤東之邊牆知即為北齊與
　　　隋之所築也秦長城既東迄遼水故今平泉州
　　　之迤南境建昌縣之迤東南境正與右北平郡
　　　遼西郡接壤而承徳府屬全境形勢則自在漁
　　　陽右北平遼西三郡邊外當秦築長城時東胡
　　　正彊而秦自上谷以東之郡縣本因燕舊故知
　　　今承徳府及所屬州縣地多屬東胡至二世以
　　　後冒頓始併有之史記周勃𫝊破綰(燕王/盧綰)軍上
　　　蘭復撃破綰軍沮陽追至長城定上谷十一縣
　　　(漢書作/十二縣)右北平十六縣遼西遼東二十九縣(漢/書)
　　　(脱遼西/二字)漁陽二十二縣可知漢之郡縣又因秦
　　　舊其曰至長城而不曰出長城者知漢時諸縣
　　　之並在長城以内矣
　　漢初在漁陽右北平遼西郡邊外接匈奴左地武
　　帝時為塞地後入於烏桓
　　史記匈奴傳(互見/漢書)至冒頓而匈奴最彊大盡服從
　　北夷而南與中國為敵國置左方王將居東方直
　　上谷以東接穢(亦作/濊)貉朝鮮右方王將居西方直
　　上郡以西接月氏氐羌而單于之庭直代雲中(時/在)
　　(髙帝初年自武帝元封以後單于益徙/而西北其左方兵直雲中並見匈奴傳)漢令大將
　　軍青驃騎將軍去病分軍撃匈奴單于與漢大將
　　軍接戰潰漢圍西北遁走驃騎將軍與左賢王接
　　戰左賢王將皆遁走是後匈奴逺遁而幕南無王
　　庭(元狩/四年)
　　後漢書烏桓傳烏桓者本東胡也漢初匈奴冒頓
　　滅其國餘類保烏桓山因以為號常臣伏匈奴及
　　武帝遣驃騎將軍霍去病撃破匈奴左地因徙烏
　　桓於上谷漁陽右北平遼西遼東五郡塞外為漢
　　偵察匈奴動静
　　　按漢初匈奴兼有幕北幕南之地史記所稱直
　　　者其地遥相當之謂匈奴左方直上谷東至濊
　　　貉朝鮮正漁陽右北平遼西遼東郡之邊外也
　　　又史記稱元朔二年漢棄上谷之斗辟縣造陽
　　　地以予胡(漢書匈奴傳贊作棄/造陽之北九百餘里)師古謂斗絶也
　　　縣之斗曲入匈奴界者其中造陽地也造陽在
　　　宣化今其地尚懸出邊外秦漢時上谷郡之長
　　　城即今居庸等内三闗之邊牆(宣化府赤城龍/門以北之邉牆)
　　　(為北魏泰常時及/唐開元時所增築)而造陽尚在長城以外惟造
　　　陽左右皆屬匈奴地故造陽特斗入其中若以
　　　今承徳府屬境為漢時郡縣所及則造陽轉為
　　　腹地不得云斗入匈奴矣盖自秦漢之交匈奴
　　　即據有幕南逮霍去病撃破左賢王於是匈奴
　　　遁而西北而幕南遂為甌脱地特徙烏桓以錯
　　　居之其全為烏桓所據則當在西漢之末
　　　又按漢時縁邊諸郡自長城以外尚有塞地乃
　　　亭障所在也上谷以西諸塞屢見於匈奴傳其
　　　在雁門郡外者稱武周塞雲中郡外者稱益夀
　　　塞及葛邪塞五原郡外者稱光祿塞朔方郡外
　　　者稱雞鹿塞西河郡外者稱制虜塞隨地異名
　　　至上谷以東之塞則漢武帝時所開考漢元帝
　　　時單于請罷備塞吏卒郎中令侯應議狀云北
　　　邊塞至遼東外有隂山東西千餘里草木荗盛
　　　多禽獸本單于依阻其中至孝武世出師斥奪
　　　此地攘之於幕北建塞徼起亭隧築外城設屯
　　　戍以守之然後邊境得用少安起塞以來百有
　　　餘年非皆以土垣也或因山巖石木柴僵落谿
　　　谷水門稍稍平之卒徒築治功費久逺不可勝
　　　計所謂北邊塞至遼東外東西千餘里正今承
　　　徳府屬全境也其曰築外城者以其處長城之
　　　外而長城之尚在塞南無疑侯應習於邊事於
　　　塞南之地但言亭隧而不言郡縣則郡縣之尚
　　　在長城内亦無可疑應又云前已罷外城省亭
　　　隧今裁足以候望通烽火而已匈奴傳亦謂地
　　　節二年漢罷外城以休百姓是漢之外城至宣
　　　帝時已漸廢今已侯應所述邊境言之長城以
　　　内設有郡縣長城以外設有屯戍自長城至於
　　　隂山凡屯戍所及其中皆謂之塞今承徳府屬
　　　全境及口北三廳凡在興安大嶺以南者皆當
　　　時塞地也自塞以外則為烏桓為今内扎薩克
　　　䝉古地烏桓以外則為幕北屬之匈奴為今喀
　　　爾喀地盖孝武時之形勢如此自昭宣以後亭
　　　障既省烏桓漸越居内塞逼近長城至東漢之
　　　初所謂朝發穹廬暮至城郭者其地即與上谷
　　　漁陽右北平遼西遼東五郡相接矣
　　　又按一統志原本以熱河為漢白檀縣要陽縣
　　　滑鹽縣地引水經注濡水(今灤/河)逕白檀縣故城
　　　大要水(今宻雲縣境/之清水河)逕要陽縣故城東大榆河
　　　(即鮑邱水/今潮河)逕滑鹽縣南及三國志魏武北征烏
　　　桓出盧龍塞經白檀之文為證謂漢時白檀等
　　　縣皆處邊外而實未足為據也漢白檀要陽滑
　　　鹽三縣屬漁陽郡見於漢書地理志而後漢書
　　　郡國志無之説者遂疑其本在邊外而棄入鮮
　　　卑然光武所併之縣甚多應劭謂中興時人民
　　　稀少之故司馬彪謂世祖以官多役煩乃命併
　　　省應劭為漢末人司馬彪為晉人其言自必有
　　　據今考漢白檀縣當在今宻雲縣境前漢有白
　　　檀縣及厗奚縣而無宻雲縣後漢時省白檀而
　　　存厗奚至北魏始置宻雲郡即以厗奚縣改置
　　　白檀縣為郡治(魏書地形志宻雲郡治提搞城/而於白檀縣下復注云郡治故)
　　　(知魏之白檀即在提携城考漢書厗奚縣孟康/曰厗音題字或作蹄後漢書作傂奚水經注作)
　　　(傂溪魏書作提携方輿紀/要謂提携城即厗奚之譌)而於漢白檀之地又
　　　置有宻雲縣北齊以後之宻雲縣皆仍北魏之
　　　縣名而實即漢白檀之故界盖漢厗奚在今宻
　　　雲縣之東北(漢厗奚縣即北魏白檀縣北齊以/後又為燕樂縣治舊唐書地理志)
　　　(曰燕樂縣舊治白檀故城即指魏之白檀也續/通典曰燕樂漢厗奚縣地據舊唐書地理志燕)
　　　(樂縣在檀州東北百八十五里太平寰宇記燕/樂在檀州東北八十里故知漢厗奚亦即在今)
　　　(宻雲縣/東北)而漢白檀即為今宻雲縣地故隋唐之
　　　檀州(即今宻/雲縣)皆從白檀取義遼史地理志於檀
　　　州武威軍下謂燕漁陽郡地漢為白檀縣並引
　　　魏書曺公厯白檀續漢書白檀在右北平之文
　　　為證曾公亮武經總要于檀州武威軍下引漢
　　　書將軍李廣弭節白檀之文為證顧祖禹方輿
　　　紀要白檀廢縣在宻雲縣南漢置以縣有白檀
　　　山而名顧炎武昌平山水記宻雲縣南二十里
　　　有白檀山漢所以名縣者是也至若金史興州
　　　興化縣下有白檀鎮泰和三年升為宜興縣其
　　　地在今古北口外舊説據之以為此真漢之白
　　　檀然古來近邊之地其軍戍之名與郡縣相同
　　　者頗多如魏之宻雲戍見於水經注而不可即
　　　以為宻雲縣唐之栁城軍見於唐書而不可即
　　　以為柳城縣金史於白檀鎮本無沿革可考安
　　　可以鎮名之偶同而即據為漢縣乎又考漢要
　　　陽縣在今宻雲縣東北境前漢之要陽亦後漢
　　　時廢北魏復置要陽縣屬宻雲縣魏書地理志
　　　云宻雲郡要陽縣前漢屬漁陽郡後漢晉罷後
　　　復屬盖言復置其縣而改屬於宻雲郡以别於
　　　前漢之屬漁陽其實即漢故縣也魏書於郡縣
　　　沿革多不甚詳而於要陽明指為漢縣自無可
　　　疑又魏書要陽有桃花山而遼史以桃花山屬
　　　之檀州可知要陽故地即在檀州境内要陽以
　　　要水得名水北曰陽則要陽宜在要水之北方
　　　輿紀要要水在宻縣東北亦曰清水源出古北
　　　口外自大小黄崖口流入境又東入於潮河漢
　　　要陽縣以此名昌平山水記亦謂要水源出塞
　　　外至宻雲縣東入潮河俗謂之清水河今清水
　　　河流經宻雲縣東北境要陽自當在縣界清水
　　　河之旁與邊外無涉矣又考漢滑鹽縣當在今
　　　平谷縣西北境前漢之滑鹽亦後漢時廢水經
　　　注大榆河(即鮑/邱水)逕安州舊漁陽郡之滑鹽縣南
　　　又南逕傂奚縣故城東是滑鹽亦當與傂奚相
　　　接滑鹽城又名斛鹽城北魏時置斛鹽戍縣有
　　　廣長塹酈道元謂魏太和中掘此以防北狄則
　　　其地之近邊可知唐書地理志薊州東北九十
　　　里有洪水守捉又東北三十里有鹽城守捉唐
　　　之薊州兼有今平谷縣地(唐無平谷縣今平谷/縣境皆唐薊州地)
　　　其北境之鹽城當屬滑鹽故境方輿紀要滑鹽
　　　廢縣在平谷縣西北漢縣屬漁陽郡今平谷北
　　　近邊之地多屬宻雲是又兼得宻雲東境也至
　　　水經注稱滑鹽縣西北去禦夷鎮二百里舊説
　　　據之以證滑鹽之在邊外然考水經注云鮑邱
　　　水出禦夷鎮北塞中則禦夷鎮之在其南可知
　　　又沽水出禦夷鎮西北九十里則禦夷鎮之在
　　　其東南可知今潮河(即鮑/邱水)發源豐寧縣境白河
　　　(即沽/水)發源獨石口外是今豐寧縣之西南境灤
　　　平縣之西境與獨石口廳相接處即當時禦夷
　　　鎮地其去邊城本屬不逺水經注所謂滑鹽縣
　　　西北去禦夷鎮二百里者不應尚在邊外矣至
　　　五代史四夷附録稱契丹以所得漢人自為一
　　　部治漢城城在炭山東南灤河上有鹽鐵之利
　　　乃後魏滑鹽縣其地可植五穀宋白續通典稱
　　　漢城在檀州西北五百五十里城北有龍門山
　　　山北有炭山其地在灤河上源西有鹽泊之利
　　　即後魏滑鹽縣此二説者又以滑鹽為在濡源
　　　之地然水經注但稱鮑邱水逕滑鹽縣而不言
　　　為濡水所經今潮河自豐寧縣發源南流入邊
　　　其水道至今不易實與濡源相距尚逺且滑鹽
　　　本前漢之説至後漢已廢北魏則本無此縣歐
　　　陽氏宋氏所稱後魏滑鹽縣者其誤又不待辨
　　　矣抑又論之一統志原本所據一誤於水經注
　　　謂白檀為灤河所經要陽又為入灤之要水所
　　　經故云在邊外今考水經注稱濡水東出峽入
　　　安州界東南流逕漁陽白檀縣故城復引漢書
　　　地理志濡水出縣北蠻中之文為証然漢志白
　　　檀縣注洫水出北蠻夷師古音洫為呼鵙反(洫/水)
　　　(即鮑邱水/今潮河)與濡水之音乃官反者音各不同明
　　　為二水乃以洫水之文入之濡水其誤顯然又
　　　水經注要水出塞外三川並導謂之大要水東
　　　南流逕要陽縣故城東又東南流逕白檀縣入
　　　於濡今之要水亦但入潮河而不入灤河乃知
　　　白檀要陽實鮑邱水所經而非濡水所經濡水
　　　要二條本應入鮑邱水而誤入濡水者乃酈注
　　　之舛未可以為徵据也又一統志原本所據一
　　　誤於三國志以為魏書記言出盧龍塞經白檀
　　　則白檀自當在邊外是又不然考盧龍塞通典
　　　謂在平州城西北二百里通典謂在盧龍縣城
　　　西北二百里盧龍縣即唐平州治以方位道里
　　　記之正當今永平府西北之潘家口水經注濡
　　　水逕盧龍塞塞道自無終縣東出今灤河入邊
　　　之處在潘家口知為古盧龍塞今薊州及玉田
　　　縣即古無終地潘家口在其東北所謂塞道自
　　　無終縣東出也古亦為之長塹北齊天保四年
　　　顯祖自将討契丹至平州從西道趨長塹者即
　　　盧龍塞水經注濡水條下又載有盧龍故城為
　　　魏武征蹋頓時所築然則今永平府西北之口
　　　固當日師行所由之道矣至於今之宻雲為漢
　　　白檀其地在盧龍塞之西似相距尚逺不知三
　　　國志所言經白檀者經過其境不必直至其城
　　　田疇熟悉道路而於白檀獨稱為險者盖自今
　　　宻雲一帶崇山峻嶺其東與盧龍塞相接處皆
　　　為白檀之險在田疇之計曰從盧龍口越白檀
　　　之險出空虚之地路近而便明言自盧龍越過
　　　白檀之險也若從舊説以漢白檀為今灤平縣
　　　地是魏武既出盧龍塞之後乃反折而西行㡬
　　　於南轅北轍此固勢之必無且田疇所謂路近
　　　而便者義又安在耶故以魏武師行之道言之
　　　當日軍次無終本欲從東道傍海至栁城既因
　　　道濘回軍上徐無山山在今遵化州西乃自無
　　　終北行之路繼出盧龍塞塹山堙谷五百餘里
　　　皆指塞外之路而言其曰經白檀者乃總計自
　　　無終回軍後所歴之地未可泥上文有出盧龍
　　　塞之語而即以白檀為在塞外也盖自既出盧
　　　龍塞之後即涉鮮卑庭今承徳府屬之南境皆
　　　後漢末鮮卑地矣(以上論漢時白檀要陽滑鹽/三縣皆在邊内舊説以為熱)
　　　(河喀喇河屯四旗三㕔地即今承/徳府本境及渿平豐寜兩縣之誤)
　　　又按一統志原本於土黙特部(屬朝/陽縣)之栁城故
　　　城下引漢書地理志之栁城縣於喀喇沁部(屬/平)
　　　(泉/州)之大寧故城下引遼志謂本漢新安平縣地
　　　於龍山故城下引遼志謂本漢交黎縣地又方
　　　輿紀要於廢大寧衞(大寧故城在今/平泉州東北境)下附列平
　　　岡白狼石城廣城諸城故説者每謂漢時諸縣
　　　並在今邊外䝉古之境而皆不免於失實漢栁
　　　城新安平交黎三縣屬遼西郡平岡白狼石城
　　　廣城四縣屬右北平郡並見漢書地理志考自
　　　古栁城之名説最不一有漢之栁城即遼西郡
　　　之第四屬縣是也有慕容燕以後之栁城即慕
　　　容氏所都之龍城是也有唐以後之栁城新唐
　　　書地理志平州有栁城軍永泰元年置明一統
　　　志栁城在永平府西二十里永平府舊志栁城
　　　在昌黎縣西南六十里静安社即故軍者是也
　　　(遼史地理志營州隣海軍廣寧縣漢栁城縣並/稱前慕容皝徙都於此元魏立營州考遼之鄰)
　　　(海軍廣寧縣即今永平府之昌黎縣並非慕容/氏所都亦非元魏之營州細推其故盖因元魏)
　　　(之營州本在今之三座塔遼於此改置興中府/而移置營州於今永平府境作史者不察遂以)
　　　(舊營州之沿革入之移置營州之下此廣寧/縣為漢栁城之説乃係遼史誤引不可為據)漢
　　　之栁城在今錦州府西境唐以後之栁城在今
　　　永平府境惟慕容燕以後之栁城在今朝陽縣
　　　指唐以後之栁城為漢縣者固属沿譌即指慕
　　　容燕以後之栁城為漢縣者亦未可為據考前
　　　漢栁城縣至後漢時廢漢末為烏桓蹋䪺所據
　　　魏武既破蹋頓之後為平州地晉永嘉以後入
　　　於慕容氏十六國春秋及晉書載記皆稱慕容
　　　皝以栁城之北龍山之西福地也使築龍城(在/今)
　　　(朝陽/縣)是龍城乃别築於栁城之北固二城也唐
　　　章懐太子注後漢書栁城曰栁城縣屬遼西郡
　　　故城在今營州南(唐營州即/今朝陽縣)盖自慕容氏既都
　　　龍城之後北魏之營州昌黎郡隋之營州遼西
　　　郡唐之營州栁城郡遼金之興中府元之興中
　　　州皆因龍城之舊而實非漢栁城之故治北魏
　　　書營州昌黎郡龍城縣下既注併栁城廣興縣
　　　下復注有大栁城紛紛割屬已莫能指其故址
　　　要之漢栁城在龍城以南與徒河(今錦縣及/寜逺州地)無
　　　慮(今廣寜縣/及義州地)二縣接壤自無可疑後漢趙苞遷
　　　遼西太守遣使迎母及妻子垂當到郡道經栁
　　　城值鮮卑入塞㓂抄後漢之遼西郡治陽樂縣
　　　(漢徒河西南百里為陽樂城當在今錦州府西/境若魏氏土地記謂海陽城西南有陽樂城者)
　　　(係後来遷治/非漢故縣)將到郡而道經栁城則栁城之尚
　　　在陽樂以南可知又曺操征蹋䪺於栁城以濱
　　　海洿下濘滯不通軍不得進則今山海闗之路
　　　為當日出栁城之正道可知以形勢論之今寧
　　　逺州境及錦縣之西境皆漢栁城縣地至今朝
　　　陽縣屬之三座塔一隅特栁城邊境之地而未
　　　可即以是為漢縣所在也若隋唐亦皆有栁城
　　　縣即營州所治本非漢之栁城且是時遼西之
　　　地僅存一縣通典及太平寰宇記載栁城東至
　　　遼河南至海西至北平郡(唐平州北平郡/即今永平府)盖今
　　　錦州府全境皆是其兼及今建昌朝陽縣境者
　　　不過十之二三自遼時於今之錦州府地增置
　　　州縣遼史遂專以興中一府為栁城縣故地猶
　　　未免偏舉而不全矣又考前漢新安平縣亦後
　　　漢時廢水經注封大水(今源出灤州西境流經/豐潤縣東南境之官渠)
　　　(河/)出新平縣西(新平即新安/平之省文)南流逕新平縣故
　　　城西遼西之屬縣也又東南流龍鮮水(今灤州/由境之)
　　　(陡/河)注之水出縣西北馬頭山東注封大水南會
　　　新河南流於海是新安平應距海不逺也又水
　　　經注緩靈水(今源出遷安縣西境流/經灤州西境之沙河)出新平縣
　　　東北東南流逕令支城西(漢令支為今/遷安縣地)則新安
　　　平與令支接壤可知水經注以封大水龍鮮水
　　　為出新安平縣而漢書地理志則入之海陽縣
　　　下(漢海陽為/今灤州地)謂龍鮮水東入封大水南入海則
　　　新安平之南境又與海陽接壤可知今灤州之
　　　西境乃漢新安平縣地也後趙石虎建武七年
　　　遣将軍王華帥舟師自海道襲燕安平破之可
　　　為明證若平泉州境之大寧故城去海絶逺何
　　　可强為牽合乎又考前漢交黎縣即後漢昌黎
　　　縣(漢書地理志交黎/縣應劭曰今昌黎)顧炎武日知録辨昌黎有
　　　五有漢之昌黎即前漢遼西郡之第八屬縣後
　　　漢改屬於遼東屬國都尉三國魏於此置昌黎
　　　郡者是也有慕容燕之昌黎晉咸康三年慕容
　　　皝徙昌黎郡又皝破宇文逸豆歸徙其部人於
　　　昌黎至後燕北燕時各於此置昌黎尹者是也
　　　有北謂之昌黎魏書地形志營州昌黎郡領龍
　　　城廣興定荒三縣者是也有唐之昌黎唐武徳
　　　五年以奚部置崇川貞觀三年改名北黎州治
　　　營州東北之陽師鎮八年復為崇州領昌黎縣
　　　後䧟入契丹遼志建州永康縣本唐昌黎縣地
　　　者是也有金之昌黎遼置營州鄰海軍治廣寧
　　　縣金大定二十九年改名昌黎縣者是也漢之
　　　昌黎在今山海闗東境慕容燕之昌黎與龍城
　　　相近在今朝陽縣之東南境北魏之昌黎即治
　　　龍城在今朝陽縣唐之昌黎雖在邊外祗以羈
　　　縻蕃戸並未實有城郭疆域未可與内地州縣
　　　同論金之昌黎即今永平府之屬縣是五者名
　　　同實異論古者每易於相混考漢書地理志於
　　　交黎縣下注云渝水(酈道元於渝水未能明指/後人或以撫寧縣境之獅)
　　　(子河為渝水或以臨榆縣境之/石河為渝水皆在近海之境)首受塞外南入
　　　海是昌黎當在渝水下流近海之地前燕慕容
　　　皝以其弟慕容仁據平郭乗海討之從昌黎東
　　　踐氷而進可見昌黎之地南抵於海今臨榆縣
　　　境及寧逺州之南境即漢昌黎縣地也至若水
　　　經注白狼水逕昌黎縣故城西又東北逕龍山
　　　西又北逕黄龍城東此昌黎故城在龍城之西
　　　南盖即慕容氏所徙之昌黎北齊書天保四年
　　　北討契丹從西道趨長塹辛丑至白狼城壬寅
　　　經昌黎城是時軍行自平州出盧龍塞則昌黎
　　　正在塞外亦即慕容氏所徙之昌黎而皆非漢
　　　之故縣也自水經注於白狼水所逕之昌黎城
　　　下誤引漢書地理志交黎之文後人遂以慕容
　　　氏之昌黎為漢之昌黎其誤固有自來矣又考
　　　前漢平岡縣亦後漢時廢北魏冀陽郡亦有平
　　　岡縣而不詳沿革且冀陽郡設於武定五年至
　　　武定八年東魏已亡是平岡之立縣不及三年
　　　盖亦徙置之縣非即漢之故縣也前漢之平岡
　　　為右北平郡治(秦右北平郡治無終縣今薊州/及玉田縣地後漢右北平郡治)
　　　(土垠縣今豐潤縣/地皆與前漢異)田疇之告曺操曰右北平郡
　　　舊治平岡道出盧龍邊於栁城則平岡當與盧
　　　龍塞相近晉庾仲初注揚都賦曰盧龍山在平
　　　罡(漢書平岡水經注作平罡魏書地形/志作平岡晉書作平崗又作平堈)城北正
　　　與田疇之言相合是漢平岡當在今遷安縣北
　　　近邊之地也至水經注謂自盧龍東越清陘至
　　　凡城二百里自凡城東北出趣平罡故城可百
　　　八十里向黄龍則五百里並譏庾氏之言為失
　　　實夫仲初為晉時人去漢未逺不應漫無考据
　　　知庾仲初所言者漢之平岡而酈道元所指者
　　　乃北魏之平剛固未可混而為一矣此外惟白
　　　狼石城廣成三縣與建昌縣平泉州境接壤而
　　　亦未能跨有建昌平泉之地盖漢之長城既東
　　　抵遼水則自今永平府東北邊外以迄於錦州
　　　府界當建昌朝陽兩縣之最東南境平泉州之
　　　最南境尚當為長城以内地水經注白狼水(今/大)
　　　(凌河詳/見水門)出廣成縣北流西北屈逕廣成縣故城
　　　南又北逕白狼縣城東知廣成縣在白狼縣之
　　　東南又石城川水(在大凌河發源處所會/諸小水中詳見水門)出石
　　　城山東流逕石城縣故城南北屈逕白鹿山西
　　　又東北入廣成縣東注白狼水知石城縣在廣
　　　成縣之西南白狼水即今大凌河自喀喇沁左
　　　翼南發源東北流逕興中故城(即古龍/城地)南又東
　　　南流入錦州府義州境則白狼諸縣並當在古
　　　龍城以南大凌河發源附近之地白狼在慕容
　　　燕時稱為重鎮其石城廣成亦俱置縣而分割
　　　参錯觀魏志建徳郡治白狼城而廣都縣(即廣/成縣)
　　　(水經注廣成/俗謂之廣都)下復注併白狼建徳郡領石城縣
　　　而廣興縣下又注有石城於是白狼石城廣成
　　　皆非漢縣之故址約畧言之為今臨榆縣撫寧
　　　縣遷安縣北境與建昌縣平泉州相接之地也
　　　自北魏以後白狼與廣成不復置縣惟唐平州
　　　所屬有石城縣通典及通考皆以為即漢舊縣
　　　唐書地理志又以為臨渝縣之改名盖用漢之
　　　舊名未必即漢之舊治總之漢時遼西郡右北
　　　平郡北境諸屬縣與建昌縣平泉州境雖屬接
　　　壤而皆不可入本境之沿革因舊説流傳率多
　　　淆混特附辨於此(以上論漢時栁城諸縣與承/徳府屬之建昌朝陽二縣平)
　　　(泉州境或相距尚逺或本屬接壤而皆未能跨/有州縣之境以訂舊説在塔子溝八溝二㕔蒙)
　　　(古地/之誤)
　
　
　
　
　
　
　
　
　
　
欽定熱河志卷五十六
欽定四庫全書
欽定熱河志卷五十七
　建置沿革三
　　後漢　魏
　　晉


　　　按自前燕慕容氏建置州郡有可考者分列圖
　　　内别有前燕慕容廆設冀陽成周營邱唐國諸
　　　郡後燕慕容熙析置青州并州北燕又分置并
　　　青幽平四州亦有石城建徳冀陽郡俱當在今
　　　承徳府屬境第其疆域莫詳圖中難於晰屬統
　　　著篇末以備考
　後漢　魏
　晉
　　後漢為烏桓鮮卑地後盡屬於鮮卑
　　後漢書烏桓𫝊光武初烏桓與匈奴連兵為寇居
　　止近塞五部民庶家受其辜建武二十二年匈奴
　　國亂烏桓擊破之匈奴轉北徙二十五年遼西烏
　　桓大人郝旦等率衆向化封為侯王君長者八十
　　一人皆居塞内布於縁邉諸郡(三國志魏書謂布/列遼東屬國遼西)
　　(右北平漁陽廣陽上谷代/郡雁門太原朔方諸郡界)建安初冀州牧袁紹矯
　　制賜蹋頓等皆以單于印綬建安十二年曹操自
　　征烏桓大破蹋頓于栁城虜二十餘萬人
　　後漢書鮮卑𫝊鮮卑者亦東胡之支也别依鮮卑
　　山故因號焉漢初亦為冒頓所破逺竄遼東塞外
　　與烏桓相接光武初匈奴率鮮卑與烏桓寇抄北
　　邉建武二十五年鮮卑始通驛使和帝永元中石
　　校尉耿䕫擊破匈奴北單于逃走鮮卑因此徙據
　　其地匈奴餘種留者尚十餘萬皆自號鮮卑是後
　　或降或叛桓帝時鮮卑檀石槐為大人盡據匈奴
　　故地延熹九年遣使持印綬封檀石槐為王不肯
　　受乃自分其地為三部從右北平東至遼東接扶
　　餘穢貊二十餘邑為東部從右北平以西至上谷
　　十餘邑為中部從上谷以西至燉煌烏孫二十餘
　　邑為西部各置大人主領之皆屬檀石槐自檀石
　　槐後諸大人遂世相𫝊襲
　　　按匈奴在武帝時徙而西北自王莽變易其號
　　　復擾近塞建武中匈奴左部轉居塞内特徙幽
　　　并邉人于常山闗居庸闗東以避之盖又竄入
　　　烏桓鮮卑之境至建武二十二年以後匈奴復
　　　又北徙漢南地空於是全為烏桓鮮卑所有鮮
　　　卑之强大過於烏桓而烏桓布居塞内在長城
　　　之北隂山之南附近邉牆是今承徳府屬之南
　　　境並為後漢烏桓之地若鮮卑當在烏桓之北
　　　然考後漢書所載既有遼東烏桓漁陽烏桓上
　　　谷烏桓之别而鮮卑亦復有遼東遼西等名三
　　　國魏志亦謂烏桓鮮卑因漢末之亂中國多事
　　　不遑外討故得檀漢南之地其疆圉分合雖不
　　　可考要其為二部之錯居也久矣抑又考之後
　　　漢書鮮卑𫝊謂鮮卑以季春月大會于饒樂水
　　　上饒樂水即今英金河正當今赤峯縣北境而
　　　後漢書又謂檀石槐初立庭於彈汗山歠仇水
　　　上去髙栁(髙栁為漢縣在/今陽髙縣境)北三百餘里通考於
　　　檀石槐庭注馬邑郡界是檀石槐建庭之處在
　　　今大同朔平二府北境外而東至英金河左右
　　　皆鮮卑疆域所及可知今承徳府屬之北境皆
　　　鮮卑地也胡三省通鑑注引宋白之說則謂建
　　　安時鮮卑庭在右北平郡界盖鮮卑强盛漸徙
　　　而南已兼及今承徳府屬之南境故魏武出盧
　　　龍口東伐烏桓必先涉鮮卑庭也
　　魏為鮮卑地
　　三國志鮮卑𫝊文帝踐阼步度根(檀石槐死子和/連立和連死兄)
　　(子魁頭立魁頭/死弟步度根立)遣使獻馬帝拜為王後數與軻比
　　能更相攻擊步度根部衆稍寡弱將其衆萬餘落
　　保太原雁門郡而軻比能衆遂强盛青龍元年步
　　度根為比能所殺　軻比能本小種鮮卑衆推為
　　大人部落近寨文帝亦立為附義王後與東部鮮
　　卑大人素利及步度根三部争鬬比能彊盛控弦
　　十餘萬騎餘部大人皆憚之後幽州刺史王雄遣
　　勇士刺殺比能更立其弟(在青龍/三年)　素利彌加厥
　　機皆為大人在遼西右北平漁陽寨外道逺初不
　　為寇然其種衆多於比能建安中太祖皆表寵以
　　為王
　　　按檀石槐部𫝊至步度根惟保并州内塞於是
　　　檀石槐舊地屬於軻比能考比能建庭之地亦
　　　仍在代郡雁門郡之北邉外而魏志稱比能制
　　　御羣狄盡收匈奴故地自雲中五原以東抵遼
　　　水皆為鮮卑庭是今承徳府屬全境並在其中
　　　至於素利彌加厥機本檀石槐所立之東部大
　　　人與軻比能各自為部志稱其居於塞外道逺
　　　不為寇者盖其地尚在比能之東北而遼西右
　　　北平漁陽邉外附近之地皆為比能所有也逮
　　　比能被刺之後魏志雖稱其時種落離散强者
　　　逺遯弱者請服邉陲差安然考魏末晉初正鮮
　　　卑諸部互相攘據之時今承徳府屬全境之地
　　　魏與晉實皆不得而有之也
　　晉初為鮮卑諸部所分據屬鮮卑段氏宇文氏及
　　慕容氏地
　　魏書徒河叚就陸眷𫝊本出於遼西至務目塵立
　　(在晉恵帝時魏書及北/史謂在穆帝時者誤)即就陸眷父也據有遼西
　　之地而臣於晉其所統三萬餘家控弦上馬四五
　　萬騎
　　十六國春秋前燕録段疾陸眷(即就/陸眷)之孫遼自立
　　(在晉明帝/太寧三年)段氏自務勿塵(即務/目塵)以来日益强盛其
　　地西接漁陽東界遼水
　　　按鮮卑段氏自務目塵據有遼西居于徒河(今/錦)
　　　(縣西北在建昌朝/陽二縣東境外)太安二年始封為遼西公子
　　　疾陸眷繼之(在懐/帝時)建興元年慕容廆遣子翰攻
　　　段氏取徒河新城(新城在徒河西在今建昌縣/東境方輿紀要謂晉永嘉中)
　　　(鮮卑段氏/所置縣)至陽樂引兵而還則其時段氏當已
　　　遷于令支(今遷安縣地在/平泉州南境外)疾陸眷死其從弟末
　　　柸殺其叔涉復辰而代之(在元帝太/興元年)末柸死段
　　　遼(十六國春秋稱為疾陸眷之孫魏書/及北史作疾陸眷之弟未詳孰是)又殺其
　　　子牙而代之是時疆域頗廣其所居之令支雖
　　　在今平泉州境之外而實兼有今承徳府屬南
　　　境之地前燕錄稱慕容皝攻掠段遼令支以北
　　　諸城可知今永平府北邉外皆段氏地所謂西
　　　接漁陽東界遼水者盖自今西至灤平縣東至
　　　建昌朝陽縣之南境並當為段氏所有其北境
　　　則為宇文氏東境即慕容氏也
　　　又按當段遼盛時慕容皝于咸和九年攻乙連
　　　不克咸康三年築好城于乙連東以逼乙連知
　　　段氏之北界在於乙連方輿紀要乙連城在營
　　　州西南二百里當為今建昌縣西南境地也段
　　　氏之地至咸康四年為慕容皝與石虎所分然
　　　考石虎之伐段氏自鄴城而東北慕容皝之伐
　　　段氏自棘城而西南當時段遼所署漁陽太守
　　　北平相代相上谷相等四十餘城降於石虎其
　　　地並在今長城以内惟慕容皝先攻令支以北
　　　諸城其後以段遼詐降於石虎請皝應接復敗
　　　石虎將麻秋於密雲山擁遼及其部衆以歸知
　　　密雲東北之地悉為慕容氏所有也段氏既滅
　　　之後慕容氏之南境與石趙相接當石虎入段
　　　氏令支時怒皝不會師進軍棘城皝擊敗之拓
　　　境至凡城而還成康五年石虎使將軍石成寇
　　　凡城建元二年又使將軍尹農寇凡城知慕容
　　　氏之南界在于凡城水經注謂自盧龍至凡城
　　　二百許里當在今平泉州南境自凡城以南則
　　　為趙地矣又後趙録建武六年(時為晉咸康六/年在石虎既破)
　　　(段氏/之後)自幽州以東至白狼大興屯田是白狼亦
　　　石趙與慕容燕接界之處也
　　周書文帝紀宇文氏先世為大人其後曰晉回號
　　宇文國并以為氏普回子莫那自隂山南徙始居
　　遼西九世至豆歸為慕容皝所滅
　　魏書匈奴宇文莫槐𫝊(宇文氏本鮮卑别部魏書/謂為匈奴者盖匈奴之種)
　　(而據有鮮/卑部衆)出於遼東塞外世為東部大人莫廆立
　　(莫槐死弟普揆立普撥死子邱不勤立邱不勤死/子莫廆立本名莫圭魏書以避道武帝諱故作莫)
　　(廆/)部衆强盛自稱單于塞外諸部咸畏憚之
　　魏書昭帝紀昭帝立(在晉恵帝/元康五年)分國為三部帝自
　　以一部居東在上谷北濡源之西東接宇文部(當/宇)
　　(文莫/圭時)
　　　按宇文氏本居遼東塞外周書稱自莫那徙居
　　　遼西而未詳其地庾信周上柱國齊王憲碑則
　　　謂晉太康之世據有黄龍考宇文氏之國都本
　　　在紫蒙城方輿紀要謂在栁城西北是宇文氏
　　　所都亦尚在黄龍之北所謂據有黄龍者盖其
　　　南境所及耳太康之世約當宇文莫圭時莫圭
　　　距逸豆歸之滅纔及三傳周書謂莫那九世至
　　　豆歸則自莫圭以前當居黄龍之北也自太康
　　　時據有黄龍知今朝陽縣東之土黙特右翼境
　　　亦宇文氏地又前燕録有宇文乞得歸屯保澆
　　　水(即饒樂水今翁牛/特境之英金河)之文知今赤峯縣屬之翁
　　　牛特境亦宇文氏地至於濡水之發源在今豐
　　　寧縣西境外拓跋氏居濡源之西而宇文氏與
　　　之相接則東自今朝陽縣西至豐寧縣皆兼得
　　　宇文氏地而特偏居北邉縁其時南境屬段氏
　　　耳又按慕容廆以太康五年立而太康之世宇
　　　文氏方據有黄龍其後黄龍之入於慕容氏史
　　　無明文考太安元年宇文莫圭遣將素延圍棘
　　　城(在今義州西北通典棘城在/營州栁城郡東南百七十里)為廆所敗其子
　　　悉獨官繼之太興二年自將攻棘城復為廆所
　　　敗然是時用兵止在棘城為慕容廆所居之地
　　　知黄龍尚屬宇文氏也悉獨官子乞得歸代立
　　　以太寧三年復又擊廆廆遣其子皝破之悉虜
　　　其衆乗勝拔其國城黄龍之屬於慕容氏當在
　　　是時觀慕容氏於咸康時建都龍城在宇父乞
　　　得歸既破之後而宇文逸豆歸未滅之先可知
　　　也自乞得歸既敗逸豆歸殺而代之至建元二
　　　年為慕容皝所伐逺遁漠北皝闢地千餘里於
　　　是宇文氏故地悉入於燕其後併於慕容氏為
　　　前燕地
　　　按慕容氏本東胡之後世為鮮卑君長自莫䕶
　　　跋在魏初率其諸部從塞外入居遼西始建國
　　　於棘城之北慕容涉歸(莫䕶跋死子木延立木/延死子涉歸立亦名奕)
　　　(洛/韓)又遷邑於遼東之北太康五年慕容廆代立
　　　十年又遷於徒河之青山(通典徒河青山在營/州栁城郡東百九十)
　　　(里/)元康四年復遷居大棘城是時慕容氏地尚
　　　在今朝陽建昌縣東境之外當慕容涉歸以全
　　　栁城之勲進拜鮮卑單于是栁城本非慕容氏
　　　地知其猶屬於晉也又太康二年慕容涉歸始
　　　寇昌黎太康五年慕容廆入寇遼西復掠昌黎
　　　然曰寇曰掠是慕容氏尚未能據有其地知其
　　　亦屬於晉也逮永嘉之亂慕容氏始强太興初
　　　於諸部弱小者稍擊取之疆域漸廣太興二年
　　　廆襲平州刺史崔毖奔髙句驪悉降其衆於是
　　　兼有平州之地至咸和八年慕容皝代立之後
　　　既併段遼則承徳府屬之南境皆為所有又滅
　　　宇文氏則承徳府屬之北境亦為所有矣
　　慕容皝時都於龍城(至慕容儶遷都於薊復/遷於鄴以龍城為留臺)
　　十六國春秋前燕録咸康七年春正月皝以栁城
　　之北龍山之西(一作/南)福地也使唐國内史陽裕等
　　築龍城構門闕宫殿廟園(一作/宗廟)耤田遂改栁城為
　　龍城縣八年冬十月皝遷都龍城
　　　按慕容氏立國其郡縣之建置前史未詳所可
　　　考者龍城為皝之國都在今朝陽縣屬土黙特
　　　右翼地昌黎郡為皝所徙置晉志所載之昌黎
　　　郡(晉書地理志謂三國魏/置魏書地形志作晉置)即前漢交黎縣後漢
　　　昌黎縣本在今朝陽縣境之外自咸康三年慕
　　　容氏徙昌黎郡即與龍城相近建元二年皝破
　　　宇文逸豆歸徙其部人五萬餘落於昌黎是時
　　　已居龍城則昌黎正為近畿之地因徙人戸以
　　　實之前燕録有昌黎太守知其自為一郡也
　　　又按慕容皝時後趙石虎正强然考後趙之地
　　　其北境但至令支(後趙録建武五年虎以李農/為持節監遼西北平諸軍事)
　　　(營州牧/鎮令支)與薊(後趙録建武六年慕容皝襲幽冀/幽州刺史石光閉城不出皝直抵)
　　　(薊/城)後趙録建武五年(即晉咸/康五年)虎以遼西迫近燕
　　　境徙其民於冀州之南六年復徙遼西北平漁
　　　陽萬餘戸於兖豫雍洛四州之地又前燕録皝
　　　長史劉翔稱石虎畏懼悉徙邉陲之民散居三
　　　魏以薊城為北境可知今承徳府屬之地皆不
　　　在石趙境内也前燕録又稱咸康六年皝出蠮
　　　螉塞襲趙長驅至薊城慕容儶二年自東道出
　　　徒河西道出蠮螉塞中道出盧龍塞三道並進
　　　伐趙徒河在今錦縣西北蠮螉即居庸之轉音
　　　在今平昌州西北盧龍塞即潘家口在今遷安
　　　縣西北慕容氏時都龍城為今朝陽縣境地其
　　　西南疆域所至跨有承徳府屬全境故自徒河
　　　至居庸皆其分道入邉處也魏書又魏奚與契
　　　丹為慕容氏所破俱竄松漠之間則今府屬全
　　　境並屬慕容氏無疑
　　苻堅滅燕為秦地
　　晉書地理志苻堅滅燕之後分幽州置平州鎮龍
　　城
　　　按苻堅初滅燕以郭慶為幽州刺史鎮薊(今順/天府)
　　　其後以苻洛為幽州刺史鎮龍城是時承徳府
　　　屬全境並當屬於幽州逮苻洛自和龍舉兵反
　　　既討平之乃分置平州刺史鎮龍城而以幽州
　　　刺史鎮薊則自今承徳府東境若平泉州赤峯
　　　建昌朝陽諸縣之地宜為當日平州所屬其西
　　　境則幽州所屬也又前秦時有昌黎太守知其
　　　仍置昌黎郡
　　慕容垂復國為後燕地慕容寶復都於龍城慕容
　　盛慕容熙及髙雲相繼有之
　　魏書慕容廆𫝊垂稱大位盡有幽冀平州之地
　　晉書地理志慕容熙以青州刺史鎮新城并州刺
　　史鎮凡城營州刺史鎮宿軍髙雲以并州刺史鎮
　　白狼(諸州皆在龍成近地乃後燕/之制與古青州并州營州别)
　　　按慕容垂定都中山建留臺於龍城以其子慕
　　　容農慕容隆相繼鎮龍城皆稱都督幽平二州
　　　諸軍事知其時承徳府屬之地仍分屬幽州平
　　　州慕容寶既遷龍城之後當慕容盛時以幽州
　　　刺史鎮肥如(在今盧龍/縣北境)平州刺史鎮宿軍(方輿/紀要)
　　　(宿軍城在營州東北/後燕所置為平州治)肥如雖在今府境之外然
　　　即當平泉州之南境宿軍當建昌縣之東北境
　　　知其時承徳府屬之地亦屬幽平二州也慕容
　　　熙之光始二年以幽州刺史鎮令支(在今遷/安縣境)三
　　　年以青州刺史鎮新城(方輿紀要新城在營州/東徒河西慕容熙置青)
　　　(州治新城/即其地)并州刺史鎮凡城(方輿紀要凡城在/營州西南慕容氏)
　　　(所置/城)六年以營州刺史鎮宿軍冀州刺史鎮肥
　　　如盖增置青州并州及冀州又改平州為營州
　　　地不加廣而州名轉多是時府屬之地乃慕容
　　　氏青并營三州所屬而錯出於其幽冀二州至
　　　髙雲以并州刺史鎮白狼(方輿紀要白狼/城在營州西南)而以
　　　幽冀二州牧鎮肥如是時府屬之地乃髙氏并
　　　州所屬而錯出於其幽冀二州髙雲時不詳青
　　　州營州者其仍舊與併省别無可考又後燕録
　　　慕容垂時有昌黎太守知其仍自為一郡慕容
　　　盛及髙雲時皆有昌黎尹盖自慕容寶復都龍
　　　城之後昌黎郡即移治龍城(北魏昌黎郡治在/龍城亦沿燕舊)
　　　故改稱為尹也其所屬之縣惟石城廣都有令
　　　知其置縣餘不可考
　　馮跋時為北燕地至馮宏併於魏
　　　按北燕錄稱馮跋即天王位於昌黎以昌黎郡
　　　即在龍城也跋初僣位時以馮乳陳為征西大
　　　將軍并青二州牧以馮萬泥為驃騎大將軍幽
　　　平二州牧是時元魏日强燕之封境漸削所謂
　　　并青幽平諸州大約止在黄龍附近數百里之
　　　地昌黎為都城所在故仍設尹石城建徳並有
　　　太守知其置郡建徳又有令知其置縣又魏人
　　　伐燕詔永昌王健攻建徳樂安王丕攻冀陽亦
　　　為北燕所置郡其地並當在今平泉州建昌朝
　　　陽二縣境至魏之取和龍先克白狼城是白狼
　　　在北燕時亦為重鎮
　
　
　
　
　
　
　
　
　
　
欽定熱河志卷五十七
欽定四庫全書
欽定熱河志卷五十八
　建置沿革四
　　北魏
　　北齊　周


　北魏
　北齊　周
　　北魏為安州營州及庫莫奚契丹地
　　今承徳府本境為安州廣陽郡之燕樂縣地其北
　　境為庫莫奚地灤平縣為廣陽郡之廣興縣地其
　　西境為禦夷鎮地豐寧縣為燕樂縣方城北地其
　　西南境為禦夷鎮地北境為庫莫奚地後俱併入
　　庫莫奚平泉州為營州建徳郡之陽武縣冀陽郡
　　之平剛縣地赤峯縣為庫莫奚地建昌縣為營州
　　建徳郡之石城縣廣都縣地冀陽郡之栁城縣地
　　其北境為契丹地朝陽縣為營州昌黎郡之龍城
　　縣廣興縣定荒縣地其北境為契丹地
　　魏書地形志安州(皇興二年置治方城天平中/䧟元象中寄治幽州北界)領
　　郡三(按在今境/之郡一)
　　廣陽郡(延和元年置益州/真君二年改為郡)領縣三
　　廣興(延興二年置真君/九年併恒山屬)
　　燕樂(州郡治延和九年置/真君九年併永樂)
　　方城(普泰元/年置)
　　　按北魏燕樂縣即安州廣陽郡治其地在邉外
　　　與東魏元象時僑置邉内之燕樂縣異(東魏僑/置之燕)
　　　(樂縣在古北口内/今密雲縣東北境)曾公亮武經總要謂後魏之
　　　安州遼為北安州西南至古北口二百八十里
　　　以方位道里計之當在今豐寧縣之東境水經
　　　注索頭水南逕廣陽僑郡西今安州治(安州為/魏置酈)
　　　(道元魏人故/曰今安州)南流注於濡水(即灤/河)索頭水即今
　　　伊遜河(詳見/水門)流經承徳府北境過豐寧縣至灤
　　　平縣之東北境會入灤河今豐寧縣博洛河屯
　　　(即波羅/河屯)之廢城址古索頭水正經其西當為安
　　　州故治盖北魏之安州領郡凡三密雲郡安樂
　　　郡皆置於邉内惟廣陽郡置於邉外今承徳府
　　　之南境(北魏為/奚地)灤平縣之東境(西境為禦/夷鎮地)豐寧
　　　縣之東南境(北境為奚地西南/境為禦夷鎮地)皆廣陽郡地也
　　　魏志燕樂縣下注州郡治是州郡同治燕樂燕
　　　樂縣治即當在豐寧縣東南境附近安州故治
　　　也承徳府南境近相毗接亦當為燕樂縣地廣
　　　興方城二縣方位不詳魏志既稱燕樂縣為州
　　　郡治又於安州下注治方城者方城本地名安
　　　州與燕樂同治其地故注文互見後普泰元年
　　　析置方城縣縣以地名亦當在今豐寧縣境燕
　　　樂方城居北在豐寧縣境則廣興縣宜居南為
　　　今灤平縣境矣
　　　又按水經注五渡水(今承徳府東境之/老牛河詳見水門)出安樂
　　　縣丁原山南流逕其縣故城西本三會城也又
　　　髙石水(今平泉州南境之/瀑河詳見水門)出安樂縣東山西流
　　　厯三會城南道元所注係在安州境而北魏之
　　　安州本無安樂縣若指漁陽郡之安樂縣北魏
　　　於真君七年併入潞縣者其故地在今順義縣
　　　界於邉外無涉惟魏志安州燕樂縣下注云真
　　　君九年併永樂知北魏真君以前尚有永樂縣
　　　與燕樂縣毗接同在安州境内所謂安樂縣者
　　　疑即永樂縣之譌因其已併入燕樂故道元稱
　　　為故城也
　　營州(治和龍城太延二年為鎮真君/五年改置永安未䧟天平初復)領郡六(按在/今境)
　　(之郡/三)
　　昌黎郡(晉分遼東置真君/八年併冀陽屬焉)領縣三
　　　按昌黎本燕之舊郡其治在龍城亦因後燕北
　　　燕之舊
　　龍城(真君八年併栁城昌黎棘城/屬焉有堯祠檢頓城狼水)
　　　按龍城即燕舊都在今朝陽縣南境之三座塔
　　　狼水即大凌河流經三座塔境惟所併之棘城
　　　在今義州西北當朝陽縣境之外知龍城縣之
　　　東兼得今錦州府地
　　廣興(真君八年併徒河永樂燕昌/屬焉有雞鳴山石城大栁城)
　　　按方輿紀要廣興故城在營州東百里當在今
　　　朝陽縣南三座塔之東境其所併之徒河為今
　　　錦縣地在朝陽縣境外知廣興縣之東南亦兼
　　　得今錦州府地
　　定荒(正光末置有/鹿頭山松山)
　　　按方輿紀要定荒縣正光末析龍城廣興二縣
　　　地置正光之末距太延二年初得昌黎郡之時
　　　㡬及九十年知正光以前即龍城廣興二縣地
　　　亦當在今朝陽縣境今奈曼旗西南八十里有
　　　鹿兒山其地正當魏昌黎郡之北境或即為古
　　　鹿頭山未可知也
　　建徳郡(真君八年置/治白狼城)領縣三
　　　按建徳本燕舊郡之名考魏之取燕於延和元
　　　年八月先拔建徳郡於太延二月四月始充白
　　　狼城知建徳郡與白狼城本為兩地魏之建徳
　　　郡即治白狼城盖係改置之郡北燕之故治
　　石城(真君八年併遼陽路大/樂屬焉冇白鹿山祠)
　　　按方輿紀要石城故城在營州西南百餘里盖
　　　據後燕録慕容寶自廣都黄榆谷行十餘里清
　　　河王㑹勒兵攻寶寶馳二百里至龍城㑹遣騎
　　　追至石城不及廣都距龍城二百餘里而石城
　　　在其中約畧以為百餘里耳魏之建徳郡既領
　　　石城縣而昌黎郡之廣興縣下復有石城知為
　　　兩地疑後燕録所謂追至石城者乃廣興縣境
　　　之石城故與龍城相近未必為石城縣也又考
　　　魏志於石城下注前漢屬石北平即以石城為
　　　漢縣考慕容燕所置諸郡縣用漢舊名者頗多
　　　而分併參錯毎非其故址後燕時有石城令知
　　　其志石城縣北燕時又有石城太守知其又升
　　　為石城郡魏時省郡而存縣盖亦仍燕之舊縣
　　　而非即漢縣故治也計其方位當在今建昌縣
　　　西南接平泉州東南近長城之地
　　廣都(真君八年併白狼建徳/望平屬焉有金紫城)
　　　按廣都亦燕之舊縣水經注廣成俗謂之廣都
　　　此盖自慕容氏後相沿以俗名置縣魏志不係
　　　以沿革知非漢之廣成故縣至魏建徳郡既治
　　　白狼城而志又稱白狼併屬廣都者盖郡治在
　　　白狼城而白狼所屬之地復割入廣都耳據後
　　　燕録自廣都黄榆谷至龍城二百餘里則廣都
　　　當在龍城之南為今建昌縣東南境地
　　陽武(正光未置/有三合城)
　　　按陽武縣置於正光之末距真君八年置郡之
　　　時已越七十餘年當以近建徳郡之地祈置其
　　　方位未詳方輿紀要謂陽武廢縣在石城東亦
　　　約畧之詞别無證據水經注安樂(當作永樂見/前安州條下)
　　　縣有三會城此稱三合城疑即三會之譌考安
　　　樂縣之三會城在五渡水之東髙石水之西與
　　　濡水入邉處相近當在今老牛河(即五/渡水)瀑河(即/髙)
　　　(石/水)之間為平泉州西南境地三合城先已併入
　　　燕樂縣而此又在陽武縣者盖建徳郡與廣陽
　　　郡本自相接故析其附近之地置縣正光末增
　　　置陽武之時距道元之死僅二年餘(道元死於/孝昌三年)
　　　(蕭寶夤/之亂)當在其書成之後故水經注未之詳也
　　冀陽郡(真君八年併昌/黎武定五年復)領縣二
　　　按冀陽亦燕之舊郡魏自延和元年拔冀陽郡
　　　於北燕真君八年併入昌黎郡逮武定時復置
　　　冀陽郡而東魏旋亡是魏之置有冀陽郡統前
　　　後不過十有餘年其實即昌黎郡地也
　　平剛
　　　按平剛在燕時亦當置縣魏初隨冀陽郡併省
　　　至魏末復置耳魏志不詳沿革當與前漢右北
　　　平治之平剛異(平剛漢書/本作平岡)水經注自盧龍至凡
　　　城二百許里自凡地東北出趣平罡(即平/剛)百八
　　　十里盖即指魏之平剛當為今平泉州東境地
　　栁城
　　　按栁城為燕改置之縣已非漢之故治至魏初
　　　併省之時既以其地省入龍城而又割栁城之
　　　故城分𨽻廣興至魏末仍分置栁城縣故有龍
　　　城所併之栁城有廣興所𨽻之大栁城又有冀
　　　陽郡所領之栁城縣屢經分割并非燕栁城之
　　　故治盖其一時之廢置如是計其方位當不離
　　　龍城以南為今建昌縣南境地
　　　又按魏志又有南營州注云孝昌中營州隘永
　　　熙二年置寄治英雄城其所領亦有昌黎郡及
　　　龍城廣興定荒三縣建徳郡及石城廣都二縣
　　　當永熙二年正東西魏分國之時此乃僑置之
　　　營州與故地無涉
　　北史奚傳(互見/魏書)庫莫奚其先東部宇文之别種也
　　初為慕容晃(十六國春/秋作皝)所破竄匿松漠之間好為
　　寇抄登國三年道武親自出討至弱洛水南大破
　　之十數年間庫莫奚滋盛大和四年輒入塞内辭
　　以畏地豆干抄掠詔書切責之二十二年寇安州
　　擊走之後復欵附毎求入塞交易宣武詔曰庫莫
　　奚去太和二十一年以前與安營二州邉人參居
　　並無欺貳至二十二年叛逆以来遂爾逺竄今雖
　　欵附猶在塞表
　　　按庫莫奚初竄匿松漠當在承徳府屬北境之
　　　外魏道武破之於弱洛水(即饒/樂水)南即今英金河
　　　在赤峯縣屬翁牛特旗界魏之登國三年即慕
　　　容垂之建興三年是時苻秦喪亂後燕又甫經
　　　立國故庫莫奚漸强得至弱洛水南其後慕容
　　　寶之襲庫莫奚渡澆洛水(即饒/樂水)是終後燕北燕
　　　之世庫莫奚皆處英金河左右在今承徳府豐
　　　寧縣北境及赤峯縣境逮魏太和四年之後始
　　　與安營二州民雜居益復漸徙而南散處今承
　　　徳府本境灤平縣豐寧縣平泉州境内太和以
　　　後奚之部落日大魏志所稱安州於天平中䧟
　　　者史不詳其事考其時正江果棄安州奔髙麗
　　　時必庫莫奚乗亂據之耳至東魏孝静帝武定
　　　三年髙歡上言幽安定三州北接奚蠕蠕請於
　　　險要修立城戍以防之此所謂安州者乃東魏
　　　寄治邉内之安州已非北魏安州之故境矣
　　北史契丹傳(互見/魏書)契丹國在庫莫奚東異種同𩔖
　　並為慕容晃所破竄於松漠之間登國中魏大破
　　之遂逃迸經數十年有部落於和龍之北數百里
　　真君以來得交市於和龍密雲之間貢獻不絶太
　　和三年莫賀弗勿于率其部落求内附止於白狼
　　水東
　　遼史營衛志契丹之先曰奇首可汗生八子其後
　　族屬漸盛分為八部居松漠之間今永州木葉山
　　有契丹始祖廟奇首可汗可敦併八子像在焉潢
　　河之西土河之北奇首可汗故壤也元魏末莫賀
　　弗勿于畏髙麗蠕蠕侵逼率車三千乗衆萬口内
　　附乃去奇首可汗故壤居白狼水東北
　　　按北史稱契丹居和龍之北數百里據遼史謂
　　　在永州考遼之永州本以潢河土河二水合流
　　　而名為今喀爾喀左翼旗地當建昌朝陽縣屬
　　　敖漢奈曼旗北境之外遼史所謂潢河之西土
　　　河(今名/老河)之北與唐書所謂潢水之南黄龍之北
　　　其方位相合盖潢河自赤峯縣北境之翁牛特
　　　東流至喀爾喀左翼旗境會土河復折而南流
　　　故契丹所居可曰在潢水之南亦可曰在潢水
　　　之西土河經建昌朝陽縣北敖漢奈曼旗境始
　　　合潢河亦在黄龍之北也太和以後之内附者
　　　盖契丹中之别部白狼水即今大凌河契丹附
　　　居白狼水東盖已雜處龍城近地魏志於營州
　　　之䧟不詳其事考孝莊之末國亂紛然營州當
　　　為契丹所據
　　北齊為庫莫奚地其東北境為契丹地東南境屬
　　營州
　　今承徳府本境灤平縣豐寧縣赤峯縣為庫莫奚
　　地平泉州為營州冀陽建徳郡地其北境接庫莫
　　奚地建昌縣為營州建徳郡地其北境為契丹地
　　朝陽縣為營州龍城廣興縣地其北境為契丹地
　　北齊書昭帝紀皇建元年帝親討庫莫奚出長城
　　虜奔遯
　　北史奚傳齊受魏禪嵗時来朝其後種𩔖漸多分
　　為五部有阿魏氏遂盛
　　杜佑通典庫莫奚於後魏之初頻為寇盜及突厥
　　興而臣屬之後稍漸强盛分為五部理饒樂水北
　　即鮮卑故地
　　　按魏安州于元象中寄治幽州北界之後諸史
　　　無復置之文是東魏至北齊之安州祇僑置在
　　　長城以内而舊地全䧟入庫莫奚矣通典稱庫
　　　莫奚屬於突厥考魏書尚無突厥傳其興當在
　　　後魏之末至庫莫奚之分為五部在齊受魏禪
　　　之後通典所謂居饒樂水北者亦祇約畧之詞
　　　大約奚之故地本在今赤峯縣北境迨據有安
　　　州則今承徳府灤平縣豐寧縣境赤峯縣南境
　　　皆庫莫奚地觀齊昭帝紀討庫莫奚出長城而
　　　虜遯知長城以外即為奚境矣
　　　又按隋志稱齊廢廣陽郡以大興(大興即廣興/避隋煬帝諱)
　　　(追/改)方城入燕樂此亦寄治邉内之廣陽郡在今
　　　密雲縣界者非北魏舊廣陽郡地
　　北史契丹傳天保四年契丹犯塞文帝北討至平
　　州遂西趣長塹親踰山嶺大破之
　　　按魏志於營州稱永安末䧟天平初復又稱孝
　　　昌中䧟大約自孝明帝以後營州郡縣之䧟入
　　　契丹者魏末亦未必能盡復其為北齊所有當
　　　在天保中大破契丹之時齊文宣紀稱北討契
　　　丹至平州從西道趣長塹辛丑至白狼城壬寅
　　　經昌黎城癸夘至陽師水甲辰踰山嶺奮擊大
　　　破之丁未至營州可知東魏之末營州近境已
　　　為契丹所有至是始復定之也
　　隋書地理志後魏置營州於和龍城後齊惟留建
　　徳冀陽二郡龍城大興(此大興即魏昌黎郡之廣/興亦避隋煬帝諱追改)
　　等縣其餘並廢
　　北齊書高保寧𫝊武平末為營州刺史鎮和龍
　　　按北齊時安州久䧟惟存營州其建徳冀陽二
　　　郡之屬縣亦多併省自不能如北魏之原境是
　　　北齊所有者當為今建昌縣及朝陽縣南境三
　　　座塔以南及平泉州東南境地其西則與奚分
　　　地其東北則與契丹分地
　　　又按文宣帝紀天保三年冬十月仍起長城北
　　　至社干戌四百餘里立三十六戌五年十一月
　　　帝北巡至達速嶺覽山川險要將起長城六年
　　　發夫一百八十萬人築長城自幽州北夏口至
　　　恒州九百餘里七年併省州郡先是自西河總
　　　秦戌築長城東至於海前後所築東西凡三千
　　　餘里築十里一戌其要害置州鎮凡二十五所
　　　八年於長城内築重城自庫洛拔而東至於塢
　　　紇戌凡四百餘里又斛律羨傳羨自庫堆戍東
　　　距於海隨山屈曲二千餘里其間二百里中凡
　　　有險要或塹山築城或斷谷起障並置立戍邏
　　　五十餘所是北齊所築之長城東至於海與秦
　　　時所築之東至大遼水者不同今潘家口以東
　　　邉牆迤南至海當屬北齊改築之舊址至長城
　　　内之重城則不可考矣
　　周為庫莫奚地其東北境為契丹地東南境為齊
　　營州刺史髙保寧地
　　今承徳府灤平縣豐寧縣赤峯縣為庫莫奚地建
　　昌縣北境朝陽縣北境為契丹地平泉州及建昌
　　縣南境朝陽縣南境為北齊髙保寧地
　　北齊書髙保寧𫝊周師將至鄴保寧率驍銳并契
　　丹靺鞨萬餘騎將赴救聞鄴都不守便歸營據黄
　　龍竟不臣周
　　　按周書異域傳但有庫莫奚而無契丹即奚傳
　　　中亦未詳後周之事蹟考周自建徳六年始併
　　　齊地至大象三年即入於隋相距止四年其時
　　　庫莫奚與契丹當仍在故境而齊營州刺史髙
　　　保寧至隋開皇三年始滅是終周之世未嘗得
　　　有安營二州之故地也若隋志稱周改安州為
　　　元州亦即寄治密雲之安州不在今承徳府屬
　　　境内
　　　又按周宣帝大象元年六月發山東諸州民修
　　　長城立亭障西自雁門東至碣石是周時長城
　　　因北齊東至海之舊址與今邉牆無異
　
欽定熱河志卷五十八
欽定四庫全書
欽定熱河志卷五十九
　建置沿革五
　　隋
　　唐


　隋
　唐
　　隋為奚及契丹地其東南境屬營州
　　今承徳府本境灤平縣豐寧縣及平泉州西境為
　　奚地赤峰縣及建昌縣北境朝陽縣北境為契丹
　　地建昌縣南境朝陽縣南境平泉州東南境為營
　　州遼西郡地
　　隋書奚𫝊奚本曰厙莫奚初臣於突厥自突厥稱
　　藩之後亦遣使入朝或通或絶
　　　按奚自東魏時據有安州(今承徳府本境灤平/平豐寧赤峯縣地)
　　　州屬郡縣僑治長城以内幽州北界北齊及州
　　　未復故地(説並見/前卷)隋書地理志載安樂郡統燕
　　　樂宻雲二縣漁陽郡統無終一縣北平郡統盧
　　　龍一縣各注有長城是諸縣並在長城以内而
　　　三郡外之舊安州境即屬奚地可知也唐書奚
　　　𫝊元魏時自號厙真奚至隋始去厙真但曰奚
　　　庫真之與厙莫則傳寫之訛耳
　　隋書契丹傳契丹當後魏時部落萬餘口内附止
　　於白貔河(即白狼/河之訛)其後為突厥所逼又以萬家寄
　　於髙麗開皇四年率諸莫賀弗來謁五年悉其衆
　　欵塞髙祖納之聴居其故地開皇末其别部四千
　　餘家背突厥來降部落漸衆遂徙逐水草當遼西
　　正北二百里依託紇臣水而居東西亘五百里南
　　北三百里分為十部
　　　按契丹部落最大當北魏時分為悉萬丹等八
　　　部居潢水之南在今建昌朝陽縣北境外太和
　　　時内附居白狼河者乃其别部而其餘全部固
　　　尚居故地也開皇時欵塞而聴居故地是亦仍
　　　在潢水之南逮開皇之末来降之人既衆遂依
　　　託紇臣水而居今土河即古託紇臣水自喀喇
　　　沁東北流經建昌縣朝陽縣北境所屬之敖漢
　　　奈曼二旗北適當隋遼西郡(即北魏/營州)之正北是
　　　今赤峰縣及建昌縣朝陽縣北境正當日契丹
　　　所徙居之地矣隋時託紇臣水之旁為新降之
　　　契丹所居潢水之旁則契丹舊部所居也
　　隋書地理志遼西郡(舊置營州開皇初置/總管府大業初廢)統縣一
　　栁城(後魏置營州於和龍城領建徳冀陽昌黎等/郡龍城大興等縣開皇元年惟留建徳一郡)
　　(其餘並廢尋又廢郡改縣為龍山十八年改為栁/城大業初置遼西郡有帶方山禿龍山雞鳴山松)
　　(山有渝水/白狼水)
　　　按是時雖止栁城一縣而疆域頗廣帶方山禿
　　　黎山等尚在今境外其松山及渝水白狼水則
　　　宜在今境是今建昌縣朝陽縣南境平泉州東
　　　南境當為遼西郡地
　　　又按隋文帝開皇元年四月修築長城五年使
　　　司農少卿崔仲方發丁三萬於朔方靈武築長
　　　城東距黄河西至綏州南至勃出嶺綿歴七百
　　　里六年二月丁亥復令崔仲方發丁十五萬於
　　　朔方以東緣邊險要築數十城七年發丁男百
　　　餘萬築長城西踰榆林東至紫河四年七月辛
　　　巳𤼵丁男二十餘萬築長城自榆林谷而東隋
　　　書地理志沮陽郡無終縣北平郡盧龍縣下皆
　　　有長城是皆因北齊及周東至海之舊址與今
　　　邊牆無異
　　唐為奚及契丹地其東南境屬營州
　　今承徳府本境灤平縣豐寧縣平泉州及建昌縣
　　西南境為奚地赤峰縣建昌縣北境朝陽縣北境
　　為契丹地建昌縣東南境為營州栁城縣地朝陽
　　縣南境為栁城郡城之栁城縣地後均與契丹雜
　　居
　　新唐書奚傳奚盖東胡種保烏丸山漢曹操斬其
　　帥蹋頓盖其後也居鮮卑故地東北接契丹西突
　　厥南白狼河北霫兵有五部部一俟斤主之多依
　　土䕶真水盛夏必徙保冷陘山太宗貞觀三年始
　　來朝不數年其長可度者内附為置饒樂都督府
　　咸通後契丹方彊奚不敢抗舉部役屬虜政苛奚
　　怨之其酋引别部内附保媯州北山遂為東西奚
　　舊唐書奚傳奚盖匈奴之别種所居亦鮮卑故地
　　東接契丹西至突厥南拒白狼河北至霫國自營
　　州西北饒樂水以至其國
　　　按奚四境所至新舊唐書所載俱同其西至突
　　　厥北至霫皆不在今境内其東北接契丹之界
　　　考新唐書地理志曰營州西北百里曰松陘嶺
　　　其西奚其東契丹知奚之東界距營州(州治在/今朝陽)
　　　(縣南三/座塔地)百里當在今建昌縣境也富弼行程錄
　　　曰中京正北二百六十里崇信館自過崇信館
　　　即契丹舊境其南皆奚地知奚之北界在中京
　　　(今平泉州/大寧故城)北二百六十里當在今赤峰縣南境
　　　也又契丹國志曰由古北口至中京北皆奚境
　　　王曾行程録曰古北口本范陽防扼奚契丹之
　　　所知今古北口外若承徳府本境灤平縣豐寧
　　　縣赤峰縣平泉州西境在唐時檀薊平三州長
　　　城以外者其地盡入於奚也其南拒白狼河知
　　　今朝陽縣西南境自大凌河(即白/狼河)發源處之北
　　　亦奚地也又新唐書地理志曰檀州宻雲郡(今/宻)
　　　(雲/縣)東北百八十五里有北口守捉長城口也又
　　　北八百里有吐䕶真河奚王牙帳也吐䕶真河
　　　即今土河是唐時奚王牙帳在古北口東北八
　　　百里土河之旁為今平泉州北境之喀喇沁地
　　　與遼史中京大定府為故奚王帳地之文方位
　　　相合
　　五代史四夷附錄奚當唐末居隂涼州在營州之
　　西幽州之西南皆數百里後徙居琵琶川在幽州
　　東北數百里契丹按巴堅(舊對音阿保/機今改正)强盛奚人
　　常為契丹守界上而苦其苛虐奚王去諸怨叛以
　　别部西徙媯州自别為西奚而東奚在琵琶川者
　　亦為契丹所併不復能自見
　　　按五代史所云奚在營州之西指營州都督府
　　　至稱奚在幽州西南者盖指唐時僑置諸奚州
　　　而言如鮮州崇州治潞縣歸義州治良鄉縣之
　　　屬然考唐僑置之州但以降人散處内地聊立
　　　州名以統之其實奚之疆域自幽州東北也奚
　　　既分兩部之後惟東部在今承徳府屬境之内
　　　據遼史太祖紀五年親征西部奚所向輒下遂
　　　分兵討東部奚亦平之於是盡有奚霫之地東
　　　際海南暨白檀承徳府屬全境是時始盡入於
　　　契丹考按巴堅之五年當後梁之乾化元年距
　　　唐亡四年
　　新唐書契丹傳本匈奴種其先保鮮卑山魏青龍
　　中部酋比能為幽州刺史所殺衆遂微逃潢水之
　　南黄龍之北至元魏自號曰契丹東距髙麗西奚
　　南營州北靺鞨室韋阻冷陘山以自固其君大賀
　　氏有勝兵四萬析八部臣於突厥貞觀二年摩會
　　來降未㡬(舊唐書作/二十二年)窟哥舉部内屬乃置松漠都
　　督府後耶律按巴堅為一部自號為王而有國大
　　賀氏遂亡
　　舊唐書契丹傳居黄水(即潢/水)之南黄龍之北東與
　　髙麗隣西與時國接南至營州北至室韋冷陘山
　　在其國南與奚西山相崎地方二千里
　　五代史四夷附錄契丹自後魏以來名見中國或
　　曰與厙莫奚同𩔖而異種居黄水之南黄龍之北
　　得鮮卑之故地又以為鮮卑之遺種當唐之世其
　　地北接室韋東隣高麗西界奚國而南至營州
　　舊五代史契丹傳契丹者古匈奴之種也代居遼
　　澤之中潢水南岸南距榆闗一千一百里本鮮卑
　　之舊地
　　　按新舊唐書及五代史皆謂契丹居潢水之南
　　　黄龍之北今之潢河即潢水今朝陽縣南之三
　　　座塔即古黄龍自北魏以至唐契丹牙帳總居
　　　潢水南岸在今三座塔北敖漢奈曼二旗境唐
　　　時自營州(即慕容燕元/魏之黄龍)至契丹牙帳四百里至
　　　契丹界止五十里可知自潢水以南三百五十
　　　里之中皆契丹地也新唐書地理志曰薊州漁
　　　陽郡(今薊/州)東北渡灤河有古盧龍自古盧龍北
　　　至奚王帳六百里又東北行傍吐䕶真河(即土/河)
　　　五百里至契丹牙帳知奚與契丹牙帳之處相
　　　距五百里契牙帳在奚王牙帳之東北故自奚
　　　帳傍土河行亦得至其地唐志盖從其西道言
　　　之耳
　　新唐書地理志營州栁城郡上都督府(本遼西郡/萬嵗通天)
　　(元年為契丹所䧟聖歴二年僑治漁陽/開元五年又還治栁城天寶元年更名)縣一
　　栁城(西北接奚/北接契丹)
　　舊唐書地理志營州上都督府(隋栁城郡武徳元/年改為營州總管)
　　(府七年改為都督府萬嵗通天二年為契丹李萬/榮所䧟神龍元年移府於幽州界開元四年復移)
　　(還栁城八年又往就漁陽十一年又還栁城舊/治天寶元年改為栁城郡乾元元年復為營州)領
　　縣一
　　栁城(西北與奚接界/北與契丹接界)
　　　按營州之沿革新舊唐書互有詳畧故並録之
　　杜佑通典栁城郡東至遼河四百八十里南至海
　　二百六十里西至北平郡二百里北至契丹界五
　　十里東南到安東府二百七十里西南到北平郡
　　三百七十里西北到契丹界七十里東北到契丹
　　界九十里契丹衙帳四百里
　　　按唐之營州東至遼河南至海是今之錦州府
　　　全為栁城郡地特栁城郡治則北跨建昌縣朝
　　　陽縣南境耳營州之正北境及東北西北境皆
　　　逼近契丹自萬嵗通天時營州為契丹所䧟僑
　　　治幽州後雖仍還栁城而佹得佹失是唐時營
　　　州一隅實與契丹共之遼史地理志又稱營州
　　　唐末為奚所據而唐書無明文元一統志謂唐
　　　自中原多故弗遑外撫遼西之地無復屏翰州
　　　亦久廢是唐之中葉已棄營州故奚得雜居其
　　　地耳又宋樂史太平寰宇記稱營州栁城郡東
　　　至遼河南至大海三百四十里西至平州七百
　　　里北至秦長城二百七十里至契丹界潢水四
　　　百里東南至保定軍舊安東都䕶府二百七十
　　　里西南至平州七百里西北至契丹界七十里
　　　東北至契丹界九十里自界至契丹牙帳四百
　　　里太平寰宇記為宋太平興國時所作盧龍以
　　　北之地在唐末已入契丹宋安得而有之且宋
　　　太宗之太平興國即遼景宗聖宗之交是時栁
　　　城故地已改置霸建諸州并無營州之名當時
　　　紀載殊為失實然即此可証隋唐之建置也至
　　　所載營州四至八到與通典互有異同通典謂
　　　營州西至北平郡(今永/平府)二百里西南至北平郡
　　　三百七十里而寰宇記皆作七百里則失之太
　　　逺其所云北至秦長城二百七十里考秦長城
　　　雖東抵遼水亦不應出營州之北逺至二百七
　　　十里也緣宋代自白溝以北即非境内故其所
　　　紀之道里方向未可為準耳
　　　又按唐書貞觀二十二年以奚可度者部内屬
　　　置饒樂都督府(即奉誠都督/府後更名)以其别部分置弱
　　　水州祁黎州洛瓌州大魯州渇野州以契丹窟
　　　哥部内屬置松漠都督府以其别部分置峭落
　　　州無逢州羽陵州白連州徒河州萬丹州疋黎
　　　州赤山州(尚有彈汗州共九州/後别改為歸順州)終唐之世凡奚
　　　酋長内附者皆封饒樂府都督契丹酋長内附
　　　者皆封松漠府都督盖不過假以虚名未嘗實
　　　有其地所謂弱水五州峭落八州者其疆域原
　　　無可考又地理志營州都督府所領之羈縻府
　　　州奚則州九府一曰鮮州(縣一/賓從)崇州(縣一/昌黎)順化
　　　州(縣一/懷逺)歸義州歸徳郡(縣一/歸義)及饒樂一府五州
　　　契丹則州十七府一曰元州(縣一/靜蕃)威州(縣一/威化)昌
　　　州(縣一/龍山)師州(縣一/陽師)帶州(縣一/孤竹)歸順州歸化郡(即/彈)
　　　(汗州更名/縣一懐柔)沃州(縣一/賓海)信州(縣一/黄龍)青山州(縣一/青山)及
　　　松漠一府八州又有突厥州二曰順州順義郡
　　　(縣一/賓義)瑞州(縣一/來逺)有靺鞨州三府三曰慎州(縣一/逢龍)
　　　夷賓州(縣一/來蘇)黎州(縣一/新黎)黑水府渤海府安靜府
　　　自李盡忠䧟營州之後改𨽻幽州都督府唐時
　　　營州之界兼及遼西在今建昌朝陽兩縣南境
　　　者止得其半其羈縻州名在今境者亦不可考
　　　且此諸州内有二州而同治於一境者如崇州
　　　師州皆治營州之廢陽師鎮有二州而即同治
　　　於營州者如威州沃州皆寄治營州城内末由
　　　定其疆域大抵當時所謂某州某縣者以人戸
　　　立名非以土地畫界其所謂析某州為某州者
　　　亦祗分領其人戸而非分割其土地新唐書謂
　　　貢賦版籍不上戸部舊唐書謂諸州皆東北降
　　　蕃散處幽州營州界内以州名羈縻之無所役
　　　屬至徳之後入據河朔部樂之名無存者盖當
　　　其時本無城郭之可稽道里之可按今悉不敢
　　　附會云
　
　
　
　
　
　
　
　
　
　
　
　
欽定熱河志卷五十九
欽定四庫全書
欽定熱河志卷六十
　建置沿革六
　　遼

　遼
　　遼為中京道大定府恩州惠州高州武安州利州
　　榆州潭州北安州兼得澤州地興中府安德州川
　　州建州兼得來州隰州宜州地上京道臨潢府地
　　饒州徽州成州松山州地
　　今承德府本境為北安州及澤州之灤河縣地灤
　　平縣為北安州地其西境為奚王府地豐寧縣為
　　北安州利民縣其西境為奚王府地平泉州為大
　　定府大定縣長興縣勸農縣富庶縣文定縣升平
　　縣歸化縣金源縣恩州恩化縣其南境兼得澤州
　　神山縣地赤峰縣為高州三韓縣松山州松山縣
　　其北境饒州長樂縣臨河縣安民縣地臨潢府臨
　　潢縣定霸縣保和縣潞縣宣化縣地建昌縣南境
　　為利州阜俗縣潭州龍山縣榆州和衆縣永和縣
　　東南境兼得隰州之海濵縣及來州地北境為惠
　　州惠和縣兼得高州之三韓縣地朝陽縣為興中
　　府興中縣營邱縣象雷縣閭山縣安德州安德縣
　　川州宏理縣咸康縣建州永霸縣永康縣徽州成
　　州同昌縣武安州沃野縣其西北境為大定府之
　　神水縣東境兼得宜州之宏政縣
　　遼史地理志中京大定府漢末步奚(步奚據元一/統志當作部)
　　(奚/)居之魏武北征降者二十餘萬去之松漠其後
　　拓拔氏建牙於此當饒樂河水之南温榆河水之
　　北唐太宗伐高麗駐蹕於此部帥蘇支從征有功
　　奚長可度率衆内附為置饒樂都督府咸通以後
　　契丹始大奚族不敢復抗太祖建國舉族臣屬聖
　　宗嘗過七金山土河之濵南望雲氣有郛郭樓闕
　　之狀因議建都統和二十四年五帳院進故奚王
　　牙帳地二十五年城之實以漢户號曰中京府曰
　　大定有七金山馬盂山雙山松山土河統州十縣
　　九
　　　按遼有兩中京其一在鎮州(今正/定府)太宗大同元
　　　年南征時所立五代史載世宗於中京即位者
　　　是也未幾入於北漢其一為聖宗所建之大定
　　　府即元之大寧路明初之大寧衛在今平泉州
　　　治東北一百八十里喀喇沁扎薩克公旗境今
　　　尚稱為大寧城䝉古稱為察罕蘇巴爾罕城大
　　　定府属之大定長興勸農富庶文定升平歸化
　　　金源諸縣俱在今平泉州境説詳後
　　　又按遼志稱中京大定府拓拔氏建牙於此拓
　　　拔氏即係元魏自西晉末為代公進封代王及
　　　道武稱帝其所居之地去此絶逺據元一統志
　　　奚匿松漠間厯晉不敢復出元魏時其部族始
　　　於此建牙帳是建牙者乃奚之部族非即指拓
　　　拔氏此遼志之誤也志又稱唐太宗駐蹕於此
　　　太宗之伐高麗道出營州經臨渝闗唐之營州
　　　為今錦州府全境及建昌縣朝陽縣之東南境
　　　臨渝闗即今之山海闗亦不應遶出於奚地又
　　　部帥蘇支唐書作蘇文奚長可度唐書作可度
　　　者遼志𫝊譌頗多盖未盡可據也
　　　又按遼志於諸地沿革援引漢縣率多影響如
　　　以大定府及富庶縣恩州為漢新安平縣地(漢/新)
　　　(安平縣属遼西郡為封大水龍鮮水入海之處/距海甚近當在今灤州西界詳見建置沿革一)
　　　(漢縣辨/證下)以龍山縣為漢交黎縣地(漢交黎縣属/遼西郡為渝)
　　　(水下流入海處當在今臨榆縣及寕遠/州界詳見建置沿革一漢縣辨證下)以長興
　　　勸農二縣為漢濵從縣地(漢濵從縣属遼西郡/後漢分属遼東属國)
　　　(與徒何無慮諸縣相/接當在今錦州府界)以榆州為漢臨渝縣驪成
　　　縣地(漢臨渝縣属遼西郡後漢倂絫縣入臨渝/其地南濵海臨渝縣有渝水為渝關所得)
　　　(名當在今臨榆縣界漢驪成縣属右北/平郡有大碣石山當在今灤州南界)以榆州
　　　所属之永和縣為漢昌城縣地(漢昌城縣属右/北平郡水經注)
　　　(新河故凟逕昌城縣故城北當與/海陽縣相接在今灤州西南界)以澤州灤河
　　　縣為漢土垠縣徐無縣地(漢土垠徐無二縣皆/属右北平郡水經注)
　　　(庚水逕徐無縣故城東巨梁水逕土垠縣故城/東並在邊内與鮑邱水下流相近徐無縣當在)
　　　(今遵化州西界土垠縣/當在今豐潤縣東界)以北安州利民縣為漢
　　　女祁縣且居縣地(漢女祁且居二縣皆属上谷/郡水經注于延水逕且居縣)
　　　(故城南陽樂水逕女祁縣故城南並在今宣化/府境且居縣當在今宣化縣東界女祁縣當在)
　　　(今龍門/縣東界)皆顯然舛誤其餘若以松江縣為漢文
　　　成縣地以閭山縣為漢且慮縣地亦並無確證
　　　其所引唐某州某縣如以惠州為唐歸義州地
　　　以武安州為唐沃州地以高州為唐信州地以
　　　川州為唐青山州地以金源縣為唐青山縣地
　　　以榆州為唐黎州地以和衆縣為唐新黎縣地
　　　以永康縣為唐昌黎縣地皆唐羈縻州縣之名
　　　當其時多属僑治並無疆域遼志所列未免出
　　　於臆撰今悉從刪畧
　　大定縣(白霫故地以諸/國俘户居之)
　　　按大定縣近附府治即今中京城内清𩔖天文
　　　分野書曰遼建中京置大定赤縣
　　長安(當作/長興)縣(以諸部/人居之)
　　　按長安縣金史地理志作長興而不言更名元
　　　志亦同盖遼史字譌一統志原本謂長興廢縣
　　　在故大寧地而不言其方向九邊圖又謂縣在
　　　馬盂山西(九邊圖誤指馬盂山廣袤千里故稱/南惠和西長興北全寧皆未足為據)
　　　(詳見/山門)今考遼長興縣至元始廢元一統志曰遼
　　　既建中京置長興為赤縣蕃漢流民襍居其間
　　　故其習俗不同元中統二年省入大定縣後改
　　　為大寧又曰金北京大定府治大定長興二縣
　　　乃知大定長興並為府治猶之南京析津府治
　　　析津宛平二縣西京大同府治大同雲中二縣
　　　盖京縣之制如是也大定與長興同在中京城
　　　内大定縣治當在府南長興縣治當在府北並
　　　在今平泉州境考金志於長興縣及三韓縣(即/高)
　　　(州金廢高州/但存三韓縣)皆注有塗河(據元一統志塗河即/今土河亦名老河詳)
　　　(見水/門)知長興縣境與高州相接高州在中京之
　　　北元時大定縣既併長興之後距高州界一百
　　　五十里則長興未併之先必在高州之南大定
　　　之北矣方輿紀要謂長興縣在大寧衛南者誤
　　勸農縣(開泰二年/析京民居)
　　　按遼勸農縣至金即廢元一統志謂金析其地
　　　属長興縣是勸農縣當與長縣接壤並在中京
　　　之北為今平泉州西北境方輿紀要謂勸農縣
　　　在大寧衛東南者亦未可為據
　　富庶縣(開泰二年/析京民置)
　　　按清𩔖天文分野書曰遼以其地沃壤置富庶
　　　縣人多力田比屋豐富故以為名方輿紀要富
　　　庶縣在大寧衛東一統志原本亦同據元一統
　　　志富庶縣東北至金源元之富庶兼有文定升
　　　平歸化縣地知遼縣當在大定府之東北金源
　　　縣之西為今平泉州属喀喇沁右翼旗東北境
　　　若九邊圖又謂縣在白狼山東(白狼山在建昌/縣属喀喇沁左)
　　　(翼旗東/三十里)富庶縣本属大定府不應遶出今建昌
　　　縣之東南境其説亦無據
　　文定縣(開泰二年/析京民置)
　　　按遼文定縣至金即廢方輿紀要文定縣在大
　　　寧衛東南
　　升平縣(開泰二年/析京民置)
　　　按遼升平縣至金即廢方輿紀要文定縣南為
　　　升平縣
　　歸化縣
　　　按遼歸化縣至金即廢方輿紀要歸化縣亦在
　　　大寧衛東文定升平歸化三縣俱當在今平泉
　　　州東境
　　金源縣(開泰二年/析京民置)
　　　按方輿紀要金源縣在大寧衛東一統志原本
　　　謂在喀喇沁右翼界九邊圖又謂縣在大青山
　　　西據元一統志金源縣東到興中州一百里西
　　　到大寧路二百里元興中州即遼興中府大寧
　　　路治即遼大定府知遼縣在大定府之東興中
　　　府之西為今平泉州属喀喇沁右翼旗最東境
　　　元一統志又謂金源縣東至興中州界青山嶺
　　　二十里興中州西至金源縣界青山嶺八十里
　　　青山嶺又稱青巒嶺考元元統三年興中州青
　　　巒嶺平治道塗碑(見藝/文門)有鄰封金源之語知青
　　　巒嶺乃金源與興中東西交界處(青巒嶺在朝/陽縣属土黙)
　　　(特右翼旗西北一百/八十里属建昌縣)盖今建昌縣青巒嶺以西
　　　即平泉州東界為金源縣地正當中京之東武
　　　經總要謂自中京東至營州界青山嶺一百七
　　　十里與此相合九邊圖謂金源在大青山西者
　　　亦即指青巒嶺也
　　神水縣(開泰二/年置)
　　　按遼神水縣至金時改属錦州一統志原本以
　　　神水故城列入錦州府錦縣下盖據遼志神水
　　　縣本漢徒河縣地並引元史穆瑚黎(舊作木華/黎今改正)
　　　傳為証然考穆瑚黎取大定府時降将張致據
　　　錦州以叛陷興中府穆瑚黎進兵臨興中先遣
　　　烏葉爾(舊作吾也/而今改正)攻溜石山又遣䝉古布哈(舊/作)
　　　(䝉古不花/今改正)屯永德縣(即遼安/徳縣)東候賊來援斷其
　　　歸路張致遣兵援溜石䝉古布哈引兵趨之並
　　　馳報穆瑚黎夜半疾馳遇於神水縣東夾擊之
　　　遂拔開義縣進圍錦州當日張致之兵本從錦
　　　州而西其交戰在神水而别屯永德以斷其歸
　　　路則神水縣之在永德以西可知元一統志謂
　　　溜石山在金源縣西南四十里來援溜石而必
　　　道經神水則神水縣之在金源縣東南可知舊
　　　錦州府志亦謂永德城西北去神水城五十餘
　　　里永德城在今朝陽縣属土黙特右翼旗界(見/後)
　　　(安徳州/條下)則神水之在永德以西者亦當在朝陽
　　　縣境盖大定府所属之縣金源東南即為神水
　　　為府之最東南境
　　曾公亮武經總要中京舊鮮卑之地在饒樂府西
　　南本奚王國牙帳之地南距古北口北距潢水東
　　即營州千餘里皆其境土後為契丹所併築宫室
　　城垣建為中京號大定府東至營州(即興中府在/今朝陽縣属)
　　(土黙特右/翼旗境)界青山嶺一百七十里西即山後儒州
　　(今宣化府/延慶州)界東南至建州(在今建昌縣属喀/喇沁左翼旗境)二百
　　三十里南至幽州(今順/天府)一路由松亭闗一路由古
　　北口各九百里北至上京(今巴/林旗)六百九十里
　　　按此為中京所属州縣之全境其能逺接山後
　　　儒州界者盖中京之西境為北安州自北安州
　　　以西為奚王府奚之故地本千有餘里並𨽻中
　　　京故約畧言之耳武經總要所紀諸州皆據契
　　　丹圖經皇華四達記諸書雖異域傳聞間有未
　　　確然其四至道里可備參考亦附列卷内若方
　　　輿紀要所載各州縣方位多係約畧之詞别無
　　　證據不盡取憑焉
　　遼史地理志恩州懷德軍(太宗建州開泰中以渤/海户實之初𨽻永興宫)
　　(後属中京/統縣一)
　　恩化縣(開泰中以渤/海人户置)
　　武經總要恩州本烏桓舊地南至中京六十里西
　　至馬盂山六十里西北至漫頭山三十里北至宜
　　坤州(遼史作儀坤/州属上京道)五十里西南至高州百二十里
　　　按遼恩州至金即廢方輿紀要恩州城在大寕
　　　衛西南與武經總要南至中京之文不合考金
　　　史太祖紀天輔六年克高恩囘紇三城進取中
　　　京是恩州與高州相近亦當在中京之北為今
　　　平泉州喀喇沁右翼旗北境元一統志謂金天
　　　眷二年廢恩州為恩化鎮入大定縣其故城為
　　　傳舍盖恩州本與大定縣接壤故金時以州省
　　　入耳至武經總要謂恩州北至宜坤州考恩州
　　　至中京僅六十里南近中京且高州尚跨恩州
　　　之北是恩州之地未必能直接上京道境所云
　　　北至宜坤州者誤
　　遼史地理志惠州惠和軍(太祖俘漢民數百户兔/麛山下創城居之置州)
　　(属中京/統縣一)
　　惠和縣(聖宗遷上京惠州民/括諸宫院落帳户置)
　　武經總要惠州在鮮卑之地景德初契丹侵河北
　　德清軍失守俘虜人民於此置城居之城方二里
　　至低小城内有瓦舍倉廩人多漢服東至新州(即/武)
　　(安/州)百三十里西南至中京百二十里南至建州二
　　百三十里北至潢水石橋至高州百五十里(遼高/州在)
　　(惠州之西由惠州至高州不應至潢水石橋當是/北至潢水石橋若干里西北至高州百五十里刋)
　　(本誤/脱字)
　　　按遼之惠州與元之惠州非一地元惠州為遼
　　　澤州地而遼惠州至金即廢方輿紀要惠和城
　　　(即惠/州治)在大寧衛東北百里考兔麛山在今赤峰
　　　縣属翁牛特左翼旗東北四十里惠州當與之
　　　相近元一統志惠和縣東南到金源縣九十里
　　　西南到本路一百五十里元之惠和即仍遼舊
　　　知縣在大定府之東北金源縣之北為今建昌
　　　縣北敖漢旗境今敖漢西之博羅科廢城即惠
　　　州故城也元一統志謂惠和縣西至大寧縣界
　　　塗河今土河(即塗/河)自喀喇沁右翼旗東北流入
　　　敖漢西境知自土河以東為惠州地矣
　　遼史地理志武安州(太祖俘漢民居木葉山下因/建城以遷之號杏堝新城復)
　　(以遼西户益之更曰新州統和/八年改今名属中京統縣一)
　　沃野縣
　　武經總要新州本契丹國之地東至徽州二百里
　　西至惠州百三十里南至霸州百里北至永州三
　　百七十里
　　　按清𩔖天文分野書曰遼太祖俘漢民散居以
　　　其地不可耕殖因建城池以遷之方輿紀要武
　　　安州城在大寧衛東北二百里一統志原本武
　　　平廢縣(金武平縣即遼沃/野縣為武安州治)在故大寧城北然惠
　　　州已在大寧東北武安州治更在惠州之東不
　　　得但云在大寧北也至於木葉山乃遼始祖廟
　　　所在當土河與潢河二水合流之處為遼之永
　　　州今喀爾喀左翼旗地在奈曼旗東北境外遼
　　　志既稱建新城為新州以别於永州之舊城則
　　　武安州自當在永州以南元一統志武平縣南
　　　至興中州西至惠和縣元之武平縣即遼武安
　　　州知州治當在惠和縣之東興中府之北為今
　　　朝陽縣属奈曼旗境
　　遼史地理志利州(本中京阜俗縣統和二十/六年置州属中京統縣一)
　　阜俗縣(唐末契丹漸熾役使奚人遷居琵琶川統/和四年置縣初𨽻彰愍宫更𨽻中京後置)
　　(州仍属/中京)
　　武經總要利州承天后所建東至建州百二十里
　　東北至建州百一十里西南至蘭州(遼志中京道/諸州中無蘭)
　　(州之名惟金志利州龍山縣下有蘭州寨考遼之/州縣至金時廢為鎮寨名者甚多當是遼本置有)
　　(蘭州金廢為蘭/州寨遼志失載)六十里南小淩河路至平州五十
　　里西北至中京百五十里
　　　按方輿紀要利州城在大寧衛東南一統志原
　　　本謂在喀喇沁左翼東北二十五里近寧逺州
　　　邊外塔西有三塔土人亦名古爾班蘇巴爾罕
　　　城據元一統志利州南至龍山縣北至富庶縣
　　　西至和衆縣知在富庶縣之南龍山縣之北和
　　　衆縣之東當大定府東南境又考元至元二十
　　　四年利州長夀山玉京觀地産碑(詳見古蹟/及藝文門)長
　　　夀山在今建昌縣南境(詳見/山門)則利州故城當在
　　　今建昌縣南境縣治東北七十里土人稱為大
　　　城子亦名小三座塔正當中京之東南在喀喇
　　　沁左翼旗北百里所稱左翼東北二十五里者
　　　誤也
　　　又按遼志以利州為統和二十六年置金志及
　　　元一統志皆以為統和十六年又元一統志載
　　　利州軍名曰永昌開泰元年置領阜俗縣遼史
　　　未詳
　　遼史地理志潭州廣潤軍(本中京之龍山縣開泰/中置州仍属中京統縣)
　　(一/)
　　龍山縣(開泰二年以/習家寨置)
　　　按潭州龍山縣之里至武經總要未詳方輿紀
　　　要潭州城在大寧衛東一統志原本龍山故城
　　　(即潭/州治)在喀喇沁左翼西南八里大凌河之旁距
　　　故利州約六十里俗呼喀喇城元一統志龍山
　　　縣東北至利州西北至和衆縣知在利州之西
　　　南和衆縣之東南與喀喇沁左翼西南八里之
　　　説相合元一統志又謂南至撫寧縣界冷口西
　　　南至遷安縣則自今永平府冷口邊牆以外建
　　　昌縣南境為龍山縣地也
　　遼史地理志榆州高平軍(太宗南征横帳解里以/所俘鎮州民置州開泰)
　　(中沒入属中/京統縣二)
　　和衆縣
　　永和縣(統和二十/二年置)
　　武經總要榆州隋臨榆宫之地北控營平厯代置
　　戍守契丹置州西北至中京百七十里西至招延
　　州(招延州一作招/遥州遼史未載)四十里
　　　按方輿紀要和衆城(即榆/州治)在大寧衛東一統志
　　　原本謂在故大寧城東南元一統志和衆縣東
　　　至利州東南到龍山知在龍山縣之西北利州
　　　之西今建昌縣治西北二十五里地名小城子
　　　與大城子之為利州故城東西相直即為和衆
　　　故城其西北接平泉州属喀喇沁右翼旗界正
　　　當中京之東南若九邊圖謂縣在白狼山北者
　　　其説無據又考遼榆州領縣凡二和衆縣即為
　　　州治其永和縣至金即廢方輿紀要謂在榆州
　　　西南其故址亦無可考
　　遼史地理志澤州廣濟軍(太祖俘蔚州民立寨居/之採煉陷河銀冶𨽻中)
　　(京留守司開泰中置澤州有松亭闗神山/九宫嶺石子嶺灤河撒河属中京統縣二)
　　神山縣(神山在/西南)
　　灤河縣(属永/興宫)
　　武經總要澤州松亭闗北遼澤之地東至利州百
　　里北至中京百里西至北安州二百里南至平州
　　二百五十里西南至松亭闗二百五十里
　　　按遼澤州治神山縣縣以山名遼志謂山在縣
　　　西南考神山在今平泉州治北當時縣治又在
　　　神山東北近倚州治是遼澤州城當在今平泉
　　　州治北喀喇沁札薩克公旗界自是以南至邊
　　　城外皆為神山縣地其州属西南之境所屆頗
　　　逺金史太祖紀既取中京遂下澤州旋降北安
　　　州是中京之南即澤州澤州之西即北安州今
　　　平泉州属南境及承德府東南境皆澤州地也
　　　灤河縣以河得名灤河逕承德府治南沿平泉
　　　州治西境入潘家口其澤州境内之撒河由平
　　　泉州治西南境入龍井闗會灤河知今承德府
　　　治東南平泉州治西南至邊城以外為灤河縣
　　　境
　　遼史地理志高州(開泰中聖宗伐高麗以俘户置/高州有平頂山樂河属中京統)
　　(縣/一)
　　三韓縣(辰韓為扶餘弁韓為新羅馬韓為高麗開/泰中聖宗伐高麗俘三地之遺人置縣户)
　　(二/千)
　　　按三韓之名始見於後漢書稱其有七十八國
　　　若高州所属之縣乃因三韓遷户而置故取以
　　　為名非即三韓故地
　　武經總要高州契丹収新羅諸國俘虜人民置州
　　以居之仍置倚郭一縣以三韓為名南至中京百
　　四十里東南至恩州五十里西北至饒州六十里
　　　按方輿紀要高州城在大寧衛北二百里一統
　　　志原本謂在故大寧城西北據元一統志高州
　　　南至大定縣西至松山州元之高州仍遼舊知
　　　在大定府之北松山州之東元一統志人稱東
　　　南到惠和縣惠和北至高州是高州東北境跨
　　　越惠州惠和縣之北在今赤峰縣南境迤東至
　　　建昌縣最北境皆高州地又考遼志高州有樂
　　　河(即饒/樂水)即今之英金河在今赤峯縣属翁牛特
　　　境又元一統志塗河自大寧縣流至東北入高
　　　州金王景先集賢洞碑記謂高州南壓塗河今
　　　土河(即塗/河)自喀喇沁右翼旗東北流逕翁牛特
　　　左翼旗之南境敖漢旗之西北境會英金河知
　　　今翁牛特境敖漢西北境英金河之旁喀喇沁
　　　土河以北皆高州地也
　　遼史地理志松江(當作/松山)州勝安軍(開泰中置統和/八年省復置属)
　　(中京統/縣一)
　　松江(當作/松山)縣(地邊松漠商賈會衝開/泰二年置縣有松山川)
　　　按松江州遼史聖宗紀作松山州金元史地理
　　　志並稱遼置松山州遼志作松江者盖字譌至
　　　遼聖宗開泰年號本在統和之後而志云開泰
　　　中置統和八年省其叙次顛倒失實遼志統和
　　　八年七月省州及縣以其民分𨽻他郡開泰二
　　　年二月詔以松山州為松山縣是遼初已先置
　　　有松山州統和時併省至開泰時復置也松山
　　　州松山縣之里至武經總要未詳方輿紀要松
　　　州城在大寧衛西北一統志原本亦同松山州
　　　至金時曾降為縣改𨽻高州必與高州相接元
　　　一統志松州東至髙州西至興州元松州即遼
　　　松山州知在高州之西興州之東為今赤峰縣
　　　属翁牛特右翼旗境正當中京之西北元一統
　　　志又謂松州東南二十里有遮盖山考遮盖山
　　　在今翁牛特右翼南三十里松山州當在其北
　　遼史地理志北安州興安軍(唐為奚王府西省地/聖宗以漢户置北安)
　　(州属中京/統縣一)
　　利民縣
　　武經總要北安州後魏置安州築城在幽州之北
　　正當松漠之地今建為北安州墨㪷嶺牛山㑹仙
　　石栁河皆在其境東北至中京二百五十里西南
　　至古北口二百八十里南至幽州二百五十里
　　　按金志興州本遼北安州興化軍興化縣又有
　　　利民縣承安五年以利民寨升泰和四年廢盖
　　　以興化為遼之舊縣而以利民為金所增置遼
　　　志有利民縣而無興化縣與金志不合考遼北
　　　安州治利民縣據武經總要在古北口東北二
　　　百八十里金興州治興化縣在古北口東北一
　　　百四十里遼北安州即後魏之安州其故城即
　　　今博洛河屯(詳見前卷三北/魏安州條下)在豐寧縣境金興
　　　州即元之大興州其故城即今喀喇河屯在灤
　　　平縣境是金之興州特改置於北安州之南境
　　　利民自為遼縣興化自為金縣一統志原本曰
　　　遼置利民縣金初廢為寨承安五年建興州復
　　　置利民縣属焉泰和四年又廢是利民縣至金
　　　時復置而旋廢與興州所治之興化縣本属兩
　　　地以興化為遼置而轉以利民為金置者乃金
　　　志之誤
　　　又按遼北安州疆域頗廣金初用兵自克東京
　　　上京至進取中京史載攻下郡縣不一及宗翰
　　　破北安州後與都統杲㑹於奚王嶺分道追遼
　　　主於鴛鴦灤(鴛鴦灤在今宣化府張家口外牧/厰境内為金時橅州集寧縣地亦)
　　　(名集寧/海子)中間數百里别無攻圍郡縣之事知今
　　　承德府西境及豐寧縣灤平縣之東境皆北安
　　　州地也至遼志於北安州下稱晉為馮跋所據
　　　馮跋即北燕主考承德府全境地前燕後燕及
　　　北燕皆有之豈止馮跋一人即馮跋所據者兼
　　　有承德府属之境亦不止北安一州遼志所列
　　　沿革未可徴信大率𩔖此
　　　又按遼時有六奚部以奚王府領之北安州雖
　　　即在奚地然史稱遼聖宗以漢户置州則奚部
　　　自非其所属盖北安州治以刺史而奚部統以
　　　奚王奚之故地尚寛凡北安州附近之境並當
　　　為奚部地考遼史營衛志奚初為五部曰約囉
　　　(舊作遥里/今改正)部曰巴爾達(舊作伯德/今改正)部曰敖拉(舊/作)
　　　(奥里今/改正)部曰美嘉(舊作梅只/今改正)部曰綽羅(舊作楚/里今改)
　　　(正/)部太祖盡降之天賛時增置多科(舊作墮瑰/今改正)
　　　部遂號六奚部命巴掄(舊作勃里/恩今改正)主之仍號奚
　　　王聖宗合敖拉美嘉多科三部為一特置南尅
　　　部北尅部以足六部之數其所居地之可考者
　　　約囉部居潭利二州間巴爾達部居松山州平
　　　州之間綽羅部居潭州北敖拉部美嘉部多科
　　　部合為一部及分置之南尅部北尅部遼史未
　　　詳其所居之地然奚之舊地既在北安州則諸
　　　部亦當附居其地又有薩拉噶(舊作撒里/葛今改正)部伊
　　　克(舊作窈𤓰/今改正)部努延(舊作耨盌/爪今改正)部皆以降奚置
　　　部設節度使領之分居澤州之東潭州之南復
　　　有卾博庫(舊作訛僕/括今改正)部與薩拉噶等三部同居
　　　望雲縣東盖遼時望雲縣以東即與北安州相
　　　接中間並無郡縣(遼北安州為今承德府本境/及灤平縣豐寧縣之東境地)
　　　(遼望雲縣為今宣化府赤城縣地中間相距之/處為今灤平縣豐寧縣之西境及獨石口㕔地)
　　　而北安一州又不應如是遼濶知今灤平縣豐
　　　寧縣之西境皆奚部散居之地金天輔六年宗
　　　翰等敗奚王什黙(舊作霞末/今改正)而北安州遂降可
　　　知奚王之即在此安州境也
　　　又按武經總要所列契丹諸州於北安州下尚
　　　有招延州(一作招/遥州)以渤海部落居之東小凌河
　　　南至潤州北至澤州西南至幽州四百五十里
　　　當在今建昌縣南境遼志不載此州名故附識
　　　於此
　　遼史地理志興中府本霸州彰武軍慕容皝以栁
　　城之北龍山之南福德之地乃築龍城構宫廟改
　　栁城為龍城縣遂遷都號和龍宫慕容垂復居焉
　　後為馮跋所滅元魏取為遼西郡隋平高保寧置
　　營州煬帝廢州置栁城郡唐武德初改營州總管
　　府尋為都督府萬嵗通天中陷李萬榮神龍初移
　　府幽州開元四年復治栁城八年西徙漁陽十年
　　還栁城後為奚所據太祖平奚及俘燕民将建城
　　命韓知方擇其處乃完葺栁城號霸州彰武軍節
　　度統和中制置建霸宜錦白川等五州尋落制置
　　𨽻積慶宫後属興聖宫重熙十年升興中府有大
　　華山小華山香高山麝香崖天授皇帝刻石在焉
　　駐龍峪神射泉小靈河(即小/凌河)統州二(在今境/之州一)縣四
　　　按遼興中府為慕容燕故都所在今朝陽縣南
　　　境也遼志稱慕容皝築龍城慕容垂復居焉考
　　　慕容垂復國本都中山至其子慕容寳始遷龍
　　　城非慕容垂也志又稱後為馮跋所滅高雲滅
　　　慕容氏馮跋實代高雲亦非跋滅慕容氏也又
　　　稱後魏取為遼西郡後魏所設者本名昌黎郡
　　　至隋始改置遼西郡皆遼志之誤
　　興中縣(太祖掠漢民居此建霸/城縣重熙中置府更名)
　　營邱縣(析霸/城置)
　　象雷縣(開泰二年以麥務/川置𨽻中京後属)
　　閭山縣(開泰二年以羅家/軍置𨽻中京後属)
　　　按方輿紀要象雷廢縣閭山廢縣皆在營州(即/遼)
　　　(興中/府)西今朝陽縣西南境也遼中京在興中府
　　　之西二縣先𨽻中京而後属興中故知居中京
　　　興中府之間也
　　武經總要興中府東至遼河三百里西至中京三
　　百里西南至建州六十里北至潢水四百里舊契
　　丹界西北至松陘嶺百里舊奚界東南至安東都
　　䕶府二百七十里東北至白川州七十里
　　　按方輿紀要營州故城(即興/中府)在大寕衛東三百
　　　里一統志原本興中故城在土黙特右翼西百
　　　里錦州府西北邊外大凌河之北盖即今之朝
　　　陽縣治舊名三座塔城䝉古稱為古爾班蘇巴
　　　爾罕城
　　遼史地理志安德州化平軍(以霸州安德縣/置來属統縣一)
　　安德縣(統和八年析霸州東南龍山徒河境/戸置初𨽻乾州更属霸州置州來属)
　　　按安德州安德縣之里至武經總要未詳一統
　　　志原本永德廢縣(金永德縣即遼安/徳縣為安德州治)西北去神
　　　水縣城五十餘里東北去興中府城百里今據
　　　遼乾統八年有安德州靈巖寺碑(詳見古蹟/及藝文門)靈
　　　巖寺在今朝陽縣東南柏山上(詳見/山門)則安德州
　　　故城當在今朝陽縣東南柏山之麓為土黙特
　　　右翼旗南境實興中府之東南也遼志以安德
　　　縣為析霸城東南户置霸城即興中府又金志
　　　稱永德縣(即安/德縣)北有凌河與此方位並合
　　　又按遼興中府所属尚有黔州統盛吉一縣方
　　　輿紀要黔州城在營州南考武經總要謂白川
　　　州東至黔州七十里黔州東至顯州(今錦州府/廣寕縣)
　　　五十里東北至望海峯五十里是黔州尚在川
　　　州之東為今錦州府界故不列入
　　遼史地理志川州長寧軍太祖弟明王按圖(舊作/安端)
　　(今改/正)置㑹同三年詔為白川州按圖子察罕(舊作/察割)
　　(今改/正)以大逆誅沒入省曰川州初𨽻崇德宫統和
　　中属文忠王府統縣三
　　宏理縣(統和八年以諸/宫提轄司户置)
　　咸康縣
　　宜民縣(統和/中置)
　　武經總要白川州東至黔州七十里西至中京四
　　百三十里東南至宜州百里西南至霸州七十里
　　　按方輿紀要川州有東西二城東川州遼所置
　　　西南至義州衛一百五十里西川州金所置南
　　　至義州衛九十里盖遼與金各自有川州武經
　　　總要川州西南至霸州(即興/中城)七十里此遼之川
　　　州也元一統志川州南至興中州一百八十里
　　　此金之川州也一統志原本川州城(此即指遼/之川州)
　　　在土黙特右翼東北一百五里䝉古名卓索喀
　　　喇城今朝陽縣治東北六十七里地名四角坂
　　　有廢城中有遼開泰二年石幢(詳見古/蹟門)為白川
　　　州官吏所建知即遼川州故城也且此城當興
　　　中故城東北亦與武經總要西南至霸州七十
　　　里之文相合今朝陽縣属土黙特右翼旗東北
　　　接土黙特左翼旗境皆川州地也
　　　又按遼川州共領三縣遼志先宏理而後咸康
　　　宜民元一統志載遼川州所領則先咸康而後
　　　宜民宏理清𩔖天文分野書亦稱遼川州領咸
　　　康等三縣今據遼開泰二年石幢列銜有長寧
　　　軍節度白川州刺史及白川州咸康縣令知咸
　　　康縣為遼川州所治而宜民與宏理乃其属縣
　　　元一統志又謂遼後省宏理入宜民若宏理為
　　　川州倚郭之縣必不以之省入宜民矣以宏理
　　　為川州首縣者乃遼志之誤也宏理縣之併於
　　　宜民遼史亦未詳
　　遼史地理志建州保静軍太祖置州漢乾祐元年
　　故石晉太后詣世宗求於漢城側耕墾自贍許於
　　建州南四十里給地五十頃營構房室創立宗廟
　　州在靈河之南屢遭水害聖宗遷於河北初属武
　　寧軍𨽻永興宫後属敦睦宫統縣二
　　永霸縣
　　永康縣
　　武經總要建州東南至器仗山三十里東北至霸
　　州九十里南至渝州(當作/榆州)五十里西南至小凌河
　　十里
　　　按方輿紀要建州城在大寧衛東南四百餘里
　　　止約畧之詞考建州本有二城遼太祖初置之
　　　建州在大凌河之南小凌河之北正當興中城
　　　之南遼聖宗移置之建州在大凌河之北正當
　　　興中城之西武經總要謂建州東北至霸(即興/中城)
　　　西南至小凌河一統志原本謂建州故城在土
　　　黙特右翼西南一百二十里皆指初置之建州
　　　而言即今朝陽縣治南之五十家子廢城是也
　　　若移置之建州據元一統志當在興中城之西
　　　為今朝陽縣属土黙特右翼旗西一百七十里
　　　之喀喇城一統志原本以為亦遼金時州而無
　　　考者實即建州城也
　　遼史地理志來州歸德軍(故城在今/寧逺州)統州三縣一
　　(兼得今境/之州一)
　　　按遼來州即元瑞州本在今錦州府西南界據
　　　武經總要來州北至建州三百五十里元一統
　　　志瑞州北至利州界栲栳山一百五十里到利
　　　州三百五十里西北到龍山縣二百八十里故
　　　知兼得建昌縣東南境
　　隰州平海(今志作/海平)軍(慕容皝置集寧縣聖宗括帳/户遷信州大雪不能進建城)
　　(於此置焉𨽻興聖/宫來属統縣一)
　　海濵縣(本東京城内渤海/民户因叛移於此)
　　　按遼志以隰州平海軍領海陽縣潤州海陽軍
　　　領海濵縣金志則謂遼隰州領海濵縣潤州領
　　　海陽縣與遼志互異考潤州軍名海陽與海陽
　　　縣名相合則海濵縣當属隰州矣元一統志亦
　　　謂遼隰州治海濵縣今從之考隰州海濵縣至
　　　金廢隰州以縣属來州後改來州為宗州復改
　　　為瑞州所属縣如故元廢縣為海濵鄉今建昌
　　　縣東南一百八十里瑞雲山中(在喀喇沁左翼/旗南七十里)
　　　有元至正七年大寧路瑞州海濵鄉周家莊雲
　　　谿觀碑(詳見藝/文門)知建昌縣属喀喇沁左翼旗之
　　　東南境為遼海濱縣地
　　　又按遼志以隰州為慕容皝所置集寧縣考十
　　　六國春秋及晉書載記無集寕縣之名惟前燕
　　　録載慕容皝十四年以河間郡(晉書作/河間人)為寕集
　　　縣盖即河間郡之流人置縣以居之遼志之集
　　　寧疑即寧集之譌
　　遼史地理志宜州崇義軍(故城在/今義州)統縣二(兼得今/境之縣)
　　(一/)
　　宏政縣(世宗以定/州俘户置)
　　　按遼宜州即金元義州本在今錦州府北界據
　　　武經總要宜州西至霸州二百里北至川州元
　　　一統志義州西至興中州界蛤蜊山九十里到
　　　興中州一百八十里西北到川州一百八十里
　　　故知兼得朝陽縣境今朝陽縣治東北一百九
　　　十里之台頭溝有金皇統八年宜州㕔峪口院
　　　碑(詳見藝/文門)知朝陽縣属土黙特右翼旗東北接
　　　土黙特左翼旗南境亦冝州地考遼宜州治宏
　　　政縣而别領開義縣然開義縣尚在今義州南
　　　非朝陽縣境所及其兼得今縣境者乃宏政縣
　　　地也
　　　又按以上惟安德州𨽻於興中府其川建來宜
　　　四州皆直𨽻於中京
　　遼史地理志徽州宣德軍景宗女秦晉大長公主
　　所建媵臣萬户在宜州之北二百里
　　遼史地理志成州長慶軍聖宗女晉國長公主以
　　上賜媵臣户置在宜州北一百六十里成州興府
　　軍節度統縣一
　　同昌縣
　　　按徽成二州遼志載入上京道頭下軍州内遼
　　　時諸王外戚大臣從征俘掠生口各建州縣以
　　　居之横帳諸王國舅公主許創立州城朝廷賜
　　　州縣額其節度使朝廷命之刺史以下皆以本
　　　主部曲充焉所謂頭下軍州也二州皆居宜州
　　　之北當在今朝陽縣属土黙特左翼旗境其成
　　　州後由上京改𨽻中京故遼志互収入中京道
　　　下
　　遼史地理志饒州匡義軍(属上/京道)有潢河長水灤青
　　山大福山松山𨽻延慶宫統縣二
　　長樂縣(本遼城縣民太祖伐渤/海遷其民建縣居之)
　　臨河縣(本豐永縣民太宗分兵/伐渤海遷於潢水之曲)
　　安民縣(太宗以渤海諸/邑所俘襍置)
　　　按宋薛映記度潢水石橋旁有饒州富弼行桯
　　　錄中京北四百八十里至潢水石橋武經總要
　　　饒州南至中京五百里遼志饒州有潢河方輿
　　　紀要廢饒州在臨潢(遼上京臨潢府在今/翁牛特北巴林旗界)西南
　　　二百三十里一統志原本謂在翁牛特右翼界
　　　内考潢河自克什克騰流經赤峰縣属翁牛特
　　　左翼旗界知今翁牛特北境潢河之北當為遼
　　　饒州地饒州治長樂縣而别領臨河安民二縣
　　　其方位道里無可考
　　遼史地理志上京臨潢府謂之龍眉宫神冊三年
　　城之名曰皇都天顯十三年更名上京府曰臨潢
　　統縣十
　　　按遼上京在中京之北臨潢府有黑河潢河一
　　　統志原本黑河在今巴林北一百十里潢河為
　　　大遼水之西源䝉古名西喇穆倫西流入巴林
　　　界又東經阿祿科爾沁南入翁牛特北境今赤
　　　峯縣北為翁牛特旗又北為巴林旗臨潢府居
　　　潢水北有黑河今巴林二旗為遼上京臨潢府
　　　地也遼志謂本漢遼東郡西安平之地新莽曰
　　　北安平考漢遼東郡亦在長城以内若今赤峰
　　　縣北之巴林二旗漢初當為匈奴左地武帝時
　　　為塞地後入烏桓其云即遼東郡地者亦殊未
　　　之考矣
　　臨潢縣(太祖天贊初攻燕薊以所俘/人户散居潢水之北故以名)
　　　按臨潢縣近附府治居潢水北上京道属之饒
　　　州(今赤峯縣北/翁牛特旗地)亦有潢河知臨潢縣南與饒州
　　　接壤也
　　定霸縣(太祖下扶餘遷其人於京西與漢人襍居/統和八年以諸宫提轄司人户置𨽻長寧)
　　(宫/)
　　保和縣(太祖破龍州盡徙富利縣人散居京南統/和八年以諸宫提轄司人户置𨽻彰愍宫)
　　潞縣(天賛元年太祖破薊州掠潞縣民布/於京東與渤海人襍處𨽻崇徳宫)
　　宣化縣(太祖破鴨□府盡徙其民居之京南統和/八年以諸宫提轄司人户置𨽻彰愍宫)
　　　按定霸以下諸縣皆以俘降人户徙置京之東
　　　西南境保和宣化居南潞縣居東定霸居西皆
　　　附近京邑應在潢河黑河左右今赤峰縣北巴
　　　林左右翼兩旗境内
　
　
　
　
　
　
　
欽定熱河志卷六十
欽定四庫全書
欽定熱河志卷六十一
　建置沿革七
　　金

　金
　　金為北京路大定府利州兼得義州瑞州地興中
　　府建州全州興州兼得臨潢府地及西京路桓州
　　地
　　今承德府本境西為興州之興化縣地東境為大
　　定府之神山縣地灤平縣為興州興化縣宜興縣
　　豐寧縣南境為興化縣宜興縣地西北境兼得西
　　京路桓州地平泉州為大定府大定縣長興縣富
　　庶縣金源縣神山縣赤峯縣為大定府之三韓縣
　　松山縣静封縣全州安豐縣兼得臨潢府之臨潢
　　縣盧川縣建昌縣南境為利州阜俗縣龍山縣西
　　南境為大定府之和衆縣東南境兼得瑞州之海
　　濵縣地北境為大定府之恵和縣兼得三韓縣地
　　朝陽縣為興中府興中縣永德縣宜民縣南境為
　　建州永霸縣東境兼得義州宏政縣同昌縣西北
　　境為大定府之武平縣地
　　金史地理志大定府北京留守司遼統和二十五
　　年建為中京國初因稱之海陵貞元元年更為北
　　京置留守司都轉運司警巡院縣十一鎮二
　　　按金初之北京即遼之上京(今赤峯縣北/巴林旗地)熈宗
　　　天眷元年八月以遼上京為北京是也至海陵
　　　天德二年改為臨潢府其時大定府尚稱中京
　　　至貞元元年三月始改中京為北京大定府治
　　　即今平泉州治也
　　大定(倚遼縣舊名有土河七/金山隂凉河鎮一恩化)
　　　按大定縣之恩化鎮即遼之恩州恩化縣元一
　　　統志謂廢於金天眷二年金史未詳是金大定
　　　縣兼有遼恩州地今自平泉州治至州北境皆
　　　大定縣地也
　　長興(有塗/河)
　　　按元一統志金廢勸農縣析其地屬長興金史
　　　未詳是金長興縣兼有遼勸農縣地今平泉州
　　　西北境皆長興縣地也
　　富庶(有沁河鎮/一文安)
　　　按遼文定升平歸化三縣至金皆廢此富庶縣
　　　之文安鎮當即遼時置縣之地縣在今平泉州
　　　東北境兼有遼時文定升平歸化三縣地
　　金源(遼開㤗二年置以地有/金甸為名有駱駝山)
　　　按金源縣仍遼舊為平泉州最西北境
　　惠和(皇統三年以遼/恵州惠和縣置)
　　　按遼惠和縣領於惠州元一統志謂金天輔五
　　　年罷州金史未詳考惠和本為遼縣而金史謂
　　　皇統三年置者當是先廢於天輔五年而復置
　　　於皇統三年也在今建昌縣北境
　　武平(遼築城杏堝初名新州統和間更為武安州/皇統三年降為武安縣來屬大定七年更名)
　　(承安三年𨽻高州/泰和四年復來)
　　　按金武平縣即遼武安州沃野縣地在今朝陽
　　　縣西北境特初名武安縣後改武平初𨽻高州
　　　後改𨽻大定府耳
　　和衆(遼榆州和衆縣皇/統三年罷州來屬)
　　　按縣在今建昌縣南境之西北本與平泉州接
　　　壤故罷榆州後即西屬於大定府也
　　神山(遼澤州神山縣遼太祖俘蔚州之民置章宗/承安二年嘗置恵州升孩兒館為灤陽縣以)
　　(𨽻之泰和四年/罷州及灤陽縣)
　　　按遼神山縣領於澤州元一統志謂金天輔元
　　　年罷州金史未詳又考遼澤州領神山灤河二
　　　縣金之神山縣本仍遼舊在今承德府南境其
　　　灤陽一縣乃升孩兒館置疑即為灤河縣故地
　　　在今灤平縣東南境也
　　三韓(遼伐高麗遷馬韓辰韓弁韓三國民為縣置/高州太祖天輔七年以高州置節度使皇統)
　　(三年廢為縣承安三年復升為高州置刺史為全/州支郡分武平松山静封三縣𨽻焉泰和四年廢)
　　(有落馬/河塗河)
　　　按三韓為遼舊縣在今赤峯縣南境金志於大
　　　定縣下注有土河於長興縣三韓縣下别注有
　　　塗河似以土河塗河為二水今以元一統志所
　　　載塗河之源流方位考之(元一統志内有/塗河無土河)知塗
　　　河即土河今亦稱老河其實一水也又元一統
　　　志稱高州東至武平縣東南至惠和縣武平在
　　　今朝陽縣西北境恵和在今建昌縣北境金廢
　　　高州存三韓縣知縣境跨今建昌縣北境在患
　　　和縣之北故能東與武平縣接壤承安三年復
　　　升為州時得分武平以𨽻之也
　　松山(遼松山州勝安軍松山縣開泰中置舊置刺/史太祖天輔七年置觀察使皇統三年廢州)
　　(來屬承安三年𨽻高州太和/四年復有隂涼河落馬河)
　　静封(承安二年以胡設務置𨽻全州/三年𨽻高州泰和四年來屬)
　　　按金大定府所屬諸縣多為遼之舊縣惟静封
　　　縣乃金所新設静封初屬全州又屬高州當在
　　　全州之南大定府之北元一統志作静豐謂静
　　　豐廢城在松州東五十里是松山静封境界毗
　　　連為今赤峯縣屬翁牛特旗境
　　利州遼統和十六年置縣二鎮一寨一
　　阜俗(遼統和四年/置今因之)
　　龍山(遼故潭州廣潤軍縣故名熈宗皇統三年/廢州來屬有榆河寨一蘭州鎮一漆河)
　　　按龍山在今建昌縣西南境本東北與阜俗接
　　　壤故金廢潭州後即近屬利州也
　　興州寧朔軍本遼北安州興化軍興化縣承安五
　　年升為興州置節度軍名寧朔改利民寨為利民
　　縣撥穆爾堅河(舊名梅堅/河今改正)圖們必罕(舊作徒門必/罕今改正)
　　寧江蘇瑪拉(舊作寧江速/馬剌今改正)三明安(舊作猛安/今改正)𨽻焉
　　貞祐二年四月僑置於宻雲縣縣二
　　　按金興州以遼北安州地改置遼北安州有利
　　　民縣無興化縣(詳見前卷北/安州條下)遼利民縣至金即
　　　廢金之興州在遼北安州南境今灤平縣地非
　　　即遼之故城也
　　興化(倚遼舊縣皇統三年降興化軍置𨽻大定府/承安五年建興州於縣為倚郭舊有白檀鎮)
　　　按金興化縣為興州治故城即今喀喇河屯(在/今)
　　　(灤平縣治西/南一里餘)其東即承德府南境亦興州地也
　　宜興(本興化縣白檀鎮泰/和三年升為縣來屬)
　　　按金之白檀鎮與漢白檀縣異漢白檀自在邊
　　　内特取名偶同猶宻雲戍之非即宻雲縣也宜
　　　興故城在灤平縣西北七十五里地名小城子
　　　其南與古北口相直又金時興州之西即接桓
　　　州(桓州故城在今多倫諾爾/㕔境開平衛故城之西南)别屬西京道今豐
　　　寧縣南境尚屬興州地其西北境兼得桓州地
　　興中府本唐營州城遼太祖遷漢民以實之曰霸
　　州彰武軍重熈十一年升為府更今名金因之縣
　　四鎮三(在今境之縣三其興城一縣本/遼嚴州之屬縣在今錦州府界)
　　興中(南有凌河/鎮一黔城)
　　　按興中縣之黔城鎮當即遼之黔州蓋廢於金
　　　初又考遼興中府領興中營邱象雷閭山四縣
　　　元一統志謂金省二縣惟存興中營邱尋又更
　　　營邱為洪寧縣知金所省者惟象雷閭山尚有
　　　洪寧縣金史未詳是金興中縣實兼有遼黔州
　　　及象雷閭山二縣之境今朝陽縣西南境皆興
　　　中縣地
　　永德(遼安徳州化平軍安徳縣世宗大定/七年更今名北有凌河鎮一阜安)
　　　按永德即遼安德縣在今朝陽縣東南境遼安
　　　德縣本屬德安州金大定中改名永德時當即
　　　廢州而後來屬於興中府也金史不言州廢乃
　　　記載之踈
　　宜民(遼川州長寧軍會同中嘗名白川州天祿五/年去白字國初因之與同昌縣皆𨽻焉大定)
　　(六年降為宜民縣𨽻懿州承安二年復置川州改/徽川寨為徽川縣為懿州支郡奉和四年罷州及)
　　(徽川縣來屬鎮一咸康/遼縣也國初廢為鎮)
　　　按遼史太宗紀㑹同三年八月戊申以安端私
　　　城為白川州乙夘置白川州官屬其後去白字
　　　但稱川州金志謂在遼天祿五年元一統志亦
　　　同然考遼聖宗統和八年七月置白川州宏理
　　　縣又遼開泰二年石幢猶稱白川州並在遼世
　　　宗天祿之後知天祿五年尚未改稱川州也遼
　　　紀載開泰七年四月賑川饒二州饑知白川州
　　　之改為川州當在開泰二年之後七年之前金
　　　志以為天祿五年者誤又按元一統志金天眷
　　　二年川州屬懿州三年廢咸康為鎮入宜民大
　　　定初州廢𨽻咸平府承安二年復置川州治宜
　　　民縣仍升徽川寨為徽川縣以𨽻之復割屬懿
　　　州惟存宜民縣蓋遼之宜民縣及宏理縣皆屬
　　　於川州而川州自治咸康縣至遼末廢宏理縣
　　　金初廢咸康縣惟存宜民一縣承安時改置川
　　　州即治宜民縣雖同在今朝陽縣境而金之川
　　　州與遼異治至廢州之後宜民一縣實兼有遼
　　　時咸康宏理二縣地
　　建州保靖軍遼初名軍曰武寧後更金因之縣一
　　永霸
　　　按遼建州領永霸永康二縣金志惟載永霸縣
　　　知永康縣為當時併省是今朝陽縣南境皆永
　　　霸縣地元一統志則謂金併省後復置一縣曰
　　　建平與金史互異
　　瑞州歸德軍縣三鎮一(兼得今境/之縣一)
　　海濱(本慕容皝集寧縣地遼隰州海/平軍故縣皇統三年廢州來屬)
　　　按金瑞州即遼隰州其故地為今寧遠州不屬
　　　熱河境惟海濱一縣在今建昌縣東南境又東
　　　接寧遠州界
　　義州崇義軍縣三鎮一(兼得今境/之縣二)
　　宏政(有凌/河)
　　同昌(遼成州興府軍縣故名國初𨽻川州大定六年/罷川州𨽻懿州承安二年復𨽻川州泰和四)
　　(年來/屬)
　　　按金義州即遼宜州其故城在今錦州府屬之
　　　義州不𨽻熱河境惟宏政同昌二縣在今朝陽
　　　縣東北境宏政為遼宜州屬縣同昌為遼成州
　　　屬縣遼志成州互見於上京中京道初𨽻上京
　　　道時無屬縣後改𨽻中京始置同昌縣金因之
　　　而改𨽻義州耳
　　全州盤安軍節度使承安二年置改胡設務為靖
　　封縣黑河舖為盧川縣撥北京三韓賚呼(舊對音/烈虎今)
　　(改/正)等五明安以𨽻焉貞祐二年四月嘗僑置於薊
　　州縣一安豐(承元元年十月改豐州鋪為安豐縣/𨽻臨潢府三年置全州盤安軍節度)
　　(使治有潢/河黑河)
　　　按三韓縣在赤峯縣境(見本卷大/定府條下)靖封盧川二
　　　縣舊與三韓縣同𨽻全州知其境界毗接靖封
　　　即静封後改𨽻大定府知其居南盧川改𨽻臨
　　　潢知其近北均在今赤峯縣境而安豐縣下亦
　　　注有黄河里河是全州故境當在今赤峯縣北
　　　巴林旗地也
　　臨潢府總管府地名西樓遼為上京國初因稱之
　　天眷元年改為北京天德二年改為臨潢府路大
　　定後罷路併入大定府路貞祐二年四月嘗僑置
　　　於平州縣五(在今境/之縣二)
　　臨潢(倚有金/粟河)
　　盧川(承安二年以黑河鋪升𨽻/全州後復來屬有潢河)
　　　按金之臨潢府臨潢縣皆仍遼舊為今赤峯縣
　　　北巴林旗地其盧川縣以黑河舖升復有潢河
　　　亦當在今巴林旗北境
　
　
　
　
　
　
　
　
　
欽定熱河志卷六十一
欽定四庫全書
欽定熱河志卷六十二
　建置沿革八
　　元

　元
　　元為大寧路大定縣富庶縣金源縣恵和縣武平
　　縣和衆縣龍山縣利州惠州髙州興中州川州建
　　州地上都路興州松州兼得開平府地及全寧路
　　魯王分地
　　今承徳府西境為上都路興州之興安縣宜興縣
　　地東境兼得大寧路恵州地灤平縣為興州興安
　　縣宜興縣豐寧縣為興安縣宜興縣地西北境兼
　　得開平府之開平縣地平泉州為大寜路之大定
　　縣富庶縣金源縣恵州赤峯縣為大寧路之髙州
　　上都路之松州北境為全寧路全寧縣及魯王分
　　地建昌縣為大寧路之和衆縣龍山縣利州北境
　　為恵和縣南境兼得恵州地東南境兼得瑞州地
　　朝陽縣為興中州建州川州東境兼得義州及懿
　　州地西北境為大寧路之武平縣兼得魯王分地
　　元史地理志大寧路本奚部唐初其地屬營州貞
　　觀中奚酋可度内附乃置饒樂郡遼為中京大定
　　府金因之元初為北京路總管府領興中府及義
　　瑞興利錦利惠川建和十州中統三年割興州及
　　松山縣屬上都路至元五年併和州入利州為永
　　和鄉七年興中府降為州仍隸北京改北京為大
　　寧二十二年(元一統志作/二十四年)改為武平路後復為大
　　寧(元一統志作二十九/年九月改為大寧路)領縣七州九(在今境/之州六)
　　元一統志大寧路西南至大都九百里西北至上
　　都九百里東至懿州界驛安站六百里西至上都
　　路界雞嶺一百五十里南至平灤路界䨇峯嶺三
　　百五十里北至上都路界青陽嶺二百里東到懿
　　州七百里西到興州三百五十里南到遷安縣四
　　百二十里北到松州二百二十里東南到撫寧縣
　　七百里東北到古慶州(遼置慶州屬上京道今属/北京路在臨潢府西一百)
　　(六十里元時州廢/故稱為古慶州)九百里西南到遵化縣六百三
　　十里西北到上都路九百里
　　　按元時大寧路所領之錦州今屬
　盛京其瑞州所屬兼得今境之海濵縣義州所屬兼
　　　得今境之宏政縣元時俱經併省又舊屬義州
　　　之同昌縣亦省入遼陽路之懿州故諸縣名均
　　　不復列
　　元史地里志大定(中統二年省/長興入焉)
　　元一統志大寧縣西南至大都九百里西北至上
　　都九百里東至金源縣界坌道站九千里西至興
　　州界雞嶺一百五十里南至和衆縣界車家嶺五
　　十里北至髙州界細河一百五十里東至金源縣
　　二百里西至興州三百五十里南到和衆縣九十
　　里北到髙州二百二十里東南到富庶縣一百五
　　十里東北到惠和縣一百五十里西南到恵州二
　　百二十里西北到松州二百二十里
　　　按元大定縣兼有今長興縣地元一統志謂至
　　　元二十九年改為大寧縣金史未詳
　　元史地理志富庶(至元三年省入/興中府後復置)金源
　　元一統志富庶縣西南至大都一千一百里西北
　　至上都一千里東至建州界弓子嶺十五里西至
　　大寧路界乾澗廟兒嶺一百三十里南至利州界
　　南港嶺五十里北至金源縣界滑河堠子嶺六十
　　里東到建州七十里西到本路一百五十里南到
　　利州七十里北到恵和縣一百八十里東南到錦
　　州三百五十里東北到金源縣一百二十里西南
　　到和衆縣一百二十里西北到本路一百五十里
　　金源縣西南至大都一千一百里西北至上都九
　　百里東至興中州界青山嶺二十里西至大寧縣
　　界坌道跕一百十里南至建州界隆興寺四十里
　　北至武平縣界偏道子嶺七十里東到興中州一
　　百里西到本路二百里南到建州九十里北到武
　　平縣一百五十里東南到錦州二百七十里東北
　　到髙州一百五十里西南到冨庶縣一百七十里
　　西北到恵和縣九十里
　　　按元富庶縣金源縣仍金舊大寧富庶金源二
　　　縣俱屬今平泉州北境
　　元史地理志恵和
　　元一統志惠和縣西南至大都一千五十里西北
　　至上都八百里東至武平縣界黄栢嶺七十里西
　　至大寧縣界塗河六十里南至富庶縣界趙花谷
　　六十里北至髙州界荆家寨五十里東到武平縣
　　一百五十里西到本路一百五十里南到富庶縣
　　一百八十里北到髙州九十里東南到金源縣九
　　十里東北到武平縣一百五十里西南到本路一
　　百五十里西北到松州二百五十里
　　　按元惠和縣仍金舊屬今建昌北境
　　元史地理志武平
　　元一統志武平縣西南至大都一千二百里西北
　　至上都一千里東至川州界欄子嶺七十里西至
　　恵和縣界盤道嶺八十里南至興中州界匣口五
　　十里北至䝉古行營界郭松寨二十里東到川州
　　一百五十里西到惠和縣一百五十里南到興中
　　州一百八十里北到臨潢府一千三百里東南到
　　義州三百里東北到懿州四百里西南到金源縣
　　一百五十里西北到髙州一百五十里
　　　按元武平縣仍金舊屬今朝陽縣西北境
　　元史地理志和衆
　　元一統志和衆縣西南至大都九百里西北至上
　　都九百里西北至本路九十里東至利州界水峪
　　嶺三十里西至惠州界鵓鴿嶺一百里南至恵州
　　界燕王城嶺六十里北至大寧縣界車家嶺四十
　　里東到利州九十里西到興州三百五十里南到
　　恵州一百六十里北到本路九十里東南到龍山
　　縣一百四十里東北到富庶縣一百二十里西南
　　到惠州一百六十里西北到上都路九百里
　　　按元和衆縣仍金舊
　　元史地理志龍山(初属大定府至元四/年属利州後來屬)
　　元一統志龍山縣西南至大都九百里西北至上
　　都一千一百二十里西北至本路二百四十里東
　　至利州界石匣口五十里西至恵州界大嶺一百
　　五里南至撫寧縣界冷口三百里北至利州界白
　　道子嶺四十里東到錦州四百里西到恵州二百
　　二十里南到撫寧縣三百五十里北到利州八十
　　里東南到瑞州二百八十里東北到建州二百里
　　西南到遷安縣三百五十里西北到和衆縣一百
　　四十里
　　　按元龍山縣仍金舊和衆龍山屬今建昌縣西
　　　南境
　　元史地里志利州
　　元一統志利州西南至大都一千里西北至上都
　　一千里東至錦州界利園嶺二百三十里西至和
　　衆縣界文山嶺六十里南至龍山縣界白道子嶺
　　四十里北至富庶縣界龎家莊三十五里東到錦
　　州三百五十里西到和衆縣九十里南到龍山縣
　　八十里北到富庶縣七十里東南到瑞州三百里
　　東北到建州一百二十里西南到恵州二百二十
　　里西北到本路一百六十里
　　　按金利州領阜俗龍山二縣元一統志謂至元
　　　二年降州為利城縣併省二縣五月復為州四
　　　年二月復領二縣七月割龍山隸大定府阜俗
　　　縣併入本州隸大寧路皆元史所未詳屬今建
　　　昌縣南境
　　元史地理志惠州
　　元一統志惠州西南至大都六百六十里西北至
　　上都八百五十里東至利州界長嶺二百十里西
　　至興州界赤嶺六十里南至豐潤縣(豐閏至明初/始改閏為潤)
　　界崖兒口三百十里北至和衆縣界燕王城嶺一
　　百十里東到利州二百六十里西到興州二百二
　　十里南到豐閏縣三百五十里北到和衆縣一百
　　六十里東南到龍山縣二百二十里東北到本路
　　二百二十里西南到遵化縣三百里西北到松州
　　四百五十里
　　　按元恵州以遼澤州地改置遼澤州本路神山
　　　縣而别領灤河縣金廢澤州及灤河縣承安時
　　　别置灤陽縣而亦旋罷故金志但有神山縣元
　　　之惠州盖在遼澤州之境而非即其故城考元
　　　一統志惠州有廢神山縣元罷為神山跕又有
　　　廢灤陽縣元亦為站設巡檢司故知恵州為元
　　　所改置今承徳府東南境平泉州南境皆元惠
　　　州地又建昌縣東南月華山(在縣治東南/一百八十里)有元
　　　大徳三年林泉寺地産碑(詳見藝/文門)稱大寧路惠
　　　州東錦川鄉知今建昌縣之南境亦在惠州也
　　元史地理志髙州
　　元一統志髙州西南至大都一千一百二十里西
　　至上都七百里東至武平縣界夾頭部落八十里
　　西至松州界隂凉河七十里南至大定河界細河
　　九十里北至䝉古行營界扢扠河九十里東到武
　　平縣一百五十里西到松州一百五十里南到本
　　路二百二十里北到古慶州七百里東南到恵和
　　縣九十里東北到臨潢府七百里西南到本路二
　　百二十里西北到應昌府七百里
　　　按元一統志元甲戌嵗(時為元太/祖九年)升髙州為興
　　　勝府丙子嵗仍改髙州隸大寧路元史未詳屬
　　　今赤峯縣南境
　　元史地理志興中州(元初因舊為興中府後/省至元七年又為州)
　　元一統志興中州西南至大都一千二百里西北
　　至上都一千二百里西北至本路三百里東至義
　　州界喀喇山九十里西至金源縣界青山嶺八十
　　里南至瑞州界油霧嶺一百六十里北至武平縣
　　界匣口一百三十里東到義州一百八十里西到
　　金源縣一百里南到瑞州三百里北到武平縣一
　　百八十里東南到錦州一百八十里東北到川州
　　一百八十里西南到建州八十里西北到惠和縣
　　一百八十里
　　　按元史順帝紀至正二年正月升懿州為路以
　　　大寧路所轄興中州義州屬懿州路今朝陽縣
　　　三座塔南六十里道旁有元至正四年重修石
　　　木橋碑(詳見古/蹟門)亦稱懿州路興中州元志失載
　　　又元一統志謂金興中府領興中縣及洪寧縣
　　　元因之至元二年縣皆省降府為興中州尋復
　　　為興中府七年復降為州隸大寧路又有永徳
　　　縣亦金興中府所屬元省入興中州皆元史所
　　　未詳
　　元史地里志川州
　　元一統志川州西南至大都一千四百里西北至
　　上都一千里西北至本路五百里東至懿州界嶺
　　東山七十里西至武平縣界欄子嶺八十里南至
　　興中州界獨山一百四十里北至䝉古行營界蝦
　　蟆山一百里東到懿州二百二十里西到武平縣
　　一百五十里南到興中州一百八十里北到臨潢
　　府一千五十里東南到義州一百八十里東北到
　　咸平府六百二十里西南到金源縣三百里西北
　　到髙州三百里
　　　按金川州治宜民縣元時無宜民縣而有川州
　　　亦即治宜民故地今據元至正五年川州重修
　　　東嶽廟碑(詳見古蹟/及藝文門)則元川州故城當即今朝
　　　陽縣屬三座塔北一百六十八里之黒城子也
　　元史地理志建州
　　元一統志建州西南至大都一千一百七十里西
　　北至上都一千七十里東至興中州界田家嶺四
　　十里西至富庶縣界兩家店五十五里南至瑞州
　　界油霧嶺一百二十里北至金源縣界隆興寺五
　　十里東到興中州八十里西到富庶縣七十里南
　　到瑞州五百里北到金源縣九十里東南到錦州
　　二百六十里東北到武平縣二百五十里西南到
　　利州一百二十里西北到本路二百二十里
　　　按元一統志謂金置建平縣元初因之後省建
　　　平入州元史未詳興中州川州建州俱屬今朝
　　　陽縣境
　　元史地里志上郡路(上郡故城在/多倫諾爾㕔)　(今/)領州四(在今/境之)
　　(州/二)
　　興州(唐為奚地金初為興化軍隸北京後為/興州元中統二年屬上都路領二縣)
　　興安(至元二/年置)
　　宜興(至元二/年置)
　　　按元史文宗紀致和元年八月升宜興縣為州
　　　又灤平縣境有元天厯中宜興州所建太平王
　　　徳勝碑其文云天下既定奏升縣為州與元紀
　　　合元志失載又順帝紀至元五年四月革興州
　　　興安縣志亦遺之元之興安即金之興化元興
　　　州治興安縣而别領宜興縣興州治在今灤平
　　　縣即俗所稱大興州宜興治在今灤平縣西北
　　　之小城子以元時嘗升為州今土人尚稱其地
　　　曰興州也
　　　又按興州之里至元一統志未詳宜興故城本
　　　在灤平縣境而豐寧縣西北之上黄旗汛(在縣/治西)
　　　(北一百/三十里)有元至正時石碣為宜興開平分界之
　　　所承徳府治東南之五指山(在府治東/南四十里)有元大
　　　輪禪師碑稱為興州宜興縣知今灤平縣及承
　　　徳府之西境豐寜縣之南境皆宜興故地也元
　　　之上都路開平府即今之桓州(元上都城在/桓州之東)今
　　　豐寧縣西北境兼得開平府地
　　元史地理志松州(本松林南境遼置松山州金為/松山縣隸北京大定府路元中)
　　(統三年升為松州仍存/縣至元二年省縣入州)
　　元一統志松州西南至大都九百里西北至上都
　　七百里東到髙州分水嶺八十里西到興州坌土
　　嶺一百四十里南到大寧路二百二十里北到應
　　昌府七百里東南到武平縣三百里東北到古泉
　　州(金史作全州属北京路在臨潢府西南/二百三十里元時廢故稱為古泉州)二百五
　　十里西南到興州三百五十里西北到上都七百
　　里(松州之四至八到元一統/志未詳今從原文錄之)
　　　按松州為今赤峯縣西境地元史世祖紀中統
　　　三年二月以松州隸上都四年五月升開平府
　　　為上都升上都路松山縣為松州考元中統元
　　　年置開平府至四年始稱為上都又金時廢松
　　　山州存松山縣元初仍其舊至中統四年始升
　　　為松州是中統三年開平府尚未升為都松山
　　　縣亦尚未升為州當云以松山縣隸開平府元
　　　紀謂中統三年以松州隸上都元志謂中統三
　　　年升為松州者皆誤
　　元史地理志全寧路領縣一全寧
　　　按志于全寧路下未詳建置沿革今考全寧路
　　　為魯王分地今赤峯縣北烏丹城中有元魯國
　　　大長公主碑是元時全寧路當在今赤峯縣北
　　　所轄巴林二旗境内也元史特色辰(舊作特禕/禪今改正)
　　　𫝊載特色辰子曰阿禪(舊作按陳/今改正)曰和浩(舊作/火忽)
　　　(今改/正)阿禪初封河西王後追封濟寧王阿禪孫
　　　曰特木爾(舊作帖木/兒今改正)曰曼濟岱(舊作蠻子/台今改正)俱封
　　　濟寜王特木爾子多阿克巴勒(舊作琱阿不/剌今改正)尚
　　　大長公主加封魯王傳云太祖諭和浩曰哈拉
　　　衮(舊作哈老/温今改正)迤東塗河潢河之間和爾齊諾(舊/作)
　　　(火兒赤納/今改正)慶州之地與伊竒喇斯(舊作亦乞列/思今改正)
　　　為隣汝則居之又諭阿禪之子蘇嚕克圖(舊作/唆魯)
　　　(大都今/改正)曰以爾父子能輸忠於國哈瑪爾温都
　　　爾(舊作可木兒温/都兒今改正)遂東絡馬河至於赤山塗河
　　　迤南與國民為鄰汝則居之考慶州故城本在
　　　今赤峯縣北境巴林旗之西北其所謂塗河(即/土)
　　　(河亦名老河自喀喇沁右翼/旗東北流至敖漢奈曼旗境)潢河(自翁牛特左/翼旗北境東)
　　　(流至喀爾喀右/翼旗境會老河)之間即今赤峯縣屬翁牛特左
　　　翼旗及建昌縣北境敖漢旗朝陽縣西北境奈
　　　曼旗之北境也其所謂絡馬河(絡馬與落馬同/金志松山縣及)
　　　(三韓皆有/落馬河)至於赤山塗河迤南與國民(國民指/北京路)
　　　(所/屬)為鄰即今赤峯縣屬翁牛特右翼之北境也
　　　知今赤峯縣北境及建昌朝陽二縣西北境在
　　　元時兼有魯王分地𫝊又云元貞元年濟寧王
　　　曼濟岱尚囊嘉特(舊作囊加/真今改正)公主請於帝以應
　　　昌路東七百里駐冬之地剏建城邑大徳元年
　　　名其地為全寧路是全寧路本在魯王分地之
　　　中其故城當在今赤峯縣北巴林旗界今巴林
　　　左右二旗應屬元全寜路地
　
欽定熱河志卷六十二
欽定四庫全書
欽定熱河志卷六十三
　建置沿革九
　　眀

　明
　　眀初屬北平府尋改屬北平行都司為大寧衛新
　　城衛富峪衛㑹州衛全寧衛營州衛興州衛地今
　　承徳府本地灤平縣豐寧縣為興州左右中前後
　　五衛及宜興守禦千户所地豐寧縣西北境兼得
　　開平衛地平泉州為大寧新城富峪㑹州四衛及
　　寛河守禦千户所地赤峯縣為全寜衛地南境為
　　大寧衛地建昌縣朝陽縣為營州左右中前後五
　　衛地朝陽縣東兼得大寧衛地後俱廢
　　　按眀實録洪武三年七月辛夘以古北口山外
　　　興州雲州𨽻北平府四年罷山後諸州徒其民
　　　於山南眀史未詳乃史家之漏以實録為據知
　　　眀初尚仍元時州縣之制也但不乆旋罷其併
　　　省之跡遂不可考耳
　　明史地理志北平行都指揮使司本大寧都指揮
　　使司洪武二十年九月置(治大/寜衛)二十一年七月更
　　名永樂元年三月復故名僑治保定府而其地遂
　　虚西南距北平布政司八百里
　　大寧衛(元大寧路治大定/縣屬遼陽行省)洪武十三年為府屬北
　　平布政司尋廢二十年八月置衛九月分置左右
　　中三衛尋又置前後二衛二十八年四月改左右
　　後三衛為營州左右中三䕶衛永樂元年二月省
　　又徙中前二衛於京師直𨽻後軍都督府(洪武二/十四年)
　　(四月寧王府建於此永樂元年遷於江西南昌南/有土河東南有大鹻塲東北有惠和縣又有武平)
　　(縣東有和衆縣元俱屬/大寧路洪武中俱廢)
　　　按大寧衛治即元大寧路大定縣治復兼有元
　　　時惠和縣武平縣及和衆縣境當為今平泉州
　　　屬喀喇沁扎薩克公旗喀喇沁右翼旗及赤峯
　　　縣南境地又迤東北至建昌朝陽縣屬敖漢奈
　　　曼旗迤東至朝陽縣屬喀喇沁左翼旗地方輿
　　　紀要謂大寧衛東至泰寧夷衛七百里南至永
　　　平府邊四百五十里西南至喜峯口邊四百八
　　　十里西至開平衛四百三十里自衛至京師八
　　　百里葢營州興州諸衛皆統於大寧都司也
　　新城衛洪武二十年九月置永樂元年廢距行都
　　司六十里
　　　按新城即今之黒城在大寧城之西南為今平
　　　泉州屬喀喇沁扎薩克公旗地
　　富峪衛本富峪守禦千户所洪武二十二年二月
　　置二十四年五月改為衛永樂元年二月徙置京
　　師直𨽻後軍都督府距行都司一百二十里
　　　按富峪衛在新城之西南為今平泉州屬喀喇
　　　沁扎薩克公旗南境地
　　㑹州衛洪武二十年九月置永樂元年廢(南有冷/嶺西北)
　　(有馬盂山廣袤千里土河之源出/焉下流合於潢河又南入於遼水)
　　　按㑹州衛在富峪城之西南為今平泉州境(在/州)
　　　(治南二/十里)馬盂山廣袤千里乃史志之誤(詳見/山門)
　　全寧衛(元全寧路直/𨽻中書省)洪武中廢二十二年四月置
　　衛永樂元年廢(有潢河又/有黒龍江)西南距行都司二百(原/本)
　　(缺/)里
　　　按全寧衛在大寧衛之北即元之全寧路在魯
　　　王分地中者在今赤峯縣北巴林旗境志稱衛
　　　西南距行都司二百里以外地有潢河潢河經
　　　流赤峯縣翁牛特旗境方位相合所云黒龍江
　　　當即巴林旗境之黒河耳
　　營州左屯衛洪武二十六年二月置永樂元年三
　　月徙治順義縣屬大寧都司(南有/塔山)
　　　按塔山今在土黙特左翼旗之東南是營州左
　　　衛為今朝陽縣屬土黙特左翼旗地
　　營州右屯衛(元建州屬/大寧路)洪武中州廢二十六年二
　　月置此衛永樂元年三月徙治薊州屬大寧都司
　　西北距行都司四百里
　　　按營州右衛即元建州為今朝陽縣屬土黙特
　　　右翼旗西南境地
　　營州中屯衛(元龍山縣/屬大寜路)洪武中縣廢二十六年二
　　月置此衛永樂元年三月徙治平谷縣西屬大寧
　　都司(南有/榆河)
　　　按營州中衛即元龍山縣為今建昌縣屬喀喇
　　　沁左翼旗南境地
　　營州前屯衛(元興州屬/上都路)洪武三年七月屬北平府
　　五年七月廢二十六年置此衛永樂元年三月徙
　　治香河縣屬大寧都司(西有新開嶺南有老河源/出馬盂山流經此又經行)
　　(都司城東東北入於潢河西南有興安/縣元屬興州順帝後至元五年四月廢)
　　　按眀營州諸衛於元時為興中州地屬大寧路
　　　其興州五衛則為元興州地屬上都路是興中
　　　州之與興州一在今朝陽縣一在今灤平縣相
　　　距甚逺眀地理志於營州前衛下注元興州都
　　　路者誤也至老河經流之地自當在大寧衛新
　　　城衛境與營州無渉而去興州亦甚逺並誤又
　　　志於大寧衛㑹州衛下俱注有土河而於營州
　　　前衛下别注有老河亦未知土河與老河本為
　　　一水耳
　　營州後屯衛洪武二十五年八月置永樂元年三月
　　徙治三河縣屬大寧都司
　　　按明志於營州五衛俱未詳距行都司之道里
　　　營州本以興州故城得名而左右中諸衛無即
　　　治營州故城者明太祖實録洪武二十五年八
　　　月庚申置營州後屯衛二十六年二月壬辰置
　　　營州中前左右四屯衛後衛獨最先置者疑其
　　　即治興中州城也
　　興州左屯衛洪武中置永樂元年二月徙治玉田
　　縣直𨽻後軍都督府
　　興州右屯衛洪武中置永樂元年二月徙治遷安
　　縣直𨽻後軍都督府
　　興州中屯衛洪武中置永樂元年二月徙治良鄉
　　縣直𨽻後軍都督府
　　興州前屯衛洪武中置永樂元年二月徙治豐潤
　　縣直𨽻後軍都督府
　　興州後屯衛洪武中置永樂元年二月徙治三河
　　縣直𨽻後軍都督府
　　寛河守禦千户所洪武二十二年二月置永樂元
　　年二月徙治遵化縣仍屬大寧都司又僑置寛河
　　衛於京師直𨽻後軍都督府(東南有寛河一名豹/河下流經遷安縣西)
　　(北又東合/於灤河)
　　　按寛河即今之寛城在㑹州城之南今平泉州
　　　南境地
　　宜興守禦千户所(元宜興縣屬興州致和/元年八月升為宜興州)洪武二
　　年兼置衛屬永平府三年三月屬北平府六月改
　　衛為守禦千户所五年七月州廢存所永樂元年
　　所廢
　　　按宜興所即宜興州在今灤平縣境其興州五
　　　衛道里未詳大約兼有今承徳府本境及灤平
　　　縣豐寧縣地其西北為開平衛即元之上都路
　　　洪武二年為府屬北平行省尋廢州置衛屬北
　　　平都司永樂元年二月徙衛治京師直𨽻後軍
　　　都督府四年二月還舊治宣徳五年遷治獨石
　　　堡改屬萬全都司而令兵分班哨備於此後廢
　　　又有開平左右中前後五衛於洪武二十九年
　　　置永樂元年廢並在今多倫諾爾㕔界今豐寧
　　　縣之西北境亦開平衛地也
　　後為諾音(舊作朶顔/今改正)衛及泰寧衛地
　　今承徳府本境灤平縣豐寧縣平泉州建昌縣為
　　諾音衛地朝陽縣為泰寧衛地
　　明史地理志景泰四年(明實録/作元年)泰寧等三衛乞居
　　大寧廢城不許令去塞外二百里居住天順後遂
　　入於三衛外國諾音𫝊諾音福餘泰寧髙皇帝所
　　置三衛地也自大寧前抵喜峯口近宣府曰諾音
　　自錦義厯廣寧至遼河曰泰寧自黄泥窪逾□陽
　　鐵嶺至開原曰福餘獨諾音地險而强乆之皆叛
　　去成祖從燕起靖難厚賂三衛説之來遂擁寧王
　　西入闗成祖復選其三千人為竒兵從戰天下既
　　定徙寧王南昌徙行都司於保定遂盡割大寧地
　　畀三衛以償前勞
　　昌平山水記大寧初設未有民人但立一十六衛
　　自燕府拔之而南遂為空城及轉戰三年始下南
　　京而大寧已棄之後不能復置因徙衛於山南而
　　以其地畀烏梁海
　　　按三衛分界惟諾音泰寧二衛屬今承徳府全
　　　境地王世貞三衛志以為分界定於太祖二十
　　　二年鄭曉吾學編以為定於永樂元年眀史諾
　　　音傳從世貞説然當太祖二十二年正分置大
　　　寧諸衛之時諾音三衛安得襍出其地即以為
　　　定於永樂元年者亦有未的考眀實録永樂元
　　　年十一月命新昌伯唐雲領軍自小興州大興
　　　州東接牛嶺㑹州塔山龍山諸處屯種北勿出
　　　㑹州西勿過千户寨又永樂十九年十一月命
　　　邊將置邏騎營於古北口北神樹之地是其時
　　　開平以東興州以北二三百里猶為内地三衛
　　　之界安得西近宣府宣徳三年邊將奏烏梁海
　　　(舊作兀良/哈今改正)入大寧經㑹州將及寛河景泰元年
　　　三衛乞居大寧廢城不許今近邊二百里外住
　　　牧曰入曰乞是其時故大寧城猶為邊外隙地
　　　三衛之界安得南抵喜峯今以諸書參考之據
　　　吾學編方輿紀要載洪武二十二年分烏梁海
　　　為三衛於潢河之北曰福餘曰諾音曰泰寧是
　　　三衛之治其地皆在潢河北也終洪武之世未
　　　嘗内徙洪武時大寧衛北尚有全寧衛自全寧
　　　衛北始為諾音三衛其時邊外諸衛總𨽻北平
　　　行都司大寧特行都司所治之地耳永樂元年
　　　三月始割大寧衛地以畀三衛大約即其近三
　　　衛之地割以與之曰割大寧衛地者其故城尚
　　　未割特徙衛之後棄為空城故景泰時三衛乞
　　　此城而未許也至大寧城南更非其地其建庭
　　　處仍在潢河北英宗實録稱正統九年討三衛
　　　經大小興州過神樹破之於全寧及虎頭山可
　　　証也景泰後令去塞外二百里居住始更徙而
　　　南考故大寧城距邊四百五十里新城距邊三
　　　百九十里其時已令近邊二百里猶不能居大
　　　寧廢城是邊外甌脱地尚逺自中葉以後形勢
　　　日蹙邊墻以外視如敵國大寧諸衛始盡為三
　　　衛所有吾學編載嘉靖十一年巡撫王大用欲
　　　通諾音與厚賂城其霧靈山不果霧靈山在馬
　　　蘭闗外遵化州界上是其城南抵長城矣明史
　　　據世貞之説以後來之疆域為最初之版圖未
　　　為核實因詳辯之如此
欽定熱河志卷六十三
欽定四庫全書
欽定熱河志巻六十四
　晷度一
　　授時齊政肇始虞廷而後世測量之法以起極度
　　晷影每憑地以覘天而總以北極出地高卑度分
　　爲樞紐又以子午線爲中得東西偏度由是分布
　　時刻加入節氣諸線得節氣度分言天文家歴代
　　遞沿而西法尤爲精密承徳府全境居赤道北四
　　十度至四十二度强在地圖東面中線偏東四十
　　三度至四十七度强京師偏東一度至四度强與
　　夫分至日景及晝夜刻候皆可以按地分考蓋天
　　象雖虚而地體則實據表器之器精心以求髙卑
　　贏縮芒忽難淆理固然也我
皇上學貫天人識超今古闢分野拘墟之舊說而占候
　　䜟緯尤灼知其傅㑹難徴臣等仰窺
御製禹貢指南詩旨固已曠若發䝉茲論次承徳府諸
　　境極度晷景謹爲分屬排纂而於分野星次則畧
　　舉史𫝊遺聞而更詳辨其不可信庶俾管窺槃扣
　　者流恍然幬載之全量益欽惟
聖知天非星史諸家所得仰希萬一也志晷度第八
　承徳府(即熱河廳州凡測晷極度晷/景俱以府  縣治所爲準)
　　北極出地高四十一度一十分距京師偏東一度
　　　三十分
　　夏至正午日景三尺一寸九分有竒(定表高一/丈後倣此)
　　　晝五十三刻十四分强
　　　夜四十二刻一分弱
　　冬至正午日景二丈一尺一寸一分有竒
　　　晝四十二刻一分弱
　　　夜五十三刻十四分强
　　春秋分正午日景八尺七寸四分有竒
　　　晝夜各四十八刻(餘州/縣同)
　灤平縣(即喀喇/河屯廳)
　　北極出地高四十度五十八分距京師偏東一度
　　　二十分
　　夏至正午日景三尺一寸五分有竒
　　　晝五十三刻十四分
　　　夜四十二刻一分
　　冬至正午日景二丈零九寸二分有竒
　　　晝四十二刻一分
　　　夜五十三刻十四分
　　春秋分正午日景八尺六寸八寸有竒
　豐寜縣(即四/旗廳)
　　北極出地高四十一度三十三分距京師偏東初
　　　度二十八分
　　夏至正午日景三尺二寸六分有竒
　　　晝五十四刻一分
　　　夜四十一刻十四分
　　冬至正午日景二丈一尺四寸八分有竒
　　　晝四十一刻十四分
　　　夜五十四刻一分
　　春秋分正午日景八尺八寸六寸有竒
　平泉州(即八/溝㕔)
　　北極出地高四十一度二分距京師偏東二度一
　　　十三分
　　夏至正午日景三尺一寸六分有竒
　　　晝五十三刻十四分少强
　　　夜四十二刻一分少弱
　　冬至正午日景二丈零九寸八分有竒
　　　晝四十二刻一分少弱
　　　夜五十三刻十四分少强
　　春秋分正午日景八尺七寸有竒
　赤峯縣(即烏蘭/哈逹廳)
　　北極出地高四十二度二十四分距京師偏東二
　　　度五十分
　　夏至正午日景三尺四寸三分有竒
　　　晝五十四刻三分
　　　夜四十一刻十二分
　　冬至正午日景二丈二尺三寸四分
　　　晝四十一刻十二分
　　　夜五十四刻三分
　　春秋分正午日景九尺一寸三分有竒
　建昌縣(即塔子/溝廳)
　　北極出地高四十一度三十八分距京師偏東三
　　　度五十分
　　夏至正午日景三尺二寸八分有竒
　　　晝五十四刻一分
　　　夜四十一刻十四分
　　冬至正午日景二丈一尺五寸六分
　　　晝四十一刻十四分
　　　夜五十四刻一分
　　春秋分正午日景八尺八寸九分有竒
　朝陽縣(即三座/塔廳)
　　北極出地高四十一度四十四分距京師偏東四
　　　度二十一分
　　夏至正午日景三尺三寸有竒
　　　晝五十四刻一分强
　　　夜四十一刻十四分强
　　冬至正午日景二丈一尺六寸六分有竒
　　　晝四十一刻十四分弱
　　　夜五十四刻一分强
　　春秋分正午日景八尺九寸二分有竒
　　元史天文志北京北極出地四十二度强
　　　按元授時術周天三百六十五度二千五百七
　　　十五分今法周天三百六十度元史所云四十
　　　二度强者當今四十一度半弱元之北京治大
　　　寜城在今平泉州治東北一百六十里與今測
　　　亦不甚逺蓋地居天中地體渾圓與天度相應
　　　中國當赤道之北北極常現南極常隠南行二
　　　百里則北極低一度北行二百里則北極高一
　　　度東西亦然經緯有常度測有常法推之二分
　　　二至日晷晝夜分刻立表見景理可明徴也若
　　　列星分野之說肇自周官秦漢以來𫝊述不一
　　　在天或以次言或以星舉在地或据州或据國
　　　中土之地已盡二十八宿方位推之大地七萬
　　　二千里數有所窮是中土星野之分特出於天
　　　文家之拘墟沿襲而未足爲據也今承徳府全
　　　境當古幽燕東北舊說星分尾箕析木之次今
　　　據歴代史書所載而綴以論說如左
　　周禮保章氏以星土辨九州之地所封封域皆有
　　分星鄭康成注析木燕也
　　爾雅釋天大辰房心尾也大火謂之大辰析木謂
　　之津箕斗之間謂之漢津也
　　史記天官書尾箕幽州
　　淮南星部地名尾箕燕
　　漢書地理志燕地尾箕分野也東有漁陽右北平
　　遼西遼東西有上谷代郡雁門皆燕分也樂浪元
　　莵亦宜屬焉自危四度至斗六度謂之析木之次
　　燕之分也
　　費直周易分野析木起尾九度
　　蔡邕月令章句自尾四度至斗六度謂之析木之
　　次燕之分野
　　皇甫謐帝王世紀自尾十度至斗七度百三十五
　　分而終曰析木之次今燕分野
　　晋書天文志自尾十度至南木十一度爲析木燕
　　之分野屬幽州漁陽入尾三度右北平入尾七度
　　遼西入尾十度
　　魏書律歴志心四至斗一析木
　　唐書天文志尾箕析木津也初尾七度餘二千七
　　百五十杪中箕五度終南斗八度自渤海九河之
　　北得漢河間涿郡廣陽及上谷漁陽右北平遼西
　　遼東樂浪元莵古北燕孤竹無終九夷之國
　　宋史律歴志赤道過宫尾宿四度十五分杪五十
　　四入燕分析木之次黄道過宫尾三度八十六分
　　杪六十四入燕分析木之次
　　　按宋志又載觀天歴黄道過宮尾宿八度入燕
　　　分與前說異
　　金史歴志太陽黄道十二次入宫宿度尾三度九
　　十七分九十二抄外入燕分析木之次
　　元史歴志黄道十二次宿度尾三度一分一十五
　　杪入析木之次
　　　按承徳府全境在古漁陽右北平遼西郡邊外
　　　其入某宿度分史𫝊無明文漢書地理志尾箕
　　　分野東抵遼東唐書天文志亦及於遼東北燕
　　　則承徳府屬星分以尾箕屬燕之舊說附近推
　　　之亦畧可考見然古人分星或以配食或以主
　　　祀初未甞以恒星之次第配九州東西南北之
　　　方位亦未甞以地之大者星土必廣地之小者
　　　星土必狹其附近邊徼之地即縁邊徼所分之
　　　星而係屬焉如星紀爲吴越分春秋時未有交
　　　趾九真南海日南之地也漢置爲郡亦不過附
　　　於星紀之次如鶉首爲秦分春秋時未有武威
　　　張掖酒泉敦煌之地也漢置爲郡亦不過附於
　　　鶉首之次如析木爲燕分春秋時未有元莵樂
　　　浪遼東西之地也漢置爲郡亦不過附於析木
　　　之次蓋緣三代以下拓地不廣故附諸中土而
　　　有餘若以今之道里計之西域新疆逺拓二萬
　　　餘里已非秦分井鬼二宿所能該况推之以盡
　　　地面一周則中土以外大地尚多又將分以何
　　　星屬以何次乎㳟讀
御製題毛晃禹貢指南詩注史記天官二十八舎主十
　二州引星經如云角亢鄭之分野之𩔖乃以二十八
　宿主十二州分配無餘此外更當何屬夫天無不覆
　星麗乎天亦當無不照今十二州皆中國之地豈中
　國之外不在此昭昭之内乎且其間有地少而星多
　亦有地多而星少以天度地輿凖之亦不均如井鬼
　為雍州陕西甘肅皆是其道里之廣已非兩舎所
　能該而今拓地逺至伊犂葉爾羌喀什噶爾較
　禹貢方隅㡬倍蓰其地皆在甘肅以外將以雍
　州兩星㮣之乎抑别有所分屬乎此又理之難通
　者盖分野之說本不足信而灾祥則更隣于䜟
　緯皆非正道仰
聖論之昭垂誠足以破千古拘墟之見而懸為正的矣
　　　且即以舊説論之爾雅以尾属大辰星與次已
　　　相違漢代不知嵗差以節氣交宫分十二次之
　　　界其交宫又非當時實測後漢賈逵諸人始以
　　　史官所注冬夏至日躔所在正之於是十二次
　　　紛紛改定晉虞喜始知嵗差宋何承天祖冲之
　　　隋劉焯等言之益詳唐初傅仁之始用嵗差朝
　　　論不以爲然李淳風復去嵗差不用及一行乃
　　　博考廣證分天自爲天嵗自爲嵗更以七宿之
　　　中分四象中位而著其分野然觀其區别各次
　　　與堯典春秋傳復時有出入明神宗時西法入
　　　中國以中氣過宫(如日躔冬至即/爲星紀宮之𩔖)而恒星既有
　　　嵗進之差於是宮無定宿宿可以遞居各宫古
　　　法因之遞變再以恒星東移嵗差五十杪積算
　　　之六千餘年之後南易而東西易而南萬二千
　　　餘年之後南易而北西易而東方位更而分野
　　　亦易是則分野以屬星分星以屬次即中土十
　　　二州之地前後已多參錯况大地之全乎兹故
　　　採綴舊說折衷
聖裁見向來十二州分星之說不過天文家之沿襲傅
　　　㑹加以占騐禨祥尤多恍惚非獨事難徴信亦
　　　理不能通耳
　　　又按古分野之法限於中土則大地難周統全
　　　局以規大勢當以周天三百六十度配大地七
　　　萬二千里毎二百里分應一度盡地面一周而
　　　二十八宿之分野始盡說似較爲無弊也第欲
　　　以周天分屬大地而恒星有東移之差則以某
　　　宿屬某處將以何者爲準而後左右推暨乎曰
　　　恒星雖嵗差五十秒然二十八宿始初之體原
　　　有定位角亢氐房心尾箕爲蒼龍居東斗牛女
　　　虚爲元武爲元武居北奎婁胃昴畢參觜爲白
　　　虎居西井鬼柳星張翼軫爲朱雀居南是也宿
　　　有東西南北地亦有東西南北以二十八宿東
　　　西南北之本位分配大地東西南北之定位按
　　　諸古志十二州分星之說惟燕爲尾箕之野方
　　　位適相符合蓋以中土地偏東北隅京師又居
　　　中土之東北於八卦属艮於十干属癸甲之交
　　　於十二支属寅於十二次属析木於星属尾箕
　　　尾箕二宿之本位亦正在東北隅也以尾箕燕
　　　分爲準而後左右推之盡地面之一周皆與各
　　　宿本位相合是爲亘古不易之星分而十二次
　　　因之至恒星東移嵗差五十杪亦隨大地爲轉
　　　易某年属某宿某度若干分杪以各宿本位所
　　　属不變者爲體以按年遞值者爲用如是以言
　　　分野則數不窮而理猶可據爲附著其說以備
　　　考
　
　
　
　
　
　
欽定熱河志卷六十四
欽定四庫全書
欽定熱河志卷六十五
　山一
　　承徳府全境北界興安大嶺為陰山之正脈左右
　　層巒叠巘皆其分支形勢之雄甲於紫塞若龍山
　　為慕容氏國都七金馬盂諸山為遼金名勝徴名
　　定位往往而合自
　僊莊肇啓巖巒獻秀錘峯東峙則酈道元水經注之
　　石挺也廣仁西控則王曽行程錄之墨斗嶺也加
　　以
六飛來往
睿賞留題翠壁丹崖
輝新雲日斯則林壑光華山靈望
幸抑造化神秀顯見有時也爰就各境所属分按道里
　　證以史傳所紀取其翔實可徴信者著之凡蒙古
　　諸名音譯舊多訛蹖兼為校正或名聞在昔而今
　　　無可考則約畧方隅彚卷附存不敢以傳㑹失實
　　　至於木蘭界内群山合㳫為
　巡蹕秋蒐講武之地别見圍場門兹不複叙志山第九
　　承徳府(即熱/河㕔)
　　　磬錘峯　在熱河
　　行宫東八里承徳府治東北十六里下鋭上豐俗稱
　　　棒棰峯
聖祖仁皇帝賜今名每夕陽欲暝萬壑蒼然一峯秀矗亭
　　　亭倚天
御題山莊三十六景中有錘峯落照峰側石幢一鐫㦿□
　　　□□四字
　　　酈道元水經注武列水東南厯石挺下挺在層巒
　　　之上孤石雲舉臨崖危峻可髙百餘仭牧守所經
　　　命選練之士彎張弧矢無能届其崇標者
　　　　按古武列水即今之熱河(詳見/水門)磬錘峰近在河
　　　　東撐空聳秀知即石挺是也峰側石幢不知何
　　　　時所建㦿為古户字見許愼説文□為武瞾所
　　　　造日字見郭忠恕佩觹餘二字無考
　御製詩
　　　錘峰歌(壬申/)
　在天有六星開徳宣符贊鴻運在地有崑崙嵥然中峙
　四維鎮崑崙一支走華區壇曼案衍羣峰都五嶽五鎮
　列方隅扼吭拊背據其樞神禹行水跡雖遍天秘地鑰
　無繇見小試僅得及底柱至今䟽𨗳傳㝢縣靈皋奧壤
　應有待乃廻
堯顧怡八彩帶河襟巘闢仙莊卓然峰立東岡在東岡峰
　立初無名象形闡義錫嘉稱宇宙以來便有此惟
聖人通天地情造物妙在罏錘間奉三要達神明權平施
　稱物無容意治崇金鑑千秋傳八柱何當一已足馬援
　標名笑銅沃春來簇簇自為繡雪後晶晶幻成玉穹窿
　髙矗飛雲流亭亭入望偏宜秋一輪氷鏡正圓滿憑將
　掛著千山頭
　　望錘峰作歌(己邜/)
晩熱寧不欲尋凉心中却幸農夫慶肩輿西嶺上絶頂
錘峰東望遥相當天風吹寒颯衣袂攀陟雖炎爽此際
乃知得逸恒於勞玉柱亭亭况佳致亭亭玉柱幾千秋
風月與侣鹿豕儔而今遍野田廬稠亦復臺榭供清遊
古人曾經到此不錘峰笑道非所求
　　羅漢峰　一名彌勒峰在熱河
　行宫東稍南三里承徳府治東南九里岡巒曼衍望
　　之似人趺坐坦腹迤北則磬鍾峰
　　紅石巒　在熱河
　行宫東南十里承徳府治東南十六里羅漢峰之東
　　綿亘十餘里其西地勢寛廣土人稱為紅石巒溝
　　天橋山　在熱河
　行宫東南三十五里承徳府治東南三十八里山勢
　　如飛梁跨空縹緲天半與
　宫内四面雲山亭相對
御製詩
　　天橋山歌(甲戌/)
亭子四靣雲山頂東瞻案衍拖橫嶺嶺上天橋對我亭
輿梁誰駕虗無境仙人來往扶欄遊彼岸奚藉一葦浮
祖龍鞭石空費力何如天造非人謀武夷長虹事乃幻
謝傅永安桑海變恰似嵩山玉女牕中秋月每從中見
　　朝陽洞　在府治東稍南三十七里石竇嵌空橫
　　貫山腹深二十餘丈廣二丈餘其東髙盈丈西半
　　之曉日初生光射石罅隔山可見朝陽義葢取此
　　洞内外小佛祠各一
　　㡌盔山　在府治東稍南八十里以形類兠鍪得
　　名其北十里復有㡌盔山土人稱為前㡌盔石後
　　㡌盔石
　　筆架山　在府治東稍南九十里以三峰矗立故
　　名
　　五指山　在府治東南四十里五峰崷崪儼如僊
　　掌山有古靈峰禪寺寺有僧居實撰五指山大輪
　　禪師碑至元二十四年建知此山舊名五指矣今
　　土人稱雞冠山葢側視五峰纍纍若雞冠云
　　駱駝山　在府治東南五指山之東
　　敵樓山　一名觀音山在府治東南一百六十里
　　白馬川之南山有至元二十六年僧顯月撰敵樓
　　山天宫禪院碑稱山在惠州西南巔峰峻拔
　　　按元惠州治在今平泉州界敵樓山在承徳府
　　　最東南境與惠州西南方位相合碑文稱有古
　　　殿宇號曰天宫惟設觀音神像則觀音山之得
　　　名有自來矣
　　鐡虎山　在府治東南九十里
　　滴水厓　一名珍珠厓在府治東南一百三十里
　　灤河流經其下山勢盤旋數十里松栢叢欝積翠
　　成屏臨河石壁削立山腰有洞流泉瑽琤若珠璣
　　迸落故名
　　僧冠峰　在府治南稍東二十六里舊名僧官㡌
　　山乾隆三十九年
賜今名峰形如毘盧覆頂土人以雲氣聚散占晴雨之
　　騐輙應
　　青雲山　在府治南稍東一百二十里白河之旁
　　林木翳蔚泉響潺然出叢薄中雲峰寺建其上
　　烏龍山　在府治東南二百五十里古盧龍山也
　　盧龍塞當在其地
　　酈道元水經注盧龍之險峻阪縈折故有九䋫之
　　名矣
　　　按盧為黒色烏字義同音屬近似更以盧龍塞
　　　証之方位亦合水經注濡水東南逕盧龍塞塞
　　　道自無終縣東出渡濡水向林蘭陘東至清陘
　　　濡水即今灤河至承徳府之東南境迤折而入
　　　邊牆所謂濡水又東南境逕盧龍塞也無終即
　　　遵化州在承徳府南境邊内所謂塞道自無終
　　　縣東出也塞固以山得名境地自當毗接今烏
　　　龍山在承徳府本境西南與灤河入邊處東西
　　　相望也况盧龍塞古稱長塹今灤河入邊處當
　　　永平府西北之潘家口為盧龍東塞魏志盧龍
　　　塞與密雲山綿亘不遠當今密雲縣西北與居
　　　庸塞相連為盧龍西塞今烏龍山正當長塹之
　　　中附近東塞也又庾杲之注揚都賦言盧龍山
　　　在罡城北平罡即平剛漢属右北平郡班書平
　　　剛無終二縣接叙則平剛亦應在遵化州境適
　　　與烏龍山南北相直庾杲之所言不盡無據酈
　　　道元譏其孟浪失實過矣若水經注又載燕景
　　　昭元璽二年遣將軍步渾治盧龍塞焚山刋石
　　　令通方軌刻石嶺上以紀事功則不必定在烏
　　　龍山矣
　　青松梁　在府治南五十里
　　鳯凰嶺　在府治南二十五里與青松梁相接皆
　　　在灤河之南
　　　尖㡌山　在府治南一百八十里其南接遵化州
　　　界
　　　廣仁嶺　在熱河
　　行宫西十四里府治西十一里嶺之西南即灤平縣
　　　境自灤平縣治至熱河為
　輦路經行之處康熙五十七年
聖祖仁皇帝發帑開治徑路平坦
賜名廣仁嶺勒碑山上東麓建
萬夀亭三十八年建碑亭一恭鐫
　御製雨中乗輿過廣仁嶺詩凡山莊西境諸山皆與廣
　　　仁嶺綿亘相接
　　　王曽行程錄過烏灤河又過墨斗嶺亦名渡雲嶺
　　　長二十里許
　　　曽公亮武經總要北安州有墨㪷嶺在徳勝嶺北
　　　百二十里
　　　按遼北安州城在今豐寧縣東境之波羅河屯
　　　(詳建置/沿革門)廣仁嶺在灤河之北正當遼北安州境
　　　内應為古墨斗嶺斗與㪷特傳冩不同耳
御製詩
　　雨中乗輿過廣仁嶺(癸巳/)
雲羃山頭雨復施路經橫嶺引閒思身先策馬恒劼昔
年長(上/聲)乘輿亦順時(曩時行幸山莊啓蹕日即乗馬至/迴鑾始間乗輿然遇天雨及過嶺)
(則仍乗馬兹春秋已逾六旬雨中嶺路泥滑因乗/輿以過非尚逸而惡勞順時愼養之道宜如是也)瀑響
千巖奔渒□烟迷萬樹幻離竒僕臣跋涉胥勤職行賞
旌勞例有之
　　風雲嶺　在熱河
　行宫西北三里府治西北六里其北即獅子嶺
　　獅子嶺　在熱河
　行宫北五里府治西北九里嶺勢竒偉如狻猊頫聴
　　帖依蓮座故名嶺下獅子園嶺之東地勢閎敞名
　　獅子溝凡普陀宗乗廟諸巨刹多建于此(詳見寺/廟門)
　　　金山　在府治西北五十里山勢髙聳東與黒山
　　　對峙
　　　黒山　在府治西北四十五里山脈周圍數十里
　　　一峯拔起髙出羣山石色如黳故名
　　　　按凡附近熱河諸山皆金山黒山支派所分
聖祖御製避暑山莊記所云金山發脈又北枕雙峰詩序
　　　所云西北金山東北黒山者是也
　　　大黒山　在府治北一百八十餘里當張三營西
　　　北高二十餘丈周百餘里複嶂懸崖烟嵐蒸欝遥
　　　望□然伊遜河自北來流繞其足
　　　　按此即古陰山分支也陰山自河套之西北蜿
　　　　蜒東走經承徳府全境之北其正幹為興安嶺
　　　　是山在承徳府北境形勢雄峻附属興安自是
　　　　而北直接圍埸内諸山蓋陰山逺脈經行旁絡
　　　　之處凡府属迤北諸山視此
　　　盤道梁　在府治北境唐三營之東北
　　　象鼻山　在府治北稍東四十四里山勢墮長形
　　　如象鼻故名
　　　湯山　在府治東北八十里山出湯泉流入賽音
　　　河
聖祖嘗駐蹕于此建龍尊王佛廟有
御製碑記(恭載寺/廟門)
　　　橫道梁　在府治東北茅溝汛境内窰溝之北茅
　　　溝河流經其西
　　灤平縣(即喀喇/河屯㕔)
　　　雙塔山　在喀喇河屯
　　行宫東北八里灤平縣治北八里大小二峯矗立百
　　　餘丈如窣堵波髙下相亞其一峯中開三孔表裏
　　　通明
　御製詩
　　　雙塔山(癸酉/)
　雙峯聳翠肖浮圖鹿苑當年了不殊入影東西照灤水
挿雲南北擬明湖
　　葦峪嶺　在喀喇河屯
　行宫西南十五里灤平縣治西十里自王家營至喀
　　喇河屯
輦道必經又巴克什營北亦有葦峪土人稱為西葦峪
御製詩
　　過葦峪嶺(癸巳/)
塞外地勢殊山多平原少一嶺界兩溪縈繆相環抱土
人刀而耕高低遍巖表美惡雖非齊亦自足溫飽葦峪
兹過嶺沿路農功考頗覺遜迤南春膏知霑少近乃陣
雨作稚禾始有秒為(去/聲)之復望霖曷惠心黙禱羽林却
喜晴云弗致行潦明當至山莊雨不為遲好我意汝當
知汝私我亦曉
　　葦峪(甲午/)
葦峪迤北閱田功缺澤去年同一望却因昨夜得􁬴雨
迴蘇綠意㸔無恙客嵗黒城始遇霖(喀喇河屯即漢語/黒城在葦峪北去)
(嵗駐行宫/時夜雨)早祇一宿那殊狀(兹於常山峪即遇/雨較去嵗早一日)復思今
夏啓鑾晩以是較則反遲宕(昨嵗以五月初八日啟鑾/今年則於五月十六日較)
(遲八日而以距夏至後日/期計之反為早五日也)設更衡之夏至節日雖為晚
時早償較長論短總縁農惟殷䖍祝屢綏貺
　　駝峰　在灤平縣治西南一峰聳峙形似槖駝故
　　名
御製詩
　　駝峰歌(壬辰/)
青山白雲宜目騁一峰遥見峙横嶺問之其名曰駝峯
昴首聳背還引領有如此哉造物竒以弗意匠匠肖之
誰能翠釡食单列更鮮錦篇掞麗詞此地此名兩相當
嶽嶽立向西南望意有未忘用有殊即今沙漠耕桑暢
我亦因之繫於訪
　　小黃土梁　在灤平縣治西南二十里較常山峪
　　西南之黃土梁形勢稍亞
　　三道梁　在灤平縣治西南五十里
　　鞍子嶺　在灤平縣治西南六十二里又大水峪
　　口外白河之旁亦有鞍子嶺為灤平縣最西南境
　　常山峪　在灤平縣治西南七十里嶺勢迴環如
　　列屏障
　行宫建於麓正據其勝
　　竒山　在灤平縣治西南常山峪北距官道七里
　　峯勢中開狀如擘裂
　　黃土梁　在灤平縣治西南八十里常山峪西南
　　十里
　　青石梁　在灤平縣治西南九十里與黄土梁形
　　勢相連自兩間房至常山峪群峰綿亘青石梁最
　　峭拔高出諸山之上
御製詩
　　過青石梁(甲申/)
石棧隆崇雲裏盤北來屈指最髙巒昨朝細雨不成陣
今日晴空廻覺寛過嶺東西異流水策驄上下一征鞍
　剗脩嵗久塗臻坦可復誰歌行路難
　　　過青石梁(丙戌/)
　塞山過雨曉猶雲隱現諸峯濯黛紋為喜農功益茂實
　何妨旅景自殷勤近藩已有聯翩至一體曽無内外分
祖訓聰聴仰深意髙談底更事云云
　　　青石梁(丁亥/)
　石梁嵗往還佳景稱逰攀馬足若無路雲頭復有山飛
　流垂振鷺野卉鎻孱顔更喜逢秋霽都㤀行旅艱
　　　雨中過青石梁(戊子/)
　夜雨連纎曉未収製衣(六書正譌/雨衣謂製)亦復發行騶途中霶
　霈乃愈甚馬上逍遥那可留荔阪都成千瀑落蘭蹊忽
　作一川流石梁過不逾十里别館常山稱(去/聲)憩休(下青/石梁)
　(復過一黃土坎即常/山峪行宫計里甚近)
　　　雨過青石梁(十月初四/日辛夘)
　徹夜連纎曉未晴輕輿已備御而行(自辛酉秋狩以来/雖甚雨雪皆乘馬)
　(過青石梁而行今晨以值雨所司備輕輿遂御之昨木/蘭中曉往獵埸亦有乗輿以行之日雖從衆請自愧不)
　(如少/年耳)順時養體欽
天道漸石膠車騐物情宜雪雨零候縁暖(往年此際闗外/已作雪今嵗氣)
　(暖故/仍雨)降髙卑就谷循平披煙南望慰心處潤透冬田麥
　始萌
　　　過青石梁(壬辰/)
　曉行塞雲佈四宇意謂靈山或施雨須臾雲歛快開晴
　濯濯螺峰秀爾許﨑嶇砟硌凡千盤登逈造極眼界寛
　隆崇大幹東南去亦如瀛海蒼漫漫升覺路長降路短
　北髙於南信非誕麥尚未収禾黍芃愛此宜𤾉著鞭懶
　　　星龕巖　在灤平縣治西稍北五十三里
聖祖仁皇帝御題巖名巖間鐫石佛像三有寺名星龕巖
　　　寺
　　　喇嘛洞　在灤平縣治西七十里石洞中虗形如
　　　廣厦
　　　偏嶺　有前後二嶺後偏嶺在灤平縣西一百里
　　　當鞍匠屯之南又南為前偏嶺
　　王曽行程録過偏槍嶺四十里至卧如來館過烏
　　灤河
　　　按偏嶺即行程録所載偏槍嶺烏灤河即今灤
　　　河偏嶺在喇嘛洞西三十里外疑喇嘛洞即卧
　　　如來館之舊也
　　十八盤嶺　有大小二嶺大十八盤嶺在灤平縣
　　西南一百十里其南四為小十八盤嶺
　　王曽行程録出古北口度徳勝嶺盤道數層俗名
　　思鄉嶺
　　　按十八盤嶺在古北口外直北境磴道迴盤應
　　　即行程録所云徳勝嶺也
　　火石嶺　在灤平縣西南二百三十里白馬闗口
　　外
　　挿箭嶺　在灤平縣西南二百四十里髙家營北
　　潮河流經其西
　　七道嶺　在灤平縣西南二百五十里
　　椵樹嶺　在灤平縣西南二百五十餘里潮河流
　　經其麓
　　五道梁　在灤平縣西二百三十里
　　廟兒梁　在灤平縣西三百里
　豐寧縣(即四/旗㕔)
　　元寶山　在鑲白旗土城子(即豐寧/縣治)東稍南十五
　　里山形中凹旁峻以形似得名
　　　按豐寧縣治在鑲白旗土城子所属四旗分地
　　　如前四旗㕔之制兹編次境内諸山仍按四旗
　　　所属分載方位道里以期明晰云
　　博羅梁　在鑲白旗土城子南六十里其南即灤
　　平縣界
　　官兒嶺　在鑲白旗土城子西南二十里其西南
　　即鑲黃旗界
　　鐡家伙梁　在鑲白旗土城子西六十里其西即
　　鑲黃旗界
　　赫山　在鑲白旗土城子西稍北二十五里錫喇
　　塔拉川之西山峯峭拔林木蔚然為縣西勝境
　　五峰山　在鑲白旗土城子東北九十里五峰環
　　列澗壑深幽山有興隆寺
　　白雲山　在鑲白旗土城子東北一百二十里山
　　腹一泉自洞中流出最為清冽
　　筆架山　在正藍旗黃姑屯(即波羅/河屯)東稍北十里
　　山正當波羅河屯
　行宫之東三峰列峙中翹旁亞作筆架形
御製詩
　　筆架峰(戊寅/)
筆架三峯逈出群支天萬古翠嶙峋宣毫湘管難堪倚
合付尋常腹藁人
化工著意玉雕鎪肯使詞人弄筆頭李白若曽經到此
不知竒句幾多留
　　於波羅河屯詠東山筆架峯(戊子/)
天開地闢此遺踪未許南人弄藻鋒笑彼珊瑚誇寶重
鎮兹鉢捺永提封祗今來往常凝望自古詩文必有宗
不是杜韓大手筆誰當佳作倚高峯
　文昌襍録云契丹謂住坐處曰捺鉢按遼之後即今
　索倫其語與滿洲有相同者國語謂住處曰巴納若
　作鉢捺尚可云音譯之訛乃并顛倒其文則失之益
　逺矣總由彼時中國人言語不相通習信手妄書不
　自知其舛謬即如金遼元三史中類此者難以枚舉
　將悉為改譯而稗野流𫝊則經用始能辨訂耳
　　􁫧瓏峯　在中闗
　行宫東十五里正藍旗黃姑屯東稍南六十里舊名
　　興隆山山峯嵌空有洞西向深十六丈許隙光穿
　　透非雕鏤所及乾隆十九年七月
巡蹕經臨其地因
賜今名
御製詩
　　􁫧瓏峰(有序/甲戌)
　　過中闗行宫迤東十餘里有峰拔地㠎嶫崒嵂望
　　若翠屏嵌空虗洞似僊人之所棲止名之曰􁫧瓏
　　而係以詩
朝催行騎縁谷東新程逐處咨民風沼岡度澗凡幾重
路右遥見凌霄峰巍乎氣象廻不同羣山拱伏孰與京
(叶/)倚天拔地超哉雄嵌空洞穴宛轉通嶊崣嶻嶭森巃
䓗竒葩真樹那可名(叶/)幻以雲氣鬱豐隆石户儼開守
玉童丹竈碧火其燄紅垂垂鐡鎖懸長空凡骨悵望難
尋蹤在昔下風訪崆峒塞垣荒略傳何從欣兹始遇名
􁫧瓏飛來奚事艷呉中至今吟咏紛莫窮
　　固都爾呼達巴罕　在正藍旗黄姑屯東固都爾
　　呼河經流其旁故名山脈始于官家厰蜿蜒而南
　　至中闗綿亘百餘里
　　雲光洞　在正藍旗黃姑屯南四十里山勢阻深
　　其右有泉從石間出東南流㑹入固都爾呼河山
　　　麓有洞嵌空康熙六十一年就洞建寺
聖祖仁皇帝賜額曰雲寶珠光故即以雲光名洞
　　　金厰梁　在正藍旗黃姑屯南稍東三十里
　　　赤土梁　在正藍旗黃姑屯南十里
　　　苔山　在波羅河屯
　　行宫之西正藍旗黄姑屯西北伊遜河之北有浮屠
　　　三級髙矗峯頂東則伊遜河西則伊瑪圖河蜿蜒
　　　如帶夾流山下
　　　平頂山　在正藍旗黃姑屯東北七十五里頂平
　　　如砥而石壁劖削每白雲滃然瀰漫峰頂則山雨
　　　立至土人以為占候此山綿亘廣逺其北即圍塲
　　　界
　　　　按遼史地理志載髙州有平頂山遼髙州為赤
　　　　峰縣境今豐寧縣為遼北安州地與髙州方位
　　　　不合盖山名偶同也
　　　大對山　在正白旗郭家屯東南五十五里灤河
　　流經其下
　　黒山　在正白旗郭家屯西南二十五里
　　沙爾呼山　在正白旗郭家屯西稍南八十里錫
　　喇塔拉川即興州河發源於此其西即鑲黃旗界
　　鳯凰山　在正白旗郭家屯西北灤河之北
　　喇嘛山　在正白旗郭家屯北三里半山石洞一
　　仄徑沿縁盤紆而上林壑幽絶
　　湯山　在正白旗郭家屯北三十五里山有温泉
　　東南流入小灤河
　　窟窿山　在正白旗郭家屯北三十五里三峯屹
　　立有石穴在三峯間故名
　　半壁山　在正白旗郭家屯北六十里石壁陡削
　　形若堵牆小灤河流經其下其北即圍塲界
　　龍泉山　在鑲黄旗大閣兒東稍南五十里有大
　　小龍潭三水從石罅中出三潭遞注東南流入潮
　　河
　　塔山　在鑲黄旗大閣兒東南六十里山有古塔
　　一
　　白雲洞　在鑲黃旗大閣兒東南七十五里亦名
　　朝陽洞洞頂有雙瀑對懸飛流樹杪洞内有神像
　　鐫額曰寶華䑓不知何時書外種山桃百餘株春
　　時霏紅掩映尤増勝致
　　㡌山　在鑲黃旗大閣兒南稍西六十里山有石
　　柱髙百尺三巨石叠立其上形若峩冠
　　湯山　在鑲黃旗大閣兒西南四十里山出温泉
　　洪湯寺建其側土人稱其地為湯上湯河發源于
　　此
　　　按此與正白旗之湯山别考水經注沽水東南
　　　右合髙峰水又西南流出山沽水即今白河髙
　　　峰水即今湯河(詳見/水門)湯河發源于湯山則山即
　　　髙峰之舊矣
　　平西梁　在鑲黃旗大閣兒西南八十五里其西
　　即獨石口㕔界
　　大草坪梁　在鑲黃旗大閣兒西南八十餘里其
　　西即獨石口㕔界
　　　按舊一統志謂李文忠敗元兵于駱駝山即此
　　　然考文忠當日出居庸趨開平為今之多倫諾
　　　爾迂道至此恐未必然也
　　十八盤嶺　在鑲黃旗大閣兒西一百三十里其
　　西即獨石口㕔界
　　　按此與灤平縣属之十八盤嶺别又考元周伯
　　　琦扈從詩注曰入黒谷過色澤嶺髙峻曲折凡
　　　十八盤伯琦所經由今獨石口外迤東而行正
　　　厯今豐寧縣西境此十八盤嶺疑即色澤嶺
　　伊克達巴罕　在鑲黃旗大閣兒西北一百二十
　　里其西即獨石口㕔界
　　喇嘛山　在鑲黃旗大閣兒北稍西六十里羣峯
　　迴合有月珠寺建其上金碧觚稜隱出林杪最為
　　幽勝
　　　按此與正白旗之喇嘛山别
　　巴顔哈達　在鑲黃旗大閣兒北稍西一百三十
　　里
　　韭菜梁　在鑲黃旗大閣兒西北一百八十里灤
　　河流經其下
　　僧機圖達巴罕　在鑲黃旗大閣兒北二百十里
　　其北即多倫諾爾㕔界
　　平頂山　在鑲黃旗大閣兒東北六十里山勢綿
　　亘其東北與正白旗之沙爾呼山相接
　　　按此與正藍旗之平頂山别
　　大黒山　在鑲黃旗大閣兒東北九十里
　　青石拉綿山　在鑲黃旗大閣兒東北一百八十
　　里土人亦稱為大山綿亘數十里其北即圍塲界
　　天財梁　在鑲黃旗大閣兒東北一百九十里亦
　　名官道梁
　
　
　
　
　
　
　
　
　
　
　
　
　
　
　
欽定熱河志卷六十五
欽定四庫全書
欽定熱河志卷六十六
　山二
　平泉州(即八/溝㕔)
　　鳯凰嶺　在平泉州東五十里複嶂中開為州東
　　境之門戸嶺上山桃極盛春時逺望如紅霞其東
　　即建昌縣界
　　映碧山　在平泉州東八里高五里廣三里
　　瑙瓈山　在平泉州東稍南三十里山陽有石洞
　　中搆屋祀泰山神有二泉一自髙巖下注一自山
　　麓湧出流遶山下
　　獅山　在平泉州南稍東六里高三里廣二里山
　　勢雄偉作狻猊昻首形其東峭壁石色全赭土人
　　稱為紫霞峰
　　象山　在平泉州南五里以山形似象得名其東
　　與獅山相對為州境之形勝豹河流經兩山間
　　冷嶺　在平泉州南八十里
　　明史地理志㑹州衛有冷嶺
　　　按冷嶺在㑹州城南六十里與明史地理志相
　　　符又考明宣宗實錄載親征烏梁海丙辰駐寛
　　　河明日至冷嶺又明日駐㑹州今冷嶺在寛河
　　　城北三十里所載方位亦合應即此山也
　　金沙溝山　在平泉州南一百里以沙色如金故
　　名
　　紅山　在平泉州西南十里高二里廣一里
　　老姥山　在平泉州西南三十里
　　猴山　在平泉州西稍北五里高六里餘廣二里
　　危峰孤峙髙出雲際毎朔雪初晴皚如積玉土人
　　所謂猴山積雪也
　　烏勒呼瑪梁　在平泉州北六十里喀喇沁右翼
　　境有山泉滙流南入豹河
　　黄土梁　在平泉州東北四十里喀喇沁右翼境
　　烏勒呼瑪梁之東南豹河𤼵源於此
　　石佛溝山　在平泉州東北一百二十里喀喇沁
　　右翼境石壁上鑴佛像一
　　喀卜齊爾東山　在平泉州東北一百六十里喀
　　喇沁右翼境有洞深三丈餘洞外石筍矗立有泉
　　清鑒毛髮上建龍神祠
　　和爾圖崑都楞喀喇山　在平泉州属喀喇沁右
　　翼東二十里
　　畢齊克圖達巴罕　在平泉州属喀喇沁右翼東
　　四十里
　　烏爾圖納蘓圖波羅山　漢名萬夀山在平泉州
　　属喀喇沁右翼東七十里
　　額卜特山　漢名秋鷹山在平泉州属喀喇沁右
　　翼東八十里
　　伊瑪岱山　在平泉州属喀喇沁右翼東九十五
　　里
　　錫納喀喇山　在平泉州属喀喇沁右翼東一百
　　五里
　　和爾博勒津山　漢名七金山在平泉州属喀喇
　　沁右翼東一百二十里
　　遼史地理志聖宗過七金山土河之濱南望雲氣
　　有郛郭楼闕之狀因議建都又中京大定府有七
　　金山
　　金史地理志北京大定府有七金山
　　元一統志七金山在大寧縣北十五里東西長十
　　里南北廣五里山有七峯因名遼時嘗建三學寺
　　於中
　　　按遼金大定府即今平泉州境之大寧故城元
　　　大寧縣即遼金大定府属之大定縣(詳建置/沿革門)今
　　　和爾博勒津山漢名與古相同在老河(即古/土河)東
　　　岸西南距大寧故城不逺知為古七金山矣明
　　　一統志稱烏梁海有七金山應亦指此
　　超圖喀喇山　在平泉州属喀喇沁右翼東一百
　　二十餘里
　　哈特哈山　漢名妬山在平泉州属喀喇沁右翼
　　東一百五十里烏巴河𤼵源於此
　　巴顔烏蘭山　漢名大紅螺山在平泉州属喀喇
　　沁右翼東一百八十五里
　　　按明史朶顔傳有紅羅山羅與螺音同疑即此
　　　山
　　托來圖山　漢名兔兒山在平泉州属喀喇沁右
　　翼東南九十五里又右翼東南一百五十里有托
　　來山
　　巴圖察罕山　漢名柞山在平泉州属喀喇沁右
　　翼東南一百餘里
　　喀喇和碩山　亦名大斧山在平泉州属喀喇沁
　　右翼東南一百五里伯爾克河𤼵源於此
　　巴顔喀喇山　漢名大青山在平泉州属喀喇沁
　　右翼東南一百十五里
　　蒐克哈達山　在平泉州属喀喇沁右翼東南一
　　百二十餘里
　　摩勒津陀羅海山　在平泉州属喀喇沁右翼東
　　南一百二十五里
　　庫克碩卜和爾山　在平泉州属喀喇沁右翼東
　　南一百四十里
　　錫黙特山　在平泉州属喀喇沁右翼東南一百
　　八十里圖爾根河發源於此
　　博爾多克山　在平泉州属喀喇沁右翼東南一
　　百八十餘里
　　達爾罕陀羅海山　在平泉州属喀喇沁右翼東
　　南一百九十里
　　察罕齊巴噶山　在平泉州属喀喇沁右翼東南
　　二百里
　　圖爾罕陀羅海山　在平泉州属喀喇沁右翼東
　　南二百三十里
　　哈特呼朗台山　亦名雞冠山在平泉州属喀喇
　　沁右翼南九十五里山石如雞冠故名
　　霍爾霍克巴達罕　亦名霍爾霍克阿圭山以山
　　洞得名在平泉州属喀喇沁右翼南一百二十餘
　　里有二洞皆僧所居依洞架楹搆精舍於其側户
　　牗旁通隨山向背其東則霍爾霍克河出焉其西
　　則賽音河發源於此即熱河之東源
　　克依斯庫哈達　在平泉州属喀喇沁右翼南一
　　百三十里
　　伊瑪圖哈達　漢名羳羊山在平泉州属喀喇沁
　　右翼南一百三十五里
　　呼察察罕陀羅海山　在平泉州属喀喇沁右翼
　　南一百四十里呼察河𤼵源於此
　　察爾吉山　在平泉州属喀喇沁右翼南一百四
　　十餘里
　　拜察山　漢名神山在平泉州属喀喇沁右翼南
　　一百五十里
　　遼史地理志中京澤州有神山
　　元一統志神山在恵州西南十三里東西長十里
　　南北廣八里中有古廟
　　　按元惠州即遼澤州在今平泉州南境與此方
　　　位相合當即古神山也
　　巴顔山　漢名富山在平泉州属喀喇沁右翼南
　　一百七十里
　　拉克圖爾山　在平泉州属喀喇沁右翼南一百
　　八十五里
　　永安山　漢名馬盂山在平泉州属喀喇沁右翼
　　南一百九十里地産鉛砂老河發於此
　　遼史地理志中京大定府有馬盂山
　　元一統志馬盂山在大寧縣西六十里中有一峰
　　形𩔖馬盂故云
　　　按遼史元志所載馬盂山與今州属之永安山
　　　方位相合且漢名馬盂當即此山宋王曽行程
　　　錄稱富谷館東望馬雲山山多禽獸林木國主
　　　多於此打圍馬盂與馬雲乃音之轉實一山也
　　　歐陽修詩曰馬盂山西看落霞應即指此
　　特卜什山　漢名方山在平泉州属喀喇沁右翼
　　南一百九十里
　　昌吉爾岱山　在平泉州属喀喇沁右翼南二百
　　里青龍河發源於此
　　額林畢老圖達巴罕　在昌吉爾岱山之西南
　　英圖谷　在平泉州属喀喇沁右翼南二百餘里
　　都呼喀喇山　在平泉州属喀喇沁右翼南二百
　　十里
　　克勒達巴罕　漢名鴉嶺在平泉州属喀喇沁右
　　翼南二百二十里
　　拉克拉哈爾山　在平泉州属喀喇沁右翼南二
　　百三十里
　　台吉喀卜齊爾谷　在平泉州属喀喇沁右翼南
　　二百四十里
　　昆都楞喀喇山　在平泉州属喀喇沁右翼西南
　　八十里
　　察罕齊老圖山　漢名白石山在平泉州属喀喇
　　沁右翼西南一百三十里
　　温德根圖喀喇山　在平泉州属喀喇沁右翼西
　　南二百里
　　䝉克達巴罕　在平泉州属喀喇沁右翼西七十
　　里
　　納喇蘓台山　漢名松山在平泉州属喀喇沁右
　　翼西八十里
　　遼史地理志中京大定府有松山
　　元一統志松山在富庶縣西五十里南北長二十
　　里東西廣五里地多松因名
　　　按納喇蘓台山與遼史元志所載松山方位相
　　　合至遼上京臨潢府有松山饒州有松山又松
　　　山州亦以松得名皆非中京道所統地應在今
　　　赤峰縣境内與此喀喇沁右翼之松山别
　　庫都爾圖山　亦名䧟山在平泉州属喀喇沁右
　　翼西八十餘里
　　敖保爾威遜圖山　在平泉州属喀喇沁右翼西
　　一百里
　　阿魯威遜圖山　在平泉州属喀喇沁右翼西一
　　百十里
　　察罕陀羅海山　在平泉州属喀喇沁右翼西一
　　百餘里形勢髙大北接圍塲諸山南與黙沁達巴
　　罕山脉連亘故亦稱為黙沁察罕陀羅海山其東
　　則錫伯河出焉其北則圍塲内之穆壘喀喇沁河
　　出焉其西則固都爾呼河發源於此即熱河之西
　　源
　　黙沁達巴罕　在察罕陀羅海山之南其西則茅
　　溝河發源於此即熱河之中源
　　烏赫克圖山　在平泉州属喀喇沁右翼北三十
　　里
　　卾端台呼喇圖山　在平泉州属喀喇沁右翼北
　　四十里
　　綽和羅摩林達巴罕　在平泉州属喀喇沁右翼
　　北七十里
　　察卜齊爾山　亦名掃林山在平泉州属喀喇沁
　　右翼東北七十里東南麓有古塔一
　　額克波羅山　在平泉州属喀喇沁右翼東北九
　　十里
　　阿里衮察克察罕陀羅海山　在平泉州属喀喇
　　沁右翼東北一百里
　　烏納格圖達巴罕　漢名野狐嶺在平泉州属喀
　　喇沁右翼東北一百餘里
　　廟兒嶺　在平泉州属喀喇沁右翼東北一百二
　　十里廣八里高一里其北有岡徑許里土赤如赭
　　童無草木土人言時有烟氣坌湧彌漫山谷
　赤峰縣(即烏蘭/哈達㕔)
　　烏蘭布通山　在赤峰縣属翁牛特右翼東十五
　　里
　　烏蘭哈達　在赤峯縣属翁牛特右翼東三十里
　　伊克布祜圖爾山　在赤峯縣属翁牛特右翼東
　　四十里
　　巴噶布祜圖爾山　在赤峯縣属翁牛特右翼東
　　東五十里
　　布祜圖山　漢名白鹿山在赤峯縣属翁牛特右
　　翼東七十里
　　布當華山　亦名大華山在赤峯縣属翁牛特右
　　翼東九十里
　　扎喇山　漢名蝟山在赤峰縣属翁牛特右翼東
　　烏納格圖山　漢名屋狐山在赤峰縣属翁牛特
　　右翼東一百二十里
　　華和博圖山　在赤峰縣属翁牛特右翼東南四
　　十里
　　阿里衮察克察罕陀羅海山　在赤峰縣属翁牛
　　特右翼東南八十里
　　　按此與平泉州之阿里衮察克察罕陀羅海山
　　　别
　　齊巴噶山　漢名棗山在赤峰縣属翁牛特右翼
　　東南一百里
　　古爾班陀羅海山　在赤峯縣属翁牛特右翼南
　　二十里
　　遮盖山　亦名阿圭山在赤峰縣属翁牛特右翼
　　南三十餘里入山十餘里有洞寛不及二丈髙一
　　丈有餘土人稱為大碾子洞中有石佛像及阿難
　　迦葉像其兩厓石壁上亦俱鑿成佛像有金皇統
　　三年劉子初撰遮盖山靈峰院千佛洞碑
　　元一統志遮盖山在松州東南二十里有古寺石
　　洞石佛
　　　按赤峰縣為元松州境志載遮盖山佛洞之蹟
　　　亦與今合
　　畢齊克圖達巴罕　在赤峰縣属翁牛特右翼南
　　八十里
　　　按翁牛特右翼之西境西南境西北境諸山凡
　　　在圍塲界者俱載圍塲門
　　都爾伯勒津山　漢名方山在赤峰縣属翁牛特
　　右翼東北二十里
　　　按此與平泉州之方山别
　　伊瑪圖山　漢名羳羊山在赤峰縣属翁牛特右
　　翼東北三十里又左翼西南一百里有伊瑪圖山
　　亦名羳羊山
　　　按此與平泉州之羳羊山别
　　巴噶喀喇山　漢名小黒山在赤峰縣属翁牛特
　　右翼東北四十里
　　拜斯哈勒山　漢名恩德山在赤峰縣属翁牛特
　　右翼東北四十五里
　　布爾克爾圖山　在赤峰縣属翁牛特右翼東北
　　五十里伯爾克河流經其下
　　特克勒特山　漢名繫輪山在赤峰縣属翁牛特
　　右翼東北六十里
　　卾爾綽克山　在赤峰縣属翁牛特右翼東北六
　　十五里又左翼西南八十餘里亦有卾爾綽克山
　　扎喇哈達　在赤峰縣属翁牛特左翼境為左翼
　　貝勒駐處
　　巴噶哈勒占山　亦名小華山在赤峰縣属翁牛
　　特左翼東二十里
　　阿爾察圖察罕岡　在赤峰縣属翁牛特左翼東
　　南八十里
　　伊克納喇蘓台山　漢名大松山在赤峰縣属翁
　　牛特左翼南二十里
　　富弼行程錄自中京正北一百九十里至松山館
　　　按宋劉敞有寄歐陽修宿松山詩富弼歐陽修
　　　之使遼皆由中京(今平泉州東北/之大寧故城)而北至上京
　　　(今赤峯縣北/境巴林旗界)是松山當在中京之北此伊克納
　　　喇蘓台山方位近之若平泉州属喀喇沁右翼
　　　西境亦有松山其地在中京之西非至上京所
　　　經路也
　　扎固圖察罕陀羅海山　在赤峰縣属翁牛特左
　　翼南五十里
　　阿多固沁山　在赤峰縣属翁牛特左翼西南八
　　十里
　　布敦山　在赤峰縣属翁牛特左翼西三十里
　　巴爾哈岱山　在赤峰縣属翁牛特左翼西四十
　　里
　　薩喇納台喀喇山　漢名山丹山在赤峰縣属翁
　　牛特左翼西一百三十里
　　古爾班圖勒噶山　在赤峰縣属翁牛特左翼西
　　北七十里又左翼北三十里亦有古爾班圖勒噶
　　山
　　翁格綽爾山　在赤峰縣属翁牛特左翼西北一
　　百三十里
　　翁衮山　漢名神山在赤峰縣属翁牛特左翼西
　　北一百四十里
　　　按此與平泉州属之神山别
　　蒐濟山　在赤峰縣属翁牛特左翼西北一百五
　　十里
　　布爾噶蘓台山　漢名栁山在赤峰縣属翁牛特
　　左翼西北一百五十餘里
　　哈達圖山　在赤峰縣属翁牛特左翼北三十里
　　布静克依山　漢名兔麛山在赤峰縣属翁牛特
　　左翼東北四十里
　　遼史地理志中京恵州太祖俘漢民数百戸於兔
　　麛山下創城居之
　　　按遼恵州在中京之東北高州之東當在赤峰
　　　縣東北境與此方位相合
　
　
　
　
　
　
　
　
　
　
欽定熱河志卷六十六
欽定四庫全書
欽定熱河志卷六十七
　山三
　建昌縣(即塔子/溝㕔)
　　月華山　在建昌縣東南一百八十里有石竇東
　　西相通髙一丈五尺廣倍之土人稱窟窿山山有
　　林泉寺存元大徳中僧無際撰月華山林泉寺碑
　　元一統志月華山在惠州東一百九十里
　　　按元大徳林泉寺碑文稱大寧東南三舍餘有
　　　山名月華突然秀出面山之腹有巖竇號曰空
　　　峒知是山以洞稱勝由来乆矣又稱山在惠州
　　　東錦川鄉知建昌縣東南境為元時惠州東境
　　　此山即志稱在州東一百九十里者是也
　　長夀山　在建昌縣東北六十里大城子西山有
　　元雲峯真人康太真墓碑又距山四百歩許有玉
　　京觀舊址存元至元二十四年李察撰利州長夀
　　山玉京觀地產碑
　　黄金山　在建昌縣東南三十五里□延七十里
　　山石礧砢逺望作黄金色山半有石洞西南半里
　　有泉涌出冬夏不竭
　　巴顔濟魯克山　漢名牛心山在建昌縣東南一
　　百十里喀喇沁左翼境為左翼貝子旗駐處
　　鄂倫和固諾克山　在建昌縣属喀喇沁左翼東
　　十二里
　　布祜圖山　漢名白鹿山在建昌縣属喀喇沁左
　　翼東三十里即古白狼山
　　漢書地理志白狼縣有白狼山故以名縣
　　三國志魏武紀北征烏丸引軍出盧龍塞東指桞
　　城未至二百里登白狼山
　　魏書地形志營州建徳郡石城縣有白鹿山祠
　　水經注石城川水東流逕石城縣故城南北屈逕
　　白鹿山西即白狼山也
　　元一統志白狼山在建州南二十五里
　　　按一統志原本以此為古白狼山引水經注謂
　　　白鹿山即白狼山為據考魏書地形志營州建
　　　徳郡石城縣有白鹿山祠則白狼山之改稱白
　　　鹿山當始於魏時其實一山也考漢書白狼縣
　　　縣以山名魏武稱未至桞城二百里登白狼山
　　　又田疇𫝊稱登白狼山去桞城二百餘里水經
　　　注亦云未至桞城二百里登白狼山望桞城是
　　　白狼山當在桞城之西南二百里古桞城與龍
　　　城相近(詳見建置/沿革門)今為朝陽縣治三座塔即龍
　　　城故地布祜圖山北距三座塔約二百里而遥
　　　正當古桞城之西南知為古白狼山也水經注
　　　稱石城川水東逕石城縣故城南北屈逕白鹿
　　　山即白狼山又東注白狼水是白狼山本與白
　　　狼水相近北魏石城縣在今建昌縣南(詳見建/置沿革)
　　　(門/)白狼水即今大凌河(詳見/水門)𤼵源于喀喇沁左
　　　翼南亦在建昌縣南境而布祜圖山即居其東
　　　方位均與相合元一統志謂山在建州南蓋今
　　　建昌縣南境本元建州地也
　　邁拉蘓台喀喇山　漢名柏樹山在建昌縣属喀
　　喇沁左翼東四十餘里蒐濟河發源於此又左翼
　　西北八十里及左翼北八十里各有邁拉蘓台喀
　　喇山
　　香爐山　在建昌縣属喀喇沁左翼東稍北一百
　　五十餘里
　　阿布察山　在建昌縣属喀喇沁左翼東南五里
　　塔本逹巴罕　漢名五嶺在建昌縣属喀喇沁左
　　翼東南三十里有塔本泉
　　噶海圖波羅山　在建昌縣属喀喇沁左翼東南
　　五十六里
　　紗㡌山　在建昌縣属喀喇沁左翼東南七十里
　　山頂一峯形如岸幘故名
　　伯爾克喀喇山　在建昌縣属喀喇沁左翼東南
　　八十六里
　　青石嶺　在建昌縣属喀喇沁左翼東南一百六
　　十里其南接寧逺州明水塘門界
　　錫喇哈逹圖山　在建昌縣属喀喇沁左翼南五
　　里大凌河河流經其麓
　　摩該圖逹巴罕　在建昌縣属喀喇沁左翼南三
　　十里摩該圗河發源於此
　　翁噶里勒圖山　在建昌縣属喀喇沁左翼南四
　　十五里
　　額里葉逹巴罕　在建昌縣属喀喇沁左翼南七
　　十里額里葉河發源於此
　　托和多喀喇山　在建昌縣属喀喇沁左翼南七
　　十里蒐濟河流經其麓
　　瑞雲山　在建昌縣属喀喇沁左翼南七十里山
　　有五洞第一洞廣二丈五尺髙一丈五尺中有佛
　　像石罅玲瓏五色互映雕繪之功所不及旁行一
　　竇竇底石若純漆自壁以上白如堊秉燭視之具
　　種種草木禽獸形第二洞廣五尺髙三尺中隠四
　　竇其二為墜石所塞不得入其二皆深丈許石作
　　黄金色亦具人物形第三洞無他異第四第五洞
　　皆廣七尺髙五尺上下相通狀如重屋洞南坡下
　　有泉水極清冽東流㑹蒐濟河泉南二里又有一
　　洞内生石筍如人背立形變態種種悉出天工山
　　有雲谿觀舊址存元至正七年張道中撰瑞州海
　　濵鄉周家莊雲谿觀碑
　　元一統志雲巖洞在瑞州西一百三十里周家莊
　　　按元雲谿觀碑稱瑞州北二百里許有山曰瑞
　　　雲山洞曰天一大洞今土人但稱為雲山洞元
　　　一統志作雲巖洞在瑞州西蓋此地在元時為
　　　瑞州西北境也
　　鎚子山　在建昌縣属喀喇沁左翼南九十里
　　塔本陀羅海山　漢名五鳯山在建昌縣属喀喇
　　沁左翼南一百里
　　青山嶺　在建昌縣属喀喇沁左翼南一百餘里
　　布勒圖喀喇山　漢名寛山在建昌縣属喀喇沁
　　左翼南九十餘里布勒圖河發源於此
　　威遜圖山　漢名樺山在建昌縣属喀喇沁左翼
　　西南四十里大凌河流經其麓
　　柞子嶺　在建昌縣属喀喇沁左翼西南一百里
　　呼什哈圖山　漢名栗山在建昌縣属喀喇沁左
　　翼西南一百餘里
　　貴石嶺　在建昌縣属喀喇沁左翼西南一百十
　　里
　　察罕額里葉山　漢名白鷹山在建昌縣属喀喇
　　沁左翼西南一百四十里
　　托蘓圖喀喇山　在建昌縣属喀喇沁左翼西五
　　里和爾圖河發源於此
　　胡圖克圖喀喇山　在建昌縣属喀喇沁左翼西
　　三十里
　　僧機圖山　漢名窟窿山在建昌縣属喀喇沁左翼
　　西四十里僧機圖河發源於此
　　占塔噶爾山　在建昌縣属喀喇沁左翼西五十
　　里
　　和爾圖逹巴罕　亦名長嶺又名順山嶺在建昌
　　縣属喀喇沁左翼西八十五里
　　托津圖喀喇山　在建昌縣属喀喇沁左翼西一
　　百四十里
　　額林畢老圖逹巴罕　在建昌縣属喀喇沁左翼
　　西一百四十里
　　固沁喀卜齊爾谷　在建昌縣属喀喇沁左翼西
　　一百四十餘里
　　察喇齊山　在建昌縣属喀喇沁左翼西北三十
　　里
　　鴻吉爾岱山　在建昌縣属喀喇沁左翼西北六
　　十里賽音台河發源於此
　　巴顔烏蘭山　漢名大赤山在建昌縣属喀喇沁
　　左翼西北七十里
　　巴顔察罕山　漢名大白山在建昌縣属喀喇沁
　　左翼西北八十里
　　庫克山　在建昌縣属喀喇沁左翼西北一百四
　　十里
　　逹罕碩隆山　漢名騮山在建昌縣属喀喇沁左
　　翼北十二里
　　波羅特爾格山　漢名車輪山在建昌縣属喀喇
　　沁左翼北二十七里
　　弩山　亦名弓梢山在建昌縣属喀喇沁左翼北
　　四十里
　　齊巴噶圖山　漢名棗山在建昌縣属喀喇沁左
　　翼北七十五里
　　哈逹圖陀羅海山　在建昌縣属喀喇沁左翼北
　　九十里
　　烏蘭哈逹圖山　在建昌縣属喀喇沁左翼北一
　　百里
　　哈勒渾穆克阿瑪爾吉山　漢名温泉北山在建
　　昌縣属喀喇沁左翼北一百餘里山南有温泉
　　固爾班圖勒噶山　漢名鼎足山在建昌縣北敖
　　漢境為敖漢郡王駐處
　　哈逹圖陀羅海山　在建昌縣属敖漢東十五里
　　　按此與縣南喀喇沁左翼境之哈逹圖陀羅海
　　　山别
　　沙爾呼塔蘓爾海額勒蘓岡　在建昌縣属敖漢
　　東六十里
　　巴爾斯陀羅海山　在建昌縣属敖漢東南五十
　　里
　　察罕齊老台山　在建昌縣属敖漢東南七十里
　　納卜塔遜山　在建昌縣属敖漢東南七十餘里
　　布祜圗山　漢名白鹿山在建昌縣属敖漢東南
　　九十五里
　　　按此與喀喇沁左翼境之布祜圖山别山當古
　　　龍城之北境十六國春秋後燕録慕容熙北登
　　　白鹿山北燕録太平初丁零氐楊道獵於白鹿
　　　山為契丹所獲或即指此苐其地並非荒逺史
　　　稱熙登白鹿山士卒為虎狼所害及凍死者五
　　　千餘人則未免失實我
皇上御批通鑑輯覽以為已甚之辭而未揆事理洵足
　　　正前史之譌
　　哈喇納山　在建昌縣属敖漢東南一百里
　　巴顔布拉克山　漢名富泉山在建昌縣属敖漢
　　東南一百十里
　　騰格里山　漢名天山在建昌縣属敖漢南三十
　　里又南五十里復有騰格里山亦名天山
　　烘郭爾鄂博山　在建昌縣属敖漢南四十五里
　　鄂博圖山　在建昌縣属敖漢南五十里
　　鄂爾吉勒喀喇山　亦名盤道山在建昌縣属敖
　　漢南六十里
　　巴噶伊瑪圖山　漢名小羳羊山在建昌縣属敖
　　漢南一百十里
　　伊克伊瑪圖山　漢名大羳羊山在建昌縣属敖
　　漢南一百二十里
　　庫克徹勒山　在建昌縣属敖漢南一百三十里
　　齊老台逹巴罕　在建昌縣属敖漢南二百里
　　威布爾罕山　在建昌縣属敖漢西南九十五里
　　哈畢爾噶山　在建昌縣属敖漢西南一百二十
　　里
　　庫里葉圖山　亦名道塲山在建昌縣属敖漢西
　　南一百三十里
　　烏蘭布庫克山　在建昌縣属敖漢西南一百三
　　十餘里
　　庫爾竒勒山　在建昌縣属敖漢西南一百五十
　　里
　　僧機陀羅海山　在建昌縣属敖漢西七十里山
　　有石洞
　　昂噶勒津山　在建昌縣属敖漢西七十里
　　畢樓台山　在建昌縣属敖漢西九十里
　　庫徳里山　在建昌縣属敖漢西九十餘里
　　庫楞布哈山　亦名紫陽山在建昌縣属敖漢西
　　九十餘里
　　哈卜塔海山　在建昌縣属敖漢西九十五里
　　　按此與朝陽縣土黙特左翼之哈卜塔海山别
　　巴顔逹頼山　在建昌縣属敖漢西一百里
　　阿噶爾圖山　在建昌縣属敖漢西一百餘里
　　多倫逹巴罕　漢名七嶺在建昌縣属敖漢西一
　　百餘里
　　濟魯克山　在建昌縣属敖漢西一百五里
　　齊巴噶山　漢名棗山在建昌縣属敖漢西一百
　　十里
　　　按此與建昌縣南喀喇沁左翼及朝陽縣土黙
　　　特右翼境之棗山俱别
　　巴雅海山　在建昌縣属敖漢西北六十里
　　阿爾齊蘭徳勒蘓岡　在建昌縣属敖漢北三十
　　五里
　　鄂逹木波羅山　亦名寛山在建昌縣属敖漢北
　　四十五里
　　噶察喀喇山　在建昌縣属敖漢北六十里
　　畢齊克圖烏蘭哈逹　在建昌縣属敖漢北七十
　　里
　　碩隆陀羅海山　在建昌縣属敖漢北七十餘里
　　扎固圖察罕陀羅海山　在建昌縣属敖漢北八
　　十里
　　逹爾逹額勒蘓岡　在建昌縣属敖漢東北五十
　　里
　　阿里瑪圖谷　漢名梨谷在建昌縣属敖漢東北
　　七十里
　　庫爾竒勒哈逹　在建昌縣属敖漢東北七十五
　　里老河之中大河夾流此山亭然孤峙
　朝陽縣(即三座/塔㕔)
　　固爾班蘓巴爾罕山　漢名三塔山以山有三古
　　塔故名在朝陽縣治西
　　雲䝉山　在朝陽縣東南一百七十里山周四十
　　餘里四望陂陀逶迤相属一峯突起數百丈常有
　　雲氣䝉之故名山下一泉炎嘆不竭
　　古槐山　在朝陽縣南六十里山有朝陽洞亦名
　　槐樹洞洞髙二丈廣五尺石罅貫穿如蜂窠中有
　　石佛像一
　　千佛洞　在朝陽縣南八十里距古槐山朝陽洞
　　二十里石磴盤廻繞山如束躡級而登山半有洞
　　洞口徑二十餘丈入洞内數武徑岐而三各循石
　　隙﨑嶇引入繚曲往復最為幽絶其一東出徑十
　　丈深三丈餘中有大小石佛像今按完好者纔七
　　八十尊鏤刻精巧洞外斷碑鐫大悲陀羅尼咒為
　　遼統和二十三年所造
　　五佛洞　在千佛洞南二十里中有石佛像
　　羊山　在朝陽縣南一百二十里髙峰矗雲林木
　　蔽翳上建靈祐宫
　　黒山　在朝陽縣西二十里有泉出石洞中滙而
　　為潭徑三四尺清深不涸
　　昂吉山　在朝陽縣西五十里周三十餘里上有
　　卧佛寺有石佛像一髙八尺餘寺中存遼應歴七
　　年石幢記
　　興隆山　在朝陽縣西六十五里其東十餘里與
　　昂吉山相接亦有朝陽洞
　　巴顔華山　漢名大華山在朝陽縣東北土黙特
　　右翼境其南為右翼貝子駐處巴圖察罕河發源
　　於此又右翼東四十里及右翼北十五里各有巴
　　顔華山
　　遼史地理志興中府有大華山
　　　按朝陽縣為遼興中府地今巴顔華山即志所
　　　稱大華山也又元一統志稱華山在利州東一
　　　百六十里形勢孤聳宛若華嶽故名利州属今
　　　建昌縣東境建昌縣東界至朝陽縣治一百三
　　　十里山在州東一百六十里已當入今朝陽縣
　　　界在朝陽縣治東境與今巴顔華山方位亦相
　　　合
　　宻逹木山　在朝陽縣属土黙特右翼東十三里
　　又左翼西十餘里亦有宻逹木山
　　塔本陀羅海山　漢名五鳯山在朝陽縣属土黙
　　特右翼東四十里格爾庫爾台河發源於此
　　蓮花山　在朝陽縣属土黙特右翼東六十里
　　翁額勒庫山　漢名麝香山在朝陽縣属土黙特
　　右翼東八十餘里翁額勒庫河發源於此
　　遼史地理志興中府有麝香厓天授皇帝刻石在
　　焉
　　　按石刻今不存
　　蘓巴爾罕岡　漢名石塔岡在朝陽縣属土黙特
　　右翼東九十里哈桞圖河發源於此
　　華陀羅海山　在朝陽縣属土黙特右翼東九十
　　餘里
　　鳯凰山　在朝陽縣属土黙特右翼東南二十里
　　羣峯連亘周九十餘里山椒一塔聳峙諸峯抱之
　　如翠鳯昂首張翼形故名山亦有朝陽洞洞有卧
　　石佛像又塔旁一里有小洞亦有佛像以銅為之
　　其北麓去朝陽洞二十里山勢伏而復起土人别
　　名曰麒麟山實一山也山半西向有三洞夜半嘗
　　聞木魚聲因名聞仙洞即古龍山也
　　十六國春秋前燕録慕容皝以桞城之北龍山之
　　西福地也使築龍城
　　水經注白狼水東北流逕龍山西又北流逕黄龍
　　城東
　　元一統志和龍山在興中州東南北長六十里東
　　西廣三十里一峯特聳號曰天柱孤峯
　　　按前燕慕容皝於桞城之北龍山之西築龍城
　　　前燕録稱有黒龍白龍各一見於龍山皝親觀
　　　之祭以太牢二龍交首嬉翔觧角而去皝大恱
　　　號所居新宫曰和龍宫所云龍山之西水經注
　　　及遼史所引或作龍山之南考龍城故地為今
　　　之三座塔即固爾班蘓巴爾罕城若以龍城在
　　　山之西則龍山當在三座塔城東境若龍城在
　　　山之南則龍山又當在三座塔城北境今考水
　　　經注載白狼水先東北流逕龍山西然後北流
　　　逕黄龍城東則龍山當在龍城之東境迤南可
　　　知也又考栢山廢城有遼乾統八年耶律劭撰
　　　靈巖寺碑稱北連龍岫前俯郡城則龍山又當
　　　在栢山之北也今鳯凰山在三座塔城之東南
　　　白狼水(即今大/凌河)正流經其西與水經注相合又
　　　在栢山之北五十里與遼碑相合元一統志亦
　　　謂和龍山在興中州東是龍山之在三座塔東
　　　信而有徴矣且古龍山既為慕容燕所建都必
　　　其山勢雄竒足稱巨鎮今鳯凰山綿亘廣逺勝
　　　蹟頗多其為即古龍山自無可疑元一統志又
　　　稱和龍山南北長六十里東西三十里遼天授
　　　皇帝嘗獵其間獲一香麝因命其崖曰麝香崖
　　　峪曰駐龍峪泉曰神射泉所稱天柱孤峯乃元
　　　時興中八景之一至於麝香崖駐龍峪神射泉
　　　之名並見於遼史興中州下麝香崖在今土黙
　　　特右翼東八十餘里駐龍峪在今土黙特右翼
　　　南三十餘里而元一統志皆繫之於龍山者蓋
　　　此山形勢廣逺凡附近之峰皆其支脉耳山在
　　　元時猶稱龍山其改稱為鳯凰山者當始於近
　　　代龍鳯之名古今互異而實即一山葢猶白狼
　　　山之改稱白鹿山也
　　栢山　亦名𤇺䑓山在朝陽縣属土黙特右翼東
　　七十里山有十六峯盤欎四十餘里山頂有遼安
　　徳州城廢基斷井頺垣猶可辨識山半有遼靈巖
　　寺舊址乾統八年耶律劭碑尚存
　　元一統志興中州南三十里綿亘栢山
　　　按栢山中靈巖寺碑有里人施烽䑓山四靣隙
　　　地之語知遼時本名烽䑓山元志稱興中州南
　　　綿亘栢山又三座塔城内有元安思道通法寺
　　　上下院地產碑稱北至栢山是栢山之名自元
　　　始著也
　　喀喇竒靈圖山　在朝陽縣属土黙特右翼東南
　　八十里
　　臺圖山　在朝陽縣属土黙特右翼南五里
　　蘓巴爾噶圖山　亦名平山又名神應山在朝陽
　　縣属土黙特右翼南三十里衮齊老河發源於此
　　弩祿拉呼山　亦名駐龍峪在朝陽縣属土黙特
　　右翼南三十餘里
　　遼史地理志興中府有駐龍峪
　　哈扎噶爾山　在朝陽縣属土黙特右翼南六十
　　里
　　阿爾扎噶爾山　在朝陽縣属土黙特右翼南七
　　十里
　　烏蘭哈逹　在朝陽縣属土黙特右翼南九十里
　　托魯克台山　在朝陽縣属土黙特右翼西南一
　　百二十里
　　庫里葉圖山　亦名道塲山在朝陽縣属土黙特
　　右翼西南一百五十里山半有二洞内有石佛像
　　　按此與建昌縣属敖漢境之庫里葉圖山别
　　卓昌吉爾山　在朝陽縣属土黙特右翼西南二
　　百餘里斜柔三十餘里山形中斷山南有穆壘河
　　流貫其中夾山麓有泉注之下流為小凌河
　　威遜圖喀喇山　在朝陽縣属土黙特右翼西南
　　二百里又右翼西北一百九十里亦有威遜圖喀
　　喇山布爾噶蘓台河發源於此
　　明安喀喇山　在朝陽縣属土黙特右翼西南二
　　百二十里山色深黝千峰競秀故名頂有石洞洞
　　旁三泉交流為小凌河之源
　　巴顔濟魯克山　漢名牛心山在朝陽縣属土黙
　　特右翼西南二百五十里
　　　按此與建昌縣属喀喇沁左翼之巴顔濟魯克
　　　山别
　　盤嶺　在朝陽縣属土黙特右翼西南二百八十
　　里
　　鄂博圖察罕和碩山　在朝陽縣属土黙特右翼
　　西南二百九十里
　　喀喇脱歡山　漢名釜山在朝陽縣属土黙特右
　　翼西六十里有喀喇脱歡泉山有重修金山神廟
　　碑
　　　按碑稱金山神廟及文内金山之上字蹟分明
　　　知舊又名金山金釜互異則字之譌耳
　　波羅和碩山　漢名青山在朝陽縣属土黙特右
　　翼西九十五里
　　卓沁喀喇山　亦名鳯凰山在朝陽縣属土黙特
　　右翼西一百里山頂有洞西北有古塔一
　　　按古龍山在龍城之東為今土黙特右翼東南
　　　之鳯凰山詳見前條若一統志原本於外藩統
　　　部載龍山在土黙特右翼西一百里又於土黙
　　　特部載鳯凰山在右翼西一百里道里相符知
　　　即以此鳯凰山為古龍山與十六國春秋水經
　　　注及遼靈巖寺碑元一統志諸書所載方位不
　　　合未足為據
　　博爾竒烏蘭哈逹　在朝陽縣属土黙特右翼西
　　一百里上有石洞
　　齊巴噶圖喀喇山　漢名棗山在朝陽縣属土黙
　　特右翼西一百二十里
　　　按此與建昌縣属喀喇沁左翼之棗山别
　　察卜齊克散噶察山　亦名妬山在朝陽縣属土
　　黙特右翼西一百五十里
　　哈卜塔海華山　在朝陽縣属土黙特右翼西一
　　百六十里察罕河發源於此
　　蘓巴爾噶圖和碩山　漢名石塔峰山在朝陽縣
　　属土黙特右翼西一百八十里上有三塔
　　騰格里䝉克山　漢名天保山在朝陽縣属土黙
　　特右翼西二百里
　　哈逹圖喀喇和碩山　在朝陽縣属土黙特右翼
　　西二百餘里
　　瑪尼圖山　亦名鐡幡杆山在朝陽縣属土黙特
　　右翼西北七十里
　　温都爾華山　漢名香髙山在朝陽縣属土黙特
　　右翼西北七十里
　　遼史地理志興中府有香髙山
　　布魯爾喀喇山　在朝陽縣属土黙特右翼西北
　　一百二十里
　　青鸞嶺　在朝陽縣属土黙特右翼西北一百八
　　十里嶺北有古塔一嶺上巨石縱横向稱險峻元
　　時曽加開鑿有元統三年興中州平治道塗碑尚
　　存側一名青山嶺
　　曽公亮武經總要大定府東至營州界青山嶺一
　　百七十里亦作青巒嶺
　　元一統志青巒嶺在興中州西八十里有金巖寺
　　　按青鸞即青巒字𫝊寫之異實一山也
　　呼什哈圖喀喇山　漢名栗山在朝陽縣属土黙
　　特右翼西北一百八十餘里上有四塔
　　　按此與建昌縣属喀喇沁左翼之栗山别
　　多倫和爾和山　漢名七寳山在朝陽縣属土黙
　　特右翼北六十里什巴爾台河𤼵源於此
　　輝果爾山　在朝陽縣属土黙特右翼北一百里
　　卓索河𤼵源於此
　　喀爾克沁山　亦名錦屏山在朝陽縣属土黙特
　　右翼北一百餘里
　　綽諾圖山　漢名狼山在朝陽縣属土黙特右翼
　　北一百十里山有古塔半圮山麓有金三學寺舊
　　址大定五年韓長嗣撰三學寺碑尚存
　　　按金三學寺碑文稱北登狼山知山在興中府
　　　北境與今方位相合
　　烏蘭山　漢名赤山在朝陽縣属土黙特右翼東
　　北六十里
　　鍚喇得卜色克山　亦名馬鞍山在朝陽縣属土
　　黙特右翼東北九十里
　　鄂斯和爾巴山　在朝陽縣属土黙特右翼東北
　　九十餘里
　　波羅輝波羅温都爾山　在朝陽縣属土黙特右
　　翼東北一百二十里
　　烏里雅蘓台山　漢名楊山在朝陽縣属土黙特
　　右翼東北一百三十里
　　哈特哈山　亦名旱龍潭山在朝陽縣属東北二
　　百八十里土黙特左翼境為左翼貝勒駐處
　　烏納格圖山　漢名野狐山在朝陽縣属土黙特
　　左翼東南三十里
　　蘓巴爾噶圖山　漢名石塔山在朝陽縣属土黙
　　特左翼東南六十里山頂有石塔一山半有石洞
　　　按此與土黙特右翼境之蘓巴爾噶圖山别
　　和爾博勒津山　漢名七金山在朝陽縣属土黙
　　特左翼東南七十里
　　烏拉布爾圖山　在朝陽縣属土黙特左翼東南
　　八十里
　　庫特古爾多和碩山　在朝陽縣属土黙特左翼
　　南十里
　　伊瑪圖山　漢名羖羊山在朝陽縣属土黙特左
　　翼西南三十里又左翼西北八十里復有伊瑪圖
　　山亦名羖羊山
　　固爾班温都爾山　在朝陽縣属土黙特左翼西
　　南四十里
　　波羅孟固山　漢名青金山在朝陽縣属土黙特
　　左翼西七十里
　　摩該波羅山　漢名青蛇山在朝陽縣属土黙特
　　左翼西北四十八里鍚喇塔拉河發源於此
　　超圖喀喇山　漢名黒山在朝陽縣属土黙特左
　　翼西北五十里
　　邁逹里山　漢名彌勒山在朝陽縣属土黙特左
　　翼西北六十里伊瑪圖河𤼵源於此
　　齊老圖山　漢名石峰山在朝陽縣属土黙特左
　　翼西北八十里
　　喀喇陀羅海山　漢名黒頂山在朝陽縣属土黙
　　特左翼西北一百里鷂鷹河發源於此
　　托津圖山　在朝陽縣属土黙特左翼北五里
　　布爾罕逹巴罕　亦名盤道嶺在朝陽縣属土黙
　　特左翼北八里
　　伊克翁山　在朝陽縣属土黙特左翼北三十五
　　里山麓有古塔一
　　巴噶翁山　在朝陽縣属土黙特左翼北四十里
　　台吉圖山　在朝陽縣属土黙特左翼北四十餘
　　里山西有古塔一
　　阿罕里陀羅海山　在朝陽縣属土黙特左翼北
　　七十里
　　哈卜塔海山　亦名馬盂山在朝陽縣属土黙特
　　左翼北七十五里
　　固爾班喇呼山　在朝陽縣属奈曼東南五十里
　　巴顔喀喇山　漢名大黒山在朝陽縣属奈曼東
　　南八十里
　　烏蘭哈逹　在朝陽縣属奈曼東南一百里
　　　按此與土黙特右翼及建昌縣属喀喇沁左翼
　　　境之烏蘭哈逹别
　　愽羅輝博羅温都爾山　在朝陽縣属奈曼東南
　　一百四十里
　　　按此與土黙特右翼境之博羅輝博羅温都爾
　　　山别
　　塔本陀羅海山　漢名五鳯山在朝陽縣属奈曼
　　南五十五里圖爾根河發源於此
　　　按此與土黙特右翼境及建昌縣属喀喇沁左
　　　翼境之塔本陀羅海山别
　　瑪尼喀喇山　在朝陽縣属奈曼南一百二十里
　　布祜圖山　漢名鹿兒山在朝陽縣属奈曼西南
　　八十里
　　　按此與敖漢境及建昌縣属喀喇沁左翼境之
　　　布祜圖山别
　　沙爾呼塔蘓爾海岡　在朝陽縣属奈曼西五十
　　五里
　　哈納察罕岡　在朝陽縣属奈曼北一百里
　　哈納岡　在朝陽縣属奈曼東北八十五里
　
　
　
　
　
　
欽定熱河志卷六十七
欽定四庫全書
欽定熱河志卷六十八
　山四
　各属有名無考諸山
　　　按承徳府属境内名山有載在史𫝊今古殊稱
　　　者即往証今雖形勢方位粗有可指而稱名不
　　　符未宜牽率亦不便刪略彚編如左以俟審証
　　　云
　　鮮卑山　後漢書鮮卑𫝊鮮卑者東胡之支别依
　　鮮卑山杜佑通典柳城有鮮卑山在縣東南二百
　　里棘城之東塞外亦有鮮卑山在遼西之北一百
　　里未詳孰是
　　　按通典于鮮卑山二說並存在杜佑時已莫定
　　　所在太平寰宇記諸書皆兩仍其說一統志原
　　　本㨿後漢書鮮卑以季春月大會於饒樂水上
　　　謂遼之中京大定府在饒樂水南則古鮮卑山
　　　當相去不逺饒樂水為今英金河流經赤峰建
　　　昌朝陽三縣地則鮮卑山方位究難據以審定
　　赤山　後漢書烏桓𫝊漁陽赤山烏桓數㓂上谷
　　　按唐張九齡有賀赤山北無賊狀漁陽與今承
　　　徳府灤平豐寧縣相直是赤山當在今承徳府
　　　本境及灤平豐寧二縣境内而諸處俱無之達
　　　昌縣境有赤山及大赤山但其方位不合難以
　　　傅會
　　牛尾谷　十六國春秋前燕録段蘭攻柳城慕容
　　汗及封奕等救之與蘭遇於牛尾谷
　　　按栁城属今建昌縣牛尾谷當在建昌縣南境
　　馬兜山　十六國春秋前燕録慕容皝以段遼將
　　復至於栁城左右設伏以待之遣封奕率騎數千
　　伏於馬兜山
　　　按漢書地理志稱馬首山在栁城西南段氏之
　　　伐栁城必從西南而至疑馬首山即馬兜山葢
　　　馬首與頭同義頭與兜又音近耳太平寰宇記
　　　謂栁城縣有馬首山渡遼之要路據此當在今
　　　建昌縣南境
　　黄榆谷　十六國春秋後燕録慕容寶宿廣都黄
　　榆谷清河王㑹夜詣寶行十餘里復走赴其軍勒
　　兵攻寶寶帥騎馳二百里晡時至龍城
　　　按龍城為今朝陽縣治黄榆谷當在今朝陽縣
　　　治南二百餘里
　　索莫汗陘　十六國春秋後燕録慕容寶自石城
　　還龍城至索莫汗陘去龍城四十里
　　　按索莫汗陘當在朝陽縣治南四十里
　　板陘　十六國春秋後燕録李旱棄軍奔走至板
　　陘復還
　　　按此當在今建昌縣境
　　突門嶺　魏書太宗紀魏主東巡至于濡源及甘
　　松遣精騎襲馮䟦於和龍魏主屯突門嶺待之
　　　按方輿紀要謂突門嶺在大寜西南當在今平
　　　泉州南境
　　鷄鳴山　魏書地形志昌黎郡廣興縣有鷄鳴山
　　　按魏昌黎郡廣興縣地属今朝陽縣山當在朝
　　　陽縣東南境
　　鹿頭山　魏書地形志昌黎郡定荒縣有鹿頭山
　　　按水經注謂白鹿山即白狼山元和郡縣志又
　　　謂白狼山一名鹿首山是鹿首山白鹿山皆即
　　　白狼山之互相稱此鹿頭山與鹿首同義或疑
　　　即古白狼山但魏書别載白鹿山祠於石城縣
　　　而鹿頭山在定荒縣當非一山以定荒縣方位
　　　求之當在今朝陽縣西境
　　善玉山　魏書勿吉𫝊自和龍北二百餘里有善
　　玉山
　　　按和龍即今朝陽縣治其北二百餘里當在今
　　　奈曼旗境
　　九莊山　水經注鮑邱水出禦夷北塞中南流逕
　　九莊嶺東
　　孟廣􁖺　水經注孟廣􁖺水出􁖺下􁖺甚嶒峻峩
　　峩冠衆山之表
　　孔山　水經注道人谿水南流逕孔山西又孟廣
　　􁖺水西逕孔山南上有洞穴開明
　　　按水經注稱九莊嶺孟廣􁖺及孔山皆與鮑邱
　　　水(即今/潮河)相近方輿紀要謂九莊嶺在宻雲縣北
　　　三十里又以縣東北一百八十里古北口外之
　　　霧靈山為古孟廣􁖺然水經注之九莊嶺在鮑
　　　邱水初發源之時尚不在邉内至於霧靈山本
　　　即水經注之伏凌山以音近而訛水經注於鮑
　　　邱水所合之三城水下已詳列之亦不應又指
　　　為孟廣􁖺是方輿紀要之説未可為㨿今以水
　　　經注所列形勢審之鮑邱水發源塞上即逕九
　　　莊嶺東似即指今豐寜縣属上黄旗汎西南諸
　　　山而言其所謂孟廣􁖺者疑即今大閣兒東南
　　　之龍泉山所謂孔山者疑即今大閣兒東南之
　　　白雲洞葢潮河本流經龍泉山及白雲洞之東
　　　境而龍溝水亦由此㑹入潮河即以之當左入
　　　鮑邱之道人谿水其方位亦相似特古今異名
　　　故附識於此
　　丁原山　水經注五渡水北出安樂縣丁原山
　　　按北魏安州無安樂縣疑即永樂縣之訛(詳見/建置)
　　　(沿革/門)山當在今承徳府南境灤平縣東南境
　　石城山　水經注石城川水出西南石城山
　　　按北魏石城縣属今建昌縣山當在今建昌縣
　　　南境
　　黄麞谷　唐書武后紀登封元年張元遇曹仁師
　　麻仁節等及契丹戰於黄麞谷
　　　按此山契丹𫝊亦載之於今方位無攷
　　都山　唐書元宗紀開元二十一年幽州副總管
　　郭英傑及契丹戰於都山元一統志都山在恵州
　　東南二百里其上林木暢茂
　　　按元恵州地属今平泉州山當在平泉州東南
　　　境方輿紀要又謂都山在臨潢南境則當在今
　　　赤峰縣北境存以備考
　　捺禄山　唐書元宗紀開元二十五年張守珪及
　　契丹戰於捺禄山敗之
　　　按方輿紀要謂捺祿山在朶顔衛境今方位無
　　　考
　　天門嶺　唐書安祿山𫝊討契丹至吐䕶真河晝
　　夜行三百里次天門嶺
　　　按唐書契丹𫝊載此事曰大戰潢水南古吐䕶
　　　真河即今老河是天門嶺當在老河之北潢河
　　　之南赤峰縣境内
　　松陘嶺　唐書地理志營州西北百里松陘嶺其
　　西奚東契丹曽公亮武經總要興中府西北至松
　　陘嶺百里
　　　按唐營州在建昌朝陽二縣境内其奚與契丹
　　　分界當在建昌縣興中府為今朝陽縣嶺當在
　　　今建昌朝陽二縣間也
　　冷陘山　唐書奚傳盛夏必徙保冷陘山契丹傳
　　阻冷陘以自固
　　　按唐時冷陘為奚契丹兩部接壌處後燕慕容
　　　熙襲契丹至陘北即冷陘之北唐顯慶中以阿
　　　史徳樞賔為冷陘道行軍總管討叛奚又延和
　　　初幽州都督孫佺等及奚戰於冷陘山皆指此
　　　當在今平泉州建昌縣之北境方輿紀要謂在
　　　潢水之南黄龍之北奚契丹依阻此山以自固
　　　者是也唐書又謂冷陘山直媯州西北考唐初
　　　契丹之地本在潢水左右距媯州絶逺即奚王
　　　牙帳亦附近土河與營州相接而不在媯州至
　　　遼初始以别部徙媯州為西奚唐書所稱冷陘
　　　直媯州西北者葢兩冷陘也
　　摘星嶺　唐書契丹傳契丹入冦幽薊劉仁恭窮
　　師踰摘星嶺討之嵗燎塞下草使不得留牧馬多
　　死五代史契丹傳劉守光嵗使人踰摘星嶺燒荒
　　契丹馬無所食
　　　按明史一統志謂摘星嶺在順天府西三百餘
　　　里若在内地又隔西奚一部何由得困契丹葢
　　　未足為據方輿紀要謂在大寜南境
　　雙山　遼史地理志中京大定府有雙山
　　　按遼中京在今平泉州則雙山應在平泉州地
　　九宫嶺　遼史地理志澤州有九宫嶺
　　九宫嶺在恵州南一百五十里
　　　按元之恵州即遼之澤州為今平泉州地則九
　　　宫嶺當在平泉州南境唐書地理志漁陽郡下
　　　注自古盧龍北經九荆嶺盧龍塞在今潘家口
　　　外九荆嶺在盧龍塞北當即遼史之九宫嶺也
　　石子嶺　遼史地理志澤州有石子嶺元一統志
　　石子嶺在恵州北八十里
　　　按此當在今平泉州境又考王曽行程録曰過
　　　石子嶺自此漸出山七十里至富谷館八十里
　　　至通天館二十里至中京與北方位相合又唐
　　　書地理志曰經九荆嶺受米城張洪隘度石嶺
　　　至奚王牙帳唐之奚王牙帳即遼之中京度石
　　　嶺與奚王牙帳相近當即遼史之石子嶺唐書
　　　作石嶺也
　　平頂山　遼史地理志髙州有平頂山
　　平頂山在髙州北五里
　　　按遼元時之髙州在今赤峰縣今豐寜縣属之
　　　正藍旗鑲黄旗皆有平頂山方位偏西乃遼北
　　　安州界非髙州境也
　　黄栢嶺　遼史地理志武安州有黄栢嶺
　　　按遼時武安州地属今朝陽縣嶺當在朝陽縣
　　　西境
　　雕窠嶺　遼史地理志宋王曽上契丹事曰思鄉
　　嶺八十里至新館過雕窠嶺偏槍嶺
　　　按思鄉嶺今十八盤嶺偏槍嶺今偏嶺皆在灤
　　　平縣雕窠嶺在思鄉嶺之北偏槍嶺之南亦當
　　　属灤平縣境
　　芹菜嶺　遼史地理志宋王曽上契丹事曰過墨
　　斗嶺度雲嶺芹菜嶺
　　　按墨斗嶺為今廣仁嶺芹菜嶺當在廣仁嶺北
　　　王曾行程録墨斗嶺亦名度雲嶺應是一山故
　　　不復列
　　牛山　曽公亮武經總要北安州有牛山亦作牛
　　嶺
　　　按今承徳府本境灤平縣豐寧縣皆北安州地
　　　明成宗寔録永樂元年命新昌伯唐雲引軍自
　　　小興州大興州東接牛嶺㑹州塔山龍山諸處
　　　屯種北勿出㑹州西勿過千户塞則牛嶺當在
　　　興州之東㑹州之南為今平泉州南境
　　鹿兒峽　遼史地理志宋王曽上契丹事曰牛山
　　館八十里至鹿兒峽館
　　　按此牛山館當即武經總要所載北安州之牛
　　　山鹿兒峽在牛山北八十里亦當在平泉州境
　　　又考方輿紀要謂鹿兒峽在遵化州北塞外明
　　　初常遇春追元兵出遵化度鹿兒嶺至㑹州即
　　　此㑹州故城在今平泉州南二十里則此嶺當
　　　更在㑹州之南方輿紀要又謂此嶺一名鹿路
　　　嶺或譌為路兒嶺元史順帝紀至正二十四年
　　　博羅特穆爾(舊作字羅帖/木兒今改正)遣兵向闕太子率侍
　　　衛兵東走古北口趋興松至路兒嶺詔追及之
　　　還宫即此地也
　　蝦蟆嶺　遼史地理志宋王曽上契丹事曰至鹿
　　兒峽館過蝦蟆嶺
　　　按此則嶺在鹿兒峽館之北亦當在今平泉州
　　　境
　　㑹仙石　曽公亮武經總要北安州有㑹仙石
　　　按此當在灤平縣豐寧縣境
　　器仗山　曽公亮武經總要建州東南至器仗山
　　三十里
　　　按遼建州為今朝陽縣地山當在今朝陽縣東
　　　南境
　　唱呌山　契丹國志中京東過小河唱呌山道北
　　奚王避暑莊有亭臺元一統志唱呌山在大寧縣
　　東北三十里
　　　按明一統志烏梁海下亦載此名當在今平泉
　　　州境與大寧故城相近
　　奚王嶺　青嶺　瓢嶺　金史完顔宗翰𫝊宗翰
　　至奚王嶺與都統杲㑹杲軍出青嶺宗翰軍出瓢
　　嶺
　　　按宗翰與杲約于奚王嶺㑹議在既取北安州
　　　之後奚王嶺當在豐寧縣西境青嶺瓢嶺亦應
　　　相近
　　呼碧峪　元史食貨志有龍山呼碧峪
　　　按呼碧峪與龍山相近當在今朝陽縣境
　　盤龍山　元一統志盤龍山在大寧縣東南十里
　　摩雲山　元一統志摩雲山在大寧縣西南三十
　　里相傳常有雲氣覆其巔故名
　　香臺峰　元一統志香臺峰在大寧縣西一百里
　　遼建昊天寺金泰和六年杜元撰碑文云萬壑千
　　崖羣峰争出咸不相讓惟香臺峰玉立特秀逈出
　　霄漢之外故以香臺名
　　有福山　元一統志有福山在大寧縣西北三十
　　里以其在福徳之地故名
　　　按元時大寧路大定縣為今平泉州治東北境
　　　後改名大寧也盤龍摩雲香臺有福四山均應
　　　在今平泉州境
　　溜石山　元一統志溜石山在金源縣西南四十
　　里山有二峰其形似駝
　　　按元史載穆瑚黎(舊作木華/黎今改正)進兵臨興中先遣
　　　烏葉爾(舊作吾也/而今改正)攻溜石山葢即此山也當在
　　　今平泉州東境
　　乾山　元一統志乾山在恵州西南二百五十里
　　遼金採伐林木運入京畿修葢宫殿及梵宇琳宫
　　元置提舉司
　　　按此當在今平泉州最南境
　　聖水山　元一統志聖水山在髙州東南三十里
　　上有一泉
　　福徳山　元一統志福徳山在髙州西北三里以
　　其山居福徳位故名舊名五福山遼人謂之榆山
　　金大定間兵亂此山見神兵解危遂名福徳山有
　　石洞號為集賢洞有石環二丈曽有仙逰謂之㑹
　　仙石
　　　按元髙州地属今赤峰縣聖水山福徳山俱當
　　　在赤峰縣境
　　望京山　元一統志望京山在松州東八十里上
　　有古寺石佛像又有石洞寶塔
　　香臺山　元一統志香臺山在松州南八十里有
　　石洞寺周圍松樹茂林
　　　按松州属今赤峰縣望京山香臺山俱當在赤
　　　峯縣西南境
　　五峰山　元一統志五峰山在松州西南九十里
　　有古寺石井周圍松林
　　　按此亦當在今赤峰縣境又考今豐寧縣属鑲
　　　白旗之東北有五峰山為元興州松州交界處
　　　或即為松州之五峰山未可定也
　　梓木山　元一統志梓木山在和衆縣東南二十
　　里以山多梓木故名
　　　按元和衆縣地属今建昌縣山當在建昌縣南
　　　境
　　熊山　元一統志熊山在龍山縣南六十里俗𫝊
　　遼主臨山畋獵獲一白熊因號熊山上有熊山寺
　　石柱山　元一統志石柱山在龍山縣南八十里
　　山中有方圓石柱遼時有僧建寺於此後寺廢柱
　　礎猶存
　　　按元龍山縣地属今建昌縣熊山石柱山俱當
　　　在建昌縣南境
　　富山　元一統志富山在龍山縣南一百三十里
　　一水通流内有寺曰龍泉
　　　按此亦當在今建昌縣境今平泉州境有富山
　　　與此方位不合建昌縣境内諸山名為巴顔者
　　　頗多亦莫定所在
　　龍山　元一統志龍山在龍山縣北八里山如卧
　　龍俗𫝊曽有龍見故名
　　　按此與前燕慕容皝所築龍城東之龍山别龍
　　　城東之龍山在今朝陽縣境此當在建昌縣境
　　鞍山　元一統志鞍山在龍山縣北十三里勢若
　　馬鞍故名
　　　按此亦當在今建昌縣南境
　　雲竇山　元一統志雲竇山在利州東四十里山
　　有穴竇天欲隂雨必有雲氣覆其巔故名
　　　按元利州地属今建昌縣山當在建昌縣南境
　　金山　元一統志金山在利州東南一百二十里
　　山有金洞因以為名絶頂有古寺曰雲峰
　　鳳凰山　元一統志鳳凰山在利州南十三里相
　　𫝊鳳凰嘗止其上故名
　　　按金山鳳凰山俱當在今建昌縣南境今朝陽
　　　縣之鳳凰山即古龍山乃元興中州地與利州
　　　方位不合
　　競秀山　元一統志競秀山在興中州南三十里
　　金山　元一統志金山在興中州北三十里
　　　按元興中州地属今朝陽縣競秀山金山俱當
　　　在朝陽縣境
　　獨山　元一統志獨山在川州南一百四十里其
　　山屹然一峰故名
　　白雲山　元一統志白雲山在川州北十五里時
　　有白雲覆其上故名
　　　按元川州地属今朝陽縣獨山白雲山俱當在
　　　朝陽縣境
　　荆山　元一統志荆山在建州東北十里其山多
　　荆故名
　　　按建州地属今朝陽縣山當在朝陽縣南境
　　丁山　元一統志丁山在恵和縣南五十里一峰
　　如丁改名
　　　按元恵和縣地属今建昌縣山當在建昌縣北
　　　境
　　大王山　元一統志大王山在武平縣東八里其
　　山髙聳列岫峥嶸
　　香爐山　元一統志香爐山在武平縣南三十里
　　其山孤髙形若香爐故名山中有水一泓澄澈可
　　愛名曰聖水池
　　　按元武平縣地属今朝陽縣大王山香爐山俱
　　　當在朝陽縣境
　　氊㡌山　明史李文忠𫝊洪武七年帥師攻大寧
　　髙州克之追奔至氊㡌山
　　　按髙州地属今赤峰縣山應在赤峰縣境
　
　
　
　
　
欽定熱河志卷六十八
欽定四庫全書
欽定熱河志卷六十九
　水一
　　塞垣以外萬山合㳫而襟帶縈絡當以水道証之
　　承徳府屬全境諸水按以水經注名少相合土俗
　　所稱原無準字地居邊徼載籍傳訛故難印証也
　　自
聖朝剏建
　仙荘川涯河渚半為
輦道所經我
皇上駐蹕之暇
指示源流若武列水濡水之源
鉅製親裁徴信萬古編摩之臣以今証昔得有禀承其
　　水逕各州縣境難於按属分𨽻則提某大水為綱
　　而以所㑹某某諸小水附入俾源流分合一覽瞭
　　然其經流出各州縣境者則分注云舊某㕔境其
　　經流不出各州縣本境者則云源出某山某境入
　　某州縣境以清界址其有古今異名無從徴騐者
　　則引㨿舊本書以闕疑附之篇末以傋考稽至木
　　蘭境内之水並依諸山之例彚載圍塲巻中志水
　　第十
　　熱河　有三源一出圍塲東南界察罕陀羅海之
　　西固都古爾卡倫之南在熱河
　行宫東北二百餘里為西源合平頂山南諸小水南
　　流逕豐寕縣(即四/旗㕔)属察哈爾正南旗境屈曲南流
　　逕固都爾呼達巴罕名固都爾呼河又西南流至
　　中闗
　行宫之東一出平泉州(即八/溝㕔)属喀喇沁右翼西境黙
　　沁達巴罕西之玳瑁溝在喀喇沁右翼西一百餘
　　里當平泉州治西北境為中原初名黙沁河西南
　　流逕承徳府(即熱/河㕔)東北之茅溝汛境名茅溝河至
　　至中闗之東與固都爾呼河合而南流一出喀喇
　　沁右翼西南境霍爾霍克達巴罕西之三道溝在
　　喀喇沁右翼西南一百二十餘里亦當平泉州治
　　西北境為東源名賽音河西南流入承徳府東北
　　境有溫泉注之又西與固都爾呼河㑹三源合而
　　西南流逕黄土坎
　行宫及釣魚臺
　行宫之東又西南流環
　避暑山荘之東
　行宫内又有溫泉流出注之始名熱河南流折而東
　　復折而南至下營子入灤河即古武列水
　　水經注武列水三川派合西源右為谿水亦曰西
　　藏水東南流出谿與蟠泉水合西藏水又西南流
　　東藏水注之水出東谿一曰東藏水西南流出谷
　　與中藏水合水導中谿南流出谷南注東藏水故
　　目其川曰三藏川水曰三藏水東藏水又南右入
　　西藏水亂流右㑹龍泉水又東南流與龍芻水合
　　又東南流逕列谿謂之武列水東南厯石挺下其
　　水東合流入濡
　　　按今熱河即武列水固都爾呼河茅溝河賽音
　　　河即古三藏水至溫泉會流之後始名熱河臣
　　　等恭讀
御製熱河考於熱河濡水之分源辨証精詳並審晰􁉋
　　　注三川先後合流之舛誤源流洞悉曠若發蒙
　　　知道元當日未得躬親目覩故言之不精不詳
　　　無足徴信也兹仰承
聖訓垂示永乆爰約舉酈注原文以為緣起云
御製文
　　熱河考(戊子/)
考水源而不親履其地晰其支派脈絡分合之由雖博
綜載籍稽諸故老之流傳不能叅互而訂其踳曩或以
熱河為濡水之源余固心疑之而未暇深考夫濡水即
灤河自多倫諾爾之北而來其源甚逺又折而東南數
百里乃厯喀喇河屯又東南流數十里至鳳凰嶺熱河
乃南注㑹之不應其源反出於此盖濡自有源而熱河
又别有源是不容紊今秋駐山莊遣喀喇沁郡王拉特
納錫第内大臣努三往尋熱河之源則得之于察罕陀
羅海(蒙古語察罕謂白陀羅/海謂首盖以山阜得名)其地距熱河二百里而贏
流經固都爾呼達巴罕麓(蒙古語固都爾呼者/伏行達巴罕者嶺也)遂名固
都爾呼河西南至於中闗東茅溝河水自玳瑁溝出西
南流注之又合而南流賽音郭勒河水(蒙古謂好為賽/音河為郭勒)
自霍爾霍克(蒙古語/謂熟食)達巴罕之三道溝出南流折而西
南與湯泉(泉出山荘/東北湯山)合又西注之三源既滙又西南流
沿山荘東北厯錘峯下山荘行宫内亦有溫泉流出滙
之於是始有熱河之名南流折而東復折而南入於灤
是則熱河乃會濡水而非濡源審矣酈道元水經注云
濡水又東南流武列水入焉其水三川派合西源曰西
藏水西南流東藏水注之東藏水出東谿西南流與中
藏水合又南右入西藏水故目其川曰三藏川又東南
流逕列谿謂之武列水東南厯石挺下層巒之上孤石
雲舉髙可百餘仭其水合流入濡按道元所言石挺即
今錘峯其曰三藏即今固都爾呼茅溝賽音郭勒三源
則熱河之為武列水無疑第古今異稱今人但知熱河
而不知武列耳然所云三川合流之序則不足据今考
固都爾呼為西源茅溝為中源賽音郭勒為東源西源
自北而來先合中源又南始與東源合道元所謂西藏
水又豈能越中藏而先與東藏合哉此其叙述錯綜已
足滋惑而以中藏為先合東藏則又其顯然大謬者也
又如以濡水為經白檀比夫白檀乃今宻雲實非濡水
所經則誤以漢書地理志之洫水(亦名鮑邱水/即今潮河)為濡又
從而傅會之矣盖徒尚耳食而未親履其地晰其支派
脈絡分合之由毋怪乎其舛也或以為熱河既㑹濡而
東入於海則謂之濡源亦無不可何須置辨是大不然
夫江淮河濟何一不入於海而皆謂之海可乎昔禹貢
載導河自積石或以為亦若江之岷山淮之桐柏矣及
今平定回部乃知河源自葱嶺以東之和闐葉爾羗諸
水瀦為蒲昌海(即鹽澤蒙古語/謂之羅布諾爾)伏流地中復出為星宿
(蒙古語謂之鄂敦諾爾即元史誤譯為火敦腦兒者其/水在枯爾坤之東昔    皇祖遣使窮河源得之於此)
(未入御製文以記其時回部/    版圖故止及星宿海也)至積石始名黄河則大禹
所記亦第就目所經見者而言道元又安能以所未經
見者而一一詳訂其曲折也耶茍非命使親履其地烏
知此之為是而彼之為非乎近勅儒臣輯熱河志故考
其源俾知所從事若夫濡水之源則更俟他日詳考之
　　黙沁溫泉　源出平泉州(即八/溝㕔)属喀喇沁右翼西
　　一百十五里有二泉一自黙沁河東境西流一自
　　黙沁河西境東南流俱㑹黙沁河下流為茅溝河
　　綽諾河　源出平泉州(即八/溝㕔)属喀喇沁右翼西南
　　一百二十里西流㑹賽音河
　　溫泉　源出熱河
　行宫東北八十里之湯山(見山/門)泉水湧自山半溫暖
　　適宜康熈年間每
駕幸山荘多臨御焉有
聖祖御製湯山龍尊王佛廟碑記(恭載寺/廟門)其水東南流㑹
　　　賽音河
　　　　按熱河附近多溫泉而湯山所出為最著遼史
　　　　皇子表載普賢努拜南京留守至北安州浴溫
　　　　泉今熱河為遼北安州地所稱溫泉或即指此
　　　石洞溝泉　源出中闗西北三十里豐寕縣(即四/旗㕔)
　　　境内石洞溝東合黒水溫泉東南流㑹固都爾呼
　　　河
　　　山荘内溫泉　源出熱河
　　行宫内自徳滙門之東流出東南流會固都爾呼河
　　　為熱河
　　　　按水經注載蟠泉水東流九十里注西藏水(在/武)
　　　　(列水三源/未合之前)又有龍泉水出東山下西南流注三
　　　　藏水又有龍芻水出龍芻谿東流入三藏水(皆/在)
　　　　(武列水三源/既合之後)皆在今熱河所㑹諸小水之中因古
　　　今異稱附識于此
　　新河　在熱河
　行宫之南境長六百九十餘丈廣七丈乾隆三十六
　　年所開以洩西南諸山夏秋漲水由南山下東歸
　　熱河
御製文
　　開新河記(辛卯/)
熱河之水有二其自東北來者為固都爾呼河三源滙
而為一即水經注所謂武列水也繞山荘東北錘峯下
(中闗東温泉為一源又山荘行宫内/亦有温泉流出滙之遂有熱河之名)東南流入於灤其
水雖大然向有隄以障之時復培鞏故得循軌而有所
歸宿即盛漲不為患其自西來者為廣仁嶺及獅子嶺
諸山之水水本無源常時無涓涔跡雨後則循山東赴
至西紅橋轉而北又由東紅橋轉而南始縁南山溝流
入熱河而溝道紆狹乆復淤墊故宣導不能速向以其
無大患亦遂易而忽之己邜夏大雨驟霔西南諸山水
一時並集平地漲丈餘經西紅橋趋突北山下石激波
轉勢益洶悍自北而南衝擊東紅橋奔湍盪越市㕓廬
舍當之者多隨波而圮事聞發内帑賑恤且量漂屋楹
數給貲繕復之及庚寅災仍如之其賑恤繕復亦如之
夫十年之間兩遭其害警於己事曷可不籌度以善其
後顧無源之水不能以有形治惟順其勢而疏之使下
流暢達則其上自不復壅潰為害防弭之道無過於此
盖是水之致患徒以兩紅橋溝狹而不能容耳若舍此
狹溝使縁南山下新濬河寛而能容東赴熱河宜免搏
擊之勢廼命内大臣三和御前大臣努三等偕直𨽻提
督王進泰熱河道明山保由南山下寛開河道西自同
知衙前東至旗營長六百九十餘丈濶皆七丈深隨地
形髙下自三尺八寸至一丈二尺有差其河身經流有
直民居者令移搆岸旁髙地仍計屋授之值俾各得安
處工始於辛卯三月初至六月中告蕆通費内府金一
萬三千兩有竒新河既成是秋雨復大漲復盛而水皆
　循河安行無過無溢其效固已覩矣熱河自
聖祖締搆山荘以來迄今六十餘年四方之民環集輻輳
　駢坒殷闐盛若都會朕敬繩
祖武嵗奉
聖母駐此承
志頥和因以順時行蒐習武從官衞士之扈行以逮新舊
　諸藩之執役者内外咸集以故熱河烟火之盛月益嵗
　増則計所以保聚而安全之者誠為切要而此新河之
　利尤大且逺也繼此之脩濬惟勤毋使陻塞實莅斯土
　者之責可不慎諸惟茲廣仁嶺下為每年恭迓
安輿所必至爰即疏河起處規隙地樸築數椽以偹憇候
　其前實臨經涂因植碑為亭記其原始以昭示無斁
　　　　以上皆入熱河之水(茅溝河賽音河皆入固都/爾呼河以其並為熱河之)
　　　　(源故不/復另列)
　　　灤河　自獨石口外東北一百三十里牧厰界内
　　　之巴顔屯圗古爾山發源初西北流逕獨石口㕔
　　界内一百五十餘里至上都店入多倫諾爾㕔界
　　北流復折而東北流逕舊開平城南亦名上都河
　　又折而東南流至桞條溝共行四百七十餘里始
　　入豐寕縣(即四/旗㕔)属察哈爾鑲黄旗境南流至僧機
　　圗汛之東又南至大廟灣折而東又折而西南復
　　折而東南仍折而東逕韭菜梁又東流逕正白旗
　　境又東逕鳳凰山至郭家屯之東北小灤河自北
　　來㑹之始名灤河折而南流逕大對山之側又折
　　而東仍折而南至北店子逕鑲白旗境南流至興
　　隆荘共行縣境四百十八里入灤平縣(即喀喇/河屯㕔)境
　　南流又折而西南復折而東南至張博灣之北興
　　州河自西來會之折而東流至小營子伊遜河與
　　伊瑪圖河合流自北來會之遂遶喀喇河屯
　行宫之北而東又東南流至石門子共行縣境二百
　　十八里入承徳府(即熱/河㕔)境東流至下營子熱河自
　　東北來㑹之折而南流逕上板城至白河口前白
　　河自西來會之又老牛河自東北來㑹之又東南
　　流逕下板城至桞河口桞河自西來㑹之又車河
　　自西來會之又來南流至門子哨接平泉州(即/八)
　　(溝/㕔)西境共行府境二百二十里入永平府遷安縣
　　邊外界沿平泉州之西復㑹黄花川清河豹河至潘
　　家口入邉即古濡水也
　　漢書地理志肥如縣濡水南入海陽
　　水經注濡水出禦夷鎮東南其水二源䨇引夾山
　　西北流出山合成一川又北西逕禦夷故城東鎮
　　北百四十里北流左則連淵水注之右則汗水入
　　焉又北逕沙野西又北境箕安山東屈而東北流
　　逕沙野北東北流逕林山北又東北流逕孤山南
　　東北流吕泉水注之又東盤泉入焉又東南水流
　　廻曲謂之曲河鎮東北三百里又東出峽入安州
　　界(以下誤入逕白檀要陽之/文辨正見建置沿革門)又東南索頭水注之
　　又東南流武列水入焉又東南五渡水注之又與
　　髙石水合又東南逕盧龍塞塞道自無終縣東出
　　渡濡水向林蘭陘東至清陘
　　　按灤河自漢以前皆書為濡漢書地理志肥如
　　　縣濡水顔師古音乃官反正讀如灤水經注又
　　　稱濡水為難河謂濡難聲相近俗語譌耳亦書
　　　作渜唐韻謂水名在遼西肥如縣者是也至灤
　　　字本作灓說文但載漏流一訓而不及水名考
　　　新唐書地理志漁陽郡下有渡灤河之文舊唐
　　　書稱薛訥由檀州出灤河權徳輿劉濟墓碑亦
　　　稱飲馬灤河之上則濡字作灤當由唐始王曾
　　　行程錄言自偏槍嶺四十里過烏灤河盖遼有
　　　是名元人亦名御河元史延祐四年上都城南
　　　御河西北岸為水衝嚙命及時修治是也又以
　　　屈逕上都之南名上都河土語傳曰商都若明
　　　李實奉使録言土人以河水青緑急流呼曰商
　　　都者妄也至水經注濡水自發源至入盧龍塞
　　　所會之水凢九(内大要水一/條係誤入)今灤河自獨石口
　　　外牧厰發源至入潘家口其附入者不下三十
　　　餘水以今証古確指為難然濡水始而西北流
　　　繼而北流折而東北流又折而東流復折而東
　　　南流其水道固至今無異也水經注稱水流廻
　　　曲謂之曲河又東出峽今灤河自多倫諾爾之
　　　大河口以後羣山環束屈曲奔赴逕豐寜縣(即/四)
　　　(旗/㕔)郭家屯之北山勢始稍豁與酈注出峽之父
　　　正合古濡水自東南流之後始會索頭水武列
　　　五渡水髙石水今灤河自逕郭家屯之後即折
　　　而南流自入灤平縣(即喀喇/河屯㕔)境之後始折而東
　　　南流則今之伊遜河可當索頭水今之熱河可
　　　當武列水今之老牛河可當五渡水今之豹河
　　　可當髙石水按其方位考委尋源猶可得故道
　　　惟今之前白河桞河車河黄花川諸水無古名
　　　可考當是道元時安州諸郡縣後俱淪䧟入庫
　　　　莫奚故所載未免遺漏或因其小水不載耳(臣/)
　　　　等伏讀
　御製灤河濡水源考証敬謹紬繹為疏其大畧如此
聖祖御製詩
　　　灤河
　塞邊逺遶至灤河徹底清明不見波駐輦徘徊千萬里
　石鯨兩岸影嵯峨
　　　灤河泛舟
　平沙漠漠接長河天際浮雲落照多兩㟁蒼山相竦峙
　扁舟一櫂任清波
　　　次上都河
　磧裏水潺潺前旌杳靄間長風吹海月一夜照闗山虎
　旅嚴宵衛星宫列從班髙峯望縹緲明𤼵欲躋攀
　　　灤河濡水源考證(己丑/)
　濡水見史傳者凡五(說文出安東入漆涑者涿郡之濡/也廣輿記出易州窮獨山一名聖)
　(女水者易州之濡也並音儒左傳出髙陽者河間之濡/也音而三水皆由天津入海此獨石口外之濡讀如難)
(音與灤近其水自由永平府之樂亭縣入海與畿内三/濡逈不相渉又水經注蒼梧之濡水出永豐縣濡山字)
(亦音儒名亦/適相同耳)而惟灤河之濡水源逺流長䧺於其四酈
道元水經注所云出禦夷境者也昨嵗命方觀承考濡
源委亦既繪其梗㮣條分縷析而為之說矣然以漢文
訓蒙古語未如同文韻統得字音之正而鄂博之𩔖穿
鑿更甚(蒙古語謂堆砌石以表祭處為鄂博方觀承乃/書作峩軷且引鄭氏及詩大雅之言証為軷祭)
(行路神之義鑿而謬矣曽為鄂博說以証其誤他如們/綽克之為們催達巴罕之為大埧類此者不可枚舉難)
(以一一為/之辨訂也)因命嚮道大臣努三挈方觀承所遣同知黄
立隆者重循其源以至其委於是二千餘里之灤河曲
折分合盡得其實因詳注其地名及諸水之滙流而酈
道元歐陽修等並元史河渠志所載相舛誤者都為四
條考証如左夫江淮河濟中國之四瀆也其理大物博
較之灤河濡水不啻倍蓰而禹貢以數語盡之兹注濡
水數千言猶有未盡焉古今相去不可及者如此盖得
其簡則足以提要欲其詳反不免致繁抑以塞外中土
語言不同人跡罕至斯固難易所由殊然則就同文韻
統會中外而傳濡水之實詎不在此時乎哉
灤河源出獨石口外東北一百餘里巴顔屯圗古爾山
(山為興安正幹自張家口而東至獨石口外為大山折/而西北過上都城入於圍塲之海喇堪與興安大嶺相)
(連属出泉處較興安山梁尤為特出山陽山隂樹木茂/宻與他山異信為名山山陽為民人居址山隂皆察哈)
(爾蒙古/㳺牧地)四泉湧出名都爾本諾爾涓流曲折伏而復現
西北經訥克里和洛有小水自東注之又北經哈丹和
碩之西噶爾都思台之水自東注之又曲折西北流至
茂罕和碩(自都爾本諾爾至/此計七十餘里)三道河自東來滙之(其水/一出)
(摩霍爾巴逹罕一出伊克達巴罕一出楚/庫爾蘇達巴罕各相距十餘里滙為一河)河流始暢又
西北流復有二小水一自布爾噶蘇台一自克爾哈達
先後來注之八十里經察罕格爾(俗名西/凉亭)烏蘭河屯至
上都店(入多倫/諾爾界)又北流十餘里經淖海和碩折而東北
二百五十餘里經博洛河屯至庫爾圗巴爾噶遜河屯
喀喇烏蘇自東注之又三十餘里至上都河屯(上都即/元開平)
(府藻水經其城/南故名上都河)察罕諾爾自北注之又六十餘里經都
什巴延珠爾克山至察罕鄂博東克(伊/)綳河自東北來
滙之(河出興安山梁之陽南流伊克霍爾昆巴罕霍爾/昆伊札爾三水自東注之西與海留台河合而為)
(一入於/上都河)河水倍暢折而東南流十八里至磴口額爾徳
尼布拉克自西注之(其水經多倫/諾爾之北)又十二里至大河口
圗爾根伊札爾河自東北來滙之(其水亦出興安山梁/之陽逶迤西南流錫)
(喇札拜自北入之又西南流摩霍/爾伊札爾自東南入之滙注於此)又南流七里沙岱布
拉克自西注之又折而西南流二里霍洛圗布拉克自
東注之又九里海拉蘇台河自西注之又一里蒐集布
拉克自東注之又南流一里渾齊布拉克亦自東注之
又十里察罕郭勒自西注之又十一里什巴爾台河自
東北注之(其水出伊克空卾洛鄂/博西為木蘭圍塲西界)又折而西復折而南
八里克籌布拉克自西注之又十七里經鷹北灘(入四/旗㕔)
(界/)布爾噶蘇台哈丹和碩河自西注之又十七里經半
壁山又南經大廟灣折而東復折而西南五十八里頭
道河自西注之又二里羅蜜塔子亦自西注之轉而東
南流三十二里至木厰又折而東流二十四里經韭菜
梁又九十五里經小遼東至𤓰地摩霍爾阿爾善所出
之湯泉自南注之又二十七里經西屯庫爾竒勒河(俗/名)
(小灤/河)自北來滙之(其水出興安山梁之陽三支分引過/托霍隆和洛合為一西南流會瑪尼)
(圗卡倫哈朗圭達巴罕珠爾噶台海拉蘇台諸水折而/東南會霍來郭勒哈爾渾諸水又噶拜卓索阿魯布拉)
(克昂阿諸水復先後㑹/之合為一河注於此)自此遂名灤河又二十七里至
郭家屯折而南流四十六里至大對山又折而東復折
而南屈曲行八十餘里至興隆荘(入喀喇/河屯界)南流五十九
里經五道河折而西南流四十九里至張博灣興州河
自西北來滙之(其源出沙爾呼山西經土/城子東南流曲注於此)折而東流七
十餘里經喀喇河屯繞行宫東流伊遜河自北來滙之
(其水𤼵源圍塲内西流經博洛河屯/與伊瑪圖河合西南流屈折注此)東南流三十四里
至石門(入熱河/㕔界)又四十七里經鳳凰嶺固都爾呼河自
東北來滙之(其源出固爾呼逹巴罕西南流與都茅溝/河合又與賽音郭勒河合三源既滙沿避)
(署山荘東北其水會茅溝後即與湯泉合至/是行宫内亦有溫泉流水滙之遂名熱河)水至此益
大折而南流四十三里白河自西注之(此與𤼵源瑪尼/圖達巴罕經密)
(雲縣㑹潮河/之白河異)又三十三里老牛河自東北注之又三十
三里至滴水崖南二河自東注之又十里桞河自西注
之又六里車河自西注之又三十餘里至門子哨(入遷/安縣)
(界/)黄花川自西注之又三十二里清河自東注之又九
里豹河自東北注之折而西流二十里經灤河灘又南
流折而東復折而西經楊枝峪又東南流二十一里入
潘家口折而東又折而西十里經走馬哨又二十四里
至潵河橋潵河自西注之又曲折東南流七十餘里至
白布店恒河自西北注之又折而東流十餘里至煤峪
口長河自東北注之又七十三里過平崖子清河自東
北注之(此與黄花川/南之清河異)折而南流二十餘里至峽口蛤螺
河自東注之又二十九里過遷安縣西經黄臺山又二
十三里折而東三里河自東注之(其河與二/道泉合)又南流二
十餘里經孤竹城(入盧龍/縣界)又三十五里至合河口青龍
河自東北來滙之(其源出特布克入桃林口復有一水/自冷口來㑹之經永平府城西過虎)
(頭石入/於灤)河流至此勢益寛大又十一里繞雪峯寺又二
十一里過武山西横河自西注之又三里至偏涼汀(入/灤)
(州/界)又南東五十六里過定流河(入樂亭/縣界)又三十六里至
老河口(灤河故/道金涸)又西南流二十里至小河崖清河自西
北注之(此與黄花川南及平/崖子之清河俱異)又七里至石家坨灤自此
分支(名髙密河常涸大/雨時仍分流達海)折而西南流五十餘里至新橋
口入於海自河源至此約二千餘里
酈道元水經注云濡水出禦夷鎮東南按禦夷鎮為北
魏六鎮之一其建鎮之所雖不可考而魏太祖紀云築
長城於長川之西自赤城西至五原延袤二千里又魏
世祖破蠕蠕列置䧏人於漠南東至濡源西概五原隂
山分六鎮是禦夷居六鎮之東自獨石口外至開平皆
其故地以今所上都河源方向核之道元考所言非盡
無稽惟云二源䨇引夾山西北流則未能實辨都爾本
諾爾為濡水正源而以夾山來㑹之三道河誤為濡源
䨇引其云出山合為一川則即今之茂罕和碩耳至云
又西北逕禦夷故城東其遺跡無可据惟以鎮北一百
四十里計之當在今烏蘭河屯之地其餘諸山水雖與
今圗不能悉合然所云又北逕箕安山東屈而東北流
似即今之多倫鄂博圗其云逕沙野西又逕沙野北則
似指伊克們綽克至喀喇烏蘇一帶沙磧言之其云三
泉鷹次合為一水注吕泉水則似今之克(伊/)綳河合伊
克霍爾昆等三源也云逆流水則似今之伊札爾也云
木林山水則似今之海留台水也云又東盤泉水自西
北東南流注濡河則似今額爾徳尼布拉克也又所云
東南水流廻曲謂之曲河鎮以今圖屈折形勢觀之盖
即今大河口自此以下道元即䦨入白檀要陽按其地
距所云會武列水之熱河境尚七百餘里漢時郡縣安
得至此其舛尚何待深辨乎至濡水又東南逕盧龍塞
則為今之潘家口無疑其云塞道自無終東出渡濡水
向林蘭陘東至清陘無終為今玉田林蘭陘盖今喜峯
口清陘即今冷口即此以証不特塞垣疆界了然即田
疇引曹操廻軍盧龍塞之處亦可得其大概矣其自潘
家口以内至入海處􁉋注所記州邑山水雖名稱今昔
不同而以志乘訂之皆約畧可數而未至大舛盖道元
於諸水源委詢考綦詳故所言時有相合者惟未嘗親
履其地且以漢言誌䝉古山水名目往往傳訛傅會更
不免謬以千里則泥古而不知覈實之過也
歐陽修云灤水出炭山東北胡三省通鑑注因之其後
陳組綬職方圖考顧祖禹方輿紀要皆從其說今考獨
石口外無所謂炭山者惟巴顔屯圖古爾山㨿努三云
土人名其山為黒老山按昔人有謂濡水出黒龍山者
龍老音轉承訛黒龍山之言似不為妄今巴顔屯圗古
爾山其陽石色黝黒所謂炭山或即此而明一統志乃
以萬全縣南之炭山當之其地距獨石三百餘里則更
風馬牛不相及矣
元史河渠志灤水出金蓮川中今獨石口外濡源相近
處無所謂金蓮川者按金史地理志云桓州曷里滸東
川更名曰金蓮川又元史地理志云世祖命劉秉忠相
宅於桓州東灤水北之龍岡中統元年為開平府五年
加號上都即今之上都河屯正在灤水之北桓州尚在
其西考元周伯琦扈從北行記云至失八兒秃地多泥
淖驛路至此相合地多異花有名金蓮花者似荷而黄
至察罕腦兒猶漢言白海也厯數驛始至桓州又王惲
中堂事記云灤野盖金人駐夏金蓮云云考其地皆與
上都河屯相近失八兒秃當為什巴爾台蒙古語泥濘
處也在上都西少北察罕腦兒當為察罕諾爾蒙古語
白湖也在上都南少西金蓮川當在什巴爾台察罕諾
爾之間元陳孚金蓮川詩云茫茫金蓮川日暎山色赭
昔人建離宫今但存古瓦盖金時於此建景明宫為避
暑之所許安仁疏有金蓮千里之外語以距京師道里
計之亦相合又今什巴爾台少西北有和洛和山盖即
今史所謂曷里滸者川在其東去獨石口幾五百里其
非濡源明甚周伯琦賦得灤河送蘇伯修詩云清灤悠
悠北斗北千折縈環䕶邦國直疑銀漢天上來金蓮滿
川浄如拭盖灤河先逕金蓮後至上都伯琦詠灤河而
兼及金蓮殆指河流所經言之脩元史者直以為灤出
金蓮川中誤矣
御製詩
　　灤江(癸巳/)
今嵗灤江水甚㣲誠以入夏缺雨故深處不過三四寸
淺者或至沙觜露河陽原有别墅在小舟牽洩乃可渡
前日西北雲容重情知當得山雨遇果然千峽落暴漲
衝橋適值狂波怒漲過仍此或淺川其涸立待言可悟
其涸立待言可悟故吾不取不虞譽
　　𤓰地溫泉　源出豐寧縣(即四/旗㕔)属正白旗郭家屯
　　西北三十里縣治土城子北西一百三十里有浴
　　池在泉側其水東流入灤河
　　庫爾竒勒河　俗名小灤河源出圍塲内興安嶺
　　之陽會諸小水初西南流折而南流出海拉蘇台
　　柵逕半壁山入豐寧縣(即四/旗㕔)属正白旗境南流至
　　熱水溝有溫泉注之又南流至郭家屯之東北入
　　灤河
　　熱水溝温泉　源出豐寧縣(即四/旗㕔)属正白旗郭家
　　屯北三十五里之湯山在縣治土城子北一百三
　　十里有浴池在泉側其水南流會庫爾竒勒河
　　錫喇塔拉川　一名興州河以在古宜興州地得
　　名源出豐寧縣(即四/旗㕔)属正白旗郭家屯西稍南八
　　十里之沙爾呼山在縣治土城子西北九十里東
　　南流逕花家營之西又屈曲東南流至赫之東逕
　　鑲白旗境又東南流至波羅梁汛之西南入灤平
　　縣(即喀喇/河屯㕔)境東南流復折而東流逕金鈎屯之東
　　入灤河
　　伊瑪圖川　源出圍塲内會諸小水屈曲南流出
　　瑪尼圖柵逕什巴爾台入豐寧縣(即四/旗㕔)属鑲白旗
　　境南流逕阿穆呼朗圖
　行宫及濟爾哈朗圗
　行宫之西又南流至少府營之東逕正白旗境又南
　　至四道營與伊遜河會南流入灤河
　　伊遜河　一作伊松河俗稱羊膓河源出圍塲内
　　伊遜色欽色欽即源之謂也㑹諸小水屈曲南流
　　出伊遜喀卜齊爾柵逕石片子入承徳府(即熱/河㕔)境
　　南流逕張三營
　行宫之西又南流至坡頼村折而西南流入豐寧縣
　　(即四/旗㕔)属正藍旗境又西南流繞波羅河屯
　行宫之西逕正白旗境伊瑪圖河合而西南流又折
　　而東南入灤平縣(即喀喇/河屯㕔)境復屈曲南流至喀喇
　　河屯
　行宫之北入灤河即古索頭水也
　　水經注濡水又東而南索頭水注之水北流南逕
　　廣陽僑郡西今安州治又南流注於濡水
　　　按水注載索頭水之入濡水在武列入濡水之
　　　前今灤河先㑹伊遜河而後㑹熱河所云濡水
　　　又東而南亦與今郭家屯汛以下灤河形勢相
　　　合知伊遜河即古索頭水惟所云索頭水北流
　　　與今不合然既曰北流不應又曰南逕知北流
　　　乃自北流來酈道元解漢書地理志侯水北入
　　　渝句亦曰盖自北而南知水經注有此例也
　　　又按伊遜河舊作伊松河或作衣素河又作宜
　　　孫河復儀粟河方輿紀要作以遜川作譯語對
　　　音隨呼輕重故字多互異今照本音以伊遜為
　　　正
御製詩
　　伊松河(癸亥/)
伊松河水當秋澄伊松河畔秋風清我來策馬渡河汏
但見蒼烟羃䍥連沙汀蒹葭采采花欲白中流浴浪無
鵁鶄牛輜駝馱入畫意山容樹態皆詩情逝者如斯憶
前嵗惟餘長波㶁㶁無停聲
　　汲伊遜水烹茶(癸酉/)
所遇名泉必試品揚子苐一故藉其廬山瀑簾雖未悉
以此知彼豈虗審玉泉伊遜真巨擘難為伯仲均天禀
標名趵突澤皇都澗瀍利永阜豐廪塞蒐此地每經過
可無表徳垂終念是時秋煙正霽川鴐鵝翔集魚鮪淰
氊廬綆汲煮行鐺清賞作歌乃自朕蟹魚懶舉火候常
肘腋慢道風生凛八功徳水宛在盂浮玉湧金盡歛祍
詎惟摛藻供澆書一時萬幕資烹飪
　　冄疊前韻
伊遜之水苐一品其質則輕味甘甚萬古靈脈秘龍沙
造物有待斯言審大禹惡㫖戒在酒好茗何妨從性禀
罷圍武帳值幾閒聊事松雲烹石廪汲來清冽洵無䨇
候中文武須厯稔從獸猶然不廢吟觀魚何用無忘淰
消渇兼因消芥□冺象乃至冺兆朕舉杯千嶂正臨牎
紫翠絢采秋光凛颯景恍可豁迎眸涼風底慮輕拂衽
自怡悅亦何足云大亨還厪水火飪
　　前白河　亦名乾白河在承徳府(即熱/河㕔)南境其水
　　無源隨雨消長自莊窠峪東南流上板城之東南
　　白河口入灤河
　　柴河　在承徳府(即熱/河㕔)南境源出遵化州馬蘭闗
　　外山中東北流至柴河口會前白河
　　老牛河　源出承徳府(即熱/河㕔)東境西南流逕四溝
　　五溝六溝至下板城入灤河即古五渡水也
　　水經注五渡水北出安樂縣丁原山南流逕其縣
　　故城西其水入五渡塘又南流注於濡
　　　按水經注載五渡水之入濡水在武列水入濡
　　　水復今灤河自會熱河以後雖有前白河及桞
　　　河車河黄花川諸水來會然皆東流與水經注不
　　　合其南流者求惟老牛河故知即古五渡水
　　桞河　源出馬蘭闗外霧靈山下東流至板谷嶺
　　逕承徳府(即熱/河㕔)南又東至桞河口境入灤河亦名
　　流河
　　方輿紀要流河近蜜雲牆子嶺邊外紅門川各山
　　谷水泉皆流合焉自西南而東北厯遵化諸闗口
　　外近三臺山闗北境合於灤河其水廻環曲折繞
　　渡九次名曰九道河
　　　按方輿紀要所載流河與今桞河方位相合桞
　　　流字音相近則𫝊寫之殊耳
　　車河　在承徳府(即熱/河㕔)南境源出遵化州邉外山
　　中東流至桞河口之南入灤河
　　黄花川　在承徳府(即熱/河㕔)東南境源出遵化州邊
　　外東流至門子哨之西黄花川口入灤河
　　清河　一名嬭兒河亦名白馬川在平泉州(即八/溝㕔)
　　西南境滙近山澗水西南流入遷安縣界至清河
　　口入灤河
　　豹河　亦名暴河源出平泉州(即八/溝㕔)東北四十里
　　密雲溝黄土梁下一線蜿蜒貫穿石罅合烏勒呼
　　瑪梁南諸山澗水始滙成川西南流合烏拉林河
　　又西南流逕州境南合濟北格河南流逕會州城
　　之東亦名察罕河屯又南逕寛城之東亦名寛河
　　又西南流至氷窖之西南入遷安縣界共行一百
　　五十餘里入灤河古髙石水也
　　水經注髙石水東出安樂縣東山西流厯三會城
　　南下注濡水
　　元一統志薄河源出㑹州西北林津山南至冷嶺
　　合為寛河
　　明史地理志寛河守禦千户所東南有寛河一名
　　豹河下流逕遷安縣西北又東合於灤河
　　　按水經注載髙石水之入濡水在濡水将入盧
　　　龍塞之前今豹河之㑹灤河正在潘家口外且
　　　係西流來會與水經注相合故知即古髙石水
　　　寛河之名見於元史明史方位相合元時又名
　　　薄河元一統志謂薄河源出惠州西北南至冷
　　　嶺合為寛河是也又在遼時則謂之桞河與今
　　　承徳府南境之桞河各異盖桞河之名宋人屢
　　　言之皆指今平泉州境之豹河而非府境之桞
　　　河宋史劉敞傳奉使契丹自古北口至桞河回
　　　曲殆千里敞質譯人曰自松亭趋桞河甚徑且
　　　易不數日可抵中京何為故道此考松亭故闗
　　　在今喜峯口北一百二十里其東北距大寧故
　　　城三百六十里若今承徳府之桞河轉在其西
　　　不應道出於此反謂之徑易王曽行程録言過
　　　烏灤河又過墨斗嶺度雲嶺芹菜嶺至桞河館
　　　過松亭嶺甚險峻若今府境之桞河在灤河之
　　　南不應先渡灤河乃至桞河知所云桞河實今
　　　豹河也遼之中京即今平泉州東北之大寧故
　　　城當日所行之道由古北口經今灤平縣承徳
　　　府境至平泉州自不如由喜峯口趋松亭至桞
　　　河直抵大寧之為徑易矣若今府境之桞河即
　　　舊志所稱流河流與栁以音近而訛既稱流河
　　　為桞河而豹河所有桞河之名反引二河名同
　　　而地異且相近易淆故詳辨之
　　托津圗河　即豹河之上流在平泉州(即八/溝㕔)東北
　　境西南流㑹諸小水為豹河
　　烏拉林河　原出平泉州(即八/溝㕔)北境東南流至州
　　治之東㑹托津圖河
　　濟伯格河　漢名鏵子河源出平泉州(即八/溝㕔)西境
　　東南流逕州治西之老嶂子亦名老嶂子河又東
　　南流至州南㑹豹河
　　錫爾哈河　源出平泉州(即八/溝㕔)西北境南流㑹濟
　　伯格河
　　拉克拉哈爾泉　源出平泉州(即八/溝㕔)境之拉克拉
　　哈爾山東南流會豹河
　　潵河　亦作撒河源出平泉州(即八/溝㕔)西南境邊城
　　之外東南流至龍井闗入邉下流入灤河
　　遼史地理志澤州有潵河
　　元一統志潵河源出惠州西南乾山東流至灤陽
　　站東合灤河
　　　按遼澤州元惠州皆属今平泉州南境與潵河
　　　方位適合
　　青龍河　蒙古名固沁河源出平泉州(即八/溝㕔)属喀
　　喇沁右翼東南二百里之昌吉爾岱山南流至列
　　山梁之南入建昌縣(即塔子/溝􁨃)属喀喇沁左翼西境
　　又逕縣治之南至桃林口入邊下流入灤河
　　元一統志青龍河源出惠州之灰嶺流經龍山縣
　　南二百里入平灤路境
　　　按元志稱青龍河經龍山縣南属建昌縣境
　　湯圖河　源出建昌(即塔子/溝㕔)西南境東南境流逕
　　遷安縣邊外至石柱子㑹青龍河
　　什巴爾台河　漢名泥濼亦名涼水泉源出建昌
　　縣(即塔子/溝㕔)東南境西流㑹青龍河
　　　以上皆入灤河之水(熱河亦入灤河已専提/為綱故不復附灤河下)
　
　
欽定熱河志卷六十九
欽定四庫全書
欽定熱河志巻七十
　水二
　　潮河　源出豐寧縣(即四/旗廳)屬鑲黄旗大閣兒北七
　　十里之城根營西南山下在縣治土城子西北一
　　百三十里屈曲南流至大閣兒之東折而東南流
　　復折而西南仍折而南龍潭溝水自西來會之又
　　南流至岡子上共行縣境一百八十里入灤平縣
　　(即喀喇/河屯廳)之西北境逕哈什哈汛之東又南至椵樹
　　嶺折而東南流至巴克什營之西復折而西南流
　　共行縣境二百八十里至古北口闗西之潮河川
　　入邊至密雲縣境㑹白河即古洫水也
　　漢書地理志白檀縣洫水出縣北蠻夷中亦名鮑
　　邱水
　　水經注鮑邱水出禦夷北塞中南流境九荘嶺東
　　俗謂之大榆河又南逕鎮東南九十里西密雲戍
　　西又南左道合人谿水又東南流白楊泉水注之
　　又東南龍芻谿水自坎注之又東南出峽逕安州
　　舊漁陽郡之滑鹽縣南左合縣之北溪水
　　　按漢志白檀縣洫水經注引以入濡水條下或
　　　疑洫字與濡字本相近然師古注肥如縣濡水
　　　音乃官反此洫水音呼鵙反不應一字两音一
　　　水兩注知非漢書傳寫之誤乃酈氏誤引漢書
　　　也潮白二河俱係大川漢書於漁陽郡不應載
　　　沽水而遺鮑邱水以今方位考之白檀縣北之
　　　水大無過於潮河則洫水之即鮑邱水信矣夫
　　　潮河源在今豐寧縣境而漢志謂在蠻夷中桑
　　　欽水經謂從塞外來道元注在禦夷謂北塞中
　　　則斯地在當時本處邊外而非郡縣所及益可
　　　知矣
　　　又按密雲戍與密雲縣異後魏時已置有密雲
　　　縣而水經注但稱戍者其非縣可知密雲戍在
　　　禦夷鎮東南九十里與鎮甚近自當在邊外賈
　　　耽謂密雲去禦夷鎮幾九百里道元時六鎮已
　　　䧟沒或傳聞之誤記載成譌盖未知其本為兩
　　　地也
御製詩
　　潮河橋(丁卯/)
出口風増峭臨橋水㬪波常年度清蹕昔日此潮河荒
戍縈烟荔山田茁雨禾名言思守徳觸景畏心多
　　潮河(甲申/)
白河過浮橋厗奚厯迤邐潮河帶城南弗渡遵其涘近
郭列市鄽枕堰非髙峙緩急何所賴尋思盖久矣謀安
民自知寧必更張屢(叶/)洶湧奔新漲竹箭莫喻駛昨晩東
北雷聞聲今見爾
　　龍潭溝　在豐寧縣(即四/旗㕔)属鑲黄旗大閣兒東南
　　五十里縣治土城子西南一百里龍泉山靈通寺
　　之西南為潭者三第一潭過寺里許形如偃月南
　　北二丈東西斜袤十丈餘過潭東南登山十餘步
　　轉南五十餘步為苐二潭仄徑﨑嶇佝僂攀附乃
　　得上潭徑三丈作菱角形懸崖嶄絶繞潭而南上
　　下百餘步得苐三潭旁哆中狹畧如銀鋌約徑二
　　丈餘四圍林木薈翳俯瞰深碧隔潭南望水從石
　　罅中出岔湧跳踐勢如激矢相傳毎潭入水三尺
　　天霽水澄了然可辨其斯為神虬之所宅也三潭
　　髙下逓注由寺前石澗東南流十餘里入潮河
　　清水河　源出灤平縣(即喀喇/河屯㕔)南境邊城外西南
　　流至墻子峪之北入邊下流入潮河
　　　按顧祖禹方輿紀要及顧炎武昌平山水記皆
　　　以為即古要水漢要陽縣以此得名盖古要水
　　　本入鮑邱水(即今/潮河)而不入濡水(即今/灤河)水經注載
　　　要水于濡水條下者誤耳(詳見建置/沿革門)
　　　方輿紀要又謂潮河亦有灤河之名乃因水經
　　　注之誤而曲為之說其實潮與灤河河判然二
　　　水不相假也
　　乾塔河　原出灤平縣(即喀喇/河屯㕔)南境邊城外西南
　　流至黒峪闗入邊下流會清水河
　　　按水經注鮑邱水自逕滑鹽縣以前皆當在邊
　　　外其所㑹諸水以方位計之道人谿水合孟廣
　　　硎水㑹鮑邱水當在今豐寧縣境白楊泉水出
　　　白楊谿注鮑邱水又龍芻谿水自注鮑邱水當
　　　在今灤平縣境今悉無可考惟龍潭溝水東南
　　　流入潮河似為左入鮑邱之道人谿然道人谿
　　　源流頗逺與龍潭溝亦不甚相𩔖若方輿紀要
　　　謂道人谿水在密雲縣東北石􁅦峪源發龍門
　　　流徑縣界入潮河又以今之霧靈山為古孟廣
　　　硎以今之乾塔河為古孟廣硎水然水經注所
　　　載道人谿水距鮑邱水發源之處未甚相逺尚
　　　不應在邊城之内(一統志原本謂水經注道人/谿在禦夷鎮東此在石盤峪)
　　　(者盖密雲縣境之小水/而冠以舊名其說為是)至霧靈山本即水經注
　　　伏凌山之訛霧靈山既不得為孟硎則乾塔河
　　　之為孟廣硎水亦未可據且乾塔河本先㑹清
　　　水河方輿紀要既以清水河為古要水則今之
　　　乾塔河或即水經注所謂要水出塞外三川並
　　　導之一源而又别以為孟廣硎水於義兩無當
　　　矣
　　　以上皆入潮河之水
　　白河　自獨石口外瑪尼圗達巴罕發源南流入
　　獨石口逕赤城堡東流仍出邊至判官渡入灤平
　　縣(即喀喇/河屯㕔)西境東流四十里至湯河口湯河自北
　　來㑹之折而南流七十里至石塘口闗入邊至密
　　雲縣境又南㑹潮河即古沽水
　　漢書地理志漁陽縣沽水出塞外
　　水經注沽水出禦夷鎮西北九十里丹花嶺下東
　　南流大谷水注之又南出峽岸有二城世謂之獨
　　固門又南左合乾谿水又西南逕赤城東又東南
　　與鵲谷水合又東南右合髙峯水又西南流出山
　　逕漁陽故城西而南合七度水
　　湯河　源出豐寧縣(即四/旗㕔)属鑲黄旗大閣兒西一
　　百二十里十八􁅦嶺東之麻線溝在縣治土城子
　　西北三百六十里南流至湯山有溫泉注之始名
　　湯河又南流至大革坪之東共行縣境百餘里入
　　灤平縣(即喀喇/河屯㕔)境又南流九十里至湯河口入白
　　河
　　洪湯寺溫泉　源出豐寧縣(即四/旗㕔)属鑲黄旗大閣
　　兒西南六十里之湯山在縣治土城子西南一百
　　八十里泉上建洪湯寺有浴池在泉側其水南流
　　㑹湯河
　　　按水經注沽水自合鵲谷水以下始入今灤平
　　　平縣境其所載髙峯水髙峯戍東南城在山上
　　　其水西南流又屈而東南入沽水今湯河南入
　　　白河當即古髙峯水今之湯河口即所謂右合
　　　髙峯水之處也
　　水峪河　源出灤平縣(即喀喇/河屯㕔)西南二百六十里
　　之道溝峪東南流至黄崖闗外入白河
　　白馬闗河　源出灤平縣(即喀喇/河屯㕔)西南二百三十
　　里之火石嶺東南流至白馬闗入邊下流入白河
　　馮家峪河　源出灤平縣(即喀喇/河屯㕔)西南二百九十
　　里之恒梁南流至馮家峪口入邊下流入白河
　　鞍子嶺河　源出灤平縣(即喀喇/河屯㕔)西南二百五十
　　里之鞍子嶺東南流至石塘口入邊下流入白河
　　七度河　俗名依度河源出灤平縣(即喀喇/河屯㕔)西南
　　二百五十里之分水嶺東南流至大水峪口入邊
　　下流入白河
　　水經注七度水出北山黄頒谷亦謂之黄頒水東
　　南流注於沽水
　　　按水經注載沽水之合七度水在漁陽城南今
　　　七度河入白河亦在邊城之内方位相合又眀
　　　成祖實録載永樂元年命武安侯鄭亨於七度
　　　河設烟墩候望警息即指此
　　　以上皆入白河之水
　　英金河　亦名英河源出圍塲内都呼岱山會諸
　　小水東南流出英格柵亦名英格河逕都呼岱山
　　入赤峯縣(即烏蘭/哈達㕔)西北翁牛特境東南流一百四
　　十里㑹錫爾哈河又東流七十里逕縣治之北又
　　東流八十里逕察罕陀羅海溝之東入建昌縣(即/塔)
　　(子溝/㕔)北敖漢境與老河會東流入潢河即古饒樂
　　水也
　　後漢書鮮卑𫝊季春月大㑹於饒樂水上
　　魏書太祖紀北征厙莫奚渡弱洛水班賞將士
　　十六國春秋後燕録慕容寶襲厙莫奚己未北行
　　庚申渡澆洛水距龍城一日程
　　杜佑通典厙莫奚理饒樂水北饒洛水一名如洛
　　環水
　　遼史地理志中京在饒洛河水之南又髙州有樂
　　河
　　　按饒樂水魏書作弱洛水十六國春秋作澆洛
　　　水通典又作如洛環水稱名雖有稍殊實一水
　　　也一統志原本以饒洛水為今潢河(在英金河/之北詳見)
　　　(後/)之别名考漢書注但稱饒樂水在營州北而
　　　不詳其里至然隨唐諸史皆以潢水為契丹所
　　　居而饒樂水别為奚地魏書太祖紀十六國春
　　　秋言因征襲厙莫奚而渡此水通典亦謂奚理
　　　饒樂水北則饒樂水之為奚所居無可疑矣唐
　　　書奚契丹列傳凢契丹奠長内附者皆封松漠
　　　府都督以平地松林在其國也奚酋長内附者
　　　皆封饒樂府都督以饒樂水在其國也地理志
　　　稱營州西北百里松陘嶺其西奚東契丹富弼
　　　行程録自中京北二百六十里至崇信館過崇
　　　信館即契丹舊境其南皆奚地是奚之疆域北
　　　不過崇信館東不過松陘嶺不得逺取契丹境
　　　内之水為奚之府名也且舊唐書于契丹傳曰
　　　居黄水(即潢/水)之南於奚傳曰自營州西北饒樂
　　　水以至其國兩名分見知其必非一水而大寧
　　　以北之水源逺流長無如英金河者故知為古
　　　饒洛水也大寧為遼中京云在水之南則在水
　　　中京北境可知遼史又云髙州有樂河髙州南
　　　至中京一百四十里正當中京之北與今英金
　　　河之在平泉州(即八/溝㕔)北方位亦合若方輿紀要
　　　謂饒樂河在大寧衛北源亦出馬盂山其下流
　　　東北入於潢河今以水道論之發源馬盂山者
　　　惟有老河(詳見/後)至英金河發源之處去馬盂山
　　　絶逺方輿紀要所稱盖未盡可據也
　　竒布楚河　源出圍塲北境界海喇堪達巴罕之
　　東在赤峯縣(即烏蘭/哈達㕔)属翁牛特右翼最西北境初
　　名竒布楚色欽東南流沿圍塲之東北界至竒布
　　楚溝柵入英金河
　　錫爾哈河　源出圍塲内㑹諸小水北流出納林
　　錫爾哈柵入平泉州(即八/溝㕔)西北喀喇沁右翼境東
　　北流逕赤峯縣(即烏蘭/哈達㕔)屬翁牛特右翼境又東北
　　入英金河
　　　按此與會入豹河之錫爾哈河别
　　烏拉岱河　源出圍塲内㑹諸小水東流出烏拉
　　岱柵入赤峯縣(即烏蘭/哈逹㕔)西北翁牛特右翼境東㑹
　　錫爾哈河
　　錫伯河　源出平泉州(即八/溝㕔)属喀喇沁右翼西一
　　百餘里察罕陀羅海山之東東流逕右翼旗之南
　　又東北入翁牛特右翼境㑹錫爾哈河
　　哈爾吉河　源出平泉州(即八/溝㕔)属喀喇沁右翼南
　　四十五里北流㑹錫伯河
　　卓索河　源出赤峯縣(即烏蘭/哈達㕔)属翁牛特右翼西
　　境東流㑹錫爾哈河
　　　以上皆入英金河之水
　　老河　亦名土河蒙古名老哈穆楞源出平泉州
　　(即八/溝㕔)属喀喇沁右翼南一百九十里之永安山在
　　州治西北境㑹諸小水東北流自大寧故城之西
　　南逕大寧之東北故城又北流入赤峯縣(即烏蘭/哈達㕔)
　　境逕翁牛特左翼南境入建昌縣(即塔子/溝㕔)属敖漢
　　西北境㑹英金河又東北流入朝陽縣(即三座/塔㕔)属
　　奈曼北境至喀爾喀左翼西北界出朝陽縣境共
　　行五百餘里與潢河㑹下流為遼河即古託紇臣
　　水亦名土䕶真水也
　　隋書契丹傳當遼西正北二百里依託紇臣水而
　　居
　　唐書地理志長城口北八百里有土䕶真河奚王
　　牙帳也奚𫝊依土䕶真河
　　遼史地理志聖宗過七金山土河之濵因議建都
　　又中京大定府有土河
　　金史地理志大定府大定縣有土河長興縣三韓
　　縣有塗河
　　元一統志塗河源出惠州西北經州界八十里東
　　北流入大寧縣南境至大寧縣東北境二百二十
　　里入髙州境又東北流至行營草地即此
　　葉隆禮契丹國志契丹有水曰北乜里没里復名
　　陶猥思没里源出中京馬盂山東北流西華言所
　　謂土河也
　　顧祖禹方輿紀要土河自馬盂山發源經大寧衛
　　南又東北流至朶顔衞境之木葉山合于潢水者
　　是也
　　米萬春薊門考大寧城北有老花母林(即老哈/穆楞)番
　　云大河也自青山流來遶過大寧城南往東北與
　　捨喇母林(即錫喇穆楞為/遼水之西源)合共入遼東三岔河
　　　按老河之為土河至今兩名互稱隋書稱託紇
　　　臣水唐書稱土䕶真水土䕶真水即託紇臣譯
　　　語之轉音遼金二史謂之土河為䕶真河之省
　　　文金史及元一統志又稱塗河則當属轉音耳
　　　隋書稱契丹依託紇臣水唐書又稱奚依土䕶
　　　真水者盖土河經流五百餘里𤼵源今平泉州
　　　(即八/溝㕔)境流入今建昌縣(即塔子/溝㕔)朝陽縣(即三座/塔㕔)
　　　境當初發源時為奚王牙帳所在及東北流至
　　　潢河南則属契丹之地正當隋遼西郡正北也
　　　一統志原本以古託紇臣水土䕶真水並為今
　　　潢河(潢河詳/見後)之别名並㨿舊唐書安禄山傳討
　　　契丹至土䕶真河即北黄(亦作/潢)河之文考舊唐
　　　書言契丹在黄水南若土䕶真河即潢河則既
　　　至土䕶真河即為契丹牙帳矣何以下文云又
　　　倍程三百里奄至契丹牙帳(新唐書亦謂至土/䕶真河晝夜行三)
　　　(里/)知所謂即北黄河者乃北即黄河之誤舊唐
　　　書契丹傳載此事云舊黄水南契丹衙與之戰
　　　新唐書契丹傳云大戰潢水南可為明証隋書
　　　稱託紇臣水在遼西(隋遼西郡即營州今建昌/朝陽縣舊塔子溝三座塔)
　　　(㕔/地)正北二百里(此亦指土河之在/敖漢奈曼境者言)唐書稱潢水
　　　在營州北四百里則託紇臣水尚在潢河之南
　　　相距二百里不得強合為一明矣又遼史地理
　　　志統和二十四年五帳院進故奚王牙帳地二
　　　十五年城之號曰中京府曰大定可見奚王牙
　　　帳在中京正今老河流經之地若以潢河為土
　　　䕶真河是逺出四百餘里之外與中京無涉唐
　　　書地理志漁陽郡下言古盧龍至奚王牙帳六
　　　百里又東北行傍吐䕶真河五百餘里至契丹
　　　牙帳正與今老河至潢河所厯道里方向相合
　　　而土䕶真河之即今老河無可疑矣方輿紀要
　　　又謂土河亦名温榆河考遼史地理志稱奚部
　　　建牙當饒樂河水之南温榆河水之北下文又
　　　稱聖宗土河之濱因議建都是土河過與温榆
　　　河明非一水方輿紀要所稱盖未盡可㨿也
　　　又按一統志原本謂土河之名始於遼時其前
　　　無可考證疑即水經注之白狼水今以水經注
　　　大遼水所㑹白狼水考之與今老河水道有難
　　　以强合者水經注遼水自塞外東流直遼東之
　　　望平縣西(望平縣在今錦州/府廣平縣東北境)屈而西南流逕襄
　　　平縣故城西(襄平縣在今奉天/府遼陽州西北境)又東逕遼隊縣
　　　故城西(遼隊縣在今奉天/府海城縣西境)又南小遼水(即今渾/河在海)
　　　(城縣西北/合遼河)注之又右㑹白狼水至安市(在今奉/天府盖)
　　　(平縣東/北境)入於海而於白狼水下復云東南流至
　　　房縣(在今廣寧/縣東南境)注於遼是白狼水之入遼河在
　　　大遼水既㑹小既㑹小遼水之後将入海之前
　　　今老河之會潢河(即大遼水/之上源)在喀爾喀左翼境
　　　其去古房縣甚逺且白狼水必當與古白狼山
　　　相近水經注稱石城川逕白鹿山西即白狼山
　　　也又東北注白狼水考白狼山在建昌縣(即塔/子溝)
　　　(㕔/)喀喇沁左翼東三十里其距老河亦甚逺又
　　　水經注稱白狼水逕黄龍城東龍城故址在今
　　　朝陽縣東北之三座塔境亦非老河所行之道
　　　反覆求之無一可通者舊志乃謂老河經古黄
　　　龍之北與水經注白狼水合然水經注原文本
　　　謂白狼水逕黄龍城東而強改為北可乎至隋
　　　書契丹傳有託紇臣水而地理志又有白狼水
　　　唐書地理志有吐䕶真河奚傳有土䕶真水而
　　　又有白狼河兩河分見必非一水知老河之非
　　　即白狼水(白狼水為今大/凌河詳見後)則水經注白狼水條
　　　下所逕白狼石城廣城諸縣地其不在今老河
　　　左右又不待辨矣
　　竒札爾台河　即老河之上流源出平泉州(即八/溝㕔)
　　属喀喇沁右翼南一百六十里在州治西北境東
　　流合諸小水為老河
　　呼察河　源出平泉州(即八/溝㕔)属喀喇沁右翼南一
　　百四十里之呼察察罕陀羅海山在州治西北境
　　東流五十餘里㑹竒札爾台河
　　霍爾霍克河　源出平泉州(即八/溝㕔)属喀喇沁右翼
　　南一百二十餘里霍爾霍克達巴罕之東在州治
　　北境東南流一百五十餘里入老河
　　布爾罕阿蘭善河　漢名上神水河以左翼亦有
　　神水河故稱此為上神水源出平泉州(即八/溝㕔)属喀
　　喇沁右翼南一百里在州治北境東流三十餘里
　　入老河
　　烏魯斯台河　源出平泉州(即八/溝㕔)属喀喇沁右翼
　　東南一百里在州治東北境西北流入老河
　　烏巴河　源出平泉州(即八/溝㕔)属喀喇沁右翼東一
　　百五十里之哈特哈山在州治東北境西北流入
　　老河
　　伯爾克河　源出平泉州(即八/溝㕔)属喀喇沁右翼東
　　南一百五里之喀喇和碩山在州治東北境北流
　　入建昌縣(即塔子/溝㕔)属敖漢西南境又北入老河
　　納林崑都楞河　源出平泉州(即八/溝㕔)属喀喇沁右
　　翼南九十里在州治北境東北流澆大寧故城之
　　北共行一百五十餘里入老河
　　松吉納河　源出平泉州(即八/溝㕔)属喀喇沁右翼南
　　八十里在州治北境東流八十餘里㑹納林崑都
　　楞河
　　巴蘇台河　源出平泉州(即八/溝㕔)属喀喇沁右翼南
　　四十里在州治北境東流㑹納林崑都楞河
　　和爾圖河　源出平泉州(即八/溝㕔)属喀喇沁右翼東
　　南十五里在州治北境東南流㑹納林崑都楞河
　　伯爾克河　漢名落馬河源出赤峯縣(即烏蘭/哈達㕔)属
　　翁牛特右翼北境在縣治西北境東南流逕布爾
　　克爾圗山又東入老河
　　金史地理志三韓縣松山縣有落馬河
　　元一統志落馬河在松州北八十里發源州界鑼
　　鍋嶺下流入髙州境一百里東入塗河
　　　　按金之三韓松山縣元之松州皆在今赤峯縣
　　　　境河名與方位俱相合金元史所載落馬河應
　　　　即指此
　　　摩該泉　源出赤峯縣(即烏蘭/哈達㕔)属翁牛特左翼東
　　　南一百二十里在縣治東北境東流入老河
　　　崑都楞喀喇泉　漢名横黒水泉源出建昌縣(即/塔)
　　　(子溝/㕔)属敖漢東北九十里南流入老河
　　　玉瀑　在建昌縣(即塔子/溝㕔)属敖漢北境縣治北五
　　　五百五十里即老河之下流石壁髙聳懸為飛瀑
　　　土人名曰響水乾隆八年
　皇上東謁
祖陵
　鑾輿經此
　賜名玉瀑
　御製詩
　　　觀敖漢瀑布水
　我聞奥區天所秘疑信向半今信然浩浩萬里沙漠塞
　乃有瀑水崇岡懸車塵方苦紛堨􁐬豁開壺裏别有天
　侵尋峰岫羅嘉樹漸潤澗谷無埃烟是時仲秋曝晶日
　忽聞雷聲殷前川坐令林巒失輕籟朗吟清眺萬慮蠲
　大者明珠小者璣如傾拷㧯投深淵虎狼駭走不敢飲
　下疑千載蒼龍眠巨石横斷無土壤粤生美箭竒而堅
　山葉紅緑如錯繡無名野草相新鮮鸛鵠徘徊不忍去
　鼪鼯時向虬枝穿禹鑿龍門未至此胡乃三級限鱅鰱
　(蒙古相傳瀑水以下鱗𩔖甚/夥而以上絶無亦甚竒云)吁嘻泉石誠觀止賞咏自
　我羌誰先匡廬香爐無足喻山靈占此永不遷設置飛
　觴搦管地混沌竅鑿應難全
　　　朕恭謁
祖陵至敖漢覩此巖懸水跳珠琮琤蒙古逰牧地所少也
　　　因名此水為玉瀑而繫以詩(癸亥/)
　崇椒列巘㸃丹楓樹色煙容緑間紅始信人間無玉闕
　水晶簾内水晶宫
却笑拘墟李謫仙匡廬當目便茫然飛流詎止三千尺
絶勝銀河落九天
沈沈碧潭毛髪寒琮琤不斷仙珮珊渾如白傅歌中句
大珠小珠落玉盤
清渫縈廻受復斟㤀筌對坐可觀音何須隠約求絃指
已寫成連山水心
玉名名瀑玉誰名名相由來總現成逝者如斯來不舍
長懷尼父在川情
　　寄題敖漢瀑布水
我愛敖漢瀑布水今來路隔三百里題詩睫眼十一年
(乾隆八年東巡途經其下題長句大書磨崖今年取/道迤東相距三百餘里故賦此寄題其後以紀嵗月)飛
注東流殊未巳
　　　以上皆入老河之水(英金河亦入老河已提/為綱故不復附老河下)
　
　
欽定熱河志巻七十
欽定四庫全書
欽定熱河志卷七十一
　水三
　　潢河　亦名湟水䝉古名錫喇穆楞自克什克騰
　　(克什克騰在今赤峰縣/即烏蘭哈達㕔境外)界發源東流入赤峰縣(即/烏)
　　(蘭哈/達㕔)北巴林旗界入赤峰縣屬翁牛特左翼北境
　　在縣治北二百餘里又東南逕朝陽縣(即三座/塔㕔)屬
　　喀爾喀左翼界與老河㑹為大遼水之西一源其
　　下流至奉天府開原邊外㑹東來之赫爾蘇河入
　　邊為遼河
　　唐書地理志營州北四百里至潢水契丹傳中部
　　酋比能為幽州刺史王雄所殺衆遂㣲逃潢水之
　　南黄龍之北
　　太平寰宇記營州北至契丹界湟水四百里
　　遼史地理志饒州有潢河
　　武經總要中京北距潢水惠州北至潢水石橋興
　　中府北至潢水四百里
　　富弼行程録自中京北四百八十里度潢水石橋
　　(橋在今赤峰縣即烏蘭哈達㕔北境巴/林旗界内距翁牛特北境不逺今尚存)
　　方輿紀要潢河源出平地松林流經臨潢府南至
　　廢水州東木葉山合於土河者是也
　　　按舊唐書契丹傳及安禄山傳於潢水皆作黄
　　　新唐書始作潢字遼金史内因之一統志原本
　　　别於西黄河故曰潢遼上京臨潢府(在今赤峰/縣即烏蘭)
　　　(哈達㕔北/巴林旗地)以此得名証以武經總要富弼行程
　　　録方輿紀要諸書均相符合又一統志原本潢
　　　河又名濫真水今考水經注濫真水出西北塞
　　　外厯重山東南入白狼河在白狼水流經龍城
　　　之後今考老河既不得為白狼則以合老河之
　　　潢河為濫真水亦别無據難以徴信舊志又謂
　　　古名饒樂水别名託紇臣亦曰吐䕶真河考饒
　　　樂水即今英金河(詳見前英/金河下)託紇臣水吐䕶真
　　　河即今老河(詳見前/老河下)皆與潢河無涉至方輿紀
　　　要於饒樂水下注曰其下流東北入於潢河是
　　　明知饒樂水之非即潢河矣下文復注亦謂之
　　　黄河亦曰北黄河夷名哈母林(即喀喇/穆楞)或謂之
　　　烏龍江似以黄河及北黄河喀喇穆楞及烏龍
　　　江皆為饒樂水之别名則舛誤殊甚盖黄河即
　　　潢河唐書原兩字通用至今稱潢河為錫喇穆
　　　楞䝉古語謂黄為錫喇是仍以潢河為黄河也
　　　至於北黄河則因舊唐書土䕶真河北即黄河
　　　書作即北黄河之誤若夫喀喇穆楞别為一水
　　　在今潢河之北巴林界東南流入於潢河䝉古
　　　謂黑為喀喇遼史地理志上京臨潢府有潢河
　　　復有黑河周廣順中胡嶠䧟北記謂渡湟水又
　　　明日渡黑水宋薛映記及富弼行程禄並謂度
　　　潢水石橋五十里至保和館度黑水河沈括夢
　　　溪筆談謂黑山在大漠之北有黑水出其下者
　　　是也亦謂之烏龍江明人又曰黑龍江口(與今/奉天)
　　　(東北之黑/龍江别)以今形勢論之老河發源在今平泉
　　　(即八/溝㕔)喀喇沁右翼及扎薩克旗之南迤而東北
　　　正環遶遼金大定府境即古託紇臣水吐䕶真
　　　河及遼金之土河也其北則為英金河在今赤
　　　峰縣(即烏蘭/哈達㕔)屬翁牛特境自西而東流正當遼
　　　金大定府之北境即古饒樂水也又北為潢河
　　　在今翁牛特北境自西而東流逕諸䝉古地當
　　　遼上京臨潢府境及金北京路之北境即古黄
　　　水一名湟水也又北則為黑河在今赤峰縣北
　　　境巴林界即所謂烏龍江也諸水下流雖俱㑹
　　　為一河而其上源相距並數十百里各有經流
　　　不容相紊以其處於徼外諸書多互相牽引易
　　　於混淆故詳辨之
　　布林池　源出赤峰縣(即烏蘭/哈達㕔)屬翁牛特左翼西
　　北四十里東流入潢河
　　　以上入潢河之水(老河亦入潢河已另列/為綱故不復附潢河下)
　　大凌河　䝉古名傲穆楞有三源一出建昌縣(即/塔)
　　(子溝/㕔)屬喀喇沁左翼南之土心塔在縣治東南二
　　百二十里北流逕威遜圖山東北流逕錫喇哈達
　　圖山北逕喀喇沁貝子旗又北至三台小營一出
　　喀喇沁左翼西之水泉子在縣治西南境東流至
　　縣治南一出喀喇沁左翼西北之三官營在縣治
　　北境東南流至縣治南二源合而東流至三台小
　　營三源始㑹東北流入朝陽縣(即三座/塔㕔)境六十里
　　至土黙特右翼境之木頭城子又一百三十里逕
　　朝陽縣南稍折而東南流又一百八十里至九關
　　臺門出朝陽縣境入錦州府義州界亦名靈河即
　　古白狼水也
　　水經注白狼縣東南廣成縣(上文東南二字連廣/城縣三字為句觀下)
　　(文白狼水先逕廣成縣後逕白狼縣可見/明人刻水經注云東南下當有逕字者非)北流西
　　北屈逕廣城縣故城南俗謂之廣城又西北石城
　　川水注之又東北逕昌黎縣故城西髙平川水注
　　之又東北自魯水注之又東北逕龍山西又北逕
　　黄龍城東又東北濫真水出西北塞外東南厯重
　　山入白狼水
　　遼史地理志建州在靈河之南
　　金史地理志興中縣南有凌河永㕔縣北有凌河
　　元一統志凌水源出龍山縣南六十里師婆寨至
　　縣東南十五里入利州界一云源出龍山縣南八
　　十里紫草務東北流一百里入利州界又北經富
　　庶縣東南三十里又東經建州南四十里又東入
　　興中州界經州東南下流入義州境
　　　按白狼水為塞外大川今老河既不得為白狼
　　　水(詳見前/老河下)求其方位適相當者惟有大凌河以
　　　水經注及各史証之白狼水發源古白狼縣東
　　　南而流經古龍城東境漢書地理志白狼縣下
　　　但注有白狼山而不言白狼水水經注始以白
　　　狼縣為白狼水所經又稱白鹿山即白狼山也
　　　白狼山在今建昌縣(即塔子/溝河)南喀喇沁左翼東
　　　境大凌河正流逕其西此可為白狼水之證也
　　　又水經注白狼水北逕黄龍城東魏營州刺史
　　　治魏氏土地記黄龍城西南有白狼河東北流
　　　附城東北下是也魏書地形志亦謂龍城縣有
　　　狼水黄龍城故地即今朝陽縣(即三座/塔㕔)治(詳見/建置)
　　　(沿革及/古蹟門)大凌河正東北流逕其城東此又可為
　　　白狼河之證也若老河在其西北相去絶逺安
　　　得强加以白狼之名乎抑又考之隋書地理志營
　　　州遼西郡栁城縣下有白狼水而契丹傳謂依
　　　遼西正北二百里託紇臣水(即老河/詳見前)而居則白
　　　狼河之較近老河二百里可知舊唐書奚傳南
　　　距白狼河新唐書奚傳亦曰南白狼河而地理
　　　志謂檀州燕樂縣長城口北八百里有土䕶真
　　　河(即老河/詳見前)奚王牙帳也老河為其卓帳之地而
　　　白狼河乃其南境與唐交界之處則白狼河之
　　　在老河南又可知今老河以南之水發源最逺
　　　而又東北流者合大凌河别無他水故决為古
　　　白狼水也夫隋唐以前諸史有白狼河而不及
　　　白狼河盖名雖變易而實一水矣至於水經注
　　　白狼水未逕黄龍城以前所合者有石城川水
　　　方城川水髙平川自魯水今大凌河所合之水
　　　頗多而古今異名未有確証者㮣不敢附㑹
　　　又按大凌河之為古白狼水固無可疑矣惟白
　　　狼水之下流尚有與古未合者亦有說焉漢書
　　　地理志臨渝縣下注渝水首受白狼東入塞外
　　　有侯水北入渝交黎縣下注渝水首受塞外南
　　　入海是即以渝水為白狼水之下流也水經注
　　　白狼水東北出東流為二水右水疑即渝水也
　　　其水東南入海一水東北出塞為白狼水東南
　　　至房縣注於遼是以白狼水一支為渝水而一
　　　支入於遼水也漢志所稱臨渝縣交黎縣並當
　　　在近海之北(漢書武帝紀文穎注碣石在遼西絫/縣絫縣今罷入臨渝此石著海旁)
　　　(故知臨渝近海前漢交黎即後漢昌黎晉慕容/皝討弟仁乘海自昌黎東餞水而進故知昌黎)
　　　(近/海)為今臨渝縣及寧逺州境不聞有白狼水之
　　　分流而舊說以撫寧縣之獅河當渝水或又以
　　　臨渝縣之石河當渝二水皆在古臨渝故地而
　　　渝關之稱相傳以關據河為險則石河尤近之
　　　然與首受白狼之文亦不合盖水道變遷古今
　　　互異水經注於白狼流為渝水之一支曰疑即
　　　渝水也又曰疑是臨渝縣之故城又曰疑即地
　　　理志所謂候水北入渝者也是道元於後魏時
　　　已不能確指其源委矣至於白狼水本從房縣
　　　㑹遼水入海而今大凌河自入於海又與水經
　　　注異則海水溢侵之說水經注固屢言之即如
　　　濡水本從絫縣碣石山南入海酈氏以碣石為
　　　淪入海水其說本之漢司空掾王璜(漢書溝洫/志作王横)
　　　(儒林傳及水/經注作王璜)謂往者天嘗連雨東北風海水溢
　　　出侵數百里則今自盖平以西之海套其亦在
　　　溢侵數百里之中明矣水經注於河水條下又
　　　曰昔燕齊遼曠分置營州今城届海濱海水北
　　　侵城垂淪者半王璜之言信而有徴是遼水左
　　　右之地在漢時為海所嚙者已多今大凌河入
　　　海處與大遼水入海處相距甚近是海水未淪
　　　以前其必合遼水入海可知夫海水溢出之說
　　　先儒皆據之以釋禹貢又何疑於白狼之下流
　　　乎
　　和爾圖河　源出建昌縣(即塔子/溝㕔)屬喀喇沁左翼
　　西五里之托蘇圖喀喇山在縣治南境東流入大
　　凌河
　　　按此與平泉州(即八/溝㕔)境之和爾圖河别
　　僧機圖河　源出建昌縣(即塔子/溝㕔)屬喀喇沁左翼
　　西四十里之僧機圖山在縣治南境東流逕平房
　　兒入大凌河
　　賽音台河　源出建昌縣(即塔子/溝㕔)屬喀喇心左翼
　　西北六十里之鴻吉爾岱山在縣治南境東流入
　　大凌河
　　蘇巴爾噶河　漢名石塔河源出建昌縣(即塔子/溝㕔)
　　屬喀喇沁左翼西北境在縣治西三十里東南流
　　逕五官營入大凌河
　　阿蘭善河　漢名神水河源出建昌縣(即塔子/溝㕔)屬
　　喀喇沁左翼西北境在縣治北四十里其發源處
　　俗名熱水湯東南流逕濟爾噶朗營入大凌河
　　圖爾根河　漢名土河以其北别有土河流入土
　　黙特時右翼境或稱此為南土河源出平泉州(即/八)
　　(溝/㕔)屬喀喇沁右翼東南一百八十里之錫黙特山
　　在州治東境東流逕建昌縣(即塔子/溝㕔)屬喀喇沁左
　　翼西境又東南入大凌河即古榆河
　　金史地理志利州龍山縣有榆河
　　元一統志榆林河源出和衆縣西三十五里司家
　　店東南流一百餘里入利州境經州東三里霍司
　　空莊入凌河
　　　按元李察玉京觀碑稱䟦利州之西慿榆河之
　　　渡者長壽山也利州故城及長壽山並在今建
　　　縣(即塔子/溝㕔)治東北七十里此河正流逕山下知
　　　即榆河也元時和衆縣屬今建昌縣境榆林河
　　　亦即指此
　　波羅台溝河　源出建昌縣(即塔子/溝㕔)北境敖漢南
　　之牛膝河屯在縣治北一百八十里東南流入朝
　　陽縣(即三座/塔㕔)屬土黙特右翼境逕波羅台溝共行
　　八十餘里入大凌河
　　察罕河　漢名白河源出朝陽縣(即三座/塔㕔)屬土黙
　　特右翼西一百六十里之哈卜塔海華山在縣治
　　東境南流入大凌河
　　布爾噶蘇台河　漢名栁河亦名黑子城河源出
　　朝陽縣(即三座/塔㕔)屬土黙特右翼西北一百九十里
　　之威遜國喀喇山在縣治西北境東南流逕喀喇
　　城入大凌河
　　固都河　源出朝陽縣(即三座/塔㕔)治北一百里自石
　　罅中流出行五里伏入地又六十里仍涌出南流
　　六十里入大凌河
　　喀喇托歡泉　漢名釡泉亦名黑鍋泉源出朝陽
　　縣(即三座/塔㕔)屬土黙特右翼西六十里之喀喇托歡
　　山在縣治東北境東南流㑹固都河
　　凉水河　源出朝陽縣(即三座/塔㕔)屬土黙特右翼西
　　北七十里在縣治西北境自小八溝平地出泉約
　　二里許東南流漸成河行四十里伏入地又二十
　　五里仍涌出東南流十五里入大凌河
　　奎騰泉　溪名冷泉源出朝陽縣(即三座/塔㕔)屬土黙
　　特右翼西北二十五里在縣治東北境南流㑹凉
　　河水
　　圖爾根河　亦名土河以其南别有土河或稱此
　　為北土河根出朝陽縣(即三座/塔㕔)屬奈曼南五十五
　　里之塔本陀羅海山在縣治北境南流入土黙特
　　右翼北境逕綽諾圖山又南入大凌河
　　　按此與平泉州(即八/溝㕔)屬之圖爾根河别
　　固爾班和爾圖泉　源出朝陽縣(即三座/塔㕔)屬柰曼
　　西南六十里在縣治北境三泉涌出合而東南流
　　㑹圖爾根河
　　卓索河　漢名紅土河源出朝陽縣(即三座/塔㕔)屬土
　　黙特右翼北一百里之輝果爾山在縣治北境東
　　南流㑹圖爾根河
　　什巴爾台河　漢名爛泥塘河亦稱為土河源出朝
　　陽縣(即三座/塔㕔)屬土黙特右翼北三十五里之多倫
　　和爾和山在縣治東北境東南流㑹圖爾根河
　　　按此與建昌縣(即塔子/溝㕔)境之什巴爾台河别
　　格爾庫爾台河　亦名石雞河源出朝陽縣(即三/座塔)
　　(㕔/)屬土黙特右翼東四十里之塔本陀羅海山在
　　縣治東北境西北流㑹什巴爾台河
　　巴圖察罕河　漢名柞河源出朝陽縣(即三座/塔㕔)屬
　　土黙特右翼北十五里之巴顔華山在縣治東北
　　境東南㑹圖爾根河
　　烏里雅蘇台河　漢名楊河源出朝陽縣(即三座/塔㕔)
　　屬土黙特右翼東北八十里在縣治東北境西南
　　流㑹圖爾根河
　　衮齊老河　源出朝陽縣(即三座/塔㕔)屬土黙特右翼
　　南三十里之蘇巴爾噶圖山在縣治東境東南流
　　至九關臺門西南二里入義州境名栁河川又東
　　流入大凌河
　　翁格勒庫河　漢名麝香河源出朝陽縣(即三座/塔㕔)
　　屬土黙特右翼東八十里之翁格勒庫山在縣治
　　東北境東南流至清河邊門之西入義州境名清
　　河又東南流入大凌河
　　伊瑪圖河　漢名羖羊河源出朝陽縣(即三座/塔㕔)屬
　　土黙特左翼西北六十里之邁達里山在縣治東
　　北境南流至清河邊門之東入義州境名細河又
　　又東南流㑹清河
　　錫喇塔拉河　漢名馬鞍河源出朝陽縣(即三座/塔㕔)
　　屬土黙特左翼西北四十八里之摩該波羅山在
　　縣治東北境西南流㑹伊瑪圖河
　　　以上皆入大凌河之水
　
　
　
　
　
　
　
欽定熱河志卷七十一
欽定四庫全書
欽定熱河卷七十二
　水四
　分𨽻各屬諸水
　承德府(即熱/河㕔)
　　黑龍潭　　在府北一百八十里唐山營山之下
　　有洞窈然水出洞中深不可測嵐氣迷漫若潛神
　　物故曰黑龍潭
　豐寕縣(即四/旗㕔)
　　和爾圖泉　在縣屬察哈爾鑲白旗西北五十五
　　里
　　烏蘭池　漢名紅鹽池在縣屬察哈爾鑲白旗西
　　北七十五里
　　魁蘇池　在縣屬察哈爾鑲白旗西北一百三十
　　里
　　錫爾哈池　在縣屬察哈爾鑲白旗北一百九十
　　里
　　呼倫穆索和池　在縣屬察哈爾正藍旗東四十
　　里
　　錫勒圖池　在縣屬察哈爾正藍旗東南十二里
　　渾圖池　在縣屬察哈爾正藍旗南三十五里
　　哈希穆克池　在縣屬察哈爾正藍旗西南十五
　　里
　　固爾班烏黙赫池　在縣屬察哈爾正藍旗東北
　　二十里
　　黑倫木圖池　在縣屬察哈爾正藍旗東北一百
　　里
　　翁衮泊　在縣屬察哈爾正白旗西北一百四十
　　里
　　喀喇烏蘇　漢名黑水濼在縣屬察哈爾正白旗
　　西北一百四十里
　　伊克烏蘭泉　漢名大紅泉在縣屬察哈爾鑲黄
　　旗東南一百三十里
　　衮布拉克　在縣屬察哈爾鑲黄旗西南一百二十里
　　噶順泉　漢名苦水泉在縣屬察哈爾鑲黄旗西
　　七十里
　　巴噶烏蘭泉　漢名小紅泉在縣屬察哈爾鑲黄
　　旗東一百二十里
　　達布遜泉　漢名鹽泉在縣屬察哈爾鑲黄旗東
　　北一百二十里
　平泉州(即八/溝㕔)
　　冷水塘　在州治東北三百里八郎官東山土人
　　云浴之已疾
　　龍潭溝　在州治西北八十里旁有泉絶清冽
　　温泉　在州治北一百四十里魁得蘇溝口北山
　　上旁有浴池
　　石井　在州治北一百二十里二道營山洞中水
　　極甘寒旁有小浮圖一莫詳年代
　　䝉克泉　在州屬喀喇沁右翼西七十里
　　烘郭爾泉　在州屬喀喇沁右翼南七十里
　　温冷特泉　在州屬喀喇沁右翼南二百里
　　努黑圖泉　在州屬喀喇沁右翼北三十里
　赤峰縣(即烏蘭/哈達㕔)
　　博多克圖泉　在縣屬翁牛特右翼西九十五里
　　阿魯布拉克　在縣屬翁牛特右翼東北五十里
　　布魯都池　在縣屬翁牛特左翼西五里
　　和爾博勒津泊　漢名七金泊在縣屬翁牛特左
　　翼西南八十里
　建昌縣(即塔子/溝㕔)
　　蒐濟河　源出縣屬喀喇沁左翼東南七十里柏
　　樹山之毛頭泊在縣治東南一百七十里南流逕
　　都呼喀喇山至髙臺堡門東十里入錦州府寧逺
　　州境為六州河
　　元一統志六州河在利州東南八十里
　　　按元時利州在今建昌縣(即塔子/溝㕔)東境縣之最
　　　東南為元瑞州地方位相合又相傳名六股河
　　　盖以摩該圖河呼魯伯楚特河額里葉河布勒
　　　圖河四道溝河五水及蒐濟之經流為六也
　　摩該圖河　源出縣屬喀喇沁左翼南三十八里
　　之摩該圖山在縣治東南境東南流逕沙㡌山入
　　蒐濟河
　　呼魯伯楚特河　源出縣屬喀喇沁左翼南七十
　　里之呼魯伯楚特山在縣治東南境東南流入蒐
　　濟河
　　額里葉河　源出縣屬喀喇沁左翼南八十里之
　　額里葉嶺在縣治東南境南流寛至邦門之西入
　　寧逺州境名黑水河又南入蒐濟河
　　布勒圗河　漢名寛河源出縣屬喀喇沁左翼南
　　一百十里之布勒圗喀喇山在縣治東南境東流
　　㑹額里葉河
　　　按一統志原本謂明宣德三年大破三衛之兵
　　　於寛河即此今考明宣宗實録宣德三年九月
　　　喜峰口守將馳奏烏梁海(舊作兀良/哈今改正)侵邊已入
　　　大寧經㑹州將及寛河宣宗决䇿親征乙夘出
　　　喜峰口昧爽至寛河則喜峰抵寛河甚近若今
　　　㑹灤河之豹河亦名寛河明初嘗置寛河守禦
　　　所者别在平泉州境與此寛河方位不同舊志
　　　盖以同而誤也
　　四道溝河　源出縣屬喀喇沁左翼南一百十五
　　里之四道溝在縣治東南境東流入蒐濟河
　　塔本泉　漢名五泉源出縣屬喀喇沁左翼東南
　　三十五里之塔本嶺東南流入蒐濟河
　　巴奚里河　源出縣屬敖漢境之瑪尼罕初東北
　　流折而東流又折而東南流入柰曼境三面環抱
　　下流入於沙地
　　齊老白池　在縣屬敖漢東南二十五里下流入
　　沙河
　　都木達納林泉　在縣屬敖漢南三十里流入齊
　　老台河
　　烏里達扎哈納林泉　在縣屬敖漢東南五十里
　　伊瑪圖泉　在縣屬敖漢南一百二十里下流入
　　沙池
　　庫爾竒勒泉　在縣屬敖漢西南一百五十五里
　　尼楚琿泉　在縣屬敖漢西南二百里
　　輝圖扎哈納哩特泉　在縣屬敖漢西五十里
　朝陽縣(即三座/塔㕔)
　　小凌河　䝉古名明安河源出縣屬土黙特右翼
　　西南二百二十里之明安喀喇山在縣治東南境
　　有三泉滙為一河初名穆壘河東北流為明安河
　　逕土黙特右翼旗之南境至松嶺子門西五里入
　　錦州府錦縣境為錦水亦名小靈河即古參栁水
　　也
　　漢書地理志栁城縣參水北入海
　　遼史地理志興中府有小靈河
　　元一統志小陵河在興中州南一百五十里源出
　　玉泉井溢而成川流入錦州界
　　　按漢栁城縣在今寧逺州及錦縣之西境所謂
　　　北入海者盖自縣北而南流入海(地理志臨渝/縣侯水北入)
　　　(渝酈道元曰盖自北而/南其書法與此同例)與今小凌河方位正合
　　　遼之興中府元之興中州即今朝陽縣(即三座/塔㕔)
　　　地靈之與凌則𫝊寫字誤耳
　　哈栁圖河　漢名水獺河源出縣屬土黙特右翼南
　　五十里之蘇巴爾噶岡在縣治東境南流逕托羅
　　克台山入小凌河
　　卾欽河　漢名女兒河源出縣屬土黙特右翼南
　　境在縣治東境東流至新開門北六十里入錦縣
　　境又東南流入小凌河
　　楊檉木河　源出縣屬喀爾喀左翼南境東南流
　　沿柰曼東北境至彰武臺門(亦名楊/檉木門)入錦州府廣
　　寧縣境下流入遼河
　　庫崑河　源出縣屬喀爾喀左翼東流入土黙特
　　左翼北境又東流入楊檉木河
　　烏訥蘇台河　源出縣屬土黙特左翼北八十里
　　東北流㑹庫崑河
　　阿哈里河　源出縣屬土黙特左翼北七十里東
　　流㑹烏訥蘓台河
　　蘇爾哲河　漢名大堤河源出縣屬土黙特左翼
　　北三十里東南流入廣寧縣東北境
　　烏克爾齊老泉　漢名卧牛石泉源出縣屬土黙
　　特左翼東二十五里西南流㑹蘇爾哲河
　　蘇巴爾噶圖河　漢名石塔河源出縣屬土黙特
　　右翼境東南流入土黙特左翼西八十里南流入
　　邊
　　　按此與喀喇沁左翼境之蘓巴爾噶圖河别
　　額里葉河　漢名鷂鷹河源出縣屬土黙特左翼
　　東北八十里東南流入邊
　　　按此與喀喇沁左翼境之額里葉河别
　　湯圖河　源出縣屬土黙特左翼西二十里東南
　　流入邊
　　和爾博勒津泉　漢名七金泉在縣屬土黙特左
　　翼東北七十里
　　兆布拉克　漢名百湖在縣屬土黙特左翼東六
　　十里
　　烏哈爾温泉　在縣屬喀喇沁左翼北一百里
　　查木哈克泉　在縣屬柰曼東五十里
　　察罕泉在縣屬奈曼東南六十里
　各屬有名無考諸水
　　陽師水　北齊書文宣帝紀北討契丹辛丑至白
　　狼城壬寅經昌黎城癸夘至陽師水後魏置陽師
　　鎮盖以水得名
　　　按舊唐書謂廢陽師鎮在營州東北當在今朝陽
　　　縣(即三座/塔㕔)治東北境
　　道人溪水　水經注道人溪水南流厯宻雲戍東
　　(此宻雲戍興邊/内之宻雲縣别)左合孟廣硎水亂流經宻雲戍城
　　南右㑹大榆河(即鮑/邱水)
　　孟廣硎水　水經注孟廣硎水出硎下西南至宻
　　雲戍東西注道人溪水
　　　按大榆河發源即今豐寧縣(即四/旗㕔)境之潮河道
　　　人溪水孟廣硎水㑹注大榆河處當在今豐寧縣
　　　境
　　白楊泉水　水經注白楊泉水北發白楊溪右注
　　大榆河
　　龍芻溪水　水經注龍芻溪水自坎注大榆河
　　　按今潮河南流經灤平縣(即喀喇/河屯㕔)白楊泉水龍
　　　芻溪水注大榆河處當在今灤平縣境
　　石城川水　水經注石城川水出西南石城山東
　　流北屈逕白鹿山西即白狼山也東注白狼水
　　方城川水　水經注(在大遼/水條下)方城川水發川西南
　　山下東入白狼水
　　　按白狼水即今大凌河發源建昌縣(即塔子/溝㕔)南
　　　此石城川水方城川水俱當在建昌縣南境
　　髙平川水　水經注髙平川水出西北平川東南
　　注白狼水
　　自魯水　注經注自魯水導西北逺山東南注白
　　狼水
　　　按白狼水下流經今朝陽縣(即三座/塔㕔)此髙平川
　　　水自魯水東南注白狼水當今朝陽縣境
　　隂凉河　遼史天祚紀天慶七年自燕至隂凉河
　　置軍營金史地理志大定縣松山縣皆有隂凉河
　　元一統志隂凉河在松州南四十里發源興州界
　　女嶺經由州境流與髙州塗河(即土河今/名老河)合
　　　按此當在今赤峰縣(即烏蘭/哈達㕔)南境發源流經平
　　　泉州(即八/溝㕔)屬喀喇心右翼西北境東南流逕大寧
　　　故城之北
　　琵琶川　曾公亮武經總要奚本匃奴别種居隂
　　凉州後徙居琵琶川在幽州東北數百里古北口
　　之北遼史地理志利州阜俗縣唐末契丹漸熾役
　　使奚人遷居琵琶川統和四年置縣
　　　按利州為今建昌縣(即塔子/溝㕔)南境地則此水當
　　　亦不逺
　　陷河　遼史地理志澤州太祖俘蔚州民立寨居
　　之採煉陷河銀台
　　　按澤州為今平泉州(即八/溝㕔)地則陷河亦當在州
　　　境
　　松山川　遼史地理志松山州松山縣有松山川
　　　按金史地理志之松山縣元史地理志及元一
　　　統志之松州皆不載松山川以松山州方位考
　　　之當亦在赤峰縣(即烏蘭/哈達㕔)境
　　神射泉　遼史地理志興中府有神射泉
　　　按元一統志謂天授皇帝嘗獵獲一香麝因名
　　　其泉曰神射當在今朝陽縣(即三座/塔㕔)境
　　麥務川　遼史地理志興中府象雷縣以麥務川
　　置
　　　按此當在今朝陽縣(即三座/塔㕔)
　　霿􁘦河　金史世宗紀右副元帥完顔黙音(舊作/完顔)
　　(謀衍今/改正)敗鄂哈(舊作窩斡/今改正)於霿􁘦河赫舎哩志寧
　　(舊作紇石烈/志寧今改正)傳鄂哈敗於長濼遂西走志寧追及
　　於霿􁘦河大破之
　　連魯古淀　金史鄂哈傳鄂哈入奚部時時出兵
　　冦速魯古淀古北口興化之間
　　　按此當在古北口外與灤平(即喀喇/河屯㕔)豐寧(即/四)
　　　(旗/㕔)兩縣為近
　　沁河　金史地理志大定府富庻縣有沁河元一
　　統志沁河自富庻縣西四十里小澗流經縣治西
　　南一里許東流四十里合於凌河
　　　按富庻縣在今平泉州(即八/溝㕔)西北則沁河亦當
　　　在州西北境
　　撤馬水　元一統志撤馬水在大寧縣西北四十
　　里濶十歩遼太祖時牧馬於此因名源出撤馬哈
　　東流經縣境一百五十里合於塗河
　　　按此當在今平泉州(即八/溝㕔)屬大寧故城北境
　　荆水　元一統志荆水自金源縣界流入建州經
　　州東北荆山下故名下流合於凌河
　　　按此當發源今平泉州(即八/溝㕔)東北境東南流入
　　　朝陽縣(即三座/塔㕔)境
　　碓觜河　元一統志碓觜河在金源縣西三里源
　　出寺家莊西南三十歩平地涌出溢而成川流經
　　縣西一里許東南流九十里入建州界合於凌河
　　　按此當發源平泉州(即八/溝㕔)東北境東南流入朝
　　　陽縣(即三座/塔㕔)境與荆水形勢畧同
　　青龍河　元一統志青龍河發源惠和縣五十里
　　麻塲寨南二里澗流經縣南一百歩又北流五十
　　里入髙州界
　　　按此當發源建昌縣(即塔子/溝㕔)東北流入赤峰縣
　　　(即烏蘭/哈逹㕔)境
　　虎河　元一統志虎河發源武平縣西南六十里
　　葫蘆山流經縣之霸州舖合於遥剌河
　　　按此當在朝陽縣(即三座/塔㕔)西北境
　　芍藥河　元一統志芍藥河在利州東五十里源
　　自芍藥莊山谷間出東流合於凌河
　　　按此當在建昌縣(即塔子/溝㕔)東境
　　狗水　元一統志狗水在惠州東一百八十里源
　　自指頭山崖出東流一百二十里入利州界合於
　　凌河
　　　按此當發源平泉州(即八/溝㕔)南境東流入建昌縣
　　　(即塔子/溝㕔)境
　　百里水　元一統志百里水在川州東二十里自
　　迤北三义口經州境沿流一百里故名東流入義
　　州界
　　　按此當在朝陽縣(即三座/塔㕔)東北境
　　清水河　元一統志清水河在川州西北五里源
　　出西北七十里紅土寨
　　　按此當在朝陽縣(即三座/塔㕔)北境
　　白羊河　元一統志白羊河源出興州樺皮嶺流
　　入松州與落馬河合流逹高州塗河
　　　按此當發源承德府(即熱/河㕔)北境東流入赤峰縣
　　　(即烏蘭/哈達㕔)境
　　鋤刀河　元一統志鋤刀河在松州北二十里發
　　源興州界流經州境不與落馬河合
　　　按此亦當發源承德府(即熱/河㕔)北境東流入赤峰
　　　縣(即烏蘭/哈達㕔)境與白羊河形勢畧同
欽定熱河志卷七十二
　欽定四庫全書
　欽定熱河志卷七十三
　　學校一
　　　教化之行建首善自京師始葢以京師王化之基
　聲教所先也熱河自
聖祖肇建山莊成都成邑我
　皇上率修
前典嵗時獮狩萬國來同瞻就
　雲日無異
　　京輦乃發
　徳音興建學校改設府縣立師儒之官廣選造之額
　恩綸稠叠規制大備伏讀
　御製碑記及紀事釋奠諸詩於禮樂百年之興三致意
　　　焉猗歟盛美千載一時也臣等叨奉
　　屬車伏覩此邦人士蹈詠
　　鴻儀沐浴
　聖化謹次立學縁起志學校第十一其考棚書院亦附
　　　列焉
　御製文
　　熱河
　文廟碑記(己亥/)
　　丙申夏駐蹕熱河避暑山莊曹秀先以禮部尚書扈
　　從幾暇召見談及時政秀先云臣春卿也在職言職
　　以為此處宜興學校以造就士朕曰俞哉亦其時矣
　　於是乎有設學之㫖於是乎有加額之恩學校既設
　　則
　文廟亟宜建乃命相地伐材卜吉鳩工宫牆泮水殿廡
　　禮樂一如制越二年己亥夏朕以來廵親
　釋奠而落成之夫熱河固自古闗塞以外荒畧之區也
　　雖金遼有興州之稱然旋舉旋廢建置沿革率不可
　　考而况有臯比之傳絃誦之聲哉是以我
皇祖每年避暑於此亦不過名之曰山莊故有
聚民至萬家之句蓋於禮樂之興未免
存待以百年之意今則耕桑日以闢戸口日以滋以幅員
　　計之不啻數千里而版籍或逾十萬焉此而無學以
　　牖民廸俗豈宣
祖猷揚
　聖化之道今西域烏魯木齊等處率置郡縣立學校以
　　此較彼為尤近矣則兹
　文廟之建於時於地胥不可緩亦不待人之請而後行
　　稱之曰熱河
　文廟者今雖升之曰承徳府從其朔紀其因也昔蘇軾
　　作韓愈碑記云公之神在天下如水之在地中予謂
　　韓愈因文見道我
　夫子體道垂文韓愈之所因者即
　夫子之所垂而見猶待乎行體則其本也且水在地中
　　尚待求而得之我
　夫子乃天之經地之義山之峙海之淵無日不在人人
　　心目之中範圍曲成而不遺豈待穿鑿求之而後得
　　然則
　木鐸之音孰謂不可覺斯民於闗外荒畧之區也哉
　御製詩
　　熱河承徳府紀事八韻(有序/)　(己亥/)
　　上塞久鍾擅坤輿之勝㮣神臯特闢萃天府之奥區
　　造化既具此山川分野自呈為都㑹溯惟熱河著號
　　因泉温而紀地靈迨乎承徳命名初設州而今置府
　　緬昔
經營文囿始成避暑之莊及余纘習武功斯佇行秋之典
　　煙井萬家而遞衍盈寜既叶屢豐禮樂百年而後興
　　教化亦徴日盛作廟凖省垣之制(熱河先建城隍廟/像設祀典悉視保)
　　(定省/城)建學崇
　孔子之堂文治甫彰賢書遂薦迺詔銓曹而集議悉依
　　内地之成科首㕔遷郡守之階即資統轄餘屬分牧
　　令之職仍帶原銜人因舊而制則惟新規模於焉大
　　備官不增而事無所廢庶政因之益修顧兩載已隔
　　鳴鑾兹五月復臨駐蹕覽歡迎之士庶愈懷
祖徳之培貽撫肇錫之班聨恒凛泰符之熙洽用吟長律
　　兼識大凡
皇祖初名避暑莊熱河數典那云忘萬家煙火昔成聚
　　(萬家皇祖熱河詩有聚民至/    之句今不啻數倍矣)千里幅員今闢疆承徳
　　建州癸丑始丙申陞府繼
先蘉因之擇地立
　文廟遂以育賢起學庠信是百年興禮樂欣其比戸富
　　農桑漫猜林本鹿豖藪試看家増絃誦場朔定安興
　　軍溯古(遠於此置北安州興化軍屬中京大/定府金改興州寜朔軍屬北京路)豐灤建
　　赤縣分傍(熱河陞為承徳府統轄六屬並改八溝㕔/為平泉州四旗㕔為豐寜縣喀喇河屯㕔)
　　(為灤平縣三座塔為朝陽縣塔子溝㕔為建昌縣烏/蘭哈逹㕔為赤峯縣仍兼同知通判原銜咸隸承徳)
　　(府/)撫兹樂利䝉
庥者保泰惟殷敬不遑
　文廟釋奠禮成有述
聖祖於斯避暑曽養恬樂利被黎蒸閭閻此日較前盛禮
　　樂百年以後興爰建
　廟堂欣慶落載因釋奠仰
　依憑菁莪雅化㨗影響已有庠間俊秀升(丙申夏詔於/熱河興建)
　　(文廟並定各㕔入學額數丁酉秋順/天鄉試即有熱河之生員中式者)
　　　謹按
　　文廟碑記熱河承徳府紀事八韻詩俱
　御書刻石
　　文廟釋奠禮成有述詩刻屏懸挂
　　　乾隆四十一年八月内閣奉
　上諭朕毎嵗木蘭秋獮先期駐蹕熱河數十年來見該
　　處户口日增民生富庶且農耕蕃殖市肆殷闐儼然
　　成一都㑹惟絃誦之風未盛由於口外人多樸魯無
　　所師承且未另立學額更無以示鼓舞因思熱河各
　　㕔所屬編氓及僑居年久者其子弟應不乏秀良誠
　　能教育而振興之未嘗不足以示造就自宜剏設義
　學延師訓課以勵文風並當建立學宫酌定庠額俾
　得藉以上進其如何興建籌辦著該督周元理悉心
　勘議具奏至學校章程並著㑹商學政羅源漢酌議
　奏聞副朕嘉惠塞民廣學毓材至意欽此
　　　謹按先是熱河於雍正年間改設承徳州乾隆
　　　三年議設學額至七年裁州歸宻雲縣考試詳
　　　見部議各條下
　　四十二年十二月内閣奉
上諭前據周元理奏熱河請添建考棚俾七㕔所屬士
　子生童得以就近應試事屬可行但工程事宜地方
　官素未諳習辦理恐未能妥協所有熱河考棚工程
　著𣲖劉浩辦理欽此
　　四十三年正月内閣奉
上諭熱河地方朕毎嵗木蘭秋獮先期駐蹕數十年來
　户口日增民生富庶且農耕蕃殖市肆殷闐其秀民
　並知蒸蒸向化絃誦相聞現已興建學宫議定庠額
　竝命設立考棚將來人文日盛已儼然成一大都㑹
　而名稱仍熱河之舊殊於體制未協因思熱河從前
　曽稱為承德州嗣後應改為承德府即以熱河同知
　改設其廨署并毋庸另建其餘六㕔如八溝較大似
　應改為知州喀喇河屯等㕔酌量改縣均隸新設之
　承德府管轄并隸熱河道考核著傳諭周元理將應
　行酌改各事宜悉心籌畫妥議具奏候朕另降諭㫖
　將此諭令知之欽此
　　四十三年正月内閣奉
上諭學校人才之聚郡縣户口之系古者教飬並重治
　化覃敷至於荒畧之地邊漠之區恒有聲教所未及
　而不𨽻版圖者我朝定鼎以來光宅函夏幅員日廓
　中外一家京畿東北四百里熱河地方在古北口以
　北其境於禹貢為兾州邉末而虞及殷周幽州之畫
　境也秦漢以來越在絶徼未入版圖元魏建安營二
　州唐時有營州都督府然不過僑治於内地遼金及
　　元始薌其名而厯祚未乆故址旋荒明棄大寜視為
　　别域我國家撫臨寰宇薄海内外咸登版籍况熱河
　　宻邇畿輔自
皇祖康熙四十二年肇建山莊秋獮經行徃來
駐蹕
皇考率修
前典設立熱河㕔尋改承徳州朕臨御之七年地方大吏
　　建議此地究為闗外仍設為㕔八溝等六處悉如之
　　盖以其時士民尚少風俗椎魯立學建郡之制有未
　　遑焉嗣後獮獵木蘭每嵗駐蹕於兹日見黎庶殷闐
　　户口繁富里巷絃誦人文漸起此實國家積洽累仁
　　休養生息涵濡百餘年之乆方克臻斯夫士為四民
　　之首土著與僑居者乆於其化子弟不乏秀良而學
　　校未興師承無自其何以甄陶而鼓勵之况今西域
　　如烏嚕木齊等處率皆立學校置郡縣以此較彼地
　　既逺近懸殊風土人物亦皆過之按諸古者廣厲學
　官之意其地其時正相協焉爰於丙申秋命冬官量
　度規模鳩工庀材興建
文廟朕親
釋奠而落成之毎年來廵斯土必先展拜廟貌秋仲丁
　祭遣大學士行禮率以為常所有酌定庠額分年取
　士並創設書院義學延師訓課悉令督臣與學臣議
　立章程以行近嵗士氓深被教澤既富方榖益見蕃
　昌閭閻安堵沐浴太平四方商賈之民駢集輻凑儼
　然成一都㑹計其地千有餘里而户口或逾十萬焉
　可以見耕桑日闢版籍日繁成都成邑之盛有明徴
　矣近者既創立學校樂育人材而其地猶仍熱河㕔
　之舊凖諸體制未為允協因思向曽設承德州今宜
　陞為承徳府即以同知改設其餘六㕔如喀喇河屯
　㕔改為灤平縣四旗㕔改為豊寜縣八溝㕔其地較
　廣改為平泉州烏蘭哈逹㕔改為赤峰縣塔子溝㕔
　改為建昌縣三座塔㕔改為朝陽縣賦税戸籍之數
　　悉𨽻於知府轄於熱河道以重考核官斯土者所
　　宜悉心經畫措置協宜以副朕嘉惠邊氓教
　　養兼施之意至於考訂舊聞蒐羅掌故輯成熱河全
　　志已命儒臣博採旁徴區分事𩔖纂訂成書仍於山
　　莊内肇建文津閣庋貯四庫全書琅籖秘笈炳耀興
　　桓以示朕崇
　師惇典一道同文至意欽此
　　　四十四年五月内閣奉
　上諭熱河自
皇祖建立山莊以來迄今六十餘年户口日滋耕桑益闢
　　儼然一大都㑹禮樂百年而後興此正其時曽於丙
　　申秋降㫖添設學校書院加廣庠額以教育而振興
　　之並相地鳩工建立
　文廟兹鑾輅來廵適届落成親詣行
　釋奠禮宫牆泮水間青袍環列彬雅可觀從此文化益
　　當蒸蒸日盛第現在庠生已有五十餘人均應與順
　天鄉試雖丁酉科曽經中式一人但邉外士子樸魯
　者多恐尚未能與通省貝字號每卷校藝獲售著加
　恩照宣化府之例另繕承字號毎科鄉試取中舉人
　一名俾士子知上進有階愈加鼔舞俟將來文風漸
　盛人數多至百餘名該督臣學臣再行奏聞増額以
　示嘉恵上塞士林多方樂育至意該部即遵諭行欽此
　設學事宜
　　乾隆三年議准熱河於雍正年間設立承徳州未
　　經建學今該州遵立義學延師訓課童生至二百
　　五十六名自應量設學額照奉天新設州學例嵗
　　科考各取進文童六名嵗考取進武童四名額設
　　廪増各十名以逐年考試優等生員漸次充補俟
　　廪額補足時三年一貢至八溝四旗同知通判所
　　轄之漢人亦准一體與考其寄居流寓之人不得
　　混冒
　　七年承徳州裁生童歸併宻雲縣考試
　　乾隆四十一年十月禮部等部議准熱河建立學
　　宫事宜
　　一
　文廟地基奉
㫖指定熱河城隍廟之東其工程事務交工程處辦理
　　所有大成殿明倫堂均以仿照内地規制應行相
　　度建造之處統聴管工程大臣辦理
　　一每㕔各設義學一處延請品學兼優之士分司
　　訓課其束脩膳金並生童膏火等項銀両俟建設
　　義學後按年報部動支
　　一從前承徳州學額取進文童六名武童四名其
　　時祗有熱河喀喇河屯二處童生應試今七㕔地
　　廣人多較前已増數倍自應變通加額俾知奮勉
　　嗣後嵗科二考熱河一㕔每試取進文童四名其
　　餘六㕔各取進二名嵗考武童減半取進將來人
　　丈日盛如應酌議増廣再行請
㫖辦理
　　一熱河生童向係歸併宻雲在通州應考今仍照
　　舊考試將来人數日増應否於熱河地方添建考
　　棚之處再行請
㫖辦理其鄉試一體編入順天北貝取中
　　一七㕔總設道學教授一員額定廪生十六名每
　　逢嵗科二考將優等生員挨次㧞補俟廪額補足
　　照例三年挨貢一次十二年抜貢一次
　　一熱河本無土著凡流寓民人身家清白寄籍二
　　十年者俱准考試初考童生之時尚無廪保應令
　　各㕔查明飭取地隣保結收考取定名數申送道
　　考由道轉送學政考取入學將來廪額補足之後
　　照例令廪生保結其有現在口外居住業於宻雲
　　等處入學者准其報明改歸熱河應試
　　十一月管工程處尚書英亷等奏准恭查熱河建
　　立
　文廟(臣/)等遵照奏准燙様按例詳細估計得熱河城
　　隍廟之東新建
　文廟大成殿五間碑亭三間大成門五間崇聖祠五
　　間東西配廡各十一間尊經閣五間犧牲所三間
　　省牲亭一間明倫堂五間東西齋房各七間教授
　　衙署一所泮池一處橋一座欞星門一座東西牌
　　坊二座大成殿前月䑓一座焚帛爐一座門樓四
　　座等項估需銀七萬三千二百二十九兩二錢請
　　在熱河存貯備工銀内支用其應造龕案神牌籩
　　豆供器及樂器舞儀等項應會同禮部太常寺查
　　明另行辦理再查此項工程係在熱河地方修建
　　請派熱河道明山保就近㑹同(臣/)等派出之司員
　　一同敬謹妥協辦理於彈壓稽查並錢粮工程均
　　有禆益
　　十二月禮部奏准熱河地方毎歳夏秋為
聖駕廵幸之所今
特興黌序廣勵師儒文物聲名宜從美備現經(臣/)英亷
　　等照
　國學大成殿龕案陳設欵式遵
㫖辦理所有兩廡及
　崇聖祠龕案並各神牌位次均照
　太學成式製造安設至祭品樂器及一切供器等項
　　除所供
特頒周時法物外(臣/)等謹查照
　太學所用各器另偹細冊交(臣/)英亷等如式制造再
　　查
　太學例用文舞生三十六人樂生五十三人執事生
　　二十八人應㑹熱河道轉飭所屬慎重遴選照
　太學名數充補由太常寺酌量揀派熟諳音律禮儀
　　者前徃教習如恭遇
皇上駐蹕熱河或
親臨行禮或
遣官行禮樂章照
　太學所奏其香帛祭品應請照致祭
　闕里之例由地方官備辦若係該地方官承祭之時
　　所用樂章祭品等項均照直省學宫辦理
　　四十三年三月吏部等部遵
㫖將喀喇河屯㕔改為灤平縣八溝㕔改為平泉州四
　　旗㕔改為豊寜縣塔子溝㕔改為建昌縣烏蘭哈
　　逹㕔改為赤峯縣三座塔㕔改為朝陽縣又議准
　　將熱河道教授學改為承徳府教授又現奉
諭㫖建造考棚俾生童以就近應試其原定入學名數
　　尙少應再行加増承徳州原額四名加増二名其
　　六州縣原額二名各増二名俱𨽻承徳府學俟將
　　來六州縣入學人數漸多另於各處建學以昭
聖世同文之化
　　七月吏部等部議准承徳府属各州縣童生照例
　　錄送承徳府覆試其府境童生該府考後即送學
　　臣考試毋庸再由道轉送又府州縣增設學額所
　　需貢生旗匾并文武舉人進士盤費坊價等項銀
　　兩在通省額設㽞支銀内撥給

　文廟在承徳府治之東東西牌坊各一座向東額曰
　　教垂萬世曰道洽八埏向西額曰執中含和曰參
　　天兩地中櫺星門牌樓一座額曰化成久道内泮
　　池一大成門一座内碑亭一大成殿五楹正位奉
　至聖先師孔子神位
御書額曰廣大中和聨曰有開必先冠古今而垂教化
　　無思不服合内外以振文章四配祀復聖顔子宗
　　聖曾子述聖子思子亞聖孟子十二哲祀先賢閔
　　子冉子冉子宰子端木子冉子仲子言子卜子顓
　　孫子有子朱子東廡十一楹祀先賢蘧瑗澹䑓滅
　　明原憲南宫适商瞿漆雕開司馬耕梁鱣冉儒伯
　　䖍冉季漆雕徒父漆雕哆公西赤任不齊公良儒
　　公肩定鄡單罕父黑榮旗左人郢鄭國原亢亷潔
　　叔仲會公西輿如邽巽陳亢琴張歩叔乘秦非顔
　　噲顔何縣亶樂正克萬章周敦頤程顥卲雍先儒
　　公羊髙伏勝董仲舒后蒼杜子春諸葛亮王通范
　　仲淹歐陽修楊時羅從彦李侗吕祖謙蔡沈陳淳
　　魏了翁王伯趙復許謙吳澄胡居仁王守仁羅欽
　　順西廡十一楹祀先賢林放宓不齊公冶長公晳
　　哀髙柴樊須商澤巫馬施顔辛曹卹公孫龍秦商
　　顔髙壌駟赤石作蜀公夏首后處奚容蒧顔祖句
　　井疆秦祖縣成公祖句兹燕伋樂欬狄黑孔公公
　　西蒧顔之僕施之常申棖左邱明秦冉牧皮公都
　　子公孫丑張載程頤先儒榖梁赤髙堂生孔安國
　　毛萇鄭康成范寗韓愈胡瑗司馬光尹焞胡安國
　　張栻陸九淵黄幹真徳秀何基陳澔金履祥許衡
　　薛瑄陳獻章蔡清陸龍其
　崇聖祠五楹祀
　肇聖王木金父公
　裕聖王祈父公
　詒聖王防叔公
　昌聖王伯夏公
　啟聖王叔梁公先賢顔氏曾氏孔氏孟氏先儒周輔
　　成程珦蔡元定張廸朱松
　文廟東首
御座一所
　宫門一座垂花門一座尊經閣五楹神厨一座神庫
　　一座犧牲亭一間
　文廟西首學門一座垂花門一座東西齋房各七楹
　　東曰進徳曰日新西曰修業曰時習明倫堂五楹
　　教授署一所
　釋奠儀注
　　四十四年五月
上駐蹕熱河時
　文廟落成丁未
親詣行釋奠禮
上御龍袍補服乘輿出
　行宫入大成左門降輿賛引官對引官恭引盥洗由
　殿中階進典儀官唱樂舞生就位執事官各司其事
　　賛引官奏就位
上詣拜位立典儀官唱迎
　神司香官捧香盒向上立唱樂官唱迎
　神樂奏昭平之章司香官進至香案傍跪賛引官奏
　　上香
上詣
　先師孔子香案前上香畢復位立分獻官就四配十
　　二哲位前上香畢各復位立
上行二跪六拜禮典儀官唱奠帛爵行初獻禮獻帛爵
　　官各捧帛爵向上立唱樂官唱初獻樂奏宣平之
　　章
上跪讀祝官讀祝文畢
上行三拜禮典儀官唱行亞獻禮唱樂官唱亞獻樂奏
　　秩平之章典儀官唱行終獻禮唱樂官唱終獻樂
　　奏叙平之章典儀官唱徹饌唱樂官唱徹饌樂奏
　　懿平之章典儀官唱送
　神唱樂官唱送
　神樂奏徳平之章
上行二跪六拜禮典儀官唱捧祝帛香饌㳟送燎位
上轉立東旁望燎復位立賛引官奏禮畢對引官㳟導
上升輿還
　宫禮成
賜順天學政汪廷璵大縀一紗一承徳府教授米天瑛
　　舉人薛聨元生員陸光儒等紗葛有差
賜太常寺司樂官樂舞生等葛布銀錁有差翌日順天
　　學政汪廷璵率教授舉人生員等
　奏謝上言欽惟我
皇上
　統備君師
　化覃中外
　率俾暨光天之下千百國文徳同昭
　　用敷肇建極之原十六字心傳畢貫渉星波以負笈
　　　重瀛之紳佩偕來徧月窟而横經逺徼之詩書齊
　　　肄惟興州之奥壌當朔野之名區自全輿歸形訓
　　　之官遂沃野成甸廛之㑹駐
軒皇之華蓋豫逰常奉鳴鑾築
堯帝之茨宫會極歡臚合瑞乘六龍而時莅
　廵行垂法
祖之猷屯七校以從蒐肆覲展朝宗之典塞田留熟慶數
　　　千里匝隴桑麻
　　仙館那居看十萬户環闉烟火班初升於赤縣彌覘
　　　地産殷繁志已蕆於黄圖尚軫人文朴畧
　念序庠其有制聿遵太學之成模
　謂富庶其何加宜廸
　聖人之至教因誕敷夫
　恩綍俾特建夫新黌度爽塏而初營泮水則半規浮碧
　　　峙桷楹以並作宫墻則萬仭飛翬爰嚴栗主之隆
　　儀仍凖㦸門之令式禮崇
　文廟掲日月以升東號冠熱河紀山川而從朔秀鍾
　　武列知衆𣲖之同歸瑞拱興安仰髙山之在望當
　　採芹而思樂
躬臨甫迓
　鸞旗乃
　釋菜而觀成展謁還紆
　玉輅盈階吉佾儀比圜橋列几嘉籩輝分
　闕里辨􁅛協竒褒之節啟
萬乘以尊
　師陪禋偕奔走之司鏘六成而洽禮勒擘窠之鉅牓
　　墨海蟠虬
摛紀事之鴻篇文園翥鳳嚮學而員稱弟子集舒雁之
　　青衿分齋而職領師儒擁銜鱣之絳帳東西矗舍
　　風廊列號争排科歳分期棘院重垣初築席羅廣
　　厦抽毫之晷刻添長榜展藝林鼓箧之姓名增置
　　臣等班隨扈從獲與趨蹌會際鼓徴肅齊觀聼萃
　　名都而陶淑欣依風雨之大和瞻
　盛典以軒鼚長頌星雲之丕焕
　　又學政汪廷璵
　奏謝另編鄉試字號中額上言洪惟温源衍脈㴠濡
　　化溯於豐詒仁嶺鍾英環拱象符乎斗運萃神臯
　　之廬井人服先疇沃奥壤之耕桑戸敦古處由耕
　　而讀蒸然聞一邑絃歌既富且安久矣待百年禮
　　樂往者畿闈籲俊曽徴擢秀於此邦今兹黌舍增
　　員叠荷
推仁於多士固已
鴻慈髙厚合中外而甄陶
文治光華遍膠庠而抃舞復以
翠華莅止迎
鑾輸傾藿之忱丹殿觀成鼓箧引採芹之彦
顧青衿之禮讓
深嘉佩服雍嫺期紫塞之書升猶
厪藝文弇樸敷
作人之教化同文咸會車書定編號之章程
加惠特宣綸綍沛
新㤙於省試一鳴争獲雋之竒凖舊例於邊庠七屬與
　　觀光之選企賢書而自奮入闗皆歌鹿而來佇
慶榜之旋開𤼵軔即登龍而上日新月盛將聨翩更叶
　　茅茹霞蔚雲蒸庶藹吉盡成桐菶(臣/)幸逢
　盛際備荷
隆施頌雲漢於
中天鼓春風於
大造朂肄三之始業願諸生勉副旁求仰
御六之時行慶全郡遹臻
　郅治
　
欽定熱河志卷七十三
　欽定四庫全書
　欽定熱河志卷七十四
　　學校二
　　　順治九年二月禮部題奉
欽依刋立卧碑曉示生員朝廷建立學校選取生員免其
　丁糧厚以廪膳設學院學道學官以教之各衙門以禮
　相待全要飬成賢才以供朝廷之用諸生皆當上報國
　恩下立人品所有教條開列於後
　一生員之家父母賢智者子當受教父母愚魯或有非
　為者子既讀書眀理當再三懇告使父母不䧟於危亡
　一生員立志當學為忠臣清官書史所載忠清事蹟務
　須互相講究凡利國愛民之事更宜留心
　一生員居心忠厚正直讀書方有實用出仕必作良吏
　若心術邪刻讀書必無成就為官必取禍患行害人之
　事者往往自殺其身常宜思省
　一生員不可干求官長交結勢要希圗進身若果心善
　徳上天知之必加以福
　一生員當愛身忍性凡有司官衙門不可輕入即有切
　己之事止許家人代告不許干與他人詞訟他人亦不
　許牽生員作證
　一為學當尊敬先生若講説皆須誠心聼受如有未明
　從容再問毋妄行辨難為師者亦當盡心教訓勿致怠
　惰
　一軍民一切利病不許生員上書陳言如有一言建白
　以違制論黜革治罪
　一生員不許糾黨多人立盟結社把持官府武斷鄉曲
　所作文字不許妄行刋刻違者聼提調官治罪
　　　康熈四十一年正月奉
上諭國家建立學校原以興行教化作育人才典至渥也
　朕臨馭以來隆重師儒加意庠序近復慎簡學使釐剔
　弊端務期風教修明賢才蔚起庶幾棫樸作人之意乃
　比來士習未端儒教罕著雖因内外臣工奉行未能盡
善亦由爾諸生積錮已久猝難改易之故也兹特親製
訓言再加警飭爾諸生其敬聼之從來學者先立品行
次及文學學術事功源委有叙爾諸生幼聞庭訓長立
宫牆朝夕誦讀寜無講究必也躬修實踐砥礪亷隅敦
孝順以事親秉忠貞以立志窮經考義勿雜荒誕之談
取友親師悉化憍盈之氣文章歸於醇雅毋事浮
華軌度式於䂓䋲最防蕩軼子衿佻逹自昔所譏茍行
止有虧雖讀書何益若夫宅心弗淑行已多愆或蜚語
流言脇制官長或隠糧包訟出入公門或唆撥奸猾欺
孤凌弱或招呼朋𩔖結社要盟乃如之人名教不容鄉
黨弗齒縱倖逃褫扑濫竊章縫返之於𠂻寜無愧乎况
乎鄉會科名乃掄才大典闗係尤鉅士子果有真才實
學何患困不逢年顧乃標榜虗名暗通聲氣夤縁詭遇
罔顧身家又或改竄鄉貫希圗進取囂陵騰沸網利營
私種種弊情深可痛恨且夫士子出身之始尤貴以正
若兹厥初拜獻便已作奸犯科則異時敗檢踰閑何所
　不至又安望其秉公持正為國家宣猷樹績膺後先疏
　附之選哉朕用嘉惠爾等故不禁反復惓惓兹訓言頒
　到爾等務共體朕心恪遵明訓一切痛加改省争自濯
　磨積行勤學以圖上進國家三年登造束帛弓旌不特
　爾身有榮即爾祖父亦增光寵矣逢時得志寜俟他求
　哉若仍視為具文玩愒勿儆毁方躍冶暴棄自甘則是
　爾等㝠頑無知終不能率教也既負栽培復干咎戾王
　章具在朕亦不能為爾等寛矣自兹以往内而國學外
　而直省鄉校凡學臣師長皆有司鐸之責者並宜傳集
　諸生多方董勸以副朕懷否則職業弗修咎亦難逭勿
　謂朕言之不預也爾多士尚敬聼之哉
　　　雍正五年三月禮部奏㑹試舉人叨荷
特恩合詞陳謝奉
上諭朕視天下萬民皆為一體况讀書鄉薦之人異日俱
　可作朕股肱耳目是以朕心待之實有一體聨屬愛養
　培䕶即如自厚其身此皆出於中心之自然並非欲邀
天下士子之感頌也今舉子等以㑹試叨何特恩合詞
陳謝是尚不能深悉朕一體相闗之意而存上下彼此
之形跡矣朕待天下惟有一誠而崇儒重道之心尤為
篤切但所崇者皆真儒所重者皆正道若徒尚虛文邀
取名譽致貽世道人心之害朕不忍為也爾等讀書之
人實四民之所觀瞻風俗之所維繫果能誦法聖賢躬
修實踐宅心正直行己端方則通籍於朝必能為國家
宣猷樹績膺棟梁之選即退處鄉閭亦必能教孝勸忠
為衆人之坊表故士習既端而人心尚有不正風俗尚
有不淳者無是理也爾等既感朕恩即當仰體朕心恪
遵朕訓争自濯磨或出或處皆端人正士為國家所倚
頼如此方為實心報效不在感恩奏謝之儀文也
　　乾隆五年十一月奉
上諭士為四民之首而太學者教化所先四方於是觀
　型焉比者聚生徒而教育之董以師儒舉古人之成
　法䂓條亦既詳備矣獨是科名聲利之習深入人心
　積重難返士子所為汲汲皇皇者惟是之求而未嘗
　有志於聖賢之道不知國家以經義取士使多士由
　聖賢之言體聖賢之心正欲使之為聖賢之徒而豈
　沾沾焉文藝之末哉朱子同安縣諭學者云學以為
　已今之世父所以詔其子兄所以勉其弟師所以教
　其弟子弟子之所以學舍科舉之業則無為也使古
　人之學止於如此則凡可以得志於科舉斯已爾所
　以孜孜焉愛日不倦以至於死而後已者果何為而
　然哉今之士惟不知此以為茍足以應有司之求矣
　則無事於汲汲為也是以至於惰遊而不知反終身
　不能有志於學而君子以為非士之罪也使教素明
　於上而學素講於下則士者固將有以用其力而豈
　有不勉之患哉諸君茍能致思於科舉之外而知古
　人之所以為學則將有欲罷不能者矣觀朱子此言
　洵古今通患夫為已二字乃入聖之門知為已則所
　讀之書一一有益於身心而日用事物之間存養省
　察闇然自修世俗之紛華靡麗無足動念何患詞章
　聲譽之能奪志哉况即為科舉亦無礙於聖賢之學
　朱子云非是科舉累人人累科舉若髙見逺識之士
　讀聖賢之書據吾所見為文以應之得失置之度外
　雖日日應舉亦不累也居今之世雖孔子復生也不
　免應舉然豈能累孔子耶朱子此言即是科舉中為
　己之學誠能為己則四書五經皆聖賢之精藴體而
　行之為聖賢而有餘不能為己則雖舉經義治事而
　督課之亦糟粕陳言無禆實用浮偽與時文等耳故
　學者莫先於辨志志於為己者聖賢之徒也志於科
　名者世俗之陋也國家養育人材將用以致君澤民
　治國平天下而囿於積習不能奮然求至於聖賢豈
　不謬哉朕膺君師之任有厚望於諸生適讀朱子書
　見其言切中士習流弊故親切為諸生言之俾司教
　者知所以教而學者知所以學
　　　謹按
訓飭士子
諭㫖四通俱刻石㳟列
　　文廟太成門内
　　　四十四年五月
　上以熱河
　　文廟成
　特頒内府所藏周時法物十件用光爼豆依
　　太學例也謹具圖說如左並附以祭噐樂噐云
　　　文王鼎一　寶尊一　　䕫鳳卣一
　　　素洗一　　雷紋爵一　叔朕簠一
　　　蟠䕫壺一　蟠䕫罍一　雷紋觚一
　　　蟬紋簋一










　　　祭噐
　　　籩一百八十六豆一百八十六簠四十六簋四十
　　　六鉶二十四燈一䑕頭罇一十八爵一百三十二
　　　皆笵銅為之
　　　樂噐
　　　鎛鐘一特磬一編鐘一編磬一應鼓一琴六瑟四
　　　笙四簫六笛六箎四壎二排簫二柷一敔一搏拊
　　　二麾旛一旌節二籥羽三十六
　　　四十四年六月禮部尚書曹秀先
　　奏請熱河
　　文廟落成頒發
聖祖詩文全集
世宗詩文全集
　皇上御製文初集
　御製詩初二三集並
　　武英殿刋刻
御纂
　欽定書籍詩賦時義各編奉
　㫖交戸部侍郎内務府總管金簡辦理貯熱河
　　文廟内之尊經閣
聖祖仁皇帝文集一部八函
世宗憲皇帝文集一部二函
聖諭廣訓一部一函
硃批諭㫖一部十八函
　御製樂善堂全集定本一部二函
　御製文初集一部二函
　御製詩初集一部四函
　御製詩二集一部八函
　御製詩三集一部八函
　日知薈說一部一函
　評鑑闡要一部一函
　御製薩爾滸之戰書事一部一函
御纂周易折中一部一函
欽定書經傳說彚纂一部四函
欽定詩經傳說彚纂一部四函
欽定春秋傳說彚纂一部四函
日講易經解義一部一函
日講書經解義一部一函
日講春秋解義一部二函
日講禮記解義一部一函
日講四書解義一部一函
御注孝經一部一函
御定孝經集注一部一函
御定孝經衍義一部三函
御定音韻闡㣲一部一函
御定康熙字典一部四函
御批資治通鑑綱目一部八函
御纂性理精義一部一函
御纂朱子全書一部四函
御定子史精華一部四函
御定淵鑑𩔖函一部二十四函
御定佩文韻府一部二十函
御定韻府拾遺一部二函
御定全唐詩一部十二函
御選古文淵鑑一部四函
　御纂周易述義一部一函
　御纂詩義折中一部一凾
　御纂春秋直解一部一函
　欽定周官義疏一部七函
　欽定儀禮義疏一部八函
　欽定禮記義疏一部十函
　御製增訂清文鑑一部八函
　欽定滿洲䝉古文鑑一部四函
　欽定同文韻統一部一函
欽定清漢對音字式一部一函
欽定大清會典一部四函
欽定大清會典則例一部十四函
欽定大清律例一部六函
欽定大清通禮一部一函
皇朝禮噐圖一部四函
御選唐宋詩醇一部二函
欽定四書文一部三函
　　周易注疏一部一函
　　尚書注疏一部一函
　　毛詩注疏一部二函
　　左傳注疏一部二函
　　公羊注疏一部一函
　　榖梁注疏一部二函
　　周禮注疏一部二函
　　儀禮注疏一部二函
　　禮記注疏一部二函
　　論語注疏一部一函
　　孟子注疏一部一函
　　孝經注疏一部一函
　　爾雅注疏一部一函
　　史記一部四函
　　前漢書一部四函
　　後漢書一部四函
　　三國志一部二函
　　晉書一部三函
　　宋書一部二函
　　南齊書一部一函
　　梁書一部一函
　　陳書一部一函
　　隋書一部二函
　　魏書一部三函
　　北周書一部一函
　　北齊書一部一函
　　南史一部二函
　　北史一部三函
　　舊唐書一部六函
　　唐書一部五函
　　五代史一部一函
　　宋史一部十函
　　遼史一部一函
　　金史一部三函
　　元史一部五函
欽定明史一部十二函
　　通典一部六函
　　通志一部二十函
　　文獻通考一部十六函
　　　以上共九十二部計三百七十六函

　　考棚在承徳府治之西大門一座東西聼事房各
　　五楹二門一座東西官廳各三楹龍門一座東西
　　考舍各七楹考堂五楹東西辦事房各六楹後堂
　　五楹東西廂房各三楹照房五楹

　　秀峯書院在承徳府治之東大門一座東西班房
　　各二楹二門一座五楹東西廂房各三楹講堂五
　　楹
　
　
　
　
　
　
　
　
　
　
　
　
欽定熱河志卷七十四
　欽定四庫全書
　欽定熱河志卷七十五
　　藩衛一
　　國家奄甸萬方䝉古全部編名典屬皆藩衛也志熱
　　　河藩衛葢五十一旗迤東南諸部而内外扎薩克
　　　全部不𨽻熱河境者弗與焉在平泉州境為喀喇
　　　沁右翼在赤峯縣境為翁牛特左右翼其北兼及
　　　巴林在建昌縣境為土黙特左右翼奈曼其東北
　　　兼及喀爾喀左翼諸藩部依邇塞垣宣勤奉職百
　　　餘年來濡沐
　皇化板屋農田略同内地恭讀
聖祖御製諸詠我
　皇上睿什賡吟於塞外土風周諏爰度至
聖祖行圍詩所載之扎魯特部
　皇上御製䝉古土風詩序所載之科爾沁部雖地居熱
　　　河北境而壤界毗連實與内外諸扎薩克同暢
　皇風其豐寧縣境之察哈爾四旗不建渠長籍同編戸
　　　則附見兵防門不更列云志藩衛第十二
聖祖御製詩
　　　經喀喇沁
　古木蒼山路不窮霜林颯踏響秋風臨流駐蹕歸營晩
　坐㸔旌門落照紅
　　　行圍敖漢奈曼扎魯特諸部落
　農暇巡侯甸揚旌歴逺途軍容陳七萃武事講三驅永
　罷防秋戍咸為首路趨晩來圍獵罷羽衛集平蕪
　御製詩
　　　過䝉古諸部(辛酉/)
　岩華峰葉雜丹黄塞上那知道路長霜滿寒林山柿冷
　煙生毳帳酪酥香伊歌度曲聞駝背羽箭翻弓射雁行
　諸部賢王顒首望隨行爭羡羽林郎
　風來谷口捲雲晴沙漠霜華射眼明冷逼叢林鹿聲壯
　寒侵淺草馬蹄輕圍成馳射皆驍騎宴罷歡呼達網城
服食舊稱方物貢酪漿乳餅總輸誠
　　過䝉古諸部落(癸亥/)
葦室氊廬儘可居羊膏酥粥美何如生來未解機闗巧
渾噩猶存太古初
識路牛羊不用牽下來羣飲碧溪泉兒童騎馬尋亡牯
只在東溝西谷邊
咿啞知是過牛車學種嘉禾蔓不鋤㸔牧獨迴歌勅勒
射生雙獲笑軒渠
白草黄榆雁塞寒最欣初日上槍竿坂蔞原芷紛含露
名目嵇含欲狀難
三冬九夏一身裘遊牧常隨清淺流羊胛馬通生意好
緩歌獨漉不知愁
小兒五歳會騎駝乳餅為糧樂則那忽落輕莎翻得意
揶揄學父舞天魔
獵罷歸來婦子圍露沾秋草鹿初肥折楊共炙傾渾脫
醉趂孤鴻馬上飛
　　　經翁牛特部落(己巳/)
　分界司林囿(木蘭據各部落之中凡近逰牧之地各岀/人巡察入圍塲伐木及盗獸者適以行圍)
　(欲至興安大嶺乃翁/牛特所司之地云)行圍便一過同民誠有愧為穽底
　教訛(塞外之地豈可計里然行時習武適同靈囿上林/而已獨是伐木盗獸有禁而亦未如殺人之罪云)
　(耳/)部落輸誠久屏藩効力多相於禁翦伐更且謹誰何
　除道心猶悚近光肩欲摩善為安畜牧永久沐恩波
　　　經喀爾沁部落(甲戌/)
　列帳沿岡道左迎羊羣馬酪各將誠親藩衆建堪同例
　外域覊縻豈近情漫擬星辰環北極也知稼穡望西成
　百年化育皆
先徳繼緒心殷惕捧盈
　　　板升(有序/)
　　　䝉古語音以氊廬為格爾以土瓦屋為拜甡板升
　　　者葢拜甡之訛也氊廬其舊俗而土瓦屋則近代
　　　始有之内地流民至此率仍屋處明季因以是為
　　　苦葢視板升儼如畏甌脫矣
　韋韝毳幕禦風雨那識上棟及下宇天津啼鳥風自南
　荒略漸開知室處逺漠仍少近塞多居然村落連岡阿
　肉食酪漿易舊俗刀耕火種期嘉禾貧民無業利遷徙
　山田易藝資生理茍勤畊鑿戒潢池到處孰非吾赤子
　􁫋想明季非承平畏胡不已畏板升帑餉未逮持㦸士
　邊將邀功猶請兵邱富趙全資敵用烽火連營蹙提封
　惟因日引以月長安在馭輕而居重板升今日猶昔年
　阡陌滋闢皆良田諸部左右屬櫜鞬黎民瞻就蹕路邊
　詰戎咨穡愷澤宣慎兹大寶萬葉傳
　　　入敖漢境
　據嶺分疆異清塵灑道同後先咸奉職誠敬自由衷漸
　見牛羊牧仍欣禾黍豐時巡慎侯度繼序念
戎功
　　　敖漢台吉彭蘇克拉錫能詩書以賜之
　岀守黄沙塞入趨白玊墀(命在乾清/門侍直)㡬曾金翕叔入侍
　解吟詩
　　土黙忒
部名雖異族類同犬牙相入分提封執役鞠􁦃皆䖍恭
百年休息鬯皇風致兹豈易凛予衷
　　䝉古土風雜詠十二首(有序/)
　　甲戍東巡由熱河岀中闗即入喀爾沁境經敖漢
　　柰曼土黙忒科爾沁諸部匝月廼至吉林所見塞
　　外土風多有可紀隨事命題各疏小序得七言律
　　詩十二首亦周爰諏度之義也
　　　乳筩
　　以皮為之平底豐下而稍銳其上捋乳盛之於取
　　擕為便
形似罌缾製以皮渾侖不慮漏巵遺牛羊幸過春艱後
(塞地春寒青草未岀牲畜/乏食疲瘦惟春候為最艱)婦子羣欣夏挏時何必雲漿
需玉斧也憐龍種紲金覊(牛馬羊乳皆資飲食而挏酒/惟馬乳為佳覊其駒方可捋)
(其牝/也)本來原是其中物彼此胡然判轉移
　　　荒田
　　農作非䝉古本業今承平日久所至多依山為田
　　既播種則四岀游牧射獵秋穫乃歸耘耨之術皆
　　所不講俗云靠天田
本是射生游牧地即今漸亦重農田耨耘未識各勤力
豐歉惟云總頼天岀逐草泉長夏裏歸臨銍艾九秋前
耕而鹵莾報鹵莽塞穡觀餘始信然
　　　鄂博
　　䝉古不建祠廟山川神示著靈應者纍石象山冡
　　懸帛以致禱報賽則植木為表謂之鄂博過者無
　　敢犯
路口山頭壘石磷心常依處地常神雨查逹復晴查逹
(凡祈雨祈晴皆在/此蒙古謂之查逹)土偶人嗤木偶人引馬折旋嗔莫犯
從禽屢獲福還申春秋報賽雖荒略依約猶存土鼓豳
　　　革囊
　　以革為之用代筐筥罌盎食用鉅細無所不納行
　　汲或以貯水渉川則挾之肘間亂流以濟或謂之
　　皮餛飩葢俗呼也
紉革為囊號庫奴(岀䝉/古語)精麄器用此中俱豈須錦緣(去/聲)
還絲綰無過茶鐺及飯盂詩句清新記耶律辯言詼謔
幸侏儒經繙四十二章過乍可因之悟幻軀
　　　柴車
　　取材於山不加刻斵輪轅略具以牛駕之行則鴉
　　軋有聲如小舟欵乃
斵木椎輪雖太質服牛引重利偏多似機鴉軋纔鳴室
疑橧伊吾旋渡河自是驅馳輸駿馬未教負載讓明駝
沿岡銜尾徐徐進可號山中鼓吹過
　　　骨占
　　炙羊肩骨視其兆以覘吉凶猶古龜卜
爛頭爛胃蹴蔬羊取骨為占以火揚額祝便因㸔墨拆
心䖍率可定災祥古方略異太人卜紛議非闗待詔郎
不用何妨識其事至平易裏至竒藏
　　　馬竿
　　生駒未就羈勒放逸不可致以長竿繫繩縻致之
　　䝉古最熟其技
八尺高竿繫以繩提擕最制馬犇騰轡銜詭去無端逸
駒駣牽來有獨能詎祗空羣誇伯樂恰如把釣遇嚴陵
龍媒莫怨生覊絡不爾安從駿驥稱
　　　兒版
　　兒生在襁褓中令卧版上韋束其兩臂倚氊廬壁
　　間啼則揺之徙居則懸之駞裝之後
毳幕生兒亦可憐背眠木版革提肩倒綳縱免身狼籍
卓立因成足鶻拳氊罽便為衣(去/聲)裳具乳酥即是洗盆
錢移居那慮風霜冐襁褓􁀾􁀾駞上懸
　　　灰簡
　　木削兩簡編韋聮之稍刳其中塗油而布以灰作
　　字畢則拭去而更布之有古漆簡之風
約束從來祗語言右行文字肇興元既成旋拭新書便
刳木塗油古質存漬竹揮非蒼頡字韋編絶豈仲尼門
分明汗簡遺風在儒士徒觀不解論
　　　竹筆
　　䝉古産毫頴而未得縛筆之法削竹木漬墨作書
削竹成尖漬墨揮殊塗漆簡却同歸儘饒毛頴誰封管
恰似䝉恬未合圍荒略粗分今與昨魯魚孰辨是耶非
穹廬筆䇿赤書就(國語筆帖式即䝉古語筆䇿赤/謂能書文字者驛傳每用之)郵逓
還從馬上飛
　　　口琴
　　製如鐵鉗貫鐡絲其中銜齒牙間以指撥絲成聲
　　宛轉頓挫有箏琶韻
絃皮手撥管蘆吹口上彈琴乃鐵為宛合宫商憑兩葉
亦堪攫醳祗單絲髙山流水分明在鳳尾龍唇非所知
綽爾濟歌天魔舞毳廬馬挏醉閼氐
　　　轉經
　　䝉古奉佛惟謹木輪中貫鐵樞可轉動集梵經於
　　輪間大者支木架以手推之小者持而揺之旋轉
　　如風謂一轉功徳與持誦一過等
印成十二部真文轉法輪稱佛所欣孰半字還孰滿字
即熏聞已即成聞隨風旋轉揚黄教(䝉古謂喇嘛為/黄教見必膜拜)度
世娑婆遍塞垠如此翻經誠甚易釋迦何用雪山勤
　　冐頓行
冐頓讀墨毒其義不可曉馬遷及班顔撰注徒紛擾内
扎薩克中一旗曰土黙特音近之今部落即古部落字
謬千里差毫釐年年供役來隨圍勤劬効力一月歸亦
居拜甡亦耕耦爾老爾老幼爾幼(叶/)平城之事夢亦無
安知漢劚城墻走
　　䝉古田(壬寅/)
䝉古昔種田撒種委之去謂曰靠天收秋成返刈穫(叶/)
其去非無因或獵或考牧(叶/)而今則不然均習耘耨務
課雨與量晴不殊三農慮然實廢牧獵斯亦忘其故青
海更甚兹飲酒安眠豫田獵牧俱懈窮番攘且懼(黑帳/房番)
(人本畏䝉古今青海䝉古耽樂圖安轉有被番人刼掠/之事而畏之經駐劄西寧大臣留保住奏聞因訓飭令)
(莫忘/舊俗)喀爾喀地冷無可事耕作牧獵尚所勤古風猶未
除新附者知耕(都爾伯特和碩特及土爾扈特皆厄魯/特習耕種因撥地氣較暖地居之俾事)
(耕/牧)地道不齊固却類内扎薩衣食漸富庶(叶/)版升圖安
居何異齊民趣隐思茍用彼豈彼先民素(䝉古語以氊/廬為格爾以)
(土瓦為拜甡板升葢拜甡之訛明時朶顔三衛即有此/語朶顔者諾音之訛向王會汾有版升宜加防範之奏)
(此相沿明季畏葸陋習不直一哂時即笑諭彼曰兹侍/從之扎拉豐阿即板升汝亦懼之乎因將原奏擲還且)
(明洪武初分封寧王鎮守三衛永樂靖難時尚藉其力/因割地以償前勞後世不能駕馭致導額森入邊遂有)
(土木之變我朝則中外一家所謂三衛之人皆勤耕力/作與編戸齊民無異是今之䝉古實非漢唐宋明所畏)
(者比然向之䝉古尚有隨征/伐之事兹翻恐不得其力耳)然而鮮横(去/聲)行得在失間
寓中外計胥厪逹者不言諭
　
　
　
　
　
欽定熱河志卷七十五
欽定四庫全書
欽定熱河志卷七十六
　藩衞二
　　藩衞以熱河諸部為尤近我
皇上歳舉秋田依
光咫尺乃者
特詔國史館㑹同理藩院採輯各䝉古王公部落事蹟
　　編列表傳追闡成勞俾垂簡冊矧兹熱河近部千
　　里同風謹稽原始列為表志云爾







　喀喇沁
　　喀喇沁在平泉州(即八/溝㕔)建昌縣(即塔子/溝㕔)境内明初
　　以元海烏梁海(舊作兀良/哈今改正)置外衞自全寧歴喜峯
　　近宣府曰朶顔衞地在大寧衞北永樂初以大寧
　　地賜三衞部長遂内徙此為朶顔衞所據後併於
　　察哈爾以地予其塔布囊是為喀喇沁我
　朝天聰二年塔布囊蘇布地偕色楞等舉部歸誠編
　　為左右翼二旗康熈四十四年又增設扎薩克一
　　旗凡三旗右翼旗在平泉州(即八/溝㕔)西北境東至土
　　黙特右翼及敖漢界西至熱河及圍場界南至平
　　泉州及左翼旗界北至翁牛特右翼界增設之扎
　　薩克一旗即在右翼之中左翼旗在建昌縣(即塔/子溝)
　　南境東至錦州府邊門界西至平泉州界南至永
　　平府邊墻界北至右翼旗界其封爵則有多羅郡
　　王多羅貝勒鎮國公輔國公頭等塔布囊公品級
　　諸號
　　多羅郡王　崇徳元年始封蘇布地之子古魯思
　　竒布為貝子賜號多羅杜稜世襲掌右翼扎薩克
　　事順治七年晉封為多羅貝勒康熈七年晉封其
　　子班逹爾沙為多羅郡王
　　多羅貝勒　順治五年始封色楞為鎮國公世襲
　　掌左翼扎薩克事康熈五十五年晉封其孫善穆
　　巴喇什為固山貝子雍正九年晉封善穆巴喇什
　　之子僧衮扎布為多羅貝勒
　　又乾隆七年僧衮扎布之子扎拉豐阿封為輔國
　　公二十年晉封郡王以罪削爵二十四年復封固
　　山貝子四十四年晉封貝勒
　　鎮國公　乾隆七年封僧衮扎布之子呼圖靈阿
　　為固山貝子十四年降鎮國公四十四年呼圖靈
　　阿之子濟克濟逹扎布襲鎮國公
　　又乾隆八年封右翼旗之敏珠爾拉布坦為輔國
　　公二十四年晉封固山貝子二十五年敏珠爾拉
　　布坦之子丹怎達爾扎降襲鎮國公
　　輔國公　雍正八年封右翼旗之羅布藏車布登
　　為輔國公雍正九年以扎薩克旗之頭等塔布囊
　　達穆巴陣亡追封輔國公世襲
　　扎薩克頭等塔布囊公品級　康熈四十四年以
　　格勒爾所部繁盛增至三十八佐領别置一旗封
　　為頭等塔布囊掌本旗扎薩克事五十九年格勒
　　爾所飬伊弟之子喀寧阿襲乾隆十九年賞給喀
　　寧阿之子齊齊克公品級
　　　按雍正十年别封喀喇沁旗屬額爾徳尼為輔
　　　國公後無襲附識於此
　翁牛特
　　翁牛特在赤峯縣(即烏蘭/哈逹㕔)境明初為烏梁海地後
　　自稱翁牛特我
　朝天聰七年其濟農索音偕貝勒東等舉部歸誠編
　　為左右翼二旗右翼旗東至敖漢及左翼旗界西
　　至圍場界南至喀喇沁右翼界北至左翼旗及克
　　什克騰界左翼旗東至阿祿科爾沁及奈曼界西
　　至右翼旗及克什克騰界南至敖漢界北至巴林
　　界其封爵則有多羅郡王多羅貝勒固山貝子鎮
　　國公諸號
　　多羅郡王　崇徳元年始封索音為多羅杜稜郡
　　王世襲掌右翼扎薩克事雍正五年索音之四世
　　孫倉津以罪削爵以其叔鄂齊爾襲(鄂齊爾於康/熈六十一年)
　　(封輔國公尋晉封固山貝子至是襲郡王其子羅/布藏於雍正五年襲爵為固山貝子十年晉封多)
　　(羅貝勒至十/一年襲郡王)
　　多羅貝勒　崇徳元年始封東為多羅逹爾罕岱
　　青貝子世襲掌左翼扎薩克事康熈元年晉封其
　　叟色為貝勒
　　固山貝子　雍正十一年封右翼旗之額爾徳尼
　　為固山貝子
　　鎮國公　國初有噶爾瑪率屬來歸且立軍功封
　　為鎮國公入右翼旗世襲
　土黙特
　　土黙特在朝陽縣(即三座/塔㕔)境明初以元後烏梁海
　　置外衞自義州歴廣寧至遼河曰泰寧衞即以其
　　部長掌衞事其地本在營州衞北永樂初徙衞於
　　内地此為泰寧衞所據嘉靖以後小王子之裔居
　　此者號曰土蠻是為土黙特我
　朝天聰三年台吉俄木布偕塔布囊善巴等舉部歸
　　誠後編為左右翼二旗右翼旗東至錦州府邊門
　　及左翼旗西至喀喇沁右翼旗界南至喀喇沁左
　　翼界北至敖漢及奈曼界左翼旗東至楊檉木牧
　　厰界西至右翼旗界南至義州邊門界北至喀爾
　　喀左翼界其封爵則有多羅貝勒固山貝子諸號
　　其喀爾喀多羅貝勒附焉
　　多羅貝勒　崇徳元年始封善巴為鎮國公賜號
　　多羅逹爾罕世襲掌左翼扎薩克事康熈元年晉
　　封其子卓里克圖為多羅貝勒
　　固山貝子　順治五年封古穆為鎮國公世襲掌
　　右翼扎薩克事康熈元年晉封為固山貝子
　　喀爾喀多羅貝勒　康熈四年有喀爾喀台吉巴
　　爾布氷圖因喀爾喀内亂率屬來歸附入土黙特
　　旗内封為多羅貝勒世襲
　敖漢
　　敖漢在建昌縣(即塔子/溝㕔)北境明代為喀爾喀所據
　　後分與其弟號曰敖漢素屬於察哈爾我
　朝天聰元年其貝勒塞臣卓里克圖舉部歸誠編為
　　一旗其地東至奈曼界西至喀喇沁右翼界南至
　　土黙特右翼界北至翁牛特左翼界其封爵則有
　　多羅郡王固山貝子輔國公諸號
　　多羅郡王　崇徳元年始封塞臣卓里克圖之子
　　班第為多羅郡王世襲掌本旗扎薩克事
　　又國初有索諾木杜稜因察哈爾之亂率屬來歸
　　且立軍功順治五年始封其子宻濟克為多羅郡
　　王世襲
　　固山貝子　雍正七年封固山額駙羅布藏為輔
　　國公十年以軍功晉封固山貝子乾隆八年晉封
　　多羅貝勒十八年羅布藏之子垂濟扎爾降襲貝
　　子
　　又乾隆二十四年封羅布藏什拉布為輔國公三
　　十七年晉鎮國公四十年晉封貝子
　　輔國公　乾隆十八年封桑濟扎爾為輔國公
　奈曼
　　奈曼在朝陽縣(即三座/塔㕔)北境明時為喀爾喀所據
　　後分與其弟號曰奈曼素屬於察哈爾我
　朝天聰元年其台吉衮楚克舉部歸誠編為一旗其
　　地東至喀爾喀左翼界西至敖漢界南至土黙特
　　界北至翁牛特界其封爵則有多羅郡王
　　多羅郡王　崇徳元年始封衮楚克為多羅達罕
　　郡王世襲掌本旗扎薩克事
　　　按康熈十四年别封奈曼旗屬烏魯木濟為固
　　　山貝子格勒爾為輔國公並於三十七年削爵
　　　無襲附識於此
　巴林
　　巴林在赤峯縣(即烏蘭/哈逹㕔)北境明初為烏梁海地後
　　為巴林部所據與喀爾喀為兄弟行素屬於察哈
　　爾我
　朝天聰二年其貝勒塞特里偕滿珠習禮舉部歸誠
　　編為左右翼二旗其地東至阿祿科爾沁界西至
　　克什克騰界北至烏朱穆秦界南至翁牛特界其
　　封爵則有多羅郡王固山貝子輔國公諸號
　　多羅郡王　順治五年始封塞特里之子塞布騰
　　為輔國公七年以額駙晉封多羅郡王世襲雍正
　　元年其四世孫里木布以罪削爵八年以里木布
　　之叔輔國公桑里逹襲封郡王乾隆十九年桑里
　　逹之子林沁
　恩加親王品級二十一年林沁之子巴圖仍襲郡王
　　固山貝子　順治五年始封滿珠習里為固山貝
　　子世襲
　　又封塞稜為固山貝子年代無考並世襲
　　輔國公　乾隆八年封林沁為輔國公後晉郡王
　　(見前郡/王條下)二十一年林沁之子徳勒克襲輔國公
　喀爾喀左翼
　　喀爾喀左翼在朝陽縣(即三座/塔㕔)東北境明時為喀
　　爾喀貝勒古木布伊勒登所居素屬西北扎薩克
　　圖汗我
　朝康熈三年舉部歸誠編為一旗稱喀爾喀左翼其
　　地東至科爾沁界西至奈曼界南至土黙特界北
　　至扎魯特界其封爵則有多羅貝勒
　　多羅貝勒　康熈三年始封古木布伊勒登為多
　　羅貝勒世襲
　
　
　
　
　
　
　
　
　
　
　
　
　
　
　
欽定熱河志卷七十六
　欽定四庫全書
　欽定熱河志卷七十七
　　寺廟一
　　　寺廟之在
　　山莊内者靈山寳地
　聖蹟留貽如永佑寺所以推
恩薦福水月菴諸寺廟所以垂示勝因也其在
　　　山莊外者覲揚
祖烈輪奐如新諸藩䖍搆精廬延洪錫羨則溥仁溥善之
　　　建自康熈癸巳始我
　皇上繼
武延祺武成再告絶徼歸誠則有普寧安逺諸刹之建而
　　　普陀宗乘尤為莊嚴鉅麗當秋獮
　　駐蹕諸部臚歡瞻禮咸仰
　光華乃者班禪額爾德尼来
　覲祝
釐特建須彌福夀之廟琳宫屹峙勝㮣益増洵乎㑹八
　　部龍天而讚誦遍百神河嶽以皈依矣至於叢祠
　　名刹祀典猶存碑篆未冺其在承德府境内者如
　　前燕之龍翔寺北魏之堯祠白鹿山祠遼之卧佛
　　金之三學元之鎮國林泉諸寺稽之史册足資攷
　　證者今並載於篇志寺廟第十三
欽定四庫全書
欽定熱河志卷七十七
　寺廟一
　　永佑寺
　　水月菴

　　永佑寺　在山莊内萬樹園乾隆十六年建南嚮
　　聯額皆
御書門外樹坊三中曰仁夀世界曰慈悲法門東曰法
　　瞻龍象曰錫振雷音西曰優曇耀采曰簷蔔霏香
　　門三楹額曰永佑寺入門前殿五楹供彌陀佛額
　　曰住世慈緣聯曰得現一切色身善應常修智方
　　便成就甚深慧力普明獨證法圓通丹墀刻碑二
　　㳟鐫
御製碑文左一通前清文後蒙古文右一通前漢文後
　　西畨文後為寳輪殿五楹供三世佛八大菩薩額
　　曰法雲真際聯曰松磴雲開宛呈真實相蓮池月
　　朗長印妙明心配殿東曰妙覺西曰慧昭又後殿
　　五楹供無量夀佛額曰身心平等配殿東曰普惠
　　西曰廣仁其東為能仁殿額曰無畏清涼聯曰凡
　　有為中皆幻相到無心處是真禪後殿之北㧞地
　　窣天為舍利㙮額曰妙蓮湧座八方各有聯南曰
　　　佛幢結鬘安禪竟僧帽披雲禮梵初東南曰觚稜
　　　日上槃承露鈴鐸風迴座散花東曰屹峙錘峯標
　　　窣堵分流濡水指神州東北曰浮圖彩煥神明舍
　　　塞苑祥開納鉢天北曰户外七星羅玉宇園中萬
　　　樹拱珠標西北曰積雪全消横逺嶺浮雲淨卷俯
　　　髙樓西曰夕靄明邉雁臺出晨霞起處鷲峯来西
　　　南曰挂簷新月㕘三㸃射角明河映九層㙮凢九
　　　層層各有額曰初禪精進曰二諦超宗曰三乘臻
　　　上曰四花寳積曰五智㑹因曰六通普證曰七果
　　　圓成曰八部䕶持曰九天香界第一層東北壁㳟
　　　刻
　御製詩㙮後豐碑屹立靣南鐫
　御製永佑寺舍利㙮記靣北鐫
　御製避暑山莊百韻詩并序靣㙮殿三楹聯曰軒庭懸
　　　舜日岩壑蔚龍光上有樓正中恭奉
聖祖仁皇帝御容
　上毎至山莊必先詣展拜乾隆二十七年秋八月二十
　　　三日恭遇
世宗憲皇帝諱辰
　上思慕齋居情殷懓愾爰奉
御容於樓之東楹至日
　躬親瞻仰用申依戀樓西偏精藍三楹為寫心精舍額
　　　曰日就月將聯曰今昔感頻増綣兹風露寸分隂
　　　並惜寄彼縹緗為恭謁
神御時臨憇之所寺基在甫田叢樾之東左傍
　　宮牆後環列水樂成閣峙其東北春好軒敞其東南
　　　松牖雲扄花香鳥語誠龍象之福徵也
　御製文
　　　永佑寺碑文(辛未/)
　昔如来以法王御世宏濟人天徧現十方虛空不住顧
　其安立道場必在靈山寳地鷲峯鹿苑精舍莊嚴盖聖
　蹟所留尤福佑之所聚矣我
皇祖聖祖仁皇帝以無量夀佛示現轉輪聖王福慧威神
　超軼無上
省方覽勝乃睠熱河建山莊為清暑地因岩壑自然之勢
　示茆茨不翦之規
養性怡神從容綜理而風雷之所鼓動雨露之所涵濡神
　化周通不疾而速猶佛之林間燕坐灑落安禪而説法
　則聲震大千度生則施洽羣有也予小子蚤年隨侍仰
　見我
皇祖清晏娱遊無逸乃逸對時育物天地同流至於今彈
　指三十餘年秋獮之餘時復税駕於此松雲如舊榱桷
　翹瞻感
陟降之在庭思報
恩而薦福遂即山内萬樹園之地創立精藍爰名永佑固
　　不特鐘魚梵唄足令三十六景借證聲聞我
皇祖聖日所照千秋萬歳後子孫臣庶無不永如在之思
　是即釋迦之耆闍崛山金剛法座天龍擁䕶相好依然
　而朕之繩
武寧
親祝
釐養
志者於是乎託庶其無沗
前志云爾
　　　永佑寺舍利㙮記(甲申/)
　自辛未奉
慈輦南巡於夫招提蘭若轉輪祝
釐無不䖍奉
金根隨喜檀界乃識所謂金陵之報恩武林之六和歸而
　欲肖之以延
鴻筭無何而一不戒於火其一將成而圮龜玉毁於櫝有
　司者不能辭其責也雖然予豈肯以工作㣲過而責人
　於是一無所問且或者如形家之言北方其誠不可如
　南方之為㙮乎則有誌過之作永罷㙮而弗為然同時
　之建於熱河之永佑寺者不可中止恐其蹈轍乃命拆
　其弗堅及築不如式者而概易之石越十歳甲申窣堵
　乃成巋然峙於避暑山莊較京師為尤北則堪輿風水
　之論固不足憑此亦黙有以啟予之心不必信八㑹地
　節之濫陳禍福以聳聴乎若夫工匠於未經試繩墨者
　棘手瞠目亦人情之常不必畏難塗廢而棄前功於無
　用也然是㙮經營之初實為四衛拉特来歸西師籌畫
　之始至自今大功告成伊犁耕牧日以開闢而堵坡法
　輪舍利迴煥所謂有志者事必成儒釋雖殊途其理則
　一也兹故詳誌其事而於刹工僧祗化城福田之説則
　略之抑以金剛六如雖調御相好有所弗屑何有於㙮
　也㙮隂勒避暑山莊百韻詩敬闡
皇祖巡狩之義欲以垂範永世乃予本意後人讀是碑者
　當以繼
武詰戎為兢兢正不必以闡象教期利益為亟亟則思過
　半矣
　御製詩
　　　永佑寺瞻禮
皇祖神御感成長句(己卯/)
　靈臺經始庶民攻逐處
奎章仰
聖蹤
神御肇禋思
所喜
祖恩如昨報何從恬文嬉武戒常凛揚
烈覲光志益恭三十七年舂鼓夢凉風白日感重重
　　　永佑寺瞻拜
神御作(癸未/)
　永佑義從恩佑建
考容敬奉
祖容旁(山莊以神御皇祖素喜遊憇之地於甲戌年即恭/奉        毎来必展拜去歲始敬擬並奉)
　(皇考御容兹至/山莊祇謁行禮)維欽
雲日心無斁益勵繼繩志不遑樂利男耕將女織
昭囘水態與山光年年萬樹宴新附敢曰能承少謝蘉
　　　永佑寺瞻拜
神御作(甲申/)
　下馬先瞻
神御宮覲揚惟切一心中砌蟲仍是向来韻庭樹又披今
　度風穹㙮傑碑落巍煥(是年舍利㙮初/落成碑以誌事)
祖功
宗德並髙崇幸逢秋穡將登稔待歳殷懷
昔日同(千畆山田待歳豐也/  皇祖御製詩句)
　　　永佑寺瞻拜
神御作(乙酉/)
　上塞如中禁奉尊
神御同䖍瞻又隔歳翹想切㣲衷砌浥秋花露簾掀古樹
　風
勲華垂萬禩佑唘賴無窮
　　　永佑寺瞻禮
神御紀事(丙戌/)
祖功
宗德萬年垂毎至欽瞻有所思問已庶幾未隕越勤民詎
　曰致雍熈於今率土猶懷
惠自昔為君重繼
貽堂額紀
恩御園創合將事例述於斯(康熈壬寅春明園皇考奉臺/  皇祖於圓    之牡丹)
　(觀花侍宴以予名奏聞遂蒙壑松眷顧育之宫中其年/即扈侍山莊    賜居於萬    風日承    提命歴)
　(夏閲秋為時最久今歳於御園顔堂曰紀重而恩并為/記以述承    恩所自始    付託所洊    誌予兢)
　(業勉副之意兹拜瞻御園神御迴溯昔蹤/將於舊所居室亦仿    題額用申感慕)
　　　永佑寺瞻禮
神御有述(丁亥/)
羮牆猶想像
雲日近昭臨毎至先瞻謁無遑善繼心秋風今古颯庭樹
　歳年侵䝉
業安惟永持盈敬益深
　　　詣永佑寺瞻禮
神御(戊子/)
神御欽如在山莊况
所欣萬年
家法示永衣(去/聲)
德言聞過雨山容淨拂風花氣芬樓前呈色相依舊似歌
　薰
　　　永佑寺瞻禮(庚寅/)
神御崇居雲日懸到来謁必致誠䖍萬方樂利恒貽後百
　世繼繩可忘
前遊豫倍思稚齡日春秋閲忽六旬年明朝更值重讀
詔(毎逢詔三皇考忌辰必敬讀也/  遺    十五年恒如一日)撫己追懷倍黯然
　　　永佑寺瞻禮(辛卯/)
　一年一度仰
如雲是日秋風豁霽氛綠水青山恒悦
聖繩
前啓後示為君幼齡
恩育那能忘望歳䖍求祗益勤將撫新来行慶賞庶幾
昭鑒有餘欣
　　　永佑寺瞻禮作(壬辰/)
　層樓
神御仰
雲天午日當庭㙮影懸
祖徳
宗功誠浩浩肯堂矧構益乾乾壁題幸有柔遐句(去歳瞻/禮有將)
　(撫新来行慶賞庶幾未来昭鑒有餘欣之句謂土/爾扈特歸順也去歳    者將以今秋宴賞之)途况
　欣成穫麥篇新附更畨逮朝覲優恩三接例依前
　　　永佑寺瞻禮
神御敬成長句(癸巳/)
　大田膏雨喜優霑至止山莊景倍添永佑拜㕘攄悃愫
　重樓傑峙聳清嚴承
先示後惟存敬保泰持盈在守謙黙祝
慈寜
錫康健年年欣慶奉
来瞻
　　　永佑寺瞻禮(甲午/)
　禮固從来由義行到斯瞻仰敬攄誠僾然見矣欽
神御久以化之慙
顧成水鏡雲紳昔
聖蹟田耕井鑿此民情承庥蒙業惟勤亹遑敢云云望郅
　平
　　漢史顧成之名師古已斥服䖍之非即應劭所云制
　　度卑狹若顧望而成於義亦無所取卑宫室則可卑
　　宗廟則不可也獨如淳謂若尚書之顧命為近之盖
　　顧命者顧子孫而命之顧成者顧子孫之守成耳然
　　身存而為廟漢諸帝遂以為家法斯實不經因用此
　　字並申其説如右
　　　永佑寺瞻禮(乙未/)
　繼繩何處不欽思
知遇偏深此地悲四十年哉(以即位/言之)有成愧六旬歳矣故
　吾嗤雖云旰食還宵衣(去/聲)未致民安與物熈永佑即今
　祈
佑者軍營早晚逓紅旗
　　　永佑寺瞻禮(丙申/)
　下馬先攄瞻禮誠
層樓神御曉曦晶屢申此日養
親志敬法
當年避暑情夕惕朝乾敢或懈勑幾律已戒其盈紅旗三
　捷歌耆定祈
佑叨
恩幸武成(昨歳瞻禮句云永佑即今祈三㨗佑者軍營早/晩逓紅旗自去秋及春紅旗    逆黨全俘武)
　(成耆定兹展謁之下彌感貺於神御垂庥/惟益凛持盈敬承    嘉    無斁耳)
　　　永佑寺瞻禮(己亥/)
　至止先兹瞻禮䖍
祖功
宗德日中天惟欽
巍蕩垂萬世不覺光隂閲兩年頗幸雨暘以時若正愁隄
　堰未工堅(自去歳七月河決儀封之十六堡屢/築屢衝至今尚未合龍深以為慮)今朝肅
　􁅛申誠處為憶前畨益淚漣
　　　永佑寺瞻禮(庚子/)
功祖
德宗垂萬􁨡年年謁必於初来以云無沗惟欽爾設曰有
　恢實愧哉此際拜茵多感慨前巡掖
輦異追陪敢増
神御蹈豐昵松鶴(齋名時所聖/母昔    御)惟應一寫哀
　　　永佑寺瞻禮(辛丑/)
皇祖當年喜此居自應
神御奉如初禮因義起言思彼
仁以
憲章事剏予至必先瞻欽繼述念惟切已敢舒徐不期梗
　化囘猖亂復此有征盼捷書(撒拉爾畨囘肆逆一案已/屢有詩紀事昨阿桂奏川)
　(省屯練土兵等到齊欲令預悉華林山勢及進兵路徑/先於閏五月初三日派海蘭察明亮等帶領阿拉山馬)
　(兵及屯練兵由龍尾山繞至華林山西南斜撲賊卡又/派舒亮等帶滿漢奮勇兵過溝由山南直壓賊卡額森)
　(特及伍彌泰等在山坡山梁分路䇿應除鎗砲殲賊不/計數外三次攪戰約殺賊六七十名現擬於初九初十)
　(雨日尅期大舉四路攻圍以期一/舉殄滅晝夜惟望㨗音速至耳)
　　　永佑寺瞻禮(壬寅/)
　山莊
皇祖創垂崇到必䖍瞻申緬衷詎祗
几筵欽舊蹟益思宵旰朂㣲躬渴懐傅説霖為雨漫擬重
　華薰鼓風塞外行宫奉
神御皇清威德古誰同
　　　登永佑寺舍利㙮作歌(甲申/)
　玲瓏九層㙮江南則夥江北無我因南巡忽欲肖傑搆
　曾倣六和報恩之㙮於京都一圮一燬終弗蕆厥事亦
　吟誌過之作語出於衷實非誣同時建於此者乃無恙
　鑒前轍命改築為以徐閲十年斯巍然成窣堵秋巡拾
　級乃得暢意觀宏模八窓洞達琉璃道曽非枝撐蔽虧
　之處尋幽途上造天門通顥氣其下惟有青雲扶列水
　咫尺細似帶塞山遥拱圍如郛䜿窮萬古横遍十方界
　到此一彈指頃皆空諸何况形家之言本誕幻區分南
　北為拘墟(是㙮與京師所建同時經始或因二㙮適然/中輟惑於形家南北異宜之説不知山莊更)
　(在京師之北又何以/稱記中已詳及之)試看舍利光煥永佑矗林閭因之
　詰戎馭遠懐久圖
　　　登舍利㙮(乙酉/)
　千仭俯瑶林九層聳玉臺金輪昨初就石闕此重(去/聲)開
　八忩朗洞達萬級拾崔嵬西户齊山縈東欄馮水迴栱
　積出雲霞鈴響驚風雷雨足忘㣲勞一心無㸃埃於以
　冺色相乃復愛徘徊欲待夜深時應有神燈来
聖母登舍利㙮恭紀(壬辰/)
　永佑寺中舍利㙮
聖慈毎到必斯登
八旬有一如常健
億萬斯年信可徵
天與夀因
德與夀歡無勝更望無勝九層窣堵夫何幸
視履恒瞻
福履増
　　　六月朔日紀事(甲午/)
　昨晩霖霑曉霽兮爽風落宇曙光䨑良時敬以掖
慈輦朔旦因之
禮拓提(即招提也/見増輝記)
大德躬應五福備
髙年㙮復九層躋(永佑寺内舍利㙮髙九層八旬皇太后/毎至必登其巔    聖夀    有三躋)
　(陟如常實萬年額慶/福夀之徵益深)一層祇祝増十歳
聖夀當同窣堵齊
　　　恭侍
聖母登舍利塔喜而成什(丙申/)
　山莊朝爽了無炎
慈輦梵宫奉
拜瞻
曼夀已登八十五堵波猶陟九層尖似兹
健步佛仙佑益切衷心愛慶兼
大德自應具四得千秋彤史孰曾覘
　　　寫心精舍作(癸酉/)
　樷樾建蕭寺(甫田樷樾三十六景之一地既平敞爰建/精藍名曰永佑以誌    皇祖之恩於無)
　(窮/)精舍構其側名寺曰永佑寫心舍之額一時此徘徊
　千秋誌
恩澤流水與行雲夫何有無迹
　　　寫心精舍(乙亥/)
　欲因山水覔知音精舍居然向碧林大塊何曾鎮韜藴
　髙秋常自効深沉翠烟低處巖鳴鹿白浪衝開渚下禽
　觸緒由来成靜觀(去/聲)不知寫者更何心
　　　寫心精舍(丁丑/)
　精舍傍花宫面勢向平楚構室就喬柯結宇依淨土不
　聞清梵音雅愛幽禽語閒者有餘樂予惟無逸所宵旰
　念民瘼拮据繩
祖武偶藉詠卷阿寫心良可覩
　　　寫心精舍(戊寅/)
　層樓奉
神御精舍構其右寫心則不無繼
武誠奚有言念甫齠齡何以䝉
恩厚
聖顧直注今敢不朂授受勤政勵渺躬籌治惠黔首安内
　逮厥外慎始要以久惟是
羮牆瞻瞠乎益覺後
　　　寫心精舍(庚辰/)
　毎到瞻
神御因教憩寫心􁃩年忽成古
一念注於今敢不益黽勉安能忘敬欽怡情曰山水末矣
　詎知音
　　　寫心精舍(辛巳/)
　毎至思
皇祖今朝
皇考思益深悲
序繼實恐負
謀貽武幸臻耆定豐惟祈屢綏向誰寫心是無我息肩
　時
　　　八月廿三日
皇考忌辰題寫心精舍(壬午/)
　去歳圍前駐(去歳此日亦/駐此曽有詩)今年圍後来永思歎時迅迴
　憶輙神摧
祖德貽遊豫
宗功仰擴恢並當奉
神御恒此寫心哀
　　　寫心精舍(癸未/)
　精舍永佑旁向曽名寫心問心於何寫繼述予日欽
勤民視如傷畏
天凛難諶崇文慮文恬詰武戒武淫
祖功與
宗德如日月照臨遊巡貴有事寧在盤山林
　　　寫心精舍得句(癸巳/)
　永佑寺中此精舍瞻拜禮畢恒憇臨愾如聞悲僾如見
顯以昔愧承以今空空色祗山月照謖謖庭逓松風吟把
　筆不知何所道付之風月寫予心
　　　寫心精舍(甲午/)
　此而懐
昔此居今心寫那更(平/聲)曰寫心逝水光隂無喻速
如天承顯祇生欽庭曦仍是
恩暉照林籟寧非
解愠音少小惟知侍
色笑何期鬢髪亦霜侵
　　　寫心精舍(乙未/)
　精舍永佑寺之傍寺之為言義可詳詎止祗圍修象教
　試看大理與太常古人定名原有以乆假不歸屬緇黄
　祈佑在此豈在彼紹庭陟降思時蘉我欲寫心弗忍寫
　中心藏之何日忘
　　　寫心精舍(丙申/)
　萬事及萬物無不由心者心為一切本則皆心寫也而
　此曰寫心殊覺風牛馬然亦有可説義或出般若色空
　即空色寫心仍心寫過者是去年来者為今夏而皆不
　可得孰真復孰假
　　　寫心精舍作(己亥/)
神御樓之側精舍幽而雅毎因成小憩近率逢仲夏(叶/)山
　靜日方長景合子西也槐隂及松籟别我兩年者胡為
　如是乎撫心不能寫
　　　寫心精舍作(辛丑/)
神御樓側置精舍我向題額名寫心瞻拜之餘此小憇憇
　思紬繹昔至今曰悲曰慕曰繩繼恐致隕越臨難諶適
　百里半九十里慎終如始惕益深寸田尺宅萬幾藴
家法一字無逾欽
　　　寫心精舍(壬寅/)
　書屋曰寫心問心如何寫繩繼固瞠乎安阜縂茫也即
　如河之决瓠子歌愁惹屢望屢僨事絶望益沒把(豫省/堵築)
　(青龍岡漫口屢敗於垂成因命于上游南岸履看地勢/為改絃更張之計嗣據阿桂奏請于蘭陽三堡至商邱)
　(添築南隄一道開挑引河𨗳水下注商邱歸/入正河大溜勢必全掣約於秋冬間竣事)改絃别成
　河成在秋冬者此際豈真恝我豈民誠捨

　　水月菴　在山莊内西北隅東嚮門外石坊一
御書額曰光涵上下聯曰印不即離間是相非相悟最
　　澄明處内空外空後額曰圓徹中邉聯曰山靜塵
　　清水恭如是觀天髙雲淨月喻本来心門額石為
　　水月菴内殿三楹供水月大士相額曰普陀善現
　　聯曰雲岫無心㕘自在石泉不垢見真如菴當西
　　嶺深處山之半曰山心精舍由精舍後達西嶺山
　　巔一笠登陟愈髙為放鶴亭云
御製詩
　　水月庵(壬午/)
一嶺迥隔西東竺庵石徑曲通如是花宫林下何殊寳
月水中真機不藉僧梵清華亦有松風空翠庭隂忽落
問誰習寂義公
　　水月庵
水月竺庵如是住山心精舍適於旁欲因動靜標仁智
不向異同論幻常
　　水月庵(癸未/)
一區竺宇萬山中無路其間有路通是水何妨皆是月
如如大士坐觀空
　　過嶺遂至水月庵(甲申/)
一障隔東西陟髙易降低因乘功倍局遂步熟由蹊石
棧曽非遠竺廣宛若徯夕陽别嶺上滿谷晩凉凄
　　水月菴(乙酉/)
飛来懸宇駐㟹嶆大似廣寒霄漢髙試看崖枝將磵葉
也如碧海舞波濤
　　水月菴(丙戌/)
梵區本在萬山中達觀(去/聲)原如水月同下界毎因翹絶
頂廣寒何異麗虛空不生波處心恒定大寂光天相(去/聲)
總融未可於斯便止步栴檀林有路還通
　　下東嶺遂至水月菴(丁亥/)
自西降東謂之下自東升西謂之上東西升降本何常
由人謂之遂成象日之夕矣降東宜步步隂鋪就涼爽
竺菴水月碧山凹恰似氷輪呈漭沆適纔較量胥戯談
大士如如不動想
　　水月菴(戊子/)
樹色千峯翠浪流花宫懸是廣寒秋於中大士如如坐
問爾起心分别不
　　水月菴(己丑/)
逕似虹橋有路登月天天水暎空澄来瞻恰值中元節
燃百千燈祗一燈
　　過東嶺遂至水月菴(辛卯/)
自東而升嶺謂西自西而升嶺謂東崇岡横拖豈有改
以人分别致不同適坐夕佳(樓/名)攬山氣爓爓葉影翻丹
翠秋暄未免意向凉圖就峯隂皜曦避巖樓已自髙近
天畧陟數武嶺造巔由斯就下乃甚易峯隂步步隨人
遷熱則喜凉寒喜暖誰恒其情誰知滿水月菴中大士
云如来轉物物物轉
　　水月菴(壬辰/)
波翻萬樹碧瀛同如是中間梵宇通水月漫言虛想像
琉璃界本廣寒宫
　　水月菴(癸巳/)
憇息既已久陟降亦言歸山棧下盤旋林光鎖翠㣲竹
庵當路中依岩闢禪扉屏營禮大士水月相(去/聲)依稀是
室豈維摩不希花雨飛
　　水月菴(甲午/)
盤磴下崇椒岞崿更幾曲就平得小菴弗莊嚴尚樸白
衣坐大士如月水中浴言一猶不可何况以二目解者
曰千江真成狗尾續
　　過東嶺至水月菴(乙未/)
自西而東謂之東自東而西謂之西彼嶺何曽有分别
人自東西强謂之所以蒙莊真達者著論欲使物物齊
今朝適從剏得陟背夕陽指錘峯錘卓立當水月菴户
如如大士蓮座徯我来屏息一瞻禮向所謂者擬啓咨
是第一諦抑二諦無言之示含天倪
　　水月菴(丙申/)
盤旋仄棧落斜深路便歸途竺宇尋大士蓮花鬚上坐
如如常聽海潮音
　　山心精舍(辛巳/)
山心有招提恰似水中月大士坐如如清淨衆香馞返
聞得真寂孰髓孰為骨蔚翠自有常受虛總無竭適從
西嶺下聊就北齋歇即目與題名匪云學禪悅
　　山心精舍(壬午/)
信步入山深窈窕延幽賞攅簇羅諸峯變幻含萬象風
吹林葉多秋肅鹿聲響白泉細愈颯丹楓踈益朗精舍
竺菴旁計地纔盈丈披忩數衆竒歴若指諸掌
　　山心精舍
洒然精舍築山陲小憇雲忩攬衆竒雙嶺迴環作閽闥
一峯孤柱是鑪錘化工真閲煙霞表道筦非從色相窺
不約而来朅爾去普門水月證無為
　　山心精舍(癸未/)
舍搆半山腰如月水中養暑熱不屢登為在雲間仰今
朝隂而風巖扉覺颯爽因之命筍輿數(入/聲)息夤緣上歴
險欣得夷入狹攬益廣種松纔拱把期以凌霄長
　　山心精舍(甲申/)
四鄰青障護一逕白雲穿精舍花宫側虚忩月宇懸種
松期合抱放鶴任昂肩憇坐觀元化錘峯正靣前
　　山心精舍(乙酉/)
精舍普門傍趣佳委宛藏鹿聲隔林聴鶴羽向峯翔東
澗落漲水西巖隱夕陽攀躋原覺熱憇坐頓生凉
　　山心精舍(丙戌/)
水月菴邉搆精舍秋山四靣此為心向東一綫開虗白
正映錘峯返照臨
　　山心精舍(丁亥/)
菴傍精舍衆山心翠展屏風具四臨觸目何曾勞應接
興懐惟是契深沉收雲萬樹生新色過雨千谿吐細音
著句便成成便去所欣芥□了無侵
　　山心精舍(戊子/)
林嵐窅暎處精舍搆其間到此意為寂偶然幾值閒空
青淨秋氣潑黛沐峯鬟安得長居是佺喬與往還
　　山心精舍(辛卯/)
菴旁精舍號山心繚曲因之復窈深庭有香泥鹿留跡
樹多嘉䕃鳥耽吟一忩風月偶来往四壁詩書自古今
瞥眼不知幾閲歳種松枝榦已森森
　　山心精舍(壬辰/)
菴旁精舍在久矣號山心地靜宜成憇徑通不藉尋峯
猶落伽境樹是海潮音願力知無分隨緣且獨吟
　　山心精舍(癸巳/)
子輿氏有言心之官則思是舍山之心其思當属誰忩
色納山光新題鄰舊詞是即其思否精舍曰不知
　　山心精舍(甲午/)
水月菴傍精舍山心自我名之彼水固為假彼斯山豈
是真斯昨去今来偶爾花香鳥語不移足識安心竟矣
㑹麽慧可大師
　　山心精舍(乙未/)
陟降就畆平精舍仍山心菁蔥雖四圍隙處具俯臨假
借以為名其義原可尋取象艮為山其德止則諶在止
於至善正心聖經箴豈徒緣賞佳吾將勉自今
　　山心精舍(丙申/)
竺宇邉傍精舍搆坐欣九夏似深秋不因儒墨尋陳迹
已忘(去/聲)筌蹄此偶遊忽遇来親林下鹿可呼相狎海中
鷗山門正與東峯對(謂錘/峯)鑪錘(去/聲)之間看舉頭
　　山心精舍(庚子/)
精舍搆山心悠然靜且深以遥不常到偶暇一相尋忩
納縈青態庭饒空翠隂鹿聲聞弗見叠樹鎖林岑
　　山心精舍(壬寅/)
仄逕盤迴下輿人亦已勞憇言有精舍遊目值秋髙閟
始豁隨現放彌卷宻韜山心我心得無物此中撓
　　放鶴亭(壬午/)
或有貢鶴者綵籠巧莊校曳尾塗中龜笥藏非本好艱
飛羽已翦仰食喉空呌憐其類乘軒榮不存所樂(叶/)深
山叢樾間放去任騰掉一歳養翼成二歳和子效原在
山莊中施亦有佳報林家明聖致張氏雲龍調於我何
有焉我意其明告既以遂煙霞亦以省粱稻(叶/)貴適生
物性非學幽人操
　　放鶴亭對鶴作歌(癸未/)
去年放鶴因名亭今年鶴在如有情棲松友鹿頗適性
餐風飲露已養翎四柱何曽與為檻鶴自不去生吾感
豈伊猶憶稻粱恩此而放之翻覺慊嗟哉物𩔖有若斯
掉頭去者誠何為
　　放鶴亭放歌
山心已陟半山髙案衍西嶺實不遥過嶺即可造創得
事半功倍難辭勞適百里者半九十自畫未可中路抛
因之賈勇復前進或輿或步為清遨小亭又在嶺之半
去年放鶴因名標鶴去不知向何處中鋗拍手徒呼招
爾又非張氏之僮林氏僕翩然羽客豈能俛首逐逐隨
爾曹
　　戲題放鶴亭用今春雲龍山放鶴亭韻(乙酉/)
相如一笠搆山巔放鶴亭兹第四傳(前詩雲龍瀛􁎶虎/邱巔都有亭因放)
(鶴傳盖彼三/處皆有之)笑我題詩亦已屢幾曽髙致似坡仙
　
　
　
　
　
　
　
　
　
　
欽定熱河志卷七十七
欽定四庫全書
欽定熱河志卷七十八
　寺廟二
　　碧峯寺
　　栴檀林
　　彚萬縂春廟
　　鷲雲寺
　　珠源寺
　　斗姥閣
　　靈澤龍王廟

　　碧峯寺　在山荘内碧峯門之左東嚮
御書額曰碧峯寺前為天王殿内為正殿前楹額曰法
　　華寶殿殿中牓曰雲鷲香䑓聫曰紺宇初開現四
　　禪天寶花積碧峯常静証三摩地吉雲扶配殿左
　　曰松風右曰水月更内為經樓額曰宗乗閣閣下
　　聫曰山色不遮螺湧出佛光無量鷲飛来閣上額
　　曰法輪最上聫曰檀身隨現清涼窟雲岫宜尋歡
　　喜園寺後有書屋南嚮疏泉引流候火試沸瀹茗
　　為宜顔曰味甘其右偏為叢碧樓飛檐層檻上出
　　木末前為池作亭臨之曰迴溪亭
御製詩
　　碧峯寺(甲申/)
碧峯門裏碧峯寺法界慈雲此日開殿倚喬松如古刹
階圍流水作香臺佛無色相何需爾山有清真亦幻哉
為(去/聲)是徑尋西峪路不妨過往輙留陪
　　碧峰寺(乙酉/)
招提門對碧崚増峪路從茲步步登上界本来清浄界
一燈燃得百千燈並無暮鼓常逰鹿雖有雲房不着僧
好景奚妨逐時異隨緣摘句我猶能
　　碧峯寺(丙戌/)
寺門常對碧峯開鎮日無僧有鹿来借問為同抑為異
果然彌勒笑咍咍
　　碧峯寺(丁亥/)
山寺猶然對碧峯曽無白足寺前逢箇中那是全提句
相照光光證月容
　　碧峯寺(戊子/)
山寺寥寥不着僧青松蒼鹿自相應何須更藉金繩度
已是諸天㝡上層
　　碧峯寺(己丑/)
門對碧峯開籠隂松與槐真堪稱鹿苑遂以禮蜂臺至
此誰為此如来無去来一聲清磬響遮莫不言該
　　碧峯寺(庚寅/)
梵宇招提對碧峯六時常寂寺樓鐘不安僧侣談宗教
祇許空巖䕶象龍
　　碧峯寺(辛夘/)
調御中間坐丈夫飛来花雨着僧無門前正與碧峯對
試問於斯同也殊
　　碧峯寺(壬辰/)
山寺巍然向碧峯龍鱗作是種成松何妨鹿有千羣迓
却喜僧無一個逢
　　碧峯寺(癸巳/)
梵宇門常對碧峯堂堂蓮座現金容焚修不藉僧雛濫
苑戸六時自撞鐘
　　碧峯寺(甲午/)
翠滴嶤峯螺黛紋招提門對與平分無僧日日閒貝帙
祇有鐘聲報曉聞(寺不設僧惟園吏司/灑掃毎晨鳴鐘而已)
　　碧峯寺(乙未/)
碧峯實乃肖祗園㸃綴園姿畫意存亦弗着僧守門戸
常看有鹿到庭軒雲開色濯山容翠雨過聲添澗響湲
即色即聲誰所設不知何以悟三幡
　　碧峯寺(丙申/)
門對碧峯因額寺寺而曽弗著僧徒禪枝忍草自佛法
鶴下鹿逰任物娱偶到不知今與昔忘言那論有和無
道塲亦自松引路何至誇多曰萬株(黄梅道場有引路/松萬株見圖經夫)
(萬株列路其長應數十里語渉誇誕/是寺路傍亦種松不過數百株耳)
　　碧峯寺(辛丑/)
石徑兩傍松山門對碧峯漫云屈玉食便以禮金容祗
樹動風静禪花過雨濃不教白足守南北那尋宗
　　碧峯寺(壬寅/)
門對碧峯寺以名有松蒼翠有泉清不教僧往汚浄域
儘許鹿来守化城到此即空還即色邇時宜雨亦宜晴
心閒那更禪心悟觸目消閒七字成
　　味甘書屋(甲申/)
書屋臨清泉可以安茶銚取用乃不竭奚慮缾罍誚泉
甘茶自甘那繋龍團貌展書待爾澆頗復從吾好是中
亦有甘誰能味其調
　　味甘書屋(乙酉/)
書屋秋風滿意涼筠鑪瓷椀趣偏長□茶斯可於言否
善□猶然憶趙良
　　味甘書屋(丙戍/)
寺後有書屋偶然題味甘山泉堪煮茗犀液正含嵐不
擬喫茶偈原非計椀貧小停旋命駕西峪待幽探
　　味甘書屋(丁亥/)
石髄巖邊潔且芳便教竹鼎試烹嘗苦言藥也甘言疾
我却因之緬趙良
　　味甘書屋(戊子/)
寺後有隙地可構房三間竹鑪置其中乃復學恵山石
泉甘且潔就近聊烹煎中人熟伺候到即呈茶盤我本
無閒人亦不容我閒
　　味甘書屋口號(己丑/)
山泉将謂瀹飛淙嘗是收来荷露缸伺候慣經聊聴爾
以言甘實此無雙
　　味甘書屋(庚寅/)
精藍之後搆書廬啜茗泉甘得味餘一晌南華悟口徹
緩烹細瀹兩成虚
　　味甘書屋(辛夘/)
寺後蕭然精舎宜浮香漉雪試聊為設如每事耽甘者
語有之乎亦可思
　　味甘書屋(壬辰/)
書屋清依古佛庵越甌吳鼎稱幽探今朝又異其中味
半是泉甘半雨甘
　　味甘書屋(癸巳/)
汲泉煮茗武夷尖口為(去/聲)生津心為恬却笑回甘蘇氏
帖還稱崖蜜十分甜
　　味甘書屋(甲午/)
向汲山泉飲而甘書屋味甘名以此竹鑪茗椀設妥帖
試而烹斯偶一耳偶一之故室三間露臺十家産愧矣
雖然乃更有進焉味甘敢忘味苦彼
　　味甘書屋(乙未/)
几浄甌香早瀹煎頓消諸慮祇如然譬人飲水知冷暖
甘否由来豈在泉
　　味甘書屋(丙申/)
書屋綴景為灑然蕭寺左隔嵗此初来有暇便小坐茗
甌及竹罏安設原貼妥石泉汲以烹略試文武火既非
竟陵癖更殊趙州果擎杯吟五字爽然有會我味泉或
偶宜味言殊未可
　　味甘書屋口號(辛丑/)
寺後三間精舎幽竹爐茗椀味相投東坡却道輸崕蜜
試問為同為異不
　　味甘書屋口號(壬寅/)
竹爐到處學江南書屋因之號味甘泉固尚甘茶尚苦
其間調劑義應探
　　叢碧樓(甲申/)
下臨無地上虚空拾級心将顥氣通若問寺樓絶勝處
徘徊祇在碧雲叢
　　叢碧樓(在碧/峯寺)
松梢遙見刹竿雙寺後書樓樸且龎行亦不辭延逺徑
坐惟喜近向陽窓葉疎林杪全呈嶺水退崕根祇剰矼
猶是昨来題句處碧雲倐為(去/聲)綘霞降
　　題叢碧樓(乙酉/)
書樓枕坦岡畫樹四鄰張本是愛叢碧何来綴㸃黄聴
惟增籟謖坐喜近曦光猶記前畨到開窓此納涼
　　叢碧樓
葉落歸根紫緑鋪叢間縱目那糢糊山樓有問如何答
碧意其中亦豈無
　　叢碧樓(丙戌/)
今嵗未登樓初登如昨秋四山碧雨洗一瞬景川流風
過涼猶嫩日臨隂尚稠年来頻有句歴厯閲從頭
　　叢碧樓(丁亥/)
寺後有書樓緑雲樓上頭覆隂猶宻葉作籟恰新秋今
嵗仍初到輕涼合少留小哉彼王粲咄咄祇言愁
　　叢碧樓口號(戊子/)
底事逰眸不覺寛四圍山樹碧雲攢拈吟聊復酬風景
欲棄陳言戛戛難
　　叢碧樓(己丑/)
曲轉有廊通髙樓衆碧叢林中猶隠鹿(鹿於八月始/出林相哨)天
畔未歸鴻暎日色流麗含雲氣鬱蔥漫斯誇張王(二字/皆去)
聲樹上已金風
　　叢碧樓(庚寅/)
乗閒聊拾級樓在碧雲叢孰謂全依緑居然半是紅越
教牖增色可據座觀空去嵗拈毫况偶思同不同
　　叢碧樓(壬辰/)
昨朝陣雨頗驅炎山路易乾濘不嫌便與輕輿尋窈窕
因之層閣暢吟拈萬叢恰合真空界一碧寧容他色添
襟袖飄然訝何也徐看風爽落林尖
　　題叢碧樓(癸巳/)
寺後書樓萬碧叢登樓縦目四隣通乗桴乍可喻浮海
掛布何妨便趂風伯仲底須頻較緑艶濃端識絶勝紅
壁粘舊作如昨日電影流光想像中
　　叢碧樓(甲午/)
髙枝低葉總一碧萬頃都呈目前在山閣設若擬樓船
是謂泛乎大青海何来㡬㸃紅於中恰似星沈李句乃
(李商隠句星洗/碧海當窓見)
　　叢碧樓(乙未/)
山樓八窓敞山峯四隣納葉態與枝姿一碧萬叢合然
疑岳陽記奚必烟波挹縱目擬雲鋪披襟喜風颯據座
略生慙斯豈陳蕃榻
　　叢碧樓(丙申/)
樓出萬樹叢俯瞰連一碧恰似泛滄波洞庭與震澤而
無風浪憂饒有烟霞癖凴窗偶㑹心可以喚浮宅却笑
五湖人未免餘形迹
　　叢碧樓(辛丑/)
山中所長(去/聲)物曰惟髙下林一碧亦萬頃蔽峰還羃岑
而樓于其中如泛綠海潯天籟落雲間飽聆激抮音設如
撫絲桐成連或可尋
　　迴溪亭
山凡一轉必迴溪溪上有亭翼若棲今日吾心頗悦豫
不妨觸處與留題

　　栴檀林　在山荘内水月菴之後殿三楹南嚮喬
　　林彌望岩葩洞卉風過皆馨
御書額曰衆香勝處聫曰佛國土三千花霏衆妙鼻功
　　徳八百林藹恒薫又聨曰巖秀蔚摩黎祥風逓馥
　　林香薈薝蔔花雨交芬旁曰天籟書屋岩頂天池
　　渟涵湛澈者曰澹軒堂㘭咫尺勢若滄溟者曰滄
　　洲趣松蟠雲蔚者曰松雲樓東為澄霽樓更東為
　　超然宇境路幽夐上有樓額曰雲潤觸石浮空縈
　　青繚白與天無際也
御製詩
　　題栴檀林(乙酉/)
竺菴過水月香林入栴檀颯然来天風鼻根清淨官静
室坐調御相好青蓮端綴景則不無而非心所安
　　栴檀林(丙戌/)
馥郁天香石逕穿入流忘所得聞詮漫言薝蔔方堪並
澗葉崖葩一體全
　　栴檀林八詠
　　　風
卉翕何来奏夏鈞聲聞總以静為因了知室是維摩室
吹去天花不著人
　　　雲
薈蔚朝隮每潤樓傍楹閒寫傍林浮霑衣何礙循溪步
即是黄山暢逺逰
　　　月
山腰半畝貯澄渟印入金輪冺色形丈室端然調御坐
月天子聴法王經
　　　松
就松築室松為幄資益常聴謖籟吹設使移来新子種
童童若此定需時
　　　楓
塞未飛霜葉未丹濃青猶復鎻林端問斯可是栴檀否
八辨看来祗一般
　　　花
潑黛秋山若沐鬟野芳紅紫淺深間釋迦大地胥拈起
迦葉作麽笑破顔
　　　鹿
命侣出林了弗藏印渥有篆不成章月明如水諸天静
鹿苑羣来謁鹿王
　　　蛩
夕瑟晨簫伴玉塞草間石底韻金風五香薰體都清浄
慈力何曾遺小蟲
　　栴檀林
水月菴傍入逕紆言尋精舎暢清娱一牕暖日遲予坐
四面秋山得爾殊法苑依然来鹿友梵居曽不著僧芻
天香恒自林間噴豈繫尋常菀與枯
　　栴檀林(丁亥/)
盤旋陟林巘清浄結花宫枝葉霏天香栴檀将毋同早
是鼻根寂何有眼界逢應真左右圍調御坐居中(室中/供墨)
(刻如来及十/六應真像)不以装嚴飾内空内外空彈指視昨年猶
為塵念䝉
　　栴檀林(戊子/)
壘㠑更盤上雲棧殊嶔崟夹徑霏衆香是為栴檀林結
宇雖不多廓落凌千尋聞復翳根除那覔去来今調御
及應真(室中奉如来及/十六應真畫像)坐證以無心
　　栴檀林(己丑/)
岰㠡攀援上芬芳逓襲聞有聲皆静寂無色亦氤氲調
御恒如是應真迥不羣設云示真相真相落功勲
　　栴檀林八詠
　　　霜坂
白露為霜耀日鮮玉鋪谷底復山巔印来鹿跡疑人跡
神向飛卿句裏𫝊
　　　氷池
小小山池淳且澄塞寒九月早凝冰漫言稀見淪漣趣
心向不波處可徵
　　　蜃窓
山中朝暮䪺增寒暖席坐来久益安却喜蜃窓無障礙
煙霞變態儘人看
　　　毳幔
到處精廬書幔施􁔏􁔐禦冷代為之午暄縱望還因捲
愧異仲舒久下帷
　　　落葉
蔌蔌蕭蕭㸃砌陲落来初不藉風吹六章憶得曽研練
詞費而今弗爾為
　　　緑蕪
塞外誰云朔氣寒向陽原有緑蕪攅坐来獨惜濓溪老
曾未於斯生意觀
　　　鶴磴
龕鬖羽客唳崇椒不放何須更説招却笑丹臺伴仙子
恐應輸此恣逍遙
　　　雀簷
麻雀恒隨屋處安(有屋處必有雀/無屋處則無)相闗樂意啅簷端即
今玉塞為靈囿微物應忘紇那干
　　栴檀林(辛夘/)
跬步峰形有萬千浄香披處忘塵縁何須兠率天中覔
澗葉巖枝豈不然
　　栴檀林(壬辰/)
遵岡復少降精舍得夷嵕林入栴檀境味参㣲妙風荘
嚴謝願海清浄契禪叢萬壑鳴天籟不空真是空
　　過東嶺遂至栴檀林(癸巳/)
創得齋依東嶺近奈因事半陟嶔崟旋從隂巘清涼境
(降嶺脊則太陽/落西為隂巘矣)遂至栴檀功徳林月宇延山千叠處天
池貯水一泓深箇間衹合忘諸慮何事居然又敲(去/聲)吟
　　過東嶺復至栴檀林
自西而升嶺為東自東而登嶺為西乃知東西非定物
借問荘生何以齊山齋創得已嶺半再進殊不勞攀躋
遂由西升向東降栴檀林浄如我徯調御丈夫坐静室
一切分别忘筌蹄斯而詹詹仍有詠其于道也誠醯雞
　　過東嶺至栴檀林(甲午/)
創得齋已居山腰東嶺非遙望中在趁爽肩輿便可登
事半固知功有倍鯉脊卓立隂陽分陽暄那似隂涼塏
過嶺清風滿襟袖林近栴檀所以乃調御應真儼同堂
無去来今此誰待
　　題栴檀林(乙未/)
風日今朝佳筍輿信所往谿邊泉落清樾下籟来爽棧
道縱崎嶇亦可夤縁上遙見栴檀林已自生浄想衆香
之所稡無聞以為賞精舍臨諸天豁然而開朗調御祗
堂堂應真各儀像聖賢所従殊儒釋豈有兩題壁去年
辭陳迹瞥俯仰
　　過東嶺至栴檀林(丙申/)
横嶺分東西東則栴檀林水月菴亦近向每留清吟巖
齋(謂剏/得)躋嶺半言返𩔖畫今事半而功倍進也語良諶
水月兹姑舍檀林適可尋數武事已到坐我虚堂深一
以息衆力一以暢逺襟巖枝及澗葉浮碧萬頃臨䔍耨
底須燒是香非世音反嗅得聞思調御證愔愔
　　再題栴檀林八詠
　　　風
林號栴檀非梵宫每來書屋坐秋風清機發處聞天籟
仿彿東川寄瑩公
　　　雲
山雲來去本無心我亦無心巖谷尋小坐却仍命輿返
祇饒嵐氣濕衣襟
　　　月
一燈朗朗戸前懸萬古光明玉塞天圎亦非盈半非缺
法王面相印如然
　　　松
秦家羞與大夫儔世外烟霞本色留欲問童童赤松子
應真隊裏可曾逰
　　　楓
萬緑叢間㡬㸃紅髙枝低葉總難同若論楓可通人性
應在如来化度中
　　　花
然否維摩居士居天花苒苒落空虚聲求色見都成舛
著不著間可聴渠
　　　鹿
庭前濯濯復呦呦聴法無殊鵓鴿儔此匪搆山是真境
伊尼何不可來逰(搆山不逰麋/鹿出金樓子)
　　　蛩
鼓脇弗殊彈舌響金仙髙座應真陪箇中了具無生義
聲賦歐陽却小哉
　　過東嶺至栴檀林(己亥/)
自西而往東西升東降兮設使自東來西下東乃躋髙
嶺鎮横亘何曽分别斯因悟一切名由人所强為創得
齋之東栴檀林在茲調御坐如如過未現等齊而我猶
饒舌把筆為新題
　　栴檀林八詠(己亥/)
　　　霜板
遲較木蘭早較京漸南而暖逓相更天時粤宛堪因悟
印得門前鹿跡明
　　　冰池
天半從来艱有池雨盈暫弗雨而虧一冰翻得不致涸
蠖屈求伸理在茲
　　　蜃窓
夏日疏櫺全徹去寒来例合蜃窓施面前似看玻璃畫
却訝無端活畫移
　　　毳幔
塞苑秋疑冬月同氍毺為幔禦寒風楣間忽訝施絳帳
愽學原来愧馬融
　　　落葉
孰與為留孰為摧何曽枝葉自相猜杜家詩意蕭蕭下
山幻長江滚滚来
　　　緑蕪
向陽仍有緑蕪存治理堪因絜矩言察察與其似秋肅
恢恢寧可作春温
　　　鶴磴
衆鳥中斯大不凡羽衣道士署頭銜本来坡老過舟者
却早逢之於履巖
　　　雀簷
夏曉早鳴冬曉遲總之不舛質明時(雀鳴冬月以辰時/夏月以寅時其早)
(晩率以天/明為候)無知雀尚有靈性性善子輿言莫疑
　　栴檀林(庚子/)
不事荘嚴事浄供(山荘内梵宇皆肖衹園荘嚴之例此/獨以朴素缾缽為供養具如居士精)
(舍之𩔖内侍遂/称為文供佛云)栴檀得號以斯從縈青繚翠都禪味鳥
語花香闡正宗隔嵗仍兹小年閲今秋訝似昨臨逢可
恒耽静旋言去林外惟瞻雲鎻重
　　栴檀林(辛丑/)
一嶺東西隔翠岑西為創得東檀林踰焉事半功斯倍
(創得齋在山之西腰/栴檀林在山之東腰)幻矣右陽左乃隂(日至未則山右/為陽左為隂矣)
去嵗題詩已成昔新秋即景又從今堂中調御如如相
笑我猶然今昔心
　　栴檀林(壬寅/)
一嶺横拖處平分東與西無端試升降便覺别髙低大
士相常淨栴檀林昔題由来有為法不出六如提
　　天籟書屋(乙酉/)
逕出菁蔥巔境猶峭蒨藪蕭然来長風其音無不有絲
竹早則降松篁亦弗取天樂奏天人寧借伶倫手可聞
不可見繪事真成後擬詢項子京活畫曽收否(用項元/汴天籟)
(閣/事)
　　天籟書屋(在栴/檀林)　(丙戍/)
窅暎嵐壑間威紆亦得路微聞栴檀香遂自石橋度書
屋憩予體閒庭散予步天籟空中飄不識来何處或云
自林間是即牛頭樹
　　天籟書屋(己丑/)
松栢隂森處悠然天籟翻笙簧寧足比琴瑟尚嫌喧静
攬都無色清聴(平/聲)欲忘(去/聲)言問誰為伴侣麀鹿到樊門
　　天籟書屋(癸巳/)
匆匆且慢行書屋面前迎坐可聞天籟悠然非俗聲暢
懷惟至静謀目足研精萬古山林畫真饒項子京
　　天籟書屋
階前大壑深牕外萬峰森紫翠渾難定倪黄孰解臨秋
光真有脚天籟不凡音畫景収無盡奚稱項墨林
　　天籟書屋(甲午/)
書軒據迴巘萬景座前披蘇軾詩中畫王維畫裏詩收
来豈卷冊賞處合希夷早識非衆竅何勞問子綦
　　天籟書屋(乙未/)
天籟顔書屋名因檇李彰豎峯及横嶺緩范更癡黄九
夏青将緑三秋丹與蒼所收皆活畫那數項家蔵
　　天籟書屋櫽括南華語(丙申/)
子游問籟答南綦語固荒唐義可思莫適為天誰主役
咸其自取怒其誰(嘗謂韓昌黎物不得其/平則鳴語出南華此論)
　　天籟書屋(己亥/)
額簷借檇李天籟發天香詎祗欣説項兼因寓達荘亦
将真蹟檢便置箇中蔵(項元汴喜蓄名人字畫毎以天/籟閣印記鈴之今書屋既仿其)
(因於續石渠寳笈書畫内曽經元汴印識/鑒蔵者檢數種貯此亦循名責實意也)設以北南較
髙他千里强
　　天籟書屋(壬寅/)
書屋支牕納衆皴悠然天籟爽心神四家畫卷収檀匣
(書屋内弆蔵米芾吴鎮徐賁唐寅四家畫/卷皆經項元汴鑒蔵有天籟閣印識者)笑我重擡特
認真
　　驛致項子京所蔵畫卷四種弆之栴檀林之天籟
　　書屋因成長歌紀事(庚子/)
栴檀林是古佛場荘嚴弗事事浄常亦有書屋築于旁
偶然名同昔子京(叶/)因思檇李稱鑒蔵石渠多有其重
装四美具例董香光(董其昌所䟦顧愷之李公麟四卷/題曰四美具而弆之建福宫之静)
(怡軒茲栴檀林之天籟書屋既與元汴閣名相同因思/石渠寳笈所有畫卷曽經元汴鑒蔵識以天籟閣印記)
(者甚多乃驛致米芾吴鎮徐賁唐寅四卷合/弆書屋中從四美具貯其昌鑒蔵畫卷例也)亦撿四種
弆此堂宋元各一明則雙雲山烟樹米襄陽真偽疑之
未甚詳(米芾雲山烟樹卷閲其筆法似小米而非大米/曽經䟦識及于幀中書之則竟非宋帋或贗作)
(亦未可/知耳)元則吴鎮四友良眠雲冩自徐平江江鄉採蓮
圖出唐同珍為(去/聲)製檀屏方項家舊物閲凡荆(叶/)至今
散失半存亡四卷何幸聨豐城(叶/)天籟誠有水還鄉(相/傳)
(嘉興有還鄉河凡仕宦者多得歸老元汴嘉興人而天/籟閣所蔵之畫仍得貯于天籟書屋亦有還鄉之意因)
(戲及/之)更欣佳話増山荘
　　題天籟書屋畫卷四種(辛丑/)
　　　米芾雲山烟樹叠己亥舊題韻
四卷同蔵合不分貯香光物述前聞(向于盡禪室蔵董/其昌所賞書畫名)
(蹟兹天籟書屋亦仿其例弆是圖與吴鎮/徐賁唐寅四卷均有項元汴天籟閣印記)審觀墨戯入
神處檇李似失精鑒云(庚子題句䟦云詩成題于畫卷/乃知紙非宋牋的是贗鼎元汴)
(盖失精/鑒矣)
　　　昊鎮梅竹松蘭叠辛丑舊題韻
辛巳曽留詠在前致来天籟驛途𫝊(辛巳年曽題此卷/庚子夏自京驛致)
(與項元汴所蔵米芾等/畫卷同貯天籟書屋)松蒼梅冷竹瀟洒友契蘭芳豈
不然
　　　徐賁眠雲軒圖叠壬申舊題韻
展圖那得安眠穏目共閒雲為卷舒髙啟楊基詩記在
(是圖有髙啟題詩楊基為記丙寅/秋亦曽和髙啟原韻書于卷中云)重吟祇合作鈔胥
　　　唐寅採蓮圖叠己亥舊題韻
天籟閣中四妙圖山荘説項那宜無我為意採非人採
葉嶼花潭任滿湖
　　澹軒(乙酉/)
山巔艱致水有水山斯靈半畝貯天池太古此清泠文
軒弗求飾澹泊志以寧一勺乃不測澄懐託滄溟
　　澹軒(丙戌/)
一泓貯天池山雨之所積了知底無泉靈氣蒸為液披
風亦有瀾印月亦有璧可以泛虛舟可以對文席總不
離澹然是謂適其適
　　澹軒
天半滄洲趣波瀾近砌坳雲霞勢若吐荇藻影常捎乍
可鬚眉鑑何曽竿綫抛慿觀澹然際君子悟相交
　　澹軒(壬辰/)
一泓岩嶺似天池却近軒階澹照披半借人工半借雨
亦㴠雲影亦涵曦鷗眠夜月從来穏魚樂春波未許知
儻爾慿觀儻爾去底須芳餌弄竿絲
　　澹軒口號(甲午/)
一泓天半即天池人力天工兩借之(山腰雖有㣲泉得/雨則水益壮不然)
(亦借㪺/水添之)今日慿臨經雨後澹然恰喜鏡光披
　　澹軒口號(乙未/)
天池雖小大於鏡徹底無風不作瀾寓義由来取其淡
寧須江海較深寛
　　澹軒(丙申/)
山巔艱致水一泓呈鑑池寧須波瀾寛所愛縠紈漪小
軒搆其上毎喜澄光披漫議石泉細半藉人力資夏雨
滿陂塘亦有微漲時盈科縱無進濯清還有期
　　賦得滄洲趣(乙酉/)
絶頂得天池滄洲趣正宜底須論大小常此貯瀾漪潤
與雲為脚印呈月是眉牆圍防鹿友階俯數魚兒湛浄
恒無竭渟澄詎有涯泉林緬遐想夫子在川時
　　滄洲趣(己亥/)
天池原艱致窪樽戽以水頗具溶瀁勢趣寓滄洲耳究
費人力勞薄賞每於此(毎當無雨時憩此所司必汲/水注池為㸃綴因酌量賞之)今
来乃弗藉雨足水存裏亦復梳荇藻亦復成沼沚小許
無待多濯清有所喜
　　滄洲趣叠己亥舊作韻(辛丑/)
在水毎憶山於山復思水人情欲兩全斯即可知耳岩
齋偶逰目俯清恰得此其源不可窮其流弗離裏雲衣
與浮沈天池為渚沚得句亦超然秋晴值心喜
　　詠滄洲趣(壬寅/)
塞上艱致水成湖自早年嶺巔塘半畝則因鑿蓄然旱
亦若井眢雨亦如池淵􁨭後偶来對滄洲趣澄鮮觸景
　悟為學遑論枯于前
　　　松雲樓(丙戍/)
　松倚雲為侣雲依松作巢濃青相暎帶淡白有含包層
　構潤無盡虚䟽望若交便當致秋雨優渥利山郊
　　　松雲樓(甲午/)
　雲與松為友松将雲作衣髙樓恰相值據座似来依響
　愛披風颯潤疑作雨㵟我非𢎞景逸祇仰
五絃揮
　　　松雲樓(乙未/)
　山中多古松不辨何年種自是虞夏物老於右丞弄就
　此築為樓四鄰蒼雲控濤翻嘉䕃活簧奏謖音送塵心
　息以浄那更云入夢
　　　松雲樓(丙申/)
　雲來每依松雲去松還在固知雲無定而松恒不改雖
　然有轉語松雲詎他待試看緑容容豈非碧霞綵是則
　貫四時是其所以乃
　　　澄霽樓(己巳/)
　戸牖平臨霽景䨑偶來登眺衆峰低山中草木霑
堯澤樓上雲霞葆
御題
　　　澄霽樓(甲戌/)
　浮雲斂盡霽光披叠樹重巒靣靣奇不一層梯騁遙目
　安知物色此閒宜
　　　澄霽樓(癸未/)
　昨宵枕上聞雷雨曉起登樓納翠寒霽景澄鮮故宜望
　錘峰猶在片雲端
　　　澄霽樓即景(乙酉/)
　快霽髙秋景㝡宜颯涼濕潤凭欄披昨朝驟雨飛千壑
　宫在水晶正爾為
　　　澄霽樓(丁亥/)
　傑峙山樓樹杪懸千峰近逺矗晴烟坐来無際長空朗
　恰與吾心共廓然
　　澄霽樓即目(戊子/)
一天霽景朗新秋千里金風滿谷流趙嘏不同携長笛
也飛逸興倚髙樓
　　澄霽樓作歌誌懷(己丑/)
昨宵細雨曉快晴早收晚種均資利驅炎恰致人情欣
不泥更喜馬蹄遂偶因餘暇一登樓騁目四鄰翻濕翠
庭前種樹亦已長(上/聲)有如是哉都順意都順意乃意易
矜故弗敢康惕弗置
　　澄霽樓即目書懷(辛夘/)
邇日秋山每作雲䕶霜緑樹惜殷勤(霜遲斯葉緑/雲佈則無霜)偶登
樓級澄逢霽恰對檐題望特欣映旭枝頭翠猶滴翻風
葉背紫微分林巒趣易知詳悉物理民情較此紛
　　澄霽樓(壬辰/)
擇向各從宜山樓枕迥陂聊因秋爽陟恰喜霽光披漸
覺生衣叠猶欣彩筆摛徘徊閲檐額即景信諧時
　　澄霽樓口號(癸巳/)
山田望雨雨云霑晴亦佳哉爽却炎試上層樓俯霽景
平看坐底逺峰尖
　　澄霽樓(己亥/)
秋日何所宜所宜曰澄霽禾黍苗而秀秀而都吐穂晶
陽以曝之結實乃飽致拾級偶登樓兩字額簷際萬里
無片雲天水光含翠俯仰一縦目惬然適滿志在彼不
在斯樂同彼農意
　　澄霽樓言懷(庚子/)
孟秋之月屢作雲幸而小霔霖未遂山谿勃發無暴漲
其来雖速退亦易無過行旅畧遲滯山田好在潦弗致
即今秋仲晴實定碧空萬里浄雲翳乗涼􁣎步一登樓
欣懷澄霽真澄霽然亦欣懷豈誠欣南望低田猶繾意
昨據馳問畿輔况已報窪區間(去/聲)被沴(昨因熱河一帶/雨水頗勤南望)
(雲氣更濃口内雨水必大低田不無被淹随馳問袁守/侗據奏詳查直属州縣低田被水者計有十分之二而)
(此二分中髙地仍属有收統俟查明己未成/災頃畝分數酌量籌賑等語因此殊深繾念)
　　澄霽樓(壬寅/)
天淡雲間時素宇宜澄霽霽景加以澄秋光羙鮮(上/聲)儷
而更宜登樓萬里無纎翳乃知謝重誤奚必資㸃綴農
功慶時暘茂實結榖穗
　　題超然宇(乙酉/)
遙望雲中迥莫齊到来惟覺衆山低㝡欣倚檻逰目豁
遂與揮毫信手題下士那曽知塞上東坡不異記膠西
何當諸慮都蠲浄一卷南華悟筦倪
　　超然宇(丙戌/)
有宇曰超然恢恢樹杪懸秋清目愈豁霞舉意如仚夕
照千峯落空山一逕連問誰送歸路蒼鹿與周旋
　　超然宇(丁亥/)
因地既以髙得趣自以超然則資境乎子輿言非誵翹然
企廣居寜祇圖遊遨
　　超然宇(戊子/)
構宇雲霞表天風颯四筵暢觀無障礙結習總除蠲玉
局見稱獨我心𫉬實天逰於物之外所遇自超然
　　超然宇(壬辰/)
崇椒髙出萬峯螺結宇虚宜暢逺睋但得超然塵外趣
底須作記倩東坡
　　超然宇(癸巳/)
豁開敞宇衆山巔百里宛看在目前却笑御風詡旬七
千秋一瞬總超然
　　超然宇(甲午/)
地據衆峯巔泬寥空宇懸一心㑹倪筦萬象冺蹄筌
祇有虚為合却無塵可捐青雲表逰目得句亦超然
　　超然宇(乙未/)
結宇層明崇嶺巔宇超然意亦超然居髙乃易卑視物
戒在茲懐謙牧䖍
　　超然宇口號(丙申/)
與天為盖與雲齊南望千山眼底低設論逰乎物之外
子瞻未得詡膠西
　　超然宇作歌(己亥/)
山已髙哉臺更髙因之名曰超然宇詎云津逮彼兩蘇
覺勝膠西難計數徂雲片片無流連天光山氣相澄鮮
一塵不到萬縁静吾意亦與同超然雖然吾意更有説
髙則無物不照徹古之帝王蔽冕旒水至清亦愁魚竭
　　超然宇(辛丑/)
玉塞已絶塵塞山更逈宇至宇心超然寥景宜清睹爽
風來有縁閒雲去無所偶此暢余心亦復興别緒居髙
可恃髙近民戒貽古
　　超然宇(壬寅/)
地勢北髙南向卑膠西那足並肩斯須教蘓句重提意
亦在于心自得之
　　雲潤樓(乙酉/)
山雲本無定来去信誰羈能沃筆花潤疑霏墨雨滋寫
楹愛斜帶出岫任横披分付摛詞者休稱糺縵為
　　雲潤樓
山谷通靈氣英英羃翠饒吐時隠巖岫浮或入忩寮常
　覺衣衫潤渾堪坐起招歌卿
　當日事不舜却於
堯
　　　雲潤樓(丁亥/)
　豈必豐隆有所司英英靄靄吐無時坐来不覺衣裳濕
　始晤巖樓能爾為
　　　雲潤樓(戊子/)
　雲以潤而生既雲復生潤相需相得彰氣求聲應迅層
　樓枕翠微寫楹時亦縉自下而觀者蜃閣猶疑信
　　　雲潤樓(乙未/)
　縁廊進有屋拾級下為樓位置真稱巧餘閒適可逰生雲
　潤靉靅度籟爽颼飂漫惜衣裳濕尋常易遇不
　　　雲潤樓(丙申/)
　夏日易生雲山更生雲處層樓倚山架出楹恒寫霧天
　衣潤人衣任来亦任去作雨惟片時旋復曦光露名實
　信兩收農桑庶不誤
　　雲潤樓口號(己亥/)
恒喜英英雲潤樓今来雨足望雲收一天霽景供和墨
硯瓦却餘珠露留
　　雲潤樓(辛丑/)
佳處縁何此到稀恐防深入致霑衣今朝得句真殊勝
爽籟千林耀朗暉
　　雲潤樓(壬寅/)
玉塞遍霑雨(自今嵗至山莊承徳府属及蒙古札薩克/地方雖屢得雨澤究未霑足至六月望前)
(始得􁨭雨各属及蒙古地方俱十/分深透田禾暢𤼵秋收可期豐稔)山莊正喜𤾉巘原都
蔚緑草木摠含芳拾級髙樓迥抒懐夏景長何非雲所
潤今日不孤望

　　彚萬縂春之廟　熱河水泉饒沃嘉植茂生自建
　　置
　山荘以来人居稠宻地氣早暄芳菲特盛每逢
鑾輅駐臨夏卉秋英爛然盈目爰於
　御園内建廟以妥花神
榜曰彚萬縂春之廟廟門南向正殿五楹左右配殿各
　　三楹廟傍為書舍曰華敷塢其東為峻秀樓廟基
　　在烟波致爽東北戒得堂之後伏繹
御書題額四時之氣賅備于春春之徳普矣豈特為司
　　花數典已乎
御製詩
　　彚萬縂春之廟成因題句(壬寅/)
物具形斯神具司司花塞外豈無之新祠建置成不日
示像因縁定有時水陸芳菲胥藉佑北南氣候漫嫌遲
興州禮樂侵尋盛鼓吹應知是女夷
　　題華敷塢
彚萬縂春之廟傍書舍名以華敷塢塞外花信固云遲
桃李亦必春暮吐我来每值夏之仲華敷時節恒弗覩
循名責實似不當雖然我亦有轉語夏卉秋葩豈不然
何必拘墟執時序稽含草木䟽稱博勝地靈根恐漏譜
　　峻秀樓
樓對東山稱峻秀朝陽暉暎滿園芳芳隣華也秀隣實
酌劑劉(楨/)言此合當

　　鷲雲寺　在山荘内西峪秀起堂之側東嚮
御書門額曰鷲雲寺内為正殿三楹供諸佛菩薩前檐
　　額曰福因殿殿中額曰法鏡同圓聫曰上塞湧花
　　宫全荘七寳西峰開鹿苑合證三輪殿後崇樓三
　　層前檐額曰香界閣最上額曰須彌春滿次曰蓮
　　峰甘露下曰普門妙現雕甍挿漢寳鐸韻風俯視
　　羣山若蓮䑓層湧也

　　珠源寺　在水月精舍西南東嚮聫額皆
御書門外石橋跨坊二前曰恒河普渡曰徳水通津後
　　曰彼岸同登曰法流喻筏門前石坊面北額曰披
　　雲演梵聨曰香界現金銀無量無邉荘嚴最勝法
　　琉滙珠琲不離不即感㑹真常西南額曰聴雪超
　　塵聫曰優鉢光中證十二因縁金剛常住摩尼圓
　　際叅八百功徳水觀同澄寺門額曰珠源寺門内
　　三楹額曰定慧門前為天王殿中為佛閣上額曰
　　宗鏡閣下額曰海蔵持輪聨曰梵天閣湧金光聚香
　　水瀾迴珠顆圓後殿為大須彌山供一切諸佛菩
　　薩最後飛樓十三楹曰衆香樓寺據瀑源来處故
　　曰珠源

　　　斗姥閣　在山莊内青楓緑嶼之上南嚮殿三楹
　　　前檐額曰慈䕃天樞殿内額曰巨光普潤聨曰獻
　　　夀千年外來朝數月間並
聖祖御筆西配殿
　皇上御題額曰蓬山飛秀閣冠崖巔雲霄尺五萬象皆
　　　呈如依
　　斗極而拱北辰也

　　　靈澤龍王廟　在山莊内湖北岸東嚮恭祀龍神
　　　上懸
聖祖御書額曰靈澤
　皇上御書額曰潤沃濡源湖水從東北入
　　宫牆滙為
　　太液澄流衍澤潤被塞堧盖龍之靈昭昭云
　
　
　
　
　
　
　
　
　
　欽定熱河志卷七十八
欽定四庫全書
欽定熱河志巻七十九
　寺廟三
　　溥仁寺
　　溥善寺
　　普寧寺
　　普佑寺
　　安逺廟
　　普樂寺

　　　溥仁寺　在熱河
　　行宫東三里許康熈五十二年
聖祖仁皇帝六旬萬壽䝉古諸藩恭建祝
釐寺南嚮門額曰溥仁寺兼清漢䝉古文門内天王殿三
　　　楹恭懸
聖祖御書寺額又内正殿七楹供三世佛
聖祖御書額曰慈雲普蔭
　皇上御書額曰具大自在聨曰以清淨果證因䕶持斯
　　　萬現廣長舌説法震動大千殿廡立碑二恭鐫
聖祖御製溥仁寺碑文左清文左漢文碑隂及碑左方恭
　　　鐫
　御製詩又内後殿九楹供無量壽佛
　御書額曰寳相長新聨曰虚無梵唄空中唱縹緲天花
　　　坐上飄寺屏山帶水刹影干雲恭繹
　聖製繼繩紹述慕切
羮牆所由大千世界咸躋
　仁壽之域也
聖祖御製文
　　　溥仁寺碑文(四集/)
　康熈五十二年朕六旬誕辰衆䝉古部落咸至闕廷奉
　行朝賀不謀同辭具䟽陳懇願建刹宇為朕祝釐朕思
　治天下之道非奉一己之福合天下之福為福非私一
　己之安徧天下之安為安柔逺能邇自古難之我朝
祖功
宗徳逺服要荒深仁厚澤淪及骨髓䝉古部落三皇不治
　五帝不服今已中外無别矣論風俗人情剛直好勇自
　百年以來敬奉釋教並無二法謹守國典㒺敢隕越不
　識不知太和有象朕每嘉焉鑒其悃誠重違所請念熱
　河之地為中外之交朕駐蹕清暑嵗以為常而諸藩來
　覲瞻禮亦便因指山莊之東無關于耕種之荒地特許
　營度為佛寺陶甓于冶取材于山工用無輸輓之勞金
　錢無踰侈之費經始訖功告成不日歴觀徃史遹遡前
　朝版籍有區幅員未廣兹熱河之奥壤迺紫塞之神臯
　名號不掌于職方形勝無聞于地志朕以凉徳撫育萬
　方邉牆之外悉為畿甸諸藩于此建寺介福率先恐後
　無小無大罔不來同觀我觀民思維此理特題額曰溥
　仁將欲汪濊之澤均霑率土升恒之慶廣洽普天徧覆
　含宏民胞物與咸躋夀考各遂生成藉諸藩祝朕之忠
　誠為萬方祈純嘏之錫爰紀斯文勒諸貞石康熈五十
　三年三月十八日
　御製詩
　　　詣溥仁寺(甲戌/)
　祇園山館東佳氣鬱蘢蔥帶水塵凡隔屏山秀色融度
　橋尋浄地指樹識禪叢五日宜人霽一天華黍風占年
　惟此樂禱久更何衷拱讀
穹碑罷(是寺建於康熈五十二年/中有    皇祖御製碑文)
天襟想像中
　　　溥仁寺(癸未/)
　朔日禮蘭若渡言武列濵松門瞻
玉篆蓮座現金身忍草衆香國禪枝大法輪敬窺
當日意溥願物歸仁
　　　過武列水詣溥仁寺瞻禮(甲申/)
　武列潦全退柴槁宛易搘過河路非逺筞馬意為怡香
　界梵聲出寥天霽色披早粱有穫者按轡看移時
　　　出山莊詣溥仁寺瞻禮(丙戌/)
　梵宇建多年毎來展謁䖍過河無盛潦滿谷有良田即
　㸔西成近稍紓午夜懸
仁皇貽樂利溥被浹垓埏
　　　詣溥仁寺瞻禮(己丑/)
　河畔多年建梵宫(寺建於康熈癸巳年雖以時修葺/兹奉    皇太后慈諭復飭莊嚴)鼎
　新瞻禮策青驄顧名緬
昔期民樂(寺名賜額皇/祖所    也)祈實斯今祝嵗豐有相莊嚴亦真
　諦惟檀徳業自
慈躬瓣香心願於何結
無量夀希與佛同
　　　溥仁寺瞻禮(庚寅/)
　渡河策馬謁花宫聳倚峯青垣繚(去/聲)紅兩字溥仁含覆
　遍千秋
聖日照臨中誰云佛教異儒敎試看不同有大同詎止山
　莊孳萬户九州
恩澤被無窮
　　　溥仁寺瞻禮(壬辰/)
　渡河梵寺禮金容結搆猶堪仰
舊蹤真是虞書見
唐帝奚稱宋史賛仁宗民情樂利芃青稼
聖日光華朗碧峯無作率由尚瞠若亹予惟益勵寅恭
　　　六月朢日溥仁寺瞻禮因閲稼(癸巳/)
　過河禮梵寺便以閲山田華黍翻風秀錦蔬帶露鮮法
　門入不二月相映同圓敬識
當年意溥仁遍大千
　　　溥仁寺瞻禮(甲午/)
　興州最古寺每到禮應親筞馬河橋度垂鞭農務詢即
　看優澤霈實勝小霑頻(熱河一帶近毎霑三四寸之陣/雨然不似此畨十分透足也)
　屏息法雲地溥仁真溥仁
　　　過河詣溥仁寺瞻禮(乙未/)
　祇園底事定瞻禮為有
奎章楣梠懸六十餘年
旉厚澤百千禩世
示乗乾能仁仁亦謂斯耳曰溥溥誰得並焉烟火萬家民
　樂利(萬家烟火隨民便山莊中/    皇祖御書聨句也)
　山莊小試已如然
　　　過河詣溥仁寺瞻禮(丙申/)
穹碑一拱讀(康熈癸巳恭遇祝釐皇祖六旬萬夀諸䝉古/王公懇搆梵剥        皇祖鑒其誠悃遂)
　(仁/)　(允於山莊東建此寺額曰溥/  御製文紀其事立碑寺中)猶見衆藩誠懐畏至
　今切河山奕世盟伊余守
家法逺域奉朝正(自平定準噶爾以後新附諸藩俱以毎/嵗八月間至山莊隨内札薩克諸䝉古)
　(王公慶祝及土爾扈特全部歸順其/汗渥巴錫等復率衆朝覲宴賚於此)隕越庶免議惕乾
　益凜情
　　　過河詣溥仁寺瞻禮(己亥/)
　清曉鳴鞭過武列(詣溥仁寺必須過橋此河為/固都爾呼即古之武列水也)乗涼減
　從謁祇園祝
釐昔日諸藩部(此寺係康熙癸巳年蒙古王公等/捐建以祝    皇祖六旬萬壽)考蹟此
　時古法門(熱河所有諸寺/以此為最古)試看度生藉慈力詎殊畫象
　注乾元循名責實扵斯切佛道中原世道存
　　　溥仁寺(庚子/)
　最久招提武列東(此寺康熈癸巳年蒙古王公建為為/  皇祖六旬萬壽祝釐于諸寺中)
　(最/久)
奎章題額企思中溥仁原寓止仁意梵教由來儒敎通樂
　利仍看今自昔人天底論色分空施檀供養留
慈蹟瞻禮無端感切衷
　　　溥仁寺瞻禮作(辛丑/)
　初地真初地(是寺為康熈年間衆䝉古扎薩克恭祝/    皇祖萬壽而建為熱河剏有佛宇)溥
　仁緬
溥仁萬方
貽樂利百世仰
尊親慧樹三天古禪花四季春教為神道設縂為(去/聲)牖斯
　民
　　　溥仁寺瞻禮(壬寅/)
　祇園歴六十年陳肯搆於斯合鼎新(溥仁寺自康熈癸/巳䝉古王公等為)
　(週甲皇祖恭祝六旬萬夀所建計今又逾/    爰勅所司重新丹艧亦志堂搆之意)恰值丹青兹
　慶落因來瞻禮至誠申渡河多稼迎眸潤過雨千峯着
　意皴免賦以三蠲漕二(將天皇祖時曽特頒免一恩諭/    下額賦三年輪    周其)
　(各省漕米並御極加恩分作三年輪免一次實亘古未/有之曠典余    以來于丙寅庚寅丁酉三次蠲免天)
　(下正賦丙戌庚子兩次蠲免各省漕粮亦惟/仰承    皇祖仁愛之心敬承無斁云爾)繼繩亦曰
　溥
前仁

　　　溥善寺　在熱河
　　行宫東溥仁寺後百步許康熈五十二年
聖祖仁皇帝六旬萬夀䝉古諸藩恭建祝
釐寺南嚮門内天王殿又内前殿三楹左右配殿各三楹
　　　又内正殿七楹
　御書聨曰縂攝三摩資善果普函萬象䕶祥輪左右配
　　　殿各三楹又内佛樓七楹僧一區

　　普寧寺　在熱河
　行宫東北五里獅子溝乾隆二十年平定準噶爾
上幸避暑山莊四衛拉特部落來覲
賜宴封賚
敕建普寧寺以昭
武成仿西藏三摩耶廟制寺南嚮聨額皆
御書門外樹坊三中額曰勝縁曰法䕶東額曰金界曰
　　寳林西額曰福田曰覺海門額曰普寧寺門内正
　　中碑亭植碑三恭鐫
御製碑文左右鐘鼓樓中天王殿五楹又内正殿七楹
　　供三世佛前楹額曰金輪法界聨曰鎮留嵐氣閒
　　庭貯時落鍾聲下界聞殿内額曰大雄寳殿聨曰
　　福溥人天阿耨耆闍開紫闕妙涵空有栴檀薝蔔
　　擁金繩殿内佛背光上額曰仁佑大千後楹聨曰
　　震旦教宏宣廣刹曇霏普資福䕃朔陲功未定新
　　藩鱗集長慶寧居殿後從盤道上閣供諸佛菩薩
　　額曰大乗之閣月臺左右五色浮屠四列四大部
　　洲四小部洲閣三層各七楹下層額曰鴻庥普䕃
　　前楹聨曰耆崛天開金碧輝煌香界朗精藍雲䕶
　　栴檀馣􁭺梵林深閣内聨曰具大神通完十行是
　　真清浄現三身二層聨曰廣大真言參不漏色空
　　妙諦證無遮上層額曰真如圓滿聨曰傳大千法
　　寳闡第一宗風閣東精舍五楹為
臨憩之所額曰妙嚴室聨曰對物共春臺豳風入詠願
　　人登福地王㑹成圖閣西為講經堂洪維我
皇上以無量願力創開福地俾西域萬象億載普寧入
　　寺瞻仰者合掌頂禮頌
神功而祝
聖夀真如普賢震旦湧現皈依也
御製文
　　普寜寺碑文(乙亥/)
乾隆二十年夏五月平定準噶爾冬十月大宴賚四衛
　拉特部落舊附新歸之衆于避暑山莊曰綽羅斯曰都
　爾伯特曰輝特曰和碩特四族台吉各封以汗王貝勒
　貝子公若而人其無隷屬之宰桑則歸之公如内八旗
　外四十九旗喀爾喀四部之例至是而内外一家遐邇
　同風之言允符昔我
皇祖之定喀爾喀也建彚宗寺于多倫諾爾以一衆志式
　循
舊章建普寧寺于山莊之北麓而為之記曰
皇天有輔徳之私
至聖有越世之度君子有見幾之作兆人有可格之誠我
　國家撫有衆䝉古詎準噶爾一部終外王化雖庸衆有
　威之不知畏惠之不知懐地不可耕民不可臣之言其
　然豈其然哉以我
皇祖
皇考聖徳神功經文緯武其于奠伊勒銘格登山朝四部
　落之衆而錫之爵賜之幣式宴陳舞可汗起奉酒稱萬
　夀如今日者何難黙契
大造意有待是以遵養時晦垂成弗為予小子敬承
乾佑以為不可失者時遲徊觀望寧
二聖付託藐躬之意且此山莊即
皇祖嵗時巡覲諸䝉古賓客之所也越三十年而克見準
　噶爾之衆咸覲于此豈非
皇天無私惟徳是輔
至聖之度越世先知而見幾君子之作予亦不敢不勉衛
　拉特之衆豈終不可格以誠哉䝉古向敬佛興黄教故
　寺之式即依西藏三摩耶廟之式為之名之曰普寧者
　盖自是而雪山蔥嶺以逮西海恒河沙數臣庶咸願安
　其居樂其業永永普寧云爾復依普賢世界品而述偈
　言
　抖贊轉輪王　　功徳甚深大　　造寺於西域
　其名三摩耶　　逮今千嵗餘　　願海裝嚴就
　肖彼須彌山　　巍閣凡三層　　日月在兩肩
　地金風水輪　　其内小鐵圍　大鹹海水滿
　持地障碍山　　馬耳及善見　擔木並持軸
　持雙凡七山　　其中乃香水　其上堅手天
　持鬘及恒憍　　四天王所住　復有四方天
　其數各以八　　中乃忉利天　善見帝釋宫
　欲界四天子　　色界無色界　次第居其上
　東曰勝神洲　　小勝及勝勝　左右以次住
　南曰瞻部洲　　妙拂並小拂　左右以次住
　西曰牛賀洲　　行道將小行　左右以次住
　北曰俱盧洲　　最勝復謟勝　左右以次住
　供養物無數　　如普賢願海　復為四色㙮
　義出陀羅尼　　四智標功用　懿此避暑莊
古佛所游歴　　較彼衛藏地　　佛土無差别
　有來衆䝉古　　及新衛拉特　咸敬黄敎人
　爰作大利益　　肖彼三摩耶　為奉天人師
　作此曼挐羅　　嚴㓗身口意　依法香泥塗
　一切皆清浄　　香花供養具　　法螺法音聲
　轉無量法輪　　聚無量法衆　　誦無量法寳
　作無量法事　　我聞普賢言　　華藏莊嚴海
　是毘盧遮那　　徃刼修行處　　種種寳光明
　大雲徧一切　　捨身䓁塵刹　　以昔願力住
　徧十方國土　　出苦向菩提　　方便示調伏
　世界所有塵　　一一見法界　　現佛如雲集
　此是如來刹　　大願周法界　　一切化羣生
　莊嚴從此出　　西土及震旦　　究竟無同異
　衆生皆安稳　　暨蠕動肖翹　　遂生明佛性
　稽首天人師　　普賢行如是
　　　平定準噶爾勒銘伊犁之碑(乙亥/)
　惟
天盡所覆俾我皇清罔不在宥惟清奉
昊天撫薄海兆庶悉主悉臣(叶/)
太祖
太宗
世祖肇基宅中皇耆其武
聖祖
世宗覲光揚烈克臻郅隆逮予藐躬思日孜孜期四海同
　風咨汝準噶爾(叶/)亦䝉古同𩔖何自外攜數世梗化簒
　奪相仍碩仇其下厥達瓦齊甚毒于酲衆心疷疷如苖
　斯蟊如虺斯螫衆口嗷嗷視爾嗷止予焦勞止期救不
　崇朝止視爾疷止予噫嘻止亟出汝塗泥止迺命新附
　爾為先鋒熟悉其路乃命勁旅攜數月粮毋或掠擄師
　行時雨王旅嘽嘽亦無潦阻左旋右抽王旅渾渾既遐
　以休烏魯木齊及五集賽度之折折台吉宰桑迎降恐
　後奚事斧吭波羅㙮拉闥爾奇嶺險如關闔倒戈反攻
　達瓦齊走旦夕途窮回部遮獲彼鼠斯喙地入無隙露
　布飛至受俘午門爰貸其罪自今伊始囬部我臣伊犁
　我宇(叶/)曰綽羅斯及都爾伯特和碩特輝特封四可汗
　衆建王公游牧各安宰桑公臣屬我旗籍誰爾苦辛爾
　恭爾長爾孳爾幼徐以敎養爾駝爾牛爾羊爾馬畜牧
　優游分疆各守毋相侵陵以干大咎齊禦外域曰布魯
　特越哈薩克醉飽食敬興黄教福自天錫伊犁平(叶/)矣
　勒貞珉矣於萬斯年矣
　　　平定準噶爾後勒銘伊犁之碑
天之所培者人雖傾之不可殛也
天之所覆者人雖栽之不可殖也嗟汝準噶爾何狙詐相
　延以世而為賊也强食弱衆凌寡血人于牙而蔑知悛
　易也云興黄教敬佛菩薩其心乃如夜义羅刹之以人
　為食也故罪深惡極自作之孽難逭活也先是分封四
　部衆建宰桑四圖什墨廿一昻吉盖欲繼絶舉廢以休
　以息也而何煽亂不已焦爛為期終于淪亡胥盡伊犁
　延袤萬里寂如無人之域也是非我佳兵不戢以殺為
　徳也有弗得已耳西師之什實紀其詳悉也以其反覆
　無常遲益久而害益深則其叛亂之速未嘗非因禍而
　致福也是盖
天佑我皇清究非人力也伊犁既歸版章乆安善後之圖
　要焉已定者詎宜復失也然屯種萬里之外又未可謂
　計之得也其潜移黙運惟
上蒼鑒之予惟奉時相機今日之下亦不敢料以逆也是
　平定準噶爾後勒銘伊犁之碑所由作也
　御製詩
　　　妙嚴室(有序/)　(丁丑/)
　　　乾隆乙亥平定四衛拉忒諸部落皆尊敬黄教故
　　　肖西藏三摩耶式建普寧寺於山莊之北置室其
　　　旁以為憩息之所名曰妙嚴而係以詩
　疆拓因來四衛拉寺營爰肖三(去/聲)摩耶花宫具見嚴而
　妙别室還饒清且嘉彈梵禽音出松架疊屏山翠入忩
　紗即聲即色皆香氣童子當年悟未差(用楞嚴/經語)
　　　普寧寺觀佛事(己夘/)
　　　䝉古等皆敬宗喀巴黄教故於山莊之北建此梵
　　　刹聚黄衣者流而唪梵唄且達什達瓦餘衆歸降
　　　者嚮風慕化咸使安居樂業兹令演步蹈法事俾
　　　衆觀之並成是什
　塞垣筏寳煥林珠大聚衣黄偏袒徒宗喀巴傳慧燈燿
　三摩耶式梵宫圖(是寺肖西藏三/摩耶寺為之)象龍步蹈惟天力老
　幼駢觀與衆娛神道何妨權設教若論佛法本來無
　　　妙嚴室六韻(辛巳/)
　梵寺肖三摩文軒别一窩當秋常至止值暇聴波羅䅶
　水帶峯鷲香林襟嶺螺憑忩參妙偈摛管得新哦那有
　寒山入堪招玉局過天花都不著幽籟拂雲和
　　　普寧寺(癸未/)
　厄魯胥平定因之建普寧敢云識耆武惟是藉
蒼靈新戸遷來衛(達什達瓦部下餘衆遷居寺旁授/室給食休養日久遂成一大聚落)名經
　轉處聴八年事已過(是寺建於/乙亥年)贔屓永亭亭

　　普佑寺　在熱河
　行宫東北六里許乾隆二十五年
勅建寺南嚮門三楹
御書額曰普佑寺内為正殿額曰大方廣殿聨曰妙相
　　現莊嚴仁敷華梵慧因資福徳喜洽人天殿内額
　　曰大千功徳聨曰法演大乗妙因宗海藏福覃諸
　　界慈願溥恒沙更内為天王殿後為法輪殿最後
　　為經樓寺中諸佛皆倣西藏塑像地較諸寺最東
　　漸近錘峯倚山麓而開道塲最為幽勝慈雲慧日
　　廣䕃大千當有八部天龍䕶持寳界矣

　　安逺廟　在熱河
　行宫東北山麓距普寧寺東南二里許乾隆二十四
　　年以降人達什達瓦部遷居山下二十九年
敕建安逺廟倣伊犁固爾札廟式廟西南嚮門額曰安
　　逺廟繚垣正方四面各有門中為普度殿三層週
　　以迴廊六十有四楹所謂都綱也迴廊前立石鐫
御製詩具清漢䝉古唐古忒四體書殿内
御書聨曰竺乾雲䕶三摩峙朔塞風同萬里綏殿壁週
　　繪佛國源流各識佛號於其旁亦四體書殿最上
　　層恭藏
御用甲伏昭
鴻勲也每嵗藩部入
覲咸集廟下莫不歡喜膜拜讃嘆佛力涵濡
聖恩安逺之義大矣
御製詩
　　安逺廟瞻禮書事(有序/)　(乙酉/)
　　伊犂河北舊有廟曰固爾扎都綱三層繚垣周一
　　里許當噶爾丹筞凌時以五集賽更畨居此誦經
　　每嵗首盛夏準噶爾之衆膜拜頂禮者逺近咸集
　　其俗素奉黄教往往捐珍寳施金銀以事􁔾嚴廟
　　之閎贍遂甲於漠北阿逆之叛賊黨肆掠焚刦廟
　　乃燬廢曽用韓愈陸渾山火詩韻以紀其事及我
　　師再平伊犂其地並建城堡而梵宇之僅存煨燼
　　之餘者已不可復整亦不必為之復整也因思山
　　莊為秋蒐肆覲之所舊蕃新附絡繹鱗集爰規東
　　北岡阜肖固爾扎之制營建斯廟名之曰安逺集
　　梵僧演步蹈以慶蕆事惟時都爾伯特郡王筞凌
　　烏巴什等適以朝賀至與達什達瓦部衆之𨽻居
　　兹土者歡喜額手僉謂琳宫晃曜妙相莊嚴不常
　　曩時在固爾扎禮都綱聞唄讃也然余之所以為
　　此者非惟闡揚黄敎之謂盖以綏靖荒服柔懐逺
　　人俾之長享樂利永永無極云因系十韻以識縁
　　起如此
伊犂兵燹後梵宇為(去/聲)重為縮地齊近逺歸宗何改移
今朝初慶落戎索永延釐聳峙輝山麓來瞻渡水涯制
仍固爾扎境一毘耶離唱唄格隆侣(喇嘛中之格隆如/僧中之受五戒者)
歸其達瓦貽(達什達瓦舊屬歸旗者居/於此其願為喇嘛者聴之)維新同致敬憶
舊孰含悲羣訝胡寛市予懐范燮辭藉無示敗彼詎有
覩成斯置器厪安處恢綱靖逺陲
　　安逺廟(丙申/)
東嶺琳宫接題門各有名匪尊不二法縁繫衆藩情(䝉/古)
(素奉黄教而伊犂之固爾札廟莊嚴特盛尢其所尊禮/者仿其制建安逺廟於此毎嵗駐蹕山莊舊藩新附絡)
(繹鱗集俾之瞻仰斯廟益増歡喜以/示柔懐逺人之意非衹闡揚象教也)佛日迎薫朗慧雲
收雨征金川兹武定安逺永銷兵
　　安逺廟(辛丑/)
新疆底定後安逺建衹林(是廟肖準噶爾固/爾扎之式為之)萬里夜來
往(自平定新疆後伊犂駐以將軍回部各駐欽差大臣/烏魯木齊則設都統興屯耕驛跕相通百姓來徃貿)
(易者夜行無恐較之/内地尤為安貼也)廿年久静愔衆生資庇䕃一己致
　䖍欽回逆偏猖近(阿桂奏閏五月初九日分派官兵四/路攻勦賊營搶得賊卡四座殺賊百)
　(餘名乃賊人尚敢傾穴出迎拚死抵拒現在另籌進取/于賊營迤心嚴宻圍困令其無路覔食等語連日切盼)
　(佳音又未能即刻/擒獲殊增憤懣)陳師却愧心
　　　安逺廟(壬寅/)
　始自逺人徠(先是癸酉冬都爾伯特台吉䇿楞等率衆/來歸甲戌秋輝特台吉阿睦爾撒納和碩)
　(特台吉班珠爾又各率數萬人來歸若而人不可使占/居喀爾喀地于是始議兩路進師既而定伊犁闢新疆)
　(嵗乙酉遂仿伊犁固爾/扎都綱建廟額曰安逺)非期疆宇恢蹟乖成事順功就
　賴
天培(西師之役自乙亥春兩路進兵遂摛逹瓦齊定準噶/爾諸部無何阿睦爾撒納叛逃逆黨煽附丙子春我)
　(師追討阿逆竄跡哈薩克嗣哈薩克稔其反復請擒賊自/効阿逆隻身竄入俄羅斯竟㐲𡨕誅又回部大小和卓)
　(木久為準噶爾所居我師既定伊犁擇其囚㤙撫之乃/二酋孤恩助惡屢抗官軍賴    天㤙助順狡謀莫逞)
　(二酋逺遁入㧞達克山其汗素爾坦沙殺賊函首以獻/回部悉平西陲底定盖屢變屢安適成我事詳見所著)
　(開惑/論)責實誠幸耳循名豈易哉伊犁耕作圖保泰慎籌
　裁

　　普樂寺　在熱河
　行宫東北二里許西陲平定後既建普寧寺安逺廟
　　以示綏懐廟南地勢寛廣三十一年復
勅建兹寺東嚮
御書門額曰普樂寺前殿額曰宗印殿左右配殿各一
　　北為勝因殿南為慧力殿皆兼清漢䝉古唐古忒
　　四體書正殿供上藥王佛額曰福慧圎成聨二一
　　曰龍象䕶諸天毫相瞻時妙嚴普覺漠瀛㑹初地
　　法輪轉處安樂常臻一曰三摩印證喻恒河人天
　　皆大歡喜七寳莊嚴現香界廣輪遍諸吉祥西有
　　門達經壇門内植碑一恭鐫
御製碑記壇上四面有門東額曰須彌増勝西額曰舎
　　衛現祥上有圓亭二層前檐額曰旭光閣皆兼四
　　體書亭中四面有聨東曰竺乾法示西來意震旦
　　光圓東嚮因西曰化成層拱通乾闥屬國環歸過
　　月氐南曰花凝寳葢皈真相雲擁祥林現化身北
　　曰妙演梵城超最上廣臻法㑹樂無遮又東山門
　　一座額曰通梵門亦兼四體書毎嵗
秋巡諸藩入
覲瞻禮金容如上春臺同逰
化宇也
御製文
　　普樂寺碑記(丁亥/)
避暑山莊當興桓隩區直北地亘獅溝西南官廨民廬
聚落殷羡獨其東偏列嶂邈綿周原案衍則諸經所稱
廣長清浄于佛土宜乾隆乙亥西陲大功告成衛拉特
各部長來㑹時事嘗肖西域三摩耶建寺曰普寧嗣是
達什達瓦屬人内徙即次旅居環匝山麓越嵗乙酉復
于迤左仿伊犂固爾扎都綱建廟曰安逺然自廟南延
望錘峯式塏式閎厥壤猶隙惟大濛之俗素崇黄敎將
欲因其教不易其俗縁初搆而踵成之且每嵗山莊秋
巡内外扎薩克覲光以來者肩摩踵接而新附之都爾
伯特及左右哈薩克東西布魯特亦宜有以遂其仰瞻
興其肅恭俾滿所欲無二心焉咨之章嘉國師云大藏
所載有上藥王佛乃持輪王佛化身居常東嚮洪濟羣
品必若外闢重闉疏三塗中翼廣殿後規闍城内叠磴
懸折而上置龕正與峯對者則人天咸遂皈仰將作如
置以丙戌正月經始洎丁亥八月訖工爰取普樂顔寺
額而為之記曰自西人之瀕於塗炭也湫隘阽危不能
終日朕則為之求寧也既寕之後奔走偕徠室家還定
朕則為之計安焉既寧且安其樂斯在譬如佛影覆于
鴿身四大得所離怖畏想生歡喜心蘄自刹那以逮億
刼同逰春臺化宇樂其樂而不能名其樂真上樂耳雖
然曷易此臻哉語曰民可與樂成難與慮始又曰先天
下之憂而憂後天下之樂而樂是朕所由繼普寧安逺
而命之為普樂者既以自慰且重以自朂而匪直梵文
勝因福利之云云也記成并系以讃
善哉大能仁　　無去亦無住　　以何因縁故
現此説法身　　人天咸䕶持　　功徳甚希有
云何稱上樂　　自小千中千　　暨三千大千
法界無究竟　　爾時兩足尊　　甘露為灌頂
一切諸衆生　　若有情無情　　念彼佛力者
受持陀羅尼　　三世諸如來　　神力並加汝
第一具根性　　即身得證佛　　其次小乗人
得八大成就　　靈丹浄眼方　　徹地智慧劔
空行遍周厯　　延年無疾病　　自洛义俱胝
無量僧祇刼　　萬行齊完滿　　求福不唐捐
普種福徳田　　普䕃如意樹　　普覆大慈雲
普渡大願船　　震旦閻浮提　　清寧共安隠
而彼狼荒俗　　永脱修羅天　　合十白佛言
此是法王力　　要知大自在　　本分元自足
無苦强言樂　　即墮分别相　　樂故無名名
上亦無等等　　東峯開妙鬘　　寳閣照旭光
舉似日出處　　了了正知見　　光與日無盡
誰識所本來　　八寳莊嚴成　　香華天樂偹
大㑹啓無遮　　同證無上道
御製詩
　　渡河詣普樂寺瞻禮(乙未/)
野彴砌石架木為漲來易圮亦易就月前經雨兹重搘
便以渡河禮耆囿彼岸平原多種田低禾髙􁐄如錯繡
纔十餘日未曽觀則已吐穗碩且茂或垂(禾/穗)或仰(柔/穂)總
殊致芃緑釀黄各爭候西成可望為額慶時尚遥虞望
難副普樂之意原在斯六波羅蜜非所究
　
　
　
　
　
　
欽定熱河志卷七十九
欽定四庫全書
欽定熱河志卷八十
　寺廟四
　　普陀宗乘廟
　　殊像寺
　　廣安寺
　　羅漢堂
　　須彌福夀廟
　　熱河城隍廟
　　廣元宫
　　穹覽寺
　　琳霄觀

　　普陀宗乘廟　在
　行宫北里許乾隆三十五年舊藩新附溥慶臚歡
命倣西藏布達刺都綱法式創建茲宇
御書額曰普陀宗乘之廟東西二門額曰威嚴縂持曰
　　寳光普耀門内額曰廣圓妙覺寳坊前額曰普門
　　應現後額曰蓮界莊嚴前殿八楹額曰無量福海
　　又十六楹額曰千佛之閣皆兼四體書殿内聮曰
　　妙相合瞻千利資諸福繁釐同祝萬歡洽羣藩中
　　殿二十楹又十八楹後殿二十五楹殿外檐額曰
　　落伽勝境曰文殊勝境曰萬法歸一皆兼四體書
　　殿内額曰妙徳圓成曰浄性超乘曰萬縁普應聫
　　曰獅座具神威咸欽奮迅鷲峰瞻相好普現莊嚴
　　曰法界􁒂中臺臻大歡喜化身現上塞䕶妙吉祥
　　曰縂持初地法輪資福勝因延上塞廣演恒沙梵
　　乘能仁宏願洽新藩殿樓上聮曰梵教流傳宗遞
　　演化身應現慧常融八方亭外額曰權衡三教六
　　方亭外額曰慈航普渡皆兼四體書亭内額一曰
　　精嚴具足一曰示大自在聮曰法界現神威即空
　　即色梵天增大力非住非行又曰水鏡喻西來妙
　　觀如是月輪悟南指合相云何樓額曰普勝三界
　　四面羣樓額南曰秘密勝境北曰極樂世界東曰
　　度經之閣東樓上曰阿閦鞞佛壇城曰觀世音菩
　　薩壇城曰無量夀佛壇城曰釋迦佛壇城曰雅曼
　　達噶壇城曰喜金剛壇城西曰大乘妙峯皆兼四
　　體書聨十三一曰纓鬘垂䕶花龕彩獅象馴依鷲嶺
　　輝一曰佛刹現乾城法資喻筏禪宗開震旦教演
　　傳燈一曰以此無量慈同㕘不二喻彼有為法普
　　渡大千一曰統須彌界天䕶持常住遍華嚴海㑹
　　應現隨方一曰秘印妙持超四果圓光正覺示三
　　乘一曰現法化報身曇霏遍䕃統先中後際象教
　　同持一曰初地相光全縂持一化諸天梵香聚共
　　演三摩一曰般若相常融具五福徳菩提心並證
　　増八吉祥一曰覺觀印圓通能仁普示識田悟清
　　浄妙智同修一曰功徳示經文香薫薝蔔莊嚴瞻
　　相好光暎琉璃一曰持法利身心衆生並濟隨縁
　　施願力一切常圓一曰佛光普䕶三千界夀域常
　　開萬億春一曰寳樹交輝香不斷祥輪常轉法無
　　邊廟謨輪奐
天藻輝煌真佛國之化城人間之福地矣
御製文
　　普陀宗乘之廟碑文(辛夘/)
山莊迤北普陀宗乘之廟之建仿西藏非仿南海也南
海普陀在浙東定海縣境朝山之舶嵗嵗凌越洪濤瀾
涆間擎香頂禮惟謹曰大士道塲舍茲奚屬是獨震旦
緇流方隅所見故然攷之貝夾普陀有三一居額訥特
珂克一居圖伯特一居南海蓋南海特大士行教至此
偶一示現云耳庸可以此為是而彼為非乎額訥特珂
克即印度是由此以證西來因縁自印度而西藏自西
　藏而南海了了可識第印度金剛座遼逺難稽詎若西
　藏都綱法式具偹為天人攝受之閎規藩服皈依之縂
　滙也哉乃者嵗庚寅為朕六□慶辰辛夘恭遇
聖母皇太后八旬萬夀自舊𨽻蒙古喀爾喀青海王公台
　吉等暨新附準部回城衆蕃長聫軫偕徠臚歡祝
嘏念所以昭褒答示惠懐者前期咨將作營搆斯廟以乾
　隆三十二年三月經始至三十六年八月訖工廣殿重
　臺穹亭翼廡爰逮陶笵斤鑿金碧髹堊之用莫不嚴浄
　如制夫羣蕃信心迴向厥惟大慈氏之教而熱河尤我
皇祖聖祖仁皇帝撫綏列服嵗時肆覲之區嚮也西陲内
　面景從朕勤思纉述普寧安逺普樂諸刹所為嗣溥仁
　溥善而作也今也逢
國大慶延洪曼羨而斯廟聿成三乘之宗實其統㑹於焉
　宣寳鐸演金輪闗禽流梵樂之音塞樹種菩提之果一
　切國土善信膜拜歡喜以為得未曽有而久入俄羅斯
　之土爾扈特以其為外道非黄教所概舍久牧之額濟
勒率全部數萬人歴半年餘行萬有數千里傾心歸順
適於是時莅止瞻仰善因福果誠有不可思議者是則
山莊之普陀與西藏之普陀一如與印度之普陀亦一
如與南海之普陀亦何必不一如然一推􁒂夫建廟所
由來而如不如又均可毋論即如如之本義豈外是乎
豈外是乎先是羣藩合辭請進千佛像懇欵弗可却因
命就廟中度閣奉之别有記不復詳綴為説偈曰
我聞瞻部洲　　古德有道場　　天龍各䕶持
名四大結聚　　九華及二峩　　五臺亦初地
普陀南海南　　觀自在所住　　其言限方所
不出邊邪見　　譬如一搩手　　眯萬億由旬
若人證三摩　　要令不失故　　衛藏妙莊嚴
竺乾祖庭意　　興桓足香界　　成此大勝因
百部諸賢王　　合十聆唄讚　　塞土黄金色
是處菩薩面　　其前羅漢峯　　磬石為揵椎
舉似象王巖　　非離亦非即　　其下獅子溝
　武列功徳水　　舉似鐵蓮洋　　無垢亦無浄
　能具等正覺　　皆作如是觀　　五十三㕘竟
　還叩兩足尊　　長現調御相　　為説無生法
　御製詩
　　　普陁宗乗廟落成拈香得句(辛夘/)
　遞肖何妨屢普陁(普陁有三一居額訥特珂克即印度/一居圖伯特即西蔵一居南海而西)
　(來因縁則始自印度而西蔵而南海南海特大士行教/示現之所印度又逺不可稽惟西蔵都綱法式具偹因)
　(於山莊北麓/仿其制為之)金剛四句括無多層樓金瓦輝香象偏袒
　黄衣演法螺䖍為祝
釐開八秩㑹逢歸極仰三摩(今嵗恭遇此廟皇太后八旬/萬夀因建    慶迓    慈)
　(禧茲屆蕆工慶落㑹土爾扈特汗渥巴錫等/適至以其素重黄教命往瞻禮俾益深感悦)撰良慶落
　欣瞻禮曰罪曰知且付他
　　普陀宗乘廟即景(壬辰/)
　震旦惟南海山莊䕶北峯莊嚴猶緒事清浄是真宗優
　鉢含風燦貝多帶露濃盤旋清蹕返聴逺隔林鐘
　　普陀宗乘廟即事(癸巳/)
普陀本以撫遐為(蒙古皆重黄教庚寅辛夘疊逢莊臚/國慶舊藩新附諸部落咸集山)
(歡祝/迓)　(慈嘏因仿西藏布達拉都綱法式建廟於此以/  夀而洽柔懐梵語布達喇即華言普陀也)
神道誠看有相之遂致逺徠土爾扈(廟工將蕆而土爾/扈特台吉渥巴錫)
(等率屬歸順朝覲山莊之日適屆落成大慈氏廣大因/縁不可思議如此即命至廟瞻禮俾益感忭土爾扈特)
(急讀之則為/土爾扈云)因教羣禮縂持尼即今法雨滋忍草萬古
宗風振慧枝若論三乘皈一字謂猶一字屬多詞
　　瞻禮普陀宗乘之廟因題(丙申/)
梵語布達拉震旦謂普陀南海本中華西域實倣摹(叶/)
(陀普陀有三詳見碑記蓋西域布達拉本以山似普/  而屋宇則仍依藏式茲廟規制悉倣西藏為之)斯
乃肖藏式搆築無差訛土爾扈特來慶落演梵那(辛夘/秋廟)
(工落成適土爾扈特汗渥巴錫等朝/覲於此因命詣廟瞻禮俾益深感悦)去嵗雨致頽根基
未固羅重砌塊石堅僨事弗深訶(昨嵗夏秋多雨廟之/南面紅牆頽阤牽引)
(地面上層樓閣亦有傾者即遣大臣勘驗知係原工築/土未堅雨水渗入致牆基鼔裂層卸而下皆由前此承)
(辦各員不諳作法尚非侵冒誤工故不加深譴因命易/大塊石為基層層甃築經樓佛閣重加葺治未踰年而)
(蕆工閔整如前而鞏固較勝於舊通計費用四十餘萬/金例當工員賠補念各員力不能償止令其中數人亷)
(俸最厚者酌賠什之一餘悉豁免其工員初/時僅禠頂帶今於工竣之日仍加恩給還)兹臨重瞻
禮舊貫仍巍峩不有敗者相焉覩成者嘉(叶/)成敗總六
如如是觀如何
　　布達拉廟瞻禮有作(己亥/)
布達拉原肖前蔵落成土爾扈來賓(土爾扈特急呼之/則為土爾扈猶厄)
(魯特急呼之/為厄魯也)無心招致彼殊域有意懐柔此近人(蒙古/素重)
(黄教况此寺倣前蔵之式尤為壯麗諸札薩克王公等/毎扈從瞻禮無不歡喜踴躍即此亦懐柔之一端也)
松樹種將嘉䕃滿山花開遍法雲彬更今札什煥倫布
(札什倫布華言須彌福夀也以班禪額爾德呢欲來京/為余祝七旬萬夀特倣後蔵式班禪所居廟建於此俾)
(居/之)欣在觀光輻輳頻
　　布達拉廟瞻禮用去嵗韻(庚子/)
普陀於右須彌左(布達拉華言普陀宗乘札/什倫布華言須彌福夀也)揖讓無殊
主與賔閲稼之餘臨梵地祈年莫匪為(去/聲)農人落來雙
樹風聲爽斂去寥天雲彩彬祝嘏欣逢聖僧駐(班禪額/爾徳呢)
(自後藏跋涉二萬里來此祝余七旬萬夀因為建/札什倫布以資安禪亦時到布達拉廟講經放參)諸番
膜拜看填頻

　　殊像寺　在普陀宗乘廟西名因臺麓制倣香山
　　縁起偹詳
御製詩序寺門三楹南嚮恭刻
御書殊像寺額寺額多具四體書左右有鐘鼓樓内為
　　天王殿東西配殿各五楹東曰饌香堂西曰演梵
　　堂内為㑹乘殿殿七楹額曰㑹通三際聫曰發心
　　為衆生縁深入善權菩薩果現相如三世佛了分
　　身住曼殊牀又東西配殿各三楹東曰指峯殿西
　　曰面月殿其後建八方亭額曰寳香閣又曰浄名
　　普現聫曰佛説是本師宏宣象教天開此初地示
　　現獅峯又東西配殿各三楹東曰雲來殿西曰雪
　　浄殿更内為樓十八楹額曰清涼樓又曰相合臺
　　懐聫曰地上拈將一莖草樓頭現出五臺山樓下
　　額曰妙五福徳聫曰地分臺麓示居國座挹錘峯
　　供養雲又東西配殿各五楹東曰吉暉殿西曰慧
　　喜殿寺旁築室三楹額曰香林室又樓三楹額曰
　　　倚雲樓恭繹
　聖製清涼五峯香山塞山非彼非此所謂一而二二而
　　　一無分别見作平等觀
　曼殊闡義得未曽有也
　御製詩
　　　殊像寺落成瞻禮即事成什(有序/乙未)
　　　五臺山為文殊師利道塲梵語謂之曼殊師利山
　　　麓有寺曰殊像𫝊是文殊示現處妙相端嚴瞻仰
　　　生敬辛巳春奉
聖母幸五臺祝
釐瓣香頂禮黙識其像以歸既歸摹勒諸石遂乃搆寺於
　　　香山肖碑模而像設之顔曰寳相兹於山莊普陀
　　　宗乘廟西營搆蘭若莊校金容一如香山之制而
　　　堂殿樓閣略倣臺山亦名以殊像從其朔也夫佛
　　　法無分别見清涼五峯固文殊初地香山塞山非
　　　彼非此矧以竺乾視之固同為震旦中菩薩示現
　　　之境乎是則闡宗風延
曼夀功徳利益又皆一合相之推廣平等者也工始於乾
　　　隆甲午夏逾年落成以詩代頌並誌縁起如右
　殊像全規臺廟模撰辰慶落禮曼殊(曼殊師利梵帙讀/作平聲其音近滿)
　(珠故西蔵達賴喇嘛等進丹書借稱曼殊/師利大皇帝今俗訛滿珠為滿洲非也)金經蒙古猶
　常有寳帙皇朝可獨無(佛經本出厄訥特訶克是為梵/帙一譯而為唐古特之畨再譯)
　(而為震旦之漢其蒙古經則康熈及乾隆年陸續譯成/者朕以當我朝全盛之時不可無國書之佛經因命開)
　(館譯/定)譯以國書宣白業習之修士翊浮圖(是寺之喇嘛/皆令習清字)
　(經即闡曼殊/師利之義)雖然名實期相稱(去/聲)師利應嗤謂是乎
　　　殊像寺(丙申/)
　殊像亦非殊堂堂如是乎雙峯恒並峙(與普陀宗乘之/廟各據一峯相)
　(去半/里)半里弗多紆法爾現童子巍然具丈夫丹書過情
　頌(西藏毎於新嵗獻丹書稱曼殊師利/大皇帝云云蓋以曼殊音近滿珠也)笑豈是真吾
　　　殊像寺疊丙申韻(己亥/)
　殊像像文殊豈云異貌乎濶違忽兩載瞻禮此重紆法
　演三千界心𫝊調御夫無生祇二字行處目瞠吾
　　香林室(乙未/)
室築花宫側檀林擁浄香最宜引呼吸可以悟真常庭
樹有嘉䕃砌葩無俗芳如云皆是藥識者大醫王
　　香林室(丙申/)
塞上富者林兹以近佛地異衆獨名香而室幸斯置俯
仰栴檀叢饜飫薝蔔味滿志惟清淨謀目足蔥翠何當
屏萬慮從脩入聞思
　　香林室(己亥/)
是林無不香是處香之最室築梵宫旁自應餘津逮潤
以沆瀣精吹以薝蔔籟耳根及鼻觀合相成静㑹五木
與都梁火氣直宜汰
　　倚雲樓(乙未/)
寺傍隙地一區分倚巘為樓亦可欣虚牖却無來去相
容容常挹徳山雲
　　倚雲樓(丙申/)
倚雲雲亦倚其樓正可羲經悟氣求若論山田霑渥雨
豐隆祇合此間收
　　倚雲樓口號(己亥/)
山樓兩架倚晴暉莫謂無雲便擬歸試㸔青蔥峭蒨者
蔚林詭石豈其非

　　廣安寺　在普陀宗乘廟之西南嚮乾隆三十七
　　年建
御書門額曰持勝門又内樓六十二楹額曰浄香室曰
　　定慧樓皆兼四體書面西聫曰香界擁諸天妙鬘
　　普䕶塞山現初地浄土同持面南聨曰浄域頂光融
　　莊嚴普現妙香鼻觀㑹功德常増樓上聫曰現法
　　化報身總持浄業㕘誡定慧諦永駐祥輪寺中有
　　戒臺恭懸
御筆四體書額毎嵗蒙古諸部鱗集式瞻寳相普結勝
　　因
慈宇洪寧不特花龕蓮筏已也
御製詩
　　廣安寺瞻禮六韻(癸巳/)
蒙古尊黄教其來已久時以神道而設因俗習為治用
接宗乘右(是寺在普陀/宗乘廟之西)俾修摩竭儀金容輝法相玉律
示毘尼(寺中有/戒臺)是日䖍瞻禮
萬年兼祝釐廣安寧詎此土扈(即土爾扈特急呼之或兩/字或三字皆可如厄魯特)
　(亦呼/厄魯)列藩維
　　　廣安寺(乙未/)
　北山一帶佛宫羅居選畨僧演梵那殊像西鄰原不逺
　良辰餘暇遂相過雖云
慈夀祝無量也覺莊嚴漸已多設以廣安喻治理儒宗釋
　典豈殊科
　　　廣安寺(丙申/)
　蓮宫及鹿苑迤邐接北山一以祝
慈夀一以示外藩相去弗其遥逰乘片時閒未能空五藴
　那足悟三幡獨因歌耆定差云副廣安
　　　廣安寺疊乙未詩韻(己亥/)
　亘山疊樹盡娑羅勝地真宜創舍那瞥眼誰期閱兩載
　散懐偶爾得重過
昔年祝願成三幻(寺本為詩紀聖母祝意竟釐而建曽/於乙未    及之孰    成虚願)此
　日虚無説六多柔逺詎惟宣梵教(此寺居普陀宗乘廟/之西與羅漢堂殊像)
(寺俱在北山一帶地當塞苑之後琳宇駢羅益增/勝㮣不僅宣揚黄教令蒙古王公等瞻仰生欽也)即今
棫樸作儒科(今升熱河㕔為承徳府建立試院定以學/額並度地創建  文廟期塞外士子户習)
(絃歌振/興文教)

　　羅漢堂　在
　行宫北里許乾隆三十九年建殿額皆
御書左右有鐘鼔樓門内天王殿又内大殿額曰應真
　　普現皆兼四體書大殿内額曰㑹乘證果東西配
　　殿各六楹堂中應真像悉仿海寧安國寺制伏讀
御製江南塞北妙相同觀而十六非少五百非多益證
　　妙諦圓融也
御製詩
　　題羅漢堂(癸巳/)
潔治山堂據漫坡應真冩像各婆娑江南彼豈塞北此
(是間應真像肖海/寧安國寺為之)十六少非五百多色現聲求總邪道
水流雲住契襌那知然是復何為者獅子峯髙借問他
　　羅漢堂
五百應真此休夏香筵列坐貌堂堂杯從何處同鷗渡
錫駐於斯聚雁行一切有為法皆幻六如無著偈猶詳
佛居浄土居塵世度世婆心正未央

　　須彌福夀廟　嵗在庚子恭逢
皇上七旬萬夀時則班禪額爾徳呢祝
釐來自後藏
上嘉其逺至於山莊建札什倫布廟居之唐古特語札
　　什為福夀倫布謂須彌山也廟門南嚮恭刻
御書額曰須彌福夀之廟廟額多具四體書東西二山
　　門有題額一曰梵香遍滿一曰法界圓成碑亭一
　　額曰智光普照寳坊一額曰搃持佛境都綱殿樓
　　三重額曰妙髙莊嚴殿内面南額曰寳地祥輪聫
　　曰開大般若臺朗照宗鏡具妙莊嚴相深䕶法雲
　　又曰證三摩菩提圓裝七寳超六波羅密座湧千
　　花又曰圓鏡照三千是空是色妙香聞二六即佛
　　即心又曰妙曼擁珠城莊嚴具足芬陀承寳蓋福
　　慧圓成面北額曰福縁恒演聫曰現象香國身増
　　五福德説最上乘法證八吉祥又曰仙露浄塵根
　　花垂薝蔔香風翔法界樂送迦陵又曰證最勝因
　　光華開七寳溥無量夀安樂演三乘東為
御座樓聫曰風鈴常轉蓮花藏貝葉閒披金字經更内
　　佛樓二重額曰生歡喜心聫曰龍象莊嚴妙不可
　　思議人天歡喜普如是吉祥又曰見性悟真源參
　　聖如意定心觀妙諦示佛因縁殿上層額曰吉祥
　　法喜殿内聫曰寳閣䕶香雲静資禮梵靈峯呈夀
　　相妙悦安禪下層額曰芬陀普湧殿内聫曰初地
　　總持超梵乘恒沙普演䕶祥輪又
御座樓南北殿各二重北殿懸南無阿彌陀佛額聫曰
　　到來佛相原如是静處塵心那更生又曰功徳無
　　邊復無量因縁非色亦非空南殿東楹聫曰現法
　　化報身共依圓覺攝聞思修教遍示妙明西楹聫
　　曰象法湧祥輪西方震旦智光騰寳炬海藏天宫
　　客堂額曰萬法宗源聫曰便有香風吹左右似聞
　　了義示縁因仰惟
夀宇宏開
　皇風普鬯西方妙法同我太平伏誦
　御製記文仰見我
　　朝聲教恢紘卓越千古非獨耆崛闍山阿耨達水頌
　　　無量功徳已也
　御製文
　　　須彌福夀之廟碑記(庚子/)
　黄教之興以宗喀巴為鼻祖有二大弟子一曰根敦珠
　巴八轉世而為今達賴喇嘛一曰凱珠布格埒克巴勒
　藏六轉世而為今班禪額爾徳尼喇嘛是二喇嘛蓋遞
　相為師以闡宗風而興梵教則今之班禪額爾徳尼喇
　嘛實達賴喇嘛之師也達賴喇嘛居布達拉譯華言為
　普陀宗乗之廟班禪額爾德尼居扎什倫布譯華言為
　須彌福夀之廟是前衛後藏所由分也辛夘年曽建普
　陀宗乗之廟於避暑山莊之北山以祝
釐也亦以土爾扈特之歸順也今之建須彌福夀之廟於
　普陀宗乗之左岡者以班禪額爾徳尼欲來覲而肖其
　所居以資安禪且遵我
世祖章皇帝建北黄寺於京師以居第五達賴喇嘛之例
　也然昔達賴喇嘛之來實以敦請茲班禪額爾徳尼之
　來覲則不因招致而出於喇嘛之自願來京以觀華夏
　之振興黄教撫育羣生海宇清晏民物籹寧之景象適
　値朕七旬初度之年並為慶祝之舉也夫朕七旬不欲
　為慶賀繁文已預頒諭㫖而茲喇嘛之來則有不宜阻
　者蓋國家百餘年昇平累洽中外一家自昔達賴喇嘛
　之來至今亦百餘年矣且昔為開創之初如喀爾喀厄
　魯特尚有梗化者今則重熙休和喀爾喀久為世臣厄
　魯特亦無不歸順而一聞班禪額爾徳尼之來其歡欣
　舞蹈欲執役供奉出於至誠有不待教而然者則此須
　彌福夀之廟之建上以揚
厯代致治保邦之謨烈下以答列蕃傾心向化之悃忱庸
　可已乎既為記復作讚言
　印度既迴遥　　佛教亦式㣲　　梵僧捨天竺
多臨衛藏地　　自唐代已然　　是為法源處
一譯猶云近　　三乗無舛訛　　宗乗向東昌
誠如佛所記　　衛藏雖徼外　　實在震旦中
達賴及班禪　　宗喀巴髙第　　前後燃智燈
三車之綱領　　真文與滿字　　於是溯軌躅
䝉古衆林林　　莫不傾心向　　皈依三寳門
神道易設教　　茲聞班禪來　　如嬰兒遇母
觀化闡宗風　　誠為吉祥事　　布達拉既建
倫布不可少　　擇向興工作　　亦以不日成
都綱及寢室　　一如後藏式　　金瓦映日輝
玉幢揚風舞　　自成動静偈　　朗標色空喻
以是善因縁　　資無碍法喜　　祝嘏猶其小
所欣象教宏　　舉似西域居　　無來亦無去
上人演法輪　　蠢蠢普超度　　佐我無為治
雨順與風調　　衆生登夀世　　慧炬永光眀
合十作讚言　　初非為一已　　如懸大圓鏡
　徧照於十方　　而鏡本無心　　迴向亦如是
　御製詩
　　　札什倫布廟落成紀事庚子
　華言福夀等須彌(唐古特語倫布者須/彌山札什者福夀也)建以班禪來祝
　釐(今年班禪額爾徳尼來熱河為余祝七旬/萬夀因仿後藏班禪所居廟式特建此寺)舊例已遥
　遵
順治(謂北黄寺因五輩逹賴喇嘛於順/治年間來京    特勅建寺居之)新工猶近比(去/聲)
康熙(溥仁寺康熙五十二/年建為熱河最古寺)層樓初聳輝佛日萬樹分栽蔚
　慧枝一語欲詢駐錫者有無法也抑無為
　　　再題札什倫布廟
　曉趁輕涼出苑門札什(讀作/平聲)倫布煥崇垣班禪輜重先
　云至(班禪額爾徳尼昨遣喇穆占巴四人並喇穆隨從/五十餘人賫送輜重先至熱河因即以札什倫布)
　(旁舍/居之)夏季生衣預沛恩(喇穆占巴及喇嘛等來自後藏/尚服氊毳因各頒賜紗葛銀兩)
　(藥物/有差)彼以敬來酬以惠識其委欲􁒂其源莊嚴每謂非
　斯謂那待他人有後言
　　　札什倫布廟疊去嵗韻(辛巳/)
寺圖後藏奉阿彌福夀如山自兆釐(札什為唐古特之/福夀倫布為須彌)
(之/語)本擬來宗闡法教那期入寂示恬熈(班禪額爾徳尼/於庚子七月來)
(覲山莊擬以次年春送還後藏/不期於十一月示寂於黄寺)滅生原不拘三乗規律
猶然貽一枝(上年班禪額爾徳尼住此曽留其髙弟羅/卜藏敦珠布帶領班第二十人在廟住持)
(傳習後藏經律因派此地喇嘛百八十名隨從學習今/嵗臨幸札什倫布見學習經律諸喇嘛漸次嫺熟雖班)
(禪示寂而宣揚黄教規律/常存寔亦去來如一也)如是去年對談處笑茲搆築
信何為
　　札什倫布廟再疊庚子韻(壬寅/)
由來芥子納須彌底論仰荒與俯釐見説福資三乗力
祇圖茲濟萬靈熙堂中貝葉翻宗教階下禪林長慧枝
舊果前縁一相證有為法豈及無為

　　　熱河城隍廟　熱河自
聖祖仁皇帝締搆山莊六十餘年為
　　畿輔東北一大都會乾隆三十七年允督臣周元理
　　　請恭建茲廟四十三年奉
　㫖設立承徳府神皋鞏固秩禮攸宜
　御書殿額曰福䕃巖疆聫曰和會視畿封妥斯苞茂阜
　　　寧徵版籍報以馨香左右配殿各一楹又内後殿
　　　五楹東西配殿各一楹廟碑恭勒
　御製詩序嵗時
　展敬靈貺惟昭矣
　御製詩
　　　熱河初建
　　城隍廟拈香瞻禮八韻(有序/)
　　　城隍之神莫詳所自或謂始於唐李徳裕之立於
　　　成都而李陽氷縉雲城隍神碑則謂惟呉越有之
　　　然張説在荆州張九齡在洪州並有祭城隍文可
　　　見不始於成都亦不獨行於呉越且蕪湖城隍建
　　　於呉赤烏二年則又不自唐始而攷城隍名義寔
　　　權輿於八蜡水庸則并不得謂自呉始矣迨宋以
　　　後天下通祀明初雖改從山川壇尋亦復舊今則
　　　省府州縣同之熱河向未有
　　神廟壬辰秋督臣周元理以為請即發帑庀材飭治
　　　之或以為熱河故無城池於名毋乃不稱余曰否
　　　否
　　神之號為城隍方隅是保甿庶是依熱河自
皇祖締搆山莊以來迄今六十餘年民物恬熈井里殷富
　　　五㕔𨽻屬咸臻阜寧儼然一大都會必有黙相之
　　　者記不云乎有功於民能捍災患則祀之則熱河
　　城隍之宜偹祀典於禮誠不可闕且行宫石城崇墉
　　　屹峙武列三源安流𨗳和何不可以循名徵實又
　　　詎在列雉重闉環濠曲塹方足以當斯義哉越癸
　　　巳夏五月工蕆余適臨幸山莊親致瓣香以落之
　　　作詩紀成並序縁起俾掲諸麗牲之石且告所司
　　　慎厥事焉
　八蜡分眀紀水庸謂由唐始見猶壅興州久矣民人聚
　新廟於焉鍳饗供佐
帝佑氓宜有祀禦災錫祉頋無封燕公椒奠曽攄悃洪武
　泥塗或不恭避暑石城
皇祖建廣仁雲嶺
聖慈從昭靈助順萬年賴薦禮申誠此日逢猛獸毒蟲消
　百戾春祈秋報走三農七言用代豐碑勒土吏欽哉奉秩
　宗

　　廣元宫　廟制昉自岱宗盛於京輦東方徳主生
　　物列在祀典所以致精禋昭
　靈貺為民祈福之至意也熱河升為承徳府人民蕃
　　育神祀聿修於山莊内
勅建茲廟以偹制度廟門南嚮恭刻
御書廣元宫額東西山門各三楹左右有鐘鼔樓内為
　　仁育門更内為香亭重簷複起額曰馨徳亭又曰
　　靈昭長養聫曰廣化佑天齊無逺弗屆元功叶仁
　　育有感斯通東西配殿各三楹東曰邀山室西曰
　　藴竒齋正殿五楹額曰仁育殿又曰普佑資生聫
　　曰岱頂仰神庥功宣長育塞園崇廟祀福䕃蕃昌
　　後山門外有亭一額曰古俱亭
御製詩
　　廣元宫六韻(己亥/)
元為善之長(上/聲)生物主東方因肖岱宫式(碧霞元君廟/在泰山頂北)
(方祠祀極廣屢著靈應京師建廟城外有五頂之稱/而中頂南頂西頂尢著皆官為葺治茲倣其制為之)落
　成靈宇慶萬家烟火庶兆姓息男昌承徳今升府興文
　並設庠祈年協暘雨希
佑富耕桑惟以民情願無非
祖蹟□
　　　藴竒齋(己亥/)
　峯層復嶺重嵐秀䕶階濃鎻徑多詭石羃檐著古松起
　思無定趣引睇鮮常容恰似青雲士諸竒藴一胷
　　　藴竒齋(庚子/)
　玻璃窻對簇攅峯朝靄暮嵐無定蹤可識萬竒此中出
　而齋不識以為容
　　　藴竒齋(庚子/)
　竒正由來兩勢分兼之誰似碧山云而齋藴以無窮趣
　顯露應嗤揚子雲(中説揚子雲古/之振奇士也)
　　　藴竒齋口號(辛丑/)
　竒者平之對合知齋中所藴乃多竒老來諸事喜平易
　即景聊因一詠斯
　　藴竒齋偶爾有會口號因成(壬寅/)
牕前萬景納無遺即景因之額藴竒竒正自應殊甲乙
竒惟宜藴正宜施
　　邀山室(己亥/)
山本静無動無動無去來而室顔曰邀其義何居哉諸
峯自畫展一牖惟虚開朝暮恒與俱嵐靄恒與陪去亦
弗遮留來亦弗拒推是謂不速客敬之終吉該
　　邀山室有會(庚子/)
山豈有動理而室邀以來室亦寧鮮邀則因人至哉是
三實假合闕一乃殊乖令假成一真知真原幻諧
　　邀山室(辛丑/)
山之徳為静其實弗解動(韻會凡物自動則上聲彼不/動而我動之則去聲晰理頗)
(精/)作室額曰邀斯乃有迎送而山常在室何曽待延羾
是非彼自然乃由我所弄即室亦勿知支辭過誰訟
　　古俱亭(己亥/)
喬松足有千載古峻嶺今㸔一竺俱小坐消摇得竒會
忘年之友定無殊
　　古俱亭作歌(壬寅/)
山實太古有喬松亦如之境雖荒略亦自有人居於茲
其人何徃而惟松及山也恒如斯亭實搆乎今山兮松
兮與之俱古夫何疑吾欲泯名象忘今古漠然坐對謐
神思

　　　穹覽寺　在喀喇河屯
　　行宫東南里許南嚮康熙四十三年
聖祖駐蹕喀喇河屯隨侍人員恭建此寺以祝
萬夀門額曰
勅建穹覽寺門内左右為鐘鼓樓中植碑一恭鐫
聖祖御製碑文内為正殿前楹恭懸
御書寺額殿内
題額曰清音貝葉又
　御書額曰性澄覺海東西為配殿又内為後殿
御題額曰天半香林東西有配殿寺基為坡陀小阜門俯
　　　灤河如練如帶隔岸諸山螺髻湧現有俯視層霄
　　　之㮣云
聖祖御製文
　　　穹覽寺碑文(三集/)
　哈喇河屯者䝉古名色釋之即烏城也乃古興州之所
　轄因世久事殊前朝未及設官分職皇輿等書編察難
攷朕避暑出塞因土肥水甘泉清峯秀故駐蹕於此未
甞不飲食倍加精神爽健所以鳩工此地建離宫數十
間茒茨土階不彩不畫但取其容坐避暑之計也日理
萬㡬未甞少輟與宫中無異萬㡬偶暇即窮經史性理
諸書臨池揮翰膳後即較射觀德以安不忘危之念此
其大略也因有離宫隨侍人員共祝萬夀而建寺不日
即成又求匾額以垂永久朕賜書云穹覽取沈約驤首
覽層穹之意在行宫之巽位寺勢雖㣲蓮社梵音鈴鐸
經聲巨細皆偹内有三大士相仙衣飄颺瑞園涵漾以
空寂為本慈悲為教汲引四生津梁三界清鐘夜聞逺
近罔弗皈依月殿朗輝中外靡不瞻仰况右倚層巖左
帶大河口外諸蕃來往進貢皆由經過三庚無暑六月
生風地脈宜穀氣清少病誠為佳景前朝以戍邊不暇
何得駐蹕今四海為一八表同風自京北至萬里如同
家人父子豈有他術哉以誠而已今臣下歸福於朕朕
曰天下皆福朕之福也先憂後樂朕之職也所願者年
　豐嵗稔烟塵永息余之念茲在茲之意足矣無以妄求
　佛有所知自有保䕶康熙四十三年嵗次甲申秋八月
　中秋日
聖祖御製詩
　　　穹覽寺偶成(三集/)
　塞北鐘聲久不聞梵宫列刹共氤氲雨花柏樹同僧老
　開世瞿曇永法雲
　御製詩
　　　窮覽寺(辛酉/)
　招提鈴鐸午風吹罨畫山川入望竒徙倚試思廿年事
　苔封碑字紀康熙

　　　琳霄觀　在喀喇河屯
　　行宫東南三里許康熙四十九年建南嚮門外樹坊
　　　二前曰興州勝境後曰紫塞春臺門額曰琳霄觀
　　　門内左右為鐘鼓樓内為靈官殿又内為聖母殿
　　　額曰資生保赤東西為配殿又内為火神殿額曰
　　　徳炳南離皆
聖祖御書門左植碑一工部侍郎兼翰林院掌院學士揆
　　　敘奉
勅撰誠親王允祉奉
勅書觀與穹覽寺相望浄界梵天鐘魚互答瑞靄吉雲真
　　　去天尺五矣
　
　
　
　
　欽定熱河志卷八十
　欽定四庫全書
　欽定熱河志卷八十一
　　寺廟五
　　　龍尊王佛廟　在熱河東北八十里湯山温泉出
　　　焉
聖祖敕建廟其上
御製碑記
聖祖御製文
　　　湯山龍尊王佛廟記(四集/)
　塞外山脈自西北來至熱河岡巒迴合形勢鬱盤環左
　右百里間多名泉而山莊之東北有湯山其泉湧出山
　腰自然而温浴之蠲煩除疴導和怡性朕始經其地謂
　水候㣲涼更得暄暖乃宜於體比再往則加燠矣記稱
　坵陵川谷能出雲為風雨者皆有神況是山藴金砂之
　氣蒸為醴液又應候如意豈非有神靈黙相者歟爰於
　泉上繚以周垣搆行宫數椽為避暑沐浴之所而于其
　中建龍尊王佛廟以奉香火焉考湯泉著於史傳者驤
　山天都最為古蹟其他亦散見於山經雜志而此地自
　古未入版圖故川原之勝蔽翳于荆榛沙磧間幸今中
　外一家兹泉始得呈其靈異古人謂地脈之興亦有待
　而然非虛語也夫君子澡身浴徳如沃盥以去垢朕于
　此竊附湯盤之警期與天下日新而所以膏澤吾民以
　及䝉古諸部落使咸夀考康寧者則不能無望于佛之
　庇佑焉是為記
　　　火神廟　在大街康熈五十年建
　　　闗帝廟　在二道街康熈五十四年建
聖祖賜額曰開仁寺乾隆二十八年奉
　敕重修前殿供闗帝額曰忠義北嚮供觀音額曰妙觀後
　　　殿供如來文殊普賢額曰雪山正覺皆
聖祖御書寺有石碑一詹事府少詹事蔣廷錫撰文誠親
　　　王允祉書
　　　觀音大士廟　在廣仁嶺北康熈五十七年建
聖祖御書額曰妙徳慈
　　　闗帝廟　在西南街雍正十年建
　御題額曰忠義伏魔每歲春秋及五月十三日官為致
　　　祭又闗帝廟四一在粮食街康熈五十年建有碑
　　　一在獅子溝一在二道河並乾隆二十年
　敕修一在河東乾隆二十五年
　敕修
　　　藥王廟　在獅子溝乾隆二十年
　敕修
　　　龍王廟　在獅子溝乾隆二十年
　敕建
　　　礟神廟　在右哨汎
　　　靈峯寺　在五指山元敕建有碑額曰興州宜興
　　　縣五指山大靈峯禪寺大輪禪師碑銘下書北京
　　　大定高守寶同男高誼高諟刋大都大奉福禪寺
　　　傳法住持嗣祖沙門居實撰提㸃小師沙門廣純
　　書丹功徳主敕授進義校尉虎賁軍百户王琮敕
　　授將士佐郎冝興縣尹兼管諸軍王文祐授武義
　　將軍虎賁軍千户王瑢光禄大夫中書右丞相安
　　童至元二十四年立碑上截完整近趺處刓缺殆
　　盡云
　　竹林寺　在白馬川之敵樓山康熈四十三年修
　　有僧照安撰碑言竹林寺建于元致和間寺内又
　　有元至元間重修敵樓山天宫禪院碑記元僧顯
　　月撰碑稱僧慧靄止于敵樓山之抱有古殿宇址
　　號曰天宫惟設觀音神像乃結廬于山未逾三年
　　復完紺殿及鐘樓方丈僧舎山門香積雲居廩庫
　　賔館皆創搆之是天宫禪院始建在元以前僧慧
　　靄又僧新之今竹林寺殆即天宫禪院故址
　　　謹按竹林寺内僧照安碑謂元致和間建今所
　　　存元碑為至元二十六年重修立石元代世祖
　　　順帝皆以至元紀年致和乃泰定帝年號在世
　　　祖至元後則竹林寺改額或當在其時云
　　　清泉寺　在上板城村未詳創建年月康熈四十
　　　九年修刑部右侍郎張睿撰碑
　　　雲峯寺　在青雲山未詳創建年月康熈五十二
　　　年修僧普臨撰碣
　　　天平寺　在青雲山距雲峯寺南五里
　　　　以上在今承徳府境
　　　星龕巖寺　在喀喇河屯西稍北五十三里康熈
　　　年間
敕建就巖鐫三石佛梵相奇古大殿奉
聖祖御書星龕額
　　　峭壁寺　在喀喇河屯東南樺榆溝康熈年間建
聖祖御書殿額曰天半香林亭額曰森萬象
　　　静妙寺　在喀喇河屯西藍旗營康熈年間建有
聖祖賜静妙寺額
　　　闗帝廟　在喀喇河屯東南康熈年間建每歲春
　　　秋及五月十三日官為致祭又闗帝廟五一在喀
　　　喇河屯營西康熈五十四年建一在金沙灘康熈
　　　五十七年一在靳家溝一在青石梁官道側並乾
　　　隆二十三年
　敕修一在巴克什營
　　　　以上在灤平縣境
　　　雲光洞廟　在中闗西北三十里石洞溝康熈六
　　　十一年建
聖祖御書額曰雲寶珠光遂以名洞洞中供三世佛旁室
　　　奉紫㣲斗極及釋利大士有碑一内閣學士兼禮
　　　部侍郎蔣廷錫撰文翰林院侍讀學士陳邦彦書
　　　安禪寺　在中闗北三十七里什巴爾台康熈四
　　　十二年建有
聖祖賜安禪寺額
　　　闗帝廟　在土城子西雍正十年建每歲春秋及
　　　五月十三日官為致祭又闗帝廟七一在黄姑屯
　　一在郭家屯北五十里湯泉上一在大閣兒東南
　　七十里鑲黄旂營一在大閣兒東南九十里頭道
　　營一在大閣兒北八十里上黄旂一在大閣北一
　　二十里牛圈子一在大閣兒西北一百四十里四
　　岔山
　　金雲寺　在土城子南二十里乾隆元年建
　　河神廟　在土城子萬載橋南乾隆十年建
　　觀音寺　一在土城子南二十里一在土城子東
　　北一百二十里
　　龍王廟　一在土城子西北二十五里赫山一在
　　大閣兒東北
　　千佛寺　一在土城子北八里一在大閣兒東北
　　四十三里
　　興隆寺　在土城子東北九十里五峰山
　　釋迦佛廟　在五峰山
　　蘓武祠　在大閣兒東二十五里
　　　謹按顧炎武昌平山水記稱塞外有蘓武洞或
　　　即此祠之訛今土人呼為蘓公廟考武奉使匈
　　　奴徙北海上不應在此葢古人遺跡人豔稱之
　　　故為立祠耳
　　靈通寺　在大閣兒東南五十里龍泉山過寺里
　　許有龍潭三遶寺前石澗東南流入潮河
　　洪湯寺　在大閣兒西南六十里湯山山有温泉
　　康熈二十二年僧明林建寺甃浴池於泉側
　　普濟寺　在大閣兒西
　　月珠寺　在大閣兒北六十里喇嘛山寺有石佛
　　鐫鏤絶工
　　　以上在今豐寧縣境
　　闗帝廟　在八溝河南雍正十二年建每歲春秋
　　及五月十三日官為致祭又闗帝廟六在北二道
　　河者二一為康熈五十五年建一為乾隆二年建
　　一在扎薩克旂茶棚雍正五年建一在小子溝雍
　　正八年建一在七家茶棚乾隆二年建一在八溝
　　南乾隆三年建
　　礟神廟　在八溝南大吉口乾隆五年建
　　火神廟　在八溝西街乾隆六年建
　　龍王廟　一在八溝西街乾隆六年建一在八溝
　　東北喀卜齊爾山廟側有泉
　　靈峰院　在八溝北翁牛特境内遮葢山山有千
　　佛洞今名大碾子洞有金皇統三年靈峰院千佛
　　洞碑奉議大夫驍騎尉劉子初撰中京大定府長
　　興縣鄉貢進士杜彦臣書前列都綱沙門曉和匡
　　主沙門恵學千佛化主沙門遵説等名後列衆僧
　　名及都提㸃趙孝慈邑政趙壤舉事趙璶邑判陳
　　彦副判趙倫以下八人副提㸃劉忠信邑長孫公
　　彦監造邑録梁國寧以下十人名姓碑稱縣東南
　　有山曰遮葢背山嚮溪有道場焉遼乾統三年有
　　天台法師鑿山構殿殿後環洞名靈峰院後遭兵
　　　火至皇統辛酉歲僧遵説成千佛石像碑在今大
　　　碾子洞外又有明萬厯四十五年重修碑在洞内
　　　其文襲皇統碑荒陋無足採元一統志曰松州東
　　　南二十里遮葢山有古寺即指此
　　　　以上在今平泉州及赤峰縣境
　　　佑順寺　在塔子溝東北二百八十里三座塔康
　　　熈三十七年
敕建四十六年落成
聖祖賜佑順寺額并檀香佛像前天王殿西闗帝殿左右
　　　鐘皷樓中為大殿東西配殿左右為藏經閣石碑
　　　二並康熈五十四年辨理土黙特貝子旂事務户
　　　部主事諾岷撰文
　　　佑安寺　在三座塔東北二百四十里康熈四十
　　　四年建
聖祖賜佑安寺額寺内有碑
　　　承禧寺　在塔子溝西九十里北宫康熈五十年
聖祖駐蹕其地發帑建立
賜承禧寺額
　　　𢎞慈寺　在塔子溝北四百二十里敖漢界内康
　　　熈四十六年敖漢郡王扎木蘓建
聖祖賜𢎞慈寺額
　　　闗帝廟　在塔子溝東街乾隆七年建每歲春秋
　　　及五月十三日官為致祭又闗帝廟四一在三座
　　　塔城内東塔舊墓之右乾隆十三年建一在太鹿
　　　溝一在五道溝東南一在莊頭營
　　　清安寺　在塔子溝東北七十里大城子康熈二
　　　年建
　　　天成觀　在大城子東康熈六年建
　　　降魔寺　在塔子溝西北二十五里小子城之東
　　　三里寺北有石洞一中供佛像土人呼曰喇嘛洞
　　　朝陽寺　在三座塔東八十里康熈九年建又木
　　　頭城子東北八里有朝陽寺康熈中建有塔在山
　　頂䝉古稱納林塔又塔子溝西南四十里亦有朝
　　陽寺
　　彌陀庵　在三座塔東北一百六十里康熈十六
　　年建
　　興隆寺　在三座塔大板上康熈四十一年建
　　天仙廟　在三座塔東鳯凰山聞仙洞下三里許
　　康熈中建
　　盛水寺　在三座塔東南雲䝉山下康熈中建山
　　下有泉
　　靈佑宫　在三座塔南羊山雍正十二年建
　　卧佛寺　在三座塔西昻吉山山周三十餘里寺
　　基當其巔廣袤可六七十丈遼應厯七年石幢記
　　尚存今寺為蒙古改建寺有石佛高八尺圍四尺
　　天慶寺　在卧佛寺下四里遼時建康熈十七年
　　修寺有石胎觀音立像高七尺圍五尺有奇遼夀
　　昌五年沙門智(闕/)等唱和詩石刻尚存碑高五尺
　　跌半沒土中字跡㣲泐篆額横鐫玉石觀音像唱
　　和詩碑九字詩以次列分四截書前署銜名有崇
　　禄大夫檢校太師行鴻臚卿(闕/)辦大師賜紫沙門
　　智(闕/)兵部尚書兼門下侍郎平章事鄭若愚左僕
　　射兼中書侍郎平章事韓資讓兵部尚書興中尹
　　趙廷睦諸行宫都部署尚書左僕射梁(闕/)特進禮
　　部尚書㕘知政事趙長敬觀書殿學士行尚書禮
　　部侍郎知制誥焉(闕/)俊中大夫昭文館直學士知
　　御史中丞開國侯劉瓌度支使金紫崇禄大夫行
　　尚書禮部郎史仲愛乾文閣待制史館修撰曲正
　　夫朝請大夫充秘書監開國伯賜紫金魚袋王執
　　中南面統制(闕十/一字)員外郎(闕二/字)光前樞密院吏房
　　承㫖行殿中少監王仲(闕/)朝議大夫知制誥開國
　　子孟初朝散大夫司農少卿知大定少尹賜紫金
　　魚袋張識司農少卿知度支副使楊滌瑕守殿中
　　少監知析津縣事李師範(闕四/字)侍御(闕二/字)賜紫金
　　魚袋李(闕/)提㸃宏法寺守將作監張(闕/)内藏庫都
　　㸃朝散大夫尚書虞部郎中借紫㓂(闕/)殿中丞直
　　史館張嶠左承制閤門祇候韓汝礪崇禄大夫檢
　　校司徒(闕三/字)正大師賜紫沙門善(闕/)共二十二人
　　碑右側鐫講經法姪性(闕/)門資講僧性覺二人和直
　　書分上下層詩不甚工書頗古勁有法
　　報恩寺　在天慶寺東北大路下康熈五十一年
　　重建
　　華雲寺　在天慶寺東北雍正十三年建有塔
　　三學寺　在三座塔北狼山舊為祥巒院金大定
　　五年重修改額有興中府尹改建三學寺碑里人
　　韓長嗣撰文并書將仕郎興中府都孔目官白霫
　　王祁篆額後刻都維那銀青榮禄大夫興中尹上
　　柱國廣陵郡開國公食邑二千户寔封二百户高
　　思亷妻廣陵郡夫人高氏二夫人高氏長男雲堂
　　次男三學奴遼金舊制以經律論為三學擇僧行
　　清高者為綱首舉諸郡内經律論學優者為三法
　　師凡取經律論師差官考試於各宗出題答義中
　　選者取三人命為三宗法師葢最重之三學之名
　　取諸此韓長嗣碑中稱遼建三學寺於府西兵興
　　以來殿堂廊廡俱無寺廢久矣大尹出遊狼山其
　　上有院曰祥巒廢為荆榛基址頗有制度廼改修
　　為三學寺是遼於興中府建三學寺金始改建於
　　狼山也元一統志興中州狼山上有三學寺即指
　　此
　　林泉禪寺　在塔子溝東南月華山有元僧無際
　　撰碑額曰大寧路恵州東錦川鄉月華山林泉禪
　　寺剏建地産四至碑字完好碑稱僧祥盤剏立林
　　泉寺正殿三楹壁繪毘盧聖像右觀音寶宫左威
　　光堂歲至乙巳百廢具舉則寺落成于元成宗大
　　徳九年也元一統志月華山寺在恵州東一百九
　　十里即指此後寺廢雍正十一年即碑側舊址重
　　建此山有石竇東西相通故俗呼窟窿山廟
　　　以上在今建昌縣朝陽縣境
　　　謹按舊五㕔圖册喀喇河屯有菩薩廟龍母廟
　　　財神廟四旂土城子北有七神廟黄姑屯有藥
　　　王廟黄姑屯及少府營各有玉皇廟黄姑屯東
　　　興龍山有吕仙廟郭家屯湯泉有真武廟郭家
　　　屯西北鳯凰山有天仙廟八溝河南有觀音廟
　　　八溝河南及龍鬚門各有藥王廟八溝東市有
　　　財神廟大吉口有真武廟二道河有大王廟八
　　　溝東瑙瓈山有泰山神廟八溝南湯頭溝有喇
　　　嘛廟二八溝東北喀卜齊爾山及八溝西北一
　　　百四十里各有喇嘛廟塔子溝北有地藏廟藥
　　　王廟塔子溝南市有財神大城子天成觀西南
　　　有觀音堂三座塔西五佛洞有韋䭾廟大板上
　　　有明聖寺波羅台溝有喇嘛廟大抵土人所建
　　　其規模無足紀録皆附載於此
　
　
　
　
　
　
　
　
　
　
　
　
　
　
　
欽定熱河志卷八十一
欽定四庫全書
欽定熱河志卷八十二
　寺廟六
　　天靈寺　在青雲山距天平寺東五里今存舊址
　　禪林寺　在青雲山距天平寺西五里今存舊址
　　静安寺　在大寧故城南十家兒村遼咸雍間蘭
　　陵郡蕭夫人建碑字漫漶不可讀寺址尚存
　　資聖院　金劉子初靈峰院千佛洞碑稱靈峰院
　　遭兵火後於皇統辛酉歲請中京資聖院僧遵説
　　嗣興之遼中京大定府至金為北京皇統時尚未
　　改故碑文仍稱中京也院當與大寧故城相近今
　　遺址無考
　　會禪寺　金趙秉文有重九登會禪寺冷翠軒詩
　　云明朝却望登眺處城中惟見白雲封知此寺當
　　在大寧故城外今遺址無考
　　大定府文廟　元一統志曰宣聖廟在大定府東
　　南隅虎臣坊
　　　謹按遼金之大定府即元大寧路今八溝東北
　　　有大寧故城凡大定府諸寺廟當在八溝東北
　　　境今屬赤峰縣
　　玉清觀　元一統志玉清觀在大定府東南隅致
　　用坊遼統和二年建
　　興聖寺　元一統志興聖寺在大定府致用坊金
　　明昌六年建
　　頭陀禪院　元一統志頭陀禪院即永安禪院在
　　大定府致用坊萬頭陀所建翰林學士李磐撰碑
　　圓宗寺　元一統志圓宗寺在大定府東北隅豐
　　實坊遼統和二年建
　　華陽宫　元一統志華陽宫在大定府豐實坊遼
　　統和二年建
　　感聖寺　元一統志感聖寺在大定府豐實坊有
　　佛舎利塔遼統和四年建
　　咸聖寺　元一統志咸聖寺在大定府豐實坊有
　　甎塔金皇統二年建
　　崇寶寺　元一統志崇寶寺在大定府豐實坊金
　　皇統二年建
　　太子寺　元一統志太子寺在大定府豐實坊金
　　貞元二年建
　　楞嚴寺　元一統志楞嚴寺在大定府豐實坊金
　　大定二年建
　　大覺禪寺　元一統志大覺禪寺在大定府豐實
　　坊金大定二年建翰林學士鄭子􁎔撰碑
　　䕶國寺　元一統志䕶國寺在大定府豐實坊金
　　泰和元年建
　　三皇廟　元一統志三皇廟在大定府西南隅貨
　　遷坊
　　報聖寺　元一統志報聖寺在大定府貨遷坊遼
　　統和八年建
　　五嶽觀　元一統志五嶽觀在大定府西南隅利
　　通坊
　　浄安寺　元一統志浄安寺在大定府利通坊金
　　皇統八年建
　　城隍廟　元一統志城隍廟在大定府西北隅世
　　恩坊甲申歲建
　　崔府君廟　元一統志崔府君廟在大定府世恩
　　坊甲申歳建
　　東嶽廟　元一統志東嶽廟在大定府世恩坊丁
　　酉嵗建
　　白鶴宫　元一統志白鶴宫在大定府世恩坊庚
　　子歳建
　　𫝊教寺　元一統志𫝊教寺在大定府西北隅勸
　　善坊金皇統七年建
　　白蓮寺　元一統志白蓮寺在大定府南闗金明
　　昌六年建
　　三靈侯廟　元一統志三靈侯廟在大定府南闗
　　乙酉歲建
　　龍王廟　元一統志龍王廟在大定府南闗外塗
　　河(即土/河)之濵乙酉歲建遇旱禱雨即應
　　鎮國寺　元一統志鎮國寺在大定府西闗有鐵
　　塔遼統和三年建
　　義勇武安王廟　元一統志義勇武安王廟在大
　　定府西闗壬子歳建
　　翠㣲寺　元一統志翠㣲寺在大寧縣西
　　　謹按元大寧縣即大寧路治凡大寧縣諸寺廟
　　　當在八溝屬喀喇沁境内今為平泉州赤峰縣
　　　地
　　㒺極寺　元一統志罔極寺在大寧縣西
　　靈感寺　元一統志靈感寺在大寧縣西二里金
　　趙秉文詩塗河岸北白蓮東法鼓驚飛碣石鴻知
　　寺在土河之北又金承安五年精嚴禪寺圓葢和
　　尚墓銘為北京靈感禪寺沙門崇顯立石則此寺
　　在金承安前
　　三學寺(與狼山之/三學寺别)　元一統志三學寺在大寧縣
　　北十五里七金山遼咸雍元年建有碑後罹兵火
　　碑字剥落難辨金趙秉文詩刳簷篆額蠧蝸涎象
　　教塵埃閲百年知寺在金時已毁明一統志烏梁
　　海七金山下亦載此寺名
　　昊天寺　元一統志昊天寺在大寧縣西一百里
　　香臺山遼乾統七年建金泰和六年杜元撰碑
　　華嚴寺　元一統志華嚴寺在富庶縣
　　　謹按元富庶縣在大寧東南境富庶縣之寺廟
　　　當在八溝屬喀喇沁東南境即今平泉州地
　　玉清觀(與大定府之/玉清觀别)　元一統志玉清觀在金源
　　縣西北隅
　　　謹按元金源縣在大寧東境金源縣之寺廟當
　　　在八溝屬喀喇沁東境内
　　恵州文廟　元一統志文廟在恵州西北隅
　　　謹按元恵州在大寧南今為八溝接塔子溝南
　　　境凡恵州城内及西境南境當在八溝今屬平
　　　泉州
　　東林寺　元一統志東林寺在恵州東南隅
　　開祐寺　元一統志開祐寺在恵州西南隅
　　興福寺　元一統志興福寺在恵州西南隅
　　大清觀　元一統志大清觀在恵州西北隅
　　神山廟　元一統志神山廟在恵州西南十五里
　　黄崖寺　元一統志黄崖寺在恵州南一百三十
　　里
　　高州文廟　元一統志高州文廟至元二十年郡
　　侯楊僧喜創建
　　　謹按元高州在大寧北境凡高州諸寺廟當在
　　　八溝喀喇沁北接翁牛特境内今屬赤峰縣
　　紫㣲宫　元一統志紫㣲宫在高州辛酉嵗道士
　　士李清風建
　　感聖寺(與大定府之/感聖寺别)　元一統志感聖寺在高州
　　癸夘嵗僧性聰建
　　東華宫　元一統志東華宫在高州甲寅歳王崇
　　貞建
　　元都觀　元一統志元都觀在高州丁巳歳建
　　福田寺　元一統志福田寺在松州南闗有古佛
　　大像
　　　謹按元松州在大寧西北境凡松州諸寺廟當
　　　在八溝喀喇沁西北接翁牛特境今屬赤峰縣
　　廣濟寺　元一統志廣濟寺在松州南闗外有塔
　　二座
　　望京山寺　元一統志松州東八十里望京山有
　　寺石佛像
　　香臺山寺　元一統志松州南八十里香臺山有
　　石井
　　五峰山寺　元一統志松州西南九十里五峰山
　　有古寺
　　龍翔寺　慕容燕建十六國春秋前燕録有黑龍
　　白龍各一見於龍山慕容皝親率羣僚觀之立龍
　　翔佛寺(水經注作/龍翔祠)龍山在今塔子溝㕔屬土黙特
　　右翼東南境今寺址無考
　　堯祠　北魏建魏書地形志昌黎郡龍城縣有堯
　　祠龍城縣為今三座塔地今祠址無考
　　白鹿山祠　北魏建魏書地形志建徳郡石城縣
　　有白鹿山祠白鹿山在今塔子溝㕔屬喀喇沁左
　　翼東境今祠址無考
　　精嚴禪寺　在塔子溝東北大城子土人掘地得
　　金碑一為利州精嚴禪寺第一代葢公和尚墓銘
　　承直郎北京路轉運度支判官趙秉文撰并書承
　　安五年八月望北京靈感禪寺住持𫝊法嗣祖沙
　　門小師崇顯立石文稱僧圓葢於大定六年始開
　　堂於精嚴禪寺為第一代知精嚴寺為金世宗時
　　剏建元一統志精嚴寺在利州西闗金大定間建
　　與此合今廢
　　玉京觀　在塔子溝東北長夀山有元至元二十
　　四年玉京觀地産弭訟碑記尚存白霫李察撰白
　　霫張洪禮書丹住持李守淨明元大師王志端張
　　志定同立石元一統志玉京觀在利州西十里此
　　地在大城子西元時正為利州西境觀距長夀山
　　四百歩許今惟存舊址
　　　謹按玉京觀地産碑所載尚有龍清觀及瑞雲
　　　庵亦當於大城子相近今遺址無考
　　雲谿觀　在塔子溝東南瑞雲山有洞曰天一大
　　洞有元至正七年碑額曰大元遼陽等處大寧縣
　　路瑞州海濵鄉周家莊雲谿觀碑前大都大長春
　　宫提舉冲和葆素明一大師大寧路道通門提㸃
　　張道中撰純素安然大師松陽白道客書并篆碑
　　稱黄冠李元久於庚戌來遊斯洞鑿石興功庚辰
　　剏建三清寳殿雲房齋厨煥然一新則觀實落成
　　於元順帝至元六年今碑在山洞側觀已廢
　　圓明寺　在塔子溝喀喇沁左翼西七十里元時
　　建有碑今惟存舊址
　　靈感寺　在三座塔城内土人耕地得遼碑一為
　　靈感寺釋迦佛舎利塔銘遼天慶六年丙申新授
　　尚書都官員外郎遼西路錢帛判官張嗣初字(闕/二)
　　(字/)撰文和龍僧悟照字育物書丹碑稱寺為太平
　　九年僧守奇道隣所建作塔十三級以貯舎利大
　　安中僧通教重修碑中凡光字皆不全書葢避太
　　宗諱也又土人嘗掘地丈餘見地宫一所周遭嵌
　　列碑文中有釋迦定光二佛的身舎利塔記遼天
　　慶二年講經律論師慧材撰葢遼時藏佛舎利於
　　此寺今廢
　　大通法寺　在三座塔城内土人掘地得元碑一
　　額書大元國懿州路興中州大通法寺常住上下
　　院地産碑記鄉曲後進東巖樵隠安思道撰并書
　　文云詢厥創始罔克周知𫝊聞祖師琛公和尚棲
　　息於兹厥後生徒接續代不乏人則此寺創建當
　　在元以前其碑瓦備列常住田畆寺院知元時最
　　為巨刹今廢
　　　謹按大通法寺地産碑尾所列諸寺曰靈感寺
　　　曰西靈山寺曰北靈山寺曰華嚴寺曰松巖寺
　　　曰歸山院曰増福寺曰玉泉寺曰崇國寺曰西
　　　山寺曰重修寺曰深井寺曰靈峰寺曰雲巖寺
　　　曰黄(闕一/字)寺曰洪福寺曰清修院曰石門山寺
　　　曰龍泉寺曰寧國寺曰三教院曰華犁寺曰觀
　　　音堂曰段禪院曰何家講院皆大通法寺之下
　　　院並當與興中府相近其中惟靈感寺今存遼
　　　天慶時碑又元碑稱西靈山寺地産東至白崖
　　　子南至井兒澗西至分水嶺北至柏山今柏山
　　　在三座塔東南而西靈山寺已不存其餘諸寺
　　　遺址亦俱無考
　　靈巖寺　在三座塔東南柏山上遼統和中僧可
　　觀始卜地結庵太平五年邑人趙廷貞等施四面
　　隙地重熈初郡人雄武軍節度使王育與邑人尹
　　節高聳等重建二十二年僧潛奥悟開等購經一
　　藏二十四年增建九聖殿清寧四年賜名浄覺寺
　　咸雍六年賜名靈巖寺復有僧志福奏請鑄鐘増
　　構鐘樓夀昌初復建大殿今惟乾統八年戊子碑
　　尚存碑文為朝請大夫守殿中少監知安徳州軍
　　州事上騎都尉淶水縣開國子食邑五百户賜紫
　　金魚袋邪律劭撰僧恒劬書并篆額碑陰有小篆
　　末題劬述劭書字畫遒勁文云余兄文學之外尤
　　工小篆則恒劬殆亦邪律氏子入道者碑在今山
　　上廢安徳州城基之側寺已廢
　　㕔峪道院　在三座塔東北台頭溝有金皇統八
　　年宜州㕔峪道院復建藏經千人邑碑記東海徐
　　卓撰字體完善碑稱道院為遼耶律賽音温(舊作/詳穏)
　　(今改/正)家之墳建以藏經金皇統六年火災忠顯校
　　尉顔夀與郡人馬祐等重建今山下石佛半損壞
　　院基周一里許惟存舊址
　　東嶽廟　在三座塔之黒城子北八里有元至正
　　五年川州重修東嶽廟碑記前嚅學正徐潛撰醫
　　學正張質書丹碑稱東嶽祠嵗逺殘毁泰定丙寅
　　全真劉徳寧新之今惟存舊址
　　雲峯觀　元張道中雲谿觀碑稱黄冠李元久㓜
　　而多疾父母捨入建州大王山雲峰觀禮曺大師
　　為引度之師當在三座塔南境今遺址無考
　　興聖寺　元大徳中千户王姓為林泉寺僧祥盤
　　建於郭家寨見元僧無際月華山林泉禪寺碑今
　　遺址無考
　　聖水院　元大徳中總管劉姓為林泉寺僧祥盤
　　建於仇家莊亦見林泉禪寺碑今遺址無考
　　　謹按林泉禪寺地産碑所載尚有馬家寨寺興
　　　勝寺及馬峪之文殊院皆林泉寺之下院今遺
　　　址俱無考
　　興教寺　元一統志興教寺在和衆縣
　　　謹按元和衆縣為塔子溝西壯之小城子凡和
　　　衆縣諸寺廟當在塔子溝喀喇沁左翼西北境
　　　今屬建昌縣
　　浴室寺　元一統志浴室寺在和衆縣
　　重陽觀　元一統志重陽觀在和衆縣
　　大清觀　元一統志大清寺在和衆縣
　　浄修寺　元一統志淨修寺在龍山縣東南隅
　　　謹按元龍山縣為今塔子溝㕔南之喀喇城凡
　　　龍山縣諸寺廟當在塔子溝喀喇沁左翼西境
　　　内今屬建昌縣
　　聖峰寺　元一統志聖峰寺在龍山縣東南隅
　　崇教寺　元一統志崇教寺在龍山縣東南隅
　　隆祥觀　元一統志隆祥觀在龍山縣東南隅
　　極樂寺　元一統志極樂寺在龍山縣西南十三
　　里遼時建内有劉鑾塑像
　　龍泉寺　元一統志龍泉寺在龍山縣南一百三
　　十里富
　　熊山寺　元一統志龍山縣南六十里熊山上有
　　熊山寺
　　石柱山寺　元一統志龍山縣南八十里石柱山
　　中遼僧白羊大師建寺於此
　　利州文廟　元一統志文廟在利州西南隅
　　　謹按元利州為今塔子溝東北之大城子凡利
　　　州諸寺廟當在塔子溝㕔屬喀喇沁左翼北境
　　　内
　　䕶國西齊王廟　元一統志䕶國西齊王廟在利
　　州西闗
　　祥靈寺　元一統志祥雲寺在利州西闗
　　棲貞觀　元一統志棲貞觀在利州東孫家莊
　　洪廣寺　元一統志洪廣寺在利州東九十里
　　昌國寺　元一統志昌國寺在利州東一百六十
　　里
　　雲峰寺　元一統志雲峰寺在利州東南一百二
　　十里金山之巔中有瀑布
　　龍山廟　元一統志龍山廟在利州南二里
　　石將軍廟　元一統志石將軍廟在利州西南二
　　十里祈禱多應
　　昭恵靈顯真君廟　元一統志昭恵靈顯真君廟
　　在利州西北二里
　　慶雲寺　元一統志慶雲寺在利州北九十里
　　古城寺　元一統志古城寺在恵州東一百八十
　　里
　　　謹按恵州東南境為今塔子溝南境地恵州東
　　　南之寺廟當在塔子溝喀喇沁左翼南境今建
　　　昌朝陽縣地
　　龍門寺　元一統志龍門寺在恵州東南一百七
　　十里
　　興中州文廟　元一統志宣聖廟在興中州東北
　　隅
　　　謹按元興中州為今塔子溝東北之三座塔也
　　　凡興中州諸寺廟當在塔子溝土黙特右翼境
　　　今建昌朝陽縣地
　　大觀音閣　元一統志大觀音閣在興中州市心
　　遼清寧四年建
　　崇福寺　元一統志崇福寺在興中州西南隅遼
　　乾統二年建
　　金巖寺　元一統志金巖寺在興中州西八十里
　　青巒山
　　華嚴寺　元一統志遼天授皇帝常獵和龍山建
　　華嚴寺元安思道大通法寺地産碑亦載和龍山
　　華嚴寺之名
　　川州文廟　元一統志川州文廟遼時嘗創廟學
　　於川州治西南金承安五年重修泰和初趙秉文
　　為記
　　　謹按元川州為今三座塔東北境地川州寺廟
　　　當在塔子溝土黙特右翼北境今建昌朝陽縣
　　　地
　　建州文廟　元一統志文廟在建州西北隅
　　　謹按元建州為今三座塔西南境地凡建州諸
　　　寺廟當在塔子溝㕔屬土黙特右翼西南境内
　　興隆寺　元一統志興隆寺在建州西南隅
　　紫㣲宫　元一統志紫㣲宫在建州東北隅
　　十方講院　元一統志十方講院在恵和縣東北
　　隅遼夀隆二年建
　　　謹按元恵和縣為今塔子溝北敖漢地凡恵和
　　　縣諸寺廟當在敖漢境今建昌朝陽地
　　觀音閣　元一統志觀音閣在恵和縣市心
　　崇法寺　元一統志崇法寺在恵和縣
　　仁王閣　元一統志仁王閣在武平縣市心
　　　謹按元武平縣為今塔子溝東北奈曼地凡武
　　　平縣諸寺廟當在奈曼境内今建昌朝陽縣地
　　福嚴寺　元一統志福嚴寺在武平縣
　　寶貞觀　元一統志寶貞觀在武平縣東南
　
　
　
　
　
　
　
欽定熱河志卷八十二
欽定四庫全書
欽定熱河志卷八十三
　文秩
　　熱河自秦漢以來越在外徼諸部錯居未有官守
　　之設也元魏建安營二州分置守令唐時有營州
　　都督府不過僑治於内地遼金及元始全有其境
　　官制之見於史志者綦詳明初𨽻北平布政司僅
　　屬遥領未幾即棄於三衛無復有王官矣我
　國家光宅區夏薄海内外咸𨽻版圖而熱河尤宻邇
　畿輔置道分㕔吏治賅備近復改設府州縣規制與
　　内地等守土之臣嵗奉
時廵親承
訓示整飭紀綱勤宣厥職下逮庶司奔走匪懈故兆民
　　登祍席之安而衆務收臂指之效法立政成犁然
　　盡善謹次先後建置之由志文秩第十四
　承德府(即熱/河㕔)
　　分廵熱河等處地方兵備道一貟　乾隆五年設
　　轄承德府并所屬一州五縣兼轄武弁駐承德府
　　知府一員　先是雍正元年於熱河等處設理事
　　同知一員掌旗民事務十一年設承德州以知州
　　専理民務以同知専理旗務遇有旗民交關之事
　　則彼此會同辦理乾隆七年裁承德州知州即以
　　熱河同知移駐州署仍統理旗民四十三年改為
　　承德府知府其喀喇河屯㕔改為灤平縣四旗㕔
　　改為豐寜縣八溝㕔改為平泉州塔子溝㕔改為
　　建昌縣烏蘭哈逹㕔改為赤峰縣三座塔㕔改為
　　朝陽縣俱𨽻府治
　　教授一員　先是乾隆四十二年設熱河道學教
　　授四十三年改承德府學教授
　　經歴一員　先是乾隆七年設熱河廵檢一員専
　　管道㕔監獄及熱河之左哨右哨中關等汛廵緝
　　事冝四十三年改為承德府經歴仍攝廵檢兼管
　　司獄事
　　張三營廵檢一員　乾隆七年設管理唐三營茅
　　溝石片子等汛廵緝事冝
　灤平縣(即喀喇/河屯㕔)
　　理事通判管知縣事一員　先是乾隆七年設喀
　　喇河屯㕔理事通判一員管旗民事務四十三年
　　改為灤平縣仍以通判管知縣事屬承德府
　　廵檢兼管典史事一員　乾隆七年設管理監獄
　　及喀喇河屯馬圈子司馬臺潮河川等汛廵緝事
　　宜四十三年兼管灤平縣典史事
　　鞍匠屯廵檢一員　乾隆元年以西河司廵檢移
　　駐管理鞍匠屯卯正喇嘛洞大店子虎什哈等汛
　　廵緝事宜屬承德州七年裁州改屬喀喇河屯㕔
　　今屬灤平縣
　豐寜縣(即四/旗㕔)
　　理事通判管知縣事一員　先是雍正十三年以
　　東河通判移駐於四旗適中土城子地方管理䝉
　　古鑲黄正白鑲白正藍四旗命盗事件四十三年
　　改為豐寜縣仍以通判管知縣事屬承德府
　　土城子廵檢兼管典史事一員　乾隆元年設廵
　　緝鑲白旗土城子地方及管四旗㕔監獄事宜四
　　十三年兼管豐寜縣典史事
　　黄姑屯廵檢一員　乾隆元年設廵緝正藍旗黄
　　姑屯地方
　　郭家屯廵檢一員　乾隆元年設廵緝正白旗郭
　　家屯地方
　　大閣兒廵檢一員　乾隆元年設廵緝鑲黄旗大
　　閣兒地方
　平泉州(即八/溝㕔)
　　理事同知管知州事一員　先是雍正十年設八
　　溝㕔理事同知一員與管理藩院章京分管喀喇
　　沁䝉古民人緝捕盗賊等事以八溝東街之鋼义
　　㡌烏勒瑚瑪梁南嶺等處地方𨽻之十三年東河
　　通判移駐土城子其所轄八溝西街之雅圖溝龍
　　鬚門等汛併歸㕔治凡旗民命盗錢榖専歸八溝
　　同知管轄四十三年改為平泉州仍以同知管知
　　州事屬承德府
　　廵檢兼管吏目事一員　雍正十年設乾隆四十
　　三年兼管平泉州吏目事
　赤峰縣(即烏蘭/哈逹㕔)
　　理事通判管知縣事一員　乾隆三十九年析八
　　溝㕔北境置烏蘭哈逹㕔設理事通判一員四十
　　三年改為赤峰縣仍以通判管知縣事屬承德府
　　廵檢兼管典史事一員　乾隆二十年設𨽻八溝
　　㕔同知三十九年改𨽻烏蘭哈逹㕔通判四十三
　　年兼管赤峰縣典史事
　建昌縣(即塔子/溝㕔)
　　理事通判管知縣事一員　先是乾隆四年設塔
　　子溝㕔理事通判一員管理喀喇沁貝勒扎薩克
　　塔布嚢兩旗䝉古民人事件十三年令兼轄土黙
　　特兩旗事務十七年復以奈曼一旗𨽻之四十三
　　年改為建昌縣仍以通判管知縣事屬承德府
　　廵檢兼管典史事一員　乾隆五年設四十三年
　　兼管建昌縣典史事
　朝陽縣(即三座/塔㕔)
　　理事通判管知縣事一員　乾隆三十九年析塔
　　子溝㕔東境置三座塔㕔設理事通判一員四十
　　三年改為朝陽縣仍以通判管知縣事屬承德府
　　廵檢兼管典史事一員　乾隆十六年設𨽻塔子
　　溝㕔通判三十九年改𨽻三座塔㕔通判四十三
　　年兼管朝陽縣典史事
　理藩院差員
　　管理平泉州(即八/溝㕔)地方䝉古民人事務兼理税務
　　司官一員　乾隆十七年設
　　管理赤峰縣(即烏蘭/哈逹㕔)地方䝉古民人事務兼理税
　　務司官一員　乾隆十三年設
　　管理朝陽縣(即三座/塔㕔)地方䝉古民人事務兼理税務
　　司官一員　乾隆十三年設
　　協理建昌縣(即塔子/溝㕔)地方税務筆帖式一員　乾
　　隆十八年設
　　　謹按熱河創建府州縣為
　　畿輔上郡自道府以及庻司以次臚列至前代官
　　　制廣稽史書所戴凡𨽻兹土者附録於左以備
　　　舊聞
　北魏
　　州二安州營州　天賜二年制諸州置三刺史宗
　　室一人異姓二人太和二十三年制上州刺史第
　　三品中州刺史從第三品下州刺史第四品安州
　　郡一廣陽營州郡一昌黎　天賜二年制郡置三
　　太守太和二十三年制上郡太守第四品中郡太
　　守第五品下郡太守第六品
　　廣陽郡縣三廣興燕樂方城昌黎郡縣三龍城廣
　　興定荒　天賜二年制縣置三令長太和二十三
　　年制上縣令第六品中縣令第七品下縣令第八
　　品
　北齊
　　縣一龍城　齊制上上縣令屬官有丞中正光迎
　　功曹光迎主簿功曹主簿録事及西曹户曹金曹
　　租曹兵曹等掾市長等員合屬官佐史五十四人
　　上中縣減上上縣五人上下縣減上中縣五人中
　　上縣減上下縣六人中中縣減中上縣五人中下
　　縣減中中縣一人下上縣減中下縣一人下中縣
　　減下上縣一人下下縣減下中縣一人
　隋
　　郡一遼西縣一柳城　隋制郡置太守丞尉正光
　　迎功曹光迎主簿縣正功曹主簿西曹金户兵法
　　士等曹市長等員併佐史合一百四十六人縣置
　　令丞尉正光迎功曹光迎主簿西曹金户兵法士
　　等曹佐及市長等員合九十九人
　遼
　　中京宰相府左相右相左平章政事右平章政事
　　中京度支使司中京度支使知中京度支使中京
　　度支副使同知中京度支使事中京度支使判官
　　中京留守司中京留守行大定府尹事中京副留
　　守知中京留守事大定府少尹同知中京留守事
　　同簽中京留守事中京留守判官中京留守推官
　　中京都總管府都總管知大定府事同知中京事
　　中京都虞候司都虞候
　　中京警廵院警廵使警廵副使
　　中京處置司處置使
　　中京學博士助教
　　中京國子監祭酒司業監丞主簿
　　中京文思院文思使
　　中京路按問使司按問使
　　中京廵邏使司廵邏使
　　中京大内都部署司大内都部署大内副署
　　興中府知興中府事同知興中府事興中府判官
　　府學博士助教
　　中京節度使軍州三興中府彰武軍川州長寜軍
　　建州保静軍置節度使節度副使同知節度使事
　　行軍司馬軍事判官掌書記衙官
　　中京觀察使司州三高州武安州利州置觀察使
　　觀察副使觀察判官
　　中京大定府刺史州七恩州惠州榆州澤州北安
　　州潭州松山州興中府刺史州一安德州來州府
　　刺史州一隰州州置刺史同知州事録事叅軍州
　　學博士助教
　　中京大定府縣八大定長安富庶勸農文定升平
　　金源歸化恩州縣一恩化高州縣一三韓利州縣
　　一阜俗惠州縣一惠和武安州縣一沃野潭州縣
　　一龍山松山州縣一松江榆州縣二和衆永和澤
　　州縣二神山灤河北安州縣一利民興中府縣四
　　興中營邱象雷閭山安德州縣一安德川州縣三
　　宏理咸康宜民建州縣二永霸永康隰州縣一海
　　陽縣置令丞主簿尉縣學博士助教
　金
　　北京留守司留守一員同知留守事一員副留守
　　一員留守判官一員都總管判官一員推官一員
　　司獄一員女直知法一員漢人知法一員北京宫
　　苑使一員
　　北京警廵院警廵使一員判官二員
　　北京轉運司轉運使一員同知一員副使一員都
　　勾判官一員户籍判官一員支度判官二員鹽鐵
　　判官一員都孔目官二員女直知法一員漢人知
　　法一員
　　府一興中尹一員同知一員少尹一員府判一員
　　推官一員府教授一員知法一員
　　軍州一興州寜朔軍節度使一員同知節度使一
　　員副使一員節度判官一員觀察判官一員知法
　　一員州教授一員司獄一員
　　州二利州建州州置刺史一員同知一員判官一
　　員司軍一員知法一員軍轄兼廵捕使一員
　　大定府縣十大定長興冨庻金源三韓松山武平
　　惠和和衆神山興中府縣三興中永德宜民利州
　　縣二阜俗龍山建州縣一永霸興州縣二興化宜
　　興縣置令一員丞一員主簿一員尉一員
　　　謹按金制凡諸京倚郭者為京縣京縣而下以
　　　萬户以上為上縣三千户以上為中縣不滿三
　　　千户為下縣縣置令丞主簿尉下縣不置尉以
　　　主簿兼之
　元
　　山北遼東道肅政亷訪司治大寜路亷訪使二員
　　副使二員僉事四員經歴一員知事一員照磨兼
　　管勾一員
　　大寜路總管府達嚕噶齊(舊作達魯花/赤今改正)一員總管
　　一員同知治中判官各一員推官二員經歴一員
　　知事一員照磨兼磨兼承發架閣一員儒學教授
　　一員學正一員學録一員䝉古教授一員醫學教
　　授一員隂陽教授一員司獄司司獄一員丞一員
　　平凖行用庫提領大使一員副使一員織染局局
　　使一員副使一員雜造局大使一員副使一員府
　　倉大使一員副使一員惠民藥局提領一員税務
　　提領一員大使一員副使一員録事司達嚕噶齊
　　一員判官一員典史一員
　　　謹按元史各路並有録事司中統二年設録事
　　　司候判官各一員至元二十年省司候置達嚕
　　　噶齊一員又各總管府之達嚕噶齊亦俱至元
　　　二十年置
　　上都路州二興州松州大寜路州六興中州高州
　　惠州川州利州建州州置達嚕噶齊一員知州一
　　員同知一員判官一員吏目一員
　　上都路興州縣二興安宜興大寜路縣七大定富
　　庻金源武平惠和和衆龍山縣置達嚕噶齊一員
　　尹一員薄一員尉一員典史一員廵檢司廵檢一
　　員
　　大寜路管民提領所提領一員副提領一員相副
　　官一員典史一員
　　管領大寜等處打捕鷹房納綿等户提領所提領
　　一員副提領一員
　　大寜海陽等處屯田打捕所達嚕噶齊一員長官
　　一員䝉古教授一員儒學教授一員
　　大寜路軍噐人匠提舉司達嚕噶齊一員提舉一
　　員同提舉一員副提舉一員
　　大寜路織染局大使一員副使一員照畧案牘一
　　員
　　興中州等處油户提領所提領一員大使一員副
　　使一員
　　上都甲匠提舉司興州白局子甲局院長一員興
　　州千户寨甲局院長一員松州五指崖甲局院長
　　一員松州勝安甲局院長一員
　　　謹按元史百官志上都甲匠提舉司條下祇載
　　　𨽻興松二州者他非熱河境内不具列
　
　
　
　
　
欽定熱河志卷八十三
欽定四庫全書
欽定熱河志卷八十四
　兵防(驛遞附/)
　　熱河北界興安東接遼左漢魏以來諸部分爭罕
　　有寧宇控禦之道無聞焉唐平盧道設東軍北口
　　等守捉遼金及元畧具兵防明則棄大寧徙衛所
　　諸軍於内地遂視同外域矣我
　朝幅員無外
威德遐暢塞垣之地不異腹裏於熱河編立營伍分置
　　戍邏以駐防八旗官兵隸於副都統以内府三旗
　　漢軍官兵隸於總管以河屯協官兵隸於提標以
　　捕盗官兵隸於督標肄練以法徼巡以時經制周
　　密可垂久遠志兵防第十五若夫郵𫝊之設或隸
　　古北口站員或隸承德府州縣每届
翠華巡莅閣部章奏咸三日一達
行在晷刻不稽至於諸部朝貢奏報兼設䝉古驛站用
　　彰同軌之
　盛治並以次附列于左云
　熱河等處駐防八旗官兵
　　鎭守熱河等處地方副都統一員(駐防/熱河)
　　滿洲鑲黄正白二旗協領一員(駐防/熱河)
　　正黄正紅二旗協領一員(駐防/熱河)
　　鑲白正藍二旗協領一員(駐防/熱河)
　　鑲紅鑲藍二旗協領一員(駐防喀/喇河屯)
　　䝉古右翼正黄正紅鑲紅鑲藍四旗協領一員(駐/防)
　　(樺榆/溝)
　　滿洲鑲黄旗佐領二員防禦二員驍騎校二員(駐/防)
　　(熱/河)
　　正黄旗佐領二員防禦二員驍騎校二員(駐防/熱河)
　　正白旗佐領二員防禦二員驍騎校二員(駐防/熱河)
　　正紅旗佐領二員防禦二員驍騎校二員(駐防/熱河)
　　鑲白旗佐領二員防禦二員驍騎校二員(駐防/熱河)
　　正藍旗佐領二員防禦二員驍騎校二員(駐防/熱河)
　　鑲紅旗佐領二員防禦二員驍騎校二員(駐防喀/喇河屯)
　　鑲藍旗佐領二員防禦二員驍騎校二員(駐防喀/喇河屯)
　　䝉古鑲黄正白二旗佐領一員防禦一員驍騎校
　　一員(駐防樺/榆溝)
　　鑲白正藍二旗佐領一員防禦一員驍騎校一員
　　(駐防樺/榆溝)
　　正黄正紅二旗佐領一員防禦一員驍騎校一員
　　(駐防/熱河)
　　鑲紅鑲藍二旗佐領一員防禦一員驍騎校一員
　　(駐防/熱河)
　　筆帖式二員(初隸總管衙門今/隸副都統衙門)
　　駐防兵二千名(一千四百名駐防熱河四百名駐/防喀喇河屯二百名駐防樺榆溝)
　　右熱河等處駐防雍正二年初設總管一員副總
　　管二員佐領十六員驍騎校十六員筆帖式二員
　　兵八百名分駐熱河喀喇河屯樺榆溝三處乾隆
　　三年裁總管副總管改設副都統一員增置協領
　　六員(三十八年裁䝉古左/翼四旗協領一員)防禦二十員又增佐領
　　四員驍騎校四員兵一千二百名今現額副都統
　　一員協領五員佐領二十員(内五員係/協領兼管)防禦二十
　　員驍騎校二十員筆帖式二員兵二千名俱隸熱
　　河副都統
　熱河總管所轄内府三旗漢軍官兵
　　熱河總管二員
　　苑副三員
　　熱河
　行宮守衞千總十一員副千總二十二員
　　喀喇河屯
　行宮守衞千總一員副千總一員
　　王家營
　行宮守衞副千總一員
　　長山峪
　行宮守衞千總一員副千總一員
　　兩間房
　行宮守衛千總一員副千總一員
　　古北口
　行宮守衞千總一員副千總一員
　　釣魚臺
　行宮守衞千總一員
　　黄土坎
　行宮守衞副千總一員
　　中闗
　行宮守衞千總一員副千總一員
　　什巴爾台
　行宮守衞副千總一員
　　博羅河屯
　行宮守衞千總一員副千總一員
　　濟爾哈朗圖
　行宮守衞千總一員副千總一員
　　阿穆呼朗圖
　行宮守衞千總一員副千總一員
　　張三營
　行宮守衞千總一員副千總一員
　　熱河溥仁寺普樂寺安遠廟普寧寺普陀宗乘廟
　　殊像寺廣安寺羅漢堂八處守衞千總五員副千
　　總六員把總四員
　　守衞兵九百九名
　　右熱河總管所轄漢軍掌守衞口外
　行宮康熙四十二年初設總管先後簽移奉天黑龍
　　江吉林烏喇茅溝等處人户安置熱河分衛
　行宮雍正二年準總管尚書赫奕奏改設兵六百十
　　一名舊制守備二員千總十四員雍正十年改守
　　備缺亦為千總共千總十六員副千總二十六員
　　乾隆三十五年增置苑副三員嗣因各處添建
　行宮寺廟先後添設千總九員副千總十五員把總
　　四員兵二百九十八名今現額總管二員苑副三
　　員千總二十五員副千總四十一員把總四員兵
　　九百九名俱隸熱河總管
　直隸提督標所轄河屯協各營官兵
　　河屯協副將一員(駐劄/熱河)
　　河屯協中軍兼管左營事都司一員千總一員把
　　總二員(駐劄/熱河)分防喀喇河屯汛千總一員馬圈子
　　汛把總一員中關汛把總一員下板城汛把總一
　　員新嶂子汛外委一員七間房外委把總一員三
　　道梁外委把總一員
　　河屯協右營土城子守備一員千總一員把總一
　　員分防僧機圖汛千總一員郭家屯把總一員上
　　黄旗汛把總一員大閣汛把總一員虎什哈汛把
　　總一員博羅淖爾汛外委把總一員四坌口汛外
　　委把總一員
　　河屯協八溝營都司一員千總一員把總二員分
　　防龍鬚門汛千總一員雅圖溝汛把總一員中六
　　溝汛把總一員二溝汛把總一員茅溝汛把總一
　　員七溝汛外委千總一員暖泉汛外委把總一員
　　博羅樹汛外委把總一員
　　河屯協唐三營守備一員千總一員分防黄姑屯
　　汛千總一員白虎溝汛把總一員喇嘛洞汛把總
　　一員大店子汛把總一員紅旗汛外委把總一員
　　荒地汛外委把總一員
　　河屯協四營馬歩守兵一千一百九十九名
　　右河屯協四營康熙四十五年初設河屯營守備
　　駐劄喀喇河屯四十八年移駐熱河雍正元年添
　　設河屯營叅將九年改原設守備為中軍守備十
　　年設八溝營守備唐三營守備各一員增置弁兵
　　乾隆二年準直隸提督瞻桂奏改河屯營叅將為
　　叅將添設左右二營改中軍守備為中軍都司兼
　　管左營事設左右土城子守備一員改八溝營守
　　備為八溝營都司仍與原設之唐三營守備統歸
　　河屯協管轄自副將以下並聽熱河駐防大臣調
　　遣其巡哨之制千總把總外委每月與鄰汛會哨
　　一次都司守備每季會哨一次副將每年春冬巡
　　查一次今現額河屯協副將一員都司二員守備
　　二員千總八員外委千總三員把總十九員外委
　　把總七員實操馬歩兵一千一百九十九名俱隸
　　直隸提督標
　直隸總督標所轄捕盗官兵
　　承德府(即熱/河㕔)屬熱河捕盗把總一員額外外委一
　　員
　　平泉州(即八/溝㕔)屬喀爾沁捕盗千總一員臥佛寺把
　　總一員黄土梁外委把總一員
　　建昌縣(即塔子/溝㕔)屬塔子溝汛捕盗千總一員外委
　　把總一員
　　赤峰縣(即烏蘭/哈達㕔)屬烏蘭哈達汛千總一員
　　朝陽縣(即三座/塔㕔)屬三座塔汛把總一員鄂爾土板
　　外委把總一員
　　捕盗馬歩兵一百三十七名
　　右熱河等處捕盗營乾隆元年準直隸總督李衞
　　奏設喀爾沁捕盗千總一員聽八溝同知差遣偵
　　捕仍隸河屯協五年設塔子溝千總一員外委把
　　總一員十五年於八溝所屬之黄土梁添設額外
　　外委一員十八年復於八溝所屬之臥佛寺添設
　　把總一員並以八溝塔子溝額設千總弁兵改隸
　　督標二十一年設烏蘭哈達千總一員二十九年
　　設熱河捕盗把總一員三十七年添設額外外委
　　一員三十九年設三座塔捕盗把總一員鄂爾土
　　板外委把總一員並隸督標管轄專聽熱河道府
　　等差遣偵捕今現額千總三員把總三員外委把
　　總三員額外外委一員馬歩兵一百三十七名俱
　　　隸直隸總督標
　　察哈爾官兵
　　　察哈爾本元裔小王子之後明嘉靖間其部長名
　　　卜赤者駐牧察哈爾之地遂以名部四傳至林丹
　　　汗侵擾諸部
　　本朝天聰六年
太宗文皇帝親征察哈爾林丹汗走死其子孔果爾額哲
　　　來降封為親王即其部編旗駐義州康熙十四年
　　　布爾尼兄弟謀叛討平之遷其衆分處於宣化大
　　　同邊牆外編設佐領後復以來降之喀爾喀額魯
　　　特部人隸焉其八旗分左右二翼鑲黄正白鑲白
　　　正藍為東四旗即熱河西北之四旗㕔今豐寧縣
　　　境也其部衆習於遊牧與扎薩克䝉古同俗旗務
　　　則掌之張家口都統制與内八旗相等故附兵防
　　　之末
　　　察哈爾東四旗曰鑲黄旗曰正白旗曰鑲白旗曰
　　正藍旗每旗各設總管一員叅領一員副叅領一
　　員佐領隨人户編置無定員䕶軍校驍騎校隨佐
　　領分設亦無定員每佐領下設親軍二名前鋒二
　　名䕶軍二十五名領催六名驍騎三十五名
　　　謹按熱河滿漢官兵守衞巡防規制嚴密謹次
　　　第臚載以資省覽其前代兵衞依文秩之例亦
　　　附列云
　　後魏
　　和龍鎭都大將　魏制縁邊皆置鎭都大將統兵
　　備禦與刺史同城隍倉庫皆鎭將主之魏書樂陵
　　王思譽為鎭東大將軍和龍鎭都大將營州刺史
　　又安定王休為使持節都督諸軍事和龍鎭將
　　　謹按和龍鎮都大將魏書或作和龍鎮將蓋史
　　　文詳畧之異所載鎮將自樂陵王思譽外有安
　　　豐王猛于洛抜等皆兼營州刺史疑即如唐時
　　　都督兼刺史不檢校州事者然
　隋
　　營州總管　隋書高祖紀開皇十五年韋沖為營
　　州總管
　　營州都督　唐書列傳有隋營州都督裴世節
　唐
　　營州都督(治柳/城)　唐書百官志都督掌督諸州兵
　　馬甲械城隍鎮戍糧廩總判府事
　　　謹按唐時營州都督所領鎮戍有平盧軍鎮安
　　　軍榆關守捉城汝羅守捉城懷遠守捉城巫閭
　　　守捉城襄平守捉城其地不盡在今熱河境内
　　　而中葉以後境壤淪于契丹史志所載亦僅存
　　　其名而已並附錄於此
　遼
　　五州都總管府　遼史百官志耶律速撒穆宗初
　　為義霸祥順聖五州都總管
　　五州制置使司　遼史百官志聖宗開泰九年有
　　霸建宜泉錦五州制置使
　　霸州處置使司　遼史百官志統和二十七年廢
　　中京延昌宮提轄司
　　中京文忠王府提轄司(大丞相耶律隆運擬/諸宮例建文忠王府)　遼
　　史兵衞志遼世建宮衞入則居守出則扈從有兵
　　事則各提轄司傳檄而集十萬騎軍立具矣凡十
　　二宮一府自上京至南京總要之地各置提轄司
　　重地每宮皆置内地一二而已
　金
　　北京路都統副都統　金史右宣徽使亨為北京
　　路都統吏部郎中完顔達吉為副都統
　　北京兵馬都指揮使　見金史完顔蒲剌都傳
　元
　　北京都元帥　元史有北京總管都元帥右副北
　　京等七路兵馬都元帥
　　北京路萬户　元史王珣傳子榮祖授北京等路
　　征行萬户
　　興中府千户　元史石天應傳弟子佐中授興中
　　府千户
　　大寧屯田千户所　至正二年八月發五衞漢軍
　　二千人於大寧等處剏立屯田分置兩翼屯田千
　　户
　　　謹按元史兵志遼陽等處行中書省所轄屯田
　　　有大寧路海陽等處打捕屯田所即百官志屯
　　　田打捕所也
　明
　　北平行都司所屬衞十三　大寧衞新城衞富峪
　　衞會州衞營州左屯衞營州中屯衞營州前屯衞
　　營州後屯衞興州左屯衞興州右屯衞興州中屯
　　衞興州前屯衞興州後屯衞衞置指揮使一員同
　　知二員僉事四員鎮撫二員經歴一員知事一員
　　吏目一員倉大使一員副使一員
　　北平行都司所屬所二　寛河守禦千户所宜興
　　守禦千户所所置正千户一員副千户二員鎮撫
　　二員吏目一員百户十員總旗二十人小旗百人
　驛遞(附/)
　古北口部員所司驛站
　　鞍匠屯站　把總二員馬四十匹
　　紅旗營站　把總二員馬三十匹
　　什巴爾台站　千總把總各一員馬三十匹
　　坡賴村站　把總二員馬三十匹
　　王家營站　把總二員馬三十匹
　　右古北口外五站凡應付夫馬奏銷錢糧並古北
　　口管站員外郎掌之
　承德府(即熱/河㕔)
　　熱河站　馬二十匹
　　灤平縣(即喀喇/河屯㕔)站　馬十二匹
　　豐寧縣(即四/旂㕔)站　馬八匹
　　平泉州(即八/溝㕔)站　馬八匹
　　赤峰縣(即烏蘭/哈達㕔)站　馬八匹
　　建昌縣(即塔子/溝㕔)站　馬八匹
　　朝陽縣(即三座/塔㕔)站　馬八匹
　　右承德府(即熱/河㕔)屬七站凡應付夫馬奏銷錢糧並
　　熱河道府州縣掌之
　䝉古驛站
　　康熙三十一年定各䝉古地方皆安設驛站每站
　　相距百里惟科爾沁左翼前旂左翼後旗等由山
　　海關外路行走郭爾羅斯前後二旗杜爾伯特由
　　黑龍江路行走不必另置驛站外餘均擇水草形
　　勢之地安設自古北口外至烏珠穆沁等旂為一
　　路計九百餘里除近邊三百里舊有站外添設站
　　六自喜峰口外至扎賚特等旗為一路計一千六
　　百餘里除近邊二百里舊有站外添設站十四每
　　路設營站䝉古員外郎一員筆帖式二員(雍正七/年各裁)
　　(一/員)每驛設馬五十匹古北口一路設驛丁三百名
　　喜峰口一路設驛丁六百名三十二年每驛增設
　　驛車乾隆十四年以䝉古驛站穿行圍塲不無驚
　　擾奉
㫖移於圍塲界外墨爾嶺東溝安設今定制䝉古驛站
　　由古北口者十曰美爾溝站曰錫爾哈站曰阿梅
　　溝站曰卓索站曰陳都布站曰來色呼都克站曰
　　西拉木倫站曰噶察克站曰海拉察克站曰阿魯
　　噶木爾站由喜峰口者十六曰五十家站曰克斯
　　呼站曰拖和圖站曰百爾克站曰轟郭圖站曰沙
　　拉諾爾站曰庫庫車爾站曰賽音哈克站曰西納
　　郭爾站曰䕫蘇布拉克站曰博羅額爾几站曰諾
　　穆齊站曰哈沙圖站曰阿爾坦克勒蘇特站曰鍾
　　對站曰海代罕站凡口外驛站自古北口至烏珠
　　穆沁等旂自喜峰口至扎賚特等旂按烏珠穆沁
　　扎賚特本在承德府(即熱/河㕔)境外但由古北口者則
　　經灤平縣(即喀喇/河屯㕔)豐寧縣(即四/旂㕔)等境由喜峰口者
　　則經平泉州(即八/溝㕔)建昌縣(即塔子/溝㕔)等境所有設站
　　地方多在熱河所屬各䝉古之内謹詳列於篇
　　　謹按乾隆十九年
　駕自熱河
　幸盛京以向例軍營事件進張家口出古北口行走
　　　紆迴
　命於張家口外第三四站起酌量安設臺站直抵熱
　　　河以便馳送隨宜改設不為定例謹附識云
　遼
　　古北口外各驛
　　　謹按宋史劉敞傳敞奉使契丹自古北口至柳
　　　河囘曲殆千里譯人曰通好以來置驛如是不
　　　敢變也知古北口以外遼時皆置有驛自中京
　　　以南則有王曾行程錄所載之新館臥如來館
　　　柳河館打造部落館牛山館鹿兒館峽館鐵漿
　　　館富谷館通天館自中京以北則有富弼行程
　　　錄所載之臨都館官窰館松山館崇信館廣寧
　　　館姚家寨館咸寧館保和館宣化館長泰館蓋
　　　皆當時之驛也金時於口外諸州縣多仍遼舊
　　　則置驛亦當如遼而史無可考
　元
　　花道驛　元史世祖中統二年諸王塔察爾(舊作/塔察)
　　(兒今/改正)使臣庫庫楚(舊作濶濶/出今改正)至北京花道驛手殺
　　驛吏郝用郭和尚花道之地在大寧故城東其驛
　　當在今平泉州(即八/溝㕔)東境
　　高州二驛　元史世祖至元五年立高州北二驛
　　高州為今翁牛特地其驛當在今平泉州(即八/溝㕔)北
　　境
　　建州四驛　元史至元二十五年復立咸平置建
　　州四驛建州為今土黙特右翼地其驛當在今建
　　昌縣(即塔子/溝㕔)境
　　灤陽寛河二驛　元史仁宗皇慶元年遼陽省增
　　置灤陽寛河驛當在今承德府(即熱/河㕔)南境
　明
　　古北口外至開平衞各驛　明太祖洪武二十七
　　年於開平衞置馬驛接大寧古北口自開平南五
　　十里曰東凉亭又四十里曰沈河又五十里曰扒
　　八又六十里曰黄崖又五十里曰灤河又五十里
　　曰灰嶺又六十里曰古城又五十里曰青松又南
　　五十六里至古北口宣德時廢
　　　謹按開平衞為今之多倫諾爾㕔其東為豐寧
　　　縣(即四/旂㕔)界所云黄崖灤河灰嶺古城青松諸驛
　　　皆當在今豐寧縣灤平縣(即喀喇/河屯㕔)等境
　
　
　
欽定熱河志卷八十四
欽定四庫全書
欽定熱河志卷八十五
　職官題名
　　紀職官者例有題名所以稽嵗時重官守也熱河
　　近聨畿輔自
　山莊肇啓郡縣改設數十年來規制賅備官斯土者
　　犂然可考今載文職自教授以上武職自佐領守
　　備以上次其任事先後志職官題名第十六其前
　　代職官姓氏間𫝊而嵗月無考謹稽史𫝊事實可
　　采者别為宦蹟一門云
　分廵熱河等處地方兵備道(乾隆五/年設)
　　陶正中　江蘇金匱人乾隆五年任
　　八十　滿洲正白旂人乾隆七年任
　　富勒赫　滿洲鑲紅旗人乾隆十年任
　　安寧　滿洲正黄旗人乾隆十五年任
　　明徳　滿洲鑲藍旂人乾隆十七年任
　　富勒渾　滿洲鑲黄旗人乾隆十七年任
　　常亮　滿洲鑲黄旗人乾隆二十年任
　　良卿　滿洲正白旗人乾隆二十二年任
　　富貴　滿洲鑲黄旗人乾隆二十四年任
　　揆義　滿洲鑲黄旗人乾隆二十九年任
　　増福　滿洲鑲藍旗人乾隆三十一年任
　　明山保　䝉古鑲紅旗人乾隆三十四年任
　　伊桑阿　滿洲鑲黄旗人乾隆四十六年任
　　當保　滿洲鑲白旗人乾隆四十七年任
　熱河理事同知(雍正元/年設)
　　葛森　滿洲正白旗人雍正二年任
　　洪同　滿洲正黄旗人雍正五年任
　　明亮　滿洲正黄旗人雍正六年任
　　陳肇魁　福建順昌人雍正七年任
　　瞻㤗　滿洲鑲黄旗人雍正十年任
　　八十　滿洲正白旗人雍正十一年任
　　齊格　滿洲鑲黄旂人雍正十三年任
　　碩岱　滿洲鑲紅旗人乾隆元年任
　　同徳　滿洲正黄旗人乾隆七年任
　　常㤗　滿洲正白旗人乾隆九年任
　　德克精額　滿洲正紅旗人乾隆十四年任
　　三音布　滿洲鑲黄旗人乾隆二十一年任
　　明山保　䝉古鑲紅旗人乾隆二十三年任
　　福順　滿洲鑲黄旗人乾隆三十五年任
　　明興　滿洲鑲黄旗人乾隆三十七年任
　　穆靖安　滿洲鑲黄旗人乾隆四十一年任
　　伊桑阿　滿洲鑲黄旗人乾隆四十二年任
　承徳府知府(乾隆四十三年改熱河理/事同知為承德府知府)
　　伊桑阿　乾隆四十三年任
　　當保　滿洲鑲白旗人乾隆四十四年任
　　清格　滿洲鑲藍旗人乾隆四十七年任
　　託倫　滿洲鑲紅旗人乾隆四十八年任
　承徳府學教授(乾隆四十二年設熱河道學教/授四十三年改承徳府學教授)
　　米天瑛　順天宛平人乾隆四十三年任
　　權天鑑　直𨽻宣化府人乾隆四十五年任
　　楊國麟　順天寳坻人乾隆四十五年任
　喀喇河屯理事通判(乾隆七/年設)
　　徳克精額　滿洲正紅旗人乾隆八年任
　　索銘　滿洲鑲紅旗人乾隆十四年任
　　保寧　滿洲鑲白旗人乾隆十五年任
　　觀音保　滿洲正藍旗人乾隆十五年任
　　富成善　滿洲鑲藍旗人乾隆十九年任
　　觀音保　滿洲正藍旗人乾隆十九年復任
　　保寧　滿洲鑲白旗人乾隆二十一年復任
　　寳福　滿洲鑲黄旗人乾隆二十二年任
　　文禄　滿洲鑲黄旗人乾隆二十八年任
　　徳禄　䝉古正白旗人乾隆三十一年任
　　慶善　䝉古正黄旗人乾隆三十三年任
　　福慶　滿洲鑲藍旗人乾隆三十七年任
　　常徳　滿洲正紅旗人乾隆三十九年任
　　誠安　滿洲正黄旗人乾隆四十二年任
　理事通判管灤平縣事(乾隆四十/三年改)
　　誠安　乾隆四十三年任
　　海成　滿洲正藍旗人乾隆四十四年任
　　瑚嵩　滿洲鑲藍旗人乾隆四十五年任
　　清格　滿洲鑲藍旗人乾隆四十六年任
　　舒明　滿洲正白旗人乾隆四十七年任
　四旗理事通判(雍正十/三年設)
　　常永　䝉古正白旗人乾隆元年任
　　陳卜禄　滿洲鑲白旗人乾隆七年任
　　誠和　滿洲正白旗人乾隆十四年任
　　陳卜祿　滿洲鑲白旗人乾隆十五年復任
　　法明　滿洲鑲紅旗人乾隆十六年任
　　誠和　滿洲正白旗人乾隆十八年復任
　　永熙　滿洲正白旗人乾隆二十一年任
　　科靈阿　滿洲正白旗人乾隆二十六年任
　　穆靖安　滿洲鑲黄旗人乾隆三十八年任
　　覺羅嵩阿禮　滿洲正藍旗人乾隆四十一年任
　理事同知管平泉州事(乾隆四十/三年改)
　　覺羅嵩阿禮　乾隆四十三年任
　　當保　滿洲鑲白旗人乾隆四十三年任
　　徳克精額　滿洲鑲黄旗人乾隆四十四年任
　　珠隆阿　滿洲正黄旗人乾隆四十六年任
　　清格　滿洲鑲藍旗人乾隆四十七年任
　　託倫　滿洲鑲紅旗人乾隆四十七年任
　烏蘭哈達理事通判(乾隆三十/九年設)
　　福崇　滿洲鑲黄旗人乾隆三十九年任
　　清格　滿洲鑲藍旗人乾隆四十一年任
　理事通判管赤峰縣事(乾隆四十/三年改)
　　清格　乾隆四十三年任
　　那穆塔　滿洲正藍旗人乾隆四十五年任
　　慶章　滿洲鑲黄旗人乾隆四十六年任
　塔子溝理事通判(乾隆四/年設)
　　阿延泰　䝉古正藍旗人乾隆五年任
　　碩岱　滿洲鑲紅旗人乾隆五年任
　　文岱　滿洲正黄旗人乾隆六年任
　　阿延泰　䝉古正藍旗人乾隆九年復任
　　徳克精額　滿洲正紅旗人乾隆十年任
　　温平　滿洲正白旗人乾隆十一年任
　　雅爾布　滿洲正白旗人乾隆十一年任
　　法明　滿洲鑲紅旗人乾隆十二年任
　　明徳　滿洲鑲黄旗人乾隆十五年任
　　巴延福　䝉古正黄旗人乾隆十八年任
　　通古　䝉古正白旗人乾隆十八年任
　　納濟圖　滿洲鑲紅旗人乾隆二十三年任
　　圖爾彬阿　滿洲正藍旗人乾隆二十八年任
　　清格　滿洲鑲藍旗人乾隆三十六年任
　　僧保住　滿洲正紅旗人乾隆四十一年任
　　那穆塔　滿洲正藍旗人乾隆四十一年任
　理事通判管建昌縣事(乾隆四十/三年改)
　　福勒琿　滿洲鑲白旗人乾隆四十三年任
　　五靈安　滿洲鑲紅旗人乾隆四十六年任
　　託銘　滿洲鑲白旗人乾隆四十七年任
　三座塔理事通判(乾隆三十/九年設)
　　福慶　滿洲鑲藍旗人乾隆三十九年任
　　福崇　滿洲鑲黄旗人乾隆四十二年任
　理事通判管朝陽縣事(乾隆四十/三年改)
　　福崇　乾隆四十三年任
　　英常　滿洲正黄旗人乾隆四十二年任
　　福崇　滿洲鑲黄旗人乾隆四十三年復任
　　誠安　滿洲正黄旗人乾隆四十四年任
　　那穆塔　滿洲正藍旗人乾隆四十六年任
　熱河副都統(乾隆三/年設)
　　那蘇泰　滿洲正藍旗人乾隆三年任
　　達爾當阿　滿洲鑲黄旗人乾隆五年任
　　馬爾拜　滿洲正白旗人乾隆九年任
　　索拜　滿洲鑲黄旗人乾隆十年任
　　巴爾品　滿洲正黄旗人乾隆十一年任
　　那蘭保　䝉古正藍旗人乾隆十二年任
　　馬爾泰　滿洲正黄旗人乾隆十二年任
　　滿福　滿洲鑲藍旗人乾隆十三年任
　　海常　滿洲鑲黄旗人乾隆十三年任
　　李侍堯　漢軍正藍旗人乾隆十七年任
　　明安　滿洲鑲黄旗人乾隆二十年任
　　富當阿　滿洲正藍旗人乾隆二十一年任
　　額爾登額　滿洲正黄旗人乾隆二十六年任
　　新柱　滿洲鑲黄旗人乾隆三十二年任
　　瑪昌　滿洲正黄旗人乾隆三十二年任
　　呼什圖　滿洲正黄旗人乾隆三十三年任
　　三全　滿洲正紅旗人乾隆三十四年任
　　多鼐　滿洲正藍旗人乾隆四十年任
　　恒秀　滿洲正白旗人乾隆四十三年任
　　恒瑞　滿洲正藍旗人乾隆四十七年任
　滿洲鑲藍正白二旗恊領(乾隆三/年設)
　　莫爾泰　滿洲鑲黄旗人乾隆三年任
　　富當阿　滿洲正藍旗人乾隆十六年任
　　善住　滿洲鑲黄旗人乾隆二十年任
　　三全　滿洲正紅旗人乾隆二十六年任
　　三徳　滿洲鑲黄旗人乾隆二十八年任
　　巴哈納　滿洲正藍旗人乾隆四十一年任
　　敖海　滿洲鑲黄旗人乾隆四十三年任
　滿洲正黄正紅二旗恊領(乾隆三/年設)
　　額勒琿　滿洲正黄旗人乾隆三年任
　　圖克禪　滿洲鑲紅旗人乾隆七年任
　　英艾　滿洲鑲藍旗人乾隆九年任
　　二格　滿洲正黄旗人乾隆十三年任
　　常紹　滿洲正紅旗人乾隆二十九年任
　　六十六　滿洲正紅旗人乾隆三十五年任
　　韓保　滿洲正黄旗人乾隆四十一年任
　滿洲鑲白正紅二旗恊領(乾隆三/年設)
　　黒黒　滿洲正藍旗人乾隆三年任
　　葛思忒　滿洲正藍旗人乾隆五年任
　　玉福　滿洲鑲黄旗人乾隆十六年任
　　多鼐　滿洲正藍旗人乾隆二十八年任
　　保住　滿洲正白旗人乾隆三十八年任
　　徳保　滿洲正白旗人乾隆四十三年任
　滿洲鑲紅鑲藍二旗恊領(乾隆三/年設)
　　塞合臣　滿洲鑲藍旗人乾隆三年任
　　塞成額　滿洲鑲藍旗人乾隆十七年任
　　聖保　滿洲鑲紅旗人乾隆二十九年任
　　布占　滿洲正紅旗人乾隆三十一年任
　䝉古左翼四旗恊領(乾隆三年設/三十八年裁)
　　明徳　䝉古鑲黄旗人乾隆三年任
　　達春　䝉古鑲白旗人乾隆二十年任
　　闗保住　䝉古正白旗人乾隆二十一年任
　　五林太　䝉古正白旗人乾隆二十九年任
　䝉古右翼四旗恊領(乾隆三/年設)
　　阿穆呼朗　䝉古鑲黄旗人乾隆三年任
　　佛敏保　䝉古正紅旗人乾隆二十九年任
　　黒霄　滿洲正黄旗人乾隆四十二年任
　滿洲鑲黄旗佐領一(雍正二/年設)
　　貢太　滿洲鑲黄旗人雍正二年任
　　玉福　滿洲鑲黄旗人雍正十二年任
　　善住　滿洲鑲黄旗人乾隆十六年任
　　伏楞額　滿洲正白旗人乾隆二十年任
　　常徳　滿洲鑲黄旗人乾隆二十三年任
　　青住　滿洲鑲黄旗人乾隆二十九年任
　　智善　滿洲鑲藍旗人乾隆四十三年任
　　罕保　滿洲正黄旗人乾隆四十三年任
　佐領二(雍正二/年設)
　　斑達爾什　䝉古鑲黄旗人雍正二年任
　　索諾　䝉古鑲黄旗人雍正四年任
　　喜哥　滿洲鑲黄旗人雍正九年任
　　七十二　滿洲正白旗人乾隆七年任
　　三德　滿洲鑲黄旗人乾隆十五年任
　　敖海　滿洲正白旗人乾隆二十八年任
　　金伍　滿洲正紅旗人乾隆四十三年任
　滿洲正黄旗佐領一(雍正二/年設)
　　阿爾圖　滿洲正黄旗人雍正二年任
　　密思哈　滿洲正黄旗人乾隆二年任
　　海亮　滿洲正黄旗人乾隆四年任
　　宣富　滿洲鑲藍旗人乾隆八年任
　　趙山　滿洲正黄旗人乾隆二十九年任
　佐領二(雍正二/年設)
　　阿爾雅　䝉古正黄旗人雍正二年任
　　葯色　滿洲鑲藍旗人雍正九年任
　　喀爾堪　滿洲正黄旗人雍正十三年任
　　金陞　滿洲正黄旗人乾隆五年任
　　二格　滿洲正黄旗人乾隆八年任
　　塞成額　滿洲鑲藍旗人乾隆十三年任
　　舒昌　滿洲正紅旗人乾隆十八年任
　　三全　滿洲正紅旗人乾隆十九年任
　　六達色　滿洲正紅旗人乾隆二十六年任
　　和成額　滿洲正黄旗人乾隆二十九年任
　　常柱　滿洲正黄旗人乾隆三十五年任
　　徳保　滿洲正白旗人乾隆四十三年任
　滿洲正白旗佐領一(雍正二/年設)
　　阿爾太　滿洲正白旗人雍正二年任
　　阿海　滿洲正白旗人乾隆七年任
　　二達色　滿洲鑲白旗人乾隆十七年任
　　八格　滿洲正白旗人乾隆二十一年任
　　竒郎阿　滿洲正白旗人乾隆二十九年任
　　三徳　滿洲鑲黄旗人乾隆四十年任
　　巴哈納　滿洲正藍旗人乾隆四十一年任
　　富明阿　滿洲鑲紅旗人乾隆四十三年任
　　慶舒　滿洲正白旗人乾隆四十三年任
　佐領二(雍正二/年設)
　　位圖　䝉古正白旗人雍正二年任
　　阿爾那　滿洲正白旗人雍正二年任
　　占太　滿洲正白旗人雍正九年任
　　海亮　滿洲正黄旗人雍正十二年任
　　花色　滿洲正白旗人乾隆四年任
　　阿住　滿洲正藍旗人乾隆十四年任
　　多鼐　滿洲正藍旗人乾隆二十四年任
　　泰明　滿洲正白旗人乾隆二十八年任
　　徳保　滿洲正白旗人乾隆四十三年任
　　常柱　滿洲正黄旗人乾隆四十三年任
　滿洲正紅旗佐領一(雍正二/年設)
　　三格　滿洲正紅旗人雍正二年任
　　邁圖　滿洲正紅旗人雍正十二年任
　　分布禄　滿洲正紅旗人乾隆四年任
　　常徳　滿洲正紅旗人乾隆八年任
　　十五　滿洲正紅旗人乾隆二十二年任
　　六十六　滿洲正紅旗人乾隆二十九年任
　　七十一　滿洲正紅旗人乾隆三十五年任
　佐領二(雍正二/年設)
　　噶爾圖　滿洲正紅旗人雍正二年任
　　六十六　滿洲正紅旗人乾隆三年任
　　艾三　滿洲正紅旗人乾隆五年任
　　常紹　滿洲正紅旗人乾隆十九年任
　　布霑　滿洲正紅旗人乾隆二十九年任
　　舒住　滿洲正紅旗人乾隆三十一年任
　　六十六　滿洲正紅旗人乾隆四十年任
　　韓保　滿洲正黄旗人乾隆四十一年任
　　智山　滿洲鑲藍旗人乾隆四十三年任
　滿洲鑲白旗佐領一(雍正二/年設)
　　愛必善　滿洲鑲白旗人雍正二年任
　　七十　滿洲鑲白旗人雍正九年任
　　富昌　滿洲鑲白旗人雍正十一年任
　　亮柱　滿洲鑲白旗人乾隆十一年任
　　靈寳　滿洲鑲白旗人乾隆十四年任
　　保住　滿洲正白旗人乾隆三十年任
　　敖海　滿洲正白旗人乾隆四十三年任
　　徳格　滿洲正白旗人乾隆四十三年任
　佐領二(乾隆三/年設)
　　白達色　滿洲鑲白旗人乾隆三年任
　　五達色　滿洲鑲黄旗人乾隆十七年任
　　八虎　滿洲鑲黄旗人乾隆十八年任
　　滿成　滿洲鑲白旗人乾隆二十九年任
　　趙徳　滿洲正藍旗人乾隆四十四年任
　滿洲鑲紅旗佐領一(雍正二/年設)
　　富勒　滿洲鑲紅旗人雍正二年任
　　他郎阿　滿洲鑲紅旗人雍正六年任
　　達賴　滿洲鑲紅旗人雍正八年任
　　八雅爾　滿洲鑲紅旗人雍正十一年任
　　圖克禪　滿洲鑲紅旗人乾隆元年任
　　英艾　滿洲鑲藍旗人乾隆七年任
　　大達色　滿洲鑲紅旗人乾隆九年任
　　富合徳　滿洲正紅旗人乾隆十六年任
　　佈霑　滿洲正紅旗人乾隆三十一年任
　佐領二(雍正二/年設)
　　巴雅爾　䝉古鑲紅旗人雍正二年任
　　達賴　䝉古鑲紅旗人雍正八年任
　　明徳　滿洲鑲紅旗人乾隆三年任
　　觀音保　滿洲鑲紅旗人乾隆四年任
　　三全　滿洲正紅旗人乾隆十八年任
　　舒昌　滿洲正紅旗人乾隆十八年任
　　四大　滿洲鑲紅旗人乾隆二十三年任
　　寳劍　滿洲鑲紅旗人乾隆二十九年任
　　韓保　滿洲正黄旗人乾隆三年任
　　六十六　滿洲正紅旗人乾隆四十一年任
　　富明阿　滿洲鑲紅旗人乾隆四十三年任
　滿洲正藍　佐領一(雍正二/年設)
　　三達色　滿洲正藍旗人雍正二年任
　　葛思忒　滿洲正藍旗人雍正五年任
　　五十三　滿洲正藍旗人乾隆五年任
　　富當阿　滿洲正藍旗人乾隆八年任
　　常保　滿洲正藍旗人乾隆十六年任
　　多鼐　滿洲正藍旗人乾隆三十七年任
　　白靈阿　滿洲正藍旗人乾隆三十八年任
　　五十六　滿洲鑲黄旗人乾隆四十三年任
　佐領二(雍正二/年設)
　　保住　滿洲正藍旗人雍正二年任
　　三達色　滿洲正藍旗人雍正九年任
　　黒黒　滿洲正藍旗人雍正十一年任
　　安太　滿洲正藍旗人乾隆三年任
　　蘇令阿　滿洲正藍旗人乾隆六年任
　　巴哈納　滿洲正藍旗人乾隆二十一年任
　　三徳　滿洲鑲黄旗人乾隆四十一年任
　　徳格　滿洲正白旗人乾隆四十三年任
　　敖海　滿洲正白旗人乾隆四十三年任
　滿洲鑲藍旗佐領一(雍正/年設)
　　樂色　滿洲正黄旗人雍正二年任
　　常夀　滿洲鑲藍旗人雍正九年任
　　額勒琿　滿洲鑲藍旗人雍正十一年任
　　僧格圖　滿洲鑲藍旗人雍正十二年任
　　依理佈　滿洲正黄旗人乾隆四十一年任
　佐領二(乾隆三/年設)
　　巴太　滿洲鑲藍旗人乾隆三年任
　　保格　滿洲正紅旗人乾隆二十三年任
　　珠龍阿　滿洲鑲藍旗人乾隆二十九年任
　　官徳　滿洲鑲藍旗人乾隆三十五年任
　䝉古鑲黄正白二旗佐領(雍正二/年設)
　　斑達爾什　䝉古鑲黄旗人雍正二年任
　　索奈　䝉古鑲黄旗人雍正四年任
　　喜哥　滿洲鑲黄旗人雍正九年任
　　西藍太　䝉古正白旗人乾隆三年任
　　七十四　䝉古正白旗人乾隆十七年任
　　五十七　䝉古鑲白旗人乾隆二十一年任
　　胡圖克　䝉古鑲白旗人乾隆二十九年任
　　石禄　䝉古正白旗人乾隆二十九年任
　䝉古鑲白正藍二旗佐領(雍正二/年設)
　　西拉布　䝉古鑲白旗人雍正二年任
　　花色　䝉古鑲白旗人雍正九年任
　　富昌　滿洲鑲白旗人雍正十年任
　　白達色　滿洲鑲白旗人乾隆元年任
　　達春　䝉古鑲白旗人乾隆三年任
　　白達色　䝉古鑲黄旗人乾隆二十年任
　　穆忒布　䝉古正藍旗人乾隆二十九年任
　　官成　䝉古鑲白旗人乾隆三十九年任
　䝉古正黄正紅二旗佐領(乾隆三/年設)
　　達賴　䝉古鑲紅旗人乾隆三年任
　　克式格忒　䝉古正紅旗人乾隆五年任
　　佛敏保　䝉古正紅旗人乾隆十五年任
　　富明阿　䝉古正紅旗人乾隆二十九年任
　　佛敏保　乾隆三十八年復任
　　富明阿　乾隆四十二年復任
　䝉古鑲紅鑲藍二旗佐領(雍正二/年設)
　　七十　䝉古鑲藍旗人雍正二年任
　　和尚　䝉古鑲藍旗人乾隆二年任
　　保住　䝉古鑲紅旗人乾隆五年任
　　定住　䝉古鑲紅旗人乾隆十七年任
　　玖格　䝉古正紅旗人乾隆二十一年任
　　二達色　䝉古正紅旗人乾隆二十八年任
　　阿明阿　䝉古鑲紅旗人乾隆二十九年任
　　黒霄　䝉古正黄旗人乾隆四十一年任
　熱河總管(康熈四十/二年設)
　　赫奕　滿洲正黄旗人康熈四十二年任
　　孫扎齊　滿洲鑲紅旗人康熈四十二年任
　　佛保　滿洲正黄旗人康熈四十二年任
　　赫奕　雍正元年復任
　　巴什　滿洲鑲黄旗人雍正九年任
　　巴圖　滿洲正白旗人乾隆元年任
　　七十　滿洲正黄旗人乾隆九年任
　　實圖　滿洲正黄旗人乾隆十三年任
　　阿敏爾圖　滿洲鑲黄旗人乾隆十五年任
　　富貴　滿洲鑲黄旗人乾隆二十年任
　　海保　滿洲鑲黄旗人乾隆二十一年任
　　永和　滿洲正黄旗人乾隆二十六年任
　　李永標　漢軍正白旗人乾隆二十八年任
　　三格　滿洲鑲黄旗人乾隆二十八年任
　　圖爾禪　滿洲鑲黄旗人乾隆二十九年任
　　寅著　滿洲鑲黄旗人乾隆三十年任
　　全徳　滿洲正黄旗人乾隆三十五年任
　　福海　滿洲正白旗人乾隆三十七年任
　　姚良　漢軍正白旗人乾隆四十年任
　　福海　滿洲正白旗人乾隆四十五年復任
　苑副(乾隆三十/五年設)
　　石勇　漢軍鑲黄旗人乾隆三十五年任
　　盛禧　漢軍正白旗人乾隆三十五年任
　　李茂　漢軍正白旗人乾隆三十五年任
　　李本沅　漢軍正白旗人乾隆四十年任
　　王世傑　漢軍正白旗人乾隆四十五年任
　　江本臣　漢軍正黄旗人乾隆四十七年任
　河屯協副將(乾隆二/年設)
　　恵延祖　山東濟寧人乾隆三年任
　　王之琳　福建同安人乾隆四年任
　　富海　滿洲鑲紅旗人乾隆十年任
　　蘇保　滿洲正紅旗人乾隆十七年任
　　安泰　滿洲正紅旗人乾隆十九年任
　　四十八　滿洲鑲紅旗人乾隆二十年任
　　恒徳　滿洲正白旗人乾隆四十七年任
　　百神保　滿洲正藍旗人乾隆三十年任
　　永亮　滿洲正白旗人乾隆四十年任
　　普吉保　滿洲正黄旗人乾隆四十六年任
　河屯協中軍都司兼左營事(乾隆二/年設)
　　喜桑阿　滿洲鑲白旗人乾隆二年任
　　傅魁　浙江錢塘人乾隆四年任
　　何天相　浙江仁和人乾隆十年任
　　伍爾親　滿洲鑲紅旗人乾隆十六年任
　　佟保住　滿洲鑲藍旗人乾隆二十年任
　　徳魁　滿洲鑲黄旗人乾隆二十三年任
　　薩爾布　滿洲鑲藍旗人乾隆二十六年任
　　全福　滿洲鑲白旗人乾隆二十九年任
　　何徵　山西大同縣人乾隆三十二年任
　　馬肇言　漢軍鑲黄旗人乾隆四十二年任
　河屯協右營土城子守備(乾隆二/年設)
　　苟思賢　四川灌縣人乾隆二年任
　　李良　山東即墨人乾隆四年任
　　張報功　山西洪洞人乾隆十三年任
　　徳慶　滿洲正藍旗人乾隆十九年任
　　王延春　直𨽻宣化人乾隆二十五年任
　　安成功　直𨽻唐縣人乾隆三十二年任
　　張洸　直𨽻宣化人乾隆四十年任
　　舒蘭　滿洲鑲藍旗人乾隆四十七年任
　河屯協八溝營都司(乾隆二/年設)
　　王鍚　山西太谷人乾隆二年任
　　黄景運　福建興化人乾隆六年任
　　那明阿　滿洲正黄旗人乾隆十年任
　　馮廷魁　甘肅寧夏人乾隆二十二年任
　　周士旺　直𨽻河間人乾隆二十六年任
　　馬成龍　直𨽻昌平人乾隆三十四年任
　　王國英　直𨽻宛平人乾隆三十八年任
　　李肇祥　漢軍鑲黄旗人乾隆三十九年任
　　趙國鼎　直𨽻萬全人乾隆四十一年任
　河屯協唐三營守備(雍正十/年設)
　　王松年　漢軍正白旗人雍正十年任
　　梁光杰　漢軍鑲藍旗人乾隆二年任
　　姚宏度　湖南湘潭人乾隆四年任
　　顧起鳯　直𨽻天津人乾隆六年任
　　沙爾漢　滿洲鑲藍旗人乾隆十四年任
　　榮士傑　順天通州人乾隆十六年任
　　周士旺　直𨽻河間人乾隆二十一年任
　　馬成龍　直𨽻昌平人乾隆二十六年任
　　王國英　直𨽻宛平人乾隆三十四年任
　　許威然　直𨽻静海人乾隆三十九年任
　　李明徳　直𨽻密雲人乾隆四十年任
　
　
　
　
欽定熱河志卷八十五
欽定四庫全書
欽定熱河志卷八十六
　宦蹟
　　熱河職官先後蒞兹土者詳志題名以紀官守矣
　　而前代職官自北魏以迄遼金元英聲茂實代不
　　乏人雖事蹟散見史傳而歳月無可考據難以編
　　次謹採各本傳次第臚列用備舊聞志宦蹟第十
　　七其官本州郡者繫之人物云
　北魏
　　安豐王猛　魏書安豐王猛傳猛字季烈太和五
　　年封加侍中出為和龍鎮都大將營州刺史寛仁
　　雄毅甚有威畧薨于州
　　張度　魏書張衮傳張衮上谷漁陽人子度襲爵
　　臨渭侯上谷太守除使持節都督幽州廣陽安樂
　　二郡諸軍事轉和龍鎮都大將所在著稱
　　于洛拔　魏書于栗磾傳于栗磾代人子洛拔以
　　功臣子拜侍御中散擢領監御曹事出為使持節
　　散騎常侍寜東將軍和龍鎮都大將營州刺史以
　　治有能名進號安東將軍
　　封囘　魏書封懿傳封懿渤海蓨人以族子叔念
　　為後髙祖賜名囘皇興初襲爵富城子世宗即位
　　尋除鎮逺將軍安州刺史山民愿樸父子賓旅同
　　寢一室囘下車勒令别處其俗遂改
　　江文遥　魏書江悦之傳江悦之濟陽考城人子
　　文遥少有大度肅宗初平原太守遷後將軍之安
　　州刺史善于綏納甚得物情時杜洛周葛榮等相
　　繼叛逆自幽燕以南悉皆淪陷惟文遥在介羣賊
　　之外孤城獨守鳩集荒餘且耕且戰百姓皆樂為
　　用建義元年卒于州長史許思祖等以文遥遺愛
　　在民復推其子果行州事莊帝除果通直散騎侍
　　郎假節龍驤將軍行安州事當州都督既而賊勢
　　轉盛臺援不接果以阻隔强㓂内徙無由乃攜諸
　　弟并率城民東奔髙麗天保中詔髙麗送果等元
　　象中還朝
　北齊
　　王峻　北齊書王峻傳王峻靈邱人明悟有幹畧
　　累遷恒州大中正隨諸軍平淮陰賜爵北平縣男
　　除營州刺史州地接邊城賊數為患峻逺設斥候
　　廣置疑兵常出其不意要擊之賊不敢發合境獲
　　安先是刺史陸士茂詐殺室韋八百餘人朝貢遂
　　絶至是峻分命將士要其行路室韋果至大破之
　　虜其首帥而還因厚加恩禮放遣之室韋遂納誠
　　欵初茹茹主人羅辰率其餘黨東徙峻度其必來
　　預為之備未幾菴羅辰頓軍城西峻設奇伏大破
　　之獲其名王郁乆閭豆拔提等數十人送京師菴
　　羅辰遁走天統二年授驃騎大將軍儀同三司尋
　　加開府武平初除侍中四年卒贈司空公
　　髙保寧　北齊書髙保寧𫝊髙保寧代人武平末
　　為營州刺史鎮黄龍周師將至鄴幽州行臺潘
　　子晃徴黄龍兵保寧率驍鋭并契丹靺鞨萬餘騎
　　赴救至北平聞鄴都不守歸周帝遣使招慰不受
　　敕書范陽王紹信在突厥中上表勸進范陽署保
　　寧為丞相及盧昌期據范陽城起兵保寧紹信引
　　集兵數萬騎救之至潞河知周將宇文神舉已屠
　　范陽還據黄龍竟不臣周
　隋
　　陰夀(成道昻/)　隋書陰夀傳陰夀武威人周世屢
　　以軍功拜儀同從武帝平齊進位開府拜幽州總
　　管封趙國公開皇初髙寶寧引突厥攻圍北平夀
　　率歩騎數萬出盧龍塞討之保寧求救于突厥突
　　厥不能援保寧棄城奔于磧北黄龍諸縣悉平夀
　　班師留開府成道昻鎮之保寧遣其子僧伽率廣
　　騎掠城下而去尋引契丹靺鞨之衆來攻道昻苦
　　戰乃退夀患之遣人陰間其所親任趙世模等月
　　餘世模率其衆降寶寜復走契丹為其麾下所殺
　　北邊遂安
　　　謹按寶寧北齊書作保寧
　　韋雲起　舊唐書韋雲起傳韋雲起雍州萬年人
　　大業初為通事謁者會契丹入抄營州詔雲起䕶
　　突厥兵往討契丹部落啟明可汗發騎二萬受其
　　處分雲起分為二十四營四道俱引營相去各一
　　里不得交雜聞鼓聲而行聞角聲而止自非公使
　　勿得走馬三令五申之後擊鼓而發軍中有犯約
　　者斬紇干一人以狥于是突厥將帥來入謁之皆
　　膝行股戰莫敢仰視契丹本事突厥情無猜忌雲
　　起既入其界使突厥詐云向栁城郡欲共髙麗交
　　易勿言營中有隋使敢漏泄者斬契丹不備去賊
　　營百里詐引南度夜復退還去營五十里結陣而
　　宿契丹弗之知既明俱發馳騎襲之盡獲其男女
　　四萬口女子及畜産以半賜突厥餘將入朝男子
　　皆殺之煬帝大喜集百官曰雲起用突厥而平契
　　丹行師奇譎才兼文武又立朝謇諤朕今親自舉
　　之擢為治書御史
　　　謹按紇干新唐書為紇斤
　　韋冲　隋書韋世康傳韋世康京兆杜陵人弟冲
　　拜營州總管容貌都雅寛厚能得衆心懐撫靺鞨
　　契丹皆能致其死力奚霫畏懼朝貢相續
　唐
　　張儉　唐書張儉傳張儉京兆新豐人以功除右
　　衛郎將累遷營州都督兼䕶東夷校尉坐事免詔
　　白衣領職營州部與契丹奚霫靺鞨諸蕃接畛髙
　　麗引衆入寇儉率兵破之俘斬畧盡復拜營州都
　　督太宗將征遼東遣儉率蕃兵先進畧地至遼西
　　川漲久未度召還見洛陽宫陳水草美惡山川險
　　易并久不進狀帝悦拜行軍總管使領諸蕃騎為
　　六軍前鋒趨建安城破賊斬數千級封皖城郡公
　　程名振　唐書程務挺傳程務挺洺州平恩人父
　　名振髙祖詔授永寧令使率兵經畧河北劉黑闥
　　陷洺州母妻為賊所得名振率衆邀擊糧道悉毁
　　賊水陸餉具黒闥怒殺其母妻賊平請手斬黒闥
　　以其首祭母拜營州刺史封東平郡公轉洺州刺
　　史太宗征遼東拜右驍騎將軍平壤道行軍總管
　　遷營州都督兼東夷都䕶擊髙麗于貴端水焚其
　　新城厯晉蒲二州刺史鏤方道總管
　　李晦　新唐書河間元王孝恭傳子晦乾封中為
　　營州都督以治狀聞璽書勞賜遷右金吾將軍檢
　　檢雍州長史摧擿奸伏無留隱吏下畏之髙宗將
　　幸洛晦居守謂曰闗中事一以屬公故晦治有異
　　績
　　宋慶禮　舊唐書宋慶禮傳宋慶禮洺州永年人
　　開元初為貝州刺史河北度支營田使元宗欲復
　　營州于栁城慶禮盛陳其利詔慶禮等築城興役
　　三旬而畢拜慶禮御史中丞兼檢校營州都督開
　　屯田八十餘所數年間倉廩頗實居人漸殷慶禮
　　為政清嚴勤于聽理所厯之處人吏不敢犯卒贈
　　工部尚書諡曰敬
　　姜師度　唐書姜師度傳姜師度魏州魏人元宗
　　徙營州治栁城拜營田支度修築使
　　李謹行　唐書李謹行傳李謹行靺鞨人偉容貌
　　勇葢軍中累遷營州都督家童至數千以貲自雄
　　夷人畏之
　遼
　　牛温舒　遼史牛温舒𫝊牛温舒范陽人剛正尚
　　節義夀隆中拜參知政事兼同知樞宻院事攝中
　　京留守部民詣闕請真拜從之召為三司使
　　耶律富勒敦(舊作耶律僕/里篤今改正)　遼史耶律富勒敦傳
　　耶律富勒敦六院林牙圖魯下(舊作突吕不/也今改正)四世
　　孫太平十六年和興中府以獄空聞清寧初厯長
　　寜匡義二軍節度使致仕
　　耶律古昱　遼史耶律古昱傳耶律古昱北院林
　　牙圖魯卜四世孫有膂力工馳射開泰間詔鎮撫
　　西北部中京盜起命古昱為巡邏使悉擒之以功
　　厯開逺軍天成軍節度使卒贈同中書門下平章
　　事
　　耶律孟簡　遼史耶律孟簡傳耶律孟簡裕悦烏
　　珍(舊作於越屋/質今改正)之五世孫乾統中遷六院部太保
　　改髙州觀察使修學校招生徒遷昭徳軍節度使
　　以中京饑詔與學士劉嗣昌減價糶粟
　　馬人望遼史馬人望𫝊馬人望以才學稱咸雍中
　　第進士為松山縣令歳運澤州官炭獨役松山人
　　望請於中京留守蕭托歡(舊作吐渾/今改正)均役他邑托
　　歡怒下吏繫幾百日復引詰之不屈蕭喜曰君為
　　民如此後必大用以事聞于朝悉從所請擢中京
　　度支司鹽鐵判官公私兼裕遷警巡判官公私兼
　　裕遷警巡使京城獄訟填委人望處决無一寃者遷
　　南京諸宫提轄制置歳中為保静軍節度使有二
　　吏兇暴民畏如虎人望假以辭色陰令發其事黥
　　配之是歳諸處饑惟人望所治粒食不闕路不鳴
　　桴遥授彰義軍節度使遷中京度支使始至府廪
　　皆空視事半歳積粟十五萬斛錢二十萬繦累遷
　　樞宻直學士拜參知政事判南京三司使事以守
　　司徒兼侍中致仕卒諡曰文獻
　金
　　完顔宗翰　金史完顔宗翰傳完顔宗翰本名粘
　　沒喝漢語訛為粘罕國相薩該(舊作撒改/今改正)之長子
　　也年十七軍中服其勇及議伐遼宗翰與太祖意
　　合太祖敗遼師于境上獲耶律色什(舊作謝十/今改正)薩
　　該使宗翰及完顔希尹來賀捷即稱帝為賀及太
　　宗以下宗室羣臣皆勸進太祖猶謙讓宗翰與阿
　　里罕懣(舊作阿离合/懣今改正)普嘉努(舊作蒲家/奴今改正)等進曰若
　　不以時建號無以繫天下心太祖意乃決天輔五
　　年四月宗翰奏曰遼主失徳中外離心我朝興師
　　大業既定而根本弗除後必為患今乘其釁可襲
　　取之天時人事不可失也太祖然之即命諸路戒
　　備軍事十一月宗翰復請曰諸軍久駐人思自奮
　　馬亦壯健宜乘此時進取中原羣臣言時方寒太
　　祖竟用宗翰䇿於是烏赫哩貝勒杲(舊作忽魯勃/極烈呆今改)
　　(正/)都統内外諸軍普嘉努宗翰魯宗翰(疑有/誤)宗磐
　　副之宗峻領哈濟明安(舊作合札猛/安今改正)皆授金牌伊
　　都(舊作余都/今改正)為嚮導取中京實北京既克中京宗
　　翰率偏師趨北安州與羅索(舊作婁室/今改正)圖克坦綽
　　囉(舊作徒單綽/里今改正)合兵大敗奚王哈瑪爾(舊作霞末/今改正)
　　北安遂降熈宗即位拜太保尚書令領三省事封
　　晉國王乞致仕不許天會十四年薨追封周宋國
　　王正隆二年例封金源縣王大定間改贈秦王諡
　　桓忠配享太祖廟廷
　　完顔阿喜　金史完顔阿喜傳完顔阿喜宗室子
　　好學問襲父北京路筈柏山明安聽訟明決人信
　　愛之察廉能除彰國軍節度使副改上京留守判
　　官
　　布色(舊作僕散/今改正)忠義　金史布色忠義傳布色忠
　　義本名烏哲(舊作烏者/今改正)上京博勒和(舊作拔盧古/河今改正)
　　人魁偉長髯喜談兵有大畧年十六領本穆琨(舊/作)
　　(謀克今/改正)兵從宗輔定陜西世宗立拜尚書右丞伊
　　喇鄂斡(舊作移剌窩/斡今改正)僭號兵久不決右副元帥完
　　顔黙音(舊作謀衍/今改正)既敗之于霿􁘦河乃擁衆貪鹵
　　掠不追討而縱其子色克(舊作斜哥/今改正)暴橫軍中士
　　卒不用命賊得水草善地官軍踵其遺餘水草乏
　　馬益弱賊軼出山西久無功忠義請曰契丹小寇
　　不時殄滅致煩聖慮臣聞主憂臣辱願効死力除
　　之世宗大悦即召還黙音勒歸色克本貫拜忠義
　　平章政事兼右副元帥封榮國公賜以御府貂裘
　　賓鐵吐鶻弓矢大刀具裝對馬及安山鐵甲金牌
　　忠義至軍賊陷靈山同昌惠和等縣陣而西行忠
　　義追之及于花道宗亨為左翼宗叙為右翼與賊
　　而陣賊渡河先攻左翼偏敗右翼救之賊引去鄂
　　斡乃以精鋭自隨以嬴兵䕶其母女輜重由别道
　　西走期於山後會集追復及於梟嶺西陷泉與賊
　　遇時昏霧四塞跬歩莫覩物色忠義禱曰狂冦肆
　　暴殺戮無辜天不助惡當為開霽奠已昏霧廓然
　　及戰忠義左據南岡為偃(月/)陣右迤而北大敗之
　　獲其弟紐(舊作裊/今改正)俘生口三十萬獲襍畜十餘萬
　　車帳金珍以鉅萬計悉分諸軍賊走趨奚地遣將
　　追躡至七渡河又敗之既踰渾嶺復進軍襲之望
　　風奔潰遁入奚中降者相屬於路契丹平忠義朝
　　京師拜尚書左丞相封沂國公大定六年薨諡武
　　莊㤗和元年配享世宗廟廷
　　赫舎哩(舊作紇石/烈今改正)志寜　金史赫舎哩志寜𫝊赫
　　舎哩志寜本名薩哈連(舊作撒曷/輦今改正)上京和坦(舊作/胡塔)
　　(今改/正)安人沉毅有大畧世宗使完顔黙音征鄂斡
　　志寜以臨海節度使都統右翼軍鄂斡敗于長濼
　　西走志寜追及于霿􁘦河大破之於是元帥黙音
　　右監軍福夀不急擊賊久無功右丞布色忠義親
　　自討賊而志寜擊賊有功上以忠義代黙音志寜
　　代福夀封定國公賊畧懿州界陷靈山同昌慶和
　　三縣睥睨北京會土河水漲賊不得渡乃西趨三
　　韓縣志寜方追躡之不敢乘勝遂西走是時大軍
　　馬瘦弱諸將欲止勿追志寜獲賊候人知賊自選
　　精鋭與老小輜重分道期山後會集可擊其輜重
　　忠義以為然遂過移馬嶺進及裊西陷泉擊之賊
　　衆大敗渉水走鄂斡母徐輦舉營由羅和(舊作落/括今改)
　　(正/)岡西去追及之盡獲其輜重俘五萬餘人襍畜
　　不可勝計偽節度使六及其部族皆降鄂斡走奚
　　中至七渡河復敗之賊過渾嶺入于奚中志寜獲
　　賊將碩和卓(舊作稍合/住今改正)釋弗殺許以官賞縱之歸
　　約以捕鄂斡自効碩和卓去見鄂斡秘不言見獲事
　　乃反間奚人于鄂斡曰陷泉失利奚人有貳志不
　　可不察是時鄂斡屢敗其下亦覺有心碩和卓乃
　　與賊帥舎圖肯(舊作神獨/斡今改正)執鄂斡詣右都監完顔
　　思敬降志寜與萬户清臣宗寜蘇格(舊作連哥/今改正)等
　　追捕餘黨至燕子城盡得所畜善馬因至茂巴勒
　　(舊作抺拔/里今改正)達之地悉獲之逆黨既平入朝為左副
　　元帥賜以玉帶經畧宋事駐軍雎陽拜平章政事
　　封鹿平郡王薨明昌五年配享世宗廟廷
　　努延温騰烏達(舊作耨盌温敦/兀帶今改正)金史努延温騰烏
　　達傳努延温騰烏達太師思忠侄也學問通達累
　　官同知太興尹京師盜賊止息事無留滯再遷尚
　　書正隆伐宋為武定軍都總管世宗即位授咸平
　　尹為北邊行軍都統改會寜尹都統如故是時初
　　定鄂斡人心未安烏達為治寛簡多備禦謹斥候
　　邊郡以寧改北京留守以㢘察舉烏達所在有能
　　名無私過入拜參知政事
　　梁肅　金史梁肅傳梁肅字孟客奉聖州人天眷
　　二年擢進士第調平遥縣主簿遷望都絳縣主以
　　㢘入為尚書省令使除定海節度副使改中都警
　　巡使遷山東西路轉運副使宛平趙植上書曰前
　　中都警巡使梁肅勤恪清㢘願加進擢改大興少
　　尹坐捕蝗不如期貶川州刺史削官一階解職上
　　御史便召左諫議大夫奚籲等訪問古今事少間
　　籲從容請曰梁肅材可惜解職太重上曰卿言是
　　也乃除河北東路轉運副使致仕薨諡正憲
　　伊喇(舊作移喇/今改正)子敬　金史伊喇子敬傳伊喇子
　　敬本名烏克徳哷(舊作屋骨朶/魯今改正)遼五院人讀書好
　　學轉簽書樞宻院事同修國史出為河中尹請老
　　河中地熱上恐子敬不耐暑改興中尹子敬女自
　　懿州來興中省謁遇盜途中剽掠其行李且盡既
　　而還之謝曰我輩初不知為府尹家也尹有徳于民
　　忍侵犯耶徙咸平廣寜尹致仕
　　髙徳基　金史髙德基傳髙徳基遼陽渤海人皇
　　統二年進士大定三年以察㢘治狀不善下遷同
　　知北京路都轉運使事是年秋土河泛濫水入京
　　城德基遽命開長樂門疏分使入御溝以殺其勢
　　水不能為害
　　賈少冲　金史賈少冲傳賈少冲通州人天眷二
　　年進士調營州軍事判官遷定安令大定二年調
　　御史臺典事累遷刑部郎中往北京決獄奏誅首
　　惡牽連者皆釋不問全活千人以本職攝右司員
　　外郎改順天節度使卒
　　伊喇鄂爾多(舊作移剌幹/里朶今改正)　金史伊喇鄂爾多傳
　　伊喇鄂爾多一名巴沁(舊作八斤/今改正)系出遼五院使
　　通契丹字正隆間轉同知北京留守事會伊庫(舊/作)
　　(遊古今/改正)河闌子山等明安契丹謀亂時方發兵討
　　之别遣鄂爾多揮軍南下至松山縣為賊黨江哥
　　所執推為主盟要以契約鄂爾多怒曰我受國厚
　　恩豈能從汝反耶寜殺我契約不可得也賊知不
　　可屈乃困辱之使布衣草履逐馬而行且欲害之
　　鄂爾多説其監奴因得脱還六年九月改北京路
　　轉運使大定初為博州防禦使改通逺軍節度使
　　卒
　　大懐貞　金史大懐貞𫝊大懷貞字子正遼陽人
　　皇統五年除閤門祇侯大定二年遷彰國安武軍
　　節度使改興中尹錦州富民蕭鶴夀殺人匿府少
　　尹家有司捕不得懐貞以計取之寘於法改彰徳
　　軍節度使卒
　　伊喇富森(舊作多剌福/僧今改正)　金史伊喇富森傳伊喇
　　富森東北路烏楞古(舊作烏連/苦今改正)河猛安人以蔭
　　補吏部令使簽北路臨潢按察興中治中莫州刺
　　史上言沿邊軍官私役軍人邊防不治及擾動等事
　　按察司專一體究各路宣差提控嚴勒禁治詔尚
　　書省行之大安初改沃州同知興中府事督民治城郭
　　浚濠為禦守備百姓頗怨頃之兵果至攻其北城富森
　　戰其北使備其西薄暮果攻其西以有備解去
　　盧克忠　金史盧克忠傳盧克忠貴徳州鳳集人
　　大定二年除北京副留守會民艱食克忠下令凡
　　有蓄積者計留一歳悉平其價糶之由是無捐瘠
　　之患轉陳州防禦使後以靖難軍節度使致仕卒
　　劉煥　金史劉煥傳劉煥中山人天徳元年進士
　　累遷北京警巡使捕二惡少杖扵庭中戒之曰孝
　　弟敬慎則為君子暴戾隱賊則為小人自今以往
　　毋狃于故習國有明罰吾不得私也自是無敢犯
　　者召為監察御史父老數百人或卧車下挽靴鐙
　　曰我欲復留使君期年不可得也尋遷同知北京
　　留守事世宗幸上京所過州郡大發民夫治橋梁
　　馳道以希恩賞煥所部惟平治端好而已上嘉其
　　意遷遼東路轉運使卒
　　傅慎微　金史傅慎㣲𫝊傅慎微其先秦州沙漠
　　人遷居長安宋末登進士累官河東路經制使宗
　　翰已克汴京使羅索定陜西慎㣲率衆迎戰兵敗
　　被獲元帥宗翰愛其才學起為陜西經畧使尋轉
　　中京副留守累遷太常卿除定武軍節度使移靖
　　難軍大定初復為太常卿遷禮部尚書卒
　元
　　穆呼里(舊作木華/黎今改正)　元史穆呼里傳穆呼哩札剌
　　兒氏世居阿難水東太祖即位命統諸軍征遼東
　　次髙州盧琮金朴以城降禆將蕭額森(舊作也先/今改正)
　　以計平定東京進攻北京金人殺守將銀青推音
　　達渾(舊作寅塔/虎今改正)為帥遂舉城降穆呼哩怒其降緩
　　欲坑之蕭額森曰北京為遼西重鎮既降而坑之
　　後豈有降者乎從之奏音達渾留守北京以烏葉
　　爾(舊作吾也/而今改正)權兵馬都元帥鎮之遣髙徳玉劉布
　　色鄂爾(舊作蒲速窩/兒今改正)招諭興中府同知烏里布(舊/作)
　　(兀里卜/今改正)不從殺布色鄂爾徳玉走免未幾吏民殺
　　烏里布推土豪石天應為帥舉城降奏為興中尹
　　兵馬都提控錦州張鯨聚衆十餘萬殺節度使稱
　　臨海郡王至是來降詔穆呼哩以鯨總北京十提
　　控兵從呼蘭(舊作忽闌/今改正)南征未附州郡穆呼哩宻
　　察鯨有反側意請以蕭額森監其軍至平州鯨稱
　　疾逗留復謀遁去蕭額森執送行在誅之鯨弟致
　　憤兄被誅據錦州叛略平灤瑞利義懿廣寜等州穆
　　呼哩率䝉古巴哈(舊作不花/今改正)等軍數萬討之進逼
　　紅羅山主將杜秀䧏奏為錦州節度使致陷興中府
　　進兵臨興中先遣烏葉爾等攻溜石山諭之曰今
　　若急攻賊必遣兵來援我㫁其歸路致可擒也又
　　遣䝉古巴哈屯永徳縣東候之致果遣鯨子東平
　　將騎兵八千歩卒三萬援溜石䝉古巴哈引兵趨
　　之馳報穆呼哩夜半引兵疾馳遇于神水縣東夾
　　擊之分麾下兵之半下馬歩戰選善射者數千令
　　曰我歩兵無甲疾射之乃麾騎兵齊進大敗之拔
　　開義縣進圍錦州致遣張太平髙益出戰又敗之
　　圍守月餘致憤將校不戮力殺敗將二十餘人髙
　　益懼縳致出降伏誅詔封太師國王都行省承制
　　行事薨至治元年詔封魯國王諡忠武子博囉(舊/作)
　　(孛魯今/改正)嗣
　　烏葉爾(舊作吾也/而今改正)　元史烏葉爾傳烏葉爾沙卜
　　珠(舊作珊竹/今改正)氏狀貌甚偉腰大十圍父曰圖魯噶
　　察(舊作圖魯華/察今改正)以武勇稱太祖九年從太師穆呼
　　哩取北京領兵為先驅下之捷聞授金紫光禄大夫北
　　京總管都元師留撫其人綏懷有方自京以南相繼來降
　　金將塔倫(舊作撻魯/今改正)以惠州漁河口為隘有衆數萬圖
　　復北疆烏葉爾以鋭兵千人擊摧其鋒殺數千人獲其旗
　　鼓羊馬斬塔倫于軍中趙守王據興州烏葉爾討平之張
　　致以錦州叛又攻破之穆呼哩大喜以馬十匹甲五
　　事賞其功十二年充北京東京廣寧葢州平州泰
　　州開元府七路征行兵馬都元師佩虎符卒
　　塔本　元史塔本傳塔本伊拉古爾(舊作伊吾/廬今改正)人
　　初從太祖討諸部屢阨艱危復從圍燕征遼西下
　　平灤白霫諸城軍士有妄殺人者塔本戒之曰國
　　之本民也殺人得地何益于國且畏無罪以堅敵
　　心非上意太祖聞而喜之賜金虎符俾鎮撫白霫
　　諸郡號行省都元帥管内得承制除縣吏死因得
　　専決久之徙治興平卒封營國公諡忠武
　　史秉直(子天倪天/安侄天祥)　元史史天倪𫝊史天倪燕之永
　　清人父秉直讀書尚氣義太師國王穆呼哩統兵
　　南伐所向殘破秉直聚族謀所以自全知降者皆
　　得免乃率里中老稚數千人詣涿州軍問降穆呼
　　哩欲用秉直秉直辭而薦其子乃以天倪為萬户
　　而命秉直管領降人家屬屯霸州秉直拊循有方
　　逺近聞而附者十餘萬家尋遷之漠北降人道飢
　　秉直得所賜牛羊悉分食之多所全活從穆呼哩
　　攻北京北京降穆呼哩承制以秉直行尚書六部
　　事主饋餉軍中未嘗乏絶以老謝事歸鄉里卒三
　　子長天倪次天安次天澤天澤自有傳天倪始生
　　之夕白氣貫庭成童姿貌魁傑穆呼哩見而竒之
　　既以萬户統諸降卒從穆呼哩略地三闗已南至
　　于東海所過城邑皆下因言于穆呼哩曰金棄幽
　　燕遷都于汴已失䇿矣遼水東西諸郡金之腹心
　　也我若得大寧以㧖其喉襟則金雖有遼陽終不
　　能保矣穆呼哩善之從攻髙州又從攻北京皆不
　　戰而克授右副都元帥改賜金虎符武仙降穆呼
　　哩承制以天倪為金紫光禄大夫河北西路兵馬
　　都元帥行府事仙副之仙之黨據西山腰水鐵壁
　　二砦以叛天倪直搗其巢穴盡掩殺之仙怒謀作亂
　　乃設宴邀天倪有知者止毋往天倪不從遂為仙
　　所殺天倪之赴真定也秉直宻戒之曰觀武仙辭
　　氣終不為用宜備之天倪曰我以赤心待人人或
　　相負天必不容願無慮秉直乃攜其孫楫權還北
　　京至是人服其先識先是天倪擊鞠夜歸大星隕
　　馬前有聲心惡之果及禍天倪死時年三十九妻
　　程氏聞亂恐汚于賊乃自殺子五人其三人尚幼
　　俱死于難惟楫權在天倪弟天安字甫全秉直仲
　　子也秉直降太師穆呼哩以其兄天倪為萬户而
　　質天安軍中從討錦州叛人張致平之從略地闗
　　右生擒鄜州驍將張資禄號鐵鎗者武仙殺天倪
　　於真定天安率衆來會天澤併力攻仙敗走之以
　　功授行北京元帥府事撫治真定
　　　謹按史天澤傳天澤秉直季子從其兄天倪帥
　　　真定天倪遣䕶送其母歸北京什訥台(舊作肖/乃台今)
　　　(改/正)傳云天澤送母還白霫副帥武仙殺天倪王
　　　守道傳云天澤攻仙天安在白霫聞變率其兵
　　　亦至葢秉直雖永清人以其為北京元帥故有
　　　歸北京還白霫之文初非流寓今以秉直天倪
　　　天安入宦蹟而天澤不録
　　秉直侄天祥父懷徳尚書秉直之弟也太師國王
　　穆呼哩從太祖伐金天祥隨秉直迎降於涿穆呼
　　哩命懷徳就領其黒軍𨽻帳下署天祥都鎮撫選
　　降卒身長武勇者二百人使領之招徠丁壯得衆
　　萬餘從取霸州文安大成滄濵長山等二十餘城
　　東下淄沂宻三州所至皆先登詔賜以銀符從大
　　軍攻燕不克略地髙州拔惠和金源和衆龍山利
　　建富庶等十五城惟大寧固守不下天祥獲金將
　　完顔和斯(舊作胡速/今改正)穆呼哩欲殺之天祥曰殺一人無
　　損于敵適驅天下之人為吾敵也且其降時嘗許
　　以不死今殺之無以取信于後不若從而用之乃
　　以為千户復合衆攻其城懷徳先登擒其二將為
　　流矢所中歿于軍乃以所統黒軍命天祥領之天
　　祥憤痛父死攻之愈急與大帥烏葉爾(舊作野兒/今改正)
　　降其北京留守伊徳呼(舊作銀荅/忽今改正)同知烏庫哩(舊/作)
　　(烏古倫/今改正)進攻北京傍近諸寨磨雲山王都統首詣
　　軍門降天祥命入列崖擒都統布拉克(舊作不剌/今改正)
　　釋其縳曉以大義布拉克感泣願效死天祥察其
　　誠許與王都統往説降城子崖旺嘉努(舊作王家/奴今改正)
　　乃命三人各將舊卒付空名告身使諭樓子崖等
　　二十餘寨悉降西乾河達魯(舊作荅魯/今改正)五指山揚
　　兆努(舊作楊趙/奴今改正)固守不下天祥擊之大小百餘戰
　　兆努死達魯敗走復聚衆攻龍山復大敗之達魯
　　戰死進克興中府張致盜據錦州從穆呼哩討平
　　之會契丹漢軍擒闗肅復利州殺劉祿於銀冶遷鎮
　　國上將軍利州節度黎許部降民都總管監軍兵
　　馬元帥徇西夏破賀蘭山還遇賊射傷額出血目
　　為之昏歸北京授右副北京等七路兵馬都元帥
　　朝太宗于臚朐河乞致仕不允太宗用兵河南强
　　之從行轉漕河上給餉諸軍命領汴京百工數千
　　屯霸州之益津行元帥府事賜錦衣一襲初天祥
　　夜中流矢鏃入頰骨不能出至是金瘡再𤼵族自
　　口出睿宗聞而閔之授海濵和衆利州等處總管
　　兼領霸州御衣局人匠都達魯噶齊(舊作達魯花/赤今改正)
　　行北京七路兵馬都元帥府事憲宗即位俾仍舊
　　職以疾卒
　　舒穆魯額森(舊作石抹也/先今改正)　元史舒穆額嚕森傳
　　舒穆嚕額森者遼人也其先嘗從蕭后舉族入突
　　厥及后還而族留至遼為舒嚕(舊作述律/今改正)氏號稱
　　后族遼亡改舒嚕氏為石抹氏勇力過人善騎射
　　多智畧豪服諸部聞太祖起朔方匹馬來歸首言
　　東京為金開基之地蕩其根本中原可傳檄而定
　　也太祖悦命從太師國王穆呼哩取東京師過臨
　　潢次髙州穆呼哩令額森率千騎為先鋒額森曰
　　兵貴竒勝何以多為謀知金人新易東京留守將
　　至額森獨與數騎邀而殺之懐其所受誥命至東
　　京易置其將佐部伍三日呼穆哩至移師圍北京
　　城久不下及城破將屠之額森曰王師拯人水火
　　彼既降而復屠之則未下者人將死守天下何時
　　定乎因以上聞赦之授御史大夫領北京達嚕噶
　　齊(舊作達嚕花/赤今改正)時石天應與豪酋數十據興中府
　　額森分兵降之奏以為興中尹又命額森副托和
　　倫(舊作脱忽/闌今改正)色勒(舊作闍里/今改正)必監張鯨等軍征燕
　　南未下州郡至平州鯨稱疾不進額森執鯨送行
　　在所帝責之曰朕何負汝鯨對曰臣實病非敢叛
　　帝曰今呼汝弟致為質當活汝鯨諾而宵遁額森
　　追殺之致已殺使者應其兄矣致既伏誅額森藉
　　其私養敢死之士萬二千人號黒軍者上于朝賜
　　虎符進上將軍以御史大夫提控諸路元帥府事
　　舉遼水之西灤水之東悉以付之後從國王穆呼
　　哩攻蠡州北城先豋中石死子察喇(舊作查喇/今改正)亦
　　善射襲御史大夫領黒軍從穆呼哩攻平陽太原
　　隰吉岢嵐闗西諸郡下之從國王塔斯(舊作塔思/今改正)
　　征金帥宣撫萬奴于遼東之南京先豋衆軍乘之
　　而進遂克之王解錦衣以賜太宗嘉其功授真定
　　北京兩路達嚕噶齊卒于栁城
　　舒穆嚕拜達勒(舊作石抹孛/迭兒今改正)　元史舒穆嚕拜達
　　勒傳舒穆嚕拜達勒契丹人仕金為霸州平曲水
　　寨管民官太師國王穆呼哩率師至霸州拜達勒
　　迎降穆呼哩察其智勇竒之擢為千户從覲太祖
　　于雄州佩以銀符充漢軍都統帝次牛闌山欲盡
　　戮漢軍穆呼哩以拜達勒可用奏釋之因請𨽻麾
　　下從平髙州授左監軍佩虎符以北京都元帥烏
　　葉爾分領錦州紅羅山北京東路漢軍二萬始從
　　征伐及後為將大小百戰所至有功以疾卒于官
　　姚天福　元史姚天福傳姚天福綘州人父居實
　　避兵徙鴈門天福幼讀春秋通大義及長以材辟
　　懷仁丞至元五年詔立御史臺以天福為架閣管
　　勾尋拜監察御史遷山北道按察使其民鮮知稼
　　穡天福教以樹藝皆致蕃富民為建祠刻石紀之
　　大徳二年授江西行省㕘政以疾辭四年拜㕘知
　　政事大都路總管兼大興府尹以疾卒
　　王忱　元史王忱𫝊王忱讀書明敏有才識平章
　　趙璧引見裕宗潛邸語稱㫖命宿衞掌錢穀計簿
　　授山北遼東道提刑按察司副使駙馬博和哩(舊/作)
　　(伯忽里/今改正)數馳獵蹂民田忱以法繩之憲吏耿熈言
　　徵北京宣慰司積年逋負計可得鈔二十萬錠帝
　　遣使覈實熈懼事露擅増制語有并打算大小一
　　切諸衙門等事凡十二字追繫官吏至數百人忱
　　騐問知其詐熈乃欵伏裕宗薨于潛邸忱建言陛
　　下春秋髙當早建儲嗣平章布呼宻(舊作不忽/木今改正)以
　　聞帝嘉納焉至大三年拜中奉大夫雲南行省㕘
　　知政事未行卒
　　伊蘇(舊作也速/今改正)　元史伊蘇傳伊蘇䝉古人倜儻
　　有能名拜中書平章政事改行省淮南賊陷大寧詔
　　伊蘇往討之至侯家店遇賊即前與戰自昏抵曙
　　散而復合伊蘇遣别騎繞出賊後賊腹背受敵大
　　敗之遂拔大寜擒首賊湯通周成等三十五人磔
　　于都市召入覲賞賚優渥進階金紫光祿大夫知
　　樞宻院事既而賊雷特穆爾巴哈(舊作帖木兒/不花今改正)程
　　思忠等陷永平詔伊蘇出師遂復灤州及遷安縣
　　時遼東郡縣惟永平不被兵儲粟十萬芻藁山積
　　居民殷富賊乘間竊入増土築城因河為塹堅守
　　不可下伊蘇乃外築大營絶其樵採數與賊戰獲
　　其偽師二百餘人平山寨數十又復昌黎撫寜二
　　縣擒雷特穆爾巴哈送京師賊急乃乞降于㕘政
　　徹爾特穆爾(舊作徹力帖/木爾今改正)為請命于朝詔許之命
　　伊蘇退師伊蘇度賊必以計怠我師乃嚴備以偵
　　之程思忠果棄城遁去亟追至瑞州殺獲萬計賊
　　遂東走金復州詔還京師拜遼陽行省左丞相知
　　行樞宻院事撫安迤東兵農委以便宜開省于永
　　平總兵如故金復海葢乾王等賊並起西侵興中州
　　陰由海道趨永平聞伊蘇開省乃止伊蘇分兵防
　　其衝突賊乃轉攻大寜為守將王聚所敗斬其渠
　　魁衆潰西走伊蘇慮賊上窺都即調右丞和哩台
　　(舊作忽林/台今改正)擊破之賊衆又大潰永平大寜于是始
　　平乃分命官屬勞來安集其民使什伍相保以事
　　耕種民為立石頌勲德博囉特穆爾(舊作孛羅帖/木兒今改正)
　　伏誅詔以伊蘇為中書右丞相分省山東明兵取
　　山東伊蘇禦於莫州衆敗潰乃盡掠莫州殘民北
　　遁
　　達爾瑪實哩(舊作達禮麻/識理今改正)　元史達爾瑪實哩𫝊
　　達爾瑪實哩怯列台氏其先北方大族幼穎敏至
　　正五年經筵充選譯史累遷至上都留守兼開平
　　府尹加榮祿大夫分司土嶺東鎮三州以督轉輸
　　二十四年朝廷以前中書平章政事達實特穆爾(舊/作)
　　(塔失帖木/兒今改正)來為留守時博囉特穆爾擁兵京師而
　　皇太子出居于外達爾瑪實哩與逹實特穆爾皆以
　　忠義許國相與結人心以觀時變未幾改授達實
　　特穆爾為大司徒達實特穆爾謂達爾瑪實哩曰
　　我至京師則制于强臣未易圖也因留不行適都
　　濟爾(舊作脱吉/兒今改正)以博囉特穆爾命屯兵噶爾(舊作/葢里)
　　(今改/正)泊託腹心于宗王伊蘇也不堅授以金印俾
　　駐上都東郊而以留守善安集兵于幹齊爾(舊作/瓦吉)
　　(剌今/改正)部落達爾瑪實哩遇之有禮善安辭去博囉
　　特穆爾復調特穆爾托和(舊作託忽/今改正)蘇克(舊作速/哥今改)
　　(正/)至上都以守禦為名事益矛盾達爾瑪實哩與
　　之周旋畧無幾㣲見于外而宻遣前宗正札爾古
　　齊(舊作札魯忽/赤今改正)伊埒特穆爾(舊作月魯帖/木兒今改正)潛通音
　　問于抗呼哈拉海(舊作罕哈哈/剌海今改正)行樞宻知院伊勒
　　塔拉(舊作益老塔/兒今改正)請亟調兵南行又遣留守司照
　　磨陳恭取兵興州訪求在閑官吏之有才者約束
　　東西手巴勒噶齊(舊作八喇哈/赤今改正)虎賁司糺集丁壯
　　苗軍火銃什伍相聯一旦布列鐵旛竿山下揚言
　　四方勤王之師皆至特穆爾等大駭一夕東走其
　　所將兵盡潰由是達爾瑪哩増修武備備城守益
　　嚴二十五年皇太子在冀寜命立上都分省達實
　　(舊作達世/今改正)特穆爾為平章政事達爾瑪實哩為右
　　丞便宜行事以固䕶根本圖沁(舊作禿堅/今改正)特穆爾
　　用博囉特穆爾命以兵犯上都先遣利用少監特
　　爾格齊(舊作帖里哥/赤今改正)至上都令廣備糧餼逺近大
　　軍達爾瑪實哩開陳大義戮之于市民情乃定已
　　而圖沁特穆爾率鐵甲馬歩軍蔽野而至呼聲動
　　天達爾瑪實哩申明順逆之理以安人心巡視城
　　壁晝夜不息夜遣死士縋城下焚其攻具而調副
　　留守圖嚕黙色哈雅(舊作秃魯迷失/侮牙今改正)引兵由小東
　　門出與之戰大卧龍岡敗之未幾博囉特穆爾伏
　　誅圖沁特穆爾皆奔潰上都以安拜中書右丞兼
　　上都留守提調虎賁司加光祿大夫賜黄金繫腰
　　仍命提調東西手巴勒噶齊既而上都分省罷遥
　　授中書平章政事上都留守位居第一力辭不允
　　召為大宗正府伊克札爾固齊(舊作也可扎魯/忽赤今改正)遷
　　翰林學士承㫖除知樞宻院事大撫軍院事
　
　
　
　
　
　
　
　
　
　
欽定熱河志卷八十六
欽定四庫全書
欽定熱河志卷八十七
　人物一　(列女/)　(流寓/)　(方外并附/)
　　熱河山川雄秀英傑鍾靈方今改設郡縣建立學
　　校人材由是蔚興而前代自魏晉以還生其地者
　　代有賢豪遼金及元為中京北京上都大寧地文
　　武軰出亦炳然可觀焉兹特綜成事具録於篇至
　　於列女貞操足風時俗與夫名賢流寓釋道棲真
　　託跡靈區者並採附簡末俾來者觀感興起志人
　　物第十八
　晉
　　孫泳　十六國春秋前燕録咸康四年趙率衆來
　　伐朝鮮令昌黎孫泳帥衆拒趙大姓王清等宻謀
　　内應泳収斬之同謀数百人惶懼請罪泳皆赦之
　　與同拒守儁二年伐趙趙征東將軍鄧恒焚倉庫
　　棄安樂遁去都尉泳急入安樂撲滅餘火藉其穀
　　帛儁以泳為廣甯太守
　　　謹按慕容氏時昌黎有二咸康三年以前昌黎
　　　郡當渝水下流海口在今錦州府境與熱河所
　　　属無闗至前燕録稱徙昌黎郡築好城以逼乙
　　　連事在咸康三年後其地已移属龍城以西為
　　　今八溝東境卷中孫泳以下諸人事蹟皆在咸
　　　康四年以後例得載入至廬副鳩為昌黎徒河
　　　人徒河本漢縣在前燕時亦𨽻錦州府境至慕
　　　容垂遣驃騎將軍農出􁏩螉塞攻令支討餘巖
　　　置幽州牧後已属熱河境内(詳見建/置沿革)故亦仍編
　　載焉
　　劉斌　十六國春秋前燕録廆以昌黎劉斌典機
　　要咸康二年皝遣斌送王齊等於建康儁二年伐
　　趙留世子守龍城以内史斌為大司農與典書令
　　皇甫真留統後事
　　韓宰　十六國春秋前燕録韓宰昌黎人仕儁為
　　謁者僕射揚威將軍子昞降於魏
　　谷衮　十六國春秋後燕録谷衮昌黎人也膂力
　　兼人彎弓三百斤勇冠當時仕垂至廣武將軍
　　盧副鳩　十六國春秋後燕録盧副鳩昌黎徒河
　　人也仕垂為尚書令臨澤公
　北魏
　　屈遵(孫恒曽/孫道賜)　魏書屈遵𫝊屈遵字子皮昌黎徒
　　河人也(魏書太平真君八年併/徒河属昌黎郡廣興縣)名著當時慕容垂
　　以為博陵令太祖南伐属城長吏多逃竄遵獨告
　　其吏民曰往年寳師大敗今兹垂征不還天之棄
　　燕人弗支也魏帝神武命世寛仁善納御衆百萬
　　號令若一此湯武之師吾欲歸命爾等勉之遂歸
　　太祖素聞其名厚加禮焉拜中書令出納王言兼
　　總文誥中原既平賜爵下蔡子從駕還京師卒
　　遵子須須長子恒字長生沈深有局量少纂家業
　　尤善書計給事諸曹遷將作監世祖即位稍遷尚
　　書右僕射加侍中以破平凉功賜爵濟北公加平
　　南將軍督諸軍東伐進號鎮東大將軍師次和龍
　　馮文通致牛酒犒軍獻甲三千恒責其不送侍子
　　數之以王命遂掠男女六千口而還世祖信任之
　　委以大政車駕出征常居中留鎮與襄城公盧魯
　　元俱賜甲第真君四年墜馬卒時世祖幸隂山恭
　　宗遣使乘傳奏狀世祖悼惜謂使人曰汝等殺朕
　　良臣何用乘馬遂令歩歸　恒子道賜襲祖爵進
　　為尚書加散騎常侍善騎射機辯有辭氣世祖甚
　　器之
　　谷渾　魏書谷渾傳谷渾字元沖昌黎人也父衮
　　勇冠一時渾少有父風任俠好氣以父母在常自
　　退抑晩乃折節受經業被服𩔖儒者以善𨽻書為
　　内侍左右遷前鋒將軍世祖即位從征赫連昌遷
　　侍中安南將軍領儀曹尚書賜爵濮陽公渾正直
　　有操行性不茍合趨舍不與已同者視之蔑如然
　　不以富貴驕人時以此稱之卒諡文宣
　　盧魯元　魏書盧魯元傳盧魯元昌黎徒河人也
　　曽祖副鳩祖父並至大官魯元敏而好學寛和有
　　雅度太宗時選為通直郎以忠謹給侍東宫恭儉
　　盡節世祖親愛之及即位以為中書侍郎拾遺左
　　右寵待彌深魯元益加謹肅内外大臣莫不敬憚
　　焉性多容納善與人交好掩過揚美由是公卿咸
　　親附之工書有文才累遷中書監領秘書事賜爵
　　襄城公從征赫連昌世祖親追擊之入其城門魯
　　元隨世祖出入是日㣲魯元幾至危殆真君三年
　　車駕幸隂山魯元以疾不從及薨世祖臨其喪贈
　　襄城王諡曰孝葬於崞山為建碑闕自魏興貴臣
　　恩寵無與為比子統襲爵
　　韓秀　魏書韓秀傳韓秀字白虎昌黎人也祖宰
　　父昞秀歴遷尚書郎賜爵遂昌子拜廣武將軍髙
　　宗稱秀聰敏清辯才任喉舌命掌機宻延興中尚
　　書奏以敦煌一鎮界逺西北欲移就涼州秀獨謂
　　徙就姑臧慮人懐異意乃從秀議太和初遷内侍
　　長後為平東將軍青州刺史假漁陽公在州數年
　　卒子務襲爵
　　韓麒麟(子興宗顯/宗孫子熈)　魏書韓麒麟傳韓麒麟昌黎
　　棘城人也(魏書太平真君八年/併棘城属昌黎郡)自云漢太司馬増
　　之後父瑚麒麟幼而好學美姿容善騎射恭宗監
　　國為東曹主書髙宗即位賜爵魯陽男加伏波將
　　軍父亡在喪有禮後參征南慕容白曜軍事進攻
　　升城師人多傷及城潰白曜將坑之麒麟諫曰勍
　　敵在前便坑其衆恐自此以東人各為守三齊未
　　易圖也白曜從之皆令復業齊人大悦髙祖時除
　　冠軍將軍齊州刺史假魏昌侯在官寡於刑罰以
　　新附之人未階臺宦士人沈抑宜推用豪望從之
　　京都大飢復表陳時務卒於官遺勅殯以素棺事
　　從儉約麒麟立性恭慎恒置律令坐傍臨終之日
　　唯有俸絹數十疋其清貧如此贈散騎常侍安東
　　將軍燕郡公諡曰康　長子興宗字茂先好學有
　　文才官秘書中散　興宗弟顯宗字茂親性剛直
　　能面折廷諍亦有才學法門法撫三齊稱其聰悟
　　嘗與顯宗校試抄百餘人名各讀一遍隨即覆呼
　　法撫猶有一二舛謬顯宗了無誤錯太和初舉秀
　　才對策甲科除著作佐郎車駕南討兼中書侍郎
　　既定遷都顯宗上書其一願輿駕早還北京省諸
　　州供帳其二北都富室競以第宅相尚今因遷徙
　　宜申禁約令貴賤有檢無得踰制其三輿駕還洛
　　陽輕將數千騎銜橛或失願少垂省察其四願垂
　　拱司契委下員成髙祖頗納之又上言進賢求才
　　朝廷但檢門望不復彈坐當校其有寸長銖重者
　　即先叙之又止姦在於防檢不在嚴刑又代京宜
　　建畿置尹崇本重舊以光萬葉又伎作不可襍居
　　士人不宜異處又僑置中州郡縣名數甚衆疑惑
　　書記錯亂區宇非所以疆域物土可依地理舊名
　　釐革又賜賚太過不可以親近之昵猥損天府之
　　儲又諸宿衛内直者宜令武官習弓矢文官諷書
　　傳今給蒱博之具徒損朝儀一宜禁止髙祖善之
　　後為本州中正車駕南伐軍次赭陽蕭鸞戍主成
　　公期遣髙法援等來撃顯宗親率拒戰斬法援首
　　髙祖詔曰卿破賊斬帥何為不作露布顯宗曰臣
　　頃聞鎮南將軍王肅獲賊二三驢馬數匹皆為露
　　布臣在東觀私每哂之近雖仰憑威靈擒斬不多
　　所以斂毫卷帛觧上而已新野平以為鎮南廣陽
　　王嘉諮議參軍後上表訴前征勲詔以白衣守諮
　　議卒顯宗撰馮氏燕志孝友傳各十卷傳於世景
　　明初追赭陽勲賜爵章武男　興宗子子熈字元
　　雍少自修整有學識侍中崔光舉為清河王懌常
　　侍遷郎中令初興宗以爵讓弟顯宗不受子熈緣
　　父素懐卒亦不襲及顯宗卒子熈别䝉賜爵乃以
　　先爵讓弟仲穆父亡居喪有禮子熈為懌所眷元
　　又害懌久不得葬每言王若不得復封以禮遷葬
　　誓終身不仕靈太后返政以元又為尚書令觧其
　　領軍子熈伏闕上書靈太后義之乃引子熈為中
　　書舍人後遂賜元又死子熈清白自守不交人事
　　少孤為叔顯宗撫養及顯宗卒子伯華幼子熈友
　　愛等同生長猶共居車馬資財隨其費用又上書
　　求析階與伯華於是除伯華東太原太守興和中
　　為侍講卒遺戒不求贈諡
　　孫紹　魏書孫紹傳孫紹字世慶昌黎人世仕慕
　　容氏祖志入國父協字文和紹少好學隂陽術數
　　多所貫渉初為校書郎稍遷給事中朝廷大事好
　　言得失遂為世知與常景等共修律令性抗直每
　　上封事懇切不憚犯忤兄世元早卒善彈筝紹後
　　聞筝聲便涕泗鳴咽世以此尚之曽與百僚赴朝
　　東掖未開紹於衆中引吏部郎中辛雄竊謂之曰
　　此中諸人唯吾與卿猶享富貴雄甚駭愕未幾有
　　河隂之難紹善推禄命事驗甚多遷左衛將軍右
　　光禄大夫卒諡曰宣
　　盧醜　魏書盧醜傳盧醜昌黎徒河人魯元之族
　　世祖為監國醜以篤學博聞入授經後以師傳舊
　　恩賜爵濟隂公除鎮軍將軍拜尚書加散騎常侍
　　出為河内太守延和二年卒
　北周
　　怡峰　周書怡峰傳怡峰字景阜遼西人也本姓
　　黙台因避難改焉髙祖寛燕遼西郡守魏道武時
　　率戸歸朝曽祖文峰少從征役以驍勇聞永安中
　　為都將討万俟醜奴以㓛授給事中明威將軍轉
　　征虜將軍都督齊神武與魏孝武搆隙太祖令峰
　　率輕騎赴洛陽至潼關值魏西遷即從太祖囬洛
　　復潼關拜安東將軍華州刺史尋轉大都督討曹
　　泥進爵華陽郡公從破竇泰威名轉盛授開府儀
　　同三司拜夏州刺史討劉平伏有㓛東魏圍頴川
　　赴援至南陽疾卒峰沈毅有膽畧得士心太祖嗟
　　悼久之諡曰襄威子昻光春
　　　謹按北周時無遼西郡號自隋書地理志始稱
　　　遼西郡舊置營州統桞城周書成於隋代當時
　　　為怡峰立傳或即現在所置地書之亦未可知
　　　故仍載入
　　豆盧寧(弟永/恩)　周書豆盧寧傳豆盧寧字永安昌
　　黎徒河人本慕容氏前燕之支庶也髙祖勝燕皇
　　始初歸魏授長樂郡守賜姓豆盧或云避難改焉
　　父長柔元鎮將有威重見稱於時寧少驍果有志
　　氣身長八尺美容儀善騎射永安中以别將授都
　　督破万俟醜奴嘗與梁企定遇於平涼相與肄射
　　懸莎草百歩射之七發五中定服其能侯莫陳悦
　　反率衆歸大祖從擒竇泰破劉平伏羗帥武興氐
　　反叛討平之武成初為同州刺史封楚國公保定
　　四年授岐州刺史大軍東討輿疾從薨於同州諡
　　曰昭初寧未有子養弟永恩子勣及生子讚親属
　　請為嗣寧曰兄弟之子猶子也以勣為世子永恩
　　少有識度與寧俱歸授殄㓂將軍屢逢征討皆有
　　功封沃縣公卒諡曰敬子通
　　庾信豆盧公神道碑君諱永恩字某皝之後也尚
　　書府君改姓豆盧筮仕於魏祖代左右將軍魏文
　　皇帝直寢父長少以雄畧知名
　　　謹按北魏之昌黎郡在今塔子溝東境北齊時
　　　為龍城縣地周承北齊之業則昌黎郡人例得
　　　編載至豆盧恩碑顧炎武金石文字記云今在
　　　咸陽縣碑云恩字永恩北史附見其兄豆盧寧
　　　傳但言永恩而闕其名據此則永恩本名恩後
　　　乃以字行耳庾信集諱字不同應以碑為正
　隋
　　豆盧勣(子毓/兄通)　隋書豆盧勣傳豆盧勣字定東昌
　　黎徒河人也本姓慕容燕北地王精之後也中山
　　敗歸魏北人謂歸義為豆盧因氏焉祖萇父寧勣
　　生時周太祖親幸寧家時新破齊師因字曰定東
　　聰悟有器局少受業國子學畧渉文藝魏封義安
　　縣侯周改丹陽郡公明帝時勣自以經業未通請
　　觧職勑以本官就學拜卭州刺史未之官渭源燒
　　當羗因飢作亂以勣有才畧轉渭州刺史甚有惠
　　政徳澤流行宣帝大象二年拜利州總管進位上
　　大將軍月餘拜柱國髙祖為丞相益州總管王謙
　　作亂勣嬰城固守經四旬勢漸廹出竒兵撃之斬
　　數千級䧏二千人使持節上柱國賜一子爵中山
　　縣公開皇二年突厥犯塞以勣為北道行軍元帥
　　備邉嵗餘拜夏州總管以疾徵還卒諡曰襄子賢
　　嗣　賢弟毓字道生少英果有氣節漢王諒出鎮
　　并州毓以妃兄為王府主簿征突厥以功授儀同
　　三司煬帝即位徴諒入朝諒納諮議王頍之謀𤼵
　　兵作亂毓苦諫不從因謂弟懿曰吾匹馬歸朝自
　　得免禍此乃身計非為國也今且偽從以思後計
　　毓兄顯州刺吏賢言於帝曰臣弟毓素懐志節必
　　不從亂但逼兇威不能克遂臣請從軍與毓為表
　　裏諒不足圖也許之賢宻遣家人齎勅書至毓所
　　諒出城將往介州令毓與總管属朱濤留守毓謂
　　濤曰漢王構逆敗不旋踵當與卿出兵拒之濤驚
　　曰王以大事相付何得有是語拂衣去毓追斬之
　　閉城拒諒部分未定諒襲撃之遂見害時年二十
　　八及諒平贈大將軍封正儀縣公諡曰愍子願師
　　嗣　通字平東勣之兄也一名會有器局入朝官
　　典宿衛出拜定州刺史轉相州刺史遷夏洪二州
　　總管所在並稱寛惠卒諡曰安有子寛
　　新唐書宰相世系表豆盧氏本姓慕容氏燕王廆
　　弟西平王運生尚書令臨澤敬侯制制生右衛將
　　軍北地愍王精䧏後魏北人謂歸義為豆盧因賜
　　以為氏居昌黎棘城二子醜勝
　　又考證沈炳震曰後燕録慕容寶𫝊精為慕容麟
　　所殺未嘗降後魏南燕録慕容鍾𫝊鍾封北地王
　　降後秦封歸義侯是北地王之封歸義侯者乃南
　　燕之北地王鍾非後燕之北地王精且降後秦非
　　後魏也
　　　謹按新唐書表沿隋書之誤但隋書歸魏無主
　　　名表則直指精耳十六國春秋運孫慕容永有
　　　𫝊所謂西燕者也制無考北地王精亦未知為
　　　何人後又周書首列勝合觀隋書及庾信二碑
　　　惟勝之子失名次曰代次曰長次曰寧曰永恩
　　　寧子曰勣曰讃勣子曰賢曰毓毓之子曰願師
　　　永恩子曰通通一名會子曰寛歴歴可考新唐
　　　書表萇子永恩永恩子通通子寛亦同長即萇
　　　也自萇以下皆系醜而不系勝盖誤又豆盧得
　　　氏之始周書以為勝庾信碑以為勝之子而舊
　　　唐書豆盧欽望𫝊又以為萇俱不同大扺鍾降
　　　後秦為歸義侯而凡慕容氏皆從之改豆盧氏
　　　不必定在魏且鍾於皝為從子不得為運孫據
　　　庾信碑寧兄弟為皝後亦不得系之於廆弟運
　　　姑缺疑焉
　唐
　　尚可孤　唐書尚可孤𫝊尚可孤字可孤東部鮮
　　卑宇文之别種世處松漠間天寶末𨽻安禄山復
　　事史思明上元中自賊所歸累授左右威衛大將
　　軍封白水縣伯為神䇿大将以功試太常卿徙封
　　馮翊郡王魚朝恩主衛兵器其勇飬為子名智徳
　　使將兵三千屯扶風武功歴十餘年隊伍閑整朝
　　恩死賜氏李名嘉勲李希烈叛擢為招討復本姓
　　名累戰有功朱泚之難召可孤可孤率兵三千道
　　㐮鄧而西遂収藍田徳宗将遷梁州命引兵守灞
　　上拜神䇿京畿渭南啇州莭度招討使進軍與李
　　晟収長安為先鋒以功加檢校尚書左僕射又會
　　諸軍進討李懐光次沙苑卒於軍可孤性謹審沈
　　壮既有勲勞嘗自論功御衆公嚴晟數稱之
　　侯希逸　新唐書侯希逸𫝊侯希逸營州人長七
　　尺豐下鋭上天寶末為州禆将守保定城安禄山
　　反使中人韓朝敡𫝊命希逸斬以徇祿山又以親
　　将徐歸道為節度使希逸率兵與安東都䕶王元
　　志斬之遣使上聞詔拜元志平盧節度使元志卒
　　共推希逸數有功然孤軍無援又為奚侵掠乃拔
　　其軍二萬浮海入青州據之平盧遂陷肅宗因以
　　為平盧淄青節度使自是淄青常以平盧冠使寶
　　應初與諸軍討平史朝義加檢校工部尚書圖形
　　凌烟閣希逸始得青治軍務農有狀後召還檢校
　　右僕射封淮陽郡王遷司空未及拜卒
　　　謹按平盧軍属營州都督故舊唐書希逸本𫝊
　　　稱平盧人其實一也後李恵登亦然
　　張孝忠　新唐書張孝忠𫝊張孝忠字孝忠本奚
　　種世為乙失活酋長父謐納欵授鴻臚卿孝忠始
　　名阿勞以勇聞燕趙間共推張阿勞王没諾干齊
　　名没諾干王武俊也孝忠魁偉長六尺性寛裕事
　　親孝天寶末以善射供奉仗内安祿山奏為偏将
　　祿山史思明陷河洛常為賊前鋒朝義敗自歸以
　　兵属李寶臣易州諸屯委以統制十餘年威恵流
　　聞田承嗣冦兾州寶臣付兵四千使出上谷屯貝
　　邱承嗣見其軍整嚴歎曰阿勞在冀未可圖也寳
　　臣晚節稍忌刻殺大将李獻誠等召孝忠不往寳
　　臣死子岳擅立詔朱滔討之孝忠遣易州録事參
　　軍董真入朝徳宗嘉之朱滔與武俊叛遣蔡雄説
　　之啖以金帛皆不受滔悉兵攻之詔李晟率師援
　　孝忠遂全其軍天子出奉天遣将楊荣國佐晟収
　　京師貞元二年河北蝗民多餓死孝忠與其下同
　　粗淡日膳裁豆䜺而已人推為賢将子茂昭茂宗
　　茂和
　　　謹按權徳輿撰碑稱諱孝字達忠不同為易州
　　　時封符陽郡王𫝊與碑同獨舊唐書本𫝊作范
　　　陽今易州有唐時石刻張公山亭再葺記其文
　　　云光祿大夫試太子賔客使持節易州諸軍事
　　　兼易州刺史充髙陽軍使兼御史中丞符陽郡
　　　王張公與權碑合則知以符陽為范陽者舊史
　　　之誤也
　　李恵登　唐書李恵登𫝊李恵登營州栁城人為
　　平盧軍禆将安祿山亂從董秦泛海畧定滄棣等
　　州輕軍逺鬬賊戰輒北史思明反恵登䧟賊以計
　　挺身走山南依來瑱表試金吾衛将軍李希烈反
　　属以兵二千使屯隋州恵登挈州以歸即拜刺史
　　州數被亂野如爇火人無處業恵登雖朴素無學
　　術而視人所謂利者行之所謂害者去之率心所
　　安暗與古合政清靜居二十年田畆闢户口日増
　　人歌舞之於是節度使于頔狀其績詔加御史大
　　夫升隋為上州俄檢校國子祭酒卒贈洪州都督
　　　謹按恵登在循吏𫝊又舊唐書韓愈𫝊昌黎人
　　　唐李翺作行状宋程俱作年譜並同今詳新唐
　　　書宰相世系表韓頽當裔孫尋始遷潁川此愈
　　　所自出遷昌黎者尋之先與愈支别離愈亦自
　　　稱昌黎但以當日族望言耳新唐書愈𫝊鄧州
　　　南陽人據韓文考異辨宋洪興祖所作年譜以
　　　為河内之南陽鄧州𫝊盖附會世系表頽當始
　　　居赭陽之説洪氏亦誤從之二地同名南陽然
　　　遷徙屢更不可逺引也今從考異定愈為河内
　　　南陽人兹不録
　　　謹按唐書地理志營州栁城郡縣一栁城西北
　　　接奚北接契丹其地當在今塔子溝三座塔境
　　　内(詳見建/置沿革)至唐時營州都督府於萬嵗通天二
　　　年曽為契丹李萬榮所陷神龍二年移於幽州
　　　開元四年移還栁城八年又往就漁陽其地雖
　　　佹得佹失但尚可孤諸人事蹟在開元天寶間
　　　去武后未逺計其生時在營州未遷以前故仍
　　　從舊志載入至李光弼唐書本𫝊雖稱營州栁
　　　城人但其父楷洛於武后時入朝已属内地故
　　　不附載云
　
　
　
　
　
　
　
　
　
欽定熱河志卷八十七
欽定四庫全書
欽定熱河志卷八十八
　人物二
　遼
　　姚景行　遼史姚景行𫝊姚景行始名景禧祖漢
　　英本周將應厯初來聘用敵國禮帝怒留之及景
　　行既貴始出籍貫興中縣景行博學重熙五年擢
　　進士乙科為將作監改燕趙國王教授不數年至
　　翰林學士樞宻副使叅知政事性敦厚亷直人望
　　歸之道宗即位多被顧問為北府宰相九年秋告
　　歸道聞重元亂集行旅三百餘騎勤王比至賊已
　　平帝嘉其忠咸雍元年出為武定軍節度使明年
　　驛召拜南院樞宻使上從容問治道引入内殿出
　　御書及太子書示之賜什器車仗帝有意伐宋召
　　景行問曰宋人好生邊事如何對曰自聖宗皇帝
　　以威徳懐逺宋修職貢迨今幾六十年若以細故
　　用兵恐違先帝成約上然其言而止致仕不踰月
　　復舊職丁家艱起復兼中書令大康初鎮遼興以
　　上京多滯獄命為留守不數月以獄空聞累乞致
　　仕許之加守大師卒遣使弔祭追封栁城郡王諡
　　文憲夀隆五年詔為立祠
　　竇景庸　遼史竇景庸𫝊竇景庸中京人中書令
　　振之子聰敏好學清寧中第進士授祕書省校書
　　郎累遷少府少監樞宻直學士大安初遷南院樞
　　宻副使監修國史知樞宻院事賜同徳功臣封陳
　　國公有疾表請致仕不從加太子太保授武定軍
　　節度使審决寃滯以獄空聞拜中京留守薨諡曰
　　肅憲子瑜三司副使
　　大公鼎　遼史大公鼎𫝊大公鼎渤海人先世籍
　　遼陽率賔縣統和間徙遼東豪右以實中京因家
　　於大定曾祖忠禮賔使父信興中主簿公鼎幼莊
　　愿長而好學咸雍十年登進士弟調瀋州觀察判
　　官時遼東雨水傷稼北樞宻院大發瀕河丁壯完
　　隄防有司承令峻急公鼎以大興役事非利國便
　　農之道疏請罷役從之水亦不為災改良鄉令奏
　　禁鷹坊羅畢之擾省徭役務農桑建孔子廟學部
　　民服化累遷興國軍節度副使徙長春州錢帛都
　　提㸃俄拜大理卿多所平反天祚即位歴長寧軍
　　節度使南京副留守改東京户部使恃盗殺留守
　　蕭保先公鼎單騎行郡陳以禍福安輯如故拜中
　　京留守乗𫝊赴官境内肅清時人心反側公鼎請
　　布恩惠為肆赦以安之累表乞歸不許會奴賊張
　　撒八率無頼嘯聚公鼎欲擊而勢有不能嘆曰吾
　　欲謝事久矣為世故所牽不幸至此豈命也夫憂
　　憤成疾卒子昌齡左承制昌嗣洺州刺史昌朝鎮寧
　　軍節度
　　馬保忠　契丹國志馬保忠營州人也疏眉目豐
　　下謹重寡欲斤斤自修人賢其行讀書不謁州縣
　　往往節用以給親里大饑則振其餘於鄉黨太平
　　年間授洗馬改著作郎殿中丞興宗朝樞宻使尚
　　父守太師兼政事令封燕國公
　金
　　田灝　金史田灝𫝊田灝字黙之興中人遼天慶
　　八年進士歴官金部員外郎擢歸徳節度使太祖
　　定燕灝舉四川版圖歸朝加都官郎中權節度使
　　事四遷知真定府事招降齊博㳺貴等賊衆五千
　　餘人三遷行臺左丞彰徳軍節度使是時新定力
　　役灝蠲籍之半而上之故相之繇賦比他州獨輕
　　改同簽燕京留守民遮留不得出易服夜去入為
　　刑部尚書居三月請老卒於家
　　裕爾伯特(舊作瑶里孛/迭今改正)　金史裕爾伯特𫝊裕爾
　　伯特北京路庫本明安(舊作窟白猛/安今改正)托囉(舊作陀/囉今改)
　　正山穆琨(舊作謀克/今改正)人也以軍功歴海濱令遷徐
　　王府掾以稱職再任御史臺察亷升同知震武軍
　　節度使事明昌初為唐州刺史尋授西北路招討
　　副使改東北路六年正月北兵圍慶州急伯特率
　　本路軍往救敵解去州境無患承安元年丞相襄
　　北伐伯特為先鋒副統後授鎮寧軍節度使以六
　　羣牧人叛改寧昌軍伯特為都統領歩騎萬次懿
　　州敵數萬逆戰勢甚張伯特親陷陣奮擊却之身
　　中二創㨗聞遷一官二年乣軍千餘出没剽掠錦
　　懿間伯特追敗之復獲所掠悉還本户改東北路
　　招討使以捍邊有功賜詔褒諭三遷為崇義軍節
　　度使卒遣官致祭賜銀五百兩贈金紫光祿大夫
　　伯特勇决善戰任兵鎮十餘年所向克㨗凡再遷
　　官賜金幣甚為上倚注云
　　鄧儼　金史鄧儼𫝊鄧儼字子威懿州宜民人也
　　天徳三年擢進士第大定中為左司員外郎右司
　　郎中尋轉左司掌機務者數年世宗嘗謂宰臣曰
　　人言鄧儼用心不正朕視儼奏事心識甚明在太
　　府監心亦向公宰臣因奏儼明事機有心力於是
　　擢户部侍郎翌日復謂宰臣曰吏部掌銓選當得
　　通練人因改命焉累遷中都路都轉運使明昌初
　　為户部尚書上命尚書省集百官議如何使民棄
　　末務本以廣儲蓄儼言今風俗競為侈靡莫若定
　　立制度使貴賤上下衣冠車馬室宇器用各有等
　　差裁抑婚姻䘮葬過度之禮罷去鄉社追逐無名
　　之費用度有節則蓄積日廣矣尋知歸徳府事致
　　仕卒
　　完顔博恰(舊作伯嘉/今改正)　金史完顔博恰𫝊完顔博
　　恰字輔之北京路額爾袞必喇(舊作訛魯古/必喇今改正)明安
　　人明昌二年進士調中都左警巡判官豪右屏迹
　　除監察御史劾奏平章政事布色(舊作僕散/今改正)揆累
　　官莒州刺史讞屬縣盗博恰曰饑寒為盗得錢二
　　千經月不使一錢云何此必官兵捕他盗不獲誣
　　以凖罪耳詰之果然貞祐四年三月博恰奏西京
　　副統程琢智勇過人以私財募集壯士二萬復取
　　渾源白登有恢復西山之志盡忠于國百戰不挫
　　臣恐失機會輒擬琢昭勇大將軍同知西京留
　　事兼領一路義軍制可兵部尚書籖樞宻院事富
　　察阿爾布色(舊作蒲察阿里/不孫今改正)為右副元帥備禦潼
　　關陜州次沔池土濠村兵不戰而潰逸去博恰劾
　　之宣宗憂旱博恰奏曰今日之旱聖主自用宰相
　　謟諛百司失職實此之由髙琪汝礪深怨之以御
　　史中丞行尚書省元帥府於河中控制河東南北
　　路便宜從事奏曰本路衝要不可闕官凡召辟者
　　每以艱險為辭乞凡􁘭召無故不至者宜令降罰
　　悉心幹當者視所歴陞遷詔召不至者决杖一百
　　餘如所請廷議欲棄河東徙其民以實陜西博恰
　　上書諫曰中原之有河東如人之有肩背古人云
　　不得河東不雄萬一失之恐未易取也大忤宰執
　　意罷為中丞河南大水充宣慰副使按行京東奏
　　曰亳州災最重合免三十餘萬石三司止奏除十
　　萬石民將重困詔治三司奏災不以實罪博恰純
　　直不能與時低昻嘗曰生為男子當益國澤民其
　　他不可學也髙汝礪方希寵固位博恰論事輒與
　　之忤由是毁之者衆元光元年坐言事過切降遥
　　授同知歸徳府事二年三月遥授集慶軍節度使
　　權叅知政事行尚書省於河中率陜西精鋭與平
　　陽公史詠共復河東頃之有疾薨
　　富察(舊作蒲察/今改正)阿里　金史富察阿里𫝊富察阿
　　里興州路人以廕補官充䕶衛十人長武器署令
　　遷右衛副將軍宋兵犯分道鋪馳驛赴邊伺其入
　　以伏兵掩之改提㸃器物局泰和伐宋從右副元
　　匡為副統攻宜城縣取之以功遷武衛軍副都指
　　揮使崇慶初遷元帥左都監都城被圍道路梗塞
　　移駐大名軍變遇害
　　珠嘉(舊作术甲/今改正)臣嘉　金史珠嘉臣嘉𫝊珠嘉臣
　　嘉北京明安人襲父穆琨泰和伐宋𨽻陜西完顔
　　綱麾下歴通州海州同知軍州事貞祐二年除武
　　器署丞救集寧有功遷河南統軍判官興平元年
　　行樞宻院於壽州由壽泗渡淮伐宋破宋兵三千
　　於漸湖灘有詔蹂踐宋境上毋深入臣嘉駐霍邱
　　楂岡村縱輕騎鈔掠焚毁積聚宋兵屯髙柳橋老
　　幼甚衆其寨兩城環之以水臣嘉獲宋諜者張聰
　　遣持牒招之不從先令水軍徑渡攻之軍士牛青
　　操戈刺門卒皆披靡散去遂登陴大軍繼之夷其
　　寨還遇宋兵數千於梅景村臣嘉伏兵林間以歩
　　卒誘致之伏發宋兵潰追奔十餘里生擒其將阮
　　世安等五人獲器仗甚衆二年賞征南功陞職一
　　等遷元帥右都監充陜西行省叅議官兼金安軍
　　節度使改知延安府事轉左都監駐兵京兆元光
　　元年卒
　　郭俁　金史郭俁𫝊郭俁字伯有潭州人大定二
　　十二年進士調長子主簿萊州觀察判官萊陽縣
　　令補尚書省令使知管差除除大理寺司直太常
　　博士左司都事御史臺舉俁才幹可用詔陞一等
　　除平縣府治中久之召為同知登聞鼓院兼祕書
　　丞遷禮部郎中滕州刺史同知真定府事上言每
　　季合注廵尉官吏刑兩部斟酌盜賊多寡處選注
　　詔議行之大安元年遷遼東按察轉運使改中都
　　路都轉運使泰定軍節度使陜西東路按察轉運
　　使貞祐三年罷按察司仍充本路轉運使行六部
　　尚書改河北西路轉運致仕卒
　　王維翰　金史王維翰傳王維翰字之翰利州龍
　　山人父庭遼季率縣人保縣東山後以衆降維翰
　　好學不倦中大定二十八年進士調貴徳州軍
　　判官察亷遷永覇令縣豪設事陳訴維翰窮竟其
　　詐杖殺之健訟衰息佐胥持國治河決有勞遷一
　　階改北京轉運户籍判官補尚書省令史除同知
　　保静軍節度使事檢括户籍一郡稱平屬縣有奴
　　殺主人誣主人弟殺者維翰㣲行物色得其状奴
　　遂引服攝侍御史奏事殿中章宗曰佳御史就除
　　侍御史布色揆伐宋維翰行省左右司郎中泰和
　　七年河南旱蝗詔維翰體究田禾分數以聞八年
　　宋人受盟上問復背盟否維翰對曰宋主怠於政
　　事兩淮千里蕭條其臣無敢執咎者不足憂也惟
　　北方當勞聖慮耳大安初權右諫議大夫三司欲
　　税間架維翰諫不聽轉御史中丞遷工部尚書兼
　　大理卿改刑部尚書拜叅知政事貞祐初罷為定
　　海軍節度使鎮無兵備鄰郡皆望風奔潰維翰謂
　　吏民曰孤城不可守此州阻山浮海當有生地無
　　俱為魚肉也乃縱百姓避難維翰率吏民願從者
　　奔東北山結營堡自守力窮被執不屈死詔贈中
　　奉大夫
　　鄭子𣆀　金史鄭子聃𫝊鄭子聃字景純大定府
　　人父宏遼金源令二子子京子聃楊邱行嘗謂人
　　曰金源二子鳯毛也小者尤特達後必名世子聃
　　及冠有能賦聲天徳二年廷試明日海陵以子聃
　　程文示邱行對曰可入甲乙及拆卷果中第一甲
　　第三人調翼城丞遷賛皇令名為書畫直長子聃
　　頗以才望自負常慊不得為第一甲第一人正隆
　　二年會試畢海陵示以第一人程文子聃少之問
　　作賦如何對曰甚易因自矜且謂人莫己若也海
　　陵不悅使與翰林修撰綦戬楊伯仁宣徽判官張
　　汝霖應奉翰林文字李希顔同進士襍試七月癸
　　未御寳昌門臨軒觀試以不貴異物民乃足為賦
　　題忠臣猶孝子為詩題憂國如飢渴為論題上謂
　　讀卷官翟永固曰朕出賦題能言之或能行之未
　　可知也詩論題庶戒臣下丁亥御便殿親覽試卷
　　中第者七十三人子聃果第一海陵竒之有頃進
　　官三階除翰林修撰改侍御史京畿旱詔子聃决
　　囚遂澍雨人以比顔直卿顯宗深器重之以疾求
　　補外為沂州防禦使皇太子幣贐甚厚命以安輿
　　之官召還改吏部侍郎遷侍講兼修國史上曰修
　　海陵實録知其詳無如子聃者盖以史事専責之
　　也卒年五十五子聃英俊有直氣其為文亦然生
　　平所著詩文二千餘篇
　　中州集小𫝊鄭子聃字景純大定人少日有賦聲
　　時輩莫與為敵天徳三年第三人登科士論以為
　　屈而海陵不之許也正隆二年詔景純再試擇能
　　賦者八人先以題付之以困景純且將視其中與
　　否罪賞之(御題天錫智勇正萬邦海陵謂侍臣/漢髙祖諱不避之可乎乃改作萬國)及
　　開卷景純果第一海陵終不以為工與被黜者兩
　　罷之趙獻之賀啟云丹桂一枝不失舊物青錢萬
　　選無愧古人其為名流所稱道如此累官吏部侍
　　郎改侍講學士卒其賦酴醿有玉斧無人解修月
　　珠裙有意欲留仙之句甚為詩家所稱
　　　謹按子聃事史本傳與中州集有三異一第三
　　　人登第史係天徳二年中州集係三年一史冄
　　　試時有賦詩論三題中州集秪一賦題又不同
　　　一子聃中第一人後史有進官三階文中州集
　　　則云與被斥者兩罷之皆不可强合姑兩存之
　　　以備考
　　劉昻　金史劉昻傳劉昻字之昻興州人大定十
　　九年進士曾高而下七世登科昻天資警悟律賦
　　自成一家詩得晚唐體尤工絶句李純甫故人外
　　傳云昻早得仕年三十三為尚書省掾調平涼路
　　轉運副使術士有言昻官正五品昻不信俄以母
　　憂去職連蹇十年卜居洛陽有終焉之志有薦其
　　才於章宗者泰和初自國子司業擢為左司郎中
　　會掌書大中與賈鉉漏言除授事為言者所劾獄
　　辭連昻章宗震怒一時聞人皆遣逐之鉉罷政昻
　　降上京留守判官道卒竟如術者之言
　　李經　金史李經𫝊李經字天英錦州人作詩極
　　刻苦喜出竒語不蹈襲前人李龍甫見其詩曰真
　　今世太白也由是名大震再舉不第拂衣去南渡
　　後其鄉帥有表至朝廷士大夫識之曰此天英筆
　　也朝議以武功就命倅其州後不知所終
　　中州集小𫝊李經作詩極刻苦如欲絶去翰墨蹊
　　逕間者李趙諸人頗稱道之嘗有詩云雁奴失寒
　　更拍拍呌秋水天長夢已盡秋思紛難理最為得
　　意其餘或有不可曉者累舉不第卒
　　　謹按金史地理志錦州舊屬興中後屬大定其
　　　地當有與今境相錯者故李經本𫝊及歸潛志
　　　並以為錦州人
　　孫徳淵　金史孫徳淵傳孫徳淵字資深興中州
　　人也大定十六年進士調石州軍事判官淶水丞
　　察亷遷沙河令有盗秋桑者主逐捕之盗以义自
　　刺其足面曰秋桑例不禁採汝何得刺我主懼賂
　　而求免盗不從訴之縣徳淵曰若逐捕而傷瘡必
　　在後今在前乃自刺也盗遂引服選尚書省令史
　　不就丁父憂去官民為刻石祠之累官大理丞兼
　　左拾遺審官院奏徳淵剛正幹能可任繁劇遂再
　　任大安初遷盤安軍節度使改河北西路按察轉
　　運使改昭義軍節度使潞州破被執俄有拜於前
　　者皆沙河舊民也密䕶徳淵由是得脱貞祐二年
　　拜工部尚書攝御史中丞是時山東乏兵食有司
　　請鬻恩例舉人居喪者亦許納錢就試徳淵奏此
　　大傷名敎事遂寢尋致仕監察御史許古論徳淵
　　忠亮明敏可大用士大夫望朝廷起復必能建明
　　以利國家宣宗嘉納未及用而卒
　　趙子翼　中州集小𫝊趙子翼字士美大定人正
　　隆二年進士性剛果與物多忤用是仕宦不進以
　　同知臨海軍節度使事致仕居真定有詩樂府傳
　　於世父仲尹子叔獻三世皆仕至四品職名亦相
　　近士美詩有筆力如賦臨海乳山萬松堂為可見
　　矣
　　趙之傑　中州集小傳趙之傑字伯英大定人本
　　名宗傑避諱改大定十六年進士歴西京提刑副
　　使棣州防禦使終於太常卿使宋還言事云宋人
　　文敝之極且脆弱不足為慮邊部為可慮也其前
　　識如此子繪名進士早卒孫季卿在燕中
　　冀禹鍚　中州集小𫝊冀禹錫字京父龍山人崇
　　慶二年進士調沈邱簿與令不相能令以贓敗疑
　　京父發之賂權貴誣京父以賓客依託之事坐廢
　　十年朝臣薦其才者數十人終為銓曹所礙居襄
　　邑部使者起之攝旁近諸縣所至有父母之愛農
　　司治許昌又為主事區處餽餉上下千餘里不露
　　聲迹而條畫次第皆具雖鱗雜米鹽若不足經意
　　者問之應如指掌時人多自以為不及也正大中
　　當路諸公力辯其被誣乃得以常調守扶風丞召
　　補省掾不就歸徳奏充知事及城被攻京父為經
　　歴官守禦之策一府倚重之車駕至授左右司都
　　事兼應奉翰林文字官奴之變家人勸京父羸服
　　免禍不從有自外至者曰禁中賊滿矣乃自投水
　　中
　　歸潛志冀禹鍚京父惠州龍山人㓜聰明絶倫年
　　十九擢大興魁入太學有聲弱冠登高第時號得
　　人入仕以能稱遇事風生老吏莫及初任沈邱簿
　　以年少喜交逰飲酒遂為令所乗坐廢再調考柘
　　二城皆主簿又以治聞由前過終不得京官朝士
　　累薦為當途所沮得扶風丞因客睢陽為行樞密
　　院辟為都事末帝東遷擢為應奉翰林文字充尚
　　書省都事富察官奴之變與宰相李蹊同見殺年
　　四十三京父詩鍜鍊甚工冩畫亦勁健可喜散文
　　亦精緻
　　　謹按金史地理志無惠州遼金二史地理志惠
　　　州下並無龍山縣歸潛志言惠州當是利州之
　　　悞
　　劉海　元史劉濬𫝊劉濬字濟川其先興州人曽祖海
　　金進士第一人仕至河南府尹死國難子孫遂家
　　河南
　　侯金鼎　元好問詩集贈利州侯神童詩注兒字
　　金鼎生十四月識字予見時生二十一月識字無
　　算(詩見/藝文)
　　　謹按神童之名無考始以字列之
　
　
　
　
　
　
欽定熱河志卷八十八
欽定四庫全書
欽定熱河志卷八十九
　人物三
　元
　　巴圖爾(舊作㧞都/兒今改正)　元史巴圖爾𫝊巴圖爾額依
　　蘇(舊作阿速/今改正)氏世居上都宜興憲宗在潛邸與兄
　　鄂齊爾巴罕(舊作兀作兒/不罕今改正)及馬特爾斯(舊作馬塔/兒沙今改)
　　(正/)帥衆來歸巴圖爾從征李璮圍濟南身二十餘
　　戰世祖嘉其能常居左右㝷於阿克塔布台(舊作/塔不)
　　(台今/改正)南征又以功受賞師還言於帝曰臣願從軍
　　為國效死世祖留之仍命充巴克實(舊作孛可/孫今改正)兼
　　領阿克蘇(舊作阿速/今改正)軍御馬必令鞚引授廣威將
　　軍後衛親軍副都指揮使賜虎符從征納延(舊作/乃顔)
　　(今改/正)於伊綿(舊作亦迷/今改正)河擒僉嘉努(舊作僉家/奴今改正)塔
　　布台以歸賞鈔及衣段加定逺大將軍卒子巴濟
　　拉(舊作别吉/連今改正)襲至大四年河東陜西鞏昌延安燕
　　南河北遼陽河南山東諸翼衛特黙齊(舊作探馬/赤今改正)
　　争草地訟者二百餘起命徃䆒之悉正其罪積官
　　懐逺大將軍從丞相燕特穆爾(舊作鐵木/兒今改正)擒道拉
　　實(舊作倒剌/沙今改正)黨額卜徳哷勒(舊作烏伯都/剌今改正)等領諸
　　衛軍守居庸關及諸要害地天歴元年十月王禪
　　兵掩至羊頭山攻破隘口勢甚張巴濟拉從丞相
　　擁衆奮擊之突入其軍王禪敗走文宗賜御衣二
　　襲三珠虎符及弓矢甲胄金帛等物旌其功尋以
　　疾辭子伊蘇岱(舊作也速/的今改正)襲
　　石天應(子佐中/)　元史石天應𫝊石天應字瑞之
　　興中永德人善騎射豪爽不羈頗知讀書鄉里人
　　多歸之太祖時太師國王穆呼哩(舊作木華/黎今改正)南下
　　天應率衆迎謁軍門造戰攻之具臨機應變㨗出
　　如神以功拜龍虎衛上將軍元帥右監軍戍燕都
　　旗色用黑人目之曰黑軍屢從穆呼哩大小二百餘
　　戰常以身先士卒累功遷右副元帥征陜右假道
　　西夏自東勝濟河南攻葭州㧞之以勁兵五千留
　　守葭蘆遂造舟楫建浮橋分兵四出悉定葭綏之
　　地移軍河中金軍潛入中條襲河中天應知之先
　　遣驍將呉澤伏兵要路澤勇而嗜酒是夕方醉卧
　　林中金兵由間道已直抵城下時兵燼後守具未
　　完新附者争縋而出敵乘隙入天應奮身角戰從
　　者四十餘騎或勸西渡河天應曰先時人諫我南
　　遷吾違衆而來此事急棄去是不武也縱太師不
　　罪我何面目見同列乎今日惟死而已汝等勉之
　　少頃敵兵四合天應飲血力戰至日午死之穆呼
　　哩聞而痛惜焉子焕中知興中府事執中行軍千
　　户受中興中府相副官　初天應死事時弟天禹
　　子佐中在軍中伺敵少懈倒抽其斧反斫之突城
　　而出趨穆呼哩行營求得䝉古軍數千回與敵戰
　　敗之穆呼哩嘉其勇奏授金符行元帥尋詔將官
　　各就本城授興中府千户子阿旺(舊作安琬/今改正)襲職
　　符從征大理討李璮皆有功隆興之分寧叛行省
　　檄阿旺討擒之累功至右衞親軍副都指揮使後
　　授大同等處萬户領江左新附卒萬人屯田紅城
　　大徳三年李萬户當戍和寧親老且病阿旺請代
　　其行及還以疾卒子居謙襲職後改忠翊侍衞親
　　軍都指揮使
　　　謹按元史穆呼哩𫝊天應戰死以天應子烏克
　　　(舊作幹可/今改正)襲領其衆其即煥中耶
　　伊喇鼐爾(舊作移剌揑/兒今改正)子瑪努勒(舊作買努/今改正)孫
　　(元臣/)　元史伊喇鼐爾𫝊伊喇鼐爾契丹人也幼
　　有大志膂力過人沉毅多畧遼亡金以為叅議留
　　守等官皆辭不受聞太祖舉兵私語所親曰為國
　　復讎此其時也率其黨百餘人詣軍門獻十䇿帝
　　召見與語竒之賜名賽音筆且齊(舊作賽因必/闍赤今改正)問
　　生何地對曰霸州因號為霸州元帥拜兵馬都元
　　帥佐太師穆呼哩取北京下髙利興松義錦等二
　　十六城破五十四寨平利州賊劉四祿及錦州賊
　　張致遷龍虎衛上將軍兵馬都提控元帥繼取遼
　　東西廣寧金復海蓋等十五城興州監州重兒反
　　復討平之帝遣使者詔曰自汝效順戰功日多今
　　賜汝金虎符居則理民有事則將從攻東平延安
　　圍鳳翔先登手殺數十人左臂中流矢創甚裹創
　　進攻迪延(舊作丹延/今改正)穆呼哩止之曰創未至死敢
　　自愛耶穆呼哩壯之與所乘白馬明日飾以朱纓
　　馳突萬衆中穆呼哩乗髙見之曰此霸州元帥也
　　諸軍繼進金兵敗走迪延十餘城皆降遷軍民都
　　達嚕噶齊(舊作達魯花/赤今改正)都提控元帥兼興勝府尹
　　從帝征河西取甘合辛蛇等州師還復從穆呼哩
　　攻益都下莱膠淄等三十二城以疾歸髙州卒贈
　　推忠宣力保徳功臣太尉開府儀同三司上柱國
　　追封興國公諡武毅　鼐爾子瑪努勒早從父習
　　戰初入見太祖問曰汝年小能襲父爵乎對曰臣
　　年雖小國法不小帝異其對顧左右曰此兒甚肖
　　乃父以為髙州等處達嚕噶齊兼征行萬户命攻
　　髙麗花凉城監軍張翼劉霸都殞於敵馬努勒怒
　　曰兩將䧟賊義不獨生趨出戰破之誅首將撫安
　　其民進攻開州州將金沙宻逆戰擒之城中人出
　　童男女及金玉器以獻郤不受遂下龍宣雲㤗等
　　十四城興州趙祚反土豪楊買驢等附之命從親
　　王察罕台(舊作察合/台今改正)帥師討之斬賊將董蠻等圍買
　　驢於險樹寨三月不下買奴令健卒劉五兒即寨
　　北小徑上大樹以䋲潛引百人登寨直前却之買
　　驢投崖死餘黨悉平太宗即位錄功賜金鞍良馬
　　從征髙麗入王京取其西京而還賜金銷甲加鎮
　　國上將軍征東大元帥佩金符復命出師髙麗將
　　行以疾卒贈推誠效義功臣榮禄大夫平章政事
　　追封興國公諡顯懿　瑪努勒子元臣别名哈喇
　　哈斯(舊作哈剌哈/孫今改正)年十六入宿衛應對進止有度
　　世祖謂丞相和爾和(舊作和魯/火今改正)孫曰此勲臣子非
　　凡器也以為集賽筆且齊襲千户將其父軍從伐
　　宋攻淮西戍清口取𤓰州下通㤗累有功至元十
　　二年從丞相巴延(舊作伯顔/今改正)平宋進階武毅將軍
　　中衛親軍總管佩金虎符珠爾噶台(舊作只兒瓦/台今改正)
　　叛圍應昌府時皇女魯國公主在圍中元臣以所
　　部軍馳撃珠爾噶台敗走追至魚兒濼擒之公主
　　賜賚甚厚奏請暫留鎮應昌以安反側居一嵗召
　　至京師遷明威將軍後衛親軍副軍副都指揮使
　　還鎮應昌又三嵗召還加昭勇大將軍帝以所籍
　　入權臣家婦賜之元臣辭曰臣家世清素不敢自
　　汚帝嘉歎不已進昭毅大將軍同僉江淮行樞宻
　　院事罷歸髙州帝親征納延元臣率家僮五十人
　　見行在所願效前驅移僉湖廣行樞宻院時溪洞
　　施容等州蠻獠作亂元臣親入其境喻以禍福賊
　　首魯萬丑降卒官贈安逺功臣龍虎衛上將軍同
　　知樞宻院事追封興國公諡忠靖子迪中奉大夫
　　湖廣宣慰使都元帥
　　　謹按金之霸州屬中都元之霸州屬大都皆燕
　　　地而𫝊於鼐爾稱得疾歸髙州於元臣亦稱罷
　　　歸髙州髙州元屬興中遼金俱有霸州彰武軍
　　　之名其為興中之霸州無疑
　　何實　元史何實𫝊何實字誠卿其先北京人曾
　　祖摶霄雄於貲好施與鄉里稱善人祖鼎敬父道
　　忠仕金為北京留守實少孤依叔父居氣節不凡
　　家人常入卧内見一青蛇蜿蜒衣被中駴視乃實
　　也及長通諸國譯語驍勇善騎射倜黨不羈逺近
　　慕其雄畧咸歸心焉中原盗起錦州張鯨自立為
　　臨海郡王遣使納欵以叛伏誅鯨弟致初以叛謀
　　於實實厲聲叱曰天之運數在朔方汝等恣為不
　　軌徒自斃耳乃籍户口一萬募兵三千來歸大將
　　穆呼哩與論兵事竒變百出欣躍稱賞遂引見太
　　祖獻軍民之數帝大悦命從穆呼哩選充前鋒以
　　功為帳前軍馬都彈壓穆呼哩東下齊數郡使實
　　帥師四千取燕南齊西之地遷兵馬都鎮撫從取
　　大同鴈門石隰等州悉平之引兵掠太原平陽河
　　中京兆諸城所向欵附録功為元帥左監軍穆呼
　　哩卒子博囉(舊作孛魯/今改正)嗣武仙復叛據邢實帥師
　　五千破之軍令嚴肅博囉命戍邢多善政邢民敬
　　如神明博囉征西夏以實分兵攻汴陳蔡唐鄧許
　　鈞睢鄭亳潁所至有功復命駐兵邢州分織匠五
　　百户置局課織賜金虎符便宜行元帥府事邢因
　　武仙之亂嵗屢饑請移匠局於博博囉從之太宗
　　數召入見賜坐與論軍中故事良久曰思卿效力
　　有年朕欲授以征行元帥後當重任實叩頭願辭
　　監軍之職幸得元佩金符督治工匠嵗獻職幣優
　　㳺以終身帝不悦令射不能宻使人覘之實臂果
　　不能舉始可其奏取金符親賜之授以漢字宣命
　　充御用局人匠達嚕噶齊子孫世其爵遣歸卒於
　　博子九人孫十七人子崇禮授應奉翰林文字從
　　仕郎同知制誥兼國史院編修官
　　劉亨安　元史劉亨安𫝊劉亨安其先范陽人後
　　遷遼東川州初太師國王穆呼哩經略遼東兄世
　　英率宗族鄉人𨽻麾下分兵收燕趙雲朔河東以
　　功充行軍副總管平陽諸郡被兵之餘民物空竭
　　世英言於王曰自古建國以民為本今河東殺掠
　　殆盡異日我師復來孰給轉輸收存卹亡此時也
　　王善之以綘州邊地難其人奏授世英綘州節度
　　使兼行帥府事卒於師無子博囉命其族兄徳仁
　　襲職金將伊喇副樞功綘州城䧟死之穆呼哩承
　　制命亨安領其衆奏賜金虎符授鎮國上將軍綘
　　州節度使行元帥府事兼觀察使從王師渡河入
　　關會大軍於鈞州敗金人於三綘山既而宋兵二
　　十萬攻汴將趨洛都亨安往拒之宋師奔潰追擊
　　百餘都元帥塔海征巴蜀出竒制勝戰功居多進
　　圍成都亨安為先鋒大破之於城西生擒宋將陳
　　侍郎有喬長官與亨安争功未㡬攻城喬為砲所
　　傷亨安負之以出喬感愧從軍十年累著勲伐所
　　獲金帛悉推與將佐士卒咸樂為用卒子貞嗣職
　　孫三人宏彊弴
　　田雄　元史田雄𫝊田雄字毅英北京人也㓜孤
　　能樹立以驍勇善騎射知名金末署軍都統太祖
　　至北京率衆出降𨽻太師國王穆呼哩麾下從征
　　興中廣寧諸郡有功穆呼哩承制授雄隰吉州刺
　　史兼鎮戎軍節度使行都元帥府事平汾西霍山
　　諸柵以穆呼哩命授河中帥聴石天應節制太宗
　　時從攻西河興元䕫萬諸州論功尤最賜金符授
　　行軍千户召為御前先鋒項之使攻破楨州雷家
　　堡奉㫖招納河南降附得户十三萬七千有竒民
　　皆安堵而别部將校縱兵虜掠民惶懼悔降雄力
　　為救䕶至出已財與之民得免害授鎮撫陜西總
　　管京兆等路事時關中苦於兵革郡縣蕭然雄披
　　荆棘立官府開陳禍福招徠四山堡砦之未降者
　　獲其人皆慰遣之由是來附者日衆雄乃教民力
　　田京兆大治事聞賜金符定宗時入覲於和林以
　　疾卒後追封西秦王子八人大明襲職知京兆等
　　路都總管府事
　　姚樞　元史姚樞𫝊姚樞字公茂栁城人後遷洛
　　陽少力學楊惟中與之偕覲太宗世祖在潛邸遣
　　趙璧召至大喜待以客禮詢治道樞為書數千言
　　陳治平大經及救時之弊即位立十道宣撫使以
　　樞使東平拜太子太師樞曰皇太子未立安可先
　　有太師改大司農拜中書左丞昭文館大學士翰
　　林學士承㫖卒謚曰文獻子煒仕為平章政事從
　　子燧官至翰林學士承㫖以文章大家知名卒謚
　　曰從
　　　謹按元無栁城縣盖元史成于倉卒偶沿志狀
　　　用古地名又樞兄子燧元史亦有𫝊因生長在
　　　洛陽故未采入他如金之圖克坦(舊作徒單/今改正)克
　　　寧其先金源縣人元圖圖爾噶(舊作吐吐/哈今改正)其先
　　　居武平北折連州劉濬其先興州人皆占籍他
　　　處已乆如斯類者概不泛列
　　趙炳　元史趙炳𫝊趙炳字彦明惠州灤陽人父
　　宏有勇畧國初為征行兵馬都元帥積階奉國上
　　將軍炳㓜失怙恃鞠於從兄嵗饑往平州就食遇
　　盗欲殺之兄解衣就縛炳年十二泣請代兄盗驚
　　異舍去甫冠以勲閥之子侍世祖於潛邸恪勤不
　　怠遂䝉眷遇世祖次桓撫間以炳為撫州長中統
　　元年命判北京宣撫司事北京控制遼東畨夷雜
　　處號稱難治時叅知政事楊果為宣撫使聞炳至
　　喜曰吾屬無憂矣李璮叛㨿濟南炳請討之將千
　　人獨當北面所俘獲即縱遣去曰脅從之徒不足
　　治也入為刑部侍郎兼中書省斷事官濟南妖民
　　作亂賜金虎符加昭勇大將軍濟南路總管炳至
　　止罪首惡餘黨解散嵗凶發廪賑民而後以聞遷
　　遼東提刑按察使豪猾屏迹帝念關中重地思得
　　剛鯁舊臣以臨之授炳京兆路總管兼府尹皇子
　　安西王開府於秦詔治宮室悉聼炳裁制府吏卒
　　横慕擾民者即繩以法王命曰後有犯者勿復啟
　　請若自處之由是悉斂迹關民以安加鎮國上將
　　軍安西王相秋被㫖入見便殿勞之曰卿去數載
　　衰白若此關中事煩可知己詢及民間利病炳悉
　　陳之因言王薨後運使郭琮郎中郭叔雲竊弄威
　　柄改中奉大夫安西王相兼陜西五路西蜀四川
　　課程屯田事餘軄如故即令乗𫝊往按琮等琮假
　　嗣王㫖囚之炳子仁榮訢於上詔近待二人馳驛
　　脫炳且械琮黨偕來琮等留使者醉以酒先遣人
　　毒炳於平凉獄中其夜星隕冇聲如雷帝聞之撫
　　髀歎曰失我良臣琮等至帝親鞫問盡得其情命
　　仁榮手刃琮叔雲於東城籍其家以付仁榮對曰
　　不共戴天之人所蓄物皆取於民何忍受之别賜
　　鈔二萬二千五百緡為治䘮具舊制無賻臣下禮
　　盖殊恩也六月詔雪炳寃特贈中書左丞謚曰忠
　　愍子六人仁顯早亡次仁表仁榮仁旭仁舉仁軌
　　仁榮仕至中書平章政事餘俱登顯仕
　　張庭珍(弟庭瑞/)　元史張庭珍𫝊張庭珍字國寳
　　臨潢全州人父楫金商州南倉使降太宗命監𣙜
　　北京等路賦課改北京都轉運使因家北京憲宗
　　即位以庭珍為筆且齊髙麗擅徙居海中江筆島
　　遣庭珍往問答言大軍嵗入侵掠避而走險不得
　　已也賂以金銀數千兩却之歸以狀聞帝為禁戍
　　兵無擅入其地髙麗以安伐宋至閬州授安撫使
　　世祖即位自將北伐以庭珍熟知西京入漠南路
　　遣立沙井諸驛兼給糧運授同僉土蕃經畧使安
　　南入貢不時以為朝列大夫安南國達嚕噶齊佩
　　金符由吐蕃大理諸蠻至安南世子光昞立受詔
　　庭珍責之光昞惶恐下拜既曰汝官朝列我王也
　　相與抗禮古有之乎庭珍曰王人雖微序於諸侯
　　之上光昞曰既稱大國何索吾犀象庭珍曰貢獻
　　方物藩臣職也光昞無以對益慚憒使衛兵露刃
　　環立庭珍解所佩弓刀坦卧室中曰聼汝何為光
　　昞及羣下皆服明年遣使随入貢帝大悦授襄陽
　　行省郎中從數騎抵南門呼宋將吕文焕語曰孤
　　城路絶欲以死守求空名如闔郡之人何文焕降
　　以功遷中順大夫宋平拜大司農卿南京路總管
　　兼開封府尹卒於官庭珍性清慎丞相巴延嘗語
　　人曰諸將渡江無不荒貪惟我與國寳始終自守
　　聞者以為知言弟庭瑞　庭瑞字天表㓜以功業
　　自許兵法地志星歴卜筮無不推究以宿衛從憲
　　宗伐蜀為先鋒中統二年授帥府叅議留戍青居
　　諸軍攻開州建州庭瑞將兵築城虎嘯山扼二州
　　路宋將夏貴以師數萬圍之堅守踰月援兵不敢
　　進庭瑞度宋兵稍懈三分其兵夜刼貴營宋兵驚
　　潰以功授奉議大夫兵圍重慶以庭瑞練習軍事
　　改成都總管佩符虎舟楫兵仗糧儲皆倚以辦蜀
　　平陞諸蠻夷部宣慰使甚得蠻夷心授叙州等處
　　蠻夷部宣撫使改潭州路總管辭歸關中三年思
　　成都遂從漢中分家奴往居焉以疾卒
　　王克敬　元史王克敬𫝊王克敬字叔能大寧人
　　㓜竒頴常戯道旁丞相旺扎勒(舊作完澤/今改正)見之曰
　　令器也大寧朔土習尚少文克敬獨孜孜為儒者
　　事既仕累遷江浙行省照磨監四明倭人互市先
　　是往監者懼夷情叵測嚴兵衛如待大敵克敬悉
　　去之撫以恩意帖然無敢譁畨陽大饑總管王都
　　中出廪粟賑之行省欲罪其擅發克敬曰畨陽距
　　此千里比待命民且死彼為仁而吾屬顧為不仁
　　乎都中因得免拜監察御史尋遷左司都事時英
　　宗勵精圗治丞相拜住請更前政不便者會議中
　　書堂克敬首言江南包糧民貧有不能輸當罷之
　　兩浙煎鹽户當免其他役悉從之擢江西道亷訪
　　司副使轉兩浙鹽運司使首減紹興民食鹽五千
　　引入為吏部尚書乗𫝊至淮安墜馬居呉中養疾
　　元統初起為浙江行省叅知政事請罷富民承佃
　　江淮田從之視事五月請老年甫五十九謂人曰
　　穴趾而峻墉必危再實之木必傷其根無功徳而
　　忝富貴何以異此又曰世俗喜言勿認真臨事勿
　　認真豈盡忠之道乎讀書有所得者輒抄為書所
　　著詩文奏議𫝊於世卒贈中奉大夫陜西等處行
　　省叅知政事追封梁郡公謚文肅子時以文學顯
　　歴仕中書叅知政事至左丞以翰林學士承㫖致
　　仕
　　崔敬　元史崔敬𫝊崔敬字伯恭大寧之惠州人
　　通刑法名律之學天歴初辟御史臺察院書吏歴
　　刑部令史徽政院掾史遂陞中書掾用累考及格
　　授刑部主事遷樞宻院都事拜監察御史上疏請
　　迎歸太后太子全母子之情又諫巡幸上都宜御
　　内殿出兼山北亷訪司事按部全寧獄有李秀以
　　坐造偽鈔連數十人而皆與秀不相識敬疑而讞
　　之詢知始謀者乃大同王濁十餘年事不泄而有
　　司誤以秀為濁捶楚之下秀自誣服耳移文至大
　　同果得濁至正初遷河南又遷江東所至抑豪强
　　惠下窮洗寃滯興學勸農百廢具舉同知大都路
　　總管府事直沽河淤數年中書省委敬浚治之給
　　鈔數萬錠募工萬人不三月告成除刑部侍郎歴
　　兵部尚書尋拜叅知政事行省河南復為兵部尚
　　書兼濟軍軍民屯田使朝廷給以鈔十萬錠㪚於
　　有司招致居民軍士立營屯種嵗收得百萬斛以
　　給邊防居嵗餘其法井井召為大司農少卿遂拜
　　中書叅知政事盗據齊魯敬與平章政事達蘭(舊/作)
　　(答蘭今/改正)叅知政事阿普爾(舊作俺普/今改正)分省陵州州
　　乃南北要衝無城郭居民㪚處敬兼領兵刑户工
　　四部事供給諸軍事無不集丞相以其能上聞賜
　　之上尊仍命便冝行事山東郡邑之復敬之䇿居
　　多敬以軍馬供給浩繁民力日疲請行納粟之令
　　積粟百萬以給軍費民力稍蘇除山東行樞宻院
　　副使遷江浙行省左丞卒贈資善大夫江浙行省
　　左丞如故諡曰忠敏
　　孫秀實　元史孝友傳孫秀實大寧人性剛毅喜
　　周人急里人王仲和嘗托秀實貸富人鈔二千錠
　　貧不能償棄親逃去數年其親思之疾秀實日饋
　　薪米存問終不樂悉為代償取劵還其親復令奴
　　控馬齎金訪仲和使歸父子歡聚聞者莫不嗟美
　　又李懐玉等貸秀實鈔一千五百錠度無以償盡
　　還其劵不徴事聞詔旌之
　　劉廷讓　元史孝友𫝊劉廷讓大寧武平人至順
　　初北方兵起民被殺掠廷讓挈家避山中有㓜弟
　　方乳母王氏置之於懐兵急廷讓乃棄己子一手
　　抱㓜弟一手扶母疾驅得免事聞旌之
　　張洪範　石抹昌齡　元史孝友𫝊居喪廬墓者
　　有北京張洪範興中石抹昌齡
　列女(附/)
　唐
　　宜芳公主楊氏　舊唐書元宗紀天寳四載三月
　　封外孫獨孤氏女為静樂公主出降契丹松漠都
　　督李懐節封外孫楊氏女為宜芳公主出降奚饒
　　樂都督李延寵九月契丹及奚酋長各殺公主舉
　　部落叛
　　　謹按宜芳公主全唐詩小𫝊作宜芬公主云公
　　　主本豆盧氏有才色天寳四載奚霫無主安禄
　　　山請立其質子以公主妻之上遣中使䕶送至
　　　滹池驛哀怨作詩一首題屏風曰出嫁辭鄉國
　　　由來行路難聖恩愁遠道行路泣相㸔沙塞容
　　　顔盡邊隅粉黛殘妾心何所斷他日望長安其
　　　事蹟皆在天寳四載疑冝芬即冝芳也特一作
　　　楊氏一作豆盧氏未可解耳至静樂公主雖見
　　　唐書以無事實不録又舊唐書紀内李懐節新
　　　唐書契丹傳作李懐秀
　遼
　　陳氏　遼史列女傳邢簡妻陳氏營州人父陘五
　　代時累官司徒陳氏甫笄渉通經義詩賦一覽輒
　　誦尤好唫咏時以女秀才名之年二十歸於簡孝
　　舅姑閨門和睦親黨推重有六子陳氏親教以經
　　後二子抱朴抱質皆以賢位宰相統和十二年卒
　　睿智皇后聞之嗟悼贈魯國夫人刻石以表其行
　　及遷祔遣使以祭論者謂貞静柔順婦道母儀始
　　終無歉云
　金
　　姚氏　金史王維翰傳王維翰利州龍山人為定
　　海軍節度使避難率吏民結營堡自守力窮被執
　　妻姚氏亦不屈與維翰俱死詔贈芮國夫人諡貞潔
　元
　　栢都賽兒　元史文宗紀至順二年大寧和衆縣
　　何千妻栢都賽兒夫亡以身徇葬旌其門
　　趙哇兒(安氏/魏氏)　(張氏/白氏)　(劉氏/)　(謝氏/)　(蕭氏/)
　　元史列女傳趙氏名哇兒大寧人年二十嵗夫蕭
　　氏病劇謂哇兒曰我死汝年少若之何哇兒曰君
　　幸自寛脫有不諱妾必從君地下遂命匠制巨棺
　　夫殁自經死家人同棺斂葬焉又有大寧趙􁂄兒
　　妻安氏陳恭妻張氏武夀妻劉氏宋敬先妻謝氏
　　薩里(舊作撒里/今改正)妻蕭氏興州某氏妻魏氏利州髙
　　托卜嘉(舊作髙塔必/也今改正)妻白氏並以早寡不忍獨生
　　以死從夫事聞悉命褒表或賜錢贈䘏云
　　段氏　張羽七姫墓權厝志七姫皆良家子事浙
　　江省左丞滎陽潘公皆為側室及敵抵境公日臨
　　戰一日歸召七姫謂曰我授國重寄義不顧家脫
　　有不宿戒若等毋為人嗤也一姫跪而前曰主君
　　遇妾厚請及君時死以報遂趨入室以帨自經死
　　於户六人者亦相繼經死段氏大寧人年十八其
　　先死者也
　　　謹按七姫墓在蘇州府城内以段氏為大寧人
　　　故録之
　　額森呼圖克(舊作也先忽/都今改正)　玉蓮　元史列女傳
　　額森呼圖克䝉古欽氏大寧路達魯噶齊特穆爾
　　巴哈(舊作鐵木兒/不花今改正)之妻以夫恩封雲中郡君夫坐
　　事免官居大寧至正十八年紅巾賦至與妾玉蓮
　　走泥寺中為賊所得令與衆婦縫衣罵曰我達魯
　　噶齊妻也汝曹賊也我不能為針工以從賊賊怒
　　殺之玉蓮因自縊者三賊併殺之先是其子旺扎
　　勒特穆爾(舊作完者帖/木兒今譯改)年十四與父出城見執於
　　賊拜請以身代父死賊愛其姿秀遂挈以從乆之
　　乃脫歸訪母屍並玉蓮葬焉
　　　謹按特穆爾巴哈以免官居大寧則額森呼圖
　　　克與玉蓮皆為流寓人不得屬之大寧以他無
　　　可附故録於此
　
　
　
　
　
　
　
　
　
欽定熱河志卷八十九
欽定四庫全書
欽定熱河志卷九十
　人物四
　流寓(附/)
　晉
　　封奕　十六國春秋前燕録封奕字子專渤海蓚
　　人也祖釋疾屬於慕容廆釋卒廆以為軍諮祭酒
　　軍國機要悉委之討鮮卑木提於白狼全栁城遷
　　右司馬尋擊宇文逸豆歸大獲而還進鎮軍左長
　　史遂與諸將佐勸皝稱燕王奕進位相國封武平
　　侯討平冉閔在相位十五年政務之暇留心講論
　　接引後進如不及喜怒不形於色儁即帝位進為
　　太尉領中書監復十餘年遂為定䇿元勲及暐之
　　世欲徙龍城宗廟社稷及所留百官家屬必得耆
　　徳大臣迎之乃遣奕與侍中慕輿龍往既至暐親
　　率羣臣謁於道左奕以暐建熈六年卒謚曰匡公
　　　謹按晉永嘉末中州士族咸往依慕容氏故流
　　　寓為多其時所居尚在今境外兹但就皝都龍
　　　城以後見於史者録之他若宋王富歐陽諸人
　　　通使於遼特為經過其境五代漢時胡嶠居契
　　　丹七年宋時洪皓亦留金十五年可謂流寓矣
　　　然觀嶠所著陷北記先至上京後至福州皆不
　　　在中京境内皓所著松漠紀聞載上京至燕之
　　　道里亦經由榆關而不至北京(金北京即/遼中京)故不
　　　列入
　　陽騖(弟裕/)　十六國春秋前燕録陽騖字士秋古
　　北平無終人也父躭為遼西太守母李氏博學有
　　母儀皝常升堂拜之騖少好學器識沉逺起家為
　　平州别駕屢獻安時强國之䇿及皝即位遷左長
　　史東西征伐㕘謀帷幄封建寧公皝臨終謂儁曰
　　陽士秋志行髙潔忠幹貞固可託大事汝善待之
　　儁將圖中原騖制勝之功亞於太原王恪暐既嗣
　　立申師傅之禮親遇日隆及為太尉固求罷職不
　　許歴事四朝年耆望重自太原王恪以下皆禮拜
　　之而謙恭謹厚過於少時子孫朱紫羅列無敢違
　　犯其法度者性尤儉約好施無倦常乗弊車瘠牛
　　卒無殮財人士莫不痛惜之諡曰敬　弟裕字士
　　倫少孤兄弟皆早亡宗族無能識者惟叔父躭竒
　　之曰此兒非惟吾門之標秀乃佐時之良器也石
　　勒克薊城欲任之裕微服潛遁令支歴事段氏五
　　主甚見親重其後段遼與皝相攻裕諫不從出為
　　燕郡太守北平相及石虎攻遼長驅入薊裕率其
　　民數千家登燕山自固諸將急欲攻之虎曰裕儒
　　生矜惜名莭恥於迎降耳無能為也既克令支裕
　　詣軍門降拜北平太守徵為尚書左丞段遼之請
　　迎於虎也裕以左丞為征東將軍麻秋司馬秋敗
　　裕為皝軍所執皝素聞裕名命釋其囚拜郎中令
　　遷大將軍左司馬東破髙句驪北滅宇文歸皆預
　　其謀及遷都龍城城池宫閣規模皆裕制性謙恭
　　清儉剛簡慈篤歴居朝端有若布衣士大夫流亡
　　覊絶者莫不經營收𦵏存卹遺孤士無賢不肖皆
　　傾身以待之是以所在推仰范陽盧諶每曰吾及
　　晉之清平歴觀朝士如陽士倫者實亦未㡬也及
　　死皝甚悼之比𦵏三臨時年六十一
　　髙詡　十六國春秋前燕録髙詡遼東人也永嘉
　　末避地隠居建武初廆自稱大單于詡杖䇿見之
　　曰霸王之資非義不濟今晉室雖微人心猶附宜
　　遣使江東示有所尊然後仗大義以征諸部誰敢
　　不從廆善之拜為郎中令皝嗣立遷元莵太守以
　　平征虜仁功封汝隂侯轉左長史詡善天文及謀
　　伐宇文逸豆歸詡進曰宇文强盛今不取必為國
　　患伐之必克然不利於將出而吿人曰吾往必不
　　返然忠臣不避也將發不見其妻使人語以家事
　　而行逸豆歸果大敗身為流矢所中卒
　　黄泓　十六國春秋前燕録黄泓字始長盧江人
　　也(一作魏郡/斥邱人)父沉善天文秘術泓受父業精妙逾
　　深博覽經史尤明禮易性甚忠勤永嘉末避地於
　　薊率宗族歸廆廆待以客禮引為㕘軍軍國之務
　　輒咨之泓止説成敗事皆如言廆常曰黄㕘軍國
　　之仲翔也及皝嗣位遷左常侍領史官石虎率衆
　　來攻皝將走遼東泓曰賊有敗氣無憂也不過二
　　日必奔潰宜嚴勒士馬為追擊之偹及期果退皝
　　益竒之儁即王位遷從事中郎及僭偽號署為進
　　謀將軍太史令關内侯尋加奉車都尉西海太守
　　領太史令開楊亭侯進封平舒縣五等伯常從左
　　右諮决大事靈䑓令許敦害其寵泓待敦彌厚不
　　以毁已易心暐敗以老歸家歎曰燕必中興其在
　　吳矣恨吾年過不及見耳年九十七卒後三年吳
　　王垂果以興焉
　　韓恒　十六國春秋前燕録韓恒字景山灌津人
　　也(一作安/平人)父黙以學行顯名恒年十嵗能屬文同
　　郡張載竒之曰王佐才也身長八尺一寸博覧經
　　籍無所不通永嘉末避地遼東依於崔毖廆既逐
　　毖恒徙於棘城召見與語悅之拜㕘軍事咸和中
　　宋該等表請廆為大將軍燕王之號下羣僚博議
　　咸以為宜恒駁曰立功者患信義不著不患名位
　　不髙且要君以求寵爵者非為臣之義也廆頗不
　　平之出為新昌令遷營邱太守政化大行儁既僭
　　號將定五行次羣議以為燕宜承晉為水徳恒時
　　疾在龍城乃召决之既至言於儁曰大燕王迹始
　　於震於易震為青龍受命之初有龍見於都邑城
　　龍為木徳幽契之符也秘書監聶熊聞恒言歎曰
　　不有君子國何以興其韓令君之謂乎
　　鮮于亮　十六國春秋前燕録鮮于亮范陽人也
　　初仕石虎為别將與麻秋帥衆迎段遼太原王恪
　　擊敗之亮失馬步縁山不能進因止端坐恪兵環
　　之叱令起亮曰汝曹能殺亟殺不能則去儀觀豐
　　偉聲氣壯厲燕兵憚之不敢殺以白皝皝命以馬
　　迎之與語大悅拜為左常侍後皝自率大衆征髙
　　句驪亮言於皝曰臣以俘虜䝉王國士之恩不可
　　以不報今日願效前驅遂與數十騎先犯髙句驪
　　陣所向摧潰儁既嗣立復以前鋒將軍伐趙攻拔
　　薊城陷陣先登威名顯著以功遷揚威將軍歴章
　　武齊郡二郡太守
　　乙逸　十六國春秋前燕録乙逸平原人也仕為
　　東夷䕶軍慕容仁之叛棄城奔還轉元莵太守儁
　　建留臺於龍城遷尚書専委留務徵為左光祿大
　　夫夫婦共載鹿車子璋隨從常數十騎服飾甚麗
　　奉迎道左逸大怒閉車不與言到城乃深責之常
　　憂其必敗而璋更被擢用頻歴顯位至中書令御
　　史中丞乃歎曰璋専為奢縱而位居清要此豈惟
　　璋之忝幸實時世之陵夷也
　　皇甫真　十六國春秋前燕録皇甫真自楚季安
　　定朝那人也兄岌晉東夷校尉崔毖請為長史終
　　莫能致廆招之即至與真並任居樞要真更弱冠
　　髙才皝嗣立遷平州别駕時百姓勞瘁真議欲寛
　　減賦稅休養力役不合㫖免官後以破麻秋功拜
　　奉車都尉守遼東營邱二郡皆有善政及儁即位
　　入為典書令從恪等討擒冉閔南拔鄴都城内珍
　　寳充溢真一無所取惟存恤人物收斂圖籍而已
　　儁臨終真與恪等俱受顧命累遷太尉侍中苻堅
　　宻謀併燕命西戎主簿郭辦潛結匈奴左賢王遣
　　使朝貢辦因為之副還為堅言燕朝政無綱紀實
　　可圖也鑒機識變惟皇甫真耳真性清儉寡慾不
　　營産業飲酒至石餘不亂雅好為文凡著詩賦四
　　十餘篇王猛入鄴真從堅入關為奉車都尉奉朝
　　請數嵗卒
　　李洪　十六國春秋前燕録李洪平陽人也初受
　　王浚假署為雍州刺史後歸皝仕為大理歴内史
　　右司馬石虎攻棘城洪弟普勸洪出避禍洪曰天
　　道幽逺人事難知且當委任勿輕動以取悔普固
　　請不已洪曰卿意見明審當自行之吾受慕容氏
　　恩當効死於此耳與普流涕而訣普遂降虎從虎
　　南歸死於喪亂洪由是以忠篤著名從儁攻鄧恒
　　于魯口出屯髙冡慕輿根擊恒部將鹿勃早洪徐
　　整騎隊助之俘斬甚衆暐立轉龍驤將軍進位司
　　空王猛克鄴随暐入長安拜駙馬都尉奉朝請卒
　　髙開　十六國春秋前燕録髙開渤海蓚人也父
　　瞻永嘉末北依崔毖毖宻謀伐廆瞻固諫不從及
　　毖奔敗瞻隨衆降廆署為將軍稱疾不赴卒開仕
　　儁為昌黎太守時土豪封放與趙故太尉劉凖聚
　　衆自守儁遣開討之至渤海凖放迎降遂署為幕
　　府㕘軍從太原王恪征冉閔於襄國閔多步卒說
　　恪以誘致平地擊之閔遂敗走開被重創而卒弟
　　商剛毅嚴重好學有事幹為儁范陽太守兄開戰
　　沒悲哭嘔血扶杖乃行儁召見之商涕泣不勝儁
　　顧謂左右曰自古友于之愛未有如商者也即日
　　拜昌黎太守商泣辭曰臣兄亡於此郡臣故不忍
　　為之儁愍而改授遼西
　　公孫鳯　十六國春秋前燕録公孫鳯字子鸞上
　　谷人也隠居昌黎之九城山谷冬衣單布寢處土
　　床夏每并食於一器蛆臭乃食彈琴吟咏陶然自
　　得人莫能測也暐以安車徵至鄴見暐不言不拜
　　衣食舉動如在九城賓客造請少得與言數年病
　　卒
　　　謹按自封奕以下或以避地或以歸降多為燕
　　　之將相列卿于十六國春秋有傳皆在皝儁時
　　　曽居龍城故得列入惟公孫鳯以上谷人而隠
　　　居昌黎則以地而存其人也
　　封裕　十六國春秋前燕録慕容廆以渤海封抽
　　子裕典機要皝即王位以為記室永和元年皝以
　　牧牛給貧家使佃苑中公收其八二分入私自有
　　牛而無地者公收其七三分入私記室叅軍裕諫
　　皝乃下令賜錢五萬宣示中外
　　韓夀　十六國春秋前燕録大興二年宇文悉獨
　　官率衆逼城遼東韓夀言於廆曰悉獨官將驕卒
　　肆若竒兵猝起掎其無備必破之䇿也乃出兵大
　　戰遂敗之四年廆備置僚屬以夀為别駕皝即王
　　位以為司馬復兼左長史八年伐髙句驪夀斬其
　　將阿佛和度加諸軍乗勝追之遂入丸都
　　劉佩　十六國春秋前燕錄咸康四年趙王虎率衆
　　至棘城皝懼形於色元菟太守河間劉佩曰強冦
　　在外衆心恟懼事之安危係于一人大王此際當
　　自強以勵將士今事急矣臣請出擊之縱無大捷
　　足以安衆乃將敢死士數百騎出衝趙兵斬獲而
　　還于是士氣百倍建元二年伐宇文逸豆歸為副
　　前鋒克其都城中流矢卒
　　常煒　十六國春秋前燕録慕容儁三年二月冉
　　閔潛稱大號攻圍襄國趙主石祗危迫遣故太尉
　　張舉乞師許送傳國璽姚弋仲亦遣來吿儁以悅
　　綰為禦難將軍帥兵三萬往會之閔聞儁欲救趙
　　遣大司馬從事中郎廣寗常煒來聘儁使記室封
　　裕詰以僭稱大號張舉云璽在襄國其言信否又
　　聞冉閔初立鑄金為已象以卜成敗壞而不成柰
　　何言有天命煒曰天之神璽實在寡君鑄形之事
　　所未聞也儁既銳信舉言又欣于閔鑄形之不成
　　也必欲審之乃積薪置火其旁使裕以私誘之煒
　　神色自若抗言就死遂赦之使出就館夜遣其隣
　　人趙瞻往勞之且謂不以實言王將處君于遼碣
　　之表煒曰吾尚不欺布衣况人主乎直情盡言雖
　　處東海不敢避也遂卧向壁不復與瞻言儁怒囚
　　之龍城八月悅綰還自襄國儁知張舉之妄而殺
　　之常煒有四男二女在山中儁釋煒囚使諸子就
　　見之煒上疏謝恩儁手令敕曰卿本不為生計孤
　　以州里相存耳今大亂之中諸子盡至豈非天所
　　念耶賜妾一人榖三百斛使居凡城
　　　謹按自封裕以下十六國春秋皆未立傳然其
　　　事具見前燕録内故亦登之此外寓燕之人逮
　　　事皝儁兩世者尚多事蹟或不甚著故不㮣録
　　許謙　十六國春秋前秦録許謙字元遜代人也
　　少有文才善天文圖䜟之學符堅從弟行唐公洛
　　鎮和龍請謙之鎮未㡬以繼母老辭還鄉里後仕
　　於魏太祖
　北魏
　　奚兜　魏書奚兜傳奚兜烏侯子世祖時親侍左
　　右隨從征討常持御劒後以罪徙龍城尋徵為知
　　臣監出為薄骨律鎮將假鎮逺將軍賜爵富城侯
　　時髙車叛圍鎮城兜撃破之延興中卒
　　于什門　魏書于什門傳于簡字什門代人也太
　　宗時為謁者使喻馮跋往復聲氣厲然初不撓屈
　　既而跋止什門歴二十四年後馮文通上表稱臣
　　乃送什門歸拜治書侍御史世祖下詔曰什門奉
　　使和龍值狂豎肆虐勇志壯厲不為屈節雖昔蘇
　　武何以加之賜羊千口帛千疋進為上大夫䇿吿
　　宗廟頒示天下咸使聞也十六國春秋北燕録魏
　　太宗使謁者于什門來聘至和龍跋遣黄門郎常
　　陋迎之為不稱臣怒而不見及至跋又遣勞之什
　　門忿而不入曰大魏皇帝有詔須馮主出受然後
　　敢入跋使人牽逼令入見跋不拜跋使人按其項
　　什門曰馮主拜受詔吾自以賓主致敬何苦見逼
　　也乃幽執欲降之什門於衆中回身背跋披褲後
　　襠以辱之終不肯降跋遂留之不遣久之隨身衣
　　冠弊壞畧盡蟣蝨流溢跋遺以衣服拒而不受和
　　龍人歎曰雖古烈士無以過也
　　　謹按于什門之在和龍魏書謂歴二十四年十
　　　六國春秋作二十一年考什門以魏神瑞元年
　　　至燕延和三年還魏實止二十一年故兼取北
　　　燕録馮跋傳又于什門晉書作耿貳與魏書及
　　　十六國春秋互異疑晉書之譌
　隋
　　李景　隋書李景傳李景字道興天水休官人也
　　容貌竒偉驍勇善射平齊之役頗有力焉授儀同
　　三司進爵滑國公帝令營遼東戰具於北平後為
　　髙開道所圍獨守孤城外無聲援嵗餘士卒患脚
　　腫死者十將六七景撫循之一無離叛遼西太守
　　鄧嵩率兵救之遂歸栁城後將還幽州在道遇賊
　　見害契丹靺鞨素感其恩聞之流涕幽燕人士傷
　　惜之
　唐
　　王思禮　唐書王思禮傳王思禮髙麗人入居營
　　州父為朔方將軍思禮習戰鬭從王忠嗣至河西
　　以功授右衛將軍關西兵馬使安祿山反哥舒翰
　　為元帥奏思禮充元帥府馬軍都將委以軍事宻
　　勸翰表誅楊國忠翰不應潼關失守思禮走行在
　　肅宗責不堅守引至纛下將斬之宰相房綰諫以
　　為可收後效遂赦之更為關内行營節度河西隴
　　右伊西行營兵馬使守武功長安平思禮先入清
　　宫收東京戰數有功遷兵部尚書封霍國公乾元
　　元年與子儀圍賊相州軍潰惟李光弼思禮完軍
　　還尋破史思明别將萬餘衆于直千嶺上元元年
　　加司空自武徳以來三公不居宰輔唯思禮而已
　　薨贈太尉諡曰武烈
　　　謹按舊唐書思禮傳云營州城傍髙麗人也葢
　　　其先為髙麗人後雖徙居猶以族地自别耳新
　　　唐書宰相世系表營州王氏本髙麗之族是也
　金
　　趙興祥　金史趙興祥傳平州盧龍人父瑾遼静
　　江軍節度使興祥以父任閤門祇侯謁告省親於
　　白霫會遼李土賊季郡作亂興祥擕母及弟妹奔
　　燕京不能進乃自栁城涉砂磧夜視星斗而行僅
　　逹遼軍而不知遼主所向遂還栁城及羅索(舊作/婁室)
　　(今改/正)獲遼主興祥乃歸國
　　史蕭　中州集小傳史蕭字舜元京兆人僑居北
　　京之和衆幼孤飬於外家天資挺特髙才博學作
　　詩精緻有理尤善用字古賦亦竒峭工字畫業科
　　舉為名進士立朝為才大夫政事嚴而不苛所至
　　有聲吏畏而安之鐫降同知汾州事卒官舜元素
　　尚理性之學屏山學佛自舜元發之
　元
　　王珣　元史王珣傳王珣字君寳本姓耶律氏金
　　王隆末祖成從母氏避難遼西更姓王氏遂為義
　　州開義人珣武力絶人善騎射河朔兵動召諸鄉
　　人諭以保親族之計衆推珣為長旬月之間招集
　　至十餘萬太師穆呼哩畧地奚霫承制以珣為元
　　帥兼領義州二州事張致僭號錦州隂結開義楊
　　伯傑等來掠義州珣出戰伯傑引去致兄子以千
　　騎來衝珣選十八騎突其前復令左右犄角之其
　　衆潰走時興中亦叛穆呼哩圍之召珣以全軍來
　　會致窺覘其虗夜襲之家人皆遇害及興中平珣
　　無所歸穆呼哩留之興中遣其子榮祖馳奏其事
　　帝諭之曰汝父子宣力我家不意為張致所襲歸
　　語汝父善撫其軍自今以往當忍恥蓄銳俟逆黨
　　平彼之族屬城邑人民一以付汝吾不吝也仍免
　　徭賦五年使汝父子世為大官珣以穆呼哩兵復
　　開義擒伯傑等殺之進攻錦州致部將髙益縛致
　　妻子及其黨千餘人以獻穆呼哩悉以付珣珣但誅
　　致家其餘皆釋之始還義州入朝帝嘉其功賜金
　　虎符加金紫光祿大夫兵馬都元帥鎮遼東便宜
　　行事兼我川等州節度使珣貌黒人呼哈喇(舊作/哈喇)
　　(今改/正)元帥哈喇中國言黑也卒年四十八
　方外(附/)
　北燕
　　曇無竭　法苑珠林宋元嘉初有黄龍沙門曇無
　　竭者誦觀世音經净修苦行與屬徒二十五人往
　　尋佛國備經艱險既達天竺舍衛路逢山象一羣
　　竭賫經念誦稱名歸命有獅子從林中出象驚奔
　　走後有野牛一羣鳴吼而來將欲加害竭又如初
　　歸命有大鷲飛來牛便驚散遂得免
　　　謹按宋書元嘉十二年封黄龍國主馮文通為
　　　燕王十六國春秋北燕録亦曰江南謂之黄龍
　　　國葢是時燕通于宋傳聞此事故記載者繋之
　　　宋元嘉實北燕人也
　魏
　　法度　太平廣記釋法度黄龍人也南齊初遊于
　　金陵髙士明僧紹隠居攝山挹度清真待以師友
　　及亡捨所居山為棲霞寺先是有道士欲以寺地
　　為觀住者輒多恐懼自度居之羣妖皆息嵗餘忽
　　見一人投刺曰靳尚形甚閒雅羽衛亦衆致敬畢
　　乃言弟子主有此山七百餘年矣前後栖托或非
　　真實法師道徳所歸謹捨以奉給并願受五戒明
　　旦一人送錢一萬并香燭等疏云弟子靳上奉供
　　度為設會尚又來同衆禮拜行道受戒而去既而
　　攝山廟巫夢神吿曰吾已受戒於度法師矣今後
　　祠祭者勿得殺戮由是廟中薦獻菜飯而已
　　　謹按是時黄龍屬魏法度當為魏人
　遼
　　可觀　法頥　恵敬　遼耶律劭安徳州靈巖寺
　　碑統和中有山主僧可觀卜築給菴專精戒律守
　　太師通圓輔國大師法頥者久靄人天之譽蔚為
　　帝王之師精選道行得長老惠敬付以寺事提綜
　　不倦
　　守竒　道隣　遼張嗣初靈感寺釋迦佛舍利塔
　　碑銘此㙮自太平九年栁城人梁氏之所建氏兄
　　弟二人長曰守竒次曰道隣自童子時有聚沙之
　　戯後果志於出家大通宋乘先隠於龍岫之一蘭
　　若後為城中人請居此土一日鉢中忽出異光不
　　散者久之得舍利二粒玉采晶燦不可正視乃特
　　興㙮像凡一十三級復常有光數見或五色氣覆
　　之因上聞以精誠有感故靈應必通勅其寺曰靈
　　感
　　恒劬　靈巖寺碑僧恒劬書并篆額其碑隂復有
　　文一首末題劬述劭書葢即恒劬所撰之文而耶
　　律劭所書也
　　慧材　釋迦定光二佛舍利塔記僧慧材撰
　　　謹按二僧無行事可考然恒劬書法可觀慧材
　　　駢體頗有詞采故並録之据靈巖寺碑隂則恒
　　　劬即彼寺之僧至於慧材舍利塔記中自稱狼
　　　山冗學知亦即興中府境内人碑稱講經律論
　　　師慧材撰遼時以經律論為三學考試境内之
　　　僧取經律論優者為三法師慧材葢即三學之
　　　師也
　金
　　圓葢　金趙秉文利州精嚴禪寺葢公和尚墓銘
　　師張姓諱圓葢永昌阜俗人十九棄俗而僧叅玉
　　泉名公(闕/)安寳公以機縁不契退居靈巖佛髻山
　　結茅棲隠者數載詣北京謁微公求印證公初不
　　之許既而不叅而㕘無得而得大定六年始開堂
　　於精嚴繼席松林靈感師行峻而方故學者尊其
　　道而憚其律
　　　謹按碑稱四明逵公為北京松林北遷第一祖
　　　圓葢為四明之孫微公之子則逵公與微公皆
　　　北京之髙僧也以行事無考故不專列附識於
　　　此又元雲峰真人康泰真墓碑稱金鼎之地至
　　　人竒士比比而出如鄭狀元曹尚書葢頭堂乃
　　　儒釋中之魁俊所謂葢頭堂即指圓葢也
　元
　　顯月　慧靄　元僧顯月重修敵樓山天宫禪院
　　記師諱慧靄江淮楚地人也幼嵗投師出家後聞
　　夾山順公長老道風孤潔繼而師之師天姿敏逹
　　洞曉五經硏窮三藏嵗在辛酉憩止惠州覩其西
　　南巔峰峻拔率道友躡躋而登止於敵樓山之抱
　　有古址殿宇額曰天宫惟設觀音神像于是面奉
　　慈顔益加精謹乃結廬而止未逾半載四衆雲臻
　　丙戌間不逺千里扣予之丈室懇求咨訣見其機
　　鋒峻利知是法器謂曰獅子窟中無異獸象王行
　　處絶狐踪遂左提右挈痛鉗鎚深獲契悟以印證
　　衣頌付之
　　　謹按碑文所稱慧靄實受法於顯月顯月稱白
　　　霫沙門則亦今境内人也
　　鳩巢　大輪　元僧居實五指山大輪禪師碑大
　　輪禪師(闕十/一字)行大輪號也海山名家吳氏子幼頗
　　讀書海州陷師甫十嵗興中元帥王樸得師觀其
　　風儀氣宇非常兵刃下問對不㤤師異之師鳩巢
　　薙髪服勤左右嵗丙申受具已而行脚遍㕘諸方
　　迅機若電莫之當夐出倫輩衲子翕然
　　　謹按此碑磨滅不完碑文所云大輪從師鳩巢
　　　受具則鳩巢亦靈峰古徳也因並列之
　　祥盤　元僧無際月華山林泉禪寺地産碑大寧
　　之東南三舍餘有山名號月華有禪者祥盤届此
　　剏立茅茨緇素聞之雲棲而輳伐除荆棘去其燼
　　壞師之行酒不濡齒過中不食非戒不履
　　康泰真　元李(闕二/字)雲峰真人康泰真墓銘公俗
　　姓康氏道諱泰真利州花務村人也母感異夢娠
　　二十四月而生長而敦厚美髯過腹自仙風道骨
　　明昌元年耕於州西長夀山遇至人盤石而坐公
　　異之稽首而拜感至人口傳道于公心印元妙神
　　識爽然拜謝間忽失所在石上履跡迄今存焉棄
　　家入道於長夀山懸壁半石窟之中下志修真數
　　年里人敦請下山披木葉衣過舅氏之舍其姈氏
　　竊焚公葉衣火艷飛身神亦無懼體亦無傷丁丑
　　夏間徙居霫都有長春觀住持道人髙煉真少所
　　許予一見公貌竒之曰殆非鍾離之後乎時夏甚
　　旱太師烏庫哩公率衆請至雩壇下公於赫日中
　　跏趺而坐良久曰來辰正當有甘澍果依期有一
　　犂之足是年仲冬凛冽霫之朝爽樓者最為傑觀
　　四壁曠然千山叠雪公裸袒而居及十旬餘樓下
　　瞻仰者雲集真寒暑不能侵者也其後利州節度
　　使任公帥官屬稽首於公曰金鼎郡師之鄉也願
　　建道院一區冀鶴駕賁臨公憫其感誠俯而允諾
　　不數載間剏建琳宇名曰玉京後于長夀山作十
　　笏丈室命曰葆光書遺世頌云平生活計得優游
　　寄托人間九十秋撤手這囘歸去也杖挑明月赴
　　瀛洲
　　李元久　元張道中雲谿觀碑瑞州之北二百里
　　許有洞曰天一大洞觀曰雲谿自古黄冠修煉所
　　李元久先生錦州坊市人也幼多疾父母捨入建
　　州雲峰觀禮曹大師為引度師實邱神仙之法孫
　　庚辰郡人大寧路總管崔履謙因暇訪師談元論
　　道見其㝠功實行樂清虛之活計甘淡泊之家風
　　愛之敬之
　
　
　
　
　
欽定熱河志巻九十
欽定四庫全書
欽定熱河志巻九十一
　食貨
　　熱河為古邊􁆪財用之式無聞我
　朝幅員廣逺民物阜繁舊於其地設七㕔乾隆四十
　　三年改設承徳府領一州五縣申畫郊圻規模大
　　備謹按洪範八政所先具列貢賦稅課倉儲户口
　　條目志食貨第十九藏冰為幽詩所重並以附焉
　貢賦
　　凡旗地毎畆上則征銀一分四厘中則征銀七厘
　　下則征銀三厘五毫民地毎畆上則征銀六分中
　　則征銀三分下則征銀一分五厘柴山毎畆征銀
　　一分園地毎畆上則征銀二錢五分中則征銀一
　　錢二分五厘下則征銀六分二厘五毫灤平縣香
　　火民地征銀準民地下則例豐寧縣香火民地征
　　銀準民地上中下則例其籽荒并基地征銀旗民
　　地各準下則例
　　承徳府(即熱/河㕔)旗地八百八十六頃三十四畆有竒
　　共征銀四百一十三兩三錢二分有竒民地二千
　　零七十三頃二十三畆有竒共征銀四千一百一
　　十三兩五錢七分有竒
　　灤平縣(即喀喇/河屯㕔)旗地一千二百九十三頃六十三
　　畆有竒共征銀五百零八兩三錢五分有竒民地
　　八百七十九頃二畆有竒共征銀一千五百六十
　　八兩七錢四分有竒
　　平泉州(即八/溝㕔)旗地三千四百三十四頃三十五畆
　　有竒共征銀三千一百九十五兩三錢六分有竒
　　民地四百三十六頃九十三畆有竒共征銀九百
　　零九兩九錢一分有竒
　　豐寧縣(即四/旗㕔)旗地一萬二千一百七十七頃四十
　　一畆有竒共征銀九千一百一十五兩三錢八分
　　有竒民地五十二頃二十畆有竒共征銀七十八
　　兩三錢有竒
　　建昌(即塔子/溝㕔)赤峯(即烏欄/哈達㕔)朝陽(即三座/塔㕔)等三縣無
　　額征旗民地其所屬各旗地俱由王子貝勒公札
　　薩克等交民人佃種取租
　稅課
　　承徳府毎年額銀五千六百九十八兩五錢五分
　　有竒
　　灤平縣每年額銀三百零二兩四分有竒
　　豐寧縣毎年額銀二百三十兩
　　以上三處由該府縣經征儘収儘解交直𨽻布政
　　司庫
　　平泉州每年額銀一萬一千五百一十二兩六錢
　　附収龍鬚門額銀一百一十七兩六分有竒小子
　　溝銀一百七十五兩八錢二分有竒
　　建昌縣毎年額銀五千九百八十二兩八分有竒
　　附収大城子額銀二百三十五兩一錢七分有竒
　　赤峯縣毎年額銀一千八百三十七兩九錢八分
　　有竒
　　朝陽每年額銀一千四百四十七兩四分有竒附
　　収木頭城額銀三百七十四兩三錢三分二十家
　　子額銀一百七十兩三錢五分
　　以上一州三縣由理藩院奏派司員征収除稅局
　　支銷并奏請
恩賞各札薩克銀兩外餘悉交部解納
　倉儲
　　承徳府額貯穀二萬六千八百一十九石有竒
　　灤平縣常平倉現貯穀六千六百九十五石有竒
　　又鞍匠屯倉現貯穀八千五十石
　　平泉州額貯穀一萬五千三百七十四石有竒
　　又廣裕倉存貯八萬三千四百五十四石有竒
　　豐寧縣現存穀二萬四千六百六十七石有竒
　　建昌朝陽赤峯縣三縣無額征地糧並未建倉
　户口
　　承徳府現在户口共計八千九百七十九戸男婦
　　四萬一千四百九十六名口
　　灤平縣現在戸口共計五千二百三十户男婦一
　　十萬六千六百三十二名口
　　平泉州現在户口共計二萬九千三百十五户男
　　婦十五萬四千三百零八名口
　　豐寧縣現在户口共計二萬零八百七十一户男
　　婦七萬二千零七十九名口
　　建昌縣現在户口共計二萬三千七百三十户男
　　婦九萬九千二百九十三名口
　　赤峯縣現在户口共計一萬五千三百五十六户
　　男婦六萬一千二百二十名口
　冰窖
　　承徳府喇嘛寺原設冰窖八座
　　豐寧縣中關波羅河屯二處各設冰窖一座
　　灤平縣喀喇河屯常山峪兩間房三處各設冰窖
　　一座
　　平泉州建昌朝陽赤峯三縣未設冰窖
　
　
　
　
　
　
　
　
　
　
　
　
欽定熱河志卷九十一
　欽定四庫全書
　欽定熱河志卷九十二
　　物産一
　　　熱河水土肥甘岡原沃衍菁英所萃百産充盈
聖祖仁皇帝展巡兹土
御製幾暇格物編臚舉品彚考證精詳我
　皇上篇章題品
　寵錫嘉名凡殊種異産内地罕見者均可以補圖經之
　　　未備謹分𩔖排次志物産第二十
　　穀之屬
　　　早御稻　米色微紅較長味甘香六月早熟本
　　豐澤園種移藝山莊
聖祖御製康熙幾暇格物編(四集/)
　豐澤園中有水田數區布玉田穀種嵗至九月始刈穫
　登塲一日循行阡陌時方六月下旬穀穗方頴忽見一
　科高出衆稻之上實已堅好因收蔵其種待來嵗騐其
　成熟之早否明年六月時此種果先熟從此生生不已
　嵗取千百四十餘年以來内膳所進皆此米也其米色
　微紅而粒長氣香而味腴以生自苑田故名御稻米一
　嵗兩種亦能成兩熟口外種稻至白露已後數天不能
　成熟惟此種可以白露前收割故山莊稻田所收每嵗
　避暑用之尚有贏餘曾頒給其種與江浙督撫織造令
　民間種之聞兩省頗有此米惜未廣也南方氣暖其熟
　必早於北地當夏秋之交麥禾不接得此早稻利民非
　小若更一嵗兩種則畝有倍石之收將來葢蔵漸可充
　實矣昔宋仁宗聞占城有早熟稻遣使由福建而徃以珍
　物易其禾種給江淮兩浙即今南方所謂黑穀米也粒
　細而性硬又結實甚稀故種者絶少今御稻不待遠求
　生於禁苑與古之雀銜天雨者無異朕每飯時常願與
　天下羣黎共此嘉穀也
聖祖御製詩
　　　早御稻(四集/)
　紫芒半頃緑陰陰最愛先時御稻深若使炎方多廣布
　可能兩次見秧針
　　　嘉禾雙頴
　夜雨初晴日素商驅暑天林紅變緑葉穀熟卜豐年勿
　訝嘉禾瑞須知貴粟先秋成各地異大有再書篇
　　　烏喇白粟　米色純潔味甘性膩其種得於烏喇
　　　樹孔中
聖祖御製康熙幾暇格物編(四集/)
　粟米有黄白二種黄者有黏有不黏本草注云粟黏者
　為秫北人謂為黄米是也凡白粟則性皆不黏七年前
　烏喇地方樹孔中忽生白粟一科土人以其子播穫生
　生不已遂盈畝頃味既甘羙性復柔和有以此粟來獻
　者朕命布植於山莊之内莖幹葉穗較他種倍大熟亦
　先時作為糕餌潔白如糯稻而細膩香滑殆過之想上
　古之各種嘉榖或先無而後有者㮣如此可補農書所
　未有也
　　　麥　有大小二種塞外地寒節候稍遲麥秋後半
　　　月方熟
聖祖御製文
　　　刈麥記(四集/)
　塞外早寒最宜禾黍邇來中外一家版圖萬里朕避暑山
　莊歴年已多今百穀齊成與内地相似不過遲十數日
　而已故種麥者頗蕃山莊苑内麥穀黍稻皆寓焉從來
　稼穡之艱不可不知亦不可虚設朕念切民依痌瘝一
　體年近七旬精力漸衰扶杖而閲耕種臨畦而觀刈穫
　遇雨晹時若則收割之際蒼顔野老共慶有秋黄口孺
　子無愁乏食此朕一時之真樂也五十四年夏六月
　小暑乃苑中刈麥之候薦新觀成如雲表盛晨氣曖風
　秀□標奇遠聞各省麥秋相同此目前之實景也孔子
　云吾不如老農老圃孟子云從其大體為大人從其小
　體為小人農夫足食則樂天下至廣兆民至衆天時之
　不齊地脈之不一吾之樂民有實也以目前之實景而
　且不能必其盡同乂如此嗚呼豈如田野村夫憂樂止
　繫於身家而計慮不及於遠大乎故心之勞逸不可同
　日而語也夫
聖祖御製詩
　　　五月上旬避暑熱河途中喜麥秋盈野雨晹得時
　　　賦七言一律(四集/)
　避暑乗輿出鳯城麥秋預卜望庚晴千村共飽連年稔
　萬井同歡比屋盈谷有靈泉山脈壯道無峻嶺馬蹄輕
　移風易俗先忠孝蕃息編氓在厚生
　　　五十四年仲夏避暑途中瑞麥盈野賦五言律以
　　　記
　忽送清塵雨題詩吮兔毫青黄接玉粒霢霂佐瓊膏入
　野農歌徧緣溪牧笛高蔚林能解愠蜜草滿亭臯
　御製詩
　　　麥收(癸未/)
　山田報麥收候遲將半月埸圃見高囷􁆧穗仍貽厥詎
　惟平斗斛已有鬻餠餑昨秋稼尚可關内被灾濶灌注
　救目前兩敗力具竭青黄兹畧濟
蒼靈幸轉斡拳拳待西成民艱其敢忽
　　　麥收(壬辰/)
　關外較關内麥收遲半月寒暄殊致然騐農不容忽閲隄偶
　野行崇墉見兀兀稔穫關内同村舍飽麺餑數日晴更佳囷
　鹿納已卒山雲將釀雨大田澤無缺時若有是哉額手慶無竭
　　　稻　名𩔖甚多不離粳糯二種羣芳譜曰北方地
　　　平惟澤土宜旱稻今則熱河境内山田多種之
　　　粟　即粱也本草曰穗大而芒長粒粗者為粱穗
　　　小而芒短粒細者為粟有青赤黄白黑數色羣芳
　　　譜曰北方直名之曰穀脱殻則謂之小米今熱河
　　　所産色黄赤者山東河南種白者北地種又有黑
　　　穀種出遼東土人間亦種之俗稱黄殻者為涼殻
　　　米紅殻者為紅黏米青殻者為黑米
　　　稷　亦作穄先諸米熟本草曰稷與黍一𩔖二種
　　也黏者為黍不黏者為稷稷可作飯黍可釀酒猶
　　稻之有粳與糯也其色有赤白黄黑數種稷熟最
　　早為五穀長元戴侗六書故曰稷穄同聲實一字
　　也羣芳譜曰南人承北音呼稷為穄謂可供祭也
　　考後漢書烏桓𫝊曰其土地宜穄新唐書奚𫝊曰
　　稼多穄葢其土之宜稷由來舊矣
　黍　土人稱為黄米羣芳譜曰有黄白黎三色米
　　皆黄比粟微大北人呼黄米是也
　　蜀黍　一名高粱亦作蜀秫明徐光啓農政全書
　　曰蜀秫在北方地不宜禾麥者乃種此今熱河遇
　　窪下之土多種之山田則否其莖纎長懼為山風
　　所折也有甜苦二種甜者以供餐其苦者止宜作
　　酒
　　蕎麥　於山田尤宜羣芳譜曰北人日用以供常
　　食農人以為禦冬之具許有壬上京十詠有飢麺
　　詩曰坡遠花全白霜輕實便黄杵頭麸退墨磑齒
　　雪流香指蕎麥言也
　　　按熱河全境在元時半屬上都(亦稱/上京)半屬大寧
　　　今承德府本境灤平縣豐寧縣(即舊熱河㕔喀/喇河屯㕔四旗)
　　　(㕔/)皆上都路地也惟上都城在今境外故凡詩
　　　文之作於上都者皆不載其統言上都境内物
　　　産者亦僅採為注釋不入後藝文門餘倣此
　　大豆　有黑黄白青褐班數色塞外毎以豆釀酒
　　謂之豆酒其一種黑而稍細者飼馬
　　赤小豆　亦名赤豆羣芳譜曰處處種之可煮可
　　炒可粥飯可作麺食餡赤黯而粒𦂳小者入藥
　　緑豆　羣芳譜曰粒粗而色鮮者為官緑又名明
　　緑粒小而色暗者為油綠又名灰綠其用甚廣亦
　　作菉豆
　　白豆　一名飯豆羣芳譜曰小豆之白者也亦有
　　土黄色者
　　豌豆　逸周書王會解曰山戎菽孔晁注云豆藥
　　也春秋莊公三十一年齊侯來獻戎㨗榖梁傳曰
　　軍得曰㨗戎菽也范寗注云菽豆楊士勛疏引徐
　　邈曰今之胡豆管子亦載此事注云胡豆爾雅曰
　　戎菽謂之荏菽亦豆也考張揖廣雅分胡豆豌豆
　　為二本草辨其非是以為戎菽與胡豆即今之
　　豌豆也
　　　按羣芳譜載豆之屬以大小二豆該之豌豆亦
　　　在小豆之中以其種出山戎而今熱河即古山戎
　　　之地故特著之
　　蠶豆　亦作胡豆羣芳譜曰與豌豆同時種而形
　　性迥别明徐光啓農政全書曰蠶豆之利比于豌
　　豆十倍
　　豇豆　蔓生其莢有白紅紫班數色羣芳譜曰此
　　豆嫩時充菜老則收子可榖可果取用最多
　　藊豆　山家沿籬多種之其一種子圓而色白者
　　入藥品
　　薏苡　土人稱為薏米可粥可䞛其種特良每收
　　鬻關内
　　脂蔴　一名油蔴亦名胡蔴宋沈括夢溪筆談曰
　　胡蔴直是今油蔴張騫始得油蔴之種故名胡蔴
　　素問經曰油蔴中國有四稜六稜者外國得八稜
　　黑蔴種故又名胡麻一名巨勝即黒脂蔴也有黑
　　白二種
　　玉蜀黍　一名御米亦作畨麦故或附麦𩔖農政
　　全書又作玉米今俗稱為包兒米有黄白赤黒斑
　　數色羣芳譜但稱粒如芡實大而瑩白未足盡之
　　其粉可作糕土人亦以為糜
　　東牆　後漢書烏丸傳曰其上地宜穄及東牆東
　　牆似蓬草實如穄子(三國志作/實如葵子)至十月而熟亦作
　　東薔子虚賦曰東薔彫胡注張揖曰東薔實可食
　　廣志曰東薔色青黒粒如葵子語曰貸我東薔償
　　我白粱幽并皆有之今土人罕稱其名疑即口外
　　　之稗子米是也
　　　　按元一統志載穀麥稷黍豆麻大寜諸縣出
　　　　又利州恵州興中州川州建州髙州土産有榖
　　　　麥黍豆又利州恵州髙州土産稷又利州川州
　　　　建州土産麻又興中州土産芝麻其地皆在承
　　　　徳府全境内今則土人随宜種藝百榖並産
　　　　無復有疆域之限矣
聖祖御製詩
　　　口外設屯耕植聚落漸成(二集/)
　沿邊曠地多棄置良非筞年來設屯聚教以分阡陌春
　夏耕耨勤秋冬有蓄積霜濃早收黍暄遲晚刈麥土固
　有肥磽人力變荒瘠山下出流泉屋後樹䐁栅行之無
　倦弛定能增户籍古之王者治恐亦無以易
　御製詩
　　　山田(辛酉/)
　禾黍芃芃遍嶺巔停鞭欣看有秋年版圖可識同遐邇
塞外荒山盡闢田
高原宜黍稻宜低物土耕桒塞外齊茶幔酒旗山抱塢
軟沙濕草水鳴溪
舊代常愁烽火驚於今此地有人耕混同中外皆天澤
倍切乾乾保㤗情
　　關外山田(癸亥/)
關外山田盡作梯漠南風景似江西水流野澗全無彴
谷轉荒村别有蹊樂事食𤓰兼剥棗生涯次黍更蒸藜
百年赤子經休養物土耕桑六合齊
半載宵衣課雨晹停鞭一覽樂無央却欣民色渾非菜
即看雲容欲作黄玉塞甫田遲錢鎛羽林飛騎漫騰驤
昨年惕厲今猶憶且喜秋臨淮海掦(直𨽻頻嵗有收雖/今夏河間天津被)
(旱然秋成之處多是尚易辦所慮惟淮掦灾/饉之餘元氣未復聞今嵗頗可望有收故云)
　　山田(丁夘/)
山田率有收其說頗嘗試陂陀易疏洩霖雨無憂積氣
潤蒸霧露便旱猶霑洎所以其生榖短莖而碩穟屈指
數年間五過乃豐四去嵗山左歉賑恤亦云備所濟究
難遍災黎羣走避携妻負其孩來者以萬計亦有筐盛
種或乃犁拖牸懇闢厥荒确謀食聊託寄長吏漫遮迴
輕去豈其志幸得免溝壑何分内外地幾見榆關外耕
作恣民意以此畧為慰更復念不置聚者日以衆地利
已無棄穀賤則傷農天時况難必(叶/)嗟嗟守牧臣豈不
深長思
　　山田(己巳/)
今嵗山田果倍收黄雲到處暢吟眸可欣火種刀耕地
也報崇墉比􁆽秋摇曵似聞風味羙湛瀼好看露光浮
賦租本薄饔飱足茅屋纔言了不愁
　　納稼三首
納稼塞中早寒暄候不同秋豐恱圃滿田穫覺山空升
屋炊烟白當罏濁酒紅兒孫瓦盆熟便以侑村翁
田家底為樂秋好即無愁不識催租吏渾成撃壤遊比
隣皆有積滯穗未曾收乗屋仍多暇春寒不播牟
莎坂玉霜濃垂鞭過碧峯烟村呼父老穡事訪從容故
地原難較令秋得未逢(關外種地者多山東之民皆言/常年即勝其故鄉而今秋為尤)
(稔/云)報章披更喜大有慰三農
　　山田(辛未/)
山田日以闢刀耕火種之所幸常有秋不辭辛苦治生
齒日滋緐地利詎有遺贏此邊外墾稍救乏業黎丁男
相踵至燕雲逮晉齊奚啻千萬户梯巖事耕犁内外久
一家䝉古頗相資更慮啓忿争治之良有司亦知非遠
圖權以醫燃眉
　　山田(壬申/)
山田關外佳村村期二鬴春夏值時若所幸霑秋雨以
此勝關内終善早登圃虚望彼其嗟實償此猶愈内外
皆我民所願逢年普有懷每難遂殷憂繫心所
山田無土著天都齊晉民刀耕復火種巒障成塍鱗聞
之其初來裹糧惟一身心計躬受勞或有致富人賦稅
既以薄䝉古風更醇户口兹日増藉以資饑貧後此非所
　知目前誠可因
　　　山田(甲戌/)
　山田不愁旱恒有陣雨過山田不愁澇就下流溪河䝉
　古佃貧民種田得租多即漸罷遊牧相將藝黍禾黍禾
　日以好牛馬日以少是云務近利而或失本道本道云
　何如毳帳羊裘居射生善馳馬乳酒相歡娯試問百年
　前流民到此無流民今到此或亦資生理凡兹率土濵
　孰非我赤子養恬在随宜不督翻為喜
　　塞田(己夘/)
　塞田每致佳今嵗實望外夏至過無雨跼蹐不可待(叶/)
　孰謂迴
天佑甘霖乃大沛駕言自京畿農功觀一帶兩種都芃
　秀關外較尤最獨是谿勃漲間(去/聲)頗致為害大體縱無
　妨一夫彼何賴得之已不易失之惜應陪(叶/)莫非祈年
　憂豈識行秋快
　　　山田
　山田已報熟農父事腰䥥願遂汙邪滿利遺􁆧穂兼便
　霜信何礙卒嵗為欣占薄賦還逢稔閭閻氣自恬
　　　山田
　山田率已熟向北看更好圃埸積如墉棲畝收未了閭
　閻氣象恬可因識温飽俯仰足資生盗賊自然少所以
　祈年要首務為政道回思半年旱千里赤如掃寧敢作
　此想展轉增憂惱
昊天不遺民恩雨蘇枯槁内外同一日(得雨俱六月十二/日即科爾沁喀爾)
　(沁等處詢/之皆然)普霔佑懷保信哉
徳好生詎曰能精禱呼吸實通靈對越益凛藐
　　　山田(甲申/)
　山田將及熟偏喜午暄催已有腰䥥出行看踏碓開若
　晹成大穂時雨免汙菜薄賦還逢稔吾民庶慰哉
　　　山田(丙戌/)
　數日園中居山田得逺望筞馬出石城近欲悉其狀田父老
　之言六月頗旱亢雨随翠華來高低被酣暢早種秀增實晩
植苗芃壯所見如所述蔚緑金風颺更兼邇來熱暄曝實
大當此後晹雨若屢豐又可償然惟增惕乾吾心安敢放
　　塞田
塞田隔山即殊觀得雨便豐雨短歉西來歴歴閱農功
築塲已逮多稼歛未畢穫者蔚黄雲喜色溪村與巖广
問知夏雨較東優所以豐歉不相掩頗有輦糧待賈糶
及至糧集賈亦減安得萬方普屢豐望則不無必何敢
　　野田(壬辰/)
野田高下總芃青樂國今朝昔塞庭灘外即看墾秫隴
舍旁還復藝蔬町幸兹晴雨逢時若庶兾倉箱賚我寧
何處不因民繫念民天惟食寸心銘
　　閱稼
清曉策輕騎山田出閱稼深居豈弗佳宴安夙所咤都
來無半月吐穗堪欣訝蔚雲間綠黄吹風齊䆉稏千頃
連山川一律茂高下不惟塞外然京畿米減價時晹定
暄晝時雨每零夜由近以及逺各省報非詐率稱可望
　豐常平不須借何修遇是哉額手
天恩謝築塲期尚遥戒滿心猶怕
　　　觀稼效陶潛體(癸巳/)
　暑雨山蹊濘半月未命駕快晴四五天泥乾潦亦瀉乘
　閒策玉總原田試觀稼禾黍胥怒生吐穗高低亞日暄
　與露潤秀實西成迓乃知向所憂先事失藴藉然總未
　虚擲看此與與乍秋熱期尚遥惄哉吾猶怕
　　　觀稼
　夏秋晹雨幸調匀觀稼欣觀銍艾新憂切不孤勤一已
　稔連差足慰羣民(昨嵗各省秋收自八九分以至十分/可稱大有今嵗閩省已報早稻收八)
　(分有餘山東亦報約計收成九分冇餘滇省則早者收/足九分晩禾亦極豐蔚其北省之直𨽻豫晉陜甘南省)
　(之江浙江西湖北及邊省之黔粤均經各督撫奏報雨/水調匀禾穀暢茂豐稔可期兹閲山田秋稼亦全熟待)
　(穫屢綏之象實可/為寰宇羣黎慶矣)
祈年益勵常年志經事多成畏事人策馬山田熟滿目有
　收更喜報來頻
　　　山田
　山田收穫畢隴畝尚棲餘盡道去年勝誠觀遍野如婦
　男温飽樂氣象里隣舒綏屢逢望外慰哉更懍予
　　　閱稼(甲午/)
　十日未出行禾􁐄如助長揠苗鄙宋人
天恩真浩蕩髙下緑芃雲改觀頓殊曩帶露潤瀼瀼承
　曦明晃晃時復霏嘉􁬴既雨旋晴朗似此月餘間西成
　堪冀穰雖然豈敢必敬以平心想
　　　觀稼
　無逸素所廑深居心每怩𫝊宣出觀稼聊因㪚馬蹄豈
　知數日間良苗秀已齊簇簇粱穂高翼翼禾□低颺以
　風㪚之潤以露湑兮秋陽復皜曝實栗率可期然而西
　成遥益為(去/聲)懼斯時
　　　出山莊觀農務即事得句(丙申/)
　我至山莊將半月邇逮旬朝未命輿雖然咨政日宣召
　籌筆既罷多暇餘高居豈曰所無逸厪心農務應閱諸
　夏雨既渥非霪潦赫曦晅之助長如纍纍已有結穂者
十日以前觀頓殊更殷此後祝時若西成庶足慰田夫
　　出麗正門策馬閱隄閱稼
萬里無片雲山風拂朝爽數日祗高居翻以閒為怏筞
馬一出遊詎暢遊觀賞閱隄兼閱稼有事寧虚徃禾黍
胥吐穂時晹資勃長􁬴雨既非霪漲弗致沆􁝏隄實高
出河徹橋惜費枉(河上架橋以備過河禮廟遇大雨漲/集易於衝圯物料毎致漂失有司不)
(免賠墊因於溥仁寺拈香後即命徹去以省繁費俟秋/時潦退啟蹕行圍時再行搘搆以度車馬永著為令)
細事亦厪心要務敢忽想
　　過河觀稼
潦水寒潭欲退時卧波武列已橋搘緑雲有幸黄雲染
夏令不期秋今移較雨量晴願差副築塲納廩候猶遲
鳴鞭攬處生欣慰幾許憂勤易得斯
　　出麗正門乗馬觀稼觀隄并成是什(己亥/)
十餘日深居未曾一命駕雖日有召見究覺多閒暇邇
來縱炎熱曉每涼風下因之一策騎觀隄更觀稼稼既
茂有成隄亦堅無罅習勞勤之端重穯德之化
皇祖家法昭詎此徒消夏
　　　過河觀稼
　立秋後喜十朝晴潦退徒杠亦駕成(固都爾呼河上長/橋毎值暑雨盛漲)
　(輒易衝損因於未交伏前即命撤去俟秋晴潦/退始令支架為梁以省物力今日橋已成矣)便與過
　河一觀稼果然滿野副期情黍高穀矮都將熟菜圃蕎
　町正向榮此景豈云容易致幾多厪慮度三庚
　　　閱稼(庚子/)
　較晴量雨到秋中閲稼今朝畧慰衷已是黍高穗翼翼
　更看粱下葉芃芃(粱耐潦其莖長故曰高/粱北方多種之窪地)畿南曾繾間
　(去/聲)逢潦(袁守侗奏永定河漫水經過良鄉等州縣窪地/間有被水俟勘明被潦久暫酌籌蠲賑各事宜)
　(另行/奏報)塞北難誇此報豐身自九重心萬㝢愁多鮮得放
　眉叢
　　　出麗正門乘馬沿隄閲稼之作(壬寅/)
　山莊駐踰月屢出率肩輿是或隣乎逸寧不心負初今
　朝欲閱稼風日良清舒吉驄試躬御沿隄按轡徐瀑漲
　倐流過萬家安閻閭既觀河左右多稼助長如翼翼已
　結穗庶可期滿車先是為望霖勤祈原未虚登秋期逺
　哉殷念敢懈諸
　　　　按熱河土地豐腴溝塍繡錯自我
聖祖仁皇帝課民樹藝式闢山田首垂
天藻
　皇上厪念閭閻補耕助歛
　　屬車所過時切疇咨故能黍稌彌望旱澇無虞恭讀
　御製諸詩審雨晴之候辨物土之宜天時地利勸課具
　　　　詳敬彚載物産穀屬門以昭重農貴粟之
家法至於境内各䝉古皆漸知稼穯刀耕火種斥鹵日開
　　　　昔時龍沙雁磧之區今則築埸納稼烟火相望
　　　　太平景物亘古未有也
　　蔬之屬
　　　菘　其佳者名為黄芽白苗葉皆嫩黄極為脆羙
　　　元許有壬上京十詠有白菜詩曰土膏新且嫩筐
　　　筥薦紛披可作青菁飯仍㩗玉版師是也其細莖
　　者曰箭桿白宜鹽漬為葅又一種産平泉州境内
　　者别名回回白菜
　　蕨　叢生山谷間最為繁茂土人多採之曝乾為
　　束鬻於關内今灤平縣境内有蕨菜溝以多蕨得
　　名又一種似蕨而葉細者俗名野鷄膀子
　　蔓菁　爾雅疏曰幽州人謂之介羣芳譜曰塞北
　　種者名九英蔓菁亦曰九英菘今上人皆無此名
　　也廣羣芳譜曰䝉古呼其根為沙吉木爾
　　山葱　似葱而小細莖大葉爾雅謂之茖疏云葱
　　生山中者名茖管子内言九曰北伐山戎出冬葱
　　與戎菽布之天下注云山戎有冬葱戎菽今伐之
　　故其物布天下元周伯琦上都扈從詩注曰什巴
　　爾台(舊作什巴爾/秃今改正)北遍生葱韮明金幼孜北征録
　　曰戎地多沙葱野韮所謂冬葱與沙葱葢即山葱
　　之𩔖
　　山韭　似韭而小爾雅謂之藿疏云韭生山中者
　　名藿本草曰山韭形性與家韭相𩔖但根白葉如
　　燈心苗山中往往有之又曰孝文韭生塞北山谷
　　狀如韭人多食之云是魏孝文帝所種許有壬上
　　京十詠有韭花詩曰西風吹野韭花發滿沙陀氣
　　較葷蔬媚功於肉食多濃香跨薑桂餘味及瓜茄
　　我欲收其實歸山種澗河金幼孜北征録亦謂之
　　野韭即山韭也今灤平縣境内有韭菜溝以多山
　　韭得名
　　山蒜　似蒜而小爾雅謂之蒚疏云蒜生山中者
　　名蒚本草曰山蒜澤蒜石蒜同一物但分生於山
　　澤石間不同今塞外山中多有之䝉古謂野韭苗
　　為哈里雅爾圍塲中地有稱哈里雅爾者以山蒜
　　得名
　　蘿蔔　亦作蘆菔有白紫紅三種許有壬上京十
　　詠有蘆菔詩曰性質宜沙地栽培屬夏畦熟登甘
　　似芋生薦脆如梨又一種名胡蘿蔔羣芳譜曰元
　　時始自邊塞中來又有山蘿蔔大如指有節黄白
　　色可食即金幼孜北征録所謂沙蘿蔔也
　　蘑菇　亦作蘑菰菌之屬形如猴頭者良中土絶
　　重之呼曰口蘑又曰營盤蘑菰以屯營之地糞壤
　　肥沃所産尤鮮羙許有壬上京十詠謂之沙菌其
　　詩曰牛羊膏潤足物産借英華帳脚駢遮地釘頭
　　怒戴沙注云此物喜生車帳卓歇之地夏秋則環
　　遶其迹而出周伯琦上京雜詩曰菌出沙中羙元
　　楊允孚灤京雜詠詩曰更說高麗生菜羙總輸山
　　後蘑菰香皆以為珍品
　　木耳　土人稱為黒菜生榆上者謂之榆肉尤珍
　　羙明李日華六研齋筆記曰古北口有榆肉者菌
　　蕈之𩔖如蘑菇而稍大煮熟其大又倍聶切之味
　　如肉
　　地螺　菜名形如小螺鹽漬可食
　　　按熱河物産與内地相同者多蔬屬内如葱韮
　　　芥莧之𩔖非特著之産不復專列以下窳果屬
　　　如茄瓠之𩔖禽獸屬如鷄豚之𩔖俱倣此
　蓏之屬
　　西瓜　五代胡嶠䧟北記曰契丹破回紇得此種
　　以牛糞覆棚而種大如冬瓜味甘宋范成大詩集
　　自注曰西瓜味淡多液本燕北種宋洪皓松漠記
　　聞曰西瓜形如扁蒲而圓色極青翠經冬則變黄
　　其瓞𩔖甜瓜味甘脆中有汁尤甘冷予攜以歸今
　　禁圃鄉囿皆有元一統志曰大寧路富庶縣土産
　　西瓜據此則西瓜之始實由塞北今關内所産皆
　　塞外種也
　　甜瓜　形𩔖甚繁土人以大而黄斑者為甜瓜小
　　而青斑者别名香瓜味尤勝
　　菜瓜　羣芳譜曰生時色青質脆可作醃葅又一
　　種名梢瓜似甜瓜而長倍之可生食亦可為葅
　　南瓜　一名倭瓜亦作番瓜羣芳譜曰結實形横
　　圓䜿扁而色黄者為南瓜形似葫蘆而色黒緑者
　　為番瓜其實一圃之中種形互出農家亦未嘗强
　　為區别也今土人㮣稱之為倭瓜其一種色紅者
　　亦曰南瓜止採以供玩不可食南方人謂之北瓜
　　冬瓜　較關内所産尤巨一騎僅勝數枚
御製詩
　　寒瓜(辛未/)
野店寒瓜可當蔬村民生計覽吟餘芻棚茅舍紛懸處
細雨涼風欲熟初體會遥思栗烝在荒唐漫説棗還如
烹蒸雅合山家供肉食休誇丙穴魚
　　　按凡熱河物産仰􁦾
宸翰㽞題者謹随物𩔖分載其非專詠如榖屬之山田
　　　觀稼蓏屬之寒瓜諸什於物産下敬相比附録
　　　載餘倣此
　
欽定熱河志卷九十二
　欽定四庫全書
　欽定熱河志巻九十三
　　物産二
　　果之屬
　　　草荔支　叢生結朱實至秋而熟味甘
聖祖仁皇帝賜名曰草荔支
　御製詩
　　　草荔支(甲戌/)
　　　叢生朱顆味甘且芳似普盤而無子普盤亦内地
　　　所無而塞外恒有此惟興安及烏喇乃有之
皇祖時命移植山莊錫名曰草荔支當秋而實閩貢適至
　　　蠲渇生津難擬伯仲也
　滿口甘腴撲鼻芳女夷雅解遺(去/聲)雲漿品題造物能名
　物比似元方與季方漫譜瓤平如絳雪饒稱核小尚丁
　香崇椒嘉植烟霞外那更羶薌待蔡襄
　　　普盤　木本叢生結朱實味甘酸略似楊梅
聖祖御製康熈幾暇格物編(四集/)
　普盤即木苺一名懸鉤子爾雅所謂葥也按本草云懸
　鉤樹生髙四五尺其莖白色有倒刺其葉有細齒頗似
　櫻桃葉而狹長又似地棠花葉四月開小白花結實色
　紅味酸美人可多食之有以為即覆盆誤也葢苺有三
　種藤生縁樹而起者大麥苺乃入藥之覆盆也樹本挺
　而叢生者木苺一名山苺即普盤也草本委地而生者
　地苺一名蛇苺不可食今江南人謂之蛇盤也
　　　櫻額　樹不甚髙叢生結實離離可愛形如黒葡
　　　萄而差小至秋熟可食味甘澁
聖祖御製康熈幾暇格物編(四集/)
　櫻額果屬也産於盛京烏喇等處古北口外亦有之其
　樹叢生果形如野黒葡萄而稍小味甘澁性温暖補脾
　止泄鮮食固美以至晒乾為末可以致逺食品中適用
　處多洵佳果也今山莊之千林島徧植此種每當夏日
　則纍纍綴枝遊觀其下殊堪娯目不獨秋實之可採也
　(查盛京志云櫻額一名稠梨子實黒而澁上人珍之間者/亦作麵暑月調水服之可治泄又查本草有楮李本髙)
　(一二丈低者八九尺葉如李但狹而不澤子於條上四/邉生生時青熟則紫色若五味子至秋葉落子尚在)
　(枝治水腫腹漲滿除疝瘕積冷今闗/陜間時有之稠梨或即楮李聲訛也)
　　　倒弔果　形如山梨而差小其花實皆下垂故名
　　　熟時可食其味酢
聖祖御製康熈幾暇格物編(四集/)
　倒弔果俗名弔搭果形似山梨而小體㣲長味酢肉多
　沙長蒂諸果始生時皆向上此果花實皆下垂故名生
　時堅澁熟乃沙性煖利健脾消食樹枝葉俱如梨為秦
　中物産今遵化沿邉有之而考之書籍草木諸譜皆不
　載倒弔之名惟司馬相如上林賦云荅遝離支荅遝音
　近打拉張楫注曰荅遝果名按梅堯臣牡丹詩用打拉
　二字北人方言以欹垂為打拉是打拉名果或因其下
　垂也説文海篇俱作榙□果今名倒弔或是荅還音之
　轉耳
　　　花紅　柰屬土人稱為沙果其一種大而赤色者
　　　為㯽子味㣲酸澁土人亦謂之香果元楊允孚灤
　　　京雜詠詩曰海紅不及花紅好注云海紅花紅皆
　　　果名考今之沙果亦名蘋果詩所云甘棠即沙棠
　　　也呼㯽子乃赤棠也詩甘棠毛𫝊云杜也鄭注云
　　　北之謂之杜梨爾雅杜赤棠注云今之杜梨今赤
　　　峯縣境内有杜梨子溝以地多此果故名
聖祖御製康熈幾暇格物編(四集/)
　李𩔖甚繁林檎其一也樹不甚髙枝葉皆如李花白唐
　人謂之月臨花實如李而差小有紅黄二種本草所謂
　金林檎紅林檎是也獨核有仁味甘津一名來禽亦名
　蜜果此果味如蜜能來衆禽於林故得林檎來禽蜜果
　諸稱學圃餘疏謂花紅即古林檎誤矣花紅柰屬也柰
　有數種其樹皆疏直葉皆大而厚花帶㣲紅其實之形
　色各以種分小而赤者曰柰子大而赤者曰㯽子白而
　㸃紅或純白圓且大者曰蘋婆果半紅白脆有津者曰
　花紅綿而沙者曰沙果西京雜記所以有素柰青柰丹
柰之别也又有海棠果通志謂之海紅而闗西有楸子
有榅桲(滿洲呼山樝曰榅桲與陜西同音查梅堯臣有/得沙苑榅桲詩政和本草附載榅桲扵柰内是)
(宋時已有此稱其始或從陜西流名/闗外或從闗外通音陜西俱未可知)亦皆柰類葢李之
與柰其枝葉花實固區以别而其子核之異尤最易辨
堅而獨者李類柔小而四五粒者柰類草木諸書皆以
林檎附於柰類其亦未嘗體認物性矣
　　北天竺　叢生深秋結實色正赤類南天竺子
皇上賜名曰北天竺
御製詩
　　北天竺(辛未/)
　　塞山竒種異植茂宻䝉茸神農岐伯有所未辨郭
　　璞陸佃夫豈能疏有倒生絶壁不與恒羣結子纍
　　纍玫瑰靺鞨其色而扶緑葉者問之䝉古不能舉
　　其名與南天竺子相類因名之曰北天竺而繫以
　　詩
佛説西天竺視如乾闥城而誰於卉物南東强借稱四
維缺匪宜朱穂百八盈儼從兠羅手飛來證無生北亦
有天竺吾今正其名是地秋嘗雪渥丹積素擎樷益滋
其緐葉不改其青隠笑南方暄耐寒孰不能
　　烏沙爾器　樹髙數尺實如櫻桃而小可食味酸
　　苦
御製詩
　　烏沙爾器(乙亥/)
　　樹名生塞外秋結紅果一枝纍纍千百顆見廣羣
　　芳譜
紅子垂垂緑葉飄巖闗一綫限春翹女夷賦物饒神解
塞外竒㽔映綺寮
是果皆花自作林珠囊錯落翠陰森笑他移植郭駝拙
只許行宫伴倚吟(常命移植御園雖成活而/不茂地氣之限有如此者)
珊瑚為實玉為葉艶發秋風也自豪不向廣羣芳譜檢
只疑天竺與櫻桃
　　烏沙爾器二首用逥環韻體(癸未/)
朝來秋日又秋風特地秋光玉塞中底覺階前太分曉
烏沙爾器一枝紅
昨穂含青今綴紅信饒梧葉落庭中愛他千古依龍塞
不入離騷與國風
　　烏沙爾器(丁亥/)
珊瑚珠襯緑瓊葉是實非花花不如未入稽含閒檢校
塞山太古自全初
　　烏沙爾器(壬辰/)
前日全緑葉今朝紅果垂木難羞錯落火齊頓然疑夏
後庭松側塞中天竺奇秋光劇滿眼不肯譲惟時
　　奇石蜜食　緑蒲萄也結實無子本布哈爾種西
　　域平定後自回部移植
御製詩
　　奇石蜜食(癸未/)
　　回語緑蒲萄之名也凡蒲萄皆有子此獨無子截
　　條植地而生回中古亦無此種云數百年前自布
　　哈爾始得之布哈爾去葉爾羗西又數千里前年
　　命取根移植禁苑今成活結實詩以紀事
服食明垂貢旅􁄶苑中初熟緑蒲萄昔同目宿原有子
(中國蒲萄相𫝊種來/自西域然皆有子者)此便離支寧比髙(魏文帝詔南方/龍眼荔枝寧比)
(西國蒲萄石宻石宻之音頗/近回語豈當時亦曽見此耶)廣志徒𫝊三種色(廣志云/蒲萄有)
(黄白黒/三種)燕歌休詡一杯豪奇石(讀作/平聲)蜜食賔方物慎徳
那辭乾惕勞
枝葉蟬封獻者同碧琉璃顆獨中空采條移植上林茂
結實頒餐造物功欲笑醱醅歌太白直疑崖蜜詠坡翁
本來無子根何託雞卵誰先辨豈窮
　　榛　元一統志曰大寧土産榛今塞山多有之實
　　極美好土人每收貯鬻於闗内常山峪
　行宫中榛樹尤多山莊内之西嶺有榛子峪亦以此
　　得名
御製詩
　　榛(癸未/)
塞外叢生塞裏無秋來佳實剥盤腴白鴉谷口栗如擬
却未曽登杜老厨
　　梨　元一統志曰大寧路大寧富庶二縣恵州興
　　中州建州皆土産梨元楊允孚灤京雜詠詩曰買
　　得香梨鐵不如玻璃碗裏凍潛蘇注云梨子受凍
　　其堅如鐵以井水浸之則味回可食今熱河山家
　　多有之以甘脆勝不盡如允孚所詠也山莊内梨
　　樹峪有梨花伴月之勝䝉古謂梨為阿里瑪建昌
　　縣内有阿里瑪圖谷以有梨處得名又一種名為
　　罐兒梨味甘而小一種名山梨一作酸梨又名香
　　水梨味酢而多水爾雅謂之檖注云實似梨而小
　　酢可食本草謂之野梨汁經煉成膏味鮮美
　　棗　元一統志曰大寧路富庶縣恵州興中州建
　　州皆土産棗䝉古謂棗為齊巴噶今平泉州建昌
　　縣諸境内有齊巴噶山及齊巴噶溝皆以棗樹得
　　名又一種名酸棗似棗而小爾雅謂之樲注云樹
　　小實酢者是也
　　栗　元一統志曰恵州土産栗塞外栗結實㣲小
　　圖經謂燕山栗小而最甘今熱河所有大扺皆燕
　　種也蒙古謂栗為呼什哈今灤平縣境内地有稱
　　呼什哈者以栗得名
　　核桃　一名胡桃學圃餘疏曰核桃北果而宜山
　　種今塞山多有之
　　松子　本草曰松嵗久則實繁中原雖有不及塞
　　上者佳好也今塞山多有之
　　桃　元一統志曰大寧路大寧縣恵州興中州皆
　　土産桃今豐寧縣之白雲洞平泉州之鳳凰嶺諸
　　處尤多乂一種名山桃爾雅謂之榹注云實如桃
　　而小不解核羣芳譜謂之毛桃
　　杏　元一統志曰大寧路大寧富庶金源三縣恵
　　州興中州建州皆土産杏又富庶諸縣土産大杏
　　仁今闗外多杏山中多老杏根文理細宻可以飾
　　器
　　柿　山家有之經霜早熟其一種軟柿實小而長
　　亦名牛奶柿
　　安石榴　山家有之其一種名海榴植以供盆玩
　　亦能結實
　　山樝　土人稱為山裏紅味酸澁羣芳譜曰一種
　　小者實有赤黄二色堪入藥大者經霜乃紅可食
　　今塞山多有之
　　櫻桃　有赤白二種白者味㣲酢尤難得元一統
　　志曰興中州土産櫻桃今平泉州境内有櫻桃溝
　　又一種名山櫻桃子小而尖亦可食而味遜
　　郁李　棣也子如櫻桃可食即豳風之鬱元一統
　　志曰大寧路和衆縣建州皆土産郁李仁考陸璣
　　詩疏有白棣赤棣二種今所産惟赤實者為多
　　葡萄　有紫葡萄水晶葡萄馬乳葡萄數種元一
　　統志曰白葡萄出興中州城西北隅明一統志謂
　　三衛土産白蒲桃葢即据此又一種名山葡萄苖
　　葉花實皆與葡萄相似惟實小而圓即豳風之薁
　　也羣芳譜謂之野葡萄
　　烏喇柰　一名歐李子土人稱為酸丁廣羣芳譜
　　曰烏喇柰塞外紅果也實似櫻桃而大味甘酸然
　　不可多食
　　巴㰖仁　元楊允孚灤京雜詠詩曰杏子何如巴
　　㰖良注云杏子巴㰖仁皆果名
御製詩
　　山果(辛未/)
山果靺鞨紅經霜甘且脆設使結炎方離支譜應次
　　水果
　　菱　塞外多山少池塘是以水果較遜而山莊之
　　内環帶澄湖實饒水産有採菱渡之勝
御製詩
　　菱(癸未/)
濶腰鋭角熟湖中渤海猶存太守風澷議浮根歸落莫
須彌世界也依空
　　艾菱(辛丑/)
菱與荷並生塞湖始原洲渚各分區侵尋菱占荷之界
簇㦸角葉波間鋪荷之田田勢脆弱菱之蓛蓛興豪粗
是謂小人害君子此而不治直道無因命艾菱俾荷暢
紅花緑葉恣芳敷祛邪扶正非害物斯豈寧因逺觀圖
聚散劄子讀牟氏絜矩恐有似此夫
　　蓮　荷實曰蓮山莊湖中多有之
　　藕　荷根曰藕山莊湖中多有之
　木之屬
　　松　宋王曽行程録曰自過古北口即蕃境山中
　　長松鬱然元史松州在松林南境元一統志曰大
　　寧路富庶縣龍山龍恵州皆土産松今近邉諸地
　　經明嘉靖時胡守中斬伐遼元以來古樹略盡然
　　山中尚多松林以黄松為貴又有白松廣羣芳譜
　　謂之阡松其幹直上枝葉如盤下枝長以上漸短
　　逺望無異浮圖其體最輕䝉古謂松為納喇蘓今
　　塞外諸山多有稱為納喇蘇台者皆以有松處得
　　名山莊内則喬松尤多諸勝景以松名者若萬壑
　　松風松鶴清越及松壑間樓松霞室松雪樓松巖
　　亭就松室其尤著也
御製詩
　　松(乙亥/)
千林蒼翠皆空幾株謖韻嚴風底視巖枝澗葉芳時許
爾相同
　　移松(癸未/)
松在襍林下屈抑弗得長雨潤及日晅莫被天恩蕩沮
然色半黄恧矣顔如强上伏地溽濕草木咸資養乗睱
課移植出蔽遷佳壤本疎培欲平擇向取髙敞會看放
喬枝童童緑陰廣所樹不在茲樹人因可想
　　松
疊巘㕘天翠越濃韻金風籟謖重重低臨萬樹猶同色
咨爾行將認老松
　　稚松(甲申/)
稚松得地放新枝老榦凌雲定可期自喜栽培出豐蔀
去年猶記雨中移
　　倚松吟(壬辰/)
徙倚古松下因成倚松吟古松不知閲世幾何載但見
㕘天黛色聳十尋横枝􁣚㙷張翠葢縱有赫曦其下仍
濃陰因提疏仡以來共日月兒孫行(去/聲)視秦松漢柏惟
斯任惜哉未生長城以内地羶薌翰墨名𫝊今亦幸生
茲塞外留本色彼其虚聲諛頌誠末事耳奚足諶倚松
吟𣺌予心
　　穉松(甲午/)
穉松種庭前不覺随年長縱無拏空枝自具凌雲想山
中有喬柯少計以十丈阿誰為我植宜此付他賞况我
託懐别良材要作養
　　　落葉松　松葉移身生興安嶺北質極堅緻入水
　　　土中年久化為石芒刺傷人肌即腫難消其葉當
　　　霜後即脱與他松異今山莊亦種之廣羣芳譜曰
　　　蒙古以其皮代茶木性最堅其幹直挺㕘天枝葉
　　　蔚然松上寄生白脂厚五六寸光潔似玉微軟而
　　　堅
聖祖御製康熈幾暇格物編(四集/)
　五臺及口外興安髙寒之地有樹名落葉松枝幹與杉
　無異而針亦青蔥如葢惟經霜雪後則葉盡脱其木質
　甚堅有㣲毒斫伐時誤入肌膚驟難平復根株厯乆不
　朽沉埋水土中則變為石可供摩礪之需亦松杉之别
　種也
　御製詩
　　　塞外落葉松歌(辛酉/)
　我聞松柏有本性經春不榮冬不凋此木亦被松之名
　當秋葉落何刁刁凌空足有偃葢枝詎無盤屈傲霜條
或云塞外節候殊千林隕蘀秋寂寥嚴寒栗烈異徂徠
故應落葉紛蕭蕭我聞此語増歎息古來志士不易撡
因地寒暖變節㮣蒼松何以殊蓬蒿此木非松冐松名
千秋定論應難逃
　　落葉松(丙子/)
　　塞外有此種昔曽詠之有因地寒暖變節概蒼松
　　何以殊蓬蒿之句今移植御苑亦森森成活非不
　　菁蔥挿㙷居然松也一入冬則真偽分矣觸懐得
　　句抑亦有所思焉
亦被八公號移來千里途(木蘭去此近者不過五百/里逺或千里舉成數耳)春
前生嫩葉霜後賸枯株頗有充君子寧無假大夫真松
莫相怨聊待嵗寒乎
　　落葉松(丁丑/)
松有落葉者乃在興安北其山夏積雪風勁善蕩滌是
木性宜寒翠雲盤崱屴而頗羞獨樹與衆同凋寂崖口
向已無闗内何能得我命帶根移培平土固宻既因順
木天遂如轉地力奇峰詭石側森森助景色材豈限於
域由來繫培植
　　鳳尾松　松葉如鳳尾故名㫋檀林階砌間有石
　　孔尺許乾隆乙未嵗植鳳尾松於此
御製詩
　　詠栴檀林鳳尾松十韻(乙未/)
砌石為樓階有孔以尺計命種鳳尾松偶然供㸃綴移
根自别所徙植扵兹地其生與弗生固屬難定事視之
六七年日見森長遂鬱鬱放枝葉蔥蔥吐青翠髙欲出
樓檐粗欲彌孔際少當百春秋今人見弗逮然必有其
時逮見夫何異聊識拱把姿乾隆乙未嵗
　　詠栴檀林鳳尾松疊乙未舊作韻(己亥/)
随宜築山舍奚用延袤計而迥得佳概懸居若空綴懿
此鳳尾松移根自别地恰值門前石有孔亦奇事孔圓
徑一尺松纔拱把遂放根綽有餘得氣鬱蔥翠兹别復
三載不殊彈指際雖覺分寸粗石孔粗未逮逮其同孔
　粗誰當詠靈異百年已難期而况期千嵗(俗云千年松/萬年柏若至)
　(千年此松當/粗彌石孔矣)
　　　詠栴檀林鳳尾松再乙未舊作韻(辛丑/)
　於古有恒言種樹十年計是葢謂榆栁目前供景綴松
　柏異衆木十年根認地百年方拏空品髙無易事譬之
　君子人晩成弗速遂而我於石孔移種鳳尾翠初縁一
　時興思未及此際幸其得地氣粗増分寸逮巖間蔚古
　松相視何同異七年凡三詠再詠期十嵗(韻已再叠詩/書三首以後)
　(當以十嵗一/叠為限耳)
　　　詠靈珀(庚子/)
　松柏含靈氣仙葩幻有無堪方􁅁茁砌漫擬􁥸生厨陽
　復漸成菀陰生逐就枯人心小天地視此定何殊
　　　梌　即楓之屬叢生嵗久成文理甚為堅緻材中
　　　諸器
聖祖御製康熈幾暇格物編(四集/)
　楓樹南北不同北方原無楓樹之名自南巡見楓樹始
知北方之梌木即是楓樹但南方厥木惟喬所以直生
北方厥木惟叢故矮短耳其枝葉則相同也
　　楓　塞山多有之秋初未經霜已有紅葉秋漸深
　　則全作頳紅與蒼崕碧嶂相間毎逢
清蹕經臨秋容獻麗旌門輦道間望若錦繡嵗邀
天藻留題山莊内則北嶺尤多有青楓緑嶼之勝
御製詩
　　楓(癸未/)
乍見新紅三五枝停鞭還為立移時吟丹自我償詩債
(近作有楓林槲阪遲詩約/塞上重吟一片丹之句)突緑看伊入畫姿松柏有心
原共秀李桃無色敢争奇千秋知己應誰是只有司勲
杜牧之
匪同烏鵲歎無枝一例寒林却耐時絶勝衰楊翻葉態
還如老菊傲霜姿嫣紅不數江花好頳紫惟應塞樹奇
自是山靈儀衛肅樵蘓誰得斧斯之
　　詠楓再叠前韻
朔地依然越烏枝恍如霜落洞庭時滑稽重憶呉江句
衰謝誰知漢苑姿百嵗為人應是幻千年成虎已標奇
丹青天巧能渲染不藉名工顧愷之
最喜重吟絳雪枝酣紅猶讓昔年時詎因改緑訾無節
却為施朱發妙姿平抹如看霞外影常酡似飲米中奇
千林秋色知多少欲向山靈一問之
　　楓(丁夘/)
邇日晨霜重巖楓盡作丹樹中𫝊正色塞外識金官照
日疑霞爛經風惜露殘林深鹿呼侣枝靜鳥梳翰變幻
烟雲狀繽紛錦繡團山靈工㸃綴正及亸鞕㸔
　　楓(己巳/)
江楓畫曽看山楓親所覩洞庭猶未波玉塞已如許殷
峰雜早霞赬巘明秋宇幻𫝊或作人眈視每來虎今嵗
與前秋白駒迅似流林景曽何異帷宫事不侔開窓聊
縱目㸃㸃照人愁
　　楓(癸未/)
纈峯鋪嶺猶青翠色與平林了不殊稍待染成紅數㸃
始知格調有髙孤
　　檜　塞山多有之爾雅所謂栢葉松身者也與落
　　葉松相似而非廣韻以為即栝也
御製詩
　　檜(癸未/)
森森鳳尾倚崚嶒惟十八公許作朋别有一般稱落葉
(落葉松似檜而非冬時落葉生/興安嶺北近移植山莊亦成活)氷天瞥眼可猶能
　　榆　元一統志曰大寧路富庶和衆龍山三縣恵
　　州建州皆土産榆又髙州有榆山其山多榆木因
　　名今塞山多有之熱河諸境稱榆樹溝及榆樹林
　　者甚多䝉古謂榆為海拉蘓圍塲中地有稱海拉
　　蘓台者亦以有榆處得名其堅老者可任車軸又
　　有榆癭生榆樹上鋸為片色黄文細宻可以飾器
　　土人稱為疙疸榆
御製詩
　　榆(癸亥/)
自昔稱榆塞經過乃識榆入林雖有徑望樹似無隅絶
壑蟠深翠平沙卧老株鷽鳩時决起跳兎善騤瞿一帶
排天仗千頭媿木奴縱輸春色好均被露華濡便是逰
星漢焉知在朔區闗荆如到此健筆早應圖
　　桑　宋曽公亮武經總要曰白川州地宜桑柘民
　　知織絍之地元一統志曰大寧路富庶金源龍山
　　三縣利州恵州興中州建州皆土産桑宋王曽行
　　程録謂但無桑柘者葢偶未見耳今土人亦間養
　　山蠺考十六國春秋前燕録載慕容皝躬巡郡縣
　　勸農桑後燕録亦載馮跋課民種桑柘令此則塞
　　外種桑之始也
　　柘　塞山有之葉可飼蠶材可作器
　　欂欏樹一土人取其葉以飼山蠶或以為即槲也
　　爾雅注以槲為􁂶之别名本草謂之大葉櫟今朝
　　陽縣土黙特山中尤多至秋深霜降其葉丹黄與
　　楓林相映
　　椵　葉大如團扇初生時可裹粉餌蒸食秋月經
　　霜鮮紅可愛爾雅注曰椵樹似白楊羣芳譜曰其
　　皮土人取為魚網之綱牢固殊常元一統志曰大
　　寧路和衆縣龍山縣土産椵木今灤平境内有椵
　　樹嶺䝉古謂椵為多們圍塲中地有稱多們者亦
　　以椵樹得名
　　樺　爾雅翼曰樺木似山桃本草曰其木有小斑
　　㸃紅色皮厚而輕虚軟柔匠家用襯鞾裏及為刀
　　靶之類謂之暖皮其皮色白元一統志曰大寧土
　　産鵲樺皮明一統志亦云三衛土産鵲樺皮今灤
　　平縣境内有大小樺榆溝蒙古謂樺為遜威平泉
　　境内諸山多有稱為威遜圖者皆以有樺處得名
　　凡弓矢諸器用多取資焉
　　杉　塞山有之䝉古謂杉為楚古爾蘇圍塲中地
　　有稱楚古爾蘇者以杉樹得名
　　柏　元一統志曰恵州土産柏今塞山有之其大
　　者亦可為器用
　　梓　元一統志曰大寧路和衆縣土産梓又其縣
　　有梓木山其山多梓因名今塞山多有之
　　槐　青槐白槐二種土人收其子可以染黄
　　櫟　爾雅疏曰似樗之木圖經以為即柞也其子
　　亦名橡實土人收之可以染皂
御製詩
　　古櫟歌(辛丑/)
古櫟不知其嵗月盤空緑雲蓊櫛櫛不火寧同楓桕焚
(山中之木厯嵗久或生火而自焚于木/蘭中每見之惟櫟不生火見淮南子)非材更逭斧斤
伐塵世匠石且弗顧而况玉塞隣仙闕與雲霞䕶鹿豕
逰鳳為羽儀龍作骨我每筍輿憇其下颯㳫清籟爽毛
髮無用居然成有用質之南華語應訥將軍大樹彼何
為莫擬重儓致唐突
　　楊　有青楊白楊二種青楊本草謂之水楊可為
　　　矢幹白楊株較髙大可勝屋材塞外多有之
　　　栁　其條柔軟可供諸用又種名河栁爾雅謂之
　　　檉注云河旁赤莖小楊是也
　　　曬樹　塞外樹名其花黄産山中灤平縣境内有
　　　大小曬樹溝
　　　六道木　塞外樹名幹有紋六道細如線而界畫
　　　甚匀産山中
　　　明開夜合　塞外樹名結實纍纍色紛紅狀如秋
　　　海棠中含紅珠晨放暮斂故名産山中其木色白
　　　可以飾器
　　　夜亮木　生塞外山中枯木根入土千嵗煜有光
　　　晶移至暗室中毫髪皆見以素甆貯水投之澄澈
　　　通明略無障翳
聖祖御製賦
　　　夜亮术賦(并序/)　(初集/)
　　　塞上古木夜視有光遇雨益明移置室中即之可
　　以燭物嘉其有異故賦
猗嘉木之逈異垂四照之華英蜿輪囷扵川壌翠盤錯
扵柯莖外稟巽徳内藴離精煥然夕皎灼爾宵明晼瑞
星之初麗烱璧月之漸生既騰輝于山谷亦揚采于檐
楹若乃靈根濯雨榮枝浥露芳澤加鮮澄輝逺布方隠
之而彌耀旋即之而如晤洵昭質之無虧何冥行之是
懼爾乃金膏炧蕋寉熖韜光獨飛熛而振彩長煜煜以
煌煌吐瓊文于赤水懸瑤景于崑岡非朝華而夕謝殆
積闇以能彰于是列之桂宫置以椒室流暎金鋪近燭
緗帙豈浮艷之為容亮靈奇之足述庶含章之可貞雖
在野而靡失
御製賦
　　夜亮木賦(壬申/)
東坡先生謫居黄州蠻烟瘴雨之鄉不改其樂青瑣玉
堂之側敢忘其憂則施施而行舒舒而逰惟木石之與
居亦鹿豕而為儔一日者入深林窮廻谿蒼然其暝不
辨東西覩一物焉晶晶熒熒燦燦離離匪鮫人之宫宛
呈火齊豈天祿之閣乃示燃藜逺而眎之謝寉熖之布
煖暱而迫之肖螢火之生輝是何繼明之屬而光怪若
是其離奇也哉於是徙倚傍偟瞻矚審詳厥有卧木于
河于陽生意已盡葉落枝僵皮膚瓦裂癭瘤土嚢木魅
之所揶揄山精之所潜藏千齡寂滅萬古荒凉雖有九
轉之丹祖洲之草不能起其生機豈復兾其妍好是固
匠石之所棄顧􁇀園徒資諧喻棟梁弗任䋲墨乖度永
辭剞劂不受丹雘埋沒沉淪訖無用處乃其日月駐照
雨露垂滋豈有取舍不分公私否之極者泰斯復暗之
盡者影亦垂則見夫㣲㣲耀吐熠熠精發含陰火之怫
鬱比木難之熻蔚可以奪車子之囊可以掩纎阿之闕
失路者得津夜逰者棄燭文梓徒爾青牛貞松彼哉白
鹿枯樹緬東陽之庭杇社託髙橋之陸蘓子愀然振腕
竦立而嘆曰木必先腐也而後蟲生之謂永世其無用
而尚有自見之時况萬物之最靈豈終不及乎斯相随
　二任顧而問焉是固極南離明之區也若夫長城之北
　迤邐陰山人跡之所罕至鳥獸之所盤旋陽燄陰燐氷
　碎曦暄孕炎揚爚舒爓争煓不假人力豈伊火𫝊孰繼
　其後孰啓其先蘇子失荅笑而弗言
　御製詩
　　　夜亮木(己丑/)
　塞嶺多奇木奇過夜亮無不燃光自放遇濕耀
　偏敷照孰劉向者賦同郭璞乎明柴蜀中有較
　此想非殊
　　　　按以上物産皆熱河果木中可指數者至
聖祖御製詩
　皇上御製詩中如紅葉錦樹之類不専指名為彚列於
　　　　後
聖祖御製詩
　　　賦得霜葉紅於二月花(三集/)
　塞鴻初度驚霜信楓葉流丹樹樹紅最喜山林清俗念
故應暫却世塵風
御製詩
　　紅葉(辛酉/)
萬幅屏開積翠嵐霜林㸃綴正紅酣喻言未覺朱輸紫
比色何妨青出藍訝許陶鎔稱杜牧那曽名狀紀稽含
𫝊神除是闗仝筆極目渾㤀駐六驂
　　古木
古木厯嵗月孫枝歇芳鮮何年刼火餘横卧山之巔生
意既寂滅枯榦猶曲巻其長勁矢過其圍合抱圓不為
樑棟材乃以全其天徙倚興吟懐妙理然乎然
　　落葉
西風吹萬如鳴管剪緋纈綃千林滿霜晨丹紫正蕭蕭
夕陽鴉鵲何纂纂却憶三春緑蔭濃一朝萎謝無留蹤
徘徊不為歎搖落愛㸔蒼翠秋山容
　　焦木(乙丑/)
焦木横山阿秃兀矗餘枿青黄曾未施枝葉已全脱僵
立碍綫路成陰憶叢樾雨露雖均滋死灰豈復活烏鳶
不頋棲鼪鼯時䟦躠何年經六渾炎官威尚烈聲不中
孤琴色仍作青鐵成質斯有壊修短何分别謂云山木
夀莊生殊未達
　　錦樹(丁夘/)
錦樹髙低倚翠嶒風前作態恰相應霜飛碧落天容與
曦晃赤城霞蔚蒸詎必芝蘭誇有味還教松柏結為朋
山霛㸃染工神術畫裡闗穜得未曽
　　紅葉(戊寅/)
叠嶂青雲放曉晴乍看紅葉一枝横徘徊體物難成句
幾㸃玫瑰襯緑瓊
何必過雲錦繡攢却欣少見耐吟安北寒知早連林紫
逸興遄飛向木蘭
　　錦樹三首(己夘/)
初來濃緑尚縝紛逾月棲遲秋已分舉目連林試騁望
新紅幾㸃又堪欣
含暉爓爓復飛飛韎韐玫瑰是也非林下麌麌忽行過
錦張天鹿出唐機
已㸔颯㳫未槎枒一坐遙峰亂晩霞特是山靈能解事
設來孤注鬬春華
　　山木
山木年深率自焚新條嫩穎更縝紛世間何物不代謝
理解當前悟後欣
　　紅葉二首(壬午/)
青女行霜染塞林一般赩奕㸃蕭森世間紅紫安容擬
目與為幽意與深
鳴鞭猶憶緑雲纔生面連林萬錦開借問闗穜誇絶藝
那能㸃筆一時該
　　伐木(癸未/)
塞山雨挟風古木或摧折園丁持斧尋翦拂不可缺丁
丁隔院聞其聲中音節敗枝與芟夷嘉榦益分别行仁
寓扵義凡事可矩絜惜薪既供爨求友亦興(平/聲)悦猶虞
林漸稀謂言䕶萌蘖
　　紅葉三首
連林生翠色猶濃幾㸃新紅驀地逢打叠懋勤筆硯匣
秋容衮衮到諸峰
火盼巖霜不礙風葉紅端的勝花紅春園欲笑桃還杏
秋巘請看桕與楓
星星纔見渲枝梢爓爓行看變碧嶠自是金秋稱素節
應教繪事出羣超
　　塞樹(甲申/)
塞樹常自茁本不畏霜雪築牆為山園斯有賴培活去
嵗見林稀申命䕶萌蘖譬彼十圍木始生未條達足可
搔而絶手可擢而拔林丞奉行善枿芽都識别平野及
髙岡簇簇荆標設既免鹿蹂躪那慮人抝折十年計堪
指千章望無缺是謂因地利何煩用力劼育材得良方
寧弗心生悦棫樸詠周詩輒復慚矩絜
　　　紅葉
紅葉奚曽定待霜數枝早自爛晴陽塞山殊勝於何見
火迫秋光是所長
　　紅葉(乙酉/)
千峯重(去/聲)翠尚杈枒幾㸃新紅入望賖不是春山二三
月却疑林際始開花
　　佳樹(丙戌/)
佳樹有陰亦有風憇於其下觀長空片刻千秋如可擬
與鹿豕遊將毋同
　　叢樾
叢樾坐延颯爽新雲容峯態悦心神懸車頗有居城市
却自髙稱林下人
　　紅葉
誰云秋暖今年甚幾㸃丹楓那譲時㵳泬鏡中觀電火
世間何事不如斯
　　芟樹
深秋金令芟樹候發生氣畢歸根宿明年條達益充盈
化而裁之實造就塞山層叠千萬林豈能一一柯斧尋
無亦求諸近且便中庭坦與虚堂陰伐繁梢細留良幹
翠柏蒼松方合選曲成中復有鑒别乍喜間(去/聲)間(平/聲)逺
峯見拈毫偶爾坐南榮寓意還欣眼界明錯節亦可入
模範何須利器誇升卿
　　移樹(丁亥/)
山木易為生亦在人培植萌蘖既叢茁反覺相蓬塞乘
閒課移種分科疏側匿宻葉於以舒紏枝去其逼而復
空廓處楚楚新林飾事半功斯倍一舉欣兩得
　　紅葉二首
秋遲曡巘尚濃青一夜西風枕上聽頓覺殊觀清曉望
碧琳天際㸃疎星
陸陸離離青間(去/聲)紅何曽渲染待霜融(塞上尚/未霜)一般巖
麓凝眸處昨日今朝致不同
　　再詠紅葉
黄紺青紅間(去/聲)染殊錦機曾不費工夫春園欲笑花徒
燦未許其間緑葉扶
　　䕶樹(戊子/)
沿山種稚樹拱把未長(上/聲)大恐防鹿蹂踐園人為(去/聲)遮
葢䕶之以枯枝繞樹束其外嫩條不得伸雨露艱霑溉
頽兀鮮生意匪愛其實害知然去太甚格物亦一快
　　紅葉(己丑/)
識時真箇是丹楓灼灼初翻八月風雅助山莊秋半景
一枝相暎晩荷紅
萬緑瓊中玫瑰相絶勝秋卉艷裳裳塞山月令原來别
紅葉何曾定待霜
　　紅葉(辛夘/)
秋令今年頗覺炎緑雲猶䕶逺峯尖金官昨夜研朱筆
玫紫猩紅幾㸃添
新紅剛染衆青中便覺林光致不同日日看來忽有此
為能爾者是誰工
　　紅葉(甲午/)
萬樹菁蔥蔚緑雲其中紅葉見一兩九夏何來九秋景
塞山變幻非意想人固有之物豈無所以速成戒闕黨
　　紅葉(丙申/)
緑雲猶自蔚巃嵸何事宛看一㸃紅代謝四時弗假借
引人秋思不言中
錦林最是數山莊幾葉先容報信忙説與文人得知否
染秋原自不須霜
　　山樹一首(己亥/)
一樹旉榮一樹枯相形豐嗇有差殊化工施豈分厚薄
傾覆栽培自取乎
　　紅葉
萬緑叢中紅一枝塞山無藉染霜為兩年一瞬訝新見
石火流陰又若斯
　　錦樹(辛丑/)
錦樹無端見一枝山莊秋色又如斯石渠早度闗仝畫
(内府貯關仝蜀山/棧道圖中多錦樹)芸閣常吟杜牧詩緑綺葉中標爓爓
白珠露下灧離離硃批奏摺猶餘瀋忙裏偷閒遂寫之
　
　
　
　
　
　
　
　
　
　
　
　
　
　
欽定熱河志卷九十三
　欽定四庫全書
　欽定熱河志卷九十四
　　物産三
　　花之屬
　　　金蓮花　廣羣芳譜曰出山西五臺山塞外尤多
　　　花色金黄七瓣兩層花心亦黄色碎蕊平正有尖
　　　小長狹黄瓣環繞其心一莖數朶若蓮而小六月
　　　盛開一望遍地金色爛然至秋花乾而不落結子
　　　如粟米而黒其葉緑色瘦尖而長或五尖或七尖
　　　元周伯琦上都扈從詩注所謂金蓮花似荷而黄
　　　者是也
聖祖仁皇帝自五臺移植山莊有金蓮暎日之勝
聖祖御製賦
　　　金蓮花賦(二集/)
　侔嘉名於華頂結異質於清涼魁方貢之三品賦正色
　於中央搴芙蓉而在陸麗菡蓞於崇岡顧桞池之非偶
　豈蘋澗之可方煥彪炳而成文㪚㫋檀而結燼煙横鉢
　裏之香妝沐江干之靚受範公輸之規移芳彭澤之徑
　田田與芟蓋殊形矯矯並木蘭比勁若夫當融風之拂
　樹值暑雨之平池面鏡潭而寫色掩玉砌以横枝葉潤
　凌晨之霧花含照夜之珠襲輕芬於衣縠暎斜月於窻
　帷本托根於道岸曽何畏乎泥淄爾乃草鋪㣲綠之區
　蟬舞輕黄之翅沾芳則土脉流膏落蘂則蜜脾分饋非
　桃李而成蹊與鞠衣而同製於是滴珠露以研黄挹金
　房而瀉翠玉版潤而脂融松腴蒸而雲翳摘珍産於山
　經表竒芳於幽閟異紅采於巖阿謝朱霞於水曲漏鐫
　長樂之銅壺燈燦蓬山之銀燭卑五華之仙葩超四照
　之靈木彼夫菉竹則稱君子青松以擬大夫澤荷載於
　篇什猗蘭紀於史書惟斯卉之挺秀拔衆彚而標竒感
　無言於空谷乆掩嫮於山陂移土碪於上苑沐日月之
　光曦化同被於偃草忱獲效乎傾葵
聖祖御製詩
　　　詠金蓮花(二集/)
　迢逓從沙漠孤根待品題清香拂檻入正色與心齊磊
　落安山北參差鷲嶺西炎風曽避暑髙㓗少人躋
　　　金蓮盛放(四集/)
　曽觀貝葉志金蓮再見清凉徧地鮮近日山房栽植茂
　參差髙下共爭姸
　數畆金蓮萬朶黄凌晨挹露色輝煌薫風拂檻清波暎
　併作芙蕖滿院香
　　　緑金蓮花
　牡丹有緑誠仙品幻色生香野草中數朶乍開凝碧玉
　黄花應遜碧花叢
聖祖御製詞
　　　詠嶺外金蓮盛放可愛(小令栁/梢青)　(三集/)
　萬頃金花平臨難畫髙眺千般珠蹙移花翠翻帶月無
　暑神仙　俗人莫道輕寒悠雅處餘香滿山嶺外磊落
　逺方隱者誰似清閒
世宗御製詩
　　　金蓮花
　菡蓞敷鮮彩絢爛雲錦重茜裳雜縞袂擢艶白復紅根
　株遍陂澤名品將毋同昔傳天竺師鉢咒青芙蓉非關
　造物力色相自虚空獨有金蓮號圖譜攷莫從我來古
　塞北野卉競丰茸羅生巖谷底瑣屑焉能窮燦然睹竒
　葩誰施冶鑄工六丁鼔爐鞴幾費丹陽銅縷刻成千瓣
　片片黄金鎔碧莖裊翠葉挺出薫風中儼如九品臺寳
　絡垂玲瓏金仙此趺坐演偈䧏獰龍幽芳宜見賞輦路
　會當逢亭亭黄屋側照耀銜壁釭宸逰每披拂香氣向
　日融願言植階砌淨浥清露濃惜哉逺難致忍令伍蒿
　蓬綴詞續花譜以冠羣芳叢
　御製詩
　　　金蓮花(丙寅/)
　五臺佳種迎薫到布地黄金是澤芝
天上錫名曽入畫(是花産自五臺/植避暑山莊而)　　(皇祖時移/賜今名)人間擷
　秀少題詩齊宫歩處原來假唐院分餘只合吹暎日樓
　髙莊避暑花開每憶廿年時
　　　題蔣溥畫金蓮花即用其韻(己巳/)
　一種清凉卉(是花以出五臺者為/美兹塞上亦有之)數叢金碧纎畫成塵
　外質缾貯静中馦相暎金風拂惟輸玉露霑不須分彼
　此
佛手早經拈
　　　金蓮花(甲戌/)
　金英翠葉煜朝霞移自清涼蔓塞沙揚娜恰㸔當暑放
　㪚芬雅合受風斜兎葵燕麥真凡品薝蔔曼陀本一家
　暎日當年承
佛笑肯教卉譜例閒花
　　　金蓮花(乙亥/)
　水玉裁為葉黄金縷作英的知極樂國方見此花呈
　　　金蓮花(癸未/)
　應節含金氣敷榮宜號金花惟開鷲嶺樹合伴檀林三
　品兹標首羣芳總伏心給園布滿地
調御昔來臨
　　　金蓮花(丙戌/)
　種自五臺出蔓延遍塞堧納涼曽有峪(方輿紀要獨石/口北金世宗納)
　(涼處産黄花/狀若芙蕖)開府亦名川(元世祖昔開府/金蓮川亦其地)直以陸為海
　真同金布田漫生分别見孰不是心蓮
　　　荷　敖漢所産較關内特佳山莊移植之有曲水
　　　荷香觀蓮所香逺益清冷香亭諸勝塞外地寒草
　　　木多早黄落荷獨深秋尚開木蘭
　迴蹕時猶有開放者
聖祖御製詩
　　　湧翠巖觀瀑賞白蓮(四集/)
　畢竟天然造化功方能巧設古今同噴雲百尺穿巖石
　瀑水千層㸃藥叢波湧白蓮承曉露溪浮緑蓋動香風
　經聲似脫紅塵外泡影依稀宇宙中
世宗御製詩
　　湖亭觀荷
館宇清幽曉氣涼更宜澹蕩對烟光湖平水色涵天色
風過荷香帶葉香戯泳金鱗依宻荇低飛銀練貼芳塘
蘭橈折取憐雙蒂殊勝陳隋巧様籹
御製詩
　　九月初三日熱河見荷花(辛酉/)
霞衣猶耐九秋寒翠蓋敲風緑未殘應是香紅乆寂寞
故留冷豔待人㸔
前朝見菊黄兼緑今日㸔荷紫帶紅夏卉秋葩渾不辨
一齊摇曳晩風中
　　荷花謝叠前韻
數日餘芳傲晩寒經霜今曉乍凋殘元都觀裏春風靣
只許劉郎一度㸔
離披殘蓋全消緑寂寞寒葩不剰紅水月鏡花觀幻色
清歌一曲御湖中
　　觀荷(癸亥/)
我從御園來荷花半凋殘此地乃關外荷花正新鮮離
宫憩征轡鏡浦㢠廻逰船鵁鶄時出沒逺峰入清瀾香籟
拂我旁霞錦輝我前俯朶如欲訴傾珠學涕汍仰華似
開靨對客呈笑顔朔塞多嚴風花事應早䦨是荷婀娜
姿詎能全其天或云惜芳菲留與詩人觀或云開較遲
夏仲方田田晩榮亦晩枯至理然乎然
　　荷(丁邜/)
紅霞剪剪耐秋寒閙掃新装鏡碧瀾漫謂遲開縁候異
却辭早謝待人㸔風前弄影還依桞雨裏霏香欲賽蘭
芝徑雲堤清賞處(三十六/景之一)幾多丰韻未衰殘
　　晩荷
御湖芙容強半紫山莊䓿蓞如霞美初來時節乃新秋
謂是偶然耐寒爾塞垣旋蹕近重陽尚有臨波纈紅綺
宛向霜天共菊芳依然露嶼同葭倚南暄北冷殊未然
彼屈此伸固其理
　　荷(己巳/)
　每至山莊玩晩荷依然雲錦落澄波水仙已自工圖畫
　園客無勞豔綺羅鹿愛香風常飲澗蛩悲瀉露亂鳴莎
　相看不忍輕搴折有恨無情韻最多
　　　荷(甲戌/)
　沙浦初㽔淨植姿木蘭停枻賞移時韻稱逺俗從教野
　芳喜輕秋那怨遲鳥吷葉明珠上下魚穿莖緑玉參差
　若耶羅綺嬌無力邈爾含毫引靜思
　　　恭侍
皇太后觀荷
　平湖香錦夏風吹長日承
歡此處宜已喜自天無暑氣可知隨地有西池當前頓覺
　忘關塞開後何須較疾遲蓮葉蓮花不如藕愛他延
夀縷絲絲
　　　賦得初日芙蓉
　出水呈芳逈迎曦弄影新煙流花欲醉露湛葉生津畫
　裏神仙品臺端清淨身蘋香連一氣霞彩照初匀錦浪
　翻無定文禽宿有因娥英臨曉鏡不語亦宜人
　　　晩荷(丙子/)
　野水寒塘幾柄芳不妖態度出塵香風前全露凌波體
　塞外常看耐冷籹色共巖楓翻夕日節同籬菊傲秋霜
　關南開早凋還早信屈慿參理趣長
　　　荷(戊寅/)
　每來偏愛荷猶存雖非三徑實仙源藏鷗友鹿秀而野
　徼露盪風廉且温託根常在雲霞表駐年八千應覺少
　卉中君子誠有之予方惜此馮唐老
　　　荷(己邜/)
　關中房墜粉塞外錦舒芳祗以寒開晩翻教時耐長恰
　如君子徳縁託
聖人鄉竟谷香風馥含毫意未央
　　　晩荷
　芳収岸蓼與汀蘋淨植依然濡水濵何必奪朱不君子
　可知衣紫亦山人
　　　荷一首(辛巳/)
　御園荷欲䦨山莊荷正放沿隄已宜觀而况漾輕舫左
　右皆君子居州奚數量松柏擬後凋雲霞豈時尚幽香
　拂山籟冷艶照野漲耐時異求人曰惟得之讓
　　　荷(壬午/)
　幾柄秋荷擢塞灘年年芳色待人看卉中怪㡳稱君子
　頗似巖松耐嵗寒
　　　戯題荷
　夏卉何來秋仲披花中宛有嵗寒姿傲寒也為時逢暖
　然孰不云君子斯
　　　泛舟見荷花始開(癸未/)
　御園早見滿湖花今日山莊始放葩因悟常年榮乆駐
　率由過節謝饒賖求信尺蠖何妨屈避雨雙鴛喜入霞
　寄語卉中君子者一時晩遇底須嗟
　　　恭奉
皇太后賞荷作
　山莊荷信每年遲季夏猶然乆待之明曉定將親侍
賞一宵花綻滿琳池
　花潭葉嶼曉秋榮(是日/立秋)桂棹牙檣塞水清宣徳龍舟西
　苑裏猶稱盛事艶春明
　藕絲
夀縷憶前吟(甲戌恭侍不如皇太后觀河詩末二句云/蓮葉蓮花    藕愛他延    壽縷絲絲)九
　閲春秋此重尋歡侍
髙年益康健如斯百度詎厭心
　　　秋蓮
　蓮朶秋來綻滿池濯清態度靜芳姿不爭夏令相期際
　原是年來晤對時一片香霞花處覆三霄瑞露葉間披
　卉中君子真無忝欲速還應我見嗤
　　　荷
　水芳堪比昨來添偏愛秋涼嬾逐炎君子不爭真妙義
　濂溪説裏未曽拈
　　　荷(甲申/)
　嫋嫋㸃芳津居然七月春地髙紅染重露滿緑擎匀寧
　止鳬忘去還饒鹿欲親塞中君子者疑是姓蘇人
　　晩荷
　蓋張徼玉露衣振拂金風飛韻涼雲表揚猗塞浦中何
　當仲秋月翻看十分紅臺訝思仙上淮南見八公
　　　荷(乙酉/)
　鏡浦霞衣香未消品曽元凱侍
神堯水華陸植如相較松柏應同耐後凋
　　　荷二首(丙戌/)
　芙蓉出水塞垣開秋浦偏看霞錦裁十丈誰誠分玉井
　靈根真自敖漢(平/聲)來(敖漢荷花色鮮瓣大勝於内地山/  皇祖時移植於此    御製)
　(莊三十六景詩於香/逺益清曽詠其事)
　沐雨翻風總絶塵愛曦羞月有良因遲開傲得秋湖冷
　似為(去/聲)新詩特待人
　　　荷二首(丁亥/)
　緑蓋紅冠塞水濵風前雨後越精神年年不負拈毫約
占得山莊七月春
清涼境界淨真花那數南方有若耶山雨昨朝野水漲
黄金一片襯紅霞
　　荷二首(戊子/)
每來山館看荷花冷艶平鋪水面霞我亦因之生靜悟
開遲謝後理無差
露濃清颯滿清芬相顧秋英逈出羣過雨塞川挾泥下
黄金田地擁紅雲
　　詠荷二首(己丑/)
紅葩緑葉郁承擎霞帔瓊裾凌浦行王母漢宫七月䧏
紛隨嘉慶董雙成
不少秋英繞砌裳愛看隰有拔羣芳晩來巖鹿下飲水
亂入雲霞逓嗅香
　　晩荷二首(辛邜/)
落落蕭蕭開尚仍挐冉佳會得閒憑愛蓮說裏稱君子
不遇後凋未足稱
迴舟向浦為橈停詎藉花臺葉嶼寧今日掞毫有别趣
緑雲田地㸃疎星
　　荷(壬辰/)
初來未見一枝花十日開成滿浦霞石火電光迅如此
惜分隂語豈其差
不塵風度真空色塞沿明明證凈因織就錦章襯天鹿
世間何處可同倫
　　賦得驟雨打新荷
迥雨膩雲捲平湖驟雨過因之泛輕舫耐可玩新荷碎
㸃尤滴露垂頭恰映波桃花靧靣玉桞葉藉睂蛾態拂
晴光麗香迎風籟多惟應結漢女乍似泛湘娥浦展七
襄錦舟撐一具梭如逢趙松雪圖畫得為麽
　　詠荷(癸巳/)
到遲昨嵗盼荷放來早今年荷却開(昨嵗六月朔至山/莊荷尚未開故有)
(初來未見一枝花十日開成滿浦霞之句今年較上年/早半月而荷已先放物理之不可曉如此殆難強為之)
(觧/也)底較南暄及北冷祗欣葉嶼與花臺
妙質超塵夏五節凈香摇籟塞湖濵世間何處無君子
却似相看晤故人
　　觀荷有作(甲午/)
來從御園時池荷方吐蕊既至到山莊荷花滿塞水北
乃早於南殊難窮此理或凾迎人看則不可知耳然此
數日間彼亦全開矣是則南北同其同氣候使(余年十/一二時)
(八月至塞上鹿已鳴每值雨雪衣裘又二十年幸木蘭/則鹿哨較遲雪亦不常有又二十年駐山莊哨鹿須待)
(九月此蓋氣候自南而北暖似漸遷或/人煙日盛所致向作氣候詩嘗及之)葉嶼花臺間香
逺益清美因憶濂溪言何處無君子
　　避暑山莊仲秋尚有荷因倣文嘉蓮藕淨因圖寫
　　　之並再疊舊韻
荷朶仲秋見惟應此熱泉(山莊内有温泉/熱河以此得名)味堪爭桂馥
色似傲霜鮮再倣仍率爾相看祗淡然一空具四有(圗/内)
(花葉藕蓮/蓬各一)黙會是何縁
　　荷二首(乙未/)
一方在水早縈思旬日山莊始遇之花譜漫疑鮮伯仲
清髙原是出塵姿
凌波乍見試芳枝夏季纔開莫怨遲冷艶饒留八九月
(山莊荷花至八九月尚存因塞湖内有温泉/之故而落遲開亦宜遲造物權衡應如是也)權衡造物
本無私
　　賦得初日芙蓉
六月呈春色東山出曉曦流光晶且嫩寫影淨猶怡四
岸開奩濶一湖朗鏡披新粧端以正宿洗粉和脂香藉
水風㪚潤含晨露滋書如李氏帖(梁武帝評書李鎮東/書如芙蓉之出水)
詩乃謝家詞(南史鮑照云謝靈運/五言如初發芙蓉)自是瑶池品而非塵
世姿設將擬太華受照早於其(地形北髙而南低太華/雖髙以地形度之則低)
(於此處矣地髙則近天/而受日照必早故云)
　　荷二首(丙申/)
去年花遇以季夏今嵗看花纔夏中遲速總因節早晩
不同間自有其同
風度九齡特相(入/聲)如六郎豈足汙塗諸漫言塞水何有
此君子寧須擇地居
　　山莊荷花尚存簮植膽瓶與盆菊相對天然清供
　　　朅爾成什亦興之所寄也
菊放深秋荷夏秋忘年仙境做同逰傲霜裛露誠無忝
開晩謝遲斯有由(内地荷花至八月即凋盡今已届霜/䧏而塞湖之荷尚有作花者蓋由園)
(中有温泉而開花/較内地又晩之故)卉裏更誰堪伯仲畫中雅合擅風流
恰如隱士逢君子一望應知氣味投
　　荷(庚子/)
近嵗啓行早御苑非荷時山莊六月春相逢遲不遲數
里水靣芳一例弗蔓支有鹿襲其芬有魚闖其漪設以
君子方曰惟子卿宜
　　荷(辛丑/)
荷放塞湖訝早期(塞上氣寒徃年率於六月開荷花然/以時憲書氣候而論十六日小暑以)
(前作五月用以後作/六月用則仍六月也)較先旬五看芳㽔靈臺節候原無
舛仍是常年六月時
初旭芙蓉㪚淨香根盤玉塞特禁涼宜於日却弗宜月
(荷見日而開見/月而歛出梵經)君子徳輝自應陽
　　荷二首(壬寅/)
近玩居然代逺觀又看五沃發前灘昔年季夏今仲夏
氣候漸移此一端(徃年熱河荷花於六月始開今五月/下旬已放向嘗為氣候詩有或者人)
(煙湊以致黙轉旋之/句即此亦見一端)
文綵鏤金體裊風無薫香氣不夭紅試看出水淨真度
書法全標李鎮東
　　蓼　羣芳譜曰蓼花其𩔖甚多皆春苗夏茂秋始
　　花花開蓓蕾而細長二寸枝枝下垂色粉紅可觀
　　水邉甚多故又名水葓花今山莊湖中有之塞外
　　淺水之地亦多産紅蓼
御製詩
　　蓼(癸未/)
所期風度不期香幾穗臨波艶夕陽詩客但知愁塞磧
誰知秋景似江鄉
　　菊　元楊允孚灤京雜詠詩曰紫菊花開香滿衣
　　注云紫菊花惟灤京有之今塞外兼産各種
御製詩
　　九月初一日迴鑾至博羅河屯見菊花盛開(辛酉/)
幾種金英傍砌隈臨風恰迓翠華迴寒香盈把陪青案
素萼摇姿㸃緑苔最愛三秋經雨洗(是日/雨)定知重九冒
霜開何曽王勃工詩句朶朶都擎送客杯
　　野菊
野菊小於鈴依依傍砌庭知時舒晩艶為客發幽馨洗
濯曽經雨參差似列星詩情兼畫意縁此暫留停
　　菊(丁夘/)
閒階破萼鬬輕涼隔嵗重看正色黄秋卉中宜作􁋼主
春園畔不逐花王名標隱逸真孤調態洗沿華祗靜芳
祗用飲泉方益筭千秋已見壽柴桑
晩節秋容逈出羣離宫靜對意彌欣寒蟲借助酬清韻
爽籟依稀送逸芬風度獨臻無色色品題何事謾云云
却饒前嵗重陽景把筆拈花傲朔雲
　　菊(己巳/)
黄花鍾正色必向御園開識得重陽節剛從上塞迴霜
嚴信徒爾日嫩特佳哉靜對無窮趣茱茰漫泛杯
　　即事(壬申/)
昨日過重九今朝見菊花翻成兩度節未是負芳華
　　菊
梅是明春信蓮為盛夏芳二花猶不及餘卉可相方􁇔
鹿閒相顧逰蜂怯欲藏女夷設孤注合㸃塞山蒼
　　漫題菊(癸酉/)
鞠有黄華載禮經何來紅紫幻多形茸儒充隱紛無數
人有如斯物可聴
　　菊(庚辰/)
菊節過將彌月菊花開尚數叢漠水塞山自爾丹楓翠
柏原同知己霜清日嫩笑他桞緑桃紅漫擬陶家三徑
戒酒却緬髙風
　　菊(辛巳/)
野卉家葩秋本稠菊花開際衆芳収女夷誰道惟司艶
　可識幽貞氣獨投
　　　翠雀花　廣羣芳譜曰其形如雀有身有翼有尾
　　　有黄心如兩目或云即茱茰花
聖祖御製詩
　　　山莊翠雀花(三集/)
　雨過初涼至山花遍地馨雖無紅紫艶能使屬車停
　　　剪秋羅　羣芳譜曰一名漢宫秋色深紅花瓣分
　　　數岐尖峭可愛八月間開
聖祖御製詩
　　　詠剪秋羅(四集/)
　可惜輕羅任剪裁名傳南國向秋開未知紫塞多佳種
　雜種嫣紅配緑苔
　御製詩
　　　剪秋羅(辛巳/)
　秋羅底把并州剪應製仙人霓羽裳漫説漢宫秋色好
　請看秋色在山莊
　　秋海棠　羣芳譜曰一名八月春草本花色粉紅
　　甚嬌艶葉緑如翠羽採蘭雜志云其葉正緑反紅
　　秋開
御製詩
　　秋海棠(己巳/)
塞中野卉多而脆幾度經霜委白沙還是御園曉景色
秋風嬝嬝見唐花
　　秋海棠(辛巳/)
反紅正緑渾難畫酸態嬌姿正可人春好軒(山莊内/軒名)前
風露好居然八月有三春
　　玉簮　羣芳譜曰一名萼有宿根六七月叢中抽
　　一莖上有細葉十餘毎葉出花一朶長二三寸本
　　小末大未開時正如白玉搔頭
御製詩
　　玉簮(辛巳/)
夏芳出塞耐秋馨繪白為花纈葉青彳亍鶴仙心不繋
也來叢畔肖其形
　　鷄冠　羣芳譜曰有深紫淺紅純白淺黄四色又
　　一種五色者最矮今處處有之髙者五六尺矮者
　　纔數寸
御製詩
　　鷄冠(辛巳/)
無聲綘幘玊階頭以意分明報曉籌榆塞楓宸寧有别
宵衣一例慎咨疇
　　牽牛　羣芳譜曰牽牛黒者野生尤多蔓繞籬牆
　　花不作瓣如旋花而大碧色本草注云此藥始出
　　田野人牽牛謝藥故名
御製詩
　　牽牛(辛巳/)
慢稱花葉擬天星莫詆非佳又乏馨火種刀耕關塞外
牽牛頗喜叶農經
　　藍菊　羣芳譜曰藍菊花單薄而小其萼黄
御製詩
　　藍菊(辛巳/)
萼承露葉受風斜那識東籬處士家雖是此花名冐菊
可知還有出藍花
　　萬壽菊　花正黄以八月中盛開關外處處有之
　　山莊産者莖髙而瓣尤大
御製詩
　　萬壽菊(辛巳/)
葉纈瓐璁為正碧花裝琥珀是真黄豳風八月稱觴句
常裛仙莊湛露濃
　　老少年　有葉無花初生嫩緑經霜後變為紅黄
　　諸色故名羣芳譜曰一名雁來紅又紅紫黄緑相
　　兼者名十様錦
御製詩
　　老少年(辛巳/)
是花皆葉綘葳㽔韓衆千年貌似兒此卉最宜關外種
西風颯颯雁來時
　　丁香　廣羣芳譜曰今丁香花三四月開者又一
　　種也與入藥之丁香别今塞外所産有紫白二種
　　亦有一樹二色者不由接植偶然得之土人名鴛
　　鴦丁香然不多有
　　木槿　羣芳譜曰花小而艶有深紅粉紅白色五
　　月始開朝開暮落亦有作紫色者
　　梔子　羣芳譜曰梔子有兩三種入夏開白花如
　　杯皆六出中有黄蕊
　　合歡　羣芳譜曰一名夜合一名青棠處處有之
　　五月開花色如蘸暈
　　楝　本草曰一名苦楝開花紅紫色
　　金絲桃　廣羣芳譜曰塞外遍地叢生六七月花
　　開五瓣如桃而長色鵞黄心㣲緑一苞出五花開
　　則五花俱開如黄金然元楊允孚灤京雜詠詩曰
　　御園花簇小金桃謂是也
　　芍葯　元楊允孚灤京雜詠詩曰若較内園紅芍
　　葯洛陽輸却牡丹花注云内園芍葯迷望亭亭直
　　上數尺許花大如斗揚州芍葯稱第一不及上京
　　也又曰時雨初肥芍葯苗脆甘肥壓酒腸消注云
　　草地芍葯初生軟美居人多採食之元一統志曰
　　大寧路金源縣利州興中州川州皆土産芍葯又
　　興中州有芍葯河源自芍葯莊山谷間芍葯叢中
　　流中今熱河境内芍葯徃徃不由人力自生山谷
　　有紅白二色
　　木芙蓉　羣芳譜曰一名拒霜花有數種八九月
　　間次第開謝最耐寒
　　玫瑰　羣芳譜曰灌生花𩔖薔薇色淡紫有黄花
　　者稍小於紫
　　月季　羣芳譜曰灌生花有紅白及淡紅三色四
　　時不絶
　　凌霄　羣芳譜曰多生山中蔓纔數尺得木而上
　　即髙數丈開花一枝十餘朶頳紅色深秋更赤
　　山丹　羣芳譜曰畨山丹髙四五尺如萱花大如
　　椀紅班黒㸃瓣俱反捲一葉生一子即本草所云
　　卷丹䝉古謂山丹為薩喇納今赤峰縣境内有薩
　　喇納台山以有山丹得名
　　鹿蔥　羣芳譜曰色𩔖萱鹿喜食之故名廣羣芳
　　譜為嵇含以宜男花為鹿蔥則古人亦以鹿蔥為
　　萱花蓋一種二𩔖也
　　秋葵　羣芳譜曰一名側金盞莖髙六七尺葉如
　　芙蓉六月放花大如椀鵞黄色紫心六瓣
　　蜀葵　羣芳譜曰一名戎葵爾雅曰菺戎葵注云
　　今蜀葵也花如木槿疏云戎蜀蓋其所自也因以
　　名之是此花之種本出塞外也又一種花小而紅
　　紫色者名錦葵即爾雅注所謂荆葵也
　　金盞　羣芳譜曰一名長春花金盞其花形也長
　　春言耐乆也
　　金燈　羣芳譜曰金燈花莖如箭幹開花白色亦
　　有紅黄色者衆花簇成一朶如絲紐成
　　石竹　羣芳譜曰石竹草品纎細青翠花皆五色
　　紫茉莉　廣羣芳譜曰草本一名胭脂花今所産
　　有紫紅白黄四種並一花數色者俗呼狀元紅其
　　紅色者可漬棉為胭脂子可為粉
　　馬蹄蘭　廣羣芳譜曰馬蹄蘭生草間葉如建蘭
　　堅靱不可斷其花翠色可愛秋則結苞成子塞外
　　尤多
　　黄花　廣羣芳譜曰黄花不知其名一朶四瓣合
　　抱如金盞其色鵞黄出罕特木爾嶺以北毎一莖
　　只一朶經霜愈鮮
　　長十八　花葉並似玉簪而小花紫色即群芳譜所
　　謂紫萼也元迺賢塞上詩曰雙鬟小女玉娟娟自
　　捲氊簾出帳前忽見一枝長十八折來簮在㡌簷
　　邉
　　　晩香玉　莖髙二三尺一苞數朶次第開花色白
　　　玉日晩則放香
　　　金雀梅　土人稱之花形如雀色黄野生疑即廣
　　　羣芳譜所謂金縷梅也
　　　繡毬梅　土人稱之花色甚白叢開狀如綉毬野
　　　生
　　　山海棠　土人稱之青葉紅莖花色粉狀如垂絲
　　　野生
　　　珍珠花　土人稱之花白叢開如珍珠野生
　　　千橞榖　土人稱之本如雞冠生長條作細花紅
　　　紫色每本數十條結子可食
　　　　按塞外野花種𩔖甚繁毎有不詳其名者元周
　　　　伯琦上都扈從詩注所謂草多異色五色者是
　　　　也居人所傳或係土俗之稱今即其最著名者
　　　　載入
聖祖御製詩
　　夏日山莊百花齊放(四集/)
咫尺雄關一線牆景風已拂尚芬芳近都愛此清涼地
蓬草蓬花莫不香
御製詩
　　咏掛缾中花(癸亥/)
清秋野卉紛榮謝不知其名愛其姹迎風粲粲笑靨開
晞陽湛湛露珠化我非騷人亦搴芳掛缾貯之氊帷舍
渾似春園桃李朝那知雁塞星霜夜只少琵琶一曲彈
玉鞍紅頰明妃嫁
　　秋花(乙丑/)
秋花濯山雨裳裳院砌邉繽紛呈冷艶蒙茸霏綘煙灧
杯曉露滴寫影午暄妍逰蜂不知採晩蝶時或穿舒花
爭其時誰云畏塞寒臨芳不忍擷憶昔當歌筵寂寞離
宫秋于今過廿年是花豈無意應博詩人憐膽缾縱清
佳爭似枝頭鮮
　　缾中花
是處嫣紅並姹紫不知其名訝其美貌陋徐黄圖畫間
種遺嵇鄭書編裏裊風三春灎月秋㸃綴山山塞景稠
天姿未許人窺取不共飛觴搦管流誰教採入磁缾内
色香根淨原無碍却似逰仙壺嶠中紛迎駕鳯驂鸞輦
　　缾花(丁夘/)
山花無名致總佳淺綘深黄爭倩若詩人畫客幾曽經
雁塞龍堆欣所託丁星玉露且鮮妍摇曳金風未落寞
掛缾聊與作清供依舊前秋氊室樂恰似文殊示善財
採來莖草無非藥
　　缾花(己巳/)
單椒紫姹更紅裳偏是秋來生意昌擷入掛缾饒靜趣
又教行殿入清芳拈鬚朅爾吟新句揷鬢能無憶舊粧
相對奚容成一徃便參離合露中香
　　野花(辛未/)
野花不入嵇含狀有艶無名人詎曉露霏或比素蘭馨
風娜還過寳相姣未逢說項空竒芳荒原蕪没殊不少
爾雅方言逮寓中寰海周禪誰則到(叶/)匪直人也幸生
文物邦幸生乃至凡花草
　　野花(壬申/)
塞甸金令司神權野花秋較春時妍東皇女夷不過問
錯綺縟繡爭嬽嬽髙低繛約殊娟姣羣友翾飛弗相擾
傲霜凌雪此其常節比南花猶覺好嵇含疏亦廣蒐羅
龍沙地逺曽未過設使揣稱復侔色春風桃李何爭多
我命中人隨意採掛缾香氣勝蘭茝陡憶孤山錦逕西
依舊興會於斯在獨惜無名名亦得増譜羣芳著子墨
盧胡大笑有是哉得無猶被名相域牡丹芍藥稱者誰
裳裳者華自豈知以彼例此應罷之用全其天恒希夷
　　塞花(癸酉/)
塞花能耐寒冒霜越姌嫋丁星帶煙霏娟嬽迎風姣秀
如爭籬菊芳自勝坂草饒有鳥獸逰而無絲管擾掛缻
雅相宜拂室亦精好詎知銀燭下珎重發芬藻
　　秋英(甲申/)
秋英本最幽塞中幽更美如彼巖壑間處之以君子各
種無不具繞砌舒寒蕊翻風鬱金黄浥露琅玕紫逰鹿
尚忘去稚蜂自應止觸目已澄神何必膽缾裏便擬贈
以言還當戒其綺
　　山花(乙酉/)
山花滿浥露華新便是山莊七月春莫恨羣芳漏名字
恰如疏仡世時人
　　種塞花(丁亥/)
塞花不計名種種(上/聲)秀而野移彼植此間易於木拱把
雨後地濕潤課種(去/聲)足消暇(叶/)繞砌分左右依石任髙
下香引蝶隨來色疑鹿不捨須臾前墀間紅紫紛瀟灑
誰謂秋寂寥看此向榮者
　　附載
　　桂
　　　按桂為炎方之産非塞外所有元楊允孚灤京
　　　雜詠所謂玉宇桂花無者是也今山莊所有盆
　　　種多從關内移徃每當秋月作花正
清蹕臨幸之時仰邀
睿賞播諸詩篇敬彚列於後其牡丹與蘭亦自關内移
　　　植並從附載
御製詩
　　桂(壬申/)
金秋麗日霽光鮮恰喜天香暎壽筵應節芳姿標畫格
一時佳興屬吟篇賡歌東壁西園合風物南邦北塞連
幽賞詎惟増韻事更因叢桂憶招賢
　　桂(癸酉/)
今年秋信長九月桂花黄砌下芳融日塞中寒傲霜小
山重詠句圓魄早虧匡擬付含毫者還稱天外香
　　桂(丁丑/)
一種皋塗試塞風清芬淨質玉瓏璁春華秋實尋常勝
燕北江南訝許同芳信不孤八月節幽襟宛憶小山叢
關河漫道遥艱致都在氷輪朗照中
　　　桂六首(己夘/)
　秋暖勝去年桂花開却早(去嵗山莊以秋暖桂花/未開即啓蹕徃木蘭)皋塗
　真有神應節從吾好(叶/)
　不可更孤負色香靜且娟一晌含毫對流隂霎兩年
　花既有君子樹豈無金仙舉首向空宇新蟾銀漢邉
　滿院甜香嘖坐乆却淡如會心不在逺似與善人居
　紗窻多䕶惜甆盆亦貼妥若從聞思修堪證菩提果
　本是江南樹揚猗塞北山何物不可致人材較却難
　　　桂(癸未/)
　好花不讓節滿樹粟霏黄標出正中色㪚為真靜香種
　(上/聲)來應月窟根徙自江鄉塞苑揚猗處寧知道路長
　　　桂(甲申/)
　氣暖花遲放粟胎纔漸黄依然江國候誰曰塞山涼雅
　愛扶疎格惟思道路長蟾宫原有約應節自芬芳
　　　缻貯桂枝荷朶恭進
皇太后并為圖以紀其事
　底識山莊駐景長荷花紅暎桂花黄亞缻香色都清淨
　益算先應獻
壽康
　　　晩桂
　山莊仍有桂花黄今嵗餘暄逈異常曽見中秋㣲吐粟
　為(去/聲)婪迴蹕乆舒芳色惟卉裏元吉色香是風前勝妙
　香不識江南似兹否菀枯遲速耐評量
　　　桂(乙酉/)
　天香那譲時金粟又盈枝真是飄雲外誰云此塞陲芳
　惟秋可擷影共月來移何物不能致予方沐在兹
　　　桂(丙戌/)
　塞暖雖遲放(桂得寒氣始榮所/以異於桃李也)中秋不爽期品髙出塵
　質芬寂入聞思緑玊裁為葉黄金纈作㽔我心孰先獲
　侍御早成詩
　　王建曽為侍御史後從軍塞上其十五夜望月之作
　　所謂中庭者意非門内之中庭蓋王庭本自有左右
　中也若云門内則地白為不稱矣但塞上無桂其稱
　露濕者似指月中故即繼之以月明人望秋思誰家
　之句始覺興趣不盡此即太白疑是地上霜舉頭望
　明月之意若建自在門内望月又何渉於人盡望而
　興思乎山莊本塞上今雖有桂然亦祗御園内盆植
　者耳因用建詩意故並詳其説於後
　　晩桂
塞中有桂已屬竒况於秋晩竒斯甚然其理實易可知
特為(去/聲)霜遲致暖審百卉率得暖氣開桂菊獨待涼氣
來桂先菊後禀金令乍看同菀誠希哉聫芳合徳金英
簇奚必分疏草與木秋蟾三度又團圓佳節何殊廣寒
馥誰云南産艱北生窖中培䕶應時榮莫謾小山更招
隱人品依稀蘇子卿
　　桂(丁亥/)
逢閏得秋早皋塗已放芬色原塵外質香合靜中聞金
玉非宜擬麝檀底藉薫崇情託雲表招隱漫云云
　　　桂(辛邜/)
　塞苑何來江國枝中秋節近不違期倚風香逐金風逓
　浥露穗擎玉露垂又已隔年看淨品(去嵗京中度/中秋看桂)誰能
　特地罷摛詞設如擬作中中樹無翼飛來有所思
　　　牡丹　自關内移植山莊
聖祖御製詩
　　　蓮花巖松牡丹(四集/)
　離宫初雨後花氣滿天街石壁流泉響松坪古幹佳香
　凝金掌露名重王盤釵靜裏經聲息方知道有涯
　　　蘭　自關内移植山莊雖不甚繁亦能作花
　御製詩
　　　戯題蘭(甲戌/)
　澤蘭自昔擬騷人南國移來塞地新水土不諳風月異
　芳菲強弄鮮精神
　　　蘭(癸未/)
　誰從九畹移見此三珠淑亞盆弄窈窕對牖詎幽獨晴
光溢箭紫露潤溥葉緑揚猗藉輕風㪚芬當上㐲庭鹿
可為友塞禽那敢啄何處不國香分别寧非俗奚必湘
沅間方云稱清馥
　卉之屬
　　蘆　山莊湖中多有之塞外凢遇沮洳處亦多産
　　蘆葦蒙古謂之呼魯蘇今圍塲中地及建昌縣境
　　内有稱呼魯蘇台皆以有蘆葦處得名
御製詩
　　蘆(癸未/)
風裏葉姿若無主月中花色杳難窺如霜雅合吹為管
白露誰知興作詩
　　蔴　羣芳譜分苧蔴大蔴檾蔴三種檾蔴說文謂
　　枲屬本草亦作􁉶蔴一名白蔴髙六七尺葉圓如
　　蓋花黄結子如橡斗刈作小束池内漚之去青皮
　　取蔴片㓗白如雪可織為毯及作綆索為農家所
　　需今熱河所種大祗皆白蔴也其苧蔴大蔴二種
　　即偶有之亦但績以為線罕有織成布者
　　藍　本草謂有五種藍而作靛則一今土人於山
　　坡下平坦處種之刈其葉掘地為坎漬以灰水成
　　靛用以供染
　　煙草　本名淡巴菰土人亦稱煙酒隴旁隙地種
　　之葉肥大至徑尺其近頂處數葉俗呼曰蓋露
　　赤芝　産松根落葉間色近紫山莊時有之
　　地椒　元許有壬上京十詠有地椒詩曰凍雨吹
　　花紫輕風㪚野香刺沙尖葉細敷地亂條長楚客
　　収成褁奚童擷滿筐行厨供草具調鼎爾非良周
　　伯琦上京雜詠曰椒生地上香楊允孚灤京雜詠
　　曰地椒生處乳羊肥注云地椒草牛羊食之其肉
　　香肥元一統志曰松州土産地椒本草謂地椒覆
　　地蔓生莖葉甚細花作小朶色紫白即蔓椒之小
　　者是也
　　野茴香　元周伯琦上京扈從詩注曰什巴爾台
　　北皆芻牧之地無樹木徧生地椒野茴香葱韭芳
　　氣襲人伯琦所由乃黒谷一路尚在今承徳府本
　　境之西而居上都之東蓋今豊寧縣之西境也
　　茅　本草曰茅處處有之春生芽謂之茅針夏生
　　白花至秋而枯今土人以為覆蓋牆屋之用
　　莎　陸璣詩疏曰莎草皮堅細滑緻可為簦笠今
　　山莊多有之
　　紅姑娘　叢生山谷間結子成苞四瓣如鈴中􁀼
　　丹實大如龍眼婦女多反捲其苞而簮之望如火
　　齊亦呼豆瓤兒考元宫殿志上都棕毛殿有紅姑
　　娘其狀謂外垂綘囊内含赤子味甜酸與今紅姑
　　娘相同
　　徳勒蘇草　廣羣芳譜曰塞外叢生蔥翠挺拔經
　　霜則變而為白取之組織為凉㡌光皎異常俗呼
　　玉草
　　蝎子草　廣羣芳譜曰塞外多有之髙四五尺叢
　　生亂草間其葉有毒人誤觸之即紅腫馬亦不敢
　　近惟駝能食蒙古謂之哈拉垓今承徳府本境内
　　有哈拉垓溝以此草得名
　　黄白草　土人取以蓋屋廣羣芳譜曰黄背草云
　　層層有節細葉乾之可代茒結屋背即白之轉音
　　也
　　烏拉草　土人以之絮鞋細軟而暖亦物性殊用
　　也
御製詩
　　塞草(丙戌/)
塞草剛看雨後滋緑茵如毯布長陂嘉隂更藉松為幄
小坐乗涼恰合詩
　　山卉
山卉當秋亦自芳幾叢淺紫復深黄本來入畫仍宜詠
却是無名祗有香君道(嵇含字君道著/南方草木狀)不妨成掛漏龍
門還笑藉羶薌天漿沆瀣真公溥萬朶奚分一例瀼
　　　緑毯八詠(辛丑/)
　　　山莊土美草豊連岡遍野而以鹿多恣食不致蔚
　　　長鋪地不過寸餘誠緑毯也對而引興用成八韻
　緑毯試云何處最最惟避暑此山莊却非西旅織裘物
　本是北人牧馬塲雨足翠茵鋪滿地夏中碧罽被連岡
　鶴行無碍柔叢印鹿□那容宻剡長度不尺盈剛及寸
　聞殊香爇乃饒芳奢哉温室氍毹漢刺矣白家絲線唐
　奚必鄭元書作帶偶同李賀句歸囊莎羅小坐因成什
示儉因之緬
訓良
　　藥之屬
　　　人參　五椏五葉視
　　盛京迤東所産為遜考唐書檀州營州俱土貢人
　　　參熱河在檀州之北蓋自昔已産之五代史奚附
　　　録曰奚以别部西徙媯州依北山射獵嘗採北山
　　　人參所云北山者今豊寧縣西境外諸山皆是也
聖祖御製詩
　　　熱河産人參雖不及遼左枝葉皆同命翰林蔣廷
　　　錫畫圖因戯作七言截句記之
　舊聞補氣為神草近日庸醫誤地精五葉五枝成洛數
　順時當用在權衡
　　　五味子　金史地理志曰大定府産五味子
　　　枸杞子　汁經練成膏味鮮美
　　　蒿　叢生山谷間有名獨挺蒿者挺生衆草中一
　　　莖獨秀採之可已疾
　　　艾　叢生山谷間香聞馬上襲衣不㪚
　　　　按塞外庻草蕃廡可入藥者不一而足元一統
　　　　志載大寧路大寧富庻金源和衆龍山五縣惠
　　　　州建州興中州土産蒼术又大寧惠和武平龍
　　　　山四縣髙州松州土産麻黄又大寧和衆二縣
　　　　利州惠州興中建州土産黄芩桔梗柴胡又龍
　　　　山縣利州土産防風白芷地骨皮又和衆縣土
　　　産白蘚皮逺志澤瀉白芨藜蘆石膏又惠州土
　　　産白附子川州土産紅花髙州土産甘草今土
　　　人不諳採掇併其名𩔖漸湮附識於此
　
　
　
　
　
　
　
　
　
　
　
　
欽定熱河志卷九十四
欽定四庫全書
欽定熱河志卷九十五
　物産四
　禽之屬
　　鶴　山莊内多蓄之有松鶴清越及放鶴亭之勝
御製詩
　　鶴鹿(庚辰/)
鶴鹿雖異𩔖胥足助山景鶴則賦之糧惟取聲露警鹿
每挾矢尋芩野寧容騁材與不材間漆園語堪省
　　園鶴(辛巳/)
園鶴年年飽稻粱每因尋鹿試神鎗一般都是仙家畜
無可欲惟爾所長
　　聞鶴鳴三首(癸未/)
放出籠中纔閲年塞山敻不讓青田因風吹送雲間響
祗覺其音特自然
高飛雲表落巖城疑似山荘即玊京擬問昌黎戛然者
是因何不得其平
原是山荘原有鶴翦翎何必檻中留遂生性復芻糧省
一舉端知兩得收
　　翥鶴三首(甲申/)
翥鶴翩􁭧掠過軒不低還復不高鶱分明自適雲山樂
亦自未忘粱稻恩
山城飛出又飛来大異籠中大快哉一舉吾因獲兩得
何曾少却羽仙陪
養成羽翼那長往祇繞山荘鳴戛然不是東坡遊赤壁
揖予宛遇皜衣仙
　　嘲鶴
鶴翼已長成翔翥皆由已朝騰山城外暮宿山城裏如
此清凉境信足安汝止而何意忽遷竟自忘歸矣啄粟
山田間夜遇守田子捕捉将来獻鶴顙愧有泚因憶昌
黎言歆羨古之士或於周不可秦楚可之仕彼其熱中
流尚識去無地(叶/)咄哉青田姿胡乃昧此理
　　鶴三首(乙酉/)
不教翦翮作羈縻詄蕩山荘任所之伏卵成禽有佳報
(放鶴将子山/荘益致佳趣)誰云羽𩔖乏良知
飛去飛来記昨年将雛更不出牆邊風清月白一聲唳
其意肫然亦灑然
澗實山葩勝稻粱天空林宻任翱翔有時彳亍庭沙步
印出雲章不可詳
　　欵鶴四首(丙戌/)
放去胎禽雪翼毸迴翔何不可招来王倪齧缺寧須道
者箇佳賓乃稱(去/聲)陪
来往瑤臺意自仙一聲清唳徹雲天漫言縻爵心猶在
霞表相延屬偶然
有雪霜儀宜伴侣無烟火氣得清臞何當喚起唐伯虎
為我揮毫寫入圖(唐寅有欵鶴圖向/入石渠寶笈上等)
去亦不追来不拒空聽為翥宇為翔了知欲入新詩句
豈是翻因戀稻粱
　　鶴二首(丁亥/)
飲啄何曾去逺颺翱翔原祇在山莊笑他翦翅牢籠者
拂物性還費稻粱
嘹唳風清還月白徘徊水裔更山椒有時樂意翩然舞
曲盡形容繪鮑昭
　　鶴(戊子/)
鶴不翦雙翅亦不逺飛颺深林大壑中瀟灑恣翱翔溪
毛與澗實飽啄勝稻粱今来孚卵罷率子繞野塘其馴
弗待教其喜殊異常乃悟順物性知良能自良
　　鶴(癸巳/)
放翅聴飛去愛山仍復還(山荘有放鶴/亭並有詩)那期稻粱報常
伴渚洲間唳月聲非怨梳風態自閒使無清介格亦豈
異乎鷴
　　鶴
昔時放鶴深山峭一罷鶴粮與鶴料且免刀剪更籠囚
大壑茂林從所樂後来復有貢鶴人賦粮給料仍因循
云不如此鶴将去其實竊饋從中分養鶴則喜放鶴苦
鶴雖知飢不能語廏有肥馬孟子言謂彼時人心尚古
　孟子云以意逆志是為得之即如廏有肥馬之言亦
　戒厚斂於民以養禽獸而已余作鶴詩謂彼時人心
　尚古者則指廏人不竊馬之饋以肥已如今之養鶴
　者耳然如孟子所云狗彘食人食而不知檢塗有餓
　莩而不知發其意當以有餓莩而不知發為重若夫
　狗尚或食肉彘之所食則糠粃及糞豈人所食哉且
　今之鷹狗監無不予以月銀俾貫敗肉飼鷹狗而分
　其料使鷹狗餓斃如養鶴者有之矣使放鷹犬減其
　料必有竊嘆如養鶴者然且即減此瑣碎細費其所
　濟亦幾何固不如使天下有司明知不諱災必妥賑
　之為救民無窮也吁讀書者明理達政而不為章句
　所誤者其亦鮮矣因用孟子語故推𩔖而言之
　　鸕鷀　山荘湖中多有之爾雅注曰觜頭曲如鈎
　　食魚宋陸佃埤雅曰鸕鷀水鳥似鶂而黑本草謂
　　一名水老鵶
御製詩
　　鸕鷀(丁亥/)
鸕鷀食魚鳥又弗中釜鬵觜頭曲如鈎伺鱗沙水潯人
以其無用亦弗矰繳侵因惡全其生審非愛物襟持鋭
偶即鹿葦叢見隠深可以試神器一發馥成禽鹿大鸕
鷀小艱中(去/聲)譬尺尋古人示其理飛衛貫蝨心
　　鴈　来賓較闗内為早古稱鴈磧雁塞雁本朔漠
　　所産今闗外秋風初厲嘹唳滿空千百為羣
御製詩
　　秋夜聞鴈(辛酉/)
龍堆月白鴈聲寒氊屋清宵玊漏殘憶昨題詩坐松榭
深秋見爾落沙灘早乘霜露傳邊信夜渡星河避彈丸
此日賢王争扈從不須書寄漢廷㸔
　　鴈(癸亥/)
去嵗畿南人送鴈今年塞北鴈迎人因知此地寒常早
却比他秋景倍新唳月有情驚客枕衝烟無意戀霜津
衡陽故國三千里底事勞勞来徃頻
　　射雁
彎弓射雁行雁落弓猶滿無能笑虞人底事高張䍐
　　聞雁(丁夘/)
暖氣泛楚江肅肅鴈北鄉北人謂之来南人謂之徃(叶/)
塞垣寒氣早雁赴衡陽期北人謂之徃南人謂之来(叶/)
乃知徃来無定論隨陽豈解分主賓霜夜嘹嘹數聲度
又是一畨詩意新
　　聞雁(己巳/)
旃廬清夜分候雁數聲聞霜落纔傳信(塞上早/霜故云)沙平淺
印文早来應挈子(春時雁北去至極涼處換/羽育雏至秋攜之以南)可羨未離
羣木葉洞庭下何須怨楚雲
　　聞鴈(庚辰/)
不寐夜如何秋鴻送響多昨驚霜乍落今聽雨中過沙
漠夏棲止瀟湘冬寢訛順時奚揀擇踵事有吟哦
　　鷹　爾雅翼曰在南為鷂在北為鷹一云大為鷹
　　小為鷂攷爾雅以鷹為鷞鳩又有鷣負雀注云鷂
　　也是鷹與鷂本為二種本草曰鷹出遼海者上北
　　地次之唐段成式酉陽雜俎記諸鷹出處有曰漠
　　北白者身長且大細斑短脛生沙漠之北曰東道
　　白者腹背俱白生盧龍和龍以北元一統志謂松
　　州毎嵗貢納鷹鶻又建州土産皂鷹細鷹􁟧兒􁟧
　　兒者廣韻謂其似鷹而小能捕雀亦鷹𩔖也今塞
　　外山中多有之
御製詩
　　鷹(癸未/)
白露為霜秋氣冷蒼鷹祭鳥雙眸炯錦韝玉絡忽在臂
迴思故處失林嶺飢飽由人不由已目窮碧落常懐騁
鷹師養鷹識鷹性惟以飲食司其柄不使過飽力有餘
籋雲一去無迴影過飢復難任擊搏追逐雉兔弗鷙猛
發縱指使固如是為叢驅爵尤堪省
　　飼鷹(乙酉/)
飼鷹良有法飢飽貴得宜飽則逺揚去飢則力難支今
之飼鷹人弗令飽令飢固無愁逸颺在臂翼已垂縱之
使撮雉神惢艱迅飛猛氣徒懷嗟雄技安能施以是為
得計孰弗可鷹師如皋非所論但幸隼在羈食不盡其
材所以昌黎悲
　　雉　本草曰雉雄者文彩而尾長雌者文暗而尾
　　短爾雅釋雉有十四種今土人但呼尾長者為雉
　　鷄尾短者為野鷄塞外凡山谷間悉有之
御製詩
　　放雉行(丁亥/)
大蒐之便亦設羅有雉罹焉獲實多籠收車載率生致
淹寒重試饕則那山荘林泉清且美取諸於彼放諸此
開籠飛去任所之悠然逝若縱壑鯉憑觀自欣繼自笑
瀕死倖生雉豈料煦嫗為仁詎所期愛物應須識其要
　　鸝　詩義疏曰黄鳥鸝鶹也或謂黄栗留幽州謂
　　之黄鴦今無此名土人但呼曰黄鸝爾雅釋鳥中
　　凡四見曰皇黄鳥注云俗呼黄離留一名搏黍又
　　曰倉庚商庚注云即鵹黄也又曰鵹黄楚雀注云
　　即倉庚也又曰倉庚鵹黄也注云其色鵹黒而黄
　　因名皆指是鳥也
御製詩
　　黄鸝(癸未/)
候較清和一月遲山中今日囀黄鸝此聲太古自如此
寧待戴顒来聴之
　　雀　本草曰雀短尾小鳥也故字從小從佳佳音
　　錐短尾也棲宿檐瓦之間故名瓦雀俗呼老而斑
　　者為麻雀小而黄口者為黄雀
御製詩
　　瓦雀(甲申/)
瓦雀信何謂其性依屋居有屋處有雀無屋雀亦無萬
物具性靈易簡成中孚夢醒尚昧爽□啅窓前呼始悟
宿行宫曉景非氊廬
　　寒雀(乙酉/)
寒雀身雖寒不離庭院間决起偶出牆率場啄粟還啁
啾頗自得誰知紇那干
　　野鴨　説文云鶩野鳬尸子曰野鴨為鳬家鴨為
　　鶩陸璣詩疏謂鳬狀如鴨而小雜白青色肥而耐
　　寒塞外水泊中多有之
御製詩
　　野鴨(乙酉/)
野鴨亦鳬𩔖塞灘聊且止忽罹虞人羅淹寒佐庖㫖雲
鶴不入烹飛宿自由已
　　火鷄　亦雉𩔖宋陸佃埤雅曰鶡似雉而大黑黄
　　色本草謂青黑色者名䲸今塞外山中所産火鷄
　　黑身白尾紅冠赤足即鶡鷄之屬
御製詩
　　火雞(庚辰/)
火雞特異雉足觀不足食修尾拖紳白通身染黛黒昻
藏亦頭角璘㻞亦羽翼於野昧三嗅言家乏五徳吐火
幻詎真破敵術非直無須羅網施已見雌雄得宣付上
林官飼養俾孳息
　　雕　埤雅曰雕似鷹而大黑色俗呼皂雕本草曰
　　皂雕即鷲也出北地青雕出遼東
　　鷂　説文但以鷂為鷙鳥陸璣詩疏以隼為鷂埤
　　雅曰鷹之搏噬不能無失獨隼有凖
　　鶻　廣韻曰鶻鷹屬埤雅曰鶻拳大如弹丸俯擊
　　鳩鴿食之元一統志曰建州土産鶻
　　鸛　陸璣詩疏曰鸛似鴻而大樹上作巢大如車
　　輪本草曰似鵠而巢樹者為白鸛黑色曲頸者為
　　烏鸛
　　燕　羅苹路史注引張采使遼録曰中京牛山館
　　北去羣燕飛翔大如鳩鴿本草曰燕有兩種紫胸
　　輕小者是越燕有黑斑而聲大者是胡燕今熱河
　　諸處燕至秋後不復他去輒蟄入土隄沙磧中
　　　按宋無張採使遼事當是張浮休使遼錄脱一
　　　休字又訛浮為采耳
　　烏　元周伯琦上京途中紀事詩曰鳴鴉大似鷹
　　金史曰活羅漢語慈烏也北方有之狀如大雞善
　　啄物見牛馬駱駝背間有瘡啄食之若飢不得食
　　雖沙石亦食之
　　鵲　其一種土人稱為山喜鵲者狀似鵲而尾長
　　如綬毛羽可觀
　　鳩　其𩔖甚多左氏所謂雎鳩鵊鳩皆大鳥埤雅
　　以鳲鳩為布穀以鶻鳩為鳴鳩亦作鷽鳩以祝鳩
　　為鵻亦作鳻鳩今土人呼為斑鳩本草曰斑鳩有
　　有斑者有無斑者有灰色者有大者有小者其一
　　種喚雨者為鵓鳩
　　鴿　居人畜之亦有野鴿本草曰名品雖多大要
　　不過青白皂綠鵲斑數色
　　鶉　山谷草間多有之本草曰鵪與鶉兩物也形
　　狀相似俱黑色無斑者為鵪爾雅釋鳥曰鴽鴾毌
　　注云䳺也又曰鷯鶉其䧺鶛雌痺注云䳺屬又曰
　　鶉子鳼鴽子鸋今土人搃稱為鵪鶉灤平縣境内
　　有鵪鶉溝以多産鶉故名
　　白翎雀　元陶宗儀輟耕錄曰白翎雀生於烏桓
　　沙漠之地雄雌和鳴自得其樂世皇因命伶人碩
　　德閭製曲以名之楊允孚灤京雜詠詩曰白翎隨
　　馬呌晴空注云白翎草地所産是也
　　蒿雀　本草曰蒿雀似雀青黑色在蒿間塞外彌
　　多食之美於諸雀
　　山畫眉　善鳴與他處所産不甚殊獨卵珍大僅
　　如蓮子緑如松石亦有白色及斑褐文者土人鎔
　　蠟實其中以為簮珥之餙鬻於闗内
　　沙雞　古名鵽鳩其色淡黄形如鴿爪有毛爾雅
　　曰鵽鳩㓂雉注云大如鴿似雌鴙鼠脚無後趾岐
　　尾為鳥憨急羣飛出北方沙漠地亦名哭厥雀唐
　　書突厥傳鳴鵽羣飛入塞吏曰所謂突厥雀者是
　　也
　本朝天聰七年八月鵽鳩羣集遼東國人皆曰遼東
　　素無此鳥今䝉古之雀来必蒙古歸順之兆明年
　　察哈爾額哲来降今豐寧縣等處有之
　　啄木鳥　異物志曰此鳥有大小褐色者雌斑者
　　雄本草曰一種青黑色頭上有紅毛為山啄木
御製詩
　　山鳥(乙酉/)
山鳥山棲不自藏啁啾簷角復牆匡分明似話秋光舊
解語何湏藉冶長
　獸之屬
　　鹿　塞山産鹿最盛其角自兩义四乂六乂至八
　　乂年乆則數至八乂以外䝉古謂鹿為布古今圍
　　塲中地及府屬州縣内之山多有稱布古圖者皆
　　以有鹿處得名每嵗
　行圍時獲鹿不可勝計
　　山荘内孶息更蕃有馴鹿坡之勝
　御製詩
　　　尋鹿六韻(己夘/)
　園内富麋鹿尋踪遵􁭳逵歩行常十里手銃那雙施(一/鎗)
　(即中不/須再也)大澤深山處習勞奮武為無虞自可耳同徃且
　卑之所育戒多取(原係園中育物亦/不多傷物命也)圖餐豈藉斯繩
先具深義樂此不為疲
　　　尋鹿(癸未/)
　麋毛毨且斑秋氣爽孱顔挾矢堪尋麌乘欙聊趂閒虞
　无還獲鹿朋得並逢山寧為鮮肥計心存温故間
　　　待鹿(丙戌/)
　日之夕矣鹿下来命侣羣飲溪水隈山中行久識其性
　靜待如可招而徠斜陽漸下隂鋪地莎草如茵坐蔥翠
　一以延涼圖熱消一以暢觀取適意徐見麌麌􁭳蹊走
小者在前大者後牝牡作隊各分朋異路居然彼亦有
待之之意意如何物適其適皆太和重華尚矣詎能□
愛觀或𩔖羲之鵞
　　遲鹿(丁亥/)
遲(去聲/待也)鹿乗餘暇徘徊亦可欣樹翻延爽籟山出䕶霜
雲奎踽依林見􁇔吚隔嶂聞誰知思獲處詩意與平分
　　放鹿(戊子/)
或有獻鹿者檻中籠觳觫開檻命放之山谷恣逰逐無
何持鋭出林中尋跧伏牛羊何擇焉况是同為鹿仁術
在擴充䕫然增忸恧
　　鹿(癸巳/)
靈囿無不有伊尼(梵語/謂鹿)特牣焉革希領子出角解異羣
跧(鹿自五月解角後/牝牡即别羣而處)未是供庖候因非挾矢前忘機近
左右寧獨海鷗然
　　山鹿(壬寅/)
山鹿似海鷗傍人咫尺逰秋肥學虞即逺見便林投
　　　　按圍塲内畜産孶息名𩔖繁夥每年木蘭秋獮
　上親御諸武具殪獲甚多
　御製有前後哨鹿賦及哨鹿獲麅殪虎射熊諸詩皆敬
　　　　編入圍塲卷中茲不複列
　　　麅　形似麞角似鹿而短僅一兩乂塞山多有之
　　　每嵗於圍塲中所獲甚多䝉古謂麅為朱爾今圍
　　　塲中地及府屬境内之山多有稱朱爾圖者皆以
　　　有麅處得名其白色者尤珍
　御製詩
　　　瑞麅詩六韻(有序/辛未)
　　　辛未秋獮塞上䝉古台吉必力滚達賴以此来獻
　　　色純白如雪目睛如丹砂抱朴子稱鹿夀千嵗滿
　　　五百嵗則色白此殆其𩔖今年恭遇
聖母皇太后六旬萬夀適靈獸應時而至爰命曰瑞麅而
　　　紀以詩
　質稟庚辛色珠躔應夀星
天心慶花甲德産祝
慈寧豈意甡甡属偏成翯翯形乍辭鹿食野可比鳳儀庭
　性自仙人馴(讀如訓/見史記)圖呈動物靈無須稽獸譜永此驗
　祥經
　　　麋　與鹿相似毛作梅花斑者為麋爾雅釋鹿曰
　　　牡麚牝麀其子麛絶有力□釋麋曰牡麔牝麎其
　　　子䴠絶有力狄盖一𩔖而二種也圍塲内多鹿麅
　　　少麋迤南始有之舊説以鹿角解於仲夏麋角解
　　　於仲冬我
　皇上考驗物候以解角仲冬者係麈而非麋特為更正
　　月令之誤
　　　馬　史記匈奴傳曰其畜多馬新唐書奚傳曰其
　　　馬善登五代史奚附錄曰馬􁞉前蹄堅善走其登
　　　山逐獸上下如飛遼史曰契丹舊俗其富以馬今
　　　豐寧縣之西即接上都達布遜諾爾牧塲故馬最
　　　蕃息其䝉古諸部皆習於畜牧每嵗
行圍進宴時陳詐馬教駣之觀牧事之盛古所未有䝉
　　古取其湩與牛羊酪並資飲食而挏酒尤佳元許
　　有壬上京十詠所謂馬酒者是也
御製詩
　　閲馬(辛酉/)
上都(即元上/都地)鹽海(答不遜腦兒即/漢言鹽海也)地寛平芻牧年年龍
種生此日材官羣扈蹕當秋田馬並衘聲雲岡萬隊鋪
霞錦露草千蹄踏玉英侍從藩王咸眩目空懷少傅作
歌情
　　閲馬(癸亥/)
肥壤挾川阿名駒恣寢訛魯詩空賦駉唐牧漫誇多比
色猶鋪錦分馳似捲波太平無戰伐憑眺意如何
　　槖駝　史記匈奴傅曰其奇畜則槖駝韋昭謂背
　　肉似槖故云槖駝漢書作槖佗師古謂能負槖囊
　　而䭾物也槖駝本塞外之産漢時中土罕見故以
　　為竒畜宋王曽行程錄曰深谷中時見畜牧牛馬
　　橐駝爾雅翼謂今云駱駝盖音之轉䝉古謂駝為
　　特墨飼秣得宜最為蕃息
御製詩
　　橐駝(癸酉/)
種繁鄯善多封牛食少任重其性柔畜中良産内地鮮
謬稱馬狀羊為頭塞程橐載無過此色有蒼白或黄紫
而今市販亦知用鈴聲替戾行連尾􁖙鳴嗜栁(俗云駱/駝嗜栁)
(䝉古/嗜酒)不肯前長繩穿鼻騎以牽征囊百務一身具蹄胝
背腫誰則憐鵞􁦺低昻過磧川圖展塞景胡瓌傳避風
跑泉語乃誕(漢書西域傳謂燉煌往外國流沙千餘里/無水有伏流駝遇其處以足跑地掘之常)
(得水又青海北夏有熱風傷行旅風将至駝先以鼻口/匿沙中人見之則以氊擁蔽口面避其患常詢之青海)
(諸部皆/無其事)少見多怪理實然
　　詠駝(癸未/)
駝有懶乳者忽復厭其駒踶齧不肯哺弱難飼以芻□
□待凍斃行将棄諸塗惟彼特墨赤(䝉古謂駝為特墨/特墨赤牧駝者也)
識性計有餘胡笳奏其旁哀腔鳴嗚嗚感駝心生憐乳
　駒乃如初藁鹽旋長成致逺收良圖口詢非耳聞此事
　信匪誣嗚呼駝獨非獸乎凱風之母獸不如
　　　青羊　宋王曾行程錄曰契丹多青羊格物論曰
　　　羊有青者南人所罕見今塞上多有之善走厜㕒
　　　間為山羊之一種
　御製詩
　　　青羊(庚辰/)
　青羊善緣壁四蹄利如鑷躑躅㠝岏間虎狼不能躡一
　朝失所據生捕被虞獵神惢豈跳踉喙息惟伏帖何必
　貪肥腯爰命育蹇苶誰辨梓樹化謾擬成都接隨圍霍
　集斯驚觀笑囅頰
　　　飛狐　鋭頭缺口耳小尾長毛深褐色肉翅連四
　　　足其前足三爪後足五爪
聖祖御製康熙幾暇格物編(四集/)
　飛狐産於口外宻樹林中形似狐肉翅連四足及尾能
　飛但能下而不能上續博物志云飛狐亦名飛生今山
　陜有飛狐嶺飛狐口當時必以物産得名而名勝志曰
　有狐食五粒松子遂成飛仙其説荒誕皆因未知天下
　有所謂飛狐也
　　　飛鼠　首及尾皆似鼠翅與飛狐同
聖祖御製康熙幾暇格物編(四集/)
　口外又飛鼠與飛狐相𩔖特頭尾似鼠形體小於狐荀
　子所謂鼯鼠五技而竆也
　　　虎　元史稱松州知州布薩圖格(舊作僕散秃/哥今改正)前
　　　後射虎以萬計以是知口外産虎自昔為衆今塞
　　　山多有之䝉古謂虎為巴爾圍塲中地及府屬境
　　　内諸山多有稱巴爾圖者皆以有虎處得名每嵗
　駐蹕山莊常
　命虎鎗人殺虎至
　行圍時
　親御虎神鎗殪及射獲者數尤不可勝舉
　　　豹　唐書地里志曰營州土貢豹尾今塞山多有
　　之以金錢文者為貴艾葉文者次之宋沈括夢溪
　　筆談曰豹東胡呼失刺孫今舍利孫與豹本為二
　　𩔖沈氏殆因舍利孫一名土豹而訛耳
　　熊　唐段成式酉陽雜爼曰豬熊其形似猪馬熊
　　似馬今塞山多有之小者為狗熊一種大者為人
　　熊本草謂即羆絶有力而不常見
　　狼　宋陸佃埤雅曰狼大如狗青色善逐獸今塞
　　山多有之䝉古謂狼為綽諾府境屬内之山有稱
　　綽諾圖者皆以有狼處得名
　　麞　形似鹿而無角説文以麕為麞崔豹古今注
　　亦謂麞一名麕爾雅釋麕所謂牡麌牝麜其子麞
　　絶有力豣者是也
　　麝　唐書地理志曰營州檀州俱土貢麝香五代
　　史奚附錄曰奚常採北山麝香今塞山有之爾雅
　　注所謂脚似麕有香者是也
　　野馬　後漢書鮮卑傳曰禽獸異於中國者有野
　　馬考爾雅釋畜有野馬注云如馬而小出塞外又
　　云有騊駼狀如馬色青疏引字林云北狄良馬也
　　一曰野馬是野馬即為騊駼史記匈奴傳所謂竒
　　畜則騊駼郭璞騊駼賛所謂騊駼野駿産自北域
　　者是也又匈奴傳有驒騱徐廣謂巨虚之屬索隠
　　引説文云野馬屬攷逸周書王會解曰孤竹巨虚
　　孔晁注云巨虚驢驘属然塞外不産驢驘所謂驒
　　騱巨虚盖野馬之𩔖
　　野驘　崔豹古今注曰驢牡馬牝生騾考塞外無
　　驢故無畜騾惟野騾則有之産沙磧中䝉古謂耳
　　為齊克特野騾耳長故以名之
　　驢　塞外向不産驢今迤南之地亦有之䝉古部
　　落惟喀喇沁有驢以承平日乆復有内地連界故
　　有其種
　　　按史記稱匈奴竒畜則驢騾又載單于與漢戰
　　　不利乘六騾馳去古之匈奴即今之䝉古也恭
　　　讀
御批通鑑輯覽單于乗六驘條及
御製野驘詩以驢父馬母而生驘驢非塞産故塞外無
　　驘若野驘雖沙漠所有然野獸不可乘洵足以正
　　前史相傳之謬
　　牛　史記匈奴傳曰其畜多牛明葉向高四裔攷
　　曰烏梁海産青牛黄牛明一統志於三衛土産下
　　亦列青牛黄牛攷明實録載朶顔三衛求入闗市
　　牛者不一盖其時多以剽掠為業牧産不蕃也今
　　則塞外多畜之耕犍乳㹀産𩔖繁息䝉古資其湩
　　酪用充飲食為酥餅尤可行逺又金史地里志謂
　　大定府産酥乳餅元一統志謂大寧路武平縣川
　　州土産酥乳酪盖塞外所製尤勝内地也
　　野牛　後漢書鮮卑傳曰有角端牛以角為弓俗
　　謂之角端弓史記司馬相如傳作角􁙎郭璞謂角
　　􁙎似貊角在鼻上堪作弓李陵甞以此弓十張遺
　　蘇武既云角可為弓自當為常見之獸而又稱角
　　在鼻上殊未可信至宋書符瑞志謂角端日行萬
　　八千里元史謂元太祖至東印度有一角獸形如
　　鹿而馬尾其色綠作人言耶律楚材曰其名角端
　　能四方語者此係神獸不常見後漢書鮮卑所産
　　之角端乃野牛之𩔖
　　羊　史記匈奴傳曰其畜多羊新唐書奚傳曰其
　　羊黑五代史奚附錄曰地多黒羊宋洪澔松漠紀
　　聞曰羊生達靼者大如驢尾巨而厚𩔖扇自脊至
　　尾或重五觔或膋脂以為假熊白唐楊煜膳夫經
　　手錄曰羊之大者不過五十觔奚中所産者百餘
　　觔元許有壬上京十詠有秋羊詩曰塞上寒風起
　　庖人急尚供戎鹽舂玉碎肥羜壓花重肉淨烟脂
　　透膏凝琥珀濃年年神御殿頒餕每霑儂今塞外
　　多畜之秋冬風戾其肉謂之風羊内地以為珍味
　　其乳與牛酪同用元楊允孚灤京雜詠詩所謂不
　　須白粲偹晨吹乳酪羊酥塞北竒者是也
　　山羊　塞山多有之鹿身而細毛兩角盤背上有
　　蹙紋後漢書鮮卑傳有原羊攷爾雅釋獸曰羱如
　　羊注云羱羊似呉羊而大角埤雅曰羱羊狀若騾
　　而羣行暑天塵露在其角生草戴行代郡賦所謂
　　羱羊養草以盤旋是也本草謂山羊有二種一種
　　大角盤旋肉至百觔所謂盤羊者殆即羱羊也又
　　一種毛作深黄色者為黄羊亦係野産元許有壬
　　上京十詠有黄羊詩曰草美秋先腯沙平夜不藏
　　解絛文豹徤臠炙宰夫忙元楊允孚灤京雜詠詩
　　曰北陲異品是黄羊注云黄羊北方所産者是也
　　䝉古謂山羊為伊瑪圍塲中地及府属境内之山
　　多有稱伊瑪圖者皆以有山羊處得名
　　野豬　塞山多有之宋王曾行程錄曰契丹多黄
　　豕盖亦野豕之𩔖䝉古謂猪為噶海圍塲中地及
　　府属境内之山多有稱噶海圖者皆以有野猪處
　　得名
　　獾　塞外多有之爾雅謂之猯注云豚也一名獾
　　字林曰似豕而肥今土人呼為猪獾其小者為狗
　　獾
　　獺　宋陸佃埤雅曰似狐而小青黑色是物本有
　　山獺水獺二種今塞外所産者大抵皆山獺之𩔖
　　土人呼旱獺
　　田犬　善捕野獸塞外多畜之元周伯琦上京途
　　中紀事詩所謂獵犬髙於鹿者是也
　　兔　山谷間處處有之有褐及白黑数色䝉古謂
　　兔為洮賴府屬境内之山多有稱洮賴圖者皆以
　　有兔處得名
　　狐　種𩔖不一毛長而黄者曰草狐短而􁭻者曰
　　沙狐並出䝉古其皮皆可為裘䝉古謂狐為烏納
　　格府屬境内之山多有稱烏納格圖者皆以有狐
　　處得名
　　鼦　與貂同爾雅翼謂貂本鼠属故字亦作鼦東
　　觀漢記曰建武二十五年烏桓獻貂豹皮詣闕朝
　　貢金史地理志曰大定府産鼦鼠
　　鼲　後漢書鮮卑傳曰有貂豽鼲子皮毛柔軟天
　　下以為名裘章懐太子注曰豽音女滑反鼲音胡
　　昆反鼦鼲並鼠属豽猴属也許慎説文解字曰鼲
　　鼠出丁零胡皮可作裘又曰豽鼠属善旋陸德明
　　經典釋文又稱貀一作豽攷爾雅釋獸貀無前足
　　注謂似狗豹文有角兩足疏引吕忱字林謂獸無
　　前足似虎而黒者名貀則是異獸之名非可以為
　　裘者㓂宗奭等本草衍義又以海狗當之然所云
　　前脚似獸尾即魚身亦與皮毛柔軟之説不合矣
　　攷晉書稱夫餘國出善馬貂豽唐書稱黠戛斯服
　　貴貂豽陳藏器本草稱骨豽獸出西方突厥國似
　　狐而大長尾綜核諸説似豽為今之舍利孫而鼲
　　子盖今灰鼠之𩔖也至唐書地理志稱營州土貢
　　骨􁢹(一作/骨咄)而不詳其為何物或疑其即為骨豽然
　　唐書於黠戛斯傳既有貂豽而又稱其獸有野馬
　　骨咄知必非一物松漠紀聞載契丹重骨咄犀紋
　　如象牙黄色知骨咄乃野牛之名與豽固迥異矣
　　黄鼠　元許有壬上京十詠有黄鼠詩楊允孚灤
　　京雜詠詩注曰黄鼠灤京奇品劉績霏雪錄謂北
　　方黄鼠穴處各有配匹秋時畜黍菽及草木之實
　　以禦冬各為小窖别而貯之天氣晴和時出坐穴
　　口見人則拱前腋如揖狀即入穴味極肥美元朝
　　恒為玉食之獻置官守其處人不得擅取也黄鼠
　　之名古来所稱互異宋刁約使契丹為北語詩曰
　　宻賜十貔貍注云形如鼠而大穴居食榖粱嗜肉
　　北朝以為珍膳味如豚肉而脆宋周宻齊東野語
　　引澠水燕談謂契丹國産大鼠曰毗狸形𩔖鼠而
　　足短極肥其國以為殊味穴地取之以供國王之
　　膳自公相以下皆不得嘗常以羊乳飼之傾北使
　　嘗擕至京烹以進御本朝使其國者亦皆得食盖
　　極珍重之此物亦竹􁒢獾狸之𩔖又宋張浮休使
　　遼録曰有令邦者以其肉一臠置之食物之鼎則
　　立麋爛是以愛重攷張舜民畫墁錄曰南使至北
　　帳前見畢宻賜肥羖十枚毘黎邦十頭毘黎邦大
　　鼠也據此則貔貍也令邦也毘黎邦也實是一物
　　譯語有緩急輕重耳明李時珍本草綱目乃稱黄
　　鼠古謂之鼲鼠遼人呼為貔貍亦名令邦皮可為
　　裘領然諸書所載黄鼠俱無别名鼲子之説亦無
　　皮可為裘之事時珍盖臆説也
　
　
　
　
　
欽定熱河志卷九十五
欽定四庫全書
欽定熱河志卷九十六
　物産五
　蟲之屬
　　蟬　爾雅釋蜩有七種皆蟬之屬揚䧺方言列諸
　　蟬多至二十餘名盖是物本隨地而異今闗外之
　　蟬不入闗内其出聲較内地稍遲而音特清壯䝉
　　古謂蟬為綽爾齊
御製詩
　　塞蟬(較内地者大而聲壯䝉古名之/曰綽爾齊綽爾齊者胡笳也)　(甲戌/)
塞榆雨霽流繁響静聼啁嘹亦自嘉䝉古不知虗體物
指聲直謂是胡笳
　　塞蟬(辛巳/)
綽爾齊争噪霽川(闗外蟬不入闗内其音較内地宏而/直䝉古謂之綽爾齊綽爾齊者胡笳)
(奏曲人謂其/聲似故名之)天然南北限䧺邉中庭地白𫝊陳語曰和
眀君撥四絃
　　聞蟬(癸未/)
氣候北来遲一月塞林今日始聞蟬舉頭宻葉尋不見
但見流隂旋(去/聲)旋遷
　　聞蟬(乙未/)
萬物憑生各趨時率因暄寒為早遲山莊今日始聞蟬
南北氣候殊若斯詎惟氣候殊聲音亦異其北蟬聲䧺
粗且野南蟬聲細清以淒大抵氣禀分人性而衆生𩔖
咸隨之䝉古遂謂綽爾齊(闗外蝉音較内地宏而直䝉/古謂之綽爾齊綽爾齊者胡)
(笳奏曲人也以蝉/聲相似故名之)曲項蘆管和(去/聲)以吹有時頗叶韻髙
低然而彼此兩不知豈非幕天席地中若人若物同䝉
大造同熈怡小㢤俞琰席上腐談獨舉昭君笑其渾不
似而又訛為火不思
　　詠蟬(丙申/)
塞外蟬聲殊塞内元音太古綽爾(平/聲)齊(塞外蝉與内地/稍異䝉古呼為)
(為綽爾齊謂/其似歌曲也)報秋律合商兮羽飲露韻諧髙與低松下
花間常入聼排衙喝道漫嘲題山中鼔吹流清響意謂
斯猶勝孔圭
　　聞蟬(辛丑/)
御園五月蜩(昨于御園/有聞蜩詩)山莊六月蟬一二本難辨實有
先後焉(一/觧)南者亮以清北者宏而壯物異人豈同強固
因殊狀(二/觧)䝉古無巧語直呼綽爾齊(䝉古呼蝉為綽爾/齊綽爾齊者胡笳)
(奏曲人也以蟬聲壮/似之故以為名云)聲頗中宫商而蟬豈自知(三/觧)時至
彼自鳴夫豈有不平意謂昌黎序略失之琢情(四/觧)山中
嫌寂歴流響出林蓊設以鼓吹方謂當勝彼孔(五/觧)粗韻
為金石細韻為絲絃聆餘冁然笑恐人號官蟬(六/觧)官蟬
塞外聞此事亦稀有芚䝉鄙彼癡怵愓勵予守(七/觧)
　　聞蟬(壬寅/)
秋蟬闗内夥闗外曽未聞山莊所有者綽爾齊之倫(塞/外)
(之蟬其聲宏壯與口内清亮者有别䝉/古呼為綽爾齊盖謂胡笳奏曲音也)今朝忽聞蟬其
聲迥不羣既亮凄以清訝聼如遏雲風髙颺逾逺露重
飲益神比似御園噪(園明園秋蟬甚多反覺聒耳兹數/年皆于山莊度秋今兹偶聞之為)
(之心耳/俱爽)濶乆喜聆新綽爾齊收聲如慚下里紛吾昔詠
氣候謂自南北遷(叶/)以今始聞蟬誠有如所云堯夫雖
怪語(塞上氣候自南而北向為氣候詩云大都廿年中/暖必以漸遷又云卲子天津橋怪語非正詮或者)
(人烟輳以致黙轉旋今以所聞蟬音證之/益信卲子語雖非正論要可存為鑒戒云)率應戒為君
　　蟋蟀　崔豹古今注曰蟋蟀一名吟蛩一名蛩秋
　　初生得寒則鳴爾雅注曰蟋蟀今促織也盖蟋蟀
　　與絡緯皆有促織之名而其𩔖各别
御製詩
　　月夜聞蛩(甲戌/)
漾舟逗星渚凄吟發露坡塞夕已颯㳫塞月猶婆娑歐
陽賦未就是聲来則那嫠婦怨别離孤客悲蹉跎於我
何有焉也覺秋懷多
　　聞蛩(癸未/)
漾舟廣寒宇取適非取疾沿傍葦岸間數聲颺唧唧吁
嗟胡為来觸景增蕭瑟韶芳每遲候商調斯縮律塞外
之恒情山荘詎能尼獨喜暑意遙何妨秋信出
　　絡緯　即莎雞也爾雅曰螒天雞注云小虫黒身
　　赤頭一名莎雞陸璣詩疏曰莎雞如蝗而斑色其
　　翅正赤六月中飛而振羽索索作聲崔豹古今注
　　曰莎雞一名促織一名絡緯促織謂鳴聲如急織
　　絡緯謂鳴聲如紡績也一名紡績今塞外有一種
　　形小而色緑與常産特異
御製詩
　　興安絡緯至小而色緑率筆圖之兼題以句(丁夘/)
依稀果蠃負螟蛉塞草霏黄尚作青可惜徐黄曾未覩
為𫝊蠕動補蟲經
莎坂蒼烟動股鳴雲閒天淡磧垣清若教賦質渝闗裡
答響流黄更覺情
跂跂脉脉露華枝欲上寒英意轉遲大小略殊牟益畵
(牟益𢷬衣圖續入石/渠寳笈中神品也)風流渾脱恵連詩
何必花棚草舍尋一畨畵取更長吟閒聴静想評形似
氊室清宵冷逼衾
　　絡緯(己巳/)
塞上秋蟲夥紛鳴抱露榛那曽催嬾婦却觧動征人風
物渾如昔烟花且自新剡藤親貌取(前嵗塞上曽圖之/以歸並成詩四首)
俯仰便成陳
　　榛蟈　周禮蟈氏及月令螻蟈鳴注皆以蟈為蛙
　　唐韻亦以蟈為蛙之别名玉篇集韻蟈字皆以蝦
　　蟇為訓惟廣雅有蟧蟈馬蜩也然馬蜩乃蟬屬今
　　塞外所産榛蟈則係絡緯蟋蟀之𩔖善以翼鳴土
　　人呼為呌蟈蟈盛以小籠置之暖室經冬猶有作
　　聲者
御製詩
　　榛蟈(甲戌/)
啾啾榛蟈抱烟鳴亘野黄雲入望平雅似長安銅雀噪
一般農候報西成
蛙生水族蟈生陸振羽秋叢觧促寒蟈氏去鼃因錯注
至今名象混秋官(按蟈蟈乃絡緯蟋蟀之𩔖周禮蟈氏/去鼃黽原不指一物而言注謂蟈今)
(御所食蛙夫蛙乃蝦蟇不可食黽亦其類俗名田雞尚/可食至蟈蟈則㫁無可食之理不精考而錯注以訛𫝊)
(訛盖不/少矣)
　　蝶　崔豹古今注曰蛺蝶一名野蛾一名風蝶有
　　大如蝙蝠者或黒色或青斑今熱河所産有黒花
　　蝶大四五寸許
　　蜂　爾雅有土䗬木䗬之别疏謂土䗬又名馬䗬
　　今塞外馬蜂視常蜂較大亦有蜜蜂元史興州有
　　採密提舉司元一統志曰大寧路龍山縣恵州土
　　産蜜及蠟
　　螢　塞外流螢極大光可燭三尺許
　　蜥蜴　塞外山中蜥蜴長四寸許頭以下色如翡
　　翠有紋如魚鱗尾作金色吐氣如雲土人稱之為
　　雲虎
　魚之屬
　　箬漠􁜮　塞外諸溪澗中皆有之狀似鱸細鱗重
　　唇身有黒斑伊遜河所産尤多
御製詩
　　箬漠􁜮(乙未/)
　　魚名出口外諸溪澗中狀似鱸而味鮮羙過之國
　　語謂之箬漠􁜮䝉古語謂之集伯格然尚不如吉
　　林之赭鱸也偶爾成咏以備方言
九曲伊遜(平/聲)水有依莘尾魚細鱗秋撥剌巨口浪吹噓
隂益食單羙輕嗤䱷譜䟱還應問張翰所憶定何如
　　鯉　灤河有之味較内地尤肥羙
　　鯽　灤河及瀑河皆有之灤鯽以灤州偏涼汀所
　　産為佳此為灤水上流熱河東南灤水中舊有鯽
　　魚坑水深魚肥
　　鮎　塞外溪河有之有斑無鱗
　　柘緑魚　色㣲緑産灤河中
　　滑子魚　長五寸許形狭而脩産平泉州山溪中
　　蟲魚　一名尖口魚大盈尺許鋭口細鱗産平泉
　　州氷窖山溪中居民于二三月網取之鬻于市
　　　按遼史多載釣魚土河今土河所産盖鮮古今
　　　地氣異也惟據今所有者載之如右至于
　行宫湖中則鱗族最繁有石磯觀魚及知魚磯牣魚
　　　亭諸勝
御製捕魚網魚諸詩俱
駐蹕山莊時所作徃徃取諸外湖以實内湖故鰷鱨鰋
　　　鯉品𩔖充牣焉
御製詩
　　灤河捕魚(辛酉/)
野灘片片起鴐鵞盪槳中流樂意多髣髴江郷三月景
西風紅葉小灤河
灤河水自上都流順水行如風送舟㝡是闗仝得意筆
蒼山野渡正初秋
　　觀漁
伊松河水秋日澄伊松河岸秋風清岸側停鞭聊復憇
但見波光日影爭晶明漁人弄網中流迎鴐鵝雁鴨驚
飛鳴我聞任公獨垂釣不釣鯤鮞釣長鯨湯網祝禽未
祝魚渭濵無乃存空名不如乗興觀漁樂興盡輙逝無
留停凉颸獵獵催歸轡鳶魚飛躍隨其情
　　釣魚(癸亥/)
一川金紫明斜照清溪翠壁天然妙竿絲偶弄非夢羆
瀺灂逰鱗俯可眺今来古徃釣魚人不知却被魚児釣
　　敖漢捕魚
一水帶龍岡三秋理釣航蒹葭颭寒渚鷗鷺貌江郷樂
事漁同獵嘉魚鰋共鱨便途資衆餉莫漫比如棠
玉鏡澄秋浦林巒入照佳不綱仁未逮結網念常懐獻
獲甘誰後頒恩與衆偕鳴榔歌快豫齊泊白雲涯
　　把釣(乙丑/)
秋湖魚鮮餌把釣意如何愛此空眀景如聞欵乃歌
　　釣魚(己巳/)
跂石弄竿綫蓼波漾烟翠豈乏釡鬵烹為愛滄浪意
　　垂釣(辛未/)
富春以釣隠磻溪以釣顯亦各適其適何繋竿與綫(叶/)
跂石臨澄渚秋水泠然善垂絲致喁嘬豈為烹鬵甗隠
顯非我為?躍任彼轉渺瀰眄烟波興正復不淺
　　捕魚(甲戌/)
隄分内外湖置牐期節制内湖育鱗族蒸然繁其𩔖漏巵或
旁出潜躍乃於外侵尋落野潦釡烹同浪棄乗閒命罟師濊
濊臨流試鯉鰋其品美生放内湖既鱧鮎其品惡逮衆盡分
賜縱之斯未能挈入原有自忽憶文王囿却笑此何謂
　　釣魚戲題三首(癸未/)
魚磯芳餌滿堆盤厯夏何曽試綫竿却恐孤他勤伺候
垂鈎聊試對秋灘
水冷秋湖魚懶嘬片時空坐蓼花濱中涓竊議非時矣
知爾誠為善釣人
釣意由來非釣魚水天空濶朗如如紫溪翁與煙波叟
無事希他偶似諸
　　捕魚
或曰捕魚可致雨無聊極思試為取金鈎甘餌已非時
逝梁發笱徒延佇塞湖空濶潜族多中流濊濊施網罟
小船深䖏提大網兩岸拽行衆邪許徐牽宻攏近淺涯
發發鱗𩔖無?所鯉鰱鱣鮪不一足強(去/聲)立泥中其意
苦觀之盛㢤思之憐揀存一二悉放去吾意在雨不在
魚網師竊惜空力努水寒可一不可再薄行賞賜足酬
汝
　　釣魚戯題(甲申/)
野水蒼烟曲岸濵持竿意不在求鱗了知跽餌勞勞者
人匪釣魚魚釣人
　　捕魚(乙酉/)
内河不捕魚為是肫然養外河每捕魚為恐悠然徃亦
弗事􁠵寒仍向内河放(叶/)好生雖得一公物乃失兩陡
憶文王囿棄罟恧以惘
　　網魚(丙戌/)
網魚塞湖中銀鯽向稱羙施罛獲藉藉從(去/聲)人意甚喜
擇碩留四五餘仍放諸水於取戒其多况原斯湖裏長
大供烹鬵其期亦可指從人或後言竊漁誰禁彼肩輿
過隔岸吾亦取諸此逆詐雖不為其實有此理
　　捕魚戯言(丁亥/)
内湖不捕魚外湖常捕魚捕魚獲外湖放魚於内湖内
湖鱗𩔖孳外湖人烹諸於以示好生亦因觀水虞然魚
豈得知業已殭泥塗救五於彼什盖非彼所娛更有人
竊笑盗取誰禁吾
　　打魚(壬辰/)
數年打魚曽未為兹當長夏偶為之打魚非縁烹飪計
打魚仍圖養育滋園中水自有髙下建閘斯分内外也
内則常牣園湖中外則一去無留者外湖濊濊滋施罛
欲以打魚置内湖大網两岸揶揄掣近磯羣力邪許呼
鯉鰱鱣鮪隨所取水盆滿置噞喁口波濤永失事則無
底用長歌歎杜叟悠然而逝親見斯子産之欺誰能施
取之外廐置中廐荀息之策誠非漏
　金石之屬
　　　魚兒石　産朝陽縣西北山中石不甚堅層層可
　　　剥各有魚形隨剥隨異無相同者纎悉如畫土人
　　　名曰魚兒石
聖祖御製康熈幾暇格物編(四集/)
　喀爾沁地方有青白色石開發一片輙有魚形如塗雌
　黄或三或四鱗鰭首尾形體俱傋各長數寸與今所謂
　馬口魚者無異揚鰓振鬛猶作鼓浪㳺泳狀朕命工琢
　磨以装硯匣配以松花江石誠几案間一雅玩也甞讀
　水經注及酉陽雜爼言衡陽有石魚山石具魚軆宛若
　刻畫又池北偶談述汧陽縣有石魚溝取石破之两两
　成魚可以辟蠧故宋人石魚詩曰相𫝊此石䏻辟蠧功
　在琅函並玉儲然未有如斯之纎悉克肖者也其與石
　俱生耶抑魚之化如零陵之燕海南之蟹耶物理之不
　可全窮又如此
　御製詩
　　　魚石屏歌(有序/)　(甲戌/)
　　向見酉陽雜爼載衡陽湘郷縣有石魚山山石色
　　黒理若生雌黄開發一重輙有魚形鱗鬐首尾若
　　畫長數寸燒之作魚腥又重慶江心有䨇魚刻石
　　上每一魚三十六鱗見則嵗豐云云夫石上刻魚
　　世㦯恒見至開石自具魚形則非人力所能為疑
　　為烏有誕論而已今過土默忒部落路南有所謂撒
　　哈河灘者土人種田掘地得石剖之有魚形復剖
　　之則復見大寸許小數分計銜尾比目若㳺泳然
　　乃知古人所載必有其徴誕在此實即在此製以
　　為屏不異王振鵬魚藻圖也
造物有無宗元疑石中魚形誰所為雕琢不到繪難揮
又匪其中置鯤鮞擘開紋理紛鏤竒鬐甲刻畫噞喁姿
永免麗罶及粘徽漫慮溉釡膾銀絲琴髙仙駕或其遺
不然善眩如條枝殖𤓰種樹幻術施冠鳬秋化石不移元
王沉璧洛水涯化玉未聞仍孕其湘鄉竒蹤向謂虚(叶/)
事必有偶今始知詭談詫蹟序若斯折中理氣繄予思
是地昔必潦水滋水退魚存僵淤泥嵗乆土變石理宜
試㸔易剖片片披宛然藻?還浪吹寓形得所夀可期
磨而不磷湼不緇製屏堪陳筍席垂兆維豐年念在兹
　　前題再詠
乆竹青寧化難窮萬物情却看文石裏不異碧波清寫
影矜鱗活知春出浪輕誰䏻緡餌釣底慮釡鬵烹幻體
何妨脱真形永寄貞謂言在藻𩔖可以認三生
　　鉛　平泉州境内之雅圖溝楊樹溝波羅樹等䖏
　　産之康熈五十一年許内地民人及䝉古開採令
　　每嵗納鉛入錢局以為課雍正元年悉令封閉
　　炭　宋王曽行程録曰深谷中多以燒炭為業元
　　一統志大寜路和衆縣土産木炭盖塞外多樹故
　　為炭較易今所産視内地特佳
　　鹻　元戴侗六書故謂鹻為鹵之凝著者今建昌
　　縣之南即明史大寜衞東南之大鹻塲地
　　鹽　塞外食鹽皆䝉古境内所産泡子河生天然
　　鹽不待煎熬而成䝉古用小車載以貿易博物志
　　所謂戎塩累卵者是也
　　　按遼史地理志載太祖於澤州采鍊䧟河銀冶
　　　又宋王曽行程録曰栁河館旁西北有鐡冶多
　　　渤海人所居就河漉沙石鍊得成鐡又元史食
　　　貨志載産金産銀産銅之所遼陽省曰大寜又
　　　産朱砂水銀之所遼陽省曰北京(即大寜也元/初仍金名曰)
　　　(北京至元七年/改為大寕路)又載金在遼陽者至元十年聴
　　　李徳仁于龍山縣胡碧峪淘採每嵗納課金三
　　　兩銀在遼陽者延祐四年恵州洞三十六眼立
　　　提舉司辦銀課鐡在檀景等䖏者太宗丙申年
　　　始于北京撥户煽焉中統二年立提舉司又元史仁宗
　　　紀延祐二年四月諭晉王以先朝所賜恵州銀礦洞歸
　　　還有司七月復賜晉王惠州銀礦洞又元史史天祥𫝊
　　　復利州殺劉祿于銀冶又元一統志興中州有鐵冶在
　　　州西北九十里蓼子峪利州有鐵冶在州東南二百八
　　　十里牛口峪惠州有鐡冶二所一在州西北二
　　　百三十里寺子峪名灤陽冶一在州東北六十
　　　里松棚峪名寳津冶皆辦官課龍山縣有瑪瑙
　　　塲在縣東北五十里興中州有瑪瑙塲在州東
　　　八十里鳳凰崖下皆毎嵗貢又明一統志載三
　　　衛産瑪瑙諸所産處並在承徳府屬即舊熱河
　　　七㕔境内也今則禾麦盈疇鋪棻錯繡各塲冶
　　　俱乆經封閉其鉛礦暫行開採亦即停止
聖朝首重農事不貴異物即此可見故因輯諸書而附
　　　識於此
　器服之屬
　　鹿角噐　每嵗
行圍獲鹿甚多截其角材中諸噐
御製詩
　　詠鹿角筆架(戊寅/)
茸長八义老蛻然去不留無從别麇麈又㡬閲春秋形
　欲成芝朶堅將變石頭雅宜供架筆毛頴本同遊
　　　命製鹿角椅並題以句(壬午/)
　獵獲八义角良工製椅能由来無棄物可以備時乗詎
　是仙都遺(去/聲)從思
家法承(盛京貯有角椅太宗時鹿角椅山荘有也/聖祖時鹿    今命製此亦肯構之意)　夔夔
　戒倚側棣棣慎居興休􁍾形猶曲豐尖柔足徴底須七
　寳飾樸素審堪稱
　　　沈周秋風話歸圖即用其韻
　抑為小雅抑豳風老筆𫝊神意鑿空握手河梁似聞語
　羡君策蹇竟歸東
　　　恭詠
皇祖鹿角椅(癸未/)
　大獮年年
幸塞沙詰戎深意讋荒遐虞人惟許獻三殺匠氏因教製
　八义既樸而淳供憇息匪雕以飾戒竒衺昭㢤白水欽
前跡鄙矣青氊詡舊家
　　　詠鹿角椅(乙酉/)
　雙撐玉㦸牙一具綘河槎觧􁍾氣猶煦吐茸期未賖考
　工漏匠氏樸製剏朝家小坐輙成什亦無慙八义
　　　恭詠
皇祖鹿角椅(癸巳/)
　製椅猶看雙角全烏號命中想
當年
神威詎止羣藩讋
聖構應謀萬載綿不敢坐兮惟敬仰既知樸矣願捐姸
　盛京惟逺興州近(角盛京有甲戌太宗文皇帝所貽鹿/  椅癸亥    兩詣瞻覯曽一再恭)
　(詠兹椅為/常得觀仰)　　(皇祖所製每嵗駐山荘/家法欽豕益增景慕)
家法欽承一例然
　　　樺梌木噐　以樺梌木及雜樹根為之製作工巧
　　　全以雜色叅錯為文如縟繡然自几案至盤匜無
　　　所不有熱河市中多鬻之
聖祖御製詩
　　用梌木杯器(四集/)
素輕珠玉器専製及時杯錯節分花影盤根别利才茂
林成木癭深斧染莓苔澹泊明吾志天然見體裁
　　皮茵褥　以馬皮為之其毛色淺深相間文茵方
　　褥俱燦然可觀熱河市中多鬻之
　　山紬　産建昌縣每年内地民携蠶種出塞養之
　　收絲織紬其養蠶時以欂欏葉為飼故名曰欂欏
　　繭宋曽公亮武經縂要載塞外養蠶之法有與内
　　地不同者曰收種春蠶用秋種貯以簟箔勿受風
　　燥曰温種冬至後以針線穿蠶種至暖室就温勿
　　傷蛹子曰拾蛾清明蛾出必以申酉戌三時分雌
　　䧺各置一筐曰摘對配蛾次日以指捻雌蛾腹謂
　　之把蛾以紙羃筐貯其内置凉室中邉地春寒恐
　　葉未發而先出子也曰斫芽挿墩榖雨後出子硏
　　欂欏枝向陽嫩芽連枝葉三尺餘擇流水河邉無
　　土沙灘不見水䖏掘寛二寸許深如之挿芽勿使
　　露水少提之令活曰坐墩日出後將蟻盆去葢入
　　墩中使與枝近曰上障四五日蠶一眠起帶葉剪
　　取移置障上曰守塲山中長欂欏䖏為蠶塲恐蟻
　　傷蠶置棚守䕶曰摘繭蠶出六十餘日成繭著葉
　　䖏謂之蒂去之傷絲包絲包者各絡繭外亦謂之
　　衫晋以織始有紋曰收繭擇春蠶為秋種置凉室
　　曰選場蟻場宜凹下樹宜低小取其葉軟蠶塲宜向
　　陽塞外早寒非日暄不能成繭也尤忌髙山山髙
　　則多霧霧則蠶病多風風厲每不成繭曰打舖秋
　　蠶出時天漸寒蠶上枝時縳置草鋪使其墮而復
　　上曰抽繭繭成以手撚線織為紬名曰山繭
　　　按塞外器用之屬見于前史者後漢書烏桓𫝊
　　　謂男子能作弓矢鞍勒鍜金鐡為兵器金史地
　　　里志載大定府産螺杯茱萸梳玳瑁鞍元一統
　　　志利州有細瓷窰一所在州西南棠葉務有粗
　　　瓷窰一所在州東南感化荘興中州有白瓷窰
　　　一所在州北二十里笠子堝松州西二十里有
　　　瓷窰西北有甎瓦窰又興中州建州土産紙是
　　　也塞外服用之屬見用于前史者後漢書烏桓
　　　傳謂婦人能刺葦作文繡織氀毼北史契丹傳
　　　以青􁇻為上服元一統志大寜路龍山縣利州
　　　興中州建州皆土産絲紬和衆龍山二縣利恵
　　　二州皆土産布是也諸産並在熱河府州縣境
　　　内今民間日用所需㦯商賈貿遷或土人造作
　　　非有特著之産故不復専列至宋曽公亮武經
　　　縂要謂幣帛多書白川州税戶所輸金史載北
　　　京嵗貢縀疋今則嵗課亦但輸額賦而已
　
　
　
　
欽定熱河志卷九十六
欽定四庫全書
欽定熱河志卷九十七
　古蹟一
　　志乘紀古蹟所以網羅放失蒐輯舊聞尚矣熱河
　　廣袤二千里城邑遷改碑碣流𫝊所在多有至於
　　大寧城為遼京之陪京興中城為慕容之故都地
　　靈攸萃厥跡斯彰今博考正史旁引傅記證以碑
　　碣志古蹟二十一其有史册所載按其方位宜在
　　境内而今無考者亦不敢畧若夫流俗相𫝊誇誕
　　失實者無取焉
　承徳府(即熱/河㕔)
　　五指山寨　在承徳府東南四十里五指山元史
　　史天祥傳進攻北京傍近諸寨五指山楊昭努(舊/作)
　　(楊趙奴/今改正)獨固守不下蓋金末建寨於此今無存
　　大輪禪師塔　在五指山有元至元二十四年碑
　　沙門居實撰文稱大輪為鳩巢法師弟子至元七
　　　年以承相安圖(舊作安童/今改正)疏請住持靈峰寺十二
　　　年八月示㣲疾而化収舍利本山祖塋塔葬之碑
　　　額曰興州宜興縣五指山大靈峰禪寺大輪禪師
　　　碑銘知其地在元為宜興縣境
　　灤平縣(即喀喇/河屯㕔)
　御製詩
　　　興州攬古言懐
　興州於古為遐荒長城築守防秦亡遼金元漸開版章
　惜哉宅中未久長縱有墨客怯塞凉掛一漏百名空償
　建置今亦不可詳大清一統撫萬方
皇祖於斯闢山莊山川増色田野穰
垂法示後深意蔵文臣扈蹕翰墨香馬遷青雲譬不妨雖
　然所重在覲揚紹庭善繼百世昌
　　　興州故城　在灤平縣金承安五年置興州治興
　　　化縣屬北京路元仍為興州治興安縣中統三年
　　　改屬上都路以元時興州之西北尚有宜興州故
　　俗稱為大興州明洪武三年以興州屬北平府四
　　年改置興州左右中前後五衛永樂初移衛入内
　　地而故城遂廢今灤平縣西南里許基址尚存
　　　謹按興州故城在今灤平縣明一統志謂在雲
　　　州堡東五百五十里方輿紀要謂在開平衛(開/平)
　　　(衛故城在今多倫/諾爾㕔西北境)東二百里不足據也
　　宜興故城　在灤平縣西北七十五里金初為興
　　化縣之白檀鎮泰和三年置宜興縣屬興州元初
　　因之致和元年升為宜興州以舊有興州故俗稱
　　此為小興州明初改置宜興守禦千戸所永樂初
　　廢今其地有合利塔拉川俗亦稱為興州河迤南
　　三里為小城子盖宜興故城址也
　　　謹按元時宜興州界西抵豐寜縣之上黄旗東
　　　抵承徳府之五指山而小城子適當其中知即
　　　為宜興故治明一統志謂在雲州堡東四百五
　　　十里方輿紀要謂在興州西曹家寨口外三十
　　　五里為青河嶺又北五十四里即小興州皆不足
　　　據
　　太師太平王徳勝碑　在宜興故城北元天歴時
　　宜興州官史所建頌太師右丞燕特穆爾(舊作燕/鐵木兒)
　　(今改/正)之功碑文漫漶不詳撰入姓名
　　新館　在灤平縣境内遼置王曾行程録自古北
　　口度徳勝嶺八十里至新館今無考
　　卧如來館　在灤平縣境内遼置王曾行程録自
　　新館過雕窠嶺偏槍嶺四十里至卧如來館盖山
　　中有卧佛像故名今無考
　豐寧縣(即四/旗㕔)
　　安州故城　在豐寧縣境内北魏皇興二年置安
　　州與廣陽郡同治燕樂縣水經注濡水又東而南
　　索頭水注之水逕廣陽僑郡西今安州治又南流
　　注於濡水考今之伊遜河即索頭水土城子東一
　　百二十里有廢城址周四里土人稱為波羅河屯
　　亦曰黄姑屯伊遜河正經其西當即故安州城也
　　高峯戍　在豐寧縣大閣兒西南四十里湯山水
　　經注沽水又東南右合高峯水水出高峯戍東南
　　城在山上考今之白河即沽水今之湯河即高峯
　　水湯河出湯山下知湯山為魏高峯戍今無存
　　西密雲戌　在豐寧縣大閣兒境内永經注鮑邱
　　水出禦夷北塞中俗謂之大榆河南逕鎮東南九
　　十里西密雲戍西又道人谿水南歴密雲戍東又
　　孟廣硎水西南至密雲戍東西注道人谿水亂流
　　逕密雲戍城南右會大榆河考今之潮河即大榆
　　河發源於大閣兒之上黄旗知密雲戍當在其東
　　北魏時置有密雲縣在邉内此言密雲戍者明與
　　縣非一地也今無存
　　神樹站　在豐寧縣境内明太宗實録永樂十九
　　年命置邏騎營於古北口北神樹之地知與古北
　　口南北相直英宗實録正統九年命陳懐出古北
　　口經大小興州過神樹知在興州之北方輿紀要
　　以為在臨潢府西南非也
　　宜興分界石碣　在豐寧縣土城子西北一百三
　　十里上黄旂至正二十六年立正面刻北開平縣
　　界側面刻東宜興州界盖元時開平宜興分界之
　　所
　　甎塔　在豐寧縣土城子西一百里塔十級周四
　　大二尺高五丈餘正面甎甓上鐫明崇禎年三月
　　白馬闗造
　平泉州(即八/溝㕔)
御製詩
　　大寧城覽古(甲戍/)
斷戍頺垣蔓草青秋風立馬一延停侍臣不識憑臨意
只道初番過大寧
金元遺跡感荆凡祗有羣山繞碧巉慨古心還惕殷鑒
遐荒貼服在和諴
明祖當年亦甚英逺臨絶域建三城豈知土木百年未
介弟居然攝北京
躡後燕師慮患深魏卭會飲早成擒南中燕雀真堪笑
方建臯門及正心
　　題大寜塔(甲戌/)
魯恭宮殿頽無存惟餘窣堵巍平原寂寥此日真浄業
莊嚴異代徒祗園傑搆嵗久具靈異不雲常羃氤氲氣
自逺早見鬱岧岧逼近欲瞻翻不易此中妙諦吾已知
恰似法華開塔時因縁時節苟未至當面錯過空齎咨
須臾朗徹隂翳消珠幢湧地影蕩搖八方薄伽梵齊現
一路湼槃門豈遙瓴甓枝撐邈難陟摩空鸛鶴摶其翼
當時挈眷盡歸南萬古標宗恒鎮北六和浮玉向曾登
仰矚空懐最上層觸緒題詞詎可置遇境忘言實未能
大千乾闥何春秋碧眼僧過有偈留牛羊下麋鹿逰那
似慈恩杜甫愁金風筞馬遵前郵
　　大寧故城　在平泉州東北一百八十里即遼之
　　中京大定府金之北京大定府也遼史地理志聖
　　宗嘗過七金山土河之濵南望雲氣有郛郭樓闕
　　之狀因議建都擇良工於燕薊董役二嵗郛郭宫
　　掖樓閣府庫市肆廊廡擬成都之制統和二十五
　　年城之實以漢戸號曰中京府曰大定城池湫濕
　　多鑿井泄之人以為便南有朱夏門北有陽徳門
　　閶闔門王曾行程録云中京大定府城垣庳小方
　　圓纔四里許門但重屋無築闍之制南門曰朱夏
　　門内夾道步廊多坊門次至大同館其正北門曰
　　陽徳閶闔城内西南隅岡上有寺城南有園圃宴
　　射之所又有長樂門金史大定三年土河泛濫水
　　入京城轉運使高徳基命開長樂門疏分使入御
　　溝以殺其勢元改為大寧路明初設北平行都司
　　置大寧衞封建寧藩於此自永樂元年棄大寧其
　　地遂墟景泰四年泰寧等三衞乞居大寧廢城不
　　許令去塞二百里外居住天順後遂入於三衛今
　　其城在喀喇沁扎薩克公旂界老河之北本遼之
　　舊址經金時改拓明初復加修築蒙古名罕蘇巴
　　爾漢城高丈餘周二十里東西二門南北四門城
　　中街道倉庫樓闕依稀可辨城内有浮圖二一在
　　城東隅十三級一在舊倉旁城外西南隅有浮圖
　　一
　　遼宫殿　在故大定府城内有延慶殿永安殿遼
　　史聖宗統和二十七年四月駐蹕中京營建宫室
　　開泰七年十月名中京新建二殿曰延慶曰永安
　　又有觀徳殿會安殿為奉安列祖御像之所又中
　　京武功殿聖宗居之文化殿太后居之今並無存
　　遼祖廟　在故大定府城内遼史地理志中京大
　　定府皇城中有祖廟又聖宗開泰八年正月建景
　　宗廟於中京九年十二月詔中京建太祖廟今無
　　存
　　遼國子監　在故大定府城内遼史道宗紀清寧
　　六年六月中京置國子監子命以時祭先聖先師
　　今無存
　　遼秘書監　在故大定府城内遼史興宗紀重熙
　　二十三年十月駐蹕中京幸新建秘書監今無存
　　遼相府院　在故大定府城内三朝北盟會編中
　　京相府院者契丹時宰相所居也今無存
　　遼市樓　在故大定府城内王曾行程録中京大
　　定府有市樓四曰天方大衢通闤望闕今無存
　　大同館　在故大定府城内王曾行程録中京大
　　定府南門内次至大同館遼史地理志作中京有
　　大同驛以待宋使今無存
　　朝天館　在故大定府城内遼史地理志中京大
　　定府城中朝天館以待新羅使今無存
　　來賓館　在故大定府城内遼史地理志中京大
　　定府城中有來賓館待夏使今無存
　　栁河館　在平泉州東南境遼置王曾行程録自
　　過烏灤河又過墨斗嶺芹菜嶺七十里至栁河館
　　劉敞使契丹有宿栁河詩今無考
　　　謹按宋時使遼所經之路史稱契丹欲誇示險
　　　逺道多回曲故其方位尤未易考曾公亮武經
　　　總要謂栁河在北安州遼之北安州為豐寧縣
　　　(即四/旂㕔)灤平縣(即喀喇/河屯㕔)之東境及承徳府(即熱/河㕔)地
　　　今以宋史劉敞傳互證之史謂敞使契丹自古
　　　北口至栁河回曲殆千里敞質譯人曰自松亭
　　　(松亭故闗在喜峯/口北一百二十里)趨栁河甚徑且易不數日可
　　　抵中京何為故道此敞詩中亦有稍出盧龍塞
　　　及别道入松亭之語乃知當時譯路先自古北
　　　口而北行仍遶至盧龍塞外也栁河館與松亭
　　　相近故知在今平泉州東南境
　　打造部落館　在平泉州南境遼置王曾行程録
　　自桞河館過松亭嶺七十里至打造部落館今無
　　考
　　牛山館　在平泉州南境遼置王曾行程録自打
　　造部落館五十里至牛山館牛山在明初亦稱牛
　　嶺永樂元年命新昌伯唐雲帥師自小興州大興
　　州東接牛嶺會州諸處屯種今無考
　　鹿兒峽館　在平泉州南境遼置王曾行程録自
　　牛山館八十里至鹿兒峽館劉敞有朱橋鹿兒館
　　詩鹿兒峽亦稱鹿兒嶺明初常遇春追元兵出遵
　　化度鹿兒嶺至會州今無考
　　鐵漿館　在平泉州境内遼置王曾行程録自鹿
　　兒峽館又過蝦蟆嶺九十里至鐵漿館劉敞有鐵
　　漿館詩今無考
　　富谷館　在平泉州境内遼置王曾行程録自鐵
　　漿館又過石子嶺自此漸出山七十里至富谷館
　　元一統志載大寧路古蹟曰富谷有站宋范鎮行
　　富谷道中有詩云路迴山陡轉沙漫水平流曾肇
　　亦有富谷山頭一騎歸之句今無考
　　通天館　在平泉州北境遼置王曾行程録自當
　　谷館八十里至通天館二十里至中京元一統志
　　引宋綬出使録亦謂富谷館八十里至通天館距
　　中京二十里今無考
　　臨都館　在平泉州北境遼置富弼行程録自中
　　京正北八十里至臨都館今無考
　　官窰館　在平泉州北境遼置富弼行程録自臨
　　都館四十里至官窰今無考
　　　謹按武經總要引此文作宫室館與契丹國志
　　　所載行程録作官窰館互異考元一統志載松
　　　山州與中州等處皆有瓷窰知遼時中京附近
　　　之地多設官窰其作宫室館者盖字形之訛耳
　　神水館　在平泉州境内遼置蘇轍使契丹有神
　　水館詩今無考
　　新城　在平泉州北百里明洪武二十年命宋國
　　公馮勝等率師出松亭闗寨大寧寛河會州富峪
　　四城留兵居守所築之大寧城即此其曰新城者
　　以别於遼金元故城也置新城衛永樂初廢明太
　　祖實錄洪武二十二年會寧侯張温及北平行軍
　　都司都指揮使周興奏修拓大寧等城并上其規
　　制大寧城門五城周三千六十丈濠長三千一百
　　六十丈深一丈九尺明史地理志距行都司六十
　　里今其城在喀喇沁扎薩克公旂界周十里東西
　　三里有奇南北二里
　　　謹按新城蒙古名喀喇城土人稱為黒城一統
　　　志原本以為青城引米萬春薊門考大寧至青
　　　城二日程以証之然新城在大寧故城西南僅
　　　六十里米氏盖考之未詳也至於因新城而訛
　　　為青城又因青城而訛為黑城轉輾改稱其實
　　　一地耳
　　富峪故城　在平泉州北明初築富峪城置守禦
　　千戸所後改置富峪衛永樂初廢明太祖實録富峪
　　城門四城周九百丈濠長九百八丈二尺深一丈
　　三尺明史地理志距行都司一百二十里
　　會州故城　在平泉州南二十里本遼澤州地元
　　改置惠州後訛為會州明初築會州城(遼澤州城/尚在明會)
　　(州之東北詳見/建置沿革門)置會州衛永樂初廢明太祖實録
　　會州城門四城周一千一百二十八丈濠長一千
　　一百八十九丈二尺深一丈八尺薊門考青城(即/新)
　　(城/)西南至會州一百二十里會州西南至喜峯口
　　二百里與今之方位正合方輿紀要會州城在大
　　寧衞西南二百四十里又二百四十里即喜峯口
　　與薊門考互異者計里有廣狭耳今故城高丈餘
　　周三里有奇四門無樓櫓蒙古名察罕城豹河流
　　經其東稱為察罕河屯河城中居民數百家比屋
　　鱗次煙火相望信塞外之要衝也
　　寛河故城　在平泉州南一百十里喜峰口外明
　　初築寛河城置守禦千戸所永樂初廢明太祖實
　　録寛河城門四城周八百十二丈濠長八百五十
　　九丈深一丈五尺今其故城周四里四門無樓櫓
　　土人稱為寛河城
　　富庶故城　在平泉州東北遼置富庶縣屬大定
　　府金因之元屬大寧路明初廢元一統志謂富庶
　　縣西北至大寧路東至建州南至利州西南至和
　　衆縣今州屬喀喇沁右翼旗東南境地名公營子
　　有廢城址周五里正當大寧之東南與元一統志
　　西北至大寧一百五十里之方位相合又其東接
　　朝陽縣(即三座/塔㕔)屬土黙特右翼旗界為建州地其
　　南接建昌縣(即塔子/溝㕔)屬喀喇沁左翼旗界為利
　　州及和衆縣地當為故富庶城
　　凡城　在平泉州境内方輿紀要凡城慕容氏所
　　置城也考三國志烏丸𫝊太祖自征蹋頓袁尚與
　　蹋頓將衆逆戰於凡城是漢時已有此名不始自
　　慕容燕也十六國春秋石虎率衆次棘城皝遣子
　　恪等撃之趙兵逃潰乘勝追之築戍凡城而還又
　　虎使鎮逺將軍石成入冦凡城不克又趙撫軍將
　　軍李農率衆三萬與征北大將軍張舉攻燕凡城
　　又平北將軍尹農攻燕凡城不克而還又晉書地
　　理志慕容熙以并州刺史鎮凡城水經注盧龍東
　　越清陘至凡城二百許里當在平泉州之東南今
　　無考
　　三會城　在平泉州西南境水經注五渡水北出
　　安樂縣丁原山南流逕其縣故城西本三會故城
　　也又高石水東出安樂縣東山西流歴三會城南
　　酈氏所載在濡水(即灤/河)既合武列水(今熱/河)之後將
　　入盧龍塞(今潘/家口)之前當在魏安州界考魏書地形
　　志安州有安樂郡(領土垠安市二縣齊廢土垠/入安市周廢安市入密雲)而
　　無安樂縣然安樂郡與密雲相接自當在邉内至
　　安州廣陽郡所領有燕樂縣或疑安樂即為燕樂
　　縣乃安州所治為索頭水(即今伊/遜河)所經又當在豐
　　寧縣(即四/旂㕔)境惟魏志於燕樂縣下注云真君九年
　　併永樂知永樂亦北魏之縣與燕樂縣相接水經
　　注所謂安樂縣當為永樂縣之訛酈道元時已併
　　入燕樂故稱為故城今承徳府(即熱/河㕔)東境之老牛
　　河即五渡水州南之豹河即高石水三會城當在
　　老牛河之東豹河之西今無考
　　受米城　在平泉州境内唐書地理志自古盧龍
　　北經九荆嶺受米城當在州境之南今無考
　　囘紇城　在平泉州境内金史太宗紀都統杲克
　　高恩回紇三城進取中京則城當與高恩二州相
　　近盖遼時俘囘紇部人居此故以名城也今無考
　　奚王牙帳　在平泉州東北舊唐書奚𫝊自營州
　　西北饒樂水以至其國新唐書奚傳依土䕶真水
　　地理志長城口北八百里有土䕶真河奚王牙帳
　　也自盧龍北至奚王牙帳六百里今之土河即吐
　　䕶真水在喀喇沁右翼旂之南今之英金河即饒
　　樂水在喀喇沁右翼旂之北奚王牙帳正居其間
　　遼史地理志五帳院進故奚王牙帳地城之號曰
　　中京知大定府即故奚王牙帳也
　　奚王避暑莊　在平泉州東北契丹國志東過小
　　河唱呌山道北奚王避暑莊有亭臺今無考
　　奚君宅　在平泉州東北蘇轍使契丹有奚君宅
　　詩自注云在中京南盖遼滅奚後使居於此今無
　　考
　　花道　在平泉州東北金史布色忠義(舊作僕散/忠義今改)
　　(正/)傳武雅(舊作窩幹/今改正)䧟靈山同昌惠和等縣陣而
　　西行忠義追之及於花道是花道在惠和之西也
　　元史穆瑚黎(舊作木華/黎今改正)傳平定東京進攻北京金
　　守將伊木沁(舊作銀青/今改正)率衆二十萬拒花道逆戰
　　敗之是花道在北京之東也元時曽置驛於此為
　　花道驛今無考
　　冷翠軒　近平泉州東北金趙秉文有重九登會
　　禪寺冷翠軒詩今無考
　　朝爽樓　在平泉州東北元雲峯真人康泰真墓
　　碑曰仲冬凛冽霫之朝爽樓者最為傑觀四壁曠
　　然千山叠雪泰真裸袒而居及十旬餘樓下瞻仰
　　者雲集今無存
　　塗河千秋橋　在平泉州境内元一統志載大寧
　　路塗河千秋橋陳元革詩云華表狻猊勢自雄闌
　　干十二玉玲瓏勢吞曉岸横蒼獸影落寒江浸彩
　　虹塗河即土河今州北之老河是也
　　金特進興中府尹完顔暠墓　在平泉州東北元
　　一統志完顔暠大定人金故特進興中府尹墓在
　　大寧西三十里玉泉鄉有明昌初翰林待制黨懐
　　英所撰碑記
　赤峰縣(即烏蘭/哈逹㕔)
　　松山館　在赤峯縣境内遼置富弼行程録自官
　　窰七十里至松山館今無考
　　崇信館　在赤峯縣境内遼置富弼行程録自松
　　山館七十里至崇信館今無考
　　廣寧館　在赤峯縣境内遼置富弼行程録自崇
　　信館九十里至廣寧館今無考
　　姚寨館　在赤峯縣境内遼置富弼行程録自廣
　　寧館五十里至姚寨館今無考
　　咸寧館　在赤峯縣境内遼置富弼行程録自姚
　　寨館五十里至咸寧館今無考
　　　謹按富弼行程録所記自咸寧館又三十里度
　　　潢水石橋旁有饒州在今翁牛特北境外巴林
　　　旗界已非赤峯縣境所及故不列入
　　松山故城　在赤峯縣境遼置松山(遼志松江當/作松山詳見)
　　(建置沿/革門)州治松山縣屬中京金皇統三年廢州以
　　縣屬大定府元中統時復置松州改屬上都路至
　　元二年以松山縣省入明初廢元一統志謂松州
　　東南至大寧路東至高州西至興州今縣境地名
　　小烏朱穆沁有廢城址高四五尺周四里正當平
　　泉州(即八/溝㕔)境大寧故城之西北與元一統志東南
　　至大寧二百二十里之方位相合當為故松山城
　　又元一統志載遮盖山在松州東南二十里山在
　　今翁牛特旗南境今小烏朱穆沁廢城南二十餘
　　里即遮盖山有金皇統三年靈峯院千佛洞碑其
　　銘云縣之東南有山孤嵐名曰遮盖雲影毿毿在
　　金時有松山縣而無松山州所稱縣之東南者殆
　　即指松山縣也
　　烏丹城　在赤峯縣境内城基高五尺周六里存
　　東西二門亦當為遼金時州縣之遺址城中有廢
　　塔又有斷碑一字已殘闕惟魯國大長公主字可
　　辨城南七里地名烏蘭坂有魯國公主媵臣準台
　　(舊作竹温/台今改正)墓盖此地在元時為魯藩分地也
　　元中順大夫準台墓　在烏丹城南七里準台蒙
　　古人為魯國大長公主媵臣冒姓翁吉喇特(舊作/雍吉)
　　(刺今/改正)氏事魯王為管領隨路打捕鷹房諸色人匠
　　等戸錢糧都總管府副達噶齊(舊作達魯花/赤今改正)尋進
　　中順大夫為達魯噶齊卒塟歡喜嶺之麓子色爾
　　濟戩(舊作撒而吉/思鑑今改正)事文宗為宫相都管府副總管
　　入宿衞順帝尤愛之詔為其父立碑翰林待制奉
　　議大夫兼國史院編修官掲傒斯撰文奎章閣大
　　學士資善大夫知經筵事巙巙書丹奎章閣侍書
　　學士中奉大夫同知經筵事尚師簡篆額至元元
　　年立今碑文尚存
　　遮盖山石佛　在赤峯縣境入遮盖山十餘里有
　　千佛洞俗名大碾子洞洞口徑丈有八尺高丈有
　　二尺中有石佛像一旁列阿難迦葉二像循洞入
　　少折而西路漸窄高廣不盈丈又折而東亦如之
　　洞内有石壁兩崖俱鑿成佛像洞外有金皇統三
　　年靈峯院千佛洞碑其文云遼乾統三年有西山
　　院天台法師鑿山穿石前以成殿後以環洞名曰
　　靈峯院後遭兵火寺如懸磬至皇統辛酉嵗僧惠
　　學等請中京資聖院僧遵說嗣興逺近居民欣然
　　同施各發一念願心匠成千佛石像盖石洞為遼
　　時天台法師所開洞中千佛則金皇統中僧遵說
　　嗣成之也
　
　
　
　
　
　
　
　
　
　
欽定熱河志卷九十七
欽定四庫全書
欽定熱河志卷九十八
　古蹟二
　建昌縣(即塔子/溝㕔)
　　惠和故城　在建昌縣北境遼置惠州治惠和縣
　　屬中京金廢州以縣屬大定府元屬大寧路明初
　　廢元一統志謂惠和縣西南至大寧路北至高州
　　東南至金源縣東至武平縣今縣北三百四十里
　　敖漢旗西境地名博羅科有廢城城基周四里城
　　北山上有浮圖高五丈其西南接平泉州(即八/溝㕔)屬
　　喀喇沁右翼旗界為大寧路地其西北接平泉州
　　屬翁午特旂界為高州地當為故惠和城
　　利州故城　在建昌縣東北遼統和四年置阜俗
　　縣二十六年置利州以領縣屬中京金因之元以
　　阜俗縣省入屬大寧路明洪武初嘗割𨽻遼東永
　　樂後廢元一統志謂利州西北至大寧路西至和
　　衆縣南至龍山縣今縣治東北七十里有廢城址
　　東西一百三十五丈南北二百丈周四里土人稱
　　為大城子城外有大小浮圖三亦名小三座塔城
　　東有金承安五年利州精嚴禪寺圓盖和尚塔銘
　　為北京路轉運度支判官趙秉文撰其文云松漠
　　之北利州之東無縫塔様八面玲瓏又元至元二
　　十四年利州長夀山玉京觀地産碑為白霫李察
　　撰文白霫張洪禮書丹其文云跋利州之西憑榆
　　河之渡仡然魁秀者長夀山也知大城子為故利
　　州城信矣大城子在縣屬喀喇沁左翼旗北界其
　　西北接平泉州喀喇沁右翼旗界為大寧路地亦
　　與元一統志西北至大寧一百六十里之方位相
　　合
　　滿井　在利州故城南元一統志滿井在利州南
　　十三里鳳翼莊其水清冷冬温夏涼晝夜外湧至
　　中夏正牛澄澈見底雖毫髪之㣲歴歴可數居民
　　引以灌澆用之釀酒其味尤佳
　　會經樓　在利州故城内元一統志會經樓在利
　　州市心金章宗泰和年建今無存
　　圓盖和尚塔　在利州故城東金承安中閑閑居
　　士趙秉文所撰誌詺猶存圓盖利州阜俗人從北
　　京㣲公付法大定六年開堂於精嚴寺繼主松林
　　靈感時人稱為盖堂頭
　　融安和尚塔　在利州故城東天成觀之傍塔上
　　有融安和尚靈塔六字其年月無考
　　龍山故城　在建昌縣南遼開泰二年置龍山縣
　　後置潭州以領縣屬中京金皇統三年廢州以縣
　　改屬利州元屬大寧路明初廢元一統志謂龍山
　　縣北至利州西北至和衆縣南至冷口今縣屬喀
　　喇沁左翼旂西南八里大凌河之旁有廢城址周
　　三里其北即大城子為利州地其西北即小城子
　　為和衆縣地其西南即永平府邉牆之冷口當為
　　故龍山城
　　和衆故城　在建昌縣西北遼置榆州治和衆縣
　　屬中京金廢州以縣屬大定府元屬大寧路明初
　　廢元一統志謂和衆縣西北至大寧路東至利州
　　東北至富庶縣東南至龍山縣今縣治西北二十
　　五里有土城址東西一百六十丈南北一百五十
　　丈周三里有奇土人稱為小城子城西里許有浮
　　圖一小城子在縣屬喀喇沁左翼旂東北界其北
　　接平泉州屬喀喇沁右翼旂界為大寧路地其東
　　九十里即大城子為利地當為故和衆城
　　秦王魚石　在故和衆縣北元一統志秦王魚石
　　在和衆縣北三里七寶山中其石皆有魚形所稱
　　秦王者未詳所指元一統志載瑞州産魚曰秦王
　　鱠以唐太宗征遼駐此得名魚石之得名疑即因
　　此
　　白狼城　在建昌縣南魏書建徳郡治白狼城(今/縣)
　　(南境為北魏/建徳部地)十六國春秋後燕録慕容垂時北平
　　呉柱聚冦衆廣都入白狼城又高雲以并州刺史
　　鎮白狼又北燕録馮跋時以并青二州牧鎮白狼
　　馮宏時魏遣將軍古弼等克白狼城白狼城在慕
　　容燕時為重鎮方輿紀要白狼城在營州西南今
　　無考
　　乙連城　在建昌縣西南十六國春秋前燕録慕
　　容皝遣材官將軍劉佩攻乙連不克盖是時乙連
　　尚為鮮卑段氏之地(今縣南境為晉/時鮮卑段氏地)後入慕容氏
　　又後燕録慕容寶時議欲伐魏於永康三年二月
　　己卯發兵龍城壬午次於乙連既而寶為蘭汗所
　　殺慕容奇起兵於建安進屯乙連又北燕録馮跋
　　時魏遣將軍長孫道生率師襲乙連城克之進攻
　　和襲方輿紀要乙連城在營州西南二百里今無
　　考
　　好城　在建昌縣境内十六國春秋前燕録慕容
　　皝築好城於乙連東使蘭勃戍之以逼乙連今無
　　考
　　曲水城　在建昌縣境内十六國春秋前燕録慕
　　容皝使蘭勃戍好城復城曲水以為勃援知曲水
　　與好城相近今無考
　　興國城　在建昌縣境内十六國春秋前燕録段
　　遼遣屈雲夜襲慕容皝子遵於興國城雲敗斬之
　　方輿紀要謂慕容氏築興國城與乙連城相距數
　　十里今無考
　　新城　在建昌縣東十六國春秋前燕録慕容廆
　　遣子翰攻段氏取徒河新城後燕録慕容熈以青
　　州刺史鎮新城方輿紀要謂新城在徒河之西為
　　鮮卑段氏所置縣考徒河在今錦州府錦縣之西
　　北而新城更其西當在縣界今無考
　　金紫城　在建昌縣境内魏書地形志建徳郡廣
　　都縣有金紫城今無考
　　長谷　在建昌縣境内十六國春秋北燕録馮跋
　　之父安東徙和龍家於長谷又跋弟宏為亂跋驚
　　死宏葬之於長谷今無考
　　雲峰真人康㤗真墓　在建昌縣東北六十里長
　　夀山中墓旁石碑一立於元初碑尾書丙辰年癸
　　巳月丁酉日建撰文者白霫進士李姓其名已剥
　　落刋石者白霫石匠高守真也以史考之丙辰為
　　元憲宗之六年時未有年號故以干支紀年也㤗
　　真利州花務村人元初特賜含真體道至徳真人
　　自號雲峯子
　朝陽縣(即三座/塔㕔)
　　興中故城　即朝陽縣治慕容燕之國都也十六
　　國春秋前燕録晉咸康七年慕容皝以栁城之北
　　龍山之西(一作/南)福地也使築龍城八年皝遷都龍
　　城歴苻泰及後燕北燕元魏並曰龍城魏之營州
　　昌黎郡隋之營州遼西郡唐之營州栁城郡皆在
　　其地亦曰黄龍城水經注白狼水北逕黄龍城魏
　　氏土地記曰黄龍城西南有白狼河北燕馮宏稱
　　臣於宋封為黄龍國主高齊時以營州刺史鎮黄
　　龍隋書稱契丹居黄龍之北皆即指龍城而言至
　　唐時入於奚遼太祖平奚置霸州彰武軍重熙十
　　年升興中府治興中縣金因之元至元七年降為
　　興中州屬大寧路明初改置營州左右中前後五
　　衛永樂初廢明史成化九年遼東總兵歐信以偏
　　將韓斌等敗三衛於興中即其地也今其城在土
　　黙特右翼旗界周七里有奇遼金時所建三塔猶
　　存土人稱為三座塔蒙古語三為古爾班塔為蘇
　　巴爾罕故名古爾班蘇巴爾罕城乾隆十六年於
　　其地設巡檢司為塔子溝㕔東境三十九年析置
　　三座塔㕔四十三年改設縣治
　　慕容燕宫殿　在故龍城内十六國春秋前燕録
　　晉咸康七年正月慕容皝使陽裕等築龍城構門
　　闕宫殿廟園八年七月皝營龍城新殿建元元年
　　十月復大起龍城宫闕永和元年二月有黒龍白
　　龍各一見於龍山皝親率羣僚觀之還宫號所居
　　新宫曰和龍宮又有承乾殿前燕録慕容皝十四
　　年十月饗羣臣於承乾殿又有新昌殿後燕録慕
　　容盛長樂二年十二月讌羣臣於新昌又有承華
　　殿後燕録慕容熙為苻后起承華殿今並無存
　　東庠　在故龍城内十六國春秋前燕録慕容皝
　　十二年二月賜大臣子弟為官學生者號高門生
　　立東於舊宫以行鄉飲之禮每月臨觀考試優劣
　　十四年正月皝親臨東庠考試學生其通經秀異
　　者擢充近侍今無存
　　白雀園　在故龍城内十六國春秋後燕録慕容
　　盛長樂元年四月有異雀素身緑首棲翔東園二
　　旬而去改東園為白雀園今無存
　　東堂　在故龍城内十六國春秋後燕録長樂二
　　年十二月引見百僚於東堂考詳器藝又北燕録
　　馮跋每遣守宰必親見東堂今無存
　　洪光門　在故龍城十六園春秋後燕録慕容熈
　　光始四年四月擬鄴之鳯陽門作洪光門累級九
　　重建始元年馮跋等為亂帥衆攻洪光門北燕録
　　太平元年高雲為幸臣離班桃仁所殺馮跋升洪
　　光門以觀變十三年洪光門鸛雀折今無存
　　龍騰苑　在故龍城外十六國春秋後燕録光始
　　三年五月熈大築龍騰苑廣袤十餘里起景雲山
　　於苑内基廣五百步峯高十七丈四年四月苑起
　　逍遙宫甘露殿連房數百觀闍相交鑿天河渠引
　　水入宫又鑿曲光海清涼(一作/浄)池其後至建始元
　　年馮跋閉門距守熈夜至城門攻北門不克退入
　　龍騰苑知苑在城外今無存
　　韭町　在故龍城十六國春秋北燕録馮跋太平
　　二年立高雲廟於韭町置園邑二十家今無考
　　前燕慕容皝墓　在故龍城東龍山上十六國春
　　秋前燕録慕容皝葬於龍山陵曰龍平元一統志
　　謂墓在興中州西北狼山下又近馬兠山慕容皝
　　設兵㐲處皝卒塟於此顯與十六國春秋不合其
　　說恐無據
　　後燕慕容熙墓　在故龍城西十六國春秋後燕
　　録墓容熙營苻后墓下錮三泉周輪數里内則圖
　　畫尚書八座之象號曰徽平陵及將葬熙為馮跋
　　等所殺高雲僭立與苻后共葬於徽平陵元一統
　　志徽平陵在興中州西三十里慕容熙與苻妃葬
　　處即八角墓
　　五栁戍　在故營州南唐貞觀時置羈縻順州於
　　此後廢今無考
　　静蕃戍　在故營州東北唐貞觀時置羈縻昌州
　　於此後廢今無考
　　陽師鎮　在故營州東北唐貞觀時置羈縻崇州
　　師州於此後廢今無考
　　安徳故城　在朝陽縣東南柏山上遼置安徳州
　　治安徳縣屬興中府金廢州仍以縣屬興中府大
　　定七年改名永徳元廢今土黙特右翼旂南七十
　　里界栢山上有廢城址城外古井旁有遼乾統八
　　年安徳州靈巖寺碑為朝請大夫守殿中少監知
　　安徳州軍州事耶律劭撰文知即故安徳城考遼
　　史地理志安徳縣析霸城東南境户置霸城即興
　　中府為今縣治此城正居其東南與遼史合
　　白川州故城　在朝陽縣東北六十七里遼置川
　　州會同中詔為白川州後省曰川州治咸康縣並
　　領宏理宜民二縣尋省宏理縣金大定六年廢州
　　惟存宜民縣屬懿州承安二年復置川州治宜民
　　縣泰和四年又廢州以縣屬興中府元復置川州
　　以宜民縣省入屬大寧路明初廢武經總要(元一/統志)
　　(之川州乃金元改/置與遼川州異)謂白川州西南至霸州(即興/中城)七
　　十里今土黙特右翼旗北一百五里地名四角坂
　　有廢城址東西一百五丈南北一百六十丈周不
　　及三里蒙古名卓索喀喇城其西南距縣治六十
　　七里與武經總要所記方位正合城内有遼開泰
　　二年佛頂尊勝陀羅尼石幢記為白川州官吏所
　　建知即遼時故白川州城
　　佛頂尊勝陀羅尼石幢　在白川州故城内遼開
　　泰二年建石幢記首云奉為神贊天輔皇帝齊天
　　彰徳皇后萬嵗親王公主千秋文武百僚恒居祿
　　位風調雨順海晏河清一切有情同霑利樂長寧
　　軍節度掌書記儒林郎試大理評事武騎尉王桂
　　撰長寧軍節度管内觀察處置等使金紫崇禄大
　　夫檢校太傅使持節白川州諸軍事白川州刺史
　　兼御史大夫上柱國以下俱闕神贊天輔為聖宗
　　尊號遼史仁徳皇后𫝊云册為齊天皇碑云齊天
　　彰徳皇后則史文闕畧也左方列銜可辨識者有
　　銀青崇祿大夫兼監察御史武騎尉商稅麴務都監
　　王元泰銀青崇祿大夫兼監察御史武騎尉同兼
　　麴務張翼三司押衙麴務判官兼知商稅事翟可
　　行銀青崇禄大夫檢校工部尚書兼御史大夫上
　　柱國崔扆儒林郎試大理寺評事守白川州咸康
　　縣令武騎尉王(闕/)銀青崇禄大夫檢校左㪚騎常
　　侍兼殿中侍御史驍騎尉江濤觀察判官儒林郎
　　試大理司直雲騎尉賜緋魚袋田能成内觀察處
　　置等使金紫崇禄大夫檢校太𫝊使持節白川州
　　諸軍事白川州刺史兼御史大夫上柱國鉅鹿縣
　　開國子食邑五百戸耿延(闕/)皆官此土者也左方
　　同列名者則有寺主僧義超都維那僧義訓其末
　　行云石作院使王徳辛鐫字
　　宜民故城　在朝陽縣北遼統和中置宜民縣屬
　　川州而川州自治咸康縣金大定六年廢川州惟
　　存宜民縣永安二年復置川州泰和四年廢州以
　　縣屬興中府盖金復置之川州移治宜民已非遼
　　川州之舊元大寧路有川州無宜民縣亦當治宜
　　民故地矣元一統志謂川州南至興中州西至武
　　平縣西南至金源縣今其地有土城址高六丈周
　　八里土人稱為黒城子城北八里有元至正年川
　　州重修東嶽廟碑為儒學正徐潛撰文醫學正張
　　質書丹隂有川州逹嚕噶齊(舊作達魯花/赤今改正)特穆爾
　　(舊作帖木/兒今改正)及建平典史數字知即遼金之宜民縣
　　元之故川州城也黒城子南距縣治一百六十八
　　里與元一統志所記方位正合此與遼之白川州
　　别為一城方輿紀要謂川州有東南二城是也
　　建州故城　在朝陽縣西遼太祖置建州治永霸
　　縣州初在凌河之南聖宗遷於河北金因之元以
　　永霸縣省入明初廢元一統志謂建州東至興中
　　州西南至利州西至富庶縣北至金源縣今土黙
　　特右翼旗一百七十里地名黄河灘有廢城址東
　　西二百七十丈南北三百六十丈周七里有奇四
　　門蒙古名喀喇城城西北有浮圖十七級周十二
　　丈其旁又有小浮圖七級周四丈其東距縣治為
　　興中州地其西南達大城子為利州地當為故建
　　州城
　　荆岸　在故建州東元一統志荆岸以建州東有
　　荆水昔人决岸溉田故名
　　石晉李太后墓　在故建州境元一統志李太后
　　墓在建州熨斗山之北五代漢乾祐二年二月遼
　　主耶律徳光徙晉出帝及李太后於建州節度使
　　趙延暉避正寢以館之明年三月李太后寢疾謂
　　出帝曰我死焚其骨送范陽佛舍遂卒帝與后宫
　　人宫者被髪徒跣扶舁其柩至熨斗山得地穿其
　　隴首而葬焉後人因號為李太后冡又有安妃從
　　出帝北遷死於建州道中遂與李太后並葬於此
　　大悲心陀羅尼石幢　在建州故城北高三尺三
　　寸六面各鐫陀羅尼咒備蒙古畏吾及漢字數體
　　書又附近境内有陀羅尼咒廢碑為建州香花邑
　　人所立字畫殊劣亦不詳建置年月惟首云奉為
　　承天太后昭聖皇帝皇后萬嵗考承天乃遼聖宗
　　太后尊號昭聖乃聖宗初即位時之尊號則此碑
　　當建於聖宗初年又滿代營子有元至治二年廢
　　碑上有建州南開泰鄉安家莊字可辨開泰鄉見
　　元一統志建州鄉鎮内知其地亦建州界也
　　漢兒城　在朝陽縣境内五代史晉家人𫝊李太
　　后自馳至霸州見永康王求於漢兒城側賜地種
　　牧以為生明年徙帝太后於建州節度使趙延暉
　　避正寢以館之去建州數千里外得地五十餘頃
　　帝遣從行者耕而食之遼史亦云故石晉太后詣
　　世宗求於漢城側耕墾自贍許於建州南四十里
　　給地五十頃營搆房室創立宗廟所稱漢兒城者
　　盖即建城也然建州自有二城一在凌河之南一
　　在凌河之北世宗之時州尚在河南也今縣屬土
　　黙特右翼旗西南一百二十里地名五十家子有
　　廢城址周二里許四門久圯城中有浮圖一在大
　　凌河之南當即遼初之建州城謂漢兒城是也
　　石家寨　在朝陽縣境内遼史耶律哈喇齊(舊作/合里)
　　(只今/改正)傳云重熙中充宋國生辰使館於白溝驛宋
　　宴勞優者嘲蕭惠河西之敗哈喇齊曰勝負兵家
　　常事我嗣聖皇帝俘石重貴至今興中有石家寨
　　恵之一敗何足較哉宋人慚服所稱石家寨者
　　當與建州故城相近今無考
　　宿軍城　在朝陽縣東北十六國春秋後燕録慕容
　　熈時髙句驪攻宿軍平州刺史慕容歸棄城走後改置
　　營州刺史鎮宿軍方輿紀要在營州東北今無考
　　檢頓城　在朝陽縣魏書地形志昌黎郡龍城縣
　　有檢頓城今無考
　　雀目城　在朝陽縣境内水經注方城川水北屈
　　逕一故城西世謂之雀目城今無考
　　倭城　在朝陽縣境内水經注高平川水東流逕
　　倭城北今無考
　　乳樓城　在朝陽縣境内水經注高平川水東南
　　逕乳樓城北又東南注白狼水乳樓城與倭城並
　　當在縣南境今無考
　　麝香崖石刻　在朝陽縣東遼史地理志興中府
　　有麝香崖天授皇帝刻石在焉天授世宗尊號也
　　元一統志謂遼天授皇帝嘗獵其間獲一香麝故
　　名麝香崖在今土黙特右翼旗東九十里其石刻
　　今無存
　　紫草務石木橋　在朝陽縣南之羊角屯屯西故
　　渠旁立二碑其一落剥不能辨其一有懿州路興
　　中州南孝行鄉紫草務至正四年甲申年壬寅月
　　丁夘日重修石木橋碑記孝行鄉見元一統志興
　　中州鄉鎮内碑記文多殘缺字畫亦劣其文略云
　　山西有澗入於凌源雨水衝壊要路邑衆人等建
　　石木橋一座今水涸㫁流橋址無存
　　佛頂尊勝陀羅尼碑　在朝陽縣南五十家子廢
　　城内塔上高不及三尺共四石先列陀羅尼經序
　　次列陀羅尼經咒字體端整不詳建置年月
　　鐵舍利塔　在朝陽縣南遼時建靈感寺重熙中
　　鑄鐵塔以藏佛舍利後以定光佛舍利六百粒釋
　　迦佛舍利一千三百餘粒改藏塔下地宫今塔已
　　無存土人嘗於其處掘土丈餘見地宫一所高八
　　尺廣六尺五寸八面相等周遭嵌碑文中有一碑
　　字大徑二寸餘云維大契丹國興中府重熙十五
　　年丙戌嵗十一月丁丑朔十六日壬辰起手鑄次
　　年四月乙巳朔八日壬子午時葬釋迦佛舍利記
　　末載辨塔主僧則覺花島海雲寺業律沙門志全
　　也又有二片為天慶二年講經律論師慧材所撰
　　釋迦定光二佛的身舍利塔記文稱重和十五年
　　鑄鐵塔一所歴十三簷亘二百尺徃徃夜晦屢放
　　虹光邇後展討殿宇津置堂廊每嗟佛壟閉於南
　　隩大衆僉議欲移中央即有恵行大徳潛資義倉
　　提黙雲敷共捨浄資一千緡其諸釋侣量力施錢
　　共四百千用充功費尋擇良辰亦得吉卦折至十
　　簷獲定光佛舎利六百餘顆至地宫内獲釋迦佛
　　舍利一千三百餘顆再選定四月八日午時依舊
　　如法安葬考遼諸帝無紀元重和者書寫之譌以
　　重熙為重和耳
　　石觀音像　在朝陽縣南境之天慶寺像高七尺
　　圍五尺二寸遼沙門智公所造首唱胎字韻詩二
　　章自兵部尚書門下侍郎平章事鄭若愚以下和
　　者二十四人勒石寺中今尚存
　　卧佛寺石佛　在朝陽縣南恩及山中高八尺圍
　　四尺不許何年所鑿蒙古於其地建寺寺中有遼
　　應歴七年十月石幢記首云奉為當今皇帝建造
　　其記文首二行已缺落第三行以下差可辨識不
　　知何人所撰
　　千佛洞石佛　在朝陽縣南八十里山腰有洞穿
　　洞口而入有三路其一東出中有大小石佛數十
　　尊莊嚴法身具諸殊相洞前有碑石裂為三段鐫
　　千手千眼觀世音菩薩大悲心陀羅尼咒遼聖宗
　　統和二十三年立
　　台頭溝山石佛　在朝陽縣東北一百九十里山
　　下為㕔峪道院故址今惟石佛大小數尊尚存半
　　已殘損有金皇統八年宜州㕔峪道院復建藏經
　　千人邑碑東海徐卓撰文考金史地理志義州遼
　　宜州天徳三年更州名此碑在天徳之前故仍稱
　　宜州也州治在今錦州府之義州此當為州西境
　　矣碑文稱㕔峪者耶律賽音温(舊作詳穏/今改正)家之墓
　　所今無考
　　波羅台溝石佛　在朝陽縣西六十里山洞中有
　　石佛像一
　　石人溝　在朝陽縣東一百十里山澗中有石人
　　二
　附録無考諸廢城
　　土城子廢城　今豐寧縣(即四/旂㕔)治
　　土城子西北廢城　在豐寧縣西北一百五十里
　　城基周三里有奇地鄰潮河俗名土西城
　　巴顔托哈廢城　在平泉州(即八/溝㕔)北喀喇沁扎薩
　　克公旂界城基髙數尺周二里東西有門
　　三道營廢城　在平泉州北三百六十里喀喇沁
　　右翼旂界城　周約十里東西有門
　　達拉海溝廢城基在平泉州北三百三十里城基
　　髙四尺東南北有門
　　巴顔烏拉溝廢城　在平泉州北三百四十里城
　　基髙六尺四門久圮
　　烏蘭哈達西北廢城　在赤峯縣(即烏蘭/哈達㕔)境内翁
　　牛特界城基高四五尺周八里
　　烏蘭哈達西南廢城　在赤峯縣境内翁牛特界
　　城基高四五尺周四里
　　翁牛特北廢城　在赤峯縣境内周五里僅有基
　　址可辨
　　藍旗營廢城　在朝陽縣(即三座/塔㕔)境内城基周三
　　里四門
　　苞骨洛營廢城　在朝陽縣境内城基周三里
　　　謹按諸廢城大抵皆遼金以來州縣遺趾以别
　　　無証據未能定為何地且自慕容燕元魏以後
　　　又有非州非縣之城如凡城乙連城之𩔖今不
　　　敢傳會謹附錄卷末俟參考焉
　
　
　
欽定熱河志卷九十八
欽定四庫全書
欽定熱河志卷九十九
　故事一
　　承徳府全境越在闗外自漢迄明惟遼金元三朝
　　全得之其餘諸代皆分割参錯之壤也其一時用
　　兵勝負封貢徃来以及邊防營建行幸振貸諸典
　　載在史傳事蹟紛如於諸卷門類無可附麗而又
　　不容遺逸爰别彚成帙以代相繫以𩔖相從袪繁
　　複而資參互庶一展卷間時會之興衰幅員之廣
　　隘約畧可覩焉志故事第二十二
　漢
　　匈奴
　　　按漢初匈奴冐頓最强然其建庭直代雲中不
　　　在今承德府全境内今境乃漁陽右北平遼西
　　　三郡邊外與匈奴左方相接地也至武帝拓塞
　　　之後為漢塞地匈奴更徙而西北去今境益逺
　　　茲但就其有事於上谷以東者錄之
　　漢書匈奴傳燕王盧綰反率其黨且萬人降匈奴
　　徃来上谷以東(時在髙/帝末年)匈奴數千人盜邉漁陽尤
　　甚漢使將軍韓安國屯漁陽偹胡(元光/六年)匈奴二萬
　　騎入漢殺遼西太守畧二千餘人又敗漁陽太守
　　(武帝紀作入/漁陽敗都尉)軍千餘人圍將軍安國安國時千餘
　　騎亦且盡會燕救至匈奴乃去(元朔/元年)
　　漢書韓安國傳安國為材官将軍屯漁陽捕生口
　　虜言匈奴逺去即上言方佃作時請且罷屯罷屯
　　月餘匈奴大入上谷漁陽安國壁乃有七百餘人
　　出與戰安國傷入壁匈奴虜畧千餘人及畜産去
　　上怒使使責讓安國徙益東屯右北平(即元朔/元年事)
　　漢書武帝紀元朔二年冬匈奴入上谷漁陽殺畧
　　吏民千餘人
　　荀悦漢紀元朔五年春将軍李息将軍張次公出
　　右北平擊匈奴
　　漢書匈奴傳漢使博望侯(武帝紀作/衛尉張騫)及李将軍廣
　　(武帝紀作郎/中令李廣)出右北平撃匈奴左賢王左賢王圍
　　李廣廣軍四千人死者過半殺虜亦過當會博望
　　侯軍救至李将軍得脱盡亡其(元狩/二年)匈奴入右北
　　平定襄各數萬騎殺畧千餘人(元狩/三年)
　　漢書李廣傳廣以郎中令将四千騎出右北平博
　　望侯張騫将萬騎與廣俱異道行数百里匈奴左
　　賢王将四萬騎圍廣廣軍士皆恐廣乃使其子敢
　　往馳之從數十騎直貫胡騎出其左右而還報廣
　　曰胡虜易與耳軍士乃安為圜陳外嚮胡急撃矢
　　下如雨漢兵死者過半漢矢且盡廣乃令持滿毋
　　發而廣身自以大黄射其禆将殺數人胡虜益解
　　會暮吏士無人色而廣意氣自如益治軍軍中服
　　其勇也明日復力戰而博望侯軍亦至匈奴乃解
　　去(即元狩/二年事)
　　漢書王莽傳遣誅貉将軍陽俊討穢将軍嚴尤出
　　漁陽(莽二年討/匈奴也)
　　烏桓
　　　按漢武帝撃破匈奴左地因徙烏桓於上谷漁
　　　陽右北平遼西遼東塞外在今承德府北境
　　漢書匈奴傳(互見後漢/書禹桓𫝊)烏桓甞發先單于家匈奴
　　怨之發二萬騎撃烏桓大将軍霍光欲發兵邀撃
　　之問中郎将范明友明友言可撃於是拜為度遼
　　将軍将二萬騎出遼東匈奴聞漢兵至引去初光
　　誡明友兵不空出烏桓時新中奴兵明友既後匈
　　奴因乘烏桓敝撃之斬首六千餘級獲三王首還
　　(元鳯/三年)
　　　按范明友所誅之三王或係武帝所封或即自
　　　稱為王史記漢書俱未詳昭帝紀謂遼東烏桓
　　　反以中郎将范明友為度遼将軍将北邉七郡
　　　兵二千騎撃之觀匈奴及烏桓傳知明友本為
　　　邀撃匈奴而出特乘烏桓之敝耳
　　後漢書烏桓傳烏桓復冦幽州明友輙破之(元鳳/六年)
　　宣帝時乃稍保塞降附
　　漢書匈奴傳匈奴遣使者責烏桓税烏桓距曰奉
　　天子詔條不當與匈奴税匈奴使怒收烏桓酋豪
　　縳到懸之酋豪昆弟怒共殺匈奴使及其官属單
　　于聞之發左賢王共入烏桓責殺使者因攻撃之
　　烏桓分散或走上山或東保塞匈奴頗殺民人毆
　　婦女弱小且千人去置左地告烏桓曰持馬畜皮
　　布来贖之烏桓見畧者親属二千餘人持財畜徃
　　贖匈奴受留不遣(在平/帝時)
　　　按武帝所徙之烏桓在五郡塞外而塞上自為
　　　亭障之地宣帝以後烏桓始保塞乃入居塞上
　　　之漸
　後漢
　　匈奴
　　　按匈奴當後漢時分為南北二庭自相攻撃罕
　　　為漢患南單于居西河美稷去今承德府境殊
　　　逺而北單于則更逺矣兹亦但錄其在上谷以
　　　東之事
　　後漢書匈奴傳單于畏漢乘其敝乃遣使詣漁陽
　　求和親(建武二/十二年)北單于入雲中遂至漁陽大守亷
　　范撃郤之(永平十/六年)延熹九年南單于諸部並畔遂
　　與烏桓鮮卑冦綠邉九郡以張奐為北中郎将討
　　之單于諸部悉降
　　烏桓
　　　按烏桓在後漢時入居塞内今承徳府皆烏桓
　　　地故于上谷等五郡為患尤甚
　　後漢書烏桓傳光武初烏桓與匈奴連兵為冦代
　　郡以東尤被其害朝發穹廬暮至城郭五郡民庶
　　家受其辜至於郡縣損壊百姓流亡
　　後漢書祭彤傳建武初匈奴鮮卑及赤山烏桓連
　　和强盛數入塞殺畧吏人朝廷以為憂益增緣邉
　　兵郡有數千人又遣諸将分屯障塞
　　後漢書天文志元興元年遼東貊人反鈔六縣發
　　上谷漁陽右北平遼西烏桓兵討之
　　後漢書烏桓傳永初三年夏漁陽烏桓與右北平
　　胡千餘冦代郡上谷
　　後漢書靈帝紀中平四年漁陽人張純與同郡張
　　舉舉兵叛攻殺右北平太守劉政遼東太守楊終
　　䕶烏桓校尉公綦稠等舉兵自稱天子冦幽冀二
　　州(劉攽曰案張舉自稱/天子誤出一兵字)五年九月遣中郎将孟益
　　率騎都尉公孫瓉討漁陽賊張純等十一月公孫
　　瓉與張純戰於石門大破之六年三月幽州牧劉
　　虞購斬漁陽賊張純公孫瓉傳烏桓反畔與賊張
　　純等攻撃薊中瓉率所領追討純等有功遷騎都
　　尉張純復與畔胡邱力居等冦漁河間渤海入平
　　原多所殺畧瓉追撃戰於屬國石門虜遂大敗棄
　　妻子踰塞走悉得其所畧男女瓉深入無繼反為
　　邱力居等所圍於遼西管子城二百餘日粮盡食
　　馬馬盡煑弩楯力戰不敵乃與士卒辭訣各分散
　　還時多雨雪墜阬死者十五六虜亦飢困逺走栁
　　城(劉攽曰案/逺當作還)瓉常與善射之士數十人皆乘白馬
　　以為左右翼自號白馬義從烏桓更相告語避白
　　馬長史乃畫作瓉形馳騎射之中者咸稱萬嵗劉
　　虞傳中平初車騎将軍張温討賊邉章等發幽州
　　烏桓三千突騎而牢廩逋懸皆畔還本國前中山
　　相張純私謂前太山太守張舉曰今烏桓既畔皆
　　願為亂子若與吾共率烏桓之衆以起兵庶幾可
　　定大業舉因然之四年純等遂與烏桓大人共連
　　盟攻薊下燔燒城郭虜畧百姓舉稱天子純稱彌
　　天将軍安定王誘使烏桓峭王等步騎五萬入青
　　冀二州虞復拜幽州牧設賞購舉純舉純走出塞
　　餘皆降散純為其客王政所殺送首詣虞
　　三國志魏武帝紀三郡烏丸承天下亂破幽州畧
　　有漢民合十餘萬户袁紹皆立其酋豪為單于以
　　家人子為已女妻焉遼西單于蹋頓尤强為紹所
　　厚故尚兄弟歸之數入塞為害建安十二年公将
　　北征三郡烏桓諸将皆曰袁尚亡虜耳夷狄貪而
　　無親豈能為尚用今深入征之劉備必説劉表以
　　襲許萬一為變事不可悔惟郭嘉勸公行五月至
　　無終七月大水傍海道不通田疇請為郷導公從
　　之引軍出盧龍塞塞外道不通乃壍山堙谷五百
　　餘里經白檀厯平岡涉鮮卑庭東指栁城未至二
　　百里虜乃知之尚熙與蹋頓遼西單于樓班右北
　　平單于能臣抵之等将數萬騎逆軍八月登白狼
　　山卒與虜遇衆甚盛公車重在後被甲者少左右
　　皆懼公登髙望虜陣不整乃縱兵撃之使張遼為
　　先鋒虜衆大奔斬蹋頓及名王已下胡漢降者二
　　十餘萬口遼東單于速僕丸及遼西北平諸豪棄
　　其種人與尚熈奔東尚有數千騎遼東太守公孫
　　康斬尚熙及速僕丸等傳其首烏丸傳裴松之注
　　引英雄紀曰袁紹遣使拜烏丸三王為單于皆安
　　車華盖羽旄黄屋左纛
　　三國志魏武帝紀裴松之注引曺瞞傳曰時寒且
　　旱二百里無復水軍又乏食殺馬數千以為粮鑿
　　地三千餘丈乃得水既還科問前諌者衆莫知其
　　故人人皆懼公皆厚賞之曰孤前行乗危以徼倖
　　雖得之天所佐也故不可以為常諸君之諫萬安
　　之計是以相賞後勿難言之田疇傳疇常忿烏丸
　　昔多賊殺其郡冠盖有欲討之意而力未能太祖
　　北征烏丸先遣使辟疇隨軍次無終時方夏水雨
　　而濵海洿下濘滯不通虜亦遮守蹊要軍不得進
　　太祖患之以問疇疇曰此道秋夏每常有水淺不
　　通車馬深不載舟船為難乆矣舊北平郡治在平
　　岡道出盧龍達於栁城自建武以来䧟壞㫁絶垂
　　二百載而尚有㣲徑可從今虜将以大軍當由無
　　終不得進而退懈弛無備若嘿囘從盧龍口越白
　　檀之險出空虚之地路近而便掩其不備蹋頓之
　　首可不戰而擒也太祖曰善乃引軍而還而署大
　　水表於水側路旁曰方今暑夏道路不通且俟秋
　　冬乃復進軍虜候騎見之誠以為大軍去也太祖
　　令疇将其衆為鄉導上徐無山出盧龍厯平岡登
　　白狼堆去栁城二百餘里虜乃驚覺單于身自臨
　　陣太祖與交戰遂大斬獲追奔逐北至栁城軍還
　　入塞烏丸傳太祖自征蹋頓於栁城潜軍詭道未
　　至百餘里虜乃覺尚與蹋頓将衆逆戰於凡城兵
　　馬甚盛太祖登髙望虜陣栁城軍未進觀其小動
　　乃撃破其衆臨陣斬蹋頓首死者被野
　　鮮卑
　　　按鮮卑興於建武之初至漢末檀石槐益强分
　　　為三部其卓帳雖在代郡北今承德府境亦其
　　　疆域所及也
　　後漢書鮮卑傳永元十三年遼東鮮卑冦右北平
　　因入漁陽漁陽太守撃破之延平元年鮮卑復冦
　　漁陽太守張顯率數百人出塞追之兵馬掾嚴授
　　諫曰前道險阻賊勢難量宜且結營先令輕騎偵
　　視之顯意甚鋭怒欲斬之因復進兵遇虜伏發士
　　卒悉走惟授力戰身被十創手殺数人而死顯中
　　流矢主簿衛福功曹徐咸皆自投赴顯俱殁陣鄧
　　太后策書褒歎賜顯錢六十萬以家二人為郎授
　　福咸各錢十萬除一子為郎
　　後漢書安帝紀元初四年鮮卑冦遼西遼西郡兵
　　與烏桓撃破之(互見鮮/卑傳)
　　後漢書鮮卑傳永建三年四年鮮卑頻冦漁陽六
　　年秋耿曄遣司馬将胡兵數千人出塞撃破之冬
　　漁陽太守又遣烏桓兵撃之斬首八百級獲牛馬
　　生口
　　後漢書靈帝紀建寧元年十二月鮮卑及濊貊冦
　　幽并二州熹平二年十二月鮮卑冦幽并二州四
　　年五月鮮卑冦幽州五年鮮卑冦幽州六年十二
　　月鮮卑冦遼西光和二年十二月鮮卑冦幽并二
　　州三年冬閏月鮮卑冦幽并二州四年十月鮮卑
　　冦幽并二州中平二年十一月鮮卑冦幽并二州
　　三年十二月鮮卑冦幽并二州
　　　按後漢之季鮮卑屢冦邉郡兹取其與今境相
　　　近者載之餘不具錄
　晉
　　前燕
　　　按慕容氏自渉歸以後至廆及皝並受晉封逮
　　　晉咸康三年皝始稱王永和元年始不用晉年
　　　號故自渉歸以後凡有事於今承德府全境者
　　　並錄之
　　十六國春秋前燕錄慕容廆父涉歸一名奕洛韓
　　以全栁城之勲進拜鮮卑單于晉太康二年冬涉
　　歸始冦昌黎安北将軍嚴詢敗走之斬獲萬計四
　　年涉歸卒廆出避難五年(通鑑作/六年)國人迎廆立之
　　代領部落初涉歸與宇文鮮卑素有隙廆将修先
　　君之怨表請討之武帝弗許廆怒入寇遼西殺掠
　　甚衆帝遣幽州諸軍討之自後復掠昌黎毎嵗不
　　絶
　　　按晉書武帝紀載涉歸冦昌黎事作太康二年
　　　十月鮮卑慕容廆于昌黎三年三月安北将軍
　　　嚴詢敗鮮卑慕容廆于昌黎殺傷數萬人據十
　　　六國春秋及通鑑俱作慕容涉歸盖慕容廆以
　　　太康五年始立也當属晉紀之疎因廆後復掠
　　　昌黎而致誤耳
　　晉書康帝紀建元元年石季龍帥衆伐慕容皝皝
　　大敗之七月石季龍将戴開帥衆来降丁巳詔曰
　　慕容皝摧殄羯冦乃至死沒八萬餘人将是其天
　　亡之始也中原之事宜加籌量且戴開已帥部黨
　　歸順宜見慰勞其遣使詣安西驃騎諮謀諸軍事
　　十六國春秋前燕錄永和元年冬十月皝以古者
　　諸侯即位各稱元年於是始不用晉年號
　　晉書穆帝紀永和三年夏五月進慕容皝為安北
　　将軍(前燕錄作安/北大将軍)
　　　按慕容氏世受晋封自慕容廆於太康十年拜
　　　鮮卑都督大興元年拜龍讓将軍大單于三年
　　　加監平州諸軍事安北将軍平州刺史四年拜
　　　使持節都督幽州東夷諸軍事車騎将軍平州
　　　牧進封遼東郡公慕容皝於咸和九年拜鎮軍
　　　大将軍平州刺史大單于遼東公持節都督承
　　　制封拜一如廆故事咸康四年加征北大将軍
　　　幽州牧領平州刺史七年拜持節侍中大将軍
　　　大都督河北諸軍事幽州牧大單于燕王以是
　　　時未都龍城尚不在今境内故不錄
　　穆帝紀永和五年四月假慕容儁大将軍幽平二
　　州牧大單于燕王慕容儶載紀永和五年僣即燕
　　王位依春秋列國故事稱元年是嵗穆帝使謁者
　　陳沉拜儶為持節侍中大都督都督河北河諸軍
　　事幽冀并平四州牧大将軍大單于燕王承制封
　　拜一如廆皝故事
　　　按十六國春秋載儁元年受晉封爵與晉書載
　　　記同而載記與本紀互異今兩存之考前燕慕
　　　容皝於晉成帝咸康八年十月始居龍城至其
　　　子慕容儁二年當晉穆帝永和六年復遷於薊
　　　今但錄其在龍城時事
　　北燕
　　十六國春秋北燕錄太平九年四月跋遣王特兒
　　等入貢於晉魏章武太守捕之五月晉青州刺史
　　申永遣使浮海来聘跋使中書郎李扶報之
　　　按後燕慕容寶永康二年始去中山走保龍城
　　　當晉安帝隆安元年至北燕馮跋太平九年當
　　　晉安帝義熙十三年中間與晉久相隔絶惟是
　　　年一通使餘無事可書
　宋
　　北燕
　　南史朱修之傳太武伐馮文通修之及同沒人邢
　　懐明並從又有徐卓者亦沒魏復欲率南人竊發
　　事泄見誅修之懷明懼禍同奔文通不見禮停一
　　年會宋使至修之名位素顯傳詔見便拜彼國敬
　　𫝊詔呼為天子邊人見傳詔致敬乃始禮之時魏
　　屢伐黄龍文通遣使求救修之乃使傳詔説而遣
　　之
　　宋書文帝紀元嘉十二年正月封黄龍國主為燕
　　王
　　十六國春秋北燕錄大興五年正月宏遣使詣建
　　康稱藩奉貢於宋四月遣右衛将軍孫德乞師於
　　建康
　　　按北燕馮宏大興五年即宋文帝元嘉十年
　　宋書髙句驪傳跋死子文通立屢為索虜所攻不
　　能下大祖世毎嵗遣使獻方物元嘉十二年賜加
　　除授
　　　按文通跋之季弟晉書載記魏書十六國春秋
　　　並同宋書以為跋之子誤
　
　
　
　
　
　
　
　
　
欽定熱河志卷九十九
欽定四庫全書
欽定熱河志卷一百
　故事二
　後魏
　　前燕
　　魏書昭成帝紀建國六年慕容元真遣使薦女七
　　年二月遣大人長孫秩迎后慕容氏元真之女於
　　境六月皇后至自和龍七月慕容元真遣使奉聘
　　求交婚帝許之九月以烈帝女妻之八年慕容元
　　真遣使朝貢
　　　按十六國春秋前燕録載建元元年七月昭成
　　　帝復求婚於皝皝使納馬千匹為禮昭成不與
　　　又倨慢無子壻禮八月皝遣世子儁率前軍師
　　　將軍評等伐之昭成率衆遁走評等無所見而
　　　還即魏書所載薦女事也至魏昭成建國六年
　　　當晉康帝建元元年其八年當晉穆帝永和元
　　　年皆皝遷龍城後儁遷薊前事故録之
　　北燕
　　魏書太宗紀神瑞元年八月遣謁者於什門招諭
　　馮跋泰常元年徒何部落庫傉官斌先降後復叛
　　歸馮跋驍騎將軍延普渡濡水討擊大破之斬斌
　　及馮跋幽州刺史漁陽公庫傉官昌征北將軍闗
　　内侯庫傉官提等首生擒庫傉官女生縳送京師
　　幽州平泰常三年五月壬子車駕東巡至於濡源
　　及甘松遣征東將軍長孫道生給事黄門侍郎奚
　　觀率精騎二萬襲馮跋又命驍騎將軍延普自幽
　　州北趣遼西為聲勢帝自突門嶺待之道生至龍
　　城徙其民萬餘家而還六月乙酉車駕西返
　　　按後魏神瑞元年當晉安帝義熙十年北燕馮
　　　跋太平六年後魏泰常元年當晉安帝義熙十
　　　二年北燕馮跋太平八年
　　魏書李先傳先與上黨王長孫道生率師襲馮跋
　　乙連城克之悉虜其衆乃進討和龍先言於道生
　　曰宜密使兵卒人備青草一束各五尺圍用填城
　　塹攻其西南絶其外援勒兵急攻賊必可擒道生
　　不從遂掠民而還尉古真傳古真帝諾初為幽州
　　刺史加東統將軍進爵為侯長孫道生之討馮跋
　　也諾與驍騎將軍延普率師次遼西轉寧東將軍
　　進爵武陵公
　　　按是年當晉安帝義熙十四年北燕馮跋太平
　　　十年
　　魏書世祖紀延和元年五月大簡輿徒於南郊將
　　討馮文通六月庚寅車駕伐和龍七月己未車駕
　　至濡水庚申遣安東將軍宜城公奚斤發幽州民
　　及密雲丁零萬餘人運攻具出南道俱會和龍己
　　巳車駕至和龍臨其城八月甲戌文通使載萬人
　　出城挑戰昌黎公元邱與河間公元齊擊破之死
　　者萬餘人文通尚書高紹率萬餘家保𦍑胡以自
　　固己夘車駕討紹辛巳斬之詔平東將軍賀多羅
　　攻文通帶方太守慕容元攻猴固撫軍大將軍永
　　昌王健攻建徳驃騎大將軍樂平王丕攻冀陽皆
　　拔之虜獲生口班賜將士各有差九月乙夘車駕
　　西還十月癸酉車駕至濡水十一月乙巳車駕至
　　自伐和龍二年二月庚午詔兼鴻臚卿李繼持節
　　假馮崇(文通子封/長樂公)車騎大將軍遼西王承制聴置
　　尚書已下賜崇功臣爵秩各有差六月遣撫軍大
　　將軍永昌王健左僕射安原督諸軍討和龍將軍
　　樓勃别將五千騎(十六國春秋/作五百騎)圍凡城(原作瓦/城誤)文
　　通守將封羽以城降徙其民三千餘家三年六月
　　辛亥撫軍大將軍永昌王健司空汝隂公長孫道
　　生侍中古弼督諸軍討和龍芟其禾稼徙民而還
　　太延元年六月戊申詔驃騎大將軍樂平王丕等
　　五將率騎四萬東伐文通己夘丕等至於和龍徙
　　男女六千口而還
　　　按後魏延和元年當宋文帝元嘉九年北燕馮
　　　文通太興二年十六國春秋載拜崇假節侍中
　　　都督幽平二州東夷諸軍士車騎大將軍領䕶
　　　東夷校尉幽平二州牧遼西王與此詳畧有異
　　魏書屈遵傳屈須(遵/孫)子恒督諸軍東伐進號鎮東
　　大將軍師次和龍文通致牛酒以犒軍獻甲三千
　　恒責其不送侍子數之以王命
　　　按屈恒十六國春秋作屈垣考魏書恒字長生
　　　當從魏書作恒為是又韓茂傅及尉撥傳皆云
　　　從樂平王丕討和龍即此事也
　　魏書世祖紀太延二年三月辛未平東將軍娥清
　　安西將軍古弼率精騎一萬討文通平州刺史元
　　嬰又率遼西將軍會之五月乙夘馮文通奔髙麗
　　古弼傳文通之奔也弼部將髙苟子率騎衝擊賊
　　軍弼酒醉拔刀止之故文通得東奔將士皆怨弼
　　不擊世祖大怒徴還黜為廣夏門卒樂平玉丕傳
　　初馮文通之奔髙麗世祖詔遣送之髙麗不遣世
　　祖怒將討之丕上疏以為和龍新定宜優復之使
　　廣修農殖以饒軍實然後進圖可一舉而滅帝納
　　之乃止
　　安州
　　魏書封懿傳囘(㦤族/孫)除鎮逺將軍安州刺史山民
　　愿朴父子賓旅同寢一室囘下車勒令别處其俗
　　遂改江恱之𫝊文遙(恱之/子)肅宗初拜平原太守遷
　　後將軍安州刺史善於綏納甚得物情時杜洛周
　　葛榮等相繼叛逆自幽燕以南悉皆淪䧟唯文遙
　　介在羣賊之外孤城獨守鳩集荒餘且耕且戰百
　　姓皆樂為用
　　營州
　　魏書肅宗紀熙平二年九月城營州治和龍城正
　　光五年十月營州城人劉安定就徳興據城反執
　　刺史李仲遵城人王惡兒斬安定以降徳興東走
　　自號燕王盧同傳營州城民就徳興謀反除同度
　　支尚書黄門如故持節使營州慰勞聴以便宜從
　　事同頻遣使人皆為賊害乃遣賊家口三十人并
　　免家奴為良齎書諭徳興徳興乃降安輯其民而
　　還徳興復反詔同以本將軍為幽州刺史兼尚書
　　行臺尉勞之同慮徳興難信勒衆而往為徳興所
　　擊大敗而還
　　魏書肅宗紀孝昌二年九月就徳興攻䧟平州殺
　　刺史王買奴
　　　按此雖平州事以徳興為營州賊故著之
　　魏書孝莊紀永安二年十一月就徳興自營州遣
　　使請降
　　庫莫奚
　　魏書太祖紀登國二年十月癸夘幸濡源十二月
　　巡松漠三年五月癸亥帝北征庫莫奚六月大破
　　之獲其四都雜畜十餘萬渡弱落水班賞將士各
　　有差長孫肥𫝊登國初與莫題等俱為大將自濡
　　源擊庫莫奚討賀蘭部並有戰功
　　魏書髙祖紀太和十四年五月庫莫奚犯塞安州
　　將樓龍兒擊走之
　　魏書庫莫奚傳登國三年太祖親自出討大破之
　　既而車駕南還十數年間庫莫奚滋盛及開遼海
　　置戍和龍諸夷震懼各獻方物髙宗顯祖世庫莫
　　奚嵗致名馬文皮太和四年輒入塞内辭以畏地
　　豆千抄掠詔書切責之二十二年入冦安州營燕
　　幽三州兵數千人擊走之後復欵附求入塞與民
　　交易自是以後嵗常朝獻至於武定末不絶
　　　按庫莫奚自北魏滅燕之後每嵗入貢魏書帝
　　　紀載興安二年十二月遣使朝獻興光元年九
　　　月庫莫奚獻名馬有一角状如麟皇興元年二
　　　月二年四月三年二月四年二月延興二年八
　　　月三年八月四年九月俱遣使朝貢五年五月
　　　遣使獻名馬承明元年二月七月九月太和元
　　　年二月十月三年九月十七年五月正始四年
　　　八月永平元年七月八月二年八月三年十月
　　　延昌元年十月二年八月三年十月正光四年
　　　九月五年十二月孝昌二年四月俱遣使朝貢
　　　又周書庫莫奚𫝊大統五年遣使獻方物亦在
　　　魏末𩔖記於此
　　契丹
　　魏書契丹傳契丹國在庫莫奚東俱竄松漠之間
　　登國中大破之遂逃迸與庫莫奚分背(北史/作住)經數
　　十年稍滋蔓有部落於和龍之北數百里多為冦
　　盜真君以來求朝獻嵗貢名馬顯祖時使莫弗紇
　　何辰奉獻得班饗於諸國之末歸而相謂言國家
　　之美心皆欣慕於是東北羣狄聞之莫不思服皆
　　得交市於和龍密雲之間太和三年莫賀弗勿於
　　内附止於白狼水東自此嵗常朝貢
　　　按契丹自北魏滅燕後屢來朝貢魏書帝紀載
　　　太延三年二月興安二年十二月皇興二年四
　　　月三年二月四年二月延興三年二月四月四
　　　年九月五年五月承明元年九月太和元年二
　　　月十月三年九月十七年五月永平元年七月
　　　二年七月三年閏五月四年七月延昌元年七
　　　月二年八月三年九月熙平二年二月八月正
　　　光五年十二月俱遣使朝貢彚著於此
　北齊
　　營州
　　北齊書文宣紀天保九年七月詔營州去年螽澇
　　損田兼春夏少雨苗家薄者免今年租賦
　　庫莫奚
　　北齊書文宣紀天保三年正月帝親討庫莫奚於
　　代郡大破之獲雜畜十餘萬分賚將士各有差以
　　奚口付山東為民孝昭紀皇建元年十一月帝親
　　戎北討庫莫奚出長城虜奔遯分兵致討大獲牛
　　馬
　　契丹
　　北齊書文宣紀天保四年九月契丹犯塞壬午帝
　　北巡冀定幽安仍北討契丹十月丁酉帝至平州
　　遂從西道趣長塹詔司徒潘相樂率精騎五千自
　　東道趣青山辛丑至白狼城壬寅經昌黎城復詔
　　安徳王韓軌率精騎四千東趣斷契丹走路癸卯
　　至陽師水倍道兼行掩襲契丹甲辰帝親踰山嶺
　　為士卒先指麾奮擊大破之樂又於青山大破契
　　丹别部綦連猛傳天保四年從討契丹於黄龍
　　　按庫莫奚契丹在北齊時帝紀載天保元年十
　　　二月庫莫奚遣使朝貢三年二月契丹遣使朝
　　　貢四年正月六年十二月七年九月八年八月
　　　庫莫奚連遣使朝貢河清二年十二月庫莫奚
　　　契丹並遣使朝貢天統元年契丹遣使朝貢亦
　　　類記於此
　隋
　　營州遼西郡
　　隋書文帝紀開皇三年四月庚辰行軍總管隂夀
　　破髙寶寧於黄龍五月丙寅赦黄龍死罪以下煬
　　帝紀大業十年二月戊子詔曰往年出軍問罪將
　　屆遼濱死亡者衆不及埋藏令宜遣使人分道収
　　塟設祭於遼西郡立道場一所恩加泉壌庶弭窮
　　魂之寃澤及枯骨用宏仁者之惠
　　　按是詔指大業八年九年兩伐髙麗之事
　　隋書煬帝紀帝盛典屯田於栁城之外王世積傳
　　遼東之役世積與漢王並為行軍元帥至栁城遇
　　疾疫而還元孝矩𫝊孝矩弟褒遼東之役以行軍
　　總管從漢王至栁城而還
　　　按栁城於北魏時為龍城縣隋改龍山縣後復
　　　改栁城縣屬遼西郡
　　北史勿吉國𫝊煬帝初與髙麗戰頻敗其渠帥突
　　地稽率其部降拜右禄大夫居之栁城與邉人來
　　往恱中國風俗請被冠帶帝嘉之賜以錦綺而褒
　　寵之及遼東之役突地稽率其徒以從每有戰功
　　賞賜甚厚十三年從幸江都尋放還栁城
　　奚
　　隋書奚傳初臣於突厥自突厥稱藩之後遣使入
　　朝或通或絶最為無信大業時嵗遣使貢方物
　　契丹
　　隋書髙祖紀開皇四年九月契丹内附契丹傳開
　　皇六年諸部相攻擊又與突厥相侵髙祖使使責
　　讓之其國遣使詣闕頓顙謝罪其後契丹别部出
　　伏等内附安置於渇奚那頡之北開皇末其别部
　　四千餘家背突厥來降上方與突厥和好重失逺
　　人之心悉今給糧還本部(原脱部字/依北史補)勅突厥撫納
　　之固辭不去部落漸衆遂北徙逐水草當遼西正
　　北二百里依託紇臣水而居東西亘五百里南北
　　三百里分為十部兵多者三千少者千餘逐寒暑
　　隨水草畜牧有征伐則酋帥相與議之興兵動衆
　　合如符契(原脱如字/依北史補)突厥沙鉢畧可汗遣吐屯潘
　　垤統之契丹殺吐屯而遁大業七年遣使朝貢方
　　物(契丹殺吐屯以下十七字隋/書刋本脱去依北史補入)
　　　按隋書刻本契丹傳與室韋𫝊誤相連屬中有
　　　脱文今所引依北史補正至於奚契丹在隋時
　　　據奚𫝊稱大業時每嵗朝貢契丹𫝊稱大業七
　　　年朝貢兹考帝紀載開皇五年四月契丹遣使
　　　貢方物十三年正月契丹奚並遣使貢方物二
　　　十年正月契丹遣使貢方物大業十一年契丹
　　　遣使朝貢亦𩔖記於此
　唐
　　營州
　　舊唐書太宗紀貞觀十五年十一月薛延陀以同
　　羅僕骨回紇靺□霫之衆度漠屯於白道川命營
　　州都督張儉統所部兵壓其東境
　　唐書太宗紀貞觀十六年七月營州都督張儉率
　　幽州兵及契丹奚以伐髙麗十九年九月班師十
　　月次營州以太宰祭死事者髙麗𫝊詔集戰骸葬
　　於桞城祭以太宰帝臨哭從臣皆流涕貞觀二十
　　二年李勣為遼東道行軍大總管右武衞將軍孫
　　貳朗右屯衛大將軍鄭仁泰副之率營州都督由
　　新城道以進次南蘇木郭知運𫝊詔知運兼隴右
　　經畧使營栁
　　資治通鑑開元二年初營州都督治栁城以鎮撫
　　奚契丹則天之世都督趙文翽失政奚契丹攻䧟
　　之是後寄治於幽州東漁陽城或言靺□奚霫大
　　欲降唐正以唐不建營州無所依投為黙啜所侵
　　擾故且附之若唐復建營州則相帥歸化也并州
　　長史和戎大武等軍州節度大使薛納信之奏請
　　擊契丹復置營州五年奚契丹既内附貝州刺史
　　宋慶禮建議請復營州三月制復置營州都督於
　　栁城兼平盧軍使管内州縣鎮戌皆如其舊以太
　　子詹事姜師度為營田度支使與慶禮等築之三
　　旬而畢
　　唐書肅宗紀寶應元年建寅月戊申史朝義䧟營
　　州
　　奚
　　唐書奚𫝊顯慶間奚叛五年以定襄都督阿史徳
　　樞賓左武侯將軍延陁梯真居延州都督李含珠
　　為冷陘道行軍總管明年詔尚書右丞崔餘慶持
　　節總䕶三都督討之奚懼乞降萬嵗通天中叛延
　　和元年以左羽林衛大將軍幽州都督孫佺左驍
　　衛將軍李楷洛左威將軍周以悌帥兵十二萬為
　　三軍襲擊其部次冷陘與戰不利遂大敗佺以悌
　　皆為虜禽送黙啜害之朝廷方多故未暇討
　　資治通鑑景雲元年十二月奚霫犯塞掠漁陽雍
　　奴出盧龍塞而去幽州都督薛訥追擊之弗克先
　　天元年十一月奚契丹二萬冦漁陽幽州都督宋
　　璟閉城不出虜奴大畧而去
　　舊唐書薛訥傳時契丹及奚與突厥連和屢為邉
　　患訥建議請出師討之開元二年夏詔與左監門
　　將軍杜賓客定州刺史崔宣道等率師二萬出檀
　　州道以討契丹等杜賓客以為時屬炎暑將士負
　　戈甲齎資糧深入冦境恐難為制勝中書令姚元
　　崇亦以為然訥獨曰夏月草茂羊犢生息之際不
　　費糧儲亦可漸進一舉振國威靈不可失也時議
　　咸以為不便元宗方欲威服四夷特令訥同紫㣲
　　黄門三品總兵擊奚丹議者乃息六月師至灤河
　　遇賊時既蒸暑諸將失計會盡為契丹等所覆訥
　　脱身走免歸罪於崔宣道及藩將李思敬等八人
　　詔盡令斬之特免杜賓客唐書元宗紀開元二年
　　七月薛訥及奚契丹戰於灤河敗績
　　舊唐書元宗紀開元二十年正月信安郡王褘為
　　河東河北道行軍副元師以伐奚契丹三月信安
　　郡王褘及奚契丹戰於薊州敗之五月忠王浚俘
　　奚契丹以獻裴耀卿𫝊禮部尚書信安王褘受詔
　　討契丹詔以耀卿為副俄又令耀卿齎絹二十萬
　　疋分賜立功奚官就部落以給之耀卿謂人曰齎
　　持財帛深入冦境不可不為備也乃令先期而往
　　分道互進一而給付並畢時突厥及室韋果勒兵
　　邀險謀刼襲之比至而耀卿已還烏承玼𫝊契丹
　　可突於殺其王邵固降突厥而奚亦亂其王魯蘇
　　撃族屬及邵固妻子自歸是嵗值奚契丹入冦詔
　　承玼擊之破於捺禄山二十二年詔信安王褘率
　　幽州長史趙含章進討承玼請含章曰二虜固劇
　　賊前日戰而北非畏我乃誘我也公宜畜鋭以折
　　其謀含章不信戰白城東大敗承玼獨按隊出其
　　右斬首萬計可突於奔此奚
　　唐書徳宗紀貞元十一年奚冠平州劉濟敗之於
　　青都山劉怦𫝊子濟奚數侵邉濟撃走之窮追千
　　餘里至青都山斬首二萬級其後又掠檀薊北鄙
　　濟率軍會室韋破之
　　唐書張仲武傅始回鶻常有酋長監奚契丹以督
　　嵗貢因詗刺中國仲武使裨將石公緒等原結二
　　部執諜者八百餘人殺之大中初又破奚北部及
　　山奚俘獲雜畜不貲奚𫝊大中元年北部諸山奚
　　悉叛盧龍張仲武禽酋渠燒帳落二十萬取其刺
　　史以下面耳三百牛羊七萬輜貯五百乘獻京師
　　　按唐書奚傳貞觀三年始來朝閲十七嵗凡四
　　　朝貢開元二年使奥蘇悔落丏降明年身入朝
　　　終帝之世凡八入朝至徳大厯間十二徳宗時
　　　兩朝獻元和元年君梅落身入朝憲宗世四朝
　　　獻太和九年來朝咸通九年使入朝而舊唐書
　　　奚傳别叙景雲元年遣使貢方物則新書之漏
　　　也
　　契丹
　　資治通鑑唐太宗貞觀二年四月丙申契丹酋長
　　率其部落來降四年突厥既亡營州都督薛萬淑
　　遣契丹酋長貪没折説諭東北諸夷奚霫室韋等
　　十餘部皆内附髙宗顯慶五年以定襄都督阿史
　　徳樞賓等為沙磗道行軍總管以討契丹擒契丹
　　松漠都督阿卜固送東都
　　唐書武后紀萬嵗通天元年五月契丹首領松漠
　　都督李盡忠歸誠州刺史孫萬榮䧟營州殺都督
　　趙文翽左鷹揚衛將軍曹仁師右金吾衞大將軍
　　張元遇左威衛大將軍李多祚司農少卿麻仁節
　　等擊之七月春官尚書武三思為榆闗道安撫大
　　使納言姚璹為副以備契丹八月張元遇曹仁師
　　麻仁節等及契丹戰於黄麞谷敗績執元遇仁節
　　九月同州刺史武攸宜為清邉道行軍大總管以
　　撃契丹十月辛夘契丹冦冀州刺史陸寶積死之
　　資治通鑑則天皇后萬嵗通天元年契丹破營州
　　獲唐俘數百囚之地牢聞唐兵將至使守牢霫紿
　　之曰吾軰家屬饑寒不能自存唯俟官軍至即降
　　耳既而契丹引出其俘飼以糠粥慰勞之曰吾養
　　汝則無食殺汝又不忍今縱汝去遂釋之俘至幽
　　州具言其狀諸軍聞之争欲先入至黄麞谷虜又
　　使老弱迎降故遺老牛瘦馬於道側仁師等三軍
　　棄步卒將騎兵輕集契丹設伏横撃之飛索以䌈
　　元遇仁節獲之將卒死者填山谷鮮有脱者契丹
　　得軍印詐為牒令元遇等署之牒總管燕匪石宗
　　懷昌等云官軍已破賊若不至營州軍將皆斬兵
　　不叙勳匪石等得牒晝夜兼行不遑寢食以赴之
　　士馬疲敝契丹伏兵於中道邀之全軍皆没
　　唐書武后紀神功元年三月王孝傑及萬斬戰於
　　東硤石谷敗績孝傑死之四月右金吾衛大將軍
　　武懿宗為神兵道行軍大總管及右豹韜衛將軍
　　何迦密以擊契丹五月婁師徳為清邉道行軍副
　　總管右武威將軍沙叱忠義為清邉中道前軍總
　　管以撃契丹王孝傑𫝊契丹李盡忠等叛有詔起
　　白衣為清邉道總管將兵十八萬討之軍至東硤
　　石谷與賊接道隘虜衆孝傑率鋭兵先驅出谷整
　　陣與賊戰而後軍總管蘇宏暉以其軍退援不至
　　為虜所乘軍潰孝傑墮谷死士相蹂且盡
　　資治通鑑先天元年十一月契丹冦漁陽大略而
　　去(詳見前/奚條)
　　唐書元宗紀開元二年薛納及契丹戰於灤河敗
　　績(詳見前/奚條)
　　舊唐書元宗紀開元二十年信安郡王褘為河東
　　河北道行軍副元師伐契丹敗之(詳見前/奚條)郭知運
　　傳開元二十一年幽州長史薛楚玉遣英傑及禆
　　將呉克勤烏知義羅守忠等精騎萬人及降奚之
　　衆以討契丹屯兵於榆闗之外契丹首領可突于
　　引突厥之衆拒戰於都山之下官軍不利知義守
　　忠麾下便道遁歸英傑與克勤逢賊力戰戰皆沒
　　於陣其下精鋭六千餘人仍與賊苦戰賊以英傑
　　之首示之竟不降盡為賊所殺
　　　按新書郭知運𫝊作二十三年誤也
　　舊唐書元宗紀二十二年二月幽州長史張守珪
　　發兵討契丹斬其王屈烈及其大臣可突于於陣
　　傳首東都餘叛奚皆散走山谷立其酋長李過折
　　為契丹王張守珪𫝊先是契丹及奚連年為邉患
　　契丹衙官可突于驍勇有謀畧頗為夷人所服趙
　　含章薛楚玉等前後為幽州長史竟不能拒及守
　　珪到官頻出擊之每戰皆捷契丹首領屈剌與可
　　突于恐懼遣使詐降守珪察知其偽遣管記右衛
　　騎曹王悔詣其部落就謀之悔至屈剌帳賊徒知
　　無降意乃移其營帳漸向西北密遣使引突厥將
　　殺悔以叛會契丹别帥李過折與可突于爭權不
　　叶悔潛誘之夜漸屈剌及可突于盡誅其黨率餘
　　衆以降守珪因出師次於紫蒙川大閲軍實讌賞
　　將士傳屈剌可突于等首於東都梟於天津橋之
　　南詔封李過折為北平王使統其衆尋為可突于
　　餘黨所殺
　　　按屈剌可突于之死本紀以為陣斬而守珪傳
　　　則言李過折殺之以降蓋必守珪以陣斬奏故
　　　本紀從之而本𫝊則紀其實也屈剌本紀作屈
　　　烈係傳冩之訛
　　唐書烏承玼𫝊契丹可突于降突厥入冦詔承玼
　　擊之破於捺禄山(詳見前/奚條)
　　唐書安祿山𫝊天寶十一載率河東兵討契丹告
　　奚曰彼背盟我將討之爾助我乎奚為出徒兵二
　　千餘人鄉導至土䕶真河禄山計曰道雖逺我疾
　　趣賊乘其不備破之固矣乃勅人持一䋲欲盡縛
　　契丹晝夜行三百里次天門嶺會雨甚弓弛矢脫
　　不可用祿山督戰急大將何思徳曰士方疲宜少
　　息使使者盛陳利害以脅賊賊必降禄山怒欲斬
　　以令軍乃請戰思徳貌𩔖禄山及戰虜叢矛注矢
　　邀取之𫝊言祿山獲矣奚聞亦叛夾攻禄山營士
　　畧盡禄山中流矢引奚兒數十棄衆走山而墜慶
　　緒孫孝哲掖出之夜走平盧部將史定方以兵鏖
　　戰虜解圍去
　　唐書元宗紀天寶十四載三月安禄山及契丹戰
　　於潢水敗之
　　唐書張仲武傳仲武厚結二部(奚契/丹)執諜者八百
　　餘人殺之(詳見前/奚條)
　　唐書契丹𫝊咸通中其王習爾之再遣使者入朝
　　部落寖强習爾之死族人欽徳嗣光啟時入冦幽
　　薊劉仁恭窮師踰摘星山討之嵗燎塞下草使不
　　得留牧馬多死契丹乃乞盟獻良馬求牧地仁恭
　　許之劉守光戍平州契丹以萬騎入守光偽與和
　　張飲具於野伏發禽其大將欽徳輸重賂求之乃
　　與盟十年不敢近邉
　　　按唐書契丹傳稱武徳中遣人來朝而君長或
　　　小入冦邉後二年乃遣使者上名馬豐貂貞觀
　　　三年來朝由是有常未㡬舉部内屬在開元天
　　　寶間使朝獻者無慮二十至徳寶應時再朝獻
　　　大厯中十三貞元間三元和中七太和開成間
　　　凡四此契丹於唐時朝貢之大畧也
　
　
　
　
　
欽定熱河志卷一百
欽定四庫全書
欽定熱河志卷一百一
　故事三
　遼
　　奚
　　遼史太祖紀唐天復元年嵗辛酉哈陶津汗(舊作/痕徳)
　　(堇可汗/今改正)立以太祖為本部額爾竒木(舊作夷离/堇今改正)專
　　征討破奚帥鍚爾格(舊作轄剌/哥今改正)俘獲甚衆
　　　按哈陶津汗即契丹傳所云欽徳也立於光改
　　　此中云天復元年立誤
　　遼史耶律赫嚕(舊作曷魯/今改正)傳太祖為徳哷勒(舊作/迭剌)
　　(今改/正)部額爾奇木討奚部其長珠爾(舊作术里/今改正)逼
　　險而壘攻莫能下令赫嚕持一笴往諭之既入為
　　所執迺説奚曰契丹與奚言語相通實一國也我
　　額爾奇木於奚豈有凌轢之心哉漢人殺我祖奚
　　首額爾奇木怨刺骨日夜思報漢人顧力單弱使
　　我求援於奚傳矢以示信耳額爾竒木受命於天
　　撫下以徳故能有此衆也今奚殺我違天背徳不
　　祥莫大焉且兵連禍結當自此始豈爾國之利乎
　　珠爾感其言乃降太祖紀先是徳祖俘奚七十户
　　徙饒樂之清河至是(唐天復/二年)創為奚徳哷勒部分
　　十三縣二月(唐天祐/三年)擊劉仁恭還襲山北奚破之
　　十一月遣偏師討奚霫諸部五年正月上親征西
　　部奚奚阻險叛服不常數招諭弗聴是役所向輒
　　遂分兵討東部奚亦平之於是盡有奚霫之地東
　　際海南暨白檀西踰松漠北祗黄水几五部咸入
　　版籍三月次濼河刻石犯功部族表天贊二年討
　　奚呼遜(舊作胡損/今改正)獲之置奚多科(舊作堕塊/今改正)部會
　　同六年奚超穆特(舊作鋤勃/徳今改正)部進白麝
　　遼史聖宗紀統和二十年十二月奚王府五帳六
　　節度獻七金山土河川地賜金幣
　　　按地理志事在二十四年與紀互異
　　遼史屬國表凖布(舊作阻卜/今改正)酋長黙古斯(舊作磨/古斯今)
　　(改/正)殺金吾托郭斯(舊作秃古/斯今改正)以叛遣奚六部圖里
　　(舊作秃里/今改正)耶律郭薩(舊作郭三/今改正)發諸蕃部兵討之
　　中京道
　　　按今承徳府全境於遼屬中京道故摘叙中京
　　　道事之𨽻於本境者著之惟赤峰朝陽二縣北
　　　境兼涉上京道邉境無毗切本境之事故不録
　　遼史太宗紀天顯三年十一月自將伐唐十二月
　　次杏堝唐使至遂班師九年正月漁於土河十一
　　年正月釣魚於土河逰幸表會同九年三月釣魚
　　於土河
　　遼史穆宗紀應歴四年冬駐杏堝
　　遼史景宗紀保寧七年十月釣於土河
　　遼史聖宗紀統和二年九月駐蹕土河三年七月
　　駐蹕土河以暴漲令造船橋四年正月觀漁土河
　　十五年十二月釣魚土河二十五年正月建中京
　　十月駐蹕中京二十六年五月高麗遣使賀中京
　　成十月如中京二十七年正月釣於土河四月駐
　　蹕中京營建宫室十二月如中京二十八年五月
　　如中京清暑七金山八月幸中京逰幸表統和三
　　十年十月幸中京
　　　按遼史帝紀統和二十九年止其明年改元開
　　　泰此云統和三十年盖紀開泰元年事編年有
　　　悞
　　聖宗紀開泰九年十月如中京遊幸表太平元年
　　八月獵於盂山聖宗紀太平元年九月幸中京八
　　年九月幸中京九年正月至自中京
　　遼史興宗紀重熙元年十月幸中京十年十月幸
　　中京遊幸表重熙十年十月獵於𤇺臺山親射虎
　　立斃興宗紀重熙十六年十月幸中京謁祖廟十
　　一月幸中京朝皇太后十三年十月駐蹕中京幸
　　新建秘書監有事於祖廟
　　遼史道宗紀清寧二年九月幸中京登聖宗興宗
　　於會安殿遊幸表清寧十年九月幸七金山三學
　　寺道宗紀清寧十年十月駐蹕中京咸雍八年二
　　月嵗饑免武安州租税賑思蔚順惠等州民六月
　　賑中京賑中興府太康三年二月中京饑罷巡幸
　　大安二年九月𤼵粟賑中京貧民三年三月發粟
　　賑中京饑四月賜中貧民帛六年二月駐蹕雙山
　　八年三月曲赦中京役徒夀隆三年正月駐蹕雙山
　　　按遼史地理志無中興府紀所云賑中興盖興
　　　中府之悞
　　遼史天祚紀乾統三年十月如中京天慶六年二
　　月耶律章嘉努(舊作張家/奴今改正)誘饒州渤海及中京賊
　　侯㮣等萬餘人攻䧟高州三月東面行軍副統綽
　　哈(舊作酬幹/今改正)等擒侯㮣於川州耶律孟簡傳中京
　　饑詔與學士劉嗣昌减價糶榖蕭綽哈(舊作蕭酬/幹今改正)
　　傳時廣州渤海作亂乃與駙馬都尉蕭罕家努(舊/作)
　　(韓家奴/今改正)掩其不備平之復敗敵將侯㮣於川州天
　　祚紀天慶七年九月上自燕至隂涼河獵輞子山
　　十月至中京屬國表天慶八年正月遣耶律努克
　　(舊作奴哥/今改正)等使金國議和好金主復書大畧言如
　　以兄事朕嵗貢方物歸上中京興中府三路州縣
　　則可以如約七月金朝復遣呼圖克琨(舊作胡突/衮今改正)
　　以書來免所取上京興中府所屬州郡天祚紀天
　　慶九年二月賊薩巴(舊作撒八/今改正)誘中京射糧軍僭
　　號南面耶律伊都(舊作余覩/今改正)擒薩巴保大二年正
　　月金克中京二月金師敗奚王鍚黙(舊作霞末/今改正)於
　　北安州遂降其城三年正月宜錦乾顯成川豪懿
　　等州相繼皆降二月興中府降金來州歸徳軍節
　　度使田顥權隰州刺史杜師回皆籍所管户降金
　　興中宜州復城守四年十月金攻興中府降之
　金
　　北京路
　　金史太祖紀天輔元年十二月烏爾古(舊作幹魯/古今改正)
　　等敗耶律聶哷(舊作揑里/今改正)兵於蒺藜山拔顯州乾
　　懿豪徽成川惠等州皆降二年十二月川州冦二
　　萬已降復叛赫舍里卓哩(舊作紇石烈/照里今改正)擊破之五
　　年十一月以和掄貝勒(舊作忽魯勃/極烈今改正)杲為内外諸
　　軍都統以昱(即蒲/嘉努)宗翰宗幹宗望宗盤等副之六
　　年正月都統杲克高㤙回紇三城取中京遂下澤
　　州二月宗翰等敗遼奚王錫黙於北安州奚部西
　　節度使額哩哷(舊作訛里/剌今改正)以本部降宗翰駐北安
　　遣希尹等畧地獲遼䕶衞耶律錫納埒(舊作習泥/烈今改正)
　　知遼主獵鴛鴦濼遂遣報都統杲進兵襲之三月
　　都統杲出青嶺宗翰出瓢嶺追遼主於鴛鴦濼遼
　　主奔西京八月中京將完顔琿春(舊作渾默/今改正)敗契
　　丹奚漠六萬於高州貝勒瑪奇(舊作孛堇麻/吉今改正)死之
　　徳里徳們(舊作得里/得今改正)部降九月實黙(舊作闍母/今改正)平
　　中京部族之先叛者及招撫沿海那縣七年正月
　　遼奚王和勒博(舊作回离/保今改正)僭號稱帝詔招諭和勒
　　博實黙傳都統杲兵至中京實黙自城西沿土河
　　以進城中兵尚未餘三千皆不能守遂克之羅索
　　(舊作婁室/今改正)傳從杲取中京與希尹等襲走達魯(舊/作)
　　(迪六今/改正)和尚伊哷森(舊作雅里/斯今改正)等敗奚王鍚黙降
　　奚部西節度額哩埒(舊作訛里/剌今改正)尼楚赫(舊作銀术/可今改)
　　𫝊從都統杲克中京尼楚赫與實古納(舊作習古/迺今改正)
　　富察呼巴哩(舊作蒲察胡/巴魯今改正)率兵三千擊奚王鍚黙
　　於京西七十里鍚黙棄兵遁瑪奇(舊作麻吉/今改正)傳都
　　統杲取中京屯兵高州以兵援蒙古貝勒(舊作䝉/刮孛堇)
　　(今改/正)大破敵兵復敗恩州兵五萬人討平遼人聚
　　中京山谷者降三千餘人戰於髙州境上伏矢射
　　之中目遂卒高彪傳都統杲攻中京彪領穆琨(舊/作)
　　(謀克今/改正)從幹魯破遼將赫哷蘇(舊作合魯/燥今改正)及韓慶
　　民於高惠之境已而駐軍武安赫哷蘇以勁兵二
　　萬來襲從幹魯出戰與所部皆去馬先登奮擊敗
　　之負險拒命所在屯結彪屢戰有功巴爾斯(舊作/㧞離)
　　(速今/改正)傳宗翰在北安州將會舍音(舊作斜也/今改正)於奚
　　王嶺遼兵奄至古北口使博勒和(舊作婆盧/火今改正)琿春
　　各領兵二百擊之琿春請濟師宗翰欲自往希尹
　　羅索曰此易與耳請以千人為公破之琿春以騎
　　士三十人前行至古北口遇其遊兵遂入山谷遼
　　人以步騎萬餘迫戰亡騎五人琿春退據闗口希
　　尹羅索至巴爾斯鄂摩罕(舊作訛謀/罕今改正)呼實罕(舊作/胡實)
　　(海今/改正)摧鋒奮擊大破之斬馘甚衆盡獲甲胄輜重
　　實古納(舊作習古/迺今改正)傳蕭妃自古北口出奔太祖使
　　實古納追之不及王伯龍傳天輔四年從攻下中
　　京并克境内諸山寨
　　　按金克中京在天輔六年獨王伯龍傳作四年
　　　乃傳冩之誤
　　金史太祖紀天輔七年正月宜錦乾顯成川豪懿
　　等州皆降二月命薩巴詔諭興中府降之實黙(舊/作)
　　(闍母今/改正)傳興中府宜州復叛實黙討之并下詔招
　　諭
　　　按乾顯成川懿豪等州本紀稱於天輔元年降
　　　金二年川州冦復叛今復稱乾顯成懿諸州皆
　　　降者盖既降而復城守至是再降也
　　太祖紀契丹赳堅(舊作九斤/今改正)聚黨興中府作亂擒
　　之赳堅自殺薩茂(舊作斜夘/今改正)阿里傳與蘇都哩(舊/作)
　　(散賭魯/今改正)屯高州契丹扎古雅(舊作昭古/牙今改正)赳堅合興
　　中兵數萬攻和爾台(舊作胡里/特今改正)寨阿里與八穆琨
　　救之和爾台先往敗於城下阿里指揮前緋衣者
　　二十餘人曰此必賊酋也麾兵奮擊皆殺之餘衆
　　大潰來州隰兵圍和爾台城聞阿里來救即解圍
　　去實黙傳貝勒(舊作孛堇/今改正)蒙古(舊作蒙刮/今改正)鍚伯(舊/作)
　　(斜鉢今/改正)烏林(舊作吾摙/今改正)等獲契丹赳堅興中平
　　　按契丹赳堅據興中尋見獲而興中猶不降實
　　　黙傳興中平者盖舉其後事書之
　　大金國志天會元年蕭鄂幹據奚王府自立為神
　　聖國號大實改元天嗣尋為其下所殺
　　金史太宗紀天會二年八月六部都統達蘭(舊作/撻懶)
　　(今改/正)擊走扎古雅殺其隊將赫哷蘇(舊作曷魯燥/即前合魯燥)
　　(今改/正)傳碩噶(舊作白撒/葛今改正)等又破降駱駝山金源興
　　中諸軍完顔昌傳遼外戚約尼(舊作遙輦/今改正)扎古雅
　　部族在建州舍音(舊作斜野即前/斜也今改正)擊走之獲其妻
　　挐及官豪之族達蘭復擊之擒其隊將赫哷蘇博
　　碩噶殺之降民户千餘追降金源縣詔増賜金牌
　　十又降約尼二部再破興中兵降建州官屬得山
　　砦二十村堡五百八十阿古(舊作阿忽/今改正)復敗扎古
　　雅降其官兵尤多扎古雅勢蹙亦降興中建州皆
　　平詔第將士功賞撫安新民達蘭請以約尼九營
　　為九明安(舊作猛安/今改正)上以奪鄰有功使領四明安
　　扎古雅仍為親管明安五明安之部帥使達蘭擇
　　人授之達蘭與劉彦宗舉蕭公翊為與中尹郡府
　　各以契丹漢官攝治上從之兵志天會五年伐宋
　　之役調中京民兵𨽻諸萬户太宗紀天會十年七
　　月上如中京十月上如興中府十二月上至自興
　　府
　　金史兵志天徳二年省併中京等路節鎮及明安
　　穆琨海陵紀天徳四年四月有司請今嵗河南北
　　選人並赴中京銓注從之九月次中京白彦敬傳
　　正隆六年契丹薩巴反以彦敬為北面行管都統
　　與副統赫舍哩志寧以便宜往賜御服皮襖行至
　　北京聞南征諸軍逃歸者皆奔東京欲推戴世宗
　　彦敬與志寧謀隂結會寧尹完顔富色哷(舊作蒲/速賚今)
　　(改/正)利涉軍節度使通古義(舊作獨吉/今改正)以圖之世宗
　　已即位使舒穆嚕伊徳(舊作石抺移/迭今改正)伊喇赫伯(舊/作)
　　(移剌曷蒲/今改正)等九人招彦敬志寧彦敬拒之使伊徳
　　跪伊徳不屈皆殺之及完顔黙音(舊作謀衍/今改正)將兵
　　攻北京彦敬使偏將率兵拒於建州之境而通古
　　義先歸世宗富色哷稱疾不至世宗密遣人乘夜
　　掲榜於北京市購以官賞彦敬志寧恐為人圖已
　　遂降赫合里(舊作紇石/烈今改正)志寧傳契丹薩巴反樞密
　　使布色瑚圖(舊作樸散忽/土今改正)北京留守蕭賾西京留
　　守蕭懐忠皆以征討無功坐誅於是志寧為西北
　　面副統與都統白彦敬以北京臨潢泰州三路軍
　　討之(餘與白彦/敬傳畧同)
　　金史世宗紀大定二年正月遣右副元帥完顔黙
　　音率師討蕭鄂幹(舊作窝幹/今改正)四月黙音等敗鄂幹
　　於長濼復敗於霧􁘦河五月以臨海軍節度使赫
　　舍里志寧為元帥監軍副元帥完顔黙音元帥右
　　監軍完顔福夀坐逗遛召還京師皆罷之六月以
　　尚書右丞色忠義為平章政事兼右副元帥經畧
　　契丹戰於花道大敗鄂幹於梟嶺西䧟泉獲其弟
　　梟以西南路招討使完顔思敬為元帥右都監七
　　月詔發濟州會寧府軍在京師者以五千人赴北
　　京八月詔元帥右都監完顔思敬以所部軍與大
　　軍會討鄂幹九月詔赫舍里良弼以便宜招撫奚
　　契丹之叛者庚子完顔思敬獲契丹鄂斡餘衆悉
　　平十二月遣尚書刑部侍郎劉仲淵等亷察東京
　　北京等路赫舍里志寧傳志寧以臨海節度使都
　　統右翼軍鄂幹敗於長濼西走志寧追及於霿􁘦
　　河賊已先渡依岸為陣毁橋岸以為阻志寧與賊
　　夹河為疑兵與萬户𤓰爾住(舊作夹谷/今改正)清臣圖克
　　坦哈里(舊作徒單海/羅今改正)於下流渉渡已渡前有支港
　　岸斗絶其中泥濘乃束栁填籍士卒畢濟行數里
　　得平地將士方食賊奄至據南岡三馳下志寧陣
　　陣堅力戰流矢中左臂戰自若賊據上風縱火乘
　　烟勢馳擊志寧步軍繼志轉戰十餘合火益熾風
　　烟􁂪人不可當會雨作風烟乃熄遂奮擊大破之
　　於是元帥黙音右監軍福夀不急擊賊乆無功右
　　丞布色忠義請自討賊而志寧擊賊有功上以忠
　　義代黙音志寧代福夀封定國公使富蔡通(舊作/蒲察)
　　(通今/改正)至軍中宣諭之伊喇鄂斡(舊作移剌㝢/幹今改正)傳大
　　定二年右副元帥完顔黙音率諸軍討鄂幹屯懿
　　州慶雲縣川州武平縣奏請糧運當遣人䕶送兵
　　伏乞選精良者付之四月鄂幹攻懿州不克遂殘
　　破川州將遁於山西而北京亦不邀擊之於是以
　　右宣徽使亨為北京路都統吏部郎中完顔達吉
　　為副統會元帥府討擊之六月布色忠義平章政
　　事兼右副元帥以西南路招討使完顔思敬為都
　　統西北路招討使唐括蘇古都(舊作索古/底今改正)副之以
　　兵五千往會燕子城舊戍軍視地形衝要或於狗
　　濼屯駐逺斤候賊至即戰不以晝夜為限布色忠
　　義至軍中是時鄂幹西走花道衆尚八萬志義高
　　忠建軍與賊遇萬户察喇(舊作查剌/今改正)富察(舊作蒲/查今改)
　　(正/)為左翼宗亨統之宗寧羅索(舊作剌撒/今改正)為右翼
　　宗叙統之世傑亦在左翼中與賊夹河為陣賊渡
　　河以兵四萬餘先犯左翼軍察喇以六百騎奮擊
　　敗之以四萬騎與右翼軍戰宗亨世傑七穆琨指
　　畫失宜陣亂敗於賊世傑挺身投於察喇軍中賊
　　圍察喇軍察喇力戰宗叙以右軍來救賊乃去鄂
　　幹自花道西走布色忠義赫舍里志寧以大軍追
　　及於梟嶺西䧟泉明日賊軍三萬騎渉水而東大
　　軍先據南岡左翼軍自岡為陣迤邐而北步軍繼
　　之右翼軍繼步軍北而引東作偃月陣步軍居中
　　騎兵據其兩端使賊不見首尾是日大霧晦宴既
　　陣霧開少頃晴霽賊見在左翼據南岡不敢擊擊
　　右翼軍烏延察喇力戰賊稍却志寧與𤓰爾佳清
　　烏凌噶(舊作烏林答/剌今改正)薩都拉(舊作撒鐸/剌今改正)合戰賊大
　　敗將渉水去泥濘不得急渡大軍逐北人馬蹂踐
　　而死不可勝數䧟泉皆平餘衆蹈藉而過或奔潰
　　竄匿林莽間大軍踵擊之俘斬萬計生擒其弟偽
　　六院司大王梟鄂幹僅與數騎脫去綽哈(舊作鈔/元今改)
　　(正/)清臣追四十餘里不及斬千餘級獲車帳甚衆
　　其母鍚納(舊作徐輦/今改正)舉營自嚕庫(舊作落括/今改正)岡西
　　走志寧追之盡獲輜重俘五萬餘人牲畜不可計
　　數偽節度使六及其部族皆降拈北京副統完顔
　　達吉括本部馬規辨芻糧仍使達吉為監戰官録
　　有功者聞奏鄂幹収合㪚卒萬餘人遂入奚部以
　　諸奚自益時時出兵冦蘇嚕克(舊作速魯/古今改正)淀古北
　　口興化之間温徳亨(舊作温廸/罕今改正)阿嚕岱(舊作阿魯/帶今改正)
　　守古北口與戰敗焉詔完顔黙音布嚕琿(舊作蒲/盧渾今)
　　(改/正)以兵三千合舊屯兵五千擊之詔完顔思敬以
　　所部兵入奚討鄂幹鄂幹自度勢窮乃謀自羊城
　　道西京奔夏國大軍追之益急其衆復亡去度西
　　不能乃北走沙陀間監軍志寧獲賊碩和卓(舊作/稍合)
　　(舊作/改正)釋而勿殺縱還賊中使誘其親近捕鄂幹以
　　自效九月碩和卓與實圖肯(舊作神獨/幹今改正)執鄂幹詣
　　右都監完顔思敬并獲其母鍚納及其妻子婦弟
　　姪盡獲偽金銀牌印志寧與清臣蘇克(舊作速哥/今改正)
　　等追餘黨至燕子城盡得其黨前至茂巴爾達(舊/作)
　　(抹㧞里達/今改正)之地悉獲之逆黨遂平尼瑪哈綽哈(舊/作)
　　(尼龍古鈔/兀今改正)傳海陵將伐宋而契丹反命與都統白
　　彦敬副統赫舍里志寧進討至北京未能進會世
　　宗即位遼陽綽哈迎謁遷輔國上將軍興都統烏
　　哲庫(舊作吾扎/忽今改正)副統琿(舊作渾/今改正)計鄂幹綽哈行至
　　窊歴與鄂幹遇左軍小却綽哈挺搶馳入其陣手
　　殺二十餘賊乃退元帥布色忠義自花道追之綽
　　哈以前鋒追及於䧟泉遂大敗之赫舍里良弼傳
　　鄂幹敗於䧟泉入奚中詔良弼佩金牌銀牌四徃
　　北京招撫奚契丹
　　世宗紀大定四年二月以北京粟價踴貴請免今
　　年課甲三月詔免北京嵗課叚匹一年九月上謂
　　宰臣曰北京懿州臨潢等路嘗經契丹冦掠父母
　　兄弟不能相保多冐鬻為奴朕甚憫之可速使閲
　　實其數出内庫物贖之金史章宗紀承安元年十
　　月命左丞相襄行省於北京二年三月以叅知政
　　事裔代左丞相襄行省於北京五月北京行省叅
　　知政事裔移駐臨潢府九月遣官分詣北京等路
　　招募漢軍不足則答捕之以胥持國為樞密副使
　　權恭知政事行省於北京泰和四年六月罷惠川
　　高三州秀巖灤陽徽州咸寧全安利民六縣及北
　　京宫苑使
　　金史衞紹王紀崇寧元年十月曲赦北京
　　金史宣宗紀貞祐三年正月北京軍亂殺宣撫使
　　温屯襄(舊作奥屯/襄今改正)二月詔曲赦招撫北京作亂者
　　(元太祖/十年)貞祐四年六月遼西偽瀛王張致遣完顔
　　納罕(舊作南合/今改正)張頑僧上表來歸詔授致特進行
　　北京路元帥府事兼本路宣撫使納罕同知兵馬
　　總管府頑僧同知廣寧府(元太祖/十一年)
欽定熱河志卷一百一
欽定四庫全書
欽定熱河志卷一百二
　故事四
　元
　　上都路(興州/)　(松州/)
　　元史世祖紀中統二年十月詔指揮副使鄭江將
　　千人赴開平指揮使董文炳率善射者千人由魚
　　兒泊赴行在所指揮使李伯裕率餘兵屯潮河川
　　十一月那海(舊作訥懐/今改正)從阿呼岱(舊作阿忽/帶今改正)出古
　　北口駐興州帝親將諸萬户漢軍及衛軍由檀順
　　州駐潮河川三年免興州松州望雲州親舊差賊
　　以雲望雲松山興州課程𨽻開平府烏葉爾(舊作/吾也)
　　(兒今/改正)𫝊興州監軍珠爾(舊作重兒/今改正)以兵叛烏葉爾徃
　　征之賊軍射殺所乘馬軍士憤怒奮戈衝擊大破
　　賊軍世祖紀至元二十七年二月興州興安饑給
　　九十日糧十一月興松二州隕霜殺木免其租二
　　十九年正月興州之興安宜興兩縣饑賑米五千
　　石
　　元史文宗紀致和元年八月阿蘇(舊作阿速/今改正)衛指
　　揮使托克托穆(舊作脫脫木/兒今改正)帥其軍自上都來歸
　　即命守古北口及上都諸王實喇(舊作失剌/今改正)平章
　　政事鼐瑪台(舊作乃馬/台今改正)詹事奇徹(舊作欽察/今改正)戰於
　　宜興斬竒徹於陣擒鼐瑪台送京師戮之實喇敗
　　走徹爾(舊作徹里/今改正)𫝊子實勒們(舊作失列/門今改正)直宿衛
　　致和元年八月從知托克托穆爾至潮河川獲旺
　　扎勒巴圖爾(舊作完者八/都兒今改正)愛勒徳濟(舊作愛的/斤今改正)等
　　十二人戮八人執四人歸京歸復於宜興遇實喇
　　鼐瑪台等迎戰奮戈擊死二人以功賞白金楮幣
　　元史順帝紀至元三年五月以興州松民饑禁上
　　都興和造酒至正二十四年四月圖卜沁特穆爾
　　(舊作秃堅帖/木兒今改正)以兵入居庸關皇太子率侍衛兵出
　　光熙門東走古北口趨興松至路兒嶺詔追及之
　　還宫庚申外史至正二十八年七月二十一日大
　　軍自通州進兵克永平伊蘇(舊作也速/今改正)軍潰於是
　　檀會順利大興等處以次皆降附焉
　　　按以上諸條載興州松州事其地属今承徳府
　　　境故著之其概言上都俱不録
　　大寧路
　　　按大寧路元初為北京路至元七年改大寧嗣
　　　改武平後復為大寧凡紀𫝊中書北京者皆大
　　　寧路事在今承徳府境故全録之
　　元史太祖紀九年十月穆呼哩(舊作木華/黎今改正)征遼東
　　髙州盧琮金朴等降十年二月穆呼哩攻北京金
　　元師音逹琿(舊作寅答/虎今改正)烏庫哩(舊作烏古/倫今改正)以城降
　　以音逹琿為留守烏葉爾權兵馬都元帥鎮之興
　　中府元帥石天應來降以天應為興中府尹四月
　　詔張鯨總北京十提控兵從南征鯨謀叛㐲誅七
　　月紅羅山寨主杜秀降十一年春鯨弟張致䧟興
　　中府穆呼哩討平之王珣𫝊太師穆呼哩略地奚
　　霫珣率吏民出迎承制以珣為元帥兼領義川二
　　州事張致僭號錦州隂結開義楊伯傑等來掠義
　　州珣出戰伯傑引去會致兄子以千騎來衝珣選
　　十八騎突其前復令左右犄角之一卒以槍刺珣
　　珣琿刀殺之其衆潰走獲其馬幾盡時興中亦叛
　　穆呼哩圖之召珣以全軍來會致窺覘其虚夜襲
　　之家人皆遇害及興中平珣無所歸穆呼哩留之
　　興中遣其子榮祖馳奏其事帝諭之曰汝父子宣
　　力我家不意為張致所襲歸語汝父善撫其事俟
　　逆黨平彼之族属城邑人民一以付汝吾不吝也
　　珣以穆呼哩兵復開義擒伯等等殺之進攻錦州
　　致部將髙益縳致妻子及其黨千餘人以獻穆呼
　　哩志以付珣但誅致家其餘皆釋之始還義州太
　　祖紀十二年夏盗祁和尚據武平史天祥討平之
　　遂擒金將巢元帥以獻
　　元史世祖紀中統元年六月詔燕京西京北京三
　　路宣撫司運米十萬石輸開平七月勅燕京西京
　　北京等路宣撫司造羊裘皮㡌袴靴皆以萬計輸
　　開平二年八月勅北京運粮於魚兒泊食貨志中
　　統二年免北京差發以鈔一千二百定於上都北
　　京西京等處糴三萬石世祖紀中統三年正月耶
　　律鑄詣北京餉諸王軍仍遣宣撫司柴楨等増價
　　糴米三萬石益之三月括北京鷹坊等户丁為兵
　　蠲其賦四月以北京廣寧豪懿州軍勞興弊免今
　　年稅賦兵志中統四年八月命阿海充都元帥專
　　於東京北京平灤懿州葢州路管領見管軍人凡
　　民間之事母得預焉世祖紀中統四年三月命北
　　京元帥阿海𤼵漢軍三十人赴開平五月詔北京
　　運米五千石赴開平其車牛之費並從官給八月
　　命中書省給北京西京轉運使車牛價鈔至元元
　　年正月勅北京西京宣慰使和糶以備粮餉二年
　　正月命兆京行省給扎拉齊(舊作扎剌/赤今改正)户東徙行
　　粮萬石十二月宋子貞請罷北京行軍中書省别
　　立宣慰司以控制東北州郡從之
　　　按紀書中統二年罷行省置宣慰司至十五年
　　　又書改北京行省為宣慰司而八年至十四年
　　　復屢書特訥克(舊作頭輦/哥今改正)亷希憲張附哈達(舊/作)
　　　(合答今/改正)行省如故則是十五年以前行省未嘗
　　　罷也史書從之必有誤
　　元史世祖紀至元八年正月賑北京饑七月以國
　　王特納克行尙書省於北京遼東等路食貨志金
　　課在遼陽者至元十年聴李徳仁於龍山縣胡碧
　　峪淘采每嵗納課金三兩世祖紀至元十一年五
　　月勅北京中京等新附軍恐不宜暑權駐上京十
　　一年二月以亷希憲為中書右丞北京等處行中
　　書省事七月勅山北遼東道提刑按察使烏魯斯
　　布哈(舊作兀魯失/不花今改正)同叅知政事亷希憲行省北京
　　國王特訥克母署事有大事則希憲等就議十二
　　年八月免北京等路今嵗絲銀十三年六月以北
　　京行中書省亷希憲為中書右丞行省於荆南府
　　以户部尚書張附叅知政事行中書省於北京十
　　四年正月詔上都隆興西京北京四路編民捕獵
　　等户僉選丁壯軍三千人防守上都二月命北京
　　選福住所統軍三百赴上都三月以郡王哈達為
　　平章政事行中書省於北京十五年四月改北京
　　行省為宣慰司九月詔發東京北京軍四百人戍
　　應昌府十月詔河西西京南京西川北京等處宣
　　慰司案牘宜依江南近例令按察司照磨移河南
　　河北道提刑按察司十六年二月詔河南西京北
　　京等路課程令各道宣慰司領之五月烏朗哈特
　　(舊作兀里飬/合帶今改正)言賊北京西京車牛俱至可運軍粮
　　帝止之十八年二月以京大定諸州早免今嵗稅
　　賦之半二十年五月省北京提刑按察司副使僉
　　事各一員八月勅大名真定北京衛輝四路屯駐
　　新附軍於東京屯田十月罷北京鹽鐡課程提舉
　　司二十三年七月罷遼陽等處行中書省復北京
　　感平宣慰司鄂都濟蘇(舊作斡脱吉/思今改正)部民饑就食
　　北京二十四年四月諸王納延(舊作乃顔/今改正)反免北
　　京今嵗絲銀仍以軍旅經行給鈔三千定賑之五
　　月遣額森(舊作也先/今改正)傳㫖諭北京等處宣慰司凡
　　穎納延所部者禁其征來母使乘馬持弓矢托爾
　　楚(舊作塔出/今改正)𫝊托爾楚探知納延謀叛遣人馳驛
　　上聞有㫖領軍一萬與皇子阿雅噶齊(舊作愛也/赤今改正)
　　同力備禦女直碩達勒達(舊作水逹/逹今改正)官民與納延
　　連結托爾楚遂棄妻子與麾下十二騎直抵建州
　　距咸平千五百里與納延黨台繖巴圖爾(舊作太/撒抜都)
　　(兒今/改正)等合戰雨中流矢繼知其黨特爾格(舊作帖/哥今改)
　　(正/)綽爾齊(舊作抄兒/赤今改正)等欲襲皇子阿雅噶齊以數
　　十人退戰千餘人扈皇子渡遼水納延軍來襲托
　　爾楚轉鬬而前射其酋特古勒岱(舊作帖古/歹今改正)中口
　　鏃出於項隊馬死追兵乃退遂軍懿州州老㓜千
　　餘人焚香羅拜道旁泣曰非宣慰公吾屬無遺種
　　矣世祖紀至元二十四年六月諸王實都爾(舊作/失都)
　　(兒今/改正)所部特爾格(舊作鐡哥/今改正)率其黨取咸平府欲
　　刼取豪懿州守臣以乏軍求援勅以北京戍軍千
　　人赴之九月咸平懿州北京以納延叛民廢耕作
　　又霜雹為災告饑詔以海運粮五萬石賑之食貨
　　志至元二十四年九月除北京馬五百匹世祖紀
　　至元二十五年二月省遼東海西道按察司入北
　　京改北京為武平路
　　　按元初沿金北京之名至是始改武平地理志
　　　載至元七年改北京為大寧然紀中仍書北京
　　　未見以大寧紀事也
　　世祖紀至元二十五年二月遼陽武平等處除今
　　年租税及嵗課貂皮二十六年十月武平路饑𤼵
　　常平倉米萬五千石賑之十一月武平路饑免今
　　嵗田租十二月武平路饑以粮二萬三千六百石
　　賑之二十八年三月武平路饑百姓田於盗賊軍
　　旅免其去年田租賑遼陽武平饑民仍弛捕獵之
　　禁四月以地震故免侍衛兵籍武平者今嵗徭役
　　五月賑上都桓州武平寛河等處饑民十月武平
　　路饑免今嵗田租十一月武平平灤諸饑弛獵禁
　　其孕字之時勿捕食貨志至元二十八年詔武平
　　路絲綿並除之
　　　按元史食貨志載中統五年北京市糴即至元
　　　元年事是年三始改元兹不重録
　　世祖紀二十九年正月以武平地震全免去年税
　　四千五百三十六錠今年粮輸之止徵二千五百
　　六十九錠六月大寧路惠州連年旱澇加以役繁
　　民饑死者五百人詔給鈔二千錠及粮一月賑之
　　　按元史地理志武平後復為大寧不詳年月紀
　　　中無復武平為大寧事以此年正月紀武平六
　　　月紀大寧証之則知改名在元二十九年春之
　　　間葢從此始定為大寧矣
　　元史成宗紀大徳五年七月大寧路水以糧千石
　　賑之
　　元史仁宗紀七月大寧等路隕霜勅有司賑恤
　　　按是年為武宗至大四年仁宗七月已即位故
　　　入仁宗紀
　　仁宗紀皇慶二年二月以大寧饑禁酒四月大寧
　　路免今嵗鹽課延祐四年惠州銀洞三十六眼立
　　提舉司辦課
　　元史泰定帝紀九月大寜蒙古大千户部風雪斃
　　畜牧賑米十五萬石
　　　按是年為英宗至治三年泰定帝已即位故入
　　　㤗定紀
　　泰定帝紀㤗定二年十二月大寧路饑禁釀酒惠
　　州等處饑賑糴有差三年十一月大寧等路水民
　　饑賑鈔五萬錠是嵗大寧路大水溺死者人給鈔
　　一錠四年三月大寧廣平二路属縣饑賑鈔二萬
　　八千錠致和元年四月大寜属縣饑發粟賑之
　　元史順帝紀元統二年六月大寜廣寧遼陽開平
　　懿州水旱蝗大饑詔以鈔二萬錠遣官賑之庚申
　　外史上都與紅羅山未平庚申帝在上都紅羅山
　　在東南伊蘇駐兵在焉上都恃有紅羅山為之籓
　　籬紅羅山恃上都為救援而不設備常遇春使人
　　覘知之即以大兵鋭騎晝夜兼行六月破紅羅山
　　七月破上都城
　　　按是年為至正二十九年明太祖洪武二年
　明
　　興州衛
　　明太祖實錄命遇春自鳯翔赴北平以平章李文
　　忠輔之自北平徃取開平道三河徑鹿兒嶺過惠
　　州敗故元將江文清兵次全寧故元丞相伊蘇復
　　以兵迎戰又敗之伊蘇遁去進攻大興州乃分兵
　　千餘為八屯伏其歸路大破之明史李文忠𫝊拜
　　征虜左副將軍與大將軍分道北征至北慶州而
　　還道興州禽國公江文清等降三萬七千人至紅
　　羅山又降楊思祖之衆萬六千餘人
　　　按江文清常遇春傳作汪文清字誤也
　　明太祖實錄洪武四年二月罷山後諸州徙其民
　　於山南中書右丞相魏國公徐達奏山後順寧等
　　州民雖已招集來降未見安土樂生恐其久而離
　　散已徙順寧宜興州沿邊民入壮平州縣洪武七
　　年九月燕山衛都指揮使朱杲通州衛指揮僉事
　　鄭治汝寧衛指揮僉事馮俊密雲衛指揮僉事張
　　斌等率師出古北口防秋卒遇敵皆力戰死明史
　　成祖紀洪武三十五年十月命北平州縣棄官避
　　靖難兵者朱寧等二百十九人入粟免死戍興州
　　大寧衛
　　營州衛
　　明太祖實錄洪武四年十一月賜北平紅羅山新
　　附韃靼軍五萬七千七百餘人綿花綿布蘇木五
　　年六月振武衛指揮僉事王常先等招集紅羅山
　　故元將阿蘇(舊作阿速/今改正)所部軍士七千人來降七
　　年七月左副將軍李文忠帥師攻髙州大石崖克
　　之斬故元宗王托多實哩(舊作朶朶失/里今改正)禽其承制
　　伯嘉努(舊作百家/奴今改正)餘衆敗走文忠復遣指揮唐某
　　追擊之至氊㡌山遇故元魯王營於山下以兵攻
　　之斬魯王及司徒達噶濟(舊作答海/後今改正)平章巴爾(舊/作)
　　(巴剌今/改正)知院呼都克(舊作忽都/今改正)獲魯王妃蒙克圖
　　(舊作蒙兒/秃今改正)并金印一玉圖書一十二年六月命都
　　督僉事馬雲統兵徃大寧明史太祖紀二十年正
　　月馮勝為征虜大將軍傅友徳藍玉副之率師征
　　納克楚(舊作納哈/出今改正)三月師出松亭關城大寧寛河
　　會州富峪六月踰金山納克楚降閠月師還次金
　　山都督濮英殿軍遇㐲死之九月置大寧都指揮
　　使司明太祖實錄十月征虜大將軍永昌侯藍玉
　　奏留人馬戍守大寧會州等處二十一年命北平
　　都指揮使司調新籍軍士赴大寧屯戍代還舊軍
　　二十三年遣使勅遼東都指揮故旻朱勝率所撡
　　軍馬徃大寧候總兵官調遣其駝牛馬非備戰者
　　悉發大寧運粮二十五年八月置營州後屯衛命
　　指揮郭麟守之二十六年二月置營州前屯衛於
　　興州右屯衛於建州中屯衛於龍山縣左屯衛於
　　塔山北
　　　按興州當作興中州誤脫一字
　　明史太祖諸子列傳寧獻王權太祖第十七子洪武
　　二十四年封踰二年就藩大寧在嘉峯口外古會
　　州地東連遼左西接宣武為巨鎮帶甲八萬革車
　　六千所属諾音(舊作朶顔/今改正)三衛騎兵皆驍勇善戰
　　權數令諸將出塞以善謀稱明太祖實録二十八
　　年四月調大寧左右二衛為寧王營州左右二䕶
　　衛
　　明史惠帝紀建文元年八月詔興州營州開平諸
　　衛軍全家在伍者免一人十月燕兵自劉家口間
　　道襲䧟大寧守將朱鑑死之總兵官劉貞都督陳
　　亨援大寧亨叛降燕燕以寧王權及諾音三衛卒
　　歸北平太祖諸子列𫝊建文元年朝議恐權與燕
　　王合使人召權權不至坐削三䕶衛其年九月江
　　隂侯吳髙攻永平燕王徃救髙退燕王遂自劉家
　　口間道趨大寧詭言窮蹙來求救權邀燕王單騎
　　入城欵洽不為備北平銳卒㐲城外吏士稍稍入
　　城隂結三衛部長及諸戍卒燕王辭去權祖之郊
　　㐲兵起擁權行三衛彍騎及諸戍卒一呼畢集守
　　將朱鑑不能禦戰殁王府妃妾世子皆隨入松亭
　　關歸北平大寜城為空明太宗實録七月庚寅守
　　遵化指揮蔣玉言都督劉貞陳亨都指揮卜萬引
　　大寧兵出松亭關駐沙河將攻遵化壬辰上率兵
　　援之劉貞等聞上將至走還松亭關乙未命千户
　　李濬等領兵至關劉貞等閉關不敢出適邏騎獲
　　大寧二卒至乃作招卜萬書盛稱奬萬而極毁詆
　　亨緘識牢密召一卒飲之酒且厚賚之而置書其
　　衣中俾歸與萬其同獲之卒竊窺之問守者曰彼
　　何為者守者曰遣歸通意故得厚賚卒請偕行遂
　　俱遣而不與賚不得賚者至即發其事劉貞陳亨
　　搜卒衣得與卜萬書遂疑萬執下獄籍其家九月
　　議攻大寧乙未師行十月戊戌師至劉家口路極
　　險隘守關百餘人乃命鄭亨領勁卒數百卷斾登
　　山斷其歸路而從後攻之悉擒守關者師遂度關
　　壬寅師抵大寧適西南隅城崩遂克之獲都指揮
　　房寛遣陳亨家奴并城中將士家属報亨等劉貞
　　等引軍來抜軍士聞家属無恙皆解甲寧王權三
　　䕶衛軍為朝廷削奪者尚留城中至是皆歸附上
　　悉以還寧王丁未劉貞陳亨回至亂塔黄崖亨與
　　營州中䕶衛指揮徐理右䕶衛指揮陳文夜襲破
　　貞營貞單騎走廣寧亨等率衆降甲寅抜大寕之
　　衆及寧王權皆回北平乙夘我軍至會州以大寧
　　歸附之衆分𨽻各軍丁巳師松亭關
　　　按明史言燕王詐入大寧而實録言城西南隅
　　　崩而入事跡互異今兩存以備考
　　明太宗實録十月命兵復議大寧營州興州三
　　衛凡各衛官軍先調遼東等處及在京並有坐事
　　摘戍邊者皆令復原衛屯田命户部尚書王鈍馳
　　驛徃北平與新昌伯唐雲經度屯粮十一月令武
　　安侯于千户寨灰嶺慶州神樹西馬山七度河皆
　　設烟墩使屯守知備仍令新昌伯以領軍自小興
　　州至大興州東接牛嶺會州塔山龍山諸處屯種
　　北勿令出會州西勿過千户寨永樂元年二月辛
　　亥以興州左屯興州右屯興州中屯興州前屯興
　　州後屯𨽻北京留守行後軍都督府
　　　按明史地理志興州諸衛永樂元年二月徙治
　　　玉田遷安良鄉豐潤三河實録不言徙治史官
　　　之疎也
　　明太宗實録永樂元年二月改營州左䕶衛為隆
　　慶左衛右䕶衛為隆慶右衛中䕶衛為寛河衛三
　　月調營州左屯衛於順義右屯衛於薊州中屯衛
　　於平谷前屯衛於香河後屯衛於三河衛設左右
　　中前後五所仍𨽻大寧都司
　　明史成祖紀永樂元年三月改北平行都司為大
　　寧都司徙保定始以地畀烏梁海(舊作兀良/哈今改正)
　　諾音衛
　　泰寧衛
　　明史諾音𫝊成祖從燕起靖難患寧王躡其後自
　　永平攻大寧入之謀脅寧王因厚賂三衛説之來
　　成祖行寧王餞諸郊三衛從一呼皆起遂擁寧王
　　西入關成祖復選其三千人為竒兵從戰天下既
　　定徙寧王南昌徙行都司於保定盡割大寧地畀
　　三衛以償前勞
　　　按烏梁海初在黄河北明太祖二十二年分置
　　　三衛以居之其部落始内徙然猶有大寧等衛
　　　錯處而監制之如都䕶然及成祖盡撤諸衛以
　　　地全畀烏梁海終明之世邊徼遂無寧嵗
　　明太宗實錄永樂十年四月福餘等三衛指揮使
　　鼐爾巴哈(舊作南不/花今改正)等如勅書遣人納馬贖擄掠
　　邊卒之罪十九年十一月命遼將置邏騎營於古
　　北口之北神樹之地作深溝髙塹以自固二十年
　　七月車駕次捕虜川始諸將之赴烏梁海也諭之曰
　　官軍至彼虜必西走以兵從西要之可獲也至是
　　率精騎數萬馳赴之命武安侯鄭亨成山侯王通
　　陽武侯薛禄率大營諸將軍後行甲戍烏梁海㓂
　　黨老弱者詣軍門待罪命釋之八月戍戍車駕次
　　玻瓈谷諸將先受命征烏梁海者奏云已入㓂穴
　　㓂悉衆來敵大敗之斬首數千級餘衆潰而西走
　　盡收其口孳畜先道大寧入喜峰口
　　明史宣宗紀宣徳三年八月丁未帝自將巡邊九
　　月辛亥次石門馹烏梁海㓂會州帝帥精卒三千
　　人徃擊之乙夘出喜峰口擊㓂于寛河帝親射其
　　前鋒殪三人兩翼軍並發破之甲子班師癸酉至
　　自喜峰口六年七月許諾音三衛市易明宣宗實録
　　六年正月宥泰寧福餘諾音三衛剽竊之罪勅諭
　　其大小頭目七年五月諾音衛指揮使司差指揮
　　圖嚕特穆爾(舊作都兒帖/木兒今改正)奏所降印信為巴延實
　　哩(舊作本雅/里今改正)掠去請再給賜從之十年十月鎮守
　　遼東太監伊實喀(舊作亦失/哈今改正)等奏諾音三衛縱其
　　部落數來擾邊乞舉兵征勦
　　明英宗實録正統四年九月右叅將都指揮使楊
　　洪領軍追捕叛虜至白塔兒十岔口遇烏梁海五
　　百餘騎射死十二人生擒三人并獲其馬匹軍器
　　六年十月左叅將都督僉事黄直等率兵巡哨至
　　巴顔(舊作伯顔/今改正)山遇虜騎百餘擊走之明日至明
　　安(舊作閔安/今改正)山復與烏梁海三百餘騎遇都指揮
　　朱謙文洪廣等率衆又敗之至莽賚(舊作莽來/今改正)泉
　　賊遁去八年四月錦衣衛指揮僉事王息奉使烏
　　梁海三衛還九年正月命成國公朱勇興安伯徐
　　亨都督馬亮陳懐等分統兵出境勦賊時烏梁海
　　三衛雖陽朝貢屢㓂遼東延安邊境命勇出喜峰
　　口恭順侯吳克忠佐之亨出界嶺口亮出劉家口
　　懐出古北口各將兵萬人約至黄河土河兩大口
　　等處探賊踪跡葉向髙諾音三衛考勇等兵渡栁
　　河經大小興州過神樹至全寜遇福餘逆戰敗之
　　次虎頭山及流沙遇泰寧諾音又敗之
　　明英宗實錄初肥河衛都指揮伯勒格(舊作别里/格今改正)
　　奏烏梁海拘殺其使人朝廷許其報復伯勒格遂
　　同敖罕(舊作嘔罕/今改正)河衛都督尼克塔(舊作你哈/答今改正)等
　　率衆與戰大敗之明史諾音𫝊正統十二年衛拉
　　特(舊作瓦剌/今改正)擊殺鼐爾巴哈(舊作乃兒不/花今改正)大掠以
　　去額森繼至諾音泰寧皆乞降福餘獨走避諾衮
　　(舊作腦温/今改正)江三衛益衰畏衛衛拉特強不敢背仍
　　嵗來致貢止以利中國賜賚又心銜邊將勦殺潛
　　圖報復十四年夏大同叅將石亨等復擊其盗邊
　　者於箭谿山三衛益怨秋導衛拉特大入英宗遂
　　以是役北狩
　　　按正統是諾立三衛入貢邀賞無慮數十次其
　　　間六年則一年五至四年五月則一月四至考
　　　土木事在十四年而正月中猶有來朝者上下
　　　恬嬉懵然不悟彼豈獨賜賚為利葢為衛拉特
　　　所使耳兹諾音傳所言庻幾得其實矣
　　明英宗實錄諾音衛都指揮阿爾齊黙(舊作阿兒/乞蠻今改)
　　(正/)遣其頭目哈喇等來朝奏言為衛拉特額森所
　　逼徙其部落於黄河穆楞(舊作母納/今改正)之地昨者欲
　　召三衛頭目令發壯丁隨營攻戰臣等以祖父以
　　來世臣中國不願從之且言額森欲分道南向恐
　　為邊患并進馬匹詔宴勞之先是泰寧等衛都督
　　僉事格根特穆爾(舊作革干帖/木兒今改正)等遣人上書願附
　　塞居住為中國籓籬耳乞大寧廢城及甲盾見賜
　　如有外侮願備前驅令去塞二百里居住天順二
　　年諾音衛欲從宣府入境朝貢守臣以聞命仍從
　　喜峰口入
　　明憲宗實録成化十年正月重給諾音衛印從本
　　衛署印知院托和齊(舊作脱火/赤今改正)言其印為瑪拉噶
　　(舊作毛里/孫今改正)所掠故也二十三年六月諾音三衛為
　　那海(舊作那孫/今改正)等逐掠各㩦人畜入關避匿勅遼
　　東守臣嚴為戰守之備仍遣譯諭三衛聴其暫駐
　　近邊
　　明孝宗實錄宏治十一年十二月巡撫薊州都御
　　史洪鍾奏潮河川去京師僅二百里居兩山之間
　　約廣百餘丈每夏秋山水漲溢則汪洋巨浸水退
　　則坦然平路虜可擁衆而入請於本處之東三里
　　許第二第三兩寨之間其山内髙外低約餘二丈
　　鑿為兩渠以殺水勢復於口外斜砌石堰使水由
　　川中行仍於石堰之内築立外關一座以百人防
　　守使虜不衝突從之
　　明史諾音𫝊三衛之迭犯也實諾音部哈丹(舊作/哈丹)
　　(兒今/改正)陳通事為之二人者俱中國人被虜遂為三
　　衛用嘉靖二十九年俺答謀犯畿東哈丹為指潮
　　河川路俺答移兵白廟近古哈丹詐言敵已退邊
　　備緩俺答遂由鴿子洞曹榆溝入直犯畿甸已而
　　俺答請開馬市哈丹復徃來誘阻之三十年薊遼
　　總督何棟購捕至京伏誅
欽定熱河志卷一百二
欽定四庫全書
欽定熱河志卷一百三
　外記一
　　烏桓鮮卑之在漢魏慕容氏髙氏馮氏之在晉宋
　　及北魏奚契丹之在隋唐諾音(舊作朶顔/今改正)㤗寧等
　　之在明聲教所阻宛若異域然二千餘年間君長
　　渠帥之名氏散見諸書或詳或略未可以闕而弗
　　紀其盛衰興廢梗概差存均藉是可考亦輿記所
　　不容遺也爰各標名氏為綱與故事門相表裏互
　　資審核其事蹟旁見側出不能繫之一人者别為
　　附録綴各國之末云志外記第二十三
　漢
　　烏桓
　　　按烏桓在漢初為匃奴冐頓所破餘衆孤弱臣
　　　服匃奴武帝時霍去病擊破匈奴左地徙烏桓
　　　於上谷以東五郡塞外光武郝旦等内附復置
　　　之塞内於是縁邊諸郡漸為烏桓所據其在今
　　　承德府境者曰遼西烏桓曰右北平烏桓曰漁
　　　陽烏桓而遼西烏桓為最强兹叙郝旦以下諸
　　　人如左
　　　又按漢時匃奴建庭直代雲中不在承德府境
　　　其有事於上谷以東者已載故事門兹纂外記
　　　不列匃奴斷自烏桓始
　　遼西烏桓郝旦
　　後漢書烏桓傳建武二十二年匃奴國亂烏桓乘
　　弱擊破之匃奴轉北徙數千里漠南地空二十五
　　年遼西烏桓大人郝旦等九百二十二人率衆向
　　化居塞内布於縁邊諸郡遂為漢偵候助撃匃奴
　　鮮卑
　　漁陽烏桓歆志賁
　　後漢書鮮卑傳漁陽赤山烏桓歆志賁等數冦上
　　谷永平元年祭彤賂偏何(鮮卑/名)擊歆志賁破斬之
　　遼西烏桓於秩居
　　後漢書鮮卑𫝊烏桓大人於秩居等與連休(遼西/鮮卑)
　　有宿怨共郡兵奔擊大破之(元初/四年)
　　漁陽烏桓扶潄官
　　後漢書鮮卑傳烏桓豪人扶潄官勇健每與鮮卑
　　戦輒䧟敵詔賜號率衆君(永建/六年)
　　右北平烏桓烏延
　　後漢書烏桓傳靈帝初右北平烏延衆八百餘落
　　自稱汗魯王
　　遼西烏桓邱力居
　　後漢書烏桓傳靈帝初烏桓大人遼西有邱力居
　　者衆五千餘落自稱王中平四年前中山太守張
　　純叛入邱力居衆中自號彌天安定王遂為諸郡
　　烏桓元帥冦掠青徐幽冀四州五年以劉虞為幽
　　州牧虞購募斬純首北州乃定
　　遼西烏桓樓班　蹋頓
　　後漢烏桓𫝊獻帝初平中邱力居死子樓班年少
　　從子蹋頓有武略代立總攝三郡謂遼西烏桓右
　　北平烏桓遼東屬國烏桓衆皆從其號令建安初
　　冀州牧袁紹與前將軍公孫瓚相持不决蹋頓遣
　　使詣紹求和親遂遣兵助擊瓚破之紹矯制賜蹋
　　頓難樓蘇僕延烏桓(二字/行文)烏延等皆以單于印綬
　　後難樓蘇僕延率其部衆奉樓班為單于蹋頓為
　　王然蹋頓猶秉計䇿及紹子尚敗奔蹋頓時幽冀
　　吏人奔烏桓者十餘萬户尚欲慿其兵力復圖中
　　國建安十二年曺操自征烏桓大破蹋頓於栁城
　　斬其首虜二十餘萬人袁尚與樓班烏延等皆走
　　遼東遼東太守公孫康並斬送之其餘衆萬餘落
　　悉徙居中國
　　　按袁紹矯制所封之單于自蹋頓烏延之外尚
　　　有難樓為上谷烏桓蘇僕延為遼東屬國烏桓
　　　以不在今承德府境故不録又漢書所列烏桓
　　　封單于者四人三國魏志亦謂賜蹋頓難樓峭
　　　王(即蘇/僕延)汗魯王(即烏/延)印綬皆以為單于而裴松
　　　之注引英雄記則謂拜烏桓三子為單于及載
　　　詔封之版文則稱遼西率衆王蹋頓右北平率
　　　衆王汗盧維遼東屬國率衆王頒下所謂盧汗
　　　維者當即烏延或因其自稱汗魯王而訛所謂
　　　頒下者當即蘇僕延(魏志傳太祖臨陣斬蹋頓/首速附九樓班烏延等走)
　　　(遼東所謂速附九亦即蘇/僕延武帝紀亦作速僕九)名號各殊難於稽証
　　　則中外字書音譯成訛理固然耳
　　右北平烏桓能臣抵之
　　三國志魏武帝紀北征三郡烏桓未至二百里虜
　　乃知之尚熈與蹋頓遼西單于樓班右北單于能
　　臣抵之等將數萬騎逆軍
　　　按袁紹所封之右北平單于為烏延是時與魏
　　　逆戰者據後漢書三國志烏桓傳烏延亦在其
　　　内而魏武記獨作能臣抵之當是别為一人其
　　　所以稱為單于别無可攷
　　　又按後漢時烏桓名之見於漢書者有烏桓大
　　　人勿柯烏桓大人戎朱廆率衆王侯咄歸去延
　　　等俱未詳其屬於何部故不錄
　　鮮卑
　　　按鮮卑在漢初亦為冐頓所破竄於遼東塞外
　　　未嘗通中國建武初始與烏桓隨匃奴冦北邊
　　　永元中耿䕫擊破北匃奴因徙據其地稍稍近
　　　邊其後寖大至延熹時分為三部右北平以東
　　　為東部以西為中部今承德府境盖得東部十
　　　之七中部十之三兹叙連休以下諸人如左
　　遼西鮮卑連休
　　後漢書鮮卑傳元初四年遼西鮮卑連休等燒塞
　　門冦百姓
　　遼西鮮卑烏倫　其至鞬
　　後漢書鮮卑𫝊永寧元年遼西鮮卑大人烏倫其
　　至鞬率衆請鄧遵降奉貢獻詔封烏倫為率衆王
　　其至鞬為率衆侯建光元年秋其至鞬復叛累殺
　　郡守控弦數萬騎後其至鞬死鮮卑抄盗差稀
　　　按鮮卑之在後漢於光武時首先内屬受封者
　　　為於仇賁滿頭然其所居在遼東於桓帝時最
　　　强大者為檀石槐凡東西中三部大人皆屬之
　　　然其卓帳在髙栁北三百餘里並在今承德府
　　　境外故不列後倣此
　　遼西鮮卑宇文普囬　莫那
　　北史周本紀其先出自炎帝為黄帝所滅子孫遁
　　居朔野其後有葛烏莬者鮮卑奉以為主遂總十
　　二部落世為大人及其裔孫曰普囬因狩得玉璽
　　三紐文曰皇帝璽普囬以為天授已其俗謂天子
　　曰宇文故國號宇文因以為氏普囬子莫那自隂
　　山南徙始居遼西是曰獻侯為魏甥舅之國九世
　　至侯豆歸為慕容皝所滅
　　　按自晉以上九世為宇文莫那約計當在漢時
　　　故附録於此侯豆歸即十六國春秋所載逸豆
　　　歸詳見後
　魏
　　烏丸(即漢烏桓/魏書作丸)
　　　按漢武北討以後烏丸微矣今録其可考者二
　　　人
　　右北平烏丸冦婁敦
　　遼西烏九䕶留
　　三國志毌邱儉傳毌邱儉率幽州諸軍屯遼隧右
　　北平烏丸單于冦婁敦遼西烏九都督率衆王䕶
　　留等昔隨袁尚奔遼東者率衆五千餘人降冦婁
　　敦遣弟阿羅槃等詣闕朝貢封其渠帥二十餘人
　　為侯王(景初/元年)
　　　按烏丸傳裴松之注引魏畧䕶留作䕶留葉(當/即)
　　　(等字/之誤)隨袁尚奔遼東作遼西阿羅槃作阿羅奬
　　　二十餘人作三十餘人當從儉傳為正
　　　又北魏書徒河段就六眷傳有漁陽烏桓庫辱
　　　官約畧時世當在魏末晉初然無確驗附著於
　　　此
　　鮮卑
　　　按魏初鮮卑軻比能為最强其地自雲中五原
　　　東抵遼水實盡有今熱河全境然其卓帳當并
　　　州之北在今承德府境外比能見殺之後其餘
　　　衆散居潢水之南黄龍之北亦皆無名氏可考
　　　今惟録檀石槐舊部受魏封爵者著於篇
　　素利彌加　厥機　沙末汗　成律歸
　　三國志鮮卑傳業素利彌加厥機皆為大人在遼西
　　右北平漁陽塞外建安中因閻桑上貢獻通市太
　　祖皆表寵以為王厥機死又立其子沙末汗為親
　　漢王延康初又各遣使獻馬文帝立素利彌加為
　　歸義王太和二年素利死子小以弟成律歸為王
　　代攝其衆魏書鮮卑傳檀石槐分其地為中東西
　　三部從右北平以東至遼東接夫餘濊貊為東部
　　二十餘邑其大人曰彌加厥機素利槐頭從右北
　　平以西至上谷為中部十餘邑其大人曰柯最闕
　　居慕容等
　　　按檀石槐東部大人以魏書所載方位証之彌
　　　加厥機素利當在今境然三國志以素利彌加
　　　為一人厥機為一人魏書又似以彌加厥機為
　　　一人素利為一人未詳孰是其中部大人亦未
　　　審孰居今境並附存之
　晉
　　鮮卑(烏九附/)
　　　按西晉之末北州紛擾熱河北境為鮮卑宇文
　　　氏地為詳著卷内其時烏丸已弱餘種尚雜處
　　　其間故祇從附載至熱河南境雖為段氏疆域
　　　所涉而段氏世居令支建亭不在今境内如檀
　　　石槐軻比能例不書
　　鮮卑宇文莫圭(魏書作/莫廆)
　　十六國春秋前燕録太安初鮮卑宇文單宇莫圭
　　部衆强盛遣其弟屈雲冦邊别帥素德延(晉書載/記及魏)
　　(書作/素延)攻掠諸部廆親擊敗之素怒延復率衆十萬
　　圍廆於棘林衆咸震懼廆曰素怒延軍無法制已
　　在吾計中諸軍但為力戰無所憂也乃躬貫甲胄
　　馳馬出擊大敗之追奔百里俘斬萬餘人
　　　按庾信周上柱國齊王憲碑晉太康之世據有
　　　黄龍當太安初宇文莫圭攻慕容廆之時距太
　　　康止十有餘年史稱莫圭部衆强盛自稱單于
　　　則所謂據有黄龍者當即莫圭
　　鮮卑宇文悉獨官(魏書作/遜昵延)
　　十六國春秋前燕録太興二年廆封略漸廣據棘
　　城晉平州刺史東夷校尉崔毖乃隂結髙句麗及
　　宇文氏段氏謀滅廆以分其地三國進攻棘城廆
　　閉門自守遣使獨以牛酒犒宇文大人聲言於衆
　　曰崔毖昨有使至二國疑宇文氏與廆有謀各引
　　兵歸宇文大人悉獨官曰二國雖歸我當獨兼其
　　國率衆數十萬逼城連營四十里廆使召其子翰
　　於徒河翰遣使謂廆曰悉獨官舉國為冦彼衆我
　　寡易以計勝難以力勝今城中之衆足以禦冦翰
　　請為竒兵於外伺其問而擊之乃聽翰留徒河悉
　　獨官聞之曰翰素名驍果今不入城或能為害當
　　先取之城不足憂也遂分遣數千騎擊翰翰潛知
　　之詐為段氏使者逆於道曰慕容翰久為吾患聞
　　當擊之吾已嚴兵相待宜速進也使者既去翰即
　　出城設伏以待之宇文氏之騎見使者大喜馳行
　　不復設備進入伏中翰奮擊盡獲之乗勝逕進遣
　　間使語廆出兵大戰廆使子皝與長史裴嶷將精
　　銳為前鋒自將大兵繼後悉獨官自恃其衆初不
　　設備見廆兵至方率衆逆戰前鋒始交翰將千騎
　　從旁直衝其營縱火焚之衆皆震擾不知所為遂
　　大敗之悉獨官僅以身免盡俘其衆獲皇帝玉璽
　　三紐
　　　按皝破悉獨官得玉璽三紐與周書普囬文合
　　　知悉獨官以下至乞得歸逸豆歸即九世中之
　　　三世也
　　鮮卑宇文乞得歸(晉書載記及魏/書作乞得龜)
　　十六國春秋前燕録太寧三年春三月石勒遣使
　　通和廆拒之送其使於建康勒怒加宇文迄得歸
　　官爵使之擊廆廆遣皝拒之以遼東相裴嶷為右
　　部都督率索頭段國為右翼命征虜仁自平郭趣
　　伯林為左翼乞得歸屯保澆水固壘不戰遣兄子
　　悉㧞䧺襲仁於伯林仁逆擊悉拔雄斬之悉虜其
　　衆乗勝與皝攻乞得歸大破之乞得歸棄軍走皝
　　仁入其國城使輕兵追乞得歸過三百里而還盡
　　獲其國重器畜産以百萬計徙其民數萬户以歸
　　先是海出大龜枯死於平郭至是而乞得歸敗其
　　東部大人逸豆歸逐而殺之因自立為王
　　鮮卑宇文逸豆歸　涉奕干
　　十六國春秋前燕録宇文逸豆歸既殺乞得歸自
　　立咸和八年八月皝率騎討之軍於廣安逸豆歸
　　懼請和遂築榆隂安晉二城而還咸康元年七月
　　遣右司馬封奕率兵襲擊宇文别部涉奕干(一作/涉夜)
　　(干/)大獲而還涉奕干率騎追戰于渾水又敗之二年
　　六月段遼遣弟蘭將攻栁城西曲水宇文逸豆歸
　　入冦安晉以為蘭聲援皝引兵北趣安晉逸豆歸
　　棄輜重走皝遣封奕率輕騎追擊大破之收其軍
　　實館穀二旬而還十月使封奕攻宇文别部大㨗
　　而歸五年又使子盪冦將軍恪平敵將軍霸等擊
　　宇文别部建元元年二月宇文逸豆歸遣其相國
　　莫淺渾將兵來伐諸將爭欲擊之皝不許渾以皝
　　為憚已荒酒縱獵不復設備皝遣翰率騎擊之渾
　　大敗僅以身免二年正月皝與左司馬髙詡謀伐
　　宇文逸豆歸以翰為前鋒將軍劉佩副之分命廣
　　威將軍軍(慕容/軍也)渡遼將軍恪平敵將軍霸及折衝
　　將軍慕輿根將兵三道並進逸豆歸遣驍將南羅
　　大涉奕干將精兵拒翰翰自出衝陣奕干將應之
　　霸從旁邀擊遂斬奕干宇文士卒不戰而潰燕兵
　　乘勝逐之遂克其都城逸豆歸逺遁死漠北宇文
　　氏由是散亡皝悉收其畜産貲貨闢地千餘里徙
　　其部民五萬餘落于昌黎改涉奕干所居城為威
　　德城使弟左將軍彪戍之而還
　　鮮卑木堤　(附/)烏桓悉羅侯
　　十六國春秋前燕録咸和九年正月皝遣軍諮祭
　　酒封奕攻鮮卑木堤干白狼揚威將軍淑虞攻烏
　　丸悉羅侯於平岡皆破斬之
　　前燕
　　　按慕容氏自廆居棘城尚在今承德府境外後
　　　併段氏宇文氏其境始大自廆及皝並受晉封
　　　號洎稱燕王漸成外域皝都龍城實居今境故
　　　記録自皝始儁之二年始南徙數年之間不乏
　　　事蹟兹具著於篇并及龍城留臺以下諸人不
　　　列慕容暐者以其都鄴不在今境也
　　慕容皝
　　十六國春秋前燕録慕容皝字元貞小字萬年廆
　　第二子晉成帝咸和八年五月廆卒皝嗣遼東公
　　位九年三月段遼冦徒河皝别將張萌擊敗之遼
　　遣弟蘭冦栁城不克而退休息二旬復益兵來攻
　　卒不能㧞皝遣寧逺將軍汗及封奕䓁共救之與
　　蘭遇于牛尾谷大敗奕整陣力戰得不没咸康二
　　年六月段遼遣中軍将軍李詠夜襲武興遇雨而
　　還都督張萌追擊禽之遼别遣弟蘭率步騎數萬
　　屯於曲水亭將攻栁城西曲水皝率步騎五萬擊
　　之師次栁城蘭不戰而遁皝謂諸將曰虜恥無功
　　而歸必將復至冝於栁城左右設伏以待之乃遣
　　封奕率騎潛伏於馬兠山七月遼果來冦抄奕夾
　　擊大破之斬其將榮伯保十月使世子儁伐段遼
　　諸城大㨗而歸三年正月徙昌黎郡築好城於乙
　　連東戍之以逼乙連六月遼又遣從弟揚威將軍
　　屈雲夜襲皝子遵于興國城大戰於五官水上雲
　　敗斬之九月左長史封奕等以皝任重位輕宜稱
　　燕王遂以三年十月丁夘僭即王位大赦改備羣
　　司十一月皝以段遼屢為患稱藩於趙乞師討遼
　　自請盡率國中之衆會之并以弟寧逺將軍汗為
　　質石虎大悅辭其質期以明年大舉四年正月皝
　　遣都尉趙槃如趙聽師期虎將擊段遼募驍勇者
　　三萬餘人悉拜龍騰中郎率舟師十萬步騎七萬
　　伐之三月槃還至棘城皝引兵攻掠令支以北諸
　　城段遼弟蘭來拒戰敗之掠五千餘户及畜産萬
　　計以歸五月趙王虎至徐無遼奔密雲山虎進入
　　令支怒皝之不會師先攻遼而自專其利率衆來
　　伐燕人震恐皝成周内史崔燾等凡三十六城皆
　　叛應之趙兵進攻棘城圍守旬餘左右或勸皝降
　　皝曰孤方取天下何謂降也遣子盪冦將軍恪等
　　率騎二千晨出擊之趙兵棄甲逃潰恪等乘勝追
　　擊斬獲二萬餘級皝分兵討諸叛城皆下之拓境
　　至凡城築戍凡城而還十二月段遼䧏皝遣使詐
　　降于趙請兵接應石虎遣征東將軍麻秋率衆三
　　萬迎之皝自率諸軍迎遼遣伏精騎七千于密雲
　　山大敗麻秋於三藏口擁段遼及其步衆以歸五
　　年四月虎使鎮逺將軍石城(據後趙録/當作石成)入冦凡城
　　不克進䧟廣城(當作/成)六年皝率驍騎二萬出蠮螉
　　塞長驅至於薊城掠徙入幽薊三萬餘户而還七
　　年正月使築龍城改栁城為龍城縣八年七月營
　　龍城新殿十月皝遷都城大赦晋康帝建元元年十
　　月皝躬巡郡縣勸課農桑復大起龍城宫闕二年
　　四月趙平北將軍尹農率衆冦凡城不克而去晉
　　穆帝永和元年二月賜大臣子弟為官學生號髙
　　門生立東牆於舊宫以行鄉飲之禮親造太上章
　　以代急就又著典誡十五篇並以教胄子十月皝
　　以古者諸侯即位各稱元年於是始不用晉號自
　　稱十二年十四年正月皝親幸東庠十月享羣臣
　　於承乾殿以久旱丐百姓田租十五年七月皝畋
　　於西鄙馬倒被傷九月丙申薨於承乾殿時年五
　　十二在位十五年十月塟於龍山偽僭號追謚文
　　明皇帝廟號太祖陵曰龍平
　　　按録内慕容汗慕容恪當時俱為將軍然止因
　　　事著號故不另標題後倣此
　　慕容儁
　　十六國春秋前燕録慕容儁字宣英小字賀賴㧞
　　皝第二子僭即燕王位稱元年大赦罒月發兵伐
　　趙以恪為輔國將軍評為輔弼將軍陽騖為輔義
　　將軍霸為前鋒都督建鋒將軍簡精卒二十餘萬
　　二年二月使霸將兵二萬自東道出徒河慕容根
　　自西道出蠮螉塞儁自中道出盧龍塞代趙留世
　　子守龍城三月攻䧟薊城入都於薊兵至范陽太
　　守李産率八城令長出降四月悉置幽州郡縣守
　　宰自將撃鄧恒於魯口引兵還薊八月徙代郡民
　　於凡城九月南狥冀州十月還薊留諸將守之還
　　至龍城謁陵廟二年二月冉閔僭稱大號攻圍襄
　　國趙主石祇危迫乞師閔聞儁欲救趙遣大司馬
　　從事中郎常煒來聘儁囚煒於龍城遂還薊八月
　　克中山釋煒囚使居凡城十二月儁如龍城元璽
　　元年正月儁還薊稍徙軍中文武兵民家屬於薊
　　四月恪與閔戰於魏昌廉臺擒閔送之於薊斬於
　　龍城遂攻鄴六月鄴北郡縣悉降八月魏校尉馬
　　願等開鄴城納燕兵十一月戊辰僭即皇帝位大
　　赦建元元璽國號大燕時晉永和八年也建留臺
　　於龍城二年二月立妻可足渾氏為后世子為皇
　　太子皆自龍城遷於薊宫三年九月儁如龍城四
　　年四月儁自和龍還薊城五年七月太子卒偽謚
　　猷懐光壽元年二月復立次子中山王暐為太子
　　大赦十一月自薊徙都於鄴十二月使昌黎遼東
　　二郡營起廆廟建熈元年正月甲午儁薨時晉升
　　平四年也塟於龍陵偽謚景昭皇帝廟號烈祖
　　龍臺留臺尚書三人
　　乙逸
　　十六國春秋前燕録元璽元年十一月建留臺於
　　龍城以元菟太守乙逸為尚書專委留務
　　慕容垂
　　十六國春秋前燕録元璽三年四月命冀州刺史
　　吳王霸徙治信都更名曰垂尋遷侍中留録臺事
　　鎮龍城大得東北之和儁忌之復召垂還
　　慕容亮
　　十六國春秋後燕録慕容令密謀起兵鎮東將軍
　　渤海王亮鎮龍城令將襲之亮閉城拒守前燕録
　　建熈十一年十一月冝都王桓率鮮卑五千奔龍
　　城殺鎮軍將軍渤海王亮併其衆奔遼東
　　　按慕容儁建龍城為留臺以乙逸為尚書又以
　　　慕容垂代逸尋召垂還而不言代垂之人以慕
　　　容令之叛及慕容桓之事攷之知代垂者亮也
　　　終前燕鎮龍城者此三人
　　栁城守將二人
　　石琮　慕輿埿
　　十六國春秋前燕録段遼遣弟蘭與慕容翰冦栁
　　城栁城都尉石琮與城大慕輿埿并力拒守蘭等
　　不克而退復益兵來攻圍二旬琮埿拒守彌固殺
　　傷千餘人卒不能拔
　　凡城守將一人
　　悅綰
　　十六國春秋前燕録悦綰榼廬城大人也初仕皝
　　為司馬石虎入冦遣征北張舉襲凡城皝以綰為
　　禦難將軍授兵一干以守之
　　好城守將一人
　　蘭勃
　　十六國春秋前燕録咸康三年正月築好城于乙
　　連東使折衝將軍蘭勃戍之以逼乙連四月乙連
　　飢甚段遼以車數千輛輸乙連粟勃邀撃獲之
　　昌黎太守一人
　　髙開
　　十六國春秋前燕録慕容儁三年趙故太尉劉準
　　土豪封放别聚衆自守儁使昌黎太守髙開討準
　　放開至渤海準放迎降
　　附録
　　十六國春秋前燕録建熈五年七月遣太尉封奕
　　侍中慕輿龍詣龍城徙宗廟及所留百官於鄴都
　　十月封奕等迎神主於和龍十一年秦兵至鄴十
　　一月暐與上庸王評樂安王臧定襄王淵左衛將
　　軍孟髙殿中將軍艾朗等數十騎出奔昌黎堅使
　　郭慶追之執暐送於堅慶進至龍城評奔髙句麗
　　前秦
　　　按慕容暐為苻堅所破地入於秦前後燕之間
　　　十有餘年秦之職官及境内事不可闕也列序
　　　如左
　　龍城鎮將一人
　　苻洛
　　十六國春秋前燕録堅從弟行唐公洛鎮和龍
　　平州刺史二人
　　石越
　　十六國春秋前秦録建元十六年八月分幽州置
　　平州以石越為平州刺史領䕶鮮卑中郎將鎮龍
　　城
　　苻冲
　　十六國春秋前秦録建元二十一年幽州刺史王
　　永平州刺史苻冲帥幽并人衆撃慕容垂
　　　按秦初滅燕其幽州刺史鎮和龍及苻洛以和
　　　龍叛平洛之後乃分幽州置平州于是幽州刺
　　　史鎮薊州而平州刺史鎮和龍此惟地入于秦
　　　十數年間如是前後皆不然也又前秦録太安
　　　元年十一月苻丕以王兖為平東將軍平州刺
　　　史十二月以宋敞為平州刺史是時和龍已入
　　　于慕容垂兖與敞但有刺史之名而未能至其
　　　地故但附識于此
　　昌黎太守二人
　　王緼
　　十六國春秋前秦録苻洛舉兵以昌黎太守王緼
　　為右司馬
　　宋敞
　　十六國春秋前秦録建元二十一年王永苻冲頻
　　為慕容垂將帯方太守平視等所敗乃遣昌黎太
　　守宋敞焚和龍薊城宫室率衆三萬進屯壺關
　　　按魏書張衮傳衮父卓昌黎太守考昌黎郡至
　　　魏世祖太延時始入於魏張衮之厯官在魏太
　　　祖時衮父張卓為昌黎太守計其世次當在秦
　　　苻堅時並識於此
　　附録
　　十六國春秋前秦録建元十二年十月堅遣安北
　　將軍幽州刺史行唐公洛為北討大都督帥幽冀
　　兵十萬撃魏又遣後將軍并州刺史俱難鎮軍將
　　軍鄧𦍑尚書趙遷御史中丞李柔前將軍朱彤前
　　禁將軍張蚝右禁將軍郭慶帥步騎二十萬東出
　　和龍西出上郡皆與洛會十六年三月行唐公洛
　　自稱大都督秦王以平規為輔國將軍幽州刺史
　　四月洛率衆七萬發和龍將圖長安堅使屯騎校
　　尉石越率騎一萬自東萊出石徑浮海四百餘里
　　襲和龍五月斬平規及其黨羽百餘人幽州悉平
　
　
　
　
　
　
　
　
　
　
　
　
　
欽定熱河志卷一百三
欽定四庫全書
欽定熱河志卷一百四
　外記二
　魏
　　後燕
　　　按慕容垂滅後垂復中興皝儁舊疆仍為燕冇
　　　及寳自中山北徙又都龍城由盛及熈凡傳三
　　　世髙雲養子猶冐慕容乘熈之亂以攘有其國
　　　四主相承皆是土也今自寳以下各詳著之稽
　　　寳初徙及雲之亡皆在晉世然是時魏有中原
　　　久矣南海北海如風馬牛魏收編之魏史於義
　　　較長今從其例不復以典午標題焉叙慕容寳
　　　至慕容雲及龍城鎮將以下諸人如左
　　慕容寳
　　十六國春秋後燕録慕容寳字道佑小字庫勾垂
　　第四子以晉太元二十一年嗣偽位大赦改元永
　　康元年八月魏太祖大舉來伐二年三月魏圍中
　　山既久將士皆思出戰趙王麟每阻其議麟既叛
　　侍郎段平子說麟招集丁零東據和龍寳召髙陽
　　王隆及遼西王農謀去中山走保龍城隆曰今外
　　冦方盛而内難復起百姓疑懼誠不可以拒敵北
　　遷舊都亦事之冝然龍川地狹民貧若節用愛民
　　務農訓典數年之中公私充實庶幾返斾克復故
　　業如其未能則慿險自固猶足以養銳耳寳出中
　　山至薊殿中親近散亡略盡惟髙陽王隆所領數
　　百騎為宿衛清河王會率步騎迎寳乃盡徙薊中
　　府庫比趨龍城魏兵追之寳不欲戰會固請逆撃
　　之魏兵大敗會既退魏兵矜狠滋甚四月寳宿廣
　　都黄榆谷會遣其黨分道襲隆農殺隆于帳下農
　　被創逃遁會復勒兵攻寶侍御郎髙雲襲撃敗之
　　逃奔中山開封公詳執而殺之論功行賞以農為
　　左僕射尋拜司空領尚書令贈髙陽王隆為司徒
　　以髙雲為建威將軍封夕陽公十月燕人有自中
　　山至龍城者言太祖衰弱司徒德完守鄴城會德
　　表至勸寳南還於是大簡士馬將復取中原遣將
　　軍啟崙南視形勢三年正月啟崙還至龍城言中
　　山已䧟寳命罷兵遼西王農曰冝因成師襲庫莫
　　奚從之北行渡繞洛水會南燕王德遣侍郎李延
　　詣寳言魏主西上中國空虚寳大喜即日引還詔
　　諸軍就頓不聽罷文武將士皆以家屬隨駕遼
　　西王農長樂王盛切諫寳曰吾計決矣敢諌者斬二
　　月發兵龍城以慕輿騰為前軍大司馬遼西王農
　　為中軍寳為後軍步騎三萬連營百里次於乙連
　　長上段速骨宋赤眉等因衆心之憚征役作亂逼
　　立髙陽王崇為主寳將十餘騎奔遼西王農營營
　　兵亦厭征役皆棄仗走寳農奔還龍城長樂王盛
　　聞亂引兵出迎寳農僅而得免尚書頓丘王蘭汗
　　潜與骨速等通謀引兵營龍城之東城中兵少
　　盛徙内近城之民得丁夫萬餘乘城禦之三月速
　　骨攻城農恐不能守且為汗所誘夜潛出赴之明
　　旦攻城城上拒戰甚力速骨乃將農循城農素有
　　忠莭威名城中恃以為强忽見在城下遂皆逃潰
　　實輕騎南奔速骨幽農於殿内以髙陽王崇㓜弱
　　更欲立農崇親信􁈻讓出力健等殺農速骨即誅
　　讓等蘭汗襲撃速骨并其黨盡殺之遣使迎寳及
　　於薊城寳欲還北盛等皆曰汗之忠欵虗實未明
　　不如南就范陽王合衆以取冀州若其不㨗收南
　　方之衆徐歸龍城未為晩也寳以汗祀燕宗廟所為
　　似順欲還龍城盛勸寳宜且駐留乃遣冗從僕射
　　李旱先往見汗寳留頓石城會汗遣左將軍蘇超
　　奉迎陳汗忠欵寳不待旱還遂行盛流涕固諫不
　　聽留盛在後盛與將軍張真等下道避慝寳至索
　　莫汗陘去龍城四十里汗遣弟加難帥五百騎岀
　　迎潁隂公餘崇密勸寳勿前不從行數里先執崇
　　殺之引寳入龍城之外邸遂為汗所弑謚曰靈帝
　　盛僭偽位追謚寳曰惠愍皇帝廟號烈宗
　　慕容盛
　　十六國春秋後燕録慕容盛字道運寳之庶長子
　　寳即位領北中郎鎮鄴進爵為王寳為蘭汗所殺
　　盛馳進赴哀汗以為侍中左光祿大夫親待如舊
　　汗兄提弟加難勸汗殺盛不從提事汗多無禮盛
　　因而間之太原王竒楷之子汗之外孫也汗亦宥
　　之以為征南將軍盛遂相與謀潛使竒逃去起兵
　　於建安汗遣提討之盛曰太尉素驕難信汗因更
　　遣撫軍將軍仇尼慕是時龍城自夏不雨至秋七
　　月汗日詣燕諸廟及寳神座頓首禱請委罪於提
　　加難加難率部兵襲仇尼慕軍汗懼遣子穆討之
　　穆曰慕容盛我之仇讐竒今起兵盛必為應請先
　　除之盛妃密以告於是偽稱疾篤汗亦止不殺穆
　　討提加難破之大饗將士汗穆皆醉盛夜如厠袒
　　而踰垣入於東宫與李旱等誅穆進攻汗斬之汗
　　子魯公和陳公揚分屯令支白狼盛遣李旱張真
　　襲誅之提加難亡匿捕得斬之於是内外帖然宇
　　文㧞率壯士數百來赴盛拜㧞為大宗正告成於
　　太廟大赦盛謙抑自卑不稱尊號遂以長樂王攝
　　行統事諸王降爵為公初太原王竒舉兵討汗進
　　屯乙連盛既誅汗命罷兵竒勒兵叛盛執竒還賜
　　死桓王之嗣遂絶九月以慕容豪為幽州刺史鎮
　　肥如十月丙子盛僭即尊位大赦改元建平尊寳
　　后段氏為皇太后太妃丁氏為獻莊皇后正月大
　　赦改元長樂有犯罪者每十日一自決之髙句
　　驪王安遣使貢方物七月拜范陽盧溥為幽州刺
　　史八月遼西太守李朗在郡十年威制境内恐盛
　　疑之累徴不赴以母在龍城未敢顯叛乃隂召魏
　　兵將為自安計許以郡降表請發兵詣龍城以拒
　　冦盛曰此必詐也召其使詰之果無事實盡滅其
　　族遣輔國將李旱率騎討之師次建安召旱旋師
　　羣臣莫測其故九月復遣之朗聞其家被誅擁二
　　千餘户以自固及旱中路還謂有内變不復設備
　　迎魏師於北平旱追及無終斬之十二月征虜將
　　軍燕郡太守髙湖帥户二千降魏二年正月大赦去
　　皇帝號貶稱庶人天王魏遣材官將軍和拔襲幽
　　州刺史盧溥克之禽溥盛遣廣威將軍孟廣平拔
　　之無及斬魏遼西守宰而還髙句驪王安事燕禮
　　慢二月率衆三萬伐之以驃騎大將軍熈為前鋒
　　襲其新城南蘇二城克之開境七百餘里徙五千
　　餘户於遼西十二月立燕臺統諸部雜夷尊獻莊
　　丁氏為皇太后立遼西公定為皇太子大赦引見
　　百僚於東堂考詳器藝超拔者十有二人命百官
　　舉文武之士才堪佐世者各一人三年七月討庫
　　莫奚大虜獲而還盛懲其父寳以懦弱失國峻刑
　　極威舊臣莫不夷滅前將軍思悔侯叚璣等因衆
　　心摇動潛入禁中鼔譟盛率左右出戰賊從闇中
　　擊傷盛足召叔父河間公熈屬後事熈未至而盛
　　死偽謚昭武皇帝墓號興平陵廟號中宗
　　慕容熈
　　十六國春秋後燕録墓容熈字道文小字長生垂
　　少子永康初隨寳奔龍城叚速骨之難諸王多被
　　其害熈素為髙陽王崇所親愛故獨免蘭汗之簒
　　以熈為遼東公長樂元年拜都督中外諸軍事驃
　　騎大將軍尚書左僕射領中領軍及盛死羣望在
　　盛弟司徒尚書令平原公元而熈素得幸於丁氏
　　遂廢太子定密迎熈入宫以晉隆安五年八月癸
　　已僭即尊位大赦改元光始改北燕臺為大單于
　　臺置左右輔位次尚書十二月魏虎威將軍宿庫
　　干攻令支中領軍宇文拔救之宿庫干拔令支而
　　戍之二年正月干失利退走遂以拔為幽州刺史
　　鎮令支五月髙句驪攻宿軍平州刺史歸棄城走
　　三年正月熈引見州郡及單于北部耆舊於東宫
　　問民間疾苦司𨽻部民劉瓚對問稱㫖拜帯方太
　　守是月大治宫室十二月尊垂之貴嬪段氏為皇
　　太后立貴嬪苻氏為皇后大赦四年九月熈北襲
　　契丹大破之十二月髙句驪冦燕郡五年正月熈
　　代髙句驪不克引歸八月遼西太守邵顔有罪亡
　　命為盗九月中常侍郭仲討斬之十二月熈襲契
　　丹六年正月熈與苻后至陘北畏契丹之衆將還
　　苻后弗聽輕兵襲髙句驪不克而還夕陽公雲傷
　　於矢且畏熈政虐以疾去官五月寳諸子博陵公
　　䖍上黨公昭皆以嫌疑賜死乃大城肥如及宿軍
　　以仇尼倪為鎮東大將軍營州刺史鎮宿軍上庸
　　公懿為鎮西大將軍冀州刺史鎮肥如建始元年
　　正月改元建始四月苻后死熈哭之慟七月葬后
　　於徽平陵初中衛將軍馮䟦坐事亡奔至是以熈
　　政殘虐與從兄萬泥等推夕陽公雲為主發尚方
　　徒五千餘人分屯四門跋弟乳陳等帥衆攻洪光
　　門禁衛散走遂入宫授甲閉門拒守中黄門趙洛
　　生等奔告熙尚方兵禇頭踰城從熈熈驚走溝下潛
　　匿中領軍㧞謂中常侍郭仲曰大事垂㨗而帝
　　無故自驚深可怪也然城内企遲至必成功不可
　　稽留吾當先往趣城卿留待帝乃分壯女二十餘
　　人登北城將士謂熈至皆投仗請降既而久不至
　　衆皆潰散拔為城中人所殺熈為人執送於雲雲
　　殺之及其諸子同殯城北雲葬之苻氏墓偽謚昭
　　文皇帝
　　髙雲
　　十六國春秋後燕録慕容雲字子雨寳養子髙句
　　驪之支庶也皝破髙句驪徙於青山由是世為燕
　　臣以髙為氏雲厚重寡言時人以為愚惟中衛將
　　軍長樂馮跋與為友寳為太子雲以武藝侍東宫
　　永康初拜侍御郎襲敗會軍寳遂子之賜姓慕容
　　氏拜建威將軍封夕陽公及熈嗣位稱疾其後因
　　熈出葬苻氏馮䟦襲殺熈推雲為主遂以晉義熈
　　三年七月乙丑僭即天王位復姓髙氏大赦改元
　　正始國仍號大燕八月署馮䟦為侍中都督督中
　　外諸軍事征北大將軍開府儀同三司録尚書事
　　封武興公二年正月立妻李氏為天王后子彭城
　　為太子五月以尚書令馮萬泥為幽冀二州牧鎮
　　肥如七月封慕容歸為遼東公使主燕祀立燕之
　　宗廟社稷三年十月雲自以無功德而居大位内
　　懷危懼常蓄養壯士以為腹心爪牙寵臣離班桃
　　仁専典禁兵賞賜以巨萬計而班仁志願無厭猶有
　　怨憾雲臨東堂班仁懷劔執紙而入稱有所啟拔
　　劍擊雲雲以几拒班仁從旁撃雲遂被殺馮跋遷
　　雲屍於東宫偽謚惠懿皇帝
　　龍城鎮將二人
　　王佐
　　十六國春秋後燕録燕二年閏五月命帶方太守
　　王佐鎮龍城
　　慕容農
　　十六國春秋後燕録燕二年七月建節將軍餘巖
　　叛北趣幽州遂據令支八月垂遣驃騎將軍農出
　　蠮螉塞歴凡城趣龍城會兵討餘巖農至龍城休
　　飬士馬十餘日諸將皆曰殿下之來取道甚速今
　　乆留不進何也農曰吾速來者恐餘巖過山鈔盗
　　侵掠良民耳今此田善熟未收而行徒自耗損當
　　俟收畢往即裊之亦不出二旬耳頃之農將步騎
　　三萬攻令支巖衆震駭稍稍踰城歸附巖計窮力
　　竭出城詣降農斬巖兄弟進伐髙句驪復遼東元
　　菟二郡還屯龍城上疏請繕修陵廟垂以農為使
　　持節都督幽平二州北狄諸軍事幽州牧鎮龍城
　　徙平州刺史帯方太守王佐鎮平郭
　　龍城留臺尚書二人兼留臺尚書二人
　　慕容隆　平幼　封孚
　　十六國春秋後燕録建興四年正月遼西王農在
　　龍城五年表請代還召農還為侍中司隸校尉以
　　髙陽王隆為都督幽平二州諸軍事征北大將軍
　　幽州牧建留臺於龍城以隆録留臺尚書事又以
　　護軍將軍平幼為征北長史散騎常侍封孚為司
　　馬並兼留臺尚書
　　慕容會
　　十六國春秋後燕録建興十年十二月以清河公
　　會録留臺事領幽州刺史代髙陽王隆鎮龍城
　　　按會本傳建興初封公未㡬進爵為王
　　凡城鎮將一人
　　衛駒
　　十六國春秋後燕録光始三年十二月以光祿大
　　夫衛駒為并州刺史鎮凡城
　　白狼城鎮將一人
　　馮汝陳
　　十六國春秋後燕録正始二年五月以中軍将軍
　　馮汝陳為并州刺史(馮汝陳傳/作并州牧)鎮白狼
　　宿軍城鎮将二人
　　慕容歸
　　十六國春秋後燕録光始二年五月高句驪攻宿
　　軍平州刺史歸棄城走
　　仇尼倪
　　十六國春秋後燕録光始六年五月以仇尼倪爲
　　鎮東大将軍營州刺史鎮宿軍
　　新城鎮将一人
　　恱真
　　十六國春秋後燕録光始三年十二月以衛尉恱
　　真為青州刺史鎮新城
　　昌黎尹二人
　　留忠
　十六國春秋後燕録長樂元年正月昌黎尹留忠
　謀反伏誅
　馮素弗
　十六國春秋後燕録正始元年八月署馮素弗為
　昌黎尹撫軍大将軍
　昌黎太守二人
　崔適
　十六國春秋後燕録崔適字寧祖有名於時仕垂
　　尚書左丞范陽昌黎二郡太守
　　　按崔適北史作崔矞以字寧祖推之適盖遹之
　　　譌當以北史為正
　　賈􁂜
　　十六國春秋後燕録賈彜字彦倫弱冠仕垂遼西
　　王農記室參軍魏太祖聞其名嘗遣使求之垂彌
　　増器重更加寵秩遷驃騎長史帶昌黎太守
　　石城令一人
　　高和
　　十六國春秋後燕録光始二年十一月狩於北原
　　石城令高和與尚方兵作亂
　　附録
　　十六國春秋後燕録建興三年三月趙王麟擊許
　　謙破之謙奔西燕遂廢代郡悉徙其民於龍城五
　　年九月北平吳桂聚衆千餘立沙門為天子攻破
　　北平轉冦廣都入白狼城高陽王隆方葬其夫人
　　郡縣守宰皆來會衆聞桂反請隆還城遣大兵討
　　之隆曰今閭閻安業民不思亂桂等以詐謀惑愚
　　夫誘脅相聚無能為也遂留塟訖遣北平太守廣
　　都令先歸續遣安昌侯進将百餘騎趨白狼城桂
　　衆聞之皆潰窮捕斬之十一年二月平翰率衆趨
　　龍城清河公會遣東陽公根等擊翰破之長樂元
　　年正月遣中衛将軍衛雙就誅幽州刺史留志於
　　凡城
　　北燕
　　　按馮氏竊據承燕故土江南所謂黄龍國主也
　　　文起文通兄弟相及二十八年兹節敘大㮣暨
　　　龍城守将以下如左
　　馮䟦
　　十六國春秋北燕録馮跋字文起長樂信都人小
　　字乞直伐永嘉之亂跋祖父和避地上黨父安雄
　　武有局量慕容永僭號以安為征東將軍永為垂
　　所滅安東徙和龍家於長谷䟦母弟素弗次丕次
　　宏皆不修行業惟跋恭慎父母器之既而家於昌
　　黎永康末慕容寳僭號署為殿中左監稍遷衛中
　　郎將中衛将軍熈即偽位宻欲誅䟦兄弟䟦懼禍
　　遂與諸弟亡命與萬泥等二十二人結盟䟦與二
　　弟乘車使婦人御之潛入龍城匿於北部司馬孫
　　䕶家因而殺熈立夕陽公高雲為主䟦進為使持
　　節侍中都督中外諸軍事征北大将軍開府儀同
　　三司録尚書事封武邑公事無大小皆决於䟦兄
　　弟髙雲爲幸臣離班桃仁所殺跋升洪光門以觀
　　變帳下督張泰李桑斬班於西門殺仁於庭中羣
　　僚請跋爲主遂以晉太元二十年僭即天王位於
　　昌黎大赦即國號曰燕建元太平分遣使者巡行
　　郡國觀察風俗尊母張氏爲皇太后立妻孫氏為
　　皇后子永為皇太子二年二月萬泥與乳陳自以
　　宗室至親並有大功當入爲公輔久而不得阻兵
　　俱叛䟦命將討之俘斬無遺八月䟦以禮塟雲及
　　其妻子立雲廟於韭町置園邑二十家三年正月
　　蝚蠕勇斛律遣使獻馬三千匹求䟦女樂浪公主
　　遣遊擊將軍秦都率騎二千送女歸於蝚蠕庫莫
　　奚虞出庫真率三千餘落請交市獻馬千匹許之
　　處之于營邱分遣使者巡行郡國孤老久病不能
　　自存者賑穀帛有差孝弟力田閨門和順者皆褒
　　顯之七月遣太常丞劉軒徙北部人五百户於長
　谷為祖父園邑以太子永領大單于置四輔都尉
　跋勵意農桑勤心政事每遣守宰必親見東堂問
　為政之要六年五月契丹庫莫奚來奔署其大人
　為歸善王八月魏使謁者于什門來聘䟦留之八
　年建太學以長樂劉軒營邱長熾成周翟崇為博
　士郎中簡二千石以下子弟年十三以上者教之
　九年自三月不雨至六月跋減膳徹懸大赦十一
　月蝚蠕大檀遣使獻馬三千匹羊萬口厚禮其使
　而遣之十年四月和龍有赤氣四塞蔽日自寅至
　申太史令張穆曰此兵氣也五月太宗遣征東大
　将軍長孫道生率精騎二萬來伐襲乙連城克之
　進攻和龍跋嬰城固守魏攻之不克掠其民萬餘
　家而去十一年三月穴國遣使來朝十八年八月
　太子永卒立次子翼為太子十九年二月丁零氐
　楊道來降二十二年八月跋寝疾召中書監申秀
　侍中楊哲謂之曰吾患當不濟卿等善相吾子九
　　月命太子翼攝國事勒兵聽政以備非常䟦妾宋
　　夫人規立其子受居惡翼聴政謂之曰主上病将
　　瘳奈何便欲代父臨天下乎翼性仁弱遂還東宫
　　一日三往省疾宋夫人矯詔遏絶内外中給事胡
　　福掌禁衛言於司徒録尚書事中山公宏曰宋夫
　　人專擅恐一旦不諱國家殊未得安宏深然之於
　　是與壯士數十人裹甲入禁中為亂跋驚懼死宏
　　遂即天王位太子翼率東宫兵出戰敗績宏賜翼
　　死跋有子百餘人皆殺之塟跋於長谷陵偽謚文
　成皇帝廟號太祖
　　　按馮跋之立當晋安帝義熈五年此云晋太元
　　　二十年者誤又後燕録言慕容熈滅于義熈三
　　　年與此亦不合乃紀載之疎也
　馮宏
　　十六國春秋北燕録馮宏字文通跋季弟跋死僭
　　即天王位元年正月大赦改元太興二月立夫人
　　慕容氏為皇后二年正月立慕容后子王仁為太
　　子六月世祖來伐七月至遼西宏遣侍御史崔聘
　　奉牛酒犒師世祖至和龍石城等十郡迎降世祖
　　發其民三萬穿圍塹以守和龍八月攻建徳冀陽
　　拔之九月世祖引師還十一月黜長樂公崇使鎮
　　肥如十二月崇遣弟樂陵公邈如魏請舉部降宏
　　聞之使别将封羽率衆圍崇於遼西三年正月世
　　祖遣撫軍大将軍永昌王健救遼西六月世祖遣
　　諸軍擊和龍别将圍凡城凡城降八月崇上表於
　　魏請求說降其父世祖不許四年正月宏遣給事
　　黄門侍郎伊臣請和於魏世祖不許三月宏遣尚
　　書高顒上表稱藩請罪於魏乞以季女充奉掖庭
　　世祖許之乃徴太子王仁入朝宏不遣散騎常侍
　　劉滋諫宏怒殺之世祖遣諸軍來伐宏嬰城固守
　　五年正月宏數為魏所攻稱藩奉貢於宋宋封宏
　　為燕王江南謂之黄龍國三月遣大将軍湯燭入
　　貢于魏辭以太子王仁有疾故未遣四月乞師於
　　建康六月世祖遣騎四萬來伐七月至和龍宏以
　　牛酒犒師十二月魏復率衆來伐宏日就􁕟削上
　　下危懼宻遣尚書陽伊求迎於高麗六年二月宏
　　遣使入貢於魏請送侍子世祖不許将舉兵討之
　　遣使者十餘輩詣東方高麗等諸國告諭之三月
　　世祖遣騎一萬攻白狼城遼西諸軍會之四月克
　　白狼城宏迫急復遣使求迎於高麗高麗王璉遣
　　大将葛居盧孟光等率衆數萬随陽伊至和龍來
　　迎宏欲東奔民多難之大臣單于右輔古泥及尚
　　書令郭生開城門納魏兵魏兵疑古泥詐不敢入
　　城生遂勒兵攻宏宏引高麗兵入自東門與生戦
　　於闕下生中流矢死五月宏率和龍見户東徙焚
　　燒宫殿宏至遼東高麗王處之平郭尋徙北豐宏
　　素侮高麗政刑賞罰不以敘猶如其國高麗王奪
　　其侍人取太子王仁為質宏怒遣使上表求迎於
　　建康詔遣使者王白駒等迎之并令高麗王不欲
　　宏南來遣别将孫潄高仇等殺之於北豐子孫同
　　時死者十餘人偽謚昭成皇帝
　　凡城守将一人
　　封羽
　　十六國春秋北燕録太興三年六月魏圍凡城凡
　　城守将封羽以成迎降
　　昌黎尹一人
　　孫伯仁
　　十六國春秋北燕録太平七年十一月跋殺尚書
　　令孫䕶弟昌黎尹伯仁
　　石城太守一人
　　李崇
　　十六國春秋北燕録李崇仕跋吏部尚書石城太
　　守魏世祖至和龍崇帥十餘郡歸降
　　建徳太守一人
　　王融
　　十六國春秋北燕録大興二年七月世祖至和龍
　　建德太守王融率衆迎降
　　建德令一人
　　高育
　　魏書髙道恱𫝊祖育馮文通建徳令值世祖東討
　　率其所部五百餘家歸命軍門
　　契丹
　　　按契丹興於後魏分為八部皆竒首可汗之後
　　　其地尚在今朝陽縣北境外至其别部入附白
　　　狼水東者始居朝陽縣境若庫莫奚亦鎮居安
　　　營二州之地其部長名氏尠可考故不備録
　　莫賀弗勿于
　　魏書契丹傳顯祖時各以其名馬文皮獻天府得
　　文市於和龍宻雲之間太和三年高句驪竊與蠕
　　蠕謀欲取地豆干以分之契丹懼其侵軼莫賀弗
　　勿于率其部落車三千乗衆萬餘口驅徙雜畜求
　　入内附止于白狼水東
　　　按契丹八部曰悉萬丹部何大何部伏弗郁部
　　　羽陵部日連部匹絜部黎部吐六于部即遼史
　　　所謂古八部也其莫賀弗勿于爲何部之酋長
　　　亦未詳
　北齊
　　庫莫奚
　　　按髙齊立國二十八年大率以西備關隴爲事
　　　未遑東略奚與契丹亦叛服不常兹但就奚部
　　　中可考者録之
　　阿會氏
　　北史庫莫奚傳齊受魏禪嵗時來朝其後種類漸
　　多分爲五部一曰辱紇主二曰莫賀弗三曰契箇
　　四曰木昆五曰室得每部一人爲其帥隨逐水草
　　頗同突厥有阿會氏五部中爲盛諸部皆歸之
　　　按庫莫奚之分為五部周書載於大統以前則
　　　當在魏末隋書載于大業以前又似在隋初兹
　　　據北史列於齊代至周時之庫莫奚契丹於史
　　　傳無名字可考故缺之
　　　又按魏書及北史並言庫莫奚東部宇文之别
　　　種周書言鮮卑之别種宇文氏即鮮卑三史去
　　　奚之先未逺必有所攷至舊唐書云奚盖匈奴
　　　之别種新唐書云奚盖烏丸蹋頓之後與前說
　　　互異嵗代已遥未足為據也
　
　
　
　
　
　
欽定熱河志卷一百四
欽定四庫全書
欽定熱河志卷一百五
　外記三
　隋
　　契丹
　　　按北魏以後突厥始强威服塞外諸國齊周皆
　　　傾府藏以給之隨初營州髙寳寜為患沙鉢略
　　　可汗與之合軍攻䧟臨榆鎮隋書奚𫝊稱奚臣
　　　於突厥契丹𫝊稱契丹為突厥所逼又契丹别
　　　部皆突厥來降其託紇臣水契丹十部突厥沙
　　　鉢略遣吐屯潘垤統之則今承徳府全境雖分
　　　属奚與契丹寔為突厥之属國然沙鉢略逺居
　　　西北自在今境之外亦如檀石槐軻比能之遥
　　　制無容列入兹但錄契丹部長於篇奚於隋代
　　　無名氏可考故亦缺之
　　莫賀弗
　　隋書髙祖紀開皇四年五月癸酉契丹主莫賀弗
　　遣使請降九月内附契丹𫝊當後魏時為髙麗所
　　侵部落萬餘口求内附止於白貔河其後為突厥
　　所逼又以萬家寄於髙麗開皇四年率諸莫賀弗
　　來謁五年悉其衆欵塞髙祖納之聴居其故地
　　　按白貔河北史作白狼河隋書字誤本紀稱契
　　　丹主莫賀弗請降列傳作率諸莫賀弗來謁而
　　　其先在後魏時内附者已有莫賀弗勿于疑所
　　　謂莫賀弗者如靺鞨渠帥稱大莫弗庫莫奚渠
　　　渠帥稱俟斤之𩔖乃契丹酋長之總稱也至庫
　　　莫奚傳第二部亦曰莫賀弗其部落各别葢名
　　　偶同耳
　　多彌
　　隋書髙祖紀開皇五年四月甲午契丹主多彌遣
　　使貢方物
　　　按隋開皇四年莫賀弗内附而五年又有多彌
　　　遣貢之事其事之同異及多彌為何部酋長俱
　　　無可考
　　出伏
　　隋書契丹𫝊契丹别部出伏等背髙麗率衆内附
　　髙祖納之
　唐
　　奚
　　　按烏桓鮮卑迭盛於漢魏晉間烏桓微弱已無
　　　部落可考鮮卑之後為奚契丹又盛於唐仍錯
　　　䖏今承徳府全境内奚後分東西二部西奚居
　　　媯州北山在今境外其酋帥見於五代史者不
　　　備載載其牙帳在吐䕶真河(即今老河源出平/泉州經赤峰建昌)
　　　(朝陽諸/縣境)者
　　蘇支
　　舊唐書奚𫝊貞觀二十二年酋長可度者率其所
　　部内属以可度者為右領軍兼饒樂都督封樓煩
　　縣公賜姓李氏顯慶初又授右監門大將軍
　　匹帝
　　唐書奚𫝊顯慶間可度者死奚遂叛五年以定襄
　　都督阿史得樞賔左武侯將軍延陀梯真居延州
　　都督李含珠為冷陘道行軍總管明年詔尙書右
　　丞崔餘慶持節總䕶定襄等三都督討之奚懼乞
　　降斬其王匹帝
　　李大輔
　　舊唐書奚𫝊景雲元年其首領李大輔遣使貢方
　　物睿宗嘉之宴賜甚厚延和元年左羽林將軍檢
　　校幽州大都督孫儉率兵十二萬以襲其部落師
　　次冷硎前軍右驍衞將軍李楷洛等與大輔會戰
　　我師敗績儉懼不敢進救遣使矯報大輔云我奉
　　勑來此招諭大輔曰將軍可還無相驚擾儉軍漸
　　失部伍大輔乃率衆逼之由是大敗開元三年大
　　輔遣其大臣粤蘓梅落來請降詔復立其地為饒
　　樂州封大輔為饒樂郡王仍拜左金吾員外大將
　　軍饒樂州都督五年大輔與契丹首領松漠郡王
　　李實貴(舊作失活見/遼史今改正)咸請於栁城依舊置營州都
　　督府上從之其年大輔入朝詔封從外甥女辛氏
　　為固安公主以妻之賜物一千五百疋遣右領軍
　　將軍李濟持節送還藩
　　　按大輔新唐書作大酺舊唐書本紀開元五年
　　　亦作大酺孫儉新唐書作孫佺舊唐書孫䖏約
　　　傳亦作佺其作輔作儉者葢字之譌開元三年
　　　新唐書作二年粤蘓梅落作粤蘓悔落五年尙
　　　主作二年許尙主明年入朝成昏考新舊唐書
　　　開元二年七月薛納為奚契丹所敗則是年無
　　　乞降事可知新唐書本紀開元四年八月奚契
　　　丹降則前兩年無許昏入朝事可知舊唐書本
　　　紀開元五年三月丁巳以辛景初女封為固安
　　　縣主妻於奚首領饒樂王大輔葢乞降在三年
　　　入朝在四年八月尙主在五年三月丁巳舊唐
　　　書于此一事最為詳覈新唐書契丹傳開元二
　　　年實貴來歸後二年與奚長李大酺皆來此即
　　　開元四年八月書奚契丹降時事也許尙公主
　　　當在此時
　　魯蘓
　　舊唐書奚傳開元八年大輔率兵救契丹戰死其
　　弟魯蘓嗣立十年入朝詔令襲其兄饒樂郡王右
　　金吾員外大將軍兼保塞軍經略大使賜物一千
　　段仍以固安公主為妻而公主與嫡母未和逓相
　　論告詔令離昏復以成安公主之女韋氏為東光
　　公主以妻之十四年又改封魯蘓為奉誠王授右
　　羽林軍員外將軍十八年奚衆為契丹衙官可罕
　　于所脅後叛降突厥魯蘓不能制走投渝闗公主
　　奔歸平盧軍
　　李詩　𤨏髙
　　舊唐書奚𫝊開元二十年信安王禕奉詔討叛奚
　　奚酋長李詩𤨏髙等以其部落五千帳來降詔封
　　李詩為歸義王兼特進右羽林軍大將軍同正仍
　　充歸義州都督賜物十萬匹移其部落於幽州界
　　安置
　　李延寵
　　唐書奚𫝊李詩死子延寵嗣又叛為幽州張守珪
　　所困延寵降復拜饒樂都督懐信王以宗室出女
　　楊為宜芳公主妻之延寵殺公主復叛
　　怒皆
　　舊唐書王忠嗣𫝊天寳元載與奚怒皆戰於桑乾
　　河三敗之
　　蘓庫(舊作娑固見/遼史今改正)
　　舊唐書奚𫝊天寳五載封其王蘓庫為昭信王仍
　　授饒樂都督
　　　按唐有兩李蘓庫開元三年契丹首領李實貴
　　　率種落内附實貴死弟蘓庫代領其衆又天寳
　　　五載封奚國王蘓庫為昭信王兩國俱經太宗
　　　賜姓當時皆稱李氏也
　　李日越
　　唐書奚𫝊安祿山節度范陽詭邉功数鏖鬭誅其
　　君李日越
　　　按張九齡集有勑奚都督李歸國書二篇文苑
　　　英華蕃書門亦載之歸國作歸圖其人在元宗
　　　時而新舊唐皆不載附録於此
　　啜剌
　　舊唐書徳宗紀貞元十一年夏四月丙寅幽州劉
　　濟奏大破奚王啜剌等六萬餘衆
　　君梅落　索氏　沒辱孤
　　唐書奚𫝊元和元年君梅落身入朝拜檢校司空
　　歸誠郡王以部酋索氏為左威衞將軍檀薊州遊
　　奕兵馬使沒辱孤平州遊奕兵馬使皆賜姓李氏
　　　按舊唐書索氏作索低無沒辱孤名檀薊州作
　　　檀薊兩州義較明
　　茹羯
　　唐書奚𫝊太和四年復盗邉盧龍李載義破之執
　　大將二百餘人縳其帥茹羯來獻文宗賜冠帯授
　　右驍衞將軍
　　　按舊唐書太宗紀太和四年九月以投來奚王
　　　茹羯為右驍衞將軍正同據此則茹羯是投來
　　　之王非縳獻之帥也未詳孰是
　　匿舍朗
　　唐書奚𫝊後五年太守領匿舍朗來朝(太和九/年也)
　　　按舊唐書回紇列傳大中元年遏捻可汗有衆
　　　五千以上其食用牛羊皆取給於奚王碩舍朗
　　　新唐書回紇傳同大中初距太和末纔十二年
　　　碩與匿聲相近葢一人又李商隠為營陽公賀
　　　幽州破奚冦表稱舊奚王匿即其事亦在大中
　　　初即字當是朗字之譌脱去舍字耳
　　突董蘓　薩葛
　　唐書奚𫝊咸通九年其王突董蘓使大都督薩葛
　　入朝
　　契丹
　　　按唐地理志營州西北一百八十里松陘嶺其
　　　西奚其東契丹故地跨今承徳府境内僅十之
　　　三四然舊唐書安禄山傳渡吐䕶真河三百里
　　　就潢水南契丹衙與之戰則其王牙帳固在今
　　　境内也故酋帥姓名悉録於篇
　　咄羅
　　舊唐書契丹𫝊武徳六年其君長咄羅遣使貢名
　　馬豐貂
　　摩會
　　舊唐書契丹𫝊貞觀二年其君摩會率其部落來
　　降
　　唐書契丹𫝊明年摩會復入朝賜鼓纛(貞觀/三年)
　　窟哥　祐莫離
　　舊唐書契丹𫝊太宗伐髙麗至營州會其君長及
　　老人等賜物各有差授其蕃長窟哥為左武衞將
　　軍二十二年窟哥等部咸請内属乃置松漠都督
　　府以窟哥為左領軍將軍兼松漠都督府無極縣
　　男賜姓李氏顯慶初又拜窟哥左監門大將軍其
　　曽孫祐莫離則天時歴左衞將軍兼檢校彈汗州
　　刺史歸順郡王
　　　按祐莫離新唐書作枯莫離傳冩之訛
　　辱紇主曲據
　　唐書契丹𫝊大酋辱紇主曲據率衆歸即其部為
　　元州拜曲據刺史𨽻營州都督府未㡬窟哥舉部
　　内属乃置松漠都督府以逹稽部為峭落州紇便
　　部為彈汗州獨活部為無逢州芬問部為羽陵州
　　突便部為日蓮州芮部部為徒河州墜斤部為萬
　　丹州㐲部為匹黎赤山二州俱𨽻松漠府即以辱
　　紇主為之刺史
　　　按諸州乃契丹八部全境以領于二月故備錄
　　　之其地則不盡在今境内也
　　孫敖曹
　　舊唐書契丹𫝊契丹有别部酋帥孫敖曹初仕隋
　　為金紫光祿大夫武徳四年與靺鞨酋長突地稽
　　俱遣使内附詔令於營州城傍安置授雲麾將軍
　　行遼州總管
　　阿卜固
　　唐書契丹𫝊窟哥死與奚連叛行軍總管阿史徳
　　樞賔等執松漠都督阿卜固獻東都
　　　按舊唐書薛仁貴傳與辛文陵破契丹於黒山
　　　擒契丹王阿卜固而新書言阿史徳樞賔等以
　　　大帥主名也
　　孫萬榮　李盡忠
　　唐書契丹𫝊窟哥孫曰盡忠為武衞大將軍松漠
　　都督而敖曹有孫曰萬榮為歸誠刺史於是營州
　　都督趙文翽驕奢数侵侮其下盡忠等皆怨望即
　　共舉兵殺文翽盗營州反盡忠自號無上可汗以
　　萬榮為將縱兵四掠所向輒下不重浹衆数萬攻
　　崇州執討擊副使許欽寂武后怒詔鷹揚將軍曹
　　仁師金吾大將軍張元遇右武衞大將軍李多祚
　　司農少卿麻仁節等二十八將擊之更號萬榮曰
　　萬斬盡忠曰滅諸將戰西峽石麞谷王師敗績元
　　遇仁節皆為所擒進攻平州不克后乃以右武衞
　　將軍建安王武攸宜為清邊道大總管擊契丹萬
　　榮夜襲檀州清道副總管擊張九節募死士数百
　　簿戰萬榮敗而走山俄而盡忠死突厥黙啜襲破
　　其部萬榮敗㪚兵復振使别將駱務整何阿小入
　　冀州殺刺史陸寳積掠数千人武后聞盡忠死更
　　詔夏官尙書王孝傑羽衞將軍蘓宏暉率十七萬
　　討契丹戰東峽師敗孝傑死之萬榮席已勝遂屠
　　幽州攸宜遣將討捕不能克乃命右金吾大將軍
　　河内郡王武懿宗為神兵道大總管右肅政臺御
　　史大夫婁師徳為清邉大總管右武衞大將軍沙
　　吒忠義為清邉道前軍總管兵凡二十萬擊賊萬
　　榮鼓而南殘瀛州属縣神兵道總管楊元基率奚
　　軍掩其尾契丹大敗獲何阿小降别將李楷固駱
　　務整収械仗如積萬榮委軍走殘隊復合與奚搏
　　奚四面攻乃大潰萬榮左馳張九節為三伏以伺
　　之萬榮窮與家奴輕騎走潞河東憊甚卧林下奴
　　斬其首九節傳之東都餘衆潰契丹不能立遂附
　　突厥
　　　按舊唐書則天皇后紀與此略同其契丹傳趙
　　　文翽作趙翽脱文字攻崇州作進逼檀州西峽
　　　黄石麞谷作西峽石谷王孝傑等所領十七萬
　　　武懿宗等所領二十萬作三十萬至盡忠死在
　　　王孝傑領兵前舊書則云在武懿宗領兵後楊
　　　元基率奚軍掩其尾舊書則云奚及突厥之衆
　　　掩擊其後紀載互殊皆當以新書為正
　　李皆固　駱務整
　　舊唐書狄仁傑𫝊六月左玉鈐衞大將軍李楷固
　　右武衞將軍駱務整討契丹餘衆擒之獻俘於含
　　樞殿則天大悦特賜楷固姓武氏楷固務整並契
　　丹李盡忠别師也初盡忠之作亂楷固等屡率兵
　　以䧟官軍後兵敗來降有司㫁以極法仁傑議以
　　為楷固等並有驍將之才若恕其死必能感恩効
　　節又奏請授其官爵委以專征制並從之及楷固
　　等凱旋則天召仁傑預宴因舉觴親勸歸賞於仁
　　傑授楷固左玉鈐衞大將軍賜爵燕國公
　　實貴(舊作失活/今改正)
　　舊唐書契丹傳開元三年其首領李實貴以黙啜
　　政衰率種落内附實貴即盡忠之從父弟也於是
　　復置松漠都督府封實貴為松漠郡王拜左金吾
　　衞大將軍兼松漠都督明年實貴入朝封宗室外
　　甥生女楊氏為永樂公主以妻之
　　遼史世表實貴元宗賜丹書鐡劵開元四年與奚
　　長李大輔偕來六年卒
　　蘓庫(舊作娑固/今改正)
　　舊唐書契丹𫝊實貴死實貴從父弟蘓庫代統其
　　衆遣使冊立仍令襲其兄官爵蘓庫大臣格圖肯
　　(舊作可突/于今改正)驍勇頗得衆心蘓庫謀欲除之格圖肯
　　反攻蘓庫蘓庫奔營州都督許欽澹令薛㤗率驍
　　勇五百人又徴奚王李大輔者及蘓庫合衆以討
　　格圖肯官軍不利蘓庫大輔臨庫皆為格圖肯所
　　殺
　　遼史世表蘓庫實貴之弟帝以蘓庫襲爵開元七
　　年十一月蘓庫與公主來朝
　　裕雲(舊作欝于/今改正)
　　舊唐書契丹𫝊裕雲病死弟托雲代統其衆襲兄
　　官爵復以燕郡公主為妻托雲與格圖肯復相猜
　　沮開元十三年携公主來奔便不敢還改封遼陽
　　郡王因留宿衞
　　遼史世表托雲裕雲之弟襲官爵
　　實古(舊作卲固/今改正)
　　舊唐書契丹𫝊開元十三年格圖肯立李盡忠弟
　　實古為主其冬車駕東廵實古詣行在所因從至
　　岳下拜左羽林軍員外大將軍静析軍經略大使
　　改封廣化郡王又封皇從外甥女陳氏為東華公
　　主以妻之實古還蕃十八年格圖肯殺實古
　　遼史世表實古托雲之弟國人共立之開元十三
　　年以陳氏為東光公主下嫁十八年為格圖肯所
　　弑以其衆降突厥東光公主走平盧
　　　按唐書東華公主遼史作東光未知孰是
　　庫烈(舊作屈烈又作/屈列今改正)　格圖肯(舊作可突/于今改正)
　　唐書契丹𫝊格圖肯來不為宰相李元紘所禮鞅
　　鞅去張説曰彼獸心者惟利是尙且方持國下所
　　附也不假以禮不來矣後三年格圖肯殺實古立
　　庫烈為主脅奚衆共突厥
　　遼史世表庫烈不知其世系格圖肯立之開元二
　　十二年六月幽州節度使張守珪大破格圖肯十
　　二月又破之斬庫烈及格圖肯等傳首東都餘衆
　　㪚走山谷
　　　按庫烈張九齡集作據埒聲轉成訛故紀載互
　　　殊耳
　　李克珍(舊作李過/折今改正)　拉恰(舊作剌乾/今改正)
　　唐書契丹傳衙官李克珍與格圖肯内不平守珪
　　使客王悔隂邀以兵圍格圖肯克珍夜斬格圖肯
　　庫烈支黨數十人自歸守珪使克珍統其部拜北
　　平郡王為松漠都督
　　遼史世表克珍本契丹部長為松漠府衙官斬格
　　圖肯及庫烈歸唐幽州節度使張守珪立之封北
　　平郡王是年格圖肯餘黨聶埒弑克珍屠其家一
　　子拉恰走安東拜左驍衞將軍自此契丹中衰逹
　　呼哩(舊作大賀/今改正)氏附庸於奚王以通於唐
　　聶埒(舊作泥禮/今改正)
　　遼史世表聶埒耶律儼遼史書為湼里陳大任書
　　為雅里葢遼太祖之始祖也
　　　按張九齡集作湼禮開元中為松漠都督右金
　　　吾衞大將軍拒破突厥湼禮湼里雅里皆聶埒
　　　之訛也
　　李懐秀　霞魯(舊作楷洛/今改正)　努爾蘓(舊作耨里/思今改正)
　　唐書契丹𫝊天寳四年契丹大酋李懐秀降拜松
　　漠都督封崇順王以宗室出女獨孤為静樂公主
　　妻之是嵗殺公主叛去范陽節度使安禄山討破
　　之更封其酋霞魯為恭仁王代松漠都督
　　遼史世表逹呼哩氏微别部長克珍代之克珍尋
　　滅徳哷勒(舊作迭剌/今改正)部長聶哷立逹年蘓爾(舊作/廸輦)
　　(組里今/改正)為蘓爾威汗(舊作阻午可/汗今改正)更號約尼(舊作/遥輦)
　　(今改/正)氏唐賜國姓曰李懐秀既而懐秀叛唐更封
　　霞魯為王而聶哷之後曰努爾蘓者左右懐秀霞
　　魯至於齊蘓(舊作屈戍/今改正)㡬百年國勢復振
　　悔落拽何
　　舊唐書契丹𫝊貞元十年遣使來朝大首領悔落
　　拽何以下各授官放還
　　熱蘓
　　舊唐書契丹𫝊貞元十一年大首領熱蘓等二十
　　五人來朝
　　齊蘓(舊作屈戍/今改正)
　　唐書契丹𫝊會昌二年回鶻破契丹酋齊蘓始復
　　内附拜雲麾將軍守右武衞將軍
　　遼史世表契丹王齊蘓是為伊蘭(舊作耶瀾/今改正)可汗
　　張仲武奏契丹舊用回鶻印乞賜聖造詔以奉國
　　契丹為文
　　錫勒(舊作習爾/今改正)
　　遼史世表契丹王錫勒是為巴爾汗(舊作巴剌可/汗今改正)
　　欽徳
　　唐書契丹𫝊光啟時方天下盗興北疆多故乃鈔
　　奚室韋小小部種皆役服之欽徳晚節政不競其
　　八部大人法常三嵗代時耶律安巴堅(舊作阿保/機今改正)
　　建鼓旗為一部不肯代自號為王而有國逹呼哩
　　氏遂亡
　　五代史四夷附録契丹後分為八部部之長號大
　　人而常推一大人建旗鼓以統八部至其嵗乆或
　　其國有災疾而畜牧衰則八部聚議以旗鼓立其
　　次而代之某部大人約尼次立時劉仁恭據有幽
　　州數出兵摘星嶺攻之每嵗秋霜落則燒其野草
　　契丹馬多饑死即以良馬賂仁恭求市牧地請聴
　　盟約甚謹八部以為約尼不任事選於其衆以安
　　巴堅代之
　　遼史世表契丹王欽徳錫勒之族也是為哈陶津
　　汗(舊作痕徳堇/可汗今改正)
　　　按與劉仁恭盟者唐書以為欽徳五代史以為
　　　約尼葢唐之契丹王自窟哥至實古為逹呼哩
　　　氏自李懐秀至欽徳為約尼氏遼太祖安巴堅
　　　則世里氏也遼史太祖本紀云哈陶津汗殂羣
　　　臣奉遺命請立太祖其世表云努爾蘓之孫曰
　　　安巴堅功業勃興號世里氏是為遼太祖於是
　　　世里氏與逹呼哩約尼號三耶律然則唐書稱
　　　安巴堅自號為王而有國逹呼哩氏遂亡殆未
　　　詳考逹呼哩及約尼之世次歟
　　　又按遼史稱潢河以西土河以北皆奇善汗(舊/作)
　　　(奇首可汗/今改正)故壌葢契丹始祖也遼滅奚後奚王
　　　支裔尙存蘓轍詩註記奚君宅在中京南遼史
　　　所載奚部族及奚王實黙等名猶可考然非自
　　　為一國故不錄
　
　
　
　
　
　
　
　
　
　
　
　
　
　
欽定熱河志卷一百五
欽定四庫全書
欽定熱河志卷一百六
　外記四
　明
　　　按前卷叙次及唐其遼金元三朝本境已為内
　　　地故不録録明代烏梁海諸酋之𨽻於本地者
　　　以為外記之終焉
　　烏梁海
　　　按大寜故烏梁海地也元為大寜路明永樂改
　　　北平行都司為大寜都司徙保定而以大寜故
　　　地卑三衛𨽻今境者諾音(舊作朶顔/今改正)泰寜三衛
　　　其福餘衛不居境内故不叙録
　　托爾楚(舊作脱兒火察又作脱兒察/又作脱魯忽察兒今改正)　哈拉固岱
　　(舊作哈兒兀/歹今改正)
　　葉向髙諾音三衛考洪武二十一年故元宗室遼
　　王阿拉實哩(舊作阿里失/禮今改正)及諾音諸酋内附詔立
　　三衛自全寜扺喜峰近宣府為諾音衛以托爾楚
　　為指揮同知
　　明史諾音𫝊永樂元年使指揮蕭尚都齎敕諭明
　　年夏頭目托爾楚等隨尚都來朝貢馬命托爾楚
　　為左軍都督府都督僉事哈爾固岱為都督指揮
　　同知掌諾音衛事賜誥印冠帶及白金沙幣襲衣
　　明太宗實録永樂元年十一月丙子烏梁海頭目
　　哈拉固岱遣其部属托郭斯(舊作脱忽/今改正)等來朝貢
　　馬命禮部賜幣襲衣並賞馬直十一年十一月諾
　　音衛都督僉事托爾楚遣人貢馬命禮部遣指揮
　　多爾濟(舊作孟秃/歌今改正)等賫金帛往賜之
　　黙爾格(舊作孟秃/歌今改正)
　　明太宗實録永樂三年冬十月乙丑命來朝韃靼
　　頭目黙德格等為諾音衛副千戸賜冠帶襲衣並
　　銀沙綵幣有差
　　都哩圖(舊作都兒/秃今改正)
　　明太宗實録永樂五月正月癸亥諾音衛指揮都
　　哩圖等率所部頭目諾木衮特木(舊作奴温塔/木今改正)等
　　來朝貢馬賜鈔幣有差
　　噶布拉(舊作斡不/兒今改正)
　　明太宗實録永樂十五年又十一月乙亥諾音衛
　　頭目噶布拉等來朝貢馬賜鈔有差
　　哲辰(舊作者赤/今改正)　阿爾庫哩(舊作阿兒苦/哩今改正)
　　明宣宗實録宣德元年冬十月乙酉賜諾音衛指
　　揮僉事哲辰泰寜衛指揮僉事阿爾庫哩等綵幣
　　表裏襲衣靴襪有差
　　烏塔(舊作兀台/今改正)　旺孔圖(舊作宅者/禿今改正)　實都爾岱
　　(舊作失秃兒/朶今改正)　鼐爾巴哈(舊作乃兒不/花今改正)　圖罕(舊/作)
　　(禿干今/改正)　和爾實(舊作火兒/失今改正)　巴罕(舊作保罕/今改正)
　　納延特穆爾(舊作乃顔帖/木兒今改正)　卓郭勒台(舊作扎忽/魯台今改)
　　(正/)　庫爾(舊作古里/今改正)
　　明宣宗實録十一月己未諾音衛故指揮僉事烏
　　塔子旺扎圖實都爾岱子鼐爾巴哈圖罕子和爾
　　實巴罕之孫納延特穆爾故千戸卓郭勒台子庫
　　爾等十六人
　　阿實克特穆爾(舊作阿失帖/木兒今改正)
　　明宣宗實録宣德二年十二月丁巳諾音等衛指
　　揮僉事阿實克特爾等來朝貢馬
　　旺扎勒特穆爾(舊作完者鐵/木兒今改正)
　　明宣宗實録宣德四年三月諾音等衛頭目旺扎
　　勒特穆爾等來朝貢馬七年十二月癸卯以諾音
　　衛指揮僉事旺扎勒特穆爾属遣人朝貢賜勅奬
　　諭併賜金織文綺綵絹
　　哈喇哈斯(舊作哈喇哈/孫今改正)
　　明史諾音𫝊宣宗七年秋以諾音頭目哈喇哈斯
　　恭事朝廷久加賜金綵幣表裏有差
　　恩楚(舊作安出/今改正)
　　明宣宗實録宣德七年七月戊午遣賜諾音衛都
　　督指揮僉事恩楚等
　　成格勒(舊作逞吉/兒今改正)
　　明宣宗實録宣德七年十一月丙子諾音等衛指
　　揮僉事成格勒等來朝貢馬十二月戊子賜諾音
　　衛指揮僉事成格勤等鈔綵幣絹布有差
　　布達拉和克(舊作不哈兒/花斡今改正)
　　明宣宗實録宣德八年二月辛卯諾音等衛指揮
　　布達拉和克遣千戸巴爾貢馬及方物癸卯賜諾
　　音等衛千戸巴爾等鈔綵幣絹布衣金織紆絲襲
　　衣有差
　　多羅干(舊作朶羅/干今改正)
　　明宣宗實録宣德八年秋七月乙亥諾音衛都督
　　僉事托爾楚卒其子多羅干遣人進馬且請襲職
　　遂命多羅干為都督指揮同知陞都指揮僉事哈
　　喇哈斯亦為都督指揮同知
　　明英宗實録天順三年三月甲辰陞諾音衛都督
　　同知多羅干為右都督
　　哈瑪爾台(舊作哈瑪/歹今改正)
　　明宣宗實録宣德九年六月甲寅諾音衛指揮哈
　　瑪爾台等七人來朝且奏邊事賜鈔綵幣表裏金
　　織襲衣有差
　　巴延特穆爾(舊作伯顔帖/木兒今改正)　托克托沁(舊作脱脱/赤今改正)
　　多羅特穆爾(舊作朶羅帖/木兒今改正)　珠爾噶岱(舊作只/兒瓦歹)
　　(今改/正)　廸錦(舊作倒斤/今改正)　達蘭特穆爾(舊作朶蘭/帖木兒今)
　　(改/正)　章圖(舊作宅秃/今改正)　伯特(舊作伯台/今改正)　綽爾齊
　　(舊作拙秃/今改正)　呼喇呼(舊作忽烈/谷今改正)　特穆爾(舊作帖/木兒今)
　　(改/正)　博羅(舊作索羅/今改正)　烏蘭阿古(舊作兀剌阿/互今改正)
　　竒爾岱(舊作曲列/歹今改正)　鼐爾巴哈(舊作納兒不/花今改正)　噶
　　爾薩(舊作歌里/子今改正)　永和爾(舊作容乞/兒今改正)　阿勒楚爾
　　岱(舊作安出兀/歹今改正)　巴海(舊作把愛/今改正)　威台(舊作委/塔今改)
　　(正/)固哩勒(舊作苦列/兒今改正)　董實哩(舊作董失/里今改正)　多羅
　　圖(舊作朶羅/禿今改正)　䝉克圖(舊作忙歌/禿今改正)　努圖克巴哈
　　(舊作奴塔不/花今改正)　賞都　阿果穆爾(舊作阿古/蠻今改正)　鼐
　　爾章(舊作能列/占今改正)　阿勒哈(舊作阿魯/花今改正)　徹辰圖(舊/作)
　　(扯扯禿人作扯/扯土今改正)　實哩(舊作失來/今改正)　格爾根(舊作/歌魯)
　　(歌今/改正)　托克托巴哈(舊作脱脱不/花今改正)　哈喇塔拉(舊/作)
　　(哈剌哈兒/今改正)　察實(舊作擦實/今改正)　格哷克(舊作歌羅/該今改正)
　　　鄂拉齊(舊作阿倫/赤今改正)　訥克林(舊作揑可/來今改正)　迦凌
　　巴(舊作赤蘭/伯今改正)　巴爾台(舊作卜台/今改正)　古裕(舊作歸/均今改)
　　(正/)　阿爾齊黙克(舊作阿兒乞/□今改正)　穆爾岱(舊作夘/打今改)
　　(正/)　布濟克(舊作卜齊/今改正)　烏遜特穆爾(舊作兀孫/帖木兒今)
　　(改/正)　呼圖哩(舊作歡娛/兒今改正)　恩克特木爾(舊作俺克/帖木兒今)
　　(改/正)　多和圖(舊作□忽/秃今改正)　穆爾薩(舊作迷兒/咱今改正)　誇
　　喇哈(舊作苦郎/哈今改正)　托克托(舊作脱脱/今改正)　伯勒齊(舊/作)
　　(李齊今/改正)　伯勒(舊作孛來/今改正)　阿延特穆爾(舊作奄/顔帖木)
　　(兒今/改正)　呼蘭台(舊作忽蘭/台今改正)　伊楞烏(舊作亦剌/兀今改正)
　　哈齊哈(舊作哈即/哈今改正)　圖們德勒(舊作土木得/兒今改正)　都
　　薩阿(舊作土領/阿今改正)　䝉克(舊作猛可/今改正)　枽阿(舊作顔/􁚦今改)
　　(正/)　伊克特穆爾(舊作影克帖/木兒今改正)　䝉克薩勒(舊作/猛克)
　　(塞兒今/改正)　托克托博羅(舊作脱脱孛/兒今改正)　克卜特特
　　格(舊作肯帖帖/該今改正)　滿濟勤噶(舊作滿滿劄/該今改正)
　　　按以上諸人並見明英宗憲宗實録皆以入貢
　　　來朝為名而隂合額森(舊作也先/今改正)輩為邊患明
　　　綱不振甘受其愚耳因其事實畧同故不贅述
　　　僅存其名如右
　　特穆爾博羅(舊作帖木兒/孛羅今改正)
　　明孝宗實録宏治十六年正月己丑諾音衛指揮
　　特穆博羅等來貢並賜紗縀衣服等物
　　哈當(舊作花當/今改正)　巴爾斯(舊作把兒/孫今改正)
　　鄭曉吾學編正德初部落既蕃陽順隂逆累肆侵
　　盗諾音都督哈當求添貢其子巴爾斯深入虜掠
　　烏梁海諾音為大部諾音哈當為貴種十年巴爾
　　斯入馬蘭峪塞殺叅將陳乾遣都督桂勇討之巴
　　爾斯遣察克圖(舊作扯托/今改正)等來言請入貢且獻馬
　　贖殺乾罪未幾入㓂叅將魏祥全軍覆没
　　葉向髙諾音三衛考兵部尙書王瓊建議諭哈當
　　必以巴爾斯償乾(陳乾等先戰/没馬蘭峪)乃罷兵許貢哈當
　　言巴爾斯已逺遁請入馬贖殺乾罪瓊初持議堅
　　後竟許哈當貢
　　明史諾音𫝊哈當退去屯註紅羅山匿巴爾斯使
　　其子達哈(舊作打哈/今改正)等入朝請罪詔釋不問
　　明史世宗實録嘉靖二年六月癸丑都給事中許
　　復禮言頃諾音衛巴爾斯以逆回被虜人口守臣
　　言其功因授巴爾斯千户臣竊聞巴爾斯徃年殺
　　害叅將陳乾上未伏法而反加秩乞追奪之各守
　　臣曲為陳情亦冝懲戒上曰巴爾斯待後有勞績
　　奏來授職各邊鎮被虜逃回人守臣從實報若匿
　　情罔上者罪之
　　葉向髙諾音三衛考肅皇帝立都御史孟春言巴
　　爾斯修貢謹又歸我人畜請予一秩詔予千户給
　　事中許復禮謂不宜予事乃格是時巴爾斯與小
　　王子婚屢誘敵入冦都督馬永禦之頗有斬獲孟
　　春復請毋惜一官以餌敵御史盧瓊疏罷之
　　格爾博羅(舊作革列孛/羅今改正)　格爾台(舊作革蘭/台今改正)
　　鄭曉吾學編格爾台者哈當孫也哈當長子格爾
　　博羅早死其弟巴爾斯驍勇屢謀奪適諸酋惡之
　　不相附尋亦死哈當種人皆附格爾台格爾台遂
　　入㓂漁陽諸小闗堡皆殘破嘉靖十一年九月巡
　　撫王大用欲通諾音與厚賂城其霿靈山不果是
　　時酋阿多哈喇齊(舊作阿堆哈/剌赤今改正)數入建昌喜峰太
　　平諸塞殺掠人畜格爾台又乞陞官兵部言大用
　　喜事請以毛伯温代大用出漁陽廵撫十十年格
　　爾台求添貢衛三百人不許請衛二百人又不許
　　時時出沒塞下輒云結小王子旦夕大舉入塞會
　　諳達(舊作俺答/今改正)濟農(舊作吉囊/今改正)自大同深入太原
　　不得已許其補前貢失斯者衛二百人
　　䝉克岱(舊作猛可/歹今改正)
　　明武宗實録正德八年十二月癸亥諾音衛差頭
　　目䝉克岱等貢馬補賀萬夀聖節並賞綵幣等物
　　實琳博羅(舊作失林孛/羅今改正)
　　明武宗實録正德十年閏四月戊寅命諾音衛所
　　鎮撫實琳博羅襲祖職右都督
　　伊克拜(舊作影克/卜今改正)
　　明世宗實録嘉靖八年十月丁丑諾音衛頭目伊
　　克拜等貢馬補賀聖節賜宴賞給如例
　　圖爾哈(舊作土兒/罕今改正)
　　明世宗實録嘉靖十六年十一月甲辰給賞諾音
　　衛圖爾哈等綵縀表裏有差
　　伊克(舊作影克/今改正)
　　葉向髙諾音三衛考嘉靖二十七年格爾台死子
　　伊克襲三十八年巴爾爾(舊作巴都/兒今改正)十萬騎挟諾
　　音酋伊克哈該(舊作哈兒/今改正)為鄉導潰墻深入明年
　　伊克勾巴圖爾犯一片石遊擊郭琥敗之
　　伯克(舊作伯革/今改正)　達哈(舊作打哈/今改正)
　　明史諾音𫝊當巴爾斯犯邊時詔削其職巴爾斯
　　死其子伯克入貢嘉靖九年詔興伯克父爵而達
　　哈自以哈當子不得職怒遂先後掠冷口擦崖喜
　　峰間叅將袁繼勲等失於防禦皆逮治
　　　按伯克襲父爵從廵撫順天僉都御史周期雍
　　　奏也明實録在嘉靖十年壬子此作九年者誤
　　台達爾(舊作歹答/兒今改正)
　　明世宗實録嘉靖十三年十一月壬辰諾音三衛
　　都督台建爾各差頭目雙和爾(舊作可升合/兒今改正)等入
　　賀冬至節宴賞如例
　　巴爾斯哈喇(舊作伯思哈/兒今改正)
　　明世宗實録嘉靖三十五年六月癸夘諾音都指
　　揮巴爾斯哈喇引間諜數人窺邊會守備詹承恩
　　引兵出哨盡殺之
　　綽滿(舊作炒蠻/今改正)　阿雅爾台(舊作阿牙/塔今改正)　多和(舊/作)
　　(董灰今/改正)
　　明世宗實録嘉靖四十年二月乙酉陞諾音衛正
　　千戸綽滿及頭目阿雅爾台俱為都指揮僉事頭
　　目多和為正千户以進送人馬盔甲及報事有功
　　也
　　博羅(舊作孛孛/今改正)
　　明穆宗實録隆慶五年正月庚戌諾音衛博羅等
　　補賀長至令節宴賞如例
　　多和倫(舊作董忽/力今改正)
　　葉向髙諾音三衛考多和倫勾土蠻十萬人入㓂
　　勢甚猖獗折墻出至棒棰崖迷失道墜坑死無算
　　是後督臣譚倫縂兵戚繼光協謀練兵增垣控制
　　有方迄隆慶三衛奉職稍謹邊恃稍安
　　　按明諾音三衛即今哈喇沁地自永樂中以大
　　　　寜地卑三衛始拓地至今承德府境其間不應
　　　有土蠻當属土黙特之訛今土黙特左右翼二
　　　旗在朝陽縣(舊塔子溝/㕔北境)之東北境與喀喇沁接
　　　壞當時三衛聨結理或然也至棒棰崖今土人
　　　尚呼為棒棰山當即磬錘峰自古北口外道殊
　　　逕坦以本地人行熟路何至迷失且山不甚髙
　　　何至墜死無算皆縁中土昧于譯音𫝊聞失寔
　　　以至紀載訛淆其不足慿𩔖如此耳
　　圖罕(舊作通罕/今改正)
　　明史諾音𫝊朶顔國罕者諳達子星哈(舊作辛愛/今改正)
　　妻父也嘉靖四十二年古北哨卒出闗為諾音所
　　撲殺俄圖罕叩闗求賞副縂兵呉鎮伏兵執之縂
　　督楊選將為牽制星哈計乃拘繫圖罕令其子更
　　尖為質三衛恨甚遂導諳達入掠順義及三河
　　昌昻(舊作長昻/今改正)
　　明史諾音𫝊萬厯初諾音昌昻益强挾賞不遂數
　　紏衆入掠截諸畨貢道十二年秋復導土蠻以四
　　千騎分掠三山三道溝錦州諸處守臣李松請急
　　剿昌昂等朝議不從僅革其月賞于是昌昻益跋
　　扈自恣擾諸邊十七年入㓂又二年大掠獨石路
　　二十二年復擁衆犯中後所攻入小屯臺明年潜
　　入喜峰口二十九年納欵請復寜前木市許之三
　　十四年昌昻死諸子稍長
　　　按明實録正統三年朶顔衛所属哈拉該(舊作/哈喇)
　　　(該今/改正)衛指揮納克林(舊作揑可/來今改正)等來朝欵有誤
　　　字哈拉該當是人名無此衛名姑闕之
　
　
　
　
　
　
欽定熱河志卷一百六
　欽定四庫全書
　欽定熱河志卷一百八
　　藝文二
　本朝
　　賦
　　　秋郊大獵賦　　　　　　　　　　梁詩正
　　　惟
　聖作都乃文乃武智勇天鍚逺邁前古道洽化淳覃敷
　　　下土繼志述事遹追
皇祖𬗟惟
謨烈之垂於鑠蒐苗之舉乗農隙而詰戎兵厯周原而臨
　　　津圃時廵經五十餘年賔服暨四十八部匪徒樂乎
　　　從禽實以資乎講旅爾其寒蟲作語殘蝉咽鳴域
　　　中氣爽塞上秋清開廣野而百里聳叠嶂之千層
　　　露㸃山楓丹黄成幄潦收石澗清冽無聲草淺獸
　　　肥則儦儦而俟俟風高馬健斯龎龎而駉駉撫良
　　辰之方届應令典之時行
天子迺簡爾卒徒卜焉允吉六師載陳
萬乗以出旌幟飛掦騂騏走軼循一逕以逶迆喜百昌
　　之茂實雄闗瞻眺則馬上
賦詩廣陌諮諏則林間
駐蹕戒金吾之漫警無害田禾
詔賦額之量蠲克知民恤遂乃縈紆沙磧攀陟巃嵸飈
　　凌百谷露隱三嵏奮
一人之神武擁千衛之羆熊左右賢王負弓弩者從公
　　于邁渥洼名産效服襄者我駕既同行聮雁翅勢
　　總鴻絧森鸛鵝陣之圖法嚴赤白羽之軍容綺霞
　　耀色皎日臨空將赳桓于七萃訖聲教而四通則
　　見夫野豕連羣黄羊彌陸雉兎星流麞麅波屬始
　　則環林箐以成圍繼乃驟岡巒而争逐任駭獸之
　　馳奔臨
至尊而懾伏惟時我
　皇佩烏號挟夏服澤射麋林即鹿蹂躪封豨捎接鸑鷟
　　　鷹逞攫挐盧供呼蹴風翎掣耳霜鋒睒目莽莽叢
　　　揺飛鳥頸縮㸔一發之威張仍三驅之澤渥受殪
　　　者流血朱殷逸圍者驚魂觳觫用循狩野之文藉
　　　供登爼之肉陋上林於漢武嗤七澤於周穆於是
　　　大綏罷抗上殺紛䭾計鮮數獸甡甡孔多兩牡之
　　　從莫比三狐之獲奚過
　特賞聿酬乎虎旅餘恩兼逮夫鸞坡刀割火燔鱗次駢
　　　羅厥儀以備其禮則那此
　聖主載覲
耿光非侈雄風之賦而從(臣/)欣傳盛事欲賡吉日之歌者
　　　也夫
　聖烈克善繼䋲
　大孝尤垂永久有事武功敬求
文母黍禾低拂扶輦塍間幕殿高張問
安門右升幔城而怡
色笑既豫以康視御膳而進肥鮮維㫖且有方閲秋中再
　　　經重九受琛有艾納之香介夀薦菊花之酒雖大
　　　漠其偶臨徴
尊養之彌厚(臣/)職司槖筆行效服裝數奉清塵於
　　豹尾獲瞻
　偉績於龍驤力乏䇿鞭彌慙短馭才非作賦雅慕長楊
　　　不諳釋氏之經未嘗止殺曾讀相如之疏頗鍳垂
　　　堂竊綢繆於未雨願儆戒乎作荒凛登危之明誡
　　　懐御朽之良方永為後式迪惟
前光歌曰時蒐畋兮奉祭祀戒不虞兮習戎矢考舊典兮
　　　禮經煥新猷兮
　天子仰
丕烈之於昭兮奉
慈顔之有喜凉風戒塗兮
　法駕北指雲䍐兮輕移塞垣兮戾止羽林夹扈兮連鑣
　　　番部來同兮結軌大圍兮周環沿溪谷兮邐迤屹
　　　如山兮逝如水百獸匿兮深林裏月弓星礟兮惟
　君之使落飛鳶兮殪大兕法湯仁兮網乃弛大庖充兮
　　　娱
慈寧旌門錫兮勞將士簡軍實兮柔逺邇苞桑永固兮千
　　　萬紀
　　　秋郊大獵賦(以天人同澤上下/交歡為韻  冇序)　　錢陳羣
　　　是嵗八月十日己酉
　上閲武行至凖烏拉代地方道右之圍既合
　車駕詣行宫有
　㫖眀日駐蹕於此修道左圍及晨
　上乗馬出宫門從官之執事圍中者咸先期儲偫(臣/)與
　　　大學士(臣/)查郎阿等侍立門右仰瞻
　雲日霽色順時魚須之旗既導雕玉之輿既随行未數
　　　里遣侍郎(臣/)傅恒傳
　諭(臣/)等綴筆為賦以紀斯典(臣/)惟大閲載於春秋教田
　　　垂於月令周宣内修政事外攘夷翟復文武之境
　　　土會諸侯於東都以講武事其時詩人為之賦車
　　　攻賦吉日以書其美弧矢以來兹為近古後世子
　　　虚上林羽獵諸篇鋪陳過實君子譏之他若華林
　　　之舉非其時元武之局於其地庾信張説撦撏掦
　　　厲亦無取焉我
　皇上法
祖勤民興仁興孝恩澤所覃沾溉庶𩔖乃以安不㤀危有
　　　偹無患四年冬舉大閲禮六年秋修大獵事八年
　幸盛京恭謁
三陵蠲租賜赦進從官階一級中外震叠歌咏明盛今年
　　　七月下澣恭奉
慈闈復修田事凡行圍所過之地皆
聖祖當日三至五至之區塞農野老林立道旁得睹
　天顔無異為兒童時仰覿
神堯也而畨部名王之率衆来迎者亦相望於途維時山
　　　川效靈風雨和會(臣/)陳羣偹員
　禁近得隨
　輦路末行旃帳濡豪不文是恧謹拜手稽首而作賦曰
　　　蓐收乗令少皥司天禱申房伯道指燕然選車徒
　　　者數萬號賁育者三千掦
祖烈於龍沙平移華盖奉
慈顔於黄屋廣列細旃肅馬政以訓五戎既閑既好遵秋
　　　原以瞻百榖實栗實堅下令師中禁蹂躪於長路
　　　沛恩畿近賜田租之半年夜雨知時潤庶草而征
　　　衣不濕秋山入畫罨衆卉而鈴斾自妍於時鎖鑰
　　　元戎屏息凛節穹廬君長抗手獻珍負弓弩者備
　　　東樓之裔通膏沐者列西雝之賓拖豨之矛非假
　　　淬而後利射熊之館不待移而自陳規延袤以星
　　　羅路方千有餘里偭爽塏以枰列圍設一十五廵
　　　肅慎悉暈重圓聖乎又縱烏號自呈滿月天也非
　　　人於是八部分行視前旌以為導兩翼競進拱大
　　　纛而居中人影環山揮袂雲連靉靆馬蹄踏草風
　　來香染芎藭匝鷹窠之千嶺審􁊘跡於三嵏洵無
　　幽而不入亦靡奥之弗通凡兹輕鳥道而用命者
　　莫不因田事而抒忠則見驚羣彯獸窟不能營挂矰
　　文禽木不能擇鹿麌麌而縁岡兎爰爰而越陌黄
　　羊之起殷殷斑雉之飛彳彳狐失氷聴豹迷霧澤
　　狼雖顧而離披熊欲申而狼藉虓虎迎
天􁀦以就殱大兕嬰地羅以自搤或迸石而墜崖或獲
　　雙於射隻縱突圍其延喘終魄褫而神虩爾其角力
　　既敵於羣材獻絶復及於衆養髯官逓嗾天狗狰
　　獰奚奴指頥海青迅往隼脱韝而奮擊犬帶鈴而
　　直上小試則似石壓卵大受則如獅搏象中必要
　　害來必惝怳乍飈發於雲間仍馴伏於
御仗况夫徳稱於駟力優於馬獸多若陵亘禽堕如雨
　　下實既登籍矢猶盈把按轡於峩嵲之峰馳驟於
　　廣莫之野于以見軍旅之止齊而餘勇之可賈也
　　衆志懌矣
　皇情寫矣名墨卿而灑翰何揚風而扢雅爰整七校爰
　　　建長旓序渉凉候厯偏秋郊解湯網之恢廓筮顯
　　　比之象爻簡左膘之上等進
慈寧之嘉肴貴胄公孤頒以肥脆羽林鵷鷺逮以燔炮豈
　　　惟示雨露之均亦以定上下之交是役也發軔流
　　　火迴軫初寒深谷長松迢逓盡乎遼土鐵漿芹菜
　　　館舍覧夫契丹應氣而行鉅典撫景而得大觀示
　　　禦攘課繕完威武耀磐石安惟
　徳車之逺馭占玉衡之長端賦成紀實歌以志歡歌曰
　　　於鑠
　皇旅則時邁兮仁育義正敷天對兮
祖烈重光威無外兮日未靡旃無已太兮又歌曰率左右
　　　兮從羣醜還
　宸居兮薦嘉卣
天禄申兮昭受式下武兮
　萬夀
　　　秋郊大獵賦(謹序/)　　　　　　　劉　綸
　　　(臣/)聞三田詳於王制匪止充庖四隙載自周官爰
　　　勤講武故大閲以義舉大蒐以禮行俾歩伐示我
　　　行間而風聲貽諸逖聴六師繇兹有赫七徳職是
　　　無虧往牒彌文意同一揆伏見
　皇帝陛下光宅海寓文武兼資湛恩龎鴻中外䝉福懿
　　　惟
祖宗時廵率狩永肩在今咨彼徼荒鱗集仰流内靣亦久
　　　迺以乾隆十四年秋七月戒臚人鳩禁旅校獵於
　　　木蘭由啟塗訖蕆事茂典脩濃化浃愉愉乎勿勿
　　　乎昭晻之氣通歈誦之音作矣(臣/)菰蘆下走承跡
　　　屬車瞻望清塵退而竊忭不揣檮昧輒受簡以為
　　　之賦目尚迷夫鼮䑕敢云句擬子雲心冀識夫騶
　　　虞或且嗤同曼倩焉爾
　　　拊興桓以北睇臻穆納以南睋太行縁陲而竦嶂
　　　灤水絶漠而增波六扇關門塞日射丸泥之谷一
　　圍天幕邉風清𠡠勒之歌首塗則十二軌方繪秋
　　原於指掌奉引則三千迾卒圜
法駕以駢羅是時也蓐收告辰大丙陪位雷􁖥麐班雲
　　捎䍐翠遺人充其廥儲掌舍摻其枑陛
　離宫表記里之鼓九埜垣墉
　馳道消甌脱之偵一家尉吏古卉服而窮居今雲宿
　　而露積盖别部星萃周廬櫛比廣場郵置喁喁遂
　　遂以待
天子之所有事爾其曙暾昭回莽䍚洞開横襟雁磧高
　　枕龍堆長阹曼曼其垂螮儀鍠矗矗其轉魁
命大章竪亥之侣程翹闗超距之材而止止而行行窅
　　乎如陽施隂設儼一纛之綰中台也曰左左曰右
　　右趫乎若箕張翼舒俄雙旌之糺外迴也羌蕞列
　　以茅班又轅轘而輻輳玦抱珥而環循綱引維而
　　目就閤閕大壑臆梯接而􁎥懸􁫺崒重厓睎人寸
　　而馬豆於是夏箙抽鳥號彀發縦齊
　指麾授快得雋於一呼矧叠雙乎多又乍獢睒以鷹瞵
　　　芔穿腋以刌脰突圍趢趗下折角乎犀兕䴥麙失
　　　穴䙰褷上縮踆乎鼪鼯猱狖洵不媒而不囮竟何
　　　飛而何走
　皇帝乃出和門遵靈囿奉
大安上
慈夀祝湯網㪺堯酎則有蕃封君長庭實多儀
　頒禽壓案行酒捧匜帣韝鞠􁦃起而敶辭昔也荷
皇祖之龍光今焉陪
　聖孫之燕私韙三驅於大甸嫻九伐之閎規况新覩巴
　　　子蠶叢之式化曾不煩寸纓尺組以縻之又奚竢
　　　哆五柞於漢賦捫十鼓於周詩然後筮師貞而思
　　　羣䇿圗王會以誌招携哉謹拜手稽首系之頌曰
　　　天山窿窿塞草膴膴有若駞峯碕磴搘拄有若羊
　　　腸洄洑衺竪
　皇帝臨汝如闥如户金風既膢
　玉趾斯舉員獵員㳺山祗蹈舞足足般般四靈為府闓
　　　乎
　至仁皇矣
　大武武纉厥
緒仁篤其祜元會萬憶登三咸五
　　　哨鹿賦　　　　　　　　　　　劉　綸
　皇帝幸上塞脩時畋五戎燀七萃闐三扈表禽二虞獻
　　　豣别有守大羅氏之職者以致鹿告□緌請前厥
　　　制不罟不阱匪號匪筌從其𩔖乎神以兹而全者
　　　托於音矣哨可得而𫝊焉方其未之哨也瞰衆歸
　　　伺叢薄測卉泉闚聚落為町為疃既登場以目營
　　　或抗或􁊘爰逐跡而臆度良有合乎師行之外諜
　　　旁偵而豫紓夫卷甲啣枚之勝略至夫白藏露塗
　　　青女霜鋪啟明東耿朒影西晡設宵田之爟火殊
　　　夜獵之戴罏時其簡練比其耦俱太人占之即鹿
　　　無虞於是坂縁九折隊麗三伍旅屯於郛鋭冞其
　　　阻聮絡聲援若傴若僂若肱若膂又不翅營陣之
　　　六伐七伐五歩七歩駢坒乎𣪚伏而蹵部也其貎
　　　之則皮其冠也角之芟然首之班然奚取乎中黄
　　　朱鬕之植髪如竿也其召之則木斯竅也抑之窅
　　　然抗之噭然無需乎淘河鳥脛之大號而小號也
　　　當斯之時宻利迦羅䠑踽迉遲求牡俟俟㳺牝祈
　　　祈駴谷聲之自答宛命匹而要之退彳亍乎如遺
　　　進蹩躠乎如疑恍同同而睥睨訝異異而詆謀彼
　　　跚然其獸舞紛胡為乎來思此闖然其人立􁂚不
　　　知夫所為於焉呼急鎗捫列宿會若連襼解若脫
　　　胄趣後車選徒而舉胔信
　　天弓不虚夫先彀儻銅牌之可識昨者憶釋網於
　帝圍或芝草之能銜今也願捧觴為
慈夀迺復有司衡之佐典澤之儔希光道周爰諮爰諏進
　　　而稱曰盖聞至人寓物造化神謀故卭或驉負雉
　　　或媒求意釣者時㤀其魚入羣者不驚其鷗苟有
　　　氣乎斯應豈於林乎是􁆱凡天降與地出寧盡緤
　　　以窮韝方今
　聖天子徳化醰粹彌洽澨陬庶彚由庚咸和咸柔詎惟
　　　在囿者感姫文而攸伏居山者際重華而與游也哉
　上乃摛天藻
　勅賡載羅訓典阹雕繢
　皇綱帝紘囊括乎圜内雖有馬鄭專家鄒枚齊輩𨽻事
　　　罕習巵言失概未效江陵射者之吹竊陋畆邱封
　　　人之對莫不居觚緘喙操牘汙背遷延而辭退
　　　哨鹿賦(謹序/)　　　　　　　　　　于敏中
　皇帝臨御以來海宇乂安羣生茂育殊方别區沭
　徳化而憺威稜者莫不陸讋水慄奔走内附乃履盛惕
　　　若逸不忘勞嵗以秋八月蒐於塞上繼䋲
祖武有事於哨鹿順時應機即小喻大義宏且逺爰於
　武帳濡翰抒藻
　親製前後哨鹿賦翕若璧合粲然錦襄長言載賡纎悉
　　　具舉美哉洋洋乎天地之大文古今之能事偹矣
　　　彼相如賦上林揚雄賦長楊詞夸意騁固璅璅焉
　　　不足稱嫓若射雉一賦體物繪情可謂擬諸其形
　　　容矣而義囿於文莫能籠函萬有以方
　聖製殆猶瓦缶黄鐘難以儕響者也(小臣/)無似承
　命給札神惴汙惶不知所云退而齋心殚思積時累日
　　　㤀弇鄙之愚誌賡颺之榮譬諸爝火思附光太陽
　　　而蛙黽妄依聲天籟也敬拜手稽首而獻賦曰
　　　盖聞哨鹿之為制也實權輿於索倫匪角力以鬪
　　　㨗弗詭遇以揜羣酌劑乎仁義𠂻度乎屈伸離合
　　　盡熊翕闢互根其動也無端其致也不紛占即鹿
　　　之無虞厥功嫓乎至神猗歟
聖祖爰躬爰親我
　后是則纉兹武功(叶/)練吉日撰良辰肅周徼戒虞人曵
　　　羽䍐靡雲旂(叶/)清道按列天行星陳駢衍陸離迺
　莅止乎木蘭其為地也沃埜千里連山透迆㠎嶫􁖶鬱
　　嶔崟碕礒周表包絡以界乎左右(叶/)邈谽谺之中
　　豁峙儲胥與槍櫐豐彼圃草芊綿猗靡帶以羊腸
　　之河阻以伊遜之水峻者如削平者如砥曲者窈
　　繚曠者哆侈騁覧矚於巘原渺不知其逺近(叶/)是
　　盖天闢神壤隩衍豐矣廣陪漢苑樂均靈囿(叶/)無
　　事設以周阹而足供三田植旌抗綏之所(叶/)若此
　　故其地乃可喜也爾其磅礴鬱積物産斯聚毛羣
　　羽族穴藏谷處禽經不暇載獸簿不及舉彼伊尼
　　之蕃息更日孳而嵗廣(叶/)有麚有麀有􁊔有麈判
　　彼麔麎差其□䴠(叶/)甡甡跂跂儦儦麌麌七星八
　　歧雙頭一角殊形而詭狀者盖不能以更僕數爾
　　乃白藏屇商風引露既降木葉隕乳字以時匪靈
　　伊蠢紛其求牡習焉逰牝既挟偶以兼羣遂分圻
　　而畫畛逞驍健以自衛僄環角而植吻或寢或訛
　　或馴或踳忌他族之實偪□同𩔖之相近彼孱弱
　　者逡廵􁂚眙已望形而伈睍而桀雄據守夫澤中
　　方且睅睹旁睐畜趪猛而餘忿故得因勢施巧乗
　　間度情攻其無偹奪其必争伊濯濯之與居信呦
　　呦而善鳴爰制器以象之乃能疾徐進退宛轉而
　　相迎匪笳而凄匪笛而清脛無取乎淘河管弗效
　　乎簧笙把宫弹角翕焉中音(叶/)是則哨之為用所
　　以握勝而操贏也於時清霜慄側宿烟蒼莽朓影
　　西流啟明東上巗韜景以晻曖野含曙而曭㬒迺
簡徒御屏衛仗星廬拱和門敞七校静六轡騁(叶/)蚖鐙
　　赩列以雙導羽騎□分而犄張(叶/)前驅後扈或三
　　或兩枚肅無譁鈴􁃳無響驟躞蹀以相羊於焉望
　　崖嶺而遄往爰荷長哨被短衣其裘則獺其冠則
　　皮載以象首出諸簏笥綴毛體之般般聳义角以
　　觺觺搫彼町疃拄兹薈翳始蠖伏以宻伺徐跂張
　　而仰闚既儲精於閴寂奮先聲以出竒虞原獸之
　　罕至因舉哨以宣之脣引則響集吻吮則音移噭
　　然而高窈然而㣲龢囉㘊霵如倡斯隨㖤㗅紆鬱
　　若距若追嘹如引吭嚍如鼓頥懾狡黠于幽遐應
　　友聲而是求(叶/)彳于旁皇睢盱錯㦍將前忽却既
　　進復沮魂悚悚以狼狷心􁘟􁘟而猶豫懼羣匹之
　　或失矯長鳴以捍禦恣狼戾而獷猤突生猜而觸
　　妬乍凝聴以曲睨旋擢身而思赴鬱狂迸而陸梁
　　恃角搶與題注狡焉願鬭瞥爾相遇斯時也厭躡
　　深潜屛息矚顧不震不撓不徐不遽迨心煩而伎
　　懩始悚立以騰凑(叶/)倐脱㡌以呈形忽應叱而少
　　住翳喬桀之殊才遂乃脈脈狋狋子蜺瞪眄而不
　　能去於是釋哨具進神鎗規分刌測毫芒心平視
　　審手正機張奮駍聲激流光虩虩煜煜霆擊雷轟
　　(叶/)眨電火之一掣已中髃而洞腸或小創之蹶起
　　俄應聲而復僵亦有去如脱兎駭若驚麞或挺而
　　驁或怯而尩或曶霍以猋迅或蹙竦以霧藏擗捻
　　躍而盤辟若負固而不自量凖鯨牙之軒䡹又無
　　不殪於廣莫之場至若或騰或倚或羣或友掉而
　　　不來逐之輒走𬗟讋怖以郤歩尚倐眒而抗首膽
　　　劣目眴足蹯跡􁊘遽聞聲而逋竄莽凌躐而相蹂固
　　　縱之而弗追亦舍旃而弗誘掩不計多獲不厭少
　　　(叶/)失也其常得也其偶斯盖仁者之事君子所取
　　　又何必罼戈彌谷罻罿蔽藪前遮後轔徼􁦂屬軌
　　　(叶/)他他藉藉乃為偹物而咸有哉既而
　皇清洽恩澤宣弭節乎神臯儲與乎皮軒乃論上射乃
　　　擇左肩登於大庖以炙以燔嘗其㫖否進諸
大安割鮮染輪野饗從官升觴既釂羣情悦懽咸避席擎
　　　拳鞠􁦃而頌曰允矣
　聖人如天之好生(叶/)逰非樂乎耽盤義固凖夫秋獮欲
　　　左者左欲右者右有殷湯祝網之仁焉舍逆取順
　　　失禽不誡有周文三驅之訓(叶/)焉信乎美善莫得
　　　而形容徴引無藉乎更端者矣矧(愚臣/)之孱弱徒
　　　授簡而拘牽軄有忝乎執㦸力不勝夫控弦目未
　　　睹秋田之盛身未習講武之班驟與語夫哨鹿等
　　　捫燭而扣槃竊幸蹈詠
　奎藻紬繹鴻篇庶聾瞶之一振聆鐘簴之在縣縱極揣
　　　靡窺測雍容揄揚曾未能得其涯涘又何足補於
　　　邱山也哉
　　跋
御製避暑山莊三十六景詩恭跋　　　　張廷玉
　　　康熈五十一年六月(臣/)等恭注
御製避暑山莊三十六景詩仰見
皇上聖學崇深含經味道純粹以精發為詩歌上繼雅頌
　　　囊括百家(臣/)等學識弇陋管窺蠡測未能宣揚盛
　　　美兹䝉
恩諭俾得附名簡末且喜且愧不容於心欽惟我
皇上聲教覃敷極天所覆盡入版籍要荒之外率同畿甸
　　　自京師東北行羣峯迴合清流縈繞至熱河而形
　　　勢融結蔚然深秀古稱西北山川多雄竒東南多
　　　幽曲兹地實兼美焉盖造化靈淑特鍾於此前代
　　　威徳不能逺孚人跡罕至
皇上時廵過此見而異之念此地舊無居人闢為離宫無
　　　侵民田廬之害又去京師至近章奏朝𤼵夕至綜
　　　理萬幾與宫中無異乃相其岡原發其榛莽凡所
　　　營搆皆因巖壑天然之妙開林滌澗不采不斵工
　　　費省約而綺綰繡錯煙景萬狀標其尤者凡三十
　　　有六清凉爽塏於夏為宜毎至盛暑則奉
皇太后駐蹕焉泉甘土沃居此逾時
聖容豐裕精神益健盖
皇上憂勞萬民徳合於天
皇上之逰息也(臣/)等忝列侍縱時
賜讌逰諸景皆嘗目擊而莫能摹冩及伏讀
御製詩則林泉蒼靄一一湧現於胸中盖此地之景乃天
　　　地山川自然之氣所發著非
皇上化工之筆莫能𫝊也而(臣/)等尤有厚幸者伏讀
皇上御製避暑山莊記及諸詩奉
慈闈則徴寢門問膳之誠憑臺榭則見茅茨不剪之意觀
　　　溉種則念稼穡之艱難覽花蒔則騐隂陽之氣候
　　　玩禽魚則思萬物之咸若凡讀者因詩以求諸景
　　　之勝豈獨未見者如親厯哉即
皇上敬天勤民與覆載同流之氣象可以昭示天下萬世
　　　永永無極矣
　御製古長城説恭䟦　　　　　　　　汪由敦
　御製古長城説以化工之筆行自然之文深入顯出宇
　　　宙在手尋繹再四心目曠然在昔山經地志𩔖出
　　　文人承傳沿襲掇拾諏採輒矜為創獲其經目覩
　　　記可覆按者百不一二數也况絶塞僻逺逰躅所
　　　不至之地哉兹以
　六御所經名王部長旃裘之衆親履而指數之其核實
　　　為何如者且謂天地自然所生以限南北尤不易
　　　之論盖嘗觀之百家之聚千室之邑率冇岡巒川
　　　阜縈迴環抱之勢至通都郡國則具阨塞阻要顯
　　然為之疆域屛翰皆非人力所能為聖人者為之
　　相其隂陽建城郭宫室規重門禦暴之制無非因
　　其自然易曰地險山川邱陵也王公設險以守其
　　國此物此志也䝉恬之為長城後人專罪其長惡
　　勦民其垂死所歎為絶地􁀧者一若設詞以自文
　　而不知其拂天地之經而不因其自然彼固未嘗
　　不自知之而深悔之也然非親厯而得其實其孰
　　從而證之或疑塞外蕃部聨屬雖逐水草亦各有
　　分地且此故元上都興州近境安知非昔之居是
　　者殘壁故壘荒略失傳者耶是或未可知然西北
　　之瀚海流沙東北之窩集是非天地所限耶不寧
　　惟是凡大川之達江海其入處必有沙横亘若户
　　閾然濬輒復淤是乃在水中又豈昔人所為耶觀
　　此則天地所生自然者益信
　碑記
勅修承徳府
　　闗帝廟碑記　　　　　　　　　　　梁國治
　　　乾隆四十三年嵗在戊戌
　詔升熱河㕔為承徳府其餘六㕔改𨽻為州縣於是鼎建
　　文廟選造生徒増置解額以明年己亥五月
　上親詣釋奠是月復
　詔協辦大學士尚書英亷侍郎和珅重修麗正門右
　　闗帝廟改易黄瓦殿宇崇閎規制大偹(臣/)國治恭承
　嘉命為文以記(臣/)竊惟古者立國必先建學設廟所以
　　　定民志一耳目也承徳近接塞垣前代聲教所不
　　　及邉闗之氓不見通都大邑禮樂威儀之盛非一
　　　日也我
　　國家揆文奮武邁古超前自
聖祖肇啟山莊成都成邑朝宗輻凑萬國會同我
　皇上覲揚
光烈四十五年以來開闢疆宇二萬餘里自䝉古諸王公
　　　喀爾喀及四衛拉特回部諸藩等莫不傾心託命
　　　奔走俯伏來享來庭於是承徳為古北口外一大
　　　都會將山川靈淑之氣藴於古而發於今耶抑
天眷有徳
　聖天子赫聲濯靈薄言震之莫不震叠者也夫制禮以
　　　作民敬也立廟以作民誠也
　　闗帝廟祀遍天下各直省府州縣建祠設像守土官
　　　吏嵗時展謁典禮視
　　文廟况承徳距京師數百里
　日月所照臨中外所瞻就
　　廟貌之成可以見
　　國家褒崇忠義凛乎綱常名教之大焉可以使逺近
　　　更易觀聴動其嚴威儼恪之忱焉秩祀之修庸可
　　　已乎工經始於乾隆四十四年五月越明年五月
　　　工竣凡用銀五千八百九十三兩有竒新廟既成
　　　文武吏士邦人咸喜而䝉古外藩嵗時朝覲者亦
　　　展禮廡下以申畏神服教之誠以昭
　文徳武功之盛(臣/)國治奉
命撰述與有榮也謹拜手稽首恭記
　
　
　
　
　
　
　
　
　
　
　
　
　
欽定熱河志卷一百八
　欽定四庫全書
　欽定熱河志卷一百九
　　藝文三
　本朝
　　詩
　　　辛酉扈從出喜峯口　　　　　　髙士竒
清蹕出雄關鳴笳厯荒徼夾嶂真天開壁立盡竒峭往時
　　　設重戍藉此為險要戰壘虚風生孤城斜日照年
　　　年荷戈人未得息征調自從被
至徳逺近奉
明詔遂使邉隅民不用驚烽燎喜隨
萬乗來快哉肆登眺
　　　晚宿白臺　　　　　　　　　　髙士竒
　　　塞行未十里塞景已殊異入目多荆榛亂峯含紫
　　　翠翹首睇長城萬載嚴邉備連幕宿山陽迢逕横
　　　晩吹虎嘯巖谷鳴颯颯風隨至幕火𣪚繁星周廬
　　　環七萃來朝
　　屬車塵應抗凌雲志
　　　過嶺　　　　　　　　　　　　髙士竒
六龍乘曉發萬騎陟重岡灌木翳青天亂石縈羊腸縱横
　　　澗水流隠約山花香山花非一狀紅紫含芬芳更
　　　有青楓樹嘉隂凝衣裳仰面觀竒峯怪石紛低昻
　　　時當四月初猶覺山風凉曠然心眼豁不似披遐
　　　荒兼旬實壯遊塵慮為之忘
　　　黄土巖　　　　　　　　　　　髙士竒
　　　何年鑿山骨屹立疑千尋徙倚不可即駐馬空沉
　　　吟藤梢與葛刺䝉宻何隂森懸崖支一木㣲徑通
　　　崎嶔巖扉有遺跡邈矣煙霞深杳靄青松際白雲
　　　迷至今
駐蹕寛城北五里水次　　　　　　　　髙士竒
省方入逺疆
駐蹕蒼崖裏崖下俯長河波瀾最清駛娟娟三兩峯掩映
　　　雲霞紫㣲風馨磵松殘陽下流水幽賞平生懐對
　　　此翻然喜捲幔息銀燭愛看山月起
　　　將出逹什喇卜齊爾口作　　　　髙士竒
　　　衆山向背殊峯峯自迴互石上漾清泉山根叢茂
　　　樹咫尺誤行蹤往來遵細路彎環數十轉潺湲八
　　　九渡林花雜春夏風景變朝暮勝覽意不忘塞行
　　　有深趣
駕出逹什喇卜齊爾口喀喇沁諸部落率其所屬伏迎道
　　　左　　　　　　　　　　　　　髙士竒
　　　直北幽崖早向誠不須更築受降城職方記載梯
　　　船路王會𫝊呼拜舞聲紅綻邊花迎雉扇碧摇巖
　　　樹轉龍旌太平
遊幸非征伐應笑元封自勒兵
　　　從獵　　　　　　　　　　　　髙士竒
　　　蒼山萬疊雨初晴從獵朝看塞景清月兔射來誇
　　　技絶星狼追得鬬身輕班聨翡翠翎中坐隊入鵞
　　　黄褶裏行十二羽林皆健將只容欵段一書生(臣/班)
　　　(在親隨侍/衛之列)
駐蹕巴爾漢湯泉(泉較遵/化更熱)　　　　　　　髙士竒
　　　夕照下西嶺平楚生荒烟旌旗散晩獵萬馬奔前
　　　川忽看碧草際一水流濺濺深澗轉澄澈暖氣如
　　　沸煎少坐濯塵纓云是古湯泉逺聽鐃吹發帟幕
　　　燈光懸四望盡暝色圓月明山巔
　　　射虎行(并/序)　　　　　　　　　　髙士竒
　　　巡徼者報夜來虎至營中傷一驪馬尚在山前
上率侍衛往射殪之恭紀
皇輿蕩蕩界䝉古
玉輦時巡厯兹土迴岡巨壑叢棘多隂森林木不知午干
　　　乘萬騎排空來夜張行幄山之塢月上忽聞羣馬
　　　驚𫝊道山前出猛虎曉看一馬果摧殘殷血淋漓
　　　在兩股
龍鑣飛鞚陟層崖衛士騰驤齊負羽摉巖剔藪無幾時一
　　　箭横胷洞肺腑逺人手額復戰栗跽言此虎為患
　　　苦道傍白日每捕人傷戕行旅莫可數幸兹惡劣
　　　得剪除
聖主當陽真神武從來射虎多耳聞何似臣今得目覩因
　　　歎蠢頑本不靈貪饕無厭乃自取不然長林豐草
　　　間餐眠何畏施弓弩殺人安人王者心即此推之
　　　澤自普
　　　扈從雜紀四首　　　　　　　　髙士竒
　　　古人邊塞吟但道沙塲苦誰知逺徼外峯崖更參
　　　伍地腴苜蓿肥山幽松樹古若令勤耕織其益豈
　　　小補穹幕山之陽終嵗牧牛羖近稍敦禮義漸漸
　　　識䂓矩傴僂謁道隅趨蹌申拜舞欣看古甌脱今
　　　受大化撫
　　　空山狐兔羣終嵗少人跡叢條蔽逺岡墮葉堆荒
　　　澤首夏猶苦寒邊風日將夕夜雨聲瀟瀟燈光暗
　　　油碧雲黒峯巒沉但見炊烟白
　　　喬松干餘株枝枝盡竒矯逺望青岑邊似在白雲
　　　表雨過林壑清天空初日曉羽騎來驂驔霓旌更
　　　縹緲迤邐入山谷細路厯深窅終日臨髙峯嶔﨑
　　　復盤遶回首顧榆闗萬山青不了方知地軸雄結
　　　構非藐小
　　　人生宇宙間志願當何如不行萬里路即讀萬卷
　　　書早嵗慕五嶽中年困窮居耳目苦未廣懐抱慙
　　　空虚鳴鑣随
禹載攬轡觀
皇輿出境雖不遥閲厯皆異墟朝朝扈
蹕行非是勞征車詩成傲徃彦徒見征伐餘
賜宴喀喇沁諸部落恭紀　　　　　　　髙士竒
　黄幄髙張羽衛陳遐方述職盡稱臣金螺酒醴頒三爵
　　　寶碗茶膏遍一巡問俗逺同虞出狩要盟欲笑漢
　　　和親長城有險休重設至治從來守四鄰
賜賚喀喇沁諸部落恭紀　　　　　　　髙士竒
帝　澤遥敷到八埏精鏐文織散窮邊應羞使者通西域何
　　　　用將軍欵右賢錦繡平添林嶠色雲霞四映塞垣
　　　　天賈生五餌終迂論何似懐柔大化宣
　　　　過大石磯行雨中　　　　　　　高士竒
　　　　流雲浮皛皛山川雜烟霧出没多竒峯穹窿各吞
　　　　吐驅馬上懸崖崖傾馬驚顧百里盡䝉宻杳靄失
　　　　前路古道㡬登頓亂流繞深樹活活雨脚低隠隠
　　　　雷聲布澗外起長虹旌斿閃薄暮
　　　　曉行將入喜峯口新霽　　　　　高士竒
　　　　雲際露山頂青林來日光曉從
六龍行髙下逾重岡巖花落未殘磵道餘芬芳鳥聲辨關
　　　　樹人語如故鄉鐃歌清吹𤼵逺風旌斾掦鏨鑿萬
　　　　仭餘鬱岪臨大荒厯兹戰鬬地壯士顔慨慷願施
　　　　造化功處處知耕桑
　　　　癸亥扈從出古北口
　　　　古鎮青山口雙崖對面削綫路通兩軌峯如犬牙
　　　錯險阻自天成何人施鏨鑿怪石虎狼蹲硤角馬
　　　驚愕
　盛世尚柔逺邊陲乆開拓葳㽔列雲旓金支耀叢薄憶
　　　昨經榆關山川恣搜索春來望雁門千里窮寥廓
　　　懐抱早超然當暑再持橐出色起長謠
皇心在經畧
　　　十八盤嶺　　　　　　　　　　髙士竒
　　　塞行不厭山騁望少平陸北上更岧嶤鳥徑繚而
　　　曲前旌趨平岡後隊出灌木籠蔥巖䕃繁滴􁏏磵
　　　泉足火雲照衣裳炎景近初伏馳驅萬馬蹄蓊匌
　　　走深谷向午聞鳴蜩凌風振輕縠
　　　塞花　　　　　　　　　　　　勵杜訥
　　　姹紫嫣紅鬬午晴韶光彷彿是春明近天雨露均
　　　霑潤徧地芳菲不辨名異種合教鵞絹寫濃香長
　　　傍馬頭生
　盛朝茂育真無外百卉邊陲共向榮
　　　塞草　　　　　　　　　　　　勵杜訥
　　　萋萋磵石復巖腰和雨和烟色最饒軟碧迎來袍
　　　影舊芳茵襯處馬蹄驕多因地僻膏偏沃為喜風
　　　和翠未凋生長幸承
雕輦路蘢蔥小草並含韶
　　　塞外觀月　　　　　　　　　　勵杜訥
　　　乍湧氷輪萬里清光騰行幄儼瑤京遲他五夜晶
　　　初滿坐到三更魄倍明此夕似疑邊地雪當年曽
　　　照漢家營龍沙盡繪昇平景侍
輦多慚謝賦精
　　　野芍藥　　　　　　　　　　　勵杜訥
　　　山坡逺望見花枝宛似豐臺綽約姿野質未曽登
　　　上苑芳名猶自號將離喜逢化雨霑濡日得有臨
　　　風爛漫時塞植盡皆㴠
聖澤莫云草木便無知
　　　扈從出口山川景物觸目賞心恭紀十首
　　　　　　　　　　　　　　　　　陳元龍
　　　土羙從人說身輕始稔知清泉甘似醴豐草滑如
　　　脂不信風霜厲還看物産滋小臣誠厚幸策馬自
　　　忘疲
　　　山行深更好恍在畫圖中絶巘千㝷碧疎林萬樹
　　　紅原禽棲茂草仙鹿出芳叢目賞真難給朝朝景
　　　不同
　　　靈液不知源涓涓逺石根臨流清可覽潤物氣常
　　　暄沁骨能祛疾充腸更滌煩南陽空記異菊水漫
　　　稱尊
　　　綿亘山無極鳴鞭入紫烟凌寒花自滿映日翠逾
　　　妍樹杪雙旌出雲中六轡連巨靈何日擘巡幸待
堯年
　　　竒花難問種珍果不知名艷若鋪霞錦香疑襲杜
　　　蘅金光隨手摘火實傍車迎漫道江南好霜柑㡬
　　　樹盈
　　　近塞羊初羙髙原雉正肥擊鮮真足樂下豉漫相
　　　譏珍豈誇婁膳貧還笑朔饑徒縈鰕菜慕嘗此味
　　　全非
　　　旦暮寒暝異終朝備四時午風初夏好斜日晩秋
　　　宜春服隨人著冬裘入夜披自然安作息雲卧不
　　　須疑
　　　青崖多植黍䓤鬱自成叢不費耘耔力無勞灌溉
　　　功餘糧棲畆畔滯穗樂年豐擊壤皆熙皞猶存上
　　　古風
　　　誰言沙漠地鎮曰作山遊嵐翠侵衣濕溪聲傍枕
　　　流汲泉烹苦茗撥火試新篘自愧詩萹拙難題塞
　　　上秋
　　　堯封應未及禹貢㡬曾收景物移三島輿圖隘九
　　　州山從高掌拓水載廣輪浮不是倍
仙蹕疇能快壯遊
　　　熱河記事四首　　　　　　　　陳元龍
　　　干山環紫塞一水䕶丹邱土沃風猶古農耕户已
　　　稠地靈迎
日馭天意待
宸逰隨
蹕重過此清凉五月秋
　　　行殿無雕繢山原有性情髙卑因地勝簡樸儼天
　　　成林壑千重䕶烟雲四面生寰中新樂土嵗嵗駐
霓旌
　　　官自文章舊
恩因顧問新地𫝊真閬苑人識老儒臣高厚難酬
主衰殘未乞身摩挲雙眼暗開卷每逡巡
　　　僦舍三間潔移花一院香新泉烹茗啜野菜入羹
　　　嘗室淺風翻帙墻低月滿床七年塵土夢到此暫
　　　心凉
　　　熱河　　　　　　　　　　　　髙其倬
　　　好景天開古塞垣百靈翹首奉
行軒峯迴翠黛烟長䕶水孕丹砂氣自温五色雲來知入
　　　夏萬家人聚喜成村年年雨露隨
雕輦千里桑麻接廣原
　　　熱河山莊　　　　　　　　　　髙其倬
　　　昆圃原宜苑神山自有樓烟雲開紫塞職覲近
　皇州壑邃炎難到湖平澹不流
聖人行處好翠色十分秋
　　　渡灤河　　　　　　　　　　　髙其倬
　　　天晴渡灤河漲落水初縮古岸留舊痕磷磷沙映
　　　玉迴思夏潦盈萬騎走平陸重來㡬何時波静颺
　　　輕縠青山亦多情千里同迴曲返照上遥鬟秋影
　　　落蛾緑纎鱗依鏡遊晚路抱烟宿清賞惜須臾摇
　　　鞭轉前麓
　　　扈從出古北口二首　　　　　　蔣廷錫
　　　詰旦飛雲霓連峯忽中鑿蜿蜒一線開青蔥下縈
　　　薄山城據雄勢睥睨俯萬壑
聖人大無外天險非楗鑰居民儼廬井闗吏静鈐柝乃知
　　　至治世元化自寥廓和風迎面來逺烟吹漠漠
　　　石路車聲髙青林深且邃重山互回抱淡日照空翠
　　　小橋架潺湲恍然闢天地裌衣生微寒頓覺氣候
　　　異書生處海濵見聞僅一二竒觀新耳目羙景豁
　　　胸次多幸事
聖明談笑竦輕轡
　　　夜光木　　　　　　　　　　　　蔣廷錫
　　　乍見星芒映室中喜看藜火照窻櫳夜明簾簿來
　　　西域徑寸珠圓出海宫清似晶融還貫月碎如螢
　　　散逺隨風此身恍入琉璃界寜羡金蓮蠟炬紅
　　　䨇塔峯歌　　　　　　　　　　　蔣廷錫
　　　逺山月落天鷄唱長峯吹雪度層嶂霧花作雨十
　　　里香扶桑鞭促金烏上斷雲忽露兩峯尖半隠半
　　　明失顧瞻太陽髙照隂靄散塔影雙挿驚排籖紅
　　　雲一握遞迎送糝金石色光浮動誰將玉斧中劈
　　　開比肩而立相伯仲左峯彷彿生紫烟鏤開三穴
　　　皆天然山根疑與鑿圭竇上穴大小珠窩圓日光
　　　直射圓鏡赤玲瓏透漏仇池天右峯稍低如拱揖
　　　浮圖相對神功全須臾馬首齊向東兩峯體合如
　　　一峯石屏方正卓然起峯巔緑樹隂濛濛行行二
　　　里山脚走右峯轉左左轉右嵌空突兀亦非常面
　　　面皆驚峯勢陡憶從先臣宦粤省梅花村上羅浮
　　　頂百二十里老人峯没膝黄雲盤石磴復記前年
　　　登華山蓮花朶朶雲霓間仙人掌冷挹紫瀣玉女盆
　　　虚圍翠鬟今朝所見真大觀半空落下青琅玕山
　　　迴溪轉雙塔隠行人馬上回頭看生平足跡探竒
　　　秘飽眼山川皆
帝賜愧無米芾畫石筆冩出雙峯掛帆勢
上幸海拉蘇臺大獵
恩賜觀圍恭紀　　　　　　　　　　　　蔣廷錫
　　　秋髙弓勁萬馬肥千山紅葉連霞飛外藩部長率
　　　帳落來奉
君王大合圍平川㡬㸃人如豆漸見烏闌畫逺岫青旗引
　　　路時飄揚四無人聲約歩驟峯腰變出常山蛇羣
　　　馬班駁雜五花陣脚欲轉勢未合草間出没驚麏
　　　麚東偏飛騎下林麓山頂人排城堵矗圍塲圓放
　　　十里寛四面回還衣帯束儦儦俟俟何處來長角
　　　大耳跳蒿萊倉皇急欲突圍走掦鞭噪逐喧春雷
　　　羽林掠圍静無擾馬宻人齊圍轉小雲麾五色八
　　　門開盤屈遊龍頭尾繞十尋黄纛吹長風晴天皎
　　　日光曈曈山祗地靈共鞭策悉率羣友居圍中繡
　　　□玉勒疾馳騁乾草霜蹄逐風影
天威手挽八石弓十四把長餘箭鋌前鹿已中金僕姑雕
　　　翎灑血紅糢糊後鹿一發中其項髙坡仰僕鳴嗚
　　　嗚須臾連射二十鹿箭服曽無遺一鏃天網還開三
　　　面恩下馬撤圍教止戮秋冬獮狩古所𫝊維
皇聖武縱自天仁風已捲鶴麗陣勇氣尚掛魚須㫋外藩
　　　健兒千二百忽掃雲屯散無迹疾徐進退心力齊
　　　知是吾
君恩所格始信天下一家語絶域遐邊總畿輔小臣袖手
　　　得賜鮮敬繼岐陽歌石鼓
上命登興安髙處眺恭紀四首　　　　　蔣廷錫
　　　馬蹄得得踏寒莎日色雲光兩盪摩穏立興安最
　　　髙處青天左界看山河
　　　花飛短荻雲千疊葉落喬松玉萬株無數春蠶沙
　　　上卧絶勝平逺范寛圖
　　　掠掠風從脚下生始知身已接空㝠真將目力窮
　　　千里著地天垂一線青
　　　沙痕奔馬晴還捲風力􁅦雕怒自號此處重陽無
　　　㡬日山頭先已
賜登髙
上親射金錢豹恭紀　　　　　　　　　蔣廷錫
　　　朔塞雲深候南山霧隠年韜文蔵白草焕采發寒
　　　烟爪利騰張猛身輕跳躍便志貪全鹿飽路值
六龍旋木落千林矗塵飛一騎先出房金鏃疾彎月寶弓
　　　圓鷙性思拏肉
天威易縛綿奔逃方股慄僵仆見腢穿置負明駝背携歸
　行殿前驚看人聚堵環立衆摩肩鬚勁垂霜潔毫班
　　　帶血鮮舊曽聞艾葉今始識金錢雪照胸間色
　　　風腥口上涎真堪雄並虎寧止倍於豜孔武羔裘
　　　句長楊射獵篇幸隨豹尾後窺管頌秋田
　　　癸未六月扈從出古北口　　　　查慎行
　　　太行蜿蜒二千里七十二㘭連首尾東趨遼碣西
　　　冷陘留斡一門屹中疊(古北口一名留/斡嶺見金史)巨靈擘石
　　　如擘雲雲根俯插黄花軍烟氛突過掃無迹風雨
　　　欲來天半聞出關彌望神州壤
六飛清暑頻來往髙墉已斷山不斷無數芙蓉列仙掌川
　　　迴岡轉
　　輦路長涼亭舊驛今村莊(元時避暑沿路多凉亭賜/東西凉亭軍士粮鈔見文)
　　　(宗本紀帝獵北涼亭見趙世延傳明洪武之之名/二十七年置古北口十四驛猶存東涼亭驛)
　　　禽魚共識
天顔喜草木中含
御氣香小臣多年客燕代夢想何曽踰紫塞自謂遭逢老
　　　更竒停鞭飲馬長城外
　　　兩間房直廬作　　　　　　　　　查慎行
　　　隨班番直又晨興金鑰銜魚轉數層延閣日長無
　　　箇事坐消清簟一壺氷
　　　過青石梁　　　　　　　　　　　查慎行
　　　天豁新開嶺
　　鸞旗曉向東古藤攀石度絶壁過雲通鳥啄山花雨蟬
　　　嘶槲葉風林巒行不盡長在畫圖中
駐驆鞍子嶺連雨驟凉　　　　　　　　　查慎行
　　　複磴中涵金碧姿小青山外
蹕初移愛迎嵐翠晨趨直貪傍燈明夜咏詩泉脈曲通行
　　　帳外雨聲渾似滴蓬時水晶宫殿清凉國𫝊語人
　　　間總未知
　　　賦夜光木　　　　　　　　　　查慎行
　　　積水生神木俄登几案旁四時無改火五夜必騰
　　　光近暎藜輝淡遥分桂魄凉頓教虚室白臨卷勝
　　　螢囊
　　　五更隨
駕𤼵鞍子嶺行至三道梁天始明　　　　查慎行
　　　金壺虬箭響登登霽月流天景漸澄谷罨一重環
　　　翠幙雲移雙仗識紅燈風輪暗激飛梁轉松頂遲
　　　看旭日升滿篋纎絺長什襲此來何處有煩蒸
駕幸釣臺召(臣/)等随行
賜膳釣魚恭紀六首　　　　　　　　　查慎行
　　　髙臺俯瞰樺榆溝
指示灤河最上流記得銀絲繪鮮鯽欣從塞外識源頭
　　　(已刻水/下流)　　(上□樓召臣等至指臺/  諭曰此灤河上流也)
　　　魚藻池邊
　　輦路平直隨
　　仙仗到蓬瀛官厨初飫紅蓮飯
　御饌仍分碧澗羔(午刻米飯栁賜御饌/紅蓮      根魚羔)
　　　山莊一帯並河壖人衆如魚盡力田要與周詩占
　　　吉夢早開埸圃待豐年
　　　一條羅帯水拖藍只少魚舟着兩三滿眼丹青輸
　　　畫手鶯聲栁色似江南
　　　文鱗躍處起漣漪水族沾
恩樂此時不是網罛施不得為留餘澤及鯤鮞
　　　佳名原自栁根來(魚名栁根赤葢栁根之色/赤此魚好噉栁根故名)釣得
　　　仍將栁貫腮分
賜詞臣三百尾挿竿騎馬雨中回
　　　直廬磁瓶草花　　　　　　　　查慎行
　　　澗草巖花摘小叢秘磁㪺水愛青紅不教開落塵
　　　沙畔只似栽培雨露中映壁數枝開曉日入簾雙
　　　蝶帯西風誰將蟋蟀籬邊景移向灤河
　避暑宫
　　賦野杏根　　　　　　　　　　查慎行
　　古根埋不爛搜剔豈能辭斑剥舊苔蘚槎枒新菌
　　芝乾坤無棄物研席得竒姿自有天然質何煩斧
　　鑿為
　　雙塔峯歌　　　　　　　　　　查慎行
　　灤河之水鳴淙淙晨光欲透草木蓊千巖浮動萬
　　壑充十里霧濕三光鬉陽烏展翅烟攄虹倒射石
　　壁紛青紅中有兩峯迥不同向人騰躍比祝融厥
　　初生時誰所礱分而為二疑靊窿自從巨斧開鴻
　　濛勢欲復合難彌縫小者為霍大者宫前髙後亞
　　兒隨翁其顛石笋各卓空如窣堵波劖圓穹其旁
　　老松垂薤蔥雨露已費千年功初從南麓瞻崇隆
　　恍然御氣乘罡風青天一碧懸雙篷仙舟出没波
　　濤洪形隨徑轉日在東併作髙柱孤巄嵷首末稍
　　歛中微豐異哉三竅何玲瓏下空一門拆崆峒中
　　　央一線星光通最上一穴磨青銅團團皎月非朦
　　　朧洞貫腹背豈羿弓誰與人力争天工須臾位置
　　　移怱怱左右互易驚愚矇漸行漸逺漸不窮回頭
　　　依舊蔵霾雺我思佛力大且雄含利所在塔廟崇
　　　十方照耀開盲聾僧伽興廢會有終豈如兹山嫓
　　　華嵩巍峩俯闢荆榛叢綿亘古塞接蠮螉刼火不
　　　壊況兵戎地雖僻左秀獨鍾昔名未彰今始䝉吾
皇盛徳邁帝鴻盡攝六合歸牢籠年年雅詩賦車攻
　　山莊近在封域中已獲顧盼邀
重瞳何須秩祀偕三公小臣作歌逹
聖聰特與此日慶遭逢
　　　塞田雙穗嘉榖恭紀　　　　　　查慎行
　　屬車到處瑞徴竒嘉榖(俗呼小/米子)欣看燕尾垂異畆比
　　　禾皆九穗連畦如麥總雙歧澤流膏雨珠兼玉譜
　　　入豳風畫亦詩從此康年豈勝紀太平
天子是農師
駐蹕巴龍桑阿蘇台
上於附近山中行圍
賜(臣/)等全鹿恭紀　　　　　　　　　　查慎行
　　　雉尾雞翹曉望分旌旗髙捲萬山雲威加草木秋
　　　行令禮重貙膢畫掩羣從獸總歸司馬法回鑣如
　　　策凱旋勲只慚未効三驅力拜
賜長先七校軍
駕幸海拉蘇臺大獵
賜(臣/)等觀圍恭紀　　　　　　　　　　查慎行
　聖朝雄畧彌宇宙四海為家同在宥
　　行宫直過大青山纉武年年寓巡守川原蕃膴少甌
　　　脱邊障清寧罷峯堠盡收種落當郊樊大展岡巒
　　　作靈囿凉秋八月商飈發霜氣凝嚴氷未溜朝來
　　　下
詔大合圍草淺林䟱宜往狩三干虎旅移前帳十萬龍驤
　　　出華廐竒毛箇箇五花文表貉揚旜徧巖岫層層
　　　葉幄絢紅紫面面山屏圍錦繡前行十里雪初晴
　　　千歩場如築新僦遙看數騎林西麓畫裏依微人
　　　比豆鴈行齒序列後先魚貫班聨随長㓜綿綿翼
　　　翼逺不斷整整斜斜近相凑須臾旋繞山之東觀
　　　者同時盡迴首舉鞭初可一二數錯落星文排列
　　　宿長松冠嶺嶺插空人馬從空俄下走呼聲㡬處
　　　震虚谷驚起雕翎落飛狖此時已有鹿斯奔闌入
　　　圍埸孤引脰東跳西顧迷所向首鼠張皇等鼯鼬
　　　魚麗鸛翼頃刻成變幻圓方詎能究陣圖本是邱
　　　井法旌立和門嚴介胄合圍漸𦂳壤漸平匝布叢
　　　攅勢相繆不知鹿羣何處來俟俟儦儦紛邂逅麏
　　　麚麞麝麋麖麑麅□􁟟□麜麎麔希間偵伺前復
　　　却防内怔惶駭而驟渴舌長如飲澗垂野心思民
　　　重圍透
天威奮武臨咫尺頓轡齊鑣不容竇神機獨握舉大綏衆
　　　志成城鹿為鍭虹流電掣忽飛鞚月滿弓開胥入
　　　彀逸足公然帯箭馳先聲所至隨弦仆
一人獲雋萬人歡羣祝
君王千萬壽大弨旋韔不盡發餘勇猶浮
衮龍袖網開一面頌
皇慈節應騶虞叶仁獸雲收霧捲圍乍撤萬騎如風散晴
　　　晝小試真同掃塞氛盈庖豈獨充飣餖觀兵耀徳
　　　典彌崇行賞頒餘功孰懋竊聞上古有大甸秋獮
　　　相𫝊本由舊青邱自行吞雲夢吉日先須卜庚戊
　　　漆沮甫草偶于畋悉率從王惟左右今之健兒千
　　　二百來自諸蕃踰尉候(大同兵䝉古兵一千二百/五十人皆出喀喇沁諸部)
　　　(落/)期門將士但旁觀山力何曽技輕奏此皆
至尊善撫馭同軌歸誠車輻輳
　　國家恩澤浩如天蕃部寜非天所覆自然忭舞羣用
　　　命王用三驅此其又車攻寧數小雅材羽獵應嗤
　　　西漢陋矢詩槖筆本臣職況着征衣隨短後雖慚
　　　無力効殳鋋盛事千秋幸親覯
駐蹕興安嶺有
㫖命(臣/)等登絶頂逺眺恭紀四首　　　　查慎行
　　　崇岡斗起杳難攀
　　翠䍐華旌嵗往還六合一家寕恃險九邊三面總無
　　　關龍沙展勢提封外鳥道盤空霄漢間
詔許重登峯頂望始知髙出萬層山
　　　忽開眼界向層巔指掌圖成立馬前東走
　　陪京山委浪北踰瀚海地黏天牛羊白散千屯雪草
　　　木青回萬竈烟四十九藩齊望
幸呼嵩聲徹半空𫝊
　　　甲帳辰旗紫邏長極天晴色辨微芒黄榆不斷庭
　　　方路白日能消氷雪光獵騎嘶風争北向野鷹隨
　　　鴈亦南翔西山蒼靄遥相椄直似登臨在
帝鄉
　　　輿圖逺闢古興安鳳舞龍迴氣鬱蟠半嶺出雲鋪
　　　大漠喬松落葉倚髙寒(嶺以北松/皆落葉)丹青不數東南
　　　秀俯仰方知覆載寛萬里乾坤千里目欣從竒險
　　　得竒觀
駐蹕伊遜河源
上親射石熊以熊掌頒
賜(臣/)等恭紀　　　　　　　　　　　　查慎行
　　　千峯萬峯争落木秋聲蕭蕭氣肅肅連朝纉武大
　　　掩羣殪盡山中雪斑鹿西風捲地餘怒號虎豹股
　　　栗豺狼逃老熊何物敢自匿出林獨叫求其曹
天威赫業掦雲䍐搗穴直窮熊所館公然人立向人啼正
　　　值琱弓彀初滿皮毛與石孰比堅不聞射石石亦
　　　穿須臾三發三命中摇尾大似求哀憐忽看趫㨗
　　　如猿鳥騰上千年松樹杪神機别以火器攻霹靂
　　　斜飛貫其腦半空拗折青珊瑚松耶熊耶墮地俱
皇心因材有生殺倔强那得逃天誅雉飛兔走清林莽重
　　　馬䭾來徧行賞驁性寧非恃爪牙焚身竟至因蹯
　　　掌駞蹏鹿尾猩猩唇舊𫝊此味配八珍大庖袛合
　　　供
　御饌榮施何幸加詞臣臣聞南山之下渭水濵從禽搏
　　　獸空鋪陳賦家漫誇三十六終日射侯原非真豈
　　　如吾
皇勇且仁除兇服猛胥躬親已靖六合無纎塵山林兼使
　　　異獸馴他年珥管紀上瑞郊藪行見逰麒麟
上親射金錢豹恭紀　　　　　　　　　查慎行
　　　朔漠回鑾候
君王罷獵時忽聞山下豹正逐草間麋詎縱顔行抗還將
　　　餘勇施三驅争効命七校復揚旗金鏃霜花淬飛
　　　龍電影追應弦疑樹鵠拔箭已連骴直作摧窮冦
　　　真如殪伏雌右髃充上殺全質少微疵貍首斑斑
　　　血猫睛䁡䁡眵鬚雄粗縮蝟爪利善蔵錐自匿荆
　　　榛窟初含霧雨姿氣曽吞虎兕力肯讓熊羆緩死
　　　俄無路偷生詎有期但令供獮狩猶得壯威儀鎗
　　　桿風搖尾鞍橋錦冒皮呈文留炳蔚取用及捐糜
　　　師武當關險兵韜示象竒小臣慚獻頌何異管中
　　　窺
駕𤼵藍旗營乗舟網魚
命(臣/)等沿河騎隨
賜鮮鯉人各一尾恭紀　　　　　　　　查慎行
　　　雪光皛皛山稜稜千山映雪朝日升灤河之水暖
　　　不氷刳舟剡楫凌空去三尺黄龍
帝親御川后前驅風伯助峽形漸束波愈清潜鮮帖帖何
　　　敢驚人聲不聞聞水聲須臾船重
皇情樂啣尾駢頭來繹絡八紘一張魚載躍鰷鱨鰋鯉㫖
　　　且多義不盡取收網羅滿渠新漲餘天波詞臣拜
恩已無算復
賜紅鱗長尺半馬上擕歸萬人看
命侍衛射虎召(臣/)等同觀恭紀　　　　　查慎行
　　　後射豹前射熊隂方凛凛生寒風既殺熊復殺虎
　　　積雪皠皠暎强弩
君王威徳彌寰宇坐致遐方歌樂土闢田築室藝稷黍猛
　　　獸寧容此偪處爾牙如鋸我鏃銛焚林盪谷期盡
　　　殱溪東距溪西相望十餘里忽聞響應徹山巔
天語遥𫝊順風耳(西洋人/所製)
六飛所幸成坦途㝠頑何物乃負嵎期門壯士能手搏奉
　　　令何異天行誅天生
聖人能格物檮杌窮竒情狀悉耳端一缺戕一人厥罪昭
　　　然何待詰自從殺此虎邊牧蕃雞豚自從殺此虎
　　　莊户長子孫黄熊赤豹同噬吞腥風掃盡無一存
　　　小臣稸眼嗟未見談虎尋常色為變此來快覩三
　　　害除直似倍遊向畿甸
　　　扈從入古北口　　　　　　　　查慎行
　　　金支影轉翠微間萬馬驕嘶並入關雉堞連雲軍
　　　角壯虎牙憑險戍旗閒西風漸老河邊栁積雪回
　　　看塞外山正是清秋好時節
六龍行狩扈南還
　
　
　
　
　
　
　
　
　
　
　
　
　
　
　
欽定熱河志卷一百九
　欽定四庫全書
　欽定熱河志卷一百十
　　藝文四
　本朝
　　詩
　　　乙酉五月扈從過青石梁新開路　查慎行
　　　髙入雲端俯作梁中間鑿石得康莊松聲落澗風
　　　泉合藥氣浮山露草香馬為重經成熟路人貪早
　　　度取㣲涼詞臣例飽
　天厨膳已有中官候道旁
　　　發黄甲營喜晴　　　　　　　　查慎行
　　　青浮翠積氣氤氲曉色俄從霽色分馬首已迎初
　　　上日雕翎猶帶未歸雲峯皆似染供屏幛樹不論
　　　年絶斧斤曾記上畨隨
蹕候灤河新漲隔山聞(癸未六月過/此連值大雨)
駐蹕樺榆溝特給官房止宿感
恩㳟紀　　　　　　　　　　　　　　查慎行
　　　千帳連雲並出闗受㕓何幸預清班炎埃氣隔無
　　　三伏覆載
恩深抵萬間新瓦鱗鱗宜聼雨短牆面面好㸔山風餐露
　　　宿原臣分每被殊榮輒汗顔
　　　發樺榆溝從新開石梁至喀喇河屯　查慎行
　　　鑿開峭壁轉龍腰髙棧中縈綫一條石吻仰歕泉
　　　作霧雲根倒拔樹千霄向来紆徑千盤作此去前
　　　村十里遥真覺太平民樂業山南山北盡漁樵
召遊行宫後苑
賜宴恭紀十二首　　　　　　　　　　查慎行
　　　銀河西繞翠㣲岡紫界東連宛轉牆一片樓臺先
　　　入望蓬瀛遥在水中央
　　　天然圖畫引躋攀盡出
宸衷指㸃間巖壑不須多架構下因流水上因山
　　　神川過雨氣溟濛沙土無痕井脈通欲識泉源深
　　　幾許轆轤聲轉白雲中
　　　坡陀幾曲接􁧢頭漸入仙源境漸幽忽漫孤雲生
　　　兩角小欄低檻盡如樓
　　　煌煌
　　禁扁麗中天楹帖分題兩兩懸萬丈光芒争耀眼不
　　　知旁有好山川
　　　松鶴隂從積翠生泉蘿烟月一時清每經
御墨留題處記得栴檀别殿名
　　　帯峯傍石布芳筵夾岸鏗鏘奏管絃山水清音消
　　　不得况從
　天上聽鈞天
　　　一道清流合兩河釃渠中有半開荷分明太液池
　　　邊種重沐
　天家萬里波
　　　挿架排籖滿禁林
御牀左右列森森
　　行宫仍是圗書府清暑時時惜寸隂
　　　水精簾幙緑莎茵行過星橋别有津除却澆花無
　　　汛掃就中何處著纎塵
　　　叠砌平階茁露芽近㸔如錦逺如霞塞垣小草生
　　　何幸開作長春苑裏花
　　　華貂環座盡公侯
特許詞臣與宴遊滿引金樽歌既醉謝
恩齊上木蘭舟
　　　隨
駕行興安嶺上　　　　　　　　　　　查慎行
　　　横亘東西路幾千直從遼海控居延盡消伏莽山
　　　無樹不斷靈源地涌泉羣牧牛羊量論谷諸蕃廬
　　　帳列如㕓
　聖朝不畵長成界一道平岡是九邉
　　山莊雜詠(有序/)　　　　　　　　　查慎行
　　山莊者我
皇上避暑行宫之統名也(臣/)以草茅新進再塵扈從自夏
　　　徂秋徃反各閲百餘日其間山川風土之美草木
　　　禽魚之狀一一俱䝉
恩指示凡耳之所聞目之所覩口不勝述則紀以小詩合
　　　成三十首用備忘遺不揣蕪詞並呈
御覧
　　　朝涼夕爽絶氛霾畵裏山川䖏處佳
聖徳如堯惟尚儉采椽不斵土為階(古北口外雘行宫八/所皆無丹  之飾)
　　　章奏多從驛騎馳
　　行宫勤政日孜孜三更樺燭明如晝又是宵衣
乙覽時
　　　溪䔩山肴味有餘
慈幃時逹問
安書徃來中使頻相望何異宫庭侍
起居(每得新蔬輒遣中使馳/送      皇太后宫)
　　　阡陌横從蒔藝區豳風七月繪成圖𤓰瓤豆莢田
　　　家味帯露朝朝進
御厨
　　　烟光濃淡冩晴空多少旌旗掩映中大抵無峯無
　　　好樹一峯不與一峯同
幾暇濡毫有萬行臨池無體不飛翔蛟龍噴作巖頭雨千
　　　澗流来墨瀋香
　　　畫鹿宫門樹射棚冬膠秋幹試初呈静中人籟皆
　　　天籟朱鷺單傳中的聲
　　　嶺複岡重不記名石矼随處㵼琮琤濛濛薄霧沾
　　　衣潤雲縷多從水靣生
　　　小雨初過月未升浮浮空翠煖如蒸不知濕氣消
　　　何處萬竈炊烟萬帳燈
　　　林幽谷邃暗霏㣲過午人人換裌衣預卜明朝天色
　　　好相風㣲動柘黄旗
　　　松盖年深雨露滋茯苓琥珀化應遲太平是物争
　　　呈瑞枯枿先看出紫芝(赤芝産落/葉松根)
　　灤水清流比漆沮霽潭潑潑漾菰蒲細鱗柘緑皆
　　堪鱠不數紅鰓巨口鱸(細鱗魚重唇身有黑斑柘/緑魚色㣲緑皆濼所産)
　　泡子何淤潟鹵開霜華彌望白皠皠邊民聽食天
　　然利只禁鹽車入口来(泡子河生天然鹽不待煎/熱而成䝉古用小車載以)
　　(貿/易)
　　煜煜蒼龍尾角蟠小星如沸閙林端乍驚三尺飛
　　光度螢火大於金彈丸(塞外流螢極大/光可燭三尺許)
　　泥金細縷簇龍鱗首尾中分翡翠紋頗訝賦形同
　　蠍虎試㸔嘘氣却成雲(山中蜥蝎長四尺許頭以/下色如翡翠有紋如魚鱗)
　　(尾作金色吐氣為/雲土人呼為雲虎)
　　多年沙土養竒材照夜渾疑吐蚌胎可是水中真
　　藴火但生涼燄不然灰(山杏根入水千年光如水/精夜置暗室中毫髪畢見)
　　銳頭長尾口如䨲肉翅旁連四足俱猜是千年老
　　蝙蝠問名方始識飛狐(飛狐蜕頭缺口耳小尾長/毛深褐色翅如鼈裙四足)
　　(生翅中前三爪後五/𤓰能飛不踰尋丈)
　　叢間樸􁂶葉先枯歐李駢睛似火珠長路㣲甘供
　　解渴馬鞭争挂紫珊瑚(歐李一名烏喇奈子如/櫻桃而大味㣲甘而醡)
　　青楓烏桕自喬柯映日多成錦繡窩片片丹砂開
　　障扇就中椵葉得霜多(椵樹葉大如團扇初生時/可裏粉餅蒸食秋月經霜)
　　(鮮紅/可愛)
　　山梨㣲澁杞漿酸崖宻煎從翠釡頒珍重蓬萊金
　　醴味不傳方法向人間(山梨枸杞汁經煉成膏味/皆鮮美      上嘗以賜)
　　(近/臣)
　　榛實初生似栗蓬秋來采掇出低叢雞頭剥玉差
　　相並餖飣曽無一顆空(俗云十榛几空塞/外所産不爾也)
　　難憑本草考豨苓異卉竒葩眼未經滿地根株移
　　不得金蓮垂實菌收釘(地産金蓮花/及猴頭麻姑)
　　官馬如雲盡上膘便經霜雪也肥饒地黄苜蓿人
　　人識何以連山盡藥苖
　　千盤百折上興安寒燠平分咫尺間忽見萬松齊
　　落葉人言山後是隂山(落葉松生興安嶺北/秋冬凋落與凡木同)
　　道是山鄉又水鄉四時多半領秋光西風欲起駞
　　　争􁖙早雪將飛麝退香
　　　雲端千仭跨晴空真是飛梁亘彩虹畨語漫傳生
　　　吉兔佳名新賜玉玲瓏(逹顔嶺東北四十餘里山/顛巨石百餘丈中通一門)
　　　(望若飛橋䝉古謂之生吉兔/      皇上改名玲瓏山)
　　　晨隨羽衛愛山行夜宿周廬傍幔城自入秋来常
　　　起早挈壺攅㸃最分明(詞臣帳房在欽行宫南門/外五十餘歩  天監司漏)
　　　(處/也)
　　　畫屏環繞直廬傍草色常先柳色黄八月初頭風
　　　力𦂳夜来𫝊
㫖禁燒荒(塞外草枯禁野/火犯者法綦重)
　　　蝗不成災嵗有秋直從畿甸到邉頭更教州縣除
　　　蝻子預計來年
睿慮周(秋來蝗不為災所在徧皇上為/明年慮命畿輔      掘蝻子)
　　　溪流經雨雜清渾茗椀頻霑雨露
恩日給大官泉一斛秪應□亦思源(自𤼵喀喇河屯恐河流/渾濁至傷脾氣)
　　　(賜臣等官厨/水石一石)
　　　丙戍七月扈從曉發熱河度嶺至喀喇河屯天尚
　　　未明　　　　　　　　　　　　查慎行
　　　塞天暑亦涼矧此秋候變披衣起我早熟路馬重
　　　踐羣峯競髙低孤月遞隠現參差樹交影斷續雲
　　　流片長風從西來過耳劇嚆箭行行得平地星火
　　　遥可辨嵐霧滃然蒸横前鋪白練道旁有雙塔隔
　　　手不復見磵絶頼橋通泉鳴知徑轉忽聽一聲鐘
　　　㣲茫識
　　行殿(口外無佛老之宫帷烏城霄行宫/之旁有新創穹覽寺及琳  觀)
上入山行圍射獲白鹿一頭恭紀　　　　查慎行
　　　白鹿非凡種仙山嵗月長出當時有道瑞叶
壽無疆洞口眠時月原頭望處霜明明開射的皎皎入圍
　　　場碧砮千鈞鏃瑶星一道芒最宜豜並獻肯與豹
　　　深藏至潔斑同雪如膏色勝蒼皮能留素質草不
　　　療金創雕爼充庖味銀毫耀眼光謬慚陪羽獵作
　　　頌比麟祥
　　　重過玲瓏嶺㸔霜林作　　　　　查慎行
　　　犖确重來路秋容最好時徃年輕雪早今嵗得霜
　　　遲二月花相似千林景特竒問名難辨種設色故
　　　多姿濃淡丹黄葉交加爛熳枝簇来成綺繡疎處
　　　度旌旗換眼層層别迴鞭歩歩隨已憐侵暮色還
　　　與發華滋粧㸃江南畫鋪張塞外詩偏宜晴旭映
　　　未受峭塞欺好事何人賞登髙此地宜丁寜朔風
　　　候旦晩莫狂吹
　　　雪後随
駕度汗特穆爾嶺　　　　　　　　　　查慎行
　　　校獵秋初罷
回鑾雪乍零雲峯晴皛皛風磴曉泠泠換景供吟筆收圖
　　　入畫屏萬株枯樹頂獨愛一松青
　　　發波羅河屯至籃旗營　　　　　查慎行
　　　劍分一嶺隔西東(自駱駝嶺束北為校獵之/區其西南則  山莊也)半月
　　　風光逈不同沙磧人歸黄落後山家烟起翠㣲中
　　　年豐障塞秋先獲水落浮橋路盡通誰信古来甌
　　　脫地築場樊圃入豳風
　　　自星龕巖歸至烏城道中重見霜林再疊前韻
　　　　　　　　　　　　　　　　　查慎行
　　　過眼當摇落繁華又一時地非千里逺候較兩旬
　　　遲㬠日晨猶麗烘霞煖更竒黄留將雪景紅發未
　　　霜姿秀抜多喬木輪囷乏醜枝似燒原上火愛映
　　　酒邉旗猶憶衝炎去曽經緩轡隨緑隂晴借爽潤
　　　色雨添滋忽換登髙屐来題㸔葉詩含情如見待
　　　有信不吾欺榮悴天難主姸媸分各宜本非松與
　　　栢那免受風吹
　　　重陽後十日扈從入古北口　　　查慎行
　　　踏遍雲中雪外山敝裘重脫柳重攀寒花過節如
　　　迎客朔雁先期已度關官馬散隨黄犢卧戌兵秋
　　　較老農閒書生幸厠
鸞鑣後黙數三年六徃還
　　　熱河紀事六首　　　　　　　　勵廷儀
　　　蜿蜒環嶺隖睨睨建
　　宫垣拱極千山脈朝宗萬壑源邊風多樸厚土物日
　　　孳蕃總被陽和澤冬泉氣自温
　　　地占佳山水
　　離宫闢一隅花繁知溜暖榖稔喜田腴耨獲民依切
　　　隂晴
睿念紆争㸔
　　文囿裏稼穡繪豳圖
　　　風土敦龎地天教界兩京
詩篇酬勝景圖畫
錫嘉名雨後銜芝鹿風前選樹鶯幾回登島嶼不復羡崑
　　　瀛
　　　好景
帝開先從遊逾十年鶴鳴莎逕軟魚躍藻紋圓曲岸迴蘭
　　　棹繁隂覆錦韉迎
恩邀一盼萬彚儼登仙
　　　屋斜無定向隨意築林邱爽氣千峯逼濃烟萬井
　　　稠含毫增逸思振轡足清遊伏暑崇朝雨迎涼敵
　　　九秋
　　　清切趨仙直宏文啟别廬溪雲霑硯席巖翠滴衣
　　　裾性與烟霞愜身依霄漢居自慚還自喜故舊得
　　　應徐
　　　扈從出古北口　　　　　　　　張廷玉
　　　曉日未出山烟昏冷風直透重緜温長鞭鞭馬過
　　　峻嶺綵旛近指南天門綫路不足容兩軌狰獰怪
　　　石狼虎蹲攬轡髙吟頴濵句前途山色非中原長
　　　城直與鳥巢似雲邊隠見頺垣存前朝防戍疲士
　　　卒峯頭髙下連營屯一聲𦍑笛霜月苦枕戈荷㦸
　　　忘寒暄青燐㪚野白骨聚至今想像猶銷魂
　聖朝聲教逺莫外黄支烏弋皆稱藩堠臺不設亭障罷
　　　窮邉往往如庭垣年年避暑厯兹土笑迎
鑾輅山花繁書生珥筆良厚幸趨隨
清蹕邀殊恩朝嵐夕靄供覽矚巉巖危磴從攀援盛事真
　　　足傲千古昔人出塞安足論
　　　扈從自喀喇河屯至樺榆溝　　　張廷玉
　　　馬蹄侵曉發烏城衣透涼風溽暑清嵐氣千峯疑
　　　翠滴煙光一縷似雲生幕連沙尾髙低見路鑿山
　　　腰曲折行最愛沿溪三十里奔流不斷雪濤聲
　　　扈從喀喇河屯䝉
恩召入
　　行宫
賜宴徧覽苑中諸勝恭紀四首　　　　　張廷玉
　　　槖筆羣叨
錫宴榮簮裾連歩到蓬瀛雙溪水繞平橋逺萬壑雲依曲
　　　檻生臺檄參差随地築山川環立自天成閬風換
　　　盡塵凡骨俯仰都教耳目清
　　　盡收好景在庭除一幅豳風總不如湛露無邉滋
　　　稼穡
萬幾餘暇玩圖書天淵體道鳶魚趣山水怡情仁智居五
　　　色
宸毫光萬丈仰瞻銀牓麗瓊琚
　　　層臺髙陟若凌空人在苔痕樹影中夾岸林巒含
　　　宿霧隔溪歌吹逐㣲風芊芊草拂漁磯緑㸃㸃花
　　　飛釣艇紅到此始知
　　文囿樂時當秋肅若春融
　　　承
恩更泛木蘭船特設芳茵
御座前法醖自天傾石髄宫庖隔岸送瓊筵幾人得聽金
　　　璈曲兩袖都攜玉篆烟自是太平多盛事塞垣同
　　　賦蓼蕭篇
召遊行宫後苑恭紀　　　　　　　　　張廷玉
　　　澗草巖花映碧蘿五雲長䕶萬年柯迎涼樓閣依
　　　山逈避暑軒窻傍水多卧石幾重横玉几飛流千
　　　尺瀉銀河誰言天漢無人到已許乗槎六度過(是/年)
　　　(遊覽凡思命/      六次)
　　　塞外扈從紀事四首　　　　　　張廷玉
六御逢秋獮闗山驛路通昨朝霜始白一夜樹全紅馬踏
　　　千林葉駝嗚萬壑風解鞍吟短句難寫塞壖雄
　　　舉頭天尺五真媿受
恩偏朝食分仙饌宵燈接
御筵(臣等帪幕東南最命安/設於黄幄      近處)獵場容緩轡行帳每烹鮮勺
　　　水皆□液如傾第一泉(地偶乏水奉厨取給命/於      御)
　　　圍塲遥在望虎旅若雲騰分隊旗雙引穿林騎一
　　　層草遮傷箭鹿風送脫韝鷹古禮三畋重書生見
　　　未曽
　　　返照連山紫重圍合又分馬蹄冝淺草豹尾帯殘
　　　雲木葉翩翻下溪流斷續聞不愁岐路晩身傍羽
　　　林軍
　　　雨後扈從出古北口　　　　　　張廷玉
　　　衆木吟風送晩晴振衣闗口覺身輕螺尖滴翠千
　　　重岫雉堞蟠雲萬里城澗湧清泉珠歕欱橋穿白
　　　石玉峥嶸昇平鎖鑰無勞設長許書生欵叚行
　　　雪霽隨獵　　　　　　　　　　張廷玉
　　　嚴寒一夜雪霏霏早起氷花㸃客衣千樹凍時瓊
　　　蕊宻四山還處玉塵飛雲銜曉日迎
　　仙仗路絶纎塵合
御圍正是前岡風力勁
天􁀦頻中仰
天威
　　　扈從塞外䝉
恩召入
　　行宫泛舟觀荷徧覽諸勝
賜宴於流杯亭恭紀二首　　　　　　　張廷玉
　　　經年未踏三山路此日重登太乙舟錦蕚千層圍
　　　兩岸紅雲一片在中流空明潭影全消霧雜㳫泉
　　　聲欲送秋宛轉蘭橈向何處徧随鷗鷺過汀洲
　　　橋藏深樹路穿花次第探竒到日斜廊廡髙低因
　　　水石軒窻朝暮納雲霞連畦特植雙歧榖亞架還
　　　懸五色瓜為是
恩波最優渥遊仙更與飯胡麻
　　　扈從進古北口　　　　　　　　張廷玉
　　　如雲千騎㪚髙原扈蹕人歸自塞垣九折岡巒分
　　　内外一重關隘隔寒暄新霜未改青林色宿雨猶
　　　滋碧蘚痕指㸃溪橋皆舊識不愁前路暮烟昏
　　　扈從度嶺行　　　　　　　　　張廷玉
　　　鞭鐙連雲度嶺東荻花如雪舞秋風山横豹尾龍
　　　旗外路在楓林槲葉中野兔避人依荗草饑鷹擊
　　　雉上晴空書生見獵心先喜躍馬髙原也自雄
　　　秋日隨獵紀事十二首　　　　　張廷玉
　　　穿林跨壑騎如飛健卒連岡正布圍
龍馭逺從山頂過丹楓髙映柘黄旂
　　　霜林濃處獸成羣待合圍時日半曛一騎直追奔
　　　鹿去控弦深入數重雲
　　　萬竈炊煙暮色催終朝登陟試龍煤忽聞鐵騎歡
　　　聲動又向前山殺虎来
幾務偶閒披萬卷健行不息愛三餘秋原射獵歸來晩
　　帳殿懸燈尚校書
聖朝威徳徧遐荒紫塞天開畜牧塲芻粟不需民力省養
　　　成牛馬谷難量
　　　諸畨部長逺迎
鑾膜拜呼嵩夾道歡布幕居中車四繞傍山新立小營盤
　　　狂風未見卷飛沙信是陽和近
翠華共說今年天氣暖中秋方見雪飛花
　　　興安嶺與碧雲齊徑路盤旋信馬蹄地勢漸髙渾
　　　不覺直登峯頂萬峯低
　　　裁綃剪綺樹鋪紅吹㪚霜林大漠風一谷隂晴太
　　　無定漫天雪片日光中
　　　獵罷歸營月未升四山如霧晩煙凝馬前錯落流
　　　星影萬帳齊明萬㸃燈
　　　莫道書生欵叚遲
　　天閑分與驌驦姿路人争㸔牙牌上細寫蕃王入貢
　　　時(懸牌記恩賜名馬於項下/      外蕃進貢年月)
　　　布幕髙懸俯碧溪夜深燈火望還迷向來此景無
　　　人道月白山空萬馬嘶
　　　隨獵　　　　　　　　　　　　張廷玉
　　　珊瑚鞭指日東升人在岡巒最上層逐電愛㸔千
　　　里駿摩空齊縱九秋鷹弓彎明月形常滿旗捲寒
　　　雲影共騰慚愧年年扈
清蹕長楊欲賦歎何能
　　　康熈五十二年五月二十五日䝉
恩宣賜筵宴得遊
　　避暑行宫懷
恩紀事詩二十首　　　　　　　　　　湯右曽
　　　苑籞紅泉繞翠岑
萬幾餘暇始登臨寜知清暑迎涼地盡是誠民阜物心(入/)
　　　(宫/門)
　　　摇溶桂檝漾蘭舟青雀晴飛彩鷁浮欲到蓬莱三
　　　萬里應從瀛海更乗流(登舟/)
　　　碧樹周阿夏景清三才萬物厪
皇情每尋解愠歌薫句已覺涼颸殿角生(無暑/凊凉)
　　　軒窻靣靣納虹霓左是丹臺右玉梯每惜寸隂勤
乙覽晨霞紅映數峰西(西嶺/晨霞)
　　　殊形特似産芝房行盡雲根别有莊横截一隄銀
　　　漢繞大羅天在水中央(芝逕/雲繞)
　　　夾鏡澄明到碧虚四山晴翠繞周廬分明圖畫西
　　　湖景此景西湖較不如(雙湖/夾鏡)
　　　穿蒲戲藻自遊行集網垂鈎了不驚自是
至仁周萬物一鱗一鬛總生成(石磯/觀魚)
　　　稻垂麥仰足隂陽土厚泉甘草木香會吐雙歧銜
　　　九穗一星天上應農祥(稻田/麥隴)
　　　波迴芷岸接菱汀曲水流杯眼乍經總為
帝書真第一恍從蘭渚到蘭亭(曲水/流觴)
　　　遥青不斷緑雲鋪萬木蒼然總畫圖對靣千林有
　　　瑶島蓬壺髙處望方壺(萬樹/園)
　　　洑流噴薄雪成堆潤物資生一竇開直送
恩波到東海俱從天上發源来(趵突/泉)
聖心原自合
天心誠敬由來昭格深此日髙居瞻綘節六時仙樂海潮
　　　音(上帝/閣)
　　　曽從廬阜尋巖瀑憶到黄華問水簾今日銀河天
　　　半落恍疑兩地一時兼(瀑/布)
　　　迴崖㳫嶂翠浮空峭壁巉巉挿水中直是五丁開
　　　不得天然叠出錦屏風(石/壁)
　　　仙巖時有絳雲封槲葉隂邉自養茸待到千年毛
　　　盡白仍驂赤驥御蒼龍(馴/鹿)
　　　將雛挾子共因依瑶草金沙翠羽肥從此隨陽天
　　　直壯年年更不要南飛(候/鷹)
　　　移根幸植玉階旁寳地蓮臺萬品香天與十分端
　　　正色承
恩先借御袍黄(金蓮/花)
　　　龍沙小草孕瓊漿
賜出金盤得共嘗一自嘉名
天錫與海南不記荔枝香(草荔/枝)
　　　青絲籠裏盛猶早白玉盤中㸔不殊每向上蘭宫
　　　樹望匀圓萬顆水精珠(白櫻/桃)
　　　仙人六膳出珠宫九奏簫韶率舞同百子池頭萬
　　　年樹侍臣身在彩雲中(筵/宴)
　　　閏五月初二日二十日復䝉
恩賜膳兩遊
　　避暑行宫紀
恩詩四首　　　　　　　　　　　　　湯右曽
君恩重許到
　　行宫複嶺澄湖望不窮仍泛靈槎渡河漢復驂
法駕上崆峒神臯路迥環仙境福地天開養
聖躬常願萬年調玉燭五雲樓閣翠㣲中
　　　謳歌東陌復西阡瑞麥嘉禾滿塞壖人慶六旬逢
聖節天教九域遍豐年中和氣與隂陽會易簡心通造化
　　　先昨日山靈出時雨為迎
仙蹕到温泉
　　　松風别殿倚層岑
寳字瓊章許遍尋孝養陔華崇
帝徳阜成民物見
天心文包理數圖書秘詩叶咸韶雅頌音
揮翰萬言成頃刻由來
聖學至髙深
　　　籠葱佳氣接芳原淑景晴開閶闔門三謁
帝臺當晝永每承
宸幄似春温風前紅蕚穿波出檻外金英耀日繁小草亦
　　　䝉天地徳㣲材難報
聖朝恩
　　　黄土樑　　　　　　　　　　　劉　巖
　　　後嶺連前嶺天根倚石根峭稜熊耳蕚穹洞虎牢
　　　門鳥路穿雲逈驂蹄踏霧昏中原回睇處寜獨華
　　　嵩尊
　　　鞍子嶺　　　　　　　　　　　劉　巖
　　　天畔挿山稜盤盤幾百層石危循磴歇峰峭撥雲
　　　登朔吹旋崖瀑寒聲裂竇氷未曽鐫姓字孤負碧
　　　崚嶒
　　　熱河山莊四季應
制　　　　　　　　　　　　　　　　王敬銘
　　　珠杓廻淑氣韶景麗仙家緑展扶輪草紅鋪簇仗
　　　花曉山明似黛晴囿望成霞
睿思同春盎非徒攬物華(春/)
　　　九夏調槐序涼從别館生庭移葵日静沼拂芰風
　　　清鷺立金沙影蟬廻翠樾聲始知無暑地塞景自
　　　天成(夏/)
　　　地勝凉颸早天髙爽氣多蘚階蛩自語楓坂鹿頻
　　　過暗露初塗玉纎雲半捲羅西成徴上瑞
　　文囿熟嘉禾(秋/)
　　　嵗届安寜節天隨
日馭迴書雲占玉宇映雪上瑶臺宻室香猶䕶迴塘凍未
　　　開璇筩生意轉芳信已相催(冬/)
　
　
　
　
　
　
　欽定熱河志卷一百十
　欽定四庫全書
　欽定熱河志卷一百十一
　　藝文五
　本朝
　　詩
　　　虎神鎗歌(有序/)　　　　　　　　汪由敦
　　　虎神鎗者
聖祖仁皇帝嘗御以殪虎命曰神鎗志異也
　皇上行圍所至􁂎御負之以從猛獸當之無不摧斃
　　　今年秋岳樂圍中於三百餘步外殪洞中伏虎
　御製文紀其事(臣/)竊謂鎗固神抑由
　智勇天亶用之者神也敬為之歌
　　　塞垣嵱嵷伏虎多壓山壯士排長戈斑斑白額恃
　　　牙爪獨踞深洞藏巖阿巖阿百尺徑路絶隔谷獵
　　　徒來指説
　天子前岡正合圍手舉神鎗纔一瞥電掣横飛星火流
　　　雷轟直劈蒼崖裂怒吼狂跳强負嵎陷腦洞胸俄
　　　掃穴神鎗竒中此最竒精良溯自
聖祖貽軼才狡獸惟所施發無不貫無不糜火攻猛烈豈
　　　輕試除殘去惡理則宜獵埸引滿日飛鞚藩部萬
　　　人争目送幽陰黶合往輒摧共仰
　天威本天縱詰戎纉武法守昭兹事由來邦政重琱戈
　　　埀矢典册陳夏鼎商盤謨誥誦寶𫝊武庫鎮五兵
　　　神器善承須善用
　　　扈從觀獵恭紀　　　　　　　　汪由敦
　　　龍沙繡嶺秋早霜天留奥區作獵埸順時行獮
　神武揚藩部選徒千二百萃傱沇溶盡賁獲蜚遽㳺梟
　　　手能格霜蹄蹴踏披雲根雙搴風纛排天閽包嵕
　　　蔽崿氣可吞駭鹿驚麕困奔仆希間突衝横錯􁑣
　　　堵牆櫛比餘抝怒黄間滿彀動有神呼聲楓拉凌
　　　髙旻一開生路昭
　皇仁霧散塵飛各騰驀獻尾旌門如獻馘車箱駝背紛
　　他藉上林羽獵矜竒觀扈㳺
異數容據鞍承
恩一洗書生酸
　　塞外雜咏進
　呈　　　　　　　　　　　　　　蔣　溥
　　　氊廬
　　千人可坐帳伊那棟宇居然載以駝牆似編籬風
　　陣入葢疑張繖雨聲多到門一任生青草捲幔偏
　　宜對碧蘿别有雙簷人字様都稱安樂得行窩
　　　駝裝
　　貼地何曽千里駝遥裝不慮塞程多載將家具還
　　行具度盡危坡與淺坡沙際奔泉蹄印濶栁邊作
　　隊項鈴過歸來雉兔紛他藉負重須防偶一蹉
　　　馬絆
　　分將官馬足驅馳維縶休教起遯思耳後風生來
　　玉埒脊端霜重立金覊竿為閑廐繩為皁水滿山
　　前草滿陂竊轡詭銜防夜逸一聲嘶向夢中知
　　　風竿
　　入望髙低各颭摇竿頭斜曳颺層霄危檣亂矗風
　　帆挂山店初開酒斾招圖就忽翻前度様燈明認
　　取舊時標影収人卧周廬静夜柝沉沉響徹宵
　　　雨溝
　　不同積潦塔兒頭雨集皆盈底用愁深淺但消一
　　勺水縱横如界十夫溝掘成我僕痡瘏力學得伊
　　孫詰曲流卓帳未安先命鍤端知前事有綢繆
　　　設卡
　　星廬萬帳簇紅雲人絶譁聲地少氛
御路兩旁雙卡立大營四面八旗分其風無敢收逋馬
　　入夜先呵越隊軍部勒森嚴兵法合圍間數獲足
　　論勲
　　　地竈
　　掘得團瓢三尺土煨將榾柮一鑪深不須曲直先
　　　防突但取圍圓可駕􁃺夕饌晨炊經再用燎薪揚
　　　火未全黔若教祭竈比隣請日日招邀繼自今
　　　　安市
　　　昨於何去適何來論價争贏咲語豗小聚空場半
　　　日事坐㕓列肆一時開生涯但逐行人便竒貨難
　　　居日用材征税不輸
恩例乆萬人歌舞塞垣囘
　　　　征衣
　　　寛博誰言利走趨裁縫熨貼趂征途長裾斷處剛
　　　容膝短後穿來恰半軀最喜逐熊誇捷步偏宜騎
　　　馬向平蕪路旁争羡鵞黄褶豹尾斑中按隊俱
　　　　銅晷
　　　十二辰中别正初不須測影土圭如璣衡運轉原
　　　銅鑄度數分明匪筆書妙製創由泰西法遺規傳
　　　得指南餘行人按候尤稱便起頓無諐汝與予
　　　　頒鹿
　　俟俟儦儦或友羣獻豜豳雅意䖍申豈知雨血風
　　毛後偏逮調弓執㦸人拜
賜榮霑誇部落分甘
恩許洽臣隣罷圍按簿如山積未渫猶㸔士怒嗔
　　　和詩
　　圍間
宣示捧
新詩馬上吟成帳下披日月三霄光莫繪韶咸九奏響
　　難追盛時雅頌誠多幸
上聖文章附見知後乘鄒枚羣槖筆毎賡
天藻自慚媸
　　前題　　　　　　　　　　　　錢陳羣
　　　氊廬
　　過眼川原一刹那亭名擇勝付輕駝牕開北牖迎
　　風逺幔卷西偏得月多雪重乍融連雨㸃草長縁
　　隟入晴蘿無窮烟景隨時領不羡堯夫安樂窝
　　　駝裝
　　檢㸃行裝上駱駝笑看家具亦無多山根逺望疑
　　危石栁外斜堆似亂坡鼻孔絲穿雲際擁蹄涔沙
　　印水邊過行人立馬遙相待更戒相將慎勿蹉
　　　馬絆
　　周防騄駬莫長馳逸足從來有逺思利用繩之三
　　尺法聊云與以片時覊低頭且喜加官草緩歩何
　　妨近澤陂要使調良馴本姓籋雲只恐未能知
　　　風竿
　　風時欲舞意飄摇環衛周廬傍九霄夜月偶依人
　　影亂夕陽一向馬頭招四時花草凴翻様萬族禽
　　魚各自標更映紅燈燦珠斗酒家帘已落清宵
　　　雨溝
　　一聲琴筑落牀頭髙枕無煩旅客愁畚鍤加功資
　　蕩㵼淺深得法合涂溝彎環偷得羊腸様活潑渾
　　如鶯脰流帳下兒童須省録要知未雨好綢繆
　　　設卡
皇居往往覆祥雲四面貔貅净逺氛豁聞千林連野澗
　　綿延兩翼引繩分星羅直似長楊道壁立寧同細
　　栁軍遥指射鵰烟靄靄更傳殪兕早書勲
　　　地竈
　　不是燒丹探火候寧同掘井及泉深春厨尚要芟
　　秋草(塞外春時/尚無草色)故竈欣看試舊鬵(間有歸途行厨/即用去時舊竈)
　　(者/)豈必代庖方可治何須曲突始能黔偶然增減
　　尋常事史册陳謀豈似今
　　　安市
　　趁市隨行若子來日中逐逐復豗豗蘆簾葦席排
　　偏宻馬後車前擁不開一夕所需無賸物千家資
　　用有餘材塞垣老幼歌休助共説
皇程去即囘
　　　征衣
　　豹尾班中逐隊趨家家裝束事長途博寛最笑蹣
　　跚歩短小偏宜精悍軀涴處袖中丹禁筆香痕襟
　　上塞垣蕪歸來好付閨人手更待明年扈從俱
　　　銅晷
　　姬旦南車是太初候陰觀象孰之如銅圭恰合西
　　洋製玉尺兼傳南正書九行(去/聲)納來懷袖裏五方
　　辨出雨晴餘
一人行殿猶宵旰尚
曰分陰實起予(今人雅合分陰惜陶侃名言/實起予    御製詩中句也)
　　　頒鹿
　　按簿如陵頒或羣頒來右膘自
天申拖全下拜趨君長割肉歸遺屬小人貫串隨車紛
　　餽嵗炙燔促坐洽比隣餘波早沐投醪賜厮養衘
恩孰敢嗔
　　　和詩
鈞韶天上出新詩傳冩詞臣五夜披復旦歌成
情自愜卷阿遊罷景堪追(捷如上每作詩皆即景成章/    天授從臣應    詔賡)
　　　(和往往遲一/二日恭繳)
九重朗照誰邀賞一字能安便受知迴憶
　屬車曾珥筆無鹽自笑老逾媸
　　避暑山莊感
恩紀事十六首　　　　　　　　　　尹繼善
　　塞上峯青霽景鮮重來正值早秋天
　　山莊記得曾陪宴彈指光隂十二年
　　好雨恰隨
鑾輅至已看渥澤遍山田誰知
宵旰勤民意猶待霶𩃱望逺天
　　避暑時聞
帝作歌
新題舊詠揭巍峩
皇心總在同民樂得句攸闗稼穡多
　　曾誇白下有卷阿(江南攝山卷阿/御題白下)紀勝留題
睿藻多山色松濤猶入夢此間風景更如何(蒙瞻卷恩/得    阿)
　　(勝/境)
　　蓬瀛深處許從逰㸃㸃芙蕖引
御舟錦䌫徐牽明鏡裏清香不斷緑隂稠(曽侍至如/御舟)
　　(意/洲)
　　一片澄泓映碧空窗明水殿引涼風鴛行列坐筵
　　開處四面雲山在眼中(延薰山館/    賜宴)
　　蕊榜懸􁀥目未經古稀年過喜添丁嘉魚湛露歌
　　初罷又譜新聲一笑聼(今嵗典試春圍今演上以/似初生子調之    入新)
　　(劇/)
　　翠石環階樹繞廊
　嘉名迪吉舊山房(䝉恵迪恩/逰    吉)玻瓈鏡映峯千疊勝景
　　渾如屋裏藏
　　白鹿泉邊夕照樓曾聞彷彿此清幽(江南棲霞日/  行宫有)
　　(夕佳小樓迪吉/上云似恵)而今得入方壺裏不向棲霞憶舊
　　逰
　　髙下亭臺倚翠螺凝眸西望樹尤多(西有萬/樹園)緑隂
　　深處紅塵少曲徑時時見鹿過
　　講武承平
示典型
特教圖寫付丹青衰年見獵心彌喜未得隨班入畫屏
　　(瞻殿壁張木蘭圖/  閲實深欣羡)
　宫牆數仞入門難體恤
恩深得一觀多少林巒探未遍又從堤外促歸鞍
　　柔逺頻看禮數加諸藩列侍雁行斜分嘗
賜饌歡聲動中外於今總一家
　　無才叨領
御前班步履滿跚亦赧顔日接君王難解語都疑隊内
　　有南蠻(蠻子上以臣似/    戱告諸藩)
　　㳺藝咸欽妙入神每從釣弋見
施仁
御厨珍味頻
頒賜獲鹿尤先及近臣(䝉鹿肉/賜)
　　公餘退食正風凉荔子瓶開滿院香嶺嶠一年來
　　一度白頭能得幾囘嘗(䝉荔枝/賜)
　　木蘭隨圍感
恩紀事十六首　　　　　　　　　　尹繼善
　霓旌動處武維揚猛士聲喧共陟岡信是
天威能逺播道旁拜舞盡名王
　　山頭搏獸競追奔緩步偏邀
體恤恩指向諸藩頻
笑語南蠻今日亦櫜鞬
　　萬騎歡騰繞
　玉驄駑駘有興亦嘶風氷競一路防顛仆時在
天顔顧盻中
　　行圍四面宛如牆暫歇
　金鞍坐曉涼得鹿燔柴先告祭(圍中得鹿/先祭山神)近臣拜
賜共分嘗
　　路遶層巒入塞雲麕麋連中躍千軍從知
聖智由
天縱寧止多能迥出羣
從心應手共稱竒下馬旋催和
御詩試問詞臣與猛將
乃文乃武孰能師
　　遼東猶記常隨獵五十餘年竟未曾
指示開弓
親駐馬偶然倖中豈臣能
　　射到疲麅已可慚况容矢發再而三那知帶箭還
　　馳去老不如人一笑堪
　　風入蹄輕句豈虚驊騮進止自安舒(上駟屢得良/驥均    賜)
　　(嘉/名)同邀秣飼供驅策駑鈍依然愧不如
　　鞭絲直上撥雲開林外聲聞兩翼催
顧問登山還懼否
垂憐真似䕶嬰孩
　　風生一嘯動林隈獵騎飛馳報虎來祗為蒼生除
　　猛獸不辭策馬上崔嵬
　　飛鎗百步信如神殪虎横拖嶺上陳時向貔貅申
告戒恐教輕進或傷人
　　獸中猛力數封熊與鹿同逰傍石叢共訝神鎗聲
　　震處一齊應響殪林中(中熊上施神鎗/    並中一鹿)
　　麋鹿羣殷望澤情奔騰四野向人鳴得䝉一面開
仁網豐草長林獲再生(圍中圏鹿或過多之/  上命開一面放)
　　収圍
　行殿集藩王四面雲開翠幕張樂奏清平頒
厚賞同聲忭舞慶重陽(重陽調/清平)　(賜宴演李白/  賞賫諸藩)
　　一路西風馬上催年衰何幸此畨來
賜腥
賜食
恩難數並得雲山飽看囘
　　恭和
御製常山峪行宫原韻　　　　　　　汪由敦
　　　碧嶂開
　　　行殿
宸逰廿載前
　文孫掦
大烈
　法駕閲重邊
　駐輦循軒檻分甘憶
几筵
貽謀全盛日休養屢豐年積嵗林增宻經秋壑更妍
　宸章攄至孝繩
武頌時肩
　　　恭和
　御製謁
陵便道駐蹕
皇祖避暑山莊曷勝今昔之感元韻　　梁詩正
　大孝謁
陵園西風度板原橋山瞻
列祖巖館感
　文孫避暑曾開築當秋一息轅追思擕抱樂彌訝景光
　　　奔清澗長流淼重林美䕃緐
龍文題額煥鶴步印莎存事往頻増憶腸迴黙自論更殷
　　　堂構念貽厥永銜
恩
　　　恭和
　御製出古北口元韻　　　　　　　　錢陳羣
　　　蠮螉左折限燕遼一線天門矗半霄逺勢晴添蒼
　　　集健輕程秋與紫駝驕千盤迴互山容浄十館更
　　　畨士氣調(遼史自古北口東北迤/邐七百里内凡列館十)扶杖闗民低笑
　　　語共𫝊
　日顙𩔖
神堯
　　　恭和
御製出古北口元韻　　　　　　　　沈起元
　　嚴闗非漢月非秦村落雲連古戍堙紫塞漫𫝊重
　　險地青山長住太平人磵泉漲後聲猶壯農户豐
　　時俗盡淳邊草邊花承
　輦道欣將膏露灑清塵
　　恭和
御製圖興安絡緯兼題以句元韻　　　梁詩正
　　露草依栖伴蟓蛉馬蹄乍蹴趯來青興安小種曾
　　傳説前度秋風眼始經(臣於乾隆八年扈之/  駕出口始一見)
　　早警凉秋唧唧鳴風晨雨夕助淒清兒童一例編
　　籠貯水飲瓜餐别有情
　　凌寒蠕動上花枝寫入
仙毫秋意遲為補豳風圖未備七言新製塞原詩
　　行行香夢杳難尋幔屋寒聽蟋蟀吟識取
聖人詩畫意要憐征士苦單衾
　　恭和
御製曉行二首元韻　　　　　　　　史貽直
　　仗外青峯峙翠標
六龍法駕啟晴朝初暾半映玲瓏壑淺水斜通迤邐橋
　　巖樹緑低風動樾野花紅亞露垂翹村民遥識停
鸞馭時有天香夾道飄
　　澗泉迴繞碧磷磷㸃綴涼波𤼵渚蘋隐隠曉鴉開
　　逺寺遥遥嘶馬渡前津如枰塞畆多嘉穎似沐秋
　　林絶㸃塵足慰
皇𠂻唯稔嵗倉箱寧患小民貧
　　前題　　　　　　　　　　　　蔣　溥
　　疏星幾㸃逗林標塞意將添白露朝修黛自環深
　　淺谷偃虹頻接短長橋山田穗重懸珠顆沙㟁花
　　明濕翠翹却望層霄多霽色
　龍旗展處瑞烟飄
　　蒼霞片片石磷磷欲采秋芳向澗蘋金菡萏光分
　　疊巘玉宗琤響㵼迴津烟中翠刹初開署雨後青
　　　楓不染塵碌碡村村場圃築
　睿懷猶軫塞農貧
　　　恭和
　御製波羅河屯作元韻　　　　　　　汪由敦
　　行殿清秋曲葢停嵐光環繞翠為屏百年藩部䝉
　恩澤萬里邊陲慶乂寧樂奏廣筵羅毳幕歡騰夾陛拜
　珠庭
　鴻猷逺紹
神堯烈雨露頻霑塞草馨
　　　恭和
　御製行營元韻　　　　　　　　　　汪由敦
　　　千帳拱星營如弦
　御路清黄中開
　法座璧合儼重城列部仍聫署分門各建旌風雲入
　睿想箕畢協羣情甫草宜言狩屏藩會逺迎車攻邁周
　　　雅
宸藻更天成
　　秋迥蒼茫野天低平逺山鉤陳肅周衛壁壘警嚴
　　闗風幕千燈聚霜􁀥半月彎遥雲横作帶近澗曲
　　如環班馬凌晨發明駞向夕間咸欽
聲教訖絶塞達瀛寰
　　前題　　　　　　　　　　　　劉　綸
　帳殿啟連營邊垣入望清魁杓區九野
　華葢接重城掌舍傳施枑行人識抗旌徼荒來按部
　　琛賮競輸情夜竈烟光散晨裝爽氣迎昇平如可
　　繪
　王會佇圖成
　　侍從千廬合臨流復面山
龍光依
日馭虎旅衛
天闗燈幌明星麗弓衣寶月彎知時壺漏永戒道㦸枝
　　環列肆柴車便長芻櫪馬間共欣隨豹尾勝絶擅
　　　人寰
　　　恭和
　御製登興安大嶺歌元韻　　　　　　汪由敦
　　　昔聞興安大嶺上可摩蒼天粤自鴻濛作判五嶽
　　　五鎮奠方域洩雲致雨造化分命司其權秋視三
　　　公旅四望祠官典禮自古然兹山傑峙大漠外山
　　　經失志莫識其從前
聖祖神武爍四表幅員所際逺軼太古先龍沙
清蹕偶經此武陵果有桃花源神樷奥區塵跡不可到飛
　　　黄在御振鬛登崇巔彷彿金支翠旓互摩戞底事
　　　滄瀛縹緲求神仙我
　皇丕膺鴻緒繼
祖武紹庭上下夙夜加勤􁌎四經大獵横紫塞緬溯
遣蹟親舉白玉鞭旋御虎帳灑
　奎藻謂身所厯非僅竹素之𫝊言興安大嶺上可摩蒼
　　　天前年曾謁五臺之浄域昨年曽登㤗岱之名山
　　應真膜拜嶽祗導􁅰雲不起浄卷兠羅綿兹來旭
　　杲騰躍扶桑外靉靆瀰漫倐若干步帷幙亘接連
　　宓妃玉女星軿逺障蔽不比浮邱揚袂洪崖許拍
　　肩金戈鐵馬出飛棧鯨波鷺濤盪驚川霓裳羽衣
　　嫋翩􁭧玉徽流水儷幽蘭蒼茫不測厚坤意神竒
　　變幻詎可常理詮無乃效靈酬貺荅肸嚮上干
天筆勒此煒煌卓犖之大篇不然何為詰旦遽明霽陽
　　開陰闔殊判焉
宸章一讀一咋舌屈宋李杜頫首臣僕間雲隨飛龍降
　　霄氣卷舒一氣交盤旋惟見白榆厯厯舉手摘素
　　䨲玉杵守廣寒又見白虎敦圉驂金官踆烏皜皜
　　迥晴暄俯視齊烟九㸃復有九經營晹谷濛汜耕
　　芝田洞庭窈窕張廣樂湘靈瑶瑟廿五絃塗山圭
　　璧集萬國葱珩鞭琫垂紛繙
神心晃朗大圓鏡垓埏蟠際羅其全談天雕龍陋衍奭
　　崑崙靈宫何侈㫋興安大嶺上可摩蒼天仰頼
雲漢章萬古長流傳
　　前題　　　　　　　　　　　　　劉　綸
　　􁑢哉乎興安幾不知天山之上復有天域中名勝
　　區三百六古來登封代七十二對此難與刌度而
　　銖權蕃王别部厥號翁牛特唯見蟠龍揷翠拱者
　　頫者跂者各各獻狀兒孫然水如伊遜疋練未足
　　纓其側峯如大青瓦螺詎能睨其前孰亭毒是孕
　　毓是乾經坤絡開必先伏聞
皇撫疆索四至八到窮流源綏服之臣再拜請納地文
　　囿直跨陰崖巔至今懸樁設蕞儼如畫神臯黋朗
　　宜有祖氣窟宅圜靈仙靈仙之縡亦遼邈烏在視
　　公視侯秩孔䖍土人告語嶺頭草樹有手不敢指
　　薦以鄂博羅供帨幢笴箙或弭鞭或云上通帝座
　　之一炁或云下俯齊州之九㸃雖辯士猶絀於喻
　　言噫吁􁃣幾不知天山之上復有天􁅌爽肸嚮理莫
　　詧謂天非天山非山雨不待呼龍燒燕廣野甘溜
　　霑芊綿電不待投壺天笑玉虚散景紛翩連大塊
　　者何飌伯不得堙其竅布鼓者何阿香不得弛其
　　肩有時晻㫲發逺曜有時濎濙迴長川乃知取精
　　用物闢奥窔奚趐姬之甫草漢上蘭朔野巃嵸實
　　巨鎮披圖按牒誰釋詮
聖時懷柔固無外
奎章况軼摩崖篇欲四三謨三二典以升介邱寧闕焉
　　從官嗛嗛口皆禁有生但識岱東華西衡南恒北
　　嵩中間醯雞舞甕鼃坐井又若摩牛踏迹空盤旋
帝曰往哉疇作繪(是日善張迴蹕繪圖/命賛    若澄)丹青滿㡧収髙
　　寒期門受餐翊前導手排宿霧延清暄麻皮䑕跡
　　互攅簇肯留半掌為平田邊陲壯觀兹第一上之
當宁繹繹馳道來如絃髣髴諸真欲報貺霓旌羽葆纚
　　纚而繙繙即看繩行􁍘懸表雄峙職方之誌匪獨
　　寰中全
至人有徳不在險搜神述異咸舍㫋噫吁􁃣幾不知天
　　山之上復有天陳詩跼縮竊愧盧仝馬異劉义傳
　　恭和
御製囘鑾至喀喇河屯作元韻　　　　劉　綸
　輦路迴環繞塞河
　山莊僅隔一程多雙懸墖影清如昨獨秀錘峯逺若
　　何月屇授衣應薦爽風過落㡌尚囘和
　離宫應識
天懷愜蕃部先聞擊壤歌
　　經時扈從喜騰軒駑質行慚駿足奔古牒青猶環
　　馬首秋葩紅已綻雲根新符不待郵傳換舊帳重
　　尋卓歇存取次入闗三宿近盡擕行卷紀
恩言
　　恭和
御製入古北口元韻　　　　　　　　史貽直
　　誰言天險出神工中外今知雨露同秋入闗城清
　輦路日臨
　仙仗絢霜楓萬家殷阜人烟聚百雉巍峩地勢雄多
　　少邊民深愛戴
鑾迴遮拜繡旂風
　　恭和
御製寒𤓰元韻　　　　　　　　　　阿克敦
　　寒𤓰别種亦常蔬風雨田間
採録餘縷縷繩牽縈蔓後離離實好繫門初麤梁欣得
　　餐能佐甘瓠烹來味儘如七月詩中應補入不愁
　　老圃食無魚
　　恭和
御製山田元韻　　　　　　　　　　嵇　璜
　　凡民務生計詎宜禁所之闗外山可田嵗乆蕪不
　　治䝉古事畜收肥瘠俱所遺邊氓窺此利招攜來
　　窮黎連塍及寸壤人力無不齊幸兹風雨時辛苦
　　慰一犂磽确變腴土游曠兩有資分疆或興議
帝命下所司務俾中外安民隠若察眉
　　前題　　　　　　　　　　　　金徳瑛
　　髙低皆犖确有人疆場之斷石闢荆棘始覺蕪穢
　　治當昔生齒寡土或有曠遺五方今雜聚招徠憫
　　窮黎老幼攜筐餉丁壯用力齊颯然山雨過頳汗
　　把一犁艱難且勿説猶勝全無資拊循冺争奪疆
　　界慎職司庶幾磽瘠壤樂業咸開眉
　　恭和
御製永恬居元韻　　　　　　　　　劉　綸
　　東巖花發晨西嶺雲歸暮居常與之恬山亦水其
　　趣
聖性皆天遊停鑣竚清路此中一邱壑太古心已具於
　　焉契真詮象外得言寤靈臺及卷阿名義資補注
　　恭和
御製山莊起程之作元韻　　　　　　梁詩正
　　山館兩宵資憇息塞程初軔樹麾旌宜秋薄霧方
　　侵曉解事西風乍作晴翠挹青螺峯逺近香飄華
　　黍畆縱横佇看重譯賢王集望拜前騶效欵誠
　　恭和
御製氊廬元韻　　　　　　　　　　梁詩正
　　度地搘持穏隨程舒卷如延青窗半敞生白室中
　　虛乙夜明然燭重簾䕶展書莫論寛與窄天地一
　　籧廬
　　恭和
御製即事元韻　　　　　　　　　阿克敦
　帷宫隨事洽清歡霧氣初凝木石寒列嶂依營詩境
　　逺髙原縱轡獵場寛水筒行汲泉還繞樵斧聲聞
　　路曲盤自是游情契真宰江南塞北豈殊觀
　　恭和
御製於木蘭作元韻　　　　　　　　劉　綸
　　朔野古區脱置頓若鄉縣四十有八部三年歌載
見不待披黄圖要荒等候甸因資軍實脩用使巗疆奠
　　泉甘而草肥樂此羣材囿賓服敢自封獻地供
　蒐狩伐樹禁射生育物與時茂土名多巴顔(富/也)徳産信
　　　云富
　　　巗花候
慈輩向暖争斕斑秋風未滿
　　斾令序遲初寒簡卒佐㳺激負弩來𫝊餐
　聖孝調六膳捦解喜登盤
　　　鍵闗設枑木地利匪専美表界蕃落間避馬行且
　　　止天山成
　　上苑往牒罕倫比逺馭在堂階
前猷隆至理
　　　文武常兼資伊古垂令譽我
　皇勤玉趾習勞溯厥初穆納控興桓指掌羅方隅邊垣
　　　饒稌黍蹴踏防前驅
　　　申旦集徒御洞壑開深幽講武協
　天行蓐収正司秋驩嘑知獲雋彳亍紛攀留捎鞍見
　頒禽戢戢多駢頭
　　　郵籖促封匭
　問夜闗
　堯心復此寸隂惜罷獵先
　成吟詞臣如望洋㣲涓慚酌斟嗤彼上林賦矢此卷阿
　　　音
　　　一舎便移徙萬竈騰烟光柴車行叱叱作市牽牛
　　　羊懽迎衆君長諏日咸擎觴上
　壽聴山呼
　錫祚垂鴻龎
　時巡考虞典罙阻通四隩陳風更觀物
　性天徴所樂暗雲歛天未萬笏揷清昊願言勒貞珉紀
　　　實崇典要
　　　恭和
　御製塞上秋蒐奉
皇太后自圓明園啟蹕六韻元韻　　　　徳　保
　玉輦天邊發行看塞上秋
　時巡遵
祖　訓講武展
　皇猷乾惕深
　行幄
　恩波遍宿郵蘭輿承
色笑蔀屋入詢諏宫栁迎
　清蹕
　宸章記舊逰馬前隨指㸃佳氣擁山頭
　　　恭和
　御製聞淮南得雨元韻　　　　　　　徳　保
　　　時霖優渥急封函報道淮南水盡甘灌溉已聞勒
　　　夏五空濛端可賀秋三樂憂有序心常惕風雨無
　　　愆
　徳不慚比戸定知沾
　聖澤非闗財賦在東南
　　　恭和
御製長城元韻　　　　　　　　　　徳　保
　　長城設險勢方豪空憶亡羊尚補牢但使雄闗分
　　内外遂教滄海動波濤金墉不解蕭牆患粉堞會
　　同束馬勞千古人來城上望笑他堅壘敵弓刀
　　恭和
御製灤陽别墅元韻　　　　　　　　徳　保
　　烟抹崇巒草色青灤河環抱碧泠泠檻依幽壑風
　　當户座俯清流月在庭試馬正逢秋隼健開軒偏
　　愛野芳馨吾
皇茂對添佳興隠約秋聲静裏聴
　　恭和
御製凉元韻　　　　　　　　　　　徳　保
　　輕葛無端欲改為秋風乍引劇紛披祗因人在層
　　巒上頓覺凉生七月時深徑曉行綿易早小橋徐
　　渡水流遲節隨地變寒暄異茂對還聞繫
睿思
　　恭和
御製小金山元韻　　　　　　　　　徳　保
　　緬思浮玉山嶒嶸勢砐硪下臨萬里江上結千年
　　果何如此峯秀數椽適延坐藉彼以金名無須錦
　　繡裹登臨仰
聖蹤結搆天成妥即小作大觀山靈應許可
　　恭和
御製桂元韻　　　　　　　　　　　徳　保
　　丹桂當秋帶露鮮香飄
御座恰開筵月輪枝滿逢嘉慶山館聲和應
睿篇影向髙低千樹合花看中外一家連秋來多少延
　　齡蕊㪚馥無如此卉賢
　　恭和
御製霧元韻　　　　　　　　　　　徳　保
　　大塊文章險以奇雲氣變幻山可移塞上山多常
　　隠豹飛烟縹緲無東西沾衣欲濕疑細雨妙哉嘘
　　　吸伊誰為我
　皇登山初校獵從官雷動瞻旂旗樹木森布匹練染絲
　　　絲縷縷縈虬枝仙人空中起樓閣圖畫天然臨碧
　　　池頃刻九霄如綿墜恍行萬馬羣奔馳谷嵐捲散
　　　青天現羽林屹立麕麚迷
　神武天縱君王備
祖法垂裕昭繩其道旁文臣失逺路按轡遣使交詢咨走
　　　筆冩出千萬象下馬齊讀
　軒轅詩
　　　恭和
　御製行圍獲白麅詩元韻　　　　　　徳　保
　車駕動仙靈瑶光散碧星舎貞馴在野應瑞獻於庭潔
　　　愛秋雲壑游宜上苑亭出羣標素質養性飽芳苓
　　　得不煩彤矢歸看映玉軿夀仁徴物象何必著丹
　　　經
　　　恭和
御製行圍四詠元韻　　　　　　　　徳　保
　　　撒圍
　　千二百軍士分旂逐隊行不知山崱屴秪凛令嚴
　　明左右飛雙翼迴還列五旌恭勤諸部落踴躍洽
皇情
　　　待圍
　　箕斗天邊下停鞭立水涯自知収縱得無不往來
　　宜霜逈盤鵰路風髙射虎時攻車猶未合吉日早
　　歌詩
　　　合圍
　　髙低縁谷勢密布網堪稱整似縱横陣嚴如戒律
　　僧三驅士同力壹發
聖多能講武
皇猷盛秋蒐舊典仍
　　　罷圍
　　圍罷烟雲捲情聫中外歡
　頒恩到藩服觀獵及彈冠育物仁開網陳牲
　孝奉盤喜承
文母宴愛日上風竿
　　　恭和
　御製行圍四詠元韻　　　　　　　　介　福
　　　　撒圍
　　　獵騎衝霜動深林踏葉行乍看初日起漸覺萬山
　　　明馬度梯雲路人呼出樹旌諸蕃忻效命踴躍奉
　皇情
　　　　待圍
　　　山半
　　行城列圍來逺澗涯令同嚴陣日典與詰戎宜一線
　　　綿聫處雙旌合抱時㣲臣忻從獵吉日續賡詩
　　　　合圍
　　　塞外秋蒐候寧同羽獵稱霜寒明似雪石古瘦於
　　　僧撇捩弦聲發超騰馬力能一圍更一嶺樂意不
　　　相仍
　　　　罷圍
　恩威式蕃服逰豫博
慈歡摰羽歸鷹架天閑卸馬冠腥頒中使騎
　賜重大官盤拜
　澤歸廬晩燈光認逺竿
　　　恭和
　御製九日元韻　　　　　　　　　　蔣　溥
　　　獵場此日恰周遭塞外風雲氣象豪排檻山光千
　　　疊秀生花
　天藻九秋髙茰囊佩處香盈袖菊盞斟來色映袍從古
　　　獲熊占得士侍臣紀實喜抽豪(圍場熊次皇上親/射二    日京師)
　　　(發/榜)
　　　恭和
　御製罷獵出崖口元韻　　　　　　　汪由敦
　　　歸程經谷口獵騎散千羣氣尚從公壯情縁拜
　賜欣懐柔
先烈逺纉述
　聖心殷一讀豐碑句乾坤煥大文
　　　恭和
　御製波羅行宫作元韻　　　　　　　汪由敦
　　輦路逶迤候獵歸
　　離宫閒敞暫相違菊花過節留餘豔(時重陽/後二日)松翠淩
　　　空散逺暉弭節偶閒從味道詰戎深意在防㣲
　　山莊隔日應重到坐攬朝嵐與夕霏
　　　恭和
　御製灤陽别墅元韻　　　　　　　　秦蕙田
　　　水勢山容一攬収
　翠華臨幸正清秋四圍烟樹紛無數百道風泉在上頭
　　　奇境得來因地設
　藻思溢出似川流碧波清嶂幽尋處嵗嵗榮經
　御墨留
　　恭和
御製雙墖山元韻　　　　　　　　　嵇　璜
　　窣堵波明入畫圖雙尖馬耳故應殊一鞭重指灤
　　河北絶勝扁舟西子湖
　　前題　　　　　　　　　　　　徳　保
　　寶鐸連峯儼畫圖誰參慧業象文殊西來一曲灤
　　河水彷彿靈蹤鎮五湖
　　恭和
御製汲伊遜水烹茶元韻　　　　　　汪由敦
秘製三清稱絶品竹爐風雅名髙甚佳泉往往天作合
　　相得益彰
精鍳審
　皇都玉泉塞伊遜下澤藴奇鍾異禀崑山傍玉石抵
　　鵲行汲尋常付厨廩一後
真賞逹
至尊第一之名斯共稔
行秋哨鹿入木蘭溯源百曲頻咨諗撒圍虎帳試注兹
　　味别淄澠入無朕松枝石銚活火煎雲膄雋永清
　　不凛雖云地逺遐荒隔那比玉泉依席衽金漿甘
　　醴何足方半月程供大官飪
　　㳟和
御製灤陽别墅元韻　　　　　　　　王際華
　　别苑緑隂稠
　鸞旂此暫留人間方入暑天上已迎秋當牖髙峯列
　　侵階激水流窈然多静賞花木正修修
　
　
　
　
　
　
欽定熱河志卷一百十一
欽定四庫全書
欽定熱河志卷一百十二
　藝文六
本朝
　詩
　　㳟和
御製山莊燈詞八首元韻　　　　　　汪由敦
　　萬樹天花燦遠空燈筵例比
　禁園中
　仙莊夏景過元夜大地歡聲内外同
　　寶幢光摇五色雲踏歌聲裏漏聲聞尋橦宛轉新
　　翻樣馬伎驍騰舊絶羣
　　夏宵山近氣㣲寒萬盞燈疑九陌㸔絶勝昨秋三
　　五夜桂輪氷凈露珠團
　　零露
恩濃賦蓼蕭丹霞百尺建神標人間天上渾難辨不夜
　　城中第一宵
　　鈞天日聽琅璈樂良夜還燒錦帶燈拜舞遥稱無
　　量壽琉璃寶界集神僧
　　花㪚千枝驚豔𤼵光流百道絶空緣虹橋幻出通
　　仙跡寶字排成拱
御筵
　　巖嵐林影紛成彩絳闕琳宫慶此宵瀛海蓬山能
　　似否鬱蕭臺上列仙朝
　　千枝渠盌帳前陳西域休誇百轉輪豈獨名王䝉
　　遠耀祥光朗照萬方人
　　前題　　　　　　　　　　　　王際華
　　玉塞宵凉碧宇空
　離宫景乍度天中來賔新得焉耆長
錫宴元宵事例同
　　萬綠叢中散火雲雷轟電激四山聞映波百道金
　　蛇掣彷彿紅旗競渡羣
　　纔挹冰漿瑪瑙寒魚龍百戱儘教㸔忽驚火樹銀
　　花發映月連星并作團
　　喜對薫風詠蓼蕭雲霞繞幕赤城標芳園已過黄
　　梅雨月色燈光又此宵
　　綠樹隂中
雙鳯輦紅蕖池畔九華燈光明界即蓮花界照徹三千
　　現古僧
　　來從雁磧天西遠還結鼇山海上縁湛露三宵霑
　　毳幕華林萬帳共芳筵
　　正是星橋初啟處莫教玉漏易催宵
龍光日日榮三接綘幘𫝊呼又早朝
　　花開頃刻幻俱陳燈影旋移轉玉輪忭舞西來諸
　　部曲從今常作太平人
　　前題　　　　　　　　　　　錢維城
　　萬樹園開朗太空放燈如在上元中覲光初接狼
　　㬻部應與朝正舊例同
　　萬㸃攅星五色雲空中雷轉遠山聞鼔聲未驟紅
　　初結火鳯銀龍各一羣
　　不知明月水晶寒并對晴山火齊㸔夜氣自澄天
　　宇凈鏡光融徹錦輪團
　　初聞烟氣若燔蕭旋有霞光似建標嘉會勝情都
　　不减藕花香裏試燈宵
　　錦幄還垂五綵線蓮花合作九華燈更㸔寶樹玲
　　瓏墖疑有琉璃界裏僧
　　烏滸亦登同樂苑素娥偏結蕊珠緣已過仙艾靈
　　絲節重預𫝊柑撤荔筵
　　到來玉塞招凉地猶是金吾放禁宵麗正門開千
　　隊入
　山莊仍設正衙朝
　　魚龍曼衍畢分陳歡洽終宵轉玉輪好語西戎全
　　入覲來同
　上國踏歌人
　　㳟和
御製金蓮花元韻　　　　　　　　　汪由敦
　　灼爍爭㸔爛綺霞𫝊來嘉種自龍沙
御袍拂處風初定玉砌開時日未斜浄植寜慚君子徳
　　清芬故在法王家承恩撤炬休相比不是尋常設
　　色花
　　㳟和
御製清舒山館元韻　　　　　　　　嵩　壽
　　登臨到處皆堪賞入夏尤於山館宜擎葢有香蓮
　　吐萼繁隂似織柳垂絲哢晴好鳥無心喚欲雨閑
　　雲作意遲靜裏天機隨領畧晚來明月入簾窺
　　前題　　　　　　　　　　　　陳惪華
　　是地炎歊從不到此中邱壑總相宜棲林鶴起驚
　　松籟出岫雲來帶雨絲臨水能教塵壒浄㸔山不
　　覺夕陽遲靜便何處煩囂著只許蟾光入夜窺
　　前題　　　　　　　　　　　　國　柱
　　别館招凉當妙境三庚引興最為宜扇裁圓月氷
　　為骨衣製輕雲雪作絲雨氣一簾蒼蘚潤風飄半
　　篆翠烟遲紅塵萬斛飛難到惟有松間白鶴窺
　　㳟和
御製題大寧墖元韻　　　　　　　　汪由敦
　　大寧城廢名徒存賸峙孤墖臨荒原疑有梵筵開
　　舍衛空𫝊詞賦説梁園舍利金剛縱靈異難鎮燕
　　都天子氣北顧全無拊背憂南下方知翻手易踴
　　來多寶定先知曾見潜師席卷時替戾秃當鈴自
　　語長江髙閣重疇咨(寧王後改/封南昌)珠簾碧瓦早沉消
　　宿莾烟榛影動摇耕牛牧馬歸殘壘可識昇平嵗
　　月遥
六龍東指時躋陟清曉陽烏纔展翼雲來雲去乍迷離
　　路隔空濠近城北亭亭可望不可登黙數飛簷叠
　　幾層駐馬踟蹰無片碣欲問誰建何由能龍沙卓
　　立幾經秋爾日忻遭
聖藻畱廣漠野逍遥遊慿眺應銷萬古愁職貢而今此
　　置郵
　　㳟和
御製板升元韻　　　　　　　　　　汪由敦
　　巢居苦風穴苦雨象取大壯肇棟宇疆畛所限習
　　俗殊氊作穹廬恒聚處平沙廣漠格爾多駞馬滿
　　谷羊滿阿誰教架構作籬落遂闢村莊藝麥禾候
　　吏無呵容轉徙塞山到處營疆理或齊或晉失業
　　民接踵栖依挈妻子一家中外樂時平舊史堪嗤
　　詫板升祇今烟火通隣里當日風塵擾甲兵輸幣
　　嵗增虧帑用馬市纔成旋請封拜甡契塔為冦資
　　(䝉古稱漢人為契墖葢契丹之/訛遼宋接境故以此為通稱耳)隱然敵國聲勢重
　　名藩内屬餘百年不逐水草事力田從獵公徒隨
　　弭鞬迎
鑾除道待行邊懷柔布徳
聖化宣板升更賴
天藻𫝊
　　㳟和
御製魚石屏歌元韻　　　　　　　　汪由敦
　　少見多怪紛然疑偉哉造物能爾為由融而結誰
　　指揮異石片片羅鯤鮞頑礦乃復藏神奇宛見綠
　　波游泳􁌚出聽豈繄聞絃徽銜鈎那待投竿絲乍
　　疑妙繪網箋遺啖花影㺯垂柳枝或乃匠巧神工
　　施刻畫鬐鬛分􁍬移想當秋水無津涯鱗鱗潑潑
　　時紛其曝腮跋浪凌空虛(叶/)此樂未許恵子知滄
　　桑何代倐若斯帶還為礪匪夷思炎飈皜日漢沫
　　滋大鈞飛燄陶青泥一氣所到理異宜石凝水態
　　層層披魚為石質息不吹麻源螺蚌有先期製屏
　　不藉丹青緇重以
天章琬琰垂酉陽博物驗在兹
　　㳟和
御製䝉古土風雜詠十二首元韻　　　錢陳羣
　　　乳筩
　　孰論得髓孰得皮以莢何曾一矢遺毛孔直㕘無
　　漏義元霜要悟欲流時最憐初逹先知跪(羊初生/求乳必)
　　(跪其/母)只恐生駒未受羈候火定教通味外醍醐應
　　向此中移
　　　荒田
　　偶紆
翠蹕雲中騎來㸔黄沙雨後田試厯塞垠無棄地方知
聖澤本同天縱横自屬東南外樹藝仍居遊牧前力作
　　不勞成嵗事昇平一飽故依然
　　　卾博
　　叠成齒齒復磷磷此是山川正直神便有攝儀行
　　過客何曾施敬路旁人由來樸魯無淫祀終古祈
　　求有嵗申挏乳炙牛存典禮居然風俗譜岐豳
　　　革囊
　　一笈從來抵一奴(行旅/諺語)摒擋家具此焉俱為筐不
　　用裁江竹盛飥何妨當飯盂利涉亂流傳古法考工
　　紉製陋諸儒蕭然囊槖隨行李自笑真成濩落軀
　　　柴車
　　聞説紫芝乘此隱而今遺法塞垣多(元徳秀罷官/後嘗乘柴車)
　　(徃來陸/渾山中)不巾不輻偏行遠非櫓非篙亦渡河載月
　　吚鴉同小艇拖泥穏便比輕駝曾叨扈從
　陪車後沙路相逢一簇過
　　　骨占
　　神占即可號神羊火象於焉義取掦灼炙既從呈
　　坼兆仔肩如響定禨祥繁昌早驗明年牧近止能
　　知遠戍郎魚亦問晴鷄問卜乾坤至奥豈終藏
　　　馬竿
　　孑孑緌緌及腹繩駃騠未許縱驍騰若非竿勢先
　　馴致那得鞭絲便奏能罷釣任公時拂水脱族蘇
　　相偶踰陵盡驅天馬來
　天廐絶技材官庶足稱
　　　兒版
　　乳花啼笑劇堪憐韋紉雙縧貼兩肩不用歌詞𫝊
　　靧靣豈因束縛礙呑拳牌頭籍免添丁税臂上絲
　　穿長命錢更指熊祥牀寢地壁間弧矢正髙懸
　　　灰簡
　　布白編韋可代言結繩而後此苞元新陳遞嬗人
　　稱便開闔虛中道可存春蚓秋蛇無定跡剡藤魚
　　子不分門學書紙費成徒語執簡應同𫝊笏論
　　　竹筆
　　如錐蘸墨便能揮老健中書未放歸豈假象犀稱
　　玉笋敢邀湯沐著紅衣(苕霅間製筆有/名大紅袍者)透來紙背
　　方知是認去毫端只恐非倘得
幾餘親一試行間鸞鳯會同飛
　　　口琴
　　獨絃琴是口中吹匠氏偏工以冶為老眼㸔來真
　　似鑷春葱撥去恰成絲聲廻合節筝應讓舌轉如
　　流鶯未知
　行殿薫風𫝊解愠雷門布鼔笑閼氏
　　　轉經
　　磨兠妙義自無文佛力風行衆所欣清浄輪迴原
　　自在波羅宻諦本難聞萬縁旋轉空王國一手扶
　　摇大地垠象教由來能䕶國焚修莫説誦持勤
　　㳟和
御製出古北口元韻　　　　　　　　嵇　璜
　　一峯畱斡控羣山古塞蠮螉是北闗秋嶺風迴雲
　　氣合邊牆雨潰土花殷來庭遠服通軺𫝊迎
輦歡聲動市闤底事長城誇設險八荒已在戸庭間
　　前題　　　　　　　　　　　　夢　麟
　　馬足輕塵馬首山翠㣲堆裏逹嚴闗雁沙風掃連
　　雲白綺樹林髙帶雨殷烟静丹梯閒畫角天開碧
　　嶂見通闤
聖朝不用丸泥塞萬里伊犁指顧間
　　㳟和
御製烏沙爾器元韻　　　　　　　　汪由敦
　　丹㽔不逐塞榆飄火齊星攅壓翠翹若向西京論
　　賦手君遷平仲是同寮
　　荅遝何曾到上林龍沙秋色曉森森故知遠軼嵇
　　含狀果譜新添有
睿吟
　　靈砂㸃就神丹轉靺鞈奩開寶氣豪應笑朱方數
　　紅豆漫勞西域問蒲桃
　　前題　　　　　　　　　　　　　劉　綸
　　好鳥榆闗啄蕋飄離離星影綴雲翹相於合有北
　　天竺妙鬘華纓結浄寮
　上蘭仙種擅珠林甆斗分叢䕶碧森五雅釋箋都可廢
　　品題
乙夜入清吟
　　赬虬探頷由來幻火齊傾柈詎足豪到眼吳儂慚
　　物色料量郁李比含桃
　　前題　　　　　　　　　　　　觀　保
　　芳樷疑有暗香飄朱顆圓匀壓翠翹道是珊瑚生
　　貝闕何時移得傍山寮
　　託根榆塞自成林材可為弓老幹森旖旎詎隨凡
　　草木應將紅豆入新吟
　　丹砂色綻堪同豔火齊光懸足並豪最是巗疆多
　　異種引來山鳥誤含桃
　　恭和
御製常山峪行宫疊舊作元韻　　　　汪由敦
　雲軒青嶂外霞磴纈林前
大獮方行令□勲為定邊遵塗屇
　靈囿頓宿撫文筵迴憶初臨日俄經十五年(製舊御/    韻)
　　(作於辛酉是年初㳟和幸木/蘭臣叨與扈從曾    元韻)烟嵐猶滃蔚風日更
　　清妍八景
披吟處(御行宫有詩/  製八景)新松正及肩
　　前題　　　　　　　　　　　　董邦逹
睿略馳方遠
宸遊跡憶前
　行宫重
駐蹕諸將近收邊秋色迎
鑾輅山光拱
御筵慿軒增勝槩觀稼樂豐年
舊墨龍蛇勁
新題藻采妍計程山館邇蕃部集駢肩
　　㳟和
御製熱河啟蹕幸木蘭之作元韻　　　汪由敦
　　乘時肄武舊章循白露初過呦鹿甡峰指玲瓏林
　　􁨦窱雲垂糺縵曉輪囷疇咨封事郵函速志喜
宸萹㸃筆頻那待周阹誇遠服
天威早懾大宛人
　　前題　　　　　　　　　　　　劉　綸
　　灤河繞塞首塗循雉介風高聽鹿甡迎勒草香聞
　　晻藹展圍山勢㸔盤囷大宛選騎調良並穆納
旋轅送喜頻兩嵗陪
　筵許三接奉琛還待後來人(時聞哈薩克陪臣/將次入    覲)
　　㳟和
御製出古北口詠古元韻　　　　　　　汪由敦
　　北門雄鎻鑰設險有嚴闗一綫通戎索千重矗塞
　　山雉樓空曲上鳥道翠微間徃昔藩籬重防秋士
　　馬難時清邊備逺民晏古風還羽騎駸駸度雲峰相
　　對閒
　　前題　　　　　　　　　　　　　紀　昀
翠輦臨邊塞檀州有故闗南來通一綫北顧見羣山連
　　弩思前代偏槍近此間飛猱行尚怯高鳥度應艱
　　蘇轍題詩出王曾奉使還何如
　今一統秋曉戍樓閒
　　㳟和
御製至避暑山莊即事元韻　　　　　裘曰修
　山莊到處秋如畫勝日來時境是仙壯士扈行
親校射名王入覲嵗開筵
謀深帷幄皆長算吟到禽魚有夙縁此地只如房闥内
　　年年
清蹕與周旋
　　前題　　　　　　　　　　　　錢大昕
　　到處林亭宜入畫望來巗壑宛疑仙澄泓水展空
　　明鏡峭蒨山當翰墨筵滿眼禽魚皆至樂會心草
　　木有真緣昇平中外承
嘉讌好待秋深
羽葆旋
　　㳟和
御製熱河啟蹕之作元韻　　　　　　裘曰修
　　小駐還當啟
蹕時曈曈初日照通逵人言白草黄沙地身到青山綠
　　水涯八月田功觀晩穫三秋花事賞芳蕤塞垣未
　　覺西風冷閏嵗應知節稍遲
　　前題　　　　　　　　　　　　紀　昀
　　武列河頭雁過時勾陳羽衛啟通逵紅飄霜葉楓
　　千樹綠繞寒澌水一涯蹀躞花驄隨
日馭玲瓏芝葢㪚雲蕤如聞蕃落諸渠長會獵梁鄒到
　　恐遲
　　㳟和
御製雨獵元韻　　　　　　　　　　劉統勲
　　獵以肄武𫝊有哉中權直冐秋霖來掦威制勝在
　　弧矢非弩非網非繇媒軍聲已動不遽止轟雷激
　　電難比擬膠霑弦濕中轉奇白羽落處蒼鹿起沾
　　濡無愁得雋喜氣挾風霆運臂指乃知
聖意戒遲回弛者難張張易弛朂哉勇决重戎行蠡測
　　管窺見如此
　　前題　　　　　　　　　　　　裘曰修
　　長林豐草何遼哉平時獵騎不敢來奔狐擾鹿叢
　　虎跡館熊窟兔驕雉媒
大獮乘秋行至止鵞鸛魚麗安足擬左縈右拂射疊雙
　　毛驚角駭圍中起挽水天河真兆喜雨脚垂垂近
　　堪指弦鳴彌覺㸃聲麤弓勁不愁膠力弛須知師
　　律寓行圍號令如山今見此
　　㳟和
御製行圍即事元韻　　　　　　　　汪由敦
　　半嶺霜風颯颯來萬山高處絶纎埃欲齊衆志羅
　　千騎應識天生用五材白㲲乍迎朝日上黄旗高
　　捲朔雲開
據鞍批荅軍郵速那待飛書趣(入/聲)召枚
　　馬騰弓勁稱行秋極目穹窿遠勢遒猛虎伏崖林
　　霧暗驚禽躍澗日光浮細尋伊遜河流曲遥辯長
　　城古蹟畱即景
拈吟待圍合飛箋曾不費冥搜
　　屬櫜列纛力恢張險越厜㕒躪紀堂潮海沇溶迴
　　地軸風雲翕集揭乾綱繩聯碁布行無跡環合規
　　圍制有常肄武正勤
籌遠略大風歌就興飛掦
　　前題　　　　　　　　　　　　劉統勲
　　紫氣黄雲匝地來寒山影裏動纎埃平添西極追
　　風足饒有東丹射鹿材賦就長楊難自炫營連細
　　栁不輕開蕭蕭静聽鳴鞭響我士無譁底用枚
　　縈回玉勒
詠新秋馬上
萹章韻更遒黄葉試茶新火活蒼鷹趂兔片雲浮凸凹
　　巗壑如常履窈窕林泉為少畱何物擇人行舐掌
　　佽飛矛利
勅重搜
　　蕃部旌旄左右張躬桓先已會明堂行行隊似星
　　分野井井條如網在綱箭殪天狼隨指嗾芝啣銀
　　　鹿見尋常便從羽獵圖
　　王會吉日車攻漫頌揚
　　　前題　　　　　　　　　　　　裘曰修
　　仗外圍嚴斷徃來萬蹄蹴踏不生埃黄衫煜煜文昌
　　　將翠羽翹翹武庫材耳後鴟鳴飛箭過懷中月滿
　　　引弓開詞臣屬目
　　旌門下欵段追隨揖馬枚
　　　樹樹金鳯葉葉秋饑鷹直下力初遒雲排兩翼呼
　　　聲合日麗中權
　御氣浮馳道
　龍旗遥掩冉㸔城
鸞輅小遲畱賡吟毎捧
　瑶牋出獨愧枯腸韻苦搜
　　　絡海包山大翕張
　神機猶是運朝堂華夷共戴環
　辰極文武兼資揭
帝綱眼底風雲生咫尺草間狐兔只尋常即㸔一矢天
　　狼殪凱奏西來喜氣掦
　　前題　　　　　　　　　　　　錢大昕
　　森嚴羽仗自
天來雨霽重嵐掃碧埃控鶴三千神策士飛龍十二上
　　襄材令懸旌斾和門合陣布風雲大幕開講武六
　　軍皆整肅不煩司馬戒銜枚
　　野濶天髙九日秋伊松河上塞風遒
　玉鞭乍到輕烟拂
　紫幄初開瑞靄浮雲入望中皆澹蕩山當佳處暫停
　　留廣成欲進詞臣頌詰屈空慙短韻搜
　　彌山絡野勢分張變化神機自
廟堂蕃部傾心瞻
　法仗降王泥首懾
天綱握奇齊列龍蛇陳懷
徳遥迎日月常頻見玉門西奏㨗欃槍掃盡
　國威掦
　　前題　　　　　　　　　　　　紀　昀
　　長林豐草射生來石逕清無半㸃埃冀馬於今皆
　　逸足燕犀自古是良材行分鵞鸛雙旌動氣逐風
　　雲萬里開
聖主臨邊軍令肅無譁不用更銜枚
　　獵獵風聲大漠秋高原塞馬力初遒旌旗影帶寒
　　雲捲組練光含曉日浮霜隼盤空爭搏擊天狼避
　　箭敢遲畱巾黄奮欲摧彫虎荷㦸深嚴更一搜
　　雲罕天弧嵗嵗張儒生何用戒垂堂諸蕃震疊星
　　從斗七萃森嚴網在綱蹴踏崑崙猶奮迅鞭笞頡
　　利只尋常銘勲尚薄岐陽鼔遮莫區區侈馬揚
　　㳟和
御製山村元韻　　　　　　　　　　汪由敦
　　塞外常苦寒種禾取其早地瘠既遲發雨稀復易
　　槁行行傍山村結穂實堅好彌望但黄茂攬之粒
　　俱飽婦孺各恬熙鷄豚亦馴擾
宸遊信多樂勝賞滿馳道
　　前題　　　　　　　　　　　　　董邦逹
　　八月納禾稼塞外西城早山田黄盡匀熟異科上
　　槁穈芑種自嘉結粒堅且好遠邊成樂土八口終
　　年飽婦子皆優游鷄犬不相擾得此功誰歸蕩平頌
王道
　　㳟和
御製谷中元韻　　　　　　　　　　　汪由敦
　　谷裏人家成小聚火耕嵗乆地迴涼曲依巗壑搘
　　為屋平碾坡坨掃作埸經嵗吏呼曾不到中田婦
　　饁亦相莊從
遊恍見康衢象民氣知無莠種妨
　　㳟和
御製入崖口元韻　　　　　　　　　　觀　保
　　區脱天開屹兩崖到來眼底得清佳疊屏山訝駞
　　峯似度嶺人㸔蟻垤皆嵐氣毎於雲氣合松聲時
　　與水聲諧
習勞不為游觀樂好景偏如竚
睿懷
　　㳟和
御製氊廬元韻　　　　　　　　　　汪由敦
　　白㲲剪裁潔文筠插架平自然成廣厦寕用侈雕
　　甍霜隔簾衣重香凝
黼座清由來陶復製存古見
深情
　　㳟和
御製題小金山元韻　　　　　　　　蔣　溥
　　中央小朶即飛閭絶頂蓮花建紫廬秋水似雲圍
　　曲檻孤峯如畫映方諸綺明練静滄江遠樹隱樓
　　開碧澗虚
睿思不殊浮玉勝勝於浮玉轉清疎
　　㳟和
御製清舒山館元韻　　　　　　　　蔣　溥
　　鶴捧爐香燕拂書清秋山館日長舒結為塵外烟
　　霞窟移就村間水竹居林靄乍霏朝旭潤茶聲輕
　　颺午風徐惜隂檢㸃禽魚樂詩地分明
筆力餘
　　㳟和
御製塞山元韻　　　　　　　　　　劉　綸
　　穆納嵐光繪嫩涼餘歊浄滌快褰裳磧中野水穿
　　沙響
　莊畔髙禾出屋長夜拭玉蟾遲遠榭晴摩霜隼趂平
　　岡木蘭萬頃如香海崖口懸知葉未黄
　　前題　　　　　　　　　　　　觀　保
　　塞外山多氣早凉如花紅葉已裳裳雲開諸嶺駝
　　峯出雨洗寥空鳥道長榆栁數家依曲澗牛羊千
　　隊散平岡秋光到處邀
宸豫况是陂陀稼已黄
　　㳟和
御製含粹齋元韻　　　　　　　　　劉　綸
　　一區架構有餘清納納虚檐出厂平與顥氣俱非
　　假象得天倪露是含精太元著草亭空峙秋水成
　　萹檻漫横會取
名齋真義蘊兼含孔思復周情
　　前題　　　　　　　　　　　　張泰開
　　窈窕山齋萬象清朝嵐夕翠與檐平試㸔飛躍天
　　機活便識行生道體精石落沙明秋水净雲歸岫
　　複夕陽横
天題妙括羲經義俯仰髙深契
睿情
　　㳟和
御製駐行營元韻　　　　　　　　　劉統勲
　　興桓之北松漠南肅肅勾陳羽衛駐疊嶂遥連紫
　　　塞垠行程却指紅雲路崔嵬
　　帳殿臨髙原丹林翠壑天然趣大海蕩蕩水所歸諸
　　　蕃來似百川赴馬牛恒以山谷量酮乳時論斛石
　　　酤燒當無弋肩摩從駭愕中華強且富昆彌動色
　　　相顧盼贊普𫝊言互告諭此間氣象真堂堂絶漠
　　　威行良有故軍容嚴整神融怡疆域式廓
帝命貽欲將
　　王會入畫圖豈但石鼓陳歌詩葢地之圗驂白鹿聞
　　　風而至其奚疑
　聲靈震疊邁䆳古大哉玉檢明堂基
　　　前題　　　　　　　　　　　　劉　綸
　　　一重兩重碧嶂開千騎萬騎
　　黄城駐星廬匼匝翊
　　帷宫髙下風竿辯蹊路行行設枑更通橋秋原延矚
　　　無邊趣司盟舊部馳𫝊來屬吏新藩踐更赴根移
　　　苜蓿抽嫩芻種獻蒲桃壓清酤佳名沃壤多巴顔
　　　徳産從知饒羙富扈圍西旅競懽呼义手脱㡌難
　　　言諭金牙瀚海㘴日嗤甫草上蘭空掌故
　　時畋悉率
　皇情怡允文允武
家法貽鋪叙不數陳倉碣典則寧誇勅勒詩
　膚功已奏繕軍實登三咸五夫何疑
　　和門珥筆請為紀時萬時億恢
　鴻基
　　　㳟和
　御製九日元韻　　　　　　　　　　劉統勲
　　　黄花開放趂秋陽
　　黼幄平臨射雉埸侍從欲陳豳蜡羙蕃渠新識糗梁
　　　香紫萸盞泛爭承露白雁聲多欲落霜更喜寒山
　　　都似畫登高一望翠低昻
　　　㳟和
　御製出崖口元韻　　　　　　　　　劉統勲
　　講武連旬舉大蒐
六飛親涉道途修已陳虎旅行松漠競擁
龍旗渡索頭(伊遜河即水經/注之索頭水)此地諸蕃爭送
輦古來長塹笑防秋躬桓濟濟陪
嘉宴取次金罇湛露稠
　　前題　　　　　　　　　　　　劉　綸
　　磨崖大字紀
親蒐旋軫渾忘路阻修翠嶂雙排開石骨朱闌一折界
　　雲頭迴瞻雁砦鴻天晩直指烟村水市秋此際
觀風知倍喜坻京比似去時稠
　　前題　　　　　　　　　　　　董邦逹
　　寶鞈彫弧罷講蒐
六龍迴蹕引途修千行灌木縈旗首一路仙雲簇馬頭
　　攬轡共知循舊徑㸔山又是近深秋鵷行扈從重
　　經過回望林巒萬疊稠
　　㳟和
　御製萬樹園賜布魯特觀烟火元韻　　劉統勲
　　　列溪秋水夜盈盈月色燈光倍有情萬里㫋裘聯
　　　隊入千枝火樹照人明直將玉燭通銀漢㘴覺琉
　　　璃湧化城料得𫝊言徧西域聞風爭拜䕶羌營
　　　前題　　　　　　　　　　　　劉　綸
　　　交光燈月一時盈敷㘴擎觴共洽情舞入魚龍隨
　　　隱現篆成蟲鳥更分明騰聲合到無雷國散彩疑
　　　遊不夜城使者來從星宿海底教瞠目屢怔營
　　　㳟和
　御製塞田元韻　　　　　　　　　　蔣　溥
　　　阪田競髙低迤邐接塞外入夏土􁁙乾播種尚有
　　　待宵旰勞
　聖心甘澤還立沛良苗何油油陂塘互縈帶慮歉轉獲
　　　穰三農慶應最碧溪水潺湲未為秋稼害明昭
帝所貽穎栗民斯頼塞天霜氣遲自卜收穫倍想見築埸
　　　時萬井農情快
　　㳟和
御製峽琴軒元韻　　　　　　　　　　于敏中
　　軒前動操衆山皆攫醳無心韻自諧悟徹匣中兼
　　指上聽從挂壁復横階𫝊聲谷遞清和奏入律風
　　調
解阜懷
相賞更餘真意在天然松石軫徽排
　　㳟和
御製滄浪嶼元韻　　　　　　　　　　于敏中
　　芳嶼臨清流秀色在階砌動影冲融間倒侵翠微
　　翠迴風澹漪瀾觸景紛妙詣歌從孺子聆亭仿詩
　　人置
淵懷湛然澄一理涵萬事
　　㳟和
御製登四靣雲山亭子作歌元韻　　　　于敏中
　　四山環合雲深處繚白縈青泊然遇笠亭螺徑凌嶕
　　嶢
吟朗煙霄若神助層雲盪胸西復東卑之列岫羅牕中
　　逸情遠出陶謝上活色恍與倪黄逢
　閬風嶈嶈俯塵世聚米周知八鴻事居髙視遠覼縷
　　呈臚列川原可數計秋山明嫿秋日懸黄雲鋪隴
　　覘豐年腰䥥行刈霜信前擔歸囷鹿人頳肩
　　㳟和
御製射元韻　　　　　　　　　　　蔣　溥
　　節應騶虞樂備官
九重神藝許齊㸔良遊詎數華林射
至徳真同矍相觀彀滿雕弧風力勁堋開豹的月光團
　　共知
聖武超前古朱鷺聲𫝊萬象歡
　　前題　　　　　　　　　　　　劉　綸
　　簽名
　行殿引材官
　御射先容列侍㸔法
祖天弓
神所授序賢臣鵠徳為觀骹飛簉羽穿長埒的暈聯珠破
　　　小團按部蕃王能入彀
　賜衣鞠􁆨奉
　宸歡
　　　㳟和
　御製瀑源元韻　　　　　　　　　　劉統勲
　　　靈源通地􁁙懸瀑穿天孔曲徑落㟏岈危磴圍穹
　　　嵸雨晴沫濺𥚑秋入雲飛隴披榛若搴幃刈蔓
　　　如開籠魚逰力上溯鳥過影倒覂崕張一𣲖垂峽
　　　隘千條攏空手照皛皛顥氣浮滃滃資深詎待濬
　　　奔凑知難壅此中澒洞含其下波濤洶皓魄滿欲
　　　流素奩寒不動象為石甕注周作嶽蓮聳根極四
　　　溟會鑿謝五丁勇萬古玉膏流半夜神光湧
　　　前題　　　　　　　　　　　　于敏中
　　懸洪瀉曾青噴薄冺罅孔萌柢坱無垠天瓢㪺穹
　　嵸權輿導江沱濫觴溯岷隴織路奥復峭潜㕎翳
　　若籠近􁆣䟽窐寥霅然始發覂㳫訝湯釡沸漉詫
　　竹篘攏綫澑巗脚穿匹練雲根滃游潗既以泄黝
　　鯈不得壅驥渴欻驫䮅雷輥殷訇洶突窔盪相摩
　　緘紐静即動毖惟蹇滻欱激或崷崪聳氣毋所胚
　　凝抝勢如養勇
天倪闢鴻濛言泉萬𣲖湧
　
　
　
　
　
　
　
欽定熱河志卷一百十二
欽定四庫全書
欽定熱河志卷一百十三
　藝文七
本朝
　詩
　　恭和
御製出古北口得詩四首元韻　　　　于敏中
　　巖闗洞闢
　綵斿過塞上風雲儼䕶訶形勝此間南北合全收兩
　　戒入山河
　　舊部新蕃侍獵同周阹漫詡上林中
　梁騶何有長城限今日伊西是外墉
　　維魚豐兆信猗歟到處茨梁蔽舍廬闗外懽聲比
　　畿内什三免賦
詔隨輿
　　秋半恰冝巖鹿哨霜前初見塞鴻征丹楓緑桞參
　　差間一幅營邱畫裏行
　　前題　　　　　　　　　　　　王鳴盛
　　畱幹雙崕七校過雨師灑道作前訶(昨晩/微雨)蒼烟紅
　　樹秋嵐外一線淙淙響白河
　　熙熙文軌萬方同重鎮雄闗坦蕩中漫道邊墻古
　　設險任教耕牧上髙墉
　　六穂雙岐信有歟囷箱露積滿田廬豐穰闗外同
　　闗内處處衢歌候
翠輿
　　七十二㘭太行脊冷陘遼碣信遄征黄圖直拓于
　　闐外兹地渾如户闥行
　　恭和
御製灤陽墅放歌元韻　　　　　　　竇光鼐
　　興桓千山灤水出
　離宫經構半水陽就中架巖開别墅漩澴俯視舟可
　　方南有畱幹古塞之㟒嶙北有
　　山莊列岫之環張在昔
仁祖日肆覲羅名王四十八部享
　　大邦車牛熐蠡鮮膏薌我
　皇嵗狩躋斯堂維時
　聲教訖伊犁哈薩布露回部二萬餘里如要荒啟
　　仙館兮重扄眄崇阿兮千常翠雲迥榭生虛涼小金
　　　山宛浮澄江林丹澗碧相炫燿夕嵐晩照含餘蒼
　　　天風瑟瑟石瀬湯湯
　浩歌叢雲晞景扶桑(微臣/)授簡局强韻徒慚墨守同公
　　羊
　　恭和
　御製題敞晴齋元韻　　　　　　　　陳兆崙
　　　髙齋因地敞勝
　覽及秋晴暖愛村烟色香知澗草名畫屏開逺勢緗帙
　　　引崇情何以酬風日
　慿軒四韻成
　　恭和
御製繪韻樓元韻　　　　　　　　　劉　綸
　　常言畫境奇如真肖羣動於真又疑畫天倪鑿無
　　孔乃知韻勝時衆妙此兼摠結樓
署新銜山靈亦驚寵盡發烟雲扄一一
奎章奉
　　恭和
御製山行原韻　　　　　　　　　　劉統勲
勤民紀事動成詩尋鹿山行寓
靜思偶以入林成野趨轉因摛句得新知幽探巖壑蔵
　　無盡格凖風騷出愈奇罨畫雲巒迴夕照清機環
　　引
聖情怡
　　前題　　　　　　　　　　　　于敏中
　　塞苑山呈畫裏詩意行隨處發
清思風雲引勝延縁入泉石逢佳閲厯知尋鹿蹊迴餘
　　曠奥
探驪句得總神奇
知仁翕闢真機盎動適天倪即靜怡
　　恭和
御製塞山風景原韻　　　　　　　　劉　綸
　　下帳傳鈔
上塞吟九邊佳勝繪分陰青莎閏後重裀淺絳葉秋前
　　一幕深馬垺
　長筵因雨罷(圍中以雨等進諭停/䝉古王公    宴)鹿塲
　清篳待霜尋(時鹿哨莭/候尚早)天山卓歇同餘暖負弩懽增
　　黍穀心
　　恭和
御製命製鹿角椅並題以句元韻　　　劉　綸
　　有美丰茸質言裁曲录能即供
當宁御猶記列仙乘武帳威難缺文茵雅合承
　雲莊尊
鶴馭
　　寳閣度
龍興制擬攻工補時兼月令徵(分解御製鹿角記于冬夏/    之候辨証精核足正)
　　　(千古/傳譌)
　賦形昭物則異巧底須稱
　　　前題　　　　　　　　　　　　于敏中
　　　器以因材貴工惟尚象能合模仙角具
　端拱法宫乘瑩若雙瓊戴森然八柱承式型遵
聖作
示儉溯
龍興
手澤
　詩曾述(癸亥/觀)　　(幸盛京有鹿角御製敬/太宗所御    椅詩)
　心裁記並徵(辨麋御製鹿角記/    鹿角之譌)
　座銘體無逸詎為揣形稱
　　　恭和
御製萬樹園賜宴即席得句　　　　　劉統勲
　　天香馥郁玉津長苑樹陰清
御幄張上
夀奉觴旋右陛示
慈錫爵引中央屏藩職貢䖍無懈瀛海兵銷樂且康兩
　　序班行聞好語西濛秋稼滿倉箱
　　恭和
御製肩輿入西峪即景成什元韻　　　劉統勲
　　山外愛㟏岈山中喜平衍西峪具靈秀佳處隨意
　　轉恭繹
即景詩儼如圖畫展泉㘭可灌溉石笋冝致輦入望情
　　已遥既過興猶繾雜花與時鳥㸃綴悉完善目謀
　　詎無□
神瑩景自辨倪黄富邱壑雋味嗜一臠到此應憮然拘
　　墟知不免
　　前題　　　　　　　　　　　　于敏中
　苑西多岨山入峪喜曠衍風來谷含峭雲斷徑忽轉
　　巖扉窅􁨦闢峯坐凹凸展
　山堂峙秀起磴級可容輦新境臻益佳迴蹊陟餘繾
因髙乃見下道得絜矩善譬之登岱崧培樓一覽辨瑣
　　若列餖飣鬱若陳膾臠圖經標洞天穿鑿嗤未免
　　恭和
御製登四面雲山亭子作歌元韻　　　　于敏中
　　山亭􁑢立霄漢上諸峰羅列山腰齊夏雲四面幻雲
　　海蓮花擎出蓮葉低西霞東照南積雪餘縈繚者
　　皆能稽
俯覽遂造閬風頂時有霱靄縁來蹊涼生噓吸通顥氣
　　泠然恍見飈輪躋千巖萬壑在指顧晴晦瞥爾殊
　　□䨑毎來
吟眺敞蕭宇鐫刻翠墨光厓谿山靈訶䕶復解事更喁
　　爽籟邀
新題
　　恭和
御製放鶴亭對鶴作歌元韻　　　　　董邦逹
　　清標玉立何亭亭芝田飲啄恒闗情自入
　蓬萊叨豢飬舊時六翻生茸翎愛向
天家傍瑶檻九皋鳴出生成感食粟將雛意已便翔雲
　　警露心何慊懐
仁戀
徳鶴有斯補經應繼浮邱為
　　恭和
御製移松元韻　　　　　　　　　　于敏中
　　松性本勁逹移植當夏長既離叢薄翳乃識泰宇
　　蕩左詩慰蔭鬱璪筆釋枯强自
天栽者培得地全所養幸因潤溽暑矧復託豐壤疎碧
　　倚石森新柯眄庭敞之而勢與遂􁣚㙷滋益廣詎
　　惟十年計行作百尺想
　　恭和
御製濬溪元韻　　　　　　　　　　于敏中
　　山溪挾沙易濁淤濁者冝滌淤冝疏今來
　苑沼值清夏因勢利導
籌良圖斗泥畚益培塿長丈葑捲讓蔆蓱鋪離褷照影
　　時下鷺瀺灂數計多遊魚樂成事半功乃倍既復
　　舊跡恢新模决渠歌欲徵鄭白祝田笑豈鄰淳于
　　嘗聞即小可喻大神禹剔鬟之智猶是乎
　　恭和
御製登永祐寺舍利塔作歌元韻　　　劉　綸
　　興桓古之北口北盤盤捺鉢淩虛無
　山莊閟刹鏁雙楔其上乃有穹塔縹緲懸仙都辨方
　　協紀厥位艮史告吉卜牖見足闢堪輿誣青邏
　萬樹(園/名)翠矗一峰錘影互離即不數螺尖浮玉鈴語
　　流南徐中央九級平安旁出八櫺拓
元工司契象外呈
神模佛説標身標口此標意(見峯塔御製/玉    詩註)印可五際皈
　　三途我
皇省成
天筆記本末豐碑典重靈衹扶溯昔
肇營四衛拉特敂闗至(事具塔記/御製)疆索太濛戴極聚米
　　同闉郛兩年凖部五年回部
勲大集及兹周甲事半功倍運掌如示諸(是塔以十/年工峻)
　　載瞻普寧(寺亦以四部來/歸時    勅建)崇閎走重譯氣壓固爾
　　札廟(西陲舊/日名廟)膜拜鎮彼墟矧復環以降藩比屋為
　　爻閭(什山莊東北皆逹/  達瓦部衆所居)㸔取
行秋絶頂
王會開全圖
　　恭和
御製味甘書屋原韻　　　　　　　　于敏中
　　煎茶味其甘寓意事甌銚酌兹石泉腴藐彼崖蜜
　　誚臨流可用汲詎襲缾綆貎
　書屋清且佳隨冝適真好竹罏貯山房異名乃同調
　　恭和
御製靜餘軒元韻　　　　　　　　　彭啟豐
　　兀坐見太古穆然溯皇初動靜相環生要道無所
　　餘觀易玩來復樂山冝安居水流與雲在性體恒
　　徵諸主靜立人極敬勝箴丹書藴真蔵至寳
睿照涵清虛自得有真相即此為如如
　　恭和
御製出古北口作元韻　　　　　　　劉星煒
　　邊柝秋清畫角寒相烏風轉戍旗竿
皇馗九軌平如掌跋馬能隃十八盤
　　員渠納賮欵闗門阸塞空餘睥睨存絶勝亂山通
　　小徑潁濵句子試重論
　　虎歇翹闗禁旅同(是日試緑旗兵藤牌挽强/手搏諸技    賞賚有加)朱提
　　清醑
賚尤豐跪聆
天語温如纊那有陰山雪未融
　　　恭和
　御製喀喇河屯行宫作元韻　　　　　于敏中
　　　望裏
　　雲莊嶺路東川原迤邐景尤同鱗居嵗阜村烟密獵
　　　騎秋肥塞草豐逺水拖藍縈
　　畫墅小山浮玉冠花宫
　清吟漸覺輪輝滿仙籙三元月近中(是日為中/元前二日)
　　　恭和
　御製至避暑山莊作元韻　　　　　　于敏中
　　　雲山四面蔚林光
天闢神皋
聖闢莊貉表
　行蒐驤逸驃(日以上毎行圍迴鑾啟蹕即御御騎/    為常        始聞    輿輦)雁臣
　　　入
　覲旅中黄(都爾伯特郡王策淩烏巴什等於廣仁/嶺前    覲謁即    諭隨侍衛扈行)
　駐將輝罕循東道(始/)　(駐蹕至中秋後/  幸木蘭圍塲)規得都綱
控北荒(山莊東北仿固爾扎都綱之制建廟今/適落成    錫名安逺以示柔􁫋之義)井里殷
　　闐豐已屢
即功猶為
厪田康
　　恭和
御製登舍利塔元韻　　　　　　　　于敏中
　　奇觀創龍塞傑構超雁臺戸豁星斗入標跨風雲
　　開斷手十年絫(塔經始於乾隆乙/亥至甲申春蕆工)躡足九級蒐法
　　華寳全湧衹樹香交迴(塔傍即/萬樹園)逺駐西竺輪俯殷
　　南山雷􁕻洞通顥氣􁫧瓏淨氛埃鷲翼此翥騫象
　　歩時㣶徊諸天妙鬘䕶極頂瞻
如來
　　前題　　　　　　　　　　　　劉星煒
　　温□㫋檀林駊騀蓮花臺九級盤磴上八牖凌雲
　　開玉􁭦閟精爽金鈴懸嵗嵬敲景磬石秀倒影灤
　　江迴
珠旒朗慧日(塔建永/佑寺)鐘梵闐殷雷艮位鎮窣堵震旦袪氛
　　　埃燈王受調御
　法駕斯㣶徊
　佛言息辨囿此峯寧飛來
　　　恭和
　御製灤陽别墅元韻　　　　　　　　尹繼善
　　　何年成别墅一徑入雲深虛室風生座髙秋月滿
　　　林山明呈畫卷水急響琴音嵗嵗遊觀地天然入
　睿吟
　　　前題　　　　　　　　　　　　于敏中
　　　仙墅灤河北
　　登臨嵗月深新涼生磵户逺景帶巖林水淨魚知樂
　　　秋髙鹿有音夜來還聴雨簷瀑助
　清吟(喀喇河屯頗望雨是夜甘􁨭優霑恵多御製/有即欣夜霔巖齊聴正利晩田農    之句)
　　　前題　　　　　　　　　　　　觀　保
　　　别館
詒謀逺雲扉入望深泉甘魚在藻山静鳥依林自有烟霞
　　　色何須絲竹音
　㡬餘欣寓目景物助
　清吟
　　　恭和
　御製至避暑山莊即事得句元韻　　　尹繼善
　玉輦初臨放好晴祥雲出岫早來迎千山翠色冝朝爽
　　　四野觀聲見衆情縱有池亭供
　眺覽時於場圃望充盈(熱河雨澤畧少/時䝉    厪僉)敬思四十年前
　　　事
祖徳難忘本至誠
　　　前題　　　　　　　　　　　　于敏中
　　　嶺路雲開敞曉晴
　　仙莊如畫馬頭迎涼颸最愜
　延薰意秋稼尤紓
　省斂情香界裝因安逺設(安逺廟仿固爾札廟之式/為之諸蕃素重黄教來)
　　　(增覲者尤/  抃喜)星廬環似會朝盈(麗正門内增設各部/院直廬一如正朝之)
　　　(制/)更欣市值平於昔樂在綏豐信益誠(今嵗市中/物價較毎)
　　　(嵗尤為/平减)
　　　恭和
　御製金蓮花元韻　　　　　　　　　申　甫
　　　仿彿銀塘植亭亭塞水堧自舒明月夜偏映夕陽
　　　川寳炬傳鼇禁華芝緬鶴田
　文殊方示現處處湧金蓮
　　　恭和
　御製題紀
恩堂元韻　　　　　　　　　　　　　尹繼善
　　　卅載前叨
眷育恩
　　山莊猶是舊林園覲光此日思
文祖侍宴當年
識聖孫(康熙壬寅年春祖眷上於年圓明園之牡丹臺侍/宴䝉      聖    顧其  扈侍  山莊)
　　　(睗居於萬壑松風今於申感御園/顔堂曰紀      恩以    慕)翠黛千峰秋
　　　日冷丹楓萬壑晩風翻於今亭沼
留題處
　念念追維凛
訓言
　　　恭和
　御製澹軒元韻　　　　　　　　　　觀　保
　　　寒山秋雨過澄潭一甌積正如醴無源隨處湧靈
　　　液瀠洄澹不流方圓漾珪壁層軒俯青光瑟瑟動
　　　瑶席遥企川上心
　皇情有餘適
　　　恭和
　御製興州攬古言懷元韻　　　　　　汪廷璵
　　　今之神皋昔阻荒近代遺跡簡佚亡猗歟
　皇圖跨亥章日月出入測袤長興州之壤淀名涼其俗
　　　務本豐屢償司徒司空宣畝詳車攻令典
　巡東方秋初奉
輦來雲莊流覽井牧
　歌浩穰逺攬間討名山蔵儒臣誰擅班馬香毋沿魚豕
　　　體例妨
　皇指示之職業揚煌煌編載逢
　　時昌
　　　恭和
　御製塞垣元韻　　　　　　　　　　于敏中
　　　繚垣迤邐亘崇阿佳景環生塞苑多雲削芙蓉排
　　　萬嶂波澄綺練貫雙河人家烟樹春城似
　　仙界林巒福地過(六山莊前後各三十/  景適符福地之數)檢㸃山經兼
　　　水志操觚其奈尠聞何(時奉臣亦勅編輯熱/河志    恭與校勘)
　　　恭和
　御製塞草元韻　　　　　　　　　　尹繼善
　恩深無處不培滋紅滿楓林緑滿陂塞外溪山吟未了
　　　還將小草入
新詩
　　恭和
御製千尺雪元韻　　　　　　　　　尹繼善
　　曾經江外㸔飛雪又喜從遊到此間千尺泉聲穿
　　石罅似聴琴筑響秋山
　　亭邊對瀑思前夢却比江南景更優(江南寒山/冇亭對瀑)
智樂天機原在水好從活潑問源頭
　　䰐鬖白髪叨
恩遇石徑探幽步未孄恰與香山詩句合忙人到此亦
　　須閒
　　恭和
御製㫋檀林八詠元韻　　　　　　　于敏中
　　風
　　香海風輪轉大鈞非空色界淨塵因入林吹萎還
　　新好
天籟隨機指示人
　　雲
　　縹緲烟非幻蜃樓妙鬘垂罨碧林浮
坐㸔起處還無住應有諸天自在遊
　　月
　　月不留波波自渟中邊了徹總隨形娑羅超出衆
　　香國
妙境光明得未經
　　松
　　作葢合於香界䕶聆音或有法螺吹靈胚琥珀何
　　年結
證大因縁是此時
　　楓
　　巖坂奚論青與丹色香分别漫更端若叅八百鼻
　　功徳檀炷楓脂豈兩般
　　花
　　聞説天花㪚霧鬟曼陀紛集有無間已空結習何
　　曾著合付維摩一冁顔
　　鹿
　　衹林遊不涉行蔵曾聴華嚴第㡬章銜得巖花叅
　　上乘三車妙演梵天王
　　蛩
　　鳴竅偶然窺寳月塵根小許拂香風音聲求處如
　　能見八識應分别草蟲
　　前題　　　　　　　　　　　　汪廷璵
　　風
　　霜裏鐘清送萬鈞簷端旛影逗初因來皈
調御求襌悦度盡聲聞學道人
　　雲
　　都梁馥郁結為樓兜率天宫妙鬘浮五色光中仙
　　樂度獅林欣仰
　寳幢遊
　　月
　　石壇虛敞碧潭淳千月還如一月形寳相天中懸
　　慧照絶勝燭下讀傳經
　　松
　　已㸔纓絡枝頭綴疑有笙簧烟外吹初地植來先
　　結蔭便如五葉證襌時
　　楓
　　一葉呉江色易丹碧陰未改鷲峰端只因法雨霑
　　來近真覺人天境一般
　　花
　　優曇林裏坐螺鬟香在蓮臺彈指間乞得
如來拈一笑欲將意蕋奉金顔
　　鹿
　　寳筏誰探貝葉蔵三車倩載度人章聴禪已化山
　　林性花裏時來迓法王
　　蛩
　　龕下長明能伴影月中梵唱共吟風苾蒭淨植欣
　　依託智慧還期度草蟲
　　恭和
御製網魚元韻　　　　　　　　　　　于敏中
　　澄湖魚計滋出網豐且美大哉
好生仁多取非所喜銀絲足縷膾素鬐矜失水縱之任
　　泳潛洋洋化機裏伊誰觀朶頤而欲動食指敬惟
　　曩
南巡陳漁罷渒彼(衹候南巡駐西湖地方大吏陳漁舟/    屢    勅罷之以遂方春生育)
　　(之/令)順時全鯤鮞亭育凖乎此與物留有餘是亦愛
　　之理
　　恭和
御製待鹿元韻　　　　　　　　　　于敏中
　　千峯紫碧夕爽來鹿羣濯濯秋山隈馴依嘯侣自
　　䴢至譬彼逺服懷綏徠或飲於池或蹲地或食苹
　　蒿蔭林翠咸若及物全天倪
茂對以時鬯生意待之不迫詎奔走躑躅芳坡任先後如
大舜居適與遊聞
文王囿樂其有
　山莊木蘭判若何於彼
示獮兹育和哨期猶可兩旬計(時距進哨之期/尚二十餘日)西風凉
　　未翔駕鵞
　　恭和
御製山卉原韻　　　　　　　　　　汪廷璵
　　山牕隨意攬叢芳深院秋光蛺蝶黄開亦可人無
　　俗艷種雖近草獨清香數畦低映蕎花細一穂平
　　分黍粒薌得與階英同入
詠散材喜比蓼蕭瀼
　　恭和
御製行圍二首一韻前章即景後章即事元韻
　　　　　　　　　　　　　　　　尹繼善
　　獵騎淩晨繞翠微秋深景色暢天機平原草緑莎
　　為毯曲磴苔斑石有衣逺樹經霜林欲瘦野苹著
　　雨鹿初肥岡頭立馬渾如畫一望蒼烟幕四圍
　　晴靄初生逺黛微穿林連中妙神機槍排虎穴風
　　生岫草沒驦蹄露滿衣七校頻分泉府
賜千官屢飫大庖肥由來武備傳秋獮不忘
先勞式九圍
　　前題　　　　　　　　　　　　于敏中
　　木蘭今嵗峭凉微峰景青紅錦一機信雁呌雲初
　　作字候蛩飲露未催衣(今嵗候暖哨/内尚未有霜)人過短彴迴
　　溪窄馬趂平蕪帶雨肥布帳家家猶露坐無須榾
　　柮地罏圍(木蘭毎至此時多爇薪擁/坐今年尚不須親火也)
　　周阹初合曙熹微按隊分旌待
指機總為
先勞操轡組共欽
神武御弓衣
參連中鹿坡前殪(每日行圍鹿殪上皆/連發矢射    之)
三錫名騮塞上肥　(天閎連得良馬䝉/  睗號者凡三)孱弱未嫻陪羽
　　獵割鮮何幸屢
頒圍(臣頻䝉實感特賜圍中/所獲鹿        異數)
　
　
　
　
　
　
　
　
　
　
　
　
　
欽定熱河志卷一百十三
欽定四庫全書
欽定熱河志卷一百十四
　藝文八
本朝
　詩
　　恭和
御製遥亭行宫晩坐元韻　　　　　　于敏中
　　頓次黄圖信宿經第三
行館按程停度闗駝影峯前黑(因次日過南天門車/馱俱于日晡先行)連
　　帳炊煙栁外青景繪秋塍鋪迤邐
詩催夜漏遞玎玲朝晴未礙聴宵雨既愜農歡復旅寧
　　前題　　　　　　　　　　　　國　柱
　　路轉山㘭
翠䍐經天開
　仙館玉驂停門前多稼連雲碧檻外交柯接地青氣
　　霽烟林秋澹沱雨晴蘿嶂石瓏玲物華元不闗
宸賞萬寳時登萬國寧
　　恭和
御製出古北口元韻　　　　　　　　國　柱
　　劍作雙崖壁作闗馬頭翠叠石孱顔前驅羽騎鳴
　　鞘上風勁琱弓月半彎
　　嚴闗瑞氣望如龍雉堞連雲苔蘚封歌咏太平邊
　　地樂年年
恩澤到秋濃
　　昔時塹鑿誇重險
　今日耕畬慶屢豐髙下黄雲凝逺目築場納稼厪
宸𠂻
　　恭和
御製兩間房行宫即景元韻　　　　　尹繼善
　　恰在濃陰古木間數椽清淨接通闤環村曲引溪
　　中水入戸平㸔屋裏山只愛桑麻饒野趣還容童
　　叟近
天顔誰知五夜𫝊銀箭猶凛
時㡬未肯閒
　　前題　　　　　　　　　　　　于敏中
　　塞堤迴望翠微間
行籞連村帶隧闤兩桁涼移槖駝樹(兩宫門内植樹/  行足資涼蔭)一
　　房雲渲大癡山(是處山屏極似/黄公望畫法)堆盤珍品叨
頒獲(鹿臣上于後山鎗殪一/    得䝉    分賜)列坐榮階荷
賜顔(䝉/)　(閲古北口技勇兵于前宫門時臣/  賜坐列于    御  侍衛之次)早捧研朱
詩帖下
聖人真惜寸陰閒
　　前題　　　　　　　　　　　　觀　保
　　熙熙景繪往來間真有衢尊酌市闤路折平沙逢
　　古戍(是日過/古城川)烟消一角露秋山
對時慶協農夫願較藝懽騰猛士顔仰見分陰珍尺璧
　　還將
睿藻答
　㡬閒(聊消御製冇著句/    片刻閒句)
　　　恭和
　御製至喀喇河屯即事元韻　　　　　觀　保
　　　原隰畇畇頌既平翰屛肅肅馬頭迎緩期
　特沛如春澤閲嵗偏殷就
　日誠髙樹欲遮雲去跡遥村忽遞雨來聲(時驟雨/即止)拍隄
　　　漲水流方急又聴山蟬噪晩晴
　　　恭和
　御製至避暑山莊即事得句元韻　　　嵩　貴
　　　勝地何年始剔鬘清流逺映市分闗最佳閏在新
　　　秋月信羙
　　莊為避暑山卜稔正欣暘雨若承
歡更適凊温間
　來遊總為同民樂
　有喜詩傳
　有喜顔
　　恭和
御製清舒山館元韻　　　　　　　　雙　慶
　　依然川觀與巖居水石玲瓏映碧疏曲磵細生雲
　　䕶硯平林遥帶月臨書地當舒曠遥峯列秋到清
　　佳玉宇虛共識
宸衷勤茂育
㡬閒還自凛咨予
　　恭和
御製遥亭行宫晩坐元韻　　　　　　觀　保
　　吉行三日程紅橋帶
　仙館筠檻列櫹槮紅泉映清淺
至人心鏡澄
　秘閣温飈遣坐㸔夕曛移靜對餘霞展
覽風軫休助秋獮勤邦典
　　恭和
御製南天門攬勝軒作元韻　　　　　錢維城
　　去天尺五豁鴻逵勝㮣當軒一覽披初日髙涵晴
　　漢影曉烟低渲逺山姿頻來碧落經行處快是青
　　雲得附時呼吸可通閶闔近上頭
　旌斾見如兹
　　前題　　　　　　　　　　　　邊繼祖
　　天門一線闢雲逵攬勝
臨觀曉霧披樓堞萬千環逺勢岡巒七二聳雄姿(山自/太行)
　　(來凡七十二㘭/蜿蜒二千里)
　盛朝聲教通南朔邊嵗安恬厯嵗時自是徳城同覆
　　載八荒我闥信
　今兹
　　恭和
御製出古北口原韻　　　　　　　　于敏中
　　嚴闗洞敞
蹕郵遵塞外猶然甸服民笑彼長城紛繕築孰為魏趙
　　孰燕秦(秦築長城史稱其因邊山險塹可繕者繕/之而魏恵王趙武靈王燕昭王亦皆有築)
　　(長城/事)
　　莭臨處暑露微涼(是日為處/暑前一日)禾黍鋪棻近拂裳萬
　　騎騰驤環擁衛共瞻良吉
御飛黄(良吉黄馬也上/所御名)
　　雲開留斡度遥蹊藩部迎
鑾鞠􁆨齊比似雁臣孚
徳信何人不奉大車輗
　　恭和
御製駐喀喇河屯元韻　　　　　　　于敏中
　　當時元魏建方城舊跡淆訛辨始明(舊時以喀喇/河屯等為白)
　　(檀諸縣地今遵所不㫖枝輯熱河志乃知長城以/外實漢晉郡縣    及惟北魏始於建安州治方)
　　(城縣益信/此説之誤)萬姓板升成土著百年沃壤變刀耕灤
　　河東繞
　宫牆碧葦峪西來
輦路晴向晩灑塵微雨過鳴鳩不用載前旌
　　恭和
御製題冝照齋元韻　　　　　　　　莊存與
　　髙齋妙得新秋景為喜秋光户向西夕霽林含疎
　　潤致晩涼山畫淡閒題巧當簾額餘霞綺却上簷
　　牙新月低
御筆捧來冰雪句
清詞應共玉壺攜
　　恭和
御製夜遊山月作歌元韻　　　　　　于敏中
　　太古塞上太古月碧落秋光靜相寄霞標矗化須
　　彌巓一鏡飛淩大輪四
　乘驄迎月縁丹梯超出尋常泛湖例􁑢哉溪數登
　　虬龍何有東坡務赤壁玉清七寳光映鞍
俯視壺鴻朗厓際蟾蜍爬沙亦吐輝桂華窅窊本無翳
雲螭直躡最上層
返轡環州指如意還語纖阿策飈騎碾向天心景全萃
　　恭和
　御製濬溪元韻　　　　　　　　　　錢維城
　　苑溪漲急雨雨過流不奮疏之利用鍤湱爾去其填
　　　新淤既漸通前源乃徐進出山濁復清繞岸曲而
　　　迅舟豈泛堂㘭橋寧滓泥印晝夜活活來不猛亦
　　　不悋
　聖人利濟仁視此一川濬
　　　恭和
　御製出古北口元韻　　　　　　　　劉星煒
　　　雙旌獵獵度重門夾道周廬拱塞垣跪受白金文
　　　綺
　賚虎毛壯士最銜
　恩(古北口兵衣虎文/衣者尤稱健銳)
　　　山農也效夕葵情染彩為臺一簣成萬嵗舞來
天亦笑呼龍乞與六時晴
　　　仄徑迢迢方軌過謾言盤馬似旋螺偏槍嶺上堆
　　　濃緑留為金源訂語訛
　　名藩膜拜□官日(蒙古王公于是/日迎    駕)裨販腰纒服賈
　　時(古北口/例不征)底事郅都矜守險屬車載筆有奚斯
　　恭和
御製千尺雪元韻　　　　　　　　　李中簡
　　知是銀河第㡬灣架岩叠瀑㺯潺湲分明一段寒
　　山色風雨飛來碧落間
　　滙作平流逺派長前溪添得芰荷香六花不散青
　　峰頂自送
　桐軒碾玉涼
　　恭和
御題冝照齋元韻　　　　　　　　　申　甫
　　天半霞標似赤城捲簾疎快暢
皇情靜無不照能涵動雨亦殊佳豈但晴逺岫列窻多
　　畫意飛泉潄石作琴聲
智仁山水原相契
勝賞千秋有定評
　　前題　　　　　　　　　　　　李中簡
　　山如屏障樹如城昕夕徘徊愜
聖情香逗嫩黄岩桂午影翻涼碧井梧晴縁階苔蘚無
　　塵跡隔屋笙簧有澗聲一自嘉名署冝照清光髙
　　下入
吟評
　　恭和
御製秀起堂元韻　　　　　　　　　于敏中
　　仙莊冝畫復冝居西峪
登臨盡攬諸四面屏圍皆罨翠中天
　堂冠欲淩虛雲蒸樹角㸔成采秋澹峯眉許列疏應
　　有山靈喜相語
來游先得慰傒予(毎年年初駐蹕數日後方至秀起/堂今        莅山莊即至其處)
　　前題　　　　　　　　　　　　申　甫
　　層巒秀起對山居
寳翰垂光義取諸邱壑逺多蔵曲折雲烟髙不礙空虚
　　山㘭樹色千章靜嶺背泉聲一脈疏敬仰
宸襟通造化茂時育物總闗予
　　恭和
御製木蘭行圍自熱河起蹕作元韻　　奉　寛
　　宿霧齊收放曉晴髙秋講武紀初程山河影裏櫜
　　鞬隊禾黍香中士女情雁齒橋平虹乍偃龍鱗樹
　　古鬛方生最欣挾纊羅藩騎早有期門獻獸迎
　　恭和
御製入崖口元韻　　　　　　　　　劉統勲
　　崖外穀登場崖中雉網張霜留千樹白日轉萬峰
　　黄驅任前禽去蹄寧得兎忘明朝𫝊
　大獵宛馬試騰驤
　　恭和
御製儀鎗行元韻　　　　　　　　　莊存與
　　傳聞搏虎掣虎騎卞莊巧以兩虎刺匹婦奪拳不
　　顧身戾蟲磨牙竟潜避
　國家教士必使能奎踽令手鎗自衛一二超足殿其
　　曹虎鎗抽作儀鎗備韜鋒詎若錐處嚢乃如麟有
　　角不試循名責實多所慙不愆于儀便榮賜
聖人辨職爰作歌更考古文詳指事
　　前題　　　　　　　　　　　　申　甫
　　練影如飛馳突騎捋虎之鬚工擊刺空林黄葉響
　　秋風白額踆踆逺相避
六龍整馭法乾行七萃如雲盛儀衛其中亦有虎鎗人
　　白挺長矛器良備彼知奔走效前驅較藝真難一
　　一試
奎章敬誦儀鎗行轉幸流傳拜
榮賜官厨飽啖聚儔侣變色驚談刺虎事
　　恭和
御製闗外元韻　　　　　　　　　　奉　寛
　　雨後山情分外佳蔭程桞碧望中皆此來寳穡茨
　　梁密行見茅檐比櫛排蝶翅輕翻三逕草豆花碎㸃
　　半扉柴潦餘不礙西成好極目田原慰
聖懷
　　恭和
御製秀起堂元韻　　　　　　　　金　甡
　　懸圃瓊臺信有諸倚天拔地復誰如
髙居特起絳霄上秀色還分碧落餘衹覺星垣羅象緯
　　何殊月府傍清虛
仙毫拈出嫏嬛秘想像人間未見書
　　前題　　　　　　　　　　　申　甫
　　秋澄似水映方諸秀起堂前益湛如即論此間應
　　第一儘多佳處是其餘嵐光潑翠涵清景山勢淩
　　空逗碧虚更與編年垂
聖藻五雲深䕶
御屏書
　　恭和
御製玉岑精舍元韻　　　　　　　金　甡
　　　精廬不厭入山深森竦瑶簮仰百尋閒送岫雲兼
　　　吐納靜聆谷鳥學謳吟逍遥自足娛真性冲穆偏
　　　冝飬道心鐫刻永垂
　天藻麗玉峰晴色煥苔岑
　　　恭和
　御製題桄榔木盂元韻　　　　　　程景伊
　　　摩挲舊物厯年存敬仰
先朝樸素敦塞外園亭傳守器海南風月想蟠根劚由巧
　　　匠疑山骨挹向清溪識水源就裏會心含至道
　神孫觸處感
鴻恩
　　　前題　　　　　　　　　　　金　甡
　　　南邦底貢厥名存彛器常陳古所敦斑駁紛呈疑
　　　鏟甲輪囷旁茁似蟠根模成本寓方圓象酌取還
　　　分涇渭源
　銘重盤盂揚
祖訓獻琛薄海總懷恩
　　　前題　　　　　　　　　　　　申　甫
　　　孔甲銘惟字體存
　　山莊舊物古風敦覆盂安益懷
前烈刳木成還念本根園外梅花吟卧樹亭邊月色近靈
　　　源摩挲質理堅如鐵多少
栽培造就恩
　　　恭和
　御製即事元韻　　　　　　　　　　申　甫
　　　藕汀蘭沚愜
　清娛四面山疑碧玉郛拳足偶㸔林際鶴梳翎時見水
　　　中鳬泉因雨後如珠濺花到秋來似錦鋪動靜總
　　　教徵
　樂夀
　宸懷契亦在兹乎
　　　恭和
　御製賦得片雲舒卷元韻　　　　　　國　柱
　　　舒卷無心岫影東片雲髙並翠螺崇早㸔普蔭寰
　　　瀛裏時復騰輝磵壑中共仰
璇題紅日映漫誇舊詠絳紗籠晴空㵳泬秋容淡浩浩
　天懷孰許同
　　　恭和
　御製熱河啟蹕幸木蘭行圍之作　　　申　甫
　　　嶺雲極北接興安邊塞雄逾古賀蘭蒐典正乘秋
　　　氣肅林霏微逗曉光寒梯航逺至
　皇風暢禾黍初登野望寛計日
　　鳴梢入崖口翠巖千尺畫中觀
　　　恭和
　御製口外元韻　　　　　　　　　　竇光鼐
　　　古北雄闗外千山應接多峰迴常礙日路轉每循
　　　河
　省嵗籌晹雨連雲見麥禾好風資長飬輕拂
　翠旗過
　　前題　　　　　　　　　　　　國　柱
　　近塞居人聚黄雲入望多擘沙閒作隴引水自成
　　河緑潤千章木青分夾嶺禾西成今嵗好
帝蹕喜經過
　　恭和
御製塞湖載月之作元韻　　　　　　申　甫
至人心若鏡隨地得清景矧兹塞上湖不知㡬千頃濊
　　濊
聖澤涵洋洋天趣領少焉明月出桂輪掛松嶺水光與
　　月光㒺非真實境輕舟載月行水中見舟影但覺
　　水與月湛然同一靜
宸懷於此豁道妙相與永遥夜岸風涼玉衡低素綆
　　前題　　　　　　　　　　　　竇光鼐
　　寒山歛夕霏
　涼館延浩景明湖碧無烟㶑灧餘百頃具舟倚南磯
　　目遊心已領維時月㡬望皓然上岑嶺
　蘭槳邀素輝沿泛足佳境汗漫琉璃界浮動山河影
　　棹移輪猶遲纜結練逾靜
睿思寄廣寒雲漢相與永觀海欲溯瀾汲深愧短綆
　　恭和
御製熱河初建城隍廟元韻　　　　　申　甫
　　棟宇新崇
勑保庸通神明徳本無壅赤烏久紀專祠建紫塞今欣
　　廟食供八蜡報功稽祀典五章錫命著褒封興桓
　　民物慿呵䕶嶽凟精英助協恭禮接人天諸佛近
　　(熱河新建普/陀宗乘廟)職分彰癉有司從(兩廡列善/惡二司)捍災禦
　　患威靈逺
省嵗觀成盛事逢熙皞益徵安土俗盈寧永與庇耕農
　　貞珉奕奕
奎文炳
寳翰欽瞻墨妙宗
　　　恭和
　御製詠荷元韻　　　　　　　　　嵇　璜
　　　浦荷有意迎
　清蹕較比常年及早開新沐
　毫端珠露潤陋他凡卉盡輿臺
　　　未離色相已離塵華頂移來銀漢濵欣侍
　玉皇香案側定知太乙是仙人
　　　前題　　　　　　　　　　　蔣元益
　　　田田正屆蕤賔莭如意洲邊作意開最是碧虚澄
　　　逺翠波心紅影上重臺
　　　麗色曉明霞綺外清姿夕寫鏡湖濵花猶解識摛
　　　華早何況深霑
　湛露人
　　　恭和
　御製恭詠
皇祖鹿角椅元韻　　　　　　　　　　申　甫
　　　星角雙撑取用全深山不記養茸年切磋敬
　　　仰
成勞著位置常瞻
祖徳綿玉樹倒垂含潤澤
蓮臺髙湧並清妍
　　行宫法物同
豐鎬尚象因材本自然
　　　恭和
　御製逰獅子園憶舊元韻　　　　　　嵇　璜
　　　獅園舊傍塞園陪萬丈榮光勝境開庭際穉松今
　　　合抱道旁耆老昔童孩有那最憶
前規逺無逸長遵
家法来望裏青峯羅佛髻頻經宿雨净炎埃
　　　恭和
　御製過九松山元韻　　　　　　　　梁國治
　　　松勢迴翔萬壑低青田黄鶴𣺌難稽即㸔黛色縈
　　　丹嶂遂有濤聲卷碧溪近塞雲封依咫尺下山苔
　　　徑乍東西九株指㸃知焉是路轉林深入望齊
　　　恭和
　御製永佑寺瞻禮元韻　　　　　　　梁國治
　孫謀纉
武協時行瞻就年年此
　展誠四塞河山維
禹蹟
　九重堂構自
天成秋田載斾依
前典
神御垂衣感
　聖情扈特歸從二萬里共球來賀樂昇平
　　　恭和
　御製題秀起堂元韻　　　　　　　　梁國治
　　　堂開西峪接雲髙晻靄還冝萬景韜天外綺霞銜
　　　日末雲端烟樹㸃秋毫晴髙欲下千年鶴松籟微
　　　聞萬頃濤秀色欲名難比似四山空翠影周遭
　　　恭和
　御製永安莽喀元韻　　　　　　　　　于敏中
　　　場選榆林迤右邊(語大營榆樹駐海拉蘇台䝉古/  謂冇    處也圍場在  大)
　　　(營西/南)白沙紅樹景天然
　寳騮到處頻呼雋(連中上乘寳吉騮馳射/    四鹿衆皆歡呼)華褶
　頒來儼序賢(是日䝉古王公有於翎四人御前射鹿者蒙/    賜黄褶二人花      以旌其能)圍
　　　凖十三初發軔(今嵗自永安莽喀至塔/里雅圖凡十三圍場)騎掄千二
　　　各彎弦擇肥馳進
慈寧饍(前侍上以親射鹿/    衛馳進)　(皇遣御/  太后)
　纘武承
歡例萬年
　　　前題　　　　　　　　　　　　　梁國治
　　　涼風白露翠微邊沙苑重岡尚宛然塞上選徒因
　　　習武圍中數獲即觀賢名藩一一欣隨轡
　御箭雙雙㸔應弦此日
晨鮮飛騎進
萬年長奉似
　初年
　
　
　
　
　
　
　
　
　
　
　
　欽定熱河志卷一百十四
欽定四庫全書
欽定熱河志卷一百十五
　藝文九
本朝
　詩
　　恭和
御製種槐元韻　　　　　　　　　　申　甫
皇仁周庶物草木念榮悴拱把帶雨移規此數弓地植
　　根
課必深布葉㸔漸概古槐自疎冷新緑宛深翠龍爪
　　羃秋隂兔目展春季欣欣方向榮已作十圍計詎
　　同樗櫟材拳曲祇滋愧
　　恭和
御製出古北口元韻　　　　　　　　嵩　貴
　　長城趨古北設險自何人蘇季始謀趙賈坐終過
　　秦彎弓徒有戒飲馬笑餘辛
　　今日重闗闢占風萬國親
　省方勤
　聖主扈
　蹕樂籓臣望
　幸頻沾
　澤觀
　光利用賓選徒循令典法
祖舉時巡嵗嵗懷柔意長敷紫塞春
　　　前題　　　　　　　　　　　　申　甫
　　　雙崖雄北塞戍守憶前人設險空占易防邉祇效
　　　秦閉闗情隔絶築怨事酸辛
　聖代金甌固
　　山莊
　玉趾親往來如戸闥中外悉王臣從獵馳千騎(每年木/蘭行圍)
　　　(例用䝉古兵/一千二百人)呼嵩列九賓(恭逢公皆萬夀聖節䝉/古王    隨班行慶賀)
　　　(禮/)邉氓安力作父老望
時巡廢堞連雲處巖花嵗嵗春
　　恭和
御製味甘書屋元韻　　　　　　　　申　甫
　　結屋傍幽巖泉源在其左
幾餘偶靜憩宛如天上坐開牕雲忽生拂檻風自妥芸
　　編霏古香松濤試活火餘味喜曲包微甘殊諫果
　　陸羽曾著經陶潛還讀我書味與茶甘悠然相
印可
　　恭和
御製趣亭元韻　　　　　　　　　　錢　載
　　聚書藏書得佳趣趣以名亭閤邉峙其西則山東
　　則臺碧樹扶疎石㟪􁗮峯隂轉壑壑隨澗澗響落
　　池池益泚收將大段天一范兼取小齋京口米亭
　　中書趣勝琴趣有弦何必無弦矣
聖心妙趣與人同讀書之世胥樂此
　　恭和
御製曉行元韻　　　　　　　　　　申　甫
　　求衣昧旦語寜誣
聖主勤民益信夫夜雨灑林朝恰止逺烟當路近㸔無
　　瞻
雲衆已駢肩集除道人忘兩足塗似聴茅檐喜相告三
　　分額賦又蠲吾
　　恭和
御製出古北口元韻　　　　　　　　申　甫
　　我
　朝一統連中外耕鑿邉氓樂利貽但以雄闗存舊蹟
　　每㸔廢堞動遐思即論勝國何能守說到秦人更
　　可嗤畢究成城須衆志
皇圖鞏固在于斯
　　恭和
御製口外元韻　　　　　　　　　　申　甫
　　出闗風景最清佳畫嶂分明處處皆樹色潤含前
　　夕雨草痕青接去年荄河通一水煩頻渡雲放千
　　峯未盡埋多少山田列方罫
玉鞭遙指暢
吟懷
　　恭和
御製雨中至喀喇河屯元韻　　　　　申　甫
　　如絲密密灑
　龍旌已近
　仙莊但一程地喜有山兼有水到來宜雨亦宜晴烏
　　城舊址平崗遶
　别墅新題
健筆横詰旦
仁風披曉霧泥乾祗候
　屬車行
　　恭和
御製至避暑山莊即事得句元韻　　　梁國治
　　　每到雲莊咏磵阿
堯年因憶
　翠華過深山無暑今猶昔一雨成秋信不訛夾路松聲
　　　清引鶴凌雲石徑黛旋螺花宫咫尺真如境香氣
　　　三天聴貝多
　　　恭和
　御製經畬書屋元韻　　　　　　　　梁國治
　　　積書連屋倚嶙峋菑穫雖勞亦勝因共仰經畬輝
　寳額難從藜閣逮
　文津雨耕好擬三餘賞風咏先慚一字貧
　聖徳裁成均教養力田還憫未逢人
　　　恭和
　御製遊獅子園元韻　　　　　　　　申　甫
　　　獅峯綿亘衆峯遙
　法駕遄臨戒詰朝萬壑松濤烟靄動一池荷氣水痕消
　　　只今
翠葆停芳榭依舊青山對綺寮
毓徳沖齡懷徃事書聲隠隠徹凉宵
　　恭和
御製遊文園獅子林元韻　　　　　　劉　墉
　　入園風景各方隅物色分排畫幀鋪帶以雲烟離
　　可合涵來秋月一能殊蓬山未到知應似倪叟如
　　逢嘆不圖佳勝曾聞兼曠奥試㸔踈豁又迴迂
　　恭和
御製文園六咏元韻　　　　　　　　劉　墉
　　房
　　結茅吳下景歸黄畫展倪迂却鎮常以瓦為之雖
　　小異依然簡逺稱山房
　　山
　　山中巖壑更為山山骨清如玉鍊顏疊石天機原
　　似畫也應盤礴出安閒
　　水
　　印月清凉浴日紅總涵
性海一漚中誰言塞北江南異轉物能令異者同
　　松
　　千齡擬待風霜古五粒先資雨露新品物繁昌知
帝力試從黛色騐松身
　　魚
　　達士知魚在濠上放言觀化翼垂雲
聖心育物非齊物觸境殷懷皡皥羣
　　蟬
　　含簧如管趂風齊響遏行雲繞檻低林靜詎同喧
　　沼閙日長聴徹景移圭
　　前題　　　　　　　　　　　　申　甫
　　房
　　瓦屋鱗鱗晩照黄茅檐竹戸宛如常塞垣亦有江
　　南景縮地寜須費長房
　　山
　　黛色濃堆面面山更煩巧匠琢山顏不知疊石髙
　　多少已有白雲相伴閒
　　水
　　浦面餘霞縷縷紅山光盡入水光中吳門一片春
　　波緑
聖澤深涵逺近同
　　松
　　雪中未試蒼麟古雨後先抽翠鬛新他日文園增
　　氣象髙松只是稚松身
　　魚
　　吹波唼唼還成綺嘘氣紛紛欲作雲在藻依蒲魚
　　自樂勝他鷗鷺一羣羣
　　蟬
　　髙樹鳴蟬逺緑齊殘聲曳過别枝低詩情愛向園
　　中領聴到林梢月半圭
　　恭和
御製題秀起堂元韻　　　　　　　　申　甫
　仙莊雲物競呈姿
睿賞欣知此更竒四面峯巒開秀起九天珠玉仰
文思香生蕙砌風過處凉入松牕雨歇時嵐翠滿簾濃
　　著色畫圖如對馬和之
　　前題　　　　　　　　　　　　百　齡
　　西峪烟林擁翠姿書堂突兀更呈竒牕中逺岫含
　　晴態檻外仙葩發
藻思境到最髙全滌暑雨能延爽恰知時天然福地成
　　圖畫不用丹青顧愷之
　　恭和
御製懷柔道中作元韻　　　　　　　和　珅
　　季夏欣陪
　輦當春想𫝊郵(今春奉使滇/南不獲扈從)京華離未逺井里望盈
　　眸禾黍連阡茂
恩波到處浮祝
釐佛且至不僅逺人柔
　　前題　　　　　　　　　　　　董　誥
　　雨後移
　仙仗松牌曉記郵風光凉動𬒮山翠澹盈眸膏浥鱗
　　原潤雲依雉堞浮塵清欣灑道信已百神柔
　　前題　　　　　　　　　　　　杜玉林
蹕路平於掌迎
鑾接逺郵晨光開一色霽景豁雙眸野濶青疇潤山圍
　　暖黛浮飄飄瞻
彩仗栁外曉風柔
　　前題　　　　　　　　　　　　國　柱
　　夜雨朝暉靜塵清
蹕路郵曉風凉入袂斜月淡迎眸峪口炊烟出城隅穟
　　影浮檀州今近邑名尚襲懷柔
　　恭和
御製出古北口元韻　　　　　　　　和　珅
　　幾年修築幾年隤不見長城見嶺嵬奉使䝉恬工
　　力拙過秦賈傅論言該當時北客難遊牧今日南
　　人自往來外薄垓埏聲教訖兩階干羽舞全恢
　　前題　　　　　　　　　　　　董　誥
　　厯厯雄陴半峙隤蠮螉左折入雲嵬會歸有極經
　　環合中外為家
徳化該烟樹迴連青嶂䕶香盤爭迓
翠華來
鑾迴更見祥輪擁擎跪闗民慶益恢
　　前題　　　　　　　　　　　　阿　肅
　　河衝一任岸沙隤設險何須恃磊嵬(先是潮河入/邉之處屢築)
　　(屢圯險遂詔以中外一家無/煩設    闕之以受河流)紫塞東西皆内屬黄
　　圖中外久全該
雲車仙仗凌霄度雪磧名王就日來親見諸藩迎道左
　　方知
聖主徳恢恢
　　前題　　　　　　　　　　　　國　柱
　　巖城雉堞未全隤嵽嵲連雲入望嵬險詎足慿前
　　事鑿徳原為本
聖謨該人烟輻輳千屯集山勢奔趨萬馬來邁古輿圖
　　光史牒如天
道範仰恢恢
　　恭和
御製至避暑山莊駐蹕即事一律元韻　和　珅
　　迎
鑾紫氣自來東更見
　仙莊瑞靄籠錦繡旌旂千嶂裏簫韶樂舞兩階同後
　　先奔走㸔藩翰左右趨蹌識辟公自愧才疎無寸
　　補賡颺祝
嘏切愚衷
　　前題　　　　　　　　　　　　梁國治
　山莊佳氣逺升東
　　麗正門開曙色籠無暑清涼長畫靜
　如天福夀大年同來瞻佛宇三千界好聴松濤十八公
　　　嵗奉
　宸遊賡樂愷毋咨暘雨繫
　淵衷
　　　恭和
　御製永佑寺瞻禮元韻　　　　　　　和　珅
　　　廟貌莊嚴尊
永佑年年瞻拜
　聖躬來緬懷
功徳惟髙矣敬誦
　宸章實大哉不匱孝同錫𩔖永
　至誠禮並
配天陪　　(聖躬至誠展謁與/  郊壇誠敬相同)逺過虞舜七旬慕詩似周
　　　南樂不哀
　　　前題　　　　　　　　　　　　阿　肅
　　　肅穆
龍顏金地迴逶迤
　鳳輦
　翠華來
孝
慈克繼無憂者
啟佑常昭丕顯哉縹緲香雲諸相具繽紛花雨萬靈陪琅
　　　璫風鐸聞天樂消盡前朝畫角哀
　　　前題　　　　　　　　　　　　國　柱
　　　珠宫璀璨依丹地展謁年年
　御蹕來塔湧九天真壯矣疆恢萬里益欽哉會逢迦葉
　　　聴經至合有仙靈奉
　　輦陪山水清音結林籟竹豪難擬况絲哀
　　　恭和
　御製學古堂口號元韻　　　　　　　和　珅
　　　潤屋兼能徳潤身存神過化見修純如斯
　聖學猶師古惟日孳孳是至人
　　　前題　　　　　　　　　　　　董　誥
　君師道備本諸身孔思周情典學純已仰
　從心不踰矩依然日就月將人
　　　恭和
　御製溥仁寺元韻　　　　　　　　　和　珅
　　　佛教西方聖教東吾
　皇允執位方中錫名顯寓能仁意兩字
　心𫝊守一通治世有功同度世不空妙諦是真空皈依
　　　共祝無疆
夀慶洽人天極樂衷
　　　前題　　　　　　　　　　　　阿　肅
　　　天西象教偏天東妙藴昭然
　御榜中周溥由於無我相能仁是曰大神通禪燈慧
　　　日輝諸界定水慈雲羃逺空佛願衆生儒利達
　　　從茲
聖製折其衷
　　前題　　　　　　　　　　　　嵩　貴
　　曉日初升翠岫東莊嚴紺宇法雲中風清貝葉參
　　三昧露净曇花印六通博愛為仁功自溥真如有
　　諦法非空矞皇
天藻輝千禩駐
蹕栴檀企
帝衷
　　恭和
御製札什倫布廟落成紀事元韻　　　和　珅
　　四海須歸
帝載彌感來佛子祝
皇釐七旬
夀洽諸天慶萬里誠昭百度熙殿聳寳光懸法象山横
　　瑞靄列祥枝初秋便見伽藍體海會縁因妙喜為
　　前題　　　　　　　　　　　　周　煌
　　華祝嵩呼六合彌人天今此祝
鴻釐栴檀似海羣靈集日月如燈
聖學熙曇缽花迎諸佛面貝林秋换萬年枝箕疇五福
　　先徴夀建極由知
帝自為
　　恭和
御製布達拉廟瞻禮用去嵗韻元韻　　嵇　璜
　　觀稼因之臨梵界風旛動處集鴻賓共欣法侣都
　　迎
佛那識
宸衷却為人初地香隨
　仙仗聚諸天花映嶺雲彬神僧逺越流沙至
拈示禪宗
得句頻
　　前題　　　　　　　　　　　　董　誥
　　禪宫演教規三竺
　王會陳圖達九賓金粟香中開
慶節青蓮華上擁天人風𫝊貝葉三乘闡霞映旛幢五
　　色彬多稼如雲呈
輦路農歌衢祝聴頻頻
　　前題　　　　　　　　　　　　國　柱
　　金地莊嚴成法界梵天歡喜集鴻賓分班瞻禮來
　　殊域重譯梯航識
聖人音振海潮凝唄誦花敷法雨現璘彬
兩碑宗㫖元歸一福徳宗乘
著句頻
　　恭和
御製閲稼元韻　　　　　　　　　　嵇　璜
　　最喜興桓八月中萬塍佳色愜
皇衷即㸔秋好禾都茂不異春深麥早芃下澤雨多還
　　有備髙田風𦂳慶常豐欣於所遇揮
天藻已覺真香到桂叢
　　前題　　　　　　　　　　　　梁國治
　　髙下平疇極望中
　山莊穡事愜
宸衷晩黄隴漾雲紋活曉碧塍涵露氣芃節届仲秋逢
省斂農從十雨恰占豐腰䥥便聴康年頌簫鼔喧闐里
　　社叢
　　恭和
御製八月十三日於避暑山莊行七旬慶典即事成什
　　元韻　　　　　　　　　　　　嵇　璜
七旬慶典萬年仍百代前王總跨陵原福都縁
天徳致
淵衷還鑒往朝懲殊方共祝中天
聖我
佛能來異域僧
夀㝢祥開王會集
　山莊盛事繪難勝
　　　前題　　　　　　　　　　　　梁國治
　寳祚延洪
帝眷仍仙言十萬遍迦陵矩存自有
心𫝊絜
　堂構如聞
祖訓懲(山莊新構㫖戒得堂恭讀精一御製/記闡揚要  仰見          心𫝊)人擬慶霄賡
　　　復旦佛云曼夀過阿僧
　古稀福徳光前載作頌南山愧未勝
　
　
　
　
　
　
　
　欽定熱河志卷一百十五
欽定四庫全書
欽定熱河志卷一百十六
　藝文十
本朝
　詩
　　恭和
御製幸避暑山莊啟蹕之作元韻　　　嵇　璜
　　新霽塵清七萃毫輕雲濃樹隠周遭嘉年金徳先
　　徴穰閏月炎官未許饕
行健共瞻龍騎騁
頒恩又喜
鳳綸叨
吟鞭重指蠮螉塞望裏晴峯勢漸髙
　　前題　　　　　　　　　　　　和　珅
　　曙光拂輦曉凉毫啟
蹕欣逢吉日遭車駕香輪迎旭過馬啣玉勒逐風饕錦
　　衣齊楚櫜鞬屬黄褶趨蹌扈從叨老稚盈途羣額
　　手衆星環拱
北辰髙
　　前題　　　　　　　　　　　　梁國治
　　飛斾天閑選駿毫玉鞭影裏翠周遭烟臯雨潤三
　　農喜餅餌風香百室饕占白果徴前諺合謄黄行
　　見嵗
恩叨千官跽送清塵路馬跡雲中向北髙
　　恭和
御製至避暑山莊駐蹕即事得句元韻　嵇　璜
　　香花層擁
　羽旂前
　殿閣含薫愜静便上界清凉信無暑半空紛郁望非
　　烟書成輿志恢三輔地奉
宸遊鞏萬年指㸃雲山説蓬島就中圖畫本天然
　　恭和
　御製題戒得堂元韻　　　　　　　謝　墉
　　　八紘都是
　睿謨營丹雘欣從樸斵成
　念切得人兼得嵗
心傳惟一又惟精
　　堂懸
　寶訓垂金鑑函貯
鴻章炳玉榮理氣
　發明昭萬禩帝王學自異儒生(恭讀以帝御製戒得/堂記    王之得與)
　　　(佔畢書生異如欲得賢材欲得年豐俱不在所/戒而戒在開疆拓土洵為萬古不刋之    鴻)
　　　(論/)
　　　前題　　　　　　　　　　　董　誥
　矩協從心自寡營葺堂申鍳聿觀成四言夙
契雲章煥
　兩記新成寶翰精
　澹泊同源松棟翼
　清舒近映竹苞榮不貪義藴昭然揭
帝範原殊佔畢生
　　　前題　　　　　　　　　　　孔毓文
　　　館傍清舒意匠營
　　書堂結構閲年成無私共仰
　宸居正有戒還欽
寶訓精月印
　心淵千古鑑花開
　睿草四時榮
　古稀天子超前聖
　聖學原從
　聖敬生
　　　恭和
　御製溥仁寺瞻禮作元韻　　　　　和　珅
　　　寺因羣辟創
　鍚額見能仁頌祝
　千齡永皈依萬國親祥雲梵宇現佛樹塞垣春終古無
　　　生㓕真同極樂民
　　　前題　　　　　　　　　　　　梁國治
　　　至矣公能溥難名
聖與
仁香花供自昔
雲日仰如親空界諸天近聲聞萬里春
堯風傳擊壤處處太和民
　　　前題　　　　　　　　　　　　杜玉林
　　　創始昭
純嘏重熙仰
　至仁繼承惟
祖烈瞻慕必
　躬親億萬斯年慶三千大地春羣蕃長效順化宇盡堯
　　　民
　　　恭和
　御製扎什倫布廟疊去嵗韻元韻　　　和　珅
　　　佛法無邊四部彌來從重譯肇鴻釐行因圓滿聊
　　　歸寂諦示宏深普兆熙髙弟尚留傳貝葉長松依
　　　舊挺香枝可知幻相皆空色過去還同現在為
　　　前題　　　　　　　　　　　　謝　墉
　願力能將四大彌襌宗飛鍚祝蕃釐歸依得仰
　妙顔霽圓寂還留㣲笑熙樹坐恒思翻葉葉燈傳無盡
　　　照枝枝比丘百八三千律
　聖證無為寓有為
　　　前題　　　　　　　　　　　　馮應榴
　　　宗風宣播大千彌丕曜禪燈祝
　佛釐自識應身原不住偶來
　夀世騐
重熙長開梵夾三車法先兆娑羅七葉枝(見羅樹御製冩/娑    識語)
　帝為羣生期普度憑將無礙證無為(普超御製偈蠢蠢/    度佐我無為)
　　　(治/)
　　　㳟和
　御製題烟雨樓二首元韻　　　　　　杜玉林
　　　名勝堪誇呉下景山莊構築彷勒摹空䝉直似臨
　　　鴛水渺瀰遙看浴鷺羣樹罨入忩呈活畫雲垂列
　　　嶂縱竒文青蓮島是真瓊島引入薫風菡萏芬
　　　樓外煙波波上樓鳬鷖拍拍葦間投列湖南北供
　憑眺淛水東西記
　豫逰耕織每闗天下樂雨暘尚厪
　聖人憂(熱河雨水稍多即開聖/念盼晴殊切旋    霽)
　省方他日重經處風物嘉禾媿遜不
　　　㳟和
　御製篋韘用癸巳㳟題
皇祖御用韘詩韻元韻　　　　　　　　和　珅
　　　廿連十九傳竒中
　神射真堪絶古今想見和荆調佽手不殊矍圃妙從心
　　　殪豵欣頌騶虞什弆篋知同琬琰欽珎重
　天題決拾句函封豈獨數華琳
　　　前題　　　　　　　　　　　謝　墉
武功開國由來久
　聖孝承家直到今
　命中早殷
貽厥意珍藏彌切
　僾然心銘
恩彞器膚公奏昭
　徳雅方
手澤欽枯矢石砮輝
　　册府萬年
　法守炳華琳
　　　前題　　　　　　　　　　　董　誥
　躬勤決拾垂謨逺
祖訓留貽聿毖今詎以韋弦呈炯鑑直如盤鼎契
　精心三驅洞貫羣藩仰什襲函
　題億載欽纉
武常懷無逸所珍緘奚啻䕶瑤琳
　　　㳟和
　御製題錢陳羣和韻書册再疊甲午詩韻元韻
　　　　　　　　　　　　　　　　　嵇　璜
　　　田間賡拜閲居諸睠舊
　深恩重賁書同直昔嘗推宿學
　賜歸後更擅髙譽品題泉石甘娱老宏奬風流愛起予
　　　尚記扁舟歸秀水談詩夜半雨聲踈
　　　㳟和
　御製緑毯八韻元韻　　　　　　　　嵇　璜
　　　平沙嫩緑敷葱蔚細毯鋪來
　　避暑莊彌望疑分三秀種叢生愛傍百花場鴨頭淺
　　　染挼篮水螺髻濃連峭碧岡雨織如絲方更宻風
　　　裁似剪不教長柔毫倍勝鴛為綺暖席寕煩麝送
　　　芳好擬吉雲移九景恰符朱草滿中唐行看白鹿
　　扶
　雕輦坐倚青山作隠囊敬誦
宸章昭儉徳罽賔逺致詎稱良
　　前題　　　　　　　　　　　　謝　墉
　　得意應從吉雲國多情絶勝五橋莊地靈織就莎
　　蘿毯天巧鋪成町畽場麌麌行時供飽食茸茸茁
　　處遍層岡繡屏臚列輝髙下瀑布飛流界短長金
　　碧畫圖相映帯芩蒿雅詠共芬芳華苹朱草嗤東
　　漢野火春風陋晩唐烟靄恍籠青錦段露㾗凝溢
　　彩絲囊
來逰小憇文茵展仙鹿扶
鑾當吉良
　　前題　　　　　　　　　　　　圖　敏
　　林巒地擅錘峯秀圖畫天開玉塞莊乍喜碧蕪初
　　被徑恰疑翠罽已鋪場緐英作陣連髙塢密剡成
　　茵襯逺岡繚繞平添雲錦麗毿㲚遥引緑絲長鶴
　　踪淺印留輕篆燕蹴飛花雜衆芳得氣豐葺滋
　上苑乗時緑縟遍中唐地衣似展移春檻彩筆應歸
　　拾翠囊略仿堯階茨土意氍毺奚必羡工良
　　㳟和
御製題秀起堂元韻　　　　　　　　嵇　璜
　　書堂攬秀據巖嵬選勝真宜避暑來泉韻直從千
　　澗落山容頓覺一時開
意超象表佺期集
興溢毫端甫白陪此是蓬壺最髙處塵踪愧未列輿儓
　　前題　　　　　　　　　　　　和　珅
　　堂名秀起勢嵬嵬萬壑千巖入座來澗落飛流知
　　雨過牕延晴爽對風開一庭松翠閒中賞四面雲
　　巒靜裏陪蘚印苔㾗留鹿蹟掃除無事付園儓
　　前題　　　　　　　　　　　　梁國治
　　堂臨西峪切雲嵬秀色真從太古來山水清音
前句在畫圖生面隔年開松風迢逓千巖應石勢參差
　　萬笏陪最好秋天摹淡墨寫成仿作米家儓
　　前題　　　　　　　　　　　　孔毓文
　　山堂上倚碧嵬嵬攬勝頻邀
御輦來雲構髙臨丹壑啟日輪近碾翠烟開竒峯特立
　　當軒拱茂樹周遭入座陪到此應知閭闔迥三壺
　　仙島亦輿儓
　　前題　　　　　　　　　　　　圖　敏
　　峯崇西峪入雲嵬堂俯平林秀色來四面常時屏
　　嶂列十洲仙境畫圖開髙居祗有烟霞䕶上界惟
　　應鸞鳳陪塞苑名山多
　福地都教蓬閬作輿儓
　　㳟和
御製幸避暑山莊啟蹕之作元韻　　　和　珅
古稀天子所無逸
時御欣瞻䇿馬行曉日曈曨迎
　彩仗薫風披拂發
　　神京田塍潤澤融冬雪刈穫登場曝近晴夾路農民
　　　齊額手
　豫逰休助愜羣情
　　　前題　　　　　　　　　　　　謝　墉
方澤
　逥鑾昭
　聖敬康衢䇿馬仰
　乾行八荒而外皆吾闥三古以來孰與京
　申儆官箴嚴舉錯(時治民上厪念東省/吏    依申嚴黜陟)
　軫懷農事課晴隂(時/)　(上以雨澤未透時/  軫懷形諸歌詠)騰歡一路歌
　　　休助
　　郅治交孚
　上下情
　　　前題　　　　　　　　　　　　董　誥
　豫逰每嵗無非事吉戊初程
　夙駕行
豐水百年開上塞薫風七頓指
　　灤京玉驄
　親御觀民物繡甸
　殷懷課雨晴忭慶不徒徴擊壤林巒亦有媚兹情
　　　前題　　　　　　　　　　　　戴衢亨
　　　至日
方壇迴
　　法駕詰朝星駟肅
　天行凉生巖壑宜
　　仙籞秀鬱川原遡上京(熱河為金/上京地)麥穟香來喧老稚
　　　桞絲風起候隂晴小臣幸預鷄翹末簮筆難忘鳬
　　　藻情
　　　㳟和
　御製出古北口咏事元韻　　　　　　梁國治
　　　筦鑰
　　神京極望開興桓山翠撲鞍來一丸泥豈雄闗恃六
　　幕天教塞宇恢野水縈紆環曲岸行人指㸃説荒
　　臺
九重軫念惟民力壯築空勞可自咍
　　前題　　　　　　　　　　　　戴衢亨
　　層□髙傍九霄開清曉遙傳
警蹕來上塞舊稱天險固重闗今見
帝圖恢耕䎫樂嵗饒豐壤烟雨前朝冷舊臺多事邊墻
　　誇萬堞行人駐馬辴然咍
　　㳟和
御製常山峪行宫三疊舊作韻元韻　　和　珅
　　出闗程按頓山館近巖前靈峪青林裏
　離宫碧澗邊充庖苹鹿脯列鼎菜羮筵移
　仗消長晝拈詩度小年風來
　行殿爽雨過塞峯妍明日河屯路
鑾輿趁曉肩
　　前題　　　　　　　　　　　　梁國治
　　行殿常山峪周廬翠嶂前石梁郵記里土嶺界雄邊
　　　雲起生松牖風薫韻藻筵卑宫欽
禹徳
駐輦溯
堯年境寫三壺秀
　篇題八景妍秋來
　迴蹕路豐穫喜赬肩
　　　前題　　　　　　　　　　　　嵩　貴
　　　路出千盤上浮嵐滿目前林巒髙不極塞甸逈無
　　　邉羽葆停
　清蹕
　奎章煥
　御筵尋幽仍八景
　拈韻疊三年澗嚮空邇静山光晩更妍莫言逰騁地
　聖學念仔肩
　　　㳟和
御製山雨元韻　　　　　　　　　　和　珅
　　時若甘霖恰值期雲生逺岫雨飄絲春苗已見登
　　場富秋稼還欣出土滋老圃老農情得得引恬引
　　飬樂嘻嘻塞田髙下都如此猶自勤劬勞來之
　　㳟和
御製至喀喇河屯用前作韻元韻　　　汪永錫
　　河干仍際雨來期瑟瑟㣲凉又散絲傍砌已添蒼
　　蘚潤捲簾彌愛碧峯滋
　内閑馬過方超躍外服人來亦笑嘻更是一年安樂
　　景
聖心長與衆同之
　　前題　　　　　　　　　　　　戴衢亨
　仙莊七日指前期小駐河屯歇雨絲地擅膏腴烟火
　　輳天成坰牧水泉滋
豫逰夏諺迎
鑾幸笑語春臺擊壤嘻欵塞名王齊拜舞
　帝車遥過拊循之
　　　㳟和
　御製至避暑山莊即事得句元韻　　　嵇　璜
　　　度嶺香花簇曉郵
　　山莊景物比
　皇州百年禮樂聲明洽一郡官師府事修弦誦儒風斯
　　　盛矣方蓬勝境有殊不
　　熙朝釀化孚中外
世徳從來本作求
　　　前題　　　　　　　　　　　　嵩　貴
　　　七日程更報曉郵迎
　鑾喜氣滿邊州市㕓早見三條集禮樂新看四術修一
　　　豫一逰胥樂只成都成邑足方不
　皇𠂻更切持盈意富教殷勤事講求
　　　前題　　　　　　　　　　　　汪永錫
　聖教覃敷速置郵絃歌化被古興州儒風正直殷繁啟
　　　士行原依樸質修習禮明詩今若此掄材選俊昔
　　　曾不就瞻嵗許親
　雲日何事漸摩更别求
　　　㳟和
　御製永佑寺瞻禮元韻　　　　　　　和　珅
　　　輪奐仙莊
廟貎崇每先瞻禮致䖍𠂻
　纘承
光烈思䋲
武繼述
前徽念集躬塔影髙齊南北嶺鐸聲嚮引去來風(寺有舍/利塔髙)
　　　(矗雲/表)
宏功至孝登仁夀拜頌
羲軒聖揆同
　　　前題　　　　　　　　　　　　梁國治
　　　到此先瞻
廟貎崇洋洋如在凛
　淵衷百年歌詠思
文祖萬國懷柔集
　聖躬震旦光華惟
佛日時薫長養有
皇風梵天世界歸仁夀
功徳從知示現同
　　　㳟和
　御製寫心精舎元韻　　　　　　　　嵇　璜
　聖心合
天心浩浩自抒寫存心以養諸從心不踰也要惟致中和
　　　詎使根塵惹瀰綸遍寰瀛栽培及拱把行其所無
　　　事而無非事者
　指示底安瀾懷保心寧捨
　　　㳟和
　御製烟雨樓對雨元韻　　　　　　　和　珅
　　檻拂薫風静籟鳴雨中夏木翠如傾㝠濛望裏渾
　　無蹟淅瀝聽來寂有聲山色四圍青似染波光一
　　片潔逾晶從知
睿藻標題後逺勝江南舊擅名
　　前題　　　　　　　　　　　　阿　肅
　　萬樹凉颸槭槭鳴荷珠碎濺聚還傾牕紗虗映烟
　　巒色檐溜飛流雪瀑聲潑墨濃雲横靉靆鎔銀平
　　水漾光晶鴛湖好景移
　仙苑自荷
宸章倍擅名
　　前題　　　　　　　　　　　　杜玉林
　　逺和泉聲瀉澗鳴近翻荷葢作珠傾全消暑氣延
　　風景漸㸃秋空識樹聲禾黍芄時添滲灑松篁洗
　　後益光晶塞山烟雨供
宸豫坐覺滮湖浪得名
　　前題　　　　　　　　　　　　嵩　貴
　　　㶁㶁奔流繞砌鳴迷濛咫尺雨如傾劈將幾縷飛
　　　梭影迸作千行潄玉聲列檻螺分巒湧翠侵簾縠
　　　净沼含晶
　宸懷恰喜層軒賞不數鴛湖舊擅名
　　　㳟和
　御製溥仁寺瞻禮元韻　　　　　　　阿　肅
　　　紺園羽衛肅鈎陳全地規模煥一新
堂構今看基
　克紹升恒舊記
福長申拓開蓮界真香滿養到松鱗古色皴白髪耆民迎
　翠輦齊歌
世徳頌能仁
　　　㳟和
　御製題文津閣元韻　　　　　　　　和　珅
　　　全書四庫
　御披成不是文章藉墨卿塞上瑤函聊有待
宫中首部早依程(今春首部告成先陳設津文淵閣其/餘  文溯  文源  文  二三四部)
　　(陸續告竣/以次陳設)淵溯源津斯最後史經子集各分贏戊
　　申閲嵗期非逺
　仙館行看庋架盈
　　前題　　　　　　　　　　　　謝　墉
經筵成禮慶書成喜宴㳟叨厠墨卿(仲春/墉奉)　　(經筵臣/命講書)
　　(禮成與宴㳟/和    聖製)珥筆熙春逰
　册府屬車清夏扈
　雲程佇瞻
幾暇三庚愜還比珍藏二酉贏嵗嵗
來逰得津逮萬篇
奎藻玉函盈
　　㳟和
御製荷二首元韻　　　　　　　　　和　珅
　　清静偏宜静裏觀紅粧㸃綴碧溪灘薫風譜入
虞絃調十里荷香在
筆端
　　塞湖蕩漾芰荷風蓮葉田田翠間紅緑水一堤新
　　漲滿好山分占岸西東
　　前題　　　　　　　　　　　　謝　墉
　　清净妙明如是觀早供
宸賞發湖灘亦仙亦佛亦君子三教何曽有異端
　　亭亭獨立裊薫風隔㫁塵凡萬輭紅
　靈沼静看魚躍處戯南戯北戯西東
　　前題　　　　　　　　　　　　董　誥
　　亭亭不異液池觀玉井分來映碧灘月白風清塵
　　不到净因先得證
毫端
　　掩冉清芬引塞風水晶缽裏曙雲紅
作歌好譜江南曲戯看噞喁西復東
　　前題　　　　　　　　　　　　錢　載
　　物理天時入
静觀芙渠五月已盈灘人烟輳處風先暖旋轉真闗氣
　　候端(㳟繹月下御注往年熱河荷花於六月始開/今五    旬已放向嘗為氣候詩有或者人)
　　(烟輳以致黙轉旋之句即此亦見一端誠以暖律/駕幸  山莊順時與務熱河近嵗民物蕃昌)
　　(先吹適見於荷花之早發地氣/所轉天氣應之理有必然者矣)
　　桞烟蒲雨更蘋風冉冉亭亭白間紅畫出六橋山
　　正曉裏湖西隔裏湖東
　　前題　　　　　　　　　　　　戴衢亨
　　蓬萊佳處愜
澄觀五月荷花發蓼灘水閣清凉天一碧忽看
仙藻下雲端
　　色是漪漣香是風田田斜接畫橋紅藕船十丈仙
　　人種净植分來
　太液東
　　㳟和
御製題所放倪瓉獅子林圖五疊前韻元韻
　　　　　　　　　　　　　　　　梁國治
　　　古淡天然展
　　石渠墨池
　臨倣復
　題書山形水勢都因彼繪意詩情亦起
　予初地香幢參玉版片時銀漏轉金胥
　幾閒五疊紆清賞選勝真兼曠奥如
　　　㳟和
　御製逰獅子園元韻　　　　　　　　梁國治
　　　獅峯想像寶蓮居松牖依然
茂對餘示現縁同
三世佛紹聞衣凛
　一人予□懸榜字
天垂象輪近秋光月向諸玉燈錦淙瞻宛在如來法界證
　　　真如
　　　前題　　　　　　　　　　　　杜玉林
　　　瑞啟
　　龍池興慶居我
　皇逰豫萬幾餘髙標
聖蹟瞻猶昔
　永念薪傳凛在
　予景色闗情重過此年華瞥眼未忘諸
　　祥雲深處䦕屏幛崒□獅峯畫不如
　　　前題　　　　　　　　　　　戴衢亨
　　　萬年松牖慶
　那居獅嶺名園
締構餘
　上夀古稀
恩溯昔
　亶聰
天授徳懐予岡鳴翽鳳曾來此池躍
　飛龍孰擬諸最是林泉邀
　眷顧塞山長頌日升如
　　　㳟和
　御製晴碧亭憶舊元韻　　　　　　　嵇　璜
　　山莊勝處九夏凉盤空晴翠澄流碧翼然亭子踞山
　　　隂憶是當年
賜居宅貽謀篤慶切
堯心佳氣葱葱䕶層壁
　歡承
温語傍
仙舟卿雲瑞捧初升
　日撫序俄看甲子周敬溯
恩慈如夙昔山翠依然萬疊横松青不改四時質
　古稀天子日孜孜與天同健誠無息濤聲謖謖韻
　薫絃䋲
武維殷兼述
徳
　　　前題　　　　　　　　　　　　嵩　貴
　　　翼然亭峙溪山隈萬壑松隂罨層碧棟牖疑從太
　　　古來巖阿夙擅神仙宅雲霞舒卷圖畫開謖謖奔
　　　濤捲蒼壁此地當年仰
賜居松翠千春如一日山色寧論舊與新溪聲但覺今猶
　　　昔
九重付托萬年心此亭依約皆堪質即今
　避暑􁍤山莊
　幾暇㳺歌憇焉息
　康彊福履古云稀敬𫐠
祖恩承一徳
　　　前題　　　　　　　　　　　　戴衢亨
　　　晴碧亭前萬壑松嚮徹晴霄舞空碧此松曾侍
軒皇來中有萬古之
　仙宅宅傍巖洞含清幽一徑烟蘿上層壁溪流如練石
　　　如屏水色山光似當日
　古稀天子純慕心六十年來
恩溯昔昔時階下五粒松樛枝盡作蒼龍質松花松實自
　　　年年不數征僑駐胎息願陳天保頌如松萬載青
　　　青懷
舊徳
　　　㳟和
　御製題戒得堂元韻　　　　　　　　和　珅
　　　堂成作記復題詩去夏今秋閲嵗時顔額義明尼
　　　父訓發端别見武公詞庭依翠磴嵐光擁砌繞清
　　　溪細縠披得
　位得
　名並得
　夀總因善戒始兼之
　　　㳟和
　御製觀瀑元韻　　　　　　　　　　戴衢亨
　　　瀑源構亭子秀與諸峯殊垂紳象宛爾摐玉聲淵
　　　乎風泉迴宜眺雲構不可模目謀勝耳謀空色語
　　非誣會心豈在逺静觀有是夫䝉為徳所育漸乃
　　聖之謨
　文津從此滙願以覘道符
　　㳟和
御製題山近軒元韻　　　　　　　　和　珅
　　巖軒清爽却炎愁山近
璇題造化逰静挹嵐光憑翠巘平分雨色借新秋都因
　　地僻由
心曠幻作雲停與水流一度登臨一吟咏
聖情更厪普沾優
　　前題　　　　　　　　　　　　梁國治
　　甘膏昨已慰農愁霽後凉軒奉
豫逰地迥近山宜避暑庭空得樹愛先秋濃涵雨氣煙
　　嵐重影落湖光翠黛流多少塞田邀渥澤片雲生
　　處萬家優
　　前題　　　　　　　　　　　　孔毓文
　　時雨能銷望雨愁名軒
幾暇暢來逰雲林繞壑清忘暑山翠當窻爽欲秋碧宇
　　半衘斜照逺青霄還見晩虹流隂晴往往闗
宸念載頌
恩膏到處優
　　㳟和
御製古松書屋作歌元韻　　　　　　和　珅
　　岩阿閲歴不計年鎮古塞山秦漢前
　書屋之傍如偃葢八千靈椿差比肩嵗寒不改後雕
　　操凌霜傲雪節錯而根蟠特立自鮮蔦蘿縁結楹
　　恰在岩石間青青鬰鬰庭前與檐際更有文禽馴
　　鹿終日相迴旋欲撫古松問其春秋凡幾度太古
　　以來十八公號傳
　書屋結隣仍情山靈呵䕶焉
　　前題　　　　　　　　　　　　梁國治
　　松栢之夀不記年此松母乃羲皇前築室方丈隔
　　塵境啟戸欲拍洪崖肩
　山莊福地氣深厚其上石挺下有蛟虬蟠蒼髯一叟
　　來何縁白鹿黄鶴逰其間山中甲子問以幾嵗月
　　去來萬里羲娥雲霧交縈旋曽聞大椿之夀春秋
　　八千嵗生物不測難以名言傳
古稀天子無量於此古松何有焉
　　前題　　　　　　　　　　　　嵩　貴
　　古松柯葉閲年年靈根秀鬰髙峯前倚天㧞地一
　　千尺下視雲壑相差肩書屋
　仙莊擅幽夐蒼苔一徑屈曲争縈蟠樛枝不受蔦蘿
　　緣宿雲盡日依其間黄山白嶽突兀現眼底時有
　　千年老鶴振嚮凌風旋偓佺之倫餐英服實不足
　　數又如名材老向岩阿傳
顔曰古松書屋兩美相得益彰焉
　　前題　　　　　　　　　　　　戴衢亨
　　山如太古日似年書屋迥出層峯前亭亭松樹巖
　　華葢羞與凡木同比肩畢宏偉偃畫不得白書疑
　　有風雨蒼虬蟠仙之人兮空萬縁谷神往往棲其
　　間下有千年琥珀照幽磵上有枯籘百尺倒掛相
　　迴旋此松與屋不知孰賔孰為主岩阿古榦幸遇
天筆傳屋之名也不朽松之際會豈偶焉
　　㳟和
御製偶見元韻　　　　　　　　　　董　誥
　　萬物並育天地心蝝息蚑行無棄委
聖人仁心覆載同物物總歸在宥裏山莊羍麑偃樹根
　　麑母伎伎從奔徙
宸矚偶及煦嫗周見生不忍見其死因
命遙䕶候母來果㸔䑛乳弭雙耳於物天性固有然烝
　　民夷秉尤懿美胡笳感動駝哺駒(詩有御製詠駝/    胡笳奏其)
　　(旁哀腔鳴嗚嗚感駝心/生憐乳駒乃如初之句)雌雄跳蕭鶴領子(製鶴御/    領)
　　(子詩有透壳宛成形淋滲未能立/鴉鵲或來侵跳蕭䕶之急之句)
聖製體物教孝慈伏讀油然心生矣又如行圍放鹿毆
　　(有開御製巴顔布爾哈蘓台放鹿詩/    圍放犬羊恣其毆深山之句)
好生徳洽有如是獸長麛麌斯一端吁嗟騶虞葭茁彼
　　何况
仁民保赤萬倍此
　　㳟和
御製霞標弗待月元韻　　　　　　　董　誥
　　霞標弗
待月跋馬則依然年年木蘭
御弧矢龍驤馳驟相迴旋
聖人寓意不留意待與不待此意胥同焉霞標弗待月
　　虗白光生祥止止大千世界圓明中萬川一印非
　　虗語金波穆穆錘峯升寶幢華鬘雲呈喜
天心無待無弗待智珠朗照無窮矣光明净鏡纖翳空
　　問之望舒應識此旨耳
　　㳟和
御製批摺元韻　　　　　　　　　　和　珅
　　封章必
親披乙夜勤政要四十餘年來
古稀邁益劭眷兹農務時
厪念司民告時若見休徴盛夏不致澇有司視殿最黜
　　陟示陞調
　仙莊避暑居每禱甘霖膏休助在
豫逰豈是山水樂凌晨運
丹毫恩惠發郵報鑿井與耕田
帝力皆周到纖微無不遺遑云治本約所以召和甘雨
　　集不愁淖
聖人止九過首慎視民傲
　　前題　　　　　　　　　　　　戴衢亨
　仙莊每嵗來
躬覽萬機要批决洞無遺
諮訪意彌劭為厪農畝私每佇驛章告綢繆課早遲瑣
　　屑占晴澇朂滋清慎勤軫彼租庸調今年三輔區
　　隂雨芄苖膏懸知塞北豐更説江南樂齊州沃野
　　滋豫壤甘霖報秦隴燕代間屈指秋成到休哉播
　　嘉祥所貴登儉約時清鮮訟争人和欣普淖似聞
　　擊壤民鼔腹羲皇傲
　　㳟和
御製䝉古田元韻　　　　　　　　　嵇　璜
　　大漠逐水草擇善處斯去地氣本難齊不耕何以
　　穫内外扎薩克久矣偹藩牧羣領與谷量蕃滋是
　　所務稞蕎雖耐寒霜早亦可慮中外
　今一家風尚已非故耕鑿習而安雨𤾉籌以豫板升
　　得攸居花當又何懼或專學農圃分地嫻力作或
　　仍習射生獷野性已除撥茶兼屯糓萬里安且固
　　前代三衛人擁强恃殷庶兹同編戸者頗識田間
　　趣我
皇舉秋蒐講武嵗有素名王扈三驅
至意於是寓綏逺兼畏懐奚待象胥諭
　　　前題　　　　　　　　　　　　錢　載
　　　邊氓耕獵牧三者不可去䝉古寖忘舊乃惟力播
　　　穫(叶/)昔時告天収猶不廢獵牧(叶䝉恭讀俗種御/注  古舊    田)
　　　(畢含之去不復耘/及穫之曰靠天収)
　　國朝設用之從征在軍務農而不習武是宜善所慮
　　　洪惟
文皇朝大勲紀掌故䝉古實先服勍者使偹豫今聞青海
　　　嬉嘗偪黒帳懼(黒帳房/畨人)耕䎫何不為獵牧何不作
　　　(邇者青海好飲偷安畨人不惟不之畏轉/被刼奪蒙    天恩訓飭令莫忘舊俗)厄魯特
　　　諸部獵牧豈其除給之暖地耕飽則遐情固如村
　　　板升稠依山種落庶(叶土臣恭讀拜甡御注䝉古/語  瓦屋曰    明人訛為)
　　　(板/升)馴為邊外風近同邊内趣
　皇心顧以籌邊部還其素射獵畜牧勤兵即農隙寓爾
　　　田報有秋舊俗重
　宣諭
　　　㳟和
御製上駟元韻　　　　　　　　　　嵇　璜
聖人盡物性至理通馭馬止須害者捐不患知者寡往
　　年慶武成西極歸宇下渥洼之所産嵗貢其常也
　　飛黄來服皂龍媒亦紛若但得牧養方寧以奔踶
　　舎除蓐則於春庇庌則於夏僕縁而拊之順時馬
　　弗訝
　玉轡控自安金埓塵不惹俶儻權竒姿豈至汗盈把
　　駿尾偶肅肅仍既佶閑且
皇心悦以豫薄言斯駉者良田愛䕶致亦本性馴雅習
　　慣成自然勞逸不可假格物在𩔖情停鞭
得句寫
　　㳟和
御製題鏡香亭元韻　　　　　　　　梁國治
　　新亭戒得堂隂後水色山光月盪磨四面鏡波搖
　　露檻一川香氣聚風荷踈莖宛轉通鷗路密葉週
　　遭隠翠窠盡日氤氲吹不散南薫添入
　御毫多
　　　前題　　　　　　　　　　　　戴衢亨
　　　香到鏡中涵㶑灔鏡宜香裏謝瑩磨炎消池館風
　　　生葛雨歇
　山莊水放荷曲檻浮漪窺鷺浴飛檐倒影綴珠窠空明
　　　天上清凉界自在真芬得已多
　　　㳟和
　御製清舒山館書懐元韻　　　　　　梁國治
　　　承
天子萬年繼體鍾餘慶
題額凛
心傳惟
　聖能知
聖於斯
深意存永言膺
寶命窈矣無形視穆矣無聲聽仰兹
羲畫懸夙夜如提儆懿夫
　徳日新實惟
　皇自敬問察逮蒭蕘中外求利病求寧
　　　觀厥成未釋
　中心怲五字編
　雲楣萬古垂金鏡
　　　㳟和
　御製戴衢亨獲麅即賜之因成是什並令和韻元韻
　　　　　　　　　　　　　　　　戴衢亨
　　　扈獵材難下乗充長楊賦手愧專攻獻生敢謂
　天庖佐拜
　賜兼傳
　聖藻雄官笴應弦輸力薄詞林載筆荷
　恩融携歸喜倍期門侣一例
　頒禽未許同
　欽定熱河志卷一百十六
欽定四庫全書
欽定熱河志卷一百十七
　藝文十一
　　前代
　表狀
　　龍城求代表　　　　　　　(前燕/)慕容農
臣頃因征即鎮所統將士安逸積年青徐荆雍遺冦尚
繁願時代還展竭微効生無餘力没無餘恨臣之志也
狀
　　賀依聖料赤山北無賊及突厥要重人死狀
　　　　　　　　　　　　　　　(唐/)張九齡
信安郡王禕承王忠副驚固(字疑/有悞)牒云赤山有賊右先
得前件牒云九月三日奚探見賊無數前三日臣等靣
奉聖㫖料此必安祿山所將之兵奚疑是賊便有此牒
也臣等當時又奏突厥舉國大來微有輸失便去竊料
此意恐有其謀陛下又云必應彼有要重人死所以即
去今日幽州節度判官監察御史張曉至云今月十一
日從幽州發來赤山元自無賊奚所見者正是安祿山
下兵馬又云契丹有蕃落人走來云突厥之兵馬平章
事第一人死所以狼狽即去在路每日於帳衙前哭此
並聖心懸照有如目擊臣等親奉睿算及此符同萬里
無差不勝驚喜無任踴躍之至仍望宣付史館
　　　謹按後漢書鮮卑𫝊稱漁陽赤山烏桓知赤山
　　　在漁陽北界當為今古北口外地
　　賀奚契丹並自離貳廓清有期狀
　　　　　　　　　　　　　　　(唐/)張九齡
右適高力士宣示臣等張守珪奏契丹及奚並自離貳
兼安祿山復有殺獲賊數將盡觸緒猜擕邊鎮勒兵伺
隙而動誅剪有日廓清可期此皆天威遠臨逋冦自滅
臣等不勝慶躍之至
　　賀誅奚冦可突于狀　　　　　(唐/)張九齡
右高力士宣示張守珪所上逆賊契丹屈烈及可突于
等首級此等惡稔䘮敗將及故天誘其𠂻既降又貳而
感義之士惡其反覆背恩之賊既已誅鋤幽障廓清華
夷俱静計其餘噍永無動摇陛下邊任先擇聖謀獨斷
克禀成命樹此戎功且知河朔無轉輸之勞林胡為賦
税之地臣等沗在樞近預聞遠績㨗書之至喜倍恒情
謹奉狀賀以聞謹奏
　　駁宋慶禮謚議　　　　　　　(唐/)張九齡
慶禮在人苦節為國勞臣一行邊陲三十年所戸庭可
樂彼獨安於𫝊遞稼穡為艱又能寔於軍廩莫不服勞
辱之事而匪懈其心守貞堅之規而自盡其力有一於
此人之所難况營州者鎮彼戎夷扼喉斷臂逆則制其
死命順則為其主人是稱樂都其來尚矣往緣趙翽作
牧馭之非才自經隳廢便長冦孽故二十年間有事東
鄙僵尸暴骨敗將覆軍葢不可勝紀大明臨下聖謀獨
斷恢祖宗之舊復大禹之迹以數千之役徒無甲兵之
強衛指期遂往禀命而行於是量畚築執鼛鼓親總其
役不愆所慮俾栁城為金湯之險林胡生腹心之疾葢
為此也尋而罷海運收嵗儲邊亭晏然河朔無擾與夫
興師之費轉輸之勞較其優劣孰為利害而云所亡萬
計一何謬哉及契丹背誕之日懼我犄角之勢雖䑕穴
自固而駒牧無侵葢張星彼都繄頼之力也安有踐其
迹以制其寔貶其謚以狥其虛採慮始之謗聲忘經遠
之權利義非得所孰謂其可請以所議更下太常庻素
行之迹可尋易名之典不墜者也
　　　謹按唐營州都督府初治栁城扼制奚契丹武
　　　后時為兩蕃所攻移治漁陽元宗時奚契丹欵
　　　附欲復治栁城宋璟固爭不可獨慶禮以為利
　　　乃詔為使築城纔三旬畢九齡所言專指營州
　　　築城事故錄於此是萹曲江集未載今從舊唐
　　　書宋慶禮𫝊錄出所云張星彼都語不可解葢
　　　張皇之譌因初議慶禮謚者為太常博士張星
　　　本𫝊前後俱有張星字而誤也
　　為滎陽公賀幽州破奚冦表　　(唐/)李商隱
臣某言臣得本道進奏官某狀報某月日幽州節度使
張仲武奏破奚冦北部落及諸山奚除舊王匿即所管
外殺戮首領丁壯老幼並殺獲牛羊焚燒車帳器械等
計二十萬刺史以下靣皮一百具耳二百隻奚車五百
乘羊一萬口牛一千五百頭者天聲遠疊廟畧遐宣白
虜穫於寧台赤夷俘於燕路臣某中賀臣竊窺舊史逖
聽前朝有天子憂邊清宵輟寐將軍出塞白首言歸至
乃或勝或奔一彼一此竟困塞郊之柝那停絶漠之烽
猶欲叙烈旗常告功祧廟用其蹔勝謂曰難能况幽朔
巨都全燕重地薦臻奚冦擾亂邊人田讓之獲鮮卑莫
能深入祭彤之軍遼水唯遣相攻近嵗以來為患滋甚
是單于偵邏之路懷駒支漏泄之姦張仲武重感國恩
習知邊事同三師而𨽻楚侔五餌以開戎乘其囂惰之
時俄得剪除之便燕犀宻掛兾馬潜覊超距投石者動
過千羣㦸手科頭者略踰萬計坎三鼓而河流自却聲
六校而屋瓦皆飛自使鴞懼喪林兔忙迷穴無舟掬指
有地僵屍未驚紫陌之烏前運已蹙不唳淮山之鶴後
隊仍窮遂分袁尚之頭顱仍裂蚩尤之肩髀穹廬落燼
同甲揚灰山積雲屯大收其車乘角羸耳濕盡獲其牛
羊栁水載澄桑河無事爰馳吉語入解皇威此皆皇帝
陛下功格上元運膺下武授兹成算於彼當仁震肅九
圍歡呼萬國昔艱難云始邊塵首起於盧龍今開泰有
期上將先清於涿鹿人謀允若靈貺昭然固已上慶祖
宗下光編策綠圗洪範競三古之殊尤玉檢金泥有百
神之靈佑臣雖當防遏不介邊陲空增氣於懦夫實叨
榮於下將日圍千里天葢九重奉一月之㨗書唯知抃
蹈獻萬年之壽酒尚隔班行念風水於遐藩寄夢寐於
宣室無任望闕結戀之至
　　　謹按徐樹榖李商隱文集箋以此為會昌二年
　　　九月張仲武破回鶻事考表中不著年月未見
　　　為會昌二年九月明言奚北部落及諸山奚不
　　　得云是回鶻即仲武𫝊稱殺回鶻監獲奚契丹
　　　者八百人亦不足以當此事此葢大中元年春
　　　張仲武大破奚衆事事在舊書回鶻𫝊樹榖未
　　　詳也又徐炯注栁水曰新書地理志營州栁城
　　　縣西北接奚北接契丹栁水疑當在縣境而以
　　　白狼水實之此未考漢書地理志栁城縣有㕘
　　　栁水今建昌縣(即塔子/溝㕔)境小凌河也注桑河云
　　　水經注濕水東北流左會桑乾水而以盧溝河
　　　實之此未考水經注于延水一名藂桑河即今
　　　正黄旗察哈爾境兆哈河也地理疎舛並附正
　　　之
　書
　　上慕容皝書　　　　　　(前燕/)封　裕
臣聞聖王之宰國也薄賦而藏於百姓分之以三等之
田十一而税之寒者衣之饑者食之使家給人足雖水
旱而不為災者何也高選農官務盡觀課人治周田百
畝亦不假牛力力田者受旌顯之賞惰農者有不齒之
罰又量事置官量官置人使官必稱須人不虚位度嵗
入多少裁而祿之供百僚之外藏之太倉三年之耕餘
一年之粟以斯而積公用於何不足水旱其如百姓何
雖務農之令屢發二千石令長莫有志勤在公鋭盡地
力(一作/利)者故漢祖知其如此以懇田不實徴殺二千石
以十數是以明章之世號次昇平自永嘉䘮亂百姓流
亡中原蕭索千里無烟饑寒流隕相繼溝壑武宣王以
神武聖畧保全一方威以殄姦徳以懷遠故九州之人
塞表殊俗襁負萬里若赤子之歸慈父流人之多于舊
土十倍有餘人殷地狹故無田者者十有三四殿下以
英聖之資克廣先業南摧強趙東滅句驪北取宇文拓
境三千里增民十萬戸繼武闡廣之功有高西伯宜悉
罷諸苑以業流人人至而無資産者賜之以牧牛不當
更收重税也且以殿下之人用殿下之牛牛非殿下之
有將何在哉善藏者藏于百姓若斯而已矣爾者則深
副樂土之望戎旗南指之日中國之人皆將壺餐奉迎
石虎誰與居乎且魏晉雖道消之世猶削百姓不至于
七八特官牛田者官得六分百姓得四分私牛而官田
者與官中分百姓安之人皆悦樂臣猶曰非明王之道
而况增乎且水旱之厄堯湯所不􁃿王者宜濬治溝澮
循鄭白西門史起灌溉之法旱則决溝為雨水則入於
溝瀆上無雲漢之憂下無昏墊之患句驪百濟及宇文
段部之民皆兵勢所徙非如中國慕義而至咸有思歸
之心今戸垂十萬狹凑都城恐方為國家深患宜分其
兄弟宗屬徙於西境撫之以恩檢之以法使不得散在
居人知國之虛實今中原未平資畜宜廣官司猥多㳺
食不少一夫不耕嵗受其饑必取于耕者而食之一人
食一人之力㳺食數萬損亦如之安可以家給人足治
致昇平殿下降覽古今之事多矣政之巨患莫甚于斯
其有經畧出世才稱時求者自可隨須致(一作/置)之列位
非此已往其耕而食蠶而衣亦天之道也殿下聖性寛
明思言若渴故人盡芻蕘有犯無隱前者㕘軍王憲大
夫劉明並及忠獻欵以貢至言雖頗有逆鱗意在無責
主者奏以妖言犯上致之于法殿下慈宏包納恕其大
辟猶削黜禁錮不齒于朝其言是也殿下固宜納之如
其非是宜亮其狂猿置諫臣而求直言亦猶北行趨越
必不得其所志矣右長史宋該等阿媚茍容輕劾諫士
已無骨鯁嫉人有之掩蔽耳目不忠之甚四業者國之
所資教學者有國盛事習戰務農尤其本也百工商賈
特其末耳宜量軍國所須置其員數已外歸之於農教
之戰法學者三年無成亦宜歸之於農不可徒充大員
以塞聰儁之路臣之所言當也時速施行非也登如罪
戮使天下知朝廷從善如流罰惡不掩王憲劉明忠臣
也願宥忤鱗之愆收其藥石之效
　　答李天英書　　　　　　　　(金/)趙秉文
天英足下自足下失意東歸無日不思怳如三嵗向得
來音甚悉動静為慰所望所寄襍詩疾讀數過擊節屢
嘆足下天才英逸不假䋲削豈復老夫所可擬議然似
受之天而不受之人屢欲貢悃誠山川間之㘴成浮沉
况勤厚如此過望黙化僕非其人筆拙思荒自濡其涸
况望餘波耶豈以犬馬齒在前欲俯就先後進禮耶聊
布一二所聞于師傅間者幸恕不揆嘗聞古人之詩各
得其一偏又多其性似者若陶淵明謝靈運韋蘇州王
維栁子厚白樂天得其冲淡江淹鮑明遠李白李賀得
其峭峻孟東野賈浪仙又得其幽憂不平之氣若老杜
可謂兼之矣然杜知詩之為詩未知不詩之為詩而韓
愈又以古文之渾浩溢而為詩然後古今之變盡矣太
白辭勝于理樂天理勝于辭東坡又以太白之豪樂天
之理合而為一是以高視古人然亦不能廢古人足下
以唐宋詩人得處雖能免俗殊乏風雅過矣所謂近風
雅豈規規然如晉宋辭人蹈襲用一律耶若曰子厚近
古退之變古此屏山守株之論非僕所敢知也詩至于
李杜以為未足是畫至于無形聽之于無聲其為怪且
迂也甚矣其于書也亦然足下立言措意不蹈襲前人
一語此最詩人妙處然亦從古人中入譬如彈琴不師
譜稱物不師衡工匠不師䋲墨獨自師心雖終身無成
可也故為文當師六經左邱明莊周太史公賈誼劉向
楊雄韓愈為詩當師三百篇離騷文選古詩十九首下
及李杜學書當師三代金石鍾王歐虞顔栁盡得諸人
所長然後卓然自成一家非有意于耑師古人也亦非
有意于耑擯古人也自書契以來未有離古人而獨立
者若揚子雲不師古人然亦有擬相如四賦韓退之惟
陳言之務去若進學解則客難之變也南山詩則子厚
之餘也豈遽汗漫自師胸臆至不成語然後為快者然
此詩人造語之工謂之一藝可也至于詩文之意當以
明王道輔教化為主六經吾師也可以一藝名之哉賈
誼董仲舒司馬遷揚子雲韓愈歐陽修司馬温公文儒
之文也僕未之能學焉梁肅裴休晁迥張无盡名理之
文也吾師之太白杜陵東坡詞人之文吾師其辭不師
其意淵明樂天高士之詩也吾師其意不師其辭然吾
老矣眼昏力綿雖欲學古人力不足也足下書來自言
近日欲作大字然滯于藏鋒不能飛動詩欲古體然僻
于幽隱不能毫放足下自知之僕尚何言然藏鋒書之
一端所貴徧學古人昔人謂法書豈是率意而為之也
又須真積力乆自楷法中來前人所謂未有未能㘴而
能走者飛動乃吾輩胸中之妙非所學也若市人能積
學而不能飛動吾輩能飛動而不能積學皆一偏之弊
耳東坡論十八草書以為鶯歌嬌數日相見曰此書何
如曰乃秦吉了耳足下之書無乃近似之乎精神所注
間出奇逸積怠之際如病痱腫得免秦吉了足矣想當
捧腹大笑也寄來詩如雜詩五首老昏殊不可曉然此
迄今大成不過長吉盧仝合而為一未能以古為新以
俗為雅非所望于吾友也昔人有吹簫學鳯鳴不可得
聞時有梟音耳君詩毋乃間有梟音乎向者屏山嘗語
足下云自李賀死二百年無此作矣理誠有之僕亦云
然李公愛才然知足下之深者莫如老夫願足下以古
人之心為心不願足下受之天而不受之人如世輕薄
子也與足下知心故道此意幸少安無躁
　　與姚公茂書　　　　　　　　(金/)楊　奐
奐頓首復别四五年思渴之甚所欲言者不一也握手
未期此懷可知子善至得書審玉眷佳裕且知北還喜
甚去嵗子善云新築祠堂而石室在正位不知何所據
及見朱文公家禮圗説亦云在北架似不安也且宗廟
五廟七廟而已雖有成言所以作室次第于經則無所
見朱文公後宋人也建炎南渡廟社之禮一蕩就有故
老或鬱鬱下僚無所見于世此説在中庸或問中略見
之所可信者止是昭穆位次于神主于石室皆不及也
家禮所載神主樣式亦非奐三十時入汴梁得宫室廟
社法度于一故老處又五年因秋比以生徒之衆寓長
安慈恩寺有僧曰了遷者乘暇請觀寺之西南杜相公
讀書堂奐一見知其家廟也其廟制如世之所謂吳殿
也凡石室並在西壁高與人胸臆齊其僧猶以為藏書
龕既而來洛下于楊正卿家閲稽古編文信乎其為杜
祁公之家廟也文粹韓文温公集多有家廟碑止説三
室四室或云第一第二第三四室又有云東室者亦不
載石室方位之所在夫禮也者制度名數之所寓也不
有所據必有所見文公所述未見其所據當以奐之所
目覩者為廟之定制天子與諸侯卿大夫同所以異者
名數也今汴梁太廟法度故家具有圗説自己亥春定
課時有告隱匿官粟者親入倉檢視而倉即太廟也因
得考其制度焉石室在西壁正殿凡二十五間始祖室
三間内附祧廟神主五位其石室皆在西壁而近南牖
世祖二間内附肅宗一位穆宗二間内附康宗一位太
祖以下至宣宗各二間係八室計一十六間其神主石
室並在西壁東西夾室各一間凡有神主處每一間門
一牖一門在左牖在右已上共二十五間近有客曰毛
正卿至自保州曾為先朝太祝談舊禮如在目前是日
㘴客甚衆談竟奐問之曰如公所言其行禮時將在秋
冬而不及春夏也客問何以知之奐曰以公止見虎席
故知其在秋冬也若春夏則席以桃枝竹也客曰適在
冬耳奐又問公之行禮將屬時亨而不及禘祫客問何
以知之奐曰禘祫則太祖神主位於塪下而東向焉而
昭在於北南向之穆在于南而北向之公所言而曰太
祖神主在門之内南向焉故知不及禘祫也客謝未嘗
及禘祫吁此定禮也患不素考耳是與非吾友訂之恐
不宜襲家禮之誤也著書非細事也古之聖賢未嘗敢
自作古所謂神主之説容靣告焉
　碑誌
　　安徳州剏建靈巖寺碑　　　　(遼/)耶律劭
伏聞大雄示化肇興五竺之邦像法定期實屬千年之
會漸流通於震旦迥超越於古初三乘遞行一雨溥潤
我國家右文敷治偃革濟時繇數落以取英翹振儒風
於當代闡二宗而尚禪定𫝊佛燈於有生廣樹仁祠大
宏慈廕安徳州靈巖寺者北連龍岫前俯郡城溪壑幽
深峰巒掩映天然勝㮣斗絶於一方宛爾道場廓開於
十地初統和中有山圭僧可觀與其同志幼為縣吏各
負逋租亡命此山共逃箠楚後偕追捕同付獄中數日
幽囚桎桔自解尋免徴錄因遂出家卜築結菴專精戒
律壽考遷逝靈應肸蠁太平五年復有邑里趙延貞王
承遂張瑩焦慶等三十有三人狀施烽臺山四靣隙地
以廣布金之浄域遠模靈鷲之風規增大給孤之園益
茂耆陁之樹年禩寖乆徒衆漸隓重和初元有郡人雄
武軍節度使太原王公育與邑人尹節高聳等禮請悟
開上人住持經始營葺僧衆螘附工徒子來殿宇嶷爾
以有嚴錢榖豐歉而不匱果必能事全付後人僧迦實
繁悉萃六合之浄侣逹摩無覩固乏三藏之秘文重和
二十二年有寺僧潜奥與悟開上人鳩集浄財締結信
士與邑人尹節李敬張士禹高聳等購經一藏用廣流
通二十四年建九聖殿以龕置焉繪像煒煜而嶽峙内
藏嶻嶪而雲矗經律論學揚法海之驚瀾上中愞恨逗
塵機於來哲清寧四載特賜浄覺之名咸雍六年復賜
靈巖之號居然閟邃迥出塵表故得水雲上士龍象名
流覽境界之清虛駐瓶錫而棲止有閭山懴悔守司徒
通圓慈行大師志福㳺憩於此以其缺鐘杵之音失晨
昏之警飛奏為請天旨下俞徴良冶於遠方貿精銅於
異域爐槖一鼔大器告成逸韻疊擊而豐隆林薄四震
於幽懇設􁏐為飾構棲以懸壽昌初元嵗次己亥復建
大殿以敞法筵楹柱撑空榱桷蔽日輪奐克成於大壯
清浄特偹於寶坊羣峰㠝岏而繚若垣牆諸塔聳峻而
勢同湧現禪房自通於幽處講㘴屢雨其天花今天子
即位之二年有守太師通圓輔國大師法頥者乆藹人
天之譽蔚為帝王之師衆僧懇請遂居是寺人對境以
心冥地因居而名著師因精選道行得長老恵敬付以
寺事提綜不倦勤瘁厯年建置悉覩於周圓儲蓄並臻
於羨積劭㳟應詔檢恪守郡符志慕佛乘誓求法印時
因暇日屢扣禪闗有清行大徳賜紫沙門奉擅寺主沙
門行柔等語其權輿見託記述學漸博雅夢無白鳯之
奇辭愧䟱蕪語乏黄絹之字牢讓不獲謹為銘詩銘曰
佛乘廣運慧日映時法膺象季溥建仁祠世䝉誘導教
被方維福濟含識學法有為偉矣靈巖豁然林壑斗遠
流俗高視寥廓境浄心㝠解脱纒縛以致名流兹焉棲
泊鐘梵時警薫修有常覺林並茂禪院滋芳溈山圭峰
聊可比方居者得趣世諦頓忘息乃塵紛味兹幽閴清
浄悉同過現無别直書初終讃揚洪烈刻諸貞珉永告
沙刧
　　靈巖寺碑陰　　　　　　　　(遼/)僧恒劬
伏間調御開化如烏曇華聲教四流沃浹萬彚恒劬嘗
啟宿願趣直林家雖不能發明心華宻佩祖印幸以雲
水且樂無事乾統六年春憩覺華島秋露再浥振錫北
㳺祗斯精舎尋沐居僧狀請棲息有諸耆耋議及締搆
自統和中苾芻可觀經始其謀以次肯堂遂至宏敞請
文於石庻𫝊不朽遽采他山之石宛具螭首龜趺之狀
於是郡守耶律劭作文沙門恒劬書篆時不踰月岌於
中庭余兄文學之外尤精小篆得秦相李斯洎唐李陽
氷之法校其工拙亦不在下寺僧有好事者求少筆跡
畱之碑陰云
　　靈感寺釋迦佛舎利塔碑銘　　(遼/)張嗣初
夫塔古無有也本出於浮圗氏自佛教東被始有之是
謂佛廟葢聞不遷者性也恒動者情也緣情而能有者
生也生不可常必至於滅滅不可已復轉於生於此流
轉中能解生死之縛而得不生不滅者惟釋迦而已故
超然特立於羣聖之上可謂天人師者也然大耄既至
終顯有為故金身示滅當此之際六種震動如須彌傾
摧使諸天無所依也嗚呼去聖鎮遠靈迹不無故所有
舎利為八國以寶塔分𦵏之其數凡八萬四千爾後厯
載彌乆隤廢者甚衆人心特恐亡墜益復興起之或發
諸寶函或擘以玉粒或葺其舊制或剏以新作故塔廟
之多跡于此也雖殫其筋力嘗不為勞然竭以資財亦
不為費至若累寶簷絡珠網接雲漢而起嘗不為高併
䦗閭夷井竈有郛郭之半亦不為廣其人心勤厚有如
此者皇朝定天下以武守天下以文太平既乆而人心
向善故此教所以盛宏凡民間建立佛寺靡弗如意今
此塔自太平九年栁城人梁氏之所建也氏兄弟二人
長曰守奇夙植善根次曰道隣素宏願力自童子時有
聚沙之戯後果志於出家既受具已大通宋乘先隱於
龍岫之一蘭若後為城中人請居此土一日于鉢中忽
出異光不散者乆之既而乃得舎利二粒玉彩晶燦不
可正視人爭𫝊戴之由此乃舎衣盂特興塔像復求化
官長暨貴戚并豪族之家各助以金帛車服或諸珍玩
計獲數百萬錢共為成辦之於是火其磚廣若山積募
其工翕如雲合負土于堦者若蟻之累垤汲坭于簷者
如燕之巢房凡一十三級通百有餘尺珠函之靈瑞在
乎其中觀夫有金撑以鋭其上有廣陛以豐其下豈徒
然哉我所貴踴出三界而為解脱之場也有千嵗燈以
然于内有百鍊鏡以懸于外亦豈徒然哉我所貴遍照
十方而破黒暗之域也且如風鳴寶鐸盡宣妙法音蟻
踐崇階亦成無上道故一塵所霑一影所覆其利樂信
不虚矣噫彼土木有穹隆而崔嵬者勿謂我小我小有可觀
彼金碧有燦爛而陸離者勿謂我儉我儉能中禮愚弗
克偹𫐠徒止于此焉復常有光數見或五色氣以覆之
因上聞之以精誠有感故靈應必通乃勅其寺曰靈感
寺至大安中有先師之弟子通教師賜紫沙門思整重
修以潤色之二先師者葢愚之祖母故河南太君之伯
父也塔初成日我先人嘗欲親志之而不意早没故弗
克逮言今通教師素與我先人有甥舅之愛毎一見必
以此事為記師既誘我以先人之志能弗繼之我復感
師念先師之徳可弗述之此者葢為其肯構也故不敢
讓乃強為記云其頌曰既生必滅唯性不遷不生不滅
惟佛能然金身雖徃靈跡可𫝊舎利所至塔廟興焉在
西所建八萬四千益遠益敬至於無邊凡厥願力非小
因緣有僧梁氏獲此舎利千佛共與一日自至鉢中有
光玉粒者二苟非精誠格兹靈瑞乃舎衣盂願作佛事
以清浄心置琉璃器藏于塔中以福萬世後有門人以
增以新長令浄白不生埃塵叙我以舊託我以文乃強
為述昔我先君
　　釋迦定光二佛舎利塔記　　　(遼/)僧慧材
竊聞三千化主百億雄尊往復之跡以無垠方便之門
而莫限應願榮辭於天界權儀降誕于王宫孜孜而示
倦龍庭黙黙而優㳺鳯苑顰眉(闕/)返嚴駕慘迴老病死
苦以因觀法報化身而是慕奢華涕厭午夜逾城苦行
石堅六年修道浴泥洹河已赴菩提樹來斷障降魔既
登於佛果垂慈應請乃轉于法輪始從鹿苑終至鶴林
時經四十九年教演一十二分所應度者皆以隨宜方
便度訖其未度者亦已與作得度因緣顧此土之綠周
念他方之化益於是就力士生地之内詣堅固樹林之
間足南首北背東靣西疊足枕肱現四儀之究竟收心
住定示八相之窮終金口緘以絶言玉毫掩而(闕/)彩四
生乏主悲摧凡聖之心三界無依哀變乾坤之色堅勞
之壽既已云亡金剛之身故亦是壞闍維訖於寶樹舎
利分以金罌爰興窣堵波以利薩逹嚩育王西出(闕二/字)
八萬四千隨帝東臨併造三十六所於凝固之道體雖
(闕/)然不然而轉變之化身亦法爾窅爾是以(闕二/字)之刹
土咸建多(闕/)之塔婆垂青廕而廣大施慧燈以遐延凡
興一供之因定尅千生之果粤有(闕四/字)重和十五年陶
冶甄鑄鐡塔一所厯十三簷亘二百尺往往夜晦屢放
虹光福常住以豐肥祐上下而和睦邇後展討殿宇津
置堂廊毎嗟佛壠閃於南隩大衆僉議欲移中央即有
恵衍大徳潜資義倉提㸃雲敷共捨浄貲一千緍其諸
釋侣量力施錢共四百千周充功費尋擇良辰亦得吉
卦坼至十簷獲定光佛舎利六百餘顆至地宫内獲釋
迦佛舎利一千三百餘顆再選定四月八日午時依舊
如法安𦵏切以慧材狼山冗學龍苑庸夫赧扣𤨏才聊
編盛事伏願三乗五性承兹迺共捨羬軒七趣十生仗
此乃同登犪駕更願陵遷谷變懿範不凋地乆天長徽
猷永固云爾
　
　
　
　
　
　
　
　
　
　
　
欽定熱河志卷一百十七
欽定四庫全書
欽定熱河志卷一百十八
　藝文十二
　　前代
　碑誌
　　宜州㕔峪道院復建藏經千人邑記
　　　　　　　　　　　　　　　(金/)徐　卓
佛經者西域天竺之迦維衛國净飯王太子釋迦牟尼
之所説也太子當周莊王九年四月八日自母右脅而
生及長舎太子位出家苦身學道精進六年以來覺悟
一切種智故謂之佛佛在世垂化四十九年至於天龍
神鬼無不聴法後至拘尸那城娑羅雙樹間二月十五
日入滅度其弟子迦葉與阿難等五百人共追撰述綴
為經教行之西土千百餘年自漢已上中國未𫝊逮及
明帝夜夢金人飛行於殿廷以問朝臣而傅毅對曰此
佛也帝遣中郎蔡愔秦景奉使天竺求之得佛經四十
二章及釋迦立像并與沙門攝摩騰竺法蘭東還愔之
來也以白馬負經因立白馬寺于洛城雍門西以處之
而後魏晉宋齊之間梁陳周隋之際聖賢繼至經論日
滋寖興於姚秦羅什大備於李唐元奘由是空門興教
與儒道争衡下至五代降及宋遼歴夷險而其教彌光
經隆替而斯道愈振凡所貯藏有五千四十八卷故名
曰藏經㕔峪者乃遼時耶律詳衮(舊作詳稳/今改正)家之墳所
也其家世積善遂卜勝地以建佛宫置以藏經其來也
乆雖貯於此未見宏揚先是忠顯校尉顔夀因此地之
是歴觀斯經之不宣乃約土人共齎物用請名僧數十
人長穿開讀至於皇統六年十月七日無何為火災所
焚其餘屋舎掃地皆盡大凡事乆則絶絶則有時而繼
物乆則滅滅則有時而興然則繼絶興滅非其人安能
為之哉郡人馬祐者乃逸士也遯世髙蹈卜居相隣自
觀煨燼之餘基誓發繼興之大願遂與舊邑人顔夀等
親為倡率轉相紏合乃得千人立為一社衆推馬祜為
邑長以顔夀等為提㸃募錢易經鳩工構藏随其卷帖
貯以櫃匣其餘佛屋僧廊次第建立庶幾法無凝滯人
獲頂𫝊上以報皇國之恩下以資吾邦之福且走一介
求記於余余亦里人也既聞其事喜不知極以筆書之
俾勒諸石
　　興中府尹銀青改建三學寺及供給道粮千人邑
　　碑銘　　　　　　　　　　　(金/)韓長嗣
夫物不常興有時而廢物不常廢有時而興凡興廢之
際繫善人不善人之為也如不善人有為之時當興猶
廢如善人有為之時雖廢猶興兹乃必然之理也三學
寺都提㸃崇業大師三學見經主净慧大徳吏案孔目
官孫公同來造予門而言曰大尹銀青改建三學寺紏
千人邑供給道粮請子銘之其可許乎予曰物興繫人
信不誣矣然愧菲材奈居治下豈敢無諾三公遂詳言
子予曰三學者其來逺矣爰自於唐肇起之也迨及有
遼建三學寺於府西擇一境僧行清髙者為綱首舉連
郡經律論學優者為三法師遞開教門指引學者兵興
以來殿堂廊廡掃地而無聖朝既獲遼土設三學如故
法大定五年我大尹銀青來治興中其三學法師過㕔
大尹問之曰不意此方有設三學寺在何處三師對曰
寺廢乆矣三師名位具設皆權于私院敷演大尹喟然
歎曰不亦傷乎方今京府巨鎮碁布天下設三學者有
數此幸得之何不復修對曰修寺者大事也若不遇大
夫縁力烏能及此大尹曰吾將揆之自歴數任未嘗不
不於佛廟有興衰補弊者也而况三學其事非細朝廷視
之尚為重矣凡取經律論之師者差官考試本府衆五
州義學各宗出題荅義中選者取三人爰命為三宗法
師下四方學者日興講肄不惟圖増聖歴綿長抑亦使佛
法𫝊逺而不見廢絶者其在兹乎茍非設此縱有清凉宣
律師慈恩之才孰將𫝊焉以至後來之人雖有清凉
宣律師慈恩之志孰將學焉吾不忍見隳一日聴訟之
餘出逰狼山其上有院曰祥巒廢為荆棒顧其基址頗
有制度又迺桞城形勝之地改修為三學寺信甚便矣
三師欣然相謂曰大夫縁力遇之今日定見成就大尹
曰爾亦可矣曰然遂施俸錢及已夫匠築土構木宏揚
經律論庶使人知三宗所垂之教言修行之正路耳三
師曰誠謂善哉經律論者如鼎有足不可闕一大方廣
佛華嚴經即無盡修多羅之總名也世尊始成正覺頓
説是經剖裂元㣲昭廓心境窮理盡性徹果該因洋洋
冲融廣大悉備者其惟兹乎開真體於萬化之域顯徳
相於重元之門津流衆典此為洪源星列餘經此為果
日髙不可仰深不可窺雖績行菩薩上徳聲聞莫能探
賾索隠焉可謂常恒之妙説通方之洪規稱性之極談
一乗之要軌也四分律者所防邪檢失禁亂止魔取超
世之道非戒不宏斯乃三乗之津要萬善之窟宅者也
慮羣生愚惑安寢㝠室遊於長夜不能自覺雖有出家
庶幾元㣲者徒懐逺趣迷於發足是以如來開戒徳之
妙門指湼槃之坦路宜各朂力明慎執持令大法乆住
焉成唯識論者暢大乗之妙趣也遣疑破執修行證果
括衆之秘包羣聖之㫖何滯不融無幽不燭仰之不極
俯之不測逺之無忘近之有識其有隠括五明搜揚八
藏幽門每擁元路未通信巨夜之銀輝實昏旦之金鏡
矣此經律論者戒定慧之法耳戒以資定定以究慧相
須而成凡諸衆生得證無上菩提皆不離戒定慧之灋
者也是以大尹銀青愈加修造之意遂感士庶竭力助
縁滿寺殿舎不日告成大尹曰成則成矣慮吾改任三
師學人有闗日用其將奈何當紏千人邑不問僧尼道
流男女老幼每嵗十月一日人各納錢二百米一斗永
給道粮不亦宜乎合郡官民争為敬從延及隣境之人
願來預邑取父作子述之義盡天長地乆之期都無累
月幾千人其邑人姓名具書碑隂若乃吐辭為經立行
為法見之者瞻仰聞之者歸依茍非有處世之道其孰
能與於此以財好施於衰好興倡之則順從造之則成
就茍非有服人之徳其孰能與於此釋迦如來天竺人
也去中國隔數萬程一日其數來𫝊不拘賢愚竟為奉
行誠謂有出世之道也哉大尹銀青遼陽人也去興中
不逺千里來尹斯府一日政治有餘修三學寺紏千邑
不拘内外咸樂助辨信謂有服人之徳也哉其為銘曰
凡厥萬事有興有衰興諸衰者非賢其誰府有三學自
遼而置經律論宗唱灋之地兵興以來殿宇無存三師
仍設私院敷言大尹銀青下車臨治三師過㕔首問其
寺師將趣進具告其前位則設矣寺廢乆焉大尹聞之
發歎者屢京府巨鎮設此有數此幸得之胡不復修對
曰大事復之何由必在所遇大夫縁力縁若不遇修之
烏得大尹出言吾將揆之師喜相謂遇在此時吾嘗佛
廟興衰補弊况此三學其事非細朝廷尚重考試無私
學優中選授命為師可増聖歴綿綿長乆又令佛法燈
燈𫝊後後人受之修行無疑吾可惜此不忍見隳一日
之間聴訟之暇號令從人出逰于野北豋狼山有完祥
巒沒為荆榛殿缺僧殘徬徨弗去載瞻載顧壊址遺基
亦可制度兹迺桞城形勝之方修為三學既利且昌爰
施俸錢及已匠梓經營堂構不日成矣大尹復言成則
成諸吾將改仕定闕學儲欲紏千人道粮永給僧俗老
幼同為是邑非此一郡延及其隣歡欣而至願預邑人
宜此勝事常如今日𫝊之子孫善繼善述
　　利州精嚴禪寺盖公和尚墓銘　(金/)趙秉文
臨濟自佛果沿而下之至於佛日自四明泝而上之至
於佛鑑俱出於五祖演而佛鑑𫝊南華昺昺𫝊四明逵
逵為今北京松林北遷第一祖師四明之孫㣲公之子
也張其姓諱圓蓋永昌阜俗人十九棄俗而僧卄棄律
而禪參玉泉名公(闕/)安寳公以機縁不契退而歎曰大
丈夫肩荷佛祖未生前大事直須全身放下始得遂退
居靈巖佛髻山結茅棲隠者數載山空無人以水流雲
飛為受用乆之梅子將熟詣北京謁㣲公求印證公初
不之許既而不參而叅無得而得一日舉黄龍心正不
妄動話師以頌舉似有鐡樹開花之語公曰可矣汝其
行乎大定六年始開堂於精嚴繼席松林靈感明昌六
年五月預告終期跏趺而逝荼毗之日瑞彰舎利戒定
力也俗夀六十有四僧臘三十師行峻而方故學者遵
其道而憚其律所居不過一二載尋返舊隠晩得瓊嗣
銘曰黄龍一句諸方膽喪極盡元㣲全無伎倆伶俐衲
僧剔足眉稜鐡樹開花炎天造氷三上洞山九到投子
一言相契草鞋挂起臨濟法將松林道塲轉身就父撒
手還鄉沒眼禪和覔不可見魚戽夜塘鹿趁陽燄松漠
之北利州之東無縫塔様八靣玲瓏一時推倒河清海
晏花落清嚶月明秋雁
　　中書左丞姚文獻公神道碑　　(元/)姚　燧
兹公諱樞字公茂事世祖潜邸十年左右宸極十有九
年居近宻之地受尊寵之任可謂必世之乆惟其不因
富貴進退禮敬窮逹一節不易寒士故不取耻當時明
哲保身以薨帝為震悼賻楮泉為千者千五百閔惟子
煒生十五年未授之室賜聘財如所賻明年官以禮部
郎中皆異數也後十九年當元貞二年裕聖太后以嘗
侍講裕宗言之成宗贈謚榮祿大夫少師文獻公至大
三年武宗追號嘉猷程世舊學功臣太師開府儀同三
司魯國公又推恩冄世考仲宏贈太保儀同三司魯國
康懿公祖錡銀青榮祿大夫大司徒魯國惠靖公妣張
氏祖妣李氏皆魯國夫人惟姚氏為神明之後五季梁
唐六鎮節度使勍生金五將軍漢英周廣順初太祖遣
之使遼見留事世景聖三宗加安時制節宏化翊亮功
臣開府儀同三司樞宻使檢校太師兼政事令上桂國
東陽郡公生中書門下平章事北靣宣徽使衡之生給
書中同中書門下平童事居政生太師左金吾衛上將
軍䖍州節度使景祥生太子洗馬企華生金東上閣門
使金州團練使玢生閣門祗侯武徳將軍佺生武徳將
軍獲嘉令錡生安逺大將軍慶陽安化丞淵後更仲宏
生公及楨格公自稚弱一力於學晝則經紀其家嚮晦
則讀書夜分不輟魯國夫人恐傷耽若每止之乃塞牕
不使見燭就枕必盡三鼓聞將遷闗中康懿公録事判
官於許俾取師氏姑及姑之夫子昌以來公徒行懐書
困休於樹宿止於邸亦出以誦自期甚髙宋内翰九嘉
少登科甲時有重名方閑居許摧折行位與之㳺召一
日賔㑹録事名召公内翰怒曰公茂負佐王之畧豈可
若若是易之先祖曰同僚呼兒輩宜然猶竟席不樂其
為前輩見推如此壬辰許城被圍州版公軍資庫使與
副夜直四鼓聞牕外歎曰人獻東門出索之無得副曰
吾嘗遇兵河朔鬼物云然宜捄吾家乃相與歸街陌横
鈴索斷行見其懐印若赴州計事者至家乃盡出金銀
酒具奩餙裹餱糧為逃死計日出而東門果破邀軍將
蕭姓者入家盡付所出蕭曰吾嘗受邱真人教汝軍中
惟救人無殺吾捄乃死公聞太宗詔學士十八人即長
春宫教之俾楊中書惟中監督則往依焉中書少公六
年兄稱之與偕北覲時龍庭無漢人士夫帝喜其來甚
重之乙未詔二太子南征俾公從楊中書即軍中求儒
道釋毉卜酒工樂人㑹破棗陽併公所招將盡坑之大
將幕竹林間公辨析明詔如此他日將何以復命乃蹙
數人逃入竹中潜歸其營匿嚴侯軍中纔脱死數十人
繼拔徳安得江漢先生趙復仁與之言信竒士出所為
文數十篇以九族殫殘不欲北與公訣蘄死公留宿帳
中既覺月皓而盈惟寢衣存乃鞍馬號積尸門求至水
裔脱屨被髪仰天而號欲投溺而未入也公曉以徒死
無益汝存則子孫或可𫝊緒百世保吾而北無他也遂
還盡出程朱二子性理之書付公江漢至燕學徒從者
百人北方經學自兹始嵗辛丑賜錦衣金符以郎中扎
爾固齊(舊作牙魯无/赤今改正)行臺於燕時惟事貨賂天下諸侯
競以掊克入媚以公幕長必分及之乃一切拒絶人有
以銀二笏來見既謝却乃出置氊簾間遣人追及與之
徙家來輝墾荒雲門糞田數百畆脩二水輪誅茅為堂
城中置私廟奉祠四世堂龕魯司㓂容傍垂周兩程張
邵司馬六君子像讀書其間衣冠莊肅以道學自鳴佳
時則鳴琴百泉之上遁世而樂天若將終身後生薄夫
或造庭除出語人曰幾禠吾魄又汲汲以化民成俗為
心自版小學書語孟或問家禮俾楊中書版四書田和
卿尚書版聲詩折𠂻易程𫝊書蔡𫝊春秋胡𫝊皆於燕
又以小學書流布未廣教弟子揚古為沈氏活版與近
思録東萊經史論説諸書散之四方時先師許魏國文
正公魯齊在魏出入經𫝊子史泛濫釋老下至醫卜筮
兵刑貨殖水利算數靡所不究公過魏與竇漢卿聚茅
齋聴公言義正粹先師遂造蘇門盡録是數書以歸謂
其徒曰向所授受皆非今始聞進學之序若必欲相從
當盡棄前習以從事於小學四書為進徳基不然當求
他師衆皆曰惟先生命則魏國公由窮理致知反躬踐
實為世大儒者又公所梯接云嵗庚戍盡室來輝相依
以居㑹上在潜邸遣托克托(舊作脱兀/脱今改正)故平章趙壁驛
至彰徳恐公避逃托克托留壁獨至輝以過客見審其
為公始致見徴之㫖公曰天下之人同是姓名何限恐
使誤徴不敢妄應壁曰汝非棄扎爾固齊隠此者乎公
曰是則然矣壁曰良是乃偕往彰徳受命遂行既至上
大喜日客遇之俾居衛從後列惟不直宿時召與語随
問而言乆之詢及治道公見上聰明神聖才不世出虚
已受言可大有為感以一介見信之深見問之切乃許
捐身驅馳宣力盡其生平所學敷心􁏏膽為書數千百
言首以二帝三王為學之本為治之序與治國平天下
之大經彚為八目曰脩身力學尊賢親親畏天愛民好
善逺佞次及其救時之弊為條三十曰立省部則庶政
出一綱舉紀張令不行於朝而變於夕辟才行舉逸遺
慎銓選汰職員則不専世爵而人才出班俸祿則贜穢
塞而公道開定法律審刑獄則牧生殺之權於朝諸侯
不得而専邱山之罪不致茍免毫髪之過免罹極法而
寃抑有申設監司明黜陟則善良姦窳可得而舉剌閣
徴斂則部族不横於誅求簡驛𫝊則州郡不困於需索
修學校崇經術旌節孝以為育人才厚風俗美教化之
基使士不媮於文華重農桑寛賦税省徭役禁㳺惰則
民力紓不趋於浮偽且免習工技者嵗加富溢勤耕織
者日就饑寒肅軍政使田里不知行營住復之擾攘賙
匱乏恤鰥寡使顛連無告者有養布屯田以實邊戍通
漕運以廩京都倚債負則賈胡不得以子為母如牸生
牸牛十年千頭之法破稱貸之家廣儲蓄復常平以待
凶荒立平凖以權物古却利便以塞倖塗杜告奸以絶
訟源各疏張弛之方其下本末兼該細大不遺文不具
述上竒其才由是動必見詢使授太子經以太師淇陽
王之兄故丞相特黙格爾(舊作土木谷/兒今改正)故右丞巴哈濟
逹(舊作不華吉/丁今改正)今司徒瑪努勒(舊作買奴/今改正)為之伴讀日
以三綱五常先哲格言薫陶徳性明年憲宗即位詔凡
軍民在齊拉衮(舊作亦老/温今改正)山南者聴上總之為張宴羣
下罷酒將出遣人止公頃者諸人皆賀汝獨黙然豈有
意耶對曰臣欲陳之他日不謂遽問且天下土地之廣
人民之殷財賦之阜有加漢地者乎軍民吾盡有之天
子何為異時庭臣聞之必悔見奪不若惟手兵權供億
之須取之有司則勢順理安上曰慮所不及者遣人入
聞願總兵與國戮力報可公䇿太祖承天大命兵取天
下功未及竟而遂陟遐太祖平金遣二太子總大軍南
伐降唐鄧均徳安四城拔棗陽光化留軍戍邊襄樊夀
泗繼亦來歸而夀泗之民盡於軍官分有由是降附路
絶雖嵗加兵淮蜀軍將惟利剽殺若以秋去春來之兵
分屯要地㓂至則戰㓂去則耕積榖髙廩邊備既實俟
時大舉則宋可平上善之始置屯田經畧司於汴西起
穰鄧宿重兵與襄陽制閫犄角東連陳亳清口桃源列
嶂守之又置都運司於衛轉粟於河繼餽諸州陜西則
移隴右汪義武公戍利州劉惠忠公黒馬於成都割河東
解之鹽池歸陜西置從宜所中糧興元猶懼不繼置行
部秦州順嘉陵漕漁闗沔池轉粟入利其年大封同姓
敕上於南京闗中自擇其一公曰南京河徙無常土薄
水淺瀉鹵生之不若闗中厥田上上古名天府陸海上
願有闗中帝曰是地户寡河南懹孟地狹民夥可取自
益遂兼有河内壬子夏入覲受命征大理至察遜諾爾
(舊作曲先腦/而今改正)夜宴羣下公為陳宋祖遣曹彬取南唐敇
無效潘美伐蜀嗜殺及克金陵未嘗戮一人市不易肆
以其主歸明日早行上據鞍呼曰汝昨言曹彬不殺者
吾能為之吾能為之公馬上賀曰聖人之心仁明如此
生民之幸有國福也明年夏□牙六盤大張教條俾公
以王府尚書身至京兆置宣撫司以楊中書為使奏諸
千夫長不法奪有人室者旬月之間民大和浹道不拾
遺師行留裕宗後謂曰姚公茂吾不能離恐廢汝學今
遺竇漢卿教汝先遣三使入大理諭招許不殺掠大軍
經吐畨刋木求塗以前三使先至諭㫖彼以為誑磔其
尸於樹大師及城其相髙祥登陴望之見吾軍威之盛
駭愕口張不收飭公盡裂槖帛為□書止殺之令分號
街陌由是其民父子完保軍士無一人敢取一錢直者
惟急求三使之首或曰投洱水中遣漁者綱之無得也
俾公為文以祭賜其家人數千户世無有與及歸馬多
道死公惟一馬瘠不可乗牽之襟榖數升時摇木盂以
飼雪深三尺軍馬所經踏為氷梯惟旄牛負槖以從徒
歩千里中原馬至分賚之始免繭足上駐六盤公疾求
居闗中教使勸農身至八州諸縣諭上重農之㫖凡今
闗中桑成列者皆所訓植嵗丙辰公入見或讒王府得
中土心帝遣阿藍答兒大為勾考置局闗中集經畧宣
撫官吏下及征商無遺羅以百四十二條曰俟終局日
入此罪者惟劉史兩萬户以聞餘悉不請以誅上聞不
樂公曰帝君也兄也吾弟且臣事難與較逺將受禍未
若盡是邸妃王以行為乆居謀疑將自釋復初好矣上
難之翼日語再及曰臣過是無策思乆之曰從汝從汝
先遣使以來覲告時帝在河西聞不信之曰是心異矣
曰來詐也再使至詔許馳二百乗𫝊棄輜重先及見天
顔始霽大㑹之次上立酒尊前帝酌之拜退復坐及再
至又酌之至再帝泫然上亦泣下竟不令有所白而上
救罷闗西鈎考廢行部安撫經畧宣撫都漕諸司帝規
自將南伐與上閲地圖俾公跽指瀕江州郡津歩要地
可舟越者遂復上兵遣由鄂入嵗己未秋及江而憲廟
崩渝問至上猶濟江駐兵結層樓蒙以臯比日居其上
臨攻鄂城東北賈似道聞公諮謀軍中比為王猛城垂
拔前茅上及長沙下及隆興聞叛王將為非覬於家追
前茅還遂振旅斷浮梁以歸帝即大位以王文統為平
章盡出藩府舊臣立十道宣撫使諸侯惟嚴忠濟為强
横難制乃以公為東平至居庸北制下受命即南或勸
無行當入覲陛辭公曰文統新當國彼將以我為奪其
位至治郡置勸農檢察二人以監之推物力以均賦役
罷鐡官居三月大駕北征天后留燕遣使召公兒輩幼
時汝授之書何乆留彼時特黙格爾為丞相惟専從衛
宫閫諸事疑則見謀二年拜太子太師公曰皇太子未
立安可先有太師還制中書改大司農公奏在太宗世
詔孔子五十一代孫元措仍襲封衍聖公卒其子與族
争求嗣為訟及潜藩邸時曰第往力學俟有成徳逹才
我則官之又聞曲阜有太常雅樂命東平守臣輦其歌
工舞郎與樂色俎豆衣服至日月山帝親臨觀飭東平
守臣員缺充補無輟疑習臣宣撫東平嘗閔先聖大賢
之後詩書不通義理不究與凡庶等版洛士楊庸選孔
顔孟三族諸孫俊秀者授之經而學夫禮盍直授庸教
官以成國家育才待聘風動四方之美又詳議王鏞亦
善士錬習故實宜令提舉禮樂庶其嵗乆不致崩壊皆
從之又具奏八事曰舉老成以輔皇子重省臣以振朝
綱定法制以齊庶政立銓選以轉百官其四如兵衛屯
田學校農桑皆所屢陳又具四事保民守信强幹弱枝
脩内治外敦本抑末於兵衛又申奏曰内地之民不習
武事不耐勞苦第可使出賦財以資國用西京北京諸
路之民習武耐勞可盡復其差賦充本路保甲屯田使
進有取而出有歸可鎮内竊以禦外侮漢軍除守禦南
邊可選精勇富强三萬燕京東西分屯置營以壯神都
此左右中三衛起本者詔赴中書議事講定條格其勉
諭曰姚樞辭避台司朕甚嘉焉省中庶務須頼一二老
成同心圖贊仰與左三部尚書劉肅往盡乃心其尚無
隠條成與丞相史忠武公奏之帝深嘉納後詔中書相
安圖(舊作安童/今改正)同知樞宻院事布延(舊作伯顔/今改正)翰林學
士承㫖和爾果斯(舊作和禮霍/孫今改正)近史天澤姚樞講定新
格朕已親覽可行於今卿等聞否亦當一一叅攷速行
其間一二可増損者已録以聞李璮召其質子彦簡竊
歸反有迹矣帝問卿料如何對曰使璮乗吾北征之釁
留後兵寡瀕海搗燕閉闗居庸惶駭人心為上䇿與宋
連和負固持乆令數擾邊使吾罷於奔救為中策如出
兵濟南待山東諸侯應援此成擒耳帝曰若是賊將何
出對曰出下䇿三年文統伏誅西域之人為所壓抑者
伏闕羣言回回雖時盜國錢物未若秀才敢為反逆帝
曰在昔潛藩商訂天下人物亦及文統姚公茂言此人學
術不純以游說干諸侯他日必反去年竇漢卿上書累
數千言亦發其必為辭首秀才豈盡皆斯人然文統之
相叅知政事商公挺實譽之至是費寅以九事中時恚
忌訟商公為文統西南之朋引陜西郎中行宣撫使趙
良弼為徴幽商公上都以良弼多智畧疑為文統流亞
械繫於獄㑹遣鄂托克(舊作阿脱/今改正)行院成都而無輔行
俾省擇人公奏惟商挺可陛下寛其前罪責成斯行遂
出而遣之公又奏方踐祚之初非良弼詗事闗中恐後
事㑹寧身負矯擅誅東西川兩帥之罪以寛陛下西顧
之憂推是為心忠純皎然安得與文統蓄異志者比臣
請質闔門百口必其無他帝悟出之四年拜中書左丞
至元之元出省臣三罷世侯置牧守遷轉河東山西河
南山東官吏公行省河南山西明年而歸或言中書政
事大壊帝恕天降大臣罪有入不測者公上言太祖開
創跨越前古施治未遑自後數朝官盛刑濫民困財殫
陛下天資仁聖自昔在潛聴聖典訪老成日講治道如
邢州河南陜西皆不治之甚者為置安撫經畧宣撫三
司其法選人以居職頒俸以養廉去汚濫以清政勸農
桑以富民不及三年號稱大治諸路之民望陛下之治
已如赤子之求母先帝陟遐國難並興天開聖人纘承
大統即用歴代遺制内立省部外設監司自中統至今
五六年間外侮内叛繼繼不絶然能使官離債負民安
賦役府庫粗實倉廩粗完鈔法粗行國用粗足官吏轉
換政事更新皆陛下克保祖宗之基信用先王之法所
致今陛下於基業為守成於治道為創始正宜息聖心
答天心睦親族以固本建儲副以重祚定大臣以當國
開經筵以格心修邊備以防虞蓄糧餉以待歉立學校
以育才勸農桑以厚生是可以光先烈可以成帝徳可
以遺子孫可以流逺譽以陛下才畧行此有餘邇者伏
聞聰聴日煩朝廷政令日改月異如始栽之木生而復
移既架之屋起而復毁逺近臣民不勝戰懼惟恐大本
一廢逺業難成為陛下之後憂國家之重害帝恚為釋
五年用兵襄陽立河南行省經理屯田以公僉省八年
入覲十年拜昭文館大學士詳定禮儀事其言襄陽下
問其事宜公對呂文煥以江淮一使兼上路總管生劵軍
縱還熟劵徙之河北皆可十一年初議大舉奏如求大
將非中書右丞相安圖同知樞宻事布延(舊作伯顔/今改正)不
可七月左丞相布延陛辭付刺書惟逆戰者如軍律餘
止殺掠古之善取江南者惟曹彬一人汝能不殺是亦
一彬也既濟江下鄂使至夜召見公帝憂見色曰自太
祖勘定天下列聖繼之豈固存之令乆帝制南國邪蓋
天命未絶朕昔濟江而家難作天不終此大惠而歸今
布延雖濟江天能終此與否猶未可知是家三百年天
下天命未在吾家先在於彼勿易視之其有事宜可書
以進公言嚴兵守鄂無使荆閫斷陽羅渡先遣使責負嵗
幣留行人之罪明年公又言由陛下降不殺之詔布延
濟江兵不踰時西起蜀川東薄海隅降城三十户踰百
萬自古平南未若有此之神捷者然自夏徂秋一城不
降皆由軍官不思國之大計不體陛下之深仁利財剽
殺是致降城四壁之外縣邑邱墟曠土無民國將安用比
聞揚州焦山淮安人殊死戰我雖克勝所傷亦多宋之
不能為國審矣而臨安未肯輕下好生惡死人之常情
蓋不敢也惟懼吾招徠止殺之信不堅詐其來耳是用
力拒宜申遣公幹官専輔布延宣布止殺之詔有犯令者
必誅無赦若此則賞罰必立恩信必行聖慮不勞軍力
不費老氏有曰大兵之後必有凶年疾疫隨之軍雖不
試而民止得其半况今民去南畆來嵗之食將安所仰
帕首腰刀必倡為亂袒臂一呼數十萬衆不難集也雖
非勁軍壁山栅水卒未易平是一宋未亡復生一宋又
南方官府以情破法鞭背文靣或盛竹絡投諸江中又鹽
鐡酒酤㩁自漢代其後因之不廢今方新附若欲徴之
人必離散制曰鞭背黥靣及諸濫刑宜急除之𣙜酤後
議十三年罷昭文館拜翰林學士承㫖仍詳定禮儀宋
平凡其侍從之臣以士子入見者必令見公詢其學行
而官之九月享廟拜大禮使明年上以自九月不雨至
於三月問可以惠利斯民者公曰糜榖之多無若醪醴
麯蘖京師列肆百數日釀有多至三百石者月已耗榖
萬石百肆計不可勝算與祈神賽社費亦不貲宜悉禁
絶皆從之初公方奏事得疾忽跽不能言帝急命從臣
扶出登車至家未醒百日而愈後三年疾再至昬黙三
日薨夀七十八京師士大夫哭祭如失親戚曰自今帝
側圖回天下者豈復有斯人者邪惟僉密院趙良弼賻
俸半嵗為位祭其家終喪時孤侄燧仕安西燉僉淮西
提刑煒獨舉其柩藁𦵏京城東南别墅後十八年當元
貞二年五月煒徙𦵏卜於西洛金門山祖塋别兆於輝
菊山之陽公天資含宏而仁恕恭敏而儉勤理生惟務本
實不事末作未嘗疑人欺已有負其徳亦不留怨胷中
憂患之來不見言色魏國公每譽其善於順受人莫可
及在京晩屢輟祿雖奉朝請假質劵劑盈束視貧甘心
不一出言恃其乆故千人聞不足於上有來即謀必反
覆忠告惟恐吾言之不盡及秉筆中書或咎公獨遺門
墻故人公曰用人威權當出天子果若賢材烏避不聞
其瑣尾者烏敢藉權樹親賔市私恩乎他善衆多今惟
表其大益斯世者四其一倡鳴斯道使今天下鄉校童
蒙之師猶知以小學四書為先雖戴惠文身為刀筆筐
篋之行與非士人亦手披口誦是書求厠士列者往往
多然故中書左丞之制有曰徳全天懿學得聖𫝊㫖固
有在於斯也再則中土士夫不知為廟作主以奉先祀
自公始輝人多化之而祖考妥靈有所三征西南夷為
陳曹彬取南唐兵不血刄贊神武以不殺四當世祖淵
龍䂓一幅員之判裂也請開屯田淮蜀移兵戍之固已
起平宋之本及議南伐而難大將又上言非中書丞相
安圖同知宥宻布延兩人不可宋平又與諮謀其新國
圖任其降臣隨有兩王作難海隅當十五年炎燼撲滅
而公薨古以揆之晉羊祜首䇿平吳吳平而身不及見
樂毅有曰善作者不必善成蓋當其時自明其身不終
所時於燕惠數百年後猶能取必於祜今焉不效於公
歟四夫人惟王氏先公卒繼宋氏後公七年卒公贈少
師贈吳興郡夫人及國公魯與完顔氏李氏皆從封魯
國夫人後公三十四年完顔亦卒故三夫人皆祔煒李
出今中奉大夫河南北㢘使其忠原清慎有克繼先烈
之譽二女姊宋娣完顔出姊卒娣繼皆家為開府忠
武公中子杞淮東肅政㢘訪使妻皆卒孫尚孩嗚呼遂
生三嵗而孤公卵翼之不知其蒙闇教督而急其成俾粗
有聞承乏翰林復世公官恐公事業不能詳盡不敢干
他詞臣故惟自述文不過華質不至俚而摭其實焉且
矣銘曰惟天聰明視聴自民沃天子心啟莫非臣舜察
邇言昌言禹拜稱聖萬世臣何與在粤若世祖方龍
躍淵載牽徴車遐蒐逸賢即輝起之爰置左右授太子
經事靡不叩公感一介盡其平生所學與之傾敷悃誠書
首八事修事以始賢親畏天愛民以次申以丗條採弊
之方施治所宜如紀在綱上總兵民公請民去上受封
國公擇地所上征南詔公陳遏劉上曰汝言吾行優優
展也神武操既有要天下定一於時有兆移兵戍邊首
蜀尾淮免夫春秋剽殺去來汴置經畧秦以宣撫三年
其民歌舞樂土治效若斯公於之時一出為猷不無贊
彌又從濟江内難方蹶帝遄其歸大統入繼移昔已試
施諸萬方帝思舊人台衮用章公拜稽首元良未建臣
何力有太師顧先改為大農尋拜左丞申以責難書存
可徴南土既平諮謀新國昭文禁林必首見及後聖相
承言行其生沒為法程諡以諱名既又進加功臣開府莫
尊太師莫尊國魯哀榮若斯大書穹碑比其生全千祀
可貽
　
　
　
　
　
欽定熱河志卷一百十八
欽定四庫全書
欽定熱河志卷一百十九
　藝文十三
　　前代
　碑誌
　　南京路總管張公墓誌銘　　　(元/)姚　燧
公諱庭珍字國寳曽大考淵大考士明以武力冄世為
金千夫長家臨潢之全州考授北京都轉運使故又家
北京公於次為中子沉信易直通毅辨彊綜經緯史尤
長左氏春秋筮仕已存愛民利物志事先帝以典内帑
受知先是髙句驪不靖徙居海中江華島上遣使問何
由且詗其貳服親擇廷臣可者即命公時年二十三至
其國王禮事之甚恭書言吾嵗入幣大國未嘗不謹臣
職非與未臣而敵已臣而叛者比而大軍嵗入邊䖍劉
吾人民奴吾子女有吾貨財蹙吾土疆吾是以捨衍而
完險誠出甚不得已之謀非首䑕他圖為也末疏黄金
以兩計白金以鎰計各千百數為夀又言誠以是悽慺
之言歸聞之上幸止邊軍無嵗入願嵗幣外别入如今
相壽者數嵗嵗為謝公勃然曰王以天子之使求貨來
耶揮去歸具道王言且保其國無他避掠徙耳上亦悟
曰人嵗入幣事之又加兵罪之誠何以待不臣而敵已
臣而叛者詔令軍止戍邊無入掠自是完東夷室家父
子無慮萬億計自將伐宋從至閬中留為安撫使施治
兵間裹摩創殘外供仗糧不擾而集今上即位中統建
元自將北伐以公先朝故臣熟西京入漠南路俾置𫝊
驛兼給餽餉至元四年授同僉吐蕃經畧使兵裁畔離
仁革狠頑渠酋讋撓滋乆安順六年授朝列大夫佩金
符責貢安南時已徴天下兵數十萬圍襄陽實為蹶宋
起本勲臣故相上與諮軍國謀不可一日離側者皆出
行省董師公至其國王立受詔公誥曰王行非止違命
干禮于利害且不熟知揆此邦人民土地不當天朝一
總管治皇帝不欲郡縣王地版籍王民聴其稱藩遣使
諭㫖徳至渥也且王以與宋輯睦緩急為援今百萬之
師長圍襄陽鳥飛路絶朝夕將拔席卷渡江覆其國都
易如振槁王猶倔岸海徼恃為唇齒自矜尊髙事且上
聞天威小震無煩逺召中國雲南十萬之師再可至視
邱墟王廟草棘王庭者將不難為其審策之王屈降拜
益慚憤將以兵恐公使力士白刄環衛公迺示怠弛袒
寢一室盡擲所懸箭弓力槊付衛士聴汝何為天暑渇
甚每取江水以進皆温惡不可飲食及索井汲不許曰
吾俗不相悦者多投毒井中殺人公曰自我所求毒死
不恨終汲飲食自是安南君臣多慶公者八年㑹公以
安南貢至襄陽猶未拔即授行省郎中承事勲貴巉絶
不阿惟見之營衙足蹟不及其門商較事宜言宏色厲
或有以凌驁見短者故右丞相史忠武公天澤解之曰
是其為心忠正侃侃人也乆親其人必實吾言十年襄
陽下改省為行樞宻院以勞遷中順大夫遙知歸徳府
行院經歴大軍南歸渡江復行省公復郎中俄降虎符
襄陽路總管兼府尹毁城樓以完廟學散契軍以惜月
廪剗弊施宜當其後先明年改監郢復二州位安撫使
上捐魚荻之賦使人厭腥食家給蒸薪月發倉以贍餓
乏視便輒行事已劾聞十四年陞嘉議大夫監平江路
位總管上郢復民聞去遮馬號送萬數其治平江考績
亦最他路十五年改同知浙東道宣慰使未行改大司
農卿丁内艱時軍興法聞喪不得輒行乞犇赴不報公
願還所受制書為民行省知不可奪歸之旋艫枵然金
玉美女色色無有惟文書衣被而已今中書省右丞相
布延(舊作伯顔/今改正)夙嘗疑為凌驁者後顧為深知公嘗語
人曰諸將渡江無不荒貪獨予與國寳清慎自持聞者
以為知言公家居四年又終外艱十九年以才起復仍
故官嘉議大夫南京路總管兼開封府尹至治之初見
星而出見星而歸凡前政積事留獄旬月剖擿皆出尤
善發奸伏有控鶴十餘軰比公至僦大第聚居二年黄
金横帶出入飲食街陌縱横人謂其真也公曰控鶴役
在京師乆此不行必劇賊也宻諭有司以意期三日盡
致其黨索贓以來得金帛寳玉服玩典質劵契盈室鞠
之皆欵服物則椎埋所獲妻妾僕使皆掠民子女或娼
姬明日告曉市中皆枤死民駭其神㨗闔境乏食已聞
未報輒止税勿輸明年河北大旱民流徙就饒及河朔
數萬人郡縣畏損户罪謾以逃聞省部遣使分道邀之
許發倉人給三月食還所籍民聚謀曰吾得食三月負
難歸重難勝鬻將何噉且各賣質田廬而南至家何為
愁歎無聊若出一喙公謂其使曰斯民非賊河南非别
界皆聖上民社也非不知奉命不輒濟可以無罪誠不
忍老稚頓踣吾治甘受禍以活此民則下令諸津急濟
果有以専行上告者事下御史大夫即治㢘之境民皆
曰吾侯賢牧其為開封明㫁不阿可當今代包拯大夫
察其無他薄責而歸奏請不下秋雨潦河决原武泛杞
灌太康自京北東漭為巨浸廣員千里冐垣敗屋人畜
流死公括商人漁子船百千艘又編木為筏具糗糧載
吏離散四出往取避水升邱巢樹者所全活以口計無
慮百千水又齧京城入善利門波流市中晝夜董役土
薪木石盡力以與水鬭不少殺乃崩城堰之城害既弭
復大發數縣民増外隄防分直為三直役一月逃罰作
倍起陽武黑石東盡陳留張怒河綿亘百三十里如期
三月隄防悉完以至元甲申七月二十日卒官舍年五
十六河南之民識與不識如喪其親戚家纔餘俸半月
將歸葬貧不能西開封市民雄財者户賻之又遣子弟
數百人持錢分程具奠越别治洛陽五百里凡千里及
潼闗以其年九月葬西安府咸寧縣洪同鄉少陵原都
運公塋之左夫人何氏温淑静端男子三人岳提舉郢
復魚湖崇西蜀行省宣使嵤未任女子三人一適太平
州録事韓和一適紀徳信一適鞏思齊後三年其季太
中大夫諸蠻夷部宣慰使庭瑞以燧素知公求銘其墓
辭曰年五十六固不云夭較齊耄耆孰謂夀考究其致
之豈無以然國茍有利棄身若捐東北鷄林挐舟以使
西南雕題登馬已至視數萬里為歩仞餘招麾兩王嗾
臺指輿吐蕃獷悍化不犯令由積苦勞至不延命夀也
無稱世不為臧死有可述短不害長襄陽軍謀郢復民
效已實已著猶其小小開封蠲租舟民於河電擊霆馳
懸躬禍羅下燭其忠由明后聖老幹經摧霜風踰勁大
浸稽天降舞龍蛇流死所餘邱木是家乃集舟航乃筏
以繼乃求以濟取置平地穴陴摧防萬杵登登役不踰
時隠其阜陵民流他疆我飫其食我疆沴傷皆手援溺
顒顒公哉人之騶虞彼饞婪婪横目虎貙雖古循吏列
傅史册載筆今功孰怍為匹少陵之原有坊其□銘石
道周以襮諸幽
　　雲峰真人康泰真墓銘　　　　　(元/)李(闕/)
葢聞隂陽始辨窅乎其不可圍天地初分淵乎其不可
測涵葢羣生惟人為最貴包羅萬物惟道(闕三/十字)也或逆
化或順化所以(闕/)顯不同論也何者或(闕五/字)或圜宿而
煉真或花酒中了然得道或風雪裏卓爾全神騎聲葢
色離見絶聞逰戲自在者予於含真體道至徳真人雲
峰子見之矣公俗姓康氏道諱泰真利州花務村人也
世業農桑母感異夢娠二十四月而生幼而不羣長而
敦厚美髯過腹自有仙風道骨淳儉恒於自心明昌元
年躬耕於州西長夀山因而憩息遇至人盤石而坐公
異之遂稽首而拜感至人口𫝊道於公心印元妙頓學
神識爽然以悟仙機因拜謝間忽失所在石上履迹迄
今存焉與祖師重陽公甘河飲水得道之緣遂相符契
遂棄家入道明全真之闗楗悟大教之根源合乎妙理
則學於譚馬邱劉體乎元虚則達於黄老莊列於長夀
山懸壁之半石窟之中下志修真雖危峰崷崪顛嵓磊
落林木叅錯鳥飛而力倦獸走而神疲公居數年坦然
自若但山下行人見之者罔不歎服後理人敦請公乃
下山蓬頭跣足披木葉之衣過巡院村舅氏之舍其妗
氏竊焚公之葉衣火艶飛身神亦無懼體亦無傷非有
道之士孰能如是哉至永安三年(闗/)川舊宜州圜居六
年透脱净中境界飬成真氣吐而為文亦中規矩且吾
聞之天上無懵懂仙人雲峯子殆其是歟後天朝革命
初定中原兵餘食艱負其老母忠誠以丐逺近慕焉公
之天賦至孝恭儉終其生喜愠不見形予屢惜金鼎之
地貴至人竒士比比而出如鄭狀元曹尚書葢堂頭乃
儒釋中之魁俊也今美髯仙翁亦道中之傑也斯葢水
秀山明之所鍾也公於丁丑夏間徙居霫都化自然飯
有長春觀住持道人髙煉真志氣堅剛性情决裂少所
許予一見公貎而竒之曰殆非鍾離之後乎遂稽首曰
弟子所居之院額曰長春師不棄卑猥於中盤礴可否
公聞之諾而受焉煉真汞為歸依肇闡元風之勝有游
宦者教之以忠政修道者導之以性命士庶者勸之以
孝悌蒭蕘者誘之以耕耘教化勸誘接物利生千方百
便無不周矣其道價藉甚聞於四方四方之人踏門受
教者無慮亦不啻千數公得不𫝊之妙人莫能窺其涯
埃也自生民以來未有如公者也雖然性近而習逺下
學上達匹夫匹婦可以與知焉孔子有言曰君子學道
則愛人小人學道則易使也斯言信矣時夏甚旱士庶
懐憂太師烏庫哩(舊作烏古/論今改正)公與幕下㕘佐知公祈求
有驗率衆請公至於雩壇之上公於赫日中跏趺而坐
良乆曰來朝辰正當有甘㴻果依期有一犁之足田苖
浡然興之矣其言驗如影響於是民大和㑹徳聲聞於
四野故曰脩其徳而天自輔豈不然哉是年仲冬凛冽
霫之朝爽樓者最為傑觀四壁曠然千山疊雪公裸袒
而居以及十旬餘樓下瞻仰者雲集紛紜曰非造道之
深何以與於此乎京主留守完顔芳秀洎監軍富森(舊/作)
(蒲鮮今/改正)公拜邀歸院丰姿愈盛道體堂堂然真寒暑不
能侵者也前後住食坐凍祈雨居圜興緣建立多有事
端豈可屢陳世人讃曰真方外之人也其後利州莭度
使任公帥官屬稽首於公曰金鼎郡師之鄉也先壠存
焉願建道院一區冀鶴駕時一賁臨洗滌一方塵心以
為飬浩之所不亦宜乎公憫其懇誠俯而允諾至婁家
營不數載間剏構琳宇名曰玉京聖位窈窈然廊廡沉
沉然香厨爽然雲堂䆳然靡不俱備嵗次戊戍遇聖朝
遣信臣懸金符天下搜訪髙道聞公道徳彌髙特賜含
真體道至徳真人謂悟養生主可符大宗師公曰道之
家風一瓢一枝生涯足矣焉敢受此大名一夕而遁去
有宣授太師國王夫人完顔敬善及凝陽真人馬公君
瑞大師門公望塵懇請曰公之名震天下如雷霆此豈
人力也哉而能動天必有道矣非至誠一徳其孰能使
之公勉而受焉終不喜於虚名後卜於長夀山泉甘而
土肥峰危而林茂真所謂人間之勝地也昔廣成居於
崆峒希夷子隠於華山務子潜於姑射冦謙之寓於嵩
山斯聖者也清者也賢者也達者也公慕四子幽微之
趣緬九衢市井之喧松軒竹塢足以給之棲遲暮靄朝
霞足以供之嘯傲公方於四子亦可謂之明者也一日
謂衆徒曰儲風飬月枕流漱石足稱終焉之託惟所闕
者十笏丈室耳門弟子聞者欣然願成於是鳩工董役
梓者斤圬者墁陶者瓦鍜者火童童薨薨丁丁登登肩
相摩於其山者日有千指輦而輸幣輿而入粟絡繹道
路縷縷不絶如經如織孔子曰天之所助者順也人之
所助者信也其斯之謂歟乃丈室果不日成之命曰葆
光是年六月上旬有四日公命湯沐盥滌易衣書遺世
頌頌云平生活計得優㳺寄跡人間九十秋撤手這回
歸去也杖挑明月赴瀛洲書訖枕袖蜕然慟哭者數千
衆聲振川谷僉云就葆光丁字内穴地以為窀穸之𦵏
其徒朝夕祭祀焉至百日開棺視之信香襲人尚如初
(闕/)人天福恵靡不畢具公演道七十餘年春秋九十有
二一日門人利州道録康守安及楊志元不逺徑來匄
文於予曰師之徳恐乆而沉陷焉將以刋諸翠琰以顯
於世死而無憾矣予失學空腹焉能發揚哉誠意懇求
三辭不免畧摭其實而為之銘曰道超今古一氣綿綿
中間涵飬雲峰老仙得遇至人口訣幽元懸流勇退性
識超然卜隠長夀計就終焉心燈瑩潔物不著邊枕袖
蜕行鸞鳯翩翩𦵏於斯地以了真緣仙翁來兮鶴鳴于
天仙翁去兮道誰與𫝊蕙帳空月丹竈冷烟瑶臺元圃
洪崖拍肩海岳飛塵師徳彌堅靈前刻石億萬斯年
　　中順大夫準台墓碑　　　　　(元/)掲徯斯
國族有諱凖台(舊作竹温/台今改正)者為魯國大長公主媵臣事
魯王丹巴拉(舊作淳不/剌今改正)甚愛幸遂冐魯王族甕吉喇特
(舊作雍吉/剌今改正)氏家全寜今為全寧人父曰頁尚(舊作野㫋/今改正)
有徳行舉其部以父事之公善牧養畜馬牛羊累鉅萬
既擇其地必謹其人其順之若隨其視之若遺而不亂
其指麾以畜以孶而已若不知而賞罰是宜常曰使吾
得其民治之夫猶是也及事魯王魯王以其才可大用
一府中亦交稱其賢數欲獻之上復念府中去是人緩
急無可使者遂奏為管領隨路打捕鷹房諸色人匠等
户錢糧都總管府副達嚕噶齊(舊作達魯花/赤今改正)與隨朝列
大夫尋進中順大夫以為達嚕噶齊居府中十餘年貨
無悖入亦無濫出嵗莭財用五十餘萬緡公室以富民
生以遂猶恨不能盡其才至治三年三月十日年四十
二卒於京師之仁夀里府中如失其弟兄境内之人如
失其父母後(闕/)日𦵏城西南五里歡嘉嶺之麓今太皇
太后魯國大長公主之女也其歸文宗文宗問凖台有
後否曰有有子曰薩勒竒思鑑(舊作撤而吉/思鑑今改正)今若干年
矣遂求以充媵臣以其父賢必有賢子也及即位置宫
相都管府以為副總管入宿衛今皇帝尤愛之詔樹碑
其父之墓以旌其賢以勸於後而以文命臣徯斯竊惟
我朝以仁愛立心以廣大制國故能臣妾天下號令八
方凡在國人出一言施一政不待文學以動與古聖賢
合天運之所在如此若公平生尚義而好施饑而待其
食寒而待其衣長而待其婚嫁沒而待其喪𦵏者誠不
知其幾以公之志復假之年使得守封疆立廊廟當何
如也而竟止此然夫人阿達里(舊作阿答/而今改正)氏以盛年而
失其所天能玉雪自守以保其莭子薩勒竒思鑑以弱
齡而失其所怙能奮勵自克以善其繼致使天子賢其
父以及其子因其子以追其父廣褒賢之典賜述徳之
碑與元勲世臣等不亦盛哉撮公平生所被賜賚大徳
三年裕聖太后賜白金為兩二百有卅瓊玉束帶一至
大元年武宗賜大珠首餙一副白金五十兩楮幣二千
五百緡玉杯一皇慶元年魯國大長公主割賜濟寧堯
河分地五十頃及金玉器各對上及后賜楮幣二千五
百緡對衣材卄元聖太后賜黄金五十兩白金二百五
十兩對衣材卄至治初英宗賜楮幣五萬緡對衣材十
天厯初上及后賜楮幣十萬緡子男一人薩勒竒思鑑
受知文宗特授奉振庫提㸃歴尚公署令進直省舍人
進宫相副總管累階奉訓大夫(闕/)天地至大萬物至衆
生之不齊各致其用馬不使耕牛不使乘椅桐琴瑟松
栢棟楹用大而小君子之誚用小而大君子之茂公如
騏驥不隨駑駘公如松栢施之桷榱以屈知已以就任
使而誰為之豈曰天子生不盡用沒有餘榮子孝孫賢
兹石示徴
　　利州長夀山玉京觀地産𫝊後弭訟記
　　　　　　　　　　　　　　　(元/)李　察
跋利州之西憑榆河之渡呀嘻髙哉仡然而魁秀者長
夀山也山之東僅四百歩壯哉峙然而金碧輝空者玉
京觀也乘髙瞰下不沙不礫不壵不瀦濶而長澤而膄
者觀之藝地也其地是種皆宜昔大軍漸平靖真人康
泰真夐剏有之𫝊三世而王端張定實同其主二子老
白一二門人曰天下平乂久矣民蕃地褊以至隘墝促
瘠堆燥窪濡牛力農具僅可通者莫不燔荒研枿而熟
之至有盜植旁封而致訟蓋盜生乎不足訟起乎不平
也我忝頼祖師明智坐享上稔不糞之地而無燔荒斫
枿之勞吾耄矣泉壤日近若猶丱稚而懵今不盟鄉鄰
辨封畔昭昭乎審識諸石若將與人辨侵昧之訟不已
是吾貽訟嫁怒於後若然則奚若一辨而熄其後訟哉
竊嘗思之辨之則有狥外駭物之譏不辨則有貽訟嫁
怒之患絜患度譏譏不暇恤設兹土無主以轄之無碣
志以限之使貪人四侵終莫閡醜貪之口是之謂必露
吾恐其貪虛益而受實損何則法有聴復吾儕故地者
使挾法復地小有昧地之罰大則因昧入人地者有之
之二者不俱則一是之謂貪虛益而受實損狼所貪者
豚也主人䕶豚而穽之狼出陷生子禍者少矣使狼知
穽所雖饑餓成􁎞亦弗入知損而無益故也兹地猶穽
耳碣所以指穽所也吾必知後訟而不早堙其漸是之
謂吾心穽忍逃狥外瑣瑣之譏以穽後人乎噫汝識之
祖師所以創有兹土我所以坐享成業而又早辨後訟
者皆度時酌宜而然夫强弱相随者命也得失相尋者
分也天無恒命物無定主理也然則雕文於石特恤後
訟姑欲弭之後之有訟無訟自有酌宜行者矣吾無恤
也
　　重修敵樓山天宫禪院記　　　(元/)僧顯月
如來正法東流震旦岐而為二曰教曰禪教以軌持為
義禪以了性為宗致用雖殊其揆一也逹是理者其惟
靄公禪師歟師諱慧靄江淮楚地人也爰自幼嵗投師
出家後因大元一統飛錫天都稔聞夾山順公長老道
風孤潔繼而師之戮力叢林奉師恭恪師天姿敏逹夙
禀慈恵洞曉五經研窮三藏六時坐而無倦一食齋以
自資二十受具堅守户羅晨夕専一所事者觀音大士
也嵗在辛酉乃聞閭山勝㳺義州賢聖遂滌志㳺禮而
返憇止恵州覩其西南巔峰峻拔四望盤鬱率道友躡
躋而登止于敵樓山之抱則有古址殿宇觀其名額號
曰天宫惟設觀音神像而已於是面奉慈顔益加精謹
乃結廬而止未逾半載四衆雲臻不啻三年悉為之備
復完紺殿金碧聖容供器新鮮香燈整肅齋魚粥鼓晨
鐸暮鐘及鐘樓方丈僧室山門香積雲居廩庫賔館皆
創搆之又於寺之四顧置莊地可盈百頃牛畜騾馬亦
近百餘浄人佃客春耕秋耘粟麥豊盈以延四逺經書
佛像各設龕函種種莊嚴其端非一檀越欽仰徒衆瞻
依遐邇道流往來如市嵗丙戌間不逺千里扣予之丈
室懇求咨訣乃見其機鋒峻利知是法器謂曰獅子窟
中無異獸象王行處絶狐踪遂左提右挈痛下鉗鎚深
獲契悟遂以印證衣頌付之俗夀六十八僧臈四十八
僧俗徒衆可滿百數長曰元聚一日造閫而相告曰老
期至矣自卜居創業以來寺門内外似為小備欲刻諸
石以記其事乞師一文不亦可乎予辭讓不已直為記
之
　　川州重修東嶽廟記　　　　　(元/)徐　潜
祀禮之設尚矣惟五嶽號為海内之尊凡登諸祀秩者
又非他山之儷也古者帝王二月東巡狩至於岱宗柴
秦漢以下封禪勒成紀諸信史者七十二君所奠之土
惟魯所治之宗太皞是知五嶽者乃天下之尊而岱宗
又五嶽之尊也茍無靈迹瑞産以昭其異特撮土耳焉
用披誠致欵以䙝其敬哉季氏旅於泰山仲尼非之何
則聖人治人事神一於禮而不茍如此後世建立行祠
徧於寰宇兩翼列置曹司善惡二部隨民所禱吉凶孚
應得非世變愈下所致然乎嗚呼後之視今亦猶今之
視古也又何異夫冉子之不能救哉白川嶽祠奠於坤
隅以其嵗月悠逺殿宇廊屋不無殘毁以故人莫克居
神不顧享泰定丙寅全真道裔劉徳寧瓢笠而來於内
掛搭悚焉興嘆以為一方靈迹廢墜至此不惟民庶闕
首愆之地翳彼羽流者亦無棲息之所焉於是首捐衣
鉢裒工計料移創武安清源二王行化太尉合四位皆
隅坐附於正寢神門虛廊各一區又東向賔位庖湢為
間者五正殿重葺斬然一新又東創𤣥元殿以宅方士
所費財物初不出於常住無煩於士庶數稔以來厥績
稍著闔郡民庶髙其素行為之捨財相力以後為耻劉
師道流也昔重陽祖師唱真風於東海演大教於西秦
其要皆以慈悲方便為本濟人利物為心首尾一紀而
廟庭元宇輪奐可觀蓋由人耑其敬然後神博其恵恵
所能博是享其敬也敬所能専則功易成也其功之成
實勞實劬殊有非勞非劬者存焉故能交神明於虛靖
位天地於中和一方年榖屢登物無疵厲者雖神之所
恵實師之所恵也彼將原神竒於臭腐造元牝於天根
凌太虛而馭六氣扶飛仙而駕靈飈顧此真積蘇耳又
何屑屑焉從事于斯而後可以為至乎雖然𤣥元所謂
九層之臺起于壘土千里之行始于足下而循序之功
必假途于彼而後可期于自得豈與夫離人外物繆執
頑空者同日而語哉
　　太寧路恵州東錦川鄉月華山林泉禪寺剏建地
　　産四至碑　　　　　　　　　(元/)僧無際
詔書興隆佛教在處廢寺悉許賡修時嵗轉大蔵經寵
釋氏普天梵宇益興焉大寧之東南僅三舍餘有山名
號月華突然秀出中有精藍曰林泉實清幽勝絶之處
也環寺林麓隂翳蔽日亘嶺喬松聳壑凌漢為真聖之
所宅釋子之居經始之由咸失其名有本無神足禪者
祥盤行匄屆於此覩其故基喟然歎曰烽火之所廢矣
師眷羡出古道場留心卓錫有信行軍總管白公見師
竒之命一飯告曰栴檀捘掑卉木皆薫若肯薦修余當
傾心戮力師曰諾問其寺故罔然無托面山之腹有巖
竇號曰崆峒今昔相𫝊遂剏立茅茨孤身弔影狐兔為
儔緇素聞之雲棲而輳伐除荆棘去其燼壤昔時兵火
陣亡之卒骸骨不可計數師以慈心戢𦵏一塜命良匠
貨以梓材揮斤析木特建正殿三楹壁繪毘盧聖像右
翊觀音寳宫左輔威光之堂主位以丈室通幽僧廊厨
舍首尾三䙫嵗至乙巳百廢具舉有若梵宫復立嘉名
山名稱曰月華寺額榜以林泉師一日中夜而眠有鬼
神告曰吾等䝉師之恩窆骨深藏皆免日曝霜淒之苦
請啟追悼師俄然覺悟悲愴而泣誓心濟拔随命良工
擇以霜縑繪水陸功徳百二十軸特建冥陽前後兩㑹
衆靈薦歸聖道師之行酒不濡齒過中不食非戒不履
延接往來殊無難色有千户王公敦請禪師於龍山郭
家寨剏建小蘭若名曰興聖次以總管外䕶主劉公堅
命師於仇家莊修整小刹名曰聖水院及馬家寨寺郭
家寨興勝寺馬峪文殊院上下五處附之林泉同一道
場後數載間所置以供常住并衆之費地産依施文劵
俱列石隂師將功畢遺囑諸徒曰甲乙而住之春秋七
十四而逝林泉郭家莊二處營塔存焉有盤公上足浄
道一日茶烟間告其昆仲曰林泉古道場也自先師經
營積累方落其成二六時中勤於香燈精於禪誦用祝
吾皇萬夀無疆以保黎民十善之樂師既功勤夥來若
不鑱石以旌其徳殆將冺滅後來者無所考焉衆僉曰
然即求文于無際無際曰僕若沙井之無澗空雲而無
雨是林泉者木石雲烟薄空飛翠四時一色文殊之真
境也松風怒吼山禽相鳴開軒煮茗掃榻焚香對賔客
以清談聴鐘聲而受供雖事有隆替而法無廢興矧此
山皆修心體道者所居神物所䕶安有湮沒無聞於世
既聞通公之命義不得辭真摭其實而為銘曰皎皎月
華森森古刹突秀梵宫鱗排萬瓦彩繪聖容光流華夏
水陸勝因追茲薦拔梵利興隆飛成大厦道徳安居林
幽蕭灑將此深心報國恩化
　　宣授興中州逹嚕噶齊公平治道塗碑
　　　　　　　　　　　　　　　　(元/)林(闕/)
夫青巒嶺者自古有之東連遼水西接霫川過者曷勝
其歎息哉捫參歴井信有之矣自至順壬申夏五月公
來刺是郡其公廉清操雖古之龔黄亦可肩也時有秦
王太師中書左丞相布延選收鷹犬以伯勒格(舊作别/里哥今)
(改/正)文字付公既䝉鈞諭即入山谷間搜尋窩雛鷹鷂兩
年之間所得白鹿各一雕籠盛之逺貢京畿育諸苑囿
感䝉厚賜公每臨是嶺未嘗不咨嗟不已去嵗元統甲
戌農事已畢鳩集人民鑿嶮除荒填溝補塹可謂使民
以時其亦有利哉不旬日而成坦路使負重致遠者悉
無覆車牽鞚之患以此觀之實出公之勤政之所致也
鄰封金源人民聞之亦與助工鄉人田榮等刻石於嶺
表以彰使君之徳丐余為記姑述大㮣云爾
　　瑞州海濵鄉雲谿觀碑　　　　(元/)張道中
夫道無形迹故不可以言𫝊不可以博持上天之載無
聲無臭是已洎乎我元皇闡教開示後學强謂之名曰
道由兹以䧏太極兩儀三才之道既分隂陽天地萬彚
之理已著是知道家者流其來逺矣瑞州之北相去二
百里許有山曰瑞雲山洞曰天一大洞觀曰雲谿自古
黄冠修煉所及金源之末天兵往來縱横之際是洞一
廢荆棘叢生虎豹恣行人跡罕至然故址猶存迨我世
祖皇帝繼天立極奄有天下四海八荒玉帛交錯諸國
稱臣於是招賢聘士以轉國政癸夘春詔邱神仙於海
上訪問至道元風増輝四方雲朋霞侣如星拱北如水
朝東名山洞府水陸嘉勝之地是以李元久先生迺錦
州坊市人也父祖専恃農桑為業先生幼而多疾百藥
無效父母捨入建州大王山雲峯觀禮曹大師為引度
之師曹本觀拜李老先生為師李又拜禮龎老大師綿
綿相繼薪火相𫝊龎聞邱神仙應詔住持燕京大長春
宫逕詣堂下炷香叅拜懇求為門下弟子受以宻㫖因
得列於門人之次元久實邱神仙之法孫辛夘㳺歴諸
方二十年欲卜勝地以盡終焉之計庚戍簞瓢杖履來
㳺斯洞觀其攅峰簇嶂上接層霄霽靄晴空逺連滄海
乾地有泉源源而至洞之側泓池無競晝夜不息春秋
變化靈異無窮山勢掩抱溪流迴合瞬目之頃而營謀
之心已定遂刪荆剪棘鑿石興功朝往暮歸結良縁而
為善果星來月去開荒地以作福田钁土播種衣食自
給居山三十餘年人無識者庚辰郡人大中大夫大寧
路總管崔履謙因暇訪師談元論道見其冥功實行樂
清虛之活計甘淡泊之家風吾今而後愛之敬之奉施
浄錢三千貫張世榮曰崔公故友也知鄉里有善人可
敬聞予亦施鈔二千貫崔良亦施鈔二千貫剏建三清
寳殿四方檀信聞而樂助不期年雲房齋厨煥然一新
衆仙墳在坤方可以深藏遺蜕莊産地在離位足以飬
贍緇流丙戌春呼門人而告之曰吾今夀已八旬生死
無定雖然論其功績之勤如是之勞以𫝊不朽若事之
畢一旦歸空無餘恨矣門人應曰然時僕忝大寧路道
門提㸃因公適謁老仙留居數日示以前後之勤勉掇
其實仍系以銘曰大道無形難狀難名元皇立教强道
之稱隂陽既判天地咸寧三才已備萬物生成天一大
洞自古天庭值金之末厥廢天兵誰復興之元久先生
(闕三/字)壍時(闕七/字)自播自耕四十餘年惟道則亨鄉人稱
善啟搆三清堂廊(以下/俱闕)
　　興中州大通法寺地産碑　　　(元/)安思道
佛氏之道肇興西竺繼入中華綿亘往古其所由來者
漸矣時或垂滅復興稍㣲愈熾稽諸前史而有定論也
余少時常陪緇宿輩為方外遊日相親好一接清談胸
臆灑然終日忘倦尋閲經文粗知其畧爾大抵如來示
教以方便為門利生為本使學者嚮善背惡去彼取此
而已故其化人也易其入人也深夫如是歴年滋久其
法彌彰俾世之俗咸願歸依奉香火而結静縁崇祠宇
而徼福利者多矣矧夫童髪捨身服膺是教者尤難槩
舉推原其理良有以焉眷此名藍第為壯觀襟龍岫而
帯狼河接松漠而雄栁郡詢及創始罔克周知𫝊聞祖
師琛公和尚棲息於兹有年矣元風以之而振佛日以
之而明自時厥後生徒接續代不乏人嗣法僧曰添曰
孝琛公之雲礽也前後歴典寺事殿宇堂廊摧圯者力
為修葺一旦添與孝竊相謂曰僧務(闕二/字)井井有條惟
本𣲖上下院常住地土多寡肥瘠随宜播種嵗計所入
粗供齋粥尚慮陵谷變遷迷惑畛畔殆非貽厥後昆之
良謀也曷若刻諸石昭示空門永為張本固不韙歟二
僧謁余以記文見屬添俗姓胡氏本郡人也與余有里
閈之舊義不能辭謹摭其實姑述始末云
　雜文
　　跋趙太常擬試賦後　　　　　(金/)楊　奐
金大定中君臣上下以淳徳相尚學校自京師逹於郡
國専事經術教養故士大夫之學少華而多實明昌以
後朝野無事侈靡成風喜歌詩故士大夫之學多華而
少實上病其然也當泰和丙寅春二月二十五日萬寧
宫試貢士總兩科無慮千三百輩上躬命賦題曰日合
天統侍臣初甚難之而太常卿北京趙公適統御前讀
卷官獨以為不難即日奏賦議乃定既而中選者纔二
十有八人僕時甫冠獲試廷下而席屋偶居前列朝隙
聞異香出殿櫺間一紫衣顧予起問題之難易及名氏
里貫年齒而去少頃復相慶曰適駕至矣薄暮出宫𫝊
以為希遇退而志之後四十五年僕以河南􁑀長告老
於燕過太常之孫承祖家得所擬賦感存殁不能不惘
然為叙其末以舊詩歸之所謂月淡長楊曉色清天題
飛下寂無聲南山霧豹文章在北海雲鵬羽翼成玉檻
玲瓏紅露重金爐縹緲翠烟輕誰言半夜曽前席白日
君王問賈生者是余少作也無可取以其紀一時之事
庶附趙氏家𫝊或見於後世云
　　題王庭筠秋山應制詩稿　　　(明/)宋　濂
金源之制每嵗以正月幸春水九月幸秋山五日之間
羣臣一進起居表其嚴慎如此之至者志非在於畋逰
將修兵政而紓民賦也道陵如薊門至秋山河東王庭
筠以翰林修撰扈從左右應制賦詩三十餘篇甚被奬
眷蓋自大定以來累洽重熙文物聲名可擬漢唐故其
一時君臣遇合天施地受雨露無際浹於太和此乃金
極盛之時自當時言之孰不效上林羽獵以侈大榮觀
而庭筠乃能以秋山不合圍為風則庭筠者亦良士也
哉此卷庭筠所具之稿惟十四首而逸其大半詩序中
所謂九日正泰和元年九日丙辰然道陵以是月七日
甲寅發京師二十九日丙子至自秋山道塗所歴凡二
十有三日其幸香林平頂山温泉等什皆可以次而推
至若牡丹酴釄松影三詩則不知作於何時按庭筠以
明昌三年供奉翰林八月遷修撰未幾謪鄭州防禦判
官承安四年復起為應奉翰林文字泰和改元又轉修
撰明年遂亡夀甫四十七爾詩題既曰奉㫖而作雖不
能必於何年其决在禁林之日矣按春水秋山初無定
處洪皓續松漠紀聞謂去國數百里逐水草而居處也
　　　謹按平頂山在今豐寧縣(即四/旗㕔)境者二温泉在
　　　今豐寧縣者三未知庭筠所賦者屬何處然總
　　　在今境内
　
　
　
　
　
　
　
　
　
　
　
欽定熱河志卷一百十九
欽定四庫全書
欽定熱河志卷一百二十
　藝文十四
　　前代
　詩
　　鐡漿館　　　　　　　　　　(宋/)劉　敞
稍出盧龍塞回㸔萬壑青曠原開磧石别道入松亭塞
馬寒隨草奚車夕戴星勿悲田子泰寂寞向千齡
　　麃子嶺帳館寄隠直　　　　　(宋/)劉　敞
離腸易感嵗華催更席龍沙望紫臺持節不眠宵月永
聴笳無事晩筵開扁舟何處山隂雪驛使他年嶺上梅
欲寄一書愁已亂天邉應候客星回
　　逢范景仁李審言二諫議　　　(宋/)劉　敞
怪來原隰滿光華不意相從天一涯久别崇班情未易
少留傾蓋日空斜山連木葉千峰雪地逼龍城萬里沙
深愧壯心輕逺適自嫌憔悴聼悲笳
　　朱橋鹿皃館前作　　　　　　(宋/)劉　敞
朱橋栁映潭忽見似江南風物依然是登臨昔所諳犬
聲寒隔水山氣晩成嵐留恨無人境幽竒不盡探
　　　謹按劉敞集中有宿栁河聞永叔是日宿松山
　　　詩知歐陽修與劉敞先後使契丹考歐陽修集
　　　中有憶昨呈劉原父詩云古北嶺口踏新雪馬
　　　盂山西㸔落霞風雲暮慘失道路澗谷夜靜聞
　　　麏䴥行迷方嚮但㸔日度盡山險方逾沙遼宋
　　　時使臣來往例出古北口而馬盂山與中京相
　　　近詩中所詠即中京道中之景也又有奉使道
　　　中詩云兒童能走馬婦女亦彎弓又云山深聞
　　　喚鹿林黑自生風又云合圍飛走盡移帳水泉
　　　空皆指塞外土俗風物而言復有馬齧雪及風
　　　揚沙二詩亦皆奉使道中所作以題中未有實
　　　指之地名故不列入藝文内
　　奚君(宅在中/京南)　　　　　　　　(宋/)蘇　轍
奚君五畝宅封戸一家田故壘開都邑遺民襍漢編不
知臣僕賤漫喜殺生權燕俗嗟猶在婚姻未許連
　　恵州　　　　　　　　　　　(宋/)蘇　轍
孤城千室閉重闉蒼莽平川絶四鄰漢使塵來空極目
沙塲雪重欲無春羞歸應有李都尉念舊可憐徐舍人
會集單于渭橋畔懽呼齊拜屬車塵
　　神水館寄子瞻兄四絶(十一月二十六/日是日大風)
　　　　　　　　　　　　　　　(宋/)蘇　轍
少年病肺不禁寒命出中朝敢避難莫倚皁貂欺朔雪
更催靈火煑鉛丹(馬上作李若芝/守一法似有功)
夜雨從來相對眠兹行萬里隔長天試依北斗㸔南斗
始覺吳山在目前
誰將家集過幽都逢見燕人問大蘇莫把文章動蠻貊
恐妨談笑卧江湖
北庭一意向中原言語綢繆禮亦䖍顧我何功慙賈陸
槖裝聊復助歸田
　　玉石觀音像唱和詩　　　　　(遼/)僧智(闕/)
見說曾為上馬臺堪嗟當日太輕哉固將積嵗舊凡石
又向斯辰刻聖胎月面渾從毗首出山儀儼似普陀來
願同無用恒為用不譬莊言木鴈材
方池波面躡花臺瞻奉無非唱善哉外現喜怡慈作相
内含温潤玉為胎刻雕數向生前就接救専期沒後來
故我志誠無倒意三年用盡兩重材
　　　　　　　　　　　　　　　(遼/)鄭若愚
文殊臺對普賢臺飾寳塗金即衆哉聖帝特鎔銀作像
髙人又選玉成胎端嚴然自工鐫出光彩俱從星化來
因此道圓功徳就給孤園内一全材
　　　　　　　　　　　　　　　(遼/)韓資讓
貞珉未用似湮埋選造觀音衆快哉募匠俄鐫大士相
成形不自凡夫胎琳琅光彩院中滿冰雪威儀天上來
珍重吾師能鑒物從今免屈非常材
　　　　　　　　　　　　　　　(遼/)趙廷睦
觀音神力不思議舉世歸依頗異哉人各爭竒金作像
工多衒巧木為胎積年棄石嗟誰顧今日逢師入用來
但藴堅貞潔白徳宏材未見作遺材
　　　　　　　　　　　　　　　(遼/)梁　援
七尺仙容立殿臺鐫竒鏤異最優哉模將竺域佛為像
琢破崑峰石作胎妙相化身從地出慈尊移步下天來
向非師智巧經度誰識藍田舊玉材
　　　　　　　　　　　　　　　(遼/)趙長敬
昔年避地别燕臺今日因人信美哉貞性果竒成妙相
睟容元不降凡胎燒殘灰刼無凋朽拂盡銖衣任往來
二像端嚴𫝊萬世法門師匠肯遺材
　　　　　　　　　　　　　　(遼/)馬　俊
天慶寺前一片石造成觀音神在哉八萬由旬妙髙骨
三千世界明月胎潛救衆生苦惱去黙𫝊諸佛心印來
十首新詩讚功徳等閒難繼貫休材
　　　　　　　　　　　　　　　(遼/)劉　瓌
久遺貞石混纎埃二像特鐫事卓哉順俗慈悲須假相
出塵神力亦非胎紹名早授昔師記救苦分臨末世來
蓋世性堅無變易會逢髙鑒豈淹材
　　　　　　　　　　　　　　　(遼/)史仲愛
遺脫貞珉在帝臺髙人識辨事竒哉造成補洛山中像
不假摩耶腹内胎種種形容何處現巍巍神力此中來
荒吟讚頌陪諸彥輕重纎莖擅巨材
　　　　　　　　　　　　　　　(遼/)曲正夫
塵埋雨漬近樓臺久棄通街亦命哉今日方成白玉像
昔年誰識紫金胎人存果驗功須濟物極終知泰自來
元自御碑當未建四分材内一分材
　　　　　　　　　　　　　　　(遼/)王執中
堅珉刻像降蓮臺敬禮瞻容睟美哉救難龍魚鬼與火
度生卵濕化兼胎侍多諸佛未聞見善應諸方無去來
足表英雄心匠力隨根通變不遺材
　　　　　　　　　　　　　　　(遼闕/)　光
玉像鐫成置寳臺威嚴神在嘆竒哉身披雪㲲凝山谷
眉放虹光剖月胎相好盡疑如化出慈悲重為度生來
向非大士垂精鑒應被凡工作礎材
　　　　　　　　　　　　　　　(遼/)王仲(闕/)
窣雲披霧下峰臺嵗久還逢藻鑒哉相為應根方有像
性因絶垢自無胎琢磨迥出三身外具足非從一日來
萬法皆由人即顯空門觸物願同材
　　　　　　　　　　　　　　　(遼/)孟　初
瑞毫輝映紫金臺鏤石尊容煥赫哉山卷碧雲呈玉骨
水摇白月晃珠胎一枝楊栁光嚴住百寳蓮花影像來
珍重吾師承道䕃義林髙聳豫章材
　　　　　　　　　　　　　　　(遼/)張　識
䕫峰久斸滯留臺塵覆方能遇鑒哉應手刻成白玉像
化身免托子官胎初疑入夢補陁去又訝隨縁震旦來
從此睟容日瞻仰億年不朽表良材
　　　　　　　　　　　　　　　(遼/)楊滌瑕
誰認昏䝉明鏡臺吾師智見大雄哉偶窺片石非凡相
特命艮工刻聖胎救苦盡隨威力去欲求必應願心來
從前髙士有多少不識白山一分材
　　　　　　　　　　　　　　　(遼/)李師範
相貌巍巍佛力栽立承瞻奉亦時哉誰知韞玉貞頎質
自是觀音應現胎天慶門前遺舊隠補陀山内恰新來
幽嚴此石知多少不遇知人是不材
　　　　　　　　　　　　　　　(遼/)李(闕/)
和雲巨石㧞沈埋鐫作觀音(闕二/字)哉營自師心分異體
出由山腹(闕二/字)胎端凝相在生羣喜堅固身存(闕二/字)來
遭遇若非大龍象不過為(闕三/字)　材
　　　　　　　　　　　　　　　(遼/)張(闕/)
何代何年棄此臺因人得用(闕二/字)哉他山原作谿雲伴
今日翻成(闕二/字)胎只見威儀隨相現不知示(闕三/字)　來
若非早入名師眼猶被塵埃(闕二/字)材
　　　　　　　　　　　　　　　(遼/)冦(闕/)
誰刻貞珉在寳臺威神之相(闕二/字)哉補陁山下白雲骨
極樂天中(闕二/字)胎能遣衆生憂患去可令千種(闕二/字)來
十篇所贊神通力方見吾師(闕二/字)材
　　　　　　　　　　　　　　　(遼/)張　嶠
青松影畔昔為臺大器今方(闕二/字)哉拂盡暗塵披素質
鑿開諸相(闕二/字)胎圓明獨對靈珠現温潤常含(闕二/字)來
厯刼定隨宏誓在吾師能用(闕二/字)材
　　　　　　　　　　　　　　　(遼/)韓汝礪
御運當時自隗臺豐碑餘剩(闕二/字)哉得逢大智鐫成像
益表中心(闕二/字)胎塵骨亂隨金鏨去珠光新入(闕二/字)來
已聞結社招吟客盡是皇朝(闕二/字)材
　　　　　　　　　　　　　　　(遼/)僧善(闕/)
巍然獨立絶纎埃相好竒哉復(闕/)哉因覩工移珉作像
方知凡與聖(闕/)胎垂恩未省懐悲喜救苦何曾覺(闕/)來
(闕十/三字)　　　　　　　　　　　材
　　　　　　　　　　　　　　　(遼/)僧性(闕/)
神姿斸就置層臺儼雅威靈衆異哉實智已圓千刼相
權儀不(闕/)四生胎用興體密復還往定闊悲深去又來
積嵗未承英匠别也當遺夢曲(闕/)材
　　　　　　　　　　　　　　　(遼/)僧性覺
枕道常為避暑臺偶然易質大驚哉鐫成月面舒蟾魄
斵就珠毫露蜂胎龍岳應縁期日往鳳都乘運出塵來
若非英鑒能如此千載湮沈謂不材
　　　謹案像及詩碑俱在今建昌縣(即塔子/溝廰)境卧佛
　　　洞下四里許字迹糢糊半不可識今録其可辨
　　　者二十六首闕數字者亦存之雖語多未工然
　　　詩流𫝊絶少取備一代篇章爾
　　重九登會禪寺冷翠軒　　　　(金/)趙秉文
北風吹倒磨雲峰凜然雙角蟠白龍邉城雪花大如席
黄花紅葉誰為容會禪西軒作重九登髙望逺開心胷
烟嵐卷盡暮山碧冷雲萬里迷元鴻山北首豬大如馬
割鮮飲食如長虹酒酣起舞望兩寺鳥驚踏雪摧長松
天低日落望不盡一徑何處來樵蹤君不見七金山下
打圍處貂裘風帽寒䝉茸跑風駿馬下平野迎霜老兔
休榛叢歸來得雋詫朋友臨風一飲輕千鍾歡餘勝地
兩蕭瑟百年聚散如飛篷明朝却望登眺處城中惟見
白雲封
　　松山道中　　　　　　　　　(金/)趙秉文
松漠三百里飄然一日中山長雲不㫁地迥雪無窮逺
嶺貪殘照深林貯晩風烟村一迴首獨鶴下晴空
　　七金山寺　　　　　　　　　(金/)趙秉文
刳簷篆額蠧蝸涎象教塵埃閱百年殿棟猶題遼日月
圖經不載禹山川荒碑盤屈蜿蜒古壞壁㕘覃罔象拳
想見當時崇奉日無邉花雨散諸天
　　達北京　　　　　　　　　　(金/)趙秉文
小車日日碾征塵卧即㸔書坐欠伸露宿風餐二千里
青山無處不隨人
　　龍山怪松　　　　　　　　　(金/)趙秉文
自笑書生骨相窮倒騎驢㸔兩三峰天東稍喜無碑讀
踏雪還來㸔怪松
　　北都雪望　　　　　　　　　(金/)趙秉文
千山雪盡出樵車一徑雲移去似蛇小屋平頭墟落裏
炊烟起處自人家
　　北都小雪　　　　　　　　　(金/)趙秉文
邉城小雪試年華烟冷貔貅十萬家探使不來人半醉
將軍氊帳卓平沙
　　題靈感寺　　　　　　　　　(金/)趙秉文
塗河岸北白蓮東法鼔驚飛碣石鴻塔上風煙髙鳥路
山頭雲氣化人宫松林礙日蜂房冷石砌頹沙螘穴空
欲盡休公揮塵樂鬢絲羞對落花風
　　中京遇因長老　　　　　　　(金/)李之翰
天涯流落偶生還古刹相逢語夜闌歎我歸途千里逺
喜君禪榻一身安松聲不㫁風吟細月影無邉露氣寒
分手山堂更寥索冷雲衰草伴征鞍
　　霫川道中　　　　　　　　　(金/)蔡　珪
扇㡳無殘暑西風日夕佳雲山藏客路煙樹記人家小
渡一聲櫓㫁霞千㸃鴉詩成鞍馬上不覺在天涯
　　送李天英下第　　　　　　　(金/)周　昂
不須寂寞恨東歸洗眼三年㸔一飛試捲波瀾入毫穎
莫教歐九識劉幾
　　送李經　　　　　　　　　　(金/)李純甫
髯張元是人中雄喜如俊鶻盤秋空怒如怪獸㧞古松
老我不敢嬰其鋒更著短周時緩頰知囊無底眼如月
斫頭不屈面如鐡一說未窮復一說勍敵相扼已錚錚
二豪同軍又連衡屏山直欲把降旌不意人間有阿經
阿經壊竒天下士筆頭風雨三千字醉倒謫仙元不死
時借竒兵攻二子縱飲髙歌燕市中相士一笑生春風
人憎鬼妒愁天公經奪吾弟還遼東短周醉别黙無語
髯張亦作衝冠怒阿經老淚如秋雨只有屏山㧞劍舞
㧞劍舞擊劍歌人非麋鹿將如何秋天萬里一明月西
風吹夢飛闗河此心耿耿軒轅鏡㡳用兒女肩相摩有
智無智三十里眉睫之間見吾弟(張謂伯玉/周謂晦之)
　　寄李天英　　　　　　　　　(金/)髙　憲
稻秸蒼蒼陂已枯西風剪剪弄楸梧蒹葭水陸魚梁迴
蟋蟀聲髙山驛孤社甕新成元亮酒并刀細落季鷹鱸
作詩逺寄霜前鴈人在海東天一隅
　　寄京父　　　　　　　　　　(金/)王　渥
憶昔相從在寢邱城南城北縱懽遊杏花聨句香隨馬
野水添杯浪拍舟邂逅又成三月别飄零合負一春愁
汝陽淮甸經行徧應有新詩為我留
　　祖道趙王應詔詩　　　　　　(金/)張　華
崇選穆穆利建明徳(一作/明明)於顯穆親時惟我王稟姿自
然金質玉相光宅舊趙鎮作冀方休寵曲錫備物煥章
發軔上京出自天邑百竂餞行縉紳具集軒冕峩峩冠
蓋習習戀徳惟懐永歎弗及
　　四哀詩之一　　　　　　　　(金/)元好問
　　　冀京父
先公藻鑑識終童曽㧞崑山玉一峰不見連城沽白璧
蚤聞烈火燎黄琮重圍急變紛紛口九地忠魂耿耿胷
欲弔雲南無覓處士林能不泣相逢
　　贈利州侯神童(生十四月識字予見時/生二十一月識字無算)
　　　　　　　　　　　　　　　(金/)元好問
牙牙㸃妝杏蕾紅阿兄抱之來學宫今春學語語未正
已能見書識名姓隨指隨讀無數重多生想曾文字中
極知之無不足訝更恐雒誦難為功土中松粒龍爪脫
萬牛邱山起毫末君不見黄金寳鼎翡翠青未要春官
許衣缽人間失却麻神童明星煌煌出蒼龍只知江陵
圖籍盡一火誰謂死草生華風遺山老子未老在見汝
吐焰如長虹(兄字/金鼎)
　　會州道中　　　　　　　　　(金/)馬舜卿
山腰薄雪炫朝暾未放陽和入燒痕一片長安世情月
梨花院落幾黄昏
　　飛豹行(并序/)　　　　　　　　(元/)王　惲
　　　中統二年冬十有一月大駕北狩(時在魚/兒泊)詔平
　　　章塔齊爾(舊作塔察/今改正)公以虎符發兵於燕既集
　　　取道居庸合圍於湯山之東逐飛豹取獸獲焉
　　　時予以事東走幕府駐馬顧盼亦有一嚼之快
　　　因作此歌(時予為左/司都事)
二年幽陵閲邱甲詔遣謀臣連夜發春蒐秋獮是尋常
况復軍容從獵法一聲畫鼓肅霜威千騎平岡捲晴雪
長圍漸合湯山東兩翼閃閃牙旗紅飛鷹走犬漢人事
以豹取獸何其雄馬蹄蹴麋歘左興赤縧撒鏃驚龍騰
錦雲一縱飛塵起三軍耳後秋風生豹雖逸才不自惜
雨血風毛摧大敵風煙慘淡晩歸来思君更上單于臺
血埋萬甲戰方鋭爪牙正藉方剛才古人以鹿喻天下
得失中間繫真假元戎兹獵以開先我作車攻補周雅
大笑南朝曹景宗誇獵空驚弦霹靂何曾夢見北方强
竟墮閉車甘偃息揚鞭回首漢家營一㸃鎗纓野烟碧
　　　謹按湯山在今豐寜縣(即四/旗廰)境内大閣兒西南
　　　四十里為開平之東南故序云以事東走幕府
　　　也
　　過栁河　　　　　　　　　　(元/)貢師泰
野曠山寒露易霜短榆疎栁路茫茫雨來黄潦聚成海
風過白沙堆作岡驛館到時逢數騎馳車宿處錯羣羊
客懐正爾無聊賴忽見南飛鴈一行
　　至正十一年秋七月巡按松州虎賁分司時山谷
　　寒甚公事絶少明日即還為賦此
　　　　　　　　　　　　　　　(元/)貢師泰
秋風槭槭衣綿薄夜雨蕭蕭燭焰低萬里江南纔夢覺
此身原是客遼西
雲葉繽紛雪弄花小營近午却排衙分司御史渾無事
又鞚青驄踏白沙
　　十八盤嶺　　　　　　　　　(元/)周伯琦
車坊尚平地近嶺晝生寒㧞地數千丈凌空十八盤飛
泉鳴亂石危磴䕶重闗俯視人寰隘真疑長羽翰
　　　謹按伯琦扈從詩自註曰兩都相望不滿千里
　　　往來者有四道曰驛路曰東路二曰西路東路
　　　二者一由黑谷一由古北口古北口路東道御
　　　史按行處也伯琦往年分署上京但由驛路而
　　　已黑谷輦路未之前行因忝法曹肅法轂下遂
　　　得見所未見實為曠遇云據此則上都驛路實
　　　在熱河境外故凡元人上都諸作悉不濫載惟
　　　此詩乃由黑谷一路循今豐寜縣(即四/旗廰)西境而
　　　過者故特録焉
　　冬至日白霫道中偶成録呈朱茂叔郎中段惟徳
　　魯子翬二都司仍希於張伯髙參議郭幹卿治書
　　於兩司幕長及按郭郎中邢孟直諸公處以區區
　　薄况達之　　　　　　　　　(元/)曹伯啟
槲葉蕭蕭朔吹寒山行病瘦怯衣單馳驅一帶灤江險
彷彿重經蜀道難旅邸僦牀雖自愧繡衣持斧要同㸔
窮途却值書雲節秫酒糠燈語夜闌
　
　
　
　
　
　
　
　
　
　
　
　
　
　
欽定熱河志卷一百二十
