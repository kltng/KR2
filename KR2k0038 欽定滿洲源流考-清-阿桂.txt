#+TITLE: 欽定滿洲源流考-清-阿桂
#+DATE: 2016-06-11 12:21:50
#+SOURCE: github.com/kanripo/KR2k0038 master d5854741                
欽定四庫全書
欽定滿洲源流考
　　乾隆四十二年八月十九日内閣奉
上諭頃閲金史世紀云金始祖居完顔部其地有白山
　黒水白山即長白山黒水即黒龍江本朝肇興東土
　山川鍾毓與大金正同史又稱金之先出靺鞨部古
　肅慎地我朝肇興時舊稱滿珠所屬曰珠申後改稱
　滿珠而漢字相沿訛為滿洲其實即古肅慎為珠申
　之轉音更足徴疆域之相同矣又後漢書三韓傳謂
　辰韓人兒生欲令頭匾押之以石夫兒初墮地豈堪
　以石押頭其説甚悖于理國朝舊俗兒生數日置卧
　具令兒仰寝其中久而腦骨自平頭形似匾斯乃習
　而自然無足為異辰韓或亦𩔖是范蔚宗不得其故
　曲為之觧甚矣其妄也若夫三韓命名苐列辰韓馬
　韓弁韓而不詳其義意當時三國必有三汗各統其
　一史家不知汗為君長之稱遂以音同誤譯而庸鄙
　　者甚至訛韓為族姓尤不足當一噱向曽有三韓訂
　　謬之作惜未令人盡讀之而共喻耳若唐時所稱雞
　　林應即今吉林之訛而新羅百濟諸國亦皆其附近
　　之地顧昔人無能考証者致明季狂誕之徒尋摘字
　　句肆為詆毁此如桀犬之吠無庸深較而舛誤之甚
　　者則不可以不辨若夫東夷之説因地得名如孟子
　　稱舜東夷之人文王西夷之人此無可諱亦不必諱
　　至于尊崇本朝者謂雖與大金俱在東方而非其同
　　部則所見殊小我朝得姓曰愛新覺羅氏國語謂金
　　曰愛新可為金源同派之証盖我朝在大金時未嘗
　　非完顔氏之服屬猶之完顔氏在今日皆為我朝之臣
　　僕普天率土統于一尊理固如斯也譬之漢唐宋明
　　之相代豈皆非其勝國之臣僕乎又有云我
祖宗時曽受明龍虎将軍封號亦無足異我朝初起時明
　　國尚未削弱因欲與我修好借此以結兩國之歡我
　　朝固不妨為樂天保世之計迨我國聲威日振明之
　　綱紀日隳且彼妄信讒言潜謀戕害于是我
太祖赫然震怒以七大恨告
天興師報復自薩爾滸松山杏山諸戰大敗明兵明人欲
　　與我求和斥而不許彼尚安能輕侮我朝乎且漢髙
　　乃秦之亭長唐祖乃隋之列公宋為周之近臣明為
　　元之百姓或攘或侵不復顧惜名義若我朝乃明與
　　國當闖賊擾亂明社既移之後吴三桂迎迓王師入
　　闗為之報讐殺賊然後我
世祖章皇帝定鼎燕京統一寰㝢是得天下之堂堂正正
　　孰有如我本朝者乎至若我國家誕膺
天眷朱果發祥亦如商之元鳥降生周之髙禖履武紀以
　　為受
命之符要之仍係大金部族且天女所浴之布勒瑚里池
　　即在長白山原不外白山黒水之境也又金世紀稱
　　唐時靺鞨有渤海王傳十餘世有文字禮樂是金之
　　先即有字矣而本朝國書則自
太祖時命額爾徳尼巴克什等遵製通行或金初之字其
　　後因式㣲散佚遂爾失傳至我朝復為剏造未可知
　　也他如建州之沿革滿洲之始基與夫古今地名同
　　異并當詳加稽考勒為一書垂示天下萬世着派大
　　學士阿桂于敏中侍郎和珅董誥悉心檢覈分條編
　　輯以次呈覽候朕親加釐定用昭傳信而闢羣惑並
　　将此通諭知之欽此
　　　　　　(臣/)阿桂(臣/)于敏中(臣/)和珅(臣/)董誥謹
　奏本年八月十九日奉
上諭(云云/)欽此所有編纂事宜(臣/)等酌議凡例七條繕
　　冩清单恭呈
御覽伏候
訓示並請
欽定嘉名用光典册至此項書籍擬在方畧館就近辦
　　理所需編纂及譯漢人員擬派内閣侍讀麟喜中
　　書呈麟筆帖式七徳為滿纂修官理藩院筆帖式
　　臨保候補筆帖式明倫工部庫使巴尼泰為譯漢
　　官照滿謄録之例行走翰林院編修宋銑平恕候
　　補部員曺錫寳為漢纂修官并派郎中巴尼琿侍
　　讀孫永清為提調官専司督催稽核至繕冩収發
　　之謄録供事等應即在方畧館通融抽撥惟查該
　　館現在赶辦
平定兩金川方畧并
大清一統志西域圖志熱河志及元遼史明紀綱目明
　　史本紀等書各有夘限原設之謄録供事僅供各
　　書之用難以再為分撥臣等公同酌擬應再咨取
　　漢謄録四名供事六名令其専心承辦庻有責成
　　俟将来書成之日照例給予議叙以示鼓勵其所
　　添之謄録供事等應支桌飯銀兩并需用筆墨桌
　　櫈等項仍由該館照例隨時于户部等衙門撙節
　　支領毋庸専欵置辦合併聲明是否伏祈
皇上訓示遵行謹
　奏乾隆四十二年九月初八日
　奏初九日奉
㫖知道了書名著定為滿洲源流考欽此
　　　凡例
　　　一我
　　國家建邦啟土
肇迹東方
創業始基地靈効瑞其古今沿革自應詳臚本末用以昭
　　　傳信而正羣訛謹擬首立部族一門凡在古為肅
　　　慎在漢為三韓在魏晉為挹婁在元魏為勿吉在
　　　隋唐為靺鞨新羅渤海百濟諸國在金初為完顔
　　　部及明代所設建州諸衛並為考據異同訂析訛
　　　誤博稽史傳參証羣書分目提綱各加按語俾源
　　　流分合指掌瞭然
　　　一按唐史所載渤海置五京十三府其上京龍泉
　　　府即肅慎故地而黑水靺鞨入朝亦嘗置燕州勃
　　　利州及黑水府諸名目其後若遼置東京黄龍府
　　　金置上京㑹寧府分設郡邑俱詳載二史地理志
　　　中至元時猶有肇州之稱碁布星羅遺跡尚頗可
　　　攷謹擬次立疆域一門凡史册所載諸城鎮村寨
　　　之屬各按原書方位證以現在地理形勢件繫條
　　　分詳加辨證務使圖經所紀條貫咸該至遼金宫
　　　室建置一切古蹟應行考据者均即載入疆域一
　　　門用徴故實
　　　一按白山黒水其名始見于北史而顯著于金源
　　　至
　　本朝受
命龍興實為朱果發祥之地鍾神毓慶靈蹟昭然而諸史
　　　或稱太白山或稱徒太山或稱完水或稱室建河
　　　稱謂多殊名實易舛允宜詳悉核訂至若松花江
　　　即唐書之粟末水寕古塔即唐書之忽汗水亦為
　　　勝地名川向来紀載紛淆均資考覈謹擬次立山
　　　川一門以現在
　大清一統志
　　盛京通志所載据今證古析異定譌其或古有今不
　　　可考者則别為存疑附之于末
　　　一史稱東方仁謹道義所存樸厚之源上追隆古
　　　我
　　朝肇基東土舊徳敦龎超軼前代即如祀
神之禮無異于豳人之執豕酌匏三代遺風由兹可覩而
　　　㕘稽史乘其儀文習尚亦往往同符如左傳稱肅
　　　慎之矢可以見俗本善射之原後漢書稱三韓以
　　　石　頭可以見俗用卧具之訛松漠紀聞稱金燕
　　　飲為軟脂蜜糕可以見俗尚餅餌之始其他足資
　　　引証者尚多謹擬次立
　　國俗一門博引典籍分條臚考以著淳風所本源逺
　　　流長洵與周公之陳七月金世宗之歌土風取義
　　　維均足以訓行奕禩
　　　一金時官制如渤極烈之為貝勒謀克之為穆昆
　　　猛安之為明安雖沿誤相仍而溯源可考又自新
　　　羅渤海已肇興文字金之初年用契丹字太祖熙
　　　宗作女真大小字其制漸備維時設女真進士科
　　　經書皆有譯觧今遺製已湮而碑刻間存至我
太祖髙皇帝創制國書義藴精㣲允為制作之極則謹擬
　　　約舉大凡附列
　　國俗一門之後用以垂信方来
　　　一
　　國家扶輿積慶俶造丕基長白肇興實為邠岐舊壌
　　　今敬謹考核一以近
發祥初地者為定至若
王師順動以後經營遼瀋卜宅定都凡
　　盛京地方建置規模及山川地理已具詳
開國方畧
　　盛京通志諸書中是編請毋庸兼載以恊體制
　　　一恭讀
　御製文集盛京賦三韓考諸篇及
　巡幸盛京吉林諸詩什苞括典故剖晰舛譌詢足折衷
　　羣言埀示千古謹擬于書中各條内恭録載入永昭
　　定論
　
　
　
　
　
　
　
　
　
　
　
　
　
欽定滿洲源流考
欽定四庫全書
欽定滿洲源流考目録
　卷一
　　部族(一/)
　　滿洲
　　　肅慎
　　　夫餘
　卷二
　　部族(二/)
　　　挹婁
　　　三韓
　　　勿吉
　卷三
　　部族(三/)
　　　百濟
　卷四
　　部族(四/)
　　　新羅
　卷五
　　部族(五/)
　　　靺鞨
　卷六
　　部族(六/)
　　　渤海
　卷七
　　部族(七/)
　　　完顔
　　　建州
　　　　附金史姓氏考
　卷八
　　疆域(一/)
　　興京
　　　吉林
　　　黒龍江
　　　肅慎四至
　　　肅慎城　肅慎縣
　　　夫餘國都
　　　夫餘城　夫餘府
　　　挹婁國界
　　　挹婁故地　挹婁縣
　　　三韓分地
　　　三韓屬國
　　　三韓故地　馬韓都督府　辰州　三韓縣
　卷九
　　疆域(二/)
　　　沃沮　濊
　　　勿吉行程
　　　勿吉七部故地
　　　勿吉旁國
　　　百濟里至
　　　百濟郡城　百濟　邑
　　　百濟諸城
　　　新羅
　　　雞林州
　　　新羅九州
　　　靺鞨
　　　黒水州　黒水府
　　　鐵利越喜故地
　卷十
　　疆域(三/)
　　　渤海國境
　　　忽汗州　忽汗城
　　　上京　龍泉府
　　　龍州
　　　湖州
　　　渤州
　　　中京　顯徳府
　　　盧州
　　　顯州
　　　鐵州
　　　湯州
　　　榮州
　　　興州
　　　東京　龍原府
　　　慶州
　　　鹽州
　　　穆州
　　　賀州
　　　南京　南海府
　　　沃州
　　　晴州
　　　椒州
　　　西京　鴨緑府
　　　神州
　　　桓州
　　　豐州
　　　正州
　　　長嶺府
　　　河州
　　　夫餘府
　　　鄚頡府
　　　髙州
　　　安寕郡
　　　定理府
　　　定州
　　　瀋州
　　　安邉府
　　　安州
　　　率賔府
　　　益州
　　　建州
　　　東平府
　　　䝉州
　　　沱州
　　　東平寨
　　　懐逺府
　　　富州
　　　美州
　　　福州
　　　鐵利府
　　　廣州
　　　蒲州
　　　義州
　　　歸州
　　　安逺府
　　　寕州
　　　慕州
　　　郢銅洓三州
　　　葢州
　　　崇州
　　　集州
　　　麓州
　卷十一
　　疆域(四/)
　　　遼東北地界
　　　遼上京長春州
　　　遼東京遼陽府
　　　開州
　　　定州
　　　保州
　　　辰州
　　　盧州
　　　来逺城
　　　鐵州
　　　興州
　　　湯州
　　　崇州
　　　海州
　　　渌州
　　　桓州豐州正州慕州
　　　顯州
　　　宗州
　　　乾州
　　　貴徳州
　　　瀋州
　　　集州
　　　廣州
　　　遼州
　　　遂州
　　　通州
　　　韓州
　　　雙州
　　　銀州
　　　同州
　　　咸州
　　　信州
　　　賔州
　　　龍州
　　　湖州
　　　渤州
　　　郢州
　　　銅州
　　　洓州
　　　率賔府
　　　定理府
　　　鐵利府
　　　安定府
　　　長嶺府
　　　鎮海府
　　　冀州
　　　東州
　　　尚州
　　　吉州
　　　麓州
　　　荆州
　　　懿州
　　　媵州
　　　順化州
　　　寕州
　　　衍州
　　　連州
　　　歸州
　　　蘇州
　　　復州
　　　肅州
　　　安州
　　　榮州
　　　率州
　　　荷州
　　　源州
　　　渤海州
　　　寜江州
　　　河州
　　　祥州
　　　遼營衛　阿延女真
　　　伊徳女真
　　　五國部
　卷十二
　　疆域(五/)
　　　金上京
　　　㑹寜府
　　　肇州
　　　隆州
　　　信州
　　　夫餘路
　　　海蘭路
　　　率賔路
　　　哈斯罕路
　　　呼爾哈路
　　　烏爾古徳哷勒統軍司
　　　咸平路　咸平府
　　　韓州
　　　金東京　遼陽府
　　　澄州
　　　瀋州
　　　貴徳州
　　　盖州
　　　復州
　　　来逺州
　　　博索府
　卷十三
　　疆域(六/)
　　　元瀋陽路
　　　開元路
　　　咸平府
　　　海蘭府碩達勒達等路
　　　肇州
　　　博索府
　　　　附明衛所城站考
　卷十四
　　山川(一/)
啟運山
天柱山
隆業山
　　　長白山
　　　輝山
　　　白平山
　　　遼山　瑚呼瑪山
　　　庫堪山
　　　果囉山
　　　馬鞍山
　　　冷山
　　　徳林石
　　　龍首山
　　　蛇山
　　　刁蹕山
　　　醫巫閭山
　　　千山
　　　十三山
　　　首山
　　　明王山
　　　華表山
　　　熊岳山
　　　蒺藜山
　　　龍鳳山
　　　鳳凰山
　　　噶哈嶺
　　　太蘭岡
　　　吉林崖
　　　古哷山
　　　扈爾竒山
　　　宜罕山
　　　伊瑪䕶山岡
　　　薩爾滸山
　　　鐵背山
　　　碩欽山
　　　尚間崖
　　　斐芬山
　　　阿布達哩岡
　　　固拉庫崖
　　　青苔峪
　　　黄骨島
　　　牽馬嶺
　　　覺華島
　　　興安嶺
　　　皮島
　　　吕翁山
　　　松山
　　　塔山
　　　杏山
　　　附載單單大嶺諸山
　卷十五
　　山川(二/)
　　　混同江
　　　鴨綠江
　　　愛呼河
　　　圖門江
　　　佟佳江
　　　遼河
　　　渾河　瀋水
　　　太子河
　　　沙河
　　　大清河
　　　柴河
　　　范河
　　　輝發河
　　　伊屯河
　　　伊爾們河
　　　小凌河
　　　大凌河
　　　羊腸河
　　　珠子河
　　　率賔水　札蘭水
　　　海蘭水
　　　拉林河
　　　阿勒楚喀河　海古勒水
　　　呼爾哈河
　　　琿春河
　　　□□
　　　滔爾河
　　　黒龍江
　　　屯河
　　　哈勒琿河
　　　奥婁河
　　　蓒芋泊
　　　附載弱水諸水
　卷十六
　　國俗(□/)
　　滿洲
　　　騎射
　　　冠服
　卷十七
　　國俗(二/)
　　　政教(附字/書)
　卷十八
　　國俗(三/)
　　　祭祀
　　　祭天
　　　祀神
　　　襍禮
　　　官制
　　　語言
　　　附金史舊國語解考
　卷十九
　　國俗(四/)
　　　物産
　卷二十
　　國俗(五/)
　　　雜綴
　　　　(臣/)等謹按
　　欽定滿洲源流二十卷乾隆四十三年奉
　　勅撰洪惟我
　　　國家朱果發祥肇基東土白山黒水實古肅慎
　　　　氏之舊封典籍遺文班班可考徒以年祀綿
　　　　長道途修阻傳聞不免失真又文字互殊聲
　　　　音屢譯記載亦不能無悞故厯代考地理者
　　　　多莫得其源流是編仰禀
　　聖裁參考史籍證以地形之方位騐以舊俗之流
　　　　傳博徴詳校列為四門一曰部族自肅慎氏
　　　　以後在漢為三韓在魏晉為挹婁在元魏為
　　　　勿吉在隋唐為韎􁨍新羅渤海百濟諸國在
　　　　金為完顔部並一一考訂異同存真辨妄而
　　　　索倫費雅喀諸部毘連相附者亦並載焉二曰
　　　　疆域凡渤海之上京龍泉府靺􁨍之黒水府燕
　　　　州勃利州遼之上京黄龍府金之上京㑹寧府
　　　　元之肇州並考騐道里辨正方位而一切古蹪
　　　　附見焉三曰山川凡境内名勝分條臚載如白
　　　　山之或稱太白山徒太山黒水或稱完水或稱
　　　　室建河以及松花江即粟未水寧古塔即忽汗
　　　　水今古異名者皆詳為辨證其古有而今不可
　　　　考核者則别為存疑附於末四曰
　　　國俗如左傳所載楛矢貫隼可以見騎射之原松
　　　　漠紀聞所載軟脂蜜膏可以見飲食之㮣而後
　　　　漢書所載辰韓生兒以石壓頭之𩔖妄誕無稽
　　　　者則訂證其謬至於渤海以来之文字金源以
　　　　来之官制亦皆並列其體例每門以
　　　國朝為綱而詳述列朝以溯本始其援據以
　　御製為據而博採諸書以廣參稽允足訂諸史之訛
　　　　而傳千古之信非諸家地志影響附㑹者所能
　　　　擬也乾隆五十四年正月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)　陸　費　墀
　欽定四庫全書
　欽定滿洲源流考卷一
　　部族(一/)
　　　謹按我
　　國家誕膺
景命肇啟大東毓瑞凝祥同符雅頌皇皇乎元鳥之生商
　　　髙禖之啟稷矣恭考
實録自
始祖定三姓之亂建國鄂多理城即以滿洲建號繼繼繩
　　　繩鍾靈篤慶洪惟
肇祖原皇帝創業於赫圖阿喇之地爰及
景祖覲光揚烈乃舉五嶺以東蘇克素䕶河以西諸部而
　　　撫綏之迨我
太祖髙皇帝天錫智勇懋建大勲既克圖倫遂収棟鄂
太宗文皇帝鴻圖式廓遐邇景從東北諸部盡為臣僕稽
　　　諸古昔若肅慎夫餘三韓靺鞨伯濟新羅渤海女
　　　真諸國㳂革可徵淮南子云東方多君子之國信
　　　矣臣等謹立部族一門先臚舉史冊所載各條㕘
　　　以今之考證或訂其音轉之訛或稽其分合之迹
　　　斷自肅慎為始而仍弁
　　國號於簡端以著統
尊溯源之義云
　　滿洲
　　　按滿洲本部族名恭考
發祥世紀長白山之東有布庫哩山其下有池曰布勒瑚
　　　里相傳三天女浴于池有神鵲銜朱果置季女衣
　　　季女含口中忽已入腹遂有身尋産一男生而能
　　　言體貌竒異及長天女告以吞米果之故因錫之
　　　姓曰愛新覺羅名之曰布庫哩雍順與之小舠且
　　　曰天生汝以定亂國其往治之天女遂凌空去于
　　　是乗舠順流至河歩折栁枝及野蒿為坐具端坐
　　　以待時長白山東南鄂謨輝之地有三姓争為雄
　　　長日搆兵相仇殺適一人取水河歩歸語衆曰汝
　　　等勿争吾取水河歩見一男子察其貌非常人也
　　　天不虚生此人衆皆趨問答曰我天女所生以定
　　　汝等之亂者且告以姓名衆曰此天生聖人也不
　　　可使之徒行遂交手為舁迎至家三姓者議推為
　　　主遂妻以女奉為貝勒居長白山東鄂多理城建
　　　號滿洲是為
　　國家開基之始以
　　國書考之滿洲本作滿珠二字皆平讀我
　　朝光啟東土每嵗西藏獻丹書皆稱
曼珠師利大皇帝翻譯名義曰曼珠華言妙吉祥也又作
　　　曼殊室利大教王經云釋迦牟尼師毘盧遮那如
　　　來而大聖曼殊室利為毘盧遮那本師殊珠音同
　　　室師一音也當時
鴻號肇稱實本諸此今漢字作滿洲盖因洲字義近地名
　　　假借用之遂相沿耳實則部族而非地名固章章
　　　可考也
　御製全韻詩
天造皇清發祥大東山曰長白江曰混同峻極襟帶福萃
　　靈鍾山頂有潭闥門名揚(叶亘長白山髙二百餘里/綿  千餘里雄觀峻極扶)
　　(輿靈氣所鍾山之上有潭曰闥門周八十/里源深流廣鴨緑混同愛滹三江出焉)三天女者
　　降而浴躬神鵲含果吞以娠中錫之姓名母遂凌空
　　(山之東有布庫哩山其下有池曰布勒瑚里相傳有/三天女曰恩古倫次正古倫次佛庫倫浴于池有神)
　　(鵲含米果置季女衣季女含口中忽已入腹遂有身/尋産一男生而能言體貌竒異及長母告以吞米果)
　　(之故因錫之姓為愛新覺羅名之曰布/庫哩雍順與小舠桑之母遂凌空去)有取水人見
　　訝異徴(叶/)交手舁歸推為主國(叶/)三姓定亂鄂多城
　　崇號建滿洲
開基肇宗(天男乗舠順流而下至河歩登岸折栁及蒿為坐具/端坐其上其地有三姓争為雄長搆兵仇殺有)
　　(取水河歩者見而異之歸語人曰汝等勿争吾取水/河歩見一男子察其貌非常人也天必不虚生此人)
　　(衆往視皆以為異因詰其由來答曰我天女所生天/男生我以定汝等之亂者且告其姓名衆曰此天生)
　　(聖人也不可使之徒行乃交手為舁迎至家三姓者/議推為國主以女百里妻之奉為貝勒其亂乃定遂)
　　(居長白山東鄂多理城國號滿洲是為開基之始按/滿洲清字本作滿珠我國家肇基于東故西藏每嵗)
　　(獻丹書皆稱曼珠師利大皇帝至今漢字作滿洲/者盖因洲字義近地名假借用之遂相㳂從俗云)元
　　鳥商室帝武周家(叶/)
聖必有啟異揆同風
　　　右長白山發祥
　　　肅慎(一作息慎/又作禝慎)
　　　虞
　　　　竹書紀年帝舜有虞氏二十五年息慎氏來朝
　　　　貢弓矢
　　　　史記虞帝紀云南撫交阯北發西戎析枝渠搜
　　　　氐𦍑北山戎發息慎
　　　周
　　　　汲冡周書王㑹解云西面者正北方稷慎大麈
　　　　孔子家語武王克商肅慎氏貢楛矢
　　　　尚書序成王既伐東夷息慎來賀
　　　　尚書傳王俾榮伯作賄肅慎之命
　　　　史記孔子世家有隼集于陳庭楛矢貫之石砮
　　　矢長尺有咫陳湣公使使問仲尼仲尼曰隼來
　　　逺矣此肅慎之矢也
　　　後漢書康王之時肅慎復至
　　漢
　　　後漢書古肅慎國在夫餘東北千餘里東濵大
　　　海
　　　淮南子海外三十六國有肅慎氏
　　三國
　　　三國志魏書明帝青龍四年肅慎貢楛矢
　　晉
　　　晉書肅慎國東北有山出石其利入鐵将取之
　　　必先祈神周武王時獻其楛矢石砮逮于周公
　　　輔成王復遣使入賀爾後千餘年雖秦漢之盛
　　　莫之致也及文帝作相魏景元末來貢楛矢魏
　　　帝詔歸於相府賜其王傉雞錦罽緜帛至武帝
　　　元康初復來貢獻元帝中興又詣江左貢其石
　　　砮成帝時復通使於石季龍
　　南北朝
　　　册府元龜宋孝武帝大明三年肅慎國獻楛矢
　　　按肅慎之名著于周初考竹書紀年有虞舜二
　　　十五年息慎獻弓矢之文史記虞帝紀亦稱北
　　　發息慎鄭元注曰息慎或謂之肅慎周書王㑹
　　　解又作稷慎息稷與肅音轉之訛其為一國無
　　　疑由來固已逺矣秦漢之盛史無傳焉後漢書
　　　挹婁傳則云即古肅慎似其名至漢而止然魏
　　　晉時間通使聘史官皆以肅慎書之則不得云
　　　東漢無肅慎也要之負山襟海地大物博又風
　　　氣樸淳故厯虞夏商周迄魏晉傳世二千餘年
　　　不絶范蔚宗謂冠弁衣錦噐用爼豆誠非虚語
　　　特自漢以後始有岐稱耳宋劉忠恕稱金之姓
　　　為米里真夫北音讀肅為湏湏朱同韵里真二
　　　字合呼之音近慎盖即肅慎之轉音而不知者
　　　遂以為姓
　　國初舊稱所屬曰珠申亦即肅慎轉音漢人不知
　　　原委遂岐而二之猶之或為稷慎或為息慎其
　　　實一也至于自漢魏以後所稱部名則分條詳
　　　係于後云
　　夫餘(一作/扶餘)
御製夫餘國傳訂訛
　近閲四庫全書内元郝經續後漢書所作夫餘國列
　傳其官有馬加牛加之名訝其誕詭不經疑有舛誤
　因命館臣覆勘其說寔本之後漢書及三國魏志夫
　餘傳之文于是嘆范蔚宗陳夀之徒不識方言好竒
　逞妄疑誤後人而更惜郝經之失于裁擇也其傳曰
　國以六畜名官有馬加牛加猪加狗加諸加别主四
　出道有敵諸加自戰下户擔粮飲食之信如其言則
　所謂諸加者何所取義乎史稱夫餘善養牲則畜牧
　必蕃盛當各有官以主之猶今䝉古謂典羊之官曰
　和尼齊和尼者羊也典馬者曰摩哩齊摩哩者馬也
　典駝者曰特黙齊特黙者駝也皆因所牧之物以名
　其職特百官中之一二誌夫餘者必當時有知夫餘
　語之人譯其司馬司牛者為馬家牛家遂訛為馬加
　牛加正如周禮之有羊人犬人漢之有狗監耳若必
　以六畜名官寓相貶則郯子所對少皥氏鳥名官為
　鳥師而鳥名又何以稱乎蔚宗輩既訛家為加又求
　其説而不得乃强為之辭誠不值一噱總由晉宋間
　人與外域道理遼阻于一切音譯素所不通遂若越
　人視秦人之肥瘠率憑耳食為傅會甚而至借惡詞醜
　字曲肆其其詆毁之私可鄙孰甚且蔚宗以附彭城
　王義康謀反伏誅陳夀索米為人作佳傳其人皆不
　足取其言又何足據乎苐後漢書三國志久經刋行
　舊文難以更易因命于續後漢書中改加為家並為
　訂其踳謬如右
　　　謹按馬加牛加之説始于范蔚宗陳夀厯代史
　　　志襲謬承訛至郝經續後漢書猶㳂用之盖當
　　　時音譯未通曲為傅㑹更千百年未有能知其
　　　妄者恭讀
　御製夫餘國傳訂訛指加為家字之誤近例之蒙古
　　　典羊典馬之官逺徴諸周禮羊人犬人之掌設
　　　官分職至理所存古今一揆也蔚宗輩之貽誤
　　　後人盖非淺鮮矣臣等敬録冠簡端以示萬世
　　　折衷之準其自後漢以下諸書凡有關夫餘事
　　　實者仍以次條列云
　　漢
　　　後漢書夫餘國在元菟北千里地方二千里㝡
　　　為平敞以員柵為城有宫室倉庫以六畜名官
　　　有馬加牛加狗加其邑落皆主屬諸加
　　　册府元龜夫餘國本濊地也漢武帝元朔元年
　　　以其地為滄海郡數年乃罷至元封三年滅朝
　　　鮮分置樂浪臨屯元莵真畨四郡至昭帝始元
　　　五年罷臨屯真畨以并樂浪元菟元莵復徙居
　　　句麗自單單大嶺(後漢書作單大嶺/魏志通考與此同)已東悉屬
　　　樂浪後以境土廣逺復分嶺東七縣置樂浪東
　　　部都尉
　　　後漢書建武二十五年夫餘王遣使奉貢光武
　　　厚答報之于是使命嵗通永寧元年遣嗣子尉
　　　仇台詣闕順帝永和元年其王來朝帝作黄門
　　　㰻吹角抵□以遣之桓帝延熹四年遣使朝賀
　　　貢獻靈帝熹平中復奉章貢
　　　册府元龜漢安帝延光元年夫餘王遣使貢獻
　　　又獻帝延康元年遣使貢獻
　　　通考漢安帝永初五年夫餘王始将歩騎七八
　　　千人入樂浪桓帝永康元年王夫台将二萬人
　　　侵元莵
　　　三國志夫餘在長城之北去𤣥菟千里國有君
　　　王皆以六畜名官有馬加牛加猪加狗加犬使
　　　犬使者使者邑落有豪民民下户皆為奴僕諸
　　　加别主四出道大者主數千家小者數百家有
　　　敵諸加自戰下户俱擔糧飲食之漢末公孫度
　　　雄長海東夫餘王尉仇台更屬遼東時句麗鮮
　　　卑强度以夫餘介其間妻以宗女(按郝經續後/漢書與此同)
　　　(不複/載)
　　三國
　　　三國志夫餘王尉仇台死簡位居立無適子有
　　　孽子麻余麻余死其子依慮年六嵗立以為王
　　　魏略夫餘其國殷富自先世以來未嘗破壞
　　　魏略昔北方有稾離之國(按稾離後漢書作索/離注云索音度洛反)
　　　(通典作槖離梁書作櫜離非髙句麗之/髙麗也惟隋書直作髙麗合為一國誤)其王者
　　　侍婢有身王欲殺之婢云有氣如鷄子來下我
　　　故有身後生子名曰東明東明善射王恐奪其
　　　國也欲殺之東明走南至施掩水(後漢書作掩/㴲水注云今)
　　　(髙麗中有盖斯水疑此/水是也梁書作掩𢃄水)以弓擊水魚鼈浮為橋
　　　東明得渡因都王夫餘之地
　　晉
　　　晉書夫餘在元菟北千餘里其王印文稱濊王
　　　之印國中有古濊城武帝時頻來朝貢至太康
　　　六年為慕容廆所襲破其王依慮死子弟走保
　　　沃沮有司奏䕶東夷校尉鮮于嬰不救夫餘失
　　　于機畧詔免嬰以何龕代之明年夫餘後王依
　　　羅遣詣龕求率見人還復舊國龕上列遣督郵
　　　賈沈以兵送之廆又要之于路沈與戰大敗之
　　　羅得復國
　　南北朝
　　　梁書髙句驪其先出自東明東明本櫜離王之
　　　子王欲殺之東明走至夫餘而王焉
　　　隋書夫餘王嘗得河伯女閉于室内為日光隨
　　　而照之感而遂孕生一大卵有一男子破□而
　　　出名曰朱蒙夫餘之臣咸請殺之其母以告朱
　　　蒙朱蒙東南走遇一大水朱蒙曰我是河伯外
　　　孫日之子也今有難而追兵且及如何得渡于
　　　是魚鼈積而成橋朱蒙遂渡朱蒙建國號髙句
　　　麗
　　　隋書百濟(另條/詳後)之先出自髙麗其王有侍婢生
　　　東明及長王忌之東明懼逃至淹水夫餘人共
　　　奉之東明之後有仇台者篤于仁信始立其國
　　　于帶方故地漢遼東太守公孫度以女妻之漸
　　　以昌盛為强國初以百家濟海因號為百濟
　　　北史朱蒙者其俗言善射也(按今滿洲語稱善/射者謂之卓琳莽)
　　　(阿卓與朱音相近琳則齒舌之餘韵也莽阿二/字急呼之則音近蒙是傳寫雖訛音解猶有可)
　　　(考/也)夫餘王狩于田以朱蒙善射給一矢殪獸甚
　　　多夫餘之臣謀殺之朱蒙乃與焉違等二人走
　　　至紇升骨城(後周書作/紇斗骨城)居焉號曰髙句麗
　　　魏書豆莫婁國在勿吉國北千里去洛六千里
　　　舊北夫餘也在失(失通考/作室)韋之東或言本濊地
　　　也
　　　通典百濟即後漢末夫餘王尉仇台之後延興
　　　二年其王餘慶上表云臣與髙麗先出夫餘
　　唐
　　　唐書髙麗者出自夫餘之别種也百濟國本亦
　　　夫餘之别種
　　　通典髙麗得夫餘地置夫餘城後屬于渤海(叧/條)
　　　(詳/後)
　　　通考渤海以夫餘故地為夫餘府
　　　遼史地理志唐時契丹逹呼爾(舊作大賀今從/八旗姓氏通譜)
　　　(改/)氏蠶食夫餘靺鞨(另條/詳後)之區地方二千餘里
　　　按髙麗出自夫餘夫餘出自索離索讀如槖故
　　　或書為槖槖形似櫜故又轉為櫜櫜與稾音同
　　　故魏畧及遼志復作稾與髙麗實二國也夫餘
　　　在髙麗北稾離又在夫餘北故東明南走而至
　　　夫餘朱䝉亦南走而至髙麗然其事彷彿相同
　　　或傳聞之有一誤也隋書謂夫餘王尉仇台始
　　　立國于帶方自後遂稱百濟後魏時百濟所上
　　　書亦云先與髙麗源出夫餘自晉以後百濟王
　　　之姓名有夫餘腆夫餘豐夫餘隆盖真以夫餘
　　　為姓矣後漢書稱夫餘在元菟北千里南接髙
　　　接髙麗東接挹婁本濊地故魏畧云夫餘王印
　　　文曰濊王之印謂本濊地而夫餘居之其舊國
　　　為豆莫婁在勿吉北千里是夫餘始在極北後
　　　乃兼有南陲唐初地入于髙麗髙麗既滅屬于
　　　渤海為夫餘府其後見于史志者若遼之通州
　　　安逺軍龍州黄龍府金之隆州利渉軍元之開
　　　元路皆其故地(並詳後渤海/條及疆域門)稾離國見于遼史
　　　為韓州鳳州俱在今開原西北境外與挹婁實
　　　唇齒之邦也
　
欽定滿洲源流考卷一
欽定四庫全書
欽定滿洲源流考卷二
　部族(二/)
　　挹婁(一作/□樓)
　　漢
　　　後漢書挹婁古肅慎之國也在夫餘(條詳/見前)東北
　　　其邑落各有大人處于山林之間自漢興以後
　　　臣屬夫餘
　　　册府元龜挹婁地多山險人形似夫餘善乗船
　　　北沃沮畏之毎夏藏于巖穴至冬船道不通乃
　　　下居邑落
　　三國
　　　三國志挹婁在夫餘東北千餘里人多勇力土
　　　氣寒劇于夫餘古之肅慎氏國也自漢以來臣
　　　屬夫餘夫餘責其租賦重以黄初中叛之夫餘
　　　數伐之其人衆雖少所在山險隣國人畏其弓
　　　矢卒不能服也
　　　通考挹婁即古肅慎之國也其國在不咸山北
　　　魏常道鄉公景元末來貢楛矢石砮弓甲貂皮
　　　之屬
　　晉
　　　晉書肅慎一名挹婁在不咸山北其國東北有
　　　山出石其利入鐡将取必先祈神武帝元康初
　　　來貢元帝中興又詣江左貢其石砮至武帝時
　　　通貢于石季龍四年方達
　　唐
　　　新唐書渤海(另條/詳後)本粟末靺鞨姓大氏髙麗滅
　　　率衆保挹婁之東牟山地直營州東二千餘里
　　　遼史地理志大氏始保挹婁之東牟山有乞乞
　　　仲象者渡遼水自固武后封為震國公後自稱
　　　震王
　　　五代史武后時乞乞仲象子祚榮立因並有乞
　　　四比羽之衆四十萬人據挹婁
　　遼
　　　遼史地理志瀋州昭徳軍雙州保安軍定理府
　　　皆故挹婁國地(按瀋州昭徳軍今承徳縣雙州/保安軍今鐡嶺縣定理府在今)
　　　(興京/境内)
　　金
　　　大金國志北接室韋西界渤海鐡離東瀕海三
　　　國志所謂挹婁地也
　　　按挹婁之名始于後漢考之史傳即古肅慎氏
　　　晉書所謂肅慎一名挹婁是也至南北朝始别
　　　有勿吉靺鞨(勿吉靺鞨俱/另條詳後)之稱而舊名之見于
　　　簡冊者猶有可考如遼之瀋州雙州定理府金
　　　之挹婁縣皆僅指一隅非其全部元史稱瀋陽
　　　路為挹婁故地似矣而于開元路則云古肅慎
　　　地隋唐曰靺鞨又似岐而二之者盖魏晉以前
　　　部族未分魏晉以後釐而為七族愈繁而地愈
　　　廣容有非舊部之名所能該者矣至金史地理
　　　志謂瀋州本遼定理府為挹婁故壤考遼志則
　　　瀋州之外别有定理府亦屬挹婁之地遼之定
　　　理實唐時渤海所建至金已廢又金志稱瀋州
　　　挹婁縣本遼舊興州常安縣考遼志東丹城北
　　　至挹婁縣范河二百七十里則遼時已有挹婁
　　　縣盖郡邑雖移而幅員有定今見于
　　盛京通志者若承徳若鐵嶺若吉林若寧古塔自
　　　奉天府治極于東北胥挹婁地也又明一統志
　　　載洪武二十九年設左右千戸于懿路城永樂
　　　八年復設中千戸于懿路城其廢址今在鐵嶺
　　　縣城南六十里又有站名懿路亦作伊魯當即
　　　遼金挹婁縣之遺今滿洲語謂巖穴之穴為葉
　　　嚕與伊魯音相近可知當時命名之義而音轉
　　　傳訛厯代遂有互異究之遺址可尋正猶陶之
　　　為陶邱豳之為豳亭焉爾
　　三韓
御製三韓訂謬
　嘗讀後漢書三韓傳稱辰韓人兒生欲令頭扁皆押
　之以石訝其說之悖于理而肆為詭誕以惑世也夫
　以石押頭壮夫且不能堪而以施之初墮地之小兒
　實非人情所宜有間考三韓建國本末諸史率多牴
　牾以方位凖之盖在今奉天東北吉林一帶壤接朝
　鮮與我國朝始基之地相近國朝舊俗兒生數日即
　置卧具令兒仰寝其中乆而腦骨自平頭形似扁斯
　乃習而自然無足為異辰韓或亦類是耳范蔚宗不
　得其故從而曲為之解甚矣其妄也且如漢人生兒
　常令側卧久而左右角平頭形似狹蒙古人生兒以
　韋帶束之木板植立于地長則股形㣲箕此亦皆習
　而自然無足為異藉如蔚宗所言豈漢人蒙古亦皆
　以石押之令其頭狹而股箕乎若夫三韓命名史第
　列馬韓辰韓弁韓(亦曰/弁辰)而不詳所以稱韓之義陳夀
　魏志直云韓地韓王魚豢魏畧且以為朝鮮王凖冒
　姓韓氏其為附會尤甚盖國語及蒙古語皆謂君長
　為汗韓與汗音相混史載三韓各數十國意當時必
　有三汗分統之史家既不知汗之為君而庸鄙者至
　譌韓為族姓何異扣槃捫籥以喻日哉且中外語言
　不通不能强為詮解者勢也今夫天昭昭在上人皆
　仰之然漢語謂之天國語謂之阿卜喀蒙古語謂之
　騰格里西畨語謂之那木喀囘語謂之阿思滿以彼
　語此各不相曉而人之所以敬與天之所以感則無
　弗同若必一　一以漢字牽附臆度之能乎不能夫韓
　與汗音似義殊謬而失之誣猶可也至于以石押頭
　之謬實悖于理斯不可也然則余之三韓訂謬之作
　烏容已乎哉
　　　謹按三韓雖與漢時諸郡毗連然音譯多訛往
　　　往以漢字轉相附㑹于是異說分岐至范蔚宗
　　　有生兒以石押頭之論誕妄不經莫斯為甚矣
　　　恭讀
　御製三韓訂謬以國語蒙古語證韓之當為汗而即
　　　漢人蒙古習俗之不同并推及
　　國朝生兒仰寝卧具見理之至常而無足怪審音
　　　知義曠若發蒙據事揆情瞭如指掌誠非厯代
　　　紀載家所能窺測也謹録冠諸書之前以昭凖
　　　則
　　漢
　　　漢書朝鮮傳真畨辰國欲上書見天子朝鮮雍
　　　閼弗為通(師古曰辰謂/辰韓之國也)
　　　通典三韓後漢時通焉一曰馬韓二曰辰韓三
　　　曰弁韓(晉梁二書/作弁辰)馬韓在西有五十四國其北
　　　與樂浪南與倭接辰韓在東十有二國其北與
　　　濊貊接弁辰在辰韓之南亦十有二國其南亦
　　　與倭接凡七十八國百濟(另條/詳後)是其一國焉大
　　　者萬餘户小者數千家各在山海間地合方四
　　　千餘里東西以海為限皆古之辰國也馬韓最
　　　大共立其種為辰王都目支(魏志作月支/通考作自支)國盡
　　　王三韓之地其諸國王先皆是馬韓種人
　　　後漢書馬韓邑落雜居無城郭辰韓耆老自言
　　　秦之亡人避苦役適韓國馬韓割東界地與之
　　　或名之為秦韓有城柵屋室諸小别邑各有渠
　　　帥貿易以鐡為貨兒生欲其頭扁皆押之以石
　　　弁辰與韓辰雜居城郭衣服皆同其人形皆長
　　　大美髪而刑罰嚴峻初朝鮮王準為衛滿所破
　　　乃将其餘衆走入海攻馬韓破之遂立為韓王
　　　準後滅絶馬韓人復自立為辰王
　　　魏略朝鮮王凖為衛滿所破走入海中其子及
　　　留在國者因冒姓韓氏凖王海中不與朝鮮相
　　　往來
　　　魏略初右渠(朝鮮王衛/滿之孫)未破時朝鮮相厯谿卿
　　　以諫右渠不用東之辰國時民随出居者二千
　　　户亦與朝鮮真畨不相往來至王莽時亷斯鑡
　　　為辰韓右渠帥欲來降出其邑落見一人其語
　　　非韓人問之曰我等漢人名户來我等軰千五
　　　百人伐材木為韓所得積三年矣辰鑡因將户
　　　來出詣樂浪郡郡令鑡乗大船入辰韓取户來
　　　伴輩尚得千人其五百人已死辰韓曰我當出
　　　贖直耳乃出辰韓萬五千人弁韓布萬五千疋
　　　鑡収取直還郡
　　　册府元龜漢建武二十年韓國亷斯人蘇馬諟
　　　等詣樂浪貢獻帝封蘇馬諟為亷斯邑君使屬
　　　樂浪郡四時朝謁
　　　後漢書本紀建武二十年韓國人率衆詣樂浪
　　　内附(注辰韓卞韓馬韓/謂之三韓國也)
　　　通考靈帝末韓濊並盛郡縣不能制百姓苦亂
　　　多流亡入韓者獻帝建安中公孫康分屯有有
　　　鹽縣(屯有有塩兩縣/並漢遼東所屬)以南荒地為帶方郡遣公
　　　孫模張敞等収集遺民興兵伐韓濊舊民稍出
　　　是後韓遂屬帶方郡
　　三國
　　　魏志韓在帶方之南東西以海為限南與倭接
　　　其地方可四千里有三種一曰馬韓二曰辰韓
　　　弁韓辰韓者古之辰國也馬韓在西其民土著
　　　各有長帥大者名臣智散在山海間無城郭凡
　　　五十餘國總十萬餘户辰王治月支國魏景初
　　　中明帝宻遣帶方太守劉昕樂浪太守鮮于嗣
　　　越海定二郡諸韓國臣智加賜邑君印綬其次
　　　與邑長部從事吴林以樂浪本統韓國分割辰
　　　韓八國以與樂浪吏譯轉有異同臣智激韓忿
　　　攻帶方郡﨑離營時太守弓遵樂浪太守劉茂
　　　興兵伐之遵戰死二郡遂滅韓辰韓在馬韓東
　　　自言避秦役來適韓國今有名之為秦韓者始
　　　有六國分為十二國弁辰亦十二國又有諸小
　　　别邑各有渠帥總四五萬户其十二國屬辰王
　　　辰王常用馬韓人作之世世相繼土地肥美弁
　　　辰與韓雜居亦有城郭衣服居處與辰韓同其
　　　瀆盧國與倭接界十二國亦有王
　　晉
　　　晉書馬韓居山海之間凡有小國五十六所武
　　　帝太康元年二年其王頻遣使貢方物七年八
　　　年十年又頻至太熈元年詣東夷校尉何龕上
　　　獻咸寧三年復來明年又請内附辰韓常用馬
　　　韓人作主雖世世相承而不得自立明其流移
　　　之人故為馬韓所制也太康元年其王遣使貢
　　　方物二年復來朝貢七年又來
　　　通考三韓自咸寧三年來貢明年又請内附其
　　　王來朝自後無聞盖為百濟新羅(另條/詳後)所吞併
　　南北朝
　　　梁書辰韓始有六國稍分為十二新羅其一也
　　　馬韓有五十四國百濟其一也
　　唐
　　　舊唐書百濟國為馬韓故地
　　宋
　　　宋史定安國本馬韓之種為契丹所破其帥糾
　　　合餘衆保于西鄙建國改元自稱定安開寳三
　　　年其王烈萬華因女真遣使入貢
　　遼
　　　遼史地理志髙州三韓縣辰韓為扶餘弁韓為
　　　新羅馬韓為髙麗開泰中聖宗伐髙麗取三國
　　　之遺人置縣
　　　按三韓統名辰國自漢初已見後為新羅百濟
　　　所併其七十八國之名備載于魏志國名多繫
　　　以卑離二字如監奚卑離内卑離辟卑離如來
　　　卑離以滿洲語考之當為貝勒之轉音正猶汗
　　　之訛為韓而三汗之統諸貝勒于體制洽相符
　　　合也至馬韓亦作慕韓辰韓亦作秦韓弁韓亦
　　　作弁辰又作卞韓尚書傳扶餘馯並稱正義謂
　　　馯即韓也當時祗以諧音並非漢語范蔚宗始
　　　稱為韓國韓人魏志遂有韓地韓王之目甚者
　　　至訛為韓氏又如弁韓在三韓中記載獨少考
　　　史記真畨注謂畨音普寒切遼東有潘汗縣或
　　　即弁韓之轉音亦未可定或有以三韓為髙麗
　　　者盖因宋史髙麗傳有崇寧後鑄三韓通寳之
　　　文又遼史外紀遼時常以三韓國公為髙麗封
　　　號遂謂三韓之地盡入髙麗不知髙麗之境亦
　　　屬三韓所統當時假借用之未經深考耳至遼
　　　之三韓縣乃取髙麗俘户所置並非其故壤也
　　勿吉
　　南北朝
　　　魏書勿吉在髙麗北舊肅慎國也邑落各自有
　　　長不相總一其人勁悍常輕豆莫婁諸國延興
　　　中遣使乙力支朝貢太和初又貢馬五百匹自
　　　云其國先破髙句麗十落宻共百濟謀從水道
　　　并力取髙句麗來請其可否詔三國宜共和順
　　　勿相侵擾九年復遣使侯尼支朝獻十二年遣
　　　使貢楛矢方物十七年遣使婆非等五百餘人
　　　朝獻景明四年遣使俟力歸(北史作/侯力歸)興和二年
　　　遣使石久云(北史作/石文云)等貢方物至于武定不絶
　　　北史勿吉一曰靺鞨(另條/詳後)其部𩔖凡七種其一
　　　號粟米部與髙麗接勝兵數千多驍武其二伯
　　　咄部在粟末北勝兵七千其三安車骨部在伯
　　　咄東北其四拂湼部在伯咄東其五號室部在
　　　拂湼東其六黒水部在安車西北其七白山部
　　　在粟末東南勝兵並不過三千而黑水部尤勁
　　　自拂湼以東矢皆石鏃即古肅慎氏也
　　　册府元龜魏孝文延興五年勿吉國遣使朝獻
　　　又太和二年十年並遣使朝貢十二年勿吉國
　　　貢楛矢石砮十七年遣使朝獻又宣武景明四
　　　年正始四年勿吉國貢楛矢又永平元年二年
　　　三年並遣使朝貢四年延昌元年貢楛矢延昌
　　　二年三年七月九月並朝貢四年孝平熈平二
　　　年貢楛矢神龜元年二年朝貢東魏孝静帝天
　　　平三年興和二年三年武定二年四年五年北
　　　齊武平三年並遣使朝貢
　　隋
　　　太平寰宇記隋初靺鞨國有使來獻謂即勿吉
　　　也
　　　通考隋開皇初勿吉遣使貢獻文帝厚勞之其
　　　國與隋懸隔惟粟末白山為近
　　唐
　　　舊唐書靺鞨盖肅慎之地後魏謂之勿吉
　　　太平寰宇記貞觀初伯咄安車骨入號室部髙
　　　麗破後並歸渤海惟黒水部全盛分為十六部落
　　　通考拂湼亦稱大拂湼開元天寳間八來獻鯨
　　　晴貂䑕白兎
　　　新唐書渤海本粟末部姓大氏
　　五代
　　　五代史黒水靺鞨本號勿吉當後魏時見中國
　　　盖古肅慎氏之地也其衆為分數十部而黑水
　　　㝡處其北尤勁其部族世次史皆失其紀
　　遼
　　　遼史營衛志國外十部有長白山部
　　金
　　　金史世紀景祖稍役屬諸部自白山之屬以至
　　　五國之長皆聴命
　　　金史世紀勿吉古肅慎地也元魏時勿吉有七
　　　部太祖敗遼兵于境使梁福烏達喇(舊作斡/答喇)招
　　　諭渤海人曰女真渤海本同一家皆勿吉之七
　　　部也
　　　北盟録女真所居之地東瀕海南接髙麗西接
　　　渤海鐡離北近室韋三國所謂挹婁元魏所謂
　　　勿吉是也
　　　按勿吉始見于北魏亦謂之靺鞨故魏書為勿
　　　吉傳隋書為靺鞨傳而北史傳云勿吉一名靺
　　　鞨其事則實為一國盖南北音殊譯對互異併
　　　不得謂一國而二名也第自唐武徳以前則勿
　　　吉與靺鞨互稱武徳以後則黑水一部獨强分
　　　為十六部始専稱靺鞨而粟末部自萬嵗通天
　　　以後改稱震國又稱渤海無復目為勿吉者矣
　　　今靺鞨渤海各具専條取史傳之稱勿吉者繋
　　　屬于此至伯咄五代史太平寰宇記作汩咄拂
　　　寰宇記作拂湼(按滿洲語謂朋友曰固楚與汩/咄音同謂羣處之羣曰佛寕與)
　　　(拂揑音同兩句相連即朋友之意當時二部命/名應取諸此而音字傳説遂不畫一耳又按佛)
　　　(寕清文作□合下一字尼音二字合/切漢字無恰  者借用寧字譯之)考遼史地
　　　理志為紫蒙縣為興平軍為始平軍地粟末部
　　　以粟末水得名即今之松阿哩江白山今長白
　　　山滿洲語謂之果勒敏珊延阿琳黑水今黑龍
　　　江滿洲語謂之薩哈連烏喇詞異義同尤信而
　　　可徴也至諸史咸稱七部中黑水尤勁扶輿之
　　　氣鍾厚於兹益以徵我
　　國家出震方行霆驅電掃八旗勁旅有勇知方所
　　　由來者逺矣
　
　
　
　
　
　
　
　
欽定滿洲源流考卷二
欽定四庫全書
欽定滿洲源流考卷三
　部族(三/)
　　百濟(一作/伯濟)
　　漢
　　　後漢書三韓(另條/見前)凡七十八國伯濟是其一國
　　　焉
　　三國
　　　三國志馬韓有伯濟國
　　晉
　　　册府元龜晉簡文帝咸安二年正月百濟遣使
　　　貢方物六月遣使拜百濟王餘句(按百濟為夫/餘王尉仇台)
　　　(之後故以夫餘為姓諸/史往往刪去夫字誤)為鎮東将軍領樂浪太
　　　守孝武帝太元十一年以百濟世子餘暉為鎮
　　　東将軍百濟王義熙十二年以百濟王映為使
　　　持節都督百濟諸軍事鎮東将軍百濟王
　　　通典晉義熙中以百濟王夫餘腆為使持節督
　　　百濟諸軍事
　　　通考百濟即後漢末夫餘(另條/見前)王仇台之後馬
　　　韓五十四國百濟是其一也初以百家濟因號
　　　百濟後漸强大兼諸小國晉時句麗既畧有遼
　　　東百濟亦畧有遼西晉平(唐栁城北/平之間)自晉以後
　　　吞併諸國據有馬韓故地南接新羅(另條/詳後)北拒
　　　髙麗千餘里西限大海處小海之南自晉代受
　　　藩爵自置百濟郡
　　　太平寰宇記百濟西限大海過海至越州處小
　　　海之南南到海即倭國晉代受藩爵自置百濟
　　　郡其人土著地多下濕率皆山居
　　南北朝
　　　宋書髙麗傳髙祖踐祚詔曰使持節督百濟諸
　　　軍事鎮東将軍百濟王映執義海外逺修貢職
　　　惟新告始宜荷國休可鎮東大将軍持節都督
　　　王公如故
　　　宋書百濟國本與髙麗俱在遼東之東千餘里
　　　其後髙麗畧有遼東百濟畧有遼西百濟所治
　　　謂之晉平郡晉平縣義熙十二年以百濟王餘
　　　映為使持節都督百濟諸軍事鎮東将軍百濟
　　　王髙祖踐祚進號大将軍少帝景平二年映遣
　　　長史張威詣闕貢獻元嘉二年太祖詔之曰皇
　　　帝問使持節都督百濟諸軍事鎮東将軍百濟
　　　王累葉忠順越海效誠慕義既彰厥懷亦欵浮
　　　桴驪水獻琛執贄故嗣位方任以藩東服勉朂
　　　所莅無墜前蹤今遣兼謁者問丘恩子兼副謁
　　　者丁敬子等宣㫖慰勞稱朕意其後每嵗遣使
　　　奉表獻方物七年百濟王餘毗復修職貢以映
　　　爵號授之二十七年毗上書獻方物私假臺使
　　　馮野夫西河太守表求易林占式腰弩太祖並
　　　與之毗死子慶代立世祖大明元年遣使求除
　　　授詔許之二年慶遣使上表曰臣國累葉偏受
　　　殊恩文武良輔世蒙朝爵行冠軍将軍右賢王
　　　餘紀等十一人忠勤宜在顯進伏願垂愍並聴
　　　賜除仍以行冠軍将軍右賢王餘紀為冠軍将
　　　軍以行征虜将軍左賢王餘昆行征虜將軍餘
　　　暈並為征虜将軍以行輔國将軍餘都餘乂並
　　　為輔國将軍以行龍驤将軍沐衿餘爵並為龍
　　　驤将軍以行寧朔将軍餘流糜貴並為寧朔将
　　　軍以行建武将軍于西餘婁並為建武将軍太
　　　宗泰始七年又遣使貢獻
　　　齊書武帝永明八年百濟王牟大上表曰寧朔
　　　将軍臣姐瑾等四人振竭忠効攘除國難志勇
　　　果毅等威名将論功料勤宜在甄顯今依例輙
　　　假行職伏願恩愍聴除所假寧朔将軍面中王
　　　姐瑾厯贊時務武功並立今假行冠軍将軍都
　　　将軍都漢王建威将軍八中侯餘古弱冠輔佐
　　　忠効夙著今假行寧朔将軍阿錯王建威将軍
　　　餘厯忠欵有素文武列顯今假行龍驤将軍邁
　　　盧王廣武将軍餘固忠効時務光宣國政今假
　　　行建威将軍弗斯侯又表曰臣所遣行建威将
　　　軍廣陽太守兼長史臣髙達行建威将軍朝鮮
　　　太守兼司馬臣楊茂行宣威将軍兼㕘軍臣會
　　　邁等三人志行清亮忠欵風著往太始中比使
　　　宋朝今任臣使冒涉波險宜在進爵謹依例合
　　　假行職伏願除正達邊効夙著勤勞公務今假
　　　行龍驤将軍帶方太守茂志行清壹公務不廢
　　　今假行建威将軍廣陵太守(舊作萬今/據前文改)執志
　　　周宻屢致勤効今假行廣武将軍清河太守詔
　　　可並賜軍號除大為使持節都督百濟諸軍事
　　　鎮東大将軍使謁者僕射孫副策命大襲其祖
　　　父(梁書/作父)牟都爵為百濟王是嵗魏人又發騎數
　　　十萬攻百濟入其界弁大遣将沙法名賛首流
　　　解禮昆木千那率衆襲擊魏軍大破之建武二
　　　年遣使上表曰去庚午年(按庚午為齊武/帝永明八年)獫允
　　　弗悛舉兵深逼臣遣沙法名等領軍逆討宵襲
　　　霆擊乗奔追斬僵尸丹野今邦宇寧謐實名等
　　　之畧今假沙法名行征虜将軍邁羅王贊首流
　　　為行安國将軍辟中王解禮昆為行威武将軍
　　　弗中侯木干那前有軍功又拔臺舫為行廣威
　　　将軍面中侯伏願天恩特愍聴除又表曰臣所
　　　遣行龍驤将軍樂浪太守兼長史臣慕遺行建
　　　武将軍城陽太守兼司馬臣王茂兼㕘軍行振
　　　武将軍朝鮮太守臣張塞行揚武将軍臣陳明
　　　在官忘私蹈難弗顧今任臣使冒涉波險各假
　　　行爵伏願特賜除正詔可並賜軍號(按此所載/百濟人地)
　　　(名有與滿洲語相近者若牟大當為穆丹韵也/弗斯當為富森滋生也牟都當為穆敦切磋之)
　　　(磋也弗中當為法珠樹杈也又如沙氏解氏木/氏皆百濟大族其名如首流當為舒嚕珊瑚也)
　　　(干那當為噶納往取也時/代雖遥尚亦有可通者耳)
　　　梁書馬韓有五十四國百濟其一後漸强大兼
　　　諸小國其國本在遼東之東晉世據有遼西晉
　　　平二郡自置百濟郡晉太元中王須義熙中王
　　　餘映宋元嘉中王餘毗並遣獻生口餘毗死子
　　　慶立慶死子牟都立都死子牟太(齊書/作大)立齊永
　　　明中除太都督百濟諸軍事鎮東大将軍百濟
　　　王天監元年進太號征東将軍尋為髙句驪所
　　　破衰弱者累年遷居南韓(按弁韓在辰韓之/南故史稱為南韓)地
　　　普通二年王餘隆始復遣使奉表稱累破句驪
　　　今始得通好而百濟更為强國其年詔加寧東
　　　大将軍五年隆死復以其子明為綏東将軍百
　　　濟王所治城曰固麻中大通六年大同七年累
　　　遣使獻方物并請湼槃等經義毛詩博士并工
　　　匠畫師等敇並給之太清三年猶遣使貢獻
　　　南史馬韓五十四國百濟其一也後漸强大兼
　　　諸小國其國本與句驪俱在遼東之東千餘里
　　　晉世據有遼西晉平二郡地自置百濟郡晉義
　　　熙十二年以餘映為王宋元嘉七年百濟王餘
　　　毗復修貢職以映爵號授之毗死子慶代立慶
　　　死立子牟都牟都死立子牟大齊永明中除大
　　　都督百濟諸軍事鎮東大将軍百濟王梁天監
　　　中為髙麗所破衰弱累年遷居南韓地普通二
　　　年王餘隆始復遣使奉表稱累破髙麗今始與
　　　通好五年隆死復以其子明為持節督百濟諸
　　　軍事綏東将軍百濟王其人形長太清三年遣
　　　使貢獻及至見城闕荒毁並號慟涕泣侯景怒
　　　囚執之景平乃得還國
　　　册府元龜宋髙祖永初元年餘映進號鎮東大
　　　将軍文帝元嘉七年十七年二十年二十七年
　　　並遣使獻方物孝武大明元年七年並遣使朝
　　　貢順帝昇明二年王牟都遣使貢獻詔授使持
　　　節都督百濟軍事鎮東大将軍齊武帝永明八
　　　年遣謁者僕射孫副策命牟太為百濟王曰於
　　　戲惟爾世襲忠勤誠著遐表海路肅澄要貢無
　　　替式循彝典用纂顯命敬膺休業可不慎歟梁
　　　普通二年詔加餘隆寧東大将軍詔曰守藩海
　　　外逺修貢職乃誠款到朕有嘉焉宜率舊章服
　　　兹榮命三年遣使貢方物五年以餘隆子明為
　　　縘東将軍百濟王陳文帝天嘉三年以百濟王
　　　餘明為撫東大将軍臨海王光大元年宣帝大
　　　建九年後主至徳二年四年並遣使入朝
　　　魏書百濟國其先出自夫餘其民土著地多下
　　　濕率皆山居延興二年其王餘慶始遣使上表
　　　曰臣建國東極豺狼隔路雖世承靈化莫由奉
　　　藩瞻望雲闕馳情㒺極凉風微應伏惟陛下協
　　　和天休不勝係仰之情謹遣私署冠軍将軍駙
　　　馬都尉弗斯侯長史餘禮龍驤将軍帶方太守
　　　司馬張茂等投舫波阻搜徑元津託命自然之
　　　運遣進萬一之誠冀神祗垂感皇靈洪覆克達
　　　天庭宣暢臣志雖旦聞夕没永無餘恨又云臣
　　　與髙句驪源出夫餘先世之時篤崇舊款其祖
　　　釗輕廢隣好親率士衆陵踐臣境臣祖須整旅
　　　電邁應機馳擊矢石暫交梟斬釗首自爾以來
　　　莫敢南顧自馮氏數終餘燼奔竄醜𩔖漸盛遂
　　　見凌逼構怨連禍三十餘載財殫力竭轉自孱
　　　踧若天慈曲矜逺及無外速遣一将來救臣國
　　　又云今漣有罪國自魚肉大臣强族殺戮無已
　　　是滅亡之期假手之秋也且馮族士馬有鳥畜
　　　之戀樂浪諸郡懷首丘之心天威一舉有征無
　　　戰臣雖不敏志效畢力當率所統承風響應且
　　　髙麗不義逆詐非一外慕隗囂藩卑之辭内懷
　　　兇禍豕突之行或南通劉氏或北約蠕蠕共相
　　　唇齒謀陵王畧今若不取将貽後悔去庚辰年
　　　後臣西界小石山北國海中見屍十餘并得衣
　　　器鞍勒視之非髙麗之物後聞乃是王人來降
　　　臣國長蛇隔路以沈于海雖未委當深懷憤恚
　　　陛下合氣天地勢傾山海豈令小豎跨塞天逵
　　　今上所得鞍一以為實驗顯祖以其僻達冒險
　　　朝獻禮遇優厚遣使者邵安與其使俱還詔曰
　　　卿處五服之外不逺山海歸誠魏闕欣嘉至意
　　　用戢于懷卿與髙麗不睦屢致凌犯茍能順義
　　　守之以仁亦何憂于冦仇也前所遣使浮海以
　　　撫荒外之國積年不返達否未能審悉卿所送
　　　鞍比校舊乗非中國之物不可以疑似之事以
　　　生必然之過經畧權要已具别㫖又詔曰知髙
　　　麗阻强侵軼卿土修先君之舊怨棄息民之大
　　　徳兵交累代難結荒邊使兼申胥之誠國有楚
　　　越之急乃應展義扶㣲乗機電舉但以髙麗稱
　　　藩先朝供職日久于彼雖有自昔之釁干國未
　　　有犯令之愆卿使命始通便求致伐討尋事會
　　　理亦未周故往年遣禮等至平壤欲驗其由状
　　　然髙麗奏請頻煩辭理俱詣行人不能抑其請
　　　司法無以成其責故聴其所啟詔禮等還若今
　　　復違㫖則過咎益露後雖自陳無所逃罪然後
　　　興師討之于義為得所獻錦布海物雖不悉達
　　　明卿至心今賜雜物如别又詔璉䕶送安等安
　　　等至髙句驪璉稱昔與餘慶有仇不令東過安
　　　等于是皆還乃下詔切責之五年使安等從東
　　　萊浮海賜餘慶璽書褒其誠節安等至海濵遇
　　　風飄蕩竟不達而還
　　　魏書髙麗傳髙麗王釗烈帝時與慕容氏相攻
　　　建國四年慕容元真伐之釗單騎奔竄後為百
　　　濟所殺(按烈帝為道武帝之伯祖隋書以昭/列帝三字相連為髙麗王之名殊誤)涉
　　　羅國為百濟所併
　　　魏書勿吉傳勿吉先破髙句驪十落宻共百濟
　　　謀從水道併力取髙句麗(勿吉國另/條見前)
　　　太平寰宇記百濟國後魏孝文帝遣衆征破之後
　　　其王牟大為髙句麗所破遷居南韓舊地
　　　後周書百濟者馬韓之屬國夫餘之别種有仇
　　　台者始國于帶方其地界東極新羅北接髙句
　　　麗西南俱限大海王姓夫餘氏自晉宋齊梁據
　　　江左後魏宅中原並遣使稱藩兼受封拜齊氏
　　　擅東夏其王隆亦通使焉隆子昌建徳六年遣
　　　使獻方物宣政元年又遣使來獻
　　　北史百濟夫餘王東明之後(詳見前/夫餘條)有仇台者
　　　篤于仁信始立國于帶方故地漢遼東太守公
　　　孫度以女妻之遂為强國初以百家濟因號百
　　　濟王姓餘氏(按後周書作夫餘氏/當以後周書為是)其都曰居拔
　　　城亦曰固麻城其外更有五方方有十郡其人
　　　兼有新羅髙麗倭等亦有中國人有僧尼多寺
　　　塔而無道士有鼓角箜篌笙竽箎笛之樂行宋
　　　元嘉厯以建寅月為嵗首國中大姓有八族(原/脫)
　　　(八字今據/隋書增)沙氏燕氏刕(通考作劦/注云音狹)氏解氏真(隋/書)
　　　(新唐書/俱作貞)氏國氏木氏苗(新唐書作䒤通考/作苩注云音白)氏齊
　　　武平元年齊後主以餘昌為使持節侍中車騎
　　　大将軍帶方郡公百濟王如故二年又以餘昌
　　　為持節都督東青州諸軍事東青州刺史周建
　　　徳六年齊滅餘昌始遣使通周宣政元年又遣
　　　使來獻
　　隋
　　　隋書百濟夫餘王東明之後開皇初其王餘昌
　　　遣使貢方物拜昌為上開府帶方郡公百濟王
　　　平陳之嵗有一戰船漂至海東􁡌牟羅國其船
　　　得還經于百濟昌資送之甚厚并遣使奉表賀
　　　平陳髙祖善之下詔曰百濟往復至難若逢風
　　　浪便致傷損百濟王心迹淳至朕已委知相去
　　　雖逺事同言面何必數遣使來自今以後不湏
　　　年别入貢朕亦不遣使往王宜知之開皇十八
　　　年(北史作/八年)昌使其長史王辯那來獻方物屬興
　　　遼東之役遣使請為軍導帝下詔曰往嵗為髙
　　　麗不供職貢無人臣禮故命将討之髙元君臣
　　　畏服歸罪朕已赦之不可致伐厚其使而遣之
　　　髙麗頗知其事以兵侵掠其境昌死子餘宣立
　　　餘宣死子餘璋立大業三年璋遣死者燕文進
　　　朝貢其年又遣使王孝隣入獻請討髙麗煬帝
　　　許之令覘髙麗動静然璋内與髙麗通和七年
　　　帝親征髙麗璋使其臣國智牟來請軍期帝大
　　　悅厚加賞錫遣尚書起部郎席律詣百濟與相
　　　知明年六軍度遼璋亦嚴兵于境聲言助軍尋
　　　與新羅有隙每相戰争十年復遣使朝貢後天
　　　下亂使命遂絶其南海行三月有􁡌牟羅國南
　　　北千餘里東西數百里附庸于百濟
　　唐
　　　舊唐書百濟地在京師東六千二百里東北至
　　　新羅西渡海至越州南渡海至倭國北渡海至
　　　髙麗其王所居有東西兩城又外置六方方管
　　　十郡其用法叛逆者死籍沒其家殺人者以奴
　　　婢三贖罪官人受財及盗三倍追贓仍終身禁
　　　錮武徳四年其王夫餘璋遣使獻果下馬七年
　　　又遣大臣奉表朝貢髙祖遣使冊為帶方郡王
　　　百濟王自是嵗遣朝貢髙祖撫勞甚厚因訟髙
　　　麗閉其道路不許來通中國詔遣朱子奢往和
　　　之又與新羅世為仇敵數相侵伐貞觀元年賜
　　　璽書曰王世為君長撫有東藩海隅遐曠風濤
　　　險阻忠欵之至職貢相尋尚想徽猷甚以嘉慰
　　　新羅王金真平王之隣國每聞遣師征討不息
　　　阻兵安忍殊乖所望朕已對王侄福信及髙麗
　　　新羅使人具勅通和咸許輯睦王必須忘彼前
　　　怨識朕本懷共篤隣情即停兵革璋因遣使陳
　　　謝實相仇如故十一年遣使獻鐵甲雕斧賜綵
　　　帛三千段并□袍等十五年璋卒其子義慈告
　　　哀太宗素服哭之贈光祿大夫賻物二百段遣
　　　使冊義慈為柱國帶方郡王百濟王十六年義
　　　慈興兵伐新羅取四十餘城又發兵以守之與
　　　髙麗通好謀取党項(新唐書作/棠項誤)城以絶新羅入
　　　朝之路新羅遣使告急請救太宗遣司農丞相
　　　里元奨齎書告諭及太宗親征髙麗百濟乗虚
　　　襲破新羅十城(新書作/七城)二十二年又破其十餘
　　　城數年之中朝貢遂絶髙宗永徽二年始又遣
　　　使朝貢使還降璽書于義慈曰海東三國開基
　　　自久地實犬牙近代已來遂搆嫌隙戰争交起
　　　朕代天理物載深矜憫去嵗新羅使金法敏奏
　　　書乞詔百濟令歸所侵之城若不奉詔即自興
　　　兵打取但得故地即請交和朕以其言既順不可
　　　不許王所兼新羅之城並宜亟還其本國王若
　　　不從朕已依法敏所請任其決戰亦令約束髙
　　　麗不許救恤髙麗若不從命即令契丹諸蕃渡
　　　遼澤入抄掠王可深思朕言自求多福六年新
　　　羅王金春秋又表稱百濟與髙麗靺鞨侵其北
　　　界已沒三十餘城顯慶五年命左衞大将軍蘇
　　　定方統兵討之大破其國擄義慈及太子隆小
　　　王孝演等五十八人送京師命右衞郎将王文
　　　度為熊津都督總兵以鎮之義慈事親以孝行
　　　聞友于兄弟時人號海東曾閔及至京數日而
　　　卒贈金紫光祿大夫衞尉卿文度濟海而卒百
　　　濟僧道琛舊将福信(按新唐書福信為/夫餘璋之從子)率衆據
　　　周留城遣使往倭國迎故王子夫餘豐立為王
　　　其西部北部並翻城應之時郎将劉仁願留鎮
　　　于百濟府城道琛等引兵圍之帶方州刺史劉
　　　軌代文度統衆便道發新羅兵以救仁願轉戰
　　　而前所向皆下道琛于熊津江口立兩柵以拒
　　　官軍仁軌與新羅兵四面夾擊之退走入柵阻
　　　水橋狹墮水及戰死萬餘人道琛等乃釋仁願
　　　之圍退保任存城(按新唐書/作任孝城)新羅兵以糧盡引
　　　還時隆朔元年三月也于是道琛自稱領軍将
　　　軍福信自稱霜岑将軍使告仁軌曰聞唐與新
　　　羅約誓百濟無問老少一切殺之然後以國付
　　　新羅與其受死豈若戰亡所以聚結自守耳仁
　　　軌作書具陳禍福遣使諭之道琛置仁軌之使
　　　于外館傳語謂曰使人官職小我一國大将不
　　　合自㕘不答書遣之尋而福信殺道琛并其衆
　　　夫餘豐但主祭而已二年七月仁願仁軌率留
　　　□之兵大破福信餘衆于熊津之東福信等以
　　　真峴城臨江髙險又當衝要加兵守之仁軌引
　　　新羅兵乗夜薄城四面攀堞而上比明而入據
　　　其城遂通新羅運糧之路仁願奏請益兵詔發
　　　淄青萊海之兵七千人遣左(新唐書/作右)威衞将軍
　　　孫仁師統衆浮海赴熊津以益之時福信既專
　　　其兵權與夫餘豐漸相猜貮稱疾卧于窟室将
　　　俟夫餘豐問疾謀襲殺之夫餘豐覺而率其親
　　　信掩殺福信又遣使往髙麗及倭國請兵以拒
　　　官軍孫仁師中路迎擊破之遂與仁願之衆相
　　　合兵士大振于是仁師仁願及新羅王金法敏
　　　帥陸軍進劉仁軌及别帥杜爽夫餘隆率水軍
　　　及糧船自熊津江往白江以會陸軍同趋周留
　　　城仁軌遇夫餘豐之衆于白江之口四戰皆㨗
　　　焚其舟四百艘豐脱身而走王子夫餘忠勝忠
　　　志等率士女及倭衆並降百濟諸城皆復歸仁
　　　師等振旅還詔劉仁軌代仁願率兵鎮守乃授
　　　夫餘隆熊津都督遣還本國共新羅和親以招
　　　輯餘衆麟徳二年八月隆到熊津城與新羅王
　　　金法敏刑白馬而盟先祀神祇及川谷之神而
　　　後歃血藏其盟書于新羅之廟仁願仁軌等既
　　　還隆懼新羅尋歸京師儀鳳二年拜光祿大夫
　　　太常員外卿兼熊津都督帶方郡王令歸本蕃
　　　安輯餘衆時百濟本地荒毁漸為新羅所據隆
　　　竟不敢還舊國而卒其孫敬則天朝襲封帶方
　　　郡王授衞尉卿其地自此為新羅及渤海靺鞨
　　　所分百濟遂絶(按周留既破夫餘豐脫身而走/通考亦言豐走不知所在至後)
　　　(唐清秦三年百濟國復遣使來盖其支裔共保/海濵仍稱百濟雖故地已失而世祀未嘗絶也)
　　　新唐書顯慶五年詔蘇定方為神丘道行軍大
　　　總管率左衞将軍劉伯英右武衞将軍馮士貴
　　　左驍衞将軍龎孝泰發新羅兵伐百濟自城山
　　　濟海百濟守熊津口定方擊敗之乗潮以進趨
　　　真都城復破之拔其城義慈挾太子隆走北鄙
　　　定方圍之次子泰自立為王率衆固守義慈孫
　　　文思曰王太子固在叔乃自王若唐兵解去如
　　　我父子何與左右縋而出民皆從之泰不能止
　　　定方令士超堞立幟泰開門降定方執義慈隆
　　　等送京師平其國析置熊津馬韓東明金漣(按/地)
　　　(理志作逺太平/寰宇記作蓮)徳安五都督府(按地理志云又/置帶方州麟徳)
　　　(後俱/廢)擢渠長治之命劉仁願守百濟城義慈尋
　　　卒授隆司稼卿
　　　唐會要百濟本夫餘之别種當馬韓之故地其
　　　後有仇台者為髙麗所破以百家濟因號百濟
　　　東北至新羅
　　　册府元龜唐武徳七年封百濟王夫餘璋為帶
　　　方郡王七年九月遣使獻光明甲貞觀十一年
　　　璋遣太子隆來朝並獻鐵甲雕斧十三年獻金
　　　甲雕斧十五年詔曰故柱國帶方郡王百濟王
　　　夫餘璋棧山航海逺禀正朔獻琛奉賮克固始
　　　終宜加常數式表哀榮可贈光祿大夫令其嫡
　　　子義慈嗣位使祠部郎中鄭文表備禮冊命十
　　　九年正月百濟太子夫餘康信貢方物百濟自
　　　武徳四年至永徽三年朝貢不絶獻慶五年蘇
　　　定方既濟熊津口乗山而陣與之大戰揚帆盖
　　　海相續而至敵兵大潰官軍連舳入江水陸並
　　　進直趨真都去城二十餘里復傾國來拒大戰
　　　破之追奔入郭義慈及太子隆走北境其大将
　　　禰植将義慈來降及諸城主亦俱送欵龍朔三
　　　年百濟西部人黒齒常之來降常之長七尺餘
　　　驍勇有謀畧(按唐書列傳常之為百濟達帥蘇/定方平百濟時常之糾合逋亡依)
　　　(任存山自固定方攻之不克常之遂擾二百餘/城髙宗遣使招諭乃詣劉仁軌降授左領軍将)
　　　(軍/)
　　　通考百濟王夫餘映子餘毗餘毗子慶慶子牟
　　　都牟都子牟大每王立必遣使詣江南請命俱
　　　授以鎮東大将軍都督百濟諸軍事亦遣使稱
　　　藩奉貢于魏尋為髙麗所破衰弱累年梁時王
　　　餘隆累破髙麗隆卒子明嗣北齊時亦通使焉
　　　齊亡遣使通周隋時其王餘昌立餘昌卒子餘
　　　璋立隋亂貢使遂絶唐武徳四年璋始通使自
　　　是數朝貢且訟髙麗梗道貞觀初詔使平其怨
　　　璋卒子義慈立義慈事親孝與兄弟友時號海
　　　東曾子明年與髙麗連和取新羅四十餘城聞
　　　帝討髙麗又取新羅七城久之又奪十餘城因
　　　不朝貢永徽六年復與髙麗取新羅三十餘城
　　　顯慶五年蘇定方平其國璋從子福信等立故
　　　王子夫餘豐龍朔二年劉仁願等復破之豐走
　　　不知所在帝以夫餘隆為熊津都督俾歸國平
　　　新羅故憾招還遺人麟徳二年與新羅王會熊
　　　津城刑白馬以盟辭曰往百濟先王侵削新羅
　　　破邑屠城天子憐百姓無辜命行人修好先王
　　　負險恃遐皇赫斯怒是伐是夷立前太子隆為
　　　熊津都督守其祭祀附伏新羅長為與國結好
　　　除怨永為藩服右威衞将軍魯城縣公仁願親
　　　臨厥盟有貮其徳神明監之乃作金書鐵劵藏
　　　新羅廟中仁願等還隆畏衆擕散亦歸京師儀
　　　鳳時進帶方郡王遣歸藩是時新羅强隆不敢
　　　入舊國寄治髙麗卒武后又以其孫敬襲王而
　　　其地已為新羅渤海靺鞨所分百濟遂絶
　　　太平寰宇記百濟舊有五部分統三十七郡二
　　　百城七十六萬户顯慶五年以其地分置熊津
　　　馬韓東明金蓮徳安五都督府至麟徳三年其
　　　舊地沒于新羅城傍餘衆後漸寡弱散投突厥
　　　及靺鞨其王夫餘崇(新舊唐書/俱作隆)竟不敢歸舊國
　　　土地盡入于新羅靺鞨
　　五代
　　　五代史後唐清泰三年正月百濟國遣使貢方
　　　物(冊府元/龜同)
　　宋
　　　通考髙麗以百濟為金州金馬郡號南京(按此/乃百)
　　　(濟東南邊境其全部始屬新羅後/歸渤海及契丹非髙麗所能有也)
　　元
　　　元史世祖至元四年正月百濟遣其臣梁浩來
　　　朝賜以錦繡有差
　　　謹按百濟自後漢時已見史傳厯晉迄唐使命
　　　嵗通王本夫餘王仇台之後以夫餘為氏舊國
　　　屬馬韓晉代以後盡得馬韓故地兼有遼西晉
　　　平二郡自置百濟郡宋書言所治謂之晉平郡
　　　晉平縣都城號居拔城則百濟郡即晉平而居
　　　拔城即晉平城也馬端臨謂晉平在唐栁城北
　　　平之間實今錦州寧逺廣寧之境一統志謂居
　　　拔城在今朝鮮境内者殆梁天監時遷居南韓
　　　之城歟普通以後累破髙麗斬其王釗更為强
　　　國號所治城曰固麻北史謂居拔城即固麻城
　　　以滿洲語考之固麻為格們之轉音唐書云王
　　　居有東西兩城則居拔即滿洲語之卓巴兩城
　　　皆王都故均以格捫稱之其曰建居拔者建字
　　　乃漢文通考連三字為城名誤也通考又云南
　　　接新羅會要云東北至新羅考百濟之境其西
　　　北自今廣寧錦義南跨海盖東南極朝鮮之黄
　　　海忠清全羅諸道東西狹而南北長故自栁城
　　　北平計之則新羅在其東南而自慶尚熊津計
　　　之則新羅在其東北又魏時與勿吉謀并力取
　　　髙麗則東北亦隣勿吉矣唐初復取新羅六七
　　　十城其界益廣蘇定方浮海濟師故自熊津北
　　　趨其國熊津即漢江在朝鮮國城南十里則今
　　　朝鮮國城亦百濟之南界也其後夫餘隆畏新
　　　羅不敢歸故地為新羅渤海靺鞨所分夫餘豐
　　　脱身而走不知所往而後唐時有百濟遣使入
　　　貢之文至元初猶通朝使是其支庶保守海隅
　　　仍用舊號國祚猶存唐書云百濟遂絶者非也
　　　又北史云國有五方方管十郡舊唐書云六方
　　　各管十郡則為郡且五六十而定方所得僅三
　　　十七郡未得者尚五分之二此必餘衆所保第
　　　為渤海契丹所隔故不復相聞耳若其聲明文
　　　物之盛與新羅埒史言俗重騎射兼愛墳史信
　　　矣其國内衆建侯王以酬勲懿自宋齊時已然
　　　則又地廣民稠之驗也
　
　
　
　
　
　
　
　
　
　
　
　
欽定滿洲源流考卷三
欽定四庫全書
欽定滿洲源流考卷四
　部族(四/)
　　新羅(一作斯盧一作新盧/雞林附)
　　三國
　　　三國志魏書辰韓(另條/見前)十二國有斯盧國
　　　通典新羅國魏時新盧國其先本辰韓辰韓始
　　　有六國稍分為十二新羅其一也魏将毌丘儉
　　　討髙麗破之髙麗王奔沃沮其後復歸故國留者
　　　遂為新羅焉
　　　通考新羅國在百濟東南五百餘里(亦在髙麗/東南兼有)
　　　(漢時樂浪/郡之地)初曰新盧或曰新羅東濵大海魏毌
　　　丘儉破髙麗奔沃沮其後復歸故國留者遂為
　　　新羅故其人雜有華夏髙麗百濟之屬兼有沃
　　　沮不耐韓濊之地其王本百濟人自海入新羅
　　　遂王其國
　　晉
　　　前秦錄新羅在百濟東符堅建元十六年符洛
　　　反遣使徴兵於百濟新羅等國並不從
　　　秦書符堅建元十八年新羅國王樓寒(按蒙古/語謂龍)
　　　(曰婁寒字當/即汗音之訛)遣使朝獻
　　　通志新羅國在百濟東南五百餘里東濵大海
　　　其王本百濟人自海入新羅遂王其地其國初
　　　附屬于百濟後因百濟伐髙麗人不堪戎役相
　　　率歸之遂致强盛因襲伽羅任那諸國滅之其
　　　西北界出髙麗之間先是其國小不能自通符
　　　堅時其王樓寒遣使衞頭朝貢堅曰卿言海東
　　　之事與古不同何也對曰亦猶中國時代變革
　　　名號改易今焉得同
　　南北朝
　　　宋書元嘉二年倭國遣使自稱使持節都督倭
　　　百濟新羅任那秦韓慕韓六國諸軍事(按宋書/無新羅)
　　　(傳其名但見于倭/國傳中南齊書同)
　　　通志新羅魏時新盧國也宋時曰新羅或曰斯
　　　羅
　　　梁書新羅者其先本辰韓也辰韓亦曰秦韓相
　　　去萬里傳言秦人避役來適馬韓(另條/見前)馬韓割
　　　其東界居之辰韓始有六國稍分為十二新羅
　　　其一也其國在百濟東南東濵大海南北與句
　　　驪百濟接魏時曰新盧宋時曰新羅或曰斯羅
　　　(南史/同)國小不能自通使聘普通二年王名募秦
　　　(按南史通志太平御覽皆作姓慕名秦通考引梁/史亦同且云未詳易姓之由新羅金姓相承已)
　　　(久不應于梁時忽稱姓慕考中國人本稱/秦人此慕秦二字當為書語非姓名也)始使
　　　使隨百濟奉方物
　　　陳書本紀廢帝光大二年六月新羅國遣使獻
　　　方物宣帝太建二年六月三年五月十年七月
　　　並遣使獻方物
　　　南史新羅在百濟東南五十餘里其地東濵大
　　　海南北與句麗百濟接
　　　册府元龜北齊河清四年詔以新羅國王金真
　　　興為使持節領東夷校尉樂浪郡公新羅王自
　　　河清三年至武平四年並遣使朝貢
　　　北史百濟居漢時樂浪地或稱魏將毌丘儉討
　　　髙麗破之奔沃沮其後復歸故國有留者遂為
　　　新羅亦曰斯盧其王本百濟人自海入新羅初
　　　附庸于百濟百濟征髙麗不堪戎役民相率歸
　　　之遂强盛傳世三十至真平
　　隋
　　　隋書新羅或稱斯盧其國傳祚至金真平開皇
　　　十四年遣使貢方物髙祖拜真平為上開府樂
　　　浪郡公新羅王大業以來嵗遣朝貢地多山險
　　　雖與百濟搆隙百濟亦不能圖之
　　　隋東蕃風土記新羅金姓相承三十餘葉至今
　　　亦姓金
　　　通考隋文帝時其王姓金名真平襲加羅任那
　　　諸國滅之(並三韓/之地)其西北界犬牙出髙麗百濟
　　　之間地多山險王姓金貴人姓朴民無氏有名
　　　初百濟伐髙麗來請救悉兵往破之自是相攻
　　　不置後獲百濟王殺之結怨滋深
　　唐
　　　舊唐書新羅弁韓之苗裔也在漢時樂浪之地
　　　有城邑材落王所居曰金城周七八里衞兵三
　　　千人設獅子隊武徳四年王金真平遣使朝貢
　　　髙祖親勞問之遣通直散騎侍郎庾文素往使
　　　焉賜以璽書及畫屏風錦綵三百段自此朝貢
　　　不絶國人多金朴兩姓異姓不為婚髙祖既聞
　　　海東三國舊多怨隙逓相攻伐乃問其使為怨
　　　所由對曰先是百濟往伐髙麗詣新羅請救新
　　　羅發兵大破百濟國因此為怨每相攻伐新羅
　　　得百濟王殺之怨由此始七年遣使册拜金真
　　　平為柱國封樂浪郡王新羅王貞觀五年卒無
　　　子立其女善徳為王宗室大臣乙祭(案蒙古語/謂全部之)
　　　(部曰伊濟與/乙祭音近)總知國政詔贈真平左光祿大夫
　　　九年遣使冊命善徳為王十七年遣使上言髙
　　　麗百濟累相攻襲亡失數十城乞偏師救助太
　　　宗遣相里元奨齎璽書賜髙麗不聴太宗将親
　　　伐髙麗詔新羅纂集士馬應接大軍新羅遣大
　　　臣領兵五萬人入髙麗南界攻水口城降之二
　　　十一年善徳卒贈光祿大夫餘官封並如故立
　　　其妹真徳為王二十二年真徳遣其弟國相伊
　　　贊子金春秋(按唐會要以春/秋為真徳子誤)及其子文正(按新/書作)
　　　(文/王)來朝詔授春秋為特進文正為左武衛将軍
　　　春秋請詣國學觀釋奠及講論太宗因賜以所
　　　制温湯及晉祠碑并新撰晉書将歸國令三品
　　　以上宴餞之永嶶元年真徳大破百濟之衆遣
　　　其弟法敏以聞(按下文云春秋卒以其子法敏/嗣此處弟字當誤新書云遣春)
　　　(秋子法/敏是也)帝嘉之拜法敏為太府卿五年真徳卒
　　　詔以春秋嗣立為王加授開府儀同三司樂浪
　　　郡王六年百濟與髙麗靺鞨率兵侵其北界攻
　　　陷三十餘城春秋上表求救顯慶五年命蘇定
　　　方為熊津道大總管統水陸十萬仍令春秋為
　　　嵎夷道行軍總管與定方討平百濟自是新羅
　　　漸有髙麗百濟之地其界益大龍朔元年春秋
　　　卒詔其子太府卿法敏嗣位為開府儀同三司
　　　上柱國樂浪郡王新羅王三年詔以其國為雞
　　　林州都督府(按雞林與今吉林音譯地里俱符/是時新羅既兼有百濟髙麗之地)
　　　(里與靺鞨故設都督府于/此俾王領之以重其鎮耳)授法敏為雞林州都
　　　督法敏以開耀元年卒其子政明嗣位垂拱二
　　　年遣使來朝天授三年(按册府元龜/作長壽二年)政明卒立
　　　其子理洪為王仍令襲父輔國大將軍行豹韜
　　　衛大將軍雞林州都督理洪以長安二年卒輟
　　　朝二日立其弟興光為王仍襲兄將軍都督之
　　　號(按遼宋以後每以雞林稱髙麗金元時亦以/雞林郡公為髙麗封號葢新羅嗣王既世襲)
　　　(都督雞林遂為新羅之通稱迨渤海盛而新羅/偏安南境又為髙麗所併故髙麗亦襲是稱號)
　　　(雖地非其舊而/名仍沿之耳)興光本名與太宗同先天中則
　　　天改焉(按唐會要興光本名崇基是與明皇同/非太宗也又先天為明皇初即位改元)
　　　(之號其非則天所改益明/葢舊唐書記載之訛耳)開元二十一年渤海
　　　靺鞨越海入登州時興光族人金思蘭先因入
　　　朝留京師至是拜為太僕員外卿令歸國發兵
　　　以伐靺鞨仍加授興光寧海軍使二十五年興
　　　光卒贈太子太保仍遣左贊善大夫邢璹往弔
　　　祭并冊立其子承慶上謂璹曰新羅號為君子
　　　之國卿到彼宜闡揚經典使知儒教之盛又聞
　　　其人多善奕碁因令善碁人率府兵曹楊季鷹
　　　為璹之副天寶二年承慶卒詔遣贊善大夫魏
　　　曜往弔祭之冊立其弟憲英為王大厯二年憲
　　　英卒國人立其弟乾運為王遣其大臣金隠居
　　　奉表入朝請加冊命三年遣使冊立仍冊乾運
　　　母為太妃建中四年乾運卒無子國人立其上
　　　相金良相為王貞元元年授良相檢校大尉都
　　　督雞林州刺史寧海軍使新羅王其年卒立上
　　　相金敬信為王敬信即從兄弟也(按敬信即從/兄弟句詞意)
　　　(未為明晰據通考葢/即良相之從兄弟耳)十四年敬信卒其子先亡
　　　國人立敬信嫡孫俊邕十六年遣司封郎中韋
　　　丹持節冊命至鄆州聞俊邕卒丹還永貞元年
　　　遣兵部郎中元季方冊俊邕子重興(按冊府元/龜作重熙)
　　　為王(按冊府元龜云并冊其母/和氏為太妃妻朴氏為妃)元和三年新羅
　　　使人金力奇上言前貞元十六年奉詔冊臣故
　　　主金俊邕為王母申氏為太妃妻叔氏為王妃
　　　冊使韋丹至中路知俊邕薨其冊却迴在中書
　　　省今臣還國請授臣以歸勅鴻臚寺于中書省
　　　領受至寺宣授與力奇令奉歸國七年重興卒
　　　立其相金彥昇為王授彦昇開府儀同三司檢
　　　校太尉持節大都督雞林州諸軍事寧海軍使
　　　上柱國新羅王妻貞氏冊為妃命職方員外郎
　　　崔廷持節弔祭冊立以其質子金士信副之太
　　　和五年彥昇卒以嗣子金士徽為開府儀同三
　　　司檢校太尉使持節大都督雞林州諸軍事充
　　　寧海軍使新羅王母朴氏為太妃妻朴氏(按冊/府元)
　　　(龜作/貞氏)為妃命太子左諭徳源寂持節弔祭冊立
　　　新唐書新羅國東距長人東南日本西百濟南
　　　瀕海北髙麗而王居金城長人者人𩔖長三丈
　　　或搏人以食其國連山數十里有峽固以鐵闔
　　　號闗門新羅常屯弩士數千守之貞觀二年獻
　　　女樂二太宗曰比林邑獻鸚鵡尚思鄉丏還况
　　　於人乎付使者歸之王金真平無子立女善徳
　　　為王國人號聖祖皇姑二十一年其妹真徳襲
　　　王明年遣子文王及弟伊贊子春秋來朝拜文
　　　王左武衞將軍春秋特進因請改章服從中國
　　　制内出珍服賜之龍朔三年詔以其國為雞林
　　　州大都督府授其王法敏都督咸亨五年納髙
　　　麗叛衆略百濟地守之詔削法敏官爵以其弟
　　　右驍衞大将軍臨海郡公仁問為新羅王自京
　　　師歸國詔劉仁軌為雞林道大總管發兵窮討
　　　法敏遣使入朝謝仁問乃還辭王詔復法敏官
　　　爵然多取百濟地遂抵髙麗南境矣(按唐會要/言盡有百)
　　　(濟之地及髙麗南境盖髙麗北境已屬渤海故濟/新羅既有百濟之地又兼有髙麗南境非得百)
　　　(而始抵髙麗之南也新書誤會及字/之意與髙麗傳不合謹詳訂于從)開元中王
　　　金興光數入朝帝賜興光瑞文錦五色羅紫繡
　　　紋袍金銀精器興光亦上異狗馬黄金美髢諸
　　　物初渤海靺鞨入登州興光擊走之進興光寧海
　　　軍大使使攻靺鞨二十五年冊其子承慶為王
　　　承慶妻朴氏為妃卒弟憲英嗣王帝在蜀遣使
　　　泝江至成都朝正月大厯初其子乾初立甫丱
　　　□其宰相争權相攻國大亂三嵗乃定建中元
　　　年卒無子國人共立宰相金良相貞元元年遣
　　　户部郎中葢塤持節冊命之永貞三年使臣金
　　　力奇為其宰相金彦昇金仲恭王弟蘇金添明
　　　丏門㦸詔皆可凡再朝貢七年彦昇立長慶寶
　　　厯間再遣使者來朝留宿衞開成五年鴻臚寺
　　　籍質于及學生嵗滿者一百五人皆還之有張
　　　保皐鄭年者皆善戰工用槍年復能沒海履其
　　　地五十里不噎角其勇健保皐不能也年以兄
　　　呼保皐保皐以齒年以藝常不相下自其國皆
　　　來為武寧軍小将後保皐歸新羅謁其王曰遍
　　　中國以新羅人為奴婢願得鎮清海使賊不得
　　　掠人西去清海海路之要也王與保皐萬人守
　　　之自太和後海上無鬻新羅人者保皐既貴于
　　　其國年饑寒客漣水一日謂戍主馮元規曰我
　　　欲東歸乞食于保皐元規曰若與保皐所負何
　　　如奈何取死其手年曰饑寒死不如兵死快遂
　　　去謁保皐飲之極歡飲未卒聞大臣殺其王國
　　　亂無主保皐分兵五千人與年持年泣曰非子
　　　不能平禍難年至其國誅反者立王以報王遂
　　　召保皐為相以年代守清海會昌後朝貢不復
　　　至
　　　唐會要新羅者本弁韓之地其先出髙麗魏破
　　　髙麗其衆保沃沮後歸故國其留者號新羅國
　　　多金朴兩姓異姓不為婚永徽元年王金真徳
　　　大破百濟遣使金法敏來朝五年真徳卒髙宗
　　　為舉哀于永光門使太常丞張文收弔祭之贈
　　　開府儀同三司仍賜綾綵三百段詔以其子春
　　　秋嗣位顯慶元年三月又破百濟兵使來告㨗
　　　龍朔元年春秋卒子法敏嗣位三年四月詔新
　　　羅置雞林大都督仍授法敏雞林州大都督麟
　　　徳二年八月法敏與熊津都督夫餘隆盟于百
　　　濟之熊津城于是帶方州刺史劉仁軌領新羅
　　　百濟儋羅倭人四國使浮海西還以赴泰山之
　　　下上元元年(按新唐書作咸/亨五年與此異)二月新羅王金法敏
　　　既已納髙麗叛亡之衆又封百濟故地遣兵守
　　　之帝怒削法敏官爵遣宰臣劉仁軌討之仍以
　　　法敏弟金仁問為新羅王時仁問在京師詔令
　　　歸國以代其兄仁問至中路聞新羅降乃還二
　　　年二月雞林道行軍大總管劉仁軌大破新羅
　　　之衆于七重城而還新羅于是遣使入朝并獻
　　　方物前後相屬復法敏官爵既盡有百濟之地
　　　及髙麗南境東西約九百里南北約一千八百
　　　里(按舊唐書云東西千里南北二千里新唐書/云横千里縱三千里今既併百濟髙麗無反)
　　　(狹于前之理葢專/指新闢之地耳)開耀元年法敏卒遣使冊立
　　　其子政明為王長夀二年(舊唐書作/天授三年)政明卒冊
　　　其子理洪為王三年遣使來朝其年理洪卒(舊唐/書作)
　　　(長安二/年卒)冊其弟崇基為王仍襲兄輔國大将軍
　　　左豹韜衞大将軍雞林州都督神龍三年授驃
　　　騎大将軍先天元年改名興光開元十年頻遣
　　　使獻方物十二年興光遣獻果下馬二匹及金
　　　銀等仍上表陳謝至十二年遣其臣金武勲來
　　　賀正及武勲迴降書賜之又使其弟金嗣宗來
　　　朝并貢方物至二十一年命太僕卿員外置金
　　　思蘭使于新羅思蘭本新羅行人恭而有禮因
　　　留宿衞及是委以出疆之任且便之也是年興
　　　光奏國内有芝草生畫圖以獻二十二年遣大
　　　臣金竭丹來賀正又遣姪志亷獻方物授志亷
　　　鴻臚少卿員外置賜絹百匹留宿衞二十三年
　　　十一月遣從弟金忠相來朝卒於路贈衞尉卿
　　　二十五年興光卒承慶嗣位至二十八年冊
　　　其妻朴氏為新羅王妃天寶三年卒命弟憲英
　　　嗣位是嵗四月遣使獻方物十月遣使來賀正
　　　授左清道率府員外長史賜綠袍銀帶還畨自
　　　後頻來朝貢七載遣使獻金銀及六十總布魚
　　　牙紬朝霞紬牛黄頭髮人參寶應二年憲英遣
　　　使朝貢授其使檢校禮部尚書放還大厯二年
　　　憲英卒子乾運立三年命倉部郎中歸崇敬持
　　　節冊命七年使金標石來賀正授衞尉員外少
　　　卿八年遣使來朝并獻金銀牛黄魚牙紬等方
　　　物建中四年乾運卒無子國人立其上相金良
　　　相為王貞元元年令户部郎中葢塤往冊其年
　　　良相卒立上相敬信為王十四年敬信卒其子
　　　先卒國人立敬信嫡孫俊邕為王元和元年放
　　　宿衞王子金獻忠歸本國仍加試祕書監三年
　　　遣使金力奇來朝四年遣使金陸珍等來朝貢
　　　五年王子金憲章朝貢七年重興卒其相金彦
　　　昇遣金昌南等告哀其年七月授彦昇開府儀
　　　同三司檢校大尉新羅國王彦昇妻貞氏冊為
　　　妃仍賜大宰相金斌等三人㦸十一年十一月
　　　其入朝王子金士信等遇風飄至楚州鹽城界
　　　淮南節度李鄘以聞十五年遣使來朝貢長慶
　　　二年使金柱弼來朝寶厯元年王子金昕來朝
　　　兼充宿衞太和四年(舊唐書/作五年)彦昇卒太和五年
　　　四月詔以金景徽為國王母朴氏太妃妻朴氏
　　　為妃開成元年王子義琮來謝恩宿衞會昌元
　　　年七月勅歸國新羅官前入新羅宣尉副使充
　　　兖州都督府司馬賜緋魚袋金雲卿可淄州長史
　　　唐六典河南道控新羅之貢獻
　　　册府元龜唐武徳九年新羅遣使訟髙麗王建
　　　武闗其道路不得入朝又相與有隙屢相侵掠
　　　詔員外散騎侍郎朱子奢和解之建武奉表謝
　　　罪請與新羅對使會盟貞觀十七年九月新羅
　　　遣使言髙麗百濟侵陵臣國累遭攻襲數十城
　　　兩國連兵期于必取将以今兹九月大舉謹遣
　　　陪臣歸命大國願乞偏師以存救援帝謂使人
　　　曰我頻使人和爾三國髙麗百濟旋踵翻悔意
　　　在吞滅我少發邊兵總契丹靺鞨直入遼東爾
　　　國自解可緩一年之圍此後知無繼兵還肆侵
　　　侮然四國俱擾于國未安此為一策我又能給
　　　爾數千株袍丹幟二國兵至建而陳之彼以為
　　　我兵必皆奔走此為二策百濟負海之險不修
　　　兵械我以數十百船載卒泛海直襲其地此為
　　　三策爾國以婦人為主為隣國輕侮我遣一宗
　　　枝以為國主待爾國安任爾自守此為四策爾
　　　宜思之将從何事使者但唯而無對帝於是遣相
　　　遣里元奨齎璽書賜髙麗曰新羅委命國家朝
　　　貢不闕爾與百濟宜即戢兵若更攻之明年當
　　　出師擊爾國矣葢蘇文謂元奨曰髙麗新羅怨
　　　隙已久往者隋室相侵新羅乗釁奪髙麗五百
　　　之地自非反地還城此兵恐未能已元奨曰既
　　　往之事安可追論蘇文竟不從十八年元奨還
　　　元奨初至平壤葢蘇文又破新羅兩城詔以髙
　　　麗侵逼新羅令營州都督張儉等率幽營二都
　　　督府兵馬問罪屬麗東水泛儉等兵不能濟二
　　　十二年新羅國伊贊於(於字新舊唐/書俱作子)金春秋及
　　　其于文王來朝帝遣光祿卿栁亨持節郊勞之
　　　是年百濟復破其一十三城永徽元年六月新
　　　羅王金真徳大破百濟之衆遣使以聞六年二
　　　月遣營州都督程元振左衞中郎将蘇定方發
　　　兵一萬討髙麗以侵掠新羅故也時新羅王金
　　　春秋言髙麗百濟靺鞨相連侵其北境奪三十
　　　三城乞兵救援故遣元振經略之顯慶元年百
　　　濟伐新羅新羅拒戰破之是年十月遣王子文
　　　王來朝咸亨四年燕山道總管李謹行(按謹行/靺鞨人)
　　　破髙麗叛黨于瓠盧河之西髙麗平壤餘衆遁
　　　入新羅五年二月遣劉仁軌為雞林道行軍大
　　　總管以伐新羅又以靺鞨兵浮海而南略新羅
　　　之南境仁軌還詔以李謹行為安東鎮撫大使
　　　屯兵於新羅之買肖城以經略之前後三戰皆
　　　㨗于是新羅遣使入朝并獻方物開元二年二
　　　月王子金守忠來朝留宿衞賜宅及帛以寵之
　　　十一年四月遣使獻果下馬一匹表曰鄉居海
　　　曲地處遐陬原無泉客之珍本乏賨人之貢敢将
　　　方産之物塵凟天宫駑蹇之才滓穢龍廐竊方
　　　燕豕敢𩔖楚雞深覺靦顔彌增汗戰是年賀正
　　　使金武勲還國賜興光錦袍金帶及綵素三千
　　　匹十九年二月使臣金志良來賀正授大僕員
　　　外少卿賜帛六十匹還畨降書與新羅王曰所
　　　進牛黄及金銀等物省表具知卿二明慶祚三
　　　韓善隣時稱仁義之鄉代著勲賢之業文章禮
　　　樂聞君子之風納款輸誠効勤王之節固藩維
　　　之鎮衞諒中外之表儀朕每晨興佇念宵衣待
　　　賢想見其人以光啟沃俟卿覯止允副所懷今
　　　使至知嬰疾苦不遂祗命言念遐濶用增憂勞
　　　時侯暄和想痊復也今賜綵綾五百匹帛二千
　　　五百匹宜即領取(詳此詔則開元時曽命新羅/王入朝而王因疾不至也)
　　　二十一年十二月王姪志亷來朝謝恩也初帝
　　　賜興光白鸚鵡雄雌各一及紫羅繡袍金銀鈿
　　　器物瑞文錦五色羅綵三百餘段興光表曰地
　　　隔蓬壺天慈洽逺鄉暌華夏睿澤覃幽伏覩瓊
　　　文跪披玉匣含九霄之雨露帶五采之鵷鸞辯
　　　惠靈禽素蒼兩妙或稱長安之樂或傳聖主之
　　　恩羅錦彩章金銀寶鈿見之者爛目聞之者驚
　　　心微效若塵重恩如岳循涯揣分何以上酬詔
　　　饗志亷于内殿二十二年新羅王金興光從弟
　　　左領軍衞員外将軍忠信上表曰臣所奉進止
　　　令臣執節本國發兵馬攻靺鞨有事續奏者奉
　　　聖㫖時為替人金孝方身亡便留臣宿衞今從
　　　姪志亷到訖臣即合還每思前所奉旨無忘夙
　　　夜陛下先有制加本國王寧海軍大使錫之旌節
　　　伏望因臣還國以副使假臣豈惟斯怒益振固
　　　亦武夫作氣帝許焉二十四年六月新羅王表
　　　曰伏奉恩敇浿江以南令新羅安置錫臣境土
　　　廣臣邑居遂使墾闢有期農桑得所奉絲綸之
　　　㫖荷榮寵之深粉骨糜身無由上荅(按此則開/元時以浿)
　　　(江以南地與新羅/考新舊書俱未載)天寶二年制曰故開府儀同
　　　三司使持節都督雞林州諸軍事兼持節寧海
　　　軍使新羅王金承慶弟憲英奕葉懷仁率心當
　　　禮大賢風教條理尤明中夏軌儀衣冠素襲馳
　　　海珍而遣使準雲吕而通朝代為純臣累効忠
　　　節頃者兄承土宇没而無嗣弟膺繼及抑惟常
　　　經是用賔懷優以冊命可襲兄新羅國王開府
　　　儀同三司使持節大都督雞林州諸軍事兼充
　　　持節寧海軍使憲宗元和三年勅新羅王叔金
　　　彦昇弟仲恭等三人宜令本國准舊例賜㦸七
　　　年勅新羅國大宰相金崇斌等三人令本國准
　　　例賜㦸十五年新羅質子金士信奏本國嘗差
　　　質子宿衞每有天使臨畨即充副使轉通聖㫖
　　　下告國人今在城質子臣當次行敬宗初即位
　　　雞林人前右監門衞率府兵曹㕘軍金雲卿進
　　　狀請充入本國宣慰副使從之敬宗寶厯元年
　　　國王金彦昇奏先在太學生崔利貞金叔貞朴
　　　季業四人請放還畨其新赴朝貢金允夫金立
　　　之朴亮之等十二人請留在宿衞仍請配國子
　　　監習業鴻臚寺給資糧從之二年十二月新羅
　　　質子金允夫請准舊例中使入畨便充副使同
　　　到本國譯詔書不許但隨告使充副使文宗開
　　　成元年新羅王金景徽遣其子義琮來謝恩兼
　　　宿衞二年還畨是年十二月新羅質子試光祿
　　　卿金允夫進狀稱入朝充質二十六年三蒙改
　　　授試官再當本國宣慰及冊立等副使准往例
　　　皆蒙特授正官遂授武成王廟令三年新羅王
　　　金祐徴遺淄青節度使奴婢帝矜以逺人令却
　　　歸本國新羅自武徳四年至會昌元年朝貢不絶
　　　張九齡集與新羅王金興光勅知卿欲于浿江
　　　置戍既與渤海衝要又與祿山相望仍有逺圖
　　　宜遵長策且渤海久已逋誅卿每嫉惡深用嘉之
　　五代
　　　五代史新羅自唐髙祖時封金真(按新舊書俱/作金真平當)
　　　(係此/誤)為樂浪郡王其後世常為君長同光元年
　　　國王金朴英遣使者來朝貢長興四年權知國
　　　事金溥遣使來朴英溥世次立卒史皆失其紀
　　　自晉以後不復至
　　　册府元龜後唐同光二年十一月國王金朴英
　　　遣倉部侍郎金鑠錄事㕘軍金㓜卿朝貢二年
　　　正月國王及本國泉州(按新唐書有全州無泉/州當即一州而傳寫異)
　　　(也/)節度使王逢規遣使朝貢六月遣使朝散大
　　　夫倉部侍郎賜紫金岳來朝授朝議大夫試衞
　　　尉少卿天成二年四月新羅國康州遣使林彦
　　　來朝貢對于中興殿長興三年四月權知本國
　　　金溥遣使執事侍郎金朏貢方物
　　　五代會要天成二年二月新羅遣使張芬等來
　　　朝三月以新羅國權知康州事王逢規為懷化
　　　大将軍新羅國前登州都督府長史張希巖新
　　　羅登州(舊訛金州據/冊府元龜改)知後官本國金州司馬李
　　　彦謨並檢校右散騎常侍又以張芬為檢校工
　　　部尚書副使兵部郎中朴述洪兼御史中丞判
　　　官倉部員外郎李忠式兼御史清泰二年以入
　　　朝使朏為檢校工部尚書副使司賔大卿李儒
　　　為将作少監
　　宋
　　　諸蕃志新羅國與泉之海門對峙俗忌隂陽家
　　　子午之說故興販必先至四明而後再發(按宋/時新)
　　　(羅為契丹所隔故由海道以至四明與隂陽/家之説殊無干涉志葢為此說以文之耳)或
　　　曰泉之水勢漸低故必經由四明有大族金氏
　　　朴氏其治法峻故少犯道不拾遺建隆二年遣
　　　使來貢興國二年又貢中國使至必涓吉而後
　　　具禮
　　　髙麗圖經髙麗既併新羅東北稍廣其西北與
　　　契丹接昔以遼為界後為所侵逼退保鴨淥以
　　　為險(按此與下通考所云皆北宋末髙麗之界/也是時新羅北境屬金其南境屬髙麗故)
　　　(髙麗之東北稍廣而退/保鴨淥亦始于此時云)
　　　通考髙麗以新羅為東州樂浪府號東京建炎
　　　二年募使絶域者浙東副總管楊應忱請身使
　　　三韓結雞林以達燕雲假刑部尚書往使髙麗
　　　髙麗不奉詔乃還
　　　奉使行程錄自咸州九十里至同州皆北行東
　　　望大山金人云此新羅山山内深逺無路可行
　　　深處與髙麗接界山下至所行路可三十里自
　　　同州百七十里至黄龍府東行(按遼之咸州金/為咸平府同州)
　　　(金為銅山縣俱在今鐵嶺開原之間東至威堡/堡即吉林界南至奉天即唐時髙麗界開原即)
　　　(漢時夫餘國界百濟之舊國也通考謂新羅西/北界出髙麗百濟之間者應即指此其後皆併)
　　　(于渤海是時/則屬女真也)
　　遼
　　　遼史太祖九年新羅遣使貢方物天贊四年復
　　　來貢天顯元年以王郁等從征新羅有功優加
　　　賞賚太宗天顯三年遷東丹民以實東平其民
　　　或亡入新羅女真聖宗開泰元年歸州言居民
　　　本新羅所遷未習文字請設學以教之
　　　遼史兵衞志屬國可紀者五十九其二十一曰
　　　新羅
　　　遼史地理志唐元和中渤海王大仁秀南定新
　　　羅開置郡縣海州巖淵縣東界新羅故平壤城
　　　在縣西南又中京大定府設朝天館以待新羅
　　　使
　　　契丹國志太祖併吞諸部渤海王大諲譔深憚
　　　之與新羅結援新羅言語名物有似中國國王
　　　誦自契丹承天太后時入貢其後王誦為部下
　　　所殺立其弟詢契丹以王誦進貢興兵北討十
　　　年方罷兵新羅依舊朝貢(按新羅王之名遼史/不載聖宗本紀髙麗)
　　　(西京留守康肇弑其王誦立誦從兄詢詔東征/後髙麗復朝貢是誦與詢皆髙麗王名此事亦)
　　　(係髙麗非新羅也聖宗用兵新羅本紀亦/未載惟地理志有聖宗伐新羅還一語耳)契丹
　　　四至東南至新羅國以鴨淥江東八里黄土嶺
　　　為界
　　元
　　　元史髙麗傳髙麗地東至新羅南至百濟皆跨
　　　大海後闢地益廣併古新羅百濟髙句麗三國
　　　為一(按髙麗所併實止二國東南之/地其西北諸境並未屬髙麗也)
　　　謹按新羅自魏時始見謂之斯盧亦曰新盧實
　　　一國也唐初兼百濟髙麗二國之地龍朔元年
　　　始以其國為雞林州都督府以新羅王金法敏
　　　兼大都督其後嗣王皆兼雞林都督之號考新
　　　羅故地本與百濟髙麗為隣通考云在百濟東
　　　南其西北界出髙麗百濟之間唐書唐會要言
　　　在百濟東北以新唐書髙麗傳考之髙麗東跨
　　　海距新羅南跨海距百濟西北渡遼水接營州
　　　北接靺鞨則自今奉天遼陽南至鳳凰城渡鴨
　　　淥江至今朝鮮之咸鏡平安等道者髙麗也自
　　　今開元廣寧錦義寧逺南至葢平復州寧海又
　　　東南跨海極朝鮮之全羅黄海忠清等道者百
　　　濟也而新羅之境東南兼有今朝鮮慶尚江原
　　　二道西北直至今吉林烏拉又西近開元鐵嶺
　　　出髙麗百濟之間故百濟之東北東南皆相隣
　　　近髙麗介處其中通考所云亦在髙麗東南奉
　　　使行程錄所云自咸州至同州(今開原/鐵嶺界)東望大
　　　山即新羅界遼志所云海州(即今海城始屬百/濟後為髙麗所分)
　　　(復入渤海/又歸于遼)東界新羅是也唐顯慶乾封以後百
　　　濟髙麗之地多入新羅東西增九百里南北增
　　　千餘里幅員益廣而唐人篇什往往以海外稱
　　　者葢西北為渤海契丹所隔必浮海往來始達
　　　其南境故耳洎開元元和之際渤海愈盛鴨綠
　　　江以北皆為渤海所有遼志所謂渤海王大仁
　　　秀南定新羅開置郡邑是也後唐清泰末髙麗
　　　復起王建襲據新羅邊邑建都松岳元史所謂
　　　在鴨淥江東千餘里非平壤之舊者是也于是
　　　新羅所有僅海城以東及朝鮮數道非復唐時
　　　之境而自五代至遼傳國依然不絶也至雞林
　　　即吉林雞與吉音既相符核諸地里亦合葢在
　　　龍朔時既兼二國與靺鞨渤海壤地相錯設重
　　　鎮于此而王自領之自後相沿世襲其號雖吉
　　　林故地旋歸渤海而都督之號仍繫新羅雞林
　　　遂為新羅之通稱遼宋以後為髙麗所併因舉
　　　而屬之髙麗若王雲之撰雞林志王熙王煦之
　　　封雞林郡公亦皆沿其舊名耳諸史又云新羅
　　　始保沃沮考後漢書魏志通考俱有東沃沮南
　　　沃沮北沃沮之文無大君長邑落各自有帥而
　　　其地或在挹婁(另條/見前)夫餘之南或在挹婁之北
　　　或屬元菟或屬樂浪或屬句驪東濵海而南接
　　　濊所載皆朝鮮句驪及漢樂浪諸郡事則沃沮
　　　者應即今之窩集
　　盛京邊外東南北諸處在在有之新羅所保據毌
　　　丘儉傳在肅慎(另條/見前)界南千餘里則當在吉林
　　　烏拉之南近長白山殆納沁庫魯訥納魯諸窩
　　　集之地歟王本百濟人金姓隋初已三十餘世
　　　唐武徳至會昌又十八世五代以後史弗能詳
　　　至其山林盤互法令修明道不拾遺人嫻書射
　　　史稱君子之國不虚也若休忍躭羅諸國並為新
　　　羅所併其遺迹皆在今朝鮮南界云
　
　
欽定滿洲源流考卷四
欽定四庫全書
欽定滿洲源流考卷五
　部族(五/)
　　靺鞨
　　南北朝
　　　北史靺鞨即古肅慎氏也所居多依山水渠帥
　　　曰大莫弗瞞咄(案滿洲語謂長曰達稱老翁曰/薩克達瑪法是大莫弗三字當)
　　　(係達瑪法也瞞咄二/字與滿珠音相近)
　　　括地志靺鞨古肅慎也在柬北萬里已下東及
　　　北各抵大海
　　　册府元龜靺鞨在髙麗之北其地在營州東二
　　　千里南與新羅相接地方二千里編戸十餘萬
　　　兵數萬人北齊武成帝河清二年三年俱遣使
　　　朝貢後主天統元年至四年武平元年四年六
　　　年並遣使朝貢
　　　後周書髙麗北鄰靺鞨
　　隋
　　　隋書靺鞨國在髙麗之北邑落各有君長不相
　　　總一凡有七部(詳見前/勿吉條)西北與契丹接每相攻
　　　掠後因其使來髙祖謂之曰我憐念契丹與爾
　　　無異宜各守土境豈不安樂何為輙相攻擊使
　　　者謝髙祖因厚勞之煬帝初與髙麗戰頻敗其
　　　衆渠帥度地稽率其部來歸拜右光禄大夫居
　　　之桞城及遼東之役度地稽率其徒以從每有
　　　戰功十三年從帝幸江都尋令歸栁城在途遇
　　　李宻之亂至髙陽復沒於王須抜未㡬歸羅藝
　　　册府元龜開皇元年靺鞨遣使貢方物三年十
　　　一年十三年大業十一年並來貢突地稽者靺
　　　鞨之長也大業中與兄瞞咄率其部内屬營州
　　　瞞咄卒代總其衆拜遼西太守封夫餘侯親來
　　　江都屬宇文化及之亂仍歸栁城唐武徳二年
　　　通使焉
　　唐
　　　舊唐書靺鞨葢肅慎之地後魏謂之勿吉在京
　　　師東北六千餘里其國凡為數十部各有長帥
　　　而黒水靺鞨(按黒水即黒龍江/詳見前勿吉條)最處北方尤稱
　　　勁健父子相承世為君長武徳初突地稽遣使
　　　朝貢以其部落置燕州仍以突地稽為總管劉
　　　黒闥之叛也突地稽率所部赴定州遣使詣太
　　　宗請授節度以戰功封蓍國公(册府元龜/作耆國公)又徙
　　　其部落於幽州之昌平城會髙開道引突厥來
　　　攻幽州突地稽率兵邀擊大破之貞觀初拜右
　　　衛將軍賜姓李氏尋卒子謹行偉貎武力絶人
　　　麟徳中厯遷營州都督其部落家僮數千人以
　　　財力雄邉累拜右領軍大將軍為積石道經畧
　　　大使吐蕃論欽陵等率衆十萬人入冦湟中謹
　　　行兵士採樵素不設備忽聞賊至遂建旗伐鼔
　　　開門以待之吐蕃疑有伏兵竟不敢進上元三
　　　年又破吐蕃數萬衆於青海降璽書勉勞之累
　　　授右衛大將軍封燕國公永淳元年卒贈幽州
　　　都督自後或其長自來或遣使朝貢每嵗不絶
　　　其白山部素附於髙麗因收平壤之後部種多
　　　入中國汩咄安居骨室等部亦因髙麗破後並
　　　為渤海編戸惟黑水部全盛分為十六部開元
　　　十三年安東都䕶薛泰請於黒水靺鞨内置黑
　　　水軍續更以最大部落為黒水府(按渤海傳作/開元十四與)
　　　(與此/小異)仍以其首領為都督諸部刺史𨽻屬焉中
　　　國置長史就其部落監領之十六年其都督賜
　　　姓李氏名獻誠授雲麾將軍兼黒水經畧使仍
　　　以幽州都督為其押使自此朝貢不絶
　　　舊唐書百濟傳永徽六年新羅王金春秋表百
　　　濟與靺鞨攻其北界沒三十餘城
　　　舊唐書髙麗傳貞觀十九年太宗次安市城髙
　　　麗北部耨薩髙延夀等率髙麗靺鞨之衆十五
　　　萬來援安市乾封九年分髙麗故地置都督府
　　　九又置安東都䕶府以統之自是髙麗舊戸分
　　　投靺鞨
　　　舊唐書鐵勒傳鐵勒國東至靺鞨西至葉䕶太
　　　宗征髙麗鐵勒遣使請發兵助軍髙麗莫離支
　　　潛令靺鞨㗖以厚利不敢動
　　　新唐書地理志靺鞨州三府三慎州(武徳初以/涑沫烏素)
　　　(固部落置/僑治良鄉)夷賔州(乾符中以愁思嶺/部落置僑治良鄉)黎州(載初/元年)
　　　(析慎州置僑治良鄉無按原文作載/初二年考本紀載初  二年今改)黑水州都
　　　督府渤海都督府安静都督府右初皆𨽻營州
　　　都督府李盡忠陷營州乃遷慎州於淄青之境
　　　夷賔州於徐州之境黎州於宋州之境神龍初
　　　乃使北還二年皆𨽻幽州都督府
　　　通典古時肅慎後魏以後曰勿吉唐則曰靺鞈
　　　焉(按鞨字作鞈/與諸史異)
　　　册府元龜唐武徳五年靺鞨帥阿固郎來朝七
　　　年九年貞觀三年並來朝貢五年黑水部獨來
　　　自此每嵗朝貢開元元年靺鞨王子來朝請就
　　　市交易入寺禮拜許之二年拂湼靺鞨首領失
　　　異䝉越喜靺鞨首領烏施可䝉鐵利靺鞨首領
　　　闥許離等來朝迄開元天寳之世一嵗或二三
　　　至十年拂湼部靺如價鐵利部買取利來朝並
　　　授折衝越喜部茂利䝉鐵利部可婁計黑水部
　　　倪屬利稽來朝並授中郎將十一年越喜部勃
　　　施計勿湼部朱施䝉鐵利部倪處梨來朝並授
　　　郎將十二年鐵利部洖池䝉來朝授將軍越喜
　　　部努布利沸湼部魚可䝉並授郎將黒水首領
　　　屋作箇授折衝越喜部復遣使破支䝉來賀正
　　　旦十三年黑水部遣其將五郎子來賀正授將
　　　軍鐡利大首領封阿利越喜部苾利施拂湼部
　　　薛利䝉來朝黑水大首領烏素可䝉授折衝諾
　　　箇䝉授果毅職紇䝉授郎將十五年鐵利部米
　　　象來朝授郎將失伊䝉授果毅十八年黑水部
　　　遣使阿布科思(又作阿/布思利)獻方物倪屬利稽等十
　　　人來朝授中郎將拂湼部兀異獻馬四十匹授
　　　左武衛折衝留宿衛二十四年越喜部首領聿
　　　棄計授折衝二十五年拂湼首領兀異授中郎
　　　將二十八年越喜部遣其臣野古利鐵利部遣
　　　其臣綿度戸獻方物二十九年越喜部遣烏舍
　　　利黑水部遣阿布利稽拂湼部遣那棄並來朝
　　　大厯二年至十二年建中八年並遣使朝貢建
　　　中十九年虞婁越喜並來元和十年黑水部長
　　　十一人來(案册府元龜所載靺鞨人名以滿洲/語考之如謂好曰賽音謂能曰莽阿)
　　　(與失異䝉音近工於甲者曰烏克紳莽阿與烏/施可䝉音近善騎射者曰摩琳莽阿與茂林䝉)
　　　(音近謂努曰努伯哩與努布利音近羽毛豐滿/曰豐阿拉與封阿利音近聰明能事曰蘇哷莽)
　　　(阿與薛利䝉音近甚能曰諾凱莽阿與諾箇䝉延/音近稱弓彆曰密色與米象音近謂柔軟曰烏)
　　　(與兀異音近傳譯/之訛尚有可訂也)
　　　册府元龜唐髙宗儀鳯中授髙藏為朝鮮郡王
　　　夫餘隆為帶方郡王並遣歸遼東以輯髙麗百
　　　濟餘衆髙藏既至謀叛唐與靺鞨相結召還流
　　　卭州其地沒於新羅餘衆散投突厥及靺鞨夫
　　　餘隆亦不敢歸舊國土地盡沒於靺鞨髙氏夫
　　　餘氏君長遂絶上元二年劉仁軌破新羅之衆
　　　於七重城又以靺鞨兵浮海而南略新羅之南
　　　境斬獲甚衆開元八年九月遣左驍衛郎將攝
　　　郎中張越使於靺鞨以將討奚及契丹也開元
　　　十二年新羅王弟金忠信上表請攻靺鞨帝許
　　　之
　　　太平寰宇記靺鞨在髙麗北古肅慎地隋初有
　　　使來獻謂即勿吉也唐武徳三年部長突地稽
　　　遣使朝貢以其部置燕州拜為總管其後黒水
　　　部全盛分為十六部落黒水西北有思慕靺鞨
　　　正北㣲東十日程有郡利靺鞨東北十日程有
　　　窟說靺鞨亦謂之屈設東南十日程有莫曳皆
　　　靺鞨今黑水靺靺界南至渤海國徳里府北至
　　　小海東至大海西至室韋南北二千里東西千
　　　里初太宗謂侍臣曰靺鞨逺來葢突厥降朕所
　　　致也其拂湼等部唐初至天寳末亦嘗朝貢或
　　　隨渤海國而來惟郡利莫曳皆二部未至
　　　通考唐武徳五年靺鞨渠長阿固郎始來太宗
　　　貞觀二年以其地為燕州帝伐髙麗其北部與
　　　髙麗合率衆援安市城每戰靺鞨常居前開元
　　　十年其帥倪屬利稽來朝拜勃利州刺史於是
　　　置黒水府以部長為都督刺史訖帝世朝獻者
　　　十五大厯世凡七貞元一來元和中再初黑水
　　　西北又有思慕部益北又十日得郡利部東北
　　　行十日得窟説部稍東南行十日得莫曳皆部
　　　又有拂湼虞婁越喜鐵利等部其地南距渤海
　　　北東際於海西抵室韋南北袤二千里東西千
　　　里其後渤海盛皆役屬之
　　五代
　　　五代史黑水靺鞨本號勿吉當後魏時見中國
　　　其國東至海南界髙麗西接突厥北隣室韋葢
　　　肅慎氏之地也同光二年黑水首領兀兒遣使
　　　者來其後常來朝貢自登州泛海出青州其部
　　　族世次史皆失其紀(按索倫語謂山曰烏呼與/兀兒音同黒水部族至廣)
　　　(而兀兒所部史失其紀以音/譯考之當與今索倫近也)
　　　五代會要黑水靺鞨葢肅慎之地在京師東北
　　　六千餘里東至於海西接突厥南界髙麗北隣
　　　室韋其國凡有十部各有統帥而黑水最處北
　　　方尤稱勁健天成四年八月遣使骨至(按骨至/當為郭)
　　　(濟之訛滿洲/語曲指也)來貢方物以骨至為歸徳司戈遣
　　　還長興元年二月其首領兀兒復遣使朝貢二
　　　年五月青州奏黒水兀兒部至登州賣馬
　　　册府元龜後唐同光二年九月黑水國遣使朝
　　　貢三年黑水胡獨鹿(按滿洲語令急速曰呼/都拉與胡獨鹿音近)等
　　　遣使朝貢三年青州奏市到黑水馬三十匹
　　遼
　　　遼史太祖天顯元年靺鞨來貢太宗會同元年
　　　靺鞨來貢
　　　遼史兵衛志屬國軍有靺鞨部朝貢無常有事
　　　則遣使徴兵或下詔令專征助軍多寡各從其
　　　便
　　　遼史地理志唐載初元年(原本作載初二年葢/沿唐志之誤謹改)
　　　析慎州(原本慎訛鎮今/據唐地理志改)置黎州處靺鞨部落後
　　　為奚人所據遼為榆州
　　金
　　　金史世紀靺鞨本號勿吉隋稱靺鞨而七部並
　　　同唐初有黑水靺鞨粟末靺鞨其五部無聞粟
　　　末靺鞨後稱渤海黒水靺鞨居肅慎地東瀕海
　　　南接髙麗嘗以兵十五萬助髙麗拒唐太宗開
　　　元中置黑水府賜都督姓李氏名獻誠領黑水
　　　經畧使其後渤海盛强黑水役屬之朝貢遂絶
　　　五代時契丹盡取渤海地而黑水附於契丹其
　　　在南者籍契丹其在北者不在契丹籍地有長
　　　白山黑龍江所謂白山黑水是也
　　元
　　　元史地理志開元路古肅慎之地隋唐曰黑水
　　　靺鞨其後渤海盛役屬之渤海為契丹所攻黑
　　　水復有其地
　　　謹按靺鞨後魏謂之勿吉其名始見於南北朝
　　　北史合為一傳至隋唐則專為靺鞨傳武徳以
　　　後遂無復勿吉之稱其七部即勿吉之七部也
　　　迨後分部愈廣至有數十最强者為粟末黑水
　　　粟末部大氏既興改稱渤海(另條/詳後)靺鞨自後魏
　　　以來邑落各有君長不相統一其與隋唐諸國
　　　使命相通者特其一部一邑即唐時都督刺史
　　　之授亦不過假借虚名以通互市往來之便實
　　　未有能統而一之者後或分屬契丹猶然散處
　　　而黑水一部實在今薩哈連烏拉之境唐時即
　　　已獨盛又自分為十六部至五代時改稱女真
　　　兼靺鞨諸部而有之而完顔氏(另條/詳後)世君其地
　　　未嘗一日屬契丹也其部族之可考者若思慕
　　　郡利窟說莫曳皆虞婁越喜鐵利等皆是(案今/黒龍)
　　　(江將軍所屬有錫呼穆苐河有庫裕爾河與思慕/窟說音相近當皆以水得名八旗姓譜中有裕)
　　　(嚕氏當即虞婁之轉音上溯挹婁亦相近也又/滿洲語謂全部之部曰約希謂隊伍曰黙音謂)
　　　(理曰堅與越喜/莫曵皆音亦近)中間渤海盛時亦有侵併至若越
　　　喜故地之為懷逺安逺二府領達越等十三州
　　　鐵利故地之為鐵利府領廣汾府六州而遼地
　　　志載新興縣本越喜國地遼本紀鐵驪國屢通
　　　貢使至天祚不絶是越喜入遼而鐵利復自立
　　　國迄於金世猶存利與驪音同續通考乃云不
　　　知其所始非也虞婁當即挹婁之轉音思慕等
　　　部亦當在今黒龍江左右至唐書言白山部分
　　　散入中國而遼志有長白山女真三十部稱號
　　　雖殊山川可考金源盛而諸部始歸於一焉爾
　
　
　
　
　
　
　
　
　
　
　
　
　
欽定滿洲源流考卷五
欽定四庫全書
欽定滿洲源流考卷六
　部族(六/)
　　渤海
　　唐
　　　舊唐書渤海靺鞨大祚榮者始居營州萬嵗通
　　　天年契丹李盡榮叛祚榮與靺鞨乞四比羽各
　　　東奔保阻以自固盡榮既死則天命右玉鈐衛
　　　大將軍李楷固率兵討其餘黨先破乞四比羽
　　　又度天門嶺以迫祚榮祚榮合髙麗靺鞨之衆
　　　以拒楷固王師大敗楷固脫身還屬契丹及奚
　　　盡降突厥道路阻絶則天不能討祚榮遂率其
　　　衆東保桂婁(新唐書/作挹婁)之故地據東牟山築城以
　　　居之祚榮驍勇善用兵靺鞨之衆及髙麗餘燼
　　　稍稍歸之聖厯中自立為振(通考/作震)國王遣使通
　　　於突厥其地在營州東二千里南與新羅相接
　　　東北至黒水靺鞨地方二千里編戸十餘萬勝
　　　兵數萬人中宗即位遣侍御史張行岌往招之
　　　祚榮遣子入侍將加册立會契丹與突厥連嵗
　　　入邊使命不達先天二年遣即將崔訢往册拜
　　　祚榮為左驍衛員外大將軍渤海郡王仍以其
　　　所統為忽汗州加授忽汗州都督開元七年祚
　　　榮卒册立其嫡子桂婁郡王大武藝十四年黑
　　　水靺鞨遣使來朝詔以其地為黑水州置長史
　　　武藝謂其屬曰黒水途經我境今始與唐家相
　　　通舊請突厥吐屯皆即知同去今不計會即請
　　　漢官必是與唐家通謀叛背攻我也遣母弟大
　　　門藝及其舅任雅(新唐書通考/皆作任雅相)發兵以擊黑水
　　　門藝曾充質子至京師開元初還國至是謂武
　　　藝曰黑水請唐家官吏即欲擊之是背唐也昔
　　　髙麗全盛時强兵三十餘萬唐兵一臨掃地俱
　　　盡今日渤海之衆數倍少於髙麗事必不可武
　　　藝不從門藝兵至境又上書固諫武藝怒遣從
　　　兄大壹夏代統兵徵門藝欲殺之門藝遂棄其
　　　衆間道來奔詔授左驍衛將軍武藝上表極言
　　　門藝罪狀請殺之上宻遣門藝往安西報武藝
　　　云門藝逺來歸投義不可殺今流向嶺南乃留
　　　其使馬文軌葱勿雅别遣使報之俄有洩其事
　　　者武藝又上書云大國示人以信豈有欺誑之
　　　理今聞門藝不向嶺南請依前殺却帝遣門藝
　　　暫向嶺南以報之二十年武藝遣其將張文休
　　　率海賊攻登州詔門藝往幽州徴兵以討之仍
　　　令太僕員外卿金思蘭發新羅兵以攻其南境
　　　屬寒凍雪深丈餘兵士死者過半無功而還武
　　　藝懷怨不已宻遣使至東都假刺客刺門藝於
　　　天津橋南門藝格之不死詔捕獲其賊盡殺之
　　　二十五年武藝卒子欽茂嗣立
　　　新唐書渤海本粟末靺鞨姓大氏髙麗滅率衆
　　　保挹婁之東牟山地直營州東二千里南北新
　　　羅以泥河為境東窮海西契丹築城郭以居萬
　　　嵗通天中有舍利乞乞仲象者與乞四比羽東
　　　度遼水保太白山之東北武后封乞四比羽為
　　　許國公乞乞仲象為震國公不受命李楷固擊
　　　殺比羽是時仲象已死其子祚榮敗楷固兵乃
　　　自號震國王地方五千里盡得夫餘沃沮弁韓
　　　朝鮮海北諸國先天中拜為左驍衛大將軍渤
　　　海郡王自是始去靺鞨號專稱渤海祚榮卒其
　　　國諡為髙王子武藝立斥大土宇東北諸國畏
　　　臣之改年曰仁安卒諡武王子欽茂立改年大
　　　興天寳末欽茂徙上京直舊國三百里忽汗河
　　　之東卒諡文王子宏臨早卒族弟元義立一嵗
　　　國人殺之推宏臨子華璵為王復還上京改年
　　　中興卒諡成王欽茂少子嵩鄰(舊唐書/作璘)立改年
　　　正厯諡康王子元瑜立改年永徳諡定王弟言
　　　義立改年朱雀諡僖王弟明忠立改年太始立
　　　一嵗卒諡簡王從父仁秀立改年建興其四世
　　　祖野勃(案野勃當為伊伯之/轉音滿洲語令進也)祚榮弟也仁秀頗
　　　能討伐海北諸部開大境宇有功卒諡宣王子
　　　新徳早卒孫彛震立改年咸和卒弟䖍晃立䖍
　　　晃卒元錫立初其王數遣諸生詣京師太學習
　　　識古今制度至是遂為海東盛國地有五京十
　　　五府六十二州以肅慎故地為上京曰龍泉府
　　　領龍湖渤三州其南為中京曰顯徳府領盧顯
　　　鐵湯榮興六州濊故地為東京曰龍原府亦曰
　　　栅城府領慶鹽穆賀四州沃沮故地為南京曰
　　　南海府領沃晴椒三州髙麗故地為西京曰鴨
　　　渌府領神桓豐正四州曰長領府(案遼史作長/嶺古字相通)
　　　(考今吉林烏拉城西南五百里有山名長嶺子/滿洲語謂之郭勒敏珠敦南接納魯窩集北接)
　　　(庫勒訥窩集自長白山南一嶺環繞至此遂綿亘/不絶為衆水分流之地渤海府名當取諸此)
　　　領瑕河二州夫餘故地為夫餘府常屯勁兵扞
　　　契丹領扶仙二州鄚頡府領鄚髙二州挹婁故
　　　地為定理府領定潘(遼志作瀋/當係此誤)二州安邊府領
　　　安瓊二州率賔故地為率賔府領華益建三州
　　　拂湼故地為東平府領伊䝉陀(通考/作沱)黑比五州
　　　鐵利故地為鐵利府領廣汾蒲海義歸六州越
　　　喜故領為懷逺府領達越懷紀富美福邪芝九
　　　州安逺府領寧郿慕常四州又郢銅涑三州為
　　　獨奏州涑州以其地涑沫江葢所謂粟末水也
　　　(府州並詳/後疆域門)幽州節度府與相聘問自營平距京
　　　師葢八千里而逺後朝貢至否史家失傳(考册/府元)
　　　(龜渤海朝貢在唐時至/會昌間止今詳於後)
　　　册府元龜唐𤣥宗先天二年二月封靺鞨大祚
　　　榮為渤海郡王祚榮聖厯中自立為振國王在
　　　營州東二千里兵數萬人至是遣郎將崔訢往
　　　册命祚榮左驍衛員外大將軍渤海郡王仍以
　　　其所統為忽汗州都督自是每嵗遣使朝貢開
　　　元七年祚榮卒遣使弔祭立其嫡子桂婁郡王
　　　大武藝襲為左驍衛大將軍渤海郡王忽汗州
　　　都督八年六月册武藝嫡男大都利行為桂婁
　　　郡王二十年武藝卒其子大欽茂嗣立二十一
　　　年渤海靺鞨越海來侵登萊殺刺史韋俊詔新
　　　羅王金興光發兵伐之貞元十一年二月令内
　　　常侍殷志瞻往渤海册大嵩璘為郡王嵩璘欽
　　　茂之子也十四年三月加大嵩璘銀青光禄大
　　　夫簡校司空册為渤海國王依前忽汗州都督
　　　嵩璘父欽茂以開元間襲郡王都督左金吾大
　　　將軍天寳中累加特達太子詹事賔客寳應元
　　　年進封國王大厯中又累拜司空太尉及嵩璘
　　　嗣位時但授其郡王將軍嵩璘遣使叙理更加
　　　册命焉貞元二十一年復加金紫光祿大夫簡
　　　校司徒元和元年加簡校太尉四年嵩璘卒册
　　　男元瑜為銀青光禄大夫簡校秘書監充忽汗
　　　州都督渤海國王八年元瑜卒以其長弟權知
　　　國務言義襲十三年以知渤海國務大仁秀為
　　　國王十五年加仁秀金紫光禄大夫簡校司空
　　　太和五年以權知國務大彛震襲為國王
　　　册府元龜唐開元九年渤海大首領來朝十年
　　　遣其大臣味勃計來朝授大將軍十二年遣其
　　　臣賀祚慶來賀正旦十三年遣首領烏借支䝉
　　　來賀正首領謁徳來朝授果毅王弟大昌勃價
　　　來朝授左威衛將軍留宿衛十四年渤海王子
　　　大都利行(原文作渤海王大都利考之史傳渤/海王實未嘗來朝惟開元八年封王)
　　　(子大都利行為桂婁郡王葢渤海之支郡下文/亦稱宿衛王子大都利行卒此處係脫二字謹)
　　　(增/)來朝授左武衛大將軍留宿衛王子義信來
　　　朝十五年大昌勃價還國封襄平縣開國男王
　　　弟大寳方來朝十六年宿衛王子大都利行卒
　　　贈特進令有司䕶歸國首領菸夫須來朝授折
　　　衝十七年獻鷹及鯔魚王弟大胡雅來朝授遊
　　　擊將軍留宿衛王弟大琳來朝授中郎將留宿
　　　衛十八年王弟大郎雅來朝賀正大首領使知
　　　䝉獻馬三十匹烏那達初(案烏氏為渤海大姓/那達初以滿洲語考)
　　　(之當為納丹/珠之轉音也)來獻海豹皮五貂䑕皮五瑪瑙杯
　　　一馬三十匹十九年國王遣大姓取珍等百二
　　　十人來朝二十三年王弟蕃來朝(册府元龜褒/異門作二十)
　　　(四年並載授/蕃太子舍人)二十五年首領木智䝉公伯計等
　　　來獻鷹鶻二十六年獻豹䑕皮千張乾文魚百
　　　口二十七年王弟大朂進來朝宴於内殿授左
　　　武衛大將軍留宿衛十月使其臣受福子(一作/優福)
　　　(子/)來謝二十九年遣失阿利來朝天寳二年王
　　　弟蕃來朝留宿衛自天寳迄大厯一嵗皆二三
　　　至建中元年三年並來朝貞元七年以賀正使
　　　大常靖為衛尉卿王子大貞幹來宿衛十年以
　　　來朝王子大清允為右衛將軍十四年以王姪
　　　大能信為中郎將元和元年二年四年並遣使
　　　二年進奉端午使楊光信逃歸榆闗吏執以至
　　　五年遣其臣髙才南及其子大延真來朝七年
　　　御麟徳殿宴使臣賜官告三十五通衣各一襲
　　　八年遣辛文徳等九十七人九年遣髙禮進等
　　　三十七人大孝真等五十九人來朝十年賜使
　　　者茒貞夀大吕慶等告遣王子大庭俊等一百
　　　一人來朝十一年授使人髙宿滿等官十二年
　　　十三年十五年長慶二年四年寳厯元年二年
　　　太和元年三年五年並遣使朝貢六年遣王子
　　　大明俊來朝七年遣同中書右平章事髙賞英
　　　謝册命開成元年遣王子大明俊來朝淄青節
　　　度使奏渤海將到熟銅請不禁斷四年遣王子
　　　大延廣來朝會昌六年遣使來朝
　　五代
　　　五代史渤海本號靺鞨唐髙宗滅髙麗徙其人
　　　散處中國置安東都䕶於平壤以統之武后時
　　　契丹攻北邊髙麗别種大乞乞仲象與靺鞨長
　　　乞四比羽走遼東分至髙麗故地武后遣將擊
　　　殺乞比羽而乞乞仲象亦病卒仲象子祚榮
　　　立因并有比羽之衆其衆四十萬人據挹婁臣
　　　於唐中宗時以為忽汗州都督封渤海郡王其
　　　後世遂號渤海其貴族姓大氏開平元年國王
　　　大諲譔遣使者來訖顯徳常來朝貢國土物産
　　　與髙麗同諲譔世次立卒史失其紀
　　　五代史契丹附録契丹欲攻中國患渤海等在
　　　其後欲擊渤海懼中國乗其虚乃遣使聘唐以
　　　通好明宋遣供奉官姚坤至西樓契丹主方東
　　　攻渤海坤追至慎州見之契丹主曰昨聞中國
　　　亂欲以甲馬五萬往助我兒而渤海未除志願
　　　不遂因攻渤海取夫餘一城以為東丹國(通考/與此)
　　　(同/)
　　　舊五代史出榆闗行砂磧中七八日至錦州又
　　　五六日過海北州又行十餘日渡遼水至渤海
　　　國鐵州又行七八日至南海府天成元年十一
　　　月青州霍彦威奏得登州狀申契丹先發諸部
　　　攻逼渤海自契丹主卒雖已抽退尚留兵馬在
　　　夫餘城今渤海王弟部領兵士攻圍夫餘城契
　　　丹
　　　通鑑同光二年契丹擊渤海之遼東無功而還
　　　天成元年復擊渤海七月拔夫餘城
　　　宋史渤海併有夫餘肅慎等十餘國厯唐梁後
　　　唐朝貢不絶後唐天成初為契丹攻夫餘城下
　　　之改夫餘為東丹府命其子托雲(舊作/突欲)留兵鎮
　　　之契丹主卒渤海王復攻夫餘不能克厯長興
　　　清泰遣使朝貢周顯徳初其豪崔烏斯等三十
　　　人來歸其後隔絶不復通(宋㑹要與此同之案/烏斯當為烏蘇  訛)
　　　(䝉古語/水也)
　　　册府元龜梁開平元年五月渤海王子大昭順
　　　貢海東物産三年三月渤海王大諲譔遣其相
　　　大誠諤朝貢進人口及貂皮熊皮等乾化元年
　　　遣使來賀二年五月遣王子大光贊進方物後
　　　唐同光二年正月遣王子大禹謨五月遣其姪
　　　元讓並來朝貢三年使臣裴璆貢人參松子昆
　　　布黄明細布貂鼠被一褥六髪靴革奴子二拜
　　　右贊善大夫天成元年四月遣使大陳林等百
　　　十六人進兒口女口三及人參昆布白附子虎
　　　皮等七月使人大昭佐等六人朝貢十一月青
　　　州奏契丹先發諸部攻渤海自契丹主卒雖已
　　　抽退尚留兵夫餘城今渤海王弟部領兵士攻
　　　圍夫餘四年渤海遣使髙正詞貢方物長興元
　　　年正月青州奏差人押渤海王憲一行歸本國
　　　被黑水剽劫今得黑水兀兒狀及將印紙一張
　　　進呈二年使人文成角來朝貢三年正月遣使
　　　來朝應順二年十一月遣使列周義入貢(案後/唐愍)
　　　(帝應順改元止三月即為潞王清泰元年考五/代史載清泰二年渤海遣使者來是應順當係)
　　　(清泰/之誤)
　　　通考後唐同光二年渤海王遣姪學堂親衛大
　　　元讓(原本避宋濮王允讓諱改/讓為謙今據册府元龜改)來朝授(原本脫/三字今)
　　　(據册府/元龜改)試國子監丞三年及天成元年俱遣使
　　　入貢先是契丹太祖兵力雄盛東北諸國多臣
　　　屬之以渤海土地相接常有吞併之意是嵗率
　　　諸部攻渤海夫餘城下之改夫餘城為東丹府
　　　命其子托雲鎮之未幾按巴堅(舊作阿保/機今改)死命
　　　其弟率兵攻夫餘城不克而還四年及長興二
　　　年三年四年清泰二年三年俱遣使貢方物周
　　　顯徳元年渤海國烏思羅等三十人歸化其後
　　　隔絶不通
　　宋
　　　宋史太平興國四年太宗平晉陽移兵幽州渤
　　　海首領大鸞河率小校李勛等十六人部族三
　　　百騎來歸以鸞河為渤海都指揮使六年賜烏
　　　舍城浮渝府渤海琰府王詔令助攻契丹九年
　　　春宴大明殿召鸞河慰撫乆之謂殿前都校劉
　　　延翰曰俟髙秋戒候當與駿馬數十匹令出郊
　　　逰獵以遂其性因以緡錢十萬併酒賜之(案渤/海無)
　　　(浮渝府當即夫/餘府音近而訛)
　　　宋會要太平興國六年賜渤海烏舍城清渝府
　　　(宋史作/浮渝府)渤海琰府王詔曰聞爾國爰從前代本
　　　是大藩近年以來頗為契丹所制宜盡率部族
　　　來應王師朔漠之外悉以相與渤海大國近來
　　　服役於契丹至是將發師大舉故先告諭俾為
　　　應也淳化二年以渤海不通朝貢令女真發兵
　　　攻之凡斬一級給絹五匹徽宗政和八年五月
　　　臣僚言登州與渤海相望熙寧中巡檢每季下
　　　北海駞基島駐劄以駞基石為界自北朝通好
　　　不曾根理深慮渤海相近作過則駞基塞孤立
　　　乞以末島嗚呼島為界併欽島添置卓望兵令
　　　戍守往來巡邏詔令指畫聞奏不得希功生事
　　　通考定安國宋開寳三年遣使入朝太平興國
　　　中詔其國張掎角之勢同伐契丹六年冬遣使
　　　上表云定安國王烏元明言臣本髙麗舊壤渤
　　　海遺黎保據方隅渉厯星紀頃嵗契丹入侵境
　　　土攻破城寨俘掠人民臣祖考守節不降與衆
　　　避地僅存生聚以迄於今而又夫餘府昨背契
　　　丹並歸本國災禍將至無大於斯所宜率兵助
　　　討必欲報敵其末題云元興六年十月日上答
　　　以詔書令其恊力同伐契丹端拱二年其王子
　　　獻馬及雕羽鳴鏑淳化二年王子大元上表後
　　　不復至(按烏氏為渤海著姓詳表中所叙當係/渤海舊臣保守方隅不肯降遼者髙麗)
　　　(舊壤在渤海為鴨渌府/夫餘復歸事遼史未載)
　　　宋薛暎記渡潢水石橋旁有饒州唐於契丹嘗
　　　置饒樂今渤海人居之
　　遼
　　　遼史本紀太祖神册二年渤海遣使來貢四年
　　　修遼陽故城以渤海戸實之天贊三年渤海殺
　　　遼州刺史張秀實而掠其民四年十二月親征
　　　大諲譔丁巳次商嶺夜圍夫餘府天顯元年正
　　　月庚申拔之丙寅命特哩衮(舊作惕/隠今改)阿敦(舊作/安端)
　　　(今/改)前北府宰相蕭阿固齊(舊作阿古/只今改)等將萬騎
　　　為先鋒遇諲譔老相兵破之是夜大元帥耀庫
　　　濟(舊作堯/骨今改)南府宰相蘇北院額爾竒木(舊作夷离/堇今改)
　　　薩納齊(舊作斜湼/赤今改)南院額爾竒木迪里(舊作迭/里今改)圍
　　　忽汗城辛未諲譔率僚屬三百餘人出降上優
　　　禮而釋之甲戍詔諭渤海郡縣丙子遣近侍康
　　　末怛等十三人入城索兵器為邏卒所害諲譔
　　　復叛攻其城破之駕幸城中諲譔請罪馬前詔
　　　以兵衛諲譔及族屬出帝還軍中二月安邊鄚
　　　頡南海定理等府泊諸道節度刺史來朝慰勞
　　　遣之甲午復幸忽汗城改城名天福改渤海國
　　　為東丹册皇太子貝為人皇王以主之以皇弟
　　　塔喇(舊作迭/剌今改)為左大相渤海老相為右大相渤
　　　海司徒大素賢為左次相耶律伊濟(舊作羽/之今改)為
　　　右次相赦其國内三月遣額爾竒木康黙記等攻
　　　長嶺(唐書通考/俱作領)府己巳安邊鄚頡定理三府叛
　　　遣阿敦討平之乙酉以大諲譔舉族行五月南
　　　海定理二府復叛大元帥耀庫濟討之七月鐵
　　　州刺史衛鈞反耀庫濟攻拔之八月康黙記等
　　　攻下長嶺府耀庫濟討平諸州太宗天顯三年
　　　遷東丹(即夫/餘城)民以實東平其人或亡入新羅女
　　　真五年以渤海户賜皇弟拉呼(舊作李/胡今改)聖宗統
　　　和四年涿州之役渤海小校貫海等叛入於宋
　　　十四年渤海雅必(舊作燕/頗今改)等侵鐵驪遣奚王和
　　　碩努等討之不克削和碩努官二十一年四月
　　　渤海部遣使來貢聖宗開泰八年置東京渤海
　　　承奉官都知押班遷寧州渤海户於遼土二河
　　　之間太平八年以渤海宰相羅漢權東京統軍
　　　使九年八月東京實里(舊作舍/利今改)軍詳衮(舊作詳/穏今改)
　　　大延琳囚留守駙馬蕭孝克及南陽公主殺户
　　　部使韓紹勲等即位號其國為興遼年為天慶
　　　延琳先與副留守王道平謀道平夜踰城與延
　　　琳所遣召黄龍府黄翩者俱至行在告變上即
　　　徴兵進討時蕭丕勒迪(舊作匹/敵今改)治近延琳先率
　　　兵據其要害絶其西渡之計渤海太保夏行美
　　　先戌保州延琳宻馳書使圖統帥耶律布爾古
　　　(舊作蒲/古今改)行美反以實告布爾古遂殺渤海兵八
　　　百人而斷其東路延琳知黄龍保州皆不附遂
　　　分兵西取瀋州節度副使張傑聲言欲降故不
　　　急攻及知其詐而已有備攻之不克而還時南
　　　北女真皆從延琳及諸道兵皆至延林嬰城固
　　　守命燕王蕭孝穆等攻之十月八月延琳渤海
　　　平詔渤海舊族有勲勞材力者叙用餘分居來
　　　隰遷閏等州天祚帝天慶五年二月饒州渤海
　　　古裕(舊作古/欲今改)等自稱大王以蕭色佛呼(舊作謝/佛留今)
　　　(改/)等討之為古裕所敗以南面副部署蕭圖斯
　　　哈(舊作陶蘇/斡今改)為都統赴之五月及古裕戰敗績
　　　丙辰獲古裕等六人正月朔東京禆將渤海髙
　　　永昌稱隆基元年閏月貴徳州守將耶律伊都
　　　(舊作余/覩今改)以廣州渤海附永昌二月張嘉努誘饒
　　　州渤海攻陷髙州三月饒州平五月金軍破東
　　　京擒髙永昌七月春州渤海叛尋降
　　　續通考遼太祖嘗親征渤海大諲譔拔夫餘府
　　　誅其守將遂圍忽汗攻破其城詔以兵衛諲譔
　　　及族屬以出改渤海為東丹忽汗城為天福册
　　　皇子貝為人皇王以居之衛送大諲譔於皇都
　　　西城名諲譔曰烏爾古(舊作烏魯/古今改)妻曰阿勒扎
　　　(舊作阿里/只今改)改夫餘府為黄龍府世為遼重鎮
　　　遼史營衛志太祖宏義宫以心腹之衛置益以
　　　渤海戸永興宫以太祖平渤海俘户等置敦睦
　　　宫以渤海建瀋巖三州戸置
　　　遼史兵衛志天顯元年滅渤國國地方五千里
　　　兵數十萬五京十五府六十二州盡有其衆契
　　　丹益大遼國兵制詔諸道徴兵惟南北奚王東
　　　京渤海兵馬雖奉詔未敢發兵必以聞上遣大
　　　將持金魚符合然後行遼東為渤海故國太祖
　　　以其地建南京遼陽府統縣六轄軍府州城二
　　　十六有丁四萬一千四百
　　　遼史地理志太祖東併渤海得城邑之居百有
　　　三東京道遼陽府本朝鮮之地後為渤海大氏
　　　所有併吞海北地方五千里兵數十萬
　　金
　　　金史粟末靺鞨始附髙麗姓大氏李勣破髙麗
　　　粟末靺鞨保東牟山後為渤海稱王傳十餘世
　　　有五京十五府六十二州太祖二年執寧江州
　　　渤海大嘉努次扎錫(舊作札/只今改)水遇渤海軍攻我
　　　左翼七穆昆(舊作謀/克今改)衆少却敵兵直犯中軍太
　　　祖射耶律色錫(舊作謝/十今改)死敵大奔十月召渤海
　　　梁福烏達(舊作斡答/剌今改)使偽亡去乃招諭其鄉人
　　　曰女真渤海本同一家我興師伐罪不濫及無
　　　辜也收國二年詔渤海諸部官民已降或為軍
　　　所俘獲逃遁而還者勿以為罪其酋長仍官之
　　　且使從宜居處太宗天會四年命貝勒(舊作孛/堇今改)
　　　大㚖以所領渤海軍八明安(舊作猛/安今改)為萬戸
　　　松漠紀聞渤海國去燕京及女真所都皆千五
　　　百里以石壘城脚東並海其王以大為姓右姓
　　　曰髙張楊竇烏李不過數種部曲奴婢無姓皆
　　　從其主男子多智謀驍勇他出國右至有三人
　　　渤海當一虎之語契丹太祖滅其王大諲譔徙
　　　其名帳千餘户于燕給以田疇蠲其賦入往來
　　　貿易闗市皆不征有戰則用為前驅天祚之亂
　　　聚族立姓大者於舊國為王金人討之軍未至
　　　其貴族髙氏棄家來降言其虚實城遂䧟契丹
　　　所遷民益蕃至五千餘戸勝兵可三萬金人慮
　　　其難制頻年轉戍山東每徙不過數百家至辛
　　　酉嵗盡驅以行其居渤海故地者仍契丹舊為
　　　東京置留守有蘇扶等州蘇與中國青州登州
　　　相直契丹東丹王封於此處蘇乗筏浮海歸後
　　　唐
　　　遼東行部誌瀋州在唐時嘗為髙麗侵據唐季
　　　不能勤逺為大氏所有傳國十餘世當五代時
　　　契丹與渤海血戰數十年竟滅其國于是遼東
　　　之地盡入于遼
　　　謹案渤海處黑水靺鞨之南實靺鞨之粟末部
　　　也南併百濟北兼黑水幅員五千里在東方最
　　　為大國大氏自唐則天時建國迄于後唐厯二
　　　百餘年官府制度燦然大備其世次傳受及使
　　　命往來史皆詳述惟是遼紀稱天顯元年太祖
　　　破忽汗城獲王大諲譔遂併其地改渤海為東
　　　丹國而諸書皆云取夫餘一城以封托雲太祖
　　　既崩渤海王復攻夫餘不能克似諲譔尚在而
　　　宋太宗時有賜渤海琰府王之詔徽宗時登州
　　　有置戍巡防渤海之奏似其國至北宗末猶存
　　　考之薛史及册府元龜諲譔既俘統兵攻夫餘
　　　城者為王之弟即遼紀所載渤海諸州為遼攻
　　　得者惟忽汗城及西南二京南京止南海一府
　　　西京未得者尚有東平安逺等六府其東北之境並未
　　　屬遼即長嶺南海鄚頡定理諸府亦屢平屢叛聖宗十
　　　四年紀云渤海侵鐡驪遣奚王討之不能克二十一年
　　　紀云渤海來貢是忽汗破後壤地與遼相接者雖已入
　　　遼而國人收合餘部别自立王故五代史宋史宋會要
　　　通鑑通考皆謂止取夫餘一城也册府元龜又有後
　　　唐遣人送渤海王憲歸國之文憲必王之子弟
　　　留中國者長興清泰間使命往來則仍世君其
　　　國可知苐為遼所隔石晉又臣遼遂不復至耳
　　　至五京十五府六十二州之名詳見新唐書而
　　　州止六十考遼志東京道有崇集麓三州皆渤
　　　海置而唐書止載益州葢本髙麗之葢牟城在
　　　今葢平境益州為率賔故地實係二州則渤海
　　　州名固不止六十有二矣遼史又云唐元和時
　　　渤海王大仁秀南定新羅北略諸部開置郡邑
　　　其見於志者若龍河會農吉理杉盧沸流鐵利
　　　安定銅山安寧諸郡若銀州之改為富州葢州
　　　之改為辰州皆唐書所未及也王都忽汗城因
　　　河得名以地理及音譯考之當即今呼爾哈河
　　　河源出吉林烏拉界會畢爾騰湖東流經故會
　　　寧城北又九十餘里繞寧古塔城南北流七百
　　　里入混同江唐書云渤海上京在忽汗河之東
　　　為肅慎故地新唐志云自安東都䕶府經葢牟
　　　城又經渤海長嶺府千五百里至渤海王城城
　　　臨忽汗海其西南三十里有古肅慎城又曰自
　　　神州陸行四百里至顯州又正北如東四百里
　　　至渤海王城明一統志亦言金滅遼設都于渤
　　　海上京是忽汗城實與古肅慎城金會寧城相
　　　近俱在今寧古塔境其北即黑水境遼史以遼
　　　陽當之失之逺矣其餘府州多在今吉林烏拉
　　　寧古塔及朝鮮界(並詳後/疆域門)遼既未能全併渤海
　　　以所俘獲散置他處多取渤海州邑之名以名
　　　之亦猶黔潭嚴廣蘇潤松江諸州之在遼耳又
　　　若大延琳之志恢宗國烏元明之守節不降割
　　　據頻興迄於天祚之世金太祖以本屬一家遣
　　　人招諭松漠紀聞謂智謀驍勇出他國右至有
　　　三人渤海當一虎之語不信然哉
欽定滿洲源流考卷六
欽定四庫全書
欽定滿洲源流考卷七
　部族(七/)
　　完顔
　　五代
　　　金史世紀金之先出靺鞨(另條/見前)氏古肅慎(另條/見前)
　　　地也五代時附屬于契丹在南者籍契丹曰熟
　　　女真在北者不在契丹籍號生女真(按滿洲語/稱  國初)
　　　(所屬曰佛滿珠謂舊滿洲也新附編入旗分者/曰伊徹滿珠謂新滿洲也此所云生熟盖即新)
　　　(舊之/意)生女真地有混同江長白山所謂白山黒
　　　水也金之始祖諱哈富(舊作/函普)初從髙麗來(按通/考及)
　　　(大金國志皆云本自新羅來姓完顔氏考新羅/與髙麗舊地相錯遼金史中往往二國互稱不)
　　　(為分别以史傳按之新羅王金姓相傳数十世/則金之自新羅來無疑建國之名亦應取此金)
　　　(史地理志乃云以國有金水源/為名史家附㑹之詞未足憑耳)居完顔部布爾
　　　噶(滿洲語叢栁也舊/作僕  今改正)水之涯生二男長曰烏嚕
　　　(舊作/烏魯)次曰斡魯遂為完顔部人至獻祖徙居海
　　　古勒(蒙古語行軍殿後也/舊作海古今改正)水耕墾樹藝始築室
　　　有棟宇之制自此遂定居于阿勒楚喀水之側
　　　矣(按金史云國言金曰安出虎以安出虎水源/于此故名金源考滿洲語稱金曰愛新與安)
　　　(出虎音不相渉大金國志亦祗言國産金及有/金水源其以安出虎為金葢作史者强加附㑹)
　　　(猶黑水掬之㣲黑鴨渌江色若鴨頭之論耳金/自始祖四遷至此後為上京故地實與今阿勒)
　　　(楚喀拉林河源相/近詳見下疆域門)六世至景祖稍役屬諸部修
　　　弓矢偹噐械前後願附者衆鄂敏(舊作/斡冺)水富察
　　　(舊作/蒲察)部特克新特布(舊作泰/神忒保)水完顔部圖們(舊/作)
　　　(統門按圖們江在今寕古塔/城南六百里源出長白山)水完特赫(舊作温/廸痕)
　　　部舎音(舊作/神隠)水完顔部(按此二完顔部盖/族姓之散居者)皆相
　　　繼來附
　　　大金國志金國本名珠里真(謹按所本朝舊稱/滿珠  屬曰珠申)
　　　(與珠里真音相近但㣲有緩/急之異寔皆肅慎之轉音也)後訛為女真或曰
　　　慮真肅慎氏之後渤海(另條/見前)之别族也唐貞觀
　　　中靺鞨來中國始聞女真之名(按通考云五代/時始稱女真據)
　　　(此則唐時已/有是稱矣)世居混同江之東長白山下南隣
　　　髙麗北接室韋西界渤海東瀕海三國志所謂
　　　挹婁(另條/見前)元魏所謂勿吉(另條/見前)唐所謂黑水靺
　　　鞨者今其地也其屬分六部有黑水契丹目為混
　　　同江(按混同即松阿哩江雖下流與黒/龍江會實係二水此合為一亦誤)居江之
　　　南者謂之熟女真以其屬契丹也江之北為生
　　　女真亦有受宣命號太師者契丹自賔州混同
　　　江北八十里建寨以守之契丹恐女真為患誘
　　　豪右數千家處之遼陽之南使不得與本國往
　　　來謂之哈斯罕(滿洲語藩籬也志云不得與本/國往來寔有防閑之義舊作合)
　　　(蘓欵又作曷/蘓館今改正)東北分界入山谷至涑沬江(按涑/沬即)
　　　(混同而志並稱盖誤/以混同為黒龍江也)中間所居之女真𨽻咸州
　　　兵馬司謂之輝發(舊作囬覇亦作囬㧞案咸州/在今威逺英峩門之間東北)
　　　(至松阿哩江約六七百里今有輝發河因國初/尼瑪察部人旺吉努于河邉築城以居  號輝)
　　　(發國盖猶/沿其稱也)極逺而野居者謂之黄頭女真又居
　　　涑沬江之北寕江州之東地方千餘里户十餘
　　　萬族帳散居山谷無國名自推豪傑為長小者
　　　千户大者数千户葢七十二部落之一也或云
　　　金祖本新羅人號完顔氏傳至太祖以其國産
　　　金及有金水源故稱大金(按志但言有金水源/未甞以安出虎為金)
　　　(考金源之稱始於遼中京有金源縣以地有金/甸為名金元並因之在今喀喇沁右翼地則金)
　　　(源之稱固與安出虎無渉且金本紀載太祖建/國之詔曰賔鐵雖堅終亦變壊惟金不變于是)
　　　(國號大金是併未/甞因水取名矣)
　　　通考女真盖古肅慎氏五代時始稱女真後避
　　　契丹主宗真諱更為女直俗訛為女質按巴堅
　　　(舊作阿/保機)吞北方三十六國此其一也
　　遼
　　　通考按巴堅遷女真豪右數千家於遼陽南而
　　　著籍焉謂之哈斯罕哈斯罕者熟女真也𨽻咸
　　　州兵馬司者謂之輝發輝發者非熟女真亦非
　　　生女真也自涑沫江之北寕江之東地方千餘
　　　里户十餘萬無大君長亦無國名小者千户大
　　　者數千則謂之生女真宋建隆後屡遣使來淳
　　　化時契丹伐女真女真衆纔萬人而弓矢精勁
　　　又為灰城以水淋之為堅氷不可上距城三百
　　　里燔其積聚設伏於山林間契丹既不能攻城
　　　野無所取遂引騎去大為山林之兵掩襲殺戮
　　　大中祥符三年契丹征髙麗道由女真女真復
　　　與髙麗合兵拒之契丹大敗而還自天聖後屬
　　　契丹世襲節度使兄弟相傳其帥本新羅(另條/見前)
　　　人號完顔氏女真服其練事以首領推之自哈
　　　富(觧見前此又作龕福今併改按此所載諸名/與金史異同者頗多今俱從金史改正仍注)
　　　(原文於/下後同)以下班班可紀哈富生烏嚕(舊作/訛魯)烏嚕
　　　生雅哈(舊作/洋海)雅哈生蘓赫(舊作/随濶)蘓赫生實魯寔
　　　魯生呼蘭(舊作/胡來)呼蘭三子伯曰和勒博(舊作核/里頗)
　　　叔曰富勒蘓(舊作蒲/剌束)季曰伊克(舊作/楊割)伊克聚族
　　　帳最多謂之伊克太師能用其人遂稱强諸部
　　　賦歛調發刻箭為號事急者三刻之粟粥燔肉
　　　為食上下無異品和勒博四子長曰烏魯斯(舊/作)
　　　(吳喇/束)次太祖次太宗次曰賽音(舊作/撒也)永昌八年
　　　秋太祖盡得遼東長春兩路始稱皇帝建元天
　　　輔改國號大金
　　　契丹國志女真國乃肅慎故區也地方數千里
　　　户口萬餘無大君長立首領分主部落地饒山
　　　林契丹於長春路置東北統軍司黄龍府置兵
　　　馬都部署司咸州置詳兖(舊作/詳穏)司分𨽻之黄頭
　　　女真皆山居號哈斯(案此又合二部為一盖契/丹志為葉隆禮所撰傳聞)
　　　(之詞未得/其真也)其人勇鷙契丹每出戰皆被以重札
　　　令前驅
　　　契丹國志東南五節度熟女真部族共一萬餘
　　　户皆處山林尤精弋獵其地南北七百餘里東
　　　西四百里西北至東京五百餘里又次東南至
　　　熟女真國其地東西八百餘里南北千餘里居
　　　民皆處山林耕養屋宇與五節度同無首領統
　　　轄至東京二百餘里東北至生女真國居民屋
　　　宇耕鑿言語衣装與熟女真並同精於騎射前
　　　後屡與契丹為患契丹亦設防偹南北二千餘
　　　里沿邉創築城堡屯守其南界西南至東京六
　　　百里
　　　遼史營衛志阿延(滿洲語尊大也/舊作奥衍今改)女真部聖宗
　　　以女真户置𨽻北府節度使屬西北路招討使
　　　司戍鎮州境自北至河西部皆俘獲諸國之民
　　　初𨽻諸宫户口蕃息置部訖於五國皆有節度
　　　使伊徳(舊作語有力也/舊作乙典今改)女真部聖宗以女真户
　　　置𨽻南府居髙州北國外十部有長白山部
　　　遼史兵衛志伊徳女真部𨽻西南路招討司又
　　　有東北路女真兵馬司又髙州屬國軍有北女
　　　真南京女真女真哈斯罕輝發
　　金
　　　金史本紀收國元年正月壬申朔羣臣奉上尊
　　　號是日即皇帝位上曰遼以賔鐵為號取其堅
　　　也賔鐵雖堅終亦變壊惟金不變不壊金之色
　　　白完顔部色尚白於是國號大金改元收國(案/金)
　　　(開國以後具詳/金史兹不復載)
　　　大金國志女真靺鞨之後也其國在元魏齊周
　　　之時稱勿吉至隋稱靺鞨地直長安東北六千
　　　里東瀕海分為数十部有黑水白山等名後為
　　　奚契丹所攻部族分散其居混同江之上者初
　　　名女真乃黑水舊部
　　　大金國志女真在契丹東北隅地饒山林國初
　　　之時族帳散居山谷地千餘里無城郭居止自
　　　後并遼得大遼全盛之地深入中原舉大江以
　　　北皆有之疆宇始廣矣
　　元
　　　元史地理志開元路古肅慎之地隋唐曰黑水
　　　靺鞨後屬渤海渤海寖弱黑水復有其地即金
　　　祖之部落也元初立開元南京二萬户府又設
　　　軍民萬户府五分領混同江南北之地(並見後/疆域門)
　　　其居民皆碩逹勒逹(舊作水逹/逹今改正)女真之人各仍
　　　舊俗以射獵為業設官牧民随俗而治
　　　謹按金始祖本從新羅來號完顔氏所部稱完
　　　顔部新羅王金姓則金之逺𣲖出於新羅所居
　　　有白山黑水南北之境二千里而遥固與
　　本朝肇興之地輪廣相同大金國志言金國本名
　　　珠里真與
　　本朝舊稱所屬曰珠申相近實即肅慎之轉音也
　　　五代以後盡得靺鞨舊部於是女真之名始著
　　　考之遼史有繫籍不繫籍之分繫籍者惟遷居
　　　遼陽之南數千家所謂哈斯罕大王不繫籍者
　　　亦間有節度太師之號所謂長白山太師輝發
　　　部太師是也金景祖亦曾受遼太師之稱而終
　　　不肯受印繫籍遼人於邉境南北距千二百里
　　　築城置戍葢其震懾兵威者至矣自始祖八世
　　　十帝遂至太祖應運造邦滅遼臣宋迹其初起
　　　衆未滿千洵由山川鍾毓騎射精嫻故能所向
　　　無前光啟方夏也竒功偉績具詳金史兹録其
　　　開國時舊部分合之由而完顔氏之𨽻籍八旗
　　　者具載姓氏通譜至若上京及呼爾哈海蘭諸
　　　路建置之詳則别載於後疆域門云
　　　建州
　　唐
　　　新唐書渤海傳率賔故地為率賔府領華益建
　　　三州(按建州之名始見於此考率賔故地在今/吉林烏拉境遼地理志云康州世宗遷率)
　　　(賔人户置所屬有率賔縣志云本渤海率賔府/地考遼康州及率賔縣俱屬顯州為渤海顯徳)
　　　(府地在今廣寕境當亦遷率賔人户所置非故/府地盖遼志固别有率賔府在涑州定理之間)
　　　(也又鴨渌江本名益州江則益州亦去長白不/逺渤海建州固與  國初所統之地相近矣)
　　遼
　　　遼史營衛志孝文皇太弟敦睦宫以渤海(另條/見前)
　　　建瀋巖三州户置屬州三建瀋巖(按此為建州/移于西北之)
　　　(始志云以三州户置明非渤海建州之舊率賔/故地在遼為東京此屬中京遼史所謂在靈河)
　　　(之南者/是也)
　　　遼史地理志中京道興中府本號霸州彰武軍
　　　節度制置建霸宜錦白川等五州建州保静軍
　　　節度使唐武徳中置昌樂縣太祖完葺故壘置
　　　州(按此云置不言仍渤海之/舊其非率賔故地明矣)漢乾祐元年石晉
　　　太后詣世宗求於漢城側耕墾自贍許於建州
　　　南四十里給地五十頃州在靈河之南(按靈河/以元一)
　　　(統志考之/當即凌河)屡遭水害聖宗遷於河北唐崇州故
　　　地初屬武寕軍𨽻永興宫後屬敦睦宫統縣二
　　　永霸永康(按此則建州再移於遼聖宗時其在/靈河之南者遼初所置州城是也在)
　　　(靈河之北者自聖宗以後至金元相承不改考/  大清一統志在今喀喇沁及土黙特地故城)
　　　(在土黙時右翼西南一百二十里周二里/餘四門與喀喇沁左翼毗連明屬三衛)
　　　契丹國志節鎮三十三處有建州
　　金
　　　金史地理志建州保靖軍刺史遼初名軍曰武
　　　寕後更今名金因之領縣一永霸(唐昌黎/縣地)
　　　大金國志刺史七十五處有建州(按金承遼舊/非渤海建州)
　　　(故地/也)
　　元
　　　元史地理志大寕路唐初屬營州貞觀中置饒
　　　樂郡遼為中京大定府金因之元初為北京路
　　　總管府領川建等十州元至元七年改北京為
　　　大寕仍領川建等州(按元承遼金之舊/非明時之建州也)
　　　元一統志金上京城古肅慎(另條/見前)氏地按圖册
　　　所載京之南曰建州京之西曰賔州又西曰黄
　　　龍府北曰肇州府之東曰永州曰昌州延州東
　　　北曰呢嚕干城皆渤海遼金所置州縣並廢城
　　　址猶存海蘭河經故建州東南一千里入於海
　　　混同江北流經故建州五十里會諸水東北流
　　　經故上京下逹五國頭城(按此所云故建州盖/渤海之舊在金上京)
　　　(之南者金之上京自開元東抵寜古塔自長白北/抵阿勒椘喀幅員甚廣考金地理志云上京山)
　　　(有長白青嶺水有阿勒椘喀混同江拉林河皆/在今吉林境又云東至呼尔哈路六百三十里)
　　　(西至肇州五百五十里東南至海蘭路一千八/百里呼尔哈河在寕古塔城旁海蘭河在寕古)
　　　(塔城南四百十里據四至以求其中則金上京/正在今吉林城東北阿尔椘哈阿旁而渤海之)
　　　(建州東去松花江北流之所五十里東南去海/蘭河一千里亦在吉林境眀初土人猶沿舊稱)
　　　(耳又按境大清一統志海蘭河有五皆在寕古/塔吉林  内一入呼爾哈河三入混同江皆去)
　　　(海逺惟在寕古塔城南四百一十里源出無名/山者東流㑹布爾哈圖河入海元志所云海蘭)
　　　(應即指此也並詳/後疆域及山川門)
　　　元一統志碓觜河在大寕路金源縣西東南入
　　　建州境合於靈河凌河在大寕路興中州源出
　　　龍山縣經本州下流逹建州境大凌河自建州
　　　界流經興中州東南下流入義州境凌水在大
　　　寕府建州南五里自富庻縣流至本境四十里
　　　入興中界一云發源龍山縣南八十里東北流
　　　百里入利州界又北經富庻縣東南三十里入
　　　建州境(按此所云建州盖元時大寕所領即遼/時以渤海建州人户移置者在凌河南)
　　　(者故城在錦縣西北在凌河北者故城在土黙/特右翼西南皆非渤海之舊也金源龍山富庻)
　　　(並元大寕路屬縣今/屬喀喇沁土黙特界)
　　　明實録永樂二年置建州衛十年置建州左衛
　　　宣德七年置建州右衛
　　　謹按建州為
　　本朝岐邠故地州置於渤海本在今吉林境至遼
　　　時一移於凌河之南再移於凌河之北金元相
　　　承置節度刺史而建州遂在今錦州邉外喀喇
　　　沁土黙特之間大抵東土州郡之名多始於渤
　　　海而移於遼遼志所載襲渤海之名而易其地
　　　者十居七八如率賔府遼遷其人户於今廣寕
　　　謂之率賔縣而其故地仍有率賔府在涑州定
　　　理之間涑州以涑沫江名定理府據一統志為
　　興京而率賔府與之相連則所領之建州寔即
　　國初所統之建州也以元一統志考之其祗稱建
　　　州者屬興中府在凌河南北為遼金所置眀屬
　　　烏梁海其稱故建州者近混同江北流之所即
　　　渤海所置是州雖已移而故地相傳舊稱尚在
　　　眀初因以名衛耳迨我
肇祖原皇帝始居赫圖阿拉是為
　　興京寔右衛之地舊邦
新命王迹
肇基恢天作之
鴻模啟億年之
景運嗣後若棟鄂哲陳蘓完及海西之烏拉哈逹輝發
　　　葉赫長白山之訥殷珠舎哩以至瓦爾喀呼爾
　　　哈黑龍江諸部並入版圖東極使犬諾羅諸部
　　　罔不率先臣服
　　東京
　　盛京以次
締創
出震
乗乾有開必先矣
　附金史姓氏考
　　按金史所載姓氏均與滿洲氏族相合第譯對字
　　訛今悉據八旗姓氏通譜改正仍依百官志所載
　　序次如左
　　完顔(金始祖自新羅來居完顔部因以為氏/)
　　温特赫(舊作溫廸罕今改正史云圖們江水温赫/特部景祖時來附)
　　𤓰爾佳(舊作夾谷/)
　　布薩(舊作僕散/)
　　珠格(舊作术虎又作凖葛今併改/)
　　伊勒圖(舊作移剌答/)
　　沃哷(舊作斡勤/)
　　旺札卜(舊作斡凖把/)
　　阿布哈(舊作阿不罕/)
　　珠嚕(舊作卓魯/)
　　輝特(舊作囬特/)
　　輝罕(舊作黒罕/)
　　輝羅(舊作㑹蘭/)
　　徹木衮(舊作沉谷/)
　　賽宻哷(舊作塞蒲里/)
　　烏克遜(舊作烏古孫/)
　　舒爾都(舊作石敦/)
　　卓特(舊作卓陀/)
　　烏蘓(占舊作阿厮凖/)
　　博提斯(舊作匹獨思/)
　　博爾濟克(舊作潘术古/)
　　烏實拉(舊作暗石剌/)
　　舒古蘓(舊作石古若/)
　　珠爾罕(舊作綴罕/)
　　光嘉喇(舊作光吉剌/)　(以上皆封金源郡/)
　　費摩(舊作裴滿/)
　　圖克坦(舊作徒丹/)
　　温都(舊作温敦/)
　　烏凌阿(舊作兀林答/)
　　阿克占(舊作阿典/)
　　赫舍哩(舊作紇石烈/)
　　納喇(舊作納蘭/)
　　富珠哩(舊作孛术魯/)
　　珠勒根(舊作阿勒根/)
　　納哈塔(舊作納合/)
　　實嘉(舊作石盞/)
　　布希(舊作蒲鮮/)
　　𤓰爾佳(舊作古里甲/)
　　阿達(舊作阿迭/)
　　尼瑪蘭(舊作聶摸欒/)
　　穆延(舊作抹撚/)
　　納塔(舊作納坦/)
　　烏蘇(舊作兀撒惹/)
　　烏新(舊作阿鮮/)
　　拜格(舊作把古/)
　　温都遜(舊作温古孫/)
　　諾延(舊作耨盌/)
　　色赫哩(舊作撒合烈/)
　　烏色(舊作五塞/)
　　哈薩喇(舊作和速嘉/)
　　納雅(舊作能偃/)
　　阿里(从原文/)
　　巴爾(舊作班兀里/)
　　尼沙(舊作聶散/)
　　富色里(舊作蒲速烈/)　(以上皆封廣平郡/)
　　烏庫里(舊作烏古論/)
　　烏雅(舊作兀顔/)
　　鈕祜禄(舊作女奚烈/)
　　通吉(舊作獨吉/)
　　洪果(舊作黄摑/)
　　延札(舊作顔盞/)
　　博和哩(舊作蒲古里/)
　　必喇(舊作必蘭/)
　　斡哩(舊作斡雷/)
　　都克塔(舊作獨鼎/)
　　尼瑪哈(舊作尼龎窟又作尼龎古今併改/)
　　托羅特(舊作拓特/)
　　赫舒(舊作合散/)
　　沙逹喇(舊作撒答牙/)
　　阿蘓(舊作阿速/)
　　薩察(舊作撒剗/)
　　卓多穆(舊作凖土谷/)
　　納木都魯(舊作納諸魯/)
　　雅蘓貝(舊作業速布/)
　　額蘓哩(舊作安煦烈/)
　　爱新(舊作爱申/)
　　納克(舊作拿可/)
　　古勒渾(舊作貴益昆/)
　　斡色(舊作温撒/)
　　索歡(舊作梭罕/)
　　呼雅(舊作霍域/)　(以上皆封隴西郡/)
　　唐古(舊作唐括又作同古今併改/)
　　富察(舊作蒲察/)
　　珠嘉(舊作木甲/)
　　䝉古(以原文又作䝉刮亦作䝉括今併改/)
　　伯蘓(舊作蒲速/)
　　鄂屯(舊作奥屯/)
　　錫黙(舊作斜邜/)
　　愛滿(舊作諳蠻/)
　　都克塔哩(舊作獨虎术魯/)
　　摩年(舊作磨輦/)
　　伊年(舊作益輦/)
　　托諾(舊作帖暖/)
　　蘓伯林(舊作蘓孛輦/)　(以上皆封彭城郡/)
　
　
　
　
　
　
　
　
　
　
　
　
　
欽定滿洲源流考卷七
　欽定四庫全書
　欽定滿洲源流考卷八
　　　疆域(一/)
　　　洪惟我
　　國家肇造大東覆育區宇輿圖之盛厯古所無
始祖建國鄂多理城
肇祖徙居赫圖阿拉
詒謀考卜實啓
　　興京
太祖髙皇帝以十三戎甲次第削平諸部經始瀋遼
太宗文皇帝正號
　　太清濯征明國臣服朝鮮
世祖章皇帝統一方輿極天所覆罔不率俾溯
王迹之肇基緬神區之鍾萃在原在巘因
陟降而地靈成邑成都啟版圖於日闢若肅慎以下故城
　　　舊治及渤海金元之所建置遺迹猶在沿革可稽
　　　(臣/)等謹立疆域一門條舉史傳所載附以考證仍
　　　先列
　　興京及吉林黒龍江將軍所轄於前騐古徴今庶幾
　　　暸如指掌至如奉天錦州所屬四州八縣之地則
　　　具詳
　　一統志
　　盛京通志中不復兼載云
　　興京
　　　謹按
　　興京周以前為肅慎氏漢晉為挹婁南北朝暨隋為
　　　靺鞨唐時渤海定理府遼金迄元為瀋陽地在
　　盛京城東㣲南二百七十里城周五里羣山拱䕶河
　　　水環縈實
　　本朝邠岐故壤㳟考
發祥世紀
始祖居長白山東俄莫恵之野鄂多理城城在
　　興京東一千五百里寜古塔城西南三百三十里勒
　　　福善河西岸
肇祖原皇帝殱仇創業始居呼蘭哈逹山下赫圖阿拉
太祖天挺神武相險宅中始
締構於
　　興京旋
經營於遼瀋東漸海西訖遼西東南及朝鮮北暨嫩江黒
　　　龍江以至使犬諾羅諸部罔不臣服
太宗繼伐幅員孔長其城堡之𨽻
　　興京境内者有老城(城南八里周/十一里餘)髙麗城(城南一百/二十里周)
　　　(三里/餘)鹻厰舊城(城南一百四十/六里周二里餘)鹻厰新城(城南一/百四十)
　　　(八里周一/百十歩)清河城(城西南一百六/十里周四里餘)山羊峪城(城西/南一)
　　　(百九十五里/周一里餘)瑪哈丹城(城西南二百一十里周二/里餘      太祖戊午年)
　　　(征明降/其城)薩爾滸城(城西一百二十里内城周三里/外城周七里      太祖破明)
　　　(四路兵二/十萬於此)界藩城(城西北一百二十里在鐵背山/上      太祖殱明將杜松於)
　　　(此/)而
親御桴鼓及
命帥奏功者曰烏拉(在混同江東尼什哈站北山城/祖癸丑年平其國冇宜罕)　(太/)
　　　(克太祖戊申年攻克臨河五城金州城壬子年攻/  遜扎泰城郭多城鄂謨城富勒哈城皆癸丑年)
　　　(攻/克)哈達(在開原東北邊外即明時所謂南闗也/有綏哈城      太祖己亥年平其國)輝
　　　發(國城在輝發河邊扈爾竒山上冇多璧城/    太祖乙未年攻克之丁未年平其國)　葉
　　　赫(在威逺堡東北近葉赫河岸即明時所謂北闗/也      太祖癸巳年破葉赫等九部兵于古)
　　　(埒山甲辰年攻取張阿竒蘭二城癸丑年取吉當/阿城烏蘇城雅哈城赫爾蘇城喀布齊賚城哈敦)
　　　(城額吉岱城天命四年取克伊特城是年葉赫新/親統大兵攻克東西二城平其國東城即)
　　　(城西城即葉/赫老城也)蘇克素䕶河(在清河東所屬城寨曰/圖倫城      太祖癸)
　　　(未年起兵討尼堪外蘭于此曰薩爾滸城亦癸未/年攻取曰瑪爾墩寨甲申年攻取曰安國瓜爾佳)
　　　(城乙酉年攻取曰嘉木瑚城曰沾河寨/曰古哷城曰沙濟城皆癸未以後収服)渾河　(太/)
　　　(祖甲申年征之鑿道噶哈嶺乙酉年敗其兵于太/蘭岡吉林崖所屬城寨曰巴爾逵城丙戍年攻取)
　　　(曰兆佳城己丑年攻取曰杭甲城曰札庫木/城曰東佳城曰伯伊堚寨俱以次攻取)完顔
　　　(子年平太祖戊/      其部)棟鄂(在寛甸堡外有齊吉達城翁/鄂洛城      太祖甲申年)
　　　(征之戊/子来歸)哲陳(甲巴爾太祖乙酉年征之托漠河章/      達界藩俱集兵来禦我兵四)
　　　(人敗其八百人/癸亥復征克之)長白山之訥殷(有佛多和城年勦/  太祖癸巳)
　　(誅納殷部/長於此)珠舍哩(癸巳年太祖/      征之)鴨淥江部
　　(夘年征太祖辛/      取之)瓦爾喀之安褚拉庫内河(太祖丙/)
　　(申年征之取/屯寨三十餘)烏爾里尼滿(聪九年太祖天/      平其部)烏爾格
　　辰(崇徳二年/平其部)綏芬(庚戌年太祖/      攻克)雅蘭(甲寅年太祖/      攻克)
　　瑚葉(己酉年太祖/      攻克)烏爾吉額赫庫倫(俱崇徳二/年攻克)諾
　　羅阿萬(天命元/年招服)呼爾哈之扎庫塔(辛亥年太祖/      攻克)烏
　　扎拉(崇徳五/年征服)烏蘭海倫(崇徳五/年征服)庫爾喀之拉里禪
　　鐸辰阿薩津多津烏庫爾城卦拉爾額蘓里額爾
　　圖(俱崇徳五/年征服)黑龍江之薩哈連部(天命元年征之/取其屯寨三十)
　　(六/)卦爾察部(天命十年十一年兩次/征之天聰八年歸附)索倫部(天聪/八年)
　　(通貢崇徳/五年征之)博和里諾爾噶爾都里(崇徳八/年攻取)小噶爾
　　達蘓大噶爾達蘓綽庫禪能吉爾(俱崇徳八/年征降)窩集
　　之赫什赫鄂謨和索囉佛納赫托克索(俱祖丁未/太)
　　(年征/取)錫璘(甲寅年太祖/      征取)而部落之舉族内附者曰
　　蘓完(戌子年太祖/      歸附)曰雅爾古(戊子年太祖/      歸附)瓦爾喀
　　則有斐優(烏拉所太祖丁未年部長為/      侵率户五百歸順)呼爾喀則
　　有錫喇忻(天命元/年招服)格伊克哩(天聰二/年歸附)納堪泰(天聰/四年)
　　(朝/貢)托科羅努雅喇黙爾庫勒赫葉(俱崇徳二/年朝貢)輝克
　　(崇徳五/年朝貢)瑪爾哲賴科爾佛科爾庫薩喀哩(俱崇徳/六年朝)
　　(貢/)喀爾喀木哲克特庫塔圖庫福題希額爾琿斡
　　齊竒庫巴扎拉額題竒薩里尼葉爾北(俱崇徳七/年招降)
　　松阿哩則有巴雅喇(天聰二/年朝貢)黒龍江則有杜莫訥
　　武因庫魯木圖納屯(俱天聰八/年朝貢)果博爾色布竒赫
　　赫岱克殷烏魯蘓裕爾根海倫固濃昆都倫烏蘭
　　(俱天聰九/年朝貢)扈爾布爾俄勒(俱崇徳三/年朝貢)索倫之薩哈
　　爾察(天聰六/年朝貢)博穆博果爾(崇徳二/年朝貢)納木丹尼都遜
　　烏喇喀徳都爾(俱崇徳五/年歸附)庫爾喀之賴達爾(崇徳/六年)
　　(朝/貢)及延楚地方之庫雅喇(即庫爾喀之别名在圖/們江北岸與朝鮮之慶)
　　(逺相對去寜古塔五/百里崇徳八年朝貢)精格里河渾春(崇徳三/年朝貢)窩集
　　則有那木都魯寜古塔尼瑪察(俱戌年招太祖/庚      降)使
　　犬部則有盖青(天聰八/年朝貢)使鹿部則有喀木尼漢(崇/德)
　　(元年/招降)東北邊部落以次入貢者自寜古塔東北行
　　　四百餘里住呼爾哈松花江兩岸者曰諾雷(天聰/五年)
　　　(朝/貢)曰克宜克勒(崇徳二/年朝貢)曰祜什哈哩(崇徳三/年朝貢)皆編
　　　甲入户自寜古塔東行千餘里住烏蘓里江兩岸
　　　者曰木倫(辛亥年太祖/      征降)又東二百餘里住尼滿河
　　　源者曰竒雅喀喇(乂冇班吉爾漢喀喇亦在寜古/塔東南去烏蘓哩四千里每二)
　　　(年一次遣官至尼滿/河地方収貢頒賜)自寜古塔東北行千五百里住
　　　松花江黒龍江兩岸者曰赫哲喀喇又東北行四
　　　五百里住烏蘓里松花黑龍三江滙流左右者亦
　　　曰赫哲喀喇(自寜古塔水路至其部東/北界共四千五百餘里)即使犬國
　　　也又東北行七八百里曰費雅喀(又有居處甚逺/不能至寜古塔)
　　　(之庫葉一部每年六月遣官至離寕/古塔三千里之普禄鄊收貢頒賜)自寜古塔東
　　　北行三千里曰竒勒爾(即使鹿卾倫春㳺牧處所/距齊齊哈爾城千餘里又)
　　　(使馬鄂倫春亦散處山林/距齊齊哈爾五六百里)直至于大東海皆自古
　　　荒逺未聞之地朝貢惟謹逺至邇安廣輪有截豐
　　　水
詒謀夐乎莫並矣
　　吉林
　　謹按吉林周以前為肅慎地漢以後屬挹婁靺鞨
　　唐初為新羅之雞林州尋屬渤海遼於混同江左
　　右置濱州寜江州稍西為黄龍府金於混同江左
　　右置肇州隆州信州江之西為率賔路南近髙麗
　　為海蘭路皆統於上京元置海蘭府碩達勒達路
　　萬户府五分領混同江南北之民寧古塔則渤海
　　之忽汗州後稱上京龍泉府今城西南六十里呼
　　爾哈河南古城周三十里内城周五里宫殿舊址
　　猶存金為呼爾哈路亦統於上京拉林勒楚喀之
　　間則金上京城在焉今城南四里尚有古城及子
　　城宫殿遺址我
　朝於吉林烏拉設將軍以統諸城而寧古塔白都訥
　　三姓阿勒楚喀拉林各設副都統分鎮焉時代雖
　　遥山川猶昔按其方域尚可參稽焉爾
　　黑龍江
　　謹按黒龍江在吉林東北東西三千餘里南北四
　　千里後魏時曰黒水部屬勿吉唐曰黒水靺鞨跨
　　江分南北部黒水部之北為思慕靺鞨郡利靺鞨
　　窟説靺鞨近西北者為室韋部唐會要靺鞨傳言
　　思慕等部南與渤海徳里府接東至大海北至小
　　海今考黒龍江極北有小海北史所云于已尼大
　　水即北海當即指此遼為女真金屬上京北境及
　　夫餘路溟渤逺環興安層抱重江叠嶂控扼諸藩
　　雖渤海之盛亦不能全有其地也所云思慕郡利
　　窟説等地名亦皆得自傳聞未通使傳我
　朝徳威逺被海隅日出罔不率俾黒龍江諸城爰自
　國初望風景附至康熙二十三年設將軍副都統鎮
　　守之與内地郡縣無異固漢唐以來簡䇿所不能
　　詳者矣
　　肅慎四至
　　　後漢書古肅慎國在夫餘東北千餘里東濱大
　　　海
　　　晉書肅慎在不咸山北(案不咸山即/今長白山)東濱大海
　　　西接冦漫汗國北極弱水其土界廣袤數千里
　　　通考魏正始六年母丘儉討髙麗過沃沮千餘
　　　里到肅慎南界
　　　舊唐書渤海以肅慎故地為上京曰龍泉府領
　　　龍湖渤三州
　　肅慎城　肅慎縣
　　　松漠紀聞古肅慎城四面約五里餘遺堞尚在
　　　在渤海國都三十里以石累城脚
　　　遼史東京路遼陽府肅慎縣以渤海户置黄龍
　　　府黄龍縣本渤海長平縣并富利佐慕肅慎縣
　　　置
　　　元史開元路古肅慎之地(案元時開元路所統/甚廣不止今開原一)
　　　(邑元字明/初始改原)
　　　謹案肅慎疆域僅見於後漢書晉書其國界南
　　　包長白北抵弱水東極大海廣袤數千里約而
　　　計之正在今吉林寜古塔黒龍江境史云西接
　　　冦漫汗國考晉書有㓂莫汗國去養雲國馬行
　　　百日養雲國去禆離國五十日禆離國在肅慎
　　　西北可二百日莫與漫音實相同汗當為王稱
　　　計去肅慎三百五十程矣又考遼史集州古陴
　　　離郡地金屬貴徳州今為撫順和屯陴與禆音
　　　亦相同撫順正在長白山西北然則後漢書言
　　　肅慎在夫餘東北者指寜古塔黒龍江諸境而
　　　言晉書謂禆離國在肅慎西北者指不咸山而
　　　言其程郵第約畧計之未為確據耳松漠紀聞
　　　稱古肅慎城在渤海國都三十里考唐書渤海
　　　始都忽汗州以忽汗河得名今呼爾哈河是也
　　　唐天寳末徙上京直舊國三百里忽汗河之東
　　　考呼爾哈河源出吉林界色齊窩集中諸源滙
　　　為一大河東注鏡泊又從鏡泊之發庫東注繞
　　　寜古塔城南復東北與混同江合是渤海王都
　　　皆臨忽汗而上京為肅慎故地則肅慎古城實
　　　在上京為今寜古塔地也至遼時黄龍府肅慎
　　　舊縣併入黄龍縣者當為渤海縣名遼陽府之
　　　肅慎縣則遼所自置雖各止一隅要皆肅慎之
　　　故地也
　　夫餘國都
　　　後漢書夫餘國在元莵北千里南與髙句驪東
　　　與挹婁西與鮮卑接北有弱水地方二千里
　　　三國魏志夫餘本屬元菟漢末更屬遼東時句
　　　驪鮮卑强夫餘在二國間其印文言濊王之印
　　　國有故城名濊城盖本濊地而夫餘王其中
　　　晉書夫餘在元莵北千餘里南接鮮卑(案後漢/書作西)
　　　(接鮮卑當/係此誤)國中有古濊城
　　　晉書永和二年夫餘為百濟所侵西徙近燕
　　夫餘城　夫餘府
　　　通典夫餘南接髙麗東接挹婁西接鮮卑後髙
　　　麗得其地置夫餘城唐乾封二年薛仁貴破髙
　　　麗於金山進拔夫餘城後屬於渤海
　　　新唐書李勣伐髙麗拔夫餘城
　　　通考夫餘故地渤海為夫餘府常屯勁兵扞契
　　　丹領扶仙二州
　　　册府元龜後唐天成元年陳繼威使契丹至渤
　　　海界夫餘府契丹族帳在府城東南隅
　　　通考遼太祖攻渤海夫餘城下之改夫餘城為
　　　東丹府(案遼史作拔忽汗城/以為東丹王國誤)
　　　遼史地理志通州安逺軍本夫餘國王城渤海
　　　號夫餘城通逺縣本渤海夫餘縣(案遼史又有/夫餘縣乃太)
　　　(祖遷渤海夫餘縣降/户所置非故地也)
　　　遼火地理志龍州黄龍府本渤海夫餘府
　　　金史地理志隆州古夫餘之地有混同江拉林
　　　河
　　　謹按夫餘在漢元莵郡北元莵為今海城盖平
　　　復州自開原以北千餘里皆夫餘之境南北朝
　　　為慕容氏所侵走保沃沮又因百濟侵畧西徙
　　　近燕尋為髙句麗分據唐滅髙麗入於渤海遼
　　　併渤海以為東京若龍州同州祺州肅州皆其
　　　故地其國王城則為通州領通逺安逺歸仁漁
　　　谷四縣金為隆州屬上京路尋廢州以三縣併
　　　入歸仁屬咸平府元初又廢歸仁故城在今鐵
　　　嶺東北金山據明統志在開原西北三百五十
　　　里遼河北岸又西北三十里曰東金山又二十
　　　里曰西金山三山綿亘三百餘里與烏梁海接
　　　境則隋唐伐髙麗所謂出夫餘道者盖常由此
　　　而渤海傳所云夫餘為契丹道及後漢書所言
　　　西接鮮卑者皆相符合至朝鮮亦有夫餘縣則
　　　徒襲其名不足憑也
　　挹婁國界
　　　後漢書挹婁古肅慎之國在夫餘東北千餘里
　　　東濱大海南與北沃沮接不知其北所極土地
　　　多山險
　　　三國魏志挹婁在夫餘東北千餘里濱大海南
　　　與北沃沮接未知其北所極邑落各有大人處
　　　山林之間古肅慎氏之國也
　　　晉書肅慎氏一名挹婁在不咸山北去夫餘可
　　　六十日行東濱大海西接㓂漫汗國北極弱水
　　　其土界廣袤數千里居深山窮谷其路險阻車
　　　馬不通
　　挹婁故地　挹婁縣
　　　通考挹婁故地渤海為定理府領定瀋二州
　　　遼史地理志瀋州昭徳軍本挹婁故地渤海建
　　　瀋州雙州保安軍本挹婁故地渤海置安定郡
　　　定理府刺史故挹婁國地
　　　遼史地理志東京城北至挹婁縣范河二百七
　　　十里(案遼南京/後改東京)
　　　金史地理志瀋州挹婁縣遼嘗置定理府刺史
　　　於此本挹婁故地
　　　元史地理志瀋陽路本挹婁故地
　　　謹案挹婁疆域與肅慎正同史皆云處長白山
　　　北東濱大海不知其北所極則自今
　　興京吉林寜古塔黒龍江諸境皆挹婁地奉天之
　　　承徳鐵嶺亦挹婁之界其與肅慎稍異者惟今
　　　開原縣周秦以前屬肅慎漢屬夫餘國界考元
　　　史言開元路古肅慎之地太祖立開元南京二
　　　萬户府治黄龍府遼史言黄龍府本渤海夫餘
　　　府夫餘府所屬有肅縣縣是始屬肅慎繼屬夫
　　　餘之明証也苐元之開元路兼統東北諸境直
　　　抵海濱所轄甚廣不止一邑之地又始則寄治
　　　黄龍府迨至元以後方徙治今城則不屬挹婁
　　　者僅今一邑若一邑以外屬肅慎即屬挹婁也
　　　其故地之見扵史傳者若渤海之定理府安定
　　　郡遼金之瀋州雙州興州皆其一隅而瀋州挹
　　　婁縣之遺今猶有挹婁城在鐵嶺縣南六十里
　　　明為懿路所置中左右等千户懿路河在焉
太祖髙皇帝辛酉年征明降懿路城即此盖字音之轉
　　　也新唐書及遼史言渤海大氏始保挹婁之東
　　　牟山明一統志云山在瀋陽衛城東二十里恭
　　　考今承徳縣城東二十里為
天柱山即東牟山也舊唐書作桂婁之東牟山桂婁為
　　　髙麗部名髙麗五部西漢以還桂婁部為王已
　　　久前史並未言其分地亦未有止稱桂婁者當
　　　以新唐書為正爾
　　三韓分地
　　　後漢書韓有三種馬韓在西有五十四國其北
　　　與樂浪南與倭接辰韓在東十有二國其北與
　　　濊接弁辰(即弁/韓)在辰韓之南亦十有二國其南
　　　亦與倭接凡七十八國各在山海間地合方四
　　　千餘里東西以海為限
　　　三國魏志韓在帶方之南東西以海為限南與
　　　倭接方可四千里有三種馬韓在西辰韓在馬
　　　韓之東弁辰與辰韓雜處其瀆盧國與倭接界
　　　晉書辰韓在帶方南東西以海為限馬韓居山
　　　海之間無城郭有小國五十六所辰韓在東分
　　　十二國又有弁辰亦十二國屬扵辰韓
　　三韓屬國
　　　通考馬韓有愛襄國牟水國桑外國小石索國
　　　大石索國優休牟涿國臣濆活國伯濟(另條/詳後)國
　　　速盧不斯國日華國古誕者國古離國怒藍國
　　　月支(亦作/目支)國治(魏志/作咨)離牟盧國素謂乾國古爰
　　　國莫盧國卑離國占離卑國臣釁國支侵國勾
　　　盧國卑彌國監奚卑離國古蒲國致利鞠國冉
　　　路國兒林國駟盧國内卑離國感奚國萬盧國
　　　辟卑離國舊(魏志/作臼)斯烏旦國一離國不彌國支
　　　半國勾素國㨗盧國牟盧卑離國臣蘇塗國莫
　　　盧國古臘國臨素半國臣雲新國如來卑離國
　　　楚山塗卑離國一難國勾奚國不雲國不斯濆
　　　邪國爰池國乾馬國楚離國凡五十餘國大國
　　　萬餘家小國數千家總十餘萬户辰王治月支
　　　國(案第一國曰愛㐮襄與新音相近滿洲語謂/金曰愛新魏志作爰襄則傳冩之異也又國)
　　　(名多繋以卑離二字以滿洲語考之當為貝勒/之轉音其後百濟甚强分建侯王有面中弗斯)
　　　(邁盧等當即彌凍/不斯莫盧諸國也)
　　　三國志辰韓始有六國稍分為十二國弁辰亦
　　　十二國又有諸小别邑有已抵國不斯國弁辰
　　　彌離彌凍國弁辰接圖國勤耆國難彌離彌凍
　　　國弁辰古資彌凍國弁辰古淳是國冉奚國弁
　　　辰半路國弁樂努國軍彌國弁軍彌國弁辰彌
　　　烏邪馬國如湛國弁辰甘路國户路國州鮮國
　　　馬延國弁辰勾邪國弁辰走漕瑪國弁辰安邪
　　　國馬延國弁辰瀆盧國斯盧國(案此即新羅/國之本名)優
　　　中國合二十四國大國四五千家小國六七百
　　　家總四五萬户(案弁辰與辰韓雜居故魏志于/兩國所屬不為分𨽻其冠以弁)
　　　(辰者當為弁/辰所屬也)
　　三韓故地　馬韓都督府　辰州　三韓縣
　　　舊唐書百濟國為馬韓故地顯慶五年以其地
　　　置熊津馬韓等五都督府
　　　遼史地理志辰州本髙麗盖牟城渤海盖州又
　　　改辰州以辰韓得名井邑駢列最為衝會
　　　遼史地理志髙州三韓縣辰韓為夫餘弁韓為
　　　新羅馬韓為髙麗開泰中聖宗以三國之遺人
　　　置縣户五千(案此以三國分屬/三韓殊為謬誤)
　　　金史地理志三韓縣屬大定府
　　　謹案三韓在夫餘挹婁二國之南所統凡七十
　　　八國合方四千里馬韓在西辰韓在東弁韓在
　　　辰韓之南馬韓北與樂浪接所轄則在今盖平
　　　復州寜海辰韓北與濊接濊地即夫餘境也馬
　　　韓弁韓之南皆與倭接東西以海為限則併
　　　今髙麗全國亦𨽻封域至所屬諸國多繋以卑
　　　離二字當為貝勒之轉音而以三汗統諸貝勒
　　　於體制亦適相符合晉書又載有裨離國在肅
　　　慎西北陴與卑音相近耳遼史有陴離郡為今
　　　撫順城是不獨東南廣而西北亦極袤亘矣唐
　　　馬韓都督之設未久輒廢其址無存辰州即今
　　　之盖州今為盖平縣至三韓縣遼時以遷户置
　　　但取其名非故地也
　
　
　
　
　
欽定滿洲源流考卷八
欽定四庫全書
欽定滿洲源流考卷九
　疆域(二/)
　　沃沮　濊
　　　後漢書東沃沮在髙句驪葢馬大山之東(按原/注葢)
　　　(馬縣名屬元莬郡其山在今/平壤城西平壤即王險城也)東濱大海北與挹
　　　婁夫餘南與濊接其地東西狹南北長可折方
　　　千里武帝滅朝鮮以沃沮地為元菟郡後徙於
　　　髙句驪西北更以沃沮為縣屬樂浪東部都尉
　　　至光武罷都尉官封其帥為沃沮侯又有北沃
　　　沮去南沃沮八百餘里南接挹婁
　　　三國魏志東沃沮在葢馬大山之東其地形東
　　　北狹西南長可千里(按此與後/漢書稍異)漢武元封中以
　　　其地為元菟郡後徙郡句驪西北今所謂元菟
　　　故府是也沃沮還屬樂浪漢以土地廣逺在單
　　　單大嶺之東分治東部都尉治不耐城别主嶺
　　　東七縣時沃沮亦皆為縣光武六年省都尉以
　　　縣中渠帥為縣侯
　　　遼史海州南海軍本沃沮國地有沃沮縣
　　　後漢書濊北與髙句驪沃沮南與辰韓接東窮
　　　大海西至樂浪濊及沃沮句驪本皆朝鮮之地
　　　元朔元年濊君南閭等率二十八萬口詣遼東
　　　内屬武帝以其地為蒼海郡數年乃罷至元封
　　　三年滅朝鮮分置樂浪臨屯元菟真畨(原注畨/音潘)
　　　四郡至昭帝始元五年罷臨屯真畨以并樂浪
　　　元菟元菟復徙居句驪自單單大嶺已東沃沮
　　　濊悉屬樂浪後以境土廣逺復分嶺東七縣置
　　　樂浪東部都尉建武六年省都尉官遂棄嶺東
　　　地悉封其帥為侯
　　　三國魏志濊南與辰韓北與髙句驪沃沮接東
　　　窮大海今朝鮮之東皆其地也漢武帝分朝鮮
　　　為四郡自單單大嶺以西屬樂浪自嶺以東七
　　　縣都尉主之皆以濊為民後省都尉封其渠帥
　　　為侯今不耐濊皆其後也
　　　謹按兩漢魏晉時國於東方者為夫餘挹婁三
　　　韓其邑落散處山海間者又有沃沮濊等名以
　　　史傳核之沃沮之在東者東濱大海北接挹婁
　　　夫餘又有北沃沮南沃沮並皆散處山林無大
　　　君長所云單單大嶺即長白山單單與滿洲語
　　　珊延音固相近也今自長白附近東至海邊北
　　　接烏拉黒龍江西至俄羅斯叢林密樹綿亘其
　　　間魏毌丘儉討髙麗絶沃沮千餘里到肅慎南
　　　界則沃沮者實即今之窩集也濊地君長亦皆
　　　分統邑落無所專屬夫餘挹婁皆有其地考其
　　　故壤自鳯凰城並海至朝鮮三國以後隋屬髙
　　　麗唐屬渤海矣
　　勿吉行程
　　　魏書勿吉國在髙句麗北去洛五千里自和龍
　　　北二百餘里有善玉山山北行十三日至祁黎
　　　山又北行七日至如洛瓌水(北史作/洛瓌水)水廣里餘
　　　又北行十五日至太魯水(北史作太/岳魯水)又東北行
　　　十八日到其國國有粟末水徒太山(按和龍為/今土黙特)
　　　(右翼地太魯水當為今滔爾河亦作淘爾洮兒/又作拖羅皆音之轉新唐書之它漏遼金之他)
　　　(魯撻魯河并聖宗所改撻魯河為長春河者皆/是水也源出科爾沁西北興安山東南流合貴)
　　　(勒爾河又東北折經科爾沁右翼後旗南界又/東經扎賴特南界滙為納蘭薩蘭池亦名日月)
　　　(池會嫩江以入於松花江松花江即粟末水新/唐書言粟末西北注它漏河者葢不知它漏河)
　　　(東南入嫩江以達松花而反謂松花由嫩江以/注它漏是據圖臆揣之誤也洛瓌當即老哈之)
　　　(轉音䝉古稱老河為老哈源出喀喇沁右翼東/北流經故大寜城東又北經敖漢翁牛特在翼)
　　　(南又東北經奈曼及喀爾喀左翼北流五百里/許與潢河合證之下文使臣所行地里音譯更)
　　　(相符合其不能徑由東北行者葢中間為契丹/所隔故耳又扎魯特右翼西北一百九十里亦)
　　　(有他魯河源出大青羊山南流數十里入阿里/雅河史載自和龍至勿吉由北而東不應反岐)
　　　(至西北則太魯非此河也又有以如洛瓌為饒/樂之訛者考唐貞觀中置饒樂都督府領弱水)
　　　(祁黎洛瓌太魯湯野六州洛瓌太魯皆以水名/州與饒樂並置且魏時亦未置州其非饒樂之)
　　　(訛明/矣)太和初使臣乙力支稱初發其國乗船溯
　　　難河西上至太□河南出陸行渡洛孤水從契
　　　丹西界達和龍(按難河亦曰那河即嫩江也太/□即上文太魯洛孤即上文洛)
　　　(瓌皆音轉而訛實即滔爾及老哈二河也滔爾/河入嫩江故自難河乗船可溯滔爾與老河相)
　　　(隔故南出陸行渡老河以至和龍是時土黙特/地屬元魏之營州而老河旁若喀喇沁敖漢奈)
　　　(曼翁牛特等境皆屬契丹故云自契丹西界達/和龍使臣所厯之途與魏使正同也時代雖遙)
　　　(其迹尚有/可尋耳)
　　勿吉七部故地
　　　北史粟末部與髙麗接
　　　新唐書粟末部居最南抵太白山與髙麗接依
　　　粟末水以居水源於山西北注它漏河(按它漏/即滔爾)
　　　(河入嫩江嫩江入松花江此/云粟末西北注它漏河殊誤)
　　　新唐書渤海本粟末部附髙麗者(詳見後/渤海條)
　　　北史伯咄部在粟末北
　　　新唐書粟末稍東北曰汩咄部(按此作汩/與北史異)
　　　北史安車骨部在伯咄東北
　　　新唐書汩咄又東北曰安居骨部(按居與車/音同字異)
　　　唐會要汩咄安居骨因髙麗破後奔散微弱後
　　　無聞焉
　　　北史拂湼部在伯咄東
　　　新唐書安居骨曰拂湼部
　　　通考拂湼故地渤海為東平府領伊䝉陀黒比
　　　五州
　　　遼史地理志東京紫䝉縣本漢鏤芳(按兩漢志/並作鏤方)
　　　縣地後拂湼國置東平府領紫䝉縣
　　　遼史地理志東京遼州始平軍本拂湼國城渤
　　　海為東平府唐太宗征髙麗李世勣拔遼城髙
　　　宗詔程名振蘇定方討髙麗至新城大破之皆
　　　此地也有遼河羊腸河錐子河蛇山狼山黒山
　　　巾子山(按羊腸錐子河及蛇山等俱在今廣寧/境遼河亦經廣寧境内則拂湼故地實)
　　　(在今/廣寧)
　　　北史號室部在拂湼東
　　　北史黒水部在安車骨西北(詳見下/靺鞨條)
　　　新唐書安居骨之西北曰黒水部
　　　北史白山部在粟末東南
　　　新唐書粟末之東曰白山部
　　　舊唐書白山部近髙麗因收平壤之後部衆多
　　　入中國
　　　遼史百官志長白山三十部大王府
　　勿吉傍國
　　　北史勿吉傍有大莫盧國覆鍾國莫多囘國庫
　　　婁國素和國具弗伏國匹黎尒國拔大何國郁
　　　羽陵國庫伏真國魯婁國羽真侯國(魏書北史/豆莫婁在)
　　　(勿吉北千里舊北夫餘也室韋之東東至於海/方二千餘里當即大莫盧之轉音或言濊地也)
　　　謹按勿吉即挹婁為肅慎故地分七部粟末部
　　　近長白山以粟末水得名則在今松花江左右
　　　伯咄在松花江北拂湼在伯咄東史稱拂湼故
　　　地渤海為東平府領伊䝉陀黒比五州又遼史
　　　稱紫䝉縣拂湼國置東平府是其分州立邑又
　　　在渤海之前矣紫蒙故城在今遼陽東境東平
　　　府契丹為遼州金為遼濱縣屬瀋州故城在明
　　　瀋陽衛城西北百八十里唐以前為髙麗所據
　　　謂之遼東城唐太宗克之改曰遼州時亦謂之
　　　新城以别於遼東故城也考唐書貞觀十九年
　　　伐髙麗江夏王道宗將兵數千至新城二十一
　　　年復伐髙麗命李世勣將青州兵自新城道入
　　　永徽三年髙麗侵契丹契丹大敗髙麗於新城
　　　儀鳯三年徙安東都䕶於新城皆此地也黒水
　　　以黒龍江名唐時最盛今詳載於靺鞨條白山
　　　部以長白山名舊唐書言因平壤之役多散入
　　　中國而白山部太師暨長白山三十部大王之
　　　稱見於遼志則其部族仍以繫號可知葢自粟
　　　末部强諸部皆為服屬於是中土但知有渤海
　　　其他部不可考矣東平府及遼州並詳後渤海
　　　契丹疆域條至勿吉附近之大莫盧當即魏書
　　　之豆莫婁亦稱達末婁覆鍾當即百濟之弗中
　　　郁羽陵當即尉厥里皆與契丹相接也
　　百濟里至
　　　魏書百濟國北去髙句麗千餘里處小海之南
　　　(按史是時髙麗國東至新羅西度遼二/千里南接百濟北鄰靺鞨一千餘里)
　　　北史百濟始立國於帶方故地其國東極新羅
　　　句麗西南俱限大海處小海南東西四百五十
　　　里南北九百餘里
　　　後周書百濟始立國於帶方其地界東極新羅
　　　北接髙句麗西南俱限大海東西四百五十里
　　　南北九百餘里治固麻城
　　　宋書百濟本與髙驪俱在遼東之東千餘里其
　　　後髙驪略有遼東百濟略有遼西
　　　隋書百濟國東西四百五十里南北九百餘里
　　　南接新羅北距髙麗
　　　舊唐書百濟處大海之北小海之南東北至新
　　　羅(按隋唐時通百濟皆自登莱泛海而/往葢為契丹所隔新唐書所載亦同)
　　　新唐書百濟直京師東六千里而贏濱海之陽
　　　其東新羅也
　　　唐會要百濟當馬韓故地處大海之北小海之
　　　南東北至新羅
　　　通考百濟晉時略有遼西晉平(唐栁城北/平之間)自晉
　　　以後吞併諸國據有馬韓故地其國東西四百
　　　里南北九百里
　　百濟都城　百濟郡邑
　　　北史百濟所都曰居拔城亦曰固麻城其外更
　　　有五方中方曰古沙城東方曰得安城南方曰
　　　久知下城西方曰刀先城北方曰熊津城都下
　　　有方方分五部曰上部前部中部下部後部五
　　　方各有方領一人方有十郡城之内外民庶及
　　　餘小城咸分𨽻焉
　　　宋書百濟所治謂之晉平郡晉平縣
　　　梁書晉世百濟有遼西晉平二郡地自置百濟
　　　郡梁天監中為髙句驪所破遷居南韓地後更
　　　為强國號所治城曰固麻謂邑曰檐魯其國有
　　　二十二檐魯皆以子弟宗族分領之(按宋書云/百濟所治)
　　　(謂之晉平郡晉平縣是以郡統縣矣北史云國/有五方方管十郡則當為五十郡今梁書云二)
　　　(十二檐魯是縣反/少於郡恐無是理)
　　　隋書百濟國都曰居拔城畿内為五部五方各
　　　有方領一人方有十郡國西南人島居者十五
　　　所皆有城邑百濟自西行三日至貊國云
　　　舊唐書百濟王所居有東西兩城貞觀十六年
　　　伐取新羅四十餘城又襲破新羅十城二十二
　　　年又破其十餘城永徽中又與髙麗靺鞨侵其
　　　北界三十餘城其國舊分五部統郡三十七城
　　　二百至顯慶五年以其地分置熊津馬韓東明
　　　等五都督府各統州縣立其帥為都督刺史縣
　　　令命王文度為熊津都督以鎮之
　　　新唐書百濟王居東西二城有六萬方統十郡
　　　(按六萬方與他書異當為六方方統/十郡萬字亦作万與方相近而誤耳)顯慶五年
　　　平其國五部三十七郡二百城户七十六萬析
　　　置熊津馬韓東明金漣徳安五都督府後其地
　　　為新羅渤海靺鞨所分(按五代史後唐清泰間/及元史世祖本紀至元)
　　　(四年百濟皆遣使入貢是百濟至元代猶存/但故地已失僅守偏隅非復隋唐之舊耳)
　　　唐會要百濟王所居有東西兩城又外置六方
　　　方管十郡唐顯慶五年分其國為五部統郡三
　　　十七城二百置熊津馬韓東明金漣徳安等五
　　　都督各統州縣立其長為都督刺史縣令麟徳
　　　以後其地為新羅靺鞨所分
　　百濟諸城
　　　舊唐書龍朔元年百濟僧道琛舊將福信據周
　　　留城其西部北部並應之帶方州刺史劉仁軌
　　　便道發兵轉鬬而前所向皆下道琛於熊津江
　　　口立兩柵以拒復退保任存城(新書作/任孝)
　　　舊唐書龍朔二年劉仁願仁軌大破福信餘衆
　　　於熊津東拔其支羅城及尹城大山沙井等柵
　　　福信等以真峴城臨江髙險又當衝要加兵守
　　　之仁軌夜拔之遂通新羅運糧之路仁願請益
　　　兵詔發淄青莱海兵七千人浮海赴熊津於是
　　　水軍自熊津江往白江以會陸軍同趨周留城
　　　通考髙麗以百濟為金州金馬郡
　　　謹按百濟與新羅壤地相錯隋書云南接新羅
　　　唐會要言東北至新羅考百濟之境西北自今
　　　廣寧錦義南踰海葢東極朝鮮之黄海忠清全
　　　羅等道東西狹而南北長自栁城北平計之則
　　　新羅在其東南自慶尚熊津計之則新羅在其
　　　東北其北亦與勿吉為鄰也王都有東西兩城
　　　號固麻城亦曰居拔城以滿洲語考之固麻為
　　　格們之轉音居拔葢滿洲語之卓巴言二處也
　　　二城皆王都故皆以固麻名之宋書言百濟所
　　　治謂之晉平郡晉平縣通考云在唐栁城北平
　　　之間則國都在遼西而朝鮮全州境内又有俱
　　　拔故城殆梁天監時遷居南韓之城歟唐顯慶
　　　中分為五都督府曰徳安即百濟東方之得安
　　　城曰熊津即北方之熊津城熊津今朝鮮漢江
　　　城在全州西北百濟與髙麗分界處也曰東明
　　　者東明為百濟之祖自稾離渡河以之名地當
　　　與稾離國相近考遼志稾離為鳯州韓州皆在
　　　今開原境則東明都督府之設亦應與開原相
　　　邇矣任存城在熊津江口朝鮮全州西百濟之
　　　西部支羅真峴在熊津東全州之北自熊津溯
　　　白江為周留城在全州西加林城亦在焉沙井
　　　柵在其東北唐蘇定方劉仁軌等由登莱海道
　　　濟師故戰守之地皆在今朝鮮境耳唐書又言
　　　後為新羅渤海靺鞨所分百濟遂絶而自五代
　　　迄元尚有百濟朝貢之文考百濟舊設五方方
　　　管十郡則列郡五十唐初又攻取新羅六七十
　　　城其幅員益廣蘇定方所得止三十七郡王子
　　　夫餘豐脱身而走是其支庶保守偏隅仍循位
　　　號僅有黄海忠清等地而海葢以北盡歸新羅
　　　渤海矣
　　新羅
　　　北史新羅在髙麗東南居漢時樂浪地多山險
　　　兼有沃沮不耐韓濊之地附庸於百濟
　　　梁書新羅本辰韓也其國在百濟東南五千餘
　　　里(按通志通考俱作五百餘里查二國壤地/昆達無相去五千里之理疑梁書之誤)東
　　　濱大海南北與句驪百濟接其邑在内曰啄評
　　　(按唐書通考俱作喙評考通典注云/呼穢反則喙字當因字形相近而訛)在外曰邑
　　　勒國有六喙評五十二邑勒(今有邑勒必拉入/松阿哩江與薩木)
　　　(什必拉/相近)
　　　通志新羅國在百濟東南五百餘里東濱大海
　　　其西北界出髙麗之間
　　　隋書新羅在髙麗東南居漢時樂浪之地魏將
　　　毌丘儉討髙麗破之奔沃沮其後復歸故國留
　　　者遂為新羅焉兼有沃沮不耐韓濊之地
　　　冊府元龜隋伐髙麗新羅亦攻取髙麗五百里
　　　舊唐書新羅在漢時樂浪之地東及南方俱限
　　　大海西接百濟北鄰髙麗東西千里南北二千
　　　里王所居曰金城周七八里顯慶以後漸有髙
　　　麗百濟之地其界益大西至於海
　　　新唐書新羅居漢樂浪地横千里縱三千里咸
　　　亨五年王金法敏略百濟地守之上元二年劉
　　　仁軌破其衆於七重城以靺鞨兵浮海略南境
　　　又詔李謹行屯買肖城
　　　冊府元龜開元二十四年勅浿江以南令新羅
　　　安置
　　　太平寰宇記新置在百濟東南五百餘里兼有
　　　漢樂浪地東濱大海
　　　通考新羅在百濟東南五百餘里亦在髙麗東
　　　南隋時襲加羅任那諸國滅之其西北界犬牙
　　　出髙麗百濟之間地多山險
　　　奉使行程録自咸州北行至同州東望大山即
　　　新羅山深處與髙麗接界(按遼咸州即金咸平/府同州為金銅山縣)
　　　(俱在今鐵嶺開原之間東至威逺堡即吉林界/南至奉天即唐時髙麗界開原即漢時夫餘界)
　　　(百濟之舊國也通考謂新羅西北/界出髙麗百濟之間者應即指此)
　　雞林州
　　　舊唐書龍朔三年詔以新羅為雞林州都督府
　　　授其王金法敏為都督(按自此以後凡新羅嗣/王俱加雞林州大都督)
　　　(之/號)
　　　新唐書王居金城環八里龍朔元年(按舊唐書/作三年與)
　　　(此/異)以其國為雞林州大都督府
　　新羅九州
　　　新唐書新羅多取百濟地抵髙麗南境置尚良
　　　康熊全武漢朔溟九州州有都督統郡十或二
　　　十(按是時髙麗北境已屬渤海新羅既有百濟/之地又兼有髙麗南境非得百濟而始抵髙)
　　　(麗之南也尚州全州遼金皆有之朝鮮亦有之/遼地志云尚州屬東京路本漢襄平縣地渤海)
　　　(為東平寨金地志云全州屬北京路治安豐縣/二史並未詳沿革之由或遼金所置徒襲其名)
　　　(未必即其舊地也朝鮮慶尚道之尚州本辰韓/南境為新羅故地全羅道之全州本弁韓邊境)
　　　(為百濟要隘似為相近然考唐會要五代㑹要/太平寰宇記皆作金州與唐書通考作全者異)
　　　(唐平髙麗嘗置金州明為金州衛即今寧海縣/新羅既得髙麗之地其州名即沿唐舊亦未可)
　　　(知苐克國初烏拉國有金州城為武勲王揚古/利攻  今吉林城北猶有金州山金州站實與)
　　　(新羅之難林州相近非唐以後所置其稱名當/有所自也康州遼屬顯州去醫巫閭山不逺熊)
　　　(州當以熊岳為名唐儀鳯初徙熊津都督於建/安城與此相近在葢州南六十里渤海之杉盧)
　　　(郡也漢州以漢江為名本百濟地後為朝/鮮王都朔州在鳯凰城東南溟州本濊地)
　　　唐㑹要新羅封百濟故地及髙麗南境東西約
　　　九百餘里南北約一千八百里於界内置尚良
　　　康熊金武漢朔溟九州
　　　唐㑹要武州物産為新羅之最
　　　謹按新羅始附庸於百濟後兼加羅任那諸國
　　　與百濟為鄰考其疆土東南並有今朝鮮之慶
　　　尚江原二道西北直至今吉林烏拉又西近開
　　　原鐵嶺唐顯慶以後又得百濟故地及髙麗南
　　　境於是東西增九百里南北増千餘里開元以
　　　後渤海盛强其西北諸境盡為所併新羅所有
　　　僅鴨渌江以南唐末髙麗復起割其南境暨渤
　　　海為契丹所侵於是新羅西與契丹以海州巖
　　　淵縣為界西北與契丹以鴨渌江東八里黄土
　　　嶺為界矣雞林州之名始於唐龍朔三年以其
　　　國為雞林州大都督府國王世襲都督之號以
　　　音譯及地理考之即今吉林許亢行程録云自
　　　咸州至同州東望大山即新羅山遼之咸州金
　　　為咸平府同州金為銅山縣俱在今鐵嶺開原
　　　之間東至威逺堡門即吉林界則州名取此無
　　　疑苐其後為渤海所得而都督之號則仍繫新
　　　羅於是并朝鮮之地亦沿雞林之稱耳七重城
　　　在朝鮮慶州北南臨發盧河舊唐書言劉仁軌
　　　率兵絶匏盧河攻七重城即此水也買肖城亦
　　　在其地當時用兵皆自登莱浮海往来故多在
　　　朝鮮界也至九州之設東至吉林西至廣寧跨
　　　海葢而包朝鮮幅員式擴矣
　　靺鞨
　　　隋書靺鞨在髙麗之北凡有七部(見前勿/吉條)即古
　　　之肅慎也其國西北與契丹接
　　　舊唐書靺鞨後魏謂之勿吉在京師東北六千
　　　餘里東至於海西接突厥南界髙麗北鄰室韋
　　　其國凡為數十部黒水最處北方分為十六部
　　　部又以南北為柵
　　　新唐書黒水靺鞨居肅慎地亦曰挹婁元魏時
　　　曰勿吉東瀕海西屬突厥南髙麗北室韋離為
　　　數十部部間逺者三四百里近者二百里黒水
　　　分十六落以南北稱黒水西北又有思慕部益
　　　北行十日得郡利部東北行十日得窟説部(亦/號)
　　　(屈/説)稍東南行十日得莫曳皆部又有拂湼(見前/勿吉)
　　　(條/)虞婁越喜鐵利等部其地南距渤海北東際
　　　於海西抵室韋南北袤二千里東西千里(按上/文云)
　　　(西屬突厥北室韋而後又云西抵室韋考新唐/書室韋傳室韋地據黄龍北東黒水靺鞨西突)
　　　(厥南契丹北瀕海附於突厥則黒水部實西北/皆鄰室韋也因室韋嘗附突厥故有西屬突厥)
　　　(之文/耳)
　　　新唐書室建河東合那河忽汗河又東貫黒水
　　　靺鞨故靺鞨跨水有南北部(按室建河即黒龍/江那河即嫩河忽)
　　　(汗河即呼爾哈河嫩河呼爾哈皆㑹混同以合/黑龍江而唐宋諸史多以混同為黑龍江者葢)
　　　(傳聞/之誤)
　　　唐㑹要靺鞨有數十部黒水靺鞨最處北方分
　　　為十六部落又以南北為柵舊説黒水西北有
　　　思慕靺鞨正北微東十日程有郡利靺鞨東北
　　　十日程有窟説靺鞨東南十日程有莫曳皆靺
　　　鞨今黒水界南與渤海國徳里府接(按渤海十/五府具載)
　　　(唐書及通考無徳里府之名據新唐志葢鎮名/也以地與音考之今寧古塔城西九十里自鄂)
　　　(摩和湖東繞沙蘭站之南至呼爾哈河有大石/廣二十餘里袤百餘里石平如鏡孔洞大小不)
　　　(可數計或圓或方或六隅八隅如井如盆如池/或口如盂而中如洞深或丈許或數尺中有泉)
　　　(澄然凝碧名徳林沃赫俗呼黒石甸子石縫中/魚或躍出甸上草木皆異車馬行其上如聞空)
　　　(洞之聲石或少損即有水從罅出探之深不可/測迤西十餘里有海眼季春冰泮水流石下聲)
　　　(如雷吼里與林音實相近呼爾哈河/即渤海舊都所在鎮名當取諸此)北至小海
　　　(按今黒龍江極北有海汊北史謂/于已尼大水即北海者當即此也)東至大海西
　　　至室韋南北約二千里東西約一千里渤海寖
　　　强黒水亦為所屬
　　　冊府元龜靺鞨在髙麗北營州東二千里越喜
　　　靺鞨東北至黒水靺鞨地方二千里
　　　通考拂湼鐵利虞婁越喜時時通中國而郡利
　　　屈設(按二字與/唐書異)莫曳皆不能自通
　　　元史地理志開元路隋唐曰黒水靺鞨其後渤
　　　海盛靺鞨皆役屬之又其後渤海寖弱黒水復
　　　擅其地東瀕海南界髙麗西北與契丹接壤即
　　　金鼻祖之部落也(按元時開元路所統至廣今/黑龍江寧古塔及開原縣地)
　　　(皆為/所轄)
　　黒水州　黒水府
　　　唐㑹要武徳三年部長突地稽遣使朝貢以其
　　　部置燕州並以其長帥為都督總管貞觀十四
　　　年以黒水地為黒水州
　　　冊府元龜黒水帥突地稽隋末率部落千餘家
　　　内屬處之營州唐武徳初以其部落置燕州以
　　　突地稽為總管(按此為營州地屬靺鞨之始燕/州之置實在營州也通考云武)
　　　(徳三年黒水長阿固郎始来/貞觀二年以其地為燕州)
　　　通考開元十年拜黒水部長帥為勃利州刺史
　　　於是安東都䕶請置黒水府以部長為都督刺
　　　史領黒水經略使
　　　唐㑹要開元十三年於黒水部落内置黒水軍
　　　續又以最大部落為黒水府仍以其首領都督
　　　諸部刺史𨽻屬焉
　　　舊唐書開元十年置黒水經略使其地南距渤
　　　海北東際海西抵室韋南北二千里東西千里
　　　其後渤海盛府遂廢
　　　元史開元路唐黒水靺鞨以其地為燕州置黒
　　　水府
　　鐵利越喜故地
　　　通考渤海以鐵利故地為鐵利府領廣汾蒲海
　　　義歸六州越喜故地為懐逺府領達越懐紀富
　　　美福邪芝九州(詳後渤/海條)
　　　遼史地理志東京廣州渤海為鐵利郡太祖建
　　　鐵利州(按鐵利郡即渤海鐵利府所屬之廣州條/也渤海屬州往往以郡稱今詳後渤海)
　　　遼史地理志東京鐵驪府故鐵驪國地(按鐵驪/即鐵利)
　　　(音同字異又按元一統志云蒲河在瀋陽路源/出鐵利國蒲谷流經蒲水田故名松漠紀聞云)
　　　(蒲河距瀋州四十里今考蒲河在承徳縣城西/北四十里源出香爐山經永安橋入蓮花泊則)
　　　(鐵利故國/實在於此)
　　　遼史地理志東京韓州本渤海粤喜縣地(按粤/喜縣)
　　　(亦以粤喜國得名音同字異韓/州故藁離國地在開原東北)
　　　遼史地理志銀州新興縣本故粤喜國城(按遼/銀州)
　　　(本渤海懐逺府所屬之富州也新興縣之地渤/海亦嘗置銀州遼移其名新興縣金𨽻咸平府)
　　　(志云南有范河北有柴河西有遼河以今水道/考之外遼河在鐵嶺城西十里柴河源出城東)
　　　(南百八十里繞至城北西入於遼范河出城東/南百二十里西流過城南西入遼河則粤喜國)
　　　(城正在今/鐵嶺縣也)
　　　遼史地理志東京信州本粤喜故城地鄰髙麗
　　　(按此即渤海懐逺府治所據元一統志在濱州/之西今開原之東葢遼時渤海衰而髙麗復興)
　　　(故與髙麗/相近也)
　　　金史地理志韓州栁河縣本粤喜縣地以河為
　　　名有枸河栁河
　　　元一統志栁河縣故城本粤喜地後置縣以其
　　　地近栁河故名今城址猶存(按元一統志苐言/地近栁河金地理)
　　　(志云有枸河栁河考巨盛京通志有栁河而無/枸河苐云遼河一名  流河一名句麗河亦名)
　　　(枸栁河謂是枸河栁河合流之處今考栁河源出/遼陽州城東北八十里西北流經承徳縣城東)
　　　(南之䃳子山紅寳石山陽入十里河又考十里/河舊名椆栁河源出遼陽州城北六十里亦西)
　　　(北流至楊家湾合沙河入渾河渾河入遼河則/枸河或即十里河也苐十里河與栁河合流之)
　　　(地去巨流河尚逺而遼河之大豈轉因二小水/得名舊志止屬傳聞未有確據葢因句麗巨流)
　　　(枸栁音頗相同是以傳疑有此説耳又按今土/黙特右翼西北亦有栁河東南流經喀喇城入)
　　　(大凌河又義州境内之栁河川亦發源於土黙/特右翼南亦東南流入大凌河土黙特右翼為)
　　　(古栁城地雖與靺鞨接界在遼為興中府屬中/京殊不相渉考遼金韓州信州故城皆在今科)
　　　(爾沁左翼東南科爾沁地在隋唐屬靺鞨無栁/河有遼河則所謂枸河栁河者當即枸栁之誤)
　　　(分為二/河耳)
　　　謹按靺鞨即勿吉舊屬七部並同拂湼白山等
　　　部已載前勿吉條粟末後稱渤海(另條/詳後)惟黒水
　　　一部復分為十六考之史傳思慕郡利窟説莫
　　　曳皆虞婁皆在黒水以北不與中土相聞今黒
　　　龍江之外當即其地可考者惟黒水之南北部
　　　及越喜鐵利二部新唐書言室建河東合那河
　　　忽汗河又東貫黒水靺鞨故跨江有南北之稱
　　　所言較諸史為詳尚猶有未盡者室建即今黒
　　　龍江那河即嫩河忽汗即呼爾哈河二河並入
　　　混同江混同合黒龍江入海混同黒龍合流之
　　　處僅在靺鞨東界新唐書兼那河忽汗河言之
　　　似誤以混同為黒龍江也其實一出長白一出
　　　肯特逺不相渉前史但知有黒水而未知黒水
　　　源委僅據其入海之處與混同合流故誤以混
　　　同為黒水金史亦言混同江一名黒龍江指下
　　　流交㑹處而言猶之可也若新唐書言混同入
　　　嫩江北盟㑹編稱混同南流入鴨緑通鑑注又
　　　以混同為鴨緑尤舛謬之甚者矣嫩江之地亦
　　　屬靺鞨魏書稱勿吉使臣自其國溯難河至太
　　　□河是也(難河即嫩河太□即/洮爾詳見前勿吉條)忽汗河上流屬
　　　渤海其入混同江處亦屬靺鞨唐㑹要所稱南
　　　與渤海徳里府接界是也唐㑹要又云北至小
　　　海東濱大海渤海盛時黒水亦為所屬考渤海
　　　郡縣實未嘗過混同以北惟鐵利越喜兩部故
　　　地渤海嘗郡縣之而鐵利仍自為國朝貢往来
　　　見於遼史者不一暨金興始屬於金殆故地為
　　　渤海所得而其部落稍徙相逺歟鐵利故地有
　　　蒲河在今承徳縣西北越喜故地有遼河范河
　　　柴河在今開原鐵嶺東北唐時黒水府黒水州
　　　但即其全部遙授都督之名初無專治燕州之
　　　設則在營州僅為别部長帥突地稽所居統計
　　　黒水全部北東際海南至寧古塔其西界嫩江
　　　科爾沁西南至開原鐵嶺史言南北袤二千里
　　　東西千里第約計之詞實不止是也
　
　
　
　
　
　
　
欽定滿洲源流考卷九
欽定四庫全書
欽定滿洲源流考卷十
　疆域(三/)
　　渤海國境
　　　新唐書渤海本粟末靺鞨保挹婁之東牟山
　　　(按東牟山史志皆言在瀋陽城東二十里今/      天柱山也舊唐書作桂婁與此異)直
　　　營州東二千里以泥河為境(按元一統志引契/丹地理志云浿水)
　　　(即古泥河也自東逆流數百里至遼陽豬蓄不/流有蓒芋草生於泊中故名蓒芋泊明一統志)
　　　(徙之又以朝鮮大通江為浿水考平盛京通志/泥河在海城縣西南六十五里葢  縣北五十)
　　　(五里源出聖水山流至米真山西散漫為遼/時之蓒芋泊與朝鮮界内之浿江不同也)東
　　　窮海西契丹築城郭以居萬嵗通天中度遼水
　　　保太白山之東北阻奥婁河樹壁自固(按太白/即長白)
　　　(奥婁河當為阿魯河源出吉林諳班和託峯一/西南流入哈達河一流至開原城東南入清河)
　　　(是時契丹李盡忠殺營州都/督趙文翽故渤海退保於此)後乃建國地方五
　　　千里户十餘萬盡得夫餘沃沮弁韓(俱另條/見前)朝
　　　鮮海北諸國有五京十五府六十二州
　　　通考渤海國王大武藝斥大土宇東北諸國畏
　　　臣之
　　　遼史渤海王大仁秀南定新羅(另條/見前)北略諸部
　　　開置郡邑
　　　遼史渤海大氏始保挹婁東牟山武后時為契
　　　丹盡忠所逼有乞乞仲象者度遼水自固傳子
　　　祚榮建都邑併吞海北地方五千里中宗賜所
　　　都為忽汗州封渤海郡王十有二世至彛震稱
　　　號改元建宫闕有五京十五府六十二州為遼
　　　東盛國(按遼史所稱凡渤海拓地改元及五京/十五府六十二州之建皆自國王大彛)
　　　(震始據唐書及通考國王大祚榮已謚髙王祚/榮子武藝已改元仁安武藝子欽茂已徙上京)
　　　(又徙東京自大祚榮以後無不稱/號改元者遼史所云未得其實)
　　　元史遼陽路唐以前為渤海所有
　　忽汗州　忽汗城
　　　新唐書睿宗先天中拜大祚榮為渤海郡王以
　　　所統為忽汗州領忽汗州都督
　　　唐賈耽道里紀渡遼水至安東都䕶府五百里
　　　府故漢襄平城也(按安東都䕶府本在/平壤儀鳯初移此)東南至
　　　平壤城八百里西南至都里海口六百里至建
　　　安城三百里故平郭縣也南至鴨渌江北泊汋
　　　城七百里故安平縣也自都䕶府東北經渤海
　　　長嶺府(見/後)千五百里至渤海王城城臨忽汗海
　　　其西南三十里有古肅慎城其北經徳理鎮(按/此)
　　　(即唐㑹要所云徳理府也渤海/無徳理府之名此作鎮為是)至南黒水靺鞨
　　　千里(按此為營州陸行至渤海之路渤海大祚/榮所都在長白山東北大欽幾又東徙三)
　　　(百里直忽汗河之東今寧古塔呼爾哈河也呼/爾哈河滙於寧古塔城西南一百里之畢爾騰)
　　　(湖湖廣五六里袤七十里許中有三山即所謂/忽汗海也又自發庫東繞寧古塔城旁古大城)
　　　(之南東北流與混同江合明一統志稱呼里改/江出建州衛東南山下東北滙為鏡泊又北入)
　　　(混同江呼里改即呼爾哈鏡泊即畢爾騰湖之/異名也徳林石在其北即徳里鎮所在也然則)
　　　(渤海上京及忽汗城實在寧古塔城旁其後國/王世襲忽汗州都督之號凡五京皆有忽汗州)
　　　(之稱/矣)
　　　唐賈耽道里紀登州東北海行至鴨緑江口舟
　　　行百餘里又小舫泝流三十里至泊汋口得渤
　　　海之境又自顯州(見/後)正北如東六百里至渤海
　　　王城(按此為登州海行/至渤海王城之路)
　　　五代㑹要唐中宗命侍御史張行岌往渤海宣
　　　慰號其都為忽汗州
　　　遼史忽汗州故平壤城也號中京顯徳府太祖
　　　攻渤海拔忽汗城俘其王大諲譔以為東丹王
　　　國(按通考平壤城即漢樂浪郡王險城自慕容/皝来伐後徙都此城亦曰長安城南臨浿水)
　　　(平壤城東北有魯陽山西南二十里有葦山考/之圖志皆合實在今朝鮮境内髙麗圖經亦云)
　　　(平壤城在鴨緑水東南顯徳府在今遼陽以北/忽汗州非平壤城亦非顯徳府遼史俱誤渤海)
　　　(王於天寳末徙上京貞元時徙東京未幾仍還/上京天寳中又曽都顯州葢既設五京則隨時)
　　　(移駐史固不能詳而當中/京破時國王適在彼耳)
　　　遼史天顯元年正月丙寅夜圍忽汗城庚午駐
　　　軍於忽汗城二月丙午改渤海為東丹忽汗城
　　　為天福册皇太子貝為人皇王以主之(按遼史/所稱忽)
　　　(汗城皆渤海中京顯徳府城為/今遼陽非上京之忽汗城也)
　　上京　龍泉府
　　　新唐書以肅慎故地為上京曰龍泉府領龍湖
　　　渤三州
　　　通考天寳末渤海王大欽茂徙上京直舊國三
　　　百里忽汗河之東(按渤海舊國在長白山東北/今又東徙三百里在呼爾哈)
　　　(河之東實與今寧古塔城相近呼爾哈河源出/吉林界色齊窩集中諸河滙為一大河東注鏡)
　　　(泊又東出繞寧古塔城旁古大城及覺羅城之/南復東北折入混同江唐賈耽所云渤海王城)
　　　(臨忽汗海者葢即鏡泊上盛京通志寧/古塔城旁古大城或即  京舊址歟)
　　　遼史上京懐州夫餘縣本龍泉府太祖遷夫餘
　　　降户於此世宗置縣(按遼史此條殊誤懐州奉/陵軍本唐歸誠州太宗行)
　　　(帳放牧於此天贊中從太祖破夫餘城下龍泉/府俘其人築寨居之太宗懐陵在焉故州軍以)
　　　(是為名歸誠州為唐契丹羈縻州本屬遼/地為太宗放牧之所非渤海上京明矣)
　　龍州
　　　遼史太祖破龍州盡徙富利縣人散居京南長
　　　霸縣本龍州長平縣民遷於此(按龍州所屬縣/名僅見富利長)
　　　(平二縣餘無可考又按契丹與渤海攻戰次第/具載太祖本紀太祖天贊二年十二月出兵先)
　　　(破夫餘府次至中京顯徳府是時渤海王適在/中京故為所獲太祖入城祭告天地復還軍中)
　　　(二月安邊鄭頡南海定理府降三月己巳安邊/鄭頡定理府復叛丁丑三府平乙酉班師五月)
　　　(南海定理二府復叛七月顯徳府之鐵州亦叛/大元帥平之是月太祖還次夫餘府又自三月)
　　　(遣將攻長嶺府八月始下並未嘗逺及龍州而/渤海仍自為國迄於遼末猶存龍州之破僅於)
　　　(此見之或率兵至此俘掠/人口而還不能有其地也)
　　　髙麗載紀初契丹以鴨緑江北地予髙麗髙麗
　　　築六城有龍州城(按遼史外紀云契丹取女真國/鴨緑江東數百里賜髙麗是鴨)
　　　(緑江東北地皆與髙麗故得於龍州築城後復/為女真所取今考自鏡泊至朝鮮界約五百里)
　　　(則與渤海之龍州當不甚逺葢遼太祖/破龍州遷其人而空其地以于高麗也)
　　湖州
　　　遼史東京湖州興利軍渤海置
　　渤州
　　　遼史渤州清化軍渤海置貢珍縣亦渤海置(按/遼)
　　　(地志云遼以征伐俘户建州襟要之地多因舊/居名之故渤海州縣遼移其名於他所者十之)
　　　(五六如建州在長白山而遼移之廣寧西北其/明證也遼志中稍為分别者如曰某州本渤海)
　　　(某州民户則為遼所移曰某州渤海置則似仍/渤海之舊然如遼史稱集州髙麗為霜巖縣渤)
　　　(海置州今考霜巖縣屬盧州無/集州之名則史文固有疎略也)
　　中京　顯徳府
　　　新唐書上京之南為中京曰顯徳府領盧顯鐵
　　　湯榮興六州(按顯徳府所屬西至醫巫/閭山當在上京之西南)
　　　遼史渤海中京顯徳府天顯三年升為南京十
　　　三年改南京為東京府曰遼陽統縣九遼陽縣
　　　本渤海金徳縣地漢浿水縣髙麗為句麗縣渤
　　　海為常樂縣(按浿水縣漢屬東樂浪郡渤海鴨/緑府所屬之浿水縣是也遼志誤)
　　　仙鄉縣本漢遼隊縣地渤海為永豐縣鶴野縣
　　　本漢居就縣地渤海為雞山縣興遼縣本漢平
　　　郭縣地渤海為長寧縣(按顯徳府屬縣遼志沿/革具存今附録如上又)
　　　(有析木紫䝉二縣遼屬遼陽府而渤海分屬銅/州䝉州今各附本條又肅慎歸仁順化三縣則)
　　　(遼所自置非渤海之舊遼永州之長/寜縣又遷長寧民所置亦非舊地也)
　　　鴨江行部誌廣寧本陽羅郡渤海為顯徳府(按/廣)
　　　(寧東北界渤海屬東平府/其西南之境為顯徳府屬)
　　　明一統志遼隊廢縣在海州衛西六十里渤海
　　　曰永豐縣遼改仙鄉縣鶴野廢縣在遼東都司
　　　城西八十里渤海為雞山縣元省入遼陽(按明/志顯)
　　　(徳屬縣僅載此二邑今考常樂故縣在遼陽城/內長寧縣在遼陽西南葢平之東永豐縣在海)
　　　(城縣西六十里遼水東岸明時有永/豐堡亦在海城縣西南六十里也)
　　盧州
　　　遼史東京盧州本渤海杉盧郡(按杉盧郡即渤/海之盧州顯徳)
　　　(府之支/郡也)故縣五山陽杉盧漢陽白巖霜巖皆廢
　　　户三百在京東一百三十里統縣一熊岳縣西
　　　至海十五里傍海有熊岳山(按遼盧州所治為/熊岳縣今熊岳城)
　　　(也金廢州以熊岳屬葢州渤海盧州所屬五縣/至遼止三百户故但治熊岳一縣已非渤海之)
　　　(舊/矣)
　　　遼史東京巖州白巖軍本渤海白巖城太宗撥
　　　屬瀋州白巖縣渤海置(按唐太宗貞觀十九年/伐髙麗既得遼州進軍)
　　　(白巖城克之置巖州後屬渤海白巖縣當即其/地今考巖州古城在遼陽州城東北五十七里)
　　　(石城山上周圍四里一門又遼營衛志云敦睦/宫以渤海巖州户置是渤海亦有巖州之稱葢)
　　　(隨時移置而/史不能詳也)
　　顯州
　　　唐賈耽道里紀自神州(見/後)陸行四百里至顯州
　　　天寳中王所都(按顯州為王都當為顯徳府附/郭之州今次於盧州之後疑史)
　　　(有/誤)
　　　遼史東京顯州本渤海顯徳府地世宗置以奉
　　　顯陵州在醫巫閭山東南(按渤海顯州實今遼/陽州地遼之顯州不)
　　　(言渤海所置然亦/係顯徳府之地)
　　　松漠紀聞廣州(見/後)百三十里至梁漁務又八十
　　　五里至沙河五十里至顯州
　　鐵州
　　　五代史自錦州行五六日過海北州又行十餘
　　　日渡遼水至渤海鐵州又行七八日過南海府
　　　(按此為晉侯入契丹所行之途一/南一北故迂其程未足為憑也)
　　　遼史鐵州本漢安市縣地髙麗為安市城唐太
　　　宗攻之不下薛仁貴白衣登城即此渤海置州
　　　故縣四位城河端蒼山龍珍皆廢户一千在京
　　　西南六十里(按明一統志安市城在葢州衛東/北七十里唐貞觀十九年征髙麗)
　　　(攻安市城不克引還咸亨三年髙侃撃敗髙麗/餘衆於安市城渤海置鐵州即此地志安市城)
　　　(外有駐蹕山考駐蹕山凡數處一為首山唐書/稱馬首山遼史稱手山在遼陽城西南十五里)
　　　(接海城縣界唐太宗初渡遼水攻遼州時駐營/之山也一在安市城外唐太宗既得遼州巖州)
　　　(進攻安市所駐之山唐書所載駐蹕山是也又/葢平東百十餘里分水嶺諸山亦傳唐太宗駐)
　　　(蹕處又駐蹕山本名六山則醫巫閭也又海城/縣西南十里有平頂山一名車駕山又名唐望)
　　　(山亦相傳唐太宗駐蹕處而首山與安市城/外之駐蹕山地志多混為一山附考於此)領
　　　縣一湯池(按今葢平城東北六十里有/湯池堡當即湯池縣遺址也)
　　　遼史天顯元年七月鐵州刺史衛鈞反大元帥
　　　耀庫濟攻拔之
　　　鴨江行部誌湯池縣本遼時鐵州以其東有鐵
　　　嶺故名(按明一統志載初置鐵嶺衛在今鐵嶺/城東南五百餘里故鐵嶺城與髙麗接)
　　　(界洪武二十六年方移其名於今治所則鐵/嶺之名實本於此金廢鐵州以湯池屬葢州)
　　湯州
　　　遼史東京湯州本漢襄平縣地故縣五靈峯常
　　　豐白石均谷嘉利皆廢户五百在京西北一百
　　　里(按遼史雖未言渤海所置然所屬故縣皆渤/海縣名其為即渤海之湯州無疑明志湯州)
　　　(故城在遼東/都司城北)
　　　遼史東京乾州靈山縣本渤海靈峯縣地(按乾/州為)
　　　(漢無慮縣地無慮本因醫巫/閭山得名則靈峯當亦相近)
　　　金史北京懿州靈山縣本渤海靈峯縣地(按遼/亦有)
　　　(懿州而靈山則屬乾州考明一統志乾州在廣/寧衛西南七里懿州在廣寧衛北二百二十里)
　　　(葢金時廢乾州而以/靈山縣移𨽻懿州也)
　　榮州
　　　遼史東京所屬有榮州(原文不載沿革葢作史/時已無可考然遼東京)
　　　(有崇州為渤海所置所統縣名亦係渤海之舊/而新唐書不載史云在東京東北一百五十里)
　　　(與鐵湯等州相近遼史本文亦與湯興二州相/次疑即榮州以字形相近而誤又複出也今詳)
　　　(於/後)
　　興州
　　　遼史興州本漢海宜縣地渤海置州故縣三盛
　　　吉蒜山鐵山皆廢户二百在京西南三百里(按/明)
　　　(人地志有以興州為鐵嶺縣之懿路城者考金/志云瀋州挹婁縣遼舊興州常安縣懿路即挹)
　　　(婁之訛也則遼之興州始實移於挹婁後乃復/渤海之舊又遼志云遼陽府東西南三面皆抱)
　　　(海南至海邊鐵山八百里今考鐵山在寧海西/南百五十里為濱海要地興州所統縣名或取)
　　　(此/歟)
　　　松漠紀聞銀州南舖五十里至興州四十里至
　　　蒲河(按遼銀州即渤海富州今鐵嶺/縣蒲河源出承徳西北四十里)
　　東京　龍原府
　　　新唐書濊故地為東京曰龍原府亦曰栅城府
　　　領慶鹽穆賀四州
　　　新唐書龍原東南瀕海日本道也
　　　通考唐貞元時渤海王大欽茂東南徙東京
　　　遼史東京開州本濊地渤海為東京龍原府有
　　　宫殿都督慶鹽穆賀四州故縣六曰龍原永安
　　　烏山壁谷熊山白楊疊石為城周二十里唐薛
　　　仁貴征髙麗與其大將温沙門戰熊山擒善射
　　　者於石城即此太祖平渤海徙其民城遂廢聖
　　　宗伐新羅(按聖宗曽伐髙/麗此言新羅誤)還周覽城基復加完
　　　葺領縣一開逺縣本柵城地髙麗為龍原縣渤
　　　海因之(按一統志開州城在朝鮮咸興府西北/熊山城在開州西葢自鳯凰城邊外東)
　　　(南至朝鮮之江原道皆濊地又鳯凰城北六十/九里有沃赫和屯周二里餘或即渤海石城遺)
　　　(址/歟)
　　慶州
　　　遼史東京開州髙麗置慶州渤海為龍原府上
　　　京永安縣本龍原府慶州縣名太祖平渤海遷
　　　其人置寨於此(按一統志開州遼末復入於髙/麗謂之蜀莫郡開逺廢縣故開)
　　　(州治也渤海為龍原縣慶州治焉則慶州為龍/原府附郭之州而龍原縣為附郭之縣永安烏)
　　　(山壁谷熊山白楊五縣亦為慶州所屬明矣非/朝鮮慶尚道之慶州也又金有慶州係遼懐州)
　　　(祖州之地/亦與此異)
　　鹽州
　　　遼史東京鹽州本渤海龍河郡故縣四海陽接
　　　海格川(舊訛格州今/據一統志改)龍和皆廢𨽻開州相去一
　　　百四十里(按一統志鹽州城在朝鮮開州/城西北本渤海置亦曰龍河郡)
　　穆州
　　　遼史東京穆州本渤海㑹農郡故縣四㑹農水
　　　岐順化美縣皆廢𨽻開州東北至開州一百二
　　　十里統縣一曰㑹農(按一統志穆州亦在/今朝鮮境開州西南)
　　賀州
　　　遼史東京賀州本渤海吉理郡故縣四洪賀送
　　　誠吉理石山皆廢户三百𨽻開州(按一統志賀/州城遼末入)
　　　(於朝/鮮)
　　南京　南海府
　　　新唐書沃沮故地為南京曰南海府領沃晴椒
　　　三州
　　　新唐書南海新羅道也
　　　遼史東京海州南海軍本沃沮國地渤海號南
　　　京南海府疊石為城幅員九里都督沃晴椒三
　　　州故縣六沃沮鷲巖龍山濱海昇平靈泉皆廢
　　　(按沃州為南海府附郭則沃沮亦附郭邑也鷲/巖當即岫巖城在今葢平縣東二百五十里)
　　　遼史天顯元年三月渤海南海府節度来朝五
　　　月南海府復叛遣大元帥耀庫濟討之
　　　舊五代史自鐵州行七八日至南海府
　　　元一統志澄州本海州南海府沃沮地髙麗時
　　　卑沙城唐李世勣攻卑沙城即此渤海為南海
　　　府遼仍之金改曰海州天徳三年以山東有海
　　　州改為澄州治臨溟縣(按金史不詳沿革/今從元一統志)
　　　明一統志海州衛在遼東都司城南一百二十
　　　里本葢牟地髙麗為卑沙城渤海國為南海府
　　　遼為海州治臨溟縣金為澄州(按沙卑城亦曰/卑沙或訛為卑)
　　　(奢城隋大業十年来䕶兒出海道至卑奢城敗/髙麗兵將趨平壤髙麗降唐貞觀十八年伐髙)
　　　(麗張亮率舟師自東莱渡海襲卑沙城其城四/面懸絶惟西門可上唐兵攻拔之總章初李世)
　　　(勣復得其城後入渤海元時州縣俱廢明洪/武九年改築衛城周六里有竒今為海城縣)
　　沃州
　　　新唐書契丹州十七沃州載初中析昌州置萬
　　　嵗通天元年沒於契丹李盡忠縣一濱海又昌
　　　州貞觀二年以松漠部落置僑治營之靜蕃戍
　　　縣一龍山(按此為渤海沃州及濱海龍山二縣/得名之自其實唐沃州故地在今喀)
　　　(喇沁境内古大寧城北葢渤海移其州縣名於/沃沮故地也沃州為南海附郭之州則沃沮鷲)
　　　(岩龍山濱海昇平靈泉/等六縣皆沃州所屬)
　　晴州
　　　遼史嬪州本渤海晴州故縣五天晴神陽蓮池
　　　狼山仙巖皆廢户五百𨽻海州東南至海州一
　　　百二十里(按海城西南有蓮花泊/或即蓮池故縣所屬)
　　椒州
　　　遼史耀州本渤海椒州故縣五椒山貂嶺澌泉
　　　尖山巖淵皆廢户七百𨽻海州東北至海州二
　　　百里統縣一巖淵縣東界新羅故平壤城在縣
　　　西南東北至海州一百二十里(按遼之耀州即/渤海椒州故縣)
　　　(五皆廢巖淵雖仍舊名似亦稍移其治矣據史/所稱耀州在海州西南二百里巖淵在海州西)
　　　(南一百二十里海州為今海城地耀州今有耀/州和屯按之輿圖皆合惟是遼史稱故平壤城)
　　　(又在巖淵西南實為舛誤據通考遼水東南四/百八十里至鴨緑水平壤又在鴨緑水東南四)
　　　(百八十里安得反在巖淵西南也原其致誤亦/自有由葢平壤南臨浿水而海城西南有淤泥)
　　　(河亦有浿水之稱此遼史之誤所由来然遼史/既以顯徳府為忽汗州又以忽汗州為即平壤)
　　　(城而此又謂平壤在岩淵西南亦自相矛盾之/甚矣又今耀州城在海城縣西南僅六十里里)
　　　(數與遼史不符考明一統志臨溟廢縣在海州/衛東一百八十里為故海州所治元時州縣並)
　　　(廢則係明設衛時移近西南百八十里耳今海/城縣治實在明海州衛舊址  本朝天命八年)
　　　(復即舊城東/南隅建新城)
　　　明一統志廢耀州在海州西南二百里渤海椒
　　　州地
　　西京　鴨緑府
　　　新唐書髙麗故地為西京曰鴨緑府領神桓豐
　　　正四州
　　　新唐書鴨緑朝鮮道也(朝鮮舊訛朝貢/今據通考改)
　　　遼史渌州鴨緑軍本髙麗故國渤海號西京鴨
　　　緑府城髙三丈廣輪二十里都督神桓豐正四
　　　州事故縣三神鹿神化劍門皆廢大延琳叛遷
　　　餘黨於上京置易俗縣居之在者户二千(按渌/州城)
　　　(在平壤西境因鴨緑江為名也鴨緑/江之緑北史新唐書遼史俱作渌)
　　　遼史太祖破鴨緑府盡徙神化縣民居京之南
　　神州
　　　唐賈耽道里紀自鴨緑江口舟行百餘里又小
　　　舫泝流東北三十里至泊汋口得渤海之境又
　　　泝流五百里至丸都縣(見/後)城故髙麗王都又東
　　　北泝流二百里至神州(按據此則神州在鴨緑/江口東北泝流八百里)
　　　(丸都縣東北二百里與遼史所言桓州在渌州/西南二百里者合則丸都為桓州附郭之邑而)
　　　(神州即鴨緑府/附郭之州也)
　　桓州
　　　遼史桓州髙麗中都城故縣三桓都神鄉浿水
　　　(原作淇水誤今/據一統志改)皆廢髙麗王於此創立宫闕國
　　　人謂之新國五世孫釗晉康帝建元初為慕容
　　　皝所敗宫室焚蕩户七百𨽻渌州在西南二百
　　　里(按通考漢末髙麗王伊夷模作新國於丸都/山下即所謂丸都城也魏正始五年毌丘儉)
　　　(將萬人出元菟懸車束馬登丸都山屠其所都/六年儉復伐之刻石紀功刋丸都銘不耐而還)
　　　(至晉建元初復為慕容皝乗勝追至丸都焚其/宫室自後移都平壤城則桓都即丸都也桓州)
　　　(之名亦取諸此今考丸都故城在髙麗王京東/北賈耽紀言在神州西南二百里鴨緑江口東)
　　　(北六百餘里與此正合浿水今朝鮮大通/江漢樂浪郡有浿水縣此葢仍其舊名也)
　　豐州
　　　遼史豐州渤海置盤安郡故縣四安豐渤恪隰
　　　壤硤石皆廢户三百𨽻渌州在東北二百一十
　　　里
　　正州
　　　遼史正州本沸流王故地國為公孫康所併渤
　　　海置沸流郡有沸流水户五百𨽻渌州在西北
　　　三百八十里統縣一東那縣本漢東耐縣地在
　　　州西七十里(按通考魏正始五年幽州刺史毌/丘儉出元菟討髙麗戰於沸流髙)
　　　(麗王位宫敗走儉追至赬峴登丸都山屠其所/都則沸流固應與桓都相近亦今朝鮮境内地)
　　　(又按漢時無東耐縣名惟樂浪郡有東暆不而/兩縣不而城在朝鮮咸興府而與耐古字相通)
　　　(魏志云漢武置樂浪郡自單大嶺以西屬樂浪/自嶺以東都尉主之皆以濊為民所謂不耐濊)
　　　(也毌丘儉銘不耐城即此/今遼史作漢東耐似誤)
　　　謹按渤海為遼東盛國地方五千里有五京十
　　　五府六十二州契丹兵爭舊址漸毁其州縣之
　　　名藉遼史地理志存其梗概而或地併於鄰州
　　　或名移於他所遼以征伐所得人户建城置戍
　　　即因其人舊居州縣之名名之遼志所載已十
　　　之五所未載者按其方位尚可討尋五京之地
　　　遼並𨽻東京其他或予髙麗或尚為渤海遺民
　　　所保而府州之名盡載遼籍有經遼時更置者
　　　自應屬遼有僅列其名而史不能稽其沿革者
　　　當亦羈縻州之比未能實有其地也金興省併
　　　州邑因時制宜元亦多仍部族之舊州縣之設
　　　簡矣因流溯源參之他書亦可得其分合之故
　　　焉有因傳寫字訛者如丸都桓都浿水淇水之
　　　類有與髙麗同名者夫餘慶州之類至於元明
　　　沿革及我
　　朝所𨽻並附注於下約其大概上京在寧古塔中
　　　京在遼陽東京在朝鮮開州南京在海城縣西
　　　京濱鴨緑江五京五府而外長嶺夫餘等十府
　　　及郢銅等州並詳列於後云
　　渤海　長嶺府
　　　新唐書長嶺府領瑕河二州(按瑕州無考當為/附郭之州遼廢)
　　　新唐書長嶺營州道也
　　　遼史東京長嶺府(原文不詳沿革之由/當即仍渤海之舊)
　　　遼史本紀太祖天顯元年遣康黙記韓延徽攻
　　　長嶺府八月下長嶺府(按長嶺亦作長領古字/相通今吉林西南五百)
　　　(里有長嶺子滿洲語稱郭勒敏珠敦南接納魯/窩集北接庫魯納窩集自長白山南一嶺環繞)
　　　(至此為衆水分流之地東北流為遼吉善輝發/等河入混同江西北流為英峩占尼哈達葉赫)
　　　(赫爾蘇等河長嶺府之名當取諸此錦州/復州雖亦有長嶺皆不如此之最著也)
　　河州
　　　遼史河州徳化軍置軍器坊(按明人地志云廢/河州在黄龍府北)
　　　(遼置河州有軍器坊又引一統志開元東北五/百里有穏圖河源出坊州北山北流入松花江)
　　　(所謂坊州疑即河以州矣考遼金無坊州第因河/州有軍器坊而遂  坊州屬之亦恐未足為憑也)
　　夫餘府
　　　新唐書夫餘故地為夫餘府常屯勁兵捍契丹
　　　領扶仙二州
　　　新唐書夫餘契丹道也
　　　遼史東京龍州黄龍府本渤海夫餘府太祖平
　　　渤海還至此有黄龍見更名保寧七年軍將燕
　　　頗叛府廢開泰九年遷城於東北所屬黄龍縣
　　　本渤海長平縣併富利佐慕肅慎置遷民縣本
　　　渤海永寧縣併豐水扶羅置永平縣渤海置
　　　遼史東京通州安逺軍本夫餘國王城渤海號
　　　夫餘城太祖改龍州聖宗更今名保寧七年以
　　　黄龍府叛人燕頗餘黨置所屬通逺縣本渤海
　　　夫餘縣併布多縣置安逺縣本渤海顯義縣併
　　　鵲川縣置歸仁縣本渤海强師縣(按金史渤海/强師縣北有)
　　　(細/河)併新安縣置漁谷縣本渤海縣(按夫餘府地/鄰契丹遼改)
　　　(黄龍府在今開原縣及開原邊外之境扶仙二/州遼時俱廢扶州即因夫餘得名當為附郭所)
　　　(屬縣名見於遼史屬龍州者八屬通州者六當/即扶仙二州所𨽻苐遼史既言改夫餘府為龍)
　　　(州又言改龍州為通州而所置諸縣或沿或併/尚仍其舊史有訛誤疑遼之龍州其地本廣因)
　　　(燕頗之役舊治已廢開泰中移黄龍府於東北/又分置通州也黄龍府所屬長平等縣為扶州)
　　　(屬邑通州所屬夫餘等縣即為仙州屬縣也又/按渤海夫餘府與契丹為鄰未能過開原以北)
　　　(遼之黄龍府境又稍廣舊五代史言北至混同/江僅百里則又遼史遷府於東北之明證也)
　　　遼史太祖天贊四年十二月丁巳夜圍夫餘府
　　　天顯元年正月拔之
　　　舊五代史後唐天成元年十一月登州狀申契
　　　丹攻逼渤海自契丹主卒雖已抽退尚留兵馬
　　　在夫餘城今渤海王弟領兵攻圍夫餘城契丹
　　　新五代史後唐明宗時契丹攻渤海取夫餘一
　　　城以為東丹國
　　　宋史後唐天成初契丹攻夫餘城下之改夫餘
　　　為東丹府留其子託雲鎮之契丹主卒渤海王
　　　復攻夫餘不能克
　　　宋史太宗太平興國四年賜烏含城浮渝府渤
　　　海琰府王詔令助攻契丹(按浮渝當即夫餘以/音近而訛宋興渤海)
　　　(隔絶葢傳聞/舛誤之辭)
　　　通考宋太平興國六年定安國王烏元明言臣
　　　本渤海遺黎保據方隅不降契丹夫餘府昨背
　　　契丹並歸本國(按烏氏為渤海大姓夫/餘復歸事遼史未載)
　　鄚頡府
　　　新唐書鄚頡府領鄚髙二州(鄚州諸書未見當/即附郭之栁河縣)
　　　(地/也)
　　　遼史東京韓州本稾離國舊治栁河縣髙麗置
　　　鄚頡府都督鄚頡二州渤海因之(按渤海州名/係鄚髙此云)
　　　(鄚頡疑遼/史之誤)今廢太宗置三河榆河二州聖宗併
　　　二州置栁河縣本渤海粤喜縣併萬安縣置(栁/河)
　　　(詳見前靺鞨條榆河在科爾沁右翼前旗遼河/在左翼東南四百五十里經左翼後旗入邊又)
　　　(左翼東南四百七十里有阿拉瑪圖/城近開原邊外當即遼韓州故城也)
　　　遼史天顯元年二月鄚頡府節度来朝三月鄚
　　　頡府叛遣阿敦討平之
　　　金史東京韓州本渤海鄚頡府
　　髙州
　　　遼史上京遂州本髙州地西北至上京一千里
　　　(按遼中京别有髙州此遂州屬上京與鳯州相/鄰鳯州亦稾離國地在韓州北二百里西北至)
　　　(上京九百里遂州西北至上京千里則與韓州/相去止百里此髙州即渤海髙州之明證也若)
　　　(中京之髙州則唐時信州之地遼聖宗伐髙麗/以俘户置在今喀喇沁非渤海之髙州也元一)
　　　(統志所稱/髙州即此)
　　安寧郡
　　　遼史上京鳯州稾離國故地渤海之安寧郡境
　　　在韓州北二百里西北至上京九百里(按鳯州/與韓州)
　　　(相鄰皆槀離故地此安寧郡當/為鄚頡府之支郡今附於此)
　　定理府
　　　新唐書挹婁故地為定理府領定潘二州(按潘/字遼)
　　　(史作瀋當/係此誤)
　　　遼史東京定理府刺史故挹婁國地
　　　遼史瀋州挹婁縣遼嘗置定理府刺史於此本
　　　挹婁故地大定二十九年章宗更名有范河清
　　　河(按范河清河俱在今鐵嶺縣城南遼定理府/刺史之置及定州之廢史文闕略不詳以金)
　　　(史參考之今鐵嶺一縣近南者為金之挹婁縣/則定理府所統而渤海定州安定郡所治也近)
　　　(西者為雙城縣則遼雙州所統也遼始置定理/府於挹婁縣繼則省刺史廢定州為雙州與瀋)
　　　(州不復相屬金又廢雙州併雙城/入瀋州尚可考見渤海之舊耳)
　　　遼史天顯元年二月定理府節度来朝三月定
　　　理府叛遣阿敦討平之五月定理府復叛大元
　　　帥耀庫濟討之
　　定州
　　　遼史東京雙州保安軍本挹婁故地渤海置安
　　　定郡統縣一雙城縣本渤海安夷縣地(按渤海/屬州亦)
　　　(有支郡之稱如盧州為杉盧郡穆州為㑹農郡/是也此安定郡為挹婁故地當即定州地遼東)
　　　(京又别有定州不言渤海所置在今朝鮮之平/安道五代以前亦屬渤海後髙麗復取之至遼)
　　　(聖宗開泰三年伐髙麗取其保定二州保州在/平壤西北百餘里金初割還朝鮮今安州是也)
　　　(定州在平壤西北三百餘里遼末亦入朝鮮今/仍為定州與渤海瀋州隔西京鴨緑府名是而)
　　　(地非也雙城故縣在鐵嶺西六/十里金時州廢以縣屬瀋州)
　　瀋州
　　　遼史瀋州本挹婁國地渤海建瀋州故縣九皆
　　　廢統州一縣二(按州一為巖州白巖軍本渤海/盧州所屬之白巖縣遼太宗撥)
　　　(屬瀋州樂郊靈源二縣則遼太祖所置亦非/渤海舊名樂郊為瀋州治所即今承徳縣也)
　　　遼史敦睦宫以渤海瀋州户置
　　　金史瀋州本遼定理府地縣五樂郊(按原注云/遼置有渾)
　　　(河當為/附郭)章義(遼廣州渤海/屬鐵利府)遼濱(遼舊/遼州)挹婁(遼嘗/置定)
　　　(理府詳/見前)雙城(遼雙州/詳見前)
　　　遼東行部志瀋州在唐時嘗為髙麗侵據髙宗
　　　命李世勣東征置安東都䕶府於平壤城實今
　　　之瀋州也唐季為大氏所有
　　　元一統志瀋陽路本挹婁故地渤海建定理府
　　　都督瀋定二州領定理平邱巖城慕美安夷瀋
　　　水安定保山能利九縣此為瀋州地後罹兵火
　　　其定州與縣並廢即瀋州為興遼軍節度金末
　　　瀋州復燬於兵火
　　　元史瀋陽路本挹婁故地渤海建定理府都督
　　　瀋定二州此為瀋州地
　　　明一統志瀋陽中衛在遼東都司北百二十里
　　　漢遼東郡地渤海置瀋州
　　安邊府
　　　新唐書安邊府領安瓊二州(按瓊州遼/廢無可考)
　　　遼史天顯元年二月安邊府節度来朝三月安
　　　邊府叛遣阿敦討平之
　　安州
　　　遼史安州刺史兵事𨽻北女真兵馬司
　　　元一統志歸仁縣故城在咸平府北舊安州金
　　　皇統三年改為縣後廢城址猶存(按渤海瓊州/諸書皆缺安)
　　　(州可見者亦止此歸仁縣金𨽻咸平府遼舊𨽻/通州并渤海强師新安二縣地强師屬夫餘府)
　　　(新安或當屬安州其地應在開原邊外又朝/鮮平安道有安州則為遼之保州非一地也)
　　　松漠紀聞自信州二百九十里至安州南鋪(按/此)
　　　(為遼上京至燕之程葢/自東北而西南行也)
　　率賓府
　　　新唐書率賓故地為率賓府領華益建三州(按/華)
　　　(州無可考當/為附郭地)
　　　遼史東京率賓府刺史故率賓國地(按遼率賓/府在洓州)
　　　(定理府之間當/即渤海舊治)
　　　遼史東京康州率賓縣本渤海率賓府地(按康/州屬)
　　　(顯州在渤海為顯徳府地當係/遷率賓民户所置非故地也)
　　　金史上京率賓(舊訛恤品/今改正)路遼時為率賓府置
　　　刺史本率賓故地西北至上京一千五百七十
　　　里東北至呼爾哈(舊作胡里/改今改)一千一百里西南
　　　至海蘭(舊作曷/懶今改)一千二百里北至邊界威伊克
　　　阿林(舊作斡可/阿憐今改)二千里(按恤品即率賓之訛金/史亦作速頻音實相同)
　　　(也以金史道里計之則率賓故府當在今鄂多/理城之南威伊克阿林今  盛京極東北大山)
　　　(也上無樹木惟生青苔與俄羅斯邊界又明/志建州衛東南有率賓河率賓路之名以此)
　　益州
　　　遼史東京益州觀察屬黄龍府
　　　契丹國志宋政和五年金太祖攻遼取賓祥威
　　　三州進薄益州(按鴨緑江一名益州江則益州/實與鴨緑江近當在長白山西)
　　　(南遼改屬黄龍府遼史不言仍渤海/之舊或因其名而不必即其故地也)
　　建州
　　　元一統志金上京之南曰建州
　　　明實録永樂二年置建州衛(按我之朝即渤海/肇興  地)
　　　(建州之故壤也遼金元皆有建州並在今喀喇/沁及土黙特境為遼時所移非渤海之舊詳見)
　　　(前部/族門)
　　東平府
　　　新唐書拂湼故地為東平府領伊䝉沱黒比五
　　　州(按五州可考者惟/䝉州餘俱遼時廢)
　　　遼史東京遼州本拂湼國城渤海為東平府唐
　　　太宗親征髙麗李世勣拔遼城髙宗詔程名振
　　　蘇定方討髙麗至新城大破之皆此地也太祖
　　　伐渤海先破東平府遷民實之故東平府都督
　　　伊䝉陀(按陀字與/唐書異)黒比五州共領縣十八皆廢
　　　(按志云遼州有遼河羊腸河錐子河蛇山狼山/黒山巾子山今考羊腸河在廣寧縣城東四十)
　　　(五里錐子河在廣寧城東北四十里即珠子河/也遼河亦經廣寧縣東北二百三十里蛇山一)
　　　(在廣寧城東三十里一在東北九十五里狼山/在廣寧城東北二十里今名狼虎山黒山在廣)
　　　(寧城東北八十里又有西黒山在城東北七十/五里大黒山在城東七十里小黒山在城東六)
　　　(十里則渤海之東平府實在今廣寧東北也/遼東平府治遼濱縣故城在今承徳西北)
　　䝉州
　　　遼史祺州(舊訛棋今/據金史改)祐聖軍本渤海䝉州地(按/遼)
　　　(祺州統慶雲縣以所俘檀州宻雲民建為州治/所金廢州以慶雲縣𨽻咸平府元又廢縣為慶)
　　　(雲驛在今鐵嶺/西北五十里)
　　　遼史東京紫䝉縣拂湼國置東平府領䝉州(原/本)
　　　(脱䝉州明志引遼/史有之今據增入)紫䝉縣尋徙遼城并入黄嶺
　　　縣渤海復置紫蒙縣遼因之屬遼陽府
　　沱州
　　　遼史貴徳州本漢襄平縣地有沱河(按沱州無/可考或因)
　　　(沱河得名今附見新唐書亦言湄/沱湖之鯽為渤海物産之珍也)
　　東平寨
　　　遼史尚州本漢襄平縣地渤海置東平寨
　　　金史咸平府銅山縣遼同州本漢襄平縣遼以
　　　東平寨置南有柴河北有清河西有遼河(遼史/作尚)
　　　(州與此異考遼志别有尚州此東平/寨之地當為同州以字相近而誤也)
　　懐逺府
　　　新唐書越喜故地為懐逺府領達越懐紀富美
　　　福邪芝九州(按九州可考者惟富美/福三州餘俱遼時廢)
　　　遼史東京信州本越喜故城渤海置懐逺府武
　　　昌縣本渤海懐福縣地定武縣本渤海豹山縣
　　　地併乳水縣人户置
　　　金史上京信州本渤海懐逺軍遼開泰七年建
　　　縣一武昌本渤海懐福縣地(按懐逺府當在渤/海邊界其所統州)
　　　(為最多可考者惟富美福三州餘盡為遼所廢/考信州故城在今科爾沁左翼東南三百八十)
　　　(里開原邊外金遼志稱自開原東北至信州三/百十里是也今有古城周一里門八土人猶呼)
　　　(信州/城)
　　富州
　　　遼史東京銀州富國軍本渤海富州太祖以銀
　　　冶更名統縣三延津縣本渤海富夀縣境有延
　　　津故城更名新興縣本越喜國地渤海置銀冶
　　　嘗置銀州永平縣本渤海優富縣地
　　　金史咸平府新興縣遼銀州富國軍本渤海富
　　　州熙宗皇統三年廢州更名来屬有范河柴河
　　　遼河(詳前靺鞨疆域條按渤海富州治富夀縣/遼更富夀為延津更優富為新興金改延)
　　　(津為新興以𨽻咸平今鐵嶺縣則渤海之富夀/遼之延津金之新興也又有故新興城在鐵嶺)
　　　(治東則渤海之優富遼所置新興/縣也又永平廢縣在鐵嶺東北)
　　美州
　　　遼史東京遂州本渤海美州地統縣一山河縣
　　　本渤海縣併黒川麓川二縣置
　　福州
　　　遼史上京福州國舅蕭寧建南征俘漢民居北
　　　安平故地在原州北二十里西北至上京七百
　　　八十里(按原州在顯州東北三百里史雖不言/福州仍渤海之舊然以他州道里計之)
　　　(實屬相近其稱/名當有自耳)
　　　胡嶠北行記嶠為蕭翰掌書記自翰得罪被鎻
　　　嶠與部曲東之福州翰所治也嶠等東行過一
　　　山名十三山云此西南去幽州二千里又東行
　　　數日過衛州至福州(按十三山在今錦縣城東/七十五里去  京師不及)
　　　(二千里嶠葢約畧之詞衛州當係渭/州之訛在顯州東北二百五十里)
　　鐵利府
　　　新唐書鐵利故地為鐵利府領廣汾蒲海義歸
　　　六州(按汾海二州無考遼之海州渤海為南/海府另列前條非此州也葢俱係遼廢)
　　　遼史東京鐵利府故鐵利國地
　　廣州
　　　遼史廣州漢屬襄平髙麗為當山縣渤海為鐵
　　　利郡太祖遷渤海人居之建鐵利州統和八年
　　　省開泰七年以漢户置
　　　金史瀋州章義縣遼舊廣州皇統三年降為縣
　　　来屬有遼河東梁河遼河大口(按東梁河即太/子河亦名大梁)
　　　(河明志章義故城在瀋陽中/衛西南六十里有章義站)
　　　松漠紀聞瀋州六十里至廣州七十里至大口
　　蒲州
　　　松漠紀聞興州(見/前)四十里至蒲河四十里至瀋
　　　州
　　　元一統志蒲河在瀋陽路源出鐵利國蒲谷流
　　　經蒲水田過故名(按蒲州遼初已廢本鐵利國/地自應以蒲河得名以洪皓)
　　　(所記考之距瀋州四十里今承徳縣城西北四/十里香爐山蒲河源在焉蒲州之設亦應在此)
　　義州
　　　遼史上京慶州富義縣本義州太宗遷渤海義
　　　州民於此重熙元年降義豐縣後更名
　　　遼史上京永州義豐縣本鐵利府義州遼兵破
　　　之遷其民於南樓之西北仍名義州重熙元年
　　　廢州改今縣在州西北一百里又嘗改富義縣
　　　屬慶州(原誤泰州/今改正)始末不可具考今兩存之(按/富)
　　　(義義豐當係渤海義州縣名遼徙/其民分屬慶永二州非渤海故地)
　　　金史義州崇義軍遼宜州天徳三年更名(按遼/史宜)
　　　(州崇義軍屬中京東丹王每秋畋於此興宗以/定州俘户置與錦州相次實今義州地前所載)
　　　(富義義豐兩縣既云遷義州民於此雖仍舊名/明非故地乃又云本渤海義州此自相矛盾也)
　　　(合遼金兩史考之似渤海義州之民分徙兩縣/故地已空興宗時方以定州俘户實之以義為)
　　　(宜金時始/更正耳)
　　　元史大寧路有義州
　　　明一統志義州衛遼宜州金改為義州治宏政
　　　縣元省縣州屬大寧路洪武二十二年置衛(按/金)
　　　(元明之義州即今義州地在遼為宜州俱未言/渤海之舊然考遼史實係東丹王分地為毎嵗)
　　　(秋畋之所則實係渤海故壤宜與義或因音同/而字異金朝改宜為義正非漫然耳又今義州)
　　　(城西南五十里有古饒慶縣城遼金並無此縣/名金義州所屬但有饒慶鎮或即渤海舊縣而)
　　　(金廢為/鎮歟)
　　歸州
　　　遼史東京歸州太祖平渤海以降户置後廢統
　　　和二十九年伐髙麗以所俘渤海户復置縣一
　　　歸勝
　　安逺府
　　　新唐書安逺府領寧郿慕常四州(按寧州慕州/俱近朝鮮常)
　　　(州屬朝鮮平安道之定逺府郿州疑即平安道/之買州考元史東寧路本髙麗平壤城所屬有)
　　　(定逺府至元六年来歸或即/安逺府之地而稍易其名也)
　　寧州
　　　遼史東京寧州觀察統和二十九年伐髙麗以
　　　渤海降户置兵事𨽻東京統軍司統縣一新安
　　慕州
　　　遼史東京慕州本渤海安逺府地故縣二慕化
　　　崇平久廢户二百𨽻渌州在西北二百里(按遼/慕州)
　　　(移屬渌州鴨緑軍則安逺一府固與今髙麗相/近又考一統志朝鮮平安道有定逺府有常州)
　　　(當即仍渤海之舊又有買州/字義無取疑即郿音之訛也)
　　郢銅洓三州
　　　新唐書郢銅洓三州為獨奏州(按通考文與此/同獨奏之義當)
　　　(猶今直𨽻州不轄於/府而事得專達也)
　　　遼史東京郢州渤海置
　　　遼史銅州廣利軍渤海置統縣一析木縣渤海
　　　為花山縣初𨽻東京後来屬(按金史金廢銅州/以析木縣𨽻澄州)
　　　遼史咸州安東軍本髙麗銅山縣地渤海置銅
　　　山郡地在漢侯城縣北渤海龍泉府南開泰八
　　　年置州統縣一咸平縣唐安東都䕶治營平二
　　　州間即此(按渤海諸州間有支郡之稱如盧州/之稱杉盧郡定州之稱安定郡是也)
　　　(此銅山郡亦當為銅州所分治遼析為二州所/云在營平間者為得其實至云在龍泉府南則)
　　　(約畧之詞耳至金之銅山縣雖屬咸平府在/遼為同州鎮安軍名同而地異亦相附近也)
　　　金史咸平府本髙麗銅山縣地遼為咸州
　　　遼東行部志咸平本渤海地契丹改為咸州金
　　　為咸平府
　　　元一統志銅山郡故城在咸平府南
　　　元史咸平府古朝鮮地箕子所封漢屬樂浪郡
　　　後髙麗有其地唐置安東都䕶以統之繼為渤
　　　海大氏所據遼平渤海以其地多險隘建城以
　　　居流民號咸州金升咸平府元初因之𨽻開元
　　　路後復割出𨽻遼東宣慰司
　　　通考洓州以其近洓沫江葢所謂粟末水也
　　　遼史東京洓州渤海置
　　葢州
　　　遼史辰州本髙麗葢牟城唐太宗㑹李世勣攻
　　　破葢牟城即此渤海改為葢州又改辰州以辰
　　　韓(另條/見前)得名統縣一建安(按以下四州皆在唐/書通考所載六十州)
　　　(之外今並附於此葢牟亦稱葢曷牟金仍改葢/州統縣四湯池即遼鐵州秀巖即今岫巖熊岳)
　　　(即遼盧州熊岳縣並金時廢州来屬惟建安尚/仍遼舊至元時併湯池熊岳入建安又省建安)
　　　(入葢州初為葢州路後併入遼陽路即今葢平/縣也又熊岳城在葢州南六十里有熊岳山熊)
　　　(岳/河)
　　崇州
　　　遼史崇州本漢長岑縣地渤海置州故縣三崇
　　　山溈水緑城皆廢户五百在京東北一百五十
　　　里(按渤海州名有榮州無崇州榮為中京所屬/與湯興二州相次今遼史以崇州次於湯興)
　　　(之後而東京所屬别有榮州又不載其沿/革疑崇字即榮字之訛而榮州又復出也)
　　　遼史貴徳州貴徳縣本漢襄平縣渤海為崇山
　　　縣奉徳縣本渤海縁(按此又作/縁與前異)城縣地(按金史/貴徳縣)
　　　(有范河見前/定理府注)
　　集州
　　　遼史集州古陴離郡地漢屬險瀆縣髙麗為霜
　　　巖縣渤海置州統縣一奉集縣渤海置(按奉集/廢縣在)
　　　(今撫順城/南八十里)
　　　金史貴徳州奉集縣遼集州奉集縣本渤海舊
　　　縣有渾河
　　麓州
　　　遼史麓州渤海置(按唐書通考渤海無此州名/遼史載其名而不詳其地又)
　　　(遼乾州所屬之司農縣本渤海麓郡縣併麓波/雲川二縣入焉亦未詳渤海所𨽻之州今附於)
　　　(此乾州為漢無慮縣地因醫巫閭得名/或麓州麓郡亦因附北鎮之麓而名歟)
　　　謹按渤海五京五府之外為長嶺等十府長嶺
　　　在吉林西南夫餘府在開原鄚頡在開原邊外
　　　科爾沁界定理府在鐵嶺以南承徳界安邊府
　　　亦在開原邊外率賓府與
　　本朝
發祥之鄂多理城相近東平府在廣寧東北懐逺府在
　　　鐵嶺鐵利府濱太子河安逺府在髙麗界其後
　　　所屬之州半為遼時廢併而因革可溯者尚多
　　　又有郢銅洓三州不𨽻於府合之十五府所屬
　　　共為州六十與所稱六十二州之數不符考之
　　　遼史則又别出葢崇集麓四州唐書通考皆未
　　　之載與六十二州之數亦不合今以地理考之
　　　葢集二州與顯徳府屬之鐵州盧州相近當時
　　　或間有省併而史不能詳崇州疑即榮州以字
　　　形相近而訛麓州則史文殊畧今附列於諸州
　　　之後而支郡之可考者亦各附於本條至若古
　　　今沿革及山川道里有足證據臚注於下凡史
　　　文舛誤及名同而地異者並加訂正用資參考
　　　云
　
　
　
　
　
　
　
　
　
　
　
　
　
　
　
欽定滿洲源流考卷十
欽定四庫全書
欽定滿洲源流考卷十一
　疆域(四/)
　　遼東北地界
　　　北盟㑹編遼太祖遷女真大姓數千户置遼陽
　　　之南使不得與本國相通名曰哈斯罕(舊作合/蘇欵又)
　　　(作曷蘇館今改正按滿洲語哈斯罕藩籬也據/此云使不得與本國往來實有防閑之意與滿)
　　　(洲語意/相合)謂之熟女真(按滿洲語稱舊國初所屬/曰佛滿珠謂  滿洲也新)
　　　(附編入旗分者伊徹滿珠謂之新滿/洲也此所云生熟蓋即新舊  意)自咸州東
　　　北分界入山谷至於粟末江中間所居𨽻咸州
　　　兵馬司許與本國往來非熟女真亦非生女真
　　　也自粟末之北寜江之東北處界外者則謂之
　　　生女真遼國沿邊置東京黄龍府兵馬都部署
　　　司咸州湯河兵馬司東北路統軍司分𨽻之謂
　　　之羈縻道
　　　契丹國志東南至新羅(另條/見前)國西以鴨緑江東
　　　八里黄土嶺為界至保州十一里次東南至五
　　　節度熟女真國係契丹樞宻院所轄差契丹或
　　　渤海人充節度管押西北至東京五百餘里又
　　　次東南至熟女真國(按此疑即自咸州至粟末/江之部然志文殊未明晰)
　　　不屬契丹所管去東京二百餘里東北至生女
　　　真國契丹常設防備西南去東京六百里又東
　　　北至烏舍(滿洲語皮條也舊/作烏惹今改正)國阿里瑪(蒙古語/梨也舊)
　　　(作阿里眉/今改正)國布庫里(蒙古語整全也舊/作破骨魯今改正)國各一
　　　萬户衣装言語與女真異西去上京四千餘里
　　　又東北至鐵驪(見前靺/鞨條)國次東北至靺鞨國(按/靺)
　　　(鞨即女真國舊名此分為二國殊/誤葢作志者摭拾舊文未足為據)
　　遼上京長春州
　　　遼史長春州本鴨子河春獵之地興宗重熈八
　　　年置統縣一長春縣本混同江地户二千(按遼/上京)
　　　(臨潢府在今巴林阿嚕科爾沁扎嚕特等地惟/長春一州濵混同江今杜爾伯特扎賴特皆州)
　　　(之北境則遼長春州/當與今白都訥相近)
　　　遼史兵衛志長春縣丁四千
　　　金史泰州承安二年置於長春縣北至邊四百
　　　里南至懿州八百里東至肇州三百五十里户
　　　三千五百四縣一長春遼長春州天徳二年降
　　　為縣𨽻肇州承安三年來屬
　　　遼史春巴納(舊作納鉢今改正按滿洲語巴/納地方也葢指遊獵之地而言)曰
　　　鴨子河濼皇帝正月上旬起牙帳約六十日方
　　　至天鵞未至卓帳冰上鑿冰取魚冰泮乃縱鷹
　　　鶻捕鵞雁晨出暮歸鴨子河濼東西二十里南
　　　北三十里在長春州東北三十五里四面皆沙
　　　堝多榆栁杏林
　　　契丹國志每歲正月上旬出行射獵凡十六日
　　　然後並洮爾河鑿冰釣魚冰泮即縦鷹鶻以捕
　　　鵞雁(按遼史本紀載聖宗太平四年改鴨子河/為混同江塔魯河為長春河然又屢以鴨)
　　　(子混同二水並稱即金史亦並稱鴨子混同據/契丹國志則鴨子即塔魯河今洮爾河也又契)
　　　(丹國志云太宗破晉改粟末河為混同/江史志傳訛未有確據並詳後山川門)
　　　大金國志太祖十四年遼天祚帝率蕃漢兵十
　　　餘萬出長春路分五部北出駱駝口太祖乘其
　　　未陣三面擊之天祚大敗退保長春太祖乘勝
　　　遂平渤海遼陽等五十四州
　　遼東京遼陽府
　　　遼史東京遼陽府本朝鮮之地後為渤海大氏
　　　所有號中京顯徳府太祖攻渤海俘其王大諲
　　　譔以為東丹王國神冊四年葺遼陽古城以渤
　　　海漢户建東平郡為防禦州天顯三年遷東丹
　　　國民居之升為南京城名天福髙三丈有樓櫓
　　　幅員三十里八門東曰迎陽東南曰韶陽南曰
　　　龍原西南曰顯德西曰大順西北曰大遼北曰
　　　懐逺東北曰安逺宫城在東北隅髙三丈具敵
　　　樓南為三門壮以樓觀四隅角樓相去二里外
　　　城謂之漢城東至烏爾呼赫(滿洲語偏也舊作/烏魯虎克今改)
　　　四百里南至海邊鐵山八百六十里西至望平
　　　縣海口三百六十里北至挹樓縣范河二百七
　　　十里東西南三面抱海天顯十三年改南京為
　　　東京府曰遼陽户四萬六百轄州府軍城八十
　　　七統縣九遼陽縣本漢浿水縣户一千五百仙
　　　鄉縣本漢遼陽縣户一千五百鶴野縣本漢居
　　　就縣地户一千三百析木縣本漢望平縣地户
　　　一千紫䝉縣本漢鏤方縣地户一千興遼縣本
　　　漢平郭縣户一千肅慎縣以渤海户置歸仁縣
　　　順化縣(案歸仁順化二/縣沿革未詳)
　　　元一統志東丹王故宫在遼陽路按本路圖冊
　　　在府之東北隅有讓國皇帝御容殿
　　　明一統志鶴野廢縣在遼東都司城西八十里
　　　元省入遼陽縣
　　開州
　　　遼史開州鎮國軍節度本濊地渤海為龍原府
　　　(詳見前/渤海條)開泰三年遷雙韓二州千餘户實之號
　　　開封府開逺軍節度更名鎮國軍𨽻東京留守
　　　兵事屬東京統軍司統州三縣一開逺縣本龍
　　　原縣(詳前渤/海條)遼初廢聖宗東討復置以軍額名
　　　户一千
　　　遼史鹽州本龍河郡(詳前渤/海條)𨽻開州相去一百
　　　四十里
　　　遼史穆州保和軍刺史本㑹農郡(詳前渤/海條)户三
　　　百東北至開州一百二十里統縣一㑹農縣
　　　遼史賀州刺史本吉理郡(詳前渤/海條)户三百𨽻開
　　　州
　　定州
　　　遼史定州保寜軍髙麗置州聖宗統和十三年
　　　升軍遷遼西民實之統縣一定東縣髙麗所置
　　　遼徙遼西民實之户八百
　　保州
　　　遼史保州宣義軍節度髙麗置州故縣一曰來
　　　逺聖宗以髙麗王詢擅立問罪取其保定二州
　　　統和末髙麗降於此置榷場𨽻東京統軍司縣
　　　一來逺縣初徙遼西諸縣民實之又徙奚漢兵
　　　七百防戍焉户一千
　　　遼史宣州定逺軍刺史開泰三年徙漢户置𨽻
　　　保州
　　　遼史懐化軍下刺史開泰三年置𨽻保州
　　辰州
　　　遼史辰州奉國軍節度本葢牟城渤海改為葢
　　　州(詳見前/渤海條)遼徙其民於祖州初曰長平軍户二
　　　千統縣一建安縣
　　　元一統志葢州地最要衝稱為繁富契丹移其
　　　民於上京西祖州後陞為長平軍
　　盧州
　　　遼史盧州元徳軍刺史本渤海杉盧郡(詳前渤/海條)
　　　統縣一熊岳縣西至海一十五里傍海有熊岳
　　　山
　　　明一統志熊岳廢縣在葢州衛南六十里遼為
　　　盧州治所金屬葢州元省(按今有/熊岳城)
　　來逺城
　　　遼史來逺城本熟女真地統和中伐髙麗以燕
　　　軍驍猛置兩指揮建城防戍兵事屬東京統軍
　　　司
　　　元一統志來逺城本熟女真地遼伐髙麗於此
　　　建城先是侵髙麗軍敗值冬雪彌旬不止人馬
　　　多斃軍㑹鴨緑江餘軍漂溺遼主隆緒次來逺
　　　界有防邊猛軍數十人遇而刼之逮問所從來
　　　開襟示其金製環甲衆軍驚散遼主至遼城收
　　　不在營中者誅之金陞來逺軍
　　鐵州
　　　遼史鐵州建武軍刺史本漢安市縣地(詳前渤/海條)
　　　統縣一湯池縣
　　　鴨江行部誌湯池縣本遼時鐵州
　　　明一統志安市廢縣在葢州衛東七十里故鐵
　　　州金為湯池縣元省
　　興州
　　　遼史興州興中軍節度本漢海宜縣地(詳前渤/海條)
　　　北盟㑹編第二十四程至梁魚務過遼河二十
　　　七程至興州
　　　許亢宗奉使行程録自瀋州七十里至興州遼
　　　太祖破渤海建為東京路自此所至居民稍盛
　　　食物充足
　　湯州
　　　遼史湯州本漢襄平縣地(詳前渤/海條)
　　崇州
　　　遼史崇州隆安軍刺史本漢長岑縣地(詳前渤/海條)
　　　統縣一崇信縣
　　海州
　　　遼史海州南海軍節度本沃沮(另條/見前)國地渤海
　　　號南京南海府(詳前渤/海條)太平中大延琳叛南海
　　　城堅守經歲不下别部酋長皆被擒乃降因盡
　　　徙其民於上京移澤州民來實之户一千五百
　　　統州二縣一臨溟縣
　　　明一統志臨溟廢縣在海州衛東一百八十里
　　　遼置金屬澄州元省
　　　遼史耀州刺史本渤海椒州(詳前渤/海條)𨽻海州統
　　　縣一巖淵縣
　　　明一統志廢耀州在海州衛西南二百里
　　　遼史嬪州柔逺軍刺史本渤海晴州(詳前渤/海條)
　　　元一統志遼太平九年渤海大延琳叛盡徙南
　　　海府人於上京之北移澤州民以實其城仍號
　　　南海府金改海州又改澄州又廢嬪州為新昌
　　　鎮入焉
　　淥州
　　　遼史淥州鴨緑軍本髙麗故國渤海西京鴨緑
　　　府(詳前渤/海條)大延琳叛遷餘黨於上京置易俗縣
　　　居之在者户二千𨽻東京留守司統州四縣二
　　　宏聞縣神鄉縣
　　桓州
　　豐州
　　正州
　　慕州(俱詳前渤海條惟慕州渤海/别屬安逺府遼移屬淥州)
　　顯州
　　　遼史顯州奉先軍上節度本渤海顯徳府地(詳/前)
　　　(渤海/條)世宗置以奉顯陵顯陵者東丹人皇王墓
　　　也人皇王性好書購書數萬卷置醫巫閭山絶
　　　頂築堂曰望海大同元年世宗親䕶人皇王靈
　　　駕歸自汴京以人皇王愛醫巫閭山水竒秀因
　　　葬焉州在山東南遷東京三百餘户以實之應
　　　厯元年穆宗葬世宗於顯陵西山仍禁樵採兵
　　　事屬東京都部署司統州三縣二奉先縣本漢
　　　無慮縣即醫巫閭世宗析遼東長樂縣民以為
　　　陵户山東縣本漢望平縣世宗割渤海永豐縣
　　　民為陵户歸義縣初置顯州渤海民自來助役
　　　世宗嘉憫因籍其人户置縣
　　　金史天輔元年抜顯州乾懿豪徽成川惠等州
　　　皆降
　　　許亢宗奉使行程録自錦州八十里至劉家荘
　　　自劉家荘一百里至顯州
　　　遼史嘉州嘉平軍下刺史𨽻顯州
　　　遼史遼西州阜成軍中刺史本漢遼西郡地世
　　　宗置州屬顯州統縣一長寜縣統和八年以諸
　　　宫提轄司人户置
　　　遼史康州下刺史世宗遷渤海率賔府人户置
　　　屬顯州縣一率賔縣(詳前渤/海條)
　　　遼東行部誌廣寜本陽羅郡渤海顯徳府遼世
　　　宗改顯州
　　宗州
　　　遼史宗州下刺史在遼東石熊山耶律隆運以
　　　所俘漢民置聖宗立為州統縣一熊山縣本渤
　　　海縣地
　　乾州
　　　遼史乾州廣徳軍上節度本漢無慮縣地聖宗
　　　統和三年置以奉景宗乾陵有凝神殿兵事𨽻
　　　東京都部署司統州一縣四奉陵縣本漢無慮
　　　縣地括諸落帳户助營山陵延昌縣析延昌宫
　　　户置靈山縣本渤海靈峯縣地司農縣本渤海
　　　麓郡縣(詳前渤/海條)
　　　元一統志乾州故城在廣寜府西南七里遼統
　　　和二年立今基址頺然
　　　遼東行部誌閭陽遼乾州也去廣寜五里
　　　北盟㑹編離顯州七里别建乾州以奉陵寢
　　　明一統志乾州城在廣寜衛西南七里
　　　遼史海北州廣化軍中刺史世宗以所俘漢户
　　　置地在閭山之西南海之北初𨽻宣州後屬乾
　　　州統縣一開義縣
　　　明一統志開義廢縣在義州衛南四十里遼置
　　　為海北州治所金屬義州元省
　　貴德州
　　　遼史貴德州寜逺軍下節度本漢襄平縣地漢
　　　公孫度所據太宗時察克(蒙古語時也舊/作察割今改正)以所
　　　俘漢民置州聖宗建貴德軍後更名兵事屬東
　　　京都部署司統縣二貴徳縣本漢襄平縣渤海
　　　為崇山縣奉德縣本渤海縁城縣地嘗置奉徳
　　　州(詳前渤海條崇山縁城並渤/海崇州縣名縁城又作緑城)
　　　元一統志貴德州今廢為巡檢司
　　　元一統志公孫廢城在貴德州漢末公孫度為
　　　遼東太守治襄平傳子至孫據有其地遺址猶
　　　存
　　　元一統志大寶城在廢貴德州
　　瀋州
　　　遼史瀋州昭德軍中節度本挹婁國地渤海置
　　　州(詳前渤/海條)太宗置興遼軍後更名兵事𨽻東京
　　　都部署司統州一縣二樂郊縣太祖俘薊州三
　　　河民建三河縣後更名靈源縣太祖俘薊州吏
　　　民建漁陽縣後更名
　　　大金國志太祖十五年渤海人髙永昌自稱大
　　　渤海國皇帝據有遼東五十餘州遼主遣張琳
　　　討之至瀋州女真遣兵來援琳敗績
　　　許亢宗奉使行程録自顯州一百五十里至梁
　　　漁務又一百三十里至摩綽(滿洲語拙也舊/作沒咄今改正)寨
　　　又八十里至瀋州
　　　遼史巖州白巖軍下刺史本渤海白巖城(見前/渤海)
　　　(條/)統縣一白巖縣
　　　元一統志瀋陽渤海建定理府都督瀋定二州
　　　此為瀋州地後罹契丹兵火其定州與縣並廢
　　　即瀋州為興遼軍又更昭德
　　集州
　　　遼史集州懐衆軍下刺史古陴離郡地(詳前渤/海條)
　　　統縣一奉集縣
　　　明一統志奉集廢縣在撫順千户所南八十里
　　　漢為險瀆縣金屬貴德州
　　廣州
　　　遼史廣州防禦漢屬襄平縣渤海為鐵利郡(詳/前)
　　　(渤海/條)太祖遷渤海人居之建鐵利州統和八年
　　　省開泰七年以漢户置統縣一昌義縣
　　　金史瀋州章義縣遼舊廣州皇統三年降為縣
　　　有遼河東梁河
　　　明一統志章義廢縣在瀋陽衛西南六十里遼
　　　置廣州金改為縣屬瀋州元省
　　遼州
　　　遼史遼州始平軍下節度渤海為東平府(詳前/渤海)
　　　(條/)太祖改為州軍曰東平太宗更為始平軍兵
　　　事屬北女真兵馬司統州一縣二遼濵縣安定
　　　縣
　　　明一統志遼濵廢縣在瀋陽衛西北一百八十
　　　里本拂湼國(另條/見前)地遼為遼州治金貞祐時廢
　　　遼史祺州祐聖軍本渤海䝉州地(詳前渤/海條)太祖
　　　以檀州俘户於此建檀州後更名兵事屬北女
　　　真兵馬司統縣一慶雲縣太祖俘宻雲民於此
　　　建宻雲縣後更名
　　遂州
　　　遼史遂州本渤海美州地(詳前渤/海條)採訪使耶律
　　　佛德(滿洲語令其上𦂳之/謂舊作頗德今改正)置穆宗沒入焉𨽻延
　　　昌宫統縣一山河縣
　　通州
　　　遼史通州安逺軍渤海號夫餘城(詳前渤/海條)太
　　　祖改龍州聖宗更今名保寜七年以黄龍府叛
　　　人燕頗餘黨千餘户置陞節度統縣四通逺縣
　　　安逺縣歸仁縣漁谷縣
　　韓州
　　　遼史韓州東平軍下刺史髙麗置鄚頡府(詳前/渤海)
　　　(條/)太宗置三河榆河二州聖宗併二州置𨽻延
　　　昌公兵事屬北女真兵馬司統縣一栁河縣
　　　遼東行部誌癸酉次栁河縣舊韓州也先徙州
　　　於奚營州後改為縣又以城近栁河故以名之
　　　乙亥次韓州遼聖宗時併三河榆河二州為韓
　　　州三河本燕之三河遼俘其民於此置州故因
　　　其舊名而故城在遼水之側常苦風沙移於白
　　　塔寨後為遼水所侵移於今栁河縣又以州非
　　　衝途即徙於舊九百奚營即今所治是也
　　　元一統志栁河縣故城本粤喜(見前靺/鞨條)地後置
　　　縣以其地近栁河故名契丹併入安方縣今城
　　　址猶存(案遼史栁河縣本渤海粤喜縣/地併萬安縣置此作安方誤)
　　雙州
　　　遼史雙州保安軍下節度渤海安定郡(詳前渤/海條)
　　　久廢察克(詳見前原丈作歐里僧王而下文又/作察割係一人而名字互稱今改正)
　　　從太宗南征以俘鎮定二州之民建城置州後
　　　沒入焉初𨽻延昌宫後屬崇德宫兵事𨽻北女
　　　真兵馬司統縣一雙城縣
　　銀州
　　　遼史銀州富國軍下刺史本渤海富州(詳前渤/海條)
　　　太祖以銀冶更名𨽻宏義宫兵事屬北女真兵
　　　馬司統縣三延津縣有延津故城新興縣永平
　　　縣舊有永平寨
　　　許亢宗奉使行程録離興州五十里至銀州又
　　　四十里至咸州
　　同州
　　　遼史同州(舊訛尚州金史作同考遼史東京/道别有尚州此為同州無疑今改)鎮
　　　逺軍下節度本漢襄平縣地太祖置州軍曰鎮
　　　東後更名𨽻彰愍宫兵事屬北女真兵馬司統
　　　州一未詳縣二東平縣本漢襄平縣地産鐵撥
　　　户三百採鍊隨征賦輸永昌縣本髙麗永寜地
　　　北盟㑹編二十八程至咸州二十九程至同州
　　　州地平壤居民所在成聚落耕種殆遍地宜穄
　　　黍
　　　許亢宗奉使行程録自咸州九十里至同州
　　咸州
　　　遼史咸州安東軍下節度渤海置銅山郡(詳前/渤海)
　　　(條/)地多山險冦盜以為淵藪乃招平營等州客
　　　户建城居之初號浩里(䝉古語例也舊/作郝里今改正)太保城
　　　開泰八年置州兵事屬北女真兵馬司統縣一
　　　咸平縣唐安東都䕶天寶中治營平二州間即
　　　此太祖滅渤海復置安東軍開泰中置縣
　　　金完顔羅索碑宗室烏楞古(滿洲語臍也舊/訛斡魯古今改)略
　　　地咸州王(按羅索封/金源郡王)合兵禦之乃往敗其戍兵
　　　三千於境斬其將遂㑹烏楞古既而聞敵兵且
　　　至王留四穆昆精鋭各守一門與烏楞古濟水
　　　分兩翼王居左翼敗其所衝追殺略盡烏楞古
　　　軍却退與所留諸穆昆整陣而立王返兵擣敵
　　　背大敗之咸州既下因徇地黄龍府
　　　北盟㑹編二十七程至興州二十八程至咸州
　　　許亢宗奉使行程録自興州九十里至咸州
　　信州
　　　遼史信州彰聖軍下節度渤海置懐逺府(詳前/渤海)
　　　(條/)開泰初置州以所俘漢民實之兵事屬黄龍
　　　府都部署司統州三未詳縣二武昌縣本渤海
　　　懐福縣地析平州提轄司及豹山縣一千户𨽻
　　　之定武縣本渤海豹山縣地析平州提轄司併
　　　乳水縣人户置初名定功縣
　　　許亢宗奉使行程録自同州四十里至信州
　　　元一統志黄龍府西曰信州
　　賔州
　　　遼史賔州懐化軍節度本渤海城統和十七年
　　　遷烏舍户置刺史於鴨子混同二水之間後升
　　　兵事𨽻黄龍府都部署司
　　　金史太祖十三年命布呼(滿洲語鹿也舊/訛僕虺今改正)等攻
　　　拔賔州烏舍楚古爾蘇(䝉古語杉木也舊/作雛鶻室今改正)來降
　　　遼將徹格爾(䝉古語潔淨也舊/作赤狗兒今改正)戰於賔州布呼
　　　敗之鐵驪王以所部降
　　　松漠紀聞翁舍展(舊作嗢熱者今從/八旗姓氏通譜改)國不知其
　　　始所居後為契丹徙置黄龍府南百餘里曰賔
　　　州州近混同江即古之粟末河也部落雜處以
　　　其族之長為千户統之
　　　松漠紀聞契丹自賔州混同江北八十里建寨
　　　守禦女真
　　　契丹國志宋政和五年金太祖攻遼破賔州
　　龍州
　　　遼史龍州黄龍府本渤海夫餘府(詳前渤/海條)太祖
　　　平渤海還至此崩有黄龍見更名保寜七年軍
　　　將燕頗叛府廢開泰九年遷城於東北以宗州
　　　檀州漢户一千復置統州五縣三黄龍縣遷民縣永
　　　平縣
　　　金史收國元年八月上親征黄龍府次混同江
　　　無舟上乗馬徑涉九月克黄龍府
　　　許亢宗奉使行程録自信州九十里至府魯(滿/洲)
　　　(語優長也舊/作蒲里今改)貝勒寨又四十里至黄龍府遼太
　　　祖射黄龍於此地自黄龍府東行六十里至托
　　　色(滿洲語權也舊/作托撒今改)貝勒寨府為契丹東寨當强
　　　盛時俘獲異國人遷徙雜處於此南有渤海北
　　　有鐵驪托歡(蒙古語鑿也舊/作吐渾今改)東南有髙麗東有
　　　女真室韋北有烏舍西北有輝和爾党項西南
　　　有奚故此地雜諸國風俗
　　　元一統志賔州之西曰黄龍府即石晉少帝初
　　　安置之地
　　　遼史益州觀察屬黄龍府統縣一靜逺縣
　　　金史收國元年正月上自将攻黄龍府進臨益
　　　州州人走保黄龍取餘民以歸留羅索(見/前)尼楚
　　　赫(滿洲語珠也舊/作銀术可今改)守黄龍上率兵趨達嚕噶城
　　　(蒙古語頭目也舊/作達魯古今改)次寜江州西
　　　許亢宗奉使行程録自托色貝勒寨九十里至
　　　曼濟勒噶(蒙古語纓絡也舊/作漫七離今改)貝勒寨道旁有契
　　　丹舊益州賔州空城又六十里至古烏舍寨寨
　　　枕混同江過江四十里至呼勒希(滿洲語愚蒙/也舊作和里)
　　　(閑今/改)寨又東行五里即有潰堰斷塹自北而南
　　　莫知逺近界隔甚明乃契丹昔與女真兩國古
　　　界也八十里直至拉林河
　　　遼史安逺州懐義軍刺史屬黄龍府
　　　遼史威州武寜軍刺史屬黄龍府
　　　契丹國志宋政和五年金太祖攻遼破威州
　　　遼史清州建寜軍刺史屬黄龍府
　　　遼史雍州刺史屬黄龍府
　　湖州
　　　遼史湖州興利軍刺史渤海置兵事𨽻東京統
　　　軍司統縣一長慶縣
　　渤州
　　　遼史渤州清化軍刺史渤海置兵事𨽻東京統
　　　軍司統縣一貢珍縣
　　郢州
　　　遼史郢州彰聖軍刺史渤海置兵事𨽻北女真
　　　兵馬司統縣一延慶縣
　　銅州
　　　遼史銅州廣利軍刺史渤海置兵事𨽻北兵馬
　　　司統縣一析木縣本漢望平縣地初𨽻東京後
　　　來屬
　　　明一統志析木廢縣在海州衛東南四十里渤
　　　海花山縣遼改析木置銅州金屬澄州元省
　　涑州
　　　遼史涑州刺史渤海置兵事屬南兵馬(司詳前/  渤海)
　　　(條/)
　　率賔府
　　　遼史率賔府刺史故率賔國地(詳前渤/海條)
　　定理府
　　　遼史定理府刺史故挹婁國地(詳前渤/海條)
　　鐵利府
　　　遼史鐵利府刺史故鐵利國地(詳前渤/海條)
　　安定府(遼史僅存其/名不載沿革)
　　長嶺府(遼史不詳沿革當仍渤/海之舊詳見渤海條)
　　鎮海府
　　　遼史鎮海府防禦兵事𨽻南女真湯河司統縣
　　　一平南縣
　　冀州
　　　遼史冀州防禦聖宗建升永安軍
　　東州
　　　遼史東州以渤海户置
　　尚州
　　　遼史尚州以渤海户置
　　吉州
　　　遼史吉州福昌軍刺史(遼史不/詳沿革)
　　麓州
　　　遼史麓州下刺史渤海置(見前渤/海條)
　　荆州
　　　遼史荆州刺史(遼史僅存其/名不載沿革)
　　懿州
　　　遼史懿州寜昌軍節度太平三年越國公主以
　　　媵臣户置初曰慶懿軍更曰廣順軍𨽻上京清
　　　寜七年宣懿皇后進入改今名統縣二寧昌縣
　　　本平陽縣順安縣(按遼史有兩懿州一載東京/道一載上京道據史初更廣)
　　　(順軍𨽻上京則實一州也第此云本越國公主/而上京又稱聖宗女燕國長公主為小異考聖)
　　　(宗女為越國公主燕長主則聖宗之姑史必有/一誤遼東行部誌亦同州在顯州東北三百里)
　　　(西北至上京八/百里户四千)
　　　遼東行部志懿州古遼西郡即栁城之域有寶
　　　巖寺遼聖宗女燕長主所建
　　　元一統志豪州本遼時懿州金皇統三年省入
　　　順安縣後復置國朝初因之至元六年省入順
　　　安縣
　　　明一統志廢懿州在廣寜衛北二百二十里嘗
　　　置衛於此永樂八年廢
　　媵州
　　　遼史媵州昌永軍刺史(史不載沿革以州名按/之亦當為媵户所置)
　　順化城
　　　遼史順化城嚮義軍下刺史開泰三年以漢户
　　　置兵事𨽻東京統軍司
　　寜州
　　　遼史寜州觀察統和二十九年伐髙麗以渤海
　　　降户置兵事𨽻東京統軍司統縣一新安縣
　　衍州
　　　遼史衍州安廣軍防禦以漢户置初刺史後升
　　　軍兵事屬東京統軍司統縣一宜豐縣
　　　金史遼舊衍州安廣軍皇統三年廢為宜豐縣
　　　有東梁河(按遼志東梁河亦曰大梁河今太子/河也舊名衍水燕太子丹亡匿衍水)
　　　(即此遼之州/名當取諸此)
　　　明一統志宜豐廢縣在遼東都司城西南一百
　　　里遼置衍州金屬遼陽府元省入遼陽
　　連州
　　　遼史連州德昌軍刺史以漢户置兵事屬東京
　　　統軍司統縣一安民縣
　　歸州
　　　遼史歸州觀察太祖平渤海以降户置後廢統
　　　和二十九年伐髙麗以所俘渤海户復置兵事
　　　屬南女真湯河司統縣一歸勝縣
　　蘇州
　　　遼史蘇州安復軍本髙麗南蘇城興宗置州兵
　　　事屬南女真湯河司統縣二來蘇縣懐化縣
　　　松漠紀聞東京有蘇扶等州蘇與中國登州青
　　　州相直東丹王封於此謂之人皇王不得立自
　　　蘇乘筏浮海歸唐
　　　鴨江行部志自永康次順化營中途望西南兩
　　　山巍然浮於海上訪諸野老云此蘇州闗也遼
　　　之蘇州今為化成縣闗禁設自有遼以其南來
　　　舟楫非出此途不能登岸相傳隋唐之伐髙麗
　　　兵糧戰艦亦自此來南去百里有山曰鐵山常
　　　屯甲士七千人以防海路
　　復州
　　　遼史復州懐德軍節度興宗置兵事屬南女真
　　　湯河司統縣二永寜縣德勝縣
　　　元一統志廢復州本遼遷民縣屬黄龍府後置
　　　復州號永寜軍節度改縣曰永寜後又更為永
　　　康省豐水扶羅入焉金因之所居皆漢民地甚
　　　肥沃有耕稼之利(按前明設復州衛/  本朝仍為復州)
　　肅州
　　　遼史肅州信陵軍重熈十年州民亡入女真取
　　　之復置兵事𨽻北女真兵馬司統縣一清安縣
　　　許亢宗奉使行程録自咸州四十里至肅州又
　　　五十里至同州
　　　遼東行部誌清安縣世傳遼太祖始置為肅州
　　　金為縣
　　　元一統志清安縣故城在咸平府西北舊肅州
　　安州
　　　遼史安州刺史兵事𨽻北女真兵馬司
　　　遼東行部誌歸仁縣遼時為安州
　　　元一統志歸仁縣故城在咸平府北舊安州
　　榮州
　　率州
　　荷州
　　源州
　　渤海州(以上五州遼史僅/載其名不詳沿革)
　　寜江州
　　　遼史寜江州混同軍觀察清寜中置初防禦後
　　　升兵事屬東京統軍司統縣一混同縣
　　　金史本紀太祖進軍寜江州十月朔克其城次
　　　拉林城
　　　大金國志太祖十三年起兵攻混同之東寜江
　　　州敗髙仙壽取寜江遼再遣蕭嗣先屯珠赫(滿/洲)
　　　(語冰也舊作/出河今改)店臨白江與寜江州女真兵對壘
　　　女真潛渡混同江掩擊之嗣先兵潰
　　　松漠紀聞寜江州去冷山百七十里地苦寒多
　　　草木如桃李之類皆成園至八(月/)則倒置地中
　　　封土數尺季春出之否則凍死每春冰始泮遼
　　　主必至其地鑿冰釣魚放弋為樂暨金祖起兵
　　　首破此州
　　河州
　　　遼史河州德化軍置軍器坊(詳前渤/海條)
　　祥州
　　　遼史祥州瑞聖軍節度興宗以鐵驪户置兵事
　　　𨽻黄龍府都部署司統縣一懐德縣
　　　契丹國志宋政和五年金太祖攻遼破祥州
　　　金史太祖十三年烏達布(滿洲語買也舊/作吾暏補今改)復敗
　　　徹格爾蕭伊蘇(䝉古語九數也/舊作一薛今改)於祥州東斡琿
　　　(滿洲語臭也舊/作斡勿今改)等兩路降
　　遼營衛　阿延女真
　　　遼史阿延(滿洲語尊大也/舊作奥衍今改)女真部聖宗以女真
　　　户置𨽻北府節度使屬西北招討司戍鎮州境
　　伊德女真
　　　遼史伊德(蒙古語有力也/舊作乙典今改)女真部聖宗以女真
　　　户置𨽻南府居髙州北
　　五國部
　　　遼史五國部博和哩(滿洲語豌豆也舊/作剖阿里今改)國博諾
　　　(滿洲語雹也舊/作盆奴今改)國鄂羅木(蒙古語渡口也舊作/奥里米今改按寜古)
　　　(塔東北有鄂/羅木噶珊)國伊埒圖(滿洲語明顯也舊/作越里篤今改)國伊
　　　勒希(滿洲語副也舊/作越里吉今改)國聖宗時來附居本土以
　　　鎮東北重熈六年設節度使領之
　　　大金國志宋二帝自韓州徙五國城五國城者
　　　在西樓東北千里
　　　北盟㑹編五國之東接大海出海東青女真每
　　　發甲馬千餘人入五國界即東海巢穴取之與
　　　五國戰鬬而後得
　　　金史景祖時五國博諾(舊作蒲聶即盆/奴也今併改)部節度
　　　使叛遼鷹路不通景祖襲而擒之
　　　金史遼咸雍八年五國穆延(舊作没撚今從八/旗姓氏通譜改)
　　　部舍音(滿洲語白色也/舊作謝野今改)貝勒叛遼鷹路不通景
　　　祖伐之舍音敗走
　　　元一統志開元路三京故國五國舊城東北一
　　　都㑹也(案元之開元路所統至廣據元一統志/所載長白山亦在境内東□於使大路)
　　　(非止今一/縣地也)
　　　元一統志混同江發源長白山北流經渤海建
　　　州西五十里㑹諸水東北流經上京下達五國
　　　頭城北又東北注於海
　　　明一統志五國頭城在三萬衛北一千里自此
　　　而東分為五國舊傳宋徽宗𦵏於此(按五國城/之説不一)
　　　(或謂寜古塔東松花黒龍二江合流之處有土/城焉或以為在朝鮮北境近寜古塔有古城在)
　　　(山上或以為去燕京三千八百里西至黄龍府/二千一百里或謂寜古塔相近槍頭街有舊城)
　　　(址五疑即是也據金太宗本紀云天㑹六年徙/昏德公重昏侯於韓州八年再徙呼爾哈路則)
　　　(實在寜古塔也宋史稱韓州五國城誤合為一/地第諸書皆約畧之辭未有實據今三姓地方)
　　　(相傳有五/國城遺址)
　　　謹案遼東北之境與完顔部為隣白山黒水雖
　　　隔封外而壤地相錯經界分合之故史乘尚有
　　　可稽其最近者上京之長春州東京之寧江州
　　　皆混同江之地長春州遼時春蒐巴納在焉寜
　　　江則金太祖起兵首集大勲於此按之
　皇輿全圖長春當近白都訥寜江實傍拉林河次若
　　　黄龍府賔咸等州並都㑹衝要遼金百戰之區
　　　亦與混同江相近行程里數具存其餘遼瀋諸
　　　州東京規畫所闗不容罣漏且里至逺近亦藉
　　　以考見若中京則相去稍逺不復贅列焉至遼
　　　金舊界諸書尚約畧可考遼史營衛志所載阿
　　　延伊德二部葢女真之係遼籍者五國城之説
　　　紛然不一遼史各有國名大約在寜古塔以東
　　　東接大海而五國城則為五國至遼總集之所
　　　蓋五國部節度使所治之城所云自此而東分
　　　為五國者近之亦不越寜古塔境内初不必有
　　　舊城址五而後為是也並附於末用資參考云
　
　
　
　
　
　
　
　
　
　
　
　
　
欽定滿洲源流考卷十一
欽定四庫全書
欽定滿洲源流考卷十二
　　疆域(五/)
　　　金上京
　　　　金史上京路海古勒(觧見/前)之地金舊土也(按此/下金)
　　　　(史原文云國言金曰按出虎以按出虎水源於/此故名金源建國之號蓋取諸此考滿洲語金)
　　　　(曰愛新金史舊觧以金為按春滿洲語耳墜也/耳墜以金為之因誤為金并按出虎亦誤為金)
　　　　(吉林境内無愛新水亦並無按春水以音與地/考之當為今阿勒楚喀河河源在吉林城東北)
　　　　(據松漠記聞北盟會編大金國志等所載金上/京行程過拉林河一程即至上京驛館拉林河)
　　　　(東去阿勒楚喀不過百餘里阿勒楚喀河源在/吉林城東北三百里拉林河源在吉林城東北)
　　　　(二百二十五里核之諸書所載上京宫闕在混/同江東二百六十里去拉林河一百七十五里)
　　　　(者俱約畧相合此按出虎即阿勒椘喀之明證/也至金太祖建國號之詔見於本紀及北盟㑹)
　　　　(編所引太祖實録云契丹以鑌鐵為國號鑌鐵/雖堅終有銷壤惟金一色最為真寶自今本國)
　　　　(可號大金兩處所載詔㫖皆同並未云有金水/源而金源縣名遼時已有之遼屬中京金屬北)
　　　　(京以地有金甸而名在今喀喇沁右翼界與金/初起之地無渉史誤以阿勒椘喀為按出虎又)
　　　　(誤以按出虎為金舛/錯附㑹殊不足據也)國初稱為内地天眷元年
　　　　號上京海陵遷都於燕削上京之號止稱會寧
　　　　府大定十三年復為上京其山有長白青嶺瑪
　　　　竒(滿洲語纛纓也舊/作馬紀今改正)嶺温都爾(蒙古語髙也舊/作完都魯今改)
　　　　(正/)水有阿勒楚喀混同拉林松阿哩鴨子河(按/此)
　　　　(則金上京正我山朝創/業之地並詳後  川門)府一領節鎮四防禦一
　　　　縣六鎮一舊有㑹平州天㑹二年築契丹之珠
　　　　敦(滿洲語山梁也舊/作周特今改正)城也後廢其宫室有乾元
　　　　殿(天會三年建天眷/元年更名皇極)慶元宫(天㑹十三年建殿/曰辰居門曰景暉)
　　　　(天眷元年安太祖/以下御容為原廟)朝殿(天眷元年建殿曰敷徳/門曰延光寢殿曰宵衣)
　　　　(書殿曰稽古又有明德宫明徳/殿熙宗嘗享太宗御容於此)涼殿(皇統二年/建門曰延)
　　　　(福樓曰五雲殿曰重明東廡南殿曰東華次曰/廣仁西廡南殿曰西清次曰明義重明後東殿)
　　　　(曰龍夀西殿曰奎文時令殿及其門/曰奉元有泰和殿武徳殿薰風殿)行宫有天
　　　　開殿約羅(䝉古語皂鵰也舊/作爻剌今改正)春水之地有混同
　　　　江行宫興聖宫(徳宗所居也天徳元年/名為興徳宫後改名)永祚宫
　　　　(睿宗所/居也)光興宫(世宗所居也正隆二年命吏部/郎中蕭彦良盡毁舊址大定二)
　　　　(十一年復修建二/十二年以甓束城)有皇武殿(擊毬校射/之所也)有雲
　　　　錦亭有臨漪亭(為籠鷹之所在/阿勒楚喀水側)
　　　　金史金之先居肅慎(另條/見前)地有混同江長白山
　　　　混同江亦號黒龍江(按混同江為松阿哩烏拉/黒龍江為薩哈連烏拉原)
　　　　(係二水而史合言之蓋/因二水下流㑹合故也)所稱白山黒水是也始
　　　　祖居完顔部布爾噶水之涯弟博和哩居扎蘭
　　　　(滿洲語隊伍也/舊作耶懶今改)至獻祖徙居海古勒水始有棟
　　　　宇之制遂定居於阿勒楚喀之側昭祖耀武至
　　　　於青嶺白山順者撫之不從者討之(按白山為/肅慎舊壤)
　　　　(苐部族散居昭/祖始統屬之耳)景祖稍役屬諸部自白山葉赫
　　　　(舊作耶悔今改正按與國初有葉赫國因居葉/赫河邊遂為國名此  白山圖們並言蓋亦部)
　　　　(族之居近/是河者)圖們(舊作統門今改正按圖們江在/寧古塔城南六百里源出長白)
　　　　(山東北流繞朝鮮北/界復東南折入海)扎蘭以至五國(見前遼五/國部條)
　　　　之長皆聴命時遼邊民有逃而歸者鐵驪(見前/靺鞨)
　　　　(條/)烏舍之民亦來歸前後願附者衆鄂敏(滿洲/語飲)
　　　　(也舊作斡/冺今改)水富察(􁇂作蒲察今從八/旗姓氏通譜改)部特克紳
　　　　特布(滿洲語特克紳整齊也特布/裝載也舊作泰神忒保今改)水完顔部圖
　　　　們水温特赫(舊作温廸痕今從/八旗姓氏通譜改)部舍音水完顔
　　　　部皆來附
　　　　金史太祖進軍次寥晦城諸路兵皆㑹於拉林
　　　　水遇遼軍敗之進軍寧江州諸軍填塹攻城十
　　　　月朔克其城鐵驪部來送欵次拉林城拜格(䝉/古)
　　　　(語今其停止也舊/作龞古今改正)之長和索哩(滿洲語麩皮也/舊作胡蘇魯今)
　　　　(改/正)以城降(按松漠紀聞上京至拉林一百五十/里拉林至混同江一百十里太祖㑹)
　　　　(兵拉林河克寧江州進次拉林/城則寧江城正與拉林河相近)
　　　　金史太宗天㑹二年四月以實古納(蒙古語審/問也舊作)
　　　　(實古廼/今改正)所築上京新城名㑹平州
　　　　金史熈宗天眷元年八月以京師為上京府曰
　　　　㑹寧舊上京為北京十一月以康宗以上畫像
　　　　工畢奠獻於乾元殿十二月新宫成二年九月
　　　　初居新宫立太祖原廟於慶元宫皇統三年初
　　　　立太廟社稷(按史所云舊上京據大/金國志盖遼之上京也)
　　　　松漠紀聞自上京至燕二千七百五十里(按自/  京)
　　　　(師至餘盛京一千五百餘里吉盛京城至吉林/八百  里阿勒楚喀河源在  林東北三百里)
　　　　(綜計之與此/約畧相合)三十里至㑹寧頭舖四十五里至
　　　　第二舖三十五里至阿薩爾(䝉古語閣也舊/作阿薩今改正)舖
　　　　四十里至拉林河四十里至巴達(滿洲語張大/也舊作報打)
　　　　(今改/正)舗七十里至賔州渡混同江(按此輿北盟/㑹編行程録)
　　　　(所載里數俱同可見金之上京實在今寧古塔/之西混同江之東其去混同江二百六十里以)
　　　　(今道里按之當在色齊窩集嶺上有故城址相/傳為金時闗門蓋自船厰東十里過混同江至)
　　　　(尼什哈站三十里至交蜜峯四十里至額赫穆/站十里至納穆􁨀集三十里至山神廟五十里)
　　　　(至拉發站七十里至推屯站三里至色齊窩集/又東三百九十里至寧古塔色齊窩集在吉林)
　　　　(城外混同江東二百四十餘里而拉林河源之/拉林山在城東北二百四十五里阿勒楚喀河)
　　　　(源之嘉松阿山在城東北三百里俱屬相近量/本朝康熈十六年寧古塔章京薩布素以繩)
　　　　(道里兩度為丈百八十丈為里自寧古塔西闗/門量至吉林東闗門凡九萬八千丈為五百五)
　　　　(十里後分八站作六百三十里雖古/今里數未必盡同然正約畧可見耳)
　　　　北盟㑹編出榆闗以東第三十八程至拉林河
　　　　(不皇輿全圖拉林河在阿勒楚喀河之西相去/  過百餘里據此自拉林一程至上京與松漠)
　　　　(紀聞言相去一百五十里者合/則按出虎之為阿勒楚喀無疑)終日之内山無
　　　　寸木地不産泉又行五里至矩古(唐古特語矩/十數也古身)
　　　　(也舊作句/孤今改)貝勒寨第三十九程至館去上京尚
　　　　十里餘翌日馬行可五七里一望平原曠野又
　　　　一二里云近闕去繖盖復北百餘歩有阜宿圍
　　　　繞髙丈餘皇城也至門就龍臺下馬行入宿圍
　　　　朝見即捧國書自山棚東入山棚左曰桃源洞
　　　　右曰紫極洞中作大牌題曰翠微宫髙五七尺
　　　　以五綵間結山石及仙佛龍象之形殿七間甚
　　　　壯額曰乾元殿階髙四尺許階前作壇方數丈
　　　　名龍墀
　　　　北盟會編自拉林河國主所居東行約五百里
　　　　皆平原草莽絶少民居每三五里之間有一二
　　　　族帳每族帳三五十家
　　　許亢宗奉使行程錄雄州啓行第三十三程自黄
　　　　龍府東行二百十里至古烏舍寨寨枕混同江
　　　　湄寨前髙岸有栁樹沿路設行人幕次於下金
　　　　國太師李靖所居靖累使宋朝此排中頓飲食
　　　　精細時當仲夏藉樹䕃俯長江槃薄少頃殊忘
　　　　鞍馬之勞過江四十里宿呼勒希(見前/卷)寨三十
　　　　六程自呼勒希寨東行五里契丹與女眞舊界
　　　　也八十里至拉林河行終日無寸木地不産泉
　　　　人携水以行渡河五里至矩古貝勒寨第三十
　　　　七程自矩古寨七十里至達河寨第三十八程
　　　　自達河寨四十里至布達(見語佛也舊作/蒲撻今改正)寨三
　　　　十九程自布達寨二十里至烏舎(觧見前此訛/兀室今併改)
　　　　郎君宅又三十里至館此去北庭尚十里(按此/與北)
　　　　(盟㑹編所載里数皆同自雄州起至金都會寧/府共二千七百五十里上京宫闕在拉林河東)
　　　　(一百七十五里正與阿/勒楚喀河源相近也)
　　　大金國志女眞世居長白山之東南隣髙麗北接室
　　　韋西界渤海東瀕海國初城郭散居呼曰皇帝寨國
　　　相寨太子莊後升曰㑹寧府建為上京其遼之上京
　　　改作北京城邑宫室無異中原州縣廨宇制度草創
　　　　大金國志皇統六年春三月上以上京㑹寧舊
　　　　内太狭役五路工匠撤而新之規模倣汴京
　　　　大金國志天徳四年自㑹寧遷都於燕以舊上
　　　　京為北京
　　　　元一統志混同江自長白山北流經建州(另條/見前)
　　　　西五十里㑹諸水東北流經故上京下達五國
　　　　城北又東北注於海
　　　㑹寧府
　　　　金史㑹寧府初為㑹寧州太宗以建都升為府
　　　　天眷六年置上京留守司以留守帶本府尹兼
　　　　本路兵馬都總管後置上京海蘭(寧古塔河名/舊作曷懶今)
　　　　(改/)等路提刑司户三萬一千二百七十東至呼
　　　　爾哈(寧古塔河名舊/作胡里改今改)路六百三十里(按今自吉/林烏拉至)
　　　　(寧古塔城七站六百/五里亦約畧相同也)北至夫餘(另條見前舊作/蒲與今改正)
　　　　路七百里東南至率賔(舊作恤品/今改詳後)路一千六百
　　　　里(按渤海以率賔故地為率賔府領華益建三/州明統志率賔河在建州東南路名當取諸)
　　　　(此上京廣輪千里有餘白山黑水/皆在焉即我  朝肇興之地也)南至海蘭路
　　　　一千八百里(按元史云海蘭路南近髙麗考海/蘭河凡數處今取其近髙麗者又)
　　　　(原文脱南字/今據元史増)縣三㑹寧縣(倚/)與府同時置有長
　　　　白山青嶺瑪竒嶺巴延(滿洲語富也舊/作勃海今改)淀緑野
　　　　淀阿勒楚喀河混同江有得勝陀國言額特赫
　　　　噶珊(舊作忽土皚葛蠻今改正滿洲語額/特赫勝也噶珊村也原觧是而譯訛)太祖
　　　　誓師之地也曲江縣初名鎮東(按今寧古塔城/西南八十里有)
　　　　(蓮花池相傳為/金時之曲江)大定七年置十三年更今名宜
　　　　春縣大定七年置有鴨子河
　　　　元一統志長白山在舊㑹寧縣南六十里(按長/白山)
　　　　(横亘千里而望祭之温徳亨山實在吉林/城西南九里則㑹寧即吉林之地明矣)
　　　　元一統志上京故城古肅慎氏地渤海(另條/見前)大
　　　　氏改為上京金既滅遼即上京建邦設都後改
　　　　㑹寧府京之南曰建州京之西曰賔州(舊作濵/州盖傳)
　　　　(寫之誤/今改正)又西曰黄龍府(原文此下云即勃海之/忽汗郡後為龍泉府即)
　　　　(渤海之上京忽汗州也忽汗為寧古塔之/呼爾哈河此殊舛誤今刪去附訂於此)
　　　　元史開元路古肅慎之地隋唐曰黒水靺鞨(另/條)
　　　　(見/前)東瀕海南界髙麗西北與契丹接壤即金祖
　　　　之部落也(據此則元初開元一路所轄至廣凡/吉林寧古塔等地皆在其中矣)
　　　　金太祖既滅遼即上京設都海陵遷都於燕改
　　　　為會寧府
　　　肇州
　　　　金史肇州防禦使舊珠赫(舊作出河/觧見前)店也天會
　　　　八年以太祖兵勝遼肇基王迹於此遂建為州
　　　　天眷元年置防禦使𨽻會寧府海陵時嘗為濟
　　　　州支郡承安二年復以太祖神武龍興之地升
　　　　為節鎮軍名武興五年置漕運司以提舉兼州
　　　　事後廢軍貞祐二年復陞為武興軍節鎮置招
　　　　討司以使兼州事户五千三百七十五縣一始
　　　　興(按/)與州同時置有鴨子河黒龍江(按此所云/黒龍江實)
　　　　(指混同江而言盖州下流會合致/誤詳見前混同江一名黒龍江注)
　　　　金史遼蕭嘉哩(滿洲語廵察也/舊作糺里今改)托卜嘉(滿洲語/膝也舊)
　　　　(作撻不/野今改)等將歩騎十萬會於鴨子河北太祖自
　　　　將擊之黎明及河遼兵方壊陵道選壯士十輩
　　　　擊之大軍繼進遂登岸與敵遇於珠赫店會大
　　　　風起塵埃蔽天乘風擊之遼兵潰逐至沃楞(滿/洲)
　　　　(語水紋也舊/作幹論今改)濼殺獲無算遼人嘗言女真兵若
　　　　滿萬則不可敵至是始滿萬云
　　　　北盟會編遼天慶四年金太祖會集諸部全裝
　　　　軍二千餘騎首破混同江之寧江州大敗渤海
　　　　之衆獲甲馬三千又敗蕭嗣先於珠赫店及拉
　　　　林河黄龍府咸州好草峪四路都統誅斬不可
　　　　勝計(據此則肇州在拉林/河之東吉林之北)
　　　　元一統志上京之北曰肇州治始興縣金皇統
　　　　三年置(按置州年號與金史異史言黒龍江在/州境與所言上京之北正合又金史帝)
　　　　(紀即稱混同一名黒龍江故/史名以混同江為黒龍江)
　　　隆州
　　　　金史隆州利渉軍節度古夫餘之地遼太祖時
　　　　有黄龍見遂名黄龍府(另條/詳前)天眷三年改為濟
　　　　州以太祖來攻城時太軍徑渉不假舟楫之祥
　　　　也置利渉軍天徳二年置上京路都轉運司四
　　　　年改為濟州路轉運司大定二十九年更今名
　　　　貞祐初升為隆安府户一萬一百八十縣一利
　　　　渉(倚/)與州同時置有混同江拉林河鎮一(原本/不載)
　　　　(鎮/名)與縣同時置有混同館
　　　　金史收國元年正月上率兵趨達嚕噶(觧見/前)城
　　　　次寧江州西逐北至阿嚕(䝉古語山隂也/舊作阿婁今改)岡三
　　　　月辛未朔獵於寥晦城七月九百奚營來降八
　　　　月親征黄龍府次混同江無舟上使一人前導
　　　　乘赭白馬徑渉曰視吾鞭所指而行諸軍隨之
　　　　後使舟人測其渡處深不得其㡳熈宗天眷二
　　　　年以黄龍府為濟州軍曰利渉盖以太祖渉濟
　　　　故也九月克黄龍府班師至江徑渡如前丁丑
　　　　至自黄龍府己夘黄龍見空中
　　　　金史天輔二年以羅索言黄龍府地僻且逺宜
　　　　重戍守乃合諸穆昆以羅索為萬户鎮之
　　　　金完顔羅索碑天會八年葬於濟州之東南昻
　　　　吉里(按羅索墓在今吉林城西北二百餘里博/屯山北無名小山此濟州之東南界也濟)
　　　　(州即遼之黄龍府據許亢宗奉使行程錄黄龍/府在拉林河西三百三十五里餘詳前黄龍府)
　　　　(條/)
　　　　松漠紀聞自上京百五十里至拉林河一百十
　　　　里至賔州渡混同江七十里至北易州(按易州/當即益)
　　　　(州音相/同而誤)五十里至濟州東舗二十里至濟州一
　　　　百八十里至信州北
　　　信州
　　　　金史信州彰信軍刺史本渤海懐逺軍(另條/見前)遼
　　　　開泰七年置户七千三百五十九縣一武昌本
　　　　渤海懐福縣地鎮一八千户
　　　　元一統志信州在黄龍府西治武昌縣金皇統
　　　　三年置
　　　　全遼志開原東北至信州三百十里(按信州故/城在今科)
　　　　(爾沁左翼東南三百八十里周/一里門八土人猶呼信州城)
　　　夫餘路
　　　　金史夫餘路國初置萬户海陵例罷萬户改置
　　　　節度使承安三年設節度副使南至上京六百
　　　　七十里東南至呼爾哈路一千四百里北至和
　　　　羅和屯(滿洲語和羅谷也和屯城/也舊作火魯火疃今改)三千里(按開/原東)
　　　　(北千餘里皆古夫餘國之境此路/之所由名也餘並詳前夫餘條)
　　　　金史金之封疆東極濟喇敏(滿洲語厚也舊/作兀里迷今改)烏
　　　　達噶(䝉古語次數也舊/作兀的改今改)之境北自夫餘路之北
　　　　三千餘里和羅和屯穆昆地為邊
　　　　元史夫餘(舊訛浦峪/今併改)路屯田萬户府世祖至元
　　　　二十九年十月以蠻軍三百户女真一百九十
　　　　户於咸平府屯種三十年命本府萬户領其事
　　　　仍於楚勒罕(滿洲語閲兵也舊/作茶剌罕今改)拉林(舊訛剌憐/以音與地)
　　　　(考之當即今拉/林河今併改)等處立屯仁宗大徳二年撥蠻
　　　　軍三百户屬肇州䝉古萬户府止存女真一百
　　　　九十户依舊立屯為田四百頃(按元之浦峪即/金之蒲與音近)
　　　　(而字異也元時無/此路名盖仍金舊)
　　　海蘭路
　　　　金史海蘭路置總管府貞元元年改總管為尹
　　　　仍兼本路兵馬都總管承安三年設副總管有
　　　　伊勒呼(滿洲語一順也舊/作移鹿古今改)水西北至上京千八
　　　　百里東南至髙麗界五百里(按吉林寧古塔界/内  國初猶有海)
　　　　(蘭路之名又巴皇輿全圖海蘭河不一其與高/麗相近有安  海蘭必喇阿濟格海蘭必喇在)
　　　　(寧古塔南四百一十里合流入布爾哈圖河以/達噶哈哩河又寧古塔城西北二百里有海蘭)
　　　　(窩集綿亘数百里别有海蘭河出焉東流入呼/爾哈河則元時海蘭府碩達勒達路明時海蘭)
　　　　(衛所在與金時海蘭路之南近髙麗者似非一/處然今寧古塔城南至圖們江朝鮮界六百里)
　　　　(而南北皆有是河則自海蘭窩集延袤至大/小海蘭河其皆金時海蘭路一𢃄舊境歟)
　　　　金史景祖時海蘭(舊作孩懶音之/轉也今併改)烏凌阿(舊作/烏林)
　　　　(荅今從八旗/姓氏通譜改)部錫馨(滿洲語房簷也舊作/石顯又作星顯今改)拒阻
　　　　不服攻之
　　　金史景祖為人寛恕海蘭水有率衆降者録其
　　　歲月姓名即遣去俾復其故
　　　金史自景祖以來兩世四主志業相因卒定離
　　　析一切治以本部法令東南至於伊勒呼海蘭
　　　扎蘭扎卜古倫東北至於五國矩威(唐古特語/矩十數也)
　　　(威中也舊作/主威今改)圖塔(滿洲語存留也/舊作秃荅今改)金盖盛於此
　　　金史穆宗末年徳濟(滿洲語上分也舊/作達紀今改正)誘扇邊
　　　民海蘭甸人執之康宗遣使撫納
　　　金史康宗四年髙麗築九城於海蘭甸以兵數
　　　萬來攻斡色(滿洲語瓦也舊/作斡賽今改)敗之亦築九城與
　　　髙麗九城相對髙麗復來攻斡色復敗之髙麗
　　　約以還逋逃之人退九城之軍復所侵故地乃
　　　罷兵(按鮮皇輿全圖鳯凰城東南有九連城與/朝  之義州愛州相近當即其遺址也)
　　　金史收國三年海蘭甸長城髙麗増築三尺詔
　　　慎固營壘
　　　金史天會二年海蘭路軍帥呼嚕古(蒙古語手/指也舊作)
　　　　(忽剌古/今改)等言徃者嵗捕海狗海東青鴉鶻於髙
　　　　麗之境近以二舟徃彼乃以戰艦十四要而擊
　　　　之盡殺二舟之人上曰以小故起戰争甚非所
　　　　宜今後非奉命毋輒往
　　　　金史天會九年正月命以圖們水以西和屯錫
　　　　馨(並見/前)珊沁(滿洲語山寨也/舊作僝蠢今改)三水以北閒田給
　　　　海蘭路諸穆昆
　　　　元一統志海蘭河經渤海建州東南一千里入
　　　　於海
　　　率賔路
　　　　金史率賔路節度使遼時為率賔府置刺史本
　　　　率賔故地(詳前渤海/率賔府條)太宗天會二年以扎蘭路
　　　　都貝勒所居地瘠遂遷於此以海陵例罷萬户
　　　　置節度因名率賔路節度使世宗大定十一年
　　　　以扎蘭率賔相去千里既居率賔不可忘本遂
　　　　命名親管明安曰扎蘭明安承安三年設節度
　　　　副使西北至上京一千五百七十里東北至呼
　　　　爾哈一千一百里西南至海蘭一千二百里北
　　　　至邊界二千里
　　　　金史昭祖耀武至率賔扎蘭之地所至克㨗
　　　　金史穆宗時圖們琿春(舊作渾蠢今改正按琿/春河在寧古塔東南圖)
　　　　(們江/之東)水之交烏庫哩(舊作烏古論今從/八旗姓氏通譜改)部埒克
　　　　(滿洲語礪石也/舊作留可今改)卓多(滿洲語織也舊/作詐都今改)與率賔水
　　　　烏庫哩達薩塔(滿洲語整理也舊/作敵庫徳今改)起兵於穆嚕
　　　　密斯罕(滿洲語穆嚕形像也宻斯罕墨/線也舊作米里迷石罕今改)城太祖
　　　　徃攻破之撫寧諸路如舊因致穆宗教圖們琿
　　　　春葉赫錫馨四路及嶺東諸部自今勿復稱都
　　　　部長
　　　　金史康宗使碩碩歡(滿洲語總也舊/作石適歡今改)撫定邊民
　　　　率賔水民不聴命使威泰(䝉古語有記性之謂/舊作斡帯今改)
　　　　等至和囉噶(䝉古語墻圏也舊/作活羅海今改)川召諸官僚告
　　　　諭之率賔水居沃赫(滿洲語石也舊/作斡豁今改)貝勒不至
　　　烏塔(滿洲語奶糕也/舊作塢塔今改)伐沃赫克之
　　　金史太宗天會二年二月命徙扎蘭路都貝勒
　　　完顔忠於率賔水
　　哈斯罕路
　　　金史哈斯罕(解見/前卷)路置節度使天會七年徙治
　　　　寧州嘗置都統司明昌四年廢有化成闗
　　　通考遼遷女真大姓於遼陽之南而著籍焉使
　　　不得與本國徃來謂之哈斯罕(按金史哈斯罕/在遼陽府之長)
　　　(宜鎮及葢州等處又河西亦/有之葢又别經逺徙者耳)
　　　金史呼實黙(滿洲語包褁也舊/作胡十門今改)以哈斯罕歸太
　　　祖自言始祖兄阿庫納(滿洲語普遍也舊/作阿古廼今改)後
　　　金史天輔三年五月詔咸州路都統司曰兵興
　　　以前哈斯罕輝發(舊作回怕里又作回霸今/改正詳下咸平府條内)與
　　　係遼籍不係遼籍女真户民有流竄邊境或亡
　　　入於遼者當行理索可明諭諸路千戸穆昆徧
　　　與詢訪其官稱名氏地里具録以上
　　　　金史天會二年命南路軍帥以甲士千人益哈
　　　　斯罕路以備髙麗
　　　　金史天會七年十一月徙哈斯罕都統司治寧
　　　　州
　　　　元史至元二十六年分京師應役新附軍一千
　　　　人屯田哈斯罕闗東荒地
　　　呼爾哈路
　　　　金史呼爾哈路國初置萬户海陵例罷萬户乃
　　　　改置節度使承安三年置節度副使西至上京
　　　　六百三十里北至邊界哈喇巴圖(䝉古語哈喇/黒色也巴圖)
　　　　(結實也舊作合/里賔忒今改)千户一千五百里(按呼爾哈路/為渤海上京)
　　　　(詳見前/渤海條)
　　　　金史天會六年徙昏徳公重昏侯於韓州八年
　　　　徙呼爾哈路
　　　烏爾古徳哷勒統軍司
　　　　金史烏爾古徳哷勒統軍司後升為招討司與
　　　　夫餘路近(按烏爾古徳哷勒為遼國外十部之/二烏爾古一部徳哷勒八部不能成)
　　　　(國附庸於遼時叛時服各有職貢猶羈縻州也/見於遼營衛志部族表史言與夫餘路近當俱)
　　　　(在吉林/之北)
　　　咸平路　咸平府
　　　　金史咸平路府一領刺郡一縣十
　　　　金史咸平府總管府安東軍節度使本髙麗銅
　　　山縣地遼為咸州國初為咸州路置都統司天徳
　　　　二年八月陞為府後為總管府置遼東路轉運
　　　　司東京咸平路提刑司户五萬六千四百四縣
　　　　八平郭縣(倚/)舊名咸平大定七年更銅山縣遼
　　　　同州本漢襄平縣遼太祖時以東平寨置南有
　　　　柴河北有清河西有遼河(按柴河在今鐵嶺縣/城北二里清河在今)
　　　　(開原縣城南二里俱西入遼河則銅/山一縣正在開原之南鐵嶺之北也)新興縣遼
　　　　銀州本渤海富州(另條/見前)熈宗皇統三年廢州更
　　　　名來屬南(刻本脱南字/今據通志増)有范河北有柴河西有
　　　　遼河(按范河在今鐵嶺縣城南三十里清河在/開原縣城南二里則新興固北與銅山接)
　　　　(界在鐵嶺地為多又鐵嶺縣東有故新興城則/遼時所置金仍其名而稍移其地詳見前靺鞨)
　　　　(及渤海富/州條内)慶雲縣遼祺州本以所俘密雲民建
　　　　州名密雲後更名有遼河(按今有慶雲堡在開/原縣城西亮子河由)
　　　　(此入開/原境)清安縣遼肅州熈宗皇統三年降為縣
　　　　(按清安本遼肅州縣/名見前遼東京條)榮安縣東有遼河歸仁縣
　　　　遼舊𨽻通州本渤海强師縣(另條/見前)遼更名金因
　　　　之北有細河玉山縣章宗承安三年以穆蘇集
　　　　平郭林河之間相去六百餘里之地置貞祐二
　　　　年四月升為節度軍曰鎮安
　　　　金史烏楞古(舊作斡魯/古觧見前)敗遼軍於咸州西斬遼
　　　　統軍於陣完顔羅索克咸州
　　　　通考契丹時自咸州東北分界入山谷至粟末
　　　　江中間所居之女真𨽻咸州兵馬司與其國往
　　　　來無禁謂之輝發(舊作回霸今改正按扈國初/輝發國於輝發河邊  爾竒)
　　　　(山築城以居因號輝/發國其名當本於此)
　　　　金王寂遼東行部志慶雲縣本遼祺州歸仁縣
　　　　遼安州栁河縣舊韓州也先徙州於奚營後改
　　　　為縣以地近栁河故名之乙亥次韓州州故城
　　　　在遼水側常苦風沙移於白塔寨又為遼水所
　　　　侵移於今栁河縣又以地非衝途徙於舊九百
　　　　奚營即今所治是也丁巳次哈達(舊作胡㡳/今改正)千
　　　　户寨哈達漢言山也(按哈達滿洲語峯也/此觧近是而實誤)以寨
　　　　居山下故名戊午次達巴罕(舊作南謀/懶今改正)千户寨
　　　　達巴罕漢言嶺也以其近分水嶺故名己未次
　　　　桑阿(舊作松瓦/今改正)千户寨桑阿者城也(按滿洲語/桑阿扎也)
　　　　(此觧為/城誤)寨近髙麗舊城故名辛酉次布拉克(舊/作)
　　　　(關羅今/改正)寨布拉克漢語煖泉也(按䝉古語布拉/克泉也此解近)
　　　　(似/)以山間流水一股經冬不冰故名壬戌次奎千
　　　　户寨奎漢言清河也(按䝉古語奎村莊也/與清河無渉此觧誤)宿雅
　　　　嗒喇庫(舊作耶塔剌/虎今改正)寨漢言火䥥火石(按滿洲/語雅塔)
　　　　(喇庫火䥥也/此觧近似)癸亥次和勒敦(舊作和魯奪/徒今改正)千户
　　　　寨和勒敦漢言松山也(按滿洲語和勒敦/果松也此觧近似)宿茂
　　　　摩囉(舊作䝉古/魯今改正)寨漢語木盂子也(按滿洲語茂/摩囉木碗也)
　　　　庚子次博囉和屯(舊作鼻里合/土今改正)千户寨博囉和
　　　　屯漢言范河也(按博囉䝉古語青也和屯/滿洲語城也此觧殊誤)辛丑
　　　　次咸平府宿府治之安忠堂遼為咸州本朝初
　　　　置咸州詳衮司後升咸平府己酉宿清安縣治
　　　　之生明堂世傳遼時為肅州本朝為縣甲寅宿
　　　　銅山縣遼之同州也本朝為東平縣焉
　　　　松漠紀聞自信州之北西行三百七十里至咸
　　　　州南舖四十里至同州南舖四十里至銀州南
　　　　舖五十里至興州四十里至蒲河四十里至瀋州
　　　　(按自咸州至瀋州二百十里咸州應在今開原/站威逺堡之間以今道里計之奉天府四十里)
　　　　(至蒲河三十里至懿路站六十里至鐵嶺縣六/十里至開原縣即遼同興等州所轄之地又十)
　　　　(五里至開原站十五里至威逺堡門許亢宗奉銀州/使行程録瀋州七十里至興州興州五十里至)
　　　　(銀州四十里至咸州咸州北行九十里至同州/同州四十里至信州與洪皓所記異盖地本犬)
　　　　(牙相錯而取道之南/北亦時有不同也)
　　　　元一統志咸平府秦築障塞以限要荒漢唐嘗
　　　　置都督府負山阻河控制東土
　　　　元一統志遼河從咸平府界流經瀋陽西北達
　　　　廣寧路境(按遼河出吉林西北窩集為赫爾蘓/河合諸水北流自赫爾蘇邊門至科)
　　　　(爾沁界又西北繞鄧子村又西南折與潢河會/遂西南流至開原明安貝勒屯東十里入邊以)
　　　　(達於鐵嶺承德自威逺堡門東行九十里至葉/赫站八十里至赫爾蘇站此咸平府東北之界)
　　　　(也其北境出開原邊外與韓/州為鄰韓州金𨽻咸平府)
　　　　元一統志清安縣故城在咸平府西北舊肅州
　　　　金皇統三年改為縣後廢城址猶存歸仁縣故
　　　　城在咸平府北舊安州(見前遼/東京條)皇統三年改為
　　　　縣後廢城址猶存
　　　　元一統志銅山郡故城在咸平府南後廢(按此/即金)
　　　　(之銅/山縣)
　　　韓州
　　　　金史韓州刺史遼置東平軍本渤海鄚頡府(另/條)
　　　　(見/前)户一萬五千四百一十二縣二臨津(倚/)未詳
　　　　何年置栁河本渤海粤喜縣(另條/見前)遼以河為名
　　　　枸河栁河(按元一統志第言地近栁河河盛京/通志有栁河而無枸河惟遼  一名)
　　　　(巨流一名句驪又名枸栁河相傳謂是枸河栁/河合流之處今考栁河源出遼陽州城東北西)
　　　　(北流入十里河十里河舊名稠栁河源出遼陽城北/西北流至楊家灣合沙河入渾河渾河入遼河)
　　　　(則枸河或即十里河但十里河與栁河合流之/處去巨流河尚逺而遼河之大豈因二小水得)
　　　　(名舊志未足為據句驪巨流枸栁音相同而字/異實即遼河而金史誤分枸栁為二河耳考遼)
　　　　(河自吉林西四百餘里庫勒納窩集發源西北/流至科爾沁左翼東南四百五十里經額爾金)
　　　　(山又西北流入左翼後旗界又西南流合潢河/入開原邊韓州故城當與今科爾沁左翼東南)
　　　　(四百七十里之阿里瑪圖城相近科爾沁隋唐/屬粤喜靺鞨其地有遼河並無栁河也餘詳靺)
　　　　(鞨及渤海鄚頡府條又土黙特右翼有栁河東/南流入大凌河地雖近於韓州然與遼河枸栁)
　　　　(之稱又/不相渉)
　　　　元一統志臨津縣廢城在咸平府遺址猶存栁
　　　　河縣以近栁河故名今城址猶存
　　　金東京　遼陽府
　　　　金史東京路府一領節鎮一刺郡四縣十七鎮
　　　　五皇統四年立東京新宫
　　　　金史遼陽府東京留守司本渤海遼陽故城(詳/前)
　　　　(渤海/條)遼名東京(詳前遼/東京條)太宗天會十年改南京
　　　　路平州軍帥司為東南路都統司之時嘗治於
　　　　此以鎮髙麗後更置留守司縣四遼陽縣(倚/)有
　　　　東梁河國名烏勒呼(滿洲語蘆葦也舊/作兀魯忽今改)必喇俗
　　　　名太子河鶴野縣宜豐縣遼舊衍州(詳前遼/東京條)皇
　　　　統三年廢為縣有東梁河石城縣興定三年九
　　　　月以縣之靈巖寺為巖州名其倚郭縣曰東安
　　　　置行省鎮一長宜哈斯罕在其地
　　　　元史遼陽路唐以前為髙麗及渤海所有梁貞
　　　　明中契丹太祖以遼陽故城為東平郡後唐升
　　　　為南京石晉改為東京(按後唐石晉不應置京/邑于遼陽史殊舛錯)
　　　　(盖並係遼事當五/代為唐晉時耳)金置遼陽府
　　　澄州
　　　　金史澄州南海軍刺史本遼海州(詳前渤海及/遼東京條海)
　　　　(州原文訛海/軍今改正)天徳三年改州名縣二臨溟析木
　　　　遼銅(原本訛同/據遼史改)州附郭析木縣也皇統三年廢
　　　　州來屬有沙河鎮一新昌
　　　瀋州
　　　　金史瀋州昭徳軍刺史本遼定理府(詳前渤海/及遼東京)
　　　　(條/)地明昌四年與通貴徳澄三州皆𨽻東京縣
　　　　五樂郊有渾河章義遼舊廣州皇統三年來屬
　　　　有遼河東梁河遼河大口遼濵遼舊遼州皇統
　　　　三年廢為縣挹婁遼興州常安縣本挹婁故地
　　　　(另條/見前)大定二十九年更名有范河清河國名奎
　　　　必喇(舊作叩隈必/剌解見前)雙城遼雙州皇統三年降為
　　　　縣章宗時廢
　　　貴徳州
　　　　金史貴徳州刺史遼置(詳前渤海及/遼東京條)縣二貴徳
　　　　(倚/)有范河奉集遼集州奉集縣本渤海舊縣有
　　　　渾河
　　　蓋州
　　　　金史蓋州奉國軍節度本髙麗盖葛牟城遼辰
　　　　州(詳前渤海及/遼東京條)明昌四年罷哈斯罕建辰州六
　　　　年以與陳同音更名縣四湯池遼鐵州湯池縣
　　　　建安遼縣秀巖本大寧鎮明昌四年陞泰和
　　　　四年廢貞祐四年復置(按秀巖即/今岫巖城)熊岳遼盧州
　　　　熊岳縣鎮二神鄉大寧(即秀/巖)
　　　復州
　　　　金史復州刺史遼懐逺軍節度明昌四年降為
　　　　刺史縣二永康(倚/)化成遼蘇州皇統三年降為
　　　　縣來屬貞祐四年陞為金州鎮一歸勝
　　　來逺州
　　　　金史來逺州舊來逺城(見前遼/東京條)本遼熟女真地
　　　　大定二十二年升為軍後為州
　　　博索府
　　　　金史博索(滿洲語山隂也/舊作婆娑今改)府初置統軍司天徳
　　　　二年置總管府貞元元年與海蘭路總管並為
　　　　尹兼本路兵馬都總管此路皆明安户
　　　元史元初以博索府廣寧府等作四路至元十
　　　七年以博索府屬遼陽行省後廢博索府為巡
　　　檢司
　　　元史東寧路本髙句驪平壤城髙麗王建以為
　　　西京元至元六年李延齡等以府州縣鎮六十
　　　城來歸八年改西京為東寧路割静州義州麟
　　　州威逺鎮𨽻博索府(按此為髙麗之平安道義/州在鴨緑江入海之處平)
　　　(壤西北四/百二十里)
　　　唐賈躭道里紀登州東北海行入鴨綠江口舟
　　　行百餘里又小舫泝流三十里至泊汋口得渤
　　　海之境(按此自登州/海行之路)渡遼水五百里至安東都
　　　䕶府府故襄平城也(按襄平漢縣名在遼陽/北七十里漢遼東郡治)東
　　　南至平壤城八百里西南至建安城三百里故
　　　平郭縣也南至鴨緑江北泊汋城七百里故安
　　　平縣也(按此為自營州陸行之路安平係西安/平泊汋口泊汋城當即博索二字之轉)
　　　(音也唐貝觀二十二年薛萬徹伐髙麗圍泊汋/城而還即此據賈躭所紀城在鴨緑江北西南)
　　　(去鴨緑江入海處僅百三十餘里元時所以割/髙麗之義州来屬也漢志稱馬訾水由西安平)
　　　(入海馬訾即鴨緑江元一統志亦稱鴨緑江由/博索府東南入海則博索之本於泊汋明矣)
　　　元一統志大蟲江在遼陽路發源縣東南之龍
　　　鳳山分水嶺下東南流經廢博索府南流合於
　　　鴨緑江
　　　元一統志斜江在遼陽縣東按圖冊源自長白
　　　山南流經廢博索府東十里流入於海
　　　元一統志鴨緑江源出長白山西南流經廢博
　　　索府東南入於海
　　　明一統志博索府在遼東都司東四百七十里
　　　金置總管府元省(按自遼陽城守東南至鳳凰/城守界一百九十里鳳凰城)
　　　(東南至義州江一百二十里為朝鮮界凡三百十/里明志稱凰凰城在遼東都司東南三百五十)
　　　(里博索府應在鳯/凰城東一百餘里)
　　　謹案金祖肇興白山黒水疆域袤延即我
　　朝創業之地金獻祖徙居與阿勒楚喀河源相近
　　　其地在寧古塔之西混同江之東太宗建為上
　　　京府曰會寧以金史所記里至及洪皓松漠紀
　　　聞徐夢莘北盟會編所載行程考之上京城去
　　　混同江二百六十里去拉林河一百五十里寧
　　　古塔西六百三十里吉林城東北二百餘里當
　　　在今色齊窩集左右今色齊窩集嶺上有故城
　　　遺址相傳為金時闗門其明證也上京路所轄
　　　京之北曰肇州金太祖首破遼兵於此京之西
　　　曰濟州太祖乗馬渉混同江之所又西則信州
　　　在今科爾沁界夫餘路在肇州之北率賔路在
　　　上京之南海蘭路又在率賔東南呼爾哈則寧
　　　古塔之境哈斯罕在遼陽之南咸平府在開原
　　　鐵嶺間而會寧一府實居其中若朝鮮北境之
　　　會寧府則剽襲其名初不相渉東京之置雖承
　　　遼舊省併實多博索府路則金所創置尤與髙
　　　麗毗連以地與音考之即唐賈耽所紀之泊汋
　　　口泊汋城去鴨緑江海口不逺也史述契丹人
　　　言金人滿萬則不可敵金祖始以一成一旅仗
　　　義興師遼人望風奔潰又何待滿萬始不可敵
　　　哉良由山川靈異騎射精嫻上下恊心人皆勁
　　　旅故能滅遼臣宋號令寰區億年之
王氣所鍾前代之幅員可溯按其方域詳臚如右云
　
　
　
　
　
　
　
　
　
　
欽定滿洲源流考卷十二
欽定四庫全書
欽定滿洲源流考卷十三
　疆域(六/)
　　元瀋陽路
　　　元史瀋陽路本挹婁(另條/見前)故地渤海建定理府
　　　(叧條/見前)都督瀋定二州此為瀋州地契丹為興遼
　　　軍(另條/見前)金為昭徳軍(另條/見前)後皆燬於兵火元初
　　　平遼東髙麗國麟州神騎都領洪福源率西京
　　　都䕶龜州四十餘城來降各立鎮守司設官以
　　　撫其民後髙麗復叛洪福源引衆来歸授髙麗
　　　軍民萬户徙降民散居遼陽瀋州初創城郭置
　　　司存僑治遼陽故城中統二年改為安撫髙麗
　　　軍民總管府及髙麗舉國内附又以質子淳為
　　　安撫髙麗軍民總管分領二千餘戸理瀋州元
　　　貞二年併兩司為安撫髙麗軍民總管府仍治
　　　遼陽故城
　　開元路
　　　元史開元路古肅慎(叧條/見前)之地隋唐曰黒水靺
　　　鞨(叧條/見前)唐置黒水府其後渤海(另條/見前)盛靺鞨皆
　　　役屬之又其後渤海寖弱為契丹所攻黒水復
　　　有其地東瀕海南界髙麗西北與契丹接即金
　　　始祖之部落也太祖既㓕遼即上京設都金末
　　　其将(布/)希(舊作蒲鮮今從/八旗姓譜改正)萬努(舊作萬奴/今改正)據遼
　　　東元初癸巳歳出師伐之生擒布希萬努師至
　　　開元率賔東土悉平開元之名始見於此乙未
　　　歳立開元南京二萬戸府治黄龍府至元四年
　　　更遼東路總管府二十三年改為開元路領咸
　　　平府後割咸平為散府俱𨽻遼東道宣慰司(按/開)
　　　(元本金上京境内地名元兵至此遂定其地而/故上京一帯俱已殘毁因改建開元路非開元)
　　　(即上京也其初寄治黄龍府後徙於今開元縣/地明初因以設衛亦非今開原縣即黄龍府也)
　　　(俱詳見前/金上京條)
　　　元史中統三年割遼河以東𨽻開元路四年罷
　　　開元宣慰司
　　　元一統志開元路南鎮長白之山北浸鯨川之
　　　海三京故國五國舊城亦東北一都會也
　　　元一統志開元勁健善戰習尚射獵
　　咸平府
　　　元史咸平府古朝鮮地遼平渤海以其地多險
　　　隘建城以居流民號咸州(另條/見前)金升咸平府領
　　　縣六(叧條/見前)兵亂皆廢元初因之𨽻開元路後復
　　　割出𨽻遼東宣慰司
　　　元史至元二十五年増軍戍咸平府以察罕伊
　　　埓薩哈勒(䝉古語察罕白色也伊埒明顯也薩/哈勒鬚也舊作察忽亦兒思合今改)
　　　(正/)言其地舊邊徼請益兵以偹不虞故也
　　海蘭府碩達勒達等路
　　　元史海蘭(詳前金/上京條)府碩達勒達(滿洲語隠避處/也舊作水達達)
　　　(今改/正)等路土地廣濶人民散居元初設軍民萬
　　　户府五撫鎮北邊一曰屯(舊作桃温今改正按/屯河在今寧古塔東)
　　　(北七百里源出屯池南流入混同江明永樂二/年曽置屯河衛及千戸所當即其地猶唐之羈)
　　　(縻州/也)距上都四千里(舊訛四十里按元上都與/海蘭府相去甚逺訛誤顯)
　　　(然今/改正)一曰呼爾哈(今寧古塔河名見前/渤海及金上京條)距上都
　　　四千二百里大都三千八百里有呼爾哈江并
　　　混同江又有海蘭河流入於海一曰鄂多理(舊/作)
　　　(斡朶憐今改正按明太祖實録遼陽至琿綽琿/之地三千四百里琿綽琿至鄂多理一千里鄂)
　　　(多理城在開元東北千二百里有理河出城南/城在開元東北千二百里有理河出城南諸山)
　　　(北入混同江明永樂十一年嘗置衛考理河在/吉林城南六百七十里源出吉林城南之勒克)
　　　(山東流會兩訥音河入混同江明人所識地理/皆傳聞約畧之詞未足為據鄂多理城為我)
　　　(朝最初山之東發祥之地在興京東一千五百/里長白      以音與地按之均屬相合也)
　　　一曰托果琳(䝉古語周圍也舊/作脱斡憐今改正)一曰布呼(滿洲/語鹿)
　　　(也舊作孛/苦今改正)江各有司存分領混同江南北之地
　　　其居民皆碩達勒達女真之人各仍舊俗無市
　　　井城郭以射獵為業設官牧民隨俗而治
　　　元一統志自南京而南曰海蘭府又南曰雙城
　　　直抵於髙麗之王京(按渤海南京在海州遼南/京在遼陽此所云南京而)
　　　(南或僅指海蘭府冶所然亦當在東/而非南也雙城亦非遼之雙城縣)
　　肇州
　　　元史按哈喇巴圖爾(䝉古語哈喇黒色巴圖爾/勇也舊作哈喇八都魯今)
　　　(改/正)傳至元三十年世祖謂哈喇巴圖爾曰納廷
　　　(䝉古語八十數也/舊作乃顔今改正)故地曰阿巴拉呼(䝉古語阿/巴扯呼行)
　　　(圍也舊作阿八/剌忽今改正)者産魚吾今立城而以伊斯琿
　　　(滿洲語迎靣也舊/作元連憨今改正)哈喇納蘇(哈喇觧見前納蘇/䝉古語歳數也舊)
　　　(作哈納思/今改正)竒爾濟蘇(䝉古語竒爾斑㸃也濟蘇/顔色也舊作乞里吉思今)
　　　(改/正)三部人居之名其城曰肇州汝往為宣慰使
　　　既至定市里安民居得魚九尾皆千斤來獻又
　　　成宗紀元貞元年立肇州屯田萬户府以遼陽
　　　行省左丞阿薩爾(䝉古語閣也舊/作阿散今改正)領其事而大
　　　一統志與經世大典皆不載此州不知其所屬
　　　所領之詳今以廣寧為納延分地故附於廣寧
　　　之下(按元史以肇州沿革未詳故附廣寧之後/考肇州之名實始於金太祖始破遼兵於)
　　　(珠赫店之地肇基王業因創此州在開元之東/北與濟州相連詳元史所云立城而以肇州名)
　　　(之則非金肇州故地或/稍移西近亷寧邊外耳)
　　　元史肇州䝉古屯田萬户府成宗元貞元年七
　　　月以納延布拉噶齊(䝉古語捕貂人也舊/作不魯古赤今改正)及打
　　　魚碩達勒達女真等户於肇州旁近地開耕為
　　　户布拉噶齊二百二十户碩達勒達八十户歸
　　　附軍三百尸續增丁五十二户
　　　元史仁宗大徳二年撥夫餘路(另條/見前)蠻軍三百
　　　户屬肇州䝉古萬户府
　　博索府
　　　元史元初以廣寧府博索府(見前金/上京條)懿州葢州
　　　作四路直𨽻中書省至元八年割東寧路之義
　　　州麟州威逺鎮𨽻博索府十七年以府屬遼陽
　　　後廢為巡檢司(按博索府與髙麗接界當即新/唐書所稱鴨緑江口之泊汋口)
　　　(泊汋城也詳見/前金上京條)
　　　元史中統三年命博索府屯田軍移駐鴨緑江
　　　之西以防海道
　　　謹按元時省併遼東州縣分設萬户府鎮戍其
　　　地統於遼陽行中書省所轄路凡七曰瀋陽路
　　　僑治遼陽以統髙麗曰開元路所統近黑龍江
　　　東極於海而萬尸府則僑治黃龍故地曰海蘭
　　　府碩達勒達路則今吉林寧古塔之境設萬户
　　　府分領混同江南北而鄂多里即
　　本朝
始祖定居之地屯河在寧古塔東北呼爾哈近繞寧古
　　　塔城咸平府近威逺堡門肇州博索府則上承
　　　金舊雖元一統志經世大典諸書已不復傳元
　　　史地理志所載亦僅存其大畧然設官分域猶
　　　可參稽若遼陽廣寧大寧三路則具載
　　大清一統志及
　　盛京通志諸書其有闗於渤海遼金建置者已詳
　　　具前各條中東寧路則本髙麗之地後仍歸於
　　　髙麗兹不復載云
　　　　附明衛所城站考
　　　　謹按明初疆圉東盡於開原鐵嶺遼瀋海葢其
　　　　東北之境全屬我
　　　朝及國初烏拉哈達葉赫輝發諸國并長白山之
　　　　訥殷東海之窩集等部明人曾未渉其境永樂
　　　　二年倣唐羈縻州之制設尼嚕罕衛七年改為
　　　　尼嚕罕都司後又續設衛所空名其疆域逺近
　　　　原弗及知所稱山川城站亦多在傳聞疑似之
　　　　間而又譯對訛舛名目重複一地而三四名一
　　　　名而三四見者甚多又如黑龍江屯河呼爾哈
　　　　河等地與明邊界相去絶逺而亦列於衛所之
　　　　中葢縁諸部常以市易與明往來即其所居强
　　　名為衛書之實録授以官稱或間有部長自来或
　　　　僅部人之來貿易者前後蕪複輾轉傳訛明人
　　　　固無由而悉也洪惟我
　　　國家
始興之地在鄂多理城元史訛為斡朶憐明人訛為斡
　　　朶里又訛為斡朶倫而誤分為兩地至
王迹肇基在渤海國建州(另條/見前)之境故明人又有建州
　　　之稱迨我
太祖髙皇帝受
天顯命仗義龔行諸部之人率先臣僕其有藉明聲援
　　　抗我顔行者電掃霆驅以次平殄瀋遼舊壤作
　　　我
　　陪都即明邊内廣寧寧逺諸衛亦不足為藩籬之
　　　固矣今就明實録會典所載按年臚叙其譯對
　　　雖訛尚實有是名及一地數名複見充數者並
　　　為考證附注於下有其名而無其地并撰造不
　　　能成語者改對字面姑列其名而附糾其誤凡
　　　為衛三百七十有六所二十有四城站地面五
　　　十有八
　　　窩集衛(舊訛兀者今改正明實録永樂元年部/長錫揚哈舒什哈進馬置窩集衛以錫)
　　　(揚哈為指揮舒什哈為指揮同知按漢魏之沃/沮元之烏者吾者明之兀者其部族不一而地)
　　　(甚廣袤以音與地求之葢即寓集也寧國初名/東海窩集部所屬有呼爾哈赫實赫  古塔等)
　　　(路後以次太祖己亥/年      討平之)
　　　窩集左衛(明實録永樂二年置以部/長托克托和為指揮同知)
　　　窩集右衛(明實録永樂二年置以/部長諾海為指揮同知)
　　　窩集後衛(明實録永樂二年置以部/長徹伯爾為指揮同知)
　　　畢里衛(明永樂三年置按畢里河/在葢平縣東南九十里)
　　　實勒們衛(舊訛失里綿今改正明實録永樂三/年置按吉林城西南八百九十餘里)
　　　(有實勒們河此衛與下哈/勒琿衛同置地亦相近也)
　　　哈勒琿衛(舊訛處爾文今改正明實録永樂三/年置以部人綽爾布鼐額爾吉納等)
　　　(為指揮等官按吉林城西南九百里有地/名哈勒琿穆毘有哈勒琿河即温水河也)
　　　薩里衛(䝉古語地弩也舊訛撒力今改正明實/録永樂三年置以巴蘭等處部人茂義)
　　　(等為指揮僉事按寧古塔城東北六百五十里/有巴蘭窩集在混同江北又吉林有巴蘭河巴)
　　　(蘭屯又有薩里/屯當即是也)
　　　齊巴噶衛(䝉古語棗也舊訛赤不罕今改正明/實録永樂三年䝉古部人實爾哈岱)
　　　(爾來朝置衛以實/爾哈岱爾為指揮)
　　　屯河衛(明實録永樂三年置按/屯河在寧古塔東北)
　　　安河衛(明實録永樂三年置按安河/在呼倫布裕爾北七百十里)
　　　摩琳衛(滿洲語馬也舊訛毛憐元史作末/隣今改正明實録永樂三年置)
　　　堅河衛(明實録永樂三年置考有盛京通志無/此河名惟黙爾根城西  糾河音與相)
　　　(近又寧古塔城東四里有珊延河亦/書作商堅河或明人誤截稱一字耳)
　　　右城衛(明實録永樂三年置以/部長哈清阿為指揮)
　　　喀本河衛(舊訛古賁今改正明實録永樂四年/置按喀本河在呼倫布裕爾北三百)
　　　(四十/里)
　　　塔山衛(明實録永樂四年置以部長達拉齊為/指揮考  盛京通志塔山在開元城東)
　　　(二十五里明時北闗所在又布爾徳庫蘇巴爾督/漢山上有塔山皆葉赫國地明時又甞以衛都)
　　　(授哈達部主葢哈達/强時葉赫嘗屬之耳)
　　　額伊瑚衛(舊訛兀也吾今改正明實録永樂四/年置以部長多羅為指揮按自吉林)
　　　(至寧古塔路程八十里至額/赫穆站九十里至額伊瑚站)
　　　嘉河衛(明實録永樂四年嘉河等處人進馬因/置嘉河等三衛考  皇輿全圖嘉哈必)
　　　(喇在朝興京之南當永樂時/我    尚未定居於此耳)
　　　哈密衛(按哈密在西域不應遼瀋之東有此地/名而明實録稱永樂四年因嘉河人進)
　　　(馬與嘉河衛同置其訛舛實不可詰考喇皇輿/全圖嘉哈必喇毗連之地有哈實瑪必  或因)
　　　(音有緩急致誤亦未可定/今姑仍原文附糾其誤)
　　　温都衛(舊訛幹灘今改正明實録永樂四年與/嘉河同置原文作斡灘又訛斡難乃元)
　　　(始興之地即今鄂嫩河與嘉河逺不相涉考河/興京西百五十里有温都河出八盤嶺入渾)
　　　(音轉而訛/為斡灘耳)
　　　達喜穆魯衛(舊訛塔魯木今改正明實録永樂/四年置為葉赫國地部長祝孔額)
　　　(嘗授達喜穆魯衛都督僉事即明時所稱北闗/也      太祖乙未年滅之考葉赫相近惟達)
　　　(喜穆魯山南為古尼河北為/葉赫傳聞不審誤倒其音耳)
　　　蘇完河衛(舊訛蘇温今改正明實録永樂四年/置考  國初有蘇完部      太祖)
　　　(戊子年來歸其故地在吉林惟/無此河名或古今有異稱也)
　　　阿蘇江衛(明實録永樂四年二月置/考阿蘇河在黒龍江境内)
　　　率賓江衛(舊訛速平今改正按率賓本渤海府/名金史有蘇濱水亦作恤品明一統)
　　　(志恤品河在建州東南千餘里河已無考以音/求之即率賓也又今開原東南一百九十餘里)
　　　(有碩賓河與率賓音亦相近疑明人不/知碩賓之即為恤品而誤傳在逺地耳)
　　　吉河衛(明實録永樂四年三月置以部人肅魯/棟阿為指揮考東北河名之有吉字者)
　　　(甚多此未/知所屬)
　　　雙城衛(明實録永樂四年七月因温托琿等處/部人吉里納入朝置雙城等五衛諸人)
　　　(因市易而來並非部長不必同/為一部也雙城見前海蘭府條)
　　　沙蘭衛(舊訛撒剌兒今改正明實録永樂四年/七月置考沙蘭河沙蘭城沙蘭站俱在)
　　　(寧古塔城西/不及百里)
　　　尼瑪拉衛(舊訛亦馬剌今改正明實録永樂四/年七月置考尼瑪拉河源出納魯窩)
　　　(集西流入/蘇子河)
　　　圖倫衛(舊訛脱倫今改正明實録永樂四年七/月置以國初為蘓克蘓䕶河部地有圖)
　　　(倫城年攻克太祖/癸未      之)
　　　巴延衛(舊訛卜顔今改正明實録永樂四年七/月置按吉林烏拉有巴延阿林巴延必)
　　　(喇巴延鄂謨巴延站地名/不一明時衛名未詳何屬)
　　　烏拉衛(舊訛兀蘭今改正明實録永樂四年八/月烏拉等處部人竒爾鼐紐爾等來朝)
　　　(置烏拉伊爾庫魯来朝托漠斐森四衛按/拉國城在吉林城北七十里混同江東)　(國初烏/)
　　　(太祖癸丑/年平其國)
　　　伊爾庫魯衛(舊訛亦兒古里今改正按伊/爾庫魯噶珊在寧古塔東北)
　　　托漠河衛(舊訛脱木今改正按托漠河年國初/屬哲陳部      太祖甲申  征哲)
　　　(陳有嘉哈地人告之於是托漠河章佳巴爾達/薩爾滸界藩俱集兵來禦戰於渾河      太)
　　　(祖率近侍三人/敗其兵八百人)
　　　斐森衛(舊訛福三今改正與烏拉衛同/置按斐森屯在寧古塔東北)
　　　色珠倫衛(明會典訛撒竹籃明實録訛扎术哈/今改正永樂四年八月置以部人鼐)
　　　(爾布哈為指揮按色珠倫河在/吉林城西南九百九十五里)
　　　肥河衛(明實録永樂四年九月置以圖河實勒/們山等處人為指揮等官按圖河在寧)
　　　(古塔北穆遜河之西實勒們山在阿勒楚喀城/西二百餘里皆無所謂肥河若以圖河之人官)
　　　(於他部更無是理地在邊外數千里明人/又安能號令及之其誤葢無從致詰矣)
　　　穆陳衛(舊訛密陳今改正明實録永樂四年十/月與布爾堪衛同置以部人照齋布哈)
　　　(等為指揮按穆陳河在吉林城東南三百/十里又寧古塔城西七十里亦有穆陳河)
　　　布爾堪衛(舊訛卜剌罕今改正與穆陳衛同置/按布爾堪河在吉林城南四百七十)
　　　(里/)
　　　扎敦衛(舊訛扎童今改正明實録永樂四年十/一月置部人揚珠布哈等為指揮按齊)
　　　(齊哈爾西六百八/十里有扎敦昻阿)
　　　薩爾滸衛(舊訛撒兒忽今改正永樂四年十一/月置考薩爾滸城屬蘇克蘇䕶河部)
　　　(未年攻太祖癸/      克之)
　　　哈達河衛(㒞訛罕荅今改正明實録永樂四年/十一月置考哈達河在吉林城西南)
　　　(六百里由英額門入開原縣界即為清河/國初有哈達國      太祖己亥年滅之)
　　　穆勒肯山衛(舊訛木魯罕今改正明實録永樂/四年十二月烏拉等處部人和索)
　　　(哩成格竒納等來朝置衛於搜里之地烏拉舊/訛吾蘭兒搜里舊訛掃隣今改正考  皇輿全)
　　　(圖穆勒肯必喇源出穆勒肯達巴罕東流會搜/里必喇入於烏蘇哩烏拉皆在寧古塔東北)
　　　窩集前衛(舊亦訛兀者今改/正永樂四年置)
　　　伊罕河衛(舊訛亦罕今改正明實録永樂四年/置考伊罕河在吉林城東北二十五)
　　　(里源出訥穆窩集/西流入混同江)
　　　拉林河衛(舊訛納憐今改正永樂四年置按拉/林河在吉林城東北二百二十五里)
　　　(北流入/混同江)
　　　穆倫河衛(舊訛麥蘭今改正明實録永樂四年/置按穆倫河在寧古塔城東四百里)
　　　(出穆倫窩集東流入烏蘇哩江亥國初穆倫路/屬東海窩集部      太祖辛  年征取之)
　　　沃楞衛(舊訛斡蘭今改正永樂四年置按/沃楞河在寧古塔城南四十餘里)
　　　瑪延山衛(舊訛馬英今改正永樂四年置按瑪/延達巴罕在吉林城南一百餘里)
　　　圖勒哩山衛(舊訛土魯亭今改正永樂四年/置按圖勒哩山在黒龍江境内)
　　　穆克圖哩山衛(舊訛木塔里今改正永樂四年/置按穆克圖哩山在寧古塔東)
　　　(與烏蘇哩/江相近)
　　　多林山衛(舊訛朶林今改正永樂四年置/按多林窩集在寧古塔境内)
　　　哈魯河衛(舊訛哈里今改正永樂四年置按/哈魯河在齊齊哈爾城東入屯河)
　　　齊努温河衛(舊訛喜樂温今改正永樂五年正/月置齊努温等十二衛以部人圖)
　　　(成阿等為指揮等官案齊努温河在吉林城/西南五十里出庫勒訥窩集入温徳亨河)
　　　穆霞河衛(舊訛木陽今改正永樂五年正月置/按穆霞河在寧古塔境與宻拉河圖)
　　　(們江/相近)
　　　海蘭城衛(舊訛哈蘭今改正永樂五年正月置/按海蘭城在寧古塔城西北六十里)
　　　(海蘭河/北岸)
　　　枯凌河衛(舊訛可令今改正永樂五年正月置/按枯凌河即大凌河故道在錦縣東)
　　　(南今土人猶有枯凌衛/之稱與老邊屯相近)
　　　烏登河衛(舊訛兀的今改正永樂五年正月置/考烏登河在墨爾根城東南一百六)
　　　(十里出烏塔里/山入訥木爾河)
　　　鄂古河衛(舊訛阿古今改正永樂五年正/月置按鄂古河在寧古塔境内)
　　　色珠倫河衛(名已見前此又訛撒只剌/今併改永樂五年正月置)
　　　伊穆河衛(舊訛依木今改正永樂五年正月/置按伊穆河在呼掄布裕爾境内)
　　　伊努山衛(舊作亦文今改正永樂五年正月置/按伊努山在吉林東南一百七十里)
　　　穆倫河衛(名已見前此處又訛木蘭今改正永/樂五年正月置部人約尼為指揮)
　　　阿濟衛(舊訛阿資今改正永樂五年正月置/按吉林將軍所轄地名有阿濟莊)
　　　佛林河衛(舊訛甫里今改正永樂五年正月置/按佛林河在寧古塔城東南六百餘)
　　　(里/)
　　　都爾弼衛(舊訛朶兒必今改正永樂五年正月/置按都爾弼地名在  盛京西北)
　　　(本朝天聰元年漢部落太宗文皇帝曾會師于/駐蹕山岡受敖      之降三年征明)
　　　(此崇徳二/年築城焉)
　　　訥穆河衛(永樂五年正月置按訥穆窩集在吉/林城東八十里城東南諸河多發源)
　　　(於/此)
　　　佛爾們河衛(舊訛南門今改正永樂五年正月/置按佛門們河在吉林城南四十)
　　　(五里出庫/勒訥窩集)
　　　賡金河衛(舊訛哥吉今改正永樂五年正月置/賡金河等五衛以部人克成額為指)
　　　(揮按賡金河在吉林東南七百九十/里源出訥秦窩集北流入混同江)
　　　伊穆河衛(名已見前此又訛野木今/併改永樂五年二月置)
　　　納爾吉河衛(舊訛納剌吉今改正永樂五年二/月置按納爾吉河在黑龍江境内)
　　　伊拉齊河衛(舊訛亦里察今改正永樂五年二/月置按伊拉齊河在吉林城西九)
　　　(十/里)
　　　塔拉河衛(舊訛荅剌今改正永樂五年二月置/按塔拉河在寧古塔城西南又有塔)
　　　(拉/站)
　　　阿爾拉山衛(舊訛阿剌今改正永樂五年二月/置按阿爾拉山在黒龍江境内)
　　　綏滿河衛(舊訛随滿今改正永樂五年二月置/按綏滿河與潮河納河相近為  盛)
　　　(京將軍/所轄)
　　　三屯河衛(舊訛撒秃今改正永樂五年二月置/按三屯河在吉林城南四百八十里)
　　　(即輝發河之上流也/河之北有輝發城)
　　　呼蘭山衛(舊訛忽蘭今改正永樂五年二月置/考呼蘭峯在葉赫城東北吉林城西)
　　　(南四百餘里又吉林城南北/一百四十里别有呼蘭山)
　　　烏爾琿山衛(舊訛古魯渾今改正永樂五年二/月置按烏爾琿山在寧古塔城東)
　　　(南六百/餘里)
　　　哈喇烏蘇衛(䝉古語黑水也舊訛考郎兀今改/正明實録永樂五年三月黑龍江)
　　　(等處部人珠赫瑚什祜等來朝因置哈喇烏蘇/烏蘇哩二衛以珠赫為指揮瑚什祜為僉事)
　　　烏蘇哩河衛(舊訛亦速里今改正永樂五年三/月與哈喇烏蘇衛同置按烏蘇哩)
　　　(河在寧古塔境/北流會黑龍江)
　　　伊爾登河衛(舊訛野兒定今改正永樂五年三/月置部人賈呼實為指揮按伊爾)
　　　(登河在承徳縣東南七十里/里與古埒城薩爾滸相近)
　　　巴爾達河衛(舊訛卜魯丹今改正永樂五年三/月置按巴爾達河在黑龍江西北)
　　　(千餘里與明邊境相去絶逺勢不能通考年國/初渾河部有巴爾達城      太祖丁亥  遣)
　　　(大臣額亦都征/取之或即是也)
　　　齊努温衛(名已見前此處又訛喜剌烏明會典/又訛喜速温即喜樂温河也今併改)
　　　(永樂五年十二月置/部人迪陞格為指揮)
　　　阿魯河衛(舊訛阿里明會典又訛阿吉今改正/永樂五年置按阿魯河在吉林城西)
　　　(南五百/餘里)
　　　推屯河衛(舊訛秃都今改正永樂六年正月置/部人旧辰等為指揮按推屯河在吉)
　　　(林城東二百三十五里有推屯/站自吉林至寧古塔第三站也)
　　　實山衛(永樂六年/正月置)
　　　呼拉爾吉山衛(舊訛忽里吉今改正永樂六年/正月置按黑龍江境内有呼拉)
　　　(爾吉/屯)
　　　拉們河衛(舊訛列門今改正永樂六年正月置/按拉們河在鳳凰城西北一百八十)
　　　(里入太/子河)
　　　們河衛(舊訛莫温今改正永樂六年正月置按/們河在寜古塔東南五百里入興喀湖)
　　　雅爾河衛(舊訛阮里今改正永樂六年正月置/按雅爾河在齊齊哈爾城西百二十)
　　　(里入/嫩江)
　　　察爾圖山衛(舊訛察剌秃今改正永樂六年正/月置按察爾圖山在英額邊門與)
　　　(扎凌及八家/營子地相近)
　　　雅哈河衛(舊訛嘔罕今改正永樂六年正月置/按雅哈河在吉林城西三百三十里)
　　　(又有雅/哈城)
　　　費克圖河衛(舊訛弗朶秃今改正永樂六年二/月置部人嘉凌阿和托為指揮按)
　　　(費克圖河在阿勒楚喀/東三百里有費克圖站)
　　　沃楞河衛(名已見前此亦訛斡蘭今/併改永樂六年二月置)
　　　色埒河衛(舊訛薛列今改正永樂六年二月置/以部人索靈阿為指揮同知按色埒)
　　　(河在黑龍/江境内)
　　　喜塔爾河衛(舊訛希灘今改正永樂六年二月/置考喜塔爾河在寧古塔境内)
　　　克默爾河衛(舊訛克黙而今改正永樂六年二/月置按克黙爾河在寧古塔境内)
　　　阿津河衛(舊訛阿真今改正永樂六年二月置/按阿津河在  興京境與棟鄂山相)
　　　(近/)
　　　烏爾堅山衛(舊訛兀里溪今改正永樂六年二/月置八年以部人薩音嘉為指揮)
　　　(徙居安樂州按烏爾堅山/在吉林城西南五百餘里)
　　　三岔河衛(舊訛撒又今改正永樂六年二月置/按遼河入海之處名三岔河當時尚)
　　　(在明邊内未必訛誤惟白都訥城西北六十里/有三岔河明人未之知也原文撒义或即是此)
　　　額哲密河衛(舊訛阿者迷今改正永樂六年二/月置按額哲密河在吉林境内入)
　　　(混同/江)
　　　穆瑚埒河衛(舊訛木忽剌今改正永樂六年二/月置按穆瑚埒河在寧古塔境内)
　　　竒集河衛(舊訛欽真今改正永樂六年二月置/按奇集淀在寜古塔境内又有奇集)
　　　(屯/)
　　　呼爾哈河衛(舊訛兀魯罕今改正明實録永樂/六年三月置以訥訥赫等處部人)
　　　(博索等為指揮按呼爾哈河出吉林色齊窩集/繞寧古塔城東北折入混同江即金史之呼里)
　　　(改江也訥訥赫城在寧古塔城南舊訛暖暖河/今併改  國初呼爾哈路屬東海窩集部)
　　　(又太祖己亥年路長率衆朝謁自此嵗嵗朝貢/  有南路呼爾哈部北路呼爾哈部俱乙丑年)
　　　(征取之此下九衛俱/永樂六年三月置)
　　　達罕山衛(舊作塔罕今改正滿/洲語達罕馬駒也)
　　　穆霞河衛(名已見前此又/訛木興今併改)
　　　伊實衛(舊訛益實今改正按伊實河在吉/林城東百四十里西流入混同江)
　　　綽拉題山衛(舊訛者列帖又訛者帖列今併/改按寧古塔境内有綽拉題屯)
　　　恰庫衛(舊訛乞忽今改正按恰庫河在吉林/城南六百五十餘里東流入混同江)
　　　羅羅衛(舊訛剌魯今改正按羅羅山/在吉林城西北百二十里)
　　　雅魯衛(舊訛牙魯今改正按雅魯河/在齊齊哈爾城東入屯河)
　　　猷特哩衛(舊訛友鐵今改正按猷特哩屯在寧/古塔東北此上九衛俱永樂六年與)
　　　(呼爾哈/衛同置)
　　　竒塔穆河衛(舊訛乞塔今改正永樂六年置按/竒塔穆河在打牲烏拉境入松花)
　　　(江/)
　　　通墾山衛(舊訛童寛今改正永樂六年置按通/墾山在寧古塔城南七百里琿春河)
　　　(發源/於此)
　　　格林河衛(舊訛葛林今改正永樂七年置以部/人特穆爾等為指揮按格林河在寧)
　　　(古塔東北以下九/衛俱永樂七年置)
　　　版長衛(舊訛把城今改正按版長峪在/  興凉西南一百九十五里)
　　　界藩河衛(舊訛札肥今改正按界藩在口興京/西北一百二十里有界藩渡    國)
　　　(初自為一寨後歸将本朝等兵於太/祖己未年大破明  杜松      此)
　　　哈實瑪衛(舊訛忽石門今改正按哈實瑪山在/鳯凰城西北三百七十里又嘉哈必)
　　　(喇附近有哈/實瑪必喇)
　　　扎凌山衛(舊訛扎嶺今改正按扎凌地名在英/額門内與察爾圖山八家營子相近)
　　　默爾根衛(舊訛木里吉今改正按黙爾/根河在黙爾根城東一里)
　　　呼爾哈衛(名已見前此又訛/忽兒海今併改)
　　　穆遜河衛(舊訛木速今改正按穆遜河在/齊齊哈爾之東南流入屯河)
　　　赫圖河衛(舊訛好屯今改正按赫圖河在寧古/塔西南東流至愛丹城入噶哈哩河)
　　　(又以盛京將軍所轄亦有赫圖河此未知所/屬  上九衛俱永樂七年與格林衛同置)
　　　富勒堅衛(舊訛伏里其今改正明實録永樂七/年四月置以尼嚕罕部人瑚爾都訥)
　　　(為指揮按富勒堅城在寧/古塔城南六百七十里)
　　　福題希衛(舊作弗提今改正明實録永樂七年/五月改呼爾哈衛為福題希衛以部)
　　　(人達實為指揮考福題希乃呼爾哈部内屯名/  本朝崇徳七年征呼爾哈部落福題布等十)
　　　(屯人民俱降此既云改呼爾哈為福題希而永/樂十四年所置吉灘河衛又稱屬呼爾哈福題)
　　　(希衛或當時本另置此衛/名而明實録誤為改名也)
　　　竒穆尼衛(舊訛乞勒尼今改正明實録永樂七/年置以瑚爾穆地人薩敦為指揮按)
　　　(竒穆尼窩集在寧古塔東北有竒穆尼河入混/同江瑚爾穆屯瑚爾穆河俱在寧古塔東北與)
　　　(竒穆尼河相近瑚爾穆/舊訛虎夜木今改正)
　　　愛哈衛(舊訛愛和又訛愛河今改正永樂七年/八月置考  皇輿全圖鳳凰城東北愛)
　　　(哈邊門外有愛哈必喇/及愛哈和屯即愛和也)
　　　博爾和衛(舊訛把和今改正永樂七年八月與/愛哈衛同置以齊達納等為指揮使)
　　　(按博爾和山在吉林西/南與英額邊門相近)
　　　阿倫衛(永樂七年十月置以伊里哈為指揮僉/事達陽阿為千户官按  皇輿全圖阿)
　　　(倫河在齊齊/哈爾城北)
　　　塔瑪實克衛(䝉古語塔瑪印也實克相似也/舊訛塔瑪速今改正地名無考)
　　　實勒們衛(名已見前此又訛失里木今併改永/樂九年以部人哈陞格為指揮使)
　　　和通吉衛(舊訛和屯吉今改正永樂七年置按/和通吉河在吉林東南一千四十里)
　　　(入混同江亦舒赫通額又書合/克通吉又書和通集其實一也)
　　　固里河衛(舊作古里今改正永樂七年/置按固里河在黒龍江境内)
　　　富倫河衛(舊訛甫兒今改正永樂八年二月與/舒繙等三衛同置以納恰等十九人)
　　　(為指揮等官按富倫河在寧古/塔城東與阿濟格窩集相近)
　　　舒繙河衛(舊訛使坊今改正按舒繙河/在寧古塔城東南入綏芬河)
　　　尼滿河衛(舊訛亦麻今改正按尼滿河在寧古/塔城東入烏蘇哩江以上俱永樂八)
　　　(年與富倫/河同置)
　　　費雅河衛(舊訛法因今改正永樂八年二月置/以部人圖喇等為指揮按費雅河在)
　　　(寧古塔城東/北百餘里)
　　　噶穆河衛(舊訛古木今改正永樂八年二月置/按噶穆河在寧古塔城東北又鳳凰)
　　　(城相近有喀摩/河音亦相近)
　　　額音河衛(舊訛兀應今改正永樂八年二月置/按額音河在吉林城西南五百餘里)
　　　(東流會富/爾哈河)
　　　噶齊克衛(舊訛葛稱哥今改正永樂八年三月/置以部人謝成格為指揮按噶齊克)
　　　(地名在齊齊哈/爾西百八十里)
　　　希禪衛(舊訛喜申今改正永樂八年十一月置/以部人遷塔努為指揮僉事按希禪噶)
　　　(珊在寧古/塔東北)
　　　額埒河衛(舊訛兀列今改正永樂八年十二/月置按額埒河在寧古塔東北)
　　　弼勒古河衛(舊訛卜魯兀今改正永樂八年十/二月置按弼勒古河在寧古塔城)
　　　(東/北)
　　　密拉河衛(舊訛木剌明會典又訛木束今改正/明實録永樂八年置按密拉河在吉)
　　　(林境内與小/圖們江相近)
　　　阿布達哩河衛(舊訛阿荅力今改正明實録永/樂八年置按阿布達哩河在寧)
　　　(古塔東南與/琿春河相近)
　　　托罕河衛(舊訛督罕今改正明實錄永樂九年/二月置以部人瑪吉尼為指揮按托)
　　　(罕河在寧/古塔西南)
　　　濟爾瑪泰衛(舊訛只兒蠻今改正明實録永樂/十年八月尼嚕罕富爾堅烏拉等)
　　　(處部人來置濟爾瑪泰等十一衛以凖圖努等/為指揮按濟爾瑪泰河在呼倫布裕爾東七十)
　　　(餘/里)
　　　烏拉衛(名已見前此又訛/兀剌今併改正)
　　　順民衛(地無可考今尼盛京有新民屯/與嘉哩庫河  雅滿莊相近)
　　　農額勒衛(舊訛囊哈兒今改正按吉林東南五/百八十里有農額勒蘭海河疑此截)
　　　(為衛/名也)
　　　古魯衛(按齊齊哈爾西南至白都訥第五站/為古魯站去齊齊哈爾百八十五里)
　　　穆勒衛(舊訛滿涇今改正按穆勒河在吉林城/南四百餘里與輝發河覺哈河相近)
　　　哈爾敏衛(舊訛哈爾蠻今改正按哈爾敏河在/吉林境内長白山西南源出分水嶺)
　　　(南流入/佟嘉江)
　　　塔克題音衛(舊訛塔亭今改正按塔克/題音屯在寧古塔東北)
　　　額蘇倫衛(䝉古語天王也舊/訛也孫倫今改正)
　　　噶穆河衛(名已見前此處又/訛可木今併改)
　　　富色克摩衛(滿洲語富色克滋生也摩樹也舊/作弗思木今改正明實録遼陽至)
　　　(琿綽琿之地三千四百里琿綽琿至富色克摩/隘口一千三百六十里以上俱永樂十年置)
　　　布爾哈圖河衛(舊訛卜忽秃今改正明實録永/樂十二年三月置以部人伊能)
　　　(額為指揮考布爾哈圖河在寧古塔南四百里/入噶哈哩河又  興京西南八十里亦有布爾)
　　　(哈圖/河)
　　　哈勒琿河衛(名已見前此處又/訛阿兒温今併改)
　　　噶哈衛(舊訛可河今改正按噶哈必喇在吉林/城北巴延鄂佛囉站南又有噶哈城以)
　　　(上俱永樂/十二年置)
　　　噶哈河衛(名已見前此又訛葛可今併改明實/録永樂十二年三月置以部人廣佑)
　　　(等為/指揮)
　　　塔舒爾河衛(䝉古語馬鞭也舊訛塔速兒今改/正明實録永樂十二年九月置塔)
　　　(舒爾等八衛以部人阿嚕/圖為指揮按河名無考)
　　　烏屯河衛(舊訛兀屯今改正按烏屯河在齊齊/哈爾東出興安嶺東南入混同江)
　　　宣城衛(舊訛元城今改正按宣城/與鴨緑江路寛甸相近)
　　　科博欒衛(舊訛和卜羅今改正按科博樂/屯與尚間崖伊拉塔山相近)
　　　老哈河衛(按老河䝉古語稱為老哈即遼時土/河也源出喀喇沁右翼南之明安山)
　　　(東北流經故大寧城東又北經/敖漢北又東北流與潢河合)
　　　額埒衛(名已見前此處又/訛兀列今併改)
　　　鄂勒歡衛(舊訛兀剌忽今改正越相隣太祖丙/戌年追討尼堪外蘭      諸部徑)
　　　(攻鄂勒歡/城克之)
　　　哈爾費延衛(舊訛哈爾芬今改正按混同江中/有哈爾費延島島上有城周二里)
　　　(名哈爾費延城在吉林界内/以上並永樂十二年九月置)
　　　實爾固辰衛(舊訛失兒兀赤今改正明實録永/樂十二年十二月置以部人萬達)
　　　(為指揮按實爾固辰噶珊在/寧古塔東北烏蘇哩河旁)
　　　弼勒古河衛(名已見前此又訛卜魯兀/今併改明永樂十二年置)
　　　和囉噶衛(䝉古語墻圍也舊訛忽魯愛今改正/明實録永樂十三年十月置衛地無)
　　　(考/)
　　　珠敦河衛(舊訛渚冬今改正明實録永樂十三/年十月以部人章嘉為指揮同知按)
　　　(珠敦河在吉林城西南五百餘里/源出果爾敏珠敦入遼吉善河)
　　　扎津衛(舊訛扎真今改正明實録永樂十三年/十月以部人吉當阿為指揮同知按扎)
　　　(津河在寧古塔城西/南一百十里入鏡泊)
　　　祜實哈哩衛(舊訛兀思哈哩今改正明實録永/樂十三年十月以部人呼哈斯為)
　　　(指揮同知按祜實哈哩河在寜古塔城東北二/十五里源出祜實哈哩窩集  本朝崇徳四年)
　　　(部長納穆達/理等朝貢)
　　　吉灘河衛(明實録永樂十四年八月置以部人/雅蘇為指揮同知屬呼爾哈福題希)
　　　(衛按吉灘河在旺清/門外額爾敏河之西)
　　　尼瑪呼山衛(舊訛亦馬忽今改正明實録永樂/十四年八月置按尼瑪呼山在吉)
　　　(林城西南五百餘里木城于太祖/壬子年征烏拉還築      山上)
　　　伊屯河衛(舊訛亦東明一統志訛一秃又訛一/統今改正明實録永樂十五年二月)
　　　(置按伊屯河在吉林城西二百九十餘/里北流入混同江伊屯們即在河西)
　　　伊爾們河衛(舊訛亦迷又訛亦速明一統志訛/衣迷今改正明實録永樂十五年)
　　　(與伊屯河同置明一統志衣迷河在開原城北/北流合一秃河入松花江衣迷即伊爾們一秃)
　　　(即伊屯之誤也今按伊爾們河在吉林西百四/十里會伊屯河入混同江若亦速則當為伊遜)
　　　(河在黑龍江境内與伊屯/相去甚逺原文更為訛舛)
　　　浩喇圖吉衛(舊訛阿真同真今改正明實録永/樂十五年置按浩喇圖吉山在黙)
　　　(爾根東南/二百里)
　　　伊實左衛(名已見前此亦/訛益實今併改)
　　　阿都齊衛(䝉古語牧馬人也舊訛阿/荅赤今改正地名無考)
　　　塔山左衛(明實録作前衛即正國初哈達國地/明人所謂南闗也  統間授部長錫)
　　　(赫特及其孫王台為左都督/      太祖己亥年平其國)
　　　齊努温衛(名已見前此又訛城討温今併改按/伊實左衛以下俱明正統間置寄居)
　　　(摩琳衛内尤空/文無實者也)
　　　噶穆衛(名已見前此處又訛可木今併改按噶/穆衛以下俱明正統後所置尤為複㳫)
　　　錫璘衛(舊訛失里今改正按錫璘河在寧古塔/境内  國初錫璘路屬窩集部)
　　　(太祖甲寅/年征降之)
　　　蘇穆嚕河衛(舊訛失木魯今改正按寧古塔東/北有蘓木嚕山無蘓穆嚕河)
　　　瑚爾穆衛(舊訛忽魯木今改正按瑚爾穆山在/寧古塔東北與伊爾琨噶珊相近其)
　　　(去明邊絶逺尤/為夷而無實也)
　　　塔瑪實克衛(名已見前此亦訛/塔瑪速今併改)
　　　吉灘衛(名已/見前)
　　　和屯衛(滿洲語城也按寧古塔東北呼爾哈河/入混同江之地有和屯噶珊去明邊逺)
　　　(衛名當/不在此)
　　　和通吉衛(名已/見前)
　　　伊實衛(名已見前此處又/訛亦失今併改)
　　　伊拉喀衛(舊訛亦力克今改正按齊齊哈爾/東北三百五十四里有伊拉喀站)
　　　納穆衛(名已見前此亦/訛納木今併改)
　　　佛訥赫衛(舊訛弗納河今改正按佛訥赫城年/國初屬窩集部      太祖丁未)
　　　(遣貝勒巴雅/喇等征取之)
　　　哈實瑪衛(名已見前此處又/訛忽失木今併改)
　　　瑚葉衛(舊訛兀也今改正按瑚葉路酉國初屬/東海窩集部      太祖己  年遣兵)
　　　(千人征/取之)
　　　額蘇倫衛(名已見前此又訛/也速倫今併改)
　　　博和哩衛(舊訛巴忽魯今改正按博和哩河在/寧古塔境内又黒龍江南七十五里)
　　　(有博和哩山博和哩噶珊之/    太宗崇徳八年攻克)
　　　烏雅山衛(舊訛兀牙今從八/旗姓氏譜改正)
　　　托漠衛(名已見前此又/訛塔木今改正)
　　　呼勒山衛(舊訛忽里今改正按呼勒山/在寧古塔城東北三百里)
　　　哈瑪爾衛(舊訛罕麻今改正按呼倫布裕/爾西三百餘里有哈瑪爾山)
　　　默爾根河衛(名已見前此訛/木里吉今併改)
　　　伊爾們河衛(名已見前此處又/訛引門今併改)
　　　伊拉齊衛(舊訛亦里察今改正按吉林/城西九十里有伊拉齊山)
　　　扎穆圖衛(舊訛只卜得今改正按寧古塔城北/五十里有扎穆圖河又扎穆圖窩集)
　　　(在城北百/二十里)
　　　洮爾河衛(舊訛塔兒今改正按洮爾河在科爾/沁右翼前旗西四里源出西興安山)
　　　(入嫩江魏書之太魯太濔河唐書之地漏河遼/史之地魯撻魯河金史之撻魯古河皆即是河)
　　　(也詳前匆/吉疆域條)
　　　穆瑚埒衛(名已見前此又訛/木忽魯今併改)
　　　穆當阿山衛(舊訛木荅今改正按穆當阿山在/寧古塔西南五百餘里又寧古塔)
　　　(城西三十里亦/有穆當阿城)
　　　勒克山衛(舊訛立山今改正按勒克山在/吉林西北四百餘里周百餘里)
　　　克音河衛(舊訛可吉今改正按寧古塔城東北/五十里有克音城克音河應在其地)
　　　(年充音太宗天聰九/      噶珊來貢)
　　　呼濟河衛(舊訛忽失今改正按呼濟/河在寧古城南三百里)
　　　多隆武衛(舊訛脱倫兀今改正按齊齊哈爾/東有多隆武噶珊與屯河相近)
　　　阿濟納河衛(舊訛阿的納今改正按阿濟納河/在  盛京將軍所轄境内與恰庫)
　　　(站扎穆/峪相近)
　　　額埒衛(名已見前此又/訛兀力今併改)
　　　阿蘇衛(名已/見前)
　　　遜河衛(舊訛速温今改正按遜河/在黒龍江南一百八十里)
　　　吉朗吉衛(舊訛結剌吉今改正按吉林東南/七百九十里有吉朗吉海蘭河)
　　　薩喇衛(舊訛撒剌今改正按寧古塔城南/有薩喇河與圖們江布達山相近)
　　　伊實衛(名已見前此又/訛亦實今併改)
　　　費克圖河衛(名已見前此又訛/弗朶脱今併改)
　　　伊屯河衛(名已見前此又訛亦/屯又作易屯今併改)
　　　温托琿河衛(舊訛兀討温今改正按齊齊哈爾/西南百三十里有温托琿鄂謨又)
　　　(有温托/琿站)
　　　法河衛(舊訛甫河今改正按法河一在吉林城/南六百六十餘里入混同江一在吉林)
　　　(城南四百餘/里入輝發河)
　　　拉拉山衛(舊訛剌山今改正按拉拉山/在寧古塔城東與們河相近)
　　　阿濟衛(名已見前此又/訛阿者今併改)
　　　通墾山衛(名已見前此又訛為童山/寛葢傳冩顛倒今併改)
　　　第拉衛(舊訛替里今改正按寧古塔城東/北冇第拉河與喜拉遜河相近)
　　　伊拉齊河衛(名已見前此處又/訛亦力察今併改)
　　　哈爾費延衛(名已見前此處又/訛哈里分今併改)
　　　圖河衛(舊訛秃河今改正按圖河/在穆遜河之東屯河之北)
　　　赫圖衛(名已見前此亦/訛好屯今併改)
　　　竒穆尼衛(名已見前此又訛/乞力尼今併改)
　　　薩里河衛(名已見前此處又/訛撒里今併改)
　　　哈實瑪衛(名已見前此處又/訛忽思木今併改)
　　　額埒河衛(名已見前此處又/訛兀里今併改)
　　　呼勒山衛(名已見前此處又/訛忽魯今併改)
　　　法勒圖河衛(舊訛忽兒秃今改正按法勒圖/河在寧古塔城東興喀湖東南)
　　　穆克圖哩衛(名已見前此處又/訛沒脱倫今併改)
　　　噶勒弼河衛(舊訛阿魯必今改正按呼倫布裕/爾南四百四十餘里冇噶勒弼鄂)
　　　(謨/)
　　　雅竒山衛(舊訛咬里今改正按雅竒山/在吉林城西南五百餘里)
　　　伊努衛(名已見前此亦/訛亦文今併改)
　　　色珠倫衛(名已見前此處又/訛冩豬洛今併改)
　　　托里山衛(舊訛荅里今改正按黒龍/江城南六十里有托里峯)
　　　噶穆河衛(名已見前此亦/訛古木今倂改)
　　　拉拉衛(名已見前此處又/訛剌兒今併改)
　　　烏屯河衛(名已見前此處又/訛兀同今併改)
　　　察罕山衛(舊訛出萬今改正按黒/龍江城北有察罕峯)
　　　瞻屯衛(舊訛者屯今改正按瞻屯在寧古塔境/内即瞻噶珊也與穆瑚埒噶珊相近)
　　　希禪衛(名已見前此又/訛喜辰今併改)
　　　噶哈衛(名已見前此處又/訛海河今併改)
　　　拉哈衛(舊訛蘭河今改正按拉/哈河在旺清邊門内)
　　　敦珠克山衛(舊訛朶州今改正按敦珠克/山在吉林西南五百餘里)
　　　占尼河衛(舊訛者亦今改正按占尼河在吉林/城西南五百七十餘里西南流入威)
　　　(逺堡門/為扣河)
　　　納蘇濟勒河衛(䝉古語納蘇嵗也濟勒年/也舊訛納速吉今改正)
　　　博和哩衛(名已見前此又訛/把忽兒今併改)
　　　敦敦河衛(舊訛鎮真今改正按敦/敦河在寧古塔東北)
　　　伊遜河衛(舊訛也速今改正按伊遜河在齊/齊哈爾東與屯河伊春河相近)
　　　察爾圓山衛(名巳見前此又訛/者刺禿今併改)
　　　雅魯河衛(名已見前此又/訛也魯今併改)
　　　伊魯河衛(舊訛亦魯今改正按伊魯河在寧古/塔興喀湖南又鐵嶺縣城南亦有伊)
　　　(魯河或書作㦤路明别設/鐡嶺衛中千户所於此)
　　　錫里呼衛(䝉古語選㧞也舊訛失/里兀今改正地名無考)
　　　推屯河衛(名巳見前此又/訛秃屯今併改)
　　　扎凌山衛(名已見前此又/訛者林今併改)
　　　博囉河衛(䝉古語青色也舊作波羅今改正按相近/盛京将軍所轄有博囉堡與黄固島)
　　　都爾弼衛(名已見前此又訛/朶兒平今併改)
　　　薩里衛(名已見前此又/訛撒力今併改)
　　　密拉圖河衛(䝉古語密拉鞭也圖有也舊/訛密剌秃今改正山無考)
　　　佛爾們衛(名已見前此亦/訛甫門今併改)
　　　實勒們河衛(名已見前此又/訛甫木今併改)
　　　默倫河衛(舊訛没惀今改正按默倫河在吉/林東北與阿勒楚喀河源相近)
　　　費克圖河衛(名已見前此又訛/弗秃都今併改)
　　　綽拉題衛(名已見前此亦訛/者列帖今併改)
　　　察爾察圖河衛(䝉古語察爾察蚱蜢也圖解/見前舊訛察扎秃今改正)
　　　舒繙河衛(名已見前此又/訛出萬今併改)
　　　綽拉題衛(名已見前此又倒/為者帖列今併改)
　　　烏蘇衛(舊訛兀失今改正按烏蘇城九國初屬/葉赫國      太祖癸丑年  月征葉)
　　　(赫破烏蘇/等十九城)
　　　呼勒河衛(舊訛忽里今改正按呼勒河在長/白山西南源出分水嶺入佟嘉江)
　　　實勒們河衛(名已見前此亦訛/失里綿今併改)
　　　烏拉衛(名已見前此又/訛兀剌今併改)
　　　靉河衛(名已見前/即愛哈也)
　　　薩哈勒察衛(舊訛哈剌察今改正按索倫部/薩哈勒察地屬黒龍江所轄)
　　　默倫衛(名已見前此亦/訛沒倫今併改)
　　　布拉衛(舊訛卜魯今改正按布拉山/在寧古塔城西南一百十里)
　　　扎哈喇哈衛(舊訛以哈阿哈今改正按扎哈喇/哈峯在齊齊哈爾東南九百里)
　　　率賓江衛(名已見前此倒訛/為速江平今併改)
　　　鄂山衛(舊訛兀山今改正按鄂山/在吉林城北七十七里)
　　　佛林衛(名已見前此又/訛弗力今併改)
　　　碩隆山衛(舊訛失郎今改正按碩隆山在/呼倫布裕爾東二百五十里)
　　　伊屯衛(名已見前此又/訛亦屯今併改)
　　　穆河衛(舊訛木河今改正按穆河在/呼倫布裕爾北八百六十里)
　　　珠敦衛(名已見前此又/訛竹敦今併改)
　　　噶穆衛(名已見前此又/訛河木今併改)
　　　海蘭衛(名已見前此又/訛哈郎今併改)
　　　薩爾布衛(舊訛嵗班今改正按寧古塔城東北/一百二十里有薩爾布河又有薩爾)
　　　(布窩集薩/爾布屯)
　　　實山衛(名已見前此又/訛失山今併改)
　　　海蘭衛(名已見前此又/訛考郎今併改)
　　　珠敦衛(名已見前此又/訛築屯今併改)
　　　赫什赫河衛(舊訛黑黑今改正按赫什赫河未/國初屬窩集部      太祖丁)
　　　(年征/取之)
　　　古城衛(按地盛京東北有古城/之  甚多此未知所屬)
　　　福河衛(舊訛弗河今改正按福河/在黒龍江東南六百里)
　　　烏登河衛(名已見前此又/訛文東今併改)
　　　鄂古衛(名已見前此亦/訛阿古今併改)
　　　斐森衛(名已見前此又/訛弗山今併改)
　　　烏塔里衛(舊訛兀荅里今改正按烏塔里山/在黙爾根城東南一百六十里)
　　　拉新河衛(舊訛納速今改正按拉新河/在吉林城西南五百餘里)
　　　錫璘河衛(名已見前此又/訛失列今併改)
　　　多爾裕衛(舊作朶兒玉今/改正地名無考)
　　　呼魯河衛(舊訛兀魯今改正按呼魯河在吉/林西南五百餘里入赫爾蘇河)
　　　富爾哈河衛(舊訛弗郎罕今改正按富爾哈河/一在吉林西南五百餘里東流入)
　　　(遼吉善河有富爾哈城一在寜古塔南西流入/噶哈哩河又吉林城北三十三里有富爾哈城)
　　　(國㳂烏太祖壬子年克臨河上率大兵征烏拉/      拉河岸而行      五城又取金刑城)
　　　(復毁其六城移駐富爾哈河渡口烏拉貝勒布/占秦至河中跽請乃還癸丑年復征烏拉連破)
　　　(遜扎泰等數城布占泰越富爾哈/城而軍大兵攻克之遂平其國)
　　　齊巴噶山衛(名已見前此又訛/赤卜罕今併改)
　　　老河衛(考永樂十三年已有老哈河衛之名老/河即老哈在䝉古界而以為東北衛之)
　　　(名殊誤葢䝉古部人有至開元/原市易者明人初不能辨也)
　　　珠倫河衛(舊訛竹里今改正按珠倫河在/寧古塔城東南六百三十里)
　　　吉達納河衛(滿洲語往撃也舊訛吉/答納今改正河無考)
　　　扎穆圖衛(名已見前此又訛/者不登今併改)
　　　伊蘇圖衛(䝉古語九數也舊/訛也速脱今改正)
　　　阿木河衛(按吉林寧古塔等境内無此河名或/即阿拉穆河及阿穆塔圖鄂謨鄂摩)
　　　(和索羅等地/割截名之耳)
　　　岳喜衛(舊訛顔亦今改正按岳喜河在阿勒楚/喀東南二十餘里入混同江按自噶穆)
　　　(衛以下至此俱/正統後所置)
　　　薩爾達衛(舊訛山荅今改正按薩爾達山在打/牲烏拉又寧古塔境内薩克達地名)
　　　(音亦相近此以下/俱名嘉靖時置)
　　　塔哈衛(按塔哈河在/黑龍江境内)
　　　庫勒訥河衛(舊訛弗魯訥今改正按庫勒訥河/在吉林西南百餘里出庫勒訥窩)
　　　(集/)
　　　康薩衛(舊訛㣔子今改正按康薩嶺/在吉林西南扈倫嶺之東)
　　　斡賚城衛(舊訛兀勒阿今改正按斡賚城在寧/古塔之北混同江之南與摩和囉噶)
　　　(珊相/近)
　　　阿實衛(舊訛阿失今改正按阿實/河在白都訥東北四百里)
　　　竒徹納河衛(䝉古語勤也舊訛吉/真納今改正河無考)
　　　法衛(名已/見前)
　　　博囉衛(名已見前此又/訛薄羅今併改)
　　　塔瑪實克衛(名已見前此又訛/塔麻所今併改)
　　　布爾哈衛(舊訛布兒哈今改正按哈興京/西一百二十里有布爾  渡)
　　　伊蘇徹爾河衛(䝉古語伊蘓九數也徹爾潔浄/也舊訛亦思察今改正河無考)
　　　沙蘭衛(名已見前此又/訛失剌今併改)
　　　布爾哈圖衛(名已見前此亦訛/卜忽秃今併改)
　　　薩里衛(名已見前此又/訛散里今併改)
　　　伊實衛(名已見前此又/訛你實今併改)
　　　平河衛(無/考)
　　　呼拉爾吉山衛(名已見前此亦訛/忽里吉今併改)
　　　阿竒衛(舊訛阿乞今改正按阿竒噶珊在寧古/塔東北尼滿噶珊之北與穆克圖哩山)
　　　(實爾固辰/噶珊相近)
　　　太蘭衛(舊訛台郎今改正按太蘭岡與渾興京/相近      太祖乙酉年擊敗  河諸)
　　　(部兵/於此)
　　　賽堪衛(舊訛塞克今改正按賽/堪嶺在齊齊哈爾西南)
　　　布魁衛(舊訛拜苦今改正按自齊齊哈爾東/北至黙爾根第一站即布魁站也)
　　　蒐里衛(舊訛所力今改正按蒐/里河在寧古塔東北)
　　　巴爾衛(舊訛把里今改正按巴/爾屯在黑龍江境内)
　　　塔納衛(滿洲語東珠也地名無考惟黒/龍江境内有托諾河音與相近)
　　　穆倫衛(名已見前此又/訛木郎今併改)
　　　額爾克衛(舊訛額克今改正案額/爾克山在黙爾根東北)
　　　勒富衛(舊訛勒伏今改正按勒富河一在寧古/塔東南七百九十里入興喀湖一在吉)
　　　(林西二百六十里入伊爾們河又吉林/西南五百餘里有勒富山此未詳何屬)
　　　綏滿河衛(名已見前此又/訛式木今併改)
　　　舒爾哈衛(舊訛樹哈今改正按舒爾哈河/在寧古塔東南入噶哈哩河)
　　　費雅哈達衛(舊訛肥哈荅今改正滿洲語/費雅樺木也哈達山峯也)
　　　格根衛(舊訛葢干今改正按寧古/塔東北有格根噶珊)
　　　英圖衛(䝉古語英圖有碾之謂也舊/訛英秃今改正地名無考)
　　　恰庫衛(名已見前此又/訛乞忽今併改)
　　　阿林衛(滿洲語/山也)
　　　哈爾薩衛(舊訛哈兒速今改正按發興京西南/有哈爾薩山哈爾薩河  源於此)
　　　布達衛(舊訛巴荅今改正按布達山布達窩集/俱在寧古塔西南與富爾嘉哈河薩喇)
　　　(河相/近)
　　　托漠衛(名已見前此又/訛脱木今併改)
　　　喀巴衛(舊訛忽把今改正按喀巴/嶺在鳳凰城西南三十里)
　　　松阿哩衛(舊訛速哈兒又訛竦和兒勝和兒/今併改按松阿哩烏拉即混同江)
　　　穆蘇衛(舊訛馬失今改正按穆蘇噶珊在/寧古塔東北與敦敦窩集相近)
　　　托新衛(舊訛塔塞今改正按托新河/在齊齊哈爾西入綽爾河)
　　　扎哩衛(舊訛劄里今改正按扎哩/河在齊齊哈爾東入屯河)
　　　扎哈衛(舊訛者哈今改正按扎哈河/在吉林城南七百十五里)
　　　興喀衛(舊訛恨克今改正按古國初有興喀路/以興喀湖名湖在寧  塔城東南五百)
　　　(里周圍/千里)
　　　哈爾薩衛(名已見前此又/訛哈失今併改)
　　　交校衛(地名/無考)
　　　噶哈衛(名已見前此又/訛葛今併改)
　　　愛丹衛(舊訛艾荅今改正按愛丹城在寧古塔/城南四百里海蘭河布爾哈圖河會流)
　　　(之/地)
　　　尼滿衛(名已見前此又/訛亦蠻今併改)
　　　哈瞻衛(舊訛哈察今改正按哈瞻河/在吉林東南九百六十餘里)
　　　海楚衛(舊訛革出今改正按海楚噶珊在/寧古塔東北與伊爾琨噶珊相近)
　　　布達衛(名已見前此亦/訛卜荅今併改)
　　　蘇爾河衛(舊訛蜀河今改正按蘇爾河/在黒龍江城東南入黒龍江)
　　　屯齊山衛(舊訛秃里赤今改正按屯齊/哈達在吉林城西三十里)
　　　賽音衛(滿洲語善也衛未詳何地考吉林城南/五百二十里有賽音訥音河入混同江)
　　　(或即/是也)
　　　梅赫衛(舊訛忙哈今改正按吉林城西南五百/二十里有梅赫河即蛇河也又有摩克)
　　　(托梅赫河安班梅赫河並在吉林西南入遼吉/善河又寧古塔城北亦有梅赫河入呼爾哈河)
　　　(此以上俱/嘉靖年置)
　　　窩集屯河所(舊訛兀者托温今改正明實録永/樂二年十月置以歡塔等為千百)
　　　(户按屯河出屯窩集原文加窩集於屯字之/上似以屯河所為窩集衛屬部也餘見前)
　　　喀勒達所(舊訛可里踢今改正明實録永樂四/年正月置以巴圖布哈等為千百户)
　　　(按喀勒達山在琿/春城東八十餘里)
　　　呼特亨所(舊訛兀的罕今改正明實録永樂四/年二月置按大呼特亨噶珊在混同)
　　　(江南岸小呼特亨噶珊在混同江北/岸又有大小呼特亨河俱入混同江)
　　　徳里沃赫所(舊訛得的河今改正永樂五年二/月置按徳里沃赫在  興京西一)
　　　(百五/十里)
　　　阿實河所(名已見前此又/訛與石今併改)
　　　鄂爾琿山所(舊訛哈魯門今改正永樂五年正/月置按鄂爾琿山在寧古塔東南)
　　　(六百二/十里)
　　　法坦河所(舊訛敷荅今改正永樂七年四/月置按法坦河在寧古塔東北)
　　　窩集奎瑪所(窩集舊訛兀者奎瑪舊訛揆野木/今改正按奎瑪河奎瑪□珊俱在)
　　　(寧古塔/東北)
　　　窩集沃勒齊所(沃勒齊舊訛穏勉赤今改正按/沃勒齊噶珊在寧古塔東北)
　　　岳色所(舊訛魚失今改正按岳/色河在寧古塔東北)
　　　烏延所(舊訛五延今改正按烏延/河在黒龍江南四百里)
　　　窩集堅河所(名已見前此又/訛已河今改正)
　　　瞻河所(舊訛真河今改正按瞻河一在吉林西/南五百餘里即扣河上流  國初瞻河)
　　　(寨屬蘇克蘇䕶河部一在/黒龍江南二百里入遜河)
　　　烏登所(名已見前此亦/訛兀的今併改)
　　　屯河所(名已/見前)
　　　哈克三所(舊作哈三今改正按哈克三佛盛京/將軍所轄地名與斡琿鄂謨  阿拉)
　　　(相/近)
　　　窩集屯河所(名已/見前)
　　　喀本河所(名已見前此亦/訛古賁今併改)
　　　五因所(按黒龍江城南有五/因河又有五因屯)
　　　索爾和綽河所(舊訛鎖郎哈真今改正按索爾/和綽河在寧古塔城南十里入)
　　　(呼爾/哈河)
　　　窩集昆河所(昆舊訛揆今改正昆河/在黒龍江城南二十里)
　　　烏屯河所(名已見前此又/訛兀秃今併改)
　　　温托琿河所(名已見前此亦訛/兀討温今改正)
　　　窩集色勒所(色勒舊訛撒今改正按色勒/河在吉林東南入混同江)
　　　哈魯城(名已/見前)
　　　喜嚕林城(舊訛喜樓里今改正按喜嚕林/山喜嚕林屯俱在寧古塔東北)
　　　博爾徳站(舊訛别兒真今改正按博爾徳站在/齊齊哈爾東北二百七十里由黙爾)
　　　(根至黑龍/江之站也)
　　　黑龍江地方默勒特伊站(黙勒特伊舊訛莽亦/鐵今改正按黙勒特)
　　　(伊噶珊在黒龍江與/烏蘇哩江㑹流之地)
　　　佛多和站(舊訛弗朶河今改正按佛多和河一/在吉林東南九十八里出納穆窩集)
　　　(一在吉林南八百四十餘里出納秦窩集一在/寧古塔城西三百三十里出色齊窩集又  國)
　　　(初訥殷部寨名殷路部太祖癸巳年征服長白/山珠舎里部訥      主聚七寨人據佛多和)
　　　(山寨遣兵/攻克之)
　　　伊罕河衛哈必蘇站(伊罕河見前哈必蘇䝉古/語肋也舊訛忽把希今改)
　　　(正/)
　　　哈必蘇站(名已見前但前站名擊之伊罕/河衛下似兩站而同一名也)
　　　富達里站(舊訛弗荅林今改正按富/達里噶珊在寧古塔東北)
　　　武都竒站(舊訛古代替今改正按武/都竒噶珊在寧古塔東北)
　　　烏蘇站(名已見前此又/訛五速今併改)
　　　博和弼站(舊訛播爾賓今改正按博/和弼河在寧古塔東北)
　　　和勒赫齊站(舊訛黑勒亨石今改正按/和勒赫齊河在黒龍江境)
　　　赫勒里站(舊訛黑勒里今改正按赫勒里河在/寧古塔東北又黑龍江所轄站名有)
　　　(和囉爾站/音亦相近)
　　　穆遜河地面(名巳見前此又/訛弗孫今併改)
　　　們河地面(名巳見前此又/訛弗孫今併改)
　　　雍濶河地面(舊訛涌坎今改正按雍/濶河在黒龍江城西)
　　　薩哈地面(舊訛撒哈今改正按/薩哈地屬寧占塔)
　　　尼滿河地面(名已見前此又/訛亦馬今併改)
　　　噶穆地面(名巳見前此又/訛可木今併改)
　　　黑龍江地面
　　　遜河地面(名巳見前此又/訛速温今併改)
　　　額圖密地面(舊訛昬地迷今改正按額圖宻/河在寧古塔東南千四百里)
　　　烏爾固辰地面(舊訛烏爾衮車今改正按烏爾/固辰路  國初屬東海窩集部)
　　　(亥年征太祖辛/      取之)
　　　錫伯河地面(舊訛施伯今改正考之皇輿/全圖錫伯河在屯河  南)
　　　巴爾達河地面(名已見前此又訛/卜魯丹今併改)
　　　松阿哩地面(名已見前此又訛/勝和爾今併改)
　　　珠春地面(舊諸諸車今改正按珠春河/在黑龍江城東南千一百里)
　　　畢沙河地面(舊訛卑讓今改正按畢/沙河在黑龍江城北)
　　　竒集河地面(名已見前此亦/訛欽真今併改)
　　　伊津河地面(舊訛因只今改正按伊津河/在寧古塔東南千五百里)
　　　固里河地面(名已/見前)
　　　綽爾河地面(舊訛卓兒今改正按綽爾河在/齊齊哈爾西三百里入嫩江)
　　　薩哈連地面(舊訛撒哈連今改正按滿洲語薩/哈連烏拉即黑龍江此誤分為兩)
　　　(地/)
　　　伊屯河地面(名已見前此又訛/亦秃渾今併改)
　　　果埒亨河地面(舊訛古里罕今改正按果/埒亨屯在寧古塔境内)
　　　呼呼巴河地面(舊作忽忽八今/改正地名無考)
　　　蘇穆嚕河地面(名已見前此又訛/失木魯今併改)
　　　巴哩巴河地面(䝉古語巴哩巴執持也舊/訛把爾今改正正河無考)
　　　穆倫河地面(名已見前此亦/訛木倫今併改)
　　　綏哈河地面(舊訛崔哈今改正按綏哈在吉林/城西四十里有綏哈城  國初屬)
　　　(哈達國年征取太/祖己亥      之)
　　　伊津河地面(名已見前此又/訛也今併改)
　　　納敏河地面(舊訛那門今改正按納敏河/在吉林東北邊外入混同江)
　　　布爾哈圖河地面(名已見前此又訛/卜忽秃今併改)
　　　烏納琿河地面(舊訛兀魯温今改正按烏/納琿河在黒龍江境内)
　　　色珠倫河地面(名已見前此亦訛/撒只刺今併改)
　　　斡齊河地面(舊訛兀察今改正按幹/齊噶珊在寧古塔境内)
　　　畢里穆江地面(按今並無/此江名)
　　　題爾敏地面(舊訛的里木今改正按題/爾敏河在黑龍江境内)
　　　綏芬地面(舊訛蘇芬今改正按綏芬河在寧古/塔東南四百四十里綏芬路  國初)
　　　(屬窩集部征降之太/祖庚戌年)
　　　錫璘地面(地已見前此又/訛失令今併改)
　　　五里河口(按五里河在吉林城東南七百七十/里又錦縣城西南八十五里亦有五)
　　　(里/河)
　　　拉林口(名已見前此又訛那令今併改按拉林/渡口站屬吉林將軍所轄即在拉林河)
　　　(旁/也)
　　　和敏口(滿洲語和敏鋤頭也舊訛/火明今改正地名無考)
　　　庫勒河(舊訛口兒今改正按庫勒/河在呼倫布裕爾境内)
　　　必興河(按必興河在/寜古塔東北)
　　　色實河(滿洲語豆麫餑餑也舊訛/鎖失今改正河名無考)
　　　固雅温都爾河(䝉古語□髙也舊訛古因/温都魯今改正河無考)
　　　烏登河(名已見前此又訛/斡的音今併改)
　　　右凡衛所城站地面共四百五十有八重複者
　　　居四之二無可考者又五之一焉大抵明永樂
　　　間所置其地尚有可稽正統後置者尤為訛複
　　　今詳加糾覈並列於前以著其誤若遼東都指
　　　揮司所轄如定遼中左右前後葢州復州廣寧
　　　寧逺内地諸衛俱載在
　　大清一統志及
　　盛京通志㤗寧福餘諾音三衛地接熱河已見熱
　　　河志不復兼及云
欽定滿洲源流考卷十三
　欽定四庫全書
　欽定滿洲源流考卷十四
　　山川(一/)
　　　(臣/)等謹案髙山肇迹豐水貽謀自古王業所興必
　　　有名山大川扶輿蜿蟺以翊昌運而鞏丕基我
　　國家啟宇遼東於山則有長白醫巫閭之神瑞於水
　　　則有混同鴨緑之靈長幹衍支分盤紆迴繚懐柔
　　　咸秩篤祚萬年(臣/)等謹立山川一門凡史乘所載
　　　者詳為詮次用以稽古證今參同考異仰惟
啟運
天柱
隆業三山敬奉
神宫尤為王氣所鍾坤珍所㑹爰首列之以著發祥之自
　　　至若羣山衆水稱名實繁則具見於
　　大清一統志
　　盛京通志二書兹不復甄叙云
啟運山
　　　謹案
　　大清一統志
啟運山在興京城西北十里自長白山西麓一幹綿亘至
　　　此層巒環拱衆水朝宗萬世鴻基實肇於此
　御製恭謁
永陵
追王𫝊前籍
遺庥逮後昆高山瞻彼作徳水溯兹源疆理興家室星辰
　　衛
廟垣㡬多𤓰瓞感揮淚灑寒原
　御製恭謁
永陵
四祖分
陵墲壝同
鴻禧景佑奠岐豐制因漢氏修園寢
尊擬周家號古公念結拜瞻千里外派綿繼續萬年中曰
　　承曰啟均予責惟敬惟勤勵此衷
　御製恭瞻
啟運山作歌
　　長白龍幹西南來靈山
啟運神堂開源逺流長綿奕世駢蕃禔祉皇圖培
肇祖衣冠秘陵室
三祖元宫千載謐仇成不共何忍言七恨興師此第一(我/)
　　(我景祖太祖顯祖陷明氏之計致不諱是以/          興師討明以此為七大恨之首)
　　爰始爰謀緬
亶父
橋山景祐猶故土昌平樵採禁至今
　朝家厚徳昭千古(明季為我朝興自遼東乃毁及金陵/為壓勝我朝雖有    二祖之恨而)
　　(彼南京孝陵及昌平十三陵皆為守/䕶禁樵採厚徳仁風垂則千古云)
天柱山
　　　謹案
　　大清一統志
天柱山在承徳縣東二十里
福陵在焉近則渾河環於前輝山興隆嶺峙於後逺則發
　　　源長白俯臨滄海洵王氣之所鍾也
　御製恭謁
福陵
　　草昧起英雄
維皇乃眷東風雲龍虎㑹日月海天中
帝業千年鞏
山陵萬古崇永維
無競烈繼序矢深衷
　御製恭謁
福陵
天柱隆崇萬載亭(陵山即/天柱山)
福貽奕葉藉威靈風雲儼若通
神縡龍虎常如䕶
帝扃黍稷一時陳爼豆瞻依十載易霜星敬觀
實録思開創每悉
艱難淚雨零
隆業山
　　　謹案
　　大清一統志
隆業山在承徳縣西十里
昭陵在焉自城東北疊巘層巒至此而寛平宏敞有包羅
　　　萬象統御八荒之勢遼水右迴渾河左繞輪囷葱
　　　鬱永固丕基
　御製恭謁
昭陵
　　早是天歆漢何曽鹿逐秦百年經五世一壘豈三旬
太室烝嘗永
元宫松柏新紹庭懐積悃展拜此時申
　御製
昭陵石馬歌
　　在昔穆王八駿追雲霞耄荒忘返天之涯太乙况漢
　　天馬來樂府曽聞産渥洼勤勞血汗事何有雌黄徒
　　惹詩人口不如漢文却受千里駒吉行五十符陽九
　　周家岐渭始勤農我朝三韓奮跡實彎弓由來受命
　　雖有異艱難創業多齊蹤
太宗馬上得天下房駟星輝天錫嘏(叶/)大白小白協安吉
　　(故老云帝所昭陵前石馬一名大白一名小白葢白/  文皇    御也    文皇帝體豐而鎧重乘小)
　　(日行百里乘大白/祗能行五十里云)至今立仗
昭陵貽石馬遐思我
祖如唐宗陵園廟號先後同汗趨嘗傳杜甫句闡揚
光烈千秋隆六御今年來故里貞觀遺跡餘荒壘(唐壘在/廣寧縣)
　　(城東南相傳唐太宗/征髙麗駐兵之所)
文皇曽亦討寒盟(謹案朝鮮昭陵神功聖徳碑云天聰二/年以    毁盟討之拔其都載飛舸於)
　　(車凌江華島李倧自縛請/為臣釋之還并歸其俘獲)乘此雙龍渡浿水文綏武
　　服為蕃屏萬年正朔奉永清不似李唐東征悔失計
　　仆碑重建思魏徵
　御製恭謁
昭陵
丕顯
丕承王業昭肇基
景命大清朝那同鼎足分三國可擬
戎衣定一朝兩白常趨石馬汗(陵前立仗石馬曰大白小/白葢    太宗當日所乘)
　　(以畧陣/破堅者)萬青永䕶玉峯標元孫五世親陳奠僾愾
聲容未覺遙
　　　長白山
　御製駐蹕吉林境望叩長白山
　　吉林真吉林長白鬱嶔岑作鎮曽聞古鍾祥亦匪今
　　邠岐經處逺雲霧望中深天作心常憶明禋志倍欽
　御製望祭長白山作
　　詰旦升柴温徳亨(山名建望/祭殿於此)
　髙山望祭展精誠椒馨次第申三獻樂具鏗鏘叶六英
　　五嶽真形空紫府萬年
天作佑皇清風來西北東南去吹送羶薌達玉京
　　　　山海經大荒之中有山名不咸在肅慎氏之國
　　　　晉書肅慎氏一名挹婁在不咸山北
　　　　魏書勿吉國南有徒太山魏言太白有虎豹熊
　　　　狼不害人人不得山上溲汙行逕山者皆以物
　　　　盛去
　　　　北史靺鞨國南有從太山者(案魏書隋書俱作/徒太山通考與此)
　　　　(同/)華言太皇(案魏書作太/白與此異)俗甚敬畏之人不得
　　　　山上溲汙行經山者以物盛去上有熊羆豹狼
　　　　皆不害人人亦不敢殺
　　　　新唐書靺鞨居肅慎地粟末部居最南抵太白
　　　　山亦曰徒太山與髙麗接
　　　　新唐書渤海大氏度遼水保太白山之東北阻
　　　　奥婁河樹壁自固
　　　　通典挹婁即古肅慎其國在不咸山北
　　　太平寰宇記挹婁國在不咸山北夫餘北千里
　　　(案通考云在夫/餘東北千里)
　　　契丹國志長白山在冷山東南千餘里乃白衣
　　　觀音所居其山禽獸皆白
　　　金史女真地有長白山
　　　金史昭祖耀武至於白山入於率賔扎蘭之地
　　　所至克㨗還經佛頁水
　　　金史㑹寧府㑹寧縣有長白山
　　　金史大定十七年省臣奏咸平府路一千六百
　　　餘户自陳皆長白山錫馨珊沁河女真人遼時
　　　簽為獵戸移居於此號伊勒敦部本朝之興首
　　　詣軍降仍居本部今乞釐正從之
　　　金史祭祀志大定十二年有司言長白山在興
　　　王之地禮合尊崇議封爵建廟宇十二月禮部
　　　太常學士院奏奉勅㫖封興國靈應王即其山
　　　北地建廟宇十五年三月奏定封冊儀物冠九
　　　旒服九章玉圭玉冊函香幣冊祝遣使副各一
　　　員詣㑹寧府行禮官散齋二日致齋一日所司
　　　於廟中陳設如儀廟門外設玉冊衮冕幄次牙
　　　仗旗鼓從物等視一品儀禮用三獻祭如嶽鎮
　　　其冊文曰自兩儀剖判山嶽神秀各鍾於其分
　　　野國將興者天實作之對越神休必以祀事故
　　　肇基王迹有若岐陽望秩山川於稽虞典厥惟
　　　長白載我金徳仰止其髙實惟我舊邦之鎮混
　　　同流光源所從出秩秩幽幽有相之道列聖蕃
　　　衍熾昌迄於太祖神武徵應無敵於天下爰作
　　　神主肆予冲人紹休聖緒四海之内名山大川
　　　靡不咸秩矧王業所因瞻彼旱麓可儉其禮服
　　　章爵號非位於公侯之上不足以稱焉今遣某
　　　官某持節備物冊命兹山之神為興國靈應王
　　　仍勅有司嵗時奉祀於戯廟食之享亘萬億年
　　　維金之禎與山無極豈不偉歟自是每嵗降香
　　　命有司春秋二仲擇日致祭明昌四年十月備
　　　衮冕玉册儀物上御大安殿用黄麾立仗八百
　　　人行仗五百人復册為開天宏聖帝
　　　金史章宗泰和二年遣使報謝於長白山
　　　金史昭祖族人果布者從昭祖耀武至於白山
　　　金史温都布拉始居長白山阿布繖河徙隆州
　　　額勒敏河
　　　金史昭祖耀武至於青嶺白山舒嚕佐之也
　　　元一統志開元路長白山在舊㑹寧縣南六十
　　　里横亘千里髙二百里其頂有潭周八十里淵
　　　深莫測南流於鴨緑江北流於混同江今呼為
　　　松阿哩江東流為愛呼(舊訛阿也/苦今改正)河
　　　明一統志長白山在故㑹寧府南六十里横亘
　　　千里高二十里其巔有潭周八十里
　　　附覺羅吳木訥原奏内大臣覺羅呉木訥等謹
　　　題為遵
㫖看驗長白山事康熙十六年四月十五日内大臣覺
　　　羅吳木訥一等侍衛兼親隨侍衛首領臣耀色
　　　等奉
上諭長白山係本朝
祖宗發祥之地今乃無確知之人爾等四人前赴鎮守
　　　烏拉地方將軍處選取識路之人往看明白以
　　　便酌量行禮臣等欽遵於五月初五日起行本
　　　月十四日至
　　盛京二十三日至烏拉地方轉宣
上諭於將軍等隨查烏拉寧古塔及烏拉獵户所居村
　　　莊等處俱無確知長白山之人僉云曽逺望見
　　　惟都統尼雅滿之宗族達穆布魯原係採獵之
　　　人稱原在額赫訥隂地方居住雖不曽躋長白
　　　山巔曽聞我父云如往獵於長白山脚獲鹿肩
　　　負以歸途中三宿第四日可至家以此度之長
　　　白山離額赫訥隂地方不甚遙逺等語因訪問
　　　赴額赫訥隂水路㡬日陸路幾日可至亦有知
　　　額赫訥隂陸路之人否據管獵户噶喇達額赫
　　　等口稱如乘馬由陸路十日可至如乘小舟二
　　　十日可至倘遇漲阻難計日期有獵户喀喇者
　　　能知陸路等語臣等隨議每人攜三月糧而往
　　　又思或三月糧盡或馬力疲乏亦不可定隨語
　　　鎮守寧古塔將軍巴海可載一船米於額赫訥
　　　隂地方預備巴海云大船不能過松花江大險
　　　處當載米十七小船以往又與噶喇達額赫約
　　　我輩乘此馬匹肥壯速由陸路往看過長白山
　　　回時再由水路逆流而上前赴額赫訥隂地方
　　　約定臣等帶固山達薩布素於六月初二日起
　　　行經過温徳亨河阿虎山庫勒訥林初爾薩河
　　　呼沱河沙爾布堪河納丹佛勒地方輝發江法
　　　河穆敦林巴克塔河納爾琿河敦敦山卓龍窩
　　　河等處及至訥隂地方江干不意額赫乘小舟
　　　而行半月程途七日齊至因語固山達薩布素
　　　我輩乘小舟由江中逆流前赴額赫訥隂地方
　　　汝帶官兵馬匹由斡努河逆流而上由佛多和
　　　河順流而下至額赫訥隂相會約定遣發去後
　　　(臣/)等於十一日至額赫訥隂薩布素等初十日
　　　已至因前去無路一望林木復與薩布素商議
　　　令閒散章京喀達與識路徑之喀喇帶領每旗
　　　甲士二名前行伐木開路并諭如望見長白山
　　　可將行㡬日方望見有㡬許路程相度明確來
　　　報隨於十二日遣發前行去後本日據固山達
　　　薩布素差人前來報稱我等别後行三十里至
　　　一山頂上望見長白山不甚遥逺似止有一百
　　　七八十里等語又續遣艾哈來報稱先差人來
　　　後又至一髙山頂上望見長白山甚明約有百
　　　餘里上見有片片白光等語(臣/)等趁未有雨水
　　　之時急往看視因留噶喇達額赫督捕珠蚌於
　　　十三日起行十四日與固山達薩布素等會於
　　　樹林中揣摩開路前進十六日黎明聞鶴鳴六
　　　七聲十七日雲霧迷漫不見山在何處因向鶴
　　　鳴處尋路而行適遇鹿蹊由此前進直至長白
　　　山脚下見一處周圍林宻中央地平而圓有草
　　　無木前面有水其林離駐劄處半里方盡自林
　　　盡處有白樺木宛如栽植香木叢生黄花燦爛
　　　(臣/)等隨移於彼處駐劄步出林外逺望雲霧迷
　　　山毫無所見(臣/)等近前跽誦
綸音禮拜甫畢雲霧開散長白山歴歴分明(臣/)等不勝
　　　駭異又正值一路可以躋攀中間有平坦勝地
　　　如築成臺基遥望山形長濶近觀地勢頗圓所
　　　見片片白光皆氷雪也山髙約有百里山頂有
　　　池五峯圍繞臨水而立碧水澄清波紋蕩漾池
　　　畔無草木臣等所立山峯去池水約有五十餘
　　　丈周圍寛闊約有三四十里池北岸有立熊望
　　　之甚小其繞池諸峯勢若傾頹頗駭瞻視正南
　　　一峯較諸峯稍低宛然如門池水不流山間處
　　　處有水由左流者則為松阿哩烏拉右流者則
　　　為大訥隂河小訥隂河繞山皆平林逺望諸山
　　　皆低相視畢禮拜下山之際岸頭有鹿一羣他
　　　鹿皆奔獨有七鹿如人推狀自山岸陸續滚到
　　　山下閒散章京等駐立之處臣等不勝駭異因
　　　思正在乏食此殆山靈賜與者隨望山叩謝(臣/)
　　　等上山之時原有七人也自得鹿之處退至二
　　　三十步回首瞻望又忽然雲霧迷山(臣/)等因清
　　　浄勝地不宜久留於十八日言旋回望雲霧朦
　　　朧不得復見山光矣二十一日回至二訥隂河
　　　合流之處二十五日回至恰庫河此河乃訥隂
　　　東流會合之所二十八日正行之際適遇頒到
勅㫖當經叩頭謝
恩訖二十九日自恰庫河乘小舟而歸經過色克勝險
　　　處圖伯赫險處噶爾漢險處噶達琿險處薩滿
　　　險處薩克錫險處徳克錫險處松阿哩大險處
　　　多琿險處乘一葉小舟歴此大江九險得以無
　　　恙而渡者皆仰賴
皇上洪福之所致也七月初一日回至烏拉地方本月
　　　十二日至寧古塔徧看會寧府等處地方畢七
　　　月十七日自寧古塔起行八月二十一日抵京
　　　師(案自古言長白山者皆得自傳聞想像之詞/我  朝      發祥基業嫓美豳岐康熙年)
　　　(間吳木訥等奉確謹附㫖親往看/驗所載尤為詳      録於此)
　　　案長白山在吉林烏拉城東南横亘千餘里東自寧
　　　古塔西至奉天府諸山皆發脈於此山巔有潭為鴨
　　　緑混同愛嘑三江之源古名不咸山亦名太白山亦
　　　名白山亦名徒太山亦名太末山其名長白山
　　　則自金始也金大定十二年封太白山神為興
　　　國靈應王即其山北地建廟宇明昌四年復冊
　　　為開天宏聖帝
　本朝康熙十七年尊為長白山之神遣大臣致祭懐
　　　柔之典以時舉行又案長白山南麓蜿蜒磅礴
　　　分為兩幹其一西南指者東界鴨緑江西界佟
　　　佳江麓盡處兩江會焉其一繞山之西而北亘
　　　數百里以其為衆水所分舊謂之分水嶺西至
　　　於
　興京邊茂樹深林幕天翳日者土人呼為納緑窩集
　　　從此西入
　興京門遂為
啟運山自納緑窩集而北一岡袤四十餘里者土人呼
　　　為果爾敏珠敦即長嶺也復西指入英額邊門
　　　遂為
天柱
隆業二山迴旋盤曲虎踞龍蟠其間因地立名為山為
　　　嶺者不一皆此山之支裔也山之靈異自昔稱
　　　名而
神聖發祥於今為盛萬世鴻基與天無極矣
　　　金史祭祀志大定二十五年勅封上京䕶國林
　　　為䕶國嘉䕃侯毳冕七旒服五章圭同信圭遣
　　　使詣廟以三獻禮祭告其祝文曰蔚彼長林實
　　　壯天邑廣袤百里惟神主之廟貌有嚴侯封是
　　　享歆時蠲潔相厥滋榮自後遇月七日上京幕
　　　官一員行香著為令(案今稱盛京窩集至多金/時所  䕶國林在上京今)
　　　(附於長白/山之後)
　　青嶺
　　　金史上京有青嶺
　　　金史會寧府會寧縣山有青嶺
　　　金史初烏蘇展部有女名博多和青嶺東混同
　　　江舒舒水人掠而去生二女昭祖與舒嚕謀取
　　　之遂偕至嶺右炷火於箭端而射舒舒水人怪
　　　之
　　　金史昭祖耀武至於青嶺
　　　金史拉必瑪察剽呼拉布濼牧馬過青嶺東與
　　　烏春烏木罕交結世祖自將伐之
　　　金史拉必瑪察與世祖戰於野鵲水世祖中四
　　　創軍敗拉必使吉遜圖罕等過青嶺見烏春賂
　　　諸部與之交結烏春以古哩甸兵百十七人助
　　　之
　　　金史天輔六年三月都統杲出青嶺宗翰出瓢
　　　嶺追遼主於鴛鴦濼
　　　金史宗翰至奚王嶺與都統杲會杲軍出青嶺
　　　宗翰軍出瓢嶺期於羊城濼(案今有大青山在/開原城東南四十)
　　　(里疑即/是也)
　　瑪竒嶺
　　　金史上京山有瑪竒(舊作馬紀/今改正)嶺
　　　金史會寧縣有瑪竒嶺
　　　金史錫馨海蘭水烏凌阿部人昭祖柩至海蘭
　　　水錫馨攻而奪之昭祖之徒告於佛穆丹與瑪
　　　竒嶺赫伯村完顔部䝉克巴圖等募軍追及之
　　　與戰復得柩
　　　金史世祖自將過瑪竒嶺至烏木罕村與罕都
　　　合至阿卜薩水嶺東諸部皆會
　　　金史穆宗使薩哈取瑪竒嶺道攻阿蘇行次阿
　　　卜薩水色埒謂薩哈曰宜先撫定珊沁錫馨路
　　　合軍未晩也遂攻下通恩城與穆宗會阿蘇城
　　　下
　　　金史阿蘇起兵穆宗自瑪竒嶺出兵攻之薩哈
　　　自和倫嶺往畧定珊沁錫馨兩路攻下通恩城
　　　穆宗至阿齊呼水益募軍至阿蘇城
　　　金史康宗時率賔水民不聽命使威泰等至呼
　　　爾哈川召諸官僚告諭之鴻觀部率賔水居沃
　　　赫貝勒不至威準部哲爾徳部既至復亡去烏
　　　塔遇二部長於瑪竒嶺執之而來
　　　金史威準部達薩塔貝勒哲爾徳部薩克蘇貝
　　　勒遯去遇烏塔於瑪竒嶺烏塔遂執二人以降
　　　金史康宗使博囉報聘髙麗且取亡命之民康
　　　宗畋於瑪竒嶺伊智村以待之(案瑪竒嶺未詳/所在以金史所)
　　　(載考之當在吉/林烏拉境内)
　　伊勒呼嶺
　　　金史自景祖以來兩世四主志業相因一切治
　　　以本部法令東南至於伊勒呼(舊作乙離/骨今改正)海蘭
　　　扎蘭托卜古倫東北至於五國矩威圖塔金葢
　　　盛於此
　　　金史伊勒呼嶺布薩部居髙麗女真之兩間穆
　　　宗使族人招之伊勒呼嶺東諸部皆内附
　　　金史康宗使碩碩歡以錫馨圖們之兵往至伊
　　　勒呼嶺益募兵趨和尼水徇地海蘭甸收叛亡
　　　七城二年四月髙麗復來攻碩碩歡以五百人
　　　禦於布騰水復大破之追入布騰水髙麗請和
　　　使色格經正疆界至伊勒呼嶺海蘭甸和尼水
　　　留兩月色格不能聽訟康宗遣碩碩歡往立幕
　　　府於珊沁水
　　　金史太祖命雙寛綽和等撫定伊勒呼嶺綽滿
　　　水之西諸部居民(案金地理志有伊勒呼水/亦屬海蘭路近髙麗界)
　　長嶺
　　　新唐書長嶺營州道也
　　　唐賈躭道里記渤海長嶺府千五百里至渤海
　　　王城(案渤海王城在今寧古塔境吉林西南五/百里有長嶺子滿洲語為果勒敏珠敦自)
　　　(長白山南一嶺環繞至此為衆水分流之地渤/海曽置府於此又錦州復州雖俱有長嶺不若)
　　　(此之最著也/詳見疆域門)
　　東牟山
　　　舊唐書渤海大祚榮保桂婁(新唐書/作挹婁)之故地據
　　　東牟山築城以居之
　　　新唐書渤海本粟末靺鞨保挹婁之東牟山
　　　遼史渤海大氏始保挹婁東牟山
　　　金史李勣破髙麗粟末靺鞨保東牟山
　　　元一統志東牟山在瀋陽路挹婁故地唐滅髙
　　　驪粟末靺鞨保挹婁之東牟山即此
　　　明統志東牟山在瀋陽衛東二十里唐髙宗平
　　　髙麗渤海大氏以衆保挹婁之東牟山即此(案/今)
　　　(承徳縣城東二十里為也/  天柱山當即東牟山)
　　輝山
　　　明統志輝山在瀋陽東北四十里層巒疊嶂為
　　　諸山之冠(案輝山在今承徳/縣東北四十里)
　　白平山
　　　山海經遼水出白平東
　　　水經大遼水出塞外御(亦作/衛)白平山
　　　水經注遼水亦言出砥石山(案遼河有兩源東/源出吉林之庫勒)
　　　(訥窩集西源即潢河也白平/砥石之名或古今稱名之異)
　　遼山　瑚呼瑪山
　　　漢書地理志髙句麗遼山遼山所出入大遼水
　　　水經髙句麗縣有遼山小遼水所出
　　　水經注小遼水出遼山
　　　元一統志渾河源出廢貴徳州東北瑚呼瑪山
　　　(案渾河即小遼水源出長白山/納魯窩集諸書皆傳聞之異)
　　庫堪山
　　　金史景祖時舒嚕之子噶順舉部來歸居於阿
　　　勒楚喀水源庫堪(原作胡凱/今改正)山之南庫堪山者
　　　所謂和陵之地是也沃哷部博諾與其兄弟居
　　　阿勒楚喀水之北及烏春作難博諾誘烏魯斯
　　　哈珠水居人與之相結(案今阿勒楚喀河源出/阿勒楚喀城東北里許)
　　　(扎松阿山古/今異名也)
　　果囉山
　　　明統志果囉山在都司城東北五百里大梁水
　　　發源於此(案太子河源出/吉林薩木禪山)
　　馬鞍山
　　　明統志馬鞍山在三萬衛東北四百里建州東
　　　(案馬鞍山在吉林烏拉城西北/一百二十里髙六十步周四里)
　　冷山
　　　宋史洪皓傳皓使金流遞於冷山地苦寒四月
　　　草生八月已雪穴居百家陳王烏舎聚落也
　　　松漠紀聞冷山去燕山三千里去金都二百餘
　　　里(案本傳雲中至冷山行六/十日距金主所都僅百里)去寧江州百七十
　　　里(案扈從日録鄂摩和索羅站東北二百餘里/為冷山自必爾罕必喇北望相去約數十里)
　　　(積素凝寒髙出衆山之上土人/呼為白山以其冬夏皆雪也)
　　徳林石
　　　金史世祖擒拉必獻於遼主并言烏春助兵之
　　　狀遼主使人問狀烏春曰未嘗與拉必為助也
　　　徳林石之北古哩(滿洲語遷移也/舊作姑里今改)甸之民所管
　　　不及此(案徳林石在寧古塔城西九十里自鄂/摩和池東繞沙闌站之南抵呼爾哈河)
　　　(有大石廣二十餘里孔洞大小不可數計或圓/或方或六隅八隅如井如盆如池深或丈餘或)
　　　(數尺中有泉澄然凝碧或潛鱗㳺泳或中生樺/榆等樹夏無蚊䖟麋鹿羣聚於中名曰徳林石)
　　　(渤海有徳里/府亦是其處)
　　龍首山
　　　　明統志龍首山在鐵嶺東二里(案龍首山在今/鐡嶺縣城東二)
　　　　(里/許)
　　　蛇山
　　　　遼史遼州本拂湼國城有蛇山(案蛇山在今鐵/嶺縣西一百五)
　　　　(里/)
　　　刁蹕山
　　　　明統志刁蹕山在三萬衛西南一百五十里遼
　　　　河西岸(案刁蹕山在今鐵嶺縣西/北七十里俗呼貂皮山)
　　　醫巫閭山
　御製過廣寧望醫巫閭山恭依
皇祖聖祖仁皇帝元韻
　　海旭凝螺黛罡風削玉蓉靈竒經覽乍
聖跡躡尋重過客羣停轡仙人迥矗峯(是山有仙人巖桃/花洞聖水盆北鎮)
　　(廟諸/竒勝)徒思山側逕未撫寺前松萬古為幽鎮千秋溯
　　舜封崇功標地紀秩祀偶天宗嶻㠔疑鶱鳯巉峘突
　　逴龍盈眸欣積素步馬遲婁胸
御製杪秋遊醫巫閭山得五言三十韻
　奥宇坤維鎮神堂碣石開巃嵸參漢迥案衍向陽恢
　舜典升柴載山經括地晐昔曽望巒嶺(癸亥嵗有過/廣寧望醫巫)
　(閭山/之作)今已近壇陔禋祀帛籩薦威儀卿尹陪達誠仙
　闕退問景玉鞭催驀入栗梨塹延縁峛崺堆圃場崇
　有積雞犬静無猜頻見畊荒隧疇能保一阫日髙方
　覺暖風細不生埃盤谷深成阻牛山乆已峐寺頹僧
　避去屋寂鳥飛來遂造﨑嶇遍從看草木纔地靈自
　呵䕶天意本栽培寫霧豁宫霍流澌落漩洄柳書人
　作字松抱石為胎初狹塵凡限中宏造化胚便因窮
　窈窕旋命減輿儓詰曲遵碕逕䝉茸藉嫩苔懸崖飛
　瀑水切顥聳瑶臺(右聖/水盆)尚有芝英碣寧妨薦福雷(右/蝌)
　(蚪/碑)武陵雖假借洞口試徘徊作記徵彭澤成詩憶楚
　材(右桃/花洞)寧知進士第轉遜岳陽杯(右吕/公岩)肥遯幽棲處
　翹思獨往才(右道/隠谷)雲巢真可號龍種是誰裁(右雲/巢松)最
　後中峯矗居然一笠嵬(右曠/觀亭)海天惟浩蕩心目與兼
　　該始遇欣佳矣曠觀誠壯哉安期如却掃意不在蓬
　　萊
　御製祭北鎮醫巫閭山
　　敬謁
橋山大典昭旋輿蠲吉祀寅朝提封於昔更無北望秩而
　　今溯有姚廟古百王䖍盛享
　神庥億載佑全遼高低黍稻盈豳野嵗嵗顒祈風雨調
　　　　周禮職方氏東北曰幽州其山鎮曰醫巫閭
　　　北魏書和平元年正月帝幸遼西望祀醫巫閭
　　　山
　　　隋書開皇十四年閏十月詔北鎮醫巫閭山就
　　　山立祠
　　　唐六典立冬之日祭北鎮醫巫閭於營州
　　　文獻通考唐武徳貞觀之制五嶽四鎮年别一
　　　祭各以五郊迎氣日祭之祭北鎮醫巫閭於營
　　　州
　　　册府元龜天寳十載遣范陽郡司馬祭醫巫閭
　　　山廣寧公
　　　宋史秘書監李至言案五郊迎氣之日皆祭逐
　　　方嶽鎮海瀆望遵舊禮就迎氣日各祭於所𨽻
　　　之州長吏以次為獻官立冬祀北鎮醫巫閭山
　　　於定州(案宋時北鎮逺隔封外/是以止於定州望祭)
　　　許亢宗奉使行程録出渝闗以東南行瀕海忽
　　　峭㧞摩空蒼翠萬仞乃醫巫閭山也
　　　遼史人皇王性好讀書購書數萬卷置醫巫閭
　　　山絶頂築室曰望海山南去海一百三十里山
　　　形掩抱六重
　　　金史大定四年詔依典禮立冬祭北鎮醫巫閭
　　　山於廣寧府
　　　元史至元三年定嵗祀嶽鎮海瀆之制十月土
　　　旺日祀醫巫閭山於遼陽廣寧府界
　　　明史洪武三年詔定嶽鎮海瀆神號北鎮曰醫
　　　巫閭山之神
　　　明會典祭北鎮醫巫閭山於遼東
　　　明統志醫巫閭在廣寧衛西五里舜封十二山
　　　以此為幽州之鎮自是遂以為北鎮其山掩抱
　　　六重故又名六山(案醫巫閭山在今廣寧縣/西四十里周二百四十里)
　　千山
御製望千山
　我聞古來稱奥區必有名山為作鎮况兹遼陽實天
　府羲經巳兆帝出震長白巫閭衆所瞻千山亦復髙
　千仞設在晉郊魯甸間太華泰岱應齊峻我來譙邑
　攬形勝南望巑岏映青潤朝嵐夕靄儼相接巒光峰
　態如堪引龍泉祖樾久聞名靈蹟相傳半疑信何時
　長嘯眺滄海(據盛京通志千山香巖寺中有/仙人臺俯瞰滄海如布几席云)千仞岡
　頭衣始振
　　　明統志千山在遼東都司城南六十里峯巒叢
　　　宻中有龍泉祖樾香巖中會等寺下有羅漢洞
　　　龍泉(案千山在今遼陽州南六十里世/傳唐太宗征髙麗時駐蹕於此)
　　十三山
御製閭陽驛望十三山
　當前誰展十三屏古縣荒涼考奉陵(出金/史)百載堠臺
　烽火息山青雲白自層層
　　　五代史附録胡嶠等東行過一山名十三山
　　　遼史顯州有十三山
　　　遼史燕王淳討武朝彦至乾州十三山
　　　許亢宗奉使行程録出渝闗東路平如掌至此
　　　㣲有登陟經由十三山下
　　　元一統志十三山在廣寧府南一百十里
　　　明統志十三山在廣寧右屯衛北三十里山下
　　　有洞山上有池(案十三山在今錦縣東七十五/里周二十里峯有十三故名)
　　首山(亦名駐蹕山/又名手山)
　　　三國志景初二年司馬懿征公孫淵軍至遼東
　　　八月丙寅大流星長數十丈從首山墜襄平城
　　　南
　　　三國志司馬懿伐公孫淵潛濟遼水進至首山
　　　大破淵軍遂圍襄平
　　　新唐書貞觀十八年車駕度遼水軍於馬首山
　　　遼史遼陽府有駐蹕山唐太宗征髙麗駐蹕其
　　　巔數日勒石紀功焉俗呼手山(案唐書貞觀十/九年太宗親征)
　　　(髙麗破遼東城降白崖進攻安市城髙麗傉薩/髙延夀率衆十五萬來援太宗自山而下引軍)
　　　(臨之賊大潰延夀等降因名所幸山為駐蹕山/命中書侍郎許敬宗為文勒石以紀其功今考)
　　　(駐蹕山凡數處一為首山唐書稱馬首遼史稱/手山在遼陽城西南接海城縣界唐太宗初渡)
　　　(遼水攻遼州時駐營之山也一在安市城外唐/太宗既得遼州巖州進攻安市所駐之山唐書)
　　　(所載名所幸山為駐蹕山及李勣從戰駐蹕山/功最多者是也又駐蹕山一名六山則醫巫閭)
　　　(也又盖平東百十餘里分水嶺諸山相傳唐太/宗駐蹕處又海城西南十里有平頂山一名車)
　　　(駕山亦傳唐太宗駐蹕處而首山與安市城/外之駐蹕山地志多誤為一山謹附訂於此)
　　　金史斡魯克瀋州與髙永昌隔鄂勒和水衆遇
　　　淖不能進棟摩以所部先濟軍東京城下城中
　　　人來戰棟摩破之於首山殱其衆
　　　明統志首山在都司城南十五里連海州衛界
　　　山頂平石之上有掌指之状泉出其中挹之不
　　　竭晉司馬懿圍公孫淵於襄平即此唐太宗征
　　　髙麗駐蹕其巔數日勒石紀功因改為駐蹕山
　　　(案明志亦沿/遼史之誤)
　　明王山
　　　遼史東京遼陽府有明王山
　　　元一統志明王山在遼陽縣東三十里契丹地
　　　志云夫餘王東明葬於此因以為名
　　　明統志明山在復州衛東十里元志有明王山
　　　即此(案今復州東十里為/東屛山疑即是也)
　　華表山
　　　新唐書顯慶四年薛仁貴破温沙多門於横山
　　　遼史東京道遼陽府有白石山亦曰横山
　　　元一統志華表山俗呼為横山因丁令威化鶴
　　　得名
　　　明統志華表山在都司城東六十里因丁令威
　　　得名俗呼為横山(案華表山在今遼陽州東六/十里遼陽州為遼之東京)
　　　(道遼陽府考遼史載遼陽府所属仙鄉縣因丁/令威化鶴而得名則華表山即遼時之白石山)
　　　(無/疑)
　　熊岳山
　　　遼史熊岳縣西至海一十五里傍海有熊岳山
　　　(案望海山在盖平縣西南三十/里其山傍海遼史熊岳疑即此)
　　金山
　　　通典唐乾封二年薛仁貴破髙麗於金山進拔
　　　夫餘城(案夫餘城東接挹婁西接鮮卑/在遼為通州金為威平府地)
　　　明統志金山在開原西北三百五十里遼河北
　　　岸又西北三十里曰東金山又二十里曰西金
　　　山三山緜亘三百餘里與烏梁海接境
　　蒺藜山
　　　金史天輔元年烏楞古等敗耶律聶哷兵於蒺
　　　藜山拔顯州乾懿豪徽成川恵等州皆䧏
　　　金史遼耶律聶哷軍於蒺藜山烏楞古以兵一
　　　萬戍東京與戰於蒺藜山大敗之追北至額勒
　　　錦坡遂圍顯州(案蒺藜山在/廣寜縣境外)
　　龍鳯山
　　　元一統志大蟲江在遼陽路發源龍鳯山分水
　　　嶺下東南流經廢博索府南合於鴨緑江
　　　明統志龍鳯山在遼東都司東南大蟲江發源
　　　於此(案鳯凰城西北八十/五里有龍鳯臺山)
　　鳯凰山
　　　元一統志鳯凰山在利州南十三里南北一十
　　　里東西廣三里相傳鳯凰嘗止其上故名
　　　明統志鳯凰山在都司城南三百六十里上有
　　　壘石古城可容十萬衆唐太宗征髙麗駐蹕於
　　　此(案今鳯凰城東南/五里有鳯凰山)
　　噶哈嶺(年征渾太祖髙皇帝甲申/      河部鑿道噶哈嶺)
　　太蘭岡(敗渾河太祖乙酉年擊/      諸部兵於此)
　　　吉林崖(哲陳渾太祖乙酉年擊敗/      河諸部兵於此)
　　　古哷山(赫哈達太祖癸巳年破葉/      等九部兵於此)
　　　扈爾竒山(在輝發河邊太國初輝發國城/在焉        祖丁未年平之)
　　　宜罕山　(國初屬烏拉國取之/太祖戍申年攻)
　　　伊瑪䕶山岡(征烏拉太祖壬子年/      築木城於此)
　　　薩爾滸山(年大破太祖己未/      明師於此)
　御製己未嵗我
太祖大破明師於薩爾滸山之戰書事
　　葢聞國之將興必有禎祥然禎祥之賜由乎
天而致
天之賜則由乎人予小子於己未嵗我
太祖大破明師於薩爾滸之戰益信此理之不爽也爾時
　　草創開基篳路藍縷地之里未盈數千兵之衆弗滿
　　數萬惟是
父子君臣同心合力師直為壯荷
天之龍用能破明二十萬之衆每觀
實録未嘗不流渧動心思我
祖之勤勞而念當時諸臣之宣力也謹依
實録叙述其事如左
　　己未二月明帝命楊鎬杜松劉綎等統兵二十萬號
　　四十萬來攻左翼中路以杜松王宣趙夢麟張銓督
　　兵六萬由渾河出撫順闗右翼中路以李如柏賀世
　　賢閻鳴泰督兵六萬由清河出鴉鶻闗左翼北路以
　　馬林麻巖潘宗顔督兵四萬由開原合葉赫兵出三
　　岔口右翼南路以劉綎康應乾督兵四萬合朝鮮兵
　　出寛甸口期並趨我興京三月朔我西路偵卒遥見
　　火光馳告甫至而南路偵卒又以明兵逼境告我
太祖曰明兵之來信矣南路駐防之兵有五百即以此拒
　　之明使我先見南路有兵者誘我兵而南也其由撫
　　順闗西來者必大兵急宜拒戰破此則他路兵不足
　　患矣即於辰刻率大貝勒代善(後封禮/親王)及衆貝勒大
　　臣統城中兵出而令大貝勒前行時偵卒又以明兵
　　出清河路來告大貝勒曰清河之界道途偪仄崎嶇
　　兵未能驟至我兵惟先往撫順以逆敵兵遂過扎喀
　　闗與達爾漢侍衛扈爾漢(後授三等/子世職)集兵以待
上之至時
四貝勒(即我皇帝太/宗文)以祀事後至謂大貝勒曰界藩山上
　　我築城夫役在焉山雖險儻明之將帥不惜士卒奮
　　力攻之陷夫役奈何我兵宜急進以安夫役之心大
　　貝勒等善是言下令軍士盡擐甲日過午至太蘭岡
　　大貝勒及扈爾漢欲駐兵隐僻地以待敵
四貝勒艴然曰正宜耀兵列陣明示敵人壯我夫役士卒
　　之膽俾并力以戰何故令兵立隠僻地耶巴圖魯額
　　亦都(後為一等大臣/追封𢎞毅公)曰
貝勒之言是也我兵當堂堂正正以向敵人遂督兵赴界
　　藩對明兵營列陣而待初衆貝勒兵未至我國防衛
　　築城夫役之兵僅四百人伏薩爾滸谷口伺明總兵
　　杜松王宣趙夢麟之兵過谷口將半尾擊之追至界
　　藩渡口與築城夫役合據界藩山之吉林崖杜松結
　　營薩爾滸山而自引兵圍吉林崖仰攻我兵我兵四
　　百人率衆夫役下擊之一戰而斬明兵百人時我國
　　衆貝勒甫至見明兵攻吉林崖者約二萬人又一軍
　　列薩爾滸山巔遥為聲勢四大貝勒與諸將議曰吉
　　林崖巔有防衛夫役之兵四百人急増千人助之俾
　　登山馳下衝擊而以右翼四旗兵夾攻之其薩爾滸
　　山之兵則以左翼四旗兵當之遂遣兵千人往吉林
　　崖
上至問四大貝勒破敵䇿四大貝勒具以前議告
上曰日暮矣且從汝等今分右翼四旗之二與左翼四旗
　　兵合先破薩爾滸山所駐兵此兵破則界藩之衆自
　　喪膽矣再令右二旗兵遥望界藩明軍俟我兵由吉
　　林崖馳下衝擊時并力以戰是時我國近都城之兵
　　乗善馬者先至乗駑馬者後至其數十里外者尚未
　　至於是合六旗兵進攻薩爾滸山明兵駐營列陣發
　　鎗礮我兵仰而射之奮力衝擊不移時破其營壘死
　　者相枕藉而所遣助吉林崖之兵自山馳下衝擊右
　　二旗兵渡河直前夾擊明兵之在界藩山者短刃相
　　接我兵縱横馳突無不一當百遂大破其衆明總兵
　　杜松王宣趙夢麟等皆没於陣横屍亘山野血流成
　　渠其旗幟器械及士卒死者蔽渾河而下如流澌焉
　　追奔逐北二十餘里至碩欽山時已昏軍士沿途搜
　　𠞰者又無數是夜明總兵馬林兵營於尚間崖濬壕
　　嚴斥堠鳴金鼔自衛我兵見之乗夜馳告於大貝勒
　　翼旦大貝勒以三百餘騎馳往馬林兵方抜營行見
　　大貝勒兵至回兵結方營環營濬壕三匝列火器俾
　　習火器者立壕外繼列騎兵以俟又潘宗顔一軍距
　　西三里外營裴芬山大貝勒見之使人馳告於
上時我國逺路之兵亦陸續至與大貝勒兵合明左翼中
　　路後營逰擊龔念遂李希泌統步騎萬人駕大車持
　　堅楯營於斡琿鄂謨地環營濬壕外列火器
上見之與
四貝勒率兵不滿千人分其半下馬步戰明兵發火噐拒
　　敵
四貝勒引騎兵奮勇衝入我步兵遂斫其車破其楯明兵
　　又大敗龔念遂李希泌皆陣没焉會大貝勒使人至
　　知明兵已營尚間崖
上不待
四貝勒兵急引侍從四五人往日中至其地見明兵四萬
　　人布陣成列
上趣令我軍先據山巔向下搏擊衆兵方欲登山而馬林
　　營内之兵與壕外兵合
上曰是將與我戰也我兵且勿登山宜下馬步戰令大貝
　　勒往諭時左二旗兵下馬者方四五十人明兵已自
　　西突至大貝勒代善言於
上曰兵已進矣即怒馬迎戰直入其陣二貝勒阿敏三貝
　　勒莾古爾泰與衆台吉等各鼔勇奮進兩軍搏戰遂
　　敗明兵斬首捕鹵過當方戰時我六旗兵見之不及
　　布列行陣人自為戰前後弗相待縦馬飛馳直逼明
　　營明兵發鳥鎗巨礮我兵衝突縱擊飛矢利刃所向
　　無前明兵不能支又大破遯走我兵乗勝追擊明副
　　將麻巖及大小將士皆陣沒總兵馬林僅以身免滅
　　跡掃塵案角隴種尚間崖下河水為之盡赤
上復集軍士馳往斐芬山攻開原道潘宗顔兵令我兵之
　　半下馬仰山而攻宗顔兵約萬人以楯遮蔽連發火
　　器我兵突入摧其楯遂破之宗顔全軍盡沒時葉赫
　　貝勒錦台什布揚古欲助明與潘宗顔合其兵甫至
　　開原中固城聞明兵敗大驚而遯是時我軍既擊破
　　明二路兵
上乃收全軍至固勒班地方駐營而明總兵劉綎李如柏
　　等由南路進者已近逼興京偵卒馳告
上遂命扈爾漢先率兵千人往禦翼旦
上復命二貝勒阿敏率兵二千繼之
上率衆貝勒大臣還軍至界藩行凱旋禮刲八牛祭纛告
天大貝勒代善請曰吾先歸從二十騎㣲行探信祀畢
上徐來
上許諾三貝勒莽古爾泰亦相繼行
四貝勒馳至
上前請與俱往
上曰汝兄㣲行往探汝隨吾後行
四貝勒曰兄獨往吾㽞此未安也遂亦行日暮大貝勒回
　　至興京入宫則
皇后内廷等見大貝勒至亟問禦敵䇿大貝勒曰撫順開
　　原二路敵兵已破誅戮且盡南來兵已遣將往禦我
　　待
父皇命當即往破之於是大貝勒復出城迎
上於大屯之野
上自界藩啟行至興京平明命大貝勒三貝勒
四貝勒統軍士禦劉綎而㽞兵四千於都城待李如柏賀
　　世賢等之兵初劉綎兵出寛甸進棟鄂路我居民避
　　匿深山茂林中劉綎悉焚其柵寨殺其孱弱佐領託
　　保額爾訥額赫率駐防五百人迎敵劉綎兵圍之數
　　重額爾訥額赫死之并傷我卒五十人託保引餘兵
　　與扈爾漢軍合扈爾漢伏兵山隘以待巳刻大貝勒
　　三貝勒
四貝勒引兵甫出瓦爾喀什􁨀集時劉綎所率精鋭二萬
　　先遣萬人前掠將趨登阿布達哩岡布陣大貝勒欲
　　引兵先登馳下擊之
四貝勒曰兄統大兵㽞此相機為援吾先督兵登岡自上
　　下擊之大貝勒曰善吾引左翼兵出其西汝引右翼兵
　　登山俾将士下擊汝立後督視勿違吾言輙輕身入
　　也
四貝勒遂率右翼兵往先引精騎三十人趨出衆軍前自
　　山馳下奮擊之兵刃交接戰甚酣後軍隨至衝突而
　　入大貝勒又率左翼兵自山之西至夾攻之明兵大
　　潰
四貝勒乗勝追擊與劉綎後隊兩營兵遇綎倉卒不及陣
四貝勒縱兵奮擊殱其兩營兵萬人劉綎戰死是時明海
　　盖道康應乾步兵合朝鮮兵營於富察之野其兵執
　　筤筅長鎗被籐甲皮甲朝鮮兵被紙甲其胄以栁條
　　為之火器層壘列待
四貝勒既破劉綎兵方駐軍衆貝勒皆至遂復督兵攻應
　　乾明兵及朝鮮兵敵競發火器忽大風驟作走石揚
　　沙烟塵反撲敵營昏㝠晝晦我軍乗之飛矢雨發又
　　大破之其兵二萬人殱焉應乾遯去先是二貝勒阿
　　敏扈爾漢前行遇明逰擊喬一𤦺兵擊敗之一𤦺收
　　殘卒奔朝鮮都元帥姜功烈營時功烈據固拉庫崖
　　衆貝勒復整兵逐一𤦺遂攻朝鮮營功烈知明兵敗
　　大驚遂按兵偃旗幟遣通事執旗來告曰此來非我
　　願也昔倭侵我國據我城郭奪我疆土急難之時頼
　　明助我獲退倭兵今以報徳之故奉調至此爾撫我
　　我當歸附且我兵之在明行間者已被爾殺此營中
　　皆髙麗兵也明兵迯匿於我者止逰擊一人及所從
　　軍士而已當執之以獻四大貝勒定議乃曰爾等䧏
　　先令主將來否則必戰功烈復遣使來告曰吾若今
　　夕即往恐軍亂迯竄其令副元帥先往宿貝勒營以
　　示信詰朝吾率衆䧏遂盡執明兵擲於山下付我明
　　逰擊喬一𤦺自縊死於是朝鮮副元帥先詣衆貝勒
　　䧏翼日姜功烈率兵五千下山䧏衆貝勒宴勞之送
　　功烈及所部將士先詣都城
上御殿朝鮮都元帥姜功烈及副元帥等匍匐謁見
上優以賓禮數賜宴厚遇之士卒悉㽞豢養四大貝勒既
　　殱南路明兵四萬人我軍駐三日籍其俘獲人馬輜
　　重鎧仗而還是役也明以傾國之兵雲集遼瀋又招
　　合朝鮮葉赫分路來侵五日之間悉被我軍誅滅其
　　宿將猛士暴骸骨於外士卒死者不啻十餘萬我軍
　　邀
天佑助以少擊衆無不摧堅挫鋭迅奏膚功䇿勲按籍我
　　士卒僅損二百人自古克敵制勝未有若斯之神者
　　也時明經畧楊鎬駐瀋陽聞三路兵敗大驚急檄總
　　兵李如栢副將賀世賢等回兵如栢等自呼蘭路遯
　　歸我哨兵二十人見之據山上鳴螺繫帽弓弰揮之
　　作招集大兵狀已而呼噪下擊殺四十人獲馬五十
　　匹明兵奪路而迯相蹂踐死者復千餘人庚寅大軍
　　還至都城
上顧衆貝勒大臣曰明以二十萬衆號四十七萬分四路
　　并力來戰今我不踰時破之遂獲全勝各國聞之若
　　謂我分兵拒敵則稱我兵衆若謂我往來𠞰殺則服
　　我兵强傳聞四方孰不懾我軍威者哉嗚呼由是一
　　戰而明之國勢益削我之武烈益揚遂乃尅遼東取
　　瀋陽王基開帝業定夫豈易乎允因我
太祖求是於
天復讎乎
祖同兄弟子姪之衆率股肱心膂之臣
親冒矢石授方畧一時
聖嗣賢臣抒勞效悃用成鴻勲我大清億萬年丕丕基實
　　肇乎此予小子披讀
實録未嘗不起敬起慕起悲愧未能及其時以承
訓抒力於行間馬上也夫我
祖如此勤勞所得之天下子若孫覩此戰蹟而不思所以
　　永
天命綿帝圖兢兢業業治國安民凜惟休惟恤之誡存監
　　夏監殷之心則亦非予子孫而已爾此予覩薩爾滸
　　之戰所由書事也此予因
實録尊藏人弗易見而特書其事以示我大清億萬年子
　　孫臣庶期共勉以無忘
祖宗開創之艱難也
　　　鐵背山(在/城)　(興京西北一百二十里上有界藩/    太祖大破明兵殱杜松於此)
　　　碩欽山(明敗卒太祖近/      至此)
　　　尚間崖(明馬林太祖己未年破/      麻巖兵於此)
　　　斐芬山(破明潘太祖己未年/      宗顔兵於此)
　　　阿布達哩岡(破明劉太祖己未年/      綎兵於此)
　　　固拉庫崖(年降朝太祖己未/      鮮兵於此)
　　　青苔峪(征明䧏太祖辛酉年/      青苔峪城)
　　　黄骨島(征明䧏太祖辛酉年/      黄骨島城)
　　　牽馬嶺(征明收太祖壬戌年/      䧏牽馬嶺城)
　　　覺華島(遣縂兵太祖丙寅年征寕逺/      武訥格攻克覺華島)
　　　興安嶺(統大兵太宗文皇帝壬申年親/      由興安嶺征察哈爾)
　　　皮島(親王等太宗丁丑年遣英/      率兵取明皮島)
　　　吕翁山(在錦縣南十里承疇於太宗/辛巳年擒明洪      此)
　御製吕翁山詩
　　所過連山塔山皆我
太宗文皇帝用武之地而吕翁山則生擒洪承疇處也盖
　　有明末季驟加遼餉至八百餘萬竭天下之力奉東
　　北一隅未收片甲之用而兵食兩詘人民離畔我
太祖髙皇帝一舉薩爾滸而遼左之業成
太宗文皇帝再舉吕翁山而闗西之勢定今因叩謁
祖陵親履其地思經營草昧之艱難爰恭紀其事以示來
　　許俾念
祖宗得天下之不易益勵守成之志亦以舉其殷鍳明之
　　鹿亡其必有以失之之故也
　　連山相接塔山峯溝濠壁塹凡㡬重以守則固以戰
　　勝將以勇氣吞遼東増募戍卒號百萬重臣經畧操
　　鐵劵朝拜㤙命暮縲紲舉棋不定曽無算監軍意氣
　　壮且豪凌駕朝士如兒曹綿山亘海排鐵騎謂當唾
　　手成勲勞
太宗從容處以暇精兵已伏杏山下金支五色雲上蟠明
　　卒望見魂驚怕奔走禦侮多英賢投石超距衆閒閒
君臣一徳功乃建人心既單必格
天彼志離兮我志合如枯易摧朽易拉不數唐帝美良川
　　祗今戰氣猶森颯陸血標杆海屍浮乗潮㕍鶩隨波
　　鷗一時破竹十三萬傷我十人厮卒儔清流闗側擒
　　皇甫煌煌大業開疆土河山帯礪酬勲庸於鑠雲龍
　　與風虎乃知
皇天惟徳親
桓桓謨烈告後人從来守成事不易殷鍳應思鹿失秦交
　　則為泰塞則否九重宴安豈宜恃不見吕翁山畔上
　　將䧏猶設椒漿奠忠鬼
　　　松山
　御製松山詩
　　烽銷堠戍間萬古此松山羽衛經過處頻思創業艱
　　　塔山(親王等太宗壬午年遣鄭/      率兵克明塔山城)
　　　杏山(親王等太宗壬午年遣鄭/      率兵䧏明杏山城)
　御製雪後過杏山詩
　　岝㟧羣峰玉筍攢翠㣲佳色入慿觀踈林蔽芾迷歸
　　鳥猶帯當年戰氣寒
　　聮鶱銀鳯自飛來獨峙朝陽霽景開古戍黄蕪嘶馬
　去題詩遥寄白雲隈
　每逢咏雪興偏豪況對嶤峯積翠髙此日蕭閒供白
　戰曩時辛苦憶黄旄
　　　謹案自噶哈嶺以下古無稱引而我
太祖
太宗肇造區夏百戰開基
駿烈豐功於是焉在諸山之名遂炳耀古今與天地無
　　　極謹據
開國方畧所載臚叙如右有非天作之詩嶞山之頌所
　　　能彷彿萬一者矣
　　附載
　　單單大嶺
　　　後漢書昭帝始元五年罷臨屯真畨以并樂浪
　　　元菟元菟復徙居句驪自單單大嶺巳東沃沮
　　　􁏳悉属樂浪後以境土廣逺復分嶺東七縣置
　　　樂浪東部都尉建武六年省都尉官遂棄嶺東
　　　地
　　　三國魏志漢武帝分朝鮮為四郡自單單大嶺
　　　以西屬樂浪自嶺以東七縣都尉主之
　　　三國魏志沃沮屬樂浪漢以土地廣逺在單單
　　　大嶺之東分治東部都尉治不耐城别主嶺東
　　　七縣
　　　册府元龜漢昭帝始元五年元莵郡徙居句驪
　　　自單單大嶺已東悉屬樂浪後以境土廣逺復
　　　分嶺東七縣置樂浪東部都尉(案單單與滿洲/語善延相近疑)
　　　(即長白/山也)
　　盖馬大山
　　　魏志東沃沮在盖馬大山之東
　　丸都山
　　　魏志毌丘儉遣王頎追髙句驪王宫過沃沮千
　　　有餘里到肅慎氏南界刻石紀功刋丸都山銘
　　　不耐城
　　　通考漢末髙麗王伊夷模作新國於丸都山下
　　　魏正始五年毌丘儉將萬人出元莵懸車束馬
　　　登丸都山屠其所都六年儉復伐之刻石紀功
　　　刋丸都銘不耐而還至晉建元初慕容皝乗勝
　　　追至丸都(案丸都山在髙麗之丸都城渤海之/桓都縣據賈躭紀去鴨緑江口六百)
　　　(三十里詳/前疆域門)
　　善玉山
　　　魏書勿吉傳自和龍北二百餘里有善玉山
　　祁黎山
　　　魏書勿吉傳善玉山北行十三日(通考作/三十日)有祁
　　　黎山又北行七日至如洛瓌水(案和龍為令土/黙特右翼地如)
　　　(洛瓌北史作洛懷即老哈也魏史所称皆未到/勿吉國以前所經則善玉祁黎二山皆在今䝉)
　　　(古東南境詳/前疆域門)
　　天門嶺
　　　舊唐書渤海大祚榮保阻自固則天命李楷固
　　　率兵度天門嶺以迫祚榮祚榮合髙麗靺鞨之
　　　衆以拒楷固王師大敗楷固脱身還(案祚榮始/居營州後)
　　　(東奔保阻楷固兵度天門嶺以迫之楷固既敗/則天不能討祚榮遂東保東牟山則天門嶺當)
　　　(在今承徳/縣西境)
　　獨山
　　　新唐書程名振攻沙卑城破獨山陣皆以少擊
　　　衆(案沙卑城為今海城/地獨山亦當在其處)
　　佛寧嶺
　　　金史太祖度佛寧(舊作盆搦/今改正)嶺破埒克城
　　　金史太祖以三十人詣薩哈軍道遇人曰敵已
　　　據佛寧嶺南路矣衆欲由沙班嶺往太祖曰汝
　　　等畏敵耶既度佛寧嶺不見敵已而聞敵乃守
　　　沙班嶺以拒我
　　　金史初太祖過佛寧嶺經烏塔城下從騎有後
　　　者烏塔城人攻而奪之釡及破将克其人持釡
　　　而前曰奴輩誰敢毁詳衮之噐也
　　温都爾山
　　　金史上京山有温都爾(舊作完都/魯今改正)
　　哈達拉山
　　　金史天輔五年斡魯敗錫勒哈達於哈達拉(舊/作)
　　　(合撻剌/今改正)山誅首惡四人餘悉撫定
　　　金史斡魯討錫勒哈達至希爾根河錫勒哈達
　　　遯去追及於哈達拉山
　　阿嚕岡
　　　金史收國元年上率兵次寧江州西遼軍潰圍
　　　出逐北至阿嚕岡
　　額斯琿山
　　　金史太祖伐巴圖與烏庫哩部沿屯水過摩琳
　　　鄉追及巴圖於額斯琿(舊作阿斯/温今改正)山北濼之間
　　　殺之
　　布爾罕山
　　　金史太祖克寧江州使羅索招諭係遼籍女真
　　　䧏伊屯伊罕路達哈藩卓勒等敗遼兵於布爾
　　　罕(舊作婆剌/趕今改正)山
　　呼岱巴岡
　　　金史收國元年追及遼主於呼岱巴(舊作䕶步/荅今改正)
　　　岡
　　古納嶺
　　　金史烏楞古與遼托卜嘉戰敗之斬托卜嘉古
　　　納(舊作酷輦/今改正)嶺烏爾圖罕等十四達哈藩皆䧏
　　托輝山
　　　金史呼實黙率族屬部衆詣薩哈烏珍䧏營於
　　　托輝(舊作駞囬/今改正)山之下
　　色辰嶺
　　　金史烏春舉兵来戰道色辰(舊作斜寸/今改正)嶺涉和
　　　倫拉林水舎於珠格部阿勒哈村(案金史又/有色辰水)
　　巴固嶺
　　　金史訥格納遯去烏色督軍而進至巴固(舊作/巴忽)
　　　(今改/正)嶺西茂宻水及之大破其衆
　　曹家山
　　　金史𤓰里據威平賊勢益張權曹家山明安綽
　　　竒集兵千餘扼於夜河賊不得東綽竒敗𤓰里
　　　遂犯濟州
　　珠格崖
　　　金史斡突自泰州往攻濟州元帥完顔黙音等
　　　至珠格(舊作术虎/今改正)崖輕騎襲其輜重斡罕還救
　　　遇於長濼官軍馳擊大破之斡罕率其衆西走
　　　金史黙音率諸軍討斡突會兵於濟州過泰州
　　　至珠格崖乃捨輜重輕騎追之及於霿□河急
　　　擊敗之
　　裊嶺
　　　金史大定初契丹叛宗室襄從黙音討賊戰於
　　　肇州之長濼賊走霿□河復從布薩忠義追賊
　　　至裊嶺西之陷泉及之(案今翁牛特左翼西南/一百十里有梟嶺字形)
　　　(相近或/即是也)
　　佛門山
　　　金史世宗二十三年遷山東東路八穆昆處之
　　　河間其棄地以山東東路特赫河明安下扎哈
　　　穆昆額勒敏鄂勒歡明安下錫布穆昆佛們(舊/作)
　　　(付母温/今改正)山穆昆九村人户徙於瑠僧安和二穆
　　　昆之舊地(案此以舊地名所/遷之明安穆昆)
　　羅卜科達巴
　　　金史布薩師恭上京羅卜科達巴(舊作老哈達/葛今改正)人
　　多科阿林
　　　金史圖克坦繹其先上京阿勒楚喀人祖薩噶
　　　爾瑪克國初有功授隆安府路哈濟穆昆多科
　　　(舊作奪古/今改正)阿林明安
　　海蘭哈達
　　　金史完顔特爾格襲父率賔路海蘭哈達明安
　　薩巴山
　　　金史烏庫哩元忠大定十八年授薩巴(舊作撒/巴今改)
　　　(正/)山世襲穆昆
　　伯爾克山
　　　金史富珠哩阿嘍罕隆州伯爾克(舊作琶離/葛今改正)山
　　　人
　　禪嶺
　　　金史烏雅沃哩布海蘭路禪嶺人也
　　巴爾嘉山
　　　金史延扎們都隆州巴爾嘉(舊作帕里/干今改正)山人也
　　烏克登山
　　　金史烏雅富埒琿海蘭路烏克敦(舊作烏古敵/昏今改正)
　　　山人封豳國公孫扎昆襲烏克敦山世襲明安
　　阿穆濟山
　　　金史通吉義哈斯罕人也徙居遼陽之阿穆濟
　　　(舊作阿米/吉今改正)山
　　博諾山
　　　金史永元天徳初授博諾(舊作百女/今改正)山世襲穆
　　　昆
　　烏爾古山
　　　元一統志烏爾古(舊作吾里/哥今改正)山在遼陽路廢博
　　　索府
　　濛溪山
　　　明統志濛溪山在三萬衛東北七百四十里松
　　　花江東岸
　　牛心山
　　　明統志牛心山在三萬衛東北二百五十里艾
　　　河北土河東(案今喀喇沁左翼有牛心山土河/在喀喇沁右翼東南百八十里或)
　　　(即是/也)
　　額爾根山
　　　明統志額爾根(舊作阿兒/干今改正)山在三萬衛東北三
　　　百五十里古信州東
　　　謹案自單單嶺以下皆散見諸書而金史尤夥
　　　或今古殊稱或傳聞未審求之音譯時有相通
　　　而考之輿圖未能確証類附於後以謹傳疑至
　　　明時以山川名衛者具詳疆域門兹不複載
　
　
　
　
　
　
　
　
　
　
　
　
　
欽定滿洲源流考卷十四
　欽定四庫全書
　欽定滿洲源流考卷十五
　　山川(二/)
　　　混同江
　御製松花江詩
　　滚滚遥源出不咸(松花江即混同江源出長/白山山海經作不咸山)大東王
　　氣起
龍潛劈空觧使山原折接上那辭霧雨添兩岸參差青嶂
　　印一川榮繆碧波恬地中呈象原檐鼓(松花江以松/阿哩烏拉得)
　　(名松阿哩者即/國語天河也)石辨支機孰是嚴
　御製松花江放船恭依
皇祖詩韻
　　隆崇
　長白佑維清松花江源山頂生飛流銀河練影明縈廻
　　千里竹箭輕望
　祭申悃和鸞鳴臨江遂命青雀横水天上下秋光晶馮
　　夷静恬濤不驚擊汰直達吉林城滄浪之水義最精
　　俯看直欲濯我纓詎必昆明習戰兵隆崇
　長白佑維清繼繩
祖烈希景行從流寜為(去/聲)欣渟泓
　御製松花江捕魚
　　松江網魚亦可觀潭清潦盡澄秋烟虞人技癢欲効
　　悃我亦因之一放船施罟濊濊旋近岸清波可數鰷
　　鱸鰱就中鱏鰉稱最大度以尋丈長鬐軒波裏頽如
　　玉山倒擲义百中誠何難鈎牽繩曳乃就陸椎牛十
　　五一當焉舉網邪許集衆力銀刀雪㦸飛繽繙計功
　　受賜即命罷方慮當秋江水寒
　　　　魏書勿吉國有大水濶三里餘名速末水(按速/末即)
　　　　(混同江亦/作粟末)
　　　　新唐書粟末靺鞨依粟末水以居水源於太白
　　　　山
　　　　遼史本紀聖宗太平四年詔改鴨子河曰混同
　　　江
　　　遼史上京臨潢府有鴨子河
　　　金史本紀遼都統蕭嘉哩副都統托卜嘉(滿洲/語膝)
　　　(也舊作撻/不野今改)將歩騎十萬會於鴨子河北太祖自
　　　將擊之
　　　金史本紀收國元年八月上親征黄龍府次混
　　　同江無舟上使一人導前乗赭白馬徑渉曰視
　　　吾鞭所指而行諸軍隨之水及馬腹後使舟人
　　　測其渡䖏深不得其底
　　　金史世紀混同江亦號黒龍江(案混同江自長/白山北流折而)
　　　(東與黒龍江會黒龍江出喀爾喀北界東南流/與混同江會實係二水合流非一水而二名也)
　　　(史文/殊誤)
　　　金史上京路水有混同江松阿哩江鴨子河(按/混)
　　　(同江即松阿哩江遼史又稱/即鴨子河金志誤分為三水)
　　　金史世宗大定二十五年册混同江之神為興
　　　國應聖公立廟致祭
　　　契丹國志長白山黒水發源於此(案黒龍江並/不發源長白)
　　　(此盖誤以混/同為黒水也)舊云粟末河太宗破晉改為混同
　　　江(按遼史聖宗時始改名混同江/葉隆禮契丹國志作太宗誤也)
　　　許亢宗奉使行程録古烏舎塞枕混同江湄其
　　　源來自廣漠之北逺不可究自此南流五百里
　　　接髙麗鴨緑江注海(案此條舛誤尤甚混同江/出長白北流會黒龍江東)
　　　(入海乃云來自廣漠之北南流/會鴨緑盖據圖臆揣之誤也)
　　　元一統志混同江俗呼松阿哩江源出長白北
　　　流經舊建州(詳前部族門及/渤海疆域條)西五十里會諸水
　　　東北流經故上京(見金上/京條)下達五國頭城(見前/疆域)
　　　(門/)北又東北注於海
　　　明統志混同江在開原城北一千五百里源出
　　　長白山蒼名粟末河俗呼松阿哩江北流經金
　　　故會寧府下繞五國頭城東注於海松花江在
　　　開原城東北一千里源出長白山北流經故南京
　　　城合輝發江混同江東流注海(按混同江發源/於長白山北自)
　　　(吉林東南北流出邉受嫩江折而東北受黒龍/江南受烏蘇哩江東注於海遼太平四年詔改)
　　　(鴨子河為混同江混同之名始見於此土人呼/為松阿哩江金志作宋瓦江則松阿哩音之誤)
　　　(也明統志作松花江則宋瓦之轉音也金史本/紀有云混同江一名黒龍江指下流交會之䖏)
　　　(言之或以此江名松花而以薩哈連烏拉為混/同誤也金史地理志既載混同江又載宋瓦江)
　　　(鴨子河是不知一江之有三名而誤以為三水/明統志既載混同江又載松花江是又誤以一)
　　　(江為二/水云)
　　鴨緑江
　　　漢書地理志元莬郡西盖馬縣馬訾水西北入
　　　鹽難水西南至西安平入海過郡二行二千一
　　　百里
　　　通典馬訾水一名鴨緑江源出靺鞨白山水色
　　　似鴨頭故名
　　　通鑑大業八年伐髙麗分道並進皆會於鴨緑
　　　水西
　　　通鑑貞觀十九年程名振等㧞卑沙城遣將耀
　　　兵於鴨緑水又龍朔元年契苾何力討髙麗髙
　　　麗守鴨緑不得濟何力乗堅冰渡水大破之乾
　　　封二年李勣伐髙麗管記元萬項檄文曰不知
　　　守鴨緑之險髙麗報曰謹聞命矣即移兵拒守
　　　唐兵不得渡
　　　遼史聖宗統和二十八年自將伐髙麗大軍渡
　　　鴨緑江康肇拒戰敗之
　　　通考女真世居長白山鴨緑水之源
　　　元一統志鴨緑江在遼陽路東五百六十里按
　　　唐書馬訾水出靺鞨白山西與鹽難水合又西
　　　南至安平入於海唐太宗征髙麗遣邱孝忠耀
　　　兵於鴨緑水即此今考其源出於長白山西南
　　　流經故博索府(見前疆/域門)東南入海
　　　髙麗圖經鴨緑之水源出靺鞨其色如鴨頭故
　　　以名之去遼東五百里又西與一水合即鹽難
　　　水也二水合流西南至安平城入海髙麗之中
　　　此水最大波瀾清徹其國恃此以為天塹水濶
　　　三百歩在平壤城西北四百五十里遼水東南
　　　四百八十里自遼水以東即屬契丹大金以其
　　　地不毛不復城守徒為徃來之道而已(按鴨緑/水其色)
　　　(如鴨頭乃史家傳會/之論詳見完顔部條)
　　　明統志鴨緑江在遼東都司城東五百六十里
　　　(按鴨緑江在吉林烏拉南九百七十里源出長/白山西南流與朝鮮分界至鳯凰城東南入海)
　　　(即古馬訾水亦名益州江盖渤/海益州所治也見前疆域門)
　　愛呼河
　　　金史烏庫哩(舊訛烏古論今/從八旗姓譜改)薩哈(滿洲語小圍/也舊説三合)
　　　(今/改)海蘭路愛呼河人
　　　金史烏雅(舊訛烏延今從/八旗姓譜改)和囉噶(䝉古語墻圏/也舊訛胡里)
　　　(改今/改)海蘭人後徙愛呼穆昆家焉(愛呼舊訛愛/也窟今改正)
　　　元一統志長白山頂有潭周八十里南流為鴨
　　　緑江北流為混同江東流為愛呼河
　　　明統志愛呼河源出長白山東流入海(案元明/統志又)
　　　(俱訛為阿也苦今併改考集盛京通志吉林諸/河多發源於長白山諸窩  中而自入海者惟)
　　　(混同鴨緑圖們三江愛呼河自納穆窩集/會拉發河入混同江今明統志云入海誤)
　　圖們江
　　　金史景祖兵勢稍振圖們(舊訛統門/今改正)水温特赫
　　　(舊作温廸痕今據/八旗姓譜改正)部來附
　　　金史天會九年以圖們水以西和屯錫馨珊沁
　　　三水以北閒田給海蘭路諸穆昆(案圖們江在/寜古塔城南)
　　　(六百里源出長白山東北流/違朝鮮北界復東南折入海)
　　佟佳江
　　　漢書地理志馬訾水西北入鹽難水(案與鴨緑/江會流入)
　　　(海者惟佟佳江為大漢書/所稱鹽難水當即是也)
　　　新唐書鴨緑水西與鹽難水合
　　　元一統志大蟲江在遼陽路發源(原缺/縣名)縣東南
　　　龍鳳山分水嶺下東南流經廢博索府(見前疆/域門)
　　　南流合於鴨緑江
　　　明統志大蟲江在遼東都司城東南四百里源
　　　出龍鳳山南流入鴨緑江(按一統志云佟住江/在吉林烏拉城南八)
　　　　(百二里亦名通佳江南流會鴨緑江即古鹽難/水明統志有大蟲江疑即佟佳江也今考佟佳)
　　　　(江源出分水嶺西南流受喀爾敏諸水鴨緑江/自東來會南入於海龍鳳山之名無可考惟鳯)
　　　　(凰城西北有/龍鳯䑓山)
　　　遼河
　御製渡句驪河
　　句驪舊遼水千載帯遼陽古客曽何在今人引興長
　　蒹葭餘敗質汀嶼何蒼茫飲練雙長虹横臥水中央
　　幾箇無心鷗衝波任翺翔戰勲尋堞壘世態驚滄桑
　　惟此東流水今古無閒忙積素漫兩岸流凘聲琅琅
　　誰能呼舴艋捕彼鯉與魴近樹銀為飾逺山玉作裝
　　憑輿愁峭寒披裘且徬徨常時禁體詩苦吟讀書堂
　　奚如眺攬餘萬景箇中藏
　御製渡遼水
　　鏡影照龍㫋
橋山展謁旋寜同貞觀后撠挶為開邉
　　　　漢書地理志大遼水出塞外南至安市入海行
　　　一千二百五十里
　　　三國魏志司馬懿伐公孫淵圍襄平會大霖雨
　　　遼水暴漲運船自遼口竟至城下平地水數尺
　　　水經大遼水出塞外衛白平山東南入塞過遼
　　　東襄平縣西又東南過房縣西又東過安市縣
　　　西南入於海
　　　水經注遼水亦言出砥石山自塞外東流直遼
　　　東之望平縣西屈而西南流逕襄平縣故城西
　　　又東逕遼隊縣故城西又南小遼水注之又右
　　　會白狼水至安市縣入海
　　　隋書開皇八年命漢王諒討髙麗軍次遼水髙
　　　麗遣使謝罪乃罷兵
　　　通鑑大業七年諸軍會遼水髙麗阻水拒守隋
　　　兵不得濟命宇文愷造浮橋三道於遼水西岸
　　　既成引橋趣東岸橋短丈餘士卒赴水接戰髙
　　　麗乗髙擊之為所敗乃引橋復就西岸命何稠
　　　接橋二日而成諸軍進戰於東岸
　　　通鑑貞觀十八年遣營州都督張儉討髙麗值
　　　遼水漲儉等久不得濟次年車駕至遼澤泥淖
　　　二百餘里人馬不可通詔閻立徳布土作橋既濟
　　　撤之以堅士心及師還遣長孫無忌將萬人翦
　　　草填道深䖏以車為梁上自繫薪於馬鞘以助
　　　役
　　　通典貞觀二十一年李勣破髙麗於南蘓班師
　　　至頗利城渡白狼黄嵓二水皆由膝以下勣怪
　　　二水狹淺問契丹遼源所在云此二水合而南
　　　流即稱遼水更無遼源可得也(案遼河二源/一為吉林之)
　　　(赫爾蘇河一為潢河又有喀喇沁之土河東流/合於潢河水經注稱遼水過房縣西右會白狼)
　　　(水又稱白狼水經古黄龍栁城之北與今土河/相合故或疑白狼水即土河然按之水經注亦)
　　　(難一一脗合李勣自南蘇班師南蘇為今復州/寜海地去潢河土河甚遠唐書所言未足為據)
　　　(又明志以艾河土河合流/為遼河上源尤不足信耳)
　　　通典大遼水源出靺鞨國西南山南流至安市
　　　入海
　　　遼史東京遼陽府遼河出東北山口會范河(原/本)
　　　(會誤作為范河源出嘉穆呼山/入遼河别係一河也今改正)西南流為大口
　　　入於海
　　　金史遼陽府瀋州章義縣有遼河
　　　元一統志遼河在遼陽路西一百五十里按前
　　　漢地理志遼東郡望平縣下注云大遼水出塞
　　　外後漢書注引山海經曰遼水出白平東郭璞
　　　曰出塞外御白平山(此作御白平與/今本水經異)今按圖册
　　　上從咸平府界流經瀋陽府城西北一百二十
　　　里下流入廣寧路境
　　　明統志遼河源出塞外自三萬衛西北入境南
　　　流經鐵嶺瀋陽都司之西境廣寧之東境又南
　　　至海州衛入海(按遼河東源出吉林城西南之/庫勒訥窩集為赫爾蘓河北流)
　　　(出邉西北繞鄧子河又西南折為潢河會其西/源即潢河也二河合流自開原縣入邊經鐡嶺)
　　　(入雙峽口分為二曰内遼河外邉河繞縣之西/南復合為一至開城為巨流河亦名句驪河又)
　　　(作枸栁河又分流復南滙經海城縣西與太子/河會遂為三汊河入海水經所稱衛白平山及)
　　　(砥石山皆傳聞/未審之辭耳)
　　渾河　瀋水
　　　漢書地理志髙句麗遼山遼水所出西南至遼
　　　隊入大遼水
　　　水經元莬髙句麗縣有遼山小遼水所出西南
　　　至遼隊入於大遼水
　　　水經注小遼水出遼山西南經遼陽縣與大梁
　　　水會又東南逕襄平縣為淡淵晉永嘉三年涸
　　　又逕襄平縣入大梁水(按渾河與太子河會西/流合遼河為三汊河故)
　　　(漢志云入大遼水此云入大梁水疑大遼水之/誤與大梁水會巳見上文大梁水即太子河也)
　　　遼史東京遼陽府渾河在東梁范河之間
　　　金史東京路瀋州樂郊縣有渾河貴徳州奉集
　　　縣亦有渾河
　　　元一統志渾河在遼陽路本路圖册引遼志云
　　　源自越喜國(見前靺/鞨條)出熊水西北合衆流會淄
　　　水屈曲數千里入於海按地志集畧云源出女真
　　　國西流過貴徳州由州西流入梁水西南七十
　　　里合遼河入於海
　　　元一統志渾河在瀋陽路源出廢貴徳州東北
　　　西南經瀋州南一十五里遼陽西四十里會太
　　　子河合遼水南注於海舊稱瀋水水勢湍激沙
　　　土混流故名渾河今水澄澈遇漲則渾(案元一/統志所)
　　　(稱盖即一水以圖册分載而兩存之也徳盛京/通志又載有小瀋水俗名五里河在承  縣城)
　　　(南自東関觀音閣東發源一名萬泉河流至騾/子圈南入渾河水北曰陽瀋陽之名以此明志)
　　　(稱一名活水髙永昌拒/金兵於活水者非是)
　　　明統志渾河源出塞外西南流至瀋陽衛合沙
　　　河又西南流至遼東城西北入太子河(案渾河/發源自)
　　　(長白山納魯窩集中西北流入英額邉門經太/興京界内繞  盛京之西南至王大人屯與)
　　　(子河會西流會遼/河為三汊河入海)
　　太子河
　　　漢書地理志遼陽縣大梁水西南至遼陽入遼
　　　遼史地理志東梁河自東山西流與渾河合為
　　　小口會遼河入於海又名太子河亦曰大梁水
　　　金史地理志東京路遼陽府遼陽縣有東梁河
　　　國名烏勒呼(滿洲語蘆葦也舊/作兀魯忽今改正)必喇俗名太子
　　　河宜豐縣遼舊衍州亦有東梁河(案太子河亦/名衍水以燕)
　　　(太子丹匿於衍水故名太子/河遼衍州之名當取於此也)
　　　通考大梁水出塞外西南流注小遼水
　　　明統志太子河源出果囉(舊作斡羅/今改正)山西流五
　　　百里至遼東城東北五里許折而西南流至渾
　　　河合為小口會遼河入海(按太子河在遼陽州/北十五里即古大梁)
　　　(水一名東梁河源出吉林薩木禅山自葦子峪/入邉西南流至州西北合渾河又西至海城縣)
　　　(西北入邉河明志以為/出果囉山盖傳聞之誤)
　　沙河
　　　遼史地理志東京遼陽府沙河出東南山西北
　　　流經盖州入於海
　　　金史地理志東京路澄州析木縣有沙河(按奉/天及)
　　　(錦州水名沙河者凡十有八其源委皆别在承/徳遼陽海城開原復州寜逺者各一在盖平者)
　　　(二在寜海者四在廣寜義州者各三其在遼陽/者源出王千户嶺至船城入太子河在盖平者)
　　　(源出雞冠山至小松島入海盖平即盖州遼史/所云當即是此在海城者源出南分水嶺西北)
　　　(流入三汊河海城即金澄州/疑此為金史所稱之沙河也)
　　大清河
　　　遼史地理志東京遼陽府有清河
　　　金史地理志咸平路咸平府銅山縣北有清河
　　　明統志大清河源出三萬衛東北分水嶺南流
　　　經城東南入遼河(案大清河在開原縣東三十/里其上源為哈達河出吉林)
　　　(達陽阿嶺會覺羅阿魯諸河經拐磨子/山即為清河扣河自東來會西入遼河)
　　柴河
　　　金史地理志咸平路咸平府銅山縣南有柴河
　　　新興縣北有柴河
　　　明統志柴河源出瀋陽衛東諸山西流經城北
　　　入遼河(案柴河在鐡嶺縣城北二里源/出分水嶺至席家莊入遼河)
　　范河
　　　遼史地理志東京遼陽府北至挹婁縣范河二
　　　百七十里
　　　金史地理志咸平路咸平府新興縣有范河(案/范)
　　　(河在鐡嶺縣城南三十里亦名汛河/源出嘉穆呼山至螞蜂溝入遼河)
　　輝發河
　　　通考契丹時自咸州東北至粟末江中間所居
　　　之女真謂之輝發(舊作回覇今改正按輝發之/名始見於此  國初輝發國)
　　　(居輝發河邉因為國號/遼時部名亦當取此)
　　　金史赫舎哩(舊作紇石烈今/從八旗姓譜改)呼喇(䝉古語雨也/舊訛胡剌今)
　　　(改/)輝發州人
　　　明統志輝發(舊訛灰扒/今併改)江至海西合混同江(案/輝)
　　　(發河在吉林城南三百二十里源出納魯窩集/即遼吉善河圖們河三屯河合流䖏東北入混)
　　　(同江圖們河與發源長/白之圖們江非一水也)
　　伊屯河
　　　金史額爾琿(滿洲語强壯也舊/訛阿徒罕今改正)從攻黄龍府援
　　　照蘇(蒙古語錢也舊/訛照散今改正)城夜過伊屯(舊訛益褪/今改正)水
　　　詰朝大敗契丹兵
　　　明統志伊屯河在三萬衛西北(案明志訛一秃/河又訛一統稱)
　　　(龍安一統河龍安者隆安之誤遼之黄龍府金/為隆州貞祐初陞為隆安府伊屯河正在其地)
　　　(故有是稱里盛京通志伊屯河在吉林城西二/百九十餘  源出額赫峯北流出邉東入混同)
　　　(江伊屯門/即在河西)
　　伊爾們河
　　　金史温都(舊作温敦今從/八旗姓譜改)布拉(滿洲語荆剌也/舊作蒲剌今改)
　　　(正/)始居長白山後徙隆州伊爾們河(舊作移里/□今改正)
　　　金史璸都授上京伊爾們世襲明安
　　　明統志伊爾們河在開原城北北流合伊屯河
　　　入松花江(案明志訛伊運又訛引門皆伊爾們/之轉音金隆州即在吉林烏拉西其)
　　　(為伊爾們無疑考伊爾們河在吉林西百四十/里源出庫勒訥窩集東北流會伊屯河入混同)
　　　(江/)
　　小凌河
御製小凌河
　頽垣敗壘動經過防禦當年事若何上將生降中左
　　所監軍坐擁小凌河(明末各路用兵皆有内監監軍/若輩擁强兵以自衛驅殘疾使)
　　(當戰僨事/率由此)一時成敗滄桑易千古興忘感慨多幾許
　　英雄淘洗盡濤聲依舊送回波
　　　　遼史興中府有小凌河
　　　　元一統志凌河在大寧路興中州南十里源出
　　　　龍山縣楊栁部落流經本州
　　　　明統志小凌河源出大寧自廣寧左屯衛西入
　　　　境合女兒河及哈喇河入海(按小凌河在錦縣/東源出土黙特右)
　　　　(翼明安喀喇山䝉古名明安河由松/嶺門西入邊南流至唐家臺西入海)
　　　大凌河
　御製大凌河
　　金根迤邐過初度大凌河戰蹟
當年烈憂懐此日多守成知不易
開創事如何駉牧今銷燧名駒蒸寢訛(大凌河乃當年用/武之地今為牧場)
　　(矣/)
　　　　元一統志大凌河在興中州下流入義州境
　　　明統志大凌河源出大寧自義州西六十里入
　　　境南流經廣寧左右屯衛入海(案大凌河源出喀/喇沁左翼威蘇圖)
　　　(山東北折入土黙特石翼界䝉古名鄂木倫東/流經古興中州城南折東南流入義州九官臺)
　　　(邉至鮎魚/塘東入海)
　　羊腸河
　　　遼史遼州有羊腸河
　　　元一統志羊腸河在遼陽路源出州西之廢徽
　　　州(遼時/州名)境經州北四十里下流合入遼河
　　　明統志路河在廣寧衛東四十里其上流為羊
　　　腸河源出白雲山經鎮武堡入䥥刀湖又東合
　　　潮河入□河自海運廢河道阻塞(案羊盛京通/志  腸河源)
　　　(出邉外自土厰門東入廣寜縣境至蛇山散漫/與元志所稱入遼河不同盖明時廢塞也)
　　珠子河
　　　遼史遼州有錐子河(案遼之遼州在廣寜縣界/錐子河即珠子河音相近)
　　　(而誤/也)
　　　明統志珠子河源出廣寧東北一百里白雲山
　　　南流入遼河(按珠子河在今廣寧縣東北四十/里  盛京通志稱山水盛時有河)
　　　(旱則水乾或/呼為錐子河)
　　率賓水　扎蘭水
　　　金史昭祖耀武入于率賓扎蘭之地所至克㨗
　　　金史烏庫哩埒克(滿洲語礪石也舊/作留可今改正)與率賓水
　　　達薩塔(滿洲語整也舊/作敵厙徳今改)起兵
　　　金史穆宗時率賓水民不聽命使威泰(舊作斡/帶今改)
　　　(解見/前)召諸官吿諭之
　　　金史穆宗使訥格納往治伊喇等行至率賓水
　　　輒抄掠其人遂入穆嚕宻斯罕城及烏色伊克
　　　來問狀至率賓水西諾木歡村訥格納止率賓
　　　水東烏滿村
　　　金史康宗初率賓水鴻觀部及威準哲爾徳二
　　　部有異志威泰治之
　　　金史威泰將兵伐沃赫募軍于率賓水
　　　金史訥格納募率賓水人為兵不聴輒攻畧之
　　　烏色撫定其民康宗二年威泰治率賓水諸部
　　　烏色佐之
　　　金史康宗二年率賓水諸部不聽命使威泰往
　　　治其事行次呼爾哈川薩哈村召諸部皆至
　　　金史都古嚕納為扎蘭路達貝勒太祖以扎蘭
　　　地薄斥鹵遷其部於率賓水
　　　金史天會二年徙扎蘭路達貝勒完顔忠於率
　　　賓水
　　　金史海陵置率賓路節度使世宗時近臣請改
　　　率賓為扎蘭節度使不忘舊功上曰率賓扎蘭
　　　二水相距千里節度使治率賓不必改實圖美
　　　親管明安子孫襲封者可改為扎蘭明安以示
　　　不忘其初
　　　金史思敬本名薩哈扎蘭河人實圗美之子
　　　明統志率賓河在建州東南下流入於海金時
　　　率賓路之名以此(按率賓本渤海府名金為率/賓路誤作蘇濱亦作恤品皆)
　　　(因水得名其實一也明志稱在建州東南考餘/盛京通志無此河名惟開原東南一百九十)
　　　(里有碩賓河與率賓河音實相近疑明人不知/碩賓之即為恤品而誤傳在遠地耳率賓府率)
　　　(賓路詳見/疆域門)
　　海蘭水
　　　金史景祖時海蘭水有率衆降者録其嵗月姓
　　　名即遣去
　　　金史海蘭水烏凌噶部拒阻不服景祖攻之
　　　金史歡塔與碩碩歡合兵於圖們水阿里首敗
　　　敵兵高麗入寇以我兵守要害不得進乃還阿
　　　里追及於海蘭水高麗人爭走水上阿里乗之
　　　殺畧幾盡
　　　元史海蘭府有海蘭河流入於海
　　　元一統志海蘭河在瀋陽路經舊建州東南一
　　　千里入於海
　　　明統志海蘭河在建州東東南流千餘里入海
　　　元海蘭府以此名(按入盛京通志海蘭河凡數/處  混同江者二入呼爾哈)
　　　(河者一入布爾哈圖河者一無入海之文元史/稱海蘭府地近高麗又稱經舊建州東南則自)
　　　(以近髙麗者為是考河皇輿全圖寧古塔南四/百餘里有按已海蘭  阿濟格海蘭河二源合)
　　　(流會布爾哈圖河以達於噶哈哩河金元史所/稱當即是也海蘭府海蘭路詳見前疆域門)
　　拉林河
　　　金史拉林(舊作來/流今改)水烏蘇展部殺完顔部人昭
　　　祖以國俗治之大有所獲
　　　金史景祖敗舍音(舊作謝野今/改解見前)往見遼邊將行
　　　次拉林水而復
　　　金史拉必畧拉林河牧馬世祖擊之
　　　金史烏春以其衆涉和倫拉林二水世祖親往
　　　拒之
　　　金史烏春使人來讓曰拉林水以南布克坦水
　　　以北皆吾土也
　　　金史遼遣節度使伊里(滿洲語立也舊/作乙烈今改)來穆宗
　　　至拉林水興和村見之
　　　金史太祖進軍寧江州諸部兵皆會於拉林水
　　　金史太祖與薩哈分治諸部必塔水以北太祖
　　　統之拉林水人民薩哈統之
　　　金史太祖書寐於拉林水傍夢威泰之場圃火
　　　禾盡焚覺而深念之以為憂
　　　金史熙宗天眷元年詔罷拉林河混同江䕶邏
　　　地與民畊牧
　　　金史熙宗天眷二年上獵於拉林河
　　　松漠紀聞自上京一百五十里至拉林河
　　　北盟會編第三十八程至拉林河三十九程至
　　　上京
　　　許亢宗奉使行程録三十六程自呼勒希寨八
　　　十里至拉林河
　　　明統志拉林水在會寧北出三萬衛境馬盂山
　　　東流至黄龍府東又東南流入女真境又東北
　　　流入混同江(按拉林河在吉林城東北二百二/十五里源出吉林東北之拉林山)
　　　(北流入混同江明志所云/未得其實葢傳聞之誤)
　　阿勒楚喀河　海古勒水
　　　金史上京海古勒之地阿勒楚喀水源於此(阿/勒)
　　　(楚喀舊作按出虎今改正案金史誤解按出虎/為金以附會金源二字之義考金源為遼時縣)
　　　(名地属中京金因之属北京以地有金句而名/在今喀喇沁右翼界與金初起之上京無涉詳)
　　　(見疆域門金上京條阿勒楚喀河源在吉林東/北據松漠紀聞北盟會編大金國志等所載金)
　　　(上京行程過拉林河一程即至上京驛館拉林/河東至阿勒楚喀不過百餘里阿勒楚喀河源)
　　　(在吉林城東北三百里拉林河源在吉林城東/北二百二十五里核之諸書所載上京宫闕在)
　　　(混同江東二百六十里去拉林河一百七十里/者俱属相合此按出虎即阿勒楚喀之明証也)
　　　金史上京水有阿勒楚喀
　　　金史獻祖徙居海古勒水始築室有棟宇之制
　　　遂定居於阿勒楚喀水之側
　　　金史博囉與獻祖俱徙海古勒水置屋宇焉
　　　金史世祖將出兵聞伯赫死乃㳂阿勒楚喀水
　　　行且欲并取海古勒珠爾蘇之衆而後戰
　　　金史世宗大定二十四年幸阿勒楚喀水臨漪
　　　亭壬戍閲馬於緑野淀丙午獵於巴延淀
　　　金史熙宗天眷元年阿勒楚喀河溢
　　　金史杲本名薩里罕居阿勒楚喀水
　　　金史實嘉努富察部人世居阿勒楚喀水
　　　金史富察和珍阿勒楚喀水人也
　　　金史博勒和舊居阿勒楚喀水徙泰州
　　呼爾哈河
　　　新唐書列傳渤海王城臨忽汗海(按忽汗即呼/爾哈河音有)
　　　(緩急故不同耳/詳見渤海條)
　　　金史地理志呼爾哈(舊作胡里/改今改正)路置節度使會
　　　寧府東至呼爾哈六百三十里(按呼爾哈路因/河為名詳前金)
　　　(上京/條)
　　　元史地理志呼爾哈路有呼爾哈江
　　　明統志呼爾哈(舊作忽兒/海今併改)河在開原城東北一
　　　千里源出潭州(在遼中京/明志誤也)城東諸山北流入松
　　　花江
　　　明統志呼爾哈(此又訛呼里/改今併改)江出建州東南山
　　　下東北滙為鏡泊又北入混同江(按明志誤以/呼里改忽兒)
　　　(海為二河一稱入松花江一稱入混同混同亦/即松花江也今考呼爾哈河源出吉林界内色)
　　　(齊窩集諸河滙為一大河東注入鏡泊鏡泊即/畢爾騰湖也又從鏡泊之發庫東注繞寕古塔)
　　　(城南復東北折入混同江金史稱呼爾哈路在/會寧府東北六百餘里葢在其下流将入大江)
　　　(之處也明志稱滙為鏡/泊葢合上流言之也)
　　琿春河
　　　金史世紀圖們(見/前)琿春(舊作渾蠢/今改正)水之交烏庫
　　　哩部埒克卓多起兵於穆嚕宻斯罕城
　　　金史世紀太祖致穆宗教圖們琿春諸路自今
　　　勿復稱都部長(按琿春河在寜古塔城東南六/百里源出通墾山會諸小水西)
　　　(南流入/圖們江)
　　嫩江
　　　北史太和初勿吉國乙力支貢馬稱初發其國
　　　乘船溯難河西上(按難河即嫩江詳/見勿吉行程條)
　　　新唐書列傳那河或曰他漏河東北流入黑水
　　　(按那河即難河他漏河即今滔爾河滔爾河入/嫩江以達混同江混同江入黑龍江新唐書皆)
　　　(誤詳見前/勿吉條)
　　　明統志嫩河(原訛腦温/今改正)在開原北千里源出長
　　　白山(明志舛誤今仍/原文駁正於後)南流入松花江(按嫩江在/齊齊哈爾)
　　　(城西五里古名難水亦曰那河源出内興安嶺/由黙爾根城西北流至齊齊哈爾東北繞西往)
　　　(南經杜爾伯特郭爾羅斯界入混同江明時稱/腦温又稱諾尼音有緩急不同耳至明統志既)
　　　(云出長白山即無南流入松花江之理既係南/流入松花江即斷非長白山所出其謬不待辨)
　　　(也/)
　　滔爾河
　　　魏書乙力支溯難河西上至太濔河沈舟於水
　　　南出陸行度洛孤水從契丹西界達和龍
　　　北史自和龍北行至洛瓌水又北行十五日至
　　　太岳魯水(魏書作太魯即太涌滔爾也洛瓌洛/孤即今老哈河並詳前勿吉行程條)
　　　新唐書粟末水(西/)北注它漏河(按它漏即滔爾/滔爾入嫩江以)
　　　(達松花江此反謂松花/江注滔爾舛誤甚矣)
　　　遼史上京臨潢府有滔爾河
　　　遼史聖宗太平四年詔改滔爾河為長春河(遼/史)
　　　(原文作他魯亦/作撻魯今改正)
　　　金史泰州長春縣有滔爾河(原文訛撻魯古考/滔爾河源出科爾)
　　　(沁西北興安山東南流滙/為納蘭薩蘭池入嫩江)
　　黑龍江
　　　北史烏洛信國西北有完水東北流合於難水
　　　舊唐書室韋大山之北有大室韋部落其部落
　　　傍室建河居其河源出突厥東北界俱倫泊屈
　　　曲東流經西室韋界又東經大室韋界又東經
　　　蒙兀室韋之北落爼室韋之南又東流與那河
　　　忽汗河合又東經南黑水靺鞨之北北黑水靺
　　　鞨之南東流注於海
　　　大金國志黑水其水掬之則色微黒契丹目為
　　　混同江(按混同乃松阿哩江雖下流與黑/龍江會實係二水此合為一誤)深可
　　　二十丈餘狹處可六七十步濶者至百步(按大/金國)
　　　(志為宇文懋昭所撰懋昭本淮西人未嘗親至/黑水所云掬之色微黒未免傳聞之誤實無是)
　　　(事/也)
　　　通考黒水部其水掬之則色微黒目為混同江
　　　(按此亦誤以/二江為一水)
　　　金史肇州始興縣有黑龍江(按肇州在滔爾河/東北距齊齊哈爾)
　　　(城約五/六站)
　　　金史勿吉有黑水部唐置黑水府有黑龍江所
　　　謂白山黑水是也
　　　元史太祖紀元年帝即皇帝位於鄂嫩(舊作斡/難今改)
　　　(正/)河之源
　　　明統志黑龍江在開原城北二千五百里(按黒/龍江)
　　　(在黒龍江城東古名黒水亦曰完水又名室建/河亦名鄂嫩河源出喀爾喀北界肯特山土人)
　　　(謂之鄂嫩河拆而東北流至尼布楚城南一千/餘里又三百餘里入黒龍江將軍界又東南至)
　　　(吉林烏拉界會松花江入海黒水之名始於南/北朝黒龍江之名見於金史其上源則北史所)
　　　(載之完水舊唐書言源出俱倫泊即今庫倫湖/今黒龍江之源自有鄂嫩河庫倫湖上流為克)
　　　(魯倫河其源與鄂嫩河相近而克魯倫又/東北入黒龍江此唐書之所以致誤也)
　　屯河
　　　金史屯水赫舍哩部阻五國鷹路穆宗討之
　　　金史穆宗聲言平鷹路畋于屯水而歸
　　　金史太祖伐温都部與烏庫哩部兵沿屯水過
　　　摩琳鄉
　　　金史太祖自國相襲位屯水民來附
　　　金史烏春等為難拉必兄弟乘此結屯水之民
　　　金史忠義傳酬斡從太祖伐遼率屯水路兵招
　　　撫薩木丹錫里肯巴噶三水拜格城邑皆降之
　　　金史宗尹授世襲夫餘路屯河明安
　　　元史海蘭府碩達勒達等路(詳見前/疆域門)設萬户府
　　　五一曰屯距上京四千里(舊訛四十里今改按/屯河在寧古塔城東)
　　　(北七百里出屯􁨀集入混同江金史訛陶/温亦作土温濤温元史訛桃温今併改)
　　哈勒琿河
　　　金史昭祖威順皇后圖克坦氏哈勒琿(舊作活/剌渾今)
　　　(改/正)水達魯鄉人
　　　金史昂本名璸都授上京路額勒敏哈爾琿河
　　　世襲明安
　　　金史拉必瑪察兄弟者哈勒琿水赫林鄉赫舍
　　　哩部人
　　　金史拉必瑪察與世祖遇於野鵲水罕都入敵
　　　陣鏖擊之烏春烏木罕據哈勒琿水世祖既許
　　　之降遂還軍
　　　金史哈勒琿水赫舍哩部拉必瑪察叛頗克綽
　　　歡從之
　　　金史舍音為會寧牧海陵獵於哈勒琿水舍音
　　　編立圍場凡平日不相能者輒杖之
　　　明統志哈勒琿(舊作忽剌/温今併改)江在開原城北九百
　　　里南流入松花江(案哈勒琿穆昆河在吉林城/西南九百里源出納魯窩集)
　　　(東流合賽音納音河入松花江即/温水河也明志所稱未得其實)
　　奥婁河
　　　新唐書萬嵗通天中渤海大祚榮保太白山之
　　　東北阻奥婁河樹壁自固(案太白即長白奥婁/河當為阿嚕河源出)
　　　(吉林安班和托峯一西南流入/哈逹河一流至開原入清河)
　　蓒芋泊
　　　元一統志蓒芋泊在定遼衛契丹地志云浿水
　　　即古泥河也自東逆流數百里至遼陽瀦畜不
　　　流有蓒芋草生於泊中故名
　　　明統志泥河一名浿水又曰蓒芋濼水多蓒芋
　　　之草(案泥河在海城西南六十五里源出聖水/山流至□真山散漫為遼時蓒芋濼非朝)
　　　(鮮界内之/浿江也)
　　　謹案馬訾載於漢書速末詳於魏史自唐以後
　　　志遼東諸水者亦繁博矣而稱引紛淆圖經舛
　　　錯或一水而誤以為二或異派而誤以為同臆
　　　揣訛傳頗多失實今皆溯其源流審其分合謹
　　　於各條下加按釐正之俾考者得以徵信云
　　附載
　　弱水
　　　後漢書夫餘國北有弱水
　　　晉書肅慎國北極弱水(按弱水未詳所在惟金/史載有䧟泉属臨潢府)
　　掩㴲水
　　　後漢書東明南至掩㴲水(注云今高麗中有葢/斯水疑此水是也梁)
　　　(書作掩/滯水)
　　　魏畧東明南至施掩水以弓擊水魚鼈浮為橋
　　　東明得渡因王夫餘之地
　　　隋書東明逃至淹水夫餘人共奉之
　　于己尼大水
　　　北史于己尼大水即北海
　　　唐會要黒水靺鞨北至小海(案皇輿全圖黒龍/江極北有小海當)
　　　(即北史所云于/巳尼大水也)
　　勃錯水
　　　通鑑唐貞觀十九年親征高麗攻安市城不克
　　　引還渡遼水遼澤泥淖車馬不通命長孫無忌
　　　翦草填道至蒲溝駐馬督填道諸軍渡勃錯水
　　　暴風雪士卒沾濕(案勃錯水當與遼河相近/明志云在海州衛西北)
　　布呼江
　　　元史海蘭路萬户府五一曰布呼江(布呼滿洲/語鹿也舊)
　　　(作孛苦/今改)
　　錫馨水
　　　金史錫馨(舊作星/顯今改)水赫舍哩部阿蘇阻兵為難
　　　穆宗自將伐之
　　　金史洪果達呼布世居錫馨水
　　　金史阿蘇錫馨水赫舍哩部人世祖破烏春還
　　　阿蘇父阿哈迎謁於桑阿塔濼
　　　金史烏雅和囉噶海蘭路錫馨水人後授愛呼
　　　(見/前)水穆昆因家焉
　　鄂敏水　特克新特布水　舍音水
　　　金史景祖時鄂敏(舊作幹/冺今改)水富察部特克新特
　　　布(舊作泰神/忒保今改)水完顔部圗們(見/前)水温特赫部舍
　　　音(舊作神/隠今改)水完顔部皆相繼來附
　　　金史伊克居舍音水完顔部為其部貝勒與鄂
　　　敏水富察部特克新特布水完顔部圖們水温
　　　特赫部俱來歸金之為國自此益大
　　　金史完顔伊爾必斯海蘭路特克新必喇明安
　　　人
　　　金史通恩阿爾本特克新水赫舍哩部人
　　穆稜水
　　　金史拉必瑪察敗於穆稜(舊作暮/稜今改)水瑪察遯去
　　　頗克綽歡與拉必就擒
　　　金史拉必據穆稜水保固險阻世祖率兵圍之
　　　金史拉必瑪察據穆稜水世祖擒拉必穆稜水
　　　人尚反側不自安使阿里罕往撫察之
　　野鵲水　巴拉宻特水
　　　金史拉必瑪察掠拉林水牧馬世祖至混同江
　　　與穆宗分軍世祖自圖古勒津倍道兼行遇拉
　　　必於野鵲水穆宗自額圖琿津渡江遇敵於巴
　　　喇宻特(舊作蒲盧/買今改)水
　　　金史收國二年南路都統斡魯來見於巴喇宻
　　　特水
　　　金史五國穆延部蘇頁叛遼景祖伐之蘇頁敗
　　　走巴喇宻特濼時方十月冰忽解蘇頁不能軍
　　　衆潰去
　　哲克依水
　　　金史瑪察尚據哲克依(舊作直屋/鎧今改)水肅宗使太
　　　祖先取瑪察家屬康宗至哲克依水圍之太祖
　　　會軍親獲瑪察
　　　金史瑪察據哲克依水招之不聽太祖獲瑪察
　　　殺之
　　刷水
　　　金史瑪察據哲克依水繕完營堡杜絶往來者
　　　恃屯水民為助使康宗伐之是嵗白山混同江
　　　大溢水與岸齊康宗自阿林岡乘舟至於刷(舊/作)
　　　(帥今/改)水舍舟沿刷水而進
　　　金史太祖以偏師伐尼瑪哈部沿刷水夜行襲
　　　之
　　　金史太祖伐尼瑪哈部刷水摩囉歡村平之
　　　金史景祖昭肅皇后刷水卾約村唐古部人
　　　金史唐古徳温傳唐古徳温本名阿里上京刷
　　　河人也
　　布克坦水　摩多圖水　舍琿水　特克水
　　　金史和諾克薩克達與布呼薩克蘇及混同江
　　　左右布克坦(舊作匹古/敦今改)水北諸部兵皆會和諾
　　　克恃其衆有必勝之心摩多圖(舊作波多/吐今改)水費
　　　摩部鄂博貝勒附世祖和諾克等縱火焚之
　　　金史世祖以偏師涉舍琿(舊作舍/狠今改)水經特克(舊/作)
　　　(貼割/今改)水覆和諾克薩克達之家大霧晦㝠迷失
　　　道至摩多圖水乃覺
　　　金史世祖破和諾克薩克達軍乘勝逐之自安
　　　巴灣至於北隘甸死者如仆麻摩多圖水為之
　　　赤
　　矩威水　圖塔水　拜格河
　　　金史穆宗令矩威圖塔(舊作主偎/秃荅今改)兩水之民陽
　　　為阻絶鷹路畋於屯水(見/前)而歸
　　　金史穆宗使蒲嘉努以遼賜給矩威圗塔之民
　　　且修鷹路而歸
　　　金史穆宗使矩威圖塔水人偽阻鷹路者且使
　　　言於遼平鷹路非己不可畋於屯水謂遼人曰
　　　吾平鷹路也遼史來賞之穆宗盡以其物與矩
　　　威圖塔之人
　　　金史天輔四年九月矩威水部錫勒哈達等叛
　　　命斡魯討之
　　　金史矩威水部錫勒哈達殺綽哈布古徳斡魯
　　　討之綽哈宗室子招降矩威水部以功為穆昆
　　　布古徳領行軍千戸至是同被害
　　　金史忠義傳布固徳與綽哈俱招降矩威水部
　　　族天輔五年綽哈布固徳往拜格河籍軍馬矩
　　　威水部殺綽哈布固徳
　　納琳河　梅赫河　音達琿河
　　　金史珠勒根穆都哩上京納琳河人也後徙咸
　　　平路梅赫河授世襲音達琿(舊作寧打渾今改/考金史属昌州)
　　　河穆昆
　　　金史烏凌噶暉傳第三子天錫世襲納琳河明
　　　安親管穆昆
　　阿卜薩水
　　　金史諾延温都思忠阿卜薩(舊作阿補/斯今改)水人
　　　金史烏春阿卜薩水温都部人
　　沃稜濼　舒吉濼
　　　金史收國元年遼駙馬蕭特黙等將騎五萬步
　　　四十萬至沃稜(舊作斡/鄰今改)濼上自將禦之還至舒
　　　吉(舊作熟/結今改)濼有光見於矛端
　　　金史太祖未至鴨子河既夜方就枕若有扶其
　　　首者三寤而起曰神明警我也即鳴鼓舉燧而
　　　行黎明及河遼兵方壊陵道選壯士十輩擊走
　　　之大軍繼進遂登岸遼兵潰逐至沃稜濼
　　布爾噶水
　　　金史始祖居完顔部布爾噶(舊作僕/斡今改)水之涯
　　和碩河
　　　金史章宗欽懐皇后富察氏上京路和碩(舊作/曷速)
　　　(今/改)河人也
　　　金史富察鼎夀上京和碩河人
　　博勒和河
　　　金史布薩忠義上京博勒和(舊作拔盧/古今改)河人
　　　金史徳濟呼遜居博勒和水烏春兵出其間終
　　　拒而不從
　　伊蘇河
　　　金史富察鄂倫上京伊蘇(舊作益/速今改)河人
　　蘇素海水
　　　金史圖克坦喀齊喀上京蘇素海水人也
　　納爾琿河　烏楞古河
　　　金史完顔薩哈上京納爾琿(舊作納魯/渾今改)河人也
　　　其先居於烏楞古(舊作兀冷/窟今改)河
　　宻齊顯河
　　　金史芬徹自上京宻齊顯(舊作梅/堅今改)河徙屯天徳
　　　初為元帥府章京
　　沃赫河
　　　金史天輔四年遼上京留守托卜嘉以城降壬
　　　戍次沃赫河
　　烏濟赫水
　　　金史英悼太子葬興陵之側上送至烏濟赫(舊/作)
　　　(烏只黑/今改)水而還
　　實霞庫河
　　　金史瓜爾佳扎拉隆州實霞庫(舊作失撒/古今改)河人
　　　也
　　納爾琿河
　　　金史瓜爾佳實訥隆州納爾琿(舊作納魯/悔今改)河人
　　　也(案此與上京之納/爾渾當為兩河)
　　哈沙河
　　　金史世宗大定二十五年上次哈沙河賜百嵗
　　　老嫗帛
　　　金史布薩揆授臨潢府路哈沙河世襲明安
　　烏爾呼河
　　　金史伊喇富森東北路烏爾呼(舊作烏連/苦今改)河明
　　　安人
　　烏魯斯哈珠水
　　　金史肅宗與和諾克薩克達戰於烏魯斯哈珠
　　　(舊作斡魯/紺出今改)水已再失利世祖使希卜蘇先陣於
　　　托果原而身出搏戰敗其步軍
　　海倫河
　　　金史世宗昭徳皇后烏凌噶氏其先居海倫(舊/作)
　　　(海羅伊/今改)河
　　徳里必喇
　　　金史顯宗孝懿皇后圖克坦氏其先徳里必喇
　　　人也
　　實埓水
　　　金史赫舍哩部阿勒呼丹阻兵普嘉努以偏師
　　　夜行抵實埓(舊作石/勒今改)水襲擊破之
　　圖嚕庫水
　　　金史圖嚕庫水赫舍哩部阻五國鷹路遼詔穆
　　　宗討之
　　伯奇圖河
　　　金史圖克坦克寧授世襲伯奇圖(舊作不扎/土今改)河
　　　明安兼親管穆昆
　　和琳河
　　　金史阿里布襲和囉噶圗明安和琳河穆昆
　　成黙水
　　　金史綽哈撫定成黙(舊作讒/謀今改)水拜格部長和索
　　　哩以城降
　　博囉水
　　　金史天輔二年詔曰博囉(舊作匹/里今改)水路完顔珠
　　　勒呼等六穆昆貧乏之人昔嘗給以官糧置之
　　　漁獵之地今厯日已久不知登耗可具其數以
　　　聞
　　色辰水
　　　金史色埒黙至色辰(舊作斜/寸今改)水取先在烏春軍
　　　者二十二人
　　博多和河
　　　金史烏雅和囉噶子五十六詔授武功將軍世
　　　襲本路博多和(舊作婆朶/火今改)河穆昆
　　必勒哈水
　　　金史和卓哈斯罕必勒哈(舊作苾里/海今改)水人也授
　　　必勒哈水世襲明安
　　珠卜奇水
　　　金史赫木頗珠卜奇(舊作术/吉今改)水錫黙部人也
　　和倫水
　　　金史徳克徳父阿古岱世為和倫(舊作胡/論今改)水部
　　　長
　　南圖琿河
　　　金史瓜爾佳沃哩布南圖琿(舊作暗土/渾今改)河人
　　寧嘉河
　　　金史富珠哩定方寧嘉(舊作内/吉今改)河人也
　　音徳爾水
　　　金史忠義傳特庫音徳爾(舊作雅撻/瀾今改)水人
　　葉赫水
　　　金史葉赫水納哈塔部安扎與人爭部族官不
　　　得遂歸穆宗
　　珊沁水
　　　金史珊沁(舊作蟬/春今改)水烏雅部富哲固納畏烏春
　　　强請世祖出兵其間以為重
　　阿里瑪河　索歡河　特通額水
　　　金史薩里罕察必達爾兄弟嘗冦扎蘭路穆宗
　　　遣博勒和討之至阿里瑪(舊作阿里/門今改)河薩里罕
　　　偽降掠馬畜三百而去博勒和渡索歡(舊作蘇/衮今改)
　　　河招降旁近諸部至特通額(舊作特勝/呉今改)水察必
　　　達爾偽降復叛執而殺之
　　伊勒呼水
　　　金史太宗天會二年海蘭路伊勒呼(舊作移鹿/古今改)
　　　水霖雨
　　　金史海蘭路有伊勒呼水
　　庫特呼河
　　　金史額哩頁咸平路庫特呼(舊作窟吐/忽今改)河人
　　雅哈河
　　　金史忠義傳納喇綽奇咸平路雅哈(舊作伊/改今改)河
　　　明安人
　　鄂爾和水
　　　金史高永昌率衆來拒遇於鄂爾和(舊作沃里/活今改)
　　　水我軍既濟永昌之軍不戰而却逐北至東京
　　　城下(案明志刪去原文沃里二字稱高永/昌拒金兵於活水謂即渾河殊誤)
　　威泰必喇
　　　金史富察鄭留東京路威泰(舊作斡/底今改)必喇明安
　　　人
　　諤都河
　　　金史富察世傑哈斯罕諤都(舊作斡/篤今改)河人
　　徳里川(案此與徳里必喇是否一/水實不可考今兩存之)
　　　金史天輔六年齋貝勒昱襲皮室部於徳里(舊/作)
　　　(鐵吕/今改)川追至潢水壯大破之
　　必爾罕水
　　　金史遼人來攻貝勒和索哩城阿里赴之破其
　　　衆於必爾罕(舊作闢離/罕今改)水上水為之不流富埒
　　　赫哈爾吉水馬韓島凡十餘戰破數十萬衆契
　　　丹奚人聚舟千艘將入於海阿里以二十七舟
　　　邀之於是蘇復州博索路皆平
　　伊瑪河　約羅河
　　　金史世宗二十一年詔遣大興尹完顔托果斯
　　　遷河北東路兩明安上曰朕始令移此欲令女
　　　真戸相錯安置久則自相姻親不生異意此長
　　　久之利也今者伊瑪(舊作移/馬今改)河明安相錯以居
　　　甚符朕意而約羅(舊作遙/落今改)河明安不如此可按
　　　視其地以雜居之(案此戸雖已遷仍以/舊地為明安之名)
　　斜江
　　　元一統志斜江在遼陽縣東按圖冊源自長白
　　　山南流經廢博索府東十里流入於海
　　穏圖河
　　　明統志穏圖河在開原城東五百里源出坊州
　　　北山北流入松花江(案今無此河名惟寕古塔/城東北九百餘里有温屯)
　　　(河南流入混同又州興京西有温都河/渾河俱不相合坊  見疆域門河州條)
　　哈喇河
　　　明統志哈喇河在開原城東四百里源出長白
　　　山北松山東流合輝發江入松花江(案吉林境/内入輝發)
　　　(江之水頗多/惟無哈喇河)
　　繰烏河
　　　明統志繰烏河在開原城東北五百七十里出
　　　建州東南山東北流合圖魯瑪河入松花江(案/河)
　　　(名無考你/傳聞之誤)
　　　謹按自弱水以下散見諸書而地難指實葢譯
　　　對既易傳訛而今古亦多殊號即有稱名偶同
　　　者仍未敢據以為是並類附於後以備參稽其
　　　在前卷已因山附見者亦不復複叙云
　
　
　
　
欽定滿洲源流考卷十五
欽定四庫全書
欽定滿洲源流考卷十六
　國俗(一/)
　　謹案自肅慎氏楛矢石砮著于周初徴于孔子厥
　　後夫餘挹婁靺鞨女真諸部國名雖殊而弧矢之
　　利以威天下者莫能或先焉良由稟質厚而習俗
　　醇騎射之外他無所慕故閲數千百年異史同辭
　　信乎扶輿剛粹之氣鍾聚於兹所以啓
王師無敵之先聲而緜
　國家億萬年克詰方行之盛有由然也至於崇禮讓
　　重祭祀以及官制語言之屬史文所載均有可稽
　　所謂東方多君子之國而尊君親上先公後私尤
　　習尚之固然無庸勉強者也臣等謹立國俗一門
　　首列騎射冠服次政教文字次祭祀典禮次官制
　　語言而以物産雜綴終焉自肅慎以下比𩔖相從
　　仍冠滿洲於簡端以著舊俗之相符合云
　　滿洲
　　　我
　　國家肇造大東敦龎之俗弧矢之威自古已然恭考
實録我
太祖髙皇帝以十三甲始申天討義問宏昭乙酉年哲陳
　　　之役
太祖率近侍三人敗諸部八百人丙午年裴優之役我兵
　　　二百敗烏拉兵萬人至天命四年薩爾滸之戰以
　　我衆數千殱明兵四十萬明之宿將鋭師一舉而盡
　　我
太宗文皇帝服朝鮮降䝉古松山杏山之㨗破明兵十三
　　　萬咸用少擊衆一以當千固由
神武之姿出于
天授賢臣猛将恊力同心亦我貙虎熊羆之士有勇知方
　　　騎射之精自其夙習而争先敵愾氣倍奮焉故也
　　　若夫禀性篤敬立念肫誠祀
天祀
神典禮綦重較古人執豕酌匏之風尤為謹凜至于冠服
　　　語言一遵舊制
訏謨諄戒永切
　紹聞且自葉赫輝發烏拉哈達同一語音之國既先入
　　　版圖我
太祖創製國書因心作則備極軌範
太宗命巴克什達海等繙譯書籍庫爾禅等記注政事天
　　　聰六年
諭達海増加圈㸃七年
命記載諸臣詳加訂正同文之盛實肇于兹我
　皇上繼志述事朂循舊章
　諄諭八旗臣僕敦本率初罔弗
　躬先而申訓之凡夫
崇勲偉績祭祀冠服語言文字之詳具載於
　欽定開國方畧滿洲祭
神祭
天典禮
　皇朝禮器圖式大清通禮清文鑑諸書所以嚴萬世之
　　　法守而鞏無疆丕丕基者燦然大備矣
　　　騎射
　御製恭瞻
太祖髙皇帝所貽甲胄
　　武庫三曾器龍樓十襲緹千年過合甲七屬鄙函犀
　　仰
烈誠天授思難敢志擕雄闗為近户安恃一丸泥
　御製恭瞻
太宗文皇帝所御弧矢
　　青莖如古直解角到今堅不禁秋霜感遐思寶月懸
　　比和經
手御似訓作心傳撻伐前猷在居歆總賴
天
　御製再題實勝寺
　　故老今何在祗園此尚存藉尋禽敵烈總為戴
天恩臨汝心毋貳蠢兹氣已吞戎衣寰海定武噐再三捫
　　(是寺㳟藏/弗能勝)　(太太祖髙皇帝所御甲胄數人舉之而/  祖文皇帝所貽弓壯士弗能開矢長)
　　(四尺餘亦曾皇祖聖祖/仁皇帝    留寶劍云)繼序思
皇祖貽庥逮耳孫綿綿𤓰有瓞億載永蟠根
　御製全韻詩
　　尼堪外蘭者奸詭趁塊尨介於諸部間讒言恣紛哤
　　嗾明害我
祖罪魁李成梁(叶引先是尼堪外蘭隂搆明寕逺伯李成/梁  兵攻古哷城主阿太章京及沙濟城)
　　(主阿亥章京成梁授尼堪外蘭兵符率遼陽廣寕兵/二路進成梁與遼陽副将分攻両城尋克沙濟城殺)
　　(阿亥復合兵攻古哷城阿太章京妻䧟偕景祖女孫/也    景祖聞古哷兵警恐女孫被        顯祖)
　　(往救既至見成梁兵方接戰令/獨入城欲擕女孫歸阿太不從)　　(顯祖俟于城外/顯祖俟良久亦)
　　(入城探之古哷守禦甚堅成梁攻之不能克因責尼/堪外蘭起釁敗軍之罪尼堪外蘭懼至城大呼紿城)
　　(中士卒殺阿太降成梁盡誘城中人出而屠之/尼堪外蘭復搆明兵害    景祖    顯祖焉)因報不
　　共天興師征其邦特標七大恨告
天天眷蒙(叶震怒二祖為明所害我/然    往詰明邉吏曰)　(太祖聞之大慟勃/  祖父何故被害)
　　(汝等乃不共戴天之讐也明遣使謝曰非有意也誤/耳乃歸    二祖䘮    太祖謂使臣曰害我)
　　(祖父者尼堪外蘭所搆也必執以與我乃已明使不/從且欲助之    太祖益恨乃于天命三年以七大)
　　(恨告明無天其畧曰我/寸土    端起釁害我)　　(祖父未嘗損明邉一草/祖父恨一也明雖起釁)
　　(我尚欲修好設碑勒誓彼此毋越疆圉越者見即誅/之明復渝誓言逞兵越界衛助葉赫恨二也明人毎)
　　(嵗踰疆攘奪我遵誓行誅明負前盟責我擅殺拘我/廣寕使臣挾取十人殺之邉境恨三也明越境以兵)
　　(助葉赫俾我已聘之女改適䝉古恨四也柴河三坌/撫安三路我累世分守疆土之衆耕田藝穀明不容)
　　(刈穫遣兵驅逐恨五也邉外葉赫獲罪于也昔天明/偏信其言遣使遺書詬詈肆行凌侮恨六    哈達)
　　(助葉赫二次來侵我自報之已而天既授我哈達之/人矣明又黨之脅我還其國    哈達數被葉赫侵)
　　(掠初呼倫諸國合兵侵我故葉赫天厭呼倫啓釁惟/我是眷今明助    天譴之    抗    天意倒置)
　　(是非妄為剖㫁恨七也遂中人親統師征明撫順招/降守城游擊李永芳徙城    口以歸将駐營謝哩)
　　(甸明兵一萬来追還撃敗之斬總兵張承廕副將頗/廷相叅將蒲世芳逰撃梁汝貴等尋復攻克清河城)
　　(守城副將鄒儲賢/及兵萬人盡殱焉)
　　制書代結繩
文教誨愚憃(滿州初無字字改太祖命巴克什額爾徳尼/噶蓋以䝉古    制國書二臣以難辭)
　　(太祖曰無難也以䝉古字合我國語音聫綴成句即/可因文見義遂    裁定國書頒行傳布)
　　定旗以八色
武功赫駿厖(先是我國出兵校獵各隨族黨屯寨而行毎/人各出一矢十矢領以一長稱為牛录辛丑)
　　(年以徠服人衆編三百人為一牛录其長稱牛录額/真乙夘年設甲喇額真轄五牛录又設固山額真轄)
　　(五甲喇左右設兩梅勒額真初設黄白/紅藍四旗後參用其色鑲之共為八旗)以次平諸部
　　遂逮松花江(松阿哩烏拉國語謂天漢江即漢文所/謂松花江是烏拉貝勒布占泰所據地)
　　(也於癸巳年被擒/至癸丑年滅其部)肘腋患既除疆場漸拓張(叶年己/亥  滅)
　　(哈達丙午滅輝發巳未滅葉/赫於是境壌日益恢廓矣)遼陽駐明軍望之心已
　　降
　　　右
太祖興師征明
　　二十萬衆明興師號稱丗萬威臨之兵分四路各出
　　竒並趨興京力不遺(己未二月明帝命經畧楊鎬等/統兵二十萬號四十萬來攻左)
　　(翼中路以杜松王宣趙夢麟張銓督兵六萬由渾河/出撫順闗右翼中路以李如栢賀世賢閻鳴泰督兵)
　　(六萬由清河出鴉鶻関左翼北路以馬林麻岩潘宗/賢督兵四萬由開源合葉赫兵出三岔口右翼南路)
　　(以劉綎康應乾督兵四萬合朝/鮮兵出寛甸口期並趨我興京)
太祖聞報初弗疑應之以暇安其危堂堂陣復正正旗藎
　　臣志同
太宗辭(三月朔我西南両路偵卒以明兵逼境告南也太/祖曰明使我先見南路有兵者誘我兵而    其)
　　(由撫順西來者必大兵急冝拒戰乃率大貝勒代善/及衆貝勒大臣統城中兵出大貝勒前行偵卒又以)
　　(明兵出清河路來告大貝勒曰清河路仄兵未能驟/至冝先往撫順以逆敵兵遂與達爾漢侍衛扈爾漢)
　　(集兵以待事後太祖時貝勒太宗文皇帝稱在界四/貝勒以祀    至謂大    曰我築城夫役    藩)
　　(山倘明兵奮力攻之柰何冝急進以安其心于是令/軍士擐甲趨至太蘭岡大貝勒與扈爾漢欲駐兵僻)
　　(地以伺以僻太宗曰正冝耀兵示敵壯我士卒夫役/之膽何    為巴勒魯額亦都曰    四貝勒之言)
　　(是也我兵當堂堂正正以向敵遂/督兵赴界藩對明兵營列陣而待)
父子兄弟同努力(叶/)子弟之兵左右隨人自為戰如熊羆
　　快馬斫陣殱厥魁(呌/)殭尸流若雁鶩靡(叶衛先是我/防  築城之)
　　(兵見杜松等兵過将半尾追之與夫役合㨿界藩之/吉林崖杜松引兵來攻我兵下擊一戰而斬百人我)
　　(衆貝勒甫至見明兵攻吉林崖者約二萬人又一軍/列薩爾滸山巔遥為聲勢大貝勒與諸将議遣兵千)
　　(人往助防衛兵馳下壓擊而以右翼四旗夾攻之别/以左翼四旗當薩爾滸山之兵    太祖至復令右)
　　(二旗兵遥望界藩明兵俟我兵馳下時并力以戰乃/合六旗兵進攻薩爾滸山明兵列陣發鎗礮我兵仰)
　　(射之奮力衝擊不移時破其營壘死者相枕籍而夾/攻界藩之兵縱横馳突無不一當百遂大破其衆明)
　　(總兵杜松王宣趙夢麟皆歿於陣横屍亘山野血流/成渠士卒死者蔽渾河而下如流凘時馬林兵四萬)
　(夜營於尚間崖翼旦大貝勒以三百騎馳往馬林濬/壕三匝外列火器繼列騎兵又開原道潘宗顔一軍)
　(約萬人營斐芬山㳺擊龔念遂李希泌亦率兵萬餘/營於幹琿鄂謨環車楯列火器    太祖與    太)
　(宗所率兵不滿千分其半下馬歩戰明兵發火器以/拒    太宗引騎士衛入我歩兵所其車楯明兵又)
　(大敗龔念遂李希泌皆陣殁/五人至尚間崖明兵方布陣)　　(太祖急引侍從四/太祖趣我軍先㨿)
　(山巔下擊衆方欲登山而馬林營内及壕外兵合其/  太祖今我軍下馬歩戰大貝勒怒馬迎敵直入)
　(陣二貝勒阿敏三貝勒莾古爾泰與衆台吉各鼓勇/奮進遂敗明兵斬捕無算我六旗兵亦人自為戰飛)
　(矢利刃所向無前明兵不能支大敗而遁我兵乘勝/追擊明副将麻岩及大小将士皆陣歿總兵馬林僅)
　(以身免葉赫太祖復集軍士馳攻斐芬山潘宗顔全/軍盡歿    貝勒錦台什布楊古聞明兵敗大驚遁)
　(去時劉綎李如栢両路之兵已近逼興京禦劉太祖/至命大貝勒三貝勒及我    太宗統軍    綎而)
　(留兵四千於都城待李如栢等率精太宗同両貝勒/兵甫出瓦岡喀什窩集劉綎所    鋭二萬已分其)
　(半前掠将登阿布達哩岡前督太宗告大貝勒曰兄/統大兵留此相機為援吾    兵登岡自上下擊之)
　(大貝勒亦與出衆太宗約左右夾擊戰甚太宗遂引/精騎三十超    前自山馳下擊之    酣後軍遂)
　(衝突而入大貝勒又率兵夾攻明兵大潰綎戰太宗/乘勝追擊與劉綎遇殱其兩營兵萬人劉    死是)
　(時明海葢□康應乾與朝鮮兵營於富察之野甲仗堅/鋭    太宗同衆貝勒至督兵進  攻明兵朝鮮兵)
　(競發火器忽大風驟作揚沙走石烟塵反撲敵營我/軍乘之飛矢如雨又大破其衆殱二萬人康應乾遁)
　(去㳺擊喬一𤦺奔朝鮮我兵逐之朝鮮元帥姜功烈/詣營降一琦自縊死楊鎬聞三路兵敗急檄總兵李)
　　(如柏副將賀世賢等還軍如柏等自呼蘭路遁歸我/哨兵二十人見而鳴螺呼噪下擊殺四十人明兵奪)
　　(路而走相蹂踐/死者復千餘)破廿萬兵弗踰時其詳則見書事詞(是/役)
　　(也明兵二十萬四路來侵我兵以少擊衆所向克捷/五日之間悉為我軍誅滅其宿将猛士暴骸骨於外)
　　(士卒死者不啻十餘萬而我士卒僅損二百人此誠/    上天佑助    神武昭宣我國家億萬載丕基)
　　(實肇乎此詳見向所作/薩爾滸之戰書事篇)恨不行間供驅馳薩爾滸戰
王業基用示百世綿本支
　　　右
太祖破明四路兵
　　射獵習軍旅國俗舊弗違以此善攻戰諸部讋
武威我
祖常冬狩雪霽餘濘泥
徒步過岡原因之行擷衣侍衛相竊語何用愛此為
聞而笑諭曰寧之慳斯微要當崇節儉物力惜應思設解
　　賜爾輩完潔豈弗宜衆乃服
盛徳躬行化在兹(霑濡太祖嘗出獵雪初霽恐草上浮雪/    擷衣而行侍衛等私語曰    上)
　　(何所不有而惜一衣耶衣賜太祖聞之笑曰吾豈/為無衣而惜之吾常以    汝等與其被雪霑濡)
　　(何如鮮潔為愈躬行節儉微/物必惜汝等正當效法耳)敝袴待有功韓侯誠小
　　哉(叶/)允合
示家法奕葉恒遵依
　　　右
太祖擷衣行獵
　　春蒐復秋獮豈不戒虞箴惟切
覲揚志
寧辭嵗月侵(必克皇祖以我朝素嫻騎射故能戰必勝攻/    且深念    祖宗創業艱難而    開)
　　(國諸臣亦皆勇果無敵由於所習之精勤也恐承平/日乆人或貪安逸而忘本務是以常舉    行圍之)
　　(典自康熙壬戌以迄壬寅或近在獵於邉墻或或三/田於塞外幾無虚嵗而南苑    城南尺五嵗)
　　(四莅焉凡以長治講武習勞景深逺前徽而敦舊俗/為國家乆安        計者至    也)
多能固天縱(二把皇祖神勇天錫及者力能挽强並用十/    長箭臣下罕有    曾見    聖諭且)
　　(矢無虚發圍中射鹿率多貫脇洞胸即猛/如虎健如熊捷如兔亦往往壹發殪之)
久道仰君臨避暑山莊闢受
恩予最深(戊子始構避暑山莊於熱河自是嵗以四五月/    駐蹕秋則    蒐狩木蘭孫臣十二嵗時)
　　(䝉/見)　　(恩眷養育宫中扈從山莊日侍習射左右親/皇祖披閲奏章引見官吏宫門    諸事敬)
　　(識之不敢忘及至木蘭中承念及恩慈愛䕶而期許/者尤出諸孫之右至今毎一    輒為淚下曽於)
　　(事賜居之萬壑松風榜曰紀晏寧恩堂作記以誌其/  所以凜遵    無逸不敢    駐山莊而勤政敕)
　　(幾幸木蘭而先勞肄武以至優撫藩部柔懐逺人無/一非追憶見聞率循    成憲承    祖志即期以)
　　(報恩耳/祖)
　　　右
聖祖行圍講武
　　　　謹案我
　　　朝騎射精嫻所向無敵
　列祖
　列宗神勇天錫尤亘古所未聞猶恐臣民日乆稍忘故
　　　　風復時時
　諄諭及之我
　　皇上紹聞繩
　武是
　　闡是
　　行備見於
　御製詩中葢
大訓所存非僅陳土風已也(臣/)等謹録冠肅慎諸條之
　　　前以著萬世
家法所自云
　　周
　　　國語有隼集於陳侯之庭楛矢貫之石砮其長
　　　尺有咫仲尼曰隼之來也逺矣此肅慎民之矢
　　　也
　　漢
　　　後漢書夫餘國善射其人彊勇而謹厚以弓矢
　　　刀矛為兵
　　　後漢書挹婁國衆雖少而多勇力又善射發能
　　　入人目弓長四尺力如弩矢用楛長一尺八寸
　　　青石為鏃(案國語所稱長尺有咫者指石鏃而/言而後漢書以下乃皆云矢長尺八)
　　　(寸夫以四尺之弓而/矢僅尺餘恐無是理)
　　　後漢書馬韓其人壯勇
　　　後漢書東沃沮人性質直彊勇便持矛歩戰
　　　後漢書濊能歩戰作矛長三丈或數人共持之
　　三國
　　　三國志夫餘其人强勇謹厚以刀矛弓矢為兵
　　　家家自有鎧仗
　　　三國志挹婁人多勇力其弓長四尺力如弩矢
　　　用楛長尺八寸青石為鏃善射射人皆入目其
　　　人衆雖少隣國畏其弓矢卒不能服
　　　三國志馬韓其人性强勇弁韓便歩戰兵仗與
　　　馬韓同
　　晉
　　　晉書肅慎氏一名挹婁有石弩皮骨之甲檀弓
　　　三尺五寸楛矢長尺有咫
　　　晉書夫餘國其人强勇
　　　晉書馬韓性勇善用弓楯矛櫓雖有攻戰而貴
　　　相屈服弁韓其風俗類馬韓兵器亦與之同
　　　通考挹婁處山險善射中人即死隣國畏其弓
　　　矢
　　南北朝
　　　魏書勿吉其人勁悍善射弓長三尺箭長尺二
　　　寸以石為鏃(案此云箭長尺二寸/蓋沿後漢書之誤)
　　　周書百濟兵有弓箭刀矟俗重騎射
　　　北史夫餘王子朱蒙善射王狩于田以朱蒙善
　　　射給一矢殪獸甚多
　　　北史新羅甲兵同於中國選人壯健者悉入軍
　　　烽戍邏俱有屯管部伍風俗刑政與百濟同毎
　　　八月十五日設樂令官人射賞以馬布
　　　北史勿吉勝兵數千多驍武黑水部尤勁矢皆
　　　石鏃人皆善射以射獵為業
　　　通考新羅八月望日大宴官吏射其庭畜牧海
　　　中山須食乃射
　　隋
　　　隋書百濟俗尚騎射
　　　隋書新羅風俗與百濟同
　　　括地志靺鞨人多勇力善射弓長四尺如弩矢
　　　用楛青石為鏃
　　　通考勿吉國其人勁悍常輕豆莫婁諸國其粟
　　　末部勝兵數千多驍武伯咄部勝兵七千安車
　　　骨拂涅號室黒水白山五部勝兵並不過三千
　　　而黒水部尤為勁健自拂湼以東矢皆石鏃最
　　　為强國人皆善射常以七八月造藥傳矢以射
　　　禽獸中者立死隋開皇初文帝詔其使曰朕聞
　　　彼土人勇今來實副朕懐厚勞之令宴飲於前
　　　使者與其徒起舞曲折多戰鬭容
　　唐
　　　舊唐書黒水靺鞨處北方最稱勁健兵器有角
　　　弓及楛矢渤海靺鞨勝兵數萬人渤海王大祚
　　　榮驍勇善用兵
　　　新唐書黑水靺鞨人勁健善步戰射獵其矢石
　　　鏃長二尺蓋楛砮遺法
　　　册府元龜唐龍朔三年百濟西部人黒齒常之
　　　來歸常之長七尺餘驍勇有謀畧
　　五代
　　　五代史黒水靺鞨其兵角弓楛矢
　　　五代會要黒水靺鞨處北方尤稱勁健兵器有
　　　角弓楛矢
　　遼
　　　通考契丹主嘗攻女真女真衆裁萬人而弓矢
　　　精勁契丹引去大為山林之兵掩襲殺戮
　　　契丹國志女真其人朴勇每出戰皆被重扎精
　　　於騎射從古以來無盗賊詞訟之事
　　　契丹國志渤海國男子多智勇有三人渤海當
　　　一虎之語
　　　松漠紀聞渤海男子多智謀驍勇出他國右契丹
　　　太祖徙其名帳千餘户于燕有戰則用為前驅
　　金
　　　金史女真舊無鐡鄰國有以甲胄來鬻者景祖
　　　傾貲厚價以與貿易亦令昆弟族人皆售之得
　　　鐡既多因之以修弓矢備器械兵勢稍振
　　　金史遼主命穆宗討蕭哈里(滿洲語有水寛甸/處也舊作海里今)
　　　(改/正)募軍得甲千餘女真甲兵之數始見於此葢
　　　未嘗滿千也至是太祖勇氣自倍曰有此甲兵
　　　何事不可圖渤海留守以甲贈太祖太祖不受
　　　曰被彼甲而勝則是因彼成功也是時遼追哈
　　　里兵數千人攻之不能克穆宗謂遼将曰退爾
　　　軍我獨當取哈里太祖策馬突戰流矢中哈里
　　　首墮馬執而殺之大破其軍金人自此知遼兵
　　　之易與也
　　　金史太祖十嵗好弓矢甫成童即善射嘗南望
　　　髙阜一發過之度所至諭三百二十歩天徳三
　　　年立射碑以識焉
　　　金史太祖始伐遼徴諸路兵得二千五百人遼
　　　将耶律色實(滿洲語麺條餑餑也/舊作謝十今改政)墮馬遼人前
　　　救太祖射救者斃併射色實飲矢之半有突騎
　　　前又射之徹札洞胸太祖免胄而戰或自傍射
　　　之矢拂於顙太祖顧見射者一矢而斃謂将士
　　　曰盡敵而止衆從之勇氣自倍敵大奔蹂踐死
　　　者十七人遼蕭嘉哩等将歩騎十萬會鴨子河
　　　太祖自将擊之甲士三千七百至者纔三之一
　　　俄與敵遇會大風起乘風擊之遼兵潰遼人嘗
　　　言女真兵若滿萬則不可敵至是始滿萬云
　　　金史遼帝自将七十萬自圖們西還太祖兵止
　　　二萬追及之使右翼先戰兵數交左翼合而攻
　　　之遼兵大潰我師馳之横出其中遼師敗績
　　　金史世宗善騎射國人推為第一每出獵耆老
　　　隨而觀之
　　　金史世宗謂宰臣曰會寧乃國家興王之地自
　　　海陵遷都女真人寖忘舊風非長久之計甚欲
　　　一至會寧使子孫見舊俗庶幾效習之二十二
　　　年勅西北路招討司勒明安穆昆官督部人習
　　　武備又謂右丞相原王曰爾嘗讀太祖實録乎
　　　太祖征瑪展(滿洲語大披箭也/舊作麻産今改正)襲之至泥淖馬
　　　不能進太祖捨馬而步罕都(滿洲語稻也舊/作歡都今改正)射
　　　中瑪展遂擒之創業之難如此可不思乎又謂
　　　宰臣曰西南西北兩路招討司地隘明安人戸
　　　無處圍獵不能嫻習騎射委各明安穆昆官依
　　　時教練
　　　金史兵志金興用兵如神戰勝攻取無敵當世
　　　俗本鷙勁人多沈雄兄弟子姪才皆良將部落
　　　保伍技皆鋭兵無事耕可給衣食有事戰可致
　　　俘獲勞其筋骨以能寒暑徵發調遣事同一家
　　　是故將勇而志一兵精而力齊
　　　通考女真俗勇善射能為鹿鳴以呼羣鹿而射
　　　之(按今哨鹿之制以本為哨具又象鹿之首戴/之使鹿不疑惟精於獵者能之詳見    御)
　　　(製哨/鹿賦)
　　　大金國志女真人善騎射耐饑渴苦辛騎上下
　　　崖壁如飛濟江河不用舟楫浮馬而渡
　　　大金國志金都會寧四時皆獵燕都城外皆民
　　　田三時無地可獵候冬月則出出必踰月毎獵
　　　則以隨駕軍宻布四圍名曰圍塲
　　　大金國志金國凡用師征伐上自大元帥中自
　　　萬户下至百户飲酒會食畧不間别與父子兄
　　　弟等所以上下情通無閉塞之患國有大事適
　　　野環坐畫灰而議自卑者始議畢即漫滅之不
　　　聞人聲軍將行大會而飲使人獻策主帥聴而
　　　擇焉其合者即為特將任其事暨師還戰勝又
　　　大會問有功者隨功髙下支賞舉以示衆衆以
　　　為薄則増之
　　　北盟録女真用兵以戈為前行號曰硬軍人馬
　　　皆全甲刀棓自副弓矢在後設而不發非五十
　　　歩不射弓力七斗箭鏃至六七寸形如鑿入輒
　　　不可出隊伍之法五長擊柝十長執旗百長挾
　　　鼓千人長則旗幟金鼓悉備將自執旗人視所
　　　向而趨自主帥至歩卒皆自控馬每五十人為
　　　一隊前二十人全裝重甲持棍槍後三十人輕
　　　甲操弓矢遇敵必有一二人躍馬而出先觀敵
　　　陣之虚實或向其左右前後結隊而馳擊之百
　　　歩之内弓矢齊發中者常多其分合出入應變
　　　若神
　　　北盟録女真善騎上下崖壁如飛精射獵每見
　　　巧獸之蹤能躡而推之淂其潛伏之所以樺皮
　　　為角吹作呦呦之聲呼鹿射之
　　　馬擴茆齋自叙擴隨金主打圍自拉林河東行
　　　毎旦金主於積雪中以一虎皮背風而坐諸將
　　　　各取所佩箭一枝擲占逺近各隨所占左右上
　　　　馬軍馬皆單行每騎相去五七歩接續不絶兩
　　　　頭相望常及一二十里候放圍盡金主上馬去
　　　　後隊一二里立認旗以行兩翼騎兵視旗進趨
　　　　凡野獸自内赴外者四圍得迎射外赴内者湏
　　　　主將先射凡圍如箕掌徐進約三四十里近可
　　　　宿之處即兩梢合圍漸促湏臾作二三十匝野
　　　　獸迸走或射或擊盡斃之取火炙㗖騎散之宿
　　　　處金主言我國中最樂無如打圍其行軍布陣
　　　　大概出此
　　　　冠服
　御製長寧寺恭瞻
太宗所貽冠服二首
　　羮牆有志難為覩
冠服重瞻仰
聖靈應現吉祥雲作盖千秋萬載䕶長寧
戎衣汗馬
躬勞苦繼述常懷
烈祖靈儉樸心欽發篋始微言那藉李邦寧(按元史大安/閣中有故篋)
　　(李邦寕對云此世祖所遺裘帶有/聖訓曰藏此使見吾樸儉云云)
　御製全韻詩
　　觀史知治亂匪詡文藻彬
常稱金世宗不愧賢君真熙宗廢舊制海陵荒樂頻大定
　　奮法祖勤求治理臻衣服及語言一惟舊制遵雖垂
　　訓如此後世忘其諄乃知耽酒色無不致亡淪又如
　　達海輩屢勸易衣冠(叶/)不從謂拒諫比喻
曉諸臣寛衣大袖坐勞薩忽挺身其孰能禦之何異尚左
　　人
在朕豈變更所以示子孫(叶/)煌煌
祖訓昭世守應無悛(叶/)卧碑勒箭亭乾隆壬申春(崇徳元/年十一)
　　(月命内太宗御翔鳯樓集諸王貝勒八旗大臣等曰/      𢎞文院大臣讀大金世宗本紀    諭衆)
　　(爾等審聴之世宗者䝉古漢人諸國聲名顯著之賢/君也故當時後世咸稱為小堯舜朕披覧此書悉其)
　　(梗㮣殊覺心往神馳耳目倍加明快不勝歎賞朕思/金太祖太宗法度詳明可垂乆逺至熙宗合喇及完)
　　(顔亮之世盡廢之耽于酒色盤樂無度效漢人之陋/習世宗即位奮圖法祖勤求治理惟恐子孫仍效漢)
　　(俗預為禁約屢以無忘祖宗為訓衣服語言悉遵舊/制時時練習騎射以備武功雖垂訓如此後世之君)
　　(漸至懈廢忘其騎射至于哀宗社稷傾危國遂滅亡/乃知凡為君者耽于酒色未有不亡者也先時儒臣)
　　(巴克什達海庫爾禪屢勸朕改滿洲衣服效漢人服/飾制度朕不從輒以為朕不納諫朕試設為比喻如)
　　(我等于此聚集寛衣大袖左佩矢右挾弓忽遇碩翁/科羅巴圖魯勞薩挺身突入我等能禦之乎若廢騎)
　　(射寛衣大袖待他人割肉而後食與尚左手之人何以/異耶朕發此言實為子孫萬世之計也在朕身豈有)
　　(變更之理恐日後子孫忘舊制廢騎射以效漢俗故/常切此慮耳我國士卒初有幾何因嫻于騎射所以)
　　(野戰則克攻城則取天下人稱我兵曰立則不動京/摇進則不回顧威名震懾莫與争鋒此番往征燕)
　　(出邊我之軍威竟為爾八大臣所累矣故諭及爾等/其謹識朕言乾隆十七年春因恭讀    太宗實録)
　　(敬述此遵聴諭立卧碑子箭亭鎸示子孫臣/庶使皆    毋忘以綿我國家億載丕緒)
　　　右
太宗訓守冠服騎射舊制
　　　　謹按我
　　　朝冠服制度法守攸闗尤與騎射舊俗為便
　太宗文皇帝睿慮深逺反覆
申諭迥非當時達海諸臣所能仰窺萬一
　皇上述
訓垂謨昭示億載洵乎
先
　後聖之揆一也臣等恭録
　聖製用鋕遵循仍以各史所載條繫於後以備考核
　　　焉
　　漢
　　　後漢書馬韓布袍革履弁辰衣服潔清
　　三國
　　　三國志夫餘在國衣尚白白布大袂袍袴履革
　　　鞜出國則尚繒繡綿罽大人加狐哩狖白黒貂
　　　之裘以金銀餙冒
　　　三國志馬韓其俗好衣幘下户朝謁皆假衣幘
　　　自服印綬衣幘千有餘人以瓔珠為財寶或以
　　　綴衣為飾衣布袍足履革蹻蹋弁辰衣服潔清
　　晉
　　　晉書夫餘國出使乃衣錦罽
　　　晉書馬韓貴瓔珠用以綴衣衣布袍履革蹻
　　南北朝
　　　魏書勿吉男子皮裘婦人布裙
　　　周書百濟六品以上冠飾銀華七品紫帶八品
　　　皂帶九品赤帶十品青帶十一品十二品皆黄
　　　帶十三品至十六品皆白帶若朝拜祭天其冠
　　　兩廂加翅戎事則否婦人衣似袍而袖微大
　　　南史百濟衣服潔浄
　　　北史新羅服色尚畫素
　　唐
　　　舊唐書百濟國其王服大袖紫袍青錦袴烏羅
　　　冠金花為飾素皮帶烏革履官人盡緋為衣銀
　　　花飾冠庻人不得衣緋紫
　　　新唐書新羅男子褐袴冒以黒巾婦人長襦
　　　新唐書渤海以品為秩三秩以上服紫牙笏金
　　　魚五秩以上服緋牙笏銀魚六秩七秩淺緋衣
　　　八秩緑衣皆木笏
　　五代
　　　五代會要新羅朝服尚白
　　　契丹國志新羅國服色尚素
　　金
　　　金史世宗謂大臣曰國初風俗淳儉居家帷布
　　　衣非大㑹賔客未嘗輒烹羊豕二十七年禁女
　　　真人不得改稱漢姓及學南人衣裝犯者抵罪
　　　金史輿服志金人之常服四帯巾盤領衣烏皮
　　　靴其束帯曰陶罕(滿洲語帯餙也舊/作吐鶻今改止)巾之制以
　　　皂羅若紗為之其衣色多白三品以皂窄袖盤領
　　　縫腋下為襞積而不缺袴其胷臆肩袖或餙以
　　　金繡其從春水之服則多鶻捕鵞雜花卉之餙
　　　其從秋水之服則以熊鹿山林為文其長中骭
　　　取便於騎也陶罕玉為上金次之犀象骨角又
　　　次之銙周□小者間置於前大者施於後左右
　　　有雙䤩尾納方束中其刻琢多如春水秋山之
　　　餙左佩牌右佩刀刀貴鑌尚雞舌木黄黒相半
　　　有黒雙距者為上或三事五事寳飾以醬瓣樺
　　　􁖭口飾以鮫或屑金鍮和漆塗鮫隙而礲平之
　　　醬瓣樺皮斑文色殷紫如醬中豆瓣也産其國
　　　故尚之女真人不得學南人裝束
　　　　北盟録女真地極寒衣黒裘細布貂鼠青鼠狐
　　　　貉之衣
　　　　大金國志金俗好衣白自滅遼臣宋漸有文飾至
　　　　於衣服尚如舊俗貴賤以布之粗細為别富人
　　　　春夏多以紵絲綿紬為衫裳亦間用細布冬以
　　　　貂鼠青鼠狐貉皮或羔皮為裘或作紵絲紬絹
　　　　秋冬亦衣羊皮或獐鹿皮為衫袴襪皆以皮
　　　　謹案白山黒水風氣質純騎射之精嫻士卒之
　　　勇果自肅慎以下史傳所載皆同至於用兵若
　　　神人自為戰如金史所稱兄弟子姪才皆良將
　　　部落保伍技皆鋭兵徴發調遣事同一家者尤
　　　與我
　　朝俗尚相近故能風馳電掃所向無前所謂子弟
　　　之衛父兄手足之捍頭目猶未足盡其形容矣
　　　至冠服與騎射相需為用肅慎夫餘制度簡質
　　　新羅渤海漸事文飾金興而返質還淳務從其
　　　朔金世宗申禁國人不得學南人装束誠以故
　　　俗不可忘而於習武誠為利便我
　　朝冠服之制不必盡與金同而便於騎射視金史
　　　所載尤為過之洵億萬世所當遵守也
　
　
　
欽定滿洲源流考卷十六
欽定四庫全書
欽定滿洲源流考卷十七
　國俗(二/)
　　　政教(附字書/)
　　漢
　　　後漢書夫餘國食飲用俎豆會同拜爵洗爵揖
　　　讓升降
　　　後漢書馬韓人知田蠶不貴金寶錦罽辰韓知
　　　蠶桑嫁娶以禮行者讓路弁辰人皆長大而刑
　　　法嚴峻
　　　後漢書濊人不相盜無門户之閉婦人貞
　　　信飲食以籩豆少嗜欲俗重山川各有部
　　　界知種麻養蠶作綿布侯星宿豫知年嵗
　　　豐約
　　三國
　　　三國志馬韓其民土著種植知蠶桑作緜布弁
　　　辰曉蠶桑作縑布嫁娶以禮男女有别行者相
　　　逢皆譲路法特嚴峻有瑟其形似筑彈之有音
　　　曲弁辰與辰韓法俗相似
　　　三國志東沃沮飲食居處衣服有禮節濊人性
　　　愿慤少嗜欲有亷恥
　　晉
　　　晉書夫餘國㑹同揖讓之儀有似中國
　　　晉書肅慎以言語為約野處而不相犯
　　南北朝
　　　南史百濟國元嘉二十七年國王餘毗上書求
　　　易林式占與之大同七年遣使取毛詩博士并
　　　工匠畫師並給之
　　　南史新羅多桑麻作縑布刻木為信
　　　周書百濟兼愛墳史秀異者頗觧屬文又解隂
　　　陽五行以建寅月為嵗首亦解醫藥卜筮占相
　　　之術
　　　北史百濟之秀異者解屬文能吏事又知醫藥
　　　蓍龜與相術隂陽五行法有鼓角箜篌筝竽箎
　　　笛之樂
　　　北史新羅文字同於中國
　　隋
　　　隋書百濟其俗讀書史能吏事亦知醫藥蓍龜
　　　之術有鼓角箜篌箏竽篪笛之樂
　　　隋書新羅風俗刑政與百濟同
　　唐
　　　舊唐書百濟國其書籍有五經子史又表疏依
　　　中華之法
　　　舊唐書貞觀二十二年新羅王真徳遣子弟來
　　　朝太宗賜以所制溫湯及晉詞碑并新撰晉書
　　　舊唐書開元十六年新羅王金興光請令人就
　　　中國學問經教許之
　　　舊唐書渤海靺鞨有文字及書記太和七年遣
　　　學生三人請赴上都學問先遣學生三人事業
　　　稍成請歸本國許之
　　　新唐書渤海王數遣諸生詣京師太學習識古
　　　今制度
　　　新唐書貞觀二十二年新羅王真徳遣子弟詣
　　　太學觀釋奠講論帝賜所製晉書永徽元年真
　　　徳織錦為頌以獻其詞曰巨唐開洪業巍巍皇
　　　猷昌止戈成大定興文總百王統天崇雨施理
　　　物體含章深仁偕日月撫運邁時康幡旗既赫
　　　赫鉦鼓何煌煌外夷違命者翦覆被天殃淳風
　　　凝幽顯遐邇競呈祥四時和玉燭七曜廵萬方
　　　維岳降宰輔維帝任忠良三五成一徳昭我唐
　　　家光開耀元年國王政明遣使者丐唐禮及他
　　　文辭武后賜吉凶禮并文詞五十篇開元中又
　　　遣子弟入太學學經術太和五年學生嵗滿者
　　　一百五十人皆還國
　　　新唐書百濟有文籍紀時月百濟王義慈事親
　　　孝與兄弟友時號海東曾子
　　　新唐書白居易傳居易最工詩當時士人争傳
　　　雞林行賈售其國相率篇易一金其偽者相輙
　　　能辨之(案雞林即今吉/林詳前疆域門)
　　　册府元龜唐則天垂拱二年新羅王金政明遣
　　　使請禮記一部并新文章令所司冩吉凶要禮
　　　并於文館詞林採其詞涉規戒者勒成五十卷
　　　賜之寳厯元年新羅國王金彦昇奏先在太學
　　　崔利貞等四人請權還其新赴朝貢金允夫等
　　　十一人請留配國子監習業從之
　　　通考唐開元二十五年遣邢璹使新羅帝詔璹
　　　曰新羅號君子國知詩書以卿醇儒故持節往
　　　宜演經誼
　　　册府元龜唐開元二十六年渤海遣使寫唐禮
　　　及三國志三十六國春秋
　　　通考渤海知書契習識古今制度為海東盛國
　　　諸番志新羅治法峻故少犯道不拾遺人知書
　　　喜學里有庠扁曰局堂處子弟之未昏者習書
　　　射其中三嵗一試舉人有進士算學諸科號君
　　　子國樂有二品曰庫樂曰鄉樂每受詔為謝表
　　　有文采
　　　金史粟末靺鞨後為渤海傳十餘世有文字禮
　　　樂官府制度
　　金
　　　金史世紀黒水舊俗隨水草以居遷徙不常獻
　　　祖乃耕墾樹藝始築室有棟宇之制舊無書契
　　　無約束昭祖稍以條教為治部落寖强初諸部
　　　各有信牌穆宗用太祖議擅置牌號者寘于法
　　　自是號令乃一民聽不疑矣自景祖以來一切
　　　治以本部法令金盖盛於此
　　　金史太祖収國二年詔曰國書詔令宜選善屬
　　　文者為之其令所在訪求博學雄才之士敦遣
　　　赴闕五年詔曰若克中京所得禮樂儀仗圗書
　　　文籍竝先次津發赴闕
　　　金史天輔三年頒女真字
　　　金史太宗天㑹三年召頁嚕(滿洲語嚴穴也舊/作葉魯今改正)
　　　赴京師教授女真字
　　　金史熙宗天眷元年頒女真小字皇統五年初
　　　用御製小字
　　　金史完顔希尹本名古紳(滿州語三十数也/舊作谷神今改正)太
　　　祖命撰本國字備制度希尹乃依倣漢人楷字
　　　因契丹字制度合本國語製女真字天輔三年
　　　八月書成太祖大悦命頒行之其後熙宗亦製
　　　女真字與希尹所製字俱行用希尹所撰謂之
　　　女真大字希宗所撰謂之小字
　　　金史世宗大定十三年三月乙夘上謂宰臣曰
　　　朕少時見女真風俗迄今不忘今之燕飲音樂
　　　皆習漢風盖以備禮也非朕心所好東宫不知
　　　女真風俗第以朕故猶尚存之恐異時一變此
　　　風欲一至㑹寜使子孫得見舊俗四月乙亥上
　　　御睿思殿命歌者歌女真詞顧謂皇太子及諸
　　　王曰朕思先朝所行之事未嘗暫忘故時聽此
　　　詞亦欲令汝輩知之汝輩自㓜惟習漢人風俗
　　　不知女真純實之風至於文字語言或不通曉
　　　是忘本也汝輩當體朕意至於子孫亦當遵朕
　　　教也五月戊戌禁女真人母得譯為漢姓十六
　　　年正月上與宰執論古今興廢事曰女真舊風
　　　最為純直雖不知書然其祭天地敬親戚尊耆
　　　老接賔客信朋友禮意欵曲皆出自然其善與古
　　　書所載無異汝輩當習學之舊風不可忘也二
　　　十三年八月以女真字孝經千部分賜䕶衛親
　　　軍九月譯經所進所譯易書論語孟子老子揚
　　　子文中子及新唐書上謂宰臣曰朕所以令譯
　　　五經者正欲女真人知仁義道徳所在耳令頒
　　　行之二十五年四月上謂羣臣曰上京風物朕
　　　自樂之每奏還都輒用感愴祖宗舊邦不忍捨
　　　去又謂宗室戚屬曰太平嵗乆汝等皆奢縱往
　　　往貧乏朕甚憐之當務儉約無忘先祖艱難二
　　　十六年三月以親軍完顔齊諾(䝉古語狼也舊/作乞奴今改正)
　　　言制明安穆昆皆先讀女真字經史然後承襲
　　　因曰但令稍通古今則不肯為非爾一親軍麄
　　　人乃能言此審其有益何憚而不從二十八年
　　　萬春節上以本國音自度曲言臨御乆思國家
　　　基緒之重萬世無窮之託四月命建女真大學
　　　金史樂志世宗大定二十五年四月幸上京宴
　　　宗室於皇武殿飲酒樂上諭之曰今日甚欲成
　　　醉此樂不易得也昔漢髙祖過故鄉與父老歡
　　　飲撃筑而歌令諸見和之彼起布衣尚且如此
　　　况我祖宗世有此土今天下一統朕廵幸至此
　　　何不樂飲於是宗室婦女起舞進酒畢羣臣故
　　　老起舞上曰吾來故鄉數月矣今廻期已近未
　　　嘗有一人歌本曲者汝曹來前吾為汝歌上歌
　　　曲道祖宗創業艱難及所以繼述之意至慨想
　　　祖宗音容如睹之語悲感不復能成聲羣臣宗
　　　戚捧觴上夀於是諸老人更歌本曲如私家相
　　　㑹暢然歡洽上復續調歌曲留坐一更極歡而
　　　罷其辭曰猗歟我祖聖矣武元誕膺明命功光
　　　於天拯溺救焚深根固蔕克開我後傳福萬世
　　　無何海陵淫昏多罪反易天道茶毒海内自昔
　　　肇基至於繼體積累之業淪胥且墜望戴所歸
　　　不謀同意宗廟至重人心難拒勉副樂推肆予
　　　嗣緒二十四年兢業萬幾億兆庶姓懐保安綏
　　　國家閒腵廓然無事乃眷上都興帝之第屬兹
　　　來㳺惻然予思風物減耗殆非昔時于鄉于里
　　　皆非初始雖非初始朕自樂此雖非昔時朕無
　　　　異視瞻戀慨想祖宗舊宇屬屬音容宛然如覩
　　　　童嬉孺慕厯厯其處壯歳經行恍然如故舊年
　　　　從㳺依稀如昨歡誠契濶日暮之若吁嗟濶别
　　　　分云胡不樂
　　　　金史章宗明昌二年四月諭有司自今女真字
　　　　直譯為漢字國史院專冩契丹字者罷之五年
　　　　正月以頁嚕古紳始製女真字詔加封贈依倉
　　　　頡立廟盩厔例祠于上京嵗時致祭
　　　　金史選舉志大定十一年剏設女真進士科初
　　　　但試䇿後増試論用女真文字以為程文就其
　　　　所長以収其用又行國字使通習而不廢
　　　　金史選舉志女真學自大定四年以女真大小
　　　　字譯尙書頌行之後擇明安穆昆内良家子弟
　　　　為學生諸路至三千人取其尤俊秀者百人至
　　　　京師以編修官温特赫(舊作温廸罕今從/八旗姓譜改正)吉逹
　　　　(滿洲語槍也舊/作締逹今改正)教之十三年以䇿論取士始設
　　　女真國子學諸路設女真府學以新進士為教
　　　授
　　　金史選舉志䇿論進士女真人之科也始大定
　　　四年世宗命頒行女真大小字所譯經書每穆
　　　昆選二人習之尋欲興女真字學校明安穆昆
　　　内多擇良家子為生諸路至三千人九年選異
　　　等者得百人薦於京師廩給之命教以古書作
　　　詩䇿後復試得圖克坦鎰以下三十餘人十一
　　　年始議行䇿選之制至十三年始定每塲䇿一
　　　道以五百字以上咸免鄉試府試止赴㑹試御
　　　試且詔京師設女真國子學諸路設女真府學
　　　擬以新進士充教授以教士民子弟之願學者
　　　耶律履墓誌銘履素善契丹大小字嘗謂四方
　　　之人語雖不同意則無異至於有遼爰及聖代
　　　皆有本國文字互相傳譯縱横貫通盖以辭逹
　　　理得為盡善其要在譯者之工拙耳世宗即位
　　　之四年置唐書所先以漢文譯契丹小字既又
　　　譯為女真字選能者主之履在選中書成大蒙
　　　奨賞後改置經書所遂以女真字徑譯漢文選
　　　士之秀者就學
　　　神麓記女真始祖劈木為尅如文契約法令嚴
　　　峻果㫁不私由是逺近皆服號為神明至獻祖
　　　教人燒炭煉鐡刳木為器制造舟車種植五榖
　　　建造屋宇有上古之風由是隣近每有不平皆
　　　詣訴請遂號貝勒
　　　北盟録女真刻木為契謂之刻字賦歛調度皆
　　　刻箭為號事急者三刻之旗幟之外各有字記
　　　大小牌子繫馬上為號樂有腰鼓管笛琵琶方
　　　響􁐼笙筝箜篌大鼓拍板
　　　書史㑹要自太祖起兵常在行陣間初無文字國
　　　勢日强與隣國交好始用契丹字太祖命完顔
　　　希尹撰本國字希尹乃因契丹字合本國語製
　　　女真字太祖大悦命頒行之其後熙宗亦製女
　　　真字與希尹所製字俱行希尹所撰謂之女真
　　　大字熙宗所撰謂之女真小字
　　　石墨鐫華金都統經畧郎君行記郎君稱皇弟
　　　無姓名天㑹十三年記當為太宗之弟按金史
　　　世祖子十一人自康宗太宗而外尚八人
　　　未知誰是碑一字不能辨葢女真字如是王元
　　　羙所録明王慎徳四夷咸賔八字正與此同法
　　　字刻唐乾陵無字碑上凡一百五字後有譯書
　　　漢字具録左方　大金皇弟都統經畧郎君嚮
　　　以疆埸無事獵於梁山之陽至唐乾陵殿廡頹
　　　然一無所覩爰命有司鳩工修餙今復謁陵下
　　　繪像一新囘廊四起不勝欣懌與醴陽太守酣
　　　飲而歸時天㑹十二年嵗次甲寅仲冬十有四
　　　日尚書職方郎中黄應期宥州刺史王圭從行
　　　奉命題(案金世祖之子自康宗太祖太宗而外/金史有傳者六人無傳者二人皆未嘗)
　　　(經畧陜西惟天㑹五年既定陜西五路使薩里/干列屯衝要遂班師九年以陜西地賜劉豫而)
　　　(薩里千仍㽞鎮考本傳薩里干為安帝六代孫/又為世祖養子其在陜西最乆金時宗室皆稱)
　　　(郎君此或為薩里干也碑在陜西而字體無從/辨識恐不免傳刻之訛石墨鐫華所刻傳冩尤)
　　　(恐失真今止載/譯文以謹闕疑)
　　　謹案肅慎之世彷彿結繩夫餘禮教漸興㑹同
　　　爼豆之儀同於三代百濟新羅文彩蔚焉與隋
　　　唐使命往來兼擅詞章之羙洎渤海興而文物
　　　聲名臻於至盛經契丹兵燹名都大族轉徙他
　　　州而淳樸之風遂鍾於完顔部人無外慕道不
　　　拾遺依然肅慎之舊矣至字書則百濟新羅渤
　　　海沿用漢字金初尚用契丹字至金太祖始製
　　　女真字頒行天下熙宗又製女真小字用以譯
　　　經史試科舉至䝉古字行而女真字遂中輟明
　　　秘閣書目尚載有女真字母一書今已失傳趙
　　　崡石墨鐫華所録其石刻雖在陜西第果否當
　　　時所刻或後人依倣摹勒皆未可定我
太祖髙皇帝創置國書精詳簡括雖語言與舊俗不殊
　　　而文字實不相沿襲云
　
　
　
　
　
　
　
　
　
　
　
　
　
欽定滿洲源流考卷十七
　欽定四庫全書
　欽定滿洲源流考卷十八
　　國俗(三/)
　　　祭祀
　御製清寧宫
　　館豳蹟輝古宅洛業思前苞茂如松竹清寧象地天
　　雙騫排鳳扇上簟耀龍筵乃寝占佳夢
明禋重吉蠲(國朝禮重祭一遵神必于正寝兹旋故/宫執豕薦□    舊制勿敢廢也)休和晴旭
　　麗淡蕩恵風旋惕若承
堂構丕基永萬年
　　　　謹按
　　欽定滿洲祭祀典禮我
　　　朝自發祥肇始即恭設
　堂子立杆以祀
　天又於
　　　寝宫正殿設位以祀
神其後
定鼎中原建立
壇
廟禮文大備而舊俗未甞或改每嵗春秋有立杆大祭
　　　之禮有
　　宫内報祭之禮又有月祭之禮有每日朝祭夕祭
　　　之禮有四季獻神之禮凡省牲受祚酒醴供獻
　　　祝辭儀注之屬詳見滿洲祭祀典禮一書今考
　　　自漢以後史傳所載祭天祀神有與
　　本朝舊俗相近足資考證者分注按語臚次于後
　　　而以雜禮附之用昭我
　　國家萬年法守云
　　祭天
　　　後漢書夫餘國以臘月祭天大㑹連日飲食歌
　　　舞名曰迎鼓有軍事亦祭天(按滿洲有每月祭/      天及春秋)
　　　(大祭之禮又出師凱旋有列纛/祭      天之禮與此相合)
　　　三國志夫餘以殷正月祭天國中大㑹連日飲
　　　食歌舞有軍事亦祭天殺牛觀蹄以占吉凶蹄
　　　合者為吉
　　　晉書夫餘國有軍事殺牛祭天以蹄占吉凶
　　　通考夫餘以臘月祭天名曰迎鼓是時㫁刑辟
　　　觧囚徒
　　　後漢書三韓諸國邑各以一人主祭天地號為
　　　天君又立蘓塗建大木以懸鈴鼓事鬼神(按滿/洲祭)
　　　(祀典禮家各設立司祀與此所云以一人主祭/者相合建大木之儀又與滿洲立杆祭祀之儀)
　　　(相合滿洲語稱祭祀有神杆為索摩與蘓塗音/亦相近又滿洲      神鈴及腰鈴手鼓等與)
　　　(此所云鈴鼓亦合但並不懸于木桿稍神杆惟/夕祭儀有大小鈴七枚繫于樺      懸于架)
　　　(梁之西與史所/載有不同耳)
　　　三國志三韓諸國邑各立一人主祭天神名之
　　　天君又諸國各有别邑名之為蘓塗立大木懸
　　　鈴鼓事鬼神其立蘓塗之義有似浮屠(按此觧/非是盖)
　　　(因塗屠二字音偶同而强觧之滿洲/語稱      神杆為索摩具載前注)
　　　晉書三韓國邑各立一人主祭天又置别邑名
　　　蘓塗
　　　後漢書濊常用十月祭天晝夜歌舞飲酒名之
　　　為舞天(按濊地與朝鮮/相近見疆域門)
　　　後周書百濟國以四仲之月祭天
　　　北史新羅每月旦拜日月神主
　　　隋書百濟王以四仲之月祭天新羅每當正月旦
　　　拜日月神
　　　金史太祖收國元年五月甲戌拜天射栁故事
　　　五月五日七月十五日九月九日拜天射栁嵗
　　　以為常
　　　金史世宗大定三年以重九拜天于北郊大定
　　　十四年詔明安穆昆之民今後不許殺牲祈祭
　　　若遇莭辰及祭天日許得飲㑹章宗明昌四年
　　　次奉先縣辛未拜天于縣西五年六月出獵拜
　　　天承安五年勅来日重五拜天服公裳者拜禮
　　　仍舊諸便服者並用女真拜泰和三年重五拜
　　　天射栁上三發三中宣宗貞祐元年閏九月拜
　　　日于仁政殿自是每月吉為常
　　　金史金因遼舊俗以重五中元重九日行拜天
　　　之禮重五于鞠場中元于内殿重九于都城外
　　　其制刳木為盤如舟状赤為質畫雲鶴文為架
　　　髙五六尺置盤其上薦食物其中聚宗族拜之
　　　若至尊則于常武殿築臺為拜天所重五日質
　　　明陳設畢百官班俟于毬場樂亭南皇帝靴袍
　　　乗輦宣徽使前𨗳自毬場南門入至拜天臺降
　　　輦至褥位皇太子以下百官皆詣褥位宣徽賛
　　　拜皇帝再拜上香又再拜排食抛盞畢又再拜
　　　飲福酒跪飲畢又再拜百官陪拜引皇太子以下先出
　　　皆如前𨗳引皇帝回輦至幄次更衣行射栁擊毬之戲
　　　亦遼俗也金因尚之凡重五日拜天禮畢插栁毬場為
　　　兩行當射者以尊卑序各以帕識其枝去地約
　　　數寸削其皮而白之先以一人馳馬前𨗳後馳
　　　馬以無羽横鏃箭射之既㫁栁又以手接而馳
　　　去者為上㫁而不䏻接去者次之或㫁其青䖏
　　　及中而不䏻㫁與不䏻中者為負每射必伐鼓
　　　以助其氣已而撃毬各乗所常習馬持鞠杖杖
　　　長數尺其端如偃月分其衆為兩隊共争撃一
　　　毬先于毬場南立雙桓置板下開一孔為門而
　　　加網為嚢䏻奪得鞠撃入網囊者為□或曰兩
　　　端對立二門互相排撃各以出門為□毬状小
　　　如拳以輕韌木柺其中而朱之皆所以習驍捷
　　　也既畢賜宴嵗以為常
　　　大金國志莭序則元日拜日相慶重五射栁
　　　(北盟錄/作砟栁)祭天
　　祀神
　　　後漢書馬韓常以五月田竟祭鬼神晝夜㑹聚
　　　歌舞舞輒數十人相随踏地為莭十月農功畢
　　　亦如之
　　　三國志三韓常以五月祭鬼神歌舞飲食日夜
　　　無休其舞數十人俱起相隨踏地低昻手足相
　　　應莭奏有似鐸舞(按滿洲祭奏三絃神之禮有/朝祭夕祭      琵琶鳴相)
　　　(板司俎人等附掌以和夕祭則司祝束腰鈴執/手鼔前後盤旋鏘地凡朝夕祭皆有歌祝之辭)
　　　(又紳國朝舊俗喜起舞宴樂每用之謂之瑪/克  魏志所記未必盡同其禮意則相似也)
　　　晉書三韓俗重鬼神常以五月耕種畢羣聚歌
　　　舞以祭神十月農事畢亦如之(按滿洲舊俗田/苗長時有祭田)
　　　(苗神之禮至秋収後又有場院之祭然其禮視/朝夕祭      神為簡史所稱耕畢云云盖記)
　　　(每嵗祀神之時非必/止為田事而祭也)
　　　通考弁辰與辰韓風俗相似祠祭鬼神有異施
　　　竈皆在戸西(按滿洲祭祀各姓㣲有不同夕祭/所奉之      神亦間随土俗山)
　　　(川而異至各盡敬以溯本源則一也竈為祭祀/烹餁所用必在祀神室之中間屋内而開户近)
　　　(東故以為/在户西耳)
　　　後周書百濟以四仲月祭五帝之神又每嵗四
　　　祠其始祖仇台之廟
　　　隋書百濟王以四仲之月祭五帝之神立始祖
　　　仇台之廟于國城嵗四祀之
　　　舊唐書百濟王夫餘豐到熊津城與新羅王金
　　　法敏行白馬而盟先祀神祇及山谷之神而後
　　　歃血
　　　新唐書新羅王祠山神
　　　唐㑹要新羅好祭山神重元日每以其日拜鬼
　　　神
　　雜禮
　　　通考百濟婚娶之禮同中國拜謁之禮以兩手
　　　據地為敬
　　　通考新羅每正月旦相賀上設宴㑹班賚羣官
　　　通考新雜羅見人必跪以手據地為恭
　　　通考新羅族第一骨第二骨以自别王族為第
　　　一骨妻亦其族不娶第二骨(按此承新唐書之/誤據史新羅王姓)
　　　(金自以金姓為一骨而凡唐時冊命國妃太妃/皆朴姓申姓之属或于冊府元龜及唐書厯厯)
　　　(可考無一金姓者則所云妻亦其族不娶第二/骨云云盖傳聞誤㒺之辭今蒙古以黒白骨分)
　　　(貴賤有察罕雅蘇台哈喇雅蘇台/之稱新羅以骨為重亦即具意耳)
　　　金史承安五年定本國婚娉之制泰和五年制
　　　定本朝婚禮又詔拜禮不依本朝者罰
　　　金史金之拜制先袖手微俯身稍復却跪左膝
　　　左右摇肘若舞蹈状凡跪摇袖下拂膝上則至
　　　左右肩者凡四如此者四跪復以手按右膝畢
　　　跪左膝而成禮國言摇手兩拜謂之蘇蘇勒(蒙/古)
　　　(語恭敬也舊作/徹速今改正)承安五年五月上諭有司曰女
　　　真漢人拜數可以相従者酌中議之禮官奏曰
　　　周官九拜一曰稽首拜中至重臣拜君之禮也
　　　乞自今凡公服則用漢拜若便服則各用本俗
　　　之拜主事陳松曰本朝拜禮其来久矣仍便服
　　　之拜也可令公服則朝拜便服則従本朝拜平
　　　章政事張萬公謂拜禮各便所習不湏改也司
　　　空完顔襄曰今諸人袵髪皆従本朝之制宜従
　　　本朝拜禮松言是也上乃命公裳則朝拜諸色
　　　人便服皆用本朝拜
　　　金史完顔衷深悉本朝婚禮皇族婚嫁每令衷
　　　相之
　　　大金國志金人舊俗多指腹為婚既長大雖貴
　　　賤殊隔亦不可渝壻納幣皆先期拜門戚屬偕
　　　行以酒饌往少者十餘車多至十倍飲客佳酒
　　　則以金銀旊貯其次以瓦旊列于前以百數賓
　　　退則分餉馬先以烏金銀杯酌飲貧者以木酒
　　　三行進大軟脂小軟脂如寒具次進蜜糕人各
　　　一盤曰茶食宴罷富者瀹建茗留客啜之婦家
　　　無大小坐于坑上壻黨羅拜其下謂之男下女
　　　禮畢牽馬百匹少者十匹陳于前婦翁選子姓
　　　之别馬者視之好則留不好則退留者不過什
　　　二三女家亦視其數而厚薄之一馬則報衣一
　　　襲壻皆親迎既成婚留于婦家三年然後以婦
　　歸婦氏以奴婢數十户牛馬數十羣每羣九牝
　　　一牡以資遣之
　　　北盟錄女真飲宴賓客盡㩦親友而来相近之
　　　家不召皆至客坐主人立而侍之至食罷衆客
　　　方請主人就坐酒行無筭其禮則拱手退身為
　　　喏跪右膝蹲左膝著地拱手摇肘動止于三為
　　　拜元日則拜日相慶㩦妻歸寧謂之拜門執子
　　　壻之禮
　　　馬擴茆齋自叙擴道金主至混同江之北地不
　　　生榖麥所種止稗子金主聚諸将共食則于坑
　　　上用矮檯子或木盤相接人置稗子飯一椀加
　　　匕其上列以薺韭長𤓰皆塩漬者别以木楪盛
　　　猪羊雞鹿兔狼麂麞狐狸牛馬鵝雁魚鴨等肉
　　　或燔或烹或生臠以芥蒜汁清沃陸續供列各
　　　取佩刀臠切薦飯食罷方以薄酒傳杯而飲謂之御
　　　宴者亦如此既還乃令諸郎君家各具酒殽請
　　　　南使赴飯十餘日始造國書適經元日隔夕令
　　　　人具車仗召南使赴宴凌晨出館赴帳前金主
　　　　于坑上設金装交椅而坐羣臣以名馬弓矢劍
　　　　槊為獻且曰臣下有邪諂奸佞不忠不孝者願
　　　　皇帝代上天以此劍此弓誅之各跪上夀杯國
　　　　主酬酌之次令南使上夀杯于國主飲畢國主
　　　　酌二杯酬南使且云我國自上世相傳止有如
　　　　此風俗不㑹奢飾更不别修宫殿勞費百姓也
　　　　當時已破遼上京取到樂工列于屋外奏曲薦
　　　　觴金主不以為意殊如不聞
　　　　北盟錄近咸州一里有墓室數間供帳畧偹州
　　　　守出迎就坐有腰鼓籚管琵琶方響笙筝􁐼箜
　　　　篌大鼔拍板舞者六七十人但如常服出手袖
　　　　外周旋曲折酒五行歸館次日中使賜宴赴州
　　　　宅就坐樂作酒九行猪鹿兔雁饅頭炊餅白熟
　　　　之類鋪滿几案最重油煮麫食以宻塗拌名曰
　　　茶食非厚意不設以極肥猪肉或脂濶切大皆
　　　一小盤子虗装架起間揷青葱三五莖名曰肉
　　　盤子非大宴不設人各㩦以歸舍
　　　北盟錄南使朝見儀至日館伴使副同行就龍
　　　臺下馬行入宿圍西設毡帳各歸帳歇定客省
　　　使副使相見就坐酒三行少頃聞鞞鼓聲樂作
　　　閣門使引入即捧國書自山棚東入陳禮物于
　　　庭下傳進如儀賛通拜舞抃蹈訖使副上殿女
　　　真官員數百人班于西廂以次拜訖近貴者各
　　　百餘人上殿以次就座餘並退兩廂結架小葦
　　　屋幙以青幕以坐三莭人殿内以女真兵數十
　　　人分兩旁立各執長柄小骨朶為儀衛國主所
　　　坐若今之講堂施重茵前施朱漆銀装鍍金几
　　　案果楪以玉酒器以金食器以玳瑁題筯以象
　　　牙遇食時數人抬舁十數鼎鑊以前雜手旋切
　　　割餖飣以進名曰御厨宴所食物精細而味和
　　　情意至兩界中間彼此使副回馬對立馬上一
　　　杯换所執鞭以為異日之記背馬冋頭少頃進
　　　數歩為踟蹰不忍别之状如是者三乃行
　　　謹按我
　　朝典禮莫重于祭祀其誠敬之心忠質之尚與雅
　　　頌所陳執豕酌匏執爨為爼之意無以異也核
　　　諸史傳所載其儀文尚可𩔖推至于燕饗之間
　　　肉必自割猶見古初淳質之風北盟錄所稱肉
　　　盤子御厨宴之制當因宋使南人不䏻自割故
　　　令人代之遂以為大宴盛禮耳伏讀
太宗文皇帝聖諭寛衣大袖待人割肉而後食與尚左
　　　手之人無異煌煌
祖訓垂示方来所以敦本善俗者至矣
　　官制
　　漢
　　　後漢書夫餘國以六畜名官有馬加牛加狗加
　　　其邑落皆主屬諸加(按加字當為家字之誤猶/今蒙古謂典牛之官曰和)
　　　(尼齊典馬者曰摩哩齊典駝者曰特黙齊皆因/所牧之物以名其職正如周禮羊人犬人及漢)
　　　(狗監之掌范蔚宗不觧方言好竒逞妄殊為踳/謬詳見    御製夫餘國傳訂訛恭載部族門)
　　　後漢書把婁國邑落各有大人
　　　後漢書辰韓諸别邑各有帥大者名臣智次有
　　　險(通典/作儉)側次有樊祇次有殺奚次有邑借皆其
　　　官名(按此所載官名本屬傳聞之誤陳夀三國/志因之與此又多顛倒同異皆輾轉傳訛)
　　　(不足/信也)
　　　後漢書東沃沮邑落有長帥濊其官有侯邑君
　　　三老
　　三國
　　　三國志夫餘國有君王皆以六畜名官有馬加
　　　牛加猪加狗加犬使者(按陳夀魏志承/范蔚宗之誤)邑落有
　　　豪民民下戸皆為奴僕諸加别主四出道大者
　　　主數千家小者數百家有敵諸加自戰下戸担
　　　粮飲食之
　　　三國志馬韓各有長帥大者自名為臣智其次
　　　有邑借臣智或加優呼臣雲遣支報安邪踧支
　　　濆臣離兒不例拘邪秦支亷之號其官有魏率
　　　善邑君歸義侯中郎将都尉柏長侯
　　　三國志弁辰國邑各有長帥大者名臣智其次
　　　有險側次有樊濊次有殺奚次有借邑
　　　三國志東沃沮邑落各有長帥皆自稱三老故
　　　縣國之制也
　　晉
　　　晉書馬韓小國五十六大者萬戸小者數千家
　　　各有帥辰韓十二之國各有帥
　　南北朝
　　　魏書勿吉國邑落各自有長不相縂一
　　　北史勿吉國邑落各有長帥曰大莫弗瞞咄
　　　周書百濟官有十六品左平(舊唐書/作佐平)五人一品達
　　　率(按隋書作大率/通考作佐率)三十人二品恩率三品徳率
　　　四品扞率五品柰率(按百濟官名多用漢語惟/柰率義無所取以滿洲語)
　　　(考之或為納伊二字/之音猶言地方也)六品將徳七品施徳八品
　　　固徳九品李(北史/作季)徳十品對徳十一品文督十
　　　二品武督十三品佐軍十四品振武十五品克
　　　虞十六品自恩率以下官無常員各有部司分
　　　掌衆務内官有前内部穀部肉部内掠部外掠
　　　部(按穀部等名皆用漢語此内/掠外掠字義無取當有訛謬)馬部刀部功徳
　　　部藥部木部法部後官(北史/作宫)部外官有司軍部
　　　司徒部司空部司宼部㸃口部客部外舍部紬
　　　部日官(北史/作宫)部都市部都下有萬家分為五部
　　　曰上部前部中部下部後部各統兵五百人國
　　　城外更有五方中方曰古沙城東方曰得安城
　　　南方曰久知下城西方曰刀先城北方曰熊津
　　　城五方各有方領一人以達率為之郡將三人
　　　以徳率為之方統兵一千二百人以下七百人
　　　以上城之内外民庶及餘小城咸分𨽻焉
　　　宋書百濟官有左賢王右賢王冠將軍將軍征
　　　虜將軍輔國將軍龍驤將軍寧朔將軍建武將
　　　軍西河太守臺使
　　　齊書百濟官名有面中王都漢王阿錯王邁盧
　　　王邁羅王辟中王八中侯弗斯侯弗中侯面中
　　　侯(按百濟盡有三韓之地所封王侯之號如面/中邁盧當即三韓属國彌凍莫盧之属其與)
　　　(滿洲語相近者如云都漢當即為多罕橋也辟中/當為博勒卓約㑹也弗斯當為富森滋生也弗)
　　　(中當為法珠樹杈也/其音尚有可推者耳)寧朔將軍冠軍將軍都將
　　　軍建威將軍龍驤將軍廣武將軍宣威將軍征
　　　虜將軍安國將軍武威將軍廣威將軍建武將
　　　軍振武將軍揚武將軍廣陽太守朝鮮太守帶
　　　方太守廣陵太守清河太守樂浪太守城陽太
　　　守又有長史司馬叅軍
　　　北史百濟官有十六品長吏三年一交代都下
　　　分五部部有五巷士庶居焉五方各有方領一
　　　人方佐貳之方有十郡郡有將三人
　　　通考百濟官有十六品曰左率曰恩率曰徳率
　　　曰柰率曰扞率將徳施徳固徳季徳對徳文督
　　　武督佐軍振武克虞統兵以達率徳率扞率等
　　　為之人庶及餘小城皆分𨽻焉
　　　梁書新羅國有六喙□五十二邑勒(詳後語/言條内)其
　　　官名有子賁旱支齊旱支謁旱支壹告支竒貝
　　　旱支(按滿洲語哈濟親近也新羅官名不止于/此而此數官皆有旱支二字之稱與哈濟)
　　　(音實相近或皆/属近臣之稱耳)
　　　北史新羅其官有十七等一曰伊罰干貴如相
　　　國次伊尺干次迎干次破彌干次大阿尺干次阿
　　　尺干次乙吉干次沙咄干次及伏干次大柰摩
　　　干次柰摩干次柰摩次大舍次小舍次吉士次
　　　大烏次小烏次造外有郡縣有大事則聚官
　　　詳議定之(按此所稱官號凡十七等當為階品/之名其十一等之在前者末皆有干)
　　　(字或即哈蕃二字之音而詰/皆轉輾相傳致有訛誤耳)
　　唐
　　　舊唐書百濟國所置内官曰内臣(唐會要又/作内官)佐平
　　　掌宣納事内顯佐平掌庫蔵事内法佐平掌禮
　　　儀事衛士佐平掌宿衛兵事朝廷佐平掌刑獄
　　　事兵官佐平掌在外兵馬事又外置六方方管
　　　十郡(按後周書及北史官皆云/左平五人據此當為六人)
　　　新唐書百濟官有内臣佐平者宣納號令内頭
　　　佐平主帑聚内法佐平主禮衛士佐平典衛兵
　　　朝廷佐平主獄兵官佐平掌外兵
　　　舊唐書新羅文武官凡十七等
　　　新唐書新羅官有宰相侍中司農卿大府令凡
　　　十七等州有都督郡有太守縣有小守
　　　唐會要新羅國官有上相大宰相
　　　通考新羅官以親族為上官有宰相侍中有司農
　　　卿太府令凡十七等第二骨(見/前)得為之事必與
　　　衆議一人異則罷宰相家不絶祿奴僕三千人
　　　九州州有都督統部十或二十郡有太守縣有
　　　小守
　　　新唐書渤海官有宣詔省左相左平章事侍中
　　　左常侍諫議居之中臺省右相右平章事内史
　　　詔誥舍人居之政堂省大内相一人居左右相
　　　上左右司政各二居左右平章事之下以比僕
　　　射左右允比二丞左六司忠仁義部各一卿居
　　　司政下支司爵倉膳部有郎中員外右六司智
　　　禮儀部支司戎計水部卿郎準左以比六官中
　　　正臺大中正一比御史大夫居司政下少正一
　　　又有殿中寺宗屬寺有大令文籍院有監令監
　　皆有少太常司賓大農寺寺有卿司蔵司膳寺寺
　　　有令丞胄子監有監長巷伯局有常侍等官其
　　　武員有左右猛賁熊衛羆衛南左右衛北左右
　　　衛各大将軍一将軍一以品為秩
　　　通考渤海官有宣詔省中臺省政堂省有左右
　　　相左右平章侍中常侍諫議又左六司忠仁義
　　　部右六司智禮信部各有郎中員外有十五府
　　　分領二十六州又有獨奏州三(並詳前疆域門/按自宋以後以)
　　　(府頒州之制實始于此獨奏州/不𨽻于府當如今之直𨽻州也)
　　五代
　　　册府元龜後唐時新羅國官名有倉部侍郎錄
　　　事𠫭軍朝議大夫中散大夫兵部侍郎郎中判
　　　官倉部員外郎執事侍郎司賔大卿
　　　五代㑹要後唐内光清秦時渤海使人其官有
　　　政堂省守和部少卿南海省都督政堂省工部卿
　　金
　　　金史収國元年以弟烏竒邁為安班貝勒(滿洲/語安)
　　　(班大也貝勒管理衆人之稱舊作諳版勃/極烈今改正舊觧云官之尊貴者意相合)國相
　　　薩哈(滿洲語小國也舊/作撒叚今改正)為古倫貝勒(滿洲語古/倫國也舊)
　　　(作國倫今改正觧云/尊禮優崇得自由者)蘇布嚇(滿洲語酒醒也舊/作辭不失今改正)
　　　為爱滿貝勒(滿洲語爱滿部落也舊作阿買今/改正舊觧云治落邑者意相近)
　　　弟舍音為古倫貝勒八月以古倫貝勒薩哈為
　　　古倫烏嚇哩貝勒(滿洲語烏嚇哩總統也舊作/忽魯今改正舊觧云統領官)
　　　(之稱意/桐合離)阿里哈(滿洲語承當也舊/作阿雜合今改正)為古倫英實
　　　貝勒(滿洲語英實筵席也舊作乙室今改正舊/觧云迎迓之官或當時為諸國朝聘使臣)
　　　(而設以主燕/饗之禮者)二年五月徳特貝勒(䝉古語徳特/副佐也舊作)
　　　(迭今改正觧云倅/貳之職義相合)額國暉(滿洲語强壮也舊/作阿徒罕今改正)破
　　　遼兵于照蘇(滿洲語錢也舊/作照撤今改正)城古倫烏貝勒(滿/洲)
　　　(語温化也舊作吴又訛昃今/改正舊觧隂陽之官義未當)舍音取泰州五年
　　　六月以温貝勒舍音為烏嚇哩貝勒富嘉努為
　　　温貝勒宗翰為伊拉齊貝勒(滿洲語伊拉齊第/三也舊作伊賚今)
　　　(改正觧云位第三/曰伊拉齊義相合)天㑹二年以們圗琿(滿洲語/愚也舊)
　　　(作漫都訶/今改正)為阿斯罕貝勒(滿洲語阿斯罕副也/舊作阿捨今改正)
　　　恭議國政天㑹十年以太祖孫亶為安班貝勒
　　　皇子宗磐為古倫烏嚇哩貝勒宗幹為古倫左
　　　貝勒伊拉齊貝勒宗翰為古倫右貝勒天㑹十
　　　年左國元帥宗翰等入朝議曰安班貝勒虚位
　　　已久今不早定恐授非其人哈喇先帝嫡孫當
　　　立太宗従之
　　　金史安班貝勒者太宗甞居是位及登大位以
　　　命弟杲杲卒定議照宗為儲嗣故以是命焉
　　　金史金自景祖始建官屬統諸部以専征伐其
　　　官長皆稱貝勒故太祖以達貝勒(滿洲語逹為/首之稱舊作)
　　　(都今改正觧云統/治之官猶冢宰也)嗣位太宗以安班貝勒居守
　　　安班尊大之稱也其次曰古倫烏嚇哩貝勒古
　　　倫言貴(按滿洲語稱國為古倫凡爵號之稱古/倫者在和碩之上此觧雖尗的而意則)
　　　(近/是)烏嚇哩猶縂帥也又有古倫貝勒或左右置
　　　所謂國相也其次諸貝勒之上則有古倫英實
　　　烏嚇哩伊拉齊爱滿阿斯罕温徳特之號以為
　　　陞拜宗室功臣之禮焉其部長曰貝勒統數部
　　　者曰烏嚇哩至熈宗定官制皆廢其後惟鎮撫
　　　遼民之官曰圗埒(滿洲語外也舊作禿里今改/正觧云掌部落詞訟察非違)
　　　(者/)烏爾古(蒙古語滋長也舊作烏魯古今改正/觧云牧圍之官盖取牧養蕃息之義)
　　　之下有索約勒(䝉古語化也舊/作掃稳今改正)圗伊達(滿洲語/纛長也)
　　　(舊作脫朶/今改正)詳衮(舊觧云邉/城之官也)之下有黙齊格(滿洲/語傳)
　　　(事人也舊作/麽忽今改正)實訥昆(蒙古語實訥新也昆人/也舊作習尼昆今改正)此
　　　則具于官制而不廢皆踵遼官之名也
　　　金史金初諸部之民壮者皆兵部長曰貝勒行
　　　兵則稱曰明安(滿洲語干也舊/作猛安今改正)穆昆(滿洲語族/長也舊作)
　　　(謀克今/改正)従其多寡以為號明安者千夫長穆昆
　　　者百夫長也穆昆之副曰富埒琿(滿洲語恵也/舊作蒲里衍)
　　　(今改/正)士卒之副従曰伊勒希(滿洲語副也舊作/阿里喜今改正)
　　　部卒之數初無定制太祖即位之二年始命以
　　　三百户為穆昆十穆昆為明安而諸部来䧏率
　　　以明安穆昆之名以授其首領而部伍其人東
　　　京既平山西繼定甞用遼人額里頁(蒙古語花/色也舊作)
　　　(訛里野/今改正)以北部百三十户為一穆昆漢人王六
　　　兒以諸州漢人六十五户為一穆昆王伯龍及
　　　髙従祐等並領所部為一明安天會二年宗望
　　　恐風俗糅雜民情弗便乃罷是制諸部降人但
　　　従漢官之號皇統五年又罷遼東漢人渤海明
　　　安穆昆承襲之制移兵柄于國人乃分明安穆
　　　昆為上中下三等宗室為上餘次之至海陵天
　　　徳三年省併諸路莭鎮及明安穆昆削上中下
　　　之名但稱諸明安穆昆循舊制間年一徴發以
　　　補老疾之數貞元遷都遂徙上京太祖遼王秦
　　　王之明安併為哈濟(滿洲語親近也舊/作合北今改正)明安及
　　　右諫議沃里布(滿洲語存留也舊/作烏里補今改正)等明安處之
　　　中都沃陵(滿洲語小□也舊/作斡論今改正)等八明安䖏之山
　　　東阿嚕(䝉古語山隂也舊/作阿魯今改正)之族䖏之北京諳達
　　　(滿洲語友也舊/作安達今改正)族屬䖏之河間世宗大定初契
　　　丹幹罕(滿洲語袖口也舊/作窩幹今改正)既平乃散契丹𨽻諸
　　　明安穆昆三年詔河北山東所簽軍許以驅丁
　　　充伊勒希十五年再定明安穆昆户每穆昆户
　　　不過三百七穆昆至十穆昆置一明安二十年以
　　　祖宗以来所建立明安穆昆其間有户口繁簡
　　　地里逺近不同遂更令以詔天下二十一年詔
　　　遷河北東兩明安上曰朕始令移此欲與女真
　　　户相錯安置乆則自相姻親不生異意此長
　　　久之利也今者伊瑪(䝉古語山羊也舊/作移馬今改正)河明安
　　　相錯以居甚符朕意而約羅(蒙古語皂雕也舊/作遥落今改正)
　　　河明安不如此可再遣使按其地以雜居之二
　　　十二年遷山東東路八穆昆䖏之河間其棄地
　　　以山東東路特嚇(滿洲語存水也舊/作忒里今改正)河明安下
　　　扎哈(䝉古語疆界也舊/作巴合今改正)穆昆伊爾們(今吉林河/名舊作移)
　　　(里閔今/改正)鄂爾歡(滿洲諳乾之滋乾也/舊作幹魯渾今改正)明安下錫
　　　布(滿洲語填塞也舊/作翕浦今改正)穆昆佛門(滿洲語唇也舊/作付母温今改)
　　　(正/)山穆昆九村人户徙于舊地上嘗以率兵呼
　　　爾哈(並見/前)人驍勇可用海陵嘗欲徙之而未能
　　　二十四年以上京刷和倫(滿洲語刷大林也和/倫威也舊作率胡剌)
　　　(温今/改正)之地廣而腴遂出府庫錢以濟行資遷率
　　　賔一明安呼爾哈二明安二十四穆昆以實之
　　　盖欲上京兵多可為緩急之偹也當是時多易
　　　置河北山東所屯之舊括地而為之業頒牛而
　　　使之耕畜甲兵而為之備乃大重其權授諸王
　　　以明安之號新置者特賜之名制其奢靡禁其
　　　飲酒習其騎射儲其粮糒其偹全嚴也是時宗
　　　室戸百七十明安二百二穆昆千八百七十八
　　　金史天輔五年置奚魯都統司以約尼(滿洲語/全也舊)
　　　(作□輦/今改正)九營為九明安𨽻焉又以渤海軍為八
　　　明安凡明安之上置軍帥軍帥之上置萬户萬
　　　户之上置都統然亦時稱軍帥為明安而明安則
　　　稱親管明安禁軍之制本于哈濟穆昆哈濟者
　　　者親軍也以近親所領故以名焉貞元遷都更
　　　以太祖及遼王宗幹秦王宗翰軍為哈濟明安
　　　金史金置都元帥必以安班貝勒為之恒居守
　　　而不出天徳七年罷萬户之官詔曰太祖開創
　　　因時制宜材堪統衆授之萬户其次千户及穆
　　　昆當時許以世襲乃權宜之制可罷是官若舊無
　　　千户之職者續思增置
　　　金史元光中招義軍以三十人為穆昆五穆昆
　　　為千户四千户為萬户四萬户為一副統兩副
　　　統為一都統此復國初之名也
　　　金史河南陜西山東馬軍明安月給錢八貫米
　　　五石二斗絹八匹六馬芻粟穆昆錢六貫米二
　　　石八斗絹六匹五馬芻粟佛寧(滿洲語羣也舊/作蒲輦今改正)
　　　錢四貫米石七斗絹五疋四馬芻粟正軍錢二
　　　貫米斗五升絹四疋棉十五兩二馬芻粟伊勒
　　　希錢一貫米五石七斗絹三匹棉十兩步軍明
　　　安馬二匹穆昆馬一匹每明安當差馬七十二
　　　匹(按金史所載奚軍穆昆伊寕等及北邉臨潢/等䖏永屯駐軍明安穆昆上畨漢軍穆昆上)
　　　(京永屯駐軍明安穆昆至伊勒希/等每月給各不同大概亦相仿云)
　　　金史凡河南陕西山東故老千户穆昆佛寧正
　　　軍伊勒希賞給之制千戸十年以上賞銀五十
　　　兩絹三匹穆昆十年以上銀四十兩絹二十五
　　　匹佛寧十年以上銀三十兩絹二十匹馬歩正軍
　　　伊勒希等勾當不拘年分放老正軍銀十五兩
　　　絹十疋伊勒希等銀八兩絹五疋北邉萬户千
　　　户穆昆等厯過軍功及年老放罷賞給之例正
　　　千户管押萬户勾當過一十五年遷兩官與従
　　　五品不及十五年遷一官與正六品十年以下
　　　遷一官賞銀絹六十兩疋正穆昆管押萬户勾
　　　當十五年遷两官與正六品不及十五年年老
　　　放罷遷一官與正七品若十年以下遷一官賞
　　　銀絹五十兩匹正千户管押千户勾當過二十
　　　年遷一官與正六品不及二十年年老放罷遷
　　　一官與正七品若十年以下遷一官賞銀絹四
　　　十兩正穆昆管押千户以下依河南陕西體例
　　　金史諸明安従四品穆昆𨽻焉掌修理軍務訓
　　　練武藝勸課農桒司吏四人譯人一人差役人
　　　數並同舊例諸穆昆従五品掌撫緝軍戸訓練
　　　武藝惟不管掌平倉餘同縣令女真司吏一人
　　　譯人一人
　　　金史東北路部族乣軍曰達喇(滿洲語收也舊/作迭喇今改正)
　　　部永安三年改為特哩衮扎薩克(䝉古語特哩薩/衮為首也扎)
　　　(克政治也舊作土/魯渾尼石今改正)節度使曰唐古部承安三
　　　年改為博勒和扎薩克(博勒和滿洲語潔净也/舊作部魯火扎薩克觧)
　　　(見上舊作扎/石合今改正)莭度使二部五乣戸五千五百八
　　　十五其他若珠魯(滿洲語雙也舊/作助魯今改正)部族烏爾古
　　　(觧見/前)部族實壘(蒙古語土也舊/作石壘今改正)部族蒙古部族
　　　竒嚕(滿洲語小旂也舊/作計魯今改正)部族布古貝(蒙古語布/古鹿也貝)
　　　(有也舊作索/特本今改正)部族數皆稱是西北西南二路之乣軍
　　　十曰蘇穆坦(蒙古語有箭之謂舊/作蘇謨典今改正)乣曰伊埒圗
　　　(滿洲語明顯也舊/作耶剌都今改正)乣曰古勒敦(滿洲語城門洞/也舊作骨典今)
　　　(改/正)乣曰唐古乣曰哈瑪爾(蒙古語行圍前引人/也舊作霞馬今改正)
　　　乣曰穆騰(滿洲語才䏻也舊/作本典今改正)乣曰蒙古乣曰茂
　　　(滿洲語桐木也/舊作咩今改正)乣曰呼敦(滿洲語速也舊/作胡部今改正)乣凡
　　　九其諸路曰海蘭曰夫餘曰博索曰率賔曰呼
　　　爾哈曰伊喇(俱見前/疆域門)皆在上京邉鄙或置縂管
　　　或置莭度使
　　　金史諸乣詳衮一員従五品掌守戍邉堡餘同
　　　穆昆皇統八年設木班左右詳衮定為従五品
　　　黙濟格一員従八品掌貮詳衮司吏三人實納
　　　昆掌本乣差役等事茂乣唐古乣伊喇乣穆騰
　　　乣古勒敦乣舒嚕(滿洲語珊瑚也舊/作失魯今改正)乣並依此
　　　制
　　　金史諸額爾竒木(蒙古語尊貴之謂舊作移哩/堇今改正觧云部落村寨之)
　　　(首/領)司額爾竒木一員従八品分掌部族村寨事
　　　司吏女真一人漠人一人實納昆掌本乣差役
　　　等事
　　　金史諸圗埒(觧見/前)圗埒一員従七品掌部落詞
　　　訟訪察違背等事女真司吏一人通事一人
　　金史金初因遼諸茂(觧見/前)而置羣牧茂之為言
　　蚊蚋美水草之地也(按此觧未的/盖臆度之辭)天徳中置五
　　羣牧所皆仍遼舊名各設官治之又選品官家
　　子明安穆昆佛寧軍餘丁使之司牧謂之羣子
　　大定二十年更定羣牧官詳衮圗伊達扎布(滿/洲)
　　(語令其荅應也考金志羣牧及書畫局皆有一/項名目盖秪應役使之人也原文作知把今改)
　　　(正/)羣牧人賞罰格
　　金史諸羣牧所國言曰烏爾古(觧見前舊作烏/魯古今改正)
　　提控諸烏爾古一員正四品明昌四年置使一
　　員従四品(國言作烏/爾古使)副使一員従六品掌檢校
　　羣牧畜養蕃息之事判官一員知法一員女真
　　司吏四人譯人一人達哈十六人又設索約勒
　　圗伊達分掌諸畜所謂牛馬羣子也
　　金史収國二年始製金牌又有銀牌大牌之制
　　金牌以授萬户銀牌以授明安木牌則穆昆佛
　　寧所佩者也大定二十年明安穆昆俸給令運
　　　司折支銀絹省臣議依舊攴請牛頭稅粟其俸
　　　則于錢多路府支放諸黙濟格諸額爾竒大錢
　　　粟一十三貫石麥二石衣絹各五匹綿十五兩
　　　職田三頃
　　　金史宗亨以材起復為烏克遜達(滿洲語烏克/遜宗室也達)
　　　(長也舊作㳤/温時今改正)
　　　金史和車(滿洲語美好也舊/作合住今改正)子布呼(滿洲語庶/也舊作布)
　　　(極今/改正)年十八選為章京(滿洲語文武参佐也/舊作扎也今改正)
　　　金史扎布書畫十人遷轉格與奉職同内蔵四
　　　庫巴哩巴(䝉古語執掌也舊/作木把今改正)二十八年格同奉
　　　職左右蔵庫巴哩巴八人儀鵉局巴哩巴十五
　　　人格同内蔵尚食局巴哩巴四人尚輦局巴哩
　　　巴六人格同儀鸞尚藥局巴哩巴四人頭靣庫
　　　巴哩巴十人段匹庫巴哩巴十二人金銀局巴
　　　哩巴八人雜物庫巴哩巴十八人萬寧宫提舉司
　　　巴哩巴五人
　　　金史扎布書畫随庫巴哩巴等俸給俱八貫石
　　　絹三匹綿三十兩
　　　金史尚書省架閣庫蘇拉(滿洲語閒散也舊/作移剌今改正)二
　　　十人樞宻院蘇拉十五人招討司蘇拉三十人
　　　凡馳驛日給無草地䖏樞宻院蘇拉給米三升
　　　招討司蘇拉二升明安八升穆昆四升佛
　　　寧三升正軍伊勒希各一升
　　　金史女真官之尊者以九曜二十八宿為名職
　　　皆曰貝勒自五户推而上之至萬戸皆自統兵
　　　宗室謂之郎君事無大小皆縂之雖卿相亦馬
　　　前而不為禮(按北盟録云金有羅索取懐州貝/勒又靖康元年尼堪攻      擒)
　　　(范仲熊授以宣政殿學士濟蘇十八宿縻哩名/作彌離勒官告一道因有以二      為官)
　　　(之語不知羅索滿洲語極濕難耕地也濟蘇/蒙古語顔色也當時誤以婁宿角宿對音耳)
　　　北盟錄女真官名以九曜二十八宿宿為名曰安
　　　班貝勒(大/官)貝勒(官/人)其職曰圗們(萬戸舊滿洲語/萬也  作忒母)
　　　(今/改)明安(千/户)穆昆(百夫/長)富埒琿版子頭貝勒者糾
　　　官也猶中國言總管云自五户貝勒至萬户貝
　　　勒皆自統兵其宗室皆謂之郎君無大小必以
　　　郎君總之卿相拜於馬前郎君不為禮又有號
　　　阿喇勒(䝉古語島也舊作/阿胡盧里今改正)伊勒齊貝勒尼堪(滿洲語/漢人也)
　　　(舊作粘罕/今改正)為元帥後雖貴亦襲父官而不改其號
　　　松漠記聞尼堪者金太宗三從兄弟名宗幹本
　　　名曰尼堪言其貌類漢人也其父即阿喇勒為
　　　伊拉齊貝勒尼堪為大元帥後雖貴亦襲父官
　　　稱曰伊拉齊貝勒都元帥
　　語言
　　漢
　　　後漢書辰韓名國為邦弓為弧㦸為冦行酒為
　　　行觴相别為徙(按魏志梁書通考俱作相呼皆/為徙與此異又方言徥行也朝)
　　　(鮮冽水之間或曰徥與相别之/意稍近或徙字為徥字之誤)有似秦語弁辰
　　　與辰韓言語有異
　　魏晉
　　　魏志把婁言語不與夫餘同
　　　魏志辰韓其言語不與馬韓同名國為邦弓為
　　　弧行酒為行觴相呼皆為徙有似秦人名樂浪
　　　人為阿殘東方人名我為阿(按滿洲語並無是/觧盖陳夀强為之)
　　　(辭/)謂樂浪人本其殘餘人弁辰言語與辰韓相
　　　似(按後漢書云弁辰與辰韓言語有異而此/云相似盖未知音譯其同異無由知也)
　　　晉書辰韓言語有𩔖秦人
　南北朝
　　　魏書勿吉國言語獨異
　　　周書百濟王號于羅瑕民呼為號吉支夏言並
　　　王也妻號于陸夏言妃也(按百濟新羅語與滿/洲語多不合皆作史)
　　　(者輾轉傳訛之/辭不足信也)
　　　梁書百濟國號所治城曰固麻謂邑曰檐魯如
　　　中國之言郡縣也呼㡌曰複衫袴曰褌
　　　南史百濟呼㡌曰冠襦曰複衫袴曰禈(按此較/梁書為)
　　　(近似當是梁/書脱誤也)其言𠫭諸夏亦秦韓之遺俗云
　　　梁書新羅俗呼城曰建牟羅其邑在内曰喙評
　　　在外曰邑勒亦中國之言郡縣也其冠曰遺子
　　　禮襦曰蔚觧袴曰柯半靴曰洗
　　　冊府元龜新羅言語名物有似中國人名國為
　　　邦弓為弧㦸為冦行酒為行觴相呼皆為徙(按/此)
　　　(與漢書所/載畧同)
　　　通考新羅語言待百濟而後通事與衆議號和白
　　　(按滿洲語赭伯商議/也與此音義俱相合)
　　唐
　　　新唐書新羅謂城為健牟羅邑在内曰喙評在
　　　外曰邑勒
　　　新唐書渤海俗謂王曰可毒夫(按蒙古語謂福/曰呼圖克唐古)
　　　(特語謂再来人曰胡土克圗元時曾用為帝號/此可毒夫之語意亦第如此第輾轉傳訛不可)
　　　(觧/耳)曰聖主曰基下其名為教王之父為老母王
　　　太妃妻貴妃長子曰副王諸子曰王子
　　五代
　　舊五代史渤海稱王曰可毒夫靣對曰聖牋奏
　　稱基下
　金
　　金史世宗大定十四年命衛士有不嫻女真語
　　者並勒習學仍自後不得漢語十六年詔諭宰
　　執曰諸王小字未甞以女真語命之今皆當更
　　易卿等擇名以上二十五年謂宰臣曰開原王
　　尹大與有女真人訴事以女真語問之漢人訴
　　事漢語問之大抵習本朝語為善不習則淳風
　　将棄二十八年上以本國音自度曲言國家基
　　緒之重萬世無窮之托上自歌之皇太孫及克寧
　　和之又謂宰臣曰朕甞命諸王習本朝語惟原
　　王甚習朕甚嘉之
　　金史額納格爾(蒙古語猶言此室也/舊作納葛里今改正)漢言居室
　　也佛葉(滿洲語傷㾗也舊/作僕鷰今改正)漢言悪瘡也和倫(滿/洲)
　　(語慈鴉也舊作/活羅今改正)漢言慈烏也
　　　金史得勝陀國言曰額特赫格們(滿洲語額特/赫已勝也格)
　　　(們都㑹也舊作忽/土皚葛蠻今改正)日月山國言曰納喇薩喇(蒙/古)
　　　(語日月也舊作湼/里塞一今改正)陷泉國言曰埒綳吉(滿洲語/陷泥地)
　　　(也舊作落孛/魯今改正)龍駒河國言曰達罕必喇(滿洲語/達罕馬)
　　　(駒也必喇河也舊作喝必/剌盖誤合為一音今改正)白濼國言曰舍音齊
　　　喇(滿洲語白色也舊/作勺赤勒今改正)鴛鴦濼國言曰昻吉爾(滿/洲)
　　　(語野鴨之大而色黄/者舊作昂吉今改正)燕子城國言曰古勒達爾
　　　干(滿洲語沙燕也舊作/吉甫魯灣今改正)羊城國言曰和寧(滿洲/語羊)
　　　(也舊作火/唵今改正)狗濼國言曰音達琿尼約(滿洲語音/達琿狗也)
　　　(尼約水甸也舊作/押恩尼要今改正)古北口國言曰紐斡哩(滿洲/語色)
　　　(蒼緑也葢指山色之蒼翠/而言舊作留斡嶺今改正)居庸闗國言曰齊喇
　　　哈藩(滿洲語齊喇嚴也哈藩官/也舊作查剌合攀今改正)松亭闗國言曰
　　　薩勒扎(滿洲語岐路也舊/作斜烈只今改正)化成闗國言曰哈斯
　　　哈雅(䝉古語哈斯玉石也哈雅/牆也舊作曷撒罕酉今改)
　　　北盟錄女真言語謂好為賽堪(滿洲語善美也/舊作感今改正)
　　　又為賽音(滿洲語好也舊/作塞痕今改正)謂不好為朗色(滿洲/語□)
　　　(遢也舊作辣/撒今改正)謂酒為博囉達喇蘓(蒙古語好酒/也舊作勃蘇)
　　　(盖音急而/訛今改正)謂棍子敲殺曰穆克珊(滿洲語挺也/舊作䝉霜今)
　　　(改/正)坦塔哈(滿洲語已打之謂/舊作特庫今改正)又曰穆克珊(解見/上舊)
　　　(作蒙山/今併改)布徹赫斡布嚕(滿洲語布徹赫已死之/謂斡布嚕該殺之謂舊)
　　　(作不屈花不/辣今改正)又曰斡布哈(滿洲語令其殺之也/舊作窪勃辣駭今改)
　　　(正/)夫謂妻為薩爾罕(滿洲語妻也舊作/薩那罕今改正)謂夫為
　　　額伊根(滿洲語夫也舊/作愛根今改正)
　　　北盟錄薩滿(滿洲語師巫也舊/作珊蠻今改正)者女巫嫗也
　　　遼東行部誌呼圖克(蒙古語福也舊作/胡土虎今改正)漢言渾
　　　河也(按此盖稱名之異非渾河/之解下文清河范河並同)哈達(滿洲語山/峯也舊作)
　　　(胡底今/改正)漢言山也(按此解/近似)達巴罕(滿洲語嶺也/舊作南謀懶)
　　　(今改/正)漢言嶺也桑阿(滿洲語孔也舊/作松瓦今改正)者城也(按/此)
　　　(解/誤)布拉克(蒙古語泉也舊/作闢羅今改正)漢語煖泉也(按此解/近似而)
　　　(未/當)奎(滿洲語村荘也舊/作叩畏今改正)漢言清河也雅塔喇庫
　　　(滿洲語火鎌也舊/作耶塔剌虎今改)漢言火䥥也和勒端(滿洲語/栝松也)
　　　(舊作和魯奪/徒今改正)漢言松也茂摩囉(滿洲語茂木也/摩囉椀也舊作)
　　　(䝉古魯/今改正)漢言木盂子也博囉和屯(䝉古語博囉/青色也和屯)
　　　(城也舊作鼻里/合土今改正)漢言范河也
　　附金史舊國語解考(按金史舊國語解分官稱人/事物象物類姓氏五類官稱)
　　　(已詳前官制條姓氏附入部族門其/人事等三類仍按原次附考于此)
　　　勃端察爾胚胎之名(按䝉古語稱始祖為勃端/察爾此云胚胎之名義未)
　　　(當第以漢語稱鼻祖例之意尚可通爾雅亦以/胎字祖字皆訓為始也原文作孛倫出今從䝉)
　　　(古源流/改正)
　　　阿鴻阿長子(滿洲語阿鴻阿長也/舊作阿胡迭今改正)
　　　固納季也(按滿洲語固納三嵗牛也此解/為季誤原文作骨𧹞今改正)
　　　費揚古曰幼子(滿洲語費揚古㓜子也義與/此合原文作蒲陽過今改正)
　　　伊都次第之通稱(滿洲語伊都班次也此解/近似舊作益都今改正)
　　　第九曰烏雲(按此與滿洲語義相合/原文作烏也今改正)
　　　十六曰紐勒琿(滿洲語紐勒琿正月十六日/也原文作女魯歡今改正)
　　　按塔哈客之通稱(滿洲語義相合舊/作按荅海今改正)
　　　沙津昆舍人也(按䝉古語沙津教也昆人/也舊作山只昆今改正)
　　　賽音伯竒男子(滿洲語賽音好也伯竒堅固/也舊作散亦孛竒今改正)
　　　薩克達老人之稱也(滿洲語薩克達老人/也舊作撒答今改正)
　　　實古納(䝉古語審問也舊作什古/乃解云瘠人並誤今改正)
　　　薩哈連黧黒之名(滿洲語薩哈連黑色也/舊作撒合輦今改正)
　　　博果尼侏儒(䝉古語博果尼矮人也/舊作保活里今改正)
　　　額爾遜貌不揚也(滿洲語額爾遜怪醜状/也舊作阿里孫今改正)
　　　阿實罕採薪之子(滿洲語阿實罕年少也舊作/阿徒罕今改正解云採薪之)
　　　(子/誤)
　　　塔哩雅耘田者(䝉古語塔里雅糧也舊作荅/不也今改正解云耘田者誤)
　　　阿多古善採捕者(䝉古語阿多古牧場也舊/作阿土古今改正解亦誤)
　　　巴爾斯角觝戲者(䝉古語巴爾斯虎也舊作/㧞里速今改正舊解並誤)
　　　阿里哈尼雅勒瑪臂鷹鷂者(滿洲語架鷹人也/舊作阿离合懣盖)
　　　(音急而訛今改/正舊解相合)
　　　圖嚕拉户長(滿洲語率領也舊作胡/魯剌今改正舊解近似)
　　　阿哈人奴也(滿洲語奴也舊/作阿合今改正)
　　　烏珠曰頭(滿洲語義相合舊/作兀术今改正)
　　　尼雅滿心也(滿洲語義相合舊作粘罕今改正/又别解云漢人則當為尼堪之訛)
　　　(義解迥殊音亦有别而皆誤以粘罕/二字對音實由不知譯語之故耳)
　　　威赫牙(滿洲語義相合舊作吾/亦可又訛界可今改正)
　　　佛爾赫(滿洲語大拇指也舊作盤里/合解云将指並誤今改正)
　　　薩木哈人之靨也(滿洲語黶也義相合/舊作三合今改正)
　　　約赫徳瘍瘡(滿洲語瘡疤也舊解未當/原文作牙吾塔今改正)
　　　富拉塔目赤而盲也(滿洲語爛眼也舊解近/似原文作蒲剌都今改)
　　　實格訥溲疾(䝉古語溺也舊解近是而未/當原文作石哥里今改正)
　　　們圖琿癡騃之謂(滿洲語愚也舊解相近/原文作謾都謌今改正)
　　　穆哩庫無賴之名(滿洲語穆哩庫執謬人也舊解/未當原文作謀良虎今改正)
　　　與人同受福曰呼圖克(䝉古語福也舊解近是/原文作忽都今改正)
　　　以力助人曰愛實拉布(滿洲語令扶助也原/文作阿息保今改正)
　　　蘇布赫酒醒也(滿洲語義相合原文/作辭不失今改正)
　　　訥蘇肯和睦之義(滿洲語温和也舊解誤/原文作奴中今改正)
　　　温綽寛寛容之名也(滿洲語義相合舊/作訛出虎今改正)
　　　色拉哈安樂(滿洲語色拉哈暢快也舊解/近是原文作賽里今改正)
　　　阿庫納(滿洲語令周到也原文作迪/吉乃解云未也並誤今改正)
　　　薩巴(䝉古語器皿也原文作撒八/解云迅速之義並誤今改正)
　　　烏肯徹(蒙古語柔弱也舊作烏古出解云方言/曰再休猶言再不復也意近似而未當)
　　　(今改/正)
　　　以物與人已然曰阿里布(滿洲語令其呈獻也/舊解未當原文作阿)
　　　(里白今/改正)
　　　沃哩布蓄積之名(滿洲語存留也舊解近似/原文作吾里補今改正)
　　　興色猶云常川也(滿洲語孜孜不倦也舊解/相近原文作習矢今改正)
　　　凡市物已得曰烏達哈(滿洲語已買之謂舊解正/相合原文作兀帶今改)
　　　烏勒登明星(滿洲語烏勒登晨光也舊解/未當原文作兀典今改正)
　　　阿林山(滿洲語義相合原/文作阿鄰今改正)
　　　登髙也(滿洲語義相合原/文作太神今改正)
　　　山之上鋭者曰哈達(滿洲語峯也原文/作哈丹今改正)
　　　坡陀曰阿拉(滿洲語山岡也原/文作阿懶今改正)
　　　山大而峻曰實納(蒙古語山梁也原/文作斜魯今改正)
　　　達賚海也(䝉古語義相合舊/作忒鄰今改正)
　　　扎呼岱舟也(滿洲語義相合舊/作沙忽帶今改正)
　　　沃楞(滿洲語水紋也原文作幹/論觧云生鐡並誤今改正)
　　　釡曰實木圗(滿洲語大鉄鍋也/原作闍母今改正)
　　　刄曰色埒黙(滿洲語順刀也原/文作斜烈今改正)
　　　佛勒和者鎚也(滿洲語義相合原/文作婆盧今改正)
　　　金曰爱紳(滿洲語義相合原文作按春則滿洲/語耳墜之稱雖耳  以金為之致誤)
　　　(亦有由而義名/各殊並為訂正)
　　　尼楚赫珠也(滿洲語義相合原文/作銀术可今改正)
　　　布囊曰富埒呼(滿洲語口袋也舊觧近是/原文作蒲盧琿今改正)
　　　盆曰阿里庫(滿洲語盤也舊觧未當/原文作阿里虎今改正)
　　　罐曰呼紐(滿洲語水桶也舊觧未/當原文作活女今改正)
　　　烏哩草廩也(滿洲語草□也舊觧近/似原文作烏烈今改正)
　　　沙拉衣襟也(滿洲語衣襟角也舊觧相/近原文作沙剌今改正)
　　　富拉琿色之赤者也(滿洲語水紅色也舊觧相/近原文作活臘胡今改正)
　　　呼蘭竈突(滿洲語烟洞也舊觧近/似原文作胡剌今改正)
　　　和勒端松(滿洲語括松也舊/文作拉端今改正)
　　　瑚哩松子(滿洲語義相合原文/作阿虎里今改正)
　　　舒伊勒哈蓮也(滿洲語蓮花也義相合原文/作孰輦盖語急而訛今改正)
　　　呼爾罕羔(按此與蒙古語義相合/原文作活离罕今改正)
　　　喀齊喀犬子(滿洲語小犬也原/作合喜今改正)
　　　額聶亨庫哩犬之有文者(滿洲語上三字母狗/也庫里花色也原文)
　　　(作訛古乃/今改正)
　　　烏勒呼瑪山雞(滿洲語義相合原/文作蒲阿今改正)
　　　色克貂鼠(滿洲語義相合原/文作斜哥今改正)
　　　烏木罕鳥卵也(滿洲語義相合原文/作窩謀罕今改正)
　　　謹按後漢書魏志所載夫餘諸國官名好竒逞
　　　妄多属傳訛其後百濟新羅渤海或用漢語名
　　　官金朝語言本與滿洲相同故其官名尤可考
　　　據且有與我
　　朝制度合者如孛極烈之即貝勒烏克遜之為宗
　　　室古倫乃邦國之稱㕘佐有章京之目約略相
　　　仿矣又如明安穆昆仿彿我
　　朝八旂佐領之制其或由世襲或以材選則猶世
　　　職及公中之例也其以契丹渤海漢人别為編
　　　列又猶八旂之有蒙古漢軍也分戍河南陜西
　　　山東等路又猶各省之設駐防也他若賞䘏之
　　　典及厯過軍功年老放罷之條制有損益而義
　　　可𩔖推至于語言則無弗相同雖各書之譯對
　　　多訛而音義具可尋䆒
　欽定遼金元三史語觧詳加釐正曠若發蒙第篇頁
　　　既繁未䏻盡載今就史傳中原有舊觧者正其
　　　音譯考其當否以次繋之而金史所有舊國語
　　　觧音義近似者尚多並為考正以附諸後庶可
　　　得其大畧云
　
　
　
　
欽定滿洲源流考卷十八
　欽定四庫全書
　欽定滿洲源流考卷十九
　　國俗(四/)
　　　物産
　御製盛京土産襍詠十二首(有序/)
　　　盛京山川渾厚土壤沃衍盖扶輿旁薄鬱積之氣
　　　所鍾洵乎天府之國而
佑唘我國家億萬年靈長之
王業也是以地不愛寶百産之精咸稡於斯農殖蕃滋井
　　　里熙阜而且瓌珍可以耀采嘉珉可以興文豐毳
　　　可以章身靈苖可以夀世矧採於山獵於原䱷於
　　　江不可勝食不可勝用稽古圖經志乗罕得而詳
　　　焉余昔再莅陪都頌揚
光烈惟物産闕而未詠兹展謁
珠邱三至此地念夫豳風之陳衣食生民之溯藝植撫百
　　　昌而昭大美亦述
祖徳者所不能忘也爰舉十二事各紀以詩且系之引具
　　　梗概云
　　　五榖
　　　地脈厚則榖寶滋黍稷稻梁菽麥之𩔖植無不宜
　　　畆獲數石而斗直三錢故百室盈而四鬴充嵗以
　　　為常
　神臯五榖種皆宜后稷穡同有相之畧異豳風躬耒
　　耜兼精立政詰戎師髙原下隰秋常穫萬廩千倉嵗
　　可期内地流民成土著胥吾赤子率聴(平/聲)其(盛京可/耕之土)
　　(甚多畿輔山左無業窮氓挈侣至者咸墾藝安居久/之悉成土著日積日多雖于本地淳樸古風有礙然)
　　(太平日乆户口蕃孽藉此以飬無萬窮/黎故向有禁之之例而未嘗嚴飭也)
　　　東珠
　　　東珠出混同江及烏拉寧古塔諸河中匀圓瑩白
　　　大可半寸小者亦如菽顆王公等冠頂飾之以多
　　　少分等秩昭寶貴焉
　　出蚌隂精稱自古大東毓瑞未前聞混同鴨緑(二江/名)
　圓流夥合浦交州獨産分取自珠軒供賦役(採珠者/乃打牲)
　(烏拉􁀁衣下食糧人户合數人為一起謂之珠軒以/四月乗舟往至八月囬各以所得之珠納之於官如)
　(供賦/然)殊他蜑户効殷勤緯蕭亦識留名喻沽譽難更
　舊制云
　　人葠
　　深山邃谷中葠株滋茁嵗産既饒世人往往珍為
　　上藥葢神臯鍾毓厥草效靈亦王氣悠長之一徴
　　耳
　奥壤靈區産草神三椏五葉邁常倫即今上黨成凡
　品自昔天公葆異珍(昔陶𢎞景稱人參上黨者佳今/惟遼陽吉林寜古塔諸山中所)
　(産者神效上黨之/參直同凡卉矣)氣補那分邪與正(人葠固能扶羸/濟弱然余謂其)
　(助正氣即助邪火而人多思籍以/滋補每受其害而不悟亦足嗤矣)口含可别偽和真
　文殊曰能活能殺冷笑迷而不悟人
　　松花玉
　　混同江産松花玉色浄緑細膩温潤可中硯材發
　　墨與端溪同品在歙阬之右
　長白分源天漢江(混同江發源長白山國語曰松阿/哩江松阿里漢語天河也俗呼為)
　(松花江而金史乃有宋瓦/江之稱皆音轉之訛耳)方流瑞氣孕靈厖琢為硯
　佐文之焕較以品知歙可降起墨益毫功有獨匪奢
　用樸徳無雙昨来偶製龍賔譜寶重三朝示萬邦(近/集)
　(内府所蔵硯繪圖系説輯為西清硯譜而松花玉硯/則擇其曽經    皇祖    皇考題識及余所銘詠)
　(者入/之)
　　貂
　　烏拉諸山林中多有之索倫人以捕貂為恒業嵗
　　有貢額第其等以行賞冬時供御用裘冠王公大
　　臣亦服之以昭章采
　東瀛物産富難詳美毳猶稱貂䑕良食喜松皮和栗
　實色惟重黒乃輕黄(貂豐厚純黑者為上紫次之黄/又次之毛潤澤而香則以喜食)
　(松栗之/實故也)蝨談敝困蘇季子狗盗獻嗤齊孟嘗狐白那
　堪相比擬名裘黼黻佐朝章(貂裘可作常服三品以/上大臣及京堂翰詹官)
　(皆得用之若為端罩惟以供御餘/則皇子諸王亦得用為朝祭之服)
　　鹿
　　地多崇山茂林鹿蕃息而肥腯麋鹿尤他所罕覯
　　扶餘之鹿所以稱美唐書也
　長白神山夏育夥(鹿以四五月遇雨/生麛交以八九月)攜麛就暖出林
　窠(長白山崇地冷鹿以夏月山中避炎至/秋冬乃成羣就暖向盛京圍塲而来)取之無盡
　用不竭賜以有常受者羅(將軍等冬日行圍所獲麅/鹿山積擇其肥者以進嵗)
　(率千餘年節頒賜羣臣/受者如拜割鮮之恵焉)抱朴稱来經目少趙髙指處
　戒心多分明角觧非同麈月令傳文早定訛(月令謂/仲夏鹿)
　(角解仲冬麋角解今試之鹿與吉林之麋無不/解角於五月已知月令之訛後見南苑所育之)
　(麈實於冬至始觧角盖古人不便麋與麈耳經文不/可易因改正靈臺時憲並為鹿角觧説以訂其誤)
　　熊羆
　　盛京多窩集茂宻蓊翳連林數十里熊羆每跧伏
　　其中熊趫㨗而羆憨猛皆獸之絶有力者甲戌行
　　圍並曽殪之羆重千餘斤熊亦及半
　小者為熊大者羆羆惟東土始逢之(熊各䖏皆有羆/惟吉林盛京始)
　(有他䖏/所無也)蟄時居穴或居木(熊羆冬令皆入蟄不食熊/小或居木孔羆大則居穴)
　(也/)夢裏得祥必得兒力士刺須十始勝(刺􁈇者不過/五人一排向)
　(於盛京圍中使力士刺熊羆非/十人不能勝蓋其力倍於虎也)封駝負覺一難支獸
　哉何自觧人語異苑徒傳子路竒
　　堪達漢
　　堪達漢出黒龍江似鹿而大其角可作射韘色如
　　象牙而堅白勝之韘間環以黒章一綫即角中之
　　通理以㸃細宻而匀正者為最
　音義率同爾雅□(爾雅釋獸鹿絶有力□音義俱相/相近而□字佩文韵未收今據廣)
　(韵/用)鹿中絶有力頎然垂胡固以樊纓比(堪達漢國語/馬樊纓也是)
　(獸項下懸肉相/似因以得名)戴角猶勝象决鐫履洳迅行如蹴雨
　逢岡遲進似騰烟(是獸生山中而喜水行水/則速行山則遲亦異聞也)和闐玉
　韘夥新詠(嘗命玉工仿角韘琢玉剏為之及和聞嵗/貢美玉每擇其精好者製為韘屢有題詠)數
　典於斯未可捐
　　海東青
　　羽族之最鷙者有黒龍江之海東青焉身小而健
　　其飛極髙能擒天鵞搏免亦俊於鷹鶻
　鷙鳥従来有窟窠海東青窟鮮逢他(鷹鵬皆有窠巢/多縁峭壁為之)
　(人不能上惟海東/青従未見其窠也)徒傳飛至滄􁧤左亦自投於叢樾
　羅鶻骨雕周早輸健蠅營狗茍底須多禽中􁈇也却
　愁燕演雅名言可㑹麽(輟耕録載演雅言海東青羽/中虎也燕能制之羣集縁撲)
　(即墜云云以小制大物性徃往/如此亦猶黄腰啖虎之類也)
　　鱏鰉魚
　　盛京之魚肥美甲天下而鱏鰉尤竒巨口細睛鼻
　　端有角大者丈計重可三百斤冬日輦以充庖備
　　賜亦有售於市肆者都人分鱠之目為珍品
　物巨其中目小者可知賦性必良馴即如雪象殊常
　獸自合江鰉異别鱗蹲岸釣難投美餌鑿氷射要繋
　長緡(魚出黑龍等江非釣所能得捕之者以綱圍至/岸邊伺魚首向岸挽强射之魚負痛一躍而上)
　(至陸地即易于掩取冬日或鑿氷/以捕則必繫長䋲於箭以掣取之)頽然陳䖏欣兼惜
　倍勝椎牛饗衆人
　　松子
　　松子諸山皆産而窩集中所産更勝盖林多千年
　　之松髙率數百尺枝幹既茂故結實大而芳美亦
　　　足徴地氣滋培之厚也
　　窩集林多各種松中生果者亦希逢大雲遥望鋪一
　　色寶塔近瞻湧幾重(松子生松塔中其形下豐上鋭/層瓣鱗砌望之如窣堵每各瓣)
　　(藏一粒既熱則/瓣開而子落)鱗砌蚌含形磊落三稜五粒味甘濃
　　偓佺曽遺(去/聲)堯弗受小矣子房學步蹤
　　　温普
　　　温普國語譯漢音書之山中果也形似樝味丼而
　　　酢或借榅桲字書之考花木記以榅桲為梨别種
　　　則徒取音近固不相類耳
　　山果還將山宻浸(去/聲)大于北地小于南(関内山樝大/如弹丸製之)
　　(可供殽核関外如熱河一帶之山樝小不及半亦不/中食  盛京所産温普大小介乎二者之間蜜漬之)
　　(可以/致逺)實成露結而霜降味合梅酸與蔗甘可口已教
　　述荘子狀形却覺漏嵇含地靈氣厚誠
天府動植飛潜物普覃
　　　　周禮職方氏東北曰幽州其利魚鹽其畜宜
　　　　四擾其穀宜三種(注四擾馬牛羊豕三種黍稷/稻案幽州山鎮為醫無閭正)
　　　(属遼東之地而魚鹽之利榖畜之饒與諸史/所載並同謹首録此條以徵物産蕃滋之自)
　　　後漢書夫餘國土宜五榖出名馬赤玉貂豽(注/豽)
　　　(似豹無/前足)大珠如酸棗
　　　後漢書挹婁有五榖麻布出赤玉好貂好養豕
　　　後漢書馬韓人知田蠶作綿布出大栗如梨有
　　　長尾雞尾長五尺辰韓土地肥美宜五榖知蠶
　　　桑作縑布國出鐵凡諸質易皆以鐵為貨
　　　後漢書東沃沮土肥美背山向海宜五榖善田
　　　種有貂布魚鹽海中食物
　　　後漢書濊知種麻養蠶作綿布樂浪檀弓出其
　　　地又多文豹有果下馬髙三尺乗之可於果下
　　　行海出従魚(案三國志/作斑魚)
　　　三國志夫餘土地宜五榖不生五果其國善養
　　　牲出名馬赤玉貂貁美珠珠大者如酸棗
　　　三國志挹婁俗好養豬出赤玉好貂今所謂挹
　　　婁貂是也
　　　三國志馬韓其民土著種植知蠶桑作綿布禽
　　　獸草木畧與中國同出大栗大如梨又出細尾
　　　雞其尾皆長五尺餘弁韓土地肥美宜種五榖
　　　及稻曉蠶桑作縑布國出鐵諸市買皆用鐵如
　　　中國用錢
　　　三國志濊有麻布蠶桑作綿其海出斑魚土地
　　　饒文豹又出果下馬漢桓時獻之
　　　晉書肅慎氏有馬不乗但以為財産而已(案遼/金軍)
　　　(制非近敵不乗戰馬所以惜馬/力也肅慎氏之制當亦如此)無牛羊多畜豬
　　　績毛以為布有樹名雒常若中國有聖帝代立
　　　則其木生皮可衣其國東北有山出石其利入
　　　鐵(案山海經云肅慎之國有樹名曰雄常中國常/有聖帝代立則此木生皮可衣也晉書作雒)
　　　(字形相近傳冩致異又或作頟常/考字書雒頟二字相通與額同)
　　　晉書夫餘國地宜五榖出善馬及貂豽美珠珠
　　　大如酸棗
　　　晉書辰韓地宜五榖俗饒蠶桑善作縑布
　　　冊府元龜魏景元三年肅慎獻其國弓三十張
　　　長五尺五寸楛矢長一尺八寸石砮三百枚皮
　　　骨鐵雜鎧二十領貂皮四百枚(案元戚輔之遼/東志畧云肅慎)
　　　(東北山出石其利如鐵取以為鏃即石砮而楊/賔栁邉紀略以為楛木令寧古塔居人或得之)
　　　(呼爾哈河長三四寸色黒或黄或微白有文理/非鐡非石相傳為肅慎故矢云云盖楊賔誤以)
　　　(石砮為/楛木也)
　　　通考挹婁有五榖牛馬麻布出赤玉好貂國東
　　　北有山出石其利入鐵將取之必先祈神
　　　魏書百濟國有五榖
　　　魏書勿吉國無牛有車馬有粟及麥穄菜則亦有
　　　葵水氣鹹凝鹽生樹上有鹽池多豬無羊嚼米
　　　醖酒飲能至醉有虎豹羆狼
　　　梁書新羅土地肥美宜植五榖多桑麻作縑布
　　　周書百濟土田下濕氣候温暖五榖雜果蔬菜
　　　及酒醴餚饌藥品之属多同於内地唯無駞驢
　　　騾羊鵞鴨等物
　　　北史百濟賦稅以布絹絲麻及米䓁量嵗豐儉
　　　輸之土田下濕氣候温暖人皆山居有巨栗其
　　　五榖雜果菜蔬及酒醴餚饌之属多同於内地
　　　唯無駞騾驢羊鵞鴨等
　　　北史新羅田甚良沃水陸兼種其五榖果菜鳥
　　　獸物産畧與内地同
　　　北史勿吉國土多粟麥穄菜則有葵水氣鹹生
　　　鹽於木皮之上亦有鹽池其畜多豬無羊嚼米
　　　為酒飲之亦醉
　　　隋書百濟國有五榖牛豬雞厥田下濕有巨栗
　　　隋書靺鞨土多粟麥穄水氣鹹生鹽于木皮之
　　　上其畜多豬嚼米為酒飲之亦醉
　　　隋書新羅田甚良沃水陸兼種物産輿華同
　　　舊唐書百濟國武徳四年其王遣使来獻果下
　　　馬貞觀十一年遣使來獻鐵甲雕斧
　　　舊唐書新羅國大厯八年遣使來獻金銀牛黄
　　　魚牙紬朝霞紬等
　　　舊唐書靺鞨其畜宜豬富人至數百口
　　　新唐書百濟國武徳間獻明光鎧
　　　新唐書新羅國畜無羊少驢驘多馬開元中其
　　　王興光獻果下馬朝霞紬魚牙紬海豹皮又上
　　　異狗馬黄金美髢諸物
　　　新唐書黒水靺鞨其畜多豕無牛羊有粟麥土
　　　多貂䑕白兔白鷹有鹽泉氣蒸薄鹽凝樹顛開
　　　元天寶間來獻鯨睛貂䑕白兔皮
　　　新唐書渤海俗所貴者太白山之兔南海之昆
　　　布柵城之豉夫餘之鹿鄚頡之豕率賔之馬顯
　　　州之布沃州之緜龍州之紬位城之鐵盧城之
　　　稻湄沱之鯽果有九都之李樂游之梨(案九都/當是丸)
　　　(都樂游當是/樂浪之訛)
　　　冊府元龜武徳七年百濟獻光明甲貞觀十三
　　　年百濟獻金甲雕斧永徽四年新羅獻金總布
　　　開元七年靺鞨獻鯨鯢魚睛貂䑕皮白兔貓皮
　　　十年渤海獻鷹十一年新羅王遣使獻果下馬
　　　及牛黄人參頭髪朝霞紬魚牙紬鏤鷹鈴海豹皮
　　　金銀等十七年渤海靺鞨獻鷹鯔魚十八年渤
　　　海靺鞨獻海豹皮五張豹䑕皮三張瑪瑙盞一
　　　馬三十匹二十二年新羅王遣其姪来獻小馬
　　　両匹狗三頭金百両銀二千両布六十匹牛黄
　　　二十両人参二斤頭髪一百両海豹皮一十六
　　　張二十五年渤海来獻鷹鶻二十六年渤海靺
　　　鞨獻豹䑕皮一千張乾文魚一百口天寶七載
　　　黒水鞨靺獻金銀及六十綜布魚牙紬朝霞紬
　　　牛黄頭髪人參
　　　唐㑹要靺鞨土多貂䑕皮骨咄角白兔白鷹等
　　　五代史女真地多牛鹿野狗醸麋為酒其南海
　　　曲有魚鹽之利其北出大魚契丹仰食又多黒
　　　白黄貂䑕皮北方諸國皆仰足
　　　宋㑹要新羅地宜槖駞水牛出人參水銀麝香
　　　松子榛子石決明松塔子防風白附子茯苓大
　　　小布毛施布草席䑕毛筆
　　　通志新羅土地肥美宜植五榖多桑麻果菜鳥獸
　　　物産畧與華同
　　　通考百濟氣候温暖五榖雜果菜蔬多同内地
　　　其海島出黄漆樹似小棕樹而大六月中取汁
　　　漆物器若黄金其光奪目
　　　通考新羅土地肥美宜植五榖多桑麻果菜畜
　　　無羊多馬有果下馬朝霞紬魚牙紬海豹皮
　　　通考濊其海出斑魚皮
　　　諸蕃志新羅地宜槖駞水牛不用錢以米博易民
　　　家器皿悉以銅為之地出人參水銀麝香松子
　　　榛子石決明松塔子防風白附子茯苓大小布毛
　　　施布銅磬瓷器草席䑕毛筆等商舶用五色纈
　　　絹及建本文字博易
　　　契卅國志女真國地饒山林田宜麻榖土産人
　　　參蜜蠟珠玉金銀細布松實白附子禽有鷹鸇
　　　海東青之類獸多牛馬麋鹿野狗白彘青䑕貂
　　　鼠
　　　契丹國志女真東北與五國為隣五國之東接大
　　　海出名鷹自海東来者謂之海東青小而俊健
　　　能擒天鵞𤓰白者尤以為異
　　　契丹國志寧江州𣙜塲以北珠人參生金松實
　　　白附子蜜蠟麻布之類為市
　　　契丹國志新羅國貢進物件金器二百両金抱
　　　肚一條五十両金紗羅五十両金鞍轡馬一匹
　　　五十両紫花綿紬一百匹白綿紬五百匹細布
　　　一千匹麄布五千匹銅器一千斤法清酒醋共
　　　一百瓶腦先茶十斤籐造器物五十事成形人
　　　參不定數細紙墨不定數
　　　契丹國志烏舍(舊作屋惹今/改正觧見前)阿里瑪(舊作阿里/眉今改正)
　　　(觧見/前)國每年貢大馬蛤珠青䑕皮貂䑕皮膠魚
　　　皮蜜蠟等物鐵驪國貢馬蛤珠鷹鶻青䑕皮貂
　　　䑕皮膠魚皮靺鞨國以鷹鶻鹿細白布青䑕貂
　　　䑕皮大馬膠魚皮等與契丹交易
　　　程大昌演繁露契丹主滔爾河釣牛魚以占嵗
　　　松漠記聞每春氷始泮遼主必至寧江州鑿氷
　　　釣魚
　　　金史㑹寧府嵗貢秦王魚又貢豬二萬大定間
　　　俱罷之海蘭路舊貢海葱大定間罷之遼陽府
　　　土産白兔師姑布䑕毫白䑕皮人參白附子(案/秦)
　　　(王二字即/鱏鰉之誤)
　　　金史遼金故地濵海多産鹽上京東北二路食
　　　肇州鹽率賔路食海鹽臨潢之北有大鹽濼烏
　　　爾古實壘(觧並/見前)部有鹽池皆足以食境内之民
　　　大定二十一年併遼東等路諸鹽塲為兩鹽司
　　　各行其地北京宗錦之鹽行本路及臨潢府肇
　　　州泰州之鹽與接壌者亦預焉二十四年帝在
　　　上京謂丞相烏庫哩元忠等曰舊率賔以東食
　　　海鹽夫餘呼爾哈等路食肇州鹽初定額萬貫
　　　今増至二萬七千若罷鹽引添竈户庶可易得
　　　二十五年還自上京謂宰臣曰朕聞遼東凡人
　　　家食鹽無引目即以私治罪細民徐買食之何
　　　由有引因為之罷遼東鹽使司
　　　通考女真國地多良馬獸多野豬野牛驢之𩔖
　　　以牛䭾物有紫青貂䑕皮北珠良犬及俊鷹海
　　　東青海東青者小而健能擒天鵝爪白者尤以
　　　為異出於五國之東
　　　大金國志女真土産人參蜜蠟北珠生金細
　　　布松實白附子禽有鷹鷂海東青之𩔖獸多牛
　　　馬麋鹿野狗白彘青䑕貂䑕無蠶桑惟多織布
　　　喜耕種
　　　松漠記聞寧江州多草木如桃李之𩔖皆成園
　　　至八月則倒置園中封土數尺覆其枝幹季春
　　　出之厚培其根否則凍死
　　　松漠記聞㮦柃木有文縷可愛多用為椀
　　　松漠記聞西𤓰形如扁蒲而圓色極青翠經嵗
　　　則變黄其瓞𩔖甜𤓰味甘脆中有汁尤冷常攜
　　　以歸可留数月但不能經嵗亦不變黄色有乆
　　　苦目疾者曝乾服之而愈
　　　松漠記聞鹿頂合燕以北者方可車須是未觧
　　　角之前才觧角血脉通冬至方觧(案鹿角觧於/五月此云冬)
　　　(至盖洪/皓之誤)好者有人字不好者成八字有髄眼不
　　　實北人謂角為鹿角合頂為鹿頂合南鹿不實
　　　定有髓眼不可車北地角未老不至秋時不中
　　　松漠聞聞麋角與鹿角不同麋角如駝骨通身
　　　可車却無紋鹿頂骨有紋上下無之亦可熏成
　　　紋
　　　北盟録女真土多林木田宜麻榖以耕鑿為業
　　　土産名馬生金大珠人參及蜜蠟細布松實白
　　　附子禽有鷹鸇海東青獸多牛羊麋鹿白彘青
　　　䑕貂䑕花果有白芍藥西瓜海多大魚螃蠏
　　　北盟録宋崇道熙寧之間競尚北珠北珠者皆
　　　北中来𣙜場相貿易美者大如弹子而小者若
　　　梧桐子皆出遼東海汊中每八月望月色如晝
　　　則珠必大熟乃以十月方採取珠蚌而北方沍
　　　寒九十月堅氷厚已盈尺鑿氷沒水而捕之又
　　　又有天鵝能食蚌則珠藏其嗉焉有俊鶻號海
　　　東青者能擊天鵝人既以鶻而得天鵝則於其
　　　嗉得珠焉海東青者出五國之東東接大海自
　　　海東而来者謂之海東青小而俊健爪白者尤
　　　以為異每嵗發甲馬千餘人即海東巢穴取之
　　　與五國戰鬬而後得
　　　馬擴茒齋自敘混同江以北不種榖麥所種止
　　　稗子自過嬪辰州東京迤北絶少麥麫每晨及
　　　夕各以射到禽獸薦飯同州地宜穄黍東望大
　　　山云新羅山其間出人參白附子
　　　周麟之海陵集有梁大使者先朝内侍也入館
　　　傳㫖賜金蘭酒二瓶銀魚牛魚二盤牛魚出混
　　　同江其大如牛(案此即鱏鰉也宋/人呼為牛魚耳)
　　　周必大二老堂雜志牛魚一尾之直與牛同周
　　　樞宻麟之使金金主愛之享以所釣牛魚非舊
　　　例也樞宻糟其首以歸獻於朝同館王龜齡目
　　　為魚頭公
　　　元史産金之所遼陽省曰大寧開元産銀之所
　　　遼陽省曰大寧産珠之所曰碩達勒達産銅之所
　　　曰大寧産硃砂水銀之所遼陽省曰北京至元十
　　　三年於遼東雙城採金延祐四年遼陽惠州銀洞
　　　三十六眼立提舉司辦課又至元十一年命於
　　　松阿哩江愛呼江採珠至元十五年撥採木夫
　　　一千户于遼陽錦瑞州採銅硃砂水銀在北京
　　　者至元十一年命以率賔人户于濟喇敏之地
　　　採煉
　　　元史遼陽之鹽太宗丁酉年始命北京路徴收
　　　課税所以大鹽泊硬鹽立隨車隨引載鹽之法
　　　每鹽一石價銀七錢半帶納匠人米五升癸夘
　　　年海蘭路嵗辦課白布二千匹率賔路布一千
　　　匹至元四年立開元等路運司三年禁東京懿
　　　州硬鹽不許過塗河界
　　　元史肇州產魚哈喇巴圖爾為宣慰使得魚九
　　　尾皆千斤來獻
　　　明統志遼東土産鹽鐵榛(各衛/皆出)松子(三萬/衛出)茶(海州/衛出)
　　　海絲菜(復州/衛出)人參荆芥白附子五味子(俱遼東/都司出)
　　　暖木樺木銀(俱海州/各衛出)箭(出三萬衛/者尤佳)滑石(海州/衛出)
　　　水獺皮(東寧海州/各衛出)貂䑕皮青䑕皮(俱東寜/衛出)八梢
　　　魚(金州/衛出)黄䑕(海州/衛出)蠣房肋魚(俱金州/衛出)
欽定滿洲源流考卷十九
欽定四庫全書
欽定滿洲源流考卷二十
　國俗(五/)
　　雜綴
御製吉林土風雜咏十二首(有序/)
　　吉林在盛京東北我朝發祥所自舊俗流傳有先
　　民遺風焉甲戌東巡駐蹕連日江城山郭廬旅語
　　言想見岐豳式廓之始咨詢土風拈一字成語者
　　為題得近體十有二首聊紀一二云爾
　　威呼
　　刳巨木為舟平舷圓底脣鋭尾修大者容五六人
　　小者二三人剡木兩頭為槳一人持之左右運掉
　　㨗若飛行
　取諸涣卦合羲經舴艋評量此更輕刳木為舟剡木
　楫林中擕往水中行(􁨀集中山溪相間凡採参捕貂/者擕威呼以往遇水則乗之)
　飽帆空待吹風力柔櫓還嫌劃水聲泥馬賖枯尤㨗
　便(泥馬賖枮者以樺皮為之只/容一人両手持小槳划行)恰如騎鯉遇琴生
　　呼蘭
　　因木之中空者刳使直達截成孤柱樹簷外引炕
　　烟出之上覆荆筐而虚其旁竅以出烟雨雪不能
　　入比室皆然
　中通外直求材易暮㸑晨炊利用均曲突徙薪誠上
　策焦頭爛額更何人疎烟土銼烹蒸便夜雨荆筐葢
　覆頻却有千年遼海鶴驀疑華表話前身
　　法喇
　　似車無輪似榻無足覆席如龕引䋲如御利行氷
　　雪中俗呼扒犁以其底平似犁葢土人為漢語耳
　架木施箱質莫過致遥引重利人多氷天自喜行行
　坦雪嶺何愁嶽嶽峩駿馬飛騰難試滑老牛緩步未
　妨蹉華軒誠有輪轅飾人弗庸時奈若何
　　斐蘭
　　弧矢之利童而習之小兒以榆栁為弓曰斐蘭剡
　　荆蒿為矢翦雉翟雞翎為羽曰鈕勘
　榆栁彎弓弦檿絲剡荆作箭雉翎翍壯行㓜學率由
　舊蓬矢桑弧匪襲為揖譲豈知爭君子闓抨惟覺慣
　童兒曽聞肅慎稱遥貢可惜周人未觧施
　　賽斐
　　古人食皆以匕羮則以勺國俗舊用木匕長四寸
　　許曲柄豐末猶古制也
　質古惟稱以木為曲長且橢進餐宜鼎中底用輕染
　指座裏應教笑朶頤無下奢哉嗤彼箸有捄便矣藉
　茲匙青泥坊底芹香處杜老居然得句時
　　額林
　　庋横板楣棟間以貯奩篋缾甕諸器具兼几案匱
　　匵之用
　庋楣横版當中厨家計精麤箇裏俱䑕閙欲投還忌
　器爵飛同量不妨觚竈間那識薪為蠟几上常看皮
　是烏淳樸遺規恭儉徳風聲擬使遍黄圖
　　施函
　　斵木為筩因其自然虗中以受物貯水醸酒皆用
　　之視束鐵編篾攅木片為器者天質為勝
　誰云瓠落不中材虚受天然器量恢泉貯雲漿消舊
　渇春篘石凍醱新醅早嗤轇釡催人去(閭閻有無相/通客至必留)
　(飯其有頡羮者羣/以為吝而笑之)何用修筒引水來可供缾罍謝梁
　棟孰非造物善栽培
　　拉哈
　　土壁堵間綴麻草下垂縁以施圬墁此國初過澗
　　芮鞫間故俗也
　乗屋居閒事索綯經營婦子共勤勞禦寒塞向諸凡
　預施墁編麻要取牢出氣天􁦷柱左右(拉哈墻壁之/上據棟中𥪡)
　(柱以承梁左右留二孔出氣謂之嘛/木哈圖拉圖拉者漢語所謂柱也)通烟土銼炕周
　遭室家豳館風猶在慙愧宫庭雉尾髙
　　霞綳
　　蓬梗為榦搏榖糠和膏傅之以代燭燃之青光熒
　　熒烟結如雲俗呼糠燈
　蓬梗糠粃膏傅塗茅檐夜作每相需績麻乍可呼燈
　婢耽奕非闗誚燭奴最愛燄輝一室朗那辭烟染滿􁦷
　烏葛燈籠是田家物勤儉遺風與古符
　　豁山
　　夏秋間擣敗苧楮絮入水漚(去/聲)之成毳􁏏蘆簾匀
　　暴為紙堅韌如革謂之豁山凡紙牋胥以是名之
　擣苧漚麻亦號牋粘牕寫牘用猶便百畨徒訝銀光
　薄萬杵還輕越竹堅但取供書何貴巧便稱鋪玉詎
　能賢髙麗鏡面尋常有愛此淳亷舊制傳
　　羅丹
　　鹿蹄腕骨也舊俗以蹄腕骨随手攤擲為戲視具
　　偃仰横側為勝負小者以麞大者以鹿瑩澤如玉
　　兒童婦女圍㘴擲以相樂以薄圓石擊之則曰帕
　　格
　投石軍中以戲稱手彈腕骨俗相仍得全四色方愉
　　快(腕骨一具四面各不同持四枚擲之各/得一色則為四色全大約以此分勝負)何必三梟
　　始絶勝閨秀争能守爐火(一手攤擲承空上下各取/之以不動局上者為工婦)
　　(女多能之非/男子事也)兒童較逺驟寒氷(人有較逺之戯趨氷/上以中為勝名曰撒)
　　(罕/)無端勝負紛憂喜麞鹿那知有許能
　　　周斐
　　樺木之用在皮厚者盈寸取以為室上覆為瓦旁
　　為墻壁户牖體輕而工省逐獸而頻移山中所産不
　　可勝用也
　　巢處遺風藉樺皮上簷側壁總堪為端誇不漏還勝
　　瓦豈慮頻遷等奕棋甕牖䋲樞猶未備夏凉冬煖且
　　相宜五侯第宅皇州遍芮鞫先型爾尚知
　御製盛京土風雜咏十二首(有序/)
　　　我國家
發祥之初居鄂多理城地近吉林烏拉數世後棄而他徙
　　　至
肇祖居赫圖阿拉爰創始基越我
太祖膺運造邦乃討平圖倫還定烏拉撫有葉赫諸部遂
　　遷居興京繼復克瀋陽遼陽因建都於瀋即今盛京故
　　　盛京土風與吉林同譬之成周豐鎬風規無殊沮
　　　漆也曩既成吉林土風十二章茲仍舉前題為盛
　　　京詠亦數典所當遞及耳各題小引已詳前作故
　　　不復綴
　　　威呼
　　　漢語小舩也
　　造舟周室昔為梁開國規模百務詳奢匪黄龍及青
　　雀利資雨泛與烟航製堅質樸提携便(威呼刳木為/之水行可載)
　　(三人登陸則可挟之而趋或行窩集中/遇小河港随時可渡其制最為輕便)圓底平舷坐
　　起康何必樓舩稱伐越威呼久矣武惟揚
　　　呼蘭
　　　漢語竈突也
　　豳岐家室屢為遷時處恒依舊俗然水火每資叩昏
　　户㸑炊常看引朝烟疏風避雨安而稳直外通中樸
　且堅(截中空之木刳使直達樹之簷外引出炕烟覆/荆筐其上以䕶雨雪而旁竅仍通滿洲舊製如)
　(此/)玉食寄言惟辟者莫忘陶復九章綿
　　法喇
　　漢語為扒犁即拕牀也
　服牛乗馬取諸隨制器殊方未可移似榻似車行以
　便曰氷曰雪用皆宜(似榻無足似車無輪以牛/馬挽行氷雪中可以致逺)孤篷
　雖遜風帆疾峻坂無愁銜橛危太液拕牀龍鳯飾(液/池)
　(冬日則御拕床其製有/施氊幄及餙以龍鳯者)椎輪大輅此堪思
　　斐蘭
　　漢語榆栁小弓也
　桑弧蓬矢舉惟男示有事胥自㓜諳榆栁為弓騂角
　未荆蒿作箭雉翎堪(其名曰/鈕勘)二三卿士節權畧日夕
　兒童戲以耽(我滿洲以射為重雖小兒/嬉戲亦習慣成自然云)即此箕裘應
　共朂進之觀徳更名談
　　賽斐
　　漢語匙也
　有捄早是詠周雅異地同風古製存不改木為非玉
　作常資朝食與晡飱(匙以木為長四寸許/每食用之取其質也)失時巧計
　傳昭烈投處仙方訝葛元何似兩忘供日月大東四
　鬴足村村
　　額林
　　漢語擱板也
　横施木板置楣桭家計精粗具畢陳(楣棟間􁌛横板以/置瓶盎匳篋諸器)
　(家具精粗咸備滿洲舊俗/比室皆然舉之以示淳樸)菽粟為文莫忘古雕幾作
　器漫求新寒衣饑食勞中婦耕九餘三厪主人咨爾
　後生勤數典更希寰宇普還淳
　施函
　漢語木筩也
　枯木荒山那計年虚中貯水借天然(筩斷枯木為之/因其自然虚中)
　(以受貯水醸酒皆宜無用/為有用亦見尚質之意)弗愁缾罄為罍恥可佐樽
　盛用缶旋厨下風無慮落葉林邊雨尚憶鳴泉不材材
　際全其質善注南華二十篇
　　拉哈
　　漢語圬墻所綴麻也
　層層坏土砌為墻綴以漚麻色帶黄(築土甃坏為墻/壁縁之以施圬)
　(墁亦國初樸/素故俗也)婦織男耕斯室處㓜孶壯作舊風蘉底
　稱鑿遁顔家闔漫喻操嘻圬者王故俗公劉𫝊芮鞫
　九重此况慎毋忘
　　霞綳
　　漢語糠燈也
　摶糠塗梗傅之膏繼日相資夜作勞(以蓬梗為幹摶/榖糠和膏塗之)
　(燃以代燭用資作勞開/國勤儉之風即此可見)土障葛燈應憶樸駝頭鳳腦
　漫誇豪未知勤讀鄰鑿壁且佐服田宵索綯此日舊
　宫試燃者稱先何異土風操
　　豁山
　　漢語紙也
　漚苧弗殊用敝麻以為紙乃樸無華(擣敗苧故絮漚/以為紙製樸而)
　(性堅猶存/古初遺意)不知有漢蔡倫合漫數(上/聲)惟萊左伯嘉紀
　事傳言胥貴寔銷金鋪玉那求奢卷筒金粟常臨帖
　(藏經紙無摺痕者謂之/卷筒較經背紙尤難得)敢忘斯哉惕自嗟
　　羅丹
　　漢語鹿蹄踠骨也
　鹿踠骨非無用物以為戱亦有時需中原漫喻人人
　逐一具還看面面殊(踠骨一具四面各異戲者持其/四枚擲之各行一面則為四色)
　(全即以此/分勝負)偶語何湏較土木采名乍欲擬梟盧帕格
　(讀作哥漢語謂以/薄圖石擊之也)真足方投石可用從來如此乎
　　周斐
　　漢語樺皮房也
　野處穴居傳(平/聲)易傳(去/聲)樺皮為室鮮前聞(樺皮厚盈/寸取以為)
　(室覆可代瓦旁作墻壁户牖即以山中所産之木用/之費不勞而工省乃我滿洲舊風無殊周室之陶復)
　(陶穴/也)風何而入雨何漏梅異其梁蘭異棼占吉簷頭
　鵲常報防寒墻角䑕還熏稱名則古惟淳樸却匪斐
　然周尚文(周斐本滿洲語對音書之非取文義若如之義/方觀承之書鄂博作峩軷引軷祭行路神)
　(曲為觧乃失之鑿矣葢滿文漢文音義各不同滿/文漢文互譯則可取漢字以强合滿文則不可)
　　　後漢書挹婁人便乗船北沃沮畏之每夏藏於
　　　巖穴至冬船道不通乃下居邑落
　　　後漢書挹婁土氣極寒常為穴居以深為貴大
　　　家至接九梯冬以豕膏塗身厚數分以禦風寒
　　　(按陶復陶穴古固有之至豕膏得熱氣則融安/能塗厚數分此亦范蔚宗好竒逞妄之辭也)
　　　後漢書馬韓作土室開户在上辰韓有城栅屋
　　　室
　　　三國志夫餘有宫室倉庫牢獄作城柵皆員
　　　三國志夫餘庫有玉璧珪瓚數代之物傳世以
　　　為寳耆老言先代之所賜也
　　　三國志挹婁常穴居大家深九梯以多為好冬
　　　以豬膏塗身厚數分以禦風寒其國便乗船
　　　三國志馬韓居處作草屋土室其户在上舉家
　　　具在中
　　　魏畧弁辰其國作屋横累木為之
　　　晉書肅慎氏夏則巢居冬則穴處無井竈作瓦
　　　鬲受四五升以食無鹽鐵燒木作灰灌取汁而
　　　食之(按南北朝史稱鹽凝于木皮之上又有鹽/池而金時率賔以東食海鹽㑹寜呼爾哈)
　　　(等路食肇州鹽則肅慎地未嘗無鹽或/所云凝于樹上之鹽亦須煎煉乃成耳)
　　　魏書勿吉築城穴居開口於上以梯出入佃則
　　　耦耕車則步推
　　　北史勿吉築土如隄鑿穴以居開口向上以梯
　　　出入無牛有馬車則步推相與耦耕
　　　隋書百濟多不火食人皆山居有投壺圍棊樗
　　　蒲握槊㺯珠之戲
　　　舊唐書靺鞨無屋宇並依山水掘地架木於上
　　　以土覆之夏則出随水草
　　　舊唐書新羅器用栁棬亦以銅及瓦
　　　新唐書黒水靺鞨有車馬田耦以耕車則步推
　　　居無室廬負山水坎地梁木其上覆以土夏出
　　　隨水草冬入處
　　　新唐書新羅冬則作竈堂中夏以食置氷上
　　　宋會要新羅不用錢以米博易民家器皿悉以
　　　銅為之商舶用五色纈絹及建本文字博易
　　　契丹國志渤海富室往徃為園池植牡丹多至
　　　二三百本有叢生數十幹者皆燕地所無
　　　契丹國志混同江之地其俗刳木為舟長可八
　　　尺形如梭曰梭船船上施一槳止以捕魚至渡
　　　車則方舟或三舟(按此即威呼之制/梭船乃漢人語耳)
　　　王曽行程録渤海俗每嵗時聚㑹作樂先命善
　　　歌舞者數輩前行士女相隨更相唱和回旋宛
　　　轉號曰踏鎚所居屋皆就山墻開門
　　　神麓記金景祖始教人燒炭煉鐵刳木為器制
　　　造舟車建屋宇
　　　五代史女真其人無定居行以牛負物遇雨則
　　　張革為屋
　　　契丹國志女真部族皆處山林有屋居舍門皆
　　　於山牆下闢之耕鑿與渤海人同無出租税
　　　契丹國志女真人無定居行以牛負物遇雨則
　　　張韋為屋
　　　通考女真俗以樺皮為屋
　　　金史世紀黒水舊俗無室廬負山水坎地梁木
　　　其上覆以土遷徙靡常獻祖始築室有棟宇之
　　　制
　　　大金國志女真部其居多依山谷聫木為栅或
　　　覆以板與樺皮如墻壁亦以木為之冬極寒屋
　　　纔髙數尺獨開東南一扉扉既掩復以草綢繆
　　　之穿土為牀煴火其下而寝食起居其上道路
　　　無行店行者息于民家主人具飲食而納之其
　　　市無錢以物博易無工匠屋舍車帳往往自能
　　　為之
　　　大金國志金太祖十四年生紅芍藥花北方以
　　　為瑞女真多白芍藥花皆野生絶無紅者好事
　　　之家採其芽為菜以麫煎之凡待賔齋素則用
　　　之金人珍甚不肯妄設遇大賔縷切數絲置楪
　　　中以為異品(按今英莪門外獵場中有芍藥両/叢相對繁柯密葉鬱然猶存其下)
　　　(不生雜草土人云凡鳥獸避跡不敢蹂踐花時/人過之畏不採擷或有所犯必致疾病因名其)
　　　(地為花園詳見及注/御製花囿詩序)
　　　松漠記聞金人舊俗炙股烹䔕(音蒲膞/肉也)以餘肉
　　　和菜擣臼中糜爛而進率以為常凡宰羊但食
　　　其肉貴人享重客間兼皮以進曰全羊
　　　北盟録女真人耐寒忍飢不憚辛苦能食生物
　　　依山谷而居聨木為栅屋髙數尺無瓦覆以木
　　　板或以樺皮或以草綢繆之墻垣籬壁率皆以
　　　木門皆東向環屋為土牀熾火其下寝食起居
　　　其上謂之炕以取其煖以牛負物或鞍而乗之
　　　遇雨多張牛革以為禦以麋釀酒以豆為醬芼
　　　以蕪荑食器無瓠陶皆以木為盆春夏之間止
　　　用木盆注粥随人多寡盛之以長柄小木杓子
　　　數柄回環共食下粥肉味無多止以魚生獐生
　　　間用燒肉冬亦冷飲以木楪盛飯木盌盛羮下
　　　飯肉味與下粥一等飲酒無算用一木杓子自
　　　上而下循環酌之炙股烹脯以餘肉和菜擣臼
　　　中糜爛而進率以為常道路無旅店行者息于
　　　民家主人與飲食而納之其市易惟以物博易無
　　　錢無蠺桑無工匠屋舍車帳往往自䏻為之
　　　北盟録女真俗重油煮麫食以密塗拌名曰茶
　　　食非厚意不設渡拉林河以東無市井買賣不
　　　用錢惟以物相貿易寝榻皆土牀厚鋪氊褥及
　　　錦繡貂䑕被大頭枕
　　　輟耕録髙麗以北地名巴實伯里(囬語巴實頭/也伯里腰也)
　　　(舊作别失八/里今改正)其地極寒海亦氷自八月即合至
　　　明年四五月方觧人行其上如平地征東行省
　　　每嵗委官至尼嚕干(滿洲語畫也舊作/奴兒干今改正)須用站
　　　車每車以四狗挽之狗悉諳人性若尅减其分
　　　例必齧其主者至死乃已
　　　元一統志開元路有狗車木馬輕㨗之便木馬
　　　形如彈弓長四尺濶五寸一左一右繫於両足
　　　激而行之雪中氷上可及奔馬狗車以木為之
　　　其制輕簡形如船長一丈濶二尺許以數狗拽
　　　之二者止可於氷上雪中行之
　　　謹案古所稱陸海奥區豐衍蕃沃者大抵在舟
　　　車所輳商賈所通之地此以人力致者也周原之
　　　美堇荼豐邑之歌麀鹿其物又甚微也若乃天
　　　作地藏瓌竒絶特凡名都大邑之儲航海梯山
　　　之貢有不能擬其萬一者則惟大東
　天府毓粹孕珍扶輿旁薄之所鍾山川靈異之所聚
　　　巨珠靈藥早著於曩編文玉豐貂並稱於往牒
　　　以至牛魚之歸獻俊鶻之蜚聲史家詫為異聞
　　　海内仰其瑰寶矣至如索綯乗屋不改淳風土
　　　障葛燈彌敦儉徳考之於古則梭船之制實即
　　　威呼木馬之行又同法喇室惟覆樺行不齎糧
　　　斲木為盆環屋為炕儉勤之俗古猶今也
　御製土産土風雜詠昭徳産之精華繪古風之醇質
　　　較生民公劉諸篇所陳尤為過之謹録冠各條
　　　之首而自後漢書以下仍分繫焉庶乎神臯之
　　　繁殖先民之遺規並可考見云爾
　
　
　
　
　
　
　
　
　
　
欽定滿洲源流考卷二十
