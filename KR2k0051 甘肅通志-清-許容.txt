#+TITLE: 甘肅通志-清-許容
#+DATE: 2016-06-11 12:22:06
#+SOURCE: github.com/kanripo/KR2k0051 master 802ee225                
　甘肅通志進呈表
　　　太子少保文華殿大學士兼兵部尚書仍管川陜
　　　總督印務(臣/)查郎阿吏部尚書暑川陜總督兼甘
　　　肅巡撫(臣/)劉於義等前於雍正六年奉
勅纂修甘肅通志係前任巡撫(臣/)許容專司纂輯(臣/)等向
　　　在肅州時許容已經付梓今剞劂告竣共成書五
　　　十巻謹奏
　　表上
　　進者(臣/)查郎阿劉於義等誠惶誠恐稽首頓首
　　上言伏以泰皇御籙即傳邱索之書軒后膺圖乃成
　　　疏仡之紀文命敷於四海而川山土物爰道其詳
　　　周官董正萬邦而風俗人民職司其要齊秦晉楚
　　　備扵魯史之編雍豫徐楊載在職方所掌元和上
　　　計之簿著自唐家太平御覽之篇成於宋代葢傳
　　　考四方之廣記乃彚成一統之全書但網羅放佚
　　　自古為難而釐定闕疑於茲匪易方輿紀載未免
　　亥豕魯魚郡邑圖經猶多米鹽凌雜向非博識鴻
　　才曷副
　盛朝鉅典欽惟
皇帝陛下
　徳協清寧
　道隆覆載
　繼志述事昌明典謨訓誥之傳
　厚澤深仁普被南朔東西之廣惟兹甘肅逺處西偏
　　邠邑邰鄉舊是公劉之國流沙弱水昔傳禹貢之
　　區金城為隴右襟喉連延湟鄯玉門為闗西鎻鑰
　　控扼羌番由朔方以至敦煌長城屹峙於北自岷
　　山以至積石大河横貫其中祁連青海天設險以
　　為屏疏勒伊吾地資生而作輔自漢武開疆分置
　　凉州刺史暨唐宗闢土兼統河右諸軍禮樂文明
　　之藪未逮中州制防形勢之規獨當三面顧自宋
　　明以來經營措置未盡合宜惟我
　　國家之盛創建宏模斯為盡善以至廣開屯田而邊
　　　儲有賴屢行
　　蠲賑而百姓䝉
　恩科舉額數頻加則士林鼓舞學校師儒增設則文敎
　　　振興衛所改為郡縣同諸内地編氓闗外設鎮安
　　　西收復前朝故宇軍需殷繁而寛裕發
　　帑民間無絲粟之勞邊烽寧息而輓運全停婦子有
　　　含哺之樂至於回夷慕化襁負來歸䇿妄輸誠欵
　　　闗入貢凡此
　　巍巍炳炳盡賴
聖徳神功所當灑灑洋洋勒諸玉函金版者也臣等識愧
　　　看詳學慚校勘敷藻揚輝未與編摩之役因陋就
　　　簡難辭疎畧之譏惟緣雕鏤之既成謹以裝潢而
　　恭
　　進伏願
　　景卿常耀
　雲漢時章
　緯地經天不止甲乙丙丁之部
　聲金振玉永垂商周虞夏之文則書軌偕同六合被
　　誕敷之教享王重譯萬年昭樂利之風矣謹按通
　　志圖考一巻星野一巻建置一巻疆域一巻山川
　　二巻城池一巻公署一巻學校一巻闗梁二巻祠
　　祀一巻貢賦一巻兵防一巻水利一巻驛遞一巻
　　蠲䘏一巻鹽法一巻茶馬一巻物産一巻風俗一
　　巻古蹟二巻祥異一巻陵墓一巻封爵一巻職官
　　三巻名宦三巻選舉一巻人物三巻忠節一巻孝
　　義一巻隱逸一巻流寓一巻仙釋方伎一巻列女
　　二巻藝文六巻雜記一巻刋刻告成臣等曷任瞻
天仰
聖激切屏營之至謹奉
　表隨
　進以
聞
　　乾隆元年九月初六日
　　太子少保文華殿大學士仍管川陜總督卬務(臣/)查郎阿
　　吏部尚書署川陜總督兼甘肅巡撫(臣/)劉於義
　　謹上表
欽定四庫全書　　　　　史部十一
　甘肅通志目録　　　　地理𩔖三(都㑹郡縣之/屬)
　　巻首
　　　凡例
　　　目録
　　　修志銜名
　　巻一
　　　圖考
　　巻二
　　　星野
　　巻三
　　　建置
　　巻四
　　　疆域(附形勝/)
　　巻五
　　　山川一
　　巻六
　　　山川二
　　巻七
　　　城池
　　巻八
　　　公署
　　巻九
　　　學校
　　巻十
　　　關梁一
　　巻十一
　　　關梁二
　　巻十二
　　　祠祀
　　巻十三
　　　貢賦
　　巻十四
　　　兵防
　　巻十五
　　　水利
　　巻十六
　　　驛遞
　　巻十七
　　　蠲䘏
　　巻十八
　　　鹽法(附錢法/)
　　巻十九
　　　茶馬
　　巻二十
　　　物産
　　巻二十一
　　　風俗
　　巻二十二
　　　古蹟一
　　巻二十三
　　　古蹟二
　　巻二十四
　　　祥異
　　巻二十五
　　　陵墓
　　巻二十六
　　　封爵
　　巻二十七
　　　職官一
　　巻二十八
　　　職官二
　　巻二十九
　　　職官三
　　巻三十
　　　名宦一
　　巻三十一
　　　名宦二
　　巻三十二
　　　名宦三
　　巻三十三
　　　選舉
　　巻三十四
　　　人物一
　　巻三十五
　　　人物二
　　巻三十六
　　　人物三
　　巻三十七
　　　忠節
　　巻三十八
　　　孝義
　　巻三十九
　　　隱逸
　　巻四十
　　　流寓
　　巻四十一
　　　仙釋方伎
　　巻四十二
　　　列女一
　　巻四十三
　　　列女二
　　巻四十四
　　　藝文
(御製碑文/)　(諭旨/)
　　巻四十五
　　　藝文(奏疏/)
　　巻四十六
　　　藝文(賦/)　(論/)　(議/)　(頌/)　(銘/)
　　巻四十七
　　　藝文記
　　巻四十八
　　　藝文(贊文序/雜)　(傳/)　(書/)　(説/)　(辨/)　(考/)　(題跋/)
　　巻四十九
　　　藝文(詩/)
　　巻五十
　　　雜記
　　　　(臣/)等謹案甘肅通志五十巻
　　　國朝巡撫甘肅都察院右副都御史許容等監
　　　　修甘肅所領八府三州明代皆𨽻於陜西布
　　　　政司至
　　　本朝康熙二年始以陜西右布政司分駐鞏昌
　　　　轄臨洮等府後又改為甘肅布政司増置甘
　　　　凉諸郡設巡撫以莅之於是甘肅遂别為一
　　　　省雍正七年各直省奉
　勅纂修通志撫臣許容以甘肅與陜西昔合今分宜
　　　　創立新稿而舊聞缺畧案牘無存其衛所新
　　　　改之州縣向無志乘尤難稽考因詳悉蒐採
　　　　擇其可據者依條綴集分為三十六𩔖乾隆
　　　　元年刋刻竣工文華殿大學士仍管川陜總
　　　　督查郎阿等具表上之其書雖據舊時全陜
　　　　志為藍本而考核訂正増加者什幾六七與
　　　　舊志頗有不同其制度之係於兩省者如總
　　　　督學政題名及前代之藩臬糧驛各道俱駐
　　　　西安兼治全陜不能强分則亦多與陜志互
　　　　見焉乾隆四十六年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　甘肅通志巻首
　　凡例
　一甘肅舊無志書向總於陜西通志顧陜志詳於西
　　安延安鳳翔漢中興安諸郡而畧於平鞏臨慶至
　　河西諸衛所則尤在所畧今分為二省各修通志
　　自應詳為編緝但邉徼之地既少書籍又從前兩
　　遭兵燹康熙十四年以前案牘焚失無存其衛所
　　新改設之州縣則向無邑志諸事無從稽考甘志
　　之難實倍難於他省今蒐羅考訂分為三十六𩔖
　　列為五十巻
　一省志與府州縣志體裁各别州縣志書理宜詳備
　　省志務從簡核總其大綱裁其瑣細
　一建置沿革各州縣志書率皆訛舛今以
皇輿表為主與舊一統志相參酌仍分各府州列表於
　　前以備查考
　一各府州縣疆域四至里數臨鞏平慶四府雖有舊
　　志可稽河西衛所原屬簡畧近改衛所為州縣即
　　河東衛所亦多改歸州縣者其疆域里數俱照州
　　縣新造之册與舊志頗有不同
　一田賦雖有舊額但河西衛所近改郡邑即衛所之
　　在河東者亦多裁併所有田賦分歸州縣者其田
　　畝賦額悉以雍正十年爲凖
　一志内田賦兵防職官各項總扣至雍正十年以前
　　入志
　一兵制莫重於西北而甘肅為尤重兩提六鎮各協
　　星羅碁布鞏固萬年今詳查列册而以歴代兵制
　　附紀於後
　一職官先列前代而後
本朝先文職而後武職其文職自督撫下至直𨽻州武
　　職自將軍提鎮至遊擊俱列名志内餘俱照例止
　　列官制而不及姓名内有因案牘無存無憑查考
　　者姑從闕畧不敢傳疑
　一名宦必政績素著歴久論定者始從身後作傳或
　　平常稱職及事實不確者槩不敢入
　一人物理學經濟忠節儒林循吏武功若分標名目
　　恐渉繁𤨏但於合紀之中務核生平實行若名不
　　副實不敢濫登
　一列女除奉
㫖建坊者詳載年月即旌奨未逮而懿行可風亦倣賈
　　志例確採量存不敢盡没
　一史書之體善惡兼載志書體例記善而不記惡舊
　　時賈漢復陜志後列鑒戒盗賊一條因明季流賊
　　殘破陜西
本朝王師勦除逆冦地方甫經平定不得不畧記事迹
　　另列一條今海宇昇平已經百年所有鑒戒盗賊
　　一欵無庸復贅
　一藝文一項一統志概在所畧省志舊例收採亦必
　　取其有關地方或根本經術禆益政治者始彚成
　　巻帙其餘文章雖工與甘無渉及篇什投贈吟咏
　　景物雖有佳章概置不録
甘肅修志銜名
　　監修
　　︵字位過密　無法显示︶　　　　(臣/)查郎阿
　　︵字位過密　無法显示︶　　　　(臣/)劉於義
　　︵字位過密　無法显示︶　　　　(臣/)許　容
　　提調
　　︵字位過密　無法显示︶　　　　(臣/)趙挺元
　　︵字位過密　無法显示︶　　　　(臣/)楊應琚
　　︵字位過密　無法显示︶　　　　(臣/)徐　杞
　　︵字位過密　無法显示︶　　　　(臣/)李世倬
　　︵字位過密　無法显示︶　　　　(臣/)齊　式
　　︵字位過密　無法显示︶　　　　(臣/)吳廷偉
　　協理
　　︵字位過密　無法显示︶　　　　(臣/)宋安仁
　　︵字位過密　無法显示︶　　　　(臣/)馮慶曾
　　編輯
　　學習進士今補平番縣知縣加一級　　　　　　(臣/)李　廸
　　學習進士今署鎮番縣知縣加一級　　　　　　(臣/)張能第
　　學習進士原署中衛縣知縣今改敎職　　　　　(臣/)甄汝翼
　　學　習　進　士　候　補　知　縣　　　　　(臣/)鄭　鐸
　　學習進士原署寧逺縣知縣今補蒲州府儒學敎授(臣/)樊初荀
　　隴　西　縣　儒　學　教　　諭　　　　　　(臣/)田吕叶
　　嵗貢生今補紫陽縣儒學訓導　　　　　　　　(臣/)曹　最
　　校訂
　　學習進士今署西和縣知縣加　一級(臣/)王　崑
　　學習進士今署鎮番縣知縣加　一級(臣/)張能第
　　繕録
　　生　　　　　　　　　　　　　員　　　　　(臣/)楊國棟
　　生　　　　　　　　　　　　　員　　　　　(臣/)匡　懋
　　生　　　　　　　　　　　　　員　　　　　(臣/)陳　玫
　　生　　　　　　　　　　　　　員　　　　　(臣/)顧　璋
欽定四庫全書
　甘肅通志巻一
　　圖考
　河圖呈瑞聖人啟教學士稽古左圖右書蕭何入秦
　先收圖籍圖之由來尚矣甘肅西北巨鎮控扼邊塞
　其間山川雄峙城郭公廨設險憑勝必資繪事可備
　觀覽志圖考
　　圖目
　　甘肅輿地總圖　　　蘭州㑹城圖
　　臨洮府州縣圖　　　臨洮府城圖
　　鞏昌府州縣圖　　　鞏昌府城圖
　　平凉府州縣圖　　　平凉府城圖
　　慶陽府州縣圖　　　慶陽府城圖
　　甘州府屬縣圖　　　甘州府城圖
　　凉州府屬縣圖　　　凉州府城圖
　　寧夏府州縣圖　　　寧夏府城圖
　　西寧府屬縣圖　　　西寧府城圖
　　秦州屬縣圖　　　　秦州城圖
　　階州屬縣圖　　　　階州城圖
　　肅州屬縣圖　　　　肅州城圖
　　安西靖逆㕔圖　　　固原鎮圖
　　甘肅鎮圖　　　　　寧夏鎮圖
　　八旗駐防滿城圖　　凉州鎮圖
　　安西鎮圖　　　　　西大通鎮圖
　　積石山圖　　　　　西傾山圖
　　嶓冢山圖　　　　　崆峒山圖
　　隴山圖　　　　　　六盤山圖
　　子午山圖　　　　　賀蘭山圖
　　黄河圖　　　　　　涇渭圖
　　洮河圖　　　　　　寧夏河渠圖
　　鎮逺橋圖　　　　　嘉峪關圖















































　
　
　
　
　
　
　
　
　
　
　
　
　
　
　
　甘肅通志卷一
欽定四庫全書
　甘肅通志巻二
　　星野
　星有分野猶地有分界周禮保章氏以星土辨九州
　分野以察災祥但言躔次者諸説互異皆以唐一行
　所定爲凖天官家言必徵於古考古所以信今甘肅
　地處西北極髙東井輿鬼分野為鶉首之次志星野
　
　
　
　
　
　
　
　
歩天歌井八星行列河中浄一星名鉞井邊安兩河各
三南北正天罇三星井上頭罇上横列五諸侯侯上北
河西積水欲覓積薪東畔是鉞下四星名水府水位東
畔四星序四瀆横列南河裏南河下頭是軍市軍市團
圓十三星中有一箇野鷄精孫子丈人市下立各立兩
星從東説闕丘二箇南河東丘下一狼光蓬茸左畔九
箇彎弧弓一矢擬射頑狼胸有箇老人南極中春秋出
來壽無窮
　
　
　
　
　
　
　
　
歩天歌鬼四星册方似木櫃中央白者積尸氣册上四
星是爟位天狗七星鬼下是外㕑六間柳星次天社六
箇弧東倚社東一星是天紀
分野
　甘肅雍州之西境天文東井輿鬼分野為鶉首之次
　於辰在未營室東壁尾箕諸宿亦分各郡之次春秋
　元命苞曰東井鬼宿分為秦史記天官書分東井輿
　鬼雍州之分前漢地理志曰自井十度至柳三度為
　鶉首之次秦之分後漢律厯志曰井十二度至鬼五
　度為秦分晉天文志曰自東井十六度至柳八度為
　鶉首而費直又謂起井十二度蔡邕又謂起井十度
　所言頗異唐志云東井輿鬼鶉首也自漢三輔及北
　地上郡安定西自隴坻至河右西南盡巴蜀漢中之
　地及西南夷犍為越巂益州郡極南河之表東至牂
　牁古秦梁豳芮豐畢駘杠有扈密須庸蜀羌髳之國
　晉志北地上郡安定天水隴西酒泉張掖金城武威
　燉煌諸郡各指其所入之星為尾為室為壁詳紀度
　數唐志又稱東井居兩河之隂自山河上流當地絡
　之西北輿鬼居兩河之陽自漢中東盡華陽與鶉火
　相接當地絡之東南鶉首之外雲漢潛流而未逹故
　狼星在江河上源之西弧矢雞犬皆徼外之備也西
　羌吐谷渾及西南徼外夷人皆狼星廼若諸星度數
　井宿洛下閎測三十三度宋崇寧測三十三度少至
　元測三十三度三十分鬼宿洛下閎測四度唐一行
　測三度宋測二度崇寧測二度半至元測二度二十
　分而尾箕室壁亦各不同又考諸星去極度數景祐
　測騐謂井去極六十九度鬼去極六十八度尾去極
　百二十八度箕去極百二十三度營室去極八十五
　度東壁去極八十六度視永元銅儀開元游儀逺近
　微異淳風法象志因漢書十二次度數始以唐之州
　縣配焉而一行謂天下山河之象存乎兩戒北戒自
　三危積石負終南地絡之陽南戒自岷山嶓冡負地
　絡之隂寰宇脉絡上昭於天雍州西境為南北二條
　之肇端云
躔次
　晉天文志上郡北地入尾十度凉州入箕中十度安
　定入營室一度天水入營室八度隴西入營室四度
　酒泉入營室十一度張掖入營室十二度武都入東
　壁一度金城入東壁四度武威入東壁六度燉煌入
　東壁八度
　臨洮府古隴西郡治狄道縣入營室四度今蘭河二
　州金縣並古金城郡地兼得東壁四度
　鞏昌府古隴西郡地入營室四度又為古凉州地入
　箕中十度其南境西和縣得古梁州地為參井之交
　平凉府古安定郡入營室一度
　慶陽府古北地郡兼得上郡地入尾十度唐志云初
　東井十二度餘終柳六度雍秦之分
　甘州府古張掖郡入營室十二度
　凉州府古武威郡入東壁六度
　寧夏府古北地郡地入尾十度唐志夏州東井之分
　西寧府亦古金城郡入壁四度
　秦州古天水郡入營室八度南境徽禮兩當三縣亦
　得古梁州地為參井之交
　階州古武都郡入東壁一度其文縣為古隂平道漢
　屬廣漢郡得益州部晉志廣漢入觜一度文當在觜
　壁之交
　肅州古酒泉郡入營室十一度
　安西沙州古燉煌郡入東壁八度
國星
　斗一至四為魁魁一星曰天樞主秦
　天市垣西列十一星其第六星曰秦
　女十二國星周東南北二星曰秦
　五車五星其次舍在畢西北一星主秦
五星
　鶉火實沈以負西海主於華山太白位焉
　北方水位自河曲黄甫川西經榆林至寧夏又西經
　蘭州踰河至嘉峪關四千餘里得水位之半
占驗
　東井八星在河中主水衡事法令所取平也王者用
　法平則井宿明而端鉞一星附井前主伺滛奢而斬
　之南北兩河各三星分夾井主關梁河星具則路通
　四瀆四星江淮河濟之精也明大則百川決水位主
　水衡若客星水火守犯或彗孛皆為大水天罇三星
　主給貧餒明為豐年五諸侯主治隂陽察得失明大
　潤澤天下治積水在北河之北不見為災積薪在積
　水東火守之旱水府四星水官也闕丘天子雙闕諸
　侯兩觀也軍市天軍貿易之市中星衆則軍餘糧野
　鷄主變怪狼為野將弧矢常束矢以向狼丈人子孫
　星相扶而居不見為災老人星一名南極見則治平
　天子壽昌輿鬼主觀察姦謀天目也為日月五星之
　中道東北星主積馬東南星主積兵西南星主積布
　泉西北星主積金玉隨變占之中央積尸主祠祀爟
　四星主烽火天狗七星主守財天社在弧南明則吉
　天紀一星在外㕑南主知禽獸
　
　
　
　
　
　
　
　
　
　
　
　
　
　
　甘肅通志巻二
欽定四庫全書
　甘肅通志巻三上
　　建置沿革
　甘肅疆域最廣東接關中西控邊徼自古以來分合
　遷徙因革損益名隨代易制與地殊爰考建置知所
　自始厯稽沿革知所由更從今溯昔具載簡編我
朝因時定制河西衞所改設郡縣善政宜民規模遠已
志建置沿革










甘肅布政司
　禹貢黑水西河惟雍州周舊邦在雍之西陲周孝王
　封非子為附庸邑之秦甘肅謂之秦自此始及平王
　東遷封秦襄公為諸侯賜之岐以西之地春秋戰國
　時涇汭之北為朝那為義渠河湟秦隴間𦍑戎居之
　秦併天下置郡縣為北地隴西郡漢置凉州部刺史
　領隴西金城天水安定北地武帝闢河西置張掖酒
　泉武威燉煌四郡新莽時盧芳據安定隗囂據天水
　竇融據河西光武次第翦除其時凉治隴安帝又置
　張掖居延郡三國魏復分河西為凉州治天水析隴
　西置秦州治上邽又置西平(今西/寧)漢陽(今秦/州)郡以隴
　西(臨/洮)祁山(西/和)漢陽(伏/𦍑)為重鎮晉置秦州治上邽領隴
　西南安天水武都陰平畧陽六郡以凉州置武威領
　金城西平武威張掖西郡酒泉燉煌西海八郡建興
　以後相繼割據陷没為戰國者一百三十有六載南
　北戰争州縣錯雜増損離合疆境屢易隋大業初改
　　州為郡置司𨽻刺史相統治後羣雄競起割土分疆
　　梁師都據朔方稱梁李軌據武威稱凉薛舉據金城
　　天水稱秦唐滅凉并秦討梁師成盡平隴右河西地
　　唐初分天下為十道置隴右道領二十一州秦渭蘭
　　河洮岷成武疊宕鄯廓凉甘肅瓜沙伊西庭臨其涇
　　寧慶原靈㑹威武八州屬關内道開元中又分十五
　　道關内隴右道如故天寳間於邊境置安西北庭河
　　西朔方隴右諸節度使貞元以後隴右諸州盡陷於
　　吐蕃止餘威涇二州五代相沿宋初置陜西路常以
　　環慶原渭為重鎮慶厯初置沿邊四路曰熙河秦鳳
　　涇原環慶各置經畧制置司領之而朔方河西為西
　　夏所據金置慶原臨洮二路元至元十八年分置甘
　　肅行中書省及河西隴北道肅政亷訪使於甘州明
　　置承宣布政使司於西安統各府州縣設行都指揮
　　使司於甘州領各衛所
皇清初因之康熙二年以右布政司分管臨洮鞏昌平凉
　慶陽四府駐劄鞏昌府裁衞所八十五康熙五年改
　為甘肅布政使司移駐蘭州行都御史臺治焉領四
　府九州二十八縣雍正三年裁行都司及衛所改増
　四府曰甘州凉州寧夏西寧又分鞏昌州縣置直𨽻
　州二曰秦州階州又改肅州為直𨽻州改衞所設州
　縣甘州府領縣二曰張掖山丹凉州府領縣五曰武
　威永昌鎮番古浪平番寧夏府領州一曰靈州縣六
　曰寧夏寧朔平羅中衞新渠寳豐西寧府領縣二曰
　西寧碾伯肅州領縣一曰髙臺又改岷州衛為州改
　靖遠衛為縣併洮州衛俱𨽻鞏昌府新設大通衛𨽻
　西寧府安西衛沙州衛柳溝衛𨽻安西㕔靖逆衛赤
　金所𨽻靖逆㕔今領府八直𨽻州三又州八縣四十
　五衛所八




　臨洮府
　　禹貢雍州之域周初為西𦍑地春秋屬秦(韓安國傳/秦穆公併)
　　(國十四闢地千里/隴西北地是也)戰國秦昭王置隴西郡(史記昭王/二十七年)
　　(司馬錯發隴西因蜀攻楚水經注/二十八年置郡有隴坂在東故名)漢仍曰隴西郡治
　　狄道三國魏為隴西郡地(時郡復移/治襄武)晉初因之惠帝
　　分置狄道郡前凉張駿又改置武始郡隋開皇初郡
　　廢為金城郡地唐初為蘭州地天寳三載始分金城
　　置狄道郡乾元元年改曰臨州都督府屬隴右道寳
　　應元年陷於吐蕃號武勝軍宋熙寧五年收復王韶
　　敗𦍑人遂城武勝以為鎮洮軍節度屬秦鳯路是年
　　置熙河路改鎮洮軍為熙州金皇統二年改熙州為
　　臨洮府(因洮水經流/城下故名)後又改名臨洮路元復曰臨洮
　　府屬鞏昌路明亦曰臨洮府𨽻陜西布政司
皇清初因之康熙二年分設左右布政使司以府𨽻甘肅
　　布政司領州二縣三
　　　狄道縣(附/郭)
　　漢置狄道縣為隴西郡治(其地有狄種/故云狄道)三國魏屬隴
　　西郡治晉惠帝改置狄道郡前凉張駿改置武始郡
　　改縣曰降狄道後魏屬武始郡隋開皇初郡廢仍為
　　狄道縣屬金城郡唐初屬蘭州天寳三載復於縣置
　　狄道郡乾元初為臨州治寳應初陷於吐蕃廢宋熙
　　寧五年收復復置狄道縣為熙州治九年省元豐二
　　年復置屬熙河路金改熙州為臨洮府治狄道元仍
　　舊明因之為臨洮府附郭
皇清因之
　　　渭源縣
　　秦屬隴西郡地漢置首陽縣屬隴西郡後漢晉魏因
　　之後魏大統十七年改渭源縣(因渭水發源於/縣之鳥䑕山)隋仍
　　屬隴西郡唐屬渭州髙宗上元二年復名首陽别置
　　渭源縣儀鳳三年省首陽入渭源縣屬渭州寳應後
　　陷於吐蕃宋熙寧收復置渭源堡屬熙州金屬臨洮
　　府元至元十三年陞堡為縣屬臨洮府明仍為渭源
　　縣屬臨洮府
皇清因之
　　　蘭州
　　秦屬隴西郡漢昭帝始元六年分置金城郡治允吾
　　領金城榆中後漢建武十三年省入隴西郡晉初屬
　　金城郡東晉時為郡治後魏移置金城郡治金城隋
　　開皇初廢郡置蘭州總管府(因州南有臯/蘭山故名)大業初府
　　廢尋復為金城郡唐武徳二年平薛舉復曰蘭州治
　　五泉縣天寳元年復為金城郡乾元初復為蘭州屬
　　隴右道寳應初陷吐蕃宋元豐四年收復仍為蘭州
　　金城郡屬熙河路崇寧三年置蘭泉縣為州治金為
　　蘭州刺史省縣入之屬臨洮路元屬鞏昌路明洪武
　　初降為蘭縣又置蘭州衛成化十三年復升為蘭州
　　𨽻臨洮府
皇清因之康熙五年甘肅廵撫移駐遂為省㑹
　　　金縣
　　秦屬隴西郡漢置榆中縣屬金城郡後漢因之晉移
　　金城郡來治魏復移郡治金城(在今/蘭州)省縣入焉唐為
　　五泉縣地宋置龕谷寨屬蘭州金大定間陞為縣至
　　大間置金州領龕谷定遠二縣元至元七年併縣入
　　州屬鞏昌路明洪武二年降州為縣𨽻臨洮府成化
　　七年又𨽻蘭州
皇清仍𨽻臨洮府
　　　河州
　　古西羌地秦屬隴西郡漢置枹䍐縣屬金城郡後漢
　　改屬隴西郡晉初廢惠帝時復置前凉張軌分屬晉
　　興郡咸康初是地為凉張駿所有分置河州宋入吐
　　谷渾後魏復置河州周置枹䍐郡隋開皇初郡廢大
　　業初復置枹䍐郡唐復為河州天寳初改為安鄉郡
　　乾元初復曰河州屬隴右道後陷於吐蕃宋熙寧六
　　年收復仍為河州安鄉郡置枹䍐縣為州治屬熙河
　　路金亦曰河州貞元二年復置枹䍐縣為州治貞祐
　　四年置平西軍節度屬臨洮路元為河州路省枹䍐
　　縣入之初屬鞏昌路至元六年置吐蕃宣慰司治此
　　明洪武三年置河州衛五年又設河州府十二年省
　　為河州衛成化十二年置河州𨽻臨洮府
皇清因之
　　　歸徳所
　　明以前為番夷駐牧之地洪武三年征西將軍鄧愈
　　統兵至莽賚川始置歸徳所取番夷向化之義屬河
　　州衛并𨽻陜西行都司
皇清因之雍正四年裁河州衛改𨽻臨洮府








　鞏昌府
　　禹貢雍州之域春秋時為羌戎地秦置隴西郡漢為
　　隴西郡地(時郡治狄道為今臨洮府東北置天水/郡兼為安定郡地南境得武都郡地)後
　　漢因之靈帝分置南安郡三國魏晉仍為隴西南安
　　二郡地元魏為隴西南安陽二郡地𨽻渭州後周為
　　南安郡隋初郡廢大業初復為隴西郡唐武徳初置
　　渭州天寳初復曰隴西郡寳應後陷于吐蕃大中五
　　年收復五代時為羈縻之地宋熙寧五年置通遠軍
　　屬秦鳳路崇寧三年升為鞏州屬熙河路金仍曰鞏
　　州皇統三年改通遠軍屬臨洮路元初置鞏昌路都
　　總帥府統鞏昌平凉臨洮慶陽隆慶五府及秦隴㑹
　　蘭等二十七州明洪武三年為鞏昌府屬陜西布政
　　司領三州十四縣
皇清初因之康熙四年𨽻甘肅布政司雍正七年分置直
　　𨽻秦階二州以清水秦安禮縣徽縣兩當分𨽻秦州
　　以成縣文縣分𨽻階州又改岷州衛為岷州靖遠衛
　　為縣領縣九州一衛一城一
　　　隴西縣(附/郭)
　　古䝠戎地漢置䝠道縣屬天水郡後漢屬漢陽郡中
　　平五年分置南安郡縣𨽻焉三國魏始置中陶縣屬
　　南安郡晉因之後魏屬南安陽郡後改縣為内陶後
　　周為南安郡治隋開皇初郡廢改縣為武陽屬渭州
　　十年又改曰隴西大業初屬隴西郡唐武徳二年縣
　　屬伏州八年還屬渭州寳應以後没於吐蕃宋熙寧
　　五年為通遠軍治元祐五年改隴西縣仍為通遠軍
　　治崇寧三年為鞏州治金仍之元為鞏昌路治明為
　　鞏昌府附郭
皇清因之
　　　安定縣
　　漢天水郡勇士縣地後漢為䝠道縣地唐渭州地為
　　西市貿馬之所寳應中陷於吐蕃宋築定西安西二
　　城屬通遠軍金改定西縣屬鞏州尋升定西為州以
　　安西屬之又置安西通西二縣並𨽻州元省二縣𨽻
　　鞏昌路後因地震改為安定州明改州為縣𨽻鞏昌
　　府
皇清因之
　　　通渭縣
　　漢置平襄縣元鼎三年兼置天水郡治焉後漢屬漢
　　陽郡晉屬畧陽郡隋唐為隴西縣地唐寳應中没于
　　吐蕃宋元豐中置通渭縣崇寧五年廢金復置縣元
　　屬鞏昌路明仍之𨽻鞏昌府
皇清因之雍正八年移縣治于安定監
　　　漳縣
　　漢隴西郡襄武縣地後漢分置鄣縣俱屬隴西郡晉
　　廢後魏復置彰縣屬廣寧郡西魏於縣置廣安郡後
　　周郡廢隋曰障縣屬隴西郡唐天授二年改武陽縣
　　神龍元年復故屬渭州廣徳以後陷于吐蕃宋置鹽
　　川寨屬鞏州金為鹽川鎮屬定西州元至正十七年
　　復鄣縣屬鞏昌路明更為漳縣𨽻鞏昌府
皇清因之
　　　㑹寧縣
　　漢安定郡祖厲縣地後漢屬武威郡晉後荒廢西魏
　　以後為㑹州地金置西寧縣屬秦州貞祐四年升為
　　西寧州元初㑹州地震城圮移治西寧縣屬鞏昌路
　　至元七年省縣入州仍屬鞏昌路明改為㑹寧縣𨽻
　　鞏昌府
皇清因之
　　　伏羌縣
　　古冀戎地秦武公伐冀始置冀縣漢屬天水郡東漢
　　明帝永平十七年改郡曰漢陽治冀晉仍為冀縣屬
　　天水郡後省後魏改當亭縣又改為冀城縣後周省
　　入黄𤓰縣隋大業二年復改冀城縣𨽻天水郡唐武
　　徳三年改置伏羌縣又于縣置伏州八年州廢縣屬
　　秦州至徳以後陷于吐蕃宋建隆三年置伏羌砦屬
　　秦州熙寧三年改為伏羌城金屬秦州秦安縣元至
　　元十三年升為縣屬鞏昌路明仍為伏𦍑縣𨽻鞏昌
　　府
皇清因之
　　　寧逺縣
　　漢隴西郡襄武縣地後漢中平五年析置新興縣屬
　　南安郡晉如之元魏屬廣寧郡後周廢唐寳應初陷
　　于吐蕃咸通中收復宋初置寧遠砦崇寧三年升為
　　縣屬鞏州金廢為砦元至元中復置寧逺縣屬鞏昌
　　路明仍之𨽻鞏昌府
皇清因之
　　　西和縣
　　漢隴西郡西縣及武都郡地晉改置始昌縣屬天水
　　郡後廢後魏置水南縣又于縣置天水郡後周郡縣
　　皆廢入漢陽隋為長道縣屬漢陽郡唐屬成州天寳
　　末廢咸通十三年復置屬秦州宋熙寧三年改屬岷
　　州紹興十二年徙岷州治長道縣之白石鎮改為西
　　和州元至元七年省長道縣入西和州明洪武二年
　　改西和縣𨽻鞏昌府
皇清因之
　　　靖遠縣
　　古雍州西𦍑地秦屬隴西郡漢屬金城安定二郡地
　　後漢屬武威郡地西魏置㑹州後周廢隋開皇十六
　　年置㑹寧縣屬平凉郡唐武徳二年平李軌置西㑹
　　州貞觀八年以足食故改粟州尋復舊廣徳後没于
　　吐蕃宋初亦曰㑹州天聖後屬西夏元符二年收復
　　仍置㑹州崇寧三年置倚郭曰敷川縣建炎四年没
　　于金仍㑹州大定十二年改為保川縣尋陷于河西
　　僑治㑹川城名新㑹州元初徙治西寧縣(即今㑹/寧縣)明
　　正統二年於故㑹州地置靖虜衛𨽻陜西都司
皇清曰靖逺衛仍屬陜西行都司雍正八年改衛為縣𨽻
　　鞏昌府
　　　岷州
　　古西𦍑地秦置臨洮縣屬隴西郡漢魏及晉因之並
　　為隴西郡地西魏置溢樂縣并置岷州及同和郡隋
　　開皇二年郡廢大業初州廢改縣曰臨洮屬臨洮郡
　　義寧二年復曰溢樂於郡置岷州唐天寳初改和政
　　郡乾元初復為岷州治溢樂祐川和政三縣上元二
　　年陷吐蕃宋熙寧六年收復仍曰岷州崇寧三年又
　　置祐川縣為岷州治屬秦鳳路紹興初入金尋復改
　　為西和州移治長道縣(即今西/和縣)以祐川縣屬焉寧宗
　　時復入於金元復置岷州屬鞏昌路至元八年割屬
　　吐蕃等處宣慰司明洪武十一年廢州置岷州衛𨽻
　　陜西行都司
皇清因之雍正八年改衛為州𨽻鞏昌府
　　　洮州衛
　　秦漢為臨洮縣地東晉後為吐谷渾所據後周逐吐
　　谷渾置洮陽郡及洮州又置美相縣為州郡治隋為
　　臨洮郡唐貞觀五年改置臨潭縣尋為洮州治天寳
　　初復曰臨洮郡乾元初復曰洮州廣徳中陷于吐蕃
　　後唐長興四年置保順軍為塞外十鎮之一尋復陷
　　宋至道中邈川大首領唃厮囉欵塞為臣康定中命
　　為保順軍節度以羈縻之大觀二年收復仍曰洮州
　　屬秦鳳路金屬臨洮路元初屬鞏昌路後屬吐蕃宣
　　慰司明洪武四年廢州改置洮州衛軍民指揮使司
　　𨽻陜西都司
皇清因之雍正八年裁都司𨽻鞏昌府
　　　西固城
　　漢隴西郡羗道縣地後漢改屬武都郡三國時為蜀
　　地鄧艾伐蜀與其子忠從宕州連橋而渡即此元至
　　正二十六年置西固軍民所明洪武四年改置西固
　　城軍民千戸所屬陜西都司十五年改屬岷州衛
皇清初因之雍正七年裁守禦所歸併階州州同管轄番
　　人慕化編里為民設撫夷同知𨽻鞏昌府






　平凉府
　　禹貢雍州地春秋為朝那故地秦為北地郡地漢置
　　安定郡東南境為北地郡地西南境為天水郡地後
　　漢因之東晉太元中苻秦始分置平凉郡東境為安
　　定郡後魏置涇州原州後周改置平凉縣隋置平凉
　　郡東境仍為安定郡唐初為原州地貞元十九年徙
　　原州治平凉元和三年州徙臨涇四年於故平凉縣
　　置行渭州屬關内道廣明初陷吐蕃中和四年復置
　　五代襲唐制宋曰渭州隴西郡慶厯元年分置涇原
　　路政和七年升平凉軍節度使金始立平凉府屬鳳
　　翔路元𨽻鞏昌路明洪武初為平凉府𨽻陜西布政
　　司
皇清初因之康熈四年分𨽻甘肅布政司雍正五年裁平
　　凉固原二衛地併入州縣領州三縣七
　　　平凉縣(附/郭)
　　漢置涇陽朝那二縣屬安定郡後漢廢涇陽朝那如
　　故後魏復置涇陽縣屬隴東郡朝那仍屬安定郡後
　　廢後周置平凉縣屬長城郡隋屬平凉郡唐屬原州
　　廣徳後没於吐蕃貞元四年復置廣明初復入吐蕃
　　中和四年又為渭州治唐末廢五代唐復置平凉縣
　　屬涇州宋仍為渭州治金為平凉府治元明仍舊
皇清因之
　　　崇信縣
　　秦屬北地郡漢為涇陽縣地屬安定郡唐貞元中置
　　崇信軍宋建隆四年置崇信縣𨽻鳳翔府淳化間改
　　屬儀州熙寧五年屬渭州金仍為崇信縣𨽻平凉府
　　元明不改
皇清因之
　　　華亭縣
　　秦屬隴西郡漢為涇陽縣地後魏普泰二年立華亭
　　鎮以扼蕃戎隋大業元年始置華亭縣屬安定郡義
　　寧二年析華亭屬隴州唐垂拱間改亭川縣神龍初
　　復故廣徳元年陷吐蕃永泰中收復大厯中置義寧
　　軍元和三年省縣入汧源為神䇿軍地五代唐同光
　　初改置義州周顯徳中復置華亭縣宋太平興國初
　　避諱改儀州熙寧間以縣屬渭州金屬平凉府元以
　　化平縣省入明不改
皇清因之
　　　鎮原縣
　　秦屬北地郡漢置臨涇縣屬安定郡晉因之後魏於
　　縣置涇州尋廢隨大業初復曰臨涇唐乾元初曰原
　　州廣徳初為吐蕃所陷元和三年於縣權置原州大
　　中三年收復廣明後復為原州治名曰行原州五代
　　因之宋曰原州平凉郡金曰原州屬慶原路元改曰
　　鎮原州屬鞏昌路至元七年省州治臨涇縣入州明
　　洪武初降州為鎮原縣屬慶陽府後改𨽻平凉府
皇清因之
　　　固原州
　　漢置髙平縣元鼎初於縣置安定郡後漢復為髙平
　　縣屬安定郡晉永嘉以後没於氐𦍑後魏仍曰髙平
　　縣屬新平郡太延二年置鎮於此正光五年改置原
　　州並置髙平郡治焉周改郡縣曰平髙隋廢郡大業
　　初改置平凉郡唐復曰原州廣徳初没於吐蕃大中
　　三年收復廣明後復没吐蕃宋至道初建鎮戎軍𨽻
　　秦鳳路金大定二十二年升為鎮戎州𨽻鳳翔路元
　　初復曰原州至元十年改立開成府治開成縣至治
　　三年降為州仍𨽻鳳翔路明洪武初降州為開成縣
　　屬平凉府成化中冦燬廢徙縣於北四十里之固原
　　即舊原州鎮戎軍五年添設固原衛𢎞治十五年改
　　置固原州仍𨽻平凉府
皇清因之
　　　涇州
　　秦屬北地郡漢晉並屬安定郡後魏始置涇州取涇
　　水為名隋大業初復改安定郡治安定縣唐武徳初
　　復曰涇州至徳初改保定郡治保定縣乾元初復曰
　　涇州屬關内道廣徳元年没吐蕃大厯三年復因置
　　涇原節度治此乾寧初改彰義軍節度宋仍曰涇州
　　安定郡太平興國元年改彰化軍節度金復為涇州
　　治涇川縣屬慶原路元曰涇州為平凉府治明洪武
　　二年省縣入州𨽻平凉府領靈臺縣
皇清因之不領縣
　　　靈臺縣
　　古雍州地漢為鶉孤縣屬北地郡後漢曰鶉孤屬安
　　定郡晉因之後魏置隨平郡𨽻涇州後周廢隋仍屬
　　安定郡大業元年分置靈臺縣取文王伐密作靈臺
　　之義二年廢唐天寳初復改鶉觚曰靈臺縣唐末李
　　茂貞以州置靈臺軍五代周廢軍仍屬涇州宋建炎
　　四年没金元至元七年併入涇川縣後復立以良原
　　縣省入明仍名靈臺縣屬平凉府涇州
皇清因之順治九年直𨽻府
　　　静寧州
　　漢置阿陽縣屬天水郡後漢因之屬漢陽郡晉省西
　　魏屬㑹州唐屬渭州中陷吐蕃大中間收復五代宋
　　俱因之宋景徳元年知渭州曹瑋始於隴山外之隴
　　干川剙築隴干城以控西夏慶厯三年經畧使韓琦
　　建徳順軍𨽻秦鳳路元祐八年置隴干縣為軍治金
　　大定二十七年改徳順州屬鳳翔路元省隴干縣改
　　静寧州屬鞏昌路明洪武初降鳳翔之莊浪州為縣
　　來屬并領隆徳為二縣𨽻平凉府嘉靖中以隆徳𨽻
　　府惟領莊浪
皇清因之不領縣
　　　莊浪縣
　　隋華亭縣地唐為原州地宋初屬渭州慶厯八年置
　　通邊砦屬徳順軍金升為縣仍屬徳順州元初置莊
　　浪路大徳八年改為州屬鳳翔路明仍為州屬鳳翔
　　府尋降為縣屬静寧州
皇清因之順治五年直𨽻府
　　　隆徳縣
　　漢涇陽縣地宋天禧元年置羊收隆城慶厯三年改
　　隆徳砦屬徳順軍金升砦為縣屬徳順州元屬静寧
　　州明嘉靖三十八年直𨽻平凉府
皇清因之





　慶陽府
　　禹貢雍州之域春秋時為義渠戎國秦滅義渠以其
　　地置北地郡漢為北地郡郁郅畧畔馬嶺泥陽四縣
　　地後漢末郡縣俱廢西魏置朔州後周廢隋開皇十
　　六年復置慶州大業間改𢎞化郡唐武徳元年復為
　　慶州六年置總管府天寳元年改安化郡至徳元載
　　改順化郡乾元初復為慶州南境為寧州屬關内道
　　五代梁改武静軍後唐莊宗復為州宋建隆元年置
　　慶州團練屬陜西路乾徳初復為慶州慶厯元年分
　　置環慶路經畧安撫使政和七年陞慶陽軍節度宣
　　和七年改為慶陽府金初改置安國軍又改定安軍
　　節度皇統二年置慶原路總管府元復為慶陽府屬
　　鞏昌路明仍為慶陽府𨽻陜西布政司増置慶陽衛
皇清因之康熙四年分𨽻甘肅布政司雍正五年裁衛歸
　　併州縣領州一縣四
　　　安化縣(附/郭)
　　漢置郁郅縣屬北地郡後漢末廢後魏周皆為鎮隋
　　開皇十六年置合水縣為慶州治大業初為𢎞化郡
　　治唐武徳六年置𢎞化縣改合水曰合川並為慶州
　　治貞觀元年併合川入𢎞化神龍元年改𢎞化曰安
　　化(新唐志天/寳元年改)至徳元載又改順化縣五代因之宋乾
　　徳二年復曰安化縣仍為慶州治宣和中為慶陽府
　　治金因之元至元七年省縣入府明復置縣為府附
　　郭
皇清因之
　　　合水縣
　　漢曰畧畔道屬北地郡後漢末廢後魏為襄樂縣地
　　西魏僑置蔚州後周廢州置北地郡隋開皇初郡廢
　　仁壽初置華池縣屬𢎞化郡義寧元年析合水置樂
　　蟠縣唐屬慶州武徳六年分置蟠交縣貞觀初省華
　　池縣天寳元年改蟠交曰合水皆屬慶州五代周省
　　合水入樂蟠宋熙寧四年省樂蟠復置合水縣屬慶
　　州金元明俱屬慶陽府
皇清因之
　　　環縣
　　秦屬北地郡漢置馬嶺縣為郡治兼領方渠縣後漢
　　廢隋大業元年復置馬嶺縣屬𢎞化郡唐屬慶州神
　　龍元年分馬嶺置方渠縣亦屬慶州五代縣廢為鎮
　　晉天福四年於鎮置威州又置通逺縣周廣順二年
　　改曰環州顯徳四年州廢為通逺軍宋淳化五年復
　　為環州𨽻環慶路仍置通逺縣為州治金屬慶原路
　　元省通逺縣入州屬鞏昌路明改為環縣屬慶陽府
皇清因之
　　　真寧縣
　　秦屬北地郡漢陽周縣地屬上郡後漢省後魏復置
　　陽周縣屬趙興郡西魏置顯州後周州廢隋開皇中
　　改羅川縣屬北地郡唐天寳元年因獲玉真人像於
　　羅山遂改為真寧縣屬寧州五代宋金元因之明萬
　　厯二十九年改屬慶陽府
皇清因之
　　　寧州
　　春秋戰國為義渠戎國秦為北地郡漢置泥陽縣仍
　　屬北地後漢末廢後魏太平真君二年置定安縣皇
　　興二年置華州太和十一年改班州十四年改邠州
　　二十年又改豳州兼置趙興郡西魏始改寧州又合
　　之曰邠寧隋大業初改州為北地郡唐武徳初復曰
　　寧州貞觀元年置都督府四年府廢天寳初改置彭
　　原郡乾元初復曰寧州屬關内道宋初為寧州彭原
　　郡屬永興路宣和元年陞興寧軍節度屬環慶路金
　　皇統二年罷軍屬慶原路大定七年改縣曰安定元
　　復為寧州領真寧縣屬鞏昌路明初改屬慶陽府仍
　　領真寧縣萬厯二十二年改真寧縣𨽻府
皇清因之


甘州府
　戰國時為月支戎地漢初為匈奴休屠昆邪二王所
　據武帝元鼎六年分武威酒泉之地置張掖燉煌郡
　張掖郡領十縣(□得昭武删丹氐池屋蘭/日勒驪靬番和居延顯美)晉因之隆
　安中北凉沮渠䝉遜都此西魏置西凉州更名甘州
　取州西甘浚山泉味甘冽為名後周復置張掖郡隋
　開皇初郡廢大業初復置張掖郡十三年李軌起兵
　河西自稱凉王盡有河西之地唐武徳二年復曰甘
　州景雲元年始置河西節度使天寳初仍為張掖郡
　乾元初復曰甘州屬河西道永泰二年陷於吐蕃大
　中五年張義潮以州來歸授歸義軍節度使尋為回
　鶻所據宋天聖六年元昊襲回鶻取甘州僭國號夏
　改鎮夷郡立宣化府理宗寳慶元年䝉古取夏甘肅
　西凉府元至元元年置甘肅路總管府八年去肅改
　甘州路十八年立甘肅等處行中書省治此以控河
　西諸郡明洪武五年宋國公馮勝定河西二十四年
　　置甘肅衛二十五年分置甘州左右中前後五衛二
　　十六年置陜西行都司
皇清順治七年裁前後二衛十四年復裁中衛止存左右
　　二衛康熙(原闕/)年移行都司於蘭州改置鞏昌分府
　　統甘州衛雍正三年裁行都司升甘州衛為府𨽻甘
　　肅布政司統張掖山丹髙臺三縣八年以髙臺分𨽻
　　肅州領縣二曰張掖山丹
　　　張掖縣(附/郭)
　　漢武帝開置張掖郡治□得縣晉仍曰張掖郡治永
　　平隆安中北凉沮渠䝉遜都此西魏置甘州周仍置
　　張掖郡隋初郡廢改酒泉縣大業二年復置張掖郡
　　治張掖縣唐仍為張掖郡又改甘州尋陷於吐蕃宋
　　為西夏所據元置甘州路為行省治明改置甘州衛
　　𨽻陜西行都司
皇清雍正三年置張掖縣𨽻甘州府
　　　山丹縣
　　漢武帝始置删丹縣屬張掖郡後漢因之獻帝時分
　　屬西郡晉因之後魏改删丹曰山丹西魏郡廢改縣
　　為弱水後周省弱水縣入山丹隋大業初復曰删丹
　　屬張掖郡唐屬甘州宋為西夏所據置甘肅軍元至
　　元二十二年升為山丹州屬甘肅行省明初廢洪武
　　二十四年置山丹衛𨽻陜西行都司
皇清雍正三年改為縣𨽻甘州府
　
　
　
　
　
　
　
　
　　甘肅通志巻三上
欽定四庫全書
　甘肅通志巻三下
凉州府



凉州府
　秦為月支國後為渾邪休屠王右地漢武帝元狩二
　年命霍去病出隴西擊敗之來降以其地為武威郡
　領十縣(姑臧武威張掖休屠揟次/鸞鳥樸□媪圍蒼松宣威)元封五年置凉州
　部刺史以統之其地勢西北斜出在南山之間南隔
　西羌西通西域號為斷匈奴右臂三國魏文帝分置
　凉州晉仍其名東晉為張軌所都居姑臧稱凉王是
　為前凉繼為吕光所據都姑臧號後凉又據於秃髮
　烏孤號南凉李暠據敦煌自稱西凉公遷酒泉號西
　凉沮渠䝉遜初據張掖尋徙姑臧又為北凉元魏平
　北凉改州為鎮太和十四年復置凉州周因之置總
　管府隋開皇初郡廢大業初府廢尋復為武威郡唐
　初為李軌所據武徳二年復置凉州總管府景雲初
　置河西節度使二年分隴右為河西道天寳元年復
　曰武威郡乾元元年復曰凉州廣徳二年陷於吐蕃
　宣宗復河湟宋初置西凉府屬陜西路景徳中為西
　　夏元昊所據元滅夏降為西凉州屬永昌路明洪武
　　九年改置凉州衛屬陜西行都司
皇清因之雍正三年陞為凉州府𨽻甘肅布政司領縣五
　　　武威縣(附/郭)
　　漢武帝開置武威郡治姑臧縣魏晉因之前凉張軌
　　後凉吕光北凉沮渠䝉遜皆都於此後魏改林中縣
　　後周復故名隋因之唐貞觀初曰凉州亦為武威郡
　　開元中置河西節度使治武威廣徳初陷於吐蕃宋
　　為西凉府地後陷西夏元屬永昌路明為凉州衛地
皇清初因之雍正三年改凉州衛為武威縣隸凉州府
　　　永昌縣
　　漢置番和縣屬張掖縣晉改屬武威郡後魏置番和
　　郡後周廢郡置鎮隋開皇中復為縣仍屬武威郡唐
　　初曰番和開元十六年改置大斗軍屬凉州後陷吐
　　蕃宋為西凉府景徳中為元昊所據元置永昌路明
　　洪武三年改置永昌衛屬陜西行都司
皇清初因之雍正三年改衛為永昌縣
　　　鎮番縣
　　漢置武威宣威二縣屬武威郡後漢因之晉以後為
　　後凉吕氏将楊軌所據後魏改置武安郡西魏郡縣
　　皆省入姑臧唐郭元振為凉州都督置白亭軍後陷
　　於吐蕃宋為西夏所據元為小河灘城明洪武二十
　　九年分置鎮番衛屬陜西行都司
皇清初因之雍正三年改衛為鎮番縣
　　　古浪縣
　　漢置蒼松縣屬武威郡後漢改為倉松晉因之東晉
　　太元中呂光改置昌松郡後魏仍舊周廢郡為昌松
　　縣隋開皇初改縣為永世後復故名屬武威郡唐嗣
　　聖十八年郭元振為凉州都督始於武威東南境石
　　峽築和戎城五代相沿宋為西夏所據元屬永昌路
　　明洪武五年平定河西開設凉州衛十年因舊水名
　　改為古浪築城於今治所正統三年置古浪守禦千
　　户所屬陜西行都司
皇清初因之雍正三年改所為古浪縣
　　　平番縣
　　漢金城郡地晉建興中前凉分置廣武郡後魏置廣
　　武縣為郡治後周因之隋開皇初郡廢為廣武縣大
　　業初改為允吾屬武威郡唐武徳三年復為廣武屬
　　蘭州後陷於吐蕃宋為西夏所據元屬永昌路明洪
　　武十年置荘浪衛後廢為莊浪守禦千户所永樂元
　　年復為莊浪衛屬陜西行都司
皇清康熙二年復降為所雍正三年改莊浪所為平番縣




寧夏府
　禹貢雍州渠搜之地春秋時羌戎所居秦取河南之
　北千里地築城徙民居之號曰新秦屬北地郡漢仍
　為北地郡武帝元朔二年收河南地置朔方郡𨽻并
　州刺史東漢因之晉亂為赫連氏所據築統萬城曰
　夏州又曰忻都在河套中黑水之南去今鎮城二百
　餘里所謂黑水故城是也後魏置𢎞化郡領巖緑縣
　𨽻夏州西魏曰𢎞化郡後周始置懐遠郡及帶普樂
　郡隋開皇三年郡廢又置朔方靈武二郡唐以夏州
　朔方郡領朔方静徳寧朔三縣而靈州靈武郡領廻
　樂靈武懐遠保静四縣更以統萬城為定難節度使
　治均屬關内道唐末拓㧞思恭鎮夏州其弟思謙代
　之遂世有其地厯五代迄宋其孫繼捧入朝獻地景
　徳間復據靈州傳子徳明城懐遠鎮為興州居之即
　今鎮城其子元昊僭號陞興州為興慶府又改中興
　府遂為西夏國都疆域與宋延慶熙河分昇宋寳慶
　　中元滅夏置寧夏路立總管府以靈州鳴沙州應理
　　州𨽻焉明初設寧夏府洪武五年府廢徙其民九年
　　改置寧夏衛遷五方之人實之又増前中左右共五
　　屯衛𨽻陜西行都司
皇清初因其舊順治十五年以前屯衛併入寧夏衛以中
　　屯衛併入右衛𨽻寧夏道雍正三年陞為寧夏府領
　　州一縣六
　　　寧夏縣(附/郭)
　　漢北地郡富平縣地魏置六鎮三戍于此後周置懐
　　遠縣屬懐遠郡隋屬靈武郡唐屬靈州宋初廢為鎮
　　乾興二年西夏徳明城之元屬寧夏路明置寧夏五
　　衛
皇清順治十五年併前衛入寧夏衛雍正三年裁衛改寧
　　夏縣附郭
　　　寧朔縣(附/郭)
　　漢富平縣地後周置寧朔縣隋屬朔方郡唐𨽻夏州
　　朔方郡宋為懐遠鎮入西夏元屬寧夏路明為寧夏
　　右衛
皇清順治十五年併中衛入右衛雍正三年裁衛改寧朔
　　縣附郭
　　　平羅縣
　　漢北地郡北境唐為靈州定遠城北境明洪武初置
　　平虜千户所屬寧夏衛
皇清為平羅所雍正三年裁所改平羅縣
　　　靈州
　　秦北地郡地漢惠帝四年置靈洲縣屬北地郡以洲
　　在河渚之中隨水上下未嘗淪没故號曰靈洲後漢
　　徙廢後魏太延二年置薄骨律鎮孝昌中改置靈州
　　西魏又為鹽州地後周置帶普樂郡及迴樂縣隋初
　　郡廢大業三年改為靈武郡唐為靈州又為靈武郡
　　置大都督府屬關内道開元中置朔方節度使天寳
　　初復改州為靈武郡十五載肅宗即位于靈武五代
　　仍為朔方軍治宋咸平時李繼遷叛據改為西平府
　　又名翔慶軍元復曰靈州屬寧夏路明初州廢𢎞治
　　十五年置守禦千户所正徳元年改寧夏後衛仍以
　　所千總攝之屬寧夏道
皇清因之雍正三年改為州並省寧夏守禦所附入
　　　中衛縣
　　秦北地郡地漢置眴巻縣屬安定郡後魏為靈州地
　　隋為靈武郡地唐靈州鳴沙縣地宋没于西夏元置
　　應理州屬寧夏路明洪武初州廢三十二年建寧夏
　　中衛屬陜西行都司
皇清因之雍正三年裁衛改為中衛縣
　　　新渠縣
　　漢北地郡北境唐定遠城(元和志靈州有定遠城在/州東北二百里漢北地方)
　　(渠縣/之地)又名警州(新唐志警州/本定遠城)宋初置定州西夏因之
　　元廢明寧夏衛地(明志定州城在衛北六十里又曰/有田州城在衛北六十里今縣在)
　　(田州塔南田州/蓋定遠之訛也)
皇清因之雍正四年建縣曰新渠(其地近名/察罕托和)
　　　寳豐縣
　　漢北地郡方渠縣地宋定州地西夏築省嵬城於此
　　後廢明寧夏衛地
皇清因之雍正四年建縣曰寳豐(其地在省嵬城西近名/察罕托和府北河側之)
　　(灘也土地膏腴舊未開墾時為寧夏民樵牧之所康/熙三十六年套夷渡河漸徙而南去舊鎮城僅半舍)
　　(四十八年鎮/臣始令徙出)



　西寧府
　　古西羌所居謂之湟中漢武帝逐諸羌築龍居寨宣
　　帝時趙充國伐先零諸羌以其地開屯田置破羌縣
　　屬金城郡後漢建安中分置西平郡治西都縣晉初
　　因之東晉末南凉秃髮烏孤據為國都後魏孝昌二
　　年置鄯州改破羌縣為西都周改置樂都郡隋開皇
　　初郡廢十八年改縣曰湟水大業初復為西平郡唐
　　武徳二年復曰鄯州儀鳳二年置都督府開元二十
　　一年置隴右節度使天寳初曰西平郡乾元初復曰
　　鄯州屬隴右道寳應元年没入吐蕃宋初屬西夏後
　　為吐蕃所據號青唐城元符二年收復復置鄯州隴
　　右節度三年棄之崇寧三年收復建隴右都䕶府改
　　鄯州為西寧州後復屬西夏元至元中仍曰西寧州
　　屬甘肅行省明洪武十九年改為西寧衛𨽻陜西行
　　都司
皇清初因之雍正三年改衛為府領縣二衛一
　　　西寧縣(附/郭)
　　東漢置西都縣為西平郡治魏晉因之後魏廢為鄯
　　善鎮周為樂都郡地隋為湟水縣地唐儀鳳三年分
　　置鄯城縣後陷廢宋元皆為西寧州治明為衛治
皇清雍正三年設西寧府置西寧縣
　　　碾伯縣
　　古湟中地漢神爵二年置破羌縣屬金城郡魏因之
　　晉廢為樂都郡地後魏孝昌二年改曰西都縣後廢
　　屬鄯州周復屬樂都郡隋開皇十八年置縣曰湟水
　　屬西平郡唐復改屬鄯州寳應初陷吐蕃宋元符初
　　收復置湟州建中靖國三年改西平郡為西寧州樂
　　都為碾伯明初立衛洪武十九年移衛於西寧州碾
　　伯為右所
皇清初裁所設衛雍正三年置碾伯縣屬西寧府
　　　大通衛
　　向係西番羌囘之地路通甘凉西寧逼近喇嘛各寺
皇清雍正三年設大通衛建築衛城及白塔城徹爾圖城
　　總兵鎮守分設參將遊擊守備千把馬步戰守兵丁
　　遂為沿邊重鎮





　直𨽻秦州
　　古成紀地周封非子於秦亭因名秦秦為隴西郡地
　　漢曰上邽縣屬隴西郡後隗囂據其地東漢屬漢陽
　　郡治冀三國魏置秦州治上邽蜀漢建興六年屬蜀
　　魏甘露元年屬魏晉改漢陽為天水郡亦治上邽尋
　　廢復置秦州建興以後前趙後趙前秦後秦相繼割
　　據義熙十三年劉裕滅秦歸宋後魏避諱改曰上封
　　仍為州郡治隋開皇初廢大業初復置改縣曰上邽
　　唐復為秦州開元間徒治成紀天寳初還治上邽改
　　天水郡乾元初復曰秦州大厯中陷於吐蕃大中三
　　年收復景福初為李茂貞所據五代初没於蜀後唐
　　平蜀厯唐晉漢周郡俱仍舊宋仍曰秦州天水郡雄
　　武軍節度屬秦鳳路金為鎮遠軍治成紀元復為秦
　　州𨽻鞏昌路明洪武初省縣入州𨽻鞏昌府領縣三
　　清水秦安禮縣
皇清初因之雍正七年升為直𨽻州領縣五
　　　清水縣
　　秦隴西郡地漢置清水縣屬天水郡後漢廢為隴縣
　　地晉復置屬畧陽郡後魏因之隋屬天水郡唐武徳
　　四年於縣置邽州六年州廢縣屬秦州大厯以後陷
　　於吐蕃大中間收復𨽻鳳翔府仍屬秦州宋因之金
　　置冶坊縣元以冶坊併入明如之𨽻鞏昌府
皇清初因之雍正七年改屬直𨽻秦州
　　　秦安縣
　　漢置成紀縣屬天水郡為凉州治東漢屬漢陽郡晉
　　屬天水郡後没於氐羌隋仍屬天水郡唐開元中移
　　秦州來治屬秦州天水郡宋為納甲城金始置秦安
　　縣屬秦州元為秦安縣至正七年併雞川隴城二縣
　　入焉屬秦州明因之𨽻鞏昌府
皇清初因之雍正七年改屬直𨽻秦州
　　　禮縣
　　漢嘉陵道地後漢為上禄縣地三國屬蜀漢元魏置
　　漢陽郡治蘭倉縣西魏改為長道郡治漢陽縣後周
　　改為天水郡隋為長道縣屬漢陽郡唐屬成州寳應
　　中陷廢咸通中復置長道縣改屬秦州五代因之宋
　　熙寧中改屬岷州南宋屬西和州後割於金元置禮
　　店軍民府明初置禮店千户所屬岷州洪武十五年
　　改屬秦州衛成化九年廵撫馬文升奏設禮縣𨽻秦
　　州屬鞏昌府
皇清初因之雍正七年改屬直𨽻秦州
　　　徽縣
　　秦隴西郡地漢河池縣屬武都郡後漢因之三國時
　　屬蜀漢晉永嘉後没於氐羌元魏置廣化縣于縣置
　　廣化郡隋初郡廢仁壽初改縣曰河池屬河池郡唐
　　屬鳳州五代因之宋開寳五年移治固鎮屬鳳州元
　　置南鳳州於河池又分置永寧縣至元初改曰徽州
　　七年併省縣入州屬鞏昌路明仍曰徽州領縣一曰
　　兩當𨽻鞏昌府
皇清初因之雍正七年改州為縣屬直𨽻秦州
　　　兩當縣
　　秦隴西郡地漢故道縣屬武都郡後漢因之晉永嘉
　　後没於氐羌元魏析置兩當縣兼置兩當郡隋初郡
　　廢屬鳳州大業初屬河池郡唐屬鳳州五代因之宋
　　徙治廣鄉鎮屬鳳州元初屬南鳳州至元中改屬徽
　　州明仍屬徽州𨽻鞏昌府
皇清初因之雍正七年改屬直𨽻秦州





　直𨽻階州
　　禹貢梁州之域春秋時白馬氐居之秦為隴西郡地
　　漢置武都郡後漢因之三國時屬于蜀漢晉初因之
　　永嘉後為氐楊茂搜所據後魏置武都鎮西魏置武
　　階郡尋改為武州後周又改曰永都隋初郡廢後復
　　為武都郡唐復為武州治将利縣屬隴右道天寳初
　　曰武都郡乾元初復為武州大厯後陷于吐蕃大中
　　三年收復景福初始名階州因其地陡峻由城門而
　　上如升階然宋仍曰階州武都郡治福津縣屬秦鳳
　　路建炎後屬利州路元移治桞城至元七年以福津
　　将利二縣省入為階州屬鞏昌路明洪武二年改為
　　階縣十年復為州𨽻鞏昌府領文縣
皇清初因之雍正七年改為直𨽻州領縣二成縣文縣
　　　成縣
　　春秋時為白馬氐國秦屬隴西郡漢置武都郡治武
　　都領下辨嘉陵上禄等縣後漢為武都郡治下辨界
　　于武都隴右二郡之間晉永嘉後没于楊氐太元中
　　楊定稱蕃表置仇池郡宋元嘉十九年平仇池尋入
　　魏後魏改置仇池鎮尋置仇池郡太和十二年置梁
　　州正始初改南秦州西魏改成州初置同谷縣隋為
　　漢陽郡治上禄縣唐為成州天寳初改同谷郡乾元
　　初復故皆治上禄寳應初没於吐蕃咸通中復置成
　　州五代梁改曰汶州貞明初地入于蜀後唐復曰成
　　州治同谷縣宋仍曰成州同谷郡屬秦鳳路南宋紹
　　興中屬利州路寳應初以理宗舊邸升為同慶府元
　　復曰成州屬鞏昌路明洪武二年改州為成縣屬鞏
　　昌府
皇清初因之雍正七年改屬直𨽻階州
　　　文縣
　　古氐羌地漢置隂平道屬廣漢郡為北部都尉治後
　　漢屬廣漢屬國三國時屬于蜀晉置隂平郡永嘉後
　　没于氐西魏改置曲水縣後周始置文州隋廢州郡
　　仍曲水縣屬武都郡唐初復為文州天寳初改曰隂
　　平郡乾元初復曰文州屬劍南道宋仍曰文州隂平
　　郡屬利州路元仍置文州屬圖沙瑪路明洪武四年
　　改州為縣屬階州二十三年裁縣歸所省入階州二
　　十八年改置文縣守禦軍民千户所成化九年復置
　　文縣𨽻階州屬鞏昌府
皇清初因之順治十六年裁所歸縣雍正七年改屬直𨽻
　　階州


　直𨽻肅州
　　古西戎地秦為月支國漢初為匈奴昆邪王地武帝
　　元狩二年開置酒泉郡治禄福縣以通西域隔絶匈
　　奴與西羌通路名曰斷匈奴右臂東漢因之三國屬
　　魏仍為郡𨽻凉州晉為前凉張軌所有繼為西凉李
　　暠所都後歸於北凉沮渠䝉遜元魏平北凉改為軍
　　屬敦煌郡孝昌中復置酒泉郡隋初郡廢仁壽二年
　　分置肅州大業初省入張掖郡義寧兀年改縣曰酒
　　泉唐武徳二年復置肅州八年置都督府貞觀元年
　　府罷天寳初復曰酒泉郡乾元初復曰肅州屬隴右
　　道大厯元年陷於吐蕃宋為囘鶻所據景祐中屬西
　　夏元至元七年置肅州路總管府𨽻甘肅行中書省
　　明洪武二十八年開設肅州衛𨽻陜西行都司
皇清初因之雍正三年改肅州為直𨽻州七年以髙臺縣
　　改𨽻肅州
　　　髙臺縣
　　漢樂涫縣地屬酒泉郡晉因之前凉分置建康郡後
　　周復置樂涫縣尋省入福禄縣唐初於故樂涫地置
　　福禄縣屬肅州後入於吐蕃宋為西夏所據元屬甘
　　州路明洪武初為髙臺站以其地形髙西有臺子寺
　　為名𨽻甘州中衛景泰七年始置髙臺守禦千户所
　　屬陜西行都司
皇清雍正三年裁髙臺鎮夷二所改設髙臺縣𨽻甘州府
　　七年改屬直𨽻肅州



安西㕔
　春秋戰國時為西戎地秦月支戎居之漢為敦煌郡
　地有縣六曰敦煌冥安效榖淵泉廣至龍勒晉分敦
　煌之宜禾伊吾冥安淵泉廣至五縣分酒泉之沙頭
　縣又别立㑹稽新鄉凡八縣為晉昌郡後魏置敦煌
　常樂二郡後周併敦煌鳴沙平康效榖東鄉龍勒六
　縣為鳴沙縣又併凉興廣至冥安淵泉為凉興縣隋
　開皇初敦煌常樂二郡俱廢改凉興為常樂大業復
　置敦煌郡改鳴沙為敦煌唐置𤓰沙二州屬河西道
　大厯元年陷于吐蕃大中五年張義潮以𤓰沙州來
　歸置歸義軍以義潮為歸義節度使貞元後盡没吐
　蕃宋初仍為回鶻所據景祐中元昊襲回鶻取𤓰沙
　盡有河西之地元初立𤓰州屬沙州路𨽻甘肅行中
　書省明為齊勤䝉古沙州二衛地(布朗吉爾以東桞溝/堡尚屬齊勤䝉古)
　(衛/)成化後土魯番侵掠正徳中徙肅州塞内嘉靖三
　年閉嘉峪關其地遂為土魯番所有
皇清定鼎西夷嚮化𤓰沙以西盡入版圗雍正元年置安
　　西同知治布隆吉領安西衛沙州所三年升沙州為
　　衛又改靖逆通判所屬之桞溝所𨽻安西㕔五年升
　　衛六年另建安西鎮城于大灣移治安西新城領衛
　　三曰安西桞溝沙州
　　　安西衛
　　漢敦煌郡冥安縣地晉曰宜安(即冥/安)屬敦煌郡又分
　　置晉昌郡周併入凉興縣唐置𤓰州尋没于吐蕃五
　　代時𤓰州與吐蕃雜處曹義金遣使入貢于後唐以
　　義金為歸義節度使宋入于西夏元至元十四年立
　　𤓰州二十八年徙居民于肅州僅存其名明為沙州
　　衛地正徳後避土魯番内徙肅州塞下嘉靖後盡棄
　　其地
皇清雍正元年置安西衛于布隆吉六年移治安西鎮城
　　𨽻安西同知
　　　沙州衛
　古三危地羌戎所居春秋時謂之𤓰州左傳允姓之
　戎居於𤓰州是也秦及漢初為月支匈奴所據武帝
　後元年分酒泉置敦煌郡晉因之元帝時張駿分敦
　煌晉昌髙昌三郡西域都䕶戊巳校尉玉門大䕶軍
　三營為沙州張祚又以敦煌郡置商州其後李暠據
　敦煌稱西凉公後魏置敦煌郡周置鳴沙縣(水經注/敦煌南)
　(七里有鳴沙山/故亦曰沙州)隋大業初復置敦煌郡改鳴沙為敦
　煌唐武徳五年置西沙州貞觀七年曰沙州領敦煌
　壽昌二縣神龍元年置豆盧軍貞元後盡没于吐蕃
　宋初為回鶻所據太宗時曹元忠以州歸于宋景祐
　中為元昊所據元復取之至元十四年復立沙州十
　七年升為沙州路明永樂二年置沙州衛以酋長昆
　濟楞為指揮使賜誥印正徳十年為哈密衞喇特二部
　侵逼走附塞下正統中沙州久為罕都指揮巴特瑪吹
　戬駐牧昆濟楞子納古爾謀奔衞喇特甘肅鎮将任禮勒
　兵收其全部入塞居之甘州時土魯番侵據哈密巴
　　特瑪吹戬孫嘉克請自立一衛與相抗朝命于沙州故
　　城立罕都左衛正徳十一年嘉克子竒塔特衰弱不振
　　徙肅州塞内其部下服屬土魯番沙州遂廢
皇清雍正元年置沙州所三年升衛𨽻安西同知
　　　桞溝衛
　　漢敦煌郡淵泉縣地晉曰深泉(即淵/泉)屬敦煌郡又分
　　置晉昌郡周併入凉興縣唐屬沙州地隨陷於吐蕃
　　宋入西夏元時為𤓰州地屬沙州路明為齊勤䝉古
　　衛地成化中哈密為土魯番所據築苦峪城移哈密
　　及寄居齊勤者以居之(按苦峪東至肅州四百/里當在今栁溝堡境内)正徳
　　中土魯番益張遣兵分掠苦峪嘉靖三年閉嘉峪關
　　部衆屬土魯番其地多檉桞有水泉東則十道桞溝
　　西則布朗吉爾河
皇清康熙五十六年置栁溝所於四道栁溝治桞溝堡𨽻
　　栁溝通判雍正三年改𨽻安西同知五年升衛移治
　　布隆吉


靖逆㕔
　周西戎地秦月支居之漢酒泉敦煌二郡地酒泉領
　縣曰玉門曰延壽(師古曰闞駰云漢罷玉門關屯徙/其人於此置縣元和志縣東至州)
　(二百二十里五代晉髙居誨使于闐記云肅州渡金/河西百里又西百里出玉門關即故玉門縣按玉門)
　(關在龍勒縣西北一百十八里龍勒東至沙州尚一/百五十里漢班超願生入玉門關者乃指玉門縣而)
　(言以離酒泉郡尚遠也今齊勤所去肅州二百三十/里與古玉門縣道里相彷寰宇記延壽縣在酒泉郡)
　(西按古延壽縣地在今齊勤境内/自齊勤以西方屬古敦煌郡地)晉因之玉門以西
　屬晉昌郡後為西凉李暠所據隋屬敦煌郡地唐屬
　𤓰肅二州地(玉門屬肅州/以西屬𤓰州)𨽻隴右道貞元後盡陷吐
　蕃宋初仍為回鶻所據景祐中元昊襲回鶻取之元
　屬肅州沙州二路𨽻甘肅行中書省(按元肅州即/漢酒泉郡)明
　為齊勤䝉古衛地(按永樂二年置齊勤䝉古在嘉峪/關西二百四十里今在靖逆衛東)
　(六十里靖逆所屬俱齊勤䝉古地無疑又一統志肅/州界西四百三十里為齊勤䝉古衛本故𤓰州地以)
　(道里計之又在今布隆吉東八十里按明苦峪衛在/肅州西四百里𢎞治八年命哈密及寄居齊勤者盡)
　(赴苦峪是齊勤猶在苦/峪之外兩説並存之)正徳中土魯番侵擾無寧歳
　乃内徙肅州嘉靖三年閉嘉峪關絶貢其地盡廢
皇清定鼎番夷内附康熙五十七年置靖逆同知雍正三
　　年以栁溝通判改調靖逆領靖逆衛齊勤所
　　　靖逆衛
　　漢敦煌郡地(按靖逆在齊勤西一百一十里又西三/十里至栁溝去古玉門已遠當屬敦煌)
　　晉敦煌郡地又分屬晉昌郡唐屬𤓰州後陷吐蕃宋
　　入于西夏元屬沙州路明齊勤䝉古衛地正徳後避
　　土魯番徙民于塞内
皇清康熙五十七年置靖逆衛𨽻靖逆同知雍正三年𨽻
　　靖逆通判
　　　齊勤所
　　漢酒泉郡玉門縣地後漢延壽縣地晉因之後魏置
　　㑹稽郡後周廢郡併會稽新鄉延興為㑹稽縣(延興/即延)
　　(壽/)隋開皇中改為玉門併得魏玉門郡地唐屬肅州
　　開元中没於吐蕃因其地置玉門軍天寳十四載廢
　　軍為縣貞元後隨州陷廢宋入于西夏元時屬肅州
　　路明永樂二年有塔爾尼稱丞相庫珠卜齊率所部來
　　降建齊勤䝉古衛以塔爾尼為千户所賜誥印八年
　　升衛屢進都督僉事正徳八年土魯番遣將據哈密
　　大掠齊勤奪其印而去彭澤經畧西域始以印來歸
　　齊勤衰弱不能自存乃内徒肅州之南山其城遂空
　　衛印屬都督鎻南束掌管嘉靖後閉關絶貢嘉峪以
　　西不復經理(按今所與明齊勤道里不合當/是古衛地其舊城基址無考)
皇清康熙五十七年置齊勤衛𨽻靖逆同知雍正五年裁
　　衛改所𨽻靖逆通判
　
　
　
　
　
　
　
　　甘肅通志卷三下
欽定四庫全書
　甘肅通志巻四
　疆域(附形勝/)
　甘肅地䖏上游禹貢以黒水西河為界三危弱水流
　沙皆極其逺而言版宇遼濶四塞為固河西衛所近
　改設郡邑同於内地控引崇山聯絡河渭畫界分疆
　廣袤逺近按籍可稽志疆域
甘肅布政司(駐劄蘭州/)
　治在
京師西南四千四十里東至邠州長武縣界一千里西
　至河州闇門界一千一百二十里南至四川龍安府
　平武縣界一千三百七十里北至亦不剌山一千四
　十里東南至漢中府畧陽縣界一千二百三十里西
　南至洮州衛番界九百三十里東北至延安府保安
　縣界一千四百三十里西北至沙州衛外境二千四
　百四十里
　喬峯四阻繚以大河(趙時春/忠烈碑)捍禦秦雍聨絡西域襟
　帶萬里控制强敵(同/上)北接沙漠西控戎羌為四方根
　本要樞之地(楊一清察/院題名碑)渭河襟帶青海為瀆(發難/九篇)北
　跨沙漠之險南吞巴蜀之雄山奔突而若馳水旋繞
　而如環(曹璉朔/方賦)
臨洮府
　治在布政司南二百一十里東至鞏昌府隴西縣界
　一百三十五里西至闇門番界一千九十里南至鞏
　昌府岷州界一百二十里北至涼州府平番縣界六
　百九十里東南至鞏昌府岷州界二百四十五里西
　南至鞏昌府洮州衛界一百四十里東北至鞏昌府
　靖逺縣界三百四十里西北至涼州府平番縣界二
　百六十里距
京師四千一百九十里
　中原迤西山川扼塞(明太祖諭/徐達文)境接巴巂之襟裔(宋/張)
　(舜民收復/熙河頌)據隴首撩西傾襟帶闗河長城之險雄峙
　一郡抗衡三邊古形勝之地
　　按府襟帶河湟為西陲之保障自秦築長城起臨
　　洮而邊境大斥無南牧之患蜀姜維數出狄道以
　　撓闗隴魏人建為重鎮維不能得志晉之衰也河
　　西擾亂大約據狄道則足以侵隴西狄道失而河
　　西有唇齒之慮矣拓跋魏兼有秦涼以狄道為咽
　　喉之地列置郡縣恃為藩蔽唐拒吐蕃臨州其控
　　扼之地也寶應初臨州不守而隴右遂成荒外矣
　　宋承五季之敝王官所蒞不越秦成熙寧以後邊
　　功漸啟議者謂欲圖西夏必先有事熙河及熙河
　　路建而湟鄯之域次第收復志曰郡土田膏腴引
　　渠灌漑為利甚溥其民皆番漢雜䖏好勇喜獵故
　　徐達亦云臨洮西通蕃落北界河湟得其地足以
　　給軍儲得其人足以資戰鬭也
　　狄道縣(附/郭)
　治在府城内東至馬扎舖渭源縣界一百六十里西
　至魏家寨鞏昌府岷州界一百四十里南至橋道舖
　岷州界一百二十里北至摩雲驛蘭州界一百五十
　里東南至文家坪渭源縣界四十里西南至𢎞道峪
　岷州界三十里東北至普家寺金縣界八十里西北
　至𢎞濟橋蘭州界一百五十里
　　蘭州
　治在府北二百一十里東至車道嶺鞏昌府安定縣
　界一百四十里西至張家河灣西寧府西寧縣界一
　百里南至摩雲驛狄道縣界六十里北至紅水堡涼
　州府平番縣界四百三十里東南至新營金縣渭源
　二縣界一百三十里西南至馬蓮灘河州界一百里
　東北至一條城鞏昌府靖逺縣界一百一十里西北
　至沙井堡平番縣界四十里
　一峯崔巍兩翼拱䕶(舊/志)地勢蜿蜒有長城之險馬銜
　阻其東榆谷抵其西臯蘭峙其南黄河經其北(明一/統志)
　為束帶之形要衝之地(舊/志)臯蘭雄鎮峙乎前九州之
　臺障乎後巒嶠阜陵環左右(金城/賦)
　　按州控河為險隔閡戎羌自漢以來河西雄郡金
　　城為最豈非以介戎夏之間隴右安危常係此地
　　哉晉元康而後河隴多事金城左右嵗無寧宇隋
　　唐盛時馳逐河湟未嘗不以蘭州為要害及廣徳
　　以後州沒吐蕃而西涼不復為王土大中間雖嘗
　　收復亦僅同羈縻矣宋元豐四年李憲敗夏人始
　　復城蘭州元祐初夏人求復得此地朝議欲割以
　　畀之孫路言自通逺至熙州總通一徑熙之北已
　　接夏境今自北闗瀕大河城蘭州然後可以扞蔽
　　若捐以與敵則一道危矣穆衍言蘭州棄則熙州
　　危熙州危則闗中震動唐失河湟西邊一有不順
　　則警及京都今若委蘭州悔將無及遂不果棄明
　　時自州以北常為㓂衝徃徃設重兵駐此為府治
　　北門之鎖鑰焉
　　渭源縣
　治在府東南一百二十里東至鍬家舖鞏昌府隴西
　縣界一十五里西至翠巖舖狄道縣界六十里南至
　露骨山鞏昌府洮州衛界七十里北至常家碑鞏昌
　府安定縣界七十里東南至潘家岔隴西縣界一十
　五里西南至過那山狄道縣界六十里東北至林子
　溝隴西縣界四十里西北至連二灣狄道縣界七十里
　襟山帶河千峯環擁列嶂重圍(縣/志)南接西傾東連朱圉
　西迤鳥鼠北枕鳯凰諸山環峙兩水合流(一統/志)
　　金縣
　治在府東北一百八十里東至車道嶺鞏昌府安定
　縣界七十里西至煤洞山蘭州界三十里南至清水
　溝口狄道縣界五十里北至一條城蘭州界一百七
　十里東南至劉家嘴狄道縣界七十里西南至新營
　蘭州界四十里東北至韋家堡營安定縣界一百三
　十里西北至豬嘴嶺蘭州界四十五里
　逺峯争秀大峽分流豬嘴馬銜既如揖而如拱浩亹
　神濟亦若帶而若環地接兩驛之衝治介萬山之會
　(舊/志)西枕馬鞍北據天塹三山拱翠二水分流(縣/志)
　　河州
　治在府西少北一百九十里東至𢎞濟橋狄道縣界
　一百一十里西至積石闗口外循化營界一百二十
　里南至三渡水狄道縣界一百六十里北至鮑家嶺
　西寧府西寧縣界一百五十里東南至党川舖狄道
　縣界一百五十里西南至蓮花山鞏昌府洮州衛界
　二百四十里東北至毛籠硤蘭州界一百二十里西
　北至三川黄河沿西寧府界一百五十里
　南得鍾存北阻大河(漢曹/鳯議)洮水遶於東積石峙於西
　南盤雪嶺北距黄河(舊/志)乃中國之咽喉實西陲之藩
　籬(州/志)界接羌戎其山峻聳(元城隍/廟記)
　　按州控扼番戎山川盤錯自昔西陲多釁枹罕嘗為
　　戰地葢犄角河西肘腋隴右州亦中外之要防矣明
　　初置茶馬司於此以制番命資國用其後漸弛𢎞治
　　末都御史楊一清言唐時回紇入貢即以馬易茶宋
　　熙寧間行之所謂摘山之産易廏之良無害而有利
　　者也我朝納馬謂之差發因納馬而酬茶體尊名順
　　非互市交易之比且西番為中國藩籬其人非孝子
　　順孫徒以資茶於我絶之則死故俛首服從此制番
　　控夷之上䇿請申明舊制使番族各供差發葢河洮
　　二州實為西番之襟要故茶馬二司特設於此
　　歸徳所
　治在府西北八百五十里東至爾剛哇沙思定循化
　營界三百二十里西至沙溝察罕諾木罕界一百三
　十里南至揣咱都受一百五十里北至黄河一里東
　南至上下籠布河州界三百七十里西南至草地上
　喇安扎薩克喇嘛察罕諾木罕界一百一十里東北
　至南川番族阿失工界四十里西北至黄河籠羊硤
　果宻番族界七十里
鞏昌府
　治在布政司南四百二十里東至槐樹嶺秦州界二
　百二十里西至臨洮府渭源縣界七十五里南至殺
　賊驛階州界五百三十里北至靖逺縣松山邊牆七
　百里東南至小川驛階州界四百五十里西南至舊
　洮州番界三百二十五里東北至西安州平涼府固
　原州界七百四十里西北至臨洮府渭源縣界七十
　五里距
京師三千九百八十里
　山川險阻襟帶隴蜀用武要地(廣輿/記)黄河清渭前帶
　後環軒谷羲臺左遮右拱逺眺岷嶓秀啟西傾(鞏昌/府題)
　(名/記)鳥鼠盤紆渭河經緯(姚鏌崇羲/書院記)江分番境階文洮
　固為之藩河限邊防安會蘭靖張其掖雲棧扼三巴
　之喉金城拊五涼之背(府/志)
　　按府翼蔽秦隴控扼羌戎東漢初隗囂據隴西動
　　搖三輔諸葛亮伐魏欲先取隴右結連羌戎以圖
　　闗中隴右不下卒以無功魏亦以為重鎮鄧艾嘗
　　云狄道(今臨/洮)隴西南安祁山各當有守蓋其地山
　　谷糾紛川原圍繞其俗尚氣力修戰備好田獵勤
　　稼穡自古用武之國東上秦隴而雍岐之肩背竦
　　南下階成而梁益之咽喉壞西指蘭會而河湟之
　　要領舉是故唐初入長安即遣軍安撫隴右而秦
　　涼之藩籬以次摧壞天寶以後吐蕃竊有其地窺
　　伺畿輔大為唐患宋人議復河湟置通逺軍以經
　　畧之熙河遂為内地元併有鞏昌南窺蜀口而宋
　　之西邊不支夫欲保闗中先固隴右欲固隴右鞏
　　昌豈非都會之所哉
　　隴西縣(附/郭)
　治在府城内東至寧逺縣界四十五里西至臨洮府
　渭源縣界七十五里南至漳縣界六十里北至安定
　縣界九十里東南至漳縣界六十里西南至岷州界
　一百里東北至通渭縣界七十里西北至安定縣界
　七十里
　首陽西峙筆架東屹南闢石門北羅重澗馬鹿之東
　千山列障貆道之險一夫當闗渭上名邦洮陽雄鎮
　(縣/志)
　　安定縣
　治在府北一百六十里東至會寧縣界一百里西至
　臨洮府狄道縣界一百里南至隴西縣界七十里北
　至臨洮府金縣界一百二十里東南至隴西縣界七
　十里西南至臨洮府渭源縣界二百里東北至靖逺
　縣界三百三十里西北至臨洮府蘭州界一百八十
　里
　東聨靖會西控臨蘭北倚羣峯南臨雙峪(舊/志)渭北之
　形援河西之保障(府/志)
　　通渭縣
　治安定監在府東北一百六十里東至王家舖秦州
　秦安縣界一百三十里西至牛營會寧縣界二十里
　南至里辛鎮伏羌縣界一百一十里北至蒸餅山會
　寧縣界三十里東南至土橋子伏羌縣界一百六十
　里西南至杜家堡隴西縣界六十里東北至佟家堡
　平涼府静寧州界一百里西北至腰食峴會寧縣界
　三十里
　一十八盤山天成之險二十四渡水地效之竒邊隘
　迫隣金湯永壯(縣/志)
　　漳縣
　治在府西南七十里東至寧逺縣界七十里西至岷
　州界四十五里南至岷州界一百四十里北至隴西
　縣界十里東南至寧逺縣界九十二里西南至岷州
　界八十五里東北至隴西縣界三十里西北至岷州
　界四十里
　三台崒嵂漳水瀠迴逺則西傾青陽猶捍衛近而青
　厓鹽山若拱揖彈丸之地扼番障鞏(郡/志)
　　會寧縣
　治在府北二百八十里東至平涼府静寧州界一百
　二十里西至安定縣界二十里南至通渭縣界六十
　里北至靖逺縣界一百八十里東南至平涼府隆徳
　縣界一百里西南至隴西縣界一百里東北至平涼
　府固原州界二百五十里西北至黄河界二百八十
　里
　地控三邊縣居四塞層巒列峙衆水合流(舊縣/志)近而
　式虎龍頭逺而烏蘭鐵木當鞏臨之右臂為秦隴之
　北門(一統/志)
　　伏羌縣
　治在府東一百九十里東至秦州界三十里西至寧
　逺縣界五十里南至秦州禮縣界六十里北至通渭
　縣界二十里東南至秦州界三十里西南至寧逺縣
　界六十里東北至秦州秦安縣界四十里西北至隴
　西縣界八十里
　闗嶺東峙朱圉西倚天門南蔽渭水北環(郡/志)灘髙流
　急不通舟楫居秦隴間為運轂要區(縣/志)
　　寧逺縣
　治在府東九十里東至伏羌縣界五十里西至隴西
　縣界四十五里南至岷州界七十里北至通渭縣界
　六十里東南至秦州禮縣界九十里西南至漳縣界
　五十里東北至通渭縣界八十里西北至隴西縣界
　四十五里
　東通三輔西控五涼渭水環城南山瞰邑落門扼其
　前路廣吴捍于上游當四衝要害之區具一夫當闗
　之勢(縣/志)
　　西和縣
　治在府東南三百一十里東至秦州界一百里西至
　秦州禮縣界三十里南至階州成縣界六十里北至
　禮縣界三十里東南至階州成縣界七十里西南至
　階州界一百一十里東北至禮縣界六十里西北至
　禮縣界二十里
　西值青海之塞東連白馬之氐仇池峙於前祁山擁
　於後(一統/志)豐阜龍盤紫金虎踞屏藩秦隴控扼羌戎
　(府/志)
　　靖逺縣
　治在府北四百八十里東至西安州平涼府固原州
　界一百五十里西至車路溝峴臨洮府蘭州界一百
　二十里南至韓家山會寧縣界一百三十里北至松
　山邊牆二百二十五里東南至鎖家河會寧縣界一
　百二十里西南至黒莊安定縣界一百三十里東北
　至大澇壩寧夏府中衛縣界二百一十里西北至青
　崖兒蘭州界八十里
　面山背河地勢險阻(明一/統志)西襟甘涼南引隴岷北控
　朔漠東接寧固宻邇遐荒頗號巗邑(縣新/志)
　　按縣面山背河地勢險阻九邊攷云靖逺去敵最
　　近北面濱河遇冬凍合一望平地千里冦若從賀
　　蘭山後蹈氷馳踔勢如風雨未易禦也沿河置戍
　　固不可緩而徐斌水以西舊邊一帶冬防可倚不
　　若山後之間道出我不意猝難應敵耳縣西百里
　　有烏蘭津嘗跨河為橋以通徃來曰烏蘭橋橋絶
　　則冦不能渡唐時吐蕃入冦每欲作此橋朔方輙
　　潜遣人投其材於河元和八年帥臣受賂不禁遂
　　併力成橋而朔方無寧宇矣故山後惟虞凍合而
　　河津之防則一日不可少疎也
　　岷州
　治在府西南二百四十里東至新寺鎮寧逺縣界一
　百三十里西至西灣壕洮州衛界六十里南至乾江
　頭西固􁨃界一百八十里北至橋道舖臨洮府狄道
　縣界一百八十里東南至馬塢鎮秦州禮縣界二百
　四十里西南至疊州天生寨生番界二百五里東北
　至石闗漳縣界一百三十五里西北至把截闇門洮
　州土司番界一百二十里
　東連熙鞏西並洮疊南臨白馬之氐北亘青海之戎
　屏翰蜀門控制邊境為西陲要地(舊洮/志)孤懸絶塞與
　氐羌雜䖏南接西固階文為古陰平入蜀之要道西
　連洮堡長城直通海上祝囊誠為隴右屏障(州/志)
　　按州東連秦隴西達河湟北阻臨鞏南控階文雖
　　僻在一隅而道路四通一縱一横形援河洮實為
　　西偏之翼蔽
　　洮州衛
　治在府西南三百六十里東至西濠灣岷州界六十
　里西至邊牆番界九十里南至土司番界五十里北
　至臨洮府狄道縣界一百四十里東南至番界五十
　里西南至番界六十里東北至岷州界七十里西北
　至臨洮府河州界一百二十里
　西控番戎東蔽湟隴(明洪武中勅/李景隆文)黒石闗距其東白
　石門峙其西南接生番北抵石嶺險阻之地(明一/統志)洮
　水環其前黄河繞其後誠秦隴之保障(衛/志)據高臨深
　控扼要害人性勁悍善憑險阻西邊保障(方輿/記)
　　西固城
　治在府南五百一十里東至階州界七十里西至新
　歸番地三十里南至栁樹城階州界六十里北至三
　眼泉大石崖三里東南至階州界五十里西南至土
　司番界一百三十里東北至羅家峪三里西北至岷
　州界五里
　一線通路三面臨番洮岷文階間左控右犄之地(府/志)
平涼府
　治在布政司東七百六十里東至邠州長武縣界二
　百四十里西至鞏昌府會寧縣界二百九十里南至
　鳯翔府隴州界二百二十里北至慶陽府環縣界一
　百二十里東南至鳯翔府麟遊縣界三百六十里西
　南至秦州秦安縣界三百一十里東北至環縣界二
　百二十里西北至寧夏府靈州界四百七十里距
京師三千二百八十里
　安定山谷之間昆夷舊壤(漢楊/惲書)秦隴之地以山立郭
　山川最為秀拔(圖/經)水土雜于河西人煙接於北地(寰/宇)
　(記/)控制西陲實為要地(金胥/鼎云)高嶺崆峒山川險阻雄
　視三闗控制五原扼塞夷落之地(崆峒/志)據雍涼之交
　兵馬戎狄芻牧之鄉四通交馳西秦都會(府舊/志)西據
　可藍崆峒東接涇原山川雄秀(一統/志)
　　按府山川險阻控扼羌戎屹為要會漢以安定名
　　郡説者曰郡外阻河朔内當隴口襟帶秦涼擁衛
　　畿輔闗中安定繫于此也唐自廣徳以後西陲盡
　　為異域而涇原之備日疎貞元七年詔以平涼當
　　要會之衝居北地之要命涇原節度劉昌築平涼
　　故地扼彈筝峽口浹旬而畢廓地二百里(即今/郡城)此
　　平涼置州列郡之權輿也説者曰隴口之要在平
　　涼而平涼之要尤在原州(今鎮/原縣)唐大厯中元載嘗
　　為西州刺史知河西隴右山川形勢因言于上曰
　　四鎮北庭旣理涇州(時馬璘為四鎮北/庭節度使治涇州)無險要可
　　守隴山高峻南連秦嶺北抵大河今國家西境盡
　　潘原而吐蕃戍摧沙堡原州居其中間當隴山之
　　口其西皆監牧故地草肥水美平涼在其東獨耕
　　一縣可給軍食故壘尚存吐蕃棄而不居若乘間
　　築之一旬可畢移軍戍原州涇州為之根本分守
　　石門木峽漸開隴右稍置嗚沙戍(見寧夏/中衛)豐安軍
　　(見靈/州所)為羽翼北帶靈武五城為形勢進達安西據
　　吐蕃腹心則朝廷可安枕矣議格不用(時載并圖/地形以獻)
　　(會載罷相不果及建中初楊/炎為相復議城之亦不果)後吐蕃城故原州而
　　屯之隴右淪于異域者殆五十年宋咸平四年陜
　　西漕臣劉綜言鎮戎軍為古原州地沃衍嵗輸芻
　　糧四十五萬石請置屯田務因開田五百餘頃以
　　贍邊
　　平涼縣(附/郭)
　治在府城内東至土垢舖涇州界一百一十里西至
　白楊林華亭縣界六十里南至馬舖嶺闗華亭縣四
　十里北至龍王廟鎮原縣界六十里東南至崇信縣
　界八十里西南至華亭縣界四十里東北至鎮原縣
　界四十里西北至固原州界六十里
　　崇信縣
　治在府東南一百一十里東至野雀溝平涼縣界二
　十里西至硤口華亭縣界四十里南至靈臺縣界三
　十里北至趙家寨平涼縣界二十里東南至王家嘴
　靈臺縣界五十里西南至三鄉闗華亭縣界八十里
　東北至曲壇溝涇州界三十里西北至黄頭寺平涼
　縣界四十里
　東西為川南北皆山(一統/志)地僻徑狹不通周道(縣/志)錦
　屏峻拔汭水經流(新/志)
　　華亭縣
　治在府南九十里東至斷萬山崇信縣界五十五里
　西至焦韓集静寧州界七十里南至三鄉闗崇信縣
　界五十里北至馬舖嶺平涼縣界五十里東南至白
　崖嶺鳯翔府隴州界五十里西南至麻菴硤秦州清
　水縣界六十里東北至武安監平涼縣界二十里西
　北至六盤山頂隆徳縣界二百一十里
　馬舖鎮北豐臺拱南東臨汭水西峙湫頭(一統/志)
　　鎮原縣
　治在府東北二百里東至慶陽府安化縣界八十里
　西至平涼縣界九十里南至涇州界六十里北至固
　原州界一百二十里東南至慶陽府寧州界一百三
　十里西南至平涼縣界七十里東北至慶陽府環縣
　界八十里西北至固原州界八十里
　南趨臨涇絶澗崇岡北抵環慶地稱旱海(一統/志)東阻
　蒲川西據隴阜高平經其南伏潛亘其北(縣/志)
　　固原州
　治在府西北一百七十里東至慶陽府環縣界二百
　八十里西至鞏昌府會寧縣界二百四十里南至華
　亭縣界八十里北至寧夏府靈州界二百四十里東
　南至鎮原縣界二百六十里西南至張義堡鹽茶廳
　界七十里東北至下馬闗鹽茶廳界二百八十里西
　北至西安所邊界二百三十里
　山川險阻旁扼夷落為中華襟帶(文獻/通考)襟帶西涼咽
　喉靈武(宋鄭文寶/城蕭關議)左控五原右帶蘭會黄河繞其北
　崆峒阻其南(元開/城志)
　　按州據八郡之肩背綰三鎮之要膂元開城志云
　　左控五原右帶蘭會黄河遶北崆峒阻南稱為形
　　勝今自州以東則翼慶延自州以西則衛臨鞏自
　　州而南則瞰三輔矣乃其邊境則東接榆林西連
　　甘肅北負寧夏延袤蓋千有餘里三鎮者其固原
　　之門牆固原者其三鎮之堂奥與至者花馬池一
　　帶固原與寧夏分險䖏也徃者套内充斥常為固
　　原門户之禍故守禦於此急焉其西路徐斌水至
　　黄河岸六百餘里地勢遼逺難以保障明嘉靖中
　　邊臣請築新邊于徐斌水東北直接鳴沙州黄河
　　岸撤兵内守舍六百里平漫之地守二百二十里
　　易據之險林木暢茂水泉不乏耕屯數百頃可省
　　餽餉惟至河凍則復守舊邊此為固原西路計利
　　至厚也而議者以棄地擾民沮之誤矣州本漢高
　　平縣安定郡治也州東有高平第一城以險固名
　　王應麟曰原州當隴道之要光武取隴右先降高
　　峻而後可以蹙隗囂赫連勃勃據高平乘間以窺
　　隴東嶺北得以病姚興宇文泰軍於高平因而規
　　定闗隴誠要害之地也
　　涇州
　治在府東一百四十里東至窰店邠州長武縣界七
　十里西至土垢舖平涼縣界四十五里南至盤口靈
　臺縣界三十里北至槐賓舖鎮原縣界四十五里東
　南至宋家莊靈臺縣界七十五里西南至棗林子崇
　信縣界三十五里東北至蘓家莊慶陽府寧州界七
　十五里西北至樊家寨鎮原縣界四十五里
　羣山環萃涇汭合流盤礴雄逺邠寧之藩蔽(一統/志)
　　按州本漢安定縣山谷之間昆夷舊壤嶺北有事
　　州實為孔道晉大元中姚萇起于嶺北以安定為
　　根本其後遂為重鎮梁喜謂若無安定戎馬必至
　　于􁋷是也赫連勃勃因劉裕滅秦先據安定盡取
　　嶺北郡縣及裕東還南下長安勢若建瓴矣夏人
　　之衰安定亦降于魏赫連定復舉安定遂長驅而
　　入長安魏人力與之争然後闗中復定唐自至徳
　　以後吐蕃内侵恒以涇州為節鎮遮蔽邠岐宋以
　　夏人跳梁涇州亦為重地慶厯中范仲淹請駐涇
　　州漸復横山以斷賊臂尋命韓琦及仲淹開府涇
　　州總四路之事為攻討聲援葢涇州聮絡中外翼
　　帶東西誠闗中之襟要也
　　靈臺縣
　治在府東南二百五十里東至邠州長武縣界五十
　里西至鳯翔府隴州界二百一十里南至鳯翔府麟
　遊縣界一百三十里北至涇州界一百里東南至邠
　州界一百五十里西南至鳯翔府汧陽縣界一百四
　十里東北至長武縣界五十里西北至崇信縣界一
　百五十里
　四山鵠峙兩江夾流其他龍蟠蛇繞者無非靈秀所
　鍾(一統/志)
　　静寧州
　治在府西二百三十里東至亂柴舖隆徳縣界二十
　里西至界石舖鞏昌府會寧縣界六十里南至通逺
　鎮華亭界一百二十里北至單家集固原州界四十
　五里東南至秦州清水縣界一百八十里西南至温
　家川鞏昌府通渭縣界六十里東北至隆徳縣界七
　十里西北至鞏昌府會寧縣界一百一十里
　隴水環流繞帶河渭(元徳順/州志)據蘭會之肩通河隴之
　道(舊/志)左枕六盤右跨安會前控秦隴後距蕭闗(一統/志)
　　按州隴坂環峙河渭瀠流宋天禧中曹瑋築隴干
　　城曰異時涇渭有警此必争之地隆興中吴璘復
　　秦隴諸州朝議棄還虞允文言恢復莫先陜西陜
　　西新復州郡係徳順之存亡一旦棄之則窺蜀之
　　路愈多西和階成利害至重不可不審葢静寧為
　　隴口要地自隴以西保據所當先也
　　莊浪縣
　治在府西南二百三十里東至馬家寺静寧州界十
　里西至雷晚莊静寧州界一百一十里南至徐家城
　秦州秦安縣界九十里北至朱莊溝隆徳縣界三十
　里東南至秦安縣界七十二里西南至静寧州界四
　十里東北至隆徳縣界六十里西北至静寧州界五
　十里
　居隴山之陰層山峻嶺溪澗﨑嶇(舊/志)
　　隆徳縣
　治在府西一百四十里東至六盤山頂華亭縣界二
　十五里西至亂柴舖静寧州界七十里南至曹務舖
　莊浪縣界四十五里北至張義堡鹽茶􁨃界五十里
　東南至美高山華亭縣界二十里西南至李家店子
　莊浪縣界四十五里東北至觀音殿鹽茶廳界二十
　里西北至單家集固原州界八十里
　隴坂北垂山川秀拔土風爽塏壤接崑崙太華之竒
　源通涇渭百泉之勝實四塞咽喉扼要之區(舊/志)
　　鹽茶廳
　治在固原州城内距府一百七十里東至鎮原縣界
　二百里西至鞏昌府會寧縣界二百四十里南至隆
　徳縣界二百三十里北至寧夏府同心城界三百四
　十里東南至華亭縣界九十里西南至隆徳縣界二
　百三十里東北至固原州界二百里西北至鞏昌府
　靖逺縣界三百八十里
慶陽府
　治在布政司東北一千一百八十里東至延安府甘
　泉縣界一百八十里西至平涼府鎮原縣界一百三
　十里南至邠州界二百二十里北至榆林府界三百
　八十里東南至邠州三水縣界二百九十里西南至
　平涼府涇州界二百一十里東北至延安府保安縣
　界二百五十里西北至寧夏府靈州花馬池界三百
　八十里距
京師三千七十里
　襟帶兩川拱揖羣峯北控羌人南藩闗陜(府/志)城高如
　山池深如泉(宋張載大/順城記)原阜列峙溝澗輻輳(宋慶/州志)高
　城深池闗輔保障(廣輿/記)二水合流羣峯環峙龍蟠鳯
　翥金城湯池襟帶延綏屏藩闗輔(安化/縣志)
　　按府南衛闗輔北禦羌戎秦置北地郡以隔閡匈
　　奴漢人所謂緣邊諸郡也嶺塞高卬下臨三輔有
　　建瓴之勢其地山川險阻風俗勁勇漢武拓境開
　　邊北地良家子軍功嘗最東漢以後沒于戎狄至
　　晉日以多事及赫連奮臂益肆馮陵唐時以邠寧
　　為重鎮宋亦以環慶為極衝(賈耽曰慶州以北地/形曼衍直抵沙漠冦)
　　(入最易/是也)明自河套有事花馬池嘗為重地冦入靈
　　韋掠環慶犯平固皆以花馬池為捷徑故恒以重
　　兵戍守又西為小鹽池則慶陽至寧夏之要道也
　　由安化環縣而北無居民亦無樹木水草皆絶少
　　至靈州始有之中間地勢荒瘠屯戍者每患無所
　　資以為固此籌邊之務比他郡為倍急也
　　安化縣(附郭/)
　治在府城内東至冉家河合水縣界二十里西至孟
　八寺平涼府鎮原縣界一百五十里南至平涼府涇
　州界一百五十里北至白豹鎮延安府定邊縣界二
　百里東南至北岔子合水縣界六十里西南至平涼
　府涇州治二百二十里東北至黒水坡延安府保安
　縣界二百八十里西北至曲子鎮環縣界七十里
　　合水縣
　治在府東七十里東至鄜州界一百二十里西至安
　化縣界五十里南至寧州界六十里北至延安府保
　安縣界一百里東南至鄜州中部縣治三百里西南
　至寧州治一百四十里東北至延安府甘泉縣治二
　百五十里西北至環縣治二百五十里
　東連子午西挹珊瑚原阜盤旋澗溪輻輳(舊縣/志)
　　環縣
　治在府西北二百一十里東至鐵角城延安府保安
　縣界一百二十里西至半個城平涼府固原州界一
　百里南至曲子鎮安化縣界九十里北至甜水堡寧
　夏府靈州花馬池界二百一十里東南至八珠原安
　化縣界八十里西南至大方山平涼府鎮原縣界二
　百里東北至五個掌榆林府定邊縣界一百二十里
　西北至朱家堡平涼府固原州界八十五里
　倚闗為城控制邊境(舊環/州志)
　　按縣古為極邊之地秦長城在其北一里許漢為
　　郡治唐以後為州為軍為路與靈慶二州分合不
　　一唐楊朝晟築方渠合道木波三城于南境宋范
　　仲淹置烏崙肅逺洪徳諸砦于北界葢地䖏衝要
　　昔人措置經營不憚詳宻也至明始廢為縣然其
　　地西北與固原寧夏唇齒東北一帶則花馬池定
　　邊之要路自靈武而南至慶陽由固原迤東至延
　　綏相距各四百餘里其中惟此一縣襟帶四方實
　　銀夏之門户豳寧之鎖鑰也
　　真寧縣
　治在府東南二百四十里東至劉家店鄜州宜君縣
　界一百一十里西至宫河鎮寧州界二十里南至石
　碑凹邠州三水縣界五里北至平子鎮寧州界三十
　里東南至文家川三水縣界二十里西南至公家川
　寧州界三十里東北至馮家堡寧州界五十里西北
　至龍門川寧州界四十里
　山接横嶺川連分水勢踞上游險阻可恃(縣/志)
　　寧州
　治在府南一百五十里東至米家峪真寧縣界七十
　里西至石家店平涼府涇州界四十里南至亞店河
　邠州界七十里北至黄家寨合水縣界六十里東南
　至真寧縣界五十里西南至白吉塬邠州長武縣界
　八十里東北至子午嶺鄜州宜君縣界一百二十里
　西北至安化縣界六十里
　山川高深險固易守而難攻為闗輔之保障(舊州/志)一
　統志曰聨絡闗隴襟帶邠岐川谷高深地形險固嶺
　北有事州每當其衝秦并義渠漸啟榆中之塞唐保
　豳寧卒挫吐蕃之鋒志稱易守而難攻信矣
甘州府
　治在布政司西北一千四十里東至定羌廟涼州府
　永昌縣界二百二十里西至雙泉堡肅州高臺縣界
　一百二十里南至祁連山一百九十里北至合黎山
　一百六十里東南至大黄山二百五十里西南至紅
　崖堡高臺縣界二百四十里東北至轉嘴墩一百里
　西北至鎮夷堡高臺縣界二百三十里距
京師五千八十里
　列四郡據兩闗(漢西/域傳)帶河為固足以自守(東漢竇/融傳)東界黄
　河西阻弱水南跨青海北據居延(鎮/志)環以祁連合黎之山
　浸以居延鮮卑之水控制羌戎用武之地(雍大/記)地勢西北
　斜出在南山之間隔絶西羌西域為斷匈奴右臂(元和/志)
　　按甘州府本漢河西五郡之地涼州刺史部也東
　　界黄河西阻弱水南跨青海北據居延懸隔數千
　　里通西域界羌狄張全秦之臂掖水草豐美畜牧
　　孳息穀糴常賤民殷富可以立國故竇融嘗謂河
　　西殷富帶河為固張掖屬國精兵萬騎一旦緩急
　　杜絶河津足以自守此遺種䖏卒保有五郡挈以
　　歸漢晉張氏世有河西併于苻秦其後張掖為段
　　業沮渠䝉遜所都豈非以山川扼塞負隅易固哉
　　唐垂拱時甘州積穀至四十萬斛𤓰沙以西皆仰
　　其餫唐貞元中河西盡䧟于吐蕃自是隴坂以西
　　皆為異域宋時為西夏所據國以富强元置行省
　　于甘州以制西域明初馮勝下河西取額齊訥路
　　抵𤓰沙州分布戍守而還外通哈宻内接闗輔甘
　　州實為邊陲之鎖鑰
　　張掖縣(附/郭)
　治在府城内東至樂定堡山丹縣界九十里西至撫
　彞驛肅州高臺縣界一百二十里南至祁連山一百
　九十里北至合黎山一百六十里東南至永固城山
　丹縣界一百六十里西南至紅崖堡高臺縣界二百
　四十里東北至轉嘴墩一百里西北至鎮夷堡高臺
　縣界二百三十里
　左人祖右甘浚如飛鳥之張翼南祁連北合黎若雄
　虎之對蹲控制羗戎用武之地(衛/志)斷匈奴之臂張中
　國之掖土壤肥饒耕牧為宜(一統/志)
　　山丹縣
　治在府東一百二十里東至定羗廟涼州府永昌縣
　界一百里西至樂定堡張掖縣界三十里南至祁連
　山一百五十里北至邊牆二里東南至白石崖口一
　百八十里西南至祁連山一百五十里東北至玉泉
　墩一百二十里西北至甘浚山三十里
　居雜羗戎地兼瘠卤龍山高峙於丹城之北虎衛環
　拱于通衢之東四山屹立三門洞通(朱夢/臣賦)宻邇張掖
　連屬諸城南扼番戎北控沙漠(舊/志)甘浚鎮其右焉支
　峙其左兩山縈峙四澤泉充(雍大/記)
涼州府
　治在布政司西北五百六十里東至沙井堡臨洮府
　蘭州界五百二十里西至定羗廟甘州府山丹縣界
　二百六十里南至野馬川西寧府界二百里北至亦
　不剌山四百八十里東南至連城土司界五百二十
　里西南至白石崖甘州府山丹縣界三百四十里東
　北至口外魚海子四百八十里西北至山丹縣界三
　百五十里距
京師四千六百里
　東控寧夏南距黄河西連番部北際沙漠實陜西之
　屏障河西之要衝(一統/志)地土饒沃萬山環拱(廣輿/記)天
　梯亘其前沙河遶其後左有古浪之險右倚西山之
　固(涼州/鎮志)枕天山而瞰沙漠跨鸞鳥而帶伊吾一線巖
　疆三邊重鎮(新/志)
　　武威縣(附/郭)
　治在府城内東至雙塔堡古浪縣界一百里西至柔
　逺堡永昌縣界九十里南至南把截堡三十里北至
　三岔堡鎮番縣界六十里東南至沙溝東山壕古浪
　縣界一百三十里西南至炭山堡西山小口永昌縣
　界一百三十里東北二路一路至圓墩子接古浪縣
　界一百里一路至邊牆接鎮番縣界一百里西北至
　陳重沙河堡永昌鎮番二縣界五十里
　　永昌縣
　治在府西一百六十里東至柔逺驛武威縣界七十
　里西至定羗廟甘州府山丹縣界一百里南至雪山
　西番界一百八十里北至昌寧湖鎮番縣界一百九
　十里東南至炭山堡武威縣界七十里西南至白石
　崖山丹縣界九十里東北至蔡旗堡鎮番縣界一百
　八十里西北至石峽口山丹縣界一百一十里
　東抵涼州西接山丹北連塞漠南距西番(衛舊/志)面雪
　嶺之峰枕金川之水雲川經其西澗水遶其東控扼
　甘涼屹為雄鎮(雍大/記)
　　按永昌縣東抵涼州西接山丹北連大漠南距番
　　族控山帶水戰守有資河西一線縣其東西孔道
　　也
　　鎮番縣
　治在府東北二百里東至沙河寧夏府界六百里西
　至昌寧堡永昌縣界一百里南至三岔河武威縣界
　一百四十里北至亦不剌山界二百八十里東南至
　大靖古浪縣界四百九十里西南至蔡旗堡永昌縣
　界三百二十里東北至魚海子二百八十里西北至
　亦集乃一千二百五十五里
　東連寧夏南接涼州西距昌寧北界沙漠(舊/志)南蔽姑
　臧西援張掖翼帶河隴控臨絶塞地形陡絶戎馬之
　塲(方輿/紀要)西北拱來伏之岫東南跨蘇武之峯左帶小
　河右連永昌實西陲之要地涼州之籓籬(鎮/志)控制北
　狄富饒西土(衛/志)
　　古浪縣
　治在府東南一百三十里東至大靖石河平番縣界
　一百六十五里西至番城臺武威縣界四十里南至
　烏稍嶺平番縣界七十五里北至圓墩邊武威縣界
　六十里東南至擡車嶺古浪平番二縣界一百五十
　里西南至可可口八十里東北至大靖邊牆一百七
　十里西北至雙塔三十里
　東至扒沙西連武威南界烏嶺北抵暖泉(舊/志)南枕烏
　稍嶺西連高崖泉古浪流繞闗城險隘(鎮/志)峻嶺環其
　南巖邊固其北峽路一線扼甘肅之咽喉河水分流
　資田土之灌溉近而千峯俱峙逺則一望無涯(縣/志)
　　平番縣
　治在府南三百四十里東至古浪大靖界二百七十
　里西至氷溝堡西寧府碾伯縣界一百五十里南至
　臨洮府沙井堡蘭州界一百九十里北至安逺堡古
　浪縣界一百五十里東南至鎮虜堡蘭州界一百四
　十里西南至紅谷城連城土司界一百九十里東北
　至紅水蘭州界二百四十里西北至連城一百四十
　里
　北枕烏稍南接黄河松山峙其左分水居其右為河
　西要害之地(總/志)烏稍枕其北黄流繞其南邊牆界其
　東氷溝峙其西為金城之鎖鑰實五郡之衝衢(縣/志)
　　按平番東連寧夏西控青唐南達金城北距古浪
　　廣七百六十里長四百七十五里被山帶河河西
　　之肘腋也五邊考云莊浪衛東一百二十里有大
　　小二松山東扼黄河南綴蘭靖北阻賀蘭延袤千
　　餘里號為沃壤隆萬間番酋賓兔盤踞其中時肆
　侵掠内地削棄僅存一綫萬厯二十六年撫臣田
　　樂克復其地建堡築城屯戍相望乃割蘆塘等䖏
　　屬固原紅水河三眼井等䖏屬臨洮阿壩嶺大靖
　　城土門兒等䖏屬甘肅自靖逺衞界黄河索橋起
　　至土門山其長四百里而蘭靖莊浪千四百里之
　　衝邊始安苐蘆塘三眼井等䖏土疏易圮時費修
　　葺若按初年舊址自鎮番直接寧夏中衛通樹長
　　邊則外鑰尤壯矣
寧夏府
　治在布政司東北九百四十里東至榆林府定邊縣
　界三百七十里西至賀蘭山外額魯特一百六十里
　南至李旺堡平涼府固原州界三百七十里北至西
　𤓰山外翁布扎賽二百九十里東南至甜水堡慶陽
　府環縣界三百六十里西南至固原州界四百里東
　北至白塔山外額爾多斯三百里西北至賀蘭山邊
　牆外額魯特二百二十里距
京師三千六百四十里
　背名山而面洪流左河津而石重塞(夏京/都頌)左距豐勝
　右帶蘭會(舊/志)黄河繞其東賀蘭聳其西西北以山為
　固東南以河為險(一統/志)東起鹽場西盡中衛(三大/征攷)帶
　河渠之重阻奠屯戍之基張(曹璉朔方/形勢賦)
　　按寧夏之境賀蘭環于西北黄河遶于東南地方
　　五百里山川險固土田肥美溝渠數十䖏皆引河
　　水以資灌溉嵗用豐穰而烏白花馬等池出鹽甚
　　多度支收糶其利又足以佐軍儲誠用武之要會
　　雄邊之保障也漢瀕河置戍闗輔緩急視此地之
　　安危晉邊備不修巖疆盡成戎藪故涇渭以北訖
　　無寧宇後魏既并赫連緣邊列鎮薄骨律與高平
　　沃野相為形援而後闗隴無禍患者幾百年西魏
　　以迄周隋亦以靈州為闗中之捍蔽唐開元中建
　　朔方節度于此士馬强盛甲于諸鎮肅宗中興實
　　賴此為根本迄于唐之末造朔方猶列版圖至宋
　　咸平五年靈州始䧟于趙保吉自是西夏遂成强
　　敵天聖以後涇原環慶闗内不啟而東至鄜延西
　　至秦鳯亦皆殘耗葢靈州據諸路上游縱横四出
　　闗中且不知所備也元太祖滅夏始置寧夏路總
　　管府明初改建寧夏衛亦以為重鎮即有冦鈔不
　　過河西一帶自正統以後駐牧套内而患乃更在
　　河東其禍切備急者則尤在花馬池必花馬池之
　　備宻而寧夏之肩背始可稍息何也河西所當備
　　者若洪廣若玉泉若廣武若中衛雖皆為窺伺之
　　所而猶山谿隔礙有險可憑花馬池則川原平曠
　　北騎馳突於此最易由花馬池而西則興武營興
　　武營而西北則為靈州靈州居寧夏之中迫近大
　　河其南與固原邊相接靈州者實南北之喉舌而
　　花馬池則靈州之門户也備可一日緩乎哉若夫
　　賀蘭山盤峙寧夏西套冦闌入河東徃徃取道於
　　此而徐斌水在寧夏西南又為固原西路之險河
　　凍則守舊邊春融則守新邊此前人之成筭也夫
　　恃河為險實非逺猷明萬厯中嘗得松山之地説
　　者謂自索橋而上直接鎮番増築保障廣布耕屯
　　則賀蘭以西皆為内境而黄河之險我不與敵共
　　將莊浪蘭靖以迄固原之間皆可安枕而卧矣
　　寧夏縣(附/郭)
　治在府城内東至臨河堡靈州界三十里西至豐盈
　堡寧朔縣界十五里南至林臯堡寧朔縣界九十里
　北至謝保堡寧朔縣界二十里東南至黄河東岸河
　忠堡靈州界八十五里西南至唐鐸堡寧朔縣界五
　十里東北至通澄堡新渠縣界三十五里西北至豐
　登堡寧朔縣界十五里
　　寧朔縣(附/郭)
　治在府城内東至紅花渠寧夏縣界一里西至賀蘭
　山邊牆九十里南至大壩堡南中衛縣界一百六十
　里北至張亮堡平羅縣界三十五里東南至李俊堡
　寧夏縣界五十里西南至玉泉營邊牆一百里東北
　至王澄堡寧朔縣界三十五里西北至張亮堡平羅
　縣界三十五里
　　平羅縣
　治在府西北一百二十里東至西河新渠縣邊界五
　里西至賀蘭山六十里南至張亮堡寧朔縣界七十
　里北至通恵橋寶豐縣界五里東南至西河新渠縣
　界三十里西南至豐登堡寧朔縣界九十里東北至
　通濟橋新渠縣界十里西北至闇門寳豐縣界十五
　里
　黄河流于東南賀蘭峙于西北地當北面之衝鎮逺
　闗黒山營洪廣營實為外險(九邊/考)
　　靈州
　治在府東南九十里東至榆林府定邊縣界二百八
　十里西至寧夏縣界三十里南至李旺堡平涼府固
　原州界二百八十里北至横城邊牆七十里東南至
　甜水堡慶陽府環縣界二百九十里西南至廣武營
　中衞縣界一百二十里東北至興武營一百四十里
　西北至河西寨寧夏縣界七十里
　西陲巨屏(朔方/志)北控河朔南引慶涼黄河為帶金積
　如礪他如峽口螺追遙峙西南馬鞍東山環抱東北
　舟車駢會壤接平慶誠寧鎮之控扼實闗陜之襟喉
　(舊/志)
　　中衛縣
　治在府西南三百六十里東至廣武分守嶺寧朔縣
　界二百二十里西至營盤水臨洮府蘭州界二百一
　十里南至香山南平涼府固原州界二百里北至邊
　牆十里東南至大風溝靈州界二百里西南至柴薪
　梁鞏昌府靖逺縣界二百里東北至張恩堡牛首山
　靈州界二百里西北至邊牆外境二十里
　左聯寧夏右通莊浪東阻大河西㩀沙山前有大河
　之險後接賀蘭之固(元/史)邊陲要路(朔方/志)
　　按中衛倚賀蘭之險面洪河之阻左聨寧夏右接
　　莊浪誠邊陲要地也説者曰賀蘭雖稱天險而通
　　城隘口甚多自鎮闗墩至勝金闗之九十餘里俱
　　敵騎出沒之䖏若備觀音口鎮闗墩至黄河百八
　　十里之邊則内而廣武玉泉大壩亦得所捍禦矣
　　新渠縣
　治在府北六十里東至黄河十五里西至堤埂平羅
　縣界一里南至南通橋寧夏縣界一百里北至通恵
　橋寶豐縣界五十里東南至黄河十五里西南至李
　祥堡寧夏縣界八十里東北至紅岡堡寶豐縣界六
　十里西北至威鎮橋平羅縣界五十里
　南接寧夏北連寶豐西近平羅東逼黄河備外夷最
　險要(新渠/縣記)
　　寶豐縣
　治在府東北一百六十里東至黄河十五里西至賀
　蘭山四十里南至西永恵堡新渠縣界三十里北至
　石嘴子山四十里東南至東永恵堡新渠縣界三十
　里西南至威鎮橋平羅縣界二十五里東北至黄河
　長堤二十里西北至鎮逺闗五十里
　地勢平曠土脈蜿蜒係賀蘭之盡幹背山面河瀠洄
　環抱高闗聳峙于河北昌潤繚繞於城南(寶豐/縣記)
　　按舊志河自南來入青銅峽與山相會出峽口北
　　流三百餘里又與山會而夏地包絡其中可謂四
　　塞險固矣西夏㩀此二百餘年雖經韓范經營不
　　能恢復雖曰繼遷元昊梟雄難制亦以所憑恃者
　　險也有明中葉河套盡失而黄河以西賀蘭以東
　　屹然保障此亦據險以守之明驗也
西寧府
　治在布政司西六百四十里東至涼州府平番縣界
　三百九十里西至丹噶爾青海番夷界九十里南至
　南山後黄河沿臨洮府歸徳所界一百六十里北至
　大雪山二百三十五里係荒山後接連涼州府界東
　南至三川黄河沿界五百里西南至上郭宻番夷界
　二百三十里東北至氷溝山番居寫爾定族界二百
　八十里西北至哈爾葢界五百八十里係加布加薩
　夷人住牧接連西海地界距
京師四千六百四十里
　萬山環抱三峽重圍紅崖峙左青海瀦右(明一/統志)首峙
　崑崙背倚黄河(舊/志)其隘則水抱西北其險則山阻東
　南(鎮/志)
　　西寧縣(附/郭)
　治在府城内東至平戎堡碾伯縣界七十里西至西
　川口外丹噶爾青海番夷界九十里南至南山後黄
　河沿臨洮府歸徳所界一百六十里北至永安堡大
　通衞界八十里東南至南山後掩達赤哈碾伯所屬
　擺羊戎界二百四十里西南至上郭宻番夷界二百
　三十里東北至祐寧寺番夷界一百二十里西北至
　西川癿迭溝腦娘娘山大通衞界八十里
　　碾伯縣
　治在府東北一百三十里東至涼州府平番縣界二
　百六十里西至羊起舖西寧縣界四十五里南至臨
　洮府河州界三百九十里北至西番溝腦番居倉家
　族界一百六十里東南至三川黄河沿界三百七十
　里西南至高店溝腦雪山根八十里東北至氷溝山
　番居寫爾定族界一百五十里西北至上水磨溝腦
　番居鈕作族界一百七十里
　松山後踞雪嶺前臨峯巒環境上羅立萬仞雕牆湟
　水抱城流掩映一條玉帶峽闗分布如門周道中通
　若線(新/志)
　　大通衛
　治在府北二百二十里東至嘉爾多寺一百五十里
　係番人住牧地方接連涼州府界西至徹爾圖一百
　三十里南至北川營闇門邊牆一百六十里接連西
　寧縣界北至大雪山一十五里係荒山後接連涼州
　府界東南至威逺營闇門邊牆一百六十里接連西
　寧縣界西南至波洛沖口三百四十里係羅卜藏察
　罕夷人住牧接連西海地界東北至大雪山二十里
　係荒山接連涼州府界西北至哈爾葢三百六十里
　係加卜加薩夷人住牧接連西海地界
直𨽻秦州
　治在布政司東南七百三十里東至茶川舖鳯翔府
　隴州界二百里西至鞏昌府伏羌縣界九十里南至
　大石碑漢中府略陽縣界三百四十里北至平涼府
　莊浪縣界二百一十里東南至常家河畧陽縣界五
　百里西南至階州界三百一十里東北至龍口峪平
　涼府華亭縣界二百五十里西北至伏羗縣界九十
　里距
京師三千七百一十里
　本州境東至硤口舖清水縣界一百一十五里西至
　鞏昌府伏羗縣界九十里南至黒林溝徽縣界九十
　里北至秦安縣界六十里東南至禮縣界七十里西
　南至鞏昌府西和縣界八十里東北至清水縣界一
　百里西北至鞏昌府伏羗縣界九十里
　天水名郡秦地重鎮(天水/志)西倚天門東扼隴坻南連
　嶓􁅚北接鳯凰為蘭河中堅闗隴重鎮(州/志)東雄闗隴
　西障鞏蘭(州/志)
　　秦安縣
　治在州北八十里東至清水縣界一百三十里西至
　鞏昌府伏羌縣界四十里南至秦州界二十里北至
　平涼府莊浪縣界三十里東南至魏家灣清水縣界
　三十里西南至余家峽秦州界四十里東北至蓮花
　鎮平涼府莊浪縣界六十里西北至王家舖鞏昌府
　通渭縣界八十里
　東連汧鳯西控鞏臨隴右要衝闗西首障(州/志)牙錯於
　静會角犄于秦邽有静會之畜牧無其患有秦邽之
　膏腴無其衝(郡/志)
　　清水縣
　治在州東一百三十里東至茶川舖鳯翔府隴州界
　七十里西至硤口舖秦州界一十五里南至磨兒硤
　秦州界十五里北至平涼府静寧州界一百二十里
　東南至漢中府鳯縣界八十里西南至小泉硤秦州
　界三十里東北至龍口峪平涼府華亭縣界一百二
　十里西北至秦安縣界八十里
　負山帶河諸流滙聚(舊/志)峻坂九迴飛湍四下襟束清
　渭鎖鑰西涼(州/志)山林岑蔚道途險隘扼吭隴右藩蔽
　闗西(縣/志)
　　禮縣
　治在州西南一百六十里東至秦州界八十里西至
　鞏昌府岷州界一百二十里南至鞏昌府西和縣界
　五十里北至鞏昌府寧逺縣界六十里東南至秦州
　界一百三十里西南至階州界一百五十里東北至
　鞏昌府伏羗縣界八十里西北至岷州界七十里
　羣山拱峙衆水環流雖彈九之地實五達之衝(郡/志)
　　徽縣
　治在州南二百八十里東至簸箕灣兩當縣界七十
　里西至横川鎮階州成縣界五十里南至大石碑漢
　中府畧陽縣界六十里北至黒林溝秦州界一百九
　十里東南至砂壩畧陽縣界五十里西南至成縣界
　九十里東北至高橋闗秦州界一百里西北至木黎
　川秦州界八十里
　巖山環峙江水合流東接連雲西盤百頃闗隘扼喉
　溪谷張翼秦隴屏障巴蜀門户(州/志)
　　按徽縣接壤秦隴本漢武都郡河池故道二縣地
　　西控天水南連漢中稱為要害隴蜀有事河池在
　　所必争公孫述并漢中據河池以拒漢軍來歙克
　　之而蜀人大震五代梁貞明初岐蜀相攻蜀人出
　　河池遂兼秦鳯宋保蜀口亦置戍河池以絶北邊
　　窺伺之路元兵入蜀河池降而鳯州以南次第淪
　　沒河池介秦鳯間未可以散地視之矣
　　兩當縣
　治在州東南三百七十里東至單河舖漢中府鳯縣
　界三十里西至簸箕灣徽縣界三十里南至常家河
　漢中府畧陽縣界一百二十里北至毛家莊秦州界
　八十里東南至藍家闗漢中府鳯縣界四十里西南
　至火崖坡徽縣界五十里東北至龎家河鳯縣界五
　十里西北至駙馬廟徽縣界三十里
　羣峰錯列萬壑分流介徽鳯之間為唇齒之勢(郡/志)
直𨽻階州
　治在布政司東南一千七十里東至漢中府畧陽縣
　界三百二十里西至鞏昌府西固廳界九十里南至
　松坪寨四川龍安府平武縣界三百里北至秦州禮
　縣界二百五十里東南至漢中府寧羗州界五百二
　十里西南至番界四十里東北至毛嘴山漢中府畧
　陽縣界四百一十里西北至西固廳界一百六十里
　距
京師三千九百四十里
　本州境東至文縣界一百三十里西至鞏昌府西固
　廳界九十里南至番界二十里北至秦州禮縣界二
　百五十里東南至文縣界一百二十里西南至番界
　四十里東北至成縣界二百二十里西北至西固廳
　界一百五十里
　東接梓潼西接天水北接始平土地險阻(舊/志)壤接羌
　戎地通隴蜀(宋鄭玠知/階州制)武都舊郡將利雄藩山川雲
　遶列戍星羅允扼羗之要地(州/志)
　　文縣
　治在州東南二百七十里東至漢中府寧羌州界一
　百五十里西至松坪寨四川龍安府界一百八十里
　南至龍安府平武縣界一百八十里北至階州界一
　百三十里東南至寧羌州界二百五十里西南至古
　扶州番界二百里東北至漢中府畧陽縣界二百里
　西北至階州界一百五十里
　東接漢中西通隴右左山右江控據深險若出景谷
　達江油又蜀地之噤喉也(元文/州志)南隣巴蜀西接隴西
　北有臨江闗以達武都東有玉壘闗以通蜀漢江邊
　線路皆斷崖絶壁挿木鑿山棧道之險有四塞之固
　焉(縣/志)
　　成縣
　治在州東北三百二十里東至横川鎮秦州徽縣界
　四十里西至太石山階州界九十里南至譚家河階
　州界九十里北至鞏昌府西和縣界六十里東南至
　毛嘴山漢中府畧陽縣界九十里西南至階州界一
　百一十里東北至秦州界一百里西北至鞏昌府西
　和縣界一百里
　左枕瀑布泉右倚仙人岫鳯嶺挿前鷄山峙後水瀠
　六漢為襟帶山繞羣峯為䕶送仇池逺眺於西北雲
　棧遙望于東南羊腸盤道窈窕紆迴寶井張翼石盤
　昂首真用武之國(縣/志)成州得兩界山河之首古為用
　武之國(同/志)谷内保蜀口外接秦隴山川險阻嘗為襟
　要(宋王應/璘云)北控仇池羊腸盤曲南連雲棧鳥道紆回
　(舊/志)
直𨽻肅州
　治在布政司西北一千四百七十里東至撫夷驛甘
　州府張掖縣界三百一十里西至嘉峪闗外雙井子
　赤金所界九十里南至金佛寺南山一百二十里北
　至邊牆三十里東南至紅崖堡張掖縣界一百八十
　里西南至夘來泉堡七十里東北至張掖縣界二百
　八十里西北至野麻灣堡六十里距
京師五千五百一十里
　本州境東至雙井堡高臺縣界一百里西至嘉峪闗
　外雙井子赤金所界九十里南至金佛寺南山一百
　二十里北至兩山口邊牆三十里東南至清水堡高
　臺縣界一百四十里西南至夘來泉堡七十里東北
　至金塔寺一百里西北至野麻灣邊牆四十里
　河山襟帶為羌人通驛之路(元/志)南有雪山嵯峨萬仞
　北有紫塞延袤千里羌番入貢之要路河西保障之
　咽喉(通/志)
　　高臺縣
　治在州東南二百七十里東至撫夷驛甘州府張掖
　縣界四十里西至雙井堡肅州界一百七十里南至
　紅崖堡雪山界一百二十里北至六壩邊牆五里東
　南至新墩子張掖縣界一百四十里西南至河清營
　肅州界一百八十里東北至四壩堡張掖縣界二十
　里西北至鎮夷堡肅州界一百一十里
　祁連逺拱合黎近峙白城山顧于前黒河水遶于後
　可謂屯田用武控扼戎番之要地(舊/志)黒山峙于東北
　河水經于西南山嶺崔巍石峽險隘實屯守要地(所/志)
　泉水環繞河山襟帶為甘肅通驛要路三秦鎖鑰五
　郡咽喉(高臺/志)
安西㕔
　　安西衛
　治在布政司西北二千一百四十里東至小灣栁溝
　衛雙塔堡界七十里西至火燒林沙州衛百齊堡界
　七十里南至八楞墩栁溝衞踏實堡界四十里北至
　白墩子九十里接連外境東南至石溝三十五里西
　南至𤓰州六十里東北至石坂墩一百里西北至紅
　栁泉一百二十里距
京師六千一百八十里
　　沙州衞
　治在安西㕔西北二百六十里東至塔兒泉栁溝衛
　踏實堡界一百七十里西至古營盤四十里接連外
　境南至千佛洞三十里北至青墩硤一百九十里東
　南至三危山三十里西南至沙棗墩三十里東北至
　甜水井子安西衛界一百六十里西北至鹽池四十
　里
　國當乾位地列艮墟水有懸泉之神山有鳴沙之異
　川無蛇虺澤無兕虎華戎所支一都㑹也(漢敦煌郡/地理志)
　雪山為城青海為池鳴沙為環黨河為帶前陽闗而
　後玉門控伊西而制漠北全陜之咽喉極邊之鎖鑰
　(新/志)
　　栁溝衛
　治在安西㕔東一百六十里東至三道溝東岸靖逆
　衛界八十五里西至蘇賴河岸安西衞界四十里南
　至踏實堡紅栁邊沙州衛界一百四十里北至橋灣
　四十里東南至六道溝五十里西南至黒水河九十
　里東北至古邊跡布魯湖墩一百一十里西北至空
　心墩八里
靖逆㕔
　　靖逆衛
　治在布政司西北一千八百四十里東至高見灘果
　璧齊勤所界五十里西至三道溝東岸栁溝衛界四
　十里南至果璧十里北至花海子湖二十里東南至
　果璧十里西南至昌馬河一百二十里東北至納蘓
　圖七十里西北至布魯湖布魯墩三十里自衛東至
　嘉峪闗二百九十里至蘭州一千八百三十里至
京師五千八百八十里
　　齊勤所
　治在靖逆㕔東一百一十里東至雙井子界牌肅州
　界一百二十里西至高見灘靖逆衛界六十里南至
　雪山一百里北至亂山子五里東南至鴉兒河四十
　里西南至野馬兔一百一十里東北至後栁灣六十
　里西北至旱硤五十里
　
　
　
　
　
　甘肅通志巻四
欽定四庫全書
　甘肅通志巻五
　　山川
　郡邑城市時有變更山川形勢終古不易紀其髙深
　詳其險易體國經野所宜講也兩河形勝奥區髙山
　擁衛於邉塞羣川縈繞於境中近接遠拱𣲖别支分
　山經水牒具載可考志山川
臨洮府
　　狄道縣
　嶽麓山　在縣東二里宋時建東岳廟於上故名
　崆峒山　在縣東北五十里府志云俗名空頭山非
　　平凉之崆峒也
　白石山　在縣東南水經注云壠水自隴坻西北至
　　白石山抵狄道按水經注云山在縣東南界
　抹邦山　在縣南三十里宋神宗時羌人屯兵於此
　　一統志云熙寧五年王韶引兵趨抹邦山逆擊破
　　羌於此
　十八盤山　在縣東南一百里其路﨑嶇有石級一
　　十八盤一統志云古有驛遞通岷州
　碧井山　在縣東南二十里一名玉井峯峯頭有井
　　峯後有洞
　翠屏山　在縣南六十里林木森鬱儼若翠屏
　煤山　在縣南八十里明楊繼盛始開居民賴之
　蓮花山　在縣西南一百五十里山聳數峯宛如蓮
　　花故名
　珠翠山　在縣西南五十里俗名花架山
　幞頭山　在縣西南三十里以形似名
　常家山　在縣西南六十里與西傾山相連一統志
　　宋元祐二年夏人㓂邉羌酋鬼章駐兵於此為宋
　　將游師雄所破上有龍湫深廣凡九曲十八灣
　西傾山　在縣西南一百五十里謂即禹貢之西傾
　　非也蓋隴右諸山多以西傾名
　西平山　在縣西五里通志云唐西平王李晟所封
　　其地為西平里之蘭家灣上有坪地百頃
　寳鼎山　在縣西十里以峯似爐鼎故名
　卧龍山　在縣西北二十里山勢蜿蜒如龍偃卧有
　　泉遇旱禱雨於此
　夏牟山　在縣西三十里與寳鼎山相連下產牟麥
　　故名
　龜山　在縣西北五十里以形似名
　黎紫山　在縣西北八十里
　黒石山　在縣西北一百里
　翠㣲山　在縣北六十里
　馬衘山　在縣北九十里史謂馬衘俗誤為寒接蘭
　　州金縣界其山綿亘數百里勢極髙峻雖炎夏氷
　　雪不消
　青重山　在縣東北三十五里
　竹牛嶺　在縣東一統志云宋熙寧中王韶引兵度
　　竹牛嶺破蕃酋於此
　胭脂嶺　一統志云在縣西三十里下有胭脂川
　摩雲嶺　在縣北一百五十里與蘭州接界雄峻參
　　天上有關
　胡麻嶺　在縣東北一百二十里路通安定
　玉井峯　在縣東南三十里以峯頭有井而名
　伏氷巖　在縣東五里谷中幽䆳雖炎夏猶有伏氷
　　焉
　阿姑山　在縣西南八十里
　亥母山　在縣西南四十里上有亥母洞
　滴水巖　在縣西十里水自石竇中出
　隴坻　在縣東應劭曰隴西郡有隴坻在其東水經
　　注隴水西經隴坻其山岸崩落者聲聞數百里揚
　　雄稱響如頽坻是也
　麝香坡　在縣西南與夏牟山近中產麝香
　髙峯坡　在縣東北十五里
　新道坪　在縣南三十里或謂新為辛以辛氏多居
　　於此
　嵐關坪　在縣南二十七里一名南關關口險隘坪
　　上髙敞延袤可十餘里
　墓塜坪　在縣東北三里中多古墓
　故關原　在縣北三十里魏正元中王經與姜維戰
　　於故關不利即此相近有太平原上有平地百頃
　　可以屯軍
　鎻林峽　在縣南六十里洮水所經兩崖聳峭如削
　　林木森森宛似封固故名
　石井峽　在縣北一百二十里中有泉四時不竭
　木婆谷　在縣東三十里
　東谷　在縣東八十里一統志云宋王韶自東谷徑
　　趨武勝克之即此
　南峪　在縣東南八十里
　贊嘉谷　在縣南七十里中有龍湫池
　紅道谷　在縣西南三十里一統志云明嘉靖十八
　　年敵首火落赤入㓂由紅道谷潛入遊擊劉子都
　　戰於此
　十公谷　在縣西南四十五里
　通谷　在縣西六十里一統志云其谷東入西出往
　　來不踰數十步中可容千百人上有竅見天日宋
　　熙寧初嘗於谷口置堡
　打壁谷　在縣北三十里
　東巖　在縣東一里山如兩屏中建蘭若層樓飛閣
　　登陟其上可覽一邑之勝
　西巖　在縣西三里上倚寳鼎下瞰洮流中建蘭若
　　髙閣危樓視東岩為尤佳
　丁龍谷　在縣東南二十五里内有贍學田百頃志
　　府文廟碑隂
　水簾洞　在縣西三十里
　超然臺　在縣東一里嶽麓山上古名鳯臺後宋蔣
　　之竒登臺眺望易名曰超然有超然臺詩明楊繼
　　盛謫狄道典史建書院於上
　洮河　在縣西二里一統志云自洮州衛東北流經
　　岷州流入又北入蘭州界水經注洮水自步和亭
　　北出門峽歴求厥川蕈川水注之又北歴峽徑偏
　　橋出夷始梁右合蕈塏川水又東北經桑城東又
　　北會藍川水又北經外羌城西又北經和博城東
　　左合和博川水又北經安故縣故城西又北經降
　　狄道故城西又北隴水注之又右合二水又右㑹
　　大夏川北流入黄河明一統志洮河在府城西南
　　源出番地流入本境盤束山峽中千數百里始經
　　府城南浩然奔放聲如萬雷府志洮河在城西三
　　里由深溝兒至府城可灌田園百餘頃年久淤塞
　　明萬厯乙巳知縣閻士望疏通之雍大記桓水源
　　出西傾山吐谷渾界禹貢西傾因桓是來注云在
　　隴西郡臨洮縣西書本作桓水經臨洮謂之洮水
　　又謂之桓水
　蕈川水　在縣南水經注出桑嵐西谿東流歴桑嵐
　　川又東經蕈川北又東入洮水
　蕈塏川　在縣南一統志云出東南石底嶺下北流
　　注於洮
　藍川　在縣南水經注源出來歴川西北谿南流歴
　　川東北流經藍川歴水池城北又東入洮水
　和博川　在縣南水經注源出和博城西南山下東
　　北流經和博城南又東北注洮水
　邦金川　在縣南六十里一統志云宋元祐中种誼
　　等擊鬼章夜渡邦金川即此
　抺邦河　在縣南三十里一統志云由岷山會大小
　　南川松樹溝水成河北流入洮河
　南川水　在縣南九十里山水雄秀有大南川小南
　　川一統志云源出渭源舊志源出蓮花山流經抺
　　邦山册説源出黄香溝北流入洮
　隴水　在縣東一統志云即水經注所謂藍水也出
　　鳥䑕山西北歴白石山下又西北經降狄道故城
　　東昔漢馬援為隴西太守為狄道開渠引水而郡
　　中樂業即此水也又西北入洮河
　東峪河　在縣東三里一統志云源出渭源縣界分
　　水嶺㑹馬兒藏南峪水成河西流狄道入洮河
　小河溝　在縣北五里
　三岔河　在縣西北十里東流入洮一統志云馬家
　　灘在縣西八十里册説三岔水源出麻山關大馬
　　家灘火石界内經縣西北又東北入洮蓋即水經
　　注所謂洮水右合二水是也
　打壁川　在縣北三十里源出石井峽西流入於洮
　結河川　在縣北六十里有三帯水交結流入洮河
　　一統志云册説源出馬衘山西流入洮
　柳林溝　在縣北四十里由縣北七十里之好水溝
　　灌地一頃二十五畝入洮河
　西湖　在縣西南二里引洮水注之每年午日郡人
　　競遊於此
　玉潤泉　在縣東三里清冷可掬
　唐古泉　在縣南二十五里由清水渠至番城灌地
　　二百餘頃源出石岩瀑布水甚甘
　石井泉　在縣北一百二十里自山硤中湧出
　柳林溝　在縣北五十里内產碧色洮石可作硯
　佛溝　在縣南十五里山形聳翠石罅中有寺
　　渭源縣
　鳥䑕山　在縣西二十里即禹貢導渭自鳥䑕同穴
　　渭水經其下爾雅其鳥名鵌其䑕名鼵孔安國書
　　傳鳥䑕共為雌雄同穴處此山遂名漢地理志首
　　陽縣有鳥䑕同穴山郭璞曰鵌似鵽而小黄黒色
　　鼵如人家䑕而短尾穴入地三四尺䑕在内鳥在
　　外括地志山在縣西二十六里今名青雀山
　廟坡山　在縣南二里為縣屏障以形似名
　露骨山　在縣南五十里與平頂山相連宋王韶穿
　　道入洮州即此山
　平頂山　在縣南七十里其山髙平昔人避兵於此
　五竹山　在縣西南三十里即青雀山之支與露骨
　　山相連盛夏積雪不消產五色細竹有岩曰秀峯
　木耳山　在縣西南三十五里
　南谷山　在縣西二十五里與鳥䑕山相連水經注
　　渭水出南谷唐大中三年吐蕃落門將論孔熱遣
　　兵界西鄙鄯州將尙婢婢遣拓䟦懷光擊破之於
　　南谷即此
　髙城嶺　在縣西三國姜維圍狄道魏將陳泰度髙
　　城嶺至狄道東南山維解去水經注南谷山有髙
　　城嶺嶺上有城號渭源城渭水出焉明一統志有
　　分水嶺在縣西十五里其水流東者入渭流西者
　　入洮即髙城嶺也
　鳯凰山　在縣北五十里以形似名山上有白馬龍
　　池
　七聖山　在縣東北五里即七峯山有七峯錯峙故
　　名
　白樺嶺　在縣南九十里路通岷州
　鍬峪　在縣南五里
　銀溝峪　近五竹山内有三峯
　慶平山　在縣西三十里
　渭河　在縣東流入鞏昌府隴西縣界禹貢導渭自
　　鳥䑕同穴漢志首陽縣鳥䑕同穴山渭水所出泉
　　眼周圍七尺四時流注東至船司空入河過郡西
　　行千八百七十里經西安府咸陽臨潼渭南朝邑
　　等縣而入黄河明一統志渭河在縣北二里源出
　　南谷至鳥䑕山轉而東流府志在縣西北一里二
　　百歩有渭泉在縣西二十里即渭水源也
　清源河　源出五竹山一名五竹水東北流經縣東
　　門又東北入渭其水甚清因名
　鍬峪河　在縣南七里東北流入渭
　南川河　在縣南三十五里源出露骨山西流入於
　　洮
　東峪河　在縣西二十里源出分水嶺西北流入狄
　　道縣界又西南入洮河水經注隴水出鳥䑕山西
　　北髙城嶺即此
　通濟泉　在縣南十五里
　息家泉　在縣西五里旱亦不涸
　　蘭州
　臯蘭山　州之主山也在州南五里元和志蘭州以
　　臯蘭山為名九域志州南至臯蘭山四里元一統
　　志山在州南五里下有五眼龍泉漢霍去病擊
　　奴至臯蘭山下即此又有龍尾山在州南三里山
　　形如龍尾落河壖府志臯蘭山髙峻渾厚左右蜿
　　蜒如張兩翼東西環拱州城延袤二十餘里其東
　　麓為紅山土色皆赤龍尾乃其西支也
　龍尾山　州志即臯蘭西支也
　馬寒山　在州境綿亘數百里勢極髙峻雖夏氷雪
　　不消一名馬啣山
　柳溝山　在州東南四十里有黄坡下有磁窰又州
　　西南三十里有山亦名柳溝
　白石山　在州東南八十里
　天都山　在州南三十里一統志彭澤溥惠渠記阿
　　干水出此
　樺林山　在州南三十里與馬寒臯蘭並峙
　尖山　在州南四十里通河州路
　嵻㟍山　在州南一百七十里一名可㟍山俗名熱
　　薄汗山普義熙四年西秦乞伏熾磐招結諸部築
　　城於此而據之八年乞伏公府殺乾歸奔嵻㟍南
　　山熾磐討殺之宋元嘉三年夏將呼盧古敗西秦
　　將曇逹於嵻㟍進攻枹罕
　瓦埠山　在州西南十里其東麓為古峰山林泉之
　　勝為州竒觀
　石門山　在州西南水經云灕水東北經石門口山
　　髙峻絶對㟁如門
　第一原山　在州西南十五里脉連瓦埠宜藝五榖
　黄峪山　在州西南二十五里
　九州臺山　在州北黄河北五里其形峭扳直上如
　　臺登之可以遠望
　白塔寺山　在州北黄河北臯蘭如屏黄河如帯明
　　太監劉永成建白塔寺於上拱繞三關
　米哈山　在州北二百餘里即大小松山番人謂肉
　　為米哈言此山多禽獸可資肉食也北羌犯鎮番
　　凉州莊浪中衛靖遠蘭州等地方必由此山以覘
　　虛實
　摩雲嶺　在州南六十里接狄道縣界馬衘支山也
　　髙峻如在雲中
　沃干嶺　在州西南三國魏正元二年陳泰救王經
　　於狄道時凉州軍亦從金城南至沃干坡咸和二
　　年張駿遣兵攻劉曜曜遣子頴屯狄道駿遣韓璞
　　赴救度沃干嶺而軍劉頴襲敗之於沃干嶺舊志
　　嶺在大夏縣東南洮水西北自凉州濟河必度此
　　嶺乃至狄道
　捫天嶺　在州西南宋元嘉六年北凉䝉遜使沮渠
　　竒珍伏兵捫天嶺執沮渠成以歸
　琵琶山　在州西一百三十里險峻曲折如琵琶首
　　因名杜佑云廣武縣有琵琶山是也
　平頂峯　在州東二十五里
　夜雨巖　在臯蘭山後有泉自山巔而下夜深籟靜
　　泉溜潺湲聴之如雨聲其水亦資灌溉俗名後五
　　泉
　東岡坡　在州東二十五里相傳唐太宗為秦王時
　　獲禇亮於此
　石嶮峽　在州東二十五里兩崖懸立黄河經此東
　　流入金縣界
　女遮峪　在州東三十五里宋李憲與苖綬城蘭州
　　敗夏人於此
　阿干峪　在州南四十里其土宜陶器經火不裂居
　　民取以治窰冶
　煤炭山　在州南四十里阿干鎮環山俱出煤炭州
　　人取資利賴無窮
　李麻峪　在州西四十里路通甘州
　碙砂洞　在阿干里内產碙砂
　榆谷　在州西一百里有大小二榆谷漢時西羌居
　　此縁山濵水以廣田畜故致强大
　黄河　在州城北自河州流入又東流入金縣界水
　　經注河水自枹罕赤㟁又東洮水注之又東過允
　　吾縣南又東湟水注之又東經金城縣故城北有
　　梁泉注之又東過榆中縣北苑川水注之黄河至
　　金城謂之金城河有馬蓮灘在州西南九十里有
　　夾河灘二一在州西十五里草木叢雜一在州東
　　十里可藝五榖又蘇家灘在州東北四十里引河
　　灌溉甚為民利後漢光和六年金城河水溢出二
　　十餘里即今州境
　洮水　在州南三十里自狄道界北流入河水經注
　　洮水自狄道㑹大夏川水又北翼帯三水亂流北
　　入河
　湟水　在州西自西寧大小榆谷東流入境又東與
　　浩亹河合而注於黄河明一統志湟水在州西一
　　百八十里又金志狄道有浩亹河明一統志源出
　　馬啣山
　潤水　在州西北自莊浪衛流入湟一名澗水明一
　　統志在州西一百九十里
　逆水　在州西北自莊浪流入湟水經注潤水自令
　　居南經永登亭西歴黒石谷南流注鄭伯津逆水
　　自廣武城又東經枝陽縣故城南又東南入湟明
　　一統志湟在今州西一百九十里逆水在今州西
　　二百五十里
　筍籮河　在州西南六里北流入河
　阿干河　府志在州南三里源出馬衘山自分水嶺
　　分為二𣲖東入金縣為閤門河北入州界阿干峪
　　為阿干河自峽奔流至州城沿河居民多為水磨
　　又謂之水磨河灌地幾百頃北入黄河
　浩亹河　在州西一百九十里源出塞北又名閤門
　　河經燉煌酒泉等郡東流浩亹縣南又東至允吾
　　縣入湟水又東北入鄭伯津與潤水合又東經允
　　街縣故城南又東經枝陽逆水注之又東注於金
　　城河即黄河亹者水流夾山岸深若門也
　臯蘭水　在州西南三里
　梁泉　在州東白石山下後周將梁暉至此為羣羌
　　圍廹無水以青羊禱於山神飛泉湧出今呼梁泉
　　水北流入於河
　五眼泉　在州南臯蘭山麓相傳霍去病擊匈奴至
　　此以鞭卓地而泉出飛流瀑布滙流成溪灌溉州
　　南園圃與阿干河並利州志東西四泉俱懸崖飛
　　瀑冠蓋時為游觀園圃賴以灌溉
　紅泥泉　在州東南十五里出臯蘭山下五泉東側
　甘泉　在州南三十里味甚甘美
　獅跑泉　在州西五里傍黄河遇旱取水又名神泉
　曲柳泉　在州東三十里其水流為東柳溝北入河
　西柳溝　在州西五十里
　萬眼泉　在州東北三十里濵河諸山岩間泉湧甚
　　多可資灌溉
　蓮花池　在州西七里明肅藩令瀦神泉水為池周
　　數十里花木暢茂魚鱉充牣為遊賞地
　龍池　在州西南四十里瓦埠山後
　方家泉　在州東南亦資灌溉
　金溝　在州南二十里
　黄峪溝　在州西三十里出尖山北流入河
　東川　在州東廣袤二十餘里沃土平衍可耕
　西川　在州西廣袤百里川水從七里河水磨溝北
　　流入河
　　金縣
　駝頂山　在縣南三十里以形似名
　龕山　在縣南三十里縣志昔神農採藥於此石上
　　有古跡宋元豐四年置寨於其上
　興隆山　在縣東南十里林麓聳翠竒峰插天一邑
　　勝境
　尖山　在縣南三十里與馬衘山相連
　馬寒山　在縣西南三十里一名馬啣山盤亘深遠
　　與狄道蘭州接界炎夏積雪不消
　棲雲山仙人洞　在縣南二十五里昔秦致通李致
　　亨二仙人修煉於此題詩朱跡尚存
　豬嘴山　在縣西北四十里金於此置鎮
　亂山　在縣東北五十里其山相連數百里峰巒參
　　差亂如列㦸黄河經其中
　北巒山　俗名百葉山即列㦸山
　車道嶺　在縣東南七十里接鞏昌府安定界
　小龕峽　在縣南二十里兩山相對自南抵北約十
　　里形勢巉巖
　大峽　在縣西南十里浩亹神濟二河自此分流夾
　　城南曰浩亹北曰神濟
　白草原　在縣南二十里草地廣濶俗謂之百草原
　黄石坪　在縣南四十五里
　黄猴洞　在縣南三十里
　千佛洞　在縣南四十里洞中繪佛千餘
　煤洞　在縣西北四十里居民利賴之
　黄河　在縣北六十里自蘭州石嶮峽東北入金縣
　　亂山二百餘里始㵼落巨川如瀑布然土人沿山
　　引水溉田甚多
　浩亹水　通志在縣南門外源出馬寒山一名閤門
　　水東流入黄河有閤門河橋在縣南門外
　苑川水　在縣東十五里通志源出馬寒山東流與
　　浩亹水合
　小龕水　在縣南十五里通志源出龕山東流與浩
　　亹水合
　二十八渡水　在縣東水經注出勇士縣南山東北
　　流溪澗瀠曲途出其中經二十八渡因名又北經
　　其縣而下注於河
　清水河　在縣東北三十五里
　卧龍川　在縣西三十里
　金縣川　在縣東南七十里
　溫泉二　一在縣西十里一在縣東十五里
　簧眼泉　在縣西北六十里
　萬眼泉　在縣北五十里
　　河州
　鳯凰山　在州東十二里通志形如鳯凰古號河州
　　為鳯林郡以此
　積石山　府志禹貢導河自積石至龍門兩山如削
　　河流經其中外臨番界金城要地俗所謂小積石
　　也在州西北百二十里括地志大積石山在吐谷
　　渾中隋立河源郡命刺史劉權鎮之唐李靖伐吐
　　蕃經積石行二千餘里宋元立積石州明洪武改
　　為關上有神禹廟又山海經積石之山其下有石
　　門河水冐以西南流吐蕃傳武后時論欽陵謂郭
　　元振曰甘凉距積石道二千里按積石本在徼外
　　自唐以靜遠城置積石軍始移其名於内地
　唐述山　在州西北水經注黄河北有層山山甚靈
　　秀山峰之上立石數百丈亭亭傑𥪡競勢爭髙其
　　下層岩峭舉壁㟁無階中多石室室中若有積巻
　　而世士罕有津逮者因謂之積書巖巖堂之内每
　　見神人往還俗人不悟其仙乃謂之神鬼彼羌目
　　鬼曰唐述因名為唐述山指其堂宻之居謂之唐
　　述窟下有水南注河謂之唐述水元和志積石山
　　一名唐述山今名小積石山括地志在枹罕縣西
　　北七十里
　雞窠山　在州西北一百四十里屹立霄漢
　梨子山　在州東五十里多有酸梨其東即洮河渡
　金劍山　在州東南隋志大夏縣有金鈕山元和志
　　金劍山在大夏縣二十里蓋即金鈕山也
　紅山　在州南十里
　牛脊山　在州南二十里以形似名
　喬家山　在州南六十里
　雪山　在州西南一百五十里通志接洮州番界四
　　時積雪石如露骨一名露骨山宋熙寧六年木征
　　據河州王韶克之穿露骨山南入洮州境山徑陡
　　峻狹隘釋馬徒行
　白石山　在州西南應劭曰白石縣有白石山在東
　　水經注灕水經白石山北即今雪山也
　石門山　在州西北二十里舊鳯林縣
　鳯林山　在州北三十五里五巒俱峙相傳昔有鳯
　　鳥飛遊於此故名秦州記曰枹罕原北有鳯林川
　　川中則河水東流隋志枹罕縣有鳯林山
　氷壺山　在州北六十里
　驚驄嶺　在州南五十里御史態爵建坊
　焦紅嶺　在州西北一百里路通西寧
　分水嶺　在州北二百里黄河外接西寧界番部所
　　出没
　黒茨嶺　在州北九十里
　當川坡　在州東南一百六十五里路通臨洮
　安遠坡　在州東南四十里驛路所通
　廣大坡　在州西北二里州志在枹罕縣西北罕井
　　在焉昔吐谷渾創居於此一名廣大原四望寛平
　　居民稠宻東西相距八十里南北相距四十里又
　　名萬頃原昔時番漢所駐牧地也又萬頃原上有
　　原周圍百里謂之重臺原
　他剌坪　在州北百里黄河外接莊浪界
　榆谷　在州西建武中滇良擊破先零奪居大小榆
　　谷地章和元年迷吾復據大小榆谷侵擾河湟鄧
　　訓發兵擊之乃去後漢永元十四年隃麋相曹鳯
　　上言西羌為㓂常居大小榆谷土地肥美有西海
　　魚鹽之利北阻大河以為固縁山濵水可廣田畜
　　請及時規固二榆屯田積榖隔塞羌夷交關之路
　　從之大小榆谷即唐之九曲去積石軍三百里
　葵谷　在州東晉太和二年凉主張天錫擊叛將李
　　儼於隴西别將掌據敗李儼兵於葵谷即此
　松明巖　在州西一百里林木葱秀峰巒聳翠遇旱
　　禱雨於此
　黄河　州志禹貢曰導河自積石至龍門九域志州
　　北州西北至黄河皆四十里元志黄河自歸德州
　　又四五日至積石州即禹貢積石又五日至河州
　　安鄉關又東北行一日合洮河又一日至蘭州明
　　一統志黄河上渡直州西北一百二十里之積石
　　關路通西寧謂之積石渡黄河下渡直州東北六
　　十里之剌麻川路通莊浪謂之剌麻川渡
　大夏河　通志在州南三里一名白水河東北流入
　　狄道界入洮水按大夏河去州五里源出關外由
　　土門槐樹老鴉三關入境經州南折北流入河有
　　大夏橋在州西三里跨水上
　洮河　河東屬狄道界河西屬本州界形勝曰東繞
　　洮河
　銀川河　在州西北六十里
　様卑河　在州北一百里
　灕水　在州南漢地理志云白石縣有灕水出西塞
　　外東至枹罕入河水經注水自塞外羌中出東北
　　經榆城東榆水注之又東北經石門至臯蘭山水
　　左右翼注之又東白石山水注之又東北羅溪注
　　之又東北故城川水注之又東北出峽北注於河
　　元和志水在鳯林縣西明一統志訛為大夏河
　牛脊河　在州南二十里
　洪水河　在州南門外二里
　廣通河　在州東南六十里寧河城東俱合大夏河
　　入於黄河
　槐樹關河　在州西南六十里
　老鴉關河　在州西南六十里
　把撒川　歸德守禦千户所去州六百里西番出没
　　之處
　俺哥川　在州北五十里黄河外土膏腴五榖茂盛
　胖哥川　在州東北八十里黄河外
　囤子溝　在州東二十里又名洞子溝洮水支流深
　　數十丈長二十里路通蘭州
　大通河　在州東北八十里
　銀川　在州西六十里續綱目宋治平元年瞎氊二
　　子長曰木征居河州少曰瞎吳叱居銀川有衆數
　　萬内附
　撒剌川　在州西積石關外二百里番囘五族土官
　　所居
　剌麻川　在州北五十里
　馬厰溝　在州北九十里
　河夾㟁　在州東北水經注云河水經赤㟁北即河
　　夾㟁也秦州記曰枹罕有河夾㟁廣四十丈義熙
　　中乞伏於此河上作飛橋髙五十丈三年乃就
　顯神池　在州西北積石關西八十里周圍三十里
　　萬木森列向著靈異土人稱為顯神池
　龍湫　在州西北六十里遇旱祈雨即應即湫池也
　　又州東三十里有淺湖橋相傳上古時州地皆湖
　　禹疏鑿入於河湖始為陸今州東十里有摺橋開
　　鑿之迹猶存
　九眼泉　在州東十里泉有九竅
　河州川　在州東東西二里南北十五里即舊湖地
　　云
　　歸德所
　東山　在城東三十里
　郭兎山　在城東二十里與東山相連
　郎纒山　在城西一百里番夷雜處之地
　汃泇山　在城西十里黄河經其下
　哈兒澗山　在城北一里亦黄河經流
　黄河　在城北一里
　三岔河　在城東三里自巴撒川三岔塘果喇溝山
　　硤流入黄河
　羔楞河　在城西四里自西南扎哈兒山硤流入黄
　　河
　熱水泉　在城西南三十里汃泇山水自地湧出性
　　如沸湯故名
　龍王池　在城南一百里地名都受在叢山之中
鞏昌府
　　隴西縣
　赤山　在縣東十里山色正赤渭水經其下
　樺林山　在縣東南四十里峯巒秀扳多產樺木
　仁壽山　在縣南一里自漳縣來綿延百餘里其右
　　為盤龍山
　鎻峪山　在縣南五里下為烽火臺有馮將軍遺壘
　翠屏山在縣南四十二里五峯錯列郡之案山也
　　西秦乞伏國仁襲鮮卑三部於此
　藥舖山　在縣南六十里山多藥草與漳縣分界
　布雲山　在縣西南五十里一名黄石坪與月岩山
　　相接
　石門山　在縣西南八十里兩峰相對如門又五里
　　曰翠峰山在縣西南六十里上有黒池
　八角山　在縣西北九十里峻峭㟏岈有八角又有
　　懸溜從石厓飛灑一竒觀也
　蓮峰山　在縣西南九十里四圍石厓峭險有五峯
　　亦名西五臺俗名馬鹿山岩壑峻險古松參天為
　　郡城勝境其傍有老君山有二仙洞壁立千仞
　首陽山　在縣西南一百里其上有關府志相傳夷
　　齊採薇處麓有二聖墓墓傍有祠其左有露骨山
　　髙峰峻絶盛暑積雪
　薄寒山　在縣西南唐㑹昌四年吐蕃將論恐熱攻
　　鄯州為鎮將尚婢婢所敗走保薄寒山山近岷州
　　境
　三嵒山　在縣西七里俗名安家山脉自岷嶺來其
　　上寛平可耕山腹有三巨石參列如品字又謂之
　　三品石二河交㑹其前縣之主山也山麓有岐路
　　西北通臨洮西南通岷洮
　將軍峪　在縣西北四十里宋名將王德故址今墓
　　存
　安都山　在縣北上有堡甚險
　桃花山　在縣東北三十里色紅潤如桃花有魯班
　　峽蟒洞深不可測
　赤亭山　在府西二十里赤亭水出焉昔姚弋仲居
　　此
　宋板坡　在縣南三十里栗水出此
　河浦坡　在縣北一里渭水之陽蘭靜通衢
　白土坡　在縣東北三里通通渭馬營路
　渭河在縣北一里自臨洮府渭源縣流入境又東
　　歴通渭寧遠伏羌縣界入秦州境府志渭水入城
　　分東西南北四池前後濬引以資汲取宋熙寧八
　　年秦鳯提㸃鄭民憲自通遠軍導渭河至軍溉田
　　又有頭渠在縣西十五里二渠在縣西教塲三渠
　　在縣西三里岳家墩皆引渭水澆圃轉磨下流仍
　　入渭
　廣陽河　源出府西九十里之西山二源合注東北
　　流遶縣西一里注於渭
　科羊河　在縣西二十五里東北入渭明萬厯間開
　　永利渠引科羊河水入府城以資汲取至今為民
　　利
　荆頭川水　在縣南一里源出荆谷經鎖峪之烽火
　　臺下北流入于渭
　赤亭水　在縣東北亦名赤水經䝠道城北南入渭
　　水
　武城川　在縣西九十里源出鹿部西山東北入於
　　渭
　栗水　在縣東南出宋板坡由南門引入城以給民
　　用
　六泉　在縣東南五里西秦乞伏國仁破鮮卑於此
　　泉源有六故名
　西泉　在縣西一里味甚甘美冬夏不涸
　靈湫池　在縣東南三十里
　聖母池　在縣西南五十里禱雨即應
　　安定縣
　照城山　在縣東五里與西巖山脉皆自馬苑來又
　　東有鳯凰山亦名照城山二山對峙邑中諸山之
　　綱紀也又有興雲山照城山之支阜
　温泉山　在縣東南七十里其山雄峻温泉出焉
　南安山　在縣南一里山脉自岷洮來
　西巖山　在縣西二里與鳯凰山對
　亂山　在縣北八十里接金縣界其山形錯出稠叠
　　難狀
　雙峪嶺　在縣南四十五里
　胡麻嶺　在縣西八十里接臨洮府金縣界甘河水
　　出焉相傳張騫自西域還種胡麻於此因名
　車道嶺　在縣西北六十五里接金縣界亦曰車道
　　峴明初徐逹敗王保保於此
　青嵐峪　在縣東三十里山多嵐氣
　錦雞原　在縣西四十里
　東河　在縣東源出麻子川北流遶城東北合西河
　　入㑹寧縣界
　西河　在縣西源出甸子川東北流遶城西又東會
　　於東河東河味苦西河味甘
　甸子川　在縣西四十里土物阜盛商賈叢集明肅
　　府置内官營於此
　得羅川　在縣西南二十里田約千畝土脉肥饒
　關川　在縣北八十里西通蘭州北通靖遠俱入黄
　　河
　煖河　在縣西五十里隆冬不氷俗名横河
　雙泉　在縣東南四十里一邑之水惟此獨甘
　温泉　在縣東南三十里從山石間湧出如沸浴之
　　可愈疾俗名王家泉
　　通渭縣
　東山　在縣東五里俗名峽口山
　斗底山　在縣東八十里形如覆斗
　秦仙山　在縣東五十里石峯髙峻下有仙洞洞前
　　有獨木橋人罕過者唐有秦仙修煉於此
　屏風山　在縣南二里
　衙頭山　在縣南十五里有元總帥汪世顯行臺遺
　　跡
　發雲山　在縣西南二里山髙峻可瞰城市
　十八盤山　在縣西南五十里徑險仄凡十八盤始
　　得至頂為縣境控扼之處
　筆架山　在縣西北一里山自平凉府來綿亘百餘
　　里有五峯峙城北縣之主山也即照城山
　玉狼山　在縣東北三十里元時有白狼遊此
　煉銅坪　在縣南六十里其上產煤
　尖崗山　在縣西六十里有孫真人塜
　藺家硤　在縣南八十里有二十四渡水行人苦之
　渭水　在城北自隴西縣流入境又折而東南入寧
　　遠縣界
　西河　在縣西二里源發華川南流入于渭
　華川　在縣西七十里接隴西界其川四圍平坦水
　　草清茂明苑馬寺芻牧地
　東河　在縣東二里源出筆架山流逕縣南入西河
　　又北河在東五里又東十五里為中川水又東三
　　十里為海子水俱南流入西河
　甜水河　在縣西七里舊引水入城由西北出灌溉
　　取汲民賴其利又西二十里為錦鷄峽水又南十
　　里有龍尾溝水俱資灌溉
　悠江　在縣北五十里形如半月月夜臨之水天一
　　色
　靈湫池　在縣西北十五里中林山太白祠下懸石
　　如臼水從中出取以祈雨輙應
　九眼泉　在縣東南七十里其出九孔狀若聚星
　温泉　在縣西南十五里隆冬若沸浴之可已病
　海子川　在縣東北三十里其水滙為潭如海子然
　　漳縣
　箭筈山　在縣東南四十里山有兩峰髙險插天因
　　名
　南山　在縣南五里一名汪古山上有汪總帥墓
　三岔山　在縣西三十里東連縣境西抵洮岷北接
　　秦隴故名
　鳯凰山　在縣西北五里山下有泉有橋跨漳河西
　　接露骨山
　西傾山　在縣西北七十里山跨隴蜀界番漢俯洮
　　岷郡邑諸山多其支阜積雪不消俗名露骨山即
　　隴西之小雪山西傾山在洮州此山同名
　馬舖山　在縣西北十里四圍石崖居民避兵處
　烟波山　在縣西北五十里與三岔山相連下有紅
　　崖洞
　藥舖山　在縣北八里其上産藥
　青霧山　在縣東南三十里峯巒聳翠林木蓊蔚與
　　寧遠縣之斗底山相連
　文峯山　在縣南五里亦名三台山三峯如筆架
　獨秀峯　在縣西南三十五里一石突起平地峙於
　　漳濵翠秀如畫
　漳河　在縣南二里源出岷州東木寨嶺東流經縣
　　南又東北至寧遠界合廣吳河入渭
　鹽厰河　在縣西南五里源出十八盤山東北流入
　　於漳
　小鹽井河　在縣南三里源出鷹架山東北流入漳
　　河宋鹽川寨得名以此
　温泉　在縣西二十里泉蒸有孔望之若星
　鹽井　在縣西南五里水澄清熬之成鹽
　　會寧縣
　鴉岔山　在縣東二里自雪山來縣之主山
　桃花山　在縣東南三里其山脉自靜寧州六盤山
　　來映日如桃花因名傍有神泉前有黒池其支麓
　　為式虎山
　式虎山　在縣南七里
　牧馬原山　在縣西二里其上平廣週百餘里形圓
　　如餅明太僕寺牧馬之地又名蒸餅山
　古堆平山　在鴉岔山右五峯森列參差雲表
　鐡木山　在縣西北百里山色如鐡又十八盤山九
　　泉出焉
　龍頭山　在縣北二里下有元式水遶城北
　紫㣲山　在縣北五里有稍岔水出焉
　紅山　在縣北九十里山形壁立上有五洞
　烏蘭山　在縣北二百里下有烏蘭關
　雪山　在縣北三百七十里盛暑積雪峯如玉山
　屈吳山　在縣東北百里峯巒森聳多産獐鹿居民
　　射獵於此
　白玉峯　在縣南十里産五色土可資藻繢又有青
　　玉峯
　華家嶺　在縣東南一百里路通郡城又小嶺在縣
　　南四十里為逹府小路
　硝崖　在縣北百里産芒硝其土赤粉青
　小白草原　在縣北二百二十里又東北有大白草
　　原平曠肥饒多白草
　沙石原　在縣北四十里周四十里
　峨峒峪　在縣南十里又有車輪峪在北十里迤遞
　　峪在北九十里湼麥峪在東三十里索托峪在南
　　八十里
　南河　在縣南二里源出保川諸澗流經式虎山苦
　　水注之經縣西南又北經郭城驛入祖厲河又北
　　經靖遠衛入於黄河
　黄河　在縣北二百七十里其河自金城經縣界入
　　靖遠縣
　什字河　在縣東北二十里源出隆德之隱山谷中
　　入十字川因名又北入□岔河
　南峪川　在縣南三十里地頗腴古城川在縣南二
　　十五里後川在縣東十里大川在縣北五十五里
　　周八十里紅崖川在縣北一百四十里二川三川
　　五川十字川俱在縣東北志云縣境之水悉北流
　　經靖遠境入於大河
　響水　在縣東一百里水出懸厓下潺急觸石聲聞
　　數里北流入於黄河
　松樹岔河　在縣東三十里東流合於響河
　米家峽河　在縣南五里源出蒸餅山北流入於黄
　　河
　黒龍湫　在縣西南四十里俗傳中有黒龍禱雨多
　　應
　紅柳泉　在縣北二百里可以沃田
　懷戎泉　在縣北四百二十里出懷戎堡為池為渠
　　可以沃又有法泉亦可沃
　天泉　在縣北五十里其泉大湧隆冬不氷
　　伏羌縣
　鼉山　在縣東二十里山形如鼉渭水經其下
　天門山　在縣南里許縣之主山三峰聳峙有兩穴
　　如門中有湫池
　朱圉山　在縣西南二十里即禹貢所載之朱圉也
　　俗呼白岩山
　錦鏡山　在縣西三十里朱圉之支峰有一石如鏡
　　色鮮赤映日如錦故名
　大像山　在縣西南三里石崖有大佛像長八丈宋
　　嘉祐四年鑿上覆以樓左側有洞有閣道可登上
　　有隗囂歇凉亭
　麥垜山　在縣西二十五里與朱圉山相連形若麥
　　垜渭水經其下暴漲則阻行旅懸崖設棧道以便
　　行人明知縣趙守成命匠鑿山通道始免水患
　木梅山　在縣西二十里南倚朱圉北臨渭水
　狐盤谷　在縣東即漢叛羌敗漢陽長史蓋勲處
　三都谷　在縣西宋知秦州曹瑋敗西畨於此
　大將山　在縣西南六里山下石形似人髙五十尺
　　如大將然故名
　無畏山　在縣西五十里髙險竒秀突出雲霄其顛
　　雲飛即兆雨中有靈泉
　石鼓山　在縣南四十里有石長丈三尺廣厚如之
　　其形如鼓不擊自鳴鳴則兵起
　石臼山　在縣南八十里昔有人就此舂藥後人至
　　此者若無意履之其臼即響有心則無聲
　緹羣山　在縣北五里平巒叠翠勢若旗鼓昔漢通
　　西域以緹騎三千憇此見後漢書
　渭河　在縣北一里自寧遠縣流入邑北東流入秦
　　安縣境縣西有陸田通濟廣濟惠民四渠皆引渭
　　水之流溉田數十里
　永寧河　在縣西四十里源出南山北流入渭
　落門河　在縣西五十里源出落門山北流入渭即
　　來歙破隗純處
　半博水　在縣西南源出半博山谷中北流入渭又
　　天門水出天門山東流入渭
　散渡河　在縣東北五里即通渭之西河合中川水
　　經十八盤山至縣境南流入於渭
　藉水　在縣南源出西山百澗齊流總成一川東流
　　入秦州界
　龍馬泉　源出縣西北平地下渥洼沙作龍馬之狀
　　相傳毎春夜放牝馬飲此泉自能生駒
　　寧遠縣
　翠屏山　在城内學宫前為學宫之屏
　老君山　在縣南五十步屹然聳峙縣之案山俗名
　　南山山脉自岷州來上有湫池仙洞
　斗底山　在縣西南七十里狀如覆斗上有堡可以
　　避兵與漳縣青霧山相接
　董墨山　在縣南三十里中有湫池水黒如墨故名
　太陽山　在縣南一百二十里有隘可守曰太陽山
　　口在禮縣界産鐡舊置鐡冶於此
　𤓰牛山　在縣西南二十里髙五百餘丈周圍四里
　　上有日月空日月未出其光先照
　箭杆山　在縣西南四十里以山峰挺峙而名上有
　　石洞髙深可以避兵下有馬務鎮
　栢林山　在縣西南六十里内有水泉流通又十里
　　有水箕山髙二百餘丈皆古避兵之所
　武城山　在縣西南三國魏鄧艾拒姜維於此武城
　　古縣名山以此名
　九龍山　在縣西北二十里為邑名山
　魯班山　在縣北四十里上有洞俗傳魯班鑿此名
　　魯班洞山下又有大佛峽
　石門山　在縣東北五十里四圍皆峽中有一門險
　　峻可以避兵下有洞光映如月名夜月洞
　分水嶺　在縣東南九十里與禮接界
　桃花山　在縣北二十五里中有溪又名桃花峽有
　　石似玉
　研石峽　在縣南四十里又東南為木林峽
　銀觀峪　在縣南三十里舊有銀礦鐡冶酒井鹽池
　渭河　在城北自隴西沙灣入縣境東北至伏羌界
　　縣西路有十四渠東路有十三渠皆引渭溉田民
　　賴其利
　廣吳河　在縣西三十里自漳縣東北入境至折羊
　　口與漳水合又東北入渭
　山丹河　在縣西十五里源出岷州城兒谷東北流
　　經山丹川因名山丹河又經灘閣川東北流入渭
　馬成龍川　在縣西南七十里源出鹿部西山東北
　　流注武城
　南峪河　在縣東三十里自禮縣大木樹關流為楊
　　家河經落門入渭
　古靈泉二　一在縣東一里山石中㵼出為㵼泉一
　　在縣西南百步平地湧出為湧泉俱資灌汲北注
　　於渭
　温泉二　俱在東南五十里之内其一即南峪河也
　龍頭泉　在縣東北三十里狀如龍頭泉流三𣲖可
　　溉民田
　八海泉　在縣東四十里常滿不溢又東北有龍泉
　　亦名霧罩泉
　　西和縣
　豐臺山　在縣東二里帶水環山松竹蓊鬱墨峪水
　　經其下
　太祖山　在縣東南山岩聳秀下瞰數州歴歴可辨
　横嶺山　在縣南三十里其山連十八盤下有横嶺
　　水
　祁山　在縣西北七十五里其上有城諸葛亮伐魏
　　攻圍祁山魏司馬懿救祁山亮糧盡退軍張郃追
　　至青封被殺城南有諸葛故疊山髙巖險天下竒
　　峻為隴右襟要
　寳泉山　在縣北二十里其峭如劍背有泉不盈不
　　涸旱禱輙應唐寶應間吐蕃䧟天水邑人保聚於
　　此
　鷄峯山　在縣東北十五里連塔山山形如圭亦名
　　圭峯山
　獨頭嶺　在縣南宋將李好義大敗金兵遂復西和
　　處
　塞峽　在縣東宋將魯尚期逐楊難當至此左側有
　　石穴洞人言潜通下辨云
　清崖峽　在縣東北五十里
　屏風峽　在縣西北四十里宋郭思作祁山神廟碑
　　以此峽為正祁山
　朝陽觀山　在縣東一里嶺有泉清見底煑茗味甘
　雲霧山　在縣東南二十里霧鎖雲横嵐氣逼人
　西髙山　在縣東南百里山盡可田民居盤旋
　通靈山　在縣東南百里有清泉自岩竇飛落
　塔子山　在縣東北二十里孤峻插天
　卧龍立龍崖　在縣南五十里道傍鱗甲踪跡宛然
　八佛崖　在縣南七十里峭壁危峯
　飛龍峽　在仇池山下氐人楊飛龍據此唐杜甫寓
　　焉
　神魚洞　在仇池山下每年清明前後魚自洞連貫
　　而出居民取之杜詩神魚人不見即此
　千佛洞　在縣南五十里岩嵌壁立磴道險仄洞口
　　一泓瀑布輕雲時覆
　西漢江　在縣西北七十里源出嶓冡山自秦州舊
　　天水縣界流入西南經祁山城南流入成縣
　鹽官水　在縣北九十里自秦州界流入東南入漢
　　水經注在嶓冡西五十里許相傳營煑味與海鹽
　　同
　横水河　在縣南二里源出横嶺經縣東北合鹽官
　　河入漢
　白水江　在縣北二里從西番界東流經階州城南
　　二里過縣入蜀合嘉陵江
　濁水　在邑境從長道縣界穿大潭舊鎮合清水入
　　階州
　鹽井　在縣東北六十里煑水成鹽民資其利
　九龍泉　在長道鎮西三里四時湛清夏凉冬温可
　　引以灌溉
　煖泉　出豐臺山下今名湯峪
　　靖遠縣
　紅山　在縣東十五里石崖有泉曰法泉禱雨多應
　屈吳山　在縣東七十里古懷戎堡南岩壑多泉林
　　宻獸多資人獵取南接六盤山西連大白草原上
　　有顯聖廟可祈雨
　烏蘭山　在縣西南一百二十里南接崆峒東連屈
　　吳唐置烏蘭縣舊有烏蘭關
　紅嘴山　在縣西北五里山半有懸厓左黄河右祖
　　厲二水交流其下上置斥堠眺望河北安㑹實要
　　隘也
　雪山　在縣北一百二十里西距黄河南接分水嶺
　　松栢叢茂山勢髙峻積雪不消
　尖山　在縣北一百三十里孤峯髙峻岩壑多泉叢
　　林茂樹
　韋精山　在縣北一百三十里西連雪山東臨黄河
　　河水自上垂流數十丈轉折而東入寧夏界
　腰玉山　在城南里許山勢峍屼聳㧞每天將明有
　　白氣環繞山半日出方散故名
　妥神山　在縣北三十里南接法泉東接屈吳北連
　　蒯團下多泉源可以灌溉
　分水嶺山　在縣北一百里西距黄河北接雪山水
　　分南北素稱天險
　神木山　在縣東九十里山多茂林澗多甘泉
　蒯團山　在縣東北九十里山下多泉又七里青石
　　厓下有泉曰渦子水相傳其地每黎明時晴嵐曉
　　障若城郭重樓女牆煥然可觀日出則没
　寶積山　在縣東北一百一十里下有泉水出石炭
　　産鐡後有大小石溝産金東北接蒯團山
　松山　在永安堡東南十里山多松栢多泉水嘉木
　　地亦肥饒
　金山　在平灘堡西五里上有聖母祠祈雨有應
　黄河　在城北一里其間山峽險隘垂流直下髙數
　　十丈自蘭州金縣經平灘堡流入東北至蘆溝堡
　　入寧夏中衛界河北即為塞外
　袓厲河　在縣西五里源出舊袓厲縣南山下北逕
　　㑹寧縣入大河一名苦水河
　麥田水　在縣北源出麥田城西北西南流注於河
　裴家川　在縣東北一百三十里自莊浪衛流入明
　　嘉靖中舊有臺堡相接以斷北㓂西行之路
　鎖黄川　在縣東北一百八十里明時套㓂每由此
　　入犯
　法泉水　在縣東十五里懸厓滴泉清澈甘冽
　紅柳泉　在縣北三十里又北七十里萬馬泉皆可
　　沃
　河池　在縣東一百二十里其地春夏因雨水生鹽
　　雨多鹽少雨少鹽多遠望似河故名河池舊志乾
　　鹽川即此
　東泉　在打剌赤堡東二里清冽可灌田西泉亦清
　　冽近鹽池入池亦能生鹽
　　岷州
　東山　在城東二里叠水經其下北流入於洮
　冷落山　在州東五十里山形孤聳盛夏隂晦即雨
　　雪故名
　遮陽山　在州東北一百二十里山臨官道以日影
　　為山所蔽故名其右為夷門山
　貴清山　在州東一百五十里頂平衍可耕種
　岷山　在城北江水所出洮水經其下土色純黒四
　　時有雪不生草木其西麓接四川界
　金童山　在城南半里下瞰城市
　崆峒山　在州東十里
　氆氌山　在州東北七十五里明置寨於此為岷鞏
　　之衝要俗名木寨嶺
　分水嶺　在州東南四十里山南為岷山即大禹導
　　江處山北入疊藏河
　西山　在州西二十五里上有五臺寺觀音湫禱雨
　　輙應
　隱賢山　在州南一百里舊有三閣昔姚太師結庵
　　讀書於此
　摩雲嶺　在州東南一百五十里下臨江水宋有臨
　　江砦
　穿山洞　在州東北一百三十里其洞自山東穿石
　　而入約二里許至山西而出中有溪水流出土人
　　以木板覆其上遂為入山通徑人行洞中木上水
　　在木下石勢巉巖水聲潺湲洞西為鞏岷通衢洞
　　東為一大川土沃民庶彷彿桃源境界俗名朱古
　　洞
　洮河　在州北一里由洮州衛東北流至此又東北
　　流入臨洮府界北入黄河
　岷江　在州東南四十里分水嶺下南流為岷江由
　　階文入四川界
　疊藏河　在州東一里源出古疊州番境經城東而
　　北流入洮河即禹貢桓水
　荔川河　在州東南九十里宋有荔川寨以此名
　遮陽河　在州東南九十里源出氆氌山東至遮陽
　　會金溝河至三岔為漳河上源
　閭井河　在州東一百四十里源出莫遮攔山流入
　　馬淳河東北入漳
　臨江河　在州南一百四十里源出吐谷渾至西固
　　入白水江
　良恭河　在城南二百八十里宋有良恭鎮故名俱
　　南流入岷江
　西川　在城南洮水之南延袤五十里土脉肥饒居
　　民耕植
　南川　在城南叠藏河西岸地可樹萟
　靈泉　在州北一里可禱雨布和天泉在西郭又卧
　　龍泉在西南五里平泉在東二十里
　金紫池　在城東一百二十里州人禱雨處又金龍
　　池廟坪池白龍池俱在東黒松澤池在城南二十
　　五里
　千丈潭　在州東北一百二十里遮陽山之西南
　三丰井　在城西北角仙人張三丰寓楊氏宅所掘
　　以栢木為底後建祠於井北繪像祀之
　　洮州衛(邊外山/水附内)
　葫蘆山　在城中以形似故名
　鳯凰山　半在城外半在城中有五峯中若伸頸傍
　　若舒翼故以形得名
　東隴山　在衛東南一里明沐英討叛番築城於山
　　之南川
　石門山　在衛西南六十里兩峯壁立中闢一門山
　　南即古疊州之地
　石嶺山　在衛西北十里山勢峭㧞多林木唐置石
　　嶺關於此
　玉笋山　在衛西北五里山皆白石最中上挺一石
　　宛如玉笋登之可望數百里
　黒松嶺　在衛東北三十里土黒而多松
　石峽山　在衛東北五十里兩峽中洮河流焉俗名
　　石門口
　觀音洞　在衛東北五十里洞之中頂滴水如磬聲
　　其下一圓石承之水滴上浮而旁無溢泛每冬結
　　為氷柱歳旱祈禱多應
　蓮花山　在衛北七十里山形似蓮
　九條嶺　在衛西一百里地當險要有丹巴川為畨
　　部之路
　西傾山　在衛西南三百五十里又名嵹臺山延袤
　　千里外跨諸羌内連列郡洮水出焉為西南之祖
　　山
　素嶺山　在衛西南番界即西傾傍支春夏常多積
　　雪
　石鏡山　在衛西南番界山石皎潔可鑑形體故名
　　中有銅窟隋代常采鑄之
　南河　在南門外源出石嶺山經衛南入洮
　洮河　在衛南三十里源出西傾山之東即嵹臺山
　　東北流經吐谷渾中三百里至衛城南又東流至
　　野狐橋入岷州界又東流至岷州東境北流折而
　　復西至本衛境又東北流過臨洮狄道而入大河
　　其流湍急每冬不及凍結珠蔽河而下故謂洮河
　　流珠
　羊撒河　在衛北六十里又六十里有冶木河
　常山池　在衛北一百二十里池夾兩山中盤蜒十
　　餘里值冬氷凍平合不溢
　黄河　在衛西九百里番界東北流入河州界
　莫河川　在西傾山北晉義熙初吐谷渾為乞伏乾
　　歸所敗其王大孩走死樹洛干嗣立帥衆奔此川
　　沙漒諸戎悉附之
　朶的河　在衛西三百里源出朶的番族南流入洮
　　河
　納憐河　在衛西七百里哈藏族西北流入黄河舊
　　志有野厖河源出西傾山北流五百餘里入黄河
　墊江　在衛西南番界一名羌水一名白水江源出
　　西傾山南一曰西嵹山東流逕仇池出宕渠至巴
　　郡入江
　藥水　在衛西南番境源出古合川縣東北平地有
　　患冷者煎水服之立愈
　度周川　在西番界晉隆安二年乞伏乾歸弟益州
　　敗吐谷渾王視態於此川
　長柳川　在西番界晋義熙九年乞伏熾磐擊吐谷
　　渾支旁于長柳川又擊破别部於泣勒川又十三
　　年熾磐遣其子安樂擊破樹洛干之弟阿子干于
　　堯扞川二川俱在衛西南
　　西固城
　東山　在城東五里地土寛平里民多居其上固人
　　田庄大半在焉路通階文
　筆架山　在城南二里接悉界
　武都山　在城西二十里山髙峻為一方巨瞻
　孔函谷　在城南姜維欲斷魏軍後自㳫中從此谷
　　入北道
　仙人山　在城東三十里昔有馬仙人尸解於此故
　　名
　朝陽山　在城西三十里
　翠峰山　在城北十里極聳峻
　天門山　在城北二十里四時積雪不生草木值旱
　　入穴取水祈雨多應
　露骨山　在城北三十里亦曰雪山積雪不消東連
　　階文北極河洮宋王韶穿露骨山道隘險釋馬而
　　行即此
　魯班崖　在城北九十里兩崖懸絶有二靈柯插入
　　岩隙間以棧覆土以通往來
　中流底柱石　在城南二十里紫水江中其石巉峻
　　波浪衝激非人所到
　白水江　在城南自岷州界東南流入階州亦名羌
　　水
　岷江　在城東四十里源發分水嶺南流入四川界
　三眼泉　在城北三里於石厓孔中湧出衝激浩瀚
　　穿城而過有水門二入白水江近城田土賴此灌
　　溉
　南麓飛泉　在城南五里懸厓瀑布如千尺白練灑
　　空而下
平凉府
　　平凉縣
　崆峒山　在府西三十里一名笄頭山廣成子學道
　　崆峒山黄帝西至山問道上有問道宫絶頂有香
　　山有廣成子洞峯之最髙者為翠屏峰山有圓石
　　纍纍如珠者名垂珠峯巨石上平下鋭者名香爐
　　峯有峯如柱當路矗立者名蠟燭峯層崖䆳宻踞
　　絶岩間者名雷神峯巨石横亘兩峯之間名仙人
　　橋有石棋盤名仙人弈處東臺下有巖洞名皂鶴
　　洞又有青龍洞雨後將晴雲輙歸洞中亦謂之歸
　　雲洞山之西北為望駕山下有撒寶岩西岩有泉
　　又有琉璃泉俱甘
　笄頭山　在縣西四十里以形名涇水所出黄帝西
　　至於崆峒登笄頭與崆峒山連
　翠屏山　在縣南一里
　銅城山　在縣南寰宇記在潘原縣西南三十里
　壽星山　在縣南六十里
　石馬山　在縣東南二十里北麓抵涇川有水入之
　　東與馬嶺山對峙而最髙者為箭括嶺子山
　可藍山　在縣西南二十里元和志一名都盧山十
　　六國春秋赫連定勝光二年畋於隂槃登岢藍山
　　屯兵于此寰宇記可藍山亦涇水源與笄頭山連
　　亘又為分水嶺山
　大統山　在縣西南二十里與可藍山相接
　天壇山　在縣北五里一名卧虎山下有全真洞元
　　道士賀志貞所居其西為會盟壇唐貞元三年吐
　　蕃詐請盟因築壇于此使渾瑊與吐蕃㑹盟被刼
　　處也
　馬屯山　在縣西晋太元十九年苻登奔平凉收集
　　遺衆入山姚興率衆攻之其山南北二十里東西
　　三十里
　雕窠峽　在縣南三十里兩山深險為羣雕出入往
　　來之路因名馬嶺石馬之水道流入于涇
　金佛峽　在縣西六十里峽長二十里峭壁層峙不
　　見天日中有金裝佛明嘉靖十九年於峽口築城
　　復建潰水紅沙二石墩于山上以増戍守為河西
　　險要
　彈筝峽　在縣西一百里涇水南流經都盧山中風
　　吹流水常如彈筝之聲行旅因謂之彈筝峽魏宇
　　文㤗在夏州馳赴平凉令杜朔周先據此唐突厥
　　入犯詔李藝屯華亭及此峽以備之建中三年鳯
　　翔隴右節度與吐蕃盟以涇州西至彈筝峽為唐
　　界貞元七年劉昌城平凉開地三百里扼峽口
　孫丘谷　在縣東南晋苻秦平凉太守金熙與姚秦
　　將姚方成戰於此敗之又甲積谷在東南二十里
　茍頭原　在縣東晋時苻登自平凉進據此逼姚萇
　　於安定又有葉平原在縣東南十里自原而東五
　　十里以暨涇州之囬中皆謂之南山其水皆北流
　　入涇又虎山西二十里曰杏原又虎山北十里有
　　小蘆河原又北十里曰大蘆河原又北十里曰淺
　　澗原佛堂原在縣北三十里草峰原在縣東北五
　　十里卓村原在縣東北二十里以上諸原皆平曠
　　可耕植
　涇河　在縣西北笄頭山發源有二支南支出崆峒
　　峽中曰前峽北支出老山曰後峽合流至府城西
　　北一里疏為渠以分流溉田東入涇州界
　横河　在縣西五十里源出華亭縣與湫峪諸水俱
　　入涇
　清水河　在縣東五里成化末疏為利民渠凡南來
　　水咸滙之以溉民田
　太平水　在縣東郭舊志源出小谷亦曰後谷谷髙
　　數丈縣南諸山泉流滙焉三十里許北折入涇東
　　西溉田各里許明嘉靖六年水暴漲漂没東郭溺
　　居民又東二里曰岨谷東西山泉所滙流八里入
　　涇暴水視後稍减自此以東南北山谷之水咸入
　　涇民以利灌汲多負水以居
　湫峪水　在縣東三里源出翠屏山又大岔水在府
　　東南十里源出壽星山皆北流入涇水
　潘谷水　在縣東寰宇記在潘原縣東三十里流入涇
　柳湖　在縣北三十里湖畔柳數千株
　胡盧水　在縣西源出鎮原縣頺沙山下流入涇本
　　名蔚茹水唐志白草軍在蔚茹之西即此
　湫池　在縣東北五十里其水四時常溢旱禱有應
　　蘇林曰湫淵在安定朝那縣方四十里停水不流
　　冬夏不増不减不生草木
　暖泉　在縣北二里其水湧出四時温然潭深數尋
　　蒲荷甚盛東流溉田三里
　　崇信縣
　錦屏山　在縣治南城據其麓上列雉堞繁花木三
　　時絢爛如屏然一曰花山
　閉銀山　在縣南赤城右山特峻㧞
　五馬山　在縣西南四十里狀如五馬故名
　玉京山　在縣西南九十里
　烽臺山　在縣西五里山最髙盤折數十層始至其
　　頂昔時烽堠之所今為砦可備兵
　斷萬山　在縣西四十里險絶難登與武安監接壤
　　其左有三姑山
　文筆山　在縣西四十里峽口北岸竒峯秀削狀若
　　芙蕖
　五龍山　在縣西四十里距峽口之陽峰嶺蜿蜒林
　　木蓊蘙相傳為唐時禦戎故壘
　鳯山　在縣北三十里形如鳯翥巔作柱石峯與文
　　壁映其下為芮谷懸飛泉南流入汭
　迎駕坡　在縣西南三十里昔太王遊畋至此居民
　　簞食壺漿以迎之
　箭筈山　在縣赤城南
　文壁峯　在縣東三里巔髙四丈五尺
　唐毛山　在縣境自唐林木叢生如毛可以取材故
　　名
　峽口　在縣西北四十里神禹疏鑿故跡兩崖峻削
　　羣峯巑岏汭水自華亭南北二源合流出此雪浪
　　噴湧每瞻風雨望雲物昔為西戎咽喉要地唐人
　　屯兵塞險有勒石遺跡
　拽兵原　在縣北唐李元諒破吐蕃兵於此故名
　汭水　在縣北八十步縣西北四十里有峽口汭水
　　自華亭縣東出峽口流入縣境流四十里經縣城
　　北東入涇州界又有汭水渠在縣北一里唐李元
　　諒疏渠引汭水蒔荷畜魚民享其利今渠尚存
　白石川　在縣南六十里源出五馬山東流入靈臺
　　縣境為逹溪川即長武黒水之上源也東至邠之
　　停口入於涇
　赤城川　在縣南四十里至靈臺縣東北入於黒水
　　以滙於涇
　左峪水　在縣西四十里銅城西南流入汭
　五馬峪水　在縣西南五馬山下通汭峪水在縣北
　　臨汭堡右紅土峪水在縣西南迎駕坡左西寺峪
　　水在縣南二里俱北流入汭
　城東峪水　在縣東門折而西環城之西北以入汭
　四峪水　在縣南縣志赤城之南三十里有龍峪水
　　西南八十里有神峪水又十里有九峪水又新窰
　　二水之交曰對峪水水滙而成川於赤城川之南
　　白石川之北謂之四峪水可資灌溉
　湫峪水　在縣北鳯山右南流入汭内有湫深廣里
　　許
　散化峪水　在縣北鳯山左南流入汭殿子坡峪水
　　在縣北鳯山下聚貫珠濃露諸泉之水由滙口而
　　南流入汭
　新柳灘　在縣西北一里汭水之濵傍有稻畦順治
　　間知縣武全文溉植
　暖泉　有二一在縣東五里為上暖泉一在縣北十
　　里為下暖泉
　康王井　在縣西北郭昔李武康王元諒所鑿以城
　　中水鹹汲汭稍遠濬深一丈徑五尺得甘泉
　　華亭縣
　隴山　在縣西三十里北接大漠南界汧隴髙五十
　　里冬夏有雪縣西境之山皆隴山東麓其支峰别
　　阜隨地異名元和志小隴山在縣西四十里寰宇
　　記接崆峒山界
　儀山　在縣東二里古儀州以此名通志一名義山
　　俗名囬頭山
　石堡山　在縣東至窰頭土咸堊石為炭以埴器
　華尖山　在縣北明一統志在縣西北二里縣居山
　　之麓
　斷萬山　在縣東北五十里府志自斷萬山極於五
　　馬山號為汭水東峽
　樺嶺山　在縣東五十里中多樺樹
　王母山　在縣南一里山巔有古王母宫因名
　海龍山　在縣西南十五里有泉東南流入汧水深
　　入曰寶蓋山火燄山鬼門關接靜寧州水洛川絶
　　人跡
　仙姑山　在縣西十里
　齊山　在縣西十三里與仙姑山連汭水南源出此
　望仙山　在縣西北二十里
　皛然山　在縣西北七十里
　朝那山　在縣西七十五里漢朝那縣以此名
　湫頭山　在縣北六十里汭水北源出此即朝那山
　　山有湫池二其深莫測遇旱禱雨多應
　白崖山　在縣西北笄頭山南涇水别源出此
　龍馬山　在縣西北
　髙山　在縣西北山海經涇水出髙山府志笄頭西
　　北曰髙山即山海經所稱也亦名老山
　瓦亭山　在縣西北一百八十里即隗囂使將牛邯
　　所守之地瓦亭關在其西麓東二十里即彈筝峽
　飛鳯山　在縣西北一百里形如飛鳯故名
　爛柯山　在縣北十五里見寰宇記
　馬嶺山　在縣東北與平凉縣接界
　見子巖　在縣東四十里世傳人失其子數載至此
　　見之因名
　石香爐峽　在縣西北四十里其北又有松子峽
　馬舖嶺　在縣西北四十里
　支磨原　在縣境東北郭汾陽家傳大厯十年吐蕃
　　界潘原西至小石門白草川又下朝那川至百里
　　城支磨原而入華亭子儀遣渾瑊破走之于故平
　　凉城今縣西南有水磨川或以為支磨原也
　龍門洞　在縣南四十里
　涇水　在縣西北八十里自笄頭山發源流經此入
　　平凉界
　汭水　在縣東三里縣志汭水遶流城南有惠民渠
　　引經城中而北出以溉田
　北水　在縣北一里東流與汭水合流入涇
　柴底水　在縣北三十里明一統志有䇿底水即柴
　　底窮汭記柴底水出朝那湫山之陽其北即涇水
　　相去甚近
　胭脂川　在縣西北一百一十里東流入涇水
　武村川　在縣南十里武村縣西南十八盤諸泉為
　　木賊溝延官溝水磨川武村川東至斷萬山滙於
　　汭
　暖泉　在縣西南六里
　　鎮原縣
　東山　在縣東二里極髙峻其下為舊東山縣
　玉山　在縣東十里山多白石隂雨之後明艶如玉
　　嶺有凌雲閣下臨萬仞
　雉頭山　在縣西三十里狀如雉頭秦始皇二十三
　　年巡隴西北地至雉頭山即此
　鷄頭山　在縣西五十里隗囂嘗使其將王孟塞鷄
　　頭山道以拒漢兵
　潜夫山　在縣内北東漢王符髙隱於此著潜夫論
　　上有讀書臺
　桃坡　在縣西八十里其地有桃萬株
　風堆　在縣西十里獨阜上有故臺臺側有風伯壇
　　俗呼為風堆
　和戎原　在縣南二十五里見寰宇記
　陽晋水　在縣南平凉縣界流入寰宇記陽晋水在
　　臨涇縣南十五里入涇即涇州横河之上源也
　原州川水　在縣北自固原州流入寰宇記自番界
　　來
　髙平川水　在縣南二百歩源出舊縣之大隴山
　石門峽水　在縣西大隴山北有水逕流謂之峽水
　自延水　在縣西石竇出泉汲焉
　次水　在縣東北六十里與苦水東水亂流參差合
　　而為一下流入髙平川
　蓮花池　在縣西一里許旱不涸冬不沍舊植蓮花
　　故名
　太陽湫　即太洋湫在縣東六十里半山中環五里
　　餘水澄澈深不可測旱禱多應又有任湫在縣西
　　新城里
　石泉　在縣西一里許水從石孔中出四時不涸夏
　　凉冬温民皆汲用
　温泉　在縣境冬夏常温
　聖井　在縣東九十里宋紹聖初竅石為龕建石窟
　　寺室内可容數百人内有井
　九龍井　在縣西二十里一井九孔
　　固原州
　六盤山　在州西南七十里曲折險仄盤旋而上元
　　世祖自和林有事陜蜀恒屯兵於此宋史紹定三
　　年䝉古主特穆津殂於六盤山寶祐六年䝉古主
　　䝉格侵宋次於六盤山開慶元年䝉古入蜀使琿
　　塔罕守六盤景定元年呼必賚立琿塔罕以六盤
　　軍叛走甘州廉希憲使汪良臣擊平之元元貞二
　　年自六盤至黄河立屯田置兵萬人明初徐逹定
　　關中屢敗元兵于六盤蓋州境之險要也上有清
　　暑樓元安西王所建
　臺山　在州南四十里
　馬麾山　在州西南四十里臺山之西宋元嘉五年
　　夏王昌被擒其弟平原公定奔平凉郡魏兵追之
　　敗於馬麾嶺蓋平凉之險要郡國志作馬屯山誤
　砲架山　在州西北一百二十里石城堡前四壁峭
　　立極為峻險明成化五年滿四反據此其相連者
　　又有照壁山
　天都山　在州西北百五十里宋元豐四年伐夏李
　　憲自熙河進營于天都山焚夏人南牟内殿并其
　　館庫元祐二年夏人與西羌相結聚兵天都山元
　　昊臣野利常守天都山號天都大王
　印子山　在紅古城西南十里絶頂有印跡如篆刻
　　狀故名
　須彌山　在州北九十里上有古石門關遺趾又為
　　逄義山後漢建義初叚熲討先零叛羌自彭陽直
　　指髙平戰于逄義山大破之
　掃竹嶺　在州西北百餘里其山髙峰陡峻危橋深
　　洞過者不敢逼視為州險境土人借以備㓂祠真
　　武神俗稱西武當云
　　青羊山　在州北四十里山頂有泉
　清水河　在州西南四十里發源六盤山下東北流
　　遶城東北下流亦謂之葫蘆河至鳴沙入黄河
　髙平水　在州西源出州西南北流入寧夏中衛界
　大黒水　源出隴山在州北一百十里流入清水河
　　又有小黒水在州北八十里流入大黒水又有須
　　都㓕河在州北九十里流入小黒水又有硝河在
　　州西北一百里流入須都㓕河又有海子河在州
　　西南三十里流入硝河所謂水有五源咸出隴山
　　左㑹右水總為一川也並入於黄河
　南川　有二在州東南六十里為大南川在州東南
　　五十里為小南川舊志下流至平凉縣境入于涇
　　又有乾川在州東北一百六十里
　朝那湫二　一在州東南十五里泉流有聲廣五里
　　濶一里餘波入清水河即古朝那湫秦投詛楚文
　　于此一在州西南四十里六盤之隂山腰有泉眼
　　東西濶一里南北長三里舊傳祭龍神潤澤侯處
　　二水相合方四十里水停不流冬夏不増减兩岸
　　不生草木旱即祀之以壺挹水置之于所在則雨
　　雨水不止反水於泉俗以為恒今周廻七里蓋近
　　代耗减明正德間因城中井水苦鹹難飲導入城
　　泮池由西門入環流出東門公私便之土人謂之
　　東海西海
　甜水　在紅古城西門外味甘可飲居民引之以種
　　稻紅古城二十里入清水河
　北亂池　在州西南七十里濶一百七十丈莫測其
　　深歳旱禱雨輙應
　養魚池　在舊開城三里元安西王養魚處又名蓮
　　花池
　暖泉　在州北五里隆冬不凍流入清水河一統志
　　以為即龍泉水
　青羊山泉　在州西四十里泉在山頂
　　涇州
　兼山　在州北五里有重山之義州之主山也
　弇耳山　在州西南一里形如龍尾
　筆峰山　在州南五里峰頂峭㧞樹林隂宻有水流
　　涇州曰朝那溝
　囬中山　在州西北二里上有王母宫下臨涇水俗
　　名宫山
　米麫山　在州東南五里二峰峭絶南北朝盧祖遷
　　為涇大將指二邱為米麫㓂遂遁還因名
　青石嶺　在州西北亦曰青石岸青石原晋義熙三
　　年赫連勃勃敗姚秦將張佛於青石原六年勃勃
　　又南攻安定破姚秦將揚佛嵩於青石北原進攻
　　東鄉下之唐大厯七年吐蕃下青石嶺軍於朝那
　　城郭子儀諭却之十二年吐蕃下青石嶺逼涇州
　　子儀復擊却之又貞元三年吐蕃入㓂分屯潘口
　　及青石嶺七年涇原節度使劉昌築保定城捍青
　　石嶺皆即此
　青溪嶺　在州西南宋建炎三年金羅索侵涇原經
　　畧使曲端遣將吳玠逆擊於青溪嶺敗之紹興中
　　薩里哈自鳯翔趨邠州涇州將田盛遣兵擊之于
　　青溪嶺㓂引去
　馬鞍坂　在州西北晋義寧十二年後秦將姚紹自
　　安定擊赫連勃勃于馬鞍阪破之
　安仁谷　在州東南四十里古長城砦宋范仲淹嘗
　　遣宋良等控守於此地
　碧泉洞　在州東北兼山之左其水青色長流味甘
　涇水　在州北自平凉縣流入又東南入邠州長武
　　縣界州志涇河自邠以上灘淺流急故濁自邠以
　　下灘深流緩故清至入渭處則涇清而渭濁也又
　　曰涇河水石湍急故不能引以為利至涇陽則就
　　平且蓄矣
　汭水　在州東南二里自崇信縣流入境東南流入
　　長武界合於涇水
　閣川水　在州南三里州西山谷諸水㑹流成河下
　　流入於涇水
　渰水　在州西南一名閣子溝源出州南二十里支
　　家舖有暖泉瀠流西北入汭味甘利煑豆與朝那
　　溝皆嘗暴漲為居民害
　後川河　在州北四十里發源交龍口亦曰横河自
　　鎮原縣流入經東北三十五里由淺河川至長武
　　縣界入涇州北諸谷水陽皆入涇隂皆入横河
　盤口河　在州南三十里與靈臺縣接界又東流至
　　長武縣停口入涇
　共池　在州北五里華巖海印禪寺内水泉從地湧
　　出流溢成池兩池相連故名宻人侵阮徂共即此
　百泉　在州西三十五里泉眼百餘四時不涸民資
　　灌溉亦名百泉溝下流入涇州志涇汭灘髙流駛
　　宣洩不能為利民間所資以灌溉者乃在陂澤源
　　泉其溝渠共有六十四道
　暖泉　在州西五里宫山之陽水從石出四時温暖
　瑶池　在州西宫山之陽竇石而出俗傳為王母瑶
　　池
　　靈臺縣
　蒼山　在縣東二里其山松栢蒼翠因名山之東有
　　白雲洞丹壑萬仭綿延漸低如龍延頸狀謂之龍
　　灣崖元清虚子煉丹處
　保巖山　在縣東南三十里山勢峭㧞廽旋百折嶺
　　有涇臺登之望見百里外其下常有雲霧出入有
　　九峯環匝一名九頂峯巖下臨南河有温泉瀑布
　離山　在縣西南二里狀如象形
　虎山　在縣西北一里許
　兼山　在縣西九十里為縣主山其山兩重因名
　書臺山　在縣東北五里多竒木異獸甘泉秀石頂
　　平如臺因名隋皇甫元晏讀書處又明一統志曰
　　臺山府志縣枕臺山東西亘百里荆花尤茂一名
　　荆山
　鳯山　在縣北十里其狀如鳯俗謂之上山鳯
　隱形山　在縣東北二里許孤峯突起日中無影蒼
　　松古栢連抱参天圖經云其色蒼翠而地深奥故
　　名
　卧龍原　在縣東十里見寰宇記
　白石原　在縣西北首起舊良原縣西南三十里東
　　下三十里分為二原一良原一杜原
　望兒原　在舊良原縣東三十里
　范家溝　在縣西北流入逹溪其水亦足一方之養
　汭水　在縣北自崇信縣流入
　逹溪川　在縣南二里縣之西川源發隴州五馬山
　　至邠梁山入涇邠志謂梁山黒水即此
　妲己川　在縣西七十里舊傳妲己生於此即逹溪
　　之訛也
　蒲川　縣之南川也自鳯翔府分水嶺發源夾蒼離
　　而出與逹溪合
　細川　舊志細川水源出鳯翔府麟遊縣細川谷流
　　入縣境合於三交川新志細川水在縣東南二里
　　上流與蒲川合後魏髙平賊万俟醜奴屯安定聞
　　魏軍未進乃散衆耕於細川唐初涇州鎮將劉感
　　自髙墌引還涇薛仁杲自南原馳下與感戰於百
　　里細川感為所擒
　二香水　在縣東十五里源出麟遊縣東亦名三交
　　水入於蒲川
　香水　在縣東北隱形山麓味甘氣馨因名
　小庵川　在縣南二十里自麟遊而來與蒲川合
　後溝　源自景村經縣東北流入逹溪其水甚甘一
　　邑食之靈邑四境皆山有此甘泉信屬地德
　三女川　在縣西九十里即宻康公受三女奔處因
　　名
　懸泉　在縣西一百三十里横渠鎮石崖數仭上覆
　　如幕有泉下注如簾為邑竒勝
　温冷泉　在保巖山之陰半温半冷疾者洗滌即愈
　　靜寧州
　隴山　在州東一百五十里舊水洛縣乃水洛川及
　　犢奴水所出以近隴州之地因名
　主山　在州南一百五十里山勢獨髙其中峰嶺廽
　　環溪流縈帶沃野千頃
　旗鼓山　在州東二里以形似名宋劉將軍滬屯兵
　　防西夏處
　翠屏山　在州南五里
　武山　在州南七十里多産竒花異草四五月之間
　　絢爛奪目
　石門山　在州南四十里兩峽平分斬截若門即隴
　　山北垂宋劉滬破氐羌於此
　孫家山　在州南一百五十里脉接秦隴諸山號稱
　　陸海林藪淵澤深不可測
　宋家山　在州西南八十里昔産牡丹色種艷絶
　横山　在州北十里山勢横亘舊為番部所居
　東山　在州東五里宋吳璘命子挺築堡東山以拒
　　金即此
　魚嘴山　在州東四十里六盤湫頭之支林樹葱鬱
　　樵徑出入
　西峰五叠　號五臺峰山麓有靈湫建龍君祠
　雲臺山　在州南一百二十里連峰羾青長河遶碧
　　四時烟景縱目可收
　石馬坪　在州西俗傳夜靜見羣馬食田衆以百矢
　　射之遂冺迹次日視之皆石馬也因名
　邵家坪　在州境有古槐二株大十餘圍陰數十畝
　　相傳為漢晋間物
　陳家洞　在州東南一百五十里幽林鳥道峭壁插
　　天深洞層樓下臨絶澗稱為奥區
　西巖山　在州西七里有甘泉五
　馬圏山　在州北八里宋二吳將牧馬處也
　隴水　在州南一里源發六盤之陰按六盤為隴山
　　尾故水為隴水味甘美俗名甜水河
　威戎川　明一統志在州南四十里或以為即水經
　　注之燕無方城諸水也
　陽三川　府志在州南九十里自莊浪縣流入苦水
　　水經注受渠水東出大隴山西經受渠亭北又西
　　南入瓦亭川或曰即此
　水洛川　在州南一百五十里源發隴山流合犢奴
　　川經石峽西南入秦州界
　髙家堡川　在州西四十里發源㑹寧青家驛之山
　　中東流與甜苦二水滙焉
　抛龍川　在州西宋任福輕騎趨懷遠捺龍川即此
　長源河　在州西三里源發固原湏彌山北味苦俗
　　名苦水河
　門扇川　在州東八十里源出六盤西流至威戎川
　　滙焉
　底店川　在州東南一百一十里源出華亭之林家
　　硤西流逕都記川過莊浪入磨石峽以逹於合河
　　頭
　通遍川　在州東南一百二十里源出隴山逕林家
　　硤過佛崖灣西流至野照凉野二店滙章麻川
　治平川　在州西南八十里一從鞍子山經通渭之
　　蔡家堡一經郭家岔至鳯龍之麓二水合流逹合
　　河頭
　温泉　在州南五十里隆冬不氷又府志州東三十
　　里曰乾磑川有温泉
　　莊浪縣
　隴山　在縣東府志靜寧州東南一百五十里皆隴
　　山也又曰自隴州至清水縣綿亘而來縣居山之
　　陰今東暨華亭其間有鬼門關有火燄寶蓋麻庵
　　大小十八盤湫頭笄頭龍家峽等山以及美髙六
　　盤南北二百里東西七十里皆隴山也
　盤龍山　在縣南四十里山勢回伏狀如盤龍即隴
　　山之異名
　杏花岡　即太白山在縣東三里髙岡峻嶺上建太
　　白行祠樹木森鬱祭禱有應
　櫻桃原　在縣西三十里花發時其地如雪
　牡丹岔　在縣西一十五里舊傳多産牡丹
　屛風山　在縣南三里即邑對山如屛
　北寺山　在縣東北二里即遊龍山樹木森茂登其
　　巔山川風景瞭然在目
　筆架峯　在縣南三里狀如筆架因名
　磨石峽　在縣西南一十五里
　崔家峽　在縣西南五十里傳有石炭山狹水深不
　　可挖
　青土坡　在縣西南六十里産白土
　東溝水　在縣東冊説源出隴山經縣西南流入靜
　　寧州境注於苦水
　西溝水　在縣西半里源出隆德縣之襟山西南流
　　入東溝水
　東河　源自龍家峽來遶縣城東故名東河
　西河　源自賈家岔來遶縣城西故名西河灣過城
　　南會東河從磨石峽出
　陽三川　在縣西南七十里山陽有三川合流故名
　　府志流入靜寧州即古受渠水
　苦水川　在縣西九十里自靜寧州流入境又北流
　　入鎮原縣界味苦不可飲故名
　通邉川　在縣東北三十里明一統志在縣東北一
　　百五十里以道路四通而名府志在隆德縣南六
　　十里蓋接界也通邉縣以此名
　　隆德縣
　六盤山　在縣東二十五里縣城鎮其西麓即隴山
　　之支峰也通志山路險仄古謂之絡盤道
　美髙山　在縣東南二十里山髙聳秀多産松竹藥
　　草底堡水出焉二山與華亭接界
　龜山　在縣南二里
　狀元山　在縣南四里峯巔秀麗逈出羣山相者以
　　為有狀元氣故名
　襟山　在縣南十里狀如衣襟
　鶯架山　在縣西南三十里
　筆架山　在縣西二里一名燕家山
　旗山　在縣西三里
　鼓山　在縣西五里
　鳯山　在縣西北一十五里
　象山　在縣北一里
　飽馬嶺　在縣南十里
　湯羊嶺　在縣西北十五里
　祭旗坡　在縣南六十里相傳宋曹瑋征吐蕃祭旗
　　於此
　得勝坡　在縣南二十里明馬文升敗敵處
　凉殿峽　在縣南七十里元太弟避暑處
　隴水　在縣北西南流入靜寧州界水經注隴水東
　　北出隴山其水西流又經瓦亭南合瓦亭水其後
　　謂之好水
　好水川　在縣西二里源出六盤山西流合苦水宋
　　任福違韓琦節制敗於夏人即此大隴左右水皆
　　鹹苦不可飲間有味甘可飲者土人遂相率名之
　　曰好水或曰甜水正不可以一處拘也
　底堡水　在縣南二里源出美髙山西南流入六盤
　　水
　清流河　在縣東三里
　孤樹川　在縣北三十里傍有孤樹因名
　馬藺川　在縣西三十里多生馬藺
　瓦亭水　在縣西北亦西南流入靜寧州界水經注
　　其水亦出隴山東南流歴瓦亭北又西南與隴水
　　合
　武延川　在縣西北七十里宋史曹瑋知渭州與陳
　　興秦翰破党項章悝族于武延川即此明一統志
　　武延川昔有姓武名延者居此故名縣志謂之苦
　　水河西南流入靜寧州境㑹於甜水河冊説苦水
　　河源出固原之大六盤山諸水皆南道靜寧而東
　　入渭
　各道水　在縣北二十里北亂湫之流也湫在縣東
　　北四十里周三里深不可測旱禱輙應亦謂之靈
　　湫
　紅城河　在縣西四十里亦出靈湫即各道河下流
　曹務河　在縣西南四十里與莊浪縣接界
　南源河　在縣南一里源出美髙山西流入於六盤
　　水
　蓮花池　在縣東一里
　官泉　在縣治東儒學南深丈餘味甘冽四時不涸
　小水泉　在城内儒學西其水瑩澈居民資以灌溉
　温泉　在縣城東石穴隆冬不氷又有温泉在舊隆
　　德堡
　龍泉　在得勝坡下又有湧泉在神林堡内
　線泉　在湯羊嶺西出山崖中髙丈餘飛瀑下流如
　　線
慶陽府
　　安化縣
　景山　在縣西一百一十里山多竒木怪石及産猿
　　猱獐鹿之屬
　馬嶺山　在縣西北七十五里一名箭括左右帶川
　　相傳漢牧地有果實猿鳥之屬巖洞幽䆳莫窮所
　　止唐置馬嶺縣蓋以山名
　寡婦山　在縣北十五里五代史慶州北十五里有
　　寡婦山番部野雞族居之後周廣順二年拒命環
　　慶二州帥討平之又舊府志城北三十里有寡阜
　　砦
　太白山　在縣北一百五十里黒水河發源於此
　第二將山　在縣東北一百二十里峯巒髙聳林木
　　茂盛其地居民富庶
　鐡邉山　在縣北三百二十里頂平麓險川流縈遶
　　宋范仲淹置寨於上
　白於山　在縣東北元和志白於山一名女郎山在
　　故洛源縣北三十里
　秦霸嶺　在縣西南一百二十里舊名安花原俗傳
　　秦穆公會西戎之地故名又金鷄嶺在縣西南一
　　百六十里與秦霸嶺相接
　横嶺　在縣北十八里產鐡形如蠐螬製為小刀極
　　鋒利
　走馬嶺　在縣北二百二十里其嶺聳㧞其麓平衍
　　相傳唐李靖大㨗於此走馬還朝故名走馬嶺
　白城子嶺　在縣北二百三十里東西綿亘二三里
　　上有白城
　節義峰　在縣西北宋史景祐元年夏人侵慶州伏
　　兵節義峰
　藥地峪　在縣南二十五里
　西姬峪　在縣西南三里相傳為公劉子姓之居又
　　葉胡峪一名野狐溝在縣西北十里
　黒泉峪　在縣城北十里東川之東其水流入東河
　　又嘉樂峪在縣北二十五里又葫蘆峪在縣北一
　　百里
　東原　在縣東其脉自合水來凡溝澗皆西流又西
　　原在縣西自景山來溝澗皆東流為城左右之䕶
　彭原　在縣西南九十里其原廣袤六十里有彭原
　　縣城舊址城内浮屠尚存
　二谷原　在縣北五里一名慶原為郡城來脉又八
　　珠原在縣東北二百八十里與環縣接古為明珠
　　番族之地
　花坡　在縣東十里地名花木為郡人遊覽處相傳
　　不窋遺園
　花村原　在縣西二十里
　洛河　在縣東北二百五十里源出白於山經延安
　　府保安縣界至中部縣東南流入西安界漢志洛
　　水出歸德縣北蠻夷中府志在府北一百七十里
　　有蘆草溝即洛河之源又曰府北有白豹西羊横
　　水諸川合流至保安縣界入洛河
　　按禹貢導洛自熊耳洛水發源商州冡嶺山經河
　　南新安縣至鞏縣入河今此洛河源出白於山經
　　延安府流入西安界是另有洛河名同實異非伊
　　洛瀍澗之洛也
　東河　在縣東來自沙漠白馬懷安柔遠川及延慶
　　靈溝水南流至縣城東南㑹於西河南流至合水
　　縣界為馬蓮河
　西河　在縣西來自環河合馬嶺川楊集澗水谷溝
　　下馬汀諸水南流遶城轉而東南㑹於東河府北
　　三十里有下馬汀水濵地平經行者常憇於此葢
　　即東西兩河之濵也
　馬嶺水　在縣西北二十五里自環縣來東南流為
　　西河
　泥水　一統志在縣北東南流入合水縣界漢志郁
　　郅縣有泥水出北方蠻夷中
　白馬川　源出縣北一百二十里南流入東河相傳
　　古有乘白馬者至此馬跑泉出涓流不竭里人神
　　之立白馬祠於此
　懷安川　源出縣東北二百里西南流入東河
　柔遠川　源出縣東北一百八十里西南流入東河
　延慶溝　在縣北三十里西流入東河
　靈溝　在縣北五十里西流入東河
　楊集澗　在縣北八十里東流入西河
　太樂澗　在縣南五十里南流入珊瑚水至寧州界
　水峪溝　在縣西北七十里東南流入西河
　三合水　在縣西南一百三十里東流至合水縣界
　　入馬蓮河
　珊瑚水　在縣西自環縣來合黒水蒲川太樂澗南
　　流入寧州界
　北岔水　在縣東七十里自白豹川來南流至合水
　　縣會建水
　白塔水　源出縣東北二百里南流入合水縣界
　白豹川　在縣東北二百里東流過保安縣界又東
　　南入洛
　教子川　在縣西四十里諸山環如駐馬其水東注
　　過城南又名底卜河流入縣河
　同川　在縣西八十里即故同川縣地其水南流入
　　珊瑚水
　黒水川　在縣西一百二十里源出太白山東流與
　　蒲川合
　牛圏池　在縣西北二百里四旁皆石磧中有圏瀦
　　水人馬給飲宋章楶嘗置毒於此夏人來犯飲者
　　多斃
　蓮花池　在縣南三里東西二河合流縈而為池舊
　　多植蓮
　鵞池　在縣署後東城隈唐末從事李克新濬宋慶
　　厯中經畧安撫使施昌言重修暗通東河以汲水
　鹽池　在縣北五十里有大小二池大池在定邉周
　　圍八十里小池在惠安堡周圍二十七里又有花
　　馬池紅柳池俱産鹽今屬寧夏府
　清水泉　在縣西泉水澄澈冬温夏凉
　龍泉　在縣西三十里水甘冽舖名以此
　聖水泉　在縣西北三十里水清冽上有龍堂禱雨
　　輙應
　麻家煖泉　在縣北五里其水清甘隆冬不凍
　十二澇池　俱宋知州孫長卿浚鑿以備旱澇池底
　　俱有石炭
　　合水縣
　子午山　在縣東五十里南連耀州北抵鹽州東接
　　延安綿亘八百餘里括地志秦始皇通直道故道
　　在華池縣西四十五里子午山寰宇記子午山一
　　名雞山山長千餘里北入大漠南盡分水其東水
　　皆東南流為延安界其西水皆西南流為慶陽界
　　直南直北皆隨地而異名
　南山　在縣南一里許巍然屹立林木茂盛
　豐峙山　在縣東南五十里故城川上多林木八稜
　　山在故城川北
　錦屏山　在縣西四十里狀如圍屏
　長厚原　在縣西南七十里
　漢城原　在縣西九十里
　麻峪　在縣南七十里故城川東
　馬蓮河　在縣西南四十里來自安化縣合冉家河
　　水南流入寧州界
　合水　在縣東一里與建水北岔水合縣以此名西
　　南流四十里入馬蓮河
　建水　在縣東一里源出子午山合北岔川為合水
　　又西南入馬蓮河
　北川　在縣東一里即北岔水來自安化縣與建水
　　合為合水
　樂蟠水　在縣西南六十里南流入馬蓮河
　清水溝　在縣西一里源出田家里南流入合水其
　　水清澈大雨霶沛不濁
　神靈溝　在縣西六十里溝中央有山特起矗峻雄
　　峙上平坦寛濶至正間居民避亂於此兵至溝口
　　忽風電大作若有神靈擁䕶故名
　故城川　在縣南五十里源出子午山南流入寧州
　　界為大延川亦名寨子河有蘆荻烏藥諸産又小
　　川出子午山東流入合水
　華池水　在縣東七十里來自保安縣至此合豹子
　　川平戎川苖村溝諸水東南流入鄜州界
　豹子川　在縣東北一百二十里源出安化縣界西
　　流入華池水
　平戎川　在縣東北八十里源出保安縣界南流入
　　華池水唐韓遊瓌敗吐蕃於平戎川即此
　玉梅川　在縣東七十里源出子午山東流入華池
　　水
　鳯川　在縣東七十里源出子午山東流入華池水
　　清澈多鷗鷺春月人皆遊賞於此
　厮坡川　在縣東八十里源出子午山東流入華池
　　水
　苗村溝　在縣東七十里源出子午山東流入厮坡
　　川
　延鳩川　在縣東九十里源出子午山東流入華池
　　水
　錫蠟溝　在縣東六十里入建水
　慕原溝　在縣西十里
　冉家河溝　在縣西五十里源出安化縣界南流入
　　馬蓮河
　聖公泉　在縣南五十步昔有修道於巖壑者以杖
　　卓地泉出能愈百病遇旱不涸禱雨毎應故名
　暖水泉　在縣南四里水性温燠邑人修禊之地
　玉泉　在縣西南七十里
　寶泉　在縣北二十里寶泉寺泉歕出如貫珠
　柳池　在縣西五十里漢城原之東
　　環縣
　尖山　在縣東一百里山形聳㧞因名
　大方山　在縣西南相近有小方山其形皆方
　五子山　在縣西鴛鴦溝上
　青山　在縣西劉昭曰北地參䜌縣有青山章懷太
　　子曰青山在馬嶺縣西北
　牛家山　在縣西一百里牛訛奴族所居黒水河出
　　此一名火燄山
　烏崙山　在縣北三十里山甚髙峻頂濶根狹難於
　　登陟為險要之所宋於此置寨防守
　青岡峽　在縣北亦曰青岡嶺宋史至道二年李繼
　　遷圍靈武詔遣兵五路救之李繼隆以環州路迂
　　由青岡峽繞靈武趨平夏行數日不見敵而還青
　　岡川本靈州大路自此過美利寨入靈州自過美
　　利寨後漸入平夏經旱海難得水泉
　天池原　在縣南九十里
　板谷　在縣南唐大厯十二年吐蕃入㓂軍於原州
　　北長澤澗進破方渠入板谷郭子儀遣將李懷光
　　救却之
　石臺谷　在故方渠縣境唐貞元十三年楊朝晟築
　　方渠三城發軍次石臺谷葢慶州之要道也
　環河　古名環江在縣西十里源出城北七十里水
　　源舖南經城西委曲環抱石橋交跨小港分流南
　　入安化縣界
　甜水溝　在縣西三里源出固原州界東南流入環
　　河又鴛鴦溝在縣西十八里有南北二山對峙形
　　如鴛鴦故名又趙大夫溝一名城西溝在縣西十
　　里皆流入環河
　七里溝　在縣東七里流入環河又安塞川在縣東
　　四十里西南流入環河又木鉢溝在縣東四十里
　　源出安化縣界流入環河
　合道川　在縣西八十里自固原州來二水相合故
　　名流入環河又蒼耳川在縣西九十里東流入環
　　河又馬嶺溝在縣東一百里西流入安化縣界入
　　環河又三岔溝在縣南一百里東流入環河溝旁
　　山分三岔又佛堂谷水在縣西一百里東流入環
　　河
　馬坊溝　在縣西北二十里為固原州要路源自州
　　界來流入環河又肅遠溝在城北四十里東南流
　　入環河又清平溝在縣西八十里清平所東流曲
　　折七十里入環河
　黒水河　在縣西南一百里源出牛家山東南流入
　　安化縣境其水色黒
　鹹河　在縣北寰宇記從土橋歸德川同家谷三處
　　發源水鹹苦不可食
　天池　在縣南九十里池形如盤水溢不出
　葫蘆泉　在縣西舊有蕃部居之宋范仲淹謀城平
　　定寨於此明一統志泉在縣西鎮戎東
　石泉　在縣南五里
　　真寧縣
　羅山　在縣東二十里縣舊名羅川相傳唐天寶初
　　得玉真人像於此因改縣名
　橋山　在縣東七十里黄帝塟衣冠處即子午山史
　　記封禪書武帝巡朔方還祭黄帝塜魏收志陽周
　　縣橋山有黄帝塜
　撫琴山　在縣南一里山畔有洞風過如琴音故名
　雲寂山　在縣南十五里蒼翠干霄為縣屏障
　㤗山　在縣西南一里上有青帝廟
　黎陽山　在縣西南三里
　五掌山　在縣東北二里山有五峯其形如掌
　雕嶺　在縣東五十里即子午山之别阜上有秦馳
　　道迤南為橋山
　羅水　在縣南城下元和志隋羅川縣以羅水為名
　　即真寧河源出横嶺合小川南溝二水西流又寧
　　州界入涇水又小河水在縣東一里東南流入羅
　　水
　龍門川　在縣西十里自寧州來經縣西北四十里
　　南流入於羅水縣志南逹豐鎬北通銀夏又長溝
　　水在縣西十里南入羅水
　于莊溝　在縣東二十里南流入淳化縣界又南溝
　　在縣南二里南流入淳化縣界
　馬槽溝　在縣西北二十里相傳馬伏波將軍過此
　要冊湫　在縣東六十里橋山之尾周圍九畝旁有
　　龍祠唐開元中建歴代皆加封號寰宇記宋太平
　　興國二年封要冊湫普濟王為顯聖王其水無禽
　　魚萍草茂林陰翳旱澇不涸亦不溢祈禱立應碑
　　刻甚多
　聖水泉　在要冊湫廟後
　蓮花池　在縣東二十里舊産蓮花
　温泉　在縣西二里有三池皆夏凉冬煖
　　寧州
　髙山　在州東發自横嶺迤邐而西至此豐隆特峙
　　為州來脉即因山形築為郭城稍東為安定縣故
　　址
　鳯凰山　在州東六十里發自横嶺突起如鳯故名
　西山　在州西馬蓮河岸列峙城西
　畫石山　在州西十五里珊瑚川上其石有文燦然
　　如畫圖
　南山　在州南二里拱䕶州城前列如屛巖半寺廟
　　幽䆳内有金沙泉過客多登覽山上有元將李思
　　齊故址
　北山　即北坡逹府之路距州一里其下即公劉舊
　　邑
　横嶺　在州東一百五十里州志即子午山横亘南
　　北故曰子午其脊為鄜寧二州之界明一統志横
　　嶺在襄樂縣東一百里即子午山之别阜
　燕原　在州東北六十里襄樂鎮後燕太子丹為質
　　於此故名後魏置燕州於此
　安定巖　在州西十五里巖如潑墨石可䥴硯
　涇河　在州南三十里自涇州來至政平驛與馬蓮
　　河合流入邠州界
　馬蓮河　在州西二里自合水縣流入與九龍川合
　　流經政平鎮入於涇河
　九陵水　在州東一百二十里川中有九堆似陵故
　　名九陵自合水縣界流入合奢延川西南入馬蓮
　　河一名九龍川
　大延川水　在州東其源有二一自横嶺白羊溪北
　　流至羅山務一自武亭寨西南流至羅山務二水
　　合流為大延川至襄樂與小延川合至寨子口與
　　故城川合又名寨子河南流過州城北名城北河
　　又逹城西與九陵川合南入馬蓮河
　小延川水　一名奢延川在州東一百里自横嶺盧
　　保兒鎮發源西流至襄武城合大延川
　珊瑚水　在州西十五里自安化縣來東南流入馬
　　蓮河川中有紫阿石可作硯川口有湫名順利泉
　白羊水　在州東一百里一名白谷川源出白羊溪
　　流經横嶺西北至羅山務入奢延川
　走馬水　在州東三十里源出橋山東北流入長城
　　又東北注奢延川
　寧水　在州東七十里一名寧江自真寧縣流入即
　　羅水也亦名亞谷河流入真寧界
　濫泥溝　在州東二十五里源出太安原下西南流
　　至谷堆城入馬蓮河
　柳葉溝水　在州北二十里源發早社原下西南流
　　入馬蓮河
　天池　在西郭城下明萬厯初知州馬彦卿鑿暗導
　　河水於城内後寧夏孛逆變城門戒嚴郡人賴以
　　濟飲上有亭榭可遊憇
　氷波湫　在州南四十里舊有祠禱雨應
　金沙泉　在州南一里沙色如金有泉懸崖而下入
　　九龍河
　石溝泉　在州東北百步許味甘冽
　暖泉　在州東南五里其水冬温
　
　
　
　
　
　
　
　
　
　
　
　
　
　
　
　甘肅通志巻五
欽定四庫全書
　甘肅通志巻六
　　山川
甘州府
　　張掖縣
　祁連山　在縣西南二百里連亘凉肅東西延袤千
　　餘里又名天山西域呼天爲祁連西河舊事云祁
　　連山在張掖酒泉二郡界産松栢古木美水草山
　　中冬溫夏凉宜畜牧
　馬蹄山　在縣南一百里一名臨松山前凉於此置
　　郡巖石間有神馬足跡故名馬蹄山
　合黎山　在縣北四十里一名要塗山迤邐至鎮夷
　　所石峽口三百里按前漢地理志張掖西北有小
　　硤葢弱水與流沙相合之處禹貢所謂導弱水至
　　於合黎是也
　甘浚山　在縣西南八十里山下有泉味甘冽故名
　人祖山　在縣東北四十里俗名快活山其山不毛
　　一統志東北四十五里有甘峻山即人祖山與甘
　　浚山别
　川巖　在縣西南一百五十里十六國春秋沮渠䝉
　　遜元始八年欲伐西凉引兵西至白岩僞南攻浩
　　亹潛師還屯川岩
　平頂山　在縣西南一百三十里産松栢木植通黒
　　河源河水分澆民田
　鷄山　按水經黒水出張掖鷄山至敦煌過三危山
　　南流入於南海葢鷄山在張掖之北
　弱水　自縣城東北環合黎山入居延澤禹貢云導
　　弱水至於合黎餘波入於流沙王氏通釋弱水出
　　吐谷渾界窮石山自甘州删丹縣西至合黎山與
　　張掖河合其水力不勝芥然可以皮船渡按西域
　　傳弱水在條支自長安西行萬二千里又百餘日
　　方至其地疑别有所謂弱水也
　張掖河　自縣西南山中流出又名羗谷水源出擺
　　通河經祁連山積雪消融其流益大旁合黎山下
　　弱水入焉出羗谷口北入額齊納界喀巴哈巴爾
　　海拉蘓三海子即居延海古流沙也
　黒水　在縣西十三里從西南山谷間流經此有黒
　　河橋跨其上其下流仍合於張掖河明正德時土
　　魯番沁特穆爾羈寓甘州謂城南黒河可引灌城
　　因導叛羗謀犯邊云
　千金渠　在縣西又西流入高臺縣界漢書觻得縣
　　有千金渠西流至樂涫入澤中一綂志云即羗谷
　　水所引爲渠也
　赤泉　在縣東南十六國春秋秃髪傉檀𢎞昌五年
　　伐䝉遜次於氐池芟其禾苗至赤泉而還
　蓼泉　在縣西九十里沮渠䝉遜與西凉交戰之處
　甘泉　在縣西南八十里甘浚山下味甘又城南門
　　内東三十餘歩亦有甘泉北流出城引以轉磑
　九眼泉　在縣西九十里
　草湖泉　在張掖河兩岸數十處多生蘆草每年收
　　草百餘萬束以飼馬
　龍首潭　縣西八十里山峽内有潭張掖河所經也
　石井在縣南一百三十里普觀寺石洞佛殿内西
　　南角井口四靣各長一丈四寸深四尺五寸水常
　　滿不溢冬夏汲之不竭
　都瀆澗　在縣西九十里蓼泉之西
　　山丹縣
　石硤口山　在縣東八十里兩峯相對下有石井
　焉支山　在縣東南一百二十里漢霍去病擊匈奴
　　過焉支山千里執渾邪王收休屠王祭天金人即
　　此地也山在河西郡界東西百餘里南北二十里
　　有松栢古木美水草宜畜牧與祁連山同一名删
　　丹山匈奴失二山乃歌曰亡我祁連山使我六畜
　　不蕃息亡我焉支山使我婦女無顔色唐哥舒翰
　　建神祠於山麓天寶間封山神爲寧濟公
　祁連山　在縣南一百五十里連亘甘肅又名窮石
　　山
　金山　隋志張掖縣有大柳谷舊志柳谷在甘州東
　　南一百里與山丹接界即金山也
　石嘴山　在縣西十里山下皆舄鹵雨後經日色白
　　如鹽
　甘浚山　在縣西北三十里延袤至甘州一名甘峻
　　山俗名龍頭山山陰有泉旱可禱雨
　紅寺山　在縣北二十五里土皆赤山上有崖深六
　　尺高八尺内有石佛又名紅寺洞
　饅頭山　在縣東北九十里形似饅頭故名
　大斗拔谷　元和志大斗拔谷在縣南二百里一綂
　　志云即今扁都口也隋伐吐谷渾經大斗拔谷山
　　路險隘魚貫而出唐貞觀八年李靖討吐谷渾還
　　上遣使勞軍於大斗拔谷
　删丹河　在縣西源出祁連山西流入張掖河即弱
　　水禹貢弱水既西是也
　南草湖　在縣東南一里周圍九里中多蘆草因以
　　爲名其下有湧泉與西草湖水相合有渠灌田四
　　百餘頃
　西草湖　在縣西一十里周圍七里中多蘆葦水泉
　紅鹽池　在縣北五百里池産鹽紅色明洪武中指
　　揮莊得採貢歲辦後以地屬境外停苹
　白鹽池　在居延澤之旁
　暖泉　在縣東南四十五里平地湧泉二穴冬寒不
　　凍故名有渠溉田百七十餘頃
　馮勝泉　在縣北二十里
邊外山川
　浚稽山　在府邊外漢太和二年遣趙破奴出朔方
　　西北二千餘里期至浚稽而還及還未至受降城
　　四百里敗没天漢二年詔李陵出遮虜障將歩卒
　　五千人出居延北行三十日至浚稽山與單于戰
　　敗降括地志居延縣有遮虜障路博德所築長老
　　傳云遮虜障北百八十里直居延西北即陵敗處
　三木樓山　在府東北塞外後漢永平十六年討北
　　匈奴分遣耿秉秦起出張掖居延塞絶漠六百餘
　　里擊匈奴于三木樓山建初六年北匈奴三木樓
　　山部落欵五原塞降
　居延海　地理志渡張掖河行至合黎山鎮夷石硤
　　口旁河東壖屈曲東北行一千里有寧冦軍軍東
　　北有居延海元至元時總管呼都克婁請鑿合即渠
　　於其地屯田九十餘頃
　蒲離候水　在府北邊外漢書本始二年范明友出
　　張掖塞千二百餘里至蒲離候水
　鹽池　在府北邊外元和志在張掖縣九百三十里
　　周廻一百歩其鹽潔白甘美
凉州府
　　武威縣
　青山　在縣東二百五十里上多松栢冬夏常青
　松山　在縣東三百一十里上多古松
　天梯山　在縣南八十里其山高峻路徑曲折如梯
　第五山　在縣西一百二十里上有清泉茂林修竹
　　懸崖石室昔爲隱士所居今名石佛崖
　臧南山　在縣西一百二十里冬夏多雪又名雪山
　　山水灌甘凉一帶田
　西山　在縣西二十里峯巒若蓮花又名蓮花峯下
　　有石五色成文如獸形
　青巖山　在縣南一百六十里下有湫甚廣人觸之
　　風雹立至今名青羊山
　洪池嶺　在縣東南凉州之大山也唐志凉州有洪
　　池府又姑臧有二嶺南曰洪池嶺西曰删丹嶺後
　　凉楊頴諌其主吕纂曰疆域未闢﨑嶇二嶺之内
　　謂洪池及删丹嶺也
　白嶺山　在縣西一百里山頂積雪望之皓然因名
　　今名白水嶺
　祁連山　在縣東南一帶聨絡甘凉延袤千餘里
　浚稽山　在舊武威郡北漢李陵出居延至浚稽山
　金塔山　在縣南五十里爲金塔寺渠水源
　米臍山　在縣東南一百七十里其山水自張義堡
　　口出爲黄羊渠水源
　牛心山　在縣南一百九十里山多林木
　倘哥兒山　在縣南九十里上有倘哥兒墩
　雜木山　在縣南七十里爲雜木大小二渠水源
　横梁山　在縣西九十里前有煤炭山
　黄羊川山　在縣東南一百七十里爲黄羊川渠水
　　之源
　馬蹄溝石洞　在縣南三十里山之陰中周七十歩
　　左右二穴貫穿相通有佛壁
　谷水　一名沙河在縣東北五十里其源出自洪水
　　泉至三岔水合而爲一踰鎮番界北入白海
　特黙格川　在縣西南七十里古爲匃奴放牧之地
　　䝉古語駝曰特黙格言此川土肥美宜駝故名爲
　　安遠永昌之水源
　五澗谷　一名五澗水在縣東南七十里源自番禾
　　界出流入白海
　黄羊川　在縣東南一百五十里地多水草宜畜牧
　　故名即今張義堡川
　文車澤　在縣東三十里前秦苻堅遣毛盛伐凉造
　　機械衝車於此故名
　瀦野澤　在縣東北一百八十里禹貢至於瀦野即
　　此亦名休屠澤
　靈泉池　在縣南後凉吕光嘗宴羣臣于此
　汪洋池　在縣南一百九十里山上有池大數里其
　　水汪洋四散流出
　魚池　在縣東一里周圍有湖草樹䝉宻今爲先農
　　壇
　白亭海　在縣東北境五澗谷水注之其色潔白故
　　名一名小澗端海子
　天池　在縣西南一百二十里山上四時不涸
　近城泉　在縣東五里又黒水林泉在縣東三十里
　　紅水泉在縣東五十里水色微紅海藏寺泉在縣
　　北十里　以上四泉皆流入沙河谷水溉田甚廣
　溫泉　在縣西南一百里其水溫暖浴之却病
　劉林湖　在縣北十里又有熊兆湖在縣北五十里
　　永昌縣
　南山　在縣南二十里俗名照靣山
　雪山　即祁連山在縣西一百八十里山廣千里連
　　亘數郡水草豐茂尤宜畜牧與凉州南山相連雖
　　炎夏積雪不消
　炭山　在縣東南六十里其山出石炭
　青松山　在縣西八十里又名大黄山焉支山葢一
　　山而連跨數處
　金山　在縣北二十里麗水出焉
　亥母洞山　在縣北七十里洞有古石佛足下有泉
　　洞上滴水巉岩間
　石燕山　在縣北二十五里又名燕兒溝夜見羣燕
　　飛舞
　托歡山　在縣北四百里邊外
　馬蹄山　在縣東北二十五里山下巨石上有馬蹄
　　故名
　摩天嶺　在縣南七十里
　庫庫水　在縣西南境外又大通水在縣南境外皆
　　浩亹河也
　考來河　在縣西南八十里東北流入水磨川
　蹇占口澗　在縣東南五十里又名澗水源出自雪
　　山流入凉州界分流溉田
　牧羊川　在縣北四十里民資耕種
　金川水　在縣北二十里有水磨兼能灌田
　水磨川　在縣西三十里一名雲川其源出自鸞鳥
　　山之平羗腦兒都山口以水勢迅急能轉石磨故
　　名水東北流出塞入昌寧湖
　白鹽池　在縣北境外六百里又有青鹽池與鎮番
　　連界
　硝池　在縣北八十里
　暖泉　在縣西三十五里二穴湧出四時常溫東北
　　流入水磨川又一在城東三里一在城北一里
　鹿泉　在縣西北一百里
　雙泉　又名雙井在縣西北二百里
　茅草泉　在縣北六十里又有矮鹿泉在縣東北七
　　十里一碗泉在縣北四十里爲水無多故名
　馬跑泉　在縣北三百里高泉在縣北四百三十里
　　赤那泉在縣北五百里　以上三泉俱在境外
　　鎮番縣
　蘓武山　在縣東南三十里俗傳蘓武牧羊之處舊
　　有蘓武廟址並碑有漢中郎將蘓武牧羝處字蹟
　　城内有蘓公祠
　阿喇鶻山　在縣南三十里東接蘓武山
　黒山　在縣西南六十里舊有黒山闗口
　紅崖山　在縣南七十里山赤色故名
　來伏山　在縣西八十里地接塞外其山脊高首俛
　　遥拱城郭如拜伏狀故名
　亦不喇山　在縣北二百八十里境外
　青山　在縣東南四十里與蘓武山相連
　狼跑泉山　在縣東境一百里
　抹山　在縣東北一百二十里爲境外衝隘
　高越原　在縣北塞外隋時總管竇榮定出凉州與
　　突厥相拒于此地却之
　天池湖　在縣北二十里祈雨輒應俗傳有龍隱其
　　中
　鴨兒湖　在縣東五十里中多蘆葦
　柳林湖　在縣東北一百二十里抹山北雍正五年
　　試種開墾
　月牙墩湖　在蔡旗堡南十里中有亂泉津流四溢
　大河　舊志名小河城東二十五里源𣲖甚多詳見
　　水利
　龍潭　在縣東四十里一名小池
　柳條灣　在縣東五十里境外綠蔭長渠
　昌寧湖　在縣西一百二十里中有昌寧堡湖多水
　　草楊木明萬歴中夷人青巴圖據此後移龍首山
　小海子　在縣西北堡外與狼跑山相近
　東海　在縣東北境外爲凉州一帶河水所歸
　六壩湖　在縣東邊外距城三十餘里今墾爲田
　青鹽池　在境外二百四十餘里産青鹽
　鴛鴦白鹽池　又有小白鹽池在縣西北二百二十
　　里邊外産白鹽與姑臧接界
　青土湖　在縣東北二百里境外芊草最盛
　石井　在縣西二百里邊外
　三井　在縣西北二百四十里境外有泉眼三處故
　　名
　九眼井　一名沙井在縣西北二百五十里青鹽池
　　西境外其水甘冽可飲
　亂井　在縣北二百七十里境外有泉眼數處故名
　　古浪縣
　東山　在縣東二里上有在城墩
　西山　即古雪山在縣西五十里
　黒松林山　在縣東南四十五里上多松
　栢林山　在縣東南七十里山多栢
　黄羊川山　在縣南三十里羣山環峙中夾平川
　鐵櫃山　在縣東南七里峽内險要可設伏
　古龍山　在縣南里許其山蜿蜒如龍形
　石門山　在縣南四十里即黄羊川東山石壁相向
　　其狀若門故名山多松栢寺觀
　不毛山　在縣東南八十里環山皆林獨此山不生
　　草木故名在黄羊川後爲番夷住牧之處
　顯化山　在縣南四十里其形高聳樹林陰鬱由巔
　　至麓寺宇迤邐
　雷峰山　在縣南六十里山高風冷雷鳴起此上有
　　雷公祠居民祀之迤西接天梯山可可口在南
　牛頭山　在縣西南三十里象形而名
　硯山　在縣東北五十里
　筆架山　與硯山相連而稍高三峯並峙中峯特起
　　故名
　烏稍嶺　在縣南七十五里東西迤邐即平古分界
　　處
　鵞頭山　在縣東北九十里狀如鵞頭其山産煤炭
　跌落崖　在縣南十里峽内山巖突出勢如欲墜行
　　人不敢仰視
　平頂山　在縣北八里平衍可耕
　古浪河　其源出烏稍嶺遶縣北流入白海
　龍溝河　在縣東五十里其源出龍溝山北流出口
　　入古浪河
　大羗河　在縣東五十里土門城南八里明初馮勝
　　定河西套夷北遁以馬屉塞河變成細流今兩岸
　　高丈餘遺蹟猶存
　響水河　其源出響水厓東流三十里入古浪河
　石門峽河　其源從峽内流三十里滙入古浪河
　柳林河　在黒松驛北三里自火石岔出流入古浪
　　河
　酸茨溝河　在縣東南一百二十里發源不毛山北
　　流三十里出大靖峽門入川引渠灌田
　鴛鴦池　在縣西七十里池水四時常不涸
　高崖泉　在縣西二里水自崖下湧出南北分遶用
　　以轉磨灌田
　煖泉　一名漪泉土門城南八里即暖泉􁆡河源
　湖灘泉　大靖城南五里引渠灌田
　香水泉　在縣南七十里黄羊川東居民資飲
　西川井　川有河水天旱則浸入沙内不能下流民
　　人因鑿井引川以資飲
　　平番縣
　東山　一名青龍山在縣東一里東連松山西連鎮
　　岔
　大小松山　在縣東一百二十里接蘭州界山多大
　　松其北又有小松山明時議邊事者以二山控禦
　　邊陲爲境之要地
　一撮毛山　在縣東接蘭州永㤗堡界
　駱駝山　在縣南一百三十里形似駱駝
　火熖山　在縣南一百五十里
　平頂山　在縣西南六里地勢蜿蜒中多巨蛇窟穴
　　堪輿家以爲一邑風氣所聚爲本處主山
　仁壽山　在縣西三里河水經流山巒環拱峻極
　蘿蔔山　在縣西北一百三十里與雪山相距狀如
　　蘿蔔
　琵琶山　在縣西北元和志在廣武縣西北一百五
　　十里北凉沮渠䝉遜擁衆南保琵琶山即此寰宇
　　記其山嶮峻曲折有似琵琶首
　刀楞山　在縣北三十里武勝堡南
　棋子山桌子山　在縣西南二百里兩山相連道險
　　樹宻番人巢穴雍正二年番民梗化奮威將軍岳
　　鍾琪凉莊道蔣泂率兵攻之伐樹通道直抵其穴
　　西番始平
　炭山　在縣北一百四十里出煤炭
　石佛山　在縣東北二十五里崖中有石佛
　分水嶺　在縣西一百五十里嶺嶠有泉分流南爲
　　莊浪水北爲古浪水
　烏稍嶺　在縣北一百三十里接古浪界路通甘肅
　　雖盛夏飛雪寒氣砭骨
　香爐山　在縣西五里峯頂聳岫形若鼎鼐
　萬花山　在縣西大通堡二十五里
　馬牙雪山　在縣西北一百二十里形如馬牙北通
　　鎮羗堡
　乾柴溝　在縣東彚紀松山堡有乾柴窊秃墩子二
　　溝微有泉眼從南往北交流由舊打魚溝沿河引
　　水灌田千畆
　潤水　一綂志云在所西東南入蘭州界鄭伯津
　逆水　一綂志云在所西亦南流入蘭州界二水皆
　　據漢志寰宇記逆水今名麗水源出昌松縣南金
　　山
　莊浪河　在縣西門外源出分水嶺引以灌田南流
　　入黄河
　西大通河　在縣西一百二十里源出祁連山擺通
　　二山之川灌溉田畆居民頼之
　松峽水　在縣西北又北流入古浪縣界通志分水
　　嶺水北流者爲古浪水葢即松硤水矣
　苦水河　在縣東南一百二十里其味苦因名
　鹹水河　與苦水河相近在縣東一百五十里味甚
　　鹹南流入黄河
　黒川　在縣東一百四十里勝景别見古蹟
　庫庫川　在縣西南四十里
　中川　在縣東一百五十里虜賊從蘆紅三眼井走
　　至松山草川皆由此路
　塔拉圗川　在縣西八十里
　龍潭池　在縣北三十里其池水停不流乆旱不涸
　　乆澇不溢
　龍泉　在縣東水經注允街縣有龍泉出允街谷泉
　　眼之中水紋成蛟龍或試撓破之尋平成龍牲畜
　　將飲者皆畏避而走下入湟水
　一泓泉　俗名一碗泉在縣東五里
　沙泉　在縣東八十里其水清潔冬夏不涸
　犁耙溝水泉　在縣西四十里山産雜木可爲農具
　鑼鍋泉　在縣北七十里
　轉輪寺泉　在縣南三十里官道傍有泉一眼周圍
　　九歩深一丈冬夏水滿行人共飲
　巴延湖　在縣東北邊外阿􁆡營迤北二百八十里
　　東南至黒雙山七十里
　金莊水　在縣東二百里
　大青羊水　在裴家堡北一百餘里又小青羊水在
　　堡北二百里俱係境外
　蘆井兒泉　在縣東二百里又蘓克圖泉在縣東三
　　百里境外其水四時不絶
　四眼井　在縣東南七十里境外一泉四眼湧出因
　　名
寧夏府
　　寧夏寧朔二縣
　賀蘭山　在府西六十里陽屏西夏陰阻北番延亘
　　五百餘里邊境倚以爲固上有廢寺百餘多元昊
　　故宫遺址樹木青白望如駮馬北人呼駮爲賀蘭
　　故名從首至尾像月形山出鉛礬五代唐長興三
　　年夏州帥臣康福奏党項入冦擊敗之追至賀蘭
　　山慶厯四年契丹伐夏其將蕭惠濟河與元昊戰
　　於賀蘭山北明一綂志𢎞治三年督臣王越襲賀
　　蘭山後虜敗之舊志山麓有黄安峽赤木等口舊
　　皆壘石置驛
　省嵬山　在府東北一百四十里黄河東岸舊有省
　　嵬城横枕河濱爲防禦要地
　峽口山　古名青銅峽在府西南一百四十里兩山
　　相夾黄河逕行其中岸左列塔一百有八有新月
　　白電美女彈穿諸峯
　卑移山　在府西北漢志在亷縣西北五邊考衛西
　　北境有寧羅山其西南爲龜山松山揟次山與莊
　　浪衛相接皆有險塞可憑
　紫金山　俗名牛首山在府西南一百六十里黄
　　河之東岸也峰巒羅列萬叠千重最著者爲文
　　華武英二峯北根抵於賀蘭黄河南聨屬於金積
　　蠡山梵宫十餘所相傳以爲小西天山其山嶺有
　　池號金牛池
　莎羅模山　在府西南一百里近賀蘭山之靈武口
　　有水湧出
　金積山　在府西南二百里牛首山之北産文石
　回軍山　又名尖峯山在廣武城西北三十五里其
　　高不及一里有西征軍士遇大雪迷道惟見此山
　　一峯獨青望之而行四日得還故有此名
　石嘴山　在府東北二百里山石突出如嘴
　黄草山　在府北二百六十里其上草色多黄故名
　羊首山　在廣武城西南三十里長城經其下
　大青山　在賀蘭山後隆慶三年寧夏把總巴拜出
　　邊邀擊套虜於大青山敗之是也
　麥垜山　在府東北二百里其山出鐵山勢高聳如
　　麥垜
　宗高谷　在府西唐天祐三年靈武帥韓遜奏吐番
　　營於宗高谷將西撃凉州葢在賀蘭山後
　快活林　在府西十里豐水草宜孳牧
　黄河　在府東南三十里明一綂志在衛東四十里
　　自中衛流入又東北入平羅縣界水經注水自薄
　　骨律城北逕典農城東又北逕上河城東又北逕
　　典農城東又東北逕亷縣故城東又北與枝津合
　　又東北逕渾懐障西又北至石崖山舊志有三岔
　　河在衛東南黄河西岸曲折處明成化中虜冦韋
　　州還總兵官劉聚邀擊之於三岔河即此　黄河
　　嘗爲中國患而寧夏獨受其利引渠溉田凡數萬
　　頃無旱澇之災司馬遷河渠書朔方西河河西酒
　　泉皆引河及川谷以溉田後漢順帝從虞詡言復
　　朔方西河上郡使激河濬渠爲屯田省内郡費億
　　計
　黒水河　在府東九十里河套内源出邊外由闇門
　　入境徑府西流入黄河明一綂志番名哈喇烏蘓
　　河
　清水河　在城南三百五十里河流甚狹自固原州
　　流經寜夏注黄河一名葫蘆河
　大鹽池　在府北四百里小池在府東南一百七十
　　里其鹽皆不假人力自然凝結
　長湖　在府南十五里渟泓浩𣺌水光澄碧
　觀音湖　在府西北九十三里賀蘭山之水多聚於
　　賀蘭山大水口下
　月湖　在府北三十五里以形似月故名
　沙湖　在府東二十里
　巽湖　在府東南三十五里
　三塔湖　在府東北三十里
　高臺寺湖　在府東十五里
　煖泉　在府西北八十里
　瑜井　在廣武營水色白而甘冽逈異他水以木桿
　　自泉眼探之莫測其際甫釋手則桿如矢上
　　平羅縣
　賀蘭山　在縣西北六十里東抵河其抵河之處又
　　名乞伏山
　西𤓰山　在縣北二十八里以形似故名
　石崖山　在縣東北水經注河水經石崖山西去北
　　地五百里崖上自然有文若戰馬之狀粲然成著
　　𩔖圖焉故亦謂之畫石山
　老虎山　在縣東北一百八十里黄河岸上九邊考
　　自老虎山而西爲長流水蒲草泉等險距衛境可
　　數百里皆可收爲外險
　黒山　在縣北三百里賀蘭山之尾也形似虎踞飲
　　河扼隘
　不老山　在縣東北塞外
　黄河　在縣東二十里
　西河　在縣東五里自北流入黄河
　蒲草溝　在縣西北二百里明𢎞治十一年制臣王
　　越分兵討賀蘭山後叛冦北哨擊賊於花果園南
　　哨至蒲草溝賊從沙窩遁去合兵追至大巴圖城
　　又追敗之於柳溝兒冦遂西遁
　　靈州
　馬鞍山　在州東北五十里以形似故名
　磁窰山　在州東六十里爲陶冶之所出石炭明成
　　化九年撫臣馬文升議築磁窰堡於此以接靈州
　　邊界
　打狼山　在州東南明一綂志狼山即此套虜由韋
　　州南犯鎮原平凉之道也
　三山　在韋州堡東一百里三峯列峙
　□子山　在三山南溪澗險惡豺虎所居人跡罕到
　金積山　在州西南一百餘里産文石山土色如金
　　山北崖石坂下水滴如雨旱禱有應
　炭山　在州南五十里
　黒鷹山　在韋州堡南一百五十里昔人常於此獲
　　黒鷹近琥八山
　長樂山　在州南元和志廻樂縣有長樂山舊名逹
　　樂山又曰鐸落山以山下有鐸落泉故名舊吐谷
　　渾部所居寰宇記引十道記云山近安樂川
　大蠡山　在韋州堡西二十五里層巒叠嶂蒼翠如
　　染以其峯如蠡故名始於明慶府長史劉昉舊不
　　知爲何名也四旁皆平地屹然獨立上多竒木異
　　卉良藥山北有祠雨暘輒禱之
　小蠡山　在大蠡山之南其脉相聨舊志在韋州西
　　二十里亦曰螺山套虜入冦嘗駐牧於此
　琥八山　在韋州堡南八十里琥八方言猶華言色
　　駁雜也
　打剌坡山　在韋州堡南四十里
　峽口山　一名青銅峽在州西南一百四十里兩山
　　壁立千仞怪石嵯峨河經其中
　平山　在州東北八十里以山頂平故名
　囉龎山　在州西乾道六年夏相任得敬脇其主仁
　　孝欲分夏國仁孝分西南路及靈州之囉龎嶺與
　　之即此
　歡喜嶺　在州東明成化中虜入州東永隆墩諸戍
　　官軍追敗之於此
　黄河　在州西水經注河水又北逕臨戎縣故城西
　　又北有枝渠東出謂之銅口東逕沃野故城南州
　　境田多沃饒頼黄河之灌溉
　蒲草湖　在州南二十里
　安樂川　在州南稍東一百八十里寰宇記川近於
　　安樂山
　天麻川　在州東北
　東湖　在韋州堡東一里
　鴛鴦湖　在東湖北三里
　草塲湖　在州南三十里
　滚泉　在金積山東水自地湧出高丈許其沸如湯
　滴水　在滚泉南北崖上一石板突出下瞰水自石
　　板亂滴如雨
　煖泉　在舊寧夏所北三十里鹽池西南三十里明
　　萬厯四十一年總制黄嘉善檄操守盧文善拓其
　　基建亭鑿池爲行邊暫憇之所元和志廻樂縣有
　　溫泉即此
　富泉　在大蠡山之南引以灌田
　旱海　在州東南宋張洎曰自威州抵靈州有旱海
　　七百里斥鹵枯㵼無溪澗川谷張舜民曰今旱江
　　坪即旱海在清遠軍北趙珣曰鹽夏清遠軍間並
　　係沙磧俗謂之旱海自環州出青岡川本靈州大
　　路自北過美利砦漸入平夏徑旱海中至耀德清
　　邊鎮入靈州
　沙窩井　在惠安堡北五里許味清而甘美居民萬
　　家及四方往來人畜咸利頼之雖旱不竭
　羊坊井　在惠安堡北五里
　　中衛縣
　石空寺山　在縣東八十里石壁峭立中空如陶穴
　　宏敞可坐數百人内設佛像每夜僧燃燈遠望如
　　星懸天際
　黒山　在縣東三十里石色皆黒盛夏積雪不消
　　按寧夏志云沙嶺從西來綿亘起伏拱衛如屏至
　　衛東北三十里結爲石山名黒山又三十里至勝
　　金闗與黄河㑹河自蘭靖來穿崖觸石激射而下
　　至衛西四十里始落平川遶城而東折而北抵勝
　　金闗山則石峯突兀槎枒錯出水則洪波瀰漫旋
　　折相向兩勢𦂳逼中通一線斯則中衛之形勝也
　香山　縣之南山總名
　米鉢山　在縣南七十里因山有米鉢寺故名
　雪山　在縣西南
　冷山　與雪山俱在大河之南
　沙山　在縣西五十里元志應理州西據沙山明一
　　綂志在縣西五十里因沙所積故名一名沙嶺
　大沙子山　在縣西北七十里在舊應理州西南俗
　　呼扒里扒沙迤西近平番凉州諸界
　啓剌八山　在縣大河之西北
　觀音山　在縣北五十里山有觀音洞故名北即邊
　　界
　黄河　在縣南十里河自蘭靖來至縣西四十里始
　　落平壤縣城而東北抵勝金關行至廣武入青銅
　　峽靈州界
　清水河　在鳴沙州南距縣二百五十里古所謂葫
　　蘆河者是也河流甚狹自平凉界來西注黄河一
　　名高平水
　山河　自固原來至寧安堡西二十里入河
　裴家川　在縣西南接靖遠縣北境九邊考其地有
　　腴田萬頃軍民歲以冦患不得田作明隆慶時督
　　臣王之誥於寧夏舊堡河口等邊墩臺堡砦駐將
　　領於此以遏冦出入要路并築東西隘口自是裴
　　家川爲内地軍民頼之
　洛陽川　在縣西二十五里
　馬槽湖　在縣東三十里形似故名東南流入大河
　龍潭泉　在縣西二十里其水夏則瀦蓄冬不凝氷
　　一名煖泉禱雨有應
　野馬泉　在縣北二十里
　蒲塘　在縣北四十里塘中多産蒲草因名亦注於
　　河
　　新渠縣
　黄河　在縣東十五里引渠灌田
　西河　在縣西一里
　長堤　在惠農渠長一百七十里以便逼水
　　寶豐縣
　賀蘭山　在縣西四十里
　石嘴山　在縣北四十里
　省嵬山　在縣東四十里黄河東有省嵬口爲防禦
　　要地
　居中山　在縣東南
　黄河　在縣東二十六里
　淤河　在縣東十五里
　西河　在縣西三十里即惠農渠并衆支渠洩水處
　　流入黄河
西寧府
　　西寧縣
　硤口山　在縣東三十里石山對峙地極險阻爲湟
　　鄯往來咽喉漢時名湟陿趙充國屯田金城奏治
　　湟陿以西道橋水經注湟水逕東亭北東出漆峽山
　　唐人常修閣道宋築省章城控制要害又名綏遠
　　闗
　紅崖子山　在縣東八十里其土赤因名山腰有石
　　洞
　拔延山　在縣南二百餘里隋志化隆縣有拔延山
　　隋書大業五年帝至西平大獵於拔延山即此
　南禪山　在縣西南三里有崖洞佛像
　北禪山　在縣西北五里有崖形如佛
　積石山　在縣西南一百七十里禹貢導河積石是
　　也水經注河逕積石而爲中國河俗謂之大積石
　　山河州西北七十里有積石山俗謂之小積石山
　土樓山　在縣西元和志在湟水縣西一百三十里
　　又曰鄯城縣西即土樓山水經注湟水東逕土樓
　　南樓北倚山原峰高三百尺有若削成
　金山　在縣西六十里隋紀大業五年帝度星嶺宴
　　羣臣於金山上有湫池旱禱有應爲郡望山
　養女山　在縣東北水經注養女川水出養女山北
　　闞駰曰長寧亭北有養女嶺即浩亹山西平之北
　　山也
　阿剌古山　在縣東北一百八十里
　勒姐嶺　在縣西漢時有勒姐羗居之晉義熙十一
　　年北凉主䝉遜敗西秦兵於浩亹西秦主熾磐遣
　　將折斐等據勒姐嶺邀其還路䝉遜擊擒之水經
　　注勒且谿出安夷縣東而北入湟水
　牛心堆　在縣西南唐貞觀九年李靖伐吐谷渾敗
　　其兵於此
　雪山　在縣南一百里積雪四時不消
　星嶺　在縣南隋紀大業五年帝自拔延山入長寧
　　谷度星嶺至金山舊志在龍支城西北
　覆袁山　煬帝幸河右征吐谷渾至此
　熱水山　在縣西南五百里山南出暖水流入青海
　　北出冷泉即古西寧河源也
　西石硤　在縣西七十里陡削相對爲峽
　小石峽　在縣東三十里石山對峙半山有風婆岩
　　每大風禱之則息
　大石峽　在縣東九十里校小石峽尤雄壯
　紅崖洞　在縣東北一百餘里内有空洞幽僻奥曲
　　人跡罕到
　大小榆谷　在縣西南二百里地肥饒漢西羗居此
　　緣山濱水以廣田畜隋唐以後屢爲吐蕃所據天
　　寶十二載隴右節度哥舒翰擊取之
　黄河　在縣南河自塞外流入河州界又東入蘭州
　　界水經注河水自積石山東北流逕析支之地又
　　東逕西海郡南又東逕允川歴大小榆谷北又東
　　過河闗縣北又東北入西平郡界左合二川又東
　　逕澆河城北又東北逕黄川城又東逕石城南左合北谷
　　水又東北逕黄河城南又東北逕廣遠城北又東
　　逕邯川城南合邯川又東逕臨津城北白土城南
　　又東左㑹白土川水又東逕野亭南又東歴鳳林
　　北又東合灕水洮水至允吾
　湟水　在縣北自塞外流入又東南至蘭州界入黄
　　河漢志臨羗縣西北塞外有仙海鹽池北則湟水
　　所出東至允吾入河元和志湟水一名樂都水出
　　青海東北亂山中湟水左右地皆肥美漢武斥逐
　　諸羗不使居湟中地是也元朱思本曰湟水源自
　　祁連山下正東流一千餘里合浩亹水入黄河都
　　司志湟水今碾伯河是也一綂志城北北山之陰
　　有蘓木連河疑即湟水云
　西寧河　在縣北百歩許其源自熱水山北流五百
　　里經伯顔川至西寧與那孩川合又東南五百里
　　入黄河
　宗水　在府境西南九十里來自青海遶府境入於
　　湟水水南有宗谷口又名宗哥川
　浩亹水　在縣西北一名閤門河源出塞外東至允
　　吾界入湟水朱思本曰浩亹水出删丹縣删丹山
　　下東南流七百里入湟水
　長寧川水　在縣西北水經注水出松山東南晉昌
　　川水注之又東南養女川水注之東南入湟
　伯顔川　在縣西五十里即今西川
　景陽川　在縣北五十里
　那孩川　在縣南即今南川
　葱谷水　在縣東水經注水有四源各出一谿北注
　　於湟水
　廣牧川　在縣北三里舊名沙塘川
　安夷川水　在縣東水經注水發遠山西北東入於
　　湟
　車卜魯川　在縣北五里即今北川源出壘加爾山
　　下流五百六十里入湟河
　覆袁川　隋煬帝西廵至此
　邈水　出西寧州宿軍谷東流五百里入黄河
　西海　在縣西三百餘里周圍九百里有魚無鱗
　　背負黒㸃中有一山至冬氷合遊牝馬其上言得
　　龍種常得波斯草馬因生騘駒故代稱青海騘龍
　　漢平帝時風卑禾羗獻西海之地置西海郡莽敗
　　郡廢俗呼青海
　五泉　在縣西水經注泉發西平亭北東北流至土
　　樓北入於湟
　都龍湫泉　在縣西三里康熙四十六年重濬建龍
　　王廟禱雨有應
　白鹽池　在縣西三百里
　　碾伯縣
　雷鳴山　在縣東闗外延袤六七里上建雷祖廟又
　　名鳯凰山
　南高峰　在縣南過河七里與北高峰相對今俗呼
　　峰堆頂
　北高峰　在縣北八里與南高峰對俗呼瞭高頂
　文筆峰在縣北三里色青
　武當山　在縣東北二十里勝番溝上有真武廟
　艾灣嶺　在縣東南巴州堡上下一十五里半山有
　　水自沙中出
　龍泉山　在縣西北四十里與大石峽北山相連因
　　下有龍泉故名
　四望山　在縣西三十里湟水經其陽漢趙充國自
　　金城渡河遣騎候四望陿中無冦喜曰吾知羗不
　　能爲軍矣使發數千人守杜四望陿中兵豈能入
　　哉
　毡㡌山　在縣西南三十里以形似名土人呼馬哈
　　喇山遇旱雲鎻即雨延袤與雪山相連
　阿剌古山　在縣東北六十里與氷溝山接界頂靣
　　可墾微有林泉中間有魯班峽
　蘿蔔山　在縣西北七十里高出衆山之土石崖巉
　　岩若蘿蔔之狀
　南大山　在縣東南過河六十里山路﨑嶇陡峻上
　　下二十里無林泉
　雪山　在縣南六十里聳出萬山之上四時積雪雖
　　盛暑不消
　湟水　在縣南門外又名碾伯河
　龍湫　在縣北一百二十里有金龍響龍黒龍三
　　池上下相距十餘里水光澄澈旱禱有應
　娘娘池　在縣東南一百七十里巴州溝腦周圍二
　　里其流灌田三十餘頃二月二日鑿氷開龍眼始
　　通遇旱求水即雨
　　大通衛
　大雪山　在城北一十五里四時積雪盛夏不消
　打版山　在城南七十里高峻﨑嶇山巔有泉流石
　　隙中其味清甘
　大通河　在城南五里許其源自野狐山至碾伯響
　　塘峽西寧河流至大通川東流入山峽出西大通
　　入黄河
　東峽河　在城東一百二十里水源出雪爾傾山流
　　至北武當山後入白塔河
　白塔河　在城西南六十里水源出鴉馬山流至武
　　當山下出水洞至西寧縣城北入西寧河
直𨽻秦州
　　秦州
　龜山　在州東四十里周五里中間突起如龜背南
　　臨渭水右濱清水其麓爲社樹坪有阜阜自山南
　　循藉水而西止於州東謂之沙隴
　吳砦山　在州東八十里宋吳璘復秦隴嘗置砦於
　　此山麓有吳鎮爲入南山採木之路有木厰又有
　　栢林山多産栢
　石門山　在州東南九十里兩峯壁立對峙如門四
　　圍峭削中通一路山峯有三凡十八盤而上約十
　　里許始至其巔
　麥積山　在州東南八十里三靣壁立高入雲表形
　　如麥積爲秦地林泉之冠山之北爲雕窠峪山有
　　隗囂避暑宫對靣瀑布下注蒼厓其南爲香積山
　　永川水出焉
　攺龍山　在州東南一百里一曰仙人岩有岩突出
　　兩山間其阿如屋松栢䆳宻流泉入厨亦異境也
　　下有攺龍鎮俗稱街子口爲古上邽縣治
　燕子山　在州東南一百十里有燕子闗地多林木
　　党水出焉南流入四川嘉陵江
　秦嶺山　在州東南一百五十里周數百里東聨鳯
　　嶺南界漢中又東有金門山五峯如吳嶽有棧道
　　通鳯縣
　翠屏山　在州南二里一名文峯上有文星臺其麓
　　爲石馬坪其右爲武峯山有古南山寺杜甫山頭
　　南郭寺即此
　雲臺山　在州南五十里下有稍子站茶引所又十
　　里爲東暑峽又二十里爲高橋廵檢司又三十里
　　爲火鑽鎮有批驗所接徽縣界
　筆峯山　在州南百里有五峯蒼翠如削上多鸚鵡
　　有薜蘿沿壁下垂如線
　瓦子岔山　在州南一百三十里自大門鎮南與成
　　縣分界自鐵衣峽抵黄渚闗與徽縣分界
　赤峪山　在州西南十里杜甫詩晨發赤峪亭即此
　嶓冡山　在州西南六十里山南爲分水嶺水南流
　　爲西漢水北流爲赤峪河　此嶓冢山漢水西源
　　所出禹貢嶓冢漢東源所出在梁州境非此山也
　木門山　在州西南九十里與西和縣接界司馬懿
　　遣張郃追諸葛亮至木門山蜀人設伏射死郃處
　武峯山　在州北二百里上有老樹其木已爲山壅
　　枝猶十丈凌雲即杜甫詩老樹空庭得者
　黒谷山　在州西南一百里峻嶺喬木連跨數縣有
　　黒谷闗與西和連界宋時置防要衝
　崦嵫山　在州南五十里又二十里曰盤龍山
　鐡堂山　在州西七十里有石笋青翠長者丈餘小
　　者可為礪上有鐵爐坡即鐵堂峽其峽四山環抱
　　中為鐵堂莊又五里曰中峪山其下為横河
　刑馬山　在州西九十里中多林木路可行車迤南
　　為固城山藉水出焉其山連亘洮岷中為大南峪
　　小南峪其水皆東北流入於藉水
　天靖山　在州西北一里上有玉泉觀
　邽山　在州西北三十里北為龍馬山渭水流經其
　　中有石屹然名分心石北為三陽川
　壽山　在州北一里上有隗囂連城遺址宋吳璘嘗
　　置寨於此以保秦隴下有魯谷水
　仙家嶺　在州東南六十五里土中嘗出藥丸色黒
　　相傳服之可以己病下有杜甫草堂
　小隴山　在州東六十里其山與大隴相連俗呼丁
　　華嶺
　秦亭山　在州東南五十里左有永豐山中則東柯
　　谷山亘四十里上有秦亭下爲秦谷非子所封邑
　　葢附庸也傍有紫金山下有馬房山
　仙嶺山　在州東南一百四十里巔有仙坪其平如
　　掌多林木猿猴鸚鵡又有麗石山其下爲麗橋麗
　　水出焉
　皂郊堡山　在州南三十里左有小龜山右有清風
　　山
　寶峯山　在州西南六十里其山挺秀高若摩空
　洛峯山　在州西六十里下有温泉其水逕小洛門
　　界寧遠
　長山　在州北四十里其北番里三南漢里三漢爲
　　宋番爲金至今名猶存
　闗子嶺　在州西七十五里與半坡山接左右兩山
　　相聨若闗
　東柯谷　在州東南六十里杜甫詩傳道東柯谷即
　　此
　花石峽　在州南九十里有石青質黒理其文儼如
　　畫可爲几屏
　牡丹原　在州西南六十里嶓冢山西廣沃宜稼岩
　　岫間多産牡丹花時滿山如畫
　渭河　在州北二十五里自伏羗縣北流經秦安縣
　　南流入州境三陽川又東南入鳳翔府寶鷄縣界
　藉水　在州南一里發源刑馬山經州城南至峽口
　　入渭
　蘭渠水　在州北三十里源自北山帶衆流經三陽
　　川東南流注於渭
　闗子水　在州西七十里源出闗子嶺東南流注藉
　　水
　來峪水　在州城西南仁壽山下經城西南入藉水
　赤峪水　在州西南五里源出嶓冢山即黄𤓰水也
　　北流入藉水
　竹嶺水　在州西南三十里源出南山竹嶺東北入
　　藉水
　三陽川　在州北二十里又永川在州東南四十里
　　避難川在州南六十里天水川在州南九十里
　清水　在州東五十里自清水縣流入於渭即東亭
　　水也
　横河水　在州西南八十里源出中峪山下東北入
　　藉水
　西漢水　在州西南五十里源出嶓冢山經西和縣
　　北至禮縣名長道河又南至畧陽縣西名犀牛江
　　又南流經寧羗河東而合於嘉陵江入四川廣元
　　縣至重慶入岷江此非大禹所導之漾水也
　段谷水　在州東南源出馬門溪東北流合藉水
　注谷水　在州東南源出西南注谷之山東北流注
　　於渭又東柯水出東柯谷又永川河皆北入渭
　伯陽谷水　在州東南出刑馬山之伯陽谷北流入
　　於渭又苗谷水亦出刑馬山經伯陽城南爲伯陽
　　川又北入渭皆以老子經此得名
　資水　在州西南流出資川南流注於漢
　馬池水　出嶓冢山傍其水西流入於漢
　峽石水　出苑亭西草黒谷三溪西南至峽石口合
　　爲一南注於漢
　西谷水　在州西南即楊亷川水東南流經西縣故
　　城北又東南流合茅城水入於漢
　天水湖　在州南七里其水冬夏無増减郡以此得
　　名
　龍馬泉　在州東邽山龍馬洞
　馬跑泉　在州東四十里
　甘泉　在州東南六十里
　　清水縣
　隴山　在縣東北一百里與鳯翔府隴州接界一名
　　隴坂又名隴坻其坂九廻不知高幾許欲上者七
　　日乃得越高處可容百餘家下處容十萬户清泉
　　四注而下上多鸚鵡七十里始陟頂一名闗山
　邽山　在縣東南三十里亦隴山之支麓
　盤龍山　在縣東五十里即大隴山之支阜形若盤
　　龍上有大震闗
　青岩山　在縣東五十里與華葢山相接
　亭樂山　在縣東三十里有秦亭遺跡即非子始封
　　處
　小隴山　在縣西南三十五里小隴山口爲縣境之
　　要隘即今分水嶺秦清二水分處
　石洞山　在縣東南五十里上有清崖洞洞門有巨
　　石懸而不墜其下有泉
　筆架山　在縣南七里五峯相列即邽山之支峯
　牛頭山　在縣西二十里縣治南諸水俱㑹於此名
　　牛頭河
　天馬山　在縣北三里一名集翅山
　月臺山　在縣北三里山形似月
　卧牛山　在縣北四十里即冶坊縣故址
　卧虎山　在縣北一百里有靈湫禱雨有應
　寶葢山　在縣北一百五十里自大隴山分支而來
　　高聳㟏岈頂平如葢
　龍山　在縣東北十五里又十五里爲玉屏山
　軒轅谷　在縣東南七十里相傳黄帝生於此
　車糓峪　在縣北五十里俗傳李廣射虎處
　湯峪　在縣東北三十里有湯池
　南道峽　在縣東南四里漢時有南道通畧陽
　金馬峽　在縣東北五里又五十里有牛石峽有石
　　如牛形
　小泉峽　在縣西南三十里地煖禾早熟又石駝峽
　　在西北五十里有石形似駝
　南道河　在縣東三里源出南道峽西流經牛頭山
　　下與清水合更名牛頭河
　段谷河　在縣東三十里出段谷山
　濛河　在縣東三十里源出邽山西流入牛頭河
　清水河　在縣西一里一名湯峪源出小隴山西南
　　出龍口峽合成一水又西南入牛頭河
　秦水　在縣西南三十五里源發大隴山至小隴山
　　下合牛頭河亦曰後川河
　羗水　在縣西十五里北出羗谷經西城入牛頭河
　金水河　在縣西中城門外北流入清水
　牛頭河　在縣西二十里即清水縂㑹處納左右諸
　　水經牛頭山下西流至秦州入於渭
　段谷水　在縣東南山下蜀將姜維爲鄧艾敗於段
　　谷
　集翅河　在縣北集翅山下西南流經縣西郭外入
　　牛頭河
　金牛川　在縣北四十里即冶坊川又北二十里赤
　　城川即弓門川又張家川甜頭川後川四合川黄
　　門川俱在北湯峪川閆家川漆馬銀川濁水川柳
　　林川俱在東□穰川貓兒川白駝石川俱在西
　伐皷潭　在縣東七十里其水聲如皷又十里有黒
　　水潭水色純黒
　湧泉　在學宫􁂻星門前又閔泉在西闗内即秦亭
　　水
　温泉冷泉　在湯峪川其泉二脉並出相距五歩一
　　温泉四時如滚湯浸米可熟下引一池可以浴病
　　一冷泉盛夏寒如氷又有煖泉在西五里
　　秦安縣
　大隴山　在縣東一百里即隴坂也去隴城東百里
　　即大隴極高處
　九龍山　在縣東一里其山九峯如龍磅礴百餘里
　　爲邑主山
　斷山　在縣東一百二十里當畧陽南北之衝截然
　　中止不與衆山聨屬爲邑境之要口有斷山隘
　長山　在縣南二里其山亘八十里至縣東南而止
　　亦曰三陽山西連三陽川
　夕山　在縣西南二里岩壑廻翔夕照掩映故名
　黒龍山　在縣西北二十里下瞰鎻峽帶隴水
　八龍山　在縣西北六十里山阜有八廻合如龍
　曜紫山　在縣北四十里其山日出照曜晴色鮮紫
　青龍山　在縣東北二十里其山高聳望之若在雲
　　際有路可逹寧夏
　太陽山　在縣東北五十里
　七星山　在縣東北二里山不甚高七峯環峙形如
　　北斗
　高妙山　在縣東一百里其山聨大隴倚畧陽
　神仙嶺　在縣西北四十里草木薈蔚宜於牧畜下
　　有神仙嶺隘
　小長安嶺　在縣西南一百里嶺勢修長宋置長安
　　寨於此
　束龍峪　在縣西北十里居人引水以溉稻其陰有
　　洞産煤
　顯親峽　在縣北二里山色籠聳水聲泙湃過者颯
　　然
　玉鍾峽　在縣東北四十里峽中有石如玉其形似
　　鍾因名
　新陽崖　在縣南十五里其上五峯列峙隴水出其
　　間岩崖蒼翠壁立爲邑之勝覽西連新陽川
　渭水　在縣南二十里自伏羗縣流入境又東南入
　　秦州界
　隴水　在縣西五十歩東北出隴山合瓦亭水亦謂
　　之瓦亭川合西北山谷諸水東南入於渭
　畧陽川　在縣東北九十里水出隴山香谷西流右
　　則單溪西注左則閣水入焉西經畧陽故城又西
　　入瓦亭水
　水洛川　在縣東北自静寧州流入水經注水洛川
　　自隴山西經水洛亭西南經石門硤謂之石門水
　　又西南注畧陽川邑志隴水自石門峽入縣境其
　　流九曲而水濁善崩人以比黄河即此按此則畧
　　陽即隴水
　石岩水　在縣西源出北山南流注瓦亭水
　陽兀河　在縣西北三十里源出西北當亭川東南
　　流入瓦亭水
　安夷水　在縣東水源東出更胡谷西注瓦亭水
　蓮花川　在縣東七十里川多蓮花因名其水西南
　　流入隴水
　東河　在縣東二里亦曰東川源自中嶺截九龍㑹
　　西溝龍泉至縣西南入隴河
　龍湫　在縣東十里旱禱輒應又湫泉在九龍山之
　　腰冬夏不涸
　可泉　在縣南七里邑境之水惟此可以溉田城南
　　田圃頼焉
　　禮縣
　赤土山　在縣東三里土色如硃山脉自寧遠界迤
　　邐至此特起一峯絶頂有坪可容萬馬
　祁山　在縣東四十里接西和界
　高陂山　在縣東五里
　翠峯山　在縣東南十五里山峯端秀如人拱立下
　　有香水崖仙人洞諸勝相傳隗囂曽避暑於此
　雷玉山　在縣南三十里有堡
　㤗華山　在縣南五十里縣之案山也
　鸞亭山　在縣北五里上有泉泉出雲即雨人以此
　　爲候
　莫遮欄山　在縣西南六十里高出衆山四時積雪
　　不消
　岷峩山　在縣西南一百里與岷州接界高聳如岷
　　峩因以爲名
　十八盤山　在縣西南寰宇記在大潭縣南一百二
　　十里有十八盤路
　通靈山　在縣西南四山環合二水縈流有清水岩
　　水飛落如玉繩
　九泉山　在縣北二十五里麓有九泉旱不涸澇不
　　溢居民取汲於此
　麒麟山　在縣南一百里其山起蜀之巴山循江而
　　下其形若麟
　金紫山　在縣西南六十里
　聖湫山　在縣北六十里捱城河出焉
　鳯凰山　在縣東北五里一名錦屏山
　四角山　在縣東北十里山分四向截然挺峙
　鎮鳯山　在縣東北二十里形如飛鳯
　人頭崖　在縣西南九十里以形似名
　鴉鵠崖　在縣南十里
　西漢水　在縣東三十里自西和界流入南入成縣
　　界一名嘉陵水郡志長道河即西漢水
　武植水　在縣東北三十里源發北山南經武植戍
　　又南流合長道河
　夷水　即捱城河在縣東二里源出聖湫山南流經
　　縣入於漢水
　濁水　在縣西南七十里寰宇記有濁水自長道縣
　　界來穿大潭舊鎮清水從蕃界來㑹之入階州
　紅厓河　在縣西南三十里源出莫遮攔山東入長
　　道河又東入於漢
　洮坪河　在縣西二十里一名西江河南流入於紅
　　厓河
　平泉水　在縣東北三十里南流合長道河
　聖泉　在縣南五里
　　徽縣
　鐘樓山　在縣城内其上建樓明正德六年展築城
　　包鐘樓山於内
　天池山　在縣東七十里上有河池
　伶倫山　在縣南十五里其山石壁盤旋如舞優狀
　　故名
　鐵山　在縣南四十里懸崖萬仭其色似鐵上多雲
　　雨宋劉子羽謂蜀口有鐵山棧道之隘即此其下
　　有虞闗其山形似巾子亦名巾子山
　方山　在縣西北四十里接成縣界
　積草山　在縣北四十里杜甫經此有詩
　鷄冠山　在縣東南五十里爲縣境之險要土宜陶
　　冶居民所資
　金蓮山　在縣東南六十里有金蓮洞崖高數十仭
　　周圍有數十洞相綴明胡濚奉命訪張三丰於此
　青泥嶺　在縣南二十里上多雲雨行者苦泥淖嶺
　　上爲入蜀之路杜甫經此有詩
　木皮嶺　在縣西十里與成縣連杜甫發同谷取路
　　栗亭南入郡界歴當房村度此嶺由白水峽入蜀
　　有詩唐黄巢之亂王鐸置闗於此以遮秦隴
　銀樁崖　在縣東北五十里壁立萬仭崖畔石柱如
　　銀其光映日旁有洞穴人莫能入
　雙龍崖　在縣東南七十里
　殺金坪　在縣東南六十里上有仙人闗宋吳玠吳
　　璘屯兵於此
　龍洞　在縣南三十里洞中嘗有雲氣旱禱即應
　紫金水　在治北源出縣北三十里之紫金山東南
　　流入嘉陵江至褒城縣爲山河堰
　濁水江　在縣西南五十里自成縣流入東南入畧
　　陽界即白水江也
　嘉陵江　在縣南七十里源出大散闗嘉陵峪經鳯
　　縣兩當西南流入蜀
　永寧河　在城南即河池水出河池北谷經永寧故
　　城南流入嘉陵江
　泉街水　在縣東南南入畧陽縣界後漢虞詡爲武
　　都太守按行川谷由沮至下辨數十里皆燒石開
　　水道即泉街水也
　太白池　在縣東二十里周五十畆衆山環繞其旁
　　可禱雨
　九眼泉　在縣東北九十里水自石穴中流出
　　兩當縣
　鸑鷟山　在縣東十五里相傳鳴岐之鳯出於此昔
　　張果先生夏居豆積冬居鸑鷟兩峯秀聳一名
　　南岐一名來儀南有登真洞高一丈深百尺有水
　　自頂注於石池池旁有石振之有聲俗名石鼓洞
　　上有朝陽亭碧桃軒
　大夫山　在縣東南二里唐末郡守滿任移治於此
　　故名
　陽山　在縣南一里有大陽小陽二山
　故道山　在縣東南二十里昔漢祖襲章邯出此其
　　下即故道川
　天門山　在縣南六十里懸崖有大石門一閤一闢
　秦岡山　在縣西南水經注故道水入秦岡山山南
　　入雲懸崖列壁上有神像世名之曰聖女神
　天池山　在縣西北十五里謂之西天池又一在東
　　北二十里曰東天池上皆有池禱雨多應
　申家山　在縣東北九十里與鳳縣接境
　分水嶺　在縣東十里一嶺而東西兩溝
　石鏡峯在縣東二十里峯石晶瑩日出時光彩掩映
　銀甕峽　在縣東二十里杜甫詩復道珠山得銀甕
　　指此
　魚洞　在縣東四十里馮家寨每歲暮春有魚自洞
　　中湧出不知從來與丙穴之嘉魚同
　黄崖洞　在縣南七十里中有靈湫可以避難
　嘉陵江　在縣南三十里自鳳縣流入又西南入徽
　　縣境或謂即兩當水郡邑志大散嘉陵地勢險隘
　　相當因名
　廣香水　在縣東水出穆喬山南流至廣香川
　紅崖河　在縣東二十里源出秦州界南流入嘉陵
　　江
　礬水　在縣南七里亦南流入嘉陵江
　尚婆水　在縣西本名石盤水俗語音訛爲尚婆川
　　北出利橋山南逕尚婆川又西南至秦岡山入故
　　道水尚婆川中有鳥羣飛二月從北向南八月從
　　南向北音如簫管俗云伎兒鳥春來則種米秋來
　　則種麥人常以爲農候
　琵琶洲　在縣南三十里其地洲渚紆回人跡罕到
　　亦名枉渚杜甫詩鵾鷄號枉渚日色傍阡陌即此
　靈應泉　在縣南七里泉出石孔中旱澇祈禱皆應
　　俗名旱澇泉又香泉在縣北一里水廣可資灌溉
直𨽻階州
　　階州
　石鶴山　在州東八十里又十里有月臺山
　盤堤山　在州南三十里漢姜維拒鄧艾於此築盤
　　堤城葭蘆戍後魏置縣址猶存
　仙陵山　在州南三里又名仙靈山
　露骨山　在州南三十里峯巒森列山之南有萬象
　　洞洞中泥可爲硯出洞即成堅石内有煉丹井仙
　　人牀竈明初張三丰寓此題句猶存又有風洞内
　　有黄泥灘枯木橋人跡罕到
　武都山　在州西七十里與西固所接界州西南大
　　山也
　卧龍山　在州北一里州之鎮山
　㤗石山　在州東北二百四十里接西和界
　鐵爐山　在州北二百里明嘉靖十三年回夷馬興
　　據此作亂廵撫黄臣討平之
　米尖山　在州東北一百二十五里山巔有城俗謂
　　之米倉城宋吳璘屯糧處
　紫泥山　在州東六十里舊屬福津縣地出紫泥漢
　　封璽書用此有紫泥集今紫泥亡集亦失傳
　錦屛山　在州南二里山澗有樹高百尺大十圍狀
　　似駝側有泉冬温夏凉
　太白山　在州南四十里首洮尾茂横折數千里高
　　峯峭壁積雪不消
　翠微山　在州西三里三峯秀出中有一崗勢若卧
　　獅
　真武山　在州西北五里高出羣山側有水簾洞懸
　　岩瀑布
　鳯凰山　在州治北拱若儀鳯山麓與城相接爲州
　　之主山
　蓮花山　在鳯山之陰翠峯五出望之如菡萏初吐
　楊家崖　在州北一百里控白水江險峻有泉
　魚貫崖　在州東一百二十里
　蛇倒退崖　在州東北五十里最險
　龍帝峽　在州西南宋雍熙三年福津縣有大山飛
　　來自龍帝峽壅白水江逆流壊民田數百里
　峯貼峽　在州西一百二十里與羗地相接宋置寨
　　於此爲戌守要地
　花石峽　在州北一里有石青質黒文可爲屏障
　僊人峽　在州北二十里山勢險峻易據難攻其北
　　即望城闗
　五仙洞　在州東二十里羗水南岸溪澗幽折相傳
　　爲神仙棲止之地中有卧龍坪及鐵橋盧木橋諸
　　勝卧龍坪寛廣可容百人
　白水江　在城南即西傾山南所出之墊江桓水之
　　異名也經州南過文縣至昭化入嘉陵江
　西漢水　在州北二百里一名犀牛江自成縣西南
　　流接州界復折而東流入漢中府畧陽縣界昔有
　　神牛出江中爲害人逐之化爲石其跡尚存
　西河水　在州西三十里南流入白水江
　紫水　在州東八十里源出故福津縣西南流注白
　　水江漢用紫泥出此水
　平樂水　在州東北四十五里東北流入西漢水謂
　　之㑹口
　乳水　在州東三十里出石穴中入白水江每清明
　　日有魚從穴中湧出
　北峪水　在州西門外源發南坪合赤沙水南入白
　　水江
　　成縣
　鹿玉山　在縣東十五里溪洞幽絶有獅子洞
　方山　在縣東四十里山形方正晉時武都氐屠飛
　　啖鐵嘗據此
　兌山　在縣東廢栗亭縣北方輿勝覽以爲即古和
　　仲所宅
　寶井山　在縣東南十里山旁曰紫金山即今郡治
　鳯凰山　在縣東南十里山腰有瀑布名并璣泉溪
　　中有二石雙立其形如闕漢世有鳯凰止其上故
　　名鳯凰臺杜詩亭亭鳯凰臺北對西康州是也其
　　下又有鳯村
　仙掌山　在縣南五里見元和志
　五仙山　在縣南三十里五峯連亘山半有洞五各
　　去谷百歩舊傳公孫氏五子學仙於此
　鷄頭山　在縣西南十五里狀如鷄頭中有龍洞
　泥功山　在縣西二十里縣境之名山也唐貞元初
　　權置行成州於此山今址存有泥功廟其神石像
　　天成古怪殊甚
　天井山　在縣西二十里有白龍灘
　仇池山　在縣西一百里一名瞿堆又名百頃山三
　　秦記山本名仇維其上有池故曰仇池在倉洛二
　　谷間常爲水所衝激故下石而上土形如覆壺仇
　　池記上有池百頃地形四方壁立千仭自然有樓
　　櫓却敵分置調均竦起數丈有踰人功凡二十一
　　道可攀緣而上東西二門盤道下上凡七里上則
　　岡阜低昻泉源交灌宋氐胡傳仇池地方百頃四
　　靣斗絶高平方二十餘里羊腸道三十六回上有
　　水泉煮土成鹽齊書氐人楊難當於其上平地立
　　宫室果園倉庫板屋土牆所治處名洛谷水經注
　　漢水流經瞿堆西又屈逕瞿堆南元和志仇池山
　　在上祿縣南八十里上有數萬人家一人守道萬
　　夫莫向方輿勝覽下有飛龍峽以氐楊飛龍所據
　　而名其東乃杜甫天寶避亂居此有詩
　石船山　在縣西北四十里上有靈湫
　木皮嶺　在縣東二十里與徽縣連界黄巢之亂王
　　鐸置闗於此以遮秦隴路極險杜甫經此有詩
　醉仙巖　在縣南十里岩壁間有仙像如醉翁狀俗
　　呼爲道士崖
　龍峽　在縣南十里濁水所經峽南半山有洞曰雷
　　洞宋紹興初金人南侵郭執中集鄉豪守此以拒
　　之
　魚竅峽　在縣西二十里漢武都太守李翕有磨崖
　　頌唐吳道子有遺筆
　鷲峽　在縣西北晉太和中苻堅伐仇池與楊纂戰
　　於峽中魏將李崇攻仇池楊靈珍於鷲峽
　觀音洞　在縣東北兩山壁立洞在山半至爲高險
　鐘乳洞　在縣東北十三里產鐘乳
　龍洞　在縣西洞口可容十餘人直下三十丈觀者
　　縋而上下有湫冬夏不涸
　香水洞　在縣北二十五里洞水飛下如珠中有石
　　龍蟠其上外有茂林修竹
　西漢水　在縣西百餘里自西和縣流入與禮縣接
　　界又南與階州接界又東南入漢中府畧陽縣界
　洛谷水　在縣西八十里源出縣西北山谷中西南
　　經駱谷城下西南入於漢
　洛漢水　亦名六漢在縣西北六十里源出西和縣
　　境流經縣之六漢堡又西入西漢水
　濁水　在縣西南亦謂之白水又名天水經舊栗亭
　　縣東南流過徽縣入蜀合於嘉陵江
　丁令溪　在縣西北東南入濁水
　渥陽水　在縣東五十里亦謂之泥陽水一名下辨
　　水一名甘泉自天水發源東南流至泥陽鎮與栗
　　亭水合東南入徽縣界注嘉陵江
　建安川水　在縣西北百里自階州流入境又東北
　　入西漢水
　東河　在縣東源出秦州南入龍峽又東南至畧陽
　　境入嘉陵江
　南河　在縣南源出縣西南青渠堡東流入龍峽又
　　東南入徽縣界一名下辨水
　萬丈潭　在縣東南七里相傳曽有黒龍自潭飛出
　　又有黄龍潭在縣西二十里又白龍潭在縣西八
　　十里
　裴公湖　在城西南隅唐刺史裴守真所開桃柳夾
　　岸爲一郡之勝
　鳯凰潭　在縣東南鳯凰山下
　金泉　在縣東郭外出洞穴中清澈甘寒深二丈
　玉繩泉　在縣南七里飛龍峽下萬丈潭之右
　十九泉　在縣南四十里杜甫有常懐十九泉之句
　　文縣
　螳螂山　在縣東三里以形似故名
　南山　在縣南三里狀如列屏清水江遶其下
　龍女山　即南山之西支横擁縣城有廟可禱雨
　鄧至山　在縣東二十里鄧艾間道從此入蜀故名
　太白山　在縣南二百五十里巖谷高深常多積雪
　　春夏不消
　天牢山　在縣西北二里山勢平衍上有古城
　龍頭山　在縣西北其山綿亘甚逺自四川松潘衛
　　之叠溪所境綿延入縣境止於縣西之白馬水形
　　如龍頭
　青塘嶺　在縣東南二百八十里由此入龍州爲左
　　擔路即鄧艾入蜀之道
　赤磨嶺　在縣西南至番界八十里以赤磨嶺爲界
　　又西北至番界一百三十五里以大恭嶺爲界見
　　寰宇記有蛇倒嶺在縣西極爲險窄
　滴水崖　在城北亂山矗立兩峯劃開如髻對峙有
　　飛泉千尺如疋練居人置槽引之以資用
　象山　在儒學後以形似故名
　將臺山　在東郭外平地突起一峯南向白水
　金珠山　在縣西武德元年移州於白馬水西接金
　　珠山即此
　素嶺山　在縣西一百六十里高峻積雪黒水發源
　　於此一名露骨山
　分水嶺　在縣北三十里一山横亘兩水分流北流
　　者至尖山南流者至泮宫
　八盤山　在縣北四十里嘉樹菁葱人行濃陰中儼
　　如圖書一
　尖山　在縣北六十里其峯如削獨出山表
　野羊崖　在縣西北又貓兒崖在縣西百餘里爲階
　　州道路棧道倚崖極爲險峻
　城平峪　在縣東一百二十里又小盤峪在東一百
　　四十里
　白馬峪　在縣西南十五里
　長平峪　在縣東北九十里又大盤峪在縣東北一
　　百七十里
　銀峪　在縣西北七十里其山産銀又鉢峪在縣西
　　北一百七十里
　上清洞　在縣北四十里其深莫測又飛卭洞在北
　　一百三十里其高接天在天池傍
　白水江　在城南白水出臨洮西傾山水色白濁東
　　南流與黒水合民居水上者爲白水氐方輿紀要
　　白水江即禹貢之桓水源出西傾經西和成縣畧
　　陽寧羗之界又經階州南而入文縣又南流經城
　　東入四川龍安府界又東流至昭化縣北而合於
　　嘉陵江葢與西漢水並爲嘉陵江之上源
　東維水　在縣西北出西北維谷東南流經維城西
　　又東南入白水
　白馬水　在縣西南出故長松縣西南白馬溪東北
　　注白水
　羗水　在縣北三十里自階州流入境一名太白水
　　出塞外南至陰平入白水方輿紀要此即白龍江
　黒水　在縣西六十里源發羗中西南經黒水城又
　　西南入於白水
　五渡水　在縣北七十里源出洋湯番界東合天池
　　水至尖山隨山曲折凡五渡東流入白龍江
　雍川水　在縣南源出縣西南雍溪東北注白水
　甘溪　在縣北三十五里自林間流出清冽甘美因
　　名
　天池　在縣北一百三十里一名天魏湫在天魏山
　　下合衆山水凹爲大壑環百五十里水平山顙不
　　見畔岸池傍有洋湯龍王廟祈雨輒應
　金窟　在縣東麻倉谷接四川昭化縣界窟如井中
　　產金取之甚難
　西園渠　在縣南又有雪夜碧雲復古清波三闗等
　　渠皆有灌溉之利
　甘棠渠　在縣西二十里引水入城灌田相近又有
　　東谷渠亦資溉利
　流春渠　在縣西亦資灌溉
直𨽻肅州
　　肅州
　觀音山　在州東南一百八十里與雪山相連因山
　　有觀音寺故名
　紅山　在州東南一百六十里與觀音山相連
　寒水石山　在州南一百五十里與紅山相連
　硫黄山　在州南一百五十里與寒水石山相連
　九九山　在州東南二百餘里接西寧地方後山有
　　虜路亦可通通典酒泉縣有九龍山寰宇記九龍
　　山在縣南一百里一統志云即今清水堡之九九
　　山也
　青平山　在州南五十五里
　祁連山　在州南一百五十里一名雪山峯巒高聳
　　四時積雪春夏消釋氷水入河以灌田畆郡人頼
　　之自凉州連亘至此皆曰祁連山即天山也
　文殊山　在州西南三十里兩山南北對峙水泉中
　　流昔人多鑿洞穿穴繪塑佛像
　淖泥山　在文殊山西南二百五十里山多水泉泥
　　淖又曰濫泥山
　崑崙山　在州西南二百五十里山嶺峻極彷彿崑
　　崙故名經夏積雪不消世呼雪山後凉張駿時酒
　　泉太守馬岌言周穆王見西王母於此宜立王母
　　祠駿從之崑崙山本在西域朶甘斯東北番名為
　　伊拉瑪愽羅山此山名同或曰即禹貢之西戎崑
　　崙也
　南山　在州西南史記大宛傳張騫自大夏還並南
　　山欲從羗中歸又匈奴渾邪王降而金城河西西
　　並南山至鹽澤空無匈奴漢至西域南北有大山
　　其南山東出金城與漢南山屬正義南山即終南
　　山從終南東至華山東北過河東北連延至海即
　　中條山也
　雪逹巴山　即祁連山之别名也因其山稍卑故名
　　小雪逹巴
　牌樓山　在州西南百里卯來泉堡南形如牌樓
　洞庭山　在州西七十里四靣懸絶人不能上遥望
　　燄燄如鑄銅色
　嘉峪山　在州西七十里山之西麓即嘉峪闗一名
　　玉石山下有九眼泉
　崆峒山　在州東南六十里舊屬福禄縣
　黒山　在州北一百八十里屹立沙漠中黒水經其
　　下一名紫塞其山口在西北一百四十里
　照壁山　在州西北二百三十里山如壁峙故名
　火石山　在州東北六十里石可打火
　松逹巴山　在淖泥山東北離城二百二十里名松
　　山
　孤紅山　在州東北金塔寺東三百八十里凡往來
　　哈宻北山者必聚於此
　狼心山　在州東北七百里亦䝉古經過之地探聽
　　者常至此取紅瑪瑙石爲記
　大乾糧山　在州東北下古城堡東北六十里一名
　　沙山其側有小口子
　羅漢洞　在州西南三十里
　大草灘　在嘉峪闗西八十里其地廣而多草
　白亭海　在州東北一百四十里一名㑹水以衆水
　　所㑹故曰會水以北有白亭故曰白亭海
　討來河　在州北一百里源出祁連山下流合清水
　　河沙河經㑹水縣入張掖河
　天倉河　在州東北三百里即討來河之水與城東
　　水磨渠同𣲖東流至岔口合鎮夷黒河同向東北
　　流俗以黒河爲雄河天倉河爲雌河以黒河之水
　　能衝斷天倉之水也討來河之水在金佛寺南一
　　百一十里西流遶南山之後其勢甚急人馬不可
　　渉唯天生楚壩二橋可渡至卯來泉堡西南分𣲖
　　北流謂之討來河又折而東北逕州城西北合清
　　水紅水白水沙河又東逕下古城南折而北流出
　　邊爲天倉河又東逕金塔寺北三十里至岔口鎮
　　夷界合張掖河
　額齊訥海　東北一千三百餘里額齊訥城東衆水
　　所會處也
　沙河　在州東四十里源出雪山北流入討來河
　清水河　在州北五十里源出州西北清水泉東流
　　入討來河
　黒水　在州西北一百二十里地志云出張掖縣雞
　　山之下
　紅水　在州東南三十里源出南山谷中下流合黒
　　白二水至下古城東南入討來河水有紅色故名
　　舊志衛城南有紅水壩又分爲東洞子壩西洞子
　　壩昔時地高水下田不可藝明景㤗間千戸曹斌
　　鑿崖爲碉引水由下漸上直透崖頂分流而下大
　　爲民利
　白水　在州西南二十里源出州北山谷中下與黒
　　紅二水合流
　放驛湖　在州東一里周六里餘亦名站家湖
　鏵尖湖　在州東南二十里有二處肅營官馬常在
　　此放牧
　鄭家湖　在州北七里鄭家堡前
　蒼兒湖　在州北二十五里俗謂之大湖塲
　花城兒湖　在州北八十里大湖一處北虜常竊據於此
　鴛鴦池　在州東北四十里産白鹽夷人至秋每牧
　　於此
　酒泉　在州城下有泉其味如酒因以名郡
　路家海子　舊在城西二十五歩有水汪洋不竭水
　　色稍黄人亦謂酒泉焉
　暖泉　在州東一十五里大湖一圍中有湧泉冬夏
　　不涸不凍時人謂之暖泉湖有一堡此水澆灌
　卯來河泉　在州西南二百五十里濫泥山下有泉
　　水向東北流
　九眼泉　在州西嘉峪山下水碧青不竭溉田數頃
　　又城北三百八十里有九眼泉近羊頭泉爲番人
　　必由之路亦軍夜哨賊之處
　榆樹泉　在州西北八十五里小鉢和寺山口西番
　　嘗濳匿於此入冦明嘉靖時叅將崔麒修墩臺一
　　座以防之
　羊頭泉　在州北三百三十里金塔寺北一百二十
　　里北虜由天倉河北來者咸至此歇馬亦賊所必
　　由之要路
　沙棗泉　在州東北二百三十里北虜順天倉河西
　　行必至此泉歇馬又孤紅山石城兒等虜亦常至
　　此住歇爲衝要之地
　崔家泉　在州東闗廂東北一里湧出清水碧澄北
　　流人疑以爲酒泉但色味不同因在崔家庄側地
　　旁故名崔家泉
　　高臺縣
　榆木山　在縣南四十里上産榆樹故名東起梨園
　　西盡暖泉延長百餘里
　祁連山　在縣南百餘里接甘州府界
　白城山　在縣西南八十里石磴曲折有林泉之勝
　合黎山　在縣北十里東接高臺西接鎮夷禹貢導
　　弱水至於合黎是也張掖河水經其谷今名石硤
　　口今案合黎山起山丹石硤口至於鎮夷延長三
　　百餘里其山産茶
　鵞頭山　都司志在鎮夷西北五十里以形似名當
　　北虜出入要道
　黒山　在鎮夷東北二十里與合黎山相接土石多
　　黒望之黯然
　紅崖　在鎮夷城西十五里其色赤形如屏障
　弱水　在縣北二百歩即黒河自甘州流入又西入
　　鎮夷界一名張掖河弱水之下流也禹貢弱水餘
　　波入於流沙史記正義羗谷水自合弱水又西逕
　　合黎山折而北流逕流沙磧之西入居延海
　呼蚕水　自肅州西東北流入鎮夷與張掖河合漢
　　志福禄縣呼蚕水東北至㑹水入羗谷新志謂之
　　討來河
　五壩湖　在縣東十二里
　大蘆灣湖　在縣東北二十里
　黒泉站家湖　在縣東四十里
　鴛鴦湖　在縣西十里
　七壩湖　在縣西二十里
　月牙湖　在縣西北五里
　高臺站家湖　在縣西北五里
　水磨湖　在縣西北一十里
　海底湖　在縣西北一十里
　葦塲湖　在縣西北一十五里
　狼窩湖　在縣西北二十里
　李家湖　在縣西北二十里
　官軍湖　在縣西北一百七十里
　局匠湖　在縣西北一百六十里先年止局匠牧馬
　　割草今軍民通牧焉
　夜不收湖　在縣西北臨胭脂堡離城百餘里止夜
　　不收牧馬取草
　烏爾古訥湖　鎮夷北五百里䝉古住牧之地
　大湖　在縣西北一百八十里居民牧畜
　白鹽池　在縣西北二百二十里産白鹽
　　安西衛
　南山　在城南五十里
　雪山　元和志在晉昌縣南一百六十里南連吐谷
　　渾界積雪至夏不消一統志云甘凉之山多以雪
　　爲名此山葢亦祁連之西隴也按舊志晉昌縣在
　　𤓰州北
　南籍端水　漢志㝠安縣南籍端水出南羗中西北
　　入其澤應劭曰㝠安㝠水出入其澤元和志晉昌
　　縣㝠水自吐谷渾界流入大澤東西二百六十里
　　南北六十里豐水草宜畜牧
　蘓頼河　在城北三里由柳溝衛西北流入又經沙
　　州衛西北党河南來入焉
　　柳溝衛
　南山　即雪山在衛南三百里冬夏積雪不消東西
　　綿亘不絶
　北山　在橋灣北一百里
　蘓頼河　發源南山由靖逆西行經柳溝入安西衛
　　界
　三道溝　在衛東九十里有微泉按柳溝自頭道起
　　自東而西其頭二道溝在靖逆界
　四道溝　在衛東七十里雪山昌馬河北流由橋灣
　　入蘓頼河之故道
　五道溝　在衛東六十里有微泉
　六道溝　在衛東五十五里有微泉
　七道溝　在衛東五十里有微泉
　八道溝　在衛東四十里有微泉
　九道溝　在衛東三十里有微泉
　十道溝　在衛東二里有微泉
　黒水河　在衛西九十里水色微黒發源迤東沙窩
　　流入蘆草溝
　窟窿河　在衛西四十里發源土葫蘆溝東南西流
　　經雙塔堡入蘓頼河内多大穴上小下大深䆳不
　　測牲畜誤入即不能出好事者或墜石試之莫竟
　　其底
　忒不忒河　在衛西九十里
　布魯湖　在衛東北一百二十里
　　沙州衛
　三危山　孔安國傳三危西裔之山舜竄三苗於三
　　危禹貢三危既宅是也隋志敦煌縣有三危山括
　　地志山在沙州東南三十里山有三峯故名都司
　　志三危爲沙州望山俗名昇雨山
　鳴沙山　元和志鳴沙山一名神沙山在沙州城南
　　七里其山積沙爲之峯巒危峭踰於山石四靣皆
　　沙隴背有如刀刃人登之即鳴隨足頺落經宿風
　　吹輒復如舊有一泉水名曰沙井綿歴古今沙填
　　不滿水極甘美舊唐志又名沙角山天氣晴朗時
　　沙鳴聞於城内又五代晉高居誨記云在𤓰州南
　　十里冬夏殷殷有聲如雷禹貢所謂流沙也未知
　　孰是
　龍勒山　沙州城東一百二十里漢龍勒縣因山以
　　名括地志在沙州壽昌縣南一百六十五里新唐
　　志又有雲雨山
　天山　伊吾郡有天山高十五里廣六十里冬夏積
　　雪不消一名雪山匈奴謂之天山過皆下馬拜焉
　　漢遣貳師將軍李廣利將二萬騎出酒泉擊右賢
　　王於天山得虜萬騎而還即此地也元和志一名
　　折羅漫山在伊吾縣北一百三十里出好米及金
　　鐵舊志天山在哈宻衛北一百二十里又在土魯
　　番西北三百餘里一統志唐伊西二州皆有天山
　　葢天山東西千里亘二州之界也
　俱宻山　在衛西北元和志在伊州納職縣北一百
　　四十里又北二十里直抵蒲𩔖海
　葱嶺山　按漢史云西域三十六國南北有大山中
　　央有河東西六千餘里南北千餘里東則阸以玉
　　門陽闗西則限以葱嶺自玉門陽闗出西域有兩
　　道從鄯善傍南山北波河西行至莎車爲南道西
　　踰葱嶺則出大月支安息自車師前王庭隨北山
　　波河西行至䟽勒爲北道西踰葱嶺則出大宛康
　　居水經云葱嶺高千里行十三日可至其頂西河
　　舊事曰葱嶺在敦煌西八千里其山高大上悉生
　　葱故名
　沙陀金山　月支别種西突厥之苗裔本號朱邪世
　　居金沙山之陽蒲𩔖海之東金山形似兜鍪其俗
　　謂兜鍪爲突厥故名其地有大磧名曰沙陀後因
　　以沙陀爲號朱邪爲姓至憲宗時朱邪盡忠始見
　　於中國其後有朱邪赤心懿宗時賜姓李名國昌
　　克用其子也
　白龍堆　郡國記敦煌正西闗外有白龍堆沙形如
　　土龍身無頭有尾高大者二三丈卑者丈餘東倚
　　三危北望蒲昌是爲極要路
　流沙　後周書鄯善西北有流沙數百里夏日有熱
　　風爲行旅之患風之將至惟老駝知之即鳴而聚
　　立埋其口鼻於沙中人每以爲候亦即擁蔽口鼻
　　其風迅駛斯須過盡若不防者必至危斃顔師古
　　曰流沙在敦煌西八十里明一統志流沙磧在玉
　　門闗外有三斷石極大世謂之三隴山
　高梧谷　十六國春秋吕光自龜兹還至宜禾凉州
　　刺史梁熙謀閉境拒之高昌太守楊翰白熙以高
　　梧谷口險阻之要宜先守之而奪其水如以其遠
　　不守伊吾之闗亦可拒也光初聞翰謀大懼既而
　　聞熙不聽乃進
　羊膊山　沙州城南多巖石無草木山北有一巖曰
　　羊膊
　北塞山　沙州境漢武帝時天馬朝發京師夕至敦
　　煌北塞山下即此
　雷石磧　按唐志西州之西南有南平安昌兩城一
　　百二十里至天山西南入谷經雷口磧二百二十
　　里至銀山磧
　黒水　禹貢導黒水至於三危入於南海括地志黒
　　水出伊吾縣北百二十里東南絶流三危山二千
　　餘里至鄯州又東南四百餘里至河州入黄河
　黄河　漢書西域南北有大山中央有河河有兩源
　　一出葱嶺一出于闐于闐在南山下其河北與葱
　　嶺河合東注蒲昌海潛行地下南出於積石爲中
　　國河云郭璞山海經注河出崑崙潛行地下至葱
　　嶺出于闐國復分流岐出合而東注泑澤水經注
　　河水一源西出身毒國葱嶺之上西去休循二百
　　餘里異物志曰葱嶺之水分流東西西入大海東
　　爲河源河水自此分源東逕岐沙谷分爲二水又
　　一源出于闐國南山俗謂之仇摩置自置北流逕
　　于闐國西又西北流注葱嶺河謂之南河屈東北
　　流又東逕扞彌且末諸國合且末河通爲注濱河
　　又東逕鄯善國又東注泑澤又一水自岐沙東分
　　爲北河屈東南流逕龜兹焉耆諸國又東逕注濱
　　城至樓蘭注於泑澤後魏書于闐國城東二十里
　　有大水北流號抜樹水即黄河也一名計式水又
　　城西五十五里亦有大水名逹利水與抜樹水合
　　俱北流
　氐置水　漢志龍勒縣有氐置水出南羗中東北入
　　澤溉民田元和志壽昌縣有龍勒水在縣南一百
　　八十里龍勒山上漢李陵發兵至遮虜障東浚稽
　　山南龍勒水上徘徊視虜即此水也五代史沙州
　　西渡都鄉河葢即此
　懸泉水　在敦煌縣東一百三十里出懸泉山漢將
　　李廣利伐大宛還士衆渴乏引佩刀刺山飛泉湧
　　出即此水也其水有靈車馬大至即多出少至即
　　出少
　蒲昌海　漢書西域傳于闐河與葱嶺河合東注蒲
　　昌海一名鹽澤者也去玉門陽闗三百餘里廣袤
　　三百里其水停居冬夏不増減皆以爲潛行地下
　　南出於積石爲中國河云括地志鹽澤一名輔日
　　海一名穿蘭一名臨海在沙州西北
　蒲𩔖海　漢遣竇固耿秉等出敦煌崑崙塞擊破白
　　山虜於蒲𩔖海上即此俗名婆悉厥海舊志蒲類
　　海在今土魯番西南漢趙充國屯田於蒲𩔖海
　交河水　漢西域傳車師前國交河城以河水分流
　　遶城下故名元和志交河出交河縣北山上分流
　　於城下因名又逕前庭縣西又有大沙海在柳中
　　縣東南九十里
　渥洼水　沙州境内漢元鼎四年秋天馬生渥洼水
　　中武帝得之作天馬之歌
　柳谷水　元和志柔遠縣柳谷水有東西二源出縣
　　東北天山南流十五里合流
　白玉河　在于闐國城東國人夜視月光盛處必得
　　美玉
　綠玉河　在于闐城西
　烏玉河　城西三河皆源出崑崙山去于闐國西一
　　千三百里每歲秋國人取玉於河謂之撈玉
　鹽池　元和志在敦煌縣東四十七里池中鹽常自
　　生百姓仰給又鹽池海在伊吾縣南三百里周廻
　　百餘里又納職縣有陸鹽池在州南六十里周廻
　　十餘里無魚水自生鹽月滿則鹽多而甘月虧則
　　鹽少而苦
　党河　源自南山北流繞城東西藉以溉田
　色爾騰海　在衛西南雪山之陰爲青海要道
　月牙泉　在衛南十里
　藥泉　在衛東南石包城味畧如酒相傳飲之愈疾
　　靖逆衛
　南山　衛南一百二十里南山之陽又有雪山即古
　　祁連綿亘東西
　昌馬河　衛西南一百二十里由南山口流出東北
　　逕衛城又西北入柳溝衛界
　　赤金所
　獨登山　元和志在廢玉門縣北十里其山出鹽鮮
　　白甘美有異常鹽又玉門縣有神雨山
　寛臺山　在赤金峽之東嘉峪闗西山寛如臺故名
　金山　元和志在玉門縣東六十里出金寰宇記引
　　十三州志云金山在延壽縣東有玉石障
　齊勤山　在衛西三十里即　　䝉古之山硤也當
　　北來西去之通道明叅將崔麒追賊至此大㨗又
　　遊擊和准自鉢和寺追敗賊於嘉峪闗又追敗之
　　於齊勤山葢襲賊之徑道也
　石脂水　後漢書博物記曰延壽縣南有山石出泉
　　水大如筥處注池爲溝其水有肥如煑肉羕羕永
　　永如不凝膏然之極明不可食縣人謂之石漆元
　　和志在玉門縣東一百八十里泉中有苔如肥肉
　　然之極明周武帝宣政中突厥圍酒泉取此脂然
　　火焚其攻具得水愈明酒泉頼以獲濟明一統志
　　石油出肅州南山肅鎮志嘉峪闗西有石漆今按
　　赤金東南一百五十里有石油泉土人取以然燈
　　即石脂水也
　金河　五代晉高居誨使于闐記云肅州渡金河西
　　百里又西百里出玉門闗是也
　
　
　
　
　
　
　甘肅通志巻六
欽定四庫全書
　甘肅通志巻七
　　城池
　城郭溝池職在掌固倚山臨水控扼險要崇墉深池
　以固封守甘處西陲城池所闗尤重經始何代増繕
　何人廣隘崇卑往牒具在可考而知志城池
蘭州
　城自隋開皇初徙西古城築臯蘭山北少西濱河眀
　洪武十年指揮同知王得増築東西長一里二百八
　十步南北長一里八十二步周六里二百步髙三丈
　五尺濶二丈六尺東西南池深三丈城北因河為池
　門四東曰承恩南曰崇文西曰永寧北曰廣源上各
　建層樓宣徳間僉事卜謙指揮戴旺自城西北起至
　東築外郭城凡一十四里二百三十一步正統十二
　年又増築承恩門外郭自東至北七百九十七丈有
　奇名曰新闗郭門九東曰迎恩東北曰天塹又東北
　　曰廣武南曰拱蘭東南曰通逺西南曰永康又西南
　　曰靖安西曰神川北曰天水𢎞治十年都指揮梁瑄
　　又築東郭外牆三百六十丈為逰兵營使居守之萬
　　厯八年甃以磚石
皇清康熙五年甘肅巡撫移駐六年都御史劉斗補修重
　　建城樓
　臨洮府(狄道縣附郭/)
　　府城自宋熙寧五年王韶大破羌人城武勝軍金元
　　因之増修洮河上故曰洮城眀洪武三年指揮孫徳
　　増築周圍九里三分髙三丈池深一丈門四東曰大
　　通西曰永寧南曰建安北曰鎮逺俱甃以甎上建重
　　樓戍樓九角樓四二年増築北郭景泰四年知府劉
　　昭重修闢東西北三門隆慶三年知府申維岱知縣
　　何常春重修
　渭源縣
　　縣城創建於宋土築周圍三里三分髙二丈五尺池
　深一丈建門二南曰渭川北曰清源上各有樓舖敵
　臺北郭一𢎞治十七年知縣党茂増修築月城康熙
　二十五年知縣張𢎞斌重修
金縣
　縣城即宋龕谷寨城周三里三分髙二丈三尺池深
　二丈門二南曰安阜北曰清安各建層樓戍舖外郭
　眀萬厯四年知縣劉去僻修築康熙二十四年知縣
　魏煜重修
河州
　州城秦苻堅建元時逼近北塬眀洪武十二年指揮
　使徐景改築周九里三分髙五丈厚三丈池深三丈
　門四東曰平秩南曰安逺西曰定羌北曰鎮邊上各
　有敵樓嘉靖時知州聶守中因防邊警創南郭周三
　里有奇郭門一仍建重樓康熙四十四年知州王全
　臣同守備張祖淳重修
歸徳所
　所城眀洪武七年因其地處番夷建築土城以資防
　禦今仍其舊
鞏昌府(隴西縣附郭/)
　元中統二年都總帥汪世顯即通逺軍拓其故址甃
　以石眀洪武十二年指揮劉顯重修周九里一百二
　十步髙三丈一尺池深三丈七尺門四東曰阜安西
　曰靜安南曰武安北曰靖安皆建樓其上角樓四戍
　樓四磚堞六尺正徳初増築東西北三郭嘉靖十二
　年總制唐龍増葺隆慶二年隴右道李維楨又増築
　北郭開東西北三門建樓其上
安定縣
　縣城宋紹聖二年經畧使章楶始築周三里三分眀
　正統中知縣杜讓城南郭増拓六里三分城髙三丈
　五尺池深二丈五尺鎮樓五座四角有飛樓門三有
　月城天順六年知縣趙通重修嘉靖十三年知縣張
　永茂重修
通渭縣
　舊城週三里髙三丈東西南三門眀成化九年同知
　張洪定重修三門建樓萬厯初知縣張二南甃以磚
　康熙五十七年地震城圮雍正八年移治安定監去
　舊治六十里監係眀初創建舊𨽻平涼苑馬寺城踞
　北山麓並東西闗為三城中城週一里有奇闢東西
　門郭城與門亦如之
漳縣
　舊城在古城峪圮於水眀正統間移置三台山麓城
　週一里髙一丈八尺池深一丈闢三門東曰東暉西
　曰西成南曰眀逺各覆以樓角樓四敵臺五以磚甃
　萬厯十八年濬重濠一週比前加深
㑹寧縣
　縣城眀洪武六年千户傅履知縣郁斌營建成化四
　年同知羅諭拓之周五里髙三丈池深二丈闢南北
　二門嘉靖十三年總制劉天和増南北西三闗萬厯
　元年知縣史天祐闢東門營東郭甃以磚門四東曰
　東勝西曰西津南曰通寧北曰静安皆有樓四郭門
　東曰賓陽西曰延暉南曰來薰北曰拱極
伏羌縣
　縣在古冀城北百步許創於宋眀景泰元年知縣王
　珣増築成化十二年重葺嘉靖二十一年知縣李灌
　増築周四里髙二丈五尺池深一丈五尺門四建樓
　其上東曰凝曦西曰阜城南曰宣和北曰拱辰
寧逺縣
　縣城即古貆道舊址眀洪武三年知縣劉冕重建周
　三里髙一丈九尺池深一丈東西二門瀕渭善崩正
　徳十二年知縣江萬里以避水患改修闢東西南三
　門皆覆以樓東曰景眀西曰景橋南曰景仰北曰景
　濶嘉靖間知縣儀世麟増修崇禎初城圮復修康熙
　十一年知縣龎守謙四十四年知縣馮同憲重修
西和縣
　舊城宋紹興間安撫使李永珙築於縣西南山之上
　眀洪武四年知縣于通政建于南山下周四里髙一
　丈五尺池深一丈闢東西北三門嘉靖間闢南門一
　皆覆以樓眀末㓂再陷城迺遷上城康熙四十三年
　知縣董正仍遷山下舊城内南北門二
靖逺縣
　即古㑹州城舊址眀正統二年指揮房貴増築成化
　十三年拓東城嘉靖二十年守備黄恩修築南郭萬
　厯六年少卿梁許重修城周六里三分高三丈門三
　東曰通化西曰治平南曰安逺城北有鎮北樓池深
　三丈
岷州
　舊城築於西魏眀洪武十一年指揮馬華始築新城
　周九里三分髙三丈六尺池深二丈門四東曰春熙
　西曰安逺南曰政和北曰宸宿上建層樓四箭樓一
　角樓五𢎞治十一年副使張泰重修萬厯九年羅維
　垣増築西營小城隆慶二年副使劉侃拓北隅六年
　副使呂鳴珂増修
洮州衞
　衞城眀洪武二年曹國公李景隆建周九里髙三丈
　池深一丈五尺四門各覆以樓東曰武定西曰懐逺
　南曰鎮南北曰仁和成化五年指揮李隆重修𢎞治
　十一年副使張泰重修萬厯十年副總兵李煦改築
　北城十二年副總兵李芳増修新城
西固城
　古武都郡地宋紹興二十年福津令張俊良築眀洪
　武十四年千户姚富展築以舊城為西闗周三里高
　三丈池深八尺闢四門東曰望陽西曰戎服南曰鎮
　静北曰永泰南北西三門俱覆以樓東門在駝嶺上
　無樓萬厯三年増築
平涼府(平涼縣附郭/)
　府城自唐徳宗令劉昌増築元末李思齊部將袁亨
　分為南北二城眀洪武六年總兵官平涼侯費聚修
　復如舊周九里三十步髙四丈池深四丈門四東曰
　和陽南曰萬安西曰來逺北曰定北康熙八年知府
　程憲知縣李煥然重修
崇信縣
　縣城自唐建中元年武康郡王元諒建周三里一百
　九十八步髙二丈五尺池深一丈五尺東西二門眀
　末知縣髙斗垣裁錦屏山麓展築順治六年知縣武
　全文建敵臺濬池濠
華亭縣
　縣城金大定中建周五里一百八十步髙二丈池深
　一丈五尺有東西南三門順治初知縣楊榮印截舊
　城北阜築新城十二年復増修雉堞舊城如故康熙
　五十五年知縣陳珣補修
鎮原縣
　縣城元至正二十年平章李思齊遣僉院張徳欽築
　眀成化末知縣徐鏞重修嘉靖二十二年増修周一
　里二百七十步髙二丈五尺池深七尺開南門小東
　門並舊西門共門三
固原州
　州城土築宋咸平三年曹瑋所築鎮戎軍城也金興
　定三年地震城圮四年重築元末廢眀景泰三年修
　復成化五年増修周九里三分髙三丈五尺有東南
　二門曰安邊曰鎮夷𢎞治十五年總制秦竑更開西
　門曰威逺又築外城為闗門四南曰鎮秦北曰靖朔
　東曰安邊西曰威逺萬厯三年始甃以磚康熙四十
　九年鎮綏將軍潘育龍重修大小樓二十四外城周
　一十三里七分髙三丈六尺池濶深各二丈遂為雄
　鎮
涇州
　州城土築古建涇陽元至正十九年院判張庸築眀
　洪武三年同知李彦恭改築周三里計三百八十六
　步髙二丈五尺池深一丈南北二門成化十三年重
　修隆慶二年知州范岡増築西靣萬厯三年知州趙
　行可増築南北東三靣六年磚砌女牆修南北二樓
　門三曰東盛曰承熙曰永寧雍正三年知州楊文燦
　補修七年知州盧愈奇接修
靈臺縣
　縣城隋大業初土築在臺山之麓周二里二百六十
　五步髙一丈五尺濶深各八尺元至正末平章李思
　齊令萬户丁處守修築眀嘉靖間知縣郄中式景管
　楊尚義萬厯間知縣姚繼先俱重修東北二門崇禎
　七年知縣敖浤貞依昔山城之半築堡其上順治十
　年知縣黄居中修城濬濠
靜寧州
　州城建於宋眀天順初知州蓋□重修増築外垣及
　東西邏城周七里八十六步成化嘉靖萬厯中俱相
　繼修葺順治十年知州劉瑞重築周五里一分髙三
　丈四尺池深一丈八尺十七年知州李聖民補築雍
　正二年知州李正發重修内城門三東曰迎春西曰
　餞暉南曰向離闗門二西曰戢寧南曰保障又便門
　九
莊浪縣
　縣城元初建至正二十七年守禦周僉重修周一里
　一百七十步髙二丈五尺池深一丈五尺南北二門
　南曰鎮逺北曰拱極眀成化五年知縣馮憲増築康
　熙五年知縣王鍾鳴補修六十一年知縣胡𢋫昌重
　修
隆徳縣
　縣古羊牧隆城宋慶厯初改為隆徳砦金陞縣眀洪
　武二年修建周九里三分髙三丈池深二丈五尺成
　化後相繼改築順治中知縣常星景重築今城周三
　里許有東南北三門
慶陽府(安化縣附郭/)
　城因原阜之勢其形如鳯謂之鳯凰城周七里十三
　步東髙十三丈西髙十一丈南北髙九丈引東西二
　河之水為隍池門四東曰安逺西曰平定南曰永春
　北曰徳勝各覆以樓眀成化初㕘政朱英修築並建
　南闗甕城周三里嘉靖三十五年知府梁眀翰重修
　順治十五年守道張元璘知府楊藻鳯復修葺
合水縣
　宋熙寧中建北倚山髙五丈東西南皆在平陸髙三
　丈周三里一百八十步池深一丈五尺濶三丈三尺
　門二東曰綏定西曰慶寧順治十五年知府楊藻鳯
　知縣劉澄源重修
環縣
　縣舊有城元李思齊部將楊黑哥重修周五里三百
　五十步髙五丈五尺池深二丈門三南曰崇義西曰
　安定北曰朝天嘉靖以後屢經修葺三十五年知縣
　劉宗舜重修順治五年知縣滑崙重修
真寧縣
　在羅川故地元至正六年樞密副使張天福建周二
　里二十六步髙四丈池深一丈五尺門二東曰朝陽
　西曰永春眀末開南門曰安慶崇禎十三年知縣郭
　之麟増修
寧州
　州城五代梁隆徳二年刺史牛知業建東倚山南西
　北俱阻河為池周三里四十步髙四丈門三東曰賓
　暘南曰朝天西曰保寧南闗城周二里眀成化初㕘
　政朱英知州閻定之重修萬厯初知州馬彦卿易土
　垜以磚更築闗廂四靣髙城一道増設北門順治三
　年知州程維新於郭城内築堡順治五年知州趙鳴
　喬重修
甘州府(張掖縣附郭/)
　舊城周九里三十步眀洪武二十五年都督宋晟於
　東偏増築新城周三里三百二十七步總一十二里
　三百五十七步髙三丈二尺厚三丈七尺門四東曰
　延熙西曰廣徳南曰延恩北曰永寧池濶三丈七尺
　深一丈三尺又於四靣俱築闗城
山丹縣
　舊城元至元二十六年建周一里二百六十步眀洪
　武二十四年指揮莊得展築周七里二百九步城髙
　二丈八尺池濶二丈五尺深九尺東西南三門萬厯
　中増築南闗城
涼州府(武威縣附郭/)
　舊城唐初李軌所築周一十五里髙四丈八尺眀洪
　武十年都指揮濮英改築周一十一里一百八十步
　舊有東南北三門宋晟增闢西門共四門濠濶三丈
　深二丈萬厯二年甃城以磚増築東闗廂城長里許
永昌縣
　舊有土城眀洪武二十四年指揮張傑増築周七里
　二百三十步髙三丈六尺厚二丈九尺為門四東曰
　宣化南曰武勝西曰鎮西北曰安定皆有月城池濶
　二丈三尺深一丈二尺成化八年指揮髙昇増築南
　闗廂
鎮番縣
　城垣元號小河灘周三里五分眀成化元年都指揮
　馬昭展築西北二靣周六里二百二十三步髙三丈
　一尺東西南三門嘉靖間巡撫楊博増築西闗萬厯
　三年甃以磚月城三池濶三丈深一丈五尺
古浪縣
　縣城即古和戎城眀洪武十年修築周二里七十五
　步髙二丈五尺厚二丈東南二門東南依山無池西
　北池濶二丈四尺深二丈五尺萬厯三年増築東郭
　周四百六十五步髙二丈厚一丈
平番縣
　縣城元至元初建眀洪武十年重築甃以磚周八里
　二十六步髙二丈八尺池深二丈五尺内外八門
寧夏府(寧夏縣寧朔縣附郭/)
　府城本趙徳眀舊址元末冦亂難守棄其西半眀正
　統間復築之謂之新城周一十八里髙三丈六尺池
　深二丈門六東曰清和南曰南薰西南曰光化西曰
　鎮逺北曰徳勝西北曰振武眀萬厯三年巡撫羅鳯
　翔重修萬厯二十二年巡撫周光錫増繕後巡撫楊
　時寧黄嘉善崔景榮相繼補修順治十三年巡撫黄
　圖安修繕康熙元年巡撫劉秉政繼修先是垜口敵
　臺俱内向康熙四十三年改築俱向外
滿城
　在寧夏府城東北二里周六里三分髙三丈六尺池
　深二丈濶六丈門四東曰奉訓西曰嚴武南曰秦安
　北曰定邊雍正元年築建
平羅縣
　城建於眀永樂初萬厯三年巡撫羅鳯翔甃以磚石
　周四里五分髙二丈五尺池深一丈濶如之有南北
　二門
靈州
　城舊在黄河南眀洪武十七年河水衝圮移築河北
　七里宣徳二年又為河水所衝再移築於東北五里
　景泰三年展築並南郭周七里八分髙三丈池深一
　丈萬厯五年巡撫羅鳯翔甃以磚石門有四東曰澄
　清南曰宏化西曰臨河北曰定朔上各有樓
中衞縣
　城係元故址眀正統間都指揮仇亷天順間㕘將朱
　榮相繼展築周七里二分髙三丈五尺池深一丈五
　尺門二東曰威振西曰鎮逺嘉靖二年開南門萬厯
　三年巡撫羅鳯翔城東郭康熙四十八年地震城塌
　巡撫舒圖重建東西二門
新渠縣
　城舊灘地其北有田州塔雍正四年建縣城周四里
　一分髙二丈六尺池深六尺濶七尺開南北二門南
　曰錫福北曰納秀鼓樓一座東曰就日西曰瞻雲南
　曰呈祥北曰覽勝
寳豐縣
　城舊灘地東有省嵬城雍正四年建縣城周四里三
　分髙二丈六尺池深三丈濶七尺門二南曰廣福北
　曰貢寳鼓樓一座東曰捧日西曰攬霞南曰觀瀾北
　曰籠翠
西寧府(西寧縣附郭/)
　舊城元末久廢眀洪武十九年長興侯耿炳文因舊
　改築周八里五十六丈髙五丈門四池濶二丈五尺
　深一丈八尺東闗外城延一里許為門三萬厯四年
　兵備道董汝漢重修康熙四十八年衞守備廖騰煒
　補修
碾伯縣
　城周三里三百一十八步髙四丈厚三丈五尺門二
　南曰太和東曰咸熙城樓三東曰望恩南曰㑹景北
　　曰靖邊池深二丈五尺康熙十七年河水衝決南門
　　道路創開西門名曰安阜東闗外城廣一里延二里
　　門三
　大通衞
　　衞城在府治北二百五十里雍正三年因番民歸附
　　内地甚衆奉
㫖設官建城以安集之城髙二丈二尺周一千九十五丈
　　門四城樓角樓各四
　直𨽻秦州
　　唐天寳五載節度使王忠嗣築雄武城宋知州羅拯
　　増築東西二城眀洪武六年千户鮑成約西城舊址
　　築大城周四里一百二步髙三丈五尺池深二丈闢
　　東西二門東長安西咸寧嘉靖十一年又闢南北二
　　門又大城之東為東闗城占古城之半門二成化間
　　重修大城之西為中城東接大城西距羅玉河門二
　　又西為西闗城正徳中増築髙廣稍次中城門四又
　西為小西闗亦曰伏羲城以内建太昊宫也門二四
　城皆與大城聫屬順治十一年皆重修
清水縣
　古秦城舊地魏司馬懿所築以拒蜀城剏自唐眀洪
　武四年因宋舊址重築周四里二百八步髙厚皆二
　丈東西二門𢎞治間増築東西二郭萬厯六年増修
　髙厚各三丈池深一丈康熙二十四年又經重修
秦安縣
　金皇統間建眀景泰元年知縣向質成化九年同知
　張宏定𢎞治十八年知縣趙威相繼重修嘉靖二十
　一年増修拓城東北三之一増髙五之一城周三里
　九十步髙三丈五尺池廣三丈深二丈五尺南曰濱
　渭北曰凭隴南曰龍翔北曰斗拱康熙二十一年復
　加補葺
禮縣
　縣舊土城眀初為禮店所成化七年分所城西南拓
　地増築南北西三靣為縣治所城舊有南北二門縣
　城亦開南北二門復於所西縣東闢一門以通出入
　萬厯三十年又於所東闢一門曰東門其城惟土垜
　用磚城周三里有竒髙三丈五尺池深一丈六尺後
　千户所奉裁惟存南北門四
徽縣
　古河池縣舊址眀洪武初増修周四里有奇髙二丈
　土䟽善圮正徳六年蜀冦入陷知州侯禋重加展築
　周五里有奇髙三丈有門四池深一丈後漸圮嘉靖
　初知州白松覆以屋八百餘間二十二年屋始頽壊
　知州許釗始用磚甃撤屋而新之又増置門樓東曰
　望京西曰鎮羌南曰通蜀北曰眺隴康熙九年及二
　十九年相繼修葺
兩當縣
　縣城眀洪武初築周三里髙二丈東西二門成化間
　又闢南北二門正徳十一年知縣髙騰増築山城以
　捍西隅嘉靖十三年知縣孫逢吉重修覆以板屋約
　三百間旋以敝廢至隆慶二年城圮殆盡知縣張效
　良復加修築改建門樓剏築月城捍以石堤河不為
　嚙眀末盡毁於冦官民皆徙居城北山顛康熙初年
　始復居舊城
直𨽻階州
　舊城在隴坻岡上眀洪武五年知州簡原輔始建磚
　城周二里髙二丈四尺池深八尺門四東曰望春西
　曰鎮羌南曰望江北曰望辰景泰間正徳間相繼重
　修隆慶間復建土城於磚城之西謂之西闗城周三
　里髙二丈池深五尺眀末毁於冦順治十三年知州
　陳加論副將羅映台復修康熙八年副將林忠知州
　戴其貞重修
成縣
　縣城宋始建眀洪武五年因宋元舊址修築周不及
　三里髙一丈七尺池深一丈正徳中知縣張瓛修濬
　視舊加十之三四靣䕶以子牆髙一丈闢四門東曰
　東安西曰西成南曰南薰北曰北辰眀末流冦起知
　縣謝鏞請移於上城即宋吳璘舊址城西北隅連城
　周不滿三里而四靣陡峻可守康熙間知縣胡承福
　復移治於舊城中
文縣
　縣城眀洪武二十八年開千户所於城東一里西依
　髙原東南皆平地周三里三分建安定鎮羌文興武
　勝四門成化六年更建縣城於所城之西周四里髙
　三丈池深一丈建望京通川東西二門萬厯三年増
　築北闗城長一里三分
直𨽻肅州
　舊城周三里三百一十七步眀洪武二十八年指揮
　裴成於東城展築四里八十步周八里髙三丈五尺
　東南北三門池濶八丈三尺深二丈成化二年巡撫
　徐廷璋増築東闗廂東西二里南北一里五十步髙
　二丈亦環以池
髙臺縣
　城周五里六分髙三丈二尺厚一丈東西門各二月
　城城樓二濠濶一丈深七尺濠内泉水冬夏不竭
安西衞
　即安西鎮城雍正六年建周六里七分髙二丈七尺
　外甃以磚甕城四東西南北四門城樓四池濶七尺
　深五尺
栁溝衞
　城於雍正元年建周六里三分髙二丈二尺東西南
　北四門城樓四初為安西鎮城安西衞治此六年移
　建安西鎮城於大灣亦移衞治於新城此為栁溝衞
　治
沙州衞
　沙州有故城即漢敦煌郡經党水北衝圮其東靣雍
　正三年於故城東另築沙州城周三里三分髙一丈
　九尺東西南三門城樓四座池深七尺九年於城東
　南北三靣接築圍城周五里五分
靖逆衞
　城於康熙五十七年建周二里一分髙二丈六尺南
　北二門城樓各一
齊勤所
　舊城周一里一分髙二丈三尺南門一康熙五十六
　年於舊城西靣接築新城周一里二分髙二丈南北
　二門共周二里三分初為衞城雍正五年改所
　
　
　
　
　
　
　甘肅通志巻七
欽定四庫全書
　甘肅通志巻八
　　公署
　督撫大吏秉節旬宣提鎮武臣建牙列閫監司守令
　倅貳各員皆有公署以崇體統居斯署者當盡斯職
　兵刑錢穀法度紀綱莅政臨民於是乎在倉庫公廨
　設在何方載以備考志公署
巡撫甘肅等處都察院　在蘭州城中康熙元年巡撫
　都御史劉斗自甘州移駐涼州五年自涼州移駐蘭
　州創建
甘肅等處承宣布政司　在蘭州城内鼓樓東
　照磨所(在司門内/)
　廣積庫(在堂東西/)
甘肅等處提刑按察司　在蘭州布政司署南
　照磨所(在司門外/)
　整飭臨洮道　在蘭州治東南眀景泰六年建後改
　　為察院康熙二十四年自臨洮府移駐
　整飭洮岷道　在岷州城内眀嘉靖二十四年知州
　　劉體仁建州署康熙三十一年改為道署
　整飭平慶道　在平涼府治東舊闗西道署康熙二
　　十年改設平慶道移駐
　分巡甘山道　在甘州府城
　分守涼莊道　在涼州府城東
　分巡寧夏道　在寧夏府城内
　分巡西寧道　在西寧府城眀𢎞治三年建
　整飭肅州道　在肅州城内眀𢎞治三年建
武鄉試貢院　在蘭州城内東舊行都司署改建
臨洮府　在城内正中元至正二年建眀洪武二年重
　修　經歴司(在府治内/)廣實庫(在堂左右/)廣儲倉(在/)
　(府治東北/)
　蘭州同知　在蘭州城内
　河州同知　在河州城中　茶馬司(在州治南/)
　狄道縣　在府治北眀洪武八年建康熙八年移建
　　廣積庫(在堂旁/)常平倉(在縣治内西/)濟軍倉(在縣/)
　　(治後/)
　渭源縣　在城中近西眀洪武四年建康熙二十二
　　年重修　廣積庫(在堂左/)官倉(在縣治内/)
　蘭州　在城内西南眀洪武三十二年建　廣積庫
　　(在堂/)旁常平倉(在州治内/)濟軍倉(在州治右/)
　金縣　在城内正中即金州舊治眀洪武三年建萬
　　厯二十七年改建　廣積庫(在堂左/)預備倉(在縣/)
　　(治北/)
　河州　在城内眀成化十三年建康熙四十二年重
　　修　廣積庫(在堂左/)官倉(在州治南/)
鞏昌府　在城内西南眀洪武二十八年災永樂九年
　重建康熙二十二年重修　糧捕通判(在府治右/)經
　歴司(在府治内/)廣益庫(在堂左/)豐贍倉(在府治東/)
　隴西縣　舊在府治東今移府治北　廣積庫(在縣/)
　　(治内/)預備倉(附府倉/)常平倉(在縣治北即衛舊址/)
　安定縣　在城内東眀洪武五年建　庫(在縣治内/)
　　廣富倉(在縣治東北/)預備倉(在縣治偏西/)
　通渭縣　在城内北　庫(在縣治内/)倉(在縣治旁/)
　漳縣　在城内北眀洪武三年建　庫(在縣治内/)預
　　備倉(在縣治西/)
　會寧縣　在城内西北隅眀洪武初建永樂成化間
　　増修　庫(在縣治内/)廣定倉(在縣治東北/)
　伏羌縣　在城内正中宋元祐建眀永樂初重修嘉
　　靖二十六年移於東街　庫(在縣治内/)預備倉(在/)
　　(縣治西/)社倉(在縣治北/)
　寧逺縣　在城内偏西宋崇寧中建眀洪武正徳間
　　相繼増修嘉靖十一年改建　庫(在縣治内/)預備
　　倉(在堂右/)
　西和縣　舊在城内東南眀洪武四年建嘉靖間重
　　修　庫(在/)縣(治内/)預備倉(在上城内/)常平倉(一在/)
　　(縣治旁一在鹽官鎮/)
　靖逺縣　在城内即舊衞署雍正三年裁衞歸㕔雍
　　正八年復裁㕔改縣　廣盈庫(在縣治内/)常平倉
　　(在縣治西/)
　岷州　在城内東靖逺街舊為道署眀成化四年建
　　康熙十三年改為同知署今為州署　茶馬司(在/)
　　(州治中街/)茶司(在州治南/)庫(在堂左右/)豐贍倉(在/)
　　(州治東南/)預備倉(在舊衛署/)
　洮州衞　在城内東眀洪武十三年建庫(在堂右/)常
　　平倉(在衛治東/)
　西固撫夷同知　在城内北隅即舊州同署萬厯二
　　年建康熙二十五年重修　廣豐倉(在治東/)常平
　　倉(在治左/)
平涼府　在城内西北宋開寳二年建眀洪武三年修
　順治十六年重修　經歴司(在府治内/)永寧庫(在府/)
　(治内/)雄贍倉(在府治内/)
　鹽茶同知　在固原州城内西北康熙十六年改設
　平涼縣　在府治東眀洪武六年建　庫(在縣治内/)
　　社倉(在城内及分貯各庄鎮/)
　崇信縣　在城内西北宋建眀洪武二年修順治六
　　年重修康熙五十七年移建城南　庫(在縣治内/)
　　倉(在縣城内/)
　華亭縣　在城中西北金大定二年建眀洪武六年
　　修康熙四十三年重修　庫(在縣治内/)倉(在縣治/)
　(内/)
　鎮原縣　在城内西北舊為州治金皇統二年建眀
　　洪武六年修後毁於冦康熙四年始建今署三十
　　六年重修　庫(在堂左/)倉(在堂左右/)
　固原州　在城内南眀成化六年建　庫(在州治内/)
　　大官倉(在州治西/)
　涇州　在城内近東眀洪武三年建　庫(在州治内/)
　　倉(在州治東/)
　靈臺縣　在城内東北眀洪武三年建　庫(在堂東/)
　　預備倉(在大佛寺曰常平倉/)
　靜寧州　在城内正中宋祥符中建眀洪武四年修
　　順治十七年重修　儲餉庫(在堂左/)倉(在州治西/)
　　(北/)
　莊浪縣　在城内西南元為州治眀洪武八年改縣
　　嘉靖十四年修康熙三年重修　庫(在縣治内/)倉
　　八所(在縣治左右/)
　隆徳縣　在城内正中明洪武三年建順治六年重
　　修　庫(在縣治内/)倉(在縣治内/)
慶陽府　在城内近東眀洪武六年建嘉靖三十四年
　重修　經歴司(在府治内/)廣儲庫(在堂左/)永盈倉(在/)
　(府治西北/)
　安化縣　在府治北眀洪武二年建康熙十九年重
　　修　庫(在堂左/)永盈倉(在縣治西/)
　合水縣　在城内正中元建眀洪武初修順治十四
　　年重修　庫(在堂左/)預備倉(在縣治西/)
　環縣　在城内東南眀洪武四年建　庫(在堂左/)倉
　　(在縣治東/)
　真寧縣　在城内正中眀洪武二年建康熙十九年
　　重修　庫(在堂西/)預備倉(在縣治西/)
　寧州　在城内正北梁隆徳二年建眀洪武初修
　　庫(在堂東/)預備倉(在州治西南/)
甘州府　在城内西南隅舊副將署又為鞏昌分府署
　今為府治　經歴司(在府治内/)甘肅庫(在府治内/)
　張掖縣　在府治西南舊係臨洮分府署後為右衛
　　署今為縣治　甘肅倉(在府治西北/)常平倉(在甘/)
　　(肅倉内/)洪水堡倉(在洪水堡/)東樂堡倉(在東樂堡/)
　　南古城倉(在南古城堡/)
　山丹縣　在城内東北隅原衞指揮署眀洪武二十
　四年建　永豐倉(在縣治東北/)預備倉(在縣治西/)
　　(北/)
凉州府　在城内大街近東舊係凉州衛署眀洪武九
　年建康熙五十一年修雍正三年改為府治　經歴
　司(在府治内/)廣儲倉(在堂西/)
　莊浪同知　在平番縣城内
　武威縣　在城内南舊屬凉州監屯同知署雍正三
　　年改為縣治　庫(在縣治内/)廣儲倉(在城西北隅/)
　永昌縣　在城内東南隅舊永昌倉改為縣治　庫
　　(在縣治内/)水泉倉(在縣治内/)
　鎮番縣　在城内東原係衛署眀成化年修康熙元
　　年重修三十八年増修雍正三年改為縣治　庫
　　(在縣治内/)常盈倉(在縣西北/)
　古浪縣　舊守禦所在城内北隅眀末兵毁移建東
　　郭雍正三年改為縣治　庫(在縣治内/)豐盈倉(在/)
　　(城内西南隅/)
　平番縣　在城東大街即凉莊道署今為縣治　庫
　　(在縣治内/)莊浪倉(在城西北隅道署後/)
寧夏府　在城内東南舊係監収㕔今改府署　經歴
　司(在府城南薫門路西/)
　水利同知　在府治北舊水利都司署
　西路同知　在中衛縣城内
　鹽捕通判　在恵安堡内西
　水利通判　在新渠縣城内
　寧夏縣　在府治東　廣裕庫(在堂右/)李鋼倉(在城/)
　　(内西/)洪廣倉(在城内北/)
　寧朔縣　在府治西北舊屯衛守備署今改縣署
　　雜項庫(在堂左/)平羌倉(在城内南/)常平倉(在城内/)
　　(西南/)玉泉倉(在玉泉堡/)大壩倉(在大壩堡/)
　平羅縣　舊守禦所千總署　庫(在縣治内/)倉(在縣/)
　　(治南/)
　靈州　在城内正東舊中路㕔今改靈州治　雜項
　　庫(在州治内/)常平倉(在州治内/)
　中衛縣　在城内鼓樓西舊掌印守備署改建　庫
　　(在縣治内/)倉(一在應理一在石空/)　(在棗園一在/)
　　(古水一在廣武/)
　新渠縣　在城内鼓樓西雍正四年建　庫(在堂旁/)
　　倉(在縣西南/)
　寳豐縣　在城内西雍正四年建　庫(在堂旁/)倉(在/)
　　(學宮東/)
西寧府　舊為通判署眀隆慶元年建　經歴司(在府/)
　(西舊茶馬司署雍正三年改置/)
　西寧縣　在府治西舊為衛署眀初建雍正三年改
　　為縣署　茶庫(在府西/)廣儲倉(在府治西北/)
　碾伯縣　係舊所署雍正三年改縣治　庫(在縣治/)
　　(内/)威逺倉(在縣東北隅/)
　大通衞　在城内雍正三年建　倉(雍正三年建/)
直𨽻秦州　在城内東北眀洪武五年建成化十一年
　修　庫(在堂西/)預備倉(在儀門左右/)廣益倉(在州治/)
　(西北即舊衛署/)
　清水縣　在城内西眀洪武四年建正徳九年修
　　庫(在堂右/)預備倉(在縣治内/)
　秦安縣　在城内西宋元舊址眀洪武十二年建𢎞
　　治九年修　庫(在堂右/)預備倉(在縣治内/)
　禮縣　在城内中街眀成化十二年建　庫(在縣治/)
　　(内/)預備倉(在儀門東/)禮店倉(在所城北/)
　徽縣　在城内西街即河池縣舊址眀嘉靖間建康
　　熙二十年重修　庫(在堂右/)預備倉(在縣治東北/)
　兩當縣　眀洪武七年建𢎞治嘉靖間修康熙二十
　　九年増修　庫(在縣治内/)常平倉(在縣大門内/)
直𨽻階州　眀初在城内北隅𢎞治間増修　庫(在州/)
　(治内/)永濟倉(在州西隅/)
　成縣　在城内中街眀洪武七年建正徳間重修
　　庫(在縣治内/)預備倉(在縣治西北/)
　文縣　在城内正中成化六年建眀末燬於冦順治
　　十四年重修　庫(在縣治内/)預備倉(在縣治右/)
直𨽻肅州　在城内南　肅州倉(在城内西北/)
　髙臺縣　在城内東北即舊所署眀天順二年建康
　　熙五十六年修雍正五年重修　庫(在縣治内/)倉
　　(在城内/)
安西衛同知署　在城内鼓樓西雍正六年建
　安西衞守備㕔　在城東北隅雍正六年建　倉(在/)
　　(衛治東雍正六年建/)
　沙州衛守備㕔　在城内大什字街西雍正六年建
　　官倉(一在衛治西/)　(在衛治東/)社倉(在東門内正/)
　　(街俱雍正五年建/)
　栁溝衞守備㕔　在城内南街係舊安西衛署雍正
　　元年建　倉(在城内東北隅/)
靖逆衛通判署　在城西南隅康熙五十七年建初為
　靖逆同知署雍正三年改為通判署
　靖逆衛守備㕔　在城東北隅康熙五十七年建
　　倉(在城東北隅/)
　赤金守禦所　在新城西北隅康熙五十七年建初
　　為衛署雍正五年改今治　倉(一在舊城東北隅/)
　　(一在所治儀門内俱康熙五十七年建/)
鎮守寧夏將軍府(在寧夏滿城承恩街/)
左翼副都統府(在寧夏滿城將軍府南/)
右翼副都統府(在寧夏滿城奮威街西/)鑲黄旗正白旗
　協領署　鑲白旗正藍旗協領署　左翼䝉古協領
　署　正黄旗正紅旗協領署　鑲紅旗鑲藍旗協領
　署　右翼䝉古協領署
提督固原等處總兵官府(在固原州城内/)提標中營㕘
　將署　提標左營逰擊署　提標右營逰擊署　提
　標前營遊擊署　提標後營遊擊署　中營中軍守
　備㕔　左營中軍守備㕔　右營中軍守備㕔　前
　營中軍守備㕔　後營中軍守備㕔
提督甘肅等處總兵官府(在甘州府城内西北/)提標中
　營㕘將署　提標左營遊擊署　提標右營遊擊署
　　提標前營遊擊署　提標後營遊擊署　中營中
　軍守備㕔　左營中軍守備㕔　右營中軍守備㕔
　　前營中軍守備㕔　後營中軍守備㕔
鎮守凉州總兵官府(在凉州府城内府治西/)鎮標中營
　逰擊署　鎮標左營遊擊署　鎮標右營遊擊署
　鎮標前營遊擊署　鎮標後營遊擊署　中營中軍
　守備㕔　左營中軍守備㕔　右營中軍守備㕔
　前營中軍守備㕔　後營中軍守備㕔
鎮守寧夏總兵官府(在寧夏府城内東北/)鎮標中營遊
　擊署　鎮標左營遊擊署　鎮標右營遊擊署　鎮
　標前營遊擊署　中營中軍守備㕔　左營中軍守
　備㕔　右營中軍守備㕔　前營中軍守備㕔
鎮守西寧總兵官府(在西寧府城内西/)鎮標中營遊擊
　署　鎮標左營遊擊署　鎮標右營遊擊署　鎮標
　前營遊擊署　鎮標後營遊擊署　中營中軍守備
　㕔　左營中軍守備㕔　右營中軍守備㕔　前營
　中軍守備㕔　後營中軍守備㕔
鎮守肅州總兵官府(在肅州城内東/)鎮標中營遊擊署
　　鎮標左營遊擊署　鎮標右營遊擊署　中營中
　軍守備㕔　左營中軍守備㕔　右營中軍守備㕔
鎮守安西總兵官府(在安西衛城内/)鎮標中營遊擊署
　　鎮標左營遊擊署　鎮標右營遊擊署　中營中
　軍守備㕔　左營中軍守備㕔　右營中軍守備㕔
鎮守西大通總兵官府(在大通衛城内/)鎮標左營遊擊
　署　鎮標右營遊擊署　左營中軍守備㕔　右營
　中軍守備㕔
　撫標左營㕘將署　撫標右營遊擊署(俱在蘭州城/内)
　左營中軍守備㕔　右營中軍守備㕔
　協鎮永昌副將署(在永昌縣城内/)中軍都司㕔
　協鎮河州副將署(在州治西南/)中軍都司㕔
　協鎮洮岷副將署(在洮州衛城内/)中軍都司㕔
　協鎮永固城副將署(在永固城堡内/)中軍都司㕔
　協鎮沙州副將署(在沙州衛城内/)左營都司㕔　右
　　營都司㕔
　協鎮中衞副將署(在中衛縣城内/)中軍都司㕔
　協鎮花馬池副將署(在堡内/)中軍都司㕔
　協鎮慶陽副將署(在慶陽府城内/)中軍都司㕔
　協鎮靖逺副將署(在靖逺縣城内/)中軍都司㕔
　鎮番營㕘將署(在縣城中/)中軍守備㕔
　大靖營㕘將署(在堡城内/)中軍守備㕔
　莊浪營㕘將署(在平番縣城中/)中軍守備㕔
　鎮海營㕘將署(在堡内/)中軍守備㕔
　甘州城守營㕘將署(在府城内東南/)中軍守備㕔
　白塔營㕘將署(在白塔城内/)中軍守備㕔
　平羅營㕘將署(在縣城内/)中軍守備㕔
　靈州營㕘將署(在州西北/)中軍守備㕔
　固原城守營㕘將署(在州城内/)中軍守備㕔
　下馬闗營㕘將署(在下馬闗堡内/)中軍守備㕔
　髙古城營遊擊署(在堡内/)鎮羌營遊擊署(在堡内/)
　阿壩營遊擊署(在堡内/)　循化營遊擊署(在循化城/外)
　臨洮營遊擊署(在臨洮府/城内)蘭州營遊擊署(在州城内/東)
　階州營遊擊署(在州城西/北)鞏昌營遊擊署(在府城内/)
　秦州營遊擊署(在州治西/北)北川營遊擊署
　巴暖三川營遊擊署(在古鄯城内/)
　嘉峪闗營遊擊署(在堡内/)金塔寺營遊擊署(在堡内/)
　鎮夷營遊擊署(在堡内/)　洪水營遊擊署(在洪水堡/内)
　髙臺營遊擊署(在縣城内/西)山丹營遊擊署(在縣城内/)
　黑城營遊擊署(在堡城内/)大馬營遊擊署(在大馬營/堡内)
　卜隆吉營遊擊署(在城内/)靖逆營遊擊署(在城内/)
　永安營遊擊署(在堡内/)中軍守備㕔
　洪廣營遊擊署(在堡内/)中軍守備㕔
　玉泉營遊擊署(在堡内/)中軍守備㕔
　廣武營遊擊署(在廣武城内/)中軍守備㕔
　興武營遊擊署(在堡内/)中軍守備㕔
　紅徳城遊擊署(在紅徳城/内)平凉城守營遊擊署(在府/城内)
　西安州營遊擊署(在西安/所内)蘆塘營遊擊署(在蘆塘堡/内)
　新城堡都司㕔(在堡内/)　凉州城守營都司㕔(在府/城内)
　張義堡都司㕔(在堡内/)　蔡旗堡都司㕔(在堡内/)
　安逺營都司㕔(在堡内/)　坌口堡都司㕔(在堡内/)
　三眼井營都司㕔　　　西寜城守營都司㕔
　歸徳堡都司㕔　　　保安堡都司㕔
　岷州營都司㕔(在州城内/)舊洮堡都司㕔(在堡内/)
　文縣營都司㕔(在縣城内/)西固堡都司㕔(在西固城/内)
　南川營都司㕔　　　　威逺營都司㕔(在堡内/)
　碾伯營都司㕔(在縣城内/)清水堡都司㕔(在堡内/)
　梨園堡都司㕔(在堡内/)　馬營墩堡都司㕔(在堡内/)
　硤石堡都司㕔(在堡内/)　栁溝堡都司㕔
　赤金營都司㕔(在新城東/北)黄墩堡都司㕔
　踏實堡都司㕔(在堡内/)　大壩堡都司㕔(在堡内/)
　横城堡都司㕔(在堡内北/)寧逺堡守備㕔(在堡内/)
　水泉堡守備㕔(在堡内/)　髙溝堡守備㕔(在堡内/)
　西把截堡守備㕔(在堡内/)土門堡守備㕔(在堡内/)
　松山營守備㕔(在堡内/)　紅水營守備㕔
　起臺堡守備㕔　　　南古城堡守備㕔(在堡内/)
　平川堡守備㕔(在堡内/)　紅崖堡守備㕔(在堡内/)
　石空寺堡守備㕔(在堡内/)古水井堡守備㕔(在堡内/)
　同心城守備㕔(在本堡内/)安定堡守備㕔(在堡内北/)
　蘆溝營守備㕔　　　　永安堡守備㕔
　八營守備㕔
　直𨽻秦州屬　秦安縣隴城巡檢司
　臨洮府屬　沙泥驛　沙井驛　清水驛
　鞏昌府屬　西鞏驛　秤鈎驛　青家驛
　平凉府屬　瓦亭驛　瓦雲驛　白水驛
　甘州府屬　沙河驛
　凉州府屬　大河驛　水泉驛　柔逺驛　懐安驛
　　黑松驛　靖邊驛　紅城驛　苦水驛　通逺平
　　城驛　三眼井驛　武勝驛　坌口驛　鎮羌驛
　　松山驛　寛溝驛
　寧夏府屬　沙泉同心驛　大清蘆溝驛　渠口寧
　　安驛　營盤水驛
　西寧府屬　平戎驛　老鴉驛　氷溝驛
　階州屬　小川驛
　肅州屬　鹽池雙井驛
　
　
　
　
　
　
　
　
　甘肅通志巻八
　欽定四庫全書
　　甘肅通志巻九
　　　學校
　　庠序之設教育人才風化之本其道甚重自漢迄眀
　　科條漸備
　盛朝文治駕軼前代比年考校三載賓興六年選拔期
　　得賢才以襄政治菁莪樸棫應有俊髦嚮風蔚起甘
　　屬各郡澤宮之制創立修舉考據宜詳志學校
　臨洮府
　臨洮府儒學
　　學宮在府治東元泰定二年同知都總帥府事祁安
　　建眀洪武二十五年教授前太常寺少卿劉傑重建
皇清康熙三十五年知府髙錫爵重修學署教授在學宮
　　左訓導在教授署東學生一年一貢廩四十缺増四
　　十缺入學每歳考取文武生各十五名科考取文生
　　十五名學田九頃四十畝有奇前眀駕部郎楊繼盛
　謫狄道時捐俸買置徴租養濟貧士今每年實徴租
　粮一百石七斗七升五合
　超然書院　在府治東嶽麓山半楊繼盛治洮時買
　建教諸生于此今累次重修
　義學　在府署對門今移洮陽驛廢署内一在東闗
　知府衞封濟捐設
　狄道縣儒學
　學宮在縣治西洪武五年知府段嗣宗建萬厯間移
　建府學左後復撤之眀末知縣禇泰珍重建故地至
　今屢修學署教諭在學宮右訓導在堂後學生二年
　一貢廩二十缺増二十缺入學每嵗考取文武生各
　十二名科考取文生十二名學田二頃眀知府王曰
　然捐置又郡人祁姓捐置二處今皆無可考稽分給
　府學租糧
　義學　在城隍廟旁
　渭源縣儒學
　　學宮在縣治東眀洪武四年知縣党茂建嘉靖十年
　　知縣楊璉重修
皇清康熙二十一年知縣張𢎞斌訓導張淑孔重修學署
　　訓導在學宮右學生二年一貢廩二十缺増二十缺
　　入學每嵗考取文武生各八名科考取文生八名學
　　田租糧三十九石八升又學租銀一兩九錢
　　社學　在闗外
　　蘭州儒學
　　學宫在州治東南元至元五年知州姚諒建眀洪武
　　八年知縣黄鎮重修嘉靖三十八年兵備副使彭燦
　　重修
皇清康熙五年巡撫劉斗補修重新學署學正在學宮左
　　訓導在學宮右學生三年二貢廩三十缺増三十缺
　　入學每嵗考取文武生各十五名科考取文生十五
　　名學田實徴租糧三十石一斗折銀一十二兩四分
　　正業書院　在新闗路北雍正元年巡撫盧詢捐俸
　設立並置射圃建立坊表共費八百餘金雍正七年
　巡撫許容布政使孔毓璞按察使李世倬復設立義
　學捐俸延師訓誨單寒子弟
　東社學　在城東北康熙七年巡撫華善捐置
　西社學　在城西北康熙七年巡撫華善捐置以上
　二學雍正七年巡撫許容布政使孔毓璞按察使李
　世倬設立義學與書院一體通行
　金縣儒學
　學宮在縣治西元至治二年判官傅夢臣建眀成化
　十二年知縣李士俊重修天啟六年知縣趙烱復修
　學署訓導在眀倫堂左學生二年一貢廩二十缺増
　二十缺入學每嵗考取文武生各八名科考取文生
　八名學田一頃七十四畝租糧一十石四升半給廩
　生半給貧士
　社學　在縣治西康熙五年知縣王之鯨捐建
　河州儒學
　　學宮舊在州治西南本元儒張徳載家塾延祐六年
　　徳載孫文煥捐改儒學史臣倪鏜有記眀洪武五年
　　設州為州儒學十二年改置衛學成化間復改為州
　　儒學
皇清康熙八年監収㕔黄綬重建五十四年知州王全臣
　　因前地形湫隘移建于州治東南學署學正在眀倫
　　堂左訓導在學正署左學生三年二貢廩三十缺増
　　三十缺入學每歳考取文武生各十二名科考取文
　　生十二名學田租糧九十石八斗歳給廩生寒士今
　　四十石分贍學官
　　大書院　在儒學右康熙四十五年士民公建
　　小書院　在州治左同時建
　　社學二　一在大城一在南闗俱康熙三十三年同
　　知劉永祺設四十四年知州王全臣又増立鄉學共
　　十處
　鞏昌府
　鞏昌府儒學
　　學宮在府治東南元中統初建眀兩經改徙
皇清康熙二年始定今基學署教授在學東北訓導在學
　　東南學生一年一貢廩四十缺増四十缺入學每嵗
　　考取文武生各二十名科考取文生二十名學田每
　　年于隴西縣學田内支給
　　崇羲書院　在東闗内眀嘉靖十四年巡按王紳建
　　崇文書院　在城南正街康熙二十八年知縣楊本
　　植因舊縣治改建今為提學考院
　　義學　在府治東南總鎮廢署
　　隴西縣儒學
　　學宮在縣治東南學署教諭在府學西訓導在教諭
　　署北學生二年一貢廩二十缺増二十缺入學每嵗
　　考取文武生各十五名科考取文生十五名學租每
　　年額徴銀二百四十兩零與府學諸生分支
　　義學　一在縣治東鐘樓街一在學宮左側道廢署
　一在縣治東北察院廢署一在縣治東北按院廢署
　安定縣儒學
　學宮在城内街西學署教諭在敬一亭左訓導在右
　學生二年一貢廩二十缺増二十缺入學每嵗考取
　文武生各十五名科考取文生十五名學田九頃六
　十六畝
　義學　在東闗街北康熙五十七年設
　通渭縣儒學
　學宮在縣治西眀洪武初建成化萬厯間皆重修學
　署現在修理學生二年一貢廩二十缺増二十缺入
　學每嵗考取文武生各十二名科考取文生十二名
　漳縣儒學
　學宮在縣治東久圮學署訓導在學宫旁學生二年
　一貢廩二十缺増二十缺入學每嵗考取文武生各
　八名科考取文生八名
　㑹寧縣儒學
　學宮在縣治東眀洪武六年建正統成化𢎞治間凡
　三遷嘉靖間復舊址萬厯六年重修學署訓導在敬
　一亭西學生二年一貢廩二十缺増二十缺入學每
　嵗考取文生十五名武生十二名科考取文生十五
　名
　伏羗縣儒學
　學宮在城西南眀天啓七年自河北移建學署訓導
　在眀倫堂東學生二年一貢廩二十缺増二十缺入
　學每嵗考取文生十五名武生十二名科考取文生
　十五名學田徴租糧二十六石
　寧逺縣儒學
　學宮在縣治東北眀洪武二年建學署訓導在學宮
　内學生二年一貢廩二十缺増二十缺入學每嵗考
　取文武生各十二名科考取文生十二名學田一百
　畝
　西和縣儒學
　　學宫舊在縣治西今以眀倫堂改建學署訓導在内
　　學生二年一貢廩二十缺増二十缺入學每嵗考取
　　文武生各八名科考取文生八名學租銀五兩領自
　　司庫
　　靖逺縣儒學
　　學宮在城東南眀正統三年建𢎞治嘉靖間修
皇清康熙四十年重修四十七年増建尊經閣學署教諭
　　在左訓導在右學生二年一貢廩二十缺増二十缺
　　入學每嵗考取文生八名武生十五名科考取文生
　　八名學租一十二石又學田徴銀九十六兩
　　培風書院　在學宮西康熙三十六年衛守備王三
　　錫建租糧一十五石
　　社學　在譙樓東側
　　義學　在闗帝廟順治九年衞守備王永清設
　　岷州儒學
　　學宮在州治北眀𢎞治間創建嘉靖隆慶萬厯間相
　　繼修葺
皇清順治七年重修康熙三十五年同知汪元絅重修學
　　署學正在眀倫堂後訓導在堂右學生一年一貢廩
　　四十缺増四十缺入學每嵗考取文武生各八名科
　　考取文生八名學田一十二畝八分七釐租銀八錢
　　又北城壕地一十畝一分徴租糧一石
　　義學　在衞學東同知汪元絅建置義學田一段勒
　　有碑記
　　洮州衛儒學
　　學宮在衛治西雍正七年衛守備髙恭桂重建教授
　　署未建學生一年一貢廩四十缺増四十缺入學每
　　嵗考取文武生各八名科考取文生八名學田四十
　　五畝零徴租糧三十九石収貯岷倉分給廩生貧士
　平凉府
　平凉府儒學
　　學宫在府治東眀洪武四年同知髙正建眀末知府
　　華衮増建敬一亭于眀倫堂後
皇清康熙初知府程憲捐修五十三年知府王全臣捐修
　　尊經閣學署教授訓導俱在眀倫堂東學生一年一
　　貢廩四十缺増四十缺入學每嵗考取文武生各二
　　十名科考取文生二十名
　　平凉縣儒學
　　學宮在縣治西眀洪武中建宣徳十年重修創建眀
　　倫堂學署教諭訓導俱在眀倫堂東學生二年一貢
　　廩二十缺増二十缺入學每嵗考取文武生各十二
　　名科考取文生十二名
　　崇文書院　在舊韓府東後廢
　　崇信縣儒學
　　學宫在縣治東眀洪武四年建𢎞治間知縣劉宗浩
　　嘉靖間知縣楊梅重修眀末毁圮
皇清順治八年知縣武全文重建學署訓導在學宮東學
　　生二年一貢廩二十缺増二十缺入學每嵗考取文
　　武生各八名科考取文生八名
　　華亭縣儒學
　　學宫在縣治東元泰定二年建眀洪武六年重修眀
　　末毁圮
皇清順治初知縣楊榮印重建十四年知縣佟希尭建成
　　康熙五十一年教諭張鐸訓導孫四正率闔學諸生
　　重修學署未建學生二年一貢廩二十缺増二十缺
　　入學每嵗考取文武生各八名科考取文生八名學
　　田三頃四十五畝額徴租銀一十兩三錢五分半給
　　廩生半給貧士
　　鎮原縣儒學
　　學宮在縣治東眀洪武二年縣丞鄭旺建正統初知
　　縣李寧蔣泰繼葺成化間知縣徐鏞重修有日新時
　　習二齋長沙李東陽記嘉靖間教諭孫輝萬厯時知
　　縣陳遇文李槃
皇清初知縣宗書江雯康熙五十四年知縣錢志彤俱經
　　修葺學署教諭訓導俱在眀倫堂後學生二年一貢
　　廩二十缺増二十缺入學每嵗考取文生十二名武
　　生八名科考取文生十二名學田一十二頃學租給
　　諸廩生
　　正學書院　在儒學東南眀萬厯時知縣李槃建後
　　廢
　　固原州儒學
　　學宫在州治西北眀成化六年建嘉靖六年重修學
　　署學正訓導俱在學宮内學生三年二貢廩三十缺
　　増三十缺入學每嵗考取文生十二名武生十五名
　　科考取文生十二名
　　涇州儒學
　　學宫在州治西眀洪武間同知李彦恭建二十六年
　　知州陳希秀正徳十六年知州宋灝嘉靖二十四年
　　知州張髦士接修
皇清順治十二年知州宋祖法重修學署學正在眀倫堂
　　東訓導在堂後西學生三年二貢廩三十缺増三十
　　缺入學每嵗考取文生十五名武生十二名科考取
　　文生十五名學田租銀二兩四錢半給廩生半給貧
　　士
　　仰止書院　在州治南眀嘉靖三十七年㕘政遲鳯
　　翔建
　　靈臺縣儒學
　　學宫在縣治東南宋大觀三年建元至和二年眀洪
　　武十五年俱増修正徳初知縣李塘天啓間知縣李
　　文蛟復葺
皇清順治十三年知縣黄居中重修有記學署教諭訓導
　　俱在新縣治右學生二年一貢廩二十缺増二十缺
　　入學每嵗考取文武生各八名科考取文生八名
　　靜寧州儒學
　　學宫在州治東南眀洪武六年知州歐陽信建𢎞治
　　五年知州侯眀嘉靖十九年知州李時中増修有興
　　詩立禮二齋
皇清康熙三十二年知州董守義重修學署學正在眀倫
　　堂後訓導在堂西學生三年二貢廩三十缺増三十
　　缺入學每嵗考取文武生各十二名科考取文生十
　　二名
　　隴干書院　在州東察院廢基康熙中知州黄廷鈺
　　建
　　莊浪縣儒學
　　學宫在縣治東北眀洪武間知縣張亮建于治西嘉
　　靖三十三年知縣張國賓遷於東北
皇清順治九年知縣董朱衮雍正九年知縣胡𢋫昌重修
　　學署訓導(闕/)　　學生二年一貢廩二十缺増二十
　　缺入學每嵗考取文武生各八名科考取文生八名
　　隆徳縣儒學
　　學宫在縣治東眀洪武二年建永樂間知縣王信正
　　徳間知縣張序萬厯間知縣陶光寵臯如松相繼修
　　葺
皇清康熙四十六年知縣李期逺遷修學署訓導在學旁
　　學生二年一貢廩二十缺増二十缺入學每嵗考取
　　文武生各八名科考取文生八名
　慶陽府
　慶陽府儒學
　　學宫在府治東南眀洪武間同知王敬建嘉靖間知
　　府李文芝増修眀倫堂敬一亭
皇清康熙四十二年知府李昉同知尚之瑤知縣于鼎元
　　重修五十二年知府金垣生知縣葉紹麟捐貲修葺
　　學署教授訓導俱在眀倫堂西北學生一年一貢廩
　　四十缺増四十缺入學每嵗考取文武生各二十名
　　科考取文生二十名
　　安化縣儒學
　　學宫在府儒學南眀洪武間建
皇清康熙四十二年知縣于鼎元重修學署訓導在眀倫
　　堂後學生二年一貢廩二十缺増二十缺入學每嵗
　　考取文生十五名武生十二名科考取文生十五名
　　合水縣儒學
　　學宫在縣治東眀洪武初主簿唐貴建𢎞治間知縣
　　王相重修眀末毁于兵
皇清順治十四年知縣劉源澄修復眀倫堂康熙四十年
　　知縣佟世旬重修學署訓導在眀倫堂後係舊教諭
　　署學生二年一貢廩二十缺増二十缺入學每嵗考
　　取文武生各八名科考取文生八名
　　環縣儒學
　　學宫在縣治南眀洪武初知縣李健建𢎞治間知縣
　　李賓重建嘉靖二年知縣王鑑重修學署訓導在眀
　　倫堂北學生二年一貢廩二十缺増二十缺入學每
　　嵗考取文武生各八名科考取文生八名
　　真寧縣儒學
　　學宫在縣治東元至正初建眀洪武二年知縣郭鈞
　　重建嘉靖二十四年知縣樊克正増修眀末毁于兵
皇清順治十六年知縣王士麟重修眀倫堂康熙三十六
　　年知縣俞作霖繼葺雍正三年知縣蕭天華重修學
　　署訓導在眀倫堂後學生二年一貢廩二十缺増二
　　十缺入學每嵗考取文生十二名武生八名科考取
　　文生十二名
　　寧州儒學
　　學宫在州治東眀洪武二年州判陳恕創建宣徳十
　　年知州劉綱重修天順元年知州劉謙拓修成化間
　　増置後堂
皇清順治十一年知州韓魏十四年知州張光岳學正李
　　聞瑾捐俸重修學署學正在眀倫堂左訓導在眀倫
　　堂右學生三年二貢廩三十缺増三十缺入學每嵗
　　考取文武生各十二名科考取文生十二名
　甘州府
　甘州府儒學
　　學宫在府治東北隅舊係行都司學元季燬于兵眀
　　洪武二十八年移建東南隅正統中巡撫馬昻重修
　　𢎞治初巡撫劉璋建立官廨二區正徳十二年巡按
　　御史趙春垣置四齋嘉靖十年巡撫趙載又増官廨
　　　一區十七年巡撫牛天麟増修講堂號舍
皇清順治九年巡撫周文燁總兵張勇分巡道李日芳捐
　　俸重建眀倫堂齋舍敬一亭康熙二十六年提督孫
　　思克分巡道柴望總兵王用予同知張文炳捐貲更
　　建尊經閣二十九年提督孫思克重建四十一年分
　　巡道龔嶸改建眀倫堂于學署前移敬一亭于眀倫
　　堂後學署教授訓導俱在敬一亭後學生一年一貢
　　廩四十缺増四十缺入學每嵗考取文武生各十二
　　名科考取文生十二名學田在仁夀驛南共一十五
　　頃一十六畝八分五釐眀天順中總兵宣城伯衞頴
　　開置嵗徴銀四十兩一錢二分以供祀事
　　甘泉書院　在府治東北隅創始未詳今廢
　社學　四處甘山道胡悉寧董廷恩創設増置又甘
　山道劉徳𢎞繼置
　張掖縣儒學
　學宫(闕/)　學署教諭在舊義學館學生二年一貢廩
　二十缺増二十缺入學每歳考取文武生各十五名
　科考取文生十五名
　山丹縣儒學
　學宫在縣治東南隅舊係衛學眀正統五年指揮楊
　斌建十三年巡撫馬昻重修𢎞治中巡撫劉璋修治
　齋舍學署教諭在學宫旁學生二年一貢廩二十缺
　増二十缺入學每嵗考取文武生各十五名科考取
　文生十五名
涼州府
涼州府儒學
　學宫在府治東南隅舊為涼州衛儒學眀正統中巡
　撫徐晞奏建大學士楊榮記成化中都御史徐廷璋
　　重修
皇清雍正三年改衞為府立為府學學署教授在眀倫堂
　　後訓導在眀倫堂東學生一年一貢廩四十缺増四
　　十缺入學每嵗考取文武生各十二名科考取文生
　　十二名
　　書院　在府東南眀嘉靖二十七年叅政江東建
　　成章書院　在城北舊廢署㕘議道武廷适捐貲補
　　葺
　　武威縣儒學
　　學宫在府治北新設改書院為眀倫堂東西號房為
　　兩齋房堂後西院併後宅為教諭署學生二年一貢
　　廩二十缺増二十缺入學每嵗考取文武生各十五
　　名科考取文生十五名
　　義學　一在城内一在東闗廂
　　永昌縣儒學
　　學宫在縣治東北隅舊係衛學眀正統中都指揮宋
　　忠建成化四年巡撫徐廷璋重修副使鄭安徴記
皇清雍正三年改立縣儒學學署教諭在眀倫堂後學生
　　二年一貢廩二十缺増二十缺入學每嵗考取文生
　　八名武生十二名科考取文生八名學田納租三百
　　三十三石七升
　　鎮番縣儒學
　　學宫在縣治東初為社學眀成化十一年巡撫朱英
　　奏設十三年訓導周琮呈請都御史王朝逺創建
皇清康熙三年教授張我興同紳衿孟良印何斯美等修
　　建眀倫堂三楹博文約禮齋各七間教授宅一處雍
　　正三年改衛為縣立為縣儒學學署教諭在眀倫堂
　　後即舊教授宅學生二年一貢廩二十缺増二十缺
　　入學每嵗考取文生十五名武生十二名科考取文
　　生十五名
　　古浪縣儒學(前係守禦所附凉州衛學雍正三年改/縣後始分立縣學學宫併新設訓導署)
　　學生二年一貢議于五次嵗考之後出貢廩二十缺
　　増二十缺入學每嵗考取文武生各八名科考取文
　　生八名
　　平番縣儒學
　　學宫在縣治中大街眀正統中巡撫蔡用奏建成化
　　中巡撫徐廷璋重修嘉靖中移東北隅
皇清順治初移倉儲之左康熙十九年少㕘陳子威改建
　　雍正三年改衛學為縣學學署訓導在眀倫堂左學
　　生二年一貢廩二十缺増二十缺入學每嵗考取文
　　生十二名武生十五名科考取文生十二名
　寧夏府
　寧夏府儒學
　　學宫在府治北眀永樂元年鎮人宋正奏建成化六
　　年巡撫張鎣修大學士彭時記其後巡撫劉憲羅鳯
　　翔黄嘉善相繼重修
皇清順治十八年巡撫劉秉政河西道李嵩陽増修舊為
　　衛學雍正三年改府學學署教授在眀倫堂後訓導
　　在正殿東學生一年一貢廩四十缺増四十缺入學
　　每嵗考取文武生各十二名科考取文生十二名學
　　田三百五十七畝租糧六十四石三斗六升
　　寧夏縣儒學
　　學宫(闕/)　　學署教諭(闕/)　學生二年一貢廩
　　二十缺増二十缺入學每嵗考取文生十五名武生
　　二十名(雍正三年以寧夏弓馬/最優之地増取額數)科考取文生十五名
　　寧朔縣儒學
　　學宫(闕/)　　學署教諭(闕/)　　學生二年一貢廩
　　二十缺増二十缺入學每嵗考取文生十五名武生
　　二十名(例見寧/夏縣)科考取文生十五名
　　揆文書院　在府學東眀徐琦建
皇清康熙四十六年重修
　　社學二　一在萬夀宫東一在萬夀宫西
　　義學　在廣武營城内康熙四十五年提督鎮人俞
　　益謨建
　　寧夏府商籍儒學
　　學宫在惠安堡眀天啓元年巡撫周懋相題設以寧
　　夏等衞教官攝之學生二年一貢廩二十缺増二十
　　缺入學每歳考取文武生各八名科考取文生八名
　　平羅縣儒學
　　學宫(闕/)　　學署訓導(闕/)　學生二年一貢廩
　　二十缺増二十缺入學每嵗考取文武生各八名科
　　考取文生八名
　　靈州儒學
　　學宫在州治東南眀洪武十五年設州置學十七年
　　州裁學廢正徳十三年復立
皇清順治十六年省後衞教缺併入靈州雍正三年改靈
　　州所學為靈州學學署學正訓導俱在學宫傍學生
　　三年二貢廩三十缺増三十缺入學每嵗考取文武
　　生各十五名科考取文生十五名
　　義學二　一在祖公祠内千户謝國柱建一在火器
　　庫東南㕘將季山建
　　朔方書院　在花馬池城内眀嘉靖四十五年户部
　　郎中蔡國熙建
　　中衛縣儒學
　　學宫舊在縣治東北眀正統中鎮撫陳瑀奏建巡撫
　　徐廷璋徙于縣治東南巡撫王珣拓修尚書王恕記
　　之
皇清康熙四十八年教授劉追儉修今改為縣學學署教
　　諭訓導俱在眀倫堂後教授劉追儉建學生二年一
　　貢廩二十缺増二十缺入學每嵗考取文武生各十
　　五名科考取文生十五名學田一百畝
　　應理書院　在南門内西路同知髙士鐸建今為社
　　學
　　新渠縣儒學
　　學宫在縣南門内街東雍正四年創建學署在學宫
　　旁學生二年一貢廩二十缺増二十缺入學每嵗考
　　取文武生各七名科考取文生七名
　　寳豐縣儒學
　　學宫在縣南門内街東雍正四年創建學署在學宫
　　旁學生二年一貢廩二十缺増二十缺入學每嵗考
　　取文武生各七名科考取文生七名
　西寧府
　西寧府儒學
　　學宫在府治東眀宣徳三年都督史昭建成化六年
　　都御史徐廷璋守備孫鑑増修
皇清康熙四十六年教授梁景岱倡闔學捐資修建雍正
　　三年改衞為府學署教授訓導俱在學宫旁學生一
　　年一貢廩四十缺増四十缺入學每嵗考取文武生
　　各十二名科考取文生十二名
　　西寧縣儒學
　　學宫(闕/)　　學署教諭訓導(闕/)　　學生二年一
　　貢廩二十缺増二十缺入學每嵗考取文武生各八
　　名科考取文生八名學田一頃三十七畝租糧一十
　　三石七斗五升分給廩生貧士又社田一十五畝徴
　　租糧四石以給社師康熙五十六年蘭州河橋同知
　　署西寧通判事沈廷正捐置
　　社學　在城内眀成化十四年都御史徐廷璋建
　　碾伯縣儒學
　　學宫在縣治西學署訓導在學宫右學生二年一貢
　　廩二十缺増二十缺入學每嵗考取文武生各八名
　　科考取文生八名
　　社學　在縣治東北雍正六年署知縣張登髙捐置
　直𨽻秦州儒學
　　學宫在州治西南元大徳六年建眀洪武四年修宣
　　徳九年重修嘉靖間又重修
皇清康熙十四年重修學署學正在堂左訓導在堂右學
　　生三年二貢廩三十缺増三十缺入學每嵗考取文
　　武生各十五名科考取文生十五名學田額糧四十
　　九石四斗四合每石徴銀四錢共徴銀一十九兩七
　　錢六分零
　　義學　在道署前在鄉者東曰社樹坪街子鎮馬跑
　　泉西曰闗子鎮三十里鎮南曰白家集北曰石佛鎮
　　第八河沿河城
　　清水縣儒學
　　學宫在縣治北眀洪武初建嘉靖十九年改移縣治
　　南
皇清順治十九年補葺學署教諭訓導俱在學宫西學生
　　二年一貢廩二十缺増二十缺入學每嵗考取文武
　　生各八名科考取文生八名
　　秦安縣儒學
　　學宫在縣治東南元大徳初建眀相繼修葺學署訓
　　導在儀門東學生二年一貢廩二十缺増二十缺入
　　學每嵗考取文生十五名武生十二名科考取文生
　　十五名
　　社學　舊志在城者二在鄉者三
　　禮縣儒學
　　學宫在西城中眀成化十五年建于錦屏山下
皇清順治十三年署知縣歐陽瑊始卜遷于此訓導署未
　　建學生二年一貢廩二十缺増二十缺入學每嵗考
　　取文生十二名武生八名科考取文生十二名
　　徽縣儒學
　　學宫在東街鐘樓山之麓眀洪武初創建學署教諭
　　在左訓導在右學生二年一貢廩二十缺増二十缺
　　入學每嵗考取文武生各十二名科考取文生十二
　　名
　　社學五　一在學宫四在鄉鎮俱知州鄧天棟捐建
　　兩當縣儒學
　　學宫舊在縣治東眀洪武間建正徳間改建于縣治
　　西學署訓導(闕/)　學生二年一貢廩二十缺増二
　　十缺入學每嵗考取文武生各八名科考取文生八
　　名
　直𨽻階州儒學
　　學宫在州治西舊在城西門外眀嘉靖隆慶萬厯天
　　啓間凡五遷
皇清順治十一年知州于道行始遷于今基學署學正訓
　　導(闕/)　　　學生三年二貢廩三十缺増三十缺入
　　學每嵗考取文武生各十二名科考取文生十二名
　　義學　一在州治西知州陳勲建一在州治東知州
　　何道昇建有記
　　成縣儒學
　　學宫在縣治西舊在治東南眀洪武七年改建于西
　　眀末移建上城
皇清康熙間知縣劉瑜仍建于舊址知縣曹彬増建眀倫
　　堂三間學署訓導(闕/)　學生二年一貢廩二十缺
　　増二十缺入學每嵗考取文武生各十二名科考取
　　文生十二名學田七十二畝零
　文縣儒學
　學宫在縣治東初在舊城西南隅眀洪武十四年建
　𢎞治三年改建于今基學署教諭在眀倫堂左訓導
　在右學生二年一貢廩二十缺増二十缺入學每嵗
　考取文生十五名武生十二名科考取文生十五名
　義學　在訓導署南知縣江景瑞建
直𨽻肅州儒學
　學宫在州治東南舊係衛學眀成化三年巡撫徐廷
　璋題建正徳元年副使武陟李端澄重建嘉靖三十
　年副使張玭改建敬一亭于眀倫堂後三十五年移
　置於左學署學正訓導俱在眀倫堂後係舊教授署
　學生三年二貢廩三十缺増三十缺入學每嵗考取
　文武生各十二名科考取文生十二名
　酒泉書院　在學宫東嘉靖二十六年副使唐寛建
　髙臺縣儒學
　學宫在縣治東北舊係所學眀嘉靖二十三年巡撫
　傅鳯翔題建學署教諭訓導俱在學宫西旁學生二
　年一貢廩二十缺増二十缺入學每嵗考取文武生
　各十五名科考取文生十五名
　
　
　
　
　
　
　
　
　
　
　
　
　甘肅通志巻九
欽定四庫全書
　甘肅通志巻十
　　關梁
　山林川澤憑髙臨深界分壤接周禮司險設有專官
　達其道路甘屬巖疆險阻扼塞置亭列障申畫郊圻
　除道成梁資民利渉王政所先志關梁
臨洮府
　　狄道縣
　摩雲嶺關　在縣北一百五十里摩雲嶺上明置最
　　為髙險乃通蘭州要路舊設巡司
　南關堡　在縣南二十里宋熙寧六年置北關堡在
　　縣北二十里宋熙寧五年置三坌關在縣西三十
　　里打璧峪關在縣北三十五里皆臨洮戌卒防守
　　以保障近郊
　湼家關　在縣西三十里西南通河州二十四關要
　　口又明一統志下襯關在縣南一百里八角關在
　　縣南一百一十里十八盤關在縣南一百二十里
　臨洮堡　在縣北七十里宋置明洪武二年改築大
　　城周五百七十丈有竒髙三丈六尺北築郭東西
　　北三門今塌損
　通谷堡　在縣東二十五里宋熙寧五年置又南川
　　堡在縣南三十里宋熙寧六年置結河堡在縣北
　　二十里宋熙寧七年置
　永寧橋　舊在縣西洮河上宋熙寧中熙州梁承建
　　賜名永通明初移建于縣西三里造船十二兩岸
　　置木柱十二維以鐵䌫草䌫各二更名永寧康熙
　　十三年靖逆侯張勇因用兵輓運芻糧仍移建城
　　西北五里至今續修往来通利
　宏濟橋　在縣西北一百三十里洞子溝洮河上為
　　蘭河二州通道明萬歴中建用船十二濶四十餘
　　丈冬撤春建今廢但用舟以渡
　長濟橋　在縣東五里明萬厯三年剏建
　　渭源縣
　分水嶺關　在縣西十五里分水嶺上自嶺以西之
　　水悉入洮河以東之水悉入渭河置關于此入府
　　孔道為縣境之襟要
　慶平堡　在縣西北三十里宋熙寧五年置金改為
　　鎮府志在縣西北有垣墻常繕治之可以避兵
　乞神平堡　在縣西南宋熙寧五年王韶擊降番部
　　城渭源堡及乞神平堡
　鍬谷河橋　在縣東十五里
　清源河橋　在縣南門外
　通順橋　在縣西十里
　渭河橋　在縣北五里
　　蘭州
　金城關　在州北二里黄河西北山要隘處倚山臨
　　河乃通甘肅要路周武帝置金城津隋開皇十八
　　年改津為關明設巡司于河南岸萬歴二十五年
　　易土以磚
　京玉關　在州西北四十五里本名把拶橋宋置關
　　賜今名元廢
　東關堡　在州東十八里宋元豐四年置本名鞏哥
　　關後改為東關堡
　西關堡　在州西二十里宋置關逼臨黄河與夏人
　　接界元廢
　臯蘭堡　在州東南九十五里宋元豐四年置明宏
　　治十八年重修
　質孤堡　在州東五十里宋元豐二年置勝如質孤
　　二堡買子堡在州東五十里又把石溝堡在州東
　　六十里十字川堡在州東北一百三十里一條城
　　堡在州東北一百五十里五堡皆在河南
　西古城堡　在州西南四十里又積積灘堡在州西
　　南八十里皆在河南
　安寧堡　在州西北三十里又鹽塲堡在州東北十
　　里皆在河北明萬厯三十三年置守備駐防今廢
　鐵古城堡　在州北八十里即定火城亦明置
　紅水河堡　在州北五百四十里堡城周一百二十
　　丈髙三丈一尺濠深一丈五尺明萬厯二十七年
　　平松山兵備副使荆州俊建又三眼井堡在州北
　　五百里亦是年建城池髙濶如紅水册說紅水營
　　堡在州北三百三十里三眼井堡在州北二百九
　　十里城皆周二里五分又萬厯二十六年以松山
　　平定議築新邊府同知馮詢等踏看得松山雙墩
　　子以東至紅水河西四十里有水可以築墻紅水
　　河以東三十里俱石山無土不堪挑築應砌石墻
　　自鹻灘墩至永安堡索橋三十里川險間斷或築
　　墻或挑濠各相便宜又五邊考新邊自靖虜衛界
　　黄河索橋起至莊浪界土門山共長四百里而蘭
　　靖莊浪千四百里之衝邊始安第蘆塘三眼井等
　　處土疎易圮時費修築若按明初舊址自鎮番直
　　接寧夏中衛通樹長邊則外鑰尤壯矣
　永泰城堡　在州東北三百七十里明萬厯三十二
　　年建府志永泰城在紅水迤南一百二十里周四
　　百八十丈髙四丈又保定堡在天池水永泰迤南
　　一百五十里鎮虜堡在滚巴川保定迤南一百二
　　十里二堡與紅水相唇齒
　鎮逺橋　在州西北二里黄河上明洪武五年宋國
　　公馮勝建於城西七里以濟師越四年移建於州
　　西十里名曰鎮逺十八年又移建於城西北二里
　　金城關用巨舟二十四艘横亘黄河上架以木梁
　　棚以木板圍以楯欄南北兩岸為鐵柱四繫鐵纜
　　二各長一百二十丈冬河凍則拆春氷泮復建以
　　通河西甘肅等路宏治初馬文升言陜西之路可
　　通甘凉者惟蘭州浮橋一道敵若據此橋則河西
　　隔絶餉援難通矣
　通濟橋　在州東二十里黄河上今廢
　西津橋　在州西二里以木架空俗名卧橋跨阿干
　　水
　　金縣
　把石堡　在縣西北四十里又買女堡在縣西北五
　　十里接蘭州
　十字川堡　在縣東北八十里東二十里為一條城
　定逺鎮　在縣西北四十里豬嘴山下一名豬嘴堡
　清水鎮　在縣東三十里
　浩亹橋　在縣南郊外
　神濟橋　在縣北郭外
　　河州
　積石關　在州西北一百二十里東去積石山五十
　　里明置茶馬司于河州此為市易之處有官軍戌
　　守
　崔家峽關　在州西一百五十里石榨一道
　樊家峽關　在州西一百二十里石榨一道
　大峽關　在州西八十里石榨一道
　五台關　在州西九十里石榨一道
　紅崖關　在州西九十里石榨一道闇門一座
　癿藏關　在州西七十里
　老鴉關　在州西九十里癿藏之南
　莫泥關　在州西七十里
　土門關　在州西南九十里闇門一座
　石嘴關　在州西六十里邊榨一道闇門一座
　朶只巴關　在州西七十里石榨一道
　舡板嶺關　在州南六十里
　槐樹關　在州南七十里闇門一座
　西兒關　在州南九十里
　喬家岔關　在州南八十里
　牙塘關　在州東南七十里
　沙麻關　在州西南八十里林麓控隘足以守禦自
　　此而西舉足侵髙又行一日至嶺西其地益髙與
　　西域相出入處元遣都寔訪河源路出於此迤東
　　為思巴思關
　思巴思關　在州南八十里
　陡石關　在州南八十里邊榨一道
　大馬家灘關　在州南七十里邊榨一道
　小馬家灘關　在州南四十里
　麻山關　在州南一百四十里
　俺隴關　在州南二百里以上二十四關明俱設官
　　分守今裁以塘丁把守
　歸德堡　册說州西至老鴉關九十里又西至起臺
　　堡一百五十里又西至保安堡二百八十里又西
　　至歸德堡三百里又西至闇門番帳草地界八十
　　里
　南川寨　九域志熙寧七年置在州南四十里宋志
　　初置南山堡尋改為砦元符二年羗酋鬼章城洮
　　州以居引兵攻宋之南川寨即此金因之元廢舊
　　志在州西南七十里又寧河寨在縣東南府志明
　　河州衛轄十里屯水泉坪安逺坡古城等四寨又
　　歸德所轄周鑑王源劉慶李釗康泰楊鑾等六寨
　安疆砦　在州西宋志舊當標城崇寧二年收復改
　　名東至来同堡三十五里西至通津堡五十里南
　　至循化城一百一十里北至黄河十里金廢
　東谷堡　在州東南唐㑹昌四年吐蕃叛將論恐熱
　　攻鄯州為尚婢婢所拒退保東谷婢婢為木柵圍
　　之絶其水源恐熱突圍走保薄寒山衆皆降于婢
　　婢九域志熙寧七年置東谷堡在州東南十五里
　　金廢
　来同堡　在州西宋志舊名甘樸堡崇寧三年築賜
　　名東至南川砦九十里西至安疆砦三十五里南
　　至懐羌城三十五里北至来羌城三十里金屬積
　　石州元廢
　濶精堡　九域志熙寧八年置在州西南十五里宋
　　志作閻精堡又元豐三年置西原北河二堡皆金
　　廢
　通津堡　在州南宋志舊名南達堡崇寧三年賜名
　　東至安疆砦五十里西至大通城界二十五里南
　　至循化城一百三十里北至大通城界五十里金
　　屬積石州元廢舊志在州西一百六十里
　臨灘堡　在州西北宋志東至安鄉關四十里西至
　　古雞山二十里南至南川砦界二十里北至黄河
　　四十里金屬積石州元廢
　順通堡　在州西宋志屬積石軍宋置東至臨淞堡
　　十二里西至本軍十八里南至臨淞堡界二十五
　　里北至樂州懐和砦界十二里又臨淞堡東至廓
　　州界五十里西至順通堡界十二里南至把拶公
　　原界約六十里北至黄河十五里以上諸堡皆金
　　廢
　保安堡　在州西三百五十里明置保安站及保安
　　操守所
　起臺堡　在州西一百五十里有城明萬厯中修築
　　周一百六十丈髙三丈五尺設守備駐防
　大通堡　在州北一百八十里河北靣有邊墻自大
　　通河起至迭遜溝止長八十里又景古城在州東
　　南一百三十里明萬歴十八年火酋内犯常添設
　　守備于此三十三年移駐蘭州
　雙城堡　在州南龍溝堡在州西南及馬灘陡吹麻
　　千臺觀等共十堡皆轄河州㕘將營
　俺哥堡　在州北五十里又定羌堡在州北一百里
　　及和政寧川長寧韓家尹家吹麻黒石山髙陵山
　　紅土坡等共十堡皆轄于河州
　摺橋　在州東十里大夏河上兩岸禹鑿石蹟尚存
　洩湖橋　在州東三十里大夏河上相傳禹未疏鑿
　　時州境皆湖自禹導水入黄河因名
　寧河橋　在寧河城下今廢嵗修木橋
　大夏橋　在州南三里共五十六空
　永濟橋　在州西十里
　銀川橋　在州西四十里今廢
　宏濟橋　在州東九十里囤子溝口下通蘭州路久
　　廢康熙四十三年河㕔郭朝佐知州王全臣設船
　　一隻
　黄河上渡　在州積石關通西寧路明設官船二隻
　　水夫二十名後船廢
　黄河下渡　在州剌麻川蓮花寨通莊浪路明設官
　　船二隻水夫六名後船廢康熙四十五年知州王
　　全臣復設
　　歸德所
　官田墩　在所東十里又二十里至馬厰墩俱撥兵
　　防汛
　石坡墩　在所西三里又五里至上河墩又四里至
　　山平墩又三里至煖泉墩又十五里至烟洞墩又
　　二十里至撒通墩俱撥兵防汛
　寺角嘴墩　在所南五里又十五里至王屯墩又二
　　十里至周屯墩俱撥兵防汛
　邊墻一道　自煖泉溝至黄河岸止長八里中設闇
　　門二座明洪武七年建上闇門通煖泉腦一百二
　　十里至巴斯塘係夷人地界下闇門通薩敦山一
　　百五十里至沙溝亦係夷人地界俱撥兵駐防
鞏昌府
　　隴西縣
　首陽關　在縣西南四十里首陽山上與渭源縣接
　　界今曰首陽鎮又府南有赤水三關又西南有後
　　川藥舗二關
　錦布隘　在縣北六十里其地有錦布峪因名有錦
　　布鎮逓運所又境内有沙灣口截道深安烏龍等
　　隘皆在縣北
　天衢鎮　在縣東四十五里接寧逺縣界
　熟羊寨　在縣西四十里後為鎮又縣北二十五里
　　有三坌堡俱宋熙寧年置
　五谿聚　在縣東後漢志襄武有五谿聚楊盛分羌
　　為五部錯居谿旁毎谿為五聚
　甸子川　在縣西四十里有遞運所
　古渭橋　在縣城北
　便民橋　在城北七十里其地跨深安溝亦曰便民
　　一橋又有二橋在縣北三十里跨烏龍溝三橋在
　　縣北五十里跨錦布峪
　　安定縣
　巉口關　在縣北四十里路通甘肅宋置關于此明
　　置巡司今革舊志有關川在西北七十里西通蘭
　　州北通靖逺為要隘之區
　烏龍關　在縣南東西兩河間亦宋置南接隴西縣
　　今亦曰烏龍隘又有晴嵐峪口大西口雙峪口峽
　　口四隘
　西鞏鎮　在縣東六十里又東有龜兒嘴鎮又西北
　　六十里有秤鈎灣鎮秤鈎驛
　内官營堡　在縣西北明肅府置府志縣有堡共二
　　十
　平西砦　在縣北宋志地名青石峽紹聖中築元豐
　　中又置榆木岔熨斗坪二砦
　永安營砦　在縣西北又北有九條岔砦又東有撻
　　子岔砦秦儀岔砦又東北有泉子砦又有姚家烽
　　火小南岔北岔四砦
　廣濟橋三　一在縣東三里一在三十里一在四十
　　里皆深澗險巇康熙十四年靖逆侯張勇建又廣
　　惠橋在縣東一里永濟橋在縣東六十里
　利物橋　在縣北一里又鎮逺橋在縣北六十里西
　　土橋在縣西二十里跨西河
　通順橋　在縣南十里又永安橋在縣北三十里便
　　民橋在縣南九十里
　　通渭縣
　華川關　在縣西八十里華川水上又東南有閉門
　　關又北有石門關
　田家峽隘　在縣東五里又東北二十里為砥石峽
　　又北二十里為談家峽又西二十里為石嘴峽又
　　有袁家藺家金帶三峽隘
　安逺鎮　在縣東南六十里九域志天裕二年置安
　　逺砦即今鎮也接伏羌界邑志北寺子鎮東雞川
　　鎮西義岡鎮西北舗路鎮又有蔡家白塔等鎮
　渭陽堡　在縣南又府志縣有山砦堅雞四羅坡龍
　　共五砦
　者達堡　在縣西南宋志通渭縣領者達本當七麻
　　三堡府志縣有中林中峴等堡共二十
　朝陽橋　在縣東百歩
　溉橋　在縣東十五里一名苦水橋
　　漳縣
　箭筈山砦　在縣東南箭筈山上居民築以禦㓂
　鹽厰鎮　在縣南五里又三十里有三岔鎮
　烟波堡　在縣西五十里又有紅崖鳯臺二堡
　砥柱橋　在縣南半里又西南五里為鹽井橋又有
　　噎虎鳯凰安峪龍馬四橋
　　㑹寧縣
　青家關　在縣東九十里明置巡司今裁
　烏蘭關　在縣北五十里
　翟家鎮　在縣東四十五里又北八十里為乾溝鎮
　　郭城鎮府志縣境又有陡城水泉二鎮
　舊羊營　在縣西北又北有新羊營
　金龍峪堡　在縣北縣志其環縣境土堡凡三十一
　　座明時俱有欽降式樣器械備守禦
　西寧橋　在縣東三十里又東十里為後川橋俱跨
　　松樹堡河又東北一百二十里為界首橋跨響河
　西津橋　在縣西二里又西北五里為范家灣橋
　　伏羌縣
　槐樹關　在縣東三十里槐樹嶺與秦州接界
　天門隘　在縣南天門山下
　落門聚　在縣西五十里即落門鎮府志有小落門
　　永寧禮辛三鎮
　安逺堡　在縣北十里接通渭界
　見龍堡　在縣西南四十五里永寧鎮西一面倚山
　　三面懸厓又黄羊堡在東南二十五里九域志達
　　隆堡在縣西北慶厯五年置
　石峽堡　在縣東北三十里一面倚山三面阻水天
　　成險峻又延泉洞堡在縣西二十里水新洞堡在
　　縣西三十里皆在石厓之半九域志伏羌城領得
　　勝榆林等十一堡
　􁫁底上橋　在縣東北五里渡渭通秦安路又􁫁底
　　下橋在北三里渡渭通通渭路
　朱圉上橋　在縣西二十五里又朱圉下橋在縣西
　　二十八里俱渡渭通寧逺路
　中川渡　在縣西五十里
　　寧逺縣
　大木樹關　在縣東南九十里分水嶺下與禮縣接
　　界
　馬務關　在縣西南箭竿山下亦曰馬務鎮縣境又
　　有水關文盈二關
　太陽山隘　在縣南一百二十里又魯班山隘石門
　　山隘花厓山口木林峽四隘俱在縣東北又硯石
　　峽隘在縣東南
　来逺鎮　在縣西南三十里又威逺鎮在縣東南與
　　伏羌接界俱宋置
　榆盤鎮　在縣北六十里縣志又有天衢鴛鴦山丹
　　賀家洛河四門永安樂善楊家馬力坡凡十一鎮
　納泥鎮　在縣西四十里接隴西縣界又名燕峯川
　廣吳堡　在縣西三十里廣吳山下縣志縣境有花
　　厓沙團等二十二堡
　卧龍橋　在縣西郭外有卧龍石形跡俱全故名今
　　橋已廢置船以渡渭又西三十里有廣濟橋又虹
　　渡橋在西四十里又西南有峽口橋
　小髙橋　在縣東二十里又大髙橋在南八十里又
　　南河橋在東三十里又水關橋在東南四十里
　焦家渡　在縣西二十里渡漳通府
　　西和縣
　青陽峽隘　在縣東南五十里又府志有屏風土橋
　　二隘皆設險處
　長道鎮　在縣西北六十里接禮縣界九域志長道
　　縣有長道故城又府志縣境東北九十里有白石
　　鹽官永寧大潭四鎮
　湫池堡　在縣東南宋置
　卧龍橋　在縣北九十里又白水橋在縣北大水橋
　　在縣南又有紅嶺橋三渡橋
　　靖逺縣
　㑹寧關　在縣西南一百二十里烏蘭山上宋元符
　　元年建築初賜名通㑹後改㑹寧金大定八年改
　　為會安今稱烏蘭關
　永安堡　在縣東北一百二十里明隆慶五年建城
　　周三里三面距山一面臨河河以外即邊徼為邊
　　防極衝要地所管隘口十有二處有墻邊五十里
　　無墻斬坡邊一百餘里康熙三十三年總督佛倫
　　題請丈量應修一萬二百八十四丈康熙四十一
　　年黄河泛漲衝壊邊墻三百一十八丈按年修築
　蘆溝堡　在縣東一百八十里明萬厯二十四年建
　　城周三里與寧夏中衛比鄰至邊五十里隘口七
　　處邊墻一十八里
　蘆塘堡　在縣北二百二十里黄河外新疆内城周
　　二里本松部着力兎牧地萬厯二十七年築新邊
　　墻欄墩柵創建大小蘆塘二堡設㕘將屯兵千餘
　　隘口二十一處邊墻五十里小蘆塘堡在縣北二
　　百一十里城周一百八十步北至邊墻三里隘口
　　二處邊墻二十里
　平灘堡　在縣西九十里明正統年建黄河自此入
　　境城周一里三分舊為蘭州地萬厯五年改𨽻靖
　　逺衛臨河踞勝四面天險東西沿河五十里俱無
　　邊塹止斬土石作坡坂而已
　達喇蘓堡　在縣北七十里萬厯年築城周三百五
　　十步有邊墻七十里明初設巡司戌兵防守又水
　　泉堡在縣北九十里萬厯四十年修城周一里二
　　百步堡築山嘴四面天險又陡城堡在縣北五十
　　里有邊墻十里
　哈齊濟堡　在縣北一百七十里明隆慶六年建城
　　周一里三面徒峻東連永安北達蘆塘控制之要
　　衝有隘口三處無墻邊三十里又索橋堡在哈齊
　　濟西十五里萬厯二十九年建於河東名為鐵鎻
　　關又河西之堡萬厯四十二年建
　沙古堆堡　在縣北一百三十里因山厓斬削成城
　　周一百六十丈明嘉靖四年建有隘口二處邊墻
　　三十里
　大廟堡　在縣北一百五十里萬厯三年建大廟塔
　　兒灣為永安之門户其博囉溝馬尾溝羊房窩舖
　　西接劉家寺東連喜鵲溝榆樹峴在在皆險隘要
　　害之地所管有隘口七處邊墻十里無墻斬坡邊
　　六十里
　達喇齊堡　在縣東七十里宋崇寧元年建城周三
　　里其地本名大麻川三面沙河一面天險係邊境
　　大路東達固鎮西通靖逺
　乾鹽池堡　在縣東一百二十里即宋之定戎堡崇
　　寧間建城周四里堡係邊境建在通衢最為衝要
　邊防要路　一路自花馬池過邊由鎻黄川至達喇
　　齊青沙峴入安㑹地方一路自定邊乾溝梁家泉
　　入鎻黄川一路自塔兒灣乘冰渡河由鎻黄川入
　　環固地方由青沙峴入安㑹堡寨一路自達喇蘓
　　老龍灣乘氷渡河由旱平川白厓子達喇蘓入安
　　㑹地方
　索橋　在縣西黄河上又烏蘭橋在縣西南
　　岷州
　石關　在州東一百三十里有關城東維秦隴西控
　　番族天然鎻鑰
　荔川寨　九域志熙寧六年置在州東八十里又七
　　年置􁌿川寨在州東二十里閭川寨在州東一百
　　二十里
　臨江寨　在州東南九域志雍熙二年屬秦州熙寧
　　六年改屬岷州在州南一百四十里又七年置宕
　　昌寨在州南一百二十里即古宕昌城
　遮陽堡　九域志熙寧七年置在州東一百里又置
　　穀藏堡在州西四十里十年置鐵城堡在州東八
　　十里元祐中种誼等擊鬼章夜濟邦金川至鐵城
　　黎明大破之明洪武初李文忠討西番從洮州鐵
　　城取道而出即此
　茶埠峪寨　在州東一十五里自是而東有冷落山
　　永寧堡弄松堡三寨
　鴉山寨　在州東南三十五里又東南有紅土坡寨
　　在州東南二十里荅竜溝等七寨在東南三十里
　　野人溝寨在東南四十五里各路山寨在東南六
　　十里中都寨在東南八十里磚塔寺寨在東南一
　　百里紅崖寨在東南一百二十里
　栗林寨　明一統志在州南一十五里又南有凌兀
　　赤分水嶺哈荅川賞家族脚力髙樓舖何家舗顛
　　角宕昌老䑕川十砦衛志又有叠藏路砦在南二
　　十五里怕石寨在南五十里西固口寨在南六十
　　里峪剛都砦在南七十五里師師□溝砦在南八
　　十五里白楊林砦在南一百里白水川寨在南一
　　百二十里新城砦在南一百四十五里
　木昔寨　明一統志在州西南十五里又西南有吳
　　麻溝鹿兒􁆡栢木植鎮羌三岔五砦衛志又有章
　　哈溝砦在西南二十里
　曹家寨　明一統志在州西十五里又西有中砦野
　　狐橋冷地岔三砦衛志又有大溝砦在西十八里
　　駱駝巷寨在西二十里溝深寨在西三十五里砍
　　卜他砦在西四十六里西灣濠砦在西五十八里
　　永寧堡寨在西六十里
　水磨溝砦　明一統志在州北五十里又馬崖子砦
　　在北七十里衛志又有須須溝砦在北三十里湫
　　子溝寨在北一百里鎮平堡寨在北一百二十里
　梅川寨　明一統志在州東北三十里又東北有酒
　　店子普魯嶺二砦以上諸砦皆有官軍防守衛志
　　普魯砦一名木欄寨
　荔川鎮　在州東三十里又紅崖鎮在州東一百里
　　又良恭鎮在州南二百八十里又馬塢鎮在州東
　　南二百四十里
　邊防要路　岷熟番七十餘族生番一百七十餘族
　　一路關惡占藏等族生番去城四百里由着古灘
　　素子溝入至莫遮攔洮平諸處一路剌答等十餘
　　族生番由肚兒山溝入至紅崖寨板橋兒班哈等
　　堡一路烟剌勿杓等族生番去城一百五十里由
　　中寨駱駝巷大溝山後通本州西路鐵窠門等堡
　　一路鐵占等七族生番去城一百餘里由馬葉倉
　　鹿兒􁆡入至鹿兒􁆡等寨一路麻子川屬番勾引
　　打喇等族生番自分水嶺通本州一路自西灣寨
　　西通海東通臨鞏一路官洛惡藏等族屬番自着
　　古灘鎻溝潛入為盗
　疊藏長橋　在州東二里明成化二年建康熙三十
　　六年重修又茶埠峪橋在州東十五里又有梅川
　　橋在州東北三十里
　野狐橋　在州西四十里由洮入岷之路明宏治十
　　四年建
　城北渡　在州北一里又龍王台渡在州東五里
　　洮州衛
　松嶺關　在衛東三十里黒松嶺上又黒石嘴關在
　　衛東北四十里
　石嶺關　在衛北十五里石嶺山下又羊撒關在衛
　　北六十里大嶺關在衛北九十里八角關在衛北
　　一百四十里明時俱有官軍防守又有三岔髙樓
　　二關皆廢為堡
　南路　駝竜隘口納郎隘口答扎隘口答峪溝隘口
　　麻兒隘口喇力溝隘口哈占溝隘口共七隘南通
　　四川叠州界
　西路　扯巴隘口截古哈隘口迭當隘口峪古墩隘
　　口七什小隘口㱔藏小隘口共六隘西南通四川
　　叠州青海路
　北路　官洛小隘口烏藏小隘口甘不他小隘口俱
　　通西海又邊古壕口無邊墻有木閘通青海路上
　　八角口無邊墻有木閘通火兒藏番族又通黄河
　　渡口最緊要
　通岷砦　在衛東北宋置
　舊洮州堡　在衛西七十里即舊州治自移衛而東
　　以其地為堡南接生番西隣川部明正德時額布
　　勒竊據西海頻年内犯嘉靖十八年由官洛直犯
　　臨洮自此洮視諸邊為首衝萬厯元年重修周二
　　里門二又古爾占堡在堡西十里惡藏堡在堡西
　　二十里官洛堡在堡西二十五里又有甘不他土
　　門等堡皆番入要路迤東有楊昇等十二堡雖小
　　俱係要衝
　定秦堡　在衛東北吐蕃所築明成化時番族常攻
　　此
　劄龍溝堡　在衛西番界
　茶馬司　在衛治西南
　邊墻　自舊洮堡南峪口石崖起至荅家闇門三十
　　里荅家至甘卜他闇門三十里甘卜他至官洛闇
　　門十五里官洛至惡藏闇門十五里惡藏至土橋
　　闇門六十里土橋至邊古壕七十餘里邊古壕至
　　上八角山頂石墩河州交界三十里
　東路堡寨　扁都上店過關黒松山岔濟洮髙樓黒
　　石嘴巴截共八處東至岷州界
　南路堡寨　琵琶新堡楊花舊橋張雄石旗温旗鄭
　　旗納郎資付秦百户共十一處南至岷州界
　西路堡寨　水磨劉順白土楊永千家太平土門丁
　　河官洛舊洮李剛楊昇古兒占共十三處西至邊
　　墻生番界
　北路堡寨　白松羊撒小嶺雙堠石廟石八角茄兒
　　羊共八處北至河州界
　邊防要路　一路自丹巴川由扎竜三坌至榨堵墻
　　透官洛惡藏通本衛一路自西邊挖墻填塹渡朶
　　的河通本衛一路自九條嶺通本衛一路自馬連
　　灘透馬旗堡入犯衛窺岷一路自黒石嘴透遭接
　　寺通岷州一路自搭連川透土門堡通臨洮一路
　　自白松嶺大草灘大山口通臨洮皆極衝要害
　鳯山橋　在衛北四十里又舊橋在衛東南四十里
　　又新橋在衛西南四十里明時皆有關官軍防守
　　又楊花橋在衛南三十里又仁和橋在城内
　　西固城
　武都關　在城西二十里又久逺關去城三十里内
　　漢外番
　平定關　在城西北三十里宋志福津縣有平定關
　　即此
　化石關　在城北九十里
　牛圏關　在城東九十里明正德年築
　閣棧　澇木閣棧去城五里化馬閣棧觀音閣棧去
　　城八十里
　邊防要寨　西寨平定黄水灣靖邊埡頭横岩沙川
　　南峪新興平羌兩河口殺賊橋消氷溝安家堎鹿
　　川沙􁆡共十五寨最為要害
　邊防要路　一路自消氷溝通兩河口沙川寨等處
　　一路山後坡平道兒等族生番自核桃坡通横岩
　　近郊一路自黄水灣錯落坪透澗溪溝通平定寨
　　等處一路自西坡寨有邊墻一道堵之一路自柳
　　􁆡通西禮階岷
　南薫橋　在城内東南又近化橋在城内東北又濟
　　川橋在城東四十里雍正九年重建殺賊橋在東
　　六十里南峪橋在東南二十里又鄧鄧橋在東北
　　九十里以鄧艾經此故名
　永寧橋　在城南門外康熙五年建沙川橋在西南
　　十里又种家橋去城五十里康熙五十年建新橋
　　頭去城六十里
平凉府
　　平凉縣
　通稍關　在縣東五里明時平凉衛軍戍守
　硤石鎮　在縣西相近又有歸化堡唐貞元十四年
　　歸化堡軍亂涇原節度使劉昌討定之元和中涇
　　原節度使王濳自原州踰硤石鎮敗敵軍築歸化
　　潘原二壘是也舊志歸化堡在府西冊說今府北
　　六十里有潘原澗近時守禦處蓋即故潘原壘矣
　安國鎮　在縣西三十五里唐貞元七年劉昌築胡
　　谷堡改名彰義堡九域志平凉縣有安國耀武二
　　鎮金屬化平縣通志安國鎮在府西三十里鎮西
　　有古城疑即彰義舊堡後改為安國或曰安國即
　　胡谷之訛四達衝途實為要鎮
　虎山墩　在縣北五里下瞰府城最為要隘又交龍
　　口墩在大蘆河原上南去虎山十五里施家峴墩
　　在小蘆河原上皆為要隘
　太平橋　在縣東關跨壕池
　乘風橋　在縣東三里跨湫谷水又名湫谷橋宋太
　　守蔡挺建
　通濟橋　在縣東五十里郿現鎮
　涇河橋　在縣西五里跨涇水
　横河橋　在縣西三十里跨横水
　　崇信縣
　三鄉關　在縣西南與華亭安東衛相間係華隴孔
　　道
　九工堡　在縣東十里北山之麓即故九工城初欲
　　建城於此築九堵而罷故名
　新安堡　在縣南四十里即故赤城昔秦始皇獵至
　　此築城駐蹕城髙溝深可以避兵今作堡
　崇逺堡　界隴州為衝地
　汭水橋　在縣北一里跨汭水
　　華亭縣
　制勝關　在縣西北即古安化縣治新唐志原州有
　　制勝關為七關之一控帶隴山以西之路舊號大
　　振門宋慶厯中改為關管沿坡小砦二十五處
　瓦亭關　在縣西北一百八十里瓦亭山西麓接固
　　原州界詳見固原
　六盤關　在縣西北六盤山上唐原州七關之一也
　　又見固原
　䔥關　在縣西北東接鎮原北通固原今曰牛營山
　　詳見固原
　三鄉鎮　在縣東南八十里其地有三鄉川故名又
　　九域志華亭縣有黄石河一鎮又有鐵冶銅場鹽
　　場茶場
　白岩河鎮　在縣西北九域志安化縣有安化白岩
　　河二鎮安化即宋初故縣金因之後魏于今縣西
　　北六十里置大㑹鎮即今大㑹坡
　䇿底鎮堡　在縣北十五里古名柴底
　南河橋　在縣東二里跨南河
　北河橋　在縣北三里跨北河
　　鎮原縣
　䔥關　在縣西一百四十五里雍州四關之一北曰
　　䔥關是也詳見固原
　木峽關　在縣西南並石門驛藏制勝石峽木峽六
　　盤皆唐時置之以禦吐蕃者詳見固原
　開邊寨　在縣西南二十里宋咸平元年置熙寧二
　　年廢新門寨入之又安平寨在縣西八十里天聖
　　五年置後因之
　新城鎮　在縣西九域志乾興元年以慶州柳泉新
　　城二鎮𨽻原州熙寧三年廢截原砦入之新志新
　　城鎮控大盧川路
　柳泉鎮　在縣西北七十里舊名鵓鴿原宋慶厯中
　　置西即熟户明珠㓕藏康奴等族北綏寧砦
　佛空坪堡　在縣西北宋慶厯中修築捍北邊戎馬
　　来路
　　固原州
　䔥關　在州東南漢書文帝十四年匃奴入朝那䔥
　　關殺北地都尉至彭陽使竒兵燒回中宫候騎至
　　雍甘泉景帝三年吴王濞反書言燕王北定代雲
　　中搏胡衆入䔥關走長安元鼎間武帝幸雍踰隴
　　登崆峝出䔥關獵新秦中元豐四年復幸雍通回
　　中道遂出䔥關唐久視初以魏元忠為䔥關道大
　　總管以備突厥天寶十五載太子按軍平凉議出
　　䔥關趨豐安曰靈州我之關中也大中三年吐蕃
　　以秦原安樂三州及原州之䔥關石門驛藏制勝
　　石峽木峽六盤等七關来降五年白敏中帥邠寧
　　平党項乃規䔥關通靈威道舊唐志髙宗時嘗置
　　地犍縣於此神龍初别置䔥關縣而地犍縣廢元
　　和志䔥關故城在平髙縣東南三十里即漢䔥關
　　城也史記正義䔥關今曰隴山關明初徐達由靜
　　寧隆德至蕭關遂取平凉舊志蕭關關中四關之
　　一也自秦漢以来為華戎之大限襟帶西凉咽喉
　　靈武北面之險也
　瓦亭關　在州南後漢建武八年隗囂悉衆攻来歙
　　於畧陽使牛邯軍瓦亭以拒援軍郡國志烏氏縣
　　有瓦亭晉太元十二年符登與姚萇相持軍於瓦
　　亭元興初魏主珪遣拓跋遵襲没奕干於髙平没
　　奕干奔秦州魏軍追至瓦亭而還唐至德元年肅
　　宗幸靈武牧馬於瓦亭元和志瓦亭故關在平髙
　　縣南七十里即隴山北陲隗囂使牛邯守處宋建
　　炎四年金人䧟涇原經畧使劉錡退屯瓦亭金人
　　遂取渭州鎮戎軍吴玠與金兵戰於瓦亭皆此州
　　志關在州南九十里冊說有牛營子在州南六十
　　里即牛邯營處
　木峽關　在州西南亦隴山之口也北史後魏永熙
　　二年宇文泰討侯莫陳恱於水洛城至原州衆軍
　　畢集遂引兵上隴出木峽關隋書開皇二年突厥
　　縱兵出木峽石門兩道入㓂武威天水金城上郡
　　宏化咸安六畜咸盡元和志木峽關在平髙縣西
　　南四十里寰宇記關在平髙縣西南頺沙山上
　石門關　在州北隋開皇二年突厥自木峽石門兩
　　道入㓂唐元和三年沙陀朱邪執宜自甘州謀歸
　　唐循烏德犍山而東吐蕃追之沙陀自洮水轉戰
　　至石門詣靈州降宋志懐德軍有石門堡故石門
　　峽東塔子嘴元符元年建築賜名明成化四年固
　　原所土達滿四據石城叛發三鎮兵討平之遂夷
　　石城即此州志州北九十里須彌山上有古寺松
　　柏鬰然即古石門關遺址又石峽關在州境當隴
　　山之口新唐志原州境有石門驛藏制勝石峽木
　　靖等關並木峽六盤為七關
　六盤關　在州西南大六盤山上與隆德縣接界唐
　　宣宗時破吐蕃於此見華亭
　西安所　在州西北二百一十里即故西安州明楚
　　藩牧地土城周六里髙三丈明成化五年巡撫馬
　　文升建守禦千户所轄墩臺二十一座境外有鎻
　　黄川長流水為要隘之區
　鎮戎所　在州北一百三十里即葫蘆峽土城周三
　　里髙三丈成化九年馬文升重修嘉靖三年增築
　　轄墩臺十九座
　平逺所　在州東北二百二十里即故豫望城土城
　　周五里髙三丈明宏治十四年總督秦竑題設千
　　户所轄墩臺二十四座山産煤炭民以為利地無
　　井泉惟蓄潦水供飲東北八十里有甜水堡屬環
　　縣與寧夏中衛接界
　羣牧所　在州西二十里明置屬行太僕寺成化三
　　年冦犯固原官軍拒之不克冦遂屯牧所城外進
　　䧟開城縣殺掠甚衆是也
　定川砦　在州西北二十五里九域志鎮戎軍有定
　　川砦慶厯二年置宋史慶厯二年趙元昊冦鎮戎
　　軍渭州葛懐敏禦之於定川砦賊毀橋斷其歸路
　　四面圍之懐敏突圍走至城壕路已斷死之元昊
　　遂乗勝直抵渭州是也
　懐逺砦　在州南亦曰懐逺城宋史明道三年鎮戎
　　軍新修赤藁城賜名懐逺慶厯初趙元昊冦渭州
　　逼懐逺城是也宋志懐逺砦後屬德順州
　摧沙堡　在州西北唐書廣德二年僕固懐恩合回
　　紇吐蕃自朔方南犯河西節度使楊志烈遣監軍
　　柏文達攻靈武以救京師文達擊摧沙堡靈武皆
　　下之進攻靈州懐恩聞之引還朔方大厯中元載
　　言吐蕃戌摧沙堡蓋原州要地也貞元二年李晟
　　又遣野詩良輔自鳯翔襲破吐蕃于此
　土梨樹堡　在州東南貞元二年吐蕃將刼盟先請
　　盟於土梨樹神䇿將馬有麟奏土梨樹多險阻恐
　　吐蕃設伏兵不如平凉川坦夷因定盟取平凉川
　　是也
　開逺堡　在州東南六十里宋熙寧四年置明為開
　　成堡屬固原衛
　白馬城堡　在州東九十里古撒都地土城周五里
　　髙三丈明嘉靖四年縂督楊一清築城東北塹山
　　増築關城轄民堡五墩䑓一十九座
　大灣川堡　在州西南三十里明肅藩牧地萬厯四
　　十年建築土城周三里髙二丈設防守官軍
　黒水苑堡　在州西北一百里亦謂之黒水口明嘉
　　靖十九年套冦犯固原引還邊將周尚文邀敗之
　　於此
　哈喇圖堡　在州西北一百七十里土城周四里髙
　　三丈明成化四年巡撫馬文升建七年增修屬堡
　　一十有七墩臺三十六座昔冦犯固原由此而入
　　㑹寧靜寧之道也
　紅古城堡　在州北二百二十里土城周四里髙三
　　丈明宏治十七年總督秦紘建嘉靖五年總制王
　　憲增築外關轄墩臺一十四座堡西南十里有印
　　子山甚髙峻
　下馬關堡　在州北二百四十里州志作三百里城
　　周五里髙三丈外甃以磚明嘉靖五年總督王憲
　　築轄墩臺一十四座其地宻邇河套明時每秋防
　　總兵移師駐焉實為扼要之區
　響石溝堡　在州北下馬關東其北為萌城驛與寧
　　夏境韋州鹽池接界固原東北之門户也
　徐斌水堡　在州西安所北一百餘里舊邊在堡西
　　南新邊在堡東北為固原西路之要
　乾鹽池堡　在西安所西與靖逺分界為州境設險
　　處
　李俊堡　在州西一百七十里其地亦曰李俊溝亦
　　曰酸棗溝相近有莽金佛溝木頭溝皆明天順中
　　官軍討滿四時分道進兵處也
　永安橋　在州南門外二百步
　　按州境邊隘北自下馬關左右剷削險隘修築大
　　邊東西長五百餘里明宏治十八年總督楊一清
　　創修四十餘里唐龍接修四十里王瓊修一百三
　　十里王憲繼修五十七里嘉靖十六年總督劉天
　　和修乾溝乾澗六十餘里挑柴壕堤各一道謂之
　　横城大邊復自徐斌水迄鳴沙州黄河岸修一百
　　二十五里増葺女墻險峻謂之梁家泉新邊總督
　　張珩添修敵臺墩舖防禦益固其境東接榆林西
　　連甘肅北負寧夏延袤千有餘里守禦於此急云
　　涇州
　圪㙮關　在州東十里一名金家凹
　路承堡　在州東南晉太元十六年符登自新平攻
　　安定為姚萇所敗登退據路承堡胡氏通鑑注路
　　承人姓名喪亂時創築此堡因名
　連雲堡　在州西舊唐吐蕃傳貞元三年攻連雲堡
　　䧟之堡之三面頗峻峭惟北面連原以濠為固涇
　　州西要地也四年戌將劉昌始修復之
　髙家凹堡　在州東四十里土城周二里髙二丈東
　　西二門又三十里為榆林堡舊志自榆林堡至髙
　　家凹嘉靖中調平凉衛軍防守
　瓦雲堡　在州東五十里城周二里髙二丈明置驛
　　於此
　窰店鎮堡　在州東七十里土城周九十丈髙二丈
　　與長武縣接界為甘省東来之首鎮
　王村堡　在州西三十里城周一里五分髙一丈五
　　尺東西孔道
　盤口鎮　在州南三十里盤口河北岸有市
　汭水橋　在州西北三里木橋也名曰官橋每年夏
　　水發拆去霜降後重修
　渰水橋　在州西南一里許久廢今修復如故
　　靈臺縣
　邵寨鎮　在縣東五十里金志靈臺縣有邵砦鎮自
　　邠州割屬
　百里鎮　在縣西亦曰百里城唐大厯八年吐蕃入
　　㓂郭子儀使渾城將兵趨朝那吐蕃至百里城而
　　還即此
　良原鎮　在縣西北隋志安定郡領良原縣大業初
　　置唐屬涇州李元諒傳貞元四年為隴右節度使
　　移鎮良原開美田數十里嵗入粟菽數十萬斛自
　　是常以神策軍分屯於此謂之良原鎮
　西屯鎮　在縣北三十里一名西屯堡縣志唐郭子
　　儀遣將白元光破吐蕃屯兵處遺址尚存
　来薫橋　在縣南
　棲鳯橋　在縣西五十五里細川水經其下南接麟
　　遊縣境
　仰彌橋　在縣西北五十里
　　靜寧州
　得勝砦　在州東北九域志天聖六年置得勝砦在
　　軍西北八十里領開逺一堡宋史康定二年趙元
　　昊謀冦渭州韓琦使任福將兵自懐逺城趨得勝
　　砦至羊牧隆城出敵後城砦相間纔四十里道近
　　餉便據險設伏待其惰歸邀擊之是也
　中安堡　九域志在州西三十五里慶厯三年置金
　　志屬水洛縣又宋志水洛城領王家城石門堡又
　　治平砦領牧龍堡
　髙家堡　在州西四十五里舊為戌守處今置遞運
　　所於此明成化五年知州靳善令州民屯軍復修
　　古堡五十一宏治十四年知州閻重増修五十七
　　州境之堡總一百有八
　甜水橋　在州西南四里跨甜水
　苦水橋　在州西五里跨苦水
　若有河橋　在州北五里
　　莊浪縣
　達舍堡　在縣東二十里又張川堡在縣西三十里
　　皆宋金時舊置也
　蓮花堡　在縣西南一百里即古蓮花城宋經略使
　　鄭戩行邊至蓮花堡天寒與將佐置酒㑹暮塵起
　　有報敵騎至者戩曰此必三川將按邊回非敵騎
　　也已而果然即此
　　隆德縣
　六盤關　在縣東北詳見華亭縣固原州
　瓦亭關　在縣東詳見固原
　神林堡　在縣西四十里古設大使今置遞運所
　牛營堡　在縣北四十里縣志相傳漢時牛邯軍此
　　故名
　清水橋　在縣東三里跨清水
　賀貴橋　在縣東三里
　底堡河橋　在縣西南三里跨底堡水
慶陽府
　　安化縣
　驛馬關　在縣西南九十里東西深溝南北城各長
　　一百四十步髙一丈五尺明初張良臣據慶陽徐
　　達攻之遣馮宗異等守驛馬關以當原州之衝慶
　　陽旋下宏治中置巡司以斷各通私鹽路後裁
　槐安鎮　在縣北一百五十里即唐懐安縣後訛為
　　槐安道路寛平最為要害明成化中巡撫馬文升
　　増築周六里通定邊花馬池相為應援
　五交鎮　在縣東北一百十里城周二里宋范仲淹
　　築
　業樂鎮　在縣東北八十里城周二里二十步
　馬嶺鎮　在縣西北七十里
　董志鎮　在縣西南一百二十里四達通衢貿易輻
　　輳之所有堡明嘉靖中築
　走馬城堡　在縣北一百八十里走馬嶺城周二里
　柔逺砦　在縣北一百四十里城周二里宋范仲淹
　　築明馬文升增修通定邊安邊諸路儲糧屯兵倍
　　於他砦
　白豹砦　在縣東北三百里即宋白豹城范仲淹所
　　築明改為砦
　永和砦　在縣西北一百里宋范仲淹築
　荔原砦　在縣東北一百二十里宋治平間知州蔡
　　挺築
　阜城砦　在縣西北五十里明置遞運所
　寡阜砦　在縣北三十里明成化間知府王貴築更
　　名義安堡嘉靖間改名富砦
　金湯砦　在縣東北二百里宋范仲淹築北接榆林
　　寧塞自此分路東南入延安西南入慶陽為邊關
　　要路慶陽東路入犯有三自清平鎮靖寧塞犯保
　　安金湯第二將荔原以達慶陽自金湯分路東南
　　犯延安洛川等處一自走馬城定邊槐安五交業
　　樂等鎮直達慶陽抵於涇邠要害為最
　第二將營　在縣東北一百二十里城周七里髙一
　　丈五尺
　膠泥崾嶮　在縣東三十五里又大崾嶮在縣西十
　　五里又瓦崾嶮在縣西四十里又石頭崾嶮在縣
　　西六十里又土橋崾嶮在縣北二百里
　張官兒砦　在縣西南一百十里秦覇嶺
　東河橋　在縣城東南又西河橋在縣城南
　清溪橋　在縣南五里又三溪橋在縣南十里又通
　　寧橋在縣南十五里
　北澗橋　在縣北五里又帶橋在縣北六十里
　同川橋　在縣西八十里其石天生不假人為下通
　　乾流水
　　合水縣
　華池鎮　在縣東北一百二十里此為東華池又有
　　西華池鎮在縣西南六十里宋熙寧七年俱改為
　　砦
　鳯川鎮　在縣東北五十里宋范仲淹築控子午嶺
　　入西夏界
　平戎鎮　在縣東北一百六十里范仲淹築路通鄜
　　坊
　太白鎮　在縣東一百二十里
　白牛砦　在縣東三十里
　張皮崾嶮　在縣東南五十里又菴䕡崾嶮在縣西
　　南四十里
　合水橋　在縣東十里又乾溝橋在縣東五里
　清水橋　在縣西二里又西十里有華嚴橋又西十
　　里有圏洞橋又十里有板橋
　　環縣
　清平關　在縣西北六十五里地名之字平宋元符
　　三年築明嘉靖中移慶陽中路遊擊駐此為安邊
　　花馬池要路正德以前實為衝衢自大邊既築之
　　後此路之警無聞矣今遊擊改駐洪德城
　木鉢鎮　在縣南五十里城周三里髙三丈宋范仲
　　淹築明巡撫馬文升增築
　石昌鎮　在縣西三十里宋范仲淹築西接寧夏界
　平逺砦　在縣東三十里控大硯川
　團堡砦　在縣北一百五十里
　安邊砦　在縣西北一百二十里
　安塞堡　在縣西七十里
　甜水堡　在縣北二百里有泉水甘自洪德城以北
　　四百里無草木人烟稀水鹹苦不可食行旅至此
　　必汲水飲以療渇以上鎮砦堡俱宋范仲淹築
　環江橋　在縣北二里
　陡溝橋　在縣南八十里又南十里有曲子橋
　　真寧縣
　雕嶺砦　在縣東一百里雕嶺上明初置巡司萬厯
　　中裁
　橋山砦　在縣東北十五里縣志曰安典堡
　平子鎮　在縣北三十里
　山河鎮　在縣東北六十里
　龍門川橋　在縣西十里
　　寧州
　定安故關　在州西北三里
　襄樂鎮　在州東北明洪武四年置巡司嘉靖間築
　　城萬厯間増修
　政平鎮　在州東南六十里即故定平縣南接邠州
　　界
　早社鎮　在州南三十里為商賈輻輳之地
　焦村鎮　在州西三十里又大昌鎮在州西四十里
　　又新庄鎮在州西五十里
　南義井鎮　在州北三十里又鳯凰鎮在州北五十
　　里
　九龍橋　在州東跨九龍河
　亞店橋　在州南寧江又政平橋在州南政平鎮
　馬蓮橋　在州西馬蓮河又城北橋在州城北
甘州府
　　張掖縣
　山南關　在縣東北四十里人祖山口内通瓦窰太
　　平草湖諸砦外連硯瓦孤山木架諸墩兩峯夾峙
　　殆若紫荆居庸然敵襲甘州率由此入張掖衝要
　　處也明嘉靖二十七年巡撫楊博議建關城相度
　　形勢于石井迤南半山有原如掌改築關城四面
　　凡二十丈有竒髙一丈七尺城壕三面凡三十丈
　　有竒近關更作疊水一道重險可恃
　仁夀堡　在縣東四十里又東樂堡在縣東七十里
　　皆明置并置驛於此都司志又有太平堡在縣東
　　二十里拒敵堡在縣東四十里又六􁆡堡黒山堡
　　皆在縣東南九十里
　洪水堡　在縣東南一百四十里明嘉靖年置堡在
　　大草灘之口有市番人出入之路今官兵戌守
　永固城堡　在縣東南一百八十里近大草灘有番
　　人游牧順治八年築堡城周四里官兵戌守
　馬營墩　在縣東南二百里城周一里餘扁都口在
　　堡西南五十里凡甘凉往来於青海西寧者皆由
　　口而行路雖踰山實為㨗徑
　黒城堡　在縣東南二百里明嘉靖中築城周五里
　　現有官兵防守
　大馬營堡　在縣東南二百二十里明置城周二里
　　設官兵戌守堡亦在大草灘之中
　梨園堡　在縣西一百里明置城周二里設官兵防
　　汛
　古城堡　在縣南一百里明置城周二里設兵防守
　寧番山口　在古城堡東南八十里大都麻小都麻
　　口皆在縣東南九十里酥油口在縣南十五里明
　　於酥油口散岔道溝山塞斷要路甃砌短城黒番
　　在大都麻口者曰囊素在小都麻口者曰七慶喀
　　在酥油口者曰黄牛家番子又有野馬兒等口口
　　外黒番曰黒羅漢
　龍首堡　在縣西南都司志有下龍首堡上龍首堡
　　俱在西南五十里因地近磁窰板答等口番帳民
　　苦刼掠田𤱔漸廢明嘉靖二十六年巡撫楊博重
　　開舊木龍􁆡為龍首渠遂墾田募兵以張欽城展
　　築為堡以渠為名既而人漸繁衍居者苦狹復以
　　劉杲城展築為上龍首堡謂舊堡為下龍首堡今
　　畧惟有一龍首堡東南去花砦四十里即上龍首
　　堡也板答口在南二十里其外黒番曰白道人又
　　平頂堡在南四十里馬蹄寺之巔其外黄番曰格
　　家張掖河在堡西二里
　甘浚堡　在縣西南八十里東至龍首堡四十里明
　　置今略堡在黒河之西州南界山凡循黒河而東
　　皆黒番住牧河西皆黄番住牧也有西洞子堡磁
　　窰堡皆在東二十里西洞磁窰之南有山曰大磁
　　窰口小磁窰口
　哱囉口　在梨園堡五里俗謂之波羅口黒河所逕
　　也其口外之路東通野馬川巴絲墩諸處西通紅
　　崖以至肅州口外黄番曰滚卜又有古木澗之黄
　　番曰白頭家牛毛山之黄番曰多力幹俱呼為八
　　個家云又威敵堡俗呼為葦子城在堡西四十里
　　又沙河堡在西北七十里撫彛堡在西北一百里
　　皆明置今置驛於此瓦窰堡在縣北二十里東至
　　人祖山口二十里新城堡在縣西北四十里東至
　　瓦窰堡三十里南至黒河五里明置曰靖安堡今
　　改名西二十里有明沙堡亦明置板橋堡在縣西
　　北八十里東至新城堡四十里西至平川堡四十
　　里明置有羊臺口在北三十里西十五里至仙姑
　　廟又西十五里有柳樹堡亦明置
　斜濠口　在縣東北六十五里東南至東樂堡十五
　　里沿邊東南至山丹縣七十里即古灰溝口也烟
　　墩溝在口北五里溝西自靖安至此皆以山為固
　　溝東山勢漸平乃築長城直接山丹而東矣甲子
　　墩在東南十里大路間明季所置
　觀音山口　在縣東六十里極為衝要
　東樂大口子　在縣東一百里
　石打喇口　在縣南一百二十里
　馬蹄口　在縣南一百二十里
　大尾馬龍口　在縣西南一百三十里
　小尾馬龍口　在縣南一百里
　　按舊志府城西北東南四路板橋堡起至明沙堡
　　止邊墻壕榨二千八百一十二丈計一十五里二
　　百二十四步明都御史廖逢節題修
　迎恩橋　在東關門外
　南石橋　在南門外
　南津橋　在南門之東
　沙渠橋　在縣南十里
　北津橋　在縣北二十里跨弱水
　大滿渠橋　在縣南四十里
　来賔橋　在西門外
　黒河橋　在縣西十三里
　通局橋　在城内軍器局西
　新建橋　在城内通局橋南長七尺
　　山丹縣
　紅寺山關　在縣北三十里舊曰紅寺山口明嘉靖
　　中新修石關一道住歇塘哨夜不收
　石人石馬關　在縣北一百五十里
　東頭溝口青羊口　俱在縣東北四十里又紅羊圏
　　口在東北六十五里扇馬湖在東北七十里赤山
　　東小口在東北八十里石井口在東北九十里小
　　關兒口在東北一百里
　玉泉口　在縣東北一百一十里又木槽兒口在東
　　北一百二十里團湖兒口在東北一百八十里靈
　　羊山口在北三十里獨峯山口青山口皆在北三
　　十里剌答口在北六十里鷄冠小口在北一百八
　　十里青苔泉口在北三百里白土口在西北二十
　　里龍頭山口在西北二十五里白路兒山口大口
　　子皆在西北三十里明嘉靖二十七年巡撫楊博
　　自玉泉口起至大口子皆浚築墻濠
　扁都兒山口　在縣南一百里明時凡甘凉往来于
　　青海西寧者率皆由口而行路雖踰山實為㨗徑
　　也又寧靜山口在南一百二十里和寧山口在南
　　一百三十里無虞山口在南一百四十里白石崖
　　口在東南二百里
　新河堡　在縣東四十里東至石峽口四十里南至
　　馬營墩百四十里北至邊城五里兼置驛于此康
　　熙八年移堡兵于馬營墩又寧邊堡在東十里
　石峽口堡　在縣東八十里城周三里設兵戌守峽
　　口路僅里許皆亂石髙低曲折人馬皆艱又東二
　　十里有定羌廟在古城窊之阜都司志有范家營
　　堡在東南五十里大黄山堡在東南九十里永興
　　堡在南二十七里暖泉堡在南四十里楊家壩堡
　　在南九十里俱明宏治中置
　　按舊志東路教塲起古城窊界牌止墻壕崖榨疊
　　水石梯疊木一萬九千九百九十五丈計一百一
　　十一里三十步明都御史廖逢節題修
　甘橋　在縣西關外
　觀音橋　在縣西關外
　石嘴橋　在縣西十二里
　大橋　在縣西二十五里
　永安橋　在縣北二十里舊名北津橋弱水經流處
　　也
　
　
　甘肅通志巻十
欽定四庫全書
　甘肅通志巻十一
　　關梁
凉州府
　　武威縣
　大河堡　在縣東南三十里城周二百一十丈
　靖邊堡　在縣東南七十里城周一百八十丈
　雙塔堡　在縣東南百里城周三百二十丈
　髙溝堡　在縣東五十里東至邊牆五里城周二百
　　四十丈境外衝汛三處新舊墩各二去堡一百八
　　十五里十三個井設有官兵防汛
　張義堡　在縣東南一百二十里城周一里三分即
　　黄羊川也土壤甚寛山環水遶設有官兵防汛去
　　堡二百里黑茨溝口又四十里栅子溝口又一百
　　里紅土腰峴又一百里新達巴一百二十里寛溝
　　口一百八十里木麻溝口皆黙爾根部落畋牧
　蔡旗堡　在縣北八十里河東衝汛三處圓湖兒白
　　土坡黑茨崖境外衝汛二處昌寧湖茨泉
　南把截堡　在縣南三十里城周一里二分設有官
　　兵防汛迤南隘口去堡一百四十里天池口又三
　　十里白水口又三十里氷溝榨口六十里騰格哩
　　口一百里哲哩木鄂博口又一百里牛心山濠
　西把截堡　在縣西南七十里城周一里設有官兵
　　防汛去堡一百四十里黑溝口又一百二十里水
　　磨溝一百三十里藏經口
　上古城堡　在縣南五十里城周一里二分明初置
　　設有官兵防汛去堡一百二十里卯藏口又一百
　　里馬頭鄂博一百四十里多倫圖嚕一百六十里
　　花山口又一百八十里七個草窩舖二百里紅溝
　　口二百二十里紅溝腦二百五十里牛頭鄂博
　炭山堡　在縣西九十里城周六十二丈設有官兵
　　防汛去堡一百八十里皂角溝口又四十五里西
　　達巴溝口六十里横梁山口一百里長草溝口一
　　百三十里黑溝口
　三坌堡　在縣北五十里明初置城周二百二十丈
　　設官兵防汛
　金塔寺山口　在縣西三十里又大口子在縣西七
　　十里皂角溝在縣西九十里皆額布勒通西海之
　　路明嘉靖中壘榨
　通濟石橋　在縣東舊闗廂内
　靖邊橋　在縣東南七十里
　東濟小橋　在縣東南一百一十里
　卧波橋　在縣南三十里
　四㶚河橋　在縣南三十五里
　五㶚河橋　在縣南三十五里
　小溪橋　在縣西十里
　利渉橋　在縣西五十里林家河
　懐安驛橋　在縣西五十里
　普渡橋　在縣西北五里海藏寺前
　陸家石橋　在縣北三里
　雙橋　在縣北十里
　石羊橋　在縣北三十里
　大石橋　在縣北四十里
　官橋　在縣東北二十里
　　永昌縣
　水磨川闗　在縣西二十里水磨河為闗隘明置有
　　闗城周一百八十丈為大黄山夷人貨馬市酒之
　　地
　水闗　一在縣城東山口一在縣城西山口
　毛卜喇堡　在縣西北六十里南至水磨川四十里
　　北至長城有闇門
　永昌營路　去城東南一百二十里長城山口衝汛
　　又三十里照面山口三十里乾溝山口三十里者
　　撒山口三十五里破烟山口四十里蹇占口五十
　　里四溝打班山口六十里寺兒溝口八十里炭山
　　口又一百三十里江凌山口衝汛一百七十里一
　　顆樹山口衝汛一百八十里黄城兒口又西北七
　　十里車路口北三十里紅羊圏山口北四十里青
　　紅山口
　髙古城堡　在縣西南九十里明置城周二百十丈
　　設官兵防汛去城南一百一十里寒雅溝口又一
　　百五十里五奴山赤口衝汛又西北八十里考來
　　山口一百五十里平羌山口衝汛又一百六十里
　　鸞鳥山口衝汛又西北九十里白石崖山口北八
　　十里壓腰山口大黄山在北一里山之西麓即大
　　草灘也廣三百里横八十里其地乏草為河西内
　　地之最夷人部落牧馬其地
　新城堡　在縣西南七十里明置城周一里設官兵
　　防汛去城西南一百里大河口又一百九十里土
　　魯干山口衝汛又一百四十里腦兒都山口大草
　　灘在堡西二十里
　水泉堡　在縣西七十里明置城周二百八十丈設
　　官兵防汛去城西北一百里白石頭山口又五十
　　里韮菜口衝汛又五十里平子口又七十里水泉
　　兒西口又七十里水泉兒中口又東北八十里小
　　滑石口衝汛又九十里大滑石口衝汛
　寧逺堡　在縣北八十里明置左右皆山設有官兵
　　防汛去城一百里栁溝口衝汛又八十里十五里
　　口一百里麻黄溝口又東北九十里西紅崖口衝
　　汛一百里東紅崖口衝汛又一百五里榨子口
　永寧堡　在縣東北一百二十里明初置城周三百
　　二十丈設官兵防汛去城二百五十里紅崖子口
　　衝汛又東北七十里狼洞口一百四十里破山口
　　衝汛一百八十里黑山口衝汛又東北二百里齊
　　頭山衝汛
　上闇門　在縣北四十里又北五十里下闇門又北
　　五十里中闇門又東北一百二十里中口闇門皆
　　出境外要口
　眞景堡　在縣東二十里明置城周一百八十丈
　十里橋　在縣東十里
　蹇占口橋　在縣西南五十里
　水磨闗橋　在縣西二十五里
　崇岡橋　在縣西三十里
　髙橋　在縣西十五里
　四壩橋　在縣東北二十五里
　六壩橋　在縣東北四十里
　　按永昌邊垣崖榨共一萬二千餘丈計六十餘里
　　又西北二路紅羊圏古城窊並寧逺等堡皆沿邊
　　境其間各隘實為海夷逰牧番人出没之地斬崖
　　鑿塹袤延迤邐一百八十里自古稱設險之地云
　　鎭番縣
　黑山闗　在縣西南六十里東西皆近邊有堡周二
　　百四十歩髙三丈六尺為夷人出没之處明置黑
　　山闗驛又設有汛地
　蔡旗堡　在縣南一百二十里城周九百餘丈設官
　　兵戍守
　青松堡　在縣南三十里明萬厯三十年設官兵戍
　　守順治二年裁又西南一百里有重興堡明設官
　　兵防守康熈十年裁
　紅沙堡　在縣東北二十里舊有官㕔營房教塲明
　　萬厯九年設官兵戍守順治二年裁
　阿里庫山　在縣西南一百里境外要口
　四壩橋　在縣東十里
　小二壩橋　在縣南十里
　頭壩橋　在縣西十五里
　大二壩橋　在縣西二十里
　　按縣誌鎭畨東邊墻自凉州髙溝寨紅寺兒等堡
　　迤邐西北斜抵鎭畨紅崖堡界西邊墻自永昌寧
　　逺龔家等堡迤邐東北斜抵紅崖堡界過紅崖堡
　　其勢漸開至北邊則東西環接迤東自蔡旗堡許
　　家溝扺青松堡楊洪庄計七十餘里自楊洪庄至
　　中沙墩計四十里通長共一百一十餘里計一萬
　　九千八百丈渣筏中邊一道自蔡旗堡俞家明沙
　　墩至河南闇門墩五十里自河南闇門墩至中沙
　　墩計四十里通長共九十餘里計一萬六千二百
　　丈又鎭畨本川邊自河南闇門墩至東北隅紅寺
　　兒墩計五十里自楊洪庄至西北隅城西北墩計
　　四十里北邊一道計四十里南邊係凉州暨各堡
　　寨徃來大路
　　古浪縣
　石硤闗　在縣東為大靖城要隘距邊三十里又距
　　邊三十里明沙嘴又距邊三十里小海子又距邊
　　六十里白澇池又距邊八十里青羊水又距邊一
　　百二十里十三箇井又距邊一百二十里土裏無
　　素又距邊一百二十里黑□□湖又距邊二百二
　　十里三道鹹槽以上境外九隘口東通賀蘭北達
　　北套西抵鎭畨皆係夷人分道遊牧之處昔人謂
　　於此按伏防守哨瞭則賊之出没可以預知而甘
　　寧地方俱保無虞誠扼要塞險之䇿也
　黄花灘　在縣東土門堡要隘距城三十里又距城
　　四十里鵞頭山
　可可口　距縣三十里為安逺大衝口在萬山之中
　　當四面之險外通套來川係畨虜住牧出没之地
　　最為要地設有哨兵
　鴛鴦池口　距縣十里為安逺小衝口亦設哨兵又
　　十五里清沙灣口
　横溝口　距縣五十里衝地隘口又距縣六十里哈
　　西口俱設有哨兵
　黑溝口　距縣九十里緩地隘口
　西山水峽口　距縣二十五里黑松衝地隘口設有
　　哨兵又緩地隘口五處距城二十里東山龍溝口
　　又距城二十里黑溝口又距城二十里西山牛頭
　　窪口又距城三十里倒坡河口俱設有哨兵
　迎恩橋　大靖西門外雍正三年建
　普渡橋　大靖南門外雍正四年建
　東壁橋　東門外雍正八年建
　𢎞渡橋　在縣南闗門外
　煖泉橋　在縣南郭外
　雙龍橋　在縣南二十五里
　香溝橋　在縣南三十五里
　龍溝橋　在縣南四十五里
　先農壇橋　在縣東南二里
　北石橋　在縣北一里
　　按古浪大靖北邊一道迤東五里接平畨裴家營
　　界迤西七十五里連土門堡界土門堡長邊一道
　　東自黄沙坡分水嶺起接連大靖界西南至定寧
　　寨界接連古浪汛地北至邊墻接連邊外
　　平畨縣
　平城堡　在縣東北七十里城周一百四十丈最為
　　險要設官兵汛守自堡迤西南至分水嶺又西南
　　至莊浪城共墩臺九座又迤西北至岔口界東北
　　至松山界墩臺四座
　打魚溝堡　在縣東一百二十里四面亂山最為險
　　要松山營撥兵防汛
　松山堡　在縣東北一百二十里城周一百八十丈
　　迤東至永㤗城墩一座迤西南至平城界墩三座
　　迤東北至阿壩界墩三座堡北大松山水草茂盛
　　軍民畜牧
　裴家營堡　在縣東北一百七十里城周一百二十
　　丈萬厯中又於迤南築闗城一百四十丈迤東至
　　阿壩界墩六座迤南至松山界墩一座西北至大
　　靖界墩一座
　阿壩堡　在縣東北二百里城周二百丈自堡迤東
　　至紅水界墩八座迤南至松山界雙井兒墩四座
　　迤西至裴家營界大沙溝墩七座迤北境外墩三
　　座隘口二俱係𦂳要設官兵防汛　雙井堡四面
　　亂山路通八坌設兵駐防
　紅城子堡　在縣東南七十里城周三里自堡迤東
　　南至苦水新屯兒川界墩六座迤西北至南大通
　　田家溝界墩八座
　苦水灣堡　在縣東南一百二十里城周二里自堡
　　迤東南至白土坡墩交界近邊墩六座西北至新
　　屯川界境外墩三座
　沙井堡　在縣東南一百九十里城周二百八十丈
　　堡東北三十里曰白土崖又十里曰浪溝口去松
　　山二百里路通東套銀歹諸夷自堡迤東至蘭州
　　界墩三座迤西至白土坡苦水界墩九座
　通逺堡　在縣西南四十里城周二里堡東北至界
　　外寺兒溝又三里至他喇都川又五里至膀卜勞
　　硤又十五里至崗子溝又五十里至黄泥崗路通
　　海夷極為衝要
　西大通堡　在縣西南一百二十里城周一里自堡
　　迤東北至雙墩子墩六座迤西南至氷溝墩七座
　　迤西至境外菜子山墩三座迤南至黑山墩迤外
　　至馬回子坡等處二百里墩堡二十六處迤西河
　　東至境外毛兒茨壑峴墩三座迤西北至境外扎
　　吉尼壑峴二百二十里堡隘十處迤北至羊胷子
　　城堡隘五處
　武勝堡　在縣西北三十里城周二里設兵防汛自
　　堡迤東南至漢屬郎清水河墩六座自清水河東
　　南至莊浪城墩十二座自堡迤東至達達壑峴平
　　城界隘口一處迤西北至大馬營溝坌口界墩隘
　　四處自堡西二十里為亂石窊紅壑峴至香爐山
　　等處路通海夷皆極衝要
　坌口堡　在縣西北七十里城周三里八十歩設官
　　兵防守自堡迤南至馬營溝團庄武勝界墩十一
　　座迤北至打柴溝路鎭羌界墩十座自堡迤西北
　　至沙金溝迤東南至大沙溝平城界皆極衝險隘
　　設兵防汛
　鎭羌堡　在縣西北一百二十里城周二里設官兵
　　防汛自堡迤東南至火石溝團庄墩界墩六座迤
　　西北至烏稍嶺界墩八座險要隘口二西境有中
　　下上三路俱海夷自外由内之處中路自三角城
　　駝山寺乾柴窊至黨朶兒至本堡二百三里下路
　　從駝山寺至討來川嶺大术麻川牛心山泉子嶺
　　至本堡二百一十里上路東北從駝山寺黑茨溝
　　東北上小术麻兒八十里至本堡又一路自西古
　　城至大小濫泥溝西闇門至本堡
　南薰橋　在縣南門外
　𢎞濟橋　在縣西門外
　大通河橋　在縣西大通堡城西跨大通河
　四渠橋　在縣北二里
　鎭羌橋　在縣北一百三十里
　武勝橋　在縣北三十里有凉莊孔道四字牌坊
　　按平畨邊墻東裴家營自阿壩界大沙溝起西至
　　大靖界止共長二千四百四十二丈又阿壩東自
　　紅水界起西至裴家營界止共長四千一百六十
　　二丈南苦水灣東自白土坡峴界起西至新屯川
　　界止共長四十六里重墻二千三百五十二丈又
　　重墻一道七百八十九丈紅城子東南自新屯兒
　　界起西北至大沙溝止長五十三里山崖三千三
　　百八十二丈重墻四道共長一千二百一十一丈
　　邊壕長六千二百二十六丈西北武勝堡東南自
　　漢屬郎起西北至大馬營溝界止長四十五里横
　　邊一道長一百八十七丈坌口堡東自大馬營溝
　　界起西至打柴溝界止長四十九里重墻一道長
　　四百六十七丈邊壕一道長二千六百二十八丈
　　鎭羌堡東南自打柴溝界起西北至烏稍嶺界止
　　長四十一里沿邊壕一道長三千八百七丈東自
　　上古城舊邉起西至雪山脚東西兩叚共長一千
　　六百一十丈沙井堡東自安寧堡鹹水溝界起西
　　至苦水白土坡界止邊墻共長一千七百三十丈
　　山崖壕塹共長四千四百一十四丈隨邊闇門二
　　座重墻六百三十四丈西大通堡東北自雙墩子
　　界起西至氷溝界止長六十里邊壕九百二十五
　　大隨壕墻長八十丈壕崖一道長一百二十丈
寧夏府
　　寧夏縣寧朔縣
　赤木口闗　在府西南賀蘭山山為鎮之壁其蹊徑
　　可馳入者五十餘處而赤木口尤易入口衝劇散
　　渙可容千馬明嘉靖中廵撫楊守禮扼險築闗有
　　石砌闗墻一道斬山一道
　南路隘口十　哈喇珠　林泉　雙山南　磨石
　　獨樹兒　赤木　硤口　雙山　靈武　金塔
　北路隘口六　黄峡　水吉　鎭北　宿嵬　白寺
　　賀蘭
　河中堡　在府東南九十里迤東接靈州界迤北惠
　　農渠口
　王洪堡　在府南六十里有城周一里
　唐鐸堡　在府東南四十里
　張亮堡　在府北三十里與平羅縣李剛堡接界
　豐盈堡　在府西南十五里迤北有婆羅山
　紅花橋　在縣東門外
　通濟橋　在縣東十里
　漢延渠橋二十四　隆泉閘　李俊閘　李正閘
　　唐鐸閘　玊泉閘　納中閘　官鎭　板橋
　　通濟　張政　小新　大新　五道　蔡家
　　羊官　沙窩　潘昶　備蘆　王澄　賀忠
　　丁家　馬家　李剛　􁅏家
　唐來渠橋十三　玉泉　寧化　賀蘭　西門
　　保安　新立　天生　閻貴　周澄　社稷
　　教塲　北門　李世
　大清渠橋十四　陳俊堡　張家峒　娑羅岔
　　鴨子　費家　牛家　尚家　中團堡　栁良郭
　　沈安閘　邵剛堡上　邵剛堡下　紅廟　富家
　新渠橋十五　王原　塔橋　蝗蟲廟　趙直
　　紅花寺　杏樹園　任指揮　趙總墩　徐家
　　金家　鄭家　張梁閘　楊家閘　昌寧　郭家
　良田渠橋八　雙墩　閔家　楊芳　郭楊　五家
　　威延堡　鹽菜墩　魯華
　紅花渠橋十一　葦子　尹家　永通　聖賢
　　倒灣　葉卜花　照直　花園　校尉　駱駝
　　孟家
　髙岸渡　李祥渡　横城渡　以上三津在漢渠迤
　　東大河之岸
　　平羅縣
　北路隘口十　打磑　挑柴　歸徳　小風　大風
　　汝箕　大水　小水　西畨　塔峡
　威鎭堡　在縣東北十五里有城周一里明嘉靖九
　　年築其東北有邊墻一道下有東西二闇門立市
　　與夷人交易威鎭堡兵防守
　李剛堡　在縣南三十里里有城周二里
　唐來渠橋五　滿達喇　張明　龍鳳　平羅
　　站馬
　　靈州
　長城闗　在州境花馬池城北六十里即明總制王
　　瓊所築之溝壘也長五十里闗上有樓髙聳雄壯
　　下設闇門外立市塲畨漢交易月三次守備監市
　　營兵防守
　石溝堡　在州東南八十里城周一里
　鹽池堡　在州東南一百六十里城周四里
　萌城堡　在州東南二百五十里
　鐵柱泉堡　在州東一百六十里有泉甘冽明嘉靖
　　間總制劉天和言套人出入必飲馬於此請築堡
　　髙大包其泉於堡中以兵守之其旁石溝有鹽池
　清水營堡　在州東八十里北去邊墻闇門一里明
　　正統年建城周二里隆慶五年設馬市於此
　紅山堡　在州東北六十五里北至邊墻闇門一里
　　城周二里
　横城堡　在州東北七十里北至邊墻闇門一里城
　　周二里設官兵戍守堡西三里即黄河渡處堡在
　　河東岸即紅城子也出闇門三十里有夷漢市塲
　大沙井堡　在州東南四十里城周一里
　韋州堡　在州東南二百二十里即故韋州也明𢎞
　　治年築城周二里
　紅寺堡　在州南一百七十里明嘉靖年築城周一
　　里
　同心城堡　在州西南二百九十里城周二里設兵
　　戍守
　興武營闇門　在州東北一百四十里
　安定營闇門　在州東北二百里
　定朔橋　在州北
　秦渠橋十　正門　板橋　陳橋　上橋　下橋
　　郭家　吳起　韓家　哈打　黑渠尾
　　漢渠橋八　楊馬　談竒　曹公　張家　李家
　　閻竒　尹家　廖家
　臨河渡　在州東七十里設把總西通寧夏官渡
　馬頭渡　在州東三十里
　髙崖渡　在州東南四十里
　　中衛縣
　勝金闗　在縣東六十里傍山臨河路通一線一夫
　　當闗萬夫莫過中衛之吭也明叅將韓玊築闗萬
　　厯年間重修
　西闇門　在縣西四十里今設驛於孤山長流水等
　　處經行畨部且二百里節使經臨屬國職貢過往
　　信宿路由闇門商旅亦接踵徃来遂成孔道
　黑山嘴　在縣北二十五里
　西沙嘴　在縣西明成化間因西路永安墩至西沙
　　嘴舊墻低薄改築髙墻
　黄沙口　在縣東北一百二十里
　觀音口　在縣東北一百四十里
　大佛寺北裏口　在縣東北一百九十里
　大佛寺北外口　在縣東北二百一十里
　中衛營隘口十二　鹻井兒　何陽墩　寧安墩
　　燕子窩　靖虎墩　永安墩　殺虎墩　鎭北墩
　　崇安墩　鎭夷墩　馬槽湖墩　鎭口墩
　鎭虜堡　在縣東四十里明正統年建城周二里
　寧安堡　在縣東南一百里有新舊二堡舊堡築於
　　成化二十二年新堡築於嘉靖九年
　香山堡　在縣東七十里城周二里
　鐡桶堡　在縣東一百五十里明天啟七年建
　張義堡　在縣東一百一十里明萬厯間建
　永興堡　在縣東七十里明萬厯間建
　古水井堡　在縣南三十里城周二里設官兵防汛
　　隘口三　水溝墩　新寺塔墩　岔山墩
　石空寺堡　在縣東北八十里明永樂年建城周三
　　里設官兵防守隘口三　大寺　小闗兒　崇慶
　廣武營堡　在縣東北一百九十里明正統年建城
　　周三里設官兵防守隘口六　井溝　北城兒
　　水泉兒　三岔溝　木頭井　鎭賊
　棗園堡　在縣東北一百二十里明正統年建城周
　　二里
　渠口堡　在縣東北一百七十里城周一里
　大通橋　在縣東
　鎭逺橋　在縣西
　緑楊橋　在縣南
　常樂渡　在縣南十五里
　永康渡　在縣南二十里
　　新渠縣
　納秀橋　在縣北門外
　姚福橋　在縣西南
　　以上二橋跨西河
　惠農渠橋十一　南通寧　北通寧　通朔　通貴
　　通昶　通吉　通義　通福　通新　通成
　　通平
　　寶豐縣
　鎭北闗　在縣北四十二里闗外係阿寶夷地
　鎭逺闗　在縣西南五十里舊為寧夏北境極邊之
　　地闗南五里為黑山營九邊考平虜當北面之衝
　　而鎭逺闗實為外險自鎭逺闗以至火沙溝皆有
　　臺堡相接以斷夷人西行之路正徳初棄之於外
　　以致夷人出入無忌後於王玘口自河抵山築北
　　門闗北去平羅四十里
　韮菜口　在縣西北五十里
　簡泉子口　在縣西四十五里
　打磑口　在縣西南五十里要衝
　王玘口　在縣西北五十里
　柔逺市口　在縣北三十里新設堡城周八十五丈
　　每月與畨人開市交易三次威鎭堡營兵防守
　惠豐渠橋三　通惠　通潤　通豐
　昌潤渠橋二　永潤閘　永屏閘
　威鎮橋　在縣西南二十五里
　柔逺橋　在縣西三十里
　市口柔逺橋　在縣東北三十里
　　以上係跨西河橋
　　寧夏西長城起自靖逺蘆溝界迤北接賀蘭山山
　　迤北接北長城至大河河迤而南逾河而東有東
　　長城長三百六十里至定邊界凢周一千一百七
　　十里
　　按朔方志云夏之邊左河右山而鎭逺闗鎻其交
　　東西長城絡其端誠天險也明廵撫楊守禮疏畧
　　謂平虜城百七十里有鎭逺闗在山河之交最為
　　要地南五里故有黑山營西沿山四十里有打磑
　　口東西連屬烽火嚴明賊難輕入𢎞治前餉缺卒
　　逋闗營不守打磑口山水俱從此出竟致衝塌迹
　　尚可考正徳間大賊奔入或從旁乾闗棗兒溝桃
　　坡等口入或渡河而過雖有平虜城軍馬不足實
　　難戰守以故於平虜城北十里許自山至沙湖築
　　城東西約五十里盡西又設臨山堡居人始敢樵
　　牧
　　西長城四百一十一里迤北接賀蘭山
　　北長城三十里自西而東接黄河黄河一百三十
　　里自北而南
　　東長城三百六十里自横城馬頭接延綏界
　　河東故墻自黄河嘴至花馬池長三百八十七里
　　成化間廵撫余子俊奏築廵撫徐廷璋總兵范瑾
　　贊成之河東新墻自横城至花馬池長三百六十
　　里
西寧府
　　西寧縣
　綏逺闗　在縣東三十里宋崇寧二年修築賜名即
　　小峡口河南河北闗
　大峡口河南河北闗　在縣東九十里
　石嘴兒闗　在縣東一百四十里
　保塞砦　在縣東南宋崇寧三年建賜名
　清平砦　在縣南宋崇寧三年賜名
　綏邊砦　在縣東北宋崇寧三年建賜名
　黑松林山口　在縣東北二百五十里
　哈喇只山口　在縣東一百五十里
　紅崖子山口　在縣東一百五十里
　西畨溝山口　在縣東二百里
　西石峡口　在縣東北一百二十里
　撒兒山口　在縣東北一百五十里有邊墻一道延
　　二十里
　北石峡口　在縣北一百里有邊墻一道延二十里
　挿把峡黑松林峡　俱在縣北一百里兩峡懸距中
　　多孔道海冦常從此入明嘉靖年副使周妥王繼
　　芳繕治城塹延屬五十餘里西寧始安
　經納峡　在縣西一百五十里
　西石峡　在縣西一百里
　剌撒兒峡　在縣西一百五十里
　且思貢峡　在縣南一百五十里
　揑耳朶峡　在縣南一百里
　玊溝兒峡　在縣南一百里
　歸徳州峡　在縣南一百里
　木恰兒峡　在縣南一百里　以上峡口自明正徳
　　十年防禦海虜由北入境遂為要害
　喇顆闇門　在縣西八十里
　頁峡闇門　在縣西六十里
　小山峡闇門　在縣西北六十五里
　第四溝闇門　在縣西南六十里
　小康纒闇門　在縣西南五十五里
　大康纒闇門　在縣西南六十里
　乾河闇門　在縣西南六十五里
　大班沙爾闇門　在縣西南六十里
　小班沙爾闇門　在縣南五十里
　溪石峡闇門　在縣東北一百二十里
　南川東闇門　在縣南四十里
　南川西闇門　在縣南三十五里
　北川東闇門　在縣北七十五里
　北川西闇門　在縣北七十三里
　哈喇只溝　在縣東北七十里邊壕一道長五百丈
　　隆慶元年廵撫石茂華議督挑
　通津橋　在東闗内
　玊帶河橋　在東闗外
　小峡口□橋　在縣東二十五里
　暖泉橋　在南門外
　那孩川橋　在城西二十歩
　伯顔川河橋　在縣西二里
　西川多巴橋　在縣西六十里
　北川永安堡橋　在縣西九十里
　扎麻隆橋　在縣西六十里
　西寧河橋　在城北半里許
　柴家橋　在縣北五里
　丹噶爾橋　在縣西九十里
　　碾伯縣
　通湟砦　在縣東南宋元符年收復賜名
　寧洮砦　安隴砦　徳固砦　臨宗砦　俱宋崇寧
　　三年賜名
　安川堡　在縣東南膔哥堡在巴金嶺上俱宋元符
　　年收復賜名
　碾伯堡　在縣東一百三十里明設西寧衛右所於
　　此城周三里設官兵防守所屬峡榨五上水磨溝
　　勝畨溝土官溝羊官溝卯寨溝又有髙寨堡石峡
　　口堡平戎堡河灘堡深溝堡土官堡紅水堡俱在
　　縣東
　老鴉堡　在縣東一百八十里設兵防守汛内峡榨
　　二下水磨溝碾線溝又有虎狼溝堡阿鸞溝俱在
　　縣東
　水溝堡　在縣東二百二十里明成化時因舊堡水
　　逺移堡於此今設兵防守汛内隘口五東榨口西
　　榨口濠灣壑口趙家舖斷壕圪丁麻搭又有上川
　　口堡米列溝堡下川口堡張家寺堡新添堡俱在
　　縣東
　古鄯堡　在縣東南一百六十里城周二里又名巴
　　暖三川營設兵防守為控扼要地又有巴州堡三
　　川古城堡俱在縣東南
　伏羌堡　在縣南五十里明嘉靖年築城周三里去
　　邊墻闇門三十里設兵駐守一名南川營又有南
　　川總堡老㓜堡俱在縣南
　鎭海堡　在縣西五十里明嘉靖年築城周二里設
　　官兵防守又有烏思巴堡新逺堡癿迭溝堡俱在
　　縣西
　永安堡　在縣北六十里北至闇門邊墻十里城周
　　三里設官兵防守又有北川總堡大寨子堡鴛鴦
　　堡清水溝堡回回堡小乾溝堡上馬圏堡豬爾溝
　　堡平虜堡俱在縣北
　威逺堡　在縣東北八十里北至闇門邊墻二十里
　　明嘉靖年築城周三里設官兵駐守又有沙塘川
　　堡破寨子堡班家灣堡新添堡下馬圏堡俱在縣
　　東北
　勝畨溝腦　林木蓊蔚道通山後砂塘川及巴延川
　　腦海夷潛伏勾通黑畨入境侵擾明時設羊官一
　　寨水磨潘旗薛旗周旗四營添兵防禦
　瞿曇寺溝腦　六枝兒河路通雪山後星宿川一帶
　　海夷從此入境内侵明時設虎狼大寨一處連屬
　　紅水雙塔湯官岡子四營添兵伏路堵截
　氷溝山　為西寧閤郡咽喉孔道羊腸七十餘里明
　　時本山羌畨刼奪商旅拒殺官兵且由小氷溝南
　　侵上川口巴川一帶設築東西闇門中設峡闗添
　　兵防範把守以上三處係縣北險要
　通濟橋　在縣西二里
　大峡口□橋　在縣西三十里
　水磨橋　在東闗外三里勝畨溝河口通商利民
　虎剌海橋　在縣東南八十里
　上川口橋　在縣東一百二十里為小路四衝通津
　　大通衛
　黑林榨　在衛西南一百八十里
　柏木硖榨　在衛南二十里
　大通河橋　在衛南五里
　硖門橋　在衛南一百里
　迭爾計橋　在衛南九十里
　白塔河橋　在衛西南一百四十五里
　東硤口橋　在衛南一百四十五里以上五橋俱係
　　新建
直𨽻秦州
　　秦州
　石榴闗　在州南九十里
　現子闗　俗訛為燕子闗對隴川吳山大路
　秦州闗　在州西七十里闗子嶺下
　金門山隘　在州東二百二十里自小隴南望宛如
　　吳岳有棧道通鳳縣度闗要地又木門山隘在州
　　西南九十里接西和界即魏張郃死處
　社樹坪鎭　在州東五十里龜山麓南俯臨渭水木
　　筏經其下
　草川鎭　在州東八十里州境又有上三十下三十
　　二鎭
　石佛鎭　在州北四十里
　董城鎭　九域志成紀有董城道口務夕陽三鎭又
　　天水縣有鐵冶艾蒿米谷三鎭
　定西砦　在州西北四十五里九域志宋建隆二年
　　置領寧西牛鞍下峡上峡注鹿圓州六堡又開寶
　　元年置三陽砦在州北四十里領渭濵武安下蝸
　　牛聞喜伏歸峡口照川上門四顧平戎西青赤厓
　　湫西青逺近湫十四堡府志有沙隴頭横河谷等
　　十二砦在州東牡丹原草川等十四砦在州西南
　　剪子嶺鐡爐坡等八砦在州西三陽川一砦在州
　　北百頃原北稻務二砦在州東北
　皂郊堡　在州南三十里宋置一統志皂郊堡木𣙜
　　塲也下視秦州赤谷川府志州境有東柯牡丹等
　　堡共八
　東柯谷橋　在州東五十里渭水上與清水縣接界
　　又鳴玊橋在西郭
　髙橋　在州南一百二十里
　渭水渡　在州東五十里
　三陽渡　在州北三十里
　南河渡　在州東十五里
　　清水縣
　大震闗　在縣東七十里隴山下即隴闗也憑髙據
　　險襟帶華戎自古為闗中之襟要唐大中六年隴
　　州防禦使薛逵奉詔移築故闗上言故闗僻在重
　　岡之上茍務髙深今移要㑹之中實堪控扼舊絶
　　井泉逺汲河流今臨水挟山危墻深塹克揚營壘
　　之勢乞改為安戎闗從之由是以大震為故闗而
　　安戎為新闗新闗改築于隴山上西去故闗三十
　　里與故闗並為戍守處定戎闗今曰安夷關
　玉屏山隘　在縣東北三十里玊屏山口又有小隴
　　山坂坡硖石牛硖軒轅谷共五隘
　白沙鎭　在縣東三十里即古秦亭晉時建
　百家鎭　在縣東六十里
　盤龍鎭　在縣東七十里
　□穰鎭　在縣西十五里牛頭山下宋開寶九年置
　　熈寧八年改為堡領白石古道中城東城定戎定
　　安西城雄邊臨川徳威廣武定川扶河鎭邊十四
　　堡
　弓門砦　在縣北七十里秦昭王所築命白起鎭之
　　宋改為寨今為鎭俗訛為㳟門領小砦五
　静戎砦　在縣西北四十里長山嶺下太平興國四
　　年築領白榆林長山郭馬定平永固安塞長燋七
　　砦
　湯峪鎭　在縣東北三十里以湯峪河而名
　閻家鎭　在縣東北
　冶坊堡　在縣北卧牛山下領橋子古道永安博望
　　威塞李子六堡出九域志
　太平監　在縣西三十里小泉硖内唐開寶初置銀
　　冶宋太平興國三年升為太平監
　華林堡　在縣西三十里又華延堡在縣北二十里
　　舊城堡在縣北三十里大元堡杏林堡俱在縣北
　　五十里鐡石堡在縣北六十里峪麻堡在縣北七
　　十里鞏昌府志縣境又有茹剌倒淋等共十五堡
　　秦安縣
　隴城闗　在縣東北一百里亦曰隴城鎭即隴城舊
　　縣又有卧馬闗在縣北二十里鞏昌府志又有躔
　　移馬𩔖二闗又閉門闗在西北百里與通渭接界
　斷山口隘　在縣東南斷山下又觀耳峡隘在西二
　　十里俗訛為礶兒硖又曜紫嶺隘在北四十里一
　　云鷂子嶺即曜紫之訛也
　神仙嶺隘　在縣北六十里與斷山觀耳曜紫為四
　　隘皆山谷險峻恃為襟要又南安峡在隴城南亦
　　曰南安隘
　雞川鎭　在縣西北三十里即舊縣也
　蓮華鎭　在縣東蓮華川與清水縣接界又有斷山
　　郭嘉邵店三鎮
　九龍砦　在縣東六十里九龍山下又縣東有乾磑
　　砦又四十里有髙峯砦剡家砦在縣南三十里
　鳴蟬堡　在縣北與安陽城相近
　長山堡　在縣西南宋置以近長山而名
　東川堡　在縣東二里又有郭家堡在縣北四十里
　永寧橋　在縣西十里華平溝上
　　禮縣
　大木樹關　在縣北與寧逺伏羌縣接界舊志有木
　　樹洮平牛脊野麻尖岔五闗
　夾箭嶺隘　又有馬槽溝隔虎谷二隘
　長道鎭　在縣東南三十里即古縣與西和接界又
　　大潭鎭在西南即古縣
　紙坊鎭　在縣東南一百二十里又捱城漩水二鎭
　　在西又梨林鎭在西南固城鎭在西北
　紅土砦　在縣東紅土山下又有髙坡髙丹大山保
　　子山湫子山雷王山簸箕灣七寨
　祁山堡　在縣東四十里平地突起一峯四面巉削
　　上有武侯祠
　雷家壩　在縣南有小徑可通文縣
　　徽縣
　仙人闗　在縣東南六十里與漢中府鳳縣接界又
　　有虞闗在縣南五十里即古魚闗舊志又有小河
　　闗在縣西南昔時秦蜀咽喉今為小河鎭其下有
　　泥陽水流入嘉陵江
　永寧鎭　在縣東即故永寧縣
　河池鎭　在縣西即故縣也今謂之舊城里
　栗亭鎭　在縣西二十里以近栗亭故城而名
　火鑽鎭　在縣西北一百一十里與秦州接界又有
　　銀杏硖口小河泥陽木驢川木家賀家店七鎭
　忠義橋　在縣南門外又有孝亷橋在東門外通川
　　橋在西門外環碧橋在北門外
　小山水渡　在縣北一百七十里與秦州接界又有
　　清江古渡白水古渡犀牛古渡
　　兩當縣
　董真峪隘　在縣東二十里又有青杠坡銀甕峡二
　　隘
　兩當鎭　在縣東即故縣又有楊家劉家合四前川
　　楊坪五鎭
　横山砦　在縣南境宋紹興中吳玠敗金人於仙人
　　闗金人遁去玠遣張彦刼横山砦又馮家砦在縣
　　東四十里
　天門堡　在縣南天門山又有擂鼔砦山賈家三堡
　故道橋　在縣東門外又河池橋在西門外又有青
　　杠峡橋大渠橋朱市橋
直𨽻階州
　　階州
　七防闗　在州東二百里即古散闗路通漢中畧陽
　望賊闗　在州北一百七十里道出秦州要路二闗
　　俱為州境險要有官兵防守
　石闗　在州西二十里青厓闗在州南九十里又有
　　白馬闗
　青閣　在州東南又有赤閣牛圏閣鵞鼻閣皆為險
　　道
　石鼔閣　在州東九十里之月臺山
　平樂鎭　在州東北一百九十里即故平樂縣九域
　　志將利縣有蘭臯平落新安東故城四鎭
　安化鎭　在州東北九域志福津縣有安化利亭石
　　門角弓河口故城六鎭石門鎭在州西角弓鎭即
　　故角弓峪堡在州西北
　楊家砦　在州北一百里一名家計砦控白江月掌
　　山路亦曰楊氏崖昔仇池楊氐之苖裔保據為砦
　　宋建炎紹興間吳玠兄弟相繼為大將軍保蜀口
　　時四川皆未有城命各擇地為砦而家計砦最扼
　　險阻又素有積粟豐於水泉冦至常不能破
　峰貼峡砦　在州西九域志福津縣有峰貼峡武平
　　沙灘三砦俱在州西皆宋所置以備羌戎處
　尖石砦　在州北州志州境有天池坪清江壩小山
　　坪虎壩水磑峪白鶴等十五寨多在州西界皆近
　　時所設軍砦也
　團城堡　在州西宋置
　邊防要路　州境畨夷入冦者四路一自角弓峪通
　　西和禮縣生畨一自三岔口黄楊坪通木竹慈竹
　　或至城下一自大石河入境其地平曠無險恣意
　　出入一自大竹坪林壑險峻
　南橋　在州南跨白龍江明嘉靖間造舟為梁繼此
　　有折橋平橋折橋萬厯間創平橋順治間副將羅
　　映台建康熈五年副將林忠仍建舟橋
　北峪橋　在城西半里跨北峪河又鎭江橋亦在州
　　西白河橋在州西八十里又魯班橋在州東南接
　　文縣界
　上板橋　在州北十五里又有下板橋厓有石虹古
　　蹟名板橋垂虹
　犀牛江渡　在州北二百里又宗家渡在州東二十
　　里僊人渡在州東三十里賈家渡在州東八十里
　　又石壩渡在州東南又棗川渡在州西七十里李
　　家渡在州西五十里
　　成縣
　黄渚闗　在縣北一百里設廵檢司
　泥陽鎭　在縣東即故泥陽縣又有府城鎭在縣東
　　西安鎭在縣西龍門鎭在西南又有索池鎭横川
　　鎭
　小川砦　在縣西南又石碑砦在縣東北
　豐泉堡　在縣西
　東河橋　在縣東又西河橋在縣西
　鐔家河渡　在縣南冬橋夏舟
　　文縣
　玊壘闗　在縣東南一百二十里路通四川劍州秦
　　蜀咽喉
　五里闗　在縣北五里兩面巉崖中濶數武又火燒
　　闗在北二十里兩山壁立中通一徑
　臨江闗　在縣西北本臨江砦其下即臨江渡後設
　　闗又老鼠闗在縣西北階州通路
　隂平隘　在縣南縣境有隂平道吧咱鄧艾城叱豁
　　尾四隘
　扶州鎭　在縣西即故州地九域志縣有扶州永定
　　宕由道路方維五鎭
　中路寨　隂平寨在縣西八十里即故縣土城設在
　　半山黎樹寨在縣西九十里土城設在谷口鎭羌
　　寨在縣西一百一十里土城設在險地大黑堡在
　　縣西一百十五里土城夾窄岸中松坪寨在縣西
　　北一百二十里土城設在平地凡五寨俱係極衝
　北路寨　茨落寨在縣北八十里土城設在半山更
　　名得勝極衝馬兒寨在縣北七十里土城設在半
　　山次衝陽湯寨在縣北一百四十里土城設在平
　　地極衝樓舍堡在縣西北一百四十里土城設在
　　平地次衝九原寨在縣北一百五十里土城設在
　　平地極衝凡五寨
　南路寨　哈喃壩寨在縣西南七十里土城設在平
　　川極衝塞卜寨在縣西南六十里土城設在半山
　　極衝鐡樓寨在縣西南五十里土城設在平地極
　　衝上丹堡在縣東南四十里無城次衝凡四寨
　重石寨　九域志縣有重石毗谷張添磨蓬留劵羅
　　移思村戎門特波九寨水銀一務宋志有綏南寨
　　縣志又有新寨在西南四十里舊寨在西南四十
　　五里馬營寨在南一百二十里中屯寨在西一百
　　六十里舊寨子在北一百二十里屯寨在北一百
　　三十里
　新闗堡　在縣西五十里又鞏昌府志縣有玉皇黎
　　坪等二十四堡
　邊防要路　鞏昌府志縣境之路一路自哈南寨入
　　一路自陽湯寨入一路自松坪寨入一路自東屯
　　寨入東屯為四路適中之地東望玊壘南鎭虎穴
　　舊置守備於此
　新津橋　在縣東三十里
　紅丹橋　在縣東四十里
　廣濟橋　在縣西三十里
　玊壘橋　在縣東南一百二十里以上四橋皆跨白
　　水
　隂平橋　在縣南門外白水急流中有蒼石二道就
　　石𥪡柱成橋長二十餘丈所謂隂平橋頭也蜀景
　　曜六年姜維聞有魏師請䕶隂平橋頭以防未然
　　後主不省司馬昭遣諸葛緒自祁山趣武街橋頭
　　絶維歸路維還聞緒已塞橋頭乃佯出北道緒引
　　却維從橋頭東還
　哈南橋　在縣西南六十里路通生畨界
　麻闗橋　在縣城西門外即縣城與所城居民通行
　　處
　什方橋　在縣西三十里又新開橋在縣西八十里
　　又西保安橋在縣西七十里皆白水所經波流洶
　　湧
　臨江橋　在縣西北一百里臨江闗下羌水經此亦
　　曰臨江渡為隴蜀孔道康熈二十三年重建後知
　　縣江景瑞重修又上髙下髙二橋俱在北五十里
　野狐橋　在縣西八十里兩岸巨石蹲立就石架橋
　龍津橋　在縣東十里
　興文橋　在縣東三里
　奮武橋　在縣西十里
直𨽻肅州
　　肅州
　嘉峪闗　在州西七十里嘉峪山西麓明初置洪武
　　五年馮勝下河西以嘉峪闗為中外巨防西域入
　　貢路必由此土城周二百二十丈𢎞治七年以土
　　魯畨叛閉嘉峪闗絶西域貢八年廵撫許進出嘉
　　峪闗入哈宻土魯畨遁去嘉靖十八年尚書翟鑾
　　行邊言嘉峪闗最臨邊境為河西第一隘墻壕淤
　　損宜加修葺仍於壕内凑立邊墻每五里設墩臺
　　一座以為保障因使兵備道李涵監築起於卯來
　　泉之南訖於野麻灣之東北版築甚堅耝耰不能
　　入二十六年廵撫楊博言嘉峪闗外先年止有近
　　闗大草灘石烟墩黑山兒墩臺三座嘉靖八年添
　　築扇馬城上栢楊下栢楊回回墓紅泉墩臺五座
　　今行相視又宜於榆樹泉三條溝火燒溝古墩兒
　　添築墩臺四座隆慶二年總督王崇古言嘉峪闗
　　三面臨戎勢甚孤懸宜設守備防禦從之
本朝設有遊擊都司志又有石闗兒口在衛西八十里
　　又斷山口在衛西九十里又有鹽溝山口小口子
　　俱去城七十里白山兒口去城九十里榆樹泉口
　　去城一百里皆嘉峪闗外賊逕嘉靖二十七年廵
　　撫楊博修築今畧石闗兒在闗西北五十里石硖
　　天險硖外有扇馬營嘉靖中置去衛一百六十里
　　後為索諾木旺扎勒及卓哩克圖哈蘓濟台吉住牧
　金佛寺堡　在州東南九十里明初置嘉靖二十八
　　年廵撫楊博重修土城在近山周二里四十丈現
　　設官兵防守都司志又有紅山堡在東南七十里
　　永安堡在東南八十里紅寺堡在東南九十里今
　　畧永安堡在堡西十里
　觀音山口　在州東南七十里州境諸口多隘惟此
　　口路濶山寛豐樂川從此發源引渠溉田有重岡
　　硖在西南一百八十里各山之總峡峡窄而陡行
　　人必牽馬魚貫以過舊為黑畨小宛卜族住牧又
　　紅山口在東南七十里明時烏斯藏畨僧曰普爾
　　咱住牧於此傳至長吉思冬其徒甚衆乃分為大
　　宛卜小宛卜二枝云
　文殊山口　在州西南三十里文殊山北明嘉靖中
　　南山海寇由淖泥山出天生橋潛入文殊山口搶
　　掠叅將栁棟自嘉峪闗斬斷山硖又設卯來泉墩
　　以扼其衝都司志又有黄草壩堡在縣西南十五
　　里塔兒灣堡在西南二十里今畧口南為濫泥山
　　可通天生橋此口無守賊由此以進塔兒灣黄草
　　壩皆受其荼毒矣又有小硖在口内峭壁窄逕人
　　馬艱行其險可守
　卯来泉堡　在州西南七十里東至金佛寺七十里
　　西北至嘉峪闗四十里明置土城在半山周一百
　　四十丈西南二面皆倚山為險山北即畨人走集
　　之所現設官兵防守今畧今黑畨伯剌宛冲族住
　　牧堡西有腸子溝去州一百九十里又紅泉墩去
　　州一百五十里南山討來川諸夷入冦必從堡南
　　渡河若堡扼險則必從腸子溝至紅泉墩於長城
　　盡處入也
　野麻灣堡　在州西北五十里西南至嘉峪闗五十
　　里北近邊墻明萬厯四十四年置土城周一百四
　　十丈現設兵防守
　新城堡　在州西北三十里西至野麻灣二十里北
　　臨邊墻明置土城周二百十五丈設官兵防守
　小鉢和寺　在新城堡西三十五里鉢和寺有湖在
　　堡西北一百里山口有榆樹泉可以飲馬鉢和而
　　西即栢楊林路極平坦可以通車西夷徃來必取
　　道於鉢和也
　兩山口堡　在州東北二十五里東至下古城堡二
　　十五里西至新城三十里北臨邊墻明置土城周
　　一百二十丈現設兵防汛
　下古城堡　在州東北五十里東至雙井堡四十里
　　北臨邊墻東北至金塔寺五十里明置土城周二
　　百八十丈設有守偹今畧有大口子在堡北二十
　　里夷人南出之㨗徑明嘉靖二十七年廵撫楊博
　　增築墩塘以備賊都司志又冇王子莊堡在堡北
　　界
　金塔寺堡　在州東北一百里即明金塔寺城也土
　　城周一百九十丈嘉靖五年巡撫陳九疇言哈宻
　　内徙居金塔寺等處宜將肅州北境棄地及威虜
　　舊址修築安挿之今設遊擊今畧紅口子在東北
　　六十里接鎭夷所界嘉靖三十五年增築墩臺威
　　虜城在北六十里今西部額爾克科爾羅住牧天倉
　　墩在東北二百六十里其西十里有夜摸墩皆戍
　　守處又昆都部在東北五百里今西部罕都台吉
　　住牧
　臨水堡　在州東北四十里明置土城周三百六十
　　丈並置臨水驛於此設有把總今畧合河口在堡
　　西北去州三十五里即討來川紅水二河合流處
　　明𢎞治中創築邊墻東西延三十里嵗久頽壊嘉
　　靖二十三年重修又接築二里許
　河清站堡　在州東南一百里東北至鹽池堡六十
　　里西南至金佛寺五十里明置亦名上河清堡
　　置驛於此土城周二百五十丈明嘉靖中西畨入
　　犯各堡俱被殘破惟上河清堡及永定堡以堅
　　得免萬厯三十一年以地僻移驛於鎭夷䨇井堡
　　四十四年廢為民堡
　清水堡　在鎭夷南一百五十里明初置土城周二
　　百七十丈係火夷出入要路設兵防守
　九九山口　在清水堡東南三十里山口可通西寧
　　然重岡複嶺狭隘難行有黄草榆林乾壩凡三壩
　　引水灌田皆黑畨喃唔兒族住牧
　　按舊志明都御史廖逢節題修東南西北四路嘉
　　峪闗起鎭夷止邊墻崖榨一萬三千六百三十丈
　　計七十五里二百六十歩
　城南橋　在州南一里
　楚壩橋　在州東南金佛寺觀音山口内跨討來河
　　山水漂浮林木紛糅水從下流其木日久堅定漸
　　積如橋人馬行其上明嘉靖中叅將崔林曾斬斷
　　楚壩以禦冦後年久又復成梁又名阻壩橋謂諸
　　水得阻於壩中故云然
　公濟橋　在東闗外一里紅橋在州東五里皆跨水
　　磨河
　清水橋　在州北十里跨清水河
　天生橋　在州東北三十里討來河水從西南來至
　　此入地下伏流不數武而出地人從地上行宛然
　　如橋不假人力故名
　　髙臺縣
　榆木山口　在縣西南七十里即舊榆林溝口榆木
　　山東起甘州梨園堡西盡于此髙臺紅崖之大道
　　也山中皆黄畨住牧都司志又有老康口在南四
　　十里循字溝口在南五十里花兒砦口在南八十
　　里楊旗口大口子皆在南一百二十里盤道口水
　　闗皆在南一百三十里
　暖泉堡　在縣南少西九十里東北至榆木山口二
　　十里又有順徳堡在口南十三里及鎭羌楊旗鎭
　　夷共五堡俱明初置後以畨夷蹂踐廢嘉靖中廵
　　撫楊博添紅崖防守始漸修復今畧有半箇山在
　　縣東南八十里仄稜在縣南八十里新墩在南六
　　十里明海子在縣西北六十里皆為畨夷住牧
　紅崖堡在縣西南一百二十里明初置城周二里
　　嘉靖二十六年添兵防守現設守備今畧拜浪河
　　在東南二十五里消雪成流可以溉田紅土坡在
　　河南九十里討來川水流環城下水闗口在南四
　　十里綽哱口在南七十里皆諸畨住牧
　黑泉堡　在縣西五十里明置并置驛於此
　平川堡　在縣東北四十里明初置城周二里有四
　　壩堡在其西二十里舊屬甘州衛今改屬髙臺
　九壩堡　在縣西北四十里西至胭脂堡二十里西
　　至黑河一里北至邊墻二里又有八壩堡在西北
　　二十五里七壩堡在西北十里六壩堡在東北十
　　里五壩堡在東北十八里又有鶯窩山口掃箒溝
　　口俱在縣北十里石闗口破烟墩口俱在縣北十
　　五里紅山口在北二十里老鴉泉在北三十里雙
　　尖山口在北五十里水窖山口在北一百二十里
　　明嘉靖二十六年廵撫楊博修築六壩至九壩邊
　　墻
　兎兒闗　在縣西北一百五十里又石圈兒口乾柴
　　溝口俱在縣西四十里黑山溝口在西北五十里
　　牛頭溝口在西北八十里石梯子溝口在西北九
　　十里石槽溝口在西北一百里石壩溝口在西一
　　百五里石圏兒口在西北一百一十里又千人壩
　　口在北一百四十里毛目墩口在北一百九十里
　　以上俱虜出没要路明嘉靖二十七年廵撫楊博
　　自髙臺西抵鎭夷修築壕墻延七十餘里
　沙碗堡　在縣西北八十里明置在黑河北平川土
　　城周三百丈分管邊長十五里萬厯十八年設防
　　守官今裁
　胭脂堡　在縣西北六十里明置在黑河北平川土
　　城周二百四十丈分管邊自張家灣起至沙碗墩
　　長二十五里邊外賊來由水頭二處沙井子去邊
　　八十里大黄山去邊一百二十里俱通烏爾古納湖
　　狼心山諸處
　鎭夷堡　在縣西北一百二十里明置土城周四里
　　三分設有遊擊分管土邊長六十里山壕長八十
　　里邊外賊來由水頭四處哨馬營離城三百五十
　　里狼心山離城五百里烏爾古納湖離城八百里額
　　齊訥湖離城一千里俱係套虜行走住歇要路
　深溝堡　在鎭夷東南二十里明置在黑河南平川
　　土城周二百丈今設兵戍守
　鹽池堡　在縣西北一百三十里明置土城周一百
　　八十丈設兵防守
　雙井堡　在縣西北一百七十里明置土城周三百
　　丈設兵防守
　　按舊志明都御史廖逢節題修東西二路板橋堡
　　起鎭夷硖止邊墻崖榨一千八百八十四丈鎭夷
　　東路壕頭塘長城頭起黑河西岸止邊墻壕榨五
　　千一百七十四丈共六千六百五十八丈合計三
　　十六里三百五十六歩
　黑河渡　在縣西百里
　納凌橋　在縣東南一里
　站家渠橋　在縣東南三十里
　豐稔橋　在縣東南三十里
　黑泉橋　在縣西北五十里
安西㕔所屬
　　安西衛
　八楞墩　在衛南四十里
　蘆柴溝墩　在衛西南俱有兵防汛
　　栁溝衛
　邊墻頭墩　在衛北五十里
　外境正北至壘墩子一百四十里又八十里至石板
　　墩又八十里至白墩子又二百一十里至金溝硖
　　又一百二十里至鏡兒泉其間多係果璧間有水
　　草通北套阿齊山巴里坤哈宻来路最闗緊要
　栁溝堡　在衛東七十五里東南至靖逆衛六十里
　　土城周一里三分有遊擊駐防東北至布魯湖墩
　　四十里撥兵防汛又外境正北一百二十里至木
　　龍泉又一百三十里至伊克伊瑪噶古墩又二百
　　四十里至達布遜古墩其間多係果璧間有水草
　　達布遜古墩地方約千餘里係輝特沙卜珠住牧
　　通北套阿齊山巴里坤來路
　踏實堡　在衛西南一百五十里東北至雙塔堡一
　　百二十里北至安西衛九十里土城周一里八分
　　有守備駐防地屬栁溝衛管轄營汛屬沙州協有
　　奔巴兎墩院在西南一百里石包城墩院在南二
　　百里俱撥兵防汛又瓜州南山口在西北九十里
　　接安西界堡正南外境自石包城至三道宫皂河
　　五十里又二百五十里至額爾德尼布拉克有二路
　　一東至伊克薩喇爾金水源二百八十里一西南
　　至烏蘭達巴五十里其間多係山溝路徑乃海上
　　諸夷徃來要路有泉道草頭並無夷人住牧自烏
　　蘭達巴西南至大小察罕台鹽池果璧係通噶斯大
　　路最屬衝要
　雙塔堡　在衛西三十五里西南至踏實堡一百二
　　十里西至安西衛一百三十里土城周一里一分
　　有千總駐防
　橋灣堡　在衛東北四十里東南至栁溝堡四十里
　　有千總駐防橋灣墩一座
　黑水橋　在衛西南九十里
　天生橋　在衛南九十里
　　沙州衛
　硖中泉墩　在衛東一百二十里
　千佛硖墩　在衛東南四十里
　沙棗墩　在衛西南三十里
　巴延布拉克墩　在衛西南一百二十里
　外境西北二路一路至烏魯斯台一百里又六十里
　　至塔爾巴津又八十里至博碩克由博碩克西南
　　七十里至巴汗瑪尼圖又六十里至鄂布拉克博實
　　克西北一百二十里至伊克瑪尼又一百四十里
　　至綽克圖其間五六百里有水草無夷人住牧綽
　　克圖係通塔拉穆爾河来路最屬衝要　又一路西
　　北至巴延布拉克大卡路墩一百二十里又二百里
　　至多布溝由多布溝西南一百五里至烏魯斯台
　　又七百三十里至伊遜察罕齊老圖路當孔道西
　　通伊犁地方搭拉穆爾河南通西海等處要路最屬
　　衝險其間一千餘里有水草並無夷人住牧　正
　　南一百八十里至党城自党城東南至額爾德尼
　　布拉克六百里有水草無夷人住牧西通色爾托克西
　　南通阿嚕伊克瑪實果璧大小柴木達鹽池果璧要
　　路最闗𦂳要
　黄墩堡　在衛東北六十三里東至百齊堡七十里
　　土城周四里三分設守備駐防東北三十里有庫
　　克楚石墩撥兵防汛又外境西北二百二十里至
　　博囉磚井又一百五十里至博囉托輝又八十里
　　至庫克楚又一百五十里至苦水又六十里至哈
　　斯布喇克墩去哈密僅一百餘里其間六百餘里
　　多係果璧並無夷人住牧亦無行人徃來係通哈
　　宻要路
　百齊堡　在衛東北一百三十里東至安西衛一百
　　五十里西至黄墩堡七十里土城周一里五分有
　　把總駐防
靖逆㕔所屬
　　靖逆衛
　昌馬河山口　在衛西南一百二十里
　沙岡墩　在衛北俱撥兵防汛
　大東渠橋　西邊渠橋俱離城三十里
　　齊勤所
　惠回堡　在所東九十里土城周一里二分設千總
　　駐防有惠回墩至後栁灣墩二十里又十五里至
　　騸馬墩又四十里至巴楞墩又五十里至赤金硖
　　墩俱撥兵防汛
　野馬兎口　在所西南八十里
　紅泉口　在所東南套虜由此至嘉峪闗南長城盡
　　處出没
　
　
　
　
　
　
　
　
　甘肅通志巻十一
欽定四庫全書
　甘肅通志巻十二
　　祠祀
　洪範八政其三曰祀聖賢師儒垂範立訓山川神祇
　禦災捍患功徳所被理宜崇報咸秩祀典嵗時修事
　至於里社祈禱妥神錫福甘俗相沿一從民便琳宫
　梵宇剏建重修附紀於末志祠祀
臨洮府
社稷壇　在北闗内　狄道縣附府　渭源縣在城西
　南　蘭州在城南郭　金縣在城北　河州在城西
　北　歸徳所在城東南
風雲雷雨山川壇　在府城南　狄道縣附府　渭源
　縣在城東南　蘭州在城南郭　金縣在城南　河
　州在城東南　歸徳所在城東
先農壇　在城東　狄道縣附府　渭源縣蘭州金縣
　河州俱在城東　歸徳所在城東南
文廟　在府署東元泰定二年建明洪武二十五年重
　建康熈年間知府髙錫爵楊宗仁相繼重修　狄道
　縣在縣署西明洪武五年建後移府學東明季知縣
　褚泰復移舊址　渭源縣在縣署東明洪武四年建
　康熈二十三年重修　蘭州在州署東南元至正五
　年建明洪武八年修康熈五年巡撫劉斗重修　金
　縣在縣署西元大定二年建明成化十二年修康熈
　二十一年重修　河州舊在州署西南明成化間修
　康熈四十五年知州王全臣移建州東南
崇聖祠　在學宫内東　狄道縣渭源縣蘭州金縣河
　州俱在廟東
名宦祠　在學宫㦸門左祀名宦各州縣俱有
鄉賢祠　在學宫㦸門右祀鄉賢各州縣俱有
忠孝祠　狄道縣金縣河州俱在學宫内　渭源縣在
　縣治東　蘭州在學宫西
節義祠　狄道縣在學宫外　渭源縣在縣署東　蘭
　　州在學宫西右　金縣在學宫外右　河州在城内
　　東
　文昌祠　在府治後　金縣在城西隅　河州在州署
　　南　歸徳所在北城上
　闗帝廟　在府東門外嶽麓山　狄道縣附府　渭源
　　縣在城北　蘭州在橋門外　金縣在縣北　河州
　　在西門内　歸徳所在城内
　河神廟　在河州積石闗外雍正六年奉
㫖建　蘭州在城西北黄河南岸
　城隍廟　在府治北　狄道縣在東門内　渭源縣在
　　縣東　蘭州在州署東北　金縣在縣署西　河州
　　在城北　歸徳所在城内北隅
　旗纛廟　在府署左　蘭州在東郭内　河州在州西
　厲壇　在北闗内　狄道縣附府　渭源縣在城北
　　蘭州在城東北　金縣河州俱在城北
　八蜡廟　在城東門　渭源縣在城北　金縣在城南
渭河廟　在渭源縣城西
洮河廟　在狄道縣西二里
禹王廟　渭源縣在城西　河州在積石闗外
火神廟　狄道縣在城南　蘭州在城東北
馬王廟　狄道縣在城西　蘭州在東郭外　河州在
　州署西　歸徳所在城北隅
三將軍廟　在蘭州臯蘭山下祀漢冠軍侯霍去病營
　平侯趙充國䕶羌校尉鄧訓明嘉靖元年移建蘭州
　東郭門外
紀信廟　在蘭州城中
鄧寜河王廟　在河州和政驛北祀明衛國公鄧愈萬
　厯庚寅兵備道郭宗賢建
忠愍祠　祀明楊繼盛舊祀於狄道縣東山超然書院
　雍正六年更遷於府東舊衛署内
王莊毅祠　在河州城西祀明兵部尚書王竑明嘉靖
　年建
雙忠祠　在狄道縣東山祀明給事中張萬紀中丞鄒
　應龍順治九年茶馬御史姜圖南建
忠義祠　在河州城西景古城内明萬厯庚寅秋火酋
　入犯武職劉子都李芳賀守義賀天衢李國琦魏承
　勲李如玊王官拒敵力戰而死奉㫖立祠祭祀
報功祠　在蘭州西門外祀總督孟喬芳
寳塔寺　在府治東明永樂年建
正覺寺　在府治西南明永樂年建
圓通寺　在府城西北明永樂間因元法王寺舊址建
圓覺寺　在府治東北明宣徳年建
臺子寺　在狄道縣城内臺形似龜上有元帝像又名
　熈春臺
隆禧寺　在府城東北明宣徳間建
東巖寺　在府城東
西巖寺　在府西門外西傾山麓
萬夀寺　在渭源縣治西明洪武年建
莊嚴寺　在蘭州治北元至元間建
普照寺　在蘭州治東唐貞觀間勅建今習儀祝釐於
　此
嘉福寺　在蘭州西北隅唐髙昌王建明正綂間勅修
　有浮圖一十三級又名木塔寺
華林寺　在蘭州治西明正綂間建
崇慶寺　在蘭州南五里明永樂年建
白塔寺　在蘭州黄河北山上明太監劉永成建
興國寺　在金縣治西元至正元年富察仁亨建
金輪寺　在金縣南四十里元至正年建
東巖寺　在金縣東十里明洪武年建
報恩寺　在河州東門内明洪武年建
萬夀寺　在河州東北四里唐初建浮圖十二層
監蔵寺　在河州西北五里明永樂年建
丙靈寺　在河州北六十里唐時建下臨黄河琢山石
　為佛髙十餘丈産香藥泉水清澈
石佛寺　在河州南十里山巖之南
萬夀觀　在府城西南元時建
九華觀　在府城北元大徳年建
清真觀　在渭源縣治北明洪武間建
元妙觀　在蘭州東元至正間建
凝熈觀　在蘭州東北隅内有假山臺榭舊為明肅藩
　凝熈園因改為觀
金天觀　在蘭州西明永樂四年肅王建嘉靖三十一
　年重修
清虚觀　在金縣東昔秦李二仙羽化於此後廢元至
　正間重建
文昌觀　在河州東南元至正年建
飛陽子觀　在河州積石闗元中綂二年建
大隠菴　在河州西元至正間建
大雄殿　在歸徳所城内北隅
萬夀觀　在歸徳所城内北隅
珍珠寺　在歸徳所東五里
彌陀寺　在歸徳所城西
寺角嘴寺　在歸徳所南五里
下工巴寺　在歸徳所東南五里
石家寺　在歸徳所西南五里
慶善寺　在歸徳所西南三里
觀音樓　在歸徳所城内北隅
元帝樓　在歸徳所北城上明洪武七年建
鞏昌府
社稷壇　在西闗　隴西縣附府　安定縣在城西北
　會寜縣在城南　通渭縣漳縣俱在城西　寜逺縣
　在城南　伏羌縣在城西　西和縣在城北　靖逺
　縣在城西南　岷州在城西　洮州衛在城西北
　西固城在城西
風雲雷雨山川壇　在城西　隴西縣附府　安定縣
　在城南　會寜縣在西闗　通渭縣漳縣俱在城南
　寜逺縣在城東　伏羌縣在城南　西和縣靖逺縣
　俱在南闗　岷州在城東　洮州衛在城南　西固
　城在城東
先農壇　在東闗　隴西縣附府　安定縣會寜縣在
　東郊　通渭縣在南郊　漳縣寜逺縣俱在東郊
　伏羌縣在北郊　西和縣在南郊　靖逺縣岷州俱
　在東郊　洮州衛在東北郊　西固城在東郊
文廟　舊在城西南隅明萬厯中遷南街康熈十六年
　巡撫鄂善知府紀元重修　隴西縣舊附府雍正五
　年知縣魯廷琰建在城東南　安定縣在縣西順治
　十四年知縣戚藩修康熈八年教諭郭維寜重修
　會寜縣在縣東明洪武初知縣郁斌劉縉建萬厯六
　年知縣髙拱宸修雍正二年知縣施廷元重修　通
　渭縣洪武初建康熈五十七年移縣北安定監　漳
　縣在縣治東　寜逺縣在城東北明洪武二年建嘉
　靖隆慶時相繼修順治六年訓導周熛康熈年間知
　縣馮同憲重修　伏羌縣在城西南舊在河北明天
　啓七年遷建　西和縣在縣南門外舊在上城知縣
　李芳移建　靖逺縣在城東南明正綂三年指揮房
　貴建成化𢎞治嘉靖間修順治十五年康熈四十四
　年相繼重修　岷州在正街中明𢎞治十三年副使
　道張泰建嘉靖隆慶萬厯間修順治十六年康熈三
　十五年相繼重修　洮州衛在鳳凰山下舊在纛牙
　坊康熈二十二年衛守備吴卋改建今址
崇聖祠　在學宫内　隴西縣附府　安定縣通渭縣
　漳縣寜逺縣洮州衛俱在廟内　會寜縣西和縣岷
　州俱在廟東　伏羌縣在尊經閣右　靖逺縣在明
　倫堂東
名宦祠　在學宫㦸門左祀名宦各州縣俱有
鄉賢祠　在學宫㦸門右祀鄉賢各州縣俱有
忠孝祠　隴西縣在城内南街　安定縣會寜縣通渭
　縣漳縣寜逺縣西和縣靖逺縣岷州洮州衛俱在學
　宫内　伏羌縣在城内南街
節義祠　隴西縣在城内　安定縣在城隍廟左　會
　寜縣在學宫西　通渭縣漳縣俱在縣署西　寜逺
　縣在縣署右　伏羌縣在城内北街　西和縣在縣
　城北關　靖逺縣在縣署東　岷州在學宫西　洮
　州衛在城内北街
文昌祠　在府城北郭　安定縣在學宫内　通渭縣
　漳縣俱在學宫左　西和縣在學宫旁　靖逺縣在
　東郭外　岷州在學宫左
闗帝廟　在南門外　隴西縣附府　安定縣在西闗
　外　會寜縣在南門外　通渭縣在縣署東　漳縣
　在三岔驛　寜逺縣在南山　伏羌縣在縣北　西
　和縣在縣署西　靖逺縣在縣治南　岷州在西營
　城　洮州衛在仁和坊左　西固城在東山
河神廟　在靖逺縣城北河岸
城隍廟　在府治東北　隴西縣在鐘樓街　安定縣
　在縣城西　會寜縣通渭縣伏羌縣靖逺縣俱在縣
　治西　漳縣在縣治東　寜逺縣在縣治前　西和
　縣在城西北　岷州在城東南　洮州衛在衛治北
旗纛廟　在府治南　伏羌縣在縣治西　靖逺縣在
　演武塲内　岷州在演武塲南　洮州衛在衛治西
厲壇　在府城北　隴西縣附府　安定縣㑹寜縣通
　渭縣漳縣寜逺縣伏羌縣西和縣靖逺縣岷州洮州
　衛西固城俱在城北
八蜡廟　在北郭外　安定縣在南郭外　通渭縣靖
　逺縣俱在西郭外　寜逺縣漳縣俱在城西　西和
　縣在學宫旁
伏羲廟　在隴西縣東郭
神禹廟　在岷州北郊
清聖祠　在隴西縣首陽山一在蓮峰山第五峰
真武廟　安定縣在北城外　岷州在城東南　洮州
　衛在西城門内
東嶽廟　隴西縣在西郭内　安定縣在城南　通渭
　縣在城南屏風山　漳縣在城北鍾山　㑹寜縣有
　二一在縣南闗一在縣西牧馬原山頂　靖逺縣在
　堡東城外　岷州在金童山
水神廟　在漳縣城南
太白神祠　在通渭縣西北鍾靈山
龍王廟　安定縣在城西門外　漳縣在鹽厰溝　岷
　州在城東五里　洮州衛在城北　靖逺縣在哈思
　吉堡
火神廟　隴西縣在北郭　安定縣在崇福寺右　洮
　州衛在月城内
馬神廟　伏羌縣在北街　寜逺縣在城中　靖逺縣
　在縣治中　岷州在茶庫西　洮州衛在正街西北
鹽神祠　在漳縣鹽井東南隅山麓
黑池龍王廟　㑹寜縣在北四十里　靖逺縣在縣東
　三十里
虸蚄廟　在府西十里赤山麓　安定縣在城南七里
三官廟　在洮州衛城西北
元壇廟　在岷州西營城
酇侯祠　在伏羌縣治西
二郎廟　在岷州金童山
張太尉祠　在漳縣三岔驛祀宋太尉忠節張嚞
旌忠祠　在西和縣祀宋環慶總管彊霓
忠節祠　在西和縣北門外祀宋刺史陳寅明嘉靖二
　年建
潤澤祠　在岷州城東五里其下即洮河有龍潭祈雨
　即應
李將軍祠　在靖逺縣城東二里祀明㕘將李光啟嘉
　靖間建
忠勇祠　在靖逺縣祀明中軍指揮李如玊魏承勲
郭公祠　在岷州東十里明天啟間建祀鞏昌守郭之
　祐
貞烈祠　在安定縣南郭祀烈婦米鳳鳳等
奮威將軍祠　在靖逺縣祀王進寳康熈十六年建
萬夀寺　在府治東唐貞觀年建元大徳年修
天竺寺　在府治北郭唐時建明永樂八年修
妙華寺　在府治北元至正年建
大雄寺　在北郭明正徳三年修
圎明寺　在蓮峰山金大定四年勅修
佛慧寺　在府城東闗
妙光寺　在府南闗外
碧岩寺　在碧岩里
積慶寺　在府城東南明萬厯中建
西岩寺　在安定縣西岩山
興雲寺　在安定縣東北一里
毘盧院　在安定縣西南三十里元至元中建
崇福寺　在安定縣南闗明洪武年建
華嚴寺　在安定縣南三十里
白塔寺　在通渭縣南七十里元至正年建
圎通寺　在通渭縣東郊
萬花古刹　在通渭縣南伏獅山
觀音院　在通渭縣南五里明洪武年建
清凉寺　在通渭縣西發雲山
西鳳寺　在漳縣鹽井西北
東麟寺　在漳縣鹽井左
寳泉寺　在漳縣三岔驛西明洪武年建
夀國寺　在漳縣城西
萬夀寺　在㑹寜縣治東北
報恩寺　在㑹寜縣東南三十里明洪武年建
普泉寺　在㑹寜縣南四十里
觀音寺　在㑹寜縣北桃花山
報恩寺　在伏羌縣城北街元至元二年建
大安寺　在伏羌縣北六十里明洪武十三年建
金仙寺　在伏羌縣西二十五里明洪武十三年建
甘泉寺　在伏羌縣西南五十里金大定五年建
木梅寺　在伏羌縣西十五里宋咸淳八年建
蔡家寺　在伏羌縣北二十里元至正十五年建
釋迦寺　在伏羌縣西北七十里宋皇慶元年建
聖夀寺　在伏羌縣北五十里明洪武十三年建
覺天寺　在伏羌縣西北七十里明永樂三年建
華蓋寺　在伏羌縣朱圉山明洪武十四年建
興國寺　在伏羌縣東十五里明洪武十年建
彌陀寺　在伏羌縣西南五十里明永樂五年建
慈光寺　在伏羌縣西二十里明洪熈元年建
寳岩寺　在伏羌縣西五十里明景泰三年建
大像寺　在伏羌縣西三里
聖夀寺　在寜逺縣城内
東華寺　在寜逺縣東四十里
西寜寺　在寜逺縣東三十里
妙嚴寺　在寜逺縣西南三十里
龍槐寺　在寜逺縣東北五十里
大佛硤寺　在寜逺縣東五十里
寳潔寺　在寜逺縣東南五十里
萬化寺　在寜逺縣南三十里
禪定寺　在寜逺縣東南三十里
凝禧寺　在西和縣治西明永樂年建
興國寺　在西和縣治西
賢徳寺　在西和縣北九十里
集慶寺　在靖逺縣城東南隅明成化十年建二十一
　年勅賜今名
法泉寺　在靖逺縣東十五里宋崇寜間欽賜法泉禪
　寺
觀音寺　在靖逺縣西南明正綂三年建
圎通寺　在靖逺縣城北
千佛寺　在靖逺縣東郭外
廣福寺　在靖逺縣南郭明萬厯中建
崇寜寺　在靖逺縣打剌赤堡西宋崇寜時建
普救寺　在岷州城東宋時建
大崇敎寺　在岷州東北四十里明宣徳元年勅建
圎覺寺　在岷州東十里茶埠峪
廣福寺　在岷州南一里
普化寺　在岷州東北三十里
魯班寺　在岷州東南五里明洪武十年建
般若寺　在岷州南五里
重興寺　在洮州衛西門外
閆家寺　在洮州衛東二十里
卓泥寺　在洮州衛南三十里
圎成寺　在洮州衛西四十里
慈濟寺　在洮州衛西南六十里
天夀寺　在西固城北翠峰山明嘉靖三十年建
龜山寺　在西固城東明嘉靖二十五年建
龍興寺　在西固城北明萬厯十六年建
洪福寺　在西固城東明正徳二十二年建
玊皇觀　在府城南隅宋熈寜時建號天慶觀崇寜時
　改神霄玉清萬夀宫
紫霄觀　在府城内元至元二年建
元徳觀　在府北郭東街
萬夀觀　在安定縣南闗明洪武年建
玊清觀　在漳縣西五里
五峰宫　在漳縣南一十五里
三清觀　在寜逺縣城内
西寜觀　在寜逺縣南四十里
星辰觀　在寜逺縣東三十里
玊霄觀　在寜逺縣西三十里
元都觀　在寜逺縣南明洪武年建
夀聖院　在寜逺縣南明洪武年建
朝陽觀　在西和縣治東
純禧觀　在西和縣北八十里宋皇慶元年建
三清宫　在靖逺縣城西南明成化間建
元妙觀　在岷州城南街
雲山觀　在洮州衛城内鳳山麓
三慶觀　在西固城内駝龍嶺明嘉靖間建
玊皇觀　在西固城北明萬厯間建
元天觀　在西固城駝龍嶺明正徳間建
平凉府
社稷壇　在城南山麓　平凉縣附府　崇信縣在城
　西北　華亭縣鎮原縣俱在城西　固原州涇州靈
　臺縣俱在城北　静寜州莊浪縣隆徳縣俱在城西
風雲雷雨山川壇　在北郊　平凉縣附府　崇信縣
　在城東　華亭縣鎮原縣固原州涇州靈臺縣静寜
　州莊浪縣隆徳縣俱在城南
先農壇　在東郊　平凉縣附府　崇信縣華亭縣鎮
　原縣固原州涇州静寜州莊浪縣隆徳縣俱在東郊
　靈臺縣在南闗
文廟　在府治東明洪武四年同知髙正建明末知縣
　華衮修康熙年間知府程憲重修　平凉縣在縣治
　西明洪武初建後經屢修　崇信縣在縣治東明洪
　武四年知縣王軫建嘉靖元年知縣楊梅修順治間
　知縣武全文重修　華亭縣在縣治東北明末圮順
　治初知縣楊榮印修十四年知縣佟希堯修康熈五
　十一年敎諭張鐸等重修　鎮原縣在縣治東明洪
　武時縣丞鄭旺建知縣蔣泰張鏞陳遇文李槃重修
　康熙年間知縣江䖍錢志彤增修　固原州在城内
　大街明𢎞治十六年總制秦竑建後總制黄嘉善兵
　備董國光增修康熙初鹽茶同知李旃重修知州髙
　必遴建坊　涇州在州治西明洪武初建後知州宋
　顥張髦士修順治初知州宋祖法増修　靈臺縣在
　縣治東南明洪武初建順治間知縣黄居中增修
　静寜州在州治東南明洪武初知州歐陽信建後知
　州史信郭增繼修順治初知州李民望康熙中知州
　董守義重修　莊浪縣在縣治東明知縣張國賓建
　康熙三年知縣王鍾鳴修雍正元年知縣胡𢋫昌重
　修　隆徳縣舊建城東北隅明末圮康熈四十六年
　知縣李期逺遷夾城北五十六年知縣吴周隨重修
崇聖祠　在學宫内東　平凉縣崇信縣華亭縣鎮原
　縣莊浪縣隆徳縣俱在廟左　固原州涇州靈臺縣
　静寜州俱在廟東
名宦祠　在學宫㦸門左祀名宦各州縣俱同
鄉賢祠　在學宫㦸門右祀鄉賢各州縣俱同
忠孝祠　平凉縣在學宫左　崇信縣華亭縣莊浪縣
　俱在學宫内　鎮原縣在縣城内東街　固原州涇
　州靈臺縣隆徳縣在學宫内右側　静寜州在學宫
　東
節義祠　平凉縣在縣城翟家巷口　崇信縣在縣城
　正街　華亭縣在縣治南門内　鎮原縣在縣城内
　東街　固原州在州署左側　涇州在北街　靈臺
　縣在縣城東街　静寜州在州城東街　莊浪縣在
　縣城南街　隆徳縣在學宫外東
文昌祠　在城東街　崇信縣在錦屏山麓　鎮原縣
　在舊州治左　固原州在南闗　涇州在城南門樓
　靈臺縣在縣治東南　静寜州在紫極觀　莊浪縣
　在櫺星門外　隆徳縣在學宫内
闗帝廟　在城内正街　平凉縣附府　崇信縣在縣
　治西北　華亭縣在縣治西　鎮原縣在學宫東
　固原州在南門月城内　涇州在西門外回中山麓
　靈臺縣在縣治東南　静寜州在州西治平寺右明
　洪武七年建　莊浪縣在縣治南　隆徳縣在夾城
　北
城隍廟　在城内東街　平凉縣在城東南　崇信縣
　在縣治北　華亭縣在城西　鎮原縣在縣治南
　固原州在州治東　涇州在州治北　靈臺縣在縣
　治東南　静寜州在州治西　莊浪縣在縣治東
　隆徳縣在縣治東
旗纛廟　在府南門火神廟内　固原州在城東北
　静寜州在北郊
厲壇　在府西郊　平凉縣附府　崇信縣鎮原縣静
　寜州莊浪縣俱在城東　華亭縣固原州靈臺縣隆
　徳縣俱在北郊　涇州在北郊
八蜡廟　在金城灣　崇信縣華亭縣俱在城西　固
　原州在南門外　涇州在回中山上　靈臺縣静寜
　州莊浪縣俱在東郊
禹王廟　在固原州東門外
公劉廟　在崇信縣鳳山上
泰伯廟　在靈臺縣北七里
文王廟　在靈臺縣保巖山上文王伐宻經此
西嶽廟　在府西二十里
東嶽廟　固原州在城東三里　涇州在城南　静寜
　州在西郭外　靈臺縣在東郭内
朝那廟　在府東十五里戰國時秦人詛楚投文於湫
　祀之前漢郊祀志自華以西名川四一為湫淵祠朝
　那又府境朝那祠有四　華亭縣在城北山麓　固
　原州在城東南十五里　涇州在城東二里　靈臺
　縣在城西九十里
龍王廟　平凉縣有二一在崆峒山東一在縣東南二
　里有泉　崇信縣在城北　鎮原縣在城北二十里
　為九龍井　涇州在回中山後　靈臺縣在縣西三
　十里　莊浪縣在北闗外
黑湫龍王廟　在華亭縣湫頭山陽汭之北支發源多
　松有池旱禱輒應
火神廟　平凉縣在什字街旗纛神附祀廟内　固原
　州在南門外
雷神廟　在固原州南門外
馬王廟　平凉縣在和陽街　崇信縣在治左　華亭
　縣在城内　固原州在敎塲内　涇州在城西北隅
左邱明祠　在靈臺縣東北三十里見寰宇記
蕭何廟　在崇信縣治西
魁星樓　涇州在城東南隅　隆徳縣在學宫内
太白廟　崇信縣在城内　固原州在城北五里　靈
　臺縣在縣西五十里什字鎮
王母西真宫　在涇州回中山漢元封元年建宋學士
　陶糓撰文元季重修
峽口廟　在崇信縣銅城西相傳為唐李世勣禦敵處
　立廟祀之
武康王廟　在崇信縣城東唐李元諒開疆築城徳被
　於民建祠祀之
亂石廟　在静寜州南郭宋嚴輝嚴茂保障西夏宋乾
　徳三年勅建祠祀之
濳夫祠　在鎮原縣北濳夫山祀漢王符
鄂公祠　在鎮原縣察院北祀唐尉遲敬徳
狄梁公祠　在鎮原縣東十里祀唐狄仁傑
西屯廟　在靈臺縣西二十里即唐郭子儀命白元光
　破吐蕃之地後人立祠
三將軍祠　在静寜州東郭祀宋吴玠吴璘劉錡以曲
　珍郭成配享嘉靖二十七年建
忠烈祠　在静寜州水洛城北山麓祀宋劉滬
韓魏公祠　在隆徳縣北山祀宋韓琦
王珪祠　在鎮原縣城内祀宋觀察使王珪珪嘗與夏
　人戰以所得二巨槍植山上後戰殁即其處立祠
三賢祠　在靈臺縣東郭祀晉隠士皇甫謐明節愍巨
　敬
楊公祠　在平凉縣城内東樓祀明都御史楊一清
王公祠　在鎮原縣城内明兵備道王振竒有破賊功
　邑人祀之
彭知縣祠　在莊浪縣闗帝廟前明知縣彭乾有禦敵
　功祀之
忠勇祠　在隆徳縣北祀明浦江令齊敏
圖大將軍祠　在平凉縣東闗祀大學士圖海以建威
　將軍吴丹配
靈應祠　在華亭縣西郊祀元君聖母旱蝗瘟疫祈禱
　皆應
善女祠　在涇州吴家凹有湫禱應春秋致祭
貞烈祠　在涇州北二十里祀漢皇甫規妻
烈女祠　在涇州南郊外祀北魏烈女兕先氏幷歴代
　諸烈女
治平寺　在府治東唐為延慶宋改今名元至正年重
　修
寳慶寺　在府西四十里崆峒山元至元年建安西王
　商挺記
雲崖寺　在府東四十里明洪武年建
寳林寺　在府東南五十里明洪武年建
經藏寺　在府西一里明洪武年建
慈化寺　在府城西門外
南莊寺　在府城南門外
花家莊寺　在府城南
五臺寺　在平凉縣崆峒山
東華菴　在平凉縣崆峒山
香山寺　在平凉縣崆峒山
觀音堂　在平凉縣崆峒山
開化寺　在崇信縣城内錦屏山麓唐元和時建
丈八寺　在崇信縣銅城佛髙丈八巍然屹立
石宫寺　在崇信縣上三鄉東南鑿崖為洞刻成石像
　如水簾洞
古塔寺　在華亭縣城内塔髙數十仭唐時建明天啟
　間地震中裂順治間地震復合
石櫃山寺　在華亭縣西二十里唐時僧有證道歌留
　壁間
靈岩寺　在華亭縣南山上明嘉靖年修
觀音寺　在華亭縣西二十五里有湫水甚靈
圎光寺　在固原州西一百里明正綂年建
興福寺　在固原州城中西南隅
石佛寺　在固原州南門外又南有睡佛寺
龍馬寺　在涇州城東宋太祖㣲時常過此僧守嚴者
　異其骨相隂使畫工圖於廟壁
髙峰寺　在涇州城南五里筆峰山頂北魏永平間建
石窟寺　在涇州東十五里
盛盤寺　在涇州東十五里元至正年建
盤口寺　在涇州南三十里
華嚴海印寺　在涇州北即古共池
永慶寺　在涇州城東北隅
勝果寺　在靈臺縣治西北唐中和年建牛仙客故居
　也
至定寺　在靈臺縣離山牛僧孺别墅故址
景行寺　在靈臺縣百里鎮即宻康公故居
永光寺　在靈臺縣城内元大徳年建
治平寺　在静寜州城内明洪武三年建
聖夀寺　在静寜州南一百里明洪武年建
賔禪寺　在静寜州南一百里明洪武年建
華嚴寺　在静寜州南四十里明永樂年建
大佛寺　在莊浪縣治東北明洪武四年建
石窰寺　在隆徳縣西南五里宋吴玠吴璘避暑於此
軒轅宫　老君宫　南岩宫　浄樂宫　王母宫　俱
　在平凉縣崆峒山
問道宫　在平凉縣崆峒山
天臺觀　在府北五里虎山原
神霄觀　在府東南元延祐年建
朝元宫　在府北五里天壇山元至元年建
玊虚觀　在崇信縣城北明知縣張文炳重建
純陽觀　在崇信縣西三十里明永樂年建
紫陽宫　在崇信縣西明洪武年建
王母宫　在華亭縣東對仙山上
真武宫　在華亭縣西七十里明永樂年建
佑徳觀　在鎮原縣北潜夫山上宋為天慶觀
元都觀　在鎮原縣東北元至正年建
清虚觀　在涇州東南七十里元元貞年建
水泉院　在涇州城北五里宋景徳中建
佑徳觀　在涇州東十里元至和年建
靈臺觀　在靈臺縣東元至大年建
三清觀　在靈臺縣西虎山之麓
元真觀　在靈臺縣南元至元年建明景泰中修
慶陽府
社稷壇　在北闗内　安化縣附府　合水縣環縣俱
　在城西　真寜縣在城西北　寜州在城北
風雲雷雨山川壇　在府城南　安化縣附府　合水
　縣環縣寜州俱在城南　真寜縣在城西北
先農壇　在府城南　安化縣附府　合水縣寜州俱
　在城南　環縣在城東　真寜縣在城西
文廟　在府治東南明洪武間同知王敬建成化間知
　府王貴張翔相繼修𢎞治間知府郝鑑重修嘉靖間
　知府田大有增修順治間知縣傅覲光鑿池於櫺星
　門内康熈二十四年知府白為章重修櫺星門五十
　五年知府金垣生重修儀門殿廡　安化縣在府學
　南　合水縣在縣治東明洪武初主簿康貴建成化
　間知縣張健湯森增修天啟間知縣張必達改建明
　末毁於兵順治十四年知縣劉源澄重建康熈十八
　年知縣李廷樞移建櫺星門知縣方輔圎樊琳次第
　修雍正八年知縣酒養澤補修　環縣在縣治南明
　洪武初知縣李健建成化間同知李著拓修嘉靖十
　四年㕘議李文中推官桂祥重修順治七年知縣滑
　崙重建　真寜縣在縣治東元至元初建明洪武三
　年知縣郭鈞修明末毁於兵順治十六年知縣王士
　麟重修康熈間知縣鄒世任俞作霖相繼修雍正三
　年知縣蕭天華補修　寜州在州治東明洪武二年
　州判陳恕建同知李惟州判張復源天順間知州劉
　謙修侍郎薛瑄記嘉靖間知州劉宗春劉棐重修順
　治十一年知州韓魏十四年知州張光岳學正李國
　瑾重修康熈五十七年知府金垣生修雍正八年知
　州魯文徴重修
崇聖祠　在學宫西北　安化縣在廟後　合水縣真
　寜縣俱在學宫東　環縣在廟後　寜州在明倫堂
　後
名宦祠　在學宫㦸門左祀名宦各州縣俱同
鄉賢祠　在學宫㦸門右祀鄉賢各州縣俱同
忠孝祠　安化縣在南門内　合水縣在學宫内　環
　縣在學宫西　真寜縣在城北街　寜州在城内東
節義祠　安化縣在城南街　合水縣在東闗　環縣
　在舊縣基地　真寜縣在縣北街　寜州在城東
文昌祠　在學宫内　真寜縣在東城樓上
闗帝廟　在北闗内　安化縣附府　合水縣在東門
　外　環縣真寜縣俱在城中西北　寜州在城中西
　南
城隍廟　在府治東南　安化縣附府　合水縣環縣
　俱在縣治西　真寜縣在城内西街　寜州在西闗
　内
旗纛廟　在府治西北　安化縣附府　環縣在紅徳
　城
厲壇　在府城北　安化縣附府　合水縣環縣真寜
　縣俱在城西　寜州在城東
八蜡廟　在府治南　安化縣附府　寜州在城西
軒轅廟　在府城南　合水縣在子午山旁
黄帝廟　在真寜縣東
不窋廟　在府城南
公劉廟　在安化縣西南八十里
岐伯廟　在府城南
周祖廟　在府治南明嘉靖初知府䔥海修春秋致祭
東嶽行祠　在府城南闗外　合水縣在縣治南　環
　縣在城北　真寜縣在城南相傳建自隋唐明洪武
　正徳年重修　寜州在城西
靈湫廟　寜州有三一在城東九龍川一在州南五十
　里水波頭一在州西珊瑚川
龍王廟　在府城内西街
真武廟　有二一在北闗東北明正徳年重修一在東
　嶽祠側
酇侯土神祠　在府治西南　合水縣在縣治　環縣
　在縣治
孫真人祠　在安化縣東山之麓
狄梁公祠　在寜州城西祀唐刺史狄仁傑唐垂拱年
　建明洪武嘉靖年重修有碑豫州流民哭於其下即
　此
韓范祠　在府學南祀宋經畧范仲淹韓琦幷知州范
　純仁范純粹
旌忠祠　在環縣城内宋興隆間金䧟環州綂制强霓
　與弟震堅守孤城不屈而死詔贈觀察使立廟祀之
　贈額曰旌忠
甘節祠　在真寜縣治西明嘉靖元年建祀都御史景
　清
威精祠　在環縣治内祀宋名將种世衡
青蛇神祠　在環縣城内唐節度使楊朝晟師次方渠
　乏水有青蛇降坂下走視其迹水從而流朝晟築防
　環之遂為汀淵事間詔置祠命泉曰應聖
忠烈祠　在寜州治南祀明忠臣王信
六君子祠　在寜州城隍廟東祀隋刺史梁毗唐刺史
　狄仁傑袁諧防禦使李勣宋推官孔道輔防禦使李
　允則後以明知州劉綱增入為七君子祠
開元寺　在府治南唐開元年建
興教寺　在府城北元至正年建
崇聖寺　在府城西七十里元至正年建
景山寺　在府西一百里元大徳年建
釋迦寺　在府西南一百里明洪武年建
福嚴寺　在合水縣東明洪武年建
大雲寺　在合水縣南六十里明洪武年建
南山寺　在合水縣南明洪武年建
景福寺　在環縣治西元大徳年建
萬夀寺　在真寜縣治西明洪武年建
南朱寺　在真寜縣東北二十里金大定年建
東閣寺　在真寜縣東北二十里元至正年建
佛山寺　在寜州治西南金大定年建
玊泉觀　在環縣西七十里元至正年建
承天觀　在真寜縣西唐時建
保和觀　在寜州西門外元中綂年建
甘州府
社稷壇　在城西南　張掖縣附府　山丹縣在城西
　北
風雲雷雨山川壇　在城西南　張掖縣附府　山丹
　縣在城西南
先農壇　在城東北　張掖縣附府　山丹縣在城南
文廟　在府治東南明洪武二十八年建正綂十二年
　巡撫馬昻修成化間巡撫徐廷璋重修順治五年囘
　逆焚毁九年巡撫周文奕總兵張勇分巡道李日芳
　重修康熈二十六年甘山道董廷恩監収同知李世
　仁復建大成坊增修櫺星門鑿泮池　張掖縣附府
　山丹縣在縣治東南明正綂五年都指揮楊斌建𢎞
　治間巡撫劉璋僉事李克嗣修
崇聖祠　在學宫後　張掖縣附府　山丹縣在廟東
名宦祠　在學宫㦸門左祀名宦兩縣俱同
鄉賢祠　在學宫㦸門右祀鄉賢兩縣俱同
忠孝祠　張掖縣在學宫旁　山丹縣在城東南
節義祠　張掖縣在萬夀寺旁　山丹縣在縣城南
文昌祠　在學宫泮池東　山丹縣在城西
闗帝廟　在府城南　張掖縣附府　山丹縣在南闗
　内
城隍廟　在府治西南　張掖縣附府　山丹縣在縣
　治東南
旗纛廟　在府治東　山丹縣在縣治東
厲壇　在府城東北　張掖縣附府　山丹縣在城東
　北
八蜡廟　在外城東南　山丹縣在南闗内
東嶽廟　在城西北隅明永樂七年建　山丹縣在南
　闗
武王廟　在城西南明洪武年建
龍王廟　張掖縣有三一在城西南八十里張掖河水
　經流舊名河瀆神祠禱雨輒應一在西南二十里一
　在城西八里
火神廟　在張掖縣儒學東
馬神廟　在城東北隅　山丹縣在城西北隅
漢趙壯侯廟　張掖縣在城東南隅　山丹縣有二一
　在城南四十里暖泉堡城外一在南闗祀漢營平侯
　趙充國
武烈廟　在城東南隅祀隋司徒陳仁杲
忠武王廟　在張掖縣城西南隅舊碑載神為西夏土
　主有禱即應姓氏封爵無考
甘泉祠　在張掖縣南門内有泉故老相傳昔有龍見
　因祀之
寜濟公祠　在山丹縣焉支山南麓唐天寳間封山神
　為寜濟公
霍将軍祠　在祁連山下漢霍去病綂兵至此因立祠
忠節祠　張掖縣在學宫西祀漢驃騎將軍霍去病西
　域都護鄭吉騎都尉班超張掖太守郭忠張掖都尉
　安封侯竇融唐甘州刺史李漢通明宋國公馮勝總
　制兵部尚書王驥户部侍郎羅汝敬總制王越巡撫
　馬昻徐廷璋張海許進許銘㓂天叙唐澤陳九疇鄉
　賢都御史陳瑗總兵宋晟任禮蔣貴衞頴劉寜彭清
　毛忠栁勇劉文從祀陣亡監鎗少監阮和甘州五衛
　指揮張瑾王通楊鉞王剛周璽祝泰王佐楊松孫堂
　蔣欽孫淮千尸陸欽徐聰周佐張錦梅江百户汪爵
　路保劉漢張玘唐勇陳月徐英凡五十二人副使吴
　鎧記　山丹縣在學宫西祀漢伏波將軍路博徳隋
　吏部侍郎裴矩唐河西節度使王忠嗣河西兵馬使
　李光弼河西節度使李嗣業元丞相脱脱明總兵武
　振指揮莊得鄭通楊善鄭倫千户索雄馬月梅金百
　户王真范榮秦玊尚名尹果顧謙趙伏張秀凡二十
　二人僉事張問行記
武勇祠　在城西隅祀明伏羌侯毛忠𢎞治十二年建
許公祠　在張掖縣城西南隅祀明巡撫都御史許銘
　從祀行都司斷事贈都察院右僉都御史傅楫僉事
　桑溥記
憫忠祠　在張掖縣治西北祀明甘州中衛將軍王綱
　光禄卿馬理記嘉靖十七年建
寳覺寺　在城西南隅舊名卧佛寺夏國建明永樂九
　年修十七年賜今額
萬夀寺　在城西南隅明永樂四年重修
普觀寺　在府南一百三十里祁連山下有浮屠塔舊
　名馬蹄寺有石門二石洞七共三十餘處每洞俱有
　佛像永樂十四年勅賜今額
白塔寺　在府城北明宣徳年建天順年修翰林岳正
　記
崇慶寺　在府西南明天順間重修
隆敎寺　在府城南一百三十里祁連山下
佑善寺　在張掖縣西北隅舊名元真觀明永樂年建
　大學士楊榮記
髪塔寺　在山丹縣東南明洪武年掘土得鐡佛五石
　函一内藏髪又有石罏鐫字曰髪塔寺
顯應觀　在府城東北隅内有隆恩殿明正綂十年建
凉州府
社稷壇　在城西北　武威縣附府　永昌縣鎮畨縣
　俱在城西北　古浪縣平畨縣俱在城南
風雲雷雨山川壇　在城南　武威縣附府　永昌縣
　鎮畨縣古浪縣俱在城南　平畨縣在城東南
先農壇　在城東北　武威縣附府　永昌縣鎮畨縣
　古浪縣平畨縣俱在城東
文廟　在府治東南明成化中巡撫徐廷璋修順治十
　一年增修殿廡櫺星門濬鑿泮池建金聲玉振亭倂
　名宦鄉賢祠　武威縣附府　永昌縣在縣治東明
　正綂中都指揮宋忠建成化四年巡撫徐廷璋重修
　鎮畨縣在縣治東明成化十三年都御史王朝逺總
　兵趙英創建康熈三十八年重修雍正七年知縣王
　聫槐增修　古浪縣新設現在營建　平畨縣舊在
　城正中明洪武十年建嘉靖中移城東北隅順治初
　㕘議馮士標移建倉左康熈三十九年少㕘陳子威
　始改建於衛署
崇聖祠　在儒學右　武威縣附府　永昌縣在學宫
　東　鎮畨縣在學宫左　平畨縣在明倫堂後
名宦祠　在學宫㦸門左祀名宦各縣俱同
鄉賢祠　左學宫㦸門右祀鄉賢各縣俱同
忠孝祠　武威縣在學宫東　永昌縣在儒學左　鎮
　畨縣在學宫左　古浪縣在學宫側　平畨縣在學
　宫外左
節義祠　武威縣在學宫西　永昌縣在城内　鎮畨
　縣在學宫外右　古浪縣在文昌宫右　平畨縣在
　學宫外右
文昌祠　在學宫後　永昌縣在城西南　鎮畨縣在
　廟内　古浪縣在土門城中　平畨縣在學宫東
闗帝廟　在城内西街　武威縣附府　永昌縣在城
　東南　鎮畨縣在城中　古浪縣在城西北　平畨
　縣在南闗
城隍廟　在府治西　武威縣附府　永昌縣鎮畨縣
　俱在縣治西南　古浪縣在城東北　平畨縣在縣
　治西北
旗纛廟　在城中火神廟後　永昌縣在城南　鎮畨
　縣在城北　古浪縣在城西北　平畨縣在儒學左
厲壇　在城西北　武威縣附府　永昌縣平畨縣俱
　在城北　鎮畨縣在城東北　古浪縣在城西北
八蜡廟　鎮畨縣在西郭外
禹王廟　在武威縣東魚池北岸
武廟　在城東南隅
龍王廟　在府北門外　永昌縣在城内東南隅　鎮
　畨縣在東郭　古浪縣一在城南一在城西　平畨
　縣在城西
火神廟　在府城西　鎮畨縣在南門外
馬神廟　在府城東北隅　永昌縣在城南隅　鎮畨
　縣在縣治南　古浪縣在城東南隅　平畨縣在城
　西北隅
真武廟　在城西五十里西山下明正綂三年建　古
　浪縣在城南隅　鎮畨縣在城内
雷神廟　在古浪縣城南明永樂四年建
東嶽廟　在城東隅　永昌縣在城南闗　平畨縣在
　城南闗
蘇武廟　在鎮畨縣城東南三十里蘇武山之右
漢趙壯侯祠　永昌縣有二一在城東南隅一在城西
　九十里古城凹路北祀漢營平侯趙充國
忠節祠　在學宫泮池東文昌宫内祀漢五郡太守孔
　奮䕶羌校尉皇甫規大校尉段熲魏凉州刺史徐邈
　晉武威太守馬隆凉州牧張駿酒泉郡公賈疋廣平
　郡公段韶隋秦州總管竇榮定唐凉州都督李大亮
　郭震唐璿兵部尚書李抱玉元㕘政余闕明都御史
　李淮都督僉事濮英恭順伯吴允誠邠國公吴克忠
　副總兵姜漢鎮國將軍慕𢎞義都指揮丁剛陣亡都
　指揮李晟指揮包翼戴寛千户丁凱侯林駱真百户
　劉林夏伏監生王澤
星主廟　在鎮畨縣城東隅
蘇公祠　在鎮畨縣城西北隅以興佛寺改建祀漢中
　郎將蘇武侍中金日磾明都指揮馬昭吴輔陣亡指
　揮張玊李堅許昇方榮姚振王桓千户王剛陶榮王
　清張俸百尸羅忠王奉白王奉録何相
江東祠　在平畨縣城西北隅封為崇惠忠佑嘉應王
　職司水府明洪武二十三年建正綂嘉靖間相繼修
　康熈三十四年重修
忠烈祠　在鎮畨縣城東南隅明嘉靖中都御史趙載
　建祀漢張騫趙充國辛武賢孔奮耿秉晉索靖馬岌
　唐袁光庭王方翼蘇定方明副使李端澄李旻都督
　王貴㕘將吴釗楊翥都指揮胡麟鍾振指揮陳恭田
　英千戸曹贇董和許釗劉偉王讓王標陳進吴英傅
　成百戸劉端黄義漢曾翟輔王諒任滸孫堂王忠路
　俊戈鎮羅錦張璽張寅陳泰馬剛華聰馬榮危見所
　鎮撫(缺/)傑張俸久廢
彭公祠　在鎮畨縣南門外祀明巡撫彭澤嘉靖中建
葛衣祠　在平畨縣城中明建文四年燕兵入京城有
　人衣葛走至河西依莊浪魯氏為傭隠其姓名冬夏
　衣必以故葛衣覆其上力作倦自吟哦或夜聞哭聲
　永樂中有京官至莊浪識傭欲與語走南山避之或
　問京官傭何人終不答蓋建文臣也康熈四十六年
　莊浪㕔金人望同士庶立祠祀之
崔副使祠　在城東祀明副使道崔允嘉靖二十三年
　建
田巡撫祠　在城西街為明巡撫田樂開扒沙等地建
　祠祀之
張總兵祠　在東闗廂祀明總兵張達
忠節祠　在古浪縣城内祀明陣亡千戸王經張威百
　户王朝陳泰徐敏趙祥
勸忠祠　在古浪縣雙塔堡祀陣亡千戸嚴璽
忠節祠　在永昌縣城南郭祀漢武威太守任延凉州
　刺史种暠武威太守梁綂唐大斗副使哥舒翰明指
　揮馬駿張傑陣亡都指揮鄔佐郭憲指揮孫琦孫􁦈
　王瑾喻松宋經孫仁鎮撫楊休陳傑百户韓得董忠
　王忠管銳于真宋真孫縉髙經彭謙
佟巡撫祠　在城東門外祀巡撫佟延年
孫將軍祠　在城東門外祀振武將軍孫思克
師總兵祠　在城東門外祀總兵師帝賔
李將軍祠　在武威縣柔逺驛西祀明陣亡都指揮凉
　州協副李晟
金山聖母祠　在鎮畨縣西門外明洪武三十一年建
大雲寺　在城東北隅天佑五年建内有古塔一十三
　層
安國寺　在城東南隅相傳為晉張軌之宫寺前有古
　井
清應寺　在城北明永樂時勅建有姑洗塔一十三層
羅什寺　一名塔寺在城北内起浮圖一十三層相傳
　有鳩摩羅什之舌藏於内
莊嚴寺　在城南六十里紅崖地舊名静覺寺明永樂
　五年三藏國師耳赤建
金塔寺　在城南三十里
大佛寺　一名廣善寺在府東南一百里崖有石佛髙
　七丈
海藏寺　在城北十里下有湫山上烟雲林木鬱秀
大覺寺　在永昌縣城東南隅
廣禪寺　在永昌縣城内正南
金川寺　在永昌縣城北明永樂十二年建
聖容寺　在永昌縣城北二十里
雲莊寺　在永昌縣城南五十里明正綂六年建
聖容寺　在鎮畨縣城内西南明洪武三十二年建
寳塔寺　在鎮畨縣城西闗外明正綂五年建
迎恩寺　在鎮畨縣南城外
永夀寺　在古浪縣北郭元末兵毁明洪武十九年改
　建觀音寺
清凉寺　在古浪縣城南古龍山下
龍泉寺　在古浪縣城西南寺後有塔七級寺前有泉
　故名
夀國寺　在古浪縣大靖城萬厯二十四年建
莊嚴寺　在平畨縣道署後相傳唐宋時建
寳藏寺　在平畨縣南闗明洪武十年建
海徳寺　在平畨縣城東北明正綂元年建
石佛寺　在平畨縣城北三十里
元真觀　在府東闗明洪武二十四年建正綂四年賜
　名
太清宫　在城内南街元大厯年建明永樂年重修正
　綂年賜名清真觀
佑聖觀　在永昌縣城東北隅明洪武二十五年建正
　綂中都指揮宋忠重修
集仙觀　在古浪縣大靖城西門外明末建
集福觀　在平畨縣南闗明洪武四年建
北靈觀　在平畨縣城北明萬厯二十四年建
古峰菴　在永昌縣城北金山上有泉四時不竭
普陀菴　在古浪縣城外東南菴後有塔七層
寜夏府
社稷壇　在府城南　寜夏縣寜朔縣附府　平羅縣
　靈州中衛縣新渠縣寳豐縣俱在城西
風雲雷雨山川壇　在府城南　寜夏縣寜朔縣附府
　平羅縣在城西北　靈州中衛縣俱在城南　新渠
　縣在城東南　寳豐縣在城東
先農壇　在府城東南　寜夏縣寜朔縣附府　平羅
　縣靈州寳豐縣俱在城東　中衛縣在城南　新渠
　縣在城東北
文廟　在府治北明永樂時建於効忠坊北正綂中移
　今所順治十八年巡撫劉秉政修康熈三十八年監
　収同知李珩重修　寜夏縣寜朔縣附府　平羅縣
　在城中新建　靈州在州治東南明𢎞治間建旋廢
　順治十六年巡撫黄圖安重修　中衛縣在縣大街
　中明正綂間建於城東北隅巡撫徐廷璋移此康熈
　三年同知髙士鐸敎諭劉追儉重修　新渠縣在南
　門内街東雍正四年建　寳豐縣在縣治東南雍正
　四年建
崇聖祠　在學宫東　寜夏縣寜朔縣附府　平羅縣
　靈州中衛縣新渠縣寳豐縣俱在學宫東
名宦祠　在學宫㦸門左祀名宦各州縣俱同
鄉賢祠　在學宫㦸門右祀鄉賢各州縣俱同
忠孝祠　寜夏縣寜朔縣在學宫内　靈州在學宫内
　中衛縣在學宫西
節義祠　寜夏縣寜朔縣在學宫旁　靈州在學宫外
　中衛縣在城西南
文昌祠　在府治東　靈州在州城東南　中衛縣在
　學宫東　寜夏商學在惠安城東南
闗帝廟　在府城東北隅唐建明萬厯間改修　寜夏
　縣寜朔縣附府　平羅縣在縣治内　靈州在州治
　正南　中衛縣在東門外　新渠縣在南門内路東
　寳豐縣在南門路西
城隍廟　在府城東北唐建明成化嘉靖間皆重修
　寜夏縣寜朔縣俱附府　平羅縣在城東　靈州中
　衛縣在城内西北　新渠縣寳豐縣俱在北門内
旗纛廟　在府城西北並廣武營堡内　靈州在城内
　南街並花馬池堡
厲壇　在府城北　寜夏縣寜朔縣俱附府　平羅縣
　靈州中衛縣新渠縣寳豐縣俱在城北
八蜡廟　在府東門外七里　中衛縣在東門外
武廟　在振武門内祀太公望以孫武子黄石公等配
　明萬厯間重修
龍王廟　在城内正西　平羅縣在城外大水口　靈
　州在南門外　新渠縣在昌潤渠口雍正六年建
馬神廟　在總兵署北　平羅縣在縣治東　靈州在
　花馬池　中衛縣在東門外　寳豐縣在守備署東
三賢祠　在靈州祀總督楊一清王瓊河東道張九徳
名賢祠　在永通橋西祀明賈俊王時中張潤張濬林
　琦毛伯温劉淮
忠烈祠　在新城南祀明巡撫安惟學總兵姜漢嘉靖
　三十六年建
咸寜侯祠　在府城東北闗帝廟西祀仇鉞鉞有平逆
　鐇功正徳七年鎮人祀之
功徳祠　在府前倉祀明巡撫王崇古
汪公祠　在唐漢兩壩祀明河西道汪文輝
黄公祠　在府城祀巡撫黄嘉善
顯忠祠　在府馬營明萬厯壬辰之變奉㫖祀盡節官
　生軍民
貞烈祠　在馬營明萬厯間奉㫖祀兵變時烈女
忠節祠　在府境常信堡奉㫖祀萬厯間本堡盡節者
三忠祠　在府城内祀馬獻圗負圗呈圗兄弟
王公祠　在廣武堡祀遊擊王正
寜静寺　在寜夏縣東明正綂間建
永夀寺　在寜夏縣西北明正綂年建
髙臺寺　在寜夏縣清和門外明萬厯間建
承天寺　在寜朔縣西偽夏諒祚建明洪武間修
報恩寺　在寜朔縣西南明洪武間建
永祥寺　在寜朔縣西明正綂年建
邊寜寺　在寜朔縣西北明正綂間建
福寜寺　在寜朔縣西康熈三十年建
保安寺　在平羅縣南
千佛寺　在靈州東
華藏寺　在靈州北
卧佛寺　在靈州東南
白衣寺　在靈州西
牛首寺　在靈州牛首山
石空寺　在中衛縣北層崖峭壁石室中空毎夜僧燈
　如星懸天際
米鉢寺　在中衛縣南七十里米鉢山因名寺
羚羊寺　在中衛縣南
清寜觀　在寜夏縣西北舊元昊宫明萬厯間改觀
三清觀　一在寜朔縣南薰門外一在靈州城西
静正觀　在寜朔縣南康熈間建
西寜府
社稷壇　在城西　西寜縣附府　碾伯縣在城南
風雲雷雨山川壇　在城南　西寜縣附府　碾伯縣
　在城南
先農壇　在城東　西寜縣附府　碾伯縣在城東
文廟　在府治東明宣徳三年都督史昭建𢎞治三年
　副使柯忠增修康熈九年兵備副使欒元魁修五十
　三年副使楊宗仁重修　西寜縣附府　碾伯縣在
　縣治北舊為察院成化十四年都御史劉廷璋改建
　順治十二年西寜兵備副使馮如京重修
崇聖祠　在學宫東　西寜縣附府　碾伯縣在學宫
　東
名宦祠　在學宫㦸門左祀名宦兩縣俱同
鄉賢祠　在學宫㦸門右祀鄉賢兩縣俱同
忠孝祠　西寜縣在學宫左　碾伯縣在學宫左側
節義祠　西寜縣在東郭外　碾伯縣在東隅
文昌祠　在學宫東
闗帝廟　在府治西北　西寜縣附府　碾伯縣在城
　東闗
城隍廟　在城西北　西寜縣附府　碾伯縣在城西
旗纛廟　在府治後
厲壇　在城北　西寜縣附府　碾伯縣在城東
馬神廟　在城南門内　碾伯縣在東闗東北隅
　金山祠　在府城西北一百二十里明洪武二十六年
　　建
　火神廟　在縣治南　碾伯縣在南城太和門内
　東嶽廟　在碾伯縣城東
　真武廟　在碾伯縣城東
　都龍王廟　在城西　碾伯縣在東闗北隅
　雷祖廟　在西寜縣東闗外雷鳴山
　忠節祠　在東闗祀歴代忠節名臣有功湟中者明嘉
　　靖中建今移主於學宫
　廣惠寺　在西寜縣原名郭莽寺雍正十年奉
㫖重建
賜額廣惠寺
勅賜碑文
　佑寜寺　在西寜縣原名格隆寺雍正十年奉
㫖重建
賜額佑寜寺
勅賜碑文
　雷鳴寺　在府治南康熈初年建
　印心寺　在府治西康熈三十八年建
　葆寜寺　在府治北康熈十二年建
　永興寺　在府北五里明永樂八年建
　華藏寺　在府南禪山下明永樂八年建
　𢎞通寺　在府東闗内明洪武中建
　寜畨寺　在府治西北明洪武中建
　藏經寺　在府治西南隅明永樂十年建
　覺華寺　在府城東八十里明永樂十三年建
　𢎞覺寺　在府治南明洪武二十三年建
　髙臺寺　在府城南隅明洪武二年建
　石佛寺　在碾伯縣古鄯城南有天然石佛三尊
　西来寺　在碾伯縣東闗内明萬厯二十八年建
　瞿曇寺　在碾伯縣南四十里明洪武二十年建
　卧佛寺　在碾伯縣東南二百七十里明永樂年建
鷂子溝寺　在大通衛東南一百一十里
朝藏寺　在大通衛東南一百二十里
老佛寺　在大通衛東南一百六十里
奴木氣寺　在大通衛西南一百三十里
祁家寺　在大通衛西南一百五十里
他陽池寺　在大通衛南九十里
班固寺　在大通衛東南一百一十里
加爾多寺　在大通衛東一百五十里
廣福觀　在西寜縣東北隅明宣徳元年建
木禪庵　在西寜縣治南明天啟二年建
直𨽻秦州
社稷壇　在州城西　秦安縣在城南　清水縣禮縣
　徽縣俱在城西　兩當縣在城北
風雲雷雨山川壇　在州城南　秦安縣在城北　清
　水縣徽縣兩當縣俱在城南　禮縣在城西
先農壇　在州東郊　秦安縣清水縣禮縣徽縣俱在
　城東　兩當縣在城東北
文廟　在州西南隅元大徳六年敎諭梁公弼建明宣
　徳九年知州李亨重修康熈十四年知州王之鯨重
　建　秦安縣在縣東南元大徳元年建明洪武初知
　縣康昭修成化正徳嘉靖間相繼重修　清水縣在
　縣治南明洪武四年知縣劉徳建於縣治北嘉靖間
　始改今所萬厯間重修順治十四年知縣劉漸生重
　修康熈十四年知縣劉俊聲重修　禮縣在舊所城
　中順治十三年署縣歐陽瑊卜遷　徽縣在城東街
　鐘樓山麓明洪武七年知州金堅創建嘉靖中相繼
　修葺　兩當縣在縣治西順治間知縣郎熈化趙志
　忭蔣大震先後續修
崇聖祠　在學宫左　秦安縣在學宫右　清水縣在
　廟後　禮縣徽縣兩當縣在學宫左
名宦祠　在學宫㦸門左祀名宦各縣俱同
鄉賢祠　在學宫㦸門右祀鄉賢各縣俱同
忠孝祠　在學宫内　秦安縣清水縣禮縣俱在學宫
　内　徽縣在縣治東　兩當縣在學宫旁
節義祠　在東門街　秦安縣在學宫南　清水縣在
　縣署南　禮縣在縣署西　徽縣在縣署東　兩當
　縣在學宫旁
文昌祠　禮縣在學宫旁　兩當縣在學宫内
闗帝廟　在州東郊　秦安縣在城中　清水縣在城
　西北　禮縣在所城　徽縣在北街　兩當縣在縣
　治西
城隍廟　在州治西北　秦安縣在縣治東　清水縣
　在城西南街　禮縣在所城南　徽縣在北街　兩
　當縣在縣治西
厲壇　在州城北　秦安縣清水縣禮縣徽縣俱在城
　北　兩當縣在城東北
八蜡廟　清水縣在西郭外　禮縣在南郊　徽縣在
　城東
太昊廟　在州西郭别城中累代增修一在三陽川卦
　臺上
女媧廟　在州北四十里　秦安縣在北山
三皇廟　在清水縣西郭内古城下
子夏祠　在州城學宫街卜姓世居於此為先賢别𣲖
　建祠以祀
漢髙祖廟　在州東十里沙隴上
漢武帝廟　在州東二十里平蘭嶺唐開元中建
諸葛忠武侯廟　在秦州玊泉山
龍王廟　在州東六十里　秦安縣在城東　禮縣二
　一在聖泉山一在湫泉山　徽縣在鳳凰山　兩當
　縣有二一在西門内一在乳洞
東嶽廟　秦安縣在城内　清水縣在城東　禮縣在
　九泉山　兩當縣有二一在縣北三里一在紅崖寺
　北
真武廟　在兩當縣上川
三官廟　在徽縣東闗山崗
李杜祠　在秦州天靖山玉泉觀祀唐李白杜甫
杜工部祠　在徽縣栗亭西三十里祀唐杜甫
尉遲廟　在州東四十里馬跑泉祀唐鄂公尉遲敬徳
　因常濬泉灌田民為立廟
名將廟　一在州東門内祀漢李廣趙充國宋劉錡一
　在州西門外祀宋吴玠吴璘
忠烈祠　在徽縣仙人闗祀宋宣撫吴玠吴璘
龍王廟　在清水縣北有湫亦曰靈湫廟
西江神廟　在禮縣赤土山
湫神廟　在禮縣九泉山
宣靈龍王廟　在徽縣鳳凰山
九龍廟　在秦安縣九龍山上
靈濟廟　在禮縣聖泉山
天水神祠　在秦州天水湖上水可愈疾殿名惠應宋
　建隆初建
六先生祠　在秦州祀郭整任棠姜岐郭荷楊軻周桂
門克新祠　在州治南祀尚書門克新明成化六年知
　州秦竑建
烈女祠　在徽縣東山崗
㑹福寺　在州西二里明洪武年建
南山寺　在州城南有浮屠靈湫
靈應寺　在秦州仙人岩唐時建
瑞應寺　在州東麥積山初名石岩後秦姚興重修有
　隋神尼塔記
崇寜寺　在州東北鵰巢鎮本漢隗囂故宅
北山寺　在州北
華藏寺　在秦州大石山
攺龍寺　在秦州石嶺闗
雲光寺　在秦州龜峰山
普賢寺　在州西普川鎮
金門寺　在秦州金門山
大雲寺　在秦州闗子鎮
水月寺　在秦州城南
瑞蓮寺　在秦州城西北隅
甘露寺　在秦州城北
興國寺　在秦安縣治東北元至正年建
龍泉寺　在秦安縣龍泉山
龍栢寺　在秦安縣龍栢峽
石佛寺　在秦安縣西
白崖寺　在秦安縣野占坡
青巖寺　在清水縣東南五十里
月臺寺　在清水縣西五里
靈山寺　在清水縣東十五里
法靈寺　在清水縣城内正南
安國寺　在清水縣西郭明洪武年建
大覺禪院　在清水縣東
興福寺　在禮縣治右
聖泉寺　在禮縣城東南
正覺寺　在禮縣鸞亭山
翠峰寺　在禮縣翠峰山
聖夀寺　在禮縣雷王山麓
乾明寺　在禮縣太華山
觀音寺　在徽縣城内北明洪武年建
郭陽寺　在徽縣南二十里明洪武年建
慶夀寺　在徽縣北二十里
普化寺　在徽縣東四十里
三泉寺　在徽縣東四十里三泉縣之勝境
普照寺　在徽縣西二十里
普圎寺　在徽縣西四十里有石崖洞壑
興善院　在徽縣西門外
南禪院　在徽縣南五里
聖夀院　在徽縣西三十里
明智院　在徽縣東四十里
白佛寺　在兩當縣城内正南宋紹興年建
法林寺　在兩當縣西宋紹興年建
雲平寺　在兩當縣大渠北
魚池寺　在兩當縣南三十里
興國寺　在兩當縣北一百里
觀音院　在兩當縣南七十里
玉泉觀　在州西北天靖山元至元間建
大霄觀　在秦州仙人山唐建
栢林觀　在州東二十里栢林山
尹喜觀　在秦州北山
洞陽觀　在清水縣西五十里
元真洞　在清水縣城西
九龍觀　在秦安縣九龍山麓
朝陽觀　在秦安縣東闗
長生觀　在禮縣城東
朝陽觀　在禮縣西山
大元觀　在禮縣鎮鳳山
玉泉觀　在禮縣九泉山
元帝觀　在徽縣北門外
迎虚觀　在徽縣南
通元觀　在徽縣西二十五里元至正年建
集休觀　在兩當縣登真山
興龍觀　在兩當縣河東
洞仙庵　在兩當縣北一百里
直𨽻階州
社稷壇　在州城西北　成縣在城西　文縣在城東
風雲雷雨山川壇　在州城南　成縣在城南　文縣
　在東郭外
先農壇　在州城東　成縣文縣俱在城東
文廟　在州城西舊在城西門外明嘉靖間改建東闗
　隆慶間遷土城之北萬厯間遷城西三里又遷城西
　北隅天啟間遷城北明末改建於今學宫之後尋毁
　於兵順治十一年知州于道行始移今所康熈二年
　知州戴其貞重修三十七年知州陳勲又重修　成
　縣在縣治西明萬厯中知縣髙如崧建後毁於冦移
　建上城東北隅康熈間知縣劉瑜復建舊址　文縣
　在縣治東舊在西南隅明洪武十四年建𢎞治三年
　千戸髙節改建今址嘉靖萬厯間俱重修崇禎七年
　燬於冦十四年復建
崇聖祠　在明倫堂後　成縣在㦸門左　文縣在廟
　左
名宦祠　在學宫㦸門左祀名宦兩縣俱同
鄉賢祠　在學宫㦸門右祀鄉賢兩縣俱同
忠孝祠　在㦸門左　成縣在城南西街　文縣在城
　西街左
節義祠　在學宫旁　成縣在城西街右　文縣在學
　宫東
文昌祠　在州城北
闗帝廟　在州城中　成縣在城隍廟東　文縣在縣
　治南
城隍廟　在州治西　成縣在縣治西　文縣在東門
　外
旗纛廟　文縣在演武㕔左
厲壇　在州城北　成縣文縣俱在北門外
軒轅廟　在成縣西
文王廟　在文縣左舊文州治後臺上宋移建於南門
　西明正徳元年重建於上城順治十四年重修
周武王廟　在州城内明知州余新民建
水神廟　在州南門外康熈三十七年建
龍王廟　階州在城南門外　成縣有三一在城西二
　十里洪武二十九年建一在西北十里一在東南十
　里　文縣在所城北門
馬祖廟　成縣在月城内　文縣在舊城西坡
通濟祠　在州西門外祈禱雨澤有應康熈三十七年
　建
真武廟　在成縣治東北
東嶽廟　在州城東　成縣在縣東五陵上　文縣在
　縣治南
忠烈祠　在成縣城内祀宋劉惟輔
杜甫祠　在成縣治左
熊池廟　在州城北一百三十里明初建
五顯廟　在州玉皇閣後壁有宋孝宗御書碑
陽湯廟　在文縣天池旁所城外
忠節祠　在文縣文王廟内祀宋劉銳趙汝曏
紅女祠　在州真武山麓祀貞女紅氏
清凉寺　在州東北二里元至正年建
萬夀寺　在州城西
普光寺　在州城西元王祥建
崇覺寺　在州西北宋嘉祐年建
西禪寺　在州西宋知州宋公璹重修
江南寺　在州對舟橋建望江樓
栢林寺　在州東六十里龍拽山舊福津縣宋時勅建
卧龍寺　在州城北三十里宋知州田世雄建
新寺　在階州明正徳年重建
普照寺　在成縣東二十里
開元寺　在成縣西五十里
興教寺　在成縣西北明洪武年建
大雲寺　在成縣東南十里鳳凰山唐建
甘露寺　在成縣西十里
青龍寺　在成縣北三十里
栢林寺　在成縣北五里
聖夀寺　在文縣舊城西元延祐元年建明正統六年
　修
北禪寺　在文縣北玊虚山
南海寺　在文縣舊城南門外隂平橋頭
普覺寺　在文縣北八十里明永樂時建
金山寺　在文縣東門外
回龍寺　在文縣陽湯砦
髙天寺　在文縣西三十里
梵業寺　在文縣北九十里唐時建
大通寺　在文縣南三十里
雄徳寺　在文縣南二十里
迎真觀　在州西七十里唐貞觀年建
真武宫　在階州鳳山
三元宫　在成縣城北
玊皇觀　在文縣舊城北街明洪武年建
西景觀　在文縣哈南寨
紫宸宫　在文縣城中
直𨽻肅州
社稷壇　在州城西　髙臺縣在城西北
風雲雷雨山川壇　在州城南　髙臺縣在城西南
先農壇　在州城東　髙臺縣在城東
文廟　在州治東南明成化三年巡撫徐廷璋建嘉靖
　三十五年副使陳其學拓地重修　髙臺縣在縣治
　東明嘉靖二十三年巡撫傅鳳翔建
崇聖祠　在學宫東　髙臺縣在學宫東
名宦祠　在學宫㦸門左祀名宦髙臺縣同
鄉賢祠　在學宫㦸門右祀鄉賢髙臺縣同
忠孝祠　在學宫内　髙臺縣在學宫内
節義祠　在學宫外　髙臺縣在學宫外東
文昌祠　在州城東南
闗帝廟　在州治東　髙臺縣在城内南門左
城隍廟　在州治西　髙臺縣在縣治西南
旗纛廟　在州治東　髙臺縣在縣治東南隅
厲壇　在州城東北　髙臺縣在城北
八蜡廟　在州城北討來河北岸　髙臺縣在城西
王母祠　在州西南二百五十里後凉張駿時酒泉太
　守馬岌言周穆王見王母於崑崙山宜立祠駿從之
東嶽廟　在州東門内
西嶽廟　在州城西門
真武廟　在州城北隅
龍王廟　髙臺縣有二一在城東十里一在鎮夷城南
　一里
火神廟　在州儒學東
馬神廟　在州城東　髙臺縣有二一在城西隅一在
　鎮夷城東南隅
阮内官祠　在肅州臨水堡西門外明太監阮和鎮守
　甘肅時賊冦邉和先鋒拒敵戰敗自刎後土人立廟
　祀之
劉師祠　在州治南師姓劉字摩訶
晏公廟　在鎮夷城東
忠勇祠　在學宫旁祀漢浞野侯趙破奴三國魏義士
　龎淯晉宛戍校尉宋矩金城令車濟義士索泮明總
　兵王貴㕘將姜顯宗楊翥都指揮吴釗劉興指揮胡
　麒鍾振千户曹贇符受許釗陳進邉威王臣李相來
　斌楊祥董以忠百户董和黄義田志深張璽吴英陳
　泰王忠劉威朱安陳五王貴蔣忠崔達任虎司彦明
　錢濟民梁棟劉端　髙臺縣在鎮夷城南門内祀漢
　宣武將領趙通明逰擊龔子敬
襄愍祠　在州城東祀明逰擊芮寜大學士石瑶記
忠節祠　在髙臺縣學宫西祀唐河西總管王孝傑𤓰
　州都督張守珪河西節度使䔥嵩明鄉賢劉寛陣亡
　都指揮劉經百戸朱全劉勇何良
吉祥寺　在州城西北隅
大赫寺　在州城西南隅明正統間奉勅重修
金佛寺　在州城南金佛寺堡明天順年建
文殊寺　肅州有二一在城内一在西南三十里山口
　内有元太子喃嗒失碑記　髙臺縣在鎮夷城西南
　二十里
觀音寺　在州城東五里
鐘鼓寺　在州城西北隅
崇善寺　在州城東二里
西峰寳刹　在州城西三里相傳沮渠䝉遜時有神僧
　慧達圎寂於此為立浮屠事詳仙釋傳
勝縁寺　在髙臺縣城北隅
大善小善寺　在髙臺縣城東北
普濟寺　在髙臺縣鎮夷城北隅
元帝觀　在髙臺縣鎮夷城北明成化元年改建
安西㕔靖逆㕔
先農壇　安西衛在城東南　栁溝衛在東闗外南
　沙州衛在城東北　靖逆衛在城東　赤金所在城
　東二里
闗帝廟　安西衛在城東門内　栁溝衛一在城内大
　街一在栁溝堡内　沙州衛在城内正北　靖逆衛
　在城内東北隅　赤金所在舊城内東北
城隍廟　安西衛在城西門内正街　栁溝衛在城内
　大街　沙州衛在城内正街衛治西　靖逆衛在城
　内大街　赤金所在新城内東南隅
八蜡廟　沙州衛在城東
龍王廟　沙州衛在城西七里　靖逆衛有三一在南
　門外一在二道溝離城三十里一在昌馬河口離城
　一百二十里　赤金所在城南五里
馬神廟　栁溝衛在城内北街　沙州衛在城内東南
　隅
牛王廟　靖逆衛在北門外西北
大佛寺　在沙州衛城内西南隅
大佛寺　在沙州衛城西三里雍正八年建
雷音寺　在沙州衛城南三十里即千佛洞創始未詳
　有斷碣云唐(年號數/字剥落)年重修疏岩鑿石佛龕層叠塑
　像繪畫以數萬計明時回人蹂躪佛像毁壊龕為沙
　掩畫壁猶存今人民繁庶道人等疏爬始見每年四
　月八日香火甚盛
西雲觀　在沙州衛城西三里雍正八年建
觀音堂　在靖逆衛南門外一里
　
　
　
　
　
　
　
　
　
　
　
　
　
　甘肅通志巻十二
欽定四庫全書
　甘肅通志巻十三
　　貢賦
　甘屬山多土瘠地氣早寒自明季遭流冦蹂躪民生
　凋敝我
朝休養生息元氣已復近更濬渠招種田野日闢民力日
　裕生齒繁盛庶而且富昔日邊徼今臻上理矣志貢賦
一民田
　臨鞏平慶四府直𨽻秦階二州屬原額各等共地二
　　十五萬三千九百四頃四十𤱔五分四釐四毫三
　　絲三忽六微内安化真寜二縣原額大𤱔地六千
　　四百五頃五十𤱔三分八釐八毫據慶陽府冊報
　　以大𤱔折小𤱔地二萬三千九百四十六頃五𤱔
　　八釐九毫六絲九忽又合水縣照糧起科地四千
　　五百九十二頃八十二𤱔四分通共地二十七萬
　　六千三十七頃七十七𤱔六分四釐六毫二忽六
　　微内除奉
㫖豁免過荒地一十六萬七千八百五十五頃五十八
　　𤱔二分六釐四毫八絲九忽四微二纎八塵七𣺌
　實熟共地一十萬八千一百八十二頃一十九𤱔三
　　分八釐一毫一絲三忽一微七纎一塵三𣺌内除
　　階州等處歸併西固等廳州縣地六百一十頃七
　　十三𤱔九分七毫九絲六忽三微九纎在於後開
　　接収歸併登造外
　止該實熟并漳縣接収岷州歸併共地一十萬七千
　　五百七十一頃四十五𤱔四分七釐三毫一絲六
　　忽七微八纎一塵三𣺌
　又首報隠匿地一百四十一頃六十八𤱔四分八釐
　　七毫
　二項共地一十萬七千七百一十三頃一十三𤱔九
　　分六釐一絲六忽七微八纎一塵三𣺌
　實徴本折共糧一十七萬八千二百三十四石六斗
　　二升一合九抄七撮一圭六粟二粒四顆内
　本色糧二萬四千三百七十石三斗三升一合一勺
　　二抄一圭二粟九粒六顆内
　起運糧一萬九千四百一十石六斗六升三合一勺
　　一抄三撮七粟三粒
　存留糧四千九百五十九石六斗六升八合七撮五
　　粟六粒六顆
　實徴民糧折色并均徭停免協濟共銀二十萬二十
　　七兩三錢一分一釐六毫二絲九微四纎七𣺌六漠
　外遇閏加銀一千四百六十一兩六錢五分三釐八
　　絲二忽二微五纎三塵五𣺌三漠
　原額實活俱折下下丁二十九萬八千一百九十六
　　丁内除歸併各屬接管丁二千六百七十丁半在
　　於後開接収歸併登造外
　止該丁二十九萬五千五百二十五丁半奉文以糧
　　載丁共載丁銀三萬五千五百三十九兩三錢一
　　分四釐八毫九絲九忽九微二塵三𣺌九漠
　外遇閏加銀一千六百三十二兩三錢四分六釐八
　　毫六絲四忽一微一纎六塵一𣺌一漠
盛世滋生永不加賦丁七千四百一十丁
　額外課程地税匠價年例盤纒料價丁站農桑共銀
　　二千六十六兩一錢五分三釐四毫
　外遇閏加銀一百三十二兩六錢一分一釐八毫六
　　絲六忽六微一纎九塵九𣺌
　額解岷山驛站銀一百八十七兩四錢八分一釐
　額解裁府朝　覲造冊路費銀七十一兩三錢三分
　　三釐四毫
　續增崆峒山糧銀二十八兩五錢七分六釐三毫二
　　絲九忽六纎一塵三𣺌
　河濵棄土糧折銀二十一兩五錢二分二釐一毫三
　　絲七微
　以上額内額外連閏并朝　覲共銀二十四萬一千
　　一百六十八兩三錢四釐五毫九絲三忽五微九
　　纎三塵九𣺌九漠内除寜州在於望減無路等事
　　案内奉
㫖豁減過重賦銀一萬二千六百四十八兩七錢四分
　　八釐八毫八絲九忽八微二纎一塵一𣺌
　止該銀二十二萬八千五百一十九兩五錢五分五
　　釐七毫三忽七微七纎二塵八𣺌九漠内
　起運銀一十五萬四百五十一兩三錢五分九釐九
　　絲四忽四微七纎五塵六𣺌八漠
　應該存留銀七萬八千三百三十七兩九錢六分一
　　釐一毫五絲四忽五微七纎九塵八𣺌
　今止存留銀七萬七千八百八十兩一錢三分一釐
　　六毫七絲一忽七微七纎四塵一𣺌一漠
　尚該存留不敷銀四百五十七兩八錢二分九釐四
　　毫八絲二忽八微五塵六𣺌九漠奉文在於接管
　　屯衛起運銀内留抵支食
　解藥脚價盤纒藥材折價茜草鋪墊等銀一百三十
　　七兩九錢六分六釐四毫七絲七忽七微六纎一
　　塵八𣺌
　續增崆峒山起運糧銀二十八兩五錢七分六釐三
　　毫二絲九忽六纎一塵三𣺌
　河濱棄土糧折起運銀二十一兩五錢二分二釐一
　　毫三絲七微
　溢額起運糧二百五十六石六斗六升六合六勺六
　　抄六撮六圭八粟
　額徴本色起運草二千一百四十四束一斤三兩九
　　錢七分四釐八毫六絲四忽六微九塵一𣺌八漠
　存留草一千束
　額外開墾河濱棄土地五十一頃八十六𤱔三分八
　　毫
　實徴本色起運糧二十六石二斗六升三合八抄
　臨鞏二府秦階二州屬接収各州縣實熟地六百一
　　十頃七十三𤱔九分七毫九絲六忽三微九纎
　又河州接収寜河里溢額地四頃九𤱔
　二項共地六百一十四頃八十二𤱔九分七毫九絲
　　六忽三微九纎
　實徴本色起運糧二百五十四石二斗五升九合一
　　勺七抄一撮一圭六粟三粒五顆
　實徴折色并均徭共銀二千一十三兩一錢四分九
　　釐二絲六忽六微一纎四塵八𣺌五漠
　民丁二千六百七十丁半奉文以糧載丁銀三百七
　　十七兩七錢四分二釐九毫六絲八忽八微二纎
　　四塵八𣺌
　外遇閏加銀四十五兩二錢九分七釐七絲四忽五
　　微五纎九塵四𣺌一漠
　以上地丁二項連閏起運共銀二千四百三十六兩
　　一錢八分九釐六絲九忽九微九纎九塵六漠
一監牧
　鞏平二府屬接収開城等七監原額牧馬草場共地
　　一十七萬七千一百六十一頃六十二𤱔二分八
　　釐六毫内除不堪耕種地一十四萬四百六十頃
　　一十一𤱔二分六釐四毫止供芻牧不堪徴銀外
　　堪種荒熟山坡地三萬六千七百一頃五十一𤱔
　　二釐二毫安定廣寜二監於不堪耕種草場内設
　　苑學學租并開墾共地五十頃七十六𤱔一分二
　　項荒熟山坡共地三萬六千七百五十二頃二十
　　七𤱔一分二釐二毫内除奉
㫖豁免過實荒共地二萬六千二百八十頃六十𤱔二
　　分九釐四毫
　實熟共地一萬四百七十一頃六十六𤱔八分二釐
　　八毫
　實徴折色并均徭共銀六千二百八十三兩九毫六
　　絲八忽
　原額實活牧丁五千五十四丁奉文以糧載丁共載
　　丁銀一千五十三兩六錢七分七釐五毫五絲二
　　忽三微六纎
　外遇閏加銀三十八兩四錢一分八釐一毫七絲六
　　忽七微四纎八塵八𣺌
盛世滋生永不加賦丁二百九十二丁
　額外監課程并開墾地租糧折銀二十五兩二錢八
　　分二釐一毫三絲七微
　以上額内額外起運連閏共銀七千四百兩三錢七
　　分八釐八毫二絲七忽八微八塵八𣺌
一屯田
　臨鞏平慶四府秦階二州屬接収各衛所並沙井保
　　安二堡原額共地四萬九千二百三頃四十五𤱔
　　八分九釐六毫九絲一忽七微又水地一千六百
　　二十塊旱地四百六十三塊内除
　荒地二萬七千二百一十三頃三十一𤱔四分七釐
　　三絲九忽四微六纎六塵六𣺌七漠
　實熟地二萬一千九百九十頃一十四𤱔四分二釐
　　六毫五絲二忽二微三纎三塵三𣺌三漠又水地
　　一千六百二十塊旱地四百六十三塊
　又額外地一千一百三十三頃七十二𤱔八分五釐
　　八毫
　實徴本色起運糧一十萬五千八百二十三石九斗
　　七升六合一抄五撮七圭九粟六粒三顆
　實徴本色起運草二萬五千七百二十二束二十九
　　斤三十四兩四錢一分八釐一絲四忽三微五纎
　　三塵四𣺌
　實徴地𤱔地租均徭公條草價九釐等項共銀六千
　　二百兩七錢七分一釐二毫九絲四忽一微八纎
　　九塵八𣺌
　屯丁三萬九千二百五十八丁
　番民九百九十户奉文以糧載丁銀一萬八千五百
　　一十兩一錢七分三釐一毫三絲七忽九纎一𣺌
　　六漠
　外遇閏加銀八百八十一兩一錢八分五釐三毫九
　　絲一忽二微六纎六塵九𣺌五漠
　以上地丁二項連閏共銀二萬五千五百九十二兩
　　一錢二分九釐八毫二絲二忽五微四纎六塵九
　　𣺌一漠
　額外屯租銀八兩
　以上額内額外共銀二萬五千六百兩一錢二分九
　　釐八毫二絲二忽五微四纎六塵九𣺌一漠内
　起運銀二萬四千七百九十五兩八錢一分六釐六
　　毫六絲四忽二微九纎一塵五𣺌二漠
　存留銀八百四兩三錢一分三釐一毫五絲八忽二
　　微五纎五塵三𣺌九漠
　甘凉寜西四府直𨽻肅州安靖二㕔屬原額屯科秋
　　站并新墾共地六萬八千七百八十三頃五十五
　　𤱔七分六釐二毫三絲三忽四微内
　除荒免徴地五千八百六十八頃六十一𤱔七分九
　　釐三毫二絲九忽又除沙井驛歸併蘭州旱地四
　　十頃一十八𤱔一分九釐六毫又除鎮番改歸武
　　威地五頃八十六𤱔九分七釐四毫八絲二忽
　實熟并新墾共地六萬二千八百六十八頃八十八
　　𤱔七分九釐八毫二絲二忽四微
　一収鎮番歸并武威地五頃八十六𤱔九分七釐四
　　毫八絲二忽
　二項共實熟地六萬二千八百七十四頃七十五𤱔
　　七分七釐三毫四忽四微又水磨二盤
　實徴墾軍并地𤱔折色銀五千五百兩九錢七分二
　　釐七毫八絲六忽六微一纎
　實活屯丁二萬一千八百五十六丁九分三釐
盛世滋生永不加賦丁五萬九千九百四十八丁奉文
　　以糧載丁共載丁銀三千二百三兩八錢四分二
　　釐五絲六忽二微六纎二塵四𣺌
　二項共實徴銀八千七百四兩八錢一分三釐八毫
　　四絲二忽八微七纎二塵四𣺌内
　起運銀六千六十二兩一錢九分七釐九毫九絲二
　　忽八微七纎二塵四𣺌
　存留銀二千六百四十二兩六錢一分五釐八毫五
　　絲
　實徴倉斗起運本色正糧三十三萬六千一百三十
　　五石八升七合七勺一抄六圭二粟三粒
　實徴京斗起運本色正糧七百八十八石七斗五升
　　五合三勺九抄八撮
　實徴倉斗起運本色馬糧九千八百六十九石九斗
　　二升四合六勺二抄三撮四圭七粟二粒
　實徴京斗起運本色馬糧三十九石四斗三升七合
　　七勺六抄九撮九圭
　實徴倉斗存留本色糧八百四十三石六斗七升八
　　合九勺
　實徴起運本色新例草四百七十四萬八千六百七
　　十九束八分三釐二毫五絲八忽八微七纎六塵
　　五𣺌三漠
一更名並養廉
　臨鞏平三府并秦州屬原額共地二萬二千三百九
　　頃五十九𤱔四分九釐一毫八忽六漠内除
　荒地九千四百二十八頃三十八𤱔八分九釐五毫
　　四絲七忽又地一十一處煤硐一眼又荒田園多
　　半處該油五百四十二斤九兩四錢
　實熟地一萬二千八百八十一頃二十𤱔五分九釐
　　五毫六絲一忽六微又田園數處下地一處零少
　　半處又無頃𤱔地六十六處六段一十八窖一百
　　四畦煤硐六眼地基一十處民房二十八間民磨
　　四十五輪油磨一輪磁窰一座各徴不等
　實徴本色省斗糧一萬一百三十五石二斗四升八
　　合五勺七抄七撮六圭二粒内
　起運糧一萬八十石一斗三合七勺九抄一撮五圭
　　九粟二粒八顆
　存留糧五十五石一斗四升四合七勺八抄六撮九
　　粒二顆
　實徴起運本色草一百三十五束
　實徴折色銀八千一百一十三兩七錢三分五釐八
　　毫六絲五微七纎五塵五𣺌六漠
　更名丁七千一百二十八丁
盛世滋生永不加賦丁二百五十三丁奉文以糧載丁
　　銀三千七十九兩一錢三分三釐一毫三絲二忽
　　三微六纎一塵六𣺌五漠
　外遇閏加銀一百一十二兩二錢六分八釐五毫四
　　絲二忽三微一纎七塵八𣺌五漠
　以上地丁二項連閏共銀一萬一千三百五兩一錢
　　三分七釐五毫三絲五忽二微五纎五塵六漠内
　起運銀一萬一千九十一兩二錢一分七釐四毫七
　　絲四忽四微五纎五塵六漠
　存留銀二百一十三兩九錢二分六絲八微
　甘凉寜三府直𨽻肅州屬原額更名并新墾共地二
　　千一百一十八頃八十七𤱔七分三釐八毫三絲
　　内
　除荒免徴并猛水衝没無存地二百八頃七十五𤱔
　　七分二釐八毫又油房一處又除武威改歸古浪
　　地八頃八十八𤱔六分九釐五毫
　實熟并新墾共地一千九百一頃二十三𤱔三分一
　　釐五毫三絲
　一収武威改歸古浪地八頃八十八𤱔六分九釐五
　　毫
　二項共實熟地一千九百一十頃一十二𤱔一釐三
　　絲又水磨一十三盤園圃三處油樑一條草湖場
　　四處
　實徴油樑磨税房課木植地𤱔折糧草起運共銀一
　　千八百二十五兩一錢六分五釐四毫七絲七忽
　　四纎
　實活丁八千三百三十九丁半奉文以糧載丁銀一
　　百七十三兩三錢四分三釐八毫六絲四忽一微
　　六纎三塵九𣺌一漠
　二項共實徴起運銀一千九百九十八兩五錢九釐
　　三毫四絲一忽二微三塵九𣺌一漠
　實徴倉斗起運本色糧一萬四千六百六石二升九
　　合三勺四抄四撮
　實徴起運本色新例草四萬一千二百七十一束七
　　分六釐九絲六微四纎一塵六𣺌六漠
　一蘭州㕔改歸平番實徴更名熟地八十九頃二十
　　七𤱔六分七釐
　實活更名丁二名
　實徴起運折色地租銀三十九兩二錢八分一釐七
　　毫六絲
　隨徴起運丁銀六兩九錢七分一毫九絲二忽
　遇閏加銀二錢五分四釐
　二項共實徴起運銀四十六兩五錢五釐九毫五絲
　　二忽
一番糧
　臨鞏凉西四府直𨽻階州屬新歸投誠番民并喇嘛
　　共四萬三千三百一十三户男婦子女共一十八
　　萬三千四十九名共種熟地一百二頃三十六𤱔
　　又無頃𤱔水旱地二十三萬二千五百四十一段
　共徴折色起運銀一千一百六十三兩五錢三釐三
　　毫二絲二忽七微八纎四塵
　實徴起運本色糧一萬二千四百九十九石二斗五
　　升八合一勺四抄
　實徴起運本色草一百九十七束五分九釐九毫四
　　絲七忽
　共貢馬九十匹内
　西寜府屬新歸番民貢馬二十四匹每匹折貢銀八
　　兩共折起運銀一百九十二兩
　凉州府屬新歸番民貢馬六十六匹交納凉永莊各
　　營驗収撥補摘缺營馬
　狄道縣接収㕘革土司蘇成威原額山坡陡凹隂山
　　及稍平堪種陽坡共折正地六頃一十二𤱔三分
　　七釐五毫
　實徴夲折糧三十石六斗一升八合七勺五抄内
　實徴本色起運糧一十四石八斗五升四合九抄八
　　撮一圭三粟一粒四顆
　實徴折色銀九兩二錢一分二釐三毫五絲四忽四
　　微七纎一塵九𣺌七漠
　原管部落一十三户
　應徴均載丁銀四兩六分一釐八絲五忽七微二纎
　　七𣺌九漠
　外遇閏加銀七錢三分六釐四絲六忽八微九纎六
　　塵一𣺌二漠
　以上地丁二項連閏共起運銀一十四兩九釐四毫
　　八絲七忽八纎八塵八𣺌八漠
臨洮府屬
一民田
　原額川中山坡共地二萬三千一十二頃三十八𤱔
　　八分九釐七毫六絲内除奉
㫖豁免過荒地并揑墾荒地共地七千五百七十八頃
　　五十𤱔三分六絲一忽五微七纎四塵
　實熟地一萬五千四百三十三頃八十八𤱔五分九
　　釐六毫九絲八忽四微二纎六塵
　實徴本折糧三萬一千四百五十五石一斗六升九
　　合四勺一撮一圭七粟二顆内
　本色糧一萬五千四百九十八石九斗一升九合六
　　撮九圭九粟四粒六顆内
　起運糧一萬三千八百八十三石六斗六升六合六
　　勺三抄八撮一圭二粟七粒八顆
　存留糧一千六百一十五石二斗五升二合三勺六
　　抄八撮八圭六粟六粒八顆
　實徴民糧折色并均徭共銀二萬九千九十一兩七
　　錢七分九釐三毫五絲二纎一塵六𣺌三漠
　外遇閏加銀二百一十八兩一錢九分八釐五絲二
　　忽八微二纎六塵四𣺌三漠
　原額實活俱折下下丁一十二萬三千一百三十二
　　丁奉文以糧載丁共載丁銀七千五百六十四兩
　　五分四釐三毫四忽九微六纎五塵五𣺌三漠
　外遇閏加銀三百一十三兩九錢一分三釐二毫八
　　絲三忽六微九纎六塵九𣺌二漠
盛世滋生永不加賦丁一千三百六十二丁
　額外課程地税匠價年例盤纒料價共銀七百一十
　　一兩三分五釐六毫
　外遇閏加銀四十五兩八錢四分九釐一毫六絲六
　　忽六微六纎
　額解裁府朝　覲銀二十三兩七錢七分七釐八毫
　以上額内額外連閏并朝　覲共銀三萬七千九百
　　六十八兩六錢七釐五毫五絲八忽一微七纎五
　　𣺌一漠内
　起運銀一萬二千四百九十兩九錢二分七釐三毫
　　九絲二忽九微二纎八塵二漠
　應該存留銀二萬五千九百一十七兩五錢五分三
　　毫三絲六忽六微六纎九𣺌八漠
　今止存留銀二萬五千四百五十九兩七錢二分八
　　毫五絲三忽八微五纎五塵二𣺌九漠
　尚該存留不敷銀四百五十七兩八錢二分九釐四
　　毫八絲二忽八微五塵六𣺌九漠奉文在於接管
　　屯衛起運銀内留抵支食
　解藥脚價盤纒藥材折價茜草鋪墊等銀一十七兩
　　九錢五分九釐三毫一絲一忽三微八纎七塵二
　　𣺌
　溢額起運糧二百五十六石六斗六升六合六勺六
　　抄六撮六圭八粟
　額徴本色起運草一百五十束一十三斤二兩九分
　　九釐八毫八絲六忽三微六纎七塵一𣺌八漠
　存留草一千束
一民田
　狄道縣河州接収岷州
　實熟地九十六頃八十八𤱔二分六釐一毫八絲四
　　忽二微
　又河州接収寜河里溢額地四頃九𤱔
　二項共地一百頃九十七𤱔二分六釐一毫八絲四
　　忽二微
　實徴本色起運糧二百四十四石九斗二升四合六
　　勺二抄六撮六圭七粟三粒五顆
　實徴折色銀一百五十一兩七錢六分八釐七毫二
　　忽六微四纎一塵九𣺌四漠
　民丁一千五百六十五丁奉文以糧載丁銀六十四
　　兩二錢四分八釐七毫二絲八忽四微六纎五塵
　　一𣺌三漠
　外遇閏加銀一十三兩三錢六分六釐四毫五忽二
　　微八塵三𣺌九漠
　以上地丁二項連閏共起運銀二百二十九兩三錢
　　八分三釐八毫三絲六忽三微一纎五塵四𣺌六
　　漠
一屯田
　狄渭蘭金河五州縣接収臨河蘭岷四衛并歸徳所
　　沙井保安二堡
　原額屯地一萬一千一百一十九頃二十九𤱔二分
　　七釐二毫四絲又水地一千六百二十塊旱地四
　　百六十三塊内除
　荒地五千六百九十四頃五十𤱔四分四釐二絲八
　　忽
　實熟地五千四百二十四頃七十八𤱔八分三釐二
　　毫一絲二忽又水地一千六百二十塊旱地四百
　　六十三塊
　又額外開墾實熟地二十頃九十六𤱔
　實徴本色起運糧三萬三千七百三十九石六斗二
　　升七合一勺四抄九圭二粟六粒三顆
　實徴本色起運草一萬一百五十三束三釐一毫九
　　絲四忽二纎八塵八𣺌
　實徴地租均徭等項共銀二千二百六十八兩七錢
　　七分四釐九毫四絲二忽三微六纎九塵七𣺌二
　　漠
　屯丁八千一十五丁
　番民九百九十户奉文以糧載丁銀五千七百二十
　　七兩七錢七分二釐六毫四絲一忽四微五纎四
　　塵八𣺌六漠
　外遇閏加銀二百九十兩四錢五釐九毫五絲七忽
　　四微九纎六塵六𣺌九漠
　以上地丁二項連閏共銀八千二百八十六兩九錢
　　五分三釐五毫四絲一忽三微二纎一塵二𣺌七
　　漠内
　起運銀七千六百二十八兩九錢二分九釐九毫九
　　絲二忽九微二纎九塵四𣺌四漠
　存留銀六百五十八兩二分三釐五毫四絲八忽三
　　微九纎一塵八𣺌三漠
一更名
　狄渭蘭金河五州縣接収蘭州㕔
　原額更名地二千一百五十一頃九十五𤱔二釐六
　　毫八忽六微内除荒地一百三十五頃五十九𤱔
　　九分二釐又地一十一處煤硐一眼又荒田園多
　　半處油五百四十二斤九兩四錢
　實熟地二千一十六頃三十五𤱔一分六毫八忽六
　　微又田園數處下地一處零少半處又無頃𤱔地
　　六十六處六段一十八窖一百四畦煤硐六眼地
　　基九處民房一十五間民磨四十五輪油磨一輪
　　磁窰一座
　實徴租斗折省斗本色糧四千六百七十二石二斗
　　二升三合五勺三抄八撮七圭六粟九粒四顆内
　起運糧四千六百一十七石七升八合七勺五抄二
　　撮七圭六粟二顆
　存留糧五十五石一斗四升四合七勺八抄六撮九
　　粒二顆
　實徴租銀一千一百五十八兩四錢九分四釐一毫
　　二絲三忽六微
　更名丁三千八百八十九丁奉文以糧載丁銀九百
　　七十五兩七錢一分三釐四毫三絲六忽八微五
　　纎九塵九𣺌三漠
盛世滋生丁七十一丁
　外遇閏加銀三十五兩五錢七分六釐二毫六絲七
　　忽二纎四塵六𣺌五漠
　以上地丁二項連閏共銀二千一百六十九兩七錢
　　八分三釐八毫二絲七忽四微八纎四塵五𣺌八
　　漠内
　起運銀一千九百五十五兩八錢六分三釐七毫六
　　絲六忽六微八纎四塵五𣺌八漠
　存留銀二百一十三兩九錢二分六絲八微
一番糧
　河州㕔并歸徳所雍正四年新歸投誠番民一萬四
　　千三百九十六户男婦子女五萬一千九百三十
　　六名耕種水旱地五萬四千段
　實徴起運本色糧一千一百九十四石五斗六升四
　　合三勺
　狄道縣接収㕘革土司蘇成威原額山坡陡凹隂山
　　及稍平堪種陽坡共折正地六頃一十二𤱔三分
　　七釐五毫
　實徴本折糧三十石六斗一升八合七勺五抄内
　實徴本色起運糧一十四石八斗五升四合九抄八
　　撮一圭三粟一粒四顆
　實徴折色銀九兩二錢一分二釐三毫五絲四忽四
　　微七纎一塵九𣺌七漠
　原管部落一十三户
　應徴均載丁銀四兩六分一釐八絲五忽七微二纎
　　七𣺌九漠
　外遇閏加銀七錢三分六釐四絲六忽八微九纎六
　　塵一𣺌二漠
　以上地丁二項連閏共起運銀一十四兩九釐四毫
　　八絲七忽八纎八塵八𣺌八漠
鞏昌府屬
一民田
　原額各等共地二萬九千三百一十五頃九𤱔五分
　　九釐二毫九絲二微内除奉
㫖豁免過荒地并丈明真荒揑墾地共地一萬九千八
　　百六十六頃六十五𤱔六分五釐六毫五絲八忽
　實熟并開墾地九千四百四十八頃四十三𤱔九分
　　三釐六毫三絲二忽二微内除岷州歸併河州狄
　　道禮縣地一百頃七十三𤱔八釐七毫七絲四忽
　　二微
　止該實熟并開墾及漳縣接収岷州歸併地九千三
　　百四十七頃七十𤱔八分四釐八毫五絲八忽
　又首報隠匿地一百四十一頃六十八𤱔四分八釐
　　七毫
　二項共地九千四百八十九頃三十九𤱔三分三釐
　　五毫五絲八忽
　實徴本折糧三萬五千六百三十三石一升三合九
　　勺八抄八撮八圭六粟一粒内
　本色糧四千三百五十八石八斗二升五合四勺三
　　抄六撮三圭三粒四顆内
　起運糧三千二十一石七斗四升八合二勺八抄八
　　撮三圭八粟四粒七顆
　存留糧一千三百三十七石七升七合一勺四抄七
　　撮九圭一粟八粒七顆
　實徴民糧折色并均徭停免共銀四萬一千五百七
　　十八兩七錢四分七毫三絲三忽一微五纎四塵
　　二漠
　外遇閏加銀五百七十六兩一錢四分七釐四毫四
　　絲一忽三微八纎七塵五𣺌四漠
　原額實活俱折下下丁六萬一千二百九十八丁内
　　除岷州歸併河州等處丁一千五百九十丁止該
　　丁五萬九千七百八丁奉文以糧載丁共載丁銀
　　七千五百三十三兩八錢六分六釐六毫六絲八
　　忽七微四纎一塵八𣺌五漠
　外遇閏加銀三百五十六兩七錢六分九釐六毫一
　　絲一忽七微二纎三塵六𣺌一漠
盛世滋生永不加賦丁一千六百一十八丁
　額外課程地税匠價丁站農桑共銀三百九十五兩
　　一錢八釐四毫
　外遇閏加銀二十六兩五錢八分一釐一毫九絲一
　　忽六微五纎三塵三𣺌
　額解裁府朝　覲造冊路費銀一十一兩五錢五分
　　五釐六毫
　以上額内額外連閏并朝　覲造冊路費共銀五萬
　　四百七十八兩七錢六分九釐六毫四絲六忽六
　　微六纎三𣺌二漠内
　起運銀三萬三千二百四十五兩八錢四分六釐七
　　毫二絲七忽八微七纎六塵五漠
　存留銀一萬七千一百四十八兩九錢六分九釐四
　　絲七忽一微八纎二𣺌七漠
　解藥脚價茜草鋪墊盤纒等銀八十三兩九錢五分
　　三釐八毫七絲一忽六微四塵
一監牧
　接収安定監原額牧馬草場共地五萬二千六百四
　　頃五十二𤱔六分内除不堪耕種地四萬四千九
　　百三十六頃五𤱔止供芻牧不堪徴銀堪種荒熟
　　山坡地七千六百六十八頃四十七𤱔六分又于
　　不堪耕種草場内設苑學學租地四十八頃二項
　　荒熟山坡地七千七百一十六頃四十七𤱔六分
　　内奉
㫖豁免過實荒地四千四百六十六頃七十二𤱔二分
　　二釐九毫
　實熟地三千二百四十九頃七十五𤱔三分七釐一
　　毫
　實徴折色銀一千九百四十九兩八錢五分二釐二
　　毫二絲六忽
　原額實活牧丁一千五百一十六丁奉文以糧載丁
　　共載丁銀三百二十九兩二分七釐一毫八絲一
　　微六纎六塵
　外遇閏加銀一十一兩九錢九分六釐六毫七絲二
　　忽一微八纎一塵七𣺌
盛世滋生永不加賦丁八十一丁
　額外監課程銀二兩八錢八分
　以上額内額外起運連閏共銀二千二百九十三兩
　　七錢五分六釐七絲八忽三微四纎七塵七𣺌
一民田
　西固㕔接収階州南石二里
　實熟地二十七頃一十二𤱔三分四釐一毫六絲五
　　忽三微九纎
　實徴折色銀二百四十八兩一錢七分五釐四毫一
　　絲一微七塵一𣺌九漠
　民丁一十九丁奉文以糧載丁銀四十一兩八錢七
　　分八釐二毫七絲八忽八微九纎九塵一𣺌九漠
　外遇閏加銀二兩三錢一分八釐六毫三絲一微二
　　纎八塵八𣺌二漠
　以上地丁二項連閏共起運銀二百九十二兩三錢
　　七分二釐三毫一絲九忽一微三纎五塵二𣺌
一屯田
　隴伏寜等十州縣并西固㕔接収鞏洮岷臨蘭階文
　　等衛所及洮州衛
　原額屯地八千二百二十二頃六十五𤱔六分六釐
　　七毫四絲六忽六微六纎九塵九𣺌内除
　荒地三千四百一十一頃一𤱔九分九釐七毫九絲
　　八忽六微三纎三塵三𣺌三漠
　實熟地四千八百一十一頃六十三𤱔六分六釐九
　　毫四絲八忽三纎六塵五𣺌七漠
　又額外地一千一百三頃七十二𤱔五分九毫二絲
　　五忽
　實徴夲色起運糧二萬五千九百五十六石八斗一
　　升七合一勺四抄四撮三圭一粟四粒二顆
　實徴夲色起運草九千八百二十八束一十七斤一
　　十五兩七錢三分一釐七毫三微二纎四塵六𣺌
　實徴地畆草價九釐均徭共銀一千一百三十四兩
　　九錢五分八釐八毫八絲一忽六微一纎二塵四
　　𣺌六漠
　屯丁七千二百九十四丁奉文以糧載丁銀四千五
　　百三十八兩九分四釐三毫三絲六忽二微七纎
　　五塵八𣺌
　外遇閏加銀二百一十兩四錢四分一釐三毫九絲
　　七忽七纎六塵六𣺌五漠
　以上地丁二項連閏共銀五千八百八十三兩四錢
　　九分四釐六毫一絲四忽九微六纎四塵九𣺌一
　　漠
　額外屯租銀一兩三錢一分
　以上額内額外共銀五千八百八十四兩八錢四釐
　　六毫一絲四忽九微六纎四塵九𣺌一漠内
　起運銀五千七百三十八兩五錢一分五釐五忽一
　　微一塵三𣺌五漠
　存留銀一百四十六兩二錢八分九釐六毫九忽八
　　微六纎三塵五𣺌六漠
一更名
　安定㑹寜靖逺等縣接収蘭州㕔
　原額實熟地四百四頃九十四畆七分五釐地基一
　　處民房一十三間各徴不等
　實徴省斗起運糧七百二十八石八斗九升七勺六
　　抄六撮一圭三粟六顆
　實徴地租銀二百九十一兩二錢三分二毫二絲四
　　忽四微
盛世滋生丁一十四丁
　更名丁三百一十六丁奉文以糧載丁銀一百八十
　　一兩一分一釐二毫八絲一忽
　外遇閏加銀六兩五錢九分九釐二毫七絲
　以上地丁二項連閏共起運銀四百七十八兩八錢
　　四分七毫七絲五忽四微
一番糧
　岷州西固㕔投誠番民并洮州衛新歸番民喇嘛六
　　千八百六户男婦子女二萬二千二百九十二名
　　口共耕水旱無頃畆地三萬八百九十二段
　共徴折色起運銀一千一百一十六兩六錢
　實徴起運本色糧三百一十四石六斗五升
平凉府屬
一民田
　原額川中山坡共地一十一萬二千一十七頃二十
　　九畆二分二毫六絲三忽四微内除奉
㫖豁免過荒地并地震崩壓地共地八萬二千七百一
　　十七頃五十一畆八分四釐五毫二絲一忽
　實熟并開墾地二萬九千二百九十九頃七十七畆
　　三分五釐七毫四絲二忽四微
　實徴本折糧四萬九千三百四十石六斗三升五合
　　三勺八抄七撮七圭七粟三粒五顆内
　本色糧二千五十八石八斗二升九合八勺三抄三
　　撮三圭七粒内
　起運糧一千六百六十七石三斗三升五合四勺九
　　撮一圭五粟三粒七顆
　存留糧三百九十一石四斗九升四合四勺二抄四
　　撮一圭五粟三粒三顆
　實徴民糧折色并均徭共銀五萬三千三百二兩四
　　錢八分八釐一毫七絲三忽八微八纎八塵九𣺌
　　六漠
　外遇閏加銀四百三十兩五釐八毫六絲九忽七微
　　一纎一塵七𣺌三漠
　原額實活俱折下下丁四萬五千九十八丁奉文以
　　糧載丁共載丁銀九千三百三十四兩六錢七釐
　　二毫二忽八纎三塵六漠
　外遇閏加銀四百一十五兩一錢三分九釐九毫五
　　絲一忽三微三纎二𣺌四漠
盛世滋生永不加賦丁二千二百二十七丁
　額外課程地税匠價共銀四百六兩九錢八分四釐
　　一毫
　外遇閏加銀二十八兩二錢三分二釐八忽三微一
　　纎六塵六𣺌
　額解裁府朝　覲銀二十三兩七錢七分七釐八毫
　續增崆峒山糧銀二十八兩五錢七分六釐三毫二
　　絲九忽六纎一塵三𣺌
　河濱棄土糧折銀二十一兩五錢二分二釐一毫三
　　絲七微
　以上額内額外連閏并朝　覲共銀六萬三千九百
　　九十一兩三錢三分三釐五毫六絲五忽九纎一
　　塵八𣺌九漠内
　起運銀四萬一千八百二十四兩三錢五分八釐一
　　毫九絲七忽九微九纎三塵五𣺌一漠
　存留銀二萬二千一百九兩一錢五分五釐四毫二
　　絲九微三纎七𣺌八漠
　解藥脚價盤纒等銀七兩七錢二分一釐四毫八絲
　　六忽四微六塵三𣺌
　續增崆峒山起運糧銀二十八兩五錢七分六釐三
　　毫二絲六忽六纎一塵三𣺌
　河濱棄土糧折起運銀二十一兩五錢二分二釐一
　　毫三絲七微
　額徴本色起運草一千九百九十三束四斤一兩八
　　錢七分四釐九毫七絲八忽二微四纎二塵
　額外開墾河濱棄土地五十一頃八十六畆三分八
　　毫
　實徴本色糧二十六石二斗六升三合八抄
一監牧
　接収開城等六監原額牧馬草場共地一十二萬四
　　千五百五十七頃九畆六分八釐六毫内除設立
　　白馬城堡髙山峻嶺石坎水衝砂磧不堪耕種地
　　九萬五千五百二十四頃六畆二分六釐四毫止
　　供芻牧不堪徴銀堪耕種荒熟山坡地二萬九千
　　三十三頃三畆四分二釐二毫又廣寜監於不堪
　　耕種草場内開墾地二頃七十六畆一分二項荒
　　熟山坡地二萬九千三十五頃七十九畆五分二
　　釐二毫内奉
㫖豁免過實荒地二萬一千八百一十三頃八十八畆
　　六釐五毫
　實熟并開墾地七千二百二十一頃九十一畆四分
　　五釐七毫
　實徴折色并均徭共銀四千三百三十三兩一錢四
　　分八釐七毫四絲二忽
　原額實活牧丁三千五百三十八丁奉文以糧載丁
　　共載丁銀七百二十四兩六錢五分三毫七絲二
　　忽一微九纎四塵
　外遇閏加銀二十六兩四錢二分一釐五毫四忽五
　　微六纎七塵一𣺌
盛世滋生永不加賦丁二百一十一丁
　額外監課程并開墾地租糧折銀二十二兩四錢二
　　釐一毫三絲七微
　以上額内額外起運連閏共銀五千一百六兩六錢
　　二分二釐七毫四絲九忽四微六纎一塵一𣺌
一屯田
　平崇等十州縣及鹽茶㕔接収平凉固原岷州三衛
　　并平鎮西三所
　原額屯地一萬二千二百四十八頃二十九畆六釐
　　一絲内除
　荒地七千八百六十六頃五十一畆九分二釐六毫
　　二絲六忽六微六纎六塵六𣺌七漠
　實熟地四千三百八十一頃七十七畆一分三釐三
　　毫八絲三忽三微三纎三塵三𣺌三漠
　實徴本色起運糧一萬八千五百九十一石二斗一
　　升八合七勺三抄一撮三圭五粟四粒二顆
　實徴本色起運草五千七百四十一束一十二斤一
　　十八兩六錢八分三釐一毫二絲
　實徴地畆均徭草價九釐共銀一千一百八十六兩
　　七錢五分三釐四毫七絲八忽一微三纎三塵六
　　𣺌八漠
　屯丁一萬一千五百二丁奉文以糧載丁銀三千三
　　百三十六兩四錢九分八釐五毫四絲三忽七微
　　五纎三塵七𣺌
　外遇閏加銀一百四十四兩五錢一分三釐七毫二
　　絲七忽四微六纎六塵五𣺌五漠
　以上地丁二項連閏起運共銀四千六百六十七兩
　　七錢六分五釐七毫四絲九忽三微五纎三塵九
　　𣺌三漠
一更名并養廉
　平静華涇靈隆六州縣及鹽茶㕔
　原額更名及寺廟常輪折正共地一萬八百二十八
　　頃四畆三分二釐五毫内除
　山坡折正川荒地一千九百七十八頃五十三畆五
　　分八釐五毫四絲七忽
　實熟折正川地八千八百四十九頃五十畆七分三
　　釐九毫五絲三忽
　實徴本色起運糧四千五百五十七石五斗四升四
　　合二勺七抄二撮七圭二粒
　實徴折色地租并新增舊管糧銀六千六十二兩三
　　分九釐九毫九絲三忽一微一纎八塵三𣺌六漠
　原額養廉租地八千五百二十八頃七十七畆三分
　　九釐内除
　荒地六千九百五十頃七十三畆三分九釐
　實熟地一千五百七十八頃四畆
　實徴本色起運糧一百四十五石一斗一升
　實徴折色租銀五百九十七兩七錢二分三釐四毫
　　八絲一忽二微五纎七塵二𣺌
　更名丁二千九百二十三丁奉文以糧載丁銀一千
　　九百一十六兩三錢七分九釐四毫九絲八忽三
　　微一纎四𣺌九漠
盛世滋生丁一百六十八丁
　外遇閏加銀六十九兩八錢七分三釐一毫八絲四
　　忽七微五纎三塵八𣺌六漠
　以上地丁二項連閏共起運銀八千六百四十六兩
　　一分六釐一毫五絲七忽四微三纎九塵九𣺌一
　　漠
慶陽府屬
一民田
　原額一等共地一萬九千八百三十八頃五十六畆
　　六分三釐五毫内安化真寜二縣原額大畆地六
　　千四百五頃五十畆三分八釐八毫又據府冊報
　　以大畆折小畆地二萬三千九百四十六頃五畆
　　八釐九毫六絲九忽又合水縣照糧起科地四千
　　五百九十二頃八十二畆四分通共地四萬一千
　　九百七十一頃九十三畆七分三釐六毫六絲九
　　忽内除奉
㫖豁免過荒地並丈明真荒地共地二萬九千八百四
　　十六頃七十一畆六釐九毫九絲三忽六微
　實熟地一萬二千一百二十五頃二十二畆六分六
　　釐六毫七絲五忽四微
　實徴本折糧三萬七千五百二十七石四斗六升二
　　合九勺六抄二撮八圭六粟四粒三顆内
　本色糧一千九百五十二石四斗二升九合五勺九
　　抄五撮八圭五粒四顆内
　起運糧八百三十七石九斗一升二合七勺七抄七
　　撮四圭六粒八顆
　存留糧一千一百一十四石五斗一升六合八勺一
　　抄八撮三圭九粟八粒六顆
　實徴民糧折色并均徭共銀四萬九百六十七兩七
　　錢五分五釐四毫一絲八忽三纎九塵一𣺌三漠
　外遇閏加銀一百三十五兩八錢二分三釐七毫八
　　絲三忽二微七纎六塵九𣺌二漠
　原額實活俱折下下丁一萬八百一十九丁奉文以
　　糧載丁共載丁銀五千九十二兩六錢七分六釐
　　四毫五絲七忽一微六纎三塵三𣺌一漠
　外遇閏加銀二百九兩一錢二分四釐三毫四絲四
　　忽二微五塵六𣺌七漠
盛世滋生永不加賦丁一千八十丁
　額外課程地税匠價共銀二百兩五分八釐三毫
　外遇閏加銀九兩三錢三分七釐四毫一絲六忽六
　　微六纎
　以上額内額外連閏共銀四萬六千六百一十四兩
　　七錢七分五釐七毫一絲九忽三微四纎五塵三
　　漠内除寜州在於望减無路等事案内奉
㫖豁减過重賦銀一萬二千六百四十八兩七錢四分
　　八釐八毫八絲九忽八微二纎一塵一𣺌
　止該銀三萬三千九百六十六兩二分六釐八毫二
　　絲九忽五微二纎三塵九𣺌三漠内
　起運銀三萬八百二十九兩六錢八分五釐二絲九
　　忽八纎七塵九𣺌七漠
　存留銀三千一百三十六兩三錢四分一釐八毫四
　　微三纎五塵九𣺌六漠
一屯田
　安化寜州合水環縣接収慶平二衛并環縣所
　原額屯地一萬一百九十八頃七十九畆八分内除
　荒地六千九百九十三頃五十六畆六分八毫三絲
　　五忽
　實熟地三千二百五頃二十三畆一分九釐一毫六
　　絲五忽
　實徴本色起運穀折米四千七百五十三石二升五
　　合四勺七抄三撮五圭二粟四粒四顆
　實徴地畆公條草價九釐共銀七百七兩三錢三分
　　四釐九毫五絲三忽二微五纎七塵一𣺌三漠
　屯丁一千三百三十五丁奉文以糧載丁銀九百一
　　十八兩七錢五分二釐三毫六絲八忽四微二纎
　　四塵三漠
　外遇閏加銀三十三兩六錢一分二釐一毫六絲一
　　忽九微七纎五塵五𣺌七漠
　以上地丁二項連閏起運共銀一千六百五十九兩
　　六錢九分九釐四毫八絲三忽六微五纎六塵七
　　𣺌三漠
甘州府屬
一屯田
　原額屯科并新墾共地一萬三千四百四十五頃六
　　畆七分二釐一毫八絲内
　除荒免徴地九百八十四頃八十九畆八分五釐六
　　毫
　實熟并新墾共地一萬二千四百六十頃一十六畆
　　八分六釐五毫八絲
盛世滋生永不加賦丁六千七百一十五丁奉文以糧
　　載丁起運銀八百三十七兩五錢二分八釐七毫
　　五絲
　實徴倉斗起運本色正糧七萬八千七百七十一石
　　六斗一升七合二勺九抄五撮六圭三粟六粒
　實徴倉斗起運本色馬糧三千九百四十三石四斗
　　四升七合六勺一抄四撮七圭八粟一粒
　實徴倉斗存留本色糧一百五十石三斗六升
　實徴起運本色新例草一百一十六萬七千七百四
　　十三束四釐八毫六絲四忽八纎九塵二𣺌
一更名
　原額更名并新墾共地三百五十頃二十三畆一分
　　三釐五毫内
　除荒免徴地一百二十一頃一十畆九分八釐八毫
　　一絲
　實熟并新墾共地二百二十九頃一十二畆一分四
　　釐六毫九絲又水磨二盤油樑一條草湖場四處
　實徴油樑磨税起運銀六兩三錢五分
　實活丁三百三十七丁奉文以糧載丁銀三十六兩
　　五錢九分五釐三毫三絲
　二項共實徴起運銀四十二兩九錢四分五釐三毫
　　三絲
　實徴倉斗起運本色糧三千四百四十二石九升九
　　合八勺二撮
　實徴起運本色新例湖草二千五十七束一分四釐
　　二毫八絲五忽七微一纎四塵二𣺌
凉州府屬
一屯田
　原額屯科共地二萬六千一百九十二頃七十五畆
　　四分六釐六毫六忽四微内除
　荒免徴地一千九十二頃二十三畆一分三釐三毫
　　五絲
　又除沙井驛歸併蘭州旱地四十頃一十八畆一分
　　九釐六毫
　又除鎮番改歸武威地五頃八十六畆九分七釐四
　　毫八絲二忽
　實熟并新墾共地二萬五千五十四頃四十七畆一
　　分六釐一毫七絲四忽四微
　一収鎮番改歸武威地五頃八十六畆九分七釐四
　　毫八絲二忽
　二項共實熟地二萬五千六十頃三十四畆一分三
　　釐六毫五絲六忽四微
　實徴墾軍銀一十三兩五錢六分三釐九毫
盛世滋生永不加賦丁二萬五千二百三十二丁奉文
　　以糧載丁銀七百六十九兩三錢三釐二毫九絲
　　六忽二微六纎二塵四𣺌
　二項共實徴起運銀七百八十二兩八錢六分七釐
　　一毫九絲六忽二微六纎二塵四𣺌
　實徴倉斗起運本色正糧七萬一千八百八十二石
　　三斗六升六合六勺四圭
　實徴倉斗起運本色馬糧三千五百六十六石五斗
　　六升八勺三抄二粟
　實徴倉斗存留本色糧六百一十石八斗一升八合
　　九勺
　實徴起運本色新例草一百六十五萬二千四百七
　　十三束五釐二毫一絲七忽一微七纎三塵三𣺌
　　七漠
一更名
　原額更名共地七百七十七頃三畆八分六釐内
　除荒免徴并猛水衝没無存地六十四頃七十六畆
　　八分一釐四毫九絲又油房一處
　又除武威改歸古浪地八頃八十八畆六分九釐五
　　毫
　實熟地七百三頃三十八畆三分五釐一絲
　一収武威改歸古浪地八頃八十八畆六分九釐五
　　毫
　二項共實熟地七百一十二頃二十七畆四釐五毫
　　一絲又水磨一十一盤園圃三處
　實徴房課木植起運銀八十七兩二錢四分九釐
　實活丁七百七十丁奉文以糧載丁銀五十一兩六
　　錢一分九釐四毫四絲七忽一微六纎三塵九𣺌
　　一漠
　二項共實徴起運銀一百三十八兩八錢六分八釐
　　四毫四絲七忽一微六纎三塵九𣺌一漠
　實徴倉斗起運本色糧四千八百六十六石七斗一
　　升五合一勺二抄二撮
　實徴起運本色新例草一萬五千五百二十束八分
　　六釐
　一蘭州㕔改歸平番實徴更名熟地八十九頃二十
　　七畆六分七釐
　實活更名丁二名
　實徴起運折色地租銀三十九兩二錢八分一釐七
　　毫六絲
　隨徴起運丁銀六兩九錢七分一毫九絲二忽
　遇閏加銀二錢五分四釐
　二項共實徴起運銀四十六兩五錢五釐九毫五絲
　　二忽
一番糧
　凉州府屬武永古三縣并荘浪㕔新歸番民一千四
　　百三十六户男婦一萬五千七百七十名口共種
　　熟旱地八頃三十九畆七分墾旱地七十九段
　實徴起運本色糧二十七石三斗九升六合五勺五
　　抄
　實徴起運本色草一百九十七束五分九釐九毫四
　　絲七忽
　貢馬六十六匹交納凉永荘各營騐収撥補摘缺營
　　馬
寜夏府屬
一屯田
　原額屯科共地一萬七千三百八十六頃八十九畆
　　二分九釐一毫四絲七忽内
　除荒免徴地二千五十五頃四十五畆四分四釐九
　　毫八絲八忽
　實熟并新墾共地一萬五千三百三十一頃四十三
　　畆八分四釐一毫五絲九忽
　實徴地畆折色銀五千四百八十七兩四錢七釐八
　　毫八絲六忽六微一纎
　實活屯丁二萬一千八百五十六丁九分三釐
盛世滋生永不加賦丁五百一十五丁奉文以糧載丁
　　銀一千四百八十四兩九分四釐五毫五絲二忽
　二項共實徴銀六千九百七十一兩五錢二釐四毫
　　三絲八忽六微一纎内
　起運銀四千三百二十八兩八錢八分六釐五毫八
　　絲八忽六微一纎
　存留銀二千六百四十二兩六錢一分五釐八毫五
　　絲
　實徴起運本色糧一十三萬四千九百八十七石七
　　斗七升五合三勺五抄一撮一圭六粟
　實徴本色草四十九萬四千三百九十一束五分六
　　釐八毫四絲四忽四微七纎五塵六𣺌六漠
一更名
　原額實徴地九百九十頃二十二畆七分四釐三毫
　　三絲内
　除荒免徴地二十二頃八十七畆九分二釐五毫
　實熟地九百六十七頃三十四畆八分一釐八毫三
　　絲
　實徴地畆折糧草起運銀一千七百三十一兩五錢
　　六分六釐四毫七絲七忽四纎
　實活丁七千二百三十二丁半奉文以糧載丁銀八
　　十五兩一錢二分九釐八絲七忽
　二項共實徴起運銀一千八百一十六兩六錢九分
　　五釐五毫六絲四忽四纎
　實徴本色糧六千二百九十石三斗一升四合四勺
　　二抄
　實徴本色草二萬三千六百九十三束七分五釐八
　　毫四忽九微二纎七塵四𣺌六漠
西寧府屬
一屯田
　原額秋站起科并開墾共地六千九百一十四頃四
　　畆六分九釐二毫内
　除荒免徴地四百六十五頃五十畆九分八釐二毫
　實熟秋站起科并開墾共地六千四百四十八頃五
　　十三畆七分一釐
盛世滋生永不加賦丁二萬一千五百六十七丁
　實徴倉斗起運本色正糧二萬九千四百九十五石
　　四斗六升九合一勺九抄
　實徴倉斗起運本色馬糧一千三百一十九石三升
　　四合二勺一抄五撮
　實徴起運本色新例草八十四萬三千三十五束一
　　分五釐五毫五絲
一番糧
　新歸投誠番民二萬二百七户男婦子女八萬六千
　　一百六十六名口共種無頃畆水旱地一十四萬
　　七千五百七十段
　實徴起運本色糧一萬九百六十二石六斗四升七
　　合二勺九抄
　貢馬二十四匹每匹折貢銀八兩共折起運銀一百
　　九十二兩
直𨽻秦州并所屬
一民田
　原額各等共地六萬七千三百三十二頃一畆九分
　　一釐八毫九絲七忽内除奉
㫖豁免過荒地二萬七千八十一頃五十九畆五分九
　　釐六毫九絲七忽二微五纎四塵七𣺌
　實熟并開墾地四萬二百五十頃四十二畆三分二
　　釐一毫九絲九忽七微四纎五塵三𣺌内除禮縣
　　歸併成縣地一百二十四頃六十畆五分三毫五
　　絲六忽八微
　止該實熟地四萬一百二十五頃八十一畆八分一
　　釐八毫四絲二忽九微四纎五塵三𣺌
　實徴本折糧一萬七千四百三十六石九斗四升九
　　合四勺四撮二圭三粟八粒八顆内
　存留本色糧五百一石三斗二升七合二勺四抄七
　　撮七圭一粟九粒二顆
　實徴民糧折色并均徭共銀二萬六千二十七兩三
　　錢五釐三毫二絲五忽九微四纎九塵二𣺌二漠
　外遇閏加銀一百一兩四錢七分七釐九毫三絲五
　　忽五纎九𣺌一漠
　原額實活俱折下下丁三萬一百三十一丁内除禮
　　縣歸併成縣丁一百四十八丁
　止該丁二萬九千九百八十三丁奉文以糧載丁共
　　載丁銀四千四百六十四兩八錢七釐七毫九絲
　　八忽五微四纎九塵九𣺌五漠
　外遇閏加銀二百一十六兩八錢九分三釐三毫九
　　絲六微一纎九塵九𣺌
盛世滋生永不加賦丁八百四十丁
　額外課程地税匠價年例料價共銀二百三十六兩
　　五錢六分五釐
　外遇閏加銀一十五兩二錢一分三釐七毫五絲
　額解裁府朝覲銀七兩九錢九分九釐九毫
　以上額内額外連閏并朝覲共銀三萬一千七十
　　兩二錢六分三釐一毫一微六纎九塵九𣺌八漠
　　内
　起運銀二萬三千九百一十七兩八分四毫六絲一
　　忽四微四纎五𣺌六漠
　存留銀七千一百三十七兩三錢九分七釐一絲四
　　忽二纎一𣺌二漠
　解藥脚價茜草鋪墊等銀一十五兩七錢八分五釐
　　六毫二纎四忽七微九塵三𣺌
一民田
　秦州禮縣接収岷州化都里成縣上店等里
　實熟地三百六十二頃一十二畆八分九絲
　實徴折色并均徭共銀一千四百九十五兩五錢六
　　分三釐四毫二絲一忽八微
　實徴本色起運糧九石三斗三升四合五勺四抄四
　　撮四圭九粟
　實徴折色銀五兩七錢八分八釐九毫六絲四忽六
　　纎五塵七𣺌二漠
　民丁九百三十八丁半奉文以糧載丁銀二百五十
　　二兩七錢四分一釐四毫四絲二忽九微八纎五
　　塵二𣺌六漠
　外遇閏加銀二十八兩三錢三分五釐三毫九絲五
　　忽二微一纎五塵七𣺌六漠
　以上地丁二項連閏共起運銀一千七百八十二兩
　　四錢二分九釐二毫二絲四忽六纎六塵七𣺌四
　　漠
一屯田
　秦清秦徽禮五州縣接収鞏文禮洮岷西秦七衛所
　原額屯地六千三百一十八頃五十畆一分五釐二
　　絲五忽三纎三塵四𣺌内除
　荒地二千九百五十七頃七十畆八分四釐二毫五
　　絲一忽一微
　實熟地三千三百六十頃七十九畆三分七毫七絲
　　三忽九微三纎三塵四𣺌
　又額外下税地九頃四畆三分四釐八毫七絲五忽
　實徴本色起運糧一萬八千一百四十五石三斗三
　　升二合二勺四抄五撮六圭九粟七粒二顆
　實徴地畆草價九釐共銀六百四十五兩一分五釐
　　二毫七絲四忽四微七纎九塵二𣺌一漠
　屯丁九千六百一丁奉文以糧載丁銀三千一百六
　　十三兩七錢八分七釐九毫二絲九忽三微三纎
　　八塵五漠
　外遇閏加銀一百六十一兩二分八釐七毫五絲七
　　忽四微五纎四塵六𣺌二漠
　以上地丁二項連閏起運共銀三千九百六十九兩
　　八錢三分一釐九毫六絲一忽二微七纎一塵八
　　𣺌八漠
一更名
　秦州并所屬禮縣原額更名地三百九十五頃八十
　　八畆内除
　荒地三百六十三頃五十二畆
　實熟地三十二頃三十六畆
　實徴折色銀四兩二錢四分八釐三絲八忽二微
　實徴本色起運糧三十一石四斗八升
　實徴本色起運草一百三十五束
　更名丁無奉文以糧載丁銀六兩二分八釐九毫一
　　絲六忽一微九纎一塵二𣺌三漠
　外遇閏加銀二錢一分九釐八毫二絲五微三纎三
　　塵三𣺌四漠
　以上地丁二項連閏共起運銀一十兩四錢九分六
　　釐七毫七絲四忽九微三纎五𣺌七漠
直𨽻階州并所屬
一民田
　原額各等共地二千三百八十九頃四畆二分九釐
　　七毫二絲三忽内除奉
㫖豁免過荒地七百六十四頃五十九畆七分九釐五
　　毫五絲八忽
　實熟地一千六百二十四頃四十四畆五分一毫六
　　絲三忽内除階州歸併西固成縣歸併秦州地三
　　百八十五頃四十畆三分一釐六毫六絲五忽三
　　微九纎
　止該實熟地一千二百三十九頃四畆一分八釐四
　　毫九絲九忽六微一纎
　實徴折色糧六千八百四十一石三斗八升九合九
　　勺五抄二撮二圭五粟四粒六顆
　實徴民糧折色并均徭恊濟共銀九千五十九兩二
　　錢四分二釐六毫一絲九忽八微八纎七塵八𣺌
　原額實活俱折下下丁二萬七千七百一十八丁内
　　除階州歸併西固成縣歸併秦州丁九百三十二
　　丁半
　止該丁二萬六千七百八十五丁半奉文以糧載丁
　　共載丁銀一千五百四十九兩三錢二釐四毫六
　　絲八忽三微九纎八塵六𣺌九漠
　外遇閏加銀一百二十兩五錢六釐二毫八絲二忽
　　五微三纎九塵七𣺌七漠
盛世滋生永不加賦丁二百八十三丁
　額外課程地税匠價等項共銀一百一十六兩四錢
　　二釐
　外遇閏加銀七兩三錢九分八釐三毫三絲三忽三
　　微三纎
　額解岷山驛站銀一百八十七兩四錢八分一釐
　額解裁府朝　覲銀四兩二錢二分二釐三毫
　以上額内額外連閏并朝　覲銀一萬一千四十四
　　兩五錢五分五釐四忽一微五纎六塵二𣺌六漠
　　内
　起運銀八千一百四十三兩四錢六分一釐二毫八
　　絲五忽一微四纎九塵五𣺌七漠
　存留銀二千八百八十八兩五錢四分七釐五毫三
　　絲五忽三微五纎一塵六𣺌九漠
　解藥脚價茜草等銀一十二兩五錢四分六釐一毫
　　八絲三忽六微五纎五塵
一民田
　成縣接収禮縣府城里
　實熟地一百二十四頃六十畆五分三毫五絲六忽
　　八微
　實徴折色銀一百一十一兩八錢五分二釐五毫二
　　絲八忽
　民丁一百四十八丁奉文以糧載丁銀一十八兩八
　　錢七分四釐五毫一絲八忽四微七纎五塵二𣺌
　　二漠
　外遇閏加銀一兩二錢七分六釐六毫四絲四忽六
　　塵四𣺌四漠
　以上地丁二項連閏共起運銀一百三十二兩三釐
　　六毫九絲四微八纎一塵六𣺌六漠
一屯田
　階州并成文二縣接収西固文縣階州三所
　原額屯地一千九十五頃九十一畆九分四釐六毫
　　六絲九忽九微九纎六塵七𣺌内除
　荒地二百八十九頃九十九畆六分五釐五毫六纎
　　六塵六𣺌七漠
　實熟地八百五頃九十二畆二分九釐一毫六絲九
　　忽九微三纎三漠
　實徴本色起運糧四千六百三十七石九斗五升五
　　合二勺七抄九撮九圭八粟
　實徴地畆草價銀二百五十七兩九錢三分三釐七
　　毫六絲四忽三微三纎七塵六𣺌
　屯丁一千五百一十一丁奉文以糧載丁銀八百二
　　十五兩二錢六分七釐三毫一絲七忽八微四纎
　　三塵七𣺌二漠
　外遇閏加銀四十一兩一錢八分三釐三毫八絲九
　　忽七微九纎六塵八𣺌七漠
　以上地丁二項連閏共銀一千一百二十四兩三錢
　　八分四釐四毫七絲一忽九微七纎八塵一𣺌九
　　漠
　額外屯租銀六兩六錢九分
　以上額内額外共起運銀一千一百三十一兩七分
　　四釐四毫七絲一忽九微七纎八塵一𣺌九漠
一番糧
　文縣新歸投誠番民四百六十八户男女六千八百
　　八十五名口共耕種番地九十三頃九十六畆三
　　分
　共徴折色起運銀四十六兩九錢三釐三毫二絲二
　　忽七微八纎四塵
直𨽻肅州并所屬
一屯田
　原額并新墾共地四千六百六十三頃五十九畆五
　　分九釐一毫内
　除荒免徴地一千二百七十頃五十二畆三分七釐
　　一毫九絲一忽
　實熟并新墾共地三千三百九十三頃七畆二分一
　　釐九毫九忽又水磨二盤
盛世滋生永不加賦丁四千四百六十六丁奉文以糧
　　載丁起運銀一百一十二兩九錢一分五釐四毫
　　五絲八忽
　實徴倉斗起運本色正糧二萬九百九十七石八斗
　　五升九合二勺七抄三撮四圭二粟七粒
　實徴倉斗起運本色馬糧一千四十石八斗八升一
　　合九勺六抄三撮六圭七粟一粒
　實徴倉斗存留本色糧八十二石五斗
　實徴起運本色新例草五十六萬七千四百一十四
　　束三分一釐七毫八絲九忽二微六纎八塵八𣺌
　　六漠
一更名
　原額實熟地一頃三十八畆
　實徴倉斗起運本色糧六石九斗
安西㕔屬
一屯地
　原額地二十一頃二十畆
盛世滋生永不加賦丁一百五十三丁
　實徴京斗起運本色正糧一百一十八石七斗三升
　　九合三勺九抄八撮
　實徴京斗起運本色馬糧五石九斗三升六合九勺
　　六抄九撮九圭
　實徴起運本色新例草三千七百六束七分四毫七
　　絲五忽一纎三塵六𣺌四漠
靖逆㕔屬
一屯地
　原額地一百六十頃
盛世滋生永不加賦丁一千三百丁
　實徴京斗起運本色正糧六百七十石一升六合
　實徴京斗起運本色馬糧三十三石五斗八勺
　實徴起運本色新例草二萬九百一十五束九分八
　　釐五毫一絲八忽八微五纎五塵八𣺌
　
　
　
　
　甘肅通志巻十三
欽定四庫全書
　甘肅通志巻十四
　　兵防
　甘肅跨連邊塞兩提六鎮勁旅雄師雲屯棊布控扼
　險要鞏固巖疆直省重兵莫多於此干城鎻鑰毖飭
　域中揚威閫外司戎行之責也志兵防
　鎮守寧夏等處將軍(一員駐劄/寧夏滿城)坐馬(二十/匹)
　左翼副都統(一/員)協領(三/員)佐領(一十/二員)防禦(一十/四員)驍騎校
　(一十/二員)筆帖式(三/員)馬甲兵(一千一/百名)步甲(六百/名)弓匠鐵匠
　(三十/六名)官馬(二百七/十七匹)兵馬(二千二百/一十三匹)
　右翼副都統(一/員)協領(三/員)佐領(一十/二員)防禦(一十/四員)驍騎校
　(一十/二員)馬甲兵(一千一/百名)步甲(六百/名)弓匠鐵匠(三十/六名)官馬
　(二百六/十五匹)兵馬(二千二百/一十三匹)
　將軍坐甲(六名馬一/十八匹)左右都統坐甲(六名馬一/十八匹)領催
　前鋒馬甲拴養駝(八百隻内䭾/炮駝八十隻)
　甘肅撫標左營叅將(一/員)守備(一/員)千總(二/員)把總(四/員)馬戰
　兵(一百七/十五名)步戰兵(一百/名)守兵(三百七/十五名)官馬(二十/四匹)兵馬
　(一百七/十五匹)
　右營遊擊(一/員)守備(一/員)千總(二/員)把總(四/員)馬戰兵(一百七/十五名)
　步戰兵(一百/名)守兵(三百七/十五名)官馬(二十/二匹)兵馬(一百七/十五匹)
　陜西提督總兵官(一員駐劄/固原州)坐馬(二十/匹)
　中營叅將(一/員)守備(一/員)千總(二/員)把總(四/員)馬戰兵(五百九/十八名)
　步戰兵(二百/名)官馬(二十/四匹)兵馬(五百九/十八匹)
　雍正七年新募馬戰兵(八十/名)步戰兵(四十/七名)守兵(四十/七名)
　兵馬(八十/匹)雍正九年新募馬戰兵(一百三/十二名)步戰兵(八/十)
　(五/名)兵馬(一百三/十二匹)雍正十年新募馬戰兵(一百二/十名)步戰
　兵(八十/名)兵馬(一百二/十匹)
　左營遊擊(一/員)守備(一/員)千總(二/員)把總(四/員)馬戰兵(五百九/十八名)
　步戰兵(二百/名)官馬(二十/二匹)兵馬(五百九/十八匹)
　雍正七年新募馬戰兵(八十/五名)步戰兵(五十/名)守兵(五十/名)
　兵馬(八十/五匹)雍正九年新募馬戰兵(一百三/十二名)步戰兵(八/十)
　(四/名)兵馬(一百三/十二匹)雍正十年新募馬戰兵(一百二/十名)步戰
　兵(八十/名)兵馬(一百二/十匹)
　右營遊擊(一/員)守備(一/員)千總(二/員)把總(四/員)馬戰兵(五百九/十八名)
　步戰兵(二百/名)官馬(二十/二匹)兵馬(五百九/十八匹)
　雍正七年新募馬戰兵(八十/三名)步戰兵(四十/八名)守兵(四十/七名)
　兵馬(八十/三匹)雍正九年新募馬戰兵(一百三/十一名)步戰兵(八/十)
　(六/名)兵馬(一百三/十一匹)雍正十年新募馬戰兵(一百二/十名)步戰
　兵(八十/名)兵馬(一百二/十匹)
　前營遊擊(一/員)守備(一/員)千總(二/員)把總(四/員)馬戰兵(五百九/十八名)
　步戰兵(二百/名)官馬(二十/二匹)兵馬(五百九/十八匹)
　雍正七年新募馬戰兵(八十/名)步戰兵(四十/五名)守兵(四十/五名)
　兵馬(八十/匹)雍正九年新募馬戰兵(一百三/十二名)步戰兵(八/十)
　(四/名)兵馬(一百三/十二匹)雍正十年新募馬戰兵(一百二/十名)步戰
　兵(八十/名)兵馬(一百二/十匹)
　後營遊擊(一/員)守備(一/員)千總(二/員)把總(四/員)馬戰兵(五百九/十八名)
　步戰兵(二百/名)官馬(二十/二匹)兵馬(五百九/十八匹)
　雍正七年新募馬戰兵(八十/名)步戰兵(四十/五名)守兵(四十/四名)
　兵馬(八十/匹)雍正九年新募馬戰兵(一百三/十二名)步戰兵(八/十)
　(五/名)兵馬(一百三/十二匹)雍正十年新募馬戰兵(一百二/十名)步戰
　兵(八十/名)兵馬(一百二/十匹)
　　以上提督叅將遊擊守備千把共官四十一員坐
　　　馬一百三十二匹
　　　馬步戰守兵共六千九百四十九名兵馬四千
　　　六百五十七匹
　慶陽營副將(一/員)都司(一/員)千總(一/員)把總(三/員)馬戰兵(二百/五十)
　(名/)步戰兵(一百三/十五名)守兵(九十/八名)官馬(二十/四匹)兵馬(二百五/十匹)
　雍正七年新募馬戰兵(九/名)步戰兵(一十/八名)守兵(二十/名)兵
　馬(九/匹)雍正九年新募馬戰兵(六十/五名)歩戰兵(五十/八名)兵馬
　(六十/五匹)
　東路紅徳城營遊擊(一/員)千總(一/員)馬戰兵(九十/五名)步戰兵
　(三十/五名)守兵(一百三/十五名)官馬(八/匹)兵馬(九十/五匹)
　雍正七年新募馬戰兵(五/名)步戰兵(五/名)守兵(四/名)兵馬(五/匹)
　雍正九年新募馬戰兵(二十/五名)步戰兵(一十/五名)兵馬(二十/五匹)
　平凉城守營遊擊(一/員)千總(一/員)把總(一/員)馬戰兵(七十/三名)步
　戰兵(五/名)守兵(一百三/十六名)官馬(一十/匹)兵馬(七十/三匹)
　雍正七年新募馬戰兵(六/名)步戰兵(五/名)守兵(三/名)兵馬(六/匹)
　雍正九年新募馬戰兵(二十/名)步戰兵(二/名)兵馬(二十/匹)
　涇州營千總(一/員)馬戰兵(二十/名)步戰兵(二十/名)守兵(四十/五名)
　官馬(二/匹)兵馬(二十/匹)
　雍正七年新募馬戰兵(一/名)步戰兵(二/名)守兵(三/名)兵馬(一/匹)
　雍正九年新募馬戰兵(六/名)步戰兵(八/名)兵馬(六/匹)
　西協靖逺營副將(一/員)都司(一/員)千總(一/員)把總(三/員)馬戰兵
　(三百三/十三名)步戰兵(一百六/十名)守兵(一百/名)官馬(二十/四匹)兵馬(三/百)
　(三十/三匹)
　雍正七年新募馬戰兵(二十/二名)步戰兵(二十/二名)守兵(二十/三名)
　兵馬(二十/二匹)雍正九年新募馬戰兵(七十/六名)步戰兵(七十/名)
　兵馬(七十/六匹)
　固原城守營叅將(一/員)守備(一/員)千總(二/員)把總(三/員)馬戰兵
　(二百九/十名)步戰兵(一百六/十名)守兵(八十/六名)官馬(二十/二匹)兵馬(二/百)
　(九十/匹)
　雍正七年新募馬戰兵(一十/六名)步戰兵(二十/四名)守兵(二十/五名)
　兵馬(一十/六匹)雍正九年新募馬戰兵(七十/六名)步戰兵(七十/名)
　兵馬(七十/六匹)
　兼攝瓦亭營馬戰兵(一十/名)守兵(五十/名)兵馬(一十/匹)
　下馬闗營叅將(一/員)守備(一/員)把總(二/員)馬戰兵(一百七/十五名)步
　戰兵(三十/五名)守兵(六十/三名)官馬(一十/六匹)兵馬(一百七/十五匹)
　雍正七年新募馬戰兵(八/名)步戰兵(二/名)守兵(五/名)兵馬(八/匹)
　雍正九年新募馬戰兵(四十/四名)步戰兵(一十/五名)兵馬(四十/四匹)
　西安州營遊擊(一/員)千總(一/員)馬戰兵(六十/名)步戰兵(一十/五名)
　守兵(三十/六名)官馬(八/匹)兵馬(六十/匹)
　雍正七年新募馬戰兵(三/名)步戰兵(二/名)守兵(二/名)兵馬(三/匹)
　雍正九年新募馬戰兵(一十/五名)步戰兵(七/名)兵馬(一十/五匹)
　蘆塘營遊擊(一/員)千總(一/員)馬戰兵(一百二/十六名)步戰兵(三十/八名)
　守兵(六十/二名)官馬(八/匹)兵馬(一百二/十六匹)
　雍正七年新募馬戰兵(五/名)步戰兵(四/名)守兵(五/名)兵馬(五/匹)
　雍正九年新募馬戰兵(三十/二名)步戰兵(一十/六名)兵馬(三十/二匹)
　蘆溝堡營守備(一/員)馬戰兵(一十/名)守兵(五十/名)官馬(四/匹)兵
　馬(一十/匹)
　雍正九年新募馬戰兵(三/名)兵馬(三/匹)
　永安堡營守備(一/員)馬戰兵(一十/名)守兵(五十/名)官馬(四/匹)兵
　馬(一十/匹)
　雍正七年新募馬戰兵(二/名)步戰兵(二/名)守兵(二/名)兵馬(二/匹)
　雍正九年新募馬戰兵(三/名)兵馬(三/匹)
　八營守備(一/員)馬戰兵(一十/名)守兵(七十/五名)官馬(四/匹)兵馬(一/十)
　(匹/)
　雍正九年新募馬戰兵(三/名)兵馬(三/匹)
　　以上副將叅將遊擊都司守備千把共官三十六
　　　員坐馬一百三十四匹
　　　馬步戰守兵共三千九百三十五名兵馬一千
　　　九百七匹
　甘肅提督總兵官(一員駐劄/甘州府城)坐馬(二十/匹)
　中營叅將(一/員)守備(一/員)千總(二/員)把總(四/員)馬戰兵(七百二/十三名)
　步戰兵(二百七/十七名)官馬(二十/四匹)兵馬(七百二/十三匹)䭾炮駱駝(二/十)
　(隻/)
　雍正七年新募馬戰兵(一百一/十九名)步戰兵(八十/九名)守兵(八/十)
　(九/名)兵馬(一百一/十九匹)雍正九年新募千總(二/員)把總(二/員)馬戰
　兵(三百六/十名)步戰兵(二百四/十名)官馬(八/匹)兵馬(三百六/十匹)
　左營遊擊(一/員)守備(一/員)千總(二/員)把總(四/員)馬戰兵(七百二/十三名)
　步戰兵(二百七/十七名)官馬(二十/二匹)兵馬(七百二/十三匹)䭾炮駱駝(二/十)
　(隻/)
　雍正七年新募馬戰兵(一百一/十九名)步戰兵(八十/八名)守兵(八/十)
　(九/名)兵馬(一百一/十九匹)雍正九年新募千總(一/員)把總(三/員)馬戰
　兵(三百六/十名)步戰兵(二百四/十名)官馬(八/匹)兵馬(三百六/十匹)
　右營遊擊(一/員)守備(一/員)千總(二/員)把總(四/員)馬戰兵(七百二/十四名)
　步戰兵(二百七/十六名)官馬(二十/二匹)兵馬(七百二/十四匹)䭾炮駱駝(二/十)
　(隻/)
　雍正七年新募馬戰兵(一百一/十九名)步戰兵(八十/八名)守兵(八/十)
　(九/名)兵馬(一百一/十九匹)雍正九年新募千總(一/員)把總(三/員)馬戰
　兵(三百六/十名)步戰兵(二百四/十名)官馬(八/匹)兵馬(三百六/十匹)
　前營遊擊(一/員)守備(一/員)千總(二/員)把總(四/員)馬戰兵(七百二/十四名)
　步戰兵(二百七/十六名)官馬(二十/二匹)兵馬(七百二/十四匹)䭾炮駱駝(二/十)
　(隻/)
　雍正七年新募馬戰兵(一百一/十八名)步戰兵(八十/八名)守兵(八/十)
　(九/名)兵馬(一百一/十八匹)雍正九年新募千總(一/員)把總(二/員)馬戰
　兵(三百六/十名)步戰兵(二百四/十名)官馬(六/匹)兵馬(三百六/十匹)
　後營遊擊(一/員)守備(一/員)千總(二/員)把總(四/員)馬戰兵(七百二/十四名)
　步戰兵(二百七/十六名)官馬(二十/二匹)兵馬(七百二/十四匹)䭾炮駱駝(二/十)
　(隻/)
　雍正七年新募馬戰兵(一百一/十八名)步戰兵(八十/八名)守兵(八/十)
　(九/名)兵馬(一百一/十八匹)雍正九年新募千總(一/員)把總(二/員)馬戰
　兵(三百六/十名)步戰兵(二百四/十名)官馬(六/匹)兵馬(三百六/十匹)
　　以上提督叅將遊擊守備千把共官五十九員坐
　　　馬一百六十八匹
　　　馬步戰守兵共九千四百七十九名兵馬六千
　　　一十一匹䭾炮駱駝一百隻
　鎮守凉州總兵官(一/員)坐馬(一十/六匹)
　中營遊擊(一/員)守備(一/員)千總(二/員)把總(四/員)馬戰兵(五百二/十三名)
　步戰兵(一百七/十七名)官馬(二十/二匹)兵馬(五百二/十三匹)䭾炮馬駝(二/十)
　(匹/隻)
　雍正七年新募馬戰兵(六十/一名)步戰兵(二十/六名)守兵(二十/六名)
　兵馬(六十/一匹)雍正九年新募千總(一/員)把總(二/員)馬戰兵(二/百)
　(四十/名)步戰兵(一百六/十名)官馬(六/匹)兵馬(二百四/十匹)
　左營遊擊(一/員)守備(一/員)千總(二/員)把總(四/員)馬戰兵(五百二/十三名)
　步戰兵(一百七/十七名)官馬(二十/二匹)兵馬(五百二/十三匹)䭾炮馬駝(二/十)
　(匹/隻)
　雍正七年新募馬戰兵(六十/一名)步戰兵(二十/六名)守兵(二十/六名)
　兵馬(六十/一匹)雍正九年新募千總(一/員)把總(二/員)馬戰兵(二/百)
　(四十/名)步戰兵(一百六/十名)官馬(六/匹)兵馬(二百四/十匹)
　右營遊擊(一/員)守備(一/員)千總(二/員)把總(四/員)馬戰兵(五百二/十四名)
　步戰兵(一百七/十六名)官馬(二十/二匹)兵馬(五百二/十四匹)䭾炮馬駝(二/十)
　(匹/隻)
　雍正七年新募馬戰兵(六十/名)步戰兵(二十/六名)守兵(二十/五名)
　兵馬(六十/匹)雍正九年新募千總(一/員)把總(一/員)馬戰兵(二/百)
　(四十/名)步戰兵(一百六/十名)官馬(四/匹)兵馬(二百四/十匹)
　前營遊擊(一/員)守備(一/員)千總(二/員)把總(四/員)馬戰兵(五百二/十四名)
　步戰兵(一百七/十六名)官馬(二十/二匹)兵馬(五百二/十四匹)䭾炮馬駝(二/十)
　(匹/隻)
　雍正七年新募馬戰兵(六十/名)步戰兵(二十/五名)守兵(二十/五名)
　兵馬(六十/匹)雍正九年新募千總(一/員)把總(一/員)馬戰兵(二/百)
　(四十/名)步戰兵(一百六/十名)官馬(四/匹)兵馬(二百四/十匹)
　後營遊擊(一/員)守備(一/員)千總(二/員)把總(四/員)馬戰兵(五百二/十四名)
　步戰兵(一百七/十六名)官馬(二十/二匹)兵馬(五百二/十四匹)䭾炮馬駝(二/十)
　(匹/隻)
　雍正七年新募馬戰兵(六十/名)步戰兵(二十/五名)守兵(二十/五名)
　兵馬(六十/匹)雍正九年新募把總(二/員)馬戰兵(二百四/十名)步
　戰兵(一百六/十名)官馬(四/匹)兵馬(二百四/十匹)
　永昌營副將(一/員)都司(一/員)千總(二/員)把總(三/員)馬戰兵(二百/三十)
　(三/名)步戰兵(二百五/十二名)守兵(三百/名)官馬(二十/六匹)兵馬(二百三/十三匹)
　雍正七年新募馬戰兵(一十/四名)步戰兵(三十/三名)守兵(三十/二名)
　兵馬(一十/四匹)
　寧逺堡守備(一/員)馬戰兵(三十/六名)守兵(九十/五名)官馬(四/匹)兵馬
　(三十/六匹)
　雍正七年新募馬戰兵(二/名)兵馬(二/匹)
　永寧堡把總(一/員)守兵(四十/八名)官馬(二/匹)
　髙古城營遊擊(一/員)千總(一/員)把總(二/員)馬戰兵(一百二/十二名)步
　戰兵(一百/七名)守兵(一百五/十名)官馬(十二/匹)兵馬(一百二/十二匹)
　雍正七年新募馬戰兵(九/名)步戰兵(一十/四名)守兵(一十/四名)兵
　馬(九/匹)
　新城堡都司(一/員)把總(一/員)馬戰兵(四十/八名)守兵(一百一/十名)官
　馬(六/匹)兵馬(四十/八匹)
　雍正七年新募馬戰兵(三/名)兵馬(三/匹)
　水泉堡守備(一/員)馬戰兵(三十/九名)守兵(九十/八名)官馬(四/匹)兵馬
　(三十/九匹)
　雍正七年新募馬戰兵(三/名)兵馬(三/匹)
　凉州城守營都司(一/員)把總(二/員)馬戰兵(三十/九名)步戰兵(四/十)
　(九/名)守兵(二百/名)官馬(八/匹)兵馬(三十/九匹)
　雍正七年新募馬戰兵(三/名)步戰兵(八/名)守兵(九/名)兵馬(三/匹)
　髙溝堡守備(一/員)馬戰兵(二十/名)守兵(四十/五名)官馬(四/匹)兵馬
　(二十/匹)
　雍正七年新募馬戰兵(一/名)兵馬(一/匹)
　張義堡都司(一/員)馬戰兵(三十/一名)步戰兵(一十/六名)守兵(五十/名)
　官馬(四/匹)兵馬(三十/一匹)
　雍正七年新募馬戰兵(二/名)步戰兵(三/名)守兵(三/名)兵馬(二/匹)
　西把截堡守備(一/員)馬戰兵(三十/名)步戰兵(九/名)守兵(六十/名)
　官馬(四/匹)兵馬(三十/匹)
　雍正七年新募馬戰兵(三/名)兵馬(三/匹)
　蔡旗堡都司(一/員)千總(一/員)馬戰兵(三十/八名)步戰兵(四十/五名)守
　兵(四十/五名)官馬(六/匹)兵馬(三十/八匹)
　雍正七年新募馬戰兵(三/名)步戰兵(七/名)守兵(七/名)兵馬(三/匹)
　上古城堡把總(一/員)馬戰兵(一十/名)守兵(三十/名)官馬(二/匹)兵
　馬(一十/匹)
　雍正七年新募馬戰兵(一/名)兵馬(一/匹)
　炭山堡把總(一/員)馬戰兵(二十/名)守兵(四十/名)官馬(二/匹)兵馬
　(二十/匹)
　雍正七年新募馬戰兵(一/名)兵馬(一/匹)
　南把截堡把總(一/員)馬戰兵(二十/九名)守兵(四十/名)官馬(二/匹)兵
　馬(二十/九匹)
　雍正七年新募馬戰兵(二/名)兵馬(二/匹)
　鎮番營叅將(一/員)守備(一/員)千總(一/員)把總(二/員)馬戰兵(一百/七十)
　(八/名)步戰兵(二百四/十三名)守兵(一百二/十六名)官馬(十八/匹)兵馬(一百/七十)
　(八/匹)
　雍正七年新募馬戰兵(一十/一名)步戰兵(四十/五名)守兵(四十/五名)
　兵馬(一十/一匹)
　大靖營叅將(一/員)守備(一/員)千總(一/員)把總(二/員)馬戰兵(二百/五名)
　步戰兵(一百四/十八名)守兵(三百三/十名)官馬(十八/匹)兵馬(二百/五匹)
　雍正七年新募馬戰兵(一十/五名)步戰兵(一十/五名)守兵(一十/五名)
　兵馬(一十/五匹)
　安逺營都司(一/員)馬戰兵(三十/三名)步戰兵(一百一/十一名)守兵(四/十)
　(五/名)官馬(四/匹)兵馬(三十/三匹)
　雍正七年新募馬戰兵(二/名)步戰兵(二十/三名)守兵(二十/二名)兵
　馬(二/匹)
　黒松堡把總(一/員)馬戰兵(一十/五名)步戰兵(一十/六名)守兵(四十/名)
　官馬(二/匹)兵馬(一十/五匹)
　雍正七年新募馬戰兵(一/名)步戰兵(二/名)守兵(三/名)兵馬(一/匹)
　土門堡守備(一/員)馬戰兵(二十/六名)步戰兵(二/名)守兵(六十/五名)官
　馬(四/匹)兵馬(二十/六匹)
　雍正七年新募馬戰兵(一/名)兵馬(一/匹)
　古浪堡把總(一/員)馬戰兵(二十/九名)守兵(九十/名)官馬(二/匹)兵馬
　(二十/九匹)
　雍正七年新募馬戰兵(三/名)兵馬(三/匹)
　莊浪營叅將(一/員)守備(一/員)千總(一/員)把總(二/員)馬戰兵(一百/四十)
　(名/)步戰兵(六十/八名)守兵(三百二/十名)官馬(十八/匹)兵馬(一百四/十匹)
　雍正七年新募馬戰兵(六/名)步戰兵(一十/一名)守兵(一十/名)兵
　馬(六/匹)
　武勝堡把總(一/員)馬戰兵(八/名)守兵(五十/名)官馬(二/匹)兵馬(八/匹)
　阿壩營遊擊(一/員)千總(一/員)馬戰兵(八十/五名)步戰兵(三十/八名)守
　兵(二百三/十六名)官馬(八/匹)兵馬(八十/五匹)
　雍正七年新募馬戰兵(五/名)步戰兵(六/名)守兵(五/名)兵馬(五/匹)
　松山營守備(一/員)馬戰兵(八/名)守兵(一百/名)官馬(四/匹)兵馬(八/匹)
　裴家營把總(一/員)守兵(五十/名)官馬(二/匹)
　紅水營守備(一/員)馬戰兵(一十/名)守兵(一百一/十名)官馬(四/匹)兵
　馬(一十/匹)
　三眼井營都司(一/員)馬戰兵(一十/七名)守兵(一百三/十名)官馬(四/匹)
　兵馬(一十/七匹)
　永泰營千總(一/員)守兵(七十/五名)官馬(二/匹)
　鎮羗營遊擊(一/員)千總(一/員)把總(一/員)馬戰兵(一百五/十三名)步戰
　兵(八十/九名)守兵(三百五/十名)官馬(一十/匹)兵馬(一百五/十三匹)
　雍正七年新募馬戰兵(九/名)步戰兵(九/名)守兵(一十/名)兵馬
　(九/匹)
　岔口營都司(一/員)馬戰兵(八/名)守兵(一百四/十名)官馬(四/匹)兵馬
　(八/匹)
　　以上總兵副將叅將遊擊都司守備千把共官一
　　　百一十一員坐馬三百四十二匹
　　　馬步戰守兵共一萬二千八百七十八名兵馬
　　　五千八百三十匹䭾炮馬駝一百匹隻
　鎮守寧夏總兵官(一/員)坐馬(一十/六匹)
　中營遊擊(一/員)守備(一/員)千總(二/員)把總(四/員)馬戰兵(四百五/十九名)
　步戰兵(二百八/十九名)官馬(二十/二匹)兵馬(四百五/十九匹)䭾炮駱駝(八/隻)
　雍正九年新募馬戰兵(一百/三名)步戰兵(八十/七名)兵馬(一百/三匹)
　左營遊擊(一/員)守備(一/員)千總(二/員)把總(四/員)馬戰兵(四百五/十八名)
　步戰兵(二百八/十九名)官馬(二十/二匹)兵馬(四百五/十八匹)䭾炮駱駝(八/隻)
　雍正九年新募馬戰兵(八十/四名)步戰兵(八十/一名)兵馬(八十/四匹)
　右營遊擊(一/員)守備(一/員)千總(二/員)把總(四/員)馬戰兵(四百五/十八名)
　步戰兵(二百八/十九名)官馬(二十/二匹)兵馬(四百五/十八匹)䭾炮駱駝(八/隻)
　雍正九年新募馬戰兵(一百/四名)步戰兵(八十/七名)兵馬(一百/四匹)
　前營遊擊(員/)守備(一/員)千總(二/員)把總(四/員)馬戰兵(四百五/十八名)
　步戰兵(二百八/十九名)官馬(二十/二匹)兵馬(四百五/十八匹)䭾炮駱駝(八/隻)
　雍正九年新募馬戰兵(一百/四名)步戰兵(八十/六名)兵馬(一百/四匹)
　城守營把總(二/員)守兵(三百/名)官馬(四/匹)䭾炮駱駝(二/隻)
　中衞營副將(一/員)都司(二/員)千總(二/員)把總(五/員)馬戰兵(三百/三十)
　(八/名)步戰兵(二百七/十一名)守兵(三百五/十名)官馬(三十/匹)兵馬(三百/三十)
　(八/匹)䭾炮駱駝(四/隻)
　雍正九年新募馬戰兵(九十/八名)步戰兵(六十/四名)兵馬(九十/八匹)
　平羅營叅將(一/員)守備(一/員)千總(一/員)把總(三/員)馬戰兵(二百/六十)
　(九/名)步戰兵(一百一/十七名)守兵(三百二/十名)官馬(二十/匹)兵馬(二百/六十)
　(九/匹)䭾炮駱駝(四/隻)
　雍正九年新募馬戰兵(七十/八名)步戰兵(二十/八名)兵馬(七十/八匹)
　洪廣營遊擊(一/員)守備(員/)把總(四/員)馬戰兵(二百三/十一名)步戰
　兵(七十/七名)守兵(四百/名)官馬(一十/八匹)兵馬(二百三/十一匹)䭾炮駱駝
　(四/隻)
　雍正九年新募馬戰兵(六十/六名)步戰兵(六/名)兵馬(六十/六匹)
　玉泉營遊擊(一/員)守備(一/員)把總(三/員)馬戰兵(二百三/十二名)步戰
　兵(七十/七名)守兵(三百三/十五名)官馬(一十/六匹)兵馬(二百三/十二匹)䭾炮駱
　駝(四/隻)
　雍正九年新募馬戰兵(六十/六名)步戰兵(六/名)兵馬(六十/六匹)
　大壩堡都司(一/員)馬戰兵(一十/八名)守兵(一百三/十三名)官馬(四/匹)兵
　馬(一十/八匹)䭾炮駱駝(一/隻)
　雍正九年新募馬戰兵(四/名)兵馬(四/匹)
　廣武營遊擊(一/員)守備(一/員)把總(三/員)馬戰兵(二百三/十一名)步戰
　兵(七十/七名)守兵(二百六/十五名)官馬(一十/六匹)兵馬(二百三/十一匹)䭾炮駱
　駝(四/隻)
　雍正九年新募馬戰兵(六十/四名)步戰兵(一十/名)兵馬(六十/四匹)
　石空寺堡守備(一/員)馬戰兵(一十/八名)守兵(一百三/十三名)官馬(四/匹)
　兵馬(一十/八匹)䭾炮駱駝(一/隻)
　雍正九年新募馬戰兵(四/名)兵馬(四/匹)
　古水井堡守備(一/員)馬戰兵(一十/八名)守兵(一百三/十三名)官馬(四/匹)
　兵馬(一十/八匹)䭾炮駱駝(一/隻)
　雍正九年新募馬戰兵(四/名)兵馬(四/匹)
　花馬池營副將(一/員)都司(一/員)千總(一/員)把總(三/員)馬戰兵(三/百)
　(名/)步戰兵(七十/三名)守兵(二百二/十五名)官馬(二十/四匹)兵馬(三百/匹)䭾
　炮駱駝(四/隻)
　雍正九年新募馬戰兵(八十/四名)步戰兵(三/名)兵馬(八十/四匹)
　同心城守備(一/員)馬戰兵(九/名)守兵(七十/二名)官馬(四/匹)兵馬(九/匹)
　䭾炮駱駝(一/隻)
　雍正九年新募馬戰兵(三/名)兵馬(三/匹)
　靈州營叅將(一/員)守備(一/員)把總(四/員)馬戰兵(二百四/十三名)步戰
　兵(一百四/十四名)守兵(一百九/十名)官馬(二十/匹)兵馬(二百四/十三匹)䭾炮
　駱駝(四/隻)
　雍正九年新募馬戰兵(六十/六名)步戰兵(三十/二名)兵馬(六十/六匹)
　臨河堡把總(一/員)守兵(一百/名)官馬(二/匹)
　横城堡都司(一/員)馬戰兵(一十/八名)守兵(一百九/十三名)官馬(四/匹)兵
　馬(一十/八匹)䭾炮駱駝(一/隻)
　雍正九年新募馬戰兵(六/名)兵馬(六/匹)
　清水營把總(一/員)守兵(五十/名)官馬(二/匹)
　興武營遊擊(一/員)守備(一/員)把總(三/員)馬戰兵(二百/五名)步戰兵
　(七十/一名)守兵(一百七/十二名)官馬(一十/六匹)兵馬(二百/五匹)䭾炮駱駝(四/隻)
　雍正九年新募馬戰兵(五十/六名)步戰兵(一十/名)兵馬(五十/六匹)
　安定堡守備(一/員)馬戰兵(八/名)守兵(七十/二名)官馬(四/匹)兵馬(八/匹)
　䭾炮駱駝(一/隻)
　雍正九年新募馬戰兵(二/名)兵馬(二/匹)
　惠安堡把總(一/員)馬戰兵(九/名)守兵(六十/名)官馬(二/匹)兵馬(九/匹)
　雍正九年新募馬戰兵(四/名)兵馬(四/匹)
　　以上總兵副將叅將遊擊都司守備千把共官九
　　　十二員坐馬二百九十八匹
　　　馬步戰守兵共一萬一千四十六名兵馬四千
　　　九百八十匹䭾炮駱駝七十二隻
　鎮守西寧總兵官(一/員)坐馬(一十/六匹)
　中營遊擊(一/員)守備(一/員)千總(二/員)把總(四/員)馬戰兵(四百八/十名)
　步戰兵(三百二/十名)官馬(二十/二匹)兵馬(四百八/十匹)䭾炮駱駝(二/十)
　(隻/)
　雍正七年新募馬戰兵(一百/三名)步戰兵(八十/名)守兵(七十/八名)
　兵馬(一百/三匹)雍正九年新募千總(一/員)把總(二/員)馬戰兵(二/百)
　(四十/名)步戰兵(一百六/十名)官馬(六/匹)兵馬(二百四/十匹)
　左營遊擊(一/員)守備(一/員)千總(二/員)把總(四/員)馬戰兵(四百八/十名)
　步戰兵(三百二/十名)官馬(二十/二匹)兵馬(四百八/十匹)䭾炮駱駝(二/十)
　(隻/)
　雍正七年新募馬戰兵(一百/三名)步戰兵(八十/名)守兵(七十/八名)
　兵馬(一百/三匹)雍正九年新募千總(一/員)把總(二/員)馬戰兵(二/百)
　(四十/名)步戰兵(一百六/十名)官馬(六/匹)兵馬(二百四/十匹)
　右營遊擊(一/員)守備(一/員)千總(二/員)把總(四/員)馬戰兵(四百八/十名)
　步戰兵(三百二/十名)官馬(二十/二匹)兵馬(四百八/十匹)䭾炮駱駝(二/十)
　(隻/)
　雍正七年新募馬戰兵(一百/二名)步戰兵(七十/九名)守兵(七十/七名)
　兵馬(一百/二匹)雍正九年新募千總(一/員)把總(一/員)馬戰兵(二/百)
　(四十/名)步戰兵(一百六/十名)官馬(四/匹)兵馬(二百四/十匹)
　前營遊擊(一/員)守備(一/員)千總(二/員)把總(四/員)馬戰兵(四百八/十名)
　步戰兵(三百二/十名)官馬(二十/二匹)兵馬(四百八/十匹)䭾炮駱駝(二/十)
　(隻/)
　雍正七年新募馬戰兵(一百/二名)步戰兵(七十/九名)守兵(七十/七名)
　兵馬(一百/二匹)雍正九年新募千總(一/員)把總(一/員)馬戰兵(二/百)
　(四十/名)步戰兵(一百六/十名)官馬(四/匹)兵馬(二百四/十匹)
　後營遊擊(一/員)守備(一/員)千總(二/員)把總(四/員)馬戰兵(四百八/十名)
　步戰兵(三百二/十名)官馬(二十/二匹)兵馬(四百八/十匹)䭾炮駱駝(二/十)
　(隻/)
　雍正七年新募馬戰兵(一百/二名)步戰兵(七十/九名)守兵(七十/七名)
　兵馬(一百/二匹)雍正九年新募把總(二/員)馬戰兵(二百四/十名)步
　戰兵(一百六/十名)官馬(四/匹)兵馬(二百四/十匹)
　鎮海營叅將(一/員)守備(一/員)千總(二/員)把總(二/員)馬戰兵(三百/八十)
　(九/名)步戰兵(一百八/十二名)守兵(二百一/十名)官馬(二十/匹)兵馬(三百/八十)
　(九/匹)
　雍正七年新募馬戰兵(六十/一名)步戰兵(二十/名)守兵(三十/七名)
　兵馬(六十/一匹)
　南川營都司(一/員)馬戰兵(五十/八名)守兵(一百四/十名)官馬(四/匹)兵
　馬(五十/八匹)
　雍正七年新募馬戰兵(一十/一名)守兵(六/名)兵馬(一十/一匹)
　北川營遊擊(一/員)千總(一/員)把總(一/員)馬戰兵(一百四/十六名)守兵
　(二百一/十名)官馬(一十/匹)兵馬(一百四/十六匹)
　雍正七年新募馬戰兵(二十/三名)守兵(一十/名)兵馬(二十/三匹)
　威逺營都司(一/員)馬戰兵(五十/八名)守兵(二百二/十名)官馬(四/匹)兵
　馬(五十/八匹)
　雍正七年新募馬戰兵(八/名)守兵(五/名)兵馬(八/匹)
　巴暖三川營遊擊(一/員)千總(一/員)馬戰兵(八十/八名)步戰兵(四/十)
　(六/名)守兵(一百六/十名)官馬(八/匹)兵馬(八十/八匹)
　雍正七年新募馬戰兵(一十/一名)守兵(六/名)兵馬(一十/一匹)
　碾伯營都司(一/員)馬戰兵(四十/九名)守兵(一百一/十名)官馬(四/匹)兵
　馬(四十/九匹)
　雍正七年新募馬戰兵(六/名)守兵(三/名)兵馬(六/匹)
　老鴉堡把總(一/員)馬戰兵(一十/名)守兵(四十/名)官馬(二/匹)兵馬
　(一十/匹)
　冰溝堡把總(一/員)馬戰兵(一十/名)守兵(五十/名)官馬(二/匹)兵馬
　(一十/匹)
　西大通堡千總(一/員)馬戰兵(二十/名)守兵(四十/名)官馬(二/匹)兵
　馬(二十/匹)
　洮岷營副將(一/員)都司(一/員)千總(二/員)把總(四/員)馬戰兵(二百/九十)
　(二/名)步戰兵(三百六/十四名)守兵(三百/名)官馬(二十/八匹)兵馬(二百九/十二匹)
　雍正七年新募馬戰兵(三十/九名)步戰兵(七十/七名)守兵(四十/六名)
　兵馬(三十/九匹)
　岷州營都司(一/員)守兵(一百五/十名)官馬(四/匹)
　舊洮堡都司(一/員)守兵(二百/名)官馬(四/匹)
　階州營遊擊(一/員)千總(一/員)把總(二/員)馬戰兵(九十/七名)步戰兵
　(一百八/十二名)守兵(二百八/十名)官馬(一十/二匹)兵馬(九十/七匹)
　雍正七年新募馬戰兵(一十/一名)步戰兵(二十/九名)守兵(一十/六名)
　兵馬(一十/一匹)
　文縣營都司(一/員)千總(一/員)把總(二/員)馬戰兵(四十/九名)步戰兵
　(一百三/十六名)守兵(二百/名)官馬(一十/匹)兵馬(四十/九匹)
　雍正七年新募馬戰兵(六/名)步戰兵(一十/一名)守兵(六/名)兵馬
　(六/匹)
　西固堡都司(一/員)馬戰兵(二十/三名)步戰兵(一十/八名)守兵(一百/七十)
　(六/名)官馬(四/匹)兵馬(二十/三匹)
　鞏昌營遊擊(一/員)千總(一/員)把總(二/員)馬戰兵(一百四/十六名)步戰
　兵(六十/八名)守兵(二百/名)官馬(一十/二匹)兵馬(一百四/十六匹)
　雍正七年新募馬戰兵(二十/三名)步戰兵(七/名)守兵(一十/二名)兵
　馬(二十/三匹)
　秦州營遊擊(一/員)千總(一/員)把總(二/員)馬戰兵(九十/七名)步戰兵
　(三十/二名)守兵(二百一/十名)官馬(一十/二匹)兵馬(九十/七匹)
　雍正七年新募馬戰兵(八/名)步戰兵(三/名)守兵(六/名)兵馬(八/匹)
　河州營副將(一/員)都司(一/員)千總(二/員)把總(四/員)馬戰兵(四百/八十)
　(六/名)步戰兵(二百七/十三名)守兵(二百/名)官馬(二十/八匹)兵馬(四百八/十六匹)
　雍正七年新募馬戰兵(五十/七名)步戰兵(四十/七名)守兵(四十/五名)
　兵馬(五十/七匹)
　西寧城守營都司(一/員)把總(二/員)步戰兵(五十/四名)守兵(二百/名)
　官馬(一十/匹)
　歸德堡都司(一/員)守兵(一百五/十名)官馬(四/匹)
　保安堡都司(一/員)把總(一/員)守兵(二百/名)官馬(六/匹)
　起臺堡守備(一/員)守兵(一百/名)官馬(四/匹)
　臨洮營遊擊(一/員)千總(一/員)把總(二/員)馬戰兵(六十/八名)守兵(二/百)
　(名/)官馬(一十/二匹)兵馬(六十/八匹)
　雍正七年新募馬戰兵(六/名)守兵(三/名)兵馬(六/匹)
　蘭州營遊擊(一/員)千總(一/員)把總(二/員)馬戰兵(一百一/十二名)步戰
　兵(三十/六名)守兵(二百/名)官馬(一十/二匹)兵馬(一百一/十二匹)
　雍正七年新募馬戰兵(一十/二名)步戰兵(三/名)守兵(六/名)兵馬
　(一十/二匹)
　紅城子堡把總(一/員)守兵(四十/名)官馬(二/匹)
　苦水堡把總(一/員)守兵(三十/名)官馬(二/匹)
　循化營遊擊(一/員)千總(一/員)把總(二/員)馬戰兵(一百六/十名)步戰
　兵(三百二/十名)守兵(三百二/十名)官馬(一十/二匹)兵馬(一百六/十匹)
　　以上總兵副將叅將遊擊都司守備千把共官一
　　　百二十六員坐馬三百八十四匹
　　　馬步戰守兵共一萬六千五百八十七名兵馬
　　　六千七百五十二匹䭾炮駱駝一百隻
　鎮守肅州總兵官(一/員)坐馬(一十/六匹)
　中營遊擊(一/員)守備(一/員)千總(二/員)把總(四/員)馬戰兵(五百六/十七名)
　步戰兵(七十/九名)官馬(二十/二匹)兵馬(五百六/十七匹)䭾炮馬駝(三十/四匹)
　(隻/)
　雍正七年新募馬戰兵(一百三/十三名)步戰兵(一百/名)守兵(一/百)
　(名/)兵馬(一百三/十三匹)
　左營遊擊(一/員)守備(一/員)千總(二/員)把總(四/員)馬戰兵(五百六/十七名)
　步戰兵(七十/九名)官馬(二十/二匹)兵馬(五百六/十七匹)䭾炮馬駝(三十/三匹)
　(隻/)
　雍正七年新募馬戰兵(一百三/十三名)步戰兵(一百/名)守兵(一/百)
　(名/)兵馬(一百三/十三匹)
　右營遊擊(一/員)守備(一/員)千總(二/員)把總(四/員)馬戰兵(五百六/十六名)
　步戰兵(七十/八名)官馬(二十/二匹)兵馬(五百六/十六匹)䭾炮馬駝(三十/三匹)
　(隻/)
　雍正七年新募馬戰兵(一百三/十四名)步戰兵(一百/名)守兵(一/百)
　(名/)兵馬(一百三/十四匹)
　嘉峪關營遊擊(一/員)千總(一/員)把總(二/員)馬戰兵(一百四/十六名)步
　戰兵(一百三/十六名)守兵(一百四/十四名)官馬(一十/二匹)兵馬(一百四/十六匹)
　野馬灣堡把總(一/員)馬戰兵(一十/名)守兵(三十/九名)官馬(二/匹)兵
　馬(一十/匹)
　新城堡把總(一/員)馬戰兵(一十/名)守兵(三十/九名)官馬(二/匹)兵馬
　(一十/匹)
　金佛寺堡把總(一/員)馬戰兵(二十/名)守兵(二十/九名)官馬(二/匹)兵
　馬(二十/匹)
　卯來泉堡把總(一/員)馬戰兵(一十/名)守兵(四十/九名)官馬(二/匹)兵
　馬(一十/匹)
　金塔寺營遊擊(一/員)千總(一/員)把總(二/員)馬戰兵(一百四/十六名)步
　戰兵(一百三/十四名)守兵(一百九/十三名)官馬(一十/二匹)兵馬(一百四/十六匹)
　下古城堡守備(一/員)馬戰兵(四十/九名)守兵(九十/六名)官馬(四/匹)兵
　馬(四十/九匹)
　兩山口堡把總(一/員)馬戰兵(一十/名)守兵(三十/九名)官馬(二/匹)兵
　馬(一十/匹)
　臨水堡把總(一/員)馬戰兵(一十/名)守兵(二十/九名)官馬(二/匹)兵馬
　(一十/匹)
　鎮夷營遊擊(一/員)千總(一/員)馬戰兵(一百九/十五名)步戰兵(八十/八名)
　守兵(一百四/十四名)官馬(八/匹)兵馬(一百九/十五匹)
　清水堡都司(一/員)馬戰兵(四十/九名)守兵(九十/六名)官馬(四/匹)兵馬
　(四十/九匹)
　雙井堡把總(一/員)守兵(三十/八名)官馬(二/匹)
　鹽池堡把總(一/員)馬戰兵(一十/名)守兵(二十/九名)官馬(二/匹)兵馬
　(一十/匹)
　深溝堡把總(一/員)馬戰兵(一十/名)守兵(二十/九名)官馬(二/匹)兵馬
　(一十/匹)
　永固城營副將(一/員)都司(一/員)千總(二/員)把總(四/員)馬戰兵(三/百)
　(名/)步戰兵(五百六/十七名)守兵(九十/五名)官馬(二十/八匹)兵馬(三百/匹)
　甘州城守營叅將(一/員)守備(一/員)千總(一/員)把總(二/員)馬戰兵
　(一百/名)步戰兵(一百一/十二名)守兵(五百七/十名)官馬(一十/八匹)兵馬(一/百)
　匹
　梨園堡都司(一/員)把總(一/員)馬戰兵(四十/九名)守兵(九十/五名)官馬
　(六/匹)兵馬(四十/九匹)
　洪水營遊擊(一/員)千總(一/員)把總(二/員)馬戰兵(一百一/十七名)步戰
　兵(一百六/十六名)守兵(一百四/十二名)官馬(十二/匹)兵馬(一百一/十七匹)
　南古城營堡守備(一/員)馬戰兵(三十/九名)步戰兵(二十/九名)守兵
　(四十/八名)官馬(四/匹)兵馬(三十/九匹)
　馬營墩堡都司(一/員)把總(一/員)馬戰兵(五十/名)步戰兵(四十/八名)
　守兵(四十/八名)官馬(六/匹)兵馬(五十/匹)
　髙臺營遊擊(一/員)千總(一/員)馬戰兵(一百一/十名)步戰兵(五十/七名)
　守兵(二百/九名)官馬(八/匹)兵馬(一百一/十匹)
　平川堡守備(一/員)馬戰兵(三十/名)守兵(七十/八名)官馬(四/匹)兵馬
　(三十/匹)
　紅崖堡守備(一/員)馬戰兵(四十/九名)守兵(七十/六名)官馬(四/匹)兵馬
　(四十/九匹)
　山丹營遊擊(一/員)千總(一/員)把總(二/員)馬戰兵(一百二/十八名)步戰
　兵(六十/七名)守兵(一百九/十二名)官馬(一十/二匹)兵馬(一百二/十八匹)
　硤口堡都司(一/員)馬戰兵(三十/名)步戰兵(五十/一名)守兵(一百/七名)
　官馬(四/匹)兵馬(三十/匹)
　定羗廟把總(一/員)馬戰兵(三十/名)官馬(二/匹)兵馬(三十/匹)
　黒城營遊擊(一/員)千總(一/員)馬戰兵(一百二/十一名)步戰兵(一百/六十)
　(七/名)守兵(八十/五名)官馬(八/匹)兵馬(一百二/十一匹)
　大馬營遊擊(一/員)千總(一/員)把總(二/員)馬戰兵(一百五/十一名)步戰
　兵(二百三/十九名)守兵(一百/名)官馬(一十/二匹)兵馬(一百五/十一匹)
　　以上總兵副將叅將遊擊都司守備千把共官八
　　　十四員坐馬二百六十八匹
　　　馬步戰守兵共九千六百一十四名兵馬四千
　　　七十九匹䭾炮馬駝一百匹隻
　鎮守安西總兵官(一/員)坐馬(一十/六匹)
　中營遊擊(一/員)守備(一/員)千總(二/員)把總(四/員)馬戰兵(六百/名)步
　戰兵(四百/名)官馬(二十/二匹)兵馬(六百/匹)䭾炮駱駝(二十/隻)
　左營遊擊(一/員)守備(一/員)千總(二/員)把總(四/員)馬戰兵(六百/名)步
　戰兵(四百/名)官馬(二十/二匹)兵馬(六百/匹)䭾炮駱駝(二十/隻)
　右營遊擊(一/員)守備(一/員)千總(二/員)把總(四/員)馬戰兵(六百/名)步
　戰兵(四百/名)官馬(二十/二匹)兵馬(六百/匹)䭾炮駱駝(二十/隻)
　卜隆吉營遊擊(一/員)千總(一/員)把總(二/員)馬戰兵(三百/名)步戰
　兵(二百/名)官馬(十四/匹)兵馬(三百/匹)
　栁溝堡營都司(一/員)把總(一/員)馬戰兵(六十/名)步戰兵(一百/四十)
　(名/)官馬(六/匹)兵馬(六十/匹)
　雙塔堡營千總(一/員)馬戰兵(六十/名)步戰兵(四十/名)官馬(二/匹)
　兵馬(六十/匹)
　靖逆營遊擊(一/員)千總(一/員)把總(一/員)馬戰兵(九十/名)步戰兵
　(二百一/十名)官馬(十/匹)兵馬(九十/匹)
　赤金營都司(一/員)把總(一/員)馬戰兵(六十/名)步戰兵(一百四/十名)
　官馬(六/匹)兵馬(六十/匹)
　惠回堡千總(一/員)馬戰兵(三十/名)步戰兵(七十/名)官馬(二/匹)兵
　馬(三十/匹)
　協鎮沙州副將(一/員)坐馬(一十/二匹)
　左營都司(一/員)千總(二/員)把總(四/員)馬戰兵(四百五/十名)步戰兵
　(三百/名)官馬(一十/六匹)兵馬(四百五/十匹)
　右營都司(一/員)千總(二/員)把總(四/員)馬戰兵(四百五/十名)步戰兵
　(三百/名)官馬(一十/六匹)兵馬(四百五/十匹)
　黄墩堡營都司(一/員)千總(一/員)把總(一/員)馬戰兵(一百八/十名)步
　戰兵(一百二/十名)官馬(八/匹)兵馬(一百八/十匹)
　百齊堡把總(一/員)馬戰兵(六十/名)步戰兵(四十/名)官馬(二/匹)兵
　馬(六十/匹)
　踏實堡營都司(一/員)把總(一/員)馬戰兵(一百二/十名)步戰兵(八/十)
　(名/)官馬(六/匹)兵馬(一百二/十匹)
　　以上總兵副將遊擊都司守備千把共官六十員
　　　坐馬一百八十二匹
　　　馬步戰守兵共六千五百名兵馬三千六百六
　　　十匹䭾炮駱駝六十隻
　鎮守大通總兵官(一/員)坐馬(一十/六匹)
　左營遊擊(一/員)守備(一/員)千總(二/員)把總(四/員)馬戰兵(五百/名)步
　戰兵(五百/名)官馬(二十/二匹)兵馬(五百/匹)
　雍正九年新募馬戰兵(二百四/十名)步戰兵(七十/五名)兵馬(二/百)
　(四十/匹)
　右營遊擊(一/員)守備(一/員)千總(二/員)把總(四/員)馬戰兵(五百/名)步
　戰兵(五百/名)官馬(二十/二匹)兵馬(五百/匹)
　雍正九年新募馬戰兵(二百四/十名)步戰兵(七十/五名)兵馬(二/百)
　(四十/匹)
　白塔營叅將(一/員)守備(一/員)千總(二/員)把總(四/員)馬戰兵(二百/四十)
　(名/)步戰兵(五百六/十名)官馬(二十/四匹)兵馬(二百四/十匹)
　雍正九年新募馬戰兵(一百二/十名)步戰兵(二百五/十名)兵馬
　(一百二/十匹)
　永安營遊擊(一/員)守備(一/員)千總(二/員)把總(四/員)馬戰兵(三百/二十)
　(名/)步戰兵(四百八/十名)官馬(二十/二匹)兵馬(三百二/十匹)
　　以上總兵叅將遊擊守備千把共官三十三員坐
　　　馬一百六匹
　　　馬步戰守兵共四千六百名兵馬二千一百六
　　　十匹
厯代兵制附
成周之制兵籍具於司徒行征則屬之司馬故五人為
　伍即五家之比五伍為兩即五比之閭四兩為卒即
　四閭之旅五卒為旅即五卒之黨五旅為師即五黨
　之州五師為軍即五州之鄉居則為比閭卒黨州鄉
　出則為伍兩卒旅軍師天子六軍七萬五千人出車
　千乘大國三軍三萬七千五百人出車五百乘次國
　二軍二萬五千人出車三百三十三乘小國一軍萬
　有二千五百人出車一百六十七乘
漢文帝遣三將軍軍隴西北地上郡募民徙塞下　武
　帝置䕶羌校尉　渾邪王降置五屬國　元狩三年
　減隴西北地上郡戍卒之半　自衞霍度幕朔方以
　西至令居徃徃通渠置田官吏卒五六萬人　元封
　三年擊車師列亭障於玉門　宣帝置西域都䕶中
　西域而立幕府治烏壘城督察烏孫康居等三十六
　國　四年呼韓邪稱臣減戍卒什二　元帝置戊巳
　校尉屯車師故地
東漢建武九年班彪上言舊制凉州部置䕶羌校尉今
　宜復如舊制帝從之以牛邯為䕶羌校尉　十九年
　詔邊吏料敵戰守不拘以逗遛法　永平十七年復
　置西域都䕶戊巳校尉
隋置十二衞曰翊衞曰驍騎衞曰武衞曰屯衞曰禦衞
　曰侯衞各分左右皆置將軍以分統諸府之兵有郎
　將副將坊主團主以相統治其外又有驃騎車騎二
　府皆有將軍後更驃騎曰鷹揚郎將車騎曰副郎將
　别置折衝果毅
唐武徳初始置軍府以驃騎車騎兩將軍府領之寧州
　道涇州道皆置府　三年更以寧州道為折威軍涇
　州道為天紀軍　六年改驃騎曰統軍車騎曰别將
　　貞觀十年更號統軍為折衝都尉别將為果毅都
　尉諸府總曰折衝府凡府三等兵千二百人為上千
　人為中八百人為下府置折衝都尉一人左右果毅
　都尉各一人長史兵曹别將各一人校尉六人士以
　三百人為團團有校尉五十人為隊隊有正十人為
　火火有長兵之戍邊者大曰軍小曰守捉曰城曰鎮
　而總之者曰道　按唐有天下二百餘年而兵之大
　勢三變其始盛時有府兵府兵後廢而為彍騎彍騎
　又廢而方鎮之兵盛矣
宋太祖懲藩鎮之弊分遣禁旅戍守邊城立更戍法
　一禁兵天子衞兵也一廂兵諸州之鎮兵也一鄉兵
　選自戸籍或土民應募所在團結訓練以為防守之
　兵也一藩兵塞下内屬諸部落團結以為藩籬之兵
　也一募兵召募之制起於府衞之廢盖籍天下良民
　以討有罪三代之兵與府衞是也　熙寧七年分置
　將副在涇原者十一在環慶者八在秦鳯者五在西
　河者九而四路又有漢番弓箭手各附諸將分𨽻
　元豐六年熙河路經畧制置李憲言本路番漢雜為
　一軍嗜好言語不同部分不便請併九軍為五合漢
　弓箭手自為一軍番兵自為一軍從之　慶厯元年
　韓琦上言請於鄜慶渭三州各更益兵三萬人　二
　年詔刺陜西秦鳯路義勇為保捷軍是年冬復置經
　畧安撫招討使總四路軍置府涇州益屯兵三萬
　元符二年始城㑹州以葭蘆砦為晉寧軍
金太祖即位始命以三百戸為謀克謀克十為猛安與
　萬戸千戸制畧同外有漢軍大定時所置有事則僉
　取於民無事或以放免鎮防軍諸軍中取以更代在
　西北邊則有分番屯戍軍及永屯軍驅軍之别邊舗
　軍守河南陜西邊界者諸路効節軍章宗所置掌司
　弓手者河南陜西弩手軍宣宗興定二年選募二千
　人為一軍賜號威勇
元太宗七年僉陜西五路人匠充軍每二十人出軍一
　名　至元二年八月陜西五路行省言新僉軍七千
　人若發民戸恐致擾亂今鞏昌已有舊軍三千諸路
　軍二千餘二千人亦不必發民户當以便宜起補從
　之　十三年命布色岱呼必賚巴圖爾二人為都元
　帥領䝉古軍二千人河西軍一千人守鄂端城　十
　七年發砲卒千人入甘州備戰守　中統八年二月
　以𤓰州沙州鷹房三百人充軍　十六年九月詔河
　西未僉軍之官及富强戸有物力者僉軍六百人
　大徳元年陜西平章事圖魯卜領總帥府軍三千人
　収捕西番回詔留總率軍百人及階州舊軍圖沙瑪
　軍各二百人守階州餘軍還元翼　十一年四月詔
　以禮店軍還屬吐蕃宣慰司
明置都指揮以領衞所置總兵叅將遊擊守備以司攻
　守又理以憲臣監以御史撫以都憲統以總制各衛
　官軍分番教閱置屯遣戍大率五千六百人為一衞
　一千一百二十人為一千戸所一百二十人為一百
　戸所每百戸所設總旗二人小旗一人管領鈐束大
　小相維以成隊伍其内地鄉兵則各州縣巡捕之官
　嵗時教閱以䕶守城池備遏盜賊者也
　陜西都司領　慶陽衞　平凉衞　固原衞　靖虜
　衞　鞏昌衞　秦州衞　岷州衞　臨洮衞　蘭州
　衞　河州衞　洮州衞　寧夏衞　寧夏前衞　寧
　夏左屯衞　寧夏右屯衞　寧夏中衞　寧夏後衞
　　金州守禦千户所　文縣守禦千戸所　靈州守
　禦千戸所
　陜西行都司領　甘州左衞　甘州右衞　甘州中
　衞　甘州前衞　甘州後衞　甘州羣牧所　蘭州
　衞　西寧衞　莊浪衞　鎮番衞　永昌衞　山丹
　衞　凉州衞　髙臺守禦千户所　鎮夷守禦千戸
　所　古浪守禦千户所
　固原鎮　固原在寧夏之南成化以前套烽未熾獨
　靖虜一面備邊平固安㑹之區號為無事自𢎞治中
　火篩入掠後遂當衝始即州治為鎮以固靖甘蘭四
　衞𨽻之設總督總兵叅遊等官總兵原駐省城移鎮
　於此者也
　總督陜西三邊軍務(一/員)固原兵備(一/員)洮岷兵備(一/員)延
　安兵備(一/員)臨鞏兵備(一/員)鞏昌兵備(一/員)靖虜兵糧道(一/員)
　鎮守陜西總兵官(一/員)分守洮岷副總兵(一/員)河州叅將
　(一/員)蘭州叅將(一/員)靖虜叅將(一/員)階文西固叅將(一/員)遊擊
　固原東路(一/員)固原西路(一/員)總督左營(一/員)總督右營(一/員)
　守備固原(一/員)岷州(一/員)環慶(一/員)西固城(一/員)文縣(一/員)永安
　堡(一/員)舊洮州(一/員)坐營中軍官(二/員)
　城堡八百八十五座戰敵等臺八百二十座䕶城堡
　墩敵角臺四千一十座
　兵馬原額官軍一十二萬六千九百一十九員名
　餉原額屯糧料本色三十二萬四千六百二十二石
　四斗二升三合屯草二十二萬九千七百五束
　寧夏鎮　明初置寧夏等五衞西北據賀蘭山東南
　帶黄河内有漢唐二渠險固饒沃河東三百里皆設
　備遞年修治牆塹正徳間有外邊嘉靖以來増築内
　邊而清水興武花馬池定邊各營尤稱要害云
　巡撫寧夏地方贊理軍務(一/員)寧夏管糧道(一/員)兵糧道
　(一/員)
　鎮守征西將軍總兵官(一/員)協守副總兵(一/員)分守東路
　右叅將(一/員)西路左叅將(一/員)靈州左叅將(一/員)北路平虜
　城叅將(員/)遊擊鎮城(一/員)興武營(一/員)廣武營(一/員)守備玉
　泉營(一/員)石空寺(一/員)横城堡(一/員)坐營中軍官(二/員)都司管
　理鎮城(一/員)水利屯田(一/員)
　城堡營堡城九十四座闗城六座敵臺三十五座墩
　臺五百三十四座闗隘三十三座
　兵馬原額馬步官軍七萬一千六百九十三員名
　餉原額屯糧料一十萬七千四百九十七石草一百
　六十八萬七千四百七十四束
　甘肅鎮　甘肅即漢河西四郡地明初下河西棄敦
　煌畫嘉峪闗為界由莊浪迤南三百餘里為湟中地
　今置西寧衞由凉州迤北二百餘里為姑臧地今置
　鎮番衞又設甘州等五衞於張掖肅州衞於酒泉蘭
　州衞於金城皆屯兵拒守全鎮之地幾二千里惟一
　線通道西遮南蔽北扞稱孤懸重鎮云
　巡撫甘肅等處贊理軍務(一/員)甘肅兵備(一/員)西寧兵備
　(一/員)莊浪兵備(一/員)
　鎮守平羗將軍總兵官(一/員)協守甘州左副總兵(一/員)分
　守凉州右副總兵(一/員)莊浪左叅將(一/員)肅州右叅將(一/員)
　西寧叅將(一/員)鎮番叅將(一/員)蘆塘叅將(一/員)遊擊莊浪(一/員)
　碾伯(一/員)松山(一/員)巡撫標下(一/員)坐營中軍官(一/員)守備紅
　水堡(一/員)山丹衞(一/員)紅城子堡(一/員)鎮羌堡(一/員)寧逺堡(一/員)
　平川堡(一/員)嘉峪關(一/員)古浪(一/員)巴暖三川(一/員)北川(一/員)鎮
　夷(一/員)阿壩堡(一/員)領班都司甘州頭班(一/員)次班(一/員)凉州
　頭班(一/員)次班(一/員)
　城堡城垣堡塞四百九十五座關隘一百四處
　兵馬原額官軍九萬一千五百七十一員名
　餉原額屯糧料六十萬三千一百八十八石四斗二
　升屯草五十四萬九千七百三束
　
　
　
　
　
　
　甘肅通志巻十四
欽定四庫全書
　甘肅通志巻十五
　　水利
　畎澮時濬土多沃壤川源既滌畆盡膏腴相其流泉
　度其原隰因地之宜順水之性修復渠堰節宣蓄洩
　俾灌溉有資農事首務志水利
臨洮府
　洮河渠　新渠在狄道縣北六十里雍正三年新開
　　灌新店子田一百頃北流二十里至古城兒灌田
　　二百頃又北安家河李家灣水溝靈石寺八哈斯
　　一帶俱開渠灌溉
　三岔河　在狄道縣西北十里自河州界流至野門
　　口灌田百餘頃
　栁林溝水　在狄道縣北四十里由七十里至好水
　　溝入洮河灌地一頃餘
　牛頭溝水　在狄道縣北六十里至朱家溝灌田三
　　十頃
　唐古泉　在狄道縣南二十五里由清水渠至番城
　　灌田二百餘頃
　阿干河　在蘭州西南四十里源出馬銜山自分水
　　嶺分為二南流金縣為浩亹水北流蘭州經阿干
　　峪為阿干河由龍尾山麓分一渠灌州東南北田
　　園並入城内由古峯山麓分一渠灌州西田園
　五泉水　在蘭州南臯蘭山下有泉五眼泉流成溪
　　至南園灌田二十餘頃
　黄峪溝水　在蘭州西七里　筍羅溝在州西南六
　　里　大小金溝在州西二十里　東栁溝在州東
　　三十里　西栁溝在州西五十里以上五水俱資
　　灌溉共計三百餘頃
　萬眼泉　在州東北三十里沿河諸山巖間湧泉甚
　　多可資灌溉
　黄河水　在蘭州城北横流東西兩灘為翻車導引
　　　灌田自州人段續始
　　大峽河　在金縣西南源出馬銜山至馬家溝分流
　　　夾城南曰浩亹北曰神濟兩河可灌田一十餘頃
　　龕峪河　在金縣南十五里北入浩亹河可灌田三
　　　頃餘
　　官溝水　在金縣南分馬家溝水由長川入城可灌
　　　田園
　　新添溝水　在金縣南分馬家溝水灌大峽口田地
　　大夏河　在河州南
國朝康熙六年郡人自西古城引大夏水至十里屯三十
　　　里開渠灌田無數年久廢壊康熙四十三年監督
　　　同知郭朝佐知州王全臣重修並引水入城居民
　　　利便
　　洪水河　在河州南頗資灌溉
　　老鴉山口水　在河州西自土門闗口至九眼泉有
　　　古渠明成化癸卯守備康永設具編次人户輪流
　　灌溉開壩百五十里灌田千頃田間水道周流不
　　息民咸利焉年乆湮廢隆慶四年叅將張翼知州
　　聶守中開渠䟽通上下百十里兩岸共植木二千
　　本後渠壩衝壊萬厯壬寅知州陳文焯新開長渠
　　自焦家壩入九眼泉三十里灌溉如故
　漫灣水渠　在河州西南明永樂間都督劉釗創開
　　知州陳文焯重修灌田百餘頃
鞏昌府
　渭水　在隴西縣北宋熙寜八年秦鳯提㸃鄭民憲
　　自通遠軍熟羊砦導渭河至軍溉田引流入城分
　　東西南北四池以資汲取又有頭渠在縣西十五
　　里引渭水至下中川澆圃轉磨二渠在縣西教塲
　　西引渭水至下川澆圃轉磨三渠在縣西三里岳
　　家墩引渭水至城東角澆圃轉磨上下四十里皆
　　引渭灌溉下流仍入渭
　永利渠　在縣西三十里明萬㦄間開引科羊河水
　　入府城以資汲取為民永利
　粟水　在縣東南由南門引入城以給民用
　西河　在安定縣西南六十五里源出甸子川東北
　　流遶城西又東㑹於東河東河味苦亦曰苦水西
　　河味甘亦曰甘水二水交流東西二十里南北三
　　十里其間通渠流水以資灌溉物産繁甚寔為民
　　利
　得羅川　在安定縣西南二十里土脉肥饒灌田千
　　畆
　甜水河　在通渭縣七里引流入城歳久湮塞明嘉
　　靖中築堤數十丈復引入城由西北出灌溉取汲
　　至今民頼其利
　錦雞峽水　在通渭縣西二十里可資灌溉
　龍尾溝水　在通渭縣南十里可以溉田
　華川　在通渭縣西八十里四圍平坦草茂水清明
　　置安定苑於此為牧圉之所𨽻苑馬寺
　漳河　在漳縣南自三岔引水通渠灌田三十里
　壤泉　在㑹寜縣北四十二里又有紅栁泉在㑹寜
　　縣北二百里皆可灌溉
　米家峽河　在㑹寜縣南六十里□岔河在縣南松
　　樹岔河在縣東三十里響河在縣東一百里四水
　　味甘居民資以灌汲
　通濟渠　在伏羗縣西一十里自延泉舖引渭水穿
　　城至東川復入於渭東西灌地四十餘里又於城
　　内修官磨一輪官民便之
　陸田渠　在伏羌縣西二十里引渭水至邑北安元
　　川灌地二十餘里以上二渠俱明知縣王珣剏開
　廣濟渠　在伏羗縣西中川十五里引水至邑南黄
　　羊堡灌地二十餘里
　惠民渠　在伏羗縣西引朱圉河至邑東石人川灌
　　地三十餘里明知縣王從善開
　寜遠縣東路紅峪溝舊水渠灌田二里　廟峪溝水
　　渠灌田三里　野南溝舊水渠灌田三里　新渠
　　一道灌田三里　樂善河渠灌田十五里　龍泉
　　堡水泉渠灌田三里　渭水舊渠灌田五里　䃰
　　石川大佛峽舊渠灌田三里　䃰石川新渠灌田
　　二十里　屈家橋渭水新渠灌田五里　木林峽
　　新山水渠灌田二里　髙橋舖渭水新渠灌田二
　　十里　蓼川舖河新水渠灌田五里
　　按縣志寜遠縣東路舊有十三渠今縣東南川渭
　　水通渠自城東北祭祀壇入渠經廟峪河灘陳家
　　門紅溝鄧家川等處至髙橋舖共灌二十里濶三
　　二里不等是舊志十三渠所稱紅峪廟峪渭水屈
　　家髙橋五渠寔止一渠也或當時随地開濬其後
　　引而通之耳
　寜遠縣西路脫篆川渠灌田五里　大人溝渠灌田
　　五里　遮陽口渠灌田五里　魯寺觀渠灌田六
　　里　湫子坪泉渠磨渠灌田五里　盤谷川渠灌
　　田五里　硤龍坪山水渠灌田五里　納泥古蹟
　　山水小渠灌田五里　磨石峪古蹟山水小渠灌
　　田五里　鴛鴦舖舊唐渠灌田五里　廣吳舖渠
　　灌田三里　山丹舖渠灌田十里　坡崙溝山渠
　　灌田二里　杜家馬鬃河新水渠灌田五十里
　　右寜逺縣西路十四渠按縣志明萬厯間知縣鄒
　　浩東路開五渠西路開二渠餘失考
　桃花峽水　在寜遠縣北五里見資灌溉
　古流泉水　一在寜遠縣東一里山畔石中瀉出為
　　瀉泉一在縣西南百歩平地湧出為湧泉俱引流
　　北注渭水資民灌汲
　九龍泉　在西和縣西北居民引以灌溉　官泉去
　　縣百歩許亦資灌汲之用
　黄河　在靖遠縣城北一里沿河上下多製水車開
　　渠引水以資灌溉
　黄河堰　在靖逺縣北唐刺史安敬忠築以捍河流
　小水　在靖遠縣達喇齊堡西南五里屈吳山麓溉
　　田十餘頃
　瓦窑水　在靖遠縣達喇齊堡南三里引渠資灌
　西泉　在靖遠縣達喇齊堡西一里注則為湖引則
　　灌田
　東泉　在靖逺縣達喇齊堡東二里其泉清冽灌田
　　數十頃出各種果𬞞花草
　楊稍兒水　在靖逺縣東二十五里山澗泉泓數十
　　引灌園圃又南三里朶兒泉引灌𬞞果又東五里
　　泖孩泉又東十里磨合泉衆泉合流引灌園林茂
　　盛又東北三十里房家溝泉朱家泉俱䟽渠引流
　　資灌田圃
　紅栁泉　在靖逺縣北三十里資灌溉
　陡城水　在靖逺縣北七十里一名萬馬泉謂可以
　　飲萬馬不竭也泉水引灌田百餘頃
　西川水　在岷州西䟽渠灌西川地三十里
　疊藏河　在岷州東引渠灌近城東南川地及教塲
　　地
　三眼泉　在西固城北三里石厓孔中湧出近城俱
　　賴此灌溉
平凉府
　涇河　在平凉縣城西二支合流至城西北一里源
　　出笄頭山下隂䟽為中内外三渠陽亦一渠東西
　　二十里分流溉田
　浚谷水　在平凉縣東郭源出小谷谷髙數丈縣南
　　諸山泉流滙焉自西而東三十里北流入涇東西
　　溉田各里許山水暴漲則盈溢為患
　岨谷水　在平凉縣東二里東南山泉所滙流八里
　　入涇亦可溉田自此以東南北山谷之水咸入涇
　　民以利灌汲多負水以居
　利民渠　在平凉縣城東五里即清水河明成化末
　　䟽為利民渠東逹十里舖越大坌河至白水凢南
　　來水咸滙之以溉民田又東入涇州界志云利民
　　渠引涇水連亘二百里至涇州東分渠六十二道
　　灌田三千餘頃
　暖泉　在平凉縣城北郭即古栁湖泉東流過萬竹
　　園溉地三里許
　横河　在平凉縣西五十里又有胡盧河本名蔚茹
　　水在府城西南以上二水皆可資灌溉
　汭水渠　在崇信縣北一里唐李元諒䟽渠引汭水
　　蒔荷畜魚民享其利今渠尚存
　新栁灘　在崇信縣西北一里汭水之濱其水自髙
　　而下可引為渠順治中知縣武全文開陂塘䟽水
　　渠教民種稻上自銅城下迄于家灣四十餘里稻
　　畦相望
　四峪水　在崇信縣南縣志赤城南三十里有龍峪
　　西南八十里有神峪又十里有九峪又新窑二水
　　之交曰對峪四峪之水滙而成川可資灌溉
　汭水　源出華亭縣東南北二源㑹於仙姑山東麓
　　地峻流駛居民治為輪磨明嘉靖三十四年知縣
　　王官取仙姑東麓之石遏汭半流使東為渠在縣
　　西北引汭水穴城而入經縣治東放之學宮為泮
　　水注東郊灌溉民田謂之恵民渠
　武村水　在華亭縣南十里䇿底水俱在華亭縣北
　　三十里北河在縣北一里以上諸水可資灌溉
　甜水河　在固原州紅古城西二十里味甘可飲便
　　於灌溉居民引以種稻
　朝那湫　有二一在固原州東十五里土人謂之東
　　海一在固原州西三十里土人謂之西海二水合
　　流明正徳十年以城中井水鹹苦導自西門入城
　　環流内外以資汲溉公私便之
　南川　一在固原州東六十里曰大南川一在州東
　　南五十里曰小南川又乾川在固原州東南一百
　　六十里三水俱可資灌溉
　百泉溝　在涇州西三十五里泉眼百餘溢竇而出
　　下流入涇四時不竭民資灌溉
　　按涇汭二水至涇州合流但灘髙流駛不能引以
　　為利民間所資以溉田者乃在陂澤源泉其清渠
　　舊有六十四道溉田三千餘頃
　蒲川水　在靈臺縣南涇汭下流山溪多泉可資灌
　　溉
　後溝河　在靈臺縣東北水味清甘一邑汲飲
　興隴渠　在静寜州西明成化間知州祝祥于東郊
　　引上硤水䟽渠為水輪以資利用萬厯間州判楊
　　守約又分開數渠州郊水輪凡十許餘流灌溉𬞞
　　圃自城東遶城西入河長堤一帶後故道久湮康
　　熙五十四年知州黄廷鈺於仁當垂家二川各開
　　渠築壩盡引河水入渠蓄洩䟽濬由城西遶南又
　　十里許逹于河名曰興隴渠灌田數百頃
　暖水河　乾磑川俱在静寜州東激磨不凍旁溉田
　　圃民咸利之
　湧泉　在静寜州南冬夏不涸灌溉園𬞞以資民用
　官泉　在隆徳縣城内治東儒學南二十歩深丈餘
　　水甘四時不涸居民資汲
　小水泉　在隆徳縣城内儒學西居民資以灌溉
慶陽府
　東河水　在安化縣城東又西河水在城西自環河
　　流入逕城下合下馬汀㑹於東河南流至合水縣
　　滙馬蓮河又南流入寜州北坌河東又黒水河在安
　　化縣西一百二十里以上諸州可資灌溉
　華池水　在合水縣東北一百里又有玉梅川在合
　　水縣東七十里又有北川在合水縣東一里㑹於
　　建水西南入馬蓮河以上諸水可資灌溉
　環江　在環縣西一里又安塞川在環縣東四十里
　　又合道川在縣西八十里七里溝在縣東七里又
　　甜水溝鴛鴦溝佛堂溝俱在縣西可資灌溉
　真寜河　在真寜縣南十里又小河在縣東馬槽溝
　　在縣北俱可灌汲
　馬蓮河　在寜州西二里又九龍川在州東一百二
　　十里流入馬蓮河又大小延川在州東以上諸水
　　可資灌溉
甘州府
　千金渠　在張掖縣西引羗谷水溉田
　甘泉　在張掖縣城南門内北流出城引以轉磑
　紅沙渠灌田一十三頃　仁夀渠灌田一十七頃
　　回回壩渠灌田一十七頃　老人渠灌田二十五
　　頃　以上諸渠俱引泉水　義徳渠灌田三十八
　　頃　無虞渠灌田一十三頃　童子寺渠東渠灌
　　田四十八頃　西渠灌田三十四頃　黒城東渠
　　灌田八十一頃　西山渠灌田二十六頃　獨泉
　　渠灌田六十九頃　紅崖壩上壩灌田五十二頃
　　下壩灌田三十四頃　東泉渠灌田三十餘頃
　　以上俱在張掖縣東
　陽化西渠灌田四十三頃　陽化東渠灌田三十餘
　　頃　宣政渠灌田二百三十頃　大慕化西渠灌
　　田六十頃　大慕化東渠灌田八十頃　小慕化
　　上壩灌田二十頃　小慕化下壩灌田二十七頃
　　馬蹄渠灌田四十頃　虎剌孩西渠灌田二百四
　　十畆　虎剌孩東渠灌田一百頃　以上諸渠俱
　　引山水　洞子渠灌田二十三頃　鹿溝渠灌田
　　一十四頃　以上二渠俱洪水河流　卓家渠灌
　　四一百五頃　古浪渠灌田三百九十二頃　小
　　滿渠灌田三百五十餘頃　大滿渠灌田八百五
　　十頃　馬子渠灌田二百十餘頃　洞子渠灌田
　　五百餘頃　以上俱黒河水　洪水頭渠灌田一
　　百七十五頃　二渠灌田八十二頃　三渠灌田
　　一百三十頃　四渠灌田一百二十頃　五渠灌
　　田六十三頃　六渠灌田一百六十頃　梁園堡
　　新渠灌田一十八頃　以上俱在張掖縣南
　官渠灌田二百二十八頃　沙子渠灌田五百八十
　　二頃　小沙子渠灌田三百九十頃　龍首渠灌
　　田四百餘頃　二壩河西渠灌田八十頃　三壩
　　屯田渠灌田六十頃　四壩舊站渠灌田四十五
　　頃　迓剌渠灌田五十畆　西洞渠灌田二十五
　　頃　磁窑渠灌田七頃　小彩竹渠灌田一十三
　　頃　白集渠灌田三十頃　巴乞兒祁渠灌田八
　　十頃　宿嵬渠灌田二十頃　永濟渠灌田一百
　　一十一頃　鋪家渠灌田三十二頃　大葫蘆灣
　　渠灌田三十二頃　小葫蘆灣渠灌田一十頃
　　塔兒渠灌田一十三頃　徳安渠灌田一十五頃
　　早兀剌渠灌田三十九頃　五眼泉渠灌田二十
　　頃　九眼泉渠灌田一十七頃　鴨子渠灌田七
　　十六頃　委的渠灌田七十頃　野猪渠灌田一
　　十六頃　撫彜渠灌田一百頃　寜西渠灌田二
　　十六頃　滅烈渠灌田一百二十五頃　下漚波
　　渠灌田六十七頃　名麥渠灌田八十一頃　倪
　　家渠灌田三十頃上漚波渠灌田二百二十六
　　頃　以上俱在張掖縣西
　城北渠灌田一百七十三頃　阿薛古渠灌田一百
　　五十頃　昔剌壩上壩灌田五十七頃　下壩灌
　　田四十頃　板橋渠灌田四十六頃　七十二戸
　　渠灌田五十頃　以上俱在張掖縣北
　草湖泉　在張掖縣西南張掖河兩岸多生蘆葦每
　　年收草百餘萬束可以飼馬
　南草湖渠　在山丹縣南一里周九里灌田四百餘
　　頃
　西草湖　在山丹縣西十里周七里中皆蘆葦分灌
　　民田
　暖泉渠　在山丹縣東南四十五里平地湧泉二穴
　　沍寒不凍溉田百七十頃
　洪水河壩渠灌田七十六頃　二壩渠灌田一十六
　　頃　三壩渠灌田一十八頃　四壩渠灌田七頃
　　無虞山口渠灌田一十九頃　紅崖子渠灌田十
　　頃　寺溝渠灌田三十七頃　童子寺東渠灌田
　　三十四頃　童子寺西壩灌田九十五頃　大黄
　　山壩灌田九十頃　獨泉渠灌田二十七頃　木
　　溝渠灌田五十七頃　白石崖渠灌田三十九頃
　　　以上俱在山丹縣南
凉州府
　金塔寺河壩渠　在武威縣南五十里水源由天梯
　　山金塔寺山口流出自城西南分流延六十餘里
　　分左右兩派共一十五壩引以灌田八百餘頃
　雜木口澗壩渠　在武威縣南五十里由天梯卯藏
　　山雜木寺口流出自城南五十里流入沙河延七
　　十里共九壩一溝分引灌田一千五百餘頃
　大七渠　在縣南與雜木渠同口共十七溝二寨一
　　壩分引灌田
　永昌渠　在武威縣西七十里由天梯白嶺山西把
　　截口流出入於土彌干川自城西南五十里流入
　　昌隆舖分為六壩灌田一千四百餘頃
　懐安渠　在武威縣西與永昌渠同口共四堡一寨
　　五壩分引灌田　河南壩沙河堡水源出永昌山
　　分使永昌縣蹇占口山水
　黄羊川壩渠　在武威縣東南一百七十里由黄羊
　　山張義堡口流出入於黄羊川延流大河驛東凡
　　四十五里分七壩分引灌田四百八十餘頃沙
　　溝水源出黒水腦引以灌田　䨇塔所下五壩水
　　源出古浪山分使古浪縣山水灌田
　　按武威水利區分六渠山泉不一其泉水壩每渠
　　之末不過數溝每溝各有泉腦各有溝道定以晝
　　夜日時循環灌溉但潦則水溢旱則水弱借力於
　　山水者居多其山水皆發源於天山洩尾於沙河
　　沙河為衆水㑹歸天山乃羣山總名凉地早寒壑
　　多宿氷巖皆積雪山中深險之處雖盛夏亦寒而
　　山之上下有原泉常混混不竭其泉源由天梯山
　　南把截口而出者為金塔寺渠由雜木山口而出
　　者為雜木口渠為大七渠由白嶺山口而出者為
　　永昌渠為懐安渠由黄羊山口而出者為黄羊川
　　渠以地氣而論望其冬月多雪則雪積而水源裕
　　春日多晴則凍解而水流行夏秋多雨則雪消而
　　水勢長倘雨澤愆期其渠頓涸故俗傳官斯土者
　　嵗以天山之祭禱為先務焉
　蹇占口渠　在永昌縣東三十里亦名澗水源出雪
　　山東北流經蹇占山口共分九壩三溝流灌民田
　水磨川渠　在永昌縣西南二十里發源鸞鳥山之
　　平羗腦兒都山口㑹考來河暖泉東北流入水磨
　　川東共分六壩冬夏不竭轉磨溉田其利甚溥
　暖泉壩城西三十里獨為一渠
　牧羊川渠　在永昌縣北三十里自金川發源入水
　　磨川遶流城北共分四壩流灌民田
　大河口渠　在永昌縣西南水源甚遠共灌五壩必
　　頼冬月雪盛至夏凍消水盈旱則勢弱流竭土人
　　謂西五壩為山水田
　五顆樹渠　在永昌縣東北計灌十堡四壩與武威
　　接壤舊為沃土
　大河　在鎮番縣東南二十五里其源有二一為石
　　羊河發源于凉州城西北清水河灘之尾海藏寺
　　一為洪水河發源于凉州城東北髙溝塞頭墩營
　　東邉外由五墩斜入邉内至蔡旗堡河口入石羊
　　河總㑹為大河自重興黒山堡亂山窩新溝為上
　　壩下至頭壩大二壩更名小二壩四壩為下壩俱
　　於此河分水灌田　蔡旗堡野猪灣上下皆分灌
　　於永昌之烏牛壩
　板槽壩　在古浪縣西北二里暖泉壩在縣東北五
　　里俱引城西髙崖泉水分流灌田
　大河上頭壩　在古浪縣東北三十里北三十里為
　　三壩又北四十里為四壩西三十里為西壩西北
　　二十五里為包垉壩北三十里為五壩俱引河水
　　開渠灌田
　土門暖泉壩　在古浪縣土門城南十里引流暖泉
　　水轉磨灌田　頭壩二壩東溝二壩西溝新河壩
　　俱自古浪河縣北分渠遶七十里引以灌田
　大靖教塲壩　在古浪縣大靖城南源自湖灘泉出
　　引以灌田　大河壩長嶺壩山泉壩俱發源於不
　　毛山後由酸茨河北流百里至靖城南二十里硤
　　門下始分河引以灌田
　髙崖泉　在古浪縣西二里水自崖下湧出流於西
　　南可用轉磨灌田
　莊浪河　在平番縣西門外發源於烏稍嶺由鎮羗
　河腦流入河西渠八一渠流二里溉田四頃二渠
　　流十二里溉田四十一頃三渠流十二里溉田二
　　十五頃四渠流十里溉田三十五頃五渠流八里
　　溉田二十二頃六渠流七里溉田三十二頃七渠
　　流十五里溉田十七頃八渠流十里溉田六十七
　　頃河東渠九一渠流五里溉田十一頃二渠流二
　　十里溉田四十三頃三渠流十五里溉田二十二
　　頃四渠流十五里溉田二十三頃五渠流十五里
　　溉田四十頃六渠流二十里溉田三十頃七渠流
　　二十里溉田五十二頃八渠流十里溉田十二頃
　　九渠流十里溉田二頃
　大通渠　在縣西一百二十里大通堡引大通河水
　　河西一渠行二十五里溉田三十五頃河東一渠
　　行七里溉田七十七頃二渠行三十里溉田二十
　　頃三渠行五十里溉田十一頃
　岔口渠　在縣西北七十里岔口堡引莊浪河水西
　　山二渠一渠行十里溉田四頃一渠行三里溉田
　　　一頃東山三渠一渠行九里溉田八頃一渠行七
　　　里溉田七頃一渠行五里溉田五頃
　　武勝堡渠　在縣西北三十里一渠自西石嘴大河
　　　引水行五里溉田五頃二渠自小川兒河源内引
　　　水溉田七頃
　　苦水堡河東渠　引莊河水城北渠三道城南渠二
　　　道共溉田七十七頃
　寜夏府
　　惠農渠　在寜夏縣葉昇堡東南雍正四年
皇上軫念寜夏邊陲查漢托䕶地方漢唐二渠餘波所不
　　　及遂為荒野
特命侍郎通智單疇書相度土宜形勢以黄流自青銅硤
　　　口而下分流至此足溉數萬頃之田於陶家嘴南
　　　花家灣為進水口開大渠三百里建進水正閘一
　　　曰惠農閘建退水閘三曰永䕶曰恒通曰萬全設
　　　永泓永固暗洞二以通上下交流設彚歸暗洞一
　　以接漢渠餘水正口加幫石囤頭閘𥪡造石橋建
　　尾閘以蓄洩之累石節以鞏固之大渠口以東俱
　　引灌大渠水其西岸不能歸暗洞之小退水特留
　　獾洞放之大渠絶無漲漫之患任春葉昇二堡為
　　徃來孔道於正閘覆造橋房沿渠之橋二十有二
　　西河之橋十六行旅徃來賴以普濟其枝渠四逹
　　長七八里以至三四十里者百餘道均作陡口飛
　　槽二萬餘頃良田無不霑足於渠之東築長堤三
　　百二十餘里以障黄流泛溢於渠之西䟽通西河
　　舊淤三百五十餘里以瀉漢唐兩渠諸湖减水各
　　閘渠堤兩岸夾植垂楊盤根可固湃㟁取材可供
　　嵗修至於東北隅一帶地廣土沃改六羊河為渠
　　百餘里以佐大渠所不及建縣城二一在田州塔
　　南為新渠縣一在省嵬城西為寳豐縣設官吏建
　　學校置營汛移市口於石嘴以便漢夷建城堡於
　　山後以資守禦䝉
皇上特頒帑金數十萬兩為物料工匠之用招徠耕種之
　　　資向之曠土今為樂郊億兆歡呼趨附闢田園葺
　　　廬舍勤耕鑿
欽錫嘉名曰惠農渠誠萬民世享之業也
　　漢延渠　一名漢渠在寜朔縣東南引黄河水入渠
　　　遶城自東而北流十二里至漢壩堡設石閘四空
　　　正閘外又設退水石閘三道水小則閉各閘使水
　　　皆入渠水大則開閘以洩之渠長二百三十里經
　　　寜朔寜夏東界而北溉田三千八百九十餘頃合
　　　惠農渠明寜夏道汪文輝修葺
國朝順治十五年廵撫黄圖安重修康熙四十年河西道
　　　鞠宸咨補修雍正九年重修
　　　夏人呼堤壩為湃黄河自出青銅峽以來有支流
　　　五道漢延渠横截第五道之支流渠口築湃曰石
　　　子湃乃截流之湃河水泛漲時内外波濤勢險此
　　　湃最要又有蔣淮湃王峴湃俱漢渠迎水湃並同
　　石子渠底開暗洞三一在魏信堡一在張政堡一
　　在王澄堡溉田之餘水歸於各湖湖滿則溢故設
　　洞以洩之明同知王三鍚甃張政堡洞以石康熙
　　五十一年同知王全臣重修各洞皆甃以石　漢
　　渠東岸支渠水磨三水渠任春果子渠五道渠大
　　營後渠小營後渠大小邊渠大小髙渠南毛渠北
　　毛渠中渠别渠王家渠果園渠胡家渠共十四道
　　西岸支渠小南渠新渠舒渠囬渠小髙渠吳家渠
　　沙渠小營渠䨇渠四渠四號渠廟兒渠六號小營
　　渠翟家渠共十四道兩支渠陡口共計三百六十
　　九道每年四月開水必自下而上澆灌田畆官為
　　分俵諸渠同
　唐來渠　一名唐渠在寜朔縣西據漢延渠之上三
　　十里黄河出青銅峽東北流渠口即於峽之盡處
　　開鑿引水遶城自西而北行二十里至唐壩堡設
　　閘六空(西四空為唐渠/東二空為貼渠)舊皆以木為之明汪文輝
　　　始易以石駕橋構宇其上至今為利正閘外亦設
　　　退水石閘三道渠長三百二十里經寜朔寜夏平
　　　羅縣界溉田四千八百餘頃零明汪文輝廵撫李
　　　虞䕫修葺閘口
國朝康熙四十八年同知王全臣於倒流河増建退水閘
　　　雍正九年重修
　　　唐來之貼渠與唐渠同口異閘溉唐渠東岸地之
　　　最髙者至郭家寺分二稍一至陳俊堡長四十里
　　　一至蔣鼎堡長五十里貼渠素被河水浸囓昔人
　　　築張貴湃以䕶之嵗費修理康熙四十七年都司
　　　王應龍於河水從入處築湃曰馬關嵯水遂不入
　　　張貴湃可以不修　唐來東岸支渠丁王渠蘆葉
　　　渠羅家渠五道渠大新渠大沙渠紅花渠引水渠
　　　塔渠亦的小新渠撒延渠張亮營後渠言剛渠新
　　　北髙渠王家渠共十五道西岸支渠杜家渠他他
　　　渠吳渠良田渠曹家渠于良楊召渠阿里八字渠
　　掠米渠滿達喇渠羅哥渠即里白塔渠大小髙渠
　　髙榮果子渠陳家渠閘渠張林渠屠家渠共十七
　　道兩支渠陡口共四百三十六道　又明永樂間
　　總兵何福以寜夏城中地鹻水鹹於西北正南開
　　竇鑿小渠二道引唐渠水入城又於東南開竇鑿
　　小渠一道引紅花渠水入城以資灌溉汲飲
　大清渠　在寜夏府漢唐二渠之間其渠距漢渠口
　　五里引黄河水北流七里至陳俊堡設石閘二空
　　即名大清閘閘外設退水閘三道又於大清閘後
　　建過水筧一道以木為之横架渠上以渡貼渠之
　　水渠長七十五里餘經寜朔寜夏二縣界溉田一
　　千一百二十餘頃零合唐來渠康熙四十八年同
　　知王全臣創開並於本渠宋澄堡大清堡底建暗
　　洞雍正九年重修　東岸支渠魏家渠鴨子渠長
　　行渠臺埧渠王渠大小邊渠董渠召名髙渠紅廟
　　渠西岸支渠地八渠姜家渠曹家渠羅家渠蔣家
　　渠李家渠
　河忠堡渠　在寜夏縣東南去靈州五里渠　受漢
　　延渠之水順治初因黄河衝囓靈州乃於西岸挑
　　溝以洩其勢後竟成河而河忠堡遂在河中矣有
　　小渠二沿長十餘里溉田三十餘頃係堡民所自
　　開每嵗春工官為董率之
　　漢書太初三年夏四月遣光禄勲徐自為築五原
　　塞列城西北至盧朐後遂名為光禄塞則寜之光
　　禄渠應屬自為所開濬又後漢書西羗傳順帝永
　　建四年尚書僕射虞詡奏復朔方西河上郡廼使
　　謁者郭璜激河浚渠為屯田省内郡費億計則寜
　　夏之渠應是東漢郭璜復浚者也唐渠意亦即漢
　　故渠而復修之者　唐書李聼節度靈鹽境内有
　　故光禄渠廢久聼復開决以溉田是聼所開亦漢
　　故渠也又吐魯番傳載馬重英㓂靈州塞漢御史
　　尚書光祿渠則三渠皆為漢渠無疑　又後魏刁
　　雍為薄骨律鎮將請自富平西三十里有艾山鑿
　　以通河作渠溉田按富平即寜夏城今城西三十
　　里有廢渠疑即艾渠也又唐書吐蕃㓂靈州郭子
　　儀敗之七級渠宋劉昌祚圍夏城夏人决黄河七
　　級渠以灌營元和志言千金陂在靈武縣北四十
　　二里漢渠在縣南五十里從漢渠北流四十里始
　　為千金陂舊志謂虞郭濬於東漢李楊濬於唐宋
　　則史有可考者　又按唐漢二渠其來久逺朔方
　　志謂肇自董文用郭守敬所開導授民者非也董
　　郭皆元人其時二渠湮塞二人者因舊蹟加之䟽
　　濬耳
　清塞渠　在平羅縣五墩左右受唐來渠水長六十
　　七里溉田一千八百餘畆東西兩岸共支渠陡口
　　二十二道康熙五十三年同知王全臣千總李朴
　　創開
　羙利渠　在中衛縣引黄河水入渠舊自石龍口尾
　　達勝金闗曰蜘蛛渠明嘉靖間改濬易名沿長一
　　百二十里溉田七百三十頃康熙四十年副將袁
　　鈐開壩疊埂四十五年西路同知髙士鐸鳩工加
　　鑿渠口砌石成湃水乃通利
　貼渠　在中衛縣即中所渠也改築渠口設減水壩
　　二道埂一道沿長七十里溉田五百餘頃
　北渠　在中衛縣鎮靖堡沿長五十里溉田一百四
　　十餘頃
　新北渠　在中衛縣鎮羅堡舊皆荒灘土人穿渠引
　　黄河水自堡東北至勝金闗沿長三十里溉田一
　　百頃
　勝水渠　在中衛縣勝金闗下沿長五十里溉石空
　　寺堡中分支渠溉永興堡又張義堡舊渠坍壊亦
　　接用此渠之水三堡共溉田三百餘頃
　順水渠　在中衛縣棗園堡沿長七十里溉田二百
　　六十頃
　常永渠　在中衛縣鐡筒堡沿長三十里溉田四十
　　九頃
　石灰渠　在中衛縣廣武堡自鐡甬碾盤灘起至五
　　塘溝止長五十七里溉田一百二十七頃　以上
　　七渠俱在河北
　七星渠　在中衛縣黄河南沿長百餘里溉新寜安
　　威武鳴沙三堡田五百餘頃中衛諸渠羙利之外
　　惟此最大由來久逺工費視他渠亦倍同知髙士
　　鐸添石渠口創流恩鹽池二閘蕭家溝馮春溝暗
　　洞二道渠始流通不受山水衝淤
　栁青渠　在中衛縣舊寜安堡地宜枸杞資渠灌溉
　羚羊夾渠　在中衛縣宣和堡長四十餘里溉田二
　　百餘頃康熙十五年創開
　羚羊店渠　在中衛縣永康堡渠逼山趾常有山水
　　衝决之患康熙四十七年同知髙士鐸設暗洞一
　　道渠始不淤
　羚羊角渠　在中衛縣常羅堡渠舊溉田七十三頃
　通畸渠　在中衛縣張恩堡渠長三十里溉田七十
　　八頃　以上各渠俱在河南
　秦渠　在靈州一曰秦家渠相傳創始於秦引黄河
　　水南入渠口設閘二空曰秦閘沿長一百五十里
　　溉田一千三百頃零渠尾洩水者曰黒渠閘前此
　　每嵗修築徒應故事康熙(缺/)　　年叅將李山重
　　修以石甃底長百餘丈嵗省夫役木植不可勝數
　漢渠　在靈州一曰漢伯渠相傳創始於漢其渠口
　　即在秦渠上流青銅峽之麓沿長八十里溉田一
　　千三百頃入渠口亦設閘二空曰漢閘秦漢兩閘
　　明初始易木以石其後河勢日下二渠常苦無水
　　康熙四十五年中路同知祖良正改建兩閘其底
　　較深六尺䟽濬渠之上下深亦如之又增長両渠
　　之迎水湃水乃足用　先是漢伯渠苦無出洩腴
　　田皆成巨浸明河東道張九徳創開蘆洞長十三
　　　丈五尺髙廣各三尺五寸自秦渠北岸抵窑橋䟽
　　　溝三十里洩水入河復故田數百頃嵗久淤損其
　　　秦渠東岸一帶二十餘里每受山水之害渰沒田
　　　房康熙五十二年同知祝兆鼎重修
　　光禄渠　在靈州東漢開久廢唐李聼為靈州長史
　　　引渠溉田千頃以省轉餉
　　薄骨律渠　在靈州南六十里溉田千餘頃
　　七級渠　在靈州南溉地千頃唐吐蕃㓂靈州郭子
　　　儀敗之於七級渠
　　特進渠　在靈州西唐長慶四年開溉田六百頃
　　昌潤渠　在新渠縣東四十里雍正四年
欽命侍郎通智單疇書經營查漢托䕶地方開大渠以資
　　　灌溉築長堤以障狂瀾引黄河支流六羊河水入
　　　渠培湃岸之傾圮濬河流之淤塞渠口建正閘一
　　　曰昌潤閘外設退水閘曰清安以瀉水内設退水
　　　閘曰清暢以分水使不至於漲溢分列支渠二十
　　　餘道復設逼水閘三曰永惠永潤永屏以束水使
　　　其仍由故道以入於河設橋於渠上以通耕牧徃
　　　來栽栁於渠旁資其根力以固湃岸大渠以東易
　　　畜牧為桑麻者三百餘里
欽定名曰昌潤渠渠之兩旁良田萬頃比戸千家為萬年
　　　之樂利云
　　西河　在寳豐縣西三十里惠農漢唐諸渠並湖水
　　　由此入黄河
　西寜府
　　伯顔川渠　在西寜縣西六十里即西川河分渠有
　　　九共灌田五百四十七頃餘
　　車卜魯川渠　在西寜縣西北九十里即北川河分
　　　渠有十共灌田五百七十七頃餘
　　那孩川渠　在西寜縣南即南川河分渠有五共灌
　　　田二百八十四頃餘
　　廣牧川渠　在西寜縣北八十里一名沙塘川一名
　　東川分渠有四共灌田一百五十頃餘
　乞荅真渠　在西寜縣東南二十里灌田四十五頃
　　餘
　哈剌只溝渠　在西寜縣東五十里灌田六十二頃
　　餘
　大河渠　在西寜縣東北九十里灌田一十二頃餘
　季彦才溝渠　在西寜縣東南五十里灌田五十四
　　頃餘
　觀音堂溝渠　在西寜縣東北十里分渠有二共灌
　　田一百三十八頃餘
　紅崖子溝渠　在西寜縣東七十里灌田七十二頃
　　餘
　把藏溝渠　在西寜縣東八十里灌田六十九頃
　壤吃塔溝渠　在西寜縣東南一百里灌田五十二
　　頃
　西蕃溝渠　在西寜縣東一百三十里灌田五十三
　　頃
　撒都兒溝渠　在西寜縣東北一百二十里灌田五
　　十九頃
　河北渠　在碾伯縣北西寜河自硤口流入縣境東
　　至下川口開渠灌田共一十六道　上水磨溝渠
　　一道灌硤口堡及硤灣田畆　楪兒溝渠一道灌
　　旱庄羊圏上溝田畆　大河渠二道灌旱庄羊圏
　　杏園兒下溝田畆　西弩木溝渠一道灌本溝及
　　達子灣田畆　勝番溝河西渠二道灌本溝及大
　　小古城在城田畆　大河渠一道灌大小古城河
　　灣田畆　勝番溝東渠二道灌本溝及水磨營田
　　畆　土官溝渠一道灌本溝田畆　羊官溝渠一
　　道灌本溝及羊官石嘴二堡上溝田畆　大河渠
　　一道灌羊官石嘴段舖司下溝田畆　東弩木溝
　　渠一道灌本溝及髙廟長樂二堡田畆　下水磨
　　溝渠一道灌本溝及旱地灣老鴉堡上溝田畆
　　大河渠一道灌老鴉及硤波灣田畆
　河南渠　在碾伯縣南開渠灌田共一十四道　髙
　　店溝渠一道灌本溝及髙店堡上溝田畆　大河
　　渠一道灌髙店下溝田畆　硤闗大河渠一道灌
　　瑪哈喇舖深溝河灣田畆　馬哈剌溝渠一道灌
　　瑪哈喇舖深溝堡上溝田畆　峰堆溝渠一道灌
　　本溝及七里堡田畆　大河渠三道灌七里小店
　　二堡田畆　䝉都溝西渠一道灌本溝崗子營及
　　小店堡番糧田畆　䝉都溝東渠一道灌本溝及
　　湯官營田畆　䨇塔溝渠一道灌本溝及䨇塔營
　　一帶田畆　大河渠一道灌䨇塔營下溝河灣田
　　畆　虎狼溝渠一道灌本溝及洪水店田畆　大
　　河渠一道灌阿巒堡上下溝田畆
　山南堡渠　在碾伯縣東南古鄯城一帶共渠八道
　　米列溝渠一道灌路家堡李二堡及本溝田畆
　　巴州溝渠一道灌本溝上川口下川口等堡田畆
　　柴溝河渠一道灌本溝及古鄯原田畆　暖川上
　　渠一道灌本溝田畆　暖川下渠一道灌本溝及
　　下川口田畆　三川渠一道灌本溝田畆　鈕爾
　　都溝渠一道灌本溝田畆
　東硤川渠　在大通衛城南灌阿李二堡田畆
　硤門堡渠　在大通衛城南灌硤門新張等堡田畆
直𨽻秦州
　赤峪水　在秦州西灌天水湖旁田
　藉河　在秦州南䟽渠通流灌附郭一帶田
　渭水　在秦州北舊有軍民二渠灌三陽川田地頗
　　廣但民渠岸常被水衝易致坍損須時加修築軍
　　渠上流易壅時須䟽濬
　束龍峪水　在秦安縣北一十里居民引以沃田安
　　磑
　湫科平水泉　在秦安縣東北六十里其泉沸出可
　　資灌汲
　可泉　在秦安縣南七里可灌城南田圃
　泉河　在徽縣南六十里宋開以通漕運
　嘉陵江　在兩當縣南三十里　礬水在縣南七里
　　紅崖河在縣東二十里　香泉在縣北一里　靈
　　應泉在縣南七里　以上諸水俱可資灌溉
直𨽻階州
　紫水　在階州東七十里　北峪河在州西二里
　　西水河在州西三十里　以上三水俱資灌溉
　東河水　在成縣東可資灌溉
　西園渠　在文縣南溉田百餘頃　又縣南有雪夜
　　碧雲復古清波三闗等渠皆資灌沃
　甘棠渠　在文縣西二十里引水入城灌田千頃相
　　近又有東谷渠亦資灌利
　流春渠　在文縣西灌田百頃
　瀑布水　在文縣東明知縣范文彦鑿渠引水民用
　　澆溉百里頼之
直𨽻肅州
　黄草埧　在肅州西南十五里由南山討來河流入
　　自州西南龍口起訖於東北水磨渠延六十餘里
　　又沙子埧在黄草南去州城西南三十餘里訖于
　　頭果園東延七十餘里又兎兒埧在州西南文殊
　　山口延二十餘里東北入水磨渠又有老君埧石
　　家埧葡萄渠中渠河北沙子埧安逺寨老鸛窩栁
　　樹榆林等埧下古城新埧俱引討來河水分灌民
　　田
　紅水埧　在肅州南二十五里水由南山發源經夏
　　盛流延一百餘里灌田極多其北有花兒埧延十
　　五里南有新渠又分東洞子埧西洞子埧延十里
　　俱在紅水河起鑿石為洞引水漸上直透岸頂分
　　流而下大為民利
　豐樂川埧　在肅州東南水由南山豐樂川口下分
　　河東等四埧河西等六埧皆引豐樂川水溉清水
　　金佛寺紅寺河清等堡田
　觀音山埧　在肅州東南水由觀音山口下分紅山
　　新埧灌金佛寺紅山堡田
　暖泉埧　在肅州東三十里乃亂石堆北湖中有滚
　　鍋泉水流成渠灌小泉兒暖泉堡諸田
　鉢和寺埧　在肅州西北四十里灌新城堡田
　通濟渠　在肅州東南接沙子第三埧四埧地界地
　　盡水尾其流常竭明嘉靖三十五年另開山水埧
　　一道以濟二埧水利之不及近城之田得復成沃
　　壤故名曰通濟渠
　九眼泉　在肅州西嘉峪山下可灌民田　鎮志肅
　　州渠埧不一分流引派埧口甚多要其所本皆頼
　　討来河紅水河豐樂川三水耳雖有湖泉鮮濟耕稼
　納凌渠長三十里豐稔渠長六十里站家渠長五十
　　里俱在高臺縣城南又有永豐渠堰冶渠河西三
　　埧等渠俱引泉水分灌民田
　千人埧渠　在髙臺縣西南又有橙槽河東三埧河
　　西二埧暖泉古城毛家埧等渠紅山渠在縣西北
　　俱引山泉水分灌民田
　定寜渠長三十五里新開渠長二十里樂善渠長二
　　十五里六埧渠長十里俱在髙臺縣北
　黒河分渠　在髙臺縣西北有鴨子渠由張掖西黒
　　河流入又紅城等三埧至九埧渠沙碗十三埧渠
　　鎮夷官渠三埧四埧紅山上下二埧臨河楊家泉
　　等渠俱引黒河水分灌民田
　　按髙臺水利頼黒河灌溉而黒河之源起於甘州
　　城南鷄山之下遇暑水發平時常涸惟有甘州甘
　　泉廟水流至北門外并湖水泉水合流以至髙臺
　　但甘州渠口百十餘道廣種稻田以致上流邀截
　　争水訐訟近年每至五六月閉上流渠口七日以
　　濟髙臺禾苖永為定例
安西廳靖逆廳
　蘓頼河　在安西衛北三里由栁溝衛西北流入分
　　為三總渠　屯田渠東自安家窩舖起至西南三
　　十里井子止計長九十里　回民渠東自安家窩
　　舖對面起西南至𤓰州營汎堡止計長六十里
　　餘丁渠東自郭家窩舖起西至西樹窩止計長三
　　十五里　以上安西衛三總渠其澆秄種七千餘
　　石
　四道溝　在栁溝衛南山昌馬河北流至下龍王廟
　　五里開渠口流入四道溝分東西二渠灌溉田畆
　蘓頼河　發源南山昌馬河由靖逆經栁溝入安西
　　衛界藉以溉田
　党河　在沙州衛西南流入分為五總渠　通裕渠
　　長二十里枝渠六道澆秄種一千一百一十六石
　　普利渠長二十三里分東西兩岔枝渠十九道澆
　　秄種三千一百一十四石　永豐渠長三十二里
　　枝渠三十二道澆秄種五千一百二十四石　慶
　　餘渠長十七里枝渠十道澆秄種一千一百四十
　　石　大有渠長四十二里枝渠十八道澆秄種三
　　千九百三十六石
　　按沙州舊有東大渠西大渠西小渠三道多流沙
　　淤塞蓄水無多今復加開濬其東渠一道更名永
　　豐西渠一道更名普利西小渠一道更名通裕而
　　西小渠引水甚逺又相度地勢新開中渠一道名
　　慶餘西中渠一道名大有共為五總渠足敷灌溉
　井泉　在沙州衛西有党河民間日用汲取遠難至
　　冬氷凍即涸乃於居民聚居之處計四十户為一
　　井合計井泉六十有一民甚便之
　昌馬河　在靖逆衛西南一百二十里自南山口流
　　出引向東北去城三十里分東中西西邉四渠以
　　資灌溉
　頭道渠　二道渠　三道渠　四道渠俱在赤金所
　　康熙五十六年開濬其源出草地諸泉支流成河
　　挨流入渠灌田六十餘頃
　
　
　
　
　
　
　
　
　
　
　
　
　
　
　甘肅通志巻十五
欽定四庫全書
　甘肅通志巻十六
　　驛遞
　置郵傳命逺近衝僻芻粟工餼皆有定制甘屬邊塞
　孔道凡政令下行職貢上達使車驛騎絡繹奔馳有
　驛有所濫應則乏怠弛則廢司郵政者宜知慎重志
　驛遞
甘肅驛遞錢糧總數
　額設驛馬三千二百二十匹馬夫二千一百五十八
　名所牛四百四十四隻所夫一千二百二十六名歲
　支工料等銀一十一萬六千九百二十四兩四分三
　釐九毫五絲九纎六塵一𣺌六漠本色糧一萬三百
　四十四石料六千九百七十六石六斗草二十九萬
　九千七百四十束
甘肅布政司
一東路蘭州蘭泉驛并蘭泉所(蘭州管理井東至定逺/驛西至沙  驛南至摩)
　　(雲驛從/此驛分)
　　馬六十匹夫三十五名牛二十二隻夫二十二名
　　歲支工料外備支直等銀二千三百五十一兩六
　　錢
　五十里至金縣定遠驛并定遠所(金縣管理驛南至/金縣從此  分)
　　馬四十五匹夫二十八名牛一十五隻夫一十五
　　名歳支工料外備支直等銀一千七百七十四兩
　　四錢
　六十里至清水驛并清水所(驛丞管理/)
　　馬四十五匹夫二十八名牛一十五隻夫一十五
　　名歳支工料外備支直等銀一千七百七十四兩
　　四錢
　六十里至鞏昌府安定縣屬秤鈎驛并秤鈎所(驛丞/管理)
　　馬四十五匹夫二十八名所夫三十名歳支工料
　　外備支直等銀一千六百六十六兩四錢
　六十里至安定縣延夀驛并安定好地二所(安定縣/管理南)
　　(至通安驛/從此驛分)
　　馬四十五匹夫二十八名所夫四十名嵗支工料
　　外備支直等銀一千七百七十四兩四錢
　六十里至西鞏驛并西鞏所(驛丞管理/)
　　馬四十五匹馬夫二十八名所夫三十名嵗支工
　　料外備支直等銀一千六百六十六兩四錢
　六十里至會寜縣保寜驛并㑹寜翟家二所(㑹寜縣/管理)
　　(東至青家驛西至西鞏驛北至乾/溝驛南至通渭縣從此驛分)
　　馬四十五匹馬夫二十八名所夫六十名嵗支工
　　料外備支直等銀一千九百九十兩四錢
　九十里至青家驛并青家所(驛丞管理/)
　　馬四十五匹馬夫二十八名所夫三十名嵗支工
　　料外備支直等銀一千六百六十六兩四錢
　九十里至平凉府静寜州涇陽驛并静寜髙家二所
　　(静寜州管理驛南至/莊浪縣從此  分)
　　馬四十五匹馬夫二十八名所夫六十名嵗支工
　　料外備支直等銀一千九百九十兩四錢
　九十里至隆徳縣隆城驛并隆徳神林二所(隆徳縣/管理)
　　馬四十五匹馬夫二十八名所夫六十名嵗支工
　　料外備支直等銀一千九百九十兩四錢
　五十里至華亭縣瓦亭驛并瓦亭所(驛丞管理至南/至本縣北  固)
　　(原州以至寜/夏從此驛分)
　　馬四十五匹馬夫二十八名所夫三十名嵗支工
　　料外備支直等銀一千六百六十六兩四錢
　九十里至平凉縣髙平驛并平凉安國郿現花家四
　　所(平凉縣管理/)
　　馬四十五匹馬夫二十八名所夫一百二十名嵗
　　支工料外備支直等銀二千六百三十八兩四錢
　七十里至鎮原縣白水驛(驛丞管理縣北至本縣/南至崇信  從此驛分)
　　馬四十五匹夫二十八名嵗支工料外備支直等
　　銀一千三百四十二兩四錢
　七十里至涇州安定驛涇州髙家二所(涇州管理縣/南至靈臺)
　　(從此/驛分)
　　馬四十五匹馬夫二十八名所夫六十名嵗支工
　　料外備支乂直等銀一千九百九十兩四錢
　五十里至瓦雲驛(驛丞管理/)
　　馬四十五匹夫二十八名嵗支工料外備支直等
　　銀一千三百四十二兩四錢
　五十里至西安府長武縣宜祿驛止(北至慶陽府寜/州政平驛從此)
　　(驛/分)
　八十里至慶陽府寜州政平驛(寜州管理/)
　　馬四匹夫二名嵗支工料外備等銀一百三兩六
　　錢
　六十里至彭原驛(寜州管理/)
　　馬四匹夫二名嵗支工料外備等銀一百三兩六
　　錢
　九十里至真寜縣(本縣管理/)
　　夫二名嵗支工食銀二十一兩六錢
　九十里至合水縣華池驛(合水縣管理/)
　　馬四匹夫二名嵗支工料外備等銀一百三兩六
　　錢
　六十里至安化縣𢎞化驛(安化縣管理/)
　　馬一十一匹夫八名嵗支工料外備等銀三百一
　　十四兩四錢
　一百二十里至環縣額設無
　一涇州迤南
　一百里至靈臺縣(本縣管理/)
　　馬四匹夫二名嵗支工料外備等銀一百三兩六
　　錢
　一白水驛迤北
　九十里至鎮原縣額設無
　一白水驛迤南
　五十里至崇信縣(本縣管理/)
　　夫二名嵗支工食銀二十一兩六錢
　一瓦亭驛迤南
　一百八十里至華亭縣額設無
　一瓦亭驛迤北
　八十里至固原州(由固原迤北至渠口驛渠口/驛迤東至寜夏驛路俱見後)
　一靜寜州迤南
　九十里至莊浪縣(本縣管理/)
　　夫二名嵗支工食銀二十一兩六錢
　一㑹寜縣迤北
　九十里至乾溝驛并乾溝所(㑹寜縣管理/)
　　馬四匹夫二名所夫六名嵗支工料外備等銀一
　　百六十八兩四錢
　九十里至郭城驛并郭城所(㑹寜縣管理/)
　　馬四匹夫二名所夫六名嵗支工料外備等銀一
　　百六十八兩四錢
　一定遠驛迤南
　四十里至金縣額設無
一西路蘭州蘭泉驛起
　四十里至沙井驛并沙井所(驛丞管理/)
　　馬四十五匹夫三十二名牛一十五隻夫一十五
　　名嵗支工料外備站價等銀四百五十三兩一錢
　　八分四釐五毫本色糧二百八十二石本色料五
　　百九十四石本色草五千四百束
　七十里至莊浪廳屬苦水驛并苦水所(驛丞管理/)
　　馬四十五匹夫三十二名牛一十五隻夫一十五
　　名嵗支工料外備站價等銀四百五十三兩一錢
　　八分四釐五毫本色糧二百八十二石本色料五
　　百九十四石本色草五千四百束
　五十里至紅城驛并紅城所(驛丞管理/)
　　馬四十五匹夫三十二名牛一十五隻夫一十五
　　名嵗支工料外備站價等銀四百五十三兩一錢
　　八分四釐五毫本色糧二百八十二石本色料五
　　百九十四石本色草五千四百束
　四十里至南大通驛并南大通所(莊浪廳管理/)
　　馬四十五匹夫三十二名牛一十五隻夫一十五
　　名嵗支工料外備站價等銀四百五十三兩一錢
　　八分四釐五毫本色糧二百八十二石本色料五
　　百九十四石本色草五千四百束
　三十里至莊浪㕔平番縣在城驛并在城所(平番縣/管理)
　　馬六十匹夫三十九名牛一十五隻夫一十五名
　　嵗支工料外備站價等銀二千三百七十六兩一
　　錢八分四釐五毫本色糧三百二十四石本色料
　　一百八石本色草五千四百束
　三十里至武勝驛并武勝所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀三百三十一兩七錢三分一釐
　　二毫本色糧二百一十石本色料四百一十石四
　　斗本色草二萬六千二百八十束
　三十里至岔口驛并岔口所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀三百三十一兩七錢三分一釐
　　二毫本色糧二百一十石本色料四百一十石四
　　斗本色草二萬六千二百八十束
　五十里至鎮羗驛并鎮羗所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀三百三十一兩七錢三分一釐
　　二毫本色糧二百一十石本色料四百一十石四
　　斗本色草二萬六千二百八十束
　三十里至凉州府屬安遠所(黑松驛丞管理/)
　　夫一十名牛一十五隻牛夫一十五名嵗支餉銀
　　一百五十兩本色糧一百五十石本色料一百八
　　石本色草五千四百束
　三十里至黒松驛并黒松所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀三百三十一兩七錢三分一釐
　　二毫本色糧二百一十石本色料四百一十石四
　　斗本色草二萬六千二百八十束
　三十里至古浪縣并古浪所(古浪縣管理/)
　　馬三十二匹夫二十六名牛九隻夫九名嵗支工
　　料外備站價等銀三百三十一兩七錢三分一釐
　　二毫本色糧二百一十石本色料四百一十石四
　　斗本色草二萬六千二百八十束
　六十里至靖邊驛并靖邊所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀三百三十一兩七錢三分一釐
　　二毫本色糧二百一十石本色料四百一十石四
　　斗本色草二萬六千二百八十束
　四十里至大河驛并大河所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀一千三百一十兩九錢三分一
　　釐二毫本色糧二百一十石本色料六十四石八
　　斗本色草三千四百二十束
　三十里至凉州府武威縣驛并武威縣所(武威縣管/理  北至)
　　(鎮番縣從/此驛分)
　　馬四十五匹夫三十二名牛一十五隻夫一十五
　　名嵗支工料外備站價等銀一千八百三十兩二
　　錢一分四釐五毫本色糧二百八十二石本色料
　　一百八石本色草五千四百束
　五十里至懐安驛并懐安所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀一千三百一十兩九錢三分一
　　釐二毫本色糧二百一十石本色料六十四石八
　　斗本色草三千二二百四十束
　四十里至柔遠驛并柔遠所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀一千三百一十兩九錢三分一
　　釐二毫本色糧二百一十石本色料六十四石八
　　斗本色草三千二百四十束
　七十里至永昌縣永昌驛并永昌所(永昌縣管理/)
　　馬三十二匹夫二十六名牛九隻夫九名嵗支工
　　料外備站價等銀一千三百一十兩九錢三分一
　　釐二毫本色糧二百一十石本色料六十四石八
　　斗本色草三千二百四十束
　七十里至水泉驛并水泉所(驛丞管理/)
　　馬三十二匹夫二十六名牛九隻夫九名嵗支工
　　料外備站價等銀一千三百一十兩九錢三分一
　　釐二毫本色糧二百一十石本色料六十四石八
　　斗本色草三千二百四十束
　五十里至甘州府山丹縣硤口驛并硤口所(山丹縣/管理)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　四十里至新河驛并新河所(山丹縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料二十六石本色
　　草一千八百束
　四十里至山丹驛并山丹所(山丹縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　四十里至張掖縣東樂驛并東樂所(張掖縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧二百五十石本色料三十六石本色
　　草一千八百束
　四十里至仁夀驛并仁夀所(張掖縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　四十里至甘泉驛并甘泉所(張掖縣管理/)
　　馬四十五匹夫三十二名牛一十五隻夫一十五
　　名嵗支工料外備站價等銀一千八百三十兩二
　　錢一分四釐五毫本色糧二百八十二石本色料
　　一百八石本色草五千四百束
　四十里至沙井驛并沙井所(張掖縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　四十里至沙河驛并沙河所(驛丞管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　四十里至撫夷驛并撫夷所(驛丞管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　四十里至直𨽻肅州髙臺縣髙臺驛并髙臺所(髙臺/縣管)
　　(理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　五十里至黒泉驛并黒泉所(髙臺縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢三分一釐
　　二毫本色糧一百五十石本色料三十六石本色
　　草一千八百束
　五十里至深溝驛并深溝所(髙臺縣管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢四分五釐
　　二毫本色糧一百五十石本色料三十六石本色
　　草一千八百束
　三十里至鹽池驛并鹽池所(驛丞管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢四分五釐
　　一毫本色糧一百五十石本色料三十六石本色
　　草一千八百束
　四十里至䨇井驛并䨇井所(驛丞管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢四分五釐
　　一毫本色糧一百五十石本色料三十六石本色
　　草一千八百束
　六十里至臨水驛并臨水所(直𨽻肅州管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢四分五釐
　　一毫本色糧一百五十石本色料三十六石本色
　　草一千八百束
　四十里至酒泉驛幷酒泉所(直𨽻肅州管理/)
　　馬三十二匹夫二十名牛五隻夫五名嵗支工料
　　外備站價等銀一千二百五十兩九錢四分五釐
　　一毫本色糧一百五十石本色料三十六石本色
　　草一千八百束
　七十里至肅州嘉峪闗額設無
　九十里至靖逆廳屬回回墓(赤金所管理/)
　　馬六匹夫三名嵗支工料外備站價銀二百二十
　　二兩三錢本色糧一十八石
　七十里至赤金湖(赤金所管理/)
　　馬六匹夫三名嵗支工料外備站價等銀二百二
　　十二兩三錢本色糧一十八石
　四十里至赤金硤(赤金所管理/)
　　馬六匹夫三名嵗支工料外備站價等銀二百二
　　十二兩三錢本色糧一十八石
　一百里至靖逆衛(靖逆衛管理/)
　　馬六匹夫三名嵗支工料外備站價等銀二百二
　　十二兩三錢本色糧一十八石
　七十里至安西廳屬栁溝衛(栁溝衛管理/)
　　馬六匹夫三名嵗支工料外備站價等銀二百二
　　十二兩三錢本色糧一十八石
　七十里至布朗吉爾驛(栁溝衛管理/)
　　馬六匹夫三名嵗支工料外備站價等銀二百二
　　十二兩三錢本色糧一十八石
　一武威縣迤北
　二百里至鎮番縣額設無
　一莊浪廳平番縣在城驛迤西
　四十里至通逺驛(平番縣管理/)
　　馬三十二匹夫二十六名嵗支工料外備站價等
　　銀一千二百五十六兩九錢六分一釐二毫本色
　　糧一百五十六石
　六十里至塘坊驛(平番縣縣丞管理/)
　　馬二十匹夫十名嵗支工料外備站價等銀七百
　　四十八兩八分二釐本色糧六十石
　二十里至西大通驛并西大通所(平番縣縣丞管理/)
　　馬三十二匹夫三十六名牛九隻夫九名嵗支工
　　料外備站價等銀一千三百一十兩九錢三分一
　　釐二毫本色糧二百一十石本色料六十四石八
　　斗本色草三千六百四十束
　五十里至西寧府屬氷溝驛(驛丞管理此南至巴州/古鄯驛從  驛分)
　　馬四十五匹夫三十二名嵗支工料外備站價等
　　銀一千七百四十兩一錢八分四釐五毫本色糧
　　一百九十二石
　四十里至老鴉驛(驛丞管理/)
　　馬四十五匹夫三十二名嵗支工料外備站價等
　　銀一千七百四十兩一錢八分四釐五毫本色糧
　　一百九十二石
　五十里至碾伯縣嘉順驛(碾伯縣管理/)
　　馬四十五匹夫三十二名嵗支工料外備站價等
　　銀一千七百四十兩一錢八分四釐五毫本色糧
　　一百九十二石
　六十里至平戎驛(驛丞管理/)
　　馬四十五匹夫三十二名嵗支工料外備站價等
　　銀一千七百四十兩一錢八分四釐五毫本色糧
　　一百九十二石
　七十里至西寜縣在城驛(西寜縣管理/)
　　馬四十五匹夫三十二名嵗支工料外備站價等
　　銀一千七百四十兩一錢八分四釐五毫本色糧
　　一　百九十二石
　六十里至鎮海堡無驛路
　一氷溝驛迤南
　七十里至巴州驛(碾伯縣管理/)
　　馬一十一匹夫九名嵗支外備站價等銀九十五
　　兩八錢四分五釐一毫本色糧五十四石本色料
　　一百一十八石八斗本色草七千九百二十束
　六十里至古鄯驛(碾伯縣管理/)
　　馬四匹夫二名嵗支外備站價等銀二十七兩二
　　錢四分六釐四毫本色糧一十二石本色料四十
　　三石本色草二千八百八十束
　一莊浪廳平番縣在城驛迤東
　七十里至平戎驛(驛丞管理/)
　　馬三十匹夫一十五名嵗支工料外備站價等銀
　　　一千一百二十二兩一錢三分二釐本色糧九十
　　石
　五十里至松山驛(驛丞管理/)
　　馬三十匹夫一十五名嵗支工料外備站價等銀
　　一千一百二十九兩七錢三分一釐二毫本色糧
　　九十石
　五十里至寛溝驛(驛丞管理/)
　　馬三十匹夫一十五名嵗支工料外備站價等銀
　　一千一百二十二兩一錢二分三釐本色糧九十
　　石
　五十里至三眼井驛(驛丞管理/)
　　馬三十匹夫一十五名嵗支工料外備站價等銀
　　一千一百二十二兩一錢一分二釐二毫本色糧
　　九十石
　一百二十里至寧夏西路廳屬營盤水驛(驛丞管理/)
　　馬三十匹夫一十五名嵗支工料外備站價等銀
　　一千一百二十九兩七錢三分一釐二毫本色糧
　　九十石
　七十里至三塘水驛(長流水驛丞管理/)
　　馬三十匹夫一十五名嵗支工料外備站價等銀
　　一千二百兩七錢八毫本色糧九十石
　七十里至長流水驛(驛丞管理/)
　　馬三十匹夫一十五名嵗支工料外備站價等銀
　　一千二百兩七錢八毫本色糧九十石
　七十里至中衛縣并西路廳中衛驛(西路廳管理/)
　　馬四十五匹夫二十二名嵗支工料外備站價等
　　銀一千七百八十兩八分二釐八絲七忽四纎八
　　塵八漠本色糧一百三十二石
　六十里至勝金闗驛(西路廳管理/)
　　馬三十匹夫一十五名嵗支工料外備站價等銀
　　一千二百兩七錢八毫本色糧九十石
　一百一十里至渠口驛(驛丞管理此南至/寜安驛從  驛分)
　　馬四十五匹夫三十三名嵗支工料外備站價等
　　銀一千八百三十九兩九錢八分五釐五毫本色
　　糧一百九十八石
　七十里至大壩驛(寜夏府管理/)
　　馬四十五匹夫三十三名嵗支工料外備站價等
　　銀一千八百三十九兩九錢八分五釐五毫本色
　　糧一百九十八石
　六十里至王鋐驛(寧夏府管理/)
　　馬四十五匹夫三十三名嵗支工料外備站價等
　　銀一千八百三十九兩九錢八分五釐五毫本色
　　糧一百九十八石
　六十里至寧夏府在城驛(寜夏寜朔二縣管理/)
　　馬六十匹夫四十二名嵗支工料外備站價等銀
　　二千四百四十九兩四錢四分三釐二毫八絲七
　　忽四纎八塵八漠本色糧二百五十二石
　三十里至横城口驛(寜夏府管理/)
　　馬三十匹夫一十五名嵗支工料外備站價等銀
　　一千一百八十八兩六錢五分七釐本色糧九十
　　石
　四十里至靈州所屬紅山驛(靈州管理驛南至/靈州従此  分)
　　馬四匹夫三名嵗支工料外備站價等銀四十四
　　兩八錢二分二釐七毫二絲本色糧一十八石料
　　四十三石二斗草二千八百八十束
　六十里至清水驛(靈州管理/)
　　馬四匹夫三名嵗支工料外備站價等銀四十四
　　兩八錢二分二釐七毫二絲本色糧一十八石料
　　四十三石二斗草二千八百八十束
　一百里至興武營驛(靈州管理/)
　　馬四匹夫三名嵗支工料外備站價等銀四十四
　　兩八錢二分二釐七毫二絲本色糧一十八石料
　　四十三石二斗草二千八百八十束
　六十里至安定堡驛(靈州管理/)
　　馬四匹夫三名嵗支工料外備站價等銀四十四
　　兩八錢二分二釐七毫二絲本色糧一十八石料
　　四十三石二斗草二千八百八十束
　六十里至花馬池驛(靈州管理/)
　　馬四匹夫三名嵗支工料外備站價等銀四十四
　　兩八錢二分二釐七毫二絲本色糧一十八石料
　　四十三石二斗草二千八百八十束
　一渠口驛迤南
　八十里至寜安驛(渠口驛丞管理/)
　　馬一十一匹夫九名嵗支工料外備站價等銀一
　　百二十兩二錢四分九毫本色糧五十四石料一
　　百一十八石八斗草七千九百二十束
　七十里至沙泉驛(驛丞管理/)
　　馬一十一匹夫九名嵗支工料外備站價等銀一
　　百二十両二錢四分九毫本色糧五十四石料一
　　百一十八石八斗草七千九百二十束
　九十里至同心驛(沙泉驛丞管理/)
　　馬一十一匹夫九名嵗支工料外備站價等銀一
　　百二十兩二錢四分九毫本色糧五十四石料一
　　百一十八石八斗草七千九百二十束
　九十里至平凉府固原州屬李旺站(固原州管理/)
　　馬一十一匹夫八名嵗支工料外備站價等銀三
　　百一十九兩四錢
　九十里至三營站(固原州管理/)
　　馬一十一匹夫八名嵗支工料外備站價等銀三
　　百一十九兩四錢
　七十里至固原州永寜驛批驗所(固原州管理/)
　　馬三十二匹夫二十六名所夫二十名嵗支工料
　　外備站價等銀一千二百二兩八錢
　八十里至瓦亭驛額設夫馬錢糧已載東西正路
　一紅山驛迤南
　六十里至靈州驛(靈州管理/)
　　馬四匹夫三名嵗支工料外備站價等銀二十八
　　兩四錢一分二釐本色糧一十八石料四十三石
　　二斗草二千八百八十束
　一南路蘭州蘭泉驛起
　六十里至摩雲驛并摩雲所(蘭州管理/)
　　馬二十匹夫一十五名牛一十五隻夫一十五名
　　嵗支工料外備支直等銀一千九十四両
　六十里至沙泥驛并沙泥所(驛丞管理/)
　　馬二十匹夫十五名牛一十五隻夫一十五名嵗
　　支工料外備支直等銀一千九十四両
　九十里至臨洮府狄道縣屬洮陽驛栁林所(狄道縣/管理)
　　(南至河州定羗/驛從此驛分)
　　馬二十匹夫十五名牛一十五隻夫一十五名嵗
　　支工料外備支直等銀一千九十四兩
　五十里至窑店驛并窑店所(狄道縣管理/)
　　馬二十匹夫十五名牛一十五隻夫一十五名嵗
　　支工料外備支直等銀一千九十四兩
　七十里至渭源縣慶平驛石井所(渭源縣管理/)
　　馬二十匹夫十五名牛一十五隻夫一十五名嵗
　　支工料外備支直等銀一千九十四兩
　九十里至鞏昌府隴西縣屬通逺驛并北錦甸三所
　　(隴西縣管理縣西至渭源縣南至漳/縣北至安定  通安驛從此驛分)
　　馬二十匹馬夫一十五名所夫七十名嵗支工料
　　外備支直等銀一千五百九十兩七錢五分
　九十里至寜逺縣寜逺所(寜逺縣管理從南至禮縣/北至通渭縣  此驛分)
　　馬二十匹夫十五名所夫三十名嵗支工料外備
　　支直等銀一千一百五十八兩七錢六分
　一百里至伏羗縣伏羗所(伏羗縣管理縣南至西和/縣北至秦安  從此驛分)
　　馬二十匹夫一十五名所夫三十名嵗支工料外
　　備支直等銀一千一百五十八兩七錢六分
　一百二十里至秦州所(秦州管理縣西至禮縣/北至秦安  從此驛分)
　　馬二十匹夫一十五名所夫三十名嵗支工料外
　　備支直等銀一千一百五十八兩七錢六分
　一百三十里至清水縣并清水所(清水縣管理/)
　　馬二十匹夫一十五名所夫三十名嵗支工料外
　　備支直等銀一千一百五十八兩七錢六分
　九十里至長寜驛(清水縣管理/)
　　馬一十六匹夫一十名嵗支工料外備支直等銀
　　五百四十三兩五錢二分三釐二毫七絲六忽
　一洮陽驛迤南
　七十里至定羗驛并定羗所(河州管理/)
　　馬一十一匹夫八名牛五隻夫五名嵗支工料外
　　備支直等銀四百六十三兩四錢
　六十里至和政驛并和政所(河州管理/)
　　馬四匹夫二名牛四隻夫四名嵗支工料外備支
　　直等銀二百一十八兩八錢
　六十里至河州鳯林驛并鳯林所(河州管理/)
　　馬一十一匹夫八名牛五隻夫五名嵗支工料外
　　備支直等銀四百六十三兩四錢
　一鞏屬隴西縣迤北
　九十里至安定縣通安驛(安定縣管理/)
　　馬一十一匹夫八名嵗支工料等銀三百一十九
　　兩四錢
　一鞏屬隴西縣迤西南
　九十里至漳縣夫馬無(北至臨属渭源從此驛分/)
　三十里至漳縣三岔驛并三岔所(漳縣管理/)
　　馬一十一匹夫八名所夫一十名嵗支工料等銀
　　四百二十七兩四錢
　六十里至岷州酒店驛并酒店所(岷州管理/)
　　馬一十一匹夫八名所夫一十名嵗支工料等銀
　　四百二十七兩四錢
　九十里至岷州岷山驛并梅川所(岷州管理/)
　　馬一十一匹夫八名所夫一十名嵗支工料等銀
　　四百二十七兩四錢
　一百二十里至岷州西津驛(岷州管理/)
　　馬四匹夫二名嵗支工料等銀一百三兩六錢
　一百四十里至直𨽻階州殺賊驛(階州管理/)
　　馬四匹夫二名嵗支工料等銀一百三兩六錢
　一百二十里至直𨽻階州(本州管理/)
　　馬四匹夫二名嵗支工料等銀一百三兩六錢
　一百五十里至文縣臨江驛(文縣管理/)
　　馬四匹夫二名嵗支工料等銀一百三兩六錢
　一百二十里至文縣在城驛(文縣管理/)
　　馬四匹夫二名嵗支工料等銀一百三兩六錢
　一秦州迤西
　一百六十里至禮縣(本縣管理/)
　　馬四匹夫二名嵗支工料等銀一百三兩六錢
　七十里至西和縣(本縣管理/)
　　馬一十一匹夫八名嵗支工料等銀三百一十九
　　兩四錢
　一百五十里至成縣小川驛(驛丞管理/)
　　馬一十一匹夫八名嵗支工料等銀三百一十九
　　兩四錢
　四十里至成縣(本縣管理/)
　　馬四匹夫二名嵗支工料等銀一百三兩六錢
　九十里至徽縣(本縣管理從南至漢中/府略陽縣  此驛分)
　　馬四匹夫二名嵗支工料等銀一百三兩六錢
　九十里至兩當縣(本縣管理府東至漢中府鳯縣/南至漢中  沔縣從此驛分)
　　馬四匹夫二名嵗支工料等銀一百三兩六錢
　一㑹寜縣迤南
　一百五十里至通渭縣(本縣管理/)
　　馬四匹夫二名嵗支工料等銀一百三兩六錢
　一秦州迤北
　八十里至秦安縣(本縣管理州北至平凉/府屬静寜  從此驛分)
　　馬四匹夫二名嵗支工料等銀一百三兩六錢
　
　甘肅通志巻十六
　欽定四庫全書
　　甘肅通志巻十七
　　　蠲䘏
聖朝子惠元元蠲租除賦休養撫綏薄海内外咏歌樂利
　　俗同熈皥甘肅兆民被
恩尤厚數十年来全蠲正賦豁免舊欠緩征平糶借給籽
　　種發帑賑濟但有益於民生必勤求夫生遂黄童白
　　叟沐浴膏澤淪肌浹髓志蠲䘏
　順治五年覆准陜西臨洮府屬被雹災重者本年額賦
　　全蠲稍重者蠲三分之二稍輕者蠲三分之一　又
　　覆准陜西水災蝗蝻氷雹相繼被災一等者蠲一年
　　額賦二等蠲一年之半三等蠲三分之一
　　九年覆准陜西莊浪西寧肅州所屬故絶抛荒並水
　　淹沙壓地畝額徵糧草悉予蠲免
　　十二年覆准陜西地震全家被災者盡豁歴欠錢糧
　　草束餘免本年地糧丁徭
　康熈十六年覆准陜西叠遭荒亂十五年正賦涇州等
　　處免九分崇信等處并鹽茶㕔免八分莊浪縣免七
　　分寧逺等縣免六分通渭縣免五分伏羌等縣免四
　　分平屬學租銀亦照分數蠲免
　　二十五年奉
恩詔自用兵以来一應動用錢糧有因原未題明不准開
　銷屢經核减現在追取召買價值拖欠在民變價糧草
　多給兵餉各項及葢造營房修理軍器雇募船隻俱令
　賠補歴年未清者概予開銷豁免
　　二十八年覆准甘肅涇州秋被雹災照例按分數蠲
　　免錢糧
　　二十九年覆准甘肅寧州被雹災田地錢糧按分數
　　蠲免　又覆准凉州衞所被旱錢糧照分數蠲免
　　又覆准甘肅靖逺衞今春鮮雨米價騰貴土瘠民窮
　　亟宜拯救先動用常平倉及捐輸糧石支給其不敷
　　者在各年存貯倉糧内動支秋收買補還倉
　　三十年奉
上諭朕孜孜圖治軫切民依閭閻耕穫時勤咨訪其有以
　荒歉上聞或蠲或賑旋即施行務令得所念河南一省
　連歲秋成未獲豐稔非沛特恩蠲恤恐致生計艱難康
　熙三十一年錢糧通行蠲免並漕糧亦著停徵至山西
　陜西被災州縣錢糧除照分數蠲免外其康熈三十一
　年春夏二季應徵錢糧俱著緩至秋季徵收用稱朕眷
　愛黎元撫綏休養至意　又覆准陜西寧州鎮原縣雹
　　災照分數蠲免本年錢糧
　　三十四年奉
恩詔山西陜西江南浙江江西湖廣廣東福建等省康熙
　三十三年以前歴年積欠及帶徵未完銀米俱著豁免
　　三十五年覆准陜西地方大兵徃来供應勞苦其三
　　十六年全省地丁并草折銀兩悉予蠲免
　　三十六年奉
上諭朕惟治安天下惟期民生得所而欲民生之得所以
　敷恩寛賦為要朕為一切事務稍有動用民力之處即
　厪懐殷切刻不能忘比年以来因厄魯特噶爾丹狂逞
　逆命遣發大兵分道進剿軍興供億不得已而煩民力
　甘肅所屬各州縣衞所榆林等處沿邊各州縣衞所適
　當師行要道其喂養軍前需用馬匹並大兵徃来經過
　各項措辦雖俱支給正項錢糧而供應繁多閭閻勞苦
　朕心深用軫念著將康熈三十六年甘肅廵撫所屬州
　縣衞所陜西廵撫所屬榆林等沿邊州縣衞所地丁銀
　米盡行蠲免行文各該撫徧加曉諭務俾小民均沾實
　惠稱朕體恤黎元至意甘肅所屬銀米既經全免需用
　錢糧著於隣近省分作速撥給　又覆准甘肅安化等
　　州縣被旱動積穀借給窮民再動司庫銀賑濟三十
　　五年未完錢糧暫行緩徵
　　四十年奉
上諭甘肅廵撫所屬地方康熈四十一年地丁錢糧盡行
　蠲免　又覆准甘肅河州地方亢旱二麥枯槁發銀及
　　穀賑濟　又覆准動積穀賑濟寧夏等州縣災民
　　又覆准甘肅地方被災該撫親歴查閲應賑之處將
　　存貯糧石即行動賑無貯糧者於附近轉運　又覆
　　准甘肅安㑹等州縣被災尤重動司庫銀一萬五千
　　兩設厰煑粥賑濟　又覆准甘肅河州所屬土司今
　　歲亦被旱災照依内地毎大口給一倉斗小口給五
　　倉升　又覆准甘肅寧夏等處被旱將錢糧暫行停
　　徵　又議准甘屬本年錢糧于四十二年帶徵　又
　　覆准甘肅鞏昌府屬夏秋二次歉收將存貯米石十
　　分减二糶與被災窮民再動支一萬石于明春將隴
　　西縣重被氷雹災民毎户散給五斗以為籽種
　　四十一年奉
上諭朕撫御寰區四十餘年無刻不以民生為念天下至
　大兆民至衆惟恐窮鄉僻壤百姓疾苦不能上逹孜孜
　勤求未嘗少懈從来水旱自古有之備荒之法全頼督
　撫得人倘以諱災為事任意虧空一有歉薄莫知所措
視民命為草芥何以為民父母况秦省不通水運若不
謹於葢藏儉歲難於賑恤河西一帶地方素稱貧瘠雖
免四十一年錢糧民生未裕再將四十二年地丁錢糧
通行蠲免該督撫徧示所屬地方務使閭閻均沾實惠
以副朕惠愛元元之至意　又覆准陜西甘肅去歲被
　旱動用倉糧于被災之蘭州等縣衞十一處開厰煑
　粥賑濟至三月終止隴西安定等州縣至四月初止
　但甘肅地土寒凉入夏田始種植入秋麥纔收穫目
　下正值青黄不接之時再動庫銀一萬兩于原設粥
　厰處仍行煑粥賑濟併令各州縣凡有飢民地方亦
　俱行煮粥俟麥熟收成之日停止　又覆准西寧運
　西安糧石借給本地窮民於明秋照數還倉　又題
　准陜西西寧衞下任上川口巴古等堡應徵屯糧于
　四十二年帶徵　又題准陜西西安撥倉米十五萬
　石運送臨鞏等處北路運送五萬石南路運送十萬
　石陸續全運至甘肅所屬盤龍舖瓦雲驛移咨該撫
　　將米石速運入倉毋致浥爛　又題准陜西甘屬西
　　寧乃緊要地方産米甚少莊浪係接連三邊此二處
　　俱於西安倉米内各運送五萬石收貯　又議准西
　　寧米價騰貴運西安糧米照時價十分减三糶賣俟
　　明秋照數還倉
　　四十二年覆准陜西甘肅平凉等州縣蟲食禾苗行
　　令督撫將該縣存貯倉穀散賑恐有不敷于平屬附
　　近所貯撥給　又覆准陜西甘屬連歲被災飢民流
　　散限一年内招回實在窮民大口給米五升小口給
　　米一升其原有地畝之人查明于来春種麥時毎畝
　　給籽種三升原無産業者令地方官將無主荒地撥
　　與耕種即給為業籽種亦照數支給　又覆准陜西
　　寧夏衞秋被水災行令該撫將存貯糧動支賑濟
　　又奉
上諭陜省米糧豐收不勝欣悦但山陜不通水路若稍遇
　災即至艱窘自古以来不能使其無災以備荒為要從
前屢降諭㫖但督撫等實心周詳籌畫奉行者並無一
人今值糧米豐裕之際無有急于各地方積貯者務將
預備之處盡心究議遵㫖題定將陜西人口衆多之州
縣增貯米三千石其次州縣二千石再次州縣一千石
交與地方官採買存貯動西安司庫兵餉銀十四萬兩
以十萬兩照依時價買米増貯各州縣以四萬兩葢造
倉厫其甘屬地方既無倉厫應於常平倉糧内十分之
中動一分葢造倉厫將此項用過糧石缺數照依原定
數目填還再甘陜二處照依應徵地丁銀一錢米一斗
輸納者令其捐輸糧三合以為備災之用如遇歉年停
其捐輸
　四十三年覆准川陜二省倉糧無多俟積有嬴餘日
　再行糶賣
　四十四年題准陜西存貯常平倉穀石毎年支放官
　兵餘糧年久恐致朽爛嗣後將新收及餘糧存貯其
　舊糧照新收之數換出發糶
　　四十五年奉
上諭朕子育黎元日求所以休養利濟之道念惟賜租减
　賦實有益於民生直𨽻各省錢糧次第全蠲一年者業
　經數舉獨是歴歲逋負積累加増舊税新徵勢難兼辦
　縱使少寛民力分年帶輸而督令續完仍多拮据朕睠
　懐及此深切軫恤是用蠲逋已責大沛恩膏俾閭閻獲
　免追呼官吏亦不罹參罰直𨽻山東積欠錢糧今年雖
　已蠲免其山西陜西甘肅江蘇安徽浙江江西湖北湖
　南福建廣東各省自康熈四十三年以前未完地丁銀
　二百一十二萬二千七百兩有竒糧十萬五千七百石
　有竒著按數通行蠲免或舊欠已完在官而見年錢糧
　未完足者亦准扣抵諭㫖到日各該撫立行所屬張示
　徧諭如有不肖有司以完作欠朦混銷筭及開除不清
　者該督撫即行題參嚴加治罪
　　四十九年題准陜西甘肅存貯米石歴久恐有浥爛
　　行令該管官員糧貴之年存五糶五糧賤之年存七
　　糶三
　　五十一年奉
上諭朕宵旰孜孜勤求民瘼永惟惠下實政無如除賦蠲
　租除毎歲直省報聞倘有水旱災傷照輕重分數蠲免
　正供仍加賑恤外將天下地丁錢糧自康熈五十年為
　始三年之内全免一週使率土黎庶普被恩膏除將直
　𨽻奉天浙江福建廣東廣西四川雲南貴州及山西河
　南陜西甘肅湖南湖北各直省康熈五十年五十一年
　地丁錢糧一槩蠲免歴年舊欠錢糧一并免徵外所有
　江寧安徽山東江西各撫屬除漕項外康熈五十二年
　應徵地畝銀共八百八十二萬九千六百四十四兩有
　竒人丁銀共一百三萬五千三百二十五兩有竒俱著
　察明蠲免其歴年舊欠銀二百四十八萬三千八百二
　十八兩有竒著一并免徵計三年之内總免過天下地
　畝人丁新徵舊欠共銀三千二百六萬四千六百九十
　七兩有竒各該督撫務須實心奉行體朕軫念民生至
　意　又奉
上諭陜西鞏昌等處存倉米二十萬石於青黄不接時聽
　民借領俟秋收後照數還倉　又覆准鞏昌等處産米
　　無幾民欠倉糧准以麥一石抵米一石大豆豌豆一
　　石零抵米一石還倉有現價糶賣者將價銀報明亦
　　俟秋收後採買還倉
　　五十二年奉
上諭朕勤求民瘼無間遐邇雖在邊徼逺省偶有旱澇災
　傷無不訪察情形殫思賑救今歲直省各處俱獲收成
　惟廣東三水清逺高要髙明四㑹五縣福建候官縣福
　防廳所屬福右衞二處甘肅靖逺衞環縣鎮原縣固原
　州固原衞平凉縣平凉衞崇信縣慶陽衞靈州所㑹寧
　縣寧夏中衞寧夏所古浪所一十四處今歲夏秋被災
　各督撫已經奏聞雖各省地丁錢糧新經全免然一方
　災歉悉厪朕心艱食之際重以追呼朕所不忍其明年
　應徵廣東省三水等五縣額銀七萬七千九百兩零米
　一萬七千六百石零福建省候官縣等二處額銀三萬
　六千六百兩零米六千四百石零甘肅靖逺衛等處額
　銀四萬七千七百兩零糧八萬八千五百石零草八十
　四萬三百束零盡予蠲豁户部即行文各督撫務須星
　速奉行即刻徧行曉諭俾民間無催徵之累肆力東作
　用稱朕撫恤災黎至意倘有不肖有司奉行稽遲或借
　端别行科𣲖使小民不沾實惠該督撫嚴察參處如該
　督撫失察一併從重治罪　又奉
上諭會寧縣等處今歲錢糧著補行豁免　又覆准甘肅
　　靖逺衞等處薄收動倉糧接濟窮民併將本年錢糧
　　緩徵　又覆准甘屬地方歉收動捐穀借給平糶
　　又題准陜西甘屬四十九年舊欠銀兩於五十五年
　　帶徵
　　五十三年覆准陜西甘屬去歲薄收于附近存貯糧
　　内撥賑自二月起至六月終止毎日大口給糧三合
　　小口二合其有耕田缺乏籽粒牛具者毎畝給糧五
　　升有未回籍者令該地方官酌給路費搬回　又覆
　　准令甘屬各州縣修城使窮民得以傭工度日
　　五十四年覆准陜西甘屬蘭州等處連年被災分給
　　買穀種銀兩并照例給口糧養贍　又議准𣲖大臣
　　一員廵查甘肅被災地方銀米兼行賑濟　又覆准
　　甘屬保安堡四寨氷雹災傷行令該撫將被災人民
　　作速賑濟　又題准陜西甘屬被災地方五十三年
　　未完錢糧暫行停徵　又覆准陜西甘屬五十三年
　　被災地方共二十八處歴年未完錢糧草束各照數
　　分年帶徵　又題准陜西甘屬雨澤愆期將本年錢
　　糧暫行停徵
　　五十五年奉
上諭朕統一寰宇宵旰孜孜惟以年穀順成民生康阜為
　念故凡地方水旱情形必時加諮詢其有歲偶不登即
　詔所司亟行蠲賑五十餘年来未嘗稍懈前因甘肅靖
　逺衛等處歉收既已多方籌畫蠲賑頻施復將甘肅被
　災二十八州縣衞所康熈五十四年額徴銀糧草束通
　行蠲免但被災之餘民鮮葢藏若非再沛𢎞施恐來歲
　辦賦猶艱除寧州隴西渭源狄道臨洮五州縣衞五十
　五年額徵銀糧草束已經蠲免外其靖逺等二十八州
　縣衞所五十五年額徵銀九萬七千八百七十兩零糧
　二十三萬九千四十石零草二百五十三萬七千八十
　束零亦盡與蠲免諭㫖到日該督撫即徧行曉示俾遐
　陬僻壤莫不周知務期均沾實惠以副朕軫恤邊民至
　意　又奉
上諭朕統一寰宇無分中外皆欲久安長治共樂昇平宵
　旰孜孜五十餘年未嘗頃刻去懐也策妄阿喇布坦前
　曽頻行請安遣使来徃近忽狂悖侵擾哈宻哈宻係我
　編置佐領之部落與内地無異若不遣發師旅置之不
　問斷乎不可故特徵兵備邊一切飛芻輓粟悉支正供
　毫無累及閭閻然而行軍置驛及諸凡輓運皆由邊境
　今歲山西陜西二省屬豐收喜登大有猶念邊民効力
轉輸無悞急公固其常分而民勞亦所堪恤若非格外
施恩何以昭示鼓勵兹特大沛膏澤加意培養著將沿
邊一帶運糧地方自山西大同府屬前衞右衞大同懐
仁馬邑朔州保德等七州縣衞直至陜西延安府屬府
谷神木安塞綏德米脂安定吳堡保安榆林保寧常樂
雙山魚河歸德嚮水波羅懐逺威武清平甘肅屬山丹
髙臺古浪莊浪西寧肅鎮寧夏左屯中屯平羅中衞靈
寧平凉固原鎮戎西安慶陽阜城甜水河州歸德蘭州
洮州等四十二州縣衞所堡康熈五十六年額徵銀八
萬六千一百兩零糧米豆穀三十一萬七千七百二十
五石零草二百七十六萬五千九百束零通行蠲免并
將從前歴年逋欠銀糧草豆亦悉予蠲除諭㫖到日該
督撫即徧行張示使遐陬僻壤莫不周知仍嚴飭所司
實心奉行以副朕加厚邊民至意其或陽奉隂違澤不
下究該督撫題參從重治罪
　五十六年奉
上諭朕撫馭寰宇五十餘年夜寐夙興為小民勤求生遂
　凡率土逺近皆期共享樂利聿成家給人足之休未嘗
　一日不厪諸懐也數十年以来各省正賦屢經全免歴
　年積欠亦已蠲徵偶有雨澤愆期或發倉廪散賑或截
　漕糧賑救不惜數萬萬金錢米穀頻沛恩施誠念窮簷
　之艱慮其致于顛連失所耳近者民力雖已稍蘇然念
　分年帶徵銀兩若不格外優寛則小民一歲所獲分納
　二年之賦以其盈餘養贍室家斷難充足朕毎懐及此
　軫惻良深宜更加殊恩通行豁免今將直𨽻安徽江蘇
　浙江江西湖廣西安甘肅等八處帶徵地丁屯衞銀二
　百三十九萬八千三百八十兩有竒概免徵收其漕項
　雖例不准免亦著破格施恩將安徽江蘇所屬帶徴漕
　項銀四十九萬五千一百兩零米麥豆一十四萬六千
　六百一十餘石内免徵各半戸部即行文該督撫嚴飭
　所屬實心奉行徧加曉諭俾民間無催徵之累均沾實
　惠用稱朕撫恤羣黎至意倘有不肖有司借端朦混私
　行徵收者該督撫嚴察參處如該督撫失察一併從重
　處分
　　五十七年覆准甘屬山丹衞等處旱災錢糧照分數
　　蠲免　又奉
上諭朕臨御五十年凡師行轉餉及災祲偶見即厪懐殷
　切蠲免賑濟之恩靡不下逮葢以治平天下惟期民生
　得所而欲民生得所必以敷恩寛賦為急也三年以来
　策妄阿喇布坦狂逞跳梁遣發大兵屯駐西邊一切軍
　興征繕皆動支正供錢糧不使累及閭閻而轉輸輓運
　陜西百姓雖勉力急公勞苦實堪憫恤又莊浪縣等處
　地震随經遣部院堂官星馳前徃察賑而用兵之後宜
　格外加恩用綏黎庶將陜西廵撫甘肅廵撫所屬通省
　各府州縣衞所錢糧米豆草束俱行蠲免目今係有軍
　務之時除米豆草束外其康熈五十八年應徵地丁銀
　一百八十八萬三千五百三十六兩有竒并歴年積欠
　銀四萬七百五十七兩有竒著一概蠲免戸部速行文
　該督撫通行曉諭實心奉行務俾均沾德意以副朕篤
　念民勞拯恤災傷至意如有不肖官吏朦混私徵澤不
　下究者該督撫嚴察指參從重治罪　又奉
上諭甘肅廵撫所屬康熈五十三四五六等年民間舊欠
　銀米草豆著盡行豁免務令得沾實惠　又覆准陜西
　　平凉府屬静寧等七州縣地震查明賑濟其續報安
　　定等縣五處地震一併酌量散給　又覆准陜西凉
　　州衞等一十三處夏禾被災其本年應徵錢糧暫行
　　緩徵
　　五十八年覆准陜西甘屬靖逺衞等十五處夏被旱
　　災作速賑濟　又覆准陜西靖逺等十堡秋禾被災
　　窮民乏食將附近倉糧酌量撥運借給　又覆准甘
　　屬被災酌量借給籽種　又覆准陜西靖邊等十堡
　　秋禾被災其應徵本年糧草暫行停徵
　　五十九年奉
上諭朕惟天下之要首以乂安民生為急故自御極以来
於閭閻疾苦無不博諮廣詢渙敷庥澤其有動用民力
之處尤孜孜厪念刻不能忘葢六十年如一日也比年
因策妄阿喇布坦狂逞跳梁軍興征繕逺歴邊陲其沿
邊數處師旅屯駐一切雖皆支用正項錢糧而協辦轉
輸行齎居送之時民力勞瘁朕心時切軫念曽將陜西
甘肅廵撫所屬康熈五十八年額徵地丁銀一百八十
八萬兩零歴年舊欠銀四萬兩特沛恩綸悉行蠲免而
沿邊各州縣衞所軍行既多飛輓之時辦賦復滋催科
之擾若非格外加恩黎民恐致失業所有沿邊一帶陜
西延安府屬府谷神木安塞綏德米脂安定呉堡保安
榆林保寧常樂雙山魚河歸德嚮水波羅懐逺威武清
平葭州龍州鎮靖鎮羅寧塞靖邊柳樹澗安邊磚井定
邊饒陽水堡髙家堡甘肅屬山丹高臺古浪莊浪西寧
肅州鎮寧夏左屯中屯平羅中衞靈州寧州平凉衞固
原州鎮戎西安阜城甜水河州歸德蘭州洮州寧夏前
衞平凉縣固原衞固原㕔河州衞蘭州衞蘭州㕔慶陽
　凉州衞永昌衞鎮畨衞甘州衞甘州右衞肅州衞鎮彞
　所等六十八州縣衞所堡康熈五十九年錢糧米豆草
　束俱宜蠲免但目下係有軍務之時除米豆草束外將
　五十九年額徵銀九萬八千一百兩零盡行蠲免户部
　移文該督撫通行曉諭實心奉行務俾均沾德惠以副
　朕曲軫邊民之至意　又奉
上諭朕自御極以来無日不以民生為念凡閭閻疾苦必
　詳加諮詢至於地方偶遇災傷一有所聞即行蠲賑撫
　恤備至務使黎庶安生樂業優㳺化日六十年来夙夜
　孜孜未嘗少釋也邇年因西陲用兵師行糧從雖芻粟
　悉支正供絲毫無擾民間然轉輸必須民力勞苦宜恤
　曽將康熈五十八年陜西甘肅所屬額徵地丁銀一百
　八十八萬兩零歴年舊欠四萬兩零康熈五十九年沿
　邊各州縣衞所額徵銀九萬八千一百兩零浹沛恩綸
　屢行蠲免近聞二麥歉收民有艱於粒食者辦賦急公
　力何能支若非渙敷德澤無以培養窮氓是以特頒浩
　蕩之恩用申勤求民瘼之意著將陜西廵撫甘肅廵撫
　所屬通省各州縣衞所除應徵米豆草束外康熈六十
　年應徵地丁銀一百八十八萬三千七百四十四兩零
　通行蠲免户部速行文該督撫徧示曉諭實心奉行務
　必均沾實惠如有不肖官吏陽奉隂違澤不下究者該
　督撫嚴察題參從重治罪　又覆准固原等州縣衞所
　　被災錢糧照例蠲免　又奉
上諭陜西省地方現有軍務今歲糧穀適又歉收已預頒
　諭㫖著總漕將運米路徑勘視具奏協同總督辦事除
　陜西歴年錢糧屢經蠲免明歲錢糧另頒諭㫖蠲免外
　今雖動支常平倉糧散給而地方官大半俱在軍前現
　今所有俱係署事官員辦事人員殊少應照曩年差官
　賑濟山東百姓遣徃賑濟遵
㫖議定動戸部庫銀五十萬兩委司官運送將西安延安
　　蘭州分作三路散賑併將陜屬各州縣衞所㕔常平
　　倉糧六十九萬二千石零甘屬各州縣衞所㕔常平
　倉糧六十七萬二千石内就近酌量散賑除失收地
　方外如有應行散賑之處一面具題一面會同散給
　再旗民有情願効力人員許自備銀米赴部具呈將
　職名送散賑官處効力事竣照數目之多寡核明議
　叙　又覆准甘屬固原州等二十州縣衞夏禾被災
　動糧借賑併于西安藩庫存貯五十九年地丁錢糧
　内動銀十萬兩解送甘肅以備散賑　又覆准陜屬
　五十四五六七等年未完民欠錢糧令其分年帶徵
　　又題准陜西固原平凉臨洮等州縣夏禾被災將
　本年分額徵錢糧停徵
　六十年覆准甘肅静寧州等處被災照分數蠲免錢
　糧　又議准直𨽻山東山西河南陜西五省被災將
　各省常平倉穀酌量動賑其直屬常平倉先經正順
　廣大四府米貴將常平倉穀十分之内動三分糶賣
　二分借給今照此例酌量賑濟山東濟兖東青四府
　動支倉穀散賑河南將截留漕米散賑仍平價糶賣
　　山西將常平倉穀酌量平價糶賣陜西去歲歉收已
　　發帑銀五十萬兩遣部院三路賑濟如有不敷將河
　　南續運米石酌量散給其陜西錢糧已經全蠲直𨽻
　　四省暫將錢糧緩徵　又覆准山陜二省去秋歉收
　　小民艱食良由地方官於閭閻疾苦漠不闗心不能
　　設法料理以致百姓流離行令山陜督撫確查地方
　　官内有貪汚實跡不惜民瘼者即行題參從重治罪
　　仍責令養活飢民以貸其死其平日不留心民瘼而
　　惡迹尚未昭彰者該督撫即行查明亦令養活飢民
　　從寛暫留以策後效督撫狥庇不行查參别經發覺
　　一併治罪如該地方官有真正實心愛民設法賑救
　　保全者該督撫保題准從優即陞　又覆准陜西甘
　　屬五十九年夏秋被災今值春耕撥解庫銀二十萬
　　兩給發籽種俟秋收後補還　又奉
上諭去冬雪大所以今春雨澤甚少大約冬雪多則春雨
　必少春雨少則秋霖必多此非由占驗而知者朕六十
　年来留心農事較量雨暘徃徃不爽其南方得雪于田
　土有益而北方雖有大雪被風刮去于田土無益今歲
　山東得雨而河南山西陜西地方未甚得雨備荒最為
　𦂳要不可不預為籌畫若直𨽻河南山東易于料理至
　山西陜西補救尤難古人云三年耕則有一年之蓄九
　年耕則有三年之蓄言雖可聽行之不易設立社倉原
　屬良法但亦曽舉行終無成効至于各省積貯穀石雖
　俱報稱數十百萬實在存倉者無幾即出陳易新之法
　不為不善然春間僅有所出秋收並無所入州縣官員
　侵蝕入已急則即以折銀掩飾此等積弊朕知之甚詳
　即報荒之真偽虚實朕亦知悉如熱河所積穀石毎歲
　减價平糶秋收糴補還倉數目無多稽查頗易所以毎
　有餘糧語云大兵之後必有凶年昔征剿三逆時豐收
　足以供給並無一州一縣貽悞平定以後亦間有歉歲
　兹當綢繆未雨不可不預為之慮　又奉
上諭陜省冬春雨雪愆期秋成難望其河南運米十萬石
　　借支駐防兵糧湖廣所運米十萬石速催運到酌量平
　　糶
　　　六十一年覆准固原等州縣衞秋禾被災錢糧照分
　　　數蠲免
　　雍正元年覆准六十年平凉等㕔州縣衞所被災錢糧
　　　按分數蠲免　又奉
　上諭陜西自軍興以来大兵駐劄運送糧餉供支草豆無
　　一不需民力原非他省可比
皇考毎為軫念今當大沛恩膏以子惠元元所有康熈六十
　　年以前陜省除借給籽種著該督撫查明定議分年帶
　　徵外其餘凡有民屯衞所實在未完銀米豆草悉予蠲
　　免倘有不肖官吏敢以虧空揑稱民欠濫邀曠典者一
　　經發覺罪在不赦戸部作速行文毋得遲留　又奉
　上諭朕惟治安天下欲兵民並得其所必以敷恩减賦為
　　要比年以来策妄阿喇布坦逞狂逆命發師致討四川
　　陜西官兵經歴險道徃返萬有餘里甚屬勞苦朕深憫
　念其倒斃駝載馬匹價銀及口外沿途與西藏留駐兵
　丁續補駝馬價銀著悉免追賠又西陲軍興以来民間
　急公趨事應付差役實厪朕懐聞陜西甘肅二屬各州
　縣衞所地丁銀兩毎錢額外徵收三釐米毎斗額外徵
　收三合以為備荒之用此項徒有加賦之徵而無賑濟
　之實著自雍正元年為始將額外徵收銀米永行停止
　如有舊欠亦悉予蠲除户部速行文該督撫遵諭奉行
　務俾均沾實惠以副朕篤念民生至意　又覆准甘屬
　　古浪所地方氷雹傷禾錢糧按分數蠲免
　　四年覆准陜西倉糧久未糶賣令於毎年二三月内
　　存七糶三至八九月買補還倉
　　六年覆准蘭州㕔並武威縣氷雹打傷禾苗錢糧照
　　分數蠲免
　　七年覆准平畨縣河州氷雹打傷禾苗錢糧查雍正
　　六年三月内奉
上諭將蠲免之例加増分數以惠蒸黎其被災十分者著
　免七分九分者著免六分八分者著免四分七分者著
　免二分六分者著免一分欽遵通行在案平畨河州錢
　　糧照
欽定例蠲免　又覆准平凉縣夏禾被災錢糧照分數蠲
　　免　又覆准平凉縣秋禾被災錢糧照分數蠲免
　　又覆准安定縣秋禾被災錢糧照分數蠲免　又奉
上諭朕愛養黎元遐邇一體而邊逺之地小民家計不及
　近省尤朕心之所繫念數年以来甘肅四川雲南貴州
　廣西五省有用兵西藏及勦撫苗蠻等事其一應軍需
　皆動用公帑備辦秋毫不𣲖及于民間而糧餉轉輸亦
　有資于民力今藏地苗疆俱已寧謐朕心嘉慰特沛恩
　膏著將庚戌年甘肅額徵地丁銀二十七萬七千六百
　兩零四川額徵地丁銀三十一萬六千三百兩零雲南
　額徵地丁銀一十四萬一千六百兩零貴州額徵地丁
　銀七萬四千二百兩零廣西額徵地丁銀三十五萬三
　千九百兩零悉行蠲免其西安各屬地方近日亦有預
備軍需之事朕心軫念著將庚戌年額徵錢糧蠲免十
分之三共計銀四十七萬九千九百兩零此六省督撫
大吏宜仰體朕心轉飭所屬有司敬謹奉行務使閭閻
均沾實惠如有奉行不力被不肖有司暗飽私囊或被
奸胥土棍强紳劣衿包攬侵蝕者朕必訪聞得知將通
省大小官員分别從重治罪至於國家設官本以理民
官有恤下之責民有奉上之義若設官而不為計及養
亷之資則有司之賢者將窘迫而莫能支不肖者又將
横取而無所檢束矣是以酌定以錢糧耗羡均給各官
養廉之法此揆情度理上下相安之道但思加恩百姓
豁免正賦若將耗羡一併蠲除是民雖邀格外之恩而
官轉有拮据之苦上司或因此稍有寛假則必致巧取
苛索於民流弊種種轉多於耗羡之數于吏治民生均
無禆益常見庸劣之地方官毎以蠲免錢糧為不便于
已心懐悵怏即此意也著於庚戌年為始凡遇特恩蠲
免錢糧者其耗羡仍舊輸納諒必民所樂從若因水旱
　蠲免者不得徵收耗羡將此永著為例　又覆准安定
　　縣秋禾被災照分數蠲免　又奉
上諭甘肅地方年来預備軍需雖事事取辦于公帑而百
　姓輓輸効力亦甚勤勞朕心軫念維殷屢加恩澤前聞
　今歲蘭州平凉西寧等府所屬州縣内有雹雨蟲傷之
　處已諭該督撫留心賑恤停止催科嗣聞從前雨少之
　地俱已霑被甘霖秋成可望朕心深慰因念甘肅為軍
　需總滙之區百姓急公趨事所當格外加恩俾閭閻力
　量寛餘無催徵之擾以昭朕子惠元元奬勞賞善之至
　意著將河東河西各屬民户屯戸及畨民等本年應徵
　各項銀糧草束一概蠲免若有已經完納者准作来年
　正賦該督撫等務體朕心督率有司敬謹奉行俾秦民
　均沾實惠倘有豪胥猾吏舞弊作奸使澤不下究者經
　朕訪聞定將該管大小官員嚴加議處特諭　又覆准
　　平凉縣秋禾被災照例蠲免　又覆准靖逺㕔并接
　　收蘭州衞等處地方秋禾被災照例蠲免　又奉
㫖據寧逺大將軍岳鍾琪奏稱自西安起程歴西鳳平臨
　以至甘凉等處小民承辦軍需莫不踴躍懽呼趨事赴
　公争先恐後而靖逆衞屯民於應辦草束之外情願另
　備餘草運赴大東渠站所堆積以佐軍需等語靖逆逺
　處邊外人民無幾而自備割運草束輸力効誠可見師
　以義行統領大臣又能令承辦軍需各員無絲毫扣尅
　是以輿情鼔舞相率辦公朕心深為嘉悦著將靖逆庚
　戌年應徵正糧馬糧四百六十六石零大草五千三百
　八十八束全行蠲免以示加恩邊民急公之至意　又
上諭年来用兵西藏剿撫苗蠻及目今辦理軍需一切皆
　動支公庫而糧餉轉輸不無資于民力朕心深為軫念
　是以降㫖將甘肅四川雲貴廣西五省庚戌年地丁錢
　糧全行蠲免查甘屬之河西四府如寧夏西寧及甘凉
　肅以至嘉峪闗外之靖逆赤金柳溝等衞所歴来額徵
　俱係糧料草束與各省額徵折色無異今當用兵之際
　雖絲毫不𣲖及民間而黎民踴躍急公之意大將軍岳
　鍾琪屢次奏聞甚屬可嘉應將額徵本色加恩豁免以
　示惠愛邊民之至意著户部即行查明具奏查甘屬之
　　靖逆衞庚戌年應徵糧四百六十六石零草五千三
　　百八十八束已奉
上諭全行蠲免其河西之甘州凉州寧夏西寧及肅州道
　　屬以至赤金柳溝各衞所庚戌年共應徵糧三十五
　　萬六百五十五石二斗四升零草四百七十五萬二
　　千三百六十九束應悉行豁免
　　八年奉
上諭甘肅地方雍正八年地丁錢糧前已降㫖蠲免其河
　西四府州縣暨各衞所額徵糧料草束又經一體免徵
　朕念新歸内地畨民嚮風慕義願附版圖其地畝額徵
　本色糧草與河西等處賦税相同亦應一體蠲免俾令
　同霑恩澤著將雍正八年河東之河州㕔應徵畨糧一
　千三十一石零洮州衞應徵畨糧三百一十六石零歸
　德所應徵畨糧一百六十三石零河西之西寧府屬應
　徵畨糧一萬五百四十二石零凉州府屬應徵畨糧二
　十七石零草一百九十七束零俱加恩蠲免該督撫即
　督率所屬有司敬謹奉行俾畨民均霑實惠特諭
　　九年奉
上諭朕思惠養黎元之道莫先於除賦蠲租使萬姓均霑
　恩澤是以數年来寛免各省之額徵以為阜民足食之
　計者難以枚舉而該省之人民果能抒誠慕義宣力急
　公朕尤嘉其人心風俗之淳良而屢沛恩施於常格之
　外也陜西甘肅二省經理軍需數年矣凡米糧芻牧之
　屬及車馬牲畜之𩔖皆動支公帑銀兩備辦一絲一粟
　不使擾民此中外臣民所共知者然朕毎念地方既有
　軍務縱不取辦于民財未嘗不資藉於民力而陜甘二
　省之人民踴躍趨事其心甚為可嘉年来已屢降蠲賦
　之㫖兹特再沛恩膏將雍正九年西安所屬額徵地丁
　銀蠲免十分之三共計銀四十七萬九千九百兩零甘
　肅所屬額徵地丁銀二十八萬二千二百兩零全行蠲
免該督撫等可轉飭所屬有司仰體朕心敬謹奉行務
令閭閻均沾實惠並將此㫖刋刻頒布俾深山僻壤之
民共知之特諭
　
　
　
　
　
　
　
　
　
　
　
　
　甘肅通志巻十七
欽定四庫全書
　甘肅通志卷十八
　　鹽法(錢法附/)
　鹺政之設因地之利以裕民食以佐邦用經制得宜
　則民享其利甘屬鹽法靈産於池鞏産於井臨食土
　鹽課有定額引有定界路遥山險負載﨑嶇課本既
　重恤商便民權衡損益在因乎時𣙜山澤者鹽與冶
　俱志鹽法以錢法附
甘肅所屬平慶二府分銷寧夏鹽捕㕔經管花馬池之
　鹽鞏昌府屬分銷漳縣西和二縣之鹽臨洮郡食本
　地土鹽
原額鹽引六萬四千九百張内花馬小池分銷平慶靈
　州中衞鹽引六萬一千四百四十張額鹽一石徵課
　銀一錢一分五釐五毫鞏秦二屬分銷漳縣鹽引二
　千八百一張毎引額鹽一百七十八斤五兩該課銀
　一兩一錢三釐五毫七絲階屬分銷西和縣鹽引六
　百五十九張毎引額鹽二百斤二兩該課銀五錢八
　分五毫一絲六忽原額鹽課土鹽共銀一萬六百一
　十九兩一分内除寧屬本地動支祭祀等項銀三十
　二兩九錢九分九釐遇閏加引無加課銀二百八十
　九兩四錢七分四釐七絲三忽三微三纎三塵三𣺌
　三漠　康熙十五年在於量増鹽課以濟軍需事案
　内寧鞏二屬毎引加増銀五分共増銀三千二百四
　十五兩鞏屬遇閏加銀一十四兩四錢一分六釐六
　毫六絲六忽六微九纎九塵九渺八漠　康熙十七
　年在於遇閏増課等事案内寧屬遇閏加引五千一
　百二十張寧臨二屬加課銀八百五十一兩四錢四
　分三釐三毫三絲三忽三微三纎三塵三渺二漠
　康熙十九年在於鹽課議増等事案内鞏屬毎引加
　増七分共増銀二百四十二兩二錢遇閏加銀二十
　兩一錢八分三釐三毫四絲三漠又於商引之歲額
　有限等事案内文隴寧秦清禮洮靖撫民㕔八處按
　丁加引九百四十三張加課銀九百七十六兩八錢
　五分四釐一毫六絲六忽遇閏加引無加課銀八十
　一兩四錢四釐五毫一絲六忽一微九纎三塵三渺
　三漠毎引加増五分共銀四十七兩一錢五分遇閏
　加増銀三兩九錢二分九釐一毫七絲三忽三微三
　纎三塵三渺六漠毎引加増七分共銀六十六兩一
　分遇閏加銀五兩五錢八毫三絲三忽六微六纎六
　塵六渺七漠又於商引之歲額有限等事案内臨屬
　按丁増税免其領引共増銀三百二十七兩五錢二
　毫五絲加増五分共銀一百四十一兩七錢七分五
　釐加増七分共銀一百九十八兩四錢八分五釐又
　於鹽課之議増等事案内寧屬毎引加増七分共銀
　四千三百兩八錢　康熈二十年在於商引之歲額
　有限等事案内鞏屬階文徽三處共増引八百四十
　五張増課銀四百九十兩五錢三分七釐七毫一絲
　遇閏加引無加課銀四十兩八錢七分八釐一毫四
　　絲二忽五微毎引加増五分共銀四十二兩二錢五
　　分遇閏加銀三兩五錢二分八毫三絲三忽三微三
　　纎三塵三渺三漠毎引加増七分共銀五十九兩一
　　錢五分遇閏加増銀四兩九錢二分九釐一毫六絲
　　六忽六微六纎六塵六渺六漠又於欽奉
恩詔事案内將十七年寧屬遇閏加引五千一百二十張
　　寧臨二屬加増銀八百五十一兩四錢四分三釐三
　　毫三絲三忽三微三纎三塵三渺二漠停徵豁免
　　康熈二十一年於鹽課畫一以濟軍需事案内寧屬
　　小池鹽引照綱引酌量加増三分共銀一千八百四
　　十三兩二錢　康熈二十五年又於商累未經上聞
　　等事案内部議河東加増七分比照淮浙之例攤入
　　引内作正額徵收至毎引加増五分原題事平之日
　　停止大兵已經撤囘應將加増五分停止等因小池
　　臨鞏二屬共該五分加増並遇閏加銀三千四百九
　　十八兩四分一釐六毫七絲三忽三微六纎六塵六
　渺七漠停徵在案查二案内豁免遇閏増課並五分
　加増之外寧屬毎年額引六萬一千四百四十張毎
　引行鹽一石該課銀二錢一分五釐五毫銀一萬三
　千二百四十兩三錢二分臨洮府屬例食本地土鹽
　並無部頒鹽引毎年額徵鹽税並按丁加増共銀五
　百七十四兩九錢八分五釐二毫五絲
原額鹽引三千四百六十張内分銷漳縣鹽引二千八
　百一張毎引行鹽一百七十八斤五兩該課銀一兩
　一錢三釐五毫七絲分銷西和縣鹽引六百五十九
　張毎引行鹽二百斤二兩該課銀五錢八分五毫一
　絲六忽鞏屬共原額課銀三千四百七十三兩六錢
　九分又鹽課之議増等事案内加増七分銀二百四
　十二兩二錢又商引之歲額等事案内隴寧等州縣
　㕔衞八處按丁加引九百四十三張又階文徽三州
　縣按丁加引八百四十五張共増課銀一千四百六
　十七兩三錢九分一釐八毫七絲六忽該加増七分
　銀一百二十五兩一錢六分
　以上鞏昌府直𨽻秦州階州原額並按丁増引五千
　二百四十八張額課不等該徵鹽課並按丁加課及
　加増共銀五千三百八兩四錢四分一釐八毫七絲
　六忽遇閏加銀四百四十二兩三錢七分七絲二忽
　三微六纎二漠
　以上寧夏小池臨鞏秦階四屬共額鹽引六萬六千
　六百八十八張額課不等
　實徵銀一萬九千一百二十三兩七錢四分七釐一
　毫二絲六忽内除寧屬動支祭祀銀三十二兩九錢
　九分九釐實應徵解司充餉銀一萬九千九十兩七
　錢四分八釐一毫二絲六忽遇閏加銀四百四十二
　兩三錢七分七絲二忽三微六纎二漠自康熈二十
　六年起至今照數徵解並無新増鹽引
寧夏河西道屬寧夏鹽捕㕔靈州花馬小池
　一産鹽地方一處共鹽井二百眼􁆡夫二百名額徵
　紙價銀五百二十二兩三錢四分工食銀二千四百
　五十七兩六錢
　一鹽引數目毎年額撈鹽六萬一千四百四十石額
　引六萬一千四百四十張額徵課銀一萬三千二百
　四十兩三錢二分在於平慶兩府各州縣㕔衞所並
　寧夏各營堡行銷
　一平凉府屬行銷州縣衞所一十三處並鹽茶㕔屬
　紅古等四營堡
　平凉縣額引五千一百二十張額徵課銀一千一百
　三兩三錢六分
　崇信縣額引五百六十五張額徵課銀一百二十一
　兩七錢五分七釐五毫
　華亭縣額引一千四百三十張額徵銀三百八兩一
　錢六分五釐
　鎮原縣額引五千二百五十二張額徵銀一千一百
　三十一兩八錢六釐
　固原州額引一萬六百一十四張額徵課銀二千二
　百八十七兩三錢一分七釐
　涇州額引九千五百八十六張額徵課銀二千六十
　五兩七錢八分三釐
　靈臺縣額引五千四百張額徵課銀一千一百六十
　三兩七錢
　静寧州額引五千五百張額徵課銀一千一百八十
　五兩二錢五分
　莊浪縣額引八百張額徵課銀一百七十二兩四錢
　隆德縣額引四千五百五十張額徵課銀九百八十
　兩五錢二分五釐
　鹽茶㕔所屬紅古城等四堡額引三百四十一張額
　徵課銀七十三兩四錢八分五釐五毫
　一慶陽府所屬六州縣衞
　安化縣額引一千五百一十四張額徵課銀三百二
　十六兩二錢六分七釐
　合水縣額引八百一十五張額徵課銀一百七十五
　兩六錢三分二釐五毫
　環縣額引五百九十五張額徵課銀一百二十八兩
　二錢二分二釐五毫
　真寧縣額引五百四十三張額徵課銀一百一十七
　兩一分六釐五毫
　寧州額引五千四十張額徵課銀一千八十六兩一
　錢二分
　靈州所屬吳忠等一十九堡額引二千三百八十六
　張額徵課銀五百一十四兩一錢八分三釐
　中衞屬鳴沙州等十堡額引一千三百八十九張額
　徵課銀二百九十九兩三錢二分九釐五毫
鞏昌府屬漳縣漳河側
　一産鹽井三孔原設竈户六十五名毎名鹽鍋一口
　共鍋六十五口毎年請引三千六百二十二道共額
　徵以及遇閏加増課銀四千六百四兩九錢二分五
　釐八毫九絲三忽五微二纎六塵七渺
　一分銷漳縣鹽引各州縣㕔衞所
　隴西縣原額並按丁加引四百四十九張額徵課銀
　五百七十兩八錢四分四釐一絲一忽六微六纎六
　塵六渺六漠
　寧逺縣原額並按丁加引四百三張額徵課銀五百
　一十二兩三錢六分一釐一毫四忽三纎三塵三渺
　四漠
　伏羌縣額引一百張額徵課銀一百二十七兩一錢
　三分六釐七毫五絲一忽三微三纎三塵三渺三漠
　安定縣額引二百張額徵課銀二百五十四兩二錢
　七分三釐五毫二忽六微六纎六塵六渺七漠
　㑹寧縣額引二百張額徵課銀二百五十四兩二錢
　七分三釐五毫二忽六微六纎六塵六渺七漠
　通渭縣額引一百五十張額徵課銀一百九十兩七
　錢五釐一毫二絲七忽
　靖逺縣原額並按丁加引一百一十七張額徵課銀
　一百四十八兩七錢四分九釐九毫九絲八忽三微
　三纎三塵三渺三漠
　漳縣額引八百五十一張額徵課銀一千八十一兩
　九錢六分六釐五毫一絲五忽七微六纎六塵六渺
　七漠
　岷州額引五百九張額徵課銀六百四十七兩一錢
　二分六釐六絲八微二纎六塵六渺八漠
　洮州衞原額並按丁加引六十七張額徵課銀八十
　五兩一錢八分一釐六毫二絲三忽三微三纎三塵
　三渺四漠
　西固㕔額引一百張額徵課銀一百二十七兩一錢
　三分六釐七毫五絲一忽三微三纎三塵三渺四漠
　直𨽻秦州原額並按丁加引二百四十六張額徵課
　銀三百一十二兩七錢五分六釐四毫一絲六忽五
　微
　清水縣原額並按丁加引一百一十張額徵課銀一
　百三十九兩八錢五分四毫二絲六忽四微六纎六
　塵六渺七漠
　秦安縣額引一百二十張額徵課銀一百五十二兩
　五錢六分四釐一毫一忽六微
西和縣鹽官鎮
　一産鹽井一孔原設竈尸五十名毎名鹽鍋一口共
　鍋五十口毎年請引一千六百二十六道毎引一道
　行鹽二百斤二兩共額徵並遇閏加増課銀一千一
　百四十五兩八錢八分六釐五絲四忽八微三纎三
　塵三渺二漠
　一分銷西和縣鹽引各州縣
　徽縣原額並按丁加引三百一十六張額徵課銀二
　百二十二兩六錢九分三釐七毫三微三纎三塵三
　渺二漠
　禮縣原額並按丁加引二百三十二張額徵課銀一
　百六十三兩四錢九分六釐五毫六絲二忽三微三
　纎三塵三渺三漠
　兩當縣額引四十張額徵課銀二十八兩一錢八分
　九釐一絲三忽三微三纎三塵三渺四漠
　直𨽻階州原額並按丁加引一百五十一張額徵課
　銀一百六兩四錢一分三釐六毫九絲二忽八微三
　纎三塵三渺三漠
　文縣原額並按丁加引六百八十七張額徵課銀四
　百八十四兩一錢四分七釐八毫四絲六忽
　成縣額引一百張額徵課銀七十兩四錢七分二釐
　五毫六絲六忽六微六纎六塵六渺七漠
　西和縣額引一百張額徵課銀七十兩四錢七分二
　釐六毫七絲三忽三微三纎三塵三渺三漠
臨洮府屬五州縣係食本地土鹽並無部頒鹽引除免
　過遇閏増課及伍分加増之外實應徵土鹽税及按
　丁加課並遇閏加増共銀五百七十四兩九錢八分
　五釐二毫五絲
　狄道縣額徵課税銀三十八兩六錢七分四釐九毫
　渭源縣額徵課税銀六兩四錢四分一釐二絲五忽
　蘭州額徵課税銀一十七兩五錢七分二釐五毫七
　絲五忽
　金縣額徵課税銀一十二兩六分二釐四毫五絲
　河州額徵課税銀五百兩二錢三分四釐三毫
　　附歴代鹽法
　周鹽人之職鹽人掌鹽政令以共百事之鹽祭祀共
　其苦鹽散鹽賔客共其形鹽
　漢武帝四年置鹽鐵官元狩中以東郭咸陽孔僅為
　大農丞領鹽鐵事五年僅咸陽言山海天地之藏宜
　屬少府陛下弗私以屬大農佐賦願募民自給費因
　官器作鬻鹽官為牢盆浮食竒民欲擅斡山海之貨
　以致富羡役利細民其沮事之議不可勝聽敢私鑄
　鐵器鬻鹽者釱左趾没入其器物昭帝始元六年詔
　郡國舉賢良文學之士問民疾苦教化之要皆對願
　罷鹽鐵酒𣙜均輸母得與天下爭利御史大夫桑𢎞
　羊難以為國家大業安邊足用之本不可廢也
　魏明帝世徐邈為凉州土地少雨常苦乏穀邈上修
　武威酒泉鹽池以收虜穀
　唐食貨志載鹽州五原有烏池白池瓦池細項池靈
　州有温泉池兩井池長尾池五泉池紅桃池回樂池
　𢎞静池㑹州有河池三州皆輸米以代鹽安北都䕶
　府有胡落池歲得鹽萬四千斛以給振武天德
　周廣順二年勅令慶州𣙜鹽務今後毎青鹽一石依
　舊抽税錢八百八十五陌鹽一斗白鹽一石抽税錢
　五百八十五陌鹽五升此外不得别有邀求
　宋至道末凡禁𣙜之地官立標識候望以曉民其課
　鹽通商之地京西則京兆鳳翔府同華耀乾商涇原
　邠寧儀渭鄜坊丹延環慶秦隴鳳階成州保安鎮戎
　軍按宋初鹽筴只聽州縣給賣初未有客鈔也雍熈
　二年令商人所在納銀赴京請領交引葢邊郡入納
　算請始見於此端拱二年置折中倉令商人輸粟京
　師葢在京輸粟算請始見於此天聖七年令商人𣙜
　貨務入納錢銀葢在京入納錢銀算請始見於此天
　聖八年以兵部員外郎范祥鈔法令商人就邊郡入
　錢四貫八百售一鈔至解池請鹽二百斤任其私賣
　得錢以實塞下省數十郡搬運之勞行之既久鹽價
　時有低昻又於京師置都鹽院陜西轉運司自遣官
　主之京師食鹽斤不足三十五錢則歛而不發以長
　下價過四十則大發庫鹽以壓商利使鹽價有常而
　鈔法有定數行之數年人以為利
　文獻通考按授人以鹽而徵其錢謂之蠶鹽行之京
　東諸路免鹽之𣙜而均諸税謂之兩税鹽錢行之河
　北皆五代法也及其敝也鹽不給而徵錢如故税已
　納而禁𣙜再行葢誤以二者為經常之賦而不知其
　源出于鹽也河北之𣙜張方平言之仁宗聽之惠及
　一道矣獨蠶鹽錢之輸未有能如方平者力言之至
　和中僅免其十之三惜哉
　元各州縣户口額辦鹽課運官召商發賣惟陜西運
　司官毎年預期差人分道齎引遍散州縣陜西食鹽
　之户該辦課二十萬三千一百六十四錠内鞏昌延
　安等處認定課鈔一萬六千二百七十一錠慶陽環
　州鳳翔興元等處歲辦課一萬七千九百八十五錠
　其餘課鈔因闗陜旱饑民多流亡至順三年鹽課十
　分為率减免四分行之三載尚多虧負時至元二年
　監察御史特穆爾布哈及廉訪使胡通奉疏陜西百
　姓許食解鹽地逺脚力艱澁今後若因大河以東之
　民分定課程買食解鹽大河以西之民計日攤課任
　食韋紅之鹽則官不被擾民無蕩産之禍矣且解鹽
　結之於風韋紅鹽産之於地東鹽味苦西鹽味甘又
　豈肯舍其美而就其惡乎使陜西百姓一槩均攤解
　鹽之課令食韋紅之鹽則監吏免廵禁之勞而民亦
　受惠矣因命陜西行省官及李御史運司同知郝中
　順㑹鞏昌延安興元奉元鳳翔邠州等官與總帥汪
　通議俱稱當從特穆爾布哈胡通奉所言限以黄河
　為界陜西之民從便食用韋紅二鹽解引依舊西行
　紅鹽不許東渡獨郝同知言運司毎歲辦課四十五
　萬錠陜西該辦二十萬錠今止認七萬錠餘十三萬
　錠從何處恢辦議不合而散户部遂參照至順二年
　例以涇州白家河永為定界聽民食用仍督所在軍
　民官嚴行禁約毋致韋紅二鹽犯境侵課中書省如
　所議行之
　明鹽法　靈州鹽課司　西和縣鹽井　漳縣鹽井
　洪武間歲辦西和縣一十三萬一千五百三十斤漳
　縣五十一萬五千六百七十斤靈州二百八十六萬
　七千四百七斤　𢎞治間歲辦靈州西和漳縣共三
　百五十一萬四千六百七斤　萬厯六年歲辦一千
　二百五十七萬七千六百六十八斤歲解寧夏鎮年
　例銀一萬三千三百四十二兩延綏鎮年例銀一萬
　三千七百一十四兩固原鎮客兵銀二千五十九兩
　固原軍門犒賞銀七千一百二十兩　行鹽地方河
　東行西安鳳翔漢中陜西行鞏昌臨洮延安
　成化二十三年移萌城批騐所於紅德城堡令黒城
　乾溝二路鹽車俱抵慶陽府城市卸載商人同店主
　執引赴府騐過赴行鹽地方貨賣畢引目付店主銷
　繳　𢎞治二年令靈州鹽課司行鹽地方仍舊于平
　凉静寧隆德慶陽環縣等處　嘉靖八年議准大池
　増三萬三千六百二十六引小池増二萬二千四百
　一十七引毎引二錢五分卧引銀一錢共一萬九千
　六百一十五兩送平凉府收貯專備禄糧　十四年
　題准靈州小鹽池額鹽三千一百零五引專供花馬
　池一帶修邊支用其加増鹽三萬引召商開中三邊
　輪流買馬或接濟軍餉支用　三十四年奏准陜西
　行鹽地方毎鹽二百斤為一引毎引收銀四錢五分
　西鹽二分搭配漳鹽八分俱聽分守隴右道監理收
　銀年終解送花馬池營管糧衙門防秋兵馬支用
　隆慶五年題准花馬池大小二池鹽毎引照鹽四倍
　河東令各商報納毎引増銀一錢二分共五錢二分
　其卧引銀一錢二分西路斗底銀一錢五分共増課
　銀七千有竒　又按固原志北四百里有大小二鹽
　池畦水日暴成粒無事爨煑所謂青鹽可入藥原設
　批驗所二一在固原一在慶陽紅德堡廵撫張敷華
　以固原經過鹽車於静涇二州立厰市收課以備賑
　濟𢎞治十四年總制秦紘移厰市固原固原兵備主
　其課引銀移批驗所於慶陽慶陽兵備主其割引銀
　以備邊用固原立五鹽塲置老人斗行毎厰五百引
　毎車收門鹽一斗五升石收票銀五釐州庫收備軍
　需批驗所引收卧引銀一錢州庫收備買馬斗行又
　納州公用銀十八兩嘉靖二十八年又增斗底牙銀
　一錢五分一厰五百引共七十五兩以備公用甦里
　甲之困然斗行過取斗底而豪猾為斗行倍收私放
　官少利商與里甲受病矣　自洪武以来天下鹽課
　俱開中各邊上納本色米豆故邊方米豆不至甚貴
　並無年例銀兩自成化八年徙鎮榆林衞増治城砦
　民供不繼以南京折銀例毎石折銀五分至𢎞治初
　於運司開中納銀解户部送大倉銀庫收貯分送各
　邊鹽價銀積至百餘萬人以為利而鹽法壊
　成化九年差御史一員廵視河東運司并陜西靈州
　大小二池鹽課其陜西河南所屬分廵各道官帶管
　鹽法者悉聽節制　慶陽府毎歲委佐貳官一員監
　支靈州鹽課司商人納馬官鹽及民間食鹽
康熈六年各省開爐鑄錢甘肅於鞏昌府開局鼔鑄所
　鑄錢文一面鑄康熈通寳四字一面鑄鞏字後停
雍正四年廵撫石文焯摺奏暫開鼔鑄以清錢法於五
　年四月内設寳鞏局於蘭州按察司經鑄河橋同知
　監鑄動用藩庫銀二萬兩收買各屬户釐工字小錢
　並古舊廢錢銅斤入局鼓鑄開爐一十二座七年三
　月内奉文停止
　　附歴代錢法
　上古自太昊氏有錢謂之金髙辛氏謂之貨陶唐氏
　謂之泉商周謂之布齊莒謂之刀禹五年水湯七年
　旱禹以歴山之金湯以莊山之金並鑄幣以救人困
　管子先王用珠玉為上幣黄金為中幣刀布為下幣
　周太公立九府圜法黄金方寸而重一斤錢圜函方
　輕重以銖司布帛廣二尺二寸為幅長四丈為匹
　按九府者太府王府内府外府泉府天府職内職幣
　職金也圜謂均而通也周景王將鑄大錢單穆公諌
　王弗聽卒鑄大錢文曰寳貨
　秦兼天下幣為二等黄金以鎰名為上幣銅錢質如
　周錢文曰半兩重如其文為下幣　按二十兩為鎰
　改周一斤之制半兩則八銖也
　漢興以為秦錢重難用更令民鑄莢錢至孝文五年
　為錢益多而輕乃更鑄四銖錢其文為半兩令民縱
　得自鑄錢故吳諸侯也以即山鑄錢富埓天下鄧通
　大夫也以鑄錢財過玉者故吳鄧錢布天下而鑄錢
　之禁生焉自孝文更造四銖錢至是歲四十餘年縣
　官徃徃即多銅山而鑄錢民亦盗鑄不可勝數姦或
　盗磨錢質而取鎔錢益輕薄而物貴令縣官銷半兩
　錢更鑄三銖錢孝武元狩五年有司言三銖錢輕輕
　錢易作姦詐乃更請郡國鑄五銖錢周郭其質令不
　可得磨取鎔天鳳元年罷大小錢改作貨布長二寸
　五分廣一寸首長八分有竒廣八分其圜好徑二分
　半足枝長八分閒廣二分其文右曰貨左曰布重二
　十五銖直貨泉二十五
　唐髙祖武德四年鑄開元通寳錢徑八分重二銖四
　參積十錢重一兩得輕重大小之中乾封元年鑄乾
　封泉寳錢徑寸重二銖六分以一當舊錢之十踰年
　而舊錢多廢開元初宰相宋璟請禁惡錢行二銖四
　參錢十一年禁賣銅錫及造銅器者二十年千錢以
　重六斤四兩為率
　宋太祖初鑄錢文曰宋通元寳凡輕小惡錢悉禁之
　太宗改元太平興國更鑄太平通寳自後改元必更
　鑄以年號為文後至王安石為政始罷銅禁姦民日
　銷錢為器邊闗船不復譏錢之出國用日耗　凡鑄
　銅錢用劑八十八兩得錢千重八十兩十分其劑銅
　居六分鉛鐵居三分皆有竒凡鑄大鐵錢用鐵二百
　四十兩得錢千重百九十二兩此其大法也後度支
　判官許申建議以藥化鐵與銅襍鑄重如銅錢法銅
　居三分鐵居六分皆有竒贏亦得錢千費省而利厚
　然鐵澁多不就工人苦之
　明洪武初置寳源局于應天鑄大中通寳錢與歴代
　錢兼行已勅户部及各行省鑄洪武通寳錢太宗九
　年鑄永樂通寳錢宣宗九年鑄宣德通寳錢𢎞治十
　六年鑄𢎞治通寳錢嘉靖六年鑄嘉靖通寳錢是後
　毎改元必更鑄錢
　　鑄錢之弊
　南齊髙帝時奉朝請孔顗上書曰鑄錢之弊在於輕
　重屢更重錢之患在於難用而難用為累輕輕錢之
　弊至於盗鑄而盗鑄為禍深人所以盗鑄而嚴治不
　能禁者由上鑄錢惜銅愛工也所以惜銅愛工者謂
　錢無用之器以通交易務欲令銅輕而數多使省工
　而易成不詳慮其患也自漢鑄五銖錢至宋文帝四
　百餘年制度有廢興而不變五銖者其輕重得貨之
　宜也以為開置錢府大興鎔鑄錢重五銖一依漢法
　則府庫以實國用有餘　黄氏曰自太府圜法以来
　以銅為錢或為半兩或為榆莢或為八銖或為四銖
　不知幾變矣惟漢之五銖得其中五銖之後或為赤
　仄或為當千或為鵝眼綖繯或為荇葉又不知其幾
　變矣惟唐之開元為得其中二者之外或以一當三
　或以一當十或以一當百然皆行之不久而遽變惟
　其質制如開元者則至今通行焉
　
　
　
　
　
　
　
　
　
　
　
　
　
　
　甘肅通志巻十八
欽定四庫全書
　甘肅通志卷十九
　　茶馬
　自唐囘紇入貢以馬易茶宋熈寧間相繼行之所謂
摘山之利而易充廏之良有明定制金牌差發假市
　易以羈縻控馭為制番上䇿夫茶運於商督銷有官
　權其輕重緝私便商茶司各官之專責也志茶馬
本朝茶法陜西差茶馬御史一員轄洮岷河州西寧莊
　浪甘州五茶馬司各㕔員(内甘州一司/𨽻蘭州同知)　苑馬寺卿
　一員領監七毎歲御史招商領引納課報部所中馬
　牡者給各邊兵牝者發苑馬寺喂養孳息
　歲額茶課折色銀六千二百六十六兩二錢二分六
　釐本色茶十三萬六千四百八十箆舊額新増共茶
　引二萬八千七百六十六道　内甘省五司舊額新
　増共引二萬七千二百九十六道茶商領引赴産茶
　地方辦運毎引徵茶五箆毎箆二封毎封五斤共徵
　茶一十三萬六千四百八十箆又寧夏道額引二百
　七十道納茶價銀一千五十三兩餘均係西安所屬
順治初易馬例毎茶一箆重一十斤上馬給茶一十二
　箆中馬給茶九箆下馬給茶七箆　凡通接西畨闗
　隘處所撥官軍廵守遇有夾帶私茶出境者拿解治
　罪其番僧夾帶奸人並私茶許沿途官司盤檢茶貨
　入官伴送夾帶人送官治罪若番僧所到處該衙門
　官縱容私買茶貨及私受餽送増改闗文者聽廵按
　察究又進貢番僧應賞食茶須給勘合付四川布政
　司撥發有茶倉所照數支放不許於湖廣等處買私
　茶　甘鎮以茶易馬各番許於開市處所互市不容
　濫入邊内　四年差滿漢廵茶御史筆帖式通事各
　一員　五年議准茶箆止供中馬不許開銷賞番
　七年題准舊例大引箆茶官商均分大引採茶九千
　三百斤為九百三十箆商領部引輸價買茶交茶馬
　司一半入官易馬一半給商發賣例不抽税小引包
　茶税分差等毎五斤為一包毎二百包為一引發賣
　民用毎引漢中税銀九兩四錢西安鳳翔税銀一十
　四兩今定大小引一例平分　十年覆准茶商舊例
　大引附茶六十箆小引附茶六十七斤零今定毎茶
　一千斤概准附茶一百四十斤如有夾帶私茶嚴查
　治罪茶箆先由潼闗漢中二處盤查運至鞏昌再經
　通判察驗然後分赴各司交納官茶貯庫商茶聽商
　人在本司貿易　延寧二處商税毎引百斤量入官
　茶三十斤折銀一錢三分交庫彚報　凡鎮將發銀
　市馬查核的確准令購買若有載茶易馬者概行禁
　止　各番交易茶馬量齎烟酒以示撫綏　十三年
　覆准新茶中馬既足陳茶變價充餉如新茶不足陳
　茶兩箆折一中馬　十四年覆准私茶私馬變價及
　贖罪銀原留中馬支用今七監馬匹蕃庶改解充餉
　康熈二年題准茶九萬箆作十分考核欠不及半分
　者罰俸六個月欠半分以上罰俸一年一分以上降
　一級二分以上降三級三分以上降四級調用四分
　以上革職溢額毎分以上紀録一次至四分以上加
　一級五分以上加一級紀録一次茶引不完者雖多
　得茶斤不准議叙　四年裁陜西苑馬各監　七年
　裁茶馬御史歸甘肅廵撫兼理　十四年題准茶馬
　事宜毎年八月攢造彚報　三十二年題准西寧五
　司收貯茶箆年久難免浥爛毎箆十斤變價銀六錢
　三十六年仍差部員管理茶馬事務　又陜西黄甫
　堡原額茶引一百三十四道今口外䝉古在殺虎口
　就近易鹽以致黄甫堡茶引不行嗣後將額引停其
　頒發　又以蘭城無馬可中將甘州司積貯茶箆在
　五鎮俸餉之内銀七茶三毎銀一兩搭放值三錢茶
　一封　四十二年題准陜西茶引共額二萬七百九
　十六道發西莊洮河四司通番中馬内有小引八百
　餘道售西鳳漢中三府人民供食自康熈二十三年
　後被大引漸次侵更現今止留小引一百道西鳳漢
　中三府地方人民不足食用以致私販横行今于小
　引原額内頒茶引五百道給商行茶毎引徵茶五箆
　毎箆折銀四錢共徵銀一千兩　四十三年覆准嗣
　後陜境交界處盤查茶斤行人攜帶十斤以下者停
　其搜捕如有驢䭾車載無官引者即係私茶照私鹽
　律治罪失察官員俱照私鹽例議處　四十四年茶
　馬事務停止差官仍歸甘肅廵撫兼管料理　西寧
　等處所徵茶箆停止易馬將茶變價折銀毎新茶一
　箆折銀四錢陳茶一箆折銀六錢充餉　廵察私茶
　十斤以下停其搜捕恐沿途行人分帶零運仍照舊
　例緝拿處分　五十七年議准陜西西寧地方為通
　番大路原額茶引九千二百四十八道不敷民番食
　用今加増茶引二千道毎引照例徵茶五箆毎箆折
　銀四錢共徵銀四千兩　六十一年覆准陜西西寧
　莊浪岷州河州界連口外增茶引四千道交與總督
　辦理一年定例之後仍照舊交與廵撫辦理　又議
　准西寧等處行茶原照例易換馬駝牛羊并買粟穀
　今將舊茶悉出變賣以作兵餉　雍正三年河西㕔
　改為府衞所改為州縣案内西寧㕔改為西寧府西
　司茶務歸西寧府管理　又覆准甘肅四司茶箆自
　康熙六十一年為始五年之内總收本色五年之後
　即將五年以前之茶發出變價挨次出陳易新將變
　價銀兩按年題報嗣後總以五年為率　又覆准陜
　省茶改令産茶地方官給發船票照依該商引目茶
　數一一開明不得另給印票其應行盤查之處照依
　引目及正茶附茶斤兩盤查驗放不得勒掯留難如
　于部引之外有搭行印票及附茶不依所定斤數多
　帶私茶者查拿照私鹽律治罪如查驗官故縱失察
　者照失察私鹽例處分如有地僻引多茶斤壅滯不
　能行銷者該商具呈該司該司詳報甘撫行令徃别
　司分通融發賣辦課　雍正八年題准改岷㕔為州
　洮岷司茶務歸洮岷道管理　又題准五司茶價西
　司毎封九錢五分莊司七錢五分洮司七錢五分河
　司九錢四分甘司七錢二分各司總在前議價值以
　上發賣按季具結報部　九年奏准令五司復行中
　馬之法毎上馬一匹給茶十二箆中馬一匹給茶九
　箆下馬一匹給茶七箆俟一年之後計收馬之數如
　所得一二千匹即留甘省軍營之用或馬數甚多分
　撥於河南山西相近之各營汛喂養　十年奏准中
　馬之法應見馬給茶并於收喂之第一個月支料二
　京升草一束第二個月再加料一京升草半束至第
　三個月支料四京升草二束仍於五月初一日出厰
　九月初一日收槽其槽䥷喂夫棚厰燈油等項俱照
　例開銷　又咨准茶商船票仍由甘肅廵撫衙門給
　發
　　附歴代茶馬
　唐德宗納户部侍郎趙贊議税天下茶漆竹木十取
　其一以為常平本錢後罷之舊志謂茶之有税始此
　貞元九年從鹽鐵使張滂奏令出茶州縣若山及商
　人要路以三等定估十税其一自是歲得錢四十萬
　緡穆宗從王播奏増天下茶税率百錢増五十其後
　王涯判二使置𣙜茶徙民茶樹於官場焚其舊植者
　天下大怨令狐楚代為鹽鐵使後令納𣙜加價而已
　李石為相以茶税皆歸鹽鐵復貞元之制武宗増茶
　税時諸道置邸以收税大中初鹽鐵轉運使裴休著
　條約其法益峻同於私鹽私商給自首之帖天下税
　茶増倍
　宋置𣙜茶務官自為塲置吏總之曰山塲凡園户歲
　課作茶輸其租餘則官悉市之先受錢而後入茶曰
　本錢又民歲輸茶折税賦者曰折税此收茶之法凡
　民鬻茶者皆售於官官給其日用曰食茶商賈之欲
　貿易者入錢若金帛於京師𣙜貨務以射六務十三
　塲茶給劵随所射予之謂之交引此鬻茶之法雍熙
　後用兵乏餉令商入芻粟塞下酌地逺近増其虚估
　給劵以茶償之天聖初行見錢法商人入芻粟塞下
　者度地里逺近使茶與邊糴各以實錢禁納色虚估
　之弊豪商大賈不能為重輕而煩費頓省嘉祐中弛
　舊禁通商茶法弊園户困於征取何鬲王應麟俱言
　其不便時韓琦富弼主行之歲收租三十三萬八千
　有竒與諸路本錢悉儲以給邊神宗熈寧中置提舉
　熙河路買馬命知熈州王韶為之而以提㸃刑獄為
　同提舉八年提舉茶塲李杞言賣茶買馬固為一事
　乞同提舉買馬詔如其請十年又置羣牧行司以往
　来督市馬者此茶馬所由始也　元豐三年復罷為
　提舉買馬監牧司四年羣牧判官郭茂恂言承詔專
　以茶市馬以物帛市穀而併茶馬為一司臣聞頃時
　以茶易馬兼用金帛以聽其便近歲司局既分專用
　銀絹錢鈔非𦍑部所欲且茶馬二者事實相須請如
　詔便奏可六年買馬司復罷兼茶事者七年更詔以
　買馬𨽻經制熙河財用司經制司罷乃復故自李杞
　建議始于提舉茶事兼買馬其後二職分合不一元
　豐八年陜西賣茶為塲三百三十二金州為塲六元
　祜二年熈河秦鳳三路茶仍官為計置永興鄜延環
　慶許通商　崇寧四年詔令茶馬司總運茶博馬之
　職復元豐成法自是職任始一
　元世祖至元五年用運使白𢋫言𣙜成都茶於京兆
　鞏昌置局發賣私自採賣者其罪與私鹽法同
　明陜西置茶馬司四河州洮州西寧甘州各府並赴
　徽州茶引所批驗洪武初上引五千斤中引四千斤
　下引三千斤毎七斤蒸曬一箆運至茶司官商對分
　官茶易馬商茶給賣毎上引仍給附茶七百斤中引
　五百六十斤下引四百二十斤名曰酬勞經過地方
　責令掌印官盤驗佐貳官催運凡中茶有引由出茶
　地方有税貯放有茶倉廵茶有御史分理有茶馬司
　茶課司驗茶有批驗所歲遣行人齎榜文于行茶所
　在懸示禁約私茶出境撥官軍把守廵視但有私茶
　即拿解治罪茶課初二萬六千八百六十二斤零𢎞
　治十八年新増二萬四千一百六十四斤并舊五萬
　一千二十六斤零見今茶課五萬一千三百八十四
　斤零係漢中府屬西鄉石泉漢隂及興安紫陽五州
　縣歲辦分解各茶馬司　又設陜西行太僕寺寺有
　卿有少卿及寺丞主簿各一人甘肅行太僕寺亦如
　之　又設陜西苑馬寺卿少卿主簿各一人後裁少
　卿寺丞領監二長樂靈武監有正置苑七廣寧開城
　黑水安定清平萬安武安苑有圉長二監易七苑為
　七監圉長為監正甘肅苑馬司設官如陜西領監六
　苑二十四　洪武初令陜西河州洮州西寧各設茶
　馬司毎三年一次差在京官選調邊軍齎捧金牌四
　十一面降此三衞附近羌族令納馬萬有三千八百
　五匹收馬給茶名曰差發先期於四川徵茶一百萬
　斤官軍轉運各茶司分貯給用二十三年定易馬茶
　數上等毎疋一百二十斤中等七十斤下等五十斤
　洪武四年奏准陜西漢中府金州石泉漢隂平利西
　鄉縣民茶十株官取一分民所收茶官給價買無主
　者令官軍薅培及時採取官取八分軍收二分毎五
　十斤為一包二包為一引令有司收貯與西畨易馬
　永樂初遣御史廵督洮河等處茶馬　正統八年奏
　准金州芽茶一斤收葉茶二斤運西寧易馬　十四
　年停止金牌毎歲遣行人一員廵察潼闗以西至甘
　肅等處私販　景泰二年令陜西布政司委官廵視
　罷遣行人四年復遣行人　成化三年定麤茶毎百
　斤收銀五錢芽茶三十五斤亦量收五錢無銀收絲
　絹等項俱解本省有司買茶支用十四年差御史一
　員領勅專理茶馬毎歲一代遂為定例　定制易馬
　自四歲至六歲髙大中度者方准收買牡騸馬給各
　邊兵牝馬送苑馬寺孳牧　十五年令廵茶御史招
　羌易馬不拘年例　十八年令販私茶五百斤者照
　私鹽例充軍　𢎞治三年令陜西布政司招商給引
　赴産茶地方買茶運赴茶馬司六分聽其貨賣四分
　驗收入官　十六年取囘廵茶御史凡茶法聽馬政
　都御史兼理　十七年令陜西毎年㨂憲臣駐劄臨
　洮府廵禁私茶一年滿日交代　又召商收買茶五
　六十萬斤依原擬給銀定限聽其自買自運至各該
　茶司仍委官於西寧河州二衞發賣價銀官庫收候
　給商　十八年題准各處行茶地方但有興販私茶
　在邊境交易及在腹裏賣與進貢逺人者不拘斤數
　事發并歇家牙保俱發問煙瘴衞所永逺充軍其在
　西寧甘肅河州洮州販賣者一百斤以上者分别附
　近邊衞充軍不及數者俱依律枷號擺站守哨若軍
　官縱容子弟伴當興販及守備把闗廵捕官知情故
　縱者事發參問若官自出資本販私茶通番者發邊
　衞充軍在西寧洮河甘肅地方發賣者三百斤以上
　近衞充軍　十八年都御史楊一清及廵按李璣言
　國初金牌僉發之功請復其制以查檢不出事寢疏
　載藝文中　正德元年舊額茶課二萬六千八百餘
　斤新收茶課二萬四千一百六十四斤俱照歲辦永
　為定例　商人不願領價者對分官茶貯庫商茶徑
　自貨賣遂為常例　二年仍差廵茶御史一員請勅
　兼理馬政茶法二事　十五年以毎年招易羌人不
　辨秤衡止訂箆中馬箆大則官虧小則商病令酌為
　中制毎一千斤定三百三十箆以六斤四兩為准作
　正茶三斤箆繩三斤　嘉靖十五年題准陜西三茶
　馬司積茶止留二年之用毎年易馬計該正茶外分
　毫不計夾帶　四十三年題准以後毎年開茶仍止
　五六十萬斤商人以一百五十名為止勒限買茶報
　中　又定買茶中馬事宜各商自備資本執引前去
　收買真細好茶正附一例蒸曬毎箆重七斤鞏昌府
　查驗箆數稽考夾帶毎王茶一千斤許照散茶一千
　五百斤數外若有多餘方准抽税各照格填註印鈐
　截角依限運赴洮岷參將轉洮岷茶司照例對分貯
　庫取實收赴院銷繳如有夾帶數多偽造低假正附
　箆斤不同即從重問罪夾帶與斤重者入官低假者
　砍焚引過五年不銷者究問　三十年以年例馬完
　羌有餘馬司有餘茶許其増中解牧洮州増至一千
　二百五十匹河州増至一千七百四十匹西寧二千
　四百三十匹　隆慶三年以四川課茶改征折色解
　苑馬寺易買種馬五年冬令甘州茶司比照洮河西
　寧三茶司例定以六月該道㑹同將領撫調羌族馬
　堪騎征者方許中納毎年約以八百匹為止　萬厯
　二年陜西苑馬寺缺少種馬將該寺貯庫茶課等銀
　歲解固原鎮二千兩給軍自買于年例應解該鎮馬
　二千匹内扣留二百匹在苑作種
　
　
　
　甘肅通志巻十九
欽定四庫全書
　甘肅通志卷二十
　　物産
　雍州厥貢球琳琅玕職方辨國畜宜牛馬穀宜黍稷
　恭逢
盛世和氣薫蒸庶𩔖蕃育山林川澤因乎土宜各産方
　物分考郡邑詳列於篇志物産
臨洮府
　麩金(唐志蘭州出元/和志宕州貢)毼(九域志熙州貢元和志洮州/土貢明一統志各衞俱出毛)
　(毼今臨洮/出者佳)黒瓷器(蘭州/出)白菜(一名菘出/蘭州者佳)蒲笋(蘭州出/可瀹食)
　龍鬚菜(俗名龍髪/菜蘭州出)蕨菜(莖可作蔬根可/搗粉蘭州産)梨(蘭州出/水梨)蘋
　果(蘭州産/者佳)柿(臨洮/出)石榴(蘭州/出)葡萄(蘭州/出)甘草(九域志/蘭縣貢)
　知母(臨洮/出)甘松(元和志疊/州土貢)菴䕡子(金志臨/洮府産)大黄(金志/臨洮)
　(府/出)貫衆(臨洮/産)樺皮(出臨/洮)硇砂(明志産/蘭州)蓬砂(出蘭/州)麝香
　(唐志蘭州河州貢/元和志渭州貢)玫瑰花(蘭州/出)瑞鶴仙(花大如盃香/烈臨洮出)
　水金蓮(花似麗春蘭/州生者佳)䳜(渭源鳥䑕同穴山䳜似鵽而/小黄黒色穴入地三四尺鳥)
　(在外䑕/在内)犛牛(出臨洮其尾/可為纓旄)黄羊(出臨/洮)土豹皮(一名舍/里孫皮)
　(可為裘/出河州)鼵(渭源縣鳥䑕同穴山/鼵如人家䑕而短尾)鰷(形狹而長性浮似/鱨而白出洮水)
　鯽(臨洮/出)魴(身廣細鱗/臨洮出)靛(臨洮/出)
鞏昌府
　鷄頭豆(出鞏/昌)蠶豆(出鞏/昌)絹(九域志/渭州貢)木棉(鞏昌/出)毼(明一/統志)
　(各衛俱/出毼)龍鬚席(唐志渭/州貢)鵰翎(唐志岷/州土貢)漆(西固/出)燄硝(㑹/寧)
　(出/)蒲笋(可作羮/鞏昌出)蕨菜(鞏昌/出)柿(鞏昌/出)肉蓯蓉(九域志/渭州貢)當
　歸(出寧逺/伏羌)秦芁(唐志渭/州土貢)防風(明一統志/㑹寧縣出)大黄(生隴/西)逺
　志(鞏昌/出)甘菊(鞏昌/出)貫衆(鞏昌/出)木賊草(隴西/出)豨薟草(生/隴)
　(西/)雲母石(岷州/出)空青石(洮岷/間出)雄黄(通志出/鞏昌府)硫黄(岷州/出)
　麝香(明一統志/隴西出)鹿茸(洮岷/出)甘松草(鞏昌/出)花骨空(明一/統志)
　(鞏昌嶓冡山有異草名/花骨空食之令人無子)牡丹(隴右/佳)梨花(靖逺/最多)仇池石
　(出仇池山宋/蘇軾所藏)洮石硯(出洮州衞通志/宋蘇軾為之銘)鸚鵡(寰宇記/隴山産)鵰
　(洮岷/出)念佛鳥(出岷州貴青山二三月/至聲似阿彌陀佛故名)鯽　魴(出岷/州)齒
　魚(通志岷/州出)蠶(鞏昌/出)貉(出鞏/昌)
平涼府
　鷄頭豆(平凉/出)蠶豆(平涼/出)胡床(平涼/出)囘囘豆(平涼/出)銀(唐/志)
　(平涼/縣出)銅(新唐志平/涼縣有)鐵(九域志華/亭縣出)氈(寰宇記原州貢白/氈涇州産駝毛氈)
　麻布(元和志涇/州原州賦)黒瓷器(明一統志平涼/華亭二縣出)蕨菜(平涼/産)葫
　蘆(平涼/出)木耳(華亭/出)刀豆(平涼/出)薺菜(靈臺固/原出)柿(平涼/出)紅
　花(寰宇記/涇州産)秦芁(明一統志平涼縣/出寰宇記涇州産)天南星(明一統志/崇信華亭)
　(二縣/出)苦參(静寧州華/亭縣出)黄蓍(平涼/出)欵冬花(明一統志靜/寧州莊浪縣)
　(出/)麝(寰宇記/渭州出)皂鶴(出崆/峒山)錦雞(華亭/出)馬(寰宇記/涇州貢)崆峒硯
　(崆峒山/石為之)豪彘(平涼美/髙山出)猴(出平涼/諸山)桃花魚(形似魴而圓/味肥美出平)
　(涼華/亭)鼈(平涼/出)蟹(涇州華亭出其小/如錢不入食品)
慶陽府
　布(元和志慶州/貢胡女布)氈(九域志慶州/貢紫茸氈)牛蘇(明一統志/安化縣出)蜜(寧/州)
　(出/)蠟(新唐志慶州貢明/一統志安化縣出)榛子(慶陽/出)燄硝(明一統志/慶陽府出)甘
　草(九域志/環州貢)假蘇(唐志寧/州貢)葶藶(唐志寧/州貢)金絲草(明一統/志出慶)
　(陽/府)菴䕡子(唐志寧/州貢)防風(寰宇記/寧州産)草豆蔲(寰宇記/寧州出)青木
　香(寧州/出)麝香(元和志慶州貢明/一統志安化縣出)硯(九域志/寧州貢)黄鸝(慶陽/有)
　龜(慶陽/産)芫青(一名青娘/子出寧州)
甘州府
　小麥(甘州産/者最佳)那孩豆(狀如櫻桃紅白/色味香出甘州)布(寰宇記/甘州産)毼(寰/宇)
　(記甘州/産駝毼)野馬皮(元和志甘州/貢可為裘)紫花菜(甘州/産)杏(甘鎮志/元人用)
　(以為/供)甜𤓰(甘州/出)枸杞子(元和志/甘州貢)甘草(元和志/甘州貢)白柰(元/和)
　(志甘/州貢)大黄(本草云惟山丹大黄有錦紋最佳/囘夷入貢滿載以歸用以解暑)石膏(出/鎮)
　(夷/)麝香(唐志甘/州貢)虎骨(甘州近山/處得之)玫瑰花(甘州/出)洮羊(尾/重)
　(三四斤/甘州出)野牛(大者重千/斤出甘州)他剌卜花(似獾重四五/斤出甘州)
涼州府
　稻(鎮番出/者佳)小麥(元和志涼/州入貢)毼(元和志涼/州貢細毼)毯(新唐志涼/州貢毯)
　龍鬚席(新唐書/涼州貢)纓(犛牛細毛茜染成紅色/名雨纓平番出者佳)枸杞子(鎮/番)
　(出者/佳)肉蓯蓉(鎮番出/者尤佳)青鹽(永昌境/外有池)𤨏陽(鎮番出/者佳)芎藭
　(唐志涼/州貢)白附子(生涼州/沙中)榧實(生永/昌)地骨皮(出鎮番/者佳)石
　燕子(出永昌/石硤口)羚羊角(出永昌/山谷)菜花石(涼州志石出永/昌可為器製硯)
　本周鳥(永昌山有之形如雀灰/白色與苦术兀䑕同穴)洮羊(涼州/出)野馬(皮可/為裘)
　(出涼/州)野牛(重千斤黒/色出涼州)土豹(一名舍里孫明/一統志鎮番出)無鱗魚(鎮/番)
　(出/)
寧夏府
　稻(寧夏/有)蠶豆(寧夏/有)鐵(寧夏麥/垜山出)鉛(明一統志寜/夏賀蘭山出)氈(新唐/志靈)
　(州貢吉莫/鞾鞹氈)花毯(寧夏出/者佳)雜筋(元和志俱/靈州貢)野馬皮(元和/志靈)
　(州/貢)白鶻翎(元和志靈州貢寰/宇記土産白鶻翎)馬鞭(元和志靈州/貢赤檉馬鞭)緑礬
　(明一統志賀/蘭山出礬)芋(一名蹲鴟/産寧夏)藕(寧夏/産)菱(産寧/夏)慈菇(産寧/夏)
　紅花(元和志靈州貢通/志出寧夏者佳)甘草(元和志/靈州貢)鹿角膠(元和志/靈州貢)
　(新唐志土/貢白膠)梧桐(朔方志/寧夏出)暖木(明一統志/靈州産)鵰(寧夏/出)馬(寰/宇)
　(記寧夏/歲貢)鯉(出寧夏黄/河者佳)鯽(寧夏/出)鮎(寧夏/出)白條(似銀魚而/身細寧夏)
　(出/)蚌(産寧/夏)
西寧府
　花毯(西寧志古/鄯州出)毼(元和志/鄯州貢)梨(西寧/者佳)紅花(出西寧/者佳)馬鷄
　(西寧/出)羚羊角(元和志/鄯州貢)馬(寰宇記/鄯州貢)駱駝(寰宇記/鄯州出)羱羊(大/者)
　(重百斤角可作器/寰宇記鄯州貢)洮羊(尾如鹿重三/四斤西寧出)野馬(西寧/出)野牛
　(大者重千/斤出西寧)無鱗魚(西寧出/碾伯多)
秦州
　銀(唐志清水/兩當俱有)鐵(鞏昌志/徽縣出)鉛(徽縣/出)絲綿(西和兩/當出)毼　胡
　麻(兩當/産)龍鬚席(元和志/秦州貢)鹿皮(禮縣/出)蜜　蠟(秦州/俱出)漆(鞏/昌)
　(志兩/當出)桃(出秦/州)橙(出徽縣/兩當)柑(出兩/當)枇杷(出秦/州)櫻桃(出秦/州)
　銀杏(出秦/州)核桃(清水出/者佳)栗(秦州徽/縣出)榛(出秦/州)柿(秦州/出)羊
　棗(秦安/出)山藥(秦州/産)芎藭(唐志秦/州出)石斛(寰宇記秦/州土貢)貝母
　(秦州/出)木𤓰(秦州兩/當出)木賊草(秦州/出)覆盆子(秦州/産)石膽(出/秦)
　(州/)水銀(秦州/出)凝水石(産秦州/鹵地)麝香(出秦/州)海棠(出秦/州)芭
　蕉(秦徽兩/當出)石榴花(秦州/出)桃花(秦州出/絳桃)辛夷(秦徽/間産)月季
　花(秦徽/出)山茶花(秦州/産)荷花(秦州/出)蘭(出徽/縣)花石屏(出秦/州)
　錦鷄(徽縣山/中有)馬　蠶(出秦州/兩當)
階州
　麩金(新唐志文州貢一/統志文縣有金)布(文縣/出)木棉(階州/出)蜜(寰宇記/階州土)
　(貢/)蠟(唐志成州/文州俱貢)漆(成縣/出)水銀(階州/出)椒(元和志/階州出)緑礬(寰/宇)
　(記階/州出)紙(成縣/出)木耳(階文/出)竹笋(文縣/出)桃(出階文成/等州縣)枇杷
　(階州/出)櫻桃(出階州/各縣)銀杏(階州/出)栗(階文/成出)榛(階州/出)柿(階文/成出)
　狼毒(元和志成/州土貢)麥門冬　天門冬(俱文縣出/見一統志)巴㦸天
　(寰宇記/出階州)大黄(寰宇記/階州出)貝母(階州/出)木𤓰(階文/成出)無名異(階/文)
　(出/)水銀(寰宇記/階州出)石膏(階文/出)赭石(文縣/出)麝香(文縣/出)鹿茸
　(唐志成/州土貢)牛黄(文縣/出)熊膽(階文/出)梧桐(階文/出)杉(階文/成出)梅花
　(出文/縣)海棠(出階/文成)桂(階文/出)臘梅(階文/出)芭蕉(階成/出)桃花(文/縣)
　(出/)月季花(出階/文)夾竹梅(出文/縣)素馨(出階/文)荷花(階州/出)水
　仙花(出階/文)蘭(出階文/山中)雲石硯(階州/出)仇池石(仇池/山出)山鷄
　尾(唐志階/州土貢)吐綬鳥(爾雅謂之鷊吐物/五綵如綬出階州)黄鸝(階文/有)山羊
　(出文/縣)猴(出階/文)狨(俗謂金線/狨出階州)蠶(出階/州)
肅州
　稻(髙臺出/者佳)麩金(新唐志/肅州貢)石青(肅鎮志出肅州/南山千人壩)野馬皮
　(肅州/貢)石鹽(出肅州城/北口外)硫黄(出肅州硫/黄山口内)白蘑菰(一名銀/盤色潔)
　(肉厚味美出河/西境外者佳)梨(肅州出/者佳)沙棗(一統志/出肅州)甜𤓰(出肅/州)西
　𤓰(出肅/州)囘囘甜𤓰(出𤓰/州)肉蓯蓉(元和志/肅州貢)甘草(明志肅/州出)
　𤨏陽(明一統志/肅州出)雌黄(出肅/州)石硫黄(明一統志/肅州出)凝水石
　(産肅/州)石油(一名石漆出嘉峪闗西石空内色黒如漆/燃之極明不可食明一統志出肅州南山)
　青鹽(肅州/出)礪石(元和志/肅州貢)嘉峪石(嘉峪闗/西出)玉石(出紅水/壩河内)
　紫英石(髙臺/出)松雞(肅鎮志花頭藍/身重三四斤)沙雞(肅鎮志鳥/身䑕爪)紅
　嘴鷄(肅鎮志毛色沉/香嘴如珊瑚)角雀(肅鎮志俗名亂堆兒呌空/委婉如人言頭有長毛如)
　(角/)野馬(皮可為裘/出肅州)野牛(出肅/州)黄羊(出河/西)白條魚(鎮夷/黒河)
　(中/多)蛤蚧(形如守宫/出鎮夷)雪蟲(肅志山中積雪千年内有雪/蛆大小不一色白大者重三)
　(五/斤)
　
　
　
　
　
　
　
　
　
　
　
　甘肅通志巻二十
欽定四庫全書
　甘肅通志巻二十一
　　風俗
　剛柔緩急氣感於人奢儉淳漓俗由於習風俗醇疵
　實闗政治西北邊境水土之氣剛樸居多
聲教漸摩草野之民皆知向義還金美事時見閭閻革
　薄從忠移風易俗信而有徵志風俗
甘肅布政司
　山多林木民以板為屋迫近西戎修習戰備髙尚氣
　力以射獵為先以兵馬為務酒禮之會上下通焉吏
　民相親是以風雨時節穀糴常賤少盗賊甲于内郡
　(漢/書)人性直尚儉約習仁義勤于耕稼多畜牧無復㓂
　盗並有金方之氣(隋/書)秦風獵野務農(圖/經)雍州土厚水
　深其民厚重質直無驕惰浮靡之習以善導之則易
　以興起而篤于仁義以猛驅之其彊毅果敢之資亦
　足强兵力農而成富彊之業(朱子/詩傳)土本膏腴民事耕
　植(元一/統志)民俗質樸風土壯猛人性堅剛慷慨穴居野
　處採獵為生以織毛毼為業崇尚釋教荷戈執㦸防
　奸禦侮之功居多(明/志)
臨洮府
　民以鞍馬射獵為事勁悍而質木(宋/志)民俗質樸尚武
　務農(元/志)番漢雜處敬鬼神畏法令崇氣節忌脂韋板
　屋韋服樂與俗同(府舊/志)洮土勁燥民多愿慤尚儉朴
　喜耕織不騖商賈技藝士質直醇謹不事曠逹不修
　華飾(狄道/志)山髙苦寒盛夏不釋裘毼(府/志)渭據山壤人
　直朴力農以勤儉相傚士多坦率兼耕讀歴宦一如
　寒素(渭源/志)民物阜繁風俗醇厚尚禮義務耕織(州/志)蘭
　土柔澤人多秀逸好修飾美服居嗜草卉諸玩家營
　紡織有南土風士重氣誼禮度彬雅斐郁(蘭州/志)重婚
　䘮崇墓祭善末業精工萟文雅頗盛漸尚浮靡(舊/志)金
　處山峪民朴力農家習儉素士亦愿謹不競浮華(金/縣)
　(志/)習尚樸實急公樂輸婚姻輕財䘮尚佛事(金縣/新志)河
　境諸番襍處風俗不純附城居民敦忠信尚恭謹羌
　囘諸種舊詭譎健訟近革心向化漸與中土無殊(河/州)
　(志/)
鞏昌府
　髙尚氣力(漢/書)尚儉約習仁義(隋/志)獵野務農(圖/經)厚重質
　直(宋/史)婚葬之儀多循古制(元/志)地連四郡(隴西天水/武都廣漢)俗
　雜五方(明一/統志)民性惇篤而氣勁悍務耕織習弓馬事
　浮屠士耻奔競抑浮華婚䘮有禮(府/志)人尚争戰而武
　藝精四民樂業無澆浮之俗古為用武之國(翰墨/大全)力
　學力農(明成/化志)民務耕織鮮末作冠婚䘮祭多循古制
　(隴西/志)俗勤耕牧家有葢藏貧不走險餓不乞丐(安定/志)
　士勤詩書民號質實無華麗之飾多禮讓之風然信
　巫尚鬼習俗難移猾吏奸胥催科不易(明一/統志)尚義輕
　生患難一心有忠君親上之風(通渭/志)務本力農訟稀
　事簡(漳縣/志)土瘠民貧風强俗悍業勤耕牧性喜鬬爭
　而崇禮義尚儒雅猶有儉陋深思之意(明一/統志)性質實
　尚賙務獵士紳習儒雅崇禮度鄉逺之民足跡鮮及
　城郭(㑹寜/志)士絶浮夸民崇儉樸然負氣好訟積習相
　沿未變(明一/統志)川原平衍風土深厚有物産之饒淳龎
　好禮仕宦者慷慨磊落與人信厚無城府(伏羌/志)生聚
　頗繁物産亦盛士鮮縁飾民習樸茂無逰閒之習多
　禮教之風(寧逺/志)邑居隴蜀之交有鹽井之利君子性
　質直小人樂田畝庶幾淳厚渾樸之風(西和/志)人習武
　藝不憚攻殺(明靖/逺志)負剛勁尚氣節雖身冐矢石而捍
　衞牧圉若性生(靖逺/志)其人勁悍而質木好習弓馬以
　田獵為生髙尚氣力山居板屋(岷州/舊志)地瘠氣寒饒林
　木之利士人修飾文行略有可觀(岷州/志)習弓馬好射
　獵尚儉約衣毼食麤崇尚巫覡(洮州/衛志)山峻水激俗勁
　悍而樸直士鮮佻逹無浮麗(西固/志)
平凉府
　人勤稼穡修習戰備(漢/志)地接隴山節氣常晚仲夏花
　木始開不産絲蠶惟與西戎博易為利地多牛馬宜
　於畜牧人以騎射為事(寰宇/記)民俗醇樸不尚侈靡專
　事耕種不為㓂盗婚姻䘮葬頗近古風(明一/統志)地接邊
　荒多尚武節五方輻輳商賈競利不事文學亦鮮浮
　靡馬牛夜牧道不亡失(府舊/志)俗信鬼神士無浮靡(平/凉)
　(志/)民質實不善訟力農字牧無他技業(崇信/志)山髙地
　冷早霜薄收民居多板屋(華亭/舊志)人以騎射為事(寰宇/志)
　俗安簡陋鮮詣公衙(華亭/志)民質而愚勤稼穡而罕末
　作(鎮原/舊志)野多穴處耕牧為業(鎮原/志)地廣人稀質木不
　㓂盗(寰宇記/固原州)水土雜於河西人烟接於北地迫近羌
　戎修習武備士則髙尚氣略人以騎射為先(寰宇記/涇州)
　土瘠民貧家無餘積知本務農不爭㨗巧(靈臺/志)民雜
　番夷土饒畜牧便騎射尚氣力(静寧/志)好獵務農民淳
　易化(一統志/静寧州)民風淳質力農不諳技藝士無偽習(莊/浪)
　(志/)僻處山谷地瘠民貧居多陶穴女鮮織絍人性樸
　率崇簡務本(隆德/志)
慶陽府
　好稼穡務本業有先王遺風陶復陶穴以為居于貉
　為裘以禦寒婚䘮倣古禮不惑于釋道異教(舊/志)民淳
　而不爭士篤慤而有文(宋章楶安/化樓記)務耕作事樵採人
　無逐末依然古風(合水/舊志)習武備尚文學地瘠人勤淳
　朴少訟(環縣/志)賦性樸拙男不事賈販女不知織紡(真/寧)
　(志/)人性勇健不尚浮華頗勤學問婚䘮相濟(寧州/圖册)
甘州府
　民俗質樸(漢竇/融傳)風土壯猛便習兵事(晉載/記)人性堅剛
　慷慨(寰宇/記)土人穴居野處採獵為生(明一/統志)頼雪消之
　水為灌溉之利(甘州/志)士風朴茂人知稼穡(山丹/志)
涼州府
　人事慷慨(方輿/勝覽)烈士武臣多出涼州(虞詡/論)雖居戎域
　然自張氏以来號有華風(北史胡/叟傳)人襍羌戎習俗剛
　勁或土屋而居或穹廬而處以孳牧為生(地里/志)崇節
　儉敦禮讓質而不野尚武興文(武威/志)人性多慷慨質
　直尚武少文(永昌/志)土沃澤饒可耕可漁人勇而知義
　俗朴而風淳(鎮番/志)土磽風寒人性剛勇以騎射為能
　孳牧為業(古浪/志)俗寡文教武尚韜鈐争氣節崇釋老
　(平番/志)
寧夏府
　强梗尚氣重然諾敢戰鬭(金/史)性勇鋭尚畜牧信釋重
　巫明初徙五方之民於此風俗不純(明一/統志)人以技藝
　趨利畜牧為資(同/上)工騎射信禨鬼富强日倍禮義日
　新(寧夏志/靈州)人性勇悍以耕獵為事以畜牧為生(寧夏/志中)
　(衛/)昔也荆榛之地今也樂利之鄉(惠農渠記/新渠寳豐)
西寧府
　俗崇釋教士業儒術人專孳牧童習彎弧衣被毳毛
　饔飱湩酥(西平/賦)夏秋少暑冬春多寒毳皮為衣酥湩
　為飲番人以皮馬為禮畜牧為業(舊/志)風氣漸燠物力
　滋豐力農務學有衣冠文物之化(西域/志)民勤儉士謹
　愿得醇樸遺意(碾伯/志)
直𨽻秦州
　地本膏腴民事耕植(元一/統志)山林蕃屏原隰敷衍尚直
　習讓勤于耕讀(明一/統志)度汧隴無蠶桑五月乃凍解八
　月乃麥(秦州/記)重然諾負氣節朴茂質實勁直强毅猶
　存古風而流弊或懻忮忿爭耗財廢業(州/志)川原寥廓
　物産豐饒民無末作士重德行然猓人羣聚奸宄易
　藏馴擾為亟(清水/志)勤稼穡廣畜牧民勞而儉俗樸而
　淳賙䘏成習而薄華靡(秦安/志)地僻一隅閭閻樂耕牧
　尚儉約然壤接羌戎性多强悍(禮縣/志)人性質直俗尚
　儉約習禮義勤稼穡四民安業舊稱樂土(舊徽/縣志)寒燠
　得中物産略備居水陸之通商賈輻輳四民樂業(徽/縣)
　(志/)舟楫不通商賈不至故民務本業而無羡心(舊兩/當志)
　徽山鳳水間民不見竒衺務本力農(兩當/志)
直𨽻階州
　地雜氐羌民俗樸魯而勁悍尚鬼重巫力田而外倚
　樵採為生士尚禮法駸駸有文物之風(階州/志)土瘠民
　貧力於農事士勤絃誦即武夫市井家咸知重學(文/縣)
　(志/)川原平衍田土沃饒以耕織為業而儉約自持然
　而人多獷悍俗號囂凌撫循非易(成縣/志)
直𨽻肅州
　織毛毼勤耕牧務本業尚釋教　風土淳厚氣習剛
　勇好騎射循禮讓(並肅/州志)土腴氣正稻麥兼宜(髙臺/志)
西域
　人性獷悍居有土房衣服異制飲食異宜山川景物
　頗𩔖中國(陳城西/域記)寒暑應候民物繁庶種五穀葡萄
　諸果不食豚肉齋戒拜天(晉安/志)
　
　
　
　
　
　
　甘肅通志巻二十一
欽定四庫全書
　甘肅通志巻二十二
　　古蹟
　山林藪澤舊宫故壘古人徃矣其蹟猶存流風餘韻
　繫人懷想或訪諸樵牧以知軼事或廣稽碑碣以讀
　遺文紀其盛衰資為聞見歷世不嫌久逺考古可以
　證今詳為摉採著之於篇志古蹟
臨洮府
　　狄道縣
　狄道故城　在今府西南史記匈奴傳隴西有翟䝠
　　之戎百官志縣有蠻夷謂之道漢因置狄道縣為
　　隴西郡治後漢永初五年羌亂詔隴西郡徙治襄
　　武延光二年還治狄道寰宇記縣在蘭州南一百
　　九十里晉恵帝時以狄道縣為降狄道也府志有
　　舊土城俗名番城在縣南一里許東西北三面與
　　府城濠相連即故城也
　安故故城　在府南漢置屬隴西郡武帝元鼎五年
　　西羌反攻安故圍枹罕城葢與河州境接也前涼
　　錄永昌元年張茂分安故郡置定州宋白曰安故
　　在蘭州南州志縣在隴西郡南四十七里唐時為
　　安國鎮五代周廣順中自安國鎮至涼州立三州
　　以控扼諸羌三州臨河蘭也按此則寰宇記安國
　　城在五泉縣西南明一統志在蘭州西八十里舊
　　志在今縣西南一百六十里皆悞
　武街故城　在府東東晉置晉志恵帝分隴西之武
　　街縣屬狄道郡水經注濫水自白石山又西北逕
　　武階城南即武街之訛也
　長樂廢縣　在府西元和志天寶别置安樂縣屬臨
　　州舊唐志長樂縣舊曰安樂後陷吐蕃廢或曰即
　　宋康樂寨也
　康樂廢縣　在府西三十六里九域志熈州領康樂
　　寨宋熙寧六年置金升為縣元廢
　當川廢縣　在府西四十里九域志熙州領當川堡
　　宋熙寧六年置金升為縣元廢
　水池廢縣　在府西南魏收志河州有洪和郡首領
　　水池縣隋志枹罕郡領水池縣魏曰蕈州周改名
　　唐廢舊志水池城在洮州衛東北一百六十里
　長城　在府北三十五里史記秦始皇遣䝉恬發兵
　　三十萬北築長城起自臨洮唐置長城堡
　吕布城　在府西二里洮水東岸相傳吕布所築
　鶴鳴城　在府西南相近又有三足城明一統志皆
　　唐時吐谷渾所築
　鞏令城　在府西南吐蕃所築也宋熙寧六年王韶
　　圖武勝使徳順將景思立分兵自南甲趨鞏令即
　　此舊志鞏令城在府西南一百五十里或曰南甲
　　在府南三十里
　故闗城　在府北三十里佛兒崖今廢址尚存
　洮陽城　蘓林注曰地居洮水之陽也後為吐谷渾
　　據之周明帝逐去因立洮陽郡今謂之洪和城
　通谷堡　在府東三十五里一名寸金城其谷東西
　　僅踰百歩上有竅可覩天日名曰通谷宋熙寧間
　　置
　臨川閣　在府城中唐天寶中建下臨清流為一郡
　　登臨之勝
　超然臺　在府東一里本名鳳臺宋熙寧中蔣之竒
　　改名明嘉靖三十年楊繼盛改建超然書院於其
　　上
　西湖　在府西南二里嵗五月五日引洮水注之郡
　　人遊樂於此
　　渭源縣
　首陽故城　在縣東北漢置舊唐志渭源漢首陽地
　　西魏改首陽為渭源縣上元二年復改曰首陽復
　　於渭源故城置渭源縣儀鳳二年併首陽入之
　渭源故城　在縣東北與今城相連址存
　渭源堡　在縣西北岡上三百歩許宋王韶屯兵於
　　此遺址尚存
　　蘭州
　金城廢縣　今州治漢置屬金城郡孟康曰初築城
　　時得金故曰金城薛瓚曰取其堅固也後魏省尋
　　復置子城縣兼移置金城郡來治隋志金城縣舊
　　縣曰子城帶金城郡其後又改縣曰五泉宋志崇
　　寧三年復改置蘭泉縣為倚郭縣金省入蘭州
　石龜城　在州城北河畔州志石龜城即州基也北
　　臨黄河有石如龜伏城垣下俗名大禹决河故道
　允吾故城　在州西漢置始元六年置金城郡治此
　　應劭曰允吾讀曰鉛牙水經注允吾縣在黄河之
　　北湟水之南通志在廣武縣西南一百五十里又
　　明一統志允吾縣在蘭州西南五十里州志土人
　　謂之西古城𢎞治十年重修為堡按允吾在黄河
　　之北今屬涼州西古在河南即金城故址非是
　阿干廢縣　在州西南四十里九域志元豐六年置
　　阿干堡元一統志金大定二十二年陞為縣屬蘭
　　州至元七年併入州
　媪圍廢縣　在州東北漢置屬武威郡水經注河水
　　經媪圍縣界東北流至勇士即此
　嵻㟍城　在州南一百四十里嵻㟍山下晉義熙四
　　年西秦乞伏乾歸子熾盤在苑川畏姚秦之偪築
　　城於此而據之後廢
　石城　在州西北水經注河水東經石城南謂之石
　　城津又梁熙攻涼河會城降之葢在大河與湟河
　　會處故又名河會城
　西市新城　蘭州舊志在州東南七十里又大定城
　　在州北元豐中與夏人分界處也明嘉靖中議邊
　　事者謂復大定城可屯礦兵以守河北葢其城常
　　為冦衝云
　安西城　在州南三十里天都山宋神宗時苖綬伐
　　夏嘗經此山
　瓦川會城　在州西南一百二十里馬啣山宋時李
　　元昊所築
　定火城　在州黄河北四十五里
　王保保城　有二一在州東東岡坡一在金城闗北
　　王保保即元庫庫特穆爾明洪武初保保據州時
　　築
　元昊臺　在州西十五里有級數十重元昊攻阿干
　　駐兵於此
　肅王府　在州治北明太祖第十四子洪武中封肅
　　王三十一年自甘州移國於此
　候馬亭　在州西北十五里漢武帝聞大宛有天馬
　　遣李廣利伐之遣使候馬於此故名
　望河樓　在州西北二里傍黄河岸唐岑參有詩後
　　代名人徃徃題咏
　鐵冶　在榆谷元一統志去州五十里先代民冶故
　　址今跡尚存
　　金縣
　龕谷廢縣　在縣南二十里本宋之龕谷寨元祐七
　　年廢紹聖四年復修為堡金升為縣正大三年河
　　州陷河西因以龕谷為金州治所元至元七年併
　　縣入州明洪武初改州為金縣在蘭州東九十里
　定逺廢縣　在縣西北三十里宋志定逺城舊名李
　　諾坪种誼知蘭州時所築金升為縣元廢為鎮今
　　為定逺驛
　勇士廢縣　在縣東北漢置屬天水郡舊志在靖逺
　　衛西南二百里
　苑川城　在縣東北水經注苑川水北逕牧師苑故
　　漢牧苑之地羌豪迷吾等萬餘人到襄武首陽平
　　襄至勇士抄苑馬焚燒驛亭即此處有東西二苑
　　城相去七十里元和志苑城在五泉縣時未置今縣
　　也元一統志在蘭州西悞
　平地城　明一統志在縣北四十里唐戍兵所築又
　　有三角城在縣東十里亦唐戍兵所築又東古城
　　在縣東二十里亦唐時築
　一條城　在縣東北一百里宋狄青巡邊所築本名
　　龍溝堡明萬厯二十五年兵備張棟疏請改建為
　　一條城
　　河州
　枹罕故城　今州治漢置縣屬金城郡應劭曰故罕
　　羌侯邑也後漢改屬隴西郡晉張軌分屬晉興郡
　　咸康元年分晉興郡置河州寰宇記州東南至狄
　　道縣一百四十八里後陷吐蕃廢九域志宋熙寧
　　六年收復置河州以唐枹罕縣地置枹罕縣九年
　　省紹興初陷於金金志貞元二年復置縣為州治
　　元又省府志枹罕廢縣在縣西又有東古城在州
　　東二里乃唐舊城西古城在縣西二十里相傳宋
　　時築北古城在州北一里乃元城
　大夏古城　在州東南漢置屬隴西郡晉初縣廢恵
　　帝時張軌復置改屬晉興張駿又置大夏郡後魏
　　復為縣屬金城郡隋屬枹罕郡唐屬河州元和志
　　縣西北至州七十里宋廢又寰宇記大夏城西二
　　十里有金劍城一名金栁城前涼曽置金劍縣於
　　此
　白石廢縣　在州西南漢置屬金城郡後漢改屬隴
　　西郡晉初省十三州志曰白石縣在狄道西北二
　　百八十五里
　鳯林廢縣　在州西南本白石縣地晉恵帝時張軌
　　分置永固縣晉志軌置晉興郡領縣有永固是也
　　後入吐谷渾廢唐改置鳯林縣屬河州元和志東
　　北至州八十里
　臨津廢縣　在州西北一百二十里晉志張軌置晉
　　興郡領縣有臨津是也後魏省水經注河水東逕
　　臨津城北白土城南為緣河津渡之處
　武城廢縣　在州東晉時涼張氏置十六國春秋咸
　　康元年張軌分武城郡屬河州
　寧河廢縣　在州南六十里九域志熙寧七年置寧
　　河寨宋志本吐蕃所置香子城也崇寧四年升寨
　　為縣明初廢後改和政驛
　定羌故城　在州東南一百里即吐蕃所置阿諾城
　　宋熙寧七年王韶克河州破阿諾木藏城改名定
　　羌城元升為縣後廢
　安鄉故城　在州東北五十里臨河吐蕃所置城橋
　　闗宋置安鄉闗屬河州元升為縣後廢
　澆河廢郡　在州西古西羌所居相傳趙充國所築
　　水經注河水東經澆河故城北有二城東西角倚
　　東古城在州東二里遺址尚存近由塔寺乃唐舊
　　城西古城在州西三十里牆垣猶存乃宋城北古
　　城州北一里號番城乃元城東北去西平二百二
　　十里宋少帝時拜阿豺為澆河公即此城也元和
　　志秃髪烏孤以西平河南地為澆河郡後周建徳
　　五年於今州理南東達化縣界澆河故城置廓州
　　取廓清之義詳西寧志
　米川廢縣　在州西唐置唐志米川本漢枹罕縣地
　　貞觀五年於此置米州及米川縣十年廢屬河州
　　永徽末移於河北屬廓州此城遂廢又見西寧府
　廢積石州　在州西元和志積石軍在廓州西南一
　　百五十里儀鳯二年置西臨大澗北枕黄河即隋
　　澆河郡所理宋慶厯後屬西夏其後入吐蕃名溪
　　哥城金升為州明初廢今為積石闗出闗即屬境
　　外
　懷羌廢縣　在州西南宋置金升為縣屬積石州金
　　志縣西至生羌界八十里
　龍支城　在州北一百四十里後魏名北金城隋屬
　　枹罕郡宋為宗哥城
　平夷城　在州西南元和志平夷守捉在州西南四
　　十里開元三年郭知運置
　鹽泉城　在州西開元二十六年隴右節度使杜希
　　望發鄯州兵奪吐蕃河橋於河左築鹽泉城置鎮
　　西軍在州西一百八十里又元和志有天成軍在
　　州西八十里開元三年哥舒翰於索磨川置又有
　　振武軍在天成軍西百餘里天寶十三年哥舒翰
　　攻吐蕃雕窠城置又有耀武軍在廓州南二百里
　　黒峽川亦天寶間置宋元符初俱廢為砦
　循化城　舊志在州西一百三十五里西至生羌界
　　一百里宋志循化城舊名一公城崇寧二年收復
　　改名金屬積石州元廢
　大通城　在州西北宋志舊名達南城崇寧二年收
　　復改名金屬積石州元廢
　來羌城　在州西北三十里宋志崇寧三年王厚收
　　復金屬積石州元廢
　講米城　在州西南一百里本番族所置宋志洮西
　　安撫使收復河南一公錯鑿當標􁂍撒東迎講米
　　六城尋棄之崇寧二年再收復金廢
　歷精城　在州西南宋史唃厮羅三妻喬氏有色居
　　歷精城府志州西南有喬家闗當以喬氏得名城
　　當在其地
　踏白城　在州西北吐蕃所置宋熙寧八年王韶解
　　河州之圍復還熙州遶踏白城後燒賊廬帳木征
　　來降城在寧川驛
　景古城　在州東南一百三十里金志狄道縣有景
　　骨城即此骨古聲相近而訛也
　黄沙戍　在州西新唐志達化縣東有黄沙戍
　河州衞　在州治西
鞏昌府
　　隴西縣
　古渭砦　九域志皇祐四年以渭州地置古渭砦熙
　　寧五年以砦建通逺軍崇寧三年升軍為州治
　䝠道城　元和志隴西縣西至渭州五十里本漢䝠
　　道縣秦孝公元年西斬戎之䝠主漢置縣屬天水
　　郡後漢屬漢陽郡靈帝分置南安郡治焉晉志南
　　安郡置䝠道縣宋志作桓道隋改武陽縣又改隴
　　西後陷吐蕃縣廢
　襄武城　在縣東五里漢置縣屬隴西郡三國魏為
　　隴西郡治蜀漢延熙十六年姜維圍魏襄武不克
　　晉隴西郡治此隋為渭州治唐因之寶應後沒於
　　吐蕃縣廢宋鞏州移今治城周九里有竒環城有
　　濠稱為險固
　中陶城　在縣東北晉志南安郡領中陶縣魏眞君
　　八年併入新興隋志隴西舊有内陶即中陶也
　長城　在縣北境一百里烏龍溝北山有遺跡驀山
　　越澗若龍蜿蜒其土獨黒俗名長城嶺西起臨洮
　　經府北東至遼東延袤萬里
　宻艾亭　在縣東北漢志䝠道縣有騎都尉治宻艾
　　亭
　赤亭　在縣西三十里羌酋姚弋仲之故居弋仲之
　　先世居其地晉永嘉中東徙榆睂部内從之者數
　　萬後降晉
　首陽城　在縣西五十里鳥鼠山漢書渭水自首陽
　　東至京兆船司空入河舊志載縣西七十里為首
　　陽山夷齊避周採薇處舊有清聖廟二賢塚明萬
　　厯中復建廟立碑置田崇祀
　雲下田　在縣北輿地紀勝云隴西有耕天村其田
　　曰雲下田又古諺云郎樞女樞十馬九駒安陽大
　　角十牛九犢謂其地宜於畜牧也
　六泉　在縣東南五里西秦乞伏國仁率騎兵襲鮮
　　卑三部於六泉即此
　五谿聚　隴西記襄武有五谿楊盛分羌為五部錯
　　居谿傍每谿為五聚故名
　玉漿泉　在縣西四十里有山俗呼為髙武隴其山
　　絶壁千尋由來乏水後周武帝時豆盧勣為渭州
　　刺史有惠政馬跡所踐忽飛泉湧出又有白鳥翔
　　山㕔前乳子而後去民為謠曰我有丹陽山出玉
　　漿濟我人民神鳥來翔因呼其泉為玉漿
　三岔堡　在縣西北二十五里宋熙寧中置
　武城故城　在縣西六十里武城川宋章楶築
　讀書堂　在縣治東唐李翺建宋重建今廢
　威逺樓　在縣東一里東北坊宋建今廢見方輿勝
　　覽
　烽火臺　在城東五里明洪武二年平羌將軍馮勝
　　取鞏昌駐兵於此
　熟羊城　在縣西北四十里宋皇祐初築為砦金貞
　　祐中築亦為砦郡志為首陽鎮俗呼訛
　　安定縣
　安西古城　在縣北三十里宋志舊名汝遮堡紹聖
　　三年經畧章楶進築金初置安西縣元至元三年
　　併入定西州
　定西故城　在縣南元豐四年置定西城在通逺軍
　　北一百二十里五年改定西城為定逺軍七年夏
　　人圍定西城熙河將秦貴拒却之元徙州治安西
　　縣此城遂廢
　通西故城　在縣南四十里本宋鞏州之通西砦元
　　豐六年以蘭州通西寨屬通逺軍金初置通西縣
　　屬鞏州貞祐四年屬定西州元省入州今隴西安
　　定俱有通西里宋西市貿馬之所
　　通渭縣
　安逺古城　在縣北六十里宋天禧二年置安逺寨
　　今為安逺鎮
　甘谷城　在縣東五十里宋熙寧初曹瑋置城於此
　　為戍守處金於此置甘谷縣屬秦州元廢入通渭
　　縣
　甘泉城　在縣東北九十五里宋元豐中置城於此
　　為戍守要地
　鷄川城　在縣東南七十五里宋治平四年置砦金
　　為縣元省入秦安
　秦嘉村　在縣西八十里渭城里嘉為郡掾其妻徐
　　淑歸寧於家有贈答詩
　　漳縣
　鄣縣故城　在縣西南五里本故道侯尉治後漢縣
　　之又有城在故城峪元置縣於此後圮於水
　鹽川城　即今治宋置寨金為鎮元初併入隴西至
　　元中置縣
　　會寧縣
　西寧故城　在縣東三十五里宋經畧章楶所築三
　　城相連俗呼連城金為縣貞祐四年升為州元初
　　棄新會州移於此至元七年併入州
　祖厲故城　在縣北一百八十里因祖厲水而名又
　　為烏蘭縣今郭城驛
　粟州故城　在縣東北五十里
　通安故城　在縣東北七十里本金通安寨
　武舉故城　在縣北一百五十里黄川山麓本古驛
　　城通甘肅路
　古城　在縣南十五里相傳隗囂所築或云王莽時
　　建今廢
　保川故城　在縣北五十里
　敷川故城　在縣南三十里
　　伏羌縣
　冀縣故城　在縣南三十歩今遺址尚存秦本紀武
　　公十年伐邽冀戎初縣之漢置冀縣王莽末天水
　　謠曰出呉門望緹羣呉門冀郭門緹羣山名也後
　　魏名當亭周為黄𤓰唐為伏州
　鹽泉故城　在縣西二十里唐於伏羌廢城置鹽泉
　　縣貞觀元年改曰夷賔三年併入伏羌縣即今鹽
　　泉舖
　永寧故城　在縣西四十里即羌之大落門谷宋雍
　　熙中知州温仲舒發兵取之置永寧砦崇寧三年
　　為縣金為寨元省
　平襄故城　在縣西北近渭漢置為天水郡治後魏
　　縣省舊志云即鹽泉
　　寧逺縣
　新興廢縣　在縣西南後漢中平五年析置新興縣
　　屬南安郡隋廢
　廣呉故城　在縣西二十五里廣呉水遶其下宋置
　　砦
　落門聚　在縣西十里即今落門鎮漢建武十年來
　　歙又攻降隗純三國時姜維攻狄道至洛門引還
　　唐廣徳以後吐蕃得其地置兵守之洛門即落門
　避暑城　在縣東三十里亦名平定府相傳為隗囂
　　避暑處
　　西和縣
　白石鎮　在今縣西北三里宋紹興時陜西盡陷於
　　金宣撫呉玠移岷州治於長道縣之白石鎮據南
　　山建城熙河偏將闗師古率兵駐本州之白石鎮
　　外控强敵内為全蜀保障州遂僑治於此十二年
　　金人請和以岷犯金太祖嫌名改為西和州以淮
　　西有和州故加西字明洪武初始移今治
　始昌故城　在縣北晉置屬天水郡晉地道記曰始
　　昌縣故西縣城也
　水南故城　在縣北真君二年置魏收志南秦州有
　　天水郡真君七年置治水南縣又領平泉平原二
　　縣後周省入長道縣
　漢源廢縣　在縣北唐置以近西漢水為名寶應中
　　没於蕃後廢
　鹽官城　在縣東北九十里鹽井水與岸齊味與海
　　鹽同
　石堡城　寰宇記長道縣南十八里上有石城髙一
　　百丈中有石井深一丈四時湛然飲之不竭
　諸葛軍壘　在縣西北七十里之長道鎮漢水遶其
　　下中突起一小山若臺武侯伐魏駐兵處
　祁山軍　在縣北祁山南三里有諸葛故壘壘之左
　　右猶有豐草葢忠武侯所植也
　酇公營　在縣西北武徳元年行軍元帥鄼國公竇
　　軌討薛舉餘黨營於此
　臨洮舊治　唐宣宗時築以去洮逺改建洮水之上
　　今遺址存
　　靖逺縣
　會寧廢縣　在縣東北西魏置會寧縣屬髙平郡周
　　廢隋開皇十六年復置縣大業七年分置西突厥
　　部落於此後為李軌所滅唐武徳二年平李軌置
　　西寧州貞觀八年以此州倉儲殷實改為粟州又
　　為會州廣徳後陷吐蕃宋雍熙二年李繼遷破之
　　焚城郭而去崇寧三年置敷川縣金置保川縣明
　　年州陷遷治新會州城明正統二年復修廢城置
　　衛即今縣治
　祖厲故城　在縣西南一百三十里漢置縣屬安定
　　郡祖厲(音嗟/賴)城一名馬城
　鸇陰故城　在縣北漢置鸇陰縣屬安定郡後漢屬
　　武威郡
　烏蘭故城　在縣西南百四十里後周置烏蘭闗唐
　　武徳末置烏蘭縣後縣廢
　麥田城　在縣東北
　會川城　在縣西南百里元符二年建築元一統志
　　金會州陷於河西僑治西南一百里會川城名新
　　會州元初又遷西寧
　徳威城　在縣西南本名清水河宋政和六年童貫
　　遣秦鳯將劉仲武出會州至清水河築城屯守而
　　還賜名徳威城屬秦鳯路西至黄河四里
　新泉城　在縣南四十里唐大足初郭元振置新泉
　　軍初屬朔方天寶中屬河西節度使宋為新泉砦
　　金廢
　懷戎堡　在縣東宋崇寧二年築
　静勝堡　在縣西南舊名接應堡宋政和六年賜名
　達喇蘇故城　在北七十里明設巡檢司成化間改
　　移
　黄河堰　在北城外唐刺史安敬忠築
　砥柱石　在城北五里黄河中峭壁聳峙屹立中流
　　方正如削俗名獨石明少卿邢崑田刻中流砥柱
　　四字於石上
　　岷州
　長城　在州西元和志秦始皇三十四年使䝉恬築
　　長城起臨洮至遼東首起溢樂縣西二十里
　索西城　在城東南九十里一名赤水城亦曰臨洮
　　東城漢明帝時燒當羌反遣將軍馬防校尉耿恭
　　擊平之乃築此城
　龍城廢縣　在州東北魏置臨洮郡及龍城縣周廢
　祐川廢縣　在州東南七十里本西魏同和郡地隋
　　以前置基城縣唐為祐川縣屬岷州後廢
　和政廢縣　在州東北三十二里本後周洮城郡保
　　定元年改同和縣又改和政縣宋廢遺址尚存
　當夷廢縣　在州西周置唐省縣入溢樂其城本吐
　　谷渾所築
　宕昌城　在州南一百五十里後魏書宕昌羌其先
　　葢三苖之裔世為豪帥其地自仇池以西席水以
　　南東西千里南北八百里地多山阜世修職貢後
　　周髙祖滅之以其地置宕州宋熙寧六年拔宕岷
　　二州置宕昌寨屬岷州運蜀茶市馬於此後為金
　　人所據
　良恭廢縣　在州東南一百一十里隋置唐屬宕昌
　　郡宋為鎮屬岷州元廢
　廢鐵州　在州西北九十五里吐蕃鬼章宜結所居
　　宋熙寧中州守种誼破鬼章於此
　麴城　在州東南蜀姜維率衆依麴山築二城使牙
　　門將茍安守之
　梅川古城　在州東北三十里今尚存
　分疊城　華嚴城　俱在州西南二城唐徳宗幸奉
　　天時淪於番又有龕谷蓮花喇荅宗哥四城并没
　　於番
　　洮州衛
　洪和故城　今衞治後魏置郡後入吐谷渾郡廢隋
　　為美相縣地唐貞觀四年移洮州於此
　洮州故城　在衞西南七十里即今舊洮堡晉惠帝
　　置洮陽縣於此周為臨潭
　安西故府　在臨潭縣東四十里周總管博陵公賀
　　蘭祥討吐谷渾築此城因置博陵郡隋為縣唐省
　　入臨潭又置安西府
　迷和城　在衛東或曰即吐谷渾之迷和城寰宇記
　　有鳴鶴城即此城之訛又有三足城鎮念城皆吐
　　谷渾所築
　神䇿軍　在衛西八十里磨禪川天寶十三載置
　洮源故縣　在衛西南周置旭州隋改洮源唐武徳
　　八年廢
　古疊州　在衛西南一百八十里周建徳六年始置
　　疊州大業中州廢屬洮州唐治合川縣東南至扶
　　州三百四十里西至吐蕃界九十里其地風景融
　　和産稻多果木與松茂相隣領合川樂川疊川三
　　縣又置安伏和同二縣處党項尋省疊樂二縣後
　　陷吐蕃州縣俱廢
　廢芳州　在衞西南即古甘松地周武成中於三交
　　口築城置甘松防後改為芳州以地多甘松芳草
　　為名領恒香深泉二郡唐置甘松府上元二年州
　　陷吐蕃廢
　沓中　在衞西南羌中即沙漒之地姜維退屯沓中
　　種麥於其地
　漒川城　晉太元中乞伏國仁置漒川郡其地西接
　　黄沙亦謂沙漒在衛西南
　西平故里　在衛西七十里唐西平忠武王李晟生
　　處李氏世以武功顯晟以備羌居臨潭因家焉
　　西固城
　羌道廢縣　在城西漢置縣屬隴西郡後漢改屬武
　　都郡晉省魏收志石門縣有羌道城即此
平涼府
　　平涼縣
　涇陽故城　在府西四十里史記秦靈公居涇陽漢
　　置縣魏收志鶉陰縣有涇陽城又隴東郡領涇陽
　　縣後漢罷晉後復西魏以後仍廢而涇陽遂移於
　　渭北
　平涼故城　在府西北東晉時苻秦置郡地形志涇
　　州領平涼郡治鶉陰縣有平涼城舊唐志云平涼
　　縣舊治陽晉川開元五年移治古塞城元和志縣
　　西北至原州一百六十里本漢涇陽縣地後魏為
　　長城郡長城縣地周建徳元年割涇州平涼郡于
　　今理置平涼縣屬長城郡隋開皇三年屬原州開
　　元五年移涇水南貞元七年又移舊縣南坂上即
　　今縣通典平涼漢朝那縣地五代志平涼故屬涇
　　州唐末權於縣置渭州而縣廢唐清泰三年以故
　　平涼縣之安國耀武兩鎮置平涼縣府志五代置
　　平涼縣今府城西三十五里安國鎮西古城是也
　　金始移今治蓋古耀武鎮地西去安國故城三十
　　里
　朝那故城　在府西北漢地理志縣屬安定郡後漢
　　及晉因之後魏末移置今靈臺縣界此城遂廢括
　　地志朝那故城在百泉縣西北七十里元和志在
　　縣西四十五里胡三省曰漢朝那城在原州花石
　　川是也明一統志漢朝那城在府東南悞
　烏氏廢縣　在府西北史記涇北有烏氏之戎地理
　　志烏氏縣屬安定郡郡國志作烏支晉魏時徙治
　　涇州界故縣廢胡氏通鑑注故城在彈筝峽口
　百泉廢縣　在府西北八十里隋置屬平涼郡唐仍
　　屬原州元和志縣西至原州九十里後魏孝明帝
　　於今縣西南陽晉川置黄石縣隋改為百泉武徳
　　八年移今所通典百泉漢朝那縣地舊志百泉故
　　城本姚秦之時黄石固赫連夏置長城䕶軍于此
　　後魏因置長城郡五代初縣廢
　鶉陰廢縣在府西南九十里漢置縣在今靖逺縣
　　境後魏移置於此地形志平涼郡治鶉陰是也後
　　周併入平涼縣
　潘原廢縣　在府東四十里漢置陰盤縣在今長武
　　縣界後魏移置於此兼置平原郡隋志開皇初郡
　　廢縣屬安定郡舊唐志隋陰盤縣天寶元年改曰
　　潘原其廢縣在良原縣界新唐志潘原縣後省為
　　彰信堡貞元十一年復置屬涇州中和四年移武
　　州來治周顯徳五年廢新武州以縣屬渭州元初
　　併入平涼縣
　靖夏城　在府境宋史政和六年夏人大舉攻涇原
　　靖夏城城陷屠之而去宋志是年賜涇原路席葦
　　平新城名曰靖夏未詳屬何州軍
　我羅城　在府北晉義熙五年赫連勃勃攻秦勅竒
　　堡黄石固我羅城皆拔之舊志黄石即百泉廢縣
　　我羅城在黄石東勅竒堡亦在府北又晉太元十
　　四年苻登攻安定羌于宻造堡克之舊志在府西
　　南
　聚糧坪　在府境漢馬伏波征隗囂屯糧於此
　會盟壇　寰宇記在府西北五里唐貞元三年築渾
　　瑊與吐蕃會盟處新志在天壇山西
　六盤砦　在府西七十里唐時吐蕃入冦陷没宣宗
　　朝收復宋咸平中知渭州曹瑋置砦戍守
　白草軍　唐志白草軍在蔚茹水之西至徳中曽沒
　　吐蕃後收復
　新砦　地名小盧闗宋開寶中置改今名
　定川砦　西控六盤山一帶宋太平興國中置
　勤武堂　在府西北五里宋知渭州蔡挺建五日一
　　訓兵於此偏伍鉦鼓之法甚備儲勁卒于行間遇
　　用竒則别為一隊甲兵整習常若㓂至
　栁湖避暑閣　在府北三十里宋蔡挺建栁數千株
　　綠陰成林湖光可掬夏月人多避暑於此旁又有
　　栁亭
　會景亭　在崆峒山又有參雲亭宋游師雄云此去
　　陟參雲危棧愈踧踖會景亦可喜周顧忘倦斁
　水樂臺　在府北郡人能為水戲宋太守王素建此
　　臺觀之
　韓王府　在府城定北門内太祖第二十子憲王松
　　洪武二十四年封開原傳子恭王宣徳間遷國于
　　此
　　崇信縣
　崇信故城　即今縣治唐書貞元中隴右節度使李
　　元諒築城屯軍名曰崇信九域志在渭州東南八
　　十五里
　銅城　在縣西地形志安定縣有銅城即此宋志慶
　　厯四年陜西漕臣張奎采儀州黄銅置博濟監蓋
　　在此明一統志城在縣西四十里廢潘原縣銅城
　　山以此為名舊志黄巢之亂土人築以禦㓂北枕
　　髙山南面平原踞汭水峽口故趾尚存今南移二
　　里許為中原堡
　赤城　在縣南五十里府志相傳秦始皇田獵至此
　　築城駐蹕以土赤故名今為新安堡又廏城在縣
　　南一里唐李元諒築以畜馬
　九宫城　在縣東十里北山之麓初欲建城於此築
　　九堵而罷故又曰九工
　　華亭縣
　儀州故城　與縣城相連西抵華尖山麓東瞻儀山
　　後魏普泰初築城置鎮以扼蕃戍之路唐為神䇿
　　軍地後唐同光中改置義州周置華亭縣於州郭
　　宋太平興國間避諱改儀州熙寧中州廢
　化平故城　在縣西北一百二十里宋置本名安化
　　屬儀州西北至番界十里尋改屬渭州金大定七
　　年改為化平元併化平入華亭
　都盧城　在縣西都盧山下武王伐啇不期而會者
　　八百國誓師牧野有曰盧人傳曰盧彭在西北是
　　為盧國古城
　屯城　在縣東唐李元諒屯兵拒吐蕃時所築也地
　　近崇信縣界
　瓦亭砦　在縣西北八十里金佛峽内控隴山一帶
　　即古蕭闗也後漢隗囂使牛邯守瓦亭山唐肅宗
　　幸靈武牧馬於此
　大震門　舊號大震門宋慶厯中改制勝闗管沿山
　　小砦五十五䖏熙寧七年改制勝闗為安化縣廢
　　舊縣為鎮
　皇甫山居　在縣西黄家山山連華尖下有九龍池
　　相傳為皇甫氏别業今池廢九曲址存
　朝陽樓　在縣東四十里
　　鎮原縣
　臨涇故城　在縣西二里漢縣晉安定郡治唐屬涇
　州唐書大厯九年吐蕃冦臨涇元併入鎮原州
　　按縣本古臨涇地歴代諸志可考唐置行原州宋
　　為原州明一統志謂即隋唐原州遂謂即古高平
　縣悮甚
　彭陽故城　在縣東八十里漢縣以在彭水之陽也
　　屬安定郡後魏屬原州後置雲州唐置豐義縣宋
　　復曰彭陽元昊入冦种世衡將景泰遇于彭陽城
　　依山為陣
　安武廢縣　在縣南漢置屬安定郡後漢省後魏復
　　置屬西北地郡元和志臨涇縣兼有漢安武安定
　　彭陽撫夷四縣之地舊志安武故城在府東北
　撫夷廢縣　在縣北漢置屬安定郡後漢省後魏復
　　置屬隴東郡隋省
　安定故城　在縣東南漢置屬安定郡後漢省後魏
　　復置移於南界即今涇州也元和志安定故城在
　　臨涇縣
　保定城　在縣南唐貞元七年涇原節度使劉昌築
　　保定城捍青石嶺十年又請于臨涇界保定城置
　　陰盤縣又武亭城在縣南六十里
　西城屯　在縣東南九十里唐興元初李晟復西京
　　朱泚自涇州北走至彭原西城屯其將梁庭芬等
　　殺之趨涇州降
　佛空坪堡　古縣也宋慶厯中修捍北邊
　栁泉鎮　在縣西北七十里舊名鵓鴿泉宋慶厯置
　　西即熟户明珠滅臧康奴等族北綏寧砦
　回中宫　秦時建漢武帝元封四年行幸雍通回中
　　道遂出蕭闗應劭云回中在安定平髙有險阻秦
　　置回中宫于此
　凌雲閣　在縣東玉山巔下臨萬仞常有雲氣
　書臺　在縣北潜夫山金大定間因書臺舊址建思
　　潜亭
　　固原州
　髙平故城　即今州治漢置漢志武帝元鼎三年置
　　安定郡治髙平地形志新平郡有髙平縣又云大
　　延二年置髙平鎮正光五年改置原州並置郡縣
　　治髙平城隋志平涼郡治平髙縣魏髙平縣後改
　　為平髙元和志原州治平髙縣本漢髙平縣九域
　　志鎮戎軍至道元年以故平髙縣地置有髙平砦
　　慶厯三年置嘗建州在軍北宋志髙平領髙平砦
　　元改置開城府明成化四年討平滿四陞固原所
　　為衛𢎞治十五年總督秦紘開閫固原請于固原
　　衛城設州遂為重鎮
　開城廢縣　在州西南四十里宋為開逺堡元至元
　　十年皇子安西王分治秦蜀遂立開城府仍視上
　　都號為上路至治三年降為州治開城縣明廢州
　　為縣成化三年縣省入州
　三水故縣　在州北漢置三水縣屬安定郡屬國都
　　尉治有鹽官晉廢今于城東北有故城城北有三
　　泉疑即鹽官也後魏改置於今邠州界非故縣也
　他樓廢縣　在州北舊唐志貞觀六年置緣州領突
　　厥降户寄治平髙縣界他樓城神龍元年移于地
　　犍縣元和志隋有他樓縣寰宇記本漢髙平地水
　　經注太婁故城太婁即他樓之訛
　䔥闗廢縣　在州北唐神龍三年廢他樓立蕭闗大
　　中五年以縣置武州宋志蕭闗砦崇寧四年建築
　　大觀二年以砦𨽻懷徳軍金廢舊志以為在鎮原
　　西北通志以為在華亭西北即瓦亭驛俱悮
　西川廢縣　在州境三國魏郭淮傳正始中涼州休
　　屠降使居安定之髙平其後因置西川都尉傅元
　　傳泰始四年疏請置一郡於髙平因西川都尉募
　　民充之晉志安定郡有西川縣蓋即故都尉置縣
　　也後廢後魏時有西川侯彭文暉蓋亦即封於此
東山廢縣　在州東南四十里九域志鎮戎軍有東
　　山砦咸平二年置金陞為縣屬鎮戎州元初改屬
　　鎮原州後併入鎮原至元十年安西王封守西土
　　立開城路改為廣安縣十五年陞為州仍𨽻開城
　　路明初廢今為東山砦
　三川廢縣　在州西北三十里九域志天聖八年置
　　三川砦屬鎮戎軍今陞縣屬鎮戎州元併入鎮原
　　州
　西安故城　在州西北二百十里宋志元符二年以
　　南侔會新城建金志皇統六年以西安州沿邊地
　　賜夏國
　廢懷徳軍　在州東北一百五十里即細腰葫蘆硤
　　城通韋州靈夏諸䖏其路兩山相夾最為要害宋
　　范仲淹請築細腰葫蘆諸砦紹聖四年章楶請城
　　葫蘆河川據形勢以逼夏人賜名平夏城大觀二
　　年改懷徳軍増置將兵於西安鎮戎互為聲援應
　　接靖康間軍廢
　豫望城　在州北二百二十里宋時與西夏分界䖏
　　即今平虜所明𢎞治十七年總督秦紘言固原迤
　　北地名豫望城騍子川獅子川石峽口及寧夏之
　　韋州延袤千里可墾田土無慮數十萬頃請築屯
　　堡議耕種
　長城　在州西北十里有遺址綱目秦滅義渠築長
　　城以拒敵即此
　石城堡　在州西北一百五里四壁削立山頂平曠
　　四圍石牆髙二丈中有石井五各濶丈餘以貯水
　　惟一路可登地甚險窄明天順中土達滿四據此
　　以叛其旁青山洞及彗箒山皆賊巢也後遂毁其
　　險隘今為廢城
　紅城子　在州北七十里秦長城外亦曰黒城子明
　　官兵討滿四由此
　鄂爾多　在故開城西北安西王夏秋避暑居之巨
　　礎尚存
　立馬城在州東一百四十里有遺址又陽武城在州
　　東南一百里圓城兒磚城兒俱在白馬城東未
　　詳建置天聖寨在州東北八十里宋置元廢定川
　　寨在州西北二十五里宋置金省平安寨在開城
　　東一百二十里
　唐監牧　在州東南唐書天寶末太子自奉天至平
　　涼閲牧馬得數萬匹元和志監牧在原州貞觀中
　　自京師東赤岸澤移馬牧于秦渭二州之北會州
　　之南蘭州狄道縣之西置監牧使以掌其事仍以
　　原州刺史為都監牧使以管四使天寶中諸使共
　　有五十監監牧地東西六百里南北四百里見在
　　馬三十一萬九千三百八十七匹州志羣牧監舊
　　址在開城東南三里
　朝那湫　舊設祠祀朝那神湫濶四十里渟水不流
　　冬夏不増減戰國時秦人詛楚投文于此按志朝
　　那湫有二一在州東十五里一在州東北三十里
　　土人謂之東西海泉眼
　　涇州
　安定故城　在州北漢縣在今鎮原界後漢省東晉
　　復置為安定郡治元和志後魏神䴥三年置涇州
　　因水為名隋大業末金城賊帥薛舉侵擾豳涇武
　　徳元年太宗西討會舉死其子仁杲遂復改安定
　　郡為涇州治保定縣本安定至徳中惡安祿山更
　　名保定金又改涇川縣明省入州徙治涇南之皇
　　甫家店即今州治
　爰得廢縣　在州東南漢置屬安定郡後漢省後魏
　　復置屬新平郡後周省
　當原城　在州西北後魏孝昌初万俟醜奴冦涇州
　　置營州西北七十里當原城崔延伯討之兵敗還
　　保涇州是也
　折墌城　在州東北十五里西魏涇州刺史乙弗貴
　　所築隋末薛舉屯據于此舉死仁杲復竊據武徳
　　元年討平之明一統志薛舉城即折墌城
　共邑　在州北五里詩大雅宻人不恭侵阮徂共鄭
　　氏曰共阮國地名今共池是也武王時為畿内諸
　　侯居涇之陽
　平亭　在州東五里後魏永安三年万俟醜奴走還
　　安定置栅于平亭即此
　黄河堰　在州城北唐刺史安敬忠築以捍河流旁
　　多斥堠路入安西張籍詩云道旁雙古堠猶記向
　　安西即指此
　鹽倉　在州西唐大厯八年涇原節度使馬璘與吐
　　蕃戰䖏時運鹽儲此以供軍故名
　薄落亭　在州界一名瓦亭唐肅宗幸靈武牧馬于
　　瓦亭川即此
　長武砦　在州東七十里宋范仲淹奏差宋良等部
　　領畨漢軍馬徃涇州長武砦把隘有龍馬寺在内
　　相傳宋太祖微時遇僧守嚴異其骨相陰使畫工
　　圖于寺壁今猶糢糊可辨按長武砦即邠州長武
　　縣原屬涇州故址故及之
　王母宫　在州西三里回中山下臨涇水漢武帝時
　　西王母乘五色雲降因立祠後改為宫宋陶穀有
　　記
　皇甫頭　在州西北二十里即皇甫和所居䖏有皇
　　甫嵩讀書臺
　振履堆　在州境故老相傳夸父逐日振履于此阜
　　上
　　靈臺縣
　鶉觚故城　在縣東北漢置袁山崧書漢末以鶉觚
　　置新平郡晉仍屬安定郡地形志趙平郡治鶉觚
　　縣唐屬涇州天寶初改靈臺周地圖記云鶉觚縣
　　者秦使太子扶蘇及䝉恬築長城見此地原高水
　　淺因欲築城遂以觚爵奠祭乃有鶉鳥飛昇觚上
　　以為靈異因以名縣石趙建武十年改為趙平郡
　　後魏大統中自故城移今所即今靈臺治
　靈臺故城　在縣東南五十里隋志大業初分鶉觚
　　置靈臺縣二年廢義寧二年復置屬麟遊郡唐省
　　入麟遊
　陰宻故城　在縣西五十里古宻國文王伐之為周
　　地左傳宻須之鼓與其大輅文所以大蒐也史記
　　周共王遊於涇上宻康公從秦置陰宻縣白起遷
　　于此漢志安定郡領陰宻縣杜預曰宻須姞姓國
　　在陰宻隋省入鶉觚唐貞元間武康郡王李元諒
　　築之即今百里鎮
　朝那故城　在縣西北九十里後魏大統元年自原
　　州百泉縣朝那城徙治于此縣志今居民貿易於
　　此為東朝那市
　良原廢縣　在縣西北九十里隋大業元年置唐屬
　　涇州李元諒傳貞元四年為隴右節度使移鎮良
　　原開美田數十里嵗入菽粟數十萬斛自是常以
　　神䇿軍分屯於此謂之良原鎮元併入靈臺
　西屯鎮　在縣西三十里郭子儀遣將白元光破吐
　　蕃時屯兵䖏
　靈臺　相傳周文王所作按文王靈臺在今鄠縣今
　　縣東北有臺山或取此為名
　涇臺　在縣東三十里保巖山之巔可望百餘里雲
　　霧生於足下
　料馬臺　即陰宻城之西山壁立千尋極巔濶平數
　　頃古木流泉時為攬勝者所棲止相傳李元諒曽
　　料馬其上因名
　讀書臺在縣東北五里晉皇甫謐讀書䖏
　牛仙客故宅　在縣治西唐中和間建為勝果寺
　牛僧孺别墅　在縣南離山之北後改為至定寺内
　　有銀杏一株相傳為牛氏所植
　　静寧州
　徳順廢軍　在州東宋置九域志慶厯三年以渭州
　　隴干城置通考徳順軍漢畨互市之地在六盤山
　　外元省
　阿陽故城　在州南漢置縣屬天水郡晉省後魏復
　　置隋省章懷太子曰阿陽故城在隴城西北即此
　　又寰宇記河陽城以在河之西北因名
　隴干廢縣　在州東宋志徳順軍治隴干縣以外底
　　堡置宋祥符中知渭州曹瑋築城戍兵守之嘗曰
　　異時涇渭有警此必争之地慶厯間經畧使韓琦
　　請建為軍
　水洛故城　在州東一百里水經注水洛水逕水洛
　　城又犢奴川水逕水洛亭南宋范仲淹曰朝那之
　　西秦亭之東有水洛城鄭戩曰水洛城西占隴坻
　　通秦川徃來之路隴之二水環城西流繞帶渭河
　　川平土沃廣數百里又有水輪鉛銅之利慶厯三
　　年劉滬宻使城主鐸斯那内附戩即遣滬築之以
　　捍西夏金升為水洛縣元併入隴干
　威戎故城　在州西南四十里宋志徳順軍領威戎
　　堡金升為縣後廢
　治平故城　在州南八十里九域志徳順軍領治平
　　砦治平四年置金升為縣元併入隴干
　登髙臺　在州治東宋建于城最髙䖏以為瞭望之
　　所
　　莊浪縣
　通邊廢縣　在縣東七十里九域志徳順軍有通邊
　　砦慶厯八年置金升為縣後廢元改莊浪州明降
　　為縣冊説通遍堡蓋通邊之訛
　静邊故城　在縣西九域志徳順軍領静邊寨天禧
　　二年置金志通邊縣領静邊寨舊為縣元廢
　蓮花城　在縣西南一百里即蓮花堡見闗梁
　望夫石　在縣北三里相傳有婦望夫不至化石於
　　此
　　隆徳縣
　隆徳故城　在縣西北九十里宋砦也九域志天禧
　　元年置羊牧隆城慶厯三年改隆徳砦雍大記地
　　名邪沒隴川畨語訛為羊牧隆城金升為縣
　長城　在縣西北六十里秦所築
　紅土城　在縣西北四十里宋金時戍守䖏
　月支道　在縣境漢時以居月支降者
　牛營砦　在縣北四十里相傳漢時牛邯軍此故名
　静邊砦　在縣境宋曹瑋所築
　祭旗坡　在縣南六十里宋曹瑋禡于此
慶陽府
　　安化縣
　不窋城　括地志在𢎞化縣南三里元和志在州治
　　東南三里府志云即今府治
　郁郅故城　史記夏后氏衰后稷子不窋自竄於戎
　　狄之間又秦恵王伐義渠取郁郅漢置縣後漢廢
　　杜氏通典郡城今名尉李城
　合水故城　今縣治本漢郁郅城後漢迄晉不立州
　　縣後魏及周以為鎮防隋開皇十六年置合水縣
　　在馬嶺白馬二水口因以為名唐武徳二年改為
　　合川後改為安化縣宋因之元併縣入府明初復
　　置府志有慶州城在今府城北門外周圍八里東
　　北高十餘丈西南高六丈又田家城在慶州城北
　　門外周四里高二丈四尺未詳建置
　同川廢縣　在縣西八十里本漢郁郅縣地隋義寧
　　二年分彭原縣西南十五里三泉置三泉縣唐武
　　徳元年改為同川因同川城為名宋乾徳二年併
　　入安化府志今為同川里
　延慶廢縣　在縣東北元和志慶州領延慶縣南至
　　州四十里本漢郁郅縣地後魏置朔州隋為合水
　　縣地武徳六年分置白馬縣天寶元年改名延慶
　　寰宇記延慶縣本漢郁郅縣之栁谷城周顯徳二
　　年併入安化府志延慶廢縣在府東北三十里後
　　魏嘗置延慶縣尋省入安化唐復置未知所據
　歸徳廢縣　在縣東北漢志北地郡領歸徳縣後廢
　　隋志𢎞化郡領歸徳縣西魏置恒州周州廢唐縣
　　廢
　洛源廢縣　元和志縣東南至慶州二百七十五里
　　本漢歸徳縣地隋大業初改為洛源縣因洛水所
　　出為名後廢唐復置宋廢為堡
　懷安廢縣　在縣東一百六十里居近党項蕃落唐
　　開元中檢逃户所置故以懷安為名宋廢為懷安
　　鎮又舊唐志有芳池州都督府寄在慶州懷安縣
　　界管小州十曰静獯玉濮林尹位長寶寧並党項
　　野利氏種落至徳後廢
　彭原廢縣　在縣西南八十里本漢彭陽縣地後魏
　　破赫連定于此置彭陽縣隋改曰彭原因彭池原
　　為名唐於此置彭州元省
　富平故城　在縣西南漢為北地郡治永和六年徙
　　馮翊縣廢魏收志西北地郡領富平縣後廢寰宇
　　記富平故在樂蟠縣西八十里彭原縣界
　參䜌廢縣　在縣西北漢置定安郡有參䜌縣主騎
　　都尉治後漢屬北地郡至晉廢
　安化廢州　在縣境舊唐志安化州都督府管小州
　　七曰永利州威州旭州莫州西滄州儒州琮州又
　　安定州都督府管小州七曰党州橋州烏州西戎
　　州野利州米州還州二府俱寄在慶州界新唐志
　　安定後更名宜定又静邊州都督府貞觀中置後
　　僑治慶州境皆天寶後廢
　定邊故城　在縣北三百里宋元符初築後改為軍
　　又置定邊縣為附郭金為定邊寨屬環州皇統六
　　年以定邊軍地賜夏人明時有官軍及巡檢司守
　　禦
　周槃城　舊志在縣南一百二十里即後魏趙平郡
　　東槃縣後周改曰周槃尋廢
　大順城在縣西北一百五十里宋范仲淹知慶州以
　　西北馬舖砦當後橋川口在敵腹中欲城之度賊
　　必來争宻遣子純祐先據其地引兵隨之至則版
　　築皆具旬日而成即大順城也大順既城而白豹
　　金湯皆不敢犯環慶冦盜漸少賜名大順
　白豹城　在縣東七十里宋初屬西夏地界范仲淹
　　建議取之築此城東接安疆寨西接東谷寨南接
　　柔逺寨北接勝羌堡後屬定邊軍金志慶陽府有
　　白豹城元廢府志大順城北四十里為白豹城
　鎮安城　在縣東北接延安府界宋政和六年築又
　　有駱駝城在縣東北一百里周圍二里髙二丈即
　　宋綏逺砦也
　業樂城　在縣東北八十里宋范仲淹因蕃部内附
　　故築此城以容之周圍二里許
　第二將城　在縣東北一百二十里周圍七里髙一
　　丈五尺宋時築相傳第二將駐師䖏
　天固堡　府志在縣西南八十里寰宇記在彭原廢
　　縣南甚險固
　雪泥堡　美泥堡　在縣東北一百五十里俱宋范
　　仲淹所築
　槐安東西谷砦　東谷砦在縣東北一百七十里道
　　通安塞川至今稱為老砦西谷砦在縣西北一百
　　八十里道通環縣俱宋范仲淹所築
　安疆砦　在縣西北宋志本西人礓詐砦元豐五年
　　收復賜名元祐四年給賜夏人紹聖四年修復後
　　屬定邊軍
　横山砦　在縣北宋志地名西擦􁝦元符元年建築
　　賜名府志横山砦在縣北一百里其北即綏逺砦
　　又寧羌砦地本萌門三岔元符元年築賜名威邊
　　砦離横山砦三十五里俱廢
　通塞堡　在縣北宋元符元年築又勝羌堡麥川堡
　　威寧堡俱政和六年築賜名又懷威堡在威寧堡
　　北府志懷逺砦在府城東北二百里即古懷威堡
　九陽堡　在縣西北宋志有九陽通化觀化鷄觜神
　　堂五堡俱屬定邊軍金廢
　綏逺砦　在縣境本駱駝巷宋元符二年築賜名
　車箱峽路　在縣北自槐安西北入通幕川經静邊
　　鎮香栢砦取車箱峽路過慶州舊蕃戎地北入鹽
　　川約五百里此路山原川谷中行不甚艱險宋初
　　懐安至鹽川蕃部並内附至道中五路出師丁罕
　　從此路進軍至鹽川其時静邊白豹金湯復橋等
　　鎮並為夏境各置堡寨乃范文正公經畧時修築
　　以備之
　公劉莊　在縣北三十里有腴田數畆號天子掌人
　　莫敢墾
　牛圏　去府城百里四圍沙磧惟圏所瀦水人馬足
　　飲章楶嘗置毒藥于此夏人入冦飲者多死
　晝閒堂　在縣治南唐髙祖留守𢎞化時建有太宗
　　御書石刻
　范仲淹宅　在縣治東仲淹為環慶安撫時所居今
　　為慶儲庫
　安化樓　在府治内宋知州章楶建有記
　視事堂　在府城内宋范純仁帥慶陽時建
　江漢堂　在府廨内本安撫使宅范仲淹建其子純
　　粹後知慶州於廨内立是堂晁補之為記
　鵞池　在縣治南二百三十八歩宋慶厯中經畧安
　　撫使施昌言重修明洪武間指揮孟侃宣武復浚
　柔逺亭　在府城西宋建於柔逺砦山頂可以憑髙
　　望逺
　　合水縣
　蟠交故城　今縣治唐置以城臨大小樂蟠二水交
　　口因以為名
　畧畔道故城　在樂蟠廢縣東北四十里漢地理志
　　畧畔道屬北地郡後魏大統間置蔚州於此顔師
　　古曰有畧畔山在慶州界土俗訛曰洛盤
　華池廢縣　在縣東北一百二十里本漢歸徳縣地
　　更始封岑彭于此後魏置縣後廢唐初復置又于
　　縣置林州宋省為鎮明設巡檢司
　樂蟠故城　在縣西南七十里隋置元和志義寧元
　　年析合水置樂蟠縣取樂蟠城為名延綏志樂蟠
　　城宋金以來廢為金櫃鎮
　唐列代碑　在縣東一百里金明昌中薛王十三世
　　孫李大中刻唐髙祖至昭宣二十一像於上
　郭子儀碑　在縣東南一百二十里子儀十一世孫
　　訥刻其墓誌並鐵券於墓上
　　環縣
　長城　在縣北三里秦將䝉恬所築
　方渠廢縣　在縣南七十里漢置北地郡領方渠縣
　　後漢廢唐書貞元十三年以方渠當吐蕃要路命
　　邠寧帥楊朝晟城之五代初廢為鎮屬靈州改置
　　通逺縣為環州治宋天聖元年又曰方渠宋志環
　　州有方渠砦元省通逺縣入州明一統志方渠廢
　　縣即宋砦也
　馬嶺廢縣　在縣南一百三十里漢北地郡治馬嶺
　　縣後漢徙北地郡治富平而馬嶺縣廢後魏為朔
　　州地隋大業元年分合水縣於此置馬嶺縣五代
　　時廢宋范仲淹重築為鎮周三百七十五歩金因
　　之元廢明成化間巡撫馬文升復為修築居民禦
　　冦便之
　安塞廢縣　在縣西四十里漢置縣後廢為鎮唐復
　　置五代晉省入通逺縣宋天禧中築為砦北控西
　　界九星原路
　環州故城　在城北一里即舊環州城後周置會州
　　隋改為環州唐咸亨中置安樂州大中間改威州
　　明始為環縣以環江流經城西委曲環抱故取名
　　焉
　木波城　在縣南四十五里唐為木波堡寧州刺史
　　楊朝晟城鹽州屯兵於此五代時為木波鎮屬寧
　　州周割屬通逺軍城周三里八十歩宋范仲淹築
　　咸平中重修元廢明成化間巡撫馬文升修築
　合道城　在縣西南七十里其水自開城縣來入環
　　江以二水合流故名宋金皆為鎮元廢
　安邊城　在縣西北地名徐家臺宋崇寧五年築賜
　　名金為安邊砦元廢舊志城在縣西北一百二十
　　里明置安邊所
　興平城　在縣西北地名灰家嘴宋元符元年築金
　　為興平堡元廢
　細腰城　在縣西其北有二川交通西界宋慶厯五
　　年范仲淹議築此城以斷其路命知州种世衡董
　　其事晝夜興築城成自環州改𨽻原州即此城矣
　烏崙城　在縣北三十里周一里三十歩東至蕃界
　　西接永和北接肅逺界宋范仲淹經畧時置砦屬
　　通逺縣屯兵控烏崙一帶咸平中重修明初亦設
　　兵防衛
　肅逺城　在縣北四十里宋史咸平六年賜環州大
　　落漧州新砦曰肅逺其城亦范仲淹築咸平中重
　　修
　洪徳城　在縣北六十里宋置砦熙寧中章楶折可
　　適破夏人於洪徳城即此冊説紅徳城西北去靈
　　州恵安堡一百八十里即洪徳之訛今城内設官
　　兵駐防
　平逺砦故城　在縣北七十里東控大硯川入靈武
　　路宋天禧中築
　團堡砦　在縣西北五十里宋天禧中築今有團堡
　　里又有安化砦在縣東七十里
　阿原堡　在縣東北一百里又朱臺堡羅溝堡在阿
　　原堡北四十里俱宋政和三年建築賜名
　曲子城　在縣南九十里又有靈祐城在縣南一百
　　五十里皆明永樂初征西將軍何福築
　恵丁堡　在縣東北九十里又麝香堡在恵丁堡西
　　三十里俱宋時建築
　徐家窰砦　在縣北一百三里葫蘆河川上寛平可
　　容數百人前代鄉民嘗避兵於此今更名徐家臺
　木𤓰堡　在縣東北一百四十里旁有木𤓰原明正
　　徳四年敵入花馬池總兵馬昂與其酋亦孛來戰
　　於木𤓰山諸䖏斬獲頗衆
　歸徳堡　在縣北宋志環州有歸徳堡又有定戎堡
　　通歸堡流井堡俱應在今縣界金志惟有木𤓰歸
　　徳興平三堡元亦廢又有定邊砦在三店十溝宋
　　天聖中置
　永和砦　西控大硯川北接夏人界宋天禧中置
　靈武臺　在縣東北三里舊屬靈武郡寰宇記慶州
　　有靈武城在馬嶺北即此今相傳唐肅宗即位䖏
　覽勝樓　在縣西宋建於環江之湄高峻爽塏
　觀兵亭　在縣東六里宋种世衡建古教場也
　通逺亭　在縣東七里宋建為宦遊迎送之地
　紅城兒　在縣北九十里明成化八年重修
　　真寧縣
　長城　在縣東六十里亦秦將䝉恬所築俗謂之䝉
　　恬城
　陽周故城　在縣北三十五里一統志秦漢陽周本
　　屬上郡自後魏重置始屬趙興郡即今真寜唐宋
　　諸志皆以真寧為即古陽周然以地界考之真寧
　　在子午山西其東北為中部縣乃漢翟道縣屬左
　　馮翊又北為漢直路縣屬北地郡又東北至鄜州
　　始為漢上郡境陽周既屬上郡不應跨兩郡越重
　　山而在真寧界也據水經注古陽周在走馬水北
　　應在今延安府安定縣北界真寧之陽周乃後魏
　　僑置非故縣也橋山黄帝陵皆當入延安府相傳
　　在真寧縣誤
　秦故道　在縣東元和志在襄樂縣東八十里子午
　　山始皇自九原抵雲陽即此道也縣志在今縣東
　　九十里雕嶺上俗名聖人道詳見寧州子午山
　羅川故縣　本漢陽周縣地後魏於此置泥陽恵渉
　　二䕶軍後復置陽周縣隋開皇十八年改為羅川
　　以羅川水出羅山故名唐天寶元年改為真寧新
　　唐志時於縣獲真人像二十七因改名寰宇記唐
　　開元二十三年唐明皇夢羣仙現于羅底乃詔訪
　　焉於彭原羅川縣東王村堡底家在有一老人引
　　使者至洞口見一白兔入穴遂掘得二十七仙並
　　玉石之像各題姓名得道去䖏並老人亦一仙之
　　數以應二十八宿仍於本縣置觀曰通聖别塑真
　　容改縣為真寧
　要冊靈湫　在縣東六十里顯聖廟後即橋山之尾
　　也周一百八十歩禽魚不遊萍藻不生水澄碧綠
　　旱則不乾澇則不溢旁有龍祠唐開元中建碑刻
　　甚多兵革之後存毁殆半
　下馬汀　在縣北三十里水濱地曠行者多憩息焉
　　故名下馬汀
　　寧州
　定安廢縣　今州治後魏置縣取定俗安人為義唐
　　置寧州治定安縣五代及宋皆因之元省入州
　泥陽故城　在縣東南五十里地理志縣屬北地郡
　　應劭曰縣在泥水之陽後漢末寄治馮翊此城遂
　　廢州志有泥陽里即此
　義渠故城　在州西北春秋時為義渠國秦起兵滅
　　之始置北地上郡漢置義渠道屬北地郡西魏始
　　置寧州府志有公劉邑在州治西一里許周之先
　　公劉居此謂之北豳春秋時為義渠即此元和志
　　夏時公劉邑地也後為義渠國地秦為北地郡地
　大□故城　在州東南漢志大□縣屬北地郡顔師
　　古曰□古要字金志真寧縣有要闗鎮或以為即
　　古大□舊志鎮屬寧州乆廢
　定平廢縣　在州南六十里唐置屬寧州元和志縣
　　北至州七十里自漢至晉並泥陽縣地後魏至周
　　並為定安縣地唐武徳二年析置定平縣新唐志
　　定平縣嘗屬邠州寰宇記周顯徳五年還屬寧州
　　宋又𨽻邠州元志至元七年併入寧州
　襄樂廢縣　在州東北六十里本漢襄洛縣屬上郡
　　在今延安府界後魏徙置于此改為襄樂大統十
　　六年置燕州因築此城皆後周廢唐屬寧州金志
　　仍屬寧州元志至元七年併入寧州明設巡檢司
　　州志舊縣在州東北燕原下今為襄樂鎮
　獨樂故城　在州東南漢置縣屬上郡在今延安府
　　界後魏移置於此屬趙興郡後漢晉罷後復尋廢
　安定故城　本名定安金大定七年更名旁有洛水
　　九陵水城在州南六十里政平里明設政平驛并
　　遞運所
　石鼓坪　在州東六十里襄樂原有石如鼓擊之有
　　聲其地腴可田
　黄龍亭　舊名高岡亭後漢建武中曹鳯為北地太
　　守政化尤異黄龍應於九里谷之高岡亭角長三
　　尺大十圍稍至十餘丈天子嘉之賜帛百疋加秩
　　中二千石
　交城鎮　金天徳二年置又棗社鎮大昌鎮俱金皇
　　統間置
　李思齊城　在州南一里元將李思齊屯兵之䖏
　安定閣　在州西五十里對安定砦分竒挹秀如畫
　　障然見方輿勝覽巖色濃如黛石可鑴硯宋張舜
　　民有詩詠之
　六君子堂　在州西宋建舊碑毁廢名氏不存明洪
　　武初知州林善以隋元諧梁毗唐李勣狄仁傑宋
　　孔道輔李允則六人皆有徳於寧州者乃重建堂
　　祀焉臨海詹鼎作記
　九龍池　在州東南十里相傳唐狄仁傑為刺史時
　　人有賣劍牛者議價間賣者忽失所在仁傑怪之
　　次日有九小兒擁水泛漲將沒州仁傑使人馳牛
　　而徃斬小兒俱化龍形水遂消州遂保全因此名
　　池
　梁公墮淚碑　狄仁傑為寧州刺史能撫戎夏郡人
　　紀之碑及遷豫州會越王亂緣坐七百餘人籍沒
　　者五千口仁傑宻表奏貸流罪人于九原郡道出
　　寧州父老迎而勞之曰我狄使君活汝耶相攜哭
　　於碑下三日而去
甘州府
　　張掖縣
　觻得故城　漢書元狩二年霍去病出隴西渉鈞耆
　　濟居延遂臻小月支攻祁連山揚武乎觻得地理
　　志張掖郡故昆邪王地太初元年開治觻得縣孟
　　康曰觻音鹿按漢書觻作鱳又作轢徳
　臨澤故城　在府西北漢置昭武縣屬張掖郡晉志
　　張掖郡領臨澤縣本漢昭武避景帝諱改名後魏
　　廢
　金澤廢縣　在府南十六國春秋晉建元元年張駿
　　田於建西䃋石縣改䃋石為金澤縣吕光麟嘉元
　　年張掖金澤縣有麟見光以為已瑞改元
　臨松故城　在府南魏收志臨松郡領安平和平二
　　縣隋志張掖有臨松縣周廢寰宇記後魏太和中
　　置臨松郡在臨松山下吐蕃賛普即其郡異稱也
　西安廢郡　在府東南十六國春秋段業神璽二年
　　徙治張掖遂築西安城以臧莫孩為太守尋為吕
　　纂所敗沮渠䝉遜永安元年為西安太守起兵攻
　　張掖殺業而代之後魏郡廢
　祁連廢縣　在洪水堡南三十里晉志永和中張祚
　　置漢陽縣以守牧地張元靚改為祁連郡魏書李
　　寶父翻為祁連晉昌二郡太守尋廢唐開元十六
　　年金吾將軍杜賓客破吐蕃于祁連城下即故城
　　也胡氏鑑注城在祁連山旁故名
　張掖故郡　漢置後魏於張掖郡分置西涼州尋改
　　甘州以西南有甘浚山故名
　居延故城　括地志在張掖東北一千五百三十里
　　漢置武帝紀元狩二年霍去病出北地二千餘里
　　過居延太初三年路博徳築居延澤上天漢二年
　　李陵出居延至浚稽山地理志居延縣屬張掖郡
　　為都尉治郡國志張掖居延屬國故郡都尉安帝
　　時别領居延一縣建安末立為西海郡新唐志張
　　掖河西出合黎山硤口旁河東壖屈曲東北行千
　　里有寧冦軍軍東北有居延海元志有亦集乃路
　　在甘州北一千五百里城東北有大澤西北俱接
　　砂磧乃漢西海郡居延故城夏國嘗立威福軍太
　　祖二十一年内附至元二十三年立總管府明洪
　　武初馮勝拔肅州進至掃林山亦集乃路即此
　千秋城　萬嵗城　二城皆光武時竇融所築
　懷城縣　十六國春秋沮渠䝉遜元始八年太史令
　　張衍曰今嵗臨澤縣西當有破兵䝉遜遂西誘李
　　歆敗之於懷城歆退走追至臨澤斬之後魏廢
　蓼泉城　在府西北九十里祁連山北有建康軍軍
　　西北二十里有蓼泉守捉城
　苕藋　在府東十六國春秋禿髪傉檀嘉平四年伐
　　北涼五道俱進至番和苕藋掠五千餘户而還沮
　　渠䝉遜元始二年西入苕藋遣兵襲卑和烏啼二
　　部五年祀金山西至苕藋復襲卑和一統志謂苕
　　藋在金山之西舊志謂在番和界誤
　均石　在府東十六國春秋秃髪傉檀𢎞昌六年伐
　　沮渠䝉遜於張掖入自西陜䝉遜來拒戰於均石
　　傉檀敗績乃率騎運穀以給西郡復為䝉遜所敗
　　胡氏鑑注均石在張掖之東西陜之西葢西郡界
　三門闗　在府東十六國春秋吕光龍飛四年遣子
　　紹纂討段業於張掖及南涼救至引還紹欲從三
　　門闗挾山而東纂曰挾山示弱取敗之道不如結
　　陣衝之紹乃引軍而南業案兵不動
　留花門山堡　新唐志寧冦軍北三百里有花門山
　　堡又東北千里至囘鶻牙帳
　　山丹縣
　刪丹故城　今縣治漢置屬張掖郡以刪丹山為名
　　元志甘肅行省有山丹縣本刪丹縣元至元六年
　　阿濟格行山丹城事刪訛為山
　日勒故城　在縣東南漢置屬張掖郡郡國志獻帝
　　分置西郡治日勒縣志云自姑臧西北出張掖度
　　大嶺而西西郡當其要嶺謂刪丹嶺也十六國春
　　秋䝉遜永安八年敗秃髪傉檀於均石進攻西郡
　　太守楊統於日勒拔之隋志刪丹有西郡永寧縣
　　西魏郡廢改縣為弱水周省入刪丹
　屋蘭廢縣　在縣西北漢置屬張掖郡後魏省
　氐池廢縣　在縣西南漢置屬張掖郡晉省後復置
　　十六國春秋秃髪傉檀𢎞昌五年伐䝉遜次於氐
　　池䝉遜嬰城固守芟其禾苗至赤泉而還胡氏鑑
　　注氐池故城在張掖縣界
　仙提廢縣　在縣東晉志西郡又領仙提萬嵗蘭池
　　三縣舊唐志晉分刪丹置仙提萬嵗臨松三縣煬
　　帝併入刪丹新志有仙堤舖在縣東十里蓋以故
　　縣為名
　金山廢縣　在山丹縣西南十六國春秋沮渠䝉遜
　　永安十年以從伯羅仇子成都為金山太守蓋以
　　近金山故名後魏省隋志刪丹有周置金山縣尋
　　廢
　
　
　
　
　
　
　
　
　
　
　
　
　甘肅通志巻二十二
欽定四庫全書
　甘肅通志巻二十三
　　古蹟
涼州府
　　武威縣
　姑臧故城今府治漢置武威郡治十六國春秋光熙
　　元年張軌大城姑臧南北七里東西三里以地有
　　龍形故名卧龍城咸康元年張駿於姑臧城南築
　　城起謙光殿四面各起一殿依四時而居之又有
　　間豫堂前有間豫池水經注姑臧城武威郡及涼
　　州治也本渾邪所築張氏增築四城相去各千歩
　　並舊城為五街衢相通開二十二門王隱晉書曰
　　姑臧縣因姑臧山為名亦故蓋臧城語訛為姑臧
　　焉其城不方有頭尾兩翅名為鳥城又城内有沮
　　渠䝉遜所造七級木浮圖故名七級城一統志姑
　　臧有永昌城在今衞東北三十里元永昌路治此
　休屠故城在縣北漢書元狩二年霍去病出隴西得
　　休屠王祭天金人又大宛傳太初三年置居延休
　　屠以衞酒泉地理志武威郡領休屠縣魏收志又
　　襄武縣有休屠城水經注武始澤東北流逕馬城
　　東即休屠故城也元和志休屠城在姑臧縣北六
　　十里寰宇記縣有祖厲城一名馬城又有鸇隂城
　　俗名正隂城蓋皆五涼所僑置也
　張掖廢縣在縣南漢置屬武威郡新唐志涼州南二
　　百里有張掖守捉蓋因舊縣為名
　鸞鳥廢縣在縣南漢置屬武威郡寰宇記昌松縣有
　　鸞鳥城前涼張軌時有五色鳥見於此因築城以
　　美之後魏改名神鳥
　武興故城在縣北十六國春秋晉永嘉五年張軌移
　　秦雍流人於姑臧西北置武興郡唐武德八年涼
　　州叛冦睦迦多冦武興即故城也
　金昌城在縣東南胡氏鑑注金昌在赤岸西北寰宇
　　記昌松縣有金昌城晉將馬隆所築
　石頭在縣東晉大寧初劉曜軍河上揚聲欲百道俱
　　濟直抵姑臧張茂出次石頭以備之胡氏鑑注石
　　頭在姑臧城東
　龍彛城通志在縣西即漢戊巳校尉所理
　靈鈞臺在府城内晉大興中張駿築周輪八十餘堵
　　址髙九仞
　狄臺在城東五里相傳宋狄青為招討時所築
　劉林臺在城西北五里舊名竇融臺明洪武初千户
　　劉林戰死於此人重其烈因改今名
　靈泉池十六國春秋靈泉池在南城中張元靚五年
　　有大鳥青白色集池上舒翼二丈餘後涼呂光嘗
　　宴羣臣於此
　建康軍在城西二百里祁連山下唐王孝傑開四鎮
　　置軍張守珪嘗為使
　赤水軍在城内元和志本赤烏鎮以有青赤泉因名
　　軍之大者莫如赤水幅員五千一百八十里前距
　　吐蕃北臨突厥唐開元中改為大斗故移赤水入
　　州城也
　寧冦軍後周保定中置號同城戍在城東北十里唐
　　號同城守捉天寶中置軍𨽻張掖守捉
　　永昌縣
　番禾故城今縣治漢置屬張掖郡唐屬涼州元和志
　　天寶縣東至州一百八十里本漢番禾縣元志有
　　永昌路本西涼府地至元十五年以永昌王宮殿
　　所在置明設衛治金山之陽
　顯美故城在縣東漢置屬張掖郡後漢改屬武威郡
　　三國魏黄初中涼州盧水胡反張既討之敵引還
　　顯美既自武威復進軍顯美擊破之隋志姑臧舊
　　有顯美縣周廢
　驪靬廢縣在縣南漢置屬張掖郡晉改屬武威郡永
　　和十年張祚遣和昊伐驪靬戎於南山大敗而還
　　即此顔師古曰取國名為縣也驪力遲反今土俗
　　人呼驪靬疾言之曰力䖍
　焉支故城在縣西晉永嘉五年張軌置武興郡統焉
　　支新鄣二縣魏收志番和郡領鄣焉支二縣開皇
　　中併力乾安寧廣城鄣焉支五縣地入之
　恩宿在縣南十六國春秋苻堅建元十二年茍萇伐
　　涼遣别將馬暉杜周帥騎西出恩宿邀張天錫走
　　路期會姑臧暉等行澤中值氷失期堅特宥之
　大斗軍在縣西南通鑑集覽云涼州有大斗軍因大
　　斗㧞谷為名總志在涼州西二百里唐開元中以
　　赤水軍守捉改大斗軍西接張掖東連武威故曰
　　大斗天寳六年以哥舒翰為大斗軍副使即此
　交城守捉在縣西唐置元和志在涼州西二百里又
　　新唐志天寳縣有通化鎮
　鄂爾多古城在縣東南一百二十里俗傳為永昌王
　　牧馬城地名廣城兒有永昌王避暑宮遺址尚存
　　今畧黄城兒在詹詹口南八十里
　金昌城在縣北二十里地名金川又有破古城在縣
　　北與昌寧砦相近又有金沙城在縣西南邊外今
　　畧破古城在寧逺堡西北三十里
　　鎮番縣
　小河灘城今縣治元存空城周三里有竒明成化中
　　展築嘉靖二十五年巡撫楊博疏言鎮番地方北
　　出涼州二百餘里曠逺寥廓實與宣府獨馬石營
　　相類唐人謂於涼州北境磧中建置城垣即此處
　　也乃今風沙壅積幾與城埒萬一猾虜突至因沙
　　乘城宜添築關廂一則消除沙害一則增置重險
　　從之
　武威故城在縣北漢置屬武威郡水經注武威縣在
　　姑臧城北三百里馬城河經其城東漢太初四年
　　昆邪王殺休屠王以其衆置武威縣屬郡即此
　宣威故城在縣南漢置屬武威郡水經注馬城河東
　　北流逕宣威縣故城南元和志有明威戌在姑臧
　　縣北一百八十里即故宣威也
　武安廢郡在縣西南後魏置地形志凉州有武安郡
　　領宜盛一縣隋志姑臧有魏置武安郡西魏廢元
　　和志姑臧有武安戍在縣西北一百六十里蓋即
　　故縣也
　白亭廢軍在縣東唐書大足元年郭元振為涼州都
　　督舊州界南北不過四百里元振始於南境置和
　　戎城北界磧中置白亭軍拓州境一千五百里元
　　和志白亭軍在姑臧縣北三百里馬城河東岸舊
　　置守捉天寶十年哥舒翰改置軍因白亭海為名
　　都司志有古城在衛北一百里相近有連城又有
　　三角城在衛北一百十里與上二城鼎足相峙
　蘇武牧羝處在衞東南三十里蘇武山俗傳蘇武牧
　　羝於此雍大記云西北拱來伏之岫東南峙子卿
　　之山謂此也
　　古浪縣
　和戎城今縣治唐書大足元年郭元振為涼州都督
　　於南境峽口置和戎城元至元初於和戎城立巡
　　檢司明江亨因舊水名改為古浪
　昌松故城在縣西元和志縣西北至涼州一百二十
　　里本漢蒼松縣後涼改置昌松郡縣屬焉開皇初
　　改永世復曰昌松有麗水府在縣城中蒼松故城
　　在縣東北十里久視元年吐蕃將奔布支冦涼州
　　圍逼昌松縣大使唐休璟與戰於洪池谷敗之
　漠口廢縣在縣南十六國春秋晉隆安三年秃髪烏
　　孤謀伐涼使其將金樹屯昌松漠口秃髪傉檀嘉
　　平元年姚興使其子弼等來伐濟自金城進次漠
　　口魏收志昌松郡領莫口縣即漠口也周廢
　揟次故城在縣北漢置屬武威郡孟康曰揟如予反
　　次音咨三國志魏黄初二年張既討盧水胡潛由
　　且次出武威且次即揟次也晉志謂之揖次大寧
　　三年有黄龍見於揖次之嘉泉魏收志揖次縣屬
　　昌松郡隋志周廢揖次入昌松
　白山廢縣在縣東漢置樸􁠖縣屬武威郡孟康曰音
　　蒲環寰宇記漢樸􁠖縣後為魏安在昌松東隋志
　　昌松有魏置魏安郡周改置白山縣尋廢有白山
　　新唐志昌松縣東北一百五十里有白山戍葢即
　　故縣也
　烏城守捉在縣南新唐志在涼州東南二百里
　巴爾斯城一統志在縣西北二百里明正統十年靖逺
　　伯王驥言陜西黄河迤北蘓海圖地面要害宜析
　　靖虜衛中所軍於彼建立千户所其靖虜衞地非
　　要害乞將全衛移立巴爾斯以扼虜衝勅命副都御
　　史曹翼督治之既而翼奏巴爾斯在涼州東南二百
　　五十里莊浪東北二百里應於此屯兵實足控禦
　　外夷屏蔽内地而蘓海圖地面狹隘宜將原調靖
　　虜中所軍於巴爾斯築城建置而罷蘓海圖役從之
　　正徳十年總督彭澤言先年涼州副總兵趙英莊
　　浪叅將魯鑑俱撥有官軍在巴勒巴爾斯暖泉蘓海
　　圖等堡按伏蓋虜欲入犯必擁衆大松山探我虛
　　實從巴勒巴爾斯等處分道而入此處有備縱有小
　　失不至大挫自成化十二年後副總兵李寛等稱
　　各堡孤逺掣回原役官軍百年險扼一失而各處
　　城堡屯田皆棄境外使賊得侵入吾境宜踏勘舊
　　址修復不果秦邊紀畧在鎮番東寧夏中衛之西
　　亦謂之大沙子山明伏羌伯實生其地控扼涼夏
　　屏藩莊靖故明制抽調邊兵更番按伏其後皆言
　　水頗不足遂停止而涼之北面各築邊堵以代之
　　不知自鎮番而東接乎中衛皆漢家行軍舊道棄
　　而不守則南如莊浪靖虜遂當其衝故莊靖以鎮
　　番中衞為左右門户而巴勒巴爾斯又當棖闑之間
　　也古浪志巴爾斯在古浪縣東北今名大靖營設營
　　制屬古浪縣
　　平番縣
　金城屬國漢宣帝神爵二年夏五月趙充國振旅而
　　還秋羌斬楊玉以降置金城屬國以處之西南為
　　沿門古城又西為射斗城
　廣武故城在縣東南元和志廣武南凉秃髪烏孤都
　　也又曰廣武縣南至蘭州二百二十五里本漢枝
　　陽縣前涼張駿分晉興置廣武郡水經注逆水逕
　　廣武城西故廣武都尉治
　枝陽故城在縣南接蘭州界漢置屬金城郡晉廢前
　　涼張氏復置分枝陽屬廣武郡後魏廢水經注湟
　　水逕枝陽縣逆水注之
　令居故城在縣西北漢置地理志縣屬金城郡西羌
　　傳武帝西逐諸羌乃渡河湟築令居塞建武十年
　　置䕶羌校尉於令居孟康曰令音連顔師古曰音
　　零
　永登廢縣在縣西南晉建興四年張寔置屬廣武郡
　　水經注㵎水自令居南逕永登亭西葢即永登縣
　　治也
　允街故城在縣南漢置屬金城郡章懐太子曰故城
　　在昌松縣東南臨麗水亦名麗水城寰宇記其城
　　地勢極險沮渠䝉遜増築以為防戍之守元明圮
　　廢
　振武城在縣西北晉永和二年石趙將麻秋攻涼陷
　　金城涼將謝艾引兵出振武擊秋破之胡氏通鑑
　　注振武在姑臧城南廣武西北
　長最城在縣南永和三年石趙將麻秋擊涼濟河城
　　長最涼將謝艾軍神烏前鋒敗趙兵進擊秋破之
　　秋遁歸金城隆安初後涼吕光擊乞伏乾歸軍於
　　長最遣其子纂攻金城㧞之
　纒縮城在縣南晉太元初苻秦伐涼其將梁熙濟自
　　清石津攻河㑹城茍萇濟自石城津與熙等㑹攻
　　㧞纒縮城舊志河㑹城葢在大河與湟河㑹處纒
　　縮城與故廣武相近
　楊非亭在縣西晉太元初秦兵濟河攻纒縮城涼將
　　馬建懼自楊非退屯清塞水經注楊非亭在廣武
　　北五代時有楊非谷首嶺葢即楊非亭之訛也
　街亭城在縣北十六國春秋秃髪烏孤太初元年據
　　廣武吕光遣竇茍來伐戰於街亭涼兵大敗水經
　　注街亭城又在楊非亭西北
　古城在縣北六十五里岔口之東偏夏趙元昊所築
　　以拒兵元設防守明洪永間廢
　巴爾斯城今名大靖營汛屬古浪縣
　大通河古城去縣西一百三十里宋神宗熙寧間王
　　韶使王厚收復河湟因大通河地形險要控扼夏
　　境乃築塞以制夏人
　鐵褁城在縣東一百八十里金城志云火州即此
寧夏府
　　寧夏縣寧朔縣
　懷逺故城即今府城本漢富平縣地後周置懷逺縣
　　唐儀鳯二年為河水泛損三年乃更築新城於故
　　城西宋乾興二年李徳明城懷逺鎮為興州元昊
　　升為興慶府元伐夏改中興府至元二十五年置
　　寧夏路明洪武九年改置寧夏衞
　靈武廢縣有三一為漢縣在府西北地理志屬北地
　　郡後漢省一為隋縣在府東北即渾懷鄣一為唐
　　縣在府南即水經注所謂胡城也元和志靈武縣
　　東南至靈州一十八里後魏破赫連昌收其户徙
　　之於此因名
　保靜廢縣在府東南靈州界隋開皇十一年置𢎞靜
　　縣唐屬靈州神龍元年改為安靜至徳元年又改
　　保靜寰宇記引隋圖經云𢎞靜本漢城居河外三
　　里乃舊薄骨律鎮倉城也宋咸平四年李繼遷改
　　懷逺縣及保靜即此府志在鎮南六十里
　髙臺寺城府東一十五里有廢城臺在其東元昊建
　　寺於此元時呼為下省久廢
　上河城在府南水經注河水自胡城又逕上河城東
　　世謂之漢城又北逕典農城東俗名為呂城皆馮
　　參為上河典農都尉所屯以事農者
　新堡城元和志在懷逺縣西北四十里永昌元年置
　　舊名千金堡
　元昊故宮在賀蘭山之東有遺址又振武門内有元
　　昊避暑宮明洪武初址尚存後改為清寧觀
　慶王府在南薫門内通衢之右明洪武三十五年慶
　　靖王自韋州遷此基址尚存
　海寶塔在振武門外三里相傳為赫連勃勃所建
　百八塔在青銅峽内有古塔共一百八座在黄河岸
　　左其創建不可考又有坎離窑青崖窟不計其數
　洪門鎮唐邠寧節度使張獻甫所築夏號洪州
　古戰塲即月湖廣斥無水草逺望瑩然畢照俗傳古
　　戰塲也
　　平羅縣
　古將臺在縣西北其地平曠圍三十里有將臺旗礩
　　遺址
　　靈州
　靈州故城在州北漢地理志惠帝四年置唐曰靈州
　　天寶初改靈武郡宋初改翔慶軍元復曰靈州
　回樂廢縣輿地廣記在靈州故城之内唐肅宗即位
　　於此
　薄骨律城在州西南後魏書太平真君五年刁雍為
　　薄骨騮鎮將九年表求造城詔名曰刁公城水經
　　注云城在河渚上赫連果城也桑果餘林仍列洲
　　上但語出戎方不究城名訪諸耆舊咸言赫連之
　　世有駿馬死此取馬色以為邑號故目城為白口
　　騮韵轉之謬遂仍今稱也
　富平廢縣在州西南漢置屬北地郡後漢仍為北地
　　郡治永初五年徙郡於池陽永建四年又徙馮翊
　　自是故縣遂廢
　温池廢縣在州東南唐神龍五年置屬靈州縣側有
　　鹽池五代時廢今惠安堡北至州一百八十里産
　　鹽
　燕然廢州唐開元初置東臯蘭燕然燕山雞田雞鹿
　　燭龍等六州皆突厥九姓部落也其燕然雞田雞
　　鹿三州俱寄治回樂縣界燕山燭龍二州寄治温
　　池縣界皆至徳後廢
　韋州廢城在州東南西夏置宋史嘉祐六年夏人改
　　韋州監軍司為祥祐軍後又改靜塞軍元廢城西
　　有蠡山明慶藩墓皆在其上
　鹽州廢城舊志東南至靈州三百里今定邊營是隋
　　志鹽川郡西魏置西安州後改鹽川治五原縣元
　　和志貞觀二年平梁師都復置鹽川新唐志貞元
　　三年沒於吐蕃九年復城之有鹽川府又有保塞
　　軍宋咸平以後入西夏仍曰鹽州元本紀太祖伐
　　西夏駐此明正統九年修築舊城改置花馬池營
　白池廢縣舊唐志鹽州領興寧縣元和志白池縣南
　　至靈州九十里景龍三年置以近白鹽池為名新
　　唐志白池本興寧景龍改名也宋陷於西夏縣廢
　五原廢縣漢置胊衍縣屬北地郡西魏改五原郡又
　　改鹽州隋大業初改鹽州為鹽川郡治五原縣明
　　初為環縣地正統九年建興武營五原西魏取漢
　　故名漢五原縣城在今榆林界
　丁奚城在州北東觀記丁奚城在靈州北後漢永初
　　六年漢陽賊杜季貢降於滇零羌别居於此任尚
　　破之
　豐寧城新唐志靈州有武畧河間靜城鳴沙萬春五
　　府豐寧保寧等城
　鐵角城與鹽池相近亦名三角城明初為官軍屯戍
　　處
　　中衞縣
　應理州今縣治元志寧夏路領應理州與蘭州接境
　　東阻大河西據沙山唐靈武郡地其州城未詳建
　　立之始元初仍立州明一統志洪武初州廢三十
　　二年移建寧夏中衛於此
　眴巻廢縣在縣東漢置屬安定郡後漢省水經注河
　　水逕眴巻縣故城西舊志城在靈州所西二百里
　鳴沙廢州在縣東北一百五十里隋志靈武郡領鳴
　　沙縣周置㑹州尋廢隋置環州仍立鳴沙縣屬之
　　貞觀九年州廢縣屬靈州神龍二年為黙啜所破
　　遂移縣於廢豐安城即今縣治西枕黄河人馬行
　　經此沙隨路有聲異於餘沙故號鳴沙寰宇記鳴
　　沙縣咸亨三年歸復因其地置安樂州移吐谷渾
　　部落於此至徳後復陷吐蕃大中三年靈武節度
　　朱叔明收復勅改威州仍領鳴沙縣元立鳴沙州
　　屬寧夏路明初廢
　東臯蘭州在縣東舊唐志東臯蘭州突厥九姓部落
　　開元初置寄治鳴沙縣界
　安豐軍故城杜佑通典云安豐軍在靈武西黄河外
　　百八十餘里胡三省通鑑注云靈州界有安豐軍
　　在黄河外武徳四年分豐州囘樂縣置安豐縣
　廢雄州在縣東新唐志雄州在靈州西南一百八十
　　里中和元年徙治承天堡為行州五代時廢
　　新渠縣
　廢定州在府東北新渠縣界唐置元和志靈州有定
　　逺城在州東北二百里先天二年郭元振以西城
　　逺濶豐安勢孤故置此城募兵鎮之杜佑通典云
　　定逺軍在靈武東北二百里黄河外俗呼為田州
　新昌廢郡在靈州東北隋志回樂縣有西魏置臨河
　　郡開皇元年改曰新昌三年廢新唐志靈州黄河
　　外有新昌軍蓋即故郡也
　　寶豐縣
　省嵬城在縣省嵬山下西南去府一百四十里西夏
　　所築
　石堡鎮本延州西邊鎮塞宋至道中陷於元昊號龍
　　川
　長城隋開皇五年司農少卿崔仲方發丁三萬於朔
　　方靈武築長城東距黄河西至綏州南至勃出嶺
　　綿歴七百里六年春復令仲方發丁男十餘萬人
　　修長城
　受降城唐景龍二年朔方總管張仁愿築三受降城
　　新唐志東城南直榆林中城南直朔方西城南直
　　靈武三壘相距各四百里其北皆大磧也斥地三
　　百里而逺自是突厥不敢踰山牧馬朔方益無㓂
　　宋白曰東受降城東南至朔州四百里西南渡河
　　至勝州八里西至中受降城三百里本漢雲中郡
　　地中受降城西北至天徳軍二百里南至麟州四
　　百里北至磧石五百里本秦九原郡地在榆林漢
　　更名五原西受降城東南渡河至豐州八十里西
　　南至定逺城七百里東北至磧口二百里
　　按朔州在山西大同府麟州南四十里即神木縣
　　豐州宋神木縣如宋白所考則受降城在邊外其
　　去寧夏極為遼逺因寧夏舊志朔方志俱列入古
　　蹟姑存以備考
　廢夏州初學記夏州赫連之都魏滅赫連以為統萬
　　鎮太和十一年置夏州隋改州為朔方郡唐復為
　　夏州城在古鹽州東北三百里今河套哈喇烏蘓
　　之南即華言黒水有廢城曰實都即夏州也
　德巴拉湖城在實都北
　察罕諾爾城在實都東北皆廢城
西寧府
　　西寧縣
　西寧廢州今府治本漢臨羌縣地後漢末析置西都
　　縣兼置西平郡水經注湟水逕西平城北東城即
　　故亭也魏黄初中立西平郡馮倚故城増築南西
　　北三城以為郡治周時郡縣俱廢隋為湟水縣地
　　唐分置鄯城縣屬鄯州元志唐鄯州沒吐蕃號青
　　唐城宋改西寧州明設西寧衞明一統志西寧廢
　　州在衛城西南都司志自衛城西至南迤東約八
　　里餘乃西寧州古城
　臨羌故城在府西漢置屬金城郡晉屬西平郡水經
　　注湟水東逕臨羌縣故城北後魏縣廢隋大業四
　　年吐谷渾為鐵勒所破走入西平界求救詔宇文
　　述出西平迎之述至臨羌吐谷渾遁即此
　安夷故城在府東漢置屬金城郡後魏廢水經注湟
　　水又東逕安夷縣故城城有東西門去西平亭東七
　　十里闞駰曰四十里
　長寧廢縣在府西北本漢臨羌縣地晉置屬西平郡
　　水經注長寧水南逕長寧亭東城有東西門東北
　　隅有金城在西平西北四十里魏廢
　河源軍在府東元和志在鄯州西一百二十里儀鳯
　　二年郎中李乙支置
　　按河源軍有二一在府西南乃古赤水縣在境外
　　一在鄯城縣即今之河源軍也
　寧西城在府西宋志西寧州領寧西城舊名林金城
　　崇寧二年改名
　宣威城在府北宋志西寧州領宣威城舊名犛牛城
　　崇寧三年改名
　西海廢郡在府西十三州志云城在臨羌新縣西一
　　百一十里王莾傳元始五年羌豪良願獻鮮水海
　　允谷鹽池置西海郡
　析支在府西南徼外禹貢雍州有崑崙析支應劭曰
　　析支在河關西南千餘里羌人所居謂之河曲羌
　湟中城在府西北水經注湟水東流逕湟中城北故小
　　月支之地胡氏鑑注湟水兩岸之地通為湟中本
　　小月支之地故謂之小湟中
　樹郭城在府西乃吐谷渾之舊都
　安人軍在府西元和志在河源軍西一百二十里星
　　宿川開元七年郭知運置
　白水軍在府西北元和志在鄯州西北二百三十里
　　開元五年郭知運置又威戎軍在州西北三百五
　　十里開元二十六年杜希望置
　合川城在府南元和志合川守捉在鄯州南一百八
　　十里貞觀中侯君集置又綏和守捉在州西南二
　　百五十里開元二年郭知運置
　臨番城在府西新唐志鄯城縣有河源軍西六十里
　　有臨番城又西六十里有白水軍綏戎城又西南
　　六十里有定戎城
　石堡城在府西南本吐蕃鐵仞城其城崖壁峭立數
　　十仞三面險絶惟一徑可上石路盤曲長三四里
　　唐開元十七年信安王禕出隴西㧞石堡城置振
　　武軍天寶八載隴右節度哥舒翰攻石堡城吐蕃
　　以數百人守之唐兵死者數萬僅而克之詔以石
　　堡城為神武軍至徳初復沒於吐蕃
　九曲軍在府西南唐書睿宗景雲初吐蕃賂鄯州都
　　督楊矩請河西九曲地為金城公主湯沐邑與之
　　天寶十二年哥舒翰收復於是置神䇿軍於臨洮
　　西澆河郡於積石西及宛秀軍以實河曲元和志
　　有寧邊軍在積石軍西黄河北又威勝軍在積石
　　軍西八十里宛肅城金天軍在積石軍西南一百
　　四十里洪濟橋寧武軍在洪濟橋東南八十里百
　　谷城曜武軍在廓州南二百里黒峽川皆天寶十
　　三年哥舒翰置
　神威城在府西唐天寶七年哥舒翰築於青海上吐
　　蕃攻破之更築於海中龍駒島有白龍見因名曰
　　應龍城以上自河源軍以下皆唐置後陷吐蕃廢
　漢將營在府城東十五里周圍約三十餘里寛濶平
　　坦人傳為漢將安營處
　孔雀樓在府南三里南禪院中舊傳搆樓初成有孔
　　雀來夏瓚有詩
　虎臺在府城西五里有臺九層髙九丈八尺相傳南
　　凉王所築一名土臺
　　碾伯縣
　廢樂州在縣西本西戎落都地水經注湟水東逕樂
　　都城南後魏取之置鄯州元和志鄯州古西戎地
　　漢金城郡地後漢分置西平郡後凉呂光改西平
　　為西河郡後魏以西平郡為鄯善鎮孝昌二年改
　　鎮立鄯州舊唐志鄯州治故樂都郡寰宇記鄯州
　　東至蘭州廣武縣一百十三里東南至河州鳯林
　　縣二百八十里治湟水縣後魏於此置鄯州改破
　　羌縣為西都隋又改也宋志樂州舊邈川城後陷
　　西夏元廢都司志樂都城在今府東碾伯西二里
　　二城相連約三里
　　按古西平郡有二治魏晉西平本漢臨羌縣地唐
　　為鄯城縣宋為青唐城置西寧州即今府也隋西
　　平乃漢破羌縣地晉宋時為樂都唐為鄯州宋為
　　邈川城置樂州在今縣西
　破羌故城今縣治漢志宣帝神爵二年置屬金城郡
　　後漢因之晉縣廢水經注湟水東逕破羌縣故城
　　南十三州志曰湟水河在南門前東過章懷太子
　　曰破羌故城在湟水縣西
　　按水經注破羌城在樂都東而章懷云在縣西葢
　　隋改樂都為湟水又經東徙非故地也
　浩亹故城在縣東北漢置屬金城郡水經注浩亹河
　　東逕浩亹縣故城南隋志湟水縣有舊浩亹縣後
　　周併入元和志在廣武縣西南一百三十里蘭州
　　志在州西北一百三十里
　白土故城在縣東南漢末置屬金城郡水經注河水
　　東逕臨津城北白土城南十三州志曰在南津西六
　　十里有白土城城在大河之北為縁河津渡之處
　　後魏廢
　晉興廢郡在縣東北十六國春秋永嘉五年張軌表
　　分西平界置晉興郡咸寧元年分屬涼州後魏廢
　　水經注湟水東南經小晉興城北故都尉治闞駰
　　曰允吾縣西四十里有小晉興是也
　左南故城在縣東南晉志張軌置屬晉興郡水經注
　　河水逕左南城南十三州志石城西一百四十里
　　有左南城後魏廢
　龍支廢縣在縣南元和志縣北至鄯州一百三十五
　　里本漢允吾縣地後魏初置金城縣廢帝二年改
　　名因縣西南有龍支谷取以為名
　湟河廢郡在縣東南東晉置十六國春秋咸康二年
　　張駿分湟河郡屬涼州
　　按水經注河水東北逕黄河城南西北去西平二百
　　一十七里或曰黄即湟之訛也
　廓州故城在縣南唐置舊唐志廓州天寶初改寧塞
　　郡乾元初復曰廓州屬隴右道治廣威縣魏置石
　　城縣後改化城天寶元年又改曰廣威寰宇記州
　　北至鄯州一百八十里東南至鳳林縣二百八十
　　里東北至龍支縣二百九十里西北至鄯城縣二
　　百八十里又引周地圖云魏明帝三年置石城縣
　　也元廢
　米川廢縣在縣南水經注河水東北逕廣違城北又
　　東逕邯川城南唐置米川縣屬廓州元和志米川
　　縣西至州一百里宋志廓州有米川城王厚云米
　　川沿河西至廓州約六十里元廢
　達化廢縣在縣南隋志澆河郡領達化縣周置郡唐
　　屬廓州元和志東至州三十里後陷吐蕃廢
　亷川城在縣東近莊浪界晉太元二十七年鮮卑秃
　　髪烏孤擊降乙弗折掘等部築湟中亷川堡都之
　宗哥城在縣南宋志西寧州領龍支城舊宗哥城
　　按古龍支有三漢在今府西即西海郡隋唐龍支
　　在今府南近黄河宋龍支在今縣南乃舊宗哥城
　　或混為一悞
　來賓城在縣西南宋志樂州領來賓城舊名癿當川
　　崇寜三年賜名舊志在舊樂州西南一百一十里
　膚公城在縣廢廓州東北宋志廓州領膚公城舊名
　　結囉城崇寧三年後改今名去廓州三十餘里
　震武城在縣治宋志有震武軍政和六年進築古骨
　　龍城賜名震武未幾改為軍元屬湟州有通濟橋
　　本震武城浮橋
　土堆在縣北三里許髙九丈後列小土堆六行毎行
　　小土堆凡十二各髙二丈一名振武臺始築無考
　魯班井在縣城東六十里地名魯班峽有井連環三
　　眼髙出山巖之上二十餘丈水冬夏不凍不竭硤
　　中有方石髙四丈深入河底周圍八丈有餘上列
　　石扁鐫米顛拜否四字
　　大通衛
　三角城在衛城東南一里不知何代建築
　白塔在衛城南一百二十五里其始無可考
直𨽻秦州
　　秦州
　畫卦臺在州北三十里三陽川伏羲始畫八卦之地
　　今雪後猶見卦痕按河南陳州亦有卦臺
　龍馬洞在州東南按伏羲時龍馬負圖出於河而今
　　有龍馬洞未得其詳史記伏羲都于陳
　女媧洞在州西南按帝系譜女媧風姓與伏羲同母
　　今州北四十里有媧皇廟相傳為女媧生處
　秦祖故里在州境祖孔門弟子篤於守道唐封少梁
　　伯宋加封鄄城侯
　壤駟赤故里在州境赤孔門弟子長於詩書唐封北
　　徵伯宋加封上邽侯
　石作蜀故里在州境作蜀孔門弟子唐封石邑伯宋
　　加封成紀侯
　成紀廢縣在州西五十步帝王世紀云庖羲氏生於
　　成紀孕十二嵗而生故曰成紀漢置成紀縣屬天
　　水郡後漢屬漢陽郡周復置屬秦州舊志秦州本
　　治上邽開元二十二年地震移州治於成紀縣之
　　顯親川天寶初復還舊治大中初又移於成紀宋
　　因之又韓公城即州之東西關城也慶厯二年守
　　臣韓琦以州東西居民軍營皆附城旁因築外城
　　凡十一里與内城聫合為一秦民徳之稱為韓公
　　城
　上邽故城在州東四十里秦武公十年伐邽戎置縣
　　漢曰上邽縣屬隴西郡隋為天水郡治唐置秦州
　　開元中移治成紀天寶初還治上邽後陷吐蕃大
　　中三年收復治成紀
　西縣故城在州西南一百二十里秦莊公為西陲大
　　夫漢置西縣晉改置始昌縣縣廢又有戎邱城在
　　西縣城西南
　望垣故城在州西北漢置屬天水郡後漢屬漢陽郡
　　晉縣廢
　綿諸故城在州東四十五里之邽山下有古城遺址
　　即綿諸城秦有綿諸戎漢置綿諸道屬天水郡魏
　　置縣屬畧陽郡西魏省
　黄𤓰故城在州西南七十里魏太平真君八年置黄
　　𤓰縣水經注黄𤓰水東流黄𤓰縣北周縣廢
　天水故城在州西南七十里漢上邽縣地唐初析置
　　天水縣旋廢宋復置屬秦州紹興初沒於金分置
　　南北二天水縣南天水𨽻成州北天水亦覊附焉
　　嘉定初升為天水軍九年移天水縣舊治元初廢
　　入成州
　隴城僑縣在州東三十里時隴城為金所侵宋乃寄
　　治於此
　秦州故衛在州治東明洪武二十五年建今裁
　秦亭在州東南五十里即秦始封地又名董亭九域
　　志成紀縣有董城鎮即此
　諸葛壘在州東二里俗謂下募城其旁有司馬懿壘
　　俗謂之上募城又上邽縣北八里有姜維壘
　隗囂連城在州北郭外後為崇寧寺杜詩秦州城北
　　寺傳是隗囂宮今土人常掘有磁器名曰漢磁
　鐵堂莊在州西姜維宅在天水東十里鐵堂峽内四
　　山環抱中有孤冡相傳為維祖塋
　昇仙臺在州西南一十五里昇仙觀世傳老子於此
　　昇仙宋蔣之奇有詩
　東柯草堂在州東南東柯鎮杜甫之秦寓姪佐居有
　　示佐詩自開茅屋下只想竹牀眠之句即古北枝
　　村也距城三里又有西枝村岩竇玲瓏有杉漆之
　　利甫嘗欲居之有西枝村尋置草堂夜宿贊公土
　　室詩
　街亭在州東南七十里即馬謖為張郃所圍處今名
　　街子口
　地網在州西南故天水長道二縣界金陷陜西天水
　　長道並當邊境地勢平衍敵騎充斥步兵不能捍
　　禦宣撫吳璘乃創設地網其制於平田間縱横鑿
　　為渠每渠濶八尺深丈餘連綿不斷如布網然明
　　年金人重犯天水始不得逞天水元管三百六十
　　條後増為五百五十四條
　雄武堂在州東三里吳璘嘗於此發兵
　臨渭氐跡在上邽東南渭水之隂蒲氐世居其地至
　　蒲洪應䜟更姓苻至堅僭號為大秦
　玩芳亭在州南池沼間雜花木叢茂
　木門在州西南九十里即魏張郃中伏矢死處
　松雪字刻在大雅堂其碑有四明御史盧郡劉崙為
　　之序
　　清水縣
　清水故城在縣西十五里牛頭山下俗亦謂之西城
　　對今縣城而言漢置公孫述初為令於此後漢省
　　晉復置唐陷於吐蕃大中二年收復權𨽻鳳翔府
　　後唐移置於上邽鎮宋復故
　隴縣故城在縣北漢置屬天水郡後漢屬漢陽郡涼
　　州刺史治焉晉廢後魏改置隴城於畧陽縣界非
　　故治矣
　秦嶺廢縣在縣西南一百二十里後魏置伯陽縣隋
　　開皇中改名唐貞觀十七年省縣入清水
　冶坊故縣在縣北四十里卧牛山其地多冶坊今為
　　冶坊鎮宋為寨金置縣秦州改屬西寧州併入清
　　水縣
　白石城在縣西北四十里即白崖堡後魏所築宋開
　　寶間置堡
　大元城在縣北六十里宋平章段偉所築今為大元
　　堡
　弓門城在縣北七十里秦昭王所築命白起守之宋
　　太平興國間築為砦
　趙充國宅在縣北二里東漢建安中建為寺
　　秦安縣
　成紀故城在縣北三十里漢置縣屬天水郡後魏省周
　　復置屬天水郡唐屬秦州開元二十二年徙新城
　　而故城遂廢金正隆中始以宋之納甲城置今縣
　隴城故縣在縣東北九十里隋志天水郡隴城縣舊
　　曰畧陽置畧陽郡開皇二年郡廢改曰阿陽六年
　　又改隴城唐武徳二年置交州八年州廢屬秦州
　　後隨州陷廢後唐長興三年於歸化鎮復置宋金
　　因之元至元七年併入秦安
　畧陽故城在縣東北九十里漢曰畧陽道屬天水郡
　　永平中屬漢陽郡晉屬畧陽郡其地當隴口之要
　安戎故城在縣東一百二十里漢置戎邑道屬天水
　　郡後漢省後魏改置安戎縣
　顯親廢縣在縣西北三十里漢成紀縣地建武中封
　　竇融弟友為顯親侯國於此屬漢陽郡晉為顯親
　　縣屬天水郡後周縣廢顯親故城在成紀縣東南
　街泉廢縣在縣東北漢置縣屬天水郡後漢省入畧
　　陽郡國志畧陽縣有街泉亭即故縣也元和志即
　　馬謖與張郃戰敗處
　臨渭故縣在縣東南八十里漢隴縣地魏析置又置
　　廣魏郡晉太始中改郡為畧陽仍置臨渭縣後魏
　　併入隴城縣
　新陽廢縣在縣西南三國魏析置新陽縣屬漢陽郡
　　晉屬天水郡後廢
　長川故城在縣東北後魏置安陽縣兼置安陽郡又
　　領烏水縣西魏増置北秦州又改交州隋開皇初
　　郡廢又改交州為紀州安陽為長川大業初州廢
　　又廢烏水入長川唐貞觀三年省入隴城縣
　勇士故城在縣西北苻秦時創置
　雞川廢縣在縣西北三十里宋治平中置鷄川砦金
　　升置雞川縣貞祐四年改屬西寧州元省入秦安
　　縣其地有鷄川谷鷄川水出焉俗謂之水洛口
　興國城在縣東北與畧陽相近後漢初平中畧陽氐
　　築城於此號為興國城
　　禮縣
　長道廢縣在縣東三十里本漢上禄縣地魏收志秦
　　州有漢陽郡治蘭倉縣俱太平真君年置又領穀
　　泉縣後周郡廢省水南縣入焉隋開皇初郡廢十
　　八年改縣曰長道唐屬成州宋屬西和州元至元
　　七年省寰宇記成州舊有長道等縣以吐蕃侵擾
　　百姓流移並廢為鎮咸通十三年成州奏人户歸
　　復土田漸闢置長道縣改屬秦州九域志熙寧六
　　年以長道縣屬岷州葢非故治也
　大潭廢縣在縣南八十里隋志漢陽郡有潭水縣西
　　魏置潭水郡後周郡廢併廢甘若相山武定三縣
　　入焉唐屬成州貞觀初改屬宕州廣徳中省入良
　　恭縣宋乾徳元年合良恭大潭二鎮置大潭縣於
　　上木竹谷屬秦州後改屬岷州宋末廢
　禮店故城在縣東四十里元志陜西行省領禮店文
　　州軍民府明洪武初改置禮店千户所移於今治
　　屬岷州衞成化九年巡撫馬文升以其地廣民繁
　　奏設禮縣於所城西順治十六年省所入縣
　廢守禦所在縣治西明洪武四年建今裁
　武植戍在縣東北又北有安民戍武植水合流於安
　　民戍南又南經武植戍西是也其西南又有平夷
　　戍皆後魏所置戍守處
　　徽縣
　河池故城在縣西十五里西漢置縣屬武都郡後魏
　　曰廣化置廣化郡隋廢郡改名宋移治固鎮即今
　　縣縣廢
　思安廢縣在縣東南隋志後魏置思安縣屬廣化郡
　　大業初省入河池
　永寧廢縣在縣東四十里本河池縣之永寧鄉元初
　　升為縣屬南鳳州至元元年與河池縣俱省入徽
　　州
　河池戍在縣西又西有仇鳩戍俱後魏置
　　兩當縣
　兩當故城在縣東三十里本漢故道縣地以兩當水
　　為名後魏置縣隋志河池郡領兩當縣後魏兼兩
　　當郡開皇初郡廢宋移治廣鄉鎮即今治而故縣
　　廢
　尚婆城在縣西水經注尚婆水歴兩當縣尚婆城南
　　魏故道郡治
　開寶廢監在縣東宋建隆三年置銀冶開寶五年升
　　為監治平元年罷監官以監𨽻兩當縣元豐六年
　　廢
　吳郁宅在縣西南嘉陵江上唐杜甫與吳十侍御江
　　上宅詩侍御名郁
直𨽻階州
　　階州
　福津故城在州東南八十里本漢武都郡地隋志後
　　魏置翫當縣為武階郡治西魏又置覆津縣及赤
　　萬郡領赤方接難五部三縣後周郡縣並廢省入
　　覆津唐屬武州後改福津縣後唐移階州治焉元
　　省福津縣入州州志階州舊城在坻龍岡上明洪
　　武五年改建今城於此
　將利故城在州西北本漢羌道縣地隋志武州治將
　　利縣舊曰石門西魏改曰安育後周改曰將利置
　　武都郡又改曰永都郡隋廢大業初置武都郡又
　　有東平縣後周併入唐為武州後没吐蕃廢
　平樂故城在州東北漢置平樂道屬武都郡後漢廢
　　魏收志修城郡有平洛縣太和四年置後廢九城
　　志將利縣有平洛鎮明置平洛驛皆即故平洛也
　孔提故城在州東北二百里魏收志武都郡領孔提
　　縣西魏置孔提郡後周郡廢
　建威故縣在州北後魏置白水郡後改為白水縣西
　　魏改立綏戎郡後周郡廢改為建威縣并廢洪𢎞
　　縣入焉唐貞觀元年省建威入將利
　赤萬故城在州東故福津界魏太和四年置赤萬郡
　　後改為縣後周廢入福津
　臯蘭故城在州東北氐人所築魏時置戍唐大厯二
　　年置行武州景福元年更名階州治臯蘭鎮後唐
　　移階州治福津仍領將利縣宋因之元省入階州
　葭蘆故城在州東南七十里三國時姜維與鄧艾相
　　持於此置葭蘆戍亦為葭蘆城後為仇池氐所據
　　齊建武初葭蘆入於西魏置武陽郡治葭蘆縣後周
　　郡廢並縣入槃提縣槃提山在縣東南故名唐武
　　州陷後廢
　階州廢守禦所在州治西明洪武四年建今裁
　　成縣
　同谷廢縣即今縣治後魏置白石縣屬廣業郡西魏
　　改曰同谷後周置康州開皇初郡廢大業初州廢
　　唐屬成州宋寶慶三年以理宗潛邸陞為同慶府
　　元復曰成州至元七年併同谷縣入州
　下辨故城在縣西三十里秦下辨邑也漢初曹參攻
　　下辨即此尋曰下辨道後漢移武都郡治焉建安
　　二十五年昭烈進兵漢中遣張飛馬超屯下辨曹
　　操遣曹洪拒之既而先主有其地亦謂之武街城
　　景耀末魏司馬昭使諸葛緒出武街以侵漢隋志
　　後周廢下阪縣入修城下阪即下辨也
　泥陽廢縣在縣東隋志同谷縣境有泥陽縣西魏廢
　　入同谷縣即今泥陽鎮
　栗亭故城在縣東五十里五代後唐置屬成州本同
　　谷縣之栗亭鎮清泰三年置縣理栗亭川宋因之
　　元廢
　上禄廢縣在縣西南漢置縣屬武都郡後漢因之晉
　　廢水經注上禄故城在仇池東南隋改倉泉為上
　　禄在仇池北非故縣也
　階陵廢縣在縣西北漢置嘉陵道屬武都郡後漢廢
　　水經注漢水入嘉陵道為嘉陵水世俗名之階陵
　　是嘉陵即階陵也後魏改階陵周改為倉泉隋改
　　為上禄仇池山在南八十里唐寶應初州陷吐蕃
　　縣廢
　武都故城在縣西古白馬氐地前漢書武帝開白馬
　　氐分廣漢西白馬為武都郡土地險阻居於河池
　　一名仇池晉仍為縣亦屬武都郡後廢魏改南秦
　　州治洛谷城領仇池郡其後移治階陵而此城廢
　建威故城在縣西北後漢末所置戌守處也後為仇
　　池氐所據舊志建威城在階州東北三百六十里
　仇池故城在西和之南成縣之北相去各百里其山
　　四面斗絶稜角外向自成城郭樓櫓之狀上有羊
　　腸盤道三十六回其上有平地方二十餘里田百
　　頃泉九十九源亦名百頃城古為白馬氐楊氏所
　　居楊氏世雄守據其地楊難敵築城於上苻秦陷
　　仇池徙其民空百頃之地太元十年苻堅敗楊定徙
　　歴城置儲畜於百頃自稱隴西王自楊茂捜據仇
　　池其後浸盛然亦稱藩於南北間後拓䟦魏取其
　　武都仇池之地楊氏始衰梁天監五年魏盡有漢
　　中遂擊楊氏而滅之仇池之興始終凡二百一十
　　一年
　建安城在縣北本名歴城後改建安隋志有建平縣
　　後周省入倉泉即建安也通典曰建安城在同谷
　　郡西七里去仇池九十里
　龍門戍在縣西南仇池東南
　濁水城在縣西南亦曰濁水戍水經注漢水東南逕
　　濁水城南又濁水出濁城北皆即此
　赤亭在縣西南後漢虞詡破羌於此
　絳帳臺在縣東北一百七十里相傳漢馬融設教處
　杜甫宅在飛龍峽口東杜甫寓秦曾過夏於栗亭
　　文縣
　隂平故城在縣西北古羌氐地漢武開西南夷置隂
　　平道為廣漢郡蜀漢建興七年諸葛亮遣陳式攻
　　武都隂平克之景耀六年姜維聞鍾㑹治兵關中
　　表請遣張翼分䕶隂平橋頭既而魏將鄧艾自隂
　　平入蜀由邪徑行無人之地七百餘里鑿山通道
　　造作橋閣山髙谷深艾以氈自裹推轉而下將士
　　皆攀木縁崖魚貫而進遂至江油華陽國志蜀克
　　隂平魏亦遥置隂平郡屬雍州及蜀亡始合為一
　　隂平自晉永嘉以後氐羌據之不為正朔所班至
　　後魏平蜀始置文州理隂平郡隋罷州唐武徳初
　　復為文州治曲水縣唐大厯十四年西戎犯邊刺
　　史㧞城而走建中三年以舊城在平地窄小難守
　　移故城東四里髙原上即今城也寰宇記曲水縣
　　在南北二江之曲直西五里平地唐徙髙阜號曰
　　文臺宋端平後兵亂州廢
　長松廢縣在縣西南百里本隂平縣地西魏析置建
　　昌縣為盧北郡治兼置文州隋開皇初郡廢改縣
　　曰長松以地多喬松為名大業初州廢唐屬文州
　　貞元六年省入曲水
　正西廢縣在縣西南五十五里西魏置屬文州隋屬
　　武都郡唐貞觀元年省入曲水
　甸氐故道在縣西漢志廣漢郡領甸氐道白水出焉
　　晉省
　姜維故城在縣東七里姜維築此與鄧艾相守
　鄧艾城在縣東七里即魏景元四年鄧艾伐蜀時所
　　築
　郭公城在縣東昔魏郭淮攻廖化於隂平所築水經
　　注白水自合羌水又東逕郭公城南
　廢扶州在縣西魏置鄧州後改寧州唐初為扶州大
　　厯中廢為鎮以屬文州元領同昌帖夷尚安鉺川
　　四縣俱廢今按遺址在舊城西一百六十里夾清
　　江域中有橋梁多平壤宜稻麥久為番所據
　盧北城在縣東五十里昔時戍守處後周置隋廢因
　　葭蘆鎮為名
　安昌城在縣東北三十二里舊戍守處也後魏嘗置
　　安昌郡於此西魏廢帝立寧州修築此城為州治
　飛仙閣在縣西一十五里山岩刻飛仙閣三字
　玉枕在縣東山有石狀如玉枕在巉壁間人跡所不
　　能到但可望見之而已下有驛曰玉枕驛今廢
　文臺在舊文州治後天牢山麓宋劉鋭登此死節
直𨽻肅州
　　肅州
　酒泉故郡今州治漢置乃西羌通驛之路通典曰縣
　　有古長城漢遮虜障也前涼張軌西涼李暠北凉
　　沮渠䝉遜並都之隋志張掖郡領福禄縣舊置酒
　　泉郡元和志後魏太武平沮渠氏以酒泉為軍屬
　　燉煌鎮孝昌中改鎮為𤓰州復置酒泉郡開皇三
　　年罷郡立酒泉鎮所領縣並屬甘州仁壽二年以
　　境宇遼逺分置肅州河西舊事云福禄城謝艾所
　　築城下有金泉味如酒故曰酒泉舊志有酒泉縣
　　本漢福禄縣唐初更名西五十里有興聖皇帝祠
　安彌廢縣在州東漢置綏彌縣屬酒泉郡後漢改曰
　　安彌晉因之後魏縣廢又漢志酒泉郡領天依縣
　　後漢省顔師古曰其地有天依坂故名今無考
　威逺城在州東北新唐志肅州有酒泉威逺二守捉
　　城肅鎮志威逺城在衛東北三百八十里明初立
　　為所後因失悞秋表内部查究訛傳誅徙人民懼
　　俱入西域今有旗杆山即當時立旗招撫叛民處
　威虜城在州東北明初置衛尋廢嘉靖七年番夷牙
　　木蘭等内附巡撫唐澤議於肅州迤北境外威虜
　　舊城及天倉墩毛目城白城子等地散處其衆二
　　十八年監生李時暘上言邊外屬夷舊為土魯番
　　所迫逐環肅城雜居不便巡撫楊博檄副使王儀
　　等修葺威虜并金塔寺古城添設白烟墩等城堡
　　凡七墩臺十有二安置番帳七百餘所於是肅城
　　數十年番害頓平肅鎮志威虜城在衛東北一百
　　三十里又白城子在衛東北一百二十里今皆廢
　　金塔寺古城在衛東北六十里今為堡
　遮虜障在州北元和志在酒泉北二百四十里李陵
　　與單于戰處隋鎮將楊元於其地得銅弩牙箭簇
　　寰宇記酒泉有故長城在縣北漢書謂之遮虜障
　　舊志古長城在衛北四百里東自狼心山西至哈
　　密北山一帶俱有遺址又衛城極北有北大路元
　　時為往來通道久廢轍跡猶存
　　髙臺縣
　髙臺站今縣治都司志本漢樂涫縣地明洪武五年
　　馮勝定河西置髙臺站因西有臺子寺為名正統
　　中張掖人劉寛建言於鎮城西一百六十里設所
　　景泰七年始設髙臺千户所舊志髙臺在所西二
　　十里有古臺基相傳李暠所築後人建寺其上
　表是故城在縣西漢置屬酒泉郡後漢曰表氏五行
　　志靈帝光和三年張掖表氏地動湧水民舍皆傾
　　縣易處更置城郭章懷太子曰表氏故城在張掖
　　西北杜氏通典張掖有表氏故城在西北又曰昭
　　武城
　建康故城在縣南晉置十六國春秋咸康元年張駿
　　分建康郡屬涼州呂光龍飛二年沮渠男成自樂
　　涫進逼建康推太守段業為主稱涼州牧建康公
　　後魏廢新唐志甘州西北一百九十里祁連山下
　　有建康軍證聖初置名勝志建康城在所西南四
　　十里舊志有建康軍城在所東南十里
　鎮夷營在縣西北明洪武二十九年都指揮馬溥於
　　黒河之北築堡為哨馬營三十年就馬營展築設
　　鎮夷千户所三十三年革永樂初總兵宋晟復奏
　　置後為黒河衝决天順八年移今治
　樂涫廢縣在縣西南漢置後魏廢隋志有周置樂涫
　　縣尋廢元和志肅州領福禄縣西至州一百里本
　　漢樂涫後魏太武帝平涼改縣為戍𨽻燉煌鎮孝
　　文帝改為樂涫縣隋改縣為鎮武德二年改置福
　　禄縣取舊名也舊唐志福禄縣於舊樂涫故城置
　　後陷西番廢
　㑹水廢縣在縣西北漢置屬酒泉郡地理志北部都
　　尉治偃水障東部都尉治東部障闞駰曰衆水所
　　會故名後魏廢
　祁連戍在縣西南元和志在福禄縣東一百二十里
　胭脂城在縣西南周一里
　毛目城在縣西北又有平朔城二城皆周二里相傳
　　元時守禦屬威逺衛
　古連城在縣西北
　　安西㕔
　晉昌故城在肅州西今安西衛西南本漢冥安縣屬
　　敦煌郡因縣界冥水為名晉改屬晉昌郡周武帝
　　省入涼興郡隋開皇四年改為常樂縣唐置𤓰州
　　屬河西道吐蕃傳開元十五年攻陷𤓰州毁其城
　　俄而張守珪為刺史修築之大厯十三年陷於西
　　番大中五年張義潮以𤓰州來歸宋屬西夏夏亡
　　州廢元至元十四年復立屬沙州路二十八年徙
　　居民於肅州但名存而已明永樂二年建齊勤䝉
　　古千户所東至肅州界四百三十里本故𤓰州地
　　也今畧嘉峪西二百四十里為齊勤䝉古衛
　淵泉廢縣在肅州西今栁溝衛地漢置屬敦煌郡後
　　漢因之闞駰曰地多泉水故名晉志元康五年分
　　屬晉昌郡隋志周併淵泉入常樂章懷太子曰淵
　　泉故城在晉昌東北
　廣至故城在肅州西今沙州衛地漢置屬敦煌郡晉
　　因之周併大至冥安淵泉為涼興縣一統志云大
　　至即廣至隋開皇初併入常樂唐改隋常樂為晉
　　昌而别置常樂縣於此屬𤓰州杜氏通典廣至故
　　城在常樂縣東後隨州陷廢舊志有涼興城在廢
　　𤓰州西一百七十里
　敦煌廢郡在肅州西今沙州衛西古𤓰州亦月支戎
　　地漢武帝元鼎六年分酒泉置敦煌郡應劭曰敦
　　大也煌盛也晉志郡治昌蒲領敦煌縣十六國春
　　秋咸康元年張駿分敦煌晉昌髙昌三郡及西域
　　都䕶戊巳校尉玉門大䕶軍三營為沙州水經注
　　敦煌郡南七里有鳴沙山故亦曰沙州隋裴矩西
　　域圖記自敦煌至於西海凡為三道北道從伊吾
　　至蒲類海中道從髙昌南道從鄯善總凑敦煌為
　　咽喉之地隋志敦煌郡舊置𤓰州治敦煌縣周併
　　入鳴沙縣大業初復置郡改鳴沙為敦煌唐復置
　　沙州元和志沙州東至𤓰州二百里西至吐蕃界
　　三百里北至伊州七百里治敦煌縣又有豆盧軍
　　神龍元年置在州城内宋景祐二年趙元昊取沙
　　州元太祖二十二年破其城至元十四年復立沙
　　州十七年升為沙州路總管府明永樂三年置沙
　　州衞正統十一年廢
　效穀廢縣在肅州西今安西衛西漢置屬敦煌郡桑
　　欽曰縣本魚澤障也元封六年崔不意為魚澤尉
　　教民力田以勤效得穀因立為縣故名後漢及晉
　　因之隋志周併效穀縣及效穀郡入敦煌
　龍勒故城在肅州西今沙州衛西漢置屬敦煌郡後
　　漢及晉因之周併入敦煌唐改置夀昌縣屬沙州
　　以縣南夀昌澤為名新唐志夀昌縣治漢龍勒城
　　隨州陷廢
　陽關廢縣在肅州西今沙州衛西漢書西域三十六
　　國東則阨以玉門陽關地理志龍勒縣有陽關玉
　　門關皆都尉治晉置陽關縣屬敦煌郡後省元和
　　志陽關在夀昌縣西六里以居玉門關之南故曰
　　陽關本漢置謂之南道西趨鄯善莎車後魏嘗於
　　此置陽關縣周廢五代髙居誨使于闐記出玉門
　　關入吐蕃界西至沙州南十里鳴沙山又東南十
　　里三危山其西渡都鄉河至陽關是也
　安定衛在罕都衛西沙州衛南本韃靼别部其地廣
　　袤十里無城郭廬舍明洪武七年安定王布延特
　　穆爾遣使入貢立安定鄂端二衛永樂十一年其
　　孫伊瑪丹來朝成化中為土魯番殘破正徳七年
　　額布勒破安定據其地餘衆内徙嘉靖復命部酋
　　領其衆然安定王後無傳而鄂端久没莫知其處
　察遜衛在安定衛西古西戎部落明洪武四年置察
　　遜衛授土酋薩竒蘓永樂四年徙治藥王灘宣徳
　　以後屢入朝貢成化中為土魯番所擾率部屬内
　　徙遂失故地
　罕都衛在齊勤䝉古南嘉峪關西南本漢敦煌郡地
　　明洪武三十年其長索諾木策喇實遣使入貢立罕
　　都衛授之與齊勤哈密同主西域各國貢道至𢎞
　　治中土魯番據哈密侵掠鄰境諸部皆不能支王
　　徳中䝉古大酋入青海罕都益遭蹂躪其衆益衰
　　後土魯番犯肅州罕都復殘破相率求内徙其城
　　遂棄不守
　罕都左衛在沙州衛故城明成化時建初罕都部人
　　阿克展與種族不相能數仇殺乃率其衆逃居沙州
　　耕牧部落日蕃益不受罕都統屬至其子巴特瑪斯
　　結久住沙州朝廷屢敕還本衛不奉命正統中沙
　　州全部内徙巴特瑪斯結盡據之孫嘉克嗣職部衆
　　益盛時土魯番侵據哈密嘉克請自立一衛與相
　　抗乃置罕都左衛𢎞治十七年衛喇特及安定部人
　　大掠沙州嘉克不能自存正徳十一年其子竒塔特
　　被土魯番廹脅徙肅州塞内其部下特黙格圖卜
　　二人仍居沙州服屬土魯番㑹番酋徵求苛急嘉
　　靖七年率所部來歸沙州遂為土魯番所有
　苦峪城在廢𤓰州東東至肅州四百里明天順四年哈
　　密忠順王母訥衮塔舒爾主國被北部竒木嘉色稜
　　襲破其城率親屬部落走苦峪成化中哈密都督
　　哈尚又為土魯番阿里所襲退居苦峪時哈尚方
　　依罕都齊勤而二衛自相讎殺哈尚勢益孤朝命
　　築苦峪城移哈密衛於其地其後哈尚糾衆襲哈
　　密破之還居故土𢎞治中忠順王善巴為土魯番
　　阿哈瑪特所執哈密居人亦以窮窘難守盡焚室廬
　　走肅州詔賜牛具榖種并發流寓三種番人及哈
　　密之寄居齊勤者盡赴苦峪及𤓰沙州俾自耕牧
　　以圖興復正徳後土魯番益張苦峪諸城皆為所
　　殘破
　鄯善故城在肅州西今在沙州衛西漢書鄯善國本
　　名樓蘭王治扞泥城去陽關千六百里元鳳四年
　　傅介子刺殺樓蘭王更立其弟尉屠耆為王更名
　　其國為鄯善水經注鄯善國治伊循城其樓蘭扞
　　泥城謂之東故城隋本紀大業五年伐吐谷渾以
　　其地置鄯善郡地理志鄯善郡置在鄯善城即古
　　樓蘭城也有蒲昌海鄯善水領顯武濟逺二縣隋
　　亂廢舊志在哈密衛東南
　且末故城在肅州西今沙州衛西漢書且末國治且
　　末城東至鄯善七百二十里後魏書太平真君三
　　年鄯善王西奔且末後遂役屬鄯善且末西北有
　　流沙數百里夏日有熱風為行旅之患後屬吐谷
　　渾隋大業五年平吐谷渾置且末郡地理志且末
　　郡置在古且末城有且末水薩毗澤領肅寧伏戎
　　二縣隋亂廢新唐書自于闐東關東行入大流沙
　　行千里至古折摩耿即古且末也舊志且末城在
　　曲先衛西南
　伊吾故城在肅州西北今沙州衛西北本漢匈奴地
　　後漢書永平十六年北征匈奴取伊吾盧地置宜
　　禾都尉以屯田遂通西域西域傳自敦煌西出玉
　　門陽關渉鄯善北通伊吾千餘里自伊吾北通車
　　師前部髙昌壁千二百里伊吾地宜五穀桑麻葡
　　萄故漢甞與匈奴爭之以制西域其後復為西域
　　及匈奴所據隋大業四年遣薛世雄擊伊吾伊吾
　　請降世雄於漢伊吾城東築城號新伊吾留戍而
　　還唐貞觀四年置西伊州六年去西字天寶初曰
　　伊吾郡乾元初復曰伊州在敦煌大磧之外南去
　　玉門關八百里東南去陽關一千里元和志伊州
　　治伊吾縣本後漢伊吾屯又領柔逺納職二縣皆
　　唐貞觀四年立髙居誨使于闐記沙州西曰仲雲
　　小月支之遺種其牙帳居胡盧磧即漢伊吾盧地
　　舊志伊吾城元時族屬哈納實喇封威武王居此
　　明永樂元年遣使入貢明年設哈密衛在諸衛極
　　西為西域襟喉其後累被土魯番奪據哈密衛在
　　肅州西北一千八百里南抵沙州西距和卓北連
　　衞喇特即古伊吾地其城在平川約周三四里南北
　　二門苦峪城在哈密東南東去肅州四百里
　髙昌故城在肅州西北今沙州衛西北本車師前王
　　國也漢元封三年擊破姑師分為車師前後王及
　　山北六國其車師前王國治交河城河水分流繞
　　城下故名地節二年鄭吉田渠犁車師宣帝元康
　　中罷車師田者徙其國令居渠犁以車師故地與
　　匈奴神爵三年置西域都䕶匈奴益弱不得近西
　　域初元元年始置戊巳校尉屯田車師前王故地
　　西域傳前王城去長史所居栁中八十里自伊吾
　　北通車師前部髙昌壁千二百里自髙昌壁北通
　　後部金蒲城五百里此西域門户故戊巳校尉更
　　互屯焉伊吾栁中皆膏腴之地故漢嘗與匈奴爭
　　車師伊吾以制西域云十六國春秋晉咸康元年
　　張駿使沙州刺史楊宣定西域又禽戊巳校尉趙
　　貞以其地為髙昌郡後魏書髙昌東西三百里南
　　北五百里四面多大山地勢髙敞人庶昌盛故云
　　髙昌去敦煌十三日行國有八城地多石磧氣候
　　温暖北有赤石山七十里有貪汗山夏有積雪此
　　山北即鐵勒界也真君中沮渠氏據其地和平元
　　年為蠕蠕所併蠕蠕以闞伯周為髙昌王其稱王
　　自此始也自敦煌向其國多沙磧道里不可凖記
　　惟以人畜骸骨及駝馬糞為驗又有魍魎怪異故
　　商旅徃來多取伊吾路云隋書髙昌都城周回一
　　千八百四十歩唐貞觀十四年壅掠西域朝貢詔
　　侯君集等討之分兵畧定凡三郡五縣二十二城
　　西昌州改曰西州更置安西都䕶府天寶初改交
　　河郡乾元初復曰西州置郡曰髙昌取舊髙昌國
　　為名又有天山軍在州城内開元二年置領栁中
　　交河天山蒲昌四縣貞元中州沒吐蕃五代時為
　　回鶻所據宋末號畏吾兒國其地南距于闐西南
　　距大食波斯西距西天歩路渉雪山葱嶺皆數千
　　里有水源出金嶺導之周回國城以溉田元太祖
　　五年平其地置達嚕噶齊監之明初改曰和卓在
　　哈密西七百里至肅州一千七百五十里其栁中
　　訛為栁陳永樂宣徳間俱遣使入貢成化以後土
　　魯番强而和卓之後無聞矣
　庭州故城在肅州西北今沙州衛西北本漢車師後
　　王國也漢書後王治務塗谷後漢書後王居去長
　　史所居栁中五百里北與匈奴接永平十七年置
　　戊巳校尉屯後王部金蒲城章懷太子曰金蒲城
　　即車師後王庭今庭州蒲昌縣舊唐志貞觀十四
　　年討髙昌西突厥遣其葉䕶屯兵浮圖城與髙昌
　　相影響一統志云浮圖即務塗之轉音也及髙昌
　　平懼而來降以其地置庭州長安二年改北庭都
　　䕶府治金蒲縣又領輪臺蒲類二縣五代時為囘
　　鶻所據宋史王延徳至髙昌歴交河川凡六日至
　　金嶺嶺上有龍堂刻石記云小雪山也度嶺一日
　　至北庭西扺安西即唐之西境云元史囘紇五城
　　即唐北庭都䕶明初地屬和卓後亦併於土魯番
　金蒲廢州在肅州西北今沙州衛西北唐書沙陀者
　　西突厥别部處月種也處月居金婆山之陽蒲類
　　之東有大磧名沙陀故號沙陀突厥貞觀中統屬
　　於賀魯貞觀末賀魯降詔拜為瑶池都督徙其部
　　於庭州之莫賀城處月亦内屬永徽初賀魯反攻
　　破之罷瑶池都督府即處月地置金蒲沙陀二州
　　長安二年以處月酋沙陀金山為金蒲城都督貞
　　元中附於吐蕃徙部甘州遂廢
　安西故城在肅州西北今沙州衛西北本漢龜兹國
　　也漢書龜兹國王治延城東至都䕶治所烏壘城
　　三百五十里十六國春秋呂光討西域破龜兹入
　　其城城有三重廣輪與長安城等塔廟宫室甚盛
　　西域傳龜兹國在尉犁西北白山之南一百七十
　　里東去焉耆九百里南去于闐一千四百里西去
　　疏勒一千五百里北去突厥牙帳六百餘里東南
　　至𤓰州三千一百里漢舊國也其王姓白即白震
　　之後所居城方五六里其南三百里有大河東流
　　號計式水即黄河也唐書貞觀二十一年討龜兹
　　徙安西都䕶府於其國統于闐疏勒碎葉號四鎮
　　永徽中以其地為龜兹都督府儀鳯中沒於吐蕃
　　長夀元年王孝傑破吐蕃復四鎮復置安西都䕶
　　府於龜兹五代時復為回鶻所據宋史龜兹本回
　　鶻别種舊志有額爾巴拉在哈密西一千六百七
　　十里東西凡三千餘里南北二千餘里元初地名
　　巴實伯里憲宗分建諸王哈坦於此世祖立宣慰
　　司後又置元帥府以領屯田明時其國王遣使入
　　貢龜兹國城在其西南也
　烏壘城在肅州西北今沙州衛西北漢書烏壘城西
　　至龜兹國三百五十里去陽關二千七百三十八
　　里土地肥饒於西為中故都䕶治焉
　渠犁城在肅州西北今沙州衛西北漢書渠犁城在
　　烏壘南三百三十里至龜兹五百八十里武帝伐
　　大宛之後置校尉屯田於此地節二年鄭吉田渠
　　犁
　輪臺城在肅州西北庭州之西亦曰侖頭今沙州衛
　　西北漢書侖頭皆作輪臺桑𢎞羊奏言故輪臺以
　　東捷枝渠犁皆故國地廣饒水草可遣屯田卒置
　　校尉詔曰輪臺西於車師千餘里欲起亭燧是勞
　　擾天下非所以優民也朕不忍聞昭帝時以扞彌
　　太子賴丹為校尉田輪臺與渠犁地相連也後魏
　　書龜兹國東有輪臺唐置輪臺縣以故城為名非
　　即故地也
　于闐故城在肅州西今沙州衞西漢書于闐國治西
　　城後魏書于闐國在且末西北葱嶺之北二百餘
　　里東去鄯善千五百里南去女國二千里北去龜
　　兹千四百里其地方亘千里連山相次所都城方
　　八九里部内有大城五小城數十城東三十里有
　　苜㧞枝河出玉石新唐書于闐所居曰西山城王
　　姓尉遲氏名屋密本臣突厥貞觀六年遣使入獻
　　上元初以其地為毗沙都督府析置十州舊唐志
　　安西府領毗沙鎮本于闐國也五代晉髙居誨使
　　于闐記自仲雲西渉鹻磧陷河又西至紺州于闐
　　所置也在沙州西南去京師九千五百里矣又行
　　二日至安軍州遂至于闐其國東南曰銀州盧州
　　湄州其南千三百里曰玉山云漢所窮河源出于
　　闐而山多玉者此山也舊志于闐在哈密西南四
　　千八百里至肅州六千三百里東抵察遜北連額
　　爾巴拉
　焉耆故城在肅州西北今沙州衛西北漢書焉耆國
　　治員渠城近海水多魚王莽時始建國後漢書焉
　　耆國居南河城北去長史所居八百里其國四面
　　有大山與龜兹相連道險阨易守有海水曲入四
　　山之内周匝其城三十餘里後魏書焉耆國在白
　　山南七十里南去海十餘里東去髙昌九百里西
　　去龜兹九百里皆沙磧東南去𤓰州二千二百里
　　其王姓龍名鳩尸卑那都城方二里國内凡有九
　　城恃地多險多剽刼中國使真君九年詔萬度歸
　　討之以後入朝唐貞觀二十二年討龜兹以其地
　　為焉耆都督府天寶常朝貢五代以後不復見舊志
　　焉耆國在額爾巴拉東東去和卓七百里
　疏勒故城在肅州西北今沙州衛西北漢書疏勒國
　　王治疏勒城後漢書疏勒國去長史所居五千里
　　後魏書疏勒國在姑黙西白山南百餘里南有黄
　　河西帶葱嶺東至龜兹一千五百里東北至突厥
　　牙帳千餘里東南至𤓰州四千六百里漢舊國也
　　都城方五里國内有大城十二小城數十髙宗末
　　其王遣使獻佛衣其後臣於突厥唐書疏勒國王
　　居伽師城姓裴氏自號阿摩支髙宗時為安西四
　　鎮之一天寶中來朝五代以後不復見
　莎車故城在肅州西北今沙州衛西北漢書莎車國
　　王治莎車城有塞山出青玉後漢建初五年班超
　　上言莎車疏勒田地肥廣草木饒衍兵可不費中
　　國而糧食自足章和元年擊莎車降之其後為匃
　　奴所滅舊志莎車城在于闐西北又西北為疏勒
　　城
　碎葉城在肅州西北今沙州衛西北唐初西突厥之
　　地也唐書貞觀十四年西突厥咥利失可汗分其
　　國為十部左五咄陸部居碎葉東右五弩失畢部
　　居碎葉西號十姓部落貞觀末安西都䕶府統碎
　　葉鎮後西突厥别部烏質勒寖盛屯碎葉西北稍
　　攻得碎葉即徙居之謂碎葉川為大牙弓月城伊
　　麗水為小牙其地東直西庭州聖厯二年遣子來
　　朝舊志碎葉城在焉耆西北
　哈密衛在嘉峪關西一千六百里漢伊吾盧地明帝
　　置宜禾都尉領屯田唐為伊州宋入於囘紇元末
　　以威武王納蘓呼喇鎮之尋改為肅王明永樂初
　　遣使來貢馬改封忠順王賜金印四年立哈密衛
　　其地北衛喇特西土魯番東沙州罕都齊勤諸衛正
　　統中其王達斡達實拉被鄰國侵掠天順中王母
　　主國事衆益離散成化八年土魯番蘓勒坦阿里襲
　　破其城執王母奪金印以歸哈密絶封者十餘年
　　至𢎞治元年以托歡特穆爾外孫哈密都督哈尚
　　襲封忠順王土魯番阿哈瑪特誘殺之據其地時哈
　　密酋帥阿穆爾請援兵襲破其城天子却其貢拘
　　留使臣阿哈瑪特懼以城印來歸五年以故忠順王
　　托克托從孫善巴為忠順王主哈密而阿穆爾勾引
　　哈喇輝夷人潜往土魯番地方盜馬殺人阿哈瑪特
　　攻哈密殺阿穆爾執善巴以歸留酋帥伊蘭據其
　　地八年巡撫許進與總兵劉寧襲哈密伊蘭遁去
　　阿哈瑪特獻還善巴十一年王越總制三邊兼理哈
　　密仍復善巴舊封修哈密城善巴嗜酒掊克失衆
　　心部下阿巴拉等咸怨十七年隂搆阿哈瑪特迎其
　　㓜子津特穆爾主哈密善巴懼挈家走苦峪時肅
　　州百户董傑與哈密酋帥雅克巴拉抵哈密謀誅
　　阿巴拉送善巴還國津特穆爾還土魯番正徳元
　　年善巴子巴雅濟襲封八年巴雅濟以貪殘致怨
　　走入土魯番莽蘇爾遣人據哈密要重賞時總制
　　彭澤量犒金幣始以金印來獻既又索取無厭十
　　一年莾蘇爾分兵脅沙州衛擁衆入㓂至兎兒壩
　　遊擊苪寧禦之戰殁賊薄肅州城兵備副使陳九
　　疇固守絶其内應賊知事洩慮援兵至大掠而去
　　嘉靖三年閉嘉峪關絶西域貢自是置哈密不問
　　而土魯番猶許其通貢其後哈密為實伯音徳爾子
　　穆爾瑪哈穆特所有服屬土魯番朝廷猶令比嵗一
　　貢迄隆慶萬歴間猶入貢不絶云
　土魯番在哈密西八百餘里至肅州一千八百五十
　　里即漢車師前部之交河城屬和卓永樂六年番
　　僧青拉率其徒來朝命為國師其徒法泉等為僧
　　綱司歴年朝貢十三年授其酋長為都督都指揮
　　等官宣徳正統天順間皆恭順成化初阿里始强
　　控弦五萬自稱蘓勒坦華言王也九年攻破哈密𢎞
　　治元年誘殺哈密王哈尚四年以哈密來歸明年
　　阿哈瑪特復攻執哈密王善巴遂自稱為汗畧罕都
　　諸衛七年朝議閉嘉峪關絶西城貢十年阿哈瑪特
　　以絶貢失互市窘急乞歸善巴貢如舊正徳元年
　　莽蘇爾逐哈密王巴雅濟既而還之八年復據哈
　　密十一年冦肅州敗去嘉靖三年入犯甘州敗去
　　四年復據哈密犯肅州八年復據哈密耕種沙州
　　隆慶中穆蘇穆爾嗣自是朝貢不絶四夷考土魯番
　　一名土爾番本交河縣之安樂城城方三里地平
　　四面皆山其西二十里有崖兒城城僅二里相傳
　　為故交河縣治
　　靖逆廳
　沙頭廢縣在肅州西漢置池頭縣屬酒泉郡後漢改
　　曰沙頭三國志魏黄初初敦煌功曹張恭遣弟華
　　攻酒泉沙頭縣即此晉志元康五年分沙頭縣屬
　　晉昌郡後魏廢
　玉門廢縣在肅州西九百餘里漢置屬酒泉郡地理
　　志玉門關在龍勒縣西北一百十八里敦煌縣西
　　北元和志謂之北道西趨車師前庭及疏勒為西
　　城之門户後漢永元中班超久在西域上書言不
　　敢望到酒泉郡但願生入玉門關闞駰曰漢罷玉
　　門關屯戍徙其人於此置縣故名又晉志元康五
　　年别立㑹稽新鄉二縣屬晉昌郡隋志敦煌郡領
　　玉門縣魏置㑹稽郡周廢郡併㑹稽新鄉延興為
　　會稽縣開皇中改為玉門併得魏玉門郡地唐屬
　　肅州元和志縣東至州二百二十里本漢舊縣後
　　魏孝明帝改為玉門郡周武帝省入㑹稽縣隋改
　　為玉門縣開元中為吐蕃所陷因於縣城置玉門
　　軍天寶十四年哥舒翰奏廢軍重置縣新唐志貞
　　觀元年廢後復置隨州陷廢杜氏通典晉昌郡南
　　至新鄉鎮一百八十里五代晉髙居誨使于闐記
　　自肅州渡金河西百里出天門關又西百里出玉
　　門關經吐蕃界亦即故縣也寰宇記玉門縣長三
　　百里有石門周匝山間裁經二十里衆泉北流入
　　延興海又十六國春秋建初三年分酒泉中州人
　　五千戶置廣夏郡又分置武威武興張掖三郡皆
　　無考
　延夀廢縣在肅州西南今靖逆衛東南後漢置屬酒
　　泉郡晉因之後魏廢寰宇記縣在郡西劉昭注延
　　夀縣有石漆元和志石脂水在玉門東南一百八
　　十里延夀縣當在其地或曰隋志之延興即此
　乾齊廢縣在肅州西漢置屬酒泉郡地理志西部都
　　尉治西部障孟康曰乾音干三國志魏黄初初張
　　恭攻酒泉乾齊縣即此晉改屬燉煌郡後魏省
　騂馬廢縣在肅州西晉志酒泉郡領騂馬縣後魏廢
　　寰宇記昔有騂馬二匹為敵所掠數載自還以其
　　地為邊防因立騂馬戍
　涼寧廢郡在肅州西晉置魏收志為梁寧領園池貢
　　澤二縣周隋時省
　齊勤䝉古衛嘉峪關西行二十里曰大草灘又三十
　　里曰黒山兒又七十里曰回回墓墓西四十里曰
　　騸馬城並設墩臺置瞭卒城西八十里即齊勤䝉
　　古本漢燉煌郡地明洪武十三年都督濮英西討
　　次白城獲䝉古平章呼圖克特穆爾進至齊勤站獲
　　豳王額琳沁及其部曲千四百人金印一師還復
　　為䝉古部人所據永樂二年有塔爾尼者自稱丞
　　相庫珠子率所部來歸乃設齊勤䝉古所尋升衛
　　至善巴塔爾㓜弱成化十九年鄰番伊瑪克哷來
　　侵齊勤殘破不復振正徳中被土魯番蹂躪部衆
　　不能自存盡内徙肅州之南山其城遂空嘉靖七
　　年授善巴塔爾子索諾木舒為都督統治其部帳又
　　按一統志衛東至肅州界四百三十里與鎮志不
　　合其舊城基址俱無考
　
　
　
　
　
　
　
　
　
　
　
　
　
　
　甘肅通志巻二十三
欽定四庫全書
　甘肅通志巻二十四
　　祥異
　春秋書災異不書事應漢儒作五行傳後人頗議其
　拘
盛世多瑞格天育物甘省近年慶雲河清瑞穀瑞麥嘉
　祥屢見野慶豐收民歌樂嵗往古罕覯志祥異
上古伏羲時龍馬負圖出於河在秦州三陽川
周孝王十三年大雨雹牛羊凍死江漢氷　幽王二年
　西周三川皆震涇渭洛竭　襄王四年十二月星隕
　於秦有聲　考王六年六月秦雨雪　顯王八年彗
　星見於西方
秦始皇二十六年有大人長五丈足履六尺凡十二見
　於臨洮三十三年彗星見
漢髙帝元年十月五星聚於東井　惠帝二年正月隴
　西地震　吕后二年正月地震羌道武都山頽　文
　帝十五年春黄龍見成紀後四年四月丙辰晦日食
　在東井十三度後六年四月己巳辰星熒惑嵗星三
　合於東井　景帝中三年秋七月天狗下六年冬十
　二月雷霖雨　武帝建元六年五月丁丑晦日食在
　東井二十三度元封元年五月有星孛於東井太初
　元年夏關東蝗飛至燉煌　昭帝始元二年冬亡氷
　　宣帝地節元年正月有星孛於西方　元帝初元
　二年二月戊午隴西地震　成帝建始元年十二月
　乙卯月食鎮星星不見時在輿鬼河平元年四月己
　亥晦日食不盡如鈎在東井六度三年五月乙亥天
　水南山大石鳴如雷聞三百里野鷄皆鳴元延元年
　七月辛未有星孛於東井　哀帝建平元年正月隕
　石於北地十六　平帝元始元年五月丁巳朔日食
　在東井
後漢光武皇帝建武二十二年五月乙未晦日食在柳
　七度近輿鬼二十九年四月武威酒泉蝗三十一年
　七月客星見軒轅芒長三尺至次年二月二十二日
　在輿鬼東北凡百三十日乃滅　明帝永平四年酒
　泉大蝗從塞外入　章帝建初五年二月庚辰朔日
　食在東壁八度　和帝永元五年二月戊午隴西地
　震九年三月庚辰隴西地震十五年四月甲子晦日
　食在東井二十二度　安帝永初元年八月戊申客
　星在東井弧星西南二年四月甲寅漢陽城中火燒
　殺三千五百七十人三年冬涼州饑七年四月丙申
　晦日食在東井一度　順帝永建三年正月丙子漢
　陽地䧟裂六年二月甲申彗星在東井永和三年二
　月金城隴西地震裂壊城郭室屋殺人五年五月己
　丑晦日食在東井三十三度近輿鬼建康元年正月
　涼州都郡六地震從漢安二年九月至四月凡百八
　十日乃止山谷坼裂壊敗城寺傷害人物　桓帝建
　和三年四月丁卯晦日食在東井二十三度元嘉二
　年金城言黄龍見允街延熹四年六月右扶風及涼
　州地震永康元年五月壬子晦日食在輿鬼一度
　靈帝光和六年秋金城河溢五原山岸圮興平九年
　十一月有星孛於東井　獻帝初平九年十一月有
　星孛於東井十七年十二月有星孛於五諸侯二十
　四年八月大霖雨漢水溢
三國魏明帝青龍三年張掖柳谷口水溢涌寳石負圖
　狀象靈龜立於川西有文曰大討曹詔頒天下又有
　石馬七鳯麒麟白虎犧牛璜玦八卦列宿孛彗之象
　三年三月辛卯月犯輿鬼　齊王芳正始二年十一
　月南安郡地震三年七月甲申南安郡地震六年二
　月丁卯南安郡地震　陳留王奐咸熈二年八月有
　長人見於襄武長三丈餘足長三尺二寸白髪黄衣
　拄杖呼民王始曰今當太平
晉武帝泰始二年正月辛丑白虎見天水西咸寧四年
　四月蚩尤旗見於東井太康九年四月隴西隕霜安
　定旱傷麥　惠帝元康五年六月金城地震七年七
　月秦雍二州旱疫隕霜殺秋稼米斛萬錢　懐帝永
　嘉四年五月枹罕羌妓産蛇夏蝗食草木牛馬毛皆
　盡
東晉元帝大興元年四月西平地震二年五月祁山地
　震　成帝咸和二年五月甲午朔日食在東井九年
　正月隕石於涼州咸康三年八月甲戍月犯東井距
　星　穆帝永和元年五月辛巳太白晝見在東井三
　年六月月犯東井距星七年三月己卯涼州大風㧞
　木黄霧下塵十二年六月庚子太白晝見東井升平
　元年二月涼州城東池中有火四年四月姑臧澤中
　有火丁亥月掩井南轅西頭第二星十二月甲午月
　犯東井五年八月涼州地震　帝奕太和元年二月
　涼州地震水湧楊樹生松夏四月浩亹山隤　簡文
　帝咸安元年西平地震　孝武帝寧康元年彗星見
　自箕尾掃東井四月及冬不滅二年七月甲午涼州
　地震太元十一年三月戊申太白晝見東井六月甲
　申見輿鬼十二年冬涼州大饑人相食　安帝隆安
　元年四月丁丑太白晝見東井五月龍見於長寧川
　麒麟游於綏羌是年武都郡前水中白龍升天義熈
　八年七月己未月犯井鉞九年三月壬辰嵗星熒惑
　鎮星太白聚於東井十年日没東井有白虹十餘丈
　在南千日災在秦分十一年秋熒惑不見八十餘日
　後出東井秦地大旱　恭帝元熈元年四月西涼地
　震星隕
南北朝宋文帝元嘉六年西秦地震草木皆自反七年
　西秦自正月不雨至於九月十二年正月涼有神投
　書於燉煌東門曰涼王三十年若七年求之不獲
北魏髙祖延興五年二月秦州地震六年五月癸未秦
　州地震有聲甲午復震有聲如雷十年二月丙午秦
　州地震　世宗景明元年六月庚午秦州地震四年
　正月辛酉涼州地震六月丁亥秦州地震正始三年
　七月己丑涼州地震有聲城圮永平元年正月庚寅
　秦州地震延昌元年十月壬申秦州地震有聲　肅
　宗熈平元年十二月乙巳秦州地震有聲正光二年
　六月秦州地震有聲東北引八月始平郡地開成井
齊後主天統四年六月彗星見於東井
後周武帝建徳三年涼州地震壊城郭地裂涌泉出
隋文帝開皇二十年十一月大風發屋㧞木秦隴壓死
　者千餘仁壽元年十月蘭州楊樹生松二年四月隴
　西地震　煬帝大業三年二月己丑彗星見於東井
　掃帝座百餘日乃止四年張掖獲黒狐
唐髙祖武徳元年冬涼州大饑六年秋夏州蝗九年五
　月太白晝見六月丁巳經天己未又經天　太宗貞
　觀二年六月天狗隕於夏州城中八年七月隴右山
　摧十七年六月己卯朔日食在東井十六度八月涼
　州鴻池谷有石青質白文成字二十三年四月靈州
　河清　髙宗顯慶五年六月庚午朔日食在東井二
　十七度龍朔元年五月甲子晦日食在東井二十七
　度總章二年六月戊申朔日食在東井二十九度咸
　亨元年六月壬寅朔日食在東井十八度上元三年
　七月丁亥彗星見於東井儀鳯三年四月涇州獻二
　小兒連心異體調露元年八月邠慶寧涇原五州霜
　十一月壬午秦州神亭治北霧開如日初曜　武后
　垂拱三年武威郡石化為麫四年六月丁亥朔日食
　在東井二十七度長安三年六月寧州大水　中宗
　嗣聖元年四月丁亥寧州大風㧞木景龍元年六月
　丁卯朔日食在東井二十八度二年六月癸巳太白
　晝見東井　明皇開元二十二年二月壬寅秦州地
　震壊廬舍殆盡壓死四千餘人天寳十三載六月乙
　丑朔日食不盡如鈎在東井十九度　肅宗至徳元
　載十一月辛亥朔河西地震裂有聲陷廬舍張掖酒
　泉尤甚至二載三月癸亥乃止乾元二年四月丁巳
　彗見東方疾行歴東井輿鬼栁凡五旬餘不見　代
　宗大厯十年十二月丙子月出東方上有十餘道如
　匹練貫井鬼柳十三年六月隴右獻猫鼠同乳　徳
　宗貞元元年春旱夏蝗西盡河隴羣飛蔽天旬日不
　息草木葉及畜毛皆盡餓殣枕道十年正月涼州奏
　甘露降十七年五月壬戍朔日食在東井十度　憲
　宗元和十三年六月癸丑朔日食在輿鬼一度　穆
　宗長慶二年冬夏州大風飛沙為堆髙及城堞四年
　三月庚午太白晝見經天七年九月靈州奏黄河清
　從陜至定逺界二百五十里見底　懿宗咸通元年
　六月壬寅朔日食在東井十八度七年渭州有人生
　角　昭宗天復元年自五月丁酉至於己亥太白晝
　見經天在東井度八月己亥西方有白雲如履底出
　白氣如疋練長五丈上衝天分為三彗形下垂
五代晉髙祖天福七年四月關西諸郡皆蝗大飢死者
　十有七八
宋太祖建隆三年七月己卯夜西方起蒼白雲長五丈
　貫天亘井宿乾徳四年八月渭州范裕獻蓮一莖二
　花開寳元年關西大旱饑　太宗太平興國二年五
　月白龍見於寧州要冊龍廟池中三年四月秦嶺南
　石洞自開得丹砂千二百粒獸形六八月涇州民田
　産嘉禾雍熈二年正月壬戍有星出東井其大倍於
　金星至輿鬼沒三年階州青龍峽山圮壅白江水逆
　流髙十丈許壊民田數百里至道二年十月靈夏環
　慶等州地震城郭廬舍多壊　真宗咸平三年三月
　辛丑夜秦州大澤縣三陽寨大雨崖摧壓死六十二
　人四年正月秦州成紀縣山摧壓死六十餘人七月
　戊戌白氣如陣貫東井九月戊戍有星千數入輿鬼
　至中台凡一大星偕小星數十隨之其間兩星如升
　器大至狼星一至南斗没六年十一月甲寅有星孛
　於東井大如杯景徳四年七月秦州成紀縣崖圯壓
　死居民大中祥符三年十二月夏州饑　仁宗景祐
　元年九月己丑有星出東井如太白赤黄色尾迹向
　東速行至柳至和二年九月壬午有星出東井如太
　白赤黄色向北速行至文昌没嘉祐五年三月甲午
　月掩熒惑在井七度半　英宗治平元年二月乙未
　夜蒼黒雲起西北方長五丈許貫東井四年十二月
　庚戍夜蒼黒雲起南方長三丈濶二丈貫東井五諸
　侯　神宗熈寧二年正月丙戍月入東井七年六月
　熈州大雨洮河泛溢八年夏涇州大雨雹十年夏秦
　州大雨雹　哲宗元祐七年九月蘭州地震十月庚
　戍朔環州鎮戎軍地再震　徽宗政和七年六月熈
　河環慶涇原地震經旬城砦關堡官私廬舍並皆摧
　塌居民覆壓死傷甚衆宣和七年七月己亥熈河路
　地震有裂數十丈者蘭州尤甚　髙宗紹興四年十
　二月庚寅望月食於井十一年三月庚申涇州雨黄
　沙十二年七月丙午彗見東北井宿内十二月陜西
　大旱涇渭㶚滻皆竭民多飢死十五年六月乙亥朔
　日食在東井二十六年七月丙午彗星見東井　孝
　宗隆興元年六月庚戍朔日食在東井九年五月壬
　辰朔日食在東井淳熈八年十一月丁亥望月食於
　井九年十一月辛巳望月食於井十年階成西和人
　乏食十六年夏成州亡麥冬階成西和洊飢　光宗
　紹熈二年階成西和亡麥　寧宗嘉定五年夏陜西
　大饑十二月壬子月食於井十二年十一月丙午望
　月食於井
元世祖至元二十二年二月太隂犯東井　成宗元貞
　元年閏四月蘭州河清三日上下三百餘里六月環
　州伏羌通渭等縣旱饑大徳五年八月庚辰彗出東
　井歴紫㣲垣天市垣自八月庚辰至九月乙丑凡四
　十六日而滅十月癸未太隂犯東井十年八月開成
　路地震壊王宫及官民廬舍壓死五千餘人　武宗
　至大元年六月丁酉隴西地震四年三月己亥寧夏
　地震裂　仁宗延祐元年六月六盤山隕霜殺稼五
　百餘頃二年夏五月乙丑成紀縣山移是夜疾風雷
　電北山南移至夕川河次日再移平地突出土阜髙
　者二三丈陷没民居四年六月己丑成紀縣山隤五
　年二月丁酉秦安縣山隤五月隴西縣山頽七月戊
　子寧逺縣山摧六年八月伏羌縣山隤　英宗至治
　元年五月太白犯鬼宿積尸氣　泰定帝泰定元年
　五月隴西縣大雨漂死者五百餘家二年四月伏羌
　縣山摧四年九月壬寅寧夏地震致和元年七月辛
　酉寧夏地震　文宗天厯二年正月鞏昌蘭州定西
　州大旱饑至順元年八月隴西地震　順帝元統元
　年八月鞏昌徽州山摧至元三年三月河州大雪十
　日深八尺馬駝牛羊凍死者十九民大飢六年六月
　成紀山摧地坼至正三年三月鞏昌成紀寧逺伏羌
　等縣山摧水涌出人溺死者無算十二年三月隴西
　地震百餘日莊浪定西静寧㑹州尤甚㑹州公廨牆
　圮得弩五百餘張長者丈餘短者九尺人莫能挽十
　三年莊浪定西静寧㑹州復地震二十三年六月太
　白晝見犯井
明太祖洪武二年陜西大旱饑指揮徐呆厮出兵河套
　一日午間有火星墜於河中火發延及岸上營中有
　被傷者　成祖永樂三年寧夏産兩岐麥數莖五年
　二月戊午西和地震八年五月金州大水　宣宗宣
　徳三年隴右大旱饑　英宗正統十二年寧夏産異
　馬白色拳毛夜行則火光見天順五年七月蘭州河
　水漲河州南山摧壅大夏河水數日不流　憲宗成
　化二年四月臨洮屬河州大旱饑人相食八年八月
　漢水漲溢髙數十丈城郭民舍俱淹没十三年七月
　鞏昌平涼諸州縣隕霜殺稼十八年寧夏白䑕晝遊
　二十年寧夏豬生子如象羊生一羔八足二十一年
　平涼鞏昌饑二十三年冬平涼鞏昌又饑　孝宗𢎞
　治十四年正月朔平涼慶陽地震有聲如雷地裂湧
　水自朔至望未已十八年臨洮府金縣産瑞麥一莖
　兩穗者十餘本　武宗正徳七年平涼有女化為男
　生鬚後生二子十二年金縣白燕遍於城野十六年
　四月涼州衛忽見一星紅光如火隕於西南隨生白
　氣天皷即鳴　世宗嘉靖元年夏寧夏地震有聲如
　雷二年正月陜西地震三年九月㑹寧河州地震四
　年臨洮獲兎二首四目七年慶陽平涼鞏昌大旱人
　相食八年飛蝗蔽天臨洮莊浪固原秦州清水秦安
　禮縣俱大饑九年六月鞏昌府雨雹傷禾十一年夏
　慶陽大旱蝗飛蔽天八月彗星見東井十二年三月
　肅州衛星隕有聲十三年閏三月洮岷地震五月慶
　陽寧州大水溺死人畜無數十四年六月河州大雨
　洪水河溢十數丈東西六十里渰溺軍民房屋人畜
　無數二十三年秋八月秦州雞鳴山摧塞雞川水經
　年不流二十五年夏清水縣弓門山裂深二百丈二
　十八年臨洮饑七月慶陽大水夾河兩岸二百里許
　廬屋貨市盡成沙磧溺死者萬餘人十月朔慶陽大
　雷電三十二年三月陜西大饑三十四年冬十二月
　陜西諸郡地震聲如雷山移地裂郡邑皆陷慶陽尤
　甚壓死無數三十五年五月慶陽黒眚見自山西漸
　至慶陽夜捕人作害民各鳴金逐之乃息三十六年
　慶陽民馮天福妻一産三男三十七年七月平涼慶
　陽霪雨秋禾盡損城垣廬舍傾圮殆盡死者甚衆四
　十年寧夏固原地震裂逾月乃止　穆宗隆慶元年
　十二月西寧衛星隕有光從正北起往西南墜地二
　年三月陜西地震四月又震慶陽饑　神宗萬厯十
　年平涼鞏昌臨洮慶陽俱大旱饑十一年四月漢水
　溢十四年平慶臨鞏大旱十五年春大疫十九年慶
　陽大饑人相食二十七年七月臨洮鸚哥山摧三十
　年三月臨洮黄河水竭自歸徳千户所至河州凡二
　十七日大夏河水渾黒四月二十四日大夏河水又
　清三十一年河州麥穗有一本五十莖一莖三四穗
　者三十六年八月寧夏地震三十九年慶陽大饑四
　十一年慶陽晝晦如夜無風飛沙竟日七月涇水暴
　溢髙數十丈漂没民居商貨無算四十四年合省大
　旱七月莊浪縣雷雨大作四十六年清水地震四十
　餘日　熹宗天啟元年正月初一日夜半寧夏地震
　如雷初九日又震二年九月隆徳崇信鎮原静寧真
　寧地大震四年五月莊浪縣地大震凡十四晝夜山
　摧地裂㑹寧有生子一身兩頭者關川里牛産雙麟
　將獻之京師至西安城外死瘞之今城南有雙麟冡
　七年慶陽荒人有饑死者　莊烈帝崇禎元年階州
　靜寧州旱二年鎮原靈臺靜寧俱大饑人死甚衆十
　一月天皷鳴如雷四年冬至夜五皷天震一聲如砲
　火光迸裂落華亭縣如弓曲狀移時方没五年三月
　西和大風自北而南晝晦屋瓦皆飛六年冬十一月
　西和地震七年二月文縣雨泥三月朔晝晦秋全省
　蝗大饑冬全省地大震壊屋傷人無數九年三月寧
　逺地震十年七月寧夏平涼大旱蝗飛蔽天禾穀立
　盡十一年靈臺莊浪環縣等處蝗蝻食禾靜寧州黒
　䑕傷稼十三年全陜大饑人民十死八九慶陽飛蝗
　　蔽天落地如岡阜十四年四月階州地震十五年正
　　月朔階州雨土泥四月靈州鎮原莊浪等處田䑕食
　　禾幾盡五月静寧州夜雨次日曉蝦蟆滿城十六年
　　二月中夜半天皷鳴如雷有星西流八月地震
皇清順治二年春太白經天見秦分廣武營等堡麥秀兩
　　岐三年正月太白經天見秦分八年十二月鎮原縣
　　梨生花九年三月莊浪縣見瓠𤓰星芒耀西方嵗大
　　稔七月秦隴大水十年五月臨洮雨雹八月莊浪衛
　　果樹生花禮縣地震十一年静寧州西河澄清六月
　　臨鞏平慶等處地震有聲如雷壊房舍壓死人民十
　　二年二月初旬大雨六十餘日平涼天雨蕎麥豌豆
　　煮之皆成紅水四月慶陽雪秦州降黒霜静寧州有
　　異獸遊於西北野白質黒文時謂騶虞十四年三月
　　鞏昌雨雪中有穀荍種之成苗十五年慶陽稔十六
　　年慶陽大稔冬十一月莊浪縣杏生花結子如梅十
　　八年成縣生員王榜地内大麥有一莖三穗及四五
　穗不等
　康熈元年七月静寧州大水三年六月秦州地震四
　年莊浪縣大有年五年秋涼州隂雨時行次年大稔
　斗米三分六年臨洮鞏昌西寧慶陽静寧州莊浪縣
　旱饑十一月二十五日西寧沙塘川河氷夜忽兩分
　人咸謂麒麟行七年古浪大稔斗米三分九月階州
　桃生花冬至後二日雷鳴八年徽州夏麥雙穗九月
　階州桃生花九年寧夏黄河水溢淹靈州南關居民
　十年階州鼷鼠嚙牛羊十一月清水縣有星墜於西
　北空中有聲十一年西和縣地震木門里數村滙為
　巨浸徽州地亦震十三年五月寧逺有聲如雷墜一
　星為紅石十五年階州地震十六年秦州南湖開並
　蒂蓮數枝六月禮縣黒峪里麥秀三岐八月臨洮府
　天皷鳴於西方聲如雷階州地震牆宇傾頺壓死人
　畜數月乃止十七年階州地震雨雹十八年惠安堡
　生員張璧家豬生八子皆有肉角四目三目五足者
　旋死十九年十一月朔臨洮見白氣自西指東後漸
　髙下有小星月餘乃滅二十年六月秦州水月寺池
　開並頭蓮仙鶴至階州地震七月大雨江水漲溢衝
　决堤岸入城傾屋千餘間二十一年秦州關帝廟生
　五色靈芝二十二年寧州旱二十三年三月寧夏天
　皷鳴於西南寧州旱七月暴雨大作河水漲溢漂没
　田園城不没者數版二十四年平涼静寧莊浪大稔
　冬平涼縣梨生花二十五年春涼州大雪連月是年
　大稔二十六年六月寧夏地震成縣氷雹大如鷄子
　二十九年靖逺饑三十年崇信大稔三十三年靈州
　民王邦産妻一産四男三十四年平涼府地震六月
　西寧寧夏大雨水溢三十六年平涼縣朱橋松家園
　産靈芝一本髙尺餘大如盤盂五色俱備三十七年
　階州城南麥秀兩岐間有四五穗者三十九年鎮畨
　白亭海水潮丈餘井水泛溢四十年臨洮屬及靖逺
　衛旱饑西寧民賈文舉妻一産三男四十一年六月
　涼州大雨雹傷稼四十二年靖逺鎻黄川麥秀兩岐
　秦州老民李剛年一百四嵗寧夏老民莫進忠年一
　百二嵗肅州老民于國良年一百嵗髙臺所民李自
　友妻一産三男四十三年平涼府地震七月寧逺地
　震山丹衛馬營墩兵杜養真妻一産三男八月真寧
　地震九月安化環縣地震四十五年静寧州通邊鎮
　白楊開花狀類紅蓮四十七年三月甘州民邢掌妻
　一産三男夏靈州井中龍見古浪靈臺大稔寧逺有
　星隕四十八年九月十二日涼州西寧固原寧夏等
　處地震靈臺縣大稔四十九年正月朔靖逺地震靈
　臺縣稔五十年靈臺縣生員孟鐸妻一産三男五十
　一年古浪所饑五十二年平涼崇信旱饑五十四年
　臨洮靖逺固原旱華亭縣稔五十六年四月固原州
　安寧堡等處黄河清五十七年五月二十一日臨洮
　鞏昌秦州平涼慶陽寧夏等處地震五十八年崇信
　隆徳旱五十九年臨洮旱至六十年五月乃雨平涼
　慶陽等處俱旱饑六十年崇信靈臺旱涇州莊浪稔
　安化縣城東雨蕎麥秋大稔六十一年涼州旱
　雍正二年狄道老民祁増願年一百二嵗秦州老民
　丁守㑹平涼老民陳守諌並年一百一嵗臨洮衛老
　民周隨安鹽茶㕔老民張友並年一百嵗四年十二
　月黄河澄清二千里五年環縣獻雙岐瑞麥五莖蘭
　州耤田産瑞榖自三穗至六穗共十三莖武威耤田
　産瑞榖自三穗以至七穗共一百七莖六年古浪大
　稔麥穗長五寸許七年西寧榖穗兩岐八年六月寧
　夏麥秀雙岐壬寅河州慶雲見歴午未申三時七月
　壬申河州積石關上下黄河清三日凡百八十里是
　嵗大有年寧夏産瑞榖一莖九穗九年七月固原鹽
　茶廳民吳丕妻史氏一産三男
　
　
　甘肅通志巻二十四
欽定四庫全書
　甘肅通志巻二十五
　　陵墓
　甘處邊陲原非都㑹郡邑舊乘羲黄二陵實屬傳疑
　不敢附㑹若夫名臣碩輔志士賢人冠劍所藏寢園
　可問豐碑古碣憑弔遺踪起敬思哀表章崇䕶禁樵
　置守司牧之責志陵墓
夏周祖不窋陵　在安化縣城東三里許碑刻剥落有
　　石大書周祖不窋氏陵
商彭祖墓　在真寧縣城東六十里一云在宜君縣北
　　三十里彭村
　伯夷叔齊墓　在隴西縣西南九十里首陽山前有
　　清聖祠祭田碑記史記注首陽山在河東蒲坂華
　　山之北河曲之中山西通志云首陽山在蒲州南
　　四十五里一名雷首伯夷叔齊隠此殁葬山麓墓
　　祠俱存今名二賢祠明楊恩有首陽山辨以隴西
　　者為是
周老王墓　在安化縣西南二十里龍泉坡東嶺莫可
　　考為周何王居民號天子塜
　秦文公墓　在秦州東南麥積山下
　左丘明墓　在靈臺縣東北三十里寰宇記縣有左
　　丘明廟縣志謂廟側有墓
　宻康公墓　在靈臺縣西五十里
　丘將軍墓　在靈臺縣東郭外里許靈臺觀内
秦太子扶蘇墓　在寧州西十五里舊有碑
　將軍䝉恬墓　在慶陽府真寧縣北二十里
漢紀信墓　在秦州北門外墓傍有廟今廢
　前將軍李廣墓　在秦州南二里石馬坪墓傍有故
　　宅今廢
　營平壯侯趙充國墓　在清水縣北二里白土崖有
　　墓表
　秦嘉墓在通渭縣城川舖
　宗室墓　在涇州南五里相傳漢宗室塟此
　平襄侯姜維墓　在伏羌縣西南五十里地名魏家
　　溝不數武又有姜氏墓維先塋也又傳明萬厯間
　　静寧州南水洛城西南三十里山出一碑上題漢
　　驃騎將軍姜維墓維天水人遇難蜀中墓何以在
　　静寧殊不可信
　王符墓　在鎮原縣北二里
　劉表墓　在固原州西寰宇記按從征記云劉表冡
　　在髙平郡表子琮擣四方珍香數十石著棺中晉
　　永嘉中郡人衛熈發其墓見表貌如生香聞數十
　　里懼不敢犯
　丞相塜　舊志在安化縣北二十里西川相傳公孫
　　昆邪之墓
　義陽侯傅介子墓　在安化縣西七里明正徳間郎
　　中都穆立碑表墓
　丞相公孫賀墓　舊志在安化縣東南二十里林秋
　　原碑存
三國魏壯侯龎徳墓　在隴西縣碧岩里
　姜叙母楊氏墓　在伏羌縣
　趙昻妻趙異墓　在伏羌縣
晉皇甫謐墓　在靈臺縣東北十里張敖家堡原上
　權翼墓　在秦安縣權家衙苻秦時封翼安丘公
南北朝後周刺史石靖墓　在河州北原上
　魏隴西公李虎墓　在伏羌縣西北八十里
　後周唐公李昞墓　在伏羌縣西北八十里
　後周苗光義墓　在寧州南四十里
　南涼秃髮鹿孤墓　在西寧縣南十六國春秋塟於
　　西平之東南
　楊難當墓　在成縣城西四十里有祠在栗亭西一
　　名楊將軍廟
　西涼武昭王李暠墓　在肅州西十六國春秋王塟
　　建世陵元和志在酒泉西十五里
隋薛舉墓　在蘭州古峯山後
　尚書牛𢎞墓　在靈臺縣南五里
　烈婦王氏墓　在清水縣東三十里車道溝渭州刺
　　史張崇妻盜逼守節而死
唐西平忠武王李晟墓　在狄道縣西二十里地名西
　　平莊蘭家灣　按西安府髙陵縣亦有李晟墓
　協律郎李賀墓　在隴西縣城南仁壽山袁家灣
　文公李翺墓　在隴西縣南仁壽山郡志誤以為李
　　白
　文公權徳輿墓　在秦安縣權家衙
　秦州刺史姜謩墓　在清水縣北十里
　祝英臺墓　在清水縣東五里
　太尉節度使和文墓　在文縣西大渡􁆡
　西平王李晟先塋　在洮州衛西六十里
　呉侍御墓　在兩當縣嘉陵江上侍御名郁杜甫有
　　詩
　牛仙客祖墓　寰宇記在靈臺縣南一里蒲川水西
　　石闕前有碑存
　宰相牛僧孺墓　在靈臺縣南三十里
　汾陽王郭子儀墓　明一統志在合水縣東南一百
　　二十里有碑子儀十一世孫訥刻
　田總管墓　舊志在合水縣西南九十里漢城原
　張果老墓　在真寧縣東七十里
　武安府校尉楊文才墓　在武威縣城北三十里永
　　豐鄉之原
五代學士王仁裕墓　在禮縣東北古長道鎮境
宋忠烈侯劉滬墓　在静寧州西北山麓春秋致祭鄉
　　人報賽有勅誥碑碣
　大將軍劉錡墓　在静寧州東郊北山麓有路碑存
　涪國武安王呉玠墓　在静寧州南一百二十里水
　　洛城北原
　信國武順王呉璘墓　亦在州南水洛城北原四代
　　坵壠俱存
　忠州防禦使姚兕墓　在隆徳縣西北三十里有碑
　　弟姚貴墓附焉
　隴西郡侯王徳墓　在隴西縣西四十里有神道碑
　存
　太尉張嚞墓　在漳縣西三十里
　太尉衛國公呉挺墓　在成縣北一十里
　太尉楊政墓　在成縣東政原州人佐璘玠兄弟保
　　隴蜀
　柱國王公儀墓　在西和縣西北白石口趙家町東
　　里許有神道碑
　西和守諡襄節陳寅墓　在西和縣崆峒山北半里
　　許同時殉難二十八人墓在旁
　殉節通判賈子坤墓　在西和縣
　安撫使王韶墓　在岷州南半里金童山下
　都元帥堪卜底節墓　在岷州城東七十里小石門
　　山下
　將軍張吉墓　舊志在合水縣西四十里有宋張將
　　軍碑
　遊擊將軍董黙墓　在真寧縣東三里銘碑俱存
　西夏李氏墓　在寧朔縣賀蘭山下數塜皆繼遷等
　　墓
金總管圖們呼圖克台墓　在狄道縣北元兵攻臨洮力
　　戰而死
　㑹州守將郭斌墓　在㑹寧縣東山麓
　學士虞仲文墓　在寧遠縣西二十里焦家峽
　元帥忠烈侯郭哈瑪爾墓　在靖逺縣西南二里小坪
　　山頂有石碑
元臨洮府尹祁安墓　在狄道縣北葉家坪
　平章趙琦墓　在狄道縣城西
　太師鞏昌安懿王旺扎勒墓　在隴西縣東四十里沙
　　灣有神道碑
　隴右王汪世顯墓　在漳縣南三里汪古山下
　南安王汪惟正墓　在隴右王墓旁
　學士趙世延墓　在禮縣西一里
　丞相實吉爾墓　在禮縣西一里
　元帥石麟墓　在禮縣東三十里
　梁國公趙國瑶墓　在禮縣
　孟元帥墓　在合水縣西十里定祥原有碑
　追封西寧王實都墓　在武威縣西北平章事沃稜
　　之父以子貴封有碑記
　西臺中丞雲丹巴勒墓　在武威縣北三十里洪武
　　時其孫納木喀歸附賜姓汪
　髙昌王墓　在永昌縣北十五里聖容寺之次有勅
　　賜世勲碑記
　永昌王庫騰墓　在永昌縣東南一百二十里鄂爾
　　多城其西又有妃墓
明禮部員外許允徳墓　在狄道縣東五里允徳長安
　　人洪武初安撫西寧諸處畨民殁後塟此
　少卿劉杰墓　在狄道縣北四十里董家坪
　㑹川伯趙安墓　在狄道縣東五十里閻家嶺
　布政使石執中墓　在蘭州西十里土門
　都督劉昭墓　在河州南一十五里
　尚書王竑墓　在河州東萬頃原下
　布政使朱紳墓　在河州東二里
　按察使馬應麟墓在河州西三里
　肅王墓　莊王康王簡王恭王静王定王昭王懐王
　　懿王九代俱在蘭州城東五十里平頂峯
　安王墓　在蘭州古峯山後
　指揮汪壽墓　在隴西縣南一里
　郎中韓縉墓　在隴西縣南一里
　太僕卿宋琮墓　在隴西縣南一里勅塟
　巡撫范鏞墓　在隴西縣南一里
　㕘政楊仕敏墓　在隴西縣東三里
　副使道忠烈關永傑墓　在隴西縣南二里
　忠烈通判李茂實墓　在隴西縣西
　都督种勲墓　在隴西縣南一里
　平羌將軍雷龍墓　在隴西縣西北三里
　員外王廷瑶墓　在安定縣好地掌
　副使道張嘉孚墓　在安定縣南安山
　郎中張勵墓　在安定縣王端毅為作碑
　忠節同知劉躍龍墓　在安定縣
　都御史曹銘墓　在㑹寧縣東十五里
　布政使栗在庭墓　在㑹寧縣古堆坪
　㕘政張勛墓　在㑹寧縣
　孝子漆金墓　在伏羌縣
　烈女何武英墓　在伏羌縣有祠墓在祠後
　御史王慤墓　在寧逺縣西五里
　御史趙克欽墓　在寧逺縣西五里石嶺舖
　安慶道王璠墓　在寧逺縣東十里
　三烈墓　西和縣令耿桂芳長男婦王氏次男婦嚴
　　氏女耿五姐同時殉難有碑在今縣治南街西
　靖節庠生薛國貞墓　在西和縣王旗寨
　都督同知李光啟墓　在靖逺縣東南八里烟洞溝
　　内
　中書平章李思齊墓　在岷州西北明洪武七年賜
　　祭塟
　刑部侍郎張錦墓　賜祭塟在岷州西
　㕘政王鐸墓　在岷州北
　巡撫都御史於敖墓　在岷州西北
　韓王墓　懐王靖王惠王悼王康王昭王莊王敬王
　　墓俱在平涼縣東南
　韓藩諸王墓　襄陵王在平涼縣西北樂平王在縣
　　東北褒城王通渭王俱在縣東漢隂王平利懐簡
　　王俱在縣南
　慶藩安惠王墓　在平涼縣西北
　都御史趙時春墓　在平涼縣南四里
　都御史周鑑墓　在平涼縣西南五里
　崇信知縣龎瑜墓　瑜明末殉難贈固原州知州遺
　　塜在武康王廟前
　韓恭王墓　在涇州西北十五里
　張御史墓　在靈臺縣境相傳為人才御史在右集
　　原
　楊可教墓　在靈臺縣西啟祥堡北二里鳯翅原
　楊可立墓　亦在鳯趐原兄弟俱以理學名世
　張聚賢父墓　在靈臺縣西三十里天啟末賢父亡
　　塟之日雷雨賢痛哭遂廬墓旁毎晨於百歩外膝
　　行取土號泣覆塜上三年髙濶積數丈
　烈女墓　在靈臺縣西五十里吉白堡之北藍菊崖
　　萬厯末女被賊掠投崖而死土人塟之墓生藍菊
　　一叢因名其崖而女逸姓氏
　中丞楊綸墓　在安化縣南十里子㕘議朝鳯從塟
　　勅修諭祭有碑
　兵部侍郎陳震墓　在安化縣北三里子兵備大綱
　　從塟
　户部侍郎韓鼎墓　在安化縣南十里子僉事守愚
　　從塟
　甘肅總兵劉文墓　在安化縣南十里有諭祭碑
　㕘議張鵬翰墓　在安化縣北田家城
　御史張理墓　在環縣北七十里
　征西將軍魏鎮墓　舊志在環縣北十里
　彰徳通判魏璉墓　在環縣北七十里
　户部主事胡獻金墓　在環縣南十里
　遵義道殉節趙邦清墓　在真寧縣東于家莊
　按察使張清墓　在寧州城東二里
　知府馮時墓　在寧州北三十里
　巡撫吕經墓　在寧州南二里
　户部員外周達墓　在寧州西三里
　贈光禄寺少卿忠節王信墓　在寧州南三里勅修
　崇信伯費瓛墓　在張掖縣南二十里
　副總兵劉廣墓　在張掖縣西三里
　都督李文墓　在張掖縣東南十里
　獻縣明經劉碩墓　在張掖縣城西附郭
　忠剛公張達墓　在武威縣城東五里事見忠節
　懐遠將軍張玉墓　在鎮畨縣城西有正統諭祭文
　　勅塟
　武徳將軍王剛墓　在鎮畨縣城北三里其諭祭賜
　　塟與張玉同時
　伏羌侯毛忠墓　在古浪縣城西四十里成化間賜
　　塟今黄羊川北山下
　都督魯鑑墓　在平畨縣城西一百二十里石城山
　　勅塟
　總兵官張顯謨墓　在平畨縣城西勅塟
　慶王墓　靖王康王懐王莊王恭王定王惠王端王
　　憲王九王端和世子並慶藩分封之真寧安化𢎞
　　農豐林壽陽延川華隂諸王墓俱在靈州之韋州
　　堡蠡山上
　安塞王墓　在寧朔縣賀蘭山乾溝口安塞亦慶藩
　　分封者
　總兵張泰墓　在寧夏縣東十里
　㕘政張銳墓　在秦州崦嵫山
　副都御史夏景和墓　在秦州
　副使胡來縉墓　在秦州西天靖山
　布政使楊名顯墓　在秦州
　將軍馬世榮墓　在清水縣筆架山下
　巡撫胡纘宗墓　在秦安縣青龍山
　郎中侯一元墓　在秦安縣七星山
　禮部尚書門克新墓　在禮縣西二里賜祭塟
　給諌馮均臣墓　在兩當縣
　松潘副使王存禮墓　在階州舊城内
　蘇州知府汪滸墓　在成縣北二里
　都督汪興祖墓　在文縣北五里關
　按察使王繼禮墓　在文縣
　忠義墓　張文貴文富兄弟同死王事在文縣
國朝奮威將軍王進寳墓　在靖逺縣北打喇赤十里北
　　山下
　勇畧將軍雲貴總督趙良棟墓　在寧夏城東張鎮
　　堡渠東之原
　
　
　
　
　
　
　
　甘肅通志巻二十五
欽定四庫全書
　甘肅通志巻二十六
　　封爵
　歴代分封因革不一皆以篤本支報有功也魏析五
　等之爵隋减三等之制開國品爵肇於唐時加封實
　邑詳於宋代越元與明具有定制其在甘肅各郡者
　載在史冊輯録如左志封爵
夏不窋　后稷子后稷封於邰卒不窋立夏后氏政衰
　弃稷不務不窋以失其官而犇於戎翟之間不窋卒
　子鞠立鞠卒子公劉立公劉修后稷之業徙都於邠
　括地志云故在慶州𢎞化縣南三里即其所居之城
　今遺址尚存
商宻　宻須氏姞姓之國詩大雅皇矣曰宻人不恭敢
　距大邦侵阮徂共王赫斯怒爰整其旅以遏徂莒地
　理志云今寧州一統志在今靈臺縣
　阮　國名詩曰侵阮徂共共阮國地名今涇州共池
周秦非子　秦國名虞舜時伯益佐禹治水有功賜姓
　嬴氏其後七世孫名非子者事周孝王養馬於汧渭
　之間馬大蕃息孝王封為附庸居秦谷使續嬴氏至
　曽孫秦仲宣王命作大夫既而西戎反殺秦仲其子
　莊公伐西戎破之後西戎與犬戎侵周殺幽王莊公
　子襄公救周有功周徙洛襄公以兵送平王平王封
　襄公為諸侯遂有周西都畿内八百里之地
漢洮陽侯劉狩　燕長沙定王第十四子武帝封無後
　今臨洮府
　安定侯劉賢　燕剌王子宣帝封子延年嗣孫昱嗣
　免今平涼府
　隂平侯劉回　楚孝王子成帝封子詩嗣免今階州
　文縣
　西平侯于定國　東海郯人宣帝時以丞相封子永
　嗣永卒子恬嗣更始元年絶今西寧府
東漢安定公孺子嬰　宣帝𤣥孫也王莽居攝立為皇
　太子莽即真廢為安定公
　西平王李通　南陽苑人王莽時為五威將軍從事
　新市兵起通勸光武起兵更始立以通為輔漢侯至
　長安封西平王
　定遠侯班超　平陵人武帝時使西域為都䕶以安
　集諸國納質内屬功封(按靈州有定遠城舊志云/唐郭元振置漢時未有也)
三國魏鶉觚男傳𤣥　北地泥陽人以典農校尉稱職
　封
晉隴西王司馬泰　宣帝弟武陵受禪封邑三千二百
　户
　秦獻王司馬柬　武帝子泰始初封汝陽王後徙封
　秦邑八萬戸今秦州
　西平郡公張軌　安定烏氏人永寧初為䕶𦍑校尉
　涼州刺史以破鮮卑功封安樂鄉侯進封西平郡公
　立十三年薨諡武公子寔嗣立進位大都督涼州牧
　侍中司空承制行事六年為閻沙等所弑諡昭公弟
　茂嗣五年薨諡成公兄子駿嗣時羣僚勸駿稱涼王
　駿不許然自後境内皆稱之為王立二十二年薨諡
　文公子重華嗣始自稱持節大都督太尉䕶羌校尉
　涼州牧河西公假涼王立十一年薨諡昭公子曜靈
　嗣為伯父長寧侯祚所弑諡哀公祚簒位改元為和
　平元年三年為張瓘等所弑曜靈庶弟元靚嗣廢和
　平之號復稱晉正朔立九年薨為天錫所弑諡冲公
　天錫立十三年秦王堅遣將茍萇伐之天錫兵敗降
　秦自軌為涼州至天錫凡九世七十六年
　涼公李暠　隴西成紀人吕光末燉煌人推暠為太
　守六郡推暠為大都督大將軍涼公領秦涼二州牧
　義熈元年暠改元建初遣使奉表詣建康立三年薨
　國人諡為武昭王子士業嗣改元為嘉興為沮渠䝉
　遜所敗死國亡暠以晉安帝隆安四年立至宋少帝
　景平元年㓕凡二世二十四年
　按史稱晉祚中㣲羣雄割據惟二涼累世不失藩臣
　禮故晉書述於列傳
　酒泉公賈疋　武威人愍帝時為雍州刺史封今肅
　州
南北朝宋洮陽侯宗慤　南陽湼陽人以征伐功封
　金城侯劉緬　彭城人孝武時以討竟陵王功封今
　蘭州
梁洮陽侯張𢎞䇿　范陽方城人武帝母文獻后從弟
　帝起兵以定䇿功封
後魏安定郡公胡國珍　安定臨涇人肅宗時以外戚
　封薨子祥襲
　臨涇子胡方回　安定臨涇人世祖時以征涼功封
　安定公念賢　枹罕人以軍功封伯後進爵至安定
　郡公
北齊安定公金祚　安定人神武時封
　姑臧侯段榮　姑臧人以功封
　西平伯平鍳　燕郡薊人以軍功封
後周秦王宇文贄　武帝子建徳時封
　上邽公李賢　隴西成紀人以功封今秦州
　武威公王雄　太原人以戰功封子謙嗣今涼州府
　臨涇子蘇亮　綽從兄文帝時以功封今涇州
　武威公韋藝　杜陵人以擊尉遲迥功封
　張掖公王傑　金城直城人以戰功封今甘州
　武都公賀若敦　河南洛陽人其先居漠北為部落
　大人敦西歸周文積封至公今階州
　清水公楊薦　秦郡寧彛人以迎孝武功積封至公
　今清水縣
隋秦王楊俊　文帝子開皇元年封
　臨涇公牛𢎞　安定鶉觚人周時襲封
　金城公趙煚　天水西人文帝受禪以進璽紱功封
唐隴西王李博文　梁王澄子武徳初例封
　隴西郡公李思訓　郇王曽孫中宗時以宗室耆舊
　封
　涼王李璿　元宗第二十九子開元二十年封薨子
　仕為安定郡王
　涇王李挺　肅宗第七子至徳二年進封興元元年
　薨
　西平王哥舒翰　其先本突厥人天寳中封
　武威郡王李光進　光弼弟營州柳城人代宗即位
　封涼國公永泰初進封
　張掖郡王段秀實　姑臧人代宗時封
　西平郡王李晟　洮州臨潭人為鳯翔隴右節度使
　徳宗時封
　涼國公李愬　晟子憲宗時以平蔡功封
　涼國公李聽　晟子太和中以功封
　隴西郡王李克用　僖宗時以破黄巢功封
宋秦王趙廷美　太祖弟太宗即位封齊王繼封秦王
　安定王趙元偁　太宗子初封涇國公真宗即位進
　封
　金城侯趙徳潤　廷美第七子
　洮陽侯趙徳存　廷美第九子
元秦王莽噶拉木　世祖第三子至元十年益封其府在
　長安者為安西在六盤者為開成皆聽為宫邸十七
　年薨
　隴王呼喇繖　太宗曽孫至大元年封
　肅王科綽　天厯二年封
　西寧王和塔拉黙色　天厯二年封蘓穆鼐天厯三
　年封
明肅莊王朱楧　太祖第十四子洪武十一年封漢王
　二十四年改封肅王於甘州建文元年内徙蘭州永
　樂十七年薨諡曰莊子瞻熖嗣薨諡曰康子禄埤嗣
　薨諡曰簡子貢錝嗣薨諡曰恭子靖王未封薨子弼
　桄嗣薨諡曰定子縉烱嗣薨諡曰昭子紳堵嗣薨諡
　曰懐無嗣靖王之孫弼柿子縉􁪠以輔國將軍理府
　事尋准封薨謚曰懿子神堯嗣薨諡曰憲子識鋐嗣
　闖㓂入城遇害
　安定王朱尚炌　太祖孫愍王第六子永樂十六年
　以罪廢為庶人
　慶靖王朱梅　太祖第十六子洪武二十四年封慶
　陽二十五年徙韋州建文三年徙寧夏正統三年薨
　諡曰靖子秩煃嗣薨諡曰康子䆳□嗣薨諡曰懐無
　子弟䆳塀以岐陽王紹封薨諡曰莊子真錖嗣薨諡
　曰恭子台泓嗣有罪降為庶人薨復王爵諡曰定子
　端和世子未封薨無子弟鼒枋以桐鄉王紹封薨諡
　曰惠子倪􁪠嗣薨諡曰端子伸域嗣薨諡曰憲子帥
　鋅嗣明末國絶
　真寧莊惠王朱秩榮　靖王第三子薨子康簡王嗣
　薨子温穆王嗣薨子榮僖王嗣薨子安惠王嗣薨子
　恭簡王嗣無子
　安化惠懿王朱秩炵　靖王第四子薨子恭和王未
　封薨
　西平侯沐英　定逺人洪武十年以功封後徙鎮雲
　南
　鞏昌侯郭興　鳯陽人洪武三年以功封
　平涼侯費聚
　西寧侯宋晟　懐逺人永樂三年以功封
　
　
　
　
　
　
　
　
　
　
　甘肅通志巻二十六
欽定四庫全書
　甘肅通志巻二十七
　　職官
　設官分職各有攸司大小相維體統相攝以治民也
　甘肅邊陲長民之吏視内地為尤重
本朝官制損益有明因地之宜官無繁冗民安事治自
　漢迄今凡蒞茲土政績素著者另列傳記餘則紀其
　爵里姓氏以垂永乆志職官
　　歴代官制
秦置北地隴西上郡等郡各守一人丞一人尉二人所
　領縣有令有長有相
漢置涼州部刺史察舉隴西北地等郡不常所治武帝
　初置屬國都尉䕶羌校尉宣帝置西域都䕶元帝置
　戊巳校尉䕶羌校尉一人秩比二千石主西羌擁節
　長史司馬二人秩皆六百石
東漢建武十八年涼州部郡十二安定隴西漢陽北地
　武都武威金城西平張掖酒泉燉煌西海獻帝時省
　涼州部以并雍州　建武六年邊部置都尉及屬國
　都尉稍有分縣治民比郡明帝置宜禾都尉以屯田
　伊吾廬之地邊縣有障塞尉
晉邊逺濵近羌夷之州置弓馬從事五十餘人涼州置
　吏八十五人卒二十人元康中以䕶羌校尉為涼州
　刺史
隋分天下州郡縣品九等置雍州牧為從二品又置大
　總管視從二品加使持節
唐武徳初邊要之地置總管以統軍加號使持節七年
　改總管曰都督其後唯朔方猶稱大總管　太宗時
　置安西都䕶府掌統諸蕃撫慰征討叙功罰過總判
　府事治髙昌髙宗永徽三年徙安西都䕶於龜兹髙
　昌但為西州都督府　開元中始置節度使　又置
　諸道採訪使皆以刺史為之節度使或兼觀察安撫
　與度支營田招討經畧等使　會昌中置靈夏六道
　元帥兵罷則省
宋罷藩鎮命朝臣出守列郡號權知軍州事其後文武
　官參為之而慶渭熈三州則兼經畧安撫使馬步軍
　都總管事餘州並兼兵馬鈐轄廵檢或帶安撫提轄
　縣令若有戍兵則兼兵馬都監或監押　又環慶秦
　鳯涇原熈河四路置經畧崇寜間置河南安撫司𨽻
　經畧司　政和中熈秦用兵設制置使又有宣慰安
　撫防禦團練諸使
金泰和八年平涼増置按察判官一員　彰化軍通逺
　軍雄武軍定安軍興寜軍鎮洮軍並置節度使洮州
　置團練使秦州河州置防禦使皇統二年臨洮慶陽
　並置總管府餘為刺郡
元河州路圖沙瑪路及鞏昌平涼臨洮慶陽四府並𨽻
　陜西行中書省及陜西漢中道肅政亷訪司又置甘
　肅行中書省河西隴北道肅政亷訪司以統甘州永
　昌肅州沙州亦集乃寜夏府六路山丹西寜二州
　每路置逹嚕噶齊一員總管一員同知治中判官各
　一員下路不置治中上路推官三員下路推官一員
　經歴一員知事一員或二員照磨兼承發架閣一員
　每府置達嚕噶齊一員知府或府尹一員同知通判
　推官一員知事一員提控案牘一員　每州置達嚕
　噶齊一員州尹一員中州下州俱曰知州同知判官
　各一員其佐上州知事提控案牘各一員中州吏目
　提控案牘各一員下州吏目一員或二員　各縣置
　達嚕噶齊一員尹一員丞一員中下縣不置簿一員
　尉一員典史二員中下縣止一員
明制總制一員甘肅寜夏廵撫各一員廵按甘肅御史
　廵茶御史各一員平涼甘肅行太僕寺正卿少卿各
　一員寺丞主簿各一員苑馬寺卿少卿各一員寺丞
　主簿各一員臨洮甘肅寜夏糧儲郎中各一員　布
　政司右布政使一員司屬有經歴都事照磨理問庫
　副大使等官　分守隴右道河西道西寜道各一員
　分廵關西道隴右道西寜道臨洮道固原道洮岷道
　靖逺道荘浪道肅州道寜夏河西道寜夏河東道撫
　治西寜道各一員　知府平涼慶陽臨洮鞏昌各一
　員　同知臨洮鞏昌各三員平涼慶陽涼州各一員
　寜夏鎮帶平凉府銜一員慶陽府銜四員　通判平
　涼慶陽臨洮鞏昌各一員寜夏帶平涼銜一員肅州
　帶臨洮銜一員　府推官經歴知事照磨倉税遞運
　大使各一員　知州每州各一員同知上州中州各
　一員下州不置州判吏目各一員　知縣每縣各一
　員縣丞主簿上縣中縣各一員下縣不置典史每縣
　一員　府教授州學正縣教諭各一員府訓導四員
　州訓導三員縣訓導二員　驛丞府各一員寜州固
　原州静寜州涇州徽州階州蘭州河州各一員縣則
　平涼華亭鎮原隆徳安化合水環縣渭源金縣漳縣
　安定會寜兩當文縣各一員餘州縣無　廵檢涇州
　蘭州河州徽州階州華亭鎮原安化合水環縣真寜
　狄道渭源安定㑹寜成縣秦安禮縣各一員餘州縣
　無　大使平涼華亭隆徳環縣狄道渭源金縣隴西
　漳縣安定㑹寜禮縣各一員餘縣無
　掌印都司都指揮使一員指揮同知二員指揮僉事
　四員經歴斷事吏目司獄案牘各一員　平涼衛指
　揮二十一員千户二十二員百户四十四員鎮撫五
　員經歴一員　固原衛指揮二十員千户一十九員
　百户三十三員鎮撫一員經歴知事大使各一員
　慶陽衛指揮二十七員千户四十一員百户五十四
　員鎮撫一員經歴一員　臨洮衛指揮一十員千户
　一十七員百户三十一員鎮撫所鎮撫各一員經歴
　一員　鞏昌衛指揮十四員千户百户各三十二員
　衛所鎮撫二員經歴一員　靖逺衛守備一員指揮
　四員經歴知事各一員鎮撫一員千户三員百户二
　十七員所鎮撫三員教授訓導各一員倉大使副使
　各一員驛丞一員　西安州所千户四員百户十員
　鎮邊所指揮一員千户五員百户十二員鎮撫一員
　吏目大使各一員　平西所指揮一員千户五員百
　户四員吏目大使各一員　階州所指揮一員千户
　十員百户六員鎮撫二員　禮店所千户一員百户
　三員　文縣所指揮一員千户八員百户十五員鎮
　撫一員吏目一員　西固城所千户七員百户五員
　吏目一員
　寜夏鎮總兵副總兵各一員遊撃一員都指揮三員
　指揮六十九員千户八十六員百户二百五十五員
　鎮撫八員經歴五員知事一員教授一員訓導二員
　税課倉大使副使各一員　靈州所叅将一員指揮
　六員千户十二員百户三十六員鎮撫一員吏目一
　員學正一員廵檢倉大使各一員　中衛㕘将一員
　指揮二十員千户二十九員鎮撫三員經歴一員教
　授訓導各一員大使一員　後衛叅将一員指揮五
　員千户十三員百户三十員鎮撫四員經歴知事倉
　大使各一員　興武營協副一員千户三員百户三
　十員鎮撫一員吏目倉大使各一員　韋州羣牧所
　千户二員百户四員鎮撫一員吏目倉大使各一員
　鳴沙州城協副一員指揮一員千户百户各一員大
　使一員
　甘州鎮總兵副總兵各一員都司一員逰撃指揮各
　一員千户五十員百户二百五十員鎮撫五員經歴
　六員都事斷事正斷事副知事吏目各一員教授訓
　導各一員司獄一員驛丞十員倉庫大使副使各二
　員税課遞運大使各十員　肅州衛㕘将一員指揮
　三員千户十員百户二十五員鎮撫三員經歴知事
　各一員教授訓導各一員　西寜衛守備一員指揮
　三員千户十員百户二十員鎮撫五員經歴一員教
　授一員茶馬大使副使各一員税課大使一員遞運
　大使四員驛丞七員　荘浪衛㕘将一員指揮三員
　千户九員百户二十員鎮撫一員經歴知事税課大
　使一員驛丞五員　鎮邊衛叅将一員指揮三員千
　户十一員百户二十二員鎮撫二員經歴知事各一
　員教授一員　永昌衛指揮三員千户九員百户十
　八員鎮撫二員經歴知事各一員教授訓導各一員
　山丹衛指揮三員千户九員百户十八員鎮撫二員
　經歴知事各一員教授訓導各一員　涼州衛副将
　一員指揮三員千户十員百户二十五員鎮撫二員
　經歴知事各一員教授訓導各一員税課大使一員
　髙臺所千户二員百户五員鎮撫一員吏目一員
　鎮西所千户二員百户五員鎮撫一員吏目一員
　古浪所千户二員百户四員鎮撫一員吏目一員
　　職官
秦䝉恬(内/史)
漢酈商(隴西/都尉)　　　　　　袁盎(隴西/都尉)
　衛青(以車騎将/軍擊匈奴)　　　　霍去病(驃騎/将軍)
　李息(䕶羌/校尉)　　　　　　趙充國(後将軍/屯湟中)
　路博徳(强弩都尉/屯居延)　　　郭忠(張掖屬/國都尉)
　許延壽(强弩将軍/擊先零羌)　　　杜延年(北地/太守)
　辛武賢(武都/太守)　　　　　鄭吉(西域都䕶/騎都尉)
　辛慶忌(酒泉/太守)　　　　　馮野王(隴西/太守)
　馮逡(隴西/太守)　　　　　　王尊(安定/太守)
　馮奉世(右将軍擊/隴西羌)　　　陳湯(西域副/校尉)
　蕭由(安定/太守)　　　　　　杜鄴(涼州/刺史)
　谷永(北地/太守)　　　　　　耿冲(漢陽/太守)
　蕭咸(張掖/太守)　　　　　　庫鈞(金城/太守)
　史苞(張掖/太守)　　　　　　梁統(武威/太守)
　竇融(涼州/牧)　　　　　　孔奮(武都/太守)
　任延(武威/太守)　　　　　　馬援(隴西/太守)
　馮異(安定/太守)　　　　　　傅育(武威/太守)
　温序(䕶羌/校尉)　　　　　　竇固(奉車都尉/屯涼州)
　牛邯(䕶羌/校尉)　　　　　　耿弇(建威大将軍/徇安定北地)
　馬成(天水/太守)　　　　　　裴遵(敦煌/太守)
　馬武(捕虜将軍/撃燒當羌)　　　　鄭衆(武威/太守)
　亷范(武都/太守)　　　　　　耿恭(西域騎/都尉)
　張紓(隴西/太守)　　　　　　孟雲(武威/太守)
　鄧訓(張掖/太守)　　　　　　鄧鴻(張掖/太守)
　耿秉(征西/将軍)　　　　　　班超(西域都䕶/騎都尉)
　侯覇(金城/太守)　　　　　　曹鳯(金城西/部都尉)
　上官鴻(金城/長史)　　　　　魯謙(隴西/太守)
　陳立(天水/太守)　　　　　　虞詡(武都/太守)
　龎參(漢陽太守遷/䕶羌校尉)　　　張奐(安定屬/國都尉)
　鄧遵(度遼将軍/撃零昌羌)　　　　班勇(西域/長史)
　翟酺(酒泉/太守)　　　　　　馬融(武都/太守)
　种暠(漢陽/太守)　　　　　　霍諝(金城/太守)
　貫友(䕶羌/校尉)　　　　　　馬賢(征西/将軍)
　第五訪(張掖/太守)　　　　　趙冲(武威/太守)
　徐由(敦煌/太守)　　　　　　馬續(張掖/太守)
　李翕(武都/太守)　　　　　　戴宏(酒泉/太守)
　段熲(䕶羗/校尉)　　　　　　皇甫規(度遼将軍/撃零吾羗)
　夏育(北地/太守)　　　　　　皇甫嵩(北地/太守)
　傅爕(漢陽/太守)　　　　　　葢勲(漢陽/太守)
　楊阜(武都/太守)
(蜀/漢)史韋端(凉州/刺史)　　　　　廖化(隂平/太守)
　廖惇(隂平/太守)　　　　　　蔡宏(隂平/太守)
(三國/魏)司馬懿(鎮上/邽)　　　　夏侯淵(䕶軍/将軍)
　蘓則(金城太守加/䕶羗校尉)　　　游楚(隴西/太守)
　張既(安定/太守)　　　　　　郭淮(征西将軍都/督雍凉軍事)
　鄧艾(南安/太守)　　　　　　皇甫隆(敦煌/太守)
　徐邈(凉州刺史持/節䕶羗校尉)
晉司馬駿(都督凉/州軍)　　　　向雄(秦州/刺史)
　胡烈(秦州/刺史)　　　　　　杜預(秦州/刺史)
　馬隆(武威/太守)　　　　　　范晷(凉州/刺史)
　張軌(凉州牧拜/鎮西将軍)　　　　賈疋(安定/太守)
　張實(凉州/刺史)　　　　　　張茂(凉州/刺史)
　張駿(凉州/牧)　　　　　　陳安(上邽/守)
　車濟(金城/令)　　　　　　謝艾(酒泉/太守)
　任蘭(金城/太守)　　　　　　梁熈(凉州/刺史)
魏劉藻(秦州/刺史)　　　　　　費穆(涇州/長史)
　張彝(秦州/刺史)　　　　　　郉巒(秦州/刺史)
　袁翻(凉州/刺史)　　　　　　裴䆳(秦州/刺史)
　盧道裕(涇州/刺史)　　　　　李逺(都督原/州刺史)
　王子直(秦州/總管)　　　　　宇文導(隴右大都督又/為周秦州刺史)
　王徳(涇州/刺史)　　　　　　闞駰(凉州/刺史)
　賀㧞岳(都督涇/州刺史)　　　　侯莫陳悦(秦州/刺史)
　辛威(河州/刺史)　　　　　　辛雄(秦州大/中正)
　李賢(原州刺史又為/周河州總管)　　李穆(原州刺史又為/周原州總管)
　獨孤信(隴右大都督/秦州刺史)　　侯莫陳崇(涇州/刺史)
　李𢎞之(河西/都尉)　　　　　史寜(凉州/刺史)
　竇熾(涇州/刺史)　　　　　　源彪(涇州/刺史)
梁徐文盛(秦州/刺史)
齊王元邈(秦州/刺史)　　　　　韓軌(秦州/刺史)
周閻慶(河州/刺史)　　　　　　豆盧勣(渭州/刺史)
　楊文恩(武都/太守)　　　　　竇軌(秦州/總管)
隋竇榮定(秦州/總管)　　　　　辛公義(岷州/刺史)
　皮子信(洮州/刺史)　　　　　元褒(原州/總管)
　獨孤楷(原州/總管)　　　　　袁諧(寜州/刺史)
　李充(朔方/總管)　　　　　　乞伏慧(凉州/總管)
　段文振(靈州/總管)　　　　　趙軌(原州總/管司馬)
　楊恭仁(甘州刺史後/為凉州總管)　　隂世師(張掖/太守)
　樊子葢(武威/太守)　　　　　裴矩(掌西/域事)
　裴倫(渭源/令)
唐尉遲恭(涇州道行/軍總管)　　　姜謩(秦州/刺史)
　李大亮(凉州/都督)　　　　　李道宗(靈州/都督)
　公孫武逹(肅州/刺史)　　　　李靖(五總管/都督)
　李勣(朔方道行/軍總管)　　　　侯君集(交河道/大總管)
　薛萬備(沙州行/軍長史)　　　　蕭瑀(河池/郡守)
　張守珪(𤓰州都督遷/鄯州刺史)　　李嶠(安定/尉)
　蘇定方(凉州安/集大使)　　　　狄仁傑(寜州/刺史)
　裴行儉(安西/都䕶)　　　　　薛仁貴(𤓰州/長史)
　王方翼(夏州/都督)　　　　　婁師徳(隴右諸/軍大使)
　許欽明(凉州/都督)　　　　　唐休璟(凉州/都督)
　王孝傑(安西/都䕶)　　　　　魏元忠(靈武道行/軍大總管)
　郭元振(朔方軍/大總管)　　　　張仁愿(朔方軍/總管)
　路思恭(朔方節/度留後)　　　　薛訥(凉州大/總管)
　張説(朔方節/度大使)　　　　　蕭嵩(河西節/度使)
　王君􁎕(河西隴右/節度使)　　　崔希逸(河西節/度使)
　哥舒翰(河西節/度使)　　　　王晙(朔方節/度大使)
　安敬忠(會州/刺史)　　　　　牛仙客(朔方行軍/大總管)
　葢嘉運(河西隴右/節度使)　　　王忠嗣(河西隴右/節度使)
　李光弼(朔方節/度使)　　　　郭子儀(朔方河中節/度使副元帥)
　髙仙芝(安西四鎮/節度使)　　　郝廷玉(秦州/刺史)
　劉晏(彭原/太守)　　　　　　杜鴻漸(河西節/度使)
　李元忠(伊西北庭/節度使)　　　李嗣業(北庭行營/節度使)
　白孝徳(邠寜節/度使)　　　　馬璘(邠寜節/度使)
　李晟(涇州節/度使)　　　　　段秀實(涇原節/度使)
　馮河清(涇原節/度使)　　　　韓游瓌(邠寜節/度使)
　姚况(領涇/州事)　　　　　　李元諒(隴右節/度使)
　劉昌(涇原節/度使)　　　　　郝玭(涇原行營/節度使)
　楊朝晟(邠寜節/度使)　　　　髙崇文(邠寜節/度使)
　朱忠亮(涇原四鎮/節度使)　　　趙縱(慶州/守)
　袁裕(甘州宣/撫使)　　　　　柳公綽(邠寜節/度使)
　周寳(涇原節/度使)　　　　　李聼(靈鹽節/度使)
　裴識(靈武節/度使)　　　　　畢諴(邠寜節/度使)
　張義潮(歸義節/度使)　　　　崔知温(蘭州/刺史)
(五/代)郭瓊(唐階州/刺史)　　　　　張希崇(唐靈武/節度使)
　趙逺(唐涇州/判官)　　　　　馮暉(晋靈武/節度使)
　王殷(晋原州/刺史)　　　　　崔繼勲(晋秦州/觀察使)
　王𢎞贄(漢階州/刺史)　　　　曹元忠(周歸義軍/節度使)
宋白重贊(鎮涇/州)　　　　　姚内斌(慶州/刺史)
　髙防(知秦/州)　　　　　　董遵誨(通逺/軍使)
　段思恭(知靈/州事)　　　　　劉熈古(知秦/州)
　王彦昇(原州防/禦使)　　　　田仁朗(知慶/州)
　安守忠(知靈/州)　　　　　宋璫(知秦/州)
　侯贇(知靈/州)　　　　　　馮伉(秦州/推官)
　范廷詔(環慶路/部署)　　　　郭宻(靈州兵馬/都部署)
　牛逢源(知同/谷)　　　　　趙昌言(知涇/州)
　曹璨(知靈州徙/河西鈐轄)　　　　李繼隆(靈環十州/都部署)
　丁惟清(知凉/州事)　　　　　王昭逺(靈州路/都部署)
　劉綜(轉運/副使)　　　　　　楊瓊(靈慶路副/都部署)
　田紹斌(環慶靈州清/逺軍部署)　　馬知節(知秦/州)
　柴禹錫(知涇/州)　　　　　陳興(涇原儀渭鎮/戎軍都部署)
　張凝(邠寜環慶靈/州安撫使)　　　潘羅支(朔方節/度使)
　張齊賢(涇原路安/撫經畧使)　　　陳貫(利州路轉/運副使)
　李繼和(知鎮戎軍兼原/渭儀都廵檢)　李及(知涇/州)
　張煦(知環/州)　　　　　　唐肅(秦州司/理叅軍)
　厮鐸督(朔方節/度使)　　　　李公璹(知階/州)
　陳堯咨(知秦/州)　　　　　張綸(知秦/州)
　曹瑋(環慶秦等州沿/邊廵檢安撫使)　　史方(知環州兼環/慶兵馬都監)
　盧鑑(環慶路都監/兼知慶州)　　　孔道輔(寜州軍/事推官)
　薛奎(知秦/州)　　　　　　王隨(知秦/州)
　李(渭知鳯州兼/  階成鈐轄)　　　　孫繼鄴(涇原路副都總/管兼知渭州)
　曹琮(秦鳯路副都總/管兼知秦州)　　孫長卿(知慶/州)
　夏竦(知涇/州)　　　　　　劉謙(知涇/州)
　程戡(知渭/州)　　　　　　韓琦(經略安撫招/討使屯涇州)
　范仲淹(環慶路經略/安撫招討使)　　文彦博(知秦/州)
　王堯臣(涇原安/撫使)　　　　尹洙(知渭州兼領涇/原路經略公事)
　狄青(涇原路經略/招討副使)　　　劉滬(渭州瓦亭/砦都監)
　任福(知慶州兼環/慶路副總管)　　　桑懌(涇原路兵/馬都監)
　耿傅(通判/慶州)　　　　　　王仲寳(環慶路經略安/撫招討副使)
　武英(涇原行/營都監)　　　　　王珪(涇原路/都監)
　葛懐敏(涇原路/總管)　　　　張亢(涇原路總/管知渭州)
　田况(宣撫/副使)　　　　　　鄭戬(經畧安撫招討/使遷知秦州)
　尹源(通判/慶州)　　　　　　吕公弼(知渭/州)
　范恪(秦鳯路兵/馬總管)　　　　种世衡(環慶路兵/馬鈐轄)
　王素(知渭/州)　　　　　　侯可(儀州/判官)
　王沿(涇原路經畧/安撫招討使)　　　安俊(環慶路/副總管)
　楊文廣(知涇州/鎮戎軍)　　　　滕宗諒(知慶/州)
　段少連(知涇/州)　　　　　景泰(秦鳯路馬/歩軍總管)
　劉兼濟(涇原路鈐/轄知原州)　　　趙滋(鎮戎軍西/路都廵檢)
　孫沔(知慶/州)　　　　　　杜杞(知慶/州)
　梁適(知秦/州)　　　　　　郭恩(秦隴路兵/馬鈐轄)
　吕公綽(知秦州/安逺砦)　　　　范祥(轉運副使權/領古渭州)
　傅求(知慶/州)　　　　　　韓絳(知慶/州)
　种古(涇原路都/監知原州)　　　　郭逵(宣撫使/判渭州)
　和斌(涇原路/鈐轄)　　　　　蘓宷(利路轉/運使)
　李參(知秦/州)　　　　　　宇文之邵(文州曲/水令)
　李復圭(知涇/州)　　　　　孫永(知秦/州)
　蔡挺(知渭/州)　　　　　　張守約(熈河/鈐轄)
　蕭注(知慶/州)　　　　　　李師中(知秦/州)
　髙遵裕(秦鳯路沿邊/安撫副使)　　王君萬(熈河/鈐轄)
　苖授(熈河副總/管知河州)　　　　劉仲武(熈河都監/知河州)
　張詵(知熈/州)　　　　　　种諤(文州刺史/知涇州)
　周永清(渭州/鈐轄)　　　　　俞充(知慶/州)
　孫覽(知渭/州)　　　　　　王韶(知熈/州)
　髙敏(利州路邠寕/環慶都監)　　　折克行(秦州觀/察使)
　蔡延慶(知渭/州)　　　　　范純仁(知慶/州)
　張舜民(襄樂/令)　　　　　王光祖(涇原副/總管)
　趙卨(知慶/州)　　　　　　李浩(熈河涇原安撫/副使知蘭州)
　王文郁(知河/州)　　　　　羅拯(知秦/州)
　孫路(知熈/州)　　　　　　林廣(環慶路/副總管)
　景思立(河州團練/使知河州)　　　游師雄(知秦/州)
　盧秉(知渭/州)　　　　　　姚兕(熈河副/總管)
　姚麟(涇原副/總管)　　　　　張整(涇原環/慶鈐轄)
　劉庠(知渭/州)　　　　　　劉舜卿(知渭/州)
　范育(知熈/州)　　　　　　范純粹(知慶/州)
　曲珍(環慶副/總管)　　　　　种誼(知蘭/州)
　蒋之竒(知熈/州)　　　　　劉昌祚(知渭/州)
　耿戡(真寜/令)　　　　　　葉康直(知秦/州)
　謝良佐(秦州/教授)　　　　　章楶(知渭/州)
　郭祖徳(會州/統制)　　　　　穆衍(知慶/州)
　吕大忠(知渭/州)　　　　　何常(熈河轉/運副使)
　种朴(熈河蘭會鈐/轄知河州)　　　王舜臣(熈河/偏将)
　姚雄(河州防/禦使)　　　　　劉韐(河湟轉/運使)
　王文振(涇原都/鈐轄)　　　　王贍(知河/州)
　苗履(熈河蘭會都/鈐轄知蘭州)　　　張叔夜(蘭州録/事叅軍)
　王恩(知會/州)　　　　　　姚祐(知秦/州)
　劉几(知寜/州)　　　　　　王厚(熈河經畧/安撫使)
　趙隆(熈河/鈐轄)　　　　　　髙永年(知湟/州)
　劉𥪡(涇原兵馬都/監知順徳軍)　　　宋愿(通判/文州)
　趙遹(熈州蘭湟經畧/安撫使知熈州)　　种師道(熈州推官/知安西州)
　种師中(知慶/陽府)　　　　　何灌(廓州防/禦使)
　鄭僅(知慶/州)　　　　　　郭成(涇原/鈐轄)
　王淵(知鞏州/寜逺砦)　　　　　蒲卣(通判/文州)
　錢即(知慶/州)　　　　　　劉錡(涇原經畧使/兼知渭州)
　曲端(涇原路經/畧安撫使)　　　　朱友恭(涇原第/一副将)
　劉惟輔(熈河馬步/軍副總管)　　　髙子孺(知蘭州/龕谷砦)
　郭浩(涇原路兵馬/鈐轄知涇州)　　　張浚(川陜宣撫/處置使)
　吳玠(宣撫使節制陜/西階成等州)　　吳璘(熈河蘭廓秦鳯/經畧安撫使)
　趙鼎(都督川陜/諸軍事)　　　　楊政(熈河蘭鞏路/經畧安撫使)
　劉宣(秦鳯路兵/馬都監)　　　　李嚞(知彭/陽縣)
　强霓(知環州兼環慶/路沿邊安撫使)　　吳挺(熈河經畧/安撫使)
　李好義(知西/河州)　　　　　賈子坤(西和推官/攝通判)
　陳寅(知西/河州)　　　　　　劉鋭(知文/州)
金龎廸(臨洮尹兼熈秦/兵馬都總管)　　圖克坦喀齊喀(臨洮/尹)
　楊仲武(知臨/洮尹)　　　　　馬諷(寜州/刺史)
　李師雄(河州防/禦使)　　　　富察世傑(通逺軍/節度使)
　胡麻愈(彰化軍/節度使)　　　　布薩揆(知臨洮/府事)
　𤓰爾佳守中(通逺軍/節度使)　　富察鄭留(知平/凉)
　博和哩(涇州管内/觀察使)　　　烏庫哩長壽(通逺軍/節度使)
　愛紳(定西州/刺史)　　　　　實嘉紐勒緷(行平凉府/元師府事)
　納哈塔富拉塔(彰化軍/節度使)　郭哈瑪爾(都總管行蘭㑹/洮河元帥府事)
　完顔哈逹(平凉/行省)　　　　完顔陳彝(定逺大將平/凉府判官)
　完顔仲徳(知鞏/昌府)　　　　圖們呼圖克們(臨洮/總管)
　郭斌(㑹州/将)　　　　　　趙阿克强(熈河節度後爲/元疊州安撫使)
元旺扎勒結(中興路/管民官)　　　趙阿克帕勒(臨洮/元帥)
　武思信(成州長管元/帥節度使)　　按扎爾(元帥鎮/删丹)
　汪良臣(鞏昌路/都總帥)　　　　多爾濟(中興路新/民總管)
　亷希憲(宣撫使鎮/守六盤)　　　商挺(宣撫/使)
　趙重喜(臨洮府逹/魯花赤)　　　袁裕(西路中興等路/新民安撫使)
　張文謙(中書左丞行省/西夏中興等路)　董文用(中興等路/行省郎中)
　郭守敬(從行省西夏/提舉河渠)　　劉好禮(吉剌等州斷/事官治沙州)
　張仲文(徽州管軍/叅議元帥)　　　田守璋(徽州管軍/元帥副使)
　阿布哈(慶原兵馬都總/管行元帥府事)　巴圖(甘肅行省/平章政事)
　欽察臺(河州吐蕃/宣慰使)　　　卓克索巴(河州吐蕃/宣慰使)
　祁安(臨澆/府尹)　　　　　　傅夣臣(金州/判官)
　鼐瑪台(甘肅行省/平章政事)　　　陳政(慶陽府/同知)
　額琳沁巴勒(甘肅行省/平章政事)　葢苗(甘肅行/省左丞)
　明安特穆爾(荘浪/同知)　　　王思聰(至正間/知秦州)
　張榮(知涇/州)　　　　　　田濟順(臨洮府/同知)
明
總督
　項忠(浙江嘉興人/正統間任)　　　馬文升(河南鈞州人/景㤗間任)
　王越(直𨽻濬縣人/𢎞治間任)　　　秦紘(山東單/縣人)
　楊一清(雲南安寜人/俱𢎞治間任)　　才寛(直𨽻遷安人/正徳間任)
　張泰(直𨽻肅/寜人)　　　　　鄧璋(順天涿/州人)
　彭澤(蘭州人俱/正徳間任)　　　　李越(河南祥符人/嘉靖間任)
　王憲(山東東/平人)　　　　　王瓊(山西太/原人)
　唐龍(浙江蘭/谿人)　　　　　姚鏌(浙江餘/姚人)
　劉天和(湖廣麻/城人)　　　　楊守禮(山西蒲/州人)
　張珩(山西石/州人)　　　　　曾銑(南直江/都人)
　王以旂(南直江/寜人)　　　　賈應春(北直真/定人)
　王夣弼(山西代/州人)　　　　魏謙吉(北直栢/鄉人)
　郭乾(北直任/丘人)　　　　　程軏(山東臨/清人)
　喻時(河南光/州人)　　　　　陳其學(山東登/州人)
　霍冀(山西孝義人/俱嘉靖間任)　　　王崇古(山西蒲州人/隆慶間任)
　王之誥(溯廣石/首人)　　　　戴才(北直滄州人/俱隆慶間任)
　石茂華(山東益都人/萬厯間任)　　董世彦(河南禹/州人)
　郜光先(山西長/治人)　　　　髙文薦(四川成/都人)
　石茂華(再/任)　　　　　　郜光先(再/任)
　梅友松(四川内/江人)　　　　魏學曽(陜西涇/陽人)
　葉夣熊(廣東歸/善人)　　　　李汶(北直任/丘人)
　徐三畏(北直任/丘人)　　　　黄嘉善(山東即/墨人)
　顧其志(南直長/洲人)　　　　劉敏寛(山西安/邑人)
　楊應聘(南直懐逺人/俱萬厯間任)　　李起元(北直南和人/天啟間任)
　李從心(北直南/樂人)　　　　王之采(山西蒲/州人)
　史永安(山東武定人/俱天啟間任)　　武之望(陜西臨潼人/崇禎間任)
　楊鶴(湖廣武/陵人)　　　　　陳竒瑜(山西保/徳人)
　洪承疇(福建南/安人)　　　　丁啟睿(河南永/城人)
　傅宗龍(雲南/人)　　　　　汪喬年(浙江遂/安人)
　孫傳庭(山西代州人/俱崇禎間任)
廵撫甘肅都御史
　王驥(北直束鹿人/正統間任)　　　徐晞(南直江/隂人)
　柴車(浙江錢/塘人)　　　　　馬昂(北直滄/州人)
　羅亨信(廣東東/莞人)　　　　宋傑(北直定/興人)
　呉琛(南直繁昌人/天順間任)　　　芮釗(順天寳坻人/正統間任)
　徐廷璋(河南羅山人/成化間任)　　婁良(河南通/許人)
　朱英(湖廣桂/陽人)　　　　　宋有文(四川資/縣人)
　王朝逺(江西進/賢人)　　　　魯能(廣東新/㑹人)
　王濬(北直威/縣人)　　　　　侯瓚(北直雄/縣人)
　唐瑜(南直上海人/俱成化間任)　　　羅明(福建延平人/𢎞治間任)
　王繼(河南祥/符人)　　　　　馮續(山東昌/邑人)
　許進(河南靈/寳人)　　　　　呉珉(山西靈/石人)
　周季麟(江西寜/州人)　　　　劉璋(河南汲/縣人)
　畢亨(山東新/城人)　　　　　曹元(南直含/山人)
　才寛(北直遷安人/俱𢎞治間任)　　　胡瑞(河南内鄉人/正徳間任)
　張翼(山西介/休人)　　　　　趙鑑(山東壽/光人)
　李昆(山東髙/宻人)　　　　　鄧璋(順天涿/州人)
　許銘(順天宛平人/俱正徳間任)　　　陳九疇(山東曹州人/嘉靖間任)
　㓂天叙(山西榆/次人)　　　　李珏(北直開/州人)
　唐澤(南直歙/縣人)　　　　　趙載(山西垣/曲人)
　牛天麟(山東聊/城人)　　　　丁汝䕫(山東霑/化人)
　陳卿(四川宜/賔人)　　　　　底藴(河南考/城人)
　詹榮(山海/衛人)　　　　　　趙錦(順天良/鄉人)
　傅鳯翺(湖廣應/山人)　　　　楊博(山西蒲/州人)
　王誥(直𨽻趙/州人)　　　　　魏謙吉(北直栢/鄉人)
　陳棐(河南鄢/陵人)　　　　　胡汝霖(四川綿/州人)
　戴才(北直滄/州人)　　　　　石茂華(山東益都人/俱嘉靖間任)
　王輪(山西蒲州人/隆慶間任)　　　楊錦(山東益/都人)
　廖逢節(河南固始人/俱隆慶間任)　　侯東萊(山東掖縣人/萬厯間任)
　栗永禄(山西長/治人)　　　　王璇(河南太/康人)
　董堯封(河南洛/陽人)　　　　曹子登(北直三/河人)
　李廷儀(山西霍/州人)　　　　余之正(四川内/江人)
　田樂(北直任/丘人)　　　　　周盤(山西澤/州人)
　荆州俊(山西猗/氏人)　　　　祁光宗(北直滑縣人/俱萬厯間任)
　徐飬量(湖廣應城人/天啟間任)　　李若星(河南息/縣人)
　王嘉徴(北直長/垣人)　　　　張三傑(山東觀/城人)
　梅之渙(湖廣麻/城人)　　　　劉應遇(湖廣孝/感人)
　白貽清(南直武/進人)　　　　張應宸(河南雒/陽人)
　湯道衡(南直丹/陽人)　　　　劉鎬(湖廣冝/城人)
　吕大噐(四川遂/寜人)　　　　林日瑞(福建詔/安人)
廵撫寜夏都御史
　羅汝敬(江西吉水人/宣德間任)　　郭智(南直蕪湖人/正統間任)
　金濓(南直山/陽人)　　　　　盧睿(浙江東/陽人)
　羅綺(河南磁州人/景泰間任)　　　韓福(山東膠/州人)
　陳昱(南直虹縣人/天順間任)　　　陳介(四川銅梁人/成化間任)
　張鎣(南直華/亭人)　　　　　徐廷璋(河南羅/山人)
　張鵬(北直淶/水人)　　　　　賈俊(北直束/鹿人)
　崔讓(山西石州人/俱成化間化)　　　張瑋(北直景州人/𢎞治間任)
　韓文(北直新/城人)　　　　　孫仁(江西新/淦人)
　張正淑(四川巴/縣人)　　　　王珣(山東曹/縣人)
　劉憲(湖廣長沙人/俱𢎞治間任)　　　冐政(南直揚州人/正德間任)
　曲鋭(山東萊/陽人)　　　　　馬炳然(四川内/江人)
　安惟學(山西臨/汾人)　　　　張勛(北直完/縣人)
　馮清(浙江餘/姚人)　　　　　邊憲(北直任/丘人)
　鄭暘(北直安/肅人)　　　　　王時中(山東黄縣人/俱正徳間任)
　張潤(山西臨汾人/嘉靖間任)　　　張璿(北直晉/州人)
　林琦(順天大/興人)　　　　　孟洋(河南信/陽人)
　毛伯温(江西吉/水人)　　　　翟鵬(北直撫/寜人)
　胡東臯(浙江餘/姚人)　　　　楊志學(湖廣長/沙人)
　張文魁(河南蘭/陽人)　　　　呉鎧(山東陽/榖人)
　楊守禮(山西蒲/州人)　　　　范鏓(瀋陽/衛人)
　張珩(山西石/州人)　　　　　李士翺(山東長/山人)
　王邦瑞(河南宜/陽人)　　　　張鎬(北直定/州人)
　王夣弼(山西代/州人)　　　　王鎬(北直灤/州人)
　霍冀(山西孝/義人)　　　　　謝淮(北直任/丘人)
　毛鵬(北直棗/强人)　　　　　王崇古(山西蒲州人/俱嘉靖間任)
　朱笈(南直桃源人/隆慶間任)　　　沈應時(河南洛/陽人)
　張蕙(山東平原人/俱隆慶間任)　　　羅鳯翺(山西蒲州人/萬厯間任)
　蕭大亨(山東泰/安人)　　　　晋應槐(山西洪/洞人)
　張九一(河南新/蔡人)　　　　梁問孟(河南新/鄉人)
　姚繼可(河南襄/城人)　　　　党馨(山東益/都人)
　朱正色(北直南/和人)　　　　周光鎬(廣東潮/陽人)
　楊時寜(河南祥/符人)　　　　黄嘉善(山東即/墨人)
　崔景榮(北直長/垣人)　　　　楊應聘(直𨽻懐/逺人)
　臧爾勸(山東諸/城人)　　　　周懋相(江西安福人/俱萬厯間任)
　王之采(山西蒲州人/天啟間任)　　李從心(北直南/樂人)
　魏雲中(山西武/鄉人)　　　　郭之琮(山西蒲/州人)
　史永安(山東武/定人)　　　　焦馨(山東章丘人/俱天啟間任)
　楊嗣修(江西河内人/崇禎間任)　　耿存仁(北直定/興人)
　王振竒(江西安/福人)　　　　王楫(山東泰/安人)
　鄭從儉(山西鄉/寜人)　　　　樊一亨(四川/人)
　李虞䕫(山西平/陸人)
廵按甘肅御史
　方漢(北直元/城人)　　　　　江孟倫(四川江/津人)
　張璲(山東即/墨人)　　　　　熊翀(河南光/州人)
　強珍(北直滄/州人)　　　　　翟廷惠(北直長/垣人)
　許進(河南靈/寳人)　　　　　徐舟(山東曹/州人)
　李經(山西澤/州人)　　　　　羅瓚(四川逹/州人)
　朱瓚(北直肅/寜人)　　　　　王舜民(南直婺/源人)
　吕璋(河南許/州人)　　　　　楊縉(山西聞/喜人)
　劉鳯翔(河南光/山人)　　　　徐憲(河南安/陽人)
　張濬(山西代/州人)　　　　　王表(河南西/平人)
　張恕(順天覇/州人)　　　　　石玠(北直藁/城人)
　周琰(北直阜/城人)　　　　　李咨(北直故/城人)
　劉紳(河南汝/陽人)　　　　　王凱(北直蠡/縣人)
　常賜(山西沁/水人)　　　　　杜旻(燕山左/衛人)
　李髙(河南虞/城人)　　　　　阮吉(河南汲/縣人)
　閻睿(山西祁/縣人)　　　　　張琮(應天江/寜人)
　成文(山西文/水人)　　　　　馬溥然(四川内/江人)
　馮時雍(北直交/河人)　　　　王光(河南陽/武人)
　趙春(四川巴/縣人)　　　　　羅玉(四川南/充人)
　潘倣(河南洛/陽人)　　　　　許鳯翔(山西洪/洞人)
　劉翀(山西平/陸人)　　　　　盧問之(山西朔/州人)
　張恂(山東陽/穀人)　　　　　胡體乾(山西交/城人)
　劉濓(北直南/宫人)　　　　　熊爵(河南祥/符人)
　胡明善(南直霍/丘人)　　　　范安(河南河/内人)
　陳世輔(南直定/逺人)　　　　傅漢臣(山東/人)
　張鵬(山西沁/水人)　　　　　王紳(北直滄/州人)
　胡守忠(河南寜/陵人)　　　　楊時泰(北直真/定人)
　顧堅(南直無/錫人)　　　　　吕光洵(浙江新/昌人)
　陳與音(河南汲/縣人)　　　　伊敏生(南直呉/縣人)
　朱徴(河南南/陽人)　　　　　張玶(北直東/光人)
　張雨(江西萬/安人)　　　　　郉尚簡(山東昌/邑人)
　閭東(四川内/江人)　　　　　劉世魁(四川雙/流人)
　宋賢(南直華/亭人)　　　　　詹理(浙江遂/安人)
　鄭從仁(山東臨/清人)　　　　甄敬(山西平/定人)
　王好問(北直樂/亭人)　　　　耿定向(湖廣麻/城人)
　韓君恩(山西沁/水人)　　　　雷稽古(山東恩/縣人)
　馬文學(山東鉅/野人)　　　　房楠(河南汝/陽人)
　楊一桂(江西南/昌人)　　　　潘民模(湖廣襄/陽人)
　劉堯卿(北直清/苑人)　　　　暴孟竒(山西屯/留人)
　董石(湖廣麻/城人)　　　　　宋范(北直永/年人)
　耿鳴世(山東新/城人)　　　　郉玠(山東益/都人)
　張士竒(北直棗/強人)　　　　趙楫(錦衣衛籍/山隂人)
　呉定(河南安/陽人)　　　　　韓應庚(直𨽻/人)
　屠叔方(浙江秀/水人)　　　　楊有仁(四川新/都人)
　徐大化(浙江會/稽人)　　　　郭萬里(山西太/平人)
　崔景榮(北直長/垣人)　　　　周盤(山西澤/州人)
　劉芳譽(河南陳/留人)　　　　方元彦(南直歙/縣人)
　喬廷棟(山西蔚/州人)　　　　任萬化(湖廣巴/陵人)
　許聞造(浙江海/鹽人)　　　　呉楷(山東曹/州人)
　楊文茞(北直青/縣人)　　　　王基洪(山西襄/垣人)
　侯執蒲(河南歸/徳人)　　　　徐飬量
　吉人(山西長/治人)　　　　　董定䇿(河南洛/陽人)
　牟志䕫(四川南/溪人)　　　　聶紹昌(四川/人)
　髙推(北直寜/晋人)　　　　　呉其貴(廣東英/徳人)
　霍英(山西馬/邑人)　　　　　劉其忠(福建長/泰人)
　袁鯨(湖廣龍/陽人)　　　　　王大年(山東壽/張人)
　張應辰(河南洛/陽人)　　　　楊通守(貴州施/秉人)
　張應星(河南光/州人)　　　　賈多男(北直南/宫人)
　李嵩(北直棗/强人)　　　　　黄希憲(江西分/宜人)
　周一敬(浙江西/安人)　　　　王章(南直武/進人)
　陳羽白(福建南/靖人)　　　　李悦心(山東曹/縣人)
廵茶御史
　鄭銘(北直邯/鄲人)　　　　　馬進(山陽/人)
　劉誠　　　　　　　　范珠(四川冨/順人)
　王錦(河南襄/城人)　　　　　汪山(南直歙/縣人)
　李鸞(順天固/安人)　　　　　羅賢(山西清/源人)
　喬恕(河南寜/陵人)　　　　　王紹(山東曹/州人)
　李璣(四川南/部人)　　　　　翟唐(直𨽻長/垣人)
　田墀(河南襄/城人)　　　　　張璿(北直晉/州人)
　袁宗儒(北直雄/縣人)　　　　曹雷(山西平/定人)
　李潤(山東濟/寜人)　　　　　王汝舟(四川華/陽人)
　李素(雲南洱/海人)　　　　　樊繼祖(山東鄆/城人)
　李獻(河南洛/陽人)　　　　　王杲(山東汶/上人)
　鄭維新(廣東新/會人)　　　　陳講(四川遂/寜人)
　吉棠(南直丹/徒人)　　　　　段汝礪(虎賁左/衛人)
　端廷赦(南直當/塗人)　　　　陳情(河南/衛人)
　方逺宜(南直歙/縣人)　　　　郭圻(北直任/丘人)
　劉希龍(河南汲/縣人)　　　　郝維嶽(四川叙/州人)
　劉良卿(河南新/野人)　　　　連鐄(北直永/年人)
　李復初(山西洪/洞人)　　　　沈越(應天江/寜人)
　李延康(山西長/治人)　　　　魏洪霓(四川威/逺人)
　張渙(北直定/州人)　　　　　楊以誠(江西宜/春人)
　李和芳　　　　　　　胡彦(湖廣沔/陽人)
　盛汝謙(南直桐/城人)　　　　劉崙(南直無/爲人)
　蔡陽金(河南汲/縣人)　　　　孫永思(山西蒲/州人)
　孫昭(浙江永/嘉人)　　　　　楊姜益(浙江鄞/縣人)
　梁汝魁(江西太/和人)　　　　莫抑(廣西馬/平人)
　鮑承䕃(山西長/治人)　　　　楊衍慶(江西宜/春人)
　潘一柱(順天遵/化人)　　　　王天爵(南直歙/縣人)
　方新(南直青/陽人)　　　　　李江(錦衣/衛人)
　李良臣(貴州普/安人)　　　　楊相(山西蒲/州人)
　禇鐵(山西榆/次人)　　　　　趙煥(山東掖/縣人)
　趙燿(山東掖/縣人)　　　　　傅元臣(江西臨/川人)
　李時成(湖廣蘄/水人)　　　　羅應鶴(南直歙/縣人)
　李植(山西大/同人)　　　　　郝嬴(北直濬/縣人)
　王世揚(北直廣/平人)　　　　董子行(浙江㑹/稽人)
　祝大舟(浙江蘭/谿人)　　　　鍾化民(浙江仁/和人)
　陳子正(江西南/昌人)　　　　張天徳(浙江烏/程人)
　王有功(南直呉/縣人)　　　　徐彦登(浙江仁/和人)
　李楠(河南永/城人)　　　　　劉景辰(廣東南/海人)
　徐僑(江西金/谿人)　　　　　畢三才(江西貴/谿人)
　呉永裕　　　　　　　史學遷(山西翼/城人)
　穆天顔(湖廣黄/岡人)　　　　姚鏞(山西太/原人)
　張銓(山西沁/水人)　　　　　黄彦士(湖廣黄/陂人)
　劉蔚(河南盧/氏人)　　　　　傅振商(河南汝/陽人)
　彭際遇(廣東東/莞人)　　　　蘇述(山東濮/州人)
　馬英(北直寜/晋人)　　　　　沈猶龍(南直華/亭人)
　王大年(山東壽/張人)　　　　帥衆(江西奉/新人)
　梁天竒(北直南/樂人)　　　　顧其國(南直呉/縣人)
　汪應元(南直歙/縣人)　　　　王與印(山東新/城人)
　禇德培(山東嶧/縣人)　　　　趙繼鼎(山東徳/州人)
　姚士恒(南直華/亭人)　　　　柯元伯(福建龍/巖人)
　陳羽白(福建南/靖人)　　　　徐一掄(浙江上/虞人)
布政司右布政使
　董倫(山東齊/東人)　　　　　王勛(山西稷/山人)
　李得成(北直淶/水人)　　　　劉廣衡(江西萬/安人)
　孫毓(山東商/河人)　　　　　余子俊(四川青/神人)
　宋有文(四川資/縣人)　　　　魯能(廣東新/㑹人)
　梁璟(山西崞/縣人)　　　　　孫仁(江西新/淦人)
　王儼(湖廣華/容人)　　　　　羅鑑(湖廣茶/陵人)
　劉杲(南直長/洲人)　　　　　高友璣(浙江樂/清人)
　宋禮(河南洛/陽人)　　　　　王敏(北直新/安人)
　胡本惠(南直銅/陵人)　　　　楊璿(南直無/錫人)
　李裕(江西豐/城人)　　　　　程宗(南直常/熟人)
　劉潺(河南安/陽人)　　　　　余洵(浙江鄞/縣人)
　孫逢吉(山西渾/源人)　　　　鄭銘(北直邯/鄲人)
　孫珪(山東福/山人)　　　　　夏昂(南直呉/縣人)
　臧麟(山東曲/阜人)　　　　　盛顒(南直無/錫人)
　呉檟(北直博/野人)　　　　　韓文(北直新/城人)
　韓重(山西絳/州人)　　　　　陳孜(山西浮/山人)
　李貢(南直蕪/湖人)　　　　　田彭(山西馬/邑人)
　陳一經(四川蒲/江人)　　　　王紹(山東曹/州人)
　李承勛(湖廣嘉/魚人)　　　　許銘(南直呉/縣人)
　劉安(山西大/同人)　　　　　畢昭(山東新/城人)
　林琦(福建懐/安人)　　　　　劉思賢(湖廣石/首人)
　郭韶(山西霍/州人)　　　　　孫徴(北直任/丘人)
　唐澤(南直歙/縣人)　　　　　胡忠(南直冝/興人)
　姚文淵(山東平/原人)　　　　黄臣(山東濟/陽人)
　張原明(河南儀/封人)　　　　萬潮(江西進/賢人)
　文明(江西萍/鄉人)　　　　　楊最(四川射/洪人)
　竇明(山西武/鄉人)　　　　　賈啟(湖廣黄/岡人)
　尹嗣忠(北直深/州人)　　　　鄭氣(北直静/海人)
　王庚(北直灤/州人)　　　　　翁萬逹(廣東揭/陽人)
　李士翺(山東長/山人)　　　　孫繼魯(浙江錢/塘人)
　石遷高(山東恩/縣人)　　　　葛守禮(山東徳/平人)
　徐守儀(河南把/縣人)　　　　賈應春(北直真/定人)
　謝存儒(湖廣蒲/圻人)　　　　孔天印(山西汾/州人)
　何其高(四川閬/中人)　　　　周滿(四川内/江人)
　李蓁(河南祥/符人)　　　　　張永明(浙江烏/程人)
　程軏(山東臨/清人)　　　　　趙希䕫(山西長/治人)
　魏尚純(河南鈞/州人)　　　　張瀚(浙江仁/和人)
　孟飬性(山東齊/河人)　　　　姜顔頥(湖廣巴/陵人)
　馮惟訥(山東臨/朐人)　　　　曹金(河南祥/符人)
　楊守魯(錦衣/衛人)　　　　　祁清(浙江山/隂人)
　李敏德(山西長/治人)　　　　秦鈁(浙江慈/谿人)
　馮舜漁(山西蒲/州人)　　　　袁隨(通州/人)
　隂武鄉(四川内/江人)　　　　王宫用(北直成/安人)
　張國彦(北直邯/鄲人)　　　　徐節(山西臨/汾人)
　李汶(北直任/邱人)　　　　　郝杰(山西蔚/州人)
　梅友松(四川内/江人)　　　　梁問孟(河南新/鄉人)
　侯東萊(山東掖/縣人)　　　　李承式(南直泰/興人)
　張一霽(河南睢/陽人)　　　　艾可乆(南直上/海人)
　陳蕖(湖廣應/城人)　　　　　張思忠(北直肥/鄉人)
　吕坤(湖廣寜/陵人)　　　　　党馨(山東益/都人)
　李春光(山西觧/州人)　　　　石檟(河南汝/寜人)
　郝維喬(河南扶/溝人)　　　　陳良訓(江西/人)
陜西行太僕寺卿(駐平/凉府)
　袁宏　　　　　　　　王琰(𢎞治/間任)
　龔嵩　　　　　　　　張宦(直𨽻完/縣人)
　劉安　　　　　　　　李璋(浙江景寧人/嘉靖間任)
　陶照(浙江/人)　　　　　　孫鳯(河南洛/陽人)
　陳文沛(福建/人)　　　　　劉守緒(湖廣興/國人)
　顧鐸(山東/人)　　　　　　呉瀚(河南/人)
　孟易(山東濟/寜人)　　　　　左傑(山東/人)
　王崇慶(直𨽻開/州人)　　　　趙得祐(直𨽻盧/龍人)
　唐寛(山西平/定人)　　　　　王朝賢(河南太/康人)
　高懋(四川銅/梁人)　　　　　魏尚純(河南鈞/州人)
　李樂(湖廣盧/溪人)　　　　　商廷試(浙江會/稽人)
　梁明翰(山西孝義人/俱嘉靖間任)
少卿
　郭洙　　　　　　　　杜馴
　顧景祥　　　　　　　王溱(直𨽻濬/縣人)
　曹岐　　　　　　　　張文魁(河南蘭陽人/嘉靖間任)
　盛鵬(河南襄/城人)　　　　　馬龠(四川西/充人)
　王鳴鳯(四川巫/山人)　　　　張堂(宣府/人)
　謝旻(直𨽻任/丘人)　　　　　劉時用(河南把/縣人)
　趙時(四川犍/爲人)　　　　　侯問(貴州清/平人)
　李檠(山東金/鄉人)　　　　　孫璧(山西蒲/州人)
　范充濁(直𨽻覇/州人)　　　　郭學書(河南鈞/州人)
　王正吉(江西泰/和人)　　　　何𣲖行(廣東香山人/俱嘉靖間任)
甘肅行太僕寺卿
　錢璡(浙江鄞縣人/成化間任)　　　郭紳(江西宜春人/𢎞治間任)
　馮清(順天府人/正徳間任)　　　　曹恕
　董鋭(嘉靖/間任)　　　　　　張淵明(河南儀/封人)
　栗登(四川巴/縣人)　　　　　孟易(山東濟/寜人)
　宋圭(直𨽻新/城人)　　　　　張問行(直𨽻内/黄人)
　王昺(山東章/丘人)　　　　　朱旒(河南信/陽人)
　紀資(直𨽻任/丘人)　　　　　李易(山西洪/洞人)
　王鎬(直𨽻灤/州人)　　　　　敖宗慶(貴州思/南人)
　黎堯勲(四川人俱/嘉靖間任)
苑馬寺卿(駐平/凉府)
　車霆(山西石州人/𢎞治間任)　　　燕忠(直𨽻薊州人/正德間任)
　陳振(浙江鄞/縣人)　　　　　匡翼之(山東/人)
　孫焵(江南金/壇人)　　　　　郭韶(山西霍州人/俱正德間任)
　周炯(南直崑山人/嘉靖間任)　　　顧應祥(浙江歸/安人)
　趙祐(直𨽻長/垣人)　　　　　張文魁(見/前)
　歐陽席(江西泰/和人)　　　　賈啟(湖廣黄/岡人)
　王鴻漸(河南南/陽人)　　　　紀常(順天文/安人)
　陳雲松(南直旴/𣅿人)　　　　應檟(浙江遂/昌人)
　陳洙(浙江上/虞人)　　　　　方逺宜(南直歙/縣人)
　喬英(直𨽻束/鹿人)　　　　　李士允(河南祥/符人)
　陳錠(湖廣江/陵人)　　　　　周浩(浙江山/隂人)
　張九叙(山西石/州人)　　　　張定(山西代/州人)
　張鈇(山東冠/縣人)　　　　　唐寛(見/前)
　沈科(浙江嘉/善人)　　　　　項廷吉(江西龍/泉人)
　胡安(浙江餘/姚人)　　　　　謝臺卿(福建晋/江人)
　劉以平(山西猗/氏人)　　　　鄧美政(浙江建/徳人)
　朱昌(四川富/順人)　　　　　孫大壮(湖廣黄/岡人)
　吕中選(雲南河/西人)　　　　邢登雲(直𨽻濬/縣人)
　曹司牧(直𨽻樂/亭人)　　　　朱煥(直𨽻滑/縣人)
　董爲(四川合/江人)
少卿
　劉棠(山東章丘人/𢎞治間任)　　　陳璘(山西陽曲人/正徳間任)
　王舉(錦衣/衛人)　　　　　　楊澤(直𨽻河/間人)
　王汪(直𨽻獻/縣人)　　　　　冉繼志(直𨽻束/鹿人)
　戴書(湖南崇/陽人)　　　　　劉經(山東恩/州人)
　王進賢(河南鄧州人/俱正徳間任)　　郭震(山西蒲州人/嘉靖間任)
　陳悃(河南陜/州人)　　　　　邵天和(南直宜/興人)
　賈啟(見/前)　　　　　　　端廷赦(南直當/塗人)
　辛東山(河南洛/陽人)　　　　呉嘉祥(四川眉/州人)
　侯珮(山東范/縣人)　　　　　李紳(河南祥/符人)
　王教(南直上/海人)　　　　　盧璧(南京羽/林人)
　程㸅(江西南/城人)　　　　　張祥(南京錦/衣衛人)
　方克(南直桐/城人)
臨鞏兵備道(嘉靖十/八年設)
　韓遷偉(山西洪/洞人)　　　　朱旒(河南偃/師人)
　曹誥(湖廣黄/岡人)　　　　　趙一中(北直青/縣人)
　劉儒(河南汝/陽人)　　　　　榮愷(順天大/興人)
　王汝楫(山東徳/州人)　　　　謝孟金(河南陳/州人)
　徐貢元(繁昌/人)　　　　　程瑶(山東徳/州人)
　劉芹(宜賔/人)　　　　　　彭燦(河南靈/寳人)
　朱袗(湖廣蘄/水人)　　　　　祁天叙(山西蒲州人/隆慶間任)
　趙可懐(四川巴/縣人)　　　　楊啟元(灤城/人)
　劉渾成(河南確山人/萬厯間任)　　張楚成(湖廣江/陵人)
　李堯德(直𨽻永/年人)　　　　暴孟竒(山西屯/留人)
　劉飬充(涪州/人)　　　　　石檟(河南汝/寜人)
　郭宗賢(直𨽻邯/鄲人)　　　　劉光國(河南上/蔡人)
　周光鎬(廣東潮/陽人)　　　　劉易從(河南汲/縣人)
　張棟(直𨽻安/肅人)　　　　　荆州俊(山西猗/氏人)
　郉雲路(直𨽻安/肅人)　　　　張鳴鶴(頴州/人)
　張健(瀘州/人)　　　　　　任應徴(四川閬/中人)
　周懋相(江西安/福人)　　　　李從心(直𨽻南/樂人)
　徐謨(江南蘇州人/天啟間任)　　　吕遜(山東濰/縣人)
　熊師旦(四川冨/順人)　　　　胡士容(湖廣齊縣人/崇禎間任)
　向印賢(四川通/江人)　　　　馬洙(山西代/州人)
　李虞䕫(山西平/陸人)　　　　王裕心(山西孝/義人)
　黄絅(河南光/州人)　　　　　王標極(直𨽻南/宫人)
　張懋相
分守隴右道
　韓文(直𨽻新/城人)　　　　　楊純(四川大/竹人)
　鄧山(四川内/江人)　　　　　劉憲(江西餘/干人)
　陳煇(南直靈/璧人)　　　　　李思明(山東濟/寜人)
　周載(四川冨/順人)　　　　　李璣(四川南/部人)
　柳尚義(湖廣巴/陵人)　　　　胡鍵(直𨽻長/垣人)
　張禴(直𨽻平/峪人)　　　　　周崇義(山西聞/喜人)
　成文(山西文/水人)　　　　　任洛(河南鈞/州人)
　范箕(南直呉/江人)　　　　　高鑑(山西廣/昌人)
　高世彦(四川内/江人)　　　　左鈺(阜城/人)
　戴珊(江西浮/梁人)　　　　　高弼(山東武/城人)
　鄧林(四川眉/州人)　　　　　馬銓(直𨽻南/和人)
　張勛(直𨽻完/縣人)　　　　　蔚春(南直合/肥人)
　徐聨(江西南/豐人)　　　　　陳璧(山西太/谷人)
　施訓(四川巴/縣人)　　　　　孫經(直𨽻開/州人)
　許果(江西南/昌人)　　　　　張衍慶(河南汲/縣人)
　劉存學(山西吉/州人)　　　　李時達(四川南/部人)
　史鶚(河南汲/縣人)　　　　　周瑶(四川内/江人)
　梁璟(山西崞/縣人)　　　　　張琳(浙江餘/姚人)
　耿文睿(山西曲/沃人)　　　　李鏡(江西弋/陽人)
　馬輅(河南陳/留人)　　　　　邵棠(直𨽻通/州人)
　胡瑞(河南河/内人)　　　　　李天衢(山西樂/平人)
　楊守隅(浙江鄞/縣人)　　　　李順(南直武/進人)
　畢昭(山東新/城人)　　　　　王教(四川宜/賔人)
　范輅(湖廣貴/陽人)　　　　　李文忠(雲南臨/安人)
　楊濓(直𨽻安/州人)　　　　　邵章(浙江餘/姚人)
　史闕疑(直𨽻涿/州人)　　　　周世逹(四川江/津人)
　李璉(直𨽻遵/化人)　　　　　呉椿(江西新/建人)
　王彦明(直𨽻内/丘人)　　　　栗魁周(山西陽/城人)
　劉伯爕(湖廣孝/感人)　　　　李維正(湖廣京/山人)
　徐學詩(南直靈/璧人)　　　　劉應元(山西洪/洞人)
　陳霖(山西忻/州人)　　　　　張九歌(山東曹/州人)
　王任(四川潼/川人)　　　　　耿鳴世(山東新/城人)
　趙崇(山西平/陽人)　　　　　王藻(山西清/源人)
　楊歸儒(河南洛/陽人)　　　　田樂(直𨽻任/丘人)
　張應登(四川内/江人)　　　　劉易從(河南汲/縣人)
　梁雲龍(廣東瓊/山人)　　　　郭顯忠(河南太/康人)
　張維新(河南汝/陽人)　　　　秦大䕫(山東臨/清人)
　丘萬階(山東朝/城人)　　　　任彦棻(山東任/城人)
　周懋相(江西安/福人)　　　　朱爕元(浙江山/隂人)
　張士俊(山西/人)　　　　　李中行(山東登/州人)
　劉澤深(河南扶/溝人)　　　　王鳴玉(湖廣景/陵人)
　張兆曾(江南華/亭人)　　　　陶珽(浙江黄/巖人)
　楊進(山西蒲/州人)　　　　　錢選(江南常/熟人)
分廵隴右道
　任鑑(河南臨/頴人)　　　　　劉弼(河南安/陽人)
　尚繻(河南睢/陽人)　　　　　白金(直𨽻/人)
　邊億(直𨽻任/丘人)　　　　　張瀾(山東即/墨人)
　李崐　　　　　　　　李璋(錦衣衛/官籍)
　王忠(四川瀘/州人)　　　　　阮吉
　劉孝(山東高/唐人)　　　　　李節義(山東茌/平人)
　王棟(四川南/充人)　　　　　周鎬(江南無/錫人)
　姚文清(山西陽/曲人)　　　　司廸(山西澤/州人)
　高䕫(高安/人)　　　　　　高登(直𨽻内/黄人)
　盧耿麒(直𨽻樂/亭人)　　　　紀常(直𨽻文/安人)
　白鎰(山西平/定人)　　　　　江南(山東濟/陽人)
　孟雷(山西澤/州人)　　　　　賈樞(山東商/河人)
　許檖(河南蘭/陽人)　　　　　王光宇(山西臨/晋人)
　王獻圖(湖南零/陵人)　　　　周臣(南直崑/山人)
　馮惟訥(山東臨/胊人)　　　　曾如春(江西臨/川人)
　崔應麒(直𨽻獲/鹿人)　　　　李得中(河南/人)
　白受采(直𨽻/人)　　　　　張福臻(山東/人)
　李虞䕫(山西平/陸人)　　　　馮子履(山東臨/朐人)
　劉一相(山東長/山人)　　　　陳崇虞(雲南/人)
　姚一讓(山西/人)　　　　　陳式孟(山西/人)
　李新(湖廣/人)　　　　　　范學淹(山西/人)
靖逺兵糧道
　馬文健(山東鉅/野人)　　　　馬三樂(山東陽/信人)
　梁許(河南孟/津人)　　　　　郉玠(山東益/都人)
　王筵(河南商/城人)　　　　　張一通(直𨽻寜/津人)
　葉憲(江西南/昌人)　　　　　王亮(浙江臨/海人)
　張邦伊(浙江鄞/縣人)　　　　張文華(四川内/江人)
　劉兌(直𨽻新/安人)　　　　　郭顯忠(河南太/康人)
　季東魯(山東德/平人)　　　　黎方(四川丹/稜人)
　袁𢎞德(直𨽻曲/周人)　　　　岳萬階(山東朝/城人)
　盛世承(江南桐/城人)　　　　秦大䕫(山東臨/清人)
　張光晋(山西澤/州人)　　　　徐雲逵(北直遷/安人)
　呉暐(山東萊/蕪人)　　　　　向應賢(四川通/江人)
　葉廷桂(河南商/丘人)　　　　張輦(山西蒲/州人)
　潘有功(江南蘇/州人)　　　　王功弼(山西蒲/州人)
　李應選(湖廣江/夏人)　　　　李含璞(直𨽻房/山人)
　田連隰　　　　　　　周𢎞圖(山東/人)
洮岷兵備道
　李玘(江西人成/化間任)　　　　鄧本端(四川資/縣人)
　呉玘(南直華/亭人)　　　　　周謨(江西新/淦人)
　葉淇(南直山/陽人)　　　　　毛鸃(直𨽻長/垣人)
　陸珩(浙江歸/安人)　　　　　柳應辰(湖廣巴陵人/𢎞治間任)
　李遜(山東陽/信人)　　　　　張泰(直𨽻肅/寜人)
　王雲鳯(山西和/順人)　　　　張天衢(直𨽻高/陽人)
　常賜(山西沁水人/正德間任)　　　李璋(浙江景/寜人)
　翟唐(直𨽻長垣人/嘉靖間任)　　　翟鵬(山東武/定人)
　韓登(直𨽻高/陽人)　　　　　許路(南直宿/松人)
　竇明(山西武/鄉人)　　　　　馬紀(河南鈞/州人)
　楊麗(四川南/充人)　　　　　謝旻(直𨽻任/丘人)
　崔三畏(直𨽻蠡/縣人)　　　　傅鳯翔(湖廣應/山人)
　紀資(直𨽻任/丘人)　　　　　白濬(廣西桂/林人)
　江濬(山東歴/城人)　　　　　王綸(山西蒲/州人)
　張賢(山東濟/寜人)　　　　　遲鳯翔(山東臨/朐人)
　孟飬性(山東齊/河人)　　　　于錦(山東濟/寜人)
　張祥(南直武/進人)　　　　　徐敦(南直太/倉人)
　温汝春(河南洛/陽人)　　　　於惟一(南直懐/寜人)
　劉侃(湖廣京山人/隆慶間任)　　　吕鳴珂(浙江麗/水人)
　郜大經(直𨽻呉橋人/萬厯間任)　　趙焞(山東平/原人)
　李日强(山西曲/沃人)　　　　馬出圖(山西遼/州人)
　羅維垣(四川嘉/定人)　　　　楊松(河南洛/陽人)
　郭汝(山東濟/寜人)　　　　　錢楷(山東冠/縣人)
　劉葵(直𨽻通/州人)　　　　　李春光(山西解/州人)
　郭萬里(山西太/平人)　　　　蕭應宫(南直蘇/州人)
　張悌(河南内/鄉人)　　　　　盧學禮(直𨽻任/丘人)
　袁𢎞徳(直𨽻曲/周人)　　　　盧傳元(河南抉/溝人)
　張以謙(河南洛/陽人)　　　　畢自嚴(山東淄/川人)
　馬性醇(山東陽/信人)　　　　秦士文(山東䝉隂人/天啟間任)
　葉振生(山西聞/嘉人)　　　　劉澤深(河南扶溝人/崇禎間任)
　彭克濟(湖廣/人)　　　　　蕭丁泰(湖廣/人)
　向印賢(四川/人)　　　　　閻夢䕫(河南/人)
　黄綱(河南光/州人)
分廵關西道
　車霆(山西人𢎞/治間任)　　　　陳毓賢(福建人嘉/靖間任)
　江玠(四川巴/縣人)　　　　　王納言(山東淄/川人)
　紀常(北直文/安人)　　　　　李冕(山東章/丘人)
　吕時中(直𨽻清/豐人)　　　　遲鳯翔(山東臨/朐人)
　胡松(江南滁/州人)　　　　　高捷(河南新/鄭人)
　李景萃(直𨽻任/縣人)　　　　呉文企(湖廣/人)
固原兵備道
　楊勉(四川安岳人/成化間任)　　　嚴憲(河南扶/溝人)
　邊完(河南把/縣人)　　　　　翟廷蕙(河南洛/陽人)
　王繼(河南祥/符人)　　　　　孫逢吉(山西渾/源人)
　李經(山西陽城人/𢎞治間任)　　　陶琰(山西絳/州人)
　胡倬(廣西桂/林人)　　　　　陳珍(奉天廣/寕人)
　胡經(山東濵/州人)　　　　　高崇熈(山西石/州人)
　王凱(直𨽻蠡縣人/正徳間任)　　　黄繡(江西清/江人)
　景佐(山西蒲/州人)　　　　　羅玹(河南扶/溝人)
　許諫(河南洛/陽人)　　　　　毛思義(山東陽信人/嘉靖間任)
　成文(山西文/水人)　　　　　桑溥(山東濮/州人)
　郭鳯翔(河南祥/符人)　　　　沈圻(浙江平/湖人)
　樊鵬(河南信/陽人)　　　　　王邦瑞(河南宜/陽人)
　李文忠(雲南臨/安人)　　　　紀繡(山東利/津人)
　曹邁(四川榮/縣人)　　　　　江東(山東朝/城人)
　李盤(河南固/始人)　　　　　李世芳(山西黎/城人)
　張松(河南洛/陽人)　　　　　崔官(四川閬/中人)
　許天倫(山西振/武人)　　　　李臨陽(四川江/津人)
　焦璉(順天涿/州人)　　　　　王之臣(四川南/充人)
　史載徳(直𨽻任/丘人)　　　　李廷儀(山西人萬/厯間任)
　楊時寜(河南祥/符人)　　　　楊楫(河南商/丘人)
　呉鴻功(山東萊/蕪人)　　　　劉廣業(河南洛/陽人)
　徐雲逵(直𨽻遷/安人)　　　　張舜命(河南商/城人)
　劉尚朴(河南信/陽人)　　　　董國光(山東滕/縣人)
　劉效祖(武驤左/衛人)　　　　陸夢龍(浙江山/隂人)
分守河西道
　左鋞(故城人成/化間任)　　　　曹鋐(句容/人)
　王玹(鹽山/人)　　　　　　于茂(寜海人𢎞/治間任)
　燕忠(直𨽻薊/州人)　　　　　王凱(直𨽻蠡/縣人)
　秦昻(山西人正/徳間任)　　　　許淳(四川成/都人)
　張瀾(河南洛/陽人)　　　　　王寅(直𨽻容/城人)
　張檄(山西代/州人)　　　　　阮吉(河南汲/縣人)
　孫經(直𨽻開/州人)　　　　　高公韶(四川内/江人)
　路迎(山東汶/上縣)　　　　　謝芝(山西人嘉/靖間任)
　牛天麟(山東/人)　　　　　鄭光琬(福建/人)
　魏淪(山東聊/城人)　　　　　李文忠(雲南大/理人)
　王納言(山東淄/川人)　　　　劉彭年(四川巴/縣人)
　陳儒(錦衣/衛人)　　　　　　張邦教(山西蒲/州人)
　龔輝(浙江餘/姚人)　　　　　王汝孝(山東東/平人)
　俞智(南直歙/縣人)　　　　　王維賢(四川中/江人)
　李蓁(河南祥/符人)　　　　　李維藩(山西遼/州人)
　宋徴(河南唐/縣人)　　　　　蘇志臯(直𨽻固/安人)
　張鐸(南京京/衛人)　　　　　冉崇禮(河南中/牟人)
　栗永禄(山西潞/州人)　　　　汪尚寜
　李鎜(河南固/始人)　　　　　陳其學(山東登/州人)
　朱用(河南洛/陽人)　　　　　竇一桂
　劉廣生(河南羅/山人)　　　　關守箴(河南永/城人)
　熊則貞(湖廣崇/陽人)　　　　朱綵(四川劍/州人)
　孟楠(直𨽻濬/縣人)　　　　　周日强(直𨽻蠡/縣人)
　朱純(山東壽/張人)　　　　　傅啟光(福建南/安人)
　鞠思讓(山東文/登人)　　　　馮福謙(四川南/充人)
　林德馨(福建福/清人)　　　　段復興(山東陽/穀人)
寜夏河西道
　張天錫(宣徳/間任)　　　　　劉瓚
　金濓(江南山/陽人)　　　　　馬謙
　郭紀(山西大/同人)　　　　　何楚英(湖廣攸/縣人)
　李臯(山東德/州人)　　　　　張逢吉
　王瀛　　　　　　　　王塤(河南許/州人)
　劉謙(山西陽/曲人)　　　　　曹竒(四川重/慶人)
　姚明(江西貴/溪人)　　　　　王瓚(河南陜/州人)
　羅明　　　　　　　　余金
　李經　　　　　　　　王弁
　王貫　　　　　　　　李隆
　任極(山西平/定人)　　　　　趙惟卿(北直栢/卿人)
　戴光啟(山西祁/縣人)　　　　李春光(山西觧/州人)
　石繼芳(山東益/都人)　　　　蔡可賢(成安/人)
　馬鳴鸞(内江/人)　　　　　尹應元(湖廣漢/川人)
　王道増(南直/人)　　　　　高世芳(河内/人)
　張我繩(北直邯/鄲人)　　　　龔文選(四川/人)
　趙可教(温江/人)　　　　　周懋相(安福/人)
　馮從龍(四川人天/啟間任)　　　呉文企(湖廣景/陵人)
　張崇禮(山西代/州人)　　　　沈應時
　譚性教(山東萊/蕪人)　　　　呉暐(萊蕪人崇/禎間任)
　劉錫元(南直長/洲人)　　　　丁啟睿(河南永/城人)
　王裕心(山西孝/義人)　　　　李虞䕫(山西平/陸人)
　張鳯翼(堂邑/人)
寜夏河東道
　張守忠(山西聞/喜人)　　　　侯東萊(山東萊/州人)
　王惟善(河南新/蔡人)　　　　陳華(山東諸/城人)
　姚繼可(襄城/人)　　　　　馬時泰(河南陳留人/萬厯間任)
　郭汝(山東濟/寜人)　　　　　焦子春(河南登/封人)
　陳經　　　　　　　　陳价
　李端澄(河南人𢎞/治間任)　　　孟逵(順天/人)
　尚儒(河南睢/陽人)　　　　　李政(葉縣/人)
　賈時(河南歸/徳人)　　　　　白金(南直常/洲人)
　張檄(山西代/州人)　　　　　黎堯卿(四川忠/州人)
　舒表(銅梁/人)　　　　　　王璽(山西猗氏人/嘉靖間任)
　劉淮(河南睢/州人)　　　　　張崇德(山東沂/州人)
　齊之鸞(南直桐/城人)　　　　劉恩(北直保/定人)
　譚誾(四川蓬/溪人)　　　　　孟霦(山西澤/州人)
　白金(山西/人)　　　　　　王朝相(永年/人)
　殷學(山東東/阿人)　　　　　栗應麟(山西/人)
　許用中(山東東/阿人)　　　　潘璵(四川成/都人)
　許天倫(山西/人)　　　　　胡賔(光州/人)
　王三捷(山西/人)　　　　　謝莆(山西代/州人)
　張橋(雲南/人)　　　　　　方岳(山東萊州人/隆慶間任)
　馬文建(鉅野/人)　　　　　汪文輝(直𨽻蠡/縣人)
　劉之䝉(順天覇/州人)　　　　解學禮(山西安邑人/萬厯間任)
　周有光(山西榮/河人)　　　　劉堯卿(北直保/定人)
　劉復禮(山海/衛人)　　　　　姚繼先(四川成/都人)
　陳學曾(遵化/人)　　　　　隨府(魚臺/人)
　馬鳴鸞(内江/人)　　　　　荆州俊(山西猗/氏人)
　王道増(南直頴/州人)　　　　王登才(北直開/州人)
　李起元(南和/人)　　　　　秦尚明(河南太/康人)
　楊文忠(陵縣/人)　　　　　任應徴(四川閬/中人)
　張崇禮(山西代/州人)　　　　張九德(浙江慈谿人/泰昌間任)
　張維樞(福建晋江人/天啟間任)　　周汝璣(商城/人)
　葛汝麟(德平人崇/禎間任)　　　曹夢吉(崇禎/間任)
分守西寜道
　戴弁(江西浮/梁人)　　　　　李時(浙江義/烏人)
　賈璇(山西汾/州人)　　　　　耿繼芳(直𨽻饒/陽人)
　陳璧(山西太/谷人)　　　　　陳渭(四川江/津人)
　周載(四川冨/順人)　　　　　王汝舟(四川華/陽人)
　李淮(山西聞/喜人)　　　　　許鳯翔(山西洪洞人/嘉靖間任)
　李茂元(湖廣歸/州人)　　　　孟易(山東濟/寜人)
　龎浩(山西絳/州人)　　　　　周允中(山東金/鄉人)
　喬英(直𨽻束/鹿人)　　　　　及宦(直𨽻交/河人)
　馬汝彰(河南汲/縣人)　　　　張璽(直𨽻冀/州人)
　江東(山東朝/城人)　　　　　石永(直𨽻威/縣人)
　王汝楫(山東/人)　　　　　孟淮(河南祥/符人)
　張玭(山西蒲/州人)　　　　　呉天壽(順天宛/平人)
　王光祖(直𨽻魏/縣人)　　　　黎堯勛(四川樂/至人)
　李敏德(山西長/治人)　　　　姚九功(山西襄/垣人)
　沈應時(河南衛人/隆慶間任)　　　周國卿(錦衣/衛人)
　梁明翰(山西孝/義人)　　　　張一霽(河南睢/陽人)
　梅友松(四川内/江人)　　　　趙焞(山東平原人/萬厯間任)
　張九一(河南新/蔡人)　　　　李汶(直𨽻任/丘人)
　霍維藎(直𨽻曲/周人)　　　　賈仁元(山西萬/泉人)
　鄧林喬(四川内/江人)　　　　袁𢎞德(直𨽻曲/周人)
　張思忠(直𨽻肥/鄉人)　　　　田樂(直𨽻任/丘人)
　李際春(湖廣蘄/州人)　　　　周有光(山西榮/河人)
　郭萬里(山西太/平人)　　　　黄子美(山東曲/阜人)
　張蒲(河南偃/師人)　　　　　朱朝聘(山東臨/清人)
　祁光宗(直𨽻/人)　　　　　李思恭(山東長/清人)
　張之厚(湖廣應/城人)　　　　史樹德(江南金/璮人)
　孫鼎相(山西沁水人/天啟間任)　　楊俊臣(山西蒲/州人)
　馮任(浙江慈/谿人)　　　　　王順行(河南通/許人)
　陸卿任(江南武/進人)　　　　宋祖舜(山東東平人/崇禎間任)
　鄭崇儉(山西鄉/寜人)　　　　車夢瑶(江西金/谿人)
　曠昭(四川遂/寜人)　　　　　郭湸(河南新/鄉人)
　陳逹(四川奉/節人)　　　　　劉印(江西南/昌人)
西寜兵備道副使(𢎞治/初設)
　柯忠(懐安人𢎞/治間任)　　　　潘楷(錦衣/衛籍)
　宋禮(順天宛/平人)　　　　　胡江(山東濵州人/正徳間任)
　郭韶(山西霍/州人)　　　　　賈運(北直束鹿人/嘉靖間任)
　宋連(北直清/苑人)　　　　　魯教(羅山/人)
　及宦(北直交/河人)　　　　　王世爵(北直開/州人)
　路珠(河南新/鄉人)　　　　　王繼芳(北直固/安人)
　范瑟(山東歴/城人)　　　　　李臨陽(四川江/津人)
　蔡用艾(錦衣/衛籍)　　　　　張國珍(永川/人)
　周國卿(錦衣衛籍/隆慶間任)　　　劉行素(北直髙/陽人)
　姜延瑶(山東掖/縣人)　　　　董汝漢(山西萬/泉人)
　任彬(山西蒲/州人)　　　　　張登雲(寜陽/人)
　萬世德(山西偏/闗人)　　　　石賈(河南汝/寜人)
　余良樞(江西奉/新人)　　　　李有實(山東黄/縣人)
　龍膺(武陵/人)　　　　　　李紀(江南江/都人)
　周琰(直𨽻阜/城人)　　　　　蕭翀(四川内/江人)
　傅習(江西進/賢人)　　　　　高顯(山東濮/州人)
　陳鼎(山東登/州衛人)　　　　　易瓚(北直肅/寜人)
　李經(真陽/人)　　　　　　紀純(河南磁/州人)
　王昺(山東章/丘人)　　　　　劉珂(北直開/州人)
　郭朝賔(山東汶/上人)　　　　孟懐(河南祥/符人)
　李懿(北直呉/橋人)　　　　　王本固(北直郉/臺人)
　周京(北直永/年人)　　　　　侯東萊(山東掖/縣人)
　李克德(北直永/年人)　　　　平康裕(山東新城人/萬厯間任)
　郭堵(山東曹/州人)　　　　　張孔修(北直大/名人)
　燕好爵(山西翼/城人)　　　　李丁(山東曹/州人)
　劉光國(河南上/蔡人)　　　　劉敏寛(山西安/邑人)
　馬朝陽(山西太/原人)
分廵西寜道
　劉賔(魏縣/人)　　　　　　常顯(山西榆/社人)
　邱璐(河南安/陽人)　　　　　馮允中(彬州人成/化間任)
　孟逵(北直玉/田人)　　　　　俞振英(新昌/人)
　王相(河南商/水人)　　　　　葛萱(高郵/州人)
　田益(山西崞/縣人)　　　　　官賢(山東人𢎞/治間任)
　陳暐(河南汲/縣人)　　　　　張進(山西人正/徳間任)
　劉道立(河南/人)　　　　　胡止(河南羅/山人)
　董琦(山東陽/信人)　　　　　馬馴(山東人嘉/靖間任)
　周汝勤(河南上/蔡人)　　　　蒋儀(江南崑/山人)
　盧耿麟(北直樂/亭人)　　　　何鍾(四川冨/順人)
　張問行(内黄/人)　　　　　方遠宜(江南歙/縣人)
　張璽(北直冀/州人)　　　　　賈應春(北直真/定人)
　左傑(恩縣/人)　　　　　　鍾鑑(山西澤/州人)
　喬英(北直束/鹿人)　　　　　石永(北直威/縣人)
　劉世永(北直束/鹿人)　　　　黄元白(四川逹/州人)
　王繼洛(河南鄭/州人)　　　　張謐(北直南/皮人)
　侯有功(江西浮/梁人)　　　　楊衍慶(宜春/人)
　張佳印(銅梁人隆/慶間任)　　　李之茂(山西屯/留人)
　徐節(山西人萬/厯間任)　　　　殷仁(懐柔/人)
　張九一(河南新/蔡人)　　　　岳凌霜(北直高/邑人)
　王印祥(撫寜/人)　　　　　趙欽湯(山西觧/州人)
　郉玠(山東益/都人)　　　　　朱正色(南和/人)
　徐三畏(北直任/丘人)　　　　陳所職(河南禹/州人)
　李景元(北直大/名人)　　　　李徽猷(臨邑/人)
　龍膺(武陵/人)　　　　　　李楠(山西崞/縣人)
肅州兵備道副使
　劉寅(四川内江人/𢎞治間任)　　　李旻(北直趙/州人)
　陳珍(遼東/人)　　　　　　譚肅(山東夀/張人)
　徐聨(南豐/人)　　　　　　李夣龍(䝉隂/人)
　李端澄(河南武/陟人)　　　　張憲(山西蔚/縣人)
　陳九疇(山東曹/州人)　　　　戴書(湖廣崇/陽人)
　姚文淵(山東平/原人)　　　　趙載(山西垣曲人/嘉靖間任)
　任洛(河南鈞/州人)　　　　　呉鎧(山東陽/榖人)
　栗登(四川巴/縣人)　　　　　孟易(山東濟/寜人)
　侯秩(北直長/垣人)　　　　　劉從學(山西吉/州人)
　李涵(北直遷/安人)　　　　　辛東山(河南洛/陽人)
　張愚(北直天/津人)　　　　　劉瑜(北直元/城人)
　趙得祐(盧龍/人)　　　　　唐寛(山西平/定人)
　王儀(北直文/安人)　　　　　胡汝輔(山西石/州人)
　張玭(山西石/州人)　　　　　劉夣元(北直安/州人)
　陳其學(山東登/州人)　　　　范充濁(覇州/人)
　任繼祖(蒼溪/人)　　　　　張廷槐(宣府/人)
　祝堯煥(山東濮/州人)　　　　張蕙(平原人隆/慶間任)
　錢進學(山東萊/州人)　　　　孫坤(河南睢/州人)
　劉寅(博野/人)　　　　　　武尚賢(永清/人)
　李□(山東壽/光人)　　　　　焦子春(河南登/封人)
　朱正色(南和/人)　　　　　袁𢎞德(北直曲/周人)
　李啟源(北直順/德人)　　　　胡維新(浙江餘/姚人)
　郭師古(江南如/臯人)　　　　霍鵬(北直井/陘人)
　劉兑(新安/人)　　　　　　李楠(山西崞/縣人)
　王忠顯(山西澤/州人)　　　　李應魁(四川内/江人)
　孫鼎相(山西沁水人/泰昌間任)
督理甘固等處糧儲户部郎中(嘉靖/初設)
　婁志德(嘉靖/間任)　　　　　陸載
　李允升　　　　　　　胡汝翼
　步允遷　　　　　　　呉夢麟
　王宇光　　　　　　　周鍵
　王霽　　　　　　　　陳燦
　郝守業　　　　　　　呉崙
　盧煌(河南/人)　　　　　　李向陽(四川/人)
　湯仰(四川/人)　　　　　　宋諾(直𨽻人隆/慶間任)
　王基(山東/人)　　　　　　崔行可(四川/人)
　楊可大(山西人萬/厯間任)　　　劉守仁(山西/人)
　李慤(直𨽻/人)　　　　　　髙時(山東/人)
　王道(山西/人)　　　　　　呉謙(四川/人)
　李際春(湖廣/人)　　　　　胡應辰(湖廣/人)
　顔宇坪(湖廣/人)　　　　　王經邦(直𨽻/人)
　周友程(直𨽻/人)　　　　　蔡承直(湖廣/人)
　梁宜生(山東/人)　　　　　侯康(雲南/人)
　高環(山西/人)　　　　　　衛三省(河南/人)
　王聘賢　　　　　　　呉兆熊
　湯啟華(宜興/人)　　　　　呉鳴虞(宜興/人)
督理寜夏糧儲户部郎中(嘉靖十/七年設)
　高翀(湖廣安/陸人)　　　　　侯珮(山東/人)
　周建邦(四川巴/縣人)　　　　王太平(山東/人)
　張子順(山東德/州人)　　　　洪遇(山東歴/城人)
　黄澄(四川冨/順人)　　　　　田汝麟(順天涿/州人)
　陳治(山東德/州人)　　　　　唐世龍(北直獻/縣人)
　蘇存(北直任/丘人)　　　　　楊宗振(四川墊/江人)
　蔡國熈(北直永/平人)　　　　黄鶴(河南杞/縣人)
　蕭大亨(太安/人)　　　　　趙大倫(山西沁/水人)
　張體乾(北直真/定人)　　　　李木(山西解/州人)
　張國華(四川巫/山人)　　　　譚起(四川䕫/州人)
　田時秀(北直保/定人)　　　　李大嘉(山西平/陽人)
　李丁(山東兗/州人)　　　　　張仲鴻(山東兖/州人)
　張悌(河南南/陽人)　　　　　喻思恪(四川重/慶人)
　鄭璧(四川成/都人)　　　　　高拱辰(山西平/陽人)
　陳良知(山東青/州人)　　　　秦尚明(河南開/封人)
　孫敦化(河南開/封人)　　　　楊文忠(山東陵/縣人)
　張我繩(直𨽻邯/鄲人)　　　　金煉(山東德/州人)
　顧言(江隂/人)　　　　　　楊相(江南/人)
　張踵芳(陜西/人)　　　　　宋聨奎(山東/人)
　范學顔(山西/人)　　　　　南廷錫(陜西/人)
　孫光前(廣西/人)
臨洮府知府
　陸􁊂(仁和人洪/武間任)　　　　楊忠(仁和/人)
　劉用　　　　　　　　喻紹先
　郝文(俱洪武/間任)　　　　　李恭(永樂/間任)
　花本(平安/人)　　　　　　安正(新都/人)
　張嚴(俱永樂/間任)　　　　　許譽(掖縣人宣/徳間任)
　李榮(臨清/人)　　　　　　呉崖(蕭山人正/徳間任)
　張儼(鎮江人正/統間任)　　　　劉昭(潞州人景/泰間任)
　邊寜(任丘人天/順間任)　　　　李通(成化/間任)
　張瓚(陵川/人)　　　　　　朱綏
　趙文博(代州/人)　　　　　張振(夏縣/人)
　錢茂律(臨海人俱/成化間任)　　　李紀(潞州人𢎞/治間任)
　郝清　　　　　　　　車霆(石州/人)
　熊槩(商城人俱/𢎞治間任)　　　　孫傑(平定人正/德間任)
　李賔(順天/人)　　　　　　梁榘(柘城/人)
　孫沔(魚臺/人)　　　　　　謝瑞(冀州人俱/正德間任)
　郭九臯(順天人嘉/靖間任)　　　楊應奎(青州/人)
　丁貴(濵州/人)　　　　　　張竿(南充/人)
　李録(臨邑/人)　　　　　　陳輖(歴城/人)
　李紳(祥符/人)　　　　　　李檠(金鄉/人)
　周臣(呉縣/人)　　　　　　馬聰(太平/人)
　張鵬翼(虞城/人)　　　　　唐頥(陽曲/人)
　方啟參(巴陵/人)　　　　　彭燦(靈寳/人)
　王潺(錦衣/衛人)　　　　　　楊君璽(文登/人)
　劉時舉(吉水人俱/嘉靖間任)　　　張仁(平原人隆/慶間任)
　郉邦(臨清/人)　　　　　　蕭守身(懐慶人萬/厯間任)
　申維岱(遵化/人)　　　　　曹時聘(獲鹿/人)
　李邦佐(陳留/人)　　　　　夏鏜(大足/人)
　賀愈(崞縣/人)　　　　　　楊仕亷(洛陽/人)
　岳維華(曲周/人)　　　　　劉應聘(翼城/人)
　李承武(錦衣/衛人)　　　　　李再命(冀州/人)
　張第(茌平/人)　　　　　　王曰然(景陵/人)
　王景彜(寜鄉/人)　　　　　高以道(阜城/人)
　王一之(肅寜/人)　　　　　黄和(沂州人俱/萬厯間任)
　冀懋中(上蔡人天/啟間任)　　　藍近仁(曹縣/人)
　陳崇虞(呈貢/人)　　　　　馮福謙(南充人崇/禎間任)
　石應岷(丹陽/人)　　　　　馬蔚(西充/人)
鞏昌府知府
　張瓚　　　　　　　　趙文博
　崔達　　　　　　　　陳敏
　孫亶　　　　　　　　崔志顯
　戴浩　　　　　　　　韓福
　秦紘　　　　　　　　郉珫
　曾逵　　　　　　　　張侃
　徐盛　　　　　　　　朱寰
　孫春　　　　　　　　孫璽
　唐臣　　　　　　　　李鉞
　謝訒(山西/人)　　　　　　馬騤(代州/人)
　倪璋(宛平/人)　　　　　　朱裳
　金濓(平谷/人)　　　　　　張綸(任丘/人)
　金中天(榆次/人)　　　　　袁士偉(肥城/人)
　周滿(内江/人)　　　　　　㓂天與(榆次/人)
　楊銓(武功/衛人)　　　　　　李世芳(麻城/人)
　呉夢麟(曲周/人)　　　　　梁恩(巴陵/人)
　李莛(湯隂/人)　　　　　　張九歌(曹州/人)
　張世印(石首/人)　　　　　胡穗(永寜/人)
　袁桂蓁(洛陽/人)　　　　　鄭國仕(魏縣/人)
　許光大(安陽/人)　　　　　路楩(汶上/人)
　趙時敏(大名/人)　　　　　郭師古(如臯/人)
　張居敬(趙州/人)　　　　　張國紀(洛陽/人)
　李秩(孟津/人)　　　　　　劉湧(商城/人)
　蕭九成(内江/人)　　　　　張邦政(滿城/人)
　任悊(南充/人)　　　　　　張雲翼(太平/人)
　原乘雲(長治/人)　　　　　朱煐(滑縣/人)
　劉文琦(西充/人)　　　　　郭之祐(濳江/人)
　李鳴珂(束鹿/人)　　　　　曹司牧(樂亭/人)
　王文清(永寜/人)　　　　　耿啟(束鹿/人)
　郭湸(新鄉/人)　　　　　　湯鳯喈(潼川/人)
　呉士熈(浙江/人)　　　　　喬遷髙(山西/人)
　馮兆祺(直𨽻/人)
平凉府知府
　李鈞(江夏人洪/武間任)　　　　何吉英(東陽人永/樂間任)
　陳奎(江西人成/化間任)　　　　田楊(保定/人)
　劉璽(髙陽人𢎞/治間任)　　　　呉遜(夾江/人)
　車霆(石州/人)　　　　　　安惟學(臨汾人俱/𢎞治間任)
　髙謙(永平人正/徳間任)　　　　闕清(河間/人)
　鄭選(固始/人)　　　　　　鄭珩(任丘人俱/正德間任)
　王番(灤州人嘉/靖間任)　　　　孫聰(開州/人)
　馮裕(臨淄/人)　　　　　　任守德(靈石/人)
　呉世良(山東/人)　　　　　王松(固安/人)
　陳貴(錦衣/衛人)　　　　　　錢瀾(阜城/人)
　尹宇(南宫/人)　　　　　　王紱(北京/人)
　邊沆(任丘/人)　　　　　　髙尚志(山東/人)
　楊謨(山西/人)　　　　　　王儼(汾州/人)
　甘灃(湖廣/人)　　　　　　姚汝籽(襄城/人)
　黄棟(湯隂/人)　　　　　　張家第(固安/人)
　邵大爵(荆州/人)　　　　　祁天叙(蒲州人俱/嘉靖間任)
　錢進學(萊州人隆/慶間任)　　　盧嘉慶(祥符人萬/厯間任)
　鮑文縉(臨清/人)　　　　　張崇謙(蒲州/人)
　李應春(山西/人)　　　　　羅潮(三河/人)
　姚繼先(成都/人)　　　　　殷三禮(東阿/人)
　徐濓(開封/人)　　　　　　裴述祖(澤州/人)
　喻三元(豐城/人)　　　　　王登才(開州/人)
　王忠顯(澤州/人)　　　　　郉有忭(昌邑/人)
　張聨奎(富順/人)　　　　　王之都(新城/人)
　曹一蘭(獲嘉/人)　　　　　呉士瑞(黄岡/人)
　趙𢎞道(蒲州人俱/萬厯間任)　　　劉衣錦(觀城人天/啟間任)
　范立朝(臨川/人)　　　　　隋不矜(壽光人俱/天啟間任)
　王有翼(内江人崇/禎間任)　　　華衮(湖廣/人)
　郝𢎞猷(茂山/衛人)　　　　　管嗣章(清苑/人)
　巨道凝(臨汾/人)　　　　　蒋茂(餘姚/人)
　魯國俊(全椒/人)
慶陽府知府
　陳林(洪武/間任)　　　　　　裴智(宣德/間任)
　何榮(定襄/人)　　　　　　孔恂(曲阜人正/統間任)
　萬旬　　　　　　　　耿信(濟寜人景/泰間任)
　張翔(蓬萊人天/順間任)　　　　李輔(北直/人)
　馬傑(利津人成/化間任)　　　　張綸(平定/人)
　王貴(永平/人)　　　　　　陳奎(汲縣/人)
　龎瑄(祁縣/人)　　　　　　周茂(盧龍/人)
　杜學(登封人俱/成化間任)　　　　黄傑(鄧州人𢎞/治間任)
　孟瀛(博野/人)　　　　　　丁紳(朔州/人)
　宋鑑(陽城/人)　　　　　　晁必登(四川/人)
　劉昻(髙唐/人)　　　　　　馬葳(武定/人)
　郝鎰(河間人俱/𢎞治間任)　　　　張天相(陽曲人正/德間任)
　初賢(福山/人)　　　　　　張憲(蔚州/人)
　王顯髙(錦州/人)　　　　　賈運(束鹿/人)
　馬龠(南充人俱/正德間任)　　　　蕭海(江都人嘉/靖間任)
　吕阼(正定/人)　　　　　　孫聰(開州/人)
　李文芝(東平/人)　　　　　袁淮(任丘/人)
　何岩(扶溝/人)　　　　　　王佩(文安/人)
　田大有(東平/人)　　　　　李紳(祥符/人)
　錢士聰(翼城/人)　　　　　楊謨(澤州/人)
　汪來(天津/人)　　　　　　梁明翰(孝義/人)
　孫續(錦州/人)　　　　　　時通(上元/人)
　牛輗(髙平/人)　　　　　　譙思(南充/人)
　黄璒(富順人俱/嘉靖間任)　　　　吳崙(德州人隆/慶間任)
　郭邦驥(長治/人)　　　　　潘子雨(德州人萬/厯間任)
　劉守仁(洪洞/人)　　　　　李承武(錦衣/衛人)
　景嵩(大同/人)　　　　　　傅性敏(睢州/人)
　胡誥(東明/人)　　　　　　張與行(絳州/人)
　劉應聘(翼城/人)　　　　　嚴思恭(嘉興/人)
　陳三畏(資縣/人)　　　　　懋榖(南昌/人)
　陳良知(莒州/人)　　　　　霍應麟(屯留/人)
　紀天德(河間/人)　　　　　劉元㑹(任丘/人)
　史東昌(蔚州/人)　　　　　阮自華(安慶人俱/萬厯間任)
　楊承棟(冨順人天/啟間任)　　　沈𢎞業(慶都/人)
　管學經(鄞縣/人)　　　　　朱純(長清人崇/禎間任)
　趙三極(永寜/人)　　　　　鞠思讓(文登/人)
　臧嗣德(諸城/人)　　　　　髙璨(洛陽/人)
　韓友范(岢嵐/人)　　　　　董珫(北直/人)
臨洮鎮總兵
　劉綎(南昌人萬/厯間任)　　　　陳霞(大同/人)
　孫仁(大同/人)
固原鎮總兵
　白玉(京衛/人)　　　　　　曹雄(西安左/衛人)
　陳英(京衛/人)　　　　　　韓玉(京衛/人)
　鄭卿(寜夏/人)　　　　　　張鳯(延綏/人)
　徐仁(延綏/人)　　　　　　吕經(寜夏/人)
　尤繼先(榆林/人)　　　　　郭江(榆林/人)
　劉國鏞(綏德/人)　　　　　李維新(凉州/人)
　侯世禄(榆林/人)　　　　　梁柱朝(宣府/人)
　錢忠顯(大同/人)　　　　　楊麒(蘭州/人)
　張天禮(榆林/人)　　　　　鄭嘉棟(右衛/人)
　楊英　　　　　　　　侯勲
　趙文(平凉/衛人)　　　　　　劉淮(宣府/人)
　魯經(荘浪/衛人)　　　　　　劉文(慶陽/衛人)
　梁震(榆林/衛人)　　　　　　任傑(西安左/衛人)
　張鎮(宣府/人)　　　　　　魏時(慶陽/衛人)
　王縉(西安/衛人)　　　　　　張逹(凉州/衛人)
　成勲(三屯/營人)　　　　　　孫臏(綏德/衛人)
　袁正(太原/人)　　　　　　曹世忠(綏德/衛人)
　許經(無爲/州人)　　　　　　郭震(寜夏/人)
　孫國臣(大同/人)　　　　　李正(延綏/人)
　王撫民(延綏/衛人)　　　　　張臣(榆林/衛人)
　劉承嗣(山西振/武衛人)　　　　李昫(固原/衛人)
　董一魁(宣府/人)　　　　　張剛(榆林/衛人)
　楊濬(荘浪/衛人)　　　　　　黄明臣(宣府/人)
　蕭如薫(延安/衛人)　　　　　管一方(山西中/屯衛人)
　柴國柱(西寜/衛人)　　　　　鄧鳯(榆林/衛人)
　王邦佐(榆林/衛人)　　　　　姚國忠(宣府/人)
　祁繼祖(山西蔚/州衛人)
寜夏鎮總兵
　胡原　　　　　　　　馬鑑
　何福　　　　　　　　王俶
　柳守　　　　　　　　張麟
　費瑾(陜西/人)　　　　　　梁銘(保定/人)
　呉傑(陜西/人)　　　　　　陳懋
　史釗　　　　　　　　黄真
　張泰(本鎮/人)　　　　　　張儀(景泰/間任)
　翁信(天順/間任)　　　　　　李杲(成化/間任)
　呉琮　　　　　　　　沈煜
　范瑾　　　　　　　　神英
　任嵩　　　　　　　　周玉
　焦俊　　　　　　　　陳桓(𢎞治/間任)
　周璽　　　　　　　　李俊
　郭鍧　　　　　　　　李祥(正德/間任)
　張安　　　　　　　　温恭
　姜漢(榆林/人)　　　　　　史鏞(本衛/人)
　楊英　　　　　　　　仇鉞
　保勛(本鎮/人)　　　　　　魏鎮(慶陽/人)
　潘浩　　　　　　　　卻永(宣府/人)
　安國(綏德/人)　　　　　　路瑛(靖逺/人)
　張輗(陜西人嘉/靖間任)　　　　种勛(鞏昌/人)
　杭雄(延綏/人)　　　　　　趙瑛(延綏/人)
　周尚文(陜西/人)　　　　　王效(延綏/人)
　任傑(陜西/人)　　　　　　李義(凉州/人)
　王縉(山西/人)　　　　　　黄振(固原/人)
　吉象(荘浪/人)　　　　　　姜應熊
　趙應(本鎮/人)　　　　　　李琦(榆林/人)
　呉鼎(本鎮/人)　　　　　　雷龍(鞏昌/人)
　牛秉忠(榆林人隆/慶間任)　　　謝朝恩(榆林/人)
　張傑(甘州/人)　　　　　　劉濟(永昌人萬/厯間任)
　張臣(榆林/人)　　　　　　李昫(固原/人)
　秦尚明(太原/人)　　　　　劉承嗣(振武/衛人)
　張維忠(延安/人)　　　　　孫敦化(開封/人)
　董一魁(宣府/人)　　　　　蕭如薫(延安/衛人)
　金前煉(德州/人)　　　　　解一清(宣府前/衛人)
　李如栢(鐵嶺/衛人)　　　　　杜桐(榆林/衛人)
　韋子宣(宣府/人)　　　　　姚國志(宣府/人)
　杜文煥　　　　　　　蕭如蕙
　王汝金(甘州/衛人)　　　　　魏世德(大同衛人/天啟間任)
　呉守德(宻雲中/衛人)　　　　談世德(西寜/衛人)
　杜𢎞域　　　　　　　尤世禄(榆林衛人/崇禎間任)
　賀戎臣(保定後/衛人)　　　　馬世龍(本鎮/人)
　祖大弼(遼東/人)　　　　　馬科(天成/衛人)
　官撫民(榆林/人)　　　　　顧言(江隂/人)
甘肅鎮總兵
　宋晟(懐逺/人)　　　　　　宋琥(晟/子)
　費瓛(定逺人永/樂間任)　　　　李彬
　劉廣(張掖/人)　　　　　　丁剛(息縣/人)
　史昭(合肥人宣/德間任)　　　　劉釗(全椒/人)
　都滿(開城/人)　　　　　　王貴
　任禮(正統/間任)　　　　　　蒋貴(江都/人)
　胡麟　　　　　　　　衛頴(華亭人天/順間任)
　郭登(鳯陽人成/化間任)　　　　蒋琬
　鮑政(北京/人)　　　　　　王璽(大同/人)
　范瑾　　　　　　　　焦順
　周玉(大同/人)　　　　　　劉寜(京衛/人)
　王茂　　　　　　　　彭清
　劉勝(遼陽/人)　　　　　　衛勇(北京/人)
　王勲(榆林/人)　　　　　　金鏞(遼東/人)
　徐謙(凉州/人)　　　　　　史鏞(寜夏/人)
　栁湧(甘州/人)　　　　　　李隆　(京/)
　武振(山丹/人)　　　　　　姜奭(榆林/人)
　劉文(慶陽人嘉/靖間任)　　　　魯經
　楊信(固原/衛人)　　　　　　仇鸞(寜夏/人)
　王繼祖(宻雲/人)　　　　　呉釗
　李卑(榆林/人)　　　　　　劉承業(甘州/人)
　吕經(寜夏/人)　　　　　　傅津(綏德/人)
　李震(鎮畨/人)　　　　　　楊真(荘浪/人)
　孫國臣(大同/人)　　　　　白允中(綏德/人)
　鄭印(寜夏/人)　　　　　　雷龍(鞏昌/人)
　徐仁(綏德/人)　　　　　　佟登(遼東/人)
　楊濬　　　　　　　　劉承嗣(振武/人)
　陳鋭(綏德/人)　　　　　　張臣(榆林/人)
　李朐(固原/人)　　　　　　柴國柱(西寜/人)
　王斌業(西安人萬/厯間任)　　　王允中(山丹/人)
　達雲(凉州/人)　　　　　　李懐信(大同/人)
　祁秉忠(西寜/人)　　　　　薛永壽(北京人天/啟間任)
　董繼舒(宣府/人)　　　　　徐永壽(宻雲/人)
　楊嘉謨(凉州/人)　　　　　張顯謨(荘浪/人)
　曹文詔(大同/人)　　　　　栁紹宗(榆林/人)
　柴時華(西寜/人)　　　　　馬曠(蒲州/人)
　左勷(榆林/人)
　
　甘肅通志巻二十七
　欽定四庫全書
　　甘肅通志巻二十八
皇清文職官制
　　總督陜西地方軍務兼理糧餉都御史一員(駐劄西/安)
　　巡撫甘肅等處地方贊理軍務兼理茶馬都御史一
　　　員駐(劄蘭州/)
　　　舊設巡撫寧夏都御史一員(駐寧夏鎭今裁/)
　　　舊設巡按甘肅御史一員(兼攝臨鞏學政今裁/)
　　　舊設巡茶御史一員(督理茶馬今裁/)
　　　舊設督理茶馬部郎一員(康熈三十四年設四十/四年裁)
　　提督通省學政一員
　　甘肅等處承宣布政使司布政使一員(駐劄蘭州/)
　　　照磨一員　廣積庫大使一員
　　　舊設副理問一員都事一員(裁/)
　　分守凉荘道一員(駐劄凉州/)
　　甘肅等處提刑按察使司按察使一員(駐劄蘭州/)
　　照磨一員
　　舊設知事一員(裁/)
　整飭臨洮道一員(兼理驛傳事務駐劄蘭州/)
　整飭洮岷道一員(駐劄岷州/)
　整飭平慶道一員(駐劄平凉府/)
　分巡甘山道一員(駐劄甘州府/)
　分巡寧夏道一員(駐劄寧夏府/)
　撫治西寧道一員(駐劄西寧府/)
　整飭肅州道一員(駐劄肅州/)
　　舊設分守隴右道分守河西道分巡隴右道靖逺
　　兵備道分巡關西道河東兵糧道各一員(裁/)
　　苑馬寺卿(裁/)
　臨洮府知府一員　河捕同知一員(駐蘭州/)河州同
　　知一員　經歴一員　沙泥沙井驛丞各一員
　　儒學教授一員　訓導一員
　狄道縣知縣一員　典史一員　儒學教諭一員
　　訓導一員
　　舊設縣丞巡檢各一員(裁/)
　渭源縣知縣一員　典史一員　儒學訓導一員
　　舊設慶平驛丞一員(裁/)
　蘭州知州一員　州判一員　吏目一員　儒學學
　　正一員　訓導一員
　　舊設衛經歴蘭泉摩雲驛丞各一員(裁/)
　金縣知縣一員　典史一員　清水驛丞一員　儒
　　學訓導一員
　　舊設縣丞定逺驛丞各一員(裁/)
　河州知州一員　州判一員　吏目一員　儒學學
　　正一員　訓導一員
　　舊設衛經歴長寧鳯林銀川定羗和政驛丞各一
　　員(裁/)
　　歸徳所干總一員
　鞏昌府知府一員　撫夷同知一員(駐劄西固城/)
　　通判一員　經歴一員　儒學教授一員　訓導
　　一員
　　舊設撫民同知監收同知推官各一員照磨税課
　　使司獄司衛經歴各一員(裁/)
　隴西縣知縣一員　縣丞一員　典史一員　儒學
　　教諭一員　訓導一員
　　舊設通逺驛丞一員(裁/)
　安定縣知縣一員　典史一員　秤鈎驛丞一員
　　西鞏驛丞一員　儒學教諭一員　訓導一員
　　舊設延夀通安驛丞各一員巉口雞嘴巡檢司各
　　一員裁
　㑹寧縣知縣一員　典史一員　青家驛驛丞一員
　　儒學訓導一員
　　舊設教諭巡檢司各一員裁
　通渭縣知縣一員　典史一員　儒學訓導一員
　漳縣知縣一員　典史一員　儒學訓導一員
　伏羗縣知縣一員　典史一員　儒學訓導一員
　　舊設教諭一員(裁/)
　寧逺縣知縣一員　典史一員　儒學訓導一員
　西和縣知縣一員　典史一員　儒學訓導一員
　岷州知州一員　吏目一員　茶馬大使一員　儒
　　學學正一員　訓導一員
　　舊設撫民同知酒店驛丞衛經歴教授各一員(裁/)
　靖遠縣知縣一員　典史一員　儒學教諭一員
　　訓導一員
　　舊設監收同知一員衛經歴教授各一員(裁/)
　洮州衛守備一員　儒學教授一員
　平凉府知府一員　鹽茶同知一員(駐劄固原/)經歴
　　一員　儒學教授一員　訓導一員
　　舊設貼堂同知管糧通判推官各一員照磨司獄
　　司各一員(裁/)
　平凉縣知縣一員　典史一員　儒學教諭一員
　　訓導一員
　　舊設衛經歴高平驛丞各一員(裁/)
　崇信縣知縣一員　典史一員　儒學訓導一員
　　舊設教諭一員(裁/)
　華亭縣知縣一員　典史一員　瓦亭驛丞一員
　　儒學教諭一員　訓導一員
　　舊設巡檢二員(裁/)
　鎭原縣知縣一員　典史一員　白水驛丞一員
　　儒學教諭一員　訓導一員
　　舊設主簿巡檢各一員(裁/)
　固原州知州一員　吏目一員　儒學學正一員
　　訓導一員
　　舊設州同知衛經歴驛丞各一員(裁/)
　涇州知州一員　州判一員　吏目一員　瓦雲驛
　　丞一員　儒學學正一員　訓導一員
　　舊設巡檢一員(裁/)
　靈臺縣知縣一員　典史一員　儒學教諭一員
　　訓導一員
　靜寧州知州一員　吏目一員　儒學學正一員
　　訓導一員
　　舊設州判涇陽驛丞各一員(裁/)
　莊浪縣知縣一員　典史一員　儒學訓導一員
　　舊設教諭一員(裁/)
　隆徳縣知縣一員　典史一員　儒學訓導一員
　　舊設教諭驛丞各一員(裁/)
　慶陽府知府一員　經歴一員　儒學教授一員
　　訓導一員
　　舊設捕盜同知推官各一員知事照磨衛經歴驛
　　丞各一員(裁/)
　安化縣知縣一員　典史一員　儒學訓導一員
　　舊設巡檢二員驛丞一員(裁/)
　合水縣知縣一員　典史一員　儒學訓導一員
　　舊設巡檢一員驛丞三員(裁/)
　環縣知縣一員　典史一員　儒學訓導一員
　　舊設巡檢一員驛丞三員(裁/)
　眞寧縣知縣一員　典史一員　儒學訓導一員
　　舊設巡檢一員(裁/)
　寧州知州一員　吏目一員　儒學學正一員　訓
　　導一員
　　舊設州同一員巡檢一員驛丞二員(裁/)
　甘州府知府一員(雍正三/年新設)經歴一員(新/設)儒學教授一
　　員　訓導一員(俱新/設)
　　舊設監收同知監肅通判各一員(裁/)
　張掖縣知縣一員　縣丞一員　典史一員(俱新/設)儒
　　學教諭一員(新/設)
　山丹縣知縣一員　典史一員(俱新/設)儒學教諭一員
　　(新/設)
　　舊設衛經歴教授各一員(裁/)
　凉州府知府一員(雍正三/年新設)莊浪同知一員(舊設新𨽻/府駐劄平)
　　(畨/)經歴一員(衛經/歴改)儒學教授一員(衛教/授改)訓導一員
　　(新/設)大河靖邊黒松懐安柔逺水泉驛丞各一員(以/上)
　　(府/轄)紅城苦水松山通逺平城寛溝三眼井西大通
　　南大通武勝岔口鎭羗驛丞各一員(以上屬莊浪/㕔轄)
　　舊設監收同知一員廣儲倉大使草塲大使稅課
　　局大使各一員(裁/)
　武威縣知縣一員　典史一員(俱新/設)儒學教諭一員
　　(新/設)
　　舊設武威驛丞一員(裁/)
　永昌縣知縣一員　典史一員(俱新/設)儒學教諭一員
　　(教授/改)
　　舊設管屯官衛經歴知事倉大使塲大使司獄永
　　昌驛丞各一員(裁/)
　鎮畨縣知縣一員　典史一員(俱新/設)儒學教諭一員
　　(教授/改)
　　舊設衛經歴一員(裁/)
　古浪縣知縣一員　典史一員(俱新/設)儒學訓導一員
　　(所/改)
　　舊設大靖監收縣丞吏目豐盈倉大使古浪驛丞
　　各一員(裁/)
　平畨縣知縣一員　縣丞一員(駐西/大通)典史一員(俱新/設)
　　儒學訓導一員(所/改)
　　舊設大松山監屯同知一員衛經歴知事倉大使
　　塲大使税課局大使在城驛丞各一員(裁/)
　寧夏府知府一員(雍正三/年新設)水利同知一員　理事同
　　知一員(新/設)西路同知一員(駐中衛舊帶平涼/御今歸寧夏府)水利
　　通判一員(駐新渠/新設)鹽捕通判一員(駐恵安堡舊帶/平涼御今歸寧)
　　(夏/)經歴一員(衛/改)儒學教授一員(衛/改)訓導一員(新/設)
　　舊設理刑監收中路東路同知各一員(俱帶慶/陽御裁)税
　　課大使一員(裁/)
　寧夏縣知縣一員　典史一員(俱新/設)儒學教諭一員
　　(新/設)
　寧朔縣知縣一員　典史一員(俱新/設)儒學教諭一員
　　(新/設)
　平羅縣知縣一員　典史一員(俱新/設)儒學訓導一員
　　(新/設)
　靈州知州一員　州同知一員(駐花/馬池)吏目一員(俱新/設)
　　鹽大使二員(一在恵安堡/一在定邊營)沙泉同心二驛驛丞各
　　一員　儒學學正一員(衛訓/導改)
　　舊設後衛教授經歴各一員(俱/裁)
　中衞縣知縣一員　典史一員(俱新/設)渠口寧安二驛
　　驛丞各一員　大澇蘆溝二驛驛丞各一員　儒
　　學教諭一員(衛教/授改)訓導一員
　　舊設衛經歴一員(裁/)
　新渠縣知縣一員　典史一員(俱新/設)儒學訓導一員
　　(新/設)
　寶豐縣知縣一員　典史一員(俱新/設)儒學訓導一員
　　(新/設)
　西寧府知府一員(雍正三/年新設)經歴一員(衛/改)氷溝平戎老
　　鴉驛丞各一員　儒學教授一員(衛/改)訓導一員(新/設)
　　舊設西寧同知監收通判各一員(裁/)
　西寧縣知縣一員　典史一員(俱新/設)儒學教諭一員
　　(新/設)
　　舊設在城驛丞一員(裁/)
　碾伯縣知縣一員　典史一員(新/設)儒學訓導一員
　　舊設嘉順古鄯驛丞各一員(裁/)
　大通衛守備一員
　直𨽻秦州知州一員(雍正七年/改直𨽻州)州判一員　吏目一
　　員　儒學學正一員　訓導一員
　　舊設州同知一員高橋巡檢倉大使各一員(裁/)
　秦安縣知縣一員　典史一員　隴城巡檢一員
　　儒學訓導一員
　　舊設巡檢倉副使各一員(裁/)
　清水縣知縣一員　典史一員　儒學教諭一員
　　訓導一員
　　舊設盤龍巡檢一員(裁/)
　禮縣知縣一員　典史一員　儒學訓導一員
　　舊設漩水巡檢一員(裁/)
　徽縣知縣一員(州/改)典史一員(吏目/改)儒學教諭一員(學/正)
　　(改/)訓導一員
　兩當縣知縣一員　典史一員　儒學訓導一員
　　舊設教諭巡檢各一員(裁/)
　直𨽻階州知州一員(雍正七年/改直𨽻州)吏目一員　小川驛
　　丞一員　儒學學正一員　訓導一員
　　舊設駐西固州同殺賊驛丞各一員(裁/)
　成縣知縣一員　典史一員　儒學訓導一員
　　舊設黄渚巡檢一員(裁/)
　文縣知縣一員　典史一員　儒學教諭一員　訓
　　導一員
　　直𨽻肅州知州一員(雍正八/年衛改)州同知一員(新/設)吏目一
　　　員(新/設)儒學學正一員(新/設)
　　　舊設監收通判衛經歴教授各一員(裁/)
　　高臺縣知縣一員　典史一員(俱新/設)儒學教諭一員
　　　訓導一員(俱新/設)
　　安西同知一員(新/設)安西衛守備一員　栁溝衛守備
　　　一員　沙州衛守備一員
　　靖逆通判一員(新/設)靖逆衛守備一員　赤金所千總
　　　一員
皇清文職官
　　總督
　　　孟喬芳(奉天人順治二年任/)
　　　金礪(滿洲人順治十一年任/)
　　　馬之先(滿洲人順治十二年任/)
　　　李國英(奉天人順治十四年任/)
　　　白如梅(滿洲人康熙元年任/)
　　盧崇峻(奉天廣寧人康熈六年任/)
　　莫洛(滿洲人康熈六年任/)
　　羅多(滿洲人康熈十年任/)
　　鄂善(滿洲人康熈十一年任/)
　　哈占(滿洲人康熈十二年任/)
　　希福(滿洲人康熈二十二年任/)
　　葛思泰(滿洲人康熈二十七年任/)
　　佛倫(滿洲人康熈三十一年任/)
　　吳赫(滿洲人康熈三十三年任/)
　　席爾逹(滿洲人康熈三十九年任/)
　　華顯(滿洲人康熈四十年任/)
　　博濟(滿洲人康熈四十三年任/)
　　齊世武(滿洲人康熈四十七年任/)
　　殷泰(滿洲人康熈四十八年任/)
　　鄂海(滿洲人康熈五十二年任/)
　　年羮堯(奉天人康熈六十年任/)
　　岳鍾琪(臨洮人雍正三年任/)
　　查郎阿(滿洲人雍正七年任/)
　　劉於義(江南武進人雍正十年署任/)
　巡撫甘肅都御史
　　黄圖安(山東堂邑人順治二年任/)
　　張尚(浙江山隂籍奉天人順治三年任/)
　　張文衡(開平人順治五年任/)
　　周文曄(奉天人順治五年任/)
　　佟延年(奉天人順治十三年任/)
　　張堾(奉天人順治十八年任/)
　　劉斗(奉天人康熈元年任/)
　　華善(滿洲人康熈九年任/)
　　鄂善(滿洲人康熈十六年任/)
　　巴錫(滿洲鑲藍旗人康熈二十二年任/)
　　葉穆濟(滿洲人康熈二十三年任/)
　　伊圖(滿洲人康熈二十七年任/)
　　布哈(滿洲人康熈三十年任/)
　　吳赫(滿洲鑲藍旗人康熈三十一年任/)
　　嚴泰(滿洲人康熈三十一年任/)
　　舒書(滿洲人康熈三十四年任/)
　　郭洪(滿洲人康熈三十五年任/)
　　喀拜(滿洲人康熈三十六年任/)
　　齊世武(滿洲人康熈四十年任/)
　　舒圖(滿洲人康熈四十七年任/)
　　鄂竒(滿洲人康熈四十九年任/)
　　岳拜(滿洲人康熈四十九年任/)
　　綽竒(滿洲人康熈五十三年任/)
　　花善(滿洲正白旗人康熈五十九年署任/)
　　盧詢(鑲紅旗人康熈六十一年署任/)
　　傅徳(滿洲人雍正二年署任/)
　　胡期恒(湖廣人雍正三年任/)
　　石文焯(正白旗人雍正三年任/)
　　莽鵠立(蒙古人雍正五年任/)
　　許容(河南虞城人雍正七年任/)
　廵撫寧夏都御史
　　黄爾性(奉天葢縣人順治二年任/)
　　焦安民(滿洲人順治二年任/)
　　黄圖安(山東堂邑人順治三年任/)
　　胡全才(山西文水人順治三年任/)
　　李鑑(四川人順治五年任/)
　　孫茂蘭(滿洲人順治九年任/)
　　劉秉政(奉天廣寧人順治十六年任後奉裁/)
　巡按甘肅御史
　　魏琯(山東夀光人順治二年任/)
　　許𢎞祚(湖廣鎭武衛人順治三年任/)
　　王世功(奉天人順治四年任/)
　　石維崐(直𨽻清苑人順治五年任/)
　　張中元(奉天廣寧人順治七年任/)
　　何承都(福建晉江人順治八年任/)
　　朱虚(山東曹州人順治九年任/)
　　聶玠(山西蒲州人順治十二年任/)
　　金鼎(奉天遼陽人順治十四年任/)
　　張吉武(奉天廣寧人順治十六年任/)
　　傅世舟(河南嵩縣人順治十八年任後奉裁/)
　巡茶御史
　　廖攀龍(廣東保昌人順治二年任/)
　　蘇京(山東安東衛人順治四年任/)
　　史詥(山西孝義人順治五年任/)
　　佟鳯彩(奉天人/)
　　吳逹(江南無錫人順治七年任/)
　　姜圖南(順天籍浙江人順治八年任/)
　　王道新(山東濟寧州人順治十年任/)
　　劉秉政(奉天廣寧人順治十二年任/)
　　李騰龍(奉天葢州人順治十三年任/)
　　王來任(奉天人順治十四年任/)
　　胡來相(直𨽻永平人順治十六年任/)
　　許之漸(江南武進人順治十七年任/)
　　錢延宅(江南常熟人順治十八年任/)
　　孫錫齡(山西絳州人康熈元年任/)
　　朱裴(山西聞喜人康熈二年任/)
　　劉曰義(奉天人康熈三年任/)
　　梁熈(河南鄢陵人康熈四年任/)
　　王遵訓(河南西華人康熈五年任/)
　　戈英(直𨽻獻縣人康熈六年任後奉裁/)
　督理茶馬事務
　　李學聖(滿洲人康熈三十四年任是年設/)
　　錢齊保(滿洲人康熈三十六年任/)
　　邵穆布(滿洲人康熈三十七年任/)
　　阿蘭泰(滿洲人康熈三十八年任/)
　　党色(滿洲人康熈三十九年任/)
　　車爾貝(滿洲人康熈四十年任/)
　　哈世泰(滿洲人康熈四十一年任/)
　　阿圖(滿洲人康熈四十二年任/)
　　博音泰(滿洲人康熈四十三年任四十四年裁/)
　提督學政
　　楊璥(順天宛平人順治二年任/)
　　吕雲藻(山西臨晉人順治四年任/)
　　田厥茂(山西蒲州人順治七年任/)
　　諸舜發(江南上海人順治十一年任/)
　　秦才管(江南南陵人順治十二年任/)
　　馬之□(直𨽻東光人順治十六年任/)
　　王功成(山東博平人康熈元年任/)
　　徐明弼(江南蕪湖人康熈三年任/)
　　吕和鐘(山西長治人康熈六年任/)
　　鍾朗(浙江石門人康熈九年任/)
　　洪琮(江南休寧人康熈十二年任/)
　　楊西狩(江西人康熈十五年任/)
　　葉映榴(江南上海人康熈十八年任/)
　　俞陳琛(浙江錢塘人康熈二十一年任/)
　　許孫荃(江南合肥人康熈二十三年任/)
　　張光豸(直𨽻南宫人康熈二十七年任/)
　　高爾公(江南武進人康熈三十年任/)
　　武之亨(湖廣孝感人康熈三十三年任/)
　　陸徳元(江南長洲人康熈三十六年任/)
　　秘丕笈(直𨽻故城人康熈三十九年任以前俱學道/)
　　胡作梅(湖廣荆門州人康熈四十一年任學院/)
　　劉凡(江南頴州人康熙四十二年任學道/)
　　汪灝(山東臨清州人康熙四十三年任學院/)
　　趙晉(福建閩縣人康熙四十五年任學院/)
　　江鼎金(湖廣荆門州人康熈四十六年任學道/)
　　朱軾(江西高安人康熈四十八年任學道/)
　　潘從律(江南溧陽人康熙五十一年任以後俱學/院)
　　王雲錦(江南無錫人康熈五十三年任/)
　　覺羅逢泰(滿洲正黄旗人康熙五十六年任/)
　　王謩(江南太倉州人康熈六十年任雍正二年再/任)
　　楊超曽(湖廣武陵人雍正五年任/)
　　朱曙蓀(四川嘉定州人雍正六年任/)
　　潘允敏(江南溧陽人雍正七年任/)
　布政使司布政使
　　劉𢎞遇(奉天瀋陽人順治二年任/)
　　胡之彬(河南光州人順治三年任/)
　　成仲龍(直𨽻長垣人順治四年任/)
　　王顯祚(直𨽻曲周人順治五年任/)
　　蕭時彦(滿洲人順治十年任/)
　　彭有義(奉天遼陽人順治十一年任/)
　　徐永正(奉天廣寧人順治十二年任/)
　　王第魁(湖廣鍾祥人順治十四年任/)
　　朱衣助(奉天瀋陽人順治十五年任/)
　　周天裔(滿洲人順治十六年任/)
　　周師忠(滿洲人順治十八年任/)
　　郭一鶚(河南洛陽人康熙二年任/)
　　田起蛟(奉天瀋陽人康熙二年任後分轄平慶臨/鞏)
　　羅森(順天大興人康熙六年任/)
　　成格(滿洲人/)
　　伊圖(滿洲人康熈十四年任/)
　　鄂愷(滿洲鑲紅旗人康熈十七年任/)
　　呀思哈(滿洲正白旗人康熈十九年任/)
　　巴錫(滿洲鑲藍旗人康熙二十二年任/)
　　圖爾宸(滿洲正白旗人康熙二十五年任/)
　　色楞格(滿洲鑲紅旗人康熈二十五年任/)
　　噶爾薩(滿洲正白旗人康熙二十六年任/)
　　吳赫(滿洲鑲藍旗人康熈三十年任/)
　　嚴泰(滿洲人康熙三十一年任/)
　　都善(滿洲鑲藍旗人康熙三十一年任/)
　　郭洪(滿洲人康熙三十三年任/)
　　能泰(滿洲鑲白旗人康熙三十五年任/)
　　囊吉理(滿洲正黄旗人康熈三十七年任/)
　　能泰(康熈四十一年再任/)
　　朝琦(滿洲鑲黄旗人康熙四十三年任/)
　　鄂代(滿洲正藍旗人康熙四十四年任/)
　　伍什(鑲黄旗覺羅康熈四十六年任/)
　　阿宻逹(滿洲鑲藍旗人康熙四十九年任/)
　　哲爾金(正紅旗覺羅康熈五十一年任/)
　　傅徳(滿洲鑲藍旗人康熈六十年任/)
　　彭振翼(正白旗人雍正二年任/)
　　鍾保(滿洲鑲黄旗人雍正三年任/)
　　孔毓璞(山東汶上人雍正六年任/)
　　葛森(滿洲正藍旗人雍正七年補授未到任/)
　　諾穆圖(滿洲正藍旗人雍正八年任/)
　　趙挺元(山西聞喜人雍正八年以陜西驛傳道署/任)
　　鄂昌(滿洲鑲藍旗人雍正十年任/)
　按察使司按察使
　　伊圖(滿洲人/)
　　舒淑布(滿洲正紅旗人康熈十五年任/)
　　索爾孫(正白旗蒙古人康熈十八年任/)
　　党愛(滿洲鑲紅旗人康熈二十六年任/)
　　囊吉理(滿洲正黄旗人康熈三十三年任/)
　　格爾特(滿洲正黄旗人康熙三十六年任/)
　　鄂竒(滿洲鑲白旗人康熈四十一年任/)
　　巴錫(滿洲鑲黄旗人康熈四十九年任/)
　　傅善(滿洲人康熈五十八年署任/)
　　彭振翼(正白旗人雍正元年任/)
　　張适(江南丹徒人雍正三年任/)
　　鍾保(滿洲鑲黄旗人雍正三年任/)
　　李元英(正藍旗人雍正三年任/)
　　李世倬(正藍旗人雍正六年任/)
　整飭臨洮道
　　夏揚名(山東昌邑人順治二年任/)
　　李絮飛(奉天沙河堡人順治五年任/)
　　于明寳(江南金壇人順治七年任/)
　　陳倬(江南江都人順治十二年任/)
　　毛一麟(奉天廣寧人順治十三年任/)
　　祁彦(奉天廣寧人順治十四年任/)
　　張基逺(山西介休人順治十四年任/)
　　張文徳(奉天錦州人順治十八年任/)
　　孫際昌(北直河間人康熈七年任/)
　　王思治(奉天瀋陽人康熈十年任/)
　　白應科(奉天人康熈十四年任/)
　　郭景昌(奉天人康熈二十二年任/)
　　姜登高(漢軍籍康熈二十七年任/)
　　金世法(漢軍籍康熈三十一年任/)
　　符冏(山西翼城人康熙三十六年任/)
　　王永羲(江南上元人康熙三十九年任/)
　　魏勷(直𨽻柏鄉人康熈四十二年任/)
　　衛瑛(直𨽻滄州人康熈四十七年任/)
　　田呈瑞(山西汾陽人康熙五十年任/)
　　江際泰(漢軍籍康熙五十六年任/)
　　盧官保(鑲白旗人雍正五年任/)
　　劉柏(鑲白旗人雍正七年任/)
　　李元(正藍旗人雍正九年任/)
　　吳廷偉(江南高郵人雍正十年任/)
　整飭洮岷道
　　桂繼攀(河南汝寧人順治三年任/)
　　屠奏疏(湖廣孝感人順治四年任/)
　　李起龍(直𨽻南宫人順治六年任/)
　　胡延年(河南光州人順治十一年任/)
　　鄧旭(江南吳縣人順治十三年任/)
　　胡士梅(奉天金州人順治十四年任/)
　　宋把(順天大興人順治十五年任/)
　　劉澍(直𨽻永清人順治十七年任/)
　　吳允謙(四川内江人順治十八年任/)
　　高翼辰(北直灤州人康熈四年任/)
　　任長慶(山西汾州人康熈十一年任/)
　　顧大申(江南華亭人康熙十三年任/)
　　張永茂(奉天人康熈十四年任/)
　　杜宸輔(直𨽻長垣人康熈十六年補未到任/)
　　傅作楫(闕/)　　　　(康熈十六年任/)
　　尚崇恩(奉天人康熈十七年任/)
　　張登雲(奉天人康熙十九年任/)
　　金祖誠(江南吳縣人康熈二十五年任/)
　　王知仁(山西蒲州人康熈二十八年任/)
　　許嗣印(奉天人康熙二十九年任/)
　　董紹孔(奉天人康熈三十年任/)
　　謝緒光(浙江鎭海人康熙三十六年任是後兼轄/隴右)
　　黄志璋(福建人康熙四十二年任/)
　　石文焯(正白旗人康熈四十四年任/)
　　童華祖(浙江山隂人康熈五十四年任/)
　　黄焜(直𨽻涿州人雍正元年任/)
　　單疇書(山東高宻人雍正二年任/)
　　吳廷偉(江南高郵人雍正三年任/)
　整飭平慶道
　　吳一元(山東范縣人順治三年任/)
　　孔思周(滿洲人順治六年任/)
　　張懋勲(直𨽻雄縣人順治十一年任/)
　　朱徽(江南武進人順治十三年任/)
　　蘇銑(北直交河人順治十五年任/)
　　陳上年(直𨽻清苑人順治十六年任/)
　　武全文(山西盂縣人順治十七年任/)
　　劉瀾(順天霸州人順治十八年任/)
　　孔興扶(山東曲阜人康熈十五年任/)
　　龔榮遇(湖廣人康熙十六年任/)
　　郎廷樞(闕/)　　　(人康熈十九年任/)
　　王業興(鑲藍旗人康熈二十年任/)
　　朱麟兆(鑲白旗人康熈二十三年任/)
　　常名揚(鑲白旗人康熈二十五年任/)
　　江臯(江南桐城人康熙二十八年任/)
　　黄明(福/)建(泉州人康熙三十三年任/)
　　李經政(正藍旗人康熈三十八年任/)
　　李昉(河南汲縣人康熙四十三年任/)
　　常學易(山西介休人康熈四十九年任/)
　　袁景芳(山東長山人康熈五十二年任/)
　　盧兆鯤(鑲白旗人康熈五十五年任/)
　　李元英(正藍旗漢軍雍正三年任/)
　　董新䇿(四川合江人雍正三年任/)
　　李居臨(雲南人雍正六年任/)
　　趙泉楠(鑲黄旗漢軍雍正六年任/)
　　佟鑍(正藍旗漢軍雍正八年任/)
　分巡甘山道(舊為分巡西寧/)
　　羅曠(山西人順治元年任/)
　　林維造(福建人順治四年任/)
　　李自芳(河南杞縣人順治五年任/)
　　王化淳(河南靈寶人順治十一年任/)
　　牟廷選(奉天錦州人順治十二年任/)
　　楊春茂(順天昌平人順治十三年任/)
　　高向極(奉天海州人順治十七年任/)
　　袁州佐(山東濟寧人康熈二年任/)
　　張柔嘉(江南當塗人康熙十一年任/)
　　黄隆(福建晉江人康熈十二年任/)
　　季佺(直𨽻正定人康熙十五年任/)
　　胡悉寧(山東臨清人康熈十六年任/)
　　柴望(浙江仁和人康熈二十三年任/)
　　董廷恩(滿洲鑲黄旗人康熈二十六年任/)
　　劉徳𢎞(滿洲正紅旗人康熙二十八年任/)
　　金秉掄(江南吳縣人康熈三十年任/)
　　王謙(北直永平人康熈三十九年任/)
　　龔嶸(福建閩縣人康熈三十九年任/)
　　沙木哈(正白旗人康熈四十二年任/)
　　傅澤澐(漢軍籍康熙五十年任/)
　　趙𢎞運(漢軍籍康熈五十四年任/)
　　莊廷偉(江南人康熙五十六年任/)
　　馮敬玉(順天宛平人雍正二年任/)
　　岳禮(滿洲正白旗人雍正五年任/)
　分守凉莊道(舊為分守西寧/)
　　蘇名世(直𨽻肥鄉人順治二年任/)
　　張鵬翼(奉天遼陽人順治四年任/)
　　沈加顯(河南河内人順治五年任/)
　　李發藻(河南胙城人順治十年任/)
　　李生芳(河南武陟人順治十年任/)
　　蘇銑(直𨽻交河人順治十二年任/)
　　葉先登(福建長泰人順治十六年任/)
　　王無咎(河南孟津人順治十六年任/)
　　張肇昇(山西澤州人順治十八年任/)
　　朱衣客(奉天瀋陽人康熙元年任/)
　　白應科(奉天人/)　　(康熈/)　(年任/)
　　金星賁(闕/)　　　　(康熙十四年任/)
　　夀以仁(闕/)　　　　(康熈二十一年任/)
　　鄭端(闕/)　　　　(康熈二十五年任/)
　　楊懋緒(闕/)　　　　(康熈二十六年任/)
　　諸定逺(江南無錫人康熈二十八年任/)
　　高龍光(福建人康熈三十年任/)
　　陳子威(福建閩縣人康熈三十三年任/)
　　武廷适(山西大同人康熈四十年任/)
　　鞠宸咨(山東大嵩衛人康熙四十一年任/)
　　何廷圭(浙江蕭山人康熙四十八年任/)
　　王光奭(河南西華人康熈五十四年任/)
　　蒋泂(江南常熟人康熈五十九年任/)
　　陸賜書(江南長洲人雍正三年任/)
　　殷邦翰(正白旗人雍正五年任/)
　　何師儉(浙江㑹稽人雍正八年署任/)
　　劉永鐄(鑲紅旗人雍正九年署任/)
　分巡寧夏道(舊為河西道/)
　　楊聲華(山西翼城人順治二年任/)
　　袁噩(直𨽻保定人順治四年任/)
　　宗灝(江南揚州人順治六年任/)
　　曹叶卜(河南蘭陽人順治九年任/)
　　郭之培(直𨽻任丘人順治十五年任/)
　　陳子逹(福建閩縣人順治十七年任/)
　　李嵩陽(河南封丘人順治十八年任/)
　　楊春芳(直𨽻清苑人康熈三年任/)
　　趙如郊(四川安居人康熙六年任/)
　　劉顯績(順天大興人康熙七年任/)
　　吳毓珍(奉天遼陽人康熈九年任/)
　　黄宣泰(江南山陽人康熈十三年任/)
　　黎士𢎞(福建長汀人康熙十五年任/)
　　栢成棟(奉天寧逺人康熈十七年任/)
　　孫景梅(奉天海州人康熙二十一年任/)
　　丹逹禮(正白旗人康熈二十七年任/)
　　李煥斗(江西新淦人康熙三十年任/)
　　蘇良嗣(正紅旗人康熙三十一年任/)
　　吳秉謙(正紅旗人康熙三十四年任/)
　　曽大升(福建候官人康熈三十六年任/)
　　管竭忠(鑲黄旗人康熙三十八年任/)
　　鞠宸咨(山東大嵩衛人康熙四十一年任/)
　　雷有成(順天人康熙五十二年任/)
　　單疇書(山東高宻人雍正元年任/)
　　董新䇿(四川合江人雍正二年任/)
　　李元英(正藍旗漢軍雍正三年任/)
　　陳履中(河南商丘人雍正四年任/)
　　高鏜(鑲黄旗漢軍雍正五年任/)
　　鄂昌(滿洲鑲藍旗人雍正七年任/)
　　鈕廷彩(鑲白旗漢軍雍正十年任/)
　撫治西寧道(舊為兵備/)
　　齊之宸(直𨽻滄州人順治二年任/)
　　蒋三捷(奉天寧逺衛人順治二年任/)
　　馮如京(山西代州人順治四年任/)
　　孫啓賢(河南安陽人順治七年任/)
　　崔昇(滿洲人順治十一年任/)
　　鄭龍光(浙江平湖人順治十三年任/)
　　郭亮(江南上元人順治十五年任/)
　　董奎武(鑲黄旗人順治十六年任/)
　　鮑開茂(山東長山人順治十八年任/)
　　張安茂(江南青浦人康熈二年任/)
　　高文芳(奉天人康熈五年任/)
　　王添貴(奉天遼陽人康熈五年任/)
　　欒元魁(奉天廣寧人康熙九年任/)
　　趙振(河南新野人康熙十四年任/)
　　潘世晉(江南鳯陽人康熙二十三年任/)
　　成泰慎(直𨽻大名人康熈二十八年任/)
　　劉殿衡(奉天人康熈二十九年任/)
　　張信(正黄旗人康熈三十八年任/)
　　遲炘(奉天廣寧人康熈四十四年任/)
　　張綏逺(鑲黄旗人康熈四十八年任/)
　　楊宗仁(奉天正白旗人康熈五十二年任/)
　　趙世錫(奉天人康熙五十四年任/)
　　王國相(鑲黄旗人雍正五年任/)
　　劉之頊(鑲藍旗人雍正六年任/)
　　楊滙(正紅旗人雍正七年任/)
　整飭肅州道
　　朱國詔(順天大興人順治六年任/)
　　陳贄(浙江烏程人順治十三年任/)
　　須兆祉(江南武進人順治十三年任/)
　　李雨霑(山東泰安州人順治十八年任/)
　　彭士聖(正白旗人康熈七年任/)
　　紀咸亨(順天宛平人康熈八年任/)
　　萬光選(順天宛平人康熈十三年任/)
　　馬化龍(河南睢州人康熈十五年任/)
　　沈喬生(江南泰州人康熈十六年任/)
　　馬嗣光(闕/)　　　　(康熈十八年任/)
　　佟成年(正藍旗人康熈二十年任/)
　　盧崇魁(鑲黄旗人康熙二十六年任/)
　　洪承龍(福建晉江人康熈三十一年任/)
　　蔣琨(鑲白旗人康熈三十三年任/)
　　祝兆麟(鑲紅旗人康熙三十八年任/)
　　王光謨(鑲黄旗人康熙四十年任/)
　　李成龍(正黄旗人康熈四十四年任/)
　　茹儀鳯(順天宛平人康熈四十八年任/)
　　胡仁治(浙江紹興人康熙五十/)　(年任/)
　　齊式(滿洲正黄旗人雍正五年任/)
　分守隴右道
　　劉世傑直(𨽻滄州人順治二年任/)
　　李永昌(奉天廣寧人順治四年任/)
　　劉宗舜(奉天遼陽人順治八年任/)
　　李嵩陽(河南封丘人順治十年任/)
　　呉臣輔(直𨽻蠡縣人順治十二年任/)
　　王紀(山西沁水人順治十四年任/)
　　史燧(江南溧陽人順治十六年任/)
　　鍾鼎(浙江石門人順治十七年任/)
　　楊三辰(奉天錦州人康熈元年任/)
　　李國棟(奉天錦州人/)
　　李興元(奉天遼陽人/)
　　陳台孫(江南人/)
　　李即龍(北直人康熈十四年任/)
　　徐經(江南人/)
　　張永茂(滿洲人康熙十五年任/)
　　卞永譽(奉天人康熙二十二年任/)
　　趙曰冕(江西人後奉裁/)
　分守河西道
　　沈加顯(河南河内人順治二年任/)
　　李嘉彦(直𨽻曲周人順治五年任/)
　　張文炳(直𨽻滄州人順治十一年任/)
　　王天鑑(直𨽻萬全人順治十三年任/)
　　張元麟(奉天人順治十四年任/)
　　范承祖(奉天瀋陽人順治十七年任/)
　　郭四維(山西猗氏人順治十八年任/)
　　阮國祥(奉天鐡嶺衛人康熈元年任康熙六年奉/裁)
　分巡隴右道
　　石岳(河南人/)
　　彭三益(直𨽻人/)
　　崔榮昇(山西人/)
　　于之士(順天大興人順治八年任/)
　　宋琬(中牟人順治/)　(年任/)
　　董應徴(直𨽻高陽人/)
　　紀咸亨(順天宛平人後奉裁/)
　靖逺兵糧道
　　聶一心(闕/)
　　桂繼攀(河南歸徳人/)
　　黄紀(四川瀘州人/)
　　劉景雲(直𨽻深州人順治六年任/)
　　樓希昊(滿洲人/)
　　閆正矩(湖廣孝感人順治十一年任/)
　　萬全(奉天瀋陽人順治十三年任/)
　　劉全運(山東東昌人順治十八年任/)
　　秦仁管(河南輝縣人順治十八年任康熈二年奉/裁)
　分巡關西道
　　汪光緒(直𨽻通州人順治四年任/)
　　許可用(滿洲人順治八年任/)
　　黄鼎象(江西廬陵人順治十四年任/)
　　武全文(山西盂縣人順治十五年任/)
　　范發愚(河南河内人順治十八年任康熈三年奉/裁)
　河東兵糧道
　　張尚(奉天人順治三年任/)
　　馬之先(奉天人順治四年任/)
　　謝允復(廣西人順治六年任/)
　　牛應徴(河南人順治八年任/)
　　韓庭芑(山東人順治十一年任/)
　　季昌齡(江南人順治十五年任/)
　　張籕(浙江人順治十七年任後奉裁/)
　苑馬寺卿
　　蒋三傑(奉天寧逺人順治四年任/)
　　宋炳奎(山西洪洞人順治五年任/)
　　閆克年(直𨽻隆平人順治九年任/)
　　于之士(順天大興人順治十年任/)
　　鍾鼎(浙江石門人順治十二年任/)
　　卞三元(奉天葢平人順治十四年任/)
　　閆廷謨(河南孟津人順治十五年任/)
　　遲日震(奉天廣寧人順治十七年任康熈二年奉/裁)
　臨洮府知府
　　朱受祐(江南懐逺人順治二年任/)
　　劉國正(奉天人順治四年任/)
　　程之璿(山西長治人順治五年任/)
　　趙廣居(直𨽻滿城人順治十年任/)
　　楊士烜(直𨽻通州人順治十三年任/)
　　張文明(奉天遼陽人順治十五年任/)
　　許重華(河南太康人康熙二年任/)
　　陳景仁(浙江紹興人康熈九年任/)
　　徐正修(直𨽻永平人康熈十一年任/)
　　景文魁(奉天人康熙十三年任/)
　　季佺(直𨽻真定人康熈十四年遊擊改任/)
　　高錫爵(奉天遼陽人康熙十八年任/)
　　謝公洪(直𨽻保定人康熈二十八年任/)
　　祖𢎞業(正黄旗人康熈三十年任/)
　　許聖朝(山東聊城人康熈三十六年任/)
　　包太隆(正黄旗人康熈四十二年任/)
　　韓奕(鑲藍旗人康熈四十三年任/)
　　莊祖詒(江南武進人康熙四十七年任/)
　　楊宗仁(奉天正白旗人康熈五十年任/)
　　王景灝(鑲黄旗人康熈五十二年任/)
　　沈廷正(鑲白旗人雍正元年任/)
　　白訥(山西平定州人雍正元年任/)
　　李如璐(直𨽻新安人雍正三年任/)
　　楊若楙(山西蒲州府人雍正四年任/)
　　江洪(江南泰州人雍正五年任/)
　　衛封濟(直𨽻滄州人雍正五年任/)
　　李綺(江南徐州人雍正七年任/)
　鞏昌府知府
　　林維造(福建晉江人/)
　　高拓斯(山東海豐人/)
　　劉芳聲(山東魚臺人/)
　　胡獻珍(奉天錦州人/)
　　林煇章(福建莆田人/)
　　白輝(山西平定州人康熈六年任/)
　　陳憻(直𨽻蠡縣人/)
　　張恩斌(滿洲人/)
　　王肇春　　　　　(康熈十四年任/)
　　高成美　　　　　(康熙十五年任/)
　　江臯(江南桐城人康熈十八年任/)
　　紀元(順天文安人康熈十九年任/)
　　盧豫(鑲紅旗人康熈二十九年任/)
　　鄧文源(湖廣江夏人康熈三十三年任/)
　　齊祖望(直𨽻鷄澤人康熈三十五年任/)
　　馬世恩(奉天鑲黄旗人康熙四十二年任/)
　　趙友䕫(江南常熟人康熈五十二年任/)
　　陳廷綸(廣西平樂人康熈五十五年任/)
　　何圖(正黄旗漢軍康熈五十七年任/)
　　郭振儀(江南沛縣人康熙六十年任/)
　　高士熈(湖廣鍾祥人雍正二年任/)
　　王漢周(湖廣黄岡人雍正二年任/)
　　高起(鑲黄旗漢軍雍正五年任/)
　　高夢龍(江南山陽人雍正五年任/)
　平凉府知府
　　王耀時(山東黄縣人順治二年任/)
　　宋灝(江南江都人順治四年任/)
　　趙承亨(四川巴縣人順治六年任/)
　　李遇昌(順天大興人順治九年任/)
　　陳𢋫泰(江南天長人順治十七年任/)
　　楊呈彩(河南林縣人順治十七年任/)
　　程憲(正紅旗人康熈二年任/)
　　龔榮遇(湖廣監利人康熈十年任/)
　　楊鳯起(奉天遼陽人康熈十五年任/)
　　郎熈化(鑲紅旗人康熙十九年任/)
　　趙濟美(山東蒲臺人康熈二十年任/)
　　魏裔慤(直𨽻栢鄉人康熈二十五年任/)
　　許延邵(浙江武康人康熈三十年任/)
　　田惟兖(直𨽻永平人康熈三十年任/)
　　管竭忠(鑲黄旗漢軍康熈三十六年任/)
　　何錫爵(正黄旗人康熙三十八年任/)
　　楊茂英(正白旗人康熈四十二年任/)
　　石曰琮(山東長山人康熙四十三年任/)
　　金徳蔚(鑲黄旗漢軍康熈四十四年任/)
　　楊守知(浙江海寧人康熙五十年任/)
　　戴天祐(順天大興人康熙五十二年任/)
　　王全臣(湖廣鍾祥人康熙五十五年任/)
　　蔣兆龍(浙江鄞縣人康熈五十七年任/)
　　張自毅(山西人康熈六十年任/)
　　李桐(山東登州府大嵩衛人雍正六年任/)
　　包濤(浙江錢塘人雍正七年任/)
　　李桐(雍正八年復任/)
　慶陽府知府
　　楊問竒(直𨽻人順治二年任/)
　　李日芳(河南杞縣人順治五年任/)
　　徐萬錦(奉天遼陽人順治六年任/)
　　傅覲光(山東曹縣人順治七年任/)
　　陳衷一(河南蘭陽人順治十年任/)
　　楊藻鳯(山西鄉寧人順治十四年任/)
　　程萬仞(奉天錦州人順治十六年任/)
　　傅𢎞烈(江西進賢人康熈三年任/)
　　王文紳(闕/)
　　孫世昌(闕/)
　　楊榮序(山西陽城人康熈十六年任/)
　　白為章(鑲白旗人康熈二十年任/)
　　李甲聲(江南頴州人康熈二十七年任/)
　　彭騰翓(闕/)　　　　(康熙三十二年任/)
　　蔡瑋(正白旗人康熈三十三年任/)
　　楊天寵(正白旗人康熈三十八年任/)
　　阿琳(鑲藍旗人康熈三十九年任/)
　　李昉(河南汲縣人康熈四十年任/)
　　陳𢎞道(正黄旗人康熈四十四年任/)
　　金垣生(正白旗人康熈五十二年任/)
　　張燾(正黄旗人雍正三年任/)
　　卜瑗(山東東平人雍正五年任/)
　　李桐(山東大嵩衛人雍正七年調任/)
　　包濤(浙江錢塘人雍正八年任/)
　甘州府知府(雍正三年設/)
　　張坦易(湖廣漢陽人雍正三年任/)
　　李易(順天宛平人雍正六年任/)
　　馮祖恱(山西代州人雍正八年任/)
　凉州府知府(雍正三年設/)
　　邢碩輔(順天大興人雍正三年任/)
　　菩薩保(正白旗人雍正六年任/)
　寧夏府知府(雍正三年設/)
　　張拔世(順天寳坻人雍正三年任/)
　　卜瑗(山東東平人雍正四年任/)
　　鈕廷彩(鑲白旗漢軍雍正五年任/)
　　顧爾昌(江南長洲人雍正十年任/)
　西寧府知府(雍正三年設/)
　　楊若楙(山西蒲州府人雍正三年任/)
　　董廷揚(鑲白旗漢軍雍正四年任/)
　　江洪(江南泰州人雍正五年任/)
　　黄㴻(順天大興人雍正六年任/)
　直𨽻秦州知州(雍正七年改直𨽻州/)
　　魯璵(正黄旗漢軍雍正五年任/)
　　賈聖檜(河南武安人雍正九年任/)
　直𨽻階州知州(雍正七年改直𨽻州/)
　　陳世琦(福建晉江人雍正七年任/)
　　葛時政(直𨽻阜城人雍正八年署任/)
　直𨽻肅州知州(雍正七年衛改/)
　　連際康(江南頴州人雍正六年任/)
　　楊汝楩(浙江仁和人雍正八年任/)
　
　
　
　甘肅通志巻二十八
欽定四庫全書
　甘肅通志巻二十九
皇清武職官制
　　鎭守寜夏等處將軍一員
　　左翼副都統一員　協領三員　佐領一十二員
　　　防禦一十四員　驍騎校一十二員
　　右翼副都統一員　協領三員　佐領一十二員
　　　防禦一十四員　驍騎校一十二員
　　撫標中軍左營參將一員　中軍守備一員
　　　千總二員　把總四員
　　撫標右營遊擊一員　中軍守備一員
　　　千總二員　把總四員
　　提督固原等處總兵官一員
　　提標中軍中營參將一員　中軍守備一員
　　　千總二員　把總四員
　　提標左營遊撃一員　中軍守備一員
　　　千總二員　把總四員
　　提標右營遊擊一員　中軍守備一員
　　　千總二員　把總四員
　　提標前營遊擊一員　中軍守備一員
　　　千總二員　把總四員
　　提標後營遊擊一員　中軍守備一員
　　　千總二員　把總四員
　　協鎭慶陽等處副將一員　中軍都司一員
　　　千總一員　把總三員
　　紅德城遊擊一員　千總一員
　　平凉城守營遊擊一員　千總一員　把總一員
　　涇州營千總一員
　　協鎭靖逺等處副將一員　中軍都司一員
　　　千總一員　把總三員
　　固原城守營參將一員　中軍守備一員
　　　千總二員　把總三員
　　下馬關營參將一員　中軍守備一員
　　　把總二員
　　西安州營遊擊一員　千總一員
　　蘆塘營遊擊一員　千總一員
　　蘆溝堡守備一員　　　永安堡守備一員
　　固原八營守備一員
　　提督甘肅等處總兵官一員
　　提標中軍中營參將一員　中軍守備一員
　　　千總二員　把總四員
　　提標左營遊擊一員　中軍守備一員
　　　千總二員　把總四員
　　提標右營遊擊一員　中軍守備一員
　　　千總二員　把總四員
　　提標前營遊擊一員　中軍守備一員
　　　千總二員　把總四員
　　提標後營遊擊一員　中軍守備一員
　　　千總二員　把總四員
　　鎭守涼州等處總兵官一員
　　鎭標中軍中營遊擊一員　中軍守備一員
　　　千總二員　把總四員
　　鎭標左營遊擊一員　中軍守備一員
　　　千總二員　把總四員
　　鎭標右營遊擊一員　中軍守備一員
　　　千總二員　把總四員
　　鎭標前營遊擊一員　中軍守備一員
　　　千總二員　把總四員
　　鎭標後營遊擊一員　中軍守備一員
　　　千總二員　把總四員
　　協鎮凉永等處副將一員　中軍都司一員
　　　千總二員　把總三員
　　寜逺堡守備一員　　　永寜堡把總一員
　　髙古城遊擊一員　千總一員　把總二員
　　新城堡都司一員　把總一員
　　水泉堡守備一員
　　涼州城守營都司一員　把總二員
　　髙溝堡守備一員　　　張義堡都司一員
　　西把截堡守備一員
　　蔡旗堡都司一員　千總一員
　　上古城堡把總一員　　炭山堡把總一員
　　南把截堡把總一員
　　鎭番城守營參將一員　中軍守備一員
　　　千總一員　把總二員
　　大靖營參將一員　中軍守備一員
　　　千總一員　把總二員
　　安逺營都司一員　　　黒松堡把總一員
　　土門堡守備一員　　　古浪城守把總一員
　　莊浪城守營參將一員　中軍守備一員
　　　千總一員　把總一員
　　武勝堡把總一員
　　阿壩營遊擊一員　千總一員
　　松山堡守備一員　　　裴家營把總一員
　　紅水營守備一員　　　三眼井營都司一員
　　永泰營千總一員
　　鎮羗營遊擊一員　千總一員　把總一員
　　岔口堡都司一員
　　鎭守寜夏等處總兵官一員
　　鎮標中軍中營遊擊一員　中軍守備一員
　　　千總二員　把總四員
　　鎮標左營遊擊一員　中軍守備一員
　　　千總二員　把總四員
　　鎮標右營遊擊一員　中軍守備一員
　　　千總二員　把總四員
　　鎮標前營遊擊一員　中軍守備一員
　　　千總二員　把總四員
　　寜夏城守營把總二員
　　協鎮中衛等處副將一員　中軍都司一員
　　　千總二員　把總五員
　　平羅營參將一員　中軍守備一員
　　　千總一員　把總三員
　　洪廣營遊擊一員　中軍守備一員　把總四員
　　玉泉營遊擊一員　中軍守備一員　把總三員
　　大壩堡都司一員
　　廣武營遊擊一員　中軍守備一員　把總三員
　　石空寺堡守備一員　　古水井堡守備一員
　　協鎮花馬池副將一員　中軍都司一員
　　　千總一員　把總三員
　　同心城守備一員
　　靈州營參將一員　中軍守備一員　把總四員
　　臨河堡把總一員　　　横城堡都司一員
　　清水營堡把總一員
　　興武營遊擊一員　中軍守備一員　把總三員
　　安定堡守備一員
　　鎮守西寜臨鞏等處總兵官一員
　　鎮標中軍中營遊擊一員　中軍守備一員
　　　千總二員　把總四員
　　鎮標左營遊擊一員　中軍守備一員
　　　千總二員　把總四員
　　鎮標右營遊擊一員　中軍守備一員
　　　千總二員　把總四員
　　鎮標前營遊擊一員　中軍守備一員
　　　千總二員　把總四員
　　鎮標後營遊擊一員　中軍守備一員
　　　千總二員　把總四員
　　鎮海營參將一員　中軍守備一員
　　　千總二員　把總二員
　　南川營都司一員
　　北川營遊擊一員　千總一員　把總一員
　　威逺堡都司一員
　　巴暖三川營遊擊一員　千總一員
　　碾伯營都司一員　　　老鴉堡把總一員
　　氷溝堡把總一員　　　西大通堡千總一員
　　協鎮洮岷等處副將一員　中軍都司一員
　　　千總二員　把總四員
　　岷州城守營都司一員　舊洮堡都司一員
　　階州營遊擊一員　千總一員　把總二員
　　文縣營都司一員　千總一員　把總二員
　　西固堡都司一員
　　鞏昌營遊擊一員　千總一員　把總二員
　　秦州營遊擊一員　千總一員　把總二員
　　協鎮河州等處副将一員　中軍都司一員
　　　千總二員　把總四員
　　西寜城守都司一員　把總二員
　　歸德堡都司一員
　　保安堡都司一員　把總一員
　　起臺堡守備一員
　　臨洮營遊擊一員　千總一員　把總二員
　　蘭州營遊擊一員　千總一員　把總二員
　　紅城堡把總一員　　　苦水堡把總一員
　　循化營遊擊一員　千總一員　把總二員
　　鎭守肅州等處總兵官一員
　　鎭標中軍中營遊擊一員　中軍守備一員
　　　千總二員　把總四員
　　鎭標左營遊擊一員　中軍守備一員
　　　千總二員　把總四員
　　鎭標右營遊擊一員　中軍守備一員
　　　千總二員　把總四員
　　嘉峪關遊擊一員　千總一員　把總二員
　　野麻灣堡把總一員　　新城堡把總一員
　　金佛寺堡把總一員　　卯來泉堡把總一員
　　金塔寺遊擊一員　千總一員　把總二員
　　下古城守備一員　　　兩山口堡把總一員
　　臨水堡把總一員
　　鎭夷營遊擊一員　千總一員
　　清水堡都司一員　　　雙井堡把總一員
　　鹽池堡把總一員　　　深溝堡把總一員
　　協鎮永固等處副將一員　中軍都司一員
　　　千總二員　把總四員
　　甘州城守參將一員　中軍守備一員
　　　千總一員　把總二員
　　梨園堡都司一員　把總一員
　　洪水營遊擊一員　千總一員　把總二員
　　南古城守備一員
　　馬營墩堡都司一員　把總一員
　　高臺營遊擊一員　千總一員
　　平川堡守備一員　　　紅崖堡守備一員
　　山丹營遊擊一員　千總一員　把總二員
　　硤口堡都司一員　　　定羌廟把總一員
　　黒城營遊擊一員　千總一員
　　大馬營遊擊一員　千總一員　把總二員
　　鎭守安西等處總兵官一員
　　鎭標中軍中營遊擊一員　中軍守備一員
　　　千總二員　把總四員
　　鎮標左營遊擊一員　中軍守備一員
　　　千總二員　把總四員
　　鎮標右營遊擊一員　中軍守備一員
　　　千總二員　把總四員
　　布隆吉營遊擊一員　千總二員　把總二員
　　柳溝營都司一員　把總一員
　　雙塔堡千總一員
　　靖逆營遊擊一員　千總一員　把總一員
　　赤金營都司一員　把總一員
　　惠回堡千總一員
　　協鎭沙州等處副將一員
　　協標中軍左營都司一員　千總二員
　　　把總四員
　　協標右營都司一員　千總二員　把總四員
　　黄墩堡都司一員　千總一員　把總一員
　　伯爾齊堡把總一員
　　踏實堡都司一員　把總一員
　　鎮守西大通等處總兵官一員
　　鎮標中軍左營遊擊一員　中軍守備一員
　　　千總二員　把總四員
　　鎮標右營遊擊一員　中軍守備一員
　　　千總二員　把總四員
　　白塔川營參將一員　中軍守備一員
　　　千總二員　把總四員
　　永安營遊擊一員　中軍守備一員
　　　千總二員　把總四員
　鎮守寜夏將軍
　　席伯(正藍旗䝉古人雍正三年任/)
　　卓鼐(滿洲人雍正八年䕶任/)
　　常賚(滿洲人雍正九年署任/)
　　傅泰(滿洲人雍正九年署任/)
　左翼副都統
　　蘇圖(滿洲人雍正三年任/)
　　劉進思(滿洲人雍正十年署任/)
　　貢格(正白旗䝉古人雍正十年任/)
　右翼副都統
　　阿琳(滿洲人雍正三年任/)
　　蘇木爾吉(滿洲人雍正四年任/)
　　海福(滿洲人雍正七年任/)
　　卓鼐(滿洲人雍正八年任/)
　　僧保(滿洲人雍正九年任/)
　　佟善(滿洲人雍正十年任/)
　鑲黄正白二旗滿洲協領
　　劉進思(滿洲人雍正三年任/)
　正黄正白二旗滿洲協領
　　木森(滿洲人雍正三年任/)
　　雅朗阿(滿洲人雍正七年任/)
　鑲白正藍二旗滿洲協領
　　明泰(滿洲人雍正三年任/)
　　倫拜(滿洲人雍正五年任/)
　鑲黄鑲藍二旗滿洲協領
　　逹爾馬(滿洲人雍正三年任/)
　　海福(滿洲人雍正六年任/)
　　薩克薩哈(滿洲人雍正七年任/)
　左翼䝉古協領
　　貢格(正白旗䝉古人雍正三年任/)
　右翼䝉古協領
　　龔翮(正黄旗䝉古人雍正三年任/)
　提督固原總兵官
　　王進寶(靖逺衛人康熙十五年任加奮威將軍/)
　　何傅(福建福清人康熙二十五年任/)
　　李林隆(奉天鐵嶺衛人康熙三十一年任/)
　　李林盛(林隆弟康熙三十七年任/)
　　潘育龍(靖逺衛人康熙四十年任加鎮綏將軍/)
　　馬見伯(寜夏人康熙五十八年任/)
　　金國正(寜夏人康熙五十九年署任/)
　　李麟(延安人康熙六十年任/)
　　楊盡信(貴州威寜人雍正元年署任/)
　　噶爾弼(鑲紅旗人雍正元年署任/)
　　蘇丹(正白旗人雍正二年署任/)
　　楊啓元(寜夏人雍正二年任/)
　　馬煥(固原州人雍正三年任/)
　　姚文玉(正藍旗人雍正三年任/)
　　路振揚(長安人雍正四年任/)
　　紀成斌(平番人雍正七年任/)
　　張善(寜夏人雍正七年署任/)
　　潘之善(靖逺人雍正七年任/)
　　范時㨗(鑲黄旗人雍正九年署任/)
　　樊廷(凉州人雍正九年任/)
　　李繩武(正黄旗人雍正十年任/)
　提督甘肅總兵官(初為總鎮康熙二年改/)
　　劉有實(順天人順治二年任/)
　　劉良臣(直𨽻人順治四年任/)
　　劉友元(榆林人順治十二年任/)
　　張勇(西安人康熙三年任康熙十四年加靖逆將/軍靖逆侯管甘肅提督事)
　　孫思克(奉天廣寜人康熙二十三年任康熙三十/二年授振武將軍)
　　雷繼宗(鑲白旗人康熙三十九年任/)
　　李林盛(奉天人康熙四十年任/)
　　吳洪(正紅旗人康熙四十三年任/)
　　殷泰(滿洲人康熙四十六年任/)
　　江琦(寜夏人康熙四十八年任/)
　　師懿德(寜夏人康熙五十三年任/)
　　路振聲(陜西長安人康熙五十七年任/)
　　宋可進(靖逺衛人雍正五年任/)
　　劉世明(河南河内人雍正十年署任/)
　鎮守西寜臨鞏總兵官
　　范蘇(奉天瀋陽人順治二年任/)
　　王印乆(滿洲人順治四年任/)
　　魯宗孔(山東德平人順治九年任/)
　　齊陞(慶陽人順治十年任/)
　　劉友元(榆林人順治十二年任/)
　　柏永馥(奉天寜逺人順治十三年任以前駐鞏昌/十六年移駐西寜)
　　王可用(陜西隴州人康熙四年任/)
　　王進寶(靖逺衛人康熙十三年任/)
　　朱衣客(正藍旗人康熙十五年任/)
　　李芳述(四川重慶人康熙二十一年任/)
　　韓弼(陜西定邊人康熙三十一年任/)
　　阿蘭泰(滿洲鑲藍旗人康熙三十七年任/)
　　張岳(河南商邱人康熙三十八年任/)
　　劉體義(寜夏衛人康熙四十一年任/)
　　殷泰(滿洲鑲紅旗人康熙四十四年任/)
　　馬際伯(寜夏人康熙四十六年任/)
　　王以謙(正白旗人康熙五十年任/)
　　楊盡信(貴州人雍正元年任/)
　　黄喜林(榆林人雍正元年任/)
　　周開㨗(浙江紹興人雍正四年任/)
　　馮允中(府谷人雍正六年署任/)
　　包進忠(西寜人雍正七年任/)
　　周起鳳(西安人雍正十年五月任/)
　　范時㨗(鑲黄旗人雍正十年十月署任/)
　鎮守寜夏總兵官
　　南一魁(神木人順治元年任/)
　　劉芳名(延綏人順治二年任/)
　　周國正(遼陽人順治十七年任/)
　　胡茂正(榆林人康熙二年任/)
　　桑格(滿洲人康熙四年任/)
　　陳福(延綏人康熙十三年任/)
　　趙良棟(延綏人康熙十五年任/)
　　趙𢎞燦(良棟子康熙二十一年任/)
　　高孟(甘州人康熙二十二年任/)
　　李嗣興(正黄旗人康熙二十六年任/)
　　馮德昌(榆林人康熙三十年任/)
　　殷化行(咸陽人康熙三十二年任/)
　　葉曰芳(甘州人康熙三十七年任/)
　　劉官統(河南夏邑人康熙四十二年任/)
　　聶開元(延安人康熙四十六年任/)
　　范時㨗(鑲黄旗人康熙四十八年任/)
　　楊啓元(寜夏人雍正元年任/)
　　王嵩(直𨽻河間人雍正二年任/)
　　張君烈(涼州人雍正四年任/)
　　郭成功(涼州人雍正五年任/)
　　張善(寜夏人雍正七年任/)
　　李繩武(正黄旗人雍正八年任/)
　　蕭生岱(膚施人雍正十年任/)
　鎮守涼州總兵官
　　毛鑌(直𨽻人順治二年任/)
　　劉友元(陜西榆林人順治七年任/)
　　孫加印(陜西綏德人順治十二年任/)
　　畢科(正黄旗人順治十六年任/)
　　王啓勲(陜西榆林人順治十八年任/總兵始此)　(前俱副將/)
　　孫思克(奉天廣寜人康熙二年任/)
　　王用予(靖逺人康熙二十三年任/)
　　高孟(甘州人康熙二十六年任/)
　　柯彩(福建海澄人康熈二十七年任/)
　　師帝賓(陜西清澗人康熈三十年任/)
　　董大成(固原人康熈三十三年任/)
　　魏勲(甘州人康熙三十七年任/)
　　袁鈐(江南徐州人康熙四十四年任/)
　　康海(甘州人康熙五十五年任/)
　　李中月(西寜人康熙五十七年任/)
　　述明(鑲黄旗人康熙六十一年任/)
　　田畯(直𨽻獻縣人雍正元年任/)
　　袁繼䕃(寜夏人雍正五年任/)
　　楊􁨢(固原人雍正九年任/)
　鎮守肅州總兵官
　　潘育龍(靖逺人康熙三十年任/)
　　李士達(鎮番人康熙三十五年任/)
　　麥良璽(湖廣人康熙三十六年任/)
　　劉漢業(寜夏人康熙四十四年任/)
　　路振聲(長安人康熙四十七年任/)
　　楊長泰(鑲黄旗人康熙五十七年任/)
　　紀成斌(平番人雍正六年任/)
　　樊廷(凉州人雍正七年任/)
　　張朝良(四川閬中人雍正九年任/)
　　沈力學(定邊人雍正九年任/)
　鎮守西大通總兵官(雍正三年設/)
　　馮允中(府谷人雍正六年署任/)
　　管承澤(鑲紅旗人雍正九年署任/)
　　范時㨗(鑲黄旗人雍正九年八月署任/)
　　杜森(寜夏人雍正十年任/)
　鎮守安西總兵官
　　孫繼宗(固原州人雍正三年任/)
　　宋可進(靖逺人雍正四年署任/)
　　潘之善(靖逺人雍正四年任/)
　　曹勷(直𨽻交河人雍正七年署任/)
　　袁繼䕃(寜朔人雍正七年署任/)
　　張善(寜朔人雍正八年任/)
　　張嘉翰(直𨽻新安人雍正九年任/)
　慶陽協副將
　　馬驤(陽曲人順治七年任/)
　　王可就(永平人順治十二年任/)
　　李正芳(大興人順治十三年任/)
　　王國選(正紅旗人順治十六年任/)
　　楊守奇　　(旗人康熙三年任/)
　　陳國柱(順天人康熙六年任/)
　　楊宗道(陜西人康熙十五年任/)
　　賀雙龍(延安人康熙十九年任/)
　　楊亨(河南人康熙二十二年任/)
　　王大勝(撫州人康熙二十四年任/)
　　洪範(晉江人康熙三十五年任/)
　　戴良材(山東人康熙四十四年任/)
　　張其藴(鎮番人康熙四十五年任/)
　　趙良佐(陜西人康熙四十七年任/)
　　夏騰龍(寜夏人康熙四十八年任/)
　　趙世升(鑲黄旗人康熙五十二年任/)
　　石雲倬(德州人康熙五十五年任/)
　　洪天祚(福建人雍正二年任/)
　　于義(鄒縣人雍正四年任/)
　靖逺協副將
　　康鎮邦(山西人順治二年任/)
　　侯大節(山西人順治五年任/)
　　左慈(宛平人順治十年任/)
　　聶文夀(長夀人順治十二年任/)
　　萬承選(奉天人順治十五年任/)
　　郭虎延安人順(治十七年任/)
　　魯典(莊浪人康熙二年任/)
　　秦𢎞猷(奉天人康熙五年任/)
　　牟漢鼎(四川人康熙十二年任/)
　　周奇(河南人康熙十四年任/)
　　汪浦明(榆林人康熙十七年任/)
　　張成貴(奉天人康熙二十年任/)
　　許青(晉江人康熙二十二年任/)
　　黄昱(晉江人康熙二十八年任/)
　　鍾寶(香山人康熙三十八年任/)
　　曹曰瑋(大興人康熙四十三年任/)
　　蔣𢎞道(會稽人康熙四十六年任/)
　　丁延祥(正黄旗人康熙五十八年任/)
　　馬龍(西寜人康熙六十年任/)
　河州協副將(舊設遊擊順治十六年改/)
　　劉尚仁(大興人順治二年任/)
　　曹希冬(延安人順治五年任/)
　　閆照普(三原人順治五年任以前俱遊擊以後副/將)
　　蕭鳴祚(奉天人順治十六年任/)
　　沈偉(北直人順治十八年任/)
　　王國印(滿州人康熙二年任/)
　　唐邦傑(宣城人康熙五年任/)
　　黄國忠(瀋陽人康熙八年任/)
　　陳隆(福建人康熙十一年任/)
　　陳建惺(福建人康熙十三年任/)
　　楊三元(長安人康熙十四年任/)
　　劉忠(正定人康熙十九年任/)
　　白可受(安定人康熙二十二年任/)
　　韓弼(寜夏人康熙二十三年任/)
　　李鳳翔(金華人康熙二十九年任/)
　　熊登髙(寜夏人康熙四十五年任/)
　　藺佳進(鑲黄旗人康熙五十年任/)
　　蒋元勲(正白旗人康熙五十二年任/)
　　董玉祥(奉天人康熙六十年任/)
　　岳超龍(臨洮人雍正二年任/)
　　劉世明(懷慶人雍正四年任/)
　　冒重光(如臯人雍正五年任/)
　　馬雲(西寜人雍正七年任/)
　　張興(寧夏人雍正七年任/)
　　黄正位(榆林人雍正十年任/)
　洮岷協副将
　　侯永寜(天津人順治二年任/)
　　董焜(榆林人順治五年任後改參將/)
　　楊相(鑲藍旗人順治六年任/)
　　潘龍躍(順天人順治十三年任/)
　　裴應暘(奉天人順治十八年任後復副将/)
　　楊朝樑(洮州衛人康熙十四年任/)
　　吕天玉(泉州人康熙十五年任/)
　　岳鎮邦(臨洮人康熙十八年任/)
　　馮元常(晉江人康熙二十一年任/)
　　王文魁(同州人康熙二十七年任/)
　　饒元(延平人康熙三十一年任/)
　　張宏印(寜夏人康熙四十三年任/)
　　張鳳儀(榆林人康熙五十四年任/)
　　馬維品(正白旗人康熙五十八年任/)
　　黄起憲(四川人雍正元年任/)
　　張元佐(松潘人雍正二年任/)
　　袁繼䕃(寜夏人雍正三年任/)
　　樊廷(涼州人雍正五年任/)
　　王廷瑞(寜夏人雍正七年任/)
　　楊垣(正白旗人雍正七年署任/)
　中衛協副將(初設參将順治十三年改/)
　　潘雲騰(漢中人順治元年任/)
　　猛先功(寜夏衛指揮順治二年任/)
　　謝正榮(奉天人順治三年任/)
　　董熙昌(奉天人順治五年任/)
　　吳自得(奉天人順治九年任/)
　　馮源淮(涿州人順治十三年任/)
　　陳維新(大興人順治十五年任/)
　　宣有才(遼陽人順治十七年任/)
　　吳三畏(順天人康熙八年任/)
　　賈從哲(潞安人康熙十二年任/)
　　賴塔(正白旗人康熙十五年任/)
　　趙彞鼎(延安人康熙十九年任/)
　　謝明德(平涼人康熙二十一年任/)
　　許靖國(奉天人康熙二十七年任/)
　　許完(漳浦人康熙二十八年任/)
　　袁鈐(徐州人康熙四十二年任/)
　　馮君洗(涼州人康熙四十四年任/)
　　王登朝(順天人康熙四十九年任/)
　　李山(上元人康熙五十三年任/)
　　馬紀勲(寜夏人雍正三年任/)
　　曹勷(交河人雍正四年任/)
　　韓良卿(合州人雍正五年任/)
　　巨有德(張掖人雍正八年任/)
　花馬池副將
　　趙之璧(順天人順治二年任/)
　　吳登科(奉天人順治九年任/)
　　萬承選(奉天人順治十二年任/)
　　姚承德(直𨽻人順治十五年任/)
　　李正芳(順天人順治十六年任/)
　　王有才(山東人康熙五年任/)
　　石福(榆林人康熙十五年任/)
　　黄可樂(汾州人康熙二十二年任/)
　　黄昱(臺灣人康熙二十五年任/)
　　徐逹(潞安人康熙二十九年任/)
　　髙永謙(秦州人康熙三十三年任/)
　　趙永吉(金鄉人康熙三十七年任/)
　　金國正(本鎭人康熙四十六年任/)
　　改日新(宛平人康熙五十四年任/)
　　惠延祖(濟寜人康熙六十一年任/)
　永昌營副將
　　楊起臣(綏德人順治元年任/)
　　于成恩(富峪衛人順治二年任/)
　　陳應舉(固城人順治五年任/)
　　李子玉(順天人順治八年任/)
　　趙亮(榆林人順治十年任/)
　　秦宏猷(奉天人順治十三年任/)
　　鄭續善(大興人順治十七年任/)
　　田宗爕(巴東人康熙七年任/)
　　馬之駿(奉天人康熙八年任/)
　　逹爾䕶(奉天人康熙十三年任/)
　　康調元(慶陽人康熙二十一年任/)
　　黄軒(泉州人康熙二十四年任/)
　　陳祚昌(萬縣人康熙二十八年任/)
　　祁伯豸(西寜人康熙三十一年任/)
　　陸進忠(寜夏人康熙三十三年任/)
　　孟大志(上元人康熙三十五年任/)
　　髙其位(鐵嶺人康熙三十九年任/)
　　閆光偉(奉天人康熙四十七年任/)
　　康海(甘州人康熙五十一年任/)
　　馬英(寜夏人康熙五十六年任/)
　　劉紹宗(咸陽人康熙六十一年任/)
　　馬紀師(寜夏人雍正四年任/)
　永固城副將
　　王進寶(靖逺人康熙十年任/)
　　陳達(遼陽人康熙十三年任/)
　　黄鉉(河南人康熙十四年任/)
　　雷維宗(遼陽人康熙十九年任/)
　　關彪(福建人康熙二十二年任/)
　　黄成章(福建人康熙二十七年任/)
　　楊懋紱(奉天人康熙三十年任/)
　　李士達(鎭番人康熙三十二年任/)
　　韓成(大名人康熙三十四年任/)
　　趙廷對(河間人康熙四十年任/)
　　祖維新(寜逺人康熙四十三年任/)
　　張自興(平陽人康熙四十九年任/)
　　許仕隆(寜夏人康熙五十二年任/)
　　劉大忠(甘州人康熙五十七年任/)
　　髙錦(武威人雍正二年任/)
　　張嘉翰新安(人雍正五年任/)
　沙州協副將(原任安西鎮標後營雍正五年改設/)
　　周文正(寜朔人雍正五年任/)
　　張豹(長安人雍正七年任/)
　　紀成斌(平番人雍正十年任/)
　固原提標中營參將
　　王朝海(臨洮人康熙十五年任/)
　　王萬祥(臨洮人康熙十九年任/)
　　楊宗道(陜西人康熙二十四年任/)
　　吳啓鵬(固原人康熙三十二年任/)
　　張岳(延川人康熙三十六年任始改參將/)
　　羅得勝(順天人康熙三十七年任/)
　　王朝輔(甘州人康熙四十年任/)
　　路振聲(西安人康熙四十三年任/)
　　鄭明(寜夏人康熙四十五年任/)
　　談象鼎(渭源人康熙四十九年任/)
　　陳俊(鑲藍旗人康熙五十三年任/)
　　馬自忠(鞏昌人康熙六十一年任/)
　　馬紀勲(寜夏人雍正二年任/)
　　曹勷(河間人雍正三年任/)
　　王緒級(固原人雍正四年任/)
　　賀鼎臣(興安人雍正五年任/)
　　豆斌(固原人雍正十年任/)
　甘肅提標中營參將
　　安守正(陜西人康熙十七年任/)
　　黄燕贊(鑲黄旗人康熙二十一年任/)
　　陳祚昌(萬縣人康熙二十三年任/)
　　祁伯豸(西寜人康熙二十八年任/)
　　李士達(鎭畨人康熙三十一年任/)
　　馬進良(西寜人康熙三十二年任/)
　　韓成(大名人康熙三十三年任/)
　　魏勲(甘州人康熙三十五年任/)
　　方凱(涼州人康熙三十七年任/)
　　康泰(甘州人康熙四十年任/)
　　王遐齡(寜夏人康熙四十一年任/)
　　張自興(平陽人康熙四十四年任/)
　　康海(甘州人康熙四十七年任/)
　　許雲龍(海寜人康熙五十一年任/)
　　馬紀師(寜夏人雍正二年任/)
　　查爾扈(正白旗人雍正四年任/)
　固原城守營參將
　　曹志(榆林人順治七年任/)
　　黄洲(宣府人順治十一年任/)
　　曹志(順治十三年復任/)
　　王國柱(秦州人順治十四年任/)
　　蘇木代(廣寜人順治十七年任/)
　　惠占春(永平人康熙八年任/)
　　陸元文(京衛人康熙十三年任/)
　　尚宣(長武人康熙十五年任/)
　　沈揚(福建人康熙二十二年任/)
　　荘名亮(饒州人康熙二十三年任/)
　　鄭雲(福建人康熙二十六年任/)
　　董大功(奉天人康熙三十二年任/)
　　池朋進(山西人康熙三十五年任/)
　　楊麒(榆林人康熙四十一年任/)
　　談象鼎(臨洮人康熙四十六年任/)
　　趙宏基(咸寜人康熙四十九年任/)
　　馬英(寜夏人康熙五十一年任/)
　　姚大成(甘州人康熙五十六年任/)
　　高金(長安人康熙六十年任/)
　　何文琦(嚴州人雍正元年任/)
　　彭云隆(寜夏人雍正六年任/)
　　鍾維嶽(江隂人雍正七年任/)
　　王翰京(榆林人雍正八年任/)
　下馬關營參將
　　折増修(清澗人順治二年任/)
　　王光前(瀋陽人順治九年任/)
　　封雄(榆林人順治十三年任/)
　　苗成龍(遼陽人順治十八年任/)
　　佟四維(遼陽人康熙十年任/)
　　楊之絜(施州人康熙十二年任/)
　　郝善(奉天人康熙十五年任/)
　　李國鑑(榆林人康熙十九年任/)
　　李世龍(大同人康熙二十二年任/)
　　唐廷謨(鎭畨人康熙二十七年任/)
　　方劉進(同安人康熙三十三年任/)
　　劉正禮(海州人康熙四十年任/)
　　楊麒(榆林人康熙四十六年任/)
　　雷世傑(奉天人康熙五十年任/)
　　馮琇(寜夏人康熙五十五年任/)
　　朱色正(寜夏人康熙五十八年任/)
　　張世竒(榆林人康熙六十年任/)
　　丁廣(通州人雍正六年任/)
　鎭海營參將(順治十二年設遊擊康熙十四年改參/將)
　　胡廣德(定邊人順治十二年任/)
　　張起鳳(眞定人順治十六年任/)
　　宋毓秀(奉天人康熙元年任/)
　　朱志麟(山東人康熙九年任/)
　　張文明(浙江人康熙十二年任以前遊擊/)
　　劉忠(河南人康熙十四年任以後參將/)
　　汪溥(遼陽人康熙十七年任/)
　　王文魁(乾州人康熙二十三年任/)
　　沈澤(廣東人康熙二十七年任/)
　　孟大志(江南人康熙三十一年任/)
　　趙永吉(山東人康熙三十五年任/)
　　劉澤寰　　(旗人康熙三十七年任/)
　　馮君洗(甘州人康熙四十年任/)
　　王世榮(甘州人康熙四十四年任/)
　　馬維品(奉天人康熙五十二年任/)
　　張嘉翰(保定人康熙五十八年任/)
　　馬成伏(陜西人雍正四年任移駐丹噶爾營/)
　平羅營參將
　　孫應舉(奉天人順治二年任/)
　　馮源淮(涿州人順治九年任/)
　　蔡應科(江都人順治十五年任/)
　　龔澍(紹興人康熙九年任/)
　　大必兎(鑲藍旗人康熙十三年任/)
　　熊虎(湖廣人康熙十四年任/)
　　趙彞鼎(山西人康熙十五年任/)
　　全卿(鄧州人康熙十五年任/)
　　王弼(陜西人康熙二十一年任/)
　　崔耀(甘州人康熙二十三年任/)
　　趙文實(歷城人康熙二十八年任/)
　　陳熖(候官人康熙三十四年任/)
　　楊應鸞(鑲黄旗人康熙四十一年任/)
　　王登朝(大城人康熙四十五年任/)
　　周廣(陜西人康熙四十九年任/)
　　劉業溥(大興人康熙五十年任/)
　　董玉祥(鑲黄旗人康熙五十三年任/)
　　金民安(正白旗人康熙六十一年任/)
　　張嘉翰(新安人雍正四年任/)
　　高雄(成都人雍正六年任/)
　靈州營參將
　　盧養元(靈州人順治元年任/)
　　蔣國泰(淮安人順治二年任/)
　　杜茂松(榆林人順治四年任/)
　　程天夀(奉天人順治七年任/)
　　張國俊(河間人順治十二年任/)
　　劉君榮(寜逺人順治十七年任/)
　　周元(江西人康熙元年任/)
　　楊三虎(金華人康熙十年任/)
　　張靖(通州人康熙十七年任/)
　　吕自魁(湖廣岳州人/)
　　吳志(福建人康熙二十二年任/)
　　王顒若(郃陽人康熙二十四年任/)
　　王祚昌(錢塘人康熙二十六年任/)
　　路全功(直𨽻人康熙三十年任/)
　　陳化龍(通許人康熙三十五年任/)
　　齊得升(濟寜人康熙三十六年任/)
　　祁朝相(永昌人康熙三十六年任/)
　　馬際伯(寜夏人康熙三十八年任/)
　　羅大虎(寜夏人康熙三十九年任/)
　　段枚臣(鑲藍旗人康熙四十年任/)
　　李耀(寜夏人康熙四十四年任/)
　　李山(上元人康熙四十六年任/)
　　劉大忠(寜夏人康熙五十三年任/)
　　馬龍(西寜人康熙五十七年任/)
　　常傑(長安人康熙六十年任/)
　　高錦(涼州人雍正元年任/)
　　張國棟(肅州人雍正二年任/)
　　王廷瑞(寜夏人雍正六年任/)
　　陳弼(肅州人雍正七年任/)
　鎭番城守營參將
　　馬玘(遵化人順治二年任/)
　　王萬成(定邊人順治六年任/)
　　馮君瑞(涇陽人順治十二年任/)
　　韓進(靈石人順治十五年任/)
　　王華(資陽人順治十八年任/)
　　李成龍(宛平人康熙十年任/)
　　趙國泰(奉天人康熙十三年任/)
　　陳應啟(奉天人康熙十四年任/)
　　史孔筆(涼州人康熙十八年任/)
　　楊煜(偏關人康熙二十一年任/)
　　劉建伯(靖逺人康熙二十三年任/)
　　張文輝(大興人康熙二十八年任/)
　　楊鈞(寶應人康熙三十年任/)
　　王鳳(蘓州人康熙三十二年任/)
　　張憲載(榆林人康熙三十三年任/)
　　方凱(涼州人康熙三十五年任/)
　　王國用(湖廣人康熙三十七年任/)
　　康泰(甘州人康熙三十九年任/)
　　程機(歙縣人康熙四十年任/)
　　李根潤(大興人康熙四十八年任/)
　　石雲倬(德州人康熙五十一年任/)
　　霍煜(大興人康熙五十五年任/)
　　劉紹宗(咸陽人康熙六十年任/)
　　張志浩(商邱人雍正元年任/)
　大靖營參将
　　王述宗(京衛人順治二年任/)
　　石登仕(威逺人順治四年任/)
　　胡有賞　　(旗人順治四年任/)
　　祁興周(西寜人順治五年任/)
　　趙守義(榆林人順治十年任/)
　　盧拱極(永平人順治十一年任/)
　　畢加生(江南人順治十三年任/)
　　周成功　　(旗人順治十四年任/)
　　常天時(奉天人順治十六年任/)
　　蒋賡(全州人順治十七年任/)
　　劉大明(定邊人康熙十一年任/)
　　邊永昌(榆林人康熙十九年任/)
　　劉三元(河南人康熙二十三年任/)
　　朱標(山東人康熙二十五年任/)
　　張元芳(陽曲人康熙二十九年任/)
　　張大受(寜夏人康熙三十四年任/)
　　劉成孟(湖廣人康熙三十六年任/)
　　歐昇(凉州人康熙三十七年任/)
　　趙廷對(河間人康熙三十九年任/)
　　張𢎞印(寜夏人康熙四十年任/)
　　楊隆(寜夏人康熙四十三年任/)
　　李友(西安人康熙四十五年任/)
　　鈕鴻傑(順天人康熙四十九年任/)
　　李文斗(涼州人康熙五十二年任/)
　　高錦(涼州人康熙五十九年任/)
　　楊克功(靈州人雍正元年任/)
　　黄正位(榆林人雍正七年任/)
　　錢自發(臨洮人雍正十年任/)
　甘州城守營參将
　　徐光美(浙江人康熙五年任/)
　　石福(陜西人康熙九年任/)
　　王履吉(奉天人康熙十七年任/)
　　牛一麟(靖逺人康熙十七年任/)
　　王巴什(京衛人康熙十九年任/)
　　陳範(陜西人康熙二十三年任/)
　　劉漢宗(山東人康熙二十九年任/)
　　姚諒(京衛人康熙三十五年任/)
　　張自興(山西人康熙四十三年任/)
　　孫一貴(甘州人康熙四十四年任/)
　　陳紀範(葢州人康熙四十六年任/)
　　倪業顯(京衛人康熙四十九年任/)
　　郭成功(涼州人康熙五十一年任/)
　　陳金秀(四川人雍正五年任/)
　　賀喜(延安人雍正八年任/)
　荘浪城守營參将
　　汪世顯(京衛人順治二年任/)
　　翟大有(京衛人順治四年任/)
　　褚雲龍(錦州人順治五年任/)
　　魯典(荘浪世襲土司順治九年任/)
　　馬登科(奉天人順治十三年任/)
　　許昌祚(京衛人順治十四年任/)
　　党守全(雒川人順治十六年任/)
　　魯典(荘浪人順治十八年復任/)
　　李盛功(南海人康熙二年任/)
　　陳玉勲(山西人康熙七年任/)
　　馬山(奉天人康熙十三年任/)
　　陳萬䇿(葢州人康熙十五年任/)
　　孫繼善(鑲黄旗人康熙十九年任/)
　　楊俊(福建人康熙二十一年任/)
　　陳極(福建人康熙二十二年任/)
　　黄元　　　(康熙二十八年任/)
　　朱震　　　(康熙二十九年任/)
　　王志德(山東人康熙三十年任/)
　　韓永傑(滿洲人康熙四十年任/)
　　楊鯤(山西人康熙四十二年任/)
　　卓爾壇(江南人康熙四十九年任/)
　　程機(江南人康熙五十年任/)
　　孫繼宗(陜西人康熙五十一年任/)
　　韓良卿(合州人雍正二年任/)
　　王剛(四川人雍正四年任/)
　　顔清如(陜西人雍正五年任/)
　　治大雄(四川人雍正六年任/)
　　馬登雲(固原人雍正八年任/)
　　桂棲凰(臨汾人雍正九年任/)
　白塔川營參将
　　馬順(固原人雍正六年任/)
　　馬進德(寜夏人雍正九年署任/)
　　韓光愈(泰州人雍正十年署任/)
　甘肅撫標中軍左營遊擊(雍正十年/改參将)
　　岳鎮邦(蘭州人康熙十五年任/)
　　劉廷棟(鎮番人康熙十八年任/)
　　張所欽(三原人康熙二十年任/)
　　王卓(祥符人康熙二十三年任/)
　　吳陞(漳州人康熙三十五年任/)
　　儲壎(錢塘人康熙四十四年任/)
　　李佛保(正藍旗人康熙五十九年任/)
　　王法文(寜夏人雍正四年任十年改參将/)
　甘肅撫標右營遊擊
　　劉廷棟(鎮番人康熙十四年任/)
　　趙魁英(甘州人康熙十八年任/)
　　蔡盛(漳州人康熙三十年任/)
　　石鈞(常德人康熙三十九年任/)
　　張啟芳(絳州人康熙四十年任/)
　　張志浩(商邱人康熙四十九年任/)
　　郭鳳儀(鑲黄旗人雍正元年任/)
　　康世隆(張掖人雍正三年任/)
　固原提標左營遊擊
　　王珍(臨洮人康熙十五年任/)
　　林永泰(漳浦人康熙二十二年任/)
　　王成智(靖逺衛人康熙三十二年任/)
　　徐英(平涼人康熙三十六年任/)
　　杜汝崑(澤州人康熙三十九年任/)
　　唐士穎(江南人康熙四十年任/)
　　張洪義(澤州人康熙四十一年任/)
　　曹栻(通州人康熙四十五年任/)
　　程巨勝(西安人康熙五十二年任/)
　　翁承祖(西安人康熙五十三年任/)
　　馬紀勲(寜夏人康熙五十九年任/)
　　張存孝(固原人雍正二年任/)
　　王能愛(固原人雍正七年任/)
　　鄭廷試(咸寜人雍正七年任/)
　固原提標右營遊擊
　　劉廷傑(甘州人康熙十六年任/)
　　吳起鵬(固原人康熙二十二年任/)
　　楊麒(榆林人康熙三十二年任/)
　　張自興(平陽人康熙四十一年任/)
　　談象鼎(渭源人康熙四十三年任/)
　　趙𢎞基(咸寜人康熙四十六年任/)
　　楊明(寜夏人康熙四十九年任/)
　　汪建侯(西安人康熙六十一年任/)
　　李質粹(正白旗人雍正三年任/)
　　沙亮(冠縣人雍正七年任/)
　固原提標前營遊擊
　　郝善(滿洲人康熙十六年任/)
　　王一爵(靖逺人康熙十九年任/)
　　馬玉(濟寜人康熙二十二年任/)
　　張林(寜夏人康熙三十六年任/)
　　孫文標(江寜人康熙三十六年任/)
　　宋之瀛(臨洮人康熙四十五年任/)
　　張世奇(榆林人康熙五十三年任/)
　　曹勷(河間人康熙五十九年任/)
　　席國芳(大名人雍正四年任/)
　　徐文舉(長安人雍正九年任出征/)
　　姜大經(寜朔人雍正九年任/)
　　鄭廷試(咸寜人雍正十年任/)
　固原提標後營遊擊
　　李國鑑(榆林人康熙十五年任/)
　　李日榮(臨洮人康熙十九年任/)
　　李進御(順天人康熙二十二年任/)
　　王順(漳浦人康熙三十四年任/)
　　李學時(臨洮人康熙四十二年任/)
　　王瑞(靖逺人康熙四十四年任/)
　　葉蘭蕙(固原人康熙四十七年任/)
　　佘起蛟(肅州人康熙五十年任/)
　　紀廷樞(陜西人康熙五十三年任/)
　　王緒級(固原人雍正元年任/)
　　楊玉(西寜人雍正四年任/)
　　鍾柱石(湖廣人雍正九年任/)
　　甘文玉(安邊人雍正九年任/)
　甘肅提標左營遊擊
　　周凌(江寜人康熙二十年任/)
　　魏勲(甘州人康熙三十年任/)
　　歐昇(寜夏人康熙三十二年任/)
　　馮君洗(涼州人康熙三十七年任/)
　　藍國印(甘州人康熙四十年任/)
　　段騰龍(榆林人康熙四十一年任/)
　　佟寶(遼陽人康熙四十三年任/)
　　董玉祥(奉天人康熙四十七年任/)
　　陳守泰(甘州人康熙五十三年任/)
　　毛攀龍(上元人雍正六年任/)
　甘肅提標右營遊擊
　　韓成(大名人康熙二十五年任/)
　　張法良(涼州人康熙三十四年任/)
　　李根潤(順天人康熙四十二年任/)
　　潘福(靖逺人康熙四十四年任/)
　　常傑(長安人康熙五十二年任/)
　　何明高(甘州人康熙六十年任/)
　甘肅提標前營遊擊
　　李士達(鎮番人康熙二十五年任/)
　　侯定制(荘浪人康熙三十一年任/)
　　程機(徽州人康熙三十八年任/)
　　楊隆(寜夏人康熙四十年任/)
　　胡毓秀(定邊人康熙四十三年任/)
　　劉業溥(順天人康熙四十八年任/)
　　楊克功(寜夏人康熙五十一年任/)
　　衛維康(翼城人雍正元年任/)
　　張得延(甘州人雍正五年任/)
　甘肅提標後營遊擊
　　王伏世(寜夏人康熙三十二年任/)
　　康泰(甘州人康熙三十五年任/)
　　王世榮(甘州人康熙三十九年任/)
　　郭永盛(肅州人康熙四十四年任/)
　　興王政(正黄旗人康熙四十九年任/)
　　吳永年(正黄旗人康熙五十七年任/)
　　焦景竤(會寜人雍正七年任/)
　平涼城守營遊擊
　　竇應時(遵化人順治九年任/)
　　佟天年(奉天人順治十三年任/)
　　邵一仁(順天人順治十八年任/)
　　張義(項城人康熙十五年任/)
　　劉永爵(江都人康熙二十二年任/)
　　許傑(晉江人康熙二十九年任/)
　　嚴威(江南人康熙三十九年任/)
　　滿瑞麟(固原人康熙四十一年任/)
　　林濬(江寜人康熙四十三年任/)
　　倪業顯(鑲藍旗人康熙四十三年任/)
　　石雲倬(德州人康熙五十年任/)
　　馬季祥(宛平人康熙五十一年任/)
　　李鳳彩(建昌人雍正三年任/)
　　陳如雄(惠安人雍正七年署任/)
　紅德城營遊擊
　　薛承恩(順天人順治二年任/)
　　蕭成(順天人順治八年任/)
　　齊景耀(安化人順治十年任/)
　　蘇木代(奉天人順治十四年任/)
　　朱士裔(定逺人順治十八年任/)
　　周曰庠(丹徒人順治十八年任/)
　　黄廷豸(仙遊人康熙四年任/)
　　張秋(河南人康熙十八年任/)
　　黄瑞(崇明人康熙二十年任/)
　　李應龍(祥符人康熙二十九年任/)
　　閻光煒(正黄旗人康熙四十年任/)
　　郭麟(正藍旗人康熙四十七年任/)
　　髙溥(朔州人康熙五十八年任/)
　　王大勲(寜夏人雍正元年任/)
　　江進禄(寜夏人雍正三年任/)
　　張玉文(陜西人雍正六年任/)
　蘆塘營遊擊
　　王應将(大興人順治二年任/)
　　張大武(靖邊人順治七年任/)
　　趙光大(靖逺衛人順治十二年任/)
　　成國梴(紹興人順治十七年任/)
　　謝仁(漳州人康熙四年任/)
　　李秀發(裕州人康熙七年任/)
　　周奇(鄢陵人康熙十二年任/)
　　張鍷(清苑人康熙十四年任/)
　　姜喜(鎮番人康熙二十年任/)
　　董大成(固原人康熙二十三年任/)
　　沈士禄(江寜人康熙三十年任/)
　　楊隆(寜夏人康熙三十二年任/)
　　雷世傑(鑲白旗人康熙四十年任/)
　　何文錡(分水人康熙五十年任/)
　　孫紹昌(正紅旗人雍正元年任/)
　　鍾柱石(湖廣人雍正九年任/)
　西安州營遊擊
　　劉衍慶(順天人順治元年任/)
　　田龍(宣府人順治九年任/)
　　姚永芳(宣府人順治十三年任/)
　　趙承基(祥符人順治十四年任/)
　　李相陛(順天人順治十八年任/)
　　李文學(大興人康熙五年任/)
　　張一坤(三原人康熙十五年任/)
　　崔繼盛(固原人康熙十八年任/)
　　宋長春(蒲圻人康熙二十二年任/)
　　施超(温陵人康熙三十三年任/)
　　魏平(龍溪人康熙三十九年任/)
　　魚從虎(寜夏人康熙四十七年任/)
　　信彪(深澤人康熙五十二年任/)
　　錢驊(仁和人康熙五十五年任/)
　　張世奇(榆林人康熙五十九年任/)
　　黄廷獻(濮州人雍正元年任/)
　　王廷相(長安人雍正二年任/)
　　耿邦賢(定興人雍正七年任/)
　西寜鎮標中營遊擊
　　程天夀(奉天人順治二年任/)
　　崔聨泰(順天人順治八年任/)
　　趙文鳴(直𨽻人順治十二年任/)
　　李振龍(順天人順治十六年任/)
　　劉繼澤(大興人康熙四年任/)
　　髙景松(涿州人康熙五年任/)
　　杜彪(漢中人康熙八年任/)
　　賀雙龍(四川人康熙十二年任/)
　　李國順(涼州人康熙十七年任/)
　　汪溥(濟南人康熙二十一年任/)
　　許士奇(寜夏人康熙二十二年任/)
　　江光斗(江南人康熙二十九年任/)
　　魏國璽(寧夏人康熙三十一年任/)
　　劉繼漢(寜夏人康熙三十六年任/)
　　康海(甘州人康熙四十四年任/)
　　佟寶(正藍旗人康熙四十七年任/)
　　袁繼䕃(寜夏人康熙五十四年任/)
　　李述泌(靖逺人雍正三年任/)
　　馬柱(鞏昌人雍正六年任/)
　西寜鎮標左營遊擊
　　張𢎞勲(濟南人順治二年任/)
　　髙文明(滿洲人順治四年任/)
　　張學詩(榆林人順治六年任/)
　　朱尚志(奉天人順治十二年任/)
　　王雄(榆林人順治十三年任/)
　　高捷(直𨽻人康熙三年任/)
　　趙仕昇(湖廣人康熙六年任/)
　　王朝海(臨洮人康熙十一年任/)
　　王珍(臨洮人康熙十五年任/)
　　屠存義(正藍旗人康熙十八年任/)
　　劉虎(榆林人康熙二十二年任/)
　　衛王建(太原人康熙三十五年任/)
　　述明(鑲黄旗人康熙四十一年任/)
　　金民安(正白旗人康熙四十九年任/)
　　岳超龍(臨洮人康熙六十年任/)
　　李述泌(靖逺人雍正二年任/)
　　趙顯忠(直𨽻人雍正三年任/)
　　張廷芝(寜夏人雍正四年任/)
　西寜鎮標右營遊擊
　　楊相(鑲藍旗人順治二年任/)
　　潘龍躍(順天人順治七年任/)
　　趙文魁(靖逺衛人順治八年任/)
　　繆謨(順天人順治十年任/)
　　馮鏡(涿州人順治十二年任/)
　　吳德輿(江南人順治十七年任/)
　　張漢相(瀋陽人順治十八年任/)
　　季佺(眞定人康熙十一年任/)
　　趙元輔(鎭畨人康熙十五年任/)
　　阮登雲(福建人康熙二十五年任/)
　　林桂(福建人康熙三十二年任/)
　　錢萬選(甘州人康熙三十三年任/)
　　甘國興(正藍旗人康熙四十年任/)
　　杜明禮(榆林人康熙四十一年任/)
　　崔日増(山東人康熙五十年任/)
　　武繩謨(直𨽻人雍正三年任/)
　　陳弼(肅州人雍正六年任/)
　　楊普(正白旗人雍正六年任/)
　　侯襲禄(定邊人雍正七年任/)
　西寜鎮標前營遊擊
　　楚名俊(直𨽻人康熙十三年任/)
　　龔國柱(浙江人康熙二十一年任/)
　　祁仲豸(西寜人康熙三十一年任/)
　　李琦(福州人康熙三十二年任/)
　　劉漢業(寜夏人康熙三十四年任/)
　　薛朝龍(涼州人康熙三十七年任/)
　　柯鼒(鑲紅旗人康熙三十九年任/)
　　陳經綸(固原人康熙五十年任/)
　　馬有仁(西寜人雍正二年任/)
　　張永貴(常德人雍正四年任/)
　　李有用(榮昌人雍正六年任/)
　　馬天才(西寜人雍正十年任/)
　西寜鎮標後營遊擊
　　柳新甲(榆林人康熙十三年任/)
　　白斌(順天人康熙二十二年任/)
　　胡邦宰(定邊人康熙三十三年任/)
　　董紹祖(順天人康熙四十一年任/)
　　劉天寵(正白旗人康熙四十八年任/)
　　程梓(蘭州人康熙五十年任/)
　　范世雄(鎮畨人康熙五十七年任/)
　　李崨(陽高縣人雍正六年任/)
　北川營遊擊
　　陳起鳳(莊浪人康熙三十四年任/)
　　李大成(臺灣人康熙三十七年任/)
　　佘奮騰(西安人康熙三十九年任/)
　　梁必選(西寜人康熙四十年任/)
　　劉天寵(正白旗人康熙四十一年任/)
　　董紹祖(鑲白旗人康熙四十八年任/)
　　吳赫(正黄旗人康熙四十九年任/)
　　馬成伏(西寜人康熙五十一年任/)
　　馬麟(松潘人雍正五年任/)
　巴暖三川營遊擊
　　趙光榮(靖逺人康熙十六年任/)
　　孫國祥(代州人康熙二十一年任/)
　　董錦(臨洮人康熙三十三年任/)
　　曾虎(饒平人康熙三十九年任/)
　　胡毓秀(定邊人康熙四十二年任/)
　　王玉章(宛平人康熙四十三年任/)
　　邢鳳鳴(開封人康熙四十五年任/)
　　張嘉翰(新安人康熙四十八年任/)
　　魯汝漢(滄州人康熙五十九年任/)
　　張年魁(陜西永泰人雍正元年任/)
　　楊懷亮(龍安人雍正五年任/)
　　楊普(正白旗人雍正六年任/)
　臨洮營遊擊(康熙九年設/)
　　劉彪(永昌人康熙十六年任/)
　　王廷臣(山東人康熙二十二年任/)
　　倪進朝(寜夏人康熙二十八年任/)
　　薛朝龍(涼州人康熙四十年任/)
　　興王政(正黄旗人康熙四十五年任/)
　　卓爾壇(江南人康熙四十八年任/)
　　陳蕃(正黄旗人康熙四十九年任/)
　　張人偉(甘州人康熙五十八年任/)
　　米守華(遵化人雍正八年任/)
　蘭州營遊擊
　　胡有賞(廣寜人順治二年任/)
　　孫國祚(順天人順治五年任/)
　　王平(鄠縣人順治六年任/)
　　韓際明(順天人順治十一年任/)
　　蕭鳴祚(廣寜人順治十三年任/)
　　姜可登(奉天人順治十六年任/)
　　張𢎞弼(濟南人順治十八年任/)
　　祁伯豸(西寜人康熙十五年任/)
　　楊世懋(福建人康熙二十五年任/)
　　管汝麟(直𨽻人康熙三十九年任/)
　　曾虎(廣東人康熙四十年任/)
　　金汝功(永泰人康熙五十二年任/)
　　韓良卿(四川人康熙六十年任/)
　　張興(寜夏人雍正元年任/)
　　曹瀚(雲南人雍正九年任/)
　階州營遊擊
　　吳掇桂(岷州人/)
　　謝智(福建人康熙二十二年任/)
　　余正賢(湖廣人康熙二十八年任/)
　　錢萬選(甘州人康熙三十九年任/)
　　蔡廷輔(浙江人康熙四十四年任/)
　　馬良玉(鞏昌人康熙四十八年任/)
　　徐芳(浙江人康熙四十九年任/)
　　魯汝洙(滄州人雍正四年任/)
　　楊垣(通州人雍正五年任/)
　鞏昌營遊擊
　　謝遷(曲周人康熙元年任/)
　　姜友才(寜夏人康熙四年任/)
　　楊俊(福建人康熙十四年任改副将/)
　　陳萬䇿
　　馬山(奉天人/)
　　胡順
　　趙輝(新野人康熙二十二年任改遊擊/)
　　樊科(寜夏人康熙三十二年任/)
　　吕虎臣(偏關人康熙三十八年任/)
　　李炳(涇陽人康熙四十七年任/)
　　楊長(重慶人康熙五十三年任/)
　　談定邦(西寜人雍正二年任/)
　　馬進仁(寜夏人雍正四年任/)
　秦州營遊擊
　　陳維新(大興人順治七年任/)
　　張健(綏德人/)
　　郭鎮都(永昌人順治八年任/)
　　陸文元(京衛人/)
　　陳永清(錦州人順治十三年任/)
　　于邁(揚州人順治十七年任/)
　　耿文裕(正白旗人康熙元年任十四年改副将/)
　　陳福
　　吳贊乾(順天人康熙二十二年任改遊擊/)
　　楊三虎(義烏人/)
　　陳增(福建人康熙二十九年任/)
　　王永正(保安人/)
　　林昌(福建人康熙三十七年任/)
　　許成龍(寜逺人康熙三十八年任/)
　　吳正黄(山西人康熙四十一年任/)
　　梁必選(西寜人康熙四十一年任/)
　　姬登第(永平人康熙四十九年任/)
　　張思詠(中衛人雍正元年任/)
　寜夏鎮標中營遊擊
　　程廷俊(寜逺人順治三年任/)
　　陳維新(大興人順治九年任/)
　　郁興周(靈州人順治十二年任/)
　　楊文成(直𨽻人順治十六年任/)
　　王進忠(直𨽻人順治十七年任/)
　　杜春敬(河南人康熙四年任/)
　　郁興周(康熙五年復任/)
　　髙忠(直𨽻人/)
　　江光斗
　　李目(直𨽻人/)
　　王明池(山西人/)
　　趙彞鼎(陜西人/)
　　胡攀桂(寜夏人/)
　　師帝賓(清澗人/)
　　陳聰賢(福建人/)
　　陳維屏(福建人/)
　　胡琨(寜夏人康熙三十六年任/)
　　馬英(寜夏人康熙四十五年任/)
　　楊元啟(寜夏人/)
　　趙邦瑞(寜夏人康熙四十八年任/)
　　楊名立(嶧縣人康熙五十年任/)
　　馬顯伯
　　孫王法(仁和人康熙六十一年任/)
　　周起鳳(長安人雍正元年任/)
　　吕瀚(掖縣人雍正三年任/)
　　彭端節(丹稜人雍正六年任/)
　　劉順(文安人雍正七年任/)
　寜夏鎮標左營遊擊
　　崔聨泰(直𨽻人順治三年任/)
　　陳夢龍(登州人順治八年任/)
　　謝來詔(北直人順治十三年任/)
　　趙登舉(宣府人順治十七年任/)
　　劉思玉(山東人康熙六年任/)
　　彭宗(福建人/)
　　高雲(江南人/)
　　龔玉柱(寜夏人/)
　　顧龍(寜夏人/)
　　徐月吉(江西人/)
　　程巨滕(山西人/)
　　劉琦(平陽人康熙四十二年任/)
　　樊才(甘州人康熙四十二年任/)
　　李端正(禹城人康熙五十年任/)
　　李彪(歷城人雍正九年任/)
　寜夏鎮標右營遊擊
　　田充國(順天人順治二年任/)
　　侯一位(榆林人順治七年任/)
　　陳其仁(燕山衛人順治十年任/)
　　姜友才(鎮靖人順治十三年任/)
　　周祺(廣寜衛人順治十八年任/)
　　馬玉(寜夏人/)
　　何彩(福建人/)
　　王洪仁(寜夏人/)
　　李燦(福建人/)
　　王得勝(浙江人/)
　　郭珠(福建人/)
　　江琦(寜夏人/)
　　劉漢業(寜夏人/)
　　顏良(福建人/)
　　陳虎(寜夏人/)
　　劉光興(長安人康熙四十五年任/)
　　彭雲隆(寜夏人康熙五十三年任/)
　　劉成(長安人雍正六年任/)
　　米彪(宛平人雍正六年任/)
　　鄭凱(襄陽人雍正九年任/)
　寜夏鎮標前營遊擊
　　馬烜(蔚州人順治三年任/)
　　陳民實(西安人/)
　　吕渭公(河南人/)
　　李尚翠(中衛人/)
　　段登仕(河南人/)
　　李從望(山西人/)
　　陳良弼(福建人/)
　　馬際伯(寜夏人康熙三十六年任/)
　　張𢎞印(寜夏人康熙三十八年任/)
　　楊應鸞(鑲黄旗人康熙四十年任/)
　　王遐齡(寜夏人康熙四十一年任/)
　　馬維品(正白旗人康熙四十一年任/)
　　趙仁基(龍門人康熙四十九年任/)
　　董維屏(榆林人康熙六十年任/)
　　楊􁨢(固原人雍正三年任/)
　　馬紀官(寜夏人雍正七年任/)
　洪廣營遊擊
　　佟養松(寜逺人順治二年任/)
　　沈世芳(寜夏人順治四年任/)
　　馬烜(蔚州人順治六年任/)
　　石仲玉(襄陽人順治十年任/)
　　王民豫(錦州人順治十四年任/)
　　羅景芳(奉天人順治十八年任/)
　　潘成(光州人康熙七年任/)
　　盧奇昌(晉江人康熙十二年任/)
　　彭乾(光州人康熙十六年任/)
　　鈕維政(奉天人康熙十九年任/)
　　吳爾躬(紹興人康熙二十二年任/)
　　荘超(泉州人康熙三十年任/)
　　鄧茂公(詔安人康熙三十五年任/)
　　鄭明(寜夏人康熙四十二年任/)
　　蕭國英(正白旗人康熙四十五年任/)
　　馬維品(正白旗人康熙四十九年任/)
　　馬良才(西寜人康熙五十三年任/)
　　丁廣(榆林人康熙五十六年任/)
　　江文湛(寜夏人雍正六年任/)
　　張明聰(肅州人雍正十年任/)
　玉泉營遊擊
　　馬世榮(宣府人順治二年任/)
　　李一明(奉天人順治六年任/)
　　王夢麟(昌平人順治九年任/)
　　李友功(奉天人順治十二年任/)
　　張連奎(鎮原人順治十六年任/)
　　楊衍(山東人康熙元年任/)
　　柳生甲(榆林人康熙十四年任/)
　　王友資(宣府人康熙二十年任/)
　　王國興(寜夏人康熙二十四年任/)
　　張君能(荆州人康熙二十八年任/)
　　吳𢎞敏(紹興人康熙四十年任/)
　　温如珪(西安人康熙五十一年任/)
　　杜森(寜夏人康熙五十四年任/)
　　蒲運際(鑲黄旗人雍正二年任/)
　廣武營遊擊
　　李子玉(四川人順治二年任/)
　　髙棟(延安人順治八年任/)
　　王正(奉天人順治十年任/)
　　楊本清(山東人順治十二年任/)
　　張文逺(雲中人順治十六年任/)
　　顧爾正(大興人順治十七年任/)
　　李文成(京衛人康熙八年任/)
　　孟述經(奉天人康熙十三年任/)
　　徐養義(奉天人康熙十九年任/)
　　王錫(福建人康熙二十二年任/)
　　董纘緒(直𨽻人康熙三十年任/)
　　張法(寜夏人康熙三十五年任/)
　　藍鳳(福建人康熙四十年任/)
　　劉業溥(京衛人康熙四十四年任/)
　　胡毓秀(定邊人康熙四十八年任/)
　　陳守泰(甘州人康熙五十一年任/)
　　李士勤(宛平人康熙五十三年任/)
　　姬登第(永平人雍正元年任/)
　　閆之鼎(涼州人雍正二年補未到任/)
　　王翰京(府谷人雍正三年任/)
　　宋宗璋(涼州人雍正八年任/)
　興武營遊擊
　　張紀(北直人/)
　　吳光先(鐵嶺衛人順治四年任/)
　　樊朝臣(直𨽻人/)
　　姜友才(寜夏人順治七年任/)
　　田充國(北直人順治十三年任/)
　　謝鴻儒(鞏昌人順治十八年任/)
　　李登相(順天人康熙八年任/)
　　吳志(漳浦人康熙十六年任/)
　　賈士威(鄠縣人康熙二十三年任/)
　　陳良弼(福建人康熙三十六年任/)
　　劉天元(涼州人康熙四十二年任/)
　　趙俸(靈州人康熙五十一年任/)
　　李元(涼州人康熙五十三年任/)
　　潘華(靖逺人康熙五十七年任/)
　　吳曰端(南昌人康熙五十九年任/)
　　竇棟(諸城人雍正三年任/)
　　卓靈阿(正黄旗人雍正四年任/)
　涼州鎮標中營遊擊
　　吉成印(榆林人康熙六年任/)
　　武太　　　(康熙十一年任/)
　　彭繼勲　　　(康熙十三年任/)
　　康調元(涼州人康熙十六年任/)
　　趙文英　　　(康熙二十二年任/)
　　魏相(陜西人康熙二十八年任/)
　　賀朝奉(涼州人康熙三十五年任/)
　　沈思恭(韓城人康熙四十二年任/)
　　路山(南宫人康熙四十七年任/)
　　趙國璽(岐山人康熙五十三年任/)
　　柳時昌(咸寜人康熙六十一年任/)
　　楊起鳳(固原人雍正二年任/)
　　錢自發(臨洮人雍正五年任/)
　涼州鎮標左營遊擊
　　房玉柱(京衛人康熙元年任/)
　　景懷林　　　(康熙二十八年任/)
　　常應龍(湖廣人康熙三十二年任/)
　　賀朝奉(涼州人康熙三十六年任/)
　　黄世勲(福建人康熙三十七年任/)
　　宋玉(甘州人康熙三十九年任/)
　　趙國璽(岐山人康熙四十八年任/)
　　李芳(甘州人康熙五十三年任/)
　　柳時昌(咸寜人康熙六十年任/)
　　張庭芝(寜夏人雍正元年任/)
　　楊寅(固原人雍正二年任/)
　　王雲鳦(正黄旗人雍正三年任/)
　涼州鎮標右營遊擊
　　馬世臣(京州人康熙十三年任/)
　　高孟(甘州人康熙十四年任/)
　　楊惺(偏關人康熙二十年任/)
　　劉泰(湖廣人康熙二十九年任/)
　　李進爵(涼州人/)
　　王金滿(靖逺人康熙四十二年任/)
　　房世淳(靖逺人康熙四十三年任/)
　　馬登雲(固原人康熙五十二年任/)
　凉州鎮標前營遊擊
　　趙平(保寜人康熙元年任/)
　　鄧君弼(榆林人康熙十四年任/)
　　潘煜(鎮畨人康熙二十五年任/)
　　白桂(靖逺人康熙三十一年任/)
　　李光榮(涼州人康熙三十九年任/)
　　王士温(歸州人康熙四十八年任/)
　　史安泰(涼州人康熙五十三年任/)
　　段斌(贑州人康熙五十八年任/)
　凉州鎮標後營遊擊
　　田勝(正定人康熙四年任/)
　　張文增(涼州人康熙六年任/)
　　劉衍(直𨽻人康熙十三年任/)
　　朱世英(直𨽻人康熙十五年任/)
　　唐廷謀(鎮畨人康熙二十年任/)
　　杜思順(四川人康熙二十七年任/)
　　黄富(福建人康熙四十五年任/)
　　齊賢(湖廣人康熙四十五年任/)
　　吳之晉(岳州人康熙四十九年任/)
　　李進善(西寜人雍正三年任/)
　高古城營遊擊
　　鄭羆(莆田人康熙十年任/)
　　牛一麟(靖逺人康熙十五年任/)
　　余啟(漢中人康熙十七年任/)
　　李功(杭州人康熙二十二年任/)
　　朱道濬(順天人康熙三十年任/)
　　洪亮(漳浦人康熙三十一年任/)
　　張洪良(涼州人康熙三十二年任/)
　　尤生豹(定邊人康熙三十四年任/)
　　藍國印(甘州人康熙三十八年任/)
　　郭永盛(臨洮人康熙三十九年任/)
　　雷進國(甘州人康熙四十四年任/)
　　李根潤(順天人康熙四十六年任/)
　　任嵩(通州人康熙四十八年任/)
　　王上信(甘州人康熙六十一年任/)
　　高其奉(涼州人雍正二年任/)
　　吳永年(正黄旗人雍正六年任/)
　　毛攀龍(上元人雍正七年任/)
　阿􁆡營遊擊
　　金印(甘州人順治二年任/)
　　黄加品(榆林人順治六年任/)
　　孔才(平涼人順治十三年任/)
　　張炳(涿州人順治十七年任/)
　　楊膺(宣武衛人康熙四年任/)
　　史汗青(江南人/)
　　羅錦榮(河南人/)
　　張有德(奉天人/)
　　董大功(奉天人/)
　　張大受(寜夏人/)
　　張鍵(涼州人/)
　　卓爾壇(江南人/)
　　馬登雲(固原人康熙四十八年任/)
　　高錦(涼州人康熙五十二年任/)
　　白玉柱(寜夏人康熙五十九年任/)
　　王智會(肅州人雍正四年任/)
　　王世恩(涼州人雍正四年任/)
　　吳耀(甘州人雍正八年任/)
　鎮羌營遊擊
　　董熙昌(瀋陽人順治二年任/)
　　魯典(莊浪人順治五年任/)
　　秦𢎞猷(瀋陽人順治九年任/)
　　白應舉(荆州人順治十三年任/)
　　周孔益(荆州人順治十七年任/)
　　高文舉(順天人康熙七年任/)
　　丁顯俊(䕫州人康熙九年任/)
　　魯大誥(莊浪人康熙十四年任/)
　　柳新甲(榆林人康熙二十二年任/)
　　楊鈞(奉天人康熙二十四年任/)
　　歐昇(寜夏人康熙三十一年任/)
　　許克濟(福建人康熙三十二年任/)
　　何肇彩(福建人康熙三十五年任/)
　　鈕鴻傑(直𨽻人康熙四十七年任/)
　　程尚仁(山東人康熙四十九年任/)
　　王復(重慶人雍正三年任/)
　　孫道林(西寜人雍正七年任/)
　　李萬明(涼州人雍正八年任/)
　　孫建勲(桐城人雍正九年任/)
　鎮夷營遊擊
　　黄得成(奉天人順治二年任/)
　　張思益(北直人順治四年任/)
　　郭茂榮(榆林人順治七年任/)
　　施明鑑(順天人順治十二年任/)
　　王雍(清苑人順治十三年任/)
　　繳應縁(宛平人順治十八年任/)
　　李正芳(直𨽻人康熙八年任/)
　　霍嵤(保定人康熙十二年任/)
　　何勛(奉天人康熙十五年任/)
　　劉承惠(奉天人康熙十九年任/)
　　侯錫琦(山東人康熙二十二年任/)
　　韓三琦(寜夏人康熙三十二年任/)
　　許邦偉(福建人康熙三十七年任/)
　　佘三勇(甘州人康熙三十九年任/)
　　高金(西安人康熙四十八年任/)
　　李世元(漢中人康熙五十四年任/)
　　金朝聖(順天人康熙六十一年任/)
　　丘民俊(奉天人雍正元年任/)
　　安定邦(肅州人雍正五年任/)
　肅州鎮標中營遊擊
　　趙之杰(涼州人康熙三十年任/)
　　彭光泰(靖逺人康熙三十二年任/)
　　王之秀(甘州人康熙三十二年任/)
　　許邦偉(晉江人康熙三十五年任/)
　　韓三奇(固原人康熙三十七年任/)
　　楊耀(同安人康熙四十一年任/)
　　(田/)見龍(高臺人康熙四十四年任/)
　　張國用(興安人康熙五十二年任/)
　　丘民俊(奉天人雍正五年任/)
　　馮天禄(三原人雍正十年任/)
　肅州鎮標左營遊擊
　　戴玉(鎮畨人康熙三十年任/)
　　王景奭(遼陽人康熙三十九年任/)
　　趙義(寜夏人康熙四十一年任/)
　　孫師武(豐縣人康熙四十三年任/)
　　盧暘　　(人康熙四十五年任/)
　　周世海(甘州人康熙四十六年任/)
　　丁文魁(奉天人康熙四十九年任/)
　　馬燦(臨清人康熙五十一年任/)
　　閆履泰(天津人康熙五十四年任/)
　　李英(西寜人雍正五年任/)
　肅州鎮標右營遊擊
　　沙一宗(鎮畨人康熙三十年任/)
　　陳天祥(寜夏人康熙三十二年任/)
　　陸建衡(永昌人康熙三十三年任/)
　　孫一貴(甘州人康熙三十八年任/)
　　陳紀範(葢州人康熙三十九年任/)
　　柴林(甘州人康熙四十六年任/)
　　張國棟(肅州人康熙五十一年任/)
　　周文正(寜夏人雍正二年任/)
　　黄正位(榆林人雍正四年任/)
　　趙倫(四川人雍正六年任/)
　　鄒文麟(甘州人雍正七年任/)
　嘉峪關營遊擊
　　趙廷對(河間人康熙三十年任/)
　　張懷(肅州人康熙三十九年任/)
　　李根潤(直𨽻人康熙四十四年任/)
　　黒子(奉天人康熙四十六年任/)
　　賀天喜(甘州人康熙五十三年任/)
　　孫朝捷(寜夏人康熙五十四年任/)
　　侯攀桂(平涼人雍正六年任/)
　　楊起鵬(涼州人雍正九年任/)
　金塔寺營遊擊
　　李進江(定邊人康熙十四年任/)
　　孫洪謨(寜夏人康熙二十一年任/)
　　張洪勲(荆門人康熙二十八年任/)
　　朱綵(蘭州人康熙三十二年任/)
　　孫一貴(甘州人康熙三十九年任/)
　　孫繼宗(陜西人康熙四十四年任/)
　　馬德(甘州人康熙五十一年任/)
　　高金(長安人康熙五十四年任/)
　　李申(正白旗人康熙六十年任/)
　　趙倫(四川人雍正七年任/)
　洪水營遊擊
　　方慶(天津人順治六年任/)
　　孫國祥(潞州人順治十年任/)
　　丁國棟(京衛人順治十四年任/)
　　王國有(河南人順治十八年任/)
　　王進寳(靖逺人康熙六年任/)
　　張忠(大通人康熙十一年任/)
　　張進忠(河南人康熙十四年任/)
　　宗一龍(定邊人康熙二十一年任/)
　　韓忠(莊浪人康熙二十六年任/)
　　陳陞(福建人康熙三十五年任/)
　　蕭起鳳(湖廣人康熙四十四年任/)
　　黒子(奉天人康熙五十二年任/)
　　賀有善(山東人康熙五十四年任/)
　　王彥功(甘州人雍正元年任/)
　　哈仁鳳(寜夏人雍正四年任/)
　黑城營遊擊
　　陳忠(山東人康熙元年任/)
　　李師膺(江寜人康熙七年任/)
　　王之熙(福建人康熙十三年任/)
　　左文啟(涼州人康熙十五年任/)
　　岳昇龍(四川人康熙二十年任/)
　　田洪舜(江南人康熙二十七年任/)
　　鄧定國(湖廣人康熙三十年任/)
　　王伏世(寜夏人康熙三十五年任/)
　　楊鯤(山西人康熙四十一年任/)
　　丁文魁(奉天人康熙四十二年任/)
　　周世海(甘州人康熙四十九年任/)
　　柴林(肅州人康熙五十一年任/)
　　馮起要(肅州人康熙五十七年任/)
　　紀勇(四川人雍正九年任/)
　　丁奇品(肅州人雍正十年任/)
　大馬營遊擊
　　張虎(寜夏人康熙三十四年任/)
　　王景奭(鑲黄旗人康熙四十一年任/)
　　楊所柱(正白旗人康熙四十七年任/)
　　張朝選(陜西人雍正四年任/)
　高臺營遊擊
　　王永爵(京衛人順治二年任/)
　　趙良棟(榆林人順治七年任/)
　　苗成龍(奉天人順治十二年任/)
　　裘衷服(京衛人順治十六年任/)
　　劉友元(榆林人順治十七年任/)
　　張琦(奉天人康熙元年任/)
　　陳習級(福建人康熙五年任/)
　　王鼐(京衛人康熙七年任/)
　　邵廷臣(金川人康熙十一年任/)
　　林科(福建人康熙十二年任/)
　　吳存仁(陜西人康熙十四年任/)
　　毛來鳳(奉天人康熙十九年任/)
　　姚諒(京衛人康熙二十一年任/)
　　李希榮(岷州人康熙三十五年任/)
　　曽鳳儀(河南人康熙四十二年任/)
　　沙汝浤(山東人康熙五十四年任/)
　　栗良誠(寜國人康熙六十一年任/)
　　陳琈(順天人雍正六年任/)
　山丹營遊擊
　　彭世勲(奉天人順治二年任/)
　　蕭奇楹(撫寜人順治四年任/)
　　余國崇(榆林人順治六年任/)
　　朱祚昌(定邊人順治十年任/)
　　陳其仁(燕山人順治十三年任/)
　　閆照普(鑲白旗人順治十六年任/)
　　房玉柱(京衛人順治十七年任/)
　　鄭羆(莆田人康熙六年任/)
　　祖延慶(遼陽人康熙十四年任/)
　　邊永穎(榆林人康熙十四年任/)
　　王三元(甘州人康熙十九年任/)
　　從魁(長沙人康熙二十二年任/)
　　李大虎(陜西人康熙二十八年任/)
　　馬進良(西寜人康熙二十九年任/)
　　陳元福(長汀人康熙三十年任/)
　　陳天祥(寜夏人康熙三十二年任/)
　　張洪(涼州人康熙三十九年任/)
　　王尚德(龍泉人康熙四十七年任/)
　　王廷瑞(寜夏人康熙五十九年任/)
　　董庫(平涼人雍正六年任/)
　大通鎮標左營遊擊(雍正三年設/)
　　王復(巴縣人雍正六年任/)
　大通鎮標右營遊擊(雍正三年設/)
　　韓光愈(泰州人雍正六年任/)
　　馬元勲(閬中人雍正十年署任/)
　永安營遊擊
　　孫道林(西寜人雍正八年任/)
　安西鎮標中營遊擊
　　衛維康(翼城人雍正四年任/)
　　張大業(寜夏人雍正八年署任/)
　　衛維康(雍正九年仍留任/)
　安西鎮標左營遊擊
　　周文正(寜朔人未到任/)
　　張忠(長安人雍正五年任/)
　　邵成謀(張掖人雍正九年署任/)
　安西鎮標右營遊擊
　　沈登雲(肅州人雍正四年任/)
　　張大業(寜朔人雍正十年署任/)
　布隆吉營遊擊(原係安西鎮標前營/)
　　吳邦侯(張掖人雍正六年任/)
　靖逆營遊擊
　　方玘英(寜夏人雍正五年任/)
　　費上志(天津人雍正七年任/)
　鎮守固原總兵官(以後俱係裁缺/)
　　李茂(鐵嶺衛人順治四年任奉裁/)
　寜夏中協副將
　　李逢茂(滿洲人順治四年任/)
　　王三元(滿洲人順治九年任/)
　階州協副將
　　董焜(神木人順治六年任/)
　　褚雲龍(錦州人順治九年任/)
　　羅映台(山西人順治十三年任/)
　　林忠(南安人康熙二年任/)
　　江有倉(康熙十年任/)
　西寜協副将
　　張世曜(順天人順治二年任/)
　　補艾(定邊人順治六年任/)
　　狄應魁(寜夏人順治十年任/)
　　喻道真(奉天人順治十一年任/)
　　許占魁(奉天人順治十五年任後移鞏昌/)
　　陳可(奉天人順治十七年任/)
　甘肅西路協副将
　　于可訓(靖逺人康熙五年任/)
　甘肅西協營副將
　　齊陞(慶陽人順治五年任/)
　　麻印楊(大同人順治十一年任/)
　　高宗(榆林人順治十三年任/)
　　單登龍(山東人順治十八年任/)
　階州營參将
　　吳應科(沔陽人順治二年任/)
　永昌營參将(後改副將/)
　　于承恩(順天人順治二年任/)
　　陳應舉(固城人順治五年任/)
　　李之玉(薊鎮人順治八年任/)
　　趙亮(榆林人順治十年任/)
　　秦𢎞猷(瀋陽人順治十三年任/)
　　鄭續善(京衛人順治十三年任/)
　涇州營遊擊(後改千總/)
　　王開泰(宣府人順治六年任/)
　　竇應時(遵化人順治七年任/)
　鎮海營遊擊
　　張起鳳(正定人順治十三年任/)
　　宋毓秀(錦州人/)
　　朱志麟(朝城人康熙六年任/)
　永泰營遊擊(後改設守備移莊浪/)
　　李天佑(北直人順治二年任/)
　　王加棟(榆林人順治五年任/)
　　党光榮(蒲城人順治七年任/)
　　胡光德(定邊人順治十三年任/)
　　尉之棋(鑾儀衛人順治十八年任/)
　紅水營遊擊
　　汪世昌(正白旗人順治二年任/)
　　方慶(鑾儀衛人順治二年任/)
　　郭茂榮(榆林人順治六年任/)
　　白士元(奉天人順治七年任/)
　　孫國祥(通州人順治十年任/)
　　員顯名(正藍旗人順治十三年任/)
　　丁國棟(京衛人順治十四年任/)
　　張應垣(正藍旗人順治十六年任/)
　　王國有(鹿邑人順治十八年任/)
　　韓可桂(榆林人康熙元年任/)
　寜夏鎮標後營遊擊
　　丘如京(順天人順治三年任/)
　　毛盛生(山西人康熙十四年任/)
　　胡攀桂(寜夏人康熙十六年任/)
　　師帝賓(清澗人康熙十七年任/)
　　陳陞(寜夏人康熙二十年任/)
　　戴國柱(江南人康熙二十七年任/)
　　張高(福建人康熙三十一年任/)
　　李耀(福建人康熙四十年任/)
　　宋國亮(寜夏人康熙四十四年任/)
　　王斌(河南人康熙五十二年任/)
　寜夏撫標左營遊擊(康熙元年奉裁/)
　　上官清(天津人順治二年任/)
　　馬顯忠(奉天人順治五年任/)
　　曲文星(順天人順治十一年任/)
　　丁佐王(太平人順治十六年任/)
　寜夏撫標右營遊擊(康熙元年奉裁/)
　　陳進亷(北直人順治三年任/)
　　陳尚禮(奉天人順治五年任/)
　　陳英(奉天人順治十年任/)
　　房光先(奉天人順治十三年任/)
　　陳忠(順天人順治十七年任/)
　甘肅鎮標中營遊擊
　　史應庚(滿洲人順治二年任/)
　　崔子儀(順天人順治四年任/)
　　孫加印(綏德人順治七年任/)
　　黄國遴(榆林人順治十二年任/)
　　張琦(奉天人順治十七年任/)
　　吉承印(榆林人順治十八年任/)
　　佟國仕(奉天人/)
　　朱柱(正定人/)
　　岳世虎(榆林人/)
　　周世龍(正紅旗人/)
　　宋光祀(正藍旗人/)
　甘肅鎮標左營遊擊
　　董應元(錦州人康熙元年任/)
　甘肅鎮標右營遊擊
　　朱尚志(順天人順治七年任/)
　　潘龍躍(直𨽻人順治十年任/)
　　劉衍(廣寜人順治十四年任/)
　　褚光祖(順天人順治十八年任/)
　甘肅鎮標前營遊擊
　　趙平(保寜人順治十二年任/)
　　張國勲(大興人康熙二年任/)
　　王天吉(昌平人康熙六年任/)
　甘肅鎮標後營遊擊
　　田勝(正定人順治十七年任/)
　　張文增
　肅州鎮標前營遊擊(康熙三十三年添設雍正五年/奉裁)
　　張黨(定邊人康熙三十四年任/)
　　潘之善(靖逺人康熙四十九年任/)
　　侯屏藩(肅州人康熙五十九年任/)
　
　
　
　
　
　
　
　
　
　
　
　
　
　甘肅通志巻二十九
欽定四庫全書
　甘肅通志巻三十
　　名宦
　名臣碩輔秉節保釐良牧循吏綰符守土保障岩疆
　功在社稷勞心撫字澤在生民當時沐其恩膏奕代
　傳其政績召棠峴碑遺澤猶新考其時代傳其姓氏
　芳型雖逺吏道之師志名宦
甘肅總制文武大臣
秦䝉恬恬世為秦將秦既幷天下使恬將三十萬衆北
　逐戎狄收河南築長城因地形用險制塞起臨洮至
　遼東延袤萬餘里於是渡河據陽山逶蛇而北居上
　郡是時䝉恬威振匈奴
漢衛青字仲卿平陽人初為侍中後為大中大夫元光
　六年拜車騎將軍擊匈奴出上谷至籠城斬首虜數
　百元朔二年又取河南地為朔方郡封為長平侯後
　上郡朔方數被㓂掠元朔五年令青將三萬騎出髙
　闕禦之大捷獲其裨王十餘人及衆男女牲畜皆為
　漢得還至塞天子使使者持大將軍印即軍中拜青
　為大將軍諸將皆以兵屬立號而歸益封青六千户
　霍去病大將軍青姊子也善騎射再從大將軍出塞
　斬首虜二千餘級得相國當户斬單于大殳行籍若
　侯産生捕季父羅姑比封冠軍侯元狩三年以驃騎
　將軍將萬騎出隴西踰烏盭涉狐奴轉戰六日過焉
　支山千餘里合短兵鏖臯蘭下殺折蘭王斬盧侯王
　執渾邪王子及相國都尉首虜八千九百六十級收
　休屠祭天金人益封二千二百户其夏與合騎侯敖
　俱出北地異道去病深入過居延攻祁連山捕斬甚
　多益封五千四百户日親貴比大將軍其秋渾邪王
　與休屠王謀降漢去病將兵迎之渾邪王禆將有貳
　志欲遁去去病馳入與渾邪王相見斬其欲亡者八
　千人遂獨遣渾邪王乘傳先詣行在所盡將其衆渡
　河降者數萬天子嘉之益封千七百户減隴西北地
　上郡戍卒之半以寛天下徭役元狩四年上令青去
　病各將五萬騎出塞外去病躬將所獲葷允之士約
　輕齎絶大幕獲其大纛與主帥三人將軍相國當户
　都尉八十三人封狼居胥山登臨瀚海益封五千八
　百户卒諡景桓
　李息郁郅人武帝元鼎間為將軍西域既通置河西
　郡後先零羌合兵十餘萬圍枹䍐息與郎中令徐自
　為將兵十萬人擊平之始置䕶羌校尉持節統領焉
　趙充國字翁孫隴西上邽人後徙金城昭帝末與霍
　光定䇿立宣帝封營平侯為後將軍宣帝神爵元年
　西羌楊玉等背畔充國年七十餘上老之使御史丙
　吉問誰可將者對曰無踰老臣者矣又問將軍度羌
　虜何如當用㡬人曰百聞不如一見請行至金城圗
　上方畧乃大發兵充國將之上屯田便宜十二事留
　屯湟中二年五月充國奏羌本可五萬人除斬降溺
　饑死者定計遺脫不過四千人羌靡忘等自詭必得
　請罷屯兵奏可充國振旅而還秋羌人先零等共斬
　楊玉首以降初置金城屬國以處之
　来歙字君叔新野人建武初拜大中大夫時方以隴
　蜀為憂歙請行說囂囂遂遣子恂入質拜歙為中郎
　將帝謀西收囂兵與俱伐蜀復使歙喻㫖囂遲疑不
　決歙怒杖節就車而去八年分精兵二千餘人從番
　須回中襲畧陽斬囂守將金梁因保其城囂悉兵數
　萬圍之斬山築堤激水灌城歙與將士固守帝大發
　闗東兵上隴囂衆潰走詔歙帥諸將入天水擊破公
　孫述將復攻拔落門隗囂支黨及天水屬縣皆降後
　又擊破襄武賊時飢流相望乃傾倉廩轉運諸縣以
　賑贍之於是隴右遂安而凉州亦通
　馬援字文淵茂陵人王莽末避地凉州隗囂甚敬重
　之以為綏徳將軍與決䇿使覘蜀還曰不如専意東
　方囂乃使援奉書洛陽世祖岸幘迎笑援曰臣逺来
　陛下何知非刺客而簡易若是世祖笑曰卿非刺客
　乃說客耳援嘆服及還帝使来歙持節俱西援說囂
　遣子入質援因歸洛陽㑹囂更狐疑援數以書責囂
　囂怨援遂拒漢八年帝西征至漆援於帝前聚米為
　山谷指畫形勢開示軍所從道徑遂進兵至髙平第
　一城囂衆大潰拜援大中大夫副来歙監諸將平凉
　州西羌㓂邊来歙奏言隴西侵殘非援莫能定璽書
　拜援隴西太守乃發兵擊破先零援奏置長吏繕城
　郭起塢候開導水田勸以耕牧郡中樂業後拜新息
　侯
　馮異字公孫潁川人通左氏春秋孫子兵法從光武
　起兵諸將論功異常獨屏樹下軍中號大樹將軍建
　武六年諸將上隴為隗囂所敗詔異軍栒邑大破行
　廵軍隗囂乘勝遣將王元行廵取栒邑異先據之以
　逸待勞元赴之異建旗鼓而出廵軍驚亂大破之於
　是北地諸豪長耿定等悉畔隗囂降異於是使異領
　北地太守事進軍義渠青山豪帥肥頭少卿率萬餘
　人降異異又討盧芳將賈覽等於安定破之復領安
　定太守事公孫述遣趙匡等救隗純異以天水太守
　攻匡等皆斬之
　馬武字子張南陽湖陽人光武時封揚虚侯顯宗初
　燒當羌反㓂隴西敗太守劉盱於允街守塞諸羌皆
　畔拜武捕虜將軍與王豐等將四萬兵討平之
　㓂恂字子翼上谷昌平人初隗囂將安定髙峻擁兵
　據髙平第一城帝使待詔馬援招降之後復叛據髙
　平堅守帝使耿弇圍之一歳不拔帝欲親征恂諌止
　之遂奉璽書西行至第一城峻遣軍師皇甫文出謁
　辭禮不屈恂斬之遣其副歸峻懼即日出降諸將皆
　賀因曰敢問殺其使而降其城何也恂曰皇甫文峻
　之腹心其所取計者也今来而不屈必無降心全之
　則文得其計殺之則峻亡其胆是以降耳
　耿弇字伯昭扶風茂陵人光武即位拜建威大將軍
　建武八年從上隴與中郎將来歙分部徇安定北地
　諸營保皆下之
　温序字次房太原祁人建武六年拜謁者遷䕶羌校
　尉序行部至襄武為隗囂别將茍宇所拘刼序曰受
　國重任義不貪生宇等曉譬之序大怒叱宇等因以
　節撾殺數人賊衆争欲殺之宇止之曰此義士死節
　可授以劍序受劍銜鬚於口顧左右曰既為賊所廹
　殺毋令鬚汚土遂伏劍而死光武聞而憐之賜冡葬
　焉除三子為郎
　馬賢史失其字籍永初七年賢以騎都尉與侯霸擊
　零昌别部牢羌於安定元初元年擊號多於枹䍐皆
　有斬獲及龎參軍敗抵罪賢代領校尉事四年賢與
　中郎將任尚並擊狼莫賢先至安定青石岸狼莫逆
　擊敗之㑹尚兵到髙平因合勢進至北地大戰破之
　於富平河上狼莫走死六年勒姐種與隴西種羌號
　良等通謀欲反賢擊斬號良於安故衆皆降散永寜
　元年上郡沈氐種羌五千餘人㓂張掖賢將萬人往
　擊之斬首千八百級獲生口千餘人餘悉降時當煎
　種大豪饑五等以賢兵在張掖乃乘虚㓂金城賢還
　軍追之出塞斬首數千級初饑五同種大豪盧忽忍
　良等别留允街而首䑕兩端賢率兵召盧忽斬之因
　放兵擊其種人忍良等皆亡出塞璽書封賢安亭侯
　是嵗建光元年也忍良等以麻奴兄弟本燒當世嫡
　而賢撫恤不至常有怨心遂相結脅將諸種攻金城
　諸縣又脅將先零沈氐諸種縁山西走㓂武威賢追
　到鸞鳥招引之諸種降者數千麻奴南還湟中延光
　元年賢追到湟中麻奴出塞渡河賢復追擊破之麻
　奴等詣漢陽降永建元年隴西鍾羌反賢擊之戰於
　臨洮斬首千餘級降其衆進封賢都鄉侯四年賢以
　麻奴兄弟數背叛因繫其弟犀苦質於令居其冬賢
　坐徵免陽嘉三年鍾羌良封等復㓂隴西漢陽詔拜
　賢為謁者鎮撫諸種四年賢擊殺良封良封親屬並
　詣賢降賢復進擊種羌且昌且昌諸種十餘萬亦降
　永和元年復代馬續為校尉二年擊武都塞上白馬
　叛羌斬其渠帥饑指累祖等三百餘級於是隴右復
　平明年燒當種那離等㓂金城塞賢擊斬那離等前
　後獲首虜牲畜無算四年徵為𢎞農太守五年且凍
　傅難種羌及湟中雜種以刺史虐刻俱反復拜賢征
　西將軍屯漢陽且凍分遣種人㓂武都賢將騎兵數
　千赴之至射姑山軍敗賢及二子皆戰殁帝愍之賜
　䘏封其孫光為舞陽亭侯
　段熲字紀明姑臧人延熹初遷䕶羌校尉㑹燒當等
　種羌㓂隴西金城熲將兵出湟谷擊破之又使軍吏
　田晏夏育復戰於羅亭大破之四年羌㓂凉州熲將
　兵討之為郭閎所誣徵下獄六年羌㓂轉盛復以熲
　為䕶羌校尉明年春良多滇那諸羌三千落詣熲降
　當煎勒姐種猶自屯結熲擊斬四千餘級八年春復
　斬降二千餘以功封都鄉侯後官至太尉
　皇甫規字威明安定朝那人延熹中舉為中郎將持
　節監闗西兵討叛𦍑零吾等破之斬首八百級先零
　諸羌慕規威信相勸降者十餘萬明年規因發其騎
　兵討隴右而軍中大疫死者十三四規親入庵廬廵
　視將士三軍感恱東羌遂遣使乞降凉州復通先是
　安定太守孫儁凉州刺史郭閎等皆倚恃權貴不遵
　法度規到州條奏其罪或免或誅羌人聞之翕然反
　善沈氐大豪十餘萬口復詣規降後拜度遼將軍舉
　張奐以自代朝廷從之
　諸葛亮字孔明琅琊人仕蜀至丞相兼領司𨽻校尉
　建興六年帥師攻祁山戎陣整齊號令明肅南安天
　水安定三郡響應闗中大震魏命張郃拒之亮使馬
　謖與郃戰於街亭謖違節度為郃所破亮拔西縣千
　餘家還於漢中戮謖以謝衆九年復出祁山糧盡退
　軍與張郃戰射殺之
三國魏夏侯淵字妙才沛國譙人獻帝建安十九年魏
　王操以淵為行䕶軍將軍襲韓遂於顯親收其軍糧
　追至畧陽戰於長離破之轉擊髙平屠各皆散走時
　枹罕宋建因凉州亂自號河首平漢王淵率諸將進
　討圍枹罕月餘拔之斬建及所置丞相以下淵别遣
　張郃等平河闗渡河入小湟中河西諸羌盡降隴右
　平
　鍾繇潁川長社人建安初闗中諸將馬騰韓遂各擁
　強兵相争太祖方有事山東以闗右為憂乃表繇督
　闗中諸軍繇至闗中移書騰遂以陳禍福騰遂各遣
　子入侍
　郭淮太原陽曲人黄初中擢領雍州刺史稱為神明
　太和中隴右無穀議欲闗中大運淮以恩威撫循羌
　胡家使出穀平其輸調軍食用足
　陳泰潁川許昌人嘉平初代郭淮為刺史拒蜀有功
晉范晷順陽人太康中凉州刺史轉雍州時西土荒毁
　氐羌蹈藉田桑失收百姓困弊晷傾心化導勸以農
　桑所部甚賴之
唐李大亮涇陽人貞觀初為凉州都督嘗有臺使見名
　鷹諷大亮獻之大亮宻表曰陛下絶畋獵久矣而使
　者求鷹信陛下意耶乃乖昔㫖如其擅求是使非其
　才太宗報書曰有臣如此朕何憂因賜荀恱漢紀時
　西突厥種落散在伊吾詔大亮為西北道安撫大使
　峙糧磧口以賑其饑大亮奏罷之房𤣥齡毎稱大亮
　有王陵周勃之節
　李靖字藥師京兆三原人貞觀九年督五總管兵伐
　吐谷渾軍次伏俟城渾退保大非川諸將議春草未
　芽馬弱不可戰靖決䇿深入遂踰積石山大破之伏
　允愁􁕟自經死靖更立大寜王慕容順而還封衛國
　公
　薛仁貴絳州龍門人顯慶中為鐵勒道行軍副總管
　時九姓衆十餘萬令驍騎數十来挑戰仁貴發三矢
　輙殺三人於是虜氣懾皆降軍中歌曰將軍三箭定
　天山壯士長歌入漢闗後拜𤓰州長史
　裴行儉字守約聞喜人擢安西都䕶西域諸國多慕
　義歸附遷吏部侍郎典選有能名儀鳯二年詔行儉
　册送波斯王為安撫大食使徑莫賀延磧風礫晝冥
　導者迷將士飢乏行儉止營致祭令曰水泉非逺衆
　少安俄而雲徹風恬行數百步水草豐美後来者莫
　識其處衆皆驚以方漢貳師將軍至西州諸蕃郊迎
　行儉召豪傑千餘人自隨揚言大熱未可進軍都支
　不設備行儉徐召四鎮酋長偽約畋乃隂勒部伍數
　日倍道進又使人趣召都支都支本與遮匐計及秋
　拒使者已而聞軍至倉卒不知所出率子弟五百餘
　人詣營謁遂禽之進襲遮匐道獲其使者釋使往諭
　其主幷言都支已禽狀遮匐乃降悉俘至京師帝親
　勞宴曰行儉提孤軍入萬里兵不血刃而叛黨擒可
　謂文武兼備矣即拜禮部尚書兼右衛大將軍永隆
　中突厥温傅部迎頡利族子伏念㓂原慶二州復詔
　行儉為總管曺懐舜李文暕副之伏念走保細沙行
　儉縱單于鎮兵躡伏念伏念惶駭不得戰遂遣使間
　道詣行儉執温傅降歸封聞喜縣公
　婁師徳字宗仁原武人上元初為監察御史㑹吐蕃
　盜邊劉審禮戰没師徳奉使收敗亡於洮河因使吐
　蕃其首領論贊婆等自赤嶺操牛酒迎勞師徳諭國
　威信開陳利害番人畏恱後募猛士討吐蕃乃應詔
　從軍有功遷殿中侍御史兼河源軍司馬與敵戰白
　水澗八遇八克天授初為左金吾將軍檢校豐州都
　督率士屯田積穀數百萬兵以饒給無轉饟和糴之
　費長壽元年復為河源積石懐逺軍及河蘭鄯廓州
　營田大使萬嵗通天中為隴右諸軍大使復領營田
　許欽明安陸人為凉州都督嘗輕騎按部㑹突厥黙
　啜兵奄至被執賊與皆至靈州使說之降欽明至城
　下呼美醬梁米並乞墨一枚時賊營四面阻水惟一
　路得入欽明欲選將練兵乘夜襲之也而城中無悟
　其意者遂見害時欽明兄欽寂為討擊副使與契丹
　戰亦被擒敵方圍安東令欽寂說其屬城未下者欽
　寂謂城中曰賊朝夕當滅幸謹守賊怒害之兄弟死
　王事世名其忠
　唐休璟名璿以字行始平人埀拱中為安西副都䕶
　聖厯中授凉州都督持節隴右諸軍副大使吐蕃率
　騎數萬㓂凉州入洪源谷休璟以兵數千臨髙望之
　見賊旗鎧鮮明謂麾下曰吐蕃自欽陵死贊婆降麴
　莽布支新將兵欲以示武且其下皆貴臣豪酋子弟
　騎雖精不習戰吾為諸軍取之乃披甲先登六戰皆
　克斬二將獲首二千五百築京觀而還
　張仁愿華州下邽人本名仁亶以睿宗諱音近避之
　神龍三年以左屯衛大將軍充朔方軍總管以擊突
　厥比至突厥衆已退引兵踵擊夜掩其營破之始朔
　方軍與突厥以河為界北崖有拂雲祠突厥毎犯邊
　必先謁祠禱解然後料兵度而南時黙啜悉兵西擊
　突騎施仁愿乘虚取漠南地於河北築三受降城絶
　突厥南㓂路六旬而就又於牛頭朝那山北置烽堠
　千三百所自是朔方無㓂減鎮兵數萬嵗省費億計
　郭元振魏州貴鄉人嗣聖十八年突厥吐蕃聨兵㓂
　凉州拜元振為凉州都督初州境輪廣纔四百里㓂
　来必至城下元振始於南峽口置和戎城北磧置白
　亭軍控制要路遂拓境千五百里自是州無㓂患又
　令甘州刺史李漢通闢屯田盡水陸之利元振治凉
　五嵗善撫御夷夏畏慕令行禁止道不拾遺河西諸
　郡置生祠豎碑頌徳神龍中遷安西大都䕶突厥部
　落欵塞願和睿宗立召為太僕卿將行安西蕃長有
　哭送者旌節下玉門闗去凉州猶八百里城中争具
　壺漿歡迎先天元年為朔方軍大總管築豐安定逺
　城
　張說字道濟洛陽人開元中阿布思既誅使說持節
　撫九姓同羅拔野固等說從輕騎二十直詣其部宿
　帳下召見酋豪慰諭之由是九姓遂安王晙討康待
　賓詔說相聞經畧時党項羌亦連兵攻銀城說將步
　騎萬人出合河闗掩擊破之仍招納党項使復故處
　奏置麟州以安羌衆十年詔為朔方節度大使親行
　五城督士馬八月康待賓餘黨康願子反掠牧馬西
　涉河出塞說追討至木槃山擒之其黨悉平乃議徙
　河曲六州殘㓂於唐鄧仙豫間空河南朔方地先是
　縁邊戍兵常六十餘萬說以時平無事奏罷二十餘
　萬還農上以為疑說曰臣久在疆塲具知其情將帥
　茍以自衛及役使營私而已若禦敵制勝不必在多
　臣請以闔門百口保之上乃從之
　蕭嵩開元十四年吐蕃陷𤓰州河隴大震帝擇堪任
　邊者時嵩將赴朔方徙嵩河西節度使判凉州事嵩
　與吐蕃戰祁連城下自辰迄晡賊乃大潰斬一將賊
　哭震山谷露布至帝大恱授嵩同中書門下三品嵩
　以裴寛為判官與君􁎕判官牛仙客俱掌軍政人心
　浸安又奏建康軍使張守珪為𤓰州刺史修復城市
　收合流散復縱反間於吐蕃國中云大將悉諾邏與
　中國通謀贊普誅之舊悉諾邏威名甚重既被誅後
　吐蕃少衰
　王君􁎕字威明𤓰州常樂人初事郭知運累功至右
　衛副率知運卒代為河西隴右節度使開元十四年
　吐蕃自恃其強致書用敵國禮上怒君􁎕請深入討
　之㑹吐蕃酋悉諾邏㓂大斗拔谷君􁎕間其怠率秦
　州都督張景順乘氷度青海襲破之獲其輜重羊馬
　萬計而還以功遷左羽林大將軍
　哥舒翰其先葢哥舒部之裔翰能讀左氏春秋漢書
　仕至左衛郎將吐蕃盜邊與翰遇苦拔海吐蕃枝其
　軍為三行從山差池下翰持半段槍迎擊所嚮披靡
　名葢軍中擢副隴右節度河源軍使先是吐蕃候積
　石麥熟嵗来取莫能禁翰乃設伏東南谷吐蕃以五
　千騎入塞將就田翰自城中馳至虜駭走伏起悉殺
　之隻馬無還者後進凉國公兼河西節度使攻破吐
　蕃洪濟大莫門等城收黄河九曲以其地置洮陽郡
　築神䇿宛秀二軍進封西平郡王
　郭子儀華州鄭人天寳十四載安禄山反詔子儀為
　靈武郡太守充朔方節度使率本軍東討破史思明
　北圗范陽㑹潼闗失守天子入蜀太子即位靈武詔
　班師子儀與光弼將兵五萬自河北赴行在軍威始
　振拜子儀兵部尚書同中書門下三品仍為朔方節
　度使平河曲復兩京破吐蕃以身係天下安危者二
　十年
　李光弼營州栁城人光弼嚴毅沉果有大畧天寳六
　載為河西兵馬使王忠嗣遇之厚雖宿將莫能比俄
　封朔方節度使安思順表為副知留後事愛其才欲
　以子妻之光弼引疾去哥舒翰異其操後有大功與
　郭子儀齊名其代子儀朔方也營壘士卒麾幟無所
　更而光弼一號令之氣色乃益精明云
　李晟字良器洮州臨潭人年十八嵗從王忠嗣擊吐
　蕃悍酋乘城殺傷士甚衆晟一矢殪之大厯初吐蕃
　㓂靈州李抱玉授晟兵五千使擊之辭曰以衆則不
　足以謀則多乃請千人趨臨洮屠定秦堡執其帥慕
　容谷鍾虜乃解靈州去遷涇原四鎮北庭兵馬使馬
　璘與吐蕃戰鹽倉敗績晟率游兵拔璘以歸及定朱
　泚之難晟以涇州倚邊數戕其帥請治不龔命者因
　以訓耕積粟實塞下羈制西戎乃拜晟鳳翔隴右涇
　原節度使兼行營副元帥徙西平郡王
　王忠嗣以武功至金吾衛將軍素勇敢及為將乃能
　持重俄為河西隴右朔方河東節度佩四將印控制
　萬里毎互市髙估馬價諸番争以馬求市番馬遂少
　毎嵗積石麥熟吐蕃輙穫之無敢禦者忠嗣遣將伏
　兵於其側夷至從其後夾攻之無一人得返至是吐
　蕃不敢犯
　李聽徙靈鹽節度使部有光禄渠久廞廢聽始復屯
　田以省轉餉即引渠溉塞下地千頃後賴其利
宋劉綜字居正虞鄉人咸平中夏人擾西邊環慶大屯
　士馬詔以綜為陜西轉運副使時靈州孤危獻言者
　或請棄之綜力上言靈州民淳土沃為邊陲巨屛所
　宜固守以為扞蔽然後於浦洛河建軍築城屯兵積
　糧為之應援此暫勞永逸之勢也且鎮戎軍與靈州
　相接今若棄之則原渭等州益須設備較其勞費十
　倍其利害昭然可驗矣四年又獻議於鎮戎軍置屯
　田務又録唐安國鎮制置城壕鎮戎古記石本以進
　詔從其請
　明鎬安丘人元昊㓂延州起為陜西轉運使敵破金
　明砦既去謀修復其城帥臣擁兵不即進鎬以百餘
　騎自督將士一月築成又常閱同州廂軍得材武者
　三百餘人教以强弩奏為清邊軍號最驍悍其後陜
　西河南頗倣置之
　曹瑋字寳臣真定靈壽人彬第三子也年十九知渭
　州沉勇嚴明舉措如老將以破章埋族於武延川滅
　撥臧於平凉隴上諸族皆来獻地築堡山外為籠竿
　城募土兵守之因知秦州兼涇原儀渭鎮戎安撫使
　時唃厮羅强盛使其舅賞様丹與厮敦謀内㓂瑋隂
　結厮敦解寳帶與之敦感激求自效斬賞様丹送其
　首拜獻南市地瑋城之表厮敦為順州刺史既唃厮
　囉大入㓂瑋迎戰三都谷斬首千餘級獲馬牛兵仗
　三萬餘遷康州防禦使秦人請刻石紀功特詔褒之
　天禧中以瑋為環慶縁邊廵檢安撫使委乞骨咩大
　門等族聞瑋至歸附者甚衆
　曹琮字寳章彬之子初知秦州兼涇原路兵馬定國
　軍節度觀察留後琮欲誘吐蕃掎角圗賊得西川舊
　賈使諭意而沙州鎮王子遣使奉書願率首領為朝
　廷擊賊帝善琮䇿改陜西副都總管經畧安撫招討
　副使拜步軍副都指揮使與夏竦屯鄜州還為馬軍
　副都指揮使以疾卒帝臨奠贈安化軍節度使諡忠
　恪琮小心謹畏善贊謀御軍整嚴死時家無餘貲
　韓琦字稚圭相州安陽人趙元昊反命琦為陜西安
　撫使進樞宻直學士副夏竦為經畧琦畫攻守二䇿
　入奏言元昊傾國入㓂不過四五萬人吾各路兵勢
　分力弱若併出一道鼓行而前乘賊驕惰破之必矣
　乃詔鄜延涇原同出征既還營敵使来求盟琦曰無
　約而請和者謀也命將戒嚴敵果犯山外尋復為陜
　西四路經畧安撫招討使屯涇州東兵從宿衛来不
　習勞苦琦奏増土兵以代戍建徳順軍以蔽蕭闗鳴
　沙道立鄜延渭三軍視敵所不備互出擣之以規取
　横山元昊稱臣夏人不敢近塞時謠曰軍中有一韓
　西賊聞之心膽寒召為樞宻副使元昊介契丹為援
　邀索無厭宰相晏殊等厭兵將一切從之琦極言其
　不便又陳西北四䇿以為今當以和好為權宜戰守
　為實務請繕甲厲兵營修城障宻定討伐之計琦與
　范仲淹久在兵間名重一時朝廷倚以為重天下稱
　為韓范云
　范仲淹字希文吳縣人元昊反召為天章閣待制知
　永興軍改陜西都轉運使副夏竦為陜西經畧先是
　詔分領邊兵自萬人至三千人以官崇卑為差敵至
　則官卑者先出戰仲淹曰將不擇人以官為先後取
　敗之道于是大閱州兵得萬八千人分為六各將三
　千分部教之量敵衆寡使更出禦敵由是聲震闗輔
　敵聞之相戒曰無以延州為意今小范老子胸中有
　數萬甲兵不比大范老子時謡曰軍中有一范西人
　聞之驚破膽又城清澗大興營田聽民得互市又請
　鄜城為軍以河中同華户稅租就輸之春夏徙兵就
　食省糴十之三詔諸路進討仲淹曰宜俟春深敵馬
　瘦人飢勢易制鄜延宻邇靈州西羌所必由第按兵
　不動以觀其釁稍以恩信招徕之若臣䇿不效當舉
　兵先取綏宥據要害屯兵營田為持久計則茶山横
　山之民必挈族来歸矣帝皆用其議仲淹又議修承
　平永平等砦稍招還流亡定堡障通斥堠城十二砦
　於是沿邊之民相踵歸業遷環慶路經畧安撫縁邊
　招討使初元昊隂誘屬羌為助環慶酋長六百餘人
　約為鄉道事尋露仲淹知其反覆奏請行邊以詔書
　犒賞諸羌閱其人馬為立條約諸羌皆受命自是始
　為用慶西北馬舖砦當後橋川口在敵腹中仲淹欲
　城之度賊必争宻遣子純祐與蕃將趙明先據其地
　引兵隨之諸將不知所向行至柔逺始號令之版築
　皆具旬日而城成即大順城自此白豹金湯皆不敢
　犯環慶㓂遂益少明珠滅臧勁兵數萬仲淹聞涇原
　欲襲討之上言二族道險不可攻平時且懐反側今
　討之必與賊表裏邊患未艾也若北取細腰葫蘆為
　堡障以斷敵路則二族安而環鎮道通可無憂矣其
　後遂築細腰葫蘆諸砦帝以葛懐敏之敗涇原傷夷
　欲徙仲淹遣王懐徳喻之仲淹謝曰涇原地重恐臣
　不足當與韓琦同經畧並駐涇州琦兼秦鳳臣兼環
　慶涇原有警臣與韓琦合秦鳳環慶之兵犄角而進
　若秦鳳環慶有警亦可率涇原之師為援臣當與琦
　練兵選將漸復横山以斷敵臂帝從之仲淹號令明
　白愛撫士卒諸羌来者推心接之故敵亦不敢犯其
　境元昊請和召拜樞宻副使邠慶二州之民與屬羌
　皆畫像立生祠事之及其卒也羌酋數百人哭之如
　父
　王堯臣字伯庸應天虞城人陜西用兵為體量安撫
　使將行請曰連年以来闗中之民凋敝甚請以詔勞
　来仍諭以賊平蠲租賦二年仁宗從之使還上言陜
　西兵二十萬分屯四路然可使戰者止十萬敵衆入
　㓂常數倍官軍此所以敗涇原近敵最當要害請益
　團土兵以二萬屯渭州為鎮戎山外之援萬人屯涇
　州為原渭聲勢二萬屯環慶萬人屯秦州以制其衝
　突又論延州鎮戎軍渭州山外三敗之由是為敵先
　據勝地誘我將帥不能據險擊歸多倍道趨利遂致
　掩覆願勅邊吏度逺近營砦量敵奮擊毋輕出時韓
　琦徙秦州范仲淹降耀州堯臣言二人皆忠義智勇
　不當置之散地又薦种世衡狄青有將帥才上皆納
　用並以其言戒邊吏明年敵自鎮戎軍原州入㓂上
　思其言乃復以琦仲淹為招討使而使堯臣再安撫
　涇原又言鄜延環慶皆險固惟涇原自鎮戎軍至渭
　州沿涇河大川直抵涇邠畧無險阻朝廷置帥府於
　涇州控扼闗陜誠合事機然頻經敗覆空虚不振願
　擇將佐嚴斥堠一路兵力完實敵不敢長驅而入矣
　狄青字漢臣汾州西河人善騎射寳元初趙元昊反
　詔擇衛士從邊以青為三班差使殿侍延州指使青
　行常為先鋒凡四年前後大小二十五戰城橋子谷
　築招安豐林新砦大郎等堡皆扼賊要害嘗戰安逺
　被創甚聞㓂至即挺起馳赴衆争前為用臨敵被髮
　帶銅靣具出入賊中皆披靡莫敢當尹洙為經畧判
　官青以指使見洙與談兵善之薦於經畧使韓琦范
　仲淹曰此良將材也二人一見竒之待遇甚厚仲淹
　授以左氏春秋青折節讀書悉通秦漢以来將帥兵
　法由是益知名以功累遷西上閤門副使擢秦州刺
　史涇原路副都總管經畧招討副使
　范祥字晉公三水人通判鎮戎軍元昊圍城急祥帥
　將士拒退之請築劉璠堡定川砦從之累遷度支貟
　外郎權轉運副使建議變鹽法及築古渭城嘉祐中
　包拯言祥通陜西鹽法行之十年嵗減𣙜貨務使緡
　錢數百萬其勞可録熙寜中以古渭為通逺軍權陜
　西轉運副使張詵奏朝廷復洮隴故地自將帥至裨
　佐悉有功賞臣見洮渭父老言皇祐中轉運使范祥
　因熟羌數被㓂掠其部族願輸土置城以為守禦乃
　即古渭為砦祥此舉足以消沮邊隙可謂知攻守之
　利矣冀推原舊功少賜褒䘏使天下知祥死猶被恩
　且舒祥忠義之氣詔贈秘書録一子未官者
　李參字清臣鄆州須城人厯知興元府陜西轉運使
　部多戍兵苦食少審訂其闕令民自隠度麥粟之贏
　先貸以錢俟穀熟還之官經數年廩有羡糧朝廷患
　邊費益廣參建議輦錢邊郡以平估糴權罷入中法
　比其去省糧𣙜貸錢千萬計召為鹽鐵副使
　孫永字曼叔趙人歴河北陜西都轉運使時邊用不
　足以解鹽市馬别為一司外臺不得與永奏曰鹽馬
　國之大計使主者專其柄既無以統𨽻茍為非法孰
　從而制之加龍圗閣直學士
　范純仁字堯夫仲淹次子歴陜西轉運副使召還神
　宗問陜西城郭甲兵糧儲如何對曰城郭粗全甲兵
　粗脩糧儲粗備神宗愕然曰卿之才朕所倚信何為
　皆言粗對曰粗者未精之辭如是足矣願陛下且無
　留意邊功若邊臣觀望將為他日意外之患拜兵部
　員外郎加直龍圗閣知慶州過闕入對神宗曰卿父
　在慶著威名今可謂世職卿隨父既久兵法必精邊
　事必熟純仁揣神宗有功名心即對曰臣儒家子未
　嘗學兵先臣守邊時臣尚幼不復記憶且今日事勢
　宜有不同陛下使臣繕治城壘愛養百姓不敢辭若
　開拓侵攘願别謀帥臣神宗曰卿之才何所不能顧
　不肯為朕悉心爾遂行秦中方饑擅發常平粟賑貸僚
　屬請奏而須報純仁曰報至無及矣吾當獨任其責
　或謗其所全活不實詔遣使按視㑹秋大稔民讙曰
　公實活我忍累公耶晝夜争輸還之使者至已無所
　負
　張浚字徳逺漢州綿竹人髙宗時為川陜宣撫處置
　使得便宜黜陟抵興元金人已取鄜延驍將羅索貝
　勒引大兵渡渭攻永興諸將莫肯先援浚至即出行
　闗陜訪問風俗罷斥姦贓捜攬豪傑諸將惕息聽命
　時敵帥在淮西浚懼復擾東南謀牽制之遂決䇿治
　兵合五路師以復永興敵大恐急調淮西師由京西
　入援大戰於富平涇原帥劉錡身率將士薄敵陳殺
　獲頗衆㑹環帥趙哲擅離所部諸軍皆潰浚斬哲以
　徇退保興元命吳玠聚兵扼和尚原斷其来路闗師
　古等聚熙河兵於岷州大潭孫渥賈世方等聚涇原
　鳳翔兵于階成鳳三州以固蜀口紹興元年敵攻和
　尚原吳玠乘險擊之敵大敗拜浚檢校少保定國軍
　節度使浚在闗陜三年訓新集之兵當方張之敵以
　劉子羽為上賓趙開為都轉運使吳玠為大將西北
　遺民歸附日衆故闗陜雖擾而全蜀安堵且以形勢
　牽制東南江淮亦賴以安
　胡世將字承公晉陵人宿曽孫也歴官至安撫制置
　使吳玠以軍無糧奏請踵至而蜀之饟運遡嘉陵江
　千餘里半年始達世將始用轉般摺運法軍儲稍充
　公私便之金陷長安聲援㡬絶世將遣大將吳璘等
　歸河池不數日有石壁之捷金人逡廵不敢度隴詔
　除端明殿學士
　吳玠字晉卿徳順軍隴干人建炎二年從統制曲端
　為前鋒敵據華州劇賊史斌欲取長安敵帥羅索等
　長驅入闗玠咸擊敗之張浚廵闗陜升玠涇原路副
　總管富平之敗玠收散卒保散闗東和尚原積粟繕
　兵列栅為死守計時朝問隔絶人無固志玠命諸將
　選勁弓强弩分番迭射號駐隊矢連發不絶繁如雨
　注敵稍却則以竒兵旁擊絶其糧道屢敗金師浚録
　其功為鎮西軍節度使紹興二年復命節制興文龍
　三州時玠在河池薩里罕自商於擣上洋取金州長
　驅趨洋漢守臣劉子羽以驛書招玠入援玠日夜馳
　三百里大戰饒風嶺金人死者山積雖入三郡而失
　不償得四年復戰仙人闗捷聞拜少師玠與敵對壘
　且十年常苦逺餉勞民屢汰冗員節浮費益治屯田
　嵗收至十萬斛用兵本孫吳務逺畧不求小利故能
　保必勝御下嚴而有恩身為大將卒伍至下者得以
　情達士毎樂為之死
　吳璘字唐卿玠弟紹興元年箭筈闗之戰璘功居多
　超遷統制和尚原軍馬及金兵大入分合三十餘陣
　璘隨機而應敵不敢窺蜀者數十年後仙人原之戰
　復敗賊於石壁砦十一年復大戰剡家灣復秦州及
　陜右諸郡初和珍與希卜蘇合兵五萬屯劉家圏璘
　請攻之胡世將問䇿安出璘曰有新立疊陣法毎戰
　以長鎗居前坐不得起次最强弓次强弩跪膝以俟
　次神臂弓約賊相搏至百步内則神臂先發七十步
　强弓併發次陣如之凡陣以拒馬為限鐵鈎相連俟
　其傷則更代遇更代則鳴鼓為節騎兩翼以蔽于前
　陣成而騎退謂之疊陣得車戰餘意及與敵遇遂用
　之敵大敗降者萬人十二年入覲拜階成岷鳳四州
　經畧使瓦亭之戰敵凡數出數敗之孝宗受禪命兼
　陜西河東路宣撫招討使璘䇿敵必再争徳順亟馳
　赴城下而敵兵十餘萬果来攻璘築堡東山以守敵
　極力争之殺傷大半終不能克拜少傅
元亷希憲字善甫世祖初分十道希憲為京兆四川宣
　撫使宣布詔㫖安諭六盤捕太平亂黨琿塔噶反命
　汪惟良將秦鞏諸軍進六盤惟良辭未得㫖希憲即
　解所佩虎符銀印授之又發蜀卒令巴沁將之曰六
　盤兵精勿與争鋒但使不得東則大事濟矣㑹有詔
　赦至希憲命絞太平等于獄方出迎詔人心遂安帝
　深善之别賜金虎符使節制諸軍時巴沁獲琿塔噶
　黨五十餘人希憲謂僚屬曰衆志猶懐反側今宜因
　其懼死並加寛釋使𨽻巴沁其黨大喜咸願出兵効
　力遂得精騎數千詔以希憲為中書右丞行秦蜀省
　事琿塔噶西渡河趨甘州阿拉克岱爾復自和林提兵
　與之合諸將失利河右大震朝議欲棄兩川退守興
　元希憲力言不可㑹親王哈坦及汪惟良巴沁等合
　兵復戰於西凉大敗之俘斬畧盡二叛首俱伏辜事
　聞帝大嘉之曰希憲真男子進拜平章政事
　商挺字孟卿濟隂人楊惟忠宣撫闗中兵火之餘民
　不聊生挺佐惟忠進賢良黜貪暴明尊卑出淹滯定
　規程止簿責印楮幣頒俸禄務農薄稅期月民安世
　祖即位以亷希憲及挺宣撫陜蜀破琿塔噶等於甘
　州帝大恱稱古良將進參知政事
明徐達字天徳濠人洪武元年以征虜大將軍右丞相
　將二十五萬人北伐平山東河南定燕京克鳳翔㑹
　諸將議所向諸將咸欲先取慶陽後攻臨洮達曰不
　然慶陽城險而兵精猝未易拔臨洮北界河湟西控
　羌戎得之其人民足以備戰鬭地産足以佐軍儲今
　以大軍􁕟之思齊不走即束手縛矣臨洮克旁郡自
　下遂進克秦州入鞏昌遣右副將軍馮勝逼臨洮李
　思齊果降張良臣懼亦以慶陽降陜西悉平進太傅
　右丞相封魏國公卒封中山王諡武寜配享廟庭
　常遇春字伯仁懐逺人洪武二年副大將軍達西入
　秦張良弼遁李思齊迎降平奉元鳳翔鞏昌臨洮所
　至望風歸服不妄殺一人令將士所過無得搶掠秦
　人徳之為立祠卒封太保開平王諡忠武配享廟庭
　鄧愈虹縣人洪武三年以左副將軍從大將軍平隴
　右大敗王保保於定西自臨洮進克河州招諭吐蕃
　諸酋長何鎖南等皆請降於是河州以西朶甘思烏
　思藏等部悉来歸封衛國公八年創蘭州河梁定河
　西九年吐蕃所部州城邀掠烏思藏貢使十年復以
　愈為征虜將軍往討之愈分兵為三道覆其巢穴窮
　追至崑崙山俘斬萬計獲馬牛羊十餘萬上嘉其功
　召還卒封寜河王諡武順配享廟庭
　湯和字鼎臣濠州人洪武二年同大將軍徐達入潼
　闗趨涇州越六盤山闗隴皆平明年與徐達馮勝至
　定西襲元將庫庫特穆爾敗之北定寜夏至察罕諾
　爾皆以勞先諸將還京卒封東甌王諡襄武配享廟
　庭
　沐英字文英定逺人洪武十年以征西副將軍從鄧
　愈出塞渡黄河畧烏思藏耀兵崑崙轉戰數千里俘
　獲萬計論功封西平侯十一年拜征西將軍征西蕃
　降元萬户且沙克嘉三副使平其部落擒洮州十八族
　十二年平朶甘納兒七站地十三年以托和齊犯順
　由額齊訥路渡黄河歴賀蘭山涉流沙分為四翼自
　以驍勇衝其中堅銜枚夜薄其營生擒托和齊及知
　院阿珠全部以歸卒封黔寜王諡昭靖配享廟庭
　馮勝定逺人洪武二年以右副將軍從大將軍下陜
　西取鳳翔隴州鞏昌征臨洮李思齊降圍慶陽執張
　良臣克慶陽河州等處陜西悉平三年復命勝為右
　副將軍同大將軍出西安搗定西大破庫庫特穆爾
　獲士馬數萬王巴拜等俱逃竄封宋國公五年詔勝
　為征西將軍分兵由西道取甘肅至蘭州元將迎降
　至額齊訥追多爾濟巴勒俘獲數十萬進拔肅州開創
　河西勝功獨多二十年命為征虜大將軍討納克楚
　降之太祖次列勲臣功髙望重者八人勝居其三云
　耿炳文濠人下河西從大將軍徐達走李思齊張思
　道開拓西郡即鎮其地築城池設衛所以功封長興
　侯
　耿忠長興侯炳文之弟洪武九年開立寜夏披荆棘
　脩法制招攜懐逺恩威兼著守以鎮静境土以寜
　郭子興濠人洪武元年從大將軍徐達守潼闗移鎮
　鞏昌西境帖然三年封鞏昌侯卒贈陜國公諡宣武
　宋晟定逺人洪武十七年討西番至額齊訥路擒元
　國公平章進右軍都督鎮守凉州二十四年充總兵
　官討哈瑪爾倍道疾馳奄至城下金鼓震地即日克
　之收其部落以歸番戎慴服建文元年鎮甘肅永樂
　元年拜平羌將軍仍鎮甘肅三年招降巴圖特穆爾
　部落封西寜侯晟凡四鎮凉州前後二十餘年威信
　著絶域
　馬鑑洪武間以都督僉事提兵寜夏率兵出賀蘭山
　至五井與元平章倫布戰大破之
　劉釗全椒人以陜西指揮同知鎮守河州號令嚴明
　中外畏服永樂中領兵往烏思藏賞諸國還遇敵衆
　刼掠釗率衆敗之在鎮二十餘年軍民安堵歴陞都
　督同知
　費瓛鳳陽府定逺縣人永樂八年以都督僉事總兵
　甘肅時叛賊虎保等侵掠凉州等處瓛率兵敗之於
　雙城賊遂潰㪚追至黒魚海降之後召征迤北還十二
　年復任邊境寜謐加封崇信伯卒於鎮和卓塔濟迪音
　史昭合肥人初哈密忠順王司徒和卓塔濟廸音等倔
　强梗西域貢道昭率兵往討擒逆首以歸永樂八年
　北征充鷹揚將軍十一年出鐵門闗𠞰㓂有功陞都
　督鎮守西寜宣徳中以察遜番㓂邀刼貢使昭充總
　兵官直搗巢穴生擒首惡俘獲無算凱還遷鎮寜夏
　史釗以右都督總兵寜夏用兵有紀律能料勝負每
　置鐵燕子於帳前以候風色凡占驗毫髮無爽人以
　諸葛孔明方之置斥堠建闗隘邊境利賴焉
　吳福鄞縣人歴官禮部員外郎陞參政先是寜夏鹽
　池禁嚴民有一斗粟易鹽三兩者福奏許民納鹽課
　官為量給民甚便焉
　鄺埜字孟質宜章人有詣闕吿秦民羣聚謀不軌者
　上遂擢埜為陜西按察副使勅以便宜調兵𠞰捕埜
　白其誣詔誅妄告者宣徳四年陜右饑華亭宜川尤
　甚公私廩皆竭埜廵歴其地移旁縣粟賑焉民賴全
　活歴官兵部尚書諡忠肅
　羅汝敬名簡以字行江西吉水人正統初以工部右
　侍郎廵撫陜西督甘肅寜夏屯田分等第定賦則區
　處精宻杜兼幷廣儲蓄至今賴之轉刑部右侍郎
　王翺字九臯鹽山人正統六年以僉都御史鎮守陜
　西羌人服其令厯官吏部尚書卒贈太保諡忠肅
　金濂字宗瀚山陽人正統三年擢僉都御史參贊寜
　夏軍務舉賢任能人服其公寜夏舊有五渠而鳴沙
　州七星漢伯石灰三渠淤濓請濬之溉蕪田一千三
　百餘頃時詔富民輸米助賑千石以上褒以璽書濂
　言邊地粟貴請幷旌不及千石者儲由此充邊民頼
　之八年拜刑部尚書
　王驥字尚徳束鹿人正統初阿勒坦多爾濟巴勒數㓂甘
　凉命驥以兵部尚書經畧之驥至見沿邊城堡不堅
　將無紀律大㑹諸將問往年遇敵魚兒海先退者誰
　咸曰都指揮安敬即命引出斬之一軍股栗又大閱
　將士分兵畫地使各自防禦邊境肅然號令一新兵
　威大振敵首巴圗博囉㓂莊浪即遣都指揮魏榮授
　以方畧破其部落以還閲甘凉軍冗冒者定更番法
　兵休息而轉輸省汰三之一還報命上親慰勞之未
　㡬敵復入犯復勅往至則遣大將蔣貴直搗狼山且
　戒曰不捷無復相見遣偏將趙安副之驥與都督任
　禮率大軍後繼擊敗之阿勒坦多爾濟巴勒走死降其部
　落窮追至黑泉而還邊境悉寜捷聞上遣人齎金幣
　奬勞加大理寺卿召還理部務後封靖逺伯卒贈侯
　諡忠毅
　柴車字叔輿錢塘人累官至兵部侍郎多謀畧熟習
　邊事正統初西鄙不靖命車協贊甘肅軍務調軍給
　餉悉得事宜初多爾濟㓂凉州副總兵劉廣喪師不
　以實聞反要功賞車劾其罔詔械廣詣京又劾奏寜
　夏等守將失律亦召還前後章數十上甚剴切或以
　後患怵之車曰吾敢愛身以誤國耶毎有功賞雖勅
　下必覆驗後行岷州土官后能冒功得陞賞反覆論
　不可曰詐冒如能者非一人今宥能如餘人何若無
　功得官何以待捐軀死敵者卒罷所陞官詔嘉之
　馬昂字景髙滄州人監察御史廵按陜西未㡬以右
　副都御史參贊甘肅軍務時都督王喜玩㓂失機昂
　劾其罪狀謫戌遼東一時官軍無不畏服先是邊人
　恣鈔掠至强刼總兵進貢馬駝昂帥將士討之盡得
　主名梟示又擒其大將數人幷其妻子械送京師自
　是敵人不敢近邊已而甘肅戒嚴昂躬擐甲胄簡精
　銳出屯山隘以待敵聞遁去陞兵部尚書敵復内侵
　陜西告急命懐寜伯孫鏜為總兵昂仍總督刻日出
　師是夕曹欽反昂與鏜討之欽伏誅進太子少保仍
　掌兵事
　陳鎰字有戒吳縣人宣徳十年擢右副都御史鎮守
　陜西廵延綏寜夏條奏軍民便宜多所廢置所部六
　府饑請發倉賑帝從輔臣請修荒政鎰請徧行於各
　邊由是塞上咸有儲蓄嵗滿當代以陜人乞留詔仍
　舊任時倉儲充溢足支十年鎰以陳腐委棄可惜請
　毎嵗春夏時給官軍為月餉不復折鈔從之九年春
　進右都御史鎮守如故秦中饑乞蠲租十之四已命
　廵視甘肅寜夏延綏邊務聽便宜處置以災沴頻仍
　條上撫安軍民二十四事多議行尋還理院事進左
　都御史景泰二年陜西饑軍民萬餘人願得陳公活
　我監司以聞帝復命之鎰至是凡三鎮陜先後十餘
　年陜人戴之若父母每還朝必遮道擁車泣再至則
　歡迎數百里不絶其得軍民心前後撫陜者莫及也
　鎰在陜西恩恵並著規畫政務曲盡事情常先事豫
　防邊城頼以無患於延綏要害處奏置靖虜衛於寜
　夏甘肅邊境増墩堡千餘所陜西屢旱力為拯救奏
　減徭役蠲逋負發倉廩賑貧民人以無困三年春召
　還加太子太保掌院事明年以疾致仕卒贈太保諡
　僖敏
　耿九疇字禹範盧氏人以刑部右侍郎廵撫陜西持
　己端方政令嚴肅都指揮楊得青等私役操卒九疇
　劾之詔按治邊將請増臨洮諸衛戍卒九疇言邊城
　士卒非乏將帥能嚴紀律精訓練勤撫恤絶侵漁賞
　罰明信則人人思奮不然徒冗食耳竟不増戍邊民
　春夏出作田秋冬輙徙入塞九疇言邊將所以禦㓂
　衛民也今使民避㓂失業安用將帥因禁民入徙有
　被㓂者治守帥罪四年布政使許資言侍郎出鎮與
　廵按御史不相統事多拘滯請改授憲職便乃改授
　右副都御史大臣鎮守廵撫皆授都御史自九疇始
　王槩廬陵人以右副都御史廵撫陜西設法救荒全
　活數萬人流民歸業
　馬文升字負圗鈞州人成化四年固原土兵滿四倡
　亂邊陲告急特起文升副都御史廵撫陜西與總督
　項忠劉玉討平之生擒滿四進左副都御史廵撫如
　故文升數條奏便宜務選將練兵豐財設險為守邊
　計翦除劇賊西固番族不即命者悉滅之修馬政易
　番馬八千有竒以給士卒賑鞏昌臨洮飢民撫安流
　移績甚著而是時博勒呼滿達勒奇木嘉色稜比嵗犯
　邊文升請駐兵韋州而設伏於諸堡待之至九年冬
　㓂深入西路以有備不能大逞十一年春代王越為
　總制三邊軍務尋入為兵部右侍郎孝宗即位拜左
　都御史二年為兵部尚書土魯番據哈宻侵掠沙州
　迫罕都諸部附已文升薦許進廵撫甘肅請勅發罕
　都齊勤哈宻兵令副總兵彭清將之𨽻廵撫許進往
　討果克之西域遂定為兵部十三年盡心戎務數條
　上便宜率報可職守外所當及者亦言無不盡帝推
　心任之自太子太保屢加至少保遷吏部尚書加少
　師年八十五卒贈太師諡端肅
　項忠字藎臣嘉興人任陜西按察使嵗饑發廩不待
　報母憂歸部民乞留詔改右副都御史廵撫其地時
　洮岷羌叛忠發兵撫捕卒降其衆成化四年固原土
　兵滿俊即滿四叛聚衆據石堡城城險固俊據以為
　巢穴廵撫陳介進討復大敗賊衆至二萬勢益張詔
　命忠總督軍務與總兵劉玉討之時朝議欲益兵忠
　言益兵非便遂與廵撫馬文升分軍七道抵石城下
　與戰斬獲多伏羌伯毛忠戰死諸軍遽退忠即陣斬
　一千户以徇衆乃定㑹有星孛于台斗占者以為秦
　分不利忠曰昔李晟討朱泚熒惑守嵗卒以成功乃
　遣兵薄城下焚賊芻草絶汲道賊益窘邀忠與文升
　相見忠偕劉玉單騎赴之文升亦從數十騎往呼俊
　諭以禍福于是城中脅從者相率來降已而滿俊夜
　使愛將楊虎貍逺汲被擒忠貰其死解所束金帶鈎
　賜遣之約為内應誘俊出戰伏兵擒焉忠大小三百
　餘戰斬首七千六百有奇俘獲二千六百陞右都御
　史兵部尚書卒贈太子太保諡襄毅
　余子俊字士英青神人成化六年以右副都御史廵
　撫延綏請沿邊築牆建堡謂延慶地平易利馳突㓂
　屢来犯宿留重兵所費鉅萬莫若於沿邊築牆置立
　堡砦今舊界石所在多髙山陡崖依山形隨地勢或
　剷削或壘築或挑塹緜引相接以成邊牆於計為便
　十年役陜西軍給食興工東起清水營西抵花馬池
　延袤千七百七十里咸鑿崖築牆掘塹其下連續不
　絶毎二里置敵臺崖砦為廵警之所凡築城堡十一
　邊墩十五小墩七十八崖砦八百十九役軍四萬人
　不三月而成牆内之地悉分屯墾嵗得糧六萬石有
　奇初延綏鎮治綏徳州屬縣米脂吳堡悉在其外冦
　入掠鎮兵覺而追之已不及故往往得利去自子俊
　徙鎮榆林増衛益兵拓城置戍攻守器畢具遂為重
　鎮㓂抄漸稀民得安耕牧焉至十八年㓂入犯扼于
　牆塹散漫不得出遂大衂邊人益思子俊功尋拜户
　部尚書加太子太保卒贈太保諡肅敏
　徐廷璋字公器羅山人成化初以僉都御史撫延綏
　再撫甘肅條上邊務劾貪將建設學校在鎮七年武
　備整飭調撫寜夏大築邊牆塹山堙谷増立寨堡繕
　亭障時與陜西馬文升延綏余子俊名相埒稱闗中
　三廵撫
　蔣貴江都人正統中阿勒坦多爾濟巴勒屢㓂甘凉拜貴
　將軍率京兵五千騎廵邊兵至鎮蕃出魚兒海子哨
　還得敵營所在貴欲即往副將李安沮之貴拔劍厲
　聲言敢復諫者死遂躡跡敗之于石城又追至阿嚕
　俘斬殆盡阿勒坦單騎走死西土遂安捷報加封定西
　伯鎮甘凉後征雲南金齒皆平之以病薨贈國公諡
　武勇
　鄭時字宗良舒城人廵撫陜西値大饑請得帑金四
　十萬賑濟分門給散疏平凉利民渠以溉田民感其
　徳
　史琳字天瑞餘姚人歴官陜西布政司右參議時鞏
　昌蕃人為梗始至掩擊之盡降其衆遂出行部自安
　定㑹寜歴金蘭抵秦州相度地勢増繕屯堡斥堠以
　斷賊路既又轉闗中之粟以實甘凉身自督輸往来
　邊徼凡二年由是盡得其形勝要害及戰守方畧
　王越字世昌濬縣人成化五年冦入河套詔大同廵
　撫越帥師赴之越遣將三路破之㓂乃退七年加總
　督軍務専辦西事勅陜西寜夏延綏三鎮兵皆受節
　制九月滿達勒及博勒呼竒木嘉色稜留妻子老弱於
　紅鹽池大舉深入直抵秦州安定諸州縣越䇿㓂盡
　銳西不備東偏乃率總兵許寜遊擊周玉各將兵兩
　晝夜行八百里薄其營大破之擒斬三百五十獲駝
　馬器械無算焚其廬帳而還及滿達勒等飽掠歸則
　妻子畜産已蕩盡相顧痛哭自是逺徙北去不敢復
　居河套西陲息静者數年十年春廷議設總制府於
　固原控制延綏寜夏甘肅三邊總兵廵撫並聽節制
　以越任之三邊總制自此始論功加太子少保進兵
　部尚書仍掌院事成化十六年出塞大破虜于威寜
　海子封威寜伯𢎞治十年冦犯甘肅起越原官加太
　子太保總制甘凉邊務兼制延寜兩鎮明年分兵三
　路進𠞰皆破走之於賀蘭山加少保卒贈太傅諡襄
　敏
　范瑛字俊彦成化九年廵按陜西專理茶禁先是三
　邊缺馬廷議欲資茶以市馬瑛謂禁太嚴則利盡錐
　刀以病商太弛則利歸權勢以病國乃斟酌行之於
　是官茶行而邊馬足
　鄭己字克修山海衛人廵按陜西甘凉諸路嵗災告
　急已請蠲邊地逋賦而分别邊兵令壯者戰守老弱
　耕牧又上匡時圗治疏以安民練兵責將吏以將吏
　責銓樞以銓樞之得人歸人主之講學納諫亹亹數
　千言講賑濟飭邊備陜以西賴之時勲貴出鎮子弟
　怙勢凌下監司莫敢問已捕杖之濱死乃謀中之謫
　戌宣府
　秦綋字世纓單縣人先知秦州後陞鞏昌知府調西
　安遷陜西右參政岷州番亂提兵破之成化十四年
　秋㓂入花馬池敗官軍直抵平凉詔起綋户部尚書
　兼右副都御史總制三邊軍務綋馳至固原躬祭陣
　亡將士奏録死事指揮朱鼎等五人恤軍士戰没者
　家劾治敗將楊琳等四人罪更易守將練壯士興屯
　田申明號令軍聲大振初㓂未入河套平凉固原皆
　内地無患自博囉住牧後固原當兵衝為平慶臨鞏
　門户而城隘民貧兵力單弱商販不至綋乃拓其外
　城郭招徕商賈建改為州而身留節制之由是商賈
　流通公私兩便綋見固原迤北延袤千里閒田數十
　萬頃曠野近邊無城堡可依議於花馬池迤西至小
　鹽池二百里毎二十里築一堡堡周四十八丈役軍
　五百人固原迤北各築屯堡募人屯種毎頃稅米五
　石嵗可得五十萬石又言花馬池至固原墩臺疏逺
　敵騎得長驅深入當増築墩堡卒行綋䇿修築諸邊
　城堡一萬四千一百所垣塹三千七百餘里固原屹
　為重鎮敵人不敢窺伺又以意作戰車名全勝車詔
　頒其式於諸邊在事三年四鎮晏然前後經畧西陲
　者莫及十七年召還視部事以年老乞致仕卒贈少
　保諡襄毅
　許進字季升靈寳人除御史按甘肅有聲𢎞治七年
　以僉都御史廵撫甘肅時土魯番阿哈瑪特攻陷哈宻
　執忠順王善巴去使部酋據其城久不復進與都督
　劉寜軰出調諸部為聲援冒雪夜進遂破其衆餘敵
　入城登臺自保進諭而降之復得哈宻城獲善巴妻
　女或欲盡屠之進不可乃止録功陞副都御史廵撫
　陜西未㡬阿哈瑪特上書謝罪以善巴及金印来歸西
　域遂定官至兵部尚書贈太子太保諡襄毅
　楊一清字應寜雲南安寜人父景以化州同知致仕
　攜之居巴陵少舉竒童弱冠登進士父䘮卜葬丹徒
　遂家焉授中書舍人久之遷陜西提學副使在陜八
　年𢎞治十五年擢左副都御史督理陜西馬政太祖
　著令以蜀茶易番馬資軍中用久而寢弛奸人多挾
　私茶闌出為利番馬不時至一清乃請重行太僕苑
　馬之官嚴私通禁盡籠茶利於官以服致諸番番馬
　大集屯牧政修軍用漸足李東陽劉大夏皆材之㑹
　㓂大入花馬池命一清廵撫陜西仍督馬政甫受事
　㓂已退乃選精卒教演之創平虜紅古二城以援固
　原築垣瀕河以捍靖虜劾罷貪庸總兵鄭宏裁鎮守
　中官冗費正徳初㓂數萬抵固原一清輕騎晝夜行
　抵總兵曹雄軍張疑兵脅㓂夜發火礟㓂疑大兵至
　遁出塞一清以延綏寜夏甘肅有警不相援患無所
　統攝請遣大臣兼領之即命一清總制三邊軍務進
　右都御史一清遂建議修邊其畧曰陜西各邊延綏
　據險寜夏甘肅扼河山惟花馬池至靈州地寛衍城
　堡復疎㓂毁牆入則固原慶陽平凉鞏昌皆受患臣
　久官陜西頗諳形勢㓂動稱數萬往来倐忽未至徵
　兵多擾費既至召援輙後時欲戰則彼不来持久則
　師坐老防邊之䇿大要有四修濬牆塹以固邊防増
　設衛所以壯邊兵經理靈夏以安内附整飭韋州以
　遏外侵當務之急莫先於此今河套即周朔方唐張
　仁愿築三受降城置烽堠突厥不敢踰山牧馬宜増
　築邊防延綏至横城三百里設墩臺九百座剷削險
　崖峻阜連接寜夏東路花馬池帝可其議發帑築牆
　劉瑾憾一清不附已遂引疾歸安化王寘鐇反起一
　清提督軍務西討未至故部將仇鉞已捕執之召還
　拜户部尚書加少保進武英殿大學士請歸世宗即
　位廷臣交薦改兵部尚書總制三邊一清三為總制
　部曲皆踴躍喜旌旗壁壘色為一新召為吏部尚書
　進左柱國華葢殿大學士卒贈太保諡文襄
　羅明字時昭福建延平人𢎞治初廵撫甘肅奏罷貢
　獻以息横歛奪勢家所擅草湖以還軍士均水利清
　兵馬蠲逋負於學校風俗尤為加意増貢額選秀民
　躬教之革丁祭循用俗樂講求古樂舞器而演習之
　河西文風於是大振
　仇鉞寜夏人為寜夏前衛指揮寘鐇反鉞詐稱病卧
　賊黨周昂來視伏卒殺之集壯士馳詣寘鐇第縛之
　賊衆遂大潰論功封咸寜伯禄千石復拜平賊將軍
　督三屯營進咸寜侯
　顔頤壽湖廣人正徳間以大理寺少卿差查延慶諸
　務時劉瑾立法查糧各邊衛屯田欲有増益及查軍
　欲三丁抽一為正軍又以官銀散給軍民毎銀四錢
　責運邊糧一石毎二分五釐責納邊草一束賦重法
　嚴人不堪命頤壽不肯阿徇一切以寛大處之邊民
　受其徳澤因忤瑾意撤回百姓感恩攀送遥望車塵
　拜祝
　李鉞字䖍甫祥符人嘉靖元年鉞以兵部侍郎出總
　制陜西三邊軍務發内帑銀四十萬給軍需鉞長軍
　旅料敵多中初至固原㓂入犯時援兵未集乃下令
　大開諸營門晝夜不閉敵疑有備不敢逼乃礟擊之
　㓂引去以其間増築墩堡謹烽堠廣儲蓄選壯勇為
　備未㡬㓂復深入平凉涇州放兵大掠鉞宻令遊擊
　時陳周尚文等分伏要害遏其歸路軍遂大捷斬首
　百八十級獲牛羊萬計諸將入賀鉞曰敵既失利必
　束犯延綏檄諸將設伏待㓂㓂果如延綏伏發邀擊
　之斬首百餘級或請以捷聞曰偶勝耳惡足為功鎮
　廵奏捷璽書嘉之進右都御史
　王瓊字徳華太原人嘉靖七年起兵部尚書兼右都
　御史督陜西三邊軍務時土魯番據哈宻數擾肅州
　廷議閉闗絶貢已四年至是其將雅穆拉率衆求内
　屬沙州番人特黙格等亦率衆入附番来㓂者屢敗
　乃獻還哈宻求通貢瓊奏乞撫納通貢西域復定八
　年北㓂入犯莊浪靈州瓊統兵三萬按行塞下抵花
　馬池㓂徙帳逺遁九年洮岷畨人掠鞏昌命將擊之
　斬首三百五十餘級撫降七十餘族又置下馬闗門
　接修邊牆一百八十餘里起甜水堡至蘭州因地形
　勢挑壕塹八百餘里據險以守瓊在邊戎備甚飭土
　魯番率十國奉貢西北邊經嵗少烽警及是諸番蕩
　平西陲益靖甘肅軍民恐瓊去番㓂復侵相率乞留
　帝嘉之優詔奬加太子太保十年冬召拜吏部尚書
　明年卒贈太師諡恭襄其督三邊人以比楊一清云
　唐龍字虞佐蘭谿人以監察御史陞陜西提學副使
　歴吏部左右侍郎陜西方大饑濟農擁衆入據河套
　諳達亦出沒邊徼特陞龍兵部尚書總制三邊軍務
　兼理賑濟龍奏行捄荒十四事時濟農居套中諳達
　亦自豐州入套為患龍用總兵官梁震王効等分左
　右夾擊破之濟農自將入營花馬池龍督所部官兵
　迎戰大敗之時王効敗敵於興武營梁震敗敵於乾
　溝二旬三捷屢被奬賚召為刑部尚書龍於三邊四
　鎮山川地形險扼厯歴如指諸掌為圗置座隅坐而
　籌之咸中機要動必有功在邊四年朝廷倚重焉
　楊志學長沙人以右副都御史廵撫寜夏奏改稅糧
　以蘇民困創築威逺平逺靖逺三堡以遏㓂路民皆
　徳之
　張文魁字元甫河南蘭陽人嘉靖七年以右副都御
　史廵撫寜夏添置平逺迤北黄河戰船用扼敵人潛
　度刼掠之患既去人懐思之
　楊守禮字秉節蒲州人嘉靖初以右副都御史廵撫
　寜夏㓂犯固原敗之以功陞兵部尚書總督三邊軍
　務凡二嵗最有功加太子少保
　劉天和字養和麻城人嘉靖初以右僉都御史督甘
　肅屯政請以肅州丁壯及山陜流民於近邊耕牧奏
　當興革者十事屯政悉舉改撫陜西請撤鎮守中官
　帝從之洮岷番四十二族不順命天和討誅之十五
　年改總制三邊軍務倣前督秦紘製隻輪車練諸邊
　將士濟農㓂凉州莊浪屢遣將敗之㓂入黑河墩遇
　伏大敗入蒺藜川又破之進左都御史濟農犯河西
　禦却之進兵部尚書又築乾溝乾澗三百里十八年
　敵陷花馬池塞斬失守指揮二人敵侵固原東出乾
　溝令任傑等諸將襲其後捕斬二百餘級論功加太
　子太保兵部尚書天和年老乞休卒贈少保諡莊襄
　㓂天敘字子惇榆次人嘉靖三年以右僉都御史廵
　撫甘肅以銀的教射賞中者回賊犯山丹命將截殺
　斬其魁帥及餘黨三十六人西域貢獅子犀牛西狗
　天敘請却之邊人愛戴進右副都御史廵撫陜西㓂
　犯固原調度截殺有功闗中饑奏蠲租稅大發銀鹽
　賑濟又奏罷織造内官民賴以安厯兵部右侍郎卒
　貧不能殮
　楊博字惟約蒲州人任職方郎中大學士翟鑾廵九
　邊以博自隨所過山川形勢土俗好惡士卒多寡強
　弱皆疏記之至肅州屬番數百遮道邀賞鑾慮来者
　益衆不能給博請鑾盛儀衛集諸番轅門數以天子
　宰相至不悉衆逺迎將縳以屬吏諸番羅拜請罪乃
　稍賚其先至者餘皆懼不復来鑾還薦博可屬大事
　濟農諳達嵗盜邊尚書張瓚一切倚辦博帝或中夜
　降手詔博隨事條答悉稱㫖嘉靖二十五年超拜右
　僉都御史廵撫甘肅大興屯利請募民墾田永不征
　租又以暇修築肅州榆樹泉及甘州平川境外大蘆
　泉諸處㻻臺鑿龍首諸渠初罕都屬番避土魯番亂
　遷肅州境上時與居民戕殺博為築金墖白城七堡
　召其長令率屬徙居之諸番徙七百餘帳總兵官王
　繼祖却㓂永昌鎮羌參將蔡勲等戰鎮番山丹三告
　捷斬首百四十餘級進博右副都御史
　陳九疇字禹學曹州人正徳十一年兵備肅州値土
　魯番蘇勒坦稱兵擁萬騎入㓂嘉峪闗遊擊芮寜敗
　死城中寄住回人扎卜戩及實伯音徳爾等將謀内應
　九疇先事覘察悉捕戮之躬擐甲胄隨機戰守克保
　孤城後實伯音徳爾子穆爾瑪哈穆特赴京誣奏九疇被
　逮下獄時權閹用事而奸囘舍音和珊者又賄通禁
　闥遂落職為民嘉靖初詔捕舍音和珊誅死起九疇
　陜西按察使尋陞右僉都御史廵撫甘肅當地方變
　亂後極力鎮撫民用安輯二年親率兵援總兵官武
　振于凉州與㓂迎戰大捷三年蘇勒坦莽蘇爾復擁衆
　入㓂主將員缺九疇率裨將禦于嘉峪闗覘賊有擣
　虛意乃率數騎從間道疾趨甘州賊果掩至聞九疇
　先已入城相顧錯愕寄住奸回間諜等欲為賊應詭
　請禦敵不許隨按驗得實捕斬之賊計窮分掠紅水
　黒城等堡又尾擊之始遁甘州無虞比屋尸祝之
　曽銑字子重江都人嘉靖二十五年以副都御史總
　督陜西三邊軍務㓂大入延慶境銑率兵數千遣將
　搗㓂巢㓂始遁捷聞賚銀幣時套冦牧近塞居民不
　敢樵採間以輕騎入掠銑復率諸軍驅之逺徙詔増
　銑俸一級賜銀幣有加銑感帝知遇圗所報稱念㓂
　居河套久為中國患上疏請復河套條八議以進欲
　西自定邊營東至黄甫川一千五百里築邊牆禦㓂
　請帑金數十萬銑又條上方畧十八事並下廷議廷
　議套必不可復遣官逮銑嚴嵩令仇鸞誣銑尅餉鉅
　萬賂當途法司當銑交結近侍律弃市銑長于用兵
　嵗除夜命諸將出不得已丙夜被甲行果遇㓂擊敗
　之問何以知曰以烏鵲非時噪也皆大服既死家無
　餘貲隆慶初科道頌寃贈兵部尚書諡襄愍萬厯中
　勅陜西建祠
　王以旂字士招江寜人累官兵部尚書先是陜西總
　督曽銑倡議復套業奉命集議俄㫖出逮銑即命以
　旂代之陛辭馳入闗亟罷郡縣軍需停造器具又嚴
　盜馬之罰禁刼營之弊雖倉卒建牙而能推布腹心
　哈宻熟番久留甘肅患之乃召諭諸番為繕室授田
　示之生計仍約朔望族首得入闗為市諸番感喻稽
　首聽命逺徙嗣後敵入山丹波羅堡及莊浪髙家堡
　皆督師敗之計連年破敵及番人出沒境上者屢多
　戰功奪獲諸器無算修完延慶等處城堡墩臺及蘭
　州邊牆二百餘里進階光禄大夫太子太保卒於固
　原諸鎮軍民為罷市贈少保諡襄敏
　毛伯温字汝厲吉水人厯官都察院右僉都御史廵
　撫寜夏首罷衙前標軍三百人歸營諸弁無敢以兵
　司自衛檢屯田沒於河者蠲其軍租夏地早寒禾黍
　未實而霜隕禱於神仲冬始霜嵗大熟
　范鏓字平甫瀋陽衛人以右副都御史廵撫寜夏剛
　斷明察清查侵盜虚出糧料一十二萬餘石草五十
　餘萬束裁革冒功陞賞旗甲時方無事政務弛廢一
　朝振刷邊境肅然
　王崇古字學甫蒲州人嘉靖四十三年以右僉都御
　史廵撫寜夏遣將吳鼎有清水營之捷招降敵三百
　餘人邊功甚著進兵部右侍郎總督三邊二嵗中敵
　三薄城遣大將董一奎趙竒等尋遣雷龍等出長城
　二百里至白城㑹流賊郭孟震鈔掠秦晉勢張甚崇
　古檄兩省兵平之進右副都御史
　汪文輝字都山婺源人以副使兵備寜夏寜夏屯田
　瀕河易圮無影諸田賦重督嚴丁耗役劇輝虚心咨
　訪斟酌損益探本成書且與豁免於是逃者復疲者
　蘇民始有更生之樂又周廵所部以閘口嵗費不貲
　欲易以石土人難之輝程工量力通計所費三千兩
　較毎嵗閘口支費僅多三分之一乃慨然曰吾所愛
　千金及半月之勞不為百年計遂決計行之至定鹽
　法決寃獄籌兵勸農通商課士皆經國長慮
　石永字壽卿威縣人歴陞陜西副使駐甘州詢舊水
　田濬泉五十餘灌田八百餘頃居民争復業陞右參
　政廵視凉州土田乃募民墾闢導泉灌溉後皆為沃
　壤
　霍冀字堯封孝義人廵撫寜夏徧歴山川究其利害
　修内外諸闗鎮城雉堞及逺邇堡寨各路斥堠脩演
　武塲射圃及兵車厰火器庫疏治河渠牐堰招撫流
　移寛賦役新學宫建書院革差遣繁擾禁吏胥需索
　稽狡卒影射罪積年奸慝查贖鍰以助工奬義士以
　厲俗威行化洽陞户部右侍郎
　戴才字子需滄州人嘉靖四十年以僉都御史廵撫
　甘肅簡兵將足儲備敵入輙創去紅栁林鎗竿嶺之
　捷甘鎮向未有也以其間墾荒田興水利建學明教
　百廢振舉撫甘五年晉副都御史廵撫陜西尋陞總
　督凡三蒞陜熟悉利弊舉劾咸當其人裴家川腴地
　萬頃民苦敵不得田作才相度地形築牆建堡奏請
　專官營田秦隴間屹然巨鎮
　王世揚字孝甫廣平人以御史按視茶馬値嵗祲蠲
　贖鍰二千金復疏請茶課二千金賑之甘肅故以蕃
　為蔽蕃與狄閧世揚卵翼約束烽燧頓消嵗増馬四
　百七十匹省椿朋銀五千有竒遷大理卿仍兼御史
　閱視延綏世揚故諳九塞詭讕咸為次第閱實馬如
　初市否者閉闗其大賞轉賞勒如初額無侵士儲糈
　他所施設皆百年桑土至計最後條十事上嘉納之
　下所司覆著為令
　鄭洛字禹秀安肅人兵部尚書萬厯十八年經畧陜
　西延寜甘肅邊務諸番往来率取道甘肅諳達迎佛
　建寺於青海奏賜名仰華留别部博勒呼守之齊哩
　克赴仰華博勒呼部卒闌入西寜副總兵李奎醉斫
　之遂譟射奎死進圍舊洮州副總兵李聨芳敗歿入
　臨洮河州總兵劉承嗣失利遊擊李芳等皆死詔洛
　經畧七鎮以兵部員外梁雲龍僉事萬世徳隨軍贊
　畫洛至甘肅與雲龍入西寜控扼青海齊哩克還所
　掠人口輸罪請歸洛陳收番有大利㑹齊哩克北歸
　乞復貢市於是招撫一百六十五族部落五萬八千
　餘口給賞築堡隨便安挿自是番依中國為屛蔽我
　藉番人為耳目分撥隘口哨探敵情毎得預聞洛首
　議禁借路以伐奸謀焚夷寺以絶禍本乃養士秣馬
　集糧治器又多方揺撼散其黨後李汶田樂收兩川
　之功皆本洛謀加少保仍召理戎政
　魏學曽涇陽人萬厯十九年起兵部尚書兼右副都
　御史總制三邊學曽立朝敷政直亮清正有古大臣
　風巴拜之亂董師平夏在事三時賊滅城全皆本其
　謀為萋菲所中以去廷臣交頌其功公論不冺
　麻貴大同人萬厯二十年巴拜之亂以貴協鎮寜夏
　時分五隊攻城貴以遊兵䇿應巴拜自北門出戰欲
　逃勾套部貴率參將馬孔英先登赴敵逐之入城套
　部塔沁自花馬池西沙湃入貴偵擊于石溝又與總
　兵李如松夾擊套部於張亮堡追至賀蘭山以所斬
　級舉示賊賊始奪氣城破賊平
　李如松巴拜之變命如松總寜夏兵與御史梅國正
　統遼左宣大兵至時套部數闌入援巴拜如松遣裨
　將李寜等馳赴黄硤口擊之以勁卒千餘身往䇿應
　至張亮堡遇賊搏戰自夘至巳敵銳甚如松劍斬縮
　朒二人㑹李如樟麻貴亦至張左右翼夾擊之乃却
　追至賀蘭破南闗賊猶墐門斷塹以守承恩既殺其
　黨劉東暘許朝等懸首城上求撫如松先登圍巴拜
　家賊自縊斬其首賊平捷奏以如松為第一擢左都
　督
　張銓字宇衡山西沁水人萬厯中廵視陜西茶馬㑹
　屬番肆掠銓立參起釁邊將整肅金牌納馬之法又
　條奏馬政四議為通變苑馬之計籌邊造士卓有善
　政繩奸斥佞直聲振天下後殉難諡忠烈
　張九徳字咸仲慈谿人以按察副使為河東兵備時
　遼左川貴多調邊兵方遣行悍丁金白張威等殺領
　兵官焚掠而前徳至固原聞變星馳進大書前導曰
　戍士逺役誠可念即有所需何不以請輕犯國憲幸
　吾未受事可開一面如悔罪速投戈以明無叛志衆
　環跪叩頭請死哭聲震山谷徳慰遣歸營宻擒渠魁
　寘之法寜鎮以安時熊廷弼得便宜調發有偽充經
　畧使者勒取馬價甚倨曰道逺恐疲折價至近闗買
　馬為便徳命簡故牒印文小異遂伏罪復創設商學
　以便商賈子弟肄業靈州瀕河嵗費數千金以禦河
　天啟二年河大決居民議他徙徳相度水勢建石堤
　嵗省工役無算秦家渠常苦涸漢白渠常苦漲三農
　失業徳築長湃以䕶秦别開蘆口以洩漢計疏渠道
　三十里復蕪田數百頃嵗額増數千石時號張公堤
　為政先事綢繆臨機制變聲色不動而指揮若神履
　任六年以卓異擢廵撫都御史去先是靈州有祠祀
　楊一清王瓊及九徳去任鎮人思其功貌其像而三
　之更其額曰三賢
　李汶字次谿任丘人萬厯二十三年繼鄭洛為總督
　初洛請招番已有效汶踵行之遂有南川之捷獲頭
　目巴圗爾恰後以兵備劉敏寛分揷白旗招回番族
　且請曰各番窘約告討買賣葢求以氈皮牛羊易我
　米麫此亦於我有利宜訂期定物各於就近城堡換
　易資生其非時禁物仍宜嚴禁且各番素服於北一
　旦歸来一不得意縱兵讐搶不為保䕶必復外嚮凡
　有北警宜收其老小人畜於近堡令其精兵外禦我
　且救援彼欲築堡安居者亦為擇便久住永為保䕶
　之計邊方賴之
　田樂任丘人萬厯初凉永兵道鄭洛既還朝永㓂刼
　掠番人與其黨潛居海上計圗復逞乃命樂廵撫甘
　肅樂選將治戎㑹諸將議方畧樂曰青近窺甘泉永
　逼穴湟中首尾牽制我兵青恃强無備今出不意勢
　可必克青既克而永可擒也遂潛師擣青青單騎走
　於是為三伏待永宻與西寜道劉敏寛授計參將達
　雲分布既定永謂九月九日漢兒遊賞必不設備乃
　率衆佯呼求欵伏其千餘騎於後欲俟既合而發達
　雲率精甲短兵直接鎮海遊擊合諸番殱其後番兵
　拉巴勒擊其左隆卜申中擊其右永死於番兵者無
　算餘落皆夜徙海西羊牛家帳多為番獲諸番被刼
　者相率而歸樂曰永雖創和碩獨完宰桑納喇等全部
　猶盛非諸將所能辦也自率中堅所過簡其精銳晨
　夜赴西寜而納喇巴勒在前宰桑和碩後繼連絡數十
　里已攻拉巴勒寨樂曰賊以忿来本欲致死於我而
　先圗孤番誘我也乃間語拉巴勒曰若能堅守十日我
　必破賊拉巴勒急遂合於賊諸將讙焉樂曰拉巴勒非心
　背我者也已約彼紿賊賊氣銳必直前薄我我攻其
　外拉巴勒應於内破之必矣乃合諸軍營於康纒溝賊
　方圍堡矢下如雨達雲等更代以應之自辰至申永
　死傷環壘忿甚以驍悍犯西寜兵終不能入樂度其
　將走乃令間道設伏親與劉敏寛按中道諭拉巴勒
　收精壯截擊永遂逸宰桑和碩之驍勇兩捷殱之殆
　盡又閱兵邊疆修築阿壩松山平城等堡設將弁以
　防邊境乃寜敘功封松山伯廕一子世襲錦衣百户
　達雲凉州人西寜副總兵時總督李汶撫諸番雲安
　揷招致未期年收獲西寜甘州番萬一千餘人每出
　軍雲與宻議指授方畧南川之戰雲衷甲入陣手刃
　黠魁斬獲六百八十餘級西川之戰諸部幷力致死
　廵撫田樂合諸營令雲統之營於康纒溝敵圍康纒
　溝堡以誘雲麾衆四靣齊攻矢下如雨雲鼔衆分鎗
　砲弓弩更番應之從辰至申百餘合敵人馬死傷無
　數復以驍悍重鎧長鎗鈎杆犯西寜兵終不得入敵
　始去方兩軍相接礟石如雷烟焰瀰漫獨片雲五色
　葢罩雲營上時敵有擁坐纛者雲親提神砲擊傷之
　敵衆乃散將士咸呼神助云
　傅宗龍雲南人兩拜薊鎮督師為政綱紀分明賞罰
　信決再晋大司馬轉授三秦總督出闗𠞰賊大戰於
　河南寳豐力竭而死
　曹文詔大同人以戰功推陜西臨洮總兵掃靖邊氛
　平可天飛殄鐵角城八年流㓂高應祥張獻忠等率
　衆數十萬破隴扶鳳翔屬縣文詔同孫守法協力擊
　破之生擒高應祥獻俘京師㑹秦賊復熾慶寜告急
　文詔孤軍赴之遇于真寜和尚原賊驅民荷戈而鬬
　　賊内鐵衣雜農樵文詔不忍概加誅戰時稍開一面
　　衆逸不可止鐵衣農樵圍文詔文詔矢盡援兵不至
　　大呼格殺百餘㓂而死天下惜之至今原上有曹大
　　將軍戰死處大勒於石
皇清孟喬芳號心亭奉天人順治二年總督陜西軍務節
　　制文武安撫地方陜西三邊四鎮八府文武官民俱
　　就招撫三秦士民帖然安堵𠞰除逆賊賀珍胡向宸
　　孫守法馬徳等招降餘㓂平定漢中興安州郡五年
　　逆回米剌印等反叛攻陷河州蘭州臨洮等州縣進
　　至鞏昌喬芳選將調兵𠞰擒逆回米剌印等恢復臨
　　洮蘭州洮州等城平定地方時山西亂作復移兵征
　　𠞰收復蒲州解州運城河西逆回丁國楝等叛據肅
　　州喬芳遣將征𠞰宻授方畧攻克肅州擒賊首丁國
　　棟黒二等陣斬火者哈只等恢復城池誅逆撫順師
　　行到處民皆安堵大小數百戰皆躬自督陣將士奮
　　勇每戰必克又請豁八府一州積年荒糧招撫流移
　民皆復業清釐驛弊裁革冗役請令守兵興屯以足
　兵食規取全蜀糧餉不増而士馬飽騰知人善任所
　用將佐張勇趙良棟等統兵征𠞰所向成功鎮全秦
　十年兵民感戴以老乞休加少保兼太子太保馳驛
　回京卒諡忠毅
　劉芳名字孝五寜夏人順治二年任寜夏鎮總兵官
　抵任即平固原叛將武大定三年秦州逆賊賀珍王
　元馬徳作亂芳名以計先後擒斬之四年招降香山
　諸㓂散其餘黨地方以安十六年加左都督領兵征
　海㓂卒於江南贈太子太保諡忠肅詳人物傳
　劉斗字耀徽奉天人廵撫甘肅先是廵撫自甘駐凉
　康熙五年移駐蘭州自斗始為政嚴明綱紀肅清恩
　威並用清豁全省新舊荒糧民沾實恵又修學宫崇
　廟祀文教聿興士庶仰戴陞福建總督
　圗海滿洲人康熙十三年以大學士出為撫逺大將
　軍威著邊疆西人懐服時王輔臣餘黨未平海招撫
　順逆盡來歸附逺近百姓安堵先是平凉一郡被輔
　臣荼毒尤深海撫綏安輯民樂更生建祠勒銘以誌
　感洵功在封疆澤及生民
　吳丹滿洲人建威將軍康熙十三年同大將軍圗海
　討王輔臣贊勷軍務悉合機宜號令整嚴約束部卒
　兵臨之地市不易肆與士卒同甘苦恩威並用人懐
　敵愾平凉既下逆黨猶未盡除丹數騎入城宣布徳
　意開誠撫慰人皆傾心向化百姓賴以安全
　陳福字東海本延綏人遷居寜夏康熙十三年任寜
　夏總兵時吳三桂反王輔臣據平凉遥應之遣偽將
　西陷洮蘭東占花馬池定邊時寜夏兵先經調赴征
　川留者甚少人情洶洶福按劍曰吾知有朝廷封疆
　敢有異議者齒此劍遂整兵東向復花馬池定邊斬
　偽將朱龍陳江倪五等寜夏東路平隨移師西向固
　原刻期至平凉㑹嵗暮氷雪衆兵欲暫歸福銳意前
　進不許至恵安堡兵變遇害先是福家口留川吳逆
　　遣人持逆書偽劄結福福得書不啟視即表封奏聞
　　時賊據東路不得通福乃遣其弟壽由口外求䝉古
　　引路七日至京
上召壽問勞仍命壽從口外歸授福陜西提督加世職命
　　未至而福已歿　贈公爵諡忠愍詳人物傳
　　張勇字非熊咸寜人順治二年授陜西督標右營遊
　　擊在西安殺賊十七次後擒逆渠賀𢎞器李明義復
　　斬王元馬徳有功五年從總督孟喬芳征𠞰河西叛
　　回身先士卒敢戰先登恢復鞏昌臨洮蘭州凉州甘
　　肅城堡數百餘處斬偽王土倫太等生擒賊首丁國
　　棟黑承印前後斬級二萬有竒擢肅州總兵官逆回
　　定後城郭廟宇俱被殘毁勇捐資補修完固各處墩
　　臺隘口凡羌番出沒之所築牆設栅控扼防守夷人
　　不敢犯境城南黑水過硤處天雨水勢泛溢捐貲數
　　千鑿石築堤民田獲稔滇逆變叛全陜震動臨鞏已
　　失河西數郡人心洶懼勇統兵援𠞰行至靖邊驛賊
　　遣人投宻書勇立斬之刻期渡河復蘭州後平慶諸
　　處投誠全陜底定晉靖逆將軍一等侯在邊三十餘
　　年軍民感戴卒諡襄莊
　　趙良棟字擎宇延綏安邊堡人初任寜夏水利都司
　　因家焉順治初從總督孟喬芳𠞰叛回以擒偽將恢
　　復地方功陞髙臺遊擊調征滇黔平水西諸苗陞廣
　　羅總兵聞父䘮終制補任大同總兵移鎮天津滇藩
　　反平凉提督王輔臣亦叛寜夏提督陳福被害沿邊
　　擾亂
上簡良棟安撫星馳至鎮宣布
　朝廷徳意誅首惡寛脅從逺近悉安在鎮三年日練兵
　　儲餉規畫已定乃疏請以勁卒五千獨當一面進取
　　川滇康熙十八年冬遂自裹行糧由八堵山進宻樹
　　闗復徽州畧陽十九年正月朔兵臨白水江賊對江
　　列營拒守江流湍湧時無舟楫良棟身先士卒躍馬
　　浮渡兵從之賊潰走追至青川大敗之乘勝恢復成
　都申嚴紀律納降撫順市肆不移授勇畧將軍兵部
　尚書雲貴總督復雲南省城毫無所取授鑾儀衛使
　卒諡襄忠詳人物傳
　王進寳字顯吾靖逺人順治初從總督孟喬芳討叛
　回立功授守備陞遊擊値西夷狂逞隨提督張勇率
　師討之以功陞洪水營參將既而海虜輸欵乞住牧
　大草灘地進寳力持不可並議城單于故址遂改名
　永固以進寳為副將駐之番人畏威無敢飲馬城窟
　者晉西寜總兵㑹逆藩吳三桂反王輔臣亦叛蘭州
　已陷即統兵直抵黄河夜以皮囊冒險暗渡賊兵更
　番迎敵屢戰屢捷遂拔安定復金縣乘雪夜破臨洮
　復蘭州南安天水相繼投誠功上晉陜西提督鎮秦
　州南扼川逆北復通渭静寜平凉隴右既平晉奮威
　將軍進取四川鎮守巴蜀卒　贈太子太保諡忠勇
　詳人物傳
　葉映榴字丙霞江南上海人康熙十八年任陜西提
　學道衡鑒公明一時人文蔚起陞湖廣督糧道値夏
　包子亂殉節　贈工部侍郎諡忠節
　孫思克字復齋鑲白旗人康熙元年任甘肅總兵四
　年移駐凉州剔蠧蝕汰冗卒簡將材核儲餉勵精振
　刷將士精強嘗戒諸將以戢兵安民駐凉二十年民
　不知有兵吳逆叛隴右諸郡皆陷思克提兵征討收
　復靖逺平凉削平南安天水師行之處秋毫無犯民
　皆安堵二十三年陞提督甘肅軍務後征噶爾旦領
　兵出塞討平賊衆全軍奏凱晉振武將軍鎮守河西
　㡬四十年恩威所被兵民感頌卒　贈太子太保諡
　忠襄
　潘育龍字飛天靖逺人從軍督標屢立戰功康熙十
　四年値吳逆叛臨鞏秦蘭俱陷育龍隨征復涇州戰
　慶陽寜州功多固原失利寜夏道不通貝勒命由紅
　河川等處與賊連戰七晝夜卒達寜夏見提督陳福
　靣達機事從撫逺大將軍圗海討叛逆王輔臣恢復
　平凉一帶復興安城邑從征克川滇二十七年陞肅
　州副將三十年陞總兵在鎮八年出師敗敵於半箇
　山黒山兒湖察黑包月兒灣三家板等處凡五捷捐
　俸修築邊牆自野麻灣至下古城袤延一百七十里
　商旅安行番夷歛跡優恤軍士捐貲修復嘉峪闗七
　層城樓内安外攘夷人畏服三十五年征噶爾旦倂
　糧減卒倍道抵昭磨多遇敵力戰以寡敵衆飛礟中
　右頤戰益力敵大敗凱旋調總天津兵四十年陞固
　原提督捐貲修學設義塾因米價騰貴令鄉庄米止
　聽民買兵不得購發銀買糧食以贍兵米多價平兵
　民俱裕秦隴連山曠野俗悍便弓矢多盜凡壯勇之
　徒悉致幕下飭汛防定緝捕賞格盜息民安固原士
　馬隊伍器械俱甲天下四十八年晉鎮綏將軍卒
　贈太子少保諡襄勇詳人物傳
　江琦字思韓江西上饒籍先世以功為寜夏衛世職
　琦生而英勇武藝絶倫康熙十三年吳逆叛亂從總
　督趙良棟征討有功後征噶爾旦奮勇先登大獲全
　勝論功累陞總兵調鎮延綏河北四十八年擢甘肅
　提督建威布恩慎選舉覈冗濫簡士馬繕軍裝謹斥
　堠兵番畏服卒之日兵民為建坊焉
　殷化行號熙如咸陽人康熙三十二年以都督僉事
　任寜夏總兵三十五年五月内出口征𠞰至昭磨多
　地方大破厄魯特三十六年三月復出口𠞰噶爾旦
　加授都督同知
　富寜安滿洲人端方正直亷介謹慎康熙五十四年
　以吏部尚書辦理軍需嗣為靖逆將軍統師出塞馭
　兵紀律甚嚴而有恩塞外番夷畏威懐徳在巴里坤
　十餘年賊人無敢近塞擾邊陞大學士
　阿爾納滿洲人任副將軍持躬謹慎奉職公忠領兵
　出塞收復土魯番平定青海功績甚著兵之所至毫
　不擾民民皆感頌
　甘肅通志巻三十
欽定四庫全書
　甘肅通志巻三十一
　　名宦
臨洮府
漢馮野王字君卿元帝時遷隴西太守以治行髙入爲
　左馮翊
　馮逡字子産野王弟建昭中爲隴西太守治行廉平
　庫鈞光武時爲金城太守與河西都尉竇融等政皆
　寛和上下相親晏然富殖修兵馬習戰射明烽燧羌
　人犯塞諸郡相救由是羌人震服流民歸之
　張紆章帝元和時爲隴西郡太守燒當羌迷吾及弟
　號吾冦隴西紆將兵追獲之號吾曰誠得生還必不
　復犯塞紆放遣之羌即解散章和初傅育爲䕶羌校
　尉擊羌敗死紆代爲䕶羌校尉迷吾冦金城紆遣將
　擊敗之迷吾乞降紆因誘執迷吾斬其首以祭育塜
　鄧訓字平叔南陽新野人禹之子章和元年代張紓
　爲䕶羌校尉迷唐欲報其父迷吾怨率兵來至塞下
　訓乃嚴兵守衛羌掠無所得因解去於是發湟中兵
　掩擊迷唐大破之又以恩信懷諸附落小種燒當豪
　帥皆欵塞納質其卒也吏民諸羌爲訓立祠
　曹鳳和帝永元十四年爲隃麋相時安定降羌燒何
　種反郡兵擊滅之自是西海及大小榆谷左右無復
　羌患鳳上言宜及此時建復西海郡縣廣設屯田隔
　塞羌人交闗之路又殖榖富邊省委輸之役上從之
　於是拜鳳金城西部都尉將徙士屯龍支
　龐參緱氏人元初元年代侯霸爲校尉以恩信招誘
　號多羌二年春號多羌率衆七千餘人詣參降
　霍諝字叔智魏郡鄴人順帝時舉孝廉稍遷金城太
　守性明達篤厚能以恩信化誘殊俗甚爲羌戎所敬
　服
　貫友永元五年爲䕶羌校尉遣譯使搆離諸羌攻迷
　唐於大小榆谷獲首虜八百餘人收麥數萬斛遂夾
　逢留大河築城塢作大航造河橋欲以渡兵迷唐遠
　徙依賜支河曲
　侯霸和帝永元間爲金城太守時迷唐請降入居金
　城帝令居大小榆谷未幾復叛霸將兵出塞至允川
　與迷唐戰陷陣斬首羌衆折傷種人瓦解降者六千
　餘口
　魯謙扶風平陵人恭長子爲隴西太守有名績
　上官鴻和帝永元時爲金城長史開置歸義建威屯
　田二十七部
三國魏蘇則字文師扶風武功人起家爲酒泉太守轉
　安定武都所在有威名魏太祖征張魯過其郡見則
　悦之使爲軍導魯破則綏定下辯諸氐徙爲金城太
　守是時喪亂之後吏民流散饑窮則撫循之招懷羌
　戎旬月流民歸者數千家乃明禁令賞善誅惡教民
　耕種嵗大收由是歸附日多文帝以則平隴西李越
　加䕶羌校尉賜爵闗内侯又發兵至河西平麴演張
　進黄華之亂還金城進爵都亭侯食邑三百戸徵爲
　侍中初興平中則避難北地客安定依富室師亮不
　爲禮及爲安定守亮欲逃則使人解語以禮報之
　游楚字仲允馮翊高陵人太和中隴西太守以恩德
　爲治不好刑殺諸葛亮出隴右天水南安太守各棄
　郡東下楚獨據隴西堅守遣長史馬顒出門設陣而
　自於城上曉謂蜀帥言卿能㫁隴使東兵不上一月
　之中則隴西不攻自服若不能虛自疲弊耳使顒鳴
　鼓擊之蜀人乃去
晉車濟字萬度燉煌人穆帝時爲金城令後趙將麻秋
　陷金城濟不爲屈秋必欲降之臨之以兵濟辭色不
　撓曰吾雖才非龐德而受任同之身可殺志不可移
　乃伏劎而死秋歎其忠節以禮塟之
　張重華西涼王張駿子後趙石虎遣麻秋攻枹罕華
　遣謝艾連戰敗之虎歎曰吾以偏師定九州今以九
　州之力困於枹罕彼有人焉未可圖也
　任蘭後秦時爲金城太守乞伏乾歸以衆叛攻陷金
　城執蘭蘭厲色責乾歸以背恩違義乾歸怒而囚之
　蘭遂不食而死
南北朝魏李贒成紀人魏恭帝時王師東討朝議以西
　道空虛慮羌渾侵擾授贒河州總管河州舊非總管
　至是始置贒乃大營屯田以省運漕多設斥堠以備
　邊警於是羌渾斂迹
後周豆盧勣字定東昌黎人後周武帝初渭源燒當羌
　因饑作亂以勣有才畧拜渭州刺史甚有惠政華戎
　悦服大致祥瑞鳥鼠山俗呼爲髙武隴其下渭水所
　出其上絶壁千尋由來乏水諸羌苦之勣馬足所踐
　忽飛泉湧出有白烏翔止㕔前乳子而後去又白狼
　見於襄武民爲之謠曰我有丹陽山出玉漿濟我民
　生神烏來翔百姓因號其泉爲玉漿泉
隋段文振北海期原人髙祖時爲石河二州刺史甚有
　威惠遷蘭州總管封龍岡縣公尋以譖廢煬帝卽位
　徵爲兵部尚書從征吐谷渾文振督兵屯雪山連營
　三百餘里合圍吐谷渾於覆袁川以功進右光祿大
　夫
　裴倫河東人大業末爲渭源令屬薛舉之亂城陷遇
　害
唐李素立貞觀二十一年爲燕然都䕶統瀚海等六府
　臯蘭等七州素立撫以恩信羌落懷之其率馬牛爲
　獻素立惟受盃酒餘悉遣之
　薛訥字慎言絳州龍門人仁貴子開元二年吐蕃冦
　臨洮至蘭州剽牧馬詔訥攝羽林將軍爲隴右防禦
　使與王晙擊之追及賊戰武階驛犄角破其衆尾北
　至洮水又戰長城堡俘斬數萬悉收所掠及仗械不
　貲以功拜左羽林大將軍
　王晙滄州人爲隴右羣牧使開元二年吐蕃以精甲
　十萬冦臨洮屯大來谷其酋岔達延以兵踵而前晙
　選勇士七百人易胡服夜襲之多置鼓角於其後前
　軍遇冦大呼後人鳴鼓角應之賊疑有伏自相鬭死
　者萬計俄而薛訥至武階距大來二十里夾賊而陣
　晙與訥會夜使士銜枚鏖突賊駭引去追至洮水又
　敗之俘獲數萬
　郭知運字逢時𤓰州晉昌人從郭䖍瓘破突厥有功
　擢右驍衛將軍時吐蕃將岔達延乞力徐冦渭源盜
　牧馬詔知運與薛訥王晙等相犄角敗之進階冠軍
　大將軍兼臨洮軍使封太原郡公賜賚萬計徙隴右
　諸軍節度大使鄯州都督卒贈涼州都督配享太公
　廟諡曰威
　崔知温字禮仁許州鄢陵人仕爲左千牛累遷蘭州
　刺史党項羌入侵州境兵寡衆懼莫知所出知温開
　門不設備羌怪之不敢進俄㑹將軍權善才率兵至
　大破其衆善才欲窮追取之知温曰古善戰勿逆奔
　且谿谷複深草木荒延萬一有變不可悔善才曰善
　分降口五百贈知温辭曰我議公事圖私利耶累遷
　尚書丞
宋种誼字壽翁洛陽人熙寧初從髙遵裕復洮岷又平
　山後羌至熙河副將使青唐董氊遣鬼章迎候境上
　取道故爲囘枉誼固習其地里誚之曰爾謂我不知
　遠近耶改從便道遷本路都監自蘭州渡河討賊斬
　首六百元祐間復以平夏人功進熙河鈐轄知蘭州
　蘭與通遠皆絶塞中間保障不相接腴田多棄不耕
　誼請城李諾平以扼衝要從之
　王韶字子純江州德安人熙寧元年詣闕上平戎三
　策以爲西夏可取帝異其言召問方畧以韶管幹秦
　鳳經畧司機宜文字因按邊諭降俞龍珂率屬十二
　萬口内附五年韶引兵城渭源堡破䝉羅角抹水巴
　等族焚其廬帳而還洮西大震遂城武勝建爲鎮洮
　軍更名熙州置西河路以韶知熙州六年取河州進
　破訶諾木藏城穿露骨山南入洮州連拔宕岷二州
　疊洮羌酋皆以城附七年入朝還至興平聞景思立
　敗於踏白城瞎征合宗哥首領青宜結鬼章之衆圍
　河州韶馳至熙州選兵二萬直趨定羌城破結河族
　㫁夏國通路瞎征窮蹙丐降俘以獻韶入爲樞密副
　使
　趙隆字子漸成紀人熙寧初從王韶取熙河大將姚
　麟出戰被重創謂曰我渴欲死得水尚可活時泉近
　賊營隆獨潛往漬衣泉中賊覺隆且鬭且行得歸持
　衣裂水以飲麟麟乃甦討鬼章斧其橋鬼章失援乃
　成擒崇寜中鈐轄熙河兵將前軍出邈川復鄯廓
　王君萬秦州人熙寧五年以秦鳳指揮使從王韶開邊
　擢熙河路鈐轄洮西羌叛圍河州君萬請於王韶以
　爲南撒宗城小而堅强勇所聚若併兵破之圍當自
　解韶用其計已而果然
　景思立普州人以䕃主渭州治平砦以功知德順軍
　策應王韶取熙州過洮築當川堡克羌香子珂諾城
　遂定河州韶言其臨事忠勇擢河州刺史又兼河州
　團練使知其州青宜結鬼章舉兵襲殺伐木卒害小
　校七人以書抵思立詞不遜思立攻之於踏白城衆
　寡不敵兵敗死之
　苗授字受之潞州人熙寧中從王韶取鎮洮爲先鋒
　破香子城復與羌戰盡得河湟地鬼章冦河州詔授
　往一戰克撒宗論功第一遂知州事復知河州討生
　羌於露骨山斬萬級獲冷鷄朴羌族十萬七千帳内
　附威震洮西徙知熙州元豐中取定西降户五萬城
　蘭州遇賊數萬於女遮谷登山逆戰賊夜遁去授踰
　天都山焚南牟屯凡師行百日轉鬭千里始入塞
　劉仲武字子文秦州成紀人熙寧中遷熙河都監復
　湟川徙知河州吐蕃趙懷德狼阿章衆數萬叛命仲
　武相持數日潛遣二將領千騎叩其營戒曰彼出勿
　與戰亟還伏兵道左二將還羌果追之遇伏兵大敗
　斬首三千級復西寧州未幾懷德阿章降又羌王子
　臧征僕哥降徽宗召仲武勞之官其九子
　李浩字直夫西河人元豐中爲熙河鈐轄討山後羌
　至合龍嶺㑹戰遣降羌乞嘊輕騎突敵帳俘其酋冷
　鷄朴等遷安撫洮西五路大舉浩將前軍復蘭州徙
　知蘭州兼熙河涇原安撫副使
　王文郁字周卿麟州新秦人元豐中爲熙河將討靈
　武文郁得羌戸萬餘遷鈐轄夏人圍蘭州已奪兩關
　門文郁募死士夜縋而下持短兵突入賊卽掃營去
　擢知蘭州諜知夏人將大入清野以俟夏果舉國趨
　臯蘭文郁乘城禦之殺傷如積圍九日而解收其尸
　爲京觀後以副都總管知河州築安西城金城關
　孫路字正輔開封人元豐中通判河蘭二州元祐初
　司馬光議棄河湟邢恕謂路嘗爲河蘭二州判官在
　彼四年可問也光卽召問路挾輿地圖示光曰自通
　遠至熙州纔通一徑熙之北已接夏境今自北闗辟
　土百八十里瀕大河城蘭州然後可以捍蔽若捐以
　與敵則一道危矣光曰賴以訪君不然幾悞國事後
　徙知熙州涇原城西安詔出師牽制其勢路即將衆
　臨㑹州遂建取青唐之策
　王恩字澤之開封人神宗朝爲河州巡檢羌夏冦蘭
　州恩搏戰城下中兩矢拔去復鬭意氣彌厲遷涇原
　將哲宗朝䕶秦渭延熙四路兵城西安築臨羌天都
　十餘壘羌圍平夏恩設伏要其歸師果大獲
　劉舜卿字希元開封人元祐初知熙州夏人聚兵天
　都山連西羌鬼章青宜結先城洮州將大舉入冦舜
　卿使姚兕部洮西領武勝兵合河州熟羌擣講珠城
　遣人間道焚河橋絶西援种誼部洮東由哥龍谷宵
　濟拜金川黎明至洮州城下一鼓克之俘鬼章并首
　領九人斬馘數千計遷馬軍都虞侯
　游師雄字景叔京兆武功人爲儀州司戸參軍歴德
　順軍判官元祐初遷軍器監丞吐蕃冦邊其酋鬼章
　青宜結乘間脅屬羌搆夏人謀分據熙河詔遣師雄
　與邊臣措置便宜從事旣至諜知夏人聚兵天都山
　前鋒屯通遠境吐蕃將攻河州師雄欲先發以制之
　力請於帥劉舜卿分兵二道姚兕將而左种誼將而
　右兕破六逋宗城斬首千五百級攻講珠城㫁黄河
　飛梁青唐十萬衆不得渡誼破洮州擒鬼章及大首
　領九人斬首千七百級捷聞遷陜西轉運判官夏人
　攻蘭之質孤勝如二堡師雄上言蘭州距賊一舍通
　遠不百里非有重山複嶺之阻宜自蘭州李諾平東
　抵通遠定西通渭之間建女遮納迷結珠三柵及䕶
　耕七堡以固籓籬從之
　蔣之竒字穎叔常州宜興人元祐中知熙州夏人論
　和請畫封境之竒揣其非誠務修守備謹斥堠常若
　敵至終之竒任夏人不敢犯塞
　范育字巽之邠州人元祐中知熙州時議棄質孤勝
　如兩堡育爭之曰熙河以蘭州爲要塞此兩堡者蘭
　州之蔽也棄之則蘭州危熙河有腰膂之憂矣又請
　城李諾平女遮川曰此充國屯田古榆塞地也不報
　入爲戸部侍郎卒紹興中採其抗論棄地及進築之
　策贈寶文閣學士
　王厚字處道韶之子少從父兵間暢習羌事官累通
　直郎元祐中議棄河湟上疏陳不可不聽紹聖中榦
　當熙河公事㑹瞎征隴桚爭國河州守將王贍與厚
　同獻議復故地元符元年六月師出塞七月下邈川
　降瞎征九月次青唐隴桚出迎遂定湟鄯命厚知湟
　州未幾湟鄯棄厚亦貶崇寧初安撫洮西以破多羅
　巴功進熙河經畧安撫使
　种朴誼之子紹聖中爲熙河蘭㑹鈐轄兼知河州安
　撫洮西沿邊公事河南蕃部叛屬羌阿章率他族拒
　官軍朴至州方二日以熙帥胡宗囘迫之使出討遇
　伏首尾不相應朴力戰而死事聞贈朴雄州防禦使
　官其後十人
　穆衍字昌叔河内人元祐初大臣議棄熙蘭衍以爲
　蘭棄則熙危熙危則關中震議遂止熙河分畫未決
　詔衍視之還言質孤勝如據兩川美田實彼我必爭
　之地請界二壘間城李諾平以控要害及他城堡皆
　起亭障以通涇原明年遂城李諾平名曰定遠衍遷
　左司郎中
　姚雄字毅夫五原人紹聖中知熙州請城葫蘆河川
　據形勝以逼夏方興役時夏人以其衆來乗雄部熙
　河兵策援斬首三千級城成賜名平夏由知㑹州徙
　河州种朴與羌戰没王贍軍陷敵中雄自鄯至湟四
　戰皆捷拔出之遂築安鄉關夾河立堡以䕶浮梁通
　湟水漕運商旅負販入湟者始絡繹不絶
　劉韐字仲偃建州崇安人紹聖中王厚鎮熙州辟爲
　狄道令提舉陜西平貨司河湟兵屯多食不繼韐延
　致酋長出金帛易粟以餉軍公私便之遂爲轉運使
　初熙河郡常貢毛褐段厚于例外增以遺朝貴韐曰
　勿重困百姓厚從之
　苗履授之子元符初爲熙河蘭㑹都鈐轄知蘭州受
　詔同王贍取青唐與姚雄合兵討峗羌籛羅結與羌
　戰羌宵潰明日縱兵四掠焚其族帳而還
　張叔夜字稽仲開封人元符間任蘭州錄事參軍州
　地極邊恃河爲固每嵗氷合必嚴兵以備士不釋甲
　者累月叔夜曰此非計也不求要地守之而使敵迫
　河則吾計殆矣有地曰天都者介五路間羌人入冦
　必先至彼㸃集然後議所向每一至則五路皆竦叔
　夜按其形勢畫攻取之策建爲西安州自是蘭無羌
　患
　种師道字彛叔徽宗時爲熙州推官尋知西安州夏
　人侵定邊砦築佛口城師道率師平之始至渇甚師
　道指山之西麓曰是當有水命工求之果得水滿谷
　遷知渭州
　何灌字仲原開封祥符人徽宗朝徙熙河都監改知
　岷州引邈川水漑田千頃湟人號廣利渠徙河州提
　舉熙河蘭湟弓箭手入言漢金城湟中榖斛八錢今
　西寧湟廓卽其地也葺渠引水使田不病旱則人樂
　應募而射士之額足矣從之甫半嵗得善田二萬六
　千頃壯士七千四百人爲他路最
　劉惟輔涇州人建炎三年爲熙河馬步軍副總管金
　羅索引兵犯熙河經畧使張深遣惟輔將三十騎禦
　之夜趨新店金人恃勝不虞黎明軍進短兵相接殺
　傷甚衆惟輔舞矟刺其先鋒貝勒哈富洞胸墜馬死
　已而熙河陷惟輔走匿山寺欲圖恢復其親信軍詣
　金師降金人執惟輔誘之百方不答金人怒捽以出
　惟輔曰斬卽斬吾頭豈汝捽也顧坐上客王睿曰國
　家不負汝遽降敵耶卽閉口不復言而死所部亦多
　不屈俱被殺事聞贈昭化軍節度使立廟號忠烈
　髙子孺狄道人髙宗時知蘭州龕谷砦金人陷熙河
　子孺先刅其家而後死時馬步軍第六將韓青間行
　從劉惟輔爲金人所執罵不絶口而死
金圖克坦喀齊喀上京人臨洮尹是時闗陜以西初去兵革
　百姓多失業喀齊喀守之以靜民多還歸後遷元帥
　楊仲武字德威保安人皇統中同知臨洮尹先是羌
　人苦邊將貪暴相率爲冦掠仲武入其營諭之曰將
　校侵漁汝等今已懲治並曉以禍福羌人喜悦冦掠
　遂息後仲武改河中羌復掠熙河詔復遣仲武比至
　諸酋驚喜乃折箭爲誓羅拜而去
　伊喇成本名婁烏其先遼横帳人也大定初爲臨洮
　尹招降喬家等族首領召拜樞密使
　圖們呼圖克們字子秀貞祐三年知府事時夏人入冦
　圍臨洮圖克們夜襲其壘大捷夏人遁去正大末復爲
　臨洮總管元兵破臨洮圖克們被執誘之降不屈遂殺
　之
　龐迪字仲由延安人天眷中爲臨洮尹兼熙秦路兵
　馬都總管時隴右大饑流民四集迪開渠灌田流民
　利其食居民藉其力各得其所郡人立碑紀其政績
　大定初復爲臨洮尹
元田濟順泰定初爲臨洮府同知兼管本府諸軍奧魯
　勸農事廉慎不欺吏民畏服
　卓克索巴延祐初爲河州吐蕃宣慰使嘗置田贍學
　養育人才
　祁安狄道人爲臨洮府尹以廉勤見稱
　趙潘狄道人爲臨洮元帥嵗饑發倉廩以賑貧乏給
　農民種粟二千餘石蕪菁子百石人賴不飢郡當孔
　道傳置旁午有司敝于供給潘以私馬百匹充驛騎
　羊千口代民輸帝聞而嘉之命行省酬其直潘曰我
　豈以私惠而邀公賞耶卒不受
　傅夢臣至治二年由陜西行省宣慰使爲金州判官
　下車首興學校有治績賢聲著於時
　姚諒順帝至元初爲蘭州知州創建學校
明張温洪武初指揮守蘭州時元將王保保以兵襲蘭
　州奄至城下温謂將校曰彼衆我寡難與爲敵且彼
　遠來未知我虛實乘暮擊之可挫其鋒彼不退則固
　守以待援於是整兵出戰保保兵稍却遲明温收兵
　入城敵兵圍城數重温堅守保保進攻不利乃引去
　于光字大用南康都昌人磊落有大志洪武二年爲
　鷹揚衛指揮守鞏昌屢敗王保保軍及保保攻蘭州
　光將兵來援至馬蓮灘卒遇保保兵戰敗被執至城
　下使呼張將軍出降光大呼曰我不幸被執公等堅
　守徐總兵將大兵行至矣敵怒批其頰遂遇害城中聞
　光言守益堅
　韋正洪武初爲河州衛指揮使時河州新經王保保
　之亂城邑空虛嘗奏民間轉輸甚勞而茶布可以易
　粟以茶布給軍士令自相貿易庶省西民之力詔從
　之正日夜撫循軍民河州遂爲樂土
　劉釗直𨽻全椒人洪武末以陜西都指揮同知鎮守
　河州號令嚴明蕃族畏服永樂中領兵往烏斯藏賞
　諸國還遇蕃賊刼掠釗率衆破之在鎮三十餘年居
　民安堵歴都督同知
　張忠字友直太康人永樂初知蘭縣撫良善治奸慝
　邑戸不及千數而遞送人役月有萬計忠奏軍民協
　同遞送遂減三分之二縣地近黃河嵗令修造浮橋
　勞民費財奏行合府屬縣衛所同造民不爲害民間
　水利多爲勢豪所奪忠奏歸原主又將民田爲蓮塘
　並作草場牧養奏准照民間納糧並於空處牧養蘭
　民永受其福
　林宗德山東掖縣人永樂初同知臨洮值旱禱雨三
　日不食已而大雨霑足
　廖莊字安實吉水人景泰中任大理寺卿以直諫謫
　河州定羌驛丞天順元年陞刑部侍郎去之日軍民
　不忍舍于定羌寺䜿碑刻像以誌不忘
　何信字文實信陽人渭源縣丞初爲藩司舍人成化
　中關中大饑詔發漕粟萬石令南陽汝寧二郡發卒
　萬人運至闗中信言于藩司吳節曰闗中米石不過
　一金如令二郡卒人出金一兩卽罷若役使入闗糴
　粟可得萬石且免漕粟之苦二郡卒知役費且十倍
　皆踴躍從之民力不勞而闗中全活甚衆及爲縣丞
　㑹御史行縣簿尉以下皆跣走奉輿馬輙數十里信
　歎曰可以去矣遂棄官歸
　李進山西大同人正統中以山東都司指揮僉事守
　備蘭州廉能有爲更多營建置哨馬營於河北大岔
　口外築金城東西三闗及北門外水門一甕城一俾
　便於汲水且捍矢石造軍器每成刀以鐵鋌試矢鎗
　以甲胄試視堅脆利鈍爲賞罰又造兵車三百餘乘
　上爲板屋前後左右爲傍牌圖狻猊形於上而口眼
　爲孔以出火器每車神鎗十斬馬砲五九龍筒一五
　人一車行則衣糧附載之又築展新闗於東門外教
　場闗於南門外其餘有益地方者罔不畢舉致政還
　空城追送哭聲震野彭澤爲之傳
　熊槪字大節商城人成化間任臨洮知府地當寧夏
　河西之衝二鎮諸務皆取辦於此槪悉心經畫咸中
　機宜
　黃䇕河南人成化中初改蘭縣爲州知州事公署學
　校皆其創建事集而人不告勞
　李紀山西潞州人𢎞治中以錦衣衛經歴陞臨洮知
　府廉明公慎處事平恕念邊民寒苦噢咻如子嵗饑
　捐俸以賑教士子先德行而後文藝葺城建堞延袤
　數十里終紀任敵不敢犯邊去之日囊篋蕭然百姓
　攀送塞途
　李杲洪洞人𢎞治中臨洮同知管蘭州倉場民歌之
　曰官攢無鼠偷監收得李侯收支不留難軍民兩下
　安草場失火民懼杲得罪爭爲償納其得人心如此
　吳璇字世美髙唐人𢎞治中知河州以邊俗積玩首
　鋤强暴治民多惠政恩威並著軍民畏服
　吉陳直𨽻人嘉靖十四年知河州清介自持請托不
　行時衛軍强横咸正以法遠近凜然當道奬云嚴明
　之政大讋豪强清苦之操不殊寒士時論以爲實錄
　楊繼盛字仲芳容城人嘉靖中以兵部員外諫馬市
　貶狄道縣典史地居臨洮山中民不畏法比至翕然
　稱神明監司有難獄輙問楊典史少暇則進諸生講
　説文藝因買東山立書院居諸生卽羌人子弟咸引
　領受教諸生日衆無所取食乃鬻乘馬及夫人服裝
　買民地二百畝資諸生給筆札又引洮水灌地地益
　饒邑有煤山番人制之不開仰薪二百里外乃單騎
　召番人諭之咸服曰楊公卽須我穹帳亦舍之况煤
　山也居三年吏民呼楊父諸生稱闗西夫子
　張翼莊浪人隆慶初河州參將治兵有紀律尤重民
　事與州守聶守中開渠灌田復于水靈寺口黄河補
　建摺橋以便往來徧行河北大通堡一帶相地設險
　修築邊牆威肅三軍恩被百姓
　孟孝臣山西榆次人蘭州參將朴質有膽畧與士卒
　同甘苦萬厯十八年火落赤入冦渡大夏趨寧河孝
　臣奉檄應援大戰和政驛殺酋子枹罕兔長及壻拜
　　言他卜囊又斬虜衆十餘級敗之總兵劉承嗣與虜
　　戰於朱家山兵敗遊擊劉子都等皆死承嗣被追且
　　亟孝臣力救得免
　　聶守中三河人隆慶中知河州預防外患建南闗新
　　城民稱不便者十九竟力築之後敵犯境賴以保障
　　清丈田糧除豪猾嚴考課風清弊絶民至今懷思
　　夏鏜字梅原四川大足人萬厯九年知臨洮府是時
　　洮雖腹裏而羌距河湟不遠鏜慮河湟危則洮必危
　　請於當途議蓄客兵糧三千石草四萬束以備不虞
　　後邊有警大濟軍需人皆服其先識
　　岳維華字三峯曲周人萬厯十八年知臨洮府性鯁
　　介不喜浮華政尚廉平而威足懾衆時火酋入犯人
　　心危懼維華旦暮登城調度防守撫恤士卒不辭勞
　　瘁敵掠四境復督遣民兵相機擊之城賴以全
皇清季之佺字子雙真定人西寧鎮標遊擊吳逆變提督
　　張勇與總兵王進寶恢復臨洮時軍務孔亟以佺有
　文武才　題授臨洮知府佺招集難民流移復業調
　停輓運軍需不悞而民不擾當地方甫定之日人皆
　服其綜理有才兵民感頌
　王之鯨黄岡人知金縣前令王鯤化因虧空倉糧二
　千餘石繫獄逮役四十餘人追比待斃之鯨到任查
　邑有逃亡荒地捐貲買牛種給在事各役墾種計嵗
　所獲除完糧外卽以貯倉三年如數補足倉儲充實
　鯤化得釋歸里各役免罪仍不累民又興屯多屬揑
　報金民苦累鯨力請蠲免嵗饑民鬻子女者代贖還
　之仍周以粟建社學以訓邑子弟金民勒石頌之
鞏昌府
漢酈商髙陽人項羽入秦立沛公爲漢王以商爲隴西
　都尉别將定北地上郡
　袁盎安陵人文帝時爲郎中中郎將數直諌調爲隴
　西都尉仁愛士卒士卒皆爭爲致死
　种暠字景伯洛陽人由梁州刺史遷漢陽太守暠至
　郡化行於遠近懷撫羌人禁止侵掠
　傅燮字南容北地人爲漢陽太守善䘏人叛羌感恩
　悉來降附乃廣開屯田列置四十餘營時治中程球
　以奸利失衆金城賊王國等殺球遂進圍漢陽漢陽
　兵少糧盡燮猶固守而北地賊羌數千隨賊攻郡皆
　夙懷燮恩共於城外叩頭願送燮歸故鄉里子幹諫
　從其計燮歎曰食祿欲避難乎吾行何之吾必死國
　遂麾左右進兵戰殁諡壯節侯
　龐參字仲達緱氏人舉孝廉爲漢陽太守郡人任棠
　有竒節參到先候之棠不與言而示之以意參悟其
　㫖歎息而還在職抑强助弱以惠政得民元初時代
　侯霸爲䕶羌校尉以恩信招誘畔羌號多等帥衆詣
　參降官至太尉
　蓋勲字元固敦煌人漢陽太守時人飢相食勲調榖
　稟之先出家糧以率衆存活者千餘人
　耿种秉長子漢陽太守招降羌種三千餘戸
　橋𤣥字公祖梁國睢陽人爲漢陽太守時上邽令皇
　甫禎有贜罪𤣥收拷髠笞死於冀市一境皆震
　温序太原祁人建武六年拜謁者遷䕶羌校尉序行
　部至襄武爲隗嚻將茍宇所拘刼序曰受國重任義
　不背恩宇等復曉譬之序大怒叱宇等曰爾何敢逼
　脅漢將因以節撾殺數人賊衆爭欲殺之宇止之曰
　此義士死節可賜以劒序受劒銜鬚於口顧左右曰
　旣爲賊所迫殺毋令鬚汚土遂伏劒而死光武憐之
　賜塜塟焉除三子爲郎
隋辛公義狄道人開皇初除岷州刺史岷俗畏疫一人
　有疾合家避之病者多死公義欲變其俗凡有疾病
　者皆轝來安置聴事㕔廊悉滿公義親設一榻晝夜
　處其間所得秩俸盡用市藥迎醫療之病者多愈召
　其親戚喻之諸病家子弟慙謝而去合境之内呼爲
　慈母後遷并州刺史
　皮子信爲洮州刺史開皇三年吐谷渾冦臨洮子信
　死之
唐柴紹晉州臨汾人武德中爲將吐谷渾冦洮州紹爲
　賊所圍賊乘髙射矢下如雨紹遣人彈琵琶令二女
　子對舞賊怪之相與聚觀紹察其無備潛遣精騎出
　賊陣後擊之賊衆大潰
　安敬忠開元中爲會州刺史時河流横浸州城敬忠
　率兵作堰於是水西北流免衝決患
宋張守約濮州人神宗時鬼章圍岷州守約以秦鳳鈐
　轄提敢死士鳴鼓張幟髙山上賊驚顧而遁遂知岷
　州降其首領千七百人
　髙遵裕字公綽瓊之孫熙寧中從王韶取岷州下令
　曰生獲老幼與得級同全活者以數萬捷聞加岷州
　刺史
　种諤字子正洛陽人熙寧中知岷州董氊將鬼章聚
　兵洮岷新羌多叛諤襲擊破之又出塞收洮州
　种誼洛陽人元祐初知岷州鬼章誘殺景思立後益
　自矜大使其子詣宗哥請益兵入冦且結屬羌爲内
　應誼請除之詔遣游師雄就商利害遂與姚兕合兵
　出討追奔至洮州晨霧蔽野誼親鼓之有頃霧霽先
　登者已得城鬼章就執謂人曰我生惡种使今日果
　爲所擒
　姚兕五原人以熙河總管討鬼章於洮州破六逋宗
　城遂擒鬼章拜通州團練使
　姚雄字毅夫五原人哲宗時知會州開廣土地愛養
　黎庶又知岷州紹聖中渭帥城平夏夏人傾國來雄
　部兵策援大破之城成擢秦州刺史
　章楶浦城人知㑹州深得軍民之心元符元年夏人
　入冦陷會州楶爲經畧使帥師大敗之克復有功初
　知渭州卽言葫蘆河川形勝宜城以偪夏遂築二城
　於石門峽又築西安城夏衆來乘楶迎擊敗之邊功
　爲西方最
　何灌知岷州葺渠漑田二萬六千頃募射士七千餘
　人爲他路最
　劉錡字信叔仲武子髙宗錄仲武後召見竒之差知
　岷州爲隴右都䕶與夏人戰屢勝夏人兒啼輙怖之
　曰劉都䕶來張浚竒其才以爲經畧使兼知渭州後
　以順昌戰功爲節度使兼沿淮制置使
　郭成字信之中安堡人守隴西羌人畏服邊境輯寧
　王淵字幾道熙州人知鞏州寧遠砦諸羌入冦經畧
　司討之表淵總領岷山蕃兵將城潭州羌衆來爭淵
　奮擊大破之
　陳寅紹定中知西和州元兵入境屢攻却之元兵增
　至數十萬圍城外援不至城陷寅謂妻杜氏曰若速
　自爲計杜氏厲聲曰安有生同君祿死不共王事者
　卽飲藥自殺二子及婦俱死母傍寅斂而焚之乃朝
　服登戰樓望闕號泣曰城之不存臣死分也恨無以
　報國再拜伏劒而死事聞立廟祀之贈文華閣待制
　諡襄節
　賈子坤字伯厚潼川人爲西和州推官攝通判闗外
　被兵與陳寅誓死城守及城陷子坤亦朝服與其家
　人十二口死之
　郭祖德爲會州統制兵馬築堡保障軍民懷思
金郭哈瑪爾㑹州人與兄祿大俱以善射應募興定初祿
　大以功授會州刺史夏人攻會州祿大遙見人馬中
　有金甲者一發中其吭殪之又射一人矢貫兩手於
　樹敵大驚城破祿大哈瑪爾俱被執夏人憐其技囚之
　兄弟誓死不屈其後兄弟謀奔會祿大竟爲所殺哈
　瑪爾獨拔歸興定五年夏人侵定西哈瑪爾敗之以功遷
　同知臨洮府事元光二年授通遠軍節度使冬哈瑪爾
　與鞏州元帥田瑞攻取會州城上有舉手於懸風版
　者哈瑪爾射之手與版俱貫凡射死數百人夏人乃出
　降正大初田瑞據鞏州叛哈瑪爾帥衆先登以功進都
　總管元帥天興三年甲午春金亡獨哈瑪爾堅守孤城
　元兵悉力攻之哈瑪爾日與血戰殺傷甚衆度力不能
　支乃命積薪自焚其家人哈瑪爾獨上大草積發數百
　矢無不中者矢盡自投於火城中無一人肯降者土
　人爲立祠
　愛紳興定中兵馬都總管任定西州刺史卓有惠政
　趙阿克强疊州安撫使時兵興城無居人昌至則招
　逃亡立城壘課耕桑以安輯之
　郭斌正大末會州將元兵圍會州斌力戰累旬城將
　陷乃驅妻子聚一室焚之已而自投火中有婢自火
　中抱兒出泣授人曰將軍盡忠忍使絶嗣此其兒也
　幸哀而收之言畢婢復赴火而死元將安札爾聞之
　惻然爲保其孤
明馬華字德輝六合人洪武時掌岷州衛指揮負性嚴
　毅才兼文武始築東西二城立樓置門伐木通道繕
　甲兵練士卒建學校衙署橋梁烽堠營堡郵驛倉厰
　壇社廟宇之屬以次脩舉十五年夏羌戎爲亂上命
　率西安五十衛步騎二萬直抵疊城討之殱五千餘
　衆番羌聞聲竄伏邊疆以寧陞陜西都指揮使
　牛勵博平人洪武間知通渭縣公勤廉幹撫民有方
　九年考滿父老奏留復任又九年以貧不能還遂籍
　於縣
　孫亶江隂人進士永樂中知鞏昌府在郡多善政平
　役省刑官滿當代民上章乞留加俸二級復任政績
　益茂
　李達定遠人永樂中以都督僉事鎮守洮州洮地僻
　近邊民皆勁悍達奏建儒學以興文教撫招生蕃内
　附奏給金符每嵗納馬後爲定制
　尹陳信陽人宣德中安定知縣勸農脩學政教兼舉
　吏畏其威民懷其惠
　和寧岷州人元哈札爾之孫世襲指揮宣德元年調
　岷州領軍征松潘等羌有功鎮守岷三十餘年號令
　嚴明蕃人畏服
　韓福山東人正統初知鞏昌府剗暴除奸寛猛得宜
　遠近以神明稱治行爲秦中首秩滿去父老爲泣涕
　䜿碑尋擢都察院右僉都御史
　房貴寧夏人正統二年守備建置靖遠城垣公廨墩
　塘事竣奏設學校倉場驛遞又奏討楚府牧軍七百
　以資戰守百務聿舉事妥人安歴二十年都御史耿
　九疇薦進署都指揮使囘司掌印
　胡智瀏陽人天順中知漳縣歴任九年政通人和賦
　平訟簡值天旱脩渠引水灌漑田疇遇溝則架木槽
　以通之實惠及民民思之不忘
　戴浩浙江鄞人景泰初知鞏昌府適邊患方熾浩輯
　民飭武郡賴以安嵗大祲不俟報卽發儲三萬賑之
　當路援法論浩浩上疏待罪曰臣願以一人之命易
　千萬人詔原浩而令民償所貸或檄浩促之浩曰瘡
　痍未復而速征不如無賑請以約三嵗償之明年復
　旱浩禱之三日卽雨隴闗盗梗計擒其黨而盗息
　王珣新安人景泰初任伏羌拓脩縣城穿渠種植寛
　仁惠愛政績茂著
　秦紘單縣人景泰時鞏昌知府廉潔公正人不敢干
　以私
　董敬禹州人成化三年知通渭營建城池爲民保障
　九年致政歸其勞績至今誦之
　孫春字一元河南尉氏人𢎞治初知鞏昌府居官清
　勤持法平恕興立學校增建公署後陞都御史
　邢瓘昌邑人𢎞治間鞏昌推官巨盗被繫株連枝引
　經嵗不決瓘一讞成獄嘗攝府縣篆明決若神人爲
　歌曰朝視府夕視縣府如衡縣如鑑其得民如此
　裴紹芳山西靈石人𢎞治間知伏羌存心忠誠涖政
　仁恕民有謠云縣令裴性和夷愷悌慈祥處處知宣
　上德慰民思澤若陽春逗栁枝黃童白叟盡舒眉
　朱裳字公埀直𨽻沙河人御史出知鞏昌府俗朴不
　務學裳振興文教郡以大治嘉靖初察舉天下郡守
　治行髙者賜燕勞得八人裳以清名與焉
　張居敬字伯簡趙州人鞏昌同知三覈邊餉再攝郡
　符直指西巡咸舍司理而任居敬精明廉幹不負所
　委五年報政陞知本府凡所經畫悉皆實政議驛傳
　議條編皆朝上計夕報可閑墨吏人重犯法案無滯
　牘陞憲副
　張世應字懷陽湖廣石首人知鞏昌府初至人以年
　少易之旣下車投訟者百餘人次其先後俱令次日
　候鞫老吏黠胥腹笑之至期聽兩造出剖㫁數言立
　決無不盡理兼寓化誨其無情甚者酌輕重笞遣之
　於是人人駭服事有阨於上不便於民者輙出身爲
　民請命合屬向風郡以大治三年陟苑馬卿備兵莊
　浪
　田選山西汾州人選貢任靖遠同知下車值嵗荒勸
　民出粟以救飢殍開發倉庾以濟軍士設糜煮粥躬
　親給散清勘屯地豪猾兼併詭寄者悉爲釐正
　王繼夏岢嵐人知寧遠邑當通衢且地磽瘠民艱於
　　賦困於役繼夏乃櫛比其俗差爲等捐冗費禁苛取
　　平均置驛之序嵗時行鄉落勸農力耕覈社倉教積
　　貯墾荒萊招流亡因山就澤聽民自利不爲禁庾橐
　　旣充喜曰民可以教矣舉鄉約申六訓延見諸生考
　　德問業又增築陴堞鑿渠引水百姓利之爲立祠
　　應昌士台州臨海人明末知安定縣闖賊縱横所過
　　無完邑昌士與捕官葉暹城守賊至環圍旬日矢石
　　交攻不能下先是舊令王垣四川文人也以署會寧
　　縣篆爲賊所執至是驅以説城下垣請登城説之旣
　　上乃朂以死守賊遂斫垣於城上衆薄而登城遂陷
　　昌士毅然不屈賊磔之
皇清龔佳育字祖錫浙江仁和人由吏員康熙二年知
　　安定縣自明季冦虐後廬舍焚毀流移未復民多逋
　　賦育以徵糧耗羡盡歸公帑抵民積欠於是逋額盡
　　完而前令被劾者皆得釋歸城内空虚造房數百間
　　招人居止脩葺學宫并城隍廟以德化民獄無繫囚
　先是上司吏胥購差日至需索無厭佳育甫到任持
　檄者四十餘輩有臬胥作威凌吏詈官者執而杖之
　又有詭言受指訪事覘令貪廉者止縣舍索吏民錢
　旣盈橐尚未厭值令升堂胥昻然來吏民投牘育遣
　卒至其舍搜得贜物決以重杖自是無敢至縣者後
　陞戸部主事歴太常寺卿
平涼府
漢王尊字子贛涿郡髙陽人安定太守出教告屬縣令
　長丞尉正身率下故行貪鄙能變更者與爲治明慎
　所職毋以身試法又敇掾功曹各砥厲助治其不中
　用趣自避退毋久妨賢五官掾張輔貪汚不軌捕繫
　獄數日死盡得其奸贜威震郡中盜賊分散
　蕭由字子驕杜陵人前將軍望之子爲丞相西曹掾
　舉賢良累遷安定太守治郡有聲公卿多稱薦之
　張奐字然明燉煌酒泉人永壽元年遷安定屬國都
　尉初到職左薁鞬等冦美稷東羌應之而奐壁惟有
　二百許人聞卽勒兵出進屯長城遣將王衛招誘東
　羌使冦不得交通遂破之郡界以寧羌豪帥感奐恩
　德上馬二十匹先零酋長又遺金鐻八枚奐以酒酹
　地曰使馬如羊不以入廏使金如粟不以入懷悉以
　金馬還之羌性貪而貴吏清前有八都尉率好貨財
　爲所患苦及奐正身潔己威化大行
晉賈疋字彦度武威人疋勇畧有志節初辟公府遂歴
　顯職遷安定太守以匡復晉室爲己任愍帝以疋爲
　驃騎將軍封酒泉公時劉曜等攻竺恢於西平疋邀
　擊大敗之追至甘泉遂迎秦王奉爲皇太子後墮澗
　遇害人咸惜之
　姚碩德興之叔父也萇卒興以碩德鎮隂密將佐言
　於碩德曰公威名宿重部曲最强今喪代之際朝廷
　必相猜忌非永安之道宜奔秦州觀望事勢碩德曰
　太子志度寛明必無疑阻今苻登未滅而自尋干戈
　所謂追二袁之蹤授首與人吾死而已終不若斯及
　至興優禮而遣之鎮
南北朝魏盧道裕字寧祖涿州人少以學行名尚獻文
　女拜駙馬都尉遷涇州刺史吏民愛之
　竇熾字光成扶風平陵人大統中爲涇州刺史政號
　清靜蒞職數年除原州刺史抑挫豪右申理幽滯政
　暇卽親巡隴畝勸民耕桑在官十載甚有政績州城
　北有泉水熾屢經游踐因酌水曰吾在此州惟當飲
　水而已及去後人感其遺惠每至此泉莫不懐之
　費穆字朗興代人宣武初爲涇州長史時刺史皇甫
　集恃外戚多爲非法穆正色匡諫集憚之轉安定太
　守後蠕蠕主婆羅門歸降其部衆因饑侵掠邊邑詔
　穆銜命宣慰便皆欵附明年復叛入冦涼州除穆西
　北道行臺往討穆至涼州蠕蠕遁走穆簡練精騎伏
　於山谷使羸劣之衆爲外營以誘之賊騎競至穆縱
　伏奮擊大破之
　李賢字賢和隴西成紀人爲原州都督大統二年州
　民豆盧狼據城叛賢率敢死士擊破之狼遁走賢追
　斬之以功授原州刺史俄而茹茹圍逼州城賢發兵
　擊之斬獲不可勝計人得安堵賢雖少從戎旅而頗
　閑政事撫導鄉里甚得民和宇文泰至原州令賢乘
　輅備儀服以諸侯會遇禮相見進爵西河郡公
　李遠字萬嵗賢之弟正光末勅勒賊胡琮侵逼原州
　遠率勵鄉人喻以節義深壁拒守除原州大中正後
　從征竇泰復𢎞農授都督原州刺史宇文泰謂遠曰
　孤之有卿若身之有臂豈可暫輟本州之榮乃私事
　耳令居麾下
周于翼字文若代人周閔帝時爲渭州刺史翼兄寔先
　涖此州頗有惠政翼又推誠布信夷夏感悦比之大
　小馮君焉
隋元褒原州總管有商人爲賊刼其人疑同宿者執之
　官褒察其寃遂捨之商人詣闕訟褒受金縱賊文帝
　怒遣使詰之褒引咎遂免官盗尋發上詔褒諭之曰
　何至自誣褒曰臣受委一州不能息盗臣罪一也百
　姓爲人所誣不付法司卽放免臣罪二也不存形迹
　至今爲物議所疑臣罪三也臣又不言受金使者復
　有所窮究横及良善益重臣罪是以自誣上歎異稱
　爲長者
　趙軌洛陽人衛王爽爲原州總管軌爲司馬在道夜
　行其左右馬逸入田中暴人禾軌駐馬待明訪知禾
　主酬值而去原州吏民聞之感勵莫不改操
唐劉感岐州鳳泉人武德初以驃騎將軍鎮守涇州爲
　薛仁杲所圍糧盡城陷感率衆與賊戰被擒令感約
　城中降感紿諾擁至城下感大呼曰賊大飢亡在旦
　夕秦王將數十萬且至勉之無懈仁杲怒執感埋其
　半身馳射之感至死詈益甚賊平髙祖購得其屍祭
　以少牢
　馬璘岐州扶風人爲涇原節度使建涇州城在涇八
　年繕屯壁爲戰守具令肅不殘人樂爲用冦不敢犯
　爲中興鋭將初涇卒有犯法者璘愛其勇欲活之段
　秀實曰將有愛憎而法不一雖韓彭不能爲理璘善
　其議捕卒竟殺之
　李晟字良器洮州臨潭人年十八嵗從王忠嗣擊吐
　蕃悍酋乘城殺傷士甚衆晟一矢殪之大厯初吐蕃
　冦靈州李抱玉授晟兵五千使擊之辭曰以衆則不
　足以謀則多乃請千人趨臨洮屠定秦堡執其帥慕
　容谷鍾虜乃解靈州去遷涇原四鎮北庭兵馬使馬
　璘與吐蕃戰鹽倉敗績晟率游兵拔璘以歸及定朱
　泚之難晟以涇州倚邊數戕其帥請治不龔命者因
　以訓耕積粟實塞下羈制西戎乃拜晟鳳翔隴右涇
　原節度使兼行營副元帥徙西平郡王
　段秀實字成公姑臧人爲涇州營田官大將焦令諶
　取人田給與農曰且熟歸我半是嵗旱諶督責益急
　秀實賣所騎馬市榖代償及爲刺史别將王童之謀
　作亂約聞警鼓而縱秀實知之召鼓人陽怒失節戒
　曰每籌盡當報因延數刻盡四鼓而曙童之不果發
　後節度涇原吐蕃不敢犯塞
　馮河清京兆人涇原兵馬使數與吐蕃戰有功名聞
　軍中姚令言犯闕德宗幸奉天河清聞問與領州事
　姚况召諸將計事東向哭相勵以忠義卽發儲鎧完
　仗百乘獻行在所初帝之出六軍倉卒無良兵及河
　清輸械至披堅勒兵軍聲大振卽拜河清涇原節度
　使安定郡王况行軍司馬朱泚數遣諜人招之河清
　輙斬以徇
　姚况建中時領涇州事德宗狩奉天况與馮河清聞
　之集將士激以忠義發甲兵輸行在所詔况爲行軍
　司馬
　李元諒安西人鷙敢有謀貞元三年吐蕃請盟詔以
　軍從渾瑊會盟平涼元諒軍潘原以爲援元諒謂潘
　原去平涼七十里如有急何以赴請與公連屯瑊不
　聴元諒密徙營次之旣會元諒望雲霧曰不祥必有
　變傳令約部伍俄而敵果刼盟瑊奔還元諒兵成列
　出敵乃去瑊得振旅徐還帝聞之嘉歎賜良馬金幣
　後爲隴右節度闢美田勸士墾藝嵗入粟數十萬斛
　又築連弩臺遠烽偵進據勝勢始列新壁敵遂無所
　掠涇隴以安
　裴識聞喜人涇原節度使鎮平涼脩保障整戎器開
　屯田初將士守邊或積嵗不得還識立沿邊將士限
　滿者代親七十近戍由是人感悦加檢校刑部尚書
　凡歴六節度所涖皆可稱述
　劉昌字公明汴州開封人善騎射貞元中拜涇原節
　度使城平涼開地二百里扼彈箏峽又西築保定扞
　青石嶺凡七城二堡旬日而就在邊凡十五年身率
　士卒墾田三年軍有羡食邊陲安寧將士骸骨暴露
　昌始瘞之夕夢若詣昌謝者昌具以聞德宗命建二
　冡將曰旌義士曰懷忠葬淺水原詔翰林學士爲銘
　識其所昌率諸將祭之邊兵莫不感泣
　郝玭涇原禆將貞元中鎮臨涇雄鷙善戰屢破吐蕃
　常請於帥以臨涇洛口地其川沃衍宜畜牧築城益
　軍以伐謀前帥不能用及段佑節度涇原嘉其策請
　於朝元和三年詔城臨涇爲行原州以玭爲刺史戍
　焉玭在邊三十年每戰輒克吐蕃不敢近虜大畏嘗
　稱其名以怖啼兒遷涇原行營節度使封保定郡王
　贊普常等玭身鑄金象令於國曰得生玭者以金玭
　償之朝廷畏失名將徙慶州
　朱忠亮字仁輔汴州浚儀人憲宗時爲涇原四鎮節
　度使綜覈軍籍得竄名者三千人吏白老卒不任戰
　可罷忠亮曰古于老馬不棄况戰士乎聞者感奮又
　涇俗舊多賣子亮以財贖免者前後數百築潘原城
　有勞
　周寶字上珪平州盧龍人涇原節度使務耕力農聚
　糧二十萬斛時號良將
五代王殷大名人晉天福中拜原州刺史殷事母以孝
　聞欲與人遊必先白母母所不可者卽不敢往及爲
　刺史政事有小失母輒責之殷卽取杖授婢僕自笞
　於母前
　趙遠幽州人初充六軍判官歴涇州判官居官清廉
　民懷其政
宋白重贊憲州人習古兵法嫻於將畧知涇州涇人賴
　以安靖
　孫繼鄴金陵人涇原路副都總管兼知渭州建言蕭
　關故道前控大川賊騎所出誠得屬羌與奉賜且羈
　其帥長使爲籓籬則可無西顧之憂矣
　張齊賢字師亮曹州人李繼遷陷清遠軍命齊賢爲
　涇原等州軍安撫經畧使齊賢上言清遠軍陷没以
　來靈武一郡援隔勢孤此繼遷所覬覦而必至者也
　以事勢言之加討則不足防遏則有餘能以官爵恩
　信結蕃部大族首領素與繼遷有隙者使相攻奪我
　乘敝而擊之則繼遷可滅也時不能用靈州果陷後
　繼遷復入冦齊賢分部諸將却之邊陲遂寧又言邊
　事利害甚悉西人懷之
　趙昌言字仲謨汾州孝義人知涇州當官無所顧避
　以威斷立名太宗嘉之
　李繼隆字霸圖上黨人至道二年爲靈環十州都部
　署初饋餉靈州必由旱海踰冬及春芻粟始集繼隆
　排衆議堅請徑古原州蔚茹河路太宗許焉遂率師
　進壁古原州令如京使胡守澄城之是爲鎮戎軍
　李繼和字周叔常從兄繼隆征伐繼隆請城鎮戎尋
　棄之咸平中繼和再請遂命繼和知鎮戎兼渭原儀
　都巡檢使復築焉加領平川刺史繼遷桀驁命張齊
　賢梁灝經畧因訪繼和邊事繼和上言鎮戎軍爲涇
　原環慶渭儀秦北面屏蔽當囘鶻西涼六番諸族之
　路誠用步騎五千守之涇原渭州有急會此併力戰
　守則賊不能越而邊民熟戸俱安堵矣五年繼和率
　兵破衛埋族于天麻川自是隴外諸族皆懼願於要
　害樹砦柵以爲戍守繼和因請移涇原部署于鎮戎
　爲環延應援真宗嘉納夏人伺間夜填塞豪越長城
　攻城繼和與都監史重貴破走之詔加奬賜繼和習
　武好方畧涉書史多機警然性剛嚴部兵終日擐甲
　如冦至故軍多戒備焉
　薛奎字宿藝絳州人至道咸平中任儀州推官嘗部
　民夫轉糧至鹽州會久雨粟麥浥腐奎白轉運使盧
　之翰縱民還州而償所失翰怒欲劾之奎徐曰用兵
　久人疲轉餉今幸兵食有餘安用此陳腐以困民奎
　在郡凡不便于民者皆奏除之
　柴禹錫字元圭大名人爲鎮戎軍節度使知涇州入
　謝上謂曰今委卿旌節兼之重鎮可謂優異矣禹錫
　流涕哽咽旣之任寛厚愛民凡土産諸物循例嵗貢
　不入私橐
　陳興澶州人咸平三年知鎮戎軍上言鎮戎軍南去
　渭州瓦亭砦七十餘里中有二堡請留兵三百人戍
　之俄與曹瑋秦翰領兵抵鎮戎西北掩擊擒斬無算
　詔書奬賜有加
　曹瑋字寶臣靈壽人彬之子同知渭州時年十九治
　軍嚴明賞罰立決知鎮戎軍以軍據平地便於騎戰
　非中國之利請自隴山以東循古長城塹以爲限又
　以弓箭手皆土人習障塞蹊隧曉羌語耐寒苦官未
　嘗與兵械資糧而每戰輙使先拒賊恐無以責死力
　遂給以境内閒田春秋耕歛而蠲其租李繼遷死其
　子德明請命于朝瑋請以精兵出不意禽德明送闕
　下復河西爲郡縣帝不許旣而數大族拔帳來歸瑋
　曰德明野心急折其翮即日將其士薄天都山受降
　者内徙德明不敢拒瑋嘗上涇原環慶兩道圖帝勅
　别繪二圖一留樞密院一付諸將按圖計事復爲涇
　原路都鈐轄兼知渭州隴山諸族皆來獻地築堡山
　外爲籠竿城募土兵守之曰異時秦渭有警此必爭
　之地也
　陳堯佐字希元閬中人知渭州有惠政邊境賴以安
　張綸字公信潁州汝隂人知渭州徙鎮戎軍仁恕有
　才畧所至興利除害後歴知秦州
　盧鑑字正臣金陵人知儀州有徳政李繼遷聲言欲
　襲儀之制勝闗諜者以告詔徙老幼芻粟于内地鑑
　曰此奸謀也徙之是示敵弱搖民心不敢奉詔卒不
　徙已而賊亦不至
　陳貫字仲通安陽人知涇州督察盜賊禁戢遊閒檢
　飭簿書筦庫賦租出入謂僚屬曰視縣官物如己物
　容有姦乎州人憚其嚴明擢利州路轉運使嵗饑出
　職田粟賑飢者又帥富民令計口占粟悉發其餘
　范祥仁宗時爲鎮戎軍通判元昊入侵圍城急祥率
　將士拒退之請築劉璠堡定川砦從之
　王仲寶字器之髙密人天聖初知鎮戎軍有戰功爲
　涇原路總管安撫副使與西羌戰於六盤山俘馘數
　百人會任福敗於好水川别將朱觀被圍於姚家堡
　仲寶援觀出圍乘以從馬時諸將皆没獨仲寶與觀
　得還以功徙環慶路總管知慶州
　侯可字無可華隂人簽書儀州判官西夏冦邊可以
　數十騎涉夏境按視猝與敵遇亟分其騎爲三四令
　張旗幟旋山徐行夏人疑以爲誘騎不敢擊人服其
　智
　程戡字勝之許州陽翟人知渭州陜西有保毅軍人
　苦其役戡奏曰保毅在鄉兵外不㸃而有籍所以佐
　邊備也已𨽻保捷而保毅籍如故州縣以供力役率
　困憊至破析財産售田者猶數戸出一夫民不勝苦
　因詔私役保毅者以計傭律坐之進樞密直學士
　鄭戩字天休吳縣人爲陜西四路都總管駐涇州初
　靜邊砦主劉滬謀築水洛結公二城以通秦渭援兵
　招生𦍑大王族爲邊衛戩使著作郎董士㢘督其役
　會戩罷尹洙以爲不便召滬與士廉罷役歸不聽戩
　力爭于朝卒城之
　劉滬字子濬保塞人康定中爲渭州瓦亭砦監押擊
　破党留等族獲牛馬萬計時任福敗邊城晝閉居民
　畜産多爲賊掠滬獨開門納之全活甚衆西南有水
　洛城川平土沃又有水輪銀銅之利環城數萬帳漢
　民逋逃者歸之教以百工商賈自成完國滬進城章
　川收善田數百頃以益屯兵密使人説城主鐸厮那
　令内附會鄭戩行邊滬遂致鐸厮那族帳以水洛地
　來歸戩令滬將兵受之驅其衆𨽻麾下以通秦渭之
　路遷内殿崇班戩又遣董士廉率兵助築城會戩罷
　涇原帥以爲不便令罷築滬不聴上遣使往視以滬
　權水洛城砦主城成尋復内殿崇班滬卒番漢留葬
　水洛建祠立碑記事經畧言熟戸蕃官願得滬子弟
　主其城乃以其弟淳監水洛城兵馬後賜廟額曰忠
　勇贈忠烈侯
　尹洙字師魯河南人葛懷敏韓琦范仲淹經畧涇原
　皆以洙爲判官後歴知涇州渭州自元昊不庭洙在
　兵間最久於西事尤習其爲兵制之説述戰守勝敗
　盡當時利害
　劉越字子長大名人知涇州葛懷敏敗於定川諸
　郡震恐宗諒顧城中兵少乃集農民數千戎服乘城
　又募勇敢諜知冦勢檄報旁郡使爲備會范仲淹自
　環慶引蕃漢兵來援宗諒乃大設牛酒犒師又籍定
　川戰没者祭酧之厚撫其妻孥于是邊民以安
　王珪開封人爲涇州都監康定初元昊犯鎮戎軍珪
　以三千騎爲先鋒自瓦亭至獅子堡敵圍之數重珪
　奮擊披靡獲首級爲多珪復語其下曰兵法以寡擊
　衆利在暮即馳入陣斬二驍將一軍大驚遂引去仁
　宗下詔暴其功以勵諸將改涇原路都監
　劉謙字漢宗開封人涇原路總管兼知涇州會敵犯
　鎮戎軍謙引兵深入敵境破其聚落而還以功擢龍
　神衛四廂都指揮使
　張亢字公壽臨濮人尚節義通判鎮戎軍因論西北
　攻守之計仁宗欲用之會以憂去及元昊反起爲涇
　原路兵馬鈐轄知渭州上言設官屯兵之策甚悉創
　建砦堡脩飭軍政邊方倚以爲重復爲涇原路總管
　知渭州好施輕財凡燕犒餽遺皆過厚以此人樂爲
　用屢立大功
　安俊字智周太原人涇原鈐轄因條上禦戎十三事
　知涇州歴秦鳳路環慶路總管俊久在邊羌人識之
　种世衡嘗得俘問之曰若屬于我將孰畏曰畏安太
　保指俊于坐曰此長髯將軍是也
　段少連字希逸開封人范仲淹薦少連才堪將帥遷
　龍圖閣直學士知涇州少連通敏有才㫁決如流士
　民畏服改知渭州命未至而卒
　蔡延慶字仲遠萊州人歴知渭州夏人禹臧苑麻疑
　宋謀伐之使人入塞賣馬爲間吏執以告延慶曰彼
　疑故來覘執之是成其疑約馬直授之使去疆吏掠
　夏畜牧戮諸境以告夏曰兩境不相侵則安故戮以
　戒若有之亦當爾也夏人悦服
　尹源字子漸河南人通判涇州徙慶州元昊冦定川
　堡大將葛懐敏救之源遺懐敏書宜駐兵瓦亭擇利
　而動懐敏不聴果敗弟洙亦知涇州
　王素字仲儀太尉旦季子知渭州初原州蔣偕建議
　築大蟲巉堡素遣卒助城之治平初夏人犯靜邊砦
　復以端明殿學士知渭州三鎮涇原蕃夷故老皆歡
　迎夏人解去拓渭西南城濬隍三周積粟支十年屬
　羌納地悉增募弓箭手其行陣出入之法身自督訓
　爲築八堡居之聴散耕田里聞警則聚士氣感奮
　劉舜卿字希元開封人父鈞監鎮戎兵馬慶厯中與
　子堯卿戰死於好水舜卿年十嵗錄爲供奉官後知
　水洛城神宗方經畧西夏近臣有薦其能者召問狀
　對曰自元昊稱臣秦中不復戒嚴今宜先自治帝善
　其議又歴知原渭二州曉吏事善料敵
　劉庠字希道彭城人仁宗初上禦戎策宜示大信捨
　近功爲國家長利元祐時加樞密直學士知渭州邊
　人愛其惠政卒于官人咸思之宣仁太后聞之曰帥
　臣極難得劉庠可惜也
　盧秉字仲甫德清人神宗時知渭州五路伐夏惟涇
　原有功夏境葫蘆川距塞二百里秉遣將姚麟彭孫
　襲之俘斬萬計遷龍圖閣直學士夏酋仁多嵬丁大
　舉入犯熙河定西城秉治兵瓦亭分兩將駐靜邊砦
　待其還縱擊之皆奔潰或言嵬丁巳死有識其衣服
　者諸將請以聞秉曰幕府上功患不實吾敢以疑似
　成欺乎他日物色之嵬丁果死詔褒賜服馬金帛秉
　守邊久表父革年老乞歸行三驛復詔還渭慰藉優
　渥革聞亦以義止其議
　姚麟字君瑞五原人爲涇原路副總管從劉昌祚出
　戰勝於磨􁝦隘轉戰向鳴沙趨靈州後討堪哥破之
　經畧使盧秉上其功賜金帛甚厚元祐初擢爲團練
　使
　劉仲武字子文秦州成紀人熙寧中爲涇原將時夏
　人謀犯天聖砦渭帥檄諸將會兵約過某日敵不至
　卽分屯去仲武諜得的期乞緩分屯帥不樂但留一
　將及仲武軍如期而敵果至仲武力戰却之遷皇城
　使
　呂大忠藍田人紹聖二年知渭州奏言闗陜民力未
　裕士氣沮喪非假之嵗月未易支吾爲章惇所嫌坐
　降待制爲政寛厚不求近功去任民思之
　种古字大質世衡子涇原路都監知原州時羌人犯
　塞古禦之斬級數百築城鎮戎之北以據要害朝廷
　嘉之民有損直鬻田于熟羌以避役者古按其狀得
　良田三千頃丁四千皆刺爲民兵後徙知鎮戎軍熙
　河師十萬道境上古皆給以芻糧僚佐以他路爲言
　古曰均王師也何以彼此爲言哉
　張守約字希參濮州人守原州截原砦招降羌酋水
　令逋等十七族萬一千帳徙涇原鄜延秦鳳副總管
　領康州刺史夏人十萬屯南牟畏其名引去知涇州
　涇水善暴城每春必增治隄堰費不貲守約以嵗饑
　罷役然衆憂水害守約乃禱河神祠一夕雷雨河徙
　而南不爲患
　蔡挺字子政宋城人范仲淹宣撫陜西河東奏挺通
　判涇州神宗初由慶州移知渭州籍禁兵悉還府不
　使有隠占建勤武堂五日一訓練偏伍鉦鼓之法甚
　備蒐勁卒爲竒兵别爲一隊甲兵整習常若冦至又
　分義勇爲伍番三千人參正兵防秋與春餘任耕守
　省嵗費十之二
　李復圭字審言徐州豐縣人知涇州是時二税之入
　三司移折已重轉運使又覆折之復圭爲奏免民立
　生祠
　和斌字勝之濮州鄄城人爲德順軍指揮使凡五年
　數扞敵被重創十餘徙涇原鈐轄召對時議者謂交
　州可取斌盛言有害無益願陛下戒邊臣無妄動神
　宗歎其質直時渭部饑帥王廣淵命吏賑給斌曰救
　之無術是殺之耳廣淵以委斌斌擇地營居養視有
　法所活萬計斌老于爲將以恩信得邊人心
　劉昌祚字子京真定人元豐四年爲涇原副都總管
　詔與姚麟率番漢兵五萬出葫蘆川多斬獲後知渭
　州州地宜牧養故時弓箭手人授田二頃有馬者復
　增給之謂之馬口分地其後馬死不補而據地自若
　昌祚按舉其法不二年耗馬復初遷指揮使昌祚善
　騎射箭出百歩之外夏人得箭以爲神持歸事之所
　著射法行于世
　游師雄字景叔武功人爲儀州司戸參軍遷德順軍
　判官鄜延將劉琯與主帥議戰守策欲自延安入安
　定黒水師雄以地薄敵境懼有伏請由他道旣而諜
　者言夏伏精騎于黑水旁琯謝曰微君言吾不返矣
　值嵗饑師雄按行邊壘賑貸計口賦糧人無殍亡深
　溝繕城邊備益固
　周永清字肅之靈州人爲渭州鈐轄渭兵勁而陳伍
　不講永清訓以李靖兵法蔡挺嘉其整圖上之詔推
　于諸道以爲式旣而知德順軍夏衆入犯擊擒其酋
　呂效忠又募勇士夜馳百里擣賊巢穴斬級三百俘
　數千人獲橐駞甲馬萬計並砦地三百里盗耕不可
　禁永清拓籍數千頃置射士二千聲聞敵廷降者引
　入帳下待之不疑多得其死力
　毛漸字正仲江山人以陜西轉運使攝帥涇原日夜
　治兵乘夏人犯邊遣將擣其虚遂破没煙砦以功進
　龍圖閣知渭州
　姚雄字毅夫少勇鷙有謀韓絳薦其材歴涇原秦鳳
　將駐甘谷城知通遠鎮戎二軍紹聖中渭帥章楶城
　平夏雄部兵策援夏人傾國來與之戰大破之明年
　敵復攻平夏勢甚鋭城幾不守雄與弟古合兵却之
　徙知會州
　王恩字澤之開封人爲涇原將整軍出萬惠嶺士饑
　欲食恩倍道兼行已而遇敵數萬恩引兵先入壁井
　竈皆具諸將始服羌扣壁願見恩單騎徑出遙與語
　一夕羌引去哲宗召見語左右曰先帝時宿衛人皆
　傑異如此出爲涇原副總管城西安築臨羌天都十
　餘壘禦夏人改知渭州分弓箭士爲三十一部耕屯
　以省餽餉時邊臣獻車戰議帝以訪恩恩謂非宜詔
　罷之
　章楶字質夫建州浦城人哲宗問邊事稱㫖命知渭
　州奏城葫蘆河川據形勝以偪夏乃以三月合熙河
　秦鳳環慶之師築二城於石門峽江口好水河之隂
　二旬有二日成賜名平夏城靈平砦方興役時夏以
　其衆來撓楶迎擊破之于是環慶鄜延河東熙河皆
　相繼拓境築城夏師大舉圍平夏攻旬日度弗克遁
　去楶在涇原四年凡創州一城砦九薦拔偏裨不間
　厮役如夏降人折可適李忠傑朱智用咸盡其力夏
　人遂衰屢請和漸寢兵楶立邊功爲西方最
　种師道字彛叔洛陽人通判原州爲涇原都鈐轄知
　懷德軍夏國畫境其人焦彦堅必欲得故地師道曰
　如言故地當以漢唐爲正則君家疆土益蹙矣彦堅
　無以對久之知西安州夏人侵定邊築佛口城率師
　墮之知渭州督諸道兵城席葦夏人來爭堅壁葫蘆
　河師道陣於河滸若將決戰者隂遣偏將出横嶺揚
　言援兵至敵方駭顧姚平仲以精甲邀擊之敵大潰
　斬獲萬計師道有遠識嫻於將畧天下稱爲老种
　李嚞開封人建炎中知彭陽縣金陷關陜與民徙治
　境上被執金人欲以爲官固辭不受
　朱友恭西安人爲涇原將禦金人于華亭數有功金
　兵大集友恭力戰不勝被執金人愛其勇欲降之友
　恭不屈遂遇害
金實嘉紐勒琿興定三年行平涼元帥府事上言鎮戎
　赤溝川東西四十里地無險阻當夏人往來之衝比
　屢侵突明年當城鎮戎彼必出兵來撓乞徴旁郡兵
　聲言防䕶示進伐之勢以掣其肘臣領平涼之衆由
　鎮戎而入攻其心腹彼自救不暇安能及我如此則
　鎮戎可城而彼亦不敢來犯矣又言鎮戎土壤肥沃
　且平衍臣裨將所統幾八千人每以遷徙不常爲病
　若授以荒田使耕且戰則可以禦備一方縣官省費
　而食亦足矣金主嘉納之
　愛紳史逸族氏宣宗擢爲德順節度使正大四年春
　元兵西來將攻德順有進士馬肩龍客遊鳯翔申器
　之招與共事鳯翔帥以德順決不可守勸勿徃肩龍
　曰吾未識愛紳而愛紳乃知我士爲知己者死耳冒
　圍入德順申假肩龍鳯翔總管判官括民兵九千以
　守攻二旬餘力竭城破俱死之金言官表其忠義爲
　請贈官合享于褒忠廟
　趙得亨爲靈臺縣尹建立學校甚有政績
元劉炳字煥章性純素博覽經史至正間知崇信縣誨
　民以大禹惜寸隂與民同休戚修廛立市葺理學校
　祠廨躬導稼穡不避寒暑民愛如父母
明王軫洪武初崇信知縣值鼎革之時安集人民創建
　城社立新政皆足爲後式
　歐陽信字有孚定遠人洪武四年知靜寧州創建郡
　治規模𢎞遠盡合時宜半載郡大治
　顧佐河南太康人洪武末知莊浪縣廉能有惠政民
　頌其德守將初以不嫻武藝易之會端陽聚射佐持
　弓矢連發三中守將奇之尋擢侍御史歴左都御史
　剛正執法百寮畏服勲貴斂手人擬之包孝肅云
　張鏞肥鄉人永樂間以御史知平涼府事下車訪利
　病得失鋤强暴綏善良闔郡畏威感德
　李著山東濮州人成化初知平涼府吐蕃也理哈爲
　其部所逼欲爲亂總帥制之不下曰得平涼李公來
　乃降大臣檄著往皆相率歸命滿四據石城以叛命
　都御史項忠討之時軍興乏糧忠雅知著命備熟糗
　千石著請于韓王命䕶衛軍造糗如期而集
　靳善字宗元山東鉅野人成化初知靜寧州端方持
　己剛果有爲郭外有棄地久爲衛卒侵耕自肥前後
　守者莫敢問善至卽申撫司還地於州令民耕之收
　其入爲公需名曰義田
　祝祥字廷瑞浮梁人初爲監察御史言事被謫成化
　十一年知靜寧州有治才歴任九載勸農興學政績
　顯著嵗饑出倉賑濟全活甚衆後陞汝寧知府
　徐鏞字用和興國州人成化二十一年謫鎮原值嵗
　大饑請於上發帑賑濟躬閲分給流移聞風歸附擇
　薪水便舍煮粥以飼疫大作命藥調治賴以全活者
　萬計死者設義塜掩之造水車百餘輛汲水灌田再
　嵗災益甚盗賊四起鏞擇壯士數百嚴什伍整甲仗
　且撫且捕境内宴然是嵗春築預備倉牆獲藏錢數
　十萬緡一無所私以是錢償逋負買牛佐耕賃工休
　力邑政咸舉尋調臨潼鎮原民數千泣送之歴陞漕
　運都御史民爲立祠
　車霆石州人𢎞治中知平涼府嚴以馭吏宗室不能
　干以私性直戅不拘小節與上官語是非無稍囘互
　嘗有檄郡取土産霆恐爲民患不應命當道亦莫能
　强其守臨洮亦類此後陞參政
　孫侃平定州人𢎞治十六年知平涼縣政教有方
　楊宏字希仁海州人正德元年以都指揮僉事守備
　固原好學有謀士皆感恩時楊一清總制三邊宏獻
　策以紅古城乃北兵必由之路宜築城鑿池募衆屯
　田甫閲月軍士雲集築邊牆數百里
　張守亨潁州衛人正德間知華亭縣剛方簡易決獄
　如流縣依山險多盗守亨設計擒其渠魁盗遂息每
　春秋政暇循行郊野勸民耕作有不給者補助之月
　朔禮請耆民訪求閭閻利病卽次第興除嘗大旱步
　禱甘雨如注嵗大稔
　劉大武山西襄垣人正德間知靈臺縣明辯任事發
　奸摘伏破囉哩賊於横渠盗賊屏息夜聞績紡讀書
　者晨卽賞勞課士勵俗人無敢遊惰居四年卒
　吳璉平定州人正德十一年任平涼府同知行縣至
　華亭適華亭有警民久不知兵懼雉堞頽圯咸謀夜
　遁西山璉令曰敢私下城者斬衆乃止堅壁晝夜徒
　行巡視數日敵解去城居無事民咸頌之曰吳公生
　我
　姚汝耔河南襄城人嘉靖三十二年知平涼府精吏
　事無滯獄宗室訐奏使者捕治猶忿爭衆黨十餘相
　詬鬭宫府盡闔汝耔肩輿出喻衆咸聽命三十四年
　冬地大震城垣盡摧城中及山居穴處死者數千人
　情震恐羣盗謀行刼汝耔晨出省視陽如平常衆乃
　定踰年正月朔東方旅人至者備言潼闗蒲華危亂
　盗遂洶洶以賀正爲名縱火城郭凡十餘處汝耔往
　來赴捄火皆息司氏軍號衆曰反且殺守令汝耔令
　衆執之合圍而唱杖者凡百聲尋令曰曵以飼狗衆
　應曰諾亂者喘息卒無事踰旬司氏軍居處如故乃
　悟汝耔權道安衆實未嘗箠死一人
　于玭字子珍東阿人嘉靖二十六年知靜寧州以廉
　明著三十三年陞平涼府同知政先教化令行禁止
　道不拾遺時大祲民相食請賑發倉按籍賑貸全活
　數萬人韓府宗室不法至聚衆毆擊别駕囚之别室
　玭至以法曉譬諸宗悚懼而解大猾高良據清平萬
　安二苑牧地投獻慶府暴横苑民莫敢制玭單車入
　壘誘良出見縛之部使上其治行
　李槃字用甫浙江餘姚人萬厯十九年知鎮原縣補
　南河頽城之缺增北山舊城之薄開東濠遶城之水
　重建公廨修理學宫教民織褐種樹設保甲行鄉飲
　善政畢舉邑人戴德
　喻三元字少極江西豐城人萬歴二十二年知平涼
　府沉毅廉靜勇於任事初至郡值敵犯靜寧固原三
　元悉心防禦頒布保障條約遠邇戒嚴民恃以無恐
　首禁宗藩請託諭令修禮義以重廉隅條議奬賢宗
　以勵不肖宗姓斂避不犯創行條鞭以蘇民困裁冗
　費汰冗役㫁疑獄懲豪横免贖鍰崇禮讓臺省監司
　咸重之
　李圭山西安邑人萬厯中知華亭縣蔬食布衣一介
　不取以禮讓化民三年民相勸無訟陞真定府同知
　民皆號泣以送天啓改元詔舉有宦績者直指楊某
　奏允入祀
　范立朝臨川人天啓中知平涼府爲政平恕人有犯
　法者以理誨諭使自愧悔然後以薄刑示懲强宗大
　姓奸吏猾胥無不感服韓王出所藏故勅云有欽賜
　田地凡數里盡負郭腴壤時多在民間欲奏請攘之
　諸院司已從知立朝不可以私干乃設宴從容微語
　立朝卽正色起曰某爲朝廷守土身可死不敢以寸
　壤許人退力求去位其事遂沮
　顔日愉字陽華浙江上虞人知靜寧州會囉賊反所
　至焚刼日愉馳報請固鎮五道兵而先率敢死士數
　人陽爲招撫乘賊不備遂引精兵五百直陷賊營設
　左右伏賊倉皇失措斬首數百天明五道兵繼至殱
　之靜寧安堵尋遷南陽知府賊陷城殉難
　何相劉乾州人崇禎間華亭訓導冦至教諭鄒某援
　曾子居武城之義欲去相劉止之曰吾與若受命司
　鐸卽臣也豈可以未臣之師例之因率士死守城陷
　偕鄒俱死事聞旌其烈贈國子監學錄
　簡仁瑞字季麟四川成都人崇禎間知平涼府潔己
　愛民癸未冬李自成破潼闗藩郡諸王與分司協鎮
　謀遠遁仁瑞知之即説韓王同死社稷不聽是夜兵
　鼓譟挾諸藩郡斬闗而出仁瑞集少年技勇撤四闗
　居民入城死守盡出其橐散給厮役召所活寃囚數
　輩謂曰吾爲朝廷守土義與此城存亡但不可絶先
　人嗣吾有一子汝輩爲我衛送出城衆皆諾詰晨賊
　騎薄城隨有士民撰降文請仁瑞僉名仁瑞大怒服
　衣冠自經於堂上
　
　
　
　
　
　
　
　
　
　
　
　
　
　
　
　甘肅通志巻三十一
欽定四庫全書
　甘肅通志巻三十二
　　名宦
慶陽府
漢杜延年字幼公杜陵人為人安和明法律宣帝時召
　拜北地太守選用良吏捕擊豪强郡中清静居嵗餘
　帝使謁者賜延年璽書黄金二十斤
　谷永字子雲長安人元延元年為北地太守時灾異
　尤數永當之官上使衛尉淳于長受永所欲言永奏
　對天子感其言永所居任職嵗餘徴入為大司農
　夏育北地太守熹平三年鮮卑入冦育率休屠追擊
　大破之
　馮異潁川父城人建武中領北地太守事靑山賊率
　萬餘人降異又擊盧芳將及薁鞬日逐王破之上郡
　安定皆降
隋李充成紀人開皇中拜朔州總管甚有威名為敵所
　憚
　元諧河南洛陽人寧州刺史有威恵時吐谷渾渡河
　連結党項諧率兵出鄯州趣青海邀其歸路相遇於
　豐利山擊走之在州數年百姓徳之然性剛不能取
　媚於左右嘗言於上曰臣一心事主不曲取人意帝
　曰宜終此言
　栁儉字道約河東解人居官以仁明著稱大業初徴
　拜𢎞化太守清節逾勵五年入朝郡國畢集帝謂納
　言蘇威吏部尚書牛𢎞曰其中清名天下第一者為
　誰威等以儉對帝賜儉帛二百匹令天下朝集使送
　至郡邸以旌異焉及大業末盜賊蜂起數被攻逼儉
　撫結人夷卒無離叛竟以保全
唐李勣曹州人寧州防禦使威名大振
　狄仁傑字懐英太原人髙宗時為寧州刺史撫和戎
　落得其歡心郡人勒碑以頌後遷豫州時越王兵敗
　支黨餘二千人坐死仁傑密表其詿誤有詔悉謫戍
　邊囚出寧州父老迎勞曰狄使君活汝耶羣哭碑下
　齋三日乃去垂拱中建廟城西宋范仲淹撰碑頌其
　徳
　郭翰以御史巡察隴右多所按劾次寧州時狄仁傑
　為刺史爭言有異政翰謂僚屬曰入其境其政可知
　願薦使君美於朝母久留即命駕去
　趙縱守慶州與党項戰死杜牧以詩哭之
　楊朝晟字叔明夏州朔方人貞元間代張獻甫為邠
　寧節度使朝晟請城方渠合道木波以遏吐蕃師次
　方渠水乏有靑蛇降巖下走視其跡水從而流朝晟
　使築防環之遂為停淵士飲仰足圖其事以聞有詔
　置祠命泉曰應聖己城吐蕃悉衆至度不能害乃引
　去復城馬嶺而歸開地三百里
　韓逰瓌靈州靈武人始為郭子儀禆將累進邠寧節
　度留後奉天之狩逰瓌興慶州刺史論惟明以兵三
　千赴奉天朱泚兵躡攻之戰不利泚兵奪門逰瓌殊
　死戰乃解推赴難功第一拜邠寜節度使
　畢諴邠寜節度使河西安撫使諴到軍遣吏懐諭羌
　人皆順向時戍兵常苦餽餉乏絶諴募士置屯田嵗
　收穀三十萬斛以省度支經費詔書嘉美
宋董遵誨涿州范陽人乾徳六年以西夏近邊授通逺
　軍使既至召諸酋長諭以朝廷威徳刲羊釃酒宴犒
　甚至衆皆悦服後數月復來擾邊遵誨率兵深入其
　境擊走之俘獲甚衆太宗即位兼領靈州路廵檢在
　通逺軍凡十四年安撫一靣夏人悦服
　姚内斌平州盧龍人宋初為慶州刺史在郡十數年
　西夏畏服不敢犯塞以其武猛號為姚大蟲
　田仁朗元城人開寶中知慶州西人冦邊仁朗率麾
　下擊之前鋒稍却仁朗斬指揮使二人軍中震恐爭
　乞効命遂大破之其酋長相率請和璽書褒美
　田紹斌汾州人真宗初調環慶靈州清逺軍部署慶
　州有野鷄族數為㓂掠道路患之紹斌召其酋率三
　人斷臂馘劓放還㓂感化帖服
　范廷召冀州棗强人淳化二年環慶路都部署至道
　中副李繼隆討李繼遷廷召出延州與賊遇白池大
　小數十戰屢克捷真宗嘉之
　曹瑋彬之子真宗時為環慶路都鈐轄瑋嘗上涇原
　環慶兩道圖至是帝以示左右曰山川城郭險固出
　入戰守之要在是矣因勅别繪二圖以一留樞密院
　一付本道俾諸將按圖計事天禧中以瑋為環慶縁
　邊巡檢安撫使委乞骨咩等族聞瑋至歸附者千餘
　部落
　趙振字仲威雄州歸信人景徳中為慶州都巡檢使
　時金湯李欽等三族難制振募降羌㗖以利令相攻
　破十餘堡欽等詣振自歸振為置酒共射欽等百發
　不中振十矢皆貫欽等皆誓不敢犯
　范仲淹呉縣人仁宗時為環慶路經畧安撫使建戰
　守之䇿待諸蕃以誠威信大洽慶人為立廟祀之
　張凝無棣人知慶州西蕃族難制凝襲破之土羌雜
　居頗為患凝誘至分水嶺降其族各四千户邊境獲
　安
　种世衡字仲平洛陽人知環州蕃部有牛家奴訛者
　素倔强未嘗出謁郡守聞世衡至遽郊迎世衡與約
　明日當至其帳往勞部落是夕雪深三尺奴訛方卧
　帳中謂世衡必不能至世衡蹵而起之奴訛驚且喜
　率其族羅拜聽命諸部有貳者使討之無不克其後
　百餘帳皆自歸率羌兵以援涇原無敢後者嘗課吏
　民射有過失射中則釋其罪人人自厲皆精於射由
　是數年敵不敢近環境遷環慶路兵馬鈐轄范仲淹
　檄令築細腰城晝夜興築有功及卒環人畫像祠之
　杜把字偉長無錫人仁宗時知慶州蕃酋孟香率部
　落内附夏人以兵來索香詔還之把言彼違約舉兵
　香不可與因移檄問罪夏人讋服
　孔道輔字原魯孔子四十五代孫為寧州軍事推官
　數與州將爭事有蛇出天慶觀真武殿中一郡以為
　神州將率官屬往奠拜欲上其事道輔徑前以笏擊
　蛇碎其首觀者大驚後莫不嘆服遷大理寺丞
　安俊仁宗時環州都監破元昊吃□井那等諸砦安
　撫使韓琦上其功遷環慶路都監
　劉越大名人知慶州上言朝廷既授范仲淹韓琦
　四路經畧安撫招討使而諸路亦帶招討稱號非宜
　詔罷之
　景泰普州人通判慶州上言元昊雖稱臣包藏禍心
　當選將練卒修城儲糧以備不虞三疏不報俄元昊
　反又上邊臣要畧二十巻會有薦泰知兵者召對稱
　㫖使知寧州
　任福開封人咸平中知慶州兼環慶路副總管上言
　慶州去蕃族不逺願勒兵境上按亭堡謹斥堠因經
　度所過山川道路以為緩急攻守之備仁宗善之聽
　便宜從事夏人冦保安鎮戎軍福部分諸將攻白豹
　城四靣合擊破其城平骨咩等四十一族以功拜龍
　神衛都指揮使
　孫長卿字次公揚州人知慶州州險峻乏水長卿鑿
　百井皆及泉泥陽有羅川馬嶺上搆危棧過者惴恐
　長卿訪得唐故道闢為通途人皆便之
　史方字正臣開封人知環州兼環慶路兵馬都監先
　是磨媚等六族内冦方諭以恩信乃傳箭牽羊乞和
　減禁兵五千徙内地以省邊費
　劉几字伯夀洛陽人知寧州處官清約政務便民州
　俗喜巫軍校有挾妖法結其徒為亂者几使他兵伏
　壘門以伺夜半盡擒之
　孫沔字元規會稽人仁宗時知慶州元昊死諸將欲
　乘隙大舉沔以乘危伐喪非體止之戰亡遺骸聚而
　塟祭之軍中感泣几三知是州邊人服其能
　韓絳字子華雍丘人以翰林侍讀學士知慶州夏人
　犯環慶絳請行郡縣治兵大破之又熟羌據堡為亂
　即日討平之加端明殿學士
　李允則字垂範謙溥子為寧州防禦使允則不事威
　嚴間或步出遇民有可語者延坐與語以是洞知人
　情訟至無大小面訊立斷善撫恤士卒皆得其用盜
　發輒獲人莫知所由身無兼衣食無重饈不畜資財
　後人作六君子堂允則其一也
　蔡挺字子政宋城人治平初知慶州上書論攻守大
　計夏人冦大順城挺盡斂邊户入堡戒諸砦無出戰
　密布鐵蒺藜城旁水中賊渡水馬多躓夜斫夏營夏
　人潰去又築荔原堡分屬羌三千人守之
　傅求字命之考城人知慶州環之定邊砦蕃官蘇恩
　以小過疑懼而遁將佐議攻討涇原既出師境上求
　謂恩非素㩦貳者乘以兵必起邊患但遣禆將扣其
　帳開以禍福恩感還砦如初
　張守約字希參濮州人神宗時知環州慕家族黠狠
　難制搖動種落勒兵討擒之餘遁入夏國守約駐師
　境上檄取不置居數日械以來斬於市進為環慶都
　鈐轄知邠州夏人十萬屯南牟畏其名引去守約典
　七州皆有恵愛可紀
　俞充字公達鄞縣人熙寧中知慶州慶陽兵驕小繩
　治輒肆悖充嚴約束斬妄言者五人於軍門聞有病
　苦則巡撫勞餉死不能舉者周之以故莫不畏而懐
　焉
　蕭注字巖夫臨江新喻人熙寧初知寜州有膽氣環
　慶李信之敗列城皆堅壁注獨啟關夜宴如平時
　賈嵓字民瞻開封人神宗時為慶州荔原堡都監紹
　聖中夏兵數萬圍麟州神堂砦嵓以數百騎往援一
　矢殪其酋衆駭潰
　錢即字中道臨安人知慶州築安邊城歸徳堡開地
　萬頃縱耕其中嵗得粟數十萬斛
　張舜民字芸叟邠州人為襄樂令王安石倡新法舜
　民上書言人君不可與小民爭利時人壯之元豐中
　環慶帥髙遵裕辟掌機宜文字
　范純仁字堯夫仲淹子神宗時知慶州帝曰卿父在
　慶著威名今可謂世職純仁揣帝有功名心對曰臣
　未嘗學兵陛下使臣治城壘養百姓不敢辭既至嵗
　方饑擅發常平粟賑貸全活者甚衆或謗其不實遣
　使按視會秋大稔民讙曰公實活我忍累公耶晝夜
　爭輸還之
　范純粹字徳儒仲淹子元祐中代兄純仁知慶州請
　修諸路䇿應救援之法朝廷是之及夏侵涇原純粹
　遣將曲珍救之曰本道首建應援牽制之䇿臣子之
　義忘軀殉國無謂鄰路被冦非我職也珍即日疾馳
　三百里破之於曲律𢷬横山夏衆遁去
　章楶浦城人哲宗時知慶州夏人入冦楶先用間知
　之遣驍將折可適伏兵鼓噪而出斬獲甚衆又預置
　毒於牛圏瀦水賊馬飲者多死遂破其衆
　髙遵裕字公綽瓊之孫環慶路經畧安撫使兼知慶
　州神宗命統涇原兵討夏國師渡旱海賊騎驟至遵
　裕出精兵與戰斬首千餘級
　耿戡元祐間為真寜令建學教人既去人思之為豎
　碑頌徳
　趙卨字公才卭州依政人知慶州夏人欲襲取新壘
　大治攻械卨具上撓夏計及夏侵蘭州卨遣將間道
　出敵砦後邀其歸路斬馘甚衆遷龍圖閣直學士
　曲珍字君玉隴干人元祐初為環慶副總管夏人冦
　涇原號四十萬珍𢷬虚馳三百里破之曲律山俘斬
　千八百人
　吕由誠字子明誨之季子知合水縣王中立种諤征
　靈州由誠部運隨軍天寒食盡他邑役夫多潰去惟
　由誠善撫字所部分無失者
　鄭僅字彦能徐州彭城人知寧州諸軍多殺老弱持
　首級要賞僅下令非强壯而能生致者賞半之有内
　附羌追冦得老人不忍殺擒之乃其父也相持哭一
　軍感動諸路爭進討奏捷僅獨保境不生事㓂亦不
　犯
　种師中字端孺世衡之孫歴知環秦州又知慶陽府
　老成持重為時名將榆次劉韐言師中聞命即行奮
　不顧身雖古忠臣不過
　强霓自金歸宋知環州兼環慶路統制軍馬沿邊安
　撫使隆興間金兵圍環霓與其弟環慶路統領沿邊
　忠義軍馬震堅守孤城招降不屈城陷死之詔立旌
　忠廟
金龎迪延安人天眷中為慶陽尹歴三考不易以治最
　聞詔書褒美西人榮之
　楊仲武保安軍人皇統初知寜州關中薦饑境内盜
　賊縱横仲武悉平之
　馬諷字良弼大興漷隂人天徳初為寜州刺史民有
　吿謀不軌者株連數十百人諷察其無狀乃究問告
　者告者具伏其誣衆歡呼感泣
元何布哈至大三年慶陽路兵馬都總管訓練士卒増
　濬城塹政通人和百廢俱興
　李真奉元路人至順中任合水主簿博學儒雅恵愛
　及民
　陳政奉元路人至正中慶陽府同知涖政公勤興舉
　廢墜
明陳林洪武初知慶陽府創造之始百務聿興事有成
　規才猷可觀
　何敦善淳安人洪武間以人才調慶陽府同知持身
　亷謹政績有聲秩滿以績最賜衣一襲陞撫州府知
　府
　李仕銘徐州人永樂間知寜州修創壇祠驛舎諸工
　興作不一多傭無業貧民償其功而餼廩焉人不告
　勞事亦稱辦
　劉綱河南禹州人宣徳間知寜州亷勤公恕百廢俱
　興久任三十年規模整肅州人觀感莫忍違令累加
　爵増參議俸比考績入覲賜宴禮部以旌寵之列祀
　六君子堂
　馬傑利津人成化間知慶陽府尚禮讓惜人材至折
　民訟洞察隠㣲且為開市興利招集逺商一郡始稱
　富庶云
　郝鎰字廷重河間人知慶陽府郡民多穴處不知桑
　麻鎰至革奸胥清徴輸之弊招工陶瓦甓治屋廬教
　樹藝暇則飾公署學校民有殺人報父仇者鎰據法
　當原憲司不從後臺議卒是之治為諸郡第一
　段紳蘭陽人𢎞治間知寧州立市集開官街凡便民
　者無不力行之且訊刑明允有循良風
　楊寛涿州人𢎞治間任管糧通判亷介自持禁約倉
　厰不得妄取且以糧芻積羨扣補失業之數由是民
　力寛省軍儲不乏
　馬湘徐州人𢎞治間任管糧通判時屬邑負税十數
　萬湘曰民寜有食土而不輸賦者乎此必有過額侵
　漁之擾乃長事者之過也為定限革弊良者有所遵
　循奸猾不得規避賦税漸完築環縣城郭鑿鹽池井
　得甘泉民利賴之及歸行囊莫辦士民深服其亷
　龍相慶陽衛指揮僉事驍勇善騎射正徳中敵人入
　㓂督軍戰於箭竿嶺身中二十餘矢力竭而死
　晁瀛山西平陸人正徳中知合水縣居心慈恵恩及
　黎庶性尤剛毅縣有豪强者輒為懲誡威行境内肅
　然向化
　田大有字豫甫東平人嘉靖中知慶陽府興學治戎
　賢聲大著北冦攻圍郡城出竒制勝威震西邊
　馬彦卿内江人萬厯中知寜州在任十五年増修内
　城及郭城雉堞凡鳯凰堡焦村太昌新庄襄樂城皆
　屬創築初設北關通商利民立遺愛祠
　阮自華安慶人萬厯末知慶陽府愽雅名儒尤以天
　象預知慶地有兵創修武備城賴以全
　宋雲霄山東淄川人天啟七年慶陽府同知秉性清
　簡居官明恕時櫃夫馬夫舗兵等役俱係僉報里甲
　民産多蕩雲霄署縣篆一切革去乃設處工食招募
　應役民受其賜
　周日强蠡縣人舉人崇禎間知寜州值合水為賊所
　陷州城危在旦夕聞督師楊鶴赴省已次永夀日强
　軍書日三上督師返節駐寜民喜更生鶴嘉其經畫
　有方特䟽題擢分守河西道
　唐萬齡贛榆人知寜州簡民間壯者編為逰兵城頭
　設八陣陣立哨官用是習於技擊後賊圍城卒能固
　圉逰兵之力也
　馬一荀雲南建水人明末慶陽府推官忠厚存心用
　刑惟寛及流冦圍城晝夜戒嚴多方設法守禦賴以
　保全
　郭之麟威逺人崇楨間知真寜縣好賢禮士省刑薄
　税時流冦猖獗麟練鄉勇躬擐甲胄卒保孤城父老
　謂百年來循良之最尋倅江州卒死賊難
　　袁繼登江南人崇禎間知安化縣明隆萬以還户口
　　凋耗地荒糧重民不堪命繼登履畝踏勘備陳賠累
　　申請院司題請蠲除荒糧官民便之癸未城陷被執
　　不屈而死
　　靳聖居長治人崇禎末慶陽府推官闖賊至即不言
　　不食以死自矢及城陷不屈死
　　周嘉彦明末慶陽城守都司少年驍勇號周小將闖
　　賊攻城分守城西北一帶極為戒嚴殺賊甚衆賊登
　　東城嘉彦率親丁五六人巷戰手殺數百人所向披
　　靡或勸出城彦仰天大呼曰我恨不能殺盡此賊報
　　國恩也何走為復撲殺數十人乃自刎
皇清沈加顯河南河内人順治二年任慶陽道時值闖
　　冦之後空城瓦礫閴無居人郭外尚為賊據加顯設
　　法招徠遺民日漸來集更請兵駐防激勵將士除賊
　　首三十三人脅從皆散凡被虜男婦皆綏戢安業五
　　年陞涼州參政潔己愛民和平寛厚請免丁徭兩地
　皆感恩不忘
　杜霽逺永年人順治九年知安化縣招撫逃亡回籍
　八百餘户墾屯地七百餘頃捐貲修城樓築垣墉俱
　堅固可垂永久設立鄉城社學八所淘浚城内外湮
　塞舊井收殮明末死難骸骨葬於髙原
甘州府
漢路博徳西河平州人武帝時以右北平太守從驃騎
　將軍有功封邳離侯驃騎卒後博徳以衛尉為伏波
　將軍出塞築遮虜障益封其後坐法失侯為强弩都
　尉屯居延卒
　郭忠昭帝時為張掖太守屬國都尉元鳯三年單于
　使犁汗王窺邊天子詔邊警備後無㡬右賢王犁汗
　王以騎四千分三隊自日勒屋蘭番和入冦忠發兵
　擊之射殺犂汗王大破之得脱者數百人自是匈奴
　不敢犯張掖忠以功封成安侯
　辛慶忌狄道人元帝初舉茂才為張掖太守徙酒泉
　所在著名
　蕭咸字仲為蘭陵人望之之子初為好畤令遷張掖
　太守有政績數増秩賜金後復為中郎將官至大司
　農
　傅育北地人章和初叛羌出塞依迷吾育請發隴西
　張掖酒泉各五千人諸郡太守將之育自領漢陽金
　城五千人尅期擊之令隴西兵據河南張掖酒泉兵
　遮其西未及會育獨進兵迷吾聞之徙廬落去育選
　精騎三千窮追之夜至建威三兜谷遇伏兵育下馬
　手戰殺十餘人而死諸郡兵到羌遂去肅宗下詔褒
　美封其子毅為明進侯
　史苞始為張掖都尉及竇融行河西五郡將軍事以
　苞為張掖太守及融决䇿東向遂與融砥厲兵馬光
　武西征隗囂融率苞等會髙平後封苞為褒義侯
　馬賢元初間領征西校尉事永寜元年羌㓂張掖賢
　將萬人擊破之斬獲萬數餘㓂悉降羌復冦張掖殺
　長吏賢率兵擊其種皆亡出塞璽書封賢安亭侯
　馬續永寜間為張掖太守代韓皓為校尉兩河間羌
　以屯田近之恐必見圖乃解仇詛盟各自儆備續欲
　先示恩信乃上移屯田還湟中羌意乃安永和元年
　遷度遼將軍
　第五訪字仲謀長陵人為張掖太守嵗饑粟石數千
　錢訪乃開倉賑給以救其敝吏懼譴爭欲上言訪曰
　若上須報是棄民也太守樂以一身救百姓遂出穀
　賑人順帝璽書嘉之由是一郡得全嵗餘官民並豐
　界無姦盜拜䕶羌校尉邊境服其威信
隋楊恭仁仁夀中甘州刺史臨事不苛細邊人安之文
　帝謂其父雄曰匪特朕得人乃卿善教子矣
　隂世師武威人煬帝初拜張掖太守深為戎狄所憚
　及唐師至世師以世荷隋恩遂勒兵拒守月餘不下
　被殺
　裴矩字𢎞大聞喜人髙祖時為吏部侍郎煬帝大業
　三年西域諸蕃多至張掖交市帝使矩掌其事諸商
　胡至者矩誘令言其國山川風俗人物儀形服飾撰
　西域圖記三巻合四十四國奏之仍别造地里圖窮
　其要害從西傾以去至西海將二萬里為三道北道
　從伊吾中道從髙昌南道從鄯善總凑敦煌帝欲收
　西域以矩為黄門侍郎令往張掖引至諸蕃自是西
　域往來相繼大業五年帝西巡至焉支山伊吾獻西
　域數千里之地置西海河源等郡大開屯田以通西
　域之路以矩有綏懐之畧進位銀青光禄大夫
唐李漢長安時甘州刺史時郭元振都督涼州命漢通
　闢屯田盡水陸之利稻收豐衍舊涼州粟斛售數千
　至是嵗數登至匹縑易數十斛積軍糧餘十年牛羊
　被野
宋曹元忠歸義節度使太宗時以州歸於宋
明宋晟洪武中討哈宻有功永樂中又遣都指揮史昭
　出兵擒火者厮通西域貢道封西寜侯鎮守甘肅
　莊得洪武二十四年以都指揮開設山丹衛治督農
　講武是年麥秀一莖兩穂者四次年一莖兩穂者十
　人以為徳政所致
　蔣貴正統初西兵犯邊貴充總兵至甘肅擊敗賊衆
　以功封定西伯鎮守甘肅邊境寜謐
　彭智山丹衛都指揮僉事守禦善撫士卒學校公宇
　多所増置
涼州府
漢任延字長孫南陽宛人拜武威太守光武親見戒之
　曰善事上官無失名譽延對曰履正奉公臣子之節
　善事上官臣不敢奉詔帝歎息曰卿言是也既之武
　威時將兵長史田紺郡之大姓其子弟賓客為人暴
　害延收紺繫之父子賓客伏法者五六人自是威行
　境内吏民累息郡北當邊塞南接種羌民畏冦抄多
　廢田業延選集武畧之士千人明其賞罰屯據要害
　有警追討敵遂不敢出河西舊少雨澤乃置督水官
　吏修理溝渠人䝉其利又立校官自掾吏子孫皆令
　詣學受業郡遂有儒雅之士
　梁統字仲寧安定烏氏人初為酒泉太守更始敗竇
　融起兵保境更以統為武威太守為政嚴猛威行鄰
　郡詔加宣徳將軍光武自征隗囂統與竇融等將兵
　會車駕及囂敗封統為成義侯更封髙山侯拜大中
　大夫
　孔奮字君魚茂陵人武建五年為姑臧長時天下擾
　亂唯河西獨安而姑臧稱為富邑每居縣者不盈數
　月輒致豐積奮在郡四年財産無所増力行清潔或
　以為身處脂膏不能自潤徒益苦辛耳被徴日單車
　就路姑臧吏民及羌人相謂曰孔君清亷仁賢舉縣
　䝉恩如何今去不共報徳遂相賦斂牛馬器物追送
　數百里奮一無所受既至京師除武都郡丞旋拜太
　守為政明斷甄善疾非郡中稱為清平
　牛邯光武建武九年司徒掾班彪上言今涼州部皆
　有降羌與漢人雜處數為小吏黠人所見侵奪窮恚
　無聊故致反叛舊置䕶羌校尉持節領䕶理其怨結
　嵗時巡行問所疾苦今宜復舊以明威防帝從之以
　邯為䕶羌校尉
　趙冲順帝時為武威太守永和六年擊鞏唐羌降二
　千餘人詔冲督河西四郡兵為節度漢安元年以冲
　為䕶羌校尉冲招懐叛羌多詣冲降唯燒河種三千
　餘落據參䜌北界三年冲擊諸羌斬首四千餘級詔
　冲一子為郎冲復追擊于河陽斬首八百級于是諸
　羌前後三萬餘户詣涼州降建康元年復追叛羌于
　建威鸇隂河遇羌伏兵與戰殁冲雖身死而前後多
　所斬獲羌由是衰耗
　蘇正和靈帝光和間為涼州從事時武威太守倚恃
　權埶恣行貪横正和案致其罪刺史梁鵠畏懼貴戚
　欲殺正和以自觧訪之漢陽長史盖勲勲素與正和
　有隙或勸勲因此報之勲曰謀事殺良非忠也乘人
　之危非仁也乃諌止之
　張奐字然明燉煌酒泉人延熹中拜武威太守平均
　徭賦率厲散敗常為諸郡最河西由是而全其俗多
　妖忌凡二月五月産子及與父母同月生者悉殺之
　奐示以義方嚴加賞罰風俗遂改百姓為立祠
三國魏張既字徳容髙陵人文帝初涼州盧水冦反河
　西大擾帝曰非既莫能安涼州乃以既為刺史既至
　金城遂渡河賊拒軍于鸇隂口既揚聲軍從鸇隂潛
　由且次出至武威冦以為神引還顯美既據武威遂
　前軍顯美㓂騎數千因大風欲放火燒營既夜藏精
　卒三千為伏使餘騎挑戰陽退誘敵因發伏兵首尾
　進擊大破之封西鄉侯酒泉蘇衡反攻邊縣既擊降
　之遂上䟽請治左城築障塞置烽候邸閣以備邊後
　西平麴光殺其郡守既曰光等造反郡人未必悉同
　乃檄吿諭諸羌黨斬送光首其餘安堵既臨二州十
　餘年恵政著聞卒諡肅侯
　徐邈字景山燕國薊人明帝時為涼州刺史䕶羌校
　尉河右少雨常苦乏穀邈上修武威酒泉鹽池以收
　虜穀又廣開水田募貧民佃之家家豐足倉廩盈溢
　乃支度州界軍用之餘以市金帛犬馬通供中國之
　費立學明訓禁厚葬斷淫祀進善黜惡風化大行西
　域流通荒戎入貢賞賜散與將士與西羌從事不問
　小過若犯大罪先告部帥乃斬以徇由是州界清肅
晉馬隆字孝興東平平陸人武帝咸寜五年涼州刺史
　楊欣為樹機能所沒河西斷絶帝每有西顧之憂臨
　朝歎曰誰能為我討此通凉州隆進曰臣能平之請
　募勇士三千人率之鼓行而西賊不足滅也許之乃
　以為武威太守隆募能引弩三十六鈞弓四鈞者立
　標簡試得三千五百人帝又給其三年軍資隆西渡
　温水樹機能等以衆萬計乘險設伏隆依八陣圖作
　偏箱車地廣則為鹿角列營地狹則為木屋施于車
　上且戰且行弓矢所及應絃而倒竒謀間發出敵不
　意賊以為神轉戰千里音問斷絶或謂已殁後隆使
　夜到帝撫掌歡笑詰旦召羣臣謂曰若從諸卿言無
　凉州矣詔假節宣威將軍隆到武威鮮卑歸附涼州
　遂平
　張軌字士彦安定烏氏人永寜初軌以時方多難隂
　有保據河西之志求為涼州刺史時鮮卑入冦軌討
　破之威著西州時天下既亂所在使命莫有至者軌
　遣使貢獻嵗時不替進拜鎮西將軍都督隴右諸軍
　事封霸城侯
　張寔字安遜軌之子建興初除西中郎將領䕶羌校
　尉軌卒長史張璽等表寔攝父位詔為都督涼州刺
　史西平公涼州軍士得璽文曰皇帝行璽獻於寔僚
　屬皆賀寔曰是非人臣所得留因送于京師
隋樊子盖字華宗廬江人煬帝時為武威太守莅官明
　察下莫敢欺以善政聞五年車駕西巡將入吐谷渾
　子盖獻青木香以禦瘴氣及帝還謂曰人道公清定
　如此否子盖謝曰臣安敢清止是小心不敢納賄耳
　加右光禄大夫子盖曰願奉丹陛帝曰公侍朕側一
　人而已委以西方則萬人之敵宜識此心六年除户
　部尚書是嵗處羅可汗及髙昌王欵塞復以子盖檢
　校武威太守應接二蕃後以疾卒於東京武威吏民
　聞其死莫不嗟痛立碑頌徳
宋丁惟清太宗時以殿直往涼州市馬惟清至而境大
　豐稔因為西人請留命知西涼府事咸平六年李繼
　遷陷凉州府惟清死之
明濮英涼州衛指揮使洪武初修葺城樓倉庫措置有
　方士卒不勞而事集郡稱智能以擒叛賊功陞右軍
　都督僉事掌行都司事
　劉林涼州衛百户洪武時土官逃叛攻掠涼州林擊
　賊至城西土臺力戰而没事聞上喜其忠勇遣祭於
　臺下
　江亨洪武十年以涼州衛千户防守古浪繕城陴創
　驛傳始立莊浪衛屯住之所
　張傑洪武中任永昌指揮僉事開設衛治修築城池
　建學宫興文教措置有方
　馬昭遵化人鎮番守備累功陞都閫成化間展城開
　學修衛治建鐘鼓樓一切規制創造居多勇而善戰
　入陣有飛撾能掣㓂於百步外人呼為馬撾陣亡勅
　封鎮國將軍
　王孟顔神木人崇禎九年任大靖營參將招壯丁汰
　老弱購備戰馬三百餘匹修築邊牆百餘丈開墾酸
　茨溝荒地本城及夾山堡廂井造窖以便民汲皆有
　益於地方十年套虜入寇提兵堵截斬級奪馬自是
　不敢犯境
寜夏府
唐裴識聞喜人度之子為靈武節度使靈武斥鹵識禱
　神而鑿之果得泉
　路嗣恭京兆人朔方節度使靈武初復戎落未安思
　恭披荆棘立軍府威令大行
　崔知温字禮仁許州鄢陵人仕為左千牛遷靈州司
　馬境有渾斛薩萬帳數擾齊民知温表請徙河北疏
　十五上始得請自是人得就耕渾斛薩至徙地顧善
　水草亦忘遷後入朝過州謝曰初徙且怨公今地膏
　腴衆孳夥更荷公恩皆再拜
五代張希崇薊州人後唐明宗時靈武節度使靈武接
　邊境戍兵餉道常苦抄掠希崇乃開屯田教士耕種
　軍以足食而省轉饋明宗下詔褒美希崇撫養士卒
　招輯部落自囘鶻𤓰沙皆遣使入貢尋鎮邠寜晉髙
　祖入立復拜靈武節度為將不喜聲色好讀書知星
　歴天福三年月掩畢口大星希崇嘆曰此邊將亡兆
　我其當之明年正月卒贈太師
　馮暉魏州人靈武節度使靈武自唐明宗以來市馬
　糴粟招來部族給賜軍士嵗用度支錢六千萬自關
　以西轉輸供給民不堪役青岡土橋氐羌剽掠商旅
　暉至推以恩信止息爭奪廣屯田以省轉餉出俸錢
　治倉庫亭舘民不加賦管内大治
　段思恭澤州晉城人天福中馮繼業自靈州舉家來
　朝帝以思恭代知州事思恭下車矯繼業之失綏撫
　部落訪求民病悉條奏免之
宋董遵誨涿州范陽人太宗即位以通逺軍使兼領靈
　州路巡檢夏人有剽掠靈武進奉使者遵誨部署帳
　下欲討之夏人懼盡歸所掠伏罪遵誨慰撫令去自
　是各謹封界秋毫不敢犯
　安守忠字信臣晉陽人太平興國初知靈州在官凡
　七年雍熙二年知夏州毎西羌犯邊戰無不捷
　侯贇太原人太平興國中知靈州按視蕃落宴犒以
　時得邊士心部内大治遷左衛在朔方凡十餘年帝
　念其久次求可代者而難其人
　田紹斌汾州人至道元年充靈州馬步軍都部署入
　番討賊斬獲無算以馬給諸軍之缺者捷聞手詔嘉
　諭之
　王昭逺冀州阜城人至道中李繼遷擾西鄙絶靈武
　糧道太宗命昭逺為靈州路都部署䕶二十五州芻
　粟徑達靈武繼遷不敢犯
　郭宻貝州經城人淳化中夏人冦邊以密有武畧擢
　靈州兵馬都部署訓練士卒號令嚴肅夏人畏服邊
　境寜謐
　楊瓊汾州西河人至道初為靈慶路副都部署河外
　都巡檢使賊累冦疆瓊固捍有功導黄河溉民田數
　千頃敗賊於合河鎮北又破賊於城下追北三十里
　賜詔嘉諭充靈環十州軍副都部署兼安撫使
　曹燦字韜光靈夀人至道初知靈州徙河西鈐轄善
　撫士卒威愛兼著
元郭守敬字若思郉臺人至元元年從張文謙行省西
　夏提舉河渠先是古渠在中興者一名唐來長四百
　里一名漢延長二百五十里他州正渠十皆長二百
　里支渠大小六十八灌田九萬餘頃兵亂以來廢壊
　淤淺守敬更立牐堰皆復其舊夏人賴之遂立生祠
　以祀
　張文謙字仲謙郉州沙河人至元初以中書左丞行
　省西夏中興等路羌俗素無統紀文謙得蜀士陷俘
　中者數人理而出之使習吏事旬月間簿書有品式
　子弟亦知讀書俗為一變浚唐來漢延二渠及夏靈
　應理鳴沙四州正渠十支渠大小共六十八溉田十
　數萬頃人䝉其利
　董文用字彦材槀城人至元初為中興等路行省郎
　中自渾塔罕之亂民間相恐動竄匿山谷文用鎮之
　以靜民乃安始開唐來漢延秦家等渠墾水田若干
　於是民之歸者户四五萬悉授田種頒農具更造舟
　置黄河中受諸部落及潰叛之來降者
　袁裕洛陽人至元八年以御史授西夏中興等路安
　撫副使時徙鄂民萬餘於西夏裕與安撫使獨吉請
　於朝計丁給地立三屯使耕以自養官民便之
明盧茂成化間以都指揮守備靈州驍勇兼人到任之
　二日敵以百騎來犯茂單騎馳突之俄敵漸衆而茂
　兵亦至奮呼一擊斬其犯陣一將餘遁去數嵗不敢
　近靈州邊
　吳福鄞縣人寜夏參政寜夏鹽池禁嚴民食鹽甚艱
　福奏許民納鹽課官為量給民甚便焉秩滿陞福建
　布政使
　袁旦大名府人隆慶五年任西路通判涖政清勤建
　議築邊垣濬渠壩
　王三錫翼城人萬厯三十五年任寕夏理刑同知案
　無留牘尤加意水利請於巡撫崔景榮石甃張政堡
　暗洞
　蕭如薫延安人任平羅參將劉東暘之反起於倉卒
　熊國臣等棄城匿河西望風而靡獨如薫堅守力拒
　偽將哱雲引着力兔來攻如薫伏兵射雲死九月八
　日如薫與李如松等以鋭卒擊南闗雲梯攀縁而上
　城遂下以功加都督同知歴官總兵貞亮不渝更多
　修創之功
　杜希伏由延綏入籍寜夏世承武功歴興武逰擊平
　羅㕘將寜夏中協副將恢復四城擒斬六王屢獲竒
　捷亷勇著聞興武平羅至今皆建有生祠陞湖廣安
　陸府總兵
　韓洪珍四川人天啟七年任西路同知威寜舊有七
　星渠嵗久荒淤洪珍與屯田守備王光先條列疏築
　之法上諸巡撫焦馨以百户李國柱劉宰分督之而
　専任洪珍綜其事
　靳桂香靈州㕘將明季無為教稱居士作亂夜入城
　殺河東道曹孟吉時桂香已謝事乃率衆守城門使
　賊不得出盡攻殺之
　劉謹身河南人明末任西路同知督修渠工剔除奸
　弊招選義勇保障城池
皇清黎士𢎞字愧曽長汀人時吳逆煽亂西秦震動擢洮
　　岷道副使署甘山道事王輔臣叛諸鎮㑹𠞰及復蘭
　　州攝臬篆分别失守官吏罪號為平允㑹寧夏營弁
　　謀逆殺提帥改授寜夏道佐提督張勇贊畫軍機申
　　嚴守禦綏靖反側又宻請免衛所逋糧七萬五千石
　　冦平叙功陞右㕘政
　　丹達禮滿州人康熙二十七年任寜夏道時大兵駐
　　防在城民心惶惑逹禮多方慰諭更詳督撫割城中
　　一隅安置大兵勿與民間雜處嚴立教條以免滋累
　　其後大兵駐寜者六悉如舊制兵民相安皆逹禮之
　　力也當兵馬雲集時需草甚多逹禮親督人夫採於
　　湖灘不事科歛調度有方亦省公費軍馬亦給又督
　　濬渠工修理廟學皆著善政去二十年後士民猶思
　　之
　西寜府
　漢任尚安帝元初間任中郎將屢破西羌先零狼莫零
　昌又降西河䖍人種羌萬餘口平隴右
晉馬隆字孝興東平平陸人太康初朝廷以西平荒毁
　除隆為太守時南虜成奚為邊患隆至虜據險拒守
　隆令軍士皆負農器若將田者虜備稍怠因進兵擊
　破之畢隆之政不敢為冦積十餘年威信振於隴右
隋梁毗字景和安定烏氏人文帝仁夀元年為西寜州
　刺史先是蠻夷舊俗酋長皆服金冠以金多者為豪
　儁遞相陵奪略無寜嵗毗患之後因諸酋長相率以
　金遺毗毗置金坐側而謂之曰此物飢不可食寒不
　可衣汝等以此相滅不可勝數今將此來欲殺我耶
　一無所納于是蠻夷感悟遂不相攻在州十一年帝
　聞而喜之徴為大理寺卿
唐黒齒常之百濟西部人髙宗儀鳯時以功擢河源軍
　副使調露中吐蕃使賛婆等入冦屯良非川李敬𤣥
　之敗常之引精騎三千夜襲其軍賛婆等單騎遁即
　拜經畧大使常之因建言河源當賊衝宜増兵鎮守
　　而運饟須廣乃斥地置烽七十所開田五千頃嵗收
　　粟斛百餘萬由是食衍士精戍邏有備凡蒞軍十年
　　吐蕃憚畏不敢窺邊
　　杜希望萬年人開元間拜鄯州都督破烏莽城鎮西
　　威震吐蕃時軍屢興府庫虚寡希望居數嵗芻粟金
　　帛豐裕
皇清楊宗仁字天爵奉天正白旗人由湖廣藍山知縣卓
　　異擢知階州州近生羌出沒晝刼行旅宗仁抵任連
　　堡塞謹斥堠嚴緝捕羌夷斂跡商賈安行遷同知臨
　　洮府事監收蘭州鎮逺橋商税時值嵗歉請發倉廩
　　以賑飢民減税額恤商賈招流亡實户口循良之譽
　　著於逺近上官有疑獄輒委治發奸摘伏民頌神明
　　雍梁多盗老𤓰隂賊尤為民害因讞他獄發案百餘
　　皆為窮治又慮有司失察被譴取百餘事彚為十案
　　悉置諸法盗風頓息而有司亦全遷知臨洮府率屬
　　安民政績尤著尋擢西寜道寜古湟中地西陲要衝
　振頺剔弊賢聲著聞陞浙江按察使歴仕至湖廣總
　督晉太子少傅卒　贈少保諡清端
直𨽻秦州
漢馬成南陽人世祖封平舒侯從世祖征破隗囂以成
　為天水太守明年代來歙守中郎將率劉尚等下河
　池遂平武都
　陳立臨卭人為天水太守勸民農桑為天下最賜金
　四十斤入為左曹衛將軍䕶軍都尉
晉陳安隴上人懐帝永嘉五年為中軍都尉守上邽有
　膂力左揮八尺大刀右揮丈八蛇矛後與将軍平先
　戰大雨泥深三尺奪其刀矛被執於澗曲殺之安善
　撫將士與同甘苦及死隴上思之為作壮士歌以悼
　之
　胡烈字武元臨涇人泰始中為秦州刺史初鄧艾納
　鮮卑降者數萬雜居雍梁間傅𤣥上疏言艾不慮後
　患使散居山谷此必為害胡烈素有恩信於西方令
　往必且消弭然獸心難保不可必久安若東入安定
　西赴武威此二郡非烈所制宜幷屬秦州令烈得専
　御邊之宜及涼州叛烈屯於萬斛堆為虜所圍無援
　遇害
　杜預字元凱京兆杜陵人時虜冦隴右除預秦州刺
　史領東羌校尉輕車將軍假節屬虜兵强盛安西将
　軍石鑒使預出兵擊之預以虜乘勝馬肥而官軍懸
　乏宜并力大運須春進討陳五不可四不須鑒怒劾
　奏徴詣廷尉論贖其後隴右之事卒如預䇿
南北朝王子直字孝正杜陵人正光中為秦州總管司
　馬以徳政化人西土悦附
　劉藻字彦光廣平易陽人魏太和中為秦州刺史秦
　人率恃險拒課輸或害長吏前守宰皆依州遙領不
　入郡縣藻開示恩信誅鋤豪横羌氐憚之守宰於是
　始得居舊治車駕南伐以藻為東道都督秦人紛擾
　詔藻還州人情乃定
　裴䆳字深明河東人為秦州刺史大開屯田數千頃
　倉廩盈實省息邊運人吏獲安乃相率遺䆳絹千餘
　匹䆳從容曰汝等不應爾吾又不可逆止納其二匹
　張彛字慶賓清河人宣武中除安西将軍秦州刺史
　羌人憚其威一方肅静號為良牧
　邢巒字洪賓河間人有文才幹畧拜持節梁秦二州
　刺史拓地定境東西七百里南北千里獲郡十四及
　諸縣戍
北齊韓軌字伯年太安人齊神武時為秦州刺史甚得
　民神武巡秦州欲軌還京師賜秦州城户人絹布二
　疋州人皆辭不受惟乞留軌神武嘉歎許㽞
　南齊王𤣥邈字彦逺太原祁人昇明中為秦州刺史齊建
　元初李烏奴作亂襲州城𤣥邈率兵破之髙帝聞之
　曰𤣥邈果不負吾
周獨孤信雲中人大統中除隴右大都督秦州刺史先
　是守宰闇弱政令乖方人有寃訟歴年不能斷决及
　信在州事無壅滯示以禮教勸以耕桑數年中公私
　富實流人願附者數萬家周文以其信著遐邇賜名
　為信岷州刺史梁企定反及涼州刺史宇文仲和據
　州不受代信皆破平之以功增封
　宇文導顥仲子獨孤信東下令導代信為秦州刺史
　導性寛明善撫御文帝每出征導恒居守深為吏人
　所附朝廷重之薨於上邽朝議以導撫和西土威恩
　顯著欲令世鎮隴右以彰厥徳乃葬上邽城西中外
　㑹葬者萬餘人
唐蕭瑀後梁明帝子徙長安為河池郡守有鈔賊萬人
　吏不能制瑀募勇敢士擊降之又擊走薛舉衆數萬
　髙祖授光禄大夫封宋國公
　姜謩上邽人武徳初擢秦州刺史帝曰昔人稱衣錦
　還故鄉今以本州相授所以賞功涼州荒梗宜有以
　靖之謩至撫邊俗以恩信盜賊衰息人喜曰不意復
　見太平官府
　郝廷玉李光弼将累為秦州刺史善訓練羌人不敢
　犯
五代崔繼勲字成績長社人後晉天福中為秦州觀察
　使推恩信設方畧以招誘諸部羌人相率奉牛酒請
　盟邊境以安
宋劉熙古字義淳寜陵人乾徳中知秦州州境與羌接
　熙古至諭以朝廷恩信取蕃部酋豪子弟為質邊鄙
　以寜
　宋璫字寳臣華州人太宗時知秦州有善政就拜監
　察御史充陜西轉運使以韋亶代之璫去州未百日
　亶坐事繫獄上念璫治績命再知州事安集諸羌部
　内清肅
　馮伉雍熙中州推官州民李益饒于財恣横不法賂
　權貴為庇䕶長吏而下皆畏之獨伉不從益遣僕數
　輩毁辱伉伉屢表其事為邸吏所匿後因市馬驛者
　附表以聞帝怒詔知州吳元載逮捕具得其狀誅之
　温仲舒字秉陽河南人淳化四年知秦州州雜羌戎
　有兩馬家朶藏梟波等部唐末以來居於渭河南大
　洛門小洛門砦多産良木為其所據嵗調卒采伐給
　京師必以貲假道於羌户猶不免攘奪甚至殺掠為
　平民患仲舒至部兵歴按諸砦諭其酋以威信諸部
　獻地内屬既而悉徙其部落於渭北立堡砦以限之
　民感其恵為畫像祠之
　曹瑋彬之子知秦州有徳澤於民秦人立碑紀功
　曹琮字寳章彬之子知秦州度羨材為倉廩大積穀
　於渭冀城以恩信懐生羌多請内屬寳元中元昊反
　復知秦州上攻守禦三䇿
　馬知節字子元薊人咸平初知秦州州嘗質羌酋支
　屬二十餘人踰二紀矣知節曰羌亦人耳豈不懐歸
　悉遣之羌懷其徳訖任更不犯塞時州有銀坑嵗久
　鑛竭課額弗除主吏破産償之不足知節請蠲之章
　三上得允
　文彦博汾州介休人知秦州有威名夏人不敢犯
　王隨字子正河南人乾興中知秦州秦卒有負罪逃
　入蕃部者戎人輒奴畜之小不如意復執出求賞前
　此坐法多死隨下教能自歸者免死聽復𨽻軍籍由
　是來歸者衆又建請增蕃落卒給廢陷馬地募民耕
　種
　梁適字仲賢東平人知秦州古渭初建砦間為屬羌
　所抄益兵拒守羌復驚疑適召諭其種人且罷所益
　兵羌人不為患
　吕公綽字仲祐夀州人知秦州安逺砦古渭州諸羌來
　獻地公綽顧其屬曰天下之大豈利區落尺寸地耶
　時弓箭手馬多闕公綽諭諸寨户凡十丁為社秋成
　募出金帛市馬馬少則先後給之
　唐肅字叔元錢塘人秦州司理㕘軍有商人遇逆旅
　而同宿者殺人亡去商人夜聞人聲往視之血濺其
　衣捕吏執赴州獄已具肅為伸其寃後數月果得殺人者
　韓琦安陽人知秦州兼秦鳯路經略招討使增廣州
　城招集屬户厲兵討賊訖琦去賊不敢犯
　王拱辰字君貺咸平人帥秦州威恩並用羌人信服
　尹洙字師魯河南人韓琦知秦州辟洙通判州事薦
　其才可用加直集賢院上奏命令數更恩寵過濫賜
　與不節三事仁宗嘉納
　余靖字安道曲江人知秦州教條分明以治最聞
　薛奎絳州人知秦州州宿重兵經費常不足奎務為
　儉約教民水耕嵗中得芻粟數十萬徙知益州秦民
　與夷落數千人列奎治狀請留璽書褒諭不許
　李參字清臣鄆州須城人以樞密直學士知秦州藥
　家族作亂討平之得良田五百頃以募弓箭手居鎮
　閲嵗未嘗以邊事聞英宗遣使問故對曰將在邊期
　於無事而已不敢妄以寇貽主憂參剛果嚴毅事至
　即決雖簿書纎悉不遺稱才能吏
　孫永字曼叔長社人知秦州王韶以布衣入募府建
　取熙河䇿永折之曰邊陲方安靜無故騷動恐變生
　不測會新築劉家堡失利衆請戮偏禆以塞責永曰
　居敵必爭之地軍孤援絶兵法所謂不得已而守者
　也尤人以自免於我安乎
　李及字幼㡬鄭州人知秦州議者以及謹厚非守邊
　才及至州州將吏亦頗易之會有禁卒白晝攫婦人
　金釵於市吏執以來及方坐觀書召前詰問其人服
　罪及亟命斬之觀書如故將士驚服
　王令圖太原人至和中以殿中丞為河池令時值開
　河㑹議河去縣四十餘里部屬陜西移文令圖通幹
　其事自秋七月至八月路已通功告訖下詔旌之
　李周字純之馮翊人嘉祐五年知河池公正嚴毅沉
　晦自匿未嘗私謁執政
　李師中字誠之楚丘人知秦州以持重總大體自處
　前此多屯重兵於境冦至則戰而内無以遏其入師
　中簡善守者列塞上而使善戰者居中令冦至堅壁
　固守須其去出戰士尾襲之約束既熟常以取勝
　張詵字樞言建州浦城人知秦州號令嚴肅前此將
　吏貪功多從羌地射獵因起邊患詵至申令毋得犯
　得一犯者斬諸境上羣羌感悦
　吕大忠字進伯藍田人元祐初知秦州時郡糴民粟
　豪家因之制操縱之柄大忠選寮寀自旦入倉雖升
　斗亦受不使有所壅閼民喜爭運粟於倉負錢而去
　得百餘萬斛馬涓以進士舉首入幕府自稱狀元大
　忠謂曰狀元云者及第未除官之稱也既為判官則
　不可今科舉之習既無用修身為已之學不可不勉
　又教以臨政治民之要涓自以為得師焉
　謝良佐上蔡人秦州教授州守吕大忠毎過之聽講
　論語必正襟歛容曰聖人言行在焉不敢不肅
　何常字徳固京兆人知秦州諜告夏人多築堡栅朝
　議欲出兵牽制常言羌人生長射獵今困於版築違
　其所長而用其所短可拱手以待其敝也從之
　羅拯知秦州築東西二城
　姚祐字伯受長興人知秦州或請調熙河弓箭士徙
　邊以省更戍祐謂人情懐土重遷丐以二年為更發
　之期滿嵗樂業而願留者乃聽且請擇熙秦富民分
　丁授地蠲役借糧以勸耕植益廣秦之東西川建城
　壁嚴保障以控熙河涇原皆從之
　葉康直字景溫建州人元祐中知秦州時築丼谷城
　成夏人侵之康直戒諸將設伏以待殱其二酋自是
　不敢犯境
　張浚廣漢人紹興初以川陜宣撫使置幕府于秦州
　至即出行關陜訪問風俗罷斥姦贓以捜攬豪傑為
　先務
　劉韐字仲偃崇安人知隴城以亷稱後使金死節子
　子羽參議張浚軍事駐秦州有方畧
　狄訷元祐間知隴城寨綽有聲績
　趙鼎聞喜人徽宗時為兩當尉自筮仕時立志逺大
　後為中興賢相
　陳佃簡州人紹興二十二年自朝奉大夫知河池不
　為煩苛有古循良風常盛暑遣囚歸各感恩如期而
　至
　董彦威紹興中河池尉愷悌愛民一日盜至邑人大
　震彦威不恐懾徐遣兵盡捕之
元田守璋大徳二年徽州管軍元帥副使以驍勇見稱
　洞悉民艱軍民依賴
　張仲文大徳中徽州管軍參議元帥善騎射務廣恩
　信勸民農桑建倉備荒軍民懷徳
明邵毅河南中牟人洪武中知清水剛果無私吏畏民
　服擢御史祀名宦
　劉徳直𨽻人知清水重修城池創建縣治學校廟宇
　公署舖舍正經界編里甲
　廖森兩當主簿元末縣内衙舍廢弛洪武七年森于
　舊基創建縣治公署始備又同訓導蔣慶于縣治東
　創建儒學諸生肄業始得其所士民稱頌
　傅鼐字天和直𨽻新河人成化間秦州知州嚴以涖
　政平以近民除滛祀戒逰食重農申教祛災弭盗凡
　學校館舍壇壝橋梁以次修葺常上疏言救荒弭亂
　二十事言皆剴切得㫖如議行秦人便之
　宋珍字廷瑤深州人成化間知秦安性最孝母嘗怒
　杖珍珍跪而受邑人感嘆一日有風過堂下不去珍
　謂曰若有事白我盍我前風前就席至夜方寐如有
　前聲寃者于是遍境内體之果得殺人者寘於理人
　以為亷明所致學校堂齋多所修建任五載曾不受
　囑人或有所贈遺畧不省視却之後卒于官
　荆琨猗氏人嘉靖間清水縣訓導凡五載教士禔躬
　如出一日雖雨雪晏晦未嘗不整襟危坐捐所得俸
　補葺廟學治爼豆爵罍始倡明道之學萃諸生于官
　舍講習之清士始彬彬可觀天旱琨出米數十石賙
　貧士之不給者
　王忠顯山西澤州人萬厯十七年知清水甘淡薄注
　意民瘼興利除害嘗以息訟諭民兩造庭質唯決是
　非而已百姓戴如父母陞南京户部主事
　朱廷彰晉藩宗室明末鞏昌判官署秦州事亷介剛
　直頗有聲政李賊至被執擁見賊帥叱之跪廷彰正
　色曰我天朝宗室可拜賊乎頭可斷膝不可屈賊猶
　欲生之大呼曰今日此來只須一死正襟危坐神色
　自若遂見殺
　朱呈瓘宗室明末知秦安邑處邊衝城守無具賊陷
　城縶至伏羌脅令賺城呈瓘呼告伏羌令曰諸君宜
　堅守勿降吾忍辱至此盖欲知死所耳言訖罵賊連
　呼速殺我賊遂殺之伏羌卒嚴守不得下
　向永鳯禮店所副千户嘉靖甲午階州鐵甲山賊肆
　刼永鳯與戰追至麒麟山賊曰我貽若金帛盍兩生
　之永鳯叱曰何物賊敢以金帛餌我殱賊我分也因
　奮擊之射二賊死将復射弓忽弛軍曰可少却永鳯
　曰戰而却畏死耶復與力戰死之事聞擢其子元吉
　為正千户元吉忠勇有父風
直𨽻階州
漢孔奮字君魚茂陵人建武中以守姑臧清亷仁賢召
　除武都郡丞時隴西餘賊隗茂等夜攻府舍殘殺郡
　守畏奮追擊執奮妻子欲以為質奮惟有一子終不
　顧遂窮力討之吏民感義用命又率厲氐豪齊鍾留
　等共相遮擊賊窘懼逼急乃推奮妻子置軍前冀奮
　退却奮擊之愈厲遂擒滅茂等奮妻子亦為其所殺
　世祖下詔褒美拜武都大守為政明斷甄善疾非見
　有美徳愛之如親其無行者忿之如讐郡中稱為清
　平
　虞詡字升卿陳國武平人永初間羌冦武都鄧太后
　以詡有將帥畧自懷令遷武都太守羌衆遮詡於崤
　谷詡宣言請兵須到當發羌聞之乃分抄旁縣詡因
　日夜兼行令吏士各作兩竈日增之羌不敢逼或問
　之詡曰孫臏昔示弱吾今示彊勢固不同既到郡兵
　不滿三千羌衆萬餘攻圍赤亭詡乃令軍中使彊弩
　勿發而潛發小弩羌以為矢弱并兵急攻詡於是使
　强弩迸射發無不中羌退詡因奮擊之明日陳兵令
　出東郭入北郭易衣數周羌恐動乃潛伏兵於淺水
　候其走因揜擊大破之詡乃築營壁招流亡假貸貧
　乏郡遂以安先是運道艱險詡案行川谷由沮至下
　辯數十里燒石翦木開漕船道於是水運通利嵗省
　四千餘萬詡始到郡户裁盈萬二年遂增至四萬餘
　户
　趙沖順帝永和六年以沖為武都太守時唐羌内侵
　沖破之領西河四郡兵
　李翕字伯都漢陽阿陽人靈帝時仕武都太守屢致
　嘉瑞建寜四年開天井道西狹石路民為磨崖刋頌
　於魚竅峽
三國魏楊阜字義山天水冀人建安中遷武都太守阜
　威信素著徙郡小槐里百姓襁負隨之為政舉大綱
　而已下不忍欺也在郡十餘年徴拜城門校尉
南北朝魏髙允渤海人為中書侍郎從征楊難當禁暴
　止殺秦人更生
隋楊文思字溫才華隂人周天和初行武都太守歴平
　十姓党項羌及東山獠并破之
五代郭瓊平州盧龍人後唐清泰初刺史階州城壘未
　葺蜀人屢冦瓊徙城保險民乃無患受詔攻文州拔
　二十餘砦生擒數百人晉天福中為朔方部署將兵
　平羌渾
　王𢎞贄太原人後唐時階州刺史到任增户二千餘
　復請置將利福津二邑詔褒之
宋牛逄源淳化初知同谷簡靖自持治民敦尚禮教
　李公璹祥符中知階州州東北峪河水為患公璹命
　工鑿臥龍岡回河勢使東南流導水入江
　宇文之邵字公南綿竹人為文州曲水令嵗饑轉運
　使以布絹髙其價使鬻於民之邵言地狹民貧耕者
　亡㡬况嵗方儉羌數入冦不可重困之以求利因忤
　運使遂乞致仕神宗即位求言上疏不報遂致仕司馬
　光曰志不行顧禄仕如錙銖道不同視富貴如草芥
　於之邵見之
　家愿字處厚眉山人崇寜初以元祐黨人謫監華州
　西嶽廟禁錮十年大觀間禁解通判文州郡守鄭行
　純凴内侍勢自恣罷互市啟邊釁愿爭之不從徑下
　令復其舊守怒交章互奏俱報罷
　蒲卣字君錫閬州人通判文州有獻議者欲開文州
　徑路達陜西卣言洮岷積石至文為甚邇自文出江
　油鄧艾取蜀故道也異時鬼章欲從此窺蜀為其阻
　隘而止夏人覘此久矣可為之通道乎議遂塞
　蘇宷字公佐滏陽人為利路轉運使文州嵗市羌馬
　羌轉買蜀貨猾駔上下物價肆為姦漁寀議置折博
　務平貨值以易馬宿弊頓絶
　劉鋭知文州嘉熙元年元兵來攻鋭與通判趙汝曏
　乘城固守率軍民晝夜搏戰殺傷甚多拒守兩月餘
　援兵不至城中無水取汲於江敵知虚實遂增兵攻
　城甚急一夕移江流數里外鋭度不免乃盡飲家人
　以藥幼子同哥才六嵗飲藥時猶下拜受之鋭聚屍
　及吿命焚之鋭及二子登文王臺自刎死軍民死者
　數萬
　趙汝曏宣城人通判文州北兵圍城與劉鋭相誓死
　守更迭出戰及被圍旬有六日汲道絶兵民水不入
　口者半月至吮妻子之血卒無叛志城垂陷汝曏猶
　提雙刀入陣中十六矢被執汝曏善射敵先斷其兩
　臂而後臠殺之
明陸𢎞洪武初為階縣令時兵燹後創建之績居多凡
　公署壇宇橋梁舖舍煥然改觀
　簡原輔四川人洪武十年任階州建磚城招撫流亡
　審徭編户無不均平大有造於階
　張竒河南商水人自望江縣遷知階州亷介正直政
　事聿修階有巨豪數人悉繩之以法及歸囊橐蕭然
　惟圖書數巻而已
　崔尚義直𨽻長垣人嘉靖十六年知階州雅尚儉素
　取予不茍尤嫻刑名凡有勘斷援筆立就未嘗假手
　于人陞臨洮同知復攝州事
　鮑徳字子慎雁門人嘉靖二十七年知階州邊警方
　殷嵗復大旱調兵食起餓莩全活者衆龍江暴漲捐
　俸修橋民免墊溺
　田輔西安衛人嘉靖二十九年守備文縣創立堡寨
　謹烽火嚴邊禁申軍法募勇敢時訓練在任二年番
　人不敢犯邊
　蔡思和湖廣攸縣人萬厯間知階州通水利開山壕
　凡强弁豪猾必置以法孤寒貧弱則撫翼之惟恐不
　盡力陞叙州府同知州人立祠豎碑
　謝鏞字禹銘順天良鄉人崇禎九年知成縣值兵燹
　　之餘官無宅舍民多流亡殘垣危堞整頓無資鏞設
　　法防禦率民人上城繕城池建廨宇撫殘復業督耕
　　勸墾暇則訓士習射有警即佩劍巡緝更募壮丁以
　　習戰儲火器以設防戊寅巳夘間萬賊壓境率民固
　　守賊不敢犯又倉卒定計以解徽危而徽亦無虞兩
　　署徽州皆綏戢得所
皇清毛洪麟山西夏縣人吳逆之變以軍功授秦州知
　　州改授階州康熙十五年階州復陷退守階西之岡
　　旗寨征繕扞圉不憚勞苦十八年冬大兵入境糧草
　　甚亟居民逺竄多方措處供應不匱招流移通商賈
　　旋以夫驢之役約費萬金力請豁免又請蠲免荒糧
　　三千八百餘石民屯亡丁一千有餘胥幸更生有頌
　　徳碑
　直𨽻肅州
　漢辛武賢狄道人宣帝神爵中為酒泉太守時先零羌
　　楊玉等反趙充國至金城欲俟虜疲極乃擊之武賢
　奏言郡兵皆屯備南山北邊虚空勢不可久可益馬
　食以七月上旬分兵並出張掖酒泉合擊䍐开在鮮
　水上者天子下其書公卿議以為是上乃拜武賢為
　破羌将軍賜璽書嘉納其䇿子慶忌亦徙酒泉太守
　戴宏字元襄濟北剛縣人吳祐遷膠東侯相時宏父
　為縣丞宏從在舍祐每行園嘗聞諷誦之音竒而厚
　之遂與為友卒成儒宗知名東夏官至酒泉太守
　翟酺字子超廣漢雒縣人延光三年出為酒泉太守
　叛羌千餘騎徙敦煌來抄郡界酺赴擊斬首九百級
　羌衆㡬盡威名大震後遷京兆尹
三國蘇則字文師扶風人少以學行聞舉孝亷茂才起
　家為酒泉太守轉安定武都所在有威名
唐公孫武逹京兆櫟陽人貞觀初為肅州刺史突厥入
　冦謀南趨吐谷渾武逹以精兵二千人與戰敵稍却
　復殊死鬭薄之張掖河潛命上流渡兵俟半渡乃兩
　岸夾擊斬溺畧盡璽書勞之遷左監門將軍
明曹贇任肅州衛千户本衛城旱地千餘頃贇於洪武
　二十七年創開溝渠逺引河水灌溉居人咸獲其利
　至今賴之
　鍾振任肅州指揮使正統二年北兵犯邊赴敵而死
西域
漢張騫漢中人武帝建元中以郎應募使月支十餘嵗
　騫持漢節不失因得窮河源還拜大中大夫由是西
　國遂通封騫博望侯元狩四年騫使西域是時匈奴
　渾邪王降漢元鼎六年分酒泉武威之地置張掖敦
　煌為河西四郡𨽻涼州部
　崔不意濟南人元封六年為魚澤尉教力田以勤效
　得穀因即魚澤障立縣名為效穀
　鄭吉㑹稽人以卒伍從軍數出西域由是為郎宣帝
　時吉以侍郎田渠黎積穀因發諸國兵攻破車師遷
　衛司馬䕶鄯善以西南道神爵中匃奴乖亂日逐王
　欲降漢吉發渠黎龜兹諸國五萬人迎之詣京師封
　日逐為歸徳侯吉既破車師降日逐威振西域遂并
　䕶車師以西北道故號都䕶都䕶之置自吉始於是
　中西域立幕府治烏壘城都察烏孫康居等三十六
　國漢之號令始得頒西域
　馮奉世字子明上黨潞人元康初烏孫有擊匈奴功
　而西域諸國新輯帝欲安之以奉世為衛侯使持節
　送大宛諸國客至伊修城㑹莎車叛漢從鄯善以西
　皆絶不通奉世遂以節諭吿諸國王因發其兵南北
　道合萬五千人擊莎車攻抜其城莎車王自殺傳其
　首詣長安諸國悉平威振西域奉世至大宛大宛聞
　其斬莎車王敬之異於他使得其名馬象龍而還上
　甚悦以為光禄大夫
　陳湯字子公山陽瑕丘人元帝建昭元年湯為西域
　副校尉為人沉勇有大慮多䇿謀喜竒功時郅支自
　以大國又乘勝驕不為康居王禮困辱漢使者湯乃
　矯制發兵與都䕶甘延夀襲擊斬之傳首至京師懸
　槀街十日竟寜元年封湯爵關内侯
　竇固字孟孫平陵人永平十五年以固嘗從其父融
　在河西明習邊事乃以固為奉車都尉同駙馬都尉
　耿秉將兵屯涼州十六年分道出擊羌夷固與耿忠
　率張掖酒泉敦煌甲卒及盧水羌人出酒泉塞至天
　山擊呼衍王斬首千餘級追至蒲𩔖海取伊吾廬地
　置宜禾都尉㽞吏士屯田十七年復與耿秉及騎都
　尉劉張擊車師降之復置西域都䕶戊巳校尉
　班超字仲升平陵人永平十六年竇固擊匈奴超為
　假司馬超與從事郭恂俱使西域鄯善王廣奉超禮
　甚備後忽懈超疑必有北使詰侍者具服遂與吏士
　三十六人夜犇虜營順風縱火冦衆驚亂超格殺三
　人吏兵斬其使及從事三十餘級餘百人悉燒死明
　日以冦使首示廣廣遂納子為質復遣使于闐其王
　廣徳禮意甚疎且信巫言求漢使騧馬以祠巫神令
　其相私來求馬超令巫自來乃斬巫而鞭其相廣徳
　懼斬其冦使以降西域與漢絶六十五載至是復通
　十七年復與竇固執疏勒王兜題更立其故王子忠
　章帝建初元年留屯疏勒五年以平陵徐幹為假司
　馬将弛刑義從就超平西域八年復拜為西域将兵
　長史章和元年超發諸國兵擊莎車降之龜兹等兵
　各退散自是威震西域和帝永元二年遣兵至月支
　伏兵殺之月支由是遣使奉獻三年以為西域都䕶
　騎都尉六年討焉耆斬其王廣於是西域五十餘國
　俱納質内屬十四年以老乞歸
　耿恭字伯宗永平十七年恭以司馬為戊巳校尉屯
　後王部金蒲城恭至部示漢威徳昆彌遣子入侍明
　年北單于擊殺車師後王安得遂攻恭恭以毒藥傅
　矢語匈奴曰漢家箭神其中瘡者必有異冦中矢者
　視瘡皆沸遂大驚㑹暴風雨隨雨擊之殺傷甚衆匈
　奴震怖相謂漢兵神乃解去恭引兵據疏勒城匈奴
　復來攻壅絶澗水恭於城中穿井向井拜禱有頃水
　泉奔出乃令揚水示虜遂引去十一月車師叛復與
　匈奴共圍之恭率勵士衆禦之數月食盡煮鎧弩食
　其筋革與士卒推誠同死生故皆無二心初關寵上
　書求救乃詔酒泉太守段彭等将兵救之章帝建初
　元年擊車師匈奴走車師復降軍吏范羌固請迎恭
　歸拜騎都尉
三國魏倉慈字孝仁淮南人魏太和中敦煌太守抑挫
　權右撫恤貧羸民翕然稱其徳恵數年卒於官吏民
　悲感圖畫其形
南北朝令狐整字延保敦煌人魏大統十二年涼州作
　亂𤓰州民張保殺刺史晉昌民呂興殺太守以應涼
　州整時為𤓰州主簿保欲殺之以其人望恐失衆心
　雖外相敬内實忌之整陽為親附因使人説保使整
　將兵備東兵保從之整及玉門召豪傑述保罪狀馳
　還襲斬呂興進擊𤓰州保奔吐谷渾衆議推整為刺
　史曰吾屬以張保肆逆亂恐闔州之人俱陷不義故
　相與討誅之乃復見推是效尤也乃推魏使者張道
　義行州事具以狀聞而帥宗族鄉里二千餘人入朝
　累遷侍中
　申徽字世儀魏郡人先是元康為沙州刺史劉彦殺
　康而奪其位魏不能討因以為刺史屢徴不至大統
　十一年宇文泰以徽為河西大使密令圖彦徽以五
　十騎行既至止於賓館彦入謁徽執之因宣召慰諭
　吏民且云大軍續至城中無敢動者
唐侯君集三水人貞觀四年為磧石道總管討吐谷渾
　約齎深入追及其衆於庫山大戰破之進㑹李靖大
　非川平其國十三年為交河大總管将兵擊髙昌抜
　其城降之分兵畧定二十二地太宗以其地為西州
　置安西都䕶府
　郭孝恪許州人太宗時為安西都䕶貞觀十六年西
　兵來冦伊州孝恪擊敗之後復擊焉耆執其主而還
　蘇定方髙宗顯慶二年定方為前軍總管擊西突厥
　至曵咥河西敗沙鉢羅兵冐雪兼行至其牙帳縱兵
　擊之斬獲又數萬沙鉢羅脱走趨石國定方於是息
　兵諸部各歸所居通道路置郵驛掩骸骨問辛苦畫
　疆埸復生業凡為沙鉢羅所掠者悉括還之百姓安
　堵如故乃命蕭嗣業将兵追沙鉢羅獲之分其地置
　崑陵濛池二都䕶府
　楊胄髙宗顯慶三年遣左領軍郎將雷文成送龜兹
　王布矢畢歸國龜兹大將羯獵顛發衆拒不納詔左
　屯衛大將軍楊胄發兵討擒誅之乃徙安西都䕶府
　於其國焉
　王孝傑新豐人初與劉審理擊吐蕃皆没於吐蕃後
　竟得歸由是知吐蕃虚實㑹西州都督唐休璟請復
　取龜兹等四鎮中宗嗣聖九年乃敕孝傑及阿史那
　忠節將兵擊破之復取四鎮置安西都䕶於龜兹兵
　戍之後為總管與契丹決戰而死
　張孝嵩初為監察御史奉使廓州抜汗那者古烏孫
　也内附嵗久吐蕃攻之其王奔安西求救孝嵩率旁
　側戍落出龜兹西數千里下數百城傳檄諸國威振
　西域大食等八國請降勒石紀功而還
　杜暹濮陽人開元四年以監察御史按事至突騎施
　突騎施饋金暹固辭左右曰君寄身異域不宜逆其
　情乃受之埋於幕下已出境乃移狀令取之突厥大
　驚度磧追不及及開元十二年安西都䕶闕或言暹
　往使安西虜伏其清今猶慕思遂拜黄門侍郎安西
　副大都䕶守邊四年撫戎練士能自勤勵為夷夏所
　樂
　張守珪陜州河北人開元十五年為𤓰州刺史時𤓰
　州為吐蕃所毁守珪帥餘衆築故城板幹裁立吐蕃
　奄至衆失色守珪於城上置酒作樂虜疑有備不敢
　攻而退守珪縱兵擊之虜敗走於是乃修復城市招
　合流散使皆復故業朝廷嘉其功詔以𤓰州為都督
　府即以守珪為都督
　髙仙芝本髙麗人從事安西驍勇善騎射累官四鎮
　都知兵馬使天寶六載小勃律王及其旁二十餘國皆
　附吐蕃貢獻不入詔以仙芝為行營節度使討之仙
　芝遣將軍席元慶将千騎前行縛其大臣密諭之曰
　若酋領逃者第出詔書呼之賜以繒綵至皆縛以待
　我元慶如言仙芝繼至悉斬之又遣元慶斷娑夷橋
　仙芝虜小勃律王及其吐蕃公主自赤佛道而還上
　以為安西四鎮節度使
　袁光庭天寳末為伊州刺史伊州本漢伊吾廬地在
　敦煌大磧外唐置伊州吐蕃攻之累年不下糧竭兵
　盡自焚死時不達音問者十五年徳宗建中二年郭
　昕至朝廷始知之秋七月贈工部尚書
　郭昕子儀之弟為四鎮㽞後舊安西節度撫寜西域
　統龜兹于闐焉耆疏勒四國故謂之四鎮唐自吐蕃
　陷河隴伊西昕帥將士閉境拒守數遣使奉表皆不
　達徳宗建中二年昕遣使間道自回紇中來上嘉之
　賜昕武威郡王
　張義潮沙州首領攝州事繕甲兵耕且戰畧定其旁
　𤓰伊西甘肅蘭鄯河岷廓等州宣宗大中五年遣其
　兄義澤奉十一州圖籍以獻於是河湟之地復入於
　唐詔置歸義軍於沙州以義潮為歸義節度使鎮之
　至懿宗咸通四年克復凉州八年入朝
　
　
　
　
　
　
　
　
　
　甘肅通志巻三十二
欽定四庫全書
　甘肅通志巻三十三
　　選舉
　上古立賢無方自漢以後取士之法徵辟保薦科舉
　考試代各異制有明專重科目我
朝闢門造士茂材異等連類彚征科舉之法向仍明舊
　誠野無遺賢矣志選舉
　　薦辟
　漢
　　李恂(臨涇人辟司徒/府官武威太守)　　傅燮(北地人舉孝亷/官至漢陽太守)
　　蓋勲(敦煌人舉孝亷/官至潁川太守)　　皇甫規(朝那人舉賢良/方正𢎞農太守)
　　張奐(酒泉人舉賢良/對策仕大司農)　　段熲(武威人舉孝亷/歴官至太尉)
　　皇甫嵩(規兄子舉孝亷/歴官至太尉)
　三國
　　姜維(天水人郡辟上/計掾晉大將軍)　　賈詡(姑臧人察孝亷/為郎官冀州牧)
　　辛毗(狄道人辟為/議郎遷侍中)
　晉
　　傅元(北地人舉秀才/除郎中官侍中)　　李含(狄道人舉秀才/累官河南尹)
　　索靖(敦煌人舉賢良/方正酒泉太守)　　索綝(靖子舉秀才官/至尚書僕射)
　　賈疋(武威人初辟公/府歴安定太守)　　郄曇(金鄉人辟秘書/郎官至刺史)
　　郄超(金鄉人桓温辟/為掾臨海太守)　　虞溥(髙平人察孝/亷除郎中)
　　張軌(安定烏氏人初/辟掾官涼州牧)　　張茂(軌子辟從事中/郎官至涼州牧)
　　劉殷(新興人辟大司/馬軍諮祭酒)　　氾騰(敦煌人舉孝/亷除郎中)
　　郭荷(畧陽人以經學/徵博士祭酒)　　祈嘉(酒泉人徴/儒林祭酒)
　北魏
　　李彦(狄道人舉秀才/歴秦州刺史)　　辛祥(狄道人舉秀才/官義陽太守)
　　辛少雍(祥弟薦舉/遷給事中)　　　辛穆(狄道人舉茂才/官龍驤將軍)
　　宋繇(狄道人舉秀/才除郎中)　　　辛雄(狄道人辟户曹/㕘軍官至尚書)
　　梁祚(北地泥陽人辟秘/書中散遷秘書令)　李琰之(狄道人舉秀/才官侍中)
　北周
　　令狐整(敦煌人辟為主/簿加盪冦將軍)　辛慶之(狄道人以文學/徵官度支尚書)
　　辛仲景(舉文學對䇿拜/司空府主簿)
　隋
　　田仁恭(平涼人舉明經/官武衛大將軍)　辛德源(狄道人薦累/官諮議㕘軍)
　　梁毗(安定烏氏人舉/明經刑部尚書)
　唐
　　段秀實(姑臧人舉明經/官至司農卿)　尹思貞(天水人春秋髙/第為國子大成)
　　尹愔(思貞子薦授/集賢院學士)　　　辛秘(系出隴西擢明/經第官節度使)
　五代
　　王仁裕(天水人辟判官/累遷户部尚書)
　元
　　髙斌(安定人以明經/舉授亷訪僉事)
　明
　　張諤(蘭州人薦授/盧龍知縣)　　　趙榮(通渭人舉明經/歴工部尚書)
　　趙玹(通渭人舉明經/官至苑馬少卿)　　田彬(通渭人以經明/行修辟官知府)
　　李儼(伏羌人舉人才/山西道御史)　　謝九温(伏羌人舉人才/任重慶府同知)
　　牛叙(伏羌人舉人才/任崖州知州)　　劉偲(平涼人辟經明/行修授御史)
　　張仲賢(平涼人辟孝/亷灤州知州)　　段榮(鎮原人舉人才/任九江府推官)
　　羅傑(鎮原人保舉/擢夀州州判)　　　劉仲祥(固原人舉人才/任無錫知縣)
　　韓正(隆德人舉人才/歴監察御史)　　黄鍾(隆德人舉人才/授刑科給事中)
　　王音(真寧人舉人才/為夀陽縣丞)　　鮑士𢎞(秦州人舉人才/授南昌知府)
　　門克新(禮縣人由薦/舉歴擢尚書)　　趙斌(徽州人舉人才/任京畿御史)
　　李銘(徽州人以貢/薦任御史)　　　髙斗南(徽州人以薦/歴新興知州)
　　髙恂(斗南子以薦/任新興知州)　　　周鑑(徽州人舉秀才/授盩厔知縣)
　　馮均臣(兩當人由薦授/户科給事中)　楊維新(文縣人由保舉/授江油知縣)
　　趙伏(岷州人舉明經/任監察御史)　　姚謙(岷州人舉明經/任刑部郎中)
　　劉昌(岷州人舉明經/任兵科給事中)　　吕賢(岷州人舉明經/任户部郎中)
皇清
　　馬一鶚(徽州人舉茂才/任武隆知縣)　李兆乾(階州人薦授/馬湖知府)
　　賈還正(階州人薦/授䕫州道)　　　李夢白(莊浪衛人薦/任徽州知州)
　　蘇應麟(莊浪衛人薦/任臨洮通判)　　郭徵庸(徽州人薦授/叙州知府)
　　馬廷瑜(徽州人薦授/鹽亭知縣)　　張綸(武威人薦任/濟寧州知州)
　　張玿美(武威人薦任/惠來知縣)
　　進士
　唐
　　趙彦昭(張掖人刑/部尚書)　　　李揆(隴西人尚/書左僕射)
　　權皋(天水人秘/書少監)　　　　李益(隴西人禮/部尚書)
　　皇甫鎛(涇州臨涇人/侍郎平章事)　　皇甫鏞(鎛弟官國/子祭酒)
　　段平仲(武威人諫/議大夫)　　　權璩(秦州畧陽人/閬州刺史)
　　牛僧孺(鶉觚人/平章事)　　　　牛叢(僧孺子吏/部尚書)
　　牛蔚(僧孺子尚/書右僕射)　　　　牛徽(蔚子刑/部侍郎)
　　李石(隴西人檢/校司空)　　　　李中敏(隴西人/給事中)
　　李讓夷(隴西人中書侍/郎同平章事)　李蔚(鞏昌人中書/門下平章事)
　五代
　　李珽(敦煌人諫/議大夫)　　　　李琪(敦煌人尚/書左僕射)
　宋
　　李仕衡(成紀人尚/書左丞)　　　胡順之(臨涇人屯/田員外郎)
　　郭執中(華亭人樞/宻承㫖)　　　王庶(慶陽人經/畧宣撫使)
　　王公儀(長道人中/散大夫)　　　吳師古(徽州人/編修)
　　曹友聞(同慶栗亭人/驍騎大將軍)
　金
　　虞仲文(武州寜逺人翰/林侍講學士)　裴滿亨(河西臨潢人安/武軍節度使)
　　髙汝礪(金城人尚/書右丞相)　　　傅慎㣲(秦州人禮/部尚書)
　　張邦憲(秦州人永/固縣令)
　元
　　馬祖常(狄道人御/史中丞)　　　閭仲賢(涇州人延/安府知府)
　　閭卜花(涇州人監/察御史)　　　武紹文(伏羌人刑/部侍郎)
　　王清(伏羌人河/南僉事)　　　　武德裕(紹文子/郎中)
　　雒政(伏羌人河/東㕘議)　　　　張清(伏羌人劍/南路僉事)
　　王思聰(清水人知/秦安縣)　　　余闕(武威人僉都/元帥府事)
　明洪武乙丑科
　　　曹銘(㑹寧人左/都御史)　　　王恪(伏羌/人)
　　　杜銘(階州人/給事中)
　　甲戌科
　　　景清(真寧人左/都御史)
　　丁丑科
　　　黨理(真寧人太/僕寺少卿)　　　何潤(寧州人/知府)
　永樂丙戌科
　　　韓縉(鞏昌人/郎中)
　　壬辰科
　　　何賢(狄道人/少詹事)
　　乙未科
　　　徐琦(寜夏人兵/部尚書)　　　曹衡(寧夏人/知府)
　　戊戌科
　　　王𢎞(河州人/知縣)　　　　朱孟德(寧夏人/庶吉士)
　　辛丑科
　　　孔文英(安化人/侍郎)　　　王珏(涇州人/御史)
　　　袁錠(真寜人/知府)
　正統己未科
　　　張勛(會寧人/㕘政)　　　　李翺(隆德/人)
　　　倪讓(慶陽人太/常寺少卿)　　　江滸(成縣人/知府)
　　壬戌科
　　　黄諫(蘭州人/學士)　　　　王竑(河州人/尚書)
　　　李翔(隆德人/郎中)　　　　宋儒(寧夏人/僉事)
　　乙丑科
　　　馮時(寧州人/主事)
　景泰辛未科
　　　趙銘(安化人/布政使)
　　甲戌科
　　　滕佐(蘭州人/按察使)　　　　段堅(蘭州人/知府)
　　　聊讓(蘭州人/知府)　　　　朱紳(河州人/布政使)
　　　茂彪(慶陽人/御史)　　　　程景雲(寜夏人/御史)
　天順丁丑科
　　　文志正(蘭州人/郎中)　　　段寧(平涼人/行人)
　　庚辰科
　　　周鳯(狄道人/㕘政)　　　　曹英(狄道/人)
　　　李銳(涼州人/主事)
　　甲申科
　　　張九疇(狄道/人)　　　　梁翰(狄道人/檢討)
　成化丙戌科
　　　羅睿(蘭州人/僉事)　　　　劉晟(安定人/主事)
　　　王偉(寧州人/庶吉士)
　　己丑科
　　　邵宗(蘭州人/主事)　　　　張錦(岷州人/侍郎)
　　　楊重(靈臺人/知州)　　　　趙聰(階州人/主事)
　　壬辰科
　　　趙英(蘭州人/㕘政)　　　　李寛(蘭州人/㕘政)
　　　張琡(鎮原人/㕘政)　　　　閭鉦(涇州人/布政使)
　　　王紳(安化人/副使)　　　　陳瑗(甘州人/御史)
　　乙未科
　　　陳祥(蘭州人/按察使)　　　　史書(靈臺人/知府)
　　　齊廷珪(隆德人/都事)　　　張銳(秦州人/㕘政)
　　　陳祥(甘州人/學士)
　　戊戌科
　　　張倫(平涼人/郎中)　　　　王存禮(秦州人/副使)
　　辛丑科
　　　王瓉(通渭人/知府)　　　　何宗賢(涇州人/僉事)
　　　韓鼎(合水人/侍郎)　　　　張安(環縣人/知縣)
　　　馬體元(秦州人/主事)　　　郭文(秦州人/知州)
　　甲辰科
　　　王璠(寜逺人/㕘政)　　　　林廷玉(平涼人/巡撫)
　　　王銓(隆德人/員外)　　　　楊綸(安化人/御史)
　　　李㺬(西寜人/員外)
　　丁未科
　　　王鐸(岷州人/㕘政)　　　　陳震(慶陽人/侍郎)
　　　胡汝礪(寧夏人/尚書)　　　夏景和(秦州人/御史)
　　　黄世經(秦州人/副使)　　　宋琮(隴西人太/僕寺卿)
　𢎞治庚戌科
　　　彭澤(蘭州人/尚書)　　　　羅璋(蘭州人/知府)
　　　趙士元(河州人/知州)　　　張綵(安定人/尚書)
　　　劉嶤(安定人/御史)　　　　何宗理(涇州人/副使)
　　　賈瓘(寧州人/按察使)
　　癸丑科
　　　范鏞(鞏昌人/御史)　　　　曹亷(安定人/副使)
　　　李鏊(通渭人/行人)　　　　閭潔(涇州人提/學副使)
　　　李夢陽(慶陽人提/學副使)
　　丙辰科
　　　王綸(慶陽人/㕘政)　　　　張?(岷州人/㕘政)
　　己未科
　　　髙良弼(臨洮人/御史)　　　趙斌(平涼人應/天府丞)
　　　張維新(華亭人/給事中)　　　馬昊(寜夏人/御史)
　　　劉慶(寜夏人/御史)
　　壬戌科
　　　李伸(平涼/人)　　　　　張嘉謨(寧夏人/御史)
　　乙丑科
　　　段炅(蘭州人/檢討)　　　　馮友端(寧州人/主事)
　　　胡汝楫(寧夏人/知縣)
　正德戊辰科
　　　胡纉宗(秦安人/御史)　　　韓守愚(合水人/僉事)
　　　吕經(寜州人/給事中)　　　　駱用卿(寜夏人/員外)
　　辛未科
　　　田荆(蘭州人/僉事)　　　　馬應龍(蘭州人/按察使)
　　　許理(鎮原人/給事中)　　　　姚爵(静寜人/知府)
　　　楊朝鳯(慶陽人/㕘政)
　　甲戌科
　　　殷承叙(蘭州人/主事)　　　王廷瑶(安定人/郎中)
　　　張幾(平涼人/僉事)　　　　髙傑(平涼人/僉事)
　　　張鵬翰(慶陽人/㕘議)　　　韓奕(慶陽人/僉事)
　　　侯一元(秦安人/郎中)
　　丁丑科
　　　劉漳(蘭州人/御史)　　　　劉世綸(岷州人/主事)
　　　桑仟(平涼人慶/府長史)　　　暢華(隴西人/僉事)
　　　陳大綱(慶陽人/副使)　　　王官(寧夏人/御史)
　　辛巳科
　　　王朝用(隴西人巡/按御史)　　於敖(岷州人/御史)
　　　管律(寜夏人/給事中)　　　　徐元祉(秦州人/運同)
　嘉靖癸未科
　　　劉耕(蘭州人/僉事)　　　　張文泰(渭源/人)
　　　段續(蘭州人/副使)　　　　孫廷相(平涼人/知府)
　　　吕顓(寧州人/府尹)　　　　楚書(寧夏人/御史)
　　　王學古(寧夏人/知縣)
　　丙戌科
　　　趙時春(平涼人/巡撫)　　　傅學禮(安化人/按察使)
　　　楊經(寧夏人/推官)
　　己丑科
　　　黄綬(寧夏人大/理寺丞)　　　白世卿(秦州人/僉事)
　　壬辰科
　　　吳伯亨(蘭州人/員外郎)　　　劉思唐(寧夏人/按察使)
　　乙未科
　　　陸坤(蘭州人/副使)　　　　許登瀛(蘭州人/知府)
　　戊戌科
　　　葛廷章(蘭州人/副使)　　　吕顒(寜州人/知府)
　　辛丑科
　　　周鎬(狄道人/副使)　　　　劉應熊(隴西人巡/按御史)
　　　俞鸞(靈州人/給事中)
　　甲辰科
　　　楊應元(固原人/推官)
　　丁未科
　　　張萬紀(狄道人/知府)　　　張嘉孚(安定人/副使)
　　庚戌科
　　　王言(隴西人/主事)　　　　王希堯(安化人/同知)
　　癸丑科
　　　周鑑(平涼人/巡撫)　　　　杜實(慶陽人/僉事)
　　　周斯盛(寧州人/副使)
　　丙辰科
　　　鄒應龍(蘭州人/侍郎)　　　張問仁(西寧人/僉事)
　　己未科
　　　胡執禮　(昌衛/侍郎)
　　壬戌科
　　　李崧(秦州人/僉事)　　　　郭莊(徽州人巡/按御史)
　　　楊愈茂(安化人/副使)
　　乙丑科
　　　孟學易(平涼人/副使)　　　麻永吉(慶陽人/御史)
　隆慶戊辰科
　　　栗在庭(會寧人/布政使)　　　曹昉(安化人/主事)
　　　王繼祖(寜夏人/副使)
　　辛未科
　　　段補(蘭州人/主事)　　　　李正(慶陽人/尚書)
　　　雙鳯鳴(慶陽人/知縣)
　萬厯甲戌科
　　　朱衣(岷州人/副使)　　　　李廷彦(寧夏人大/理寺少卿)
　　丁丑科
　　　杜和春(隴西人/主事)　　　王元(寧夏人/知縣)
　　庚辰科
　　　穆來輔(寧夏人/右通政)
　　丙戌科
　　　詹廷珮(寜夏人/給事中)
　　己丑科
　　　胡忻(秦州人/給事中)
　　壬辰科
　　　趙邦清(真寜人/㕘議)
　　乙未科
　　　楊恩(隴西人/主事)　　　　李廷訓(固原人/僉事)
　　　米萬鍾(安化人太/僕寺卿)
　　戊戌科
　　　蒯諫(寜夏人/主事)　　　　張國儒(鎮夷所人/給事中)
　　辛丑科
　　　王道成(蘭州人/主事)
　　丁未科
　　　麻禧(慶陽人/給事中)
　　庚戌科
　　　張國紳(安定人/漕儲道)
　　癸丑科
　　　楊蛟(安化/人)　　　　　楊夀(寧夏人/主事)
　　丙辰科
　　　薛文周(安定人/給事中)　　　關光(慶陽人/推官)
　　己未科
　　　王建侯(山丹人/郎中)
　天啟壬戌科
　　　楊行恕(狄道人/庶吉士)　　　韓謙(蘭州人/知府)
　　　王懋學　(昌人/事)　　　羅世錦(兩當人/㕘政)
　　乙丑科
　　　潘光祖(臨洮人/副使)　　　楊大升(蘭州/人)
　崇禎戊辰科
　　　朱家仕(河州人/副使)　　　李希沆(慶陽人/總督)
　　辛未科
　　　關永傑(隴西人/副使)　　　王瓆(静寜人/僉事)
　　　鞏焴(真寧人/㕘政)
　　甲戌科
　　　王門弼(清水/人)
　　丁丑科
　　　郭九圍(隴西人/給事中)
　　庚辰科
　　　韓三傑(通渭人/知州)
　　癸未科
　　　曹毓芬(永昌人/知縣)
皇清進士
　順治九年壬辰科
　　　張晉(狄道人/知縣)　　　　彭翮(真寧人/推官)
　順治十二年乙未科
　　　黄虞再(伏羌人/提學道)　　　慕天顔(静寧人總/督漕運)
　順治十五年戊戌科
　　　胡大定(平涼人/員外)
　順治十八年辛丑科
　　　楊純臣(漳縣人/知縣)　　　丁斗南(寧夏人/知縣)
　　　蒲珩(秦州人/知縣)
　康熙三年甲辰科
　　　梁聨馨(平涼人/員外)
　康熙九年庚戌科
　　　張輔宸(伏羌人/知縣)
　康熙十八年己未科
　　　武籌(伏羌人/知縣)
　康熙二十一年壬戌科
　　　慕琛(静寜人/禮科)
　康熙二十七年戊辰科
　　　宋朝楠(隴西人僉/都御史)
　康熙三十年辛未科
　　　張夀峝(平涼人/同知)
　康熙三十三年甲戌科
　　　孟之珪(靈州/人)
　康熙三十九年庚辰科
　　　孫克明(鎮番人/知縣)　　　韓遇春(清水人/庶吉士)
　康熙四十五年丙戌科
　　　謝王寵(靈州人宗/人府丞)
　康熙四十八年己丑科
　　　劉雲鶴(蘭州人/教諭)
　康熙五十一年壬辰科
　　　潘祥(靖逺人/編修)　　　　孫詔(涼州人寧/紹台道)
　康熙五十二年癸巳科
　　　鞏建豐(伏羌人/侍讀)
　康熙五十四年乙未科
　　　王用中(甘州人/知縣)　　　栗爾璋(寧夏人/員外)
　　　李㥳(靈州人/主事)
　康熙五十七年戊戌科
　　　蔡曰逢(秦安人登/州知府)　　解震泰(寧夏人/庶吉士)
　康熙六十年辛丑科
　　　楊魁甲(平羅人吉/州知州)
　雍正元年癸夘科
　　　陳長復(隴西/人)　　　　孫昭(安定人遷/江縣知縣)
　　　朱諶(平涼/人)　　　　　盧生薫(鎮番人/庶吉士)
　雍正二年甲辰科
　　　夏之瑚(階州/人)　　　　何宗韓(文縣人廬/鳯道僉事)
　雍正五年丁未科
　　　馬榮朝(隴西人西/平縣知縣)　　汪執桓(隴西人靈/夀縣知縣)
　雍正八年庚戌科
　　　王有德(鎮番/人)　　　　路于兖(鎮番/人)
　　　蘇暻(武威/人)　　　　　謝升(靈州/人)
　　舉人
　明洪武庚戌科
　　　喬擢(臨洮人/知縣)
　　甲子科
　　　賀崇德(臨洮人/布政使)　　　蘇熠(臨洮人/訓導)
　　　雷鳴春(狄道人/御史)　　　曹銘(會寧/人)
　　　杜銘(階州/人)
　　丁夘科
　　　王道亨(臨洮人/主事)　　　王朴(狄道人/教諭)
　　　孟鐌(狄道/人)　　　　　張敏(狄道人/右通政)
　　　趙景芳(蘭州人/知縣)　　　曹忠(涇州人/推官)
　　　鄒仲賢(清水/人)
　　庚午科
　　　錢夢麟(臨洮人/鹽運使)　　　鞏師古(狄道人/主簿)
　　　安九萬(伏羌人/給事中)
　　癸酉科
　　　梁德(蘭州/人)　　　　　唐信(蘭州人/教諭)
　　　吕德(伏羌人上/林苑丞)
　　丙子科
　　　安友文(伏羌人/同知)　　　吕忠(伏羌/人)
　　　雍清(清水人/行人)
　　科分無考
　　　李文燦(伏羌/人)　　　　趙克欽(寜逺人/御史)
　　　王慤(寜逺人/御史)　　　　魏本(秦州人/教諭)
　　　李榮(秦州/人)　　　　　李耿(秦州人光/祿寺丞)
　　　索逵(平涼/人)　　　　　閆全(平涼/人)
　　　張翺(平涼人/知州)　　　　唐俊(平涼/人)
　　　張敬(華亭人/教諭)　　　　多學(華亭人/御史)
　　　崔旭(莊浪人/主事)　　　　吳泰(莊浪人/知州)
　　　張斌(隆徳人太/僕寺丞)　　　齊好智(隆德人/給事中)
　　　馮毅(隆徳人/知縣)　　　　賀潤(寧州/人)
　　　賈洪(安化/人)　　　　　段哲(安化/人)
　　　陳恕(安化/人)　　　　　李芳(安化/人)
　　　劉鼎(安化人/布政使)　　　　張善(合水/人)
　　　辛純(合水/人)　　　　　袁錠(真寧/人)
　　　李春(真寜/人)　　　　　景清(真寜/人)
　　　栁清(真寧/人)　　　　　李清(真寜/人)
　　己夘科
　　　王庸(會寜人/通判)　　　　馬讓(伏羌人都/司斷事)
　　　閭斌(涇州人/知州)　　　　楊裕(清水人/御史)
　　壬午科
　　　景文(安定人/知縣)　　　　狄榮(伏羌人/知縣)
　　　張俊(伏羌人/知縣)
　永樂乙酉科
　　　葛堯興(臨洮人/通判)　　　王寶(臨洮人/御史)
　　　王赫(狄道人/推官)　　　　何賢(狄道/人)
　　　敖三樂(狄道/人)　　　　石執中(蘭州人/布政使)
　　　劉澄(金縣/人)　　　　　張正(安定人/通判)
　　　魏文質(安定人/通判)　　　馬駿(伏羌人/御史)
　　　張亨(涇州人/通判)
　　戊子科
　　　宋濟(狄道人/主事)　　　　王麟(狄道人/治中)
　　　雒觀光(狄道人/判官)　　　毛貫(狄道人/御史)
　　　曲春(安定/人)　　　　　吳鍾(伏羌人/知府)
　　　王戍(隆德/人)　　　　　劉興(静寜州/人知縣)
　　　徐琦(寜夏/人)　　　　　張翼(秦州人/御史)
　　　臺獻(秦州人/教諭)　　　　朱友諒(秦州人/知州)
　　　雍亨(清水人/學正)
　　辛夘科
　　　王道隆(狄道人/評事)　　　葉棟(狄道人/右庶子)
　　　謝嘉(蘭州/人)　　　　　王伯敬(蘭州人/給事中)
　　　陳?(伏羌/人)　　　　　樊璉(涇州人/序班)
　　　趙亮(寧州人/訓導)　　　　邵義(寧州人/知縣)
　　　李玘(寧州/人)　　　　　曹衡(寧夏/人)
　　　朱孟德(寧夏/人)　　　　雍晉(清水人/照磨)
　　甲午科
　　　孫晟(狄道人太/僕少卿)　　　范衡(狄道人苑/馬寺卿)
　　　唐朋(渭源人/知縣)　　　　王𢎞(河州/人)
　　　劉鉉(河州人/知縣)　　　　楊安(伏羌/人)
　　　王儉(静寧/州人)　　　　　董鈞(秦安/人)
　　丁酉科
　　　及第(狄道人兵/部司務)　　　駱爾中(狄道人/訓導)
　　　支廷晃(狄道/人)　　　　張倫(狄道人/學正)
　　　李本(狄道人/㕘政)　　　　張剛(蘭州/人)
　　　李讓(狄道/人)　　　　　張勵(安定人户/部郎中)
　　　張師善(安定/人)　　　　李迪(安定/人)
　　　楊林(岷州人/經歴)　　　　起紀(西和/人)
　　　楊諶(華亭人户/部侍郎)　　　梁秀(涇州人/知縣)
　　　衛捍(靈臺人/知縣)　　　　徐貴(静寧人/知縣)
　　　張誠(静寜/人)　　　　　樊振(静寧/人)
　　　陳純(寧夏人/知縣)　　　　胡秉忠(清水人/御史)
　　庚子科
　　　錢夢麒(狄道/人)　　　　商之賢(狄道人/員外)
　　　曹謙(狄道人/知州)　　　　李夀(狄道人按/察照磨)
　　　成友直(安定人/教諭)　　　杜原賔(寧逺人/主事)
　　　于文貴(寧逺人/同知)　　　王紀(伏羌人/御史)
　　　馬仲禮(伏羌/人)　　　　蔣冕(伏羌/人)
　　　張勲(靈臺/人)　　　　　李芳(靈臺/人)
　　　王鼎(静寧/人)　　　　　王玉(寧夏/人)
　　癸夘科
　　　郭鏞(狄道人/御史)　　　　申萬言(狄道人太/常寺丞)
　　　張善(渭源/人)　　　　　董茂(蘭州人/知縣)
　　　周謹(蘭州人/檢校)　　　　楊麟(蘭州人/推官)
　　　張鼎(蘭州/人)　　　　　張肅(河州/人)
　　　郭茂(河州人/縣丞)　　　　劉冕(河州/人)
　　　趙奎(西和/人)　　　　　雍謙(岷州/人)
　　　田文郁(寧逺人/推官)　　　楊浩(寧逺/人)
　　　馬旻(寧逺/人)　　　　　王恭先(寧逺/人)
　　　王瓊(崇信/人)　　　　　左恕(靈臺/人)
　　　孔賢(静寧/人)　　　　　張整(静寧/人)
　　　史鑑(静寧/人)　　　　　張亨(静寧/人)
　　　王道(合水/人)　　　　　周福(環縣/人)
　　　吳能(寧夏/人)　　　　　韓忠(寧夏人王/府教授)
　　科分無考
　　　李滄(秦州人/序班)　　　　唐琛(秦州人/巡按)
　　　劉威(秦州人/知縣)　　　　韓𢎞(秦州人/知縣)
　　　董瀛(秦州人/知縣)　　　　劉良(秦州人/同知)
　　　李奎(秦州/人)　　　　　吳𢎞萬(秦州/人)
　　　趙琦(秦州/人)　　　　　于海(徽州人/推官)
　　　茍評(階州人/通判)　　　　何漢(階州人/州判)
　　　樊琰(平涼人光/祿寺署正)　　　孟欽(平涼人/知縣)
　　　張鵬(平涼/人)　　　　　王規(平涼人/知州)
　　　唐進(平涼人/知縣)　　　　宋益(平涼人/知縣)
　　　張安(華亭人/教授)　　　　王旻(固原/人)
　　　何居泰(固原人/通判)　　　楊可度(固原/人)
　　　王政(崇信人/教諭)　　　　齊好禮(隆德人/運判)
　　　孔文英(安化/人)　　　　王述(安化/人)
　　　吳吉(安化/人)　　　　　楊福(安化/人)
　　　牛力(安化/人)　　　　　王英(安化/人)
　　　劉浩(安化/人)　　　　　陶本初(安化/人)
　　　梁直(合水/人)　　　　　王璉(合水/人)
　　　栁景春(真寧/人)
　宣德丙午科
　　　金延康(狄道人/教諭)　　　梁博(狄道人/副使)
　　　婁國寶(狄道人/通判)　　　盧麟(狄道人/經歴)
　　　漆正(渭源/人)　　　　　李昱(静寧/人)
　　　許福(環縣/人)　　　　　趙恭(環縣/人)
　　己酉科
　　　席珍(狄道人/洗馬)　　　　杜威(狄道人/主事)
　　　鈕恢祖(狄道人/知縣)　　　王臣(河州人/教授)
　　　段克己(通渭人/御史)　　　安泰(伏羌人/教諭)
　　　王磐(華亭/人)　　　　　李敬(環縣/人)
　　　鐔鑑(成縣人/知事)　　　　張勉(成縣/人)
　　壬子科
　　　冬瓉(狄道人/㕘政)　　　　王慶(河州人/教授)
　　　郭祥(伏羌人/訓導)　　　　張茂(平涼人/知州)
　　　李讃(華亭/人)　　　　　宋儒(寧夏/人)
　　　張璽(秦州人/知縣)　　　　丁好義(秦州人/知州)
　　乙夘科
　　　宋景䕫(狄道人/按察使)　　　段錦(狄道/人)
　　　華褒(狄道人/通判)　　　　黄諌(蘭州/人)
　　　關恕(秦安/人)　　　　　汪滸(成縣/人)
　　科分無考
　　　魏端(安定人/同知)　　　　景彦和(安定/人)
　　　蒲清(漳縣人/推官)　　　　焦茂(徽州/人)
　　　李源(秦州人/教諭)　　　　王順(秦州人/同知)
　　　傅岩(階州/人)　　　　　王傑(平涼人/知縣)
　　　吕忠(平涼人/知縣)　　　　施漙(平涼人/知縣)
　　　劉頔(安化/人)　　　　　安理(安化/人)
　　　張驥(安化人/少卿)　　　　辛興(安化/人)
　　　蔡正(前所人/長史)　　　　劉瑞(寧州/人)
　　　王會(寧州人/御史)　　　　張修(寧州人/主簿)
　　　鄭要(寧州人/縣丞)　　　　張清(寧州人/按察使)
　　　趙夢(寧州人/知縣)　　　　史智(真寧/人)
　　　姚銘(真寧/人)　　　　　王玘(秦州/人)
　　　王好義(秦州人/教諭)　　　任忠(狄道人/主事)
　　　邵義(寧州人/知縣)
　正統戊午科
　　　張安(狄道人/訓導)　　　　王竑(河州/人)
　　　張勛(會寧/人)　　　　　安進(伏羌人/典儀)
　　　譚昇(静寧人/知州)　　　　倪讓(慶陽/人)
　　　祈夀(環縣/人)
　　辛酉科
　　　楊普(涇州人/教授)　　　　常經(涇州/人)
　　　劉潮(涇州人/知縣)　　　　明燆(狄道人/監丞)
　　　漆耀(伏羌人/知縣)　　　　文明(静寧人/教諭)
　　　楊玉(安化人/提舉)　　　　馮時(寧州/人)
　　　趙縉(寧夏人/僉事)　　　　趙玉(寧夏人/知府)
　　　盧清(西寧人/訓導)
　　甲子科
　　　梁昺(狄道人/推官)　　　　張安(渭源人/少卿)
　　　滕佐(蘭州/人)　　　　　段堅(蘭州/人)
　　　王克修(蘭州人/教授)　　　黄濬(伏羌人/訓導)
　　　黄理(環縣/人)　　　　　姚成(寧夏人/知縣)
　　丁夘科
　　　年孟容(狄道人/同知)　　　連登(狄道/人)
　　　殷夀(蘭州人/訓導)　　　　朱紳(河州/人)
　　　王紀(伏羌人/同知)　　　　薛正(華亭人/知州)
　　　王欽(涇州人/教授)　　　　何元(涇州人/知府)
　　　楊磐(靈臺/人)　　　　　李夀(環縣/人)
　　　雍熙(清水人/教諭)　　　　趙寧(清水人布/政司都事)
　　　程景雲(寧夏/人)
　　科分無考
　　　韓春(通渭人/教諭)　　　　孛敏(通渭人/學正)
　　　楊崇(通渭人/知州)　　　　李鼒(秦州人/運同)
　　　文斌(階州人/知縣)　　　　王裕(階州人/知縣)
　　　蔣璧(階州人/知縣)　　　　虎繼宗(固原/人)
　　　衡鏞(慶陽/人)　　　　　趙銘(安化/人)
　　　王述(寧州/人)
　景泰庚午科
　　　劉景(狄道/人)　　　　　周鳯(狄道/人)
　　　曹英(狄道/人)　　　　　唐鼎(蘭州人/知縣)
　　　聊讓(蘭州/人)　　　　　邢真(蘭州/人)
　　　汪鉅(蘭州人/知縣)　　　　盧中(河州人/司務)
　　　孫英(金縣人/知縣)　　　　魏容(安定/人)
　　　劉鎧(安定人/教諭)　　　　宿慎(㑹寧/人)
　　　范瑄(會寜/人)　　　　　馮進(會寧/人)
　　　王麟(會寜/人)　　　　　王綬(靈臺/人)
　　　張庸(鎮原人/知縣)　　　　陳綱(静寧人/教授)
　　　魏通(静寧/人)　　　　　髙嵩(真寧人/知縣)
　　　袁昇(真寧人/通判)　　　　張瑾(甘州人翰/林院孔目)
　　　龎質(涼州/人)　　　　　蔣瑢(寧夏/人)
　　　鄒牧(寧夏人/通判)　　　　王憲(寧夏/人)
　　　陳德(寧夏人/教諭)　　　　包文學(寧夏人/同知)
　　　賈正(寧夏人/知縣)　　　　但懋(寧夏人/郎中)
　　　沈正(寧夏人/教授)　　　　武志學(秦州人/知縣)
　　　穆昇(秦州/人)
　　癸酉科
　　　張元(狄道人國/子監博士)　　　岳宗(狄道人/知縣)
　　　王政(狄道人/主事)　　　　竇禮(蘭州/人)
　　　邵宗(蘭州/人)　　　　　倪端(河州人/訓導)
　　　楊訓(河州人/知縣)　　　　王鉞(河州人/知州)
　　　武烈(會寧人/侍郎)　　　　茂彪(慶陽/人)
　　　王爵(真寧人/教授)　　　　于寛(甘州人/訓導)
　　　朱景(甘州人/教諭)　　　　王桓(涼州/人)
　　　王用賔(寧夏人/同知)　　　常泰(寧夏人/學正)
　　　計全(寧夏人/知州)　　　　陳林(寧夏人/通判)
　　　吳震(寧夏人/經歴)　　　　徐智(寧夏人/通判)
　　　趙昇(涼州人/訓導)　　　　田愉(安化人/知縣)
　　丙子科
　　　劉源(狄道人/知府)　　　　張鐸(蘭州人/訓導)
　　　文志真(蘭州/人)　　　　趙英(蘭州/人)
　　　顧忠(蘭州人/訓導)　　　　王經(河州人/僉事)
　　　劉晟(安定/人)　　　　　李恕(伏羌/人)
　　　段寧(平涼/人)　　　　　張孟昇(平涼人/知州)
　　　石輅(華亭人/僉事)　　　　齊經(隆德人/僉事)
　　　張達(安化人/知州)　　　　韓璿(環縣/人)
　　　唐信(合水/人)　　　　　吳俊(甘州人/知縣)
　　　李衍(涼州人/訓導)　　　　王謙(涼州/人)
　　　朱廷儀(寧夏人/同知)
　　科分無考
　　　王志學(秦州人/知縣)　　　張璽(秦州人/知縣)
　　　孫英(金縣人/知縣)　　　　雒顯(合水人/僉事)
　　　蔡禎(環縣人/提舉)　　　　陳佑(徽州人/教諭)
　　　景忠(通渭人都/司斷事)　　　馬健(通渭/人)
　　　王永昇(寧逺人/知事)　　　馬駿(寧逺人/推官)
　　　侯瑞(階州/人)　　　　　杜原實(寧逺/人)
　　　王翔(平涼人/通判)　　　　賀鼎(平涼人/知縣)
　　　賀瑄(平涼人/知縣)　　　　王浩(平涼人/知縣)
　　　胡儉(慶陽/人)
　天順己夘科
　　　張誠(狄道人/知縣)　　　　唐佑(蘭州人/知縣)
　　　杜榮(蘭州人/知州)　　　　董芳(蘭州人/教諭)
　　　張諒(蘭州人/知縣)　　　　杜宣(蘭州人/學正)
　　　田疇(河州/人)　　　　　白鎰(會寧/人)
　　　劉烈(會寧/人)　　　　　侯廣(平涼人/同知)
　　　陳新(平涼人/知縣)　　　　温和(涇州人/知縣)
　　　陳瑗(甘州/人)　　　　　包璽(甘州人/知州)
　　　李銳(甘州/人)　　　　　周顯(山丹/人)
　　　孫誼(涼州/人)　　　　　朱俊(寧夏/人)
　　　姚進(西寧/人)
　　壬午科
　　　張九疇(狄道/人)　　　　梁翰(狄道/人)
　　　劉朝宗(狄道人/郎中)　　　趙維正(狄道人/知縣)
　　　趙珩(狄道/人)　　　　　曹俊(狄道人/知縣)
　　　羅睿(蘭州/人)　　　　　郭徵(蘭州人/知縣)
　　　吳摘(蘭州人/訓導)　　　　楊能(安定人/知縣)
　　　何正(涇州人/知州)　　　　楊景(涇州人/知縣)
　　　魏璡(環縣人/通判)　　　　嚴明(永昌衛/人知縣)
　　　陳昺(清水人/知州)　　　　于寛(甘州/人)
　　科分無考
　　　陳伯玉(通渭人/吏目)　　　王輔(通渭人/知縣)
　　　孔儀(通渭人/教諭)　　　　章文(固原人/知縣)
　成化乙酉科
　　　王道(狄道人/知縣)　　　　楊芳(狄道人/知縣)
　　　曹傑(狄道/人)　　　　　宋通(狄道人/教授)
　　　姚成(蘭州人/知縣)　　　　任僖(蘭州人/知縣)
　　　孫懋(蘭州人/知州)　　　　何銘(金縣人/知州)
　　　王澄(安定人/知縣)　　　　張錦(岷州/人)
　　　平塘(平涼人/通判)　　　　楊重(靈臺/人)
　　　王福(慶陽/人)　　　　　王偉(寧州/人)
　　　胡英(涼州人/知州)　　　　袁英(寧夏人/同知)
　　　殷學(寧夏人/知縣)　　　　何英(寧夏人/教授)
　　　張翌(寧夏人/知縣)　　　　張銳(秦州/人)
　　　馬瑞(秦州/人)　　　　　龍光(秦州人/知縣)
　　戊子科
　　　劉塘(狄道人/通判)　　　　李寛(蘭州/人)
　　　馬瓛(蘭州人/知縣)　　　　彭佑(蘭州人/知縣)
　　　王贇(河州人/教諭)　　　　劉聰(涇州/人)
　　　楊璲(涇州人/知縣)　　　　劉璲(涇州/人)
　　　史書(靈臺/人)　　　　　張賢(合水人/推官)
　　　張安(環縣/人)　　　　　道泰(環縣人/知縣)
　　　夏景芳(寧夏/人)
　　辛夘科
　　　劉璽(狄道人/知縣)　　　　文儀(狄道人/推官)
　　　陳祥(蘭州/人)　　　　　張政(蘭州人/縣丞)
　　　聊堂(蘭州/人)　　　　　李寧(靖逺人/知縣)
　　　張拱端(會寧/人)　　　　王鐸(岷州/人)
　　　閭鉦(涇州/人)　　　　　李玘(寧州/人)
　　甲午科
　　　髙景(狄道人/知縣)　　　　髙智(狄道人/通判)
　　　于濬(蘭州人/知縣)　　　　顧九成(蘭州/人)
　　　王鑑(安定人/知縣)　　　　胡順(平涼/人)
　　　何普(涇州人/理問)　　　　齊廷珪(隆德/人)
　　　劉英(寧州/人)　　　　　陳祥(甘州/人)
　　　彭鑑(甘州/人)　　　　　劉裔(山丹人/知縣)
　　　夏景華(寧夏人/推官)　　　尹玉(秦州/人)
　　丁酉科
　　　單成(狄道人/知縣)　　　　禹祥(狄道人/知州)
　　　王廷(狄道人/主簿)　　　　王纓(狄道人/知縣)
　　　蕭憲(蘭州人/知縣)　　　　石濬(蘭州/人)
　　　殷富(蘭州人/教諭)　　　　張蕙(蘭州人/教諭)
　　　劉嶤(安定/人)　　　　　張倫(平涼/人)
　　　李暹(寧夏人/知縣)　　　　岳山(寧夏人/教諭)
　　　馬聰(寧夏人/知縣)　　　　朱玉(秦州人/推官)
　　　徐浩(秦州人/長史)　　　　董鼐(秦州/人)
　　　王輔(秦州/人)　　　　　馬體元(秦州/人)
　　　夏景和(秦州/人)
　　庚子科
　　　曹寶(狄道人/知州)　　　　蕭韶(狄道/人)
　　　殷實(蘭州人/知縣)　　　　魏漳(安定人/提舉)
　　　桑桂(平涼人/通判)　　　　何宗賢(涇州/人)
　　　文朴(鎮番人/知縣)　　　　李廷祥(秦州人/知縣)
　　　李㺬(西寧/人)　　　　　郭文(秦州/人)
　　　尹琭(秦州/人)
　　癸夘科
　　　林廷玉(平涼/人)　　　　周弼(狄道人/教諭)
　　　周敏(狄道人/知縣)　　　　彭澤(蘭州/人)
　　　趙經(涇州人/通判)　　　　薛珣(華亭人/知縣)
　　　靳仁(靈臺人/知州)　　　　閭銳(涇州/人)
　　　吳珵(静寧人/訓導)　　　　王銓(隆德/人)
　　　李泰(寧夏人/知州)　　　　孔珍(寧夏人/紀善)
　　　蕭漢(寧夏/人)　　　　　黄世(秦州/人)
　　　萬全(秦州人/知縣)　　　　辛良(階州人/知縣)
　　　王璠(岷州/人)
　　丙午科
　　　劉永成(狄道人/知州)　　　王英(狄道人/知州)
　　　冒材(蘭州人/知縣)　　　　耿瑄(蘭州人/知縣)
　　　閭潔(涇州/人)　　　　　李用賔(寧夏人/教諭)
　　　胡汝礪(寧夏/人)　　　　邢通(寧夏/人)
　　　李昌言(秦州人/知縣)
　　科分無考
　　　劉烈(會寧/人)　　　　　劉冕(金縣/人)
　　　張蕭(金縣/人)　　　　　郭懋(金縣人/知縣)
　　　任旒(徽州人/知縣)　　　　賀溥(平涼人/知縣)
　　　張亨(平涼人/知縣)　　　　王敬(寧州/人)
　　　朱璟(寧州人/知縣)　　　　栗旻(寧州/人)
　　　劉真(寧州/人)　　　　　趙亮(寧州人/訓導)
　　　邵義　　　　　　　狄宗文(寧州人/知縣)
　　　髙舉(寧州人/訓導)　　　　劉廷璲(寧州人/訓導)
　　　李文(寧州人/知縣)　　　　李克惠(寧州人/知縣)
　𢎞治己酉科
　　　張標(狄道/人)　　　　　殷安(蘭州/人)
　　　趙世元(河州/人)　　　　任良(金縣/人)
　　　張綵(安定/人)　　　　　胡進律(平涼人/同知)
　　　陳啟聰(鎮原人/通判)　　　何宗理(涇州/人)
　　　張瑭(鎮原人/教諭)　　　　董繡(環縣人/通判)
　　　賈瓘(寧州/人)　　　　　張凌漢(寧夏/人)
　　　濮頥(寧夏人/知州)　　　　田賦(寧夏人/教諭)
　　　李道(清水人/知縣)
　　壬子科
　　　孫芳(蘭州/人)　　　　　孫簠(蘭州/人)
　　　張文錦(河州人/知縣)　　　李繡(河州人/學正)
　　　曹亷(安定/人)　　　　　張?(岷州/人)
　　　趙斌(平涼/人)　　　　　邢大經(平涼人/知縣)
　　　杜恩(平涼人/知縣)　　　　石奎(華亭人/通判)
　　　許錦(鎮原/人)　　　　　閭鎧(涇州人/知府)
　　　魏宗仁(涇州/人)　　　　李夢陽(慶陽/人)
　　　丁璉(慶陽/人)　　　　　魏德(環縣/人)
　　　安世賢(秦州人/同知)　　　梅信(寧夏人/知縣)
　　　徐曇(寧夏人/知縣)
　　乙夘科
　　　蕭鳯岐(蘭州/人)　　　　段炅(蘭州/人)
　　　張儒(蘭州人/知縣)　　　　魏臣(安定人/通判)
　　　王鐸(通渭人/學正)　　　　錢貫(岷州人/通判)
　　　温應璧(涇州人/同知)　　　趙淛(安化/人)
　　　李朝陽(莊浪衛/人知縣)　　　胡汝楫(寧夏/人)
　　　馬昊(寧夏/人)　　　　　王文麟(秦州人/同知)
　　　王綸(秦安/人)　　　　　李寧(靖逺人/知縣)
　　戊午科
　　　邵履(蘭州人/知州)　　　　田英(蘭州/人)
　　　張濟(安定人/推官)　　　　張維新(華亭/人)
　　　許理(鎮原/人)　　　　　沈源(鎮原/人)
　　　魏繼盛(涇州人/知州)　　　方良弼(隆德人/通判)
　　　劉慶(寧夏/人)　　　　　王如翼(寧州人/同知)
　　　張鳯(安定/人)　　　　　南鶴(安定/人)
　　辛酉科
　　　馬應龍(河州/人)　　　　史祥(靈臺/人)
　　　王天佑(慶陽人/知縣)　　　李大芳(環縣人/教諭)
　　　趙永寧(寧州/人)　　　　吕經(寧州/人)
　　　秦鉞(寧州人/通判)　　　　盧英(甘州人/州判)
　　　駱用卿(寧夏/人)　　　　張嘉謨(寧夏/人)
　　　趙璽(靈州人/教授)　　　　成文林(秦安/人)
　　　胡纉宗(秦安/人)
　　甲子科
　　　杜大江(渭源人/推官)　　　王道(蘭州人/同知)
　　　田荆(蘭州/人)　　　　　王龍山(靖逺人/知縣)
　　　唐臣(平涼人/知縣)　　　　髙傑(平涼/人)
　　　彭璘(固原人/僉事)　　　　楊天錫(涇州人/推官)
　　　韓奕(慶陽/人)　　　　　吕渭(寧夏人/知縣)
　　　吳冕(寧夏/人)　　　　　丁繼文(秦安人/學正)
　　　侯一元(秦安/人)　　　　陳善(秦安人/同知)
　　科分無考
　　　賀祥(平涼人/知縣)　　　　尚德(寧州人/長史)
　　　羅璋(安化/人)　　　　　羅琛(安化/人)
　　　髙䕫(安化/人)　　　　　宋儒(慶陽/人)
　　　陳大綱(慶陽/人)　　　　栗銘(寧州/人)
　　　李祥(寧州/人)　　　　　劉鉞(寧州人/知州)
　正德丁夘科
　　　周璽(狄道人/學正)　　　　朱遜(蘭州人/知縣)
　　　陳鎬(蘭州人/知縣)　　　　李材(蘭州/人)
　　　薛定(蘭州人/通判)　　　　馬濬(蘭州/人)
　　　張維(安定/人)　　　　　陳紳(靖逺/人)
　　　張世選(平涼/人)　　　　姚天爵(静寧/人)
　　　張鵬翰(慶陽/人)　　　　丁安中(慶陽人/郎中)
　　　楊純(寧州人/同知)　　　　李岱(秦安人/知縣)
　　　劉鉞(隴西/人)
　　庚午科
　　　張文泰(渭源/人)　　　　陳範(蘭州人/知州)
　　　練銳(蘭州/人)　　　　　揑經(河州人/知縣)
　　　郭希亷(安定人/知縣)　　　楊瑞(安定人/經歴)
　　　王廷瑶(安定/人)　　　　王應麒(安定/人)
　　　劉世倫(岷州/人)　　　　趙文顯(平涼人/知縣)
　　　張幾(平涼/人)　　　　　王紳(涇州人/知縣)
　　　朱廷章(静寧/人)　　　　楊朝鳯(安化/人)
　　　劉珊(甘州人/教授)　　　　張岐鳯(寧夏/人)
　　　王朝元(秦州人/知州)　　　孫述先(秦安人/推官)
　　　李元芳(秦州人/知縣)
　　癸酉科
　　　劉耕(蘭州/人)　　　　　唐時和(蘭州人/學正)
　　　殷承敘(蘭州/人)　　　　于茂林(蘭州人/知縣)
　　　劉漳(蘭州/人)　　　　　桑仠(平涼/人)
　　　郭儐(静寧/人)　　　　　馬應麟(静寧人/知縣)
　　　王嵃(慶陽/人)　　　　　羅珍(寧夏/人)
　　　梅羮(寧夏人/知州)　　　　王官(寧夏/人)
　　　馬克孝(秦州人/知縣)　　　王謨(秦安人/知縣)
　　　王朝用(隴西/人)
　　丙子科
　　　吳山(狄道/人)　　　　　朱憲(蘭州/人)
　　　盧曉(蘭州人/教諭)　　　　段續(蘭州/人)
　　　董希曾(崇信人/同知)　　　楊經(寧夏/人)
　　　管律(寧夏/人)　　　　　潘九齡(寧夏人/布政使)
　　　秦聘(寧夏人/知州)　　　　李文明(階州人/同知)
　　己夘科
　　　吕顓(寧州/人)　　　　　田卿(狄道/人)
　　　王洲(蘭州/人)　　　　　林朝(蘭州人/主事)
　　　鄧琇(蘭州/人)　　　　　史錄(鞏昌人/通判)
　　　張傑(隴西人/助教)　　　　張倌(平涼人/知州)
　　　楊廷美(平涼/人)　　　　孫廷相(平涼/人)
　　　李麒(涇州人/知縣)　　　　傅學禮(安化/人)
　　　胡獻金(環縣人/主事)　　　王師古(寧夏人/長史)
　　　楚書(寧夏/人)　　　　　汪文淵(寧夏人/知縣)
　　　梁仁(寧夏人/知縣)　　　　劉伸(寧夏/人)
　　　徐元祉(秦州/人)　　　　王緝顯(秦州/人)
　　　白世卿(秦州/人)　　　　夏金(秦州/人)
　　　孫巨鯨(徽州/人)　　　　崔觀(階州人/教諭)
　　　葉紹先(文縣人/知縣)　　　侯賔嘉(秦安/人)
　嘉靖壬午科
　　　趙時春(平涼/人)　　　　李瑾(寧夏/人)
　　　王彤(狄道人/知縣)　　　　蔡疇(蘭州/人)
　　　段在(蘭州人/通判)　　　　王得光(通渭人/知縣)
　　　劉世經(岷州人/知縣)　　　吕顒(寧州/人)
　　　沙廷珪(寧夏人/知州)　　　王學古(寧夏/人)
　　　薛廣倫(寧夏人/推官)　　　宋文鑑(寧夏/人)
　　　黄綬(寧夏/人)
　　乙酉科
　　　宋淮(狄道人/知州)　　　　邊永寧(狄道/人)
　　　賈正已(蘭州人/推官)　　　張鉉(蘭州人/知縣)
　　　陳養正(蘭州人/知縣)　　　劉衷(岷州人/通判)
　　　王良臣(寧夏人/運使)　　　王正仁(秦安人/知縣)
　　　張九經(文縣人/通判)
　　戊子科
　　　李永祥(狄道人/知縣)　　　曹璧(狄道人/推官)
　　　康從吉(狄道人/通判)　　　葉保(蘭州人/長史)
　　　吳伯亨(蘭州/人)　　　　髙潮(蘭州人/知縣)
　　　王民牧(安定人/通判)　　　劉世紳(岷州人/運同)
　　　邵苾(寧州人/同知)　　　　郭守(寧州/人)
　　　王朝珍(寧州人/長史)　　　李相(鎮番人/通判)
　　　李絅(寧夏/人)　　　　　吳用賔(寧夏人/知縣)
　　　李元(西寧人/知縣)　　　　陳謨(秦州人/知縣)
　　　關世教(秦安人/知縣)　　　姜汝竒(秦安/人)
　　　張朝元(成縣人/知縣)　　　張九功(文縣人/長史)
　　辛夘科
　　　楊夢豸(安定人/知州)　　　王廷祀(寧逺人/知縣)
　　　何宗學(安化/人)　　　　張炌(寧夏/人)
　　　劉思唐(寧夏/人)　　　　楊希元(寧夏人/通判)
　　　劉鳯(寧夏/人)　　　　　傅汝礪(寧夏/人)
　　甲午科
　　　楊啟充(狄道人/員外)　　　劉朝麒(狄道人/僉事)
　　　蔣嘉猷(狄道人/通判)　　　周鎬(狄道/人)
　　　陸坤(蘭州/人)　　　　　許登瀛(蘭州/人)
　　　閆淳(隴西/人)　　　　　白世璧(秦州人/知縣)
　　丁酉科
　　　祈玳(狄道人/通判)　　　　花山(狄道人/知縣)
　　　雍焯(狄道/人)　　　　　劉涇(蘭州人/知縣)
　　　王仲輔(蘭州人/知縣)　　　葛廷璋(蘭州/人)
　　　李光祖(蘭州人/知州)　　　張嘉孚(安定/人)
　　　王尚質(隴西人/同知)　　　李逢春(平涼人/通判)
　　　王士吉(慶陽/人)　　　　張慎(安化/人)
　　　申嘉言(安化/人)　　　　劉承寛(安化/人)
　　　張九思(寧夏人/通判)　　　李徹(寧夏人/同知)
　　　俞鸞(靈州/人)　　　　　劉應熊(隴西/人)
　　庚子科
　　　段□(蘭州/人)　　　　　王良賔(蘭州人/知州)
　　　車錦(鞏昌人/知縣)　　　　楊杲(岷州人/通判)
　　　陳爵(鞏昌/人)　　　　　趙夢竒(平涼/人)
　　　楊應元(固原/人)　　　　王育德(環縣/人)
　　　葛世學(寧州人/知州)
　　癸夘科
　　　王瑜(秦州/人)　　　　　張萬紀(狄道/人)
　　　趙一本(狄道人/知縣)　　　徐耕(蘭州人/知縣)
　　　葛永泰(蘭州人/知縣)　　　栁東光(鞏昌/人)
　　　鞏延齡(伏羌人/知縣)　　　髙侃(平涼人/通判)
　　　趙希洛(鎮原人/通判)　　　張世祥(固原人/知縣)
　　　左柱(寧州人/御史)　　　　周斯盛(寧州/人)
　　　王業(寧夏人/知縣)
　　丙午科
　　　曹可登(狄道/人)　　　　茍文奎(狄道人/同知)
　　　楊華(鞏昌/人)　　　　　宋益(鞏昌/人)
　　　於誥(岷州/人)　　　　　馬世臣(固原人/通判)
　　　王九德(靈臺人/通判)　　　張璲(慶陽/人)
　　　曹昉(安化/人)　　　　　曹時(安化/人)
　　　曹暘(安化/人)　　　　　楊汝松(安化/人)
　　　蘇輔乾(合水/人)　　　　李如唐(寧州人/知州)
　　　李質(寧州人/長史)　　　　丁宻(莊浪衛/人知縣)
　　　張光孝(秦州人/知縣)　　　王霄(秦州人/知州)
　　　胡被(秦安/人)
　　己酉科
　　　陳大夏(蘭州人/知縣)　　　張近思(金縣人/知縣)
　　　王轍(鞏昌人/同知)　　　　王植(安定人/知縣)
　　　張旂(慶陽/人)　　　　　杜實(慶陽/人)
　　　王希堯(安化/人)　　　　和天秩(寧州人/知縣)
　　　邵蕙(寧州人/通判)　　　　趙崇儒(寧夏/人)
　　　黄鵾(寧夏人/知縣)　　　　徐佃(寧夏/人)
　　　張民範(秦州人/同知)
　　壬子科
　　　周鑑(平涼/人)　　　　　段補(蘭州/人)
　　　朱璉(河州人/通判)　　　　李光鸞(隴西/人)
　　　梁棟(安定/人)　　　　　冦靖(安定人/知縣)
　　　趙珮(平涼/人)　　　　　陳葵(涇州人/通判)
　　　廖大位(慶陽/人)　　　　劉家相(安化/人)
　　　周斯美(寧州人/知縣)　　　雍鎬(清水/人)
　　　周麟(階州人/知州)　　　　孫光祖(徽州/人)
　　乙夘科
　　　李自發(狄道人/知縣)　　　鄒應龍(蘭州/人)
　　　白崇文(河州人/知縣)　　　党益(鞏昌人/知縣)
　　　唐繼參(平涼/人)　　　　李應竒(鎮原人/知州)
　　　李正(慶陽/人)　　　　　麻永吉(慶陽/人)
　　　徐登(慶陽/人)　　　　　張思聰(慶陽/人)
　　　孫琯(安化/人)　　　　　楊愈茂(安化/人)
　　　胡執禮(永昌/人)　　　　屈大伸(寧夏人/署丞)
　　　張問仁(西寧/人)　　　　郭維价(徽州/人)
　　戊午科
　　　江櫓(蘭州人/長史)　　　　石麒(蘭州/人)
　　　趙邦竒(隴西人/推官)　　　陳嘉謨(伏羌人/知縣)
　　　孟學易(平涼/人)　　　　單濵(固原人/知州)
　　　雙鳯鳴(慶陽/人)　　　　馮禮(安化/人)
　　　李暘(寜州/人)　　　　　王元(寧夏/人)
　　　賈萬鎰(寧夏人/知縣)　　　杜文錦(寧夏人/知縣)
　　　胡來縉(秦州人/副使)　　　李怡如(秦安/人)
　　　許柬(徽州/人)　　　　　喬應萃(清水人/通判)
　　辛酉科
　　　吳應選(㑹寧人/知府)　　　張諤(平涼/人)
　　　脫穎(鎮原人/知縣)　　　　李崧(秦州/人)
　　　郭莊(徽州/人)　　　　　王守中(徽州/人)
　　甲子科
　　　張若愚(蘭州人/知州)　　　王景怡(㑹寧人/通判)
　　　徐轍(鞏昌人/知縣)　　　　栗在庭(㑹寧/人)
　　　李發(涇州人/同知)　　　　馬相(静寧人/同知)
　　　王勑(寧州/人)　　　　　武成(寧州人/長史)
　　　蹇來亨(階州人/知縣)　　　趙維賢(環縣/人)
　隆慶丁夘科
　　　王繼祖(寧夏/人)　　　　李𦂳(蘭州/人)
　　　馬怡(蘭州/人)　　　　　何遷(鞏昌/人)
　　　張西銘(鞏昌/人)　　　　杜和春(鞏昌/人)
　　　馬化龍(寧逺人/推官)　　　王道濟(固原人/知州)
　　　靳賢(静寧人/知州)　　　　唐寀(慶陽/人)
　　　楊士魁(真寧人/通判)　　　王澤恩(寧州人/通判)
　　　丁文亨(寧夏人/知縣)　　　李廷彦(寧夏/人)
　　　趙攀鳯(秦州人/知縣)　　　李楨(安化/人)
　　庚午科
　　　戴廷禮(蘭州人/知縣)　　　楊希古(安定人/通判)
　　　李崇教(靈臺人/通判)　　　閆應儒(寧州人/通判)
　　　閆勵(寧州人/知縣)　　　　吳過(寧夏人/同知)
　萬厯癸酉科
　　　楊登雲(蘭州人/知縣)　　　文顯(蘭州人/教諭)
　　　朱衣(岷州/人)　　　　　王可嘉(平涼/人)
　　　談應春(安化/人)　　　　傅中(慶陽/人)
　　丙子科
　　　王化(蘭州人/知縣)　　　　王仰中(隴西/人)
　　　趙蘭(平涼/人)　　　　　賈師謙(華亭人/同知)
　　　髙薦(涇州人/同知)　　　　曹汝校(安化/人)
　　　劉道揆(鎮番/人)　　　　穆來輔(寧夏/人)
　　　侯廷珮(寧夏/人)　　　　胡忻(秦州/人)
　　己夘科
　　　曹思聰(岷州/人)　　　　趙應裕(平涼人/知縣)
　　　趙性粹(静寧人/副使)　　　石可大(安化/人)
　　　趙鳯(寧州/人)　　　　　李養中(鎮番人/知縣)
　　　陳洪訓(寧夏/人)　　　　趙賞瀛(禮縣人/知州)
　　壬午科
　　　楊時亨(鞏昌人/知縣)　　　楊恩(隴西/人)
　　　孫鵬□(安化/人)
　　乙酉科
　　　王三錫(蘭州人/知縣)　　　江一龍(蘭州人/知縣)
　　　張衮(安定/人)　　　　　吳望岱(㑹寧人/知府)
　　　吳望嵩(㑹寧人/知縣)　　　郭峻(通渭人/知府)
　　　李廷訓(固原/人)　　　　王夢卜(静寧人/知縣)
　　　馬謙亨(静寧人/知縣)　　　靳應鸞(隆德人/知縣)
　　　孔從周(安化/人)　　　　馮恩闕(安化/人)
　　　許天印(永昌/人)　　　　楊大烈(鎮番人/通判)
　　　楊亨(秦州人/知縣)　　　　李應詔(秦州人/知縣)
　　　胡戫少(秦安/人)
　　戊子科
　　　楊師震(蘭州人/知州)　　　劉世裕(河州/人)
　　　李洪逺(鞏昌人/知縣)　　　何士瑋(鞏昌人/副使)
　　　張一諤(會寧人/知縣)　　　栗儲棟(㑹寧人/知縣)
　　　王治(平涼人/知縣)　　　　馮思問(安化/人)
　　　尤翹(文縣人/知縣)
　　辛夘科
　　　李德(岷州人/長史)　　　　徐盈科(寧逺/人)
　　　杜沛然(鎮原人/知縣)　　　陳好學(固原人/知縣)
　　　趙邦清(真寧/人)　　　　邵崇雅(寧州人/知州)
　　　沈再思(永昌人/知州)　　　蒯諫(寧夏/人)
　　　田賦(寧夏人/知縣)　　　　楊溢(秦州人/知縣)
　　甲午科
　　　張一鴻(㑹寧人/同知)　　　劉令譽(􁀊涼人/知縣)
　　　錢濟時(慶陽/人)　　　　左司諫(寧州人/知縣)
　　　史左(寧夏/人)　　　　　單謨(寧夏/人)
　　　王純(秦州人/知縣)　　　　侯嘉晏(徽州人/通判)
　　　蕭籍(文縣人/知州)　　　　米萬鍾(安化/人)
　　　張國儒(鎮夷/所人)　　　　李冕(慶陽/人)
　　丁酉科
　　　楊國珍(鞏昌人/同知)　　　楊毅(鞏昌/人)
　　　姚有光(通渭人/知縣)　　　馬三仕(静寧人/知縣)
　　　車尚殷(寧夏人/知縣)　　　何紳(兩當/人)
　　　賀國正(兩當/人)　　　　張四傑(文縣/人)
　　　任學曾(文縣人/知縣)　　　李可柱(文縣人/通判)
　　　雷鳴春(狄道/人)
　　庚子科
　　　王道成(蘭州/人)　　　　楊巽(鞏昌人/主事)
　　　張國綱(安定人/推官)　　　李奎(安定人/知縣)
　　　周汝灝(平涼/人)　　　　張天德(固原人/學正)
　　　陳順典(固原/人)　　　　張紘(徽州人/知縣)
　　　劉近顔(文縣人/知縣)　　　張世熙(文縣人/知州)
　　　許光祖(寧夏/人)
　　癸夘科
　　　朱書(蘭州/人)　　　　　段鍠(蘭州/人)
　　　張國紳(安定/人)　　　　劉盈科(平涼人/知縣)
　　　關光(慶陽/人)　　　　　唐虞龍(慶陽/人)
　　　尹覺民(秦州/人)
　　丙午科
　　　段欽(蘭州人/知縣)　　　　張虞龍(漳縣/人)
　　　王秉衡(平涼人/員外)　　　楊蛟(慶陽/人)
　　　麻僖(慶陽/人)　　　　　楊夀(寧夏/人)
　　　尹先民(秦州人/教諭)　　　尤翺(文縣人/知縣)
　　　張其光(文縣人/㕘議)　　　張化機(文縣/人)
　　己酉科
　　　楊行恕(狄道/人)　　　　段銓(蘭州人/知縣)
　　　張書紳(安定人/推官)　　　薛文周(安定/人)
　　　張應龍(漳縣/人)　　　　徐州儒(固原人/知州)
　　　王家相(固原人/知縣)　　　李國珍(寧夏人/同知)
　　　王耀(文縣/人)
　　壬子科
　　　韓謙(蘭州/人)　　　　　王世楠(蘭州人/知縣)
　　　原髙(平涼/人)　　　　　張國士(平涼人/教授)
　　　王懋學(永昌/人)　　　　朱應聘(秦州人/知縣)
　　　劉洪養(文縣人/推官)　　　謝廷譔(文縣人/知縣)
　　　楊長春(文縣人/知府)
　　乙夘科
　　　單濬(蘭州人/知縣)　　　　關永傑(隴西/人)
　　　張金門(慶陽/人)　　　　張奎璧(安化/人)
　　　趙鳯(寧州/人)　　　　　何斯美(鎮番人/同知)
　　　張四術(文縣人/知縣)　　　王敦德(文縣人/知州)
　　戊午科
　　　傅楫(狄道/人)　　　　　楊泰升(蘭州/人)
　　　段鏘(蘭州/人)　　　　　暢應登(隴西人/知縣)
　　　王瓆(静寧/人)　　　　　樊騰霄(寧州人/知縣)
　　　邵興周(寧州/人)　　　　王建侯(山丹/人)
　　　張若鷫(鎮番/人)　　　　吕華(寧夏人/同知)
　　　郭峥(秦州人/知州)　　　　郭師游(㣲州人/知縣)
　　　羅世錦(兩當/人)　　　　劉大猷(文縣人/知府)
　　　張美(安化/人)
　天啟辛酉科
　　　張行敏(狄道人/知縣)　　　司文穎(狄道/人)
　　　朱家仕(河州/人)　　　　劉躍龍(安定人/同知)
　　　吳望崙(㑹寧人/知縣)　　　連捷(平涼人/教諭)
　　　李齊(鎮原人/同知)　　　　孟良印(鎮番人/布政司)
　　　張先春(寧夏人/知縣)　　　沙圻(寧夏/人)
　　　趙鳴雷(秦州人/知縣)　　　馬性閑(徽州/人)
　　甲子科
　　　潘光祖(狄道/人)　　　　楊𢎞道(隴西人/知縣)
　　　李必逾(會寧人/知縣)　　　樊士英(固原人/知縣)
　　　朱□(平涼人/通判)　　　　吳明儁(靈臺/人)
　　　方躍龍(静寧/人)　　　　李希沆(慶陽/人)
　　　李敏盛(莊浪/人)　　　　胡有年(永昌人/司務)
　　　王心學(永昌人/副使)　　　任逺(文縣人/主事)
　　　王門弼(清水/人)　　　　楊純臣(漳縣/人)
　　丁夘科
　　　張漢俊(狄道/人)　　　　張文熙(狄道人/教諭)
　　　張畧(蘭州人/知縣)　　　　朱長治(蘭州/人)
　　　江化龍(隴西/人)　　　　白鍾靈(安定/人)
　　　張開祥(安定/人)　　　　曹思正(岷州人/知縣)
　　　鞏焴(真寧/人)　　　　　王文祥(寧州人/知縣)
　　　馮雲路(涼州人/同知)　　　李嵱(寧夏/人)
　　　鄭感民(靈州/人)　　　　陳有増(靈州/人)
　　　髙掄(秦州人/御史)　　　　髙必選(秦州/人)
　　　秦日昌(文縣人/教諭)
　崇禎庚午科
　　　周璜(隴西人/知府)　　　　于凌霄(靈臺人/知縣)
　　　安紹先(慶陽/人)　　　　張?養(慶陽/人)
　　　李之元(安化/人)　　　　仇傳香(真寧/人)
　　　姚隆運(秦州人/知縣)　　　楊名顯(秦州人/布政使)
　　　毛鳯來(文縣人/知縣)
　　癸酉科
　　　宋薦(鞏昌人/知縣)　　　　郭九圍(鞏昌/人)
　　　劉竒芳(隴西/人)　　　　白爾瑜(安定/人)
　　　張鳯翎(環縣/人)　　　　王鳴燦(安化/人)
　　　王皥如(真寧/人)　　　　趙正儒(寧州/人)
　　　門四闢(寧州人/知縣)　　　曹毓芳(永昌/人)
　　　李元朴(成縣/人)
　　丙子科
　　　段應甲(蘭州人/知縣)　　　徐中彦(安定人/知縣)
　　　王鳴琚(安化/人)　　　　唐魁(合水/人)
　　　王扶朱(鎮番/人)　　　　李文煒(寧夏人/知縣)
　　　朱伸□(寧夏/人)
　　己夘科
　　　郝璧(蘭州人/副使)　　　　楊恒(鞏昌人/郎中)
　　　陳九經(鞏昌人/郎中)　　　石中玉(隴西人/知縣)
　　　黄聖果(隴西/人)　　　　劉凝鼎(安定人/知縣)
　　　王皚(靖逺/人)　　　　　丁映章(固原人/通判)
　　　黄金授(安化/人)　　　　侯元勲(寧州人/知縣)
　　　朱廷翰(寧夏人/御史)　　　李惟讓(環縣/人)
　　壬午科
　　　姚之珵(狄道人/教諭)　　　唐章(慶陽人/知縣)
　　　黄建封(安化人/知縣)　　　吳健(寧夏人/㕘議)
　　　吕維熊(寧夏人/知府)　　　郝翀漢(文縣/人)
　　科分無考
　　　張顒(鞏昌人/知縣)　　　　蹇升(鞏昌人/教諭)
　　　張崇(鞏昌人/經歴)　　　　李逢春(鞏昌人/知州)
　　　楊銘(鞏昌人/同知)　　　　楊仕敏(鞏昌人/㕘政)
　　　周正(鞏昌人/知縣)　　　　劉鉞(鞏昌人/知縣)
　　　楊廷濟(鞏昌人/知縣)　　　唐偉(隴西人/御史)
　　　陳芳(隴西人/御史)　　　　杜儼(隴西人太/僕寺卿)
　　　楊善(隴西人光/禄署丞)　　　楊景鏞(隴西人/知縣)
　　　韓傑(隴西人萬/全衛都事)　　　劉汝安(徽州人兵/科給事中)
　　　髙儒(徽州人/同知)　　　　許可久(徽州人/知縣)
　　　郭從道(徽州人/僉事)　　　趙榮(通渭人/尚書)
　　　郭訥(漳縣人/御史)　　　　張鳯翔(漳縣人/教諭)
　　　宋淮(漳縣人/御史)　　　　楊林(岷州人/經歴)
　　　韓成(秦州人/推官)　　　　楊克勤(秦州人/推官)
　　　田䆳(秦州人/教諭)　　　　董振(秦州人/教諭)
　　　史衢(兩當人/推官)　　　　王潔(鞏昌/人)
　　　曹肅(鞏昌/人)　　　　　陳紀賢(鞏昌/人)
　　　范恩(鞏昌/人)　　　　　孫光(鞏昌/人)
　　　何銘(隴西/人)　　　　　鄧璇(隴西/人)
　　　暢茂(隴西/人)　　　　　石璞(隴西/人)
　　　栁縉(隴西/人)　　　　　楊世傑(隴西/人)
　　　王紀(隴西/人)　　　　　劉世綸(隴西/人)
　　　張遜(徽州/人)　　　　　伏昇(徽州/人)
　　　王雍(徽州/人)　　　　　文獻(徽州/人)
　　　胡彦祥(徽州/人)　　　　李朝陽(徽州/人)
　　　馬負圖(徽州/人)　　　　牛麟(秦州/人)
　　　孫靖(秦州/人)　　　　　張哲(秦州/人)
　　　李紀(秦州/人)　　　　　張善(秦州/人)
　　　黎廷瓉(漳縣/人)　　　　鄭禮(兩當/人)
　　　趙珮(平涼/人)　　　　　趙淵(鎮原人工/科給事中)
　　　劉祥(鎮原人/知縣)　　　　敬惟寅(鎮原人/檢校)
　　　胡順(鎮原人/知縣)　　　　王充(鎮原/人)
　　　張綬(鎮原/人)　　　　　趙敬(鎮原/人)
　　　段淳(鎮原/人)　　　　　竇信(鎮原/人)
　　　包暹(鎮原/人)　　　　　張道(鎮原人/長史)
　　　栁開(涇州人/檢校)　　　　楊復(涇州人/經歴)
　　　薛廣倫(靈州人/府尹)
皇清舉人
　順治二年乙酉科
　　　李□(狄道人/知縣)　　　　李振藻(安定人/知縣)
　順治三年丙戌科
　　　慕天顔(静寧人總/督漕運)　　朱英幟(鎮番人/知縣)
　　　方象圻(蘭州/人)
　順治五年戊子科
　　　陳一貫(靖逺人/教授)　　　彭翮(真寧人/推官)
　　　郭振郛(寧夏人/知縣)
　順治八年辛夘科
　　　張晉(狄道人/知縣)　　　　鞏我閱(真寧/人)
　　　王宏翼(寧州/人)　　　　何孔述(鎮番/人)
　順治十一年甲午科
　　　胡大定(平涼人/員外)　　　彭若愚(真寧/人)
　　　范韓儕(真寧/人)　　　　黄虞再(伏羌人/提學道)
　　　武士竒(伏羌人/教諭)　　　曾畹(寧夏/人)
　順治十四年丁酉科
　　　徐光台(涼州人/教授)　　　楊端憲(鎮番人/寧台道)
　　　蒲璋(秦州人/教授)　　　　徐世節(秦安人/知縣)
　　　汪坎(成縣人/知縣)　　　　蘇眉英(成縣人/學正)
　　　丁斗柄(寧夏人/知縣)　　　許震元(寧夏人/知縣)
　　　强震猷(寧夏人史/館纂修)
　順治十七年庚子科
　　　梁聨馨(平涼人/員外)　　　髙璇(蘭州人/學正)
　　　劉䕃芝(鎮番人/教授)　　　蒲珩(秦州人/知縣)
　　　甄自靈(文縣/人)　　　　楊先甲(寧夏人/教授)
　康熙二年癸夘科
　　　王汝明(狄道/人)　　　　楊景運(金縣人/知縣)
　　　谷遷喬(寧夏/人)　　　　白楚琳(涼州人/教諭)
　康熙五年丙午科
　　　楊淑(靈臺人/教授)　　　　張象斗(岷州人/學正)
　　　張竒斌(鎮番人/知縣)　　　黎時雍(寧夏人/教授)
　　　鞏我造(真寧/人)
　康熙八年己酉科
　　　石中琳(狄道人/典簿)　　　孫克恭(鎮番人/同知)
　康熙十一年壬子科
　　　伍雲龍(寧夏人/教授)　　　羅萬辰(涼州人/教諭)
　康熙十四年乙夘科
　　　慕國璿(静寧人/授中書)
　康熙十七年戊午科
　　　劉振(涼州/人)　　　　　顧麟(寧夏人/教授)
　康熙二十年辛酉科
　　　劉雲翼(蘭州/人)　　　　王衮(平涼人/教授)
　　　李一元(鎮番人/教授)　　　馮䕃敞(寧夏/人)
　　　慕琛(静寧人/給事中)
　康熙二十三年甲子科
　　　王綬(蘭州人/知州)　　　　宋朝楠(隴西人僉/都御史)
　　　邢昭(隴西人/知縣)　　　　孫克明(鎮番人/知縣)
　　　韓遇春(清水人/庶吉士)
　康熙二十六年丁夘科
　　　吳仲儀(鎮番人/知縣)　　　孟揚生(寧夏/人)
　康熙二十九年庚午科
　　　王克興(鎮番人/知縣)　　　張夀峝(平涼人/同知)
　　　朱竒(寧夏人/知縣)　　　　張九如(文縣/人)
　康熙三十二年癸酉科
　　　王昉中(真寧/人)　　　　閆錫璜(鎮番人/學正)
　　　張瑄(寧夏人國/子監助教)　　　鄒居業(秦州/人)
　康熙三十五年丙子科
　　　楊鼎錡(隴西/人)　　　　包仁相(寧逺人/教授)
　　　何淵(靈臺人/教授)　　　　張九錫(鎮番/人)
　　　李早甲(寧夏/人)　　　　蔣懿苾(文縣人/教授)
　康熙三十八年己夘科
　　　張彭甲(文縣人/教諭)　　　康甲科(隴西人/教諭)
　　　李如芸(真寧/人)　　　　史元(西寧/人)
　　　張瑶華(文縣人/教諭)　　　慕國珣(静寧/人)
　康熙四十一年壬午科
　　　吳郡(蘭州人/教諭)　　　　潘祥(靖逺人/編修)
　　　孫詔(涼州人寧/紹台道)　　　謝王寵(靈州人宗/人府丞)
　　　髙嶷(寧夏人/教諭)
　康熙四十四年乙酉科
　　　宋朝槤(隴西人/教諭)　　　馮盡善(隴西人/知縣)
　　　郭仁濟(會寧人/教諭)　　　嚴用熈(伏羌/人)
　　　王化行(涼州人/知縣)　　　侍彤(鎮番人/教授)
　康熙四十七年戊子科
　　　劉雲鶴(蘭州人/教諭)　　　王用中(甘州人/知縣)
　　　張瑢(寧夏人内/閣中書)　　　李㥳(靈州人/主事)
　　　薛繼周(秦安人/學正)　　　何宗韓(文縣人廬/鳯道僉事)
　康熙五十年辛夘科
　　　孫進德(蘭州/人)　　　　侯屏(蘭州人/教諭)
　　　馬榮朝(隴西/人)　　　　董霦(隴西/人)
　　　潘祄(靖逺/人)　　　　　潘禕(靖逺/人)
　　　武芸業(平涼/人)　　　　許芮(鎮番人/教諭)
　　　楊維元(甘州/人)　　　　尹誥(涼州人/知縣)
　　　李珣(寧夏/人)　　　　　髙騰蛟(寧夏/人)
　　　王倚重(寧夏/人)　　　　鄒正業(秦州/人)
　康熙五十二年癸巳科
　　　江錠(静寧/人)　　　　　劉竹勲(蘭州/人)
　　　鞏建豐(伏羌人/侍讀)　　　何天相(固原/人)
　　　范諧晫(真寧/人)　　　　馬爾棟(永昌/人)
　　　馬孟生(寧夏/人)　　　　解震泰(寧夏人/庶吉士)
　　　江之瀚(寧夏人/知縣)　　　馬河生(寧夏/人)
　　　馬俊士(清水/人)　　　　鄭㽔(文縣/人)
　　　蔡曰逢(秦安人/知府)
　康熙五十三年甲午科
　　　孫昭(安定人/知縣)　　　　王佩蘅(隴西人行/人司行人)
　　　任子延(安化/人)　　　　左簡(寧州/人)
　　　髙崇徽(涼州人/知縣)　　　盧生蓮(鎮番/人)
　　　栗爾璋(寧夏人/員外)　　　趙𢎞熺(寜夏人/知縣)
　　　髙宣(靈州/人)　　　　　蔣登御(文縣人/學正)
　康熙五十六年丁酉科
　　　馬書升(洮州/人)　　　　李興宗(涼州/人)
　　　李宗儒(靈州/人)　　　　蒲本馨(秦州/人)
　康熙五十九年庚子科
　　　朱諶(平涼/人)　　　　　趙選(安化人/教諭)
　　　仇佺中(真寧/人)　　　　陳史(甘州/人)
　　　盧生華(鎮番/人)　　　　楊魁甲(平羅/人)
　　　陳訥(靈州/人)　　　　　汪仍(成縣/人)
　雍正元年癸夘科
　　　范英(隴西/人)　　　　　駱英(伏羌人/教諭)
　　　鞏敬祖(伏羌/人)　　　　張光祐(平涼/人)
　　　髙昕(固原/人)　　　　　孫為璘(涼州/人)
　　　盧生薫(鎮番人/庶吉士)　　　盧生莢(鎮番/人)
　　　田九畹(寧夏/人)　　　　胡重器(寧夏/人)
　雍正二年甲辰科
　　　汪執桓(隴西人/知縣)　　　張綉(固原/人)
　　　范錫篆(真寧/人)　　　　白璋(涼州/人)
　　　王有德(鎮番/人)　　　　劉得炯(中衛/人)
　　　馮飛龍(中衛/人)　　　　周仕翬(秦安/人)
　　　夏之瑚(階州/人)
　雍正四年丙午科
　　　江自岷　　　　　　王天祥(安化/人)
　　　李鐵漢(安化/人)　　　　石攻玉(真寧/人)
　　　聶漢佐(張掖/人)　　　　趙璘(古浪/人)
　　　周昌祚(寧夏/人)　　　　李應龍(寧夏人/教諭)
　　　何溥(文縣/人)
　雍正七年己酉科
　　　楊倓(隴西/人)　　　　　洪且重(隴西/人)
　　　張主一(西和/人)　　　　路于兖(鎮原/人)
　　　秦國英(張掖/人)　　　　蘇暻(涼州/人)
　　　謝升(靈州/人)　　　　　王加民(靈州/人)
　　　李珌(靈州/人)
　雍正十年壬子科
　　　劉體智(伏羌/人)　　　　楊名世(隴西/人)
　　　張士琮(寧夏/人)　　　　谷宗肇(寧夏/人)
　　　郭成峻(岷州/人)　　　　張顯名(慶陽/人)
　　　馬繼隆(隆德/人)　　　　楊士美(寧夏/人)
　　　韓將傑(張掖/人)
　　貢生
　　明白迪(安定人/御史)　　　　李文(安定人/御史)
　　　李銘(徽州人/御史)　　　　梁學(臨洮人/僉事道)
　　　符品(臨洮人/副使道)　　　　蔡弼(臨洮人/㕘議道)
　　　王賔(臨洮人/御史)　　　　宋成(臨洮人/御史)
　　　毛賢(臨洮人/御史)　　　　趙琮(臨洮人/給事中)
　　　張諤(臨洮人/僉事道)　　　　許繼祖(臨洮人/御史)
　　　雷鳴夏(臨洮人/員外)　　　牛懐哲(臨洮人/按察使)
　　　馬可俊(狄道人/御史)　　　房士龍(狄道人/㕘議道)
　　　莊懋學(狄道人/僉事道)　　　閻嘉樂(狄道人/諭德)
　　　汪斗南(狄道人/府丞)　　　鍾玥(狄道人/御史)
　　　任傑(狄道人/通政使)　　　　茒㫤(狄道人/㕘議道)
　　　何繼逺(狄道人/通政使)　　　周能(狄道人/副使道)
　　　亷秀(渭源人/御史)　　　　王志禮(蘭州人/府尹)
　　　楊徽(河州人/御史)　　　　王􁇿吉(河州人/同知)
　　　權暠(隴西人/尚寶卿)　　　　婁儉(安定人/御史)
　　　劉鑄(通渭人/僉事道)　　　　王寛(伏羌人/御史)
　　　李恕(伏羌人/御史)　　　　王慤(寧逺人/御史)
　　　董紳(岷州人/兵備道)　　　　胡廷佐(平涼人/兵備道)
　　　賈興(華亭人/㕘議道)　　　　張凱(鎮原人/御史)
　　　張維(静寧人/御史)　　　　賈伯愚(莊浪人/僉事道)
　　　邢政(慶陽人/布政使)　　　　孟賢(慶陽人/御史)
　　　璩安(慶陽人/御史)　　　　米夀圖(慶陽人/御史)
　　　史伸成(安化人/御史)　　　馬撝(安化人/㕘政道)
　　　武斌(安化人/按察使)　　　　王斐(安化人/知府)
　　　張理(環縣人/御史)　　　　鞏固(真寧人/副使道)
　　　髙岐鳯(涼州人/督糧道)　　　孟良範(鎮番人/荆南道)
　　　進浴(中衛人/副使道)　　　　趙得福(秦州人/㕘議道)
　　　趙璧(秦州人/給事中)　　　　劉紀(秦安人/副使道)
　　　王克禮(清水人/運使)　　　髙恂(徽州人/給事中)
　　　文獻(徽州人/御史)　　　　羅應輔(兩當人/給事中)
　　　武彦(成縣人/御史)　　　　王政(華亭人/參政道)
　　　張諒(華亭人/參議道)
皇清　汪宗周(鞏昌人/治中)　　　孟家棟(鞏昌人/知府)
　　　李燦然(涇州人/知府)　　　馬颿(固原人/主事)
　　　陳王前(固原人/知府)　　　曹文挺(固原人/郎中)
　　　慕珏(静寧人/僉事)　　　　慕國琠(静寧人/知府)
　　　康廷璧(慶陽人/知府)　　　李棲鴻(涼州人/主事)
　　　趙𢎞燮(寧夏人/總督)　　　馬遂伯(寧夏人/郎中)
　　　陳夀(寧夏人/通政使)　　　　趙之垣(寧夏人/通政使)
　　　趙之埰(寧夏人/郎中)　　　路坦然(秦安人/知府)
　　　胡向華(兩當人/知府)　　　倪君甫(莊浪人/知府)
　　　盧碩輔(西和人/運副)
　
　
　
　
　
　
　
　
　
　
　
　
　
　
　
　甘肅通志巻三十三
欽定四庫全書
　甘肅通志巻三十四
　　人物
　兩河郡邑山川雄峻土厚水深間氣所鍾篤生英俊
　代不乏人載在史册按籍可稽父老傳聞輿論可採
　或政績文章或武功事業其所建樹雖有不同皆為
　人傑
本朝名臣接武節著封疆勲銘鐘鼎人才之盛度越前
　代尤當紀載流芳奕䙫志人物
臨洮府
漢辛慶忌字子真狄道人酒泉太守武賢子少以父任
　為右校丞隨長羅侯常惠屯田烏孫赤谷城與歙侯
　戰陷陳卻敵惠奏其功拜為侍郎遷校尉將吏士屯
　焉耆國還為謁者尚未知名元帝初補金城長史舉
　茂才遷郎中車騎將軍朝廷多重之者遷張掖太守
　徙酒泉所在著名成帝初徵為光禄大夫遷左曹中
　郎將至執金吾大將軍王鳳薦其通於兵事明略威重
　任國柱石迺復徵為光禄大夫執金吾後坐小法左
　遷雲中太守丞相司直何武上封事謂慶忌宜在爪
　牙官以備不虞尋拜為左將軍時朱雲欲請上方斬
　馬劍斬佞臣張禹頭上怒下雲將戮之慶忌叩頭流
　血爭之得免慶忌居處恭儉食飲被服尤節約為國
　虎臣遭世承平西域親附敬其威信年老卒官長子
　通為䕶羗校尉中子遵函谷關都尉少子茂水衡都
　尉出為郡守皆有將帥之風宗族支屬至二千石者
　十餘人
魏辛毗字佐治其先自隴西徙陽翟毗隨兄評從袁
　紹魏王曹操為司空辟毗毗不得已應命表毗為議
　郎遣毗平下辨還為丞相長史文帝踐祚遷侍中帝
　欲徙冀州十萬戸實河南毗諫帝不答起入内毗引帝
　裾帝奮衣不還良乆乃出曰佐治卿何持我太急耶
　乃徙其半帝以射雉為樂毗諷之亦為希出帝大舉
　征吳毗止之帝不從卒無功劉放孫資用事而毗不
　與往來子敞諫之毗正色曰吾之立身自有本末孫
　劉不過令我不作三公而已焉有大丈夫欲為公而
　毁其高節者耶終衞尉諡肅侯
晉李含字世容隴西狄道人舉孝亷㑹州刺史郭奕
　素聞其賢擢含為别駕遂處羣僚之右尋轉秦國郎
　中令領始平中正後河間王顒表為征西司馬甚見
　信任終河南尹
　辛謐字叔重狄道人少有志尚博學善屬文性恬
　靜不妄交遊召拜太子舍人諸王文學累徵不起永嘉
　末以謐兼散騎常侍撫慰關中謐以洛陽將敗故應
　之及長安䧟没劉石辟命並不應處喪亂之中頺然
　高邁視榮利蔑如也及冉閔僭號復備禮徵謐謐遺
　閔書勸其歸身本朝因不食而卒
　辛勉字伯力狄道人父洪左衞將軍勉博學有貞
　固之操懐帝累遷為侍中及洛陽䧟隨帝至平陽劉
　聰欲署為光禄大夫勉固辭不受聰遣其侍郎喬度
　齎藥酒逼之勉曰大丈夫豈以數年之命而虧高節
　事二姓哉引藥將飲度遽止之曰相試耳君真高士
　也嘆息而去聰嘉其節為築室於平陽西山月致酒
　米勉亦辭而不受年八十卒
　李暠字大業狄道人性沉毅寛和美器度通渉經
　史習知孫吳兵法後為燉煌太守及段業僭稱王六
　郡推暠為大都督大將軍凉公領秦凉二州牧遣使
　間行奉表詣闕國人諡曰武昭王
魏辛紹先狄道人父淵以義烈見稱西土紹先性明敏
　有識量才勇丁父憂三年口不甘味頭不櫛沐髮遂
　落盡自中書博士轉神部令遷下邳太守為政不尚
　苛察舉其大綱惟教人為畜牧禦敵之備及宋將蕭
　順之等來侵畏紹先不歴郡境而去卒贈并州刺史
　諡曰惠
　辛子馥字元頴平原相穆之子早有學行累遷平原
　相父子並為此郡吏民懐安之元顥入洛子馥不從
　莊帝反正封三門縣男天平中除太尉府司馬長白山
　連接三齊瑕丘數州之界多有盗賊子馥受使檢覆
　因辨山谷要害宜立鎮戍之所又諸州豪右在山鼓
　鑄奸黨多依之又得宻造兵仗上表請罷諸冶朝廷
　善而從之後卒於清河太守
　辛琛字僧貴狄道人雄之族祖祖敬宗父樹寳並
　代郡太守琛少孤曾過友人見其父母無恙垂涕乆
　之後魏孝文時釋褐奉朝請滎陽郡丞太守元麗性
　頗使酒琛每諫之麗後醉輙令閉閤曰勿使丞入也
　孝文南征麗從輿駕詔琛曰委卿郡事如太守也景
　明中為揚州征南府長史刺史李崇多事産業琛每
　諍折後加龍驤將軍南梁太守崇因置酒謂琛曰長
　史後必為刺史但不知得上佐何如人耳琛對曰若
　萬一叨忝得一方正長史朝夕聞過是所願也崇有
　慚色琛寛雅有度量渉獵經史喜怒不形於色當官
　奉法所在有稱卒於官
　辛術字懐哲狄道人南梁太守琛之子為清河太
　守政有能名累遷散騎常侍魏武定六年侯景叛術
　破之擒蕭明遷淮南經畧使天保元年侯景徴江
　西租術渡淮燒其稻數百萬石還鎮下邳人隨北渡
　淮者三千餘家又奉文宣勅凡刺史太守鎮將犯法
　者術皆案奏殺之有犯法者朝廷以其奴婢百口及
　貲財盡賜術三辭不見許乃送詣所司不復以聞及
　王僧辯破侯景術招攜安撫城鎮相繼欵附於是移
　鎮廣陵獲傳國璽送鄴尋領太常卿議定律令遷吏
　部尚書銓衡黜陟咸宜甚為當時稱譽術清儉寡欲
　勤於所職臨軍以嚴牧民以惠少愛文史晚更勤學
　雖在戎旅手不釋巻
　辛雄字世賓狄道人有孝性居父憂哀毁異形殆
　不可識亷謹雅素不妄交喜怒不形於色清河王懌
　為司空辟為户曹參軍懌遷司徒仍授户曹參軍並
　當繁劇諍訟填委雄用心平直加以嫻明政事經其
　斷割莫不悅服懌重之詔令門下尚書廷尉議獄雄
　議曰春秋之義不幸而失寧僭不濫僭則失罪人濫
　乃害善人詔從雄議於是公能之名甚盛又為禄養
　論書奏肅宗納之以雄長於世務更除司空長史詔
　雄為行臺左丞與臨淮王彧擊賊平之在軍上疏請
　明賞罰除輔國將軍尚書右丞遷光禄大夫莊帝除
　度支尚書兼侍中關西慰勞使將發請事五條帝從
　之
　李琰之字景珍狄道人少有盛名彭城王勰辟為行
　臺參軍累遷國子祭酒孝莊初討葛榮以琰之兼御
　史中尉為北道軍司馬歴車騎將軍雍州刺史琰之
　素機警善談經史百家無所不覽朝廷疑事多所訪
　質當時人士咸宗之
　李延實狄道人性溫良襲父爵為清泉縣侯莊帝以
　元舅之尊超授侍中太保封濮陽郡王延實以太保
　犯祖諱又以王爵非庶姓所宜抗表固辭徙封濮陽
　郡公諡孝懿
　梁覽字景叡金城人其先出自安定太祖時祖顥
　為尚書封南凉公父釗為河華二州刺史封新陽伯
　至覽家世豪富貲累千金魏明帝孝昌初秦州莫折
　念生胡琛等反散財召募有三千人鎮河州從大軍
　平之歴凉河二州刺史封安德縣侯覽既為本州刺
　史盛修甲仗人馬精銳吐谷渾憚不敢出曰梁公在
　未可行也永安中詔䇿授世為河州刺史封郡公
　趙柔字元順金城人少以德行才學知名河右沮
　渠牧犍時為金部郎太武平凉州内徙京師歴著作
　郎河内太守甚有信惠
　宗欽字景若金城人少好學有儒者風仕沮渠䝉
　遜為中書郎世子洗馬上東宫侍臣箴太武平凉州
　入魏賜爵卧樹男拜著作郎高允甚相褒美有䝉遜
　記十巻
　念賢字蓋盧金城枹䍐人美容質頗渉經史少時
　有善相者過諸生競詣之賢笑曰男兒死生富貴皆
　前定何用相為居父喪哀毁以孝稱後以軍功封屯
　留縣伯從爾朱榮入洛兼尚書右僕射大統中官至
　都督秦河二州刺史子華性和厚有長者風官至開
　府儀同三司河州刺史
周辛慶之字餘慶狄道人父顯宗馮翊郡守慶之少以
　文學徵詣洛陽對䇿第一除秘書郎魏孝莊時楊津
　啓慶之為行臺左丞後兼鹽池都將東魏攻陷正平
　遂欲經畧鹽池以慶之有備乃引軍退河橋之役慶
　之獨因鹽池抗拒强敵時稱其勇累官至開府儀同
　三司位遇雖隆而率性儉素志量寛和有儒者風度
　為當時所重又以其經明行修令教授諸生拜秘書
　監卒於官
　辛昻字進君慶之族子為龍州刺史威惠咸著成
　都風俗舛雜昻登文翁講堂謂諸生曰子孝臣忠師
　嚴友信立身之要諸生感悟謂父老曰辛君教誡不
　可違也於是井邑肅然從化遷梓潼郡守時益州多
　盗昻撫綏荒梗頗得寧靜天和初陸騰討信州蠻詔
　昻運糧饋之民無怨言巴州萬榮叛圍郡城昻倍道
　兼行出其不意直趨賊壘賊望風瓦解朝廷嘉其功
　特進為驃騎將軍
　王傑本名文達金城人善騎射有壯志魏孝武時起
　家都督太祖奇其才擢揚烈將軍復潼關破沙苑爭
　河橋戰邙山皆以勇敢聞親待日隆歴遷涇州總管
　少從軍旅雖不習吏事所歴州郡咸以忠恕為心百
　姓慕焉卒諡曰威
隋李禮成字孝諧狄道人凉王暠六世孫年七嵗與姑
　子滎陽鄭顥隨魏武入關顥母每謂所親曰此兒平
　生未嘗迴顧當為重器及長沈毅有行檢不妄通賔
　客大統中遷太子洗馬時貴公子皆競習武事被服
　有軍容禮成善騎射而從容儒服不失素望後以軍
　功拜車騎大將軍時朝廷有所徵發禮成度蠻必為
　亂上表固諫周武帝從之又從帝伐齊力戰擊退之
　拜北徐州刺史未幾徵為民部中大夫隋高祖受禪
　進封絳郡公寧州刺史
　辛德源字孝基狄道人子馥子沈靜好學美儀容齊
　僕射楊遵彦尚書辛術並虚襟禮敬同舉薦之中書
　劉迪又上表薦除員外散騎常侍及齊亡周尉遲迥
　起以為中郎亡去隱林慮山著幽居賦以自寄後秘
　書監牛𢎞以德源才學顯著奏與著作郎王劭同修
　國史蜀王秀奏以為掾轉諮議參軍有集二十巻又
　撰政訓内訓各二十巻
　辛公義狄道人父季慶青州刺史公義早孤母氏親
　授書傳周天和中充太學生武帝召入御前令與大
　儒講論數被嗟異從平齊累遷掌治上士開皇元年
　除主客侍郎遷并州刺史下車先决斷獄囚嘗宿㕔
　事曰刺史無德令百姓繫於囹圄而能自安乎罪人
　聞之咸自欵服後有訟者多兩讓而止仁夀初充揚
　州道黜陟大使官寮犯法無所縱舍煬帝除内史侍
　郎司𨽻大夫
　辛彦之狄道人少孤好學博渉經史周文帝引為禮
　曹修定儀注拜中書侍郎封五原郡公宣帝時拜少
　宗伯及高祖受禪除太常少卿與牛𢎞撰新禮高祖
　嘗命與碩儒沈重論議重曰辛君所謂金城湯池無
　可攻之勢帝大悦拜隨州刺史在州惟貢祭物帝善
　之曰人安可無學彦之所貢稽古之力也遷潞州卒
　官諡曰宣撰墳典六官祝文禮要新禮五經異義共
　六部並行於世
唐李襲譽字茂實襲志弟也高祖已定長安召授太府
　少卿伐王世充拜潞州總管擢江南巡察大使揚州
　俗喜商賈不事農襲譽為引雷陂水築句城塘溉田
　八百頃以盡地利民多歸本業召為太府卿居家勤
　儉厚於宗族禄廩隨多少散之以餘貲寫書罷揚州
　載書數車嘗謂子孫曰吾性不喜財遂至屢乏然負
　京有賜田十頃能耕之足以食河内千樹桑事之可
　以衣江都書力讀可進求宦吾歿後能勤此無資於
　人矣子元為桂州都督守桂二十八年政尚清省南
　荒便之
　渾瑊本鐵勒九姓之渾部也世為臯蘭都督父釋之
　有才武從朔方軍積戰功累遷寧朔郡王廣德中與
　吐蕃戰歿瑊年十一善騎射隨釋之防秋朔方節度
　使張齊丘戲曰與乳媼俱來耶是嵗即立功後二年
　從破賀魯部勇常冠三軍禄山反從李光弼定河北
　及從郭子儀復西京討安慶緒平史朝義大小數十
　戰功最從子儀擊吐蕃破之積功官至檢校尚書左
　僕射平章事帝狩奉天瑊率家人子弟以從奉天圍
　解分道要擊朱泚與李晟收復京城泚平加侍中封
　咸寧郡王卒贈太師諡忠武瑊天性忠謹功高而志
　益下世方之金日磾云
　渾鎬瑊子謙謹喜交士大夫歴鄧曹二州刺史有政
　聲元和中延州沙陀部苦邊吏貪殘震擾不安李絳
　建言宜選才識稱者為刺史任鎬延州㑹討王承宗
　義武節度使任迪簡病不能軍以鎬將家可用乃遷
　檢校右散騎常侍義武軍節度副使俄代迪簡為使
　治兵頗有法然短於韜畧不持重貶循州刺史卒贈
　工部尚書弟鐬以䕃補諸衞參軍遷殿中監開成中
　宰相言鐬嘗治郡有績授夀州刺史終諸衞大將軍
　辛雲京蘭州金城人世為將家有膽畧以擒生斬馘
　常冠三軍遷太常卿史思明屯相州雲京將銳兵襲
　滏陽追破其衆加代州都督太原軍亂帝以雲京沈
　毅授太原尹進封金城郡王雲京治謹於法故軍中
　畏而信之數年太原大治加檢校尚書平章事尋加
　左僕射卒贈太尉諡忠獻
宋王淵字幾道熙州人善騎射應募擊夏國屢有戰功
　累遷熙河蘭湟路部將權知鞏州寧逺砦西羌入犯
　淵大破之宣和中劉延慶討方臘以淵為先鋒賊勢
　張甚淵逆擊平之授閤門宣贊舍人高宗即位以淵
　為御營司統制帝如揚州時羣盗蜂起以淵為制置
　使平杭賊所向皆捷拜僉書樞宻院事累加少保諡
　襄愍
元馬正卿名烏爾古納臨洮人父慶祥死節正卿好學負
　氣㑹國兵破汴北見憲宗辭容端謹帝命贊斷事官
　事以燕故城為治所正卿以治道自任政事修舉嵗
　壬子料民丁於中原凡業儒者試通一經即不同編
　户著為令甲儒人免丁始此常建言立常平倉舉海
　内賢士楊春卿張孝純輩分布諸郡號稱得人後世
　祖南征從行至汴令專饋饟運濟南鹽百萬斤以給
　公私之用所過州郡商農安業軍民不擾世祖親征
　額哷布格正卿出私財市馬五百以助軍帝厚贍其
　家拜禮部尚書諡忠懿
　馬祖常狄道人正卿曽孫延祐初廷試第二授翰林拜
　御史以直言忤上官意去起為翰林侍講官御史中
　丞立朝多所建明為文自成一家言文帝謂中原碩
　儒惟祖常云諡文貞
　趙昌本烏斯藏多族氏始附宋賜姓趙氏世居臨洮
　父巴莽富甲諸族昌貌甚偉有力兼人金貞祐中以
　軍功至熙河節度使金亡保蓮花山以其衆來歸皇
　子庫騰之鎮西土也承制以昌為疊州安撫使時兵
　興城無居民昌招逃亡立城壘課耕桑以安輯之百
　姓賴焉
　趙汝楫一名重喜潘子始給侍皇子庫騰為親衞癸
　丑從世祖征哈喇章數有功中統元年琿塔罕反從
　總帥汪良臣引兵至博索河納果爾和斯地逆戰以功授
　征行元帥四年從討呼圖克徳濟沙卜珠台等克之使襲
　父職為元帥入覲賜金虎符為臨洮府達嚕噶齊在
　郡勸農興學省刑敦教以善治聞請老不許詔其長
　子官綽斯戩襲為達嚕噶齊陞汝楫鞏昌二十四處
　宣慰使卒諡桓襄
　祁望芳西域人居狄道以巨家擢守臨洮偉績著於邊
　陲卒封本府城隍見碑記
　祁安狄道人元賜金虎符臨洮府尹嵗乆以亷勤見
　稱超授中大夫同知鞏昌便宜都總帥府事歴陞大
　司徒
　祁恭噶多爾濟丹子襲任臨洮知府兼宣政院都事至
　正十二年以王事没於興元
　烏瑪喇西域人元授河南光州達嚕噶齊威德兼濟
　任滿光人立去思碑馬祖常撰文後陞授亞中大夫
　僉通政院事授通議大夫浙江湖州府總管
明王道亨狄道人舉建文元年鄉試弟道隆舉永樂九
　年鄉試忠孝並著時稱之為王氏雙鳳道亨任刑部
　主事卒於官道隆知内江縣政績卓異居民畏而服
　之
　何鎖南河州人善弓馬元末為吐蕃等處宣慰使司
　洪武三年率衆歸附陞河州衞指揮同知世襲居邊
　數年烽燧不驚邊人懐之
　何賢字彦哲狄道人永樂中進士任中書舍人歴陞
　詹事府少詹太常寺少卿資稟頴異學問博洽精傳
　譯工詞翰居館閣二十年不遷徳行卓冠時流卒贈
　禮部右侍郎諡文敏所著有五經集解續古樂章東
　麓文集
　趙安狄道人永樂元年除臨洮百户使西域從北征
　立功進都指揮同知宣德二年松潘番叛充左參將
　從總兵陳懐討平之進都督僉事四年使烏斯藏明
　年復以左參將從史昭討曲先斬獲多九年中官宋
　成等使烏斯藏命安率兵千五百人送之巴喇瑪江
　尋與侍郎徐晞出塞討阿台敗之鎮番正統元年進
　都督同知充右副總兵協任禮鎮甘肅明年冬與王
　驥任禮蔣貴分道進師安至刁力溝縶酋乃顔忽及
　奄克台等封㑹川伯食禄千石安勇敢有將畧與貴
　禮並稱西邊良將九年卒子英為指揮使立功進都
　督同知
　石執中字惟一蘭州人長身美髯舉永樂三年鄉試
　任刑部主事陞郎中讞獄平允擢山東右布政使直
　而不華勤而能慎轉浙江左布政致仕平生亷介不
　阿卓有定守宣帝常記其姓名於御屏賜誥褒之
　王伯敬蘭州人舉永樂九年鄉試任户科給事中鄉
　人有以事干之者遺以文綺數疋固卻不受鄉人云
　縱不受第一視見意曰吾窮儒一見即愛之矣不如
　不見之為愈也鄉人愧服而去聞者以為名言
　王佐字良輔河州人世業儒常與解縉遊處家一遵
　朱文公家禮鄉人化之
　王竑字公度號戅菴河州衞人正統四年進士授户
　科給事中豪邁負氣節正色敢言英宗北狩郕王攝
　朝羣臣劾王振悞國王未有㫖百官皆哭伏地不起
　請族振錦衣指揮馬順振黨也叱百官令退竑怒奮
　臂起捽順髮倒地與衆共擊之立斃王起入宫竑率
　羣臣隨之王令中官金英問所欲言曰内官毛貴王
　長隨皆振黨請寘於法遂出二人衆又捶殺之是時
　竑名震天下㑹也先入犯命竑為僉都御史督兵守
　禦冦退鎮守居庸關簡士馬繕阸塞劾將帥不職者
　壁壘一新景泰初總督漕運兼巡撫江北徐淮諸郡
　大水道殣相望山東河南流移民載道竑不待奏大
　發廣運倉糧賑濟前後全活無算因自劾專擅罪帝
　得疏喜曰真賢都御史也進左副都御史竑因言謹
　天戒當以進君子退小人為先又陳致治保邦二十
　事其言多指斥權貴天順初左遷浙江參政尋除名
　編管江夏後英宗於宫中見竑疏有正倫理篤恩義
　語因感悟命送還河州後以副都御史起理漕運至
　徐淮淮人迎拜數百里不絶㑹旱漕河涸竑禱祀大
　雨舟楫通行憲宗即位召為兵部尚書竑奏勅邊將
　各陳戰守方畧簡練京兵勸屯政復武學時兩廣㓂
　未平陜西㓂在河套四川趙鐸作亂江西湖廣猺獞
　入境竑居中調度悉合事機薦都御史韓雍為總督
　有成功既而竑又請復京營軍士舊額革除諸將私
　役宿弊及薦修撰岳正都給事中張寧上不報竑遂
　上章乞休以歸日惟課耕讀不問他事改號其菴曰
　休𢎞治初卒年七十五遣官諭祭塟正德中贈太子
　少保諡莊毅淮人立祠祀之
　黄諫字廷臣蘭州人德性謙和博學多藝工𨽻篆行
　楷登正統七年進士歴官侍講學士兼尚寳卿使安
　南徃還議定迎詔坐次等儀及卻贐等書悉按經史
　風節凜然交趾人稱之常過河南澠池縣以名儒月
　川曹正夫沒葬霍州深以為恨出金屬知縣歸葬澠
　池陞本院學士後謫廣州府判從學者甚衆廣人立
　祠祀之所著有詩經集解使南稿從古正文蘭坡集
　行世
　聊讓字公遜蘭州人少孤貧苦學景泰五年進士任
　南昌知縣以不附權貴被劾罷歸讓精於史學雖老
　而貧風采凛然可畏平生溫㳟正直為後學師表
　滕佐字良輔號栗庵蘭州人少清介刻志於學景泰
　五年進士授監察御史肅振紀綱陞山西按察司副
　使轉雲南副使四川按察司所至公亷有威不避權
　要以剛直忤物改直𨽻河間府知府有惠政及人卒
　於官
　朱紳字大用河州人幼聰敏從王竑學景泰五年進
　士授監察御史風采凛然後勘問郡王事協輿情景
　帝書其名於屏陞浙江按察司副使巡督海道亷明
　公愛逺人輸誠興學校築海隄立義塜賑貧施藥重
　名節有靖海功尋陞貴州左布政使致仕歸
　汪鉅字志方蘭州人舉景泰元年鄉試任北直栢鄉
　知縣撫字有方持已亷介丁母憂歸邑人立去思碑
　服闋邑民保奏復留任栢鄉知縣
　張鐸字孟宣蘭州人舉景泰七年鄉試任山西嵐縣
　訓導尋為韓府教授學問該博尤長詩詞老年步履
　艱難王命扶掖上殿講讀士子有不循教者以王命
　撻之不少貸王感之後以女妻其次子
　趙英字廷傑狄道人㑹川伯安子幼武勇景泰初任
　臨洮衞指揮使尋以征實喇浩沁地擒偽祁王鎖南
　功陞陜西都司指揮僉事協守凉州復於鎮番抹山
　斬獲羌首千餘級陞右軍都督府同知充總兵鎮守
　凉州
　段堅字可乆蘭州人讀書知正學志希聖賢薛瑄門
　人登景泰五年進士授山東福山知縣以德化民刋
　布小學令邑人講誦民俗胥化陞萊州知府治如初
　萊人大化服闋補南陽病近世以利禄為學乃倡明
　周程張朱之學集郡屬諸生親授講說士習丕變又
　取屬治童䝉創志學書院教之刋小學孝經論語崇
　正辨文公家禮教民學孝俗言授之講習建節義祠
　祀諸貞烈日呼諸生以道德性命之言互相辨說退
　食至育英所考校朔朢詣節義祠聚父老諭以正俗
　大義有處子未婚婿亡自經殉節者率僚友師生素
　服徃弔擇地合葬奏表其閭郡人愛戴如父母致政
　歸民攀援不忍舍立木主於志學書院祀之有容思
　集栢軒語録行世子炅翰林檢討
　杜榮字景華蘭州人舉天順三年鄉試任朔州知州
　適嵗荒加意賑恤蠲徭役募開墾招流徙地方稍蘓
　即興學校崇風化公亷明恕民懐吏畏致政去州民
　攀泣走餞郡城為之一空居家二十餘年自處甚約
　足跡未嘗至公門自號樂閒老人
　吳□字彦和蘭州人舉天順六年鄉試歴任河南閿
　鄉山東登州陜西隆德學訓導性耿介與人寡合鄉
　人有仕至御史者人皆稱賀□獨遺書云當今言路
　乆塞吾方為子憂之言論切直人皆敬之
　文志正字正夫蘭州人天順元年進士任行人建言
　以御史巡茶民皆便之歴陞户部廣東司郎中明敏
　練達綽有能譽剏修蘭志
　唐祐字良弼蘭州人舉天順三年鄉試任山東齊東
　知縣盡心民事一清如水取法前令姚顯微之善政
　士民感服
　杜宣字𢎞化蘭州人舉天順三年鄉試任山西汾州
　學正學問該博善詩文造士有方其所識拔後多至
　貴顯
　羅睿字文哲蘭州人成化二年進士授河南西華知
　縣陞南京大理寺評事山東按察司僉事歴官以清
　白自持憲度嚴整吏民畏服
　周敏臨洮衞人舉成化十九年鄉試四川仁夀知縣
　治民事神處已待物一誠不欺居官清約如寒士鄉
　邦以此重之
　曹英字文華臨洮衞人成化進士任監察御史巡按
　四川監臨率稱得人嵗大荒有趙鐸者嘯聚為盗英
　摘首惡寘大辟餘赦之悉令解散歸業以言事忤上
　㫖左遷湖廣邵陽知縣二年引疾致仕所著有遣興
　集恒齋實録黙翁集三友主人傳
　姚誠字通夫蘭州人舉成化元年鄉試任山西聞喜
　知縣邑大饑即省徭蠲賦以賑飢民於鹽商過縣者
　每引勸輸粟一升以備賑後遂為例引縣東南泉水
　灌民田若干頃任數年興利革弊改任河南新鄭奉
　公守法不避權貴素喜飲以居官絶口不嘗及歸田
　日用淡泊如未遇時不事干謁惟以詩書教子孫卒
　年八十三所著有書經義休田集
　邵宗字以道蘭州人成化五年進士任户部主事博
　通經史才氣優贍詩文不煩繩削而自合矩度所交
　士大夫無不推服
　任僖字克敬蘭州人舉成化元年鄉試任直𨽻贊皇
　知縣公勤有為興利除害綽有治聲凡有所為事集
　而人不擾邑民頌之其敬兄睦族尤可稱述
　孫懋字行勉蘭州人舉成化元年鄉試授河南衞輝府
　通判莅政公勤周知民隱綽有賢聲考績居上賜勅
　褒嘉陞四川劍州知州在任數年境内乂安吏民稱
　頌
　趙英字儲秀蘭州人成童日記數千言舉成化八年
　進士授河南宜陽知縣陞監察御史巡按山東改知
　保定府丁父憂服闋士民詣京奏留尋陞山西參政
　仍管知府事英博通五經有才畧居官所至有聲多
　遺愛所著有斐然稿防邊策修河類稿
　陳祥字吉夫蘭州人性孤介勤學成化辛夘鄉試第
　一成化十一年進士授刑部主事轉員外郎山西按
　察司僉事四川按察使歴任三十餘年檢身持法乆
　而不渝所至奸貪屏跡祥端慎不妄交人致仕杜門
　謝客惟以詩書自娛有考庵集藏於家
　耿瑄字習珍蘭州人舉成化十六年鄉試授河南汲
　縣知縣慎於操修敏於幹理嘗被誣免既白改知河
　隂縣益盡心民事加意學校以逆瑾亂政罷歸瑾誅
　復取知山東青城縣是時羣盗起破郡邑青城獨全
　後改知淄川卒於官瑄素守亷介歴宰四縣囊無餘
　資
　黎獻字舜臣蘭州人刻苦勵行言動不茍嘗署學事
　教規克舉若師儒然後授陜州學正師範尊嚴誨人
　不倦諸生心悅誠服勤學慎行至老不衰鄉評推重
　陳琮河州衞指揮僉事成化戊子領軍攻石城奮勇
　當先為流矢所中死之
　周鳳狄道人登成化進士任兵部職方司主事歴陞
　江南太平知府福建鹽運使浙江右參政鳳治郡寛
　恕亷明詢民瘼恭祀典衣食不異寒素任滿郡民遮
　道擁留泣不忍别
　劉源字大本狄道人成化舉人歴知永平府張虎等
　作亂源斬縛渠魁脅從盡釋所至亷介公勤造士愛
　民敦風化尚實行人不敢干以私調開封府軍民奏
　留加三品服俸卒於官源博通五經工詩文善臨池
　所著有翠屏集
　梁翰字文苑臨洮人進士任翰林檢討陞授崇府左
　長史性純粹端靜言笑不茍詩文醇實典雅退食閉
　門端坐讀書鼓琴翛然自得收録名士最多輔導諸
　宗藩多所補益有詩文雜著若干巻
　高景字必大臨洮人舉人授嵩縣令興學造士約已
　愛民時嵩境有二狼噬人景詣嶽神䖍禱越一日二
　狼果至縣大吼而死尋調懐仁值艱歸復補彰明賢
　聲茂著未㡬致仕行李蕭然其後三邑俱有召杜之
　思
　茍鑑字克明狄道人嵗貢任山東霑化簿時境内大
　饑民望賑甚急鑑請命當途弗許民幾變鑑倣汲黯
　故事竟開倉賑給全活甚衆人為鑑危之既而主計
　者亦察其賢云
　彭澤字濟物蘭州人𢎞治三年進士官刑部主事出
　守徽州府父喪歸正徳初起知真定府閹宦數撓政
　治澤嘆曰我豈附人者哉具一棺於堂後曰倘有不
　測即附諸棺歴按察使總制湖廣四川澤體幹修偉
　腰帶十二圍平居寡言笑大音聲與人語如叱咤有
　文武才畧霸州賊劉六劉七流刼入河南命澤同咸
　寧侯仇鉞帥兵討之始至大陳軍容擐甲召諸將校
　責以畏縮當死諸將惶恐伏罪請自效良乆乃釋遂
　鼓行薄賊數十戰皆㨗殺賊萬計四月賊盡平進右
　都御史尋總督川陜諸軍討蜀賊藍廷瑞鄢本恕平
　之進左都御史太子太保㑹土魯番據哈宻執忠順
　王刼印遣大臣經畧澤至甘州土魯番方冦赤斤苦
　峪遣使索金幣澤以番人可利㗖遣使以幣二千銀
　酒鎗一賂之令還城印未得報輒奏事平乞骸骨召
　還院初兵部缺尚書廷推澤而王瓊得之且隂阻澤
　言官多劾瓊由是有隙澤又使酒凌瓊詈錢寧寧大
　怒澤乞歸瓊劾澤妄増金幣遺書議和為辱國遂斥
　澤為民嘉靖初起兵部尚書澤覈功罪杜干請兵政
　一新又請勅九邊築牆濬濠修墩臺飭屯堡為經乆
　計内地守臣練卒伍立保甲懲匿盗不舉者撫西南
　諸苗申海禁汰京軍老弱帝咸嘉納又請罷鎮守諸
　中官在部多所執持言者交劾累疏乞休加少保乘
　傳歸錦衣百户王邦奇上書言哈宻失國由澤賂求
　和所致澤復奪官為民家居卒尚書唐龍請復官加
　恤不從隆慶初復官諡襄毅
　段炅號河濱蘭州人南陽知府堅之子𢎞治十八年
　進士授翰林院檢討與王九思康海並以文學鳴世
　稱闗中三老年八十卒所著有河濱集
　高良弼字夢說臨洮衞人𢎞治十二年進士官御史
　巡京倉查盤遼東邊儲首劾劉瑾苗逵不法數事調
　掌貴州道題設三邊宣大總制及京營兵十萬恃以
　有備巡按蘇松振綱紀慎舉錯風采凜凜卒於官時
　年三十七平生耿介與人寡合問學質實詩文雅健
　所著有西岩稿奏議若干巻
　田荆號西泉蘭州人少聰慧正德六年進士選庶吉
　士兵科給事中時京都嵗荒疏奏發太倉粟五千賑
　濟陞四川按察司僉事以贖鍰造木桶數萬人笑為
　迂後遭水災緣木桶活者數萬人以不附權貴被誣
　罷歸長於詩學生平溫㳟剛正後學咸師之
　馬應龍號雪峯河州人㓜頴敏讀書一覽成誦登正
　德六年進士授户部主事歴陞霸州兵備副使持亷
　秉正權勢不敢干以私督餉燕汴及總儲遼陽所至
　卓異轉四川按察使平鴇賊有功又治兵渤海劇盗
　屏跡士民立祠祀之為人操履不茍善屬文及卒尚
　書彭澤撰碑文極稱其忠清雅操云
　殷承叙蘭州人少負奇志正德九年進士任南陽府
　推官訓飭嚴明為政有體陞刑部主事㑹議大禮抗
　疏極諫廷杖死隆慶初贈光禄寺少卿
　劉漳字永濟號南泉蘭州人正德十二年進士授户
　部主事歴陞河南開封知府毁淫祠重民義斷疑獄
　若神明比入覲治為天下第一陞四川按察使山東
　左布政使所至貪墨望風去陞副都御史巡撫遼東
　遼饑發倉賑粥全活數萬人復著邊功遼人立祠祀
　之
　陳範字道宗蘭州人舉正德五年鄉試授靜海令靜
　海多貂璫嘗奪民田不入稅範下令許自新一時豪
　猾悉還民田急公賦改郟縣知縣尋陞陜州知州所
　至有治聲
　段續號東川蘭州人嘉靖二年進士性誠篤精明有
　公輔器初以才堪風憲授雲南道御史㑹議大禮被
　廷杖復議宰臣阿逢謫河南郾城丞尋陞把縣知縣
　均田革弊卓有政聲陞廬州府同知南京兵部郎中
　四川僉事湖廣參議督工修顯陵調停節省巨萬計
　陞宻雲兵備陵工告成加三品俸致仕總督賈應春
　特薦云孝友忠信素重鄉評正直亷平允孚士論郡
　人以為實録未及起用卒
　張萬紀字舜鄉狄道人嘉靖二十六年進士授行人
　選吏科給事中劾僉事尹耕帝可其奏謫耕嚴嵩銜
　之尋陞禮科右給事中上建醮西苑萬紀執弗進香
　被廷杖嚴嵩欲殺楊繼盛萬紀抗疏救遂出為廬州
　知府抵郡雪某指揮寃察胥吏抵換庫銀適以星變
　考察奪職歸撫按科道凡九薦以親老竟不復起所
　著有講學語録超然山人集
　張文泰渭源人嘉靖進士少頴悟善詩文學行端方
　言切世務所著有五竹遺稿
　劉朝麒字仁甫臨洮衞人舉嘉靖十三年鄉試授真
　定府通判敷政寛平署篆趙州富民王相讐其兄宻
　使傭火兄屋傭弗從相懼謀洩縱火殺傭家七人以
　滅口傭婦翁白寃亦被謀死相以賂㗖朝麒弗動更
　援有勢者以無証為詞朝麒不允竟寘於法陞知絳
　州築汾堤絳有靈丘藩招納無賴强糴為民害朝麒
　正其罪再丞德安值楚大饑麒開廩施賑全活甚衆
　父亡歸復補大同同知籌畫邊務墾荒田數千頃折
　獄清戎釐奸剔蠧賜綸音褒嘉至再擢口北僉事道
　謹勅憲度拮据兵食一郡賴之尋引疾歸
　楊啟充字子大狄道人少頴敏過目成誦舉嘉靖十
　三年鄉試任五臺令時世宗建三殿採木於邑充募
　民伐山得木時亢旱水竭艱運充禱於天是夕雨大
　霈木盡浮出尋知朔州㑹俺酋大入雲中充内捍郡
　邑外輸軍餉卒解右衞之困遷户部郎是時京師北
　急邊南急倭司農金錢不足充促漕輓攝𣙜㑹煮海
　之利以實廩庾後督餉榆林竟以侃直忤當路註年
　老致政歸時年五十二宦橐蕭然無異諸生時
　葛廷璋字朝憲蘭州人嘉靖十七年進士授行人選
　户科給事中歴鳳陽知府嵗祲盗起衆議撲滅廷璋
　曰此良民也奪於飢寒耳乃懸榜境内曲示禍福盗
　悉散隨發粟賑貸多所全活贖還民間散鬻子女三
　載治行稱最帑庫羡積數多一無所染陞江西按察
　副使駐南昌省㑹簿牒填委廷璋剖决詳慎平反疑
　讞民皆愛而畏之既而抱疾猶批駁如素正襟端坐
　而逝
　顔銳字進之蘭州人嵗貢為人剛毅博學通五經善
　楷書授河南新鄭令風行雷厲剖决如流權貴奸豪
　皆歛手為時名令
　陸坤字子厚蘭州人少頴異嘉靖十四年進士授刑
　部主事歴員外郎中持身清謹執法公平隆平侯縱
　妾殺人所司欲徇情引避坤按之如法恤刑四川活
　寃獄百餘人陞霸州兵備河湮傷禾坤濬之令有田
　者服役遂忤權璫誣奏逮繫謫雲南浪穹典史尋起
　歴陞至青州知府賑活青民以萬計陞薊州兵備副
　使以勞瘁卒於任貧無以歛巡撫吳某助賻殯歸所
　著有如樗子集雲思漫稿等書
　胡執禮字汝立蘭州人嘉靖三十八年進士初授保
　寧府推官發姦摘伏知府羅紳歎為老吏不如陞刑
　部主事改吏部拔淹滯起遺佚歴太常卿巡撫應天
　飭江防廣儲餉更置守令蠲恤㷀黎糾債帥肅軍伍
　綱目悉舉張居正私憾余懋學江文輝因絲絹鼓譟
　事移書執禮欲將二人名入疏内執禮不可止擒首
　惡又生員吳仕期撰欲上居正書讞者羅織其詞坐
　余江以罪㑹稿於執禮執禮曰殺人媚人吾不為也
　又特疏王錫爵之孝以刺居正三年陞户部侍郎督
　倉塲以居正忌抗疏歸後起户部左侍郎卒
　劉誼字正卿臨洮衞人博學能文善書法由太學生
　仕平陸令清慎勤敏發奸摘伏不避權貴尋以憂歸
　服闋補費邑令賢聲益著平徭賦勸農桑置官庄設
　義倉鑿惠井以親老乞歸
　何永達字拙菴河州人幼頴敏博極羣書嘗從三原
　馬理受業仕清豐縣丞幾五月即辭歸所著春秋井
　鑑林泉偶得
　李自發字伯生狄道人舉嘉靖三十四年鄉試任稷
　山教諭典蜀省文衡甄録多名士陞垣曲知縣平獄
　訟均賦役設處磚料以固城垣雖勞怨弗恤竟以不
　善事上官挂議歸
　劉漸字進夫金縣人為陳留教諭性直才敏嚴考課
　啟迪有方賙恤貧士㑹學廟傾圮請於當道捐俸修
　之兩署縣篆吏畏民懐
　鄒應龍號蘭谷蘭州人嘉靖三十五年進士為人剛
　正敢為授行人選監察御史時嚴嵩竊權亂政言者
　被傷應龍論劾世蕃謫戍南海嵩罷政世宗嘉其盡
　忠言事陞通政參議大理少卿太常卿㑹大祀太監
　馮寳預祀事應龍謂刑腐之人不可供祀事尋陞都
　察院左副都御史巡撫雲南劾黔國公沐朝弼横肆
　無狀安置南京未幾邊冦竊發刼掠逺近應龍興師
　平之廷議奪官萬厯癸未復職卒賜祭葬
　雍焯字闇中狄道人舉嘉靖十六年鄉試㓜頴敏有
　大志任武鄉諭勤考校奬德行賙貧乏擢交城令復
　除河津令興利寛征捐俸新學建大禹廟葺子夏祠
　邑俗婚禮重財亟力正之民歌曰高如山明如鏡清
　如水平如秤擢御史條陳馬政世宗可其奏令刋行
　清軍河南清影射祥符尹被藩王誣繫獄力白其寃
　得復官劾嚴氏貴客巡按山東祀段知府之賢論梅
　提學之奸忤權貴引疾歸所著有中州使餘集麓原
　文集内臺奏稿刋周禮爾雅孝經書修城作義塜置
　學田繕祠宇宦蹟鄉評皆稱為名御史云
　段補字希仲蘭州人參議續子九嵗能詩文性亷行
　方識高才敏隆慶五年進士授直𨽻曲周知縣政績
　茂著凡所厝注行以實心調河間陞南京户部主事
　監督糧儲出納惟明奸弊悉除丁母憂不飲酒不茹
　葷者三年哀毁骨立尋以疾卒
　王道成蘭州人博學有才萬厯二十九年進士授華
　陽令平徭賦開水利政聲大著陞吏部郎不通一刺
　自矢惟不愛錢三字足以自効
　何奮武臨洮衞百户才勇過人方弱冠即有為國効
　忠之志萬厯中總兵劉綎闢新疆得紅水永泰等地
　千餘里奮武之戰功居多擢授右軍都督僉事贈榮
　禄大夫
　韓謙蘭州人天啟二年進士微時以父歿於揚州萬
　里扶櫬還葬其母性嚴正謙孝事奉養怡悅敬二叔
　如其父初仕宿松令革魚蘆諸稅繼調溧陽除漕軍
　折乾陋規平反死刑二十餘人陞户部主事司餉寧
　逺力除扣尅陋弊給發片刻弗遲將士感頌出知重
　慶府釐剔不法一清征斂之弊百姓感頌
　潘光祖字義繩狄道人天啟五年進士歴任吏户二
　部山西參議道性清介執法不撓巡按某托令曲庇
　所知光祖不從巡按銜之㑹流賊入境光祖親冒石
　矢督軍拒戰賊皆敗走巡按以招降之誤劾其縱賊
　逮問光祖自以無罪恥對獄吏絶食而死晉民悲之
　立祠祀之
皇清郝　璧蘭州人順治初由太常博士擢給事中前後
　　章凡數十上有漕運鹽法河道諸議遷安徽按察副
　　使所著有蘭石集二十巻行世
　　岳鎮邦臨洮衛人幼竒偉當明末流冦充斥散家貲
　　招義勇大破逆囘米剌印生擒左王三解赴總督軍
　　前順治十二年率族隨軍討平逆賊刁爾吉弟鎮鼇
　　死撫其遺孤一如己子康熙十四年靖逆侯張勇薦
　　㧞撫標中軍以克臨洮全鞏昌奪囘樂門行營陞洮
　　岷副將十八年轉紹興協鎮副將居鄉謙讓和睦宗
　　族教以忠孝遇無告者傾貲周濟
　　岳昇龍字見之鎮邦長子值吳逆變隨將軍王進寳
　　復臨洮城既下懇求主帥禁輯部卒還所掠人口時
　　遊擊許進忠潛通賊營受僞劄昇龍宻訪得實擒斬
　　之歴陞遊擊叅將扈從北征平定噶爾旦任四川提
　　督征建昌凉山諸番降十萬户昇龍事母至孝友愛
　　昆弟封榮禄大夫
　周化鳳狄道人康熙十四年以吳逆之變從奮威將
　軍王進寳復天水收岳州進取辰龍關隨復偏橋興
　隆等處奪沙子哨攻㧞臘茄坡恢復新興普安逆賊
　蕩平歴陞湖廣襄陽總兵官又調雲南永順總兵署
　理提督印務化鳳在鎮整部伍肅軍實威德並著所
　向有功軍民悅服
　王潮海狄道人智勇絶倫康熙十四年吳逆變黄河
　以東悉為賊有潮海先鋒破敵夜渡黄河克復臨洮
　蘭州進勦寳鷄連雲棧生擒賊將三百餘名進取漢
　中又進勦廣元縣朝天闗蟠龍山梅嶺保寧等處凡
　經數百戰大破逆賊歴陞四川重慶總兵調補貴州
　威寧鎮率師征勦蠻賊生擒賊首王成龍王騰龍等
　降其餘衆賊平陞貴州提督
　張憲載狄道人由武生効力甘肅提督張勇標下千
　總康熙十四年隨征吳逆時賊攻圍寧逺甚急憲載
　奮力堵截保守城池隨寧夏提督趙良棟進勦四川
　克復成都解永寧圍恢復寧越越巂等城直抵建昌
　偽將胡國柱竄入雲南以功擢凉州參將陜西興安
　總兵官
鞏昌府
漢亷褒隴西襄武人成哀間為右將軍在河西以恩信
　結羌戎羌戎感之
　秦嘉字士㑹渭城人博學宏才為郡上計掾有贈婦
　徐淑詩三首傳世
　姜維字伯約天水冀人仕郡上計掾州辟為從事建
　興六年丞相諸葛亮軍祁山維詣亮辟為倉曹掾封
　當陽亭侯時年二十七亮與蔣琬書曰姜伯約忠勤
　時事思慮精宻心存漢室凉州上士也後遷征西將
　軍亮卒維還成都為輔漢將軍進封平襄侯十年與
　大將軍費禕共録尚書事是嵗討定汶山平康夷與
　魏夏侯霸等戰於洮西胡王治無戴等舉部落降維
　自以練西方風俗兼負其才武欲誘諸羌胡以為羽
　翼謂自隴以西可斷而有也每欲大舉費禕常裁制
　之及禕卒維率數萬人出隴西斬首破敵多所降下
　遷大將軍景耀六年維表聞鍾㑹治兵欲規進取宜
　遣張翼廖化督軍分䕶陽安關口隂平橋頭後主信
　宦官黄皓言寢其事後鍾㑹進兵維保劍閣拒之而
　鄧艾自隂平入破諸葛瞻於緜竹後主降於艾勅令
　維詣鍾㑹降㑹厚待維還其印節謂長史杜預曰以
　伯約比中土名士公休太初不能勝也情好歡甚因
　將維等詣成都維知㑹有異圖教㑹誅北來諸將已
　殺㑹坑魏兵復蜀祚魏將士憤發殺㑹及維
魏趙昻字偉章天水冀人馬超攻冀城昻與尹奉戮力
　攻超官統軍校尉功聞朝廷遷益州刺史
晉彭祈襄武人為州别駕歴西郡酒泉𢎞農畧陽四郡
　守累官封侯所至忠以衞上清以守己威以克敵恩
　以惠下
宋垣䕶之字彦宗貆道人少倜儻氣幹强果元嘉初為
　殿中將軍累遷鍾離太守隨王𤣥謨入河為前鋒進
　據石濟及𤣥謨敗退魏軍悉牽𤣥謨水軍大艚連以
　鐵鏁三重斷河絶䕶之歸路河水迅急䕶之中流而
　下以長柯斧斷鏁魏人不能禁既還戌淮隂領濟北
　太守義宣反䕶之率水軍大破之封益陽侯後拜青
　冀二州刺史諡壯侯
齊焦度字文績南安氐人少有氣幹便弓馬孝武初魏
　冦青州刺史顔師伯遣度領軍大㨗師伯啟孝武稱
　度氣力弓馬絶倫帝召見壯之沈攸之反度守郢城
　於城樓上褰露形穢辱罵攸之事平封東昌縣子
　垣崇祖字敬逺䕶之弟子也少有幹畧歴北琅邪蘭
　陵二郡太守及齊高帝踐祚徙為豫州刺史魏攻夀
　春崇祖乃於城西北立堰塞肥水堰北起小城使數
　千人守之曰㓂攻小城吾破堰放水自然沉溺及魏
　軍攻小城崇祖著白紗㡌肩輿上城决堰水魏衆溺
　死千數大衆退走齊高帝謂朝臣曰崇祖恒自擬韓
　白今果其人也進為都督給鼓吹一部崇祖慮魏復
　攻淮北啟徙下蔡戌於淮東魏果攻下蔡崇祖大破
　之領驍騎將軍
　垣榮祖字華先貆道人崇祖從父兄也榮祖善騎射
　宋孝建中為後軍參軍後歸齊高帝除東海太守榮
　祖善彈見翔鵠雲中曰當生取之乃彈其兩翅毛脫
　墜地無傷養毛生後飛去預佐命功封將樂縣子拜
　兖州刺史
陳趙知禮字齊旦天水隴西人渉獵文史善書翰為文
　贍速占授軍書下筆便就初為陳武帝書記及武帝
　征侯景上表於梁元帝及與王僧辨論軍事其文並
　知禮所製及景平授中書侍郎陳受命每軍國大事
　文帝輒問之拜散騎常侍再遷右將軍卒贈侍中諡
　曰忠
魏李冲字思順隴西人沈雅有大量善交遊不妄戲雜
　流輩重之高祖初遷中書令加散騎常侍尋轉南部
　尚書進爵隴西公冲恩寵日盛遂為富室而謙以自
　牧積而能散姻族鄉閭莫不分及虚已接物時以此
　稱之河南太守來崇子䕶糾冲兄佐贓罪佐及冲等
　悉坐幽繫㑹赦乃免至冲寵貴䕶為南部郎深慮為
　冲所䧟而冲每慰撫之䕶後坐贓罪懼必不濟冲乃
　具奏乞原恕之遂得不坐冲從甥隂始孫徃來冲家
　至如子姪有人求官因其納馬於冲始孫受而不言
　馬主自陳始末冲大驚執始孫以奏始孫坐死其處
　要自厲不念愛惡皆此類也冲竭忠奉上知無不盡
　出入憂勤形於顔色舊臣戚輔無不服其明斷慎宻
　高祖深相仗信親敬彌甚尋遷侍中吏部尚書高祖
　以冲女為夫人詔以冲領將作大匠營改正殿車駕
　南伐加冲輔國大將軍統衆翼從至於洛陽霖雨不
　霽冲反覆進諫高祖諭羣臣曰若不南鑾即當移都
　於此高祖初謀南遷恐衆心戀舊外名南伐其實遷
　也於是定都洛陽委冲以營搆之任兼右僕射留守
　洛陽詔討漢中冲表諫止自鄴還京高祖欲南征冲
　以為未可冲機敏有巧思北京明堂圓邱太廟洛都
　新起堂寢皆資於冲勤志彊力旦理文簿兼臺匠制
　几案盈積終不勞厭卒贈司空諡文穆
　楊機字顯畧天水冀人少有志節河南尹李平元暉
　並召署功曹由是聲名更著於時皇子國官多非其
　人詔選清直之士機見舉為京兆王愉國中尉當官
　正色不避權勢明達政事斷獄以情凡訴訟者一經
　其前後皆識其姓名并記事理世咸異之荆州蠻叛
　拜尚書左丞討平之建義初拜平南將軍光禄大夫
　除度支尚書方直之心乆而彌厲奉公正已為時所
　稱家貧無馬多乘小犢車時論許其清白
周趙貴字元貴天水南安人少頴悟有節概從賀㧞岳
　平關中遷大都督岳為侯莫陳悅所害將吏奔散貴
　曰仁義豈有常行之則為君子違之則為小人乃詣
　悅詐降悅信之因請收葬岳悅許之乃收岳屍奔平
　凉周文帝以為大都督封南陽郡公又封楚國公
　辛威隴西人少慷慨有志畧初從賀㧞岳征伐有功
　假輔國將軍都督及太祖統岳之衆見威奇之引為
　帳内封白土縣伯從魏孝武攻囘洛城及擒竇泰復
　𢎞農戰沙苑並先鋒䧟敵勇冠一時進爵為公出為
　鄜州刺史遷河州保定初率兵討丹州叛兵平之又
　討綏銀諸州並平之拜大司冦進位上柱國宿國公
　威性持重有威嚴涖官數十年未嘗有過故得以身
　名終兼其家門友義世以此稱之
　趙昶字長舒天水南安人昶少聰敏以材力聞大統
　九年周太祖遣昶使於氐酋李䑕仁諭以禍福䑕仁
　感悟遂相率降復遣慰諭叛氐梁道顯皆即欵附以
　功封章武縣伯除大都督行南秦州事昶自擢居將
　帥之任傾心下士擒獲氐羌撫而使之皆為昶盡力
　録前後功進爵長道郡公
　趙善字僧慶貴從祖兄少好學沈毅有逺量普泰初
　以平關隴功拜驃騎將軍爾朱天光東拒齊師兵敗
　見殺善請收葬其屍齊神武義而許之魏孝武時歴
　尚書僕射進爵為公善性温恭有器局功則歸人過
　則歸已時人稱其有公輔之量九年從戰邙山為敵
　所獲卒於東魏諡曰敬
　任果字靜鸞南安人果性勇决志在立功魏廢帝時
　率所部來附周文嘉其逺至待以優禮授南安縣公
　果因陳取蜀之策率兵征蜀及成都平周太祖以其
　方隅望族早立忠節授驃騎將軍進爵安樂郡公
唐趙憬字退翁渭州隴西人志行峻潔寳應中天下薦
　饑憬褐衣上疏請殺禮從儉士林歎美建中初擢水
　部員外貞元中李泌薦之使囘紇未還尚書左丞缺
　帝以命之進中書侍郎同平章事與陸贄同輔政穆
　贊等為裴延齡構擯憬救䕶申解得免憬精治道常以
　國本在選賢節用薄賦歛寛刑罰又陳前世損益當
　時之變獻審官六議一議相臣二議庶官三議京司
　缺官四議考課五議遺滯六議藩府官屬帝皆然之
　下詔褒答輔政五年卒諡貞憲憬性清約位臺宰而
　第室童僕猶儒生家竟不營産
　李晟字良器洮州臨潭人年十八從王忠嗣擊吐蕃
　號萬人敵鳳翔節度使高昇召署列將擊疊州叛羌
　於高當川又擊連狂羌於罕山破之遷左羽林大將
　軍廣德初擊党項有功授特進試太常卿建中二年
　魏博田悅反晟為神䇿先鋒斬楊朝光乘氷度洺水
　破悅又戰洹水悅大敗加檢校左散騎常侍帝出奉
　天召晟詔迎拜神䇿行營節度使朔方帥李懐光遷
　延有異志隂通朱泚晟慮為所并適有詔使到晟軍
　乃令曰有詔徙屯即結陣趨東渭橋詔進晟尚書左
　僕射同中書門下平章事時晟家皆為賊質有言者
　晟泣曰陛下安在而欲恤家乎泚使人欵壁門曰公
　等家無恙晟怒叱斬之晟能與下同甘苦以忠義感
　發士心終無攜怨大破賊衆乘勝入光泰門再戰賊
　奔潰餘黨悉降晟引軍屯含元外廷令軍中曰五日
　内不得通家問坊人之遠者宿昔乃知王師之入也
　露布至梁曰臣已肅清宫禁祗謁寢園鍾簴不移廟
　貎如故德宗覽之感泣曰天生李晟以為社稷非為
　朕也拜晟司徒兼中書令帝紀其功自文於碑封西
　平郡王薨贈太師諡曰忠武有十五子知名者愿憲
　愬聽
　李愿少謙謹元和初領夏綏銀宥節度使政簡而嚴
　境内肅然後為左僕射節度鳳翔
　李憲性仁孝長喜儒以禮法自矜累遷絳州刺史以
　治行稱太和初遷嶺南節度使所歴皆以吏能顯政
　績暴著善治律令性明恕詳正大獄全活無辜者甚
　衆
　李愬字元直有籌畧善騎射補衞尉少卿出為坊晉
　二州刺史以治異等進詹事憲宗討吳元濟愬求自
　試遂檢校左散騎常侍為隋唐鄧節度使推誠待士
　賊來降者輒聽其便給粟帛遣還衆願為愬死居半
　嵗知士可用乃請濟師益河中兵二千吳秀琳降以
　其衆攻吳房賊以精騎尾擊愬下馬據胡牀令軍中
　曰退者斬衆决死戰射殺其將賊乃走李祐賊健將也
　設計擒之待之厚令佩刀出入帳下署六院兵馬使
　祐捧檄嗚咽始定襲蔡之謀元和十一年十月己夘
　夜師起祐為前鋒愬率中軍吏請所向愬曰入蔡州
　取吳元濟士失色監軍使者泣曰果落祐計天大雨
　雪行七十里夜半至城旁皆鵞鶩池愬令擊之以亂
　軍聲祐坎墉先登衆從之殺門者發關留持柝傳夜
　自如愬入駐元濟外宅元濟聞號令常侍傳語始驚
　曰何常侍至此擒吳元濟檻送京師不戮一人衆皆
　輸降以功進檢校尚書左僕射封凉國公卒贈太尉
　諡曰武
　李聽字正思為神策行營兵馬使討王承宗斬賊驍
　將憲宗壯之遷蔚州刺史召為羽林將軍帝討李師
　道出刺楚州聽日整勒士皆奮即掩賊不虞攻朐山
　降之以功授夏綏銀宥節度使統兵北討授檢校兵
　部尚書充河東節度使封凉國公卒贈司徒
　王佖洮州人李晟之甥武敢嫺騎射晟在師佖無不
　從攻朱泚於光泰門賊方銳佖與李演鏖戰蹀血賊
　數北諸軍乘之遂大振以功為神䇿將擊吐蕃有功
　李益字君虞隴西成紀人長於詩名與宗人賀相埒
　每篇成樂工爭求之被聲歌供奉天子至征人早行
　等篇天下皆施之圖繪劉濟辟置幕府進為營田副
　使憲宗召為秘書少監集賢殿學士太和初以禮部
　尚書致仕
　李賀字長吉隴西人七嵗能辭章韓愈皇甫湜過其
　家使賀賦詩援筆立就自目曰高軒過由是有名為
　人纎細通眉長指爪能疾書每旦出騎馬從小奚奴
　背古錦囊遇所得書投囊中及暮歸足成之母使婢
　探囊中見所書多即怒曰是兒須嘔出心乃己耳以
　父名晉肅不肯舉進士韓愈為作諱辨然卒亦不就
　舉辭尚奇詭所得皆驚邁絶去翰墨畦逕當時無能
　效者樂府數十篇雲韶諸工皆合之管絃為協律郎
　卒年二十七
　尹思貞字季弱天水冀人明春秋擢高第常受學於
　國子博士王道珪稱之曰吾門人多矣尹子不可測
　也以親喪哀毁除喪不仕左右史張說尹元凱薦為
　國子大成每釋奠講辨聽者皆得所未聞
　尹愔思貞子博學通經尤精老子明皇召對甚喜厚
　禮之拜諫議大夫集賢學士兼修國史固辭不起詔
　以道士服視事乃就職專領集賢館圖書開元末贈
　左散騎常侍
　李翺字習之隴西人授校書郎元和初為國子博士
　史館修撰常條興復太平大畧再遷考功員外郎禮
　部郎中翺性峭鯁議論無所屈常面斥宰相李逢吉
　過失逢吉詭不校翺移病有司白免官逢吉更表為
　廬州刺史時州旱民無食權豪賤市田屋牟厚利而
　窶户仍輸賦翺下令使以田占租無得隱收豪室稅
　萬二千緡貧弱以安入為諫議大夫出為湖南觀察
　使卒翺始從韓愈為文章辭致渾厚見推當時故亦
　諡曰文
　李中敏字藏之系出隴西元和中擢進士性剛峭辟
　觀察判官入拜侍御史太和六年大旱中敏上言宋
　申錫之寃不伸宜斬鄭注以快忠臣之魂則天且雨
　不省以病歸召諫議大夫遷給事中仇士良以開府
　階䕃其子中敏曰謁者監安得有兒士良慚恚由是
　復棄官去開成末為杭婺二州刺史
　李讓夷字達心隴西人擢進士第累進諫議大夫開
　成初進起居舍人武宗初李德裕復入三遷至尚書
　右丞讓夷亷介不妄交位雖顯劇以儉約自將為世
　咨美
　李蔚字茂休隴西人舉進士拜監察御史累擢尚書
　右丞拜京兆尹出為宣武節度使徙淮南代還民詣
　闕請留詔許一嵗乾符末以吏部尚書同中書門下
　平章事罷為東都留守
宋王德字子華通逺軍熟羊砦人以武勇應募𨽻於熙
　帥姚古㑹金人入侵遣德諜之斬一將而還古曰能
　復徃乎德從十六騎徑入隆德府治執偽守姚太師
　左右驚擾德手刄數十百人衆愕眙莫敢前古械姚
　獻於朝欽宗問狀姚曰臣就縛時止見一夜义耳時
　遂呼德為王夜义平濟南冦李昱池陽㓂張遇叛將
　張昱圍和州德接戰斬昱俘其兵騎數萬劉光世謀
　討苗劉德至浦城斬苗瑀擒馬柔古送行在紹興元
　年平秀州水賊邵青餘黨復索戰諜言將用火牛德
　笑曰是古法可一不可再令諸軍持滿陣始交萬矢
　齊發牛皆返奔賊衆殱焉遷同州觀察使明年金兵
　破滁州德越江襲奪之追擒甚衆改環慶副總管金
　兵自合肥入侵德與夾河而軍兀术以鐵騎十餘萬
　陳於前德渡橋大呼令萬兵持長斧如牆而進敵大
　敗復追擊之劉錡曰昔聞公威畧如神今果見之召
　拜清遠軍節度使諸軍都統制卒贈少傅
元高斌安定人以明經舉授鳳陽路四川亷訪司僉事
　以亷能稱
　汪世顯字仲明鞏昌鹽川人皇子南征諸蠻與宋將
　潛兵相為犄角世顯以輕騎馳之殺其將乘勝定資
　州入成都中統三年論功追封隴右王諡義武
　汪德臣字舜輔世顯子年十四侍太子獵矢無虚發
　襲爵鞏昌等四路都總帥入覲憲宗所陳率嘉納命
　城沔州德臣繕治室廬部署官屬數日而集進攻嘉
　定克之又破宋軍於隆慶詔城益昌德臣入見乞免
　益昌賦稅及徭役從之蜀人憚其威名諸郡莫敢出
　鬭甲寅夏獲宋提轄令持檄諭告守將南清以城降
　所俘城中民悉歸之東南戌卒數百有去志德臣知
　之給劵縱去皆泣謝未幾帝幸益昌錫金帶俾立石
　紀功中統三年追封隴西公諡忠烈
　汪良臣世顯子年十六從兄德臣出征取四川世祖
　即位阿勒達爾琿塔哈逆命刼六盤府庫西陲騷動
　詔良臣討之賊大潰獲都海殺之西鄙輯寧㨗聞賜
　金虎符中統三年浩里叛復討平之轉鞏昌路都總
　帥平四川良臣禁俘掠發粟賑饑民大悅㨗聞授中
　書左丞四川行省平章事良臣陳治蜀十五事皆納
　之追封梁國公諡忠惠
　汪惟正字公理德臣子㓜頴悟藏書二萬巻喜從文
　士議論古今得失尤喜談兵襲父爵守青居山呼圖
　叛擒殺之十四年藩王圖嚕叛於六盤惟正攻平凉
　麾兵逐之三踰山圖嚕就擒入朝授金吾衞上將軍
　命惟正分省於蜀留意拊循人便安之卒諡貞肅
　李呼喇濟隴西人從征西川以功為管軍總領取合
　江大獲山守臣楊大淵納欵已而逃歸憲宗怒將屠
　其城呼喇濟乃單騎至城下大呼入城曰皇帝使我
　來撫汝軍民執大淵手謂曰上方宣諭賜賞不待而
　來何也大淵曰誠不知國禮非敢有異謀也遂與偕
　來一軍皆喜呼喇濟入奏憲宗問之對曰城門不閉
　無他心也一聞臣言即從臣出憲宗悅賜葡萄酒二
　十年改四川南道宣慰使時蠻僚叛服不常徃徃刼
　掠邊民呼喇濟遣諭諸蠻豪長率衆來降二十三年
　入覲以老病乞歸田里許之二十七年拜資善大夫
　授陜西行省尚書左丞元貞二年入覲授資德大夫
　陜西行省中書右丞卒諡襄敏
明曹銘㑹寧人洪武中進士任兵科給事中才名顯著
　聲振一時歴官都察院左僉都御史
　王慤寧遠人少有氣節倜儻敢言性至孝洪武初舉
　賢良方正授御史凡有利弊必以上聞數忤權貴不
　避艱險有鐵面之風
　趙克欽寧逺人以孝友聞置義田贍宗族社田以養
　士賑恤貧乏洪武間舉賢良方正為御史風節凛然
　京師豪猾歛手貴遊相戒勿犯及居家復為邑人開
　水利當時賴之
　王敬隴西人監生永樂間知太湖縣性毅直有膽畧
　豪强歛跡吏民德之
　韓縉字子雲隴西人舉鄉試第一永樂四年進士任
　吏科給事中敷陳時政不畏權奸尋轉南京户部郎
　中歴事三朝才名懋著學者稱為關西韓夫子
　楊仕敏字克勤隴西人舉永樂十四年鄉試任監察
　御史在臺十有三載考最正統間改江南太平知府
　振學校廣儲蓄修城池舉廢墜郡大治遷河南按察
　副使太平民懇留具奏加三品俸仍管府事景泰初
　遷山西布政右參政五載引疾歸行李蕭然足跡不
　至公門隴人服其德化上遣行人李誠召問仍以疾
　辭命布政司嵗給米以優禮年八十六卒
　張勵字克勤安定人舉永樂十五年鄉試仕户曹主
　事員外郎中督儲袪弊有聲淮隂以建白中奄䜿忌
　下詔獄讀書宴如也後得釋遂歸一日僕縛盗數人
　勵手解盗縛飯之誡令改行縱使去人以為有陳太
　丘之風居官以亷稱勤儉立家子姓不許衣文繡
　姬序通西和人正統辛酉以監生入朝賀是夜帝夢
　異人奏曰衣紅者忠臣也次日令察之獨序通衣紅
　褐襖帝心異之即除為山西汾州知州有善政
　趙榮字孟仁通渭人以能書授中書舍人正統十四
　年十月也先擁上皇犯京師邀大臣出迎衆相顧不
　敢行榮慨然自請即擢大理少卿偕右通政王復出
　城朝見也先以非大臣遣還景泰元年七月擢工部
　右侍郎偕楊善等奉迎上皇歸進左侍郎後英宗復
　辟天順元年擢工部尚書曹欽反榮䇿馬大呼於市
　號召壯士從者數百人卒擒逆賊上目之為忠臣七
　年以疾罷成化十一年卒遣官諭祭録其子珙錦衣
　指揮
　張勛字鼎彛㑹寧人正統初登進士授工部主事監
　儲兩淮復除南禮部遷知青州府在府持正以良吏
　稱復調知武昌府武昌繁劇治理有方給餉濟饑刑
　清弊絶遷山西布政右參政
　宋琮字朝用隴西人成化二十三年進士歴吏科都
　給事中琮知無不言有冒太后兄者琮上疏辨其詐
　罪之山西御史某以貪酷聞屢遣官問皆不伏命琮
　治之立伏道路稱搏虎手遷太僕卿直氣愈勵剛正
　不阿所至有聲
　王瓚字宗器通渭人成化十七年進士授工部主事
　轉員外𢎞治末同中使李瑾勘水災上疏畧曰侍郎
　楊禮股肱之臣指揮劉剛爪牙之臣瑾召之如奴僕
　而二人望風奔命國體所關非小宜付瑾於法不報
　瑾執奏誣瓚下獄尋赦出推郎中奉勅督修興王府
　立法均役人皆悅服陞懐慶知府其政以許衡為法
　復除開封剛明仁恕民歌之曰包公後王開府嚴如
　父慈如母不可犯良可慕
　范鏞字鳴逺鞏昌衞人𢎞治六年進士授御史鯁直
　敢言不避權奸因忤㫖下獄旋得釋補浙江僉事蕭
　山令鄒魯讐其邑紳何舜賓陷之死鏞亷得其情以
　魯抵何死進副使備兵建昌中宦聞鏞風采不敢横
　以開鑛厲民奏罷之歴擢操江都御史稽覈行伍罷
　横門占役劾罷懐寧侯巡撫雲南剗奸摘弊平賦均
　徭滇人戴之劉瑾用事兵部尚書王瓊與鏞左瓊中
　之左遷參議卒於官
　吳養亷字廷用通渭人文學俱優任唐縣知縣有善
　政致仕歸設教於西山院二十餘年人稱西山先生
　王璠字廷瑞寧遠人成化二十年進士授户部主事
　監督臨清倉力清中官剥尅之弊總理遼東糧儲閱
　實得羡米千萬儹運漕河值藩封之國河道壅塞璠
　晝夜巡視漕艘如期竣事晉山西參議分守冀北道
　以臺評罷歸
　何溥隴西人監生歴官至府通判清慎平易處鄉足
　跡不至公門鄉人敬服
　劉憲鞏昌衞監生成化間知奉化縣政平刑簡民皆
　悅服
　楊銘隴西人舉人歴官永寧府同知清慎愛民致仕
　家居三十餘年屏跡公門手不釋巻九十餘卒
　劉鉞字廷威隴西人正德中以鄉舉授遵化知縣素
　履清苦政多簡易蝗不為災質朴篤實有古人風
　高登字東山靖逺人任山西屯留主簿多惠政人不
　敢干以私遭母憂歸邑人泣送有士懐清慎民慕豈
　弟之頌繼任四川大竹舊賦納松潘登建議詳憲允
　貯綿州郡邑皆被節省以父耋歸養值嵗饑出資周
　濟隣里戚黨咸受其惠
　高冠靖遠人父登冠初知浮山縣潔已愛民因詿誤
　降判解州議築城垣民䝉其利署夏縣值大荒條議
　賑粥事宜民頼全活又立慈㓜局收撫棄嬰後因事
　左遷遂家居著述
　張錦字尚絅岷州人成化五年進士任刑部司官鞫
　讞明允審録山東平反甚衆會他司失官金屬錦按
　之屢鞫不承遣人紿其家得金示之遂伏罪畿輔災
　以錦徃賑平糴勸貸分遣良吏饘給之所活不可勝
　計方山慶成二王府有大獄奉命徃治還遷大理右
　丞再奉命治岷襄二府獄情罪皆協尋轉左丞擢副
　都御史巡撫宣府直枉除弊兵民畏服劾罷中官武
　將不職者卒賜祭葬長沙李東陽誌其墓
　王鐸字大振岷州人成化二十三年進士為人敦古
　尚行事親以孝聞初任知永平縣再任知眉州旋陞
　馬湖同知知府所至賢聲籍籍繼擢西蜀參議道功
　業恢廓於龍安一郡多所創建區畫悉得其宜致仕
　歸清風亮節益重於鄉里
　張潛字用昭岷州人錦之子𢎞治九年進士少應舉
　與慶陽李獻吉洵陽張光世齊名潛歴任户禮二部
　遷知廣平府時畿輔多盗潛善為防禦得以無事暇
　則按屬拊循廣施惠政民益安輯尋擢山東參議道
　鄒昊字宗大鞏昌人𢎞治十二年進士以御史謫真
　定推官教吏士習武民有刼盗悉擒之陞按察僉事
　蜀盗藍鄢反昊簡驍勇千人分隊立長以待賊來逼
　城昊夜出擊賊營亂悉兵乘之斬首四千級乘勝直
　前賊方陣左而伏兵於右為應昊以正兵當左而身
　與百騎直搗伏伏驚潰左陣亦潰捕斬萬人遷副使
　治兵川東賊衆圍中江昊以五千騎與總督彭澤合
　擊大破之殺賊魁廖麻子進右僉都御史撫蜀賊餘
　黨竄東鄉山昊請于澤以歩兵三萬據出入要道賊
　果請降卭𤏡人普法惡倡衆立寨僭號攻刼昊率兵
　捕之周視其寨遣兵據泉口兩日賊衆渴敗走擒普
　法惡誅之遷右副都御史廕一子錦衣百户
　暢華字子實隴西人六嵗即知學正德十二年進士
　知無錫縣縣繁劇華宰之有餘力嘉靖初擢刑部主
　事讞獄畿内平反明允進員外郎遷山西按察僉事
　值岢嵐冦發華率兵殄其渠魁脅從盡釋之分巡河
　東輯盗安民散白蓮之黨致仕歸
　劉晟字孔昭安定人成化二年進士授户部主事度
　支明斷剗盡積弊董儲臨清中官侵漁晟動裁以法
　督運河漕值旱水涸舟阻晟疏列穵運法隨路貯水
　遞運之漕期不滯人咸德之
　曹亷安定人𢎞治六年進士授大理寺評事恤刑河
　南申理寃滯全活甚衆遷黄州知府恪慎盡職居家
　端嚴子孫恪守
　王廷瑶字爾玉安定人父鑑寧國通判廷瑶正德九
　年進士授户部主事監京儲商稅以亷稱監湖湘兌
　運以時進繼遷員外郎度支嚴明
　張濟安定人舉𢎞治十一年鄉試由襄城教諭擢保
　寧府推官清雅端方足範後學
　王溥㑹寧人任成都知縣性澹泊僕從三二人在縣
　理繁劇平刑獄安靜明决百姓以青天呼之居家敦
　孝友世傳清白
　王弼㑹寧人山東嶧縣主簿負氣節正德七年署縣
　事忽流賊千餘騎來攻城躬率丁壯力戰擒斬賊遁
　去城頼保全陞益都丞民為立去思碑
　王朝用字行甫隴西人正德十六年進士授懐寧知
　縣時值盗賊蜂起又當逆濠兵燹之餘䘏民袪弊敏
　而惠士民懐之擢御史勅按鹺兩淮朝用請復舊額
　商稱便而課亦通巡按山西議平太行巨盗讞獄摘
　奸卓有風裁未幾以毁謫和州判
　於敖字叠州岷州人正德十六年進士授户部郎出
　知山西大同府陞霸州道山西參政擢湖廣按察使
　尋任右布政使陞副都御史巡撫遼東致仕為人孝
　友實踐藴藉淵深歴仕中外聲施奕奕在冀南時創
　立外城及四方堡寨賊不敢犯民永賴之乞休後杜
　門謝客時復周恤宗族鄉黨州人咸推重焉
　路瑛靖遠人鎮守寧夏總兵屢建大功朔方肅靜正
　德十六年聞本衞年荒運糧賑濟全活甚衆及致仕
　歸適祖厲河水泛漲勢將及城瑛捐貲疏通北入黄
　河通邑建祠立碑以報功
　王民牧安定人少登科究精經義文歸正體學者多
　師之任順德叙州二府判雅持氷操行李惟圖書而
　已自蜀歸號林下散人鄉閭稱其正直
　王欽字敬之安定人清修苦節事繼母至孝年已强
　仕母猶箠楚之敬受弗避仕為萬泉令鋤强抑惡有
　聲三晉邑人紀其嘉績畫十二圖將内召以疾告歸
　貧無食鬻衣履以供竟飢餓死邑令伐石表其墓曰
　亷吏王敬之之墓
　楊瑞安定人舉正德五年鄉試知易州官至南京後
　府經歴平生清操一無所茍
　劉應熊字得陽隴西人嘉靖二十年進士任嵩縣知
　縣邑人中舍王臣嚴嵩客也横里中應熊廉得其殺
　人事立置於法監司某亦嵩客也承嵩㫖陷之直指
　許某得情立為昭雪以卓異薦於朝授監察御史時
　西苑修醮命廷臣皆道服應熊獨朝服上心銜之出
　按河東乆之以星變罷諸臺諫應熊時巡歴澤潞夕
　聞報朝即治裝歸歸而課耕蓮峯之陽不與外事一
　日無疾卒
　張嘉孚字以貞安定人嘉靖二十六年進士知長治
　縣身衣浣濯革舊規様紬百七十疋折强宗之横而
　給禄以期宗人畏服庭無黠吏里無追胥獄無滯繫
　又興學造士養老恤孤五年薦擢河南府同知一時
　上下咸敬憚之憂歸復除重慶攝篆治理人嚴憚之
　如河南時以憂歸起補鄖陽知府檢府藏有羡金萬
　餘失籍乆即具以聞備兵餉遷建昌道飭兵振旅養
　士恤民旌旗壁壘赫然改觀
　种勛字世賞其先順天通州人父霄襲指揮同知成
　化末羌入冦與戰於黒山堡死之勛襲職正德初守
　備西固屢立戰功進參將守肅州嘉靖初以副總兵
　鎮凉州尋充總兵官佩征西將軍印鎮寧夏嘗自誓
　期靖邊塵賀蘭不復有烽燧之警
　雷龍字雲從鞏昌衞指揮使技勇過人為寧夏總兵
　中軍敵至沙湃龍以精兵二千張兩翼衝擊之斬首
　四千餘級陞荘浪參將在河西累立戰功晉凉州副
　總兵明年掛征西將軍印鎮寧夏首功最多晉都督
　同知復佩平羌將軍印出鎮甘肅邊用戢寧以疾卒
　龍由衞使至大將大小百餘戰斬獲萬計未嘗一衂
　閆震其先江都人以功授鞏昌衞指揮僉事震襲職
　勇而善謀提兵分戍酒泉撫軍士習戰守蟒墩遇虜
　奮勇當先斬獲甚衆㑹日夕矢竭力戰死之將士悉
　流涕朝廷賜祭廕子瓛指揮使衞人列於忠烈祠瓛
　亦能修軍政事祖母以孝稱
　張力字德夫漳縣人嘉靖庚子貢於鄉事繼母以孝
　聞族中後無人者葬之年老失養者養之居鄉恂恂
　雅飭信義自守博學好古每論性學直入藴奥遇後
　生小子輒講解誨諭之及仕夀陽知縣亷節自矢撫
　民如子盡置奸吏豪横於法公論稱快歸裝惟書數
　巻而已夀陽尸祝不忘
　曹文輝安定人由郡博為縣令雖三見黜清操愈厲
　上官有希覬者或諷之不顧也居鄉孑孑孤行一意
　人呼之曰鐵曹其時權奸秉國賄賂公行文輝獨耿
　介不悔性同薑桂
　劉學禮安定人㓜標清譽長擅文名為金華教授以
　母老致仕家居四十年城市不入夀百嵗而終
　栗在庭㑹寧人隆慶二年進士初授中書歴官吏户
　二科給事中擢河南右布政使德粹學優居官清慎
　所撰有詩文縣志等書
　張國綱字與立安定人舉萬厯二十八年鄉試知順
　義縣以卓異擢南陽推官攝南陽縣妖冦徐鴻儒亂
　山左勢逼中州國綱㧖關阻之冦不敢窺唐端王好
　長生術殘孕婦國綱發於兩臺王請罪乃已以終養
　歸集元明名儒語録為續性理十五巻纂明代名臣
　奏疏二十巻
　張存㑹寧人任閬中教諭朴直禔身勤敏訓士居鄉
　婚喪一凖古禮士民化之絶不干謁有司
　楊恩隴西人字用卿萬厯二十三年進士授户部主
　事博學以能文稱有足疾閉户著述絶不及户外事
　天啟元年修郡志凡關隘民用鑒戒文獻獨有裁酌
　時稱信志
　閆化淳隴西人泰昌間恩貢仕吳橋令時兵躪山左
　畿輔震動化淳多所防禦城賴以全河決運窩運道
　為阻化淳捐貲築隄河患遂息獲其澱淤為良田數
　十頃居家盡孝母夀百有十二嵗人以為孝感云
　何士瑋隴西人萬厯舉人授灤州知州陞四川保寧
　同知平水冦知貴陽府卓有風裁陞貴州按察司分
　巡畢烏永赤道諸苗叛命士瑋討平之四川宣撫奢
　寅貴州宣慰安堯臣妻奢社輝爭地仇殺士瑋往勘
　入其阻反覆開諭兩酋帖然因直言魏黨中讒歸連
　徵不起
　杜和春字還朴隴西人萬厯五年進士性朴直知魯
　山淶水樂亭三縣所至有聲擢刑部主事以孤梗失
　權貴意謫山西藩幕轉衛輝同知宗室有辱縣令者
　和春緝而寘之法再為刑部主事多所平反持議獨
　立不合諸僚意即致仕歸閉門謝客與京兆馮從吾
　相友善柬牘徃來質疑辨義所著有中庸秘㫖
皇清王雄字玉山寧逺人順治五年河西囘變征勦有
　功授遊擊領兵征川當陣生擒郝搖旗恢復武隆等
　八州縣議敘擢湖廣鎮筸副將陞西寧總兵官
　孟家棟隴西人順治初授萊州通判始入境憇於新
　興鎮有賊數百騎直逼旅次居民各散家棟獨端坐
　從容語賊曰我若公祖官當撫汝若果改圖吾為汝
　謀不至汝失所賊皆下馬羅拜去及抵任賊果率衆
　來歸家棟為白於憲司安挿得所自是境無盜嗣因
　軍書旁午上司委棟調劑緩急民不至困軍需不乏
　尋晉開封府同知值兵燹後招徠撫字民始有生聚
　之樂㑹河決金龍棟寢食河干與役者同勞苦河工
　始成陞知河間府汰猾吏革驛弊調和兵民修葺學
　校去官之日士民泣送年八十六終
　王進寳字顯吾靖逺人英姿魁梧精騎射順治初年
　從總督孟喬芳討叛囘立功授守備李定國竊據滇
　黔進寳隨提督張勇進勦師次萬谿懸崖千仞攀援
　而上直搗其穴賊衆奔潰長驅直入薦授標營遊擊
　值西夷狂逞隨提督張勇率師敗之以功授洪水營
　參將既而海虜輸欵乞住牧大草灘地進寳力持不
　可並議城單于故址遂改名永固以進寳為副將駐
　之番人畏威無敢飲馬城窟者晉西寧總兵㑹逆藩
　吳三桂反王輔臣亦叛蘭州已陷即統兵直抵黄河
　夜以皮囊冒險暗渡賊兵更番迎敵屢戰屢勝遂拔
　安定復金縣乘雪夜破臨洮復蘭州南安天水相繼
　　投誠功上陞陜西提督鎮秦州南扼川逆北復通渭
　　靜寧平凉隴右既平晉奮威將軍適賊犯寳鷄即率
　　師前進命子用予潛襲利橋遂取鳳縣直抵武關又
　　遣用予潛出關後夜半破關直趨漢中奪朝天關㧞
　　廣元昭化奪浮橋直抵保寧命用予斬門而入逆帥
　　王屏藩自縊偽將軍吳之茂降遣偏裨分道而出全
　　蜀底定遣内大臣
賜彤弓駿馬授長子用予為四川松潘總兵尋改固原既
　　而川賊復叛進寳移鎮巴蜀力疾馳赴保寧勦撫兼
　　施賊黨悉平入
覲
恩寵有加卒
贈太子太保諡忠勇
　　王用予字公安靖遠人奮威將軍王進寳長子從父
　　征蜀驍勇先登所過披靡累立大功歴任松潘固原
　　太原凉州四鎮總兵以終養致仕
　黄虞再伏羌人任江西奉新令吏骫民疲積逋甚多
　册籍混淆前令坐累者數人虞再涖任宻訪得積胥
　廖某俾鍵户造籍以報曰成則賞否則抵死胥惴惴
　奉法逾旬呈籍完欠井然前令皆釋積逋盡清由是
　稱神明秩滿士民構祠以祀後𣙜關滸墅蠲除苛征
　視學江西兼督驛傳事務時值滇逆之變虞再獨鎮
　靜自如宻畫戰守計當事倚重以父憂歸
　潘育龍字飛天靖逺人効力於陜督標下隨中軍副
　將張自臣勦竹山房縣賊斬獲獨多攻白岩塞功尤
　最勦茅麓山餘冦奮勇拔寨賊平後吳逆亂臨鞏秦
　蘭俱陷於三水淳化殺賊尅復涇州撲滅賊首周養
　民等歴陞參將時寧夏道阻育龍奉差偵探率數十
　人由紅河川等處與賊連戰七晝夜卒達寧夏歸至
　省報命從撫遠大將軍圖海討王輔臣屢戰皆㨗恢
　復平凉一帶斬偽遊擊李景才等降偽總兵王緒武
　復興安三秦既定進勦川東復大竹渠縣等處蜀疆
　　底定乗勢進取雲南定曲靖奉
㫖駐劄成都授肅州副將陞肅州總兵前後在肅八年出
　　師勝敵者凡五捐俸修築邊牆番夷不擾捐貲修復
　　嘉㟷關城樓夷人畏服三十五年同振武將軍孫思
　　克征噶爾旦戰於昭磨多忽飛礟中右頤貫耳後仍
　　奮勇力戰賊大敗凱旋調天津總兵戢士伍嚴緝捕
　　勤訓練盗息民安屢奉
褒奬罷錫鎮津六年陞固原提督晉鎮綏將軍仍管陜西
　　提督事務在任十八年卒
贈太子少保諡襄勇
　　王萬祥㑹寕人少英武雄偉慷慨有奇氣從戎𨽻奮
　　威將軍王進寳麾下每遇敵奮勇先入恢復臨鞏平
　　凉諸郡進取漢中攻取武關陞興化總兵後移臺灣
　　晉福建提督御將束兵愛民重士在任一十七載閩
　　人建立生祠
　　楊慶隴西人五六嵗見字即辨形審音父奇之課之
　書即能了大義稍長刻志攻研凡立身行己一以禮
　義為宗其學由窮理而慎獨坐立舉止皆中規矩中
　年著書屏去科舉之業凡制度典章下至名物莫不
　探索原委縱游齊魯燕晉間得閱故家圖書歸而闔
　門俯讀仰思有得則書著大成通志外有佐同録等
　書共一百七十二巻
　
　
　
　
　
　
　
　
　
　甘肅通志巻三十四
欽定四庫全書
　甘肅通志巻三十五
　　人物
平凉府
漢梁統字仲寧安定烏氏人晉大夫梁益耳之後性剛
　毅而好法律更始召拜酒泉太守㑹更始敗赤眉入
　長安統與竇融及諸郡起兵保境衆推統為武威太
　守為政嚴猛威行鄰郡建武五年遣使詣闕奉貢詔
　加統為宣徳將軍八年光武自征隗囂統將兵㑹車
　駕封統為成義侯後詣京師更封髙山侯拜大中大
　夫統在朝廷數陳便宜以為宜重刑罰以遵舊典後
　出為九江太守封陵鄉侯統在郡有治蹟吏人畏愛
　之子松嗣
　梁松字伯孫為虎賁中郎將博通經書明習故事與
　諸儒脩明堂辟雍郊祀封禪禮儀永平元年遷太僕
　子扈亦敦詩書為長樂少府
　梁竦字叔敬少習孟氏易嘗坐事南徙濟沅湘感悼
　子胥屈原乃作悼騷賦繫石而沉之後還本郡閉門
　自養以經籍為娯著書數篇名曰七序班固稱之性
　好施不事産業嘗嘆曰大丈夫生當封侯死當廟食
　如其不然閑居可以養志詩書足以自娯州郡之職
　徒勞人耳後辟命交至並無所就章帝納其二女皆
　為貴人小貴人生和帝永元九年追尊恭懐皇后追
　封諡竦襃親愍侯封子棠為樂平侯棠弟雍乘氏侯
　雍弟翟單父侯雍子商
　梁商字伯夏竦之孫以外戚拜郎中陽嘉元年女立
　為皇后以商為大將軍商自以戚屬居大位每存謙
　柔虚己進賢京師翕然稱為良輔每有饑饉輙載租
　穀賑與貧餒不宣己惠檢御門族未嘗以權盛干法
　中常侍張逵等譖商帝怒收逵等悉伏誅辭所連染
　及在位大臣商上疏請罪止首惡帝納之病篤勅子
　曰氣絶之後歛以時服無更裁制祭食如存無用三
　牲及薨諸子欲從其誨朝廷不聽諡忠侯
　李恂字叔英安定臨涇人少習韓詩教授諸生嘗數
　百人太守潁川李鴻請署功曹未及到而州辟為從
　事會鴻卒恂不應州命而送鴻喪還鄉里既葬持喪
　三年後拜侍御史持節使幽州宣布恩澤所過圖寫
　山川屯田聚落封奏章帝嘉之拜兗州刺史以清約
　率下常席羊皮服布被遷張掖太守有威重名時大
　將軍竇憲兵屯武威天下州郡莫不修禮遺恂奉公
　不阿為憲所奏免後徵拜謁者使持節領西域副校
　尉西域數遺恂奴婢宛馬金銀香罽之屬一無所受
　道路夷清威恩並行遷武威太守後坐事免步歸鄉
　里與諸生織席自給會西羌反畔恂到田舍為所執
　獲羌素聞其名放遣之恂因詣洛陽謝時嵗荒司空
　張敏司徒魯恭等各遣子饋糧悉無所受居新安關
　下拾橡實以自給年九十六卒
　皇甫規字威明安定朝那人祖稜度遼將軍父旗扶
　風都尉永和六年西羌侵安定郡將知規有兵畧乃
　命為功曹使將甲士八百與羌交戰有功梁太后臨
　朝規舉賢良方正對策梁冀忿其刺已下第免歸州
　郡承冀㫖幾陷于死遂以詩易教授門徒積十四年
　後梁冀誅旬月之間禮命五至皆不就泰山賊侵亂
　郡縣徵拜泰山太守到官廣設方畧寇虜悉平延熹
　四年秋叛羌寇關中規請自効三公舉規為中郎將
　討破之諸羌慕規威信相勸降者十餘萬東羌乞降
　凉州復通論功當封而中常侍徐璜左琯欲從求貨
　規終不答遂排陷坐繫廷尉論輸左校諸公及太學
　生張鳳等三百餘人詣闕訟之會赦歸家徵拜度遼
　將軍上書薦中郎將張奐以自代規自以連在大位
　欲退避數上病不見聽會友人王旻喪還規越界迎
　之因令客宻告幷州刺史胡芳使舉奏芳曰威明欲
　避第仕途吾當為朝廷愛才遂無所問及黨事大起
　規自以西州豪傑恥不得與乃先自上言臣前薦故
　大司農張奐是附黨也又臣昔論輸左校時太學生
　張鳳等上書訟臣是為黨人所附也臣宜坐之朝廷
　知而不問在事數載北邊威服遷𢎞農太守封夀成
　亭侯不受轉䕶羌校尉所著書二十七篇
　皇甫嵩字義真規兄子父節鴈門太守嵩少有文武
　志介好詩書習弓馬舉孝㢘茂才俱不起靈帝徵為
　議郎遷北地太守黄巾賊起召羣臣㑹議嵩以為宜
　觧黨禁帝從之以嵩為左中郎將討黄巾波才於陽
　翟擊彭脱於西華並破之禽卜己又討張角弟梁寳
　悉破斬之先後生擒斬首降服三十餘萬人角死剖
　棺戮屍傳首京師封槐里侯領冀州牧奏請冀州一
　年田租以贍饑民帝從之民歌其徳信都令閻忠説
　嵩建不賞之功北面庸主無以自安後悔莫及嵩守
　節不屈忠亡去中常侍趙忠張讓憾嵩奏收印綬更
　封都鄉侯五年梁州賊王國圍陳倉復拜左將軍督
　兵擊大破之斬首萬餘級國走死董卓故怨嵩及秉
　政乃徵嵩為城門校尉有司承旨奏嵩下吏將遂誅
　之嵩子堅夀泣捄得免及卓誅復拜征西將軍遷車
　騎將軍又拜太尉為光禄大夫嵩為人愛慎盡勤前
　後上表陳諫五百餘事皆有補益皆手書毁草不宣
　於外又折節下士門無留客人皆稱而附之
魏胡遵安定臨涇人才兼文武累居藩鎮至車騎將軍
　封陰密侯
晉胡奮字𤣥威安定臨涇人魏車騎將軍遵子性開朗
　有籌略少好武事司馬懿伐遼東以白衣侍從左右
　甚見接待驍騎路蕃討劉猛奮為監軍擊破之以功
　遷征南將軍都督荆州加散騎常侍奮家世將門晚
　乃好學所在有聲績居邊特著威惠女為武帝貴人
　甚見寵待加鎮東大將軍開府儀同三司時楊駿以
　后父驕傲奮曰卿恃女更益豪耶歴觀前代與天家
　婚未有不滅門者但早晚事耳駿銜之而不能害後
　卒於官贈車騎將軍諡曰壯
　皇甫謐字士安安定朝那人漢太尉嵩曽孫出後叔
　父年二十不學所後叔母任氏責其不學對之流涕
　謐乃感激居貧躬自稼穡帶經而農遂博綜典籍百
　家之言沉靜寡欲始有髙尚之志以著述為務自號
　𤣥晏先生遂不仕耽翫典籍忘寢與食時人謂之書
　淫舉辟皆不行或勸應命謐為釋勸論以通志武帝
　屢詔敦廹謐辭切言至遂見聽許自表就帝借書帝
　送書一車與之所著詩賦誄誦又撰帝王世紀年厯
　髙士逸士列女等傳𤣥晏春秋並重於世
　皇甫方回安定朝那人謐子少遵父操兼有文才永
　嘉初徵博士不起避亂荆州閉戸閑居未嘗入城府
　𧖟而後衣耕而後食先人後已尊賢愛物南土人士
　咸崇敬之刺史陶侃禮之甚厚每造之著素士服望
　門輙下而進
　張軌字士彦安定烏氏人少明敏好學有器望與同
　郡皇甫謐善隱於宜陽女几山張華與軌論經義及
　政事損益甚器之除太子舍人累遷散騎常侍公卿
　舉軌才堪御遠永寧初出為涼州刺史鮮卑反軌到
　官即討破之威著西州化行河右立學校行鄉射之
　禮及河間成都二王之難遣兵三千東赴京師永興
　中鮮卑若羅拔能為宼軌擊斬之俘十餘萬口威名
　大震惠帝遣加安西將軍大城姑臧永嘉初東羌校
　尉韓稚殺秦州刺史張輔軌討之稚降王彌寇洛陽
　軌擊破之又敗劉聰於河東帝嘉其忠進封西平郡
　公不受遣使貢獻嵗時不絶朝廷嘉之京師饑匱軌
　即遣參軍杜勲獻馬五百匹㲜布三萬疋帝遣使拜
　鎮西將軍都督隴右諸軍事劉聰逼洛陽軌遣兵入
　衛及京師陷軌馳檄闗中翼戴帝室秦王為皇太子
　遣使拜為驃騎大將軍儀同三司固辭在州十三年
　寢疾遺令將佐盡忠報國務安百姓諡曰武子寔
梁席闡文安定臨涇人少孤貧渉獵書史齊初為雍州
　刺史梁武帝受禪除都官尚書出為東陽太守在郡
　有能名冬至悉放獄中囚依期而至改封湘西侯卒
　官諡曰威
魏胡國珍字世玉安定臨涇人魏靈太后父也國珍少
　好學雅尚清儉太和中襲父爵為武始侯以女選入
　掖庭生孝明及即位靈太后臨朝加侍中封安定郡
　公進位中書監儀同三司同釐庶政與侍中崔光俱
　授帝經侍直禁中國珍上表陳刑政之宜詔皆施行
　靈太后以國珍年老加持節都督雍州刺史不欲令
　其在外就宅拜之靈太后孝明率百僚幸其第宴會
　極歡國珍年雖篤老而雅敬佛法時事齋潔自彊禮
　拜至於出入侍從猶能跨馬據鞍薨年八十追崇太
　師號太上秦公加九錫諡文宣
　席法友安定涇州人祖父南奔梁法友仕齊以膂力
　自効遷安豐新蔡二郡太守後歸魏拜豫州刺史恬
　靜自安不競勢利武宣末除濟州刺史以廉和著稱
　卒諡襄侯
　皇甫和字長諧安定朝那人祖澄秦梁二州刺史父
　徽安定畧陽二郡太守和年十一而孤母夏侯氏才
　明有禮則授以經及長深沉有雅量尤明禮儀宗親
　凶吉多相咨訪終濟隂太守
　皇甫亮字君翼和弟神武命為大行臺郎中亮率性
　任真不樂劇職除司徒東閣祭酒後降梁以母兄在
　北求還梁帝不奪至鄴無復宦情入白鹿山恣泉石
　之賞賦詩超然自樂性純樸無片言矯飾後除任城
　太守病不之官終於鄴
　胡方回安定臨涇人父義周姚泓侍郎方回仕赫連
　屈丐為中書侍郎博史籍善文辭太武破赫連昌獲
　之為北鎮司馬為鎮修表帝善之召為中書博士賜
　爵臨涇子遷侍郎改定律制司徒崔浩與一時朝賢
　並愛重之清貧守道以壽終
　鄧彦海安定人祖羌為苻堅車騎將軍父翼為河間
　相彦海性真素言行可復博覽羣書長於易筮道武
　定中原擢為著作郎彦海明解制度多識故事與尚
　書崔宏參定朝儀律令音樂及軍國文記詔策謹於
　朝事未嘗忤旨
　韓茂字元興安定安武人茂年十七膂力過人尤善
　騎射魏明元征丁零茂為中軍執幢時大風諸旌旗
　皆偃仆茂於馬上持幢初不傾倒帝異之擢為武賁
　郎將從太武討赫連昌大破之賜爵蒲陰子又從征
　統萬大破之平平凉當茂所衝莫不應弦而殪進爵
　九門侯又征蠕蠕頻戰大㨗進爵安定公太武南征
　茂出青州降者相繼還拜僕射文成踐祚拜尚書令
　加侍中征南大將軍茂沉毅篤實議論合理善於撫
　衆勇冠當時卒贈安定王諡曰桓
　胡叟字倫許安定臨涇人少聰敏年十三辨疑釋理
　知名鄉國學不師受披讀羣籍再閱於目皆誦於口
　好屬文入長安時京兆韋祖思多蔑時彦待叟不足
　叟拂衣而出祖思固留之叟曰論天人者其亡乆矣
　與君相知何夸言若是遂去時年十八歸魏以其識
　機賜爵始復男家於密雲尋歸家不事産業飢貧不
　以為恥見榮華者視之蔑如也尚書李敷遺以財不
　取少孤每言及父母則淚下密雲左右皆祗仰其徳
齊金祚字神敬安定涇州人性驍雄尚氣俠魏末以軍
　功至大中大夫討平邢杲歴涇岐二州刺史賀拔岳
　表授東雍州刺史令討仇池氐楊紹先於百頃岳為
　侯莫陳悦所殺祚克仇池還莫知所歸神武遣行臺
　侯景諭祚遂解甲而還封安定縣公卒贈司空
　彭樂安定人驍勇善騎射隨齊神武韓陵之役樂先
　登陷陣賊衆大潰封樂城縣公除肆州刺史天平四
　年從神武西討與周文相拒樂請决戰因醉入深被
　刺腸出内之不盡截去復戰芒山之役樂以數千精
　騎為右甄衝西軍所向奔退遂馳入周文營俄告㨗
　諸軍乘勝斬首三萬餘西軍退神武使樂追之周文
　大窘而走獲周文金帶一束以歸神武雖喜其勝且
　怒其失周文令伏諸地親按其頭連頓之取絹二千
　疋壓樂因賜之累遷司徒封陳留王
周梁昕字元明安定烏氏人祖重耳漳縣令父勸儒中
　散大夫昕少溫恭見稱州里周文帝迎魏孝武昕以
　三輔望族上謁周文見昕容貌瓌偉即授右府參軍
　累遷東荆州刺史有仁惠聲後進開府儀同三司明
　帝進爵胡城縣伯出為陜州總管府長史性溫裕有
　幹能歴官咸著聲稱卒諡曰貞
　席固字子堅安定人少有逺志梁大同中為齊興郡
　守士多附之遷興州刺史大統中歸魏周文甚禮遇
　之拜豐州刺史累封靜安郡公昌州刺史固居家孝
　友涖官頗有聲績卒於州諡曰肅子雅少以孝聞位
　大將軍
隋皇甫績字功明安定朝那人祖穆魏隴東太守父道
　周湖州刺史績三嵗而孤外祖韋孝寛愍其孤幼不
　加嚴訓績嘆曰我無庭訓何以自立遂感激好學畧
　渉經史周武帝時引為侍讀轉宫尹中士武帝避暑
　雲陽宫衛刺王作亂百僚多遯績聞難赴之遇太子
　於元武門太子執績手悲喜交集帝聞而嘉之開皇
　初拜都官尚書出為晉州刺史言陳有三可滅上嘉
　勞而遣之及陳平拜蘇州刺史髙智慧等作亂破之
　拜信州總管徵還京師卒諡曰安
　牛𢎞字里仁安定鶉觚人父允魏侍中臨涇公𢎞性
　寛裕好學博聞仕周為記室内史掌文翰襲父封臨
　涇公隋開皇初授散騎常侍秘書監𢎞以典籍遺逸
　上表請開獻書之路上納之詔獻書一巻賚縑一疋
　一二年間經籍畧備進爵奇章公後拜禮部尚書敇
　脩撰五禮勒成百巻行世𢎞請依古制脩立明堂上
　以時事草創未遑制作竟寢不行六年除太常卿九
　年詔定雅樂又作樂府歌詞撰定圜丘五帝凱樂幷
　議樂事上善其議詔𢎞與姚察等正定新樂是後議
　置明堂詔𢎞條上故事上甚敬重之時楊素恃才矜
　貴輕侮朝臣唯見𢎞未嘗不改容自肅素將擊突厥
　詣𢎞言别𢎞送素至中門而止素曰大將出征故來
　叙別何相送之近也𢎞遂揖而退素笑曰竒章公可
　謂其愚不可及也尋拜吏部尚書詔與楊素蘇威薛
　道衡許善心虞世基崔子發等幷召諸儒論新禮隆
　殺輕重𢎞所立議衆咸推服獻皇后喪楊素謂𢎞今
　日之事決在於公𢎞斯須之間儀注悉備皆有故實
　素嘆曰衣冠禮樂盡在此矣非吾所及也𢎞在吏部
　其選舉先徳行而後文才務在審慎用多稱職隋之
　選舉於斯為最時論彌服大業二年進位上大將軍
　六年從幸江都卒贈文安侯諡曰憲有文集十三巻
　行世
　梁睿字恃徳安定烏氏人父禦西魏太尉睿少沉敏
　有行檢周太祖時襲爵廣平郡公進蔣國公歴凉安
　二州總管俱有惠政後益州總管王謙反命睿為行
　軍元帥率兵討謙斬之劍南悉平威震西川進位上
　柱國睿威惠兼著民夷悦服聲望逾重隋髙祖受禪
　眷待彌隆睿復上平陳之策上善之時突厥方彊復
　陳鎮守之策十餘事上嘉歎乆之睿自以周代舊臣
　久居重鎮威名太盛内不自安遂謝病闔門不交當
　代卒諡曰襄
　梁毗字景和安定烏氏人祖越魏涇豫洛三州刺史
　郃陽縣公父茂周滄兗二州刺史毗性剛謇頗有學
　涉隋初拜治書侍御史遷雍州贊務直道而行無所
　回避頗失權貴心出為西寧州刺史先是蠻夷酋長
　以金多者為豪儁每尋干戈畧無寧嵗毗患之後因
　諸酋長相率以金遺之毗置金座側對之慟哭謂曰
　此飢不可食寒不可衣汝等以此相滅今將此來欲
　殺我耶一無所納悉以還之於是蠻夷感悟遂不相
　攻徵為大理卿持法平允進位上開府因上封事抗
　言楊素擅權寵作威福利國家有事帝重其不屈素
　任寄隆重多所折挫朝士慴伏莫敢與相是非詞氣
　不撓者獨毗與柳彧李綱而已大業初遷刑部尚書
　攝御史大夫事劾宇文述私役部兵固爭之
　梁彦光字脩之安定烏氏人祖茂魏秦華二州刺史
　父顯周荆州刺史彦光少有至性七嵗時父遇篤疾
　藥求紫石英不得彦光憂瘁忽於園中見一物不識
　怪而持歸即紫石英也人咸異之謂至孝所感隋髙
　祖受禪為岐州刺史甚有惠政嘉禾連理出於州境
　開皇二年上幸岐州悦其能下詔褒美岐州俗淳以
　靜鎮之合境大化課最第一轉相州刺史相俗多詐
　為之作歌稱其不能理化坐免嵗餘拜趙州刺史彦
　光請復為相州上從之豪猾聞而嗤笑彦光下車發
　擿姦隱有若神明合境大駭狡猾潛竄乃招致大儒
　每鄉立學教授策試人皆尅厲風俗大改吏民感悦
　畧無爭訟卒諡曰襄子文謙𢎞雅有父風遷鄱陽太
　守治稱天下最徵拜戸部侍郎
　田徳懋平凉人觀國公仁恭子少以孝友著名開皇
　初以父軍功爵平原郡公授太子千牛備身丁父艱
　哀毁骨立廬於墓側負土成墳上聞而嘉之遣侍郎
　元志就弔仍降璽書褒美賜縑二百米百石詔表其
　門閭歴太子舍人義州司馬尚書駕部郎
唐吕向字子回涇州人工草𨽻學通古今開元十年召
　入翰林兼集賢院校理侍太子友諸王時嵗采天下
　姝好因奏美人賦以諷帝善之擢左拾遺帝好校獵
　向又獻詩規諫進左補闕從帝東巡帝令蕃夷酋長
　入仗内射禽向諫詔蕃夷出仗乆之遷主客郎中始
　向之生父岌客逺方不還存亡莫知音信訪索累年
　不獲它日自朝還道見一老人物色問之果父也向
　下馬抱父足號慟帝聞咨嘆官岌朝散大夫賜錦綵
　樂工娛懌其心向官至工部侍郎
　牛仙客涇州鶉觚人初為縣小史令隴西營田使傅
　文靜器之積功遷洮州司馬河西節度使蕭嵩委以
　軍政清勤不懈及嵩執政薦遷太僕少卿開元末為
　朔方總管嗇事省用倉庫積實器械鋒鋭遷工部尚
　書同中書門下三品為相謹身無他與百司咨決無
　所處可惟曰如令式而已卒贈貞簡
　牛僧孺字思黯隋竒章公𢎞後工屬文第進士元和
　初以賢良方正對策條指失政宰相怒調伊闕尉改
　河南遷監察御史穆宗時為御史中丞宿州刺史李
　直臣坐賕當死帝惜其才僧孺曰法以制有才者安
　禄山朱泚以才故亂天下帝從之賜金紫服以戸部
　侍郎同平章事韓𢎞卒帝遣使者收其家貲簿得朝
　臣受賄者皆在惟僧孺注某月日送錢千萬不納帝
　善之遷中書侍郎敬宗立進封竒章郡公時宦官擅
　權僧孺數表去位授武昌節度使鄂城土惡亟圯嵗
　増築擾民僧孺陶甓以城鄂城無復嵗費又廢沔州
　以省冗官文宗立復為平章事尋進𢎞文館大學士
　他日帝召宰相問以致太平之道僧孺曰太平無象
　今四方不内擾百姓安生業雖未及至盛亦足為治
　矣更求太平非臣所及退固請罷出為淮南節度副
　大使三年召為尚書左僕射㑹莊恪太子薨為陳父
　子君臣大倫以悟帝帝流涕以足疾乞出為山南東
　道節度使賜彞尊龍勺詔曰精金古器以比君子卿
　宜少留固請乃行卒贈太尉諡文簡
　牛蔚字大章僧孺子第進士由監察御史為右補闕
　大中初屢條時政宣宗嘉之累遷吏部郎中失權倖
　意貶國子博士咸通中進至戸部侍郎襲竒章侯乆
　之為山南西道節度使治梁三年受代黄巢陷京師
　遁山南故吏民喜蔚至爭迎候後以尚書右僕射致
　仕
　牛徽蔚子蔚避地於梁道病徽扶籃輿歴閣路遇盜
　擊其首血流面持輿不息盜迫之徽拜曰親老而疾
　幸無驚駭盜感之曰此真孝子也共舉輿舍之家進
　帛裹創以饘奉蔚留信宿去擢吏部員外郎時選濫
　吏多奸嵗調四千員徽治以剛明抑杜干請法度復
　振後召為給事中李茂貞請假節鉞討楊復恭昭宗
　怒徽勸帝許之果有功後終刑部尚書
　皇甫鏞字龢卿臨涇人第進士兄鎛為相時任河南
　少尹見權寵太盛每極言之鎛不悦乃求分司為太
　子右庶子鎛敗朝廷賢之授國子祭酒開成初以太
　子少保卒鏞能屬文工詩為人寡言正色衣冠甚偉
　所交皆知名士著書數十篇
宋胡順之字孝先原州臨涇人登進士試秘書省校書
　郎知休寧縣有縣民汪姓者豪横縣不能制嵗租賦
　常不入逮捕不肯出順之置諸法為青州從事髙麗
　入貢中貴人挾以為重使州官旅拜於邸順之獨不
　拜大姓麻士瑤陰結貴侍匿兵械服用擬尚方州縣
　被凌蔑莫敢發其姦又殺其兄子其母訴於州衆相
　視曰孰敢徃捕者順之盡得其黨有詔鞫問士瑤論
　死子弟流放者百餘人改知常熟縣遷太常博士明
　道間再上宰相書乞太后還政仁宗嘉其忠遷尚書
　屯田員外郎其後數論朝廷事范仲淹愛其才州里
　皆敬之
　曲珍字君玉隴干世族寳元康定間夏人屢入寇珍
　諸父糾族黨禦之敵不敢犯於是曲氏遂以材武長
　雄邊闗珍善騎擊劒嘗與諸父出塞游獵猝遇夏兵
　圍之奮擊大呼夏人披靡得出顧叔未出復持短兵
　還決鬬遂俱脱元祐初為環慶副總管夏師數十萬
　寇涇原珍馳三百里襲破之曲律山俘斬千八百人
　進東上閣門使忠州防禦使
　向寳鎮戎軍人善騎射年十四遇敵戰斬首二級及
　壯以勇聞有虎踞五原東西百里斷人迹寳一矢殪
　之道過潼關巨盜郭邈山多載關中金帛子女寳射
　走之盡得其所掠嘗至太原梁適射弩再中的授寳
　矢射之四發三中適曰今之飛將也神宗稱其勇比
　薛仁貴歴官至嘉州團練使
　姚兕字武之宋史五原人一統志隆徳人父寳戰死
　定川兕補右班殿直為環慶巡檢與夏人戰一矢斃
　其酋衆潰因乘之遂破蘭浪敵大舉入邊有悍酋臨
　陣甚武兕射中其目斬首還明日來攻益急兕射殺
　數百人裂指流血又遣子雄引壯騎馳掩其後敵退
　攻大順城兕復往救轉鬬三日斬級數千卒全二城
　後慶軍叛兕守西關盜不得入而奔兕追及與語皆
　感泣羅拜誓不復為亂神宗聞其名召入覲賜銀鎗
　袍帶遷都監從攻河州飛矢貫耳戰益力河州既得
　又為鬼章所圍兕曰解圍之法當攻其所必救乃擊
　隴宗圍遂解從攻交趾有功領雅州刺史徙熙河與
　种誼合兵討鬼章於洮州擒之拜通州團練使兕以
　父戰死凡圖畫器用皆刻仇讐未報字事母盡孝力
　學兵法老不廢書尤喜顔真卿翰墨曰吾慕其人耳
　弟麟亦有威名關中號二姚
　姚麟字君瑞兄兕攻河州時俱在兵間中矢透骨以
　强弩出鏃笑語自若積功至皇城使從李憲討生羌
　擒冷雞朴再轉英州刺史元豐西討從劉昌祚出戰
　勝之督諸軍討堪哥平經畧使盧秉上其功狀賜金
　帛六百元祐初擢威州團練使歴殿前都虞候紹聖
　三年拜武康軍節度使王贍取青唐麟以為朝廷討
　伐方息肩奈何復生此大患已而贍果敗徽宗立進
　檢校司徒卒贈開府儀同三司麟為將沉毅持重不
　少縱捨宿衞將常犯法詔釋之麟杖之於庭而後請
　拒詔之罪故所至肅然
　姚雄字毅夫兕子少勇鷙有謀年十八即佐父討金
　湯以百騎先登奪隘又成荔原之功歴涇原秦鳳將
　累佐騏驥使紹聖中渭帥章楶城平夏夏人傾國來
　爭雄與鏖鬬流矢注肩戰愈厲敵引卻追躡大破之
　斬首三千級徙知會州王贍畧地青唐羌人攻湟鄯
　雄與苗履援之羌驚潰履謂無虞雄嚴備以待俄而
　賊至雄整衆迎擊破之獻馘二千哲宗遣中使勞問
　徙河州种朴戰没王贍軍陷敵中雄自鄯至湟四戰
　皆捷拔出之遂築安鄉關夾河立堡以䕶浮梁通湟
　水漕運商旅負販入湟者始絡繹於道復加防禦使
　建中靖國初議棄湟州雄以為可棄蔡京用王厚復
　河湟治棄地罪停雄官光州居住後竄金州及西寧
　諸戍阻絶乃起雄權經畧熙河使召詣闕為中太乙
　宫使引疾納節鉞改左金吾衞上將軍尋以檢校司
　空致仕卒贈開府儀同三司諡武憲
　郭成字信之徳順中安堡人從軍得供奉官王師趨
　靈武成將涇原兵擊破夏人於漫􁝦隘有羌馳突陣
　前大將劉昌祚曰誰能取此者成躍馬斬其首以獻
　朝廷築平夏城置將戍之問可守者諸將皆曰非郭
　成不可遂使往守夏人恚失地傾國入爭連營百里
　飛石激火晝夜不息成與折可適以萬騎異道並進
　遂俘阿埋都逋二大酋捷聞進雄州防禦使涇原鈐
　轄徽宗詔築綏戎懐戎二堡成獨當其役暴露雪中
　感疾卒帝悼之甚賻以金帛官其子成輕財好施名
　震西鄙㢘訪使王孝竭白於朝帝手書報曰郭成盡
　忠報國有功於民宜載祀典榜其廟曰仁勇
　郭浩字充道成子徽宗時充環慶路第五將部將嘗
　率百騎至靈州城下夏人以千騎追之浩手斬二將
　首以還擢渭州兵馬都監尋陞鄜延路安撫使時二
　敵交侵浩守保安一軍對壘一年敵不能犯後為秦
　鳳路經畧使知秦州金人侵和尚原浩與吳玠隨方
　捍禦蜀賴以全遷防禦使金人以步騎十餘萬窺川
　口抵殺金坪浩與呉玠大破之遷彰武軍承宣使徙
　知金州金州殘敝特甚浩招集流亡開營田以其規
　置頒示諸路朝廷嘉之凡有奏請得以直達金人還
　河南地以浩充陜西宣諭使知金州後拜檢校少保
　卒贈少師諡恭懿
　楊政字直夫原州臨涇人崇寧初父忠與夏人戰殁
　政甫七嵗哀號如成人母曰此兒孝於親必忠於君
　其大吾門乎建炎間從吳玠擊金人九戰九㨗紹興
　元年金人趨和尚原政引兵大破之拜恭州刺史四
　年金精兵十萬欲道仙人關入蜀政説玠曰此地為
　蜀阸塞當堅守玠遂築壘關外敵帥督戰益急政以
　神臂弓射之又出不意夜斫其營敵遁去授環慶路
　安撫使政母留敵境遣人省母母惟勉以忠義後和
　議成始迎母歸詔封感義郡夫人以政為熙河路經
　畧安撫使知熙州又敗金人於鳳翔又敗金人於寳
　鷄擒萬戸通檢凡大戰七斬獲甚多拜武當軍節度
　使和議成召還軍民詣部使者借留加少保乆之拜
　太尉卒贈開府儀同三司諡襄毅政守漢中六堰乆
　壊失灌溉之利政為脩復漢江水決為害政築長堤
　捍之凡利於民者不敢以軍旅廢政為呉璘禆將及
　與璘分道建帥執門下之禮益恭世頗賢之
　呉玠字晉卿徳順軍隴干人少沉毅知兵善騎射讀
　書能通大義以良家子𨽻涇原軍政和中為隊將從
　討方臘破之夏人攻懐徳軍玠追擊斬級多擢第二
　副將建炎初金人畧秦雍玠逆擊大破之追奔三十
　里金人攻延安府玠攻華州拔之張浚巡關陜授玠
　統制升涇原路副總管尋為秦鳳副總管時兵火之
　餘玠勞來安集民賴以生轉忠州防禦使張浚合五
　路兵欲與金人決戰玠言宜守要害須其敝而乘之
　不聽遂大潰玠收散卒保和尚原積粟繕兵為死守
　計鳳翔民感其惠相與夜輸芻粟助之玠償以銀帛
　民益喜金人怒邀殺之民輸如故敗金將烏嚕舍赫
　拜明州觀察使兼陜西都統制烏珠㑹諸道兵十餘
　萬攻和尚原玠命分番迭射號駐隊矢連發如雨注
　大敗之烏珠中流矢走以玠為鎮西軍節度使薩里
　哈長驅趨洋漢玠自河池日夜馳三百里以黄柑遺
　敵撒离喝大驚大戰饒風嶺六晝夜死者山積未幾
　金人北歸玠令邀擊之死者以千計盡棄輜重去進
　玠少保階成鳳州制置使敵復攻仙人關與弟璘合
　擊敗之金人宵遁復秦鳳隴三州拜少師保定軍節
　度使玠與敵對壘十年常苦逺餉勞民益治屯田嵗
　收至十萬斛治廢堰民知灌溉可恃願歸業者數萬
　家進四川宣撫使卒於仙人關諡武安玠善讀史用
　兵本孫呉務逺畧不求小近利故能必勝御下嚴而
　有恩故士樂為之死用將佐視勞能為髙下先後方
　金人一意睨蜀微玠身當其衝無蜀乆矣故西人至
　今思之立廟於仙人關號忠烈淳熙中追封涪王子
　拱亦握兵
　吳璘字唐卿玠弟也從玠攻戰積功至宣贊舍人紹
　興初箭筈關之戰璘功居多守和尚原烏珠大入玠
　兄弟死守分合三十餘陣璘隨機而應烏珠中流矢
　遁陞副都總管玠命別營仙人關金帥薩里哈以兵
　十萬至璘血戰七晝夜金兵大敗自是不敢窺蜀者
　數年除知秦州金兵大入璘守河池屢敗之乂以疊
　陣法更休迭戰士殊死鬬金將和珍希卜蘇大敗降
　者萬人和珠走保臘家城璘圍而攻之城垂破詔班
　師秦檜主之世將浩歎而已後入覲拜少保三十一
　年金主敗盟拜四川宣撫使兼陜西河東招討使遣
　將屢敗敵兵乾道初入朝拜太傅封新安郡王改判
　興元府及還鎮兩宫宴餞甚寵入辭徳壽宫髙宗解
　佩刀賜之璘至漢中脩復褒城古堰溉田數千頃民
　甚便之卒贈太師追封信王璘守蜀餘二十年隱然
　為方面之重威名亞於玠
　呉挺字仲烈璘子累遷利州東路統制紹興三十一
　年金人渝盟挺願自力軍前以為中軍統制既復秦
　州金人以兵來爭挺破其治平砦已而戰南市城挺
　率背嵬騎盡易黄旗繞出敵後敵遂驚敗擢榮州刺
　史以瓦亭功授郢州防禦使隆興初除陜西河東路
　宣撫使尋加熙河路經畧安撫使時年二十五會議
　和旋軍淳熙十年加檢校少保成州西和嵗大祲挺力
　為賑恤分軍儲以佐之全活數十萬紹熙四年以疾
　乞致仕詔加太尉卒贈少師挺少起勲閥弗居其貴
　禮賢下士雖遇小官賤吏不敢怠忽拊循將士人人
　有恩璘故部曲拜於庭下輙降答之即失律誅治無
　少貸璘嘗對孝宗言諸子中惟挺可任
金張中孚字信甫安定鎮戎人父達仕宋至大師封慶
　國公金圍太原戰殁於軍中孚涕泣率部曲十餘人
　入大軍中竟得父尸以還後降金睿宗以為鎮洮軍
　節度使知渭州劉豫括民田籍丁壯為軍中孚竟執
　不從涇原獨免掊克之患後拜參知政事遷尚書左
　丞相封南陽郡王卒中孚天性孝友剛毅與弟中彦
　居未嘗有間言喜讀書馭士卒嚴而有恩西人尤畏
　愛之
　張中彦字才甫中孚弟歴官至臨洮尹兼熙秦路都
　總管鞏州賊劉海構亂中彦惟論為首者戮之西羌
　恃險不服朝廷使御史就論方畧中彦曰此羌服叛
　不常若非中彦自行勢必不可即至積石豪長四十
　來約降事遂定加儀同三司
明楊思道字夢輔為元鞏昌總管善易學時明兵北伐
　思道乃棄官遁華亭西山大將軍知其賢命署縣事
　遭兵亂餘民止八戸思道乃招諭民戸凡千一百有
　奇遂葺縣治脩學校乆之思道退占籍為武村里人
　藩臣薦為本學訓導陞山西襄陵教諭九年致仕
　劉偲靈臺人辟經明行脩授福建道監察御史乆居
　風憲有聲名
　張諒字子貞華亭人聰明過人有膂力善騎射居家
　孝友嚴肅輕財好義永樂中以貢生歴官貴州參議
　諸苗反英宗知諒嚴明可用詔至煖閣親諭賜白金
　及劍俾専征遂討平之陞參政
　黄種隆徳人永樂中貢生除戸科給事中鯁介不茍
　乆居清要及歸行李蕭然
　楊諶字伯維華亭人舉永樂十五年鄉試有謀畧善
　騎射初任工部主事陞湖廣司郎中正統間寧徳等
　縣礦賊反官軍討之失利英宗諭諶討之諶承命不
　歸私第既至宣布朝廷恩意招來王孟光等一千一
　百四十九戸給糧存恤諸縣遂安獨崇悦不降諶率
　衆直抵其寨悉擒之閱賊穴婦女財貨不可勝計令
　曰敢私者斬俾婦女各歸其家餘悉籍奏詔嘉之陞
　本部侍郎兼撫治寧夏
　王珏涇州人登永樂十九年進士為監察御史骨鯁
　敢言朝野望其風采時人呼為鐵面御史
　余俊平凉人宣徳正統間歴任介休聞喜二縣教諭
　俱教有成效陞成都府教授
　王政字裕民華亭人天性孝友有學行善騎射正統
　中以監生授工部主事歴任員外郎中成化初擢浙
　江參政時有叛賊王好已作亂政率兵平之
　齊禮字克敏隆徳人正統間貢性剛介居家以孝友
　稱授陜州知州有異政先是州多虎患禮至虎悉逺
　去又池生瑞蓮人以為徳政所致九載考最陞貴州
　黎平知府拊循苗夷興學校設科條以表正風俗為
　務卒於官黎人思之為立祠
　郭堅字屏翰靜寧州人正統十四年貢慷慨好義負
　有大志勤苦力學卓為時望歴知密雲順義束鹿三
　縣陞涿州知州政績甚著
　石輅字君輿華亭人膂力善射舉景泰七年鄉試成
　化會試塲災士爭踰牆輅援之悉生授南城兵馬指
　揮有盜百餘人聚劫東城富民輅馳救射殺數人獲
　其魁餘皆遁走憲宗聞之詔賜紵絲白金補東城兵
　馬繼擢髙唐知州路當要衝清約却饋大變奢風民
　貧者為置牛租母彘以為業逋逃者招歸凡有利可
　興者悉舉之髙唐民戴如父母及去民刻碑頌遺愛
　焉
　林廷玉字粹夫平凉人本福建侯官籍以父芝教授
　平凉遂家焉成化二十年進士授吏科給事中劾僧
　維曉棄市中外快之陞工科都給事中學士程敏政
　主會試給事中華敞劾其賣題下獄廷玉言諫官下
　獄被劾官顧朝參非法請同敏政入獄以昭公道謫
　廷玉海州判官稍遷茶陵知州歴右通政僉都御史
　巡撫保定劾太僕丞索賂暴民者丞恃中助反誣訟
　玉罷之嘉靖初吏部侍郎胡世寧薦玉骨鯁有風裁
　宜引助新政不果用
　史書字獻忠靈臺人成化十一年進士授山西陽城
　知縣年尚少大猾路省祭輕之置諸法民皆驚服省
　里甲貰小罪徭賦如期百務咸集再知平山縣民習
　朴治以無事歴吏部員外郎擢守保寧多善政視事
　九年以清介稱
　郭遡靜寧人涿州刺史堅子工騎射成化四年從總
　督項忠討石城賊戰輙當先生擒偽招督王滿四授
　秦州衞鎮撫十三年從都御史余子俊討洮岷叛番
　有功陞百戸累官指揮僉事嘗將精兵摧鋒陷陣屢
　有斬獲尋陞都指揮僉事
　張琡字文璧鎮原人少頴悟有幹局成化八年進士
　授工部主事查定魏二公勅賜蘆灘額外地奏屬有
　司以供官厰薪費陞真定知府興脩學舍積粟賑饑
　滹沱河泛溢没民田廬琡疏新河洩水又築長堤百
　餘里民賴以安内官李廣奪民田奏檄踏勘歸田於
　民陞河南參政督餉革弊歴官中外有名所至輙集
　事云
　張倫平凉衞人成化十四年進士清直自勵學以經
　濟為先任南京戸部主事郎中俸悉給官費無遺留
　丙午河陜大饑倫請發江淮運米數十萬往賑旱甚
　河漕運阻倫百方經畫濟以陸輓致米二十餘萬不
　能至者糶之河南以估金賑陜活數十萬人竟以勞
　卒於河南人為立祠
　趙斌字時憲平凉人𢎞治十三年進士溫厚寡言有
　膽畧為舉人時路遇盗數十人斌下馬持弓盗問何
　人斌從容曰吾平凉趙斌矢不空發盜馳去以行人
　擢監察御史凡十餘年掌京畿道陞應天府丞歴任
　為政咸有方畧
　仇鉞字廷威鎮原人襲寧夏前衞指揮同知世職正
　徳二年總制楊一清薦擢寧夏遊擊將軍五年安化
　王寘鐇及指揮何錦周昂丁廣反鉞時駐城外聞變
　引兵入城解甲覲寘鐇即歸臥家稱病以所將兵分
　𨽻賊營錦等信之時就問計鉞陰結壯士遣人令報
　官軍旦夕至紿錦廣出兵守渡口遏東岸兵勿使渡
　河錦廣果傾營出昂獨守城寘鐇以禡牙召鉞鉞稱
　病亟昂來視鉞方堅臥伏卒猝起捶殺昻鉞乃被甲
　横刀提其首躍馬大呼壯士皆集馳詣寘鐇第縛之
　諭其部曲衆遂大潰論功封咸寧伯進署都督僉事
　充寧夏總兵官七年劉惠趙鐩等亂河南拜平賊將
　軍偕都御史彭澤討之連戰皆㨗俘斬不可勝計盜
　首先後被擒出師四月河南賊悉平論功進世侯十
　年稱疾解營務世宗立再起掌前府事未上卒諡武
　襄
　周鑑字子明平凉人舉嘉靖三十一年鄉試第一三
　十二年進士授刑部主事考最陞僉事督學四川山
　東其所品鑑一時得士最盛名士多出其門陞河南
　左布政使遷右副都御史鑑有政才所至多風力持
　法嚴人不敢犯雖藩府每事必裁抑妖賊曹倫起儀
　封鑑擒斬之所司具狀上聞為忌者所沮抑竟未敘
　功張居正當國威讋朝野以葬親歸道過河南卿大
　夫迎謁禮甚卑鑑獨守常儀居正不悦語人曰周子
　明殊無東道意鑑遂抗章自劾求去凡五上未允部
　議擬調俄有中旨准致仕歸家
　何宗賢涇州人成化間進士官僉事弟宗禮亦官副
　使兄弟講學有文名
　姚爵字汝脩靜寧人正徳六年進士初授刑部主事
　歴陞湖廣司郎中公明果斷㢘正自持嵗戊寅武宗
　巡遊爵抗疏累諫廷杖幾斃辛巳春奉命勘事大名
　府稱平允恤刑四川理冤伸枉尤多平反陞河南開
　封知府未赴任道卒
　董希曾隆徳人舉正徳十一年鄉試初授保安知州
　礦盗可洪等衆二十餘連結鼔煽伺釁將發時承平
　日乆郡縣無備希曾結以恩信開誠布公賊感悦相
　率斂輯卒不為亂尋陞東昌府同知亦著政績
　趙時春字景仁平凉人為人嚴毅介特與士大夫處
　意有所不可議論有所不合必引繩按矩詰責之不
　少貸人服其正年十四舉於鄉踰四年為嘉靖五年
　會試第一授庶吉士改戸部主事尋調兵部九年疏
　請禁諛佞正士風又疏請崇治本信號令廣延訪勵
　廉恥惜人才固疆圉正治教七事下詔獄黜為民既
　起編脩兼司經局校書帝有疾疏請東宫御殿受正
　旦朝賀復黜為民㑹京師被寇世宗用薦召為兵部
　職方主事仇鸞恃寵倡馬市損國擾邊時春抗議不
　合又以能兵為鸞所忌幾得罪稍遷山東僉事轉副
　使三十二年擢巡撫山西僉都御史提督鴈門諸關
　武備甚脩其為政斥貪墨省征徭抑請托絶饋遺宗
　藩貴宦相戒不敢犯法其年九月寇入神池利民諸
　堡時春率兵往禦擐甲策馬至大蟲嶺遇伏兵敗績
　被論解官時春少喜談兵讀書善强記凡天文地理
　戸口錢穀多寡之數能歴歴誦之所為文章豪肆與
　唐順之王慎中齊名唐順之嘗曰宋有歐蘇明有王
　趙其推重如此著有浚谷集行世
　許理字伯溫鎮原人正徳六年進士授丹陽知縣羣
　奸横征苦誅求邑當要路理省費十之三豪右欺隱
　公帑各數千金累請謁縣令莫能治理置之法而括
　財歸官會水災租不入悉以前金代輸陞任兵科將
　行民垂涕贐金送者千餘人理悉卻之及給諫彈劾
　不避權貴大吏貪墨幷時政之弊者輙上封事論皆
　得體中外憚之
　劉時中字大本華亭人國學生正徳十四年授大名
　府檢校幹敏疏通太守任君中深賞之數任以疑事
　事皆辦開州豪吏韓甲為伯所訟州使徒往捕甲甲
　擊殺徒藏其衣壁中而屍於伯氏之門州收其伯掠
　治承服時中覆訊盡得枉狀部徒捜甲獲其衣刀闔
　府驚異大名縣喪尹吏民敗亂時中攝行數月即治
　剡懐徳隆徳人貢生授永川丞攝縣事嘉靖間值白
　蓮賊反勢甚張旬日陷七縣轉寇永川吏民震恐懐
　徳以忠義激勸嬰城固守賊悉衆薄城攻甚力懐徳
　應變俱有方畧引弓射中賊帥衆乘勢百弩齊發賊
　敗遁率衆馳逐俘斬數百人
　楊文奎隆德人以貲補國子生授靈丘知縣有幹才
　持正不阿縣故有虎為民害文奎齋沐禱祀三日虎
　竟死太白山有礦跡中官欲奏聞之文奎以為擾民
　堅執不可事得已近山多盜時出寇掠文奎諜知選
　壯士二百人躬擐甲胄率二子往討之斬首五十餘
　級賊遂平陞衢州府同知
　李迪隆徳貢生除房縣主簿居官務以善導人不喜
　刑名時縣以爭田訟者七十餘家迪嘆息曰是闗風
　化非刑獄所能止也迺期日引諸訟者集列庭中為
　之陳遜讓敦睦之義往反開曉辭氣􁃶惻於是訟者
　感愧各願罷去無復以田為言者迪治理率多類此
　及去民思其徳為立祠
　張世爵崇信人嘉靖間貢士任四川安居縣簿為政
　寛平廉靜不尚苛刻故事司糧務者嵗有例金里甲
　循例以獻世爵曰若輩以吾為何等乃以赤蹏相汚
　耶揮之去宥過奬善以誨諭代鞭朴安人感徳立祠
　祀之居鄉睦婣尚義里黨矜式
　靳賢字子哲靜寧州人舉隆慶元年鄉試性至孝萬
　厯中知沁源縣俗多逋租率由田土未清賢履畆勘
　丈絶其兼幷自是沁源無傕科之累又捐俸置機房
　以教民織縣城土築賢至始甃以磚沁人感戴為之
　立祠尋擢潞安府通判署事澤州皆稱明決時值嵗
　歉捐資賑濟全活尤多賢丰姿挺秀自律甚嚴而待
　人和藹尚義好施親族賴之
　江渤字漢海靜寧州人性鯁介慎名節恬退自矢萬
　厯二十一年選貢除知山西芮城縣時縣有陋規新
　令赴任送途費三百金渤揮去曰此民脂膏耳何玷
　吾官箴為解組日囊槖蕭然歸里杜門手不釋巻􁐴
　居衣冠危坐聞官司過門輙起立古冥行君子也
　董三秦隆徳人萬厯十年選貢歴官河南真陽知縣
　為人廉正難干以私其治真陽誅鋤强豪拊循柔善
　深得寛猛之宜時白蓮教寇亂勢甚劇三秦往招之
　賊素服其威信胥受撫
　連捷字金門平凉人工舉子業試輙冠儕輩乆著名
　諸生間舉天啓元年鄉試為人寛和尤敦友讓與弟
　芳同居終身無間言素恬靜不與人競未嘗見有睚
　眦之怨鄉曲皆稱之
　楊可教靈臺人萬厯間貢生任城武訓導其先仲記以
　貢尹豐潤長厚多善政以理學傳家可教博聞强記
　窮極經史時與弟可立互訂理學耄年不衰
　董三策隆徳人萬厯間貢士授黄州府通判性廉介
　持正不阿其佐郡治以薄賦税寛民力為急在官數
　年政化大行逺人歸慕去官黄州人思之為立祠萬
　厯四十五年隆徳饑時三策居家出所積俸糴粟收
　養宗族計口授食舉宗無有飢者
　王琪字公甫靜寧州人少頴達好古博學家世藏書
　數萬巻為文有體詩亦入格善書法與弟瓆齊名而
　行誼素孚於人以副榜入貢所著有韈線集
　王瓆字藍璧靜寧州人明末進士授山西孝義知縣
　遷黄梅令除其錮害梅民立碑誌徳歴陞湖廣武昌
　僉事道時闖獻猖獗江漢震驚瓆調兵駐防分守衝
　要設伏誘擊擒殺頗多而賊衆益集攻陷楚城瓆扣
　左良玉軍門號泣請師瓆擐甲督陣直抵鄂渚斬賊
　萬計不旬日而武黄漢三郡州縣皆復如故尋陞參
　政卒年七十七
皇清楊可立字止止靈臺縣人淹貫羣書少工文藝究心
　　周程張朱之學體認求放心工夫樂教人為善建塾
　　訓鄉里子弟逺近從之以明經授藍田訓導陞鎮安
　　教諭優恤貧生致仕歸設義田周窮乏晚尤好學篤
　　行著述甚多學者稱為淡齋先生值嵗荒有百餘人
　　採食苜蓿可立憫之各給米數斗去有羣盜攻掠居
　　民謂其衆曰楊某名賢衆毋擾其為小人敬服如此
　　慕天顔字拱極靜寧州人順治十二年進士初任浙
　　江錢塘縣令陞福建興化知府審理軍需案費關百
　　萬事連府州縣官數百人屢年不決天顔得其要領
　　庫帑以清尋攝太常卿招撫臺灣授興泉道陞江蘇
　　布政使入
覲條奏八事其一黄淮全局情形其二淮揚涸田寛徵其
　　三請除荒坍田糧其四請減浮糧額數其五永行均
　　田均役其六選用守令能員其七恤給罪囚口糧其
　　八閩海寨遊設防而治河閩防二事荒坍浮糧之弊
　尤為確切康熙十五年陞江蘇巡撫十六年捐造鳥
　船四十隻火藥二十萬斤砲手一千二百名解送岳
　州軍前加兵部尚書江南屢荒皆由水道不治復奏
　大興水利請濬常熟白茆港武進孟瀆河諸處葢呉
　淞劉河白茅孟瀆為蘇松常鎮之四大幹河不可不
　急治也疏入報可又蘇松常太長等十州縣有歴乆
　版荒之田有江湖衝塌之坍江有地入公家糧存編
　戸謂之公占三者歴年里甲包賠官司那墊至是因
　地震陳言請豁勘實坍荒田地共二千三百六頃歴
　年缺額銀二百三萬零而版荒坍江公占諸虛租遂
　得永豁以覈京口駐防事去官二十三年起復湖北
　巡撫旋調貴州陞總督漕運因條列漕政復嵗造船
　隻之例剙渡江先後之法請江北紅白兼收以便土
　宜又嚴斛卒盤驗之法於過淮倡合幫互挽之條於
　上閘所著有撫呉封事楚黔封事督漕封事輯瑞陳
　言刻行後卒於蘇州葬於呉
慶陽府
漢李息郁郅人事景帝至武帝立八嵗為材官將軍軍
　馬邑後六嵗為將軍出代後三嵗為將軍從大將軍
　青出朔方凡三為將軍後常為大行渾邪王謀欲降
　漢是時大行李息將城河上得渾邪王使即馳傳以
　聞上乃令去病將兵往迎之元鼎間西域既通置河
　西郡後先零羌合兵十餘萬圍枹䍐息與郎中令徐
　自為將兵十萬人擊平之始置䕶羌校尉持節統領
　焉
　公孫敖義渠人以郎事景帝至武帝立為騎將軍出
　代後五嵗以校尉從大將軍青封合騎侯後一嵗以
　中將軍從大將軍再出定襄後二嵗以將軍出北地
　後十四嵗以因杅將軍築受降城凡四為將軍
　公孫賀字子叔北地義渠人祖昆邪景帝時為隴西
　太守以將軍擊吳楚有功封平曲侯著書十餘篇賀
　少為騎士從軍數有功武帝即位遷至太僕賀夫人
　衞皇后姊也賀由是有寵元光中為車騎將軍從大
　將軍青出有功封南窌侯坐酧金失侯後八嵗遂代
　石慶為丞相封葛繹侯時朝廷多事督責大臣賀引
　拜為丞相不受印綬頓首涕泣曰臣本邊鄙以鞍馬
　騎射為官材誠不任宰相上與左右見賀悲哀感動
　下泣曰扶起丞相賀不肯起上迺起去賀不得已拜
　出左右問其故賀曰主上賢明臣不足以稱恐負重
　責從是殆矣賀子敬聲代賀為太僕父子並居公卿
　位敬聲驕奢不奉法坐事死
　傅介子北地人以從軍為官先是龜兹樓蘭皆嘗殺
　漢使者元鳳中介子以駿馬監求使大宛因詔令責
　樓蘭龜兹國介子至責其王各謝服因率其吏士共
　斬匈奴使者還奏詔拜為中郎遷平樂監復遣介子
　齎金幣揚言賜外國至樓蘭王貪漢財物來見使者
　介子與坐飲壯士二人刺之立死遂持王首還詣闕
　公卿議者咸嘉其功詔封為義陽侯食邑七百戸
　甘延壽字君況北地郁郅人少以良家子善騎射為
　羽林投石拔距絶於等倫嘗超踰羽林亭樓由是遷
　為郎試弁為期門以材力愛幸稍遷至遼東太守車
　騎將軍許嘉薦為郎中諫大夫使西域都䕶騎都尉
　與副校尉陳湯共誅斬郅支單于封義成侯薨諡曰
　壯
　梁慬字伯威北地弋居人也慬有勇氣慷慨好功名
　延平元年為西域副校尉都䕶段禧長史趙博守它
　乾城城小慬以為不可固乃説龜茲王欲入共保其
　城慬既入遣將急迎禧博合軍八九千人龜茲吏人
　並叛其王反共圍城慬出戰大破之二年春敦煌衆
　羌叛朝廷發兵西擊詔慬留援慬進兵擊破之追至
　昭武及至姑臧降其大豪三百餘人河西復安受詔
　屯金城聞羌犯三輔即引兵赴擊轉戰武功美陽關
　連破走之盡得所掠生口羌遂奔散朝廷嘉之賜書
　勞勉委以西方事三年行度遼將軍事救耿种于美
　稷破匈奴烏桓即拜度遼將軍
　王圍郁郅人為强弩將軍以勇武顯聞有射法五巻
　傅育北地人顯宗初與將軍馬武等擊羌功冠諸軍
　後為武威太守屢有戰功詳凉州名宦
魏傅嘏字蘭石北地人介子之後弱冠知名司空陳羣
　辟為掾時劉邵作考課法嘏以殿最之課未盡人才
　作論難以箴其失後為河南尹遷尚書時議征呉嘏
　言非便時不從出師果為諸葛恪所敗正元二年平
　母邱儉文欽之亂嘏謀居多進封陽鄉侯
晉傅祗字子莊魏太常嘏子性至孝以才識明練稱武
　帝時起家太子舍人累遷散騎黄門郎為滎陽太守
　時河濟泛溢乃造沉萊堰以時蓄洩兗豫無水患後
　以討楊駿功封靈州縣公氐人齊萬年反祗率夏侯
　駿討平之及趙王倫輔政祗辭疾倫強之使就職惠
　帝還宫請退不許懐帝即位加右僕射中書監祗明
　達國體朝廷制度多所經綜著文章駁論十餘萬言
　傅宣字世𢎞祗子年六嵗喪繼母哭泣如成人長好
　學趙王倫以為相國掾尚書郎懐帝即位轉吏部郎
　御史中丞宣弟暢少有重名以選入侍講東宫為秘
　書丞没於石勒
　傅𤣥字休奕北地泥陽人爕之孫少孤貧博學善屬
　文解鐘律舉秀才除郎中選入著作撰集魏書歴官
　𢎞農太守典農校尉所居稱職太始四年有水旱之
　災上便宜五事詔稱善遷司𨽻校尉𤣥天性峻急不
　能有所容每有奏劾或值日暮捧白簡整簪帶坐而
　待旦於是貴游懾伏臺閣生風元雖貴顯而著述不
　廢撰論經國及三史故事評斷得失名傅子内外中
　篇凡四部六録幷文集百餘巻行於世其後追封清
　泉侯子咸
　傅咸字長虞剛簡有大節風格峻整疾惡如讐推賢
　樂善好屬文咸寧初襲父爵拜太子洗馬累遷司徒
　左長史在位多所執正以世俗奢侈上書極諫朝廷
　從之遷尚書左丞惠帝即位楊駿輔政咸規諫諷切
　駿漸不平駿誅咸轉太子中庶子遷御史中丞汝南
　王亮輔政専權咸又切諫亮不納僕射王戎兼吏部
　咸奏戎備位台輔兼掌選舉不能謐靜風俗人心傾
　動開張浮競咸累自上稱引故事條理灼然呉郡顧
　榮嘗曰傅長虞為司𨽻勁直忠果按劾驚人雖非周
　才偏亮可貴也卒贈司𨽻校尉諡曰貞
宋傅𢎞之字仲度北地泥陽人髙祖祗晉司徒𢎞之少
　倜儻有大志仕宋累遷建威將軍順陽太守武帝北
　伐𢎞之等七軍自武關入𢎞之素善騎乘曾於姚泓
　馳道内緩服戲馬甚有姿致聚觀者數千人並嗟嘆
　稱善留為雍州治中從事義真東歸赫連勃勃傾國
　追躡於青泥大戰𢎞之躬貫甲胄氣冠三軍軍敗陷
　没逼降不屈時天寒裸𢎞之𢎞之叫罵見殺
魏梁祚北地泥陽人篤志好學歴治諸經尤善公羊春
　秋鄭氏易常以教授有儒者風而無當世之才與幽
　州別駕平恒有舊時請與論經史辟秘書中散後為
　中書博士撰訂陳壽三國志名曰國統又作代都賦
　頗行於世清貧守素不交勢貴子元吉有父風
唐康夀真寧人任襄陽穀城令有美政野有馴翬村無
　吠犬子智任縣令政治公平有父風有墓碑
宋王庶字子尚慶陽人崇寧間進士第知涇州保定縣
　以种師道薦通判懐徳軍髙宗初為鄜延經畧使累
　立戰功進龍圖閣待制節制陜西六路軍馬金人大
　入破潼關庶傳檄諸路會期進討曲端與庶不協屢
　督不進延安遂陷自劾得罷紹興五年起復知興元
　府利䕫路制置使庶以士卒單寡籍興洋壯丁以時
　簡閱未半年有兵數萬六年除湖北安撫使知鄂州
　趨闕陳紹復大業上大異之進直學士七年以兵部
　侍郎召入對奏恢復之功未立失在偏聽欲速輕爵
　賞是非邪正混淆誠能賞功罰罪其誰不服又口陳
　手畫秦蜀利害上大喜即日遷本部尚書命庶措置
　江淮邊防京湖宣撫使當是時秦檜主和戎庶力詆
　和議乞誅金使不從七疏乞免官中丞勾龍如淵劾
　庶本趙鼎所薦欺君罔上奪職罷歸十三年御史胡
　汝明論庶譏訕朝政責道州安置至貶所卒孝宗追
　復其官諡節敏
元旺札勒結寧州人元太祖命副珊蘇庫為中興路管民
　官國兵西征運餉不絶無毫髮私時號曰滿朝清世
　祖時以疾卒遺奏請謹名爵節財用帝嘉納焉
　托爾齊字道明旺札勒結子年十五通古註論語孟子
　尚書帝召見曰朕聞儒者多嘉言托爾齊奏當親君
　子逺小人帝曰汝言甚當因授中興路新民總管至
　官録其子弟之壯者墾田塞黄河九口開其三流凡
　三載賦額倍増尋陞潼州府尹累遷雲南廉訪副使
　時雲南諸蠻叛僚佐悉稱故而去托爾齊獨居守尋
　調㢘訪使行省丞相特們德爾貪暴擅誅殺羅織安
　撫使法哈魯克都欲致之死托爾齊詰其専殺法哈魯克
　都竟獲免尋復其官托爾齊後卒於官
明党理真寧人洪武三十年進士任宜陽縣丞以經術
　飾吏事政平化行境内以治永樂初累陞太僕寺少
　卿沉潛溫厚為文敷暢典雅莅政公勤律身清白抑
　豪强撫遺孑俾遊食之民各安其業一時稱為良吏
　賀潤寧州人賦性聰明立志堅定讀書不泥舊習而
　能深契維新洪武初登進士第授監察御史
　張文字載道慶陽衞人明初法嚴學者恐貽後累不
　樂進取文欲尋師受學父母難之乃潛遊寺觀覔藏
　經書之乆之有悟取儒書讀之即大通里鄰申報郡
　守見而竒之曰此少年雋器也入庠給廩乃益修身
　勵行講學受徒文章徳行推冠一時以嵗薦補博平
　訓導開説經義士彬彬向風文體一變致仕歸其貧
　如洗怡然自得
　孔文英字世傑安化人永樂十九年進士授廬陵知
　縣擢監察御史浙黄岩有健訟者搆揑齊民三千人
　相聚為非奉勅往鞫遂得其所搆造羅織者一訊皆
　服立遣之獨械首訟者來京時交口以明果稱之歴
　大理寺卿鎮守紫荆闗提督邊務練兵有法設險防
　要内外晏然陞刑部左侍郎卒於官
　張驥安化人永樂中鄉薦宣徳中擢御史激揚有聲
　遷大理寺少卿平山東寇亂理兩浙冤獄特勅奬諭
　趙恭環縣人宣徳間舉人任河南鈞州知州陞彰徳
　府知府歴河南參政執法不撓清苦自持
　張清寧州人宣徳間鄉舉授四川道監察御史歴山
　東按察司居官以勤恪著時山東郡邑城垣毁塌清
　檄一切修築之凡七十餘座民不知勞官不知費
　趙銘安化人景泰二年進士任監察御史執法不避
　權勢陞浙江布政使律身清苦涖政廉平逮終無一
　金遺子孫
　倪譲右所人正統七年進士授翰林庶吉士精通六
　書深明治體歴陞太常寺少卿提督四驛館性行中
　和平生無疾言遽色且見事前知子英亦中鄉舉任
　雞澤縣尹
　陳旺安化人正統初襲指揮使資性英敏熟諳韜畧
　凡攻戰守禦俱有成法又通曉譯語當道薦其有文
　武才遷淮安參將掛兩廣平蠻大將軍印歴陞都督
　同知掌前府事時以名將稱之
　李福真寧人太學生任大同府同知英宗北狩福冒
　險進貢乆無怠意回鑾日陞本府知府進陞參政
　劉僅慶陽人甘貧好學動遵禮義以嵗貢任石州通
　判理冤獄徵逋稅大有稱譽改判陳州惠政尤多其
　㢘節之操始終不變人以為清白吏
　茂彪後所人性明敏有俊才登景泰五年進士擢監
　察御史嘗糾儀奏失儀者聲音如雷百官憚之尋陞
　山東按察司僉事明法律識治體兼通醫術刻經史
　𩔖證行於世
　田愉安化人字景和慷慨尚氣節中景泰四年順天
　鄉試授平遙縣令邑素號難治愉以清介自持涖事
　精察鋤奸去暴盡息刁風致仕歸以俸餘周給族屬
　足跡不履公門
　張達字文通安化人中景泰丙子舉人授蠡縣令撫
　字有方政平訟簡蠡民化之陞蒲州郡守即乞休家
　人强之行達曰吾以農家得科目勛不逮祿有負國
　恩多矣迺復營營仕途為家人計耶竟浩然歸結廬
　柔逺山中耕田課子終身
　楊綸字大經安化人成化二十年進士知肅寧縣擢
　監察御史歴按宣府河南四川贓吏望風解綬發宣
　府總兵趙㫤貪酷伏其罪孝宗謂為真御史歴陞山
　西按察使不附劉瑾搆罪下獄瑾誅起陞僉都御史
　巡撫宣府尋陞右副都御史掌院事整飭風紀後累
　疏乞休人皆稱為清白大夫
　韓鼎字廷器合水人成化十七年進士選禮科給事
　中孝宗嗣位首陳公銓選經財用嚴兵衞崇天道四
　事尋差寧夏給散軍賞盡革侵漁之弊遷右給事中
　西夷貢獅所過騷然疏罷遣之又以皇嗣未廣為憂
　上書極言上優詔答之進左給事中疏糾神樂觀董
　素雲竊祭服之罪且乞用文學之臣以充太常鼎抗
　疏極諫隨事納忠多人所不敢言屢䝉褒納遷江西
　按察司副使平反冤獄奉命統制陜西討平吐蕃之
　亂陞兵部右侍郎正徳間以疾歸所著有斗菴集慶
　陽府志
　陳震字文靜慶陽衞人成化二十三年進士𢎞治初
　授監察御史風裁凜然凡所按行平寃釋逮時稱平
　允歴兵部侍郎嘗總制大同諸邊勵志廉勤為政明
　肅人不敢干以私精兵法六壬三式之學善騎射敵
　人不敢入寇
　李夢陽字獻吉慶陽人父正周王府教授母夢日墮
　懐而生故名夢陽𢎞治五年舉鄉試第一六年成進
　士授戸部主事進郎中應詔上書言二病三害六漸
　中指陳閹宦並夀寧侯張鶴齡怙寵驕縱罔利賊民
　鶴齡奏辨誣夢陽訕母后為張氏下錦衣衞獄尋宥
　出奪俸武宗立太監劉瑾等八人亂政戸部尚書韓
　文流涕憂憤文令夢陽屬草奏之疏入詔廷議其事
　瑾知韓疏出夢陽手摭他事下夢陽獄將殺之康海
　力救得免瑾敗起江西提學副使振古學變宿習士
　翕然向風以材髙負氣布政使鄭岳與夢陽因詰問
　相忤下廣信獄按之坐前作宸濠書院記削籍夢陽
　才思雄鷙以復古自命與何景明康海王九思等號
　十才子皆卑視一世而夢陽尤甚所著有空同集
　王天祐字受之慶陽人舉𢎞治十四年鄉試祐世農
　家兒時樵牧即能畫地成字稍長覔書潛讀山間李
　夢陽見而奇之因授之學輙頴悟有得弱冠中鄉舉
　酷好魯公法帖遒勁逼真正徳間纂修孝宗實録預
　選中書授介休令有分巡凌逼州縣祐曰是猶可以
　仕耶即解組歸
　吕經字道甫寧州人少孤貧負薪養母讀書不輟嘗
　荷薪市米見遺金坐而待之果有泣至者即檢還之
　歸母怪其乆告之母大悦正徳三年舉進士授禮科
　給事中廷議以經諳練邊情命専覈山西諸路機宜
　體勘詳明晉都給事中疏陳弭災異及植國本諸事
　權奸惡之調山西蒲州同知鎮守太監黄玉求索弗
　遂誣奏繫獄嘉靖改元起復吏科陞山東參政礦賊
　王堂作亂親督戰生擒之陞雲南布政使土司文安
　邦反𠞰平之陞都察院右副都御史巡撫遼東釐剔
　弊習太監王純等誣奏戍茂州恩詔釋歸有使邊録
　諫垣存稿諸集隆慶初詔復其官
　韓守愚字希哲鼎之子正德三年進士選庶吉士補
　兵部武庫主事值逆瑾被收凡同省士大夫株逮者
　多守愚獨以質直不與調山東濟寧通判時流賊猖
　熾當事以守愚素諳軍機委以提率民兵守愚諭以
　忠義相機𠞰殺賊相戒趨他境歴四川按察司僉事
　陳大綱字廷憲震子正徳十二年進士授大理評事
　讞疑獄片言立折人咸驚服擢山西僉事土豪陳卿
　據青羊山作亂撫𠞰未决獨綱力主勦作平賊方畧
　六篇遂度地形險易斷山伐木為飛梯望樓出其背
　三軍攀援而上賊驚潰卿遂降時宰相以前異議抑
　之命官覆勘以不合勲格竟不䝉賞陞密雲兵備著
　修邊或問一巻時戴貴作亂乆不平綱至立保甲法
　榜鄉邑失賊者連坐貴遂獲脅從各散去邑賴以寧
　上賚賞褒之綱為人志大才雄方嚴直勁時稱干城
　腹心之托
　韓奕字大之慶陽衞人家貧不能受讀以賦役見辱
　於軍吏始奮志向學登正徳中進士授四川新都令
　持已㢘慎涖政平易擢監察御史奉命巡鹽兩浙時
　值礦徒嘯聚横行州縣奕曰鹽法不過商估一年利
　害耳今變起不滅禍延不淺多方招撫悉為解散陞
　四川僉事致仕為陶穴之居于城南教授生徒講性
　命之學一時俊髦多出門下
　楊純字粹夫寧州人舉正徳丁卯鄉試授井陘令清
　慎公勤陞䕫州府同知以剛方自持不阿於時清實
　軍伍一時奸弊肅清見忤當道未竟施為時論惜之
　張鵬翰慶陽人訓導文子性敏篤學日記數千言登
　正徳六年進士授㐮垣令視民如子擢監察御史左
　遷解州判官申明吕涇野鄉約三年風俗丕變壬辰
　大饑鵬翰捐俸易粟活人甚衆尋陞蘇州通判疏鑿
　淤河商賈稱便陞南戸部員外鄰有新配軍苦于衞
　幕鬻女得十金未致而失之將求死翰遺之金如數
　又為贖女遣之除河南僉事有勸翰復礦洞者怒曰
　汝以利誘我耶遂踈其人歴官山東參議
　吕顓字幼通經猶子㓜失恃隨伯父讀書京師舉正
　徳己卯鄉試第一嘉靖二年進士授戸部主事陞刑
　部員外郎審理冤滯多所平反陞郎中出知河南衞
　輝府政治嚴明調山東東昌值大水河決渰没館陶
　武城二邑乃分檄鄉村安插災民請賑全活計口給
　糧歴陞雲南左布政使所著有仕進録上都稿諸子
　説括等書及定原集行世
　吕顒字幼誠經子學問宏博器識老成嘉靖十七年
　進士諳練明達歴陞南京刑部郎中陞㐮陽知府理
　繁剖劇隨機應變致仕歸有諸書釋義芹谷集若干
　巻
　黄正慶陽衞人襲都指揮使父澤以勇幹著聞正少
　時已熟諳韜畧人謂其有父風陞靈州備禦都司值
　寧夏寘鐇作亂潛謀刻日渡河正先機收歛渡船屯
　兵據守賊聞之大驚不敢輕動先事預防之速正實
　與有功焉陞都督僉事
　胡獻金環縣人中正徳己卯鄉試除榮昌縣令愛民
　省費行取赴京值父喪歸先居榮昌時每嵗盡以俸
　資奉父母止留柴薪自用一無所取于民到家窘甚
　至不能襄葬事服闋擢戸部主事
　楊蛟字巨嶠安化人登嘉靖三十二年進士操行方
　潔為文宏辨後以主事𣙜税臨清革去一切陋規省
　民數萬金吏民戴之
　左桂字立卿寧州人舉嘉靖二十二年鄉試除胙城
　令胙稱難治桂至損徭役寛獄訟明法勅罰權豪屏
　息擢御史巡視西城奏大木厰失火中官悉置於法
　又上封事如弭災變謹脩省侃侃皆大計按山西鹽
　法會河東地震破格發帑賑災以繼母憂歸悉以遺
　業譲諸昆弟
　麻永吉字慶川本衞人嘉靖中登進士秉性純篤嗜
　讀書母目失明飲食起居必親奉焉初授庶吉士累
　官御史太守廉憲嘗抗書劾大臣正色立朝不避權
　貴文章氣節一時仰為山斗後卒於武昌宦邸囊槖
　磬然斂櫬無資
　邵苾字叔芳寧州人舉嘉靖七年鄉試歴任葉縣介
　休長山東鄉四縣所至除豪猾擒巨寇興廢袪弊歴
　有政聲遷石州知州政治益勵以鎮江府同知致仕
　周斯盛字子才寧州人登嘉靖三十二年進士歴官
　御史巡按遼東土寇犯廣寧身先士卒戰守六晝夜
　卒保無虞巡按浙江論列巨蠧罷斥貪墨吏治一清
　督學南畿簡拔英才抑絶刺競風教翕然歴岢嵐副
　使
　李楨字克菴慶陽人隆慶五年進士累官至尚書為
　諸生時讀書樓上三年不出戸庭鄉試巻真草不塗
　一字其養定如此筮仕後政事簡易與物無忤立朝
　著節為世所仰重
　米萬鍾字友石安化人萬厯二十三年進士累官太
　僕寺卿聰頴博雅尤善書畫名著一時時閹寺魏忠
　賢欲令書屛鍾聞之踰牆走終不與書忠賢黨倪文
　煥劾之遂削籍
　李巍然合水人天資頴異垂髫知孝友家貧苦志學
　業精専以明經授武昌府通判決斷如流獄無寃滯
　除奸革弊頌流江漢陞安寧知州修舉廢墜教養士
　民甫一載而政聲倍著卒於官
　鞏國柱真寧人任葭州學正歴任四庠取與必嚴一
　介家門之内肅若師保雖私居言不妄發人無賢愚
　見者咸悚然起敬
　崔嵩慶陽人襲本衛指揮歴官參將器宇豪邁膽勇
　過人申明軍法恩威並著敵常至城下索酒不許因
　邀嵩飲嵩單騎往與賊對酌慷慨論議如識平生賊
　畏服之嵩由此知名一日以百騎出遇賊乃據髙岡
　下馬解鞍坐臥以示暇逸賊疑有伏終不敢近仍與
　賊對談嵩已令善射者洞其胸矣賊見勁兵解去
　魏錕慶陽人精騎射從兄鎮宦歴邊方熟習邊事諳
　曉韜畧比兄出塞錕常在左右指麾調度率部下精
　騎與賊戰賊射墮兄指錕引弓射中賊目應弦而倒
　賊衆驚潰後錕以軍功授指揮使歴陞參將
甘州府
漢金日磾字翁叔本匈奴休屠王太子也休屠王與昆
　邪王謀降漢後悔昆邪王殺之帥其衆來降日磾遂
　没入官輸黄門養馬時年十四矣乆之武帝游宴見
　馬後宫滿側日磾等數十人牽馬過殿下莫不竊視
　至日磾獨不敢日磾長八尺二寸容貎甚嚴馬又肥
　好上異而問之具以本狀對上奇焉即日拜為馬監
　歴遷至光禄大夫日磾既親近未嘗有過失上甚信
　愛之出則驂乘入侍左右日磾二子為帝弄兒及壯
　與宫人戲日磾殺之帝心敬日磾初莽何羅與江充
　相善後充族誅何羅懼及遂謀為逆上幸林光宫日
　磾小疾何羅矯制殺使者發兵入見日磾色變日磾
　得抱何羅因傳曰莽何羅反帝驚起擒縛之窮治皆
　伏辜由是著忠孝節日磾自在左右目不忤視者數
　十年賜出宫女不敢近上欲内其女後宫不肯其篤
　慎如此上尤竒異之及武帝病屬霍光以輔少主日
　磾為光副封秺侯卒諡曰敬
　金倫字少卿日磾弟為黄門侍郎蚤卒日磾兩子貴
　及孫則衰矣而倫後嗣遂盛
　金賞日磾子嗣侯爵宣帝即位賞為太僕霍光妻以
　女霍氏有事萌芽即上書去妻後霍氏敗獨得不坐
　金安上字子侯倫之子為侍中惇篤有智宣帝愛之
　發楚王延壽反謀封都成侯卒諡曰敬
　金敞安上子元帝時為中郎將侍中太后以敞世名
　忠孝留侍成帝為奉車水衡都尉至衞尉敞為人正
　直敢犯顔色左右憚之後病甚帝使問所欲以弟岑
　為托詔拜為郎使主客敞子渉明經節儉諸儒稱之
　歴官至長信少府
唐烏承玼字徳潤張掖人開元中與族兄承恩俱任平
　盧先鋒沈勇而決號轅門二龍遇敵輙先同恩擊破
　契丹於捺禄山又戰於白城斬首萬計後説史思明
　斬承慶等降李光弼表為冠軍將軍封昌化郡王石
　嶺軍使積粟厲兵出入耕戰乆之移疾還京師卒年
　九十六子重𦙍
　烏重𦙍字保君張掖人河東將承玼子少為潞牙將
　節度使盧從史奉詔討王承宗陰與賊連重𦙍乃縛
　從史帳下士持兵合讙重𦙍叱曰天子有命從者賞
　違者斬士斂手還部無敢動憲宗嘉其功擢河陽節
　度使封張掖郡公詔重𦙍以兵討淮蔡大小百餘戰
　賊平遷檢校司空進邠國公建言河朔拒命者鎮將
　領兵能作威福也遂以所管三州兵還刺史各主其
　兵時以為宜長慶末檢校司徒同中書門下平章事文
　宗初真拜司徒未幾卒年六十七贈太尉諡懿穆為將
　善撫士卒蔡將李端降其妻為蔡人所殺將死呼曰
　善事烏僕射待官屬有禮名士如溫造石洪皆在幕
　府殁時二十餘人至刲股以祭
　趙武孟甘州張掖人少遊獵以所獲饋其母母泣曰
　汝不好書而敖蕩吾安望哉不為食武孟感激遂力
　學淹該書記自長安丞為右臺侍御史著河西人物
　志十篇
　趙彦昭字奐然甘州張掖人武孟子少豪邁風骨秀
　爽及進士第調為南部尉與郭元振薛稷蕭至忠善
　自新豐丞為左臺監察御史景龍中累遷中書侍郎
　同中書門下平章事歴凉州都督為政嚴下皆股慄
　入為吏部侍郎持節按邊遷御史大夫蕭至忠等誅
　郭元振張説言彦昭與秘謀改刑部尚書封耿國公
元昂吉爾張掖人世為西夏將家父堪布率所部歸元
　為千戸及昻吉爾領父軍從征諸國有功又畧地淮
　南世祖時累官行尚書省右丞時欲征日本昻吉爾
　上疏極諫請罷兵息民不從既而師果無功屢進直
　言帝雖怒甚其辭不少屈
明陳瑗左衞人成化壬辰進士授戸部主事歴陞江西
　左布政使南京都察院副都御史卒於官所至有政
　聲
　劉寛甘州中衞人刻意經史尤精於星厯筮卜之學
　嘗建議開髙臺所從學甚衆號心古先生著有河西
　賦
　張傑甘州人任寧夏總兵善撫士卒更多謀畧哱拜
　之亂巡撫朱正色以傑嘗與拜善縋入城招安傑切
　責之被繫不屈兵臨城下賊乃縋出之
　馬渥野張掖人居恒専心理學萬厯間從父宦長子
　縣時焚香靜坐體認周程語録晨夕不懈者幾二十
　年著管窺序詩八首困學詩一帙
　武振山丹衞人有文武才任甘肅總兵嘗著哈密行
　録山川道里槩可攷見
　何景陽張掖人任四川彭縣教諭好學不倦年八十
　猶精楷書河西壁經之傳推為第一壽百嵗而終
　蘇鏊張掖人號介石由嵗貢授四川保縣令以理學
　教士有孝弟廉譲詩集
凉州府
漢段熲字紀明武威姑臧人鄭共叔段之後西域都䕶
　段㑹宗之從曾孫也少習弓馬尚游俠輕財好學舉
　孝廉為陽陵令所在能政遷遼東屬國都尉鮮卑犯
　塞熲馳赴之恐賊驚去使驛騎詐齎璽書詔熲熲偽
　退設伏因大縱兵悉斬獲之永夀二年拜中郎將討
　太山琅邪賊東郭竇等大破之斬首萬餘級封列侯
　遷䕶羌校尉會燒當燒何等羌寇隴西金城熲將兵
　擊破之又出塞二千餘里擊斬燒何大帥上郡諸羗
　寇并凉二州凉州刺史郭閎貪功稽熲軍義從反叛
　熲坐徵下獄羌遂陸梁吏人守闕訟熲詔問狀熲但
　謝罪不敢言枉復為䕶羌校尉羌酋降者三千落又
　擊當煎種羌自春及秋無日不戰凡破西羌斬首二
　萬三千級獲生口數萬人馬牛羊八百萬頭降者萬
　餘落封熲都鄉侯西羌弭定而東羌先零等數寇擾
　三輔既降復叛熲將兵與戰羌衆大潰斬首八千餘
　級獲牛馬羊二十八萬頭拜熲破羌將軍復出橋門
　至奢延澤擊破之熲被甲先登士卒無敢後者羌遂
　大敗棄兵而走餘悉散入漢陽山谷間熲規一舉滅
　之窮山深谷處處破之斬其渠帥獲牛馬氊裘廬帳
　不可勝數東羌悉平凡百八十戰斬三萬八千六百
　餘級獲牛馬羊等四十二萬七千五百餘頭實用四
　十四億軍士死者四百餘人更封新豐縣侯邑萬戸
　熲行軍仁愛士卒疾病者親自瞻省手為裹創在邊
　十餘年未嘗一日蓐寢與將士同苦故皆樂為死戰
　後徵拜太尉初熲與皇甫威明張然明並知名顯達
　京師稱為凉州三明云
　段煨武威人以中郎將屯華陰特修農事李郭之亂
　車駕東遷煨具服御及公卿資儲請帝幸其營楊定
　與煨有隙誣煨欲反攻其營十餘日不下而煨奉給
　御膳稟贍百官終無二意建安三年氾既死詔煨與
　闗中諸將討誅李傕以煨為安南將軍封閺鄉侯
魏賈詡字文和武威人詡依張繡為謀主曹操征繡一
　朝引軍退繡自追之詡謂繡曰追必敗繡不從大敗
　而還詡促更追之繡謝曰不用公言以至於此今已
　敗奈何復追詡曰兵勢有變亟往必利遂收散卒復
　追果以勝還繡問故詡曰此易知耳將軍雖善用兵
　非曹公敵也軍雖新退曹公必自斷後故知必敗曹
　公攻將軍無失策力未盡而退必國内有故已破將
　軍必留諸將斷後諸將雖勇亦非將軍敵也故雖用
　敗兵而必勝繡乃服操拒袁紹于官渡詡勸繡歸操
　操表詡執金吾封都亭侯用其計敗紹時文帝為五
　官將而臨淄侯植才名方盛有奪嫡之志詡勸文帝
　不違子道又以袁本初劉景升父子諷操太子遂定
　詡自以非曹舊臣而策謀深長懼見猜嫌闔門自守
　男女嫁娶不結髙門當時論智計者歸之文帝以詡
　為太尉諡曰肅侯
梁陰子春字㓜文武威姑臧人晉義熙末曾祖襲隨宋
　武帝南遷至南平因家焉父智伯與梁武帝鄰居少
　相友善見帝臥有異光成五色因握帝手曰公後非
　人臣也天下方亂安蒼生者其在君乎帝曰幸勿多
　言及帝踐位拜梁秦二州刺史子春雖無佗才能臨
　人以廉潔稱太清二年遷侍中屬侯景亂隨王僧辯
　攻平邵陵王又東討侯景力戰恒冠諸軍會郢州陷
　卒于江陵
陳陰鏗字子堅子春子博涉史傳尤善五言詩為當時
　所重陳天嘉中為始興王録事參軍文帝燕羣臣賦
　詩徐陵言之帝即日召鏗預宴使賦新成安樂宫詩
　鏗援筆便就帝甚賞之累遷晉陵太守散騎常侍有
　文集三巻行于世
魏賈彞字彦倫武威姑臧人父為苻堅鉅鹿太守坐訕
　謗繫獄彞年十嵗詣長安訟父冤獲伸逺近嘆之弱
　冠為慕容垂遼西王農記室參軍魏道武聞其名遣
　使求彝及即位拜尚書左丞預國政
　陰仲達武威姑臧人少以文學知名世祖平凉州内
　徙代都司徒崔浩啓仲達凉土才華同修國史除秘
　書著作郎
北齊段榮武威人祖信以豪族徙家五原郡榮好厯術
　専意星象後魏正光中謂人曰吾今觀天象察人事
　不及十年當薦亂矣及齊神武起兵榮贊成之論功
　封姑臧縣侯
　段韶榮子有將領才畧以武明皇后甥齊神武益器
　愛之韶襲父爵事神武文㐮加廣平郡公出總軍旅
　入參帷幄功髙望重又教誨子弟閨門雍睦事後母
　以孝聞齊代勲貴罕有及者
隋陰壽武威人少果烈有武幹髙祖嘗遣韋孝寛擊尉
　遲迴命壽監軍時孝寛有疾不能親總戎事三軍綱
　紀皆取決於壽以功進位上柱國拜幽州總管封趙
　國公
唐安興貴河西凉州人武德三年仕長安請説涼王李
　軌唐主乃遣之興貴至乘間説軌曰今唐殆天啓非
　人力也若往歸之則竇融之功復見於今日矣軌曰
　吾據山河之固彼若我何興貴退與弟修仁陰結諸
　羌起兵擊軌軌敗入城登陴須外援興貴傳言曰唐
　遣我來取軌不從者罪三族於是諸城不敢動修仁
　執送之長安詔以興貴為右武侯大將軍封凉國公
　李抱玉本安興貴曾孫世居河西嫻騎射為人沉毅
　有謀李光弼引為禆校累有戰功安禄山亂抱玉上
　言世居凉州恥與逆臣共宗詔賜姓李史思明破東
　都光弼使抱玉守南城賊急攻抱玉縱竒兵出俘殺
　甚衆賊大敗因不能西論功封欒城縣公司空兼兵
　部尚書大厯二年加山南西道副元帥兼節度使屯
　盩厔在鎮十餘年禁暴安人為將臣之良卒贈太保
　諡昭武
　李抱真抱玉從弟沉慮能斷抱玉屬以軍事代宗時
　授澤州刺史兼澤潞節度副使抱真策山東有變上
　黨為兵衝乃籍民戸三丁之一蠲其徭租給弓矢習
　射三年皆為精兵遂雄視山東步兵為諸道冠田悦
　反圍邢及臨洺抱真破走之進檢校尚書右僕射朱
　泚李希烈反抱真以數騎馳見王武俊説之約為兄
　弟破朱滔進檢校司空卒詔贈太保
　李光進其先河曲諸部姓阿跌氏貞觀中内屬以其
　地為雞田州世襲刺史𨽻朔方軍光進與弟光顔少
　依舍利葛旃葛旃妻其女兄也初葛旃殺僕固瑒歸
　河東辛雲京遂與光進俱家太原以沉果稱從馬燧
　救臨洺戰洹水有功歴御史大夫代州刺史元和四
　年王承宗范希朝引師救易定表光進為都將時光
　顔亦至大夫故軍中呼小大大夫俄為振武節度使
　賜姓以光寵之別詔光顔拜洺州刺史弟兄榮冠當
　時光進徙靈武卒贈尚書左僕射光進有至性居母
　喪三年不歸寢光顔先娶而母委以家事及光進娶
　母已亡弟婦籍貲貯納管鑰於姒光進命反之曰婦
　逮事姑且嘗命主家事不可改因相持泣如初
　李光顔字光遠葛旃少教以騎射每嘆其天資票健
　已所不逮長從河東軍為禆將節度使馬燧謂曰若
　有奇相終必光大解所佩劒贈之討李懐光楊惠琳
　戰有功從髙崇文平劒南數搴旗蹈軍出入若神益
　知名進代洺二州刺史元和九年討蔡詔以其軍當
　一面明年大破賊光顔將數騎突入賊中反往一再
　矢集其身如蝟子攬馬鞅諫無深入光顔挺刃叱之
　於是士爭奮賊乃潰北時諸鎮兵環蔡相顧不前獨
　光顔先敗賊始裴度為憲宗言光顔勇而義必立功
　俄又與烏重𦙍破賊小溵河捷聞進檢校尚書左僕
　射十二年敗賊於郾城守將鄧懷金令董昌齡開門
　降韓𢎞素蹇縱陰挾賊自重且惡光顔忠力思有以
　撓衊之乃飾名姝教歌舞六博遣使遺光顔約旦日
　納焉乃大合將校置酒引使者以侍姝至光麗秀曼
　一軍驚視光顔徐曰我去室家乆以為公憂誠無以
　報徳然戰士皆棄妻子蹈白刃奈何獨以女色為樂
　為我謝公天子於光顔恩厚誓不與賊同生因嗚咽
　泣下將卒數萬皆感激流涕乃厚賂使者還之於是
　士氣益勵裴度築赫連城於沲口率輕騎觀之賊以
　竒兵自五溝至大呼薄戰度危甚光顔力戰却之先
　是光顔策賊必至宻遣田布伏精騎溝下扼其歸賊
　敗去由是賊悉鋭士當光顔而李愬得乘虚入蔡賊
　平加檢校司空入朝復鎮忠武吐蕃入寇徙邠寧軍
　時虜毁鹽州城光顔復城之初田縉鎮夏州開邊隙
　故党項引吐蕃圍涇州郝玭力戰破之光顔聞賊至
　料兵以赴邠人不肯行光顔為陳説大義聞者泣下
　遽即路虜走出塞穆宗立加同中書門下平章事敬
　宗初拜司徒河東節度使卒贈太尉諡曰忠光顔性
　忠義善撫士其下樂為用許師勁悍嘗為諸軍鋒故
　數立勲
　段平仲字秉庸武威人擢監察御史磊落有氣節敢
　言是時徳宗春秋髙躬自聽斷天下事有所壅隔羣
　臣畏帝苛察無敢言平仲得對欲有所陳帝怒叱去
　由是坐廢然名由此顯元和初為諫議大夫再遷尚
　書右丞朝廷有得失未嘗不論奏世推其敢直終太
　子左庶子
元髙智耀河西人世仕夏國祖良恵為右丞相智耀登
　本國進士第夏亡隱賀蘭山元太宗訪河西故家子
　孫賢者召見將用之遽辭歸皇子庫騰鎮西凉儒者
　皆𨽻役智耀謁藩邸請除之欲奏官之不就憲宗即
　位智耀入見言儒者所學堯舜禹湯文武之道自古
　有國家者用之則治不用則否養成其材將以資其
　用也宜蠲免徭役以教育之詔復儒士徭役無有所
　與世祖即位召見又力言儒術有補治道時淮蜀士
　俘者皆没為奴智耀請除之帝從其言即拜翰林學
　士命循行郡縣區别之智耀又言宜倣前代置御史
　臺以糾肅官常從之擢西夏中興等路提刑按察使
　卒贈司徒柱國追封寧國公諡文忠子睿年十六授
　符寳郎出入禁闥恭謹詳雅除嘉興路總管生擒宿
　盜一郡以寧擢江東道提刑按察使討平草竊遷浙
　西道肅政廉訪使按治奸民除淮東道肅政㢘訪使
　縱遣無辜皆有政績復拜南臺御史中丞務持大體
　有儒者風卒贈太傅諡貞簡
　桑節河西人少給事仁宗潛邸以精敏稱至治初拜
　監察御史有直聲出為江南行御史臺御史大夫桑
　節持風裁御史行部必勅厲而遣之移湖廣行省平
　章湖廣地連江北威順王嵗嘗出獵民病之又多萃
　名娼巨賈以網大利有司莫敢忤桑節至責王王謝
　之悉罷其所為有胡僧曰小住持者恃寵横甚桑節
　命捕得其妻妾女樂十八人罪而籍之由是豪强歛
　手至正十一年汝潁妖賊起乃命募土兵完城池修
　器械嚴巡警悉以其事屬老將鄭萬戸賊來約降知
　其詐乃械其渠魁數十人以俟命適召為大司農同
　僚受賂釋所械者賊大至内外響應城遂陷武昌人
　泣曰大夫不去吾豈為俘囚桑節入見陳賊本末帝
　大喜命為江西行省平章令守江州時江州已陷募
　兵得三千人克銅陵乘勝奮擊擒其渠魁遂復池州
　石埭據鄱陽口綴江湖要衝日乆糧乏援絶力戰衆
　死桑節中流矢昏仆賊素聞名舁置宻室羅拜饋食
　桑節不食七日北面再拜而絶桑節為人公廉明決
　與將士同甘苦以忠義感激人心故能得人死力云
　沃掄北庭人祖哈喇本輝和爾國人自元太祖起兵
　四年來歸居于永昌故世為水昌巨族沃掄乆居政
　府聰明典重通達國體敡歴中外繇直省舍人歴官
　平章政事元危素撰墓碑
　余闕字廷心唐古氏家世武威父官廬州遂為廬州
　人少喪父授徒以養母元統初賜進士及第授同知
　泗州事召入翰林修撰待制至正中廬州盜起以闕
　僉都元帥府事分兵守安慶抵官十日而寇至拒却
　之集將吏議屯田戰守計環境築堡砦選精甲外扞
　而耕稼于中明年大饑人相食捐俸為粥以食之且
　請鈔三萬錠以賑民十五年大熟得糧三萬斛乃浚
　隍増陴表裏完固盜環布四外闕居其中屹為江淮
　一保障時池州賊趙普勝帥衆攻城連戰三日敗去
　未幾又至相拒二十日始退陳友諒自上流而下闕
　遣兵扼於觀音橋而饒州祝寇又攻西門闕斬却之
　賊併兵來攻又却之賊恚甚乃樹柵起飛樓分攻三
　門闕以孤軍血戰身被十餘創日中城陷城中火起
　闕知不可為引刀自剄墮清水塘中妻雅希氏一子
　徳生女福童皆赴井死賊義之求屍塘中具衣冠葬
　之西門外事聞贈行中書省平章政事追封豳國公
　諡忠宣闕號令嚴信與下同甘苦故人爭用命當出
　戰矢石亂下如雨士以盾蔽闕闕却之曰汝輩亦有
　命何蔽我為嘗修遼金宋三史而于五經皆有傳註
　為文淳古有氣詩尚江左髙視鮑謝徐庾以下不論
　也為篆𨽻亦工及安慶歸附明太祖嘉其忠詔立廟
　於忠節坊命有司嵗時致祭
明呉允誠䝉古人本名巴圖特穆爾居甘肅塞外塔溝
　地永樂三年率妻子及部落五十馬駝萬六千因宋
　晟來歸賜姓名吳允誠授右軍都督僉事使居凉州
　八年從出塞敗巴尼雅實哩進左都督追獲庫圖齊封
　恭順伯允誠三子逹蘭珪徹克勤帝征衛喇特允誠父
　子皆從允誠卒贈國公諡忠壯正統王木之變克忠
　與其弟都督克勤為後拒寇至戰不勝官軍死傷畧
　盡克忠下馬射矢竭猶殺數人與克勤俱殁於陣贈
　邠國公諡忠勇克勤贈遵化伯諡僖敏
　魯鑑其先西大通人明初率部落歸附命居莊浪父
　失加官莊浪衞指揮同知正統末鑑嗣父職成化四
　年固原穆蘇反鑑以土兵從征出則先驅入則殿後
　為賊所憚賊平進總兵官鎮延綏魯氏世守西陲有
　捍禦功帝命有司建坊旌其世績鑑條上邊䇿四事
　多議行鑑有材勇遇敵輙冒矢石數被傷不為阻故
　能積功至大將卒贈右都督賜䘏如制鑑子麟襲指
　揮使豪健如其父由甘肅參將遷副總兵麟子經正
　徳二年襲職積功以總兵官鎮延綏經驍勇奉職寡
　過繼祖父為大帥保功名稱良將
　李震字卯泉鎮番人以庠生襲祖職協守寧夏總督
　王崇古駐花馬池知套虜有異謀以輕騎三千屬震
　為虜所覺部分精鋭逆戰震劈其堅陣突入帳中所
　遇强壯盡殱之白城子之捷以震功為最陞甘肅總
　兵掛平羌將軍印修葺五郡磚城
　達雲凉州衞人勇悍饒智畧萬厯中嗣世職指揮僉
　事累進西寧參將有順義王諳達從子永實卜者部
　衆强盛隨諳達西迎活佛留據青海更名衛喇特塔布
　嚢嵗為西寧患嘗誘殺副將李魁二十三年九月九
　日擁勁騎直入雲伏兵托爾峽口外而已提卒二千
　與戰方合伏忽起夾擊大敗之雲手馘其帥一人斬
　首六百八十餘級獲駝馬戎器無算所馘巴圖爾徹爾
　即前殺李魁者其地即魁陣亡處為西陲戰功第一
　邊人快焉後寇復至雲衝擊寇死傷無算追奔數十
　里捷聞帝遣官郊廟宣捷永實卜敗逺徙雲招番復
　業者七千餘尸命雲以總兵官鎮守延綏未幾鎮甘
　肅有松山璸都阿齊圖等屢為邊患雲分道襲之寇
　逺竄攘地五百里松山既復為築邊垣分屯置戍寇
　入犯輙大敗之以功進秩增勲廕雲為將先登陷陣
　所至未嘗挫衂名震西陲為一時邊將之冠卒贈太
　子太保子竒勛昌平總兵
　
　
　
　
　
　
　
　甘肅通志巻三十五
欽定四庫全書
　甘肅通志巻三十六
　　人物
寧夏府
漢傳燮字南容北地靈州人少師事太尉劉寛舉孝㢘
　後為䕶軍司馬與左中郎皇甫嵩俱討張角燮素疾
　中官因疏言閹豎弄權忠臣不進張角起於趙魏黄
　巾亂于六州皆是故也書奏宦者趙忠見而忿惡及
　破角功多當封竟不得以為安定都尉拜議郎㑹西
　羌反司徒崔烈議棄涼州爕厲言曰斬司徒天下乃
　安因對言涼州不可棄帝從之由是朝廷重其方格
　頃之趙忠為車騎將軍遣弟延謂燮曰南容少答我
　萬户侯不足得也燮正色拒之忠愈恨出為漢陽太
　守燮善恤人叛羌懐其恩化並來降附乃廣開屯田
　置四十餘營刺史耿鄙討金城賊王國韓遂敗死賊
　進圍漢陽城中兵少糧盡燮猶固守時北胡騎數千
　隨賊攻郡皆夙懐燮恩共於城外叩頭求送燮歸鄉
　里子幹年十三從在官舍因進諌勸燮從之燮慨然
　呼幹曰聖達節次守節世亂不能養浩然之志食禄
　又欲避其難吾行何之必死于此遂麾左右進兵臨
　陣戰歿諡曰壯節侯幹知名位至扶風太守
晉傅瑗晉司𨽻校尉咸之子也以學業知名仕晉官至
　安成太守
宋傅迪字長猷北地靈州人父瑗與郗超善超嘗造瑗
　見二子迪及亮亮年四五歲超令人解亮衣使左右
　持去初無吝色超謂瑗曰卿小兒才名位宦當逺踰
　于兄然保家傳祚終在大者亮方貴迪每深誡之
　傅亮字季友瑗子迪之弟亮博涉經史尤善文辭義
　熈中累遷中書黄門侍郎宋國初建除侍中加中書
　令永初元年以佐命功封建城縣公入直中書省專
　典詔命太祖登阼加散騎常侍開府儀同三司
　傅隆字伯祚北地靈州人少孤有學行不好交游義
　熈初年四十始為孟昶建威參軍累遷尚書左丞徙
　太子率更令元嘉初為御史中丞甚得司直之體轉
　司徒右長史出為義興太守在郡有能名尋轉太常
　太祖以新撰禮論付隆使更下意隆因表上五十二
　事明年致仕拜光禄大夫歸老於家手不釋巻博學
　多通特精三禮
南齊傅琰字季珪北地靈州人父僧祐山隂令有能名
　琰美姿儀仕宋為武康令遷山隂令僧祐在縣有稱
　琰尤明察又著能名其年賜爵新亭侯元徽初遷尚
　書左丞母喪鄰家失火延燒琰屋抱柩不動鄰人競
　來赴救乃得俱全琰股髀之間已被烟焰齊髙帝輔
　政以山隂獄訟煩積復以琰為山隂令有賣針賣糖
　老姥争團絲來詣琰琰掛團絲於柱鞭之宻視有鐵
　屑乃罸賣糖者又二野父争雞琰各問何以食雞一
　人云粟一人云豆乃破雞得粟罪言豆者縣内稱神
　明無敢為偷琰父子並著竒績時云諸傅有理縣譜
　子孫相傳不以示人昇明中遷益州刺史
　傅翽琰子為官亦有能名後為吳令别建康令孫㢘
　㢘因問曰聞丈人發奸擿伏惠化如神何以至此答
　曰無他也惟勤而清清則憲綱自行勤則事無不理
　憲綱自行則吏不能欺事自理則物無疑滯欲不理
　得乎時臨淮劉𤣥明亦有吏能歴山隂建康令政常
　為天下第一終於司農卿後翽代𤣥明為山隂令問
　𤣥明曰願以舊政告新令尹答曰我有竒術卿家譜
　所不載臨别當相示既而曰作縣令惟日食一升飯
　而莫飲酒此第一策也天監中為建康令復有能名
梁傅昭字茂逺北地靈州人晉司𨽻校尉咸七世孫昭
　六歲而孤哀毁如成人宗黨異之十一歲隨外祖為
　雍州刺史袁顗客顗嘗來昭所昭讀書自若神色不
　改顗歎曰此兒神情不凡必成佳器太原王延秀薦
　昭於丹陽尹袁粲禮辟為郡主簿使諸子從昭受學
　粲每經昭戸輒歎曰經其戸寂若無人披其帷其人
　斯在豈非名賢尋為總明學士累遷尚書左丞梁武
　帝素重昭梁臺建以為給事黄門侍郎領著作兼御
　史中丞歴位左戸尚書安成内史郡自宋來兵亂相
　接府舍稱凶在任者鮮以善終及昭至有人夜見甲
　兵出曰當避善人乃騰虚而去俄而風雨忽至數間
　屋俱倒自後郡舍遂安咸以昭正直所致郡多猛獸
　嘗設檻穽昭命去檻穽猛獸竟不為害歴秘書監太
　常卿遷臨海太守郡有蜜巖前後太守封固專收其
　利昭教勿封與百姓共之縣令餉栗置絹於下笑而
　還之入為散騎常侍光禄大夫昭所涖官常以清静
　為政不尚嚴肅居朝廷無所請謁不交私利終日端
　居以書記為樂雖老不衰博極古今尤善人物性尤
　篤慎子婦嘗得家餉牛肉以進昭召其子曰食之則
　犯法告之則不可取而埋之其居身行已不負闇室
　𩔖如此後進宗其學重其道人人自以為不逮卒諡
　曰貞
　傅映字徽逺昭弟三歲而孤兄弟友睦修身勵行非
　禮不動始昭之守臨海陸倕餞之日昏不返映以昭
　年髙不可極樂自往迎候同乘而歸兄弟並已斑白
　時人美焉及昭卒映喪之如父年踰七十哀戚過禮
　映有文才而不以篇什自命後為武康令累遷光禄
　卿大中大夫
　傅岐翽子字景平仕梁起家南康王左常侍除始新
　令後去縣人無老少皆出境拜送號哭聞數十里至
　都除廷尉正兼舍人岐美容止博涉能占對大同中
　與魏和親其使歲中再至常遣岐接對岐在禁省機
　事宻勿亞於朱异大清元年貞陽侯蕭淵明伐彭城
　兵敗陷魏明年淵明遣使還述魏欲通和好敕近臣
　定議左衛朱异曰和為便議者並然之岐獨曰髙澄
　既新得志其勢非弱何事須和必是設間故令貞陽
　遣使俾侯景自疑當以貞陽易景景心不安必圖禍
　亂此和殆不可許髙祖從异議遣和景果疑遂反入
　冦京師請誅异二月景於闕前通表乞割江右四川
　安置部下當觧圍還鎮勅許之乃於城西立盟求遣
　宣城王出送岐固執宣城嫡嗣不宜許乃遣石城公
　大欵送之及與景盟訖城中文武喜躍冀得解圍岐
　獨言曰賊舉兵為逆未遂求和其心不可信及景背
　盟莫不歎服尋有詔以岐勤勞封南豐縣侯固辭不
　受宫城失守岐帶疾出圍卒於宅
陳傅縡字宜事北地靈州人縡㓜聰敏七嵗誦古詩賦
　至十餘萬言長好學能屬文依湘州刺史蕭循循頗
　好士廣集墳籍縡肆志尋閱因博通羣書後主即位
　遷秘書監右衛將軍兼中書通事舍人掌詔誥縡為
　文典麗性又敏速雖軍國大事下筆輒成未嘗起草
　沉思者亦無以加然負才使氣陵侮人物朝士多衘
　之㑹施文慶沈客卿以佞見幸專制衡軸而縡益疎
　文慶等因共譖之後主收縡下獄縡素剛因憤恚上
　書言小人專制宦豎弄權惡忠直若仇讐視百姓若
　草芥恐東南王氣自斯而盡書奏後主謂曰我欲赦
　卿卿能改過不縡曰臣心如面臣面可改則臣心可
　改後主益怒賜死
隋李徹字廣達和子朔方巖綠人性剛毅有器幹偉容
　儀多武藝周武帝時從討吐谷渾賜爵同昌縣男從
　㧞晉州與齊王憲屯雞栖原齊遣驍將率勁騎躡憲
　戰於晉州城北憲敗徹力戰憲軍獲全復從帝破齊
　師於汾北乘勝下髙壁拔晉陽宣帝即位從韋孝寛
　畧定淮南每為先鋒淮南平授淮州刺史安集初附
　甚得歡心隋髙祖受禪進爵齊安郡公明年沙鉢畧
　率兵犯塞上令衛王爽為元帥以徹為長史遇虜於
　白道徹率精騎五千掩擊大破之沙鉢畧潛遁以功
　加上大將軍沙鈢畧因此稱藩其後徹復擊突厥于
　塞上破之左僕射髙熲之得罪也以徹素與熲善因
　被疎忌不復任使
　史祥字世休朔方人少有文武才幹隋髙祖踐阼拜
　祥儀同領交州事頗有惠政轉驃騎將軍從王世積
　伐陳破之進拔江州後以行軍總管從晉王廣擊突
　厥於靈武破之遷右衛將軍仁夀中率兵屯𢎞化以
　備敵煬帝初漢王諒作亂帝以祥為行軍總管軍於
　河隂令軍中修攻具簡精銳於下流潛渡討綦良等
　良衆潰祥縱兵乘之殺萬餘人進位上大將軍轉太
　僕卿尋遷鴻臚卿從征吐谷渾祥率衆出間道撃破
　之拜左驍衛將軍
唐韓游瓌靈州靈武人始為郭子儀裨將安禄山反使
　阿史那從禮將同羅突厥五千騎偽降於朔方誘河
　曲九蕃府六胡叛部落凡五十萬子儀使游瓌率辛
　京杲擊破之九蕃府還附累進邠寧節度留後奉天
　之狩兵未集游瓌與慶州刺史論惟明以兵三千來
　赴有詔引軍屯便橋次泥泉與泚兵値游瓌還奉天
　衛天子泚兵躡攻之奪門游瓌殊死戰乃解泚大治
　戰棚雲橋士皆懼游瓌曰賊取佛祠乾木為攻具可
　以火之賊大譟攻南雉游瓌曰是分吾力也趨北雉
　遣銳士傅滿直出火其棚投薪於中棚皆燼賊氣沮
　故諸將推游瓌赴難功第一帝置統軍一員以游瓌
　處之李懐光叛誘游瓌為變游瓌白發其書帝嘉其
　忠義懐光檄假游瓌邠州刺史欲因張昕殺之游瓌
　統舊部兵馳入邠說昕戴王室昕不聽伏甲斬昕游
　瓌屯七盤闗受李晟節度詔拜邠寧節度使與渾瑊
　戴休顔分扼京東西要險李晟入長安游瓌破泚兵
　咸陽京師平遷檢校尚書左僕射帝至自興元游瓌
　及瑊休顔從而李晟尚可孤李元諒奉迎論功皆第
　一吐蕃請盟游瓌諫帝不從盟之日游瓌以勁騎五
　百屯洛口待非常瑊被刼馳免虜見兵出即解去後
　吐蕃冦大回原即選騎迎擊敗之吐蕃夜遁後還京
　師拜右龍武統軍卒諡曰襄
　戴休顔夏州人家世尚武志膽不常郭子儀引為大
　將討平黨項羌以功封咸寧郡王兼朔方節度副使
　朱泚反率兵馳奔行在徳宗嘉之賜實封二百後留
　守奉天李懐光屯咸陽使人誘之休顔斬其使勒兵
　自守遷奉天行營節度使合渾瑊兵破泚斬首三千
　級追至中渭橋京師平又與瑊率兵趨岐陽邀泚殘
　黨加檢校尚書右僕射從乘輿至京師拜左龍武軍
　統軍卒贈揚州大都督弟休璿歴開府儀同三司封
　東陽郡王休晏歴輔國大將軍封彭城郡公俱以將
　畧稱
　康日知靈州人少事李惟岳擢趙州刺史惟岳叛日
　知與别駕李濯及部將百人共盟固州自歸惟岳怒
　遣先鋒兵馬使王武俊攻之日知使客說武俊引兵
　還斬惟岳以獻徳宗美其謀擢為深趙觀察使㑹武
　俊拒命遣將攻趙州日知破之上俘京師興元元年
　以深趙益成徳徙日知奉誠軍節度使又徙晉絳加
　檢校尚書左僕射封㑹稽郡王卒贈太子太師子志
　睦工馳射𨽻右神策軍以功進平盧軍節度使李同
　㨗反志睦挫其銳下蒲臺盡奪其械加檢校尚書左
　僕射封㑹稽郡公子承訓亦以功封㑹稽郡男
　何進滔靈武人少客魏事田𢎞正𢎞正攻王承宗承
　宗使健將引精騎千餘馳魏壁進滔率猛士逐之幾
　獲從討李師道以功兼侍御史史憲誠死軍中傳謼
　曰得何公事之軍安矣進滔下令曰公等既廹我當
　聽我令衆唯唯執殺前使及監軍者凡斬九十餘人
　釋脅從者素服臨哭將吏皆入弔詔拜留後俄進授
　節度使居魏十餘年民安之進檢校司徒同中書門
　下平章事卒贈太傅諡曰定
　史敬奉靈州人事朔方軍為牙將元和中吐蕃數犯
　塞敬奉白節度使杜叔良請兵三千齎一月糧深入
　虜地分賊勢乃由間道繞出虜後大破之驅其餘衆
　於瓠蘆河獲馬牛雜畜迨萬數敬奉走逐奔馬挾鞍
　勒以上而後羇帶之矛矢在手前無強敵甥姪部曲
　二百人每出輒分其隊為四五隨水草數日不相知
　及相遇已皆有獲以名雄邊
宋周美字之純靈州回樂人少𨽻朔方軍以材武稱契
　丹犯邉帝幸澶淵常令宿衛陜西用兵經畧使夏竦
　薦其材夏人既破金明諸砦美請於經畧使范仲淹
　曰金明當邉衝我之蔽也今不亟完將遂失之仲淹
　屬美復城如故數日賊衆數萬薄金明美領衆力戰
　抵暮援兵不至乃多設疑兵夏人引去復敗敵于金
　湯城焚其族部二十一元昊入冦美西出芙蓉谷大
　破其衆龎籍范仲淹交薦之除鄜延路兵馬都監又
　破敵於無定河加副總管每邉書至諸將各擇便利
　美獨不辭難所向輒克諸將以此服之卒諡忠毅美
　前後十餘戰平族帳二百焚二十一招種落内附者
　十一族復城堡甚多禄賜多分其下家無餘貲
　周永清字肅之世家靈州州陷於夏祖美歸京師永
　清以䕃從仕宰相龎籍薦其忠勇加閣門祇候押時
　服賜夏國至宥州夏人受賜不跪詰之恐而跪遷渭
　州鈐轄渭兵勁而陳伍不講永清訓以李靖法帥蔡
　挺上其圖以令諸軍知徳順軍夏衆入冦擒其酋吕
　效忠募勇士夜襲夏帳斬三百級俘數千人獲駝馬
　甲器萬計並砦禁地三百里盗耕不可禁永清拓籍
　數千頃置射士二千聲聞敵廷降者引入帳下待之
　不疑多得其死力威名甚著擢涇原路鈐轄知涇州
　斡道冲字聖宗靈武人其先從偽夏主遷興州世掌
　夏國史道冲通五經為番漢教授譯論語註别作解
　義三十巻又作周易卜筮斷以其國字書之行於國
　中後官至其國之中書宰相
元李徴字幹臣西夏國族子金末以經童中選既長入
　為質子以文學得近侍元太宗嘉之及下河南諸郡
　兵餘歲凶民人流散賑恤飢寒歸者如市十三年師
　圍夀春乆雨不止言於察罕曰城乆拒命破必屠之
　生靈何辜請身往招之遂單騎入曉以利害明日與
　其將率衆來降以功賜銀五千兩後累官襄陽軍馬
　萬戸
　來阿巴齊寧夏人憲宗伐宋奉命監元帥納琳軍遏
　宋人援兵駐重慶下流之銅羅峽夾江據崖為壘預
　積薪於二壘明火鼓譟矢石順流而進宋人敗走帝
　聞賜銀至元末調征東招討使招徠遼左降附逺近
　帖然征交趾領中衛親軍千人至思明州賊阻險拒
　守于是選精銳與賊戰於女兒闗斬馘萬計進至交
　州陳日烜空其城而遁日烜屢遣使約降阿巴齊往
　攻之晝夜迎戰㑹將士多疫乃議班師
　巴延河西人襲父和多都千戸職宋師侵成都四川
　僉省嚴忠範遣巴延迎擊大敗之又從攻嘉定瀘叙
　重慶數有戰功總帥汪田哥用兵忠州巴延將兵涪
　州策應宋人以舟師邀於青江巴延領兵馳赴擒其
　部將十七人瀘州復叛巴延領兵趨瀘州敗其將遂
　克瀘州行院副使布哈進兵圍重慶遣巴延將兵降
　之制授宣武將軍䝉古漢軍總管
　李恒字徳卿唐末賜姓李世為西夏人恒生有異質
　世祖時累加為益都淄萊萬戸從取宋襄陽江西及
　崖山平累官中書左丞後從皇子征交趾中毒矢卒
　諡武愍追封滕國公
　楊多爾濟河西寧夏人少孤㓜即知自立語言儀度
　如成人事仁宗於藩邸甚見倚重命多爾濟與右丞
　相哈喇哈遜定議迎武宗於北藩仁宗還京師多爾
　濟宻致警備仁宗嘉之親解所服帶以賜既佐定内
　難論功為大中大夫家令丞日夕侍側雖休沐不至
　家衆敬憚之帝他日與中書平章李孟論元侍從人
　材孟以多爾濟為第一拜禮部尚書有論朝政闕失
　面觸宰相宰相怒將取㫖殺之多爾濟曰詔書云言
　雖不當無罪今若此何以示信天下帝悟釋之加昭
　文館大學士為權臣特們徳爾所害而死初特們徳
　爾為丞相恃勢貪虐平章政事蕭拜珠牽制之多爾
　濟拜御史中丞糾正其罪有詔逮問特們徳爾逃匿
　多爾濟持之急太后召至宫門責以違㫖仁宗恐傷
　太后意但罷其相位英宗立特們徳爾復相乃宣太
　后㫖名蕭拜珠多爾濟責以前違太后㫖之罪載諸
　國門之外與蕭拜珠俱見殺後贈上柱國夏國公諡
　襄愍時權臣欲奪其妻劉氏與人劉氏剪髮毁容自
　誓乃免子布哈
　楊布哈㓜有才氣能以禮自持好讀書仁宗欲以為
　翰林直學士力辭後補武備司提㸃轉僉河東㢘訪
　司事嘗出按部民有殺子以誣怨者獄成布哈讞之
　得其情平反出之河東民飢先捐已貲以賑請未得
　命即發公廪繼之民賴以不死文宗立除通政院判
　將行值陜西諸軍拒詔布哈率衆出禦陣潰見殺二
　僕亦見執曰吾主既為國死吾茍得生何以見吾主
　於地下亦皆被殺至順二年贈布哈禮部尚書
明徐琦寜夏人永樂十三年進士天資篤實徳望鎮静
　士林重之累官至南京兵部尚書參贊機務嘗諭降
　安南贈太子太保諡貞襄
　張泰寜夏人正統間以都督同知鎮守寜夏凡闗堠
　之設營陣之法兵車火炮之制皆出其謀畫自束髪
　用兵累建邉功從無挫衂卒後䘏贈
　宋儒寜夏人正統七年進士歴任江西按察司僉事
　有徳行以範俗
　常泰寜夏人受學薛瑄明性理之學任定州學正以
　正學教誨士人及卒貧不能歸諸生留𦵏於定州
　程景雲寧夏人景泰五年進士有重望家貧或饋之
　不受為御史有風裁直聲大著
　仇廉寜夏人景泰間以指揮使充副總兵協守寜夏
　時值也先以萬騎攻城旬日不解廉以忠義固結人
　心竭力守禦敵遂引去城賴以全後沒于戰
　任信寜夏人前衛指揮製兵車督教演衆稱其長
　胡汝礪寧夏人成化二十三年進士官至兵部尚書
　敏㨗練達臨事裁决如流凡所在請託不行能持法
　夏景華寧夏人舉成化十年鄉試任河南彰徳府推
　官正直尊嚴人莫敢干以私即上臺亦嚴憚之相戒
　毋凟夏推官也
　張嘉謨字舜卿寧夏人𢎞治十五年進士授兵部主
　事釐剔宿弊盜起山東侍郎陸完督軍嘉謨獻議謂
　當出竒以遏其鋒審勢以奪其氣若徒尾其後是驅
　賊以自戕也賊犯濰縣陸以偏師屬之賊易之不為
　意乘其怠即夕掩撃大破賊斬首二千級賊平陞車
　駕司員外詔起兵部尚書彭澤征蜀冦疏請與行乃
　告澤曰蜀地險阻用兵為難公若分兵屬謨由漢中
　取道以入䕫峽公以大兵取重慶交蹙之則成禽矣
　澤深然其䇿後卒奏功陞山東兵備僉事以禁礦忤
　藩邸罷平生好書學𨽻篆行草各得其妙詩文敏㨗
　自成一家有雲谷集西行稿
　潘九齡寧夏人舉正徳八年鄉試歴任四川右布政
　使清白著聲平麻陽冦却雲南沐國公餽金定其世
　爵時論歸焉
　史鏞寧夏人以右衛指揮同知值寘鐇變倡義率衆
　據河奪船賊平以功充遊擊將軍陞都督僉事歴鎮
　甘肅長於籌畧尤善攻守有良將風
　楚書字國寳寧夏人嘉靖二年進士初任兵部主事
　大同之變書觀兵城下城中俱登陴請曰吾輩非殺
　主帥者亦無他志但畏死自保耳請書入城書諭慰
　之且言用兵非朝廷意衆皆望闕呼萬歲書陳朝廷
　威徳曉以禍福令獻首惡賊平累陞右副都御史
　黄綬寧夏人嘉靖八年進士風裁峻整名重朝紳督
　學北直𨽻巡按山東士仰民懐清白之聲大著嘉靖
　甲辰大學士翟鑾二子俱登第物議蠭起綬彈之有
　一鑾當道雙鳳齊鳴之句其不避權勢如此
　江潮中衛人嘉靖間選貢任沐陽縣丞性淡泊一衣
　一食動以民膏為念廉明特著淮上號為青天及居
　鄉淳樸敦厚有古君子之風焉
　李廷彦寧夏人萬厯二年進士才品端方器識𢎞逺
　巡按雲南平羅冦叛為大理奏活無辜巡撫周光鎬
　疏舉人才稱為偉器
　王英寧夏人指揮同知萬厯壬辰巴拜之變為賊所
　拘因宻偵賊中事報軍門卒為内應既殱羣兇撫軍
　疏薦之云身在賊旁志存國事招降用間實賴之以
　周旋宗社士民多因之而保䕶較之斬獲軍功不啻
　倍之
　馬世龍字蒼元由世職舉武㑹試歴任宣府遊擊三
　屯營總兵官孫承宗出鎮薦授世龍府衘拜大將賜
　尚方劍叙功進左都督尋謝病歸崇禎六年察罕呼
　都克圖合套冦犯寜夏總兵賀虎臣戰歿詔起世龍代
　之世龍生長寧夏習其形勢為大修戰備明年二部
　入犯邀擊大破之踰月套冦犯賀蘭山世龍遣降丁
　潛入其營斬其長薩勒扎黄台吉等半歲中斬二千
　餘級屢奏捷威名震西塞敵退事平無何以疾卒於
　　官論功贈太子太傅廕子世襲錦衣僉事賜䘏如制
　　子獻圗負圗呈圗
皇清劉芳名字孝五寜夏人順治二年任寧夏總兵平
　　固原叛將武大定三年秦州賊賀珍王元馬徳作亂
　　芳名先後擒斬之四年招降香山諸冦散其餘黨地
　　方以安十六年加左都督領兵征海冦時賊犯崇明
　　芳名同提督梁化鳳擊之奪船拔幟擒獲偽將以疾
　　殁於軍贈太子太保諡忠肅
　　馬寧寧夏人順治初從總兵劉芳名擒王元馬徳有
　　功又以恢復河州莊浪功授督標中軍副將征𠞰畨
　　回功最著陞四川總兵克取川雲駐防緬甸平水西
　　殱餘氛於交趾功又最著陞湖廣提督
　　陳福字東海本延綏人遷居寧夏順治初以守備從
　　征有功累陞四川䕫州副將康熙十三年擢寧夏總
　　兵官㑹吳三桂叛王輔臣據平凉遥應之遣偽將西
　　陷洮蘭東占花馬池定邉時寧夏兵先經調赴征川
　　留者什之二三人情惶迫衆議紛紜福按劔怒曰敢
　　有異議者齒此劍遂整兵東復花馬池定邉斬偽將
　　朱龍倪五等寧夏已平移師西向固原前至平涼歲
　　暮氷雪衆欲暫歸福銳意前進十四年十二月二十
　　二日駐惠安堡定期次日進𠞰固原是夜福被亂軍
　　殺死先是福家口留川吳逆遣人持逆書偽劄結福
　　福得書不啟即表奏
聞時東南路阻遣弟夀由口外求䝉古王引路七日至
　京
上召夀問勞仍命夀歸授福陜西提督未至而福已歿
　　後贈公爵世職諡忠愍
　　趙良棟字擎宇榆林衛安邉堡人後官寧夏因家焉
　　順治初隨親王入闗定陜西委署寧夏水利都司從
　　總督孟喬芳𠞰叛回以擒偽將功陞髙臺遊擊調征
　　雲南以平水西功授廣羅總兵聞父喪吳三桂蓄異
　　志欲為題留良棟力請終制奔歸補大同總兵移鎮
　　天津滇藩反平涼提督王輔臣亦叛寧夏提督陳福
　　被害沿邉擾亂
上簡良棟安撫星馳至鎮宣布
　朝廷徳意誅首惡寛脅從逺近悉安在鎮三年日練兵儲
　　餉規畫已定乃疏請以勁卒五千獨當一面進取川
　　滇康熙十八年冬遂自裹行糧由八堵山進宻樹闗
　　復徽州畧陽十九年正月朔兵臨白水江賊對江列
　　營拒守江流湍湧時無舟楫良棟身先士卒躍馬浮
　　渡兵從之賊潰走追至青川大敗之乘勝直抵成都
　　申嚴紀律納降撫順市肆不移捷
聞授勇畧將軍旋晉兵部尚書總督雲貴軍務復克象
　　嶺奪大渡河取建昌全川既定進取雲南時楚粤兵
　　圍城乆弗克良棟至周視壁壘晝夜急攻凡七日而
　　城下良棟駐兵城外不以一卒入城賊私積充牣毫
　　無所染滇省蕩平即移師曲靖具疏乞休
詔入京授鑾儀衛使明年以疾歸三十四年征噶爾旦
命良棟隨師出塞追叙前功授一等精竒尼哈番世職
　　五十六年
上巡幸寧夏良棟已殁
特命皇子弔奠閣臣致祭
賜諡襄忠
御製碑文以叙其功良棟早歲從戎身經百戰所向有
　　功馭兵嚴而有恩皆樂為之用克滇毫無所取有古
　　大臣風
　　趙𢎞燦字天英良棟長子良棟下四川時燦奉使至
　　軍前授寧夏總兵官隨進討川雲取建昌撫永寧平
　　定滇黔歴川北真定總兵轉贑州黄巖康熙三十八
　　年陞浙江提督四十二年調廣東提督四十六年以
　　兵部侍郎副都御史總督兩廣陞兵部尚書卒諡敏
　　恪
　　李日榮字君寵中衛人幼從軍康熙十五年王輔臣
　　變洮蘭俱陷日榮從奮威將軍王進寳夜渡黄河恢
　復臨洮加右都督又從征四川平定保寧勞績最著
　歴陞廣東順徳總兵官所至俱有聲
　師帝賓寧夏人趙良棟征川帝賔以中營遊擊留守
　寧鎮時𣲖寧民輓運軍需帝賓以寧民半已出征加
　以輓運必致兵心不安固請止之及良棟凱旋奏云
　臣之得以成功者以有師帝賔在無内顧憂也歴陞
　襄陽總兵調涼州總兵居官絶扣尅杜苞苴屏聲色
　介然特立涼州立祠祀之
　馬際伯字逸聞寧夏人從勇畧將軍趙良棟恢復建
　昌抵雲南以功加參將征厄魯特際伯裹糧出塞屢
　立戰功授寧夏前營遊擊擢靈州參將又擢陜西督
　標副將陞四川建昌總兵官撫戢軍民招徠苗人大
　有方畧移西寧鎮恤兵惠商羌人斂戢聽命西寧人
　立祠祀之陞四川提督
　江琦字思韓寧夏人世為寧夏衛職琦生而英武㑹
　吳逆亂從提督趙良棟征討取四川復雲南後𠞰噶
　爾旦論功累陞石匣副將擢河北總兵官尋移鎮延
　綏馭兵籌餉軍民仰賴康熙四十八年遷甘肅提督
　宣威布徳忠誠待下士卒感服
西寧府
魏源賀西平樂都人自署河西王秃髮傉檀之子也傉
　檀為乞伏熾磐所滅賀自樂都奔魏賀偉容貌善風
　儀太武素聞其名及見器其機辯賜爵西平侯謂曰
　卿與朕同源今可為源氏太武征涼州問攻戰之計
　賀曰姑臧外有四部鮮卑皆臣祖父舊人臣願軍前
　宣國威信必相率請降外援既服然後攻其孤城拔
　之如反掌耳乃遣賀招慰涼州平以功進爵西平公
　又與尚書陸麗定䇿翼戴文成及即位賀有力焉以
　定䇿勲進爵西平王時班賜百僚勅賀任意取之賀
　惟取戎馬一疋是時斷獄多濫賀上書諌帝從之出
　為冀州刺史改封隴西王上書請赦坐贓及盜與過
　誤之愆恕死徙邉帝納之賀之臨州鞫獄以情徭役
　簡省時考殿最賀治為第一賜衣馬器物班宣天下
　徴拜太尉及獻文將傳位於京兆王子推賀固執不
　可卒立孝文河西叛勅賀討之多所降破賀依古今
　兵法採至要為十二陣圗獻文覽而嘉焉三年薨贈
　侍中太尉隴西王諡曰宣陪𦵏金陵子延襲
　源懐賀子謙恭寛雅有大度襲父爵為雍州刺史清
　儉有惠政善撫恤刼盗息止景明二年除尚書左僕
　射詔姦吏犯罪每多逃遁肆𤯝乃出自今犯罪不問
　輕重而藏竄者悉皆逺流若永避不出兄弟代徙懐
　奏以為宜停宣武納之又詔持節巡行北邉連年旱
　儉百姓困敝懐衘命撫導存恤有方時后父于勁勢
　傾朝野勁兄子祚素與懐通婚祚郊迎不與語劾祚
　免官懐朔鎮將元尼須與懐少舊表劾其貪其奉公
　不撓皆此𩔖也百姓為豪強凌壓積年枉滯一朝見
　伸者日有百數上事宜便於北邉者凡四十餘條皆
　見嘉納正始元年蠕蠕南冦詔懐以本官便宜從事
　時年六十一至雲中蠕蠕亡遁乃案視諸鎮左右要
　害可築城置戍及儲糧積仗之處凡表五十八條宣
　武並從之卒贈司徒公諡曰惠懐性寛容簡約不好
　煩碎恒語人曰為政當舉綱維何必須太子細也性
　不飲酒好接賓客雅善音律
　源子邕懐子字靈和少好文雅篤志於學推誠待士
　士多歸之累遷夏州刺史以平賊功封樂平縣公安
　樂王鑒據鄴反勅子邕與都督李神軌討平之改封
　陽平縣公後討葛榮殁於陣贈司空諡曰莊穆
　源子恭邕弟字靈順聰明好學稍遷北主客郎河州
　羌却鐵忽反詔子恭為行臺討之子恭示以威信二
　旬悉降朝廷嘉之屢以軍功封臨潁縣侯閔帝初以
　預定䇿勲封臨汝縣子天平初除中書監三年拜魏
　尹卒贈司空公諡曰文獻
周源彪子恭子字文宗學涉機警少有名譽魏永安中
　以父功賜爵臨潁縣伯天平四年為涼州大中正皇建
　二年累遷涇州刺史彪以恩信待物邊境輯和隣人
　欽服累遷秦州刺史及齊平入京授儀同大將軍司
　成下大夫隋開皇中拜莒州刺史
　源師字踐言少知名明辨有識悟仕齊為尚書左外
　兵郎中周武帝平齊授司賦上士隋累遷尚書左丞
　以明幹著稱時蜀王秀頗違法度乃以師為益州總
　管司馬嘗苦諫秀秀敗州官多連坐師獨獲免煬帝
　即位拜大理少卿卒於刑部侍郎
　源雄子恭弟纂子字世畧少寛厚美姿容周以伐齊
　功封朔方公歴冀平二州刺史及尉遲迥作亂以書
　誘雄雄卒不顧遣衆平之陳人遣其將陳紀蕭摩訶
　等侵江北雄擊走之悉復故地遷朔州總管平陳後
　以功進位上柱國復鎮朔州
明李納木喀河西土人元西寧州同知洪武四年歸附授
　本衛鎮撫招安番族開創西寧其功居多陞指揮僉
　事
　　張經字道器西寧人正徳間以歳薦為固安縣丞值
　　歲歉民飢經多方救濟百姓徳之居家嚴肅跬歩不
　　茍室徒四壁晏如也
　　李完西寧人舉嘉靖七年郷試任直𨽻衡水知縣甫釋
　　褐以家産推於兄生平衣不重采食無兼味清苦有氷
　　檗操尋解任歸閉戸讀書無間寒暑絶跡公門工古文詞
皇清馬進良字棟宇西寧人甫弱冠從戎技勇冠軍後征
　　吳逆以功累擢古北口總兵從征噶爾旦多著竒績
　　加提督康熙五十三年以年老乞休回籍卒諡襄毅
　直𨽻秦州
　周壤駟赤字子徙秦州人孔子弟子唐封北徽伯宋封
　　上邽侯明稱先賢從祀孔子廟庭
　　秦祖字子南秦州人孔子弟子唐封少梁伯宋封鄄
　　城侯明稱先賢從祀孔子廟庭
　　石作蜀字子明秦州人孔子弟子唐封石邑伯宋封
　　成紀侯明稱先賢從祀孔子廟庭
漢李廣隴西成紀人其先曰李信秦時為將逐得燕太
　子丹者也廣世世受射文帝時廣以良家子從軍用
　善騎射功多為郎騎常侍數從射獵格猛獸文帝曰
　惜乎子不遇時如令當髙帝時萬户侯豈足道哉景
　帝初為隴西都尉徙上谷太守典屬國公孫昆邪為
　上泣曰李廣材氣天下無雙自負其能數與虜确恐
　亡之於是乃徙廣為上郡太守又徙隴西北地雁門
　代郡雲中太守皆以力戰為名武帝立入為未央衛
　尉廣行無部曲行陣就善水草屯舍止人人自便不
　擊刁斗自衛莫府省文書已為右北平太守匈奴聞
　之號曰漢之飛將軍避之數歲不敢入右北平廣廉
　得賞賜輒分麾下飲食與士卒共之終廣之世為二
　千石四十餘年家無餘財其射見敵急非在數十步
　之内度不中不發發即應弦而倒元狩四年廣為前
　將軍從大將軍青出塞令廣軍出東道軍亡導惑失
　道大將軍責廣之幕府上簿廣曰年六十餘終不能
　復對刀筆之吏遂自剄百姓無老壯皆為垂涕
　李蔡廣從弟少與廣俱事孝文帝景帝時積勞至二
　千石孝武帝時至代相從大將軍青撃右賢王以功
　封樂安侯元狩初代公孫𢎞為丞相蔡名聲出廣下
　甚逺然廣不得爵邑而蔡為列侯位至三公坐侵孝
　景園壖地下吏自殺
　李敢廣少子廣三子當戸椒敢為郎天子與韓嫣戲
　嫣少不遜當戸擊嫣嫣走天子以為能當戸早死椒
　為代郡太守皆先廣死廣死時敢以校尉從驃騎將
　軍擊胡左賢王力戰奪左賢王鼓旗斬首多賜爵闗
　内侯代廣為郎中令當戸有子陵
　李陵字少卿少為侍中建章監善騎射愛人謙讓下
　士武帝以為李氏世將使將八百騎深入居延視地
　形還拜為騎都尉將勇敢五千人教射酒泉張掖天
　漢初貳師將軍出酒泉擊左賢王欲使陵將輜重召
　見武臺陵叩頭自請願得自當一隊以少擊衆率步
　兵五千人涉單于庭上壯而許之出居延北行三十
　日至浚稽山與單于相值以兵三萬圍陵軍陵搏戰
　千弩俱發殺數千人且戰且引南行近塞日殺傷匈
　奴積數萬人匈奴得軍候管敢降言軍無後救遮道
　急攻漢軍南行未至鞮汗山一日五十萬矢皆盡韓
　延年戰死陵遂降邉塞以聞帝怒甚問太史令司馬
　遷遷盛言陵事親孝與士信常奮不顧身以徇國家
　之急有國士風其不死者誠欲得當以報漢也乆之
　上悔陵無救迺遣使勞賜陵餘軍得脫者陵在塞外
　二十餘年卒
　趙充國字翁孫隴西上邽人以六郡良家子善騎射
　補羽林為人沉勇有大畧少好將帥之節而學兵法
　通知四夷事武帝時以假司馬從貳師將軍撃匈奴
　為虜所圍充國廼與壯士百餘人潰圍陷陳貳師引
　兵隨之遂得解身被二十餘創武帝嗟歎拜為中郎
　昭帝時武都氐人反充國以䕶軍都尉將兵撃定之
　遷中郎將為水衡都尉擢後將軍定册尊立宣帝封
　營平侯義渠安國使行諸羌先零豪言願時渡湟水
　北畜牧元康三年先零遂與諸羌種豪解仇交質盟
　詛上問充國對曰羌人所以易制者以其種自有豪
　數相攻擊埶不一也匈奴使人告諸羌張掖酒泉本
　我地地肥美可共擊居之欲與羌合宜豫為備勅視
　諸羌毋令解仇義渠安國備羌至浩亹為虜所擊失
　亡甚衆時充國年七十餘帝使御史大夫丙吉問誰
　可將者充國對曰亡踰於老臣者矣兵難遥度願馳
　至金城圖上方畧充國至金城夜遣三校衘枚先渡
　渡輒營陣虜來令軍勿擊充國常以逺斥候持重愛
　士卒先計後戰虜數挑戰充國堅守遣䍐开豪雕庫
　告種豪大兵誅有罪犯法者能相捕斬除罪賜錢欲
　以威信招降䍐开解散虜謀廼擊之酒泉太守辛武
　賢奏七月分兵並出合撃䍐开充國欲捐䍐开之過
　先行先零之誅公卿議上以書勅讓之充國廼上書
　謝罪因陳兵利害謂先誅先零則䍐开不煩兵而服
　矣上從充國計充國引兵至先零斬虜甚衆䍐羌自
　歸竟不煩兵而下遂上屯田奏願罷騎兵留田條屯
　田十二便帝從其計充國振旅而還賜安車駟馬黄
　金罷就第朝廷每有大議常與參兵謀問籌䇿焉年
　八十六薨諡曰壯侯
　段㑹宗字子松天水上邽人竟寧中以杜陵令舉為
　西域都䕶騎都尉西域敬其威信三歲更盡還拜沛
　郡太守徙雁門太守坐法免西域諸國上書願得㑹
　宗陽朔中復為都䕶㑹宗為人好大節矜功名與谷
　永相友善嘗與書戒之㑹宗既出諸國遣子弟郊迎
　小昆彌安日前為㑹宗所立徳之歲餘小昆彌為國
　民所殺諸翎侯大亂徴㑹宗為左曹中郎將光禄大
　夫使安輯烏孫立小昆彌兄末振將定其國而還明
　年末振將殺大昆彌㑹病死復遣㑹宗發戊巳校尉
　諸國兵即誅末振將太子番丘㑹宗恐大兵入烏孫
　驚番丘亡逃不可得選精兵三十弩徑至昆彌所在
　召番丘責以末振將骨肉相殺殺漢公主子孫使者
　受詔誅番丘即手劍撃殺之還奏事天子賜爵闗内
　侯黄金百斤明年㑹宗病死烏孫中年七十五城郭
　諸國為發喪立祠焉
　錫光畧陽人為交阯太守教民以禮義風俗漸變王
　莽篡位據郡不附光武即位遣使歸順焉帝嘉其忠
　節拜大將軍
魏楊阜字義山天水冀人初為韋康别駕馬超戰敗渭
　南曹操追至安定將引兵東還阜言於操曰超有信
　布之勇甚得羌人心若軍還不為之備隴上諸郡非
　國家有也操軍還超撃隴上諸郡縣盡有之阜與外
　兄姜叙定計起兵閉冀城門拒超超遂南奔後轉武
　都太守威信素著百姓襁負從之劉曄稱阜有公輔
　之節在郡十餘年徴拜城門校尉時既作許宫又營
　洛陽宫殿阜上疏諫每朝廷㑹議阜常侃然以天下
　為已任數諌諍不聽屢乞遜位
　薛夏字宣聲天水人博學有才天水舊有姜閆任趙
　四姓雄於郡中而夏為單家不為降屈魏武宿聞其
　名甚禮遇之後文帝雅重其才黄初中為秘書丞帝
　與夏推論書傳未嘗不終日也每呼薛君而不名夏
　甚貧嘗顧其衣薄解御袍賜之征西將軍曹休來朝
　帝引入座顧謂休曰此君秘書丞天水薛宣聲也其
　見遇如此
晉苻雄字元才天水畧陽臨渭氐洪季子堅之父也少
　善兵書多謀畧好施下士兄健僭位為佐命元勲權
　侔人主謙恭奉法及卒健哭之曰天不欲吾定四海
　耶何棄吾元才之速也
　苻融字博休天水畧陽人堅季弟也少魁偉美姿度
　封安樂王融固辭堅深竒之及長令譽彌髙為朝野
　所屬堅立拜侍中聰明辨慧下筆成章耳聞則誦過
　目不忘嘗著浮圖賦世咸珍之銓綜内外刑政修理
　進才理滯尤善斷獄發奸摘伏為堅所委任遷司𨽻
　校尉時慕容垂姚萇說堅平晉融每諫曰江東天之
　所相終不可滅垂萇吾之仇敵冀因變以逞其凶堅
　不聽遂及於敗
　權翼天水畧陽人仕苻秦為給事黄門侍郎與北海
　王猛太原薛讚並稱王佐之才堅令共典機宻朱彤
　勸堅謀晉翼曰晉祚雖㣲未聞喪徳謝安桓冲皆江
　表偉人君臣輯睦未可圖也慕容垂請安集北鄙翼
　諫曰國兵新破四方皆有離心宜徴召諸將置之京
　師以固根本垂勇畧過人世家闗東顧以避禍而來
　譬如養鷹飢則依人每聞風颷之起常有凌霄之志
　正宜謹其絛籠豈可解縱任其所欲哉堅不聽
　吕婆樓氐人也其先吕文和漢文帝時自沛徙焉世
　為首豪與梁平老為特進苻生僭位遂以婆樓為侍
　中尚書苻堅將廢生謀之婆樓對曰某不足以辦大
　事里舍有王猛者謀畧不世出堅因婆樓招猛一見
　如舊交堅大悅堅既廢生除生苛政秦大治後官至
　太尉
　閻鼎字台臣天水人為東海王越參軍轉豫州刺史
　京師失守秦王出奔於宻鼎與撫軍長史王毗等懐
　翼戴之計奉秦王西行至藍田值賈疋敗劉聰遣迎
　秦王鼎遂至長安同心推戴立王為皇太子登壇告
　天立社稷宗廟以鼎為太子詹事
梁楊公則字君翼天水西縣人父仲懐為宋豫州刺史
　殷琰將叛劉勔討琰仲懐力戰死公則冐陣抱尸號
　哭氣絶既歛徒步負喪歸鄉里由此著名後領白馬
　戍主氐賊李烏奴攻白馬公則矢盡糧竭陷於冦抗
　聲罵賊烏奴壯之要與同事公則偽許而隂圖之謀
　泄逃歸齊髙帝下詔褒美除晉夀太守梁武帝下建
　業命公則先驅秋毫不犯大軍至新林公則嘗登樓
　望戰城中遥見縱弩射之矢貫胡床左右失色公則
　談笑如初進平南將軍遷衛尉卿時議北侵詔公則
　假節先屯洛口公則受命將發遘疾語人曰馬革還
　𦵏吾志也力疾登舟至洛口夀春士女歸降者數千
　戸尋卒於師武帝深痛惜之諡烈侯
魏趙逸字思羣天水人逸少好學仕姚興歴中書侍郎
　後入魏事世祖神䴥二年上已帝幸白虎殿命百寮
　賦詩逸製詩序時稱為善拜寧朔將軍赤城鎮將綏
　和荒服十有餘年百姓安之性好墳典白首彌勤年
　踰七十手不釋巻凡所著述詩賦銘頌五十餘篇
　趙超宗天水人河東太守卒於官超宗在河東更自脩
　厲清静愛民百姓追思之贈大將軍華州刺史諡曰
　成
周李弼字景和隴西成紀人從周太祖破齊師以功封
　趙國公每征討朝受命夕便引路畧不問私事其憂
　國忘身如此性沉雅有深識故能以功名終曾孫宻
　志氣雄逺少襲父爵隋末兵亂自稱魏公
　李㯹字雲傑弼弟長不盈五尺果决有膽氣為周文
　帝帳内都督從復𢎞農破沙苑㯹時跨馬運矛衝堅
　陷陣隠身鞍甲之中敵人見之皆曰避此小兒文帝
　嗟嘆之曰但問膽决何如何必八尺之軀以功進爵
　為汝南郡公出為延州刺史
　李賢字賢和隴西成紀人幼有志節不妄舉動九歲
　從師受業畧觀大指至於忠孝之道實銘之於心年
　十四喪父撫訓諸弟友愛甚篤魏文西征守原州州
　人豆盧狼叛賢率敢死士與戰斬之授原州刺史蠕
　蠕圍逼州城賢發兵撃之斬獲無算人得安堵周太
　祖至原州命以諸侯禮見授河州總管大營屯田以
　省漕運多設斥堠以備冦戎羗渾歛跡不敢犯塞徴
　拜大將軍諡曰桓
　李逺字萬歲賢弟幼有器局志度恢然屢以戰功進
　陽平郡公授河東郡守敦奬風俗勸課農桑修守禦
　之備百姓懐之後破東魏兵進左僕射柱國大將軍
　諡曰忠
　權景宣字暉逺天水顯親人曉兵權有智畧仕周為
　南陽郡守郡隣敵境舊制發民防守多廢農業而姦
　宄猶作景宣至並除之惟修造城樓多備器械冦盜
　斂迹百姓稱之東魏將劉貴平來攻景宣隨機奮擊
　退走之景宣號令嚴明戎旅整肅仍留鎮荆州威行
　南服廼授六州諸軍事尋進爵千金郡公
隋趙煚字賢通天水西縣人祖超宗魏河東太守父仲
　懿尚書左丞煚少孤養母至孝年十四盜伐其墓中
　樹號慟送官見魏右僕射周惠達長揖不拜自述孤
　苦涕淚交流惠達為之歎息及長深沉有器局畧涉
　書史周文引參相府軍事與齊人前後五戰斬獲甚
　多吳明徹屢為冦煚與前後十六戰每挫其鋒以功
　授開府儀同三司煚與宗伯斛斯徴不協徴坐事下
　獄自知罪重踰獄走帝大怒購之甚急煚宻奏曰徴
　自以罪重懼死遁逃若不北走匈奴則南奔吳越徴
　雖愚陋乆歴清顯奔彼敵國無益聖朝今炎旱為災
　可因兹大赦帝從之徴賴而免煚卒不言隋文帝踐
　阼進位大將軍賜爵金城郡公未幾出為冀州刺史
　甚有威惠煚嘗有疾百姓奔馳争為祈禱市多奸詐
　煚為銅斗鐵尺置於肆百姓便之詔頒天下以為式
　嘗有人盜煚田中蒿者為吏所執煚曰此刺史不能
　宣化彼何罪也慰諭遣之令人載蒿一車賜盜者盜
　者愧恧過於重刑
　趙芬字士茂天水西縣人少有辯智頗涉經史明習
　故事每朝廷有所疑議衆不能决者芬輒為評斷莫
　不稱善李穆討齊引為行軍長史隋髙祖既為丞相
　深見親委遷東京左僕射開皇初拜尚書左僕射與
　邽公王誼修律令出為蒲州刺史加金紫光禄大夫
　賜錢百萬粟五千石
　李詢字孝詢成紀人賢子沉深有大畧周武帝拜儀
　同三司遷長安令累以軍功加大將軍爵髙平郡公
　隋髙祖為丞相尉遲迥作亂以詢為元帥長史擊之
　尉遲迥平封隴西郡公卒諡襄
　李景字道興天水人容貌竒偉驍勇善射開皇中以
　行軍總管從王世勣伐陳有功進位開府檢校代州
　總管仁夀中拒漢王諒與劉嵩戰于城東斬獲畧盡
　諒復遣勁勇三萬攻景景大破之拜大將軍明年破
　吐谷渾於青海又攻破髙麗城進爵滑國公
　王仁㳟字元寔天水上邽人工騎射秦孝王引為記
　室轉長道令遷車騎將軍從楊素擊突厥于靈武以
　功拜上開府討平山獠又從楊素擊漢王諒以功進
　大將軍歲餘改汲郡太守遷信都太守汲郡吏民叩
　馬號哭于道數日不得出境遼東之役以仁㳟為將
　軍及班師仁恭為殿遇賊擊走之進左光禄大夫
唐姜謩秦州上邽人隋大業末為晉陽長謩前識髙祖
　謂所親曰隋政亂將亡唐公負王霸資必能撥亂得
　天下乃深自結從平霍邑絳郡除長道縣公薛舉冦
　秦州以謩山西豪望詔安撫隴外委以便宜將行請
　唐公早正大位髙祖嘉納及薛仁杲平擢秦州刺史
　謩撫邉俗以恩信盜賊衰止改守隴州卒贈都督諡
　曰安
　姜確字行本以字顯謩之子性明敏雖祁寒烈暑無
　懈容凡營繕所司必諮而後行貞觀中為將作少匠
　䕶作九成洛陽宫遷宣威將軍太宗選趫才衣五色
　袍乘六閑馬直屯營宿衛仗内號曰飛騎每出幸即
　以從遂拜確左屯衛將軍分典之髙昌之役為行軍
　副總管與侯君集進平髙昌戰有功還為金城郡公
　帝自征髙麗從至盖牟城確中流矢卒贈郕國公諡
　曰襄子柔逺
　姜晈秦州人柔逺子事明皇于藩邸知其有非常度
　委心焉及即位自潤州長史召授殿中少監出入卧
　内呼之不名賜宫女廏馬及他珍物後將誅竇懐貞
　等晈與宻議以功進殿中監楚國公或議任遇太過
　帝以其藩邸舊恩下詔曰晈往事朕于藩國雖彭祖
　同書子陵共學不過也朕既即位又參誅奸臣將厚
　以光寵每所撝遜昔漢昭之任霍光魏祖之用程昱
　朕之不徳庶幾乎此尋遷太常卿監修國史
　姜晦晈弟起家蒲州參軍為髙陵令尋遷長安令治
　有聲開元初擢御史中丞轉太常少卿請以詔市馬
　六胡州閑廄乃稍備除兵部侍郎滿歲改吏部主選
　曹史嘗請託為奸晦處事精明私相屬諉罪輒得皆
　以為神始晦革舊示簡廷議恐必敗既而贓賕路塞
　流品有叙衆乃伏
　李揆字端卿系出隴西揆性警敏善文章開元末擢
　進士第補陳留尉獻書闕下遷右拾遺以考功郎中
　知制誥扈狩劍南拜中書舍人乾元二年宗室請上
　皇后號揆諫止肅宗欲立太子而意未決從容語揆
　曰成王長有功將定太子卿意謂何揆曰陛下此言
　社稷福也因再拜賀拜中書侍郎同中書門下平章
　事修國史揆美丰儀善奏對帝歎曰卿門地人物文
　學皆當世第一揆素為盧把所惡用為入蕃㑹盟使
　拜尚書左僕射揆至蕃酋長曰聞唐有第一人李揆
　公是否揆畏留紿之曰彼李揆安肯來耶還卒於鳳
　州贈司空諡曰恭
　權臯字士繇秦州畧陽人父倕與席豫蘓源明以藝
　文相友終羽林軍參軍臯擢進士第為臨清尉安禄
　山表為薊尉署幕府臯度禄山且叛欲行慮禍及親
　天寳十四載獻俘京師還過福昌尉仲謩謩妻臯妹
　也宻約以疾召之臯陽喑直視而瞑謩盡哀含歛臯
　逸去人無知者臯母謂實死慟哭禄山不之虞歸其
　母臯潛奉母南奔禄山反天下聞其名争取以為屬
　明皇在蜀聞之拜監察御史浙西節度使顔真卿表
　為行軍司馬召拜起居舍人固辭李華栁識韓洄王
　定皆仰臯節與友善卒贈秘書少監元和中諡貞孝
　子徳輿
　權徳輿字載之臯子少以文章稱徳宗聞其才召為
　左補闕貞元八年淮南浙西大水徳輿建言宜擇羣
　臣問民疾苦蠲其租入裴延齡判度支上疏劾之疏
　奏不省遷起居舍人兼知制誥凡撰詞命九年以𩔖
　集為五十巻知禮部貢舉拜侍郎凡三歲甄品詳諦
　所得士相繼為公卿宰相十九年大旱徳輿上陳闕
　政請蠲除租賦澤潞盧從史詐傲不制成徳王承宗
　父死求襲徳輿請赦承宗徙從史後皆如所料自太
　常卿拜禮部尚書同中書門下平章事徳輿善辨論
　開陳古今本末以覺悟人主為輔相寛和不為察察
　名復拜太常卿徙刑部尚書復檢校吏部尚書出為
　山南西道節度使乞還卒贈左僕射諡曰文徳輿積
　思經術無不貫綜自始學至老未嘗一日去書不觀
　雖動止無外飾其醖藉風流自然可慕子璩元和進
　士歴御史有美稱為中書舍人劾李訓傾覆亂國不
　宜出入禁中不聽後貶徙鄭州刺史訓誅人多璩明
　禍福大體能世其家
　趙昌字洪祚天水人始為昭義李承昭節度府屬累
　遷䖍州刺史安南叛拜昌都䕶逺人向化後入為國
　子祭酒未幾州將逐裴泰徳宗召昌問狀時年踰七
　十占對精明帝竒之復拜安南都䕶詔書至人相賀
　叛兵即定憲宗初立檢校戸部尚書遷嶺南節度使
　召入再遷太子少保卒年八十五贈揚州大都督諡
　曰成
五代王仁裕字徳輦天水人年二十五尚未學夢人剖
　其腸胃以西江水滌之顧見江中砂石皆為篆籀之
　文由是文思益進以文辭知名秦帥辟為判官秦州
　入於蜀仁裕事蜀為翰林學士唐莊宗平蜀仁裕事
　唐復為秦州節度判官廢帝得仁裕置之軍中其馳
　檄諸鎮詔書告命皆仁裕為之充翰林學士晉髙祖
　入歴司封左司郎中漢髙祖時復為翰林學士承㫖
　累遷戸部尚書太子少保仁裕曉音律晉髙祖初定
　雅樂宴羣臣於永福殿奏黄鍾仁裕聞之曰音不純
　肅而無和聲當有争者起于禁中已而兩軍校鬭昇
　龍門外聲聞於内人以為神仁裕在五代與和凝皆
　以文章知名又嘗知貢舉仁裕門生王溥凝門生范
　質皆至宰相有詩集百巻號西江集
宋尹崇珂秦州天水人初事周為殿前都指揮使宋初
　出為淄州刺史有善政民詣闕請刻石頌徳太祖命
　殿中侍御史李穆撰文賜之討平湖南授朗州團練
　使又與潘美克郴州乾徳中征嶺表以崇珂為行營
　馬步軍副都部署克廣州擒劉鋹録功遷保信軍節
　度使未幾南漢開府樂範容州都指揮使鄧存忠等
　叛崇珂討之數月盡平其黨卒贈侍中初太宗在周
　朝娶崇珂妺追諡淑徳皇后崇珂子昭吉洛苑使次
　子昭輯閤門祇候弟崇珪西京作坊使
　李仕衡字天鈞秦州城紀人進士第授鄠縣簿田重
　進守京兆命仕衡鞫死囚五人活者得四重進曰子
　有隂施門當髙大遷大理評事冦凖薦其才徙知劍
　州賊攻劍州仕衡迎擊之斬首數千級擢尚書度支
　員外郎歴陜西轉運使請弛鹽禁悉除之累遷河北
　轉運使河北歲給諸軍帛七十萬方春民不足請戸
　給錢令夏輸帛詔優其直仍推其法於天下後運粟
　塞下至鉅萬斛棣州地下苦水患仕衡奏徙西北七
　十里既而大水没故城遷知青州前守捕盗妻子置
　棘圍中仕衡至悉縱之未幾其徒有梟賊首至者遷
　吏部侍郎改觀察使子丕緒以䕃補將作監主簿及
　仕衡歸老丕緒時為虞部員外郎請解官就養後起
　僉書永興軍判官丕緒居官亷静不為矯激家多圖
　書集歴代石刻為數百巻藏之
　崔立字本之河池人祖周度仕周為泰寧軍節度判
　官慕容彦超叛度以大義責之遂見殺立中進士第
　為果州團練推官役兵輦官物道險廼率衆錢傭舟
　載歸知州姜從革論如法當斬三人立曰此罪杖耳
　從革不聽論奏詔如立議真宗記之特改大理寺丞
　㑹滑州塞河決調民出芻楗命立提舉計其用有餘
　而下戸未輸者尚二百萬悉奏弛之知江隂軍立教
　民濬治水港溉田二千頃及開横河六十里通運漕
　遷太常卿立遇事敢言前後上四十餘事以尚書工
　部侍郎致仕
　趙隆字子漸成紀人以勇敢應募從王韶取熙河又
　從李憲破西市師討鬼章外河諸羌皆以兵應之隆
　率衆先至斧其橋鬼章失援乃成擒夏人冦涇原師
　至鐵山隆先登士皆殊死戰夏人解去童貫與論燕
　雲事隆極言不可貫曰君能共此當有殊拜隆曰隆
　武夫豈敢干賞以敗祖宗二百年之好異時啟釁萬
　死不足謝責知西寧州充隴右都䕶羌豪信服卒贈
　鎮潼軍節度使徽宗自篆碑額曰旌忠
　劉仲武字子文秦州成紀人熙寧中試射殿庭異等
　補官為涇原將夏人犯天聖砦力戰却之遷皇城使
　知河州吐蕃趙懐徳等叛仲武與相持數日潛遣二
　將領千騎扣其營戒曰彼出勿與戰亟還伏兵道左
　二將還羌果追之遇伏大敗斬首三千級復西寧州
　懐徳等降累進榮州防禦使童貫招誘羌王子臧以
　征布格邀仲武計事仲武曰王師入羌必降或退伏
　巢穴可乘其便但河橋功力大非倉卒可成緩急須
　豫辦耳若稟命待報慮失事機貫許以便宜布格果
　約降而索一子為質仲武即遣子錫往河橋亦成仲
　武帥師渡河挈與歸貫掩其功仲武亦不言徽宗訪
　知召對勞之曰布格之降河南綏定卿力也問幾子
　曰九子悉命以官仲武歴拜瀘川軍節度使再起為
　熙州卒贈檢校少保諡威肅
　張俊字伯英成紀人好騎射負才氣徽宗時以討河
　朔羣冦為都指揮使靖康初以隊將擊敵于太原殺
　傷甚衆獲馬千匹金人圍汴俊勒兵勤王擢元帥府
　後軍統制髙宗即位為御營統制苗劉之變引兵問
　罪戰於臨平傅等敗走入城見於内殿帝嘉勞乆之
　尋為浙東制置使又敗金人于明州及討平羣盗改
　江南招討使復筠州江州諸郡悉平拜太尉金人劉
　豫分道入侵薄諸淮大敗之劉麟入冦兵十餘萬俊
　率大軍鼓行而前遇劉猊與戰殺獲畧盡降者萬餘
　復屢敗金師加太傅進益國公尋進封清河郡王追
　封循王
　劉錡字信叔仲武第九子美儀狀善射聲如洪鐘嘗
　從仲武征討牙門水斛滿以箭射之拔箭水注隨以
　一矢窒之人服其精髙宗即位差知岷州為隴右都
　䕶與夏人戰屢勝夏人兒啼輙怖之曰劉都䕶來紹
　興三年復官宣撫使統制十年充東京副留守部八
　字軍駐於汴家留順昌至渦口方食暴風拔坐帳錡
　曰此主暴兵即兼程而進抵順昌金人來侵諸將皆
　請還江南錡曰敢言去者斬鑿舟沉之置家寺中積
　薪於門戒守者脫不利焚吾家錡於城上躬自督厲
　金人圍順昌錡擊之殺虜頗衆募壯士百人夜斫其
　營是夕天欲雨電光四起命折竹為嘂如市井兒以
　為戲者人持一以為號電所燭則奮撃電止則匿聞
　吹聲即聚金人不能測終夜自戰積屍盈野退軍老
　婆灣烏珠在汴聞之七日馳至錡聞烏珠至募二人
　作間遇敵佯墜馬為敵所得敵帥問錡何如人曰太
　平邉帥子喜聲伎圖逸樂烏珠喜即置鵝車砲具不
　用至城下責諸將喪師皆曰南朝用兵非昔之比錡
　遣耿訓約戰毒潁上流及草中戒軍士雖渴毋飲於
　河時天大暑敵逺來疲敝人馬饑渇食水草者輒病
　方晨氣清錡按兵不動逮未申間敵力疲氣索出兵
　接戰令匆喊入其陣刀斧亂下敵大敗北去遣兵追
　之死者萬數金人自用兵以來以鐵騎號拐子馬所
　向無前至是為錡所破棄屍斃馬器甲山積時洪皓
　在燕宻奏順昌之捷金人震恐喪魄意欲捐燕以南
　棄之秦檜議和王師亟還十一年自太平渡江與金
　人戰屢勝敵望見順昌旗幟即退走三十一年為江
　淮浙西制置使金萬戸髙景山攻揚州錡大敗之斬
　景山俘數百人㨗奏賜金五百兩銀七萬兩以犒師
　卒贈開府儀同三司諡武穆金主亮南侵舉宋朝諸
　將問其下孰敢當者皆隨姓名答至錡莫有應者其
　為敵人所畏如此
　張子盖字徳髙俊從子金人破開徳府父宏戰死子
　盖初從韓世忠討苗傳補承信郎又從俊擊劉猊授
　宣贊舍人十年以興復宿亳功遷登州防禦使金兵
　圍海州急子盖往援之即日渡江進次石湫堰金人
　陳萬騎于河東子盖率精銳數千騎擊之謂麾下曰
　彼衆我寡利在速戰遣統制張玘掠陣玘中流矢子
　盖曰事急矣奮臂大呼馳入陣諸將繼之殊死戰敵
　大敗圍遂解尋復來戰子盖再率精銳擊之獲其車
　馬鎧仗萬計孝宗召對授檢校少保淮東招撫使卒
　贈太尉諡恭壯
　王煥徽州人煥以進士知武當縣建炎間賊犯鈞州
　煥率邑人保山寨賊至或勸之遁煥曰使吾有此心
　則不能與邑人為此謀耳遂力戰守之遷京西湖北
　路制置使授忠訓郎弟焯修職郎知同谷縣主管勸
　農公事煒從仕郎
元趙世延字子敬秦州漢陽人其先永古特族人祖按札
　爾幼孤鞠於外大父卓裕勒嘉譌為趙家因氏為趙自
　金而元世以武功顯世延天資秀發喜讀書究心儒
　者體用之學官監察御史與同列五人劾丞相僧格
　不法中丞趙國輔抑不以聞按平陽郡監額森呼圖
　贓鉅萬鞫左司郎中董仲威殺人獄皆明允出僉湖
　北道肅政亷訪使敦儒學立義倉撤淫祠修壊堤嚴
　掠賣良民之禁除安西路總管前政壅滯者三千牘
　世延至不三月剖决殆盡陜民饑省臺議請於朝世
　延先發廩以賑所活者衆改四川肅政亷訪使修都
　江堰民便之右丞劉深討八百媳婦兵敗棄市右丞
　阿固台當繼行世延言蠻夷事在覊縻重煩天討致
　軍旅亡失誅戮省臣使得其地何補于國兵宜止勿
　用章再上事卒罷延祐元年拜中書參知政事遷御
　史中丞世延劾奏右丞相特們徳爾罪惡詔奪其官
　職進昭文館學士乞補外拜四川行省平章政事墾
　江津巴縣閑田七百八十頃歲得粟萬一千七百石
　明年特們徳爾復居相位誣以罪逮世延繫刑曹左
　丞相拜珠言世延無辜得㫖出獄泰定四年復為御
　史中丞加翰林學士承㫖文宗即位拜中書平章政
　事與虞集修經世大典屢奏衰老乞解政務養疾于
　金陵之茅山卒贈上柱國魯國公諡文忠
明髙斗南字拱極徽州人明初以州薦授四川定逺知
　縣惠政多方民為之謡曰江上髙樓鼓角鳴至今吹
　出斗南聲三載考績以他故下刑部獄定逺耆民赴
　闕奏其亷能太祖赦之仍命知定逺賜賚特優宴而
　遣之時舉天下亷官斗南與焉九載考最陞雲南新
　興知州新興人愛戴如定逺居數年以衰老乞閑薦
　子恂以代上允之厚遣以歸
　髙恂字士信斗南子十二歲通五經博極羣書尤善
　屬詩文習騎射以父薦召至京太祖竒之命翰林兵
　部兩試焉文武皆優等授禮科給事中奏劾不避權
　貴涖父職知新興州時安南王陳日煃為黎季所弑
　阻聲教新興宻邇安南上遣成國公朱能往討之命
　恂權行司馬大將而下咸聽節制乃以大軍二十萬
　協能航海趨安南宣揚教化撫順凶逆備諭慰安之
　意蠻人肅然清平獻功方至新興病卒年三十七三
　軍慟哭
　門克新禮縣人以儒士為秦州訓導生徒多有成效
　洪武二十六年秩滿入覲上親詢以民間政事得失
　克新敷奏亮直特命為左賛善應制作萬里長江圖
　記晉禮部尚書卒於官上自製祭文遣官諭祭
　胡彦祥徽州人少有大志刻苦力學永樂中以鄉貢
　為肅寧令自奉清約取予不茍擢監察御史巡按非
　直除強扶弱貴戚斂手遷知眉州徳威並施重農興
　學修堰以廣水利陞知保寧府再遷河間擢山西參
　政禄俸自給外悉以給公家無私焉
　髙儒字崇文恂之子以鄉貢授豹韜衛經歴改懐來
　衛亷謹勤事九年陞山西石州同知石州田賦積年
　逋廢儒亷慎仁信凡利弊因革力贊長吏為之而隂
　運其機踰年大治
　王恕秦安人永樂中以衛經歴被選督脩皇城文皇
　帝幸城見恕老成諭左右曰此可作臺諫者事竣擢
　御史巡按廣西遷雲南按察僉事所在以風力稱
　劉紀秦安人永樂間以國子生授工部主事奉勅巡
　視淮北河道屢疏頗中時弊當道不恱乃罷歸
　張翼秦安人永樂間鄉舉授御史巡按江西歲大祲
　莩殣相屬翼繪圖上疏請賑之發帑金數十萬全活
　甚衆又江岸地斥鹵可田翼命開墾給牛種鑿渠道
　灌田萬餘頃民以殷富劾寵臣劉觀貪婪不法帝即
　遣戍觀又劾中涓陽進怙寵要恩為中官所嫉忌致
　仕歸
　胡璉字大用秦安人國子生景泰間授南皮知縣嚴
　以懲奸平以近民盜不涉境蝗不害稼民用乂安九
　載乞休攀送者相望於路若失慈母
　王福秦安人以國子生任蒲州知州剛直有聲
　張錦字尚絅秦安人成化中進士授刑部主事歴郎
　中鞫訊明審奉命賑畿輔災及治方山慶成二王獄
　還稱㫖遷大理寺丞右少卿擢右副都御史巡撫宣
　府劾罷中官武將守備不職者未幾巡撫保定諸府
　有貴臣為都御史秦紘所劾贓以萬數怙勢求免卒
　正其罪以疾乞歸子潛𢎞治六年進士歴官山東右
　參政
　張銳字抑之秦州人成化十一年進士在刑曹以平
　恕稱知吉安府政教並舉以剛直忤權貴調漢陽益
　厲嚴操參政山東歸講學不倦閭里薰徳隴西學者
　稱之
　王爵字錫之秦州人自少潛心力學及長從周蕙學
　知操存法郡守秦紘恱之與講求操存之學其教後
　學以誠敬為本𢎞治初以國子生仕保安州判出納
　惟公會計允當日不憚勞及歸秦紘贈以揚州鹽引
　數百石爵辭不受布衣疏食坦如也
　文獻徽州人成化中舉人為監察御史以正直稱巡
　按北直雲南河南所至貪汚吏望風遁去河南有賊
　殺人奪貨悞坐平民獻密訪得賊捕訊獲贓及兇器
　人稱其神奉命閱盧氏銀幣捜剔宦官監督弊以紓
　民怨宦官銜之令人暮踰牆投金寢所翌日劾獻被
　繫下獄值風雷之變即日赦出陞山東僉事擢湖廣
　副使治行卓異威聲大振
　王謙徽州人由監生知夀州單車赴任將入境移檄
　杜絶奔競至州宣布徳威勸農桑别善良恤鰥寡發
　奸摘伏號稱神明除去弊端疏通利源百姓安樂九
　載考績民赴京乞留朝廷褒之加參議赴任三十餘
　年以衰老致仕
　夏景和字時雍秦州衛籍成化二十年進士授行人
　擢監察御史持紀剛正人不敢干以私孝宗以其好
　直諫每曰黑秀才知之又上疏矣陞山西副使劉瑾
　誣以事逮繫獄論輸米八百石後事白遷右副都御
　史巡撫宣府
　蘓民字天秀秦州人𢎞治中進士授榆次知縣榆次
　健訟且易騰謗民亷以直已訟息謗弭徴為兵部主
　事逆瑾搆之謫為梓潼驛丞時蠻人叛巡撫進𠞰民
　領兵從征有功瑾誅復官工部主事改吏部歴文選
　郎中澄别流品有清譽歴光禄卿節財萬計陞工部
　右侍郎改南京兵部考滿道經榆次父老百姓萬人
　遮道邀迎尋補刑部侍郎
　王綸字大經秦安人國子生授湯隂令剛方不撓摧
　抑權豪民翕然稱頌瑾用事遣官校過縣恃勢不遜
　綸執而杖之坐事下詔獄奪職
　張潜字川昭秦安人錦子𢎞治六年進士歴官山東
　參政學問淵博明習練達歴任所在政事有聲
　胡士濟字濟民秦安人璉子以貢入太學成化末仕
　成都訓導以文行導諸生遷鹽亭學諭又除雙流諭
　亦以文行教諸生兩攝縣印惠政及民頌聲載道
　侯一元字應乾秦安人進士授工部主事監閘濟寜
　中官恒乗樓船匿賈客貨越次開閘官無敢問一元
　至令舟以序進閘啟閉以時有敢匿貨貿進者懲以
　法自是中官不敢横改兵部職方郎中病免以薦起
　吏部郎中卒於官
　堅晟字伯明秦州人由國子生歴知博平縣東郡盗
　起東昌屬邑半不守漸逼博平人心思遁晟嚴戒固
　守乃閉妻子於宅圍之以棘云賊到爾輩可自裁人
　心感動盗攻五日去百姓為建生祠遷薊州改通州
　通衝而劇晟敏而直中貴迫董同知墮河晟以狀聞
　置中貴於法心銜之明年以郡守罪中貴挾私波及
　晟謫雲南同知尋復遷安州改寧州所至藉甚
　尹琭秦州人𢎞治進士授太平知縣剛方梗介民以
　真父母稱之徴入將擢臺諫改知平定州後以大計
　誤陷郡邑寃之
　張鳳字廷儀徽州人以貢士任長子深澤二縣教職
　陞林泉王府教授輔導匡正王不聽遂乞休歸性豪
　邁有才辨議論若決江河成化末居家上疏論時政
　十事皆切時弊居鄉亷介不干人以私
　胡纘宗字可泉秦安人正徳三年進士知蘓州府釐
　革積弊興講學書院表義烈歴浙江參政陞副都御
　史巡撫山東魯王愎諫恣惡奏請詔奪其禄裁䕶衛
　總理河道經畫有方改撫河南疏請賑饑歸築别墅
　日閉閣著書有鳥䑕山人集秦安秦州鞏郡諸志春
　秋本義等書
　黄世經字時濟秦州人成化進士授修武縣縣當衝
　路政事勤敏聽訟明決輸賦均平修武大治擢監察
　御史遷雲南副使提刑惟慎肅政惟明滇民感之
　胡來縉字東泉秦州人舉於鄉知大興縣大興在輦
　轂下貴戚雜沓人皆為縉恐縉曰京縣之難難在逐
　情棄理惜官曲法吾惟視理守法人心孰無公道得
　失何知焉氷檗自矢勤敏供職三年權貴懾伏進司
　農郎革宿弊殆盡陞山西按察司副使
　郭莊字子莊徽州人隆慶二年進士以庶吉士授御
　史辛未按吳吳貴人子弟多闗說一切以法治之癸
　酉按蜀會多盜檄府道剿治盗遂息蜀府有所請於
　朝乆沈閣莊為請得允王饋以金莊却之王益重之
　丁丑掌河南道主計吏不敢通餽遺再入吳督學黜
　纎巧崇醇雅士風翕變
　胡忻字慕東來縉子萬厯十七年進士知臨汾縣庭
　無滯訟獄無縲囚日惟申明鄉約官民相習若父子
　晉工科給事三殿大工閹商扶同冒破幾百萬上疏
　發其奸弊請身任其事以二十萬起工遂減十之五
　其他論陵寢論河工轉禮垣請郊祀請日講參稅監
　祈撤回梁永論虚礦開豁賠累秦人並受其福引疾
　歸
　楊名顯字心虞秦州人明末舉人除山西山隂縣令
　善政為良吏最行取刑部主事晉郎中差恤刑山東
　全活甚衆陞廣東布政使罷除差官及掛添火耗之
　費歲省民財無算
直𨽻階州
魏楊大眼階州人武當氐難當之孫少有膽氣跳走如
　飛孝文南伐令尚書李冲典選征官大眼往求冲弗
　許大眼曰請出一技便出長繩三丈許繫髻而走繩
　直如矢馬馳不及冲曰逸材也遂用為軍主所經戰
　陣勇冠六軍除輔國將軍宣武徴為太尉長史持節
　東征人慕其勇觀者如市還加平東將軍大眼善騎
　乘裝束雄竦擐甲周旋撫循士卒自為將帥常衝突
　堅陣當其鋒者無不摧拉出為荆州刺史荆蠻不敢
　為冦雖不學常令人讀書而坐聽之悉能記識令作
　露布皆口授之而竟不多識字也
宋丁焴字晦叔福津人為人剛直不受私謁累官至太
　府少卿嘉定間為利州路安撫使兼知興元府决事
　明白吏民信服魏了翁稱曰丁晦叔武階一人而已
　張威字徳逺成州人貧甚賣藥自給或言其才勇乃
　令戍邊開禧用兵威與敵每戰輒捷以功補本軍將
　領吳曦既誅遣將復西和州威率衆先登敗金人於
　板橋遂取西和陞統制由是威名大振陞天水縣為
　軍命威為守屢立竒功擢利州副都統制嘉定間金
　分道入蜀威却之又破之於金斗鎮潛遣石宣等襲
　於大安軍大破之威以勇見稱每戰輒克臨陣戰酣
　則精采愈奮兩眼皆赤時號張鶻眼金人憚之軍律
　整嚴兵行常若銜枚每與百姓避路買食物則價倍
　于市無敢多取
　張詔字君卿成州人少𨽻張俊帳下積功守和州嘗
　奉命使金一日金國持所繪祐獻二陵像至館中皆
　北地服詔向之再拜館人問之答曰詔雖不識其人
　但龍鳳之姿天日之表自非恒民祖宗也孝宗聞而
　嘉之初趙汝愚奏請以詔代領武興軍杜吳氏握兵
　之漸及汝愚既知樞宻力請於光宗曰若武興朝除
　帥則臣夕拜命上許之乃以詔為成州團練使興州
　諸軍都統制詔在興州甚得士心
明汪滸成縣人世顯七代孫正統進士授戸部主事陞
　員外郎中景泰間奉勅選募隴右民兵禦敵有功遷
　蘓州知府政績著聞
　王存禮階州人成化十四年進士授評事轉左寺副
　讞獄明允陞山西僉事松潘副使詢民疾苦杜科斂
　定更番轉戍法軍民便之尚儉崇厚闢邪匡正松潘
　稱治歸田築草堂吟咏自適著書課子不干謁當事
　龍光階州人成化舉人知巴縣以清勤稱最居家孝
　友
　李文明階州人正徳中舉人授叙州同知治政清亷
　蜀民稱頌及歸宦橐蕭然寠居丘園不謁公庭
　崔觀階州人正徳中舉人為巴縣教諭師道端嚴士
　多成就分俸濟貧不營家計著學庸補說
　葉紹先文縣人舉正徳十四年鄉試授寧津知縣清
　亷著聞
　蹇來亨階州人嘉靖甲子舉人知峩眉縣補綿竹渠
　縣所至清慎蜀民感頌
　王繼禮字行之文縣人嘉靖中進士知常熟縣海冦
　擾民相機擒之冦平賜白金文綺以薦擢監察御史
　巡視團營權度兵餉整肅軍容劾罷役占科剋諸將
　領巡按兩浙懲奸不少假而居心持平都御史臺稱
　為賢後遷徽州知府在郡持㢘秉公大獄立判遷浙
　江按察司副使巡察河濵嚴防禦廣儲犒敵人不敢
　犯境歴遷至湖廣按察使
　朱希晦文縣人貢生知新樂縣居官亷明歸里蕭然
　日與故舊相歡剛正無曲過門者必式
　張九經文縣人嘉靖中舉人任太原府通判居官守
　正不求聲譽一生嗜古好學不問家産晚年尤究心
　窮理之功鄉人矜式
　張九功文縣人嘉靖舉人初任河南武安知縣陞知
　涿州遷王府長史居官清慎解組歸克敦孝友精岐
　黄術在官在家全活無算
　武彦成縣人剛勁嚴明才識過人初任湖廣按察司
　經歴能聲逺播薦監察御史風裁峻厲陞浙江寜波
　知府
　蕭籍文縣人萬厯二十二年舉人授澠池知縣歴陞
　澤州知州居官精明吏不敢欺澠池為立生祠處鄉
　清正尤善詩文
　陳尚表成縣人萬厯中恩選初任厯城丞有賢聲陞
　知井研縣廉明益著陞眉州知州會奢酋作亂築城
　防禦募兵驅敵勞績顯著陞湖廣常徳同知
　劉大猷文縣人萬厯舉人初任萬泉知縣調太平陞
　戸部主事至潞安知府所在多政績處繼母異弟孝
　友並稱言動不茍鄉評推重
　趙守廉階州人以明經授東昌推官振幽理寃黜貪
　舉賢陞崇慶州
直𨽻肅州
漢張奐字然明敦煌酒泉人父惇為漢陽太守奐少遊
　三輔學歐陽尚書舉賢良對䇿第一拜議郎遷安定
　屬國都尉南匈奴合羌入冦奐擊降之郡界以寧羌
　豪帥感奐恩徳上馬二十匹先零酋長又遺金鐻八
　枚奐並受之而召主簿於諸羌前以酒酧地曰使馬
　如羊不以入廏使金如粟不以入懐悉以金馬還之
　羌性貪而貴吏清奐正身潔已威化大行遷使匈奴
　中郎將時休屠各及烏桓同反兵衆大恐奐坐帳中
　與弟子講誦自若乃潛誘烏桓使斬屠各渠帥襲破
　其衆諸胡悉降明年梁冀誅奐以故吏免官禁錮皇
　甫規上章薦舉復拜武威太守舉尤異遷度遼將軍
　數載間幽并清静徴拜大司農鮮卑聞奐去招結南
　匈奴等冦掠緣邊九部復拜奐䕶匈奴中郎將諸羌
　聞奐至悉降凡二十萬口又復擊破先零諸羌論功
　當封奐不事宦官賞遂不行惟賜錢二十萬除家一
　人為郎並辭不受而願徙屬𢎞農華隂舊制邊人不
　得内移惟奐因功特聽竇武陳蕃謀誅宦官事泄中
　常侍曹節等矯制使奐圍武武自殺蕃見害後知為
　節所賣加封不受明年青蛇見於帝座大風雨雹拔
　木奐上書言竇武陳蕃志寧社稷方直不回以讒受
　誅災眚之來盖為此也天子深納其言左右皆惡之
　下詔􁂒責遂陷以黨罪禁錮歸田里奐閉門不出著
　尚書記難三十餘萬言董卓慕之遺縑百匹奐不受
　卒年七十八武威多為立祠所著銘頌書教誡述志
　對䇿章表二十四篇
　張芝字伯英奐長子少持髙操勤學為儒宗太尉辟
　公車徴皆不就號張有道尤好草書學崔杜之法為
　世所寳韋仲將謂之草聖弟昶字文舒亦善草書
魏龎淯字子冀酒泉表氏人也初以涼州從事守破羌
　長會武威太守張猛反殺刺史邯鄲商猛令曰敢有
　臨商喪死不赦淯聞之棄官晝夜奔走號哭喪所訖
　詣猛門衷匕首欲殺猛猛知其義士勅遣不殺由是
　以忠烈聞太守徐揖請為主簿後郡人黄昂反圍城
　淯棄妻子夜踰城出圍告急於張掖燉煌二郡感其
　義遂為興兵未至而城已陷揖死清乃收斂揖喪送
　還本郡行服三年乃還魏王聞之辟為掾屬文帝踐
　阼拜駙馬都尉遷西海太守賜爵闗内侯
　楊豐本名阿若字伯陽酒泉人少游俠常以報仇解
　怨為事建安中郡中強族黄昂殺太守徐揖重募取
　豐豐遂逃走武威太守張猛假豐為都尉使齎檄告
　酒泉聽豐為揖報仇豐遂單騎入南羌中合衆得千
　餘騎從樂浪南山中出指趨郡城未到三十里令騎
　下馬曳柴揚塵酒泉人望見以為東大兵到遂破散
　羌捕得昂豐遂殺之黄初中河西興復豐乃還郡舉
　孝亷州表其義勇詔即拜駙馬都尉
晉祈嘉字孔賔酒泉人少清貧好學年二十餘西至燉
　煌依學官讀書貧無衣食為諸生厮養以自給遂博
　通經傳精究大義西遊海渚教授門生百餘人張重
　華徴為儒林祭酒性和裕教授不倦受業弟子二千
　餘人
隋趙才字孝才酒泉人祖隗魏樂浪太守父夀周順政
　太守才少驍武便弓馬性麤悍仕周為輿正上士隋
　髙祖受禪以功至上儀同煬帝即位轉右驍衛將軍
　以才藩邸舊臣漸見親待才亦精勤匪懈所在有聲
　從征吐谷渾為行軍總管出合河道破賊以功進金
　紫光禄大夫帝將幸江都才見四海土崩諫請還京
　師安兆庶帝大怒以才屬吏旬日乃出之
安西
漢盖勲字元固燉煌廣至人舉孝亷為漢陽長史時武
　威太守恣行貪横從事蘓正和案致其罪涼州刺史
　梁鵠欲殺正和訪之於勲勲素與正和有隙或勸因
　此報隙􁆇曰不可謀事殺良非忠也乘人之危非仁
　也乃諫鵠從其言正和得免詣勲謝􁆇不見曰吾為
　梁使君謀不為蘓正和謀也怨之如初叛羌圍䕶羌
　校尉夏育勲與州郡合兵救育為羌所破士卒多死
　􁆇被三創堅不動羌滇吾素為勲所厚乃以兵扞衆
　曰盖長史賢人汝曹殺之為負天􁆇罵曰促來殺我
　滇吾下馬與􁆇勲不肯上為賊所執羌人服其義勇
　不敢加害送還漢陽後刺史楊雍表􁆇領漢陽太守
　時大飢人相食勲調榖廩之活者千餘人徴拜討虜
　校尉勲與宗正劉虞佐軍校袁紹同典禁兵􁆇曰上
　甚聰明但壅蔽於左右耳若誅嬖倖抜英俊以興漢
　室豈不快乎未及發而司𨽻校尉舉􁆇為京兆尹時
　長安令楊黨父為中常侍􁆇案得其贓千餘萬并連
　黨父威震京師􁆇雖在外每軍國宻事帝常手詔問
　之及董卓擅權公卿莫不卑下惟􁆇長揖争禮􁆇雖
　強直不屈而内厭於卓不得意卒遺令勿受卓賻贈
　張恭敦煌人為郡功曹恭素有學行郡人推行長史
　事恩信甚著時酒泉張華張掖張進各據郡恭遣從
　弟華攻酒泉沙頭乾齊二縣又遣鐵騎二百出張掖
　北河逢迎太守尹奉於是張進張華遂詣金城太守
　蘓則降黄初二年下詔褒揚賜爵闗内侯拜西域戊
　巳校尉數歲徴還授以侍臣之位恭至敦煌固辭疾
　篤太和中卒贈執金吾後子就為金城太守父子著
　於西州
晉張斆字祖文就之子𢎞毅有幹武帝時為廣漢太守
　王濬在益州受中制募兵討吳無虎符斆收濬從事
　列上由此召斆還帝責斆何不宻啟而便收從事斆
　曰蜀漢絶逺劉備嘗用之輒收臣猶以為輕帝善之
　官至中郎將子固字元安有斆風為黄門郎
　段灼字休然敦煌人世爲西土著姓果直有才辯少
　仕州郡稍遷鎮西司馬從鄧艾破蜀有功封關内侯
　武帝即位灼上書追理艾事帝嘉其意前後陳事輒
　見省覽擢為明威將軍魏興太守
　索靖字幼安敦煌人靖有逸羣之量與鄉人范衷張
　甝索紒索永俱詣太學馳名海内號稱敦煌五龍四
　人並早亡惟靖該博經史兼通内緯州辟别駕郡舉
　賢良方正對䇿髙第拜駙馬都尉出為西域戊巳校
　尉張勃表靖才藝絶人宜在臺閣武帝納之擢為尚
　書郎與尚書令衛瓘俱以善草書知名拜酒泉太守
　惠帝時賜爵闗内侯靖有先識知天下將亂指洛陽
　宫門銅駝歎曰會見汝在荆棘中耳元康中卒贈司
　空諡曰莊所著有五行三統正驗論辯理隂陽氣運
　索子晉詩各二十巻又作草書狀
　索綝靖少子字巨秀少有逸羣之量靖每曰綝廊廟
　之才非簡札之用州郡吏不足汙吾兒也舉秀才除郎
　中屢立戰功除安西將軍馮翊太守綝有威恩華夷嚮
　服賊不敢犯及懐帝蒙塵長安又䧟綝紏合義旅小大
　百戰頻破賊黨復定宗廟尊立愍帝遷尚書左僕射
　索襲字偉祖敦煌人虚静好學不應州郡之命舉孝
　廉賢良方正皆以疾辭游思隂陽之術著天文地理十
　餘篇多所啟發不與當世交通張茂時敦煌太守隂
　澹竒而造焉經日忘返出而歎曰索先生碩徳名儒
　真可以諮大義澹欲行鄉飲之禮請襲為三老
魏宋繇字體業敦煌人少以孝聞長博通經史事涼武
　昭王歴位通顯家無餘財雖兵革間誦講不輟後入
　魏拜河西王右丞相賜爵清水公
　劉昞字延明敦煌人父寳以儒學稱昞年十四就博
　士郭瑀受業妻以女後隠居酒泉不應州郡命弟子
　受業者五百餘人李暠徴為儒林祭酒從事中郎遷
　撫夷䕶軍雖有政務手不釋巻著畧記敦煌實録方
　言靖恭堂銘諸書注周易韓子人物志黄石公三畧
　行於世世祖平涼州夙聞其名拜樂平王從事中郎
　尚書李沖奏昞河右碩儒除其一子為郢州雲陽令
　太保崔光奏復其孫等三家河西人以為榮
　索敞字巨振敦煌人為劉昞助教專心經籍盡傳昞
　業涼州平入魏以儒學為中書博士京師貴游之子
　皆敬憚威嚴多所成益敞以喪服散於衆篇遂撰為
　喪服要記後出補扶風太守在位清貧卒贈涼州刺
　史諡曰獻
　張湛字子然敦煌人魏執金吾恭九世孫湛弱冠知
　名涼土好學能文有大志魏太武平涼州賜爵南浦
　男司徒崔浩重之曰敦煌張湛有儁才見稱於西州
　湛至京師家貧不立而操尚無虧浩嘗給其衣食薦
　為中書侍郎湛知浩必敗固辭每贈浩詩頌多箴規
　之言
　闞駰字𤣥隂敦煌人博通經傳聰敏過人三史羣言
　經目輒誦時人謂之宿讀註王朗易傳撰十三州志
　沮渠䝉遜甚重之常侍左右訪以政治損益拜秘書
　考課郎中典校經籍刋定諸子三千餘巻牧犍重之
　拜大行遷尚書及姑臧平樂定王丕鎮涼州引為從
　事中郎丕薨後遷京師家甚貧敝不免飢寒
　范紹字始孫敦煌人少聰敏年十二父命就學師事
　崔光以父憂廢業母誡之曰汝父卒日令逺就崔生
　希有成立今已過朞宜遵成命紹遂赴學太和初充
　太學生頗涉經史孝文選為門下通事令史遷録事
　掌奏文案帝善之歴位并州刺史太常卿
北齊宋游道繇曾孫弱冠隨父任父亡吏人贈遺一無
　所受事母以孝聞後魏時為殿中侍御史臺中語曰
　見惡能討宋游道孝莊即位除左兵中軍後入北齊
　為尚書左丞
　宋顯字仲華敦煌人性果毅有幹用初事爾朱榮稍
　遷為記室參軍後歸齊神武為行臺左丞拜西兖州
　刺史遇事勇决有氣幹及河隂之戰深入沒於行陣
　贈爵司空公
周令狐整字延保敦煌人㓜聰敏沉深有識量學藝騎
　射並為河右所推刺史魏東陽王元榮辟整為主簿
　加盪冦將軍進趨詳雅對揚辨暢謁見之際州府傾
　目嘗謂僚屬曰令狐延保西州令望豈州郡之職所
　可縶維但一日千里必基武步當委以庶務畫諾而
　已河右擾亂榮仗整防扞州境獲寧張保據河西殺
　刺史成慶晉昌人吕興等復害郡守郭肆以郡應保
　整先定晉昌斬吕興進軍擊保平之以狀聞遂立為
　𤓰州義首整以國難未寧常願舉宗効力遂率鄉親
　二千餘人入朝隨軍征討整善於撫馭躬同豐約是
　以士衆並忘羈旅盡其力用累遷驃騎大將軍加侍
　中初梁興州刺史席固以州來附周文以固為豐州
　刺史固多虧政典朝議宻欲代之而難其選令整權
　鎮豐州整廣布恩威傾身撫接數月之間化洽州府
　除豐州刺史及秩滿代至吏民戀之老幼送整逺近
　畢集數日停留方得出界其得人心如此拜御正中
　大夫整雅識情偽尤明政術恭謹廉勤常懼盈滿故
　歴居内外所在見稱進位大將軍宇文䕶執政欲委
　以腹心整辭頗忤其意䕶疎之及䕶誅附會者伏法
　整獨保全人稱其先覺卒諡曰襄子熙
　令狐休整弟幼聰敏有文武才與兄整同起兵逐張
　保授帥都督後為敦煌郡守在郡十餘年甚有政績
隋令狐熙字長熙整子性嚴重有雅量雖在私室終日
　儼然不妄通賔客凡所交結皆一時名士博覽羣書
　尤明三禮善騎射為夏官都上士母憂去官殆不勝
　哀其父戒之稍加饘粥服闋除駕部復丁父憂非杖
　不起人聞哭聲莫不下淚及武帝平齊以留守功進
　位儀同隋髙祖受禪進爵河南郡公討吐谷渾以功
　進上開府拜滄州刺史風教大洽開皇四年上幸洛
　陽熙來朝及還百姓出境迎謁歡聲盈路在州有瑞
　麥甘露八年徙為河北道行臺度支尚書兼吏部尚
　書號為明幹上甚任之汴州殷盛多有姦俠以熙為
　刺史下車禁游食抑工商星居者勒為聚落僑人逐
　令歸本決遣滯獄令行禁止上聞而嘉之其年來朝
　考績為天下之最以嶺南夷數起亂徴拜桂州十七
　州總管諸軍事封武康郡公熙至部大𢎞恩信溪洞
　渠帥相率歸附為建城邑開設學校邊夷感化
　薛世雄字世英本河東汾隂人其先寓居敦煌世雄
　兒童時與羣輩戲輒畫地為城郭令諸兒為攻守勢
　不從令者輒撻之諸兒畏憚莫不齊整其父見而竒
　之謂人曰此兒當興吾家年十七從周武帝平齊以
　功拜帥都督隋開皇中數有戰功累遷車騎將軍煬
　帝即位為右監門郎將進位通議大夫世雄性亷慎凡
　行軍破敵之處秋毫無犯帝嘉之超拜右翊衛將軍
　歲餘為玉門道行軍大將從帝征遼遷左禦衛大將
　軍仍領涿郡留守卒子四人並以驍勇知名
唐薛萬均敦煌人世雄子與弟萬徹事唐授上柱國永
　安郡公破竇建徳平梁師都從李靖討吐谷渾勇盖
　三軍遷本衛大將軍又副侯君集討髙昌降麴智盛
　皆有功進潞國公
　薛萬徹與兄萬均歸髙祖授車騎將軍武安縣公從
　李靖討突厥頡利可汗副李勣擊薛延陀以功遷代
　州都督右武衛大將軍太宗嘗曰當今名將惟李勣
　江夏王道宗薛萬徹而已
　王君㚟字威明𤓰州常樂人為河西節度使開元十
　四年吐蕃冦甘州焚掠而歸君㚟勒兵躡其後至青
　海大破之獲其羊馬輜重萬計而還以功遷大將軍
五代李珽河西敦煌人唐末舉進士為監察御史丁内
　艱貧無以塟乞食而後塟飢卧廬中聞者哀憐之趙
　匡凝鎮襄陽辟掌書記梁太祖破匡凝得珽喜曰此
　真書記也除知制誥辭不拜出知曹州曹州素劇難
　理珽至以治聞遷兵部郎中崇政院直學士許州馮
　行襲有牙兵二千故蔡卒太祖懼為變行襲嚴酷欲
　誅從事魏峻遣珽代行襲為留後乃理峻寃立出之
　太祖喜曰珽果辦吾事會歲饑盗刼汴宋間曹州尤
　甚太祖復遣珽治之珽至索賊得大校張彦珂珽甥
　李郊等及牙兵百餘人悉誅之召拜左諫議大夫右
　散騎常侍
　李琪字台秀河西敦煌人少舉進士博學宏辭仕梁
　為翰林學士梁兵征伐四方所下書詔皆琪所為下
　筆輒得太祖意梁亡仕唐為御史中丞累官至尚書
　右僕射琪為人重然諾喜稱人善少以文章知名亦
　以此自負以太子少保致仕卒
　
　
　
　
　甘肅通志巻三十六
欽定四庫全書
　甘肅通志巻三十七
　　忠節
　人臣委質事君平時竭忠盡職遇難殉節致身自古
　忠臣烈士彪炳史冊當時傳為盛事後代猶深景仰
　甘肅自漢迄今代有其人謹列姓名垂諸奕世志忠
　節
臨洮府
晉辛賔狄道人勉弟愍帝時為尚書郎及帝蒙塵於平
　陽劉聰使帝行酒洗爵賔起抱帝大哭聰曰前殺庾
　珉輩故不足為戒耶引出遂加害焉
　辛恭靖狄道人隆安中為河南太守會姚興來寇恭
　靖固守百餘日以無救而陷被執至長安興欲官之
　恭靖厲色曰我寧為國家鬼不為羗賊臣興怒幽之
　别室經三年誑守者乃踰垣遁歸於江東安帝嘉之
　桓𤣥請為諮議參軍置之朝首
　鞠允金城人為雍州刺史愍帝即位以允為左僕射
　領軍持節西戎校尉錄尚書事劉曜逼長安允擊破
　之擒殷凱於陣曜後圍北地太守鞠昌遣使求救允
　率步騎赴之曜復攻長安允與帝至平陽為劉聰所
　幽辱允伏地號哭不能起因自殺聰嘉其忠烈贈諡
　節愍侯
周劉雄字猛省臨洮金城人少機辨慷慨有大志初為
　文帝親信後拜中大夫賜姓宇文氏天和中封周昌
　侯武帝以雄為河州刺史雄先已為本縣令復有此
　授鄉里榮之後進爵趙郡公宣政元年突厥寇幽州
　雄戰没贈亳州總管
隋李襲志字仲先狄道人始安郡丞大業末盜起襲志
　傾私財募士三千乘城拒之或勸其據嶺表取百粤
　效尉陀事襲志曰當相與戮力為宗社雪恥寧蹈忠
　以死不逆節以生遂固守凡二年竟為蕭銑所害
唐辛讜蘭州人雲京孫也學詩書能擊劍重然諾急人
　之急初事李嶧主錢穀性㢘勁慨然常有濟時意後
　龎勛攻杜慆於泗州讜聞之乘舟趨泗口貫賊柵以
　入慆素聞其名握手相慰賊焚淮口讜乃出求援至
　洪澤見戍将郭厚本流涕告急付兵五百與慆表裏
　擊賊大敗之讜入人心遂固圍三月城益危讜復與
　壮士徐珍等夜斬賊柵詣浙西見杜審權時皆傳泗
　州已䧟疑讜為賊計囚之防禦使李嶧稱其忠可信
　審權乃許救合淮南兵五千讜引兵大戰斬賊六百
　級入城慆表其功於朝授御史圍凡十月乃解卒完
　一州以功第一拜亳州刺史乾符末終嶺南節度使
明何銘河州衛指揮同知永樂十年領軍凉州衛遇賊
　力戰而死
　漆堅渭源人任四川重慶府照磨值蜀賊反領鄉兵
　力戰而死
　何勲字朝用銘之孫本衛指揮同知正徳九年征西
　寧及嘉靖五年征洮州俱有功九年戍甘州賊臨境
　同百户孫福力戰陣亡
　陳鍾蘭州衛左所正千户成化四年從大将軍征叛
　賊滿俊於石城臨陣呼副千户李旺盡力報國遂揮
　兵奮擊力戰同死於陣一時壯之
　張瀛字士元蘭州衛左所正千户性孝友忠實臨事
　有為陞指揮僉事正徳十二年秋臨鞏參政張禴檄
　瀛隨征至安定先令軍士入城為保全計挺身出探
　遇敵衆寡不敵戰死至剖其腹事聞加指揮使世襲
　命有司致祭
　姚震河州衛指揮同知陞遊擊将軍正徳辛未調四
　川征勦流賊力戰陣亡
　朱輔蘭州衛右所正千户委守河北安寧堡外敵至
　斬獲有功俄而勢益衆輔力戰為流矢所中而死性
　孝友勤職善撫士卒人共悼惜之事聞贈指揮僉事
　世襲
　妙齡河州人由軍功陞本衛正千户𢎞治十四年領
　兵固原等處遇賊戰死贈指揮僉事
　馮琦河州衛指揮僉事正徳癸酉追𠞰四川流賊戰
　死子恩襲職嘉靖元年領軍於洮州遇賊亦戰死
　蒋繼勲河州衛指揮使嘉靖十一年領軍甘州遇賊
　戰死贈都指揮僉事
　黄命河州營千總明末從參将費邑宰統兵進征四
　川流賊於五丁硤力戰而死
　朱家仕字翼明河州人明末戊辰進士陞山西兵備
　道治蹟有聲李逆陷京師山右訖無堅城家仕義不
　屈投井而死
　韓一麟蘭州人明末以明經司訓寧羌寇至城䧟麟
　以身殉難事聞贈國子監學録
　石崇徳字峻吾狄道人早喪父其母張氏殉節死徳
　寄養外家及長襲祖父職陞金鎖關守備有戰功陞
　固原鎮左營都司㑹流賊襲隆徳崇徳從兵備道陸
　夢龍出兵禦之賊圍陸數匝徳突出重圍聞陸困賊
　中復殺入與陸俱戰死奉㫖贈副總兵
　李承先蘭州衛百户勇畧出衆騎射邁倫天啟間以
　功陞參将殉節
　蒋嘉印蘭州人年弱冠善騎射從督撫𠞰寇有功題
　授都司明末李賊壓境嘉印扈王出城為伏莽土回
　所刧拒敵河滸矢盡被害碎骨層氷中
　段字辛蘭州庠生南陽知府堅曽孫闖寇至衣冠再
　拜自縊於祖祠子婦王氏亦同時自盡
　温楏蘭州人肅藩侍書李冦入城夫妻子女八口闔
　門俱縊死
　林培樑蘭郡庠生李寇入城殉難自縊死
　朱文美蘭州耆民李寇入城同妻王氏並縊死
　李芳李如玊劉子都魏承勲李國琦何天衢賀守王
　官俱固鎮標弁萬厯十八年從總兵劉承嗣征𠞰俱
　奮勇當先殺賊甚多賊更出驍騎伏精兵衝營時天
　大雨承嗣敗績芳等八人俱戰死後立廟致祭
皇清王世德河州衞人博學多謀以軍功陞授臨洮道
　　標中軍守備順治五年遇回變不屈而死
　　李絮飛遼東人順治五年任臨鞏道履任未及兩月
　　值逆回米刺印叛殉節
　　趙翀鄭州人順治五年任蘭州同知回變殉節
　　李淐定興人順治二年知渭源縣政尚平恕五年回
　　變淐議守城奸民為賊内應遂被執淐罵賊不屈死
　　督撫上其事贈按察司僉事廕一子
　　白旂蘭州學正回變殉節
　鞏昌府
　魏龎徳字令明南安貆道人初平中從馬騰擊反羗有
　　功遷校尉封都亭侯以不降蜀漢死魏封其二子為
　　列侯諡壮侯
　宋李彦仙字少嚴寧州彭原人徙鞏州靖康元年應募
　　為石壕尉堅守三觜金人攻之彦仙戰佯北金人追
　　之伏發掩殺千級累功知陜州初金人得陜用降人
　守之招集散亡彦仙隂遣人厠其間乃引兵攻南郭
　潛師薄東北隅所納士内應譟而入復陜州乗勝渡
　河列柵中條諸山郡邑皆響附金羅索竒其才啗以
　官彦仙斬其使復遣人招降彦仙命强弩一發斃之
　金益兵攻城城陷彦仙率衆巷戰矢集身如蝟左臂
　中刃不斷戰愈力既而投河死之贈彰武節度使建
　廟號忠烈諡忠威
　馬堃宕昌人家世以忠勇為名将堃以六郡鎮撫使
　咸淳中元将楊文安與堃同里諭使降堃不從文安
　乃列柵攻城潛遣勇士躡雲梯宵登斬關納外兵堃
　悉力巷戰兵敗力屈而死
　馬塈堃弟咸淳中知欽州徙邕州撫諸蠻及治關隘
　皆有條理邊陲晏然宋亡塈因留静江總屯戍諸軍
　守城元将阿里哈雅以兵夾攻塈兵敗哈雅使人招
　降塈發弩射之攻三月前後百餘戰訖無降意城破
　塈率死士巷戰被執殺之斷其首猶握拳起立踰時
　始仆
金郭哈瑪爾㑹州人以善射應募累立戰功官蘭㑹洮河
　元帥大興初西州望風降元哈瑪爾堅守孤城集州内
　金銀銅鐵雜鑄為砲殺牛馬食戰士悉焚廬舍積聚
　曰無使資敵軍士死傷過半益奮力死守度力不支
　乃命積薪州廨呼集家人及城中将校妻女盡焚之
　城破猶鏖戰良久士卒弓盡矢絶者即先挺身入火
　中哈瑪爾獨上大草積發三二百矢皆中矢盡自焚死
明王良輔隴西人正徳間以國子生授河南沈丘縣學
　訓𨗳汴東盜起流劫郡縣賊至城下良輔督兵防禦
　竭力拒賊城陷良輔帥子禮諸生陳善等與賊接戰
　被執罵賊不屈與禮及家人俱受害當路奏聞賜恤
　程斌㑹寧人為戎伍總旗有勇畧先是虜犯蘭靖遊
　擊哈欽與戰敗績幾為所及斌力捄得免萬厯二年
　西畨劫階岷境總兵孫國臣以斌為先鋒斌手刃畨
　賊百餘人焚斃不可勝計後入叢林失歸路被殺軍
　門為䕶其喪葬具奏厚恤其家
　劉躍龍安定人舉天啟元年鄉試任河南開封府同
　知威治豪强惠撫小民解任歸適當闖冦龍盡出已
　囊繕城郭募鄉兵為捍禦計城破罵賊不屈而死
　趙率教靖逺人萬厯中歴延綏參将屢著戰功為将
　㢘勇待士有恩勤身奉公勞而不懈經畧袁應泰薦
　擢副總兵以樞輔孫承宗令編次難民為兵悉加精
　練餘給牛種屯田承宗上其功於朝擢總兵官右都
　督後因戰中流矢陣亡贈恤立祠
　關永傑字人孟鞏昌衛人状貌竒偉登進士授開封
　推官强直不阿攝府事興利去患民畏愛之以憂歸
　起官紹興遷兵部主事擢河南按察僉事備兵陳州
　多異政時李自成擾亂中州永傑繕城修備率士民
　分堞守賊遣使說降斬其頭懸之城上賊怒攻破之
　永傑格殺數賊身中數刃大罵而死事聞恤贈光禄
　寺卿
　戴天安定貢生闖賊陷鞏昌屬縣皆降獨安定拒守
　賊圍城邑人欲開門迎降天與貢生張國紞甲胄至
　縣堂按劍號令誓死守城城陷與紞死之時諸生張
　大才同弟大訓分守南城城陷不屈罵賊死監生張
　大韶墜城死僕掌兒亦死
　李茂實隴西人歳貢授青州府通判時飢民嘯聚刧
　掠州縣茂實自本城至新泰縣凡十餘戰屢挫賊鋒
　既而衙兵潰散茂實力戰遇害瀕死罵不絶口
　崔𢎞宇鞏昌衛世襲百户明末流賊薄郡城勢甚熾
　巡按賈多男坐東城樓陳兵簡将令出師破賊諸衛
　弁懼𢎞宇獨請行賈降坐與揖把酒手扶上馬出東
　郭與賊遇𢎞宇善射賊應弦落馬乘勝追殺之矢盡
　遇害賈哭之慟關永傑為文誄之
　張傑隴西生員李賊破西安袁宗弟取鞏昌傑倡義
　糾衛弁崔光祖等據寧逺魯班山思欲恢復鞏昌自
　成逆将攻山破之傑罵賊死妻李氏亦殉其難
　王保民安定庠生賊李自成攻安定保民號於衆曰
　協心堅守賊進城無噍𩔖矣率諸子姪力戰三晝夜
　兄保泰弟保貞子敬俱庠生一時同被賊刃姪孫𢎞
　毅射殺二十餘賊賊多識之入城碎其屍同時監生
　陳周鼎庠生石瑄髙朝鳳罵賊不屈死康維新李洲
　楊毓秀陳周瑞陳周哲俱墜城死楊中葵巷戰死劉
　翹名楊九儀王璽薛三戒楊道泰與保民同議守城
　者賊指名審訊皆不屈被殺義民梢栢張問行孫印
　于應泰張一才張懋齡李太昇王臣竭力捍守手刃
　多賊俱被殺
　馮維京通渭諸生貧不自給為人訓詁性耿介明末
　闖賊冦渭維京攜其婦避於水岔遇賊叱之跪維京
　指賊大罵賊斷其足罵不絶口而死
　張永祚字錦基通渭諸生少失父奉母至孝明末闖
　賊圍渭永祚登城以守時勵於衆矢石盡永祚知不
　免乃持盃酒與母兄訣城陷賊露刃逼降永祚張目
　大罵即投井中死次日扶屍出神氣如生怒目未瞑
　温元春拔貢郭梁監生杜桂枝金章王汝盤生員皆
　寧逺人明荘烈帝殉國五人散家貲募丁勇以大義
　激衆衆多從之其後勢不敵俱死於難無一人肯倖
　脫者
　薛國正西和庠生明末流冦破西和國正率鄉兵迎
　戰於西門巷口衆皆逃潰賊圍之挺身力戰矢下如
　雨罵賊自刎而死巡方旌其忠烈
　王國興靖逺選貢授山東壽光縣丞署縣印遭闖賊
　變殉難死
　房加寵靖逺人任四川綦江㕘将殁於戰
　徐承斌岷州百户崇禎四年領兵赴秦州𠞰流寇陣
　亡
　楊承芳岷州衛指揮僉事陞環縣守備回籍賊登城
　承芳率家僕數十人拒戰復抵賊壘大戰疊河之南
　死於陣
　　梁建中岷州衛諸生崇禎七年十一月初一日夜賊
　　踰城而上建中上城拒之復繞城大呼城中人起時
　　建中遇害賊亦帶傷而下城賴以完
　　曹思正岷州人以孝㢘授河南襄城令氷檗自矢襄
　　人愛戴之李自成陷城遂殉於難
　　丁光耀光彩洮州庠生明末流冦圍洮光耀等奮不
　　顧身出城與賊血戰而亡
　　王廷璋洮州歳貢歴任四川璧山知縣致仕回家流
　　冦至洮不食而死
　　奐緯西固人明末任直𨽻巢縣訓導李賊破巢罵賊
　　死之
皇清杜懋哲直𨽻人順治四年任岷州同知立法嚴整
　　諸弊悉除五年四月回賊作亂執懋哲欲降之懋哲
　　罵不絶口被害
　　劉繼祖順治三年補道標中軍守備值回變率兵巷
　　戰死之
　韓國元藁城人由行伍任西固守備康熙四十八年
　番夷猖獗搶掠邊民國元身先士卒與賊戰殺數十
　人力屈遇害
　洪章同安人西固所千總康熙四十八年番賊犯境
　守備韓國元率兵堵禦章亦督鄉壮奮勇擊賊鄉民
　潰章力竭遇害
　李邦棟靖逺人四川成都府遊擊順治十八年征茅
　蘆山陣亡
平凉府
晉皇甫重字倫叔安定朝那人性沉果有才用為司空
　張華所知元康中為秦州刺史重弟商為長沙王乂
　參軍河間王顒遣四郡兵攻之商間行齎帝手詔使
　四郡罷兵令重進軍討顒顒捕得商殺之乂既敗重
　猶堅守四郡築土山攻城重輒以連弩射之所在為
　地窟兵不得近城将士為之死戰後知商為顒所殺
　無外援遂遇害
　張肅軌弟寔叔父建威将軍以京師危逼請為先鋒
　擊劉曜寔以肅年老不許肅曰受晉寵秩剖符列位
　今國運方艱朝廷有難不奮何以為臣寔以軍旅非
　耆老所堪終不用既而肅聞京師陷遂悲憤而卒
隋皇甫誕字𤣥慮安定烏氏人少剛毅有器局周畢王
　引為倉曹參軍隋髙祖受禪為兵部侍郎出為魯州
　刺史復為刑部侍郎俱有能名遷治書侍御史朝臣
　無不嚴憚上以百姓多流亡命誕為河南道大使以
　檢括之及還奏事稱㫖上甚悦令判大理少卿尋轉
　尚書左丞時漢王諒為并州總管朝廷盛選僚佐上
　以誕公方著稱拜并州總管司馬總府政事一以咨
　之及煬帝徵諒入朝諒發兵作亂誕數諫止不納因
　流涕曰願王奉詔入朝守臣子之節如更遷延陷身
　叛逆求為黔首不可得也諒怒囚之及楊素将至諒
　屯兵清源以拒之諒主簿豆盧毓出誕於獄協謀閉
　城拒諒諒襲擊破之抗節遇害帝以誕亡身殉國嘉
　悼久之下詔褒顯贈柱國封𢎞義公諡曰明
宋郭滸徳順中安堡人宣和中從軍積官至武經郎為
　涇原第八副将金人犯陜西渭帥以下叛降獨滸不
　從乃下之獄脅使降滸奮呼曰大丈夫今得死所矣
　終不為叛逆為天地所不容吾死當訴爾於地下耳
　衆惡其語即殺之建炎間贈武翼大夫忠州刺史
　劉惟輔涇州人以同州觀察使為熙河副總管金人
　既得秦州經畧使張深遣惟輔将三千騎禦之惟輔
　留軍熟羊城以千八百騎夜趨新店黎明短兵相接
　殺傷相當惟輔舞矟刺其先鋒将貝勒哈富洞胸墜
　馬死敵為奪氣退深檄隴右都護張嚴往追之與曲
　端期而不至遇伏死惟輔自間道得歸金人掠熙河
　惟輔顧熙河尚有積粟急出焚之金人追及執惟輔
　誘之百方終不言金人怒捽以出惟輔奮首曰死犬
　斬即斬吾頭豈汝捽也即閉口不復言而死贈昭化
　軍節度使官子孫十二人立廟成州號忠烈
明巨敬靈臺人初為御史伉直敢言建文中擢户部主
　事充史官清慎有聲靖難兵起與陳迪同被逮責問
　不屈死之滅其族後諡節愍
　閭鉦字靜之涇州人舉成化八年進士授户部主事
　陞大同知府陜西饑鉦分俸涇州以賑活族人守大
　同六年多惠政陞山西參政代王乞留以參政秩知
　大同又三年遷江西參政大同民為立去思碑遷貴
　州布政使福米禄作亂以鉦帥兵討之至安南衛禆
　将潘江輕敵深入鉦屢言不聽後同敗死贈禮部尚
　書䕃子賜祭葬
　王續宗字繼志靜寧州人習騎射𢎞治間國子生正
　徳間授羅山主簿時流賊猖獗汝南府州縣多陷羅
　山舊無城續宗督工築城垣復引淮水灌注濠塹賊
　入冦羅山保全時都御史彭澤委領汝南各州縣民
　兵數千遇賊奮身當先每多克捷常奪獲婦女輜重
　頭畜不可勝計澤復令信陽衛指揮沈鏜連兵合營
　賊復攻羅山續宗同鏜發民衛兵與賊衆對敵鏜敗
　走續宗勢孤賊衆攻圍挺身深入賊營格殺數十人
　賊見其驍勇重圍誘降曰吾朝廷臣子奉命𠞰賊肯
　從狗彘同生遂被殺事聞䘏廕立廟羅山祀焉
　齊敏字克魯隆徳人為浦江縣主簿髙陽土賊作亂
　敏率兵討之戰歿贈浦江縣知縣立祠曰忠勇廕孫
　入監
　齊恩字承之隆徳人敏孫以祖父廕初授鴻臚寺鳴
　贊陞河曲知縣有惠政治縣九年考最當陞遷百姓
　守闕乞留朝廷嘉其治理命光禄寺署正蒋琅齎金幣
　賜之尋陞無為州同知倭冦叛抄掠州境恩率弟姪
　親黨十一人督吏民討死之十一人俱殁於陣事聞
　贈光禄寺丞廕子入監
　朱𢎞道崇信人萬厯年間貢以霍州判官歸值冦亂
　堅守不避同邑令龎瑜赴難事聞贈陜西都司經歴
　梁孕龍崇信人邑學生為冦所獲欲殺之龍不少屈
　　㓂曰但能屈膝婉詞則生汝矣龍曰吾名教正人肯
　　受汝賊奴辱耶碎口裂舌至死弗變
　　楊泰運隆徳縣諸生為人磊落不羈明末賊克隆徳
　　被執泰運見賊不屈賊叱之跪泰運曰殺即殺膝不
　　屈遂罵不絶口賊怒斷其舌臠殺之
　　楊泰初隆徳人性剛介明末貢生授松江府通判去
　　官賊陷隆徳泰初率其子諸生善同赴井溺死
　　張士俊隆徳縣諸生賊克城士俊與妻齊氏並三子
　　俱赴井死
　　朱傑軒平凉人明末闖逆陷西安西向平凉傑軒知
　　城難保率妻及子女闔家服藥死
　　孟肖池平凉人醫藥為生明末闖逆陷潼關肖池見
　　賊勢漸近服藥死
　　平凉馬夫失姓名明末隨驛使逢賊賊殺使留馬夫
　　誑城至城下大呼賊至賊怒磔之
皇清郝全善固原提標前營遊擊從奮威将軍王進寶
　討吳逆戰於永寧被執堅不從逆絶食六日而死
　馮明雨鎮原縣典史康熙十四年值王輔臣之變城
　破遇害
慶陽府
宋張吉合水人熙寧三年為懐安鎮守烽卒夏人秉常
　入㓂東谷掠得吉脅至城下使呼曰諸砦已破宜速
　降吉反其辭曰努力諸砦無虞賊糧盡去矣不可降
　賊怒殺之罵不絶口而死事聞贈内殿崇班錄其子
明景清真寧人生有異質讀書過目成誦性剛介初赴
　舉宿淳化民家有女為妖所憑是夕妖不至曰吾避
　景秀才也女父語之清書景清在此四字令粘其户
　妖遂絶洪武二十七年進士及第授翰林改監察御
　史太祖召見命署都察院左僉都御史建文初擢左
　都御史以剛直聞靖難兵起清率師戰白溝河乘勝
　追之将及馬蹶而止成祖即位方孝孺練子寧輩俱
　相繼死清獨詣闕自歸命仍其官委蛇侍朝人皆疑
　之欽天監奏文星犯帝座甚急成祖故疑清及朝清
　獨衣緋遂收清得所帶劍曰欲為吾君報仇肆罵斷
　其舌清含血直前噴帝衣帝殺之剝其皮實以草繫
　朝門族其家後帝出草人忽斷索向前為犯駕状是
　後精英迭見時入殿庭為厲遂赤其族宣徳間詔建
　文時死者皆忠臣乃得贈諡
　魏璽慶陽人世襲指揮領兵戍安邊營成化初毛里
　孩将三萬衆掠安邊伏其精騎以老弱牧誘城下璽
　悉兵擊之敵佯敗追至師婆澗伏兵四起軍被圍無
　水者七日飲馬血併力突陣璽手殺數十人身被九
　矢墜馬而死朝廷憫其忠節賜諭祭
　張羽慶陽衛人襲指揮遇賊至主将謀遁羽示以忠
　義緣營督戰軍士殊死無不一以當百賊衆我寡全
　軍覆没羽猶鏖戰至夕力竭被害
　麻僖字立軒慶陽人父永吉湖廣按察使以清操聞
　僖舉萬厯三十五年進士授翰林庶吉士改兵科給
　事中疏陳納諫諍舉枚卜補大僚登遺佚速考選數
　事劾湯賔尹四十五年京察謫按察司知事天啟二
　年起太常寺少卿五年魏忠賢亂政御史陳世俊劾
　之落職居家三十年布衣糲食不涉公庭癸未李自
　成陷慶陽不屈死之伯叔子姓同死者四十餘人
　趙邦清真寧人進士因奢寇之變起四川遵義參議
　招撫降叛恢復地方深入藺穴殉難捐軀追贈光禄
　寺少卿䕃一子邦清任吏部時以本縣貧累疏革鹽
　商協濟邑人徳之建祠立碑申請從祀
　李増環縣人歲貢歴授通判同知自幼頴異博學膽
　畧出衆每以忠義自矢及遇變獨立十字街賊衆擁
　至縣前大罵被殺
　郭伏羌環縣人指揮防守曲子鎮賊入伏羌隻身血
　戰立殺數賊而亡
　王信寧州人天性純孝㓜好讀書敦大節居家遵行
　文公家禮父歿廬墓三年頂土築墳不食鹽醋菜果
　遘疾幾危母病信年已六十母臨終泣囑戒勿廬墓
　乃居祠三年足不出户齋素哀毁一如父喪由嵗貢
　除靈壁訓導遷知正陽縣出𠞰土冦遇流賊猝至兵
　敗被執賊擁信脅降羅山縣信大罵不從斷頭剖腹
　而死閱四日其子來覔猶舒指握子手贈光祿寺少
　卿諭祭葬
　朱國禎環縣歳貢授照磨免官村居賊執國禎紿環
　城禎臨城呼曰幸固守城賊怒殺之
　任秉衡環縣人貢生徳行兼優節義堅固遇變株守
　孤城至死
　張𢎞道環縣人吏員授武邑縣典史賊至赴敵而死
　人稱義勇
　曹爾奏環縣人素明大義志節凛然賊入城與子庠
　生天心同罵賊而死
　任崇徳安化生員明末與同學生員陳三仁俱為賊
　執交口叱罵詞義激烈賊怒碎其屍
　李彝安化生員率鄉兵擊賊戰死子之元闖賊入關
　誓以殉難曰吾父既成仁我亦當取義及城陷自縊
　而死巡按旌其門曰俠烈真儒
　石瑄安化生員明末城陷瑄衣冠端坐賊至大罵之
　且曰死為明鬼不作賊人賊怒刃死
　蘇升階合水人生員明末賊克縣階被執賊索金帛
　階厲聲大罵至死不改色道府旌其門曰罵賊捐生
　段復興字仲方陽穀人歴任分守慶陽道明末闖賊
　入關旁郡皆陷賊檄諭降復興裂其檄集兵固守賊
　圍城數匝復興發砲殺賊滿濠日夜守禦度勢不可
　支預置妻妾子女於樓積薪其下拜辭其母攻四日
　城陷復興趨署火其樓母踊火自焚子小瑞方十二
　歳有僕引出見火起大哭奔入火中婢僕皆從之復
　興復抵城上往來殺賊數十輩而後自殺慶民輿復
　興屍葬於西河坪立祠祀之
甘州府
唐烏承恩張掖人天寶末為信都太守河北諸将欲迎
　承恩鎮常山承恩以無詔命不從及史思明降上以
　承恩為范陽節度副使令隂圖之謀泄為思明所殺
明王綱甘州中衛人授本衛指揮正徳初敵兵大入綱
　與都指揮祝泰指揮王佐追之至巴咱爾地方轉戰
　三晝夜援兵不至泰佐俱戰死綱力戰獨久殺賊甚
　多力竭被執刳腸支解之
　路保甘州衛人中衛百户嘉靖三年回賊冦甘州堡
　寨多破保固守畢家堡賊攻圍旬餘援救不至堡陷
　被賊執磔之
　葛永甘州衛人明末以隨征參将調河南𠞰流賊永
　有威名賊呼為葛鷂子援兵不至被害
　髙國恩甘州衛人明末以行都司奉調河南𠞰賊每
　臨陣奮勇先登力竭被執不屈死之
　羅一貴甘州衛人任鎮海參将征沙嶺陣亡奉㫖旌
　奨
　歐陽衮甘州衛人任臨洮副将衮守甘州闖賊圍甘
　數日不退焚其家屬城陷巷戰而死
　段自宏字海若甘州衛人知山西垣曲縣有清望已
　行取竟辭疾歸闖賊犯甘宏捐貲餉士與郡紳羅俊
　傑同守西城城陷被執罵賊自刎死
　童志道甘州衛人任靖逺衛教授致仕歸闖賊陷衛
　城志道肅衣冠端坐賊至遇害著有恒心録良知圗
　二書
　羅俊傑甘州衛人鎮海參將一貴子任山西宣府總
　兵致仕歸闖賊渡河圍城捐資助餉盡力堅守城陷
　自縊死
　髙登科甘州衛人授行都司城陷被執不屈見殺
　萬峘甘州衛人撫標遊擊同巡撫林日瑞守城殺賊
　甚衆城陷戰死於市賊恨之磔其屍
　姜𢎞基甘州衛人任屯都司闖賊陷城罵賊不屈死
　之
　張攀甘州衛人任洪水營遊擊城陷被執不屈死之
　姚世儒甘州衛人任鎮標營都司闖賊陷城率衆巷
　戰力竭自焚死
　劉國棟甘州衛人任固原副将子燦任千總城陷父
　子率親丁巷戰殺賊甚多力竭一門俱焚死
　趙宗禮甘州衛人官遊擊年七十餘解任家居賊陷
　城僕欲負其㓜子金剛保以逃禮曰設不得脫必為
　賊隸遂手刃之閤家俱焚死
　趙宗祝同子寀俱指揮城陷父子率親丁巷戰力竭
　命妻妾投繯死父子俱刎
　楊威甘州衛人任寧夏洪廣營遊擊戅直不阿因忤
　當道解任歸闖賊陷城被執罵不絶口賊恨之斷喉
　折脛而死
　姚天寵甘州衛人官指揮闖賊陷城率家人迎戰被
　殺閤家放火自焚死
　張洪勲甘州衛人官指揮闖賊入城躬披甲胄率家
　僮巷戰殺賊無數力竭自焚死
　王嘉官甘州衛人官指揮賊入城持弓矢升屋射殺
　賊數十人賊率百餘衆圍攻遂自刎
　李汝璋甘州衛人任阿壩嶺遊擊致仕回籍闖賊入
　城同子起鳳集鳳祥鳳射賊俱被殺
　朱文選甘州衛人練兵守備闖賊至調度守城大有
　方畧城陷同貢生張之衡縊死於茶馬司署中
　李棲鵾甘州衛人官指揮闖賊入城披甲躍馬突出
　衝戰殺賊甚衆力竭自刎
　羅俊士俊傑弟闖賊圍城城陷被執遇害
　郭秉忠羅俊傑家将闖賊入西門忠提大砲打傷賊
　首數人被執罵不絶口遂被殺
　張之衡甘州衛貢生善射賊至盡力守城射傷甚衆
　城陷同朱文選縊死茶馬司署中
　保獻書甘州衛貢生賊至守城防賊掘壕及城陷被
　害
　張聖翼甘州衛生員闖賊至城陷遂被害
　蒋明理甘州衛生員賊圍城巡撫命理同貢監生員
　百餘人四面提調堅守城陷被害
　童士楷甘州衛生員城陷被執極口罵賊不屈死
　康萬秋甘州衛生員城陷同家人俱自縊死
　丁掄甘州衛生員闖賊入城罵不絶口賊怒縛於西
　街坊柱炮烙而死
　康國新甘州衛生員獻平冦十餘策悉中機宜城陷
　被執不屈被害
　費國興甘州醫學賊入城隂藥酒毒賊賊覺被殺
　祁士英甘州民闖賊陷城率衆執兵殺賊力竭回家
　同妻子自焚死
　馬騰錦甘州民闖賊陷城錦殺妻武氏抱二子投火
　死
　梁進徳甘州掾吏闖賊陷城登樓發矢射殺數人矢
　盡自刎死
　　周公臺甘州民闖賊陷城戰賊力竭同妻子自焚死
　　陳通法甘州民闖賊圍城法積薪於宅内待之隘巷
　　殺賊數人舉火焚室閤家俱死
　　郭世潔甘州民闖賊陷城持刀而出格殺數十人力
　　不能支赴家殺其妻復出擊賊遂被害
　　馬曠山西蔚州人甘肅總兵明末奉檄下河西𠞰殺
　　闖賊及抵臯蘭聞西安諸郡俱陷賊勢猖獗以兵寡
　　不足禦敵勸肅王渡河為恢復計王不聽曠以封疆
　　為重回甘同巡撫林日瑞副將郭天吉嬰城守禦督
　　率士卒殺賊無算越五日城陷曠急入署焚妻子媵
　　妾仍率副将歐陽衮巷戰時日晡城内火起矢盡被
　　執不屈自刎其僕馬虎見曠死亦自刎死
皇清張文衡開平衞人順治五年巡撫甘肅值逆回米
　　刺印叛遇害
　　劉良臣北直人順治四年任甘州總兵米刺印乆蓄
　　叛謀欲圖之而未敢發㑹調兵征湖廣茅蘆山刺印
　佯言兵變誘良臣至北關遂被害
　林維造詔安人順治初分巡甘山道翦除闖賊餘黨
　其未發覺者内不自安潛結米刺印作亂遂被害於
　甘州之北關
　黄得功奉天人任遊擊逆囘米刺印謀叛得功覺之
　密獻計於總鎮劉良臣未及制為賊所殺
　髙天福張掖人任提標守備以招撫噶爾旦至哈密
　為賊所執迫脅不屈支解之
　康泰張掖人由行伍從振武将軍孫思克𠞰滅噶爾
　旦著有戰功官至四川提督康熙五十七年統兵進
　藏遇敵陣亡
　康海泰之弟張掖人征𠞰噶爾旦所向有功歴陞凉
　州總兵官康熙五十七年領兵進藏陷陣而亡
凉州府
晉賈疋字彦度武威人魏太尉詡之曾孫少有志畧器
　望甚偉初辟公府遂歴顯職遷安定太守愍帝以疋
　為驃騎将軍雍州刺史封酒泉公時諸郡百姓饑饉
　白骨蔽野百無一存疋帥兵将伐長安西平太守竺
　恢亦固守劉曜等距疋先攻竺恢不克疋邀擊大敗
　之追至於甘泉旋自渭橋襲胡彭蕩仲殺之遂迎秦
　王為皇太子後蕩仲子夫䕶率羣胡攻之疋敗走夜
　墮於澗為夫䕶所害疋勇畧有志節以匡復晉室為
　已任不幸顛墜時人痛惜之
隋隂世師武威人夀子性忠厚多武藝拜儀同張掖太
　守甚為戎狄所憚後遷左翊衛将軍與代王留守京
　師唐兵至世師以世荷隋恩拒守城陷見殺
元王𢎞功平番人有才武世為本郡守禦至正五年盜
　賊蠭起有土冦犯城𢎞功提兵不過百餘奮勇捍禦
　鏖戰矢盡被賊生擒不屈碎屍事聞䘏贈
明劉林武威人任凉州百户洪武十年二月額森特穆
　爾攻凉州林禦於竇融臺力戰而死事聞上嘉其忠
　勇遣祭於臺下後人因名其臺曰劉林臺
　吳克忠恭順伯永誠子襲父爵洪熙初進侯正統元
　年征烏梁海有功土木之變克忠與弟克勤為後拒
　冦突至戰不勝官軍死傷畧盡克忠下馬射矢盡猶
　殺數人與克勤俱歿於陣贈邠國公諡忠勇
　吳克勤都督與兄克忠同戰死贈遵化伯諡僖敏
　托克托布哈永昌衛人永樂八年托達烏瑪喇實勒等
　謀叛布哈發其奸報甘州總鎮賊執其妻子掠其財
　畜布哈度志弗伸自刎死事聞上嘉其忠直特陞其
　子哈斯特穆爾任本衛所鎮撫賜襲衣冠帶鈔段并䘏
　其家被掠牛羊駝馬官給還其孫多爾濟正統九年
　以功賜趙姓歴陞指揮僉事
　毛忠字允誠伯爾克巴爾斯人累世立戰功封伏羌伯充
　甘肅副總兵成化間討滿四與其孫鎧奮戰俱死砲
　架山事聞憲宗賜鐵券贈侯𢎞治乙夘建祠致祭諡
　武勇又立忠義坊以表之
　嚴璽古浪人體貌魁梧智勇過人襲父職授凉州衛
　千户改古浪守備署本所事愛恤軍士禦虜有法墾
　荒田鑿河渠置義倉立社學周貧恤寡凡有益於地
　方者靡不為之正徳間北敵入境逼本所時盛暑璽
　晝夜不解甲徃來防禦且乘隙擊之賊遂去一方賴
　以保全丙子因防送行客追賊畨力戰而死平生仗
　義臨難不茍巡撫奏請立祠以祀右僉都御史孟泰
　為碑記
　張達凉州人慷慨負竒節膂力絶人嘉靖中累官都
　指揮僉事充延綏遊擊改參将守荘浪擢都督僉事
　山西總兵官駐寧武冦大入太原坐逮繫詔獄部曲
　攀號如失慈母命赴軍前立功進總兵官鎮延綏改
　大同俺答入塞巡按御史胡宗憲趣達出師不得已
　率所部出達素勇敢好離營繞鬬至是挺身陷陣冦
　兵圍之數匝矢如雨達左右突不能出遂殁事聞贈
　都督諡忠剛立祠賜祭葬
　彭汝為鎮畨人以戰功授碾伯守備嘉靖三十四年
　畨夷劫餉汝為挺戈逐之為畨衆所圍孤身力戰中
　傷二十七處支解而死事聞䘏贈建祠致祭
　文振永昌縣人嘉靖四十一年襲職千户海夷入犯
　黑澇池振單騎馳救奮勇力戰陷陣而亡其僕文順
　殉主難亦衝鋒死
　趙思義永昌縣人襲千户嘉靖四十三年海夷大舉
　入冦官軍失利思義身先士卒出入血戰陷陣而亡
　其僕趙忠亦衝陣死詔䘏贈
　王錄鎮畨生員同千户孟清隨參将李愷於栁條灣
　禦虜陣亡贈百户
　祁恩鎮畨人百户率兵禦㓂於邑之十里墩戰死
　張顯謨荘浪人甘州總兵崇禎七年春察哈爾犯甘凉
　率兵進𠞰扎營三岔堡用火車火器布為五層練以
　鐵索忽黄沙蔽天敵乘風放火困官兵於烈焰之中
　遂大潰謨左右衝殺射死酋虜無算矢盡猶步戰十
　餘合而歿事聞賜祭葬世襲錦衣千户勅建忠孝元
　戎坊
　魯映昌荘浪土司任西寧副總兵崇禎十四年闖賊
　已陷西安上疏欲請肅王據甘肅以圖恢復不報誓
　以死殉國遂詣連城散家財享士卒提兵至西大通
　遇賊将賀錦揮兵奮戰部卒被傷殆盡遂亡於陣
　魯希聖荘浪土司世襲指揮闖逆賀錦設計擒之愛
　其剛勇迫脇萬端毅然不屈且哭且罵淚盡繼之以
　血守卒稍懈脫身入山不知所終
　李昌齡鎮畨人總兵震孫明末任榆林總兵闖冦變
　與兵備道都任集榆紳弁侯世祿尤世威等據城誓
　守以强弩大礟擊賊殺萬餘人賊以衝車穴城城陷
　昌齡等巷戰數十合被執賊脅之降不從賊斷其臂
　割其腿與都任等四十八人俱就義而死其妻並舉
　家數十人皆自殺任與世禄世威等家屬俱自焚
　陳則從平畨生員甲申聞京城陷荘烈帝殉社稷謂
　子大勲曰謝枋得何如人耶遂不食積九日而死
　　馬良御鎮畨人由指揮任蔡旗堡守備調征湖廣流
　　冦與張獻忠對敵被執不屈支解死
皇清張鵬翼昌平人順治四年任分守凉荘道參議中
　　正㢘明五年死於逆回之難
　　張仲金武威人官把總康熙三十五年隨振武将軍
　　孫思克征𠞰噶爾旦奮勇先登歿於陣
　　李蘭鎮畨人新城堡守備康熙五十七年進征西藏
　　於哈喇烏蘇隨總兵康海兵戰矢盡陣亡
　　傅瑾武威人西寧千總俸滿歸家雍正元年荘浪畨
　　夷作亂凉荘道蒋泂團練民兵以瑾為統領二年正
　　月率衆攻打石門寺與鄉民吳廷周田棟愈仲宗力
　　戰陣亡
　　陳昌武威人荘浪把總雍正元年畨夷作亂隨提督
　　楊進善進𠞰棹子山遇賊奮勇戰死
　寧夏府
　明王俶寧夏人陜西都指揮鎮守寧夏永樂辛夘與賊
　戰於河西被重創死同時有指揮諸鼎千户沈傑亦
　戰歿
　許顒寧夏人都指揮守備靈州天順間追敵至河套
　鹿泉顒乃據險掣全軍回力戰射死酋長數人又斃
　酋子三人力盡自刎敵乃刳其肉煮其骨以灌駝
　王震寧夏人指揮成化四年石城滿四作亂與鎮人
　蘇諒同領軍戰死
　趙璽寧夏人指揮𢎞治六年與賊戰靈武口廟山墩
　下遇害
　姜漢寧夏人總兵正徳五年寘鐇為變賊黨憚漢威
　名伏兵府署詭致漢執之漢數其負國背叛之罪罵
　不絶口被殺臨死其氣益厲
　李睿寧夏人都指揮寘鐇之變憤罵不屈為亂軍所
　害事聞賜祭廕
　楊忠中衛人官寧夏都司寘鐇變叛弁擁衆入行臺
　殺巡撫安惟學忠執杖擊賊為賊所執罵愈烈賊怒
　碎其屍於都堂事聞賜祭襲廕
　張欽寧夏人右衛百户寘鐇變欽不肯臣逆自縊於
　演武場事聞廕子表門
　成賢寧夏人膽勇出衆嘉靖十三年套騎四萬餘入
　境賢從總兵官王効為前鋒率八百騎迎於秦壩力
　戰移日賢獨當一面敵被傷者衆因併力攻之遂死
　事聞廕子梁為都指揮
　楊璘寧夏人為神木參将與賊血戰而死
　李時寧夏人指揮嘉靖三十二年領兵入衛行至浮
　圖峪遇賊血戰一日殺敵頗多碎屍而亡虜自是不
　敢入犯以捍禦功建祠祀之時鎮人戰死浮圖峪者
　指揮張第江嵒百户楊汝松周時
　戚文寧夏人指揮驍勇素著虜畏之不敢近邊猾者
　以計誘之出伏兵邀截文遂力戰死
　韓選寧夏人都指揮嘉靖三十二年敵由横城入選
　以千總從總戎姜應熊出禦奮勇堵截自卯至酉力
　竭而死為賊碎屍靈州不失皆其力也事聞贈䘏建
　祠致祭
　李承恩寧夏人原任守備萬厯二十年謀擒巴拜機
　泄被執不屈為賊所殺其子佩見父死即渡河請兵
　欲報父仇被縛挺立罵不絶聲為賊磔死又陳漢寧
　夏人百户撫標供給官賊忌之與承恩同日見殺
　安宗學寧夏總旗賊索總兵符印旗牌宗學不屈被
　執殺之
　陳棟寧夏人原任遊擊以驍勇聞萬厯二十年巴拜
　之叛與原任守備朱綬謀擒賊事覺賊殺棟縳綬於
　北樓殺之
　王徹寧夏把總曽揭巴拜父子青海侵冒錢糧不法
　事於經畧至是謀賊不密巴拜以恨殺之
　周哲中衛學生萬厯二十年巴拜反遣偽将王虎攻
　中衛參将熊國臣棄城走哲招集士庶分城據守叛
　弁韓范為内應城遂陷賊怒哲等拒守欲殺之或勸
　哲往見求解哲怒觸柱曰寧死耳肯屈賊求生耶賊
　猶欲收人心未即殺越數日出攻他城留左右十餘
　人哲偵知即令其子約同志偽賀各藏兵器擇家僮
　之健者将羊酒隨入虎聞紳士來喜出迎甫拜揖遽
　擊之虎被擒殺餘賊十餘輩其黨乃逸時總督魏學
　曽駐兵下馬關聞中衛從賊遣兵來討比至以賊級
　獻乃按兵而入中衛得全皆哲之力哲事親孝黄元
　會作忠孝紀畧載其事
　李金寧夏人謀刺許朝事覺父子俱戮
　張沛寧夏人指揮與百户施威皆以謀殲賊而死
　呂擢寧夏百户赴鎮河灘驅巴拜牛馬仍運窑草以
　供征兵賊縛至鎮殺之
　李沛寧夏人應襲謀殲賊被執罵賊極烈為賊所害
　王極中衛指揮領兵追巴拜至古塲兒被殺賜䘏
　錢栢中衛人巴拜亂於中衛奮勇堵戰被殺賜䘏
　張世傑寧夏百户屢報賊情於王師且輸供芻草賊
　執去鞭撻無完膚死
　施威寧夏百户守李剛堡偵賊動静報平鹵將官仍
　約弟男内外同謀除賊賊執而殺之
　蔣三重寧夏人謀殺偽把總雷鳴機泄被執不屈罵
　賊裂眦而死
　姜應奎寧夏人同宗子謀獻東城於官軍且約刺賊
　賊拘諸宗子徧受箠楚獨支解應奎時陳文通孟舉
　張大勲亦會議獻城賊俱殺之
　納賦寧夏生員因其姪指揮納舟從廣武渡官兵許
　朝執賦并其子楫族人納坤納稅納福納書等殺於
　市罄其家
　髙蓋寧夏健丁追賊入北門内蓋無後繼遂為賊所
　臠
　陳縉寧夏人常信堡官殺賊黨三人賊執至鎮支解
　之妻梅氏自縊死
　張伏三寧夏常信堡民堡官陳縉恨賊黨張堡等逼
　取民間牛車芻米豬羊鵞鴨為害殺堡賊誘縉出城
　縛去伏三與堡民張大經胡希禹李現潘奉謝邦林
　等追救縉賊伏突起執伏三等六人同縉支解
　孫九齡寧夏人賊邀入黨不從斷其手膊仍梟之
　趙承先寧夏人指揮與鎮人指揮戚卿張佩等同謀
　獻西城納官軍策就密報西營将領以城中火起為
　號至期城外杳然乃遣武生張遐齡縋城下往促兵
　賊覺分布緝捕同謀死者趙承先戚卿張佩而外為
　武生陳松等鎮民陳九叙等軍丁賈謨等皆死之
　任天慶慶陽人流住寧夏製鐵杆與張應魁謀擊賊
　事洩許朝執二人詰之應魁不伏天慶厲聲曰與應
　魁無與汝背違朝廷我恨不得早殺汝耳朝怒縛斬
　之
　王繼哲寧夏人恃勇立誓擒賊賊執禁古廟殺之
　張龍寧夏人掣船東岸以絶賊渡又擒賊黨解靈州
　梟示賊恨捕龍至鎮斬之
　王琦寧夏人奉軍門令易糗糧賊緝磔死
　杜祥寧夏人為吏識賊掠諸堡祥具禀平鹵營将官
　防禦賊失利加祥劓刖刑臠其肉以飼犬
　瞿桂寧夏人其族百户瞿坊管魏信堡擒殺許朝族
　丁朝因拘桂與瞿相瞿樞瞿棟瞿材瞿東瞿尚禮瞿
　尚義八人盡殺之
　夏之時寧夏人與鎮人何廷璋生員王懋等三十人
　閉南關之北門計飲偽千總馮佐等以酒醉而殺之
　遣衷朝縋城馳報遂得南關
　蘇彚中衛生員巴拜之變倡義守城遏賊河上靈州
　保全時同事者掌印指揮李繼先學正馬文明武進
　士盧養龍生員金佩等十五人事平奉旨勒石紀功
　李世松靈州人性忠直善左右射耕於晏湖墩側插
　漢入世松率衆拒賊衆寡不敵人悉奔松獨守墩上
　以矢射賊中者輒斃賊恨甚攻圍益力凡兩日夜松
　左右大指皆裂見骨身被七創死
　史開先都督鏞五世孫歴官寧夏中路副将明季察
　哈爾入率兵禦敵斬馘甚多陣亡賜贈諡忠烈
　耿光榮寧夏人世指揮任玉泉營遊擊插漢入犯奮
　勇出禦與指揮趙有牧千總周崇雅把總唐國俊許
　城王朝俱殁於陣皆賜䘏典
　江孔學靈州人居胡家堡插酋之變賊圍堡孔學登
　城罵賊城陷孔學自刎一家大小俱罹於難
　解文英寧夏人以副将守延安府李自成據關中遣
　兵至延安文英率衆死守及城破賊授以官文英罵
　不絶口囚於獄又於獄中約榆林總兵尤世威等舉
　義圖恢復賊怒支解之
　呂之䕃寧夏貢生授真定通判委攝獲鹿縣篆未旬
　日冦臨城下䕃率士民堅守七晝夜城破被執罵不
　絶口死妻劉氏妾張氏偕㓜子二人及其奴僕俱殉
　死䕃受刃亂軍中不辨其骸事定與城中被殺者作
　二大冢别男女而封之勅建祠致祭
　王風水寧夏人賊將牛成龍入寧夏風水與指揮彭
　凌雲等十三人糾合山後蒙古舉義事洩賊磔風水
　於市凌雲等皆被殺生員保國璧死尤慘酷
　李學牧寧夏人指揮賊将牛成龍知其技勇授以官
　不應與王風水謀舉義單騎往召河東人圖恢復賊
　防之嚴不得出或勸之亡去學牧曰賊索我亟必殘
　殺無辜我一身當之以解衆難遂復入城賊露刃擁
　之學牧具冠帶北向再拜端坐受刃
　鄧徳寧夏人官百户逆闖檄至寧夏諸宗屬及紳士
　集慶府議降徳排闥入洒淚申大義曰諸公皆欲賣
　城自全獨不為王計乎後與王風水等舉義欲誅偽
　官陳之龍賊将牛成虎謀洩被執挺身仰面受刃厲
　聲曰吾死當為神盡殺賣國臣遂遇害
　馬獻圖字興之寧夏總兵馬世龍子以廕補指揮同
　知李自成據關中勒降不屈械繫軍中至山西候馬
　驛殺之弟負圖呈圖俱襲指揮自成遣偽将牛成虎
　陷寧夏負圖兄弟約表兄彭姓者圖恢復事洩同被
　害於靈州兄弟殉節人稱馬氏三忠獻圖死時年三
　十三負圖年十九呈圖年十六
　丁孔應寧夏人以世指揮授北川守備陞遊擊闖逆
　變孔應守義不屈賊擁戈逼之孔應厲聲曰吾頭可
　斷身不可屈遂遇害
　雍締中衛人以歳貢任四川仁懐知縣張獻忠入蜀
　締率百姓死守城破闔家自焚死先是宣和堡歳飢
　人日逃散締傾貲全活之
　蔡應昌興武所千户任花馬營千總明末羅凸土賊
　搶掠應昌統兵剿賊自卯至酉力盡血戰而死
　鄭感民後衛舉人任遼東寧逺州推官總制洪承疇
　稱其臨機决策措置有方擢為遼東監軍道後城破
　闔家死難
　韓嘉爵寧夏人平虜中軍指揮有勇畧臨陣直前手
　刃數十人為賊支解
　　孫祚昌中衛鳴沙堡生員明末冦入堡欲降之祚昌
　　怒罵拔刀自刎賊碎其屍去
　　黄儒煐中衛永康堡生員明末香山賊攻陷永康堡
　　人皆順從儒煐獨挺立不屈危言抗賊賊加桎梏絶
　　其飲食殞
　　李維新中衛威武堡人業商慷慨多大畧明末賊朱
　　國端等嘯聚螺山出没峽口楊栁泉刼殺行旅廣武
　　遊擊奉檄征𠞰至威武聞維新名委令領民兵入山
　　合剿既遇賊維新奮勇獨戰殺賊無數以衆寡不敵
　　歿於陣遺子淋㓜妻張氏少後守節撫孤成立烈節
　　萃於夫婦
　　包永成後衛人庠生弟永明亦庠生明末賊破惠安
　　堡聞永成兄弟有技勇欲挾之去不屈為賊所殺
皇清吳綉以千總隨總兵陳福出征臨陣先登死於固
　　原城下子繼統襲其職每臨陣亦奮勇爭先相繼陣
　　亡
　劉進孝總兵體義次子任千總康熙三十五年隨總
　兵殷化行征噶爾丹同中營遊擊陳維屛守甕金陣
　亡
　司九經字聖典寧夏人從征川雲又從征出塞俱有
　功績歴任宣化總兵罷職歸康熙五十七年隨征効
　力遇敵陣亡
　杜呈源寧夏人隨陳福克復定邊以功任本鎮右營
　千總後隨征川雲屢立戰功陣亡於建昌
　馮琇寧夏人任固原參将隨征進𠞰至穆壘烏蘇地
　方遇凖噶爾賊冦與戰争先殺賊歿於陣
　許世隆寧夏人任永固城參将進𠞰至巴爾庫爾殁
　於陣
　羅萬倉寧夏人歴任臺灣北路參将朱一貴反亂總
　兵歐陽凱戰死府治陷萬倉鼓勵将士堅守賊攻北
　路連發大砲擊仆賊旗賊四面圍困萬倉突圍力戰
　兵孤無援踰溝墜馬賊以竹篙鎗戳其喉猶揮刀殺
　　賊而死
　西寧府
　宋髙永年西寧人任西寧知州建中靖國三年夏人冦
　　涇原羅撒合兵逼宣威城永年出禦之行三十里為
　　羌人所執多羅巴謂其下曰此人奪我國土使吾宗
　　族漂無處所遂殺之
　明李淳西寧衛千户勇敢善戰能以寡敵衆多所克捷
　　嘗承委追撫畨族有剽掠者淳直𢷬廬帳得首惡殲
　　戮之用是諸畨恚恨相與發誓必欲生噉淳肉正徳
　　十四年追畨至内隆卜賊衆拒敵從者潰散淳手殺
　　數人力盡被執賊逼令跪淳罵不絶口遂被賊砍死
　　祁秉忠西寧世襲土司指揮同知以功陞甘州鎮總
　　兵萬厯中西賊入冦力戰死之
皇清馬金良西寧人任守備隨征凖噶爾與賊戰奮不
　　顧身兵敗遂自刎死
　直𨽻秦州
漢紀信成紀人項羽圍漢祖於滎陽甚急将軍紀信曰
　事急矣臣請誑楚可以間出於是陳平夜出女子東
　門二千餘人楚因四面擊之紀信乃乘王車黄屋左
　纛曰食盡漢王降楚皆呼萬歳之城東觀漢王得與
　數十騎出西門遁羽見紀信問漢王安在曰已出去
　矣羽燒殺信
魏閻温字伯儉天水西城人魏凉州别駕守上邽令馬
　超奔上邽温馳還州超圍州甚急刺史韋康遣温告
　急於夏侯淵温夜從水中潛出明日超追獲之超解
　其縛使吿城中云東方無救温向城大呼曰大軍不
　過三日至勉之超怒殺之
隋李崇字永隆隴西成紀人賢子英果有籌畧膽量過
　人以父封爵時年尚少拜爵之日親族相賀崇獨泣
　下賢怪而問之對曰無勲於國而㓜小封侯當報主
　恩不得終於孝養耳賢竒之以伐齊功擢開府儀同
　三司建徳初攝太子宫正周武引參謀議以勲進爵
　郡公開皇初除幽州總管突厥犯塞崇力戰死諡曰
　壮
唐姜寶誼秦州上邽人父逺仕後周為秦州刺史寶誼
　遊太學受書業不進去為左翊衛領府兵唐髙祖起
　兵授左統軍下西河霍邑爵永安縣公與裴寂拒宋
　金剛戰於汾州兵合寂棄軍走寳誼被執帝聞為泣
　下曰彼烈士必不下賊死矣厚賜其家果謀還被害
　賊平詔迎其柩贈左衛大将軍幽州總管諡曰剛
直隸階州
宋曹友聞字允叔同慶栗亭人武惠王彬十二世孫少
　有大志與弟友諒千里尋師取友登寶慶二年進士
　授綿竹尉改天水軍教授城已被圍友聞單騎夜入
　與守臣張維糾民厲戰罄家財募健士乘髙據險身
　冒矢石為士卒先敵敗去檄知天水軍北兵入鳳州
　友聞遣統制王漢臣等授以方畧出戰部分諸将各
　守一門取間道出戰自提兵乘敵後大戰有功北兵
　又自西和至階州友聞引兵與諸軍㑹命弟萬及友
　諒督戰自冷水口渡嘉陵江屢戰有功夜銜枚直趨
　青野原截戰圍解特授左驍騎大将軍北兵破沔州
　𢷬大安友聞遣統制王資等趨鷄冠隘王資等出戰
　敵乃解去特授眉州防禦使弟萬知同慶府明年友
　聞引兵扼仙人關北兵大至友聞語萬曰以寡擊衆
　非乘夜出竒内外夾攻不可乃遣弟萬友諒上鷄冠
　隘多張旂幟示敵堅守選精鋭萬人設伏銜枚突戰
　㑹大風雨淖濘深沒足諸将欲待霽友聞斥曰敵知
　我伏兵在此緩必失機遂五鼓出隘口内外兩軍皆
　殊死戰北兵以鐵騎圍繞友聞殺所乗馬血戰愈力
　與弟萬友諒俱死元将汪世顯過戰地歎曰蜀将軍
　真男兒也事聞特贈龍圖閣學士賜廟褒忠諡曰節
　牛皓福津人仕為川陜宣撫部将紹興五年金犯秦
　州宣撫副使吳玠遣諸將分道伺之皓至瓦吾谷與
　金將呼珊遇皓所部不滿二百乃下馬與戰金将異
　皓欲招之皓力戰死有承信郎髙萬且罵且戰與部
　将任安隊官秦元薛琪張亨皆死於陣後皆贈官録
　其子
明孟宗孔階州貢生授漢隂教諭李賊破漢隂宗孔朝
　服自縊於明倫堂贈國子助教
　蹇遇泰階州人鄉貢初授髙郵州同後陞瓊州府判
　解綬歸日較書課子明末李賊破城至其門猶聞讀
　書聲賊劈其門而入仗義大罵遂遇害
　趙明盛階州恩貢授太原照磨回籍城陷舉家驚逃
　其子强之行盛不從賊至其家盛登屋以瓦擊賊賊
　焚屋盛端拱北面而死
　鍾其碩成縣人貢生任鎮平縣令時值兵荒民多流
　離多方招撫百姓復業遇旱登山步禱精誠感格甘
　雨立沛修城池建營房創修書院出館穀延師課士
　催科撫字備極鞠勞流冦陷城罵賊不屈殉難
直隸肅州
晉宋矩字處規敦煌人慷慨有志節張重華據凉州以
　矩為宛戍都尉石季龍遣将麻秋攻大夏䕶軍梁彧
　執太守宋晏以城應秋秋遣晏以書致矩矩既至謂
　秋曰辭父事君當立功與義茍功義不立當守名節
　矩終不背主覆宗偷生於世先殺妻子自刎而死秋
　曰義士也命葬之重華嘉其誠節贈振威将軍
　車濟字萬度敦煌人果毅有大量張重華以為金城
　令為石季龍将麻秋所陷濟不為屈秋必欲降之乃
　臨之以兵辭色不撓曰吾雖才非龎徳而受任同之
　身可殺志不可移乃伏劍而死秋歎其忠節以禮葬
　之後重華迎致其喪親臨慟哭贈宜禾都尉
明胡麒本衛指揮鎮守肅州正統十四年賊攻臨水堡
　麒率千户來斌楊祥百户朱安陳五王貴蔣忠崔達
　等追賊至永勝墩對敵陣亡
　董和百户𢎞治十年賊黨出沒隨參将劉勲追賊至
　昌平三墩對敵陣亡
　黄義百户𢎞治十年回賊犯邊統兵隨中軍劉忠追
　賊至北沙窩地方陷陣身亡
　田志深百户正徳五年隨中軍鍾紀追賊至石峽墩
　地方對敵陣亡
　芮寧本衛人任遊擊將軍正徳丙子土魯畨速檀滿
　速兒入冦肅州寧率千户許釗百户張璽吳英陳泰
　王忠劉威等至黄草壩與賊對敵賊衆我寡自朝至
　暮矢盡寧中流矢死之全軍陷沒事聞贈寧都督同
　知世襲指揮使恩賜葬祭立襄愍祠餘祀忠勇
　陳進千户正徳十四年隨甘肅總兵栁湧截賊至新
　河地方對敵陣亡
　任虎百户嘉靖八年回賊犯邊追至老鸛窩地方與
　賊對敵陣亡
　司彥明百户嘉靖三十一年南山西畨搶殺人畜隨
　指揮姚仲夀追賊至中寨堡陣亡
　王臣千户嘉靖三十九年賊犯肅州同千户邊威李
　相百户梁棟等隨參将許經追賊至三尖海子對敵
　陣亡
　錢濟民百户隆慶四年虜犯肅州統兵追賊至石頭
　莊歿於陣
　
　
　
　
　
　
　
　
　
　
　
　甘肅通志巻三十七
欽定四庫全書
　甘肅通志巻三十八
　　孝義
　三物六行膠庠訓士首重於孝純孝敦倫鄉閭矜式
　可以風勵世俗至於慷慨仗義崇尚亷隅敦重然諾
　捐貲䘏患道不拾遺甘雖邊徼民風淳厚亦時見焉
　志孝義
臨洮府
魏辛　穆字叔宗狄道人舉茂才為雍州别駕初隨父
　鳳達在下邳與彭城陳敬文友善敬文弟敬武少從
　師遠遊乆不歸敬文病臨卒以襍綾二十疋託穆與
　敬武穆乆不得見經二十年於洛陽見敬武以綾還
　之封題如故厯義陽太守領戍雅有恤人之志再轉
　汝陽太守遇水澇人飢上表請輕租賦帝從之勅汝
　陽一郡聽以小絹為調除平原相徴為征𦍑將軍大
　中大夫卒於郡贈後將軍
　辛少雍字季和狄道人少聰頴有孝行尤為祖父紹
　先所愛嘗呼共食羊肝及紹先卒少雍終身不食羊
　肝性仁厚有禮義門内之法為時所重始為田曹參
　軍清正不憚强禦請托路絶時稱賢明正始中詔百
　官各舉所知高陽王雍及郎中李憲俱以少雍為舉
　首卒於給事中少雍妻王氏有德義少雍與從子懷
　仁兄弟同居懷仁事之甚謹閨門禮讓人無比焉士
　大夫以此稱之
明岳　宗狄道人由舉人任江油縣知縣清苦慈明民
　愛而畏之去後立碑頌德歸里後為學宮置祭器二
　百餘舉宦中俸貲及祖遺産業令子與姪均分之
　趙　奈臨洮人㑹川伯安之孫府學生事親至孝父
　有疾晝夜祈禱於天父歿哀毁而卒
　曹邦豸臨洮人知縣俊之孫府學廩生善事父母父
　染疾龥天祈以身代父歿數日不食哀毁而卒遠邇
　以孝子稱之
　雍　蘭狄道人郡諸生母患瘡蘭咂之母卒廬墓三
　年
　楊　豸狄道人父桂戍貴州豸隨戍所竭力奉養桂
　歿豸扶櫬歸里母病篤豸侍湯藥衣不解帶母卒號
　泣㡬絶舉二親合葬
　段鳴鶴蘭州人性至孝父疾龥天求以身代刲臂肉
　燔為灰和湯藥以進疾尋愈鄉人以孝重之孫堅南
　陽知府
　石　恒蘭州貢生任直𨽻正定府經歷正統間父喪
　廬墓母失明恒龥天餂而愈人共稱焉
　唐　泉字本清蘭州人天性孝友母蕭氏病篤嘗割
　股和藥飲之而愈與弟海友愛最篤後海卒每食必
　號哭不一載得疾亦卒嘗赴京同衛汪姓者沒於京
　負其骨歸葬之
　陳　泰蘭州人與弟和極相友愛和卒遺二子曰簡
　曰䇿俱幼泰養育周至不啻已出
　陳　和泰之弟天順間泰被選從征和念泰年邁且
　乏嗣遂請於總戎願代泰徃既中流矢官司給輿以
　歸病十餘年鏃始潰出及卒毫無怨悔鄉士大夫咸
　稱之
　周　海字克容蘭州千戸嘗師事段堅篤學好禮以
　古人自期居官公勤清愼戎務畢舉事親純孝母嘗
　病龥天求以身代妻張氏割股和藥以進母疾遂愈
　殷　富蘭州人純篤孝友舉成化丁酉鄉試任樂平
　縣訓導陞昌平州學正弟曰實曰安曰寧富皆勉以
　舉業後先俱登鄉薦後寧卒遺孤養育周至不啻已
　出士林重之
　殷　實蘭州人舉成化庚子鄉試學行端毅居父喪
　三年不入私室丁母憂枕塊寢苫中寒疾而卒
　王　麟字廷瑞蘭州人事繼母以孝聞成化間父用
　以訟繫獄遘疾㡬危麟禱於天願以身代尋疾愈謫
　戍廣西麟代父行踰二年中瘴癘卒於戍所僕負骨
　歸葬於蘭士林皆稱為瘴江孤孝
　蕭　憲字孟章蘭州人端淑純謹性至孝舉成化十
　三年鄉試以親老不赴㑹試後授中牟知縣未任而
　卒鄉人惜之
　李　銳字徐之蘭州人監生任四川簡州訓導性敦
　實好學甘貧不茍取事繼母盡孝撫育諸弟及弟之
　孤甚厚性行純篤有前輩風卒於官
　禹　祥字廷珍臨洮衛人舉成化十三年鄉試任劍
　州知州生平亷能性至孝家嘗被火祥惟抱先人主
　餘悉不顧
　彭　錠蘭州人父早卒事母盡孝嘗客於外有友卒
　於邸錠負骨還葬不求人知以子澤貴誥贈柱國光
　禄大夫
　張　儒字為已蘭州人𢎞治乙卯舉人勤苦有志行
　事父母克孝事伯亦如父伯無子卒即奉養伯母於
　家事如母授新繁知縣未任
　蔣　漢蘭州人天性孝敬家雖貧凡力所能者無不
　奉親遘時新品物親未嘗不忍入口每出飲必先置
　父母所用酒肉而後徃人稱孝養
　段　増字志崇蘭州人性耿介刻苦問學親歿三年
　不赴飲燕處家一絲粟不入私室其從妹孀居一子
　一女増撫愛如子鄉人賢之子續登進士仕御史
　李　敦渭源人父早喪母撫育成立敦孝敬異常及
　母歿遂廬墓側朝夕拜哭萬厯二十八年直指表其
　門
　羅應誥狄道人府學生事父孝菽水必親捧起居必
　親扶夀八十有五卒應誥哀毁骨立既葬廬墓三年
　哀慕如一日
　劉　雄蘭州人少失恃力農為養事繼母韓稱孝韓
　性嚴急屢被譴責愈加敬謹韓因化為慈母迄長父
　命與兄異爨力辭不忍乃以田園讓兄而自取敝廬
　至於葬舅喪焚負券鄉人最重之
　陳　鑑蘭州人以孝聞里閈母歿哀毁踰禮不入私
　室者三年事師孟生極厚孟將終托孤寄金帛於鑑
　其後孤成立悉還所寄封識宛然鄉人咸服其義
　王　純字原誠河州人竑仲子事父母寒暑不怠以
　父廕國學生修業未竟聞母疾不踰月鬚髪盡白疏
　乞歸養詔允之例授狄道縣丞侍疾龥天請以身代
　比卒悲痛三日不食哀毁踰禮旌表
　楊　均蘭州人立心制行邁出等倫父及伯父早卒
　均孝事伯母及母撫姊遺孤營舅氏喪篤於恩義人
　所難及
　任　重蘭州人𢎞治初庠生母卒廬墓三年有盜犯
　廬所欲刦衣糧重守墓號泣盜感其孝遂去
　王朝相狄道庠生從遊楊繼盛之門清操不茍一日
　市有遺金呼遺金者還之繼盛贈其門曰十兩白金
　輕一芥百年清操重千鈞後三世孫王汝明登第
　楊啟蒙狄道人萬厯中為郡推官吏時學政嚴有五
　廩生得罪推官欲揭以行劣命蒙録過蒙請曰五生
　半世寒帷休之一旦小人弗忍請之至再推官怒笞
　之蒙叩頭流血堅辭而出曰吾不忍以刀筆殺子孫
　次早推官呼蒙至曰予因汝言五生劣狀俱焚之矣
　嘗聞有隂德者必大其門閭爾子孫必有登第者其
　子行恕果登天啟二年進士官翰林院庶吉士
　曹守忠蘭州人性慷慨萬厯初兩遇竒荒煮粥救饑
　全活甚衆又出其積粟平價出糶流離者資助還鄉
　貧病者施藥療治當道以義民旌之
　李守文蘭州人幼有至性母李氏甫二十餘孀居多
　疾文晝夜侍湯藥及長夜必數起視寒温家雖貧竭
　力以供甘㫖母夀八十奉母五十餘年畧無懈志内
　外以孝子稱之
　駱興周蘭州人幼年喪父母郭氏孀居四十餘年竭
　奉甘㫖曲體慈心微聞母愁戚聲伏榻婉慰竟夜不
　寐撫姊妹四人情義切篤肅藩旌曰母慈子孝
　趙重琮臨洮人指揮使掌衛事十餘年先是屯政多
　以常例病民琮力革舊習萬厯中捐粟千餘石賑饑
　存活甚衆尤通經史雅意文學每以屯政所嬴厚賔
　興禮士林重之屢有戰功受上賞官至鎭國將軍
　廖　恕狄道人性至孝家貧葬母負土築墳構茅茨
　以廬墓者三年
　張行敏字公孺狄道人舉天啟辛酉鄉試淹貫六經
　諸子刻隂隲文以自佩嚴冬捐貲煮粥人皆德之仕
　觀城知縣甫三月㑹李逆之變挂冠歸里天性孝友
　言動有法郡子弟皆矜式焉
　張漢俊字今房臨洮衛人舉天啟丁卯鄉試三嵗喪
　父其母與大母俱孀姑婦相守紡織撫孤稍長日夜
　悲思其父孝事母若成人肆力經史以理學自期言
　不妄發人不妄交人皆重之與兄漢偀同居友愛諸
　戚貧者代為婚嫁賑窮周乏恤孤養老望重一時以
　疾卒於家
　　張　旺狄道人生平積行累仁嘗一日平旦入城拾
　　旅人金三百五十鍰密藏僧舍候至午見二人號泣
　　詢之二人備道遺金情事旺盡還之毫不受謝後孫
　　萬紀登進士
　　袁應舉臨洮人㓜讀孝經小學心佩之事親色養父
　　母亡合葬之廬墓三年朝夕悲號不入家門日手作
　　三坯及三年成大塚後生孫玠博碩宏通為時大儒
　　所著有臥雪集六巻傳於世
　　李一桂臨洮人郡庠生性純孝天啟中父柱材授靖
　　邊學正陞四川渠縣令未赴任卒桂奔喪扶櫬中途
　　被刦資斧一空時値隆冬雨雪桂鬻身衣覔人同已
　　輿櫬及衣盡乃抱柩號泣仆地適上官經過捐給路
　　費始得扶柩歸葬
皇清喬漢儒渭源人庠生家貧父早亡母侯氏儒躬畊侍
　　養誠敬不衰及沒後膝行搬土成墳廬墓三載
　　吳成德河州人初喪父哀毁骨立葬之日即廬墓以
　母故朝侍母夜廬墓周年始歸母沒既葬廬墓三年
　酒肉未嘗入口人歎以為難
　朱祚長字敬符金縣人三嵗喪父祖父母撫之勤學
　勵志祖國弼任河南河内縣丞卒於任聞訃哭死復
　甦事祖母純孝㑹土冦破城欲殺其祖母長挺身願
　代賊感其誠兩釋之
　張經綸狄道人素精醫術與郡人許虎臣為莫逆交
　未㡬臣夫婦俱亡遺孤幼家且貧綸禮葬臣憐其孤
　曰余與臣善若子即余子也納諸家撫育如巳出比
　長就外傅尋以女妻之傳以醫術與巳子平分其産
　郡人皆高其義
　劉煥然字文甫金縣人庠生為人清潔寡欲貧淡自
　甘順治七年拾銀百兩俄而縣役李通本呼號尋覔
　不獲蓋遺失領解餉銀也煥然還之
鞏昌府
宋程　俊㑹州人紹興初居栗亭之泥陽鎭俊幼時父
　母陷於夏常號泣自毁逮長捐家財數十萬以贖未
　至日北向號泣寢食俱廢夏人感動還其母邵氏俊
　日夕承順奉養周至又事族兄恭謹撫諸弟友愛贍
　母黨百餘口服食器用必與已同鄉里稱至孝
元劉文德安定人父病三閱月朝夕侍湯藥恭敬弗懈
　父卒葬廬墓三年五辛不入口時有白兔異草之瑞
　有司舉為孝亷授鞏昌衛經歷
明曹敬德親沒廬墓三年
　康　堯寧遠人宣德年民飢堯輸粟千石有司以聞
　勅賜冠帶至今號萬石康家
　成　勲隴西生員親沒廬墓三年
　張世昌隴西人父母沒前後廬墓六年
　闗世安隴西生員父玘年八十餘卒世安哀毁㡬絶
　既葬廬於墓側日績毛線自給偶値兵變鄉民驚逃
　世安墓居自若致白䑕群烏之異
　張世恩安定人父母謫戍海南客死數萬里外世恩
　朝夕號泣㡬至殞絶乃盡鬻産業竟航海扶櫬而歸
　張宗讓鞏昌衛人幼孝得一味不奉親不入口及長
　闔家遘疫父母兄弟皆死號泣屍側治喪而疫不染
　有子七人亦能孝
　邢自明鞏昌衛人母卒負土築墳廬於墓側三年書
　夜號泣形銷骨立
　石友瑢安定人輕財重義每嵗荒粥以賑飢棺以𦵏
　亡邑人頌之成化間大飢瑢輸粟千石及豐都御史
　馬文升令民償粟瑢不肯受文升義之表授正七品
　冠帶孫璜大名府教授素有孝行邑令榜其閭曰世
　孝義之門
　徐　徹隴西人平遥縣令諸生時事親色養備至不
　求人知嘉靖甲子將赴省試宿於逆旅主者曰君非
　隴西徐徹乎對曰然主者曰吾早起聞空中人語隴
　西徐徹以孝中今科四十二名榜發果如其言
　魏文曇寧遠人成化間隴右饑文曇輸粟二千石有
　司聞於上勅賜七品冠帶
　漆　金伏𦍑人天性至孝母張氏病卒金哀毁踰禮
　既𦵏廬墓三年號泣如一日有玉兔白狼遶眠塚上
　天雨雹惟墓所週圍十里不害其稼人以為孝感所
　致𢎞治五年旌表
　吳　瑛靖逺衛指揮少孤母馬氏撫育成立及嗣職
　事母孝厯官都督俸資胥歸於母惟母分給諸弟共
　食一堂一日母疾醫曰人肉可療瑛遂割肉投粥母
　即愈官至總兵
　高　文靖遠庠生父俊歿於陣家寒諸弟冲㓜竭力
　事母友愛諸弟嘉靖七年赴中衛糴糧忽心惕即馳
　歸果母病弟武亦徃河南經嵗適至三日母卒鄉人
　皆稱至孝所感
　張　總靖逺人篤於好善明末大荒飢民死者不可
　勝計總獨捐貲雇夫掘大坑各處收埋屍骸三千有
　餘衛人義之
　　劉世經岷州舉人任直𨽻深澤令好古博學力行孝
　　弟既葬親廬墓三年
皇清楊純臣字衷丹漳縣人性至孝五十八嵗舉㑹試第
　　五事母備極色養侍側不忍逺離母亡哀痛時年已
　　六十二嵗每出入必拜母主既葬始筮仕青城令清
　　累年賠苦蠲無藝之征釋舊令之羈輸貲米立義倉
　　善政種種告老歸青人扳轅號泣觀者歎息年八十
　　一正襟危坐而逝
　　周　祚寧遠人嵗貢生明末甲申之變邑諸生温元
　　春等倡義不成死於是賊謂寧逺皆頑民將屠之衆
　　詾懼計無所出祚曰舉事不成死自其分貽禍桑梓
　　使一邑無噍𩔖可乎吾固不惜七尺軀以請一邑之
　　命獨徃賊營見偽侯袁某百端開譬始免一邑於難
　　邑人頌之
　　周之正寧逺人庠生家貧力學以行誼孚鄉里旦日
　　出行官道見遺囊拾之至家視之中皆白金及銀器
　私念此必官府遺物即持物尾至縣果某官差役所
　遺已妄訴無辜刑訊不服正即出其囊曰此非遺物
　耶令大喜詰其人叩頭服罪實不知遺所妄意衆人
　以自解耳令于是具始末及正素行請於上官表其
　閭且置義田若干畝以旌之
　吳元孝靖逺人家貧一日偶見道有小包拆視之乃
　黄金一兩九錢候至晚不見有覔者次日潛至南街
　布店見失金者與店客相爭元孝詢其故果所拾物
　罄數付還衆論稱之
平凉府
明馬　襄靜寧州人永樂八年入貢任魏縣丞性至孝
　凜遵庭訓每事必告値父疾躬侍湯藥夜不安寢父
　疾尋愈與母皆八十餘終襄哀毁骨立㡬不欲生廬
　墓三年猶孺子號德孚於人久而無間人皆稱道不
　置云
　桑　桂平凉人成化間舉人授大名府通判亷靜好
　古重風教酌定禮儀鄉人踵行初母宋氏疾篤龥天
　割股疾愈後在京師父卒於家終身悲號追思想像
　以祀之人咸稱其孝
　趙　玉平凉人正德二年省親平谷途拾旅金二百
　兩還之以貢任元城霑化學博實心課士循循善誘
　登科甲者十餘人子時春貴贈翰林院編修
　侯　政平凉人監生母疾危晝夜禱天祈以身代割
　股和藥以進母疾愈後任濟陽知縣聞母喪悲號不
　食而卒
　常　經鎭原縣庠生以孝稱於鄉親有疾侍湯藥衣
　不解帶者四年及卒依喪次讀禮終制未嘗出戸庭
　入私室嘉靖時旌其孝
　蒲　政崇信縣學生孝友純篤廬墓三年生平足不
　履公門口無擇言追踪古純儒
　胥　恭固原人父亡哭三日勺水不入口遂致疾終
　喪始愈事母呂氏年七十遘宿疾衆藥弗效恭齋沐
　龥天祈以身代刲股和藥飲之母疾愈齒更生髪反
　黒夀至八十七卒人以為孝感所致
　閭　漳涇州人好古力學博通經史累舉不第以貢
　入太學家居甚貧事親内外稱孝父中憲歿三年不
　入私室母疾衣不解帶朝夕親嘗湯藥母雖無疾每
　夜必數起赴寢室外察氣平息年踰六十敦行不怠
　雍朝相涇州人家素貧窘事母極孝盡力以供蔬水
　之歡母有疾弗愈朝相割股肉和羮進食而愈母沒
　三年守墓不茹葷嵗時追慕哀痛聞者悲之
　劉　芳靈臺人父母合葬廬墓三年披髪頂土赤足
　膝行塡其墓塚約五丈餘
　王　化靈臺縣庠生素以孝聞父染重疾化嘗糞割
　股父疾即愈後父卒母哭失明化龥天號泣舌䑛再
　明及母逝與父合葬廬墓六載化盜饋食至愛弟讓
　産與之博施粟布以濟飢寒給藥調病捨棺殯孤時
　稱闗西孝子
　姚謹獨靈臺人為人敦厚敬愼有古君子風事親竭
　力承歡友于兄弟産業盡讓其弟平生好善樂施人
　稱為孝子義士
　張企仁靈臺縣廩生葬親廬墓三年妻亡終不更娶
　以孝義旌表
　薛　湘華亭人天性至孝母沒廬墓三年
　張四恩華亭人家有蓄貲喜施予不責其報萬厯中
　嵗饑民多殍恩白縣令願出粟五百石賑之頼以全
　活者甚衆事聞以尚義旌之
　萬邦寧靜寧人家貧力學父早逝母孀居邦寧奉養
　竭力母病醫藥哀號動人及卒廬墓三年
　高　位靜寧人親疾祝於天割股以進親疾尋愈及
　卒廬墓三年後經旌表鄉黨稱為高孝子云
　董　魯隆德廩生母李氏病危昬憒七日魯龥天割
　股合藥以進母病隨愈夀登九十人以為孝感所致
　王秉衡字初暘平凉人萬厯乙酉舉人仕至河間府
　同知性孝友嫂性嚴每怒詈令其妻跪受之兄死遺
　子四人皆撫訓為諸生以已産分諸姪與子適均遇
　諸族人及内外親無一不篤厚教子姪甚嚴遇賢士
　必敬禮聞人有過常正言責讓一時鄉里士人咸敬
　憚之
　張　麟字天瑞靈臺人以嵗貢授榮河丞清亷奉公
　子病思食魚僧饋一魚給以俸米厯任六年或公出
　受民食必以俸給價居家執喪三年不與妻言每遇
　生日靜坐哀思滋味不入口適邠州遇盜刦所乘騾
　并行李曰此騾非鞭不行吾尚有鞭以遺汝盜驚曰
　必靈臺張古人也盡還所刦羅拜而去麟平日教人
　不倦非禮不行故邑人稱為張古人
　張金榜字耀吾平凉人性剛直倜儻尚義氣聞人有
　不平事輙挺身出為直之不避權勢以嵗貢授商州
　訓導州士數為强豪侵虐金榜至集諸生訓以恪守
　學規母干紀敗度及預外事茍有非意之侮吾為爾
　任無何王生某有田數十畝巨室欲之密屬州判困
　生生以田遺巨室求解金榜聞之力辭官判與巨室
　俱詣學謝讓以大義遂不奪生田李自成初陷商南
　殺令屠城監司檄金榜署縣事金榜掩死骨招遺民
　厚為撫恤請蠲田租三年舊例蠲租不蠲徭徭為縣
　費金榜一切貸之遷寧州學正歸
　陳　典字五典平凉人少讀書警敏開巻即能見大
　義文章力追史漢不落尋常蹊徑為博士弟子員表
　表諸生間生有至性執親之喪臥苫食蔬終三年如
　一日
　李　楹隆德人家貧負薪以供孀母明末竒荒妻一
　子三不令分母之食妻子餓斃奉母董氏獨生鄉人
　嫓美郭巨焉
　董　俊隆德人與弟任並至孝俊以貢生授温州府
　訓導歸家母喪未葬賊入城殺戮人競奔匿俊與弟
　還守柩前號泣不肯去賊不忍加害
　左　旋涇州人性孝友為府掾奉孀母盡禮兄轉早
　卒遺二子愛踰已子祖業盡以遺之與二弟友愛無
　間撫弟姪成立涇人推其孝友後官遼陽經歷遷雅
　州判郡守范岡旌其門
　曹　麒字文瑞華亭縣監生勤學多識邑舊事始撰
　縣志為人和易孝友教諸弟諸生皆有法北城土惡
　數潰輙徴民治之監工者因取賂剝民衆以為患舉
　麒督治麒使貧者負善土富者輸材木瓦石工用咸
　備因繕修亭堞半載完美
　張良金鎭原人山海衛教授有孝行親沒廬墓當道
　上聞旌表
　朱　勇平凉羣牧所千户五世同居旌表其門
　石德贊華亭人萬厯間貢任夏縣少尹持躬清勤以
　義自律一監生有寃獄賂三百金求伸贊亷得其情
　卻其饋立為直之居家嵗饑募邑煮粥所活者衆
　陳　篤靜寧州人萬厯間貢厯鞏昌階州學正母病
　　痿篤左右善事母逝破産營葬手植松檜廬墓三年
　　丁　甸　景　樂　王重福　張廷弼　閭朝義俱
　　涇州人萬厯十年大饑尚義輸粟加冠帶不就甸粟
　　二百石重福六百石廷弼二百石朝義二百石樂二
　　百石院旌其義
　　朱氏二孫平凉人失其名年甫垂髫往莊取租兄為
　　賊所獲弟已潛匿聞賊欲殺兄即挺身出求以已代
　　兄死兄亟麾弟去語賊曰願殺我請釋弟兄弟爭死
　　不已賊并殺之
皇清馬從龍固原州人嵗貢任工部屯田司主事從龍九
　　嵗喪父事母孝母病衣不解帶母沒廬墓三年教幼
　　弟及諸姪有成共爨讓産非公不入官署
　　王宗鶴字聞天靜寧州人順治四年貢性孝友鶴祖
　　遺少子于鶴叔父也方數齡祖歿飲食教誨鶴必篤
　　敬少叔學於鶴每復書鶴必立聽不敢坐有佳餚必
　　問少叔嘗否然後舉至成人無間性不與物競家亡
　驢一日䭾布入門家人欲執之鶴不可曰是將為市
　商累也通庠舉優行學使欲旌之鶴固辭曰是將形
　劣者短也終身不入城市齒德兼優
　胡廷佐平凉縣人由選拔歴官淮徐兵備僉事居官
　多善政處鄉里敦厚和平能周人急難時府縣兩庠
　以拖欠錢糧被黜者七十餘人佐皆代為完納悉復
　其名人咸感之
　尹廷弼平凉縣人嵗貢生讀書刻苦性嚴正遇物少
　容事有不可即拂然去人有不善即正色切責之三
　十失偶終身不再娶人皆稱為義夫後授文縣訓導
　楊金玉固原州人城守營兵康熙十年拾里民糧銀
　二十七兩五錢還之
　陳大寅固原州人孝友和睦篤於本支七世同爨
慶陽府
明高　雄慶陽衛人正統間兄通販淮鹽乆絶音問雄
　方弱冠遍訪江淮閱數嵗始知兄為鹽徒陳景諒所
　殺具控江都令諒賄囑公私不得理令以利誘之曰
　汝兄既死盍相解和雄不從竟坐諒死得兄屍歸葬
　鄉人義之
　衡　鏞慶陽衛人舉正統六年鄉試長鬚偉幹靣如
　冠玉力學修辭不愧前人事繼母最孝鄉黨以純德
　稱之
　凃　詳慶陽衛人舉景泰間鄉試父臥病三年詳躬
　侍湯藥頃刻不離日夜龥天願以身代及父歿晝夜
　哭泣哀毁骨立勺水不下咽期日而死有司名其坊
　曰孝子門
　魏大用慶陽衛人早嵗喪父孀母臥病七年大用躬
　侍湯藥無時刻少懈及卒哀毁過甚哭泣至於喪明
　廬墓三年負土成墳在衛城西原畔三里人指為孝
　子墳
　玉　良慶陽衛人良方在姙父恭逺出商販莫知所
　之及長貢入太學遂辭母覔父所在徧歴江淮忽夢
　老人曰何苦逺遊汝寧爾父在焉隨至果遇時父年
　八十餘不能歸良盡鬻衣裝傭輿而還時稱王孝子
　錢　經慶陽衛人早孤事母撫弟以孝友著宗族鄉
　里無間言死之日自士大夫以及閭巷無弗痛悼者
　倪　斌慶陽衛人襲指揮父病醫藥罔效每夜焚香
　告天願以身代割股和羮父果瘳人謂孝感所致
　劉　英寧州人年二十八始奮志讀書晝夜不輟三
　載登成化甲午鄉舉秉性公直嘗出粟救荒全活甚
　衆以親年老朝夕奉養不仕
　趙　璧慶陽衛右所千戸少有大節力能搏數人善
　騎射好讀書通春秋左傳都督仇亷器其才能拔置
　帳下天順間從亷出征戰於莊浪師潰亷中五矢璧
　以身翼蔽不去亷知其為巳遂自刎璧乃奪路而出
　賊莫敢追後年七十餘臨終謂其家人曰吾生平所
　恨未得與仇將軍復讐耳子孫勿忘吾志
　李　恭寧州人慷慨好施成化中大饑恭捐粟千餘
　石賑本州及眞寧民全活甚衆州守旌其義
　劉廷燧寧州人正德間鄉舉事親最孝及歿廬於墓
　側三年妻妾不使饋餉
　趙　璋環縣人事親至孝母卒廬墓負土値大水家
　産漂沒恬不為意卒終三年每夜有野雉伴廬而宿
　人謂孝行所感嘉靖間詔旌其門
　楊來鳳安化人少販江淮事親以孝聞父歿年已逾
　七十哀痛七日不食及葬廬墓三年事母朝夕不離
　至白頭强為壯容娛母母夀逾九十人以老萊子擬
　之嘉靖間詔旌其門
　楊雲鳳安化人字應祥太學生為汾州吏目頗以清
　幹聞為人倜儻好施予嘉靖戊子嵗大饑雲鳳與弟
　雛鳳設法全活頗衆丙午邊事嚴急南闗居民數萬
　人一時爭入門有死者賊退雲鳳倡率居民請於官
　願捐巳貲築城以為民望不期年而告成郡人賴焉
　己酉大水暴漲南闗居人漂沒殆盡獨雲鳳一門無
　大小得登前樓免患人以為隂德之報
　趙一䕫安化庠生嘉靖己酉秋大水南闗居民漂沒
　殆盡䕫為人所援得登岸聞母已溺復投水覔之不
　得俱死有子方數嵗亦同入水忽於波浪中得渡人
　謂孝感所致
　蔡　蕃慶陽人為人莊雅温厚言動循禮少有文名
　父病扶掖起居奉侍湯藥未嘗離側初授寧國丞有
　政聲以母憂復除費縣陞大寧令民有去後之思歸
　隱於河西圃每入城市見其皓首龎眉人爭從之以
　為耆德歸焉
　康　錦慶陽人世襲千户有膽畧敵寇邊將至城下
　錦單騎徃探之遇敵前鋒即短兵突擊身被數創卒
　能拔歸母歿哀毁骨立又念祖父陣亡三世皆寄殯
　各邊特匍匐輿櫬歸葬即廬墓側負土築封踰年親
　友以錦衰年乏嗣强之歸不從其忠孝蓋天性云
　閻應儒字一菴寧州人隆慶庚午經魁性至孝幼家
　貧茹苦攻帷志期顯親初授山西孟縣教諭歴陞雲
　南廣西府通判所至有政聲時滇洞苗為亂應儒出
　竒制之克就底平致仕歸賙鄉里恤宗族年七十餘
　歿市巷皆為震哭
　李　澄環縣人母病二年雙目俱盲求醫百方弗效
　澄自檢藥書得羊肝補目之說乃曰以羊補不若以
　人補以子補母是為還元其效必矣遂焚香告天刺
　脇割肝一片和羮以進母食之一夕病釋雙目復眀
　澄亦無恙人謂至孝感神呼為李割肝子杲以恩拔
　佐獲鹿忠蹟在獲鹿志中
　李　棟澄之子早失怙母罹風疾百治弗效因建孫
　眞人祠朝夕泣禱後夜夢一道人來醫病果愈
　荀　鍧環縣人天資孝友賦性磊落不事詩書而禮
　義不失大節凜然嘗督修庠序每出已資以助有司
　重之與列鄉飲事嫂節婦周如母待姪志仁無異已
　出德義著鄉里
　張　經合水人三世同居經益敦孝友且賦性慷慨
　年饑輸粟賑貸嵗熟貸者償之不受人目為義士
　曹　瀛寧州庠生家貧至孝父死京邸不能舁歸徒
　跣負骨而還樵採奉母母疾篤泣禱潛割股和羮以
　進母遂愈士民公舉府州表其門
　王復古寧州人七嵗失怙母年二十五守節撫育稍
　長奉母盡孝母嘗患一頑瘡百方罔效幾危古泣禱
　自割股啖母旬餘大愈母年八十四
　董八紘寧州人貢生父歿廬墓頂土築墳後母病篤
　醫藥弗瘳紘龥天願以身代偶遇一僧望氣投餌母
　飲之吐塊如石而愈覔僧竟不知所之咸服神異督
　學旌其孝
　傅　偉寧州人母乆病目瞳反背貧不能延醫哭禱
　於神自割股肉假湯藥跪進病頓愈瞳睛如初
　陳志聰寧州人親歿廬墓三年手掬土成墳鄉里重
　之
　强不息安化人節孝傳家親歿廬墓於河西樊家坪
　負土三年未嘗少懈天啟丙寅欽賜節孝雙全碑
　楊維勤安化人節婦强氏子事母至孝博物洽聞經
　史過目終身不忘家貧廣授生徒藉束修以奉母雖
　身無完衣而事親必極滋味
　方允德環縣人庠生性至孝敦睦族黨尤尚氣節賙
　貧乏曽焚券百紙遇變堅守孤城死難
　李　萃安化人廩生父病祈禱願以身代及闖賊破
　城力戰被執大罵賊義釋之創建義學造就邑中子
　弟人感其德所著有志孝圖解
　仇傳香眞寧人中庚午鄉舉事親至孝朝夕定省四
　十年如一日父病五載日侍湯藥父減粒則已輟食
　嘗糞以驗其輕重居三年喪哀毁骨立事繼母友兄
　弟内外無間言
　楊光才寧州人事親以孝聞嘗遇失金投河者詢其
　數以二十金對才出已囊償之眀末嵗饑捐資賑粥
　全活者衆督師洪承疇餉匱才以豆二百餘石慨助
　王師督師義之旌其門
　栗有恩寧州人性長厚嘗出粟救荒不留餘資郡士
　大夫稱重之州守屢延鄉飲固辭不赴楊督師撫賊
　神一魁等恩慨以身許質於合水賊義之拱手以降
　當道屢旌其門
　朱用賢字藎齋寧州人生員孝繼母撫幼弟助人㛰
　葬周給貧乏嘗焚券百餘紙倡衆捐資砌南門坡成
　南河橋董建文昌閣勸人為善至老彌篤年八旬無
　疾而逝
　楊光柱寧州人眀末屢遇竒荒俱出粟賑貸負債貧
　不能償者焚其券三百餘紙鄉人德之
　王　僖寧州人眀末大饑斗粟三兩貸粟數百石以
　活人不計其償
　閻鳴陽字文瑞寧州人博通經史善屬文孝弟謹樸
　親睦族黨尤好施予賑飢恤苦罄囊橐以行其志垂
　　老甘貧畧無怨言督學使優旌其門
　　王　訪環縣人因兵馬缺糧捐米豆五十石兵丁得
　　食大獲全勝將領官給銀二百五十兩堅辭不受有
　　司旌其門曰義助軍糈
　　李　芳安化人李自盛家僕主既破家寄食於芳芳
　　事之愈謹適賊有仇芳者執其主縛之且曰我得芳
　　乃釋芳主遂毅然赴之主還芳見殺
皇清穆三益眞寧縣人母歿頂土築墳廬墓三年
　甘州府
　漢吳　詠張掖人為䕶𦍑校尉馬賢所辟後為太尉龎
　　參掾參賢相誣罪應死各引詠為証詠計理無兩直
　　遂自刎死參賢慚悔自相和釋晉凉州刺史張軌祭
　　其墓而旌其子孫
　元寗豬狗山丹衛人母年七十餘患風疾藥餌不效豬
　　狗割股啖之遂愈嵗餘疾復作不能行豬狗手滌溷
　　穢䕶視甚周造板輿載母夫婦共舁行田園以娛之
　　後居喪盡禮鄉人稱之
　眀徐　行甘州人儒學生少喪父事祖孝成化間祖卒
　　廬墓都御史唐瑜奏請旌表其門𢎞治壬戍母病復
　　割股啖之
　　毛　剛甘州右衛軍性至孝居喪廬於墓側有司上
　　其事旌表其門
　　應　夀甘州後衛軍家貧竭力事親母病割股啖之
　　後父母俱喪夀結廬墓側三年不飲酒不茹葷朝夕
　　悲號止有一子或月一至以饋菽粟
皇清馬負圖張掖人明末闖賊陷城廵撫林日瑞抗節被
　　害一門俱殉無收殮者負圖同郡人賈大玉收日瑞
　　並其家人屍殮之後負圖令其子天禄大玉令其子
　　文衡為扶櫬送歸故里廵撫黄圖安大加優奬給額
　　以旌之
　　賈大玉見馬負圖事内
　　馬俊昌張掖人順治初年闖寇雖平甘鎭兵餉莫給
　　昌助銀五千兩以濟軍需總鎭旌其門曰捐金助國
　　後逆回之叛黒城兵糧不足昌復助一月糧兵賴以
　　安張勇時為總兵至其家深嘉慰之
　　張毓秀張掖人性至孝時年十八其父嵐年六十久
　　病諸藥無效秀割股佐湯藥以進父病遂愈越三年
　　父以無病端坐而逝
　　劉子奮甘州鎭營兵路拾遺金五十兩待至次日失
　　主至原封與之
　　姚　亷張掖人監生自幼孝心篤摰竭力事親先是
　　母卒因父老不得遂其廬墓之志在家長齋茹素三
　　年及父卒遂廬於墓側寢苫枕石晨夕哭奠至雍正
　　三年冬廬墓將及三年㑹値生辰酧祭一慟得病死
　　於墓所雍正七年具題
旌表
　凉州府
　眀魯　麟字玉書平番土司人官南直提督恂恂有儒
　　將風尤重士大夫語所親曰勿為南人所笑洎致仕
　　家居好義樂施建修學宮泮池捐助腴田百畝為宮
　　牆補茸費値嵗荒散米麥千石周鄉黨急煮粥全活
　　飢民甚衆人皆呼為活我魯公
　　石韞璧字德輝古浪縣人𢎞治時廬庶母邸氏喪於
　　西山下孤守三載猛虎入園者數並未嘗遇害人皆
　　駭異以為孝感所致有碑勒孝行載入縣志藝文内
　　孫奉先永昌縣生員朝夕供子職盡禮父母有病輒
　　龥禱求欲代及卒哀毁骨立及葬後廬墓三年
　　武登雲永昌縣人父病欲食肉苦無資遂割股肉以
　　奉父病果愈
　　顧　言平番人事母彭氏啜菽飲水極盡其歡𢎞治
　　八年母年八十有七卒言時六十有七以號慟而歿
　　李　讓平番人性孝友與弟訓甚歡愛訓卒每時號
　　哭父喪廬墓三年年八十一卒
皇清郭懷德武威貢生素以孝聞父病親嘗湯藥克盡子
　道及歿廬墓三年
　魯大誥字愼九平番土司性寛和好義嘗置義田以
　贍宗族焚契券以免貧累又以郭外東南地水利不
　通輸金買沿途地修濬溝渠資灌溉者十餘里邑人
　德之
　張允澂武威例監居城北陳春堡置朱家莊一處價
　五百金允澂念窮鄉荒僻子弟多因貧寒不能學遂
　建義學捨其地為義田每年以所出租作束脩紙筆
　之資鄉隣高其義刋立碑記
　劉　英武威人素肄醫業一日其子於路拾金白英
　英曰積金不如積德不可私藏須還之少頃邑庠生
　尹思任尋至英問其數曰八十兩慨然與之
寧夏府
唐侯知道程俱羅俱靈州靈武人居親喪穿壙作塚皆
　身執其勞鄉人助者即哭而卻之廬墳次哭泣無節
　知道七年不止垢塵積首率夜半傅墳踴而哭鳥獸
　為悲號李華作二孝贊表其行曰厥初生人有君有
　親孝親為子忠君為臣兆自天命降及人倫背死不
　義忘生不仁過及知就為之禮文至哉侯氏創巨病
　殷手足胼胝以成高墳夜黒颷動如臨鬼神哭無常
　聲逈徹蒼旻苴斬三年爾獨終身嗟嗟程生其哀也
　均顧後絶配瞻前無隣
眀王　綗字子紋寧夏指揮綸之弟母喪廬墓足不履
　城郭者三年事聞宣德中旌表
　安廷瑞寧夏監生自始祖安禮保至千戸廷璧與廷
　瑞六世百口同爨家門雍肅事聞旌表
　茅　貴寧夏人正統五年寧夏大饑都御史金濓請
　於朝設預備倉勸鎭人之尚義者各輸粟三百石以
　賑飢奉㫖旌表其門同時輸粟者有杜海朱禋焦原
　趙友德虞海韓寅黄銘葉榮孫俊繆顯葛謙陳祥張
　敬唐顒管矩吳仲名並貴十七人
　吳　過寧夏人嘉靖庚子舉人歴任袁州府同知嘗
　出廩粟賑飢多所全活後聞變為母棄官官著亷眀
　鄉稱孝友
　徐　勇靈州人事母孝謹母年九十有四勇自少至
　老凡飲食起居未嘗刻離鄉黨稱之遭劉東暘之變
　率守孤城兩獻俘馘
　趙　諴靈州人奉繼母孝母歿朝夕哭奠齋戒三年
　如一日
　李　雲寧夏人父兄罹哱劉之害最慘雲以遺腹子
　賴母氏苦節鞠成陞左參將奉母盡孝居官盡職尤
　熟練屯政致仕後當事委重挑濬渠工
　萬人重寧夏人眀季道拾鏹三十兩係旗甲張加義
　完官租之銀人重悉以付之
　明三畏寧夏人明末輸粟三百石以助兵餉
　陳　謨萬厯間中衛庠生與西安客孫尚義友善孫
　病故遺子尚幼謨撫之如已子孫子長將回籍謨舉
　其父所寄銀百兩米百餘石付之錙銖不染
皇清鄭興基後衛花馬池人為後衛弟子員値年荒其父
　　為虜掠去興基詢知父在板城隻身徒步趨父所板
　　城在北口外道經山西時晉省大旱人相食興基奮
　　不顧身決意長徃尋至殺虎口得達板城父子相見
　　抱持大哭見者俱感動有喇嘛僧憐其孝贈馬二匹
　　銀十兩衣二襲令其歸興基遂奉父旋里
　　馮爾暉寧夏人順治丁酉副榜孝事節母王氏母終
　　爾暉廬墓三年
　　馬中驊寧夏等衛學生至性過人嗜先儒語録每日
　　正襟黙誦親喪廬墓三年鎭人稱之
　　岳應孝咸陽人寄居中衛椎魯愿謹素貿布有貲數
　　百金人貸輙與或不償亦不徃索夫婦織毛資生少
　　有所積猶濟貧不已鎭靖堡被賊陷有王氏老嫗無
　　所依應孝迎養于家貧者生子不育棄於野犬囓之
　　血淋漓尚未死孝見而抱歸覔婦乳之長成臋足囓
　　㾗猶在也有賣兒於他鄉者母子號泣不忍離孝與
　原値贖歸道拾金持白於市三日未得其人歸納之
　礶中越數日有踵門哀求者質其數符還之其行如
　此
　周調元後衛庠生年十四為流賊所掠置營中賊復
　掠得子女數十閉之空室令調元守之調元放之而
　身亦乘間脫歸事親誠孝寓館中有竊其衣物者知
　而弗言康熙三十年西安饑有馮畫者出外其妻為
　父所鬻一日相遇夫妻對泣不忍捨調元出銀贖歸
　之
西寧府
明張文學字元素西寧人成化間以嵗貢選山西隰州
　吏目為官清亷有政聲居家長厚推誠待人藹然有
　古君子風
　張　萊西寧人國學生性篤孝友父母有疾晝夜侍
　湯藥不一入私室居家以寛持身以儉處里閈以恕
　以子問仁貴屢封山東按察司僉事
皇清柴自建西寧人年三十妻鄧氏故遺子宗續甫二嵗
　　别無婢媵誓不再娶躬親菽水茹檗訓子歴四十六
　　載
　　賀増夀西寧永安堡人豪俠好義和睦宗黨周急濟
　　貧人多德之雍正元年逆夷羅卜藏丹津冦北川官
　　兵赴討時天氣嚴寒増夀以皮衣三百餘件散給守
　　禦兵丁又捐大布二百餘疋縫袋盛土置之城闉蔽
　　賊矢鏃兵有所恃城得保全
　　楊永華西寧人賦性仁厚樂善好施夏捨鎌鏟冬捨
　　衣袴康熙四十一年嵗饑道有餓殍華煮粥醫藥毫
　　無倦色於無主屍骸捨棺收葬以千計市井中有貧
　　不能葬者捐資瘞於所置義塚凡㛰喪乞貸者應之
　　並不取償夀至七十一嵗端坐而逝其子太學生志
　　遠亦克繼父志
　　馬雲龍字御霄寧邑太學生性篤孝友五世同居相
　　睦無間言且輕財重義樂善好施每春耕時散種於
　鄉貧者不取値康熙四十一年嵗饑米價騰貴龍盡
　出所積以濟貧乏賴以全活者不可數計設家塾延
　師以課宗族子弟遇有差徭龍獨任之不使累及鄉
　隣見人鬭訟諭以情理曉以利害排難解紛必不使
　爭訟鄉人重之
直𨽻秦州
元畢也速答婁穆爾氏元時家秦州父喪廬墓次晝夜
　悲號有飛鳥翔集墳土踴起之瑞
明王　英秦州衛軍少孤事母孝母卒英廬墓所跣足
　負土者三年時暴雨害稼墓側禾稼無損有司上其
　事旌表其閭
　謝繼昭秦州人父卒繼昭廬於墓哀慟悲號三年如
　一日乃有馴鹿産芝之異有司以聞詔旌其閭
　夏　時字尚寅秦州禮縣庠生事母孝母卒既葬遂
　不問家事獨廬墓側穴寢匏食僕供薪水者亦不許
　入墓所每雞鳴戴土於斗跪敷於塚塚大如屋初葬
　鳩傍穴為巢將禫兔孕於穴人以為誠孝之感州守
　表章其事後以貢授敘州府照磨
　丁　儀秦安人父泰官知事歸儀日侍左右父嬰疾
　醫藥無效儀惶懼求代乃號泣於天百拜以禱因割
　左股以進父疾愈
　張之榘秦州人參政潛子嘉靖癸未舉於鄉卒業國
　學歸省夢母病兼程抵家母病延醫衣不解帶禱天
　以身代母歿哀毁踰禮既葬冬夏不扇不爐雪夜伏
　墓而泣墓所有烏鳥群集泉水湧出之異
　潘　𢎞秦州人成化間隴右饑𢎞輸粟千石有司聞
　於上勅賜冠帶
　孫居業秦安人幼失母事父孝敬備至廬墓三年奉
　文旌表
　安期晟秦安廩生賊陷城以身䕶母被賊殺害
　蔡廷棟秦安人明末竒荒罄家所有得粟百石輸官
　賑飢事聞詔旌以仁人立達錫命冠帶
　雍　周清水人有才畧善經營白手致萬金賑困救
　急扶助才俊之士著名隴右嘗行遊天下訪交賢善
　惟以惠施廣濟為務貧者至折券雖千金不顧廵方
　使聞其賢欲表以官固辭不願令畫工繪其貌持以
　厲俗及其歿也萬金巳罄家貧自若
　項　謙清水學生少喪父事母至孝母疾謙割股啖
　之母終廬墓三年旌表
　張孔教清水庠生父喪明母多疾孔教侍左右未嘗
　少離及卒廬墓三年
　雍浹宮清水庠生事親至孝及卒廬墓三年鄉人稱
　揚邑令旌表
　康天保清水庠生居弓門寨賊尅其堡以威脅之使
　從大罵不屈死兵廵副使為建凜有生氣坊
　馬班才清水書生居代家堡强健有力善騎射賊破
　其堡欲脅以從痛罵不屈賊怒縛于樹樹為之拔亂
　矢射之至死罵不絶口
　丘　陵清水圬者為賊所獲逼之攻城罵曰要殺便
　殺我不攻我城賊殺於城下
　趙一岩禮縣人以選貢赴監監期止少一日聞母訃
　人勸次日舉哀監事滿矣一岩不從歸廬墓三年一
　方推重後仕絳縣主簿
　馬根學禮縣人流賊作亂獲其父應勛將殺之根學
　泣告曰請以身代賊從其言竟殺之
　任希䕫徽州人正德辛未流賊刦掠城幾陷希䕫獨
　呼隣人陳鸞等登城與賊戰竟日殺傷甚多賊幾退
　中流矢死御史以聞命下旌表
　梁基恩陳邦登俱徽州義勇明末率兵逐賊至白水
　江衝破敵鋒多所克㨗後深入重地遂被害憤罵不
　絶有司旌其門曰眞男子
　楊其昌何養德俱徽州武生流賊犯境率義勇何獻
　祥等戰於銀杏舖賊大至圍之血戰愈厲矢盡被害
　有司表之
皇清梁必擢秦州人家傳孝謹五世同居時人以方張公
　　藝必擢亡妻陳氏主家五十餘年長㓜百口咸相敬
　　愛無間言
　　吳殿契秦州人性長厚時鄉民劉𢎞失銀契拾還之
　　一夕聞穿壁聲意必某為盜也因呼曰天寒胡為此
　　或饑餒莫支明朝來資汝汝去我不汝洩嗣出城晚
　　歸遇刦者數人于道一人前急止之曰吾恩人也毋
　　相逼且拜謝不洩恩因諭其人勿復為盜兼給以貲
　　其人感悟卒為善𩔖
　直𨽻階州
　明張文貴文縣人洪武初補百戸張嚞因逼亂挾為謀
　　主不從與弟文富同被害弟文才隂與居民馬桑者
　　軍人巨伍兒倡率土人捕嚞亂遂平洪武二十八年
　　以功陞千戸
　　卯應辰階州人垂髫知孝母杜氏卒哀毁踰常廬墓
　　三年飲食服用皆純素每食必涕泣嘉靖間御史臺
　遣使慰問旌其閭
　喬　挺成縣庠生性至孝總角時即知定省鄉人譽
　之父母既歿泣血骨立三年不出戸窺園既𦵏廬墓
　每日負土積塚時有白兔繞其塋有司聞於上賜之
　冠帶邑皆以孝子稱之
　李　晉文縣貢生任宜陽主簿事孀母以孝聞及終
　哀毁過情祭𦵏如禮三奏闕下告陳親節得建坊旌
　表人稱其孝子思忠性亦純孝途聞母訃一慟幾絶
　水漿不入口者七日哀毁骨立三年如一日以此抱
　恨終天朝夕不離父側依戀如嬰兒人稱有父風
　楊　忠文縣人其父為賊所執挺身赴救父得脫忠
　遂為賊所臠殺
　李碩馥文縣人性至孝父死三年不出户庭斷酒葷
　哀毁如一日事母備盡孝養舉德行
　蘓　藩成縣人年甫三十妻亡不再娶或勸之藩曰
　娶妻為後也業有子矣復娶何為孑身居室四十餘
　載非禮不行教子課孫一堂五代鄉族稱為義夫公
　舉鄉飲各官旌奬免其雜徭夀九十三嵗
　魏　瞻階州人家貧鬻販以養親親所欲必竭力奉
　之親歿廬墓三年未嘗返室
　徐應麟階州人貢於鄉以孝聞父母亡哭泣躃踊水
　漿不入口者數日𦵏廬墓三年蔬食飲水奉㫖旌曰
　榮旌實孝
　李自英翟化鵬俱階州生員明末李賊陷階州罵賊
　被害同時死者有貢生趙維新李桂枝徐養氣劉顯
　名茍大魁五人生員則有趙兹祚馬大亨司寧汪得
　溥孫振業蘓民泰楊州牧郝升高馬呈圖郝升遠劉
　應龍董國士司儋趙人龍趙思賢巨卿徐景思徐景
　曽徐景孟凌熙秦冦來源趙朱正趙州牧賈邦偉蹇
　恒濟邢必動二十六人
　王　賢階州人年十五喪父事母以孝聞家貧棄儒
　商吳楚間累致千金性豪俠喜施予有貸貲貧不能
　償者即焚其券里中搆訟遇賢輒解人高其義
　葉見陽文縣布衣家徒四壁安分無營循循雅飭古
　貌古心屢舉鄉耆不受享年百嵗
　權本時成縣國子生任東平州判轉經歴回籍遇賊
　陷城力抗不屈賊誘之降大罵不休賊怒遂亂鞭而
　死
　丘維嵩成縣嵗貢賊破城力敵不勝而死
　武述文文縣廩生流賊攻縣甚急邑人奔逃文混出
　城外傍視無母輒泣臥地旋挺身入賊夥扶母而出
　賊逼之罵賊不屈母得全述文被殺
　李元朴成縣人舉癸酉鄉試七年城陷朴與其父廩
　生華國俱被繫父子抗罵不屈賊滅其家
直𨽻肅州
唐薛萬備居母喪廬墓太宗表其門仕至左衛將軍
明芮攀龍肅州衛人父承誨早逝龍奉母至孝朝夕起
　居未嘗離側孺慕之誠有如一日
　顔　秩肅州衛人年三十嵗妻亡誓不再娶處家有
　序教子有方鄉人稱為義夫
　顔希孔秩之孫㓜凜家訓奉祖三十餘年未嘗少忤
　鄉人稱為順孫
　
　
　
　
　
　
　
　
　
　
　
　甘肅通志巻三十八
欽定四庫全書
　甘肅通志巻三十九
　　隱逸
　唐虞聖世亦有巢由巖穴之士脫屣浮榮甘心肥遯
　衡泌自適考槃寤歌高風亮節遺世獨立自古在昔
　先民有作未可没也編次如左志隱逸
臨洮府
明顧　敬字允恭蘭州人少聰穎秀拔渉經史尤長書
　法與段堅聊讓友善言動有儀晚年好學彌篤年八
　十卒有文稿
　顔宗魯蘭州人性坦直不阿善書能詩文隱居自樂
　鄉評雅重
　周　詢金縣人辭榮棄禄隠居養親足以表正鄉閭
　馮　庸字定之蘭州人敦德尚行通春秋博子史喜
　真草明代典章一一手録成帙言談必根道義行檢
　必循禮度恬靜自守不求聞達人稱為博古君子云
　漢　德金縣人隱居不仕絶迹名利尤逺避權勢鄉
　人以孤清高潔稱之
　張九疇字天錫狄道人器宇宏偉動有矩矱杜門不
　出絶口不言功名足迹不至公府探討經史從學者
　甚衆所著有五經考學庸節解拙齋文集
　王伯良字志善蘭州人潛心禮義之學言動不茍取
　予必以義不妄交人不干謁貴顯有凖庵集東山樵
　唱
鞏昌府
周伯夷叔齊孤竹君之二子當紂時兄弟遜國聞文王
　善養老乃入周就養及武王東伐紂扣馬而諫至周
　有天下伯夷叔齊恥之不食周粟隱於首陽山采薇
　而食餓死按曹大家注幽通賦云隴西首陽縣有首
　陽山邑人楊恩有首陽辨
漢任　棠漢陽上邽人有竒節隠居教授漢陽太守龎
　參初到先候之棠不與言但以薤一大本水一盂置
　戸屏前自抱孫兒伏於戸下主簿白以為倨參思之
　良久曰棠是欲曉太守也水者欲吾清也拔大本薤
　者欲吾擊强宗也抱兒當戸欲吾開門恤孤也於是
　歎息而還皆用其言為名太守
　姜　岐漢陽人守道隠居名著西州太守橋𤣥欲召
　為吏岐稱疾不就𤣥怒逼致之督郵尹益固爭得免
　岐卒堅卧不起
晉朱　冲字巨容南安人少有至行閑靜寡欲鄰人失
　犢認冲犢以歸後得犢大慙以還冲冲竟不受有牛
　犯其禾稼冲屢持芻送牛而無恨色主愧之乃不復
　為暴咸寧四年詔補博士不應冲每聞徵書輒逃入
　山時人以為梁管之流冲居夷俗羌人奉之若君冲
　亦以禮讓為訓邑里化之道不拾遺村無㓙人毒蟲
　猛獸皆不為害
　董　京字威輦初與隴西計吏俱至洛陽被髪行吟
　嘗宿白社中時乞於市得殘碎繒絮結以自覆或見
　人排辱曽無怒色孫楚時為著作郎數就社中與語
　遂載與歸京不肯坐楚貽之書京答以詩後數年遁
　去莫知所之
元萬敬儒寧逺人家貧嗜學不倦與人說書輒竟日棲
　止東郊畫水竹以自娛忽報朝使至抱琴踰垣而走
　不知所終
明王　輔安定諸生博極羣書應貢入京遂隱不出講
　學於木坡諸生重趼往從之講論經史數十年不入
　城府縣令黄沂請為鄉飲賔輔笑謝之至今鄉人稱
　儒者高蹈必以輔為首
　李文燦伏羌人洪武初舉人資性穎異夙學天成自
　負經書避兵石門數年乃還持身清苦以教人為已
　任終身不仕
平凉府
漢王　符字節信安定臨涇人少好學有志操與馬融
　張衡崔瑗等友善當途者更相薦引而符獨耿介不
　同於俗以此不得升進志意藴憤乃隠居著書三十
　餘篇以譏當時失得不欲章顯其名故號曰潛夫論
　後度遼將軍皇甫規解官歸安定鄉人有為鴈門太
　守者去職還家謁規規卧不迎有頃白王符在門規
　驚遽而起衣不及帶屣履出迎援符手而還與同坐
　極歡時人為之語曰徒見二千石不如一縫掖言書
　生道義之為貴也
　石得林安定人建安初客三輔就學於宿儒欒文博
　始精詩書後好學靜黙闗中亂南入漢中不治産業
　不蓄妻孥常讀老子晝夜吟咏漢中破還長安人與
　不取問姓氏不言
唐牛意仁字行恭安定鶉觚人大父通秉志守道交辟
　不起仁樂道丘園屢空宴如或勸之仕但笑而不答
　開元六年卒於伏羌官舎以子仙客贈涇州刺史
宋樊處約崇信縣人建中靖國年進士文章氣誼為當
　時第一流值亂隱居不仕或以仕强之約慨然曰我
　宋人也死且為宋鬼忠臣豈事二主哉不食而卒人
　咸義之以方謝疊山
明孫一元字太初平凉人嘗棲太白之巔故號太白山
　人善為詩風儀秀朗擕鐵笛鶴瓢徧遊中原齊魯南
　渉江淮吳越時劉麟以知府罷歸龍霓以僉事謝政
　並客湖州與郡人陸琨吳充招一元入社稱苕溪五
　隱舉人施侃勸之娶乃妻以妻之妹張氏生一女而
　卒充等葬之李夢陽有太白山人傳
直𨽻秦州
漢趙　壹字元叔漢陽西縣人體貌魁梧望之甚偉而
　恃才倨傲為鄉黨所擯乃作解擯光和初舉郡上計
　到京師時司徒袁逢受計計吏數百人皆拜伏庭中
　莫敢仰視壹獨長揖而已逢望而異之延置上坐因
　問西方事大悅顧謂坐中曰此人漢陽趙元叔也朝
　臣莫有過之者往造河南尹羊陟尚卧未起壹徑入
　上堂臨之因舉聲哭門下皆驚陟知其非常人乃起
　延與語大竒之陟明旦大從車騎造壹時諸計吏多
　盛飾車馬帷幙而壹獨柴車草屏露宿其傍延陟前
　坐于車下陟遂與言談至曛夕極歡而去曰良璞不
　剖必有泣血以相明者矣陟乃與袁逢共稱薦之名
　動京師及西還道經𢎞農過候太守皇甫規門者不
　即通壹遂遁去規聞壹名大驚乃追書謝之壹報書
　遂去不顧州郡爭致禮命十辟公府並不就終於家
　著賦頌箴誄雜文十六篇
　郭　整秦安人漢安帝順帝時公府八辟公車五徵
　皆不就世仰其高
晉楊　軻天水人易學精㣲養徒數百嘗食麄衣褐悠
　然自得受業者非入室弟子莫得親言劉曜徵拜太
　常固辭不起隠于隴山曜敗秦人東徙軻留長安石
　季龍備束帛安車徵之軻以疾辭迫之乃發既見不
　拜與語不言有司以軻倨傲請從大不敬論季龍不
　從下書任軻所尚軻在永昌季龍每有饋餼輒口授
　弟子使為表謝其文甚美季龍乃宻令美女夜以動
　之軻蕭然不顧遣壯士臨之以兵并刼其所賜衣服
　軻不言了無懼色嘗土牀布被下無茵褥潁川荀鋪
　好竒之士造而談經軻瞑目不答鋪發被露其形大
　笑之軻神體頽然無驚怒之狀時咸以為焦先之徒
　未有能量其淺深也後求還季龍送以安車蒲輪蠲
　十戸供之自歸秦州仍教授不絶
　郭　荷字承休畧陽人也六世祖整及荷世以經學
　致位荷明䆒羣籍特善史書不應州郡之命張祚遣
　使者以安車束帛徵為博士祭酒使者迫而致之及
　至署太子友荷上疏乞還祚許之以安車蒲輪送還
　年八十四卒諡曰𤣥德先生
明周　蕙字廷芳山丹衛人後徙家秦州年二十聴人
　講大學首章惕然感動始知讀書為臨洮衛軍戍蘭
　州聞段堅集諸儒講學時往聴之有聞即服行久之
　諸儒以為畏友有疑與訂論焉遂殫心五經篤信力
　行為一時學者之宗恭順侯吳瑾鎮陜欲聘為子師
　固辭不赴或問之蕙曰吾軍士也召役則往役若以
　為師師豈可召哉瑾親送二子於其家以受教始納
　贄焉後隠居秦州之小泉因以為號秦人感化其德
　西安李錦薛敬之咸執弟子禮嘗正冠婚喪祭之禮
　以示學者秦人至今遵之迨老以父遊江南訪之没
　於揚子江人皆稱其孝而悲其死云
　文　蔚秦州人萬厯間武進士精韜畧識天文高卧
　不仕秦王聞其賢聘見語竟日歎為天下竒士尋辭
　歸終日靜坐斗室經畧張鄂序征蜀庭臣薦其才强
　起參軍務蔚至蜀出竒制勝數窘賊夜觀天象忽曰
　無以戰也不三日敵必歸命果如言㨗上詔勅賜蔚
　指揮劄固辭後有人與蔚善詢之曰明祚盡矣後人
　始歎以為神
　雍康年字安夫清水學生以詩禮繼先傳篤經史不
　樂仕進追崇孝行修復古制建先祠立宗法制祭田
　修家塾躬行文公四禮教訓宗族表率閭里著族約
　㑹則家鄉禮要二書刋布之鄉人尊為敦禮先生
直𨽻階州
明龍　正階州人㓜英敏過人精於易學遇金牌道人
　傳授六壬占騐多應正德壬申蜀冦猖獗都御史召
　之贊畫每戰多㨗畨夷入冦總督聘居帷幄出竒數
　勝欲授以官不受奏賜金帛冠帶後總督楊張鄧徵
　聘皆不就所著有八陣圖太乙成局竒門集要六壬
　書
直𨽻肅州
漢侯　瑾字子瑜敦煌人少孤貧依宗人居性篤學恒
　傭作為資暮還輒燃柴讀書居恒以禮自牧獨處一
　室如對嚴師州郡累召公車辭疾不就作矯世論譏
　刺當時隱居山中殫思著述作應賔難以自寄又按
　漢記撰中興以後行事為皇德傳三十篇行於世餘
　作新文數十篇多亡失西河人重其才品不敢名稱
　為侯君云
晉宋　纖字令艾敦煌人少有逺操沉靖不與世交隱
　居於酒泉南山明究經緯弟子受業三千餘人不應
　州郡辟命惟與隂顒齊好友善張祚時太守楊宣畫
　其像於閣上出入視之酒泉太守馬岌造焉拒而不
　見岌銘詩於石壁曰丹崖百丈青壁萬尋竒木蓊蔚
　鬱若鄧林其人如玉惟國之琛室邇人遐實勞我心
　纖注論語及為詩頌萬言年八十篤學不倦諡曰𤣥
　虛先生
　汜　騰字無忌敦煌人惠帝時舉孝亷為郎中屬天
　下兵亂去官還家太守張閟造之閉門不見饋遺無
　所受散家財五十萬以施宗族柴門灌園琴書自適
　張軌徵之為府司馬騰曰門一杜其可開乎固辭
　郭　瑀字元瑜敦煌人少有操行東遊張掖師事郭
　荷盡傳其業精通經義雅辯談論多才藝善屬文荷
　卒瑀服斬衰廬墓三年禮畢隠於臨松薤谷鑿石窟
　而居服栢實以輕身作春秋墨説孝經錯緯弟子千
　餘人
　索　紞字叔徹敦煌人少遊京師受業太學博綜經
　籍遂為通儒明隂陽天文善術數占候司徒辟除郎
　中以避亂歸凡所占夢靡不騐太守隂澹從求占書
　紞曰昔入太學因一父老為主人其人無所不知有
　似隱者紞因從父老問占夢之術審測而説實無書
　也澹命為西閣祭酒紞辭曰少無山林之操遊學京
　師交結時賢希申鄙藝㑹中國不靖欲養志終年老
　亦至矣不求聞達又少不習勤老無吏幹濛汜之年
　弗敢聞命澹以束帛禮之月致羊酒年七十五卒於
　家
　
　
　
　甘肅通志巻三十九
欽定四庫全書
　甘肅通志巻四十
　　流寓
　名賢高士過都越國旅寓棲遲或因事羈留竟至畢
　世足蹟所經山林生色遺風流韻後人景仰爰紀姓
　名以資觀覽志流寓
臨洮府
明徐　蘭字與善浙江開化人洪武初任郃陽知縣謫
　戍蘭州衛復舉國子助教調崇仁縣丞永樂元年聘
　典京闈鄉試致仕復歸於蘭尋又南還卒著有書經
　體要
　解　縉字大紳江西吉水人洪武二十一年進士授
　庶吉士上封事萬言論時政剴切上數稱其才諸大
　臣皆忌之上慰諭賜鏹遣歸令讀書十年後來用後
　因有司劾縉違詔奔喪謫河州衛吏後召為翰林待
　詔永樂二年擢右春坊大學士
　耿復初字明善合肥人性聰敏博通經史尤敦孝友
　元末歸附李文忠亷其賢授中書省使居於杭洪武
　間謫戍蘭州衛二年母尚留杭不逺萬里迎母就養
　讀書課子造次顛沛守仁義如一日嘗玩易至節之
　六四歎曰宜退而進殃也可止而止無咎自號安節
　老人年八十而卒
　謝　圓字友規浙江四明人洪武中以事謫臨洮為
　府學掾學富才敏文雅而思深受知當道郡弟子員
　皆從之登第者甚衆尋以例釋歸
　丁　晉字希敏江南崑山人洪武中謫戍莊浪衛永
　樂中被選為肅府儀衛司校尉性鯁介明醫術善吟
　咏尤精於畫所著有樵雲集
　沈　繹字成章江南吳縣人洪武間謫戍蘭州衛精
　醫道敦志節善琴書所著有醫方集要平治活法繪
　素集芝軒餘興
　潘若水江西人為翰林待詔以事充吏於西寧往來
　於蘭與沈丁軰遊善詩為蘭士大夫所重
　楊志善浙江杭州人遷河東鹽運司洪武間謫戍蘭
　州衛善屬文不事生産與范繹丁晉善齒德為人所
　重號稱金城三老
　田　中北直蠡縣人由進士任錢塘知縣洪武間謫
　戍肅府儀衛司校尉性惇厚尚古樸治家嚴肅人皆
　稱之
　陳　質字太素江西廣信人洪武間謫戍蘭州衛精
　醫術善吟咏自少至老好學不倦有瓦瓿集
　游　堅字文固應天府人任山東道監察御史永樂
　間謫戍河西因寓於蘭有文翰存
　董可善字在道浙江四明人敦德力學教人有法徐
　蘭為記城南書塾士林重之
慶陽府
漢馬　嚴字威卿扶風茂陵人嚴少孤從平原楊太伯
　講學能通春秋左氏弟敦字孺卿亦知名援卒後嚴
　乃與敦俱歸安陵居鉅下三輔稱其義行號鉅下二
　卿明德皇后既立嚴乃閉門自守猶復慮致譏嫌遂
　復更徙北地斷絶賔客永平十五年皇后勅使移居
　洛陽
明張　珩山西石州人正德辛巳進士由御史歴陞延
　寧巡撫總督三邉清直不阿權貴陞戸部尚書未及
　任以延綏失利謫戍慶陽七年教授生徒講論道德
　一時俊髦咸出門下所著有南川録並文集奏議
　性文山人不知何許人蓬頭垢面嗜酒善飲詩不搆
　思百首立就字亦竒有贈衣者即裂而披之囊金不
　匱莫知所從來凡二十餘年死葬長安
甘州府
明劉　廌字士端誠意伯基之孫江西參政璉之子洪
　武二十三年襲封明年坐事貶秩歸里築室雞山下
　命曰盤谷丁丑譴戍甘肅尋赦還建文帝及成祖皆
　欲用之以奉親守墓力辭永樂年卒於家著有盤谷
　集十巻盤谷倡和集二巻
　郭　豋字元豋武定侯英諸孫也正統七年從王驥
　征木麓川九年從沐斌征騰衝功皆最土木之難以
　都督僉事守大同上皇至城下豋陴謝却之景泰元
　年大戰栲栳山有功封定襄伯上皇復辟謫戍甘肅
　成化初復爵卒贈侯諡忠武李東陽嘗謂武臣能詩
　者莫過郭定襄有聨珠集二十二巻行世
　艾　穆字純卿湖廣舉人為刑部郎諫張居正奪情
　言切直謫戍甘肅嘗遊終南山水間與一時詞人結
　社賦詩
　張慎言字金銘山西陽城人萬厯庚戍進士為曹縣
　令有惠政擢御史天啓時以直言忤魏忠賢謫戍甘
　肅明末復職歴官南京吏部尚書
凉州府
漢馬　援字文淵扶風茂陵人少孤有大志諸兄竒之
　後為郡督郵送囚至司命府囚有重罪援哀而縱之
　遂亡命北地遇赦因留牧畜賔客多歸附者遂役屬
　數百家轉遊隴漢間嘗曰丈夫為志窮且益堅老當
　益壯王莽敗復避地凉州世祖即位歸漢為新息侯
　拜伏波將軍建初三年諡曰忠成侯
　劉　般字伯興宣帝之元孫般數嵗而孤獨與母居
　王莽敗更始即位般奔長安㑹更始敗與般西行上
　隴遂至武威般雖年少而篤志修行講誦不怠其母
　及諸舅以為身寄絶域死生未必不宜苦精若此般
　終不改其業建武八年隗囂敗河西始通般將家屬
　至洛陽封菑丘侯
晉司馬順字子思宣帝弟魏安城亭侯通之子也初封
　習陽亭侯及武帝受禪順歎曰事乖唐虞而假為禪
　名遂悲泣由是廢黜徙武威姑臧縣雖受罪流放守
　意不移而卒
魏常　爽河内人寓凉州不受禮命魏主以為宣威將
　軍爽置館於温水之右教授七百餘人弟子事之如
　嚴君由是儒風始振
明河西傭不知何許人建文四年六月燕兵入京城傭
　被葛衣走其冬至金城行乞市中邊地極寒傭常衣
　葛明年至河西依莊浪魯家為傭取傭值買羊裘披
　之夏或衣新布衣皆以故葛衣覆其上葛衣破縷縷
　或勸棄之終不可錢稍餘輒市酒肉與諸乞兒飲食
　力作倦自吟哦或夜聞其哭聲永樂中有京朝官至
　莊浪識傭欲與語傭走南山避之旬月京朝官去乃
　還在莊浪數年病且死呼主人囑曰我死勿殮我西
　北風起火我勿埋我骨魯家從其言今建有葛衣先
　生祠
　湯　鼐壽州人官御史𢎞治三年上䟽劾萬安劉吉
　尹直下詔獄坐妖言罪死刑部侍郎彭韶辭不判徐
　溥力言不可使朝廷有殺諫臣名獲免鼐謫戍河西
　包　節字䝉泉江南吳縣人嘉靖間御史參劾逆璫
　擅作威福謫戌莊浪衛以章句訓童子以給衣食有
　時賦詩既病篤手書寄弟包孝善事母殮以斬衰曰
　少申罔極之恩所著有湟中稿
　徐文彪上虞人武廟時以布衣徵值璫瑾亂政即于
　廷中指為𢎞恭石顯極詆其惡瑾怒下獄廷杖謫戍
　鎮番衛
寧夏府
晉周　虓字孟威晉益州刺史建城定公周楚之孫為
　梓潼太守寜康元年苻秦將楊安攻梓潼虓固守涪
　城遣步騎數千送母妻自漢水趨江陵秦秘書監朱
　彤邀而獲之虓遂降於安秦王堅欲用為尚書郎虓
　曰蒙晉厚恩但老母見獲失節於此母子獲全秦之
　惠也雖公侯之貴不以為榮況郎任乎太元八年徙
　之於朔方之北後竟卒於朔方
隋栁　彧字㓜文河東解人仕治書御史正色立朝百
　僚皆敬憚之後為楊素所忌坐罪除名徙配朔方懷
　逺鎮
明阮　彧字景文錢塘人任兵科給事中其同母弟誼
　謫戍寧夏未及行而卒遂以彧代戍永樂元年以薦
　者言釋於戍所復其官工吟咏尤長於駢體
　陳　矩字善方江西廬陵人洪武初第進士以戸部
　主事謫戍寧夏後復官湖廣江陵知縣
直𨽻秦州
漢申屠剛字巨卿扶風茂陵人性方直仕郡功曹舉賢
　良方正對䇿罷歸田里莽簒位遂避地河西隗囂據
　隴右欲背漢而附公孫述剛説曰人所歸者天所與
　人所攜者天所去將軍孤立一隅宜推誠奉順上應
　天心下醻人望為國立功可以永年囂不納建武七
　年徵拜侍御史遷尚書令
　鄭　興字少贑河南開封人少學春秋學者師之更
　始拜興諫議大夫凉州刺史使安集闗西及朔方凉
　益三州㑹天水反者攻殺郡守興坐免赤眉入闗東
　道不通乃西歸隗囂囂虛心禮待而興恥為之屈稱
　疾不起聞囂稱王説囂不可囂乃止建武六年侍御
　史杜林先與興同寓隴右乃薦興執義堅固敦說詩
　書徵為大中大夫後坐事左轉蓮勺令興好古學尤
　明左氏世傳左氏者多祖興興去蓮勺後三公連辟
　不就卒於家
　馬　融字季長扶風茂陵人美辭貌有俊才博通經
　籍永初二年大將軍鄧隲聞融名召為舎人不應命
　客于凉州武都漢陽界中後㑹邉方擾亂自闗以西
　米穀踴貴道殣相望融既飢困乃應隲召拜校書郎
　班　彪字叔皮扶風安陵人更始敗三輔大亂隗囂
　擁衆天水彪避難從之囂問彪曰往者周亡戰國並
　爭意縱横之事復起于今乎對曰周之廢興與漢殊
　異方今帶州域者無七國之資而百姓謳吟思仰漢
　德乃著王命論以感之而囂終不悟遂辟地河西河
　西大將軍竇融以為從事彪為畫䇿事漢融還京師
　召彪入見舉茂才拜徐令
　杜　林字伯山扶風茂陵人博洽多聞時稱通儒初
　為郡吏王莽敗盗賊起林與弟成及同郡范逡等俱
　客河西隗囂素聞林志節深相敬待以為持書平以
　疾辭去囂復强起遂稱篤囂乃出令曰杜伯山天子
　所不能臣諸侯所不能友今且從師友之位須道開
　通使順所志林終不屈節光武徵拜侍御史問以經
　書故舊及西州事賜車馬衣被羣寮知林以名德用
　甚尊憚之林於西州得漆書古文尚書一巻嘗寶愛
　之雖遭艱困握持不離身出以示衛宏等於是古文
　遂行後為光禄勲大司空
　任　延字長孫南陽宛人年十二為諸生學于長安
　顯名太學學中號為任聖童值倉卒避兵之隴西隗
　囂已據四郡遣使請延延不應更始元年以延為大
　司馬屬拜㑹稽都尉時年十九時避亂江南者皆未
　還中土㑹稽頗稱多士延到皆聘請高行如董子儀
　嚴子陵等待以師友之禮掾吏貧者分禄給之賢士
　大夫爭往宦焉建武初徵為九真太守九真吏人生
　為立祠
唐杜　甫杜陵人字子美審言孫少貧不自振客吳越
　齊趙間李邕竒其材先往見之舉進士不中第困長
　安天寶十三載獻賦授右衛率府胄曹參軍禄山亂
　走鳳翔謁肅宗拜右拾遺出為華州司功參軍闗輔
　饑棄官客秦州寓居東柯谷結草堂草堂之中有泉
　焉人稱為子美泉負薪拾橡栗自給其後往來栗亭
　同谷間今栗亭同谷俱有草堂遺蹟後流落劔南節
　度使嚴武表為參謀檢校工部員外郎
明李天成莊浪人天啓甲子舉人隱居秦州仙人崖安
　貧樂志蕭然箕穎之風
　朱新靖山西舉人闖賊逆變避跡秦州麥積山詩酒
　自適日逍遙于松泉間以終其身
直𨽻肅州
明岳　正字季方順天漷縣人正統十三年進士及第
　官修撰天順初以原官入閣言石亨曹吉祥權太重
　恐久不可制又言尚書陳汝言小人時命正視草歴
　數弊政亨吉祥構蜚語謂正賣直訕上謫欽州同知
　道漷以母老暫留汝言嗾校言狀逮繫詔獄杖百戌
　肅州亨吉祥誅起原官直經筵出為興化知府築隄
　溉田數千頃節縮浮費預備倉儲卿士大夫不利騰
　謗成化五年入覲致仕嘉靖中追贈太常寺卿諡文
　肅
　劉大夏字時雍湖廣華容人天順八年進士除兵部
　郎宿弊盡革遷福建參政廣東布政移浙江皆以政
　績聞治河張秋疏上流築長隄水乃大治理宣府兵
　餉儲積充羡總制兩廣令行盗息民安召拜兵部尚
　書條上當興革十六事再陳兵政十害武宗嗣位乞
　歸加銜馳驆大夏忠誠懇篤忘身徇國見疾權倖劉
　瑾假田州岑猛事欲坐以激變李東陽力解乃戍肅
　州大夏徒步荷戈至大明門下叩首而去觀者塞路
　歎息泣下父老攜筐進食所至罷市焚香祝其生還
　至戍所儒學生徒傳食之遇團操荷戈就伍五年赦
　歸八年瑾誅復官致仕教子孫力田謀食稍餘散之
　宗族預自為壙志卒年八十一贈太保諡忠宣所居
　東山草堂僅數楹天下稱東山先生
　趙逐仙邑里名字未詳原任太常卿𢎞治初謫戍肅
　州陶諧有訪趙逐仙之作
　潘　魴號愚叟原任刑部尚書以忤逆瑾謫戍肅州
　陶　諧號南川原任給事中以忤逆瑾謫戌肅州後
　起官為兵部侍郎總制兩廣
　姜道淵原任蘭州知州不知何名道淵其字也正徳
　間李髙巡按河西時適凉州人徐謙任蘭州參將與
　姜相搆李因劾徐謙徐乃逆瑾黨瑾力為内庇遂逮
　治李與邊備副使張天衢及道淵俱謫戌肅州
　
　甘肅通志巻四十
欽定四庫全書
　甘肅通志巻四十一
　　仙釋方伎
　羽流緇素宿植靈根養道林泉棲心物外餐芝吸露
　息盡塵機勸善戒惡有裨世教至於方伎之士或醫
　藥治疾或卜筮指迷皆有益於民生均當傳其姓氏
　毋令湮没不彰志仙釋方伎
　　仙釋
上古廣成子昇仙記云混沌開闢有廣成子先天地而
　生後天地而終在崆峒之上修真養道黄帝往見之
　問以治身之道答曰至道之精窈窈㝠㝠至道之極
　昏昏黙黙無視無聽抱神以靜形將自正必靜必清
　無勞爾形無搖爾精乃可長生慎内閉外多知為敗
　我守其一以處其和故千三百嵗而形未嘗衰黄帝
　再拜稽首今崆峒山有廣成子洞為神仙之奥宅人
　迹所罕到
漢盧真人秦州人號鐵馬大仙漢時與成紀令觀燈廣
　陵飛騰俄頃今玉泉觀有仙室遺蹟
魏封　衡隴西東鄉人㓜學道術服黄連五十年入山
　採藥百餘年復還鄉里如二十者常乗青牛故號青
　牛道士聞有病死者輒探腰間竹管中藥與服之立應
　魏武帝召問養性大畧衡曰減思慮節飲食著有養
　氣法衛生經數十餘巻
晉石　垣字洪孫居無定所不娶婦不營産業食不求
　美衣必粗敝或遺之衣受而施人人有喪葬輒杖䇿
　弔之路無逺近時無寒暑必在其中或同日共時人
　咸見焉又能闇中取物如晝無差姚萇之亂不知所
　終
　檀時師名惠豐居凉州飲酒啖肉語黙無常逆論來
　事後皆如言
　法　成凉州人十六出家學經律不餌五穀唯食慈
　脂居山巖穴習禪後有小疾乃告人曰我死矣明日
　合掌而卒
　曇無䜟北凉沮渠世於姑臧譯大方等集經三十巻
　慧　嵩北凉沮渠時與曇無䜟於姑臧譯大般若涅
　槃經四十巻
　曇　霍秃髪傉檀時從河南來持一錫杖令人跪曰
　此波若眼奉之可得道或遺之衣服受而投之河後
　日以還其主衣無所汚行歩如風雲言人死生貴賤
　無毫釐之差或藏其杖曇霍輒閉目須臾起而取之
　咸竒其神異莫能測也
　法　䕶月支人年八嵗出家隨師至西域諸國遂曉
　外國語其餘三十六種亦無不曉晉武帝末隱居深
　山山有清泉恒取澡潄後有樵者穢其水側俄頃水
　涸䕶徘徊歎曰人之無德清泉流輟水若永竭無以
　自給我當移去耳言訖而清泉湧出滿澗
　單道開敦煌人常衣粗褐不畏寒暑晝夜不卧恒服
　細石子一吞數枚好山居山樹諸神見異形試之初
　無懼色石季龍時從西平來一日行七百里其一沙
　彌年十四行亦及之至秦州表送到鄴季龍令佛圖
　澄與語不能屈也季龍資給甚厚道開皆以施人人
　或來問者都不答佛圖澄曰此道士觀國興衰若去
　者當有大亂及季龍末道開南渡許昌尋而鄴中大
　亂後至南海入羅浮山年百餘嵗卒勅弟子置屍石
　穴中陳郡袁宏為南海太守登羅浮山至石室見道
　開形骸如生香火瓦器猶存曰法師業行殊羣正當
　如蟬蛻耳
　王　嘉字子年隴西安陽人外醜形貌而聰睿内明
　滑稽語笑不食五穀清虛服氣不與世人交遊隱於
　東陽谷鑿崖穴居弟子亦穴處石季龍之末隱於終
　南山苻堅累徵不起公侯以下咸躬往參詣問其當
　世事者皆好為譬喻狀如戯調言未然之事辭如䜟
　記事過皆驗堅將南征遣使問之嘉乃乘使者馬正
　衣冠東行數百步而䇿馬馳返脫衣服棄冠履而歸
　下馬踞牀一無所言使者還告堅不悟復遣問世祚
　云何嘉曰未央咸以為吉明年癸未敗于淮南所謂
　未年有殃也人候之者不至心則隠形不見衣服在
　架履杖猶存或欲取其衣者跂而取之衣架踰高而
　屋亦不大履杖諸物亦如之姚萇入長安與苻登相
　持問嘉曰吾得殺苻登否嘉曰畧得之萇怒曰得當
　云得何略之有遂斬之先此釋道安謂嘉曰世故方
　殷可以行矣嘉答曰卿其先行吾負債未果去俄而
　道安亡至是而嘉戮死所謂負債者也萇子興字子
　略方殺登略得之謂也嘉之死日人有隴上見之
　曇　猷或云法猷敦煌人少苦行習禪定後遊江左
　太元中有妖星現帝普下諸國有徳沙門精勤佛事
　令懴禳災猷乃祈誠㝠感至六日旦見青衣小兒來
　悔過云搆勞法師是夕星退太和末卒于天台石室
　舉體緑色其後人入山登巖見猷屍不朽
　妙道真人王本豫景留人世居三河年八十有五鶴
　髪童顔行不䇿杖忽召弟子曰吾將逝矣於是齋戒
　沐浴端坐談笑頌曰勞苦生涯蕭條活計九九餘年
　超凡脱世頌畢而化時中統建元初
齊元　暢狄道人少為冦獲其帥曰此兒目光外射非
　凡童也遂釋乃往凉州出家復避於揚州洞曉經律
　深入禪要占記吉凶無不驗遊成都止大石寺入齊
　後山結草為庵弟子見神人乗馬繞山一匝指示造
　塔之處乃建塔焉齊太子遣使徵迎曰吾數盡矣至
　京而卒
北周無名僧武帝天和二年勅為夏州三藏尋欲官之
　冢宰宇文䕶以書勉之答以收迹巖中攝心塵外此
　本志也安能憒憒久住閻浮地乎因著寳人銘曰法
　界中有如意寶人焉緘其身銘其膺曰多知多事不
　如息意多慮多失不如守一慮多志散知多心亂心
　亂生惱志散妨道英賢才藝是為愚蔽
梁寶　誌金城狄道人七嵗出家長修禪業止江東道
　林寺言若䜟記或一身三處宿梁武帝即位下詔誌
　公神遊㝠寂勿禁出入常與白鶴道人爭得潜山麓
　武帝以二人俱靈通各以物識其地已而鶴飛去至
　麓忽聞空中錫聲遂卓於山麓鶴止他所皇子生誌
　曰寃家亦生後知與侯景同日生天監十三年無疾
　而終累代加號道林真覺禪師
唐佛光道悟姓㓂氏蘭州人生而有齒年十六自欲出
　家父母不聽數日不食乃許之後二年自臨洮歸灣
　子店夜夢梵僧喚覺聞馬嘶豁然大悟將遊諸方鄉
　人求頌有水流須到海鶴出白雲頭之句至熊耳果
　遇白雲禪師海公先是人問海何不擇法嗣亦有芝
　蘭秀發獨出西秦之語比師至夜聞空中有言來日
　接郭相公黎明海呼僧令持香花接我闗西弟子寺
　乃唐郭子儀建既至一言相契徑付衣鉢寺前常有
　剽而殺人者來告急師呼衆擒之曰即汝是賊尋得
　其巢穴衆請命師諭釋之其後路不拾遺或以師前
　身為汾陽王云泰和五年結厦於臨洮之大勢寺開
　圓覺經一日早盥潄畢呼侍者曰我病也尋藥去侍
　者足未及門師已卧遊方丈有五色雲如寶葢中有
　紅光如日者三年五十有五
　殷道筌不知何許人亦不測其年壽行遊天下無常
　名自稱七七賣藥涇州時病疫甚多得藥即愈驚為
　神所酬錢輒施於人周寶先於長安識之尋為涇州
　節度延之禮重
　雷　牛成紀人煉丹于長道縣之南山唐明皇時宮
　中有疾召至長安調治即愈封雷王今山上藥臼尚
　存有古槐一株液出似酒飲之去病人謂雷峯仙酒
　劉道通學仙術居徽州金蓮洞修煉兼曉符籙法治
　病效至德間元帥田守璋薦賜號曰清淨真人
　惠　印徽州人㓜出家通經律文宗召至京師授榮
　禄大夫司徒銀印賜號真惠國師
　僧伽大師西域人姓何唐龍翔初遊方至泗州臨淮
　縣建寺頗示神異景龍二年中宗遣使迎入尊為國
　師頂上有一穴以絮窒之夜則去絮香從穴中出非
　常芬馥及曉香還頂中仍以絮窒之師嘗濯足人取
　其水飲之痼疾皆愈時京邑無雨師將瓶水汎灑俄
　頃隂雲驟起甘雨大降中宗大喜詔賜所修寺額為
　普光王寺御筆親書至四年三月二日端坐而終
　喬真人　郭真人俱雪山鳳林人同遇呂仙示以神
　仙之道修煉之方排五色石以象五行後期年復遇
　仍各賜火棗令食之遺烏兔海蟾四字了然頓悟能
　見吉凶知禍福後昇化於玉泉觀有碑記
　詹道人慶陽羣牧所軍採藥賀蘭山隂遇神人授學
　久之悟出言成文唱咏有佳趣修復普照寺人從牖
　窺見䕶法泥神起立聽道人計畫明日縁事應答如
　響工竣辭官民告去異日坐化有人從數百里來見
　道人南去相與立語莫知其終
宋秦志通李志亨俱金縣人自㓜聰敏能讀書即知慕
　道兩人各相規勉元宗内外二典無不精研得遇太
　虛真人授以金液大丹五行生尅七返九還之道遂
　耑心烹煉數足功完於政和二年白日拔宅昇天今
　興龍山乃遊覽處清虚觀其故里也
　徐神翁鎮原人修煉飛昇之術居潛夫山今山後有
　神翁洞嘗遺詩數首後宋南渡翁口占絶句送高宗
　卒如其言
　宋披雲宋時人少逰大梁後訪道入陜至於太白山
　五陵遇純陽真人授以金丹了道于崆峒山著書行
　世號披雲真人
　朱　友祥符間人修真養性于回山西真宮數年絶
　烟火粒食餐松栢葉以為常行履如飛世傳其得道
　後隱太和山不知所終
元澄陽真人姓何氏枹䍐人生有仙風道骨弱齡即慕
　道一日汲水遇異人就飲一見竒之相與言方外事
　咸解悟隱顯林中動有金光覆映至正三年五月十
　四日雙鶴來空彩雲繞室須臾飛昇今城西有大隱
　庵
　程守善素有道行居萬壽觀内有槐僵死二十餘年
　守善居此其槐復蘓枝葉暢茂咸以為異常應召賜
　號通真子
　馮真人修煉總真觀有道術凡祈晴禱雨靡不騐有
　一石枕黄潤似玉人有疾者以枕捫之即愈
　黄居士元時人家巨富好道棄家入崆峒不與人交
　接一日感純陽真人得修道口訣持煉子飲月華午
　餐日精後蝉蛻而化
　梁誌通山西介休人號達元子生至元丙子間慕道
　來秦終於玉泉觀時或遇之長安灞橋與使客傳鑰
　封煙霞無為真人
　趙野雲元季道士自號趙野雲由慶陽來簪栢朶插
　佑德觀中倐不見竟成參霄之材人以為神翁復來
　云有碑
明張三丰遼東懿州人名全一一名君寶三丰其號也
　以其不修邊幅又號張邋遢頎而偉大耳修髯一衲
　一簑所啖升斗輒盡或數月不食或處窮山或遊市
　井能一日千里嬉笑諧謔旁若無人洪武初居武當
　山中二十三年雲遊長安繼至隴上遍遊多方冬春
　不履又號赤脚張常寓岷州楊永吉家遺一小鼔雖
　擊大鏞莫能混音成祖遣官于四方尋訪未見封通
　㣲顯化真人又平凉紫極觀道士朱元貞修築道院
　塑雲房純陽留侯洎三丰像於中獨三丰像結胎已
　就不能肖忽一日有羽衣至蒲團杖履蕭然塵外散
　步道院見未成像問之元貞對以故羽衣曰此何難
　知吾嘗㑹其人於崆峒西崖其人身可七尺餘面目
　頎偉長鬚修眉彷彿與貧道同然坐位如此有所未
　安元貞問故曰雲房純陽皆師也可並坐乎衆然之
　工人依其言經營出像少焉羽衣竟失所在乃知三
　丰示現也洪武二十四年雲遊甘州寓張指揮家寓
　十年去莫知所之舎之老嫗嘗伺其出竊葫蘆藥一
　丸㗖之三丰歸覺謂嫗曰汝竊食此藥益壽太多奈
　所享不繼後嫗壽百餘舎内嘗遺中袖一葫蘆一居
　人患疫者借中袖覆之即愈童稚患瘡疾者翦少許
　貼服之即愈天順中鎮守甘肅總兵王敬患中滿疾
　火化中袖節服之遂愈成化初定西侯蔣琬㑹宴守
　臣以葫蘆搬三度雜劇其葫蘆即席自碎
　慧　達肅州人姓劉名窣和自㓜出家為僧洪武間
　遊至凉州閉闗靜坐一日謂凉州人曰明日肅州遭
　水患吾當救之明寅西向已時至肅討來河水漲泛
　勢將逼城慧達至西峯離城一里許用手一指水向
　北潰遂不近城因遂圓寂於此建有寺塔人以手迹
　崖為古蹟
　白雲道人俗姓黄洪永間嘗依於凉州魯氏人莫測
　其迹夏坐烈日中毫無汗濕冬立風雪暖氣如蒸與
　之食則食不與亦不食問其事悶悶不答否則以隱
　語一二示之其休咎立見年九十九立化
　瑞竹領占狄道人姓石氏自㓜為本郡寶塔寺僧永
　樂四年以屢使絶域宣布王化功陞蘓州府僧綱司
　都綱二十一年奉命招降陞僧録司右闡教二十二
　年陞左善世賜誥命金圖書服器宣德元年陞灌頂
　圓妙廣智大國師二年奉使烏思藏公幹陞號清修
　靜覺崇善慈應輔教闡範灌頂圓妙廣智大國師八
　年正月内圓寂天順七年追封西天佛子成化二十
　二年追封大敏法王
　賀蘭二老洪武二十七年中衛人張秋童入賀蘭山
　伐木見二老坐石上問曰秋童何為對曰伐木二老
　乃呼秋童與錢盈掬童歸尋往視之則二老莫知所
　之其錢猶存
　孫碧雲馮翊人㓜即慕道年十三入華山明太祖召
　赴京與語甚悦所賜之物辭不受肅莊王迎居金天
　觀環室接引徒衆語多奥㫖後還少華山永樂中賜
　號虛宣子年七十三羽化於武當山
　邵道人蜀人至慶陽年七十餘道人嘗不言凡所欲
　言頤指色授館于鐘樓街築土被衲無晝夜露坐郡
　中子弟爭禮事之能治病令病者張目噓氣即可活
　居十餘年一日謂諸弟子曰吾將逝矣時夜半屋脊
　隱隱有霹靂聲若金戈鐵馬狀諸弟子震懾伏地天
　明起眎則道人死矣
　清　然河南通許人自㓜為僧戒行精嚴正德初遊
　入合水子午山樂其地僻人樸遂久隱焉常修環山
　寺及興教寺或謂其得黄白術云
　如和尚不知何許人身軀頎偉髠首銅篐破衲跣足
　神光煥發每遊靜寧州市間無定處值暑則寒氣逼
　人嚴冬則裸體仆雪或入氷水以浴終日常笑了無
　一言人問齋否則㸃首與之食一飯斗米時人呼為
　如𤓰子云一日忽號於市曰我去也我去也連號數
　日羣小兒尾之乃趺跏端坐而化衆白於州牧建塔
　龕焉㑹萬厯間天旱訛傳塔中有聲衆怪之乃以火
　焚後聞有遇於蜀者
　趙　仙美姿容善談論周濟貧乏施財不匱然入其
　室無他囊槖衾枕而已慶陽人咸怪之稱為趙仙時
　兵部侍郎陳震方為諸生聞而往見未至趙避去謂
　主人曰明日慶陽陳生來善待之勿令入吾室震至
　不見趙求入其室而返明日趙至恚曰吾囑汝勿令
　陳入吾室乃令入焉吾弗可以居矣遂辭主人而行
　素厚者挽留之不可竟莫知所之
　樊　讓階州所舎人㓜博羣書工於詞翰常雲遊遇
　異人授竒門遁法及吐納之術年九十二無疾作贊
　而逝詞曰九九之九元門立久混合乾坤斡旋星斗
　保精氣以息神思無中而生有無無無天地原來一
　虚窟有有有天地能長而且久吾今返本含真道朗
　朗明明元不朽咦赤身無罣礙飛上白雲頭
　牧羊女成化間不知姓氏誓不適人每入山牧羊念
　佛一聲拾羊糞一粒投於眢井數十年山谷坑塹處
　盡為念佛所投之糞粒一日口吐青氣若蓮花之狀
　端坐而逝鄉人遂於凉州南闗廂建閣移其身飾以
　泥至今稱為肉身菩薩
　巴爾斯梵僧僧焚修於巴爾斯寺夷目供養已久明萬厯
　二十六年田樂達雲恢復松山驅丙吉入寺見僧端
　坐令斬之血出如乳操刄者立斃後改巴爾斯為大靖
　寺被回禄卜者以為枉殺高僧之故乃立祠塑像火
　災遂息像存有碑記其事
　張　清肅州中右所人行履篤實寡言笑好誦經靜
　坐瞑目後年六十餘隱於寺至七十常言未來事人
　問何以先知清曰夜有夢故先知當時以為神異及
　卒人塑其像於文殊寺側
　　方伎
上古岐　伯北地人生而神明精醫術通脉理黄帝以
　師事之有素問難經行於世
漢楊子阿成紀人善相馬馬援傳援好騎善别名馬於
　交阯得銅乃鑄為馬式還上之因表曰近世有西河
　子輿亦明相法子輿傳西河儀長孺長孺傳茂陵丁
　君都君都傳成紀楊子阿臣援嘗師事子阿受相馬
　骨法考之於行事輒有驗效
晉郭　黁西平人少明老易仕郡主簿張天錫末年苻
　氏每有西伐之問太守趙凝使黁筮之黁曰若郡内
　二月十五日失囚者東軍當至凉祚必終凝乃申約
　屬縣至十五日鮮卑折掘送馬於凝凝怒其非駿幽
　之内廏鮮卑懼而夜遁凝以告黁黁曰是也國家將
　亡不可復振苻堅末當陽門震刺史梁熙問黁黁曰
　當有外國二王來朝一當返國一死此城嵗餘而鄯
　善及前部王朝于苻堅西歸鄯善王死于姑臧呂光
　之王河西也將伐乞伏乾歸黁諫曰今太白未出不
　宜行師往必無功太史令賈曜以為必有秦隴之地
　及克金城光使曜詰黁黁謂光曰昨有流星東墜雖
　得此城憂在不守正月上旬河氷將解若不早渡恐
　有大變後二日而敗問至光引軍渡河訖氷泮時人
　服其神驗
明康永惠萬壽宮高士也遇異人授以雷法其術最秘
　嵗旱祈雨立應兼精於醫
　張好問字希明其先高郵人始祖仁以醫事韓遂家
　平凉好問尤精祖業常不拘古方唯濬病源弗問貧
　富校業禮官為良醫正診視神驗所著有張氏醫精
　太素集時巢鑑由浙寓華亭為隴西王侍醫又劉聰
　本府人皆能療治竒應擅名一時
　張仙童安化人少從羅理凡繪畫人物皆稱神妙今
　興教寺有羅漢十八幅并寒山拾得之像儼然如生
　禁　神寧州人精呪法能禁瘡毒及蛇虫諸害每旦
　持水向四方呪祝願十里之内人畜不罹瘡毒蛇虫
　之害積年漸加多至百里凡人求呪瘡毒隔山應氣
　而愈逺近以法師尊之後坐化人立廟祀之其廟中
　土至今取而傅瘡亦有愈者
　蔡嘉善字建陽武威人世傳醫業純以濟世為心活
　人甚多没後人立祠於三皇廟側以祀之
　張　琦寧夏人精太素脉斷疾病生死踰二十年必
　驗
　張　皐寧夏人精太素脉可生則藥不可生斷以時
　日百無一失窮通夭壽以脉推之亦無不驗所著有
　難經直解
　吳　通寧夏人精脉理本草素問三書妙鍼法治病
　輒效時稱儒醫
　
　
　
　
　
　甘肅通志巻四十一
欽定四庫全書
　甘肅通志巻四十二
　　列女
　兩河内外風土剛勁婦女知重氣節或盡孝懐忠能
　識大義或茹荼畢世殉節崇朝或强暴侵凌捐生蹈
　刃自古已多於今更烈深閨卓行固屬可傳蓬户貞
　操尤堪勵俗紀其姓氏彰徃勸來博採輿論寧詳毋
　畧志列女
臨洮府
晉羊躭妻辛氏字憲英狄道人魏侍中毗之女也聰慧
　有才鑒初魏文帝得立為太子抱毗項曰辛君知我
　喜否毗歸告憲英歎曰太子代君主宗廟社稷者代
　君不可以不戚主國不可以不懼宜戚而喜何以能
　久魏其不昌乎弟敞為曹爽參軍司馬懿将誅爽閉
　城門敞懼問憲英憲英曰事有不可知然以我度之
　此舉不過以誅爽耳敞曰然則敞可無出乎曰安可
　以不出職守人之大義也為人執鞭而棄其事不祥
　也汝從衆而已敞遂出事定敞嘆曰吾不謀於姊㡬
　不獲於義鍾㑹為征西将軍将滅蜀憲英謂躭從子
　祜曰㑹在事縱恣非持久處下之道吾慮其有他志
　也及㑹将行請其子琇為參軍憲英曰行矣戒之古
　之君子入則致孝於親出則致節於國在職思其所
　司在義思其所立不貽父母憂患而已軍旅之間可
　以濟者其惟仁恕乎㑹至蜀果反琇竟全歸辛之識
　見𩔖如此
　散騎常侍梁緯妻辛氏狄道人緯為散騎常侍西都
　陷沒為劉曜所害辛氏有殊色曜将取之辛氏據地
　大哭仰謂曜曰妾聞女不再醮妾夫已死理無獨全
　乞就死地下事舅姑遂號泣不止曜曰貞婦也任之
　乃自縊而死曜以禮葬之
隋渭源令裴倫妻栁氏薛舉之亂倫遇害栁氏有二女
　及兒婦皆有色栁氏謂曰我輩遭逢禍亂若辱於賊
　其若汝父之死義何女婦垂涕曰惟母所命栁氏自
　投於井其女婦相繼而下皆死於井中
明曹友妻王氏狄道人友為廣東瓊山縣丞卒於官一
　子復夭氏撫育㓜孫始終完節洪武中旌表
　董守中妻毛氏狄道人毛芾女守中舉賢良任四川
　布政司都事卒於官毛聞訃慟哭曰夫死獨存犬豕
　弗若吾與俱死遂自縊而死
　王紹春妻魏氏狄道人春卒氏年十九其姑尚存有
　㓜子曰宗道以貧故自負土築夫墳既葬惟勤紡績
　奉姑撫子年七十餘卒永樂中旌表
　生員張通妻王氏狄道人年二十六通卒子世安甫
　一嵗夫亡時即欲自盡親族止之曰有姑有子何苦
　如此乃奉姑撫子備歴艱辛富豪聞其賢欲謀而醮
　之氏奮罵以砒霜自隨人莫敢犯守節四十餘年嘉
　靖間旌表
　魏太信妻任氏狄道人大信病且革任泣告諸親曰
　吾必與夫俱死大信卒任自縊以殉
　張賔妻王氏臨洮衛人年二十七賔亡無子乃曰聞
　古有貞烈女吾當效之乃勤紡績以養孀姑取夫姪
　以承後嗣有司表之
　司偉妻王氏狄道人年十六夫亡舅姑尚存遺腹生
　一子誓不再醮勤紡績以治生始終無玷夀六十卒
　張銓妻司氏狄道人年二十三而夫亡遺二孤俱在
　襁褓司誓無他志廿貧紡績苦節四十餘年撫孤成
　立
　張紀妻王氏狄道人夫病篤焚香龥天願以身代及
　卒哀毁㡬絶紡績教子五十餘年卒
　文載道妻魏氏狄道人載道赴選卒於京氏年二十
　有六遺男來鳯甫七嵗貧不能歸襯稱貸於鄉之寓
　京者母子徒步扶柩而歸營葬訖勤女紅教子讀書
　有司表之
　劉澤妻曹氏狄道人年二十澤卒哀痛㡬絶竭力襄
　事撫孤於舅姑喪葬殫盡心力夀六十有六廵撫表
　其閭
　李奉元聘妻張喜英狄道人許字邑人李奉元未娶
　而歿訃聞父母徃弔英悲痛縊於家廵方上其事奉
　㫖立祠旌表
　趙鏜妻滕氏狄道人夫卒即欲身殉因有姑在及姑
　亡氏曰姑亡我安忍獨存哭不絶聲飲食不入口浹
　旬而卒年止二十一
　生員張建中妻趙氏狄道人夫死遺一女方在襁褓
　顧其女曰我無復存之理但為汝勉活耳遂撫成立
　及適人饌女畢即鍵門焚香再拜自縊女發嫁時衣
　箱已有齊衰一襲始知從前勉活之言非虚也萬歴
　間旌表
　田俊妻尚氏狄道人夫亡時年二十八寡姑垂老家
　極貧無可依者尚誓死守節勤女工事姑生養死葬
　悉有禮撫遺孤業儒兼撫夫二姪與子無異
　趙鶴齡妻王氏狄道人適趙四年夫亡有惜其年㓜
　勸之嫁者王以死自誓惟孝以事姑慈以撫子守節
　三十餘年卒
　方瑄妻袁氏狄道人瑄病龥天願以身代瑄卒袁年
　二十有四水漿不入口哀毁㡬絶以翁姑在勉活奉
　事及撫㓜孤未㡬亦亡有勸其再醮者袁翦髮杜門
　撫養夫姪夀六十二而卒
　雍不敏妻魏氏狄道人年二十九不敏卒守節撫孤
　紡績自贍四十餘年廵按表其門
　百户蒋汝勤妻李氏狄道人夫卒氏年二十四遺孤
　申甫八嵗氏甘心奉姑撫子成立襲父職年六十四
　卒御史表其門
　潘榮妻趙氏狄道人榮卒氏甘貧苦節撫子成立襲
　父職未㡬子亦早逝遺婦劉氏年二十有五時有以
　家事艱難勸之再適者劉叱之曰上有孀母孰與事
　下有遺孤孰與撫乃守節終身人稱為兩世雙節云
　邢福妻閔氏狄道人福嬰重疾氏脱簪珥迎醫調理
　及疾革福與之訣令其再適氏誓不易節竭力襄葬
　鞠二孤至成立孀居五十年夀八十有六卒
　王寧妻馮氏狄道人夫亡氏年二十四嵗子衡生八
　月家無治生具紡績為資非大故不出户庭苦節終
　身
　王守山妻魯氏狄道人年二十九山卒誓以死殉家
　人以撫孤勸乃毁容紡績課子宗舜讀書補郡庠生
　夀六十有三廵按旌其門
　姚登明妻郝氏狄道人年二十四夫亡遺孤二郝哀
　痛㡬殞喪葬畢乃日夜拮据耕織以奉翁姑兼撫二
　孤及孤長命就外傅時誡之曰子之所以不死者為
　姚氏門庭計耳名弗就奚以追休前人未㡬長子俊
　遊庠廪貢孫之珵登鄉舉一門衣冠不絶夀九十有
　七
　陳懋妻楊氏狄道人懋卒楊年二十有三遺孤三無
　戚可依氏號泣卧地姑慰之稍息乃曰夫死矣予無
　生理如姑衰子㓜何乃矢志靡他備嘗艱辛未㡬姑
　亡喪葬如禮季子業儒補弟子員孫膺明經年八十
　有七卒
　生員劉遷妻王氏狄道人明末遷被流㓂執不屈而
　死遺子二尚㓜王誓死守節撫養二孤備歴艱辛終
　至成立為邑名士太守表其門
　生員甄鼐妻韓氏渭源人正徳中兵亂執鼐及韓氏
　欲辱之氏大罵不屈遂遇害
　張斌妻朱氏渭源人夫亡於京憂泣不食誓欲殉節
　數日而卒廵按表其閭
　徐仁得妻孟氏蘭州人年二十九夫亡遺子思温甫
　八嵗氏紡績教養由鄉舉任湖廣藍田縣丞思温復
　故遺子友諒孟又撫養成立永樂中旌表其門
　鍾昇妻邢氏蘭州人年二十九夫亡姑陳氏性至嚴
　邢承顔順志四十餘年姑亡邢以禮葬之享夀八十
　九卒
　吳彦髙妻萬氏蘭州人其姑病劇萬稽首北辰割股
　作羮以進尋病愈後彦髙卒哀毁踰常孀居六十年
　夀九十三卒
　曹洪妻吳氏蘭州人成化間洪商遊蜀病卒時吳年
　二十七守節甘貧孝事翁姑當道奨之
　金鐄妻馮氏蘭州人適鐄四載夫亡馮年二十二遺
　孤瑞甫月餘馮孝事孀姑撫孤子入庠苦節七十餘
　年而終
　譚宗良妻梁氏蘭州人于歸二載宗良行商三十餘
　年不歸别娶生子梁紡績自甘操守不渝良邸卒梁
　取夫庶子歸家撫養成立内外肅然年六十卒
　蔡寧妻于氏蘭州人寧於天順間從征賊刃斷左股
　輿至家卒母老子㓜于紡績以勤孝養孀居五十年
　鄉人未嘗覩面
　郭盛妻相氏蘭州人年二十三夫卒遺子尚㓜守節
　不渝年六十八卒
　指揮陳溥妻滕氏蘭州人自㓜貞淑寡言笑溥卒滕
　年少無子女可依孀居自勵素衣疏食苦節四十年
　殁
　監生李達妻髙氏蘭州人達卒髙少寡遺孤芝甫四
　嵗孤苦自守時有通媒妁者髙斥之遂決意以禮自
　防教子成立補郡庠生
　黄珍妻楊氏蘭州人年一十七嵗許黄珍為婚未及
　合卺珍商遊江南不歸楊父母相繼殁貧苦特甚躬
　勤紡績不出中門寡言笑以死自誓鄉人服其志越
　三十年珍始歸以禮迎娶人皆以完節稱之
　髙英妻樹氏蘭州人適英七載而英亡時樹年二十
　七遺孤源四嵗守節奉親家貧舅姑屢欲奪其志樹
　度不能争乃自白於州司誓死苦守越五十年夀七
　十有七
　監生金志妻劉氏蘭州人夫亡年二十六嵗姻戚憫
　其㓜且無出勸令再醮劉終不從奉養舅姑生事死
　葬竭力盡禮家貧無告依母家四十年卒
　滕倫妻宋氏蘭州人年二十四倫亡遺孤連七嵗家
　貧如洗甘心紡績撫孤就學底於成立年八十一𢎞
　治間旌表
　蔡瑄妻滕氏蘭州人適瑄方五月夫業賈旅卒滕悲
　痛求死不得即立志孀居遺孕三月生子諒撫育成
　立
　貢生蘇源妻石氏蘭州人源入監旅卒無子四女俱
　㓜石紡績撫養出嫁三女相繼而亡季女適沈訓者
　迎養石獨居一小樓如處子然夀七十四而終
　義官龔振妻顧氏蘭州人事翁姑以孝聞姑嘗病氏
　竭誠龥天割股和藥而疾愈年七十三卒邑人聊讓
　銘諸墓極著其孝
　趙剛妻戴氏蘭州人年二十而夫亡事姑守志撫子
　有成年六十三卒郡人彭澤嘗書雙節以表之
　王寧妻馮氏蘭州人夫卒年二十四子衡生一月家
　甚貧攻苦撫養充州學生
　文晉妻陳氏蘭州人晉以郡吏給由赴京陳從之晉
　卒哀毁㡬絶其族弟冀托親以歸陳佯許之是夕自
　縊死郡人公治棺買地合葬燕邸
　吳淑乾女吳氏蘭州人孝愛性生年十四值父病割
　股和藥以進傷重危甚有一老人遺藥敷之患愈不
　知老人為誰後適指揮劉麟
　鉛山王繼妃楊氏蘭州人省祭官楊桐女年十六選
　鉛山王繼妃未娶王薨矢志守節遂留宫闈撫媵子
　如已出廵方吳楷上其事萬歴二十八年建坊旌表
　曰貞心天植苦志霜嚴勅封繼妃
　髙懐義妻陶氏蘭州人年十七而夫亡子女俱無坐
　卧一小樓以女紅自養者五十餘年鄉里公鳴當道
　肅藩矜其節嵗給米薪布帛旌曰完節維風
　劉應舉妻髙氏蘭州人年二十夫亡並無子女隻身
　苦節凡七十年本道奨之夀八十九嵗終
　生員陸永福妻唐氏蘭州人年二十九夫亡孝事孀
　姑教育二子同時遊庠直指具題旌表
　庠生楊名顯妻朱氏蘭州人年二十夫亡撫㓜子㓜
　姪恩愛篤至不分異體廵方旌表
　戴文光妻楊氏蘭州人夫早殁泣血三年服闋之日
　絶飲食自盡肅藩旌表賜祭
　肅王嬪楊氏田氏蘭州人明末流㓂薄城二嬪盥沐
　簪服從容投繯宫人從死者二百餘人
　生員楊鴻妻鍾氏金縣人鴻早卒鍾年二十生子二
　長三嵗次彌月即欲自盡以舅姑老子㓜止之後舅
　姑欲奪其志氏痛哭自縊賴侍女救活守節七十年
　知縣表其門
　生員陳師䕫妻邵氏金縣人寡言笑善治家䕫卒二
　日後縊死於柩前鄉人莫不哀痛
　金鰲妻漢氏金縣人于歸二載夫卒氏年二十遺孤
　在褓欲以死殉衆慰乃止甘貧撫孤卒年九十萬歴
　中表其門
　金國宗妻陳氏金縣人夫卒氏年一十八嵗寝食俱
　廢至七日以首擊柱未死抵暮自縊
　吳華妻熊氏河州人華死氏年二十有四遺孤七嵗
　一貧如洗以死自誓父母不能奪其志乃紡績孝姑
　養子守節八十有一而卒正統間旌表
　吳昺妻倪氏河州人年二十嵗夫死子㓜舅姑勸其
　再醮誓死守節夀七十有六天順五年旌表
　朱顯妻張氏河州人夫死無子氏時年十九舅姑欲
　令再醮氏以死誓恪執孝道守節終身天順八年旌
　表
　張侃妻李氏河州人侃卒氏有姿色父母欲奪其志
　氏以藥瞽其一目事舅姑終養撫子女婚嫁夀五十
　卒嘉靖間旌表
　生員李時郁妻陳氏河州人年二十四生一子一女
　夫卒氏次日自縊死
　雷玘妻丘氏河州人玘卒丘年三十撫孤守節七十
　五卒嘉靖間旌表
　生員王約妻李氏河州人年二十七約卒李哀毁㡬
　絶撫孤守節夀六十五卒
　徐理妻王氏河州人夫亡氏年二十二姑欲奪其志
　氏曰姑老子㓜何所依恃於是勤織絍事姑教子至
　七十七卒嘉靖間旌表
　王錦繡妻謝氏河州人夫亡氏年二十六甘貧守節
　年七十有五嘉靖間旌表
　指揮姚寧妻金氏河州人寧故金年二十二撫養㓜
　子承襲父職氏苦節終身年八十三卒
　姚憲妻雷氏河州人憲寧弟也憲取雷甫一年生子
　七月憲病篤語氏曰我死之後願養孤子雷聞之哀
　痛㡬死用艾自灸其面杜門守節始終不渝嘉靖三
　十九年與嫂金氏事聞旌表曰雙節
　雷得時妻楊氏河州人得時病故楊年二十四甘貧
　守節織紝為事年七十五卒察院給扁旌之
　馬廷鳯妻羅氏河州人生男未及週而鳯故氏年二
　十五屏服飾養㓜子四十餘年始終一節事聞旌表
　生員劉濂妻周氏河州人濂病故周年二十五嵗號
　泣不絶七日而亡
　監生金崑妻黄氏河州人崑故黄年二十遺子朴尚
　在襁褓黄哀痛㡬絶誓不出户庭撫子成立年七十
　卒
　劉秋喜河州民思信女年十七許義官任璉子國卿
　未合卺國卿病死秋喜欲徃弔之母不允痛哭不食
　次日平旦整衣裳母不知所為投井死事聞奉㫖旌
　表給塋田與國卿合葬
　朱麟妻李氏河州人生男二夫亡氏年二十八嵗母
　舅欲奪其志於夫死三週日祭畢以二子托之於伯
　飲藥而亡有司表其門曰節烈維風
　　揑貞女河州指揮女未嫁而婿亡女遂自縊死有墓
　　在河灘闗水渠小橋之北
皇清生員雷從龍妻趙氏狄道人康熈十三年吳逆之變
　　郡城失守氏年方二十遇難以刀自刎未死後從龍
　　故氏二十九嵗一子鳴夏甫五嵗姑年七十四嵗氏
　　飲氷茹檗奉姑教子鳴夏後為貢生
　　把總周文禮妻沈氏狄道人康熈十八年文禮隨征
　　吳逆至四川陣亡氏年二十九嵗遺孤甫二嵗氏聞
　　變以死自誓親隣以奉親育子勸乃勉强進食上奉
　　舅姑下撫孤兒凡三十二載
　　田啟蘭妻趙氏狄道人年二十二嵗夫故翁姑俱老
　　長子方三嵗次子甫數月氏號哭自縊數次以生母
　　解救方甦家貧紡織度日奉舅姑生養死葬悉盡禮
　　子亦成立年六十有五而終
　　杜尚智妻㓂氏狄道人夫故時年二十七嵗姑老子
　　㓜家貧姑憐之私議欲令他適氏聞自縊賴救得免
　誓不再醮研磨賣餅織紝紡績為活計奉姑撫子苦
　節三十年
　盧蔚妻王氏狄道人蔚死氏年二十六嵗子甫二嵗
　痛不欲生其姑曉之氏立志守節紡績度日奉姑生
　養死葬悉盡禮子亦成立苦節凡四十八年
　生員牟采妻張氏牟䅿妻蘇氏俱狄道人康熈四十
　一年兄弟同故時張氏年二十八嵗有子名繼祖方
　二嵗蘇氏少張四嵗有娠三月張氏謂蘇氏汝若生
　男與吾同守後果生男二人遂身親農業協力共濟
　繼祖得列庠生蘇氏先卒子亦成立
　生員王𢎞祚妻盧氏狄道人𢎞祚故氏年二十三嵗
　子方二嵗祖姑年八十餘舅亦衰邁舅姑憐其少艾
　欲嫁之氏痛哭自矢守節撫孤孝養祖姑舅姑生死
　盡禮年五十四而卒
　回民馬有驥繼妻張氏狄道人夫病故氏年二十二
　嵗前子一氏子一女一氏撫養之誓不再適閲一載
　　姑以家貧屢次勸嫁氏不從姑暗通媒妁約日令人
　　偷娶及期氏早起研磨忽聞此信哄前子出縛子女
　　手足自縊死
　　程翺妻李氏蘭州人二十九嵗喪夫立志守節撫孤
　　成立夀一百一嵗召親族訣别沐浴端坐而逝雍正
　　三年具題
旌表
　　百户范淐妻吳氏蘭州人年二十七淐陣亡吳孕甫
　　七月後生一子家貧親族勸令再醮氏毁容矢死撫
　　孤四十餘年
　　張友科妻駱氏蘭州人科早亡值回變氏攜其婦及
　　已嫁女張氏同投河而沒闔門殉難
　　生員韓陛寵妻周氏蘭州人年十九寵病卒氏即絶
　　食母及諸親以氏有遺腹為勸少進飲食及産弗存
　　氏遂不食死
　　武舉楊智妻李氏蘭州人守備李必因女智㑹試北
　上卒於道櫬将歸先一日氏始知夜半整衣自縊死
　遂與夫合葬
　楊鍾淑妻陳氏蘭州人夫亡氏年十七嵗有遺孕後
　生子倫生孫光甫三嵗而倫又亡撫其孫生曽孫先
　後六十年歴盡危險及耄而卒
　周國璧女周烈女蘭州人年十四嵗值戊子回變避
　難東灘為賊所掠女度不能脱泣向母曰我誓不辱
　身為父母羞渡至黄河中流猝躍赴水撁賊俱下賊
　拉馬尾以出女竟溺死
　張希堯妻顔氏蘭州人十九嵗適戍者張希堯順治
　戊子逆回據河州攻城夫中砲而亡顔聞痛哭自縊
　生員王學文妻韓氏蘭州人戊子回變文被害氏聞
　即日自縊其翁收尸合葬焉遺子譽甫四嵗
　生員方䇿妻陳氏蘭州人年二十六䇿亡家貧苦守
　凍餒自甘後三子俱歿撫㓜孫五十餘年夀七十八
　而卒
　于養鯤妻陳氏蘭州人年十九嵗適鯤甫四年鯤病
　卒氏水不下咽者三日一夕自縊柩旁
　王三問妻張氏蘭州人年二十二夫故氏對屍泣曰
　俟我同去是日暮潛投黄河死
　王承禮妻周氏蘭州人年二十喪夫子甫三嵗家貧
　苦節自守其後子亡撫孫年九十卒
　孔啟忠妻楊氏蘭州人夫早亡伯叔勒嫁氏撫孤無
　二志後復遭族人逼氏慮不能遂志遂自縊死
　翟麒妻王氏渭源人麒早亡氏年十九嵗有遺孕生
　子氏上事舅姑下撫弱息厯十六年子芾遊庠舅姑
　以夀終
　張善猷妻張氏渭源人夫早亡氏敬奉孀姑畊織經
　營每食粗糲自養甘㫖供姑黽勉二十餘年及姑亡
　竭力葬祭皆有禮
　周𢎞祚妻安氏金縣人十八嵗于歸又六年而夫亡
　上奉翁姑下撫㓜子守節五十一年雍正十年具題
旌表
　　生員王顯猷妻陳氏金縣人夫故氏二十一嵗無子
　　猷弟顯謨有子三人氏求一子立嗣矢志守節歴數
　　載嗣子亦亡氏志堅金石又向叔求将次子承繼撫
　　養成立
　　楊兆奎妻梁氏河州人奎亡遺孤二嵗氏年二十二
　　矢志守節葬夫後即持家事一切不以累舅姑舅姑
　　或感傷則抱遺孤以解之以是舅姑感悦俱以夀終
　　王起鳯妻王氏河州人鳯卒氏年二十八撫孤成立
　　事舅姑始終一節
　　韓萬才妻辛氏河州人家貧無子氏夫疾藥餌湯粥
　　典賣什物供給及夫病故氏即於是日投井死時年
　　三十嵗
　　柴門興妻吳氏河州人門興為柬房吏迎新刺史至
　　華隂道上中暑斃氏聞訃晝夜哭不食者數日女伴
　　勸諭遂少食强起脱簪珥衣物作搬柩計至九月櫬
　歸停山荘是夜氏即縊死柩前
　賈興祖妻朱氏河州人生子麟甫三嵗次子僅一月
　氏年十九守節撫二孤日夜飲泣麟入泮次子亦成
　立
　生員朱衡妻楊氏河州人衡卒氏二十九嵗欲以身
　殉親姻以撫孤勸乃勉事姑嫜教育二子後二子同
　時入泮孫入泮者三人享夀八十四嵗
　王大元妻何氏河州人元病故氏年二十五嵗矢志
　不茹葷酒不御環珥惟閉户教子三子皆得成立享
　年八十而卒
鞏昌府
魏姜叙母楊氏冀人楊阜之姑叙為撫夷将軍屯歴城
　寨建安中馬超攻冀殺刺史韋康阜至歴城候叙母
　具言冀中事歔欷悲甚母慨然謂叙曰韋使君遇難
　豈一州之恥亦汝之負汝無顧我人誰不死死國忠
　義之大者但當速發我自為汝當之不以餘年累汝
　也因勅叙與阜參議阜乃與趙昂梁寛等合謀舉兵
　攻超超自出攻叙寛等閉冀門超失據因進至歴城
　執叙母母怒罵超遂殺叙母及其子而去阜上状魏
　王手令褒揚
　趙昂妻王氏名異天水人昂為羌道令留異在西㑹
　同郡梁雙反攻破西城害異二子異獨與六嵗女英
　在城中異見二子已死引刀欲自刎顧英曰爾當誰
　恃哉乃以溷糞涅麻而被之尠食瘠形自春至冬異
　竟免昂遣迎之未至三十里止謂英曰婦人無符信
　保傅不出房帷吾遭亂不能死惟憐汝耳今官舎已
　近吾去汝死矣遂飲毒而絶適有解毒藥灌之得甦
　建安中昂以參軍徙居冀㑹馬超攻冀異躬著布鞲
　佐昂守備又悉脱所佩環繡以賞戰士超攻急刺史
　韋康與超和超害康刼昂質其子月以要昂超妻楊
　聞異節行請與讌終日遂重相結昂得免於禍及昂
　與楊阜等結謀討超告異曰當奈月何異厲聲應曰
　忠義立於身雪君父之大恥喪元不足為重況一子
　哉遂共閉門逐超超奔漢中從張魯得兵還異復與
　昂保祁山超圍三十日救到乃解超卒殺異子月自
　冀城之難至祁山昂出九竒異輙參焉
晉李暠妻尹氏天水冀人㓜而好學才辨有氣節暠之
　創業謀謨經畧毗贊為多
齊畧陽垣曇深妻鄭氏字獻英滎陽人劉楷為交州辟
　曇深同行未至而卒時鄭年二十子文凝始生仍隨
　楷到鎮晝夜紡織旁無親援年盛美自厲冰操無敢
　望其門者居一年私装盡乃告楷求還楷愴然許之
　厚為之送於是間闗危險至鄉葬畢親教文凝經禮
　訓以義方
元張忠妻劉氏伏羌人忠亡劉年二十守節終身至元
　二年旌表
明百户王璵妻石氏鞏昌人璵卒石誓不二適奉舅嫜
　撫㓜子終身無失
　百户汪溶妻白氏鞏昌衛人溶卒白年二十有七蓬
　髮垢面晝織夜紝以鞠孤鐸鐸長能孝以奉節母
　指揮趙誥妻閆氏鞏昌衛人誥卒閆年二十七三日
　不食欲以死殉縊将絶家人救之甦諭曰殉夫固髙
　節奈二孤弱小将誰依因絶迹人事撫孤成立雖至
　親不能見一面
　百户胡鑑妻韓氏鞏昌衛人鑑卒子方七嵗茹苦守
　節鄉人稱之
　指揮閆橘妻陸氏鞏昌衛人橘亡陸年二十有五誓
　以死殉人謹防之不果守志六十五年未嘗見其踰
　户
　指揮汪川妻張氏鞏昌衛人川故張年十六奉養孀
　姑撫子成立守志五十餘年
　王愛妻朱氏鞏昌衛人朱年二十八而愛卒茹苦守
　節
　生員王彤妻李氏鞏昌衛人彤亡氏年二十四嵗誓
　不欲生一日縊於室家人覺而救之他日送母喪歸
　縊於室郡守與衛守聞而弔之
　指揮汪福妻葛氏鞏昌衛人年十九福亡孝事舅姑
　誓不再適舅姑殁葬祭盡禮詔旌表其門
　指揮董諒妻雷氏鞏昌衛人諒早卒誓不再適遺腹
　一子撫育成立襲父職以功陞都指揮詔旌其門
　米烈女名鳯安定人米金女年十七許聘王生而未
　歸王卒鳯欲徃弔父母不許乘間至王生柩所慟哭
　而返遂自縊宣徳間旌表
　王廷貞妻郭氏名二英安定人正徳中㓂亂破堡欲
　汚之二英大罵披其頰㓂刺其兩目而死
　生員王經妻方氏安定人經遇㓂被害方氏聞之號
　慟投崖死時年二十四
　趙全妻張氏安定人全墜馬死張至死所欲投崖親
　黨防之不果遂自縊
　賈時宜妻張氏安定人賈客死於淮張年二十有六
　痛夫客死偕女伴扶櫬歸里孀居四十年邑令表其
　事
　楊璿妻郭氏名順英安定人璿卒英年二十舅姑早
　喪守寡撫孤孀居六十年年八十終
　監生王應槐妻張氏安定人夫死遺妾二子㓜有白
　金六百張埋之甚宻及二子長有室乃集親黨出金
　均畀曰吾事畢矣年八十一終
　生員張嘉相妻李氏安定人年二十四相客死於外
　遺子襁褓慟哭欲絶舅姑憐之撫子裒以文行知名
　事聞旌表
　王虞封妻劉氏安定人年二十三封殁生子烈方兩
　月劉毅然守節烈後成立萬厯中旌表
　張某妻薛氏安定人年十七夫殁子勲始生氏撫育
　成立為諸生有聲有司上其事旌表
　王某妻南氏安定人夫殁南年十九誕子方三月足
　不踰閫垢面蓬髮守節六十餘年
　梢藻妻石氏安定人藻亡氏年二十一嵗遺子方三
　嵗水漿不入口欲從夫地下戚黨諭以翁老孤㓜廼
　弗死終養無闕儀子凌雲亦讀書成立廵方表之
　生員陳周典妻張氏安定人年二十夫殁子炳方在
　抱矢志求死自縊者數自是數十年語不謔笑容不
　膏沐
　杜時茂妻安氏安定人年二十一夫殁守志自矢嚙
　指血誓之撫二子成立縣令上其事旌表闖賊破城
　聞而義之一門免禍年七十七終
　生員李培妻楊氏安定人歸培僅朞年培殁年始十
　七誕遺腹子氏撫之舅姑每欲奪其志氏終不渝子
　如松癸未冬賊殺如松妻傅氏罵賊不受辱與夫同
　死
　康汝善妻陳氏安定人年二十五夫故氏守節子姓
　繁衍知縣應昌士上其事旌表
　生員賈學誼妻安氏安定人夫死殮畢宻行縊死帷
　側
　舉人景彦和妻陳氏安定人彦和卒陳年二十三矢
　死守節侍舅姑動循禮度孀處六十年卒
　生員張大器妻李氏安定人大器亡氏痛哭不食七
　日而殂
　李珩妻禮氏安定人珩亡氏自縊而死
　張大韶母杜氏安定人闖賊陷西安杜先期數日不
　食及城破杜義不受辱觸階而死
　貢生張國鋐妻楊氏安定人崇禎十六年冬賊賀錦
　攻安定城急鋐與里紳劉耀龍議丁壮禦賊女子運
　石接濟楊與劉之婦首運石闤闠女子因共運石及
　城陷楊抱石死於壕事定家人跡獲屍兩手猶抱石
　不脱生員張國維妻安氏張國頴妻彭氏俱以運石
　擊賊死於賊手
　石傳璽妻張氏安定人癸未闖賊克城掠張至兄大
　韶家繯其首死於窓櫺之下時年三十餘
　生員楊清妻王氏王三爵妻謝氏楊復堦妻石氏安
　定人俱從夫自縊廵方命建祠東闗
　生員李鶴妻郭氏通渭人鶴遘疾不起氏慿尸悲號
　氣絶者三家人防少懈乃付其女於伯氏梳櫛整容
　䝉被而卧以綾帕繫頸家人救蘇䝉袂覆面不復食
　越三日而殁年二十有五時嘉靖丁未
　生員楊必暢妻王氏通渭人必暢死氏年甫二十日
　夜號泣不食而死
　劉大俊妻金氏通渭人年十六適俊甫三載俊病風
　痺甚浴於邑温泉遇暴風雨山水陡發不能動氏在
　傍扶俊俊使急走氏號泣堅持不肯去與夫並溺死
　屍流數里兩屍始出氏猶挽夫不釋以㣲寠無後湮
　滅二十餘年萬厯四十二年知縣劉世綸上其事廵
　按彚題旌表
　宋棨妻張氏伏羌人夫卒氏年二十有九守節終身
　𢎞治中奉㫖旌表
　謝子顯妻張氏伏羌人夫卒氏年二十有七守節終
　身𢎞治中旌表　按縣志二氏俱經歴張珏之女珏
　妻王氏性嚴謹有家範故二女同節悉䝉旌表
　㑹寧縣丞彭珏妻王氏河南鄢陵人正徳七年二月
　珏解糧入京㑹流賊破城突入縣衙欲擄氏去氏大
　罵曰犬賊何敢汚我衣冠家賊怒斧破其腦死事聞
　旌表
　任琦妻王氏寧逺人琦卒氏年二十守節撫孤上聞
　旌表
　生員周溥妻張氏寧逺人溥卒氏二十三誓死不二
　守節五十年勅賜旌表
　訓導魏文訓妻韓氏通渭人夫卒於官氏年二十五
　扶柩攜㓜男還鄉甘貧守節訓子成立任撫寧衛經
　歴年八十五卒
　李辰妻趙氏通渭人年二十夫卒氏方孕欲死以殉
　勺水不入者數日諸親苦勸始進饘粥後舉子貧甚
　備嘗艱辛撫子成立廵按表其門
　生員吳秉禮妻賈氏通渭人秉禮卒氏年二十餘守
　節撫孤雖内閫亦不輕出終日不舉火亦不向隣覔
　取二子俱成立鄉人髙之知縣劉世綸因公舉旌表
　廪生王大賔妻馮氏㑹寧人年十七歸賔逾嵗賔亡
　氏哭泣不食求死家人防之甚宻越旬餘稍懈就靈
　帷前縊死有司旌匾
　生員陳嘉賔聘妻張烈女名招姐㑹寧人㓜字于靖
　逺衛生員陳嘉賔既而賔家甚貧值嵗饑餓死女聞
　之痛哭三日不食其母叱詈之居頃有鄉人約其父
　母趨避以馬迎强娶之女持刀堅拒娶者懼䇿馬而
　回父母還責罵之女遂自縊
　何烈女名武英伏羌人何景元女也母早喪事父至
　孝嘉靖甲午流賊作亂入其家欲汚之武英怒罵力
　拒賊遂刺武英方刺時忽黄犬從傍嚙賊右股拽七
　八歩隣人楊景和聞喊恃勇赴救賊並景和與犬撲
　殺之邑人為立烈女祠
　舉人楊安妻賈氏伏羌人安卒賈年尚少守節堅苦
　年七十有七始卒安子景陞妻趙氏陞卒趙年二十
　二嵗以死自誓事姑賈曲謹終身無間言景陞子俊
　妻任氏俊亦早卒任年二十五守節不二俊子時濟
　妻康氏濟亦早卒康年二十二姑媳甘貧伶仃孤苦
　楊氏一門四世栢節鄉人景仰旌典未及
　鄭得時妻吕氏伏羌人夫死翁姑欲嫁之吕氏負㓜
　女投水而亡
　生員王加鼎妻王氏伏羌人夫亡悲哭淚乾繼之以
　血因而喪明
　生員魏成謨妻李氏伏羌人夫早亡哀毁成疾未及
　兩月亦死
　生員盧瀛妻李氏伏羌人夫早亡時李年二十五保
　恤二孤事姑至九十餘始終如一
　張震妻王氏伏羌人自二十嵗守節夀至六十撫前
　妻之孤視如己子始終無二
　黄栢妻馮氏伏羌人少年守節撫姪為子至于成立
　馮以夀終
　生員蒲輪妻楊氏伏羌人夫卒無子誓不改適孀居
　五十年清苦終身
　李萱妻王氏伏羌人萱卒無子守節年㓜至老不改
　涿州同知馮雲龍妻黄氏伏羌人早年守節賢聲茂
　著
　瀘州同知鞏養重妻杜氏伏羌人孀居三十餘年撫
　子成立清苦自持
　蒋毅妻李氏伏羌人夫亡堅志守節以養舅姑享年
　八十五卒
　盧志㑹妻安氏伏羌人合巹甫三月㑹卒安年十九
　誓死與夫同穴家人防之不果後守節六十二年
　王本義妻趙氏伏羌人夫亡趙年二十有二甘貧守
　節晝夜號泣絶而甦者三族人救之始得不死後六
　十九而卒
　陳嘉諫妻武氏伏羌人孀居從子者殆五十年足不
　履門鄉人頌之
　周某妻謝氏寧逺人夫亡氏年二十有六父母欲其
　别適氏曰遺腹在身何忍言此紡績自給不復至母
　家苦節五十餘年事聞旌表
　西和知縣耿桂芳子婦王氏嚴氏女五姐蠡縣人冡
　婦王次婦嚴與女五姐皆殊色崇禎八年賊夜破城
　三人懼為所辱同室縊死明日賊首揺天動見之亦
　為嘆惜邑人莫不髙其節
　生員張斗南妻張氏西和人年二十一流賊入城逼
　之行氏義不受辱紿賊前行率二子甲寅庚午投火
　焚死羣賊駭散
　王繼忠妻李氏西和人年二十四夫亡母姚孀居病
　垂危李傷母痛夫遂飲藥死
　田烈女靖逺人許字生員張廷表未娶廷表卒女悲
　　泣奔喪父母阻焉抑鬱不食而死
　　申大亨妻楊氏岷州人家極貧夫遘疾不能供湯藥
　　氏以裙覆其夫乞米于隣及歸而夫已亡氏痛哭仆
　　地即死知州李僑表其門
　　蕭正遺妻李氏洮州衛人明末流㓂遍野氏少有姿
　　色奔逃入山遇賊逼之氏持斧砍殺其賊乃被賊害
　　千總劉三樂妻張氏西固所人天啟八年三樂故氏
　　年甫十八欲以身殉或勸之曰幸有遺腹安忍盡節
　　而絶夫後越七日果生一子命名𢎞聲撫育成立仍
　　掌西固所印務題請旌表
皇清駱元圖妻包氏隴西人年二十九夫故遺孤三人氏
　　矢志撫孤遭荒典鬻度日長伯二伯相繼逝二婦亦
　　皆去帷悉竭力如禮殯葬教誨諸孤以至成立雍正
　　七年具題
旌表
　　李炳妻陳氏隴西人年二十一夫故僅遺一女矢志
　　奉養翁姑家貧勤女工以易薪米翁姑亡喪葬盡禮
　　伯嫂繼逝遺孤週嵗氏撫至成立無異己子鄉隣皆
　　稱孝慈雍正七年具題
旌表
　　杜嶢妻石氏隴西人年二十一夫亡以奉翁姑育弱
　　子自任翁司訓興安未㡬卒氏攜孤兒廷璋䟦渉千
　　里扶櫬歸葬氏拮据課子為庠生守節五十五年雍
　　正七年具題
旌表
　　生員景俊妻張氏隴西人性孝姑王氏患背疽氏吮
　　膿中毒㡬絶復甦年二十九夫亡誓以身殉妯娌勸
　　之撫孤以延夫脈孤學聖成立娶媳王氏
　　景學聖妻王氏年二十五嵗學聖又亡姑媳相依一
　　門雙節張年登八十苦守五十餘年王亦三十餘年
　　雍正七年具題
旌表
　　劉俊妻馬氏隴西人夫故氏年二十七矢志養姑撫
　　子子亦入庠雍正七年具題
旌表
　　張雄妻宋氏隴西人年二十七夫死遂引刀斷髮誓
　　不改醮遺孤大經甫四嵗家貧撫子守節四十餘年
　　雍正八年具題
旌表
　　劉斌妻趙氏隴西人二十三嵗喪夫孝事翁姑生養
　　死葬盡禮事夫叔如翁撫夫九嵗㓜弟及長代為婚
　　娶氏有遺腹一子教育成立守節三十五年雍正十
　　年具題
旌表
　　石盤妻郭氏隴西人年十八夫亡遺孤未滿三月氏
　　事翁姑育㓜子守節四十五年雍正十年具題
旌表
　　守備楊承綬妻司氏四川潼川州人夫承綬休致回
　　岷州病故氏年二十一嵗守節撫孤四十三年雍正
　　十年具題
旌表
　　李中梅妾張氏隴西人氏事夫與嫡室俱小心盡禮
　　中梅亡氏年二十五嵗嫡室楊氏亦故嫡子甫三嵗
　　氏愛如己出養而兼教厯三十餘年如一日雍正十
　　年具題
旌表
　　杜暢盛妻周氏隴西人年二十四夫亡上事翁姑下
　　撫子女孝慈勤儉守節三十一年雍正十年具題
旌表
　　楊興妻趙氏隴西人夫亡翁姑老孤子㓜氏守節三
　　十餘年備嘗艱苦雍正十年具題
旌表
　　彭天修妻王氏隴西人年二十六嵗夫亡之後翁姑
　　繼殁喪葬盡禮教訓孤子守節三十餘年雍正十年
旌表
　　李大綸妻楊氏隴西人年二十五嵗夫殁翁姑繼亡
　　喪葬俱竭力盡禮家貧紡績度日苦節四十餘年雍
　　正十年具題
旌表
　　李璉妻孫氏隴西人年二十七嵗夫亡氏事姑育子
　　晝耕夜績矢志苦守已三十四年雍正十年具題
旌表
　　生員趙之英妻王氏隴西人英故王年二十五嵗三
　　日不食自縊殉夫
　　鄧楫妻嚴氏隴西人楫亡遺孤良材六嵗氏年二十
　　有二守志不渝養親撫孤良材為邑庠生無何亦故
　　遺孤彩氏復撫之婚娶生子鄧氏得延一脈
　　生員羅在堂妻馬氏隴西人在堂逝事翁撫孤以孝
　　慈稱康熈十四年吳逆叛偽将陳元經等竊據隴西
　　捜括士民氏留子萬錦於翁側攜媳李氏女瑞蘭避
　　居斗底山六月賊至氏手挽媳女墜崖下死同時避
　　亂山中者有貢生陳文言媳陳氏邑増生李國祥妻
　　史氏郡庠生王家駒妻謝氏女二姐聞氏死亦墜崖
　　死
　　生員張傑妻李氏隴西人傑為賊殺掠其婦送紅旗
　　白四氏好言哄四他出及歸而氏已自縊
　　生員董鎮妻杜氏隴西人年十六歸鎮二十二嵗夫
　　亡翁老子㓜家貧矢志守節
　　張嵋妻楊氏名慕潔安定人嵋死氏年二十四有遺
　　腹及生男痛絶復甦親操井臼事舅至九十餘孤之
　　翰為庠生雍正十年具題
旌表
　　岳存虎妻王氏安定人年二十一嵗夫於康熈二十
　　年五月初六日病故氏號慟終日於初七日自縊柩
　　前康熈二十一年具題
旌表
　髙必達妻袁氏安定人十四嵗適髙未踰月髙逺遊
　雲貴氏竭力孝養其姑姑殁夫亦客死於外氏慟哭
　投繯家人救之得甦誓不復醮苦守五十餘年
　張嵐妻蘇氏安定人年十九夫死以女工給菽水事
　姑終身
　生員陳鵬翔妻曹氏安定人年二十三夫亡有遺娠
　母家欲奪其志氏決意不從數月後生子躬親女作
　教子以嚴子晨遂入泮以夀終
　卜元吉妻髙氏安定人夫亡年二十三舅欲嫁之聘
　者至門氏即剪髮擲地掣其耳環血淋漓滿頰姑素
　賢相抱而泣少頃髙紿入厠急趨投崖鄉隣救之得
　免
　安汝衡妻張氏安定人夫死年二十二水漿不入口
　者十餘日家人勸以撫孤大義始漸食後備歴艱辛
　訓子成立
　王延夀妻左氏安定人夫殁時年二十三嵗上事翁
　　姑撫育㓜子克盡婦道三十年如一日雍正十年
旌表
　　生員王心一妻陳氏安定人年二十六夫故哀毁不
　　欲生姑老子㓜歴盡艱辛事姑終身子亦成立
　　趙之璧妻魏氏安定人氏有殊色夫久病遂垢面蓬
　　頭家貧無子賣屋宻具二棺不使夫知夫死之夜遂
　　自縊親友義而並葬焉
　　㑹寧縣典史汪玉虹妻陳氏隨夫在任康熈十四年
　　玉虹赴南安陳氏竭力事姑既而姑殁陳氏獨守靈
　　幃六月逆賊破城賊兵入署百般拷打氏罵賊不屈
　　遂投井而亡本年十二月具題建坊
旌表
　　髙近明妻何氏㑹寧人近明貧苦夫妻子女雇工於
　　東嶽廟僧甯應貞康熈四十三年十一月十三日應
　　貞强姦何氏不從将何氏中衣扯破氏罵詈奔出白
　　知近明欲行控告至十二月二十七日又求行姦氏
　　復拒罵和尚持棒擊氏氏女見母被毆用斧救䕶和
　　尚奪斧砍死又入室砍傷何氏至次年正月初八日
　　殞命和尚擬斬何氏殞身全節不受汚辱康熈四十
　　四年具題
旌表
　　王有君妻王氏㑹寧人有君出外賣柴未回有王守
　　本夙羨王氏少艾潛入卧室强逼求通王氏不從赶
　　罵守本慮人知遂㧞塲門所植之椽連擊王氏頂心
　　殞命王氏村荘少婦舎生殉節不為强暴所汚康熈
　　三十七年具題
旌表
　　栁懋倫妻王氏㑹寧人懋倫病亡氏撫屍悲慟絶粒
　　不食晝夜求死家人防甚力越三日含殮畢是夜遂
　　以白練自經靈前
　　生員吳友古妻王氏㑹寧人夫亡遺孤甫三嵗氏年
　　二十有一課子成立苦節五十年
　王琮妻尚氏㑹寧人夫亡氏年二十五遺子二齡事
　翁姑以孝慈著聞守節六十餘年
　趙國璧妻王氏㑹寧人氏年二十三夫亡艱苦育子
　子入泮
　童生丁居南妻吳氏㑹寧人年二十五夫故遺孤丁
　中俊甫六月家貧立志守節教子中俊入泮年七十
　餘
　丁建南妻康氏㑹寧人建南故氏年二十一翁老子
　㓜守節歴五十年
　吳禹鼎妻梁氏㑹寧人夫故時氏年十九遺腹生子
　苦守成立
　梁任𢎞妻李氏㑹寧人年二十夫亡無子撫姪若己
　出鄰邑富室欲以百金奪其節氏聞之遂攜子獨居
　困饑寒者歴四十年
　王佐妻武氏㑹寧人佐死氏年十八嵗舅姑老遺子
　穉家甚貧與弟輔同炊未㡬輔夫妻亦亡遺孤亦在
　襁褓氏拮据盡瘁奉親鞠孤子姪成立苦節四十餘
　年
　生員吳其蘂妻李氏㑹寧人逆㓂破城家人奔竄氏
　以弱質懐七月孕賊至恐辱自投井中時年十七嵗
　武體泰妻杜氏㑹寧人于歸時方十四齡夫貧甚或
　採薪拾荼婦必隨之不少離夫死氏易櫬含殮撫棺
　而哭遂閉户自經死
　趙福禄妻栗氏通渭人福禄病亟遂絶粒不食及卒
　氏號慟三朝隨柩出乗間投崖而死
　學生王憲妻侯氏寧逺人憲亡氏年二十二子方四
　嵗家最貧氏拮据奉舅教子有成
　郭材妻王氏寧逺人年二十餘而寡子才五嵗撫之
　成立年八十四而終
　學生張熈妻李氏年二十一夫亡遺子燦斗始在襁
　褓拮据井臼燦斗長𨽻學宫鄉隣感嘆議将聞於當
　事氏知力辭年七十餘
　生員孔嗣昌妻董氏寧逺人昌早亡遺子甫二嵗家
　計蕭條父母勸之改適氏堅不從
　魏烈女寧逺民魏有禄女生長田間年十七有姿色
　父早亡獨母相伴家貧康熈三十四年七月間同里
　奸民窺其母他徃直入室逼之女怒罵不從隣里聞
　女喧呼聲徃瞰其人倉皇逸去女已自刎於室
　王麻狗妻吕氏寧逺人年及笄歸麻狗康熈四十八
　年七月間生一女甫數日麻狗病亡痛哭自投於地
　值家人皆徃送葬吕以新産獨留遂縊於室時年十
　九
　任濟民妻郭氏伏羌人濟民故氏年十八抱屍號慟
　遂自縊死
　舉人鞏敬緝妻蒲氏秦州人適伏羌縣舉人鞏敬緝
　翰林鞏建豐之長子雍正四年冬建豐督學滇南敬
　緝隨之任道卒訃至氏一慟氣絶妯娌撫慰誓不獨
　生乃奮身墜樓不死手足俱折家人防圍甚嚴乘間
　　投繯自盡
　　生員楊䝉妻樊氏漳縣人夫亡年二十四遺子僅週
　　嵗撫棺悲悼欲以身殉親屬勸撫孤成立以至入泮
　　守節四十餘年雍正十年具題
旌表
　　生員李定世妻趙氏漳縣人事翁姑生養死葬備極
　　誠敬年二十八夫故遺孤八嵗㷀㷀獨立教子遊庠
　　守節四十二年雍正十年具題
旌表
　　生員楊孚妻李氏漳縣人二十嵗夫亡遺子三氏立
　　志守節女工度日艱辛萬状三十餘年人無間言
　　生員汪漢宗妻包氏漳縣人年二十六夫亡遺子二
　　長七嵗㓜五嵗又孤姪甫十嵗矢志撫育甘貧茹苦
　　三子成立
　　王氏漳縣庠生趙世基母氏夫故年二十七嵗世基
　　方八嵗氏矢志守節誨子讀書冬月燈火弗繼氏拾
　　乾糞煨火令以香頭映字卒列學宫
　　生員侯天錫妻杜氏靖逺人順治四年年二十七天
　　錫亡號痛㡬絶遺孤三子俱㓜家貧立志守節閲四
　　十餘年如一日康熈三十二年題請
旌表
　　馬海妻楊氏靖逺人年二十海亡氏悲號絶粒自縊
　　而死康熈十年具題
旌表
　　陳啟堯妻王氏靖逺人康熈二十四年夫亡王氏年
　　三十一嵗引刀自刎家人救解得生復吞金簪頭不
　　死日夜號泣絶食家人勸解隄防復自縊救解堯葬
　　後二日防範稍疎遂縊死康熈二十六年具題
旌表
　　副将趙率倫妻王氏靖逺人總兵光瑞之繼母年十
　　六歸夫光瑞甫三齡撫育若己出至二十七嵗率倫
　　故守節撫子年七十三以子光瑞受封
　路守愈妻陳氏靖逺人年二十七夫亡家貧晝夜績
　紡以奉雙親喪葬俱如禮教子届逺讀書時值饑饉
　氏自咽糠粃以好食食子後氏面浮腫届逺疑每食
　必欲與母俱母誑使先食届逺堅不獨食氏遂泣下
　母子相抱而泣後届逺為監生曲盡孝道
　生員盧潢妻張氏靖逺人年二十三夫亡苦志守節
　年七十八終
　鄭治安妻席氏靖逺人年二十七夫亡守節事親遺
　腹生男撫之成立孝慈兼全
　馬興妻馮氏靖逺人年二十二夫亡遺一子苦志撫
　孤孝養翁姑子年三十又亡孫僅八齡氏復撫育成
　人卒年八十餘
　張成妻占氏靖逺人成亡時氏年十九生子僅三月
　苦志撫孤孝養翁姑
　韓有徳妻楊氏靖逺人年二十夫死苦節奉姑遺子
　二嵗撫至成立
　王天水妻張氏靖逺人年十八夫亡遺孤週嵗家貧
　苦守撫子成立
　杜槐妻劉氏靖逺人夫死氏年二十八遺腹生一子
　芝蘅立志撫孤事翁姑以孝聞
　張宷妻王氏靖逺人年二十而宷夭舅老失明奉侍
　維謹没則苴麻盡哀撫孤茹苦
　陳文耀妻張氏靖逺人夫亡氏年二十三事翁與繼
　姑敬養交至及終葬祭以禮
　武舉趙率泰妻葉氏靖逺人泰亡氏二十九嵗無子
　撫姪光璧以延泰祀苦節五十餘年
　路寅妻郭氏靖逺人事翁姑孝謹家貧菽水不繼年
　二十六夫亡四日即絶粒投繯以死
　韓育惠妻黒氏靖逺人夫死年二十三遺子甚㓜氏
　傭績以哺孤兒方至成立
　營兵楊暢茂妻展氏靖逺人暢征川陣亡氏時年二
　十八苦節撫孤
　　傅良棟妻左氏靖逺人年二十七夫亡奉養舅姑喪
　　祭盡禮教子光俊入泮
　　王徳元妻劉氏靖逺人年二十三夫故遺孤道昌撫
　　教完娶道昌復早逝遺孫五人鞠育成人氏年百有
　　二嵗曽孫林立
　　營兵李國昺妻張氏靖逺人昺陣亡氏年十九甘守
　　苦節事養翁姑殯葬以禮撫二子成立享年七十有
　　一
　　豆生桂妻陳氏靖逺人夫死氏年二十一二子俱㓜
　　貧無所倚撚毛線度活二子俱成立
　　劉爵妻馬氏靖逺人爵征川陣亡氏年十八並無子
　　女甘貧苦節女工自給
　　吕元聲妻王氏岷州人夫亡年二十七嵗家貧矢志
　　守節養翁姑撫孤兒厯四十五年雍正十年具題
旌表
　　楊桂齡妻閔氏岷州人二十四嵗夫故無子止有一
　　女氏斷髮誓守針指自給撫育弱女成人婚嫁守節
　　五十八年雍正十年具題
旌表
　　生員徐永清妻虎氏岷州人年二十三而寡苦節四
　　十年撫孤成立
　　楊佳棟妻張氏岷州人年二十四夫亡苦節四十餘
　　年撫孤成立
　　徐添順妻陳氏岷州人添順以牆崩壓死氏痛哭三
　　晝夜勺水不入口誓欲從夫地下家人防之稍疎遂
　　自縊死
　　王旦召妻周氏洮州衛人年二十三嵗夫故遺孤承
　　堯未周嵗氏苦節撫子及長性至孝飲食起居必親
　　焉氏夀一百一十三嵗承堯九十嵗人以為節孝夀
　　考並出一門
　　馬體元妻張氏洮州衛人年二十一嵗夫亡遺孤甫
　　周嵗家極貧無翁姑兄弟族之伯叔逼之改嫁氏誓
　死不從以針指撫孤成立以夀終
　劉世華母談氏西固人夫在日賠納屯糧十餘石夫
　亡年始二十遺孤始生志勵冰霜身任耕織招佃墾
　田糧無賠累家漸饒裕遺子成立夀八十有竒
平涼府
後漢皇甫規妻安定人不知何氏女妻善屬文能草書
　時為規答書記衆人怪其工及規卒時妻年猶盛而
　容色美後董卓為相國承其名聘以軿輜百乘馬二
　十匹奴婢錢帛充路妻乃輕服詣卓門跪自陳請辭
　甚酸愴卓使傅奴侍者悉㧞刃圍之而謂曰孤之威
　教欲令四海風靡何有不行於一婦人乎妻知不免
　乃立罵卓曰君羌胡之種毒害天下猶未足耶妾之
　先人清徳奕世皇甫氏文武上才為漢忠臣君親非
　其趣使走吏乎敢欲行非禮於爾君夫人耶卓乃引
　車庭中以其頭懸軶鞭撲交下妻謂持杖者曰何不
　重乎速盡為惠遂死車下後人圖畫號曰禮宗云
北魏貞女兕先氏涇州女許彭老生為妻聘幣既畢未
　及成禮兕先率行貞淑常自舂汲以養父母老生輒
　徃逼之女曰與君禮命雖畢二門多故未及相見何
　由不禀命父母擅見陵辱若茍行非禮止可身死耳
　遂不肯從老生怒而刺殺之取其衣服臨死謂老生
　曰我所以執節自固者正欲奉給君耳今反為君所
　殺若魂靈有知自當相報言終而絶老生持女珠瓔
　至其叔宅以告叔叔曰此是汝婦奈何殺之天不祐
　汝遂執送官太和七年有司劾以死罪詔曰老生不
　仁侵陵貞淑便可戮之女守禮履節没身不改宜賜
　美名以顯風操其標墓旌善號曰貞女
明指揮僉事甘忠妾彭氏平涼衛人正統八年忠死氏
　哀戚不絶自縊於室事聞旌表
　張經妻劉氏華亭縣人有二子平康徳隆女春姐正
　徳十年敵入㓂掠劉氏及春姐執赴北驅以刃氏及
　女咸大罵承刃死之後二子俱仕
　魯烈女涇州人年二十嘉靖元年春㓂掠婦女皆脅
　以從氏獨冐刃罵賊而死廵按俞茂堅立碑表其墓
　趙廷璧妻彭氏平涼縣人年二十三生子雲漢即寡
　翦髪納於璧棺雲漢稍長亦薄遊客死氏撫㓜孫守
　敗屋常空腹年八十餘嘉靖丙辰年饑餓而死
　生員梁思聰妻張氏平涼人聰早卒氏年二十一家
　極貧二子俱㓜氏誓不他適立志守節女紅自給日
　不再食初志彌篤苦節貞操五十年萬厯中廵按徐
　喬遷題請旌表
　生員張化龍妻謝氏平涼縣人夫痼疾氏侍湯餌唯
　謹至溺矢狼藉牀褥間日為拭浣三年終無倦色夫
　久病多恚稍不慊意即大詬氏婉詞謝之夫死三日
　歛畢是夕縊死於柩前
　朱朗釿妻孫氏平涼縣人夫亡遺子海山方數嵗氏
　託之翁姑七日不食未死以刀自剄遂同穴葬
　生員朱復初妻張氏平涼縣人夫亡氏守節撫子璟
　□入庠李自成攻陷城大肆刼掠氏自度孤孀恐或
　見逼遂投井死其子璟□亦從死烈婦孝子人皆哀
　之
　楊自有女孝姐平涼縣人明末流賊猝至父母俱逃
　散孝姐以汚泥塗其面匿薔薇叢中賊捜得脅之行
　大罵不從而死
　教諭黄錦妻李氏崇信人錦卒氏二十六嵗撫遺孤
　彦相守志涇州何某從其父求婚氏告父曰生則與
　夫配死當全節擲以熾湯何愧遁靈臺李某亦聞其
　賢從其兄求婚適嵗凶兄以餓死懼之對曰死則死
　耳涕泣峻辭閉門不納其兄鄉黨聞之莫不肅敬
　學生黄彦相妻李氏崇信人夫死守節亦如其姑督
　學姜表其賢曰一門雙節
　教諭梁自立妻蒲氏崇信人遇難避匿山窟賊攻執
　之氏不受辱賊持刃脅從氏罵不絶口遂遇害
　貢生梁毓龍妻闗氏崇信人蒲氏之媳也㓂至病不
　及避方著禮服持繩自縊為賊所阻賊惜其姿色不
　忍加害怒罵不休堅意求死賊殺之
　趙存謨妻闗氏崇信人謨卒霜操自矢遺子國掄訓
　誨備至卒底成名
　劉三重妻劉氏崇信人三重遘篤疾病不可忍暗投
　崖下氏覺亦號泣投崖夫婦同死觀者如堵
　庠生馬若豸妻闗氏崇信人豸卒甘貧守節撫子成
　立
　張國珍妻朱氏崇信人國珍被㓂掠三年未還氏茹
　苦自守母與叔謀令他適已與某姓定聘氏泣曰媳
　去誰事姑且兒歸奈何況子尚孩提耶執不應母迫
　促之氏度不可回乃紿母曰母命不敢違然嫁時衣
　裳須檢㸃也遂入室縊死
　生員薛銓妻閻氏華亭人隴州鴻臚閻仲容女也識
　古訓有家風事姑甚執婦道銓早死氏年二十九哀
　毁甚誓不他適家室匱乏艱辛撫孤成立年七十餘
　卒
　柴安慶妻李氏華亭縣人安慶早死無子氏孤苦守
　志食貧五十餘年夀八十卒
　辛永康妻劉氏華亭人生子女各一永康家貧典史
　冷霖困楚之歸匿窖中自縊氏甘貧守節撫養子女
　雖昆弟未嘗言笑每耕耘使子伺道無行人乃適田
　紀言妻李氏華亭人産未彌月流㓂陷城一賊入其
　家欲汚之氏紿賊近牀以切麫刀斫死後數賊入殺
　氏碎其尸
　知縣石起鳯妻趙氏華亭人流賊陷城恐為所汚潛
　入南察院自縊死
　生員潘雲霄女潘烈女華亭人未出閨流賊逼之投
　井而死賊見者並為垂涕
　王永紹女王烈女華亭人甫笄未出閨㓂陷城執之
　女大罵不絶賊怒加捶楚女罵愈厲以首觸石尋見
　殺
　知縣馬選魁妻陳氏華亭縣人崇禎七年魁赴京謁
　選氏聞賊警攜㓜子與侍兒匿石渠山谷中賊尋陷
　城執其僕問主母所在脅與至匿所索數日甚急陳
　氏知不免乃以子付侍兒藏短刃出紿賊曰若欲吾
　從幸勿傷吾子行至蕭氏荘逼之陳氏瞋目厲罵遂
　出刃自刎而死賊相顧駭愕去事聞勅旌其節贈孺
　人
　李廷璧妻張氏鎮原人年二十喪夫守志撫孤卒年
　八十
　李時暢妻黄氏鎮原人夫應貢卒於京氏年二十攜
　子扶柩歸守節四十餘年
　生員范孟堅妻王氏鎮原人少年喪夫無子守志終
　身廵按表其門
　段應試妻張氏鎮原人年二十孀居家極貧親黨屢
　逼改適氏輒以死拒之守志撫孤二子俱成立年七
　十餘終
　生員段大章妻董氏鎮原人年三十夫亡哭泣殞身
　廵按范立朝上聞建坊旌表
　張世龍妻戴氏鎮原人年二十四孀居守節不渝卒
　年八十
　生員段徽妻張氏鎮原人年二十餘夫故晝夜哀泣
　水粥不下咽者五日食苦杏仁數粒而死
　馮宣妻趙氏固原州人年二十三而寡家貧守節撫
　育㓜子夀八十四
　彭珏妻楊氏固原衛人年二十四而寡家貧誓死自
　守夀七十七
　黄淮妻夏氏固原衛人年二十四生二子未周月淮
　亡氏撫遺子養舅姑姑憫其孤窮欲嫁之氏以死自
　誓為女工以給養夀七十三
　梁輔妻王氏固原衛人年二十三輔亡有二子在襁
　褓備歴艱苦勤女工以養姑育子凡五十餘年鄉人
　重之夀八十三
　生員趙欽妻葉氏固原人年二十五欽卒遺二子甫
　三嵗氏撫養劬勞備歴艱辛雖親戚邀請亦不徃
　百户陳琮妻郭氏固原衛人琮戰没氏年二十四撫
　孤源嗣官夀八十三旌表其門
　生員翟元妻白氏固原衛人年二十五元亡貧苦撫
　遺孤成立鄉里稱賢夀六十三
　生員周繼妻張氏固原人繼没氏年二十五撫育㓜
　子有司表之
　生員徐效妻張氏固原人效殁氏年二十七鞠育二
　子咸成立夀八十有四有司表之
　李子友妻温氏固原州人子友殁氏慷慨以殉時年
　二十四天啟中旌表
　景可樂妻李氏固原州人可樂以疾卒氏哀傷死
　單養棟妾趙氏固原州人養棟死氏方十有九嵗夜
　殉柩前
　韓杞聘妻徐貞女固原州人受應襲韓杞聘未合卺
　而杞殤女聞之潛自經死
　生員魏宗一妻趙氏涇州人氏年十八生子僅三月
　夫亡誓與夫同死或勸之撫遺孤卒成人寡居四十
　餘年
　雷秀貞涇州人年十八家貧採蔬於野惡少辛添禮
　方鋤逼而求通女叱號力拒以蔬刃刺禮禮反鋤擊
　女頸垂絶而逃女父執禮聞廵按吉澄論禮死而表
　女門
　進士楊重妻毛氏靈臺人重早喪氏方盛年育一男
　一女撫養教訓有方女適解元劉鉞男森為廪生皆
　先氏而卒艱難辛苦節操愈勵年八十一嵗卒人無
　間言
　舉人史詳妻閭氏靈臺人詳亡時氏年二十餘守節
　終身人常曰父死於忠女終於節父子皆無悔焉
　習文妻楊氏靈臺人夫故氏方二十嵗守節事舅姑
　朝夕匪懈撫遺孤耕讀繼業甘貧固守年七十有五
　艱苦備歴
　張企和妻姚氏靈臺人年二十三嵗夫故孀居六十
　四年善事舅姑撫育㓜子享夀九十卒事聞旌表
　習良民妻陳氏靈臺人年二十夫故家貧有求娶者
　輒縊㡬死事姑楊氏躬持巾櫛及殁氏哀痛泣血殯
　葬盡禮撫孤子成立年七十有三艱難苦楚老而彌
　堅按院題請旌表
　生員盧閣妻王氏靈臺人夫卒氏二十一嵗事翁姑
　育㓜子饑寒備經始終無渝
　生員茍士元妻胡氏靈臺人士元以應鄉試暴卒氏
　號泣日夜不息親隣勸諭方進飲食遺二子長亦卒
　其翁姑垂白晨昏侍養無少怠及殁哀毁切痛聞者
　稱嘆事聞旌表
　吕九功妻李氏靈臺人嫁踰年夫故遺腹三月氏即
　矢志誓不再適撫養孤子奉侍老姑年八十視膳問
　寝日夕不懈嘗涕泣祝曰姑幸無恙兒長為吕家後
　夫其有知庶暝目乎
　彭水令姚惟兢妻李氏靈臺人氏及笄于歸遂值姑
　喪孝謹盡禮前室遺子氏撫養愛逾己出相夫宦所
　聞有鞭扑之聲氏即温言勸之夫卒氏方盛年矢志
　苦守閨閫矜式
　王氏靈臺人王養貴女適隴州民未一月因元宵節
　歸寧被流賊掠去執刀挾制之氏涕泣罵詈强奪賊
　刀並撲崖求斃賊感其節烈釋之氏歸父家以為身
　雖全節手已受辱適其夫至氏佯慰之即於是夜自
　縊
　貢生李思芳妻董氏隆徳人芳卒氏誓必死遂不食
　七日卒
　多烈女靈臺庠生多藎臣之女因父早卒未及聘嫁
　明末流㓂攻掠城邑女避於隠形山北窰窨内被賊
　捜山獲之見其姿艾舁之馬上女不從躍投地下者
　三次賊以美言誘之女兩手遮面罵不絶口賊怒遂
　斷其手而殺之
　曹椒葉静寧州人曹福女生而端荘不輕言笑工女
　紅暇則其父教以列女傳許配王守正未嫁而守正
　死曹氏聞之懼再婚不食而死
　生員吳應正妻党氏静寧州人為女時父党禮病目
　痛不能忍欲自盡氏多方防救哀毁㡬絶延醫調治
　有人謂曰欲目明須以人肉食之氏潛入室舉刀割
　股烹羮以進父食之其目果愈人咸以為至孝所感
　知縣馬應麟妻婁氏静寧州人年二十五夫亡守志
　毎撫二子泣曰非汝輩我當從爾父於地下矣後子
　成立夀八十六
　監生周塘妻沐氏静寧州人年二十二夫故氏毁形
　自誓茹苦守志每撫孤泣曰須爾成立爾父始瞑目
　九原矣後子成人氏夀八十
　監生張琔妻陳氏静寧州人年二十四守節孝事翁
　姑遺孤甫三齡鞠育成立卒年八十三
　貢生方向妻唐氏静寧州人向卒遺四子氏年二十
　七守節教子常泣責諸子曰爾等無成我何顔見爾
　父地下子皆悲憤勵志鄉貢者二人長應規知楚雄
　縣事仲應矩任崞縣簿卒年八十有六
　學博李淳妻王氏静寧州人居水洛城值㓂變賊入
　其室挾氏欲亂氏怒罵拒之賊益逼氏投井而死
　生員邵騰鳯妻霍氏静寧州人崇禎七年流賊突入
　荘舎氏被執忿罵頭觸石死
　監生杜汝楫妻朱氏荘浪縣人年十九楫亡舅姑在
　堂遺孤良琨㓜氏哀毁㡬絶尋悟托孤重於死節乃
　矢志養親撫子後琨為崞縣簿甚孝守節五十餘年
　貢生楊文英妻岳氏荘浪人英卒氏年二十有五嫠
　居逾五十年撫孤從學官典膳
　䝉冠妻蒋氏荘浪人冠亡氏年二十一誓不獨生時
　姑尚在遺孤在抱諸親勸諭至再方起乃竭力奉姑
　撫孤成立孀居五十餘年年七十六卒
　杜繼美妻崔氏荘浪人明末流㓂入其荘舎欲犯之
　抗節不屈罵不絶口竟遇害
　王篤妻荘浪人失氏明末流㓂入荘欲汚之氏遂假
　事誑賊稍寛竟投崖死
　進士齊廷珪妻張氏隆徳人珪卒氏産一子在襁褓
　中時年十九常慮為家人所逼防禦甚固卒撫孤成
　立終其身
　同知楊文奎妾劉氏隆徳人文奎卒氏年二十七家
　人勸以更適氏以死自誓遂撫孤終身年八十三卒
　同知齊恩妾張氏隆徳人恩戰死氏年二十六痛其
　夫没於王事而孤未成立遂以死自守撫其子終身
　生員剡英妻王氏隆徳人英亡氏年二十六泣曰吾
　誼當從死但無如遺孤何耳遂撫子就學後子亦成
　諸生鄉人畢賀王感鬱成疾泣曰吾極知可喜顧恫
　廼父不見以此鬱鬱不能自解耳疾遂不起卒
　生員劉鉞妻靳氏隆徳人鉞亡氏年二十八遺孤甫
　一嵗貧甚靳撫其孤艱苦五十餘年
　生員劉棟妻辛氏隆徳人棟卒氏年十八棟上有父
　母遺孤二在襁褓中氏泣曰父母饑寒嗣續存滅盡
　在我身遂矢死自守奉養翁姑撫育二子人無間言
　後二子俱成立氏年九十卒
　生員李成梁妻閆氏隆徳人梁卒氏年十九遺一女
　哀毁殆将滅性遂成疾父母致醫藥不肯服曰苐恐
　不得死耳臨絶瞪目顧家人曰得死所矣語訖目瞑
　生員閆汝化妻王氏隆徳人夫卒氏哭泣晝夜不絶
　兩目遂瞽成疾積數月病革氏有一子呼之曰吾今
　得從爾父地下遂卒時年二十
　生員趙應科妻范氏隆徳人夫卒遺孤年十三氏哀
　毁不食家人勸曰此子與爾為存亡者也撫孤與殉
　死孰重氏悟遂强飯卒撫其子獲成立
　許登海妻張氏隆徳人家甚貧登海死氏年二十九
　採薪拾馬矢炊糠覈而啖之夏日冬夜不免凍餒煢
　居三十餘年卒
　閆榮妻董氏隆徳人榮卒氏年二十九無子寡居四
　十年備嘗艱辛苦節
　生員雍學易妻孫氏隆徳人易卒有老母遺子纔三
　嵗氏備極艱難事姑色養撫成其子年七十八卒
　武生王信妻董氏隆徳人信卒氏年二十五奉翁姑
　育㓜子翁姑殁質衣市殯葬物遺孤獲成立氏年踰
　七十卒
　杜老女隆徳人杜曰山女曰山老無子家甚貧同縣
　民梁宰求聘女為妻父将許之女曰父母老無子止
　一女女嫁父母曷依自誓終身不嫁拮据力作以養
　父母父卒營葬畢復竭力養母越十八年母卒營葬
　畢女遂曰吾已許父母不嫁矣今復嫁是渝言也且
　父母墳墓何託乎終不嫁煢苦自守年踰七十卒鄉
　人感其孝呼曰老女
　真陽令董三秦妻于氏隆徳人三秦為宰多有惠政
　氏多從内贊成之三秦卒氏寡居四十年撫教三子
　俱以明經入仕有司疏其節行詔縣給米嵗十二石
　綿布嵗十二斤終其身
　王厯妻董氏隆徳人真陽令三秦女崇禎七年賊犯
　隆徳城破氏率二女同赴池溺死三日尸浮出顔面
　如生
　段烈女隆徳人父遇科字同縣李氏崇禎八年為賊
　所執堅守不可犯賊逼之嚙其左擘力拒之賊怒刃
　殺之時年十六
　雍烈女隆徳人父鳯鳴賊克縣獲之女堅執不從賊
　手刃殺之
　監生方大儒妻雍氏隆徳人儒卒氏持節自守賊犯
　隆徳城陷自縊死
　生員張士俊妻齊氏隆徳人明末賊克城氏從士俊
　並三子俱赴井溺死
　何自新妻仇氏静寧人賊至自縊死
　　賈徳友妻陳氏静寧人㓂掠罵賊剖腹而死
皇清姚永福聘妻何氏平涼縣人同鄰婦採苦於野田進
　　禮見氏少艾乘其空野强拉求姦何氏堅拒呌罵􁕒
　　裂進禮面貌進禮用掀把擊何氏頂心仆地殞命何
　　氏因强姦不從被殺康熈三十七年具題
旌表
　　王應亨妻沈氏平涼縣人應亨逺出有生員郭鍾者
　　排入其室戲誘之沈變色正詞叱之郭懼出氏遂自
　　縊死雍正二年具題
旌表
　　紀成妻閆氏平涼人甫婚娶王輔臣叛為賊逼投崖
　　落崖半樹稍未墜賊退援之三日始甦年二十一夫
　　死遺腹八月生子辛苦鞠育成立夀七十八
　　祁化普妻崔氏平涼人年二十五夫死歴盡辛苦背
　　糞壅田養姑撫子普係庶出兄屢逼嫁暗通媒妁欲
　　强娶氏以死相拒而免
　　貢生連泰㧞妻王氏平涼人明末流㓂犯境㧞中矢
　　斃氏年十八子甫週嵗苦節自廿流離顛沛無渝志
　　年八十餘而終
　　生員陳志妻王氏平涼人志故王年二十三嵗産遺
　　腹子勛備極艱辛撫養成人年八十二而終
　　生員賈文煐妻張氏鎮原人年二十八嵗夫故守節
　　事姑養生送死無憾撫遺腹子成立雍正二年具題
旌表
　　生員段淑古妻賈氏鎮原人二十五嵗夫亡未有子
　　女氏守節奉姑曲盡孝道歴二十八年姑殁喪葬盡
　　禮雍正十年具題
旌表
　　脱海龍妻趙氏鎮原人遇兵避趨崖窟海龍後奔氏
　　遥望見夫為追兵手刃仆地遂投崖而絶土人憐之
　　立石碣於道旁
　　王𢎞綱妻柴氏固原州人年二十二夫亡撫孤守節
　　嵗遇荒歉日不舉火以死自守守節三十一年孝養
　　翁姑撫二孤成立康熈十六年具題
旌表
　　生員趙國寧妻尚氏固原州人夫亡氏年二十八孝
　　養翁姑後相繼逝喪葬盡禮撫子成立夀九十三嵗
　　康熈五十年具題
旌表
　　馬志啟妻李氏固原州人啟故氏年二十二欲自絶
　　念翁姑在堂堅志毁形守節雍正三年具題
旌表
　　段氏固原州人因夫兄陳大年自外醉歸見其弟在
　　書館歇宿逕奔段氏卧房求合段氏拒罵大年掌擊
　　棍毆殞命投屍井中将陳大年擬斬段氏强姦不從
　　以致身死雍正九年十二月具題
旌表
　　黎天禄妻吳氏固原州人天禄亡氏年二十六持刀
　自刎官立石表之曰白刃明心殺身成仁
　吳承恩妻韓氏固原營守備韓寧女姑病刲股和藥
　以進疾竟瘥
　功加守備文理妻王氏固原州人文理於雍正七年
　出征巴里坤至十年七月二十七日在軍營病故十
　一月攜骨回里王氏聞訃悲號即欲捐生因防守嚴
　宻於是月二十三日賺母歸爨投繯自盡
　生員楊嘉玥妻栁氏固原州人玥疾篤氏以死許玥
　及卒家人共防之氏衣麻衣三日悲戚不甚防稍疎
　氏潛自縊年未滿二十
　生員李瀛妻于氏涇州人年二十四喪夫守節撫孤
　成立
　儒童李永蓁妻閭氏涇州人氏年二十五蓁亡撫週
　嵗孤兒苦節六十餘年
　蘇氏涇州民婦王輔臣叛逆平涼氏與李氏俱被兵
　虜臨崖遇水投河而死
　李氏涇州民婦與蘇氏被兵掠相繼溺水死州牧閆
　豎碑表二氏墓
　荘邑生員劉琯妻夏氏静寧州人夫卒無子氏年二
　十六歸母家守節㑹父兄繼逝養母撫姪終身無二
　志
　生員王傅妻王氏静寧州人與張氏同被兵掠拘於
　一室經一索死
　常能妻張氏静寧州人同王氏死時被拘者尚多惟
　二氏懼汚自經
　荘浪縣庠生張標妻楊氏静寧州人王輔臣之亂氏
　被兵獲欲汚之堅拒不從自刎而死
　賈徳友妻陳氏静寧州人罵賊剖腹
　生員楊盛業妻李氏荘浪人盛業死氏年十九欲殉
　之因前妻遺二㓜子撫孤守節至老不改
　生員張爾紳妻齊氏隆徳人年二十七夫亡遺二㓜
　子家貧翁老荒嵗絶糧旬日不能舉火以豆渣充饑
　　族人欲奪其節死争得免葬翁教子歴盡艱苦年七
　　十五嵗
　　杜偉妻程氏隆徳人年十八夫亡泣欲從死遺腹三
　　月後生子食貧撫誨年六十一
　　董福妻髙氏靈臺人二十喪夫孝養翁姑值逆賊為
　　㓂兼嵗饑能以禮送葬子方週嵗撫訓成立
　　生員張大倫妻吳氏鹽茶㕔人上事孀姑極盡孝養
　　氏年十九甫生一子未朞夫殁家道貧寒勤苦紡織
　　撫子長成屏跡家居並不出外守節五十餘年始終
　　如一雍正三年具題
旌表
　
　
　
　
　　甘肅通志巻四十二
欽定四庫全書
　甘肅通志巻四十三
　　列女
慶陽府
明劉金住妻常氏寧州人父伯良洪武初謫戍夏州隨
　母郭偕行適同戍鄉人劉金住尋殁於戰常矢志不
　貳事繼姑以孝姑殁喪葬如禮有惡少强通媒妁氏
　紿以終喪奉侍翌日赴水死越三日屍出面宛如生
　陳泰妻馬氏寧州人泰亡氏守志撫孤家貧織紡自
　給寒暑不廢永樂間詔旌其門仍復其家
　指揮黄啓妻陳氏慶陽衛人啓卒陳年二十四子澤
　尚㓜家貧無以自存有勸改適者陳以死自誓撫澤
　成立官環慶守備澤又卒陳復撫㓜孫正亦歴官指
　揮前後五十餘年節操凜然𢎞治間旌表
　吳旻妻龍氏慶陽衛人年二十五夫亡事親撫孤勞
　苦萬狀閨門静肅節凜氷霜𢎞治間旌表
　曹鍾妻劉氏安化人年二十一夫亡事舅姑以孝撫
　二㓜女守節不渝𢎞治間旌表
　王信妻沈氏安化人信卒沈年二十子二尚在襁褓
　撫以成立嫠守六十五年人稱節夀𢎞治間旌表
　李源妻朱氏寧州人源卒止遺㓜女甫五歲朱事舅
　姑以孝源有弱弟華僅十歲撫而教之為擇婚配推
　家産悉付之四十餘年志節凜然正德間旌表
　曹奉祿妻尹氏慶陽衛人祿卒尹求一死戚屬勸之
　以遺子在襁褓乃撫孤以存宗祀時有勢宦欲娶尹
　以重賄賂姑姑將奪之尹誓死不從及子殤姑知尹
　必死防之尹紿之及兩月防稍弛乃自縊死時方盛
　暑蠅不侵屍面宛如生嘉靖間旌表
　生員劉朝宗妻王氏真寧人賦性端恪克嫻婦道宗
　卒家貧如洗王勵節撫孤二子俱各成立嘉靖間旌
　表
　余瑁妻牛氏慶陽衛人瑁卒氏家貧撫孤守志不渝
　内外肅然嘉靖間旌表
　吳欽妻張氏慶陽衛人欽卒張年二十五貧不能舉
　葬乃賣房治棺歸窆夫兄逼令他適張以死誓安貧
　撫孤五十餘年辛苦萬狀夀八十四而終嘉靖間旌
　表
　郭達妻沈氏慶陽衛人適達甫數歲有子尚㓜夫亡
　家貧不能自保沈矢志愈堅女工度日後子亦卒沈
　以年老復貧苦有司憐之給以衣食及卒復給棺歛
　嘉靖間旌表
　楊承慶妻徐氏慶陽衛人夫亡子友桂尚㓜撫育成
　立入太學後子亦卒復育諸孫垂三十年始終如一
　門閾肅然嘉靖間旌表
　張紀妻梁氏環縣人年二十七紀亡誓以死殉戚屬
　防之甚宻越三日竟縊死與夫合棺葬當道致祭上
　聞嘉靖二十九年旌表
　陳經妻强氏安化人端莊沉静不茍言笑年十七于
　歸值舅姑早逝經祖父在堂年九十餘卧病强朝夕
　奉侍年二十七經亡時家道蕭索遺三孤俱㓜强躬
　任紡績辛苦萬狀撫育諸子成立後一子入太學歴
　四十餘年堅持如一日當道屢加優䘏尚書張珩為
　之立傳嘉靖間旌表
　生員孫順妻王氏安化人年二十九夫亡遺孤伸甫
　三歲家貧衣裳百結日不再食躬女工以自給冉家
　河有莊攜孤涕泣往來負薪秉耒勞苦萬狀戚屬不
　堪王泣曰死易耳所以茍延者為弱息在期亡人一
　脈不絶耳歴四十餘年節操凜然伸充府庠生時年
　七十餘嘉靖間旌表
　慶陽衛百戸寗威妻方氏正德中威病死遺子勛尚
　㓜方績紡撫育承襲未幾勛亦死方又撫孫吉承襲
　勛職而吉又死時方年七十八苦節四十九年與子
　妻何氏孫妻張氏誓同死守内外無間言稱為寗門
　三節
　余邦麟妻李氏夫死李年二十餘即翦髪泣焚蓬頭
　垢面誓以死守氷操四十餘年始終不貳嘉靖間旌
　表
　茍廷瑞妻周氏環縣人年二十四夫亡願以死殉誓
　不他適事舅姑以孝撫育孤子至於成立四十餘年
　守節不渝嘉靖間旌表
　生員何虞鳳聘妻馮氏女安化人許字生員何虞鳳
　鳳殁馮欲往弔母不許悲泣三日不食母始憐而許
　之往弔遂觸柩前死萬厯間旌表
　廩生馮思聞妻劉氏夫亡七日不食而死萬厯間旌表
　有烈婦坊
　生員楊旒妻强氏安化人旒卒强年二十四遺子維
　勤維昇女一俱在襁褓家貧如洗有富豪聞其美色
　求娶之叔翁欲奪其志强乃毁容擯飾攜二子白于
　官詞氣凜然誓以死守以女工所入給子讀書成名
　鄉人推重年七十以夀終有司具聞建坊旌表
　生員張敏妻劉氏安化人敏卒劉撫育四子俱至成
　立九思九臯貢入太學授職劉以夀終有司具聞旌
　表其門
　生員譙應運妻牟氏合水人運卒三日不食而死與
　夫合棺葬焉有司上其事建坊旌表
　魏邦妻王氏環縣人孝敬夙著嘉靖辛丑邦遘疾卒
　王抱痛不就寢室先期語妹曰夫死我必從之後月
　餘夜起易衣整簪飭容自縊而死有司上聞表其墓
　李廷璽妻沈氏環縣人璽兄弟同居妯娌甚相愛敬
　後璽兄弟繼亡嫂周有子三沈有子二共撫諸孤尋
　周亦亡沈年二十四獨撫五子如一俱至成立垂五
　十年内外凜然夀七十而終有司具聞旌表
　路拱樞妻袁氏真寧人夫亡守節終身建坊旌表
　鞏國正妻褚氏真寧人正卒長子焴方二歲次子烰
　甫三月氏年二十二誓以死殉妯娌戚屬勸以撫孤
　氏遂艱苦育子晝夜紡績後焴成進士烰補弟子員
　六十餘歲卒建坊旌表
　張小暢聘妻王買姐寧州人王加慶女父母早逝伯
　父撫之年十六許貧家子張小暢暢亡請往弔不許
　復請饋暢母湯饌許造令人饋之是日哭聲未絶勺
　水不入口至晚縊死解其屍則身挾一利刃意得請
　往弔必自刃柩前矣時盛暑停屍三日無一蠅至適
　督學按部題請旌表仍復其家
　指揮黄欽妻趙氏慶陽衛人欽有事繫官懼罪自縊
　時趙年二十二聞夫死亦自盡以殉
　王泰妻劉氏慶陽衛人適泰甫歲餘泰亡劉自縊死
　李深妻王氏慶陽衛人子甫周歲深疾王誓以死殉
　及卒果克踐其言子成立叨有衣冠其婦亦克盡婦
　道
　生員陳大綸妻宋氏寧州人綸死且乏嗣宋矢志守
　節四十餘年辛苦備歴屢遭荒歉人咸不堪宋曰吾
　夫名家子吾即饑死亦何害完節終身
　姚德妻楊氏慶陽衛人年二十三德以病殁氏生遺
　腹子矢志守節撫孤成立
　李堂妻徐氏慶陽衛人夫死哀毁欲絶人勸慰以弱
　息尚在冀延年以存宗祀乃得不死矢志守節五十
　餘年始終如一後子成立有司具聞旌表
　劉勛妻張氏慶陽衛人夫死守節誓不他適壽八十
　三卒
　徐衝妻蕭氏慶陽衛人子二衝卒蕭誓死靡他事舅
　姑以孝謹聞撫育二子至成立
　白承武妻張氏慶陽人姑疾弗起百藥罔效氏焚香
　泣禱割股以進姑獲愈有司以至誠格天匾奬之
　王珪妻王氏安化人珪病卒王矢志靡他安貧撫孤
　閭里重之有司表其門
　舉人蔡賢妻趙氏安化人賢任推官多所内助賢卒
　有顯豪欲强娶之趙毁容刺面誓拒守節終身
　劉榮妻姚氏安化人榮應軍役病殁姚哭之數日不
　食死
　蓋朝陽妻張氏安化人夫死乃潛縊于桑下遂合棺
　葬焉
　馮一清妻劉氏安化人夫卒年十九有子尚在襁褓
　氏欲死親戚勸撫弱孤乃止後事姑王氏克盡婦道
　守節四十餘年備歴辛苦夀七十五終
　生員孫箱妻陳氏安化人歸箱半載夫殁得遺腹子
　以貞節自誓苦守四十餘年後子為賊所殺即七日
　不食而死
　少卿麻僖妻楊氏安化人秉性聰慧讀書能通大義
　明末癸未城將陷僖誓必罵賊死楊曰君能死忠吾
　獨不能死節乎請先死以殉乃飲鴆酒數升比賊至
　已死矣
　侯舉妻夏氏安化人賊欲辱之堅拒不從强之再罵
　曰何物死賊敢吾辱耶遂抱子力求死賊怒碎母子
　屍
　王加賓妻楊氏安化人夫亡守節四十年城陷投井
　死
　麻惟清妻黄氏安化人城將陷語夫曰我必投井卒
　如其言
　廖𢎞毅妻曹氏安化人城陷同夫毅子光國俱攜手
　投井死
　曹思忠妻梁氏安化人賊至投城下復甦又投水死
　蘓成麟妻甦氏安化人賊執不屈投城下死
　李啓明妻楊氏安化人城將陷與夫永訣縊死
　張槐妻高氏安化人賊執其翁高哀泣請救賊并殺
　之
　孫養廉妻楊氏安化人賊陷城伏避柴堆五日不食
　而死
　陳逢蘭妻趙氏安化人賊執欲辱之氏正色大罵賊
　怒殺之棄其屍于井
　梁瑞妻趙氏合水人夫亡三子俱㓜趙自縊以從戚
　屬覺而救之乃甦後撫三子俱成立嫠處終身夀八
　十九而終
　魏倫妻何氏合水人訓導何其昌女㓜佩姆訓人稱
　女中君子適魏倫無出以兄子天寵嗣焉倫卒七日
　不食自縊死
　石若璞妻李氏環縣人年二十五歲夫亡家貧苦節
　訓子成名八十一歲遇變自縊
　只應詔妻楊氏環縣人年二十八夫亡嫠居艱辛萬
　狀撫孤守節遇變自縊
　苗云芳妻賈氏環縣人德性温良持躬淑慎聞賊至
　恐為賊辱自縊
　張鳳翎妻姚氏環縣人遇賊入城持節自縊
　知縣王鳴璨妻禹氏環縣人性貞慧通烈女傳諷誦
　不忘闖賊破城自誓全節投井死
　周某妻鄭氏環縣人夫早故止遺一女方二歲孀居
　五十年明末賊克城鄭舉火然房投火中而死
　劉某妻韓氏環縣人夫早故遺子澤深年方四歲撫
　育四十餘年積行善事賊破城自縊死
　生員路之逢妻何氏真寧人夫死不食屢欲自縊家
　人防䕶甚嚴氏治食奠夫畢乘間自縊而死
　生員趙一鳳妻董氏真寧人夫死拜辭舅姑投崖殉
　之有司親奠為造墳建坊
　鞏聖都妻何氏真寧人夫亡服毒而死府縣表其門
　焦思妻郭氏真寧人夫亡苦節終身沒齒無間
　生員鞏珍妻李氏真寧人年二十二歲珍亡無子家
　貧守節終身
　石應第妻鞏氏真寧人夫亡苦節終身以夀終
　生員王鴻典妻姚氏真寧人典卒氏甘貧訓子矢死
　靡他仲子皥如中鄉舉
　趙邦清妻張氏真寧人清殁於王事期以身殉以一
　子尚㓜保孤報夫布衣蔬食教子持家者三十餘年
　以壽終鄉人稱之
　生員趙舉賢妻徐氏真寧人賢卒無子氏少寡苦節
　終身
　廩生趙任賢妻袁氏真寧人夫亡守節以夀終
　楊日進妻吳氏真寧人年十九夫亡守節無子甘貧
　茹檗
　生員王用竒妻何氏真寧人夫亡安貧教子苦節終
　身
　生員王養䝉妻閻氏寧州人年十七夫亡遺孤襁褓
　善事舅姑有富家生通媒妁氏惡恨逐媒出戸入寢
　自縊比人覺已鼻孔流血矣姑抱救竟日方甦自是
　再無敢言者撫孤王元臣補郡庠生又撫遺孤姪女
　無異己出卒五十有三府州表之
　邵梅妻劉氏寧州人梅死遺孤五歲家貧躬自樵蘓
　耕耘餬口守志終身壽九十二而終
　劉恕妻米氏寧州人恕卒哀毁幾死舅姑憐其年少
　欲奪之氏以死自誓終執婦道内外無間言有司表
　其門
　廩生左司記妻王氏寧州人年十四于歸夫染疾王
　朝夕泣禱翦髮瀝血願以身代斷左手食指示夫夫
　卒遂以指殉毁容終身時二子俱㓜氏嘗膽教子疊
　遭竒荒母子併日而食終無變志壽七十三而終二
　子俱列庠序
　王自實妻權氏寧州人隨夫京邸夫亡扶襯三千里
　抵家治窀矢志金石奉姑教子三十餘年如一日
　邵相周妻吕氏寧州人十四于歸事翁姑以孝夫亡
　氏年十九不食七日而死士民公舉豎貞烈碑於墓
　側
　朱顔妻李氏寧州人顔死氏年二十子甫三歲茹苦
　守節終身不貳州守扁奬之
　邵厚妻閻氏寧州人年二十夫亡氏毁容垢面示無
　二志撫二子成就壽七十二終
　生員邵芝妻楊氏寧州人芝力學不第楊毎苦之年
　　十九夫亡氏深自痛悔撫遺孤汝棟教養兼備冀得
　　伸夫志後入庠為廩生尋亦卒遺子甫周歲楊哭撫
　　之曰兩世之望在此矣人莫不憐其節而哀之
　　王遇隆妻賈氏寧州人年十八適王賊破堡姑暨夫
　　婦被執繫至前村輒欲辱氏氏紿曰若釋母及夫便
　　可相從不則寧先殺我决不從汝賊如其言見母夫
　　行遠度賊追不及遂抽身投崖死州守匾表其門
　　千戸王家芳妻姜氏寧州人芳妾李氏同芳子生員
　　宏印妻邵氏見賊破堡姑媳相謂曰吾家世清白豈
　　為賊辱攜手連袂投崖而死士民公舉題請旌其門
　　曰一家三烈
皇清貢生張鵬翎妻梁氏安化縣人年十五歸翎翎母老
　　疾氏以㓜婦偕夫奉湯藥頃刻不離二十八歲翎亡
　　家貧姑老女㓜氏奉姑撫女績紝度日苦節四十餘
　　年雍正三年
旌表
　　麻印齡妻盧氏安化人年二十九歲夫亡立志守節
　　孝養翁姑五子俱㓜家貧衣食不繼針指度日教養
　　五子成立苦節五十八年雍正八年
旌表
　　方䇿妻趙氏安化人夫亡年二十八歲翁姑老遺子
　　㓜姑以家貧媳少欲奪其志氏翦髮誓死供奉菽水
　　撫三子成立苦節五十餘年雍正八年具題
旌表
　　張秉彝妻楊氏安化人夫亡氏年三十歲家貧傭針
　　工以奉翁姑撫養三子三十餘年雍正八年
旌表
　　生員雙驄妻徐氏安化人二十八歲喪夫矢志守節
　　事姑撫子屢遭荒旱艱苦備嘗歴四十七年雍正十
　　年
旌表
　　禮生牛如麟妻田氏安化人夫亡時年二十八歲家
　　貧姑老二子俱㓜氏晝夜勤作以供菽水立志守節
　　三十八年雍正十年
旌表
　　童生李仲妻力氏安化人年十九歲喪夫遺子未週
　　歲氏甘心貧苦守節四十五年雍正十年
旌表
　　宇桂妻馮氏安化人夫亡年二十三歲矢志守節翁
　　姑衰老竭力供養子方週歲撫之成立已三十餘年
　　雍正十年具題
旌表
　　兵丁胡璉妻張氏慶陽人康熙三十五年璉隨征噶
　　爾旦死於黑水河氏年二十七歲翁姑老遺子四歲
　　張氏奉事翁姑生養死葬盡哀盡禮撫四歲孤子至
　　於成立苦節三十五年雍正八年具題
旌表
　　趙思務妻雒氏寧州人年二十七夫亡遺孤㓜氏甘
　貧撫孤衣百結日惟一粥有時絶食百苦備嘗守二
　子入泮卒年八十二歲
　梁運開妻龎氏寧州人夫病革氏誓同死夫亡待其
　兄弟來泣别閉戸自經時年二十六
　醫官趙運旺妻雒氏寧州人夫死將葬氏扶柩出門
　向兄趙運昇哭拜曰善視諸兒衆愕然氏行數武投
　崖而死
　生員楊國彦妻徐氏寧州人彦亡氏年十九一慟而
　絶親族救甦以撫孤勸乃延閲三月孤殞氏泣曰今
　無望矣不食而死
　生員楊經繼妻邵氏寧州人年二十六夫亡誓以身
　殉家人環守之不得遂氏有一子一女前妻亦遺一
　子一女氏採荼給食以撫孤視之如一
　儒童湯守仁妻韓氏環縣人年二十四歲夫亡叔欲
　奪其志氏投水窖被救不死復翦髮誓守歲荒採蓬
　籽為食其志愈堅苦節三十餘年雍正八年
旌表
　　儒童髙連妻馬氏環縣人二十歲夫亡奉侍翁姑撫
　　養遺子女工度日三十餘年雍正十年
旌表
　　徐自信妻酆氏環縣人夫故年二十一歲誓不再適
　　奉養翁姑撫育孤兒成立入庠歴五十二年如一雍
　　正十年
旌表
　　廩生徐大椿妻王氏真寧人年十八歲夫亡氏即扄
　　戸自經家衆急救門堅不可啟遂死面如生
　　生員郭壯猷妻路氏真寧人年二十歲夫亡既葬投
　　崖死
　　李丕建妻郭氏真寧人夫亡一慟更不涕泣扶柩出
　　葬投崖死
　　生員姚升斗妻王氏真寧人年十九歲夫亡殮畢觸
　　棺而死
　范錫鼎妻趙氏真寧人年十七歲夫亡慟哭成殮即
　投崖死
　姚成妻魏氏真寧人成亡魏年二十歲治棺殮葬畢
　自經
　兵丁賀廷相妻陳氏紅德營人康熙三十七年廷相
　隨征哈喇烏蘇陣亡陳年二十六歲矢志守節歲饑
　身自負薪以奉翁姑撫二歲孤成立苦節三十餘年
甘州府
明儒生吳福妻房氏甘州右衛軍房信女適肅州衛儒
　生吳福夫亡氏年二十守節終身成化中旌表
　百戸髙宣妻汪氏甘州人生子明方半歲夫亡氏年
　二十守節不貳年踰七十成化中旌表
　百戸楊鎮妻吳氏甘州右衛人年二十七夫亡子浩
　二歲翁年七十吳誓死守節克勤孝養及子浩襲廕
　每以廉慎忠勇訓飭之浩有小過輒不食浩泣悔方
　解由是居官有氷檗聲正德中旌表
　守備毛濬妻魯氏甘州人正德間中官用事謂莊浪
　都督魯鑑女姿善可納為嬪時魯氏先已適濬上未
　之知也命太監趙璘來迎魯氏聞之輒引刀欲自刎
　其婢覺救之得不死以艾熏灼其面抱忿成疾竟以
　疾卒後巡按劉翀巡撫陳九疇張鵬俱移文祭之
　舍餘陳道妻石氏山丹衛人年二十八歲夫故家極
　貧難誓不改嫁力撫孤延祀一女未歲因盲不許笄
　字與同寢處三十五歲童終鄉里稱嘆志節可哀享
　年八十五歲嘉靖三十二年奏聞建坊旌表
　李附鳳妻鍾氏甘州人嘉靖三十六年大冦入西川
　鍾在村與婦女三四人為冦所驅氏盛年有色知不
　免辱乃行近大河乘間投急流死
　監生鄒魯妻王氏甘州人夫亡氏年二十舅姑許嫁
　王弗聽舅姑竟納聘金氏投井死
　生員游樞妻楊氏甘州人年二十八樞疾氏奉侍湯
　藥不少懈及死痛哭氣絶次日自縊柩傍事聞旌表
　其門
　軍丁王彦妻李氏甘州人彦奉調東征泣不忍别氏
　勸以努力王事勿以妾為念夫不聽李先一日自縊
　死巡按以聞旌其門曰貞烈
　遊擊萬峘妻孫氏甘州人闖賊陷城峘被執不屈死
　氏年方二十守節自矢夀七十餘卒
　柴希遠妻張氏甘州人闖賊陷城張手執利刄潛伏
　門旁伺賊入連殺數人突圍投火死
　生員樊愛人妻岳氏甘州人年十八城陷夫被執脱
　回尋岳及㓜女不見於煨燼中見骨骸甚夥内有岳
　衣襟半幅方知妻女死於火中
　指揮胡用賢妻楊氏甘州人城陷投火死
　生員齊養質妻王氏甘州人闖賊破城氏恐為賊辱
　投火死
　董嗣孟妻姚氏甘州人城陷投火自焚死
　祁士英妻董氏甘州人城陷及二子俱焚死
　馬獻圖妻孔氏甘州人城陷合家六口俱投火死
　指揮張秀妻李氏甘州人城陷被執罵賊見殺
　馬騰錦妻武氏甘州人城陷抱一女攜一子見夫被
　殺遂投火死
　知縣段自宏妻朱氏甘州人賊執罵不絶口遂被殺
　妾楊氏王氏俱投繯死
　生員楊丕裕妻李氏甘州人賊執罵賊不屈見殺
　馬醫生妻吕氏甘州人賊陷城被執罵賊見殺
　生員馮克都妻段氏甘州人賊入室段手執厨刀撲
　砍賊首中傷遂自刎
　郭洪妻武氏甘州人城陷夫婦被執牽挽不忍捨賊
　殺其夫武罵不絶口賊怒碎其屍
　生員閔師舜妻雷氏甘州人賊入城自刎死
　薛登科妻段氏甘州人被賊執罵不屈見殺
　李文實妻錢氏甘州人賊入城被執見殺
　總兵羅俊傑妻趙氏甘州人賊入城同夫投繯死
　總兵王汝金妻柳氏甘州人賊入城自縊
　總兵趙宦妻楊氏甘州人賊入城恐為賊辱自縊
　守備李洪遠妻祁氏甘州人崇禎十七年闖冦抵湟
　洪遠率所部土兵守城城陷奔山莊集兵為恢復計
　賊率兵卒圍之屠其山莊擒洪逹并祁祁不屈厲聲
　罵賊夫婦被殺鄉人表其門曰忠臣烈婦
　生員康萬秋妻段氏甘州人賊入城同夫及三女俱
　縊死
　羅俊士妻楊氏甘州人賊入城遂自縊
　劉禧妻聞氏甘州人闖賊入城同媳自縊
　生員黄階妻龔氏甘州人聞城陷自縊死
　任光啟妻朱氏甘州人夫被賊殺氏自縊
　百戸談文德妻趙氏甘州人文德給咨赴部賊入城
　氏及二女閉戸投繯同死
　生員李啟明妻黄氏甘州人賊執不屈被殺
　生員蔣明理妻王氏甘州人城陷自縊姑王氏見氏
　死亦投井死
　生員羅俊彦妻楊氏甘州人孀居二十三載城陷投
　井死
　鄒裔儒妻任氏甘州人氏有姿色賊入城投于井賊
　從井撈出撫慰之任怒罵甚厲終不肯屈賊斷其臂
　仍推於井投瓦石擊死
　生員張篤忠妻任氏甘州人流賊入城篤忠被執任
　恐見辱挾㓜子投井死
　武宦妻王氏甘州人城陷懼辱投井死
　陳良䇿母孫氏甘州人流賊入城投井死
　趙國正妻王氏甘州人同趙國祥妻任氏俱孀居聞
　賊入城共飲藥死
　李天俞妻王氏甘州人崇禎癸未夫被賊執王謂妾
　匡氏曰此吾自盡時汝可逃命匡不肯逃遂同登山
　險處投崖死
　車氏甘州人遺其夫名氏年十七時孀居聞闖賊犯
　　甘先語人曰我必死决不令賊氛汚我也及賊過峽
　　口遂投井死
　　烈婦石氏甘州衛人河南南陽府同知鄭我完之母
　　我完既之官妻王氏奉姑家居明末闖賊圍甘州將
　　陷石氏預戒家人積薪中庭及城陷攜王氏及一孫
　　女入積薪中趨命縱火並自焚死越十日發視之姑
　　婦遍體焦灼猶相牽挽女稍遠𩕄髮巻曲顔面如生
　　時年十一趙濟美勒石紀事曰一門三烈有傳
皇清韓桂姐張掖人四川重慶總兵韓成女年十四許字
　　濟南參將孫進禮次子兆麟康熙三十三年兆麟病
　　殁女聞訃悲泣不食即於是日自縊死時年十九歲
　　雍正六年奉
㫖加恩
旌表
　　楊運泰妻牟氏張掖人年二十二歲夫亡矢志守節
　　撫育孤子歴四十餘年辛苦備嘗年至七十卒子進
　　福監生雍正十年
旌表
　　姚巍妻楊氏張掖人夫亡時年一十八歲生遺腹子
　　士新老姑在堂竭力奉養教子業儒
　　李鳳印妻李氏年二十鳳印貿易江南殁於旅次生
　　遺腹子撫養成立其姑權氏亦自㓜孀居李奉事克
　　盡婦道三十餘年如一日
　　尉遲犒勛妻高氏張掖人生子一未周歲夫故髙時
　　年二十守節撫孤後其子亦卒撫育孤孫備極艱苦
　　志節愈堅年七十三而終
　　生員保黄妻張氏張掖人夫死截耳自殘示無二志
　　六十六歲卒
　　客民秦忠龍妻曹氏夫死號慟幾絶飲食俱廢自縊
　　柩傍
　　指揮劉鵬妻朱氏甘州右衛人夫殁絶粒七日泣血
　　而死
　孟文達妻劉氏張掖人生子宗賢方四歲夫亡守節
　撫孤四十餘年及宗賢死其婦劉氏有子三亦矢志
　守節奉姑教子
　雷顯妻張氏張掖人生子振域顯殁張時年三十撫
　育孤子矢志靡他四十餘年及振域死其婦陳氏年
　亦三十有子世榮堅志撫孤事姑以孝克盡婦職
　花君美妻陳氏張掖人生子二夫亡時年二十餘堅
　志守節撫孤四十餘年
　王國珍妻段氏張掖人年二十三夫亡子尚㓜家極
　貧難誓死守節教子成立年七十餘卒
凉州府
明千戸王剛妻張氏鎮番人宣德間剛戰殁氏年二十
　八遺㓜子二翁姑年七十餘氏以縫紉為奉養撫育
　之資二子俱成允稱節孝成化間建坊旌表
　指揮劉恭妻李氏鎮番人年二十三恭亡氏封髮矢
　死撫育子宇承襲世職歴至守戎嘉靖中旌表
　千戸蔡棟妻張氏武威人生子甫五月夫殁氏年二
　十七誓死守節養姑馬氏極孝嘉靖中旌表
　生員顧鵬妻劉氏武威人鵬沒氏年僅十九有遺腹
　生一子名宗學翁姑欲氏再嫁氏誓死不從孝奉翁
　姑撫育㓜子備極艱辛萬厯三年建坊旌表
　蔡氏武威人年十六適邑人秦姓者甫一歲夫沒氏
　有遺腹家甚貧氏矢志靡他生子祚周及長以針指
　供其讀書後祚周入泮受室氏乃曰吾之所以不死
　者為汝未成立也今吾事畢矣遂絶食七日而死萬
　厯四十四年奏聞建坊旌表
　孟希顔妻董氏武威人苦志守節萬厯四十四年詔
　建坊旌表
　千戸文振妻陳氏永昌人嘉靖間振于黑澇池陣亡
　氏方十八歲聞夫死自縊者三救免後守節五十一
　年夀七十九歲奉文旌表
　千戸趙思義妻文氏永昌人嘉靖間敵入冦思義戰
　亡氏聞欲死以姑老子㓜朝夕哭泣後事姑極孝撫
　孤襲職苦節四十餘年有司表之
　指揮何其顯妻劉氏鎮番人顯故氏年甫十七少艾
　無子誓死守節上臺憐其苦給以指揮半俸足不出
　門閾者終身如一日年七十餘卒
　生員陸之遇妻廖氏平番人自㓜貞淑少寡遺孤襁
　褓氏艱苦備嘗教子瑜進學諸孫成立
　周士成妻郭氏平番人嫁逾年夫暴卒氏悲痛欲死
　姻戚勸之氏言夫死無子不死何待水漿不入口十
　餘日而死
　郭棟妻曹氏平番生員曹可敬女年二十八夫亡氏
　事姑嫜盡孝延師訓子相繼游泮通庠公舉節孝
　袁大器妻詹氏平番人天啓三年其夫援遼陣亡遺
　母垂老子勲甫四歲氏以女紅養姑教子取妻生孫
　孀居五十餘年鄉里罕見其面壽八十七卒
　常德妻甄氏永昌人年十八歲有姿色時遇闖變賊
　　見而悦之氏用香頭燃面成泡賊怒將德凌虐而死
　　氏負尸哭罵遂投井亡
　　韓逢春妻馬氏平番人崇禎癸未闖賊入城虞其受
　　辱投繯而死
　　監生俞可極妻郭氏平番人年二十六孀居甘守清
　　貧矢志不渝且嚴于義方教子成立閭里稱之
　　徐氏平番人張繼宗子婦崇禎十五年闖賊入氏匿
　　于屋壁被賊拽出氏遂左手扼賊吭右手持刀砍頸
　　即自刎猶挺立不僵
　　生員胡其美女延夀姐平番人其美常向壽講説曹
　　大家烈女傳等書壽即領悟崇禎十五年正月闖賊
　　用火攻燒堡門大肆殺掠欲挾之上馬壽多方脱身
　　投井而死直指劉秉政表為烈女胡氏之門
皇清劉金璽妻褚氏凉州衛人年二十八歲夫亡遺孤三
　　人苦節五十餘年撫育後皆成立夀至七十七歲雍
　　正三年
旌表
　　劉大濱妻金氏凉州衛人即褚氏之媳也大濱殁氏
　　年二十二上有老姑下有㓜子氏孝事其姑撫育㓜
　　子一門節孝雍正三年
旌表
　　徐可選繼妻李氏凉州衛人年二十四歲夫亡氏撫
　　前妻所遺四子及氏出一子女工餬口諸子成立苦
　　節三十餘年歲時伏臘身辦祭品必致豐潔雍正三
　　年
旌表
　　徐自璧妻李氏凉州衛人節婦李氏之媳夫故氏年
　　二十七孝事孀姑備盡婦道教養孤子與姑同寢晷
　　刻不離年五十餘一門雙節雍正三年
旌表
　　王尚賓妻穆氏凉州衛人夫亡年二十七歲苦心守
　　節志不更移上有年老舅姑下有㓜稚子女氏紡績
　　奉養苦節四十餘年已七十餘歲雍正三年
旌表
　　丁𢎞妻王氏凉州衛人氏年二十四歲夫亡守節孝
　　奉翁姑存殁盡禮撫育㓜子俱成立雍正三年
旌表
　　林可梧妻孫氏凉州衛人夫貿易殁于雲南氏年二
　　十一歲立誓守節祗事姑舅撫遺腹子茹荼飲檗五
　　十餘年壽七十六而終於雍正三年
旌表
　　馬逢雲妻牛氏武威人夫逝氏年二十二親老子㓜
　　孤苦難堪氏以事親撫子為己任四十餘年婦道無
　　虧雍正八年
旌表
　　梁可正妻衡氏武威人正殁氏年二十五其子廕甫
　　四歲家貧守節金石不移訓子勤學列名黌序雍正
　　八年
旌表
　　安尚玉妻韓氏武威人庠生安偉母夫殁氏年二十
　　六甘貧守節事親孝敬歴三十餘年如一日雍正八
　　年
旌表
　　生員張璧妻楊氏武威人十七適夫張璧璧遊庠即
　　故遺子道孔尚在乳抱氏年二十誓志撫孤成立入
　　泮以明經歲薦雍正八年
旌表
　　兵丁張兆斌妻李氏年及笄于歸兆斌康熙五十四
　　年其夫從征西藏病殁喪未能歸氏聞訃哀痛乘夜
　　深投井而死雍正八年奉
㫖加恩
旌表
　　段鐸妻牛氏武威人二十五歲夫故翦髮自誓孝養
　　翁姑教子課讀守節二十六年雍正十年
旌表
　　侯用錫妻張氏武威人二十七歲夫亡遺腹生一子
　　立志守節奉翁姑撫孤子歴二十八年雍正十年
旌表
　　狄金榜妻岳氏武威人夫亡氏年二十九歲孝翁姑
　　撫二子守節三十餘年雍正十年
旌表
　　蔡茂妻鮑氏武威人年二十九歲喪夫守節三十九
　　年奉養翁姑教育二子親操井臼備歴艱辛雍正
　　十年
旌表
　　孫瑞麟妻韓氏武威人夫亡年二十歲遺腹生一子
　　家貧孝養翁姑訓子讀書守節三十餘年雍正十年
旌表
　　朱良貴妻張氏古浪人年二十三而寡二孤甫數齡
　　度用艱窘氏矢志靡他撫子成立苦節四十餘年而
　殁
　李棲鳳妻俞氏古浪人夫故氏年二十五茹檗飲氷
　孝事其姑撫孤成立四十餘年如一日
　儒士吳道晃妻胡氏鎮番人年十九夫亡止有一女
　舅姑與父承璉憐其少艾無子欲移之氏誓不更適
　承嗣一子孝奉翁姑養生送老曲盡其禮
　千總周甲鼎妻張氏鎮番人年十六適周甲鼎合卺
　旬餘鼎從戎西寧以軍功授四川千總隨奉調赴部
　回家僅居七月赴任抵蜀而亡氏年二十餘痛不欲
　生遺産一男尋殞時㓜姪繞膝耄姑在堂氏守節不
　改縫衽供之
寧夏府
明胡朂妻殷氏寧夏人年十六適朂朂病革語氏曰殁
　後幸無他適氏曰諾朂沒之夕氏遂自縊夫柩前事
　聞旌表
　都指揮王俶妻時氏寧夏人俶以戰死氏聞之即自
　縊殉夫死於敵妻殉夫死忠義兩盡號為雙節
　都指揮何淋妻施氏寧夏人夫亡氏年二十二誓節
　不辱撫其遺孤欽至於成立
　衛千戸孫泰妻王氏寧夏人年十八夫亡遺腹未娩
　氏以存宗祀不死及撫育遺孤慈且嚴不問門以外
　事强族利其有欲搆害王則閉門事女工以供衣食
　日夜號泣祝夫祈庇佑備歴艱苦及子洪成立而雙
　目瞽矣
　千戸彭泰妻李氏寧夏人夫陣亡年甫二十孀居撫
　孤旭成立誓守不改
　汪銓妻黄氏寧夏右衛人夫死乏嗣時氏年二十撫
　其女適配煢孑勤苦以終其身
　指揮曹潤妻雍氏寧夏中屯衛人年二十六夫亡遺
　孤宗堯二歲氏上事孀姑下育㓜子暨宗堯承襲死
　於戰又撫遺孫伸歴官遊擊撫按題請旌表鄉稱三
　世節婦云
　都指揮李時妻劉氏寧夏人夫陣亡無嗣守節三十
　餘年夏人以夫為忠臣妻為節婦云
　都指揮汪鸞妻郭氏寧夏前衛人夫死時氏年二十
　五矢志不貳守節三十七年而終教子有成
　千戸劉鎮妻陳氏寧夏人鎮禦敵戰殁氏年二十六
　父母欲奪其志氏抱其孤濟曰背夫不義棄兒不慈
　吾安忍為之遂不再適撫濟成立
　陶湶妻張氏寧夏人夫死氏年二十九遺孤在襁更
　無伯叔兄弟夫姊陶利人之賄逼之嫁氏自縊賴隣
　婦救之活自是蓬垢自毁勤女紅辦衣食育其孤賓
　三十九年未嘗出外戸年六十八終事聞旌表後賓
　立功官正千戸
　參將种興妾陳氏中衛人景泰間興殁于賊陳自縊
　而死
　指揮黄雅仲妻耿氏中衛人夫亡氏年十八於葬夫
　時嘱令預修雙壙人皆訝之以其㓜無所出也後苦
　節至七十餘年卒同歸穴巡按表其門
　永康堡官侯儀妻張氏中衛人夫故茹苦飲氷堅持
　婦道孀居四十餘年西路同知張羽翀表其門
　生員蘓民望妻凌氏中衛人氏性柔婉孝於姑姑病
　失明旦夕扶掖不少倦聞姑聲即置兒亟前以聽使
　令躬女紅佐夫讀書毎篝燈達曙民望疾革語氏自
　為計氏即以死許之民望故即引刃自裁家人匿其
　刃遂不食越日家人寢乃自縊時氏年二十二事聞
　建坊旌表
　指揮趙炳妻李氏寧夏人炳子承先妻李氏姑媳俱
　有淑德萬厯二十年哱賊反官軍至承先謀獻西城
　顧母有難色母曰兒苐往勿吾慮妻亦促之謂事不
　諧吾當先死及事洩被縛二氏果自縊
　慶憲王妃方氏憲王薨方年二十有七萬厯二十年
　哱劉構亂播虐宗祊妃匿嗣王帥錊于窨中賊益猖
　獗遂殉節以死事聞奉㫖建祠額曰褒節表坊曰宗
　烈
　千戸楊汝松妻朱氏寧夏人因男楊湛為王師糴糧
　决水哱賊恨執氏城頭欲汚之不從因囚之氏投繯
　而死
　千戸楊宷妻范氏寧夏人因夫運糧餉兵被賊執氏
　城頭欲汚之不從箠楚死
　百戸陳縉妻梅氏寧夏人縉擒殺逆丁張保賊縛縉
　殺之氏痛夫死又懼為賊所汚自縊死
　冠帶總旗白福妻王氏寧夏人因子葵獻城于官軍
　事洩被殺氏憤恨不食而死
　冠帶官熊彦吉妻林氏寧夏人彦吉從官兵討賊賊
　欲執氏配其黨氏聞死
　王明理妻王氏寧夏右衛人餘丁明理謀獻西城事
　洩賊持刀擊之傷伏地復甦執氏氏不受賊汚至中
　途見殺
　孫時順妻謝氏夫係平羅家丁同夫俱被賊掠去氏
　懼汚暗抽賊刀自刎而死以上皆萬厯間建祠致祭
　廩生錢鏜妻楊氏寧夏人夫亡氏年甫二十七撫孤
　苦守四十餘年巡撫黄嘉善表其門
　李氏王氏寧夏常信堡女子其夫之姓名不詳被賊
　執至支解二婦至死罵不絶口又韓氏陸氏等三十
　七婦不詳夫姓名賊屠堡一時盡殺旌表祠祭
　把總王徹妻施氏寧夏人徹以宻報巴拜逆謀為拜
　所殺並㓕其族時氏年十八逃母家得免遺腹生子
　曰有光撫養成立得䕃千戸之職氏年九十餘歲卒
　副總兵戴三才妻劉氏寧夏人遭流賊之亂解赴襄
　陽自縊於旅舍中
　張守廉妻王氏寧夏人年二十五夫亡守節五十年
　慿機杼以營葬教子課讀家範謹嚴子奎成名以孝
　著
　百戸楊映春妻趙氏寧夏人夫亡始殮之夕氏以簪
　自刺其喉家人救之得活時年二十一長子開泰三
　歲次子開運甫週歲茹荼撫孤其嫂憐而迎之歸勸
　其改適氏怒以燈檠投之折其二齒終身不復過趙
　門壽七十卒開運仕為石屏營參將
　魯中元保寧夏人天啓間女子中元保其小字也受
　某家聘其家貧不能娶姑故以穢言汚女女聞之遂
　自經副使丁啓睿罪其姑與夫
　朱氏武氏孟氏寧夏人功加參將楊名題之叔祖母
　朱氏嫁夫一年而寡遺腹有子撫之成立其嫂武氏
　亦守志撫孤家道克昌又名題之妻孟氏亦年未三
　十而寡食貧撫孤三子成立人稱一門三節
　指揮張克簡妻季氏寧夏人年二十八夫亡守節五
　十餘年撫子成立
　知縣李杼妻王氏寧夏人年二十九夫亡撫其子子
　亡又撫其孫郁教養成名守節六十年壽八十八終
　慶藩宗屬允齋妻閆氏寧夏人年二十夫亡守節撫
　子暨孫成立
　百戸魯敏妻夏氏寧夏人年二十七夫亡閲歴饑饉
　堅志不移苦節五十年孝事公姑教子成立
　宗室妻閆氏夫故時氏年十八撫子倬□子亡又撫
　遺孫竒貧苦守節凜氷霜
　千戸石崑妻孫氏寧夏人少年守節訓子成名督撫
　皆表其節
　馮國瑞妻王氏慶藩教授馮用賢子國瑞之妻也國
　瑞亡氏年二十四教授老而貧氏日夜紡織以供甘
　㫖教子爾暉成立年至七旬以壽終
　副總兵解文英妻徐氏寧夏人年二十七夫殉難守
　節三十餘年教子繩祖成立
　奉國將軍朱倪㸃妻眭氏寧夏人倪㸃被掠赴襄陽
　臨岐屬眭他適眭嗚咽不能出聲紿倪㸃出遂自縊
　死
　總旗李某妻王氏名善清寧夏人舅病風累年遺穢
　卧榻氏日侍側滌除夫死夫弟逼之嫁氏不從又脅
　之析居氏不得已攜二子還母家其母病熱思氷時
　八月不可得氏夜以二器貯水露庭中祈祝明旦水
　果成氷母病遂愈
　生員胡璉妻陳氏寧夏人璉赴舉璉父病篤氏率㓜
　子晝夜候寢門外調湯藥滌穢惡一出誠懇璉父將
　死呼氏之父語曰吾病甚苦累汝女願汝女有子孫
　好如汝女也鄉黨皆稱孝婦
　千戸徐圯妻梁氏靈州人圮早亡氏年二十子勇少
　孤訓讀習射卒襲前職氏年九十四壽終
　盧士堂妻楊氏靈州人士堂之母年近七十兄士序
　夫婦早亡遺孤長三歲次兩月而士堂亦卒氏年二
　十有五生二子長夭次弱養姑撫㓜備極艱苦卒能
　成立子姪奉葬孀姑
　陳鳳妻郭氏靈州人鳳賈於維揚死氏年二十一守
　節事姑巨室多求配誓不二夫年八十終
　羅伏受妻馬氏靈州人聞夫陣亡哭五日絶食而死
　事聞旌表
　指揮蘓俊妻楊氏靈州人俊故時氏年二十五子霈
　甫半歲戚豪欲奪其志氏堅守大義撫孤成立年至
　七十奉㫖旌表
　指揮楊珍妻楊氏靈州人珍暴卒氏年二十四遺腹
　生子善苦心撫育堅守四十餘年河東道張九德表
　其門
　李國俊妻黎氏靈州人察罕破吳堡國俊自刎氏亦
　自經
　韓某妻李氏靈州人年十八居村落遭察罕之變賊
　猝至見氏挾之上馬氏有乳下子抱之不舍因墜馬
　下賊復挾之氏大罵不絶且嚙賊手賊怒殺之守城
　者目擊其事三日後賊退家人覔屍原隰時五月酷
　暑氏面色如生嬰兒猶伏屍飲乳鄉里異之
　李世松妻李氏靈州人松死察罕之變氏年二十八
　無子惟有遺腹三月後生子愈薫撫養成立年八十
　四壽終
　王養杰妻趙氏靈州人察罕之變養杰戰死氏立志
　守孤年百有二歲卒
　千戸張俊才妻孟氏靈州人俊才故遺子出圖七歲
　撫育成立歴三十二年
　高關索靈州人高宣之女其父本軍籍善製火器遂
　為靈營砲手以年老無子贅婿于家不數載婿卒亦
　無子索年二十即不嫁其後父卒無充軍者索買一
　婦經營其家務竟代父職索軀長偉多力善射當事
　者試以弓馬火器諸務悉中竅㑹牛成虎圍靈州索
　隨衆守城賊作雲梯魚貫而上衆驚懼索為火筒燒
　之賊不得上且乘間更焚其梯靈城保全火器之力
　居多後寧夏總兵劄授火器千總河東道表其門曰
　女中丈夫
　徐氏後衛人生員鄭琯之伯母也年二十夫亡遺孤
　僅半歲又值兵燹家貧如洗氏備嘗辛苦撫孤成立
　守節五十年鄉人立碑表之
　貢生宣大治妻魏氏後衛人夫亡氏即撞夫棺而死
　巡撫陳价題旌其門曰貞烈
　生員寗汝愚妻鄭氏後衛人夫死氏年二十七教子
　成立任教授壽八十終
　毛倫妻徐氏後衛人夫亡氏年二十二子在襁褓苦
　節教育其子及孫振鷺俱入庠夀八十䝉旌表
　劉天祥妻王氏後衛人夫死自盡棺側
　王天渠妻張氏渭南人李自成之叛夫婦因兵荒逃
　竄天渠中途病故氏年二十九攜六歲之孤就食寧
　夏傭針指以度日守節五十三年
　慶府安西郡王妃鄧氏闖賊偽將牛成虎入寧夏塗
　炭宗藩妃守志不辱自縊而死慶世孫竒權妻王氏
　與鄧妃同日死
　後衛操守髙遴妻孫氏後衛人城破賊挾之憤罵不
　屈賊怒以刀刺之身被七創已死賊去復甦
皇清金夢暘妻王氏寧夏人年二十二歲夫亡翁姑俱老
　　養生送死備極艱苦守節教子成名
　　李茂功妻陳氏寧夏人年二十八夫亡守節撫前妻
　　子如己出諸孫珣等皆氏教養成名周親撫孤施藥
　　活衆以孀婦持家
　　千總姚毓俊妻劉氏寧夏人年二十六夫亡守節誓
　　不再適撫兩歲孤兒教訓讀書成立守節四十餘年
　　康熙三十七年
旌表
　　生員俞臯謨妻陳氏寧夏人年十八歲于歸二十二
　　歲夫亡守節四十餘年事姑育子孝慈兩全教子成
　　名康熙四十四年
旌表
　　參將羅萬倉妾蔣氏寧夏人臺灣朱一貴之亂萬倉
　　戰殁蔣閉戸自縊于署雍正二年具題奉
㫖給銀六十兩立碑墓旁鐫姓名表其貞烈
　　鄭貞女寧夏都司鄭金女許字監生張鵬羽鵬羽前
　　妻朱氏生一子而殁續聘鄭未娶鵬羽卒氏時年十
　　八聞訃涕泣欲往父母不可女飲泣不食不得已聽
　　之至則哀慟欲絶守節張門不復歸鄭先是女夢鵬
　　羽捧一紗若付託者前妻子五歲乳名紗哥自此遂
　　為張氏婦撫子如己出守節幾四十年雍正七年
旌表
　　千總劉盡孝妻馮氏寧夏人盡孝出征甕金陣亡遺
　　子三歲氏年二十六歲立志守節雍正七年
旌表
　　王之茂妻楊氏寧夏縣人夫亡年二十八歲矢志守
　　節上事翁姑下撫子女始終如一雍正八年
旌表
　　董立寰繼妻楊氏寧夏人年二十二夫亡矢志守節
　　撫前妻子含璞如己出含璞亦早亡撫孫用威教之
　　成名存兩世之孤備極艱辛
　生員王人龍妻石氏寧夏人人龍病死子廕纔六歲
　時氏年二十六守節撫孤資女紅以養生年七十卒
　吳良宰妻蘓氏靈州人年二十七夫亡遺子豪六歲
　為娶馬氏生孫七歲而豪卒復撫養其孫守節育孤
　後蘓與馬俱享大年
　韓永祿妻沈氏寧夏人年十八夫亡並無子女孝事
　翁姑守節五十餘年
　指揮黄三鳳妻朱氏寧夏人十九歲夫亡撫三月之
　孤至於成立後子媳俱亡有孫女四人又劬勞撫養
　遣嫁而後終守節五十年
　張木工妻郭氏寧夏人二十八歲夫亡矢誓不嫁孝
　事翁姑撫子成立守節三十五年女適遊擊馮繡繡
　遣人迎氏就養氏以舅年九十不從其節孝皆可傳
　陳化先妻劉氏寧夏人年二十餘歲夫亡撫子念孝
　娶婦劉氏念孝復亡遺婦劉氏年二十三歲姑婦同
　守節教孫顯祖成立
　生員李桂妻武氏寧夏人年二十八夫故守節子㓜
　家貧針工度日至七十五歲子孫成立無疾而終
　黄文璧妻管氏寧夏人年二十八歲夫亡遺孤三歲
　氏甘貧撫子守節終身其姪亦早失父母氏並撫之
　皆成立
　王諮母周氏寧夏人年二十夫亡撫子成立諮亦早
　亡遺妻蘓氏年甫十九同姑守節撫子佳賓成立
　樊韞秀妻江氏寧夏人年二十五夫亡守節四十餘
　年撫子邦彦又早亡邦彦妻高氏年十九立志苦守
　兩世貞節
　生員孟鎏妻張氏靈州人鎏早夭無所出氏矢志守
　節孝事翁姑視夫之兩㓜弟鏋鈺篤如手足
　宋天寵妻王氏靈州大沙井人寵卒氏二十四歲守
　志撫孤子孫成立卒年一百一十七歲
　王盡忠妻鄭氏靈州人生二子一女年三十吳逆賊
　黨李黄鷹將攻靈州駐兵中營堡其部卒悦氏色乃
　　鞭其夫出城刈草乘便挑之氏攖賊大罵賊拔佩刀
　　挾之氏攜刃擊賊不中乃掩戸自刎者三暈絶仆地
　　氏甦復奮起刺肋者再卒以死殉
　　張伯元妻孟氏靈州人伯元戍蜀卒氏年二十五育
　　一女更無舊業茹茶飲檗者五十年
　　顧吕妻李氏靈州人吕從軍滇省卒氏年二十六遺
　　腹五月氏親攜骸骨歸里苦節撫孤成立五十有三
　　載
　　守備教允文繼妻孫氏寧夏中衛人允文任石空寺
　　堡守備康熈六十一年四月病故時氏年二十九歲
　　即欲從夫因三子跪勸至五月二十八日自縊于夫
　　柩旁雍正七年具題
旌表
　　井田妻劉氏中衛寧安堡人年二十八夫亡守子體
　　仁成立體仁又早亡同婦張氏共守其孫牧姑婦孀
　　居各數十年
　生員馬逢禹妻朱氏中衛寧安堡人夫亡年二十歲
　遺子隆甫一歲氏上事翁姑下撫弱子克盡婦道氷
　檗之操始終不渝隆亦能孝養其母
　萬國元妻張氏中屯衛人夫亡時氏年二十有六舅
　姑垂白子女稚㓜氏勤女紅事親以孝撫孤象新入
　泮卒年七十
　生員吳國儒妻王氏後衛人儒殁時子振基生甫五
　月氏年二十五歲食貧紡績撫孤成名苦節四十四載
　把總談英妻單氏後衛人英從征湖廣陣亡時氏年
　未滿二十誓不改節教子維翰成諸生旋復早卒撫
　孫宗舜入太學卒年八旬
　宋氏後衛人生員成明成清之母惠安遭兵變城破
　氏被執時年二十九罵賊不屈炙以火身無完膚終
　不屈遂殺之
　汪湧妻華氏惠安人城破人皆遁去氏以姑病在牀
　不肯遁賊挾氏欲去氏抗拒憤罵激怒殺氏於姑旁
　　賊去夫至見血漬中嬰兒尚哺乳焉
　　陳氏衛廩生陳安䇿之姊也夫故年三十歲號泣不
　　絶聲深夜自縊柩前
　　張良吉妻宋氏平羅人年二十八歲夫故守節四十
　　七年雍正十年
旌表
　　張文聲妻李氏平羅人年二十三夫亡撫遺腹子棟
　　成立守節三十餘年
　西寧府
皇清生員郭榮祖妻鄒氏西寧人時年二十七歲榮祖赴
　　長安鄉試疾卒氏立志守節事姑孝撫二子俱成立
　　讀書出仕又撫諸孫孫守邦為長子縣令茹氷苦守
　　五十餘年而卒順治十二年年已七十九歲十三年
　　具題
旌表
　　烈女賈玉瑪西寧人賈洪基女許字本衛童生周琦
　　未婚琦死訃至女欲往弔父母不許水漿不入口者
　　七日父母勸慰令弟妹防守女乘隙即自縊死衆議
　　與婿合塟順治十六年具題
旌表
　　李芝玉妻何氏西寧人年二十三生子昌甫一歲夫
　　故氏矢志守節撫子入泮未幾昌亡又繼姪孫䕃桐
　　不數年而亦殤苦節五十餘年
　　樊增諫妻吕氏西寧人年十六于歸十年而夫亡遺
　　四子皆㓜氏歴盡辛苦撫子成立卒年七十有四
　　賈多寧妻嚴氏西寧人年二十八夫故氏立志守節
　　撫三子皆成立壽終七十三歲
　　宋竒士妻任氏西寧人年十四歸宋門十二載而夫
　　故家貧守節教子成立荼苦三十餘年
　　張進東妻程氏西寧人年二十四夫死遺孤二歲氏
　　誓撫孤成立守節三十餘年
　　趙裔振妻楊氏西寧人年二十七夫故遺子緒周甫
　三歲氏上事孀姑下育㓜子歴三十年艱苦備嘗
　生員趙裔錦妻譚氏西寧人年二十八夫故親老子
　㓜家計維艱氏堅持節操誓死無二奉姑教子歴三
　十年如一日
　杜成時妻賈氏西寧人年二十三歲夫故家貧子㓜
　艱辛萬狀守節三十餘年
　郝麟妻張氏西寧人年二十九夫故遺孤子饔飱不
　繼誓死無二甘貧撫孤三十餘年
　田世爵妻王氏西寧人年二十九夫故遺二子皆㓜
　氏食貧茹苦守節三十六載撫孤成立
　把總馬雲妻馬氏西寧人年二十七夫故立志守節
　撫孤成人歴三十餘年
　張廣均妻劉氏西寧人年二十六夫故遺子在襁褓
　氏甘貧撫子艱苦備嘗歴三十八年
　張天德妻李氏西寧人年二十四夫故守節三十年
　子文魁妻張氏年十八文魁亦死守節三十八年
　晁雲秀妻李氏西寧人年二十七夫故氏堅志守節
　撫孤親族有勸改適者氏面斥之孀居四十八載
　李標妻閆氏西寧人年二十七標疾氏龥天願以身
　代標故哀痛不欲生時子尚未周歲甘貧守節撫孤
　入泮
　賈涵珍妻崔氏西寧人夫故氏晝夜號慟絶食求死
　延至七日殯夫之夜伺人睡熟投井自盡時年三十
　二歲
　李舒妻張氏西寧人年二十五明末時流賊入室氏
　恐受汚投繯自盡遺長子永福娶張氏年二十四次
　子永祿娶張氏即張氏妹年十九兄弟相繼疫亡長
　婦守節四十一年撫子亨嘉入泮介婦守節四十五
　年撫子亨泰成立一門之内姑婦節烈
直𨽻秦州
晉苻堅妾張氏秦安人明辨有才識堅將入冦江左羣
　臣切諫不從張氏進曰妾聞天地之生萬物聖人之
　馭天下莫不順其性而暢之故黄帝服牛乘馬因其
　性也禹鑿龍門决洪水因水勢也后稷之播植百榖
　因地之氣也湯武之滅夏商因人之欲也是以有因
　成無因敗今陛下復何所因也聞人君有伐國之志
　者必上觀乾象下採衆祥天道崇遠非妾所知以人
　事言之未見其可願陛下詳思之堅不聽遂興兵張
　氏請從堅果大敗於壽春張氏乃自殺
　苻登妻毛氏不知何許人壯勇善騎射登為姚萇所
　襲營壘既陷毛氏猶彎弓跨馬率壯士數百人與萇
　交戰殺傷甚衆衆寡不敵為萇所執萇欲納之毛氏
　哭且罵曰姚萇無道前害天子今辱皇后皇天后土
　豈不鑒照萇怒殺之
　吕纂妻楊氏𢎞農人美艶有義烈夫纂為吕超所殺
　楊氏與侍婢數十人殯纂於城西超慮齎珍物出外
　使人搜之楊氏厲聲責超曰爾兄弟不能和睦手刃
　相屠我旦夕死人何用金寳超慚而退又問楊氏玉
　璽所在楊氏怒曰盡毁之矣超將妻之謂其父桓曰
　后若自殺禍即及卿宗桓以告楊氏楊氏曰大人賣
　女與氐以圖富貴一之已甚其可再乎乃自殺時吕
　紹妻張氏亦有操行年十四紹死便請為尼吕隆見
　而悦之欲穢其行氏遂开樓自投於地二脛俱折而
　死
唐盧甫妻李氏成紀人父瀾永泰元年任蘄縣令梁宋
　兵興界内有劇賊二千餘人瀾挺身入賊結以誠信
　賊並降附百姓復業時徐州刺史曹昇知賊降掩襲
　之賊得脱入縣將殺瀾瀾從父弟渤詣賊救瀾請代
　兄死瀾又請留弟女盧甫妻又泣請代父死並為賊
　所害宣撫御史以節義聞詔書嘉美贈孝昌縣君瀾
　渤亦賜官秩
明關士毅妻王氏秦安人毅早卒無子氏誓以死不更
　事他姓事姑柴氏至孝家貧紡績自給宣德間旌表
　千戸阮泰妻楊氏秦州人泰卒於天順八年楊痛悼
　幾絶時年二十有三㓜子在抱葬夫後矢不貳節乃
　不輕出閨門守節五十餘年年七十五卒
　指揮陳耀妻馬氏秦州人耀早卒氏守節終身正德
　中旌表
　千戸髙鵬妻趙氏秦州人鵬早卒事姑撫子至老靡
　他正德中旌表
　指揮向璽妻堅氏秦州人璽卒氏堅守苦節終其身
　嘉靖中旌表
　董璧妻李氏秦安人璧早卒氏年二十有三撫遺腹
　子克用亦早卒氏耕織寡處垂四十餘年嘉靖癸巳
　有司上其事詔旌其閭
　安克慈妻劉氏秦州人慈卒氏撫二孤守節終身州
　牧建坊表之
　庠生侯清妻張氏兩當縣人清亡氏年近三旬甘貧
　守節教子成立嘉靖間奉㫖旌表其門
　生員李蘭繼妻胡氏秦安人蘭元配姚遺子邦乾及
　女皆㓜氏撫之如己出二子視之猶生母焉蘭卒氏
　年二十有七乃斷髪閉帷飯蔬飲水人不能堪守節
　三十餘年
　郭進妻張氏秦州人進卒張年二十五甘貧守節四
　十餘年州守以聞旌表
　吳從道妻王氏秦州人從道早卒王誓靡他撫㓜子
　昭成詔旌其門
　李書勤妻高氏秦州人高年十六慟夫早卒毎欲同
　死其家百計防之得免高赤貧而持節益堅鄉閭義
　之孀居五十餘年御史題旌
　張緒妻王氏秦州人緒早卒王撫二孤以守節詔旌
　其門
　翟文妻李氏秦州人文早卒氏年二十苦守數十年
　如一日事聞旌表
　楊景和妻何氏秦州人和卒氏年二十有五守節至
　老
　楊一乾妻黄氏秦州人乾卒氏年二十至老不變
　李勇妻劉氏秦州人勇卒氏年二十有二守節至老
　徐尹正妻祿氏秦州人正卒氏年二十有五子在抱
　撫鞠至老
　指揮尹正妻徐氏秦州人正死於陣氏年二十有一
　無子矢志守節
　千戸王鳳妻髙氏秦州人鳳早卒氏孀居守節撫育
　㓜子有司上聞旌表
　黄欽妻謝氏秦州人欽卒氏年二十四苦節至老有
　司表之
　郭祐妻孟氏秦州人祐卒氏年二十家貧日績麻拾
　禾以撫二孤年八十卒
　韓内妻薛氏清水人年二十夫亡誓不再醮撫㓜子
　成立
　曹邦彦妻樊氏清水人少喪夫家貧守節撫子成立
　鄉人共推
　庠生頓謙妻雷氏清水人夫沒以節自守訓子成立
　柳盡性妻李氏清水人年十八喪夫又無子以死自
　矢更無異志後撫姪為嗣以供先祀
　庠生王柱妻馬氏清水人夫沒時年最少哭之喪明
　貞節自持訓孤成立
　庠生周訓妻李氏清水人家至貧夫故親族憐其苦
　皆勸之嫁終不易節
　杜邦基妻崔氏清水人年十九夫亡終身守節撫孤
　成立
　庠生王之耳妻雍氏清水人年二十夫沒痛哭瀝血
　撫遺孤至成立終身不改
　孫攀妻張氏清水人年十九夫亡守節終身不易撫
　子有成貞静賢孝巡撫給匾旌奬
　劉仲妻柳氏清水人年二十有五喪夫苦節五十八
　年撫孤成立巡撫旌奬
　生員李翰傑妻王氏清水人年二十夫亡守節育孤
　成名
　監生李玘妻周氏秦安人玘卒氏矢死不二以女紅
　自給年逾五十而卒
　伏友英妻張氏秦安人年二十一英沒守節終身
　王愷妻李氏秦安人年二十愷卒遺腹生子環守節
　撫育雖親黨亦不輕見年八十八縣令給匾表之
　生員孫丕顯妻雷氏秦安人事公姑至孝因賊傷姑
　口罵逆賊觸石而死有司表之
　生員張登縉妻王氏秦安人年二十二歲流賊陷城
　賊欲辱之厲聲罵賊自刎而死有司表其門
　生員蔡兆魁妻黨氏秦安人夫死年二十撫子苦守
　終老事聞旌表
　貢生成三俊妻梁氏秦安人夫死氏年二十四二子
　惠吉廸吉尚孩抱甘貧守志終身俱撫成立
　魏景芳妻李氏禮縣人芳早喪氏年十九不飾服不
　修容笑不見齒年八十事聞旌表
　趙永妻孫氏禮縣人永死氏年二十以刀斷髪誓不
　再適遺子一歲名翰撫養讀書由貢生任寧海州判
　奉㫖旌表
　生員劉宻妻趙氏禮縣人夫死氏年二十六歲誓死
　靡他撫二子完節
　趙貞妻趙氏禮縣人氏年二十歲夫死生子方三月
　紡績度貧始終完節
　獨𢎞士妻魏氏禮縣人氏年二十𢎞士亡遺孤二歲
　氏痛哭幾絶終身無二志
　贈員外郎郭璣妻淡氏徽州人璣早卒氏忍饑力田
　自活艱辛萬狀撫遺孤垂三十年鄉里無間然詔旌
　其門後誥贈太宜人
　于一化妻許氏徽州人氏年十九化卒子尚提抱氏
　傭績以葬其夫撫遺子成立年八十餘詔旌其門
　生員張統妻任氏徽州人統卒氏年二十一善事舅
　姑及舅姑亡殯葬如禮以夀終
　　生員郭篆妻郭氏徽州人年二十篆沒茹苦四十餘
　　年訓子成立
　　尚夫其妻周氏徽州人蜀盜入徽夫婦避難至兩岐
　　亭遇盜夫其逃奔周為所執强挾上馬周自投地再
　　挾再投地大罵不從遂遇害
　　王烈女名枝兒徽州人王文女也年十八蜀冦入徽
　　父兄被殺又以刀脇枝兒欲汚之枝兒哭罵不從遂
　　遇害州人為立祠祀之
　　貢生孫光先妻羅氏徽州人光先廷試回殁於旅邸
　　氏聞之痛哭飲毒而死題請旌表
　　黄烈女兩當縣人庠生黄元凱之妹崇禎丙子年流
　　冦入嘉陵江上烈女被擄强逼不從罵賊冒刃而死
　　時年十九
皇清鄒守業妻馬氏秦州人年二十四歲夫亡家貧矢志
　　撫子成立守節三十六年雍正十年
旌表
　楊啟泰繼妻張氏秦州人年十七適泰克修婦道鄉
　里稱賢吳逆之變氏避難南山中忽遇賊龜峯山之
　巔舉家驚散氏與弱子女被執氏遂抱一子二女投
　山崖下及暮家人跡之氏已殞命子女無恙人咸嘆
　異云
　四川副將吕錦妻馬氏秦州人錦亡守節四十年治
　家嚴肅教子讀書又建義學教吕氏族中子弟卒年
　七十一猶及見諸孫為生員
　閆臯妻韋氏秦州人臯得疾暴亡氏痛泣幾絶夜分
　自縊
　韓昌有妻李氏秦州人康熙十四年六月時值逆變
　遊兵四掠氏年二十二以負㓜子遁遲為賊執氏連
　批賊頰詈不絶口賊恚刅之氏身受七創氣不少挫
　以頭骨未斷至夜復蘓七日而絶
　張岐鳳妻侯氏秦州人鳳卒遺子璘五歲次子玠在
　襁褓氏痛哭泣血欲殉夫其姑勸止之氏葬夫畢茹
　荼絍績仰事俯育四十餘年璘玠俱遊泮
　陳堯道妻胡氏秦州人道早亡遺孤三省甫四歲氏
　備歴艱辛撫育成人食餼郡庠壽七十三
　郭邦域妻王氏秦州人域亡氏撫二孤成名子肇周
　復亡撫遺孫年七十六勤勞不倦
　監生胡汝薦繼妻王氏秦州人年二十夫故守節年
　五十九卒廩生胡如英妻周氏年二十而英亡或以
　氏無子勸嫁不從立志守節年六十八卒王氏子庠
　生胡璿娶路氏年二十五璿亡教育㓜子志寅奉侍
　二孀姑色養備至年三十九先姑卒時稱一門三節
　張曙妻鄧氏秦州人佐夫奉親色養喪葬夫殁氏年
　二十餘子㓜家貧紡績自給年八十餘如一日云
　生員蔡曰康妻張氏秦安人年二十八歲曰康殁未
　有子惟楊氏妾有孕氏以夫嗣未立禱於神祗冀生
　一子及産得男親為哺乳愛如己出苦節三十餘年
　如一日雍正三年
旌表
　　生員蔡曰乾妻周氏秦安人年二十七歲夫故哀痛
　　不欲生以翁老子㓜勉强存活迨翁棄世喪葬盡禮
　　守節三十餘年二子成立雍正三年
旌表
　　生員張懐光妻龎氏秦安人二十七歲夫亡投繯幾
　　絶家人救之得免親操井臼奉親撫九歲孤孩竟至
　　成立年逾六旬雍正三年
旌表
　　儒童路灝妻孫氏秦安人灝卒氏年二十六歲無子
　　欲以死報念孀母無依撫養猶子以承夫祀甘貧苦
　　守四十餘年奉母九旬夀終雍正三年
旌表
　　吳順妻李氏秦安人夫亡無子氏年十九歲育兄子
　　承祧苦節終身年七十三卒
　　趙清望妻鄧氏秦安人年二十生一子名思春甫八
　月夫貿易不知所往氏守之終身衣不完食不飽撫
　子成立年六十七而卒
　何洛瑞妻楊氏秦安人年二十二夫卒子會僅二歲
　矢志撫孤及會亦夭與其媳安氏撫孫如信
　桑成章妻姚氏秦安人年二十六成章逝孤繡衣甫
　三歲守節茹苦及子長教以讀書遂入庠年七十有
　餘
　李漢生妻成氏秦安人年二十歲漢生亡守節撫子
　四十餘年
　伏氏秦安鄉民龎漢馥漢秀母也年二十守節身親
　稼穡撫二子成人至老不變
　庠生張金榜妻傅氏清水人夫亡誓以死從及葬之
　夕遂自縊焉
　儒生喬博妻張氏清水人年十九喪夫人勸之再醮
　指遺腹為誓果生男撫育成立壽及七旬
　陳俊妻白氏清水人年踰二十夫亡守節撫遺子帝
　　訓為庠生
　　儒童劉元湘妻怡氏禮縣人夫亡斷髮守節四十三
　　年上事翁姑下撫㓜子不出閨門雍正七年
旌表
　　周彩妻馬氏徽縣人彩有甥鎖克㑹佃種郭瑚之地
　　彩夫婦移居同種彩病故氏守志撫孤瑚見氏年少
　　有姿起意招贅氏拒絶不從瑚强立婚約氏見瑚奸
　　計强鋒隨於次早自縊深山樹上郭瑚問擬發邊衛
　　充軍氏荒村嫠婦守正捐軀不為强暴所逼雍正七
　　年
旌表
　　邢世耀妻張氏耀死夜跪縊棺下
　直𨽻階州
　明張鎮妻王氏文縣人夫早死姑憐其少欲令再適王
　　誓死靡他天順中旌表
　　王某妻姚氏成縣人夫死誓不再適成化中旌表
　李某妻楊氏成縣人夫卒艾年守志終養嘉靖中旌
　表
　虎正威妻王氏文縣人年方二十威病死氏襄事畢
　乘夜縊於墓側嘉靖中旌表
　庠生張夢月妻閆氏成縣人娶二載而夢月亡氏年
　十七誓不再適戒腥茹苦撫養㓜男昌期成立建坊
　旌表昌期既長娶閆氏昌期又卒遺孫㓜小妻閆亦
　矢與姑同守撫孤歴二十餘載守養乳孫成名姑閆
　氏八十四卒媳閆氏六十五卒一門雙節萬厯中旌
　表
　二烈女俱階州竇氏女萬厯三十八年礦賊左朝登
　等作亂搶掠至竇家坪鄉人驚逃婦女被汚二女恐
　及其身踰牆投崖而死知州余新民以禮葬焉并表
　其門
　齊朝兒妻王氏階州人娶七日大雨江水泛漲木薪
　蔽江而下朝兒入水取木被溺王氏沿江哭三日求
　屍不得從夫溺處投下後於下流見二屍攜手而出
　事聞旌表
　千戸龍韜妻徐氏階州人甫嫁而夫死舅姑逼之改
　適氏翦髮刺目以示終身靡他州守上其事奉㫖旌
　表
　劉世經妻袁氏階州人夫死家貧苦守朝夕績紝以
　營生人有勸其改嫁者婦以大義拒之年七十卒
　生員司仕妻王氏階州人仕早亡氏有殊色人争取
　之矢志不從子宗成立太守盧照表其門年八十六
　而卒
　劉進業妻王氏階州人年二十八夫故有子應竒守
　孀教子母績子誦夜分始寐後竒食餼於庠州牧上
　聞旌表
　生員司价妻党氏階州人年二十四价亡遺子七歲
　家貧無所倚甘心守節子亦成名年七十七而卒知
　州表其門
　處士趙孔嗣妻唐氏階州人孔嗣早逝氏年二十三
　守節撫子艱苦萬狀壽八十三而卒知州表其門
　王舉才妻趙氏階州人年二十二夫卒誓不渝節終
　身縞素孀居五十餘年
　生員王舉士妻鞏氏階州人舉士卒家貧冬夏皆衣
　單舅姑不能奪其志惟以女工自給終身苦節年七
　十卒
　王琰妻朱氏階州人朱年二十有五琰卒終身不改
　節年八十卒
　監生胡瀾妻王氏階州人瀾卒王年二十有四無子
　誓不再適守節五十年
　汪廷秀妻張氏成縣人廷秀卒氏年二十有三無子
　遺二㓜女乃斷髪示信矢不再醮孀居六十年知縣
　傅賢上聞題旌
　喬某妻鮑氏成縣人夫故孀居六十餘年
　刁某妻陳氏成縣人夫卒守節終身詔旌其閭
　同知陳尚表妻姚氏成縣人夫卒崇禎七年流冦破
　城投井而死
　庠生石華如妻權氏成縣人賊逼掠不從賊怒連砍
　數刀氣尚未絶乃囑子曰汝年㓜稚諒賊不殺當藏
　避以留石門之嗣異日在此處收我屍骸遂觸石而
　死
　李時暢妻張氏成縣人夫卒堅節茹苦紡績撫孤以
　終其身
　監生李含章妻張氏文縣人章殁於京邸氏聞訃即
　欲自縊勸者曰如三子何乃勉生撫子備歴艱苦年
　八十餘次子晉以明經起家表奏其節
　生員李含英妻陳氏含章弟婦夫故氏方二十未嗣
　張氏妯娌相誓守節
　生員李恒妻高氏恒係含章三子恒因考試故于秦
　州氏方青年無子苦志守節堅貞不移且事姑以孝
　奉㫖有一門三節之旌
　楊忠妻張氏文縣人忠因救父為畨所殺氏年二十
　伏屍痛哭幾絶至夜即自縊于家一門孝節並著
　張道育妻慕氏文縣人夫遇水淹死氏年二十有二
　家無寸産針指為生堅貞撫孤貧苦萬狀院司表其
　節
　劉元妻張氏文縣人元卒時氏年十八尚未育子立
　志守節甘貧茹苦年八十三乃卒院司表之
　百戸王政妻張氏文縣人娶方一年政以事故于秦
　州氏即求自盡為家人嚴守不得誓不再適無翁姑
　弟姪依母家為生年八十六而卒
　張維妻王氏文縣人夫故氏年十九哀痛絶漿志在
　必死有遺女甫七月父母力勸遂以節自誓閉戸獨
　居即親姻亦難覩其面有司表其門
　舉人秦日昌妻張氏文縣人夫卒于官氏年二十有
　一自官扶柩歸里家貧就母家守節哀悼成疾不食
　藥餌卒于母家
　　生員郭萬春妻米氏文縣人居南橋山頭夫為虎啣
　　去米追奪其夫以石擊虎虎怒舍其夫而食之邑人
　　公舉上聞旌表
　　生員米紹元妾王氏文縣人生一女未嫁流冦變避
　　於山林母子被執氏知女難免以斧砍女頸幾死賊
　　怒殺氏女遂得免
　　任某妻李氏成縣人崇禎七年賊入其家執斧逼從
　　氏矢死不辱賊怒以斧擊死
　　庠生王植妻米氏文縣人娶甫一年崇禎十一年遇
　　流賊亂避萬丈崖上忽崖破氏危坐不動賊以好言
　　撫氏氏投崖而死
皇清張榮德妻何氏階州人榮德出外貿易氏獨處在家
　　有趙畨僧子在隣家念經窺氏家無人潛入室强姦
　　何氏不從聲喊因念經鼓聲喧混無人聽聞何氏情
　　急喊救畨僧用左手掐住何氏咽喉按倒仆地右手
　　取切麪刀將何氏連砍殞命何氏鄉村貧婦守節不
　　辱以致殺身康熙六十年具題
旌表
　　生員夏鉶妻張氏階州人夫亡時年十九毁形自縊
　　姑趙氏解救復甦事姑撫子會吳逆變亂氏負姑抱
　　子偕弟妻武氏逃入深山掘葛根以食苦節五十二
　　年雍正三年具題
旌表
　　儒生夏誌妻武氏階州人年十七夫死絶食五日姑
　　勸之曰汝有五月孕當為亡兒延一脈遂不復死與
　　嫂張氏歴兵荒遭豪强逼奪遠遁得免苦節五十一
　　年與其嫂夏鉶之妻張氏同誠一門雙節雍正三年
　　具題
旌表
　　營兵王天眷妻李氏階州人事繼母以孝聞康熙五
　　十三年天眷出戍卒于汛所李氏痛不欲生有議姻
　　者氏乃櫛沭拜姑復至母家告其故氏兄美素知氏
　　秉性貞烈慮有他變因送之歸及入門兄方與姑致
　　誠欵而氏已雉經于臥榻之右矣時六月二十有五
　　日氏年始二十也
　　宋德隆妻姚氏階州人年三十歲雍正八年德隆患
　　疫身亡姚氏誓不欲生晝夜撫棺啼泣自縊柩前
　　陳常修妻羅氏階州人年十九孀居子模方二歲甘
　　貧守節延師教模入庠食餼
　　生員葛雯妻張氏文縣人年二十夫亡生子未滿一
　　月守節三十六年教子讀書成立康熙三十七年具
　　題
旌表
　　生員葛絺妻周氏文縣人氏年二十八歲絺死即尋
　　自盡奔救獲全事姑撫子守節二十七年與姑同操
　　雍正三年具題
旌表
　　生員張明徴妻鄢氏文縣人夫故㓜年守節順治四
　　年遇土冦變避於山寨寨破攜其女投巖下俱死
　　母月娃妻王氏文縣向化里人夫故未殮旋縊死於
　　夫之左腿年方一十有八
　　生員張于泰妻何氏成縣人夫亡氏年二十七歲遺
　　子甫及週月後滇逆變偽守將欲逼娶之氏翦髮忿
　　詈矢死不從教子讀書成立康熙三十七年具題
旌表
　　生員張拱宸妻袁氏成縣人拱宸卒氏二十三歲翁
　　姑俱七十餘一子一女在襁褓送養嫁娶備盡心力
　　苦節三十餘年雍正十年
旌表
　　鐔獻廷妻韋氏成縣人夫没於水氏日往其處設飲
　　食奠泣歴七日以身投水死
　直𨽻肅州
　漢趙娥親酒泉龎淯之母也父為同縣李壽所殺娥兄
　　弟三人時俱病物故壽喜以為莫已報也娥傷父讐
　未報乃潛備刀兵常幃車以候讐家十餘年不能得
　後遇於都亭刺殺之因詣縣自首曰父讐已報請就
　刑戮福祿長尹嘉義之解印綬欲與俱亡娥不肯去
　曰怨塞身死妾之明分結罪理獄君之常理何敢茍
　生以枉公法後遇赦得免州郡表其閭太常張奐嘉
　嘆以束帛禮之
明都指揮鍾振妻萬氏肅州衛人正統間振殁於戰氏
　年少守節終身不貳人以忠節並稱之
　指揮周璽妻楊氏肅州衛人生子欽七月夫亡氏年
　二十守節四十餘年有司題請旌表
　指揮師經妻芮氏肅州人生子瑾甫四歲夫亡氏年
　二十二哀痛欲絶盡日不食戚屬勸慰之誓死守節
　後生遺腹子曰誥撫瑾承襲父職年踰六十卒
　參將崔麒妻徐氏肅州人夫亡守節五十餘年公請
　旌表
　生員劉體乾妻高氏肅州衛人年二十一歲夫亡痛
　　哭雙目俱瞽鄉舉節操旌奬
　　生員張德竒妻陳氏肅州衛人年二十九歲夫亡誓
　　以死殉衆勸方止守節撫孤子政熙官至别駕萬厯
　　十六年公舉旌表壽七十而終
皇清高臺營兵福賜爵妻白氏高臺人年二十賜爵故孝
　　敬翁姑養女訓子六十七歲無間言四十餘年如一
　　日雍正十年
旌表
　
　
　
　
　
　
　
　　甘肅通志巻四十三
　欽定四庫全書
　　甘肅通志巻四十四
　　　藝文
　　藝文首重
　王言徳音已列蠲䘏欵内
　綸綍宣布安内攘外除暴安良上荷
天庥下恤民隠勒珉澤宫播告天下垂諸萬世永為法則
　　志藝文
　御製
聖祖仁皇帝諭陜西四川總督吳赫(康熈三十六年/)
上諭朕廵幸沿邊地方詢察閭井生聚及土田沃瘠之状
　自晉抵秦經行二千餘里直抵寧夏所以勤求民隠至
　殷且切惟朔方資大河之灌注疏渠溉田宜於稼穡當
　兹春氣鬯遂正三農盡力南畝之時誠恐有司官員不
　體朕懐因車駕經臨調遣師旅借辭供億擾累小民既
　東作之有違将西成之奚望今一切軍需芻糗俱經儲
　備足以資用至扈從人役概從簡約所有馬匹悉牧放
　水草善地並不須以供辦草豆動煩民力爾可傳飭有
　司禁勿借端妄行科派違㫖事覺定行處分仍徧諭地
　方百姓各安本業㕓無廢市隴無輟耕庶不負朕親歴
　邊圉軫恤民依之意特諭
諭寧夏官紳兵民(康熙三十六年/)
上諭朕體天育物日以治安為念雖身在宫庭而心恒周
　四海頃因指畫軍務不憚勤勞逺涖寧夏無非為盪滌
　㓂氛綏乂生靈計也緣邊千餘里土壤磽瘠惟寧夏洪
　流灌輸諸渠環匝廵覽所至甚愜朕懐夫農桑者衣食
　之本積儲者殷阜之原爾官吏宜董勸父老子弟三時
　力田以盡地利比屋勤殖以裕盖藏縱使嵗偶不登亦
　可無憂匱乏若夫秦風健勇自昔為然其在朔方尤勝
　他郡爾等或職居将領或身列戎行尚各厲精鋭以効
　干城禦侮之用斯國家有厚望焉至於忠孝慈惠服官
　之良規孝弟齒讓生人之大經法紀不可不明禮教不
　可不肅勿以地處邊陲而不治以經術勿以習尚氣力
　而不澤以詩書總期上率下從庶㡬馴臻雅化兹乘輿
　返蹕距靈朔雖逺而睠念塞垣如在几席爾等誠能敬
　體朕言将吏協恭兵民咸理生聚日益厚風俗日益淳
　則疆圉實有攸禆朕心亦用深慰慎毋視為具文辜朝
　廷惓惓牖道之意欽哉特諭
聖祖仁皇帝御製平定朔漠告成太學碑(康熈四十三年/)
　維
天盡所覆海内外日月所出入之區悉以畀予一人自踐
　阼迄今蚤夜殫思休養生息冀臻熈皥以克副維皇大
　徳好生之意庶㡬疆域無事得以偃兵息民廼厄魯特
　噶爾丹阻險北陲困此一方人既荼毒塞外輙狡焉肆
　其凶逆犯我邊鄙虐我臣服人用弗寧夫蕩㓂所以息
　民攘外所以安内邊㓂不除則吾民不安此神人所共
　憤天討所必加豈憚一人之勞弗貽天下之逸於是斷
　自朕心躬臨朔漠欲使悔而革心故每許以不殺彼怙
終不悛我師三出絶塞朕皆親御以行深入不毛屢渉
寒暑勞苦艱難與偏裨士卒共之迨彼狂授首脅從歸
誠荒外君長來享闕下西北萬里灌燧銷烽中外乂謐
惟朕不得已用兵以安民既告厥成事廼蠲釋𤯝災潔
事禋望為億兆祈昇平之福而廷臣請紀功太學垂示
來兹朕勞心於邦本嘗欲以文徳化成天下顧兹武畧
廷臣僉謂所以建威消萌宜昭斯績於有永也朕不獲
辭攷之禮王制有曰天子将出征受成於學出征執有
罪反釋奠於學以訊馘告而泮宫之詩亦曰矯矯虎臣
在泮獻馘又禮王師大獻則奏愷樂大司樂掌其事則
是古者文事武事為一折衝之用具在樽爼之間故受
成獻馘一歸於學此文武之盛制也朕嚮意於三代故
斯舉也出則告於神祇歸而遣祀闕里兹允廷臣之請
猶禮先師以告克之遺意而於六經之指為相符合也
爰取思樂泮水之義為詩以銘之以見取亂侮亡之師
在朕有不得已而用之之實或者不戾於古帝王伐罪
安民之意云爾銘曰　巍巍先聖萬世之師敬信愛人
治平所基煌煌聖言文武道一禮樂征伐自天子出朕
臨域中逾兹三紀嘗見羮牆寤寐永矢下念民瘼上承
帝謂四海無外盡𨽻侯尉維彼兇醜凟亂典常既梗聲
教遂窺我疆譬之於農患在螟螣秉畀不施将害稼穡
度彼游魂險逺是怙震以徳威可往而取朕志先定龜
筮其依屬車萬乘建以龍旂祝融驂鸞風伯戒途宜暘
而暘利我樵蘇大野水涸川瀆效靈泉忽自涌其甘如
􁘜設為掎角一出其西一出其東中自将之絶域無人
獸羣受掩五日窮追彼狂走險大殱於路波血其孥翦
其黨孽俘彼卒徒衆烏晝號單馬宵遁恐久駐師重為
民困慎固戍守還轅於京自夏徂冬雨雪其零載馳載
驅我行至再蠢兹窮㓂昏惑不悔我邊我氓以休以助
爰寧其居爰復其賦藩落老稚斯恬斯嬉嵗晏來歸春
與之期春風飃翩揚我斾旓我今于邁如涉我郊言秣
我馬狼居胥山登髙以眺閔彼彈丸天降兇罰孤雛就
　羈三駕三㨗封狼輿尸既腊梟獍既獮豺貙大漠西北
　解甲棄殳振旅凱入澤霈郊卜明禋肆赦用迓景福昔
　我徃矣在泮飲酒陳師鞠旅誓屈羣醜今我來思在泮
　獻功有赫頌聲文軌來同采芹采藻頌興東魯車攻馬
　同亦鐫石鼓師在安民非出得已古人有作昭示此㫖
　緬維虞廷誕敷文徳聖如先師戰慎必克惟兵宜戢惟
　徳乃綏億萬斯年視此銘詞
　皇上御製平定青海告成太學碑(雍正三年/)
　　我國家受
天眷命撫臨八極日月所照罔不臣順遐邇乂安兆人䝉
　　福乃有羅卜藏丹津者其先世固始汗自國初稽首
　　歸命當時使臣建議畀以駐牧之地其居雜番羌宻
　　近甘凉我
皇考聖祖仁皇帝睿慮深逺毎厪於懐既
親御六師平定朔漠威靈所加青海部落扎什巴圖兒等
　　震讋承命
聖祖仁皇帝因沛殊恩封為親王兄弟八人咸賜爵禄羈
　　縻包容示以寛大而狼心梟性不可以徳義化三十
　　年來包藏異志朕紹登寳位優之錫賚榮其封號尚
　　冀革心輯寧部衆而羅卜藏丹津昏謬狂悖同黨吹
　　拉克諾木齊阿爾布坦温布藏巴扎布等實為元惡
　　謂國家方𢎞浩蕩之恩不設嚴宻之備誕敢首造逆
　　謀迫脅番羌侵犯邊城反状彰露用不可釋於天誅
　　遂命川陜總督太保公年羮堯為撫逺大将軍聲罪
　　致討以雍正元年十月師始出塞自冬涉春屢破其
　　衆凡同叛之部落戈鋋所指應時摧敗招降數十萬
　　衆又降其貝勒貝子公台吉等二十餘人朕猶憫其
　　蠢愚若悔禍思愆束手來歸尚可全宥而怙惡不悛
　　負險抗違乃決翦滅之計以方畧宻付大将軍羮堯
　　調度軍謀簡稽将士用四川提督岳鍾琪為奮威将
　　軍於仲春初旬禡牙徂征分道深入搗其窟穴電掃
　　風驅捜剔巖阻賊徒蒼黄糜潰窮蹙失據羅卜藏丹
　　津之母及逆謀渠魁悉就俘執擒獲賊衆累萬牲畜
　　軍械不可數計賊首逃遁我師踰險窮追獲其輜重
　　人口殆盡羅卜藏丹津子身易服竄匿荒山殘喘待
　　斃自二月八日至二十有二日僅旬有五日軍士無
　　久役之勞内地無轉輸之費克奏膚功永清西徼三
　　月之朔奏凱旋旅鐃鼓喧轟士衆訢喜四月十有二
　　日以倡逆之吹拉克諾木齊等三人獻俘
廟
社受俘之日臣民稱慶伏念
聖祖仁皇帝威靈震於遐方福慶流於奕葉用克張皇六
　　師殄滅狂賊行間将士亦由感激
湛恩厚澤為朕踴躍用命斯役也芟夷凶悖綏靖番羌俾
　　烽燧永息中外人民胥享安阜實成
先志以懋有丕績廷臣上言稽古典禮出征而受成於學
　　所以定兵謀也獻馘而釋奠於學所以告凱㨗也宜
　　刋諸珉石揭於太學用昭示於無極遂為之銘曰
　　天有雷霆聖作弧矢輔仁而行威逺寧邇維此青海
　　種類實繁錫之茅土列在藩垣被我寵光位崇禄富
　　負其阻遐禍心潛搆恭惟
聖祖慮逺智周睠念荒服綏撫懐柔朔野既清西陲攸震
　　爵號洊加示之恩信如何凶狡造謀逆天鼓動昏憝
　　㓂侵於邊惟彼有罪自干天罰桓桓虎貔爰張九伐
　　王師即路冬雪初零日耀組練霜響鼙鉦蠢兹不順
　　敢逆戎旅奮張螳臂以當齊斧止如山岳疾如雨風
　　我戰則克賊壘其空彼昏終迷曽不悔戾當翦而滅
　　斯焉決計厲兵簡将徃𢷬其巢踰歴嶔嶇坦若坰郊
　　賊棄其家我縶而獲牛馬谷量器仗山積蹇兎失窟
　　何所逋逃枯魚遊釡假息煎熬師以順動神明所福
　　旬日凱歸不疾而速殪彼逆謀懸首藁街獻俘成禮
　　金鼓調諧西域所瞻此惟雄特天討既申羣酋惕息
　　槖戈偃革告成辟雍聲教遐暨萬國來同惟我
聖祖親平大漠巍功煥文邁桓軼酌流光悠久視此銘辭
　繼志述事念兹在兹
　
　
　
　
　
　
　
　
　
　
　
　
　
　
　甘肅通志巻四十四
欽定四庫全書
　甘肅通志巻四十五
　　藝文
　甘省自羲皇畫卦肇啟文明千古文章孰大於是從
　漢迄今或良臣謀國碩畫訏謨或學士名儒立言著
　述皆足信今傳後鼔吹休明即吟詠篇什輶軒采風
　亦所必録捜輯薈萃備載簡編至於月露風雲浮詞
　縟語無闗治忽則不取焉志藝文
　奏疏
漢趙充國上書陳兵利害　臣竊見騎都尉安國前幸
　賜書擇羌人可使使䍐諭告以大軍當至漢不誅䍐
　以解其謀恩澤甚厚非臣下所能及臣獨私美陛下
　盛徳至計亡已故遣幵豪雕庫宣天子至徳䍐开之
　屬皆聞知明詔今先零羌楊玉此羌之首帥名王将
　騎四千及煎鞏騎五千阻石山木候便為㓂䍐羌未
　有所犯今置先零先擊䍐釋有罪誅無辜起一難就
　兩害誠非陛下本計也臣聞兵法攻不足者守有餘
　又曰善戰者致人不致於人今䍐羌欲為燉煌酒泉
　㓂宜飭兵馬練戰士以須其至坐得致敵之術以逸
　擊勞取勝之道也今恐二郡兵少不足以守而發之
　行攻釋致虜之術而從為虜所致之道臣愚以為不
　便先零羌虜欲為背畔故與䍐幵解仇結約然其私
　心不能亡恐漢兵至而䍐幵背之也臣愚以為其計
　常欲先赴䍐幵之急以堅其約先擊䍐羌先零必助
　之今虜馬肥糧食方饒擊之恐不能傷害適使先零
　得施徳於䍐羌堅其約合其黨虜交堅黨合精兵二
　萬餘人迫脇諸小種附著者稍衆莫須之屬不輕得
　離也如是虜兵寖多誅之用力數倍臣恐國家憂累
　繇十年數不二三嵗而已臣得䝉天子厚恩父子俱
　為顯列臣位至上卿爵為列侯犬馬之齒七十六為
　明詔填溝壑死骨不朽亡所顧念獨思惟兵利害至
　熟悉也於臣之計先誅先零已則䍐幵之屬不煩兵
　而服矣先零已誅而䍐幵不服渉正月擊之得利之
　理又其時也以今進兵誠不見其利唯陛下裁察
　趙充國上屯田奏　臣聞兵者所以明徳除害也故
　舉得於外則福生於内不可不慎臣所将吏士馬牛
　食月用糧榖十九萬九千六百三十斛鹽千六百九
　十三斛茭槀二十五萬二百八十六石難久不解繇
　役不息又恐它夷卒有不虞之變相因並起為明主
　憂誠非素定廟勝之册且羌虜易以計破難用兵碎
　也故臣愚以為擊之不便計度臨羌東至浩亹羌虜
　故田及公田民所未墾可二千頃以上其間郵亭多
　壊敗者臣前部士入山伐材木大小六萬餘枚皆在
　水次願罷騎兵留弛刑應募及淮陽汝南歩兵與吏
　士私從者合几萬二百八十一人用榖月二萬七千
　三百六十三斛鹽三百八斛分屯要害處冰解漕下
　繕鄉亭浚溝渠治湟陿以西道橋七十所令可至鮮
　水左右田事出賦人二十畮至四月草生發郡騎及
　屬國胡騎伉健各千倅馬什二就草為田者遊兵以
　充入金城郡益積畜省大費今大司農所轉榖至者
　足支萬人一嵗食謹上田處及器用簿唯陛下裁許
　趙充國復上屯田状　臣聞帝王之兵以全取勝是
　以貴謀而賤戰戰而百勝非善之善者也故先為不
　可勝以待敵之可勝蠻夷習俗雖殊於禮義之國然
　其欲避害就利愛親戚畏死亡一也今虜亡其美地
　薦草愁於寄託逺遯骨肉離心人有畔志而明主般
　師罷兵萬人留田順天時因地利以待可勝之虜雖
　未即伏辜兵決可期月而望羌虜瓦解前後降者萬
　七百餘人及受言去者凡七十輩此坐支解羌虜之
　具也臣謹條不出兵留田便宜十二事歩兵九校吏
　士萬人留屯以為武備因田致榖威徳並行一也又
　因排折羌虜令不得歸肥饒之地貧破其衆以成羌
　虜相畔之漸二也居民得並田作不失農業三也軍
　馬一月之食度支田士一嵗罷騎兵以省大費四也
　至春省甲士卒循河湟漕榖至臨羌以眎羌虜揚威
　武傳世折衝之具五也以閒暇時下所伐材繕治郵
　亭充入金城六也兵出乘危徼幸不出令反畔之虜
　竄於風寒之地離霜露疾疫瘃墮之患坐得必勝之
　道七也亡經阻逺追死傷之害八也内不損威武之
　重外不令虜得乘間之埶九也又亡驚動河南大幵
　小幵使生它變之憂十也治湟陿中道橋令可至鮮
　水以致西域信威千里從枕席上過師十一也大費
　既省繇役豫息以戒不虞十二也留屯田得十二便
　出兵失十二利臣充國材下犬馬齒衰不識長册唯
　明詔博詳公卿議臣採擇
　趙充國復奏屯田　臣聞兵以計為本故多算勝少
　算先零羌精兵今餘不過七八千人失地逺客分散
　饑凍䍐幵莫須又頗暴畧其羸弱畜産畔還者不絶
　皆聞天子明令相捕斬之賞臣愚以為虜破壊可日
　月冀逺在來春故曰兵決可期月而望竊見北邊自
　燉煌至遼東萬一千五百餘里乘塞列隧有吏卒數
　千人虜數大衆攻之而不能害今留歩士萬人屯田
　地埶平易多髙山逺望之便部曲相保為壍壘木樵
　校聨不絶便兵弩飭鬬具㷭火幸通埶及并力以逸
　待勞兵之利者也臣愚以為屯田内有亡費之利外
　有守禦之備騎兵雖罷虜見萬人留田為必禽之具
　其土崩歸徳宜不久矣從今盡三月虜馬羸瘦必不
　敢捐其妻子於它種中逺渉河山而來為㓂又見屯
　田之士精兵萬人終不敢復将其累重還歸故地是
　臣之愚計所以度虜且必瓦解其處不戰而自破之
　册也至於虜小㓂盗時殺人民其原未可卒禁臣聞
　戰不必勝不茍接刃攻不必取不茍勞衆誠令兵出
　雖不能滅先零亶能令敵絶不為小㓂則出兵可也
　即今同是而釋坐勝之道從乘危之埶徃終不見利
　空内自罷敝貶重而自損非所以示蠻夷也又大兵
　一出還不可復留湟中亦未可空如是繇役復發也
　且匈奴不可不備烏桓不可不憂今久轉運煩費傾
　我不虞之用以澹一隅臣愚以為不便校尉臨衆幸
　得承威徳奉厚幣拊循衆羌諭以明詔宜皆鄉風雖
　其前辭嘗曰得亡效五年宜亡他心不足以故出兵
　臣竊自惟念奉詔出塞引軍逺擊窮天子之精兵散
　車甲於山野雖亡尺寸之功媮得避嫌之便而亡後
　咎餘責此人臣不忠之利非明主社稷之福也臣幸
　得奮精兵討不義久留天誅罪當萬死陛下寛仁未
　忍加誅令臣數得孰計愚臣伏計孰甚不敢避斧鉞
　之誅昧死陳愚唯陛下省察
　班超上書請兵　臣竊見先帝欲開西域故北擊匈
　奴西使外國鄯善于寘即時向化今拘彌莎車疏勒
　月氐烏孫康居復願歸附欲共并力破滅龜兹平通
　漢道若得龜兹則西域未服者百分之一耳臣伏自
　惟念卒伍小吏實願從谷吉效命絶域庶㡬張騫棄
　身曠野昔魏絳列國大夫尚能和輯諸戎況臣奉大
　漢之威而無鉛刀一割之用乎前世議者皆曰取三
　十六國號為斷匈奴右臂今西域諸國自日之所入
　莫不向化大小欣欣貢奉不絶惟焉耆龜兹獨未服
　從臣前與官屬三十六人奉使絶域備遭艱戹自孤
　守疏勒於今五載胡夷情數臣頗識之問其城郭大
　小皆言倚漢與依天等以是效之則䓤嶺可通䓤嶺
　通則龜兹可伐今宜拜龜兹侍子白覇為其國王以
　歩騎數百送之與諸國連兵嵗月之間龜兹可禽以
　外域攻外域計之善者也臣見莎車疏勒田地肥廣
　草牧饒衍不比燉煌鄯善間也兵可不費中國而糧
　食自足且姑墨温宿二王特為龜兹所置既非其種
　更相厭苦其埶必有降反若二國來降則龜兹自破
　願下臣章參考行事誠有萬分死復何恨臣超區區
　特䝉神靈竊冀未便僵仆目見西域平定陛下舉萬
　年之觴薦勲祖廟布大喜於天下
　曹鳯請建復西海郡縣　西戎為害前世所患臣不
　能紀古且以近事言之自建武以來其犯法者常從
　燒當種起所以然者以其居大小榆谷土地肥美又
　近塞内諸種易以為非難以攻伐南得鍾存以廣其
　衆北阻大河因以為固又有西海魚鹽之利縁山濵
　水以廣田畜故能彊大常雄諸種恃其權勇招誘羌
　胡今者衰困黨援壊沮親屬離叛餘勝兵者不過數
　百逃亡棲竄逺依發羌臣愚以為宜及此時建復西
　海郡縣規固二榆廣設屯田隔塞羌胡交闗之路遏
　絶狂狡窺欲之源又殖榖富邊省委輸之役國家可
　以無西方之憂
　班昭上書請兄超　妾同産兄西域都䕶定逺侯超
　幸得以㣲功特䝉重賞爵列通侯位二千石天恩殊
　絶誠非小臣所當被䝉超之始出志捐軀命冀立㣲
　功以自陳效㑹陳睦之變道路隔絶超以一身轉側
　絶域曉譬諸國因其兵衆每有攻戰輙為先登身被
　金夷不避死亡賴䝉陛下神靈且得延命沙漠至今
　積三十年骨肉生離不復相識所與相隨時人士衆
　皆已物故超年最長今且七十衰老被病頭髮無黒
　兩手不仁耳目不聰明扶杖乃能行雖欲竭盡其力
　以報塞天恩迫于嵗暮犬馬齒索蠻夷之性悖逆侮
　老而超旦暮入地久不見代恐開姦宄之源生逆亂
　之心而卿大夫咸懐一切莫肯逺慮如有卒暴超之
　氣力不能從心便為上損國家累世之功下棄忠臣
　竭力之用誠可痛也故超萬里歸誠自陳苦急延頸
　踰望三年於今未䝉省録妾聞古者十五受兵六十
　還之亦有休息不任職也縁陛下以至孝理天下得
　萬國之歡心不遺小國之臣况超得備侯伯之位故
　敢觸死為超求哀匄超餘年一得生還復見闕廷使
　國永無勞逺之慮西域無倉卒之憂超得長䝉文王
　葬骨之恩子方哀老之惠詩云民亦勞止汔可小康
　惠此中國以綏四方超有書與妾生訣恐不復相見
　妾誠傷超以壮年竭忠孝于沙漠疲老則便捐死于
　曠野誠可哀憐如不䝉救䕶超後有一旦之變冀幸
　超家得䝉趙母衛姬先請之貸妾愚戅不知大義觸
　犯忌諱
　虞詡上疏請復三郡　臣聞子孫以奉祖為孝君上
　以安民為明此髙宗周宣所以上配湯武也禹貢雍
　州之域厥田惟上且沃野千里榖稼殷積又有龜兹
　鹽池以為民利水草豐美土宜産牧牛馬銜尾羣羊
　塞道北阻山河乘阨據險因渠以溉水舂河漕用功
　省少而軍糧饒足故孝武皇帝及光武築朔方開西
　河置上郡皆為此也而遭元元無妄之災衆羌内潰
　郡縣兵荒二十餘年夫棄沃壤之饒損自然之財不
　可謂利離山河之阻守無險之處難以為固今三郡
　未復園陵單外而公卿選懦容頭過身張解設難但
　計所費不圖其安宜開聖徳考行所長
　段熲上言討先零東羌　臣伏見先零東羌雖數叛
　逆而降於皇甫規者已二萬許落善惡既分餘㓂無
　㡬今張奐躊蹰久不進者當慮外離内合兵徃必驚
　且自冬踐春屯結不散人畜疲羸自亡之埶徒更招
　降坐制强敵耳臣以為狼子野心難以恩納勢窮雖
　服兵去復動唯當長矛挾脅白刃加頸耳計東種所
　餘三萬餘落居近塞内路無險折非有燕齊秦趙從
　横之埶而久亂并涼累侵三輔西河上郡已各内徙
　安定北地復至單危自雲中五原西至漢陽二千餘
　里匈奴種羌並擅其地是為癰疽伏疾留滯脅下如
　不加誅轉就滋大今若以騎五千歩萬人車三千輛
　三冬二夏足以破定無慮用費為錢五十四億如此
　則可令羣羌破盡匈奴長服内徙郡縣得反本土伏
　計永初中諸羌反叛十有四年用二百四十億永和
　之末復經七年用八十餘億費耗若此猶不誅盡餘
　孽復起於兹作害今不暫疲人則永寧無期臣庶竭
　駑劣伏待節度
魏刁雍鑿艾山渠表　臣䝉寵出鎮奉辭西藩總統諸
　軍户口殷廣又總勒戎馬以防不虞督課諸屯以為
　儲積夙夜惟憂不遑寧處以今年四月末到鎮時以
　夏中不及東作念彼農夫雖復布野官渠乏水不得
　廣殖乘前以來功不充課兵人口累率皆飢儉畧加
　檢行知此土稼穡艱難夫欲育民豐國事須大田此
　土乏雨正以引河為用觀舊渠堰乃是上古所制非
　近代也富平(寧夏靈州有/富平廢城)西南三十里有艾山南北
　二十六里東西四十五里鑿以通河似禹舊跡其兩
　岸作溉田大渠廣十餘歩山南引水入此渠中計昔
　為之髙于水不過一丈河水激急沙土漂流今日此
　渠髙于河水二丈三尺又河水浸射徃徃奔頽渠溉
　髙懸水不得上雖復諸處按舊引水水亦難求今艾
　山北河中有洲渚水分為二西河小狹水廣百四十
　歩臣今求入來年正月於河西髙渠之北八里分河
　之下五里平地鑿渠廣十五歩深五尺築其兩岸令
　髙一丈北行四十里還入古髙渠即循髙渠而北復
　八十里合百二十里大有良田計用四千人四十日
　功渠得成訖所欲鑿新渠口河下五尺水不得入今
　求從小河東南岸斜斷到西北岸計長二百七十歩
　廣十歩髙二丈絶斷小河二十日功計得成畢合計
　用功六十日小河之水盡入新渠水則充足溉官私
　田四萬餘頃一旬之間則水一遍水凡四溉榖得成
　實官課常充民亦豐贍
　刁雍運屯榖付沃野表　奉詔髙平安定統萬及臣
　所守四鎮出車五千乘運屯榖五十萬斛付沃野鎮
　以供軍糧臣鎮去沃野八百里道多深沙輕車來徃
　猶以為難設令載榖不過二十石每渉深沙必致滯
　陷又榖在河西轉至沃野越度大河計車五千乘運
　十萬斛百餘日乃得一返大廢生民耕墾之業車牛
　艱阻難可全至一嵗不過二運五十萬斛乃經三年
　臣前被詔有可以便國利民者動静以聞臣聞鄭白
　之渠逺引淮海之粟泝流數千周年乃得一至猶稱
　國有儲糧民用安樂今求於牽屯山河水之次造船
　二百艘二船為一舫一船勝榖二千斛一舫十人計
　須千人臣鎮内之兵率皆習水一運二十萬斛方舟
　順流五日而至自沃野牽上十日還到合六十日得
　一返從三月至九月三返運送六十萬斛計用人功
　輕於車運十倍有餘不費牛力又不廢田
　刁雍河西修城表　臣聞安不忘亂先聖之政也況
　綏服之外帶接邊城防守不備無以禦敵者也臣鎮
　所綰河西爰在邊表常懼不虞平地積榖實難守䕶
　兵人散居無所依恃脱有妖奸必致狼狽雖欲自固
　無以得全今求造城儲榖置兵備守鎮自建立更不
　煩官又於三時之隙不令廢農一嵗二嵗不訖三嵗
　必成立城之所必在水陸之次大小髙下量力取辦
宋宋琪論邊事疏　臣頃任延州節度判官經渉五年
　雖未嘗躬造夷落然常令蕃落将和斷公事嵗無虚
　月藩部之事熟於聞聽大約党項吐蕃風俗相類其
　帳族有生户熟户接連漢界入州城者謂之熟户居
　深山僻逺横過㓂畧者謂之生户其族多有世讐不
　相來徃遇有戰鬬則同惡相濟傳箭相率其從如流
　雖各有鞍甲而無魁首統攝並皆散漫山川居常不
　以為患党項界東自河西銀夏西至靈鹽南距鄜延
　北連豐㑹厥土多荒隙是前漢呼韓邪所處河南之
　地幅員千里從銀夏至青白兩池地惟沙磧俗謂平
　夏拓㧞盖蕃姓也自鄜延以北多土山栢林謂之南
　山野利盖羌族之號也從延州入平夏有三路一東
　北自豐林縣葦子驛至延州縣接綏州入夏州界一
　正北從金明縣入蕃界至盧闗四五百里方入平夏
　州南界一西北歴萬安鎮經永安城出洪門至宥州
　四五百里是夏州西境我師如入夏州之境宜先招
　致接界熟户使為鄉導其强壮有馬者命去官軍三
　五十里踏白先行縁此三路土山栢林溪谷相接而
　復隘陿不得成列躡此鄉導可使歩卒多持弓弩槍
　鋸隨之以三二千人登山偵邏俟見坦途寧静可傳
　號勾馬遵路而行我皆嚴備保無虞也長興四年夏
　州李仁福死有男彞超擅稱留後當時詔延州安從
　進與李彞超換鎮彞超據夏州固不奉詔朝廷命邠
　州藥彦稠總兵五萬送從進赴任時頓兵城下議欲
　攻取軍儲不繼遽命班師而振旅之時不能嚴整失
　戈棄甲遂為邊人之利臣又聞党項號為小蕃非是
　勍敵若得出山布陣止勞一戰便可盪除深入則饋
　運艱難窮追則窟穴幽隠莫若縁邊州鎮分屯重兵
　俟其入界侵漁方可隨時掩擊非惟養勇亦足安邊
　凡烏合之徒勢不能久利於速鬬以騁兵鋒莫若持
　重守疆以挫其鋭彼無城守衆乏餱糧威賞不行部
　族分散然後宻令覘其保聚之處預於麟府鄜延寧
　慶靈武等州約期㑹兵四面齊進絶其奔走之路合
　勢擊之可以翦除無噍類矣仍先告語諸軍擊賊所
　獲生口資畜許為己有彼為利誘則人百其勇也靈
　武路自通逺軍入青岡峽五百里皆蕃部熟户向來
　使人商旅經由並在部族安泊所求賂遺無㡬謂之
　打當亦如漢界逆旅之家宿食之直也此時大軍或
　須入其境則鄉導踏白當如夏州之法況彼靈州便
　是吾土芻粟儲蓄率皆有備縁路五七程不煩供饋
　止令逐都兵騎裹糧輕齎便可足用諺所謂磨鎌殺
　馬劫一時之力也旬浹之餘固無闕乏矣
　張齊賢上備邊疏　清逺軍陷沒以來青岡砦燒棄
　之後靈武一郡援隔勢孤此繼遷之所覬覦而必至
　者也以事勢言之加討則不足防遏則有餘其計無
　他蕃部大族首領素與繼遷有隙者若能㗖以官爵
　誘以貨利結之以恩信而激之以利害則山西之蕃
　部族帳靡不傾心朝廷矣臣所領十二州軍見二萬
　餘人若縁邊料東本城等軍更得五萬餘人招致蕃
　部其數又踰十數萬但彼出則我歸東備則西擊使
　之奔走不暇何能為我患哉今靈武軍民不翅六七
　萬陷於危亡之地若繼遷來春於我兵未舉之前發
　兵救援靈武盡驅其衆并力攻圍則靈州孤城必難
　固守萬一失陷賊勢益増縱多聚甲兵廣積財貨亦
　難保必勝矣臣所以乞封潘羅支為六谷王而厚以
　金帛者恐繼遷旦暮用兵斷彼賣馬之路也茍朝廷
　信使得達潘羅支則泥埋等族西南逺蕃不難招集
　西南既禀命而縁邊之勢張則鄜延環慶之淺蕃原
　渭鎮戎之熟户自然歸化然後使之與對替甲兵及
　駐泊軍馬互為聲援則萬山聞之必不敢於靈州河
　西頓兵矣萬山既退則賀蘭蕃部亦稍稍叛繼遷矣
　若曰名器不可以假人爵賞不可以濫及此乃聖人
　為治之常道非隨時變易之義也
　張齊賢上靈州事宜疏　靈州斗絶一隅當城鎮完
　全磧路未梗之時中外已言合棄自繼遷為患以來
　危困彌甚南去鎮戎約五百餘里東去環州僅六七
　日程如此畏途不須攻奪則城中之民何由而出城
　中之兵何由而歸欲全軍民理須應接為今之計莫
　若増益精兵以合西邊屯駐對替之兵從以原渭鎮
　戎之師率山西熟户從東界而入嚴約師期兩路交
　進設若繼遷分兵以應敵我則乗勢而易攻且奔命
　道途首尾難衛千里趨利不敗則禽臣謂兵鋒未交
　而靈州之圍自解然後取靈州軍民而置砦於蕭闗
　武延川險要處以僑寓之如此則蕃漢土人之心有
　所依賴裁候平寧却歸舊貫然後從蕃漢之兵乘時
　以為進退則成功不難矣
　張齊賢上經制西邊疏　臣在先朝常憂靈夏兩鎮
　終為繼遷并吞言事者以臣所慮為太過畧舉既徃
　之事以明本末當時臣下皆以繼遷只懐戀父祖舊
　地别無他心先帝與以銀州廉察庶滿其意爾後攻
　刼不已直至降麟府州界八部族蕃酋又脇制賀蘭
　山下帳族言事者猶謂封奨未厚洎陛下賜以銀夏
　土壤寵以節旄自此姦威愈滋逆志尤暴屢斷靈州
　糧路復撓縁邊城池數年之間靈州終為吞噬當靈
　池清逺軍垂欲陷沒臣方受經畧之命臣思繼遷須
　是得一兩處强大蕃族與之為敵如漢斷匈奴右臂
　乃古今之上策也遂請以六谷名目封潘羅支俾其
　展効其時近臣所見全與臣謀不同多為阻撓及繼
　遷為潘羅支射死邊患謂可少息今其子徳明依前
　攻刼析逋遊龍鉢等盡在部下其志又似不小臣慮
　徳明乘大駕東幸之際去攻六谷則𤓰沙甘肅于闐
　諸處漸為控制矣向使潘羅支尚在則徳明未足為
　虞今潘羅支已亡厮鐸督恐非其敵望委大臣經制
　其事
　范仲淹論西事劄子　臣聞兵家之事在先觀虚實
　之勢實則避之虚則攻之今縁邊城寨有五七分之
　備而闗中之備無二三分若昊賊知我虚實必先脅
　邊城不出戰則深入乘闗中之虚小城可破大城可
　圍或東阻潼闗隔兩川貢賦縁邊懦将不能堅守則
　朝廷不得髙枕矣為今之計莫若且嚴邊城使之久
　可守實闗内使無虚可乗西則邠州鳯翔為環慶原
　渭之聲援北則同州河中府扼鄜延之要害東則陜
　府華州據黄河潼闗之險中則永興為都㑹之府各
　須屯兵三二萬人若㓂至使邊城清野不與大戰闗
　中稍實豈敢深入復命五路修攻取之備張其軍聲
　分彼賊勢使弓馬之勁無所施牛羊之貨無所集三
　二年間彼自困弱待其衆心離叛自有間隙則行天
　討此朝廷之上䇿也又聞邊臣多請五路入討臣竊
　計之恐未可以輕舉也太宗朝以宿将精兵北伐西
　討艱難嵗月終未收復緣大軍之行糧車甲乘動彌
　百里敵騎輕㨗邀擊前後乘風揚沙一日數出進不
　可前退不可息水泉不得飲沙漠無所獲此所以無
　功而有患也況今承平嵗久中原無宿将精兵一旦
　興深入之謀擊難制之敵未可知也然則漢唐之時
　能拓疆萬里者盖當時受任與今不同既委之以兵
　又與之税賦而不求速效故養猛士延謀客日練月
　計以待其隙進不俟朝廷之命退不闗有司之責觀
　變乘勝如李牧之守邊可謂善破敵者唯陛下深計
　而緩圖之
　蘇軾論西羌夏人事宜　臣竊見近者熈河路奏生
　擒鬼章百官稱賀中外同慶臣愚無知竊謂安危之
　機正在今日若應之有道處之有術則安邊息民必
　自是始不然将驕卒惰以勝為災亦不足怪故臣區
　區欲乞陳前後致㓂之由次論當今待敵之要雖狂
　愚無取亦臣子之常分昔先帝用兵累年雖中國靡
　敝然夏人困折亦㡬於亡横山之地沿邊七八百里
　不敢耕者至二百餘里嵗賜既罷和市亦絶彼中疋
　帛至五十餘千其餘老弱轉徙牛馬墮壊所失盖不
　可勝數饑羸之餘乃始欵塞當時執政大臣謀之不
　深因中國厭兵遂納其使毎一使賜予貿易無慮得
　絹五萬餘疋歸鬻之其民疋五六千民大悦一使所
　獲率不下二十萬緡使五六至而累年所罷嵗賜可
　以坐復既使彼因吾資以徳其民且飽而思奮又使
　其窺我厭兵欲和之意以為欲戰欲和權皆在我以
　故輕犯邊陲利則進否則復求和無不可者若當時
　大臣因彼之請受其詞不納其使且詔邊臣與之徃
　返商議所獲新疆取捨在我俟其詞意屈服約束堅
　明然後納之則彼雖背恩反覆亦不至如今日之速
　也彼雖有易我意然不得西藩解仇結好亦未敢動
　夫阿里骨董氈之賊臣也挾制其公主以弑其君之
　二妻董氈死匿喪不發逾年衆定乃詐稱嗣子偽書
　鬼章温溪心等名以請於朝當時執政若且令邊臣
　審問鬼章等以阿里骨當立與否若朝廷從汝請遂
　授節鉞阿里骨真汝主矣汝能臣之如董氈乎若此
　等無詞則是諸羌心服既立之後必能統一都部吾
　又何求若其不服則釁自彼生爵命未下曲不在吾
　彼既一國三公則吾分其恩禮各以一近土使額命
　之鬼章等各得所欲宜亦無患當時執政不深慮此
　專以省事為安國因其妄請便授節鉞阿里骨自知
　不當立而憂鬼章之討也故欲借力於西夏以自重
　於是始有解仇結好之謀而鬼章亦不平朝廷之以
　賊臣君我也故怒而盗邊夏人知諸羌之叛也故起
　而和之此臣所謂前後致㓂之由明主不可以不知
　者也雖既徃不咎然可以為方來之鑑元昊本懐大
　志長於用兵亮祚天付兇狂輕用其衆故其為邊患
　皆歴年而後克定今梁氏專國素與人多不協方内
　自相圖其能以創殘呻吟之餘久與中國敵乎料其
　姦謀盖非元昊亮祚之比矣意謂二聖在位恭黙守
　成仁恕之心著於逺邇必無用武之意可肆無厭之
　求蘭㑹諸城鄜延五寨好請不獲勢挾必從猖狂之
　後求無不獲計不過此耳今者竊聞朝廷降詔諸路
　勅勵戰守明逆順曲直之理此固當今之急務而詔
　書之中亦許夏人之自新臣竊以為開之太易納之
　太速曽未一戰而厭兵欲和之意已見乎外此復蹈
　前日之失矣臣甚惜之今既聞鬼章之㨗或漸有欵
　塞之謀必将為恭狠相半之詞而繼之以無厭之請
　若朝廷復納其使則是欲戰欲和權皆在彼有求必
　獲不獲必叛雖媮一時之安必起無窮之釁故臣願
　明主斷之於中深詔大臣宻勅諸将若夏人欵塞當
　受其詞而却其使然後明勅邊臣以夏人受恩不貲
　無故犯順今雖欵塞反覆難保若實心向化當且與
　邊臣商議茍詞意未甚屈服約束未甚堅明則且却
　之以示吾雖不逆其善意亦不汲汲求和也彼若心
　服而來吾雖未納其使必不於徃返商議之間遽復
　盗邊若非心服則吾雖蕩然開懐待之如舊能必其
　不叛乎今嵗涇原之入豈吾待之不至耶但使吾兵
　練士飽斥堠精明彼無大獲不過數年必自折困今
　雖小勞後必堅定此臣所謂當今待敵之要亦明主
　不可以不知者也今朝廷意在息民不憚屈已而臣
　獻言乃欲艱難其請不急於和似與聖意異者然古
　之聖賢欲行其意必有以曲成之未嘗直情而徑行
　也将欲翕之必固張之将欲取之必固予之夫直情
　而徑行未有獲其意者也若權其利害究其所至則
　臣之愚計於安邊息民必久而固與聖意初無少異
　然臣竊度朝廷之間似以畏事為無事者臣切以為
　過矣夫為國不可以生事亦不可以畏事畏事之弊
　與生事均譬如無病而服藥與有病而不服藥皆可
　以殺人夫生事者無病而服藥也畏事者有病而不
　服藥也乃者阿里骨之請人人知其不當予而朝廷
　予之以求無事然事之起乃至於此不㡬於有病而
　不服藥乎今又欲遽納夏人之使則是病未除而藥
　先止其與㡬何臣於侍從之中受恩至深其於委曲
　保全與衆獨異故敢出位先事而言不勝恐悚待
　罪之至
元特穆爾鹽法疏　近䝉委廵歴奉元東道至元元年
　各州縣户口額辦鹽課其陜西運司官不思轉運之
　方每年預期差人分道齎引遍散州縣甫及旬月杖
　限追鈔不問民之無有竊照諸處運司之例皆運官
　召商發賣惟陜西等處鹽司近年散於民户且如陜
　西行省食鹽之户該辦課二十萬三千一百六十四
　錠有餘於内鞏昌延安等處認定課鈔一萬六千二
　百七十一錠慶陽環州鳯翔興元等處嵗辦課一萬
　七千九百八十五錠其餘課鈔先因闗陜旱饑民多
　流亡准中書省咨至順三年鹽課十分為率減免四
　分於今三載尚有虧負盖因户口凋殘十亡八九縱
　或有復業者家産已空邇來嵗額豐收而物價甚賤
　得鈔為艱本司官皆勒有司徵辦無分髙下一槩給
　散少者不下二三引每一引收價銀三錠富家無以
　應辦貧民安能措畫糶終嵗之糧不酧一引之價緩
　則輸息而借貸急則典鬻妻子縱引目到手力窘不
　能装運止從各處鹽商勒價收買舊債未償新引又
　至民力有限官賦無窮又寧夏所産韋紅鹽池不辦
　課程除鞏昌等處循例認納乾課從便食用外其池
　鄰接陜西環州百餘里紅鹽味甘而價賤解鹽味苦
　而價貴百姓私相販易不可禁約以此參詳河東鹽
　池除撈鹽户口食鹽外辦課引數今後宜從運官設
　法募商興販但遇行鹽之處諸人毋得侵擾韋紅鹽
　法運使每嵗分輪官吏監視聽民採取立法抽分依
　例發賣每引收價鈔三錠自黄河以西從民食用通
　辦運司元額課鈔因而夾帶至黄河東南者同私鹽
　法罪之陜西興販解鹽者不禁如此庶望官民兩便
　而課亦無虧矣
明楊一清請復茶馬舊例疏　臣於茶馬事例知聖祖
　神宗睿謀英畧度越前代也自唐世回紇入貢以馬
　易茶至宋熙寧間乃有以茶易蕃馬之制所謂以摘
　山之利而易充廄之良戎人得茶不能為我害中國
　得馬足以為我利計之得者無越於此至我朝納馬
　謂之差發如田之有賦身之有庸必不可少彼即納
　而酬以茶斤我體既尊彼欲亦遂較之前代曰互市
　曰交易得失輕重較然可知且金城之西綿亘數千
　里北有狄南有番狄終不敢越番而南以番人為之
　世仇恐議其後此天所以限别區域絶内外者也國
　初散處降夷各分部落隨所指撥地方安置住劄授
　之官秩聨絡相承以馬為科差以茶為酬價使知雖
　逺外小夷皆王官王民志向中國不敢背畔且如一
　背中國則不得茶無茶則病且死以是羈縻之賢於
　數萬甲兵矣此制西番以控北邊之上䇿前代畧之
　而我朝獨得之者也頃自金牌制廢私販盛行雖有
　撫諭廵茶之官莫之能禁坐失茶馬之利垂百六十
　年豈徒邊方缺馬将意外之慮或從此生乞勅該衙
　門将金牌舊額查出仍遣廷臣齎捧前來㑹同臣等
　昭示番族使知朝廷修復舊制各當本等差發不許
　違背附近番族調取原降金牌前來納馬給茶賞勞
　有不受約束招調者官兵誅剿以警其餘庶㡬恩威
　並施番人懐畏永為藩籬之固
　劉天和陳邊計疏　訪得漢人歴年被驅掠在敵中
　者常數萬人每敵騎南牧近邊則脱身而歸然以守
　墩官軍殘忍貪功遇有到邊則偽舉火砲殺取首級
　冐報功次希圖陞賞是以來歸者尚少查得舊例遇
　有到邊鎮廵官查取姓名鄉貫差人伴送寧家夫彼
　皆中土良民我不能衛之保安致彼被掠彼不忘我
　冐死逃歸我不加恤又從而利其盗得之物此何理
　也切念先年曽因邊方缺軍懸賞召募每軍一人給
　銀五兩能召及百人者陞一級其所召者多老弱逋
　囚之人然走回人口少小而去强壮而歸彼之伎倆
　知之稔矣其耐寒暑習戰鬬猶夫彼也以此赴敵所
　謂用我所長也乃縱之使歸民伍謂之何哉近來各
　鎮将官亦有私蓄以備爪牙者緣未著為令故所收
　者不多合無通行各該鎮廵官曉諭守墩官軍但有
　敵中走回人口隨即收送鎮廵官處時刻不許遲留
　除老弱婦女照舊伴送寧家其精壮男子及十四五
　嵗幼童若係本鎮附近軍民俱倍加撫恤編入衛所
　與正軍一體食糧無妻者官為娶妻無屋者官為買
　屋發遊兵部下名為先鋒軍每逢出戰用以當先使
　之踴躍呼譟以倡士氣先登陷陣以挫賊鋒敵中騎
　回馬匹有堪以出戰者官給時價收買不堪者聽其
　自行變賣收送墩軍夜不收仍給官銀三兩以塞其
　貪功妄殺之心其視用銀五兩召募不堪之人以耗
　邊餉似有間矣若有貪功妄殺者下手之人扺命該
　管官知情者問發充軍仍行各該撫臣出給告示發
　各墩懸掛曉諭或别行召誘庶風聞塞外來歸者日
　衆每鎮若得千人以上鼓譟於軍中則三軍氣勝所
　向不怯而武功大振矣
　楊博查處屯田計安地方疏　臣以庸劣誤䝉聖明
　付以邊撫重寄任事以來其於地方利弊靡不悉心
　講求大要河西事體重且大者莫過於屯田一事遂
　即案行守廵兵備四道各将境内荒蕪田地通行查
　出或上下水利不通應該挑濬或人力牛種不敷應
　該處給或從來抛荒未種應該開墾逐一議處明白
　每處畫一小圖貼説其上陸續送閲果有父子兄弟
　相率力田者即以姓名開呈動支官錢買辦羊酒花
　紅犒賞惰農自安者各舉數人量加懲治以警其餘
　去後節據分廵西寧道副使鍾鑑先将鎮城迤南荒
　田開報到官如黑河木龍壩則有荒田二十餘頃洞
　子渠則有荒田一十三頃馬子渠則有荒田一頃大
　滿渠則有荒田四頃即鎮城一靣荒蕪之田至於如
　此其他十五衛所可概知矣臣即督同鍾鑑前去各
　該地方逐一踏勘召人承種不見有響應者㑹集父
　老問之咸以為徃年興復屯田或種未入土名已入
　冊或人已在逃糧猶如故不知虜至則不得耕牧水
　淤則不能灌溉其從來抛荒之地雖節奉事例永不
　起科官司一概追徵更無分别未受富饒之利先罹
　剥膚之害以故寧甘貧窶不敢承認臣惟甘肅地方
　與延綏事體大畧相同先年河東民運皆係本色後
　因輸納不便改本為折遂致二鎮漸次蕭索延綏守
　臣無嵗不討内帑者以其計無所出不得不仰給也
　甘肅茍且支持未嘗率意陳乞者非守臣之才過於
　延綏以其地土肥饒猶可耕牧故也臣自入境以來
　見所至荒田不下萬頃遂極力經理期於少效乃今
　備咨輿情始知其受病源委全在於催科之不法而
　法令廢閣實由於勸懲之未至若不急為處分河西
　生計日就窮蹙臣恐萬不得已又将如延綏之奏討
　矣以内帑有限之財應諸鎮無厭之請非惟該部難
　以區畫亦非臣等邊臣體國之忠也昔漢趙充國唐
　郭元振在河西咸卓然著聲考其所為充國則上屯
　田便益以逸待勞元振則修通河渠盡水陸之利今
　時雖云異勢不甚殊倣二臣之意而不泥於其跡固
　亦存乎其人焉耳如䝉乞勅該部将原奉各邊抛荒
　地土聽其儘力開墾永不起科其舊曽起科荒蕪年
　久仍要用力開耕應納籽粒一體蠲免事例再加申
　明行臣遵守仍聽臣将在城甘州左等五衛并山丹
　衛髙臺所行分廵副使鍾鑑涼州鎮潘永昌荘浪古
　浪五衛所行分守參政張璽肅州衛鎮夷所行兵備
　副使趙得祐西寧衛行兵備副使王繼芳各會同副
　參遊守等官督同衛所掌印管屯官員及兹邊警少
　緩之時将一應荒田查議停當候明年春煖刻期舉
　行合用錢糧人工等項并未盡事宜臣當徃來調度
　次第整理各官果能加意區畫有益地方事宜查上
　勞勣該部一併録叙怠惰誤事者具實論劾其衛所
　官吏知數人等若仍敢将荒田作弊朦朧起科嚴行
　挐問從重治罪中間如有應完籽粒亦許從實查免
　不得徒事虚文庶政有條理人自樂從臣猶恐議者
　必以為永不起科大便小民為疑不知損上益下藏
　富於民實自古經畧之長策若使民果富饒臣欲鹽
　糧則鹽糧有餘臣欲銀糧則銀糧有餘臣欲清補接
　年屯糧則屯糧有餘所謂投之所向無不如意不然
　則民方糊口不給遑恤其他萬一虜騎充斥倉廪匱
　竭河西不㡬於坐困乎此臣之所以早夜圖維不能
　已於有言也臣不任懇切覬望之至
　楊博修築𦂳要城堡以弭外患疏　議得本鎮地方
　斗絶羌戎之中孤懸河湟之外度勢審時較之沿邊
　諸鎮獨為難守而經制長䇿大要亦不出於趙充國
　留兵屯田部曲相保塹壘木樵校聨不絶之數言盖
　以静致動以逸待勞自足以坐收成算而區區攻戰
　之末不與焉臣以駑劣以今嵗七月之初始至鎮城
　深惟積榖重農第一要務故亟将屯田事宜議擬題
　請其次則繕城郭起塢堠謹烽燧良不容緩乃備行
　守廵兵備四道将槩鎮城堡墩臺通行查處昨因八
　月九月農工告畢已将甘州張欽等堡山丹石硤口
　等堡風營等墩髙臺老鴉等墩永昌明沙等墩洪氷
　閆王邊等墩涼州張義等堡紅城子大紅石等墩古
　浪可可等墩肅州譚家等堡應添置者次第添置應
　修飭者次第修飭事涉瑣細不敢陳瀆聖聽外但惟
　鎮番地方北出涼州二百餘里曠逺寥闊實與宣府
　獨石馬營相類昔人謂於涼州北境磧中建置城垣
　控其衝要自是㓂不敢復至涼州城下即此處也乃
　今風沙壅積㡬與城埒萬一敵騎突至因沙乘城豈
　惟涼永坐撤藩籬實甘肅全鎮安危所繫至於涼州
　柔逺懐安靖邊亦皆番虜徃來出沒之所垣牆低薄
　壕塹淤塞雖嘗屢議修築止緣無人任事旋議旋罷
　今石參政張璽欲要於鎮番添築闗廂一則消除沙
　患一則増置重險并将修飭柔逺等堡事宜開呈前
　來謀之父老咸謂可行質之官僚殊無異議急當整
　理但夫役動調衆多錢糧經費浩繁事體頗重固非
　臣愚所敢擅舉如䝉乞勅該部再加查議稍待來年
　春暖土脈融和容臣查照所議刻期舉行未盡事宜
　竟自查處仍行參政張璽涼州副總兵蕭漢徃來督
　視務期一勞永逸保障地方事完将用過錢糧撥過
　夫役備細造册奏繳仍行守備蔡勲徃來提調刻期
　完報
　張倫救荒弭患疏　奏為救荒弭患事切見陜西三
　年雨雪愆期赤地千里饑窘枕藉流移亡數賑貸磬
　倉廪之儲勸借竭富家之積誠可痛哭流涕且外控
　三邊内制番夷自古用武之地俗多强悍軍民雜處
　有回回土黙特河西西番輝和爾拉哩諸種族雖係附
　籍當差狼子野心終不能保成化四年開城縣土黙特
　穆蘇相聚為盗據險石城特勞大軍剿滅費出萬計
　即今之患又非穆蘇之比况敵騎猖獗各邊防禦誠
　恐風聞山西饑饉倉廪空虚謀大舉深入動調邊民
　截殺則軍餉何以備之轉輸何以處之此可慮者一
　也平慶地方盗賊蜂起誠恐勢至燎焰不可撲滅此
　可慮者二也流民俱在漢中荆襄萬山患出不測又
　非劉千斤比此可慮者三也王府禄米不足啼饑號
　寒此可慮者四也故曰思患預防有備無患臣有一
　得之愚非身家利上為朝廷下為民命内防激變外
　防邊患昧死規畫條陳一曰救荒無善政興水利而
　已臣見河南客船俱從黄河達淮直抵南京新河水
　利莫此為便照得南京常平倉烏龍潭等倉糧米不
　下數百餘萬且近年嵗頗豐稔乞勅内外守備南京
　户部總督糧儲等官㑹議将前項倉糧借撥二十餘
　萬石於南京江淮濟川二衛馬快船撥一千駕船軍
　人給口糧盤纒查取應天府官銀雇民船一千載運
　至河南孟津縣等處水次收貯仍勅户部将南方折
　糧銀太倉銀運至孟津縣督有司雇騾車二千運至
　潼闗倉并合空閑處如法堆放以賑陜西山西河南
　各司府州縣官斟酌緩急難易設法運賑務在盡心
　殫力俾民得實惠庶㡬人心安而外患可防也二曰
　浙淮長蘆存積官鹽所獲私鹽通賣銀運至南直𨽻
　蘇松等府又各府庫銀督令有司以禮召積粟之家
　依時估給米價船脚令其自行載運至前項水次有
　能仗義輸米五百石者給與七品散官三百石者冠
　帶榮身庶官民兩利三曰慶陽靈州鹽課司池鹽勅
　陜西廵鎮等官召商納米於缺糧處上納斟酌米鹽
　低昻定價如米貴糴買無出依時價納銀别行區處
　糴賑四曰河州西寧等處官茶并獲私茶許客商於
　缺糧去處納米領茶備賑五曰陜西司府州縣官𨽻
　銀免徵以贓罰銀物減半支給以蘇民困待豐年簽
　補六曰加意招撫復業将官銀易牛犋種子給招流
　亡将拖欠糧草官物及一應不急之務暫令寛免有
　司體詢民瘼曲加撫字七曰專委布政司官督有司
　修理預備倉多方蓄積行問刑衙門贖罪納米備賑
　八曰終南華吳山一帶深谷之中多有無藉假以僧
　道潛住或聚衆為盗或造為妖言煽惑人心今飢民
　流移誠恐被其誑誘謀為不軌宜出榜嚴加禁約
　朱笈豁免屯糧賠累疏　臣伏讀皇上登極詔書一
　陜西沿邊及兩廣等處軍民田地先年被賊蹂踐抛
　荒者及各處荒閑官民田地各該廵按御史勘實具
　奏該徵夏秋税糧户部悉與蠲免又各處水坍沙壓
　等項民屯田地税糧負累軍民賠納曽經撫按官查
　勘明白具奏者該部即與除豁欽此臣有以仰窺皇
　上損上益下而軫恤民艱甚大惠也是故海内臣民
　歡欣鼓舞莫不翹首拭目願太平之治謹以夏民負
　累屯糧疾苦瀝情上懇照得寧夏孤懸河外逼鄰敵
　境地土硝鹻膏腴絶少而當時定税遽擬一斗二升
　其後因缺馬缺料加増地畝草束賦日益重又其後
　河勢遷徙衝没良田遂至河坍沙壓髙亢宿水荒蕪
　無影等項而田不得耕矣繼又加以雜差則挑渠修
　壩採草納料捲埽起塢等項而勞者弗息矣比先當
　事臣工不忍前項田糧苦累節經具題未䝉豁免由
　是嵗無豐凶例取登足故糧有拖欠撒派包賠包賠
　不過勒逼逃竄逃竄不已則又摘丁頂補派及嬰孩
　年復一年以有限之丁受無窮之累馴至户口流亡
　生齒凋耗臣先任寧夏頂田軍餘見在二萬八千餘
　人每衛所開報逃亡輙為踧踖自臣去大同丁憂起
　復仍涖斯土距今僅四年而逃移者又不啻五千餘
　矣屢經前撫臣招徠復業畢竟傷弓之鳥驚棲不定
　但聞清派相繼逃移遂使市井蕭條村落荒廢有不
　忍言者夫國保於民民保於食今罔念夏民貽累之
　殘傷而乃攖情於催科之殿最追逋負之税者逐見
　在之民撒抛荒之田者敺安堵之衆臣不佞切有條
　陳民瘼之計先已行寧夏兵糧道僉事劉之䝉查報
　勘過河坍沙壓髙亢宿水抛荒無影等田共一千六
　十頃三十五畝計征糧一萬二千一十石榖草一萬
　七千五百餘束地畝銀一百一兩折糧草銀四十三
　兩造册呈繳到臣覆查間忽覩邸報因該兵科給事
　中劉鉉題為摘陳邊民困耗之状懇乞聖恩破格蠲
　恤荷䝉皇上勅下該部查勘臣竊私憂夏鎮素有江
　南之名惟恐溺於舊聞者見此蠲免必曰夏有水利
　税不可免軍餉嵗用額不可縮不䝉亟賜蠲恤輙復
　不識忌諱為皇上陳之夫夏方何為而敝也以糧差
　繁重之累也糧差何為而累也以塞北江南之稱也
　諺曰耳聞不如目見彼擬寧夏於江南者果經歴其
　地而灼見乎亦使夏人冒魚米之虚名受征斂之實
　禍乎且江南財賦之地泉貨所通寜夏戎馬之區較
　於陸海本相霄壤而顧有聲於寰宇之内自有小江
　南之名故夏鎮鹽引曽議増淮減浙而計部亦謂地
　饒糧賤藉口滋駁故淮引不添浙引不減請給内帑
　亦不肯多發也臣先任撫夏思為邊氓告哀今奉查
　勘據該道勘實造册前來并勘實各項賠糧田地文
　册一本進呈御覽㐲望聖明勅該部通将包賠糧草
　原額悉與開除其髙亢等項量為減徵流民復業官
　助開墾待後地闢財豐漸次補復舊額一以盡損上
　益下之愛一以昭聚人導利之公庶脱之於湯火之
　中而登之於袵席之上無事必謹惟正之供有事必
　攄敵愾之志臣所謂固䕶人心而保安地方者此之
　謂也
　雒遵請墾屯田疏　恭惟皇上念邊人之疾苦也計
　多得良司牧頃言官部臣請増科額即可其奏盖廣
　羅才儁重邊牧甚至徳也臣竊惟得可用之人即為
　可為於可為之時今時可為莫急於九邊之屯田而
　其廢舉係司牧焉敬為皇上陳之西起燉煌東距遼
　海邊陲延袤萬餘里者初立軍衛時軍各予屯田雖
　坐落地方逺近不一其數相當不至少缺相沿至今
　邊軍多缺伍而田以屯征課者每每告匱不能餉什
　之二三夫度田非益寡而計兵未加益以口量地視
　昔猶有餘而食之甚不足者無乃屯田之失其初也
　近來議復屯田者不知有㡬訖未見效而復其舊者
　其説固多大較不過有二焉一則戎馬之出入無常
　邊人畏而不敢耕一則佃屯之頂補多差邊人苦而
　不肯耕時敵釋桀心未有騷於邊境失此不復後難
　為力今復屯田相近而實不同田以屯名豈非以屯
　兵而名耶見屯見佃者依舊辦課不容復議比訪之
　邊人及經彼守令皆云沿邊舊田今多荒棄間有願
　自開墾者禁之何未食新田之粒先有頂軍之苦是
　能棄良田為荒蕪不能舎荒田而許耕耘執此籌邊
　臣愚竊謂非計也然與其額征而禁民之耕孰若弛
　禁以盡益窮卒乎臣反復永思必須重望科甲之人
　布列沿邊州縣方可藉以舉行但徃年議者重惜科
　甲多畏邊地孤危授官稀鮮豈知志士垂勛念不異
　逺忠臣報主義不辭難況入官一時之苦易邊塞萬
　姓之福而先試諸難又作成人才之一要機也有識
　之士伊誰憚而不救耶伏願皇上勿忘邊備之單弱
　推廣臨軒之徳意勅吏部遵照欽依查将沿邊一帶
　州縣每遇選期先儘進士相應者選授正官如員缺
　太多間從見例擇年力精健舉人稍填補之分符專
　牧廣托民社之寄星列棊布宻堅捍禦之司其前項
　傍邊近地逃絶抛荒凡可田去處悉令各正官聽督
　撫委用親自履行相度地里得便宜懸令不論官軍
　土著流民各色人等願佃者許其開墾即以所墾田
　為永業不起科復其他徭量給租種或相險阨以結
　團堡或挑溝畛以遏衝突諸可備邊安百姓者任設
　方畧互為永圖不必屑屑然數日計功則荒塞餘民
　困弊可蘇又况耒耜之農夫即皆保障之力士不數
　年間邊食既豐兵下亦足萬一有警呼吸成聚家自
　為守人自為戰可恃紓宵旰之憂者䇿未出此也再
　乞仍勅兵部速咨各邊督撫責令司道官不許沿襲
　故套聽委軍職槩隠見屯巧作抛荒惟許專令州縣
　正官分區畫域親踏荒地急為開墾毋令後時其寛
　課如議不得分毫科擾統待三年考績奏報酬以異
　格不次超擢倘督責於上者發文移為了事奉行於
　下者呈文移而報完不求實效壊我邊事許各該廵
　按御史的查參奏重治不少貸則皇上增額之徳意
　流溢塞下而墾田之實政可及時振舉矣
　戴才議處極邊地方兵将疏　臣惟甘肅一鎮最為
　孤懸而防範機宜尤當嚴宻所以然者何也盖各邊
　止知防秋而甘肅四時皆防各邊止防一處而甘肅
　則又防番防回兵馬奔馳殆無虚日凡可權宜裁處
　者皆次第舉行外竊照髙臺所設在甘州之西相去
　二百餘里土壤肥饒軍民庶富猾囘素所垂涎賊番
　不時窺伺先年議設操守一員管領馬步官軍一千
　餘員名在彼防禦縁官卑兵寡番囘易玩每遇大敵
　侵犯動發兵馬設伏不惟徒勞軍士亦且糜費芻糧
　且居住之民多係四外流移姦偽百出難以制馭又
　照西寧巴暖三川介於山溪之中東接蘭州南抵河
　州西連碾伯尤為曠逺且土漢雜居番囘環峙中間
　膏腴相望棃棗成林少有不足則肆剽掠此時雖設
　防守官一員摘撥西寧官軍二百餘員名并彼處屯
　長土兵相兼防範每遇有警去西寧頗逺加以蘭河
　逃逋之民附於其中相誘為非動倡悖逆此二處實
　不容不處也然欲為處必須増置兵将而増置兵将
　又當㑹計錢糧當此極邊困乏之時如之何其可也
　臣查得甘州既設總兵官一員統領正兵三千及標
　下前鋒家丁勇士一千居中調度已足捍衛又設協
　守左副總兵一員統領竒兵三千共駐一城似将有
　制之兵置於無用之地中間裒多益寡移彼駐此要
　必有道以通之也及質諸守廵二道李敏徳張廷槐
　等㑹同總督三邊軍務右侍郎郭乾及廵按御史雷
　稽古議照髙臺與巴暖三川地方俱係富饒要害之
　處無事則彈壓軍民有事則防禦番囘誠不可缺人
　也酌量已久故敢冒昧上陳伏望皇上軫念河西極
　邊重地乞勅兵部再加詳議如果臣言不謬合無将
　髙臺操守裁革左副總兵移駐髙臺就将竒兵官軍
　摘撥一千員名與髙臺所見在官軍共合二千之數
　付之本官統領防禦其東而平川守備西而鎮夷操
　守勢相聨屬亦聽本官管轄調度應援截殺髙臺既
　議裁革却於巴暖三川地方比照碾伯添設操守一
　員再於西寧遊兵下班軍内撥發二三百名或召募
　一二百名與前軍士付之統領防守臣等又思作事
　貴於謀始選将尤在得人查得甘肅坐營都司莫倦
　宅心勤謹生長西寧彼中土俗民情山水險易素所
　稔知若将本官改授巴暖三川操守添設之初凡一
　應防禦事宜必能有濟如此庶兵将増重番囘讋服
　軍民既有所頼地方可保無虞矣
　鄭洛收復蕃族疏　據西寧兵備道按察使石檟呈
　會同贊畫主事梁雲龍僉事萬世徳議照西寧古湟
　中地也乃甘肅凉荘之右臂河州洮岷之前户萬山
　廻合二千餘里諸蕃羅列奚啻數萬顧附近境内而
　嵗納茶馬者謂之曰屬蕃其散出山外而易茶屬蕃
　者謂之生蕃種類不一逺近攸分要之皆為中國之
　藩籬向未欵之先松套諸部逺莫敢犯間有海邉諸
　㓂諸蕃兵力既足相抗又畏漢兵之尾其後步𢷬其
　巢穴以故忽來忽去未為大害苐自數年以來敵借
　中國之欵不獨海上而延寧松套諸部㑹盟蟻聚長
　驅大進始而搶山外之蕃矣在該鎮則曰此生蕃也
　非吾族𩔖坐視荼毒恬不為異以故生蕃俛首歸順
　嵗納添巴願為部落如紅㡌兒姑古只等不知其㡬
　已繼而搶境内之蕃矣在該鎮則曰此雖屬蕃非吾
　百姓也曲為隠忍莫之一救以故屬蕃甘心順從亦
　嵗納添巴而招中漸廢如俺官阿落受等族又不知
　其㡬已諸蕃既順又因而搶土漢之民矣隂實刼奪
　陽為誤及在将領亦曰蕃漢雜處原無分别互相容
　隠量為㱔須罰服粉飾塘報以邀重賞細梭等物利
　不止於數倍故土民無依亦倣效諸蕃添巴之例而
　嵗納不缺甚至有土官為土民而賞給有差者亦添
　巴之别名也年復一年剥削日甚以麥豆青稞口食
　取之蕃也褐疋毛布輕煖取之蕃也迨其搶掠或令
　為嚮導或驅為前鋒兵力亦取之蕃也且徃年該路
　将領既不能保蕃又能害衆如以䑕竊小事輙率兵
　攻打堡帳希圖牛羊資財之利其偷赶畨子馬匹本
　為報復則又代為追還倍加罰服内困於法外困於
　敵諸蕃蹙額之情誠仰天而莫訴矣然敵黨日增則
　敵謀叵測漸生不軌之心故一犯而西寧殺副總兵
　李魁等再犯而洮州殺副将李聨芳又犯而河州殺
　遊擊李芳長驅洮渭騷動三秦擄掠之慘道路痛心
　今特令大臣經畧贊畫司道分猷創敵招蕃招回生
　屬蕃人共一百六十族部落該七萬四千七百一十
　餘名傾心歸順各無異詞等因到臣議得兩河皆蕃
　而河西為甚河西四郡皆蕃而西寧為甚盖緣逺連
　青海近接河湟古先零䍐幵遺種在焉其於匈奴種
　類既殊住居各異故甘肅一鎮北則匈奴南則羌蕃
　漢稱河西五郡斷匈奴右臂者以敵不能越此而南
　牧也祖宗畧地西陲緣俗立教加意諸羌故大建梵
　宇特賜專勅蕃僧為衆推服者大者國師小者禪師
　其諸豪有力者或指揮千户百户各授有差各寺崇
　奉勅書及原領金玉印章在焉又以諸蕃資茶為命
　故許納馬中茶以示羈縻屬蕃無異編民生蕃雖不
　敢内嚮而所資茶箆則轉資於屬蕃二百年來分方
　住牧内外相安若時有跳梁或撫或剿旋即安定其
　松套諸部雖嘗垂涎搶掠然以甘鎮斥堠聨絡彼即
　潰牆而南畏我乘之旋即宵遯且彼敢掠蕃蕃亦殺
　之利害得失亦畧相當故蕃人為我保疆無敢異志
　自欵貢以來其王南牧許之借途因而收蕃此後敵
　騎因仍不為禁制遂致敵縱蹂躪蕃失憑藉子女牛
　羊皆彼所有生死予奪惟彼所制日招月引蕃安得
　不盡歸之敵也以故竟舎故巢率趨西海豈獨水草
　豐美實以諸蕃可利初尚利蕃之財物繼則利蕃為
　爪牙久之則利為心腹矣盖敵驅蕃以掠漢而其禍
　本胚胎則漢為敵而驅蕃也臣細問積弛皆謂蕃囘
　交通大防已潰西海四郡何地非蕃何地非囘驅之
　不能招之不可盖驅蕃則明以予敵招蕃又恐隂為
　敵應即地方官員亦謂此輩浸淫日久必不可招招
　則引賊入室難與共居将付之無可奈何而已臣竊
　謂蕃囘之勢不分則心腹之患無已故欲蕩兩川須
　清西海欲清西海須鼓諸蕃乃大修播告廣詢羣䇿
　乘其極困誘以真情畧其徃愆開之新路乃各蕃逺
　近傳聞風勢感動始而爾加七族自敵逃回既而紅
　㡌一族賔妻送返臣至西寧凡蕃首投見者皆進之
　臺階撫之善語慰其苦楚賞以口食各蕃無不感激
　泣下願歸故巢奮勇殺虜者臣益加鼓舞乃守備祁
　徳遍歴蕃巢遊擊曽光祖多方樹幟按察使石檟悉
　心區畫主事梁雲龍僉事萬世徳極力經營且條分
　縷析部落有數中馬有額安挿有所保䕶有方不惟
　屬蕃復歸即生蕃亦附不惟蕃慕義而逃歸即敵亦
　畏威而速返千里之藩籬既撤而復附數萬之戎羌
　既叛而復歸從此土宇如常邊疆無改戎羌安堵敵
　騎不侵張天朝之靈寵擅國家之盛事盖收此羌戎
　有六利焉蕃不附敵敵必讐蕃敵既讐蕃蕃益叛敵
　其約既解其勢即分敵既難侵蕃亦易制利一也敵
　越甘凉惟蕃是掠今我保蕃蕃氣自壮或偷赶馬畜
　或竊殺敵級使敵不寧居流㓂自息利二也羌富畜
　牧觔角皮革可供軍需利三也牛羊氈酪繹絡來市
　邊民財貨日通閭閻無匱連年殘壊可以甦息利四
　也山林通道樵牧來徃蕃漢無猜小而薪爨大而材
　木源源資給利五也我既示恩蕃必懐感日與土人
　相親相睦不出五六十年與西納等族俱可化為良
　蕃利六也而其安危喫𦂳猶在於彼此勢分敵難深
　入者此皆事理易見土俗之人俱能言之然臣之所
　以皇皇為善後之慮故不在今日安挿之妥而特為
　後日紛更之慮也
　
　
　
　
　
　
　
　
　
　
　
　
　
　甘肅通志巻四十五
欽定四庫全書
　甘肅通志巻四十六
　　藝文
　賦
漢班彪北征賦　余遭世之顛覆兮罹填塞之阨灾舊
　室滅以丘墟兮曽不得乎少留遂奮袂以北征兮超
　絶迹而逺遊朝發軔於長都兮夕宿瓠谷之𤣥宫厯
　雲門而反顧望通天之崇崇乗陵崗以登降息郇邠
　之邑鄉慕公劉之遺徳及行葦之不傷彼何生之優
　渥我獨罹此百殃故時㑹之變化兮非天命之靡常
　登赤須之長坂入義渠之舊城忿戎王之淫狡穢宣
　后之失貞嘉秦昭之討賊赫斯怒以北征紛吾去此
　舊都兮騑遲遲以厯兹遂舒節以逺逝兮指安定以
　為期渉長路之緜緜兮逺紆㢠廻以樛流過泥陽而太
　息兮悲祖廟之不修釋余馬於彭陽兮且弭節而自
　思日晻晻其將暮兮覩牛羊之下來寤曠怨之傷情
　兮哀詩人之歎時越安定以容與兮遵長城之漫漫
　劇蒙公之疲民兮為疆秦乎築怨捨髙亥之切憂兮
　事蠻敵之遼患不耀徳以綏逺兮顧厚固而繕藩首
　身分而不寤兮猶數功而辭諐何夫子之妄說兮孰
　云地脉而生殘登障隧而遥望兮聊須臾以婆娑閔
　獯鬻之猾夏兮弔尉卬於朝那從聖文之克讓兮不
　勞師而幣加惠父兄於南越兮黜帝號於尉佗降几
　杖於藩國兮折吳濞之逆邪惟太宗之蕩蕩兮豈曩
　秦之所圖隮高平而周覽兮望山谷之嵯峨野蕭條以
　莽蕩兮逈千里而無家風猋發以飄颻兮谷水漼以揚
　波飛雲霧之杳杳兮渉積雪之皚皚鴈雝雝以羣翔
　兮鵾鷄鳴以嚌嚌遊子悲其故鄉兮心愴恨以傷懷撫
　長而慨息兮泣漣落而霑衣攬余涕以於邑兮哀生
　民之多故夫何隂曀之不陽兮嗟乆失其平度諒時
　運之所為兮永伊鬱其誰愬亂曰夫子固窮遊藝文
　兮樂以忘憂惟聖賢兮逹人從事有儀則兮行止屈
　申與時息兮君子履信無不居兮雖之蠻貊何憂懼
　兮
晉成公綏黄河賦　覽百川之𢎞壯兮莫尚羙於黄河
　潛崑崙之峻極兮出積石之嵯峨登龍門而南遊兮
　拂華隂與曲阿凌砥柱而激湍兮踰洛汭而揚波體
　委蛇於后土兮配靈漢於穹蒼貫中夏之畿甸兮經
　朔狄之遐荒厯二周之北境兮流三晉之南鄉秦自
　西而啟壤兮齊據東而畫疆殷徙渉而永固衛遷濟
　而遂強趙决流而却魏嬴引溝而滅梁思先哲之攸
　歎何水徳之難量
唐李翺釋懐賦　讀黨錮傳哀直道之多尤不容作釋
　懐賦其詞曰懐夫人之鬱鬱兮厯晦蚤而傷離吾心
　直以無差兮惟上天其能知袤於徳而必好兮忠何
　尤而甚疑彼陳詞之多人兮故不去衆而訊之進藎
　言之不信兮退逺去而不獲弗驗實而考省兮固余
　道之所厄昔師商之親聖兮徳既均而行革惟肝膓
　之有殊兮守不同其何責願披懐而竭聞兮道既塞
　而已行路非險而不通兮人忘我而異情王章直而
　獄死兮李固忠而陷刑自古世之所悲兮矧末俗之
　衰誠哀貞心之潔白兮疾苖莠之紛生令農夫以手
　鋤兮反翦去乎嘉莖豈捐穢而語之兮詳瞪矒而不
　肯聼欲釋去而不忍兮終留滯亦何成當晨夕而歩
　丘兮仰白日而自明處一世之若流兮何乆求而傷
　情樂此言而自抑兮壯大觀於兢生㧞馨香之茝蘭
　兮樹蒿蔚以羅列斥通路而使無兮戀棘逕之中絶
　置春秋而徇心兮羌與此其奚别昔誓辭而約文兮
　期共死以皆居嗟所守之既異兮乃漫汗而遺初心
　皓白而不容兮非市直而望利忠不顧兮立忘交不
　同而行棄悲夫不旬已而必讐兮諒非水火其可畏
　猥吾行之不然兮直愧心而懼義嘉山松之蒼蒼兮
　嵗苦寒而亦瘁吾固樂其貞剛兮夫何尤乎小異欲
　静黙而絶聲兮豈不悼厥初之所志抑此懐而不可
　兮終永夜以歔欷
明薛瑄黄河賦　吾觀黄河之渾渾兮乃元氣之萃蒸
　濬洪源於西極兮注天𣲖於滄瀛貫后土之龎博兮
　沓𤣥溝之晶明過積石而左轉兮龍門呀而峻傾薄
　太華而東騖兮撼砥柱之崢嶸入大陸而北徙兮迷
　不辨夫九河之故形經兩海而紀衆流兮擅浮沉之
　濯靈覽頽波而懐明徳兮又何莫非姒氏所經營登
　崑崙而俯視兮固彷彿其初迹馭髙風而騁望兮遂
　周游其曲直何末流之混濁兮始清澂而湜湜差澹
　灔而徐趨兮勢沄沄而自得觸險石以鬬暴兮詫雷
　轟而轂擊天宇擴其沆漭兮𣺌上下之蒼黄霧雨霪
　霪而滃集兮混䆳古之洪荒微風蕩拂而渙散兮天
　機組織其文章頽猋浩而洶湧兮百怪垂涎而簸揚
　腥雲濁浪以盪汩兮恍忽顚倒夫舟航靈曜升而赫
　照兮乗正色於中央望舒在御而下臨兮列宿涵泳
　其光芒若乃震秉符以行令兮百谷淫淫其凍釋山
　澤沮洳以上氣兮増滉瀁之洋溢魚龍乗濤以變化
　兮杳莫測其所極祝融載節以南届兮雷雨奮逹以
　霶霈潢支流而股合兮百川奔而來㑹木輪囷而漂
　㧞兮蔽雲日而淘汰狂瀾洶而囓岸兮塊土焉塞夫
　衝潰霜戒嚴而木脫兮少昊執矩以司秋洲渚緬邈
　而石出兮始殺湍而安流霰雪紛其四集兮顓頊乗
　坎以奮神大塊噫氣而摩軋兮流澌下而龍鱗層氷
　横絶而山委兮河伯驅石以梁津羌險夷而明晦兮
　變朝暮與四時飈風起而衝水兮莽怪駭其難推覩
　圓方之一氣兮恒來往而宻移昔尼父之嘆逝兮跨
　百世而罕知顧川流之有本兮與終古以為期啟龍
　圖而翫六一兮悟主宰之所為喟余心之未純兮感
　道玅之如斯聊誦言以自明兮庶晝夜之靡虧
　李夢陽竹石賦　有杳者篠叢彼阿徙置得地檽以
　華托根靈石發生直翕䬃拂樓翠風閣長竿巉巉翼
　紛若截為䨇簫雛鳯鳴任心吹之靈霧生乗鸞挈友
　騰煙霧餐霞戲委永無慮中虚允直性介固
　述征賦　仲夏赫炎兮草木畢掲鞿縲赴徴兮夜發
　梁國抑情順志兮強食自解亂流渡河兮忽焉而寐
　所以懭恨揮霍兮中情菀而内傷明星散而交加兮
　翩㝠𡨕吾以行攬衆芳而横涕兮莽皇皇莫知所投
　曷暾杲杲方上進兮雲披離而蔽之飄風磕而曽波
　兮湖水擊而震盪慨川廣而難越兮朝余翺翔乎河
　上既渉衛以奔騖兮又逾淇而渡漳去故鄉以就逺
　兮霑余襟兮浪浪山峻髙而造天兮又隂晦而多雨
　觀藴蟲之相搏兮忳於邑汗又交下哀人命之有常
　兮禍福杳其無門孰非義之可蹈兮焉作忠而顧身
　余獨怪夫謇博之罹患兮親好修而逄殆箕子狂而
　悲歌兮彼比干固以菹醢觀前世誰不然兮矧吾懐
　愆而造尤聊周張以嬋媛兮盖不忍此心之常愁渉
　湯隂余愴怳兮乃又瞻兹羑里鄂廟屹而傍路兮駟
　超軼而過止懐誠有離慜兮任道有承尤侍中顚隕
　兮扁鵲被劉專惟君而遘殃兮眩吾不知其何謂極
　終古而長憤兮羗炯炯其猶未昧翼綿綿之無聊兮
　𦕈翩翩莫知所騁憂悄悄之悶瞀兮厯山川余弗省
　跡有隠而難察兮物有微而先彰負蚊蟁以抗山兮
　固切人之未量欲結言以自明兮拙而莫之謀也將
　髙舉以逺羣兮又絆而莫之能也經溝瀆吾不悅兮
　亦何必為此行也謇相羊以俟至兮莫好修之證也
　路遼逴之裔裔兮埃風旋而簸揚煙液蒸而練練兮
　夕吾次於沱陽嶺岪曲以斂容兮原瞹䁆而嵣嵭風
　草剡而㝠㝠兮狼狸號而夜鳴指黄昏以為期兮驂
　駸駸又夜行曰雷霆不可玩兮孰刑人而不戒悲轅
　馬之喘嚏兮常十策而九退朝攬木末之清風兮夕
　瞻明月指列星我既處幽羗誰告兮魂中夜之營營
　欲展詩以效志兮又恐増愆而倍尤衆聚觀而潛誶
　兮或掩涕為余乎淹留予朝餐中山之初蕨兮暮挈
　易之香莽睇北山而不見兮彼南州又邈焉而弗予
　覩氣怦怦而絓結兮心緯繣而弗怡紛流目以相觀
　兮見金臺之崔嵬軫雄虹之迅光兮愾烏白與馬角
　燕昭既劇該輔兮厥躬亡而國削何秦嬴之虎視兮
　厥二世以不禄固盈虚之環沓兮春秋奄其代續自
　前代乃已然兮吾又何怨乎人心雜亂反覆豈畢䆒
　兮由邃古而至今重曰隆隆三伏鑠金石兮如羮如
　沸行路喙兮道思作誦軫爾𩔖兮南有喬木不可以
　憇兮念我徂征日顦顇兮含精内蝕世莫可說兮亂
　曰已矣哉鳯鳥之不時與燕雀𩔖兮横海之鯨固不
　為螻蟻制兮誠解三面之綱吾寜溘死於道路而不
　悔兮
　婁奎朔方風俗賦　西夏有元虚居士賢而隠文子
　偕華先生客夏耳其名以刺謁之欵叙既已文子乃
　稱曰盖聞過髙唐者必聆清商遊睢渙者必觀藻繢
　蒙躡蹻海内有年所至處無不習交其賢豪長者因
　獲周知謡俗矣語云百里不同風千里不同俗君世
　家於夏且翺翔文學之囿棲遲載籍之林上燭往古
　下鏡來今其於朔方建置之嶺末洎山川風物畢載
　於腹敢以為請毋予靳哉居士謖爾興曰僕也恂愗
　未嘗蘇於故間從長老後而竊聞其槩焉夫草昧方
　祛睢盱無詔軒唐闡繹上哉夐乎靡得而究已自姬
　王命使來城嬴氏因河為塞權輿於葩經之脉昭著
　於太史之載按職方為雍州區攷天官分井桞界甫
　要服於中華繼編户於炎代啟於青而築於建郡於
　漢而縣於唐為宋隋之州鎮為偽夏之都邦靣陽明
　而翼赤縣之衛背隂陸而抵户遂之防右酒泉兮控
　引左雲谷兮相望徼櫓星繁雉堞雲長勢形繡若天
　險孔張洵九圍之無匹展四野之獨臧其山則賀蘭
　擅其竒金積標其勝拓跋之所避暑瞿曇之所演乗
　綿亘則百舍不止穹崇則萬尋未竟傑壁霞搆攢峯
　鶴立邃壑莽蒼靈岑崱屴根連金母之瑶房椒載上
　清之玉色干秋雲而叵度礙朝日而行遲猿不敢扳
　鳥不能飛逖而望之訝煉石兮撐碧落就而仰之猶
　鼇足兮奠四維至若黄草葳焉欲衰黒鷹翛乎將翥
　伏地飲河狼眠虎踞特秀觜起敦丘𤓰聚登□子而
　流覽無窮訪天都而難覓其處其水則漭漭溔溔汗
　汗沺沺黒水沃日靈河漲天方其趣乎峽口㵼乎石
　瀨旁薄驚騰轟豗澎湃山摧嶽舞之勢排江傾海之
　𣲖及其寓安流没追埼軋盤涌裔咸夷邐迤朔波凌
　湍虹洞無紀環郛帯郭散漫縈紆枝而為渠瀦而為
　湖其為渠也溢螮蝀駕螭虬條分縷析曲折周流經
　城市而脉脉道澮洫而滮滮溉千林之果蓏浸萬頃
　之塍疇其為湖也萑葦之塲蒹葭之藪皛皛無垠涵
　藏百有芻牧者馳騖茭藁者奔走其産則湓池神液
　因風自生調鐺濟味國計芘盈馬芽地掬犛尾沙尋
　纑旄連丹三幣五金旃裘膠革觔角豫章以全民用
　作貢尚方土植有山礬江離沙䓤石竹射干彫胡流
　彞苜蓿淺渚平原菁菁郁郁香有金錢甘有青玉棗
　實鷄心槐生兎目龍珠稱百果之宗烏稗藴七絶之
　淑渌池並蒂而荂青門合莖而熟露長苴蓮蔓孳蘡
　薁來禽種於漢苑馬乳扺於西域薔薇鬱於東山牡
　丹富於金谷碧梧棲鸞鳯之柯金桃啄鸚鵡之肉薦
　雕爼於芳筵蒔瓊砌於華屋兼以秋黄之蘓白露之
　䔩益人之蒜禦饑之葍青稞胡麻薌秔羙菽可釀可
　炊粒珠顆玉又枸檵成林蘦菖若稼幹不冬彫華不
　寒謝臾跗咀之療人偓佺煉之羽化至於鱗䖝羽族
　壙走穴居若圖經之所逸若爾雅之所無指百詘而
　未盡剡十襲而難書爰耳目之所覩記祗能憶其大
　都䑕珍貂䶉馬異騊駼觝突羱羜趫㨗尨盧迒足則
　三窟之兎􁊘跡則九尾之狐麝餐柏而香逺麖戴玉
　而班殊趨則儦儦行則於於橐駞可服大武善樓既
　以引重亦以長驅集觀乘雁蜚睹䨇鳬交精屬玉旋
　目庸渠䎒䎒之翼鷕鷕之雛毿毿之啄鳦鳦之呼黄
　陵之廟青草之湖頡之頏之以遊以娱丁首莘尾鼓
　鬐清流躍瀺灂兮為樂齧荇藻兮沋沋問其名兮鰋
　鯉取不竭兮鮎鯈詹何引兮獨繭漁子泛兮孤舟烟
　消日出兮欵乃聚緵罟兮渡頭鱠飪紅縷細味與丙
　穴厹蒸嘗以品賔客用羞其宫室則飛觀基諸元昊
　臺榭剙自狄公崔嵬千祀故址猶崇且鬱鬱兮仙人
　之館矗矗兮帝子之宫蘭堂生霧桂榭凌□金壇黋
　朗珠刹玲瓏廊櫩纚纚甍棟隆隆䟽窈窕而沙紫𤨏
　翕赩而泥彤文櫨華桷玉磶鏤題籠以朱網覆以琉
　璃照耀星漢揮霍雲霓甲第名園參差城郭户植羽
　葆門懸鐘鐸金波蕩漾麗景聯絡􁑾畵鷁於圍塘飾
　翠鷸於簾箔市廛孔道萬落重闉青帘飄雨紅䄛媚
　人烟花不夜歌管長春陟麗譙而睇盻苐見乎廣厦
　之𥻘𥻘其人則飛英於國史之著厠名於金櫃之藏
　傅爕以黄金而取譽傳昭以學府而流芳宇文赫赫
　於弢畧侯程􁭼􁭼於居喪三史偉於行師三傅神於
　折訟勛績擅於喬梓功名炳於伯仲稱豹變則韓遊
　瓌論汗馬則史敬奉是皆人世之龍塵寰之鳯遐邇
　景風今古雅重迨我明時譽髦尤衆忠者義者孝者
　節者有芝英雲氣片藤拱璧者有黼黻河漢隻語千
　金者有嫻儒雅而師表士林者有持風裁而正色立
　朝者有倚劒崆峒抑天驕之横者有寜衘刀都市不
　易慮以生者有蟬蛻壒埃而翔區外以舒翼者丱角
　而茂者雲翔華顚而彦者鱗萃金鼦右蟬纓緌紳珮
　嚄唶之胄翩翩鈴閣之前偊旅之儒濟濟闕里之内
　鴻漸肅雍雍之儀虎螭振桓桓之槩冠盖交於道途
　軒馬塡於闤闠譬猶鐘山之阜泗水之滙累圭璧不
　為之盈採浮磬不為之匱其俗則四民雜居五技贅
　聚獿石洒削甄冶古鑄日者星人覡史駔儈與夫俳
　伶優侏之儕咸旁午而交臂自髙門鼎貴下比齊民
　靡不羮鮮飲鑿茹毳含醇曼揄被服輕煖綿純當夫
　春日載陽布榖催種民狎其野耙鋤并用室無懸器
　田無賸壅新景鬯韶華明錦鈾則有弱冠王孫游閒
　公子飾冠劍聫裀褥引類呼朋吹竽摶筑走狗鬬鷄
　六博蹋鞠馳逐於章臺之紅嬉戲於郊圻之緑及序
　届朱明流金俶甚箑製緗輕筍舒薤錦支公于是乎
　手談羲皇於是乎髙枕乃有武力鼎士絡駭札桞諸
　伎畢逞絶倫超醜金注觶浮爭先競首農者戴蒲茆
　衣襏襫抱桔槹沃阡陌禾黍百里藨蓘矻矻行者出
　圃草之陂憇灌木之樾來封夷之常羊忘祝融之爍
　烈疑姗姗於畵圖儼僊僊於閬闕迄夫商吹觱發於
　林臯霄露厭浥於芊草翹然勁者離披蔚然茂者枯
　稿萬樹千畦生成垂實翦摘芟穫塲圃狼籍離離穰
　穰唪唪磑磑於橐於囊盈篝滿槅豨膏棘軸衘尾相
　屬塞於莊馗輷輷殷殷縱横絡繹已而貢禹舉元英
　涖塲功竣畚挶偫狐貂成盖藏既則見畜牧被野風
　騣霧鬛魚目龍文蒲梢汗血蘭筋權竒羣奔互齧抉
　壑斸山𤣥黄雜遝於是﨣﨣矯矯之士臂夏服手烏
　號䍒削格載畋獠星流景集飈奮霆擊决眥弇心覆
　草蔽地寃伏陵窘充牣車騎無飛不有靡走不備伏
　臘嵗時迎釐賽社人事紛拏莫可覼縷夫夏之黔黎
　既尠啙窳逋蕩夏之土壤又盡膏腴羙利此所以豐
　樂甲於關中聲稱浹乎㝢内也文子曰羙哉邊陲若
　此者罕矣居士曰未也青銅之峽雷斧劈劃斷山為
　兩衝流激石招提百座森聳乎其上檜栢千章掩映
　乎其側莎羅之峯嵳峩萬仞三泉地湧渟泓澄潣精
　爽招徠乎逺近膏澤徧敷於靈蠢西山屹秀翠若薄
　苔惟絶巚之積雪厯四時而不開即溽暑兮伊鬱常
　色澤兮皚皚牛首飛霞洞天𢎞敞天下之苾芻蜂合
　四外之泥絙斗仰其中有龍淵噴玉石罅珠濺若倒
　囊與傾瓮貫桐枝兮為綫放逺池兮猶沸當祁冬兮
　可湔及氣肅天髙撼石動地則曰靈武秋聲青蠡入
　雲素華涵影則曰玉關白雪沙明水映乾坤錦燦則
　曰羚羊落照踈星的厯乍見乍没則曰石空夜火望
　之則有即之則無此官橋之竒木也明河在天星斗
　在地此月湖之殊景也表立則順影堕則逆此浮圖
　之幻跡也晴日鐘鳴風雨鏞振此沙關之異響也以
　至靈豨變兮吉善臻神駒刷兮夜光熾元兎進兮飛
　龍閑金牛現兮白馬寺秋童㒧躅於劉晨安門嫓徳
　於公藝朱大夫齊名於謫仙程先生等節於孔伋靖
　王有東平河間之風仇侯有嫖姚車騎之績斯亦殊
　尤絶軌也寜非世之所稀覿文子嘆曰偉哉不謂西
　夏有此
　曹璉朔方形勝賦　繄夏州之大郡實陜石之名邦
　當三邊之屏翰闢千里之封疆廓岡阜而為垣濬川
　澤而為湟角黿鼉而為道卧螮蝀而為梁帯河渠之
　重沮奠屯戍之基張墾良田之萬頃撐喬木之千章
　鹽池滉瀁瀆其隈菊井馥郁馨其傍桑梓相接棟宇
　相望若率土而論其邊陲則非列郡之所擬方也今
　焉載瞻其四維也漢隴蟠其西晉洛梗其東北跨沙
　漠之險南吞巴蜀之雄山奔突而若馳水旋繞如環
　雍鄺遐郊其坦夷聳孤城之崇窿内則敞街衢兮輻
　輳紛輿馬兮交通外則經溝塍兮刻鏤畇原隰兮腴
　豐任土作貢而域雍兮星分井鬼罷侯置守而𨽻靈
　兮民雜漢戎出河朔山川之外臨藩落境界之中青
　窺華嶽之隠隠翠挹岷峨之重重遥躋西嶺之屹屹
　近俯東湖之溶溶營興廣武坊旌効忠壩濵積石關
　邇臨潼橋横通濟兮接賔之舖連棟園開麗景兮望
　春之樓凌空澹清潭兮天光雲影翠秀色兮緑水芙
　蓉赫連春曉兮日烘桃李靈武秋髙兮風墜梧桐殘
　陽夕照荒坰兮落花啼鳥飛瀑暗懸峭壁兮玉澗垂
　虹轆轤咿軋兮影落蘆溝之夜月漁歌欵乃兮響窮
　古渡之秋風於是髙臺日上長塔烟浮晴虹之影乍
　弄蒲牢之聲初収大河之水未波蠡山之雲不流藹
　華實之蔽野漫黍稷之盈疇石關雪積兮銀鋪曲徑
　漢渠春漲兮練拖平丘騏驥如雲兮花馬之池鱒鯽
　盈肆兮應理之州平羅城兮執訊獲醜鳴沙州兮落
　鴈浮鷗城傾黒水兮頽雉殘堞津問黄沙兮短櫂輕
　舟神槎湮兮猶存博望之跡石硤鑿兮尚傳大禹之
　游髙塜巍峩兮元昊之䰟已冷古刹煨燼兮文殊之
　像常留表賀獻俘而忠貫日月兮唐將之精靈耿耿
　書抗偽號而名重丘山兮宋賢之遺韻悠悠此名天
　下播海陬而為西夏之勝槩可與江南之匹儔者然
　猶未也若乃考其四時也春則杏塢桃蹊霞鮮霧靄
　秋則鶴汀鳬渚月朗風微夏則蓮濯碧沼之金波嬌
　如太液池邊之姬媵冬則柏傲賀蘭之暗雪癯若首
　陽山下之夷齊與夫觀鷹鸇之雄度則凛凛乎周家
　之尚父也覩芝蘭之葱蒨則奕奕乎謝庭之子侄也
　對松竹之森立則挺挺乎汲黯之剛直也翫鷗鷺之
　瑩潔則皎皎乎楊震之清白也以至芳林鶯語桞榭
　蟬聲又有若回琴㸃瑟之立夫孔楹也此皆翫耳目
　娱心志而為西夏之羙觀不減江南之佳致者是使
　騷人墨客碩士英賢尋幽覽勝游樂流連於以羅珍
　饌列綺筵飛羽觴奏管絃品題詞藻繡句錦篇觥籌
　交錯屢舞僊僊撫乾坤之坱圠掃亭障之烽烟詢古
　今於故老稽成敗於遺編方其王命南仲往城於方
　此何時乎迨漢郭璜繕城置驛浚渠溉田省費萬計
　盖一盛也整居焦濩侵鎬及方此何時乎迨唐李聽
　興仆舉廢復田省餉人賴其利又一盛也嗟夫時有
　盛衰治有隆替天道循環斯亦何泥方今聖主啓運
　應符丕建人極重熈皇圖混車書於六合覃㤙威於
　九區登斯民於懐葛躋斯世於唐虞矧兹夏州超軼
　往古詩禮彬彬衣冠楚楚建學立師修文偃武尚陶
　匏貴簪組祛異端禦狎侮抑工商之浮華敦士農之
　寒苦沙漠塵空閭閻安堵白叟黄童謳歌鼓舞熊羆
　奮勇於陣行麋鹿潛行於巢所弓矢藏於服韔干戈
　戢於庫府而况䕃土封者惟徳惟義逺超樂善之東
　平握將柄者有嚴有翼端繼為憲之吉甫予也一介
　之書生敢擬韓范之參伍聊泚筆而紀行議者幸勿
　謂其狂魯
　黄諫崑崙山賦　瞻彼西域猗歟崑崙擘地勢以特
　起指太清而髙蹲控玉門以設險湧朝宗之河源其
　方也里八百而可考其髙也數萬仞而堪論大鵬之
　翼髙舉而莫及都盧之足善縁而難升其隂則堅氷
　厚凝鏡見人形風氣凛冽寒不可勝其陽則瀑布飛
　流聲震雷霆羣猿下飲接臂流肱至若瑶池之水𥻘
　𥻘瀰瀰有龜六足有鼈三趾遊魚吹波超羣鷗起𤣥
　圃之中廣輪莫擬藥闌花檻布縠散綺離婁之明殆
　不能視𨽻首之數亦不可記木則琪玕參差文玉森
　然琅玕子實如玉且圓豫章松檜楓梧楩柟山柿女
　桑木犀秋香冬青萬年蓊䖇蘙薈亘地連天草則朱
　英玉芝幽蘭芳蕙枸把根靈薇菜可茹叢卉灌芳阜
　滋蕃庶其禽則女牀之鸞蹁躚丹穴之鳯翔翥鸑鷟
　䨇飛鷫鷞羣舞啣木精衛能語鸚鵡散則霞開止則
　雲聚自相喧䀨各得其所獸則狒狒見人而嘆猩猩
　披髮而言犛牛體重騉䮊輕儇元豹霧隐文虎畫眠
　貔貅獅兕麋鹿塵麂熊羆狡猊狐貂豵豣其所孔有
　不可殫焉或遥渉乎蒸霞之水或弄影於閬風之顛
　或羣或友儦儦俟俟於種玉之田何竒不有何異不
　儲乃上帝之下都豈常人之所居軒轅之宫王母之
　室碧瓦鱗比青𤨏櫛宻畵棟飛虹朱簾炫日髙閣千
　尋長廊萬丈赭堊丹青雜以金碧適中乎文質乃輝
　耀於今昔是以仙鄉留舄之軰緱山吹笙之徒崆峒
　之老蓬萊之流莫不駕雲輿而是趨於是王母開筵
　侍以麻姑宓妃鼓瑟雙成吹竽瓊漿玉液盛饌佳蔬
　蟠桃異果苾芬芳敷延周穆於瑶席之上邀漢武於
　囘丘之隅𤣥㝠滌器溽収司壺少皥行令太白操觚
　勸酬之禮既畢羲和趨御而日色已晡豈特産竒瑰
　之物招遊燕之娛而已哉爾乃質凝重厚氣鍾淳粹
　靜而有常類仁者之夀動以致用方君子之不器雲
　從而起雨從而致休徴以時而若於焉而發生乎萬
　類也㳟惟聖明一統區宇極地際天咸施㤙惠海瀆
　嶽鎮各有典制視伯視公皆以次第咸秩無文名山
　以祭兹山也同海嶽而效靈故其功鉅而不細是以
　篤生賢良而非止於一才一藝乃拜手稽首而作頌
　曰大哉聖人之御世也旰亦未食宵亦未寢也治人
　禮神各盡其義也山嶽效靈而人才軰出薄海内外
　而皆享雍熈之盛治也
　論
漢後漢書西域傳論　西域風土之載前古未聞也漢
　世張騫懐致逺之畧班超奮封侯之志終能立功西
　遐羈服外域自兵威之所肅服財賂之所懐誘莫不
　獻方竒納愛質露頂肘行東向而朝天子故設戊巳
　之官分任其事建都䕶之帥總領其權先馴則賞□
　金而賜龜綬後服則繫頭顙而釁北闕立屯田於膏
　腴之野列郵置於要害之路馳命走驛不絶於時月
　商胡販客日欵於塞下其後甘英乃抵條支而厯安
　息臨西海以望大秦距玉門陽關者四萬餘里靡不
　周盡焉若其境俗性習之優薄産載物類之區品川
　河嶺障之基源氣節凉暑之通隔梯山棧谷繩行沙
　度之道身熱首痛風災鬼難之域莫不備寫情形審
　求根實至於佛道神化興自身毒而二漢方志莫有
　稱焉張騫但著地多暑濕乘象而戰班勇雖列其奉
　浮圖不殺伐而精文善法導達之功靡所傳述余聞
　之後說也其國則殷乎中土玉燭和氣靈聖之所降
　集賢懿之所挺生神跡詭怪則理絶人區感騐明顯
　則事出天外而騫超無聞者豈其道閉往運數開叔
　葉乎不然何誣異之甚也漢自楚英始盛齋戒之祀
　桓帝又修華盖之飾將微義未譯而但神明之邪詳
　其清心釋累之訓空有兼遣之宗道書之流也且好
　仁惡殺蠲敝崇善所以賢達君子多愛其法焉然好
　大不經竒譎無己雖鄒衍談天之辯莊周蝸角之論
　尚未足以槩其萬一又精靈起滅因報相尋若曉而
　昧者故通人多惑焉盖導俗無方適物異㑹取諸同
　歸措夫疑說則大道通矣
隋皇甫謐𤣥守論　或謂謐曰富貴人之所欲貧賤人
　之所惡何敢委形待于窮而不振乎且道之所貴者
　理世也人之所羙者及時也先生年邁齒變饑寒不
　贍轉死溝壑其誰知乎謐曰人之所至惜者命也道
　之所必全者形也性形所不可犯者疾病也若擾全
　道以損性命安得去貧賤存所欲哉吾聞食人之禄
　者懐人之憂形強猶不堪况吾之弱疾乎且貧者士
　之常賤者道之實處常得實沒齒不憂孰與富貴擾
　神耗精者乎又生為人所不知死為人所不惜至矣
　喑聾之徒天下之有道者也夫一人死而天下號者
　以為損也一人生而四海笑者以為益也然則號笑
　非益死損生也是以至道不損至徳不益何哉體足
　也如㢠廻天下之念以追損生之禍運四海之心以廣
　非益之病豈道徳之至乎夫惟無損則至堅矣夫惟
　無益則至厚矣堅故終不損厚故終不薄茍能體堅
　厚之實居不薄之眞立乎損益之外游乎形骸之表
　則我道全矣
宋張方平屯田論　臣聞古者師役不逾時無逺征乆
　戍之勞宿軍轉餽之費故在三代無屯田之事及秦
　漢務恢封畧疲敝中夏外事邊疆魏氏之後吳蜀鼎
　立永嘉東徙遂成南北天下割解更相鄙薄分疆占
　域各分戍守力穡之夫鮮披甲之士衆曠日持乆兵
　勢未解而屯田之利惠興矣漢昭始調戰射士設屯
　於張掖充國後擊先零羗留佃于浩亹魏武之經畧
　四方取濟許潁之積普氏之南征吳㑹仰給江淮之
　儲唐太宗既定天下思欲散兵權省國用遂因隋制
　相要衝以設府計隙地而置屯三時務農一時講武
　居則有扞城之庸而廪食自足動則備調發之籍而
　戌事無廢及明皇恃海宇之泰寜承國力之全盛府
　兵耗散田萊不墾後又停折衝府立武士帳於是乎
　罷丁兵而有正兵矣寵將驕卒坐而蠧食帑庾虚竭
　財用不贍而商利侵刻之臣百方誅取生人困瘁漸
　至危亂范陽搆禍日尋干戈代宗徳宗專用姑息自
　諸方嶽之任徒兼營田之名荷㦸之夫箕踞待哺至
　憲宗時有司上元和國計簿校天下兵農之數率以
　兩户而資兵卒人力凋敝可舉而知天下兵農之業
　遂離而不復焉今國家之務莫大於飬兵四聖同仁
　㳟儉愼徳靡遊于逸于觀于畋念四方惟正之供憫
　小人作業之勞節愛惟微嗇用罔小然出納之吝在
　乎有司刻斂勾収錙毫圭撮天地所産山海之富動
　植之物悉筦于官婦織不裳夫耕不食黎民力盡寒
　暑不息以供軍士衣稍匪頒之費汲汲乎其不能足
　也伏見議者有獻屯田之策雖未能該盡乎體要顯
　辨其利跡而或者猥為異說破其端緒臣輙為之揚
　㩁以申其論或者曰盖聚衆邊境戰守相持留則芻
　糧不足解則㓂患未息故且耕且守而後有屯田之
　事未聞平時興屯於内地也臣應之曰昔棗祇建安
　之跡邇布都畿鄧艾正始之謀近縁陳項普荀羡興
　石鼈之利分界東陽齊嵇華置懐義之屯乃在河内
　唐氏府兵就田天下相望後上元中因洪澤芍陂之
　饒大資國用我朝自唐汝河朔之郡皆有田務此固
　不待邊境而後有屯田也今淮陽許昌汝南之域人
　希土曠地力不盡宻接京輔便於漕發雖内師禁旅
　更出就食往復浹日不廢衞䕶又東平鉅野至于彭
　城率多閒田民力不贍决河之所墳淤皆為沃野嵗
　所収入東自濟汶漕而北洄可至河北東境西入廣
　利渠可至太倉曹南陶丘可為廩積置戍之地無便
　于此江淮之境人稠地狹田無體易何以布屯且國
　家嵗漕東南之粟度其復制費已兼倍此為謀之迂
　也或者曰唐氏之前兵民同業本調取于農坂故可
　任於農事今之軍士皆市井桀猾去本惰游之民至
　於無所容然後入于軍籍且其驕也乆矣呴濡保息
　莫敢拂其心者是可使之寒耕暑耘者乎臣應之曰
　昔之為屯田者多在師旅之中解甲胄而執耒耜釋
　耒耜而執干戈出死入勞莫之憾也惟所御用之而
　已又况四方無事邊疆無役衣食足而起居時安室
　家而守妻子使趨南畆各食其力又何嫌焉盖智者
　謀始因勢推移使勢濟而衆安在資權而成務臣雖
　不敏請試效愚盖漢氏之屯田也發弛刑焉曹氏之
　屯田也募百姓焉普氏之屯田也置營卒焉後魏之
　屯田也借民力焉唐氏之屯田也以府兵焉或兵或
　民惟所用者今天下浮户依強家而為佃客者取分
　末之利大半輸主率由無以自業也儻優制招來豔
　之以利寛其賦入復其它徭則願屯之夫襁負而至
　矣為置典農之官專司力穡之事功勞報賞為法必
　信因使冬隙簡其強銳教之角射賞其精力古者因
　農事而寄軍令盖此之謂此是募屯田夫得屯田兵
　也居則稼穡之人用則戰騎之士不衣庫帛不食廩
　榖是驕卒可放省屯倉可待盈雖有凶荒水旱之變
　而軍不乏乎儲峙民不増乎横賦建屯之利其亦溥
　矣謹論
　蘓轍隗囂論　隗囂初據隴坻謙㳟下士豪傑歸之
　刑政修舉兵甲富盛一時竊據之雄有賢將之風矣
　然聖公乗王莽之敗擁衆入關君臣貪暴不改盗賊
　之舊敗亡之勢而囂舉大兵束手稱臣違方望之言
　陷諸父于死地僅以身免及光武自河北入洛政修
　民附賢士滿朝羣盗十去六七而囂忽既往之禍方
　擁兵自固為六國之計謀臣去之義士笑之而囂與
　王元王㨗一二人以死守之始從聖公而不疑終背
　光武而不悔去就之義無一得者至於殺身亡國盖
　不足怪也
明趙時春馬政論　天有天駟天子有牧僕之職自軒
　轅以來墳典經史不絶書逮周始詳穆王征西戎責
　以不享在今平凉之域而八駿皆是物也孝王命秦
　非飬馬汧渭大蕃息宣王中興比物閑則北至太原
　南平荆蠻大蒐鄭圃皆以車馬之盛為言秦烏蠃谷
　量牛馬即烏氏人而漢文景時阡陌成羣六郡良家
　馳射是利馬援之邊郡田牧數年得畜産數萬唐人
　養馬亦于涇渭近及同華置八坊其地止千二百三
　十頃樹苜蓿茼麥用牧奚三千官寮無幾衣食皮毛
　是資不取諸官盖合牧而散畜之牧專其事不雜以
　耕而太僕張萬嵗王毛仲官職雖尊身本帝圉生長
　北方貫厯牧事躬馳撫閱無㸃集追呼之擾科索之
　煩順天因地馬畜滋殖萬嵗至七十萬六千毛仲至
　六十萬五千六百有竒色别為羣號稱雲錦地狹不
　容増置河西史贊其盛圖傳至今夫豈有它術哉法
　簡而專誠而不二故也元宗既以嫌誅毛仲後遂以
　付安禄山禄山統北方三道又使兼掌京西牧馬地
　既隔越而職守難專重以匃胡叛逆覆用蹂踐唐室
　其餘存者猶足以資肅宗之中興憲宗命張茂宗監
　牧茂宗不能逺畧乃籍􁚖隴民田人争言其不便牧
　事遂廢唐亦䘮亂由此言之人事得失馬政盛衰益
　昭然矣自宋以來馬藏民間涇原為邊重鎭日不暇
　給然頗貿易蕃馬以給戰士金元悉從民牧兵興隨
　宜取用官亦無事皇朝逺稽周唐大振馬政自大將
　軍得李思齊李茂之騎繼破王保保擄馬駝雜畜數
　十萬御史大夫丁玉凉公藍玉四征西番部族悉服
　乃製金牌合符番人以馬充差朝廷以茶為賚體統
　正而名義嚴馬日蕃庻始置苑馬寺聫以監苑廵以
　御史日乆法弛𢎞治末年遂命都御史楊公一清董
　治之公振肅紀綱増置官屬蒐括墾田益市民馬一
　時觀羙然三年二駒其計利深矣數年之後所利不
　補所費何哉豈非官多牧擾法煩弊生縉紳衣錦難
　禦邊塞之風霜而肩輿騶從㸃集追呼非孕字重累
　之所能堪乎且牧地十七萬七千餘頃飬馬一萬四
　千餘匹牧軍才三千三百餘人田重牧輕皮肉収銀
　三兩有竒公用銀三千餘兩責之三千三百餘人物
　輕輸重毎嵗各各入賀督監參謁不絶遷代嵗月繁
　促南北習俗異宜道路往來勞費牧人之不支如此
　州縣地不踰二萬頃為糧站徭二十餘萬輕重之相
　懸如彼嘉靖三十七年平凉通判嘉定陳應詳舉籍
　平固以北皆為牧地民村落室廬皆度為牧代之飬
　馬償駒遂號二稅按制先定州縣田稅後以隙地為
　牧本自相間安得齊一應詳務虚名而民重被病牧
　既少獲種馬日削責民市馬吏縁為奸民不堪命矣
　世之君子其思有以善後哉今粗舉其大端云
　議
漢虞詡凉州不可棄議　竊聞公卿定策當棄凉州求
　之愚心未見其便先帝開拓土宇劬勞後定而今憚
　小費舉而棄之凉州既棄即以三輔為塞三輔為塞
　則園陵單外此不可之甚者也喭曰關西出將關東
　出相觀其習兵壯勇實過餘州今羗胡所以不敢入
　據三輔為心腹之害者以凉州在後故也其土人所
　以摧鋒執銳無反顧之心者為臣屬於漢故也若棄
　其境域徙其人庶安土重遷必生異志如使豪雄相
　聚席巻而東雖賁育為卒太公為將猶恐不足當禦
　議者喻以補衣猶有所完詡恐其疽食侵滛而無限
　極棄之非計
宋鄭文寳城古威州議　威州在清逺軍西北八十里
　樂山之西唐大中時靈武朱叔明収長樂州邠寜張
　君緒収六關即其地也故壘未圯水甘土沃有良木
　薪桔之利約葫盧臨洮二河壓明沙蕭關兩戍東控
　五原北固峽口足以襟帯西凉咽喉靈武城之便然
　環州至伯魚伯魚扺青岡青岡距清逺皆兩舍而清
　逺當羣山之口扼塞門之要芻車野宿行旅頓絶威
　州隔城東隅堅石盤互不可浚池地中舊乏井脉又
　飛鳥泉去城尚千餘歩一旦縁邊警急賊引平夏勝
　兵三千據清逺之衝乗髙守險數百人守環州甜水
　谷獨家原傳箭野貍十族脇從山中熟户党項孰敢
　不從又分千騎守磧北清逺軍之口即自環至靈七
　百里之地非國家所有豈威州可禦哉請先建伯魚
　青岡清逺三城為頓師歸重之地古人有言金城湯
　池非粟不能守俟二年間秦民息肩臣請建營田積
　粟實邊之策修五原故城專三池鹽利以金帛啖党
　項酋豪子弟使為朝廷用不惟安朔方制豎子至于
　經營安西綏復河湟此其漸也
明徐貞明西北水利議　夫雨暘在天而時其蓄洩以
　待旱潦者人也廼西北之地旱則赤地千里潦則洪
　流萬頃惟寄命于天以幸其雨暘時若庻幾樂嵗無
　饑耳此可以常恃哉惟水利興而後旱潦有備其利
　一也神京北鞏財賦取給於東南忠於謀國者鏡勝
　國之往事懐把人之隠憂尚有出於河流外者惟興
　水利而西北儲蓄近取常裕視東南為外府可也中
　人之治生必有附居常稔之田始可安土而無飢廼
　國家處全盛之勢據上游以控六合獨待哺於東南
　近廢可耕之田逺資難繼之餉豈計之全哉今運早
　而積乆儲蓄信有頼矣然運蚤而収之不及其熟有
　浥損之患積乆而散之恒過其期有紅腐之憂水利
　既興則田疇之間要皆倉庾之積其利一也東南轉
　輸毎以數石而致一石民力竭矣而國計所頼欲暫
　紓之未能也惟西北有一石之入則東南省數石之
　輸所入漸富則所省漸多先則改折之法可行乆則
　蠲租之詔可下東南民力庻幾獲甦其利一也今西
　北之地平原千里㓂騎得以長驅若使溝澮盡舉則
　田野之間皆金湯之險而田間植以榆桞棗栗既資
　民用又可以設伏而避敵其利一也往者劉六劉七
　之變持竿一呼從者數萬則游惰歸之也盖業農者
　縻其田里惟遊惰之民輕去鄉土而易於為亂今西
　北之境土曠民遊識者常惴惴焉誠使水利興則曠
　土可墾而遊民有所歸消釁弭亂深且逺矣其利一
　也東南之境生齒日繁地苦不勝其民而民皆不安
　其土廼西北蓬蒿之野常疾耕而不能徧蘇子謂聚
　則争于不足之中散則棄于有餘之外其不均固如
　此也今若招撫南人修水利以耕西北之田則民均
　而田亦均矣其利一也東南多漏役之民而西北罹
　重繇之苦則以南之賦繁而役減北之賦省而繇重
　也使田墾而民聚民聚則賦増而北繇可輕其利一
　也沿邊諸境有轉輸不能至者招商以代輸盖有數
　頃之田困於一商遂棄業以他徙其有曲避轉輸之
　苦者則私以折色兌軍商得茍安軍無宿儲即承平
　勿論設有𤇺警何以待之惟近邊田墾轉輸不煩其
　利一也屯田之成熟者多屬隠占乆則難稽矣然亦
　不必稽也西北非無田之為患而不墾之為患彼既
　墾而熟矣何必歸官始為國家之利哉惟自其荒蕪
　不理者召募墾之則新屯固種種也兵之壯悍者既
　心耻於負鋤而其羸弱者又力疲于荷戈驅兵為農
　勢固難行惟募之為農而簡之為兵則心安而力奮
　屯政無不舉矣今天下浮户依富家以為佃客者何
　限募而集之可立致也募農以修水利修水利以舉
　屯政其利一也昔之有志者嘗欲倣井田之遺意授
　民之産而惜其時之不可痛豪傑之兼并限民之田
　而恨其勢之難行今若於西北空閒之地修舉水利
　則倣古井田亦可也限民名田亦可也古者飬民之
　政以漸可舉其利一也古者以井畫地度地居民比
　閭族黨井自為界民不可多得尺寸之地而地亦不
　可多得一介之民民與地適相均也今通都大邑之
　民踵接肩摩而爭繁習靡多梗化而敗俗其爭少習
　朴者惟寥廓之鄉為然今若畫井居民裒益其多寡
　使民與地均如古比閭族黨之意則教化可興而俗
　尚自羙其利一也嗟乎水在天壤間本以利人非以
　害之也惟不利斯為害矣人實貽之而咎水可乎盖
　聚之則害而散之則利棄之則害而用之則利如血
　之在人身流貫于肢節而潤澤其肌膚一有壅注則
　上而為癰下而為痔又或溢出於口鼻而因以戕其
　軀遂曰血之於人害也亦舛矣今之咎水之害者即
　山川之委原未悉胡不引人身觀之也古昔盛時列
　國分布畫井而田甽逹于溝溝達于洫洫達于澮澮
　達于川縱横因其地勢以取利于水今西北皆其故
　疆也豈古以為利而今以為害乎且東南之民爭涓
　流于尺寸之間何者彼固利之也謂水利於南而獨
　為北害此必無之理也南方之民披簔而耕抱濕而
　穫盖恒與雨相値也長夏苗將立槁則訟風伯而祝
　雨師盻盻焉以一沾濡為快廼西北之雨多于長夏
　而耕穫之時少雨其易于南天時則然也西北地曠
　而水平稍一疏引水即為利東南之地髙下相懸有
　轉水於數仞之深者再日不雨則桔橰之聲徹于郊
　原竭人力以資灌溉苦且難地勢使然也考之古昔
　甽深尺許遂深二尺溝深四尺洫深八尺澮深二仞
　而已未有如東南轉水於數仞之深者至如京東山
　之湧泉溢地而出河之支流等地而平其于西北尤
　為易易也西北在三代盛時溝洫時修農功畢舉厥
　後魏史起引漳水溉鄴鄴以富秦開鄭國渠溉舄鹵
　之地四萬餘頃關中為沃野秦以富強至漢文翁溉
　灌繁田千七百頃而蜀饒白公穿渠引涇水溉田四
　千五百餘頃而民以饒富馬援引洮水種秔稲而狄
　道並塞之民得以樂業虞詡復三郡激河浚渠為屯
　田而省内郡之費盖三代之時溝洫遍于列國水之
　為利也𢎞魏秦國擅其利文翁以下諸子人興其利
　水之為利也專然皆在西北之境若東南稱水利者
　在漢以前惟馬臻開鑑湖而已他未有聞也及漢後
　之亂中原生齒漸耗從普室而東徙者謂之僑人乆
　則安其土而樂其生西北民散而東南利興非細故
　也即如東南之饒三吳稱最在禹貢揚州之域厥土
　塗泥厥田下下而已漢之時亦一澤國耳惟普室既
　東民日聚而利漸興然其財賦亦未至于今日之盛
　也至五代時錢鏐竊據以稱饒及南宋偏安以致富
　則民益聚利益興而財賦遂甲於天下矣嘗考宋紹
　興五年屯田郎中樊賔言荆湖江南與兩浙膏腴之
　田彌亘數千里無人可耕則地有遺利中原士民扶
　攜南渡幾千萬人則人有餘力若使流寓失業之人
　盡田荒閒不耕之田則地無遺利人無遺力以資中
　興由此觀之則宋室方南之時東南尚有曠棄之地
　及其季年人多而田少豪右擅陂湖以自殖地利盡
　而民不聊生者聚故也東南地利盡而西北曠廢厥
　有由哉盖勸農而興水利牧養斯民之首務也今若
　另設勸農而水利又有專職則若於牧飬斯民之外
　増勸農水利一事彼之號為牧飬斯民者又將何為
　耶今之開府持節與藩臬守令皆以牧養斯民也勸
　農水利責將誰諉惟於開府持節者得人以擇藩臬
　以擇守令乆任而責成之殿最繫焉利興而民不知
　者可坐而致也世之言費者吾惑焉夫捐數萬金之
　費於春而収數萬石之穫於秋費於帑而償于田此
　庸人操十一之利者尚甘心焉曽謂善於謀國者而
　顧以費為憚乎且始為而穫繼是有興即以所穫者
　為資漸而廣焉不煩再費也北之治田也逸南之治
　田也勞彼其以惰心而乗之以逸習卒而驅之宜有
　未從者然彼之鹵莽而耕亦鹵莽而穫所入固微也
　以南之勞治北之田則一畝之入倍於數畝而旱澇
　可以無憂誠一驅之其嗜利之心必潛易其好逸之
　習且相率而為逸者以其習之故然比閭族黨皆然
　也官為倡率有能爭先力田者稍優異之則皆耻于
　逸而趨于勞矣昔張全義起于羣盗其尹河南也當
　䘮亂之後白骨蔽地荆棘彌望居民不滿百户全義
　擇人以修屯政招徠農户流民漸歸逺近趨之如市
　全義為政寛簡出見田疇羙者輒下馬與僚佐共觀
　之召田主勞以酒食有蠶麥善収者或親至其家悉
　呼出老㓜賜以茶綵衣物民間言張公不喜聲伎見
　之未嘗笑獨見佳麥良蠶則笑耳有田荒蕪者則集
　衆杖之或訴以乏人牛則召鄰里責之曰彼乏人牛
　何不助之由是鄰里相助比户有積蓄在洛四十年
　遂成富庻盖其勸農力本生聚教誨變荒墟為富壤
　非偶然也誠使西北牧飬斯民者能以全義之心為
　心未有狃於故習而不變者不一倡率而遂曰習之
　難變可乎邊地屯田以餉軍也其道有三倡力耕之
　機定賞功之典廣世職之法而已内地墾田以阜民
　也其道有三優復業之人立力田之科開贖罪之條
　而已盖大將固偏裨卒伍所望而趨也今諸邊沃土
　多大將飬㢘之地使大將肯以其地畫井以田以率
　偏裨卒伍無不響應而競耕者昔郭子儀因河中軍
　嘗乏食廼自耕一畝將校以是為差於是士卒皆不
　勸而耕是嵗河中野無曠土軍有餘糧昔宋廖給事
　中剛亦嘗首陳是說也將卒捐生而赴敵者冀以功
　而獲賞也今若計田行賞又如廖給事所謂執耒之
　安方之操戈之危豈不特易此賞一行萬頃不難得
　者信然矣今富民得納貲以列武弁職冗而軍政無
　裨也若倣虞文靖公之意聼富民欲得官者能以萬
　夫耕則為萬夫之長千夫百夫亦如之先試以虚衘
　緩其征科俟其田入既饒積蓄漸充則命以官而量
　征其稅就所征者給以禄佩之印綬得世其官練集
　其耕夫以寓兵於其間眞良法也民之流離棄其業
　而畏不敢復盖瘡痍未起科督又嚴甚則舉其宿負
　者而取盈焉此宜上有以招徠之蠲其負寛其征時
　其賑貸則流離競復荒蕪漸墾矣漢之盛時孝悌力
　田同科盖務本重農以寓勸率之微權也今若定為
　之制有能於荒蕪之鄉墾田而井者田得自業而輸
　其稅於官官因稅而稽田因田而定等上者如納粟
　待銓次者遥授散職又其次者補胥吏而役于官則
　力田者競起矣贖罪有條借貪墨以行私者何限也
　使令罪而有力者捐貲墾田官課其墾田之費與贖
　罪相當則歸其田而収其稅即無力宜近配者亦得
　近屬于田畆之間以力墾田而贖其罪此屯法行而
　人亦樂從也倘舉數者而行之屯田可興墾田可多
　又何必費出公帑而後煩募民哉國家分兵而屯授
　之以田統於衛所之官法非不詳然乆則田隠占而
　屯亦漸廢盖田授于官兵非己業也惟富民得官屯
　駐則其田固己業子孫相承稽覈自詳無隐占之患
　盖井田而寓封建之意也夫富民捐己之貲闢荒區
　以輸稅飬耕夫以寓兵其利于國者多矣就其所入
　給以禄朝廷御之以虚名使之世其職而守其業有
　増課之饒無飬兵之費又何靳而不與乎彼即汗馬
　之勲者禄入兵費皆仰給於縣官嵗糜而無補安可
　以此例論也今民間子弟入胄監者例得輸三百五
　十金若使力田者於荒蕪之野墾田三百五十畆得
　比輸三百五十金者而同科則國家一時雖未得三
　百五十金之入而嵗収三百五十畆之稅嵗嵗積之
　其得更倍諺謂千鏹而家藏不若銖兩而時入此尤
　易曉也田少而殺與贖罪而入者即是可推也若恐
　力田可同于輸金則必有偽増田畝以欺上或始而
　墾旋而廢難以一一稽之則又不然夫民間始繫名
　于胄監距其入銓得官之時多者三十年少亦不下
　二十年所墾之田嵗入官稅總而計之當不止于三
　百五十金彼既墾田嵗以其田之入而輸官不難也
　亦何樂於偽田増稅嵗以厲已乎即有田偽而稅負
　者有司將時稽而除其名彼亦何利焉行之積乆田
　闢而稅廣費省而用足則力田之科與輸金者皆可
　漸罷又不必商盈詘于財賄酌多寡于開納也
　張鍊鹽法議　夫食鹽山澤自然之利天地所以養
　民也上古無征近古薄征以佐國用要在先不病民
　而後利國為可貴耳關中食鹽一出於河東一出于
　花馬池一出於靈州一出於西漳靈州西漳去三輔
　絶逺專供靈夏洮岷西北兵民之用無容議矣花馬
　池鹽北供延慶平三府寜榆二鎮南與河東鹽並行
　於三輔閒河東鹽上下公用謂之官鹽花馬池鹽私
　自貿易謂之私鹽民間便於私鹽而不便於官鹽者
　百年於兹矣必欲行河東官鹽其弊有四盖行鹽郡
　縣各有分界所司徒知紙上陳跡河東鹽行三省不
　可越縮若䆒其實在山西河南未知何如其在關中
　自長安以西河東羙鹽絶跡不至間有至者皆泥滓
　苦惡中人不以入口惟耕夫寡婦黽勉食之計其所
　售無幾也名雖謂行其實未嘗行之一也往年商人
　慮惡鹽不售告發郡縣使所在輦運外加様鹽包封
　印記之及以給民封者自佳輦者自惡唱户分鹽畏
　如飲鴆計帳徴價峻於正稅今雖暫止既為故事恐
　不能已二也商人賣鹽與販夫隨以小票鹽盡票不
　収毁官鹽不至西路則無票無票則通責店肆負販
　細人請東路自買未毁之票繳官公人亦幸免責不
　問由來互相欺抵三也買票日乆奸人依式私製盗
　賣僥倖者冐利敗露者破家雖有防禦迄今未已四
　也必欲禁花馬池私鹽其弊有五關中民貧衣食驅
　遣賦稅催切罄家所有走北地販鹽冀牟斗升之利
　一為公人所獲則身入䧟阱家計盡空一也貧人既
　為囚縶内無供餽冬月多斃于獄考驛遞囚帳鹽徒
　居半死者又居強半民命可恤二也小販懼捕結聚
　大夥經山谿要隘偶遇公人勢強則抵敵勢弱則冐
　險奔迸投崖落澗人畜死傷塗地三也公人與有力
　慣販者交關終嵗不捕反為導䕶惟單弱貧瘠者捕
　之或以升斗惡鹽強入路人筐袋執以報功使無辜
　受害四也衆役工食悉有定例惟廵捕工食私幇公
　費嵗増十倍官吏比銷徒御勞悴動經時月候文曠
　職旅食空囊或罰或貸俱為無補五也夫物力不齊
　物之情也好羙惡惡趨利就便民之情也所欲與聚
　所惡勿施裒多益寡因俗成務司國計者之情也以
　物力言河東舊商帶支坐困新商起納無幾澆晒徒
　勞増課未減公私俱稱歉矣河東一池雖差大供三
　省則不足花馬二池雖差小供三郡二鎮則有餘自
　然之勢也以人情言河東鹽百方督之使行至以泥
　沙勒售假票甘罪而終不能行花馬池鹽百方禁之
　使不得行至于比屋破産接踵喪生而終不能禁者
　民之大欲大惡不可強也以國計言河東嵗課一十
　九萬有竒花馬二池嵗課不盈數千河東鹽一引三
　錢有竒二池鹽一石六分有竒如是相懸者意河東
　與天下六運自祖宗朝俱有定額由來乆逺二池廹
　近塞垣棄取不時故課亦微𣺌後來因循取足原辦
　而止耳夫河東鹽既不能及逺二池鹽卒不能禁民
　間又不可一日無鹽而盗買盗賣終非常理今當直
　開二池鹽禁使西鳯漢中沛然通行計三府所當常
　食河東鹽一十二萬有竒嵗課即照河東責三府代
　辦以其事權統歸河東廵鹽御史則逹觀無異督禁
　有程兩地嵗徴四鎭年例保無纖爽而關中可少事
　矣夫居害者擇其寡興利者取其多儻今不弛二池
　鹽禁則愚民被逮供餽為費罪贖為費奸人騙詐為
　費兵民嵗増工食為費官吏比銷為費一切顯隠猥
　雜不可㑹計財足抵河東花馬二池正課出于千瘡
　百痛徒然費之而下殘民命上損國體又餘殃也儻
　今一弛二池之禁則愚民被逮供餽可省罪贖可省
　奸人騙詐可省嵗増工食可省官吏比銷可省一切
　顯隠猥雜不可㑹計財足抵河東花馬二池正課出
　于不識不知漠然省之而下活民命上全國體又餘
　福也夫人情不甚相逺比聞鹽法侍御皆一時英碩
　表表長者使其聞見悉如關中人習知利病則亦何
　憚而不為良處哉但其受命而來也惟以行官鹽禁
　私鹽為職而反是則駭矣地非素履事未前聞雖聖
　人有所不知者何可遽望改易其常耶雖然安國家
　利百姓大夫出疆義也究理從長議政從便人心不
　昧因革有時此又關斯民之幸不幸也
　張練屯田議　自古英賢之君竒智之士當諸侯割
　據華夏分爭之代以師行而糧從餽運不繼相其臨
　戎廣野使戍卒耕稼其間耕而有獲以十一二輸官
　以十八九自贍由來以為良法羙意者屯田是也趙
　充國以二羗反叛廣田金城期年之間使先零坐斃
　曹操以征伐四方屯田許下墾荒積榖無逺運之勞
　諸葛亮與魏將嚴拒乃從容渭濵分兵屯田司馬懿
　畏而欲避鄧艾與吳為隣開河渠溉田通于江淮大
　為伐吳之資嗣是厯世因之其法寖備其利寖溥於
　今強敵陸梁非兵無以禦敵非糧無以飬兵百計集
　兵千方足食而獨不及屯田者何也我太祖體國經
　野屯田遍天下而西北邊最多開屯之例軍以十分
　為率以七分守城三分屯種墾田之令邊方閑田許
　軍民開種永不起科限畆輸租者為額内之田不起
　科者為額外之田然法乆弊生弊乆法盡瘠田荒蕪
　不治腴田為豪強兼并為官校侵奪為巧慧移丘易
　畝汩没于田混亂于籍征輸徒有其名芻粟不為國
　用至于招商開中責令募兵墾田保伍屯聚視功力
　給牒予鹽酬值初時上下同利今復為敝商蠱壊泥
　而不行然經界在田中開列在紙上非髙逺難行之
　事無幽隠不可究之理但求憂國敏事之臣專任責
　成待以不次之位其規畫措置一事聼其自為直以
　期年為限使田額如舊課程如舊無占種影射包賠
　如舊隨處有田隨處行師芻糧如峙内省帑運外省
　民輸有卒徒將領以足兵有溝洫隴畛以助險有樹
　藝園林以䕶耕轉盻之間變荒磧為豐壤易流莩而
　樂康阜民足國未有善于此者昔唐徳宗問李泌復
　府兵之策以兵多食少欲减京西戍兵泌請發左藏
　積繒因党項易牛鑄農器糴麥種分賜縁邊軍鎭夏
　秋耕荒田而種之沃土乆荒収入必多戌卒獲利則
　願耕者衆既因田致富則不思歸及戍期將滿下令
　有願留者即以所開田為永業家人願來者本貫給
　食而遣之是後収入既腆耕者願留家人願來變關
　中之疲敝為富強泌之一言即日行之如彼其速即
　年獲效如彼其厚矧在今日大修屯政簡付得人今
　年舉之則明年報功决食其利矣其他籌邊逺畧十
　百千萬無如此事為急要也
　頌
漢揚雄趙充國頌　明靈惟宣戎有先零先零猖狂侵
　漢西疆漢命虎臣惟後將軍整我六師是討是震既
　臨其域諭以威徳有守矜功謂之弗克請奮其旅於
　罕之羗天子命我從之鮮陽營平守節屢奏封章料
　敵制勝威謀靡亢遂克西戎還師於京鬼方賓服罔
　有不庭昔周之宣有方有虎詩人歌功乃列於雅在
　漢中興充國作武﨣﨣桓桓亦紹厥後
普陸士衡紀信頌　紀信誑項軺軒是乘攝齋赴節用
　死孰懲身與烟消名與風興
唐元結大唐中興頌　天寳十四年安禄山陷洛陽明
　年陷長安天子幸蜀太子即位於靈武明年皇帝移
　軍鳯翔其年復兩京上皇還京師於戲前代帝王有
　盛徳大業者必見於歌頌若令歌頌大業刻之金石
　非老於文學其誰宜為頌曰噫嘻前朝孽臣奸驕為
　昏為妖邊將騁兵毒亂國經羣生失寜大駕南廵百
　官竄身奉賊稱臣天將昌唐繄睨我皇匹馬北方獨
　立一呼千麾萬旟戎卒前驅我師其東儲皇撫戎蕩
　攘羣兇恢復指期曽不逾時有國無家事有至難宗
　廟再安二聖重歡地闢天開蠲除妖災瑞慶大來兇
　徒逆儔涵濡天休死生堪羞功勞位尊忠烈名存澤
　流子孫盛徳之興山髙日昇萬福是膺能令大君聲
　容沄沄不在斯文湘江東西中直浯溪石崖天齊可
　磨可鐫刋此頌焉何千萬年
　楊炎靈武宫受命頌　臣聞享天隆命惟徳也戡難
　奉時惟聖也必有非常之運是興撥亂之功君以蒼
　生為憂不以濡足為患此陶唐所以捨而不畏舜禹
　所以受而不疑靈武宫皇帝龍躍之所日者奸臣竊
　命四海蕩波我聖皇天帝探命厯之數啓龍圖作受
　命之書付於我皇帝皇帝方遊崆峒以求至道於是
　羣公卿士負玉旒金璽望氣􁁬碭之野三進於閶闔
　之中曰臣聞在昔蚩尤連禍大盗中國神農氏兵莫
　能勝天降𤣥女敕軒轅氏大定其災厥後堯有九州
　之害而命禹禹以四海之功而受舜陛下主鬯大位
　十有九年𤣥徳上達景福有歸六聖覩命厯之期兆
　人有臨難之請陛下畏災運而不寜棄黎元而不顧
　以至仁為薄以大寳為輕臣等若不克所請與億兆
　之衆將被髮拊膺號於天而訴於帝矣皇帝唯然改
　容曰豈人心與丁邜廣平王俶太尉光弻司徒子儀
　尚書左僕射冕兵部尚書輔國與北軍將士西土耆
　老萬五千人排闥以訴帝曰今豺狼穴居宫闕陛下
　兆庻為餌宗廟為墟若臣等誠懇未通是髙祖不歆
　於太廟且陛下渉渭則洪流涸廻鑾則慶雲見布澤
　而川池廣勤道而嘉禾生靈祇髣髴𤣥貺幽感臣聞
　符命待聖而作天運否終而泰葳㽔肸蠁㑹也睿武
　英明聖也臣等敢昧死上聞帝乃灑齋宫啟金匱嗚
　咽拜受詔有司大赦天下改元曰至徳元年尊聖父
　為文武大皇帝是日烟雲變作士庻踴躍黄龍見於
　東野紫氣滿於天門翌日也數百里衣裳會兼旬也
　數千里朝貢會踰月也天下兵車㑹浹時也四方重
　譯㑹以一旅成百萬之師率六軍平社稷之難禮郊
　祀戴聖皇與人合誠心以氣消天厲動罔不吉歆無
　不報是以白鹿擾於王庭靈芝産於延英化動而功
　成淵黙而頌聲言禪代者陋蒼梧易姓之名語嗣守
　者羞唐堯積善之辱述戡定者嘆四紀而復夏羙中
　興者嗤三六而滅新於戲神祗之所歸往品物之所
　法象鼓飛龍於尺水仗大義而東向矢謨發號實在
　兹都願篆石宫庭以垂萬古俾過山澤知風雨之奥
　窮造化識天地之爐臣炎稽首敢獻頌曰赫赫河圖
　啟天之祐雲從億萬皇居九五惟昔陶唐克傳舜禹
　濩也武也夫何足數彼妖者㪍惟暴惟貪天實即命
　人將不堪皇曰内禪于再于三盡武之善去湯之慙
　兵車百萬洶洶雷震横㑹九州為行為陣恃力者踣
　從命者順孝以奉天神而撫運至徳唐堯崇功大禹
　皤皤兆叟垂白而覩沛邑空歌周原已古徘徊頌聲
　永介兹土
　張濛楙功昭徳頌　聖唐九葉皇帝平内盗攘外敵
　建中興永圖以崇王業乃命潼關鎭國軍節度使檢
　校尚書右僕射兼御史大夫華州刺史武康郡王李
　元諒整兵隴右分鎮京西朝野訢以為宜軍州翕而
　益重復我洮罕期在於兹且謂分星辰之精山河之
　靈彧穆英明為國而生者也於是行軍司馬御史中
　丞董叔經以州人感公救其塗炭荷公拯其瘥厲露
　表羣言贊亐雲隄曰臣聞鼓天下之大節莫先於忠
　義却天下之大難莫出於才能奏勲庸播金石以為
　天下表莫盛於碑版然則陛下宗臣元諒雄傑英勇
　沉斷明謀虎身之望夙成龍額之封果及武齊七徳
　而克用為模文有九功而能舉為法故炳燭方召粃
　稗韓彭桓桓然殉國之功皆可揭而昌言也昔陛下
　薄狩郊甸爰幸巴梁虵虺畜而患生豺狼飽而害作
　内奰宫闕黨與譸張何望之墾掘咸林敬釭窺覷蒲
　坂同逆相扇傾陷巨州元諒時以散員副戎關鎮無
　一廛之士無一旅之衆感憤而發招輯白徒斬賊使
　於潼津破賊將於敷谷乘勝連擊遂克城池閭閻載
　安室家相慶此其殉國之功一也勇而重閉以備不
　虞創續墉堤是徴板榦環廻褁於脩郭延袤臷於通
　衢冀防馳突之鋒庻窒捜牢之掠四封輻輳不震不
　驚益兇豎東顧之憂壯義夫西討之勢此其殉國之
　功二也州之器備自昔其空乃剔鑊鼓為兵撒氈彯
　為甲剡蒿揉為弩載簀鞏為排嚴約誓於五申肅部
　隊於三令勞逸斯共甘苦必分徳以導其懐刑以齊
　其力義以啟其憤忠以發其誠由是士皆嚮方樂公
　戰矣此其殉國之功三也籍馬蒐乗補卒濟師始編
　簿者二千終載書者一萬進次昭應稟命於副元帥
　之軍列屯興泰分援於尚可孤之壘元兇恃衆犯我
　中營或靡矜而來或掉鞅而去因其去也霆激飈衝
　分翼夾馳邀覆其陣血鬬滻川之水屍膏㶚岸之田
　狡勢迷窮不能復振此其殉國之功四也蒼茫御苑
　横矗長雲摧百堵而洞開擁三軍而徑入姚令言望
　旗而潰張光晟棄甲而奔彀騎爭追若燎於藪賊泚
　憂廹躬率全軍驅其恟恟之徒揮我堂堂之衆一鼓
　而北竄死真寜氛祲廓而黄道清腥穢消而彤庭肅
　頓師章敬都邑晏如迎大駕復於咸秦還大兵散於
　隂普此其殉國之功五也李懐光阻河拒命竊弄戈
　鋋北連絳臺南扺黄巷選朔方之健將保朝邑之離
　宫陛下特詔攻圍重鞠戎旅總於經畧丕冐平凉或
　掎擊其救兵或邀絶其餫卒力殫命窘因乃求降未
　殲當道之豺且蹀吠籬之犬此其殉國之功六也進
　屯河縣接邏官橋雖竹纜已焚而水口將渡大憝知
　窘猶懐鬬心乗時出竒幸於有勝遲明遇伏卒以無
　歸恚蹙窮城因絞中閤三條以謐二輔斯寜此其殉
　國之功七也戍羗不道俶擾西陲驟掠邠涇深入鹽
　夏狃其横猾溽暑仍留茍不用權若何攘暴廼勵我
　鷹揚之旅乘其馬瘠之時張皇軍形緩俘令逸然後
　排𤇺結隊加竈翻營師未逾於洛源㓂已還於河曲
　此其殉國之功八也婪婪藩戎匿詐求和重違修好
　之言用許尋盟之約諸軍畢㑹是獨沉疑陳其不誠
　請以為備且曰古者諸侯相見兵衛不撤警也今敵
　人反覆未可以端拱待之乃距平凉二十里所柵為
　壁塹為壕設晉師敖前之伏脩楚臣勁後之殿練銳
　三千渉涇式遏既而升壇將㰱果以惡來聲若河翻
　勢如山進望我旗鼓驚眙而還禦侮之道既𢎞折衝
　之威亦著此其殉國之功九也良原縣間在涇隴西
　壓窮邊罹彼煙塵翦除荆棘事未經啟宻令興功遂
　發軫而遽行即建標而特起恢其制度峻以規模役
　不二旬隠然岳立乃脩廬井乃闢田疇商旅載通流
　庸偕附𤇺堠交於塞表保障連於岐右雖周築虎牢
　漢慿馬邑式遏亂畧曽何足云此其殉國之功十也
　朝廷所以降丕命策髙勲重位以崇之豐爵以榮之
　歌鍾以樂之邸宅以寜之自建中以來衛社稷之臣
　秉旄鉞之將除宰輔董閫外其孰能疇匹於此哉况
　明允豪賢勤於理要清庻以康黎獻簡恤以裕公私
　推信誠𢎞敬讓薄九賦勵三農抑浮窳之風興㢘正
　之教一年而人知禁二年而人知惠三年而人知愛
　四年而人知誦夫然又安可使懋功昭徳沉隠無聞
　也歟願聼華人篆之樂石制曰可於是耆夀荔非升
　古沙門釋僧㑹道士遊方外等千乃心萬乃口喜從
　所欲祈我筆端乃約奏章以纂成績公本姓安氏武
　威姑臧人盖黄軒帝孫降居安息髙陽王裔留宅姑
　臧僕射元魏之股肱武衛巨唐之牙𤓰世濟其貴公
　又昌明而弱嵗羇孤感於知己某某之族從駱統之
　姓鎭潼關者五年矣既申武節克建戎勲天子以敦
　淳可親誠明可信更名錫氏以昭實焉書所謂踐脩
　厥猷靈承多寵者矣若夫校功王府譔徳侯家雖馮
　異揚言已傳徽於昔嵗而吉甫作頌庻𢎞羙於今辰
　詞曰洸洸武康兮有䖍秉鉞即戎臨敵兮原火烈烈
　隊如星兮陣如雲進如流兮止如臷轉電激兮衝風
　發壊苑垣兮復宫闕既東征兮又西伐鼙鼓雄兮才
　氣傑滌昬霾兮掃妖孽河瀆清兮渭源澈功既成兮
　恩亦結倚鐵防兮賚金穴華山麓兮敷水澨惠汪濊
　兮威凛冽庻氓安兮羣盗絶舞稚童兮歌大耋城窣
　雲兮營偃月望麾幢兮想旌節樹豐碑兮頌英哲詞
　不愧兮勲不滅
　銘
古黄帝巾几銘　毋弇弱毋佹徳毋違同毋敖禮毋謀
　非徳毋犯非義　無掘壑而附丘無舍本而逐末日
　中必彗操刀必割執斧必伐日中不彗是謂失時操
　刀不割是謂失利執斧不伐賊人將來涓涓不塞將
　為江河熒熒不救炎炎奈何兩葉不去將用斧柯
漢班固封燕然山銘　鑠王師兮征荒裔勦凶虐兮截
　海外夐其邈兮亘地界封神丘兮建隆碣熈帝載兮
　振萬世
　傅毅車左銘　盧氏作車取象璣衡君子建左法天
　之陽正位受綏車不内顧塵不出軌鸞以節歩彼言
　不疾彼指不躬𤣥覽於道永思厥中
　車右銘　擇御卜右採徳用良詢納耆老於我是匡
　惟賢是師惟道是式箴闕旅賁内顧自式匪望其度
　匪愆其則越戒敦約禮以華國
　車後銘　敬其在路體貌思㳟望衡顧轂允慎兹容
　毋或好佚匪盤於遊顧省厥遺虎尾斯求昭徳塞違
　抑盈以無雖有三晉欿然若虚
周庾信秦州麥積崖佛龕銘　麥積崖者乃隴坻之名
　山河西之靈岳髙峯尋雲深谷無量方之鷲島迹遯
　三禪譬彼鶴鳴虚飛六甲鳥道乍窮羊腸或斷雲如
　鵬翼忽已垂天樹若桂華翻能拂日是以飛錫遥來
　乗杯逺至䟽山鑿洞鬱為净土拜燈王於石室乃假
　馭風禮花首於山龕方資控鶴大都督李允信者藉
　於宿植深悟法門乃於壁之南崖梯雲鑿道奉為亡
　父造七佛龕似刻浮檀如攻水玉從容滿月照曜青
　蓮影現須彌香聞忉利如斯塵野還開說法之堂猶
　彼香山更對安居之刹昔者如來追福有報恩之經
　菩薩去家有思親之供敢縁斯義乃作銘曰鎮地鬱
　盤基乾峻極石關十上銅梁九息百仞厓構千尋松
　植隂兔假道陽烏廻翼載輦疏山穿龕架嶺糺紛星
　漢廻簇光景壁累經文龕重佛影雕輪月殿刻鏡花
　堂鐫石壁闇鑿山架梁雷乗法鼓樹積天香𠻳泉珉
　谷吹塵石牀集靈眞館藏仙册府芝洞秋房檀林春
　乳水谷銀沙山樓石柱異嶺共雲同峯别雨冀城餘
　俗河西舊風水聲幽咽山勢崆峒法雲常住慧日無
　窮方域芥盡不變天宫
唐吕温三受降城碑銘　韓侯受命志在朔易北方之
　強制以全策亘漠横塞揭兹雄壁如三鬬龍躍出大
　澤並分襟帯各閉風雷俯視隂山仰看昭囘一夫登
　陴萬里洞開日晏秋盡纖塵不來時維韓侯方運神
　妙觀釁則動乃誅乃弔廓乎窮荒盡日所照天乎未
　贊不策清廟我聖耀徳罷扃北門優而柔之用息元
　元曷若完守推亡固存于襄于夷永裕後昆
宋石介擊蛇笏銘　天地至大有邪氣干於其間為凶
　暴為殘賊聼其肆行如天地卵育之而莫禦也人生
　最靈或異類出於其表為妖怪信其異端如人蔽覆
　之而莫露也祥符間寜州天慶觀有蛇妖極怪異郡
　刺史日兩至於其庭朝焉人以為龍舉州人内外逺
　近罔不駿奔於門以覲㳟莊肅祗無敢怠者今龍圖
　侍御孔公時佐幕任是邦亦隨郡刺史於其庭公曰
　明則有禮樂幽則有鬼神是蛇不亦誣乎惑吾民亂
　吾俗殺無赦以手板擊其首遂死於前則蛇無異焉
　郡刺史暨州内外逺近庻民昭然若發蒙見青天覩
　白日故不能肆其凶殘而成其妖惑易曰知鬼神之
　情狀公之謂乎然天地鍾剛正之氣在公之笏豈徒
　斃一蛇而已軒陛之下有罔上欺民先意順旨者公
　以此笏指之廟堂之上有蔽賢䝉惡違法亂紀者公
　以此笏麾之朝廷之内有諛容佞色附邪背正者公
　以此笏擊之夫如是則軒陛之下不仁者去廟堂之
　上無姦臣朝廷之内無佞人則笏之功也豈止在一
　蛇作笏銘曰至正之氣公乃能得笏之在公能破滛
　妖靈氣未竭斯笏不折正道未亡斯笏不藏惟公寳
　之烈烈其光
明孟侃鵞池銘　慶陽下鵞名池深窈窕來清漪源不
　竭兵民宜通或塞在人為千萬䙫視兹辭
　
　
　
　
　
　
　
　
　
　
　
　
　
　
　甘肅通志巻四十六
欽定四庫全書
　甘肅通志巻四十七
　　藝文
　記
唐裴度西平王李公碑記　惟天錫成命於我唐保兹
　國祚生此大傑則西平王李公其是乎不然何覆暴
　如風振槁葉戴君若鼇冠靈山横流之中一匡而定
　公諱晟字良器其先隴西人徙京兆曾祖嵩皇岷州
　刺史祖思恭皇洮州刺史贈幽州大都督考欽皇金
　吾衛大將軍隴右節度經畧副使贈太子太保代有
　名跡雄於西土公㓜好學學不為人及讀吕張孫吳
　之書慨然有經邦濟物之志未弱冠遊秦凉間元侯
　宿將見者咸器異之乾元初嘗客武都值渠豪以缺
　守搆亂殺畧平人公與所從十數騎馳而射之殪其
　為魁者餘黨遂遁冦所擄獲積如丘山公一無所取
　椎牛釃酒享士而去邦人感服具狀以聞特拜左清
　道率飾金紫將朝京師自獻方畧冦盜紛擾有土急
　賢河隴將帥相繼表用歴二府右職所至常以才謀
　為其委重累遷至光祿太常卿階爵在第一品涇原
　四鎮北庭節度都知兵馬使懸識冦態周知地形應
　變不窮有奪有予驥驟庭而莫展雲出岫而斯飛代
　宗徴以左金吾衛將軍為神䇿兵馬使屬羗蠻犯蜀
　朝廷濟師命公督禁旅絶棧道而往救焉公銜枚過
　險出賊不意連下堅壁遂誅首惡還授檢校太子賔
　客且復舊職建中二年田悦以魏叛德宗極意致討
　悉起徂征以公為神䇿先鋒都知兵馬使加御史中
　丞與河東河南等道諸軍合擊公濟河而行能以衆
　正及破洹水陣解臨洺圍轢魏屬城抵燕通邑其摧
　鋒䘐鋭皆先羣帥而勩力焉遙拜左散騎常侍兼御
　史大夫厥功未成聞賊泚肆逆皇居失守西嚮慟哭
　載馳載驅行及代北授檢校工部尚書充神䇿行營
　節度公提孤軍募散卒拊循訓勵以達行在值懐光
　中叛大駕再遷加檢校右僕射餘如故尋轉左僕射
　同平章事兼京兆尹神䇿軍京畿鄜坊節度觀察管
　内及商華等州副元帥公固守渭城決平秦壘調食
　制用先發我私捐甘攻苦皆自我始每一言一誓聲
　淚俱發勇夫義士感而使之蔑不濟矣時自雍而東
　延於汝洛震於河汴所在征鎮亂掠相從公介巨盜
　之間使聲援斷絶立成師之法致號令嚴肅蒐補十
　旬指揮一舉乘墉壑而通軌道磔梟獍以清宫禁俾
　九市三條無輟肆之驚無秋毫之犯羽書速告鑾輅
　爰歸廓氛祲為祥光攄憂憤為喜氣詩曰允矣君子
　展也大成斯之謂歟考古視今論功稱忠者多矣若
　至危而安至難而易卓犖跨邁如公莫儔拜司徒兼
　中書令俄以兇孽未寧邊防猶警岐下任重乃以本
　官兼鳳翔尹鳳翔隴右節度觀察使及四鎮北庭涇
　原等州副元帥改封西平郡王加食邑實封至一千
　五百戸公名懾遐方政和蕃部始至而生植少安而
　訓齊逮四載賦輿十倍其初會詔入輔拜太尉中樞
　如故或謂公勲望已髙寵渥已極宜從容頤養稍稍
　遜避公曰不然人臣外則盡力内則盡心若止偷榮
　孰為且哲故每承帷幄之間則言咈無隱理奪不回
　大指以東夏可平西陲可復或已行而事終不顯或
　未用而身遽不遺以貞元九年八月四日薨於位春
　秋六十七德宗撫几哭於寢次自都邑達關畿無士
　庶無老㓜皆發哀相弔則曩時安人戢兵之德可謂
　浹於元元之骨髓矣明贈太師賻賵加等以其年十
　二月十六日葬於髙陵縣奉正原鄭國夫人杜氏祔
　焉自捐寢至安宅皆上所辦䕶中貴反覆萬情所奉
　如不及焉嗚呼以公之靖難扶傾不言所利雖存殁
　極位始終殊禮而天意若曰其福享未至故迤延於
　後有子曰愿故檢校司空河中節度等使贈司徒五
　列雄鎮三為上公曰聰故光祿司主簿曰揔故太子
　中允贈兵部郎中曰懸左神武大將軍贈洪州都督
　曰恕故光祿卿贈右散騎常侍曰慿故右威衛大將
　軍曰憲檢校左散騎常侍嶺南觀察等使進因貴胄
　達以善政曰愬故檢校左僕射同中書門下平章事
　贈太尉克廣前脩仍執醜逆曰懿故渭南尉曰聽檢
　校司徒義成軍節度使統戎安俗是以似之曰惎右
　羽林將軍曰慇嵐州刺史並地勢吏用兼而有焉粤
　太和元年秋七月聽拜疏上言以公之徽烈則御製
　碑文於渭川矣以公之風度則詔命圖形於靈臺矣
　惟大其丘隴鬱彼松檟望有祁山之象拜無峴首之
　碑將刋貞石式表幽隧乃命臣度稱代言詩其詞曰
　建中季年大盜忽焉皇輿避冦狩於梁川顧謂太師
　汝才汝畧將威致討必殄冦虐太師泣奉捐軀誓衆
　度其成城可以利用赫矣墉壑傅於牆垣手搏足踦
　如衝如援一鼓而破一麾而奔掃清宫闈刷蕩妖昏
　我師涖止我令行矣都人不知己事方喜飛章告慶
　飭駕言旋鴻烈耀古讙聲動天車服之錫河山之誓
　九命而俯一心若厲俾侯於岐阜安邊陲藩政既成
　衮職攸宜嶽降帝賚矢言危詞我后嘉猷我躬何為
　道直氣和勞謙終吉福履所綏未至萬一上天不惠
　厚穸遄歸垂裕流光用延恩暉翼子承家將壇台席
　繼立竒功代傳休績聽與伯仲永懐髙蹤請於朝廷
　表是丘封帝曰孝哉胡可不從宣我祖之丕業繄爾
　父之嘉庸乃詔作銘以觀億齡
　韓愈故相國權公碑　上之元和六年其相曰權公
　諱德輿字載之其本出自殷帝武丁武丁之子降封
　於權權江漢間國也周衰入楚為權氏楚滅徙秦而
　居天水畧陽苻秦之王中國其臣有安丘公翼者有
　大臣之言後六世至平凉公文誕為唐上庸太守荆
　州大都督長史焯有聲烈平凉曾孫諱倕贈尚書禮
　部郎中以藝學與蘓源明相善卒官羽林軍錄事參
　軍於公為王父郎中生贈太子太保諱臯以忠孝致
　大名去官累以官徴不起追諡貞孝是實生公公在
　相位三年其後以吏部尚書授節鎮山南年六十以
　薨贈尚書左僕射諡文公公生三歲知變四聲四歲
　能為詩七歲而貞孝公卒來弔哭者見其顔色聲容
　皆相謂權氏世有其人及長好學孝敬祥順貞元八
　年以前江西府監察御史徴拜博士朝士以得人相
　慶改左補闕章奏不絶譏排姦倖與陽城為助轉起
　居舍人遂知制誥凡撰命詞九年以類集為五十巻
　天下稱其能十八年以中書舍人典貢士拜尚書禮
　部侍郎薦士於公者其言可信不以其人布衣不用
　即不可信雖大官勢人交言一不以綴意奏廣歲所
　取進士明經在得人不以員拘轉戸兵吏三曹侍郎
　太子賔客復為兵部遷太常卿天下愈推為鉅人長
　德時天子以為宰相宜參用道德人因拜禮部尚書
　同中書門下平章事公既謝辭不許其所設張舉措
　必本於寛大以幾教化多所助與維匡調娛不失其
　正中於和節不為聲章因善與賢不矜主已以吏部
　尚書留守東都東方諸帥有利病不能自請者公常
　與疏陳不以露布復拜太常轉刑部尚書考定新舊
　令式為三十編舉可長用其在山南河南勤於選付
　治以和簡人以寧便以疾求還十三年某月甲子道
　薨於洋之白草奏至天子痛傷為之不御朝郎官致
　贈錫官居野處上下弔哭皆曰善人死矣某年某月
　日葬於河南北山在貞孝東五里公由陪屬升列年
　除歲遷以至公宰人皆喜聞若己與有無忌嫉者于
　頔坐子殺人失位自囚親戚莫敢過門省顧朝莫敢
　言者公將留守東都為上言曰頔之罪既貰不竟宜
　因賜寛詔上曰然公為吾行諭之頔以不憂死前後
　考第進士及廷所䇿試士踵相躡為宰相達官與公
　相先後其餘布處臺閣外府凡百餘人自始學至疾
　未病未嘗一日去書不觀公既以能為文辭擅聲於
　朝多銘卿大夫功德然其為家不視簿書未嘗問有
　亡費不偫餘公娶清河崔氏女其父造嘗相德宗號
　為名臣既葬其子監察御史璩纍然服喪來有請乃
　作銘文曰權在商周世無不存滅楚徙秦嬴劉之間
　甘泉始侯以及安丘詆訶浮屠皇極之扶貞孝之生
　鳳鳥不至爵位豈多半塗以税壽考豈多四十而逝
　惟其不有以惠厥後是生相君為朝德首行世祖之
　文世師之流連六官出入屏毗無黨無讐舉世莫疵
　人所憚為公勇為之其所競馳公絶不窺孰克知之
　德將在斯刻詩墓碑以永厥垂
　卻昻岐邠涇寧四州八馬坊頌碑　垂象者元上昭
　乎天廏天駟體元者聖下列乎庾人校人驥稱其德
　亦已遠矣願言馬之志曾有意乎粤若乾道為良坤
　元利牝駒從渥水駿發中廬屈産貴其能鳴雁門多
　其美脊豈止宗生冀北功施汧西而已哉自相士運
　其天機孫陽明其骨性夫賛涖其前後許衛評其色
　毛悲伐任其股膺寒管議其唇齒麻朝訿其頰頦女
　厲辨其目眸昔軒轅得之過寒門穆滿得之遊崑崙
　周王得之平東鄰漢帝得之定西秦我髙祖得之四
　方至我開元得之五輅備敢問毛蟲三百六十其誰
　力多於是乎夏殷以還經傳莫紀周制廏馬始頒厥
　官凡十二閑馬三千四百五十六始皇吞并宇内六
　萬騎之國馬盡歸秦漢武大脩甲兵崇飭戰馬至四
　十萬匹是多乎哉自魏及隋天下騷動勞疲死轉數
　不足徴我有唐之新造國也於赤岸澤僅得牝牡三
　千匹命太僕張萬歲傍隴右馴字之四十年間孳息
　成七十萬六十匹屬張氏替職圉師敗官馬之教駣
　日失其序逮開元初惟得二十四萬匹至十九年復
　成四十四萬匹今之盈縮亦不甚過上耕籍之明年
　命我邠公典斯馬政公齊其飲食視其良駑廥芻庌
　凉網惡去害天子以公有伯翳宜生之德爰錫土田
　日磾圉養之功真堪宰相即召公入掌三事外司百
　揆調餁鼎實緝熙帝繇夷吾果理於髙徯咎單諶暢
　於伊尹帝曰若予邠之後亮采惠疇僉曰元祐帝曰
　俞咨祐汝作小司空兼孜牧圉李公言成允令才實
　允宗恪居本朝能率大戞載習載步□之秣之疏穢
　鎮浮受劑聽訟匪燒匪剔斯馬斯材荷天之寵未可
　涯也判官尚乘奉御長孫朂壽安尉賀蘭弼華隂主
　簿常冀並心懸規鏡家韞賜書投刃靡全應機立斷
　侣昌門之驂乘行翼聖僊偕子况之能官坐登卿相
　有原迓浦非大而何雅所謂愷悌君子干祿愷悌信
　矣先是國家以岐山近甸豳土晚寒寧州壤甘涇水
　流惡澤茂豐草地平鮮原當古公走馬之郊接非子
　犬丘之野度其四境分署八坊其五在岐其餘在三
　郡保樂第一蘓忠主之甘露第二劉義尸之南普潤
　第三田敬董之北普潤第四邵業監之岐陽第五李
　行守之太平第六馬慶尹之宜祿第七曾叡領之安
　定第八李仙正之八人者或折衝禦侮或果毅嫻兵
　射御不違始終惟一又命朝散大夫都苑總監韋績
　總以統之韋公敢行利物克壯遠猷悉心效官盡瘁
　事國口授諸吏躬親百為攻特執駒禁􁒸驅䗽撫龢
　趣馬慰薦扈人陳損益以示其方明賞罰以防其慢
　立封凖以程其課均衆寡以節其宜告之以畏威申
　之以誘掖曰善而筐􁎲□而瓔纕除而兹翦而葢偕
　當循爾職制無使我馬元黄抱公絶私匪怒伊教君
　子曰韋公之􁑔下如此欲辭福祿得乎人從話言馬
　賴調豢將蕃其類必謹其初故春祭房星尊祖也夏
　祭先牧尚養也秋祭馬社敬乘也冬祭馬步存神也
　然後時其出入偵其肥羸一其種性殊其皁櫪旌别
　淑慝無相奪倫試言夫名且曰獻狀其名則汗血山
　子桃驂綠耳金喙騰黄騶吾吉光蒲梢啓服野糜娥
　鹿白蟻鷄斯蜚鴻母兒遺風腰褭兹白鐡離項王之
　騅符主之騧桓氏之驄晉侯之駮魏公絶影唐國驌
　驦劉之的顱吕之赤兎其狀則八尺之䮅七尺之騋
　六尺之駮三尺之果下文臂花肩隂唇白顛握蜿作
　足昆蹄素懸縞形如練紫目如電有䮾有騱有􁞏有
　驠隲騇異羣驪騵亦分散如摛錦聚若屯雲若廼審
　其容貌觀其尾鬛司其正骨鑑其回毛膺為宜桀肘
　為咸陽幹為茀方背為閼光水火又明城郭又張逸
　躍翹陸䟃𧽼跼顧陞巚齕草降阿飲沱騤而翔馺而
　走如龍如彪或寢或吪驫至特立仰鳴俯噴威儀變
　態不可談羣田事既昭軍容大備有馬如此何憂乎
　兵由是判官長上果毅都尉成公雅貞尹承順兼諸
　寮吏及四郡齊人八方長戸因雜然相與謀曰天子
　亭育我邠公覆露我李公司牧我韋公噢休我君臣
　同德其利溥哉若不毛舉數事指牧大較雖𨽻圉之
　後將不食其餘且保樂者隋石門馬坊也其舊制偪
　狹多歴年所棟折榱摧隤牆填塹甘露先置在九成
　苑外土良薦美不逮苑中今兹數公得請於帝有詔
　令新保樂徙甘露所云剏葺許用正錢今則量抽掌
　閑供飼國馬數内商𣙜納其資課迴給工人計一歲
　省庫錢七百貫有竒以約財禆國其利一也甲令曰
　諸坊馬每年四月十一日停料野放今則以三月中
　候陽崖墳盈春草先長使停稾穀俾逐川原計一歲
　減菽粟四千石箕杆三萬圉徯來年之用以隨時預
　蓄其利二也八坊營田一千二百三十餘頃析置十
　屯密邇農家悦來租墾王在京邑則税其生芻天旋
　洛師乃藏厥嘉實歲中收貯二萬五千石新蒸倍之
　以安甿盡地其利三也又緣馬所須羈絆翦刷鬴鑊
　畚箒油藥灌劀之物乂疀滌除之器比年皆旁勞州
　縣長度公錢誅求無時不給其用寖以承弊人多懼
　憂今則權差夫丁率自采造成二萬六千五百三十
　石升枚具歲中省百姓供費三千貫以柅煩激惰其
　利四也内廏馬每年有瘠者病者老者疲者擇其不
　任者以頒諸坊則必餧之艾之行之節之俟其跳梁
　俟其充腯而後入之以内癯起廢其利五也是五者
　有仁人焉有正政焉何獨師古始為成憲則知從邠
　公之教可以阜從李公之法可以經從三判官之幹
　蠱可以事事無留從韋公之□䛐可以孜孜不怠古
　者有勞於國則紀之有功於人亦紀之里克賦在坰
　之頌燕公篆監收之作吾從二史臣之後安敢墜於
　斯文其詞曰天生乘玉兮德山陵澤馬於阜兮屢惟
　休至徴君命臣力兮庶績其凝八坊載就兮畢來斯
　昇岐山之下兮田疇好涇水之將兮多媺草繚垣墉
　兮積芻稾天馬來兮從東道羣紫鷰兮駢綠蛇骨象
　竒兮歸帝家毛御風兮蹄踐雪舉籋雲兮低噴沙既
　伯既禱兮無災害有駜有容兮真沛艾縞身朱鬛兮
　又白顛睨影長鳴兮聲造天今安匹兮龍為友吾君
　馭兮夀千年
宋范仲淹寧州狄梁公廟記　天地閉孰將闢焉日月
　蝕孰將廓焉大厦仆孰將起焉神器墜孰將舉焉巖
　巖乎克當其任者惟梁公之偉歟公諱仁傑字懐英
　太原人也祖宗髙烈本傳在矣公為子極於孝為臣
　極於忠忠孝之外掲如日月者敢歌於廟中公嘗赴
　并州掾過太行山顧瞻河陽見白雲孤飛曰吾親在
　其下久而不能去左右為之感動詩有陟岵陟屺傷
　君子于役弗忘其親之深吁嗟乎孝之至也忠之所
　由生乎公嘗以同府掾當使絶域其母老疾公謂之
　曰奈何重太夫人萬里之憂詣長史府請代行時長
　史司馬方眦睚不協感公之義歡如平生吁嗟乎與
　人交而先其憂况君臣之際乎公為大理丞決諸道
　滯獄萬七千人天下服其平武衛將軍權善才坐伐
　昭陵栢髙宗命戮之公抗奏不却上怒曰彼致我不
　孝左右矚公令出公前曰陛下以一樹而殺一將軍
　張釋之所謂假有盜長陵一抔土則將何法以加之
　臣豈敢奉詔陷陛下於不道帝意解善才得恕死吁
　嗟乎執法之官患在少恩公獨愛君以仁何所存之
　遠乎髙宗幸汾陽宫道出妬女祠下彼俗謂盛服過
　者必有風雷之災并州發數萬人别開御道公為知
　頓使曰天子之行風伯清塵雨師洒道彼何害哉遽
　命罷其役又公為江南巡檢使奏毁淫祠千七百所
　所存惟夏禹泰伯季子伍員四廟曰安使無功血食
　以亂明哲之祠乎吁嗟乎神猶正之而况於人乎公
　為寧州刺史能撫諸夏郡人紀之碑及遷豫州會越
　王亂後緣坐七百人籍沒者五千口有使促行刑公
　緩之密表以聞曰臣言似理逆人不言則傷陛下好
　生之意既成復毁意不能定彼咸非本心惟陛下矜
　焉有詔貸死流於豐州道過寧州之舊治父老迎而
　勞之曰我狄使君活汝輩耶相攜哭於碑下齋三日
　而去吁嗟乎古謂民之父母如公則過焉斯人也死
　而生之豈父母之能乎時宰相張光輔率師平越卒
　之亂將士貪暴公拒之不應光輔怒曰州將忽元帥
　耶對曰公以三十萬衆除一亂臣彼脅從輩聞王師
　來棄城而降者萬計公縱暴兵殺降以為功使無辜
　之人肝腦塗地如得上方斬馬劍加於君頸雖死無
　恨光輔不能屈奏公不遜左遷復州刺史吁嗟乎孟
　氏有言威武不能屈是為大丈夫其公之謂乎公為
　地官侍郎同鳳閣鸞臺平章事為來俊臣誣搆下獄
　公曰大周革命萬物維新唐室舊臣甘從誅戮因家
　人告變得免死貶彭澤令獄吏嘗抑公誣引楊執柔
　公曰天乎吾何能為以首觸柱流血被靣彼懼而謝
　焉吁嗟乎陷穽之中不義不為况廟堂之上乎契丹
　陷冀州起公為魏州刺史以禦焉時河朔震動咸驅
　民保郛郭公至下令曰百姓復爾業冦來吾自當之
　敵聞風而退魏人為之立碑未幾入相請罷戍疎勒
　等四鎮以肥中國又請罷安東以息江南之饋輸識
　者韙之北兵再冦趙定間公出為河北道元帥敵退
　就命公為安撫大使前為敵人所脅從者咸逃散山
　谷公請曲赦河北諸州以安反側朝廷從之吁嗟乎
　四方之事知無不為豈虚尚清談而已乎公在相日
　中宗幽房陵則天欲立武三思為儲嗣一日問羣臣
　可否衆皆稱賀公退而不答則天日無乃有異議乎
　對曰有之昨陛下命三思募武士歲時之間得數百
　人及命廬陵王代之方數日之間應者十倍臣知人
　心未厭唐德則天怒令䇿出又一日則天謂公曰我
　夢雙陸不勝者何對曰雙陸不勝宫中無子也復命
　䇿出又一日則天有疾公入問閣中則天曰我夢鸚
　鵡雙趐折者何對曰武者陛下之姓相王廬陵王則
　陛下之羽翼也是可折乎時三思在側怒發赤色則
　天以公屢言不奪一旦感悟遣中使密詔廬陵王矯
　衣而入人無知者乃召公坐於簾外而問曰我欲立
　三思羣臣無不可者惟俟公一言從之則與卿長保
　富貴不從則無復得與卿相見矣公從容對曰太子
　天下之本本一搖而天下動陛下豈以一心之欲輕
　天下之動哉太宗百戰取天下授之子孫三思何與
　焉昔髙宗寢疾令陛下權親軍國陛下奄有神器數
　十年又將以三思為後如天下何且姑與母孰親子
　與姪孰近立廬陵王則陛下萬歲後享唐之血食立
　三思則宗廟無祔姑之禮臣不敢愛死以奉制陛下
　其圖焉則天感泣褰簾使廬陵王拜公而謂曰今日
　國老與汝天子公哭仆地則天命左右起之拊公背
　曰豈朕之臣社稷之臣也已而奏曰還宫無儀孰為
　太子復置廬陵王於龍門備禮以迎中外大悦吁嗟
　乎定天下之業斷天下之疑其至誠如神雷霆之威
　不得而變乎則天嘗命公擇人公曰欲何為曰可為
　將相者公曰如求文章則今宰相李嶠蘓味道足矣
　豈文士齷齪思得竒才以成天下之務乎曰此朕之
　心也公曰荆州長史張柬之真宰相才誠老矣一朝
　用之尚能竭其心乃召拜洛州司馬他日又問人於
　公對曰臣前言張柬之雖遷洛州猶未用焉改秋官
　侍郎及召為相果能誅張易之輩返正中宗復則天
　為皇太后吁嗟乎薄文華重才實其知人之深乎又
　嘗引拔桓彦範敬暉姚元崇等至公卿者數十人公
　之勲德不可殫論有議論數十萬言李邕載之别傳
　論者謂松栢不夭金石不柔受於天焉公為大理丞
　抗天子而不屈在豫州日拒元帥而不下及居相位
　果能復廢主以正天下之本豈非剛正之氣出乎誠
　性見於事業時優游縉紳之中顛而不扶危而不持
　者亦何以哉仲淹謁公之祠而述焉且系之曰商有
　三仁弗救其滅漢有四皓正於未奪嗚呼武暴如火
　李寒如灰何心不隨何力可回我公哀傷拯天之亡
　逆長風而孤鶱遡大川以獨航金可革公不可革孰
　為乎剛地可動公不可動孰為乎方一朝感通羣隂
　披攘天子既臣而皇天下既周而唐七世發靈萬年
　垂光噫非天下之至誠其孰能當
　張載大順城碑　記曰兵久不用文脩武縱天警我
　宋羗蠢而動恃地之彊謂兵之衆傲侮中原如撫而
　弄天子曰嘻是不可捨養姦縱殘何以令下講謨於
　朝講兵於野鍖刑斧誅選付能者皇皇范侯開府於
　慶北方之師坐立以聽公曰彼羗地武兵勁我士未
　練宜勿與競當避其彊徐以計勝吾視塞口有田其
　中賊騎未近卯横午縱余欲連壁以禦其衝保兵儲
　糧以俟其窮將吏曹掾軍師走卒交口同辭樂賛公
　命月良日吉將奮其旅出卒於營出器於府出幣於
　帑出糧於庾公曰戒哉無敗我舉汝礪汝戈汝鑿汝
　斧汝干汝誅汝勤汝與既戒既嚴遂及城所索木箕
　土編繩奮杵敵騎之來百十其伍自朝及晨衆積我
　倍公曰無譁是亦何害彼姦我乘及我未備勢雖不
　敵吾有以恃爰募强弩其衆累百依城而陣以堅以
　格戒曰謹之無鬭以力去則勿追罷我以役賊之逼
　城傷死無數莫大我加因潰而騖公曰可矣我功汝
　全無怠無遽城之惟堅勞不累曰池埤以完深以如
　泉巋焉如山百萬雄師莫可以前公曰濟矣吾議其
　旋擇士以守釋民而遷書勞賞才以斂以筵圖列而
　上薦聞於天天子曰嗟我嘉汝賢錫號大順因名其
　川于金于湯保之萬年
　陶穀王母宫碑記　祭法曰法施於人則祀之辨方
　之為法制也不亦大哉神有所職足以垂訓者孰可
　闕焉按爾雅觚竹北戸西王日下謂之四荒王母事
　蹟其來久矣名載方䇿理非語恠西周受命之四世
　有君曰穆王享國五十載乘八駿宴瑤池捧王母之
　觴乃歌黄竹西漢受命之四世有君曰武帝享國亦
　五十載期七夕會甘泉降王母之駕遂薦仙桃周穆
　之觀西極也濯馬潼飲鵠血踐巨蒐之國乃升弇山
　故汲冡有穆天子傳漢武之禱靈境也祀雍畤幸朝
　那立飛廉之館以望𤣥圃故樂章有上之回曲嗚呼
　湘靈鼔瑟虞舜二妃也黄姑有星天河織女也或楚
　詞所傳或巫咸所記猶能編祀典配嚴祠簫鼓豆籩
　預四時之享犧牲玉帛陪百神之祭豈若王母為九
　光聖媛統三清上真佩分景之玉劍納瑤瓊之鳳舄
　八琅仙璈以節樂九色班驎而在馭嘯詠則海神鼓
　舞指顧則岳靈奔走輔五帝於金闕較三官於綘河
　位冠上宫福流下土則回中有王母之廟非不經也
　年祀寖遠棟宇隳壊壇欹杏朽蔽荆棘於荒庭井廢
　禽亡噪烏鳶於古壘物不終否崇之在人太師清河
　公受脤建牙三臨安定軍功政事紀在旂常是邦也
　壓涇水之上游控西羗之右地土宜菽麥俗習騎射
　撫之有道則風能偃草馭之非理則水亦覆舟中權
　失政不可一日而處矧三鎮乎歲戊辰春二月公介
　圭入覲天子設庭燎以延之奏肆夏以寵之臨軒絶
　席以綏懐大輅繁纓而錫命禮成三接詔還舊鎮公
　既旋所理來謁靈廟齋莊有感肸蠁如答申命主者
　鳩工繕脩薙蔓草於庭除封植嘉樹易頺簷於廊廡
　締搆宏材丹青盡飾於天姿黼藻增嚴於羽帳雲生
　畫棟如瞻西土之遙水閲長川若訝東溟之淺容衛
　既肅精誠在兹何須玉女投壺望明星於太華瑤姬
　感夢灑暮雨於陽臺合徴㓜婦之辭庶盡上真之美
　穀也學非博古才不逮時論思謬冠於詞臣叙事敢
　踰於實錄久直金鑾之殿視草無功强窺朱雀之窗
　偷桃知愧頌曰崑崙之墟崦嵫之下戴勝蓬髮虎豹
　為伍是耶非耶怪哉王母丹臺命駕七夕為期雲軿
　鳳輦劍珮光輝倩兮盼兮穆若仙姿宅元都兮如彼
　降漢宫兮若是奚靈聖之多端駭變化之神異考山
　經與竹書故兩留於前事山之巔兮水之湄奠玉斝
　兮薦金徽白雲零落歸何處黄竹摧殘無一枝撫弇
　山之舊石紀涇水之仙祠
元潘昻霄窮河源記　河源在吐蕃朶甘斯西鄙有泉
　百餘泓或潦水沮洳渙散方可七八十里且泥弱不
　勝人跡近觀弗克傍立髙山下視燦若列星以故名
　鄂端諾爾譯言星宿海也羣流奔湍近五七里滙二
　巨澤名鄂楞諾爾自西徂東連屬吞噬廣輪馬行一
　日程迤邐東騖成川號齊必勒河二三日程水西南來
　名伊爾齊合齊必勒三四日程水南來名呼蘭又水東
　南來名伊拉齊合流入齊必勒其流寖大始名黄河然
　水清人可涉又一二日岐裂八九股名伊遜鄂羅木譯
　言九渡通廣六七里馬亦可渡又四五日程水渾濁
　土人抱革囊乘馬過之民聚部落糾集木幹象舟傅
　毛革以濟僅容兩人繼是兩山岐束廣可一里二里
　或半里深莫測矣朶甘斯東北鄙有大雪山名伊拉
　瑪博囉　其山最髙譯言騰格哩哈達即崑崙也山腹
　至頂皆雪冬夏不消土人言遠年成氷六月見之自
　八九股水至崑崙行二十六日程河行崑崙南半日
　程既又四五日程至地名庫濟及克特二地相屬又
　三日地名哈喇伯勒齊爾四達之衝也多冦盜有官
　兵鎮防崑崙迤西人簡少多處山南山皆不穹峻水
　亦散漫獸有犛牛野馬狼狍羱羊之𩔖其東山益髙
　地亦漸下岸狹隘有狐可一躍而越之處行五六日
　程有水西南來名納琳哈喇譯言細黄河也又兩日
　程水南來名竒爾穆蘇二水合流入河河北行轉西
　至崑崙北二日程地水過之北流少東又北流入河
　半月程至歸德州地名必齊勒始有州治官府州𨽻
　河州置司吐蕃等處宣慰司所轄又四五日程至積
　石州即禹貢積石云
明徐蘭鎮遠橋記　維明既受命威德遠加道通西域
　蘭州古屬金城郡距河為城河故有津控扼衝要洪
　武四年宋國公奉命西征守禦指揮僉事趙祥去城
　西一里許造浮橋以濟師師還遂撤弗用又四年魏
　國公帥師定地置西凉西寧莊浪諸衛仍去城西約
　十里造橋以通往來給饋餉因而弗革名曰鎮遠然
　河流悍急堤壖弗固咸謂非久遠計又十年蘭州衛
　指揮相城西北河水少緩擬改置橋近且易守詢諸
　父老以為古之金城闗在焉謀諸同僚僉以為允某
　月某日圖上形勢陜西都指揮使轉聞制若曰可爰
　於六月内鳩工明年春二月氷解齋袚率僚屬䖍祀
　於神協心齊力某日橋成士民咸請文以紀成績按
　漢史趙充國初擊西羗遣三校啣枚夜渡即營陣以
　防衝突時則橋未造也逮上方畧其一以為治道橋
　以制西域信威千里從枕席上過師是橋之利涉自
　古而然今祗承上命屏翰藩維乃能以古良將自期
　躬督吏士決意改作造舟二十有八常用二十有五
　河漲則用其餘以廣之毎舟相去一丈五尺上流定
　以石鼈如舟上加板欄楯兩旁以衛行者橋南北岸
　各樹鐡柱一木柱六繫鐡鎖大繩貫橋令相屬隨波
　升降帖若坦途橋之南去城八十歩新築小城延袤
　數丈中置門以詰行旅城上建樓東偏剏公廨凡若
　干橋門西偏剏祠宇以奉河神橋之北因山為城延
　袤百餘丈東西置門悉建樓其上又剏壽亭侯祠制
　度一一各適其宜嗟夫大河沄沄天險莫逾舟梁横
　亘徑接康衢棟宇翬飛照耀丹碧雉堞環繚隠約蔽
　虧誠邊徼要津千古之偉觀也諸葛武侯有曰治世
　以大德不以小惠若斯橋者其可謂上昭聖天子威
　德下以康濟斯人者乎夫善作者必藉夫善繼善始
　者必賴夫善終若是橋也諮謀之詳審規度之宏深
　財用之完美將事之勤恪作始之善謀蔑以加矣歲
　月滋久風水撼頓葺理敝漏必賴後人承繼之重敢
　因士民之請為之紀其始末俾鋟於石以垂不朽庶
　嗣事者之有所徴焉
　黄諫蘭州衛哨馬營記　正統十二年四月初六日
　丁酉都閫李公奉命築哨馬營堡於河北大岔口越
　十有四日工完二十又二日癸丑大合衛縣之官屬
　將校熊羆之士及邑人之老稚以落之軍民和會闐
　郭溢郛既卒事其邑之官僚士庶咸以此為禦邊之
　重務不可不紀其歲月乃致書於予請為之記予邑
　人也既受命不敢辭其詞曰粤維臯蘭乃古金城郡
　西控大河素稱雄鎮大河之北有山嵲嶫環衛列峙
　下瞰廣川既平且曠通乎絶塞不毛之地介乎西境
　大夏之墟迢遞綿邈來通斯邑冦賊往來必經乎是
　然其形勢險隘允為阨塞聖天子在位之十年以是
　為重鎮命公守此單車來臨遂相其土地用是規畫
　逮次年之冬請於朝今年春申命陜西藩臬之司乃
　往偕公相其地宜集工庀材經之營之人皆樂趨不
　曰而就崇墉接漢髙壘連雲邊備以固邑居以寧控
　扼險要束制咽喉斯為重事大莫是舉天子之武惟
　公是布天子之文惟公是宣山勢巍巍河流渾渾天
　子萬年邦國永安乃伐山石刻之日月尚俾來者知
　作之所始
　婁謙平凉利民渠記　陜之平凉郡治東抵涇州有
　平衍壤地廣袤數百里而涇河之水實經流其間引
　以津灌則土田膏液年穀可擬豐登尚何熯旱之足
　恤乎特圖志所載故無渠埭而居人習以成俗舉目
　前湞閼之水則信其奔流置為棄物凡有播種歲率
　仰給於天天雨及時則坐享有年一遇魃虐流行則
　計無所施不但距河入深之地不霑其利雖夾河兩
　岸之間亦不䝉餘波之潤局蹙告災之外惟束手待
　斃而已歴千百載間竟無興念於此而倡之者成化
　甲辰歲夏秋不雨屬歲大祲侍御史中丞南舒鄭公
　時實受簡命重託鎮撫關中嘗符移六道周諏民隱
　興堰淢以佐耕至冬會卭僰有警告變日急上命版
　曹亞卿媯川李公衍畀以節鉞之寄越今年乙巳春
　推轂入境内即檄龥守臣疏決河渠以勸農事其弭
　災興利之心葢與中丞公不謀而自同也僉憲陽城
　李君經分道關西首以所部平凉之地論列請命二
　公曰急圖之勿後也憲使延平羅君明時與聞之亦
　力賛興事維時李君續食平凉敦琢官屬荒度土功
　適郡之豪右强梁齟齬百出君則不暇顧恤毅然調
　役屬工始自府治城北瀹暖泉以灌蔬圃而官民賴
　之繼分引涇水五里舖至東二十里舖為一渠楊家
　磨抵四十里舖為四渠袁家莊至七十里舖為二渠
　迤東至九十里舖北引涇水一渠南引金龍池白水
　驛河二渠合流花家庄東行三十里逾平凉境連亘
　開一大渠又流四十里抵涇州城西會汭入涇官路
　之南渠不可通乃疏百泉王村等溝析為七渠涇河
　之北河岸漸髙又疏金池瓦窰等溝析為六渠州城
　西引汭水幫城北析東山下䕃注附郭田園獨令成
　渠汭迤西至崇信縣界散引河子楮家等溝别為一
　十一溝州城之東地髙河下難於築堰𨽻南山者引
　木家溝至范家溝作一十五渠𨽻北山者引路家溝
　至白水溝作為一十一渠合而計之以渠則六十有
　二以道里幾二百里許以溉田則三千頃有竒也渠
　之制深十五六尺淺者亦居其五之四廣六七尺窄
　者亦居其三之二長短大率不齊惟視水力所至故
　不限於丈尺也渠當路衢則就渠身􁝠土剜通為梁
　以便行旅又揵石刋木架水槽以接不通壘堰壩以
　固河防始事於是歲三月之朔民歡趨之百日而告
　成部吏工匠皆無所預惟拱手以受李君成算而已
　未幾亞卿公按節平凉因命之曰利民渠於是渠水
　衍溢土脈漸漬來牟獲收成之望秋田遂長養之天
　其功甚大而費則省使非亞卿中丞發端開示於前
　憲使君慫慂於成則李君規撫綜理之密亦將遏佚
　而弗章矣又况穹壤間利民盛事秘久不發必有神
　物以撝䕶之者失此機會抑不知當幾何出以建萬
　年無窮之澤也有司礱石請記其事予惟此渠之功
　州郡利戸與凡往來目擊之人固已頌而歌之宜不
　待記而顯且二公當此兵殣之日分閫鎮靜決䇿如
　流非獨烽堠烟消邊徼安堵而八郡垂亡所賴以全
　活者動以萬衆水利之興又特其一事也姑以志其
　本末以告後之長民者使知成之不易如此相與維
　持而增葺之是固二公之心抑亦羅君李君之志也
　遂書為記
　王華甘肅行太僕寺記　甘肅古河西諸郡地交戎
　虜之區距京師數千里至明洪武二十四年始置行
　都司於此以𨽻甘肅諸衛所三十年復建行太僕寺
　設官以綜理馬政而諸衛所亦𨽻焉然官之名位視
　京秩雖同而力勢反出連帥郡守下故士之勇於功
　名者率不樂居是職至或以老疾棄去由是視廨宇
　如逆旅之視邸舍不特人無固志政亦因之以弛人
　與政而交病其來非一日矣孰肯以補敝興廢為己
　任哉𢎞治八年皇上明見萬里知馬政之弛由於官
　之不舉其職特詔所司慎選材賢以居而廷章田美
　遂以治襄陽乾州有聲獲與簡擢適都憲周公按節
　於兹宣上德以柔遠人嚴憲度以貞百辟脩戎政靖
　夷魯以安固疆圉撫治之暇詢視寺署見其棟宇摧
　壓垣墉頹圮心甚病之遂慨然以脩建為己任廼會
　計公私羡利貿羣材召衆工易朽敝以堅良治殘毁
　為完固其中為前堂五間後亦如之其左為主簿㕔
　三間右亦如之為廊房翼於東西者各五間為重門
　蔽於其前者各三間并脩葺廨舍之可依棲者總計
　其成共五十餘間外内周匝公私輯寧由是官有常
　宇吏有定居不特數十年之廢墜至是聿興而昔之
　弛政亦因之畢舉人與政而交理固都憲公經營謀
　度之功而董功役按度程以迄於成田美則尤有勞
　焉公昔旬宣於浙於汴汴浙人至於今思之不置顧
　予亦浙人而廷章昔為御史與予比鄰相知復稔義
　不容虚其請遂為記之
　楊一清巡撫陜西都察院題名碑　今天下藩省重
　地朝廷勅遣内臺重臣以臨涖之謂之巡撫巡撫之
　職凡有司政務若錢穀士馬若刑名若賦役農桑水
　利之𩔖悉聽剸裁文臣自方伯監司武臣自連帥偏
　裨而下咸奉法令遵受約束事有益於兵民得承制
　以便宜從事不拘文法焉可謂重矣陜西古稱秦中
　天府四塞之國内領八郡綿亘數千里北接沙漠西
　控羗戎為四方根本樞要之地若延綏寧夏甘肅三
　鎮雖俱宿重兵各有内外重臣仗節握符開府其地
　然饋餉供億率仰給内郡至於屯戍之兵統領之將
　多自陜西調遣三鎮不得專焉是其為任又非他省
　巡撫比矣凡巡撫闕人吏部請於上於廷臣及方嶽
　中舉才行素著者二人以聞而親簡其一用之比歲
　陜西巡撫闕人則又多自他省巡撫有勲績負時望
　者改命而來葢難之也𢎞治戊午都察院右副都御
　史汝南熊公自巡撫山東移鎮於兹顧瞻行臺宏麗
　靚深稽閲庶務察凡所以安内全外者規畫井井纎
　細備具嘆曰前任經理之功大矣求其名位世次之
　詳不可悉得爰命有司稽之籍牒詢之父老礱貞石
　將刻之乃進提學副使楊一清而屬之以文惟㕔事
　有石題名有記非古也而後世行之於政治不為無
　助列賢不肖有勸戒之義焉識寛猛弛張繁簡先後
　得損益之宜焉邦人之去思士林之仰止率於是乎
　在而豈徒哉按陜西巡撫宣德間吉水羅公汝敬以
　工部侍郎始受兹任自羅公而下所及知者凡二十
　一人或以惠愛聞或以風力顯或以討叛樹勲烈或
　以脩築城塹疏通水利著勞效進位尚書者已十二
　人位兼保傅者五人為冡宰者一人為大司馬者三
　人而今在朝者方來所進固未涯也其無聞於世者
　纔一二人爾嗚呼可謂盛哉夫惟天下之重地當用
　天下之正人夫惟天下之正人斯受天下之重任之
　數公者咸以正人被簡擢臨重地其卒當天下之重
　任而有餘力也宜矣繼自今巡撫於兹者宜何如紹
　承之哉國家設郡縣以統民設衛所以統兵慮其不
　職也而領之以三司復慮三司之不職也而糾之以
　巡按又以巡按歲代不常且官有常職未免為文法
　所制勢有所格柄有所不專於是乎有巡撫都御史
　之設焉今之民與兵皆創傷困憊之餘愁苦之狀有
　不忍言者郡縣不能為之所望之三司三司不能為
　之所望之巡按又望之巡撫至巡撫則止矣巡撫不
　能為之所民將復誰望哉故為巡撫者知為朝廷愛
　養兵民而已政有為民病者我得而釐之事有為民
　利者我得而興之諸司百執事有剝民財窮民力殘
　民肌體以行若私者我得而除之宿奸鉅盜慿藉以
　逞為民大蠧者我得而發之坐一堂之上有兵有刑
　有挺有刅有斧鉞有華衮有陽春有霜雪其未來也
　以無心待之其已來也以至公將之不詭不隨不矯
　不亢不撓不奪為之在我者盡吾心焉而毁譽榮辱
　成敗利鈍皆有所不計嗚呼為巡撫者不當如是耶
　抑此皆數公所常行而已效焉者余將致忠告於後
　來意無出此故承熊公命於題名之石極言之公名
　翀字騰霄舉己丑進士起縣令為御史歴山西按察
　使進擢都憲好善惡惡出於天性刮奸剔蠧風采凛
　然義所當為不遺餘力其樹立卓卓他自有述之者
　兹不及致詳云
　王寧窮汭記　汭水紀於禹貢廣韻汭音儒説文汭
　從水從内訓曰兩水合流之謂也又曰小水入大水
　之名質其實雍豫二州有專名之者有通名之者專
　名者以義也通名者以𩔖也以𩔖通名如會於渭汭
　東過洛汭是也葢渭自鳥䑕而東逝涇出笄頭而北
　來二水至髙陵而滙於河經龍門東注豫州洛由熊
　耳東北入河既皆小水入大水且兩流合為一以故
　不曰涇渭而曰渭汭不曰河洛而曰洛汭由是推之
　則凡諸州之水𩔖於是者皆不拘於定名而得通稱
　為汭也以義專名者涇屬渭汭是也汭在華亭城東
　三里乃兩水合流而其北源西出小隴山之馬峽俗
　呼北河南源西出隴山之仙姑峪俗呼南河北河環
　朝那山前葢山有古朝那王廟其西北有湫東去縣
　東三里而别稱為雨山南源環王母山山巔有古王
　母宫東去四里别稱為儀山俗呼為回頭山儀州實
　以是名也儀雨兩山南北對峙豁開如門故兩水合
　而東流名之曰汭也又二水交流而下亦專名為汭
　也汭滙為深潭潭名合水水之北岸一臺髙廣平夷
　荆榛瓦礫錯雜相傳為禹王廟也北陟兩山之巔遙
　見東南隱隱峯巒侵入太虚隴州吳山也沿汭峽石
　三十里皆斷崖摧壁神禹疏鑿之跡也峽行十五里
　南堧有女神之廟扁曰坻汭元君土人呼底茹娘娘
　汭讀為茹茹孺同音廟東十五里至石堡汭北受柴
　邸水源出朝那湫山之陽而隂即為涇水又東五里
　至安口峴牛心山南受武村水汭至是益大北有斷
　萬山自馬舖嶺柴邸而來南有五馬山自石櫃寺武
　村而至兩壁削立巉嵓百仞束汭於中雪浪湍激經
　行五里為屯城唐李元諒屯兵扼吐蕃者也屯東為
　崇信川汭水益大深不可渉湍不可亂行旅皆袒而
　濟又東三十里北過崇信縣城崇信人曰汭水遶北
　又東七十里東過涇州過回山乃屬於涇𢎞治戊午
　督學憲副虎谷王公按涇州試諸生竣乃涉水登王
　母宫寧從行王公東眺曰北流而濁者何水乎寧對
　曰涇也南流而清者何水乎寧對曰汭也公曰是禹
　貢雍州屬涇之汭乎周職方其川涇汭乎昔公劉有
　汭鞠之即吾過豳西行三十里涉一大河北入涇是
　何名乎寧曰靈臺之達溪也公曰朱子註汭鞠之即
　曰豳地日廣也試且廣求之斯地有百泉乎寧曰去
　華亭西北三十五里山朝那湫隂有泉百餘為涇源
　乃百泉也有溥原乎寧曰亭口靈臺之西汧陽隴州
　之北華亭龍門之東有廣原唐尉遲敬德破突厥郭
　子儀破吐蕃之西原也李元諒開美田千頃號曰良
　原今為溥潤原公又曰此與吳山南北乎寧曰正相
　南北公曰必兹西去百里外有兩水合流者始可謂
　之汭矣若其窮之乎寧計華亭至涇程一百三十五
　里果符公言還白之公曰朱子註詩言汭水出吳山
　西北者以名山而志名水窮源泝流也今遂謂出隴
　州東入於涇今隴水乃汧入渭去涇遠矣且將置溥
　原於何地乎
　管律鐡柱泉記　去花馬池之西南興武營之東南
　小鹽池之東北均九十里交㑹之處有水甘冽是為
　鐡柱泉日飲數萬騎弗涸左右數百里又皆沃壤可
　耕之地北虜入冦往返必飲於兹而散掠靈夏長驅
　平鞏實自兹始以其嬰是患也委沃壤為曠土者百
　七十年矣嘉靖十五年丙申都察院左都御史兼兵
　部左侍郎松石劉公奉天子命制三邊軍務乃躬涉
　諸邊意在悉關隘之夷險城砦之虚實兵馬之强弱
　道路之緩急而畫禦戎之䇿以授諸將是故霜行藿
　食弗避厥勞至鐡柱泉駐瞻移時喟然諭諸將曰禦
　戎其在兹矣可城之使虜絶飲固不戰自憊何前哲
　弗於是是圖哉維時巡撫寧夏右副都御史字川張
　公謀與公協乃力襄之即年秋七月内申按察僉事
　譚大夫誾度垣墉量髙厚計丈尺鎮守總兵官都督
　王効率師徒具楨幹從畚鍤人樂趨事競効乃力越
　八月丁酉城成環四里許髙四尋有竒而厚如之城
　以衛泉隍以衛城工圖永堅百七十年要害必争之
　地一旦成巨防矣置兵千五兼募土人守之設官操
　馭皆檢其才且能者慮風雨不蔽之患則給屋以居
　之因地之利而利則給田以耕之草萊闢禾黍茂孳
　畜蕃棄於百七十年者一旦大有資矣其廨宇倉場
　無一不備宏綱細節無一不舉又肇來者無窮之益
　是皆出於公之卓識特見而能乎人所未能今年丁
　酉去兹泉南百里許亘東西為牆塹于所謂梁家泉
　者亦城之重關疊險禦暴之計益密矣借虜騁驕亡
　忌入境騎不得飲進則為新邊所扼退則為大邊所
　邀天授之矣用是以息中原之擾休番戍之兵寛饋
　餉之役功在社稷與黄河賀蘭實相悠久公之功謂
　有紀極哉松石名天和湖南麻城人字川名文魁中
　州蘭陽人俱正德戊辰進士譚誾西蜀蓬溪人正德
　辛未進士王効陜西榆林人正德丁丑武舉法得備
　書
　胡纘宗卦臺記　成紀之北約三十里曰三陽川其
　西北隅有臺焉羲皇畫卦處也夫成紀故地名也漢
　為郡唐為州宋為軍國朝亦為州然自晉至南北朝
　與雍州並稱焉隴坻亘於東朱圉雄於西嶓冡屏於
　前空峒望於後漢起於南渭衍於北乃生羲聖而三
　陽則渭河納隴河處也今為三陽里三陽云者朝陽
　啓明其臺光瑩太陽中天其臺宣朗夕陽返照其臺
　騰射卦山儼於南長山負於北龍馬山集於西尉遲
　峽約於東承渭於上流而資沃納隴於下流而納汚
　故是臺也前揖卦山卦山若屏若拱後俯龍馬山龍
　馬山若圍若掎渭水環乎其北周道脩乎其南而卦
　山自西傾南蜿蜒隨引漳而來未至三陽之東南而
　止於其止也突出一小山其出如維其止如竚自上
　視之如綴珠自下視之如充纊髙可若干丈廣可若
　干畝其臺層起俯視之如臺之出其周壁立仰視之
　如臺之升故今謂之卦臺龍馬山自西傾北迤邐約
　渭截隴而來至三陽之西北而止於其既止也循渭
　之濵若啓軒開襟納臺然者而臺與龍馬山若相連
　而實不相連也葢界以渭矣渭水自隴西首陽縣鳥
　䑕山東流經襄武䝠道冀三縣乃受荆泉諸水出岑
　峽逕新陽川自西循北逕東沿洄臺下其谿才容其
　流而兩岸皆濵山其水若為臺環抱然者前有新陽
　下城下瞰新陽川後有番城下瞰三陽川故登臺而
　望之視卦山若却若顧視龍馬山若抱若倚視渭水
　若環若帶視新陽川若吞若吐視三陽川若沉若浮
　視隴水若引視長山若附故二山一水之間其臺若
　坐若盤而羲皇觀天察地於此畫卦於此也豈天設
　此以啓其神哉抑地因此以兆其靈哉夫豈偶然哉
　嗟夫岷江之源也嶓冡漢之源也鳥䑕渭之源也河
　出於崑崙揚於積石也洮出於西傾也隴出於隴首
　也則西北水流皆自隴而之東南支委繁衍不有淵
　源耶是羲聖之所以毓而卦爻之所以畫也郡人相
　傳臺有羲皇遺畫著雪即融今候之無驗葢居人見
　諸田畦界址横直層列卦山之麓有𩔖於畫雪將融
　而形益彰遂指以為先聖靈跡不知羲皇天生大聖
　也務駭人視聽而遺是跡示人以黎丘之幻耶抑豈
　居人仰瞻聖皇不欲見其遺臺荆棘而互為相傳耶
　趙錦陜西行都指揮使司記　仰惟我高皇帝混一
　區宇稽古建官分理四海内而諸藩外而諸邊各設
　都指揮使司以統領衛所禦侮防奸之任雖均而輯
　戎固圉之責尤重也惟兹甘肅古雍州河西之域據
　三秦之上流控全陜之阸塞因以陜西行都指揮使
　司建焉嘉靖甲辰春平陽李子忠奉命來視司篆於
　凡政之弊者釐之利者與之朞月之間煥然振舉暇
　與同僚寧夏黄子綺西安夏子繼武言及名宦因喟
　然曰先達仕兹者多矣善不善皆吾輩師也何姓氏
　之不載而漫無所稽耶於是礱石以題名記請予惟
　西北之邊有九全陜實當其三而甘肅又為闗隴重
　地東有金城之固西有玉闗之嚴南有祁連之屏翰
　北有合黎之拱䕶轄甘凉山永肅鎮西寧莊浪十五
　衛所之官軍撫齊勤䝉古罕都哈密安定察遜苦峪
　諸部落之番族近而藩垣四鎮遠而綱領九邊通玉
　帛於天方列氈廬於疆場黄河黑水青海流沙崑崙
　崆峒際天極地巍然一大鎮也國初以都督重臣臨
　之畀以干城之責付以分閫之隆政令惟其弛張甲
　兵歸其掌握又降以璽書給以關防凡機密重情許
　其徑達至於各衛經歴蔡秉彝張納等亦䝉頒勅賜
　以禦寒裘服特示優異聖祖明見萬里之外肇建永
　世宏基淵乎微矣是以上之晉錫駢蕃下之忠義感
　奮西夷職貢重譯來庭屬番歸心軍民樂業過化存
　神之功效真足以比隆唐虞三代猗歟盛哉爰自成
　化年來土魯番酋敢肆悖逆仇襲哈密囘忠順以西
　遷侵逼𤓰沙逐羗戎而内徙聲教雖及乎昧谷藩籬
　實徹乎燉煌且西海為海冦竊據南山皆番囘環居
　套賊出沒於河湟衛喇特睥睨乎嘉峪千古之金湯始
　多事矣嗚呼璽書責任之專關防奏疏之密不亦廢
　閣也哉雖然文武之道待人後行要亦在乎轉移間
　爾誠能憂時憤敵殫力畢心撫黔黎練士卒足兵食
　之計脩安攘之規以大義結番夷以至誠安反側酌
　古而宜於今撥亂而反之正則大禹之西戎即叙成
　周之底貢旅􁄶將復見於今日矣我聖天子中興之
　盛豈不與商髙周宣同光萬世也哉若夫虛文塞責
　徒事紛紜尸位素餐罔知展布祗見日流於敝公議
　安能逭耶予承乏撫循用是深懼所賴同志二三子
　以匡厥不逮因述其張本以告夫將來之勒名於兹
　者抑愚又有説焉昔予行役各邊形勢險隘頗得其
　詳嘗謂京師猶人之腹心也宣大項背也晉薊東遼
　肘腋也延寧肢體也甘肅踵足也邇者西北諸邊率
　為賊藪若殘元遺孽住牧於宣府之窩穴諳達賊酋
　屯集於大同之青山濟農羣醜盤據於延寧之河套
　深根固蔕黨惡肆兇近又假以收捕海冦迫脅諸番
　外交内攻奸謀叵測正吾人卧薪嘗膽之日也茍或
　少有怠忽則榮衛滯虚腠理疎弱元氣漸耗矣能免
　腹心之無恙乎是知甘肅一鎮寓乎全陜之動静全
　陜動静繫夫雲晉之安危雲晉安危闗乎天下之治
　亂廟堂之上必有能建萬世治安之長䇿者而區區
　遠臣寧忍已於言哉因併以為記
　李夢陽華池雜記　華池古樂蟠縣也故城川華池
　東天子溝夫人洞並故城川䝉恬斬山堙谷處也今
　馳道存焉稍東則陽周城也牡丹園華池城東北太
　和觀牡丹園西張將軍墓華池城北邊路將軍名吉
　宋范仲淹卒也以節死贈將軍詳見郡志興陽洞華
　池西崖也不窋陵慶陽東山傅介子墓西山范仲淹
　宅今為府庫范純仁遺棟今為府儀門過木鵝池慶
　陽城鑿通河處臨川閣鵝池上宋蔣之竒建今廢威
　武樓慶陽北城樓也宋建公劉廟在慶陽其兩壁畫
　周三十七王云李子曰余如華池在𢎞治乙卯年焉
　居葢三年云從予游者尉氏左國璣慶陽髙尚志暨
　其弟尚德華池王祐
　馬理忠節祠碑記　嘉靖間中丞趙公節鎮河西下
　教諸道俾脩舉祠事教至西寧兵備憲副李侯報曰
　兹湟中自漢迄今多柔遠殿邦及委身報國人副使
　欲祠之未敢公曰兹國典匪僭盍舉諸憲副得報乃
　經營因闢地一區為垣門二堂廡碑亭維備乃擬應
　祀賢報公曰某祠於張掖某地某法不應祀他所擬
　漢後將軍壯侯諱充國趙公彊弩將軍樂成侯諱延
　壽許公伏波將軍忠成侯諱援馬公平壽敬侯諱訓
　鄧公隋衛尉諱權劉公唐平章事幽州都督諱師德
　婁公宋秦鳳經畧使諱韶王公河州團練諱永年髙
　公隴右節度使諱厚王公明長興侯諱秉文耿公世
　襲土官指揮諱南哥李公會寧伯諱英李公合序列
　正祠指揮使陳治千戸李淳百戸佛元葛㫤丁顯合
　序列兩廡祠依文廟式為木主四位一席春秋致祭
　憲副得報遂以時禋祀如公言光祿寺卿馬理聞而
　善之曰湟中自漢武使去病開疆至壯侯討叛用王
　師屯田其間前後降羌至三萬一千二百餘人卒全
　勝以還及老朝廷有四夷大議常與咨謀比卒後思
　其功德不置圖形未央至成帝時尤感事追美召黄
　門揚雄即圖頌焉伏波建議不棄湟中以除羌害討
　叛至矢貫其脛桓桓自若卒恩威遠孚諸羌咸附又
　為奏置長吏開導水田勸以耕牧敬侯用恩信結羌
　得其死力破殱迷唐使諸羌歸服威信大行羗俗親
　死歌呼不哭比侯歿羌臨者日數千人至欲捐生以
　殉遂家立侯祠恒禱祀焉是皆功德著於中外垂於
　後世真社稷礎楹人臣表模何可訾也樂成下獨婁
　公長者無忝先烈足為後矩其次長興諸賢亦開疆
　展土仗節死義宜報祀者然遺棄弗祀久矣不有君
　子何以勸忠於戯兹舉中丞公之教也憲副之力也
　有裨風教多矣
　王家屏中路寧河臺記　河從崑崙積石歴河州注
　於峽口流經寧夏東南直北穿障下其於寧夏猶襟
　帶之固也顧自東勝既棄敵入據套中時時猖猘侵
　我瀕河諸砦疆事滋棘矣會大中丞羅公以文武儁
　望被上簡命鎮撫寧夏至之日率諸將暨憲大夫按
　行塞西望賀蘭北眡髙闕東瞰洪流南游目於環慶
　之野還至渡口見津人操舟渡焉渡者蟻集河壖而
　無亭以守之則顧謂諸將曰嗟乎天設之險以扞蔽
　區夏而棄與敵共之又弛要害不為備奈何欲郤敵
　使毋數侵也吾兹揣敵所嚮一旦有變不踰河而西
　繞賀蘭之北以臨廣武則有乘長城遡流而南下以
　窺横城之津耳然踰河之敵有河山以闌之有列屯
　以間之我知而為備猶距之外戸也敵即南下地無
　河山之闌列屯之間颷馳而狎至賊反居内我顧居
　外急在堂奥間矣計宜益築長城塞用遮敵使不南
　下而建亭堠於河之東涯以䕶横城之津此要害之
　守也諸將敬諾乃約日發卒築長城塞横亘凡五百
　餘里别徴卒築臺河上臺髙五丈五尺周環四倍之
　上構亭三楹廂房四墁前施迤橋數級上嶟嶟翼翼
　如也外列雉為城城周環九十餘丈髙二丈四尺繚
　以重門設津吏及堠卒守焉是役也卒皆見兵材皆
　夙具不五旬而告成事衆且以為烽堠且以為津亭
　登眺其上而山巖隴坂委蛇曲折歴歴在目偉哉誠
　朔方一壯觀矣憲大夫解君馳狀徴記王子王子曰
　昔南仲城朔方而玁狁襄重在守也趙阻漳滏之固
　用能抗秦漢據白馬之津終以蹙項則守要之謂矣
　今瀕河亭堠牙錯棋布守非不堅顧徒知守疆而不
　知守要要地不固即列堠數萬舉烽蔽天安所用之
　寧夏雖邊鎮而京朝之使藩集之長列郡之吏下逮
　行商游士工技徒𨽻之人往來境上者繦相屬也有
　如津吏不戒猝値道路之警曽不得聚廬而託處安
　能問諸水濵豈惟客使是虞横城之津厄則靈州之
　道梗靈州之道梗則内郡之輸輓不得方軌而北上
　而寧夏急矣此公所計為要害者也人見是臺之成
　居者倚以為望行者恃以為歸乃指以為烽堠以為
　津亭嗚呼公之意豈直為烽堠津亭計哉公甓坒鎮
　城石甃閘壩築控夷堡脩勝金關建庾興學疆理之
　功不可殫述述其防河者如此後之登斯臺者尚有
　味乎余言
　姜圖南雙忠祠記　雙忠者何祀明大中丞鄒公應
　龍廬江太守張公萬紀也金城人物自武賢慶忌李
　晟渾瑊而下衆矣何為乎於二公祀之曰以諫曰諫
　何為乎以今祀之先此矣不有太康王公請祭葬復
　爵秩額忠諫乎既祀矣曷為乎合之曰二公地同時
　同建言同也同則從同曷為祀於書院曰以講學明
　道也講學明道曷為乎不廡曰以忠也嗚呼憶明世
　宗時代來入繼大禮議起杖竄殆數百人以為人才
　用之不勝用矣不數十年士氣頹落奸邪雜出以濁
　亂朝政而時之在位者奄奄如抱葉蟬無復敢有出
　聲者唯二公抗疏直陳一枚一戍而所為奸邪亦稍
　稍削去由今思之明之世宗得稱為中興神穆得延
　為至治皆二公一擊之力也張公之救楊忠愍也曰
　如以臣為黨䕶將臣處死萬不足惜鄒公之糾分宜
　也曰如臣言不實願斬臣頭懸之藁竿以謝世蕃父
　子當乎此時豈意得全首領為完人哉即貿首椹胸
　血藏化碧不易於此矣撫軍六詔出守廬江猶是天
　王聖明不忍以未死之身茍且耳嗚呼凡為國家平
　居無事九賔庭燎萬里風行以為所欲為百世無憂
　也既勢屈形盡顛覆一朝朱全忠欲以牙將為太常
　卿裴樞執不可全忠殺之天子不能救而唐因以亡
　嗚呼使言路得如裴樞者數十人相與消弭逆折必
　不至於亡即亡矣亦不至於如此之速也賢者不位
　而位者不賢急者不諫而諫者不急此萬世之所以
　嘆息痛恨於昭宣也二公之忠猶鈎黨也其為李杜
　猶睢陽也其為張許漢世之所以亂而不亡者數十
　年唐世之所以得安驅至蜀皆此物此志也蘋藻之
　祀出於觀風河湟之靈式於英絶直養無害戍杖西
　市與談道天年總是一致故即以雙忠祠次忠愍之
　右嗚呼凡為國家必當思所以開通言路而言路亦
　必思所以為於可為之時吾葢因雙忠而有所感矣
　劉敏寛北山鐡厰碑　往者主和議邊備久弛塞上
　數苦兵輸率敝於道田公鎮撫五郡峙儲簡鋭主客
　騎步各程其材鹽筴屯田靡廢不舉介胄鋒鏑礟石
　神器戰守之具也而悉資坑冶故事陜西行省歲供
　甘州軍需熟鐡十萬九百餘斤鳳翔歲供西寧熟鐵
　七千五百餘斤乏則復齎行李鬻之闗以東稽程則
　數千里而遙稽時則以月以歲徒糜費罷徴發轉輸
　已耳且無能濟緩急公乃䇿諸監司徧搜山澤復徴
　冶氏於秦晉得冶氏來襄其事余不佞備兵湟中始
　得礦下馬圏北山之麓既得之大山硤冶氏謂北山
　礦廣而堅視大硤良便其山崷崪澗中石𥻘𥻘積無
　算踰數里山木蕃殖薪槱者報曰可以冶鐡余躬詣
　相度乃即北山下置官㕔六楹鐡爐二座營舍五十
　間跨山為墩上建墩柵四楹周圍牆塹足備不測合
　簡西寧各營步卒四百供版築之役擇指揮盧忠爰
　督厥成仍選士習其藝復令如周官所載物其地圖
　而授之煆者採者各責其人為長久計是役也有五
　利焉河西四面用武之國朝冶而夕效取之源源一
　利也無輸運數千里之勞民獲休息二利也隨取隨
　給無歲月之淹三利也工役則取諸坐食之步卒炭
　石則採諸無禁之山林下不擾閭閻上不煩公帑四
　利也以五郡之材資五郡之用旁郡額供止輸折價
　以備除器之需五利也况邇者彼數内奰數為我兵
　所衂為之咋舌稱鐵壁云今復聞在在坑冶寧復有
　不逞志堅甲利刅烈火迅機行且凌崑崙沸青海建
　萬世無窮之利公可謂忠於國矣昔管子以䇿試齊
　遂表東海管子䇿士耳且富强之説不足述也顧齊
　以管子霸乃今用事豈少管子哉即局促因循而以
　綱紀經畫為迂且擾奈國事何誠能度不費之利興
　不怨之勞事半而倍於古人務久遠以裕國計當保
　世世無疆場憂余惟前事者後事師也因伐北山之
　石而紀之若此公名樂戊辰進士任丘人
　張九德靈州河堤記　靈州阻河而城其西南當河
　流之衝復趨而北可十里毎夏秋湍激受害不啻剝
　膚雖秦漢二渠溉田至數千頃而利與害錯其侵城
　實甚粤稽洪武甲子迄今城凡三徙皆以河故而河
　亦益徙而東自不佞來受事不一載去城僅數十武
　矣先是禦河歲役夫三千束薪十萬亡慮數百千金
　率委諸壑人情洶洶議徙民徙城以為長䇿不佞則
　謂禦河猶禦敵也敵闌入不偪之去更延之入乎且
　勢若建瓴而僅僅積薪委土與陽侯争此助之決耳
　計非巨石砥柱之不可獨慮費且不訾計無出不佞
　即捐月俸二百金為役者先而謀之薦紳邑令戴君
　任及諸生輩議堤以石無所事薪改徴河西年例柴
　價五百金軍民願輸地基銀八十兩暨諸捐助驗庫
　藏之羡合之得千四百有竒貲用集矣則議民間量
　地畝出夫量田里出車調兩河營卒更番受役工力
　備矣乃造船百艘運硤口石往來不絶材具庀矣遂
　請於先撫寧夏今制臺少司馬介石李公前制臺今
　大司徒瞻予李公俱報可則以守備張大綬董隄務
　指揮孟養浩司出納經歴李盛春程工作大興石隄
　之役而議者紛若謂濵河皆流沙不任受石恐卒無
　成功適旋築旋潰衆口愈囂予堅持之曰此根虚易
　傾耳水豈能負石而趨耶益令聚石投之一日盡八
　百艘三日基始定於是從南隅實地始纍石為隄首
　四十餘丈用遏水衝繼以次迤西而北其纍石亦如
　之計隄長六千餘丈功甫成而河西徙復由故道視
　先所受嚙地淤為灘可耕可藝去城已十數里矣是
　役也經始於天啓癸亥之正月告成於天啓乙丑之
　四月凡費時二年有半費金九百一十兩有竒費米
　麥六十石而貯尚有餘羡念往歲議隄請帑金萬二
　千業奉㫖下部覆不果今議約三千金猶慮不足至
　厪少司馬公捐俸金百兩而同守盧君自立參戎高
　君師孟等亦醵助有差然卒以有餘羡故藺還是皆
　百執事殫心經畫靡有虚糜之成效也憶不佞初抵
　靈行河籌之再三始而秦渠隄隤水暴洩不能灌溉
　為築長隄瀦之歲比稔而漢伯渠又苦無尾閭腴田
　皆成巨浸因以治隄之餘為開蘆洞長十三丈五尺
　髙廣各三丈五尺自秦渠北岸抵窪橋疏渠道三十
　里瀉水入河復故田數百頃增税額數千石凡費金
　五十六兩有竒而椿銕諸費不與焉古有言河者天
　下之大利大害也故周禮慎水政以防止水以瀦蓄
　水以溝蕩水其法甚備自隄石而城無受嚙庶幾於
　河之害遠矣而二渠之役亦借以收其利不佞三年
　於此未事則憂物力方事則憂成勞已事則憂久遠
　今幸三憂且釋得藉手告終事矣抑天下事惟賢者
　能慮始其次莫若因是三役者因法於古因石於山
　因力於民因能於衆因主裁於上獲逭喜事之辜是
　皆今日所以成功之本也例不可以無記遂次其終
　始以系之銘銘曰渾渾經瀆亘以金隄順流而西潛
　於靈府禔福下土聿鞏靈武爰固我圉用昌我稷黍
　匪處白璧而崇紺益是維川后之仁俾無逢其菑害
　亦越千䙫曰寧以泰
　沈猶龍河東兵備道張公去思碑記　靈州自秦漢
　以來或稱州或稱郡或稱軍與鎮城僅隔一河而東
　西兩道並建葢其重也神廟之季天下紛然用兵矣
　廷議遴選才德宿望之臣分涖九邊而曙海張公以
　按察副使飭河東兵備當是時遼左川貴並軍興多
　調邊兵為援繹騷無寧日本鎮援卒方遣行而悍丁
　金白張威等路殺領兵官偽署左右將軍焚掠而前
　遠近震駭公至固原聞變星馳進大書前導曰戍士
　遠役誠可念即有所需何不以情請而輕蹈國憲且
　父母妻子各在城而自貽族滅何也軍門發兵擒勦
　汝進退何以自全幸本道未受事可開汝一面如悔
　罪者速投戈隨本道涖鎮以明無叛志也衆環跪而
　哭聲震山谷間叩頭請死有流血者公隨路慰遣原
　營安插而密擒渠魁寘之法寧鎮以安其定變有如
　此者銀定賔歹擁衆牧邊聲言搶花馬池公曰彼素
　利我市賞且中國無釁不敢叛可不勞師而服也因
　計誘通事僧人宣諭朝廷恩威通事曰無他也意求
　增歲賞耳公怒曰國家定制誰敢議增必欲增者當
　決一戰後雖稽顙求貢豈可得哉乃勒兵令遍觀營
　伍而縱之歸二部各誅帳下一人以謝過焉其制勝
　有如此者熊經畧廷弼威震九邊得便宜調發有偽
　充經畧使者勒取馬價傳鼓而入甚倨公曰鎮故市
　馬然不取馬而價者何也其人曰道遠恐疲折價至
　近闗買易為便耳公疑之簡故牒印文小異遂伏罪
　其發奸有如此者鎮臨極邊武備盛而文事寡公攝
　學政月有課歲有較朔望涖黌宫講業論道辛酉獲
　雋疊雙邊方侈為盛事其育材有如此者復創設商
　學以便商賈子弟肄業於是羣商輻輳歲課羡溢其
　柔遠有如此者靈州瀕河而城歲費薪夫數千金以
　禦河壬戍河大決居民屢夜驚議他徙公相度水勢
　從十里外建石隄為一勞永逸䇿歲省薪價工役無
　算而向所衝淤轉成腴壤其保障有如此者秦家渠
　常苦涸漢伯渠常苦漲三農失業輟耒而嗟公築長
　湃以䕶秦别開蘆洞以洩漢計疏渠道三十里復蕪
　田數百頃而歲額驟增數千石時號張公堤又剏制
　水戽利民灌溉號張公車其裕農有如此者公為政
　大抵先事綢繆臨機制變聲色不動而指揮若神日
　光如電坐堂上人從轅門外窺閃閃如雙燈故雖色
　笑親人而人不敢干以私若夫内靖冦氛外銷邊釁
　談笑折衝豈不賢於甲兵百萬哉公庚申以按察副
　使受事壬戍長按察使甲子加右布政使履任六年
　而攝河西者再至乙丑凡兩考卓異擢巡撫都御史
　去先是城北有二賢祠祀楊公一清王公瓊以報脩
　邊之功也及公去任二年而鎮人思公之功不下楊
　王於是貎公像而三之更其額曰三賢今年春寧夏
　舉人張先春沙圻貢士沈諫等以計偕至京師謁予
　請為文以留公愛夫龍向奉命閲邊已疏公治狀入
　告所為聞且見之而非無徴不信者矣前二十年公
　守雲間全活飢民數百萬奬育士𩔖龍亦厠門下知
　公非一日也又烏敢以不文辭哉今上即位公以少
　司馬陳新政六要上嘉納召對行見秉中樞如王公
　掌綸扉如楊公事業彪炳真堪鼎足而立矣公諱九
　德字咸仲别號曙海浙江慈谿人登萬厯辛丑進士
　南居仁三賢祠碑記　成天下事者豈不存乎其人
　哉今之人見古人之豐功駿烈可傳後世者或遡瞻
　廟貎未嘗不敬而慕之以為吾亦可以為此也及乎
　臨事則又畏縮遜謝謂此殆有天授抑或遘時會之
　便以成厥功而非吾所能及嗟乎豈古今人若是遼
　絶哉昔武廟初楊公邃菴以都御史臨邊奏築延寧
　二鎮長城為復東勝計會逆瑾阻之功雖未竟而先
　聲馳塞外戎馬裹足及寘鐇謀叛就家徴起公鎮人
　聞公至鬭氣百倍至則鐇已就擒遂留制三邊踰二
　十年而王公晉溪位大司馬督三邊軍事循楊公之
　緒拓城四百餘里夏人念二公功不忘合祠靈州城
　北所由來久矣又百年而張公曙海以藩臬長備兵
　河東適陽侯鼔怒吞噬城闉民將棄厥居而巢窟是
　棲先是河屢決而東城亦屢避而東且迤北洪武以
　來三徙城矣張公曰若此是無靈州也城可徙而東
　水獨不可徙而西乎乃循河故道躬理畚鍤築石堤
　長六千丈初河流甚駛少投石則旋傾張公曰此力
　弱不能勝耳石能砥水水豈能浮石乎遂排羣議為
　艘者百從峽口運石積而頓投之一日罄八百艘石
　堤克鞏河乃西徙城賴以全由前言之夏人之不捐
　於鋒鏑楊王二公之所留也由後言之夏人之不汩
　為魚鼈張公之所生也於是躋張公與楊王並祀旌
　曰三賢嘻亦盛矣予因思兵猶水也治水與治兵孰
　難意者隄猶水之城與水決而移民以避之猶兵交
　而割地以求和也雖欲永保其不壊詎可得哉且疆
　場之事吉凶存亡我與敵共者也或望塵而避焉若
　夫驚濤迅湍一掃而為黿鼉之窟豈有幸乎况兵但
　避其害而水更收其利張公又築長湃於秦渠開蘆
　洞於漢渠使涸者有所蓄而澇者有所洩今兩渠間
　翼翼彧彧綠野如雲伊誰賜與至於挺而走險者感
　片言以投戈是劉𢎞一紙書勝十部從事也狡焉啓
　疆者懾天威而稽顙是趙充國以威信服罕幵也嶪
　嶪乎無形之長城也哉楊王振卓軌於前張公接芳
　躅於後孰謂古今人不相及耶楊公諱一清丹徒人
　王公諱瓊太原人張公諱九德慈谿人頌曰屹屹金
　墉區分昴畢燧寢鋒銷天險是設文襄創始司馬紹
　述倬彼二公俎豆有秩張公繼起循禹之跡昔也洪
　流今蓺黍稷買犢棄劍計安反側鼎鼎三賢貞珉永
　勒
　楊博甘州山南關記　甘州城北四十里有人祖山
　内通瓦窯太平草湖諸寨外連硯瓦孤山木架諸墩
　兩峯夾峙殆若紫荆居庸然敵騎毎襲甘州率多由
　此葢敵衝也先是鎮守太監陳浩於硯瓦溝南嘗伐
　石作疊水一丈四尺疊水之南又鑿石井深一丈許
　丙申十月敵三萬騎突至疊水上不能踰遲回良久
　始由城兒溝入烽燧所到藉以收保甘之人至今誦
　陳浩之功不衰博撫政少暇得與副總兵吉象遍閲
　諸隘東自東樂大口子灰溝烟墩大小盤道觀音山
　抵逃軍溝西自紅牆青山小口子抵茨兒溝上下山
　坂靡不究極幽顯稍有缺漏不舉之處尋即繕治如
　法已而至人祖山博謂象曰丙申之役初不知有疊
　水以故倉皇無以為計今若來人持束草可以飛渡
　此險不足恃也必須大建關城屯兵戍守庶幾萬夫
　莫敵之義象曰山形北仰南俯時值隂雨水瀰漫一
　二丈前人不設關者惟恐其衝決故爾都司柳棟熟
　知地利可令棟相度之棟承檄周爰咨諏三宿始還
　曰石井迤南半山有原如掌天造地設可以作關近
　關更作疊水一道不惟可免壅淤之患自是重險疊
　障矣時總兵王公繼祖甫至議亦合簡屬吏之精敏
　者得指揮曹鳳千戸張勛董其事鳳與勛議曰是關
　一成實為扼吭先制之計但役夫千人晨夕炊爨苦
　於無水相與祝於神一日偶於巖石間掘地盈尺泉
　流沛發役夫賴焉棟曰維漢壽亭侯關公自我明啓
　運以來歲歲有功河右此泉靈異或漢壽亭侯錫也
　請作廟以答神貺博曰善爰即關城之中構屋一楹
　敬塑公象飾以丹青蔽以幃幕左鐘右鼓百爾咸備
　輪兵三十人戍之官一人領之兼以司神之香火云
　是役也肇工於嘉靖二十七年四月十又二日訖工
　於是年六月十又九日關城髙一丈七尺四面凡二
　十丈有竒城墩三面凡三十丈有竒城有懸樓如矢
　如翬頗為壯觀增舊疊水九尺通髙二丈三尺新疊
　水髙一丈三尺尾長八丈斬城兒溝崖二丈廟之左
　右小屋各二楹為戍兵棲止之所關之北山絶頂又
　作一墩防敵乘髙擊射且大書題諸關門曰山南闗
　其它工之微者不復具載後之守斯土者幸時加脩
　濬俾勿壊焉
　陳棐防邊碑記　闗中出崤函之西去今京師二千
　七百里臯蘭大河所經與禹導水積石相接去關中
　一千二百里而張掖去臯蘭復一千二百里酒泉尤
　遠六百里撐突河外孤懸絶塞開一路以通西夷之
　貢所謂斷北敵之臂義則次矣乃我境開拓於戎狄
　之區而迤邐祁連北阻龍荒南遮青海西引陽關之
　外瓜沙之墟皆自古氈毳息喙之區千里昃途三靣
　鄰敵今之勝算不在於能逐之在能禦之耳禦之方
　城守為上而河西城堡土沙鹹而制低薄全無磗石
　券洞皆板門關無鐡穵之即頹燒之即煨乃知金墉
　玉關徒為稱美全無事實也予歲丁巳夏以陜臬廉
　訪奉命撫兹土大以弗稱為懼渡河即行四道各將
　令於大小城堡俱築垣陴浚池湟劵更甓石門表鐵
　葉切慮近歲囊俺黠酋導以周丘攻城輒以鉤竿梯
　繩紥架穵墱填壕洞堤鑿門燒櫓諸巧併力環以甲
　騎層射陴人陴人不敢倚堞而瞰彼即毁堞登陴雖
　垣塹稍脩仍不足恃乃鎮城先築敵臺屹倚城外臺
　圍夾牆牆開放火器孔洞向外者遠擊出壕堤向兩
　傍者順城雉而擊孔洞留三層下層用石鑿孔徑五
　七寸可放將軍砲擊賊近城下者中層用水刳通中
　孔徑三四寸可放盞口諸砲擊賊附城而上者上層
　孔可放快槍强弩擊賊已攀近睥睨者每臺周圍洞
　孔開向八方而城毎靣六臺則火器往來交擊繞一
　城矣鎮城先築東南面十二臺乃照式行各衛所城
　堡各設四隅四座雖小堡亦各二座河西新設敵臺
　一時僅千座以聯接不可無大墩因敵臺之式推廣
　之先製木墩為式令各築大墩中建實臺用懸洞天
　橋而上墩外築城垣四靣暗砌鐡門放將軍大砲多
　安放火槍孔券名曰鐵城迅擊臺復廣前墩之式於
　墩之圍城外二隅建火洞砲眼敵臺二座臺制如城
　堡者而差小厝火器向外㸃放二臺䕶城四面名曰
　轟電却胡臺復廣前墩之式中建一臺即安火砲鐡
　門劵洞於臺之下通出四面以大將軍砲諸火器向
　外擊賊臺上有房多儲器糧臺中之底鑿井防久攻
　困名曰玉空飛震臺復廣前墩之式中建墩臺四隅
　築二實臺二虚臺虚臺中設火洞砲眼懸空安門置
　梯從此以上下名曰風雷太極臺造轉軸翻拍鹿角
　陷馬品字坑木鑽地網總名曰阨邊六險以城堡敵
　臺雖増而守之不可無械乃造諸械一曰夜叉懸木
　儡併架一曰懸石併架一曰流星鐵飛砲并架一曰
　鈎頭銃一曰鐵巨斧一曰四股飛义總名曰守城六
　將鎮城造一千二百座件衛所次之雖城堡小者亦
　造六十座件計河西各城堡總造萬餘又鑄鐵飛砲
　萬餘以諸械雖可守而行可為陣止可為營尤莫便
　於火車乃竭智殫思先造飛輪遊刅八靣應敵萬全
　霹靂火車一百輛召選家丁勇士千二百立一營考
　火車陣圖為書付主者習演脩整舊旋風砲火車百
　輛令洪水黑城等五堡共造百輛修整衝槍飛火獨
　脚車四百輛諸種車通行各道各衛照様製各千餘
　輛安置兵火器各萬餘名為破虜三車以勝敵莫利
　於火器而大砲尤可以擊厚敵破堅陣乃奏討京制
　大將軍二將軍砲各十位三將軍十五位討京製鳥
　觜銃二十杆隨用火藥什物及皮袋藥規藥管等皆
　備再行分巡道行局用京降式造鳥觜銃造金剛腿
　諸大砲連珠雙頭諸槍及鑄生鐵石榴砲共二千餘
　行分守兵備三道各造砲數稱是再發價山西造快
　槍等近千件以火器尤資於硝黄馬子行闔鎮地方
　各熬硝各俾人赴局學製未幾各處俱能熬硝製火
　藥藥逾數萬且令局鑄石榴砲一千餘鑄生鐵馬子
　三萬各處俱令鑄鐵及磨石者而尤慮鉛則難繼泥
　則易碎有獻計謂磁窯造磁子可多辦試之大小八
　等堅圓光滑可用乃令鎮城燒百萬箇每萬箇量一
　石今已造五十餘石行各道俱如式造先是委官向
　京領年例硫黄逾年未返予遣騎督責廼領硫黄三
　千斤來而往晉省造火器者亦鬻硫黄二千斤至顧
　火器已夥煮硝更繁硫足配合鐵磁子盈屋堆積剩
　供習放於是河西火器雄甲諸鎮矣此皆分巡王副
　使繼洛協謀効力分守張參政玭兵備陳副使其學
　太僕寺黎卿堯勲咸資畫理諸務稍次第而總戎徐
　雙峯公仁適至將城垣敵臺未完者相與督責築完
　即議併堡浚壕凡闔鎮之堡城隘人尠者歸大堡而
　堡垣之趾俱浚壕深闊以三丈為凖足堪障禦予惟
　在昔哲臣問學功業致極中和寅亮天地而今膺籌
　邊之寄者祗從事於制度脩為之間雖悉心綜理未
　免馳情機械宜乎來曲智之評而非輔世之畧然漢
　之諸葛孔明宋之范文正稱百代殊絶人物諸葛之
　治軍流馬木牛以供運餉制作精妙後世莫傳而營
　成八陣開合竒正予觀魚復江邊之疊見者稱為天
　下竒才文正之治邊通斥堠城十二砦細微纎悉予
　觀其峽山之屯取水秘井偵卒間道舊迹故在也二
　公當中夏稍弱敵勢方張故於此求殫心盡職隨事
　補裨固開誠布公之運用先憂後樂之敷施豈可以
　煩細而議二臣哉不此從事而清談廢事沉淟玩時
　以惜隂為俗吏以名教為贅物卒至荒媮墮落靡可
　收拾此晉魏之所宜戒而近世亦或崇尚浮虚論議
　空寂鈎竒延譽至目經畧為曲智彼自謂弃知之學
　不自覺其為不智之歸矣以若人而任之鎖鑰其能
　克副哉後來者以兹為鑒庶脩此防邊之緒而不使
　墜焉矣
　陳祥蘭州衛重疏水利記　天地之利於人者莫大
　乎水然必託諸人而後利始大焉吾蘭古金城郡密
　邇北塞城郭内外軍民屋廬不下萬餘區北逼黄河
　岸峻東西兩川田畝水不能上下經寧夏始渠引以
　佃以漁獲大利焉城西南水自馬寒山經阿干來者
　傍城直瀉黄河東去厥後守土者采衆謀乃於阿干
　河鑿渠引水十分之三一自龍尾山麓經關王廟下
　入灌東川田圃隨渠勢有力者置水磑焉一自西郭
　入注東西南三面隍塹以固城垣禦突衝城北黄河
　已當一面之天塹一自髙崖子經古峯寺下入灌西
　川田圃居民始獲利矣成化間巡撫都憲眉陽余公
　以兩川水利微而弗能當歲旱欲倣寧夏漢延唐來
　等渠於黄河上流引水以灌溉籌畫已具會轉佐部
　回京未果既而水入西郭者亦湮塞隍塹久涸識者
　病之今年秋總制都憲河間張公行部過蘭政暇注
　意舉廢遂允蘭州衛之請循西郭故道而疏通之復
　開小渠以利城居者餘悉由東郭出亦達於川甫彌
　月間而隍塹週滿城郭溝渠所經之衢巷凡官民蔬
　圃暨藝業者無不沾其利然阿干之利固若此而黄
　河之利尤大焉矧吾蘭俗業耕牧而土地莫善於河
　北所謂金城沃壤千里者在是顧以數年邊備弛而
　敵侵擾耒耜不敢越河梁租賦竭産以盈數者非一
　日倘後來者勢可為而時可舉購求余公之議以成
　之吾蘭之利不尤大與因併記之以俟
　王鴻儒都察院題名記　甘肅在中原之西數千里
　當玉門陽關之内漢史稱為故匈奴渾邪王休屠王
　地予考之於書殆不其然昔唐虞都冀即今平陽帝
　都四距各五千里所謂弼成五服至於五千是也夏
　書亦曰黑水西河惟雍州燉煌在甘肅為極遠地而
　後漢志註乃謂燉煌去洛陽五千里則其去平陽又
　不充此數矣且黑水又在其地昔商道既衰棄稷不
　務不窋處豳邰之壤而猶曰自竄於戎狄之間周末
　小雅盡廢四夷交侵畿甸之中尚有戎落況甘肅之
　遠乎由是觀之甘肅在三代之前固中國諸侯封畛
　也其疆域如此初漢武徙民或以關東下貧或以報
　怨過當或以誖逆亡道後皆為衣冠大族名臣良將
　䇿畫之士藝能之人累出其地石虎逞其兇逆氣吞
　四海及敗於謝艾也乃嘆曰吾以偏師定九州今以
　九州之力困於枹罕彼有人焉未可圖也其人材如
　此酒禮之會上下相通政事寛厚吏民相親風雨時
　節穀糴常賤盜賊稀少和氣之應賢於内郡其風俗
　如此地廣民稀水草宜芻牧其畜為天下饒不但如
　張天鍚革響之對陳伯玉採玉之篇而已其土産如
　此王莽末關東兵起竇融獨以河西殷富帶河為固
　屬國精兵萬騎一旦緩急杜絶河津足以自守而可
　為遺種之處其險固如此詩列十三風茍有所關繫
　微如曹鄶猶錄於經不然雖吳楚之强大亦在所棄
　也後世之樂雖非古樂比亦各有取焉古今樂府兼
　收并包九州萬國所採無幾而郭茂倩所錄乃有燉
　煌樂西凉伎其聲樂如此即是數者而觀之夫豈可
　以荒漠其地而鄙夷其人哉明太祖髙皇帝既定中
　原之五年命宋國公馮勝拓地西陲而甘肅始入職
　方氏自是而後率以宿將鎮守其地後復益以文臣
　保釐其所以南輯羌戎北禦胡虜西控西域城郭諸
　國者無復遺算自是關中無事而海内晏然矣正德
　戊辰内鄉胡公由山西左布政使進拜都察院右副
　都御史被以璽書出殿兹土公至鎮與元戎勅使協
　規一心蒐軍實繕甲胄積芻粟完亭障謹斥堠校旗
　簡士號令精明而賞罰信必内足以固圉外足以遏
　敵矣暇日因稽按故牘考求嘗巡撫於此者礲石題
　名置於公署用存政績遠遣使幣而命予記之竊聞
　自宋司馬温公著諫院題名記而有忠詐直回可權
　之説天下之論莫能易之予嘗以為中人之資可導
　而上下者以是懼之可也自利仁之士其為善也非
　誘之以賞其不為不善也非畏之以刑而況又有出
　乎利仁之士之上者乎題名之意疑不出此昔趙文
　子枚數晉之名卿而獨取士會謝混歴評族之子弟
　而深與𢎞微君子尚友千古之士而論其世必有所
　從違以為處身應事之則而況居邊州之雄鎮當國
　家之隆委前人之政或寛或猛或繁或簡通變適宜
　各有攸當耳目之所暏記掌故之所藏錄尚可徴也
　勒其名於石公務有暇召老校退卒指其名問其事
　而訂其取舍之宜事會之來資以應卒不亦善乎此
　與徒懼之以忠詐直回之跡而不示之以主善得師
　之方者亦若有間矣公之意或兼出於此乎予昔與
　公同遊於容思段先生之門每見公屬綴流速固已
　服公之敏及公之仕也鳴玉禁庭均勞外服者二十
　餘年益明悉天下事今兹持憲臨戎統制千里其機
　神算畧雖非愚淺所能測知然緣此而求之亦可以
　得其阡陌矣傳曰作而不法後嗣何觀公之作法矣
　公行還朝此則當附凉州故事以為百世之觀云
　趙時春典祀忠烈碑記　昔夏后氏之王天下也窮
　河源濬弱水以叙西荒聲教被於流沙故全凉之境
　遂屬雍州其後王畧寖微淪於西域漢武帝始播威
　靈雷振西庭風行塞外表河曲而列四郡芟樓蘭以
　震百蠻雖文德未稱而雄畧廟算巍哉邈乎按漢初
　置凉部刺史郡太守令長丞官以治民都尉䕶軍䕶
　羌諸校尉屬國官以捍邊後復有河西都尉行大將
　軍權宜諸職異代因革雖名稱異宜要在强兵富民
　而已地既僻遠衆雜羌回犬牙相錯怙力負强競鋭
　争先人懐賁育之志喬峯四阻繚以大河黄沙白草
　瀰漫連天風騎森列獸屯鳥散形擬金湯之險捍禦
　秦雍聯絡西域襟帶萬里控制强敵勢居必争之最
　德隆後服道汚先叛周被驪山之難漢列河津之營
　唐設涇原之戍宋罷洮河之師小者稱公侯大者僭
　帝王强弱相噬互為雄長積骸崇丘流血丹川代有
　秦項之禍有明受命海宇内外各奠方位奉琛效順
　惟臣惟妾絃誦之聲洋溢四表然猶建關設戍􁫢虎
　之將熊羆之師棊布角張法罔或渝時用刀斧鋤誅
　鯨鯢威讓文告羽檄四馳故有䇿勲王府勒名石室
　祚流子孫聞望無窮其效端可睹矣然則昇平之世
　良臣布德以宣化搶攘之時勇夫陳力以除凶大節
　既臨烈士隕身而效義潤澤流於生民勤勞在於社
　稷五祀之典禮莫先焉而令血食靡備報享未稱僉
　以為歉嘉靖間釐定典禮百神禋祀或興或革具如
　經義於是甘肅撫軍趙君載祗承德意考據圖籍質
　諸見聞自漢迄於近代卓然可表者具以爵里姓氏
　檄下有司建忠節祠以報功崇德既而凉州始興營
　田都御史牛君天麟初設行院亦共惇厥典遂下憲
　副崔君允鳩工程作祠以落成葢表其尤著者自孔
　奮而下凡十八人北堂南嚮中分左右以差其次則
　吳克忠慕𢎞義東序西嚮李晟丁剛西序東嚮兩廡
　則指揮包翼等八人主書爵里姓氏具如式春秋祀
　事如典制無或不䖍牲將麗崔君屬時春為文以記
　之時春惟古之忠臣賢士沒而廟食於其土者非惟
　人心有所不忘且將使後之人見之者有所勸而興
　起今諸君祀前人忠賢以示後人安知後人不有髙
　諸君之風復將以繼前人而示後人也法當為銘銘
　曰崑崙西極實生大河千里一曲秦凉是過惟河萃
　靈蛟龍黿鼉其光屬天寳藏興焉駿馳名馬沄沄如
　泉國之所重以制百蠻基自漢皇遡乎神禹右臂既
　渥九山實旅茫茫凉野遂通諸華張官置吏屮外一
　家紛紛五王陵籍魏晉凶德參争居仁則潤叔唐衰
　宋九州振動天人濟時百則咸正雲雷解屯旱極而
　雨喁喁黎庶云胡不喜亦有儁豪能捍大患芟柞獍
　梟救災止亂或勤王家奉以義勇有嘉折首不戁不
　悚是曰忠賢實惟文武名垂竹帛震耀今古帝畀重
　臣來撫來巡佐以憲使保釐邊民既繩徽績爰脩祀
　典佑啓後人永矢弗諼為臣思忠為政思賢佐我昇
　平於億萬年
　趙時春遊崆峒記　雍山之鎮維吳山之阪為隴其
　西而北二百里為笄頭山涇水出焉涇出山放之花
　平川四十里束於崆峒山之前峽至於山之東麓與
　後峽水會循龍尾山之北十餘里至於龍尾始與彈
　筝峽之水會而涇始大龍山下至平凉府十里而既
　而南北兩原廓然對峙而川始闊涇之水引而陟之
　兩岸以為磑為池為圃卉木茂而禽鳥聚則府城西
　北之勢愈增竒凡遊崆峒自城者西之自東郭者循
　城之北而會於西余家東郭而别墅距笄頭甚邇故
　凡崆峒之首尾能悉之崆峒得涇而勢愈尊葢由鑿
　前後峽以疏涇而崆峒始夐出譬猶正人君子禮義
　以峻其防巍然莫屈彼淫夫小人望之而可知其卑
　且陋故凡言崆峒者舍涇則無以見其尊凡逰崆峒
　遵涇南岸道府西越乾溝銀洞溝經石頭塞西嶽廟
　掠大峒山亂涇汭至於問道宫宫者軒后與赤松廣
　成二子授受之所故以為名正德間有道流王翁自
　號全真貎若七八十者頗自矜大然亦不能辟穀但
　能啗巨豚肩粟至數升膞􁠃一壯酒飲百觥俗云解
　為五龍轉降術其術亦非道流所甚異然王持此術
　眩耀於士大夫間以居其貲將侈其宫羣執役者艶
　而刼焉王斥其名以怖之盜懼敗露遂取其元以滅
　口素與王全真者争執城市之惡少劾之獄又期年
　始獲真盜乃云云然其先枉死者已數輩矣今宫之
　後建一閣閣下為王全真像云江南有商遘疾得道
　士療之而愈自稱崆峒道士王全真命商肖像於崆
　峒以為報且彰其異此為其徒羞全真之死故設計
　以解之不足信由宫之北遂升前峽坡皆流石飛沙
　可四里許至山腰一巨石僵道左内有小石光圓如
　月狀攀躋而倦者據石而休且飲再登一里許西壁
　有石碑嵌岩間宋游師雄題名處夫王全真求長生
　而横罹夭折游師雄欲得名而埋沒荒蕪可一為之
　嘅嘆又上穿薈蔚歴曲盤如前途之半始得平地為
　滹沱寺寺之後稍東髙峯寺中峯益東之髙峯為東
　峯寺東峯之旁為眺豐亭亭之下去崖幾百丈有洞
　焉皂鶴巢其中亭上坐則涇川南北山之流峙城郭
　村塢之羅布烟雲花鳥之變態操之指掌而無遺故
　曰眺豐眺豐之南曰南峯寺亦懸出涇之上中峯北
　行半里有小岡岡上喬松六株崆峒之松以萬數皆
　俯仰衆植中而此松獨逈然透出噫可敬畏也松岡
　有小宇亦禪居北有二絶澗獨木為橋南橋丈餘北
　橋倍之號仙人橋過橋登峻坡即北峯寺寺後萬壑
　峥嶸幽巇莫測而一塔懸立其西北隅塔後下數仞
　為丹穴穴竇圮泐余昔曾遊焉思之可竦神也其西
　南林木愈蘢鬱徑愈險捫藤蘿百折而上為西峯寺
　　西峯之右為故虎穴虎穴益西有冽泉大旱則微而
　　終不涸泉之上復里許登馬嵕山真武廟廟之南平
　　視為三官廟其西仰攀為香山寺三峯崆峒之絶巘
　　下瞰眺豐五峯覽涇川南北三原若波浪之伏挫焉
　　真武廟之東直下滹沱寺為石蹬千百級折迴以數
　　十視諸徑為極艱曲余昔遊未之及今與大梁熊子
　　脩氏乃登之云熊子曰余昔遊嵩岱華升峨嵋絶頂
　　視此山互有異同其俱得稱為名山宜矣獨疑其靈
　　泉抱閟嗚呼世代往矣元化推移陵谷變易吾安知
　　其終無是與吾安知其終無是與
皇清武全文芮谷諸勝記　芮谷距邑城二里出城西郊
　　由新桞灘北渡汭水桃柳夾岸畦園成列居民背山
　　倚谷者十餘家曰芮谷莊莊行百餘步芮谷口直其
　　東迴峯環抱隠不見谷中有溪水横塞谷口卒不獲
　　人蹊曰横溪渡溪前一帶林樹迷離惝怳四顧如武
　　陵人舟行入桃源曰迷谿林渡谿而北山麓靈湫湧
　出深闊各數尺許禱雨輒應土人立碑祠之湫畔老
　柳蓊翳濃隂掩葢望之翼然如亭復有勺泉褊小深
　冽在栁葢亭之西逶迤北向泝曲道以盤登經丘遶
　谷數折至疊石橋橋中處山谷之半西接山門循扉
　而入依山靣埶建聖母宫於東搆梵刹于西昔人稱
　殿子坡自此始殿西北隅有沼渟泓荇藻交浮遊鱗
　隠見其際曰化魚沼沼傍築室數楹燒鼎烹茗是曰
　丹室室西崖次垂石如幕不厦屋而帡幪是曰幕石
　洞又西則峭壁幽岩夐峙邃處攀髙臨壑最極者曰
　摩雲頂側立數仞欵跨而下覆者曰覆壁凌空晴崖
　霽日淋灕滴岩平空作雨聲者曰懸崖浮雨若乃飛
　泉瀑墜散布如珠則曰瀑珠嵓晶瑩窟聚錯落如星
　則曰聚星窟蒼佶玲瓏可與探竒抉秘則曰石穴藏
　書水滴石受日久成穿則曰石穿處巨石臨隈獨坐
　兀如則曰兀坐石水集渠成回曲可以流觴則曰曲
　水渠中産蠏泥潛而族𩔖繁衍則曰蠏渠鏤跡攬勝
　美不勝書是曰芮谷深處稍南則巖石竒聳秀削不
　成是為嶙峋石石上古栢挺生蒼枝老榦千百年如
　是不聞消長榮衰自栢而南突於崖半苔石團結中
　空外萃圜亘盈尺有泉汔汔由苔石出繩貫股分森
　然直注至底曰貫珠泉水石相搏響音激越目擊耳
　聆言莫能喻芮谷諸泉當推此為第一泉上架梯鑿
　石穿洞吐納烟霞反而扳乎北崖别為石洞者九安
　神静息萬慮屏除既下則由山門左側出觀積氷嵓
　諸嵓莫不凝氷光怪離竒斯為最盛故有積氷之目
　又北而東陡壁絶立水源瀟灑如櫛比如簾垂又如
　濃露零零絡繹不絶眡瀑珠嵓貫珠泉水勢更殊故
　曰濃露崖崖下浚地為泉曰濃露泉泉東林木叢雜
　途窮境阻緣木以濟闢山通道附藤蘿而北上曰攀
　藤逕隨逕西轉更上一層曰更上坂坂行見峪石渠
　摩盪獨臨峪口下聽濃露泉其音淙淙然曰俯聽峪
　又西徐步忽至一所周迴履坦勢如平臺凭高遠眺
　物無遁形遊人眼界至此曠然一闢曰曠觀臺臺南
　東下削壁孤傲曰寄傲巖危石迭峙曰箕踞石又南
　躡柳陌翺翔至縱遊原喘息俱定遊衍閒適無邅迍
　跼蹐之度原前昻首凌風屹立峯頭俯視汭水波洄
　瀾湧直達涇川洋洋乎又一大觀曰觀汭峯由峯北
　還下踐駝丘丘勢延袤有𩔖偃駝既乃達横䜿嶺嶺
　小而峻自成一岑益降而北急流澎湃磴折層翻曰
　疊浪坡突兀無枝虬顔下垂曰覆渡柳鞠躬跨渡則
　東至古槐峯槐歴年永根産連珠接峯使髙柱日承
　天撫槐憇止雖逈臨深谷險不可即而潛溪低樹莫
　不獻技峯前爰為施斤鑿拓鳥路蜿蜒遞降厥步盤
　跚曰盤跚坂坂盡及壑林深瀨爽任意所如曰縱壑
　林林北羅渡布株聚䕃垂柯上蔽晴空下息人影時
　方盛夏可辟暑而忘薫曰密林渡逆流上溯亂石稠
　沓嵬碞波瀉遙望疊石橋門如雲衢天闕非復人間
　恒覯曰霛槎門順流而南則貫珠泉之水自縱壑林
　來濃露泉之水自密林渡來皆交會於滙口紆迴旋
　繞東流為迴谿新蒲細柳雜植其間遊人每低徊久
　之不能去谿背有石雄踞如岡振衣登嘯不啻置身
　千仞之上曰振衣岡又東則碣石盤據左夾谿水轉
　而南流行經石磴湍折不可狎視曰碣石峽峽南谿
　坦其執委蛇俄至半流磐石中亘水分為二上開而
　下合曰盤石磧環石列坐容客可什八九飛觴泛月
　或曰如臨島或曰如登舟去磧數武谿行窮處層磵
　繼之流并入而力加勇磅礴震撼瀾雪濤飛心目俱
　為洞駴曰戛石衝此外則回巒屏其内烟樹彌其闕
　谷口于是乎在佳境既盡能事復殫是曰觀止
　宋琬重修秦州城垣記　隴以西為州者五惟秦為
　最鉅官之所涖為衛城環郭而為城者東西有四睥
　睨相屬如聯珠南通巴僰北控朝那東則關山峻險
　此為上游轅蹄絡繹冠葢接武西則康居大夏燉煌
　張掖述職修貢織皮採玉之使歲無虚日故其規模
　闊壯麗譙雉櫓之雄非他郡所敢校陽九以來生齒
　凋耗哀我黔黎鑿山穴谷麋鹿散而熊虎鄰也順治
　甲午六月乙未坤維失馭陽驕隂奮載震載崩丘夷
　淵實氓居蕩圯覆壓萬計屹屹堅墉壊為平壤三版
　靡存跛羊可越余小子躬率吏民素服郊哭遍禱羣
　望旁行原隰飛鴻爰集百堵斯作但城罔遺堞疆圉
　是憂夙夜徬徨當餐廢箸或曰楨榦之需鄉遂是徴
　徒輦之役丘甸是問鈎金束矢之入可以庀材木焉
　子大夫下尺一以令國人其孰敢不從余曰吾聞之
　也國有大祲咎在邦伯是以澤中之謠子晳興刺城
　築不以其時則春秋書之今天方降威俾我民不康
　厥居余小子省愆毖往災患之不恤而興土工以召
　怨余則曷敢爰出匪頒之賜購杞梓于岷山已而遣
　健足括故園囷廪以益之於是秦人乃讙知其非厲
　已也勝衣之男佔畢之士連肩蹋踊負簣而趨郡守
　姜君身自編於畚鍤之間量廣狹凖尋尺眎其勤窳
　　而先後之縮版既興憑慿登登曽未期月而厥工告
　　成太子太保總督尚書金公慿軾天水顧而嘉之即
　　日拜疏列狀以請詔増僉事臣琬秩一級賜蟒服知
　　州臣光頴予紀録鳴呼余于是而知
朝廷激勸之典與秦人風義之盛也夫詩雅所稱元黄朱芾之
　　錫惟功徳之顯爍者當之今微末小臣以區區版築之勞䝉
天子之錫賚恩至渥也然小臣何功之有亦惟是父老子弟執
　　公而急社稷之務故得藉手成事以免復隍之虞君
　　子謂是役也庶幾猶有小戎袍澤之遺義焉語曰
　　十人樹楊一人拔之此言成功之難今秦之為秦
　　其城郭峙如也其樓觀翬如也其館廨翼如也
　　其壇壝亭鄣巍如也烟火萬家鳴吠之聲相聞也
　　皇華之使攬轡而至止幾以為未始有災焉而不知
　　余與姜君躬丁大厄篳路襤褸呼號于荆榛瓦礫之
　　場者秦之人實耳目焉後之君子念前人音羽之勞
　　軫兆姓阽危之苦御之以恕載之以寛為保障勿為
　　繭絲為韋珮勿為束濕二三孑遺庶有豸焉不然者
　　雖金城湯池安知不鑿山穴谷相率而去我也世不
　　乏尹鐸召信臣其人因記城工之始末而並致相朂
　　之意如此
　　劉斗蘭州新建撫署題名碑記　粤稽在昔甘凉置
　　中丞以耑彈壓重疆域也我
　朝中外一家率土普天悉入版圖治在偃武修文以底
　　三秦是以
皇上初御九五即歸兵事而以臨鞏肩之夐哉
聖謨矢文德以洽四國之道也余從青瑣特簡西陲啣敦
　　本安内之意拜
命而出式遄其行歴太華逾關隴問津天漢爰抵五凉滿
　　目黄沙寒烟數㸃巖城一綫孤繫天垠且地瘠民貧
　　逃亡過半賦逋如山餉亟於雨余喟然曰
聖天子加惠元元無遠弗屇逖矣西土咸荷炯鑒中也爰
　　殫力拮据如葺破屋如整亂絲如斧錯節請免積逋
　　三十萬竒奏可民命稍蘓越五年
上復量地酌官總九圍而計之劃然分陜又以寧夏平慶
　　裁歸甘屬仍
勅移駐蘭州宅中圖治余凜
顔咫夙夜不遑即進僚屬而謀之僉曰蘭蹂躪之餘未有
　　衙宇其何以息事而寧人無已惟故肅邸遺址可建
　　焉余惟捐俸經營而各司屬復量輸以襄厥成揮瓦
　　礫披荆榛鳩工庀材肇於春竣於夏於六月上浣而
　　視事是役也地取諸廢藩材取諸市易磗石取諸燼
　　餘夫匠取諸雇募不勞民不捐帑屹乎峙都會焉斯
　　役也慨然念南壘岫而北松山西玉門而東銀夏蜿
　　蜒數千里跨州郡者五十餘區半壁長城咸責匪躬
　　非穆之治劇之才而膺遺大投艱之任即黽勉從事
　　曷以仰答
宸衷哉或曰凡建公署必紀事題名昭兹來許葢蘭為七
　　劇九達之地酒泉張掖武威湟中則班定遠趙營平
　　衛霍諸公之所開拓也回中原州則李西平范文正
　　之所經營聲教也摩雲岳麓雪山嶓塜則馬文淵虞
　　升卿信與紀玠與璘之所馳驅固守也白豹烏侖賀
　　蘭鳴沙則方叔南仲狄懐英种仲平之所築鑿招輯
　　也曠古人豪赫赫若覩今
皇上奠萬世丕基毋俾往哲耑美於前余曰嘻之數君子
　　後先相望良慕之重之敢謂車書萬里遂以優游塞
　　太平乎顧名思義用是瞿瞿苐名者實之賔也有其
　　實斯垂鑒勿替余固不敢不勉踵此意以矞皇之俾
　　一代勲名紹休前烈光簡冊著旂常磨崖志美銘碣
　　紀功于不朽使此碑與臯蘭永峙而姓氏之芳當一
　　度之河清更有望於後之君子則今日擇言是為異
　　日之嚆矢也歟爰鑱石而記其事
　　許孫荃孫將軍碑記　孫提臺者喬木故家也康熙
　　壬寅公秉鉞來鎮甘肅是時海氛不靖厪
　聖明西顧之憂公以世臣而膺重寄則保障兩河屏翰
　三秦胥于一身是賴公勵精振刷不遑寧處剔軍政
　之蠧蝕汰冗食之羸卒簡才良以備扞禦核儲餉以
　資飽騰凡所以籌邊計而固封疆者靡不劃然畢舉
　而將士精强威令嚴整甘肅一鎮稱為天下雄藩矣
　由是海夷喪膽西羗寒心二十餘年不復萌窺邊之
　志者惟公之先聲有以奪其氣也嘗戒諸將曰河西
　戎馬之地兵民雜處兵戢則民安民安則國本自固
　況此一塊之土先經冦擾繼罹回殘㷀㷀孑遺瘡痍
　未復正宜安全而蘓息之或可以漸至起色也奈何
　一意治兵而于此殘黎竟不曲為保䕶乎於是勸飭
　文武衙門輕徭薄斂慎獄清刑利者興之弊者除之
　即或纎毫有病於民民不敢瑣瀆者公聞之轉囑有
　司立行剔革而後已葢公胸懐豁達舉動光明雖屢
　以民事忤當路者而屬僚同寀皆諒其大公無我之
　心所以誠能動物而德孚于上下羣情也故駐節凉
　州二十載井里市㕓熙穰自如而民若不知有兵者
　　所謂兵戢民安而威令素行故如此至于因材器使
　　一秉至公吐賢豪之氣杜倖濫之門參將遊擊半出
　　部伍以至領節旄而專閫者接踵而起皆公造就提
　　拔為國得人之效班班可指數也吳逆之亂隴右諸
　　郡皆陷公提兵東渡所向成功靖遠平凉相繼收復
　　南安天水以次削平然師旅所經秋毫無犯室家廬
　　舍安堵如故至今靖遠諸處家尸戸祝葢報公生全
　　之德有如此者底定後春秋有加而公撝謙自如好
　　賢樂善厚下親民二十載如一日也甲子歲奉
命提督三鎮移駐甘州公去凉三歲而闔屬官紳兵民思
　　之而不能已也會荃視學來西按部至凉則有大靖
　　所屬營員兵民以去思碑記來請余想夫公之在凉
　　其湛恩汪濊之所被既深且久而凉人戴天而忘其
　　髙履地而忘其厚今去三載如嬰兒之失父母謂有
　　能已於思者乎雖然甘州去凉五百里政令威惠可
　　呼吸立至者甘與凉何分遠邇惟是公之功業在社
　　稷德澤在生民紓
朝廷西顧之憂奠疆宇磐石之固荃備員學職宜得珥筆
　　而記其事以俟纂入史冊傳之後世為封疆大臣之
　　鑑豈不爛然光大也哉公諱思克字復齋奉天之廣
　　寧人
　　通智惠農渠碑記　黄河發源於崑崙歴積石經銀
　　川由石觜而北繞鄂爾多斯六部落入黄甫川逾潼
　　闗會泗沂合淮歸海源遠流長而朔方一帶導引灌
　　溉厚享其利焉獨查漢托䕶地方沃野膏壤因漢唐
　　二渠餘波所不及遂曠為牧野我
皇上軫念寧夏為邊陲重鎮建新城設將軍領兵駐防
特命侍郎(臣/)通智會同督(臣/)岳鍾琪詳細踏勘嗣
命(臣/)通智偕侍郎(臣/)單疇書專董是役復揀選在部道府
　　州縣十五員
命赴工所分司其事又
　奏請調取守備官弁武舉等十有二人共勷厥工乃相
　土宜度形勢以陶家觜南花家灣為進水口近在葉
　昇堡之東南也黄流自青銅硤口而下支派分流至
　此而滔滔汩汩順流遠引足溉數萬頃之田其渠口
　石子層累底岸維堅由此而東北遍歴大灘擇地脈
　崇阜處開大渠三百里口寛十三丈至尾收為四五
　丈底深丈一二尺以至五六尺不等高者窪之卑者
　培之引入西河尾並歸于黄建進水正閘一曰惠農
　閘建退水閘三曰永䕶曰恒通曰萬全節宣吐納進
　退無虞設永泓永固暗洞二以通上下之交流設彚
　暗洞一以接漢渠之餘水正口加幫石囤頭閘堅造
　石橋則渠源不患沖決特建尾閘以蓄洩之外累石
　節以鞏固之則渠稍可以永賴大渠口以東俱引灌
　大渠水其田勢髙處刳木鑿石為槽以飛渡漢枝渠
　之水而東之仍不失其已然之迹西坂渠尾以南直
　抵渠口其西岸不能歸暗洞之小退水特留獾洞放
　之大渠一帶出之亦絶無漲漫之患任春葉昇二堡
　為往來孔道於正閘覆造橋房旁列數楹可為守者
　居兼為行者憇建龍王廟立碑亭以記工程並壯觀
　瞻沿渠之橋二十有二西河之橋十六行旅往來賴
　以普濟其枝渠四達長七八里以至三四十里者百
　餘道均作陡口飛槽而戸口人民沿渠又各制小陡
　口小獾洞千餘道以相引灌自此溝塍繡錯二萬餘
　頃良田無不霑足于渠之東循大河涯築長堤三百
　二十餘里以障黄流泛溢於渠之西疏通西河舊淤
　三百五十餘里以瀉漢唐兩渠諸湖碱水各閘旁建
　水手房四十二所以司啓閉遍置塘房三十七處稽
　察邊汛而大渠長堤以至西河兼恃防䕶渠堤兩岸
　俱夾植垂楊十萬餘本其盤根可以固湃岸其取材
　亦可以供歲修至於東北隅一帶其地尤廣其土尤
　沃改六羊河為渠一百一十餘里以佐大渠所不及
奏請建縣城二其一在田州塔南為新渠縣其一在省
　嵬城西為寳豐縣立縣令以膺民社設通判以司水
　　利建學校以育人材置營弁以備防汛移市口于石
　　觜漢夷皆便建城堡於山後守禦相資兹役也䝉
皇上特頒帑銀十六萬兩以為工匠車船一切物料之用
　　纎微不累於民肇始於丙午之孟秋工竣於己酉之
　　仲夏向之曠土今為樂郊復䝉
皇恩廣被又頒帑銀十五萬兩以為招徠戸口恒産耕種
　　之資由是億兆歡呼争先趨附闢田園葺廬舍犁雲
　　遍野麥浪盈疇勤耕鑿者歌
帝力安隴畝者頌高深奏之
九重錫以嘉名曰惠農渠遐陬赤子盡戴
　光天邊塞黎民欣逢
　化日誠
　國家萬年之基而民生世享之業也爰立石而為之記
　　通智
欽定昌潤渠碑記　雍正四年歲次丙午
皇帝命侍郎(臣/)通智單疇書㑹督(臣/)岳鍾琪經營查漢托
　䕶地方開大渠以資灌溉築長堤以障狂瀾易畜牧
　為桑麻者三百餘里但大渠之東北隅灘形廣闊水
　難遍及有黄河之支流名六羊河者口形如列指泝
　游數里復合為一迤邐而北經大小方墩越葫蘆細
　歴省嵬城而仍歸於大河沃野腴壤綿亘百餘里因
　迤黑龍溝而西故水勢順下漫無停蓄不能引之灘
　中河之下流遂淤率諸執事循其已然之迹順其勢
　而利導之凡湃岸之傾圮者培之使平河流之淤塞
　者濬之使通爰於渠口建正閘一曰昌潤閘外設退
　水閘曰清安使水有所瀉以備歲修堵口也内設退
　水閘曰清暢使水有所分以殺湍流漲溢也相地制
　宜分列支渠二十餘道中多高壤不能盡達復設逼
　水閘三曰永惠永潤永屏束之使其勢昻而盈科而
　進仍由故道以入于河諸閘既建俱跨橋以通耕牧
　往來正閘之上覆以橋房其旁則立有龍王廟碑記
　亭渠兩旁俱揷柳秧資其根力以固湃岸自此啓閉
　　以時蓄洩有方而大渠以東遂無不溉之田矣
欽定名曰昌潤渠以昭示來兹垂之永久是役也用以仰
　　副我
皇上仁育萬物無遠弗屇之至意渠之兩旁良田萬頃比
　　戸千家白叟黄童均沾
聖德青山綠水悉載
皇仁誠
　盛世之𢎞模而萬年之樂利云
　　楊應琚新建慶祝宫記并序
　　乾隆三年八月壬辰新建慶祝宫成欣逢
聖天子萬夀之期文武寮屬將校盛服博帶聚於會城商
　　賈士庶張目拱手歡呼動地癸巳五皷官吏畢集咸
　　次於位燈火如晝修陛飛闥雲布於上華旗鳳葢金
　　節析羽星羅於下鐘鳴樂奏蹌蹌翼翼如對
丹宸猗歟盛哉既退西寧僉事應琚請紀其成詞曰
　　維甘寧八郡自軍興後檄書旁午文武士吏趨事不
　　遑故凡禮文典章略而未舉中丞奉
命涖止即詢朝
　賀之所竟無專宫曰官吏雖誠敬在心而億兆之觀瞻
　國家之大典不可缺也爰擇地選官徴工僦役築高墉
　　礱巨礎伐木陶埴力恊功速門闕崇閎殿楹棘翼表
　　道有坊待漏有舍邊陲之地亦可謂規模少備矣且
　　夫事貴因時值此邊烽已息海宇清和士庶無内外
　　之繇商賈有殷富之樂冠裳濟濟恪恭盡職正當修
　　明典禮以答昇平而朝
　賀之所威儀首重尤不可緩書不云乎一人有慶詩曰
　　君子萬年此物此志也夫河水發於崑崙皓月盈於
　　南極維地維時
天子受祉百工稽首永勒金石四方來賀於斯萬祀知作
　　之所始
　　楊應琚西寧新築黑古擺羊戎九城堡碑記
　　背郡城東南馳一日二日抵雪山下為黑古城千戸
　　庄亦雜石癿思觀什扎巴擺羊戎甘都堂折而西百
　　五十里為河拉庫托渡河而南為康家寨皆古羌戎
　　地逼介諸畨歲為商旅邊氓害以貽官憂今
天子即位之叁年前制府相國查公巡閲至郡余與古鄯
　　㳺擊將軍楊君垣條悉其事謂非就險建城設官增
　　兵不可以理制府毅然以俞奏
　可適四年寧郡饑余任其責鉅細必躬親半歲未甞蓐
　　寢小民幸免於轉死而少壯者不可俾以坐食爰請
　　於大府割工價六分之一加糧升六合以價自養以
　　糧養家檄西寧靳令夢麟碾伯徐令志丙分督之始
　　於四年之孟夏迄工於五年之仲秋完城堡九周回
　　自一百二十丈至三百八十四丈咸相其隂陽依其
　　巖阻隨其廣袤而成言言仡仡實墉實壑諸畨悉縮
　　項橋舌屏氣而伏起視四境羊牛滿野一童子牧之
　　矣帑以兩計凡九萬四千九百七十廩以石計凡一
　　萬四千八百増兵將益俸饟其為役亦大矣哉然小
　　民不以為勞度支不以為多皆仰荷
聖主寛大之德也嗚呼
　國家設一官而帑廪增一費將以利民也地方設一官
　　而百姓增一累以其有害也何謂利慎固封守撫畨
　　恤下是也何謂害鍵閉不修征私擾衆是也同一官
　　耳利害如反覆手可不懼哉昔人云有其患而圖之
　　無其具有其具而守之非其人皆足以致敗故紀其
　　俶末以告後之司險者
　
　
　
　
　
　
　
　　甘肅通志巻四十七
欽定四庫全書
　甘肅通志巻四十八
　　藝文
　贊
魏曹植伏羲贊　木德風姓八卦創焉龍瑞名官法地
　象天庖厨祭祀網罟漁佃瑟琴以作時通神軒
　曹植黄帝贊　少典之孫神明聖哲土德承火赤帝
　是滅服牛乘馬衣裳是制氏雲名官功冠五帝
晉王彪之伏羲贊　悠悠皇犧體尊神澄無爲而化出
　道之凝不知有始冥感自興因應之跡畫象結繩
唐李華侯知道程俱羅二孝贊　厥初生人有君有親
　孝親爲子忠君爲臣兆自天命降及人倫背死不義
　忘生不仁過及智就爲之禮文至哉侯氏創巨病殷
　手足胼胝以成髙墳夜黑颷動如臨鬼神哭無常聲
　逈徹蒼旻苴斬三年爾獨終身嗟嗟程生其哀也均
　顧後絶配瞻前無隣
　序
唐杜牧李賀詩編序　太和五年十月中半夜時舍外
　有疾呼傳緘書者牧曰必有異亟取火來及發之果
　集賢學士沈公子明書一通曰我亡友李賀元和中
　義愛甚厚日夕相與起居飲食賀且死嘗授我平生
　所著歌詩襍爲四編凡二百三十三首數年來東西
　南北良爲已失今夕醉解不復得寐即閲理篋帙忽
　得賀詩前授我者思理徃事凡與賀話言嬉遊一處
　所一物候一日一夕一觴一飯顯顯焉無有忘棄者
　不覺出涕賀復無家室子弟得以給養䘏問長恨想
　其人詠味其言止矣子厚於我與我爲賀集序盡道
　其所來由亦少解我意牧其夕不果以書道不可明
　日就公謝且曰世謂賀才絶出前讓居數日牧深維
　公曰公於詩為深妙竒博且復盡知賀之得失短長
　今實叙賀公曰子固若是是當慢我牧因不敢復辭
　勉為賀序然甚慙賀唐皇諸孫字長吉元和中韓吏
　部亦頗道其歌詩雲烟綿聯不足為其態也水之迢
　迢不足為其情也春之盎盎不足為其和也秋之明
　潔不足為其髙也風檣陣馬不足為其勇也瓦棺篆
　鼎不足為其古也時花美女不足為其色也荒國陊
　殿梗莽邱隴不足為其恨怨悲愁也鯨呿鼇擲牛鬼
　蛇神不足為其虚荒誕幻也蓋騷之苗裔理雖不及
　辭或過之騷有感怨刺懟言及君臣理亂時有以激
　發人意乃賀所為得無有是賀能探尋前事所以深
　歎恨古今未嘗經道者金銅仙人辭漢歌補梁庾肩吾
　宮體謡求取情狀離絶遠去筆墨畦徑間亦殊不能
　知之賀生二十七年死矣世皆曰使賀且未死少加
　以理奴僕命騷可也
明趙時春送鞠通判序　鞠君吴松之産也時春與吴
　松馮御史子仁同賜第而其召為宮寮也復佐吴松
　徐洗馬子升於司經御史君以擊奸宰瀕死英聲振
　天下洗馬君晉為祭酒其道且大行衆將倚以經世
　之任者俱余所推重然皆與鞠君交親方君之擢判
　平凉也二君與時春書譽君之才且良惜其遠出邉
　郡畫然同辭則夫時春于君之釋吾郡而他之也豈
　敢以俚蕪辭無一言以贈之按吴松本江海奥暑之
　區而平凉據秦夏華羗之㑹黍秔異味羊魚改腥茗
　酪殊氣葛裘别服吴松齔者垂髫削剡而謳吟平凉
　三尺童子柞木為弓紉筋為絃被竹木以烏雉羽而
　射不避狼虎纔離保姆已手掣生馬鬃騁乎峻阪兀
　崖之上以相笑樂使挽一葦茷行涇汭岸乃愕然失
　措嗟夫禹别九土周辨職方世以揚雍指為秦越其
　風土嗜好背馳懸絶固若是哉况宋以文獻渡江中
　原乆委域外南北之俗尤異大聖人受錫四海行三
　尺法以用人故鞠君遠超南服莅止西邑揆之人情
　似有不相宜者而平凉強宗悍牧藩衞兵騎星錯奕
　布三尺法六籍術亡奈之何而君周旋期月間數搏
　執强梗罔所恫悚使底于成必有可觀矣君遽以南
　北之分為解大僚不察從而聼之夫君子所詘者道
　非必其身之安也所存者志非貴乎外物之奉也居
　此而思彼營物而役志君子之戒也君豈為是哉不
　察其志而狥夫物情不用其道而茍榮其身此君子
　之所不敢安而鞠君之所必去此郡而他適也故敢
　于其行而僭言之且以章君之志也
　黄諫帝王紀年纂要序　予家西陲㓜時聞老於從
　征者道使西域時出玉關數千里其地廣漠皆平沙
　一望無有涯際又無山阜林木城郭民居墩堠為之
　表識惟信馬徐行晝則視日之出入為東西夜則望
　北斗而西走曁抵其國則所行不少差比來京師㑹
　東南之士語及泛舟海中亦與是若吁使沙漠烟海
　之中茍不仰望日月星辰則趨向無方不惟迂其道
　里勞其心力而又未始不以終莫能至為怖也暑夏
　朝回日長無事因閲舊書得先子壽栢翁所藏歴代
　纂要乃元平章白雲翁察罕所編葢取皇極經世書
　為凖一開巻而古今成敗國家興衰運祚長短皆瞭
　然可見眞若茫茫萬里沙漠烟海中而獲舉目於日
　月星辰以得指歸也嗚呼自書春秋諸史以來簡籍
　浩繁雖易紀傳為編年其間數千年之事欲自首至
　尾觀之信有若司馬公所謂讀未半巻即已倦睡也
　然史學不可不知奈以賦禀所拘有朝讀暮忘者是
　編則摭羣籍之要撮萬事之統損繁就簡約編年而
　為之葢免搜索之勞使人不怖其煩因年以求運祚
　修短則古今國家成敗興衰具見于此遂為訂正自
　延祐戊午至洪武戊申凡若干年以便考閲宗友用
　和見而喜之請鋟諸梓以傳既不容拒倂序諸篇首
　以畀之予聞先軰謂觀史有要然則是編其亦觀史
　之要乎能熟觀此以知其大要則如日月星辰之在
　人目睫故雲海沙漠之𣺌無涯際亦自得之矣又奚
　以怖
　李夢陽𢎞徳集自序　李子曰曹縣葢有王叔武云
　其言曰夫詩者天地自然之音也今途咢而巷謳勞
　呻而康吟一唱而羣和者其真也斯之謂風也孔子
　曰禮失而求之野今眞詩乃在民間而文人學子顧
　往往為韻言謂之詩夫孟子謂詩亡然後春秋作者
　雅也而風者亦遂棄而不采不列之樂官悲夫李子
　曰嗟異哉有是乎予嘗聆民間音矣其曲邊其思滛
　其聲哀其調靡靡是金元之樂也奚其真王子曰眞
　者音之發而情之原也古者國異風即其俗成風今
　之俗既歴邊乃其曲烏得而不邊也故真者音之發
　而情之原也非雅俗之辨也且子之聆之也亦其譜
　而聲者也不有率然而謡勃然而訛者乎莫知所從
　來而長短疾徐無弗諧焉斯誰使之也李子聞之矍
　然而興曰大哉漢以來不復聞此矣王子曰詩有六
　義比興要焉夫文人學子比興寡而直率多何也出
　於情寡而工於詞多也夫途巷蠢蠢之夫固無文也
　乃其謳也咢也呻也吟也行呫而坐歌食咄而寤嗟
　此唱而彼和無不有比焉興焉無非其情也斯足以
　觀義矣故曰詩者天地自然之音也李子曰雖然子
　之論者風耳夫雅頌不出文人學子手乎王子曰是
　音也不見於世乆矣雖有作者微矣李子于是憮然
　失已灑然省也于是廢唐近體諸篇而為李杜歌行
　王子曰斯馳騁之技也李子於是為六朝詩王子曰
　斯綺麗之餘也於是詩為晉魏曰比辭而屬義斯謂
　有意於是為賦騷曰異其意而襲其言斯謂有蹊於
　是為琴操古歌詩曰似矣然糟粕也於是為四言入
　風出雅曰近之矣然無所用之矣子其休矣李子聞
　之闇然無以難也自錄其詩藏篋笥中今二十年矣
　乃有刻而布者李子聞之懼且慙曰予之詩非真也
　王子所謂文人學子韻言耳出之情寡而工之詞多
　者也然又𢎞治正德間詩耳故自題曰𢎞德集毎自
　欲改之以求其真然今老矣曽子曰時有所弗及學
　之謂哉
　傳
隋皇甫謐酒泉烈女龎娥親傳　酒泉烈女龎娥親者
　表氏龎子夏之妻禄福趙君安之女也君安為同縣
　李壽所殺娥親有男弟三人皆欲報讐壽深以為備
　會遭災疫三人皆死壽聞大喜請㑹宗族共相慶賀
　云趙氏强壯已盡惟有女弱何足復憂防備懈弛娥
　親子淯出行聞壽此言還以啓娥親娥親既素有報
　讐之心及聞壽言感激愈深愴然隕涕曰李壽汝莫
　喜也終不活汝戴履天地為吾門戸吾三弟之羞也
　焉知娥親不手刅殺汝而自徼倖耶隂市名刀挾長
　持短晝夜哀酸志在殺壽壽為人兇豪聞娥親之言
　更乘馬帶刀郷人皆畏憚之比隣有徐氏婦憂娥親
　不能制恐反見中害毎諫止之曰李壽男子也凶惡
　有素如今備衞在身爾雖有猛烈之志而强弱不敵
　邂逅不制則為重受禍於壽絶滅門戸痛辱不輕也
　願詳舉動為門戸之計娥親曰父母之讐不同天地
　共日月者也李壽不死娥親視息世間活復何求今
　雖三弟早死門戸冺絶而娥親猶在豈可假手於人
　哉若以卿心况我則李壽不可得殺論我之心壽必
　為我所殺明矣夜數磨礪所持刀訖扼腕切齒悲啼
　長歎家人及隣里咸共笑之娥親謂左右曰卿等笑
　我直以我女弱不能殺壽故也要當以壽頸血汚此
　刀刅令汝軰見之遂棄家事乘鹿車伺夀至光和二
　年二月上旬以白日清時於都亭之前與壽相遇便
　下車扣壽馬叱之壽驚愕廻馬欲走娥親奮刀砍之
　並傷其馬馬驚壽擠道邊溝中娥親尋復就地砍之
　深中樹闌折所持刀壽被創未死娥親因前欲取壽
　所佩刀殺壽壽䕶刀瞋目大呼跳梁而起娥親乃挺
　身奮手左抵其額右摏其喉反復盤旋應手而倒遂
　㧞其刀以截壽頭持詣都亭歸罪有司徐歩詣獄辭
　顔不變時禄福長漢陽尹嘉不忍論娥親即解印綬
　去官弛法縱之娥親曰讐塞身死妾之明分也治獄
　制刑君之常典也何敢貪生以枉官法鄉人聞之傾
　城奔往觀者如堵焉莫不為之悲喜慷慨嗟歎也守
　尉不敢公縱隂語使去以便宜自匿娥親抗聲大言
　曰枉法逃死非妾本心今讐人已雪死則妾分乞得
　歸法以全國體雖復萬死於娥親已足不敢貪生為
　明廷負也尉固不聼所執娥親復言曰匹婦雖微猶
　知憲制殺人之罪法所不縱今既犯之義無可逃乞
　就刑戮隕身朝市肅明王法娥親之願也辭氣愈厲
　面無懼色尉知其難奪强載還家凉州刺史周洪酒
　泉太守劉班等共表上稱其節義刋石立碑顯其門
　閭大昌𢎞農張奐貴尚所履以束帛二十端禮之海
　内聞之者莫不改容贊善髙大其義故黄門侍郎安
　定梁寛追述娥親為其作傳元晏先生曰父母之讐
　不與共天地蓋男子之所為也而娥親以女弱之微
　念父辱之酷痛感讐黨之凶言奮劍讐頸人馬俱摧
　塞亡父之怨䰟雪三弟之永恨近古以來未之有也
　詩曰修我戈矛與子同仇娥親之謂也
唐李商隠李長吉小傳　京兆杜牧為李長吉集序状
　長吉之竒甚盡世傳之長吉姊嫁王氏者語長吉之
　事尤備長吉細瘦通眉長指爪能苦吟疾書最先為
　昌黎韓愈所知所與遊者王參元楊敬之權璩崔植
　為宻毎旦日出與諸公遊未嘗得題然後為詩如他
　人思量牽合以及程限為意恒從小奚奴騎距驢背
　一古破錦囊遇有所得即書投囊中及暮歸太夫人
　使婢探囊出之見所書多輒曰是兒要當嘔出心肝
　始已耳上燈與食長吉從婢取書研墨疊紙足成之
　投他囊中非大醉及弔䘮日率如此過亦不復省王
　楊軰時復來探取寫去長吉往往獨騎往來京洛所
　至或時有著隨棄之故沈子明家所餘四巻而已長
　吉將死時忽晝見一緋衣人駕赤蚪持一版書若太
　古篆或霹靂石文者云當召長吉長吉了不能讀歘
　下榻叩頭言阿㜷(長吉學語時/呼太夫人云)老且病賀不願去緋
　衣人笑曰帝成白玉樓立詔君為記天上差樂不苦
　長吉獨立榻邉人盡見之長吉氣絶常所居牕中勃
　勃有煙氣聞行車嘒管之聲太夫人急止人哭待之
　如炊五斗黍許時長吉竟死王氏子非能造作謂長
　吉者實所見如此嗚呼天蒼蒼而髙也上果有帝耶
　帝果有苑囿宮室觀閣之玩耶茍信然則天之髙邈
　帝之尊嚴亦宜有人物文采愈此世者何獨眷眷於
　長吉而使其不壽耶噫又豈所謂才而竒者不獨地
　上少耶天上亦不多耶長吉生二十七年位不過奉
　禮太常當時人亦多排擯毁斥之又豈才而竒者帝
　獨重之人反不重耶又豈人見㑹勝帝耶
明李夢陽邵道人傳　邵道人者蜀人也至慶陽年七
　十餘矣道人不欲言凡事頤指色授館于鐘樓街築
　土被衲無晝夜露坐郡中子弟争事道人凡所指授
　諸弟子善承之道人能治病令病者張目嘘氣即可
　活目諸弟子置飯病者前出䄂中銕尺横飯上誦大
　悲呪已起尺摩病者曰瘥矣脱不可活道人則趨出
　病家以死日請出指示日如其數道人不取錢毎歲
　自正月始活一人取布尺裏衲裏完弗取也飯道人
　無問多少美惡道人善飲水冬月氷道人齒間瀺瀺
　聲頃之肩踴面紅汗簌簌下予世父患脛痬乆不愈
　以問道人道人曰此祟也若往聘某氏謂其女陋将
　更聘之女慚而縊死此其祟也世父大驚伏地頓首
　曰奈何道人曰今遇我三日解矣三日痬果瘥居十
　餘年忽謂諸弟子将歸諸弟子曰先生福慶之人慶
　之人無敢慢先生者何遽言歸邪道人不應一日道
　人令設几三層坐其上諸弟子始悟環守之夜有登
　几伺其息者夜半霹靂隂隂起屋脊若戈士甲馬戰
　鬬之聲諸弟子震懾伏地天明起眎則道人死矣贊
　曰子不語怪則道人者為何如人哉老氏惑人亂政
　而道人口悛悛不欲道辭急人之難斃而後已嗚呼
　是所謂逃于墨者非邪
　　書
皇清王全臣上巡撫言渠務書　唐漢兩渠寜夏民命攸
　　關康熙四十八年正月内䝉飭水利都司王應龍盡
　　力春工而令職全贊理其事幸覩成效兹䝉以各渠
　　情形及修濬利弊下詢謹詳陳之寜夏古朔方也黄
　　河遶於東賀蘭峙於西相距或四五十里遠者亦不
　　過百餘里南至唐壩堡之分守嶺北至威鎮堡之邊
　　牆僅二百七十五里延袤不甚寛廣而所屬寜夏衛
　　并左右二衞及平羅所共轄五十二堡約計田地九
　　千八百二十九頃有餘其正供除麥饌等項納銀二
　　千六百五十兩有零外田土之賦計納糧九萬八千
　　三百八十餘石納七斤穀草并年例秋青草共三十
　　八萬三百餘束零納壩草六十一萬零納地畆銀八
　　百六十餘兩其湖灘又納潮鹻銀一千五百九十兩
　　賦亦綦重矣況地大半盡屬沙鹻必得河水乃潤必
　　得濁泥乃沃古人於黄河西岸開濬唐漢兩渠誠萬
　世利也四十七年春職全蒞任之時值春工方興隨
　本道鞠宸咨親詣各渠細勘竊查黄河自南而北其
　入寧夏之處兩岸俱係石山名曰硤口河初向東北
　流入硤微折注於西北不一二里即仍向東北出硤
　硤之盡處有一觀音堂古人於此傍石山之麓開唐
　渠一道渠口寛十八丈深七尺至明代寧夏道汪文
　輝於右衞之唐壩堡距渠口二十里建石正閘一座
　閘之外建石退水閘四座正閘下入渠之水以五寸
　為一分止以十分為率水小則閉塞退水各閘使水
　入渠水大則開退水以洩其勢其正閘係六空西四
　空為唐渠東兩空為貼渠毎空各寛一丈唐渠自閘
　以下西北至玉泉橋名曰上上段寛八丈深三五尺
　長五十里自玉泉橋向東北流復微轉西至良田渠
　口名曰上段寛七丈深五六尺長七十里自良田渠
　口西北至西門橋名曰上中段寛六丈深七尺長四
　十里自西門橋西北至站馬橋名曰下中段寛六丈
　深七尺長六十里自站馬橋北至威鎮堡稍止名曰
　下段寛三丈深三四尺長一百三里合計共長三百
　二十三里其貼渠一道寛三丈五尺深六尺至郭家
　寺地方分為兩稍一至漢壩堡稍止長四十里名曰
　舊貼渠一至蔣鼎堡稍止長五十里名曰新貼渠此
　因唐渠正閘之東岸地土甚高故引此渠雖閘分兩
　𣲖而實與唐渠同口蓋唐渠之附庸也渠兩岸之堤
　及堵水之壩俱名曰湃沿湃居民挖小渠以引水入
　田名曰枝渠大者或百餘里小者或數十里及七八
　里不一各於湃上建小木閘以便蓄洩名曰陡口唐
　渠東西兩岸共陡口四百三十六道舊例百姓有田
　一分者歲出夫一名計力役三十日又納草一分計
　四十八束毎束重十六斤又納桞樁十五根毎根長
　三尺此輸將定額也其或需用紅柳白茨席萁則於
　草内折收毎草一分折紅柳四十八束或折白茨或
　折席萁亦各四十八束毎束重七斤總名曰顔料或
　石灰亦於草内折銀燒造毎草一束折銀一分其草
　曰壩草以備於險要處和土築湃及啓閉各閘堵疊
　渠口也樁曰沙樁或釘閘底或釘湃岸使土堅固也
　渠内水衝之處必用土草築一墩以逼水而外用紅
　柳白茨䕶之更釘以沙樁名曰馬頭席萁則繩䌫之
　具也或修理閘底亦必用紅桞白茨鋪墊而以沙樁
　釘之乃蓋以石條使無冲動之患也毎歲河凍之時
　将渠口用草閉塞名曰捲掃至清明日𣲖撥夫役赴
　渠挑濬各官分段督催以一月為期名曰春工至立
　夏日掣去所捲之埽放水入渠名曰開水開水之後
　田地澆灌其法先委官閉塞上流各陡口以逼水至
　稍其名曰封封之之際各陡口仍酌量留水一二分
　其名曰俵(俗作/□)迨水已至稍乃開上流各陡口任其
　澆灌既足又逼令至稍封與俵周而復始上流下稍
　皆澆灌及時也唐渠貼渠原灌寧左右三衞及平羅
　所共三十四堡田地六千二頃有餘衞所各官分段
　封俵一歲須輪灌數次乃獲豐收至於漢渠在唐渠
　之下左衞陳俊堡四道河口地方距唐渠口三十里
　地形低窪直迎河流水勢易入其渠口寛三十一丈
　深七尺五寸明汪文輝於漢壩堡距渠口十二里建
　石正閘一座計四空毎空寛一丈閘外建石退水閘
　三座自正閘北至唐鐸橋名曰上段寛五丈深六七
　尺長六十五里自唐鐸橋西北至張政橋名曰中段
　寛四丈五尺深六七尺長七十五里自張政橋北至
　殷家夾道稍止名曰下段寛三丈深五六尺稍末寛
　一丈長九十八里共長二百三十八里渠之東西兩
　岸共陡口三百六十九道原灌溉寧左右三衞所屬
　十八堡田地共三千八百二十七頃有餘後因開導
　西河水勢變遷何忠堡竟隔在河中各自開引小渠
　灌田三十餘頃今漢渠止灌溉十七堡田地共三千
　七百九十七頃有餘其挑挖封俵與唐渠一例此渠
　得水甚易而又稍短田少所以通利如故比年以來
　唯唐渠淤塞過甚濱於廢棄居民雖紛紛借助於漢
　渠不過稍分餘瀝地之高者竟屢年荒蕪而漢渠亦
　因以受困職全細按唐渠之大病有三一苦於渠口
　之不能受水也相傳先年唐渠口下河中有一石子
　沙灘障水之勢以入渠厥後灘漸消沒河流偏注於
　東而渠口竟與河相背其入渠者不過旁溢之水耳
　水之入渠也無力遂往往有澄淤之患一苦於地渠
　之不能通水也唐壩以下自杜家嘴至玊泉營盡係
　淤沙毎大風起輒行堆積唐渠經由於此實為咽喉
　向者以風沙不時旋去旋積遂相與名曰地渠盖因
　兩岸無湃與平地等故名之也此處自來不在挑濬
　之列因循既乆竟致渠底與兩岸田地齊平甚有渠
　底高於兩岸田地者較唐壩閘底約高三四尺河水
　汎漲時入渠之水非不有餘乃自入閘以来至此阻
　梗由是旁灌月牙倒沙兩湖迨兩湖既滿然後溢於
　渠内徐徐前行不知費㡬許水力經幾許時日乃得
　過玉泉橋也况有此阻梗水勢紆廻水未前行而挾
　入之濁泥已淤積閘底數尺矣一苦於渠身之過逺
　也水之入口者原自無多而又苦於咽喉之不利以
　有限之水流三百餘里供數百陡口之分洩其勢自
　難以遍給若遇河水减落則束手無䇿矣唐渠有此
　三大病而又加以年年挑濬之法積弊多端如渠夫
　渠草除紳衿優免外豪衿地棍及奸胥猾吏肆意侵
　蝕毎将百姓應納草束沙樁折收銀錢代為買備輸
　納名曰包納草則多係朽爛樁則盡屬短小又巧立
　名色隠射規避若橋梁若陡口倘有損壊俱屬官修
　乃藉稱須人看守毎處免夫草一二分名曰看丁又
　曰坐免甚至徒杠亦有坐免有力盡為㸔丁即曰陡
　口須人啓閉未聞天下橋梁俱須人看守也是渠夫
　渠草祗為奸積之利窟而渠工已受病實多矣毎年
　興工之時並不查明某處淤塞某處阻梗量度工程
　之輕重酌用夫役之多寡唐渠自口至稍止分三工
　五段漢渠自口至稍止分兩工三段如某工舊例用
　夫五百名年年撥給五百某段舊例用夫三百名年
　年撥給三百工輕之處夫多怠玩工重之處夫實短
　少且催納顔料之役必故為遲延及時至工廹各段
　督工者即令挑渠之夫役採取顔料兩岸園林荘栁
　任其砍伐微論止半供渠工半充私橐額徴顔料盡
　被乾没而所撥三百五百之夫亦止虚有其數而已
　渠道灣曲之處東岸高者西必低西岸厚者東必薄
　以高厚者力逼水勢刷洗對岸也毎年挑濬之法如
　夫一百名止有三四十名在渠内取土餘五六十名
　俱排列高厚岸上遞相轉運一鍬之土經七八人之
　手而對靣低薄之岸必不肯加幇尺寸謂低薄岸底
　必有刷洗深溝恐因加幇撒土填塞以致高厚者愈
　増低薄者愈减是以毎年有冲崩之虞或水由湃底
　鑽(俗作/□)潰或水由湃上漫(俗作/坔)倒皆不肯加幇低薄
　所致也至渠夫則止由衞所經承𣲖撥名曰安渠賄
　囑者𣲖之路近而工輕貧窮者𣲖之路逺而工重且
　将一段之夫雜𣲖數十堡之人聼其自赴工所管工
　者莫知誰何中有逃者報官查册拘提往返動至半
　月而一堡之夫又分𣲖數處必逺至百里或二百里
　以外使之奔走不遑更將撥夫單内故意填冩錯亂
　使之赴各工段自行查問總欲令民不得不致遲悞
　以便定取罰工又各工段設立委管渠長等役各五
　六人或七八人毎人免渠一二分彼俱係用賄鑽營
　充當者一到工所毎人包折夫役一二十名不等更
　有豪衿地棍指稱旁枝小渠請討人夫多至五六十
　名少亦二三十名官必如數撥給實無一名赴彼所
　請之處伊等竟折錢分肥是以額夫雖一萬一千有
　零而在渠挑濬者僅可得半又率以老弱充數官司
　查渠止走大路沿途問夫在何處就彼查㸃委管渠
　長人等探知即雇附近莊農應名㸃後即㪚甚且預
　知官司到來令人夫於渠内挖土堆積如墖形以堆
　土之高詐為挑挖之深使高低莫辨官司一見便誇
　稱工好並不問及上段如何下段如何官司去後夫
　役仍将所堆之土攤平渠内其運上高岸者不過數
　十鍬八段之内官司必由之處或挑挖數里其僻逺
　不到之處亦夫役足跡之所不到也總因兩渠分為
　八段毎段必逺至數十里無一定之責成無一定之
　程式而奸棍折去夫役因循延至一月遂相率而㪚
　其未經挑挖者雖有十之六七祗謂工多夫少付之
　無可如何渠道之淤塞實由於此職全於莅任之初
　廵視渠工見漢渠口之上有一小渠名曰貨蘭渠寛
　數尺長十餘里乃前任寧夏道管竭忠據居民所請
　開濬者别引黄河之水灌田數頃職全上下相度見
　河水直冲渠口而苐苦於口低身小導引不得其方
　莫能逺逹乃謀諸司水王應龍請於本道欲借此渠
　形勢另開一渠以助漢唐水力之所不逮本道謂此
　渠曾奉前撫憲據士民呈請飭委惠安堡鹽捕通判
　王惠民勘驗形勢甚有禆益後以工程浩大約計用
　夫萬餘一月尚不能竣又慮修理閘壩需費不貲遂
　爾中止吾有志乆矣汝苐力行之職全謂用夫不得
　其法雖數里亦覺艱鉅若量土以計工量工以計夫
　此數十里之渠計日可成渠若告成閘壩自易易也
　本道乃令職全與都司役用額夫距舊賀蘭渠口之
　上三里許直迎水勢另開一口至馬家莊地方引入
　舊渠而擴之使寛行三四里至陳俊漢壩兩堡之交
　即棄舊渠而西引水由高處行以逹於唐渠雖逺至
　數十里而莊園墳墓皆繞以避之毫無所傷其所損
　田畝盡為除厥差徭居民莫不懽忻樂役於四十七
　年九月初七日興工至十三日渠成十五日本道親
　詣渠口開水不崇朝而徧注田間自來高亢之地一
　旦水盈阡陌婦女孩童咸岀聚觀驚喜之状若有意
　外之獲其渠口上距唐渠口二十五里下距漢渠口
　五里乃右衞唐壩堡所屬剛家嘴地方口寛八丈深
　五尺渠身長七十五里二分上三十里寛四丈深六
　七尺下三十里寛三丈五尺深五六尺稍末十五里
　二分寛一丈六尺深五尺東西共陡口一百六十七
　道灌溉陳俊蔣鼎漢壩林臯瞿靖邵剛玉泉李俊宋
　澄九堡田地共一千二百二十三頃有餘至宋澄堡
　地方仍滙入唐渠本道以此渠閲十數年聚議止為
　道旁之築者今告成於七日且相度形勢較王惠民
　向所勘驗引水更易不覺喜形於色謂移此用夫之
　法以修唐漢兩渠不難坐令各渠疏通也於是於四
　十八年竟以此渠聞之憲臺當䝉倡捐俸資於陳俊
　堡地方建石正閘一座計兩空毎空寛一丈閘外建
　石退水閘三座工既成䝉命其閘曰
大清閘渠曰
大清渠職全復於閘上建橋房五間左側建遊亭一所
　其規模竟與漢唐兩壩鼎峙矣此建閘之處乃舊貼
　渠經由之地貼渠較清渠高六尺有餘竟為清渠截
　㫁職全乃造木筧置諸閘後兩旁石牆之上中更用
　大木架之傍橋房之欄以渡貼渠之水自西而東筧
　寛四尺長三丈名曰過水此不特貼渠無傷而閘上
　閘下水流交錯波聲互應風景殊有可觀也彼陳俊
　等九堡田地乃素用唐渠之水者清渠既成則不須
　唐渠灌溉其入唐渠之水可使之直趨而下而所省
　灌溉九堡之水實足以補唐渠水利之不足不患渠
　身之過逺矣况清渠餘水滙入唐渠者又能大助其
　勢耶唐渠之病去其一至於唐渠口則於黄河内築
　迎水湃一道用柳囤數千内貯石子排列兩行中間
　用石塊柴草填塞上復用石草加疊過於水面更用
　大石塊襯其根基其湃寛一二丈高一丈六七尺不
　等自觀音堂起至石灰窑止共長四百五十餘丈逆
　流而上直入硤内中劈黄河五分之一以為渠口口
　寛至二十餘丈較舊渠口約高數尺挽河流東注之
　勢逼令西折入渠是迎水湃之力已能逆水使之高
　束水使之急吞噬洪流勢若建瓴不患澄淤矣而口
　又加寛受水實多渠内之水賴以倍増唐渠之病又
　去其一歴年不挑之地渠則多用夫役挑濬使之低
　於閘底以通水路兩旁復立髙厚湃岸使渠流至此
　得以疾趨不致繞道於湖水行既疾則沙隨水走莫
　能淤積唐渠之病又去其一由是口内洋溢咽喉無
　阻向之唐渠以有限之水灌溉三十四堡田地常慮
　不足者今以有餘之水又省九堡之分洩止灌溉二
　十五堡自無不充裕矣不須借助於漢渠而漢渠亦
　並受其益矣至若奉委協助都司挑濬各渠則革盡
　從前積弊唯以新渠用夫之法為例於清明興工前
　一月將漢唐各渠自口至稍逐細查丈更用水平量
　其高低如某處渠道淤塞應挖深若干寛若干某處
　湃岸低薄應築高若干厚若干某處工重應用夫若
　干某處工輕應用夫若干預造一工程册乃以額夫
　合算除修理閘壩迎水及各大枝渠用夫若干外計
　挑挖唐漢
大清各渠實止夫若干於是量土𣲖夫毎夫一日以挖
　方一丈深三尺為率夫數既定乃自下而上挨堡順
　序如威鎮堡在唐渠之稍該堡額夫若干名以土合
　算應挖若干里即定以里數分立界限開明寛深丈
　尺令從稍末挖起至分界處接連即用平羅堡之夫
　又接連即用周澄堡之夫餘俱逐堡順𣲖以近就近
　各照分定界限挑挖其夫即用本堡堡長督率毎工
　開一丈尺細單務令挑挖如式挑挖之土俱令加疊
　低薄湃岸高厚之處不許妄排多人致妨正工其枝
　渠之大者俱度量工程撥給夫役但往歲於各堡中
　混𣲖今則止令受水之民自行挑挖夫數或稍减於
　舊額而用工則不啻數倍至十餘里及三五里之小
　枝渠即算入正渠工程之内一倂挑挖不另撥夫役
　以杜隠射包折之弊職全復毎日於渠身内往返廵
　查如某堡分工㡬里其挑挖不合單開丈尺致渠底
　不平或低薄之岸疊築不堅即責究堡長工程無包
　折之弊夫役無逺渉之勞而逐叚皆有責成皆有程
　式自相率盡力不敢怠玩况興工之後復䝉憲臺遣
　標下守戎王㨗督查其工又䝉亷察壩草六十一萬
　不無侵漁特對半减免三十萬有餘民間有田一分
　舊例納草四十八束者今止納二十四束以是寧民
　踴躍趨事爭先恐後各渠疏通無阻湃岸又極堅固
　所以立夏開水之日黄河水不加増而毎年開水月
　餘水不能到稍者今不過四五日稍末即澆灌徧足
　矣鎮城以北往年不沾涓滴者今且徧種稲稗矣寧
　鎮各渠之情形及修濬之利弊如此此皆差員王㨗
　所目擊者也獨是職全革弊太盡立法太嚴委管渠
　長盡遭革除豪衿地棍勢難包折隠射之弊俱為清
　出枝渠之夫不能分肥而奸胥猾吏歲歲恃渠工以
　填谿壑者今且無所施其巧是數萬生靈雖云受利
　而積年奸宄未免側目矣竊思古人之於渠務額設
　有夫力役有期物料有備分五工八段使各盡其力
　立法何嘗不善迄於今非徒無益而又害之總皆趨
　利之軰作弊於所忽壊法於不覺竟使利民者反以
　累民古人立法之美意冺沒殆盡職全亦何人斯安
　保其所立之法不即壊於旋踵耶伏乞嚴飭司水利
　者毎年以去歲春工為例而再為神明變通於其間
　不使已效之法復致更張已通之渠復致淤塞憲恩
　直與河流並永矣
　説
明劉紹周褒斜同谷説　古今志褒斜者皆謂南北同
　谷惟何氏雍大記不然謂自秦入蜀有三谷四道西
　南曰褒谷南曰駱谷從洋入東南曰斜谷從郿入其
　棧道有四岀從成和階文出者為沓中隂平道鄧艾
　伐蜀由之從兩當出者為故道漢高帝攻陳倉由之
　從褒鳯出者為今連雲棧道漢王之南鄭由之從城
　固洋縣出者為斜駱道武侯屯渭上由之此四道三
　谷余未履其地但就其所分疏求之夫既以駱谷為
　南則斜谷當在西南且斜駱二谷地望各異何得概
　稱一道為武侯屯渭所經由耶蓋褒谷在蜀漢西北
　不得為自秦入蜀之路若從秦川言則南曰駱谷在
　盩厔西南為郿則斜谷耳乃訛西南曰東南将以郿
　在盩厔之東乎哉故程大昌述高帝之入關也正月
　羽封沛公為漢王都南鄭封秦將章邯為雍王都廢
　邱四月漢王入蝕中至南鄭蝕中不見地書以地望
　言關中南面碍山不可直逹其有微徑可逹漢中者
　惟子午關在長安南次西有駱谷關又西則褒斜也
　此蝕中非駱谷則子午耳若大散則在西南不與咸
　陽對出非其地矣其年五月漢王引兵襲雍則自褒
　斜出蓋雍之陳倉也漢兵既出章邯走廢邱遂定雍
　縣東圍廢邱邯自殺復遣樊噲周勃引兵下郿安得
　謂駱谷在南而斜谷又在東耶又按鄭氏地理畧當
　蜀魏時陳倉東北十五里為郿城亮攻陳倉不㧞又
　攻郿不能克乃引還國志雖無其文而漁仲博雅必
　有所本則高帝後亮亦攻陳倉及郿而不獨屯渭上
　由斜駱道矣盖駱谷出扶風隔南山中有三嶺一曰
　沈嶺近芒水在盩厔一曰衙嶺一曰分水嶺固郿斜
　谷水所從出以入渭者也乃知斜駱二谷在南山中
　其脉勢實相聫接縁本著末則郿與盩厔皆有駱谷
　而雍大記乃統稱斜駱道云所以記事者又有元僖
　西幸由斜谷之説見於柳氏舊聞及張彭耆舊傳
　辨
明俞安期崑崙積石二山辨　按後漢書志郡國云臨
　羗有崑崙山班固漢書志地理其金城郡臨羗縣下
　疏云西北有西王母石室仙海鹽池西有弱水崑崙
　山祠至唐而吐蕃自云崑崙山在其國中長慶中劉
　元鼎使吐蕃稱三山中高四下曰紫山古所謂崑崙
　亦曰悶摩黎山潘昻霄黄河志云吐蕃朶甘思東北
　鄙有雪山即崑崙明洪武三年西平侯沐英九年征
　西將軍鄧愈追羗人至此山咸云崑崙是昉於凉張
　駿時馬岌傅㑹之言也馬岌為凉酒泉太守上言酒
　泉南山即崑崙周穆王見西王母謂此山宜立西王
　母祠以裨朝廷無疆之福駿從之西王母既祠厥後
　范曄遂以崑崙載之臨羗而疏班固地理志者亦約
　曄書張大之酒泉之南山非臨洮之西北乎然禹本
　紀云河岀崑崙崑崙高三千五百餘里日月相避隠
　為光明也其上有醴泉華池去嵩高五萬里地之中
　也龍魚河圖云崑崙山天中柱也水經云崑崙墟在
　西北去嵩高五萬里河水出其東北陬淮南子云高
　萬一千里有竒上有木禾珠樹沙棠琅玕在其東絳
　樹在其南碧樹在其北佛圖西域志云阿耨逹大山
　其上有大淵水即崑崙山康泰扶南傳云天竺恒水
　之源乃極西北出崑崙山穆天子傳云天子自崑崙
　山入於宗周里西土之數自宗周瀍水以西至于崑
　崙側瑶池上萬有一千一百里酈道元注水經按是
　數説參以山海經謂里至互殊難以詳究盖考之山
　海經而不悟崑崙有海内大荒之别也山海經之海
　内西經云海内崑崙之墟在西北帝之下都方八百
　里高萬仭百神之所在河水出其東北隅入禹所導
　積石山郭璞注云言海外復有崑崙山又山海經之
　大荒西經云西海之南流沙之濱赤水之後黒水之
　前有大山名曰崑崙之丘其下有弱水之淵環之其
　外有炎火之山有人戴勝虎齒有豹尾穴處名曰西
　王母是有二崑崙焉蓋穆天子所登山海經所謂海
　内之崑崙班固西域傳所載南北有大山中央有河
　東西六千餘里南北千里東則接漢阸以玉門陽關
　西則限以䓤嶺計其里至度其在所是介䓤嶺于闐
　之間矣䓤嶺以西為天竺國又西有大崑崙是為天
　柱是為地中山海經所謂大荒中之崑崙西域志所
　謂阿耨逹大山禹本紀水經所謂去嵩高五萬里水
　經所謂河水出其東北陬屈從其東南流入于闐是
　其重源也張騫尋河源至于闐䓤嶺以為河源而司
　馬遷遂有烏覩崑崙之論不信大禹本紀山海經之
　載又言九州山川尚書近之獨不覩尚書亦有織皮
　崑崙析支渠捜之紀乎又水經載河水由䓤嶺逕西
　域十三國而注泑澤班固西域傳云河有䓤嶺于闐
　兩源合而東注蒲昌海一名鹽澤即泑澤也去玉門
　陽關三百餘里廣袤三百里其水冬夏不増减潛行
　地下南出積石山為中國河范曄云西域内屬諸國
　自玉門陽關西至䓤嶺六千餘里其紀河源同夫漢
　自燉煌西至鹽澤列起亭障戊巳校尉屯于車師都
　䕶之府置于烏壘介西域之中督察動静是䓤嶺于
　闐之流入于蒲昌漢之官卒目所經見班固記之諒
　非緜邈計度之辭水經所載十三國酈道元亦引固
　書入證往往脗合是非誕妄至云鹽澤之水洄湍電
　轉為隠淪之脉當其環流飛禽上經無不墜之是即
　河水所潛出於積石亦豈臆造由漢以來彰彰較著
　嗣後唐咸亨元年薛仁貴征吐蕃敗績大非川二年
　乃以河關静邊鎮置積石軍久之遂訛河關兩山夾
　峙河出其間者為禹貢所導之積石矧又輔以馬岌
　西王母之祠范曄臨羗之紀崑崙既在河關之上益
　為積石明證矣水經云河水南至積石山下有石門
　河水冒以西南流酈道元謂之重源東方朔十洲記
　云崑崙南接崑崙圃實崑崙之支輔與水經南至積
　石山之文合山海經云積石之山其下有石門河水
　冒以西南流萬物無不有郭璞注云山在金城河關
　縣西南羗中後漢書云段熲為䕶羗校尉追燒當羗
　北鬬且行割肉餐雪四十餘日遂至河首積石山出
　塞二千餘里隋置河源郡積石鎮命劉權鎮之統逺
　化赤水二縣在古赤水城又在曼頭城西宇文述追
　破吐谷渾處所謂得地東西四千里南北二千里置
　郡縣鎮戍徙天下輕罪居之者也注云有積石山河
　水所出又有烏海貞觀中詔李靖侯君集等西征吐
　谷渾軍次鄉州始議所向後戰于曼都山窮追出塞
　登漢哭山復戰于烏海破天柱部於赤海君集建宗
　行空荒之地二千里乃次星宿川逹柏海上望積石
　山觀河源自是以上曷嘗言積石在河關也唐置軍
　而更名積石借其嘉稱猶之征吐谷渾近在青海而
　以君集等為積石道鄯善道赤水道且末道鹽澤道
　也豈實𨽻其地耶置河源軍於鄯城縣又非河源郡
　之故地蓋可證也逮至開元中張守節作史記正義
　云河州有小積石山河源出大崑崙入鹽澤東南潛
　行入吐谷渾界大積石山又東北流入小積石山指
　河源所出者為大崑崙似以臨羗山為小崑崙矣又
　以河源關為小積石吐谷渾界者為大積石其名迹
　未盡混也肅代之季吐蕃據有河湟中外隔越既易
　五朝歴數十年邈無經載長慶中劉元鼎使吐蕃胡
　怪乎以關為積石紫山為崑崙以積石冒出之流星
　宿川為河源也而杜佑之通典歐陽元之潢記馬端
　臨之通考以至鄧展都實潘昻霄軰不悟置軍名所
　由起寖假相延遂堅執元鼎之説極詆山海水經以
　及班固郭璞酈道元之儔嗚呼曲士拘儒經見不廣
　及於知識未逮者輒為荒唐誠諺所謂少所見多所
　怪妄鼓筆札而令前人之與古蹟受誣千載直如長
　夜至於昻霄之志一行奉為指南而明朝按河關者
　建立禹廟祀在有司積石之訛益莫可辨崑崙之墟
　終古不移深可慨惜矣客有難予者曰尚書崑崙析
　支差次叙之所在相去似不應遥後漢書稱金城之
　西南濱于析支則臨羗之有崑崙獨不可以理推之
　而乃信不可知之載牒以置辨乎余曰不然水經云
　河自朔方東轉逕渠捜北盖渠捜在今榆林北析支
　渠捜亦差次叙之相去大逺又析支即河曲羗所居
　蓋都實所稱九渡水是已又稱由九渡至崑崙行二
　十六日程河始行崑崙南經叙崑崙在析支之上又
　豈應山在析支下哉蒲昌之水潛出積石既有經證
　　于漢而崑崙流入葱嶺獨無是理乎矧尚書亦稱道
　　沇水東流為濟溢為滎東出于陶邱沇水亦既潛而
　　復見尚書亦詭誕矣余賦黄河悉陳羣籍究其源委
　　㑹通其故乃備列之以發千百年之覆云
皇清武全文涇源辨　案地志涇水出原州百泉縣笄頭
　　山山海經則曰數歴山之西百五十里曰高山涇水
　　出焉考高山在平涼郡西水由瓦亭川而東笄頭山
　　在平涼西南下有百泉流為涇皆滙于郡城之西數
　　里如以地志為據則百泉為源高山為支以山海經
　　為據則百泉為支高山為源兩說並存則涇水南北
　　有二源與汭同矣揆二水之形百泉諸水大倍于瓦
　　亭川水經小水入大水以大納小不以小納大則涇
　　源當在笄頭以地里計之高山距平涼一百二十里
　　地頗逺笄頭距平涼四十里地較近其瓦亭居空同
　　之西北笄頭出高山之東南似又不當以遠者為支
　　近者為源下者為源上者為支也無已則隨山而度
　其勢循流而考其源百泉之水由空同而東下山環
　水湧其勢澎湃於勢為最順高山之水西出瓦亭川
　地逺流細北亂于涇勢則少逆矣後世述河源者曰
　崑崙又曰星宿海涇之大也不及河而逹于河涇源
　人稱百泉者謂其離竒湍㵼不可狎視㡬與星宿海
　同禹貢涇水兼屬渭汭綿亘八百餘里為雍梁之間
　巨浸則其發源必有神靈瑰異非常之觀高山諸流
　固不可與百泉深廣同日而語也故山海經雖出于
　前而紀涇源者必毅然屬笄頭禹治水必隨山順其
　勢也禮祭海者必先河神其源也然則山海經稱涇
　水出高山何以故曰高山支接終南原本太華雄峙
　隴山西北笄頭宻邇高山視之如太山培塿然故志
　山者舎卑而從高猶志水者舎小而從大統笄頭於
　髙山而涇水因之朱子注汭源曰呉山義固與高山
　同也
　武全文汭源辨　後世稱汭水者以誤沿誤千載滋
　　疑止縁朱子註詩汭水出吳山西北蔡氏註禹貢出
　　弦蒲藪之西北遂不復詳察其地而以隴州汧源縣
　　為汭水之源今考隴州諸水皆由汧入渭不與涇通
　　此不待辨而知其與汭無涉也惟吳山弦蒲藪二說
　　先儒抑豈無據而妄稱之考古志華亭有隴山有汭
　　水紀載甚確則汭水出華亭固無疑矣吳山即隴山
　　華亭與隴州山連壤接界内諸山皆屬隴又曰小隴
　　山且唐宋之際縣舊屬隴尚未入平涼也則朱子所
　　稱吳山西北安知不在華亭境内而必執隴以問汭
　　耶載考弦蒲藪在今隴州蒲峪是汧隴之西藪也而
　　其西北即為華亭西山是蔡氏之說亦非刺謬後人
　　不深考西北之義誤以汭水為汧則泥古所致不審
　　于禹貢涇屬汭渭及公劉芮鞫之即果何所解也是
　　不可不辨
　　考
皇清達禮善涇渭考　水利者民事之所急也自周起西
　陲歴秦漢至唐關中遂為建都之地名山大川歴歴
　可數而渭清涇濁君子存鍳别之思焉按周官雍州
　其浸渭洛為關中三川周幽王時三川震是已涇渭
　二水合㶚滻澇潏灃滈又謂關中八水渭水出隴西
　首陽縣鳥䑕同穴山東北過狄道縣南上邽縣北陳
　倉縣南武功縣北槐里縣南與澇灃二水合東至高
　陵與涇水合又與漆沮水合至潼津入河尚書所謂
　導渭自鳥䑕同穴東㑹于灃東㑹于涇又東過漆沮
　入於河是也涇水出安定朝那縣西开頭山東南經
　興平扶風至京兆髙陵縣而入渭與渭水合流三百
　里清濁不相雜東合漆沮水亦自潼津入河禹貢所
　稱導渭自鳥䑕同穴又東㑹於涇又云涇屬渭汭是
　也二水之所自出者如此詩云文王初載天作之合
　在洽之陽在渭之涘文定厥祥親迎于渭又云我送
　舅氏曰至渭陽何以贈之路車乘黄三輔舊事云秦
　都渭北渭南作長樂宫橋表河為秦東門表􁚖為秦
　西門二門相去八百里渭水貫都以象天河横橋南
　渡以象牽牛漢都渭南開北闕以臨渭渭北則陵廟
　所在史記云太公釣渭周西伯将獵卜曰所獲非龍
　非螭非熊非羆所獲覇王之輔於是西伯獵果遇太
　公於渭之陽與語大悦又云漢文帝十五年趙人新
　垣平以望氣見因説上設立渭陽五帝廟欲出周鼎
　又云張釋之為廷尉文帝出中渭橋有一人從橋下
　走出乘輿馬驚使騎捕屬廷尉陳壽益都耆舊傳云
　漢武帝時蜀張寛為侍中從祀甘泉有女子浴渭水
　乳長七尺上怪遣問之女曰帝後第七車知我所來
　寛在第七車對曰天星主祭祀者齋戒不潔則見渭
　水之見於經史者如此詩云淠彼涇舟烝徒楫之左
　傳晉侯伐秦帥諸侯之師以進濟涇而次秦人毒涇
　上流師人多死史記秦二世夢白虎齧其左驂卜涇
　水為祟二世乃齋望夷宫欲祠涇後漢章帝北廵下
　長平御池陽宫東至高陵造舟至於涇而還涇水之
　見於經史者如此而涇渠之利最大先是秦數伐韓
　韓命水工鄭國説秦鑿引涇水令秦師不得東伐秦
　覺欲殺之國曰為韓延數歲之命耳然渠成亦秦之
　利也於是秦令國卒成其功溉田四萬餘頃名曰鄭
　渠漢元鼎間左内史兒寛因鄭渠旁有田高不及溉
　者奏請開六輔渠以溉之趙中大夫白公又穿渠引
　涇水首起谷口尾入櫟陽注渭中二百里溉田四千
　五百頃因名白渠人歌之曰田於何所櫟陽谷口鄭
　國在前白渠起後舉鍤為雲决渠為雨涇水一石其
　泥數斗且溉且糞長我禾黍衣食京師億萬之口嗣
　後宋大觀中有豐利渠元至大間有王御史渠明成
　化中廵撫項忠又有廣惠渠渠名數更要之皆發源
　鄭國耳二水一清一濁各禀天地自然之氣無容勉
　强且皆足以備亢旱濟農功開億萬年民事之利非
　若君子小人判然有薰蕕氷炭之異也然易之道以
　陽畫為君子隂畫為小人陽則輕清而象天隂則重
　濁而象地所謂君子小人者特其象耳渭水之清非
　真有勝於涇而其象有似乎君子涇水之濁非真有
　遜於渭而其象有似乎小人君子所以起鍳别之思
　者此也
　䟦
宋曾鞏西狹頌䟦　武都太守漢陽阿陽李翕字伯都
　以郡之西狹閣道通梁益緣壁立之山臨不測之谿
　危難險峻數有顛覆霣墜之害乃與功曹吏李旻定
　䇲勅衡官掾仇審治東坂有秩李瑾治西坂鐉燒大
　石改髙即平正曲廣阸既成人得夷塗可以夜渉廼
　相與作頌刻石其頌有二其所識一也其一立於建
　寕四年六月十三日壬寅其一是年六月二十日立
　也又稱翕嘗令澠池治崤嶔之道有黄龍白鹿之瑞
　其後治武都又有嘉禾甘露木連理之祥皆圖畫其
　像刻石側蓋嘉祐之間晁仲約質夫為興州還京師
　得郙閣頌以遺余稱析里橋郙閣漢武都太守李翕
　字伯都之所建以去沉浚之患而翕字殘缺不可辨
　得歐陽永叔集古目録䟦尾以為李翕余亦意其然
　又熙寧十年馬中玉為轉運判官於江西出成州所
　得此頌以示余始知其果為李翕也永叔于學博矣
　其于是正文字尤審近士大夫喜藏畵而漢畵則未
　有能得之者及得此圖所畵龍鹿露木嘉禾然後漢
　畵始見又皆出於石刻郙閣立於建寧五年然一西
　狹郙閣之道有益於人而史不傳則頌之作其可備
　史之闕與
　墓表
漢馮奉世趙壯侯墓表　永光二年秋八月奉世承命
　擊逆羗道出隴上騎都尉趙印侯謁状父行請表嗚
　呼兹世友趙翁孫墓也翁與世有刎頸交表其行事
　以風來世固世心也亦世職也敢以不文辭先生諱
　充國字翁孫世居隴西上邽人也曾祖諱真秦為隃
　麋令祖諱巖臯高后朝拜校尉父諱破奴後元時為
　材官元封間以擊樓蘭功領前将軍太初戰歿三年
　己卯先生以材名見知貳師将軍從征宛城補校尉
　領䕶西域輪臺渠犁田卒事天漢二年冬匈奴圍貳
　師於酒泉先生督壯士百人潰圍陥陣身被二十餘
　創遂解貳師圍詔徴詣行在所帝親視瘡嗟嘆良乆
　拜中郎将征和四年罷輪臺亭隧詔回拜䕶軍都尉
　元鳯三年烏桓反大将軍欲邀擊問先生先生曰匃
　奴擊之於漢便我今發兵邀擊招㓂生事非計也後
　共捕上官功拜中郎將車騎将軍元平秋大将軍捐
　館先生識霍氏微絶交及霍氏敗連坐者千計先生
　不與焉元康間匈奴弱上欲出兵擊右地先生首倡
　不可擊之䇿帝意未釋及丞相書進始罷謀三年先
　零諸羗叛先生謀方畧諭安國及至西域違算羗侯
　楊玉怨怒背畔先生年已七十有六矣上老之使御
　史大夫問将先生曰無踰老臣復問卒數先生曰兵
　難隃度願馳至金城圖上方畧羗戎滅亡不乆陛下
　勿以為憂上笑賜後将軍印祖餞西行先生詣金城
　以逺斥堠為務行為戰備止堅營壁持重愛士先計
　後戰遂至西部欲樹恩威招降䍐开辛太守首建急
　攻之䇿上從先生計䍐开竟不煩兵而下度先零勢
　必敗壊罷騎兵留歩卒屯田陿中以待其斃乃上留
　田便宜十二事及封事以聞毎上輒下議初是十三
　中十五終十八上從之二年夏五月先生振旅班師
　糧卒不煩而羗戎自破封營平侯居京邸毎有大議
　上親問籌策無何乞骸骨上賜安車駟馬黄金白玉
　歸第上後思股肱之美圖像麒麟閣家居八載杜門
　謝客不植私交不積錙重諭子以勤儉嘗曰無奢縱
　霍氏鑒也易簀之日則曰安國家静西戎吾事畢矣
　為吾後者能以禮物身謹守家門瞑目甘矣生於武
　帝建元四年夏六月卒於宣帝甘露二年夏四月年
　八十有六葬邽山之陽嗚呼惜哉先生剛直沉勇有
　方畧配楊氏生子二卬其長也印其次者孫曰汲女
　曰蘭適魏丞相公子先生歴事三朝奉職惟謹廟堂
　謀議邊務經畧靡不精確不但為中興良将亦堪為
　救時賢相諡曰壮豈過情哉兹其概也奉世所共覩
　者謹掇之以表諸墓俾作傳者採焉
唐張九齡牛意仁墓銘　公諱意仁字行恭殷後有牛
　父者宋大夫邯為䕶羗校尉崇為隴西主簿因官安
　定爰處鶉觚為郡人公之族祖竒章公隋宗臣天下
　稱之大父通秉志守道交辟不起父㑹弱齡早代公
　考槃丘園屢空晏如或勸之仕但笑而不語開元六
　年隨子西征就養終于伏羗官舎時年七十有六冬
　十一月歸𦵏北原夫人同郡王氏先卒有子仙客官
　銀青光禄大夫太僕卿判梁州持節河西節度使兼
　隴右羣牧支度營田採訪處置使攝御史大夫隴西
　縣開國子以子貴贈公使持節涇州諸軍事涇州刺
　史夫人追封太原郡夫人銘曰隴上多豪山西好武
　使君貞獨㓜不斯取惟道與徒與代立矩善有餘慶
　風亦變古不學而能不行而至跡有相混名無自異
　出入百年終始一意福流于後神明其事行止於身
　用存元體厥子嘉績中朝縟禮印廻壠𡑞門重旌棨
　逸人之墓今同郡邸
宋范仲淹种世衡墓銘　君諱世衡字仲平國之勞臣
　也不幸云亡其子泣血請於予予嘗經畧陜西知君
　最為詳懼遺其善不可不從而書之初康定元年春
　夏人犯延安我師不利朝廷以保障衆多有分兵之
　患其間逺不足守者即命罷之㓂驕而貪益侵吾疆
　百姓被其毒君時為大理丞任鄜州從事建言延安
　東北二百里有故寛州請因廢壘而興之以當㓂衝
　左可致河東之粟右可固延安之勢北可圖銀夏之
　舊有是三利朝廷從之以君董役事君膽勇過人雖
　俯逼戎落曽不畏憚與兵民暴露數月且戰且城然
　處險無泉議不可守鑿地百有五十尺始至於石工
　徒拱手曰是不可井矣君曰過石而下将無泉耶爾
　攻其石屑而出之凡一畚償爾百錢工復致其力過
　石數重泉果沛發飲甘而不耗萬人歡呼曰神乎雖
　敵兵重圍吾無困渇之患矣用是復穿數井兵民馬
　牛皆大足自兹西陲保障患無泉者悉倣此大䝉利
　焉既而朝廷署故寛州為青澗城授君内殿承制知
　城事復就遷供備庫副使旌其勞也塞下多屬羗向
　時將帥不能恩信羗皆持兩端君乃親入部落申勞
　問如家人意多所周給常自解佩帶與其賢豪可語
　者有得敵中事來告於我君方與客飲即取坐中金
　器以奨之屬羗愛服皆願効死青澗東北三舎而逺
　距無定河河之北有敵寨敵常濟河為患君屢使屬
　羗擊之往必破走前後取首級數百牛羊萬計未嘗
　勞士卒也故功多而費寡建營田三千頃歲取其利
　募商賈使通其貨或先貸之本速其流轉歲時間其
　息十倍乃建白凡城中芻糧錢幣暨軍需城守之具
　不煩外計一請自給愛養士卒病者遣一子視其湯
　餌常戒以笞責期於必瘳士卒無不感泣今翰林承
　旨王公堯臣安撫陜西言君治状上悦降詔褒之曰
　邊臣若此朕復何憂二年就兼鄜延路駐泊兵馬都
　監制置本路糧草遷洛州副使慶歴二年春予按廵
　環州患屬羗之多而素不為用與夏人等相助為邊
　患乃召蕃官慕恩與諸族君長犒於城下與之衣物
　繒綵以悦其意又採忠順者増銀帶馬紱以旌之然
　後諭以好惡立約束而俾之遵向然悍猾之性乆失
　其馭非智者處之慮復為變時青澗既完人可循守
　乃請於朝願易君理環朝廷方以青澗倚君又延帥
　上言人重其去命予更擇之予謂夏人日夜誘吾屬
　羗羗愛其𩔖益以外向非斯人親之不能革其心朝
　廷始如其請君既至環安邊之利病大要在屬羗難
　制懼合夏人為暴發之患又地瘠榖貴屯師為難聚
　糧則力屈損兵則勢危斯急病也君乃周行境内入
　屬羗聚落撫以恩意如青澗焉有牛家族首奴訛者
　倔强自處未嘗出見官長聞君之聲始來郊迎君戒
　曰吾詰朝行勞爾族奴訛曰諾是日大雪三尺左右
　曰此羗兇詐嘗與高使君繼嵩挑戰又所處險惡大
　雪非可前君曰吾方與諸羗樹信其可失諸遂與士
　衆縁險而進奴訛初不之信復㑹大雪謂君必不來
　方坦卧帳中已至蹙而起之奴訛大驚曰我世居此
　山漢官無敢至者公了不疑我耶乃與族衆拜伏額
　手曰今而後惟父所使自是屬羗咸服於君有兀二
　族受夏戎偽署君遣人招之不聽即使慕恩出兵誅
　之死者半歸者半盡以其地暨牛羊賞諸有功其僭
　受偽署如兀二族者百餘帳咸股慄請命納其所得
　文劵袍帶由是屬羗無復敢貳君戒諸族各置其烽
　火夏戎時來抄掠則舉烽相告衆必介馬而待之破
　賊者數四涇原帥葛懐敏定川之敗戎馬入縱於渭
　予領慶州蕃漢兵往扼邠城又召君分援涇原君即
　時而赴羗兵從者數千人屬羗為吾用自此始君曰
　羗兵既可用矣乃復教土人習􁀦矢以佐官軍吏民
　有請某事辭某事者君咸使之射從其中否而與奪
　之坐過失者亦用此得贖吏農工商無不樂射焉由
　是縁邊諸城獨環不求増兵不煩益糧而武力自振
　夏戎聞屬羗不可誘土人皆善射烽火相望無日不
　備乃不復以環為意前後經畧使交薦君之才能朝
　廷益知可倚明年遷東染院使充環慶路兵馬鈴轄
　仍領環州西南古原州之疆有明珠滅臧康奴三種
　居屬羗之大素號强梗在原為孽寖及於環撫之狠
　不我信伐之險不可入北有二川交通於夏戎朝廷
　患焉其二川之間有古細腰城復之可㫁其交路又
　明年予為宣撫使乃諭君與原守蒋偕共幹其事君
　乆悉利病即日起兵㑹偕於細腰使甲士晝夜築之
　夏戎固忌此城君遣人入敵中以計欵之兵遂不至
　又召明珠等三族豪長犒撫之俾以禦㓂彼既出其
　不意又無外援因而服從君之謀也君處細腰月餘
　偪以苦寒城成而疾作慶歴五年正月七日甲子啓
　手足神志不亂享年六十一葬於京兆萬年縣之神
　和原君之先河南洛陽人也曽祖存啓河南夀安令
　祖仁詡京兆長安令贈太常博士父昭衍登進士第
　累贈職方員外郎季父放字明逸初隠於終南山君
　少孤依之服勤左右以力學稱明逸道高徳純太宗
　朝再召以事親不起真宗復加聘禮起拜左司諌直
　昭文館累遷尚書工部侍郎大中祥符五年君用工
　部廕得将作監主簿五遷至太守中舎初監秦州太
　平監以母老求養又監京兆府渭橋君卭州惠民監
　知涇之保定京兆之武功涇陽三邑在武功毁滛祠
　崇夫子廟以來學者在涇陽有里胥王知謙者姦利
　事露逃之逼郊禮乃出君曰送府則㑹恩益以長惡
　從所坐杖脊於縣庭而請待罪府君李公諮奏釋之
　自是豪黠莫不歛手其嫉惡如此又邑有三白渠比
　年浚疏用數邑力主者非其才而勞逸弗等功利日
　削君使勤惰齊其力故功倍貧富均其流故利廣至
　今民能言之歴通判鎮戎軍環鳯二州鳯之守王䝉
　正托章憲外姻以私干君復欲以賄汚君君正色不
　納䝉正大怨之乃使人諭王知謙訟君䝉正内為之
　助獄成流賓州上親政量移汝州君之弟世材以一
　官讓君乃除孟州司馬龍圖閣直學士李公紘雪於
　朝授衛尉丞主隨州𣙜酤又禮部尚書宋公綬工部
　侍郎狄公棐皆言君非辜改知䖍州贛縣君辭得監
　京兆軍資庫以同鄜交辟改僉署同州判官事又移
　鄜州因從軍延安乃有故寛州之請君少尚氣節昆
　弟有欲析其家者君推資産與之惟取季父圖書而
　已蒞官能摘惡庇民青澗與環人皆盡君之像而享
　事之及終吏民暨屬羗豪長朝夕臨柩前者數日朝
　廷深惜之賜三子恩君娶劉氏封萬年縣君男八人
　長曰詁文雅純篤養志不仕有叔祖明逸之風次曰
　診試将作監主簿曰詠同州澄城尉曰諮郊社齋郎
　曰諤三班奉職皆有立訢記誼三子尚㓜一女適西
　頭供奉官田守政君在邊數年聚貨食教弧矢撫養
　士伍牢籠羗夷無賢不肖皆稱之又出竒以濟㡬事
　嘗遣諜者入敵中凡半歲間而羗誅握兵用事二三
　人諜者還言某謀得行㑹君已沒又天子方事懐來
　故其績不顯銘曰嗚呼种君出於賢門吾志必立吾
　力是陳寧以剛折果由直伸還自瘴海試於塞垣權
　以從事意其出人捍羗之患乂邊之民夙夜乃職星
　霜厥身生則有涯死宜不冺邊俗祀之子子孫孫
　張舜民游師雄墓銘　游本姬姓吉興於鄭元魏靖
　侯儒風聿修悠悠千􁨡典型孰繼公生陜州文武之
　器文則華矣其武伊何矢謀於軍書勞實多在昔熙
　寧鬼章方命先帝不誅以待嗣聖武功繼明公初請
　纓指蹤将士機發雷霆既破洮州仍執强虜告慶廟
　陵百寮蹈舞窮髮鬼區讋我皇武桓桓竒功焜燿海
　㝢乘軺關隴剖竹蒲幽省曹卿寺出入拖紳忠以利
　國仁以愛民其所施設同風古人憬彼夏羗屢齧西
　境公提将符岳立山挺忽徙一邦志不獲騁乃令强
　梁尚保要領大勲不遂非公獨然亷頗去趙樂毅離
　燕惟有令名炯如星懸刻銘幽宫萬世哀焉
　胡世將開府儀同三司贈少師呉玠墓誌　紹興九
　年春三月開府儀同三司呉公以寝疾奏乞謝事天
　子惻然憂之命四川安撫制置使成都守臣世将訪
　善醫治疾又馳國醫往視公以六月己巳薨於軍享
　年四十有七七月遺表聞上震悼輟朝二日贈公少
　師凡恤典悉加厚其弟璘與諸孤奉䘮歸𦵏於徳順
　軍水洛城北原先塋之次十一月上念公之已𦵏詔
　有司賜錢三十萬擢璘繼龍神衛四廂都指揮使以
　慰䘏其家恩義備矣葢自天下用兵乘輿省康呉㑹
　公以偏師起西鄙奮孤忠抑大難保川陜共五十六
　州以重上流之勢屏翰王室屹如長城方敵國深侵
　叛臣僭竊道路阻絶公未嘗得一見天子􁐴其精忠
　上逹聖主明見萬里之外謂公可屬大事當方面凡
　軍事不從中御而賞罰付之不疑以卒成却敵固圉
　之功者惟天子之明而公之忠也諸孤以行状來請
　謹序而銘之呉氏出泰伯之後以國為姓自季札避
　位其子孫家魯衞之間厥後散處四方雖譜諜遺逸
　不可盡考而起守西河芮國長沙漢封廣平皆本德
　義尚忠實為世良将而公天挺英竒崛起數千載之
　後赫然功名與之俱盛迹其流風餘烈盖有自焉公
　曽祖諱謙贈太子太保李氏永寧郡夫人公考諱扆
　贈少保劉氏嘉國夫人自少保而上世居徳順以公
　貴追榮三世公諱玠字晉卿少沉毅有志節善騎射
　知兵法讀書能通大義未冠以良家子𨽻涇原軍政
　和中夏人犯邊力戰有功補進義副尉稍擢隊将從
　討浙西賊方臘破其衆擒酋長一人及擊破河北羣
　盗累功轉忠訓郎權涇原第十将夏人攻懐徳軍公
　以百餘騎突擊追北斬首級百四十有六轉秉義郎
　擢本路第二副将自是威名益震建炎二年金人内
　侵已三載矣渡河出大慶關畧秦雍所過城邑輙下
　自鞏州至鳯翔隴右都䕶張嚴邀戰失利敵勢愈張
　謀取涇州大将曲端拒守麻務鎮命公為前鋒公進
　據青谿嶺逆擊大破之敵始有憚公意轉武義郎權
　涇原路兵馬都監兼知徳順軍冬以本道軍復華州
　師入命将無殺畧居民安堵轉武功大夫忠州刺史
　三年冬劇賊史斌㓂興鳯據長安謀為不軌公執斬
　之轉右武大夫四年春擢涇原路馬歩軍副總管金
　人謀取環慶大将婁室以兵數衆出麻務鎮公與戰
　於彭店原士殊死鬬殺傷過半敵引去而曲端劾公
　違節制坐降武顯大夫罷總管論者不平未㡬復故
　官職改秦鳯路馬歩軍副總管鳯翔府兼權永興軍
　路經畧安撫司公進復長安轉右武大夫忠州防禦
　使宣撫處置司将合五路兵與金人决戰公謂宜各
　守要害以待其敝秋九月師次富平都統制㑹諸将
　議戰公又曰兵以利動今地勢不利何以戰宜據高
　阜先為不可勝者衆曰我師數倍又前葦澤非敵騎
　所宜不聴既而敵驟至囊土踰淖以薄吾營軍遂大
　潰而五路悉䧟巴蜀大震公獨整衆保㪚關之東和
　尚原積粟給兵列栅其上或謂公宜屯漢中以安巴
　蜀公曰敵不可破我不敢進堅壁重兵以臨之彼懼
　吾躡其後保蜀之道也明年改元紹興春三月敵将
　沒立果率鋭兵犯我期必取而後進公擊敗之拜忠
　州防禦使兼帥涇原夏五月沒立復㑹烏魯折合衆
　數萬使大将由階成出散關先至公與之大戰三日
　大敗而去沒立方攻箭筈關公復遣擊退卒不得與
　二将合轉明州觀察使丁嘉國憂起復尋兼陜西諸
　路都統制敵自破契丹以來狃於常勝至毎與公戰
　輙敗不勝其墳冬十月元帥四太子者㑹諸路兵十
　餘萬造浮梁跨渭水自寳鷄連營三十里又壘石為
　城夾澗水與官軍對拒公指授諸将選勁弓弩號駐
　隊番休迭射矢發如雨敵稍却則以竒兵旁擊如是
　三日度其困且走則為伏於神岔以待其歸伏發敵
　衆大亂俘其将羊哥孛堇及酋領三百餘人甲士五
　百六十人屍填谷二十餘里獲鎧仗數萬拜鎮西節
　度使二年兼宣撫處置使司都統節制興文龍州敵
　久窺蜀必欲以竒取之三年春裒其兵又盡發五路
　叛卒聲言東去反自商於出漢隂𢷬梁洋金州失守
　公亟率麾下倍道疾馳且調兵利閬既至適與敵遇
　使人以黄柑遺其帥撒离喝驚曰呉公來何速耶遂
　大戰饒風關凡六日敵皆敗殺傷不可勝計撒离喝
　怒斬其千户孛堇數人以死犯關出官軍後公徐結
　陣趨西縣或曰蜀危矣公曰敵去國逺鬬而死傷大
　半吾方全師以制蜀何憂耶月餘敵果退加檢校少
　保充利州路階成鳯州制置使四年二月敵復大入
　犯仙人關公豫為壘榜曰殺金坪嚴兵以待敵據阜
　戰且攻壘公命将士更射又出鋭兵擊其左右戰五
　日皆㨗敵復遁去上聞之嘉嘆賜以親札曰朕恨不
　撫卿背也是役也敵决意入蜀自元帥以下皆盡室
　以來又以劉豫腹心為四川招撫使既不得志度公
　終不可倖勝則還據鳯翔授甲士田為乆留計自是
　不復輕動矣夏四月徙鎮定國徐州陜西宣撫副使
　秋七月錄仙人闗功進檢校少師奉寧保静軍節度
　使五年春攻下秦州六年兼營田大使徙鎮保平静
　難軍公與敵對壘十載常患逺餉勞民屢汰冗員節
　浮費歲益屯田至十萬斛又調兵命梁洋守将治褒
　城廢堰廣溉民田復業者數萬家朝廷嘉之毎降璽
　書褒諭七年冬敵廢劉豫且益兵衆以為疑公䇿其
　将去九年春和議成上以其功高復賜親札進開府
　儀同三司遷四川宣撫使遣内侍齎誥賜公以病甚
　扶掖聽命自以賞過其勞固辭優詔不許時輿地既
　復方倚綏附而疾不可為矣公娶張氏封永寧郡夫
　人男五拱右武郎扶撝皆承奉郎擴㧾尚㓜女四人
　公能樂善毎觀史前事可師者必書而識之左右用
　兵本孫呉而能知其變務逺大不求近效故能保其
　必勝御下嚴而有恩視卒之休戚如已而同其甘苦
　故人樂為之用既貴而自奉之約不逾平時至推以
　予士則不少吝故家無貲而至無宅以居嗚呼雖古
　名将何加焉
明盛以𢎞鉊山王繼妃楊氏墓誌銘　妃姓楊氏鉛山
　恭荘王聘為繼妃未婚而王薨妃歲甫十六泣請於
　父母欲入府弔不許則自縊屢解不得縊則潛入黄
　河濱追持不得溺則數日絶粒父母乃勉强從之入
　府妃拊王柩痛哭乞留曰父母業以兒許王不得殉
　王地下則願稱未亡人以撫成其孤父母泣喻以未
　婚與鉛山之貧窘令姑姊族姻百方譬阻之其志益
　堅不得已聽留苫次妃謝􁧃華衣布茹蔬躬司啓閉
　辦烝嘗闈以内謐如肅如間剖决府内事未嘗不中
　窽於是閽較皆受約束而妃日以撫孤為己任厪心
　於飲食衣被省䕶無跬歩少置既長令就外傅親考
　課業當恭莊王薨時嗣子方五歲賴妃以成立上聞
　其苦節特破例命封為鉛山王繼妃鉛山府貧嗣子
　少報生請名之典既缺令甲不得嗣封妃力請于肅
　王王憫之為轉奏請上亦以其節故特准嗣子紹封
　嗣踰年婚禮成嗣王妃亦得册命妃且喜且悲曰我
　幽憂甘荼者十六年往矣凡為王嗣計耳今幸以微
　節徼天貺得號繼妃兒封兒婚畢吾夙志踰年適歲
　三十可以報先王於地下矣左右訝其言勸止之明
　年甲寅九月二十六日果卒妃若預知云訃聞上命
　照例給祭葬仍加祭一壇以旌其節蓋至是而妃之
　貞操昭然播于天潢中而聖明惇尚風化至意亦曉
　然傳播于天下竒節懿典交相煇燿為熙時一庥踪
　曷可以無紀勒哉妃父名桐母羅氏蘭州人也初生
　時有光如月照四壁母病泣涕禱神願身代之在府
　中日製女工貨于市以供費嗣王婚罄簪珥資之嗣
　王間進華美服飾堅却不受曰兒貰貸辦此余何心
　能著諸躬嗣王名紳調卜於某年月日祔葬妃于恭
　莊王之墓銘曰未耦也惇節倍耦未子也惇節是子
　皭然堅貞孚藩府而上動乎宸扆命號恩都以暨王
　封之續用溢常涘天下歎完操特旌而因灼然知聖
　皇重綱常之旨吁嗟乎其節震耀夫終始
　
　
　
　
　
　
　
　
　
　甘肅通志巻四十八
欽定四庫全書
　甘肅通志巻四十九
　　藝文
　詩
漢武帝馬生渥洼水中作　太乙況天馬下霑赤汗沫
　流赭志俶儻精權竒籋浮雲晻上馳體容與迣萬里
　今安匹龍為友
　獲宛馬作　天馬徠從西極涉流沙九有服天馬徠
　出泉水虎脊兩化若鬼天馬來歴無草徑千里循東
　道天馬徠執徐時将搖舉誰與期天馬徠開逺門竦
　予身逝昆侖天馬徠龍之媒游閶闔觀玉臺
　朝隴首歌　朝隴首覽西垠雷電尞獲白麟爰五止
　顯黄徳圗匈虐熏鬻殛闢流離抑不祥賓百僚山河
　饗掩回轅鬗長馳騰雨師洒路陂流星隕感惟風籋
　歸雲撫懐心
　古樂府飲馬長城窟行　青青河邊草綿綿思逺道
　逺道不可思宿昔夢見之夢見在我旁忽覺在他鄉
　他鄉各異縣展轉不相見枯桑知天風海水知天寒
　入門各自媚誰肯相為言客從逺方來遺我雙鯉魚
　呼童烹鯉魚中有尺素書長跪讀素書書中竟何如
　上有加餐食下有長相憶
　隴頭吟　隴頭流水鳴聲嗚咽遙望秦川肝腸斷絶
　朝發欣城暮宿隴頭寒不能語舌巻入喉
晉傅𤣥秦女休行　龎氏有烈婦義聲馳雍凉父母家
　有重怨仇人暴且彊雖有男兄弟志弱不能當烈女
　念此痛丹心為寸傷外若無意者内潛思無方白日
　入都市怨家如平常匿劒藏白刃一奮尋身僵身首
　為之異處伏尸列肆旁肉與土合成泥灑血濺飛梁
　猛氣上干雲霓仇黨失守為披攘一市稱烈義觀者
　收淚並慨忼百男何當益不如一女良烈女直造縣
　門云父不幸遭禍殃今仇身以分裂雖死情益傷殺
　人當伏法義不茍活隳舊章縣令解印綬令我傷心
　不忍聽刑部垂頭塞耳令我更舉不能成烈著希代
　之績義立無窮之名夫家同受其祚子子孫孫咸享
　其榮今我作歌吟詠髙風激揚壯發悲且清
梁車􁟣隴山詩　隴頭征人别隴水流聲咽只為感君
　恩甘心從苦節雪凍弓弦斷風吹旂竿折獨有孤雄
　劒龍泉字不滅
唐王勃隴西行　隴西多名家子弟復豪華千金買駿
　馬蹀躞長安斜彫弓侍羽林寳劍照期門南來射猛
　虎西去獵平原既夕罷朝參薄暮入終南田間遭罵
　詈低語示乘驂入被鑾輿寵出視轅門勇無勞豪吏
　猜常侍當無恐充國出上邽李廣出天水門第倚崆
　峝家世垂金紫麟閣圗良将六郡名居上天子重開
　邊龍雲壘相向烽火照臨洮榆塞馬蕭蕭先鋒秦子
　弟大将霍嫖姚開壁左賢敗夾戰樓蘭潰獻捷上明
　光揚鞭歌入塞更欲奏屯田不必勒燕然古人薄軍
　旅千載謹邊闗少婦經年别開簾知禮客門户爾能
　持歸來笑投策
　宿長城詩　隂雲凝朔氣隴上正飛雪四月草不生
　北風勁如割朝來羽書急夜宿長城窟道隘行不前
　相呼抱鞍歇人寒指欲墮馬凍蹄皆裂射鴈旋充飢
　斧冰還止渇寧辭解圍鬬但恐乘波沒早晚邊候空
　歸來事耕作
　散闗晨渡詩　闗山淩旦開石路無塵埃白馬髙譚
　去青牛真氣來重門臨巨壑畫棟起崇隈即今楊䇿
　度非是棄繻回
　隴上行　負羽到邊州鳴笳度隴頭雲黄知塞近草
　白見邊秋
　盧照鄰隴山詩　隴山飛落葉隴雁度寒天愁見三
　秋水分為兩地泉西流入羌郡東下向秦川行客頻
　回首肝腸空自憐
　入秦川界　隴坂長無極蒼然望不窮石徑縈疑斷
　回流暎似空花開緑野霧鶯囀紫巖風春芳勿遽盡
　留賞故人同
　蚤度闗山分水嶺詩　十年遊蜀道萬里向長安徒
　費周王粟空彈漢吏冠馬蹄穿欲盡貂裘敝轉寒層
　氷横九折積石凌七盤重谿既下漱峻峯亦上干隴
　頭聞戍鼓嶺外咽飛湍瑟瑟松風急蒼蒼山月團傳
　語後來者行路誠獨難
　駱賓王隴山詩　隴坂髙無極征人一望鄉闗河别
　去水沙塞斷歸腸馬繫千年樹旌懸九月霜從來共
　嗚咽皆是為勤王
　晚泊蒲類　二庭歸望斷萬里客心愁山路猶南屬
　河源自北流晚風連朔氣新月照邊秋竈火通軍壁
　烽烟上戍樓龍庭但苦戰燕頷㑹封侯莫作蘭山下
　空令漢國羞
　邊城詩　紫塞流沙北黄圗灞水東一朝辭俎豆萬
　里逐沙蓬候月恒持滿尋源屢鑿空野昏邊氣合烽
　逈戍烟通膂力風塵倦疆場嵗月窮河流控積石山
　路逺崆峝壯志凌蒼兕精誠貫白虹君恩如可報龍
　劍有雌雄
　李嶠奉和幸望春宫送朔方軍大總管張仁亶　玉
　塞懲驕子金符命老臣三軍張武斾萬乘餞行輪猛
　氣凌𤣥朔崇恩降紫宸投醪還饗士辭第本忘身露
　下鷹初擊風髙雁欲賓方銷塞北祲還静漠南塵
　杜審言贈蘇綰書記　知君書記本翩翩為許從戎
　赴朔邊紅粉樓中應計日燕支山下莫經年
　沈佺期出塞　十年通大漠萬里出長平寒日生戈
　劒隂雲拂斾旌飢烏啼舊壘疲馬戀空城辛苦臯蘭
　北胡塵損漢兵
　李乂奉和幸望春宫送朔方大總管張仁亶　邊郊
　草具腓河塞有兵機上宰調梅寄元戎細栁威虎貔
　東道出鷹隼北庭飛玉匣謀中野金輿下太微投醪
　銜酌餞緝衮事征衣勿謂公孫老行聞獻凱歸
　鄭愔塞外三首　陽鳥南飛夜隂山北地寒漢家征
　戍客年嵗在樓蘭玉塞朔風起金河秋月團邊聲入
　鼓吹霜氣下旌竿海外歸書斷天涯旅鬢殘子卿猶
　奉使恒向節旄看　塞外蕭條望征人此路賒邊聲
　亂朔馬秋色引胡笳遙嶂侵歸日長城帶晚霞斷蓬
　飛古戍連雁聚寒沙海暗雲無葉山春雪作花丈夫
　期報主萬里獨辭家　荒壘三秋夕窮郊萬里平海
　隂凝獨樹日氣下連營戎斾霜旋重邊裘夜更輕将
　軍猶轉戰都尉不成名折栁悲春曲吹笳斷夜聲明
　年漢使返須築受降城
　蘇頲奉和聖製幸望春宫送朔方大總管張仁亶
　北風吹早雁日夕渡河飛氣冷膠應折霜明草正腓
　老臣帷幄算元宰廟堂機餞飲迴仙蹕臨戎解御衣
　軍装乘曉發師律候春歸方佇勲庸盛天詞降紫微
　張說和餞王晙巡邊　六月歌周雅三邊諗夏卿欲
　施攻戰法先作簡稽行禮樂知謀帥春秋識用兵一
　勞堪定國萬里即長城策布和戎利威傳破虜名軍
　前雨灑道樓上月臨營别藻瑤華降同衣錦襮榮闗
　山由義近戈甲為恩輕絲竹路傍散風雲馬上生朝
　廷謂吉甫邦國望君平
　将赴朔方軍應制　禮樂逢明主韜鈐用老臣恭慿
　神武䇿逺静鬼方人供帳榮恩餞山川喜詔巡天文
　日月麗朝賦管絃新幼志傳三畧衰材謝六鈞膽由
　忠作伴心故道為隣漢保河南地胡清塞北塵連年
　大軍後不日小康辰劍舞輕離别歌酣忘苦辛從來
　思博望許國不謀身
　王翰凉州詞　蒲桃美酒夜光盃欲飲琵琶馬上催
　醉卧沙場君莫笑古來征戰幾人回
　崔顥贈凉州張都督　聞君為漢将敵騎罷南侵出
　塞清沙漠還家拜羽林風霜臣節苦嵗月主恩深為
　語西河使知余報國心
　送單于裴都䕶赴西河　征馬出翩翩城秋月正圓
　單于莫近塞都䕶欲臨邊漢驛通烟火湖沙乏井泉
　功成須獻捷未必去經年
　崔融西征軍行遇風　北風巻塵沙左右不相識颯
　颯吹萬里昏昏同一色馬煩不敢進人急未遑食草
　木春更悲天景晝相匿夙齡慕忠勇雅尚存孤直覽
　史懐寖驕讀詩歎孔棘及兹戎旅地忝從書記職兵
　氣騰北荒軍聲振西極坐覺威靈逺行看氛祲息愚
　臣何以報倚馬申微力
　李白塞下曲三首　五月天山雪無花祇有寒笛中
　聞折栁春色未曾看曉戰隨金鼔宵眠抱玉鞍願将
　腰下劍直為斬樓蘭　駿馬似風飈鳴鞭出渭橋彎
　弓辭漢月插羽破天驕陣解星芒盡營空海霧消功
　成畫麟閣獨有霍嫖姚　塞虜乘秋下天兵出漢家
　将軍分虎竹戰士卧龍沙邊月隨弓影胡霜拂劍花
　玉闗殊未入少婦莫長嗟
　杜甫髙都䕶驄馬行　安西都䕶胡青驄聲價欻然
　來向東此馬臨陣久無敵與人一心成大功功成惠
　養隨所致飄飄逺自流沙至雄姿未受伏櫪恩猛氣
　猶思戰場利腕促蹄髙如踣鐵交河幾蹴層氷裂五
　花散作雲滿身萬里方看汗流血長安壯兒不敢騎
　走過掣電傾城知青絲絡頭為君老何由却出横門
　道
　送韋書記赴安西　夫子歘通貴雲泥相望懸白頭
　無籍在朱紱有哀憐書記赴三捷公車留二年欲浮
　江海去此别意茫然
　投贈哥舒開府翰二十韻　今代麒麟閣何人第一
　功君王自神武駕馭必英雄開府當朝傑論兵邁古
　風先鋒百勝在畧地兩隅空青海無傳箭天山早挂
　弓亷頗仍走敵魏絳已和戎每惜河湟棄新兼節制
　通智謀垂睿想出入冠諸公日月低秦樹乾坤繞漢
　宫胡人愁逐北宛馬又從東受命邊沙逺歸來御席
　同軒墀曾寵鶴畋獵舊非熊茅土加名數山河誓始
　終策行遺戰伐契合動昭融勲業青冥上交親氣概
　中未為珠履客已見白頭翁壯節初題柱生涯獨轉
　蓬幾年春草歇今日暮途窮軍事留孫楚行間識吕
　䝉防身一長劍将欲倚崆峝
　寄髙三十五書記　歎息髙生老新詩日又多美名
　人不及佳句法如何主将收才子崆峝足凱歌聞君
　已朱紱且得慰蹉跎
　送蔡希曾都尉還隴右因寄髙三十五書記　蔡子
　勇成癖彎弓西射胡健兒寧鬬死壯士恥為儒官是
　先鋒得材縁挑戰須身輕一鳥過槍急萬人呼雲幕
　隨開府春城赴上都馬頭金匼匝駝背錦糢糊咫尺
　雪山路歸飛青海隅上公獨寵錫突将且前驅漢使
　黄河逺凉州白麥枯因君問消息好在阮元瑜
　贈田九判官梁丘　崆峝使節上青霄河隴降王欵
　聖朝宛馬總肥春苜蓿将軍只數漢嫖姚陳留阮瑀
　誰争長京兆田郎早見招麾下頼君才並入獨能無
　意向漁樵
　赤谷西崦人家　躋險不自安出郊已清目溪迴日
　氣暖逕轉山田熟鳥雀依茅茨藩籬帶松菊如行武
　陵暮欲問桃源宿
　秦州雜詩二十首　滿目悲生事因人作逺遊遲迴
　度隴怯浩蕩及闗愁水落魚龍夜山空鳥鼠秋西征
　問烽火心折此淹留　秦州城北寺傳是隗囂宫苔
　蘚山門古丹青野殿空月明垂葉露雲逐度溪風清
　渭無情極愁時獨向東　州圖領同谷驛道出流沙
　降虜兼千帳居人有萬家馬驕朱汗落胡舞白題斜
　年少臨洮子西來亦自誇　鼓角緣邊郡川原欲夜
　時秋聽殷地發風散入雲悲抱葉寒蟬静歸山獨鳥
　遲萬方聲一槩吾道竟何之　南使宜天馬由來萬
　匹強浮雲連陣沒秋草徧山長聞說真龍種仍殘老
　驌驦哀鳴思戰鬬逈立向蒼蒼　城上胡笳奏山邊
　漢節歸防河赴滄海奉詔發金微士苦形骸黒林疎
　鳥獸稀那堪往來戍恨解鄴城圍　莽莽萬重山孤
　城山谷間無風雲出塞不夜月臨闗屬國歸何晚樓
　蘭斬未還烟塵獨長望衰颯正摧顔　聞道尋源使
　從天此路迴牽牛去幾許宛馬至今來一望幽燕隔
　何時郡國開東征健兒盡羌笛暮吹哀　今日明人
　眼臨池好驛亭叢篁低地碧髙栁半天青稠疊多幽
　事喧呼閱使星老夫如有此不異在郊坰　雲氣接
　崑崙涔涔塞雨繁羌童看渭水使客向河源烟火軍
　中幕牛羊嶺上村所居秋草浄正閉小蓬門　蕭蕭
　古塞冷漠漠秋雲低黄鵠翅垂雨蒼鷹飢啄泥薊門
　誰自北漢将獨征西不意書生耳臨衰厭鼔鞞　山
　頭南郭寺水號北流泉老樹空庭得清渠一邑傳秋
　花危石底晚景卧鐘邊俛仰悲身世溪風為颯然
　傳道東柯谷深藏數十家對門藤葢瓦映竹水穿沙
　瘦地翻宜粟陽坡可種𤓰船人近相報但恐失桃花
　　萬古仇池穴潛通小有天神魚人不見福地語真
　傳近接西南境長懐十九泉何時一茅屋送老白雲
　邊　未暇泛滄海悠悠兵馬間塞門風落木客舍雨
　連山阮籍行多興龎公隠不還東柯遂疎懶休鑷鬢
　毛斑　東柯好崖谷不與衆峯羣落日邀雙鳥晴天
　卷片雲野人吟險絶水竹㑹平分採藥吾将老兒童
　未遣聞　邊秋隂易久不復辨晨光簷雨亂淋幔山
　雲低度牆鸕鷀窺淺井蚯蚓上深堂車馬何蕭索門
　前百草長　地僻秋将盡山髙客未歸塞雲多斷續
　邊日少光輝警急烽常報傳聞檄屢飛西戎外甥國
　何得迕天威　鳳林戈未息魚海路常難候火雲峯
　峻懸軍幕井乾風連西極動月過北庭寒故老思飛
　将何時議築壇　唐堯真自聖野老復何知曬藥能
　無婦應門亦有兒藏書聞禹穴讀記憶仇池為報鴛
　行舊鷦鷯在一枝
　西枝村尋置草堂地夜宿贊公土室二首　出郭眄
　細岑披榛得微路溪行一流水曲折方屢渡贊公湯
　休徒好静心迹素昨枉霞上作盛論巖中趣怡然共
　攜手恣意同逺步捫蘿澀先登陟巘眩反顧要求陽
　岡暖苦陟隂嶺沍惆悵老大藤沉吟屈蟠樹卜居意
　未展杖䇿迴且暮層巔餘落日草蔓已多露　天寒
　鳥已歸月出山更静土室延白光松門耿疎影躋攀
　倦日短語樂寄夜永明燃林中薪暗汲石底井大師
　京國舊徳業天機秉從來支許遊興趣江湖逈數竒
　謫闗塞道廣存箕潁何知戎馬間復接塵事屏幽尋
　豈一路逺色有諸嶺晨光稍曚曨更越西南頂
　送人從軍　弱水應無地陽闗已近天今君渡沙磧
　累月斷人烟好武寧論命封侯不計年馬寒防失道
　雪沒錦鞍韉
　發秦州　我衰更懶拙生事不自謀無食問樂土無
　衣思南州漢源十月交天氣凉如秋草木未黄落況
　聞山水幽栗亭名更佳下有良田疇充腸多薯蕷崖
　蜜亦易求密竹復冬笋清池可方舟雖傷旅寓逺庶
　遂平生遊此邦俯要衝實恐人事稠應接非本性登
　臨未銷憂谿谷無異石塞田始微收豈復慰老夫惘
　然難久留日色隠孤戍烏啼滿城頭中宵驅車去飲
　馬寒塘流磊落星月髙蒼茫雲霧浮大哉乾坤内吾
　道長悠悠
　赤谷　天寒霜雪繁遊子有所之豈但嵗月暮重來
　未有期晨發赤谷亭險艱方自兹亂石無改轍我車
　已載脂山深苦多風落日童稚飢悄然村墟逈烟火
　何由追貧病轉零落故鄉不可思常恐死道路永為
　髙人嗤
　鐵堂峽　山風吹遊子縹緲乘險絶硤形藏堂隍壁
　色立積鐵徑摩穹蒼蟠石與厚地裂修纎無限竹嵌
　空太始雪威遲哀壑底徒旅慘不恱水寒長冰横我
　馬骨正折生涯抵弧矢盜賊殊未滅飄蓬踰三年迴
　首肝肺熱
　鹽井　鹵中草木白青者官鹽烟官作既有程煮鹽
　烟在川汲井嵗搰搰出車日連連自公斗三百轉致
　斛六千君子慎止足小人苦喧闐我何長嘆嗟物理
　固自然
　積草嶺　連峯積長隂白日遞隠見颼颼林響交慘
　慘石狀變山分積草嶺路異明水縣旅泊吾道窮衰
　年嵗時倦卜居尚百里休駕投諸彥邑有佳主人情
　如已㑹面來書語絶妙逺客驚深眷食蕨不願餘茅
　茨眼中見
　泥功山　朝行青泥上暮在青泥中泥濘非一時版
　築勞人功不畏道途永乃将汩沒同白馬為鐵驪小
　兒成老翁哀猿透却墜死鹿力所窮寄語北來人後
　來莫怱怱
　鳳凰臺　亭亭鳳凰臺北對西康州西伯今寂寞鳳
　聲亦悠悠山峻路絶蹤石林氣髙浮安得萬丈梯為
　君上上頭恐有無母雛飢寒日啾啾我能剖心血飲
　啄慰孤愁心以當竹實炯然無外求血以當醴泉豈
　徒比清流所重王者瑞敢辭微命休坐看綵翮長舉
　意八極周自天銜瑞圖飛下十二樓圖以奉至尊鳳
　以垂鴻猷再光中興業一洗蒼生憂深衷正為此羣
　盜何淹留
　萬丈潭　青溪含冥寞神物有顯晦龍依積水蟠窟
　壓萬丈内跼步凌垠堮側身下烟靄前臨洪濤寛卻
　立蒼石大山危一徑盡崖絶兩壁對削成根虚無倒
　影垂澹瀕黒如灣澴底清見光炯碎孤雲倒來深飛
　鳥不在外髙蘿成帷幄寒木壘旌斾逺川曲通流嵌
　竇潛洩瀨造幽無人境發興自我輩告歸遺恨多將
　老斯遊最閉藏修鱗蟄出入巨石礙何事暑天過快
　意風雨㑹
　發同谷縣　賢有不黔突聖有不暖席況我飢愚人
　焉能尚安宅始來兹山中休駕喜地僻奈何迫物累
　一嵗四行役忡忡去絶境杳杳更逺適停驂龍潭雲
　迴首虎崖石臨岐别數子握手淚再滴交情無舊深
　窮老多慘慼平生嬾拙意偶值棲遁跡去住與願違
　仰慙林間翮
　木皮嶺　首路栗亭西尚想鳳凰村季冬攜童稚辛
　苦赴蜀門南登木皮嶺艱險不易論汗流被我體祁
　寒為之暄逺岫争輔佐千巖自崩奔始知五嶽外别
　有他山尊仰干塞大明俯入裂厚坤再聞虎豹鬬屢
　跼風水昏髙有廢閣道摧折如短轅下有冬青林石
　上走長根西崖特秀發煥若靈芝繁潤聚金碧氣清
　無沙土痕憶觀崑崙圗目擊懸圃存對此欲何適默
　傷垂老魂
　王維燕支行　漢家天将才且雄時來謁帝明光宫
　萬乘親推雙闕下千官出餞五陵東誓将甲第金門
　裏身作長城玉塞中衛霍纔堪一騎将朝廷不數貳
　師功趙魏韓燕多勁卒闗西俠少何咆勃報讎只是
　聞嘗膽飲酒不曾妨刮骨畫㦸雕戈白日寒連旗大
　斾黄塵沒疊鼓遙翻瀚海波鳴笳亂動天山月麒麟
　錦帶佩吳鈎颯沓青驪躍紫騮拔劍已斷天驕臂歸
　鞍共飲月支頭漢兵大呼一當百虜騎相看哭且愁
　教戰須令赴湯火終知上将先伐謀
　隴頭吟　長安少年游俠客夜上戍樓看太白隴頭
　明月迥臨闗隴上行人夜吹笛闗西老将不勝愁駐
　馬聽之雙淚流身經大小百餘戰麾下偏裨萬戸侯
　蘇武纔為典屬國節旄空盡海西頭
　送劉司直赴安西　絶域陽闗道胡烟與塞塵三春
　時有鴈萬里少行人苜蓿隨天馬葡萄逐漢臣當令
　外國懼不敢覓和親
　送平淡然判官　不識陽闗路新從定逺侯黄雲斷
　春色畫角起邊愁瀚海經年别交河出塞流須令外
　國使知飲月支頭
　使至塞上　單車欲問邊屬國過居延征蓬出漢塞
　歸鴈入胡天大漠孤烟直長河落日圎蕭闗逢候騎
　都䕶在燕然
　送張判官赴河西　單車曽出塞報國敢邀勲見逐
　張征虜今思霍冠軍沙平連白雪蓬巻入黄雲慷慨
　倚長劍髙歌一送君
　出塞作　居延城外獵天驕白草連天野火燒暮雲
　空磧時驅馬秋日平原好射鵰䕶羌校尉朝乘障破
　虜将軍夜度遼玉靶角弓珠勒馬漢家将賜霍嫖姚
　送元二使安西　渭城朝雨裛輕塵客舍青青栁色
　新勸君更盡一盃酒西出陽闗無故人
　送韋評事　欲逐将軍取右賢沙場走馬向居延遙
　知漢使蕭闗外愁見孤城落日邊
　王昌齡塞下曲　蟬鳴空桑林八月蕭闗道出塞復
　入塞處處黄蘆草從來幽并客皆共塵沙老莫學游
　俠兒矜誇紫騮好　飲馬渡秋水水寒風似刀平沙
　日未沒黯黯見臨洮昔日長城戰咸言意氣髙黄塵
　足今古白骨亂蓬蒿
　從軍行　烽火城西百尺樓黄昏獨上海風秋更吹
　羌笛闗山月無那金閨萬里愁　琵琶起舞換新聲
　總是闗山離别情撩亂邊愁聽不盡髙高秋月照長
　城　青海長雲暗雪山孤城遙望玉門闗黄沙百戰
　穿金甲不破樓蘭終不還　秦時明月漢時闗萬里
　長征人未還但使龍城飛将在不教胡馬度隂山
　大漠風塵日色昏紅旗半巻出轅門前軍夜戰洮河
　北已報生擒吐谷渾
　儲光羲彈筝峽　鳥雀知天雨羣飛息復鳴原田無
　遺粟日暮滿空城達士憂世務鄙夫念王程晨過彈
　筝峽馬足凌兢行雙壁隠靈曜莫能知晦明皚皚堅
　氷色漫漫隂雲平始信古人言苦節不可貞
　闗山月　一雁過連營繁霜覆古城胡笳在何處半
　夜起邊聲
　髙適從哥舒大夫破洪濟城迴登積石軍多福七級
　浮圗　塞口連濁河轅門對山寺寧知鞍馬上獨有
　登臨事七級凌太清千崖列蒼翠飄飄方寓目想像
　見深意髙興殊未平凉風颯然至拔城陣雲合轉斾
　妖星墜大將何英靈官軍動天地君懐生羽翼本欲
　附騏驥欵段苦不前青冥信難致一歌陽春後三歎
　終自愧
　登隴詩　隴頭逺行客隴上分流水流水無盡期行
　人去未巳淺才登一命孤劍通萬里豈不思故鄉從
　來感知已　山股逗飛泉泓澄傍岩石亂垂寒玉條
　碎洒珍珠滴澄波涵萬象明鏡㵼天色有時乘月來
　賞詠還自適
　送劉評事充朔方判官　征馬向邊州蕭蕭嘶未休
　思深應帶别聲斷為兼秋岐路風将逺闗山月共愁
　贈君從此去何日大刀頭
　送李侍御赴安西　行子對飛蓬金鞭指鐵驄功名
　萬里外心事一杯中虜障燕支北秦城太白東離魂
　莫惆悵看取寳刀雄
　送白少府之隴右　踐更登隴首逺别指臨洮為問
　闗中事何如州縣勞軍容隨赤羽樹色引青袍誰斷
　單于臂今年太白高
　送蹇秀才赴臨洮　悵望目千里如何今二毛猶思
　陽谷去莫厭隴山高倚馬見雄筆隨身惟寳刀料君
　終自致勳業在臨洮
　九曲詞　鐵騎横行鐵嶺頭西看邏逤取封侯青海
　只今将飲馬黄河不用更防秋
　塞上聽吹笛　雪浄胡天牧馬還月明羌笛戍樓間
　借問梅花何處落風吹一夜滿闗山
　岑參酒泉太守席上作　琵琶長笛曲相和羌兒胡
　雛齊唱歌渾灸犛牛烹野駝交河美酒歸叵羅三更
　醉後軍中寢無奈秦山歸夢何
　白雪歌送武判官歸　北風巻地白草折胡天八月
　即飛雪忽如一夜春風來千樹萬樹梨花開散入珠
　簾濕羅幕狐裘不暖錦衾薄将軍角弓不得控都䕶
　銕衣冷難著瀚海闌千百丈氷愁雲慘淡萬里凝中
　軍置酒飲歸客胡琴琵琶與羌笛紛紛暮雪下轅門
　風掣紅旗凍不翻輪臺東門送君去去時雪滿天山
　路山迴路轉不見君雪上空留馬行處
　輪臺歌奉送封大夫出師西征　輪臺城頭夜吹角
　輪臺城北旄頭落羽書昨夜過渠黎單于已在金山
　西戍樓西望烟塵黑漢兵屯在輪臺北上將擁旄西
　出征平明吹笛大軍行四邊伐鼔雪海湧三軍大呼
　隂山動虜塞兵氣連雲屯戰場白骨纒草根劍河風
　急雪片濶沙口石凍馬蹄脫亞相勤王甘苦辛誓
　将報主静邊塵古來青史誰不見今見功名勝古人
　胡笳歌送顔真卿使赴河隴　君不聞胡笳聲最悲
　紫髯緑眼胡人吹吹之一曲猶未了愁殺樓蘭征戍
　兒凉秋八月蕭闗道北風吹斷天山草崑崙山南月
　欲斜胡人向月吹胡笳胡笳怨兮将送君秦山遙望
　隴山雲邊城夜夜多愁夢向月胡笳誰喜聞
　玉門闗與蓋将軍歌　蓋将軍真丈夫行年三十執
　金吾身長七尺頗有鬚玉門闗城逈且孤黄沙萬里
　白草枯南鄰吐蕃北伊吾将軍到來備不虞五千甲
　兵膽力麤軍中無事但歡娛暖屋繡簾紅地爐織成
　壁衣花氍毺燈前侍婢㵼玉壺金鐺亂點野駝酥紫
　綬金章左右趨問著只是蒼頭奴美人一雙閑且都
　朱唇翠眉暎明眸清歌一曲世所無今日喜聞鳳将
　雛可憐絶勝秦羅敷使君五馬謾踟蹰野草繡窠紫
　羅襦紅牙鏤金對樗蒲玉盤纎手撒作盧衆中誇道
　不曾輸櫪上昻昻皆駿駒桃花叱撥價最殊騎将獵
　向城南隅臘日射殺千年狐我來塞外接邊儲為君
　取醉酒剩沽醉争酒盞相喧呼忽憶咸陽舊酒徒
　送李副使赴磧石官軍　火山六月應更熱赤亭道
　口行人絶知君慣度祁連城豈能愁見輪臺月解鞍
　暫入酒家爐送君萬里西擊胡功名祇向馬上取真
　是人間一丈夫
　發臨洮将赴北庭留别　聞說輪臺路連年見雪飛
　春風曽不到漢使亦應稀白草通疏勒青山過武威
　勤王敢道逺私向夢中歸
　金城闗　古戍依重險髙樓接五凉山根盤驛道河
　水浸城牆庭樹巢鸚鵡園花隠麝香忽如江浦上憶
　作捕魚郎
　武威暮春聞宇文判官西使還已到晉昌　片雨過
　城頭黄鸝上戍樓塞花飄客淚邊栁挂鄉愁白髮悲
　明鏡青春換敝裘君從萬里使聞已到𤓰州
　送李别将攝伊吾令充使赴武威便寄崔員外　詞
　賦滿書嚢胡為在戰塲行間脫寳劍邑里挂銅章馬
　疾飛千里鳬翔向五凉遙知竹林下星使對星郎
　送張都尉東歸　白羽緑弓弦年年只在邊還家劍
　鋒盡出塞馬蹄穿逐虜西踰海平胡北到天封侯應
　不逺燕頷豈徒然
　送人到安西　上馬帶吳鈎翩翩度隴頭小來思報
　國不是愛封侯萬里鄉為夢三邊月伴愁早須清黠
　虜無事莫經秋
　首秋輪臺　異域隂山外孤城雪海邊秋來惟有雁
　夏盡不聞蟬雨拂氊牆濕風搖毳幕羶輪臺萬里地
　無事歴三年
　隴水　隴水何年有潺潺逼路傍東西流不歇曾斷
　幾人膓
　見渭水思秦川　渭水東流去何時到雍州慿添兩
　行淚寄向故園流
　封大夫破播仙凱歌　漢将承恩西破戎捷書先奏
　未央宫天子預開麟閣待秪今誰數貳師功　日落
　轅門鼔角鳴千羣面縛出蕃城洗兵魚海雲迎陣秣
　馬龍堆月照營
　赴北庭度隴思家　西向輪臺萬里餘也知鄉信日
　應疎隴山鸚鵡能言語為報家人數寄書
　玉闗寄長安李主簿　東去長安萬里餘故人那惜
　一行書玉闗西望腸堪斷況復明朝是嵗除
　磧中作　走馬西來欲到天辭家見月兩回圓今夜
　不知何處宿平沙萬里絶人烟
　酒泉太守席上醉後作　酒泉太守能劍舞髙堂置
　酒夜擊鼔胡笳一曲斷人腸坐客相看淚如雨
　送人還京　匹馬西從天外歸揚鞭只共鳥争飛送
　君九月交河北雪裏題詩淚滿衣
　送劉判官赴磧西　火山五月行人少看君馬去疾
　如鳥都䕶行營太白西角聲一動胡天曉
　苜蓿峯寄家人　苜蓿峯邊逢立春葫蘆河上淚沾
　巾閨中只是空相憶不見沙場愁殺人
　逢入京使　故園東望路漫漫雙袖龍鍾淚不乾馬
　上相逢無紙筆慿君傳語報平安
　盧象送趙都䕶赴安西　結髮候旌麾元戎復在斯
　門開都䕶府兵動羽林兒黠冦多翻覆謀臣有别離
　智同天所授恩共日相隨漢使開賓幕胡笳送酒巵
　風霜迎馬首雨雪事魚麗上策應無戰深情屬載馳
　不應行萬里明主寄安危
　王之渙凉州詞　黄河逺上白雲間一片孤城萬仞
　山羌笛何須怨楊栁春風不度玉門闗
　張謂送人使河源　故人行役向邊州匹馬今朝不
　少留長路闗山何日盡滿堂絲竹為君愁
　常建塞下曲　玉帛朝回望帝鄉烏孫歸去不稱王
　天涯静處無征戰兵氣銷為日月光
　劉長卿送南特進赴行營　聞道軍書至揚鞭不問
　家朔雲連白草漢月對黄沙汗馬河源飲燒羌隴底
　遮翩翩新結束去逐李輕車
　平蕃曲　𣺌𣺌戍烟孤茫茫塞草枯隴頭那用閉萬
　里不防胡　絶漠大軍還平沙獨戍閑空留一片石
　萬古在燕山
　錢起送張将軍西征　長安少年惟好武金殿承恩
　争破虜沙場烽火隔天山銕騎西征幾嵗還戰處黒
　雲霾瀚海愁中明月度陽闗玉笛聲悲離酌晚金方
　路極行人逺計日霜戈盡敵歸回首戎城空落暉始
　笑子卿心計失徒看海上節旄稀
　盧綸送韓都䕶還邊　好勇知名早争雄上将間戰
　多春入塞獵慣夜燒山陣合龍蛇動軍移草木閑今
　來部曲盡白首過蕭闗
　和張僕射塞下曲　月黑雁飛髙單于逺遁逃欲将
　輕騎逐大雪滿弓刀
　戴叔倫闗山　月出照闗山秋風人未還清光無逺
　近鄉淚半書間
　楊巨源觀征人回　兩河戰罷萬方清原上軍回識
　舊營立馬望營秋塞静射鵰臨水晚天晴戍閒部伍
　分岐路地逺家鄉寄斾旌聖代止戈資廟畧諸侯不
　復更長征
　李益鹽州過飲馬泉　緑楊著水草如烟舊是胡兒
　飲馬泉幾處吹笳明月夜何人倚劍白雲天從來凍
　合闗山路今日分流漢使前莫遣行人照容鬢恐驚
　憔悴入新年
　夜上受降城聞笛　回樂峯前沙似雪受降城外月
　如霜不知何處吹蘆管一夜征人盡望鄉
　從軍北征過凉州　天山雪後海風寒横笛偏吹行
　路難磧裏征人三十萬一時回首月中看
　夜上西城聽梁州曲　鴻雁新從北地來聞聲一半
　却飛回金河戍客腸應斷更在秋風百尺臺
　張籍涇州塞　行到涇州塞惟聞羌戍鼙道邊雙古
　􁧕猶記向安西
　王建隴頭流水　隴水何年隴頭别不在山中亦嗚
　咽征人塞耳馬不行未到隴頭聞水聲謂是西流入
　蒲海還聞北去繞龍城隴東隴西多屈曲野麋飲水
　長簇簇收兵夜回水旁住憶著來時磨劍處向前無
　井復無泉飲馬回看隴頭樹
　薛逢送靈州田尚書　隂風獵獵滿旗竿白草颼颼
　劍氣攢九姓羌渾隨漢節六州蕃落從戎鞍霜中入
　塞琱弓硬月下翻營玉帳寒今日路傍誰不指穰苴
　門户慣登壇
　白居易城鹽州　城鹽州城鹽州城在五原原上頭
　蕃東節度鉢闡布忽見新城當要路金烏飛傳贊普
　聞建牙傳箭集羣臣君臣赭面有憂色皆言勿謂唐
　無人自築鹽州十餘載左袵氊裘不犯塞晝牧牛羊
　夜捉生長去新城百里外諸邊急警勞戍人惟此一
　道無烟塵靈夏潛安誰復辨秦原暗通何處見鄜州
　驛路好馬來長安藥肆黄蓍賤城鹽州鹽州未城天
　子憂徳宗按圗自定計非闗将畧與廟謀吾聞髙宗
　中宗世北虜猖獗最難制韓公創築受降城三城鼎
　峙屯漢兵東西亘絶數千里耳冷不聞胡馬聲如今
　邊将非無策心笑韓公築城壁相看養冦為身謀各
　握强兵固恩澤願分今日邊将恩褒贈韓公封子孫
　誰能将此鹽州曲翻作歌詞聞至尊
　李商隱安定城樓　迢遞髙城百尺樓緑楊枝外盡
　汀州賈生年少虚垂泪王粲春來更逺遊永憶江湖
　歸白髮欲迴天地入扁舟不知腐鼠成滋味猜意鵷
　雛竟未休
　杜牧河湟諸郡次第歸降　捷書皆應睿謀期十萬
　曾無一鏃遺漢武慚誇朔方地宣王休道太原師威
　加塞外寒來早恩入河源凍合遲聽取滿城歌舞曲
　凉州聲韻喜參差
　温庭筠蘇武廟　蘇武魂消漢使前古祠髙樹兩茫
　然雲邊雁斷胡天月隴上羊歸塞草烟回日樓臺非
　甲帳去時冠劍是丁年茂陵不見封侯印空向秋波
　哭逝川
　曹唐送康祭酒赴輪臺　灞水橋邊酒一杯送君千
　里赴輪臺霜黏海眼旗聲凍風射犀文甲縫開斷
　磧簇烟山似米野營軒地鼔如雷分明㑹得将軍意
　不斬樓蘭不擬回
　羅隠隴頭水借問隴頭水年年恨何事全疑嗚咽聲
　中有征人淚自古無長策況我非深智何計謝潺湲
　一宵空不寐
　登夏州城樓　寒聲獵獵戍旗風獨倚危樓悵望中
　萬里山河唐土地千年魂魄晉英雄離心不忍聽邊
　馬往事應須問塞鴻好脫儒冠從校尉一枝長㦸六
　鈞弓
　胡曽交河塞下曲　交河氷薄日遲遲漢将思家感
　别離塞北草生蘇武泣隴西雲起李陵悲曉侵雉堞
　烏先覺春入闗山雁獨知何處疲兵心最苦夕陽樓
　上笛聲時
　居延海　漠漠平沙際碧天問人云此是居延停驂
　一顧猶魂斷蘇武争禁十九年
　胡宿金城感舊　千里青雲未致身馬蹄空踏幾年
　塵曽迷玉洞花光老欲過金城栁眼新粉壁已沉題
　鳳字酒壚猶記姓黄人塢中横笛偏多感一涕闌干
　白角巾
　塞上　漢家神箭定天山烟火相望萬里間頡利請
　盟金七酒将軍歸卧玉門闗雲沉老上妖氛斷雪照
　回中探騎閒五餌已行王道勝絶無刁斗至闐顔
　盧弼邊庭冬怨　朔風吹雪透刀瘢飲馬長城窟更
　寒夜半火來知有敵一時齊保賀蘭山
　韋蟾送盧潘之朔方　賀蘭山下果園成塞北江南
　舊有名水木萬家朱户暗弓刀千隊鐵衣鳴心源落
　落堪為将膽氣堂堂合用兵却使六蕃諸子弟馬前
　不信是書生
　張喬宴邊将　一曲凉州金石清邊風蕭颯動江城
　坐中有老沙場客横笛休吹塞上聲
　楊凝送客往夏州　憐君此去過居延古塞黄雲共
　𣺌然沙濶獨尋邊馬迹路迷遙指戍樓烟夜投孤店
　愁吟笛朝望行塵喜控弦聞有故交今從騎何須著
　論更言錢
　張敬忠邊詞　五原春色舊來遲二月垂楊未挂絲
　即今河畔氷開日正是長安花落時
宋范仲淹勸農　烹葵剥棗古年豐莫管時殊俗自同
　太守勸農農勉聽從今再願誦豳風
　蘇軾送范純粹知慶州　才大古難用論髙常近迂
　君看趙魏老乃為滕大夫浮雲無根蔕黄潦能須臾
　知經幾成敗得見正賢愚羽旄照城闕談笑安邊隅
　當年老使君赤手降於菟諸郎更何事折箠鞭其雛
　吾知鄧平叔不鬬月支胡
　游師雄崆峝山　崆峝一何髙崛起乾坤闢峻極倚
　杳冥崢嶸亘今昔勢将玉繩齊位據金野窄
　馬跑泉　清甘一派古祠邊昨日親烹小鳳團却恨
　竟陵無品目煩君精鑒為嘗看
　擒鬼章　王師一舉病於雷頃刻俄聞破敵回且喜
　将門還出将檻車生致鬼章來
　李師中麥積山　路入青松翠靄間斜陽倒影下溪
　灣此中猿鶴休相笑謝傅東歸自有山
　趙抃青泥嶺　老杜休誇蜀道難我聞天險不同山
　青泥嶺上青雲路二十年來七往還
　文紳儀遊靈巖　一入靈巖寺凭欄望眼遙山深雲
　障日江濶夜生潮古洞遺仙跡流泉傍石橋醉來搔
　首咏得句興偏饒
　魯百能鷄山　鷲嶺何年闢鷄巢此地傳松聲長似
　雨巒氣自成烟夢散疎鐘外心清古佛前欲從仙吏
　隠結宇共棲禪
　劉景文登正洞　鸑鷟山前古洞深蒼崖老木共隂
　森遊人看取溪中水只此無塵是道心
　王膺登王母宫　霧幄雲屏迤邐開霓旌仙仗下瑤
　臺碧桃留贈成何事飈馭空中候爾迴
　梅詢登王母宫　西母輜軿下碧空漢皇簫鼓幸回
　中青鸞消息沉桑海目斷金鼇第一峰
明王越過韋州　停驂慿眺舊韋州古往今來恨未休
　有酒不澆元昊骨無詩可弔仲淹愁秦川形勢通西
　夏河朔襟喉控上流借問蠡山山下路幾人從此覔
　封侯
　王瓊九日登花馬池城　白池青草古鹽州倚嘯高
　城豁望眸河朔氈廬千里逈涇原旌節隔年留轅門
　菊酒生豪興雁塞風雲愜壯遊諸将祗今多衛霍佇
　看露布上龍樓
　張鵬烏稍嶺　烏稍雨霽亂雲飛漢使旌旗繞翠微
　沙鳥逺從闗口渡離人獨向古浪歸天邊萬木依𤣥
　洞山上孤城對夕暉想到酒泉應駐馬無勞西去問
　支機
　王竑鳳凰山　十年不見鳳凰山今喜承恩得暫還
　快覩朝陽丹鳳翥争如出岫白雲閒河源來自崑崙
　境地勢遙連積石闗寄語吾鄉鍾秀者好臨絶頂共
　躋攀
　馬文升遊崆峒　偶上崆峒萬仞山恍疑身在碧雲
　端遙看華嶽峯三垤　視秦川彈一丸雨後蒼龍歸
　石洞夜深𤣥鶴下瑤壇何須更問蓬萊島此地令人
　欲掛冠
　靖逺懐古　陡絶孤城古㑹州防邊設險幾經秋地
　連紫塞通西夏勢扼黄河控上游雉堞尚遺前代制
　危樓想見舊時籌巖邊鞏固如磐石永使羌戎職
　貢修
　秦隴道中　問俗曽來過隴山西征今復出秦闗雄
　聲叫日迷寒渚楓樹經霜帶醉顔世路羊腸千里曲
　功名蝸角幾人閒林間鸚鵡能言語笑我年來兩髩
　斑
　楊一清邊城詩　漠漠窮邊路迢迢一騎塵四時長
　見雪五月未知春宵旰求賢意馳驅報主身逢時今
　老大羞作素飱人
　過河州　四面峯巒鎖翠帷萬家花栁及春栽纜横
　河岸桴為渡磨引溪流水自推漢将屯田閑虎帳羌
　兒交市獻龍媒便宜有疏慿誰上聖代邊功久不開
　固原鼓樓三首　西閣風髙鼓角雄南來形勝倚崆
　峒青圍睥睨諸山繞緑引潺湲一水通擊壤有歌農
　事足折衝多暇塞塵空登樓不盡籌邊意𣺌𣺌龍沙
　一望中　設險真成虎豹闗層樓百尺枕髙寒重城
　列戍通三鎮萬堞縁雲俯六盤絃誦早聞周禮樂羌
　胡今著漢衣冠分符授鉞知多少誰有勲名後代看
　　千里闗河入望微四山烟雨翠成圍蒹葭淺水孤
　鴻盡苜蓿秋風萬馬肥聖主不教勤逺畧書生敢謂
　識戎機狂胡已撤穹廬遯體國初心幸不違
　李夢陽從軍詩　久處行伍間漸知苦樂情能蟠丈
　八鎗徒御不我輕府帖昨夜下燒荒有我名秣馬待
　天曙肅肅寒霜零左鞬插雕羽雄劒躍且鳴日髙渡
　黄河東過受降城生繫五單于歸來獻天庭
　送仲副使赴陜西　驄馬白玉鞍長鳴下雲端今朝
　發汴水何日到長安孝王臺前雪如山垂楊掃地春
　風還使君不帶氷霜色却帶春風入漢闗相思明月
　樓西望古秦州河南咫尺不可見何況千山萬水頭
　西望秦州是我鄉隴樹秦雲空斷腸褰帷仗鉞經行
　地欲寄雙魚到慶陽
　秋懐　慶陽亦是先王地城對東山不窋墳白豹寨
　頭惟皎月野狐川北盡黄雲天清障塞收禾黍日落
　谿山散馬羣回首可憐鼙鼓急幾時重起郭将軍
　寧州狄梁公廟　狄相昔為州刺史於今伏臘土人
　思向來伊水瞻遺墓此處寧江拜古祠鸚鵡夢中天
　地轉太行山上斾旌遲稔知忠孝平生事更讀希文
　萬古碑
　韓范祠　范公人物方三代韓相元勲定兩朝延慶
　曾連唐節度平生不數漢嫖姚一封攻守安邊策千
　嵗威名破膽謠郡府城南雙廟貌異時追慕此情遙
　夏城漫興　行盡沙陲又見河賀蘭西望碧嵯峨名
　存異代唐渠古雲鎖空山夏寺多萬里君恩勞饋餉
　三邊封事重干戈朔方今難汾陽老誰向軍門奏凱
　歌
　唐龍紅石峽歌　黄河十月風獵獵天光黯淡水聲
　咽蛟鼉攣拳縮如蝟波濤震蕩湧為雪牛心山前百
　草腓羊圏津口冰山結胡人十萬聲雄虓赤睛黄鬚
　呼天驕竿頭直指武花月革帳斜捲狼山飈踏氷渡
　河如走坂須臾千里騰腥臊黄沙熒熒獵火發皂鵰
　矯矯陣雲歊千騎萬騎馳且突長兵短兵相摩擊口
　吹牛角生捉軍頭插鷸毛死攻壁将軍忙解黄金印
　半夜開門傳羽檄老幼抽身匿草間壯丁守埤無顔
　色奏書朝達明光宫天子特命司馬龍提兵早向玉
　塞中震慴沙漠斯爾功微臣敢不奮孤忠彭彭十乘
　當元戎分合疊張貔虎陣出入不避豺狼鋒健兒鼓
　行一當百猛将横槊氣如虹再接再厲敵膽落屢戰
　屢克邊塵空紅石峽對駱駝峯朱巖丹嶂凌蒼穹雲
　屯密結細栁營日出髙掛扶桑弓中侍矍鑠冠峩貂
　中丞慷慨車蟠熊佛閣神壇列虎帳從來樽俎能折
　衝玉闗􁯗岝天險設雪瀾澎湃軍聲洪塞草青青六
　馬秣耕牛渇飲長城窟禾黍萬頃連秋雲邊頭三月
　狼煙滅直欲上取一丸泥應弦落閉隂山穴單于大
　斾不敢東年年沙場息戰伐
　劉憲過摩雲嶺　九月秋初到千山雪已深石危妨
　去馬林晚怯栖禽草沒平沙黯雲涵䆳谷隂誰言邊
　塞苦今日屬登臨
　和政驛　行行和政驛下馬夕陽初官路依山轉人
　家傍水居地寒幽草短風細落花疎試問西番事於
　今正晏如
　薛瑄送陳御史出鎮闗中　九重深念及西人出鎮
　還須老大臣憲節入闗隨爽氣璽書行部布陽春山
　連玉井晴飛雨地接金城逈絶塵經濟本為儒者事
　功成還擬畫麒麟
　楊繼盛遊卧龍山寺　出門已覺精神爽況復陽回
　宇宙清野樹含烟迷寺逈晴山披雪倚雲明
　楊守禮夏城巡邊曉發　寂寞邊城道春深不見花
　山頭堆白雪風裏捲黄沙計拙心惟赤愁長鬂已華
　晉雲連塞草回首各天涯
　抵靖逺　黄沙撲面急烽火覺心摧萬馬衝雲入孤
　臣待月來逺紓明主慮還仗濟時才碌碌慚無補壯
　心未許灰
　入平虜城　黄風吹逺塞暝色入荒城門掩鐘初度
　人喧鷄亂鳴胡笳如在耳軍餉倍闗情惆悵渾無寐
　隔簾山月明
　宿平羌堡　駐節平羌堡殘霞入照多寒烟浮土屋
　衰草藉山阿立馬傳新令張燈奏凱歌明朝應出塞
　鼙鼓萬聲和
　大澇池　大澇池邊十數家土牆茅屋傍黄沙開樽
　遣興分春色擊節吟詩對月華夷夏有天皆雨露郊
　原何日足桑麻籌邊許國心猶壯回首長安入望賒
　石茂華駐節乾鹽池　道路何傾側僕夫苦難馳山
　盡利平曠遙見古鹽池中途積行潦南風胡不吹髙
　臺存舊址短牆委水涯經營自何代云是宋人遺成
　毁恒相共達者能解題躊躇策馬去原上草離離
　防秋過八營牧兒苑　萬騎如雲野徑微驚鴻遙過
　塞垣飛那堪朔氣侵征幰更際秋風上客衣牧馬苑
　中思騄耳硤城門外敞牙旗壯心直逐伊吾北駐節
　郵亭對晚暉
　復登長城闗　擁傳提兵兩嵗過朔城戎幕動鳴珂
　茫茫大野飛鴻度漠漠平沙晚照多萬古塞愁沉戍
　壘千年征怨付烟蘿而今已報欃槍掃飲馬遙看瀚
　海波
　陳講登卦臺詩　落日登平臺周道循荆棘摳衣入
　𤣥宫百拜心翼翼不見卦爻文但見莓苔色南山揖
　其前渭水環其北突出復紆迴龍為羲皇翊立極俯
　九寰羣聖仰遺則古廟已塵土新垣猶稼穡殿閣瓦
　零亂軒墀石傾側想像天彌髙瞻依日未昃斯文付
　草萊遲回空太息
　謁太昊宫　大塊傾西北土厚水復深岷嶓何峻極
　河漢亦渾淪崑崙跨鳥䑕支委猶未繁羲皇毓成紀
　觀察開乾坤周公衍其流文王敷其源乃知卦爻理
　斯文今古存
　伍福過鐵山詩　曉發河池郡日薄風色寒霜乾馬
　蹄疾步步躋層巒﨑嶇遶澗谷鳥道多折盤危橋架
　懸崖深溝㵼飛湍登眺六十里巇嶮千萬般行行至
　絶頂積雪駭竒觀鐵山古所稱壁立出雲端仰接霄
　漢近俯視輿圖寛屏障扼劍閣形勝壯秦闗衆山在
　其下勢絶邈可攀伊昔宋良将義烈何桓桓衂賊曽
　藉此舊壘榛莽間善戰貴得地孰謂兵法難經過感
　遺跡拊膺每長嘆揮毫挹靈秀題詩刻孱顔
　胡纘宗入塞詩　擁騎搗祁連叩馬勒燕然六軍齊
　奏凱野中紛割鮮今日漢宫花昨夕羌地雪賜酒灑
　征袍回看戰時血
　出塞詩　帶劍侍吾皇彈冠入建章酒泉奏烽火簡
　命下河湟策馬塞門髙揚鞭塞門逺薄伐破居延窮
　追收大宛
　入東川　鳩杖入東川鸞迎小有天梧桐三徑月楊
　栁一溪烟呼鶴崆峝外餐霞鳥鼠邊奚嚢投五色初
　咏白雲篇
　毛伯温将入寧州　羣山如列㦸忽爾見孤城氷解
　春流細雲開夕照明飛塵迷宿莽過鳥拂行旌百里
　渾忘倦微吟興轉清
　宋賢瞻少陵祠　九日成州道千年杜甫祠松留雲
　覆屋菊帶雨垂籬秋老歸鴻急山迴去馬遲能無薦
　蘋藻吟眺有餘思
　孟霦寧夏吟　賀蘭山連北海頭河水西來出塞流
　邊城盡是披甲士滿眼旌旗拂戍樓健卒登髙望胡
　騎将軍倚馬防熢燧角聲入耳暮雲愁殺氣凌空飛
　鳥避秦皇逐虜至今談揮劍曽将虎穴探當時拓地
　稱荒逺今望長城更在南
　邊樓　闗樓大風號古木樓外連天荒草緑降虜時
　騎白馬來胡營只在黄河曲百戰沙場鳥不飛朔雲
　羌笛晚凄微長城戍卒鳴刁斗夜夜清霜上鐵衣
　楊汝業渾瑊廟次髙適韻　渾邪部曲素稱強有唐
　再造忠武王祠宇森森生青野英風凜凜千載下林
　響疑是寳刀鳴巖嘯猶如嘶戰馬娟娟新月肖彎弧
　想像揚鞭赴帝都立意從知超衛霍勒勛故不讓孫
　吳翠華西幸散緹騎奉天賴有将軍至師出每聽刁
　斗聲凱奏常聞朱鷺鳴鐵勒三千皆壯士蛇矛丈八
　敢横行迄今血食豐于後異代仰之若山斗階下清
　泉萬古鳴門前蓊鬱數株栁繞朝贈策今伊誰遊人
　共說鷹揚時我固醉狂無賴客婆娑浪和達夫詩
　丁晉莊浪詩　金城天險控邊闗有客慿髙落照間
　粉堞鴉啼風滿樹碧潭魚躍水平灘乘槎博望何年
　去握節中郎此路還怪底渡頭人影亂琵琶山上月
　如環
　傅振商環縣懐古　閒倚東風眼界開烏崙山色自
　崔嵬牛羊共踏長城窟鳥雀空啼靈武臺事去千秋
　餘感慨春歸一騎故徘徊愁看直北銀州路日暮笳
　聲鼓角哀
　王遴西夏逺眺　孤客三春暮登樓四望開崆峝横
　地出星海接天來節鉞資文武恩威洽草萊左賢已
　疑附何處有塵埃　載酒倚危堞春風坐夕陽泉流
　通渭曲野色盡秦疆看劍悲時事長歌戀故鄉誰知
　班定逺勲烈在殊方
　李文金天觀　琳宫尋羽客野服過仙家溪合雙流
　水桃開一片霞午香燒栢子春釀壓松花歸路重回
　首雲横石徑斜
　白塔層巒　隔水紅塵斷凌空寳刹幽龍歸山月曉
　鶴唳海天秋白塔凌雲起黄河帶雨流倚欄凝望久
　烟樹晚悠悠　金城闗外寺殿宇枕巖阿地僻飛塵
　少山髙怪石多鐘聲聞紫塞塔影浸黄河最愛談禪
　處何妨載酒過
　李中行宿伏羌詩　西來曙色鬱蒼蒼獨宿孤城刻
　漏長雲盡千峯山似㦸天開萬里月如霜人家漁火
　明沙溆井樹風烟鎖夕陽何事欲眠愁不穏無端羌
　笛到繩牀
　顧其志登鎮邊樓二首　黄河自昔重防秋此日慿
　髙古戍樓忽憶當年班定逺等閒手斬郅支頭　千
　家砧杵又驚秋戰士思歸月滿樓遙聽數聲南去雁
　擬教傳札隴山頭
　劉崙鳥鼠山　六月驅車塞外行洮雲渭水不勝情
　晚來更上層樓望羌笛一聲山月明
　張瀚出塞五首　涇原北望塞門秋漠漠沙塵暗戍
　樓羽檄不來氊帳逺前軍夜獵海西頭　邊城夜月
　聽胡笳戍卒寒眠萬里沙征馬驕嘶飛将出晶晶劍
　甲凜霜花　被甲鞮鞪控驌驦霓旌羽纛奮干将分
　麾百道蕭闗下何處飛來赤白囊　賀蘭山後騎如
　　雲接地風塵慘不分觱栗聲隨征雁過烏氏獨夜夢
　　中聞　已散長圍赤水灣秦雲漢月滿闗山翩翩羽
　　騎歡聲近麾下偏裨較獵還
皇清宋琬杜子美草堂二首　最愛溪山好因成秉燭遊
　　碧潭春響亂紅樹晚香浮橡栗遺歌在蘋蘩過客修
　　先生如可起為我聽吳謳　少陵棲隠處古屋鎖莓
　　苔峭壁星辰上驚濤風雨來人從三峽去地入七歌
　　哀欲作招魂賦臨流首重回
　　許孫荃題甘泉寺　甘州城南甘泉寺檻泉觱沸流
　　雲氣散作千家宛轉溪滙為絶塞清凉地我來寺下
　　俯流泉歴歴游魚併在淵秋髙潦水寒潭盡繪出天
　　山雪後天
　　郭朝佐積石詩　嘗讀大禹書導河始積石神功洵
　　巨哉兩山如削壁疑是鬼斧鑿疑是巨靈擘余來千
　　載後山勢猶如昔烟嵐欝不開與天常咫尺下瞰黄
　　河流風翻昔浪白濤聲如怒雷奔騰何迅疾我欲溯
　其源星宿杳難即我欲登崑崙舉頭惟暝色君不見
　此地當年吐谷渾漢魏以來常反側而今四海頌昇
　平羌戎稽顙烽烟息車書一統盡朝宗此山此水亘
　西域
　朱軾書王司馬渠圗碑隂後　奔騰浩瀚出毫端唐
　漢新渠次第安三閘平分均水力長堤突兀挽狂瀾
　城依東壁知靈武雲鎖西山識賀蘭自是韓陵石一
　片行人莫作畫圗看
　蔡升元題大清渠二首　為憐膏壤棄邊荒七日功
　成百里塘引入河流沙磧裏鑿開夾口賀蘭旁支分
　九堡通溝澮鼎峙三渠並漢唐作吏盡如君任事不
　難到處樂豐穰　兩渠中劃大清渠畚築無勞民力
　紓心畫萬家溝洫志胸藏一巻水經書嵐光樹色晴
　川外鴻影鷗波夕照餘渾似江南好風景豈惟灌溉
　徧村墟
　通智恵農渠工竣恭頌四首　竭盡駑駘力為臣分
　　所宜自從膺使
命惟欲答
昌期渠水非容易民生實在兹規模初就緒
聖主是明師　疏濬路三百蟠延波浪髙渠心分暗洞龍
　　尾架飛槽閘水開來湧餘波退去豪自然灌溉利翻
　　覺桔橰勞　邊庭諸父老常幸戴
堯天豐熟年年慶
恩波世世傳一方成樂土二萬是良田無限風光好都由
鳳詔宣　四十幾回役勞勞踏塞塵燉煌㑹計遍恒水繪
　　圗頻疏鑿蘭峯下經營黄水濱借兹工告竣稍致事
　　君身
　　昌潤渠工竣恭紀　黄河别𣲖六羊通石閘巍然跨
　　彩虹激起衆流増浪力引開曲水灌田功川輝原潤
　　千村聚野緑禾青一望同從此遐荒歡鼓腹羣歌大
　　有慰
宸衷　作甘稼穡
軫黎民西陜年來奉使頻力竭駑駘酬
主德普沾雨露戴
皇仁昭回人物山川舊吐納洪波氣象新共慶
恩膏貽樂利銀疆北鄙萬年春
　　單疇書昌潤渠工竣恭紀　水利勞
宸衷恩膏洽朔方
九重親指授羣力共劻勷疏濬因川澤經營駕漢唐碧雲
　　輝半月緑栁卧横塘星宿來千里隂精劈六羊支條
　　各滚滚挹注盡洋洋原隰初成界南東細畫疆篝車
　　盈畎畝士女樂倉箱
睿慮周荒服斯民迪永康敢言如史白豐豫賴
天王
　　恵農渠工竣恭紀長歌　黄河之水來星宿江永漢
　　廣共湯湯達乎秦晉豫兖之境奔放直抵夫淮與楊
　　夏伏而秋汛處處固堤防安其就下性獨利在銀疆
　　昔人相勢而利導兩渠並濬漢與唐用以資灌溉嵗
　　嵗誌農祥水澤不到處沃土膏壤棄為牧畜場我
　朝幅􁆟廣
睿慮更周詳欽承
天子命經營此一方率彼羣工力竭力共劻勷洪流劈一
　　𣲖灌注萬頃荒爰採石以為閘兮更架木以為梁往
　　來通乎行旅兮其蓄洩則有良方棟宇凌霄漢廟貌
　　更堂皇渠堤三百里沿湃植垂楊緑樹隂濃處渠水
　　恣汪洋昔也荆榛之地今也樂利之鄉兩城建百雉
　　章設邑宰遴賢良招徠幾萬户
恩膏發國帑渙汗來
北闕
天語更煌煌紳士首倡率子孫世業常翳彼南畝欝欝蒼
　　蒼西成東作千倉萬箱士女樂乃積之殷阜軍國溢
　　嵗取於紅倉兹惟
聖天子在上邇不泄而逺不忘創此城郭田墅貽萬年有
　　道之長
　　汪漋城工告成四首　化被流沙萬里清燉煌境闢
　　建岩城使臣祇肅銜
恩命邊士辛勤集庶氓基厚山川開蘊蓄地靈草木備經
　　營帑金優給儲糧足力役歡趨喜氣盈　塞垣堅築
　　勢隆崇造作紛紜督百工事倚羣曹分效職期逾一
　　載告成功雲巒翠列層樓外城郭烟環四望中疆宇
　　新開増氣象邊民輻輳往來通　牙旗幕府建高
　　標雉堞光騰絶域遙屋宇環連排繡壤樓臺聳出逼
　　丹霄春融沙境千禽集膏沃郊原百糓饒弓矢載櫜
　　逢暇日清風遍野塞塵消　鳴沙興作萃元元五堡
　　新營接鎮垣鞏固藩屏依險設周防士馬比雲屯月
　　明野水通蒲海風接巖疆控玉門盛世安攘𢎞締造
　　金湯千載紀
皇恩
　　登沙州城樓出郊看千佛洞墩臺二首　燉煌地拓
　　極西邊縱步髙城望渺然逺磧荒烟連異域廢垣古
　　塔建何年流沙環疊千峰岫党水遙通萬頃田婦子
　　芸芸編户盛秋成麥熟樂
堯天　塞垣清暇栁營開為覓邊郊策騎來峯指三危尋
　　徑僻洞藏千佛半塵堆穿幽忽入溪岩路望逺同登
　　斥候臺萬里秋澄天宇濶陽闗絶域任徘徊
　　惠回堡　地起邊闗第一程燉煌從此賦西征荒原
　　猶指番回塜化宇今屯甲騎營山擁曉烟村店集風
　　吹沙逕野泉清昇平萬里遊踪逺車馬轔轔過堡城
　　黄燉堡　郊原四望盡平疇壁壘新増聳雉樓浩淼
　　河源來党水嶙峋山色見沙州營開甲帳風清晝戍
　　靖烽烟月照秋五堡邊疆推險隘伊吾北去是咽喉
　　遊千佛洞　古郡燉煌逺幽崖佛洞傳建垣新日月
　　訪勝舊山川竇啟琳宫現沙凝法象懸神功勞劈劃
　　匠手巧雕鐫排列雲迢遞嵌空境接連金身騰百丈
　　碧影肅諸天貝葉雙林展維摩一榻眠威尊龍象伏
　　慧照寳珠懸大地形容盛靈光繪畫宣莊嚴揮四壁
　　妙善冩重巔門擁層層塔岩盤朶朶蓮恒河難指數
　　法界詎云千側立衣冠偉分行劍佩聨炫竒疑異域
　　締造自何年宗子唐家計西凉李氏延但誇祇樹景
　　不惜水衡錢霜雪時頻易兵戈代屢遷汗塵迷浄土
　　戰血染流泉閴寂慿誰顧摧頹實可憐兹逢清塞暇
　　閒眺化城邊色相嗟多毁丹青訝尚鮮問禪無釋侣
　　稽首冷香烟字落殘碑在叢深蔓草纒徘徊荒刹外
　　懐往意悠然
　　姚培和沙州六月連得時雨
聖主精誠格萬方如膏時雨遍燉煌㸃來沙磧絲絲密聲
　　入渠流脉脉長一帶𤓰綿齊引蔓千塍麥秀盡舒芒
　　由來涓滴皆
天賜拜手巖城切頌颺　靉靆雲容向晚低楊枝灑盡列
　　邊隄旁聽戍鼓三更濕遙望烽臺一路迷匪懈農官
　　舒勸稼服勤田父罷澆畦城南煙景堪行樂泥滑偏
　　愁碍馬蹄
萬夀聖節奉使沙州恭同叩祝　紅雲一朶日曈曨
聖夀齊天拜舞同渥水隄長聞說澤鳴沙山近效呼嵩投
　　醪挾纊涵濡内鑿井耕田胞與中軍士歡騰農父樂
　　家家頂祝矢愚衷　威儀猶是漢唐前一點葵心向
　　日懸蕢缶聲諠諧舜樂土階班肅頌堯年望中紫氣
　　闗山滿到處瑤花奎璧連鵷鷺兩行齊拜手恍疑身
　　在五雲邊　萬年有道樂鴻鈞陽月暄和大地春葉
　　滿楓林邊景麗香凝玉案瑞烟新由來北斗尊
皇極恰遇西方祝
聖人聞得崑崙縹緲處祠開王母頌聲頻　南極呈祥
紫殿髙曽趨
鳳掖慶殊遭玉盤廣賚安期棗綵袖榮攜方朔桃禮洽百
　　神司祝嘏疇陳五福羨詞曹于今塞上頻追憶似海
君恩豈易叨
　　王全臣漢渠之下舊有三暗洞洩各渠餘水嵗久寖
　　廢余重為修葺且易以石夏秋之交竟免泛濫詩以
　紀之　河流分㵼漢唐中並拖白練如雙虹唐來西繞
　蘭山麓漢延綿亘唐之東中間萬頃紛挹注餘波
　總向湖中聚羣湖宛轉東歸河漢延堤髙截去路古
　人立法妙有餘地底鑽穴透漢渠就下能消羣湖水
　彷彿滄溟洩尾閭慨自河遷唐口咽蓄之烏有焉用
　洩雖然古洞迹猶存一任泥沙久埋滅大清渠開水
　洋洋迎水堤成勢更狂田間水滿翻為虐到處泛溢
　嗟懷襄尋得古洞皆木植支撐渠底苦無力經營
　石甃洞惟三奥若蛟宫不可測石梁潛架䆳且幽堅牢
　穏載漢渠流任他灌溉盈溝澮暗把狂瀾細細收老
　農欣欣喜相告年來鳴蛙產釡竈三洞賴我使君修
　夏不旱兮秋不澇曾聞河源來自天一曲伏流路幾
　千可是天吳聊小試蹔移鰌穴到銀川紛紛行客頻
　過此驚看渠底水瀰瀰道是策馬歴東陽一𣲖宫商
　清人耳使君政暇可郊行洞側清凉好駐旌為聽澶
　湉河中去盡是三渠撃壤聲予也聞之深愧謝功以
　幸成勞奨借開渠修洞踵先賢但願嵗嵗宜禾稼
　題大清渠落成二首　規模直與漢唐同甃石浮杠
　落彩虹逺近縈紆分上下縱横挹注任西東惟知順
　水行無事敢謂開渠輙有功最是亭成臨孔道喜聞
　過客話年豐　順導洪河入地中漢唐得助益浺瀜
　羣氓久失千秋利此日新添一溉功沙際隄環春草
　緑橋頭額暎晚霞紅閒來徙倚虚亭下翻愛旁流筧
　向東
　
　
　
　
　
　
　
　甘肅通志巻四十九
欽定四庫全書
　甘肅通志巻五十
　　雜記
　齊諧志怪酉陽記雜遺言𤨏事採諺徵謠可廣見聞
　以資博洽遂仍舊志另列一巻并稽前代僭竊諸人
　附載於末志雜記
古樂器
　琴　伏羲氏斵木為琴綸絲為絃二十有七而音樂
　自是興或曰神農為五絃之琴桓譚以為文王加少
　宫少商釋知匠以為文王武王各加一絃是為七絃
　瑟　通厯云伏羲氏作二十五絃之瑟世本云庖羲
　瑟五十絃黄帝使素女鼓瑟哀不自勝乃破為二十
　五絃呂氏春秋云朱襄氏使士達作五絃之瑟世紀
　云伏羲作瑟三十六絃蓋瑟屬隂故用十六之數
　都良管　班管　女媧氏命娀陵氏制都良之管又
　命聖女氏為班管合日月星辰名曰充樂
　玉律　黄帝作以玉為管長尺六孔為十二音晉武
　帝時汲冡亦獲玉律尚書中候曰用玉為律東漢以
　玉律十二候氣先王之法也以六十律候氣葢京房
　之陋歟
　玉琯　黄帝之時西王母獻昭華玉琯漢入闗中得
　秦府庫所藏有笛長二尺二寸亦名昭華琯
　雙角　黄帝㑹羣臣於泰山作清角之音横吹之似
　兩鳳雙鳴二龍齊吟樂録亦云蚩尤氏率魍魎與黄
　帝戰於涿鹿之野黄帝乃命吹角為龍吟以禦之
　夔鼓　昔東海流波山有獸焉其音如雷命之為䕫
　黄帝得之以皮作鼔撅以雷獸之骨聲聞五百里以
　威天下
　古缶　形如足盆或曰形如覆盆以四杖撃之昔秦
　趙㑹於澠池秦王為趙王撃缶即此是也唐永泰初
　司馬滔進廣平樂亦有八缶
　箏　箏秦聲也按禮樂記箏五弦筑聲今并凉二州
　箏形如瑟不知誰所改易也李斯諌逐客書云夫撃
　甕叩缶彈箏搏髀而歌呼嗚嗚快耳者正秦之聲也
　楊惲書云家本秦也能為秦聲魏文帝詩秦箏發新
　聲長笛吹清氣
　琵琶　一名胡琴傅𤣥琵琶賦序云世本不載作者
　故老云漢送烏孫公主嫁昆彌念其行道思哀使知
　音者裁箏筑箜篌之聲作馬上之樂以方語目之故
　云琵琶取易傳於外國也釋名琵琶本出於胡中馬
　上所鼓也推手前曰琶引手却曰琶象其鼓時因以
　為名杜摯云琵琶興於秦末苦長城役百姓絃鞉鼔
　之唐明皇嘗恱之楊妃每奏於梨園諸王貴主並為
　琵琶弟子文宗内庫有琵琶二號大小忽雷時有内
　弟子鄭中丞好彈小忽雷既而中丞沒為梁師厚所
　得後遇良辰彈於花下有黄門過而聽之曰此鄭中
　丞琵琶聲也聞於文帝帝喜遣中使召之厚加錫賚
　大横吹小横吹　並以竹為之笛之𩔖也昔張博望入
　西域傳其法於西京得摩訶兠勒二曲李延年因之
　更造新聲二十八解以為武樂後漢以給邊将晉魏
　以來二十八解不存其所用者惟黄鶴隴頭水出闗
　入闗出塞入塞折楊黄覃子赤之楊望行人十四曲
　唐樂所載大横吹部有節鼓二十四曲小横吹部有
　角笛簫笳觱栗桃皮觱栗六種曲名失傳
　吹鞭　漢有吹鞭之號笳之𩔖也其狀大𩔖鞭馬者
　今牧童多巻蘆葉吹之
　雲和笙　漢武帝内傳西王母命侍女董雙成吹雲
　和之笙
樂考
　渥洼天馬歌　武帝時南陽新野有暴利長遭刑屯
　田敦煌界數於此水旁見羣野馬中有竒異者與凡
　馬來飲此水利長先作土人持勒靽於水旁後馬玩
　習久之代土人持勒靽得其馬獻之欲神異此馬云
　從水中出因作天馬之歌
　西極天馬歌　太初四年貳師将軍廣利斬大宛王
　首獲汗血馬來獻大宛舊有天馬種蹋石汗血從前
　肩膊出如血號一日千里因作西極天馬之歌
　隋七部樂　開皇時初定令置七部樂一曰燕樂伎
　二曰清商伎三曰髙麗伎四曰天竺伎五曰安國伎
　六曰龜兹伎七曰康國伎唐貞觀中增西凉疏勒髙
　昌為十部伎
　玉宸宫調　唐禮樂志凉州曲本西凉所獻也其聲
　本宫調有大遍小遍貞元初樂工康崑崙寓其聲於
　琵琶奏於玉宸殿因號玉宸宫調
　葱嶺西曲　唐禮樂志宣宗時有葱嶺西曲士女蹹
　歌為隊其詞言葱嶺之民樂河湟故地歸唐也
異物
　祭天金人　漢驃騎将軍去病出隴西過焉耆山得
　休屠王祭天金人顔師古曰今佛像是其遺法也
　崑崙觴　酉陽雜俎魏賈鏘有蒼頭善别水常令乘
　小艇於黄河中流以瓠匏接河源水一日不過七八
　升經宿色如絳以釀酒名崑崙觴芳味世間所絶
　藤杯　續博物志藤杯出西域藤大如臂葉似葛花
　如梧桐質堅可為杯以酌酒有文章映徹可愛實大
　如指味如豆蔻能消宿酲
　氍㲣　異物志西域大秦國埜繭織成氍㲣以羣獸
　五色毛雜之為鳥獸人物草木雲氣千竒萬怪上有
　鸚鵡逺望軒軒若飛其文赤白黒緑紅絳金縹碧黄
　十種色古樂府請客上北堂坐氈及氍㲣通俗文氍
　㲣細者謂之毾㲪班超與弟固書月支毾㲪大小相
　襍但細好而已
　遊仙枕　開元遺事龜兹國進一枕色如瑪瑙溫潤
　如玉枕之則十洲三島四海五湖盡在夢中因名為
　遊仙枕
　龍虎玉　杜陽雜編唐順宗時西域進美玉二一員
　一方徑各五寸光彩凝冷可鑑毛髮時伊祈元解方
　坐上前熟視之曰此龍虎玉也員者龍也生於水中
　為龍所寳若投之水必有虹霓出焉方者虎也生於
　岩谷為虎所寳以虎毛拂之即紫光迸逸而百獸懾
　伏詢使人果得之漁獵者
　花蹄牛　元封中大秦國貢花蹄牛其色駁髙六尺
　尾環繞其身角端有肉蹄如蓮花善走多力帝使輦
　銅石以起望仙宫牛跡在石上者皆如蓮花形故陽
　闗之外有花牛津時輦得異石長十丈髙三丈立於
　望仙宫因名龍鐘石武帝末此石自陷入地中尾出
　土上今人謂龍尾墩
　石枕　臨洮府城東總真觀馮真人修煉處内有石
　枕黄潤似玉鄉人老幼或有疾捫此枕即愈
　劍靈　酉陽雜俎云開元中河西騎将宋青春每陣
　常運劍大呼執馘而旋未嘗中鋒鏑西戎憚之一軍
　始賴焉後吐蕃入冦獲生口數千軍帥令譯問衣大
　蟲皮者曰爾何不能害青春答曰常見青龍突陣而
　來兵刃所及若叩銅鐵我以為神助将軍也青春乃
　知劍之有靈
　月支香　瑞應圗天漢二年月支國貢神香凡三枚
　狀如燕卵太如嚢時適大疫使者請燒香一枚以辟
　疫氣病者皆起香聞百里積月不歇
　龍駒　青海周回千餘里海内有小山每冬氷合後
　以良牝馬置此山至來春收之馬皆有孕所生得駒
　號為龍種必多駿異吐谷渾嘗得波斯草馬放入海
　因生驄駒能日行千里世傳青海驄者是也
　青鳥　山海經三危之山三青鳥居焉是山廣圓百
　里青鳥主為王母取食陶詩翩翩三青鳥毛色竒可
　憐朝為王母使暮歸三危山我欲因此鳥且向王母
　前在世無所須惟酒與長年李詩遥裔雙彩鳳婉孌
　三青禽以歡秦娥意復得王母心
　隴山鸚鵡　天寳時宫中畜一鸚鵡聰慧能言一旦
　羽毛憔悴上憐而問之頗思鄉否鵡應聲曰以思鄉
　故如此命放之隴山後使臣過隴山忽聞樹上有聲
　問皇上安否視之則鸚鵡也使臣不覺淚下
　伎兒鳥　兩當有鳥羣飛音如簫管二月從北向南
　八月從南向北春來種米秋來種麥土人名伎兒鳥
　魚洞　兩當縣東五十里有魚洞一名長春洞每嵗
　暮春魚湧洞中而出不知所從來又成縣仇池山亦
　有神魚洞每年清明後連貫而出土人取之
　安石榴　博物志陸機與弟雲書曰張騫為漢使外
　國十八年得塗林安石榴種元稹詩何年安石國萬
　里貢榴花迢遞河源道因依漢使槎
　崑崙玉李　抱朴子云五原蔡綖入山而還語其家
　人曰到崑崙山有玉李形如世間者但光明洞澈而
　堅以玉井水洗之便軟而可食
　天仙椒　敦煌新録虜蘇割刺荅魯之右大渾中髙
　百尋然無草木石皆赩色山産椒大如彈丸燃之香
　徹數里每燃椒有鳥自雲際蹁躚五色名赭爾鳥蓋
　鳳凰種也漢武帝遣将軍趙破奴逐匈奴得其椒不
　能解問東方朔朔曰此天仙椒也塞外千里有之能
　致鳳武帝植之太液池至元帝時椒生果有異鳥翔
　集
幻異
　録異傳云秦文公時武都故道雍南山有大梓樹文
　公伐之輙有大風雨樹生合不斷時有一人病夜往
　山中聞有鬼語樹神曰秦若使人被髪以朱絲繞樹
　伐汝汝得不困耶樹神無言明日病人語文公如其
　言伐樹斷中有一青牛出走入豐水中其後牛出豐
　水中使騎撃之不勝有騎墮地復上髮解牛畏之入
　不出故置髦頭漢魏晉因之
　李廣與兄共獵於冥山之北見卧虎焉射之一矢即
　斃斷其髑髏以為枕他日復獵於冥山之陽見有卧
　虎射之沒矢及羽進而視之乃石也其形𩔖虎退而
　更射鏃破簳折而石不傷
　北魏姑臧段承根父暉字長祚身長八尺餘師事歐
　陽湯湯甚器愛之有一童子與暉同學後二年童子
　辭歸從暉請馬暉戲作木馬與之童子甚恱謝暉曰
　吾太山府君子奉𠡠游學今将欲歸煩子厚贈無以
　報德子後位至常伯封侯非報也且以為好言終乘
　木馬騰空而去
　唐𤣥宗于正月望夜上陽宫大陳影燈設庭燎自禁
　門望殿門皆設蠟炬連屬不絶洞照宫室熒煌如晝
　有道士葉法善在聖真觀上促命召來既至潛引法
　善觀於樓下人莫知者法善謂上曰影燈之盛天下
　固無與比惟凉州信為亞此上曰師嘗遊乎法善曰
　適自彼來便䝉召上異其言曰今欲一往得否法善
　曰此易耳於是令上閉目約曰必不得妄視若有所
　視必當驚駭上依其言閉目距踴身在霄漢已而足
　及地法善曰可以觀覽既視燈燭連亘十數里車馬
　駢闐士女紛雜上稱其善久之法善曰觀覽畢可回
　矣復閉目與法善騰虚而上俄頃還故處而樓下歌
　吹猶未終法善至西凉州将鐵如意置酒肆異日上
　命中官託以他事使凉州因求如意以還法善
　秦州民趙抱一常牧羊田間一夕有叩門召之者以
　杖引行杖端有氣如煙其香可恱俄至山崖絶頂見
　數人㑹飲音樂交奏與人間無異抱一駭而不測㑹
　廵檢司過其下聞樂聲疑羣盜歡聚集村民梯崖而
　上至則無所覩抱一獨在援以下之具言其故凡經
　夕若俄頃自是不喜熟食凡火化者未嘗歴口茹甘
　菊栢葉果實井泉間亦飲酒貌如嬰兒素不習文墨
　口占辭句頗成篇詠有道家之趣遂不親農事野行
　露宿大中祥符四年至京師猶丱角詔賜名度為道
　士自是間嵗或一至京師常令居太一宫與人言多
　養生事焉
　涇州人朱有少竄名伍符宋元豐初瀘賊犯塞詔秦
　卒征之軍次資中郡有往來醮壇山試仙臺俄二鳥
　飛鳴争食墜地若松肪有取食之即脹渇求飲遇一
　道士指松曰食此葉可療也忽不見有如其言渇止
　覺心爽神清有不知書不飲酒至是髙吟劇飲脫伍
　符而去
　　僭竊
漢隗　囂天水成紀人囂季父崔聞漢兵起聚衆攻湖
　襄殺莾鎮戎大尹崔廣推囂為上将軍遂撃殺雍州
　牧陳慶復攻南安大尹王向分遣諸将徇隴西武都
　金城張液酒泉燉煌攻下之二年更始以囂為右将
　軍光武建武元年囂據天水自稱西州上将軍七年
　光武封為朔寧王九年囂卒其将王元周宗立囂少
　子純為王十年光武遣中郎将來歙等大破于落門
　純與周宗降漢其國遂亡
　盧　芳安定天水人王莽之亂天下思漢芳詐稱武
　帝曾孫劉文伯因言為上将軍遣使與外國和親外
　國立為漢帝據安定光武建武五年芳入塞據五都
　僭稱帝七年朔方雲中中部皆降于芳十六年降漢
　漢立為代王其國遂亡
西晉氐主楊茂捜本姓令狐楊駒之甥畧陽清水氐人
　也初楊駒始居仇池有地百頃至其孫千萬附魏封
　為百頃王千萬孫飛龍浸強盛徙居畧陽以其甥令
　狐茂捜為子茂捜避齊萬年之亂率部落還保仇池
　自號輔國将軍右賢王闗中人避亂者多依之尋卒
　子難敵遂據其地建興元年冦陷凉州二年為張咸
　所逐降于李成永昌元年稱藩于趙趙主曜封難敵
　為武都王尋稱仇池王遂卒子毅嗣遣使稱藩于晉
　咸康二年楊初殺毅降趙永和三年初遣使稱藩于
　晉晉以初為雍州刺史仇池公卒楊世嗣晉以為秦州
　刺史世卒楊纂立咸安元年苻秦伐仇池克之執楊
　纂以歸遂亡
東晉西秦乞伏國仁隴西鮮卑人父司繁降秦苻堅以
　為南單于鎮勇士川司繁卒國仁代鎮苻堅南伐徵
　國仁從軍以國仁叔父步頹鎮勇士堅冦晉敗歸歩
　頽叛堅使國仁討之國仁遂與步頽合據隴右晉太
　元十年秋九月自稱大都督大将軍秦河二州牧建
　元建義十二年春三月秦王登以國仁為苑川王立
　三年
　乾歸國仁弟國仁卒子公府幼衆推乾歸為河南
　王改元太初遷都金城太元十四年春正月秦王登
　命為河南王隆安四年春正月還都于苑川夏六月
　秦遣其将姚碩徳來伐乾歸大敗降秦西秦中絶義
　熙五年長子熾磐起兵叛秦乾歸聞之自秦逃歸命
　熾磐鎮苑川自率衆徙都度堅山秋九月復稱為秦
　王改元更始六年復都苑川自是攻秦畧陽南安隴
　西皆克之八年春徙都譚郊六月為兄子公府所弑
　立二十四年
　熾磐乾歸長子義熙五年乾歸復稱為秦王及遇
　害熾盤襲位稱河南王改元永康宋永初元年改元
　建𢎞立子慕末為太子立十六年
　慕末熾磐苐二子熾磐卒慕末襲位改元永𢎞宋
　元嘉七年為北凉所迫東徙上邽為夏人所拒留保
　于南安八年春正月夏主赫連定起兵伐秦遣将韋
　伐攻南安慕末出降尋殺之其國遂亡立三年
　後凉呂光畧陽氐人也父樓婆為苻堅太尉光襲累
　遷驃騎将軍出討西域歸至髙昌聞堅國亂遂進撃
　凉州殺刺史梁熙而據其地晉孝武太元十一年聞
　堅凶問至迺自稱使持節侍中中外大都督督隴右
　河西諸軍事凉州牧酒泉公建元太安十四年僭稱
　三河王改元麟嘉置百官立子紹為世子二十一年
　僭天王位國號大凉立子紹為太子隆安三年立其
　子為天王遂卒立十二年
　吕　紹光之太子立數日為纂所殺
　吕　纂光庶長子紹兄也光卒紹秘不發䘮帥壯士
　入宫殺紹而自立僭即偽位改元咸寧後為番和太
　守吕超所殺立三年
　吕　隆吕光兄之子隆兄超殺纂讓位于隆遂僭位
　秦遣其将姚碩徳來伐圍姑臧隆降凉遂亡立一年
　南凉秃髪烏孤河西鮮卑人與後魏同出初受吕光
　署築廉川堡以都之累拜征西大将軍益州牧左賢
　王隆安元年自稱大都督大将軍西平王改元太初
　攻吕光金城取之二年取凉嶺南五郡更稱武威王
　三年徙于樂都立三年
　利鹿孤烏孤之弟烏孤卒衆推立之遂僭嗣偽位改
　元建和徙居西平立三年
　傉儃利鹿孤弟也鹿孤卒遂僭稱凉王改元𢎞昌
　元興三年畏秦之强去其年號罷尚書丞郎官義熙
　四年復稱涼王改元嘉平義熙六年為北凉沮渠䝉
　遜所逼遷于樂都義熙十年傉儃出討他郡西秦乞
　伏熾磐襲樂都潰亂太子虎台傉儃降于熾磐尋遇
　害其國遂亡立十二年
　北凉段業京兆人呂光以為建康大守光晉昌守将
　沮渠男成與從弟䝉遜起兵叛光遣使說業奉以為
　主業許男成等遂推業為大都督大将軍凉州牧
　建康公改元神璽隆安三年春二月自稱為涼王改
　元天璽夏五月為西安太守沮渠䝉遜所殺立四年
　沮渠䝉遜臨松盧水人也隆安初起兵立段業為王
　業忌䝉遜出為西安太守隆安五年䝉遜入殺業自
　稱大都督大将軍凉州牧張掖公義熙八年遷于姑
　臧稱河西王改元置百官十四年稱藩于晉宋髙祖
　永初元年撃滅西凉景平元年受宋爵命八年受魏
　命為凉王立三十二年
　牧犍䝉遜諸子也䝉遜卒牧犍代立改元永和元
　嘉十一年册命為河西王十六年魏主圍姑臧牧犍
　出降其國遂亡在位七年
　夏赫連勃勃右賢王之後衛辰之子本姓劉以其上
　世隨母姓故改姓赫連氏初為姚興将鎮朔方晉義
　熙三年夏六月叛興稱天王國號大夏建元龍興義
　熙九年改元鳳翔用叱干阿利領将作大監發十萬
　人築都城義熙十四年即皇帝位于灞上都統萬改
　元昌武元熙元年改元真興宋元嘉二年卒立十九
　年
　夏主昌勃勃世子勃勃卒昌遂嗣立宋元嘉四年魏
　主來伐昌走上邽魏取統萬五年昌為魏将尉眷所
　擒俘之于平城立三年
　夏主定勃勃第五子偽封平原王昌被魏擒定收餘
　衆奔還平凉僭即皇帝位改元勝光元嘉五年取長
　安八年為吐谷渾所擒明年逃魏魏人害之其國遂
　亡立三年
隋梁師都初為朔方郎将煬帝大業十三年起兵據郡
　畧定雕隂𢎞化延安等郡遂即皇帝位國號梁始畢
　遺以狼頭纛號為大度昆伽可汗師都乃引邊冦居
　河南之地攻破鹽川郡貞觀二年唐太宗遣右衛大
　将軍柴紹等討梁師都其下弑之以降以其地為夏
　州其國遂亡
　秦王薛舉金城人初為金城校尉驍勇絶倫家貲巨
　萬交結豪傑于西邊煬帝大業十三年夏四月隴右
　盜起金城令郝援募兵得數千人使舉将而討之方
　授甲置酒饗士舉與其子仁杲及同黨十三人于座
　刼援發兵開倉賑施自稱西秦霸王招集羣盜掠官
　牧馬賊首宗羅㬋率衆歸之𨕖精銳克枹罕岷山賊
　衆大振以仁杲為齊王領東道行軍元帥少子仁越
　為晉王兼河州刺史宗羅㬋為興王以副仁杲未幾
　舉得隴右之地衆至十三萬秋七月舉自稱秦帝徙
　據天水立仁杲為太子至唐髙祖武德元年八月舉
　卒子仁杲立是年秦王世民舉兵伐之仁杲出降唐
　斬之其國遂亡
　凉王李軌初為武威司馬煬帝大業十三年薛舉起
　兵金城軌與同郡曹克謀曰薛舉必來侵暴郡官庸
　怯勢不能禦吾輩豈可束手並妻奴為人所虜邪不
　若相與拒之保據河西以待天下之變衆以為然遂
　相與拜軌奉以為主軌乃令安修仁集諸部自結民
　間豪傑共起兵稱河西大涼王置官屬尋攻張掖燉
　煌西平枹罕皆克之盡有河西五郡之地武德元年
　唐髙祖立為凉王十一月自稱帝武徳二年唐遣安
　興貴襲軌殺之其國遂亡
宋夏李繼遷拓跋氏元魏之後也自唐貞觀有寧夏等
　州之地唐末賜姓李祖仁福長興二年為唐定南節
　度使仁福卒子彛超嗣彛超卒彛殷嗣彛殷卒彛興
　嗣彛興卒子克叡嗣克叡卒子繼筠嗣繼筠卒弟繼
　捧代領其衆宋太宗太平興國七年與繼遷入朝獻
　銀夏綏宥四州未幾繼遷與其黨數十人復叛奔地
　斤澤由是從者日衆遂據夏州東南三百里至道三
　年繼遷請降太宗以為定南節度使賜姓名趙保吉
　立二十二年
　李徳明保吉子也既嗣屢表歸欵復奉誓表景徳二
　年真宗乃遣使授徳明檢校太師兼侍中充定南節
　度使明道元年封徳明為夏主尋卒立二十九年
　李元昊更名曩霄徳明子也徳明卒元昊嗣位明道
　元年仁宗遣楊吉授元昊三使封西平王景祜四年
　殺其叔父山遇稱帝于夏州仁宗削賜姓官爵慶厯
　四年上誓表于宋宋復冊為夏國王立一十五年
　李諒祚元昊子也時方期嵗養于母族訛龎訛龎因
　以三大将分治國政慶厯八年仁宗冊為夏國王立
　十九年
　李秉常諒祚子諒祚卒秉常遂嗣治平四年英宗遣
　劉航封夏國王立十九年
　李乾順秉常子秉常卒乾順嗣元祐元年宋遣穆衍
　往弔祭尋遣使封為夏國王順立五十一年
　李仁孝乾順子既嗣建元大慶立十四年
　李純祐仁孝子既嗣改元天慶後為李安全所廢立
　十三年
　李安全崇宗孫越王仁友子也廢純祐自立改元應
　天嘉定二年降于䝉古立五年
　李遵頊安全族子也安全卒遵頊遂立改元光定嘉
　定十年䝉古圍興州遵頊出奔西凉嘉定十六年傳
　國與子徳旺自號上皇立十二年
　李徳旺遵頊子既立改元乾定時䝉古入夏城邑多
　降徳旺憂悸而卒立三年
　李　睨徳旺從子也德旺卒國人立之寳慶三年䝉
　古特穆津盡克夏城邑其民穿鑿土石以避鋒鏑免
　者無一二白骨蔽野夏主力屈出降其國遂亡立一
　年
　　後序
　　直省有通志猶古列國有史但史與志義例不同
　　詳畧亦異夫統一省數千里之境上下數千年之
　　久其間典章事實悉於志是載其事誠不易為(臣/)
　　等生逢
聖世恭遇
右文盛事遵奉
綸音敢不悉心延訪耆碩採輯舊聞摉羅軼事以薈萃
　　成編惟是各省通志俱有成書甘肅獨無舊本事
　　屬創始縱極考辨猶恐語焉不詳擇焉不精又河
　　西衛所新改設郡邑分隸未久今古異名(臣/)等統
　　率屬員合各郡邑之志搜討故實博採輿言凡地
　　方建置沿革疆域廣袤逺近山川闗梁之險易城
　　池公署之布置田疇水利之疏濬學校祠祀之昭
　　垂户口財賦之繁庶兵戎驛政之修明鹽法茶馬
　　之成規風俗物産之同異職官有古今増損之殊
　　名宦覈其居官政績人物論其生平才德詳忠孝
　　節義以風世勵俗載古今著述以潤色文章裒舊
　　益新捃摭確實考其條目綜其義例不敢慿臆見
　　以失實不敢徇耳目以傳訛刪繁舉要編次成帙
　　統計共五十巻以備
　一統志之採擇繕稿既竣鳩工授梓(臣/)謹稽首颺言
　　簡末時
　　雍正十有三年嵗在乙夘正月榖旦巡撫甘肅寧
　　夏臨鞏等處地方贊理軍務兼理茶馬都察院右
　　副都御史加五級紀録三次(臣/)許容謹序
　　　後序
　　　竊惟九州之志興於上古自羲農軒頊之代已有
　　　八索九丘解之者曰九丘九州也顧其書弗傳至
　　　大禹周行天下平治水土咸則三壤成賦中邦而
　　　九州之紀載於是較若列眉迨於周官有職方氏
　　　掌天下之輿圗内史掌邦國之志外史掌四方之
　　　志而一切山川原隰戸口貢賦人才物産風俗歌
　　　謠靡不具載是漢唐以來郡國之志皆仿周官而
　　　為之者也今一省之通志猶古者九州之志非融
　　　㑹古今條貫本末詳畧繁簡咸折厥中葢難言
　　　之甘肅一省雖處西偏然本唐虞禹貢之區聲教
　　　漸濡之域自漢武開通西夷以後名臣賢士經營
　　　建置之蹟累畧相望我
　　朝
列聖重光太和洋溢薄海内外罔不率俾昔縁凖噶爾自
　　　棄於化育之外侵擾屬國恭承
世宗憲皇帝命(臣/)董師以正周官九伐之典
特念甘肅為出口要地加意撫綏多方寛恤我
　皇上嗣登寳位懐保恵鮮尤極周詳懇摯於是甘肅士
　　　民敦本力農牽車服賈以勤孝養誦詩讀書型仁
　　　講讓以端行習一道同風埒於内地而凖噶爾亦
　　　慕義輸誠叩闗入贄又與西戎即叙西旅獻􁄶後
　　　先一轍是舉漢唐以來兵屯戰守之處而直與禹
　　　貢周官同為太平之盛何其幸也甘省通志於雍
　　　正六年奉
勅纂修開局於蘭州(臣/)以軍務殷繁馳驅塞外未與監修
　　　之事今年九月奉
　命入都道過蘭州而志書已将雕鐫告竣謹與(臣/)劉於
　　　義㑹同披覽甘省記載向係闕畧一時採訪雖未
　　　必詳備然竊慶甘肅人民數千百年以來號為邊
　　　鄙荒徼風聲氣習不逮齊魯中州逺甚而恭遇我
　　國家
列聖相承湛恩汪濊徳化醇醲浹於肌膚洽於心志人才
　　　日以茂風化日以興田野日以闢生聚日以繁官
　　　斯土者日勉為循良而幾於潁川中牟之政普於
　　　流沙達於西海比隆唐虞聲教暨訖永永無斁是
　　　則(臣/)之素志爰不揣固陋謹泐蕪詞綴諸簡末云
　　　乾隆元年九月初六日
　　　光禄大夫太子少保文華殿大學士兼兵部尚書
　　　仍管川陜總督印務加四級軍功加三級又軍功
　　　加三級(臣/)查郎阿謹序
　　後序
　　竊惟甘肅一省在唐虞三代為雍州西偏而神聖
　　經營之迹見於傳紀者班班可考神農顓頊堯舜
　　之紀皆云徳被流沙史記黄帝披山通道至於空
　　同今平凉肅州皆有此山夏后平治水土爰作禹
　　貢如西傾朱圉之在臨鞏合黎黑水之在張掖三
　　危流沙之在敦煌岷山積石之在洮河原隰豬野
　　之在邠寧武威至於西戎即叙昆崙析支厥貢織
　　皮則經畧西陲如此其重也漢置凉州刺史唐分
　　隴右河西二道皆在今甘肅全境明制統於陜西
　　布政司猶古之雍州今分為甘省猶漢唐分置凉
　　州河隴之意因時制宜各適厥中顧以地處邊陲
　　一切人風土俗盛於唐以前陋於宋以後其繼三
　　皇五帝以來盛徳隆功東漸西被聲教暨訖者
　　其惟我
　朝乎欽惟我
聖祖仁皇帝睿謀神畧統貫三才誕敷文德則典謨訓誥
　　　之章赫濯武功則天地風雲之陣旌旄所指豪酋
　　　面縛塞垣内外以清以寧既啟佑於前我
世宗憲皇帝重華濬哲容保無疆逺人不服以武臨之逺
　　　人既服以徳懐之初震九伐之聲靈旋舞兩階之
　　　干羽由是戎人稽顙奉貢入朝羽檄稀馳烽烟寧
　　　息復善承於後我
　皇上纘紹丕基睠懐西顧建中和之極金聲玉振兼綜
　　　而條貫之益撫摩而涵育之於是甘肅士民沐浴
　　　膏澤淪肌浹髓凡垂髫之童戴白之叟皆皥皥熙
　　　熙鼓腹含哺有以自樂殷武之詩不云乎惟彼氐
　　　羌來享來王曰商是常歐陽子云漠然徒見山髙
　　　而水清葢休養生息涵煦於百年之深也(臣/)躬逢
　　昌運忝任封疆自雍正六年恭奉
勅命纂修通志因移駐酒泉軍務殷繁未遑監理今年三
　　　月欽奉
　簡畀甘肅巡撫事務移駐臯蘭赴任之始業經前撫(臣/)
　　　許容久已付梓無煩校訂兹值刋刻竣事装潢成
　　　帙爰㑹同督(臣/)查郎阿恭
　　進外惟謹述我
列聖之聖徳神功
　皇上之漸仁摩義俾甘肅一區聲明文物度越漢唐而
　　　與神農黄帝顓頊堯舜大禹數聖人先後經營之
　　　迹若合符轍是(臣/)之所詠歌舞蹈贊頌颺言猶未
　　　罄其萬一者夫
　　　乾隆元年九月初六日
　賜進士出身光禄大夫吏部尚書署川陜總督兼甘肅
　　　巡撫紀録二十三次(臣/)劉於義謹序
　
　
　
　甘肅通志巻五十
