#+TITLE: 歷代帝王宅京記-清-顧炎武
#+DATE: 2016-06-11 12:22:09
#+SOURCE: github.com/kanripo/KR2k0057 master e391bb60                
欽定四庫全書　　　　　史部十一
　厯代帝王宅京記　　　　地理類三(都㑹郡縣之/屬)
　　提要
　　　　臣等謹案厯代帝王宅京記二十卷
　　　國朝顧炎武撰所録皆厯代建都之制上起伏
　　　　羲下訖於元仿雍録長安志體例備載其城
　　　　郭宫室都邑寺觀及建置年月事蹟前為總
　　　　論二卷後十八卷則各按時代詳載始末徵
　　　　引賅洽考据亦頗精審葢地理之學炎武素
　　　　所擅長也此書寫本不一浙江所採進者僅
　　　　總序二卷而較之此本則多唐代宗時廣德
　　　　元年十月吐蕃犯京畿上幸陜州一條元順
　　　　帝至元二十五年改南京路為汴京路北京
　　　　路為武平路西京路為大同路東京路為遼
　　　　陽路一條葢舊無刋板輾轉𫝊鈔訛缺異同
　　　　所不能免此為湖北採進本首尾悉備較為
　　　　完足故据其卷第著之於録焉乾隆四十五
　　　　年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　厯代帝王宅京記卷一
　　　　　　　　　　　　　崑山顧炎武撰
　　總序上
伏羲氏都於陳(今河南開封府/陳州有太昊陵)
　春秋傳曰陳太昊之虚也
神農氏初都陳後居曲阜(司馬貞三皇本紀注曰據今/淮陽有神農井又左傳魯有)
　(大庭氏之庫是也今/山東兖州府曲阜縣)
　水經注曰陳城故陳國也伏羲神農並都之城東北
　三十里許猶有羲城實中
黄帝居軒轅之丘(山海經曰在窮山/之際西射之南)邑於涿鹿之阿(今/直)
　(𨽻保/安州)遷徙來徃無常處以師兵為營衛
　漢郡國志上谷郡涿鹿縣引帝王世紀曰黄帝所都
　有蚩尤城阪泉黄帝祠
　水經注曰魏土地記曰下洛城東南六十里有涿鹿
　城城東一里有阪泉泉上有黄帝祠晉太康地理記
　曰阪泉亦地名也泉水東北流與蚩尤泉㑹水出蚩
　尤城城無南面魏土地記稱涿鹿城東南六里有蚩
　尤城泉水淵而不流霖雨則流注東北入涿水
少昊自窮桑登帝位(在魯/城北)居曲阜(今曲阜縣/有少昊陵)
　春秋傳曰封伯禽於少皥之虚(注少皥虚曲阜也在/魯城内  劉楨魯都)
　(賦昔大庭氏肇建厥居/少昊受命亦都茲焉)
顓頊都帝丘(今山東東/昌府濮州)
　春秋傳曰衛顓頊之虚也故為帝丘(註衛今山東/郡濮陽縣昔)
　(帝顓頊居之其城内有顓頊塚中皇/覽曰顓頊塚在城門外廣陽里)
帝嚳都亳(今河南河南/府偃師縣)
　水經注曰亳本帝嚳之虚在禹貢豫州河洛之間今
　河南偃師城西二十里尸鄉亭是也
堯都平陽(今山西平陽/府臨汾縣)
　五子之歌曰維彼陶唐有此冀方(孔安國傳冀/州堯所都)
　春秋傳曰呉公子札觀樂為之歌唐曰思深哉其有
　陶唐氏之遺民乎
　後漢郡國志曰河東郡平陽侯國有鐵堯都此(應劭/曰在)
　(平河/之陽)
舜都蒲坂(今山西平陽府蒲州言皇甫謐曰舜所都或/言蒲坂或言平陽或  潘潘今上谷嬀州城)
　(是/也)
禹都安邑(今山西平陽府解州安邑縣都郡國志夏縣/東北十五里安邑故城禹所  也  皇甫謐)
　(曰都平陽或在/安邑或在晉陽)
　服䖍曰唐虞夏之都大率相近不出河東之界
湯居亳
　書序曰自契至於成湯八遷湯始居亳從先王居(傳/曰)
　(契父帝嚳都亳湯自商丘遷焉故曰從先王居嚳金/履祥曰唐虞以上無王稱且契非嚳子不宜謂  先)
　(王也先王者必指元王/此商王追稱之辭也)
　漢書地理志曰河南郡偃師殷湯所都(皇覽曰偃師/有湯亭有湯)
　(祠/)書立政三亳皇甫謐曰䝉為北亳穀熟為南亳偃
　師為西亳(詩元鳥正義曰亳地在河洛之間書序注/云今屬河南偃師地理志河南郡有偃師)
　(縣有尸鄉殷湯所都皇甫謐曰學者咸以為亳在河/洛之間今河南偃師西二十里有尸鄉亭是也謐考)
　(孟子湯居亳與葛為隣案地理志葛今梁國寧陵之/葛鄉是也湯地七十里葛伯不祀湯使亳衆為之耕)
　(有童子餉食葛伯奪而殺之古文仲虺之誥曰湯征/自葛始計寧陵去偃師八百里而使亳衆為之耕有)
　(童子餉食非其理也今梁國自有二亳南亳在穀熟/之地北亳在䝉地非偃師也書序曰盤庚五遷將治)
　(亳殷即偃師是也然則殷有三亳二在梁國一在河/洛之間穀熟為南亳即湯都也䝉在北亳即景亳是)
　(湯所受命也偃師為西亳即盤庚所徙者也立政之/篇曰三亳阪尹是也如謐之言非無理矣鄭必以亳)
　(為尸鄉者以地理志言尸鄉為殷湯所都是舊説為/然故從之也且中候格予命云天乙在亳東觀在洛)
　(若亳在梁國則居於洛東不得東觀於洛也所言三/亳阪尹謂其尹在阪謐之所言三亳其地皆非有阪)
　(故立政註云三亳者湯舊都之民分為三邑其長居/險故云阪尹蓋東成臯南軒轅西降谷也是鄭以三)
　(亳為分亳民於三處非三處有亳地也杜預以景亳/為周地河南鞏縣西南有湯亭或説即偃師也漢書)
　(音義曰臣瓚案湯居亳今濟陽薄縣是也今薄有湯/冢已氏有伊尹冢皆相近又以亳為濟隂薄縣以其)
　(經無正文故各為異説/地名變易難得而詳也)
　括地志曰宋州穀熟西南三十五里南亳故地即湯
　都北五十里䝉城為景亳湯所盟也因景山為名河
　南偃師為西亳即帝嚳湯所都盤庚所遷亳邑故城
　在偃師縣西十四里
仲丁遷於囂(音敖史記作隞甫書正義曰李顒云囂在/陳留浚儀縣皇  謐云仲丁自亳徙囂在)
　(河北也或曰今河南敖倉二説未知孰是也括地志/云滎陽故城在鄭州滎澤西南殷時敖地  周時名)
　(北制在敖山之陽後屬韓為滎陽/縣今河南開封府鄭州滎澤縣)
河亶甲居相(書傳曰在河北/州内黄縣東南)　(括地志曰故殷城在相/史記項羽與章邯期洹)
　(水南殷虚上今河/南彰徳府安陽縣)
祖乙圯於耿(書傳曰圯於相遷於/耿河水所毁曰圯)
　(水經注曰汾水又西逕耿鄉城北故殷都也帝祖乙/自相徙此為河所毁故書序曰祖乙圯于耿後漢郡)
　(國志曰河東郡皮氏有耿鄉耿史記正義曰括地志/云綘州龍門縣東南十二里  城故耿國也今山西)
　(平陽府蒲州河津縣史記作邢/索隱曰邢音耿近代本亦作耿)
盤庚遷於殷
　史記曰帝盤庚之時殷已都河北盤庚渡河南復居
　成湯之故居(水經注曰陽渠又東逕亳殷南昔盤庚/所遷改商曰殷始此  書五方括地志)
　(曰湯自南亳遷西亳仲丁遷囂河亶甲居相祖乙居/耿盤庚渡河南居西亳是五遷也釋文馬氏曰五邦)
　(謂商邱亳/囂相耿)
武乙徙朝歌(今河南衛/輝府汲縣)
　史記曰武乙立殷復去亳徙河北
　又曰昔唐人都河東殷人都河内周人都河南夫三
　河在天下之中若鼎足王者所更居也
　漢書地理志曰河内本殷之舊都周既滅殷分其畿
　内為三國詩風弼鄘衛國是也弼以封紂子武庚鄘
　管叔尹之衛蔡叔尹之以監民謂之三監
　後漢郡國志曰朝歌紂所都居南有牧野北有弼國
　水經注曰朝歌城本沫邑詩云爰采唐矣沫之鄉矣
　殷王武乙始遷居之為殷都也有糟丘酒池城内有
　鹿臺紂自投於火處竹書紀年曰武王親禽帝受於
　南單之臺蓋鹿臺之異名也
　詩譜曰弼鄘衛者商紂畿内方千里之地其封域在
　禹貢冀州太行之東北踰衡漳東及兖州桑土之野
　周武王伐紂以其京師封紂子武庚為殷後庶殷頑
　民被紂化日久未可以建諸侯乃三分其地置三監
　使管叔蔡叔霍叔尹而教之自紂城而北謂之弼南
　謂之鄘東謂之衛
周太王遷於岐山(今陜西鳳翔/府岐山縣)
　史記曰后稷封於邰(徐廣曰今斄鄉在扶風名正義/曰括地志云故斄城一  武功)
　(古邰/國)公劉居邠(正義曰括地志云豳州新平/縣古豳國公劉所邑之地)古公遷
　岐詩云古公亶父來朝走馬率西水滸至於岐下
　孟子曰太王居邠狄人侵之去之岐山之下居焉
文王居豐(括地志云周豐宫在雍州鄠縣東/三十五里  今陜西西安府鄠縣)
　詩曰文王受命有此武功既伐於崇作邑於豐
武王宅鎬(括地志曰鎬在雍州西南二十五里西顔師/古曰今昆明池北鎬陂是  今陜西  安府)
　(咸陽縣西南里徐廣曰豐鎬/相去二十五  皆在長安南)
　詩曰考卜維王宅是鎬京維龜正之武王成之(水經/注曰)
　(渭水上承鎬池於昆明池北周武王之所都也自/漢武帝穿昆明池於是地基構淪禠今無可究)
既克商遷九鼎於洛邑(今河南府/洛陽縣)
　史記曰武王至於周自夜不寐周公旦即王所曰曷
　為不寐王曰告汝惟天不饗殷自發末生於今六十
　年麋鹿在牧蜚鴻滿野天不享殷乃今有成維天建
　殷其登名民三百六十夫不顯亦不賓滅以至今(索/隱)
　(曰言殷家不大光昭亦/不即賓滅以至於今)我未定天保何暇寐王曰定
　天保依天室悉求夫惡貶從殷王受日夜勞來我西
　土我維顯服及徳方明自洛汭延於伊汭居易毋固
　其有夏之居(索隱曰夏居河南初/在陽城後居陽翟)我南望三塗北望
　嶽鄙(索隱曰杜預云三塗在陸渾南嶽蓋/河北太行山鄙都鄙謂近嶽之邑)顧詹有河
　粤詹雒伊毋逺天室營周居於雒邑而後去
成王使召公相宅
　召誥曰惟二月既望(傳曰周公攝政七/年二月十五日)越六日乙未
　王朝步自周則至于豐惟太保先周公相宅越若來三
　月惟丙午朏越三日戊申太保朝至於洛卜宅厥既
　得卜則經營(傳曰其已得吉卜則經營規/度城郭郊廟朝市之位處)越三日庚
　戍太保乃以庶殷攻位於洛汭(傳曰以衆殷之民治/都邑之位於洛水北)
　(今河南城也縣正/義曰漢河南  治)越五日甲寅位成若翼日乙卯周
　公朝至於洛則達觀於新邑營越三日丁巳用牲
　於郊牛二越翼日戊午乃社於新邑牛一羊一豕
　一越七日甲子周公乃朝用書命庶殷侯甸男邦
　伯厥既命殷庶庶殷丕作洛誥曰周公曰予維乙
　卯朝至於洛師我卜河朔黎水我乃卜澗水東瀍
　水西惟洛食(傳曰我卜河北黎水上不吉又卜澗/瀍之間南近洛吉今河南城也卜必)
　(先墨畫龜然後/灼之兆順食墨)我又卜瀍水東亦惟洛食(傳曰今/洛陽也)
　(將定下都遷殷/頏民故并卜之)伻来以圖及獻卜(傳曰遣使以地/圖及獻所卜吉)
　(兆来告/成王)
　又曰戊辰王在新邑(傳曰以十二/月戊辰晦到)烝祭嵗文王騂牛
　一武王騂牛一王命周公後
　春秋傳曰成王定鼎於郟鄏卜世三十卜年七百(京/相)
　(璠曰郟山/名鄏邑名)
　史記曰太史公曰學者皆稱周伐紂居雒邑綜其實
　不然武王營之成王使召公卜居居九鼎焉而周復
　都豐鎬至犬戎敗幽王周乃東徙於雒邑
平王東遷居雒邑
　史記曰平王立東遷於雒邑辟戎冦
　詩譜曰王城者周東都王城畿内方六百里之地其
　封域在禹貢豫州太華外方之間北得河陽漸冀州
　之南始武王作邑於鎬京謂之宗周是為西都周公
　攝政五年成王在豐欲宅雒邑使召公先相宅既成
　謂之王城是為東都今河南是也召公既相宅周公
　徃營成周今洛陽是也成王居雒邑遷殷頑民於成
　周復還歸處西都至於夷厲政教尤衰十一世幽王
　嬖褒姒生伯服廢申后太子宜臼奔申申侯與犬戎
　攻宗周殺幽王於戯晉文侯鄭武公迎宜臼於申而
　立之是為平王以亂故徙居東都王城
　括地志曰故王地本郟鄏周公新築在洛州河陽縣
　北九里苑内東北隅自平王以下十二王皆都此城
　至敬王乃遷都成周至赧王又居王城也(詳見/卷三)
秦孝公都咸陽(在陜西西安府咸/陽縣東二十里)
　史記曰秦之先中潏保西垂非子居犬丘(正義曰扶/風槐里縣)
　(周曰犬丘懿王都之秦時名/廢丘髙祖三年更名槐里)封邑於秦(徐廣曰今天/水隴西縣秦)
　(亭/)莊公復居犬丘文公元年居西垂宫四年居汧渭
　之㑹寧公徙居平陽(徐廣曰郿之平陽亭正義曰括/地志云故城在岐州岐山縣西)
　(四十六里秦寧/公徙都之處)徳公居雍(正義曰括地志云岐州/雍縣南七里故雍城)獻公居
　櫟陽(徐廣曰今/萬年是也)孝公十二年作為咸陽(正義曰括地/志云咸陽故)
　(城亦名渭城在雍州咸/陽縣即孝公徙都之處)築冀闕徙都之(秦凡/八徙)
漢髙帝初王關中(今陜西漢中/府南鄭縣)
二年冬十一月都櫟陽(今陜西西安府臨/潼縣東北櫟陽鎮)
五年春二月甲午即皇帝位於汜水之陽乃西幸洛陽
因戍卒婁敬之説即日車駕西都關中
　史記劉敬傳曰戍卒婁敬求見説上曰陛下都洛陽
　豈欲與周室比隆哉上曰然敬曰陛下取天下與周
　室異周之先自后稷堯封之邰積徳累善十有餘世
　公劉避桀居豳太王以狄伐故去豳杖馬箠居岐(師/古)
　(曰箠馬策也杖謂拄之也云/杖馬策者以示無所携持也)國人争隨之及文王為
　西伯斷虞芮之訟始受命吕望伯夷自海濱來歸之
　武王伐紂不期而㑹孟津之上八百諸侯皆曰紂可
　伐矣遂滅殷成王即位周公之屬傅相焉乃營成周
　洛邑以此為天下之中也諸侯四方納貢職道里均
　矣有徳則易以王無徳則易以亡凡居此者欲令務
　以徳致人不欲依阻險令後世驕奢以虐民也故周
　之盛時天下和洽四夷鄉風慕義懷徳附離而並事
　天子不屯一卒不戰一士莫不賓服效其貢職及周
　之衰也分而為兩(師古曰謂東/周君西周君)天下莫朝周不能制
　也非其徳薄也而形勢弱也今陛下起豐擊沛收卒
　三千人以之徑徃而卷蜀漢定三秦與項羽戰滎陽
　争成臯之口大戰七十小戰四十使天下之民肝腦
　塗地父子暴骨中野不可勝數哭泣之聲未絶傷夷
　者未起而欲比隆於成康之時臣竊以為不侔也且
　夫秦地被山帶河四塞以為固卒然有急百萬之衆
　可具也因秦之故資甚美膏腴之地此所謂天府者
　也陛下入關而都之山東雖亂秦之故地可全而有
　也夫與人鬭不搤其亢未能全勝也(張晏曰亢喉嚨/也師古曰搤與)
　(㧖同謂促持之/也亢下郎反)今陛下入關而都案秦之故地此亦
　搤天下之亢而拊其背也髙帝問羣臣羣臣皆山東
　人争言周王數百年秦二世即亡不如都周上疑未
　能决及留侯明言入關便即日車駕西都關中(東萊/大事)
　(記曰婁敬所引有徳易以王無徳易以亡乃戰國陋/儒之説於周秦形勢初未嘗考也豐鎬本文武成康)
　(之所都平王東遷始以封秦耳敬所言秦之形勢乃/周之形勢秦漢間人多不學但據目見言之東遷以)
　(前全盛之周則/識之者鮮矣)
　留侯世家曰劉敬説髙帝都關中上疑之左右大臣
　皆山東人皆勸上都洛陽洛陽東有成臯西有殽澠
　背河向伊洛其固亦足恃留侯曰洛陽雖有此固其
　中小不過數百里田地薄四面受敵此非用武之國
　也夫關中左殽函右隴蜀沃野千里南有巴蜀之饒
　北有胡苑之利(索隱曰崔浩云苑馬牧外接胡/地馬生於胡故云胡苑之利)阻三
　面而守獨以一面東制諸侯安定河渭漕挽天下西
　給京師諸侯有變順流而下足以委輸此所謂京城
　千里天府之國也劉敬説是也於是髙帝即日駕西
　都關中
七年春二月自櫟陽西都長安(地理志云長安縣髙祖/五年置長安本鄉名盧)
　(綰封長安侯西今陜西西/安府長安縣  故城是也)
　史記髙祖本紀曰上擊韓王信還至長安蕭何治未
　央宫立東闕北闕前殿武庫太倉(師古曰未央宫雖/南向上書奏事謁)
　(見之徒皆詣北闕公車司馬亦在北焉是則以北闕/為正門而又有東門東闕至於西南兩面無門闕矣)
　(蓋蕭何初立未央宫以/厭勝之術理宜然乎)上見其壯麗甚怒謂何曰天
　下匈匈勞苦數嵗成敗未可知是何治宫室過度也
　何曰天下方未定故可因以就宫室且夫天子以四
　海為家非令壯麗亡以重威且無令後世有以加也
　上悦自櫟陽徙都長安
惠帝元年春正月城長安
三年春發長安六百里内男女十四萬六千人城長安
三十日罷
夏六月發諸侯列侯徒𨽻二萬人城長安
五年春正月復發長安六百里内男女十四萬五千人
城長安三十日罷秋九月長安城成(此據漢書孝惠帝/本紀文案史記吕)
　(后本紀曰三年方築長安城四年就半五年六年成/就此云五年九月成小異索隱引漢宫闕疏四年築)
　(東面五年/築西面)
　漢書翼奉傳曰元帝時奉為中郎上延問以得失奉
　以為祭天地於雲陽汾隂及諸寢廟不以親疎迭毁
　皆煩費違古制又宫室苑囿奢泰難供以故民困國
　虚亡累年之蓄所由來久不改其本難以末正廼上
　疏曰臣聞昔者盤庚改邑以興殷道聖人美之竊聞
　漢徳隆盛在於孝文皇帝躬行節儉外省繇役其時
　未有甘泉建章及上林中諸離宫館也未央宫又無
　髙門武臺麒麟鳳凰白虎玉堂金華之殿獨有前殿
　曲臺漸臺宣室温室承明耳孝文欲作一臺度用百
　金(度大/各反)重民之財廢而不為其積土基至今猶存(師/古)
　(曰今在新豐縣/南驪山頂上)又下遺詔不起山墳故其時天下大
　和百姓洽足徳流後嗣如令處於當今因此制度必
　不能成功名天道有常王道亡常亡常者所以應有
　常也必有非常之主然後能立非常之功臣願陛下
　徙都成周左據成臯右阻澠池前鄉(嚮/同)崧髙後介大
　河建滎陽扶河東南北千里以為關而入敖倉地方
　百里者八九東厭(壓/同)諸侯之權西逺(於萬/反)羌胡之難
　陛下共(恭/同)已無為按成周之居兼盤庚之徳萬嵗之
　後長為髙宗漢家郊兆寢廟祭祀之禮多不應古臣
　奉誠難亶居而改作(如淳曰欲徙都乃可更制度也/師古曰亶讀曰但居謂依舊都)
　(也/)故願陛下遷都正本衆制皆定無復繕治宫館不
　急之費嵗可餘一年之蓄今東方連年饑饉加之以
　疾疫百姓菜色(師古曰人専食菜故/肌膚青黄為菜色也)或至相食地比
　震動(師古曰/比頻也)天氣溷濁日光侵奪執國政者豈可不
　懷怵惕而戒萬分之一乎(言當防意/外之變)臣願陛下因天
　變而徙都所謂與天下更始者也天道終而復始窮
　則反本故能延長而亡窮也今漢道未終陛下本而
　始之於以永世延祚不亦優乎如因丙子之孟夏順
　太隂以東行(張晏曰如因今丙子之四月也太隂是時/在甲戌當轉在乙亥丙子左旋之義也)到
　後七年之明嵗必有五年之餘蓄然後大行考室之
　禮(李奇曰凡宫新成殺牲以釁祭致有五祀/之神謂之考室師古曰考成也成其禮也)雖周之
　隆盛亡以加此惟陛下留神詳察萬世之策書奏天
　子異其意答曰問奉今園廟有七云東徙狀何如奉
　對曰昔成王徙雒盤庚遷殷其所避就皆陛下所明
　知也非有聖明不能一變天下之道臣奉愚戅狂惑
　惟陛下裁赦
　王莽傳曰更始都長安居長樂宫府藏完聚獨未央
　宫燒更始至嵗餘政教不行眀年夏赤眉樊崇等衆
　數十萬人入關立劉盆子稱尊號攻更始更始降之
　赤眉遂燒長安宫室市里害更始民饑餓相食死者
　數十萬長安為虚(墟/同)城中無人行宗廟園陵皆發掘
　惟霸陵杜陵完六月世祖即位然後宗廟社稷復立
　天下艾(又/同)安
光武建武元年夏六月己未即皇帝位於鄗南冬十月
癸丑車駕入洛陽遂定都焉
　後漢書杜篤傳曰篤以關中表裏山河先帝舊京不
　宜改營洛邑迺上奏論都賦
　杜篤論都賦曰皇帝以建武十八年巡於西嶽行至
　長安眀年有詔復函谷關作大駕宫六王邸髙車廐
　於長安脩理東都城門橋涇渭
　王景傳曰先是杜篤奏上論遷都欲車駕遷還長安
　耆老聞者皆動懷土之心莫不眷然佇立西望景以
　宫廟已立恐人情疑惑㑹時有神雀諸瑞(章帝時有/神雀鳳凰)
　(白馬/等瑞)乃作金人論頌雒邑之美天人之符
獻帝初平元年春二月丁亥遷都長安
　後漢書楊彪傳曰關東兵起董卓懼欲遷都以違其
　難(違避/也)乃大㑹公卿議曰髙祖都關中十有一世光
　武宫雒陽於今亦十世矣按石包䜟宜徙都長安以
　應天人之意百官無敢言者彪曰移都改制天下大
　事故盤庚五遷殷民胥怨昔關中遭王莽變亂宫室
　焚蕩民庶塗炭百不一在光武受命更都雒邑今天
　下無虞百姓樂安眀公建立聖主光隆漢祚無故捐
　宗廟棄園陵恐百姓驚動必有糜沸之亂(如糜粥/之沸也)石
　包䜟妖邪之書豈可信用卓曰關中肥饒故秦得并
　吞六國且隴右材木自出致之甚易又杜陵南山下
　有武帝故瓦陶竈數千所並功營之可使一朝而辦
　百姓何足與議若有前却我以大兵驅之可令詣滄
　海彪曰天下動之至易安之甚難惟眀公慮焉卓作
　色曰公欲沮國計耶太尉黄琬曰此國之大事楊公
　之言得無可思卓不答司空荀爽見卓意壯恐害彪
　等因從容言曰相國豈樂此耶山東兵起非一日可
　禁故當還以圖之此秦漢之勢也卓意小解罷卓使
　司𨽻校尉宣播以災異奏免琬彪等
三月乙巳車駕入長安幸未央宫
　後漢書董卓傳曰初長安遭赤眉之亂宫室營寺焚
　滅無餘是時惟有髙廟京兆廟舍遂便時幸焉後移
　未央宫
　蔡邕集有宗廟祝嘏曰嗣曽孫皇帝其敢昭告於皇
　祖髙皇帝各以后配昔受命京師都於長安享國十
　有一世歴年二百一十載遭王莽之亂宗廟隳壞世
　祖復帝祚遷都雒陽以服土中享國一十一世歴年
　一百六十五載予末小子遭家不造早統鴻業奉嗣
　無疆關東吏民敢行稱亂總連州縣擁兵聚衆以圖
　叛逆震動王師命將征服股肱大臣推皇天之命以
　已行之事遷都舊京昔周徳缺而斯干作應運變通
　自古有之於是乃以二月丁亥來自雒越三日乙巳
　至於長安勑躬不慎寢疾旬日賴祖宗之靈以獲有
　瘳吉旦齋宿敢用潔牲一元大武柔毛剛鬛商祭明
　視薌合嘉蔬香萁醎鹺豐本明粢醴酒用告遷來尚
　饗
　又有九祝辭曰髙皇帝使工祝承致多福無疆於爾
　嗣曽孫皇帝使爾受禄於天宜此舊都萬國和同兆
　民康乂眉夀萬年子子孫孫永守民庶勿替引之
興平二年秋七月車駕東歸
建安元年秋七月甲子車駕至雒陽
　後漢書本紀曰車駕至雒陽幸故中常侍趙忠宅八
　月辛丑幸南宫楊安殿是時宫室燒盡百官披荆棘
　依墻壁間州郡各擁彊兵而委輸不至羣僚饑乏尚
　書郎以下自出採梠(音吕埤蒼曰/穭自生也)或饑死牆壁間或
　為兵卒所殺
八月庚申遷都許(今河南開/封府許州)
魏文帝黄初元年冬十二月初營雒陽宫戊午幸雒陽
二年春正月改長安譙(今鳳陽/府亳州)許昌(是年正月改/縣為許昌縣)鄴(今/河)
　(南彰徳府臨漳/縣西二十里)洛陽為五都
　水經注曰魏因漢祚復都雒陽以譙為先人本國許
　昌為漢之所居長安為西京之遺跡鄴為王業之本
　基故號五都
　魏畧曰立石表西界宜陽北循太行東北界陽平南
　循魯陽東界郯為中都之地令天下民聴内徙復五
　年
按是時三國鼎立季漢昭烈帝都成都(今四川/成都府)
呉大帝都建業(今南京/應天府)
晉武帝泰始元年冬十二月受魏禪都雒陽
惠帝永興元年冬十一月河間王顒使其將張方刼帝幸
長安以征西府為宫
光熙元年夏六月帝還雒陽
懷帝永嘉五年夏六月劉曜王彌冦雒陽帝䝉塵於平
陽
　晉書本紀曰東海王越之出也使河南尹潘滔居守
　大將軍茍晞表遷都倉垣帝將從之諸大臣畏滔不
　敢奉詔且宫中及黄門戀資財不欲出至是饑甚人
　相食百姓流亡者十八九帝詔羣臣㑹議將行而警
　衛不備帝撫手歎曰如何曽無車輿乃使司徒傅祇
　出詣河隂脩理舟楫為水行之備朝士數十人𨗳從
　帝步出西掖門至銅駝街為盜所掠不得進而還
愍帝建興元年夏四月壬申即皇帝位於長安
四年秋八月劉曜冦長安冬十一月帝䝉塵於平陽
元帝太興元年春三月丙辰即皇帝位於建康(愍帝建/興元年)
　(改建業/為建康)
　晉書王𨗳傳曰蘇峻既平宗廟宫室並為灰燼温嶠
　議遷都豫章三呉之豪請㑹稽二論紛紜未有所適
　𨗳曰建康古之金陵舊為帝里又孫仲謀劉元徳俱
　言王者之宅古之帝王不以豐儉移都茍宏衛文大
　帛之風則無徃不可若不績其麻則樂土為虚矣且
　北冦游魂伺我之隙一旦示弱竄於蠻越求之望實
　恐非良計今特宜鎮之以静羣情自安由是嶠等謀
　並不行
　晉禪於宋
　宋禪於齊
　齊禪於梁
　梁禪於陳五代皆都建康及陳後主而隋滅之
元魏始居匈奴之故地至力㣲(追謚神/元皇帝)乃遷於定襄之
　盛樂
　五傳至猗盧(追謚穆/皇帝)乃城盛樂以為北都修故平城
　以為南都登平城西山觀望地勢乃更南百里於灅
　水之陽黄𤓰堆築新平城晉人謂之小平城
四傳至賀傉(追謚惠/皇帝)築城於東木根山徙都之
紇那(追謚煬/皇帝)遷於大寗
翳槐(追謚烈/皇帝)城新盛樂(在故城東/南十里)
什翼犍(追謚昭/成皇帝)移都於雲中之盛樂宫其孫珪始即皇
帝位為太祖
　
　
　
　
　
　
　
　
　歴代帝王宅京記卷一
欽定四庫全書
　歴代帝王宅京記卷二
　　　　　　　　　　　　　崑山顧炎武撰
　　總序下
天興元年秋七月遷都平城始營宫室建宗廟立社稷
八月詔有司正封畿制郊甸端徑術標道里
六年秋九月行幸南平城規度灅南面夏屋山背黄𤓰
堆將建新邑
太宗泰常七年秋九月辛亥築平城外郭周囬三十二
里
髙祖太和十七年冬十月戊寅朔幸金墉城詔徵司空
穆亮與尚書李冲將作大匠董爵經始雒京
十八年春正月乙亥幸洛陽西宫閏二月壬申帝還至
平城癸酉臨朝堂部分遷留冬十一月己丑車駕至洛
陽
十九年秋八月金墉宫成九月車駕幸金墉宫庚午六
宫及文武遷於雒陽
　魏書任城王澄傳曰髙祖外示南討意在謀遷齋於
　明堂左个詔太常卿王諶親令龜卜易筮南伐之事
　其兆遇革髙祖曰此是湯武革命順天應人之卦也
　羣臣莫敢言澄進曰易言革者更也將欲順天應人
　革君臣之命湯武得之為吉陛下帝有天下重光累
　葉今日卜征乃是伐叛不得云革命未可全為吉也
　髙祖厲聲曰象云大人虎變何言不吉也澄曰陛下
　龍興既久豈可方同虎變髙祖勃然作色曰社稷我
　之社稷任城欲沮衆耶澄曰社稷誠知陛下之社稷
　然臣是社稷之臣豫叅顧問敢盡愚衷髙祖既鋭意
　欲行惡澄此對久之乃解曰各言其志亦復何傷車
　駕還宫便召澄未及升階遥謂曰向者革卦今更欲
　論之明堂之忿懼衆人競言沮我大計故厲色怖文
　武耳想解朕意也乃獨謂澄曰今日之行誠知不易
　但國家興自北土徙居平城雖富有四海文軌未一
　此間用武之地非可文治移風易俗信為實難崤函
　帝宅河洛王里因茲大舉光宅中原任城意以為何
　如澄曰伊洛中區均天下所據陛下制御華夏輯平九
　服蒼生聞此應當大慶髙祖曰北人戀本忽聞將移
　能不驚擾澄曰此既非常之事當非常人所知唯須
　决之聖懷此輩亦何能為也髙祖曰任城便是我之
　子房及駕幸洛陽定遷都之策詔曰遷移之㫖必須
　訪衆當遣任城馳驛向代問彼百司論擇可否近日
　論革今真所謂革也王其勉之既至代都衆聞遷詔
　莫不驚駭澄援引今古徐以曉之衆乃開伏澄遂南
　馳還報㑹車駕於滑臺髙祖大説曰若非任城朕事
　不得就也
　李冲傳曰車駕南伐加冲輔國大將軍統衆翼從自
　發都至於雒陽霖雨不霽仍詔六軍發軫髙祖戎服
　執鞭御馬而出羣臣皆稽顙固諌髙祖乃諭羣臣曰
　今者興動不小動而無成何以示後茍欲班師無以
　垂之千載朕仰惟逺祖世居幽漠違衆南遷以享無
　窮之美今若不南遷即當移都於此光宅土中王公
　等以為何如欲遷者左不欲者右安定王休等相率
　如右南安王楨進曰夫愚者闇於成事智者見於未
　萌行至徳者不議於俗成大功者不謀於衆非常之
　人乃能行非常之事廓神都以延王業度土中以制
　帝京周公啟之於前陛下行之於後固其宜也且天
　下至重莫若皇居請上安聖躬下慰民望光宅中原
　輟彼南伐此臣等願言蒼生幸甚羣臣咸唱萬夀髙
　祖即謀南遷恐衆心戀舊乃示為大舉因以脅定羣
　情外為南伐其實遷也舊人懐土多所不願内憚南
　征無敢言者於是定都雒陽
　東陽王丕傳曰髙祖欲遷都臨太極殿引見留守之
　官大議乃詔丕等各陳其志燕州刺史穆羆進曰移
　都大事如臣愚見謂為未可髙祖曰卿便言不可之
　理羆曰北有獫狁之冦南有荆揚未賔西有吐谷渾
　之阻東有髙句麗之難九區未定以此推之謂為不
　可征伐之舉要須戎馬如其無馬事不可克髙祖言
　曰卿言無馬此理麤可馬出北方厩在此置卿何慮
　無馬今代在恒山之北為九州之外以是之故遷於
　中原羆曰臣聞黄帝都涿鹿以此言之古者聖王不
　必悉居中原髙祖曰黄帝以天下未定都於涿鹿既
　定之後遷於河南尚書于杲曰臣誠不識古事如聞
　百姓之言先王建都於此無何欲移以為不可中原
　數有簒奪自建邑平城以來與天地並固日月齊明
　臣雖管見膚淺終不以恒代之地而擬伊洛之美但
　安土重遷物之常性一旦南移懼不樂也丕曰陛下
　去嵗親御六軍討蕭氏至洛遣任城王澄宣㫖勅臣
　等議都洛初奉恩㫖心情惶越凡欲遷當訊之卜筮
　審吉否然後可髙祖曰徃在鄴中司徒公誕咸陽王
　禧尚書李冲等皆欲請龜卜吉凶朕謂誕等曰昔周
　召卜宅伊洛乃識至兆今無若斯之人卜亦無益然
　卜者所以决疑不疑何須卜也昔軒轅卜兆龜焦卜
　者請訪諸賢哲軒轅乃問天老天老謂為善遂隨其
　言終致昌吉然則至人之量末然審於龜矣朕既以
　四海為家或南或北遲速無常南移之民朕自多積
　倉儲不令其窘乏丕曰臣仰奉慈詔不勝喜舞髙祖
　詔羣官曰昔平文皇帝棄背率土昭成營居盛樂太
　祖道武皇帝神武應天遷居平城朕雖虚寡幸屬勝
　殘之運故移宅中原肇成皇宇卿等當奉先君令徳
　光迹洪規前懷州刺史青龍前秦州刺史吕受恩等
　仍守愚因帝皆辭而答之辭屈而退
孝武帝永熙三年秋七月丁未出奔長安己酉髙歡入
洛冬十月丙寅立清河王世子善見為帝丙子兆遷於
鄴
　魏書孝静本紀曰是月壬申詔曰安安能遷自古之
　明典所居靡定徃昔之成規是以殷遷八城周卜三
　地吉凶有數隆替無恒事由於變通理出於不得已
　故也髙祖孝文皇帝式觀乾象俯協人謀發自武州
　來幸嵩縣魏雖舊國其命維新及正光之際國步孔
　棘喪亂不已㓂賊交侵俾吾生民無所措手今逺遵
　古式深驗時事考龜襲吉遷宅漳滏庶克隆洪基再
　昌寳厯主者明為條格及時發邁
自是分為東西魏
東魏禪於齊都鄴
西魏禪於周都長安
及周武帝滅齊宣帝大象元年以洛陽為東京
周禪於隋
隋文帝開皇二年夏六月丙申作新都於龍首山(在漢/故城)
　(東南十三里即/今陜西西安府)
　隋書髙祖本紀曰朕奉上元君臨萬國屬生人之敝
　處前代之宫常以為作之者勞居之者逸改創之事
　心未遑也而王公大臣陳謀獻策咸云羲農以降至
　於姬劉有當代而屢遷無革命而不徙曹馬之後時
　見因循乃末代之宴安非徃聖之宏義此城從漢彫
　殘日久屢為戰塲舊經喪亂今之宫室事近權宜又
　非謀筮從龜曕星揆日不足建皇王之邑合大衆所
　聚論變通之數稽幽顯之符同心固請辭情深切然
　則京師百官之府四海歸嚮非朕一人之所獨有茍
　利於物其可違乎且殷之五遷恐人盡死(盤庚篇曰/重我民無)
　(盡/劉)是則以吉凶之土制長短之命謀新去故如農望
　秋雖則劬勞其究安宅今區宇寧一隂陽順序安安
　以遷勿懷胥怨龍首山川源秀麗卉物滋阜卜食相
　土宜建都邑定鼎之基永固無窮之業在斯公私府
　宅規模逺近營構資費隨事條奏乃詔左僕射髙熲
　將作大匠劉龍鉅鹿公賀婁子幹太府少卿髙龍義
　等創造新都
　庾季才傳曰髙祖將遷都夜與髙熲蘇威二人定謀
　季才旦而奏曰臣仰觀𤣥象俯察圖記必有遷都之
　事且漢營此城經今將八百嵗水皆醎鹵不甚宜人
　願陛下協天人之心為遷徙之計髙祖愕然謂熲等
　曰是何神也遂發詔施行
　李穆傳曰上素嫌臺城制度狹小又宫内多鬼妖蘇
　威嘗勸遷都未決適太史奏狀及穆上表請改都邑
　上曰天道聰明已有徴應太師民望復抗此請是則
　可矣遂從之
冬十二月丙子名新都曰大興城
三年春三月丙辰遷於新都
煬帝大業元年春三月丁未營洛陽為東京
五年春正月丙子改東京為東都
九年春三年丁丑發丁男十萬城大興
唐髙祖受隋禪都長安
　新唐書突厥傳曰突厥既嵗盜邊或説帝曰虜數内
　冦者以府庫子女所在我能去長安則戎心止矣帝
　使中書侍郎宇文士及踰南山按行樊鄧將徙都焉
　羣臣贊遷秦王獨曰夷狄自古為中國患未聞周漢
　為遷也願假數年請取可汗以報帝乃止
髙宗永徽五年冬十月和雇雍州四萬一千人築長安
外郭三旬而畢
顯慶二年冬十二月丁卯以洛陽宫為東都
武后光宅元年秋九月甲寅改東都為神都
　資治通鑑曰初隋煬帝作東都無外城僅有短垣而
　已武后長夀元年鳳閣侍郎李昭徳始築之
長夀元年秋九月癸卯以并州為北都
　通典曰武太后長夀元年以并州后之故里改為北
　都
中宗神龍元年春二月甲寅復以神都為東都北都為
并州
兀宗開元九年春正月丙辰以蒲州為河中府置中都
夏六月己卯罷中都(舊唐書作秋/七月戊申)
　通典時揚州功曹叅軍麗正殿學士韓覃上疏曰臣
　聞禮記月令曰孟夏之月無起土功無聚大衆昔魯
　夏城中丘春秋書之垂為後戒今建國都乃長久之
　大業也犯天地之大禁襲春秋之所書奪人盛農之
　時愚臣竊以為甚不可也至若兩都舊制分官衆多
　費耗用度尚以為損豈可更建中都乎夫河東國之
　朕肱郡也勁鋭强兵盡出於是其地隘狹今又置都
　使十萬之户將安投乎且陋東都而幸西都自西都
　而造中都取樂一君之欲以遺萬人之患務在國都
　之多不恤危亡之變悦在游幸之麗不顧兆庶之困
　非所以深根固蒂不拔之長策矣昔漢帝感鍾離之
　言息事陽徳之殿趙主採續咸之諫止造鄴都之宫
　臣愚誠願陛下明詔罷中都則獲福無疆天下幸甚
　六月三日詔停
十一年春正月辛卯以并州為太原府置北都
　六典曰京兆河南太原為三都
十八年夏四月乙卯築西京外郭凡十月而功畢
肅宗至徳二載冬十二月戊午朔以蜀郡為南京鳳翔
郡為西京西京為中京
上元元年秋九月甲午以荆州為江陵府置南都復以
南京為蜀郡
二年秋九月壬寅罷京兆河南太原鳳翔四京及江陵
南都之號
元年(去年號稱元年其/年四月改元寳應)建卯月辛亥朔復以京兆府為
上都河南府為東都鳳翔府為西都江陵府為南都太
原府為北都
　新唐書吕諲傳曰為荆州刺史澧朗峽忠等五州節
　度使建請荆州置南都詔可如是更號江陵府以諲
　為尹置永平軍萬人遏呉蜀之衝以湖南之岳潭郴
　道邵連黔中之涪凡七州𨽻其道
廣徳元年十月吐蕃犯京畿上幸陜州
　舊唐書郭子儀𫝊曰自西蕃入冦車駕東幸(廣徳元年/十月吐蕃)
　(犯京畿上/幸陜州)程元振勸帝且都洛陽以避蕃冦代宗然
　之下詔有日子儀聞之附章論奏曰臣聞雍州之地
　古稱天府右控隴蜀左扼崤函前有終南太華之險
　後有清渭濁河之固神明之奥王者所都地方數千
　里帶甲十餘萬兵强士勇雄視八方有利則出攻無
　利則入守則用武之國非諸夏所同秦漢因之卒成
　帝業其後或處之而泰去之而亡前史所書不唯一
　姓及隋氏季末焬帝南遷河洛丘墟兵戈亂起髙祖
　倡義亦先入關唯能翦滅奸雄底定區宇以至於太
　宗髙宗之盛中宗元宗之明多在秦川鮮居東洛間
　者羯胡構亂九服分離河北河南盡從逆命然而先
　帝仗朔方之衆慶緒奔亡陛下藉西土之師朝義就
　戮豈惟天道助順抑亦地形使然此陛下所知非臣之
　飾説近因吐蕃陵逼鑾駕東巡蓋以六軍之兵素非
　精錬皆市肆屠沽之人務挂虚名茍避征賦及驅以
　就戰百無一堪亦有潛輸貨財因以求免又中官掩
　蔽庶政多荒遂令陛下振蕩不安退居陜服斯蓋關
　於委任失所豈可謂秦地非良者哉今道路云云咸
　謂陛下已有成命將幸洛都臣熟思其端未見其利
　夫以東周之地久䧟賊中宫室焚燒十不存一百曹
　荒廢曽無尺椽中間畿内不滿千户井邑榛棘豺狼所
　嘷既乏軍儲又鮮人力東至鄭汴達於徐方比自覃
　懷經於相土人烟漸絶千里蕭條將何以奉萬乘之
　牲餼供百官之次舍矧其土地狹阨纔數百里間東
　有成臯南有二室險不足恃適為戰塲陛下奈何棄
　久安之勢從至危之䇿忽社稷之計生天下之心臣
　雖至愚竊為陛下不取且聖㫖所慮豈不以京畿新
　遭剽掠田野空虚恐稍食不充國用有闕以臣所見
　深謂不然昔衛文公小國之君諸侯之主耳遭懿公
　為狄所滅始廬於曹衣大布之衣冠大帛之冠元
　年革車三十乘季年三百乘卒能恢復舊業享無疆
　之休况明明天子恭儉節用茍能黜素餐之吏去冗
　食之官抑䜿刁易牙之權任蘧瑗史鰌之直薄政弛
　力䘏隱迨鰥委諸相以簡賢任能付老臣以練兵禦
　侮則黎元自理冦盗自平中興之功旬月可冀卜年
　之期永永無極矣願時邁順動囬鑾上都再造邦家
　維新庶政奉宗廟以脩薦享謁陵寢以崇孝思臣雖
　隕越死無所恨代宗省表垂泣謂左右曰子儀用心
　真社稷臣也可亟還京師十一月車駕自陜還宫元
　載傳曰扈駕自陜還上表請以河中府為東都秋杪
　行幸春首還京以避蕃戎侵軼之患帝初納之遣條
　奏以聞載遂抗表請建中都以關輔河東等十州户
　税入奉京師創置精兵五萬管在中都以威四方疏
　入不報
　杜佑通典議曰關中㝢内西偏天下勞於轉輸洛陽
　宫室正在土中周漢以還多為帝宅皇輿巡幸之處
　則是國都何必重難遷移密邇勍冦擇材留鎮以息
　人力自然無慮答曰古今既異形勢亦殊當周之興
　也既定鼎郟鄏而王在鎬京幽王之亂平王東徙始
　則晉鄭夾輔終乃齊晉主盟咸率諸侯共尊王室猶
　有請隧之僣中肩之師東漢再興巨㓂皆殄魏晉以
　下理少亂多今咸秦陵廟在焉勝兵計數十萬海内
　財力雲奔風趨倘議遷都得非蹙國斯乃示弱天下
　何以統臨四方洛陽地瘠彫敝尤甚萬乘所止千官
　畢臻樵牧難資藁秸難贍又無百二之固慮啟姦凶
　之心豈得舍安而就危棄大而從小也漢髙初平項
　羽將宅洛師婁敬請居關中張良贊成其計田肯稱
　賀方策備存武徳中突厥牙帳在於河曲數十萬騎
　將過原州時以傷夷未平財力且乏百辟震恐皆請
　遷都山南太宗獻計固争方止永安宗社實賴聖謨
　議者又曰洛陽四戰之地既為不可蒲坂虞舜舊國
　表裏山河江陵亦嘗設都控壓呉蜀寧不堪居答曰
　蒲坂土瘠人貧困竭甚於洛邑江陵本非要害梁主
　數嵗國亡夫臨制萬國尤惜大勢秦川是天下之上
　腴關中為海内之雄地巨唐受命本在於茲若居之
　則勢大而威逺舍之則勢小而威近恐人心因斯而
　揺未可輕議
僖昭之時乘輿屢出
　舊唐書僖宗紀曰光啟元年十二月沙陀逼京師田
　令孜奉帝出幸鳳翔初黄巢據京師九衢三内宫室
　宛然及諸道兵破賊争貨相攻縱火宫室居市閭里
　十焚六七賊平之後令京兆尹王徽補葺至是亂兵
　復焚宫闕蕭條鞠為茂草矣
　新唐書朱朴傳曰昭宗時朴為國子博士上書議遷
　都古王者不常厥居皆觀天地興衰隨時制事關中
　隋家所都我實因之凡三百嵗文物資貨奢侈僭偽
　皆極焉廣明巨盗䧟覆宫闕局署帑藏里閈井肆所
　存十二比幸石門華隂十二之中又亡八九髙祖太
　宗之制蕩然矣夫襄鄧之西夷漫數百里其東海輿
　鳳林為之關南菊潭環屈而流屬於漢西有上洛重
　山之險北有白崖聯絡乃形勝之地沃衍之墟若廣
　浚漕渠運天下之財可使大集自古中興之君去已
　衰之衰就未王而王今南陽漢光武雖起而未王也
　臣視山河壯麗處多故都已盛而衰難可興已江南
　土薄水淺人心囂浮輕巧不可以都河北土厚水深
　人心彊愎狼戾不可以都唯襄鄧實居中原人心質
　良去秦咫尺而有上洛為之限永無夷狄侵軼之虞
　此建都之極選也不報
　趙匡凝傳曰匡凝南山東道節度使天祐元年封楚
　王時諸道不上供唯匡凝嵗貢賦天子又曰昭宗嘗
　有意都襄陽依匡凝以自全
昭宗天祐元年春正月壬戍朱全忠逼帝幸東都夏閏
四月甲辰車駕至東都
　舊唐書昭宗紀曰乾寧四年七月丙申上幸華州九
　月己卯朔汴州朱全忠河南尹張全義諸關東諸侯
　俱上言秦中有災請車駕還都洛陽全忠全義言臣
　已表率諸藩繕治洛陽宫室優詔答之天祐元年正
　月己酉全忠帥師屯河中遣牙將冦彦卿奉表請車
　駕遷都洛陽全忠令長安居人按籍遷居徹屋木自
　渭浮河而下連甍號哭月餘不息秦人大罵於路曰
　國賊崔允召朱温傾覆社稷俾我及此天乎天乎丁
　巳車駕發京師癸亥次陜州閏四月丁酉車駕發陜
　州甲辰至東都由徽安門入是日大風雨跬步不辨
　物色日暝少止上謁太廟禮畢還宫御正殿宣勞從
　官衛士受賀乙巳上御光政門大赦制曰乃睠中州
　便侯伯㑹朝之路運逢百六順古今禳避之宜况建
　舊京我家二宅轘轅通其左郟鄏引其前周平王之
　東遷更延姬祚漢光武之定業克茂劉宗肇葺新都
　祈天永命皆因否運復啟昌期或西避於戎狄或載
　殱於妖孽朕遭家不造布徳不明十載以來三罹播
　越亦属災纒秦雍叛起邠岐始幸石門以避衛兵之
　亂載遷華嶽仍驚畿邑之侵憂危則矢及車輿陵脇
　則火延宫廟迨至逆連宫䜿搆結姦凶致劉季述幽
　朕於下宫韓全誨刼予於右輔莫非兵圍内殿熖更九
　重皆思假武以容身唯效指鹿而威衆矯宣天憲欺
　滅外藩行書詔以任情欲忠良之獲罪雖羣方岳牧
　協力匡扶拘戎律於阻脩報朝恩而隔越副元帥梁
　王全忠以兼鎮近輔總兵四藩逺赴岐陽躬迎大駕
　辛勤百戰盡勦凶渠營野三年竟逥鑾輅咸鎬載新
　其宫闕讓珪絶類於閹徒方崇再造之功以正中興
　之運又邠岐結釁巴蜀連兵上負國恩下隳隣好焚
　宫烈火更延爇於親鄰却駕凶鋒復延侵於禁苑抑
　又太乙游處併集六宫罰星熒惑久躔東井元象薦
　災於秦分地形無過於洛陽爰有一二藎臣洎四方
　同志端心王室共誓嘉謀魏鎮定燕航大河而畢至
　陳徐潞蔡輦巨軸以皆來披荆棘而立朝庭剗灰燼
　而化輪奐左郊祧而右社稷肅爾崇嚴前廣殿而後
　重廊藹然華邃公卿僉議龜筮協從甲子今年孟夏
　初吉備法駕而離分陜列百官而入洛郊觀此殷繁
　良多嘉慰謝罪太廟憂惕驚懐登御端門軫惻興感
　蓋以一人寡佑致萬姓靡寧工役艱疲忠良盡瘁克
　建再遷之業冀延八百之基宜覃渙汗之恩俟此雍
　熙之慶滌瑕盪垢咸與維新可大赦天下改天復四
　年為天祐元年於戱肆眚閶闔即安宫闈雖九廟几
　筵已閟於新室而諸陵松栢遥隔於舊都將務乂寧
　難申綣慕文武百辟執事具僚從我千里而來端爾
　一心蒞政恩覃既徃効責從新方當開國之初必舉
　慢官之罰
　五代史冦彦卿傳曰初太祖(朱全忠偽/號梁太祖)與崔𦙍謀欲
　遷都洛陽而昭宗不許其後昭宗奔於鳳翔太祖以
　兵圍之昭宗既出明年太祖以兵至河中遣彦卿奉
　表迫請遷都彦卿因悉驅徙長安居人以東人皆拆
　屋為栰浮渭而下道路號哭仰天大罵曰國賊崔𦙍
　朱温使我至此昭宗亦顧瞻陵廟傍徨不忍去謂其
　左右為俚語云紇干山頭凍死雀何不飛去生處樂
　相與泣下沾襟
　資治通鑑曰正月丁巳上御延喜樓朱全忠遣牙將
　冦彦卿奉表稱邠岐兵逼畿甸請上遷都洛陽及下
　樓裴樞已得全忠移書促百官東行戊午驅徙士民
　號哭滿路老㓜襁屬月餘不絶壬戍車駕發長安全
　忠以其將張廷範為御營使毁長安宫室百司及民
　間廬舍取其材浮渭沿河而下長安自此遂丘墟矣
梁太祖開平元年夏四月戊辰以汴州為開封府建東
都以唐東都為西都廢西京為雍州佑國軍
後唐莊宗同光元年夏四月己巳以興唐府建東京太
原府建西京以鎮州為真定府建北都冬十一月乙巳
罷北都為鎮州成徳軍以太原為北都　丙辰復汴州
為宣武軍　辛酉復西京京兆府
三年春三月辛酉改東京為鄴都以洛京為東都
明宗天成四年夏六月戊申罷鄴都
晉髙祖天福三年冬十月庚辰復以汴州為東京洛陽
為西京以西京為雍州晉昌軍　十一月辛亥復鄴都
周髙祖顯徳元年春正月戊寅罷鄴都
世宗顯徳三年春正月戊戍發開封府曹滑鄭州民十
餘萬築大興外城
宋太祖受周禪都東京
開寳元年春正月甲午増治京城
　王應麟地理通釋曰太祖生於洛陽有遷都之意晉
　王言非便太祖曰朕將西遷者欲據山河之固而去
　冗兵王又言在徳不在險太祖曰不出百年天下民
　力殫矣
真宗景徳三年春二月甲申以宋州為應天府
大中祥符七年春正月建應天府為南京
仁宗慶厯二年夏五月建大名府為北京
　宋史范仲淹傳曰時吕夷簡執政他日論建都之事
　仲淹曰洛陽險固而汴為四戰之地太平宜居汴即
　有事必居洛陽當漸廣儲蓄繕宫室帝問夷簡夷簡
　曰此仲淹迂濶之論也仲淹乃為四論以獻
　吕夷簡傳曰契丹聚兵幽薊聲言將入冦議者請城
　洛陽夷簡謂契丹畏壯侮怯遽城洛陽亡以示威景
　徳之役非乘輿濟河則契丹未易服也宜建都大名
　示將親征以伐其謀或曰此虚聲耳不若脩洛陽夷
　簡曰此子囊城郢計也使契丹復渡河雖髙城深池
　何足恃耶乃建北都
神宗熙寧八年秋八月庚戍發河北京東兵及監牧卒
脩都城
徽宗政和六年春二月庚寅廣京城
髙宗建炎元年夏五月庚寅朔即位於南京應天府
紹興元年冬十一月戊戍詔駐蹕臨安
二年春正月己未脩臨安城
　宋史陳亮傳曰淳熙五年亮詣闕上書曰夫呉蜀天
　地之偏氣錢塘又呉之一隅當唐之衰錢鏐以閭巷
　之雄起王其地自以不能獨立常朝事中國以為重
　及我宋受命俶以其家入京師而自獻其土故錢塘
　終始五代被兵最少而二百年之間人物日以繁盛
　遂甲於東南及建炎紹興之間為六飛所駐之地當
　時論者固已疑其不足以彰形勢而事恢復矣秦檜
　又從而備百司庶府以講禮樂於其中其風俗固已
　華靡士大夫又從而治園囿臺榭以樂其生於干戈
　之餘上下晏安而錢塘為樂國矣一隙之地本不足
　以容萬乘而鎮壓且五十年山川之氣蓋亦發泄而
　無餘矣故穀粟桑麻絲枲之利嵗耗於一嵗禽獸魚
　鼈草木之生日㣲於一日而上下不以為異也公卿
　將相大扺多江浙閩蜀之人而人才亦日以凡下場
　屋之士以十萬數而文墨小異已足以稱雄於其間
　矣陛下據錢塘已耗之氣用閩浙日衰之士而欲鼓
　東南習安脆弱之衆北向以争中原臣是以知其難
　也荆襄之地在春秋時楚用以虎視齊晉而齊晉不
　能屈也及戰國之際獨能與齊争帝其後三百餘年
　而光武起於南陽同時共事徃徃多南陽故人又二
　百餘年遂為三國交據之地諸葛亮由此起輔先主
　荆襄之士從之如雲而漢氏賴以復存於蜀周瑜魯
　肅吕䝉陸遜陸抗鄧艾羊祜皆以其地顯名又百餘
　年而晉氏南渡荆襄常雄於東南而東南徃徃倚以
　為强梁竟以此代齊及其氣發泄無餘而隋唐以來
　遂為偏方下州五代之際髙氏獨常臣事諸侯本朝
　二百年之間降為荒落之邦北連許汝民居稀少土
　産卑薄人才之能通姓名於上國者如晨星之相望
　况至於建炎紹興之際羣盗出没於其間而被禍尤
　極以迄於今雖南北分畫交據徃徃又置於不足用
　民食無所從出而兵不可由此而進議者或以為憂
　而不知其勢之足用也其地雖為偏方然未有偏方
　之氣五六百年而不發泄者况其東通呉㑹南極湖
　湘北控關洛左右伸縮皆足以為進取之機今誠能
　開墾其地洗濯其人以發泄其氣而用之使足以接
　關洛之氣則可以争衡於中國矣是以形勢消長之
　常數也陛下慨然移都建業百司庶府皆從草創軍
　國之儀皆從簡畧又作行宫於武昌以示不敢寧居
　之意常以江淮之師為金人侵軼之備而精擇一人
　之沈鷙有謀開豁無他者委以荆襄之任寛其文法
　聴其廢置撫摩振厲於三數年之間則國家之勢成
　矣
遼初國號曰契丹居潢水之上名曰西樓
太祖神冊三年春二月癸亥城皇都
四年春二月丙辰脩遼陽故城以漢民渤海户實之改
為東平郡
太宗天顯三年冬十二月升東平郡為南京
㑹同元年冬十一月晉遣趙瑩奉表來賀以幽薊瀛莫
涿檀順媯儒新武雲應朔寰蔚十六州并圖籍來獻於
是詔以皇都為上京府曰臨潢升幽州為南京南京為
東京
聖宗統和二十五年春正月建中都
興宗重熙十三年十一月丁卯改雲州為西京
金之先在混同江長白山至獻祖乃徒居海古水耕墾樹
藝始築室有棟宇之制人呼其地為額訥格爾額訥格爾者
漢語居室也自此遂定於按出虎水之側太祖建國稱
京師
熙宗天眷元年秋八月以京師為上京府曰㑹寧舊上
京為北京
海陵天徳三年春三月壬辰詔廣燕城建宫室夏四月
丙午詔遷都燕京
貞元元年春三月辛亥至燕京乙卯改燕京為中都府
曰大興汴京為南京中京為北京
正隆二年秋八月甲寅罷上京留守司　冬十月壬寅
命㑹寧府毁舊宫殿諸大族第宅及儲慶寺仍夷其址
而耕種之
　金史海陵本紀曰削上京之號止稱㑹寧府稱為國
　中者以違制論
三年冬十一月詔左丞相張浩叅知政事敬嗣徽營建
南京宫室
六年夏六月癸亥至南京
世宗大定十三年秋七月庚子復以㑹寧府為上京
宣宗貞祐二年秋七月遷都南京
　金史完顔額爾克傳曰初宣宗議遷都朝臣謂可遷河
　中河中背負關陜五路士馬全盛南阻大河可建行
　臺以為右翼前有綘陽平陽太原三大鎮敵兵不敢
　輕入應三鎮近縣之民皆聚之山寨敵至則為晝攻
　夜刦之計屯重軍中條則行在有萬全之固矣主議
　者以河中在河朔又無宫室不及汴梁議遂寢
　撒合輦傳曰宣宗改河南府為金昌府號中京又擬
　少室山頂為御營命伊喇聶赫築之
元初國號曰䝉古太祖始即位於諤諾河之源十五年
建都和林
　元史地理志曰和寧路始名和林以西有哈喇和林
　河因以名城太祖十五年定河北諸郡建都於此前
　後五朝都焉
世祖以憲宗六年春三月命僧子聰(後名劉/秉忠)卜地於桓
　州東灤水北城開平府經營宫室
中統四年五月戊子陞開平府為上都
至元元年八月乙卯改燕京為中都
四年春正月城中都始建宗廟宫室
九年春二月壬辰改中都為大都
　元史劉秉忠傳曰初帝命秉忠相地於桓水東灤水
　北建城郭於龍岡三年而畢名曰開平繼升為上都
　而以燕為中都四年又命秉忠築中都城
　始建宗廟宫室八年奏建國號曰大元而以中都為
　大都
二十年夏六月發軍完大都城
　
　歴代帝王宅京記卷二
欽定四庫全書
　歴代帝王宅京記卷三
　　　　　　　　　　　　　崑山顧炎武撰
　　闗中一
　　　周
春秋傳曰昭公四年楚椒舉對靈王曰康有酆宫之朝
(注酆在始平鄠縣東有/靈臺康王如是朝諸侯)
詩文王有聲箋曰文王作邑于豐立宫室
括地志曰豐宫文王宫也在雍州鄠縣東三十五里
詩云經始靈臺經之營之庶民攻之不日成之經始勿
亟庶民子來王在靈囿麀鹿攸伏麀鹿濯濯白鳥鶴鶴
王在靈沼於牣魚躍(三輔黄圖靈囿在長/安縣西四十二里)
孟子曰文王之囿方七十里蒭蕘者往焉雉兔者往焉
又曰文王以民力為臺為沼而民歡樂之謂其臺曰靈
臺謂其沼曰靈沼樂其有麋鹿魚鼈
司馬法曰偃伯靈臺答民之勞示休也
淮南子曰文王歸乃為玉門築靈臺
春秋傳曰僖公十五年秦獲晉侯乃舍諸靈臺(注在京/北鄠縣)
(周之故臺括地志曰辟雍靈沼今悉無復/處惟靈臺孤立髙二丈周囘一百二十步)
水經注曰豐水北經靈臺西文王又引水為辟雍靈沼
(詩正義引鄭元說辟雍及靈/臺靈囿靈沼皆同處在郊)
括地志曰靈臺髙二丈周囘百二十步
詩靈臺曰於論鼓鐘於樂辟廱(辟廱文王之學曰水旋/丘如璧廱辟廱以節觀)
(者而正義曰水旋丘如璧圓璧體圓而内有孔此水亦/圓  内有地猶如璧然土之髙者曰丘此水内之地未)
(必髙于水外止謂水下而地髙故以丘言之以水繞丘/所以節約觀者令在外而觀也  大戴禮曰明堂外水)
(曰辟廱者白虎通曰璧者象璧圓以/法天廱  壅之以水象教化流行)
文王有聲曰鎬京辟廱(武王/之學)王制曰天子曰辟廱諸侯
曰頖宫
史記封禪書曰豐滈者天子辟池(索隠曰即周天子辟/廱之地  正義曰周)
(文王豐鄗皆置/辟廱故秦立祠)
三輔黄圖曰文王辟廱在長安西北四十里亦曰璧廱
淮南子曰文王周觀得失徧覽是非堯舜所以昌桀紂
所以亡者皆著于明堂(著猶/圖也)
樂記曰武王克殷祀于明堂而民知孝
詩序曰我將祀文王于明堂也
孝經曰宗祀文王于明堂以配上帝(註曰明堂天子布/政之宫也周公祀)
(上帝于明堂乃/尊文王以配之)
明堂位曰昔者周公朝諸侯於明堂之位天子負斧依
(上/聲)南鄉(去/聲)而立三公中階之前北面東上諸侯之位阼
階之東西面北上諸伯之國西階之西東面北上諸子
之國門東北面東上諸男之國門西北面東上九夷之
國東門之外西面北上八蠻之國南門之外北面東上
六戎之國西門之外東面南上五狄之國北門之外南
面東上九采之國應門之外北面東上四塞(先代/反)世告
至此周公明堂之位也明堂也者明諸侯之尊卑也武
王崩成王㓜弱周公踐天子之位以治天下六年朝諸
侯于明堂制禮作樂頒度量而天下大服七年致政于
成王
考工記曰周人明堂度九尺之筵東西九筵南北七筵
堂崇一筵五室凡室二筵
周書明堂解曰明堂方百一十二尺髙四尺階廣六尺
三寸室居中方百尺室中方六十尺户髙八尺廣四尺
東應門南庫門西臯門北雉門東方曰青陽南方曰明
堂西方曰總章北方曰𤣥堂中央曰太廟左為左个右
為右个
大戴禮曰明堂以茅蓋屋上圓下方外水曰辟雍赤綴
户也白綴牖也堂髙三尺東西九筵南北七筵九室十
二堂室四户三牖其宫方三百步在近郊三十里或以
為明堂者文王之廟也周時徳澤洽和蒿茂大以為宫柱
名蒿宫也
白虎通曰明堂上圓下方八牕四闥布政之宫在國之
陽上圓法天下方法地八牕象八風四闥法四時九室
法九州十二座法十二月三十六户法三十六雨七十
二牖法七十二風(漢書應劭注作三/十六旬七十二候)
竹書紀年曰穆王元年築祇宫于南鄭
九年築春宫
十四年五月作范宫
十五年作重璧臺
春秋傳昭公十二年楚右尹子革對靈王曰王是以獲
没于祇宫(謂周/穆王)
詩序曰斯干宣王考室也其詩曰秩秩斯干幽幽南山
(長樂劉氏曰南山鎬/京之陽東南之山也)
漢書劉向傳曰宣王中興更為儉宫室小寢廟詩人美
之斯干之詩是也
　　　秦
漢書地理志曰秦地於天官東井輿鬼之分壄也其界
自宏農故闗以西京兆扶風馮翊北地上郡西河安定
天水隴西南有巴蜀廣漢犍為武都西有金城武威張
掖酒泉敦煌又西南有牂柯越嶲益州皆宜屬焉秦之
先曰伯益出自帝顓頊堯時助禹治水為舜朕虞飬育
草木鳥獸賜姓嬴氏歴夏殷為諸侯至周有造父善馭
習馬得華駵緑耳之乗幸于穆王封于趙城故更為趙
氏後有非子為周孝王養馬汧渭之間孝王曰昔伯益
知禽獸子孫不絶迺封為附庸邑之于秦今隴西秦亭
秦谷是也至元孫氏為莊公(師古曰氏與/是同古通用)破西戎有其
地子襄公時幽王為犬戎所敗平王東遷洛邑襄公將
兵救周有功賜受􁉴酆之地(師古曰􁉴/亦岐字)列為諸侯後八
世穆公稱伯以河為境十餘世孝公用商鞅制轅田開
阡陌東雄諸侯子惠公初稱王得上郡西河孫昭王開
巴蜀滅周取九鼎昭王曾孫政并六國稱皇帝負力恬
威燔書阬儒自任私智至子胡亥天下畔之故秦地於
禹貢時跨雍梁二州詩風兼秦豳兩國昔后稷封斄公
劉處豳太王遷􁉴文王作豐武王治鎬其民有先王遺
風好稼穡務本業故豳詩言農桑衣食之本甚備有鄠
杜竹林南山檀柘號稱陸海為九州膏腴(師古曰言其/地髙陸而饒)
(物産如海之無所不出故云陸/海腹之下肥曰腴故取喻云)始皇之初鄭國穿渠引
涇水漑田沃野千里民以富饒漢興立都長安徙齊諸
田楚昭屈景及諸功臣家于長陵後世世徙吏二千石
髙訾富人及豪傑并兼之家于諸陵(師古曰訾/與貲同)蓋亦以
强幹弱支(師古曰謂京師/為幹四方為支)非獨以奉山園也是故五方
襍厝(晉灼曰厝/古錯字)風俗不純其世家則好禮文富人則商
賈為利豪傑則游俠通姦瀕南山近夏陽多阻險輕薄
易為盜賊常為天下劇又郡國輻凑浮食者多民去本
就末列侯貴人車服僭上衆庶倣效羞不相及嫁娶尤
崇侈靡送死過度
又曰秦地天下三分之一而人衆不過什三然量其富
居什六吳札觀樂為之歌秦曰此之謂夏聲(師古曰/夏中國)夫
能夏則大大之至也其周之舊乎自井十度至柳三度
謂之鶉首之次秦之分也
史記年表曰襄公八年始立西畤祠白帝(索隠曰畤止/也言神靈之)
(所依/止也)
本紀曰文公元年居西垂宫
十年初為鄜畤(索隠曰鄜音敷地/名後為縣屬馮翊)
封禪書曰秦文公夢黄蛇自天而下屬地其口止于鄜
衍(索隠引鄭衆注周/禮曰平下曰衍)文公問史敦敦曰此上帝之徵君
其祠之于是作鄜畤用三牲郊祭白帝焉自未作鄜畤
也而雍旁故有吳陽武畤雍東有好畤皆廢無祠或曰
自古以雍州積髙明神之隩故立畤郊上帝與諸祠皆
聚云蓋黄帝時嘗用事雖晚周亦郊焉其語不經見搢
紳者不道(索隠引鄭衆注周禮曰搢讀/曰荐謂進而置于紳帶之間)
年表曰十九年作祠陳寶
封禪書曰作鄜畤後九年文公獲若石云于陳倉北阪
城祠之(蘇林曰質如石也/索隠曰云語辭也)其神或嵗不至或嵗數來來
也常以夜光輝若流星從東南來集于祠城則若雄雞
其聲殷云野雞夜雊(臣瓚曰/殷聲也)以一牢祀命曰陳寶(正義/曰三)
(秦記云太白山西有陳倉山山上有石雞括地志云陳/倉山在岐州陳倉縣南又云寳雞神祠在漢陳倉縣故)
(城中今陳/倉縣東)
本紀曰武公元年居平陽封宫(正義曰宫在岐/州平陽城内)
徳公元年初居雍城大鄭宫(正義曰括地志云岐州雍/縣南七里故雍城秦徳公)
(大鄭宫/城也)
宣公四年作密畤(正義曰漢有五畤在岐州雍縣南/鄜畤吳陽上畤下畤密畤北畤)
封禪書曰秦宣公作密畤于渭南祭青帝
始皇本紀曰康公共(恭/同)公居雍髙寢桓公居雍太寢景
公居雍髙寢躁公居受寢
年表曰靈公三年作上下畤
封禪書曰秦靈公作吳陽上畤祭黄帝作下畤祭炎帝
(索𨼆曰吳陽地名蓋在岳之南又上云雍旁有故吳/陽武畤今蓋因武畤又作上下畤以祭黄帝炎帝)
櫟陽雨金秦獻公自以為得金瑞故作畦畤櫟陽而祀
白帝(晉灼曰漢注在隴西西縣人先祠山下形如種韭/畦畦各一土封按本文明言作畦畤櫟陽不當在)
(隴西也又以上諸畤皆在雍孝公徙治櫟陽適有雨金/之瑞故即其所都之地作之安得逺立祠于隴西哉)
本紀曰獻公二年城櫟陽(史記正義曰櫟陽故城在雍/州東北百二十里  又曰括)
(地志云櫟陽故宫在雄陽縣北三十五里秦獻公所/造  三輔黄圖云髙祖都長安未有宫室居櫟陽宫)
孝公十二年作為咸陽築冀闕徙都之
始皇本紀曰二十六年初并天下收天下兵(應劭曰古/者以銅為)
(兵/)聚之咸陽銷以為鐘鐻金人十二各重千石置宫庭
中(正義曰漢書五行志云二十六年有大人長五丈足/履六尺皆夷狄服凡一十二人見于臨洮故銷兵器)
(鑄而象之謝承後漢書曰銅人翁仲其名也三輔舊事/云聚天下兵器鑄銅人十二各重二十四萬斤漢世在)
(長樂宫門漢書郊祀志云甘露元年夏建章未央長樂/宫鐘簴銅人皆生毛長一寸許時以為美祥魏志董卓)
(傳云悉椎破銅人鐘簴及壊五銖錢更鑄小錢闗中記/云董卓壊銅人十餘枚徙清明門裏魏明帝欲將詣洛)
(載到霸城重不可致便留之後石虎/徙之鄴苻堅又徙入長安而銷之)徙天下豪富于咸
陽十二萬户諸廟及章臺上林皆在渭南秦每破諸侯放
其宫室作之咸陽北阪上(正義曰今咸/陽縣北阪上)南臨渭自雍門
以東至涇渭(正義曰雍門在/今岐州雍縣東)殿屋複道周閣相屬所得
諸侯美人鐘鼓以充入之
二十七年作信宫渭南已更命信宫為極廟象天極(索/隠)
(曰宫廟象天極故曰極廟天/官書曰中宫曰天極是也)自極廟道通􁉋山作甘泉
前殿築甬道自咸陽屬之(應劭曰謂於馳道外築牆天/子於中行外人不見甬音勇)
三十五年始皇以為咸陽人多先王之宫庭小吾聞周
文王都豐武王都鎬豐鎬之間帝王之都也乃營作朝
宫渭南上林苑中先作前殿阿房(正義曰房曰郎反括/地志云秦阿房宫亦)
(曰阿城在雍州長安縣西北一十四里按宫在上林苑/中雍州郭城西南面即是阿房宫城東面也師古云阿)
(近也以其去咸/陽近且號阿房)東西五百步南北五十丈上可以坐萬
人下可以建五丈旗周馳為閣道自殿直抵南山表南
山之巔以為闕為複道自阿房渡渭屬之咸陽以象天
極閣道絶漢抵營室也(索𨼆曰天官書云天極紫宫後/十七星絶漢抵營室曰閣道)
阿房宫未成成欲更擇令名名之作宫阿房故天下謂
之阿房宫(索隠曰此以形名宫也/言其宫四阿房髙也)隠宫徒刑者七十餘
萬人(正義曰餘刑見於市朝宫刑一百日隠/於蔭室養之乃可故曰隠宫下蠶室是)乃分作阿
房宫或作麗(麗與/驪同)山發北山石椁乃寫蜀荆地材皆至
闗中(寫輸/也)計宫三百闗外四百餘於是立石東海上朐
界中以為秦東門因徙三萬家麗邑五萬家雲陽皆復
不事十嵗
二世元年東行郡縣還至咸陽曰先帝為咸陽朝廷小
故營阿房宫為室堂未就會上崩罷其作者復土酈山
(正義曰謂出土為陵既/成還復其土故云復土)酈山事大畢今釋阿房宫弗就
則是章先帝舉事過也復作阿房宫
水經注曰闗中記曰阿房殿在長安西南二十里殿東
西千步南北三百步庭中受十萬人
又曰鎬水逕磁石門西門在阿房南悉以磁石為之故
專其目令四夷朝者有𨼆甲懐刃入門而脅止以示神
故亦曰却胡門也
漢書賈山傳曰起咸陽而西至雍離宫三百鼓鐘帷帳
不移而具又為阿房殿髙數十仭東西五里南北千步
從車羅騎四馬騖馳旌旗不撓為宫室之麗至于此使
其後世曾不得聚廬而托處焉
漢書地理志曰右扶風雍秦惠公都之有槖泉宫孝公
起祈年宫惠公起(史記正義曰祈年宫/在岐州西故城内)棫陽宫昭王起
(在岐州扶/風縣東北)
鄠有萯陽宫秦文王起(亦在倍陽漢書東方朔傳長楊/五柞倍陽宣曲尤幸師古曰倍)
(陽即萯陽也其音同耳在/今鄠縣西南二十三里)
陳倉有羽陽宫秦武王起
盩厔有長陽宫有射熊舘秦昭王起
好畤有梁山宫始皇起(史記三十五/年幸梁山宫)
虢有虢宫秦宣太后起(在今岐州/虢縣界)
美陽有髙泉宫秦宣太后起
三輔黄圖曰西垂宫(見上/)
平陽封宫(見上/)
蘄年宫秦穆公所造(漢志作/惠公)
槖泉宫皇覽曰秦穆公冡在槖宫祈年觀下
步髙宫在新豐縣亦名市丘城
步夀宫在新豐縣步髙宫西
萯陽宫(見上/)
棫陽宫(見上/)
虢宫(見上/)
信宫亦曰咸陽宫始皇窮極奢侈築咸陽宫因北阪營
殿端門四達以制紫宫象帝居引渭水灌都以象天漢
横橋南渡以法牽牛橋廣六丈南北二百八十步六十
八間八百五十柱二百一十二梁橋之南北有隄繳立
石柱(水經注曰橋南京兆立之柱北馮翊/立之有令丞各領徒一千五百人)咸陽北至九
嵕甘泉南至鄠杜東至河西汧渭之交東西八百里離
宫别舘彌山跨谷輦道相屬木衣綈繡土被朱紫宫人
不移樂不改懸窮年忘歸猶不能徧
朝宫始皇營朝宫于渭南上林苑庭中可受十萬人車
行酒騎行炙千人唱萬人和收天下兵聚之咸陽銷以
為鐘鐻髙三丈鐘小者皆容千石也銷鋒鏑以為金人
十二以弱天下之人立于宫門坐髙三丈銘其後曰皇
帝二十六年初兼天下改諸侯為郡縣一法律同度量
大人來見臨洮其大五丈足跡六尺銘李斯篆蒙恬書
阿房宫亦曰阿城惠文王造宫未成而亡始皇廣其宫
規恢三百餘里閣道通酈山八十餘里表南山之巔以
為闕絡樊川以為池作阿房前殿以木蘭為梁以磁石
為門
興樂宫秦始皇造(見上/)
鐘宫在鄠縣東北二十五里始皇收天下兵銷為鐘鐻
此或其處也
蘭池宫史記始皇三十一年為微行咸陽與武士四人
俱夜出逢盜蘭池漢書渭城縣有蘭池宫(正義曰括地/志云蘭池陂)
(即古之蘭池咸陽縣界秦記云始皇引渭水為池築為/蓬瀛刻石為鯨長二百丈逢盜之處也  李善文選注)
(咸陽縣東南三十里周氏/陂陂南一里有漢蘭池宫)
梁山宫在好畤界古云踰梁山邑于岐山下即此
望夷宫在涇陽縣界長平觀東北臨涇水以望北夷因
以為名史記二世乃齋于望夷宫(張晏曰宫在長陵西/北長平觀道東故亭)
(處是/也)
林光宫二世所造從廣各五里在雲陽縣界
雲閣二世所造起雲閣欲與南山齊
咸陽故城在今咸陽東二十里自孝公至二世並都此
城
馳道案秦始皇本紀二十七年治馳道註曰天子道也
蔡邕曰馳道天子所行道也今之中道然漢書賈山傳
曰秦為馳道于天下東窮燕齊南極吳楚江湖之上濱
海之觀畢至廣五十步三丈而樹厚築其外隠以金椎
樹以青松漢令諸侯有制得行馳道中者行旁道無得
行中央三丈不如令没入其車馬
漢書鄒陽傳曰秦倚曲臺之宫懸衡天下
韓非子曰秦大饑應侯請曰五苑之草著蔬築橡果棗
栗足以活民請發之
　
　
　
　
　
　
　
　
　
　歴代帝王宅京記卷三
欽定四庫全書
　歴代帝王宅京記卷四
　　　　　　　　　　　　　崑山顧炎武撰
　　闗中二
　　　漢
髙祖本紀曰五年秋後九月治長樂宫(史記七年二月/宫成丞相已下)
(徙治長安十年十月淮南梁燕荆楚齊長沙王皆來朝/長樂宫功臣表陽成延為少府作長樂未央宫築長安)
(城先就封梧/侯五百户)
七年蕭何治未央宫立東闕北闕前殿武庫太倉(師古/注見)
(上闗中記曰東有蒼龍闕北有元武闕元武所謂北闕/史記正義曰按北闕為正者蓋象秦作前殿渡渭水屬)
(之咸陽以象天極閣道絶漢抵營室索隠曰秦/家舊宫皆在渭北立東闕北闕者蓋取其便)
惠帝本紀曰六年夏六月起長安西市
文帝本紀曰四年秋九月作顧成廟(應劭曰文帝自為/廟制卑狹若顧望)
(而成猶文王不日成之也如淳曰/身存而為廟若尚書之顧命也)
武帝本紀曰建元三年春作便門橋(蘇林曰去長安四/十里服䖍曰在長)
(安西北茂陵東師古曰便門長安城北面西頭門即平/門也古者平便皆同字于此道作橋跨渡渭水以趨茂)
(陵其道易直即今所謂/便橋是也便讀如本字)
元狩三年秋發謫吏穿昆明池(臣瓚曰西南夷傳有越/嶲昆明國有滇池方三)
(百里漢使求身毒國而為昆明所閉今欲伐之故作昆/明池象之以習水戰在長安西南周囘四十里師古曰)
(謫吏吏有罪/者罰而役之)
郊祀志曰作甘泉宫中為靈室畫天地泰一諸鬼神而
置祭具以致天神其後又作栢梁銅柱承露仙人掌之
屬矣(蘇林曰仙人以手掌擎盤承甘露師古曰三輔故/事云建章宫承露盤髙二十丈大七圍以銅為之)
(上有仙人掌承露和玉屑飲之張衡西京賦/所云立修莖之仙掌承雲表之清露是也)
元鼎二年春起栢梁臺
食貨志曰是時粤欲與漢用􁊁戰遂迺大修昆明池列
舘環之治樓􁊁髙十餘丈旗幟加其上甚壯于是天子
感之迺作栢梁臺髙數十丈宫室之修由此日麗
本紀曰三年冬徙函谷闗于新安(應劭曰時樓船將軍/楊僕數有大功恥為)
(闗外民上書祈徙東闗以家財給其用度武帝/亦意好廣濶于是徙闗于新安去𢎞農三百里)以故闗
為𢎞農縣
元封二年夏作甘泉通天臺長安飛廉舘(應劭曰飛廉/神禽能致風)
(氣者也晉灼曰身如鹿頭如爵有角而蛇尾文如豹文/師古曰通天臺者言此臺髙上通于天也漢舊儀云髙)
(三十丈望/見長安城)
郊祀志公孫卿曰仙人可見而上往常遽以故不見今
陛下可為館如緱氏城置脯棗仙人宜可致也且仙人
好樓居於是上令長安則作飛廉桂館(師古曰/二樓名)甘泉則
為益夀延夀館(師古曰二館名宋黄伯思曰按史記作/益延夀觀而近夀雍耀間耕夫有得古)
(瓦其首作益延夀三字瓦徑尺字書竒古即此觀當時/瓦也又按括地志云延夀觀在雍州雲陽縣西北八十)
(一里通天臺西八十步正今耀州地也然則當以史記/為正但一觀名益延夀三字耳師古謂益夀延夀二館)
(非是館當從史記作觀觀館古多相通自唐以前/六朝時凡道觀皆謂之某館至唐始定謂之館也)使卿
持節設具而候神人迺作通天臺置祠具其下將招來
神仙之屬于是甘泉更置前殿始廣諸宫室
本紀曰太初元年冬十一月乙酉栢梁臺災春二月起
建章宫(師古曰在未央宫西今長安故城西俗/所呼貞女樓者即今建章宫之闕也)
郊祀志曰上以栢梁災故受計甘泉公孫卿曰黄帝就
青靈臺十二日燒(師古曰就成也造臺適/成經十二日即遇火燒)黄帝乃治明
廷明廷甘泉也方士多言古帝王有都甘泉者其後天
子又朝諸侯甘泉甘泉作諸侯邸粤人勇之曰粤俗有
火災復起屋必以大勝服之于是作建章宫度為千門
萬户前殿度髙未央(度並音/大各反)其東則鳯閣髙二十餘丈
(師古曰三輔故事云/其闕圜上有銅鳯凰)其西則商中數十里虎圏(如淳曰/商中商)
(庭也師古曰商金也于序在秋故謂西方之庭為商/庭言廣數十里於菟亦西方之獸故於此置其圏也)其
北治大池漸臺髙二十餘丈名曰泰液(師古曰漸浸也/臺在池中為水)
(所浸故曰漸臺一音子廉反三/輔黄圖或為瀐字瀐亦浸也)池上有蓬萊方丈瀛洲
壺梁象中神山龜魚之屬(師古曰三輔故事云池北㟁/有石魚長二丈髙五丈西㟁)
(有石龜三/枚長六尺)其南有玉堂璧門大鳥之屬(師古曰立/大鳥象也)立神
明臺井幹樓髙五十丈輦道相屬焉(師古曰漢宫閣疏/云神明臺髙五十)
(丈上有九室恒置九天道士百人然則神明井幹俱髙/五十丈也井幹樓積木而髙為樓若井幹之形也井幹)
(者井上木欄也其形或四角或八角張衡西都賦云/井幹叠而百層即謂此樓也幹或作翰其義並同)
本紀曰四年秋起明光宫
宣帝本紀曰神爵三年春起樂遊苑(師古曰三輔黄圖/云在杜陵西北又)
(闗中記云宣帝立廟于曲池之北號樂遊按其處則今/之所呼樂遊廟者是也其餘基尚可識焉蓋本為樂遊)
(苑後因立廟/樂音來各反)
郊祀志曰以方士言為隨侯劒寶玉寶璧周康寶鼎立
四祠于未央宫中又立嵗星辰星太白熒惑南斗祠于
長安城旁京師近縣鄠則有勞谷五牀日月五帝仙人
玉女祠雲陽有徑路神祠祭休屠王也(師古曰休屠匈/奴王號也徑路)
(神本匈奴之/祠也屠音除)
元帝本紀曰初元二年春三月詔罷水衡禁囿宜春下
苑(孟康曰宫名也在杜縣東晉灼曰史記云葬二世杜/南宜春苑中師古曰宜春下苑即今京城東南隅曲)
(江池/是也)少府佽飛外池(如淳曰漢儀注佽飛具矰繳/以射鳬雁給祭祀故有池也)嚴籞
池田(蘇林曰嚴飾池上之屋及其池也晉灼曰嚴籞射/苑也許慎曰嚴弋射者所蔽池田苑中田也師古)
(曰晉/說是)假與貧民
五年夏四月罷上林宫館希御幸者
成帝本紀曰建始元年秋罷上林宫館希御幸者二十
五所
外戚傳曰趙皇后既立後寵少衰而弟絶幸為昭儀居
昭陽舍其中庭彤朱而殿上髤漆(師古曰以漆漆物/謂之髤許求反)切
皆銅沓冒黄金塗(切門限也沓冒其頭也塗/以金塗銅上也沓他合反)白玉階壁
帶往往為黄金釭函藍田璧明珠翠羽飾之(服䖍曰釭/壁中横帶)
(也晉灼曰以金環飾之也師古曰壁帶壁之横木露出/如帶者也於壁帶之中往往以金為釭若車釭之形也)
(其釭中著玉璧明/珠翠羽耳釭音工)自後宫未嘗有焉
平帝本紀曰元始元年夏六月罷明光宫及三輔馳道
二年夏起五里於長安城中(如淳曰民/居之里)宅二百區以居
貧民
四年春立明堂辟廱
王莽傳曰莽奏起明堂璧雍靈臺為學者築舍萬區作
市常滿倉制度甚盛
五年秋莽以皇后有子孫瑞(莽女為/平帝后)通子午道(張晏曰/時年十)
(四始有婦人之道也子水午火也水以天一為牡/火以地二為牝故火為水妃令通子午以協之)子午
道從杜陵直絶南山徑漢中(師古曰子北方也午南方/也言通南北道相當故謂)
(之子午耳今京城直南山有谷通梁漢道者名子午谷/又宜州西界慶州東界有山名子午嶺計南北直相當)
(此則北山者是子南山者是午共為子午道子後漢書/順帝紀詔益州刺史罷子午道通褒斜路注  午道三)
(秦記曰子午長安正南山名秦嶺谷一名樊川褒/斜漢中谷名南谷為褒北谷為斜首尾七百里)
始建國元年春正月改明光宫為定安館定安太后居
之(平帝/后)改公車司馬曰王路四門長樂宫曰長樂室未
央宫曰夀成室前殿曰王路堂(服䖍曰如/言路寢也)長安曰常安
地皇二年秋望氣為數者多言有土功象莽下書曰予
受命遭陽九之戹百六之會府帑空虚百姓匱乏宗廟
未修且祫祭于明堂太廟夙夜永念非敢寧息深維吉
昌莫良于今年予乃卜波水之北郎池之南惟玉食(劉/徳)
(曰長安南也師古曰黄圖有西波池郎池皆在石城南/上林中玉食謂龜為玉兆之文而墨食波音彼皮反)
予又卜金水之南明堂之西亦惟玉食予將親築焉于
是遂營長安城南(師古曰蓋所謂金/水之南明堂之西)提封百頃九月甲
申莽立載行視(師古曰立載謂/立而乗車也)親舉築三下司徒王尋
大司空王邑持節及侍中常侍執法杜林等數十人將
作(師古曰將領/築作之人)乃博徵天下工匠諸圖畫以望法度算
壊徹城西苑中建章承光包陽大臺儲元宫及平樂當
路陽禄館凡十餘所(師古曰自建章以下至/陽祿皆上林苑中館)取其材瓦
以起九廟一曰黄帝太初祖廟二曰帝虞始祖昭廟三
曰陳胡王統祖穆廟四曰齊敬王世祖昭廟五曰濟北愍
王王祖穆廟凡五廟不隳云(師古曰隳毁/也音火規反)六曰濟南伯
王尊禰昭廟七曰元城孺王尊禰穆廟八曰陽平頃王
戚禰昭廟九曰新都顯王戚禰穆廟殿皆重屋太初祖
廟東西南北各四十丈髙十七丈餘廟半之為銅薄櫨
(師古曰薄櫨柱上枅即/今所謂㭼也櫨音盧)飾以金銀琱文(琱彫/同)窮極百工
之巧帶髙增下(師古曰本因髙地而建/立之其旁下者更增築)功費數百鉅萬
卒徒死者萬數
二年莽夢長樂宫銅人五枚起立惡之念銅人有銘皇
帝初兼天下之文即使尚方工鐫滅所夢銅人膚文(師/古)
(曰鐫鑿也/音子金反)感漢髙祖神靈(師古曰謂/夢見譴責)遣虎賁武士入髙
廟㧞劍四面提擊斧毁户牖桃湯赭鞭鞭灑屋壁(師古/曰桃)
(湯灑之赭鞭/鞭之赭赤也)令輕車校尉居其中又令中軍北壘居髙
寢(師古曰徙北軍壘之兵/士于髙廟寢中屯居也)
三年春正月九廟成
二月癸巳霸橋災數千人以水沃救不滅莽惡之更名
霸館為長存館霸橋為長存橋
後漢書光武本紀曰建元十九年修西京宫室
郊祀志曰莽篡位二年興神仙事以方士蘇樂言起八
風臺於宫中臺成萬金作樂其上順風作液湯又種五
梁禾於殿中(師古曰五/色禾也)各順色置其方面先鬻鶴□毒
冒犀玉二十餘物漬種(師古曰鬻古煮字□古髓字謂/鬻取汁以浸穀子也毒音代冒)
(音/妹)計粟斛成一金
地理志曰京兆尹故秦内史髙帝元年屬塞國二年更
為渭南郡九年復為内史武帝建元六年分為右内史
(師古曰表云景帝分/置據史記知志誤)太初元年更為京兆尹縣十二
　長安　新豐　船司空　藍田　華隂　鄭　湖
　下邽　南陵　奉明　　霸陵　杜陵
左馮翊故秦内史髙帝元年屬塞國二年更為河上郡
九年復為内史武帝建元六年分為左内史太初元年
更名左馮翊縣二十四
　髙陵　櫟陽　翟道　池陽　夏陽　衙　　粟邑
　谷口　蓮勺　鄜　　頻陽　臨晉　重泉　郃陽
　祋祤　武城　沈陽　襄徳　徵　　雲陵　萬年
　長陵　陽陵　雲陽
右扶風故秦内史髙帝元年屬雍國二年更為中地郡
九年復為内史武帝建元六年分為右内史太初元年
更名主爵都尉為右扶風(師古曰主爵都尉本秦之主/爵中尉掌列侯至太初元年)
(更名右扶風而/治于内史右地)縣二十一
　渭城　槐里　鄠　　盩厔　斄　　郁夷　美陽
　郿　　雍　　漆　　栒邑　隃麋　陳倉　杜陽
　汧　　好畤　虢　　安陵　平陵　武功　茂陵
平帝紀曰元始四年分京師置前煇光後丞烈二郡
地理志曰華隂有集靈宫武帝起
右扶風槐里有黄山宫孝惠二年起
三輔黄圖序曰易曰上古穴居而野處後世聖人易之
以宫室上棟下宇以待風雨蓋取諸大壯三代盛時未
聞宫室過制秦穆公居西秦以境地多良材始大宫觀
戎使由余適秦穆公示以宫觀由余曰使鬼為之則勞
神矣使人為之亦勞民矣是則穆公時秦之宫室已壯
大矣惠文王初都咸陽取岐雍巨材新其宫室南臨渭
北踰涇至于離宫三百復起阿房未成而亡(按離宫三/百及阿房)
(皆始皇/事也)始皇并滅六國憑藉富强益為驕侈殫天下財
力以事營繕項羽入闗燒宫闕三月火不滅漢髙祖有
天下始都長安寔曰西京欲其子孫長安都于此也(長/安)
(本秦之鄉名/髙祖作都)至孝元皇帝承文景菲薄之餘恃邦國阜
繁之資土木之役倍秦越舊斤斧之聲畚鍤之勞嵗月
不息蓋逞其邪心以跨天下也昔孔子作春秋築一臺
新一門必書於經謹其廢農時奪民力也今裒采秦漢
以來宫殿門闕樓觀池苑在闗輔者著于篇曰三輔黄
圖云東都不與焉
三輔　禹貢九州舜置十二牧雍其一也古豐鎬之地
平王東遷以岐豐之地賜秦襄公至孝公始都咸陽在
九嵕山南渭水北故名咸陽(山南曰陽/水北曰陽)秦并天下置内
史以領闗中項籍滅秦分其地為三章邯為雍王都廢
丘司馬欣為塞王都櫟陽董翳為翟王都髙奴謂之三
秦漢髙祖元年定三秦更為渭南郡九年罷郡復為内
史此為右内史武帝太初元年改内史為京兆尹與左
馮翊右扶風謂之三輔
三輔治所京兆在故城南尚冠里馮翊在故城内太上
皇廟西南扶風在夕陽街北
三輔者謂主爵中尉及左右内史漢武帝改曰京兆尹
左馮翊右扶風共治長安城中是為三輔(按百官表顔/師古注引黄)
(圖云京兆在尚冠前街東入故中尉南馮翊在太上皇/廟西入右扶風在夕陽街入北故主爵府長安以東)
(為京兆長陵以北為左馮/翊渭城以西為右扶風)
三輔郡皆有都尉如諸郡京輔都尉治華隂左輔都尉
治髙陵右輔都尉治郿王莽分長安城旁六鄉置帥各
一人分三輔為六尉郡渭城安陵以西北至栒邑義築
十縣屬京尉大夫府居故長安寺髙陵北十縣屬師尉
大夫府居故廷尉府新豐以東至湖十縣屬翊尉大夫
府居城東霸陵杜陵以東至藍田西至武功郁夷十縣
屬光尉大夫府居城西茂陵槐里以西至汧十縣屬扶
尉大夫府居城西長陵池陽以北至雲陽祋祤十縣屬
列尉大夫府居城北後漢光武之後扶風出治槐里馮
翊出治髙陵(後漢百官志曰中興都洛陽三輔陵圖/所在不改其號但減其秩與太守同)
漢長安故城　髙帝七年修長安宫城自櫟陽徙都之
蓋本秦離宫也初置長安城本狹小至惠帝更築新城
城髙三丈五尺下濶一丈五尺上濶九尺雉髙三圾周
囘六十五里城南為南斗形北為北斗形至今人呼漢
京城為斗城是也漢舊儀曰城方六十三里經緯各十
二里十八步地九百七十二頃八街九陌三宫九府三
廟十二門九市十六橋地皆黑壤今赤如火堅如石父
老傳云盡鑿龍首山土為城水泉深二十餘丈樹宜槐
與榆松柏茂盛焉城下有池周繞廣三丈深二丈石橋
各六丈與街值
舊唐書殷嶠傳與統軍劉𢎞基率兵六萬屯長安故城
許敬宗傳髙宗于古長安城游覽命敬宗與宏文館學
士具檢秦漢以來歴代宫室處所以奏
通典髙宗咸亨三年于岐州陳倉縣東南開渠引渭水
入昇源渠通􁊁筏至京故城
城十二門　長安城東出南頭第一門曰霸城門民見
門青色名曰青城門或曰青門門外舊出佳瓜廣陵人
召平為秦東陵侯秦破為布衣種瓜青門外瓜美故時
人謂之東陵瓜廟記曰霸城門亦曰青綺門
漢書王莽天鳯三年霸城門災莽更霸城門曰仁夀門
無疆亭
後周書武帝紀建徳六年五月青城門無故自崩宣帝
紀大象元年三月庚申至自東巡帝親擐甲胄入自青
門
長安城東出第二門曰清明門一曰籍田門以門内有
籍田倉一疏曰凱門漢書平帝元始四年春風吹屋瓦
且盡即此門也漢宫殿疏曰第二門名城東門莽更曰
宣徳門布恩亭
長安城東出北頭第一門曰宣平門民間所謂東都門
(史記孝景中三/年軍東都門外)漢書成帝建始元年有白蛾羣飛蔽日
從東都門至軹道又疏太傅廣少𫝊受上疏乞骸骨歸
公卿大夫為設祖道供帳東都門外即此門也(後漢書董/卓傳王允)
(奉太子保宣/平城門樓上)其郭門亦曰東都門即逢萌挂冠處也(昌/邑)
(王賀傳至廣明東都門郎中/令龔遂曰此長安東都門也)東都門至外郭亭十三里
莽更名曰春王門正月亭
長安城南出東頭第一門曰覆盎門廟記曰覆盎與洛
門相去十三里二百一十步門外有魯班輸所造橋工
巧絶世其南有下杜城應劭曰故杜陵之下聚落也故
曰下杜門又曰端門北對長樂宫漢書戾太子傳斫覆
盎門出奔湖(蔡義傳遷補/覆盎城門候)莽更名曰永清門長茂亭
長安城南出第二門曰安門亦曰鼎路門北對武庫莽
更名曰光禮門顯樂亭
長安城南出第三門曰西安門北對未央宫亦曰便門
即平門也古平便同字莽更名曰信平門誠(水經注/作城)正
亭武帝建元二年初作便門橋跨渭水通茂陵其道易
直三輔決録曰長安城西門曰便橋橋北與門對(潘岳/西征)
(賦津便門以右轉究吾境之所暨張銑注便門便橋也/至此盡長安界  後漢書隗囂傳夜斬平城門闗亡歸)
(天水注引三輔黄圖云長安城南面西/頭門按此即是平門當是衍一城字)
長安城西出南頭第一門曰章城門三輔舊事曰章門
一曰光畢門又曰便門(便門名/同未詳)漢書成帝元延元年章
城門牡自亡莽更名曰萬秋門億年亭
長安城西出第二門曰直城門亦曰故龍樓門有銅龍
(按漢書成帝紀帝為太子初居桂宫上嘗急召太子出/龍樓門不敢絶馳道西至直城門得絶乃度還入作室)
(門上遲之問其故以狀對上大悅乃著令太子得絶馳/道然則龍樓當别是一門非直城門也王莽傳大風㧞)
(樹飛北闕直/城門屋瓦)莽更名曰直道門端路亭
長安城西出北頭第一門曰雍門本名西城門莽更名
曰章義門著義(水經注/作誼)亭其水北入有亟(水經注/作凾)里民
呼曰亟里門
長安城北出東頭第一門曰杜門亦曰利城門莽更名
曰進和門臨水亭其水有客舍故曰客舍門又曰洛門
也(按今三輔黄圖本誤作洛城門又曰髙門今據水經/注改  杜門洛門名同未詳  晉書載記苻健起靈)
(臺于/杜門)
長安城北出第二門曰洛城門(晉書天文志北落師門/一星在羽林西南北者)
(宿在北方也落天子之藩落也師衆也師門/猶軍門也長安城北門曰北落門以象此也)其内有長
安厨官名之曰厨城門(水經注本名洛門又曰朝門一/曰髙門蘇林曰髙門長安城北)
(門也一曰厨門其内有長安厨官故城曰厨門也如淳/曰今名廣門也  後漢書劉元傳更始單騎走從厨城)
(門出諸婦女從後連呼曰陛下當下謝城更始即下/馬拜復上馬去注今長安故城北面之中門是也)莽
更名曰建子門廣世亭
長安城北出西頭第一門曰横門漢書渭水虒上小女
陳持弓走入光門即此門也(今漢書五行志作走入横/城門如淳曰横音光亦作)
(光門樂府瑯琊王歌辭長安十二城門光門最妍雅渭/水從壟來浮游渭橋下  後漢書董卓至郿行塢公卿)
(祖道横門外午三國志魏延傳注引魏畧延請精/兵五千從子  谷徑襲長安横門邸閣足以周食)莽更
名曰霸都門左幽亭門外有橋曰横橋(漢書戾太子傳/焚蘇文于横橋)
(上師古曰横渭橋也潘岳西征賦騖横橋而旋軫歴敝/邑之南垂  舊唐書髙士廉喪柩出自横橋太宗登故)
(城西北樓望而慟孟水經注其外有郭都門有棘門徐/廣曰棘門在渭北  康曰在長安北秦時宫門也如淳)
(曰三輔黄圖曰棘門在横門外按漢書/徐廣軍于此備匈奴又有通門亥門也)
漢城門皆有候門候主候時謹啓閉也三輔決録曰長
安城面三門四面十二門皆通達九逵以相經緯衢路
平正可並列車軌三塗洞開隠以金椎周以林木左右
出入為來往之徑行者升降有上下之别班固西都賦
云披三條之廣路立十二之通門張衡西京賦云城郭
之制則旁開三門參塗夷庭方軌十二街衢相經㕓里
端直甍宇齊平是也
　
　
　
　
　
　
　
　
　歴代帝王宅京記卷四
欽定四庫全書
　歴代帝王宅京記卷五
　　　　　　　　　　　　　崑山顧炎武撰
　　闗中三
　　　漢
長樂宫　本秦之興樂宫也髙帝始居櫟陽七年長樂
宫成徙居長安城(史記正義曰長樂宫在/長安縣西北十五里)三輔舊事宫
殿疏皆曰興樂宫秦始皇造漢修飾之周囘二十餘里
前殿東西四十九丈七尺兩杼(一作/序)中二十五丈深十
二丈長樂宫有鴻臺有臨華殿有溫室殿有長信宫長
秋永夀永寧四殿髙帝居此後太后嘗居之(昭帝紀元/平元年十)
(一月壬子皇太后居長樂宫置屯衛容吕氏紀有長樂/衞尉  鄒陽傳梁孝王嘗上書願賜  車之地徑至長)
(樂宫自使梁國士衆築作甬道朝太后宫王后傳武帝/迎太后微時所生金王孫女載至長樂  謁太后  戾)
(太子傳使舍人無且持節夜入未央宫殿長秋門發長/樂宫衞  霍后傳許后五日一朝太后于長樂宫  元)
(后傳漢傳國璽藏長樂宫太灌夫傳/東朝廷辨之如淳曰東朝  后朝也)孝惠至平帝皆居
未央宫(長安志曰長樂宫者髙帝既以為居又以受朝/無異于正室矣自惠帝後人主常居未央而長)
(樂長奉/母后)漢書宣帝元康四年三月神爵五采以萬數集
長樂未央北室髙寢甘泉泰畤殿中及上林苑五鳯三
年三月辛丑鸞鳯集長樂宫東闕中樹上(張晏曰門外/闕内行馬之)
(裏樹也謂水經注殿前列銅人殿之東北有池池北有/層臺俗  是池為酒池非也  三輔故事漢徙秦金狄)
(寘長樂大/夏殿前)王莽改長樂宫為常樂宫在長安城中近東
直杜門(史記正義曰長樂宫在長安縣北十五里長安志/曰未央在漢城西陲而長樂乃東隅也秦樗里)
(子百年前已言之元和志言兩/宫相去止隔一里所即武庫)
長信宫　漢太后嘗居之漢書成帝母王太后長信宫
后宫在西秋之象也秋主信故宫殿皆以長信長秋為
名又永夀永寧殿皆后所處也(東方朔傳上微行時夜/出夕還後齎五日糧會)
(朝長信宫處外戚傳班媫妤求共養太后長信宫上許/焉媫妤是  東宫作賦自傷悼云奉共養于東宫兮記)
(長信之末流長長安志曰長樂宫有宣徳通光髙明長/秋永夀永寧  亭華林溫室建始廣陽中室月室神仙)
(椒房大夏殿水經注曰殿西有長秋長信永夀永寧等/殿則長信長秋皆在長樂宫也百官表有長信少府注)
(曰太后所居宫名也居長信則曰長信少府居長樂/則曰長樂少府後漢書劉元傳更始徙居長信宫)
鴻臺　秦始皇二十七年築髙四十丈上起觀宇漢書
惠帝四年長樂宫鴻臺災
臨華殿　在長樂宫前殿後武帝建漢書成帝永始四
年四月長樂宫臨華殿災
溫室殿　案漢宫殿疏在長樂宫又漢宫閣記在未央
宫
東闕(見/上)
西闕　漢書劉屈氂傳太子敺四市人至長樂宫西闕
下逢丞相軍合戰
　右長樂宫
未央宫　髙帝七年蕭何造(史記正義曰括地志云未/央宫在雍州長安縣西北)
(十里長安/故城中)立東闕北闕(闕門觀也劉熙釋名曰闕在門/西旁中央闕然為道也門闕天)
(子號令賞罰/所由出也)前殿武庫(藏兵器/之處)太倉(廩粟所在一百三/十楹在長安城外)
(東/南)未央宫周囘二十八里前殿東西五十丈髙二十五
丈(一作三丈五尺央前殿曰路寢見諸侯羣臣處也道/西京雜記曰未  宫周囘二十二里九十五步街)
(周囘七十里臺殿四十三其三十二在外其十一在後/宫池十三山六池一山一亦在後宫門闥凡九十五)
營未央宫因龍首山以制前殿(山長六十里頭入渭水/尾達樊川秦時有異龍)
(從南山出飲渭水其行道因成土山疏山為臺殿不假/版築髙出長安城西京賦所謂疏龍首以抗前殿此也)
(尾水經注曰龍首山頭髙二十丈/  漸下髙五六丈土色赤而堅)至孝武以木蘭為棼
橑(木蘭香木/棼橑椽棟)文杏為梁柱(木之/文者)金鋪玉户(金鋪扉上有/金華中作獸)
(及龍蛇鋪首以銜環/也玉户以玉飾户也)華榱璧壋雕楹玉磶(楹柱也磶/柱下石也)重
軒鏤檻青瑣丹墀(青瑣牕也墀殿階也丹漢/宫典職曰丹漆地稱  墀)左墄右平
(右乘車上故使之平左以人/上故為之階平墄階級也)黄金為壁帶間以和氏珍
玉風至其聲玲瓏然也未央宫有宣室麒麟金華承明
武臺鉤弋等殿又有殿閣三十有二有夀成萬嵗廣明
椒房清涼永延玉堂夀安平就宣徳東明飛羽(元后傳/冬饗飲)
(飛羽師古曰飛羽殿在/未央宫中羽或作雨)鳯凰通光曲臺白虎等殿廟記
曰未央宫有增成昭陽殿漢宫殿疏曰未央宫有麒麟
閣天禄閣有金馬門青瑣門𤣥武蒼龍二闕朱鳥堂甲
觀非常室又有鉤盾署弄田三輔決録曰未央宫有延
年殿合歡殿囘車殿又漢宫閣記云未央宫有宣明長
平溫室昆徳四殿又有玉堂增盤閣宣室閣(宣明廣明/皆在未央)
(殿東昆徳玉堂/皆在未央宫西)三輔舊事云武帝于未央宫起髙門武
臺殿漢武故事云神明殿在未央宫王莽改未央宫曰
夀成室前殿曰王路堂(晉書載記劉曜時有鳯凰將五/子翔于故未央殿五日悲鳴不)
(食皆死石虎建武十一年城長安未央宫殿宋書武帝/本紀義熙十三年九月大會文武于未央    魏書髙)
(祖紀太和二十一年四月戊寅幸未央殿阿房宫視舊/唐書髙祖紀貞觀八年閲武于城西髙祖親自臨  置)
(酒于未央宫命突厥頡利可汗起舞又命南蠻酋長馮/智載詠詩既而笑曰胡越一家自古未之有也  敬宗)
(本紀寶歴二年五月辛已神䇿軍于苑内古長安城中/修漢未央宫掘地獲白玉牀一張長六尺  文苑英華)
(裴表記會昌元年重修漢未央宫名其殿/曰通光其東曰韶芳亭其西曰凝思亭)
宣室　未央前殿正室也淮南子曰武王殺紂于宣室
漢取舊名曰漢書文帝受釐宣室夜半前席賈生問鬼
神之事武帝為竇太主置酒宣室東方朔曰宣室者先
帝之正處也非法度之政不得入焉刑法志宣帝嘗幸
宣室齋居而決事王莽傳城中少年朱弟張魚等燒宫
莽避火宣室前殿火輒隨之(文帝紀夕入未央宫還坐/前殿  朱博傳博以御史)
(為丞相趙元以少府為御史大夫并拜于前殿延登受/策有音如鐘聲  孝平皇后傳便時上林延夀門入未)
(央前/殿)
溫室殿　在未央宫殿北武帝建冬處之溫煖也西京
雜記曰溫宫以椒塗壁被之文繡香桂為柱設火齊屛
風鴻羽帳規地以罽賓氍毹漢書京房奏考功課吏法
上令公卿朝臣會議溫室孔光為尚書令歸休與兄弟
妻子燕語終不及朝省政事或問溫室省中樹何木光
不應
清凉殿　夏居之則清凉也亦曰延清室漢書曰清室
則中夏含霜即此也在未央宫殿北董偃常卧延清之
室以畫石為牀文如錦紫琉璃帳以紫玉為盤如屈龍
皆用雜寶飾之
麒麟殿　在未央宫漢書哀帝燕董賢父子于麒麟殿
視賢曰吾欲法堯禪舜何如王閎曰天下乃髙皇帝天
下非陛下天下也當傳之無窮天子無戯言上黙然不
恱
金華殿　在未央宫漢書成帝初方向學召鄭寛中張
禹說尚書論語于金華殿中
承明殿　未央宫有承明殿著述之所也班固西都賦
云内有承明著作之庭即此也漢書武帝謂嚴助曰君
厭承明之廬又成帝鴻嘉二年雉飛集于承明殿屋
椒房殿　在未央宫以椒和泥塗取其溫而芬芳也武
帝時後宫八區有昭陽飛翔增成合歡蘭林披香鳯凰
鴛鴦等殿後又增修安處常寧茞若椒風發越蕙草等
殿為十四位成帝趙皇后居昭陽殿有女弟為媫妤貴
傾後宫昭陽舍蘭房椒壁(漢書外戚傳見上為西京雜/記曰昭陽殿織珠  簾風至)
(則鳴如珩/珮之聲)班媫妤居增成舍(後宫八區增/成第三區也)哀帝時董賢
女弟為昭儀居舍號曰椒風(西京雜記曰漢掖庭有月/影臺雲光殿九華殿鳴鸞)
(殿開襟閣臨池館不在簿籍/皆繁華窈窕之所棲宿也)
髙門殿　漢書汲黯請見髙門註曰未央宫髙門殿又
哀帝時鮑宣諫曰陛下擢臣巖穴誠冀有益毫毛豈欲
臣美食大官重髙門之地
白虎殿　在未央宫漢書成帝建始四年召直言之士
詣白虎殿對䇿王商傳河平四年單于來朝引見白虎
殿丞相商坐未央廷中單于前拜謁
玉堂殿　在未央宫漢書揚雄傳歴金門上玉堂
蘭臺　在未央宫漢書百官表御史中丞在殿中蘭臺
迭掌圖籍秘書
掖庭宫　在天子左右如肘掖也
非常室　漢書成帝綏和二年鄭通里人王褒絳衣小
冠帶劍入北司馬門殿東門上前殿至非常室中(殿上/室名)
織室　在未央宫又有東西織室織作文繡郊廟之服
有令史
凌室　在未央宫藏氷之所也周官凌人職掌藏氷大
祭祀餘食則供氷漢書惠帝四年七月未央宫織室凌
室災
暴室　主掖庭織作染練之處謂之暴室取暴曬為名
耳有嗇夫官屬
弄田　在未央宫弄田者燕游之田天子所戯弄耳漢
書昭帝紀始元元年上耕于鉤盾弄田應劭註曰帝時
年九嵗未能親耕帝籍鉤盾官宦者近署故往視耕為
戱弄成帝建始元年秋虒上小女陳持弓闌入上方掖
門至未央宫鉤盾中
内謁者署　在未央宫屬少府續漢書云掌宫中步帳
䙝物丁字漢官云令秩千石
端門　漢書文帝初入未央宫有謁者千人持㦸衞端
門師古曰端門殿之正門
金馬門　宦者署門也門旁有銅馬故名武帝時相馬
者作銅馬獻之立馬于魯班門外更名魯班門東方朔
主父偃嚴安徐樂皆待詔金馬門(漢書東方朔傳金馬/門者官署門也門旁)
(有相馬故謂/之金馬門)
長秋門　漢書戾太子使舍人持節夜入未央宫長秋
門
龍樓門　漢書成帝為太子上嘗急召太子出龍樓門
不敢絶馳道西至直城門得絶乃度還入作室門上遲
之問其故以狀對上大悅乃著令太子得絶馳道
路軨厩　在未央宫中掌宫中輿馬亦曰未央厩漢書
武帝時期門郎上官桀遷為未央厩令
東闕　文帝七年六月未央宫東闕罘罳災(師古曰罘/罳為連闕)
(西閣也以覆重刻垣墉之/處其形罘罳然一曰屛也)景帝中五年八月未央宫東
闕災(闗中記曰未央宫東有蒼龍闕北有𤣥武闕所謂/北闕也闕中有閶闔門止車門廟記曰未央宫有)
(白虎闕/屬車闕)
北闕(見/上)班固西都賦曰其宫室也體象天地經緯隂陽
據坤靈之正位倣太紫之圓方(注七畧曰明堂之制内/有太室紫微南出明堂)
(象太/微)植中天之華闕豐冠山之朱堂因壊材而究竒抗
應龍之虹梁彫玉填以居楹裁金璧以飾璫左墄右平
重軒三階閨房周通門闥洞開列鍾簴于中庭立金人
于端闈徇以離宫别寢承以崇臺閒館煥若列宿紫微
是環清凉宣溫神仙長年金華玉堂白虎麒麟區宇若
兹不可殫論增盤崔嵬登降炤爛殊形詭制每各異觀
張衡西京賦曰覽秦制跨周法正紫微于未央(註辛氏/三秦記)
(曰未央宫一/名紫微宫)表嶢闕于閶闔(註閶闔紫微宫門名閶三/秦記未央宫有堯閣  闔)
疏龍首以抗殿狀巍峩以岌嶪亘雄虹之長梁結棼橑
以相接飾華榱與壁璫流景曜之熀熀雕楹玉磶繡栭
雲楣三階重軒鏤梐文㮰右平左墄青𤨏丹墀重門襲
固姦宄是防仰福帝居陽耀隂藏洪鐘萬鈞猛虡趪趪
朝堂承東溫調延北西有玉臺聨以昆徳長年神仙宣
室玉堂麒麟朱鳥龍興含章衆星環極赫戯輝煌正殿
路寢用朝群辟大夏耽耽九户開闢(注九十/有一户)髙門有閌
列坐金狄(三輔故事大夏殿始皇/造銅人十枚在殿前)
　右未央宫
公車　漢未央長樂甘泉宫四面皆有公車(公車主受/章疏之處)
司馬門　師古曰凡言司馬門者宫垣之内兵衞所在
四面皆有司馬司馬主武事故總謂宫之外門為司馬
門按漢宫衞令諸出入殿門公車司馬者皆下不知令
罰金四兩王莽改公車司馬曰王路四門分命諫大夫
四人受章疏以通下情(百官表衞尉屬官有公車司馬/令丞漢官儀云公車司馬掌殿)
(司馬門夜繳宫中天下上事及闕下凡所徵召皆總領/之令秩六百石  成帝永始四年四月未央宫東司馬)
(門災色通典御史府在司馬門内無墊其門署用梓板/不艧  題曰御史大夫寺亦謂之憲臺成帝時御史府)
(吏舍百餘區井水皆竭又其府中列栢樹常有野鳥數/千棲宿其上晨去暮來號曰朝夕鳥鳥去不來者數月)
(長老異之後果廢御史大/夫為大司空是其徵也)
建章宫　武帝太和元年柏梁殿災粤人勇之曰粤俗
有火災即復起大屋以厭勝之帝于是作建章宫度為
千門萬户宫在未央宫西長安城外帝于未央宫營造
日廣以城中為小乃于宫西跨城池作飛閣通建章宫
構輦道以上下(輦道為閣道可/以乗車而行)宫之正門曰閶闔(以象/天門)
髙二十五丈亦曰壁門左鳯闕(闕上有金/鳯髙丈餘)髙二十五丈
右神明臺(言臺髙可/居神明)門内北起别風闕(在閶闔門内以/其出宫垣識風)
(從何處來以/為闕名也)髙五十丈對峙井幹樓髙五十丈輦道相
屬焉連閣皆有罘罳(連閣曲閣也以覆重刻垣墉屛翳/之處畫以雲氣鳥獸其形罘罳然)
前殿下視未央其西則廣中殿受萬人三輔舊事云建
章周囘三十里東起别風闕髙二十五丈乗髙以望逺
又于宫門北起圓闕髙二十五丈赤眉賊壊之西京賦
云圓闕聳以造天若雙碣之相望是也廟記云建章宫
北門髙二十五丈建章北闕門是也又有鳯凰闕漢武
帝造髙七十七丈五尺鳯凰闕亦名别風闕又云嶕嶢
闕在圓闕門内二百步繁欽建章序云秦漢規模廓然
毁泯惟建章鳯闕巋然獨存雖非象魏之制亦一代之
巨觀也古歌云長安城西有雙闕上有雙銅雀一鳴五
穀生再鳴五穀熟案銅雀即銅鳯凰也楊震闗輔古語
云長安民俗謂鳯凰闕為貞女樓(司馬相如賦云豫章/貞女樹長千仞大連)
(抱冬夏常青未嘗彫落/若有貞節故以為名也)漢書曰建章宫南有玉堂璧門
三層臺髙三十丈内玉堂殿十二門階陛皆玉為之鑄
銅鳯髙五尺飾黄金棲屋上下有轉樞向風若翔椽首
薄以碧玉因曰璧門建章有駘蕩馺娑枍詣天梁竒寶
鼓簧等宫又有玉堂神明臺疏圃鳴鑾竒華銅柱函徳
二十六殿太液池唐中池(晉書苻堅載記吕光發/長安堅送于建章宫)
駘蕩宫　春時景物駘蕩滿宫中也
馺娑宫　馺娑馬行疾貌馬行迅疾一日之間遍宫中
言宫之大也
枍詣宫　枍詣木名美木盛茂也
天梁宫　梁木至于天宫之髙也四宫皆在建章宫
竒華殿　在建章宫旁四海夷狄器服珍寶火浣布切
玉刀巨象大雀師子宛馬充塞其中
鼔簧宫　漢宫閣疏云在建章宫西北
神明臺　漢書云建章有神明臺廟記曰武帝造祭仙
人處髙五丈上有承露盤有銅仙人舒掌捧銅盤玉杯
以承雲表之露以露和玉屑服之以求仙道長安記仙
人掌大七圍以銅為之魏文帝徙銅盤折聲聞數十里
(宋書五行志魏明帝青龍中盛修宫室西取長安金/狄承露盤折聲聞數十里金狄泣于是因留霸城)
鳯闕　宫殿疏曰建章宫東有鳯闕髙二十餘丈師古
曰闕闤上有銅鳯闗中記曰建章宫圓闕臨北道鳯在
上號曰鳯闕
　右建章宫
桂宫　漢武帝造在未央宫北周囘十餘里漢書曰桂
宫有紫房複道通未央宫闗輔記云桂宫在未央北中
有明光殿土山複道從宫中西上城至建章神明臺蓬
萊山(水經注未央宫北即桂宫也周十餘里内有明光/殿走狗臺柏梁臺舊乗複道用相逕通故張衡西)
(京賦曰鉤陳之外閣道穹窿屬/長樂與明光逕北通于桂宫)三秦記未央宫漸臺西
有桂宫中有明光殿皆金玉璣珠為簾箔西京雜記云
武帝為七寶牀雜寶案厠寶屏風列寶帳設于桂宫時
人謂之四寶宫漢書孝哀傳皇后退居桂宫
　右桂宫
北宫　在長安城中未央宫北近桂宫周囘十里髙帝
時制度草創孝元增修之中有前殿廣五十步珠簾玉
户如桂宫漢書吕太后崩孝惠皇后廢處北宫又哀帝
崩貶皇太后趙氏為孝成皇后退居北宫
夀宫　北宫有神仙宫夀宫張羽旗設供具以禮神君
神君來則肅然風生帷帳皆動
紫房複道　漢書孔光傳成帝母太皇太后自居長樂
宫帝祖母定陶太后在國邸詔問當何居光不欲令后
與帝旦夕相近即議以為定陶太后宜改築宫大司空
何武曰可居北宫上從武言北宫有紫房複道通未央
宫(師古曰複/讀曰復)傅太后從複道朝夕至帝所程大昌雍録
曰天子之居當為正宫其外皆離宫漢都長安若未央
則其剏為至長樂則因秦而加葺治者也
西宫初成朝諸侯羣臣乃于長樂叔孫緜蕞蓋首施乎
此不在未央也至髙帝登假亦在長樂則長樂也者既
以為居又以受朝無異乎正宫矣然自惠帝以後人主
皆居未央而長樂常奉母后則雖長樂亦當名為離宫
而未央當為正宫也故凡語及長樂者多曰東朝則其
名固以分乎正宫矣至于甘泉雖在長安東北三百里
外為夫方士輩多云古帝王之所嘗都故武帝立朝邸
其上而藩侯裔長有來朝者亦皆受之于此若其常制
則類以五月往八月還蓋避暑耳此外如建章桂宫北
宫之類雖在都城亦離宫矣
　右北宫
明光宫　武帝太初四年起在長樂宫後南與長樂宫
相連屬漢書成都侯商嘗疾欲避暑從上借明光宫王
莽始建國元年改明光宫為定安館定安太后居之又
曰武帝求仙起明光宫發燕趙美女三千人充之率取
二十以下十五以上年滿三十者出嫁之掖庭令總其
籍有元出者隨補之(雍録云漢有明光宫三一在北宫/南與長樂相連者武帝太初四年)
(起即王商所借以避暑者也别有明光宫在甘泉宫中/亦武帝所起發燕趙美女三千人充之至尚書郎主作)
(文書起草更直于建禮門内則近明光殿矣建禮門内/得神仙門神仙門内得明光殿約其方向必在未央正)
(宫殿中則臣下奏事之地也建禮門神仙門明光殿此/三名者不見于國志至歴代宫名之書則于後漢門名)
(有建禮門豈此之所載/明光殿者東都之殿耶)
太子宫甲觀　太子宫有甲觀畫堂漢書曰孝成皇帝
元帝太子也母曰王皇后元帝在太子宫生甲觀畫堂
注曰甲者甲乙丙丁之次元后傳曰見于丙殿此則例
也畫堂謂宫殿中彩畫之堂
　右長安城内宫
永信宫　哀帝尊恭皇太后曰帝太太后稱永信宫
中安宫　哀帝尊恭皇后帝太后稱中安宫
養徳宫　趙王如意年幼未能就外傅戚姫養之趙王
内傅趙媼傅之號其室曰養徳宫(西京雜記同又曰/後改為魚藻室)
　右長安宫異名
長門宫　離宫在長安城東(漢書東方朔傳更名竇太/主園為長門宫如淳曰竇)
(太主園在長門長/門在長安城東南)孝武陳皇后得幸頗妬居長門宫(史/記)
(封禪書正義曰括地志云長安門故亭在雍州萬年/縣東北苑中後館陶公主長門園武帝長門宫即此)
鉤弋宫　孝武鉤弋夫人有寵生昭帝妊娠十四月上
曰聞昔堯十四月而生今鉤弋亦然乃命所生門曰堯
母門所居曰鉤弋宫漢武故事曰鉤弋室在直門之南
儲元宫　在長安城西漢書外戚傳信都太后與信都
王俱居儲元宫
宣曲宫　在昆明池西孝宣帝曉音律常于此度曲因
以為名(龍淵宫漢書元帝三年勅決河起龍淵宫服/䖍曰宫在長安西作銅飛龍故以為宫名)
　右長安城外離宫
甘泉宫　一曰雲陽居史記秦始皇二十七年作甘泉
宫及前殿築甬道(築垣墻/于街巷)自咸陽屬之闗輔記曰林光
宫一曰甘泉宫秦所造在今池陽縣西甘泉山宫以山
為名周匝十餘里漢武帝建元中增廣之周十九里去
長安三百里望見長安城黄帝以來圜丘祭天處(漢書/地理)
(志雲陽縣有休屠金人及徑路神祠三所郊祀志雲陽/有徑路神祠祭休屠王也孟庸曰匈奴祭天處在雲陽)
(甘泉山下秦奪其地徙休屠右地程大昌曰匈奴傳云/霍去病出隴西過焉耆千餘里得休屠王祭天金人師)
(古曰作金人以為天神之主而祭之即佛像是其遺法/也武帝嘉休屠王來降而為澤邪所殺故以其像祠諸)
(甘泉又取休屠王列之典祀而以為徑路孟庸乃/謂甘泉本匈奴祭天之地為秦所奪豈不謬哉)遁甲
開山圖云雲陽先王之墟武帝造闕于南以象方色于
甘泉更置前殿始造宫室有芝生甘泉殿邊房中漢舊
儀云芝有九莖金色緑葉朱實夜有光乃作芝房之歌
帝又取紫殿雕文刻鏤黼黻以玉飾之成帝永始四年
行幸甘泉郊泰畤神光降于紫殿今案甘泉宫北㟁有
槐樹今謂玉樹根幹盤峙二三百年木也楊震闗輔古
語云耆老相傳咸以為此樹即揚雄甘泉賦所謂玉樹
青葱者也甘泉有髙先宫又有林光宫有長定宫竹宫
通天臺通靈臺武帝作迎風館于甘泉山後加露寒儲
胥二館皆在雲陽甘泉中西廂起徬徨觀築甘泉苑建
元中作石闕封巒鳷鵲觀于苑垣内宫南有昆明池苑
南有棠梨宫(西京雜記曰成帝設雲帳雲幄/雲幕于甘泉紫殿世謂三雲殿)
長定宫　在林光宫三輔決録曰后從帝行幸甘泉宫
居長定宫孝成許皇后廢處昭臺宫嵗餘徙長定宫
竹宫　甘泉祠宫也以竹為宫天子居中漢舊儀云竹
宫去壇三里
棠梨宫　在甘泉苑垣外雲陽南三十里
通靈臺　王褒雲陽記曰鉤弋夫人從至甘泉而卒葬
雲陽武帝思之起通靈臺于甘泉宫有一青鳥集臺上
往來至宣帝時不至
　右甘泉宫
昭臺宫　在上林苑中孝宣霍皇后廢處昭臺宫後十
二嵗徙雲林館乃自殺
犬臺宫　在上林苑中長安西二十八里漢書江充召
見犬臺宫
扶荔宫　在上林苑中武帝元鼎六年破南越起扶荔
宫(宫以荔/枝得名)以植所得竒草異木菖蒲百本山薑十本甘
蕉十二本留求子十本桂百本蜜香指甲花百本龍眼
荔枝檳榔橄欖千嵗子甘橘皆百餘本土木南北異宜
嵗時多枯瘁荔枝自交趾移植百株于庭無一生者連
年猶移植不息後數嵗偶一株稍茂終無華實帝亦珍
惜之一旦萎死守吏坐誅者數十人遂不復蒔矣其實
則嵗貢焉郵傳者疲斃於道極為生民之患至後漢安
帝時交趾郡守極陳其弊遂罷其貢西京雜記曰初修
上林苑羣臣遠方各獻名果異樹亦有製為美名以標
竒麗梨十紫梨青梨(實/大)芳梨(實/小)大谷梨細葉梨縹葉梨
金葉梨(出瑯琊王野家/太守王唐所獻)瀚海梨(出瀚海北/耐寒不枯)東王梨(出海/中)
紫條梨棗七弱枝棗玉門棗棠棗青華棗梬棗赤心棗
西王棗(出崑/崙山)栗四侯栗榛栗瑰栗嶧陽栗(嶧陽都尉曹/龍所獻大如)
(拳/)桃十秦桃榹桃緗核桃金城桃倚葉桃紫文桃霜桃
(霜下/可食)胡桃(出西/域)櫻桃含桃李十五紫李緑李朱李黄李
青李綺李青房李同心李車下李含枝李顔淵李(出/魯)羌
李金枝李燕李蠻李侯李柰三白柰紫柰(花紫/色)緑柰(花/緑)
(色/)查三蠻查羌查猴查椑三青椑赤葉椑鳥椑棠四赤
棠白棠青棠沙棠梅七朱梅紫葉梅紫華梅同心梅麗
枝梅燕梅猴梅杏二文杏(材有/文彩)蓬萊杏(東郡都尉于吉/所獻一株花雜)
(五色六出云/是仙人所食)桐三猗桐梧桐荆桐林檎十株枇杷十株
橙十株安石榴楟十株黄銀樹十株槐六百四十株千
年長生樹十株萬年長生樹十株扶老木十株守宫槐
十株金明樹二十株揺風樹十株琉璃樹七株池離樹
十株離婁樹十株白俞□桂□杜蜀漆樹十株柟四株
樅七株栝十株楔四株楓四株
葡萄宫　在上林苑西哀帝元夀二年單于來朝上以
太嵗厭勝所在舍之上林苑葡萄宫
承華殿　在上林苑武帝内傳七月七日上于承華殿
齋忽有一青鳥從西方來集殿前上問東方朔朔曰此
西王母欲來也有頃王母至
　右上林苑内離宫
宜春宫　本秦之離宫在長安城東南杜縣東近下杜
漢書武帝建元三年微行東游宜春
鼎湖宫　在湖城縣界(一說在藍/田有亭)昔黄帝采首山銅以
鑄鼎鼎成有龍下迎帝仙去小臣攀龍髯而上者七十
二人漢武帝于此建宫(按湖當作胡揚雄傳南至宜春/鼎胡御宿昆吾韋昭以為近宜)
(春是也故武帝病鼎胡卒起幸甘/泉而行右内史界不在湖城明矣)
長楊宫　本秦離宫漢修飾之在盩厔縣東南三十里
宫中有垂楊數畆因為宫名秋冬校獵天子于上臨觀
焉(水經注曰渭水/北流長楊宫西)
五柞宫　在扶風盩厔宫中有五柞樹因以為名五柞
皆連抱上枝䕃覆數十畆漢書武帝後元二年二月行
幸盩厔五柞宫
集靈宫集仙宫存仙殿存神殿望仙臺望仙觀俱在華
隂縣界皆武帝宫觀名也華山記及三輔舊事云昔有
太乙真人茅盈内記始皇三十一年九月庚子盈曾祖
父濛于華山乗雲駕龍白日昇天武帝即其地造宫殿
嵗時祈禱焉漢書華隂有集靈宫
思子宫　武帝悟戾太子無罪被殺作思子宫為歸來
望思之臺于湖
黄山宫　在興平縣西三十里(元和志/作西南)漢書槐里有黄
山宫(在澇水入渭之/下渭在東南)東方朔傳武帝微行西至黄山宫
(元后傳集黄山宫黄水經注渭水東北逕黄山宫南西/京賦上林禁苑繞  山而欵牛首  山海經注始平槐)
(里縣有黄山上故/有宫漢惠帝所造)
步夀宫　宣帝神爵二年鳯凰集祋祤縣鳯凰集處得
玉寶乃起步夀宫案秦亦有步夀宫與此名同地異
池陽宫　在池陽南上原之阪有長年阪去長安五十
里
梁山宫　在好畤界(見/上)
萬嵗宫　在汾隂武帝造宣帝元康四年幸萬嵗宫
囘中宫　史記秦始皇二十七年巡隴西北地出并頭
過囘中漢書文帝十四年匈奴入蕭闗殺都尉燒囘中
宫候騎至雍武帝元狩四年幸雍通囘中道遂北出蕭
闗又有三良宫相近
首山宫　武帝元封元年封禪後夢髙祖坐明堂朝羣
臣于是祀髙祖于明堂以配天還作首山宫以為髙靈
館(孝武紀元封六年冬行/幸囘中春作首山宫)
　右各郡縣離宫
漢畿内千里並京兆治之内外宫館一百四十五所班
固西都賦云前乗秦嶺後越九嵕東薄河華西涉岐雍
宫觀所歴百有餘區秦離宫二百漢武帝往往修治之
　
　
　
　
　
　
　
　
　歴代帝王宅京記卷五
欽定四庫全書
　歴代帝王宅京記卷六
　　　　　　　　　　　　　崑山顧炎武撰
　　關中四
　　　漢
上林苑(以下/苑囿)漢上林苑即秦之舊苑也漢書云武帝建
元三年開上林苑東南至藍田宜春鼎湖御宿昆吾旁
南山而西至長楊五柞北繞黄山瀕渭水而東周袤三
百里離宫七十所皆容千乘萬騎漠宫殿疏云方三百
四十里漢舊儀云上林苑方三百里苑中養百獸天子
秋冬射獵取之帝初修上林苑羣臣逺方各獻名果異
卉三千餘種植其中亦有製為美名以標竒異苑中有
昆明觀武帝置又有繭觀(漢書元后傳春幸繭觀率皇/后列侯夫人桑師古曰漢宫)
(閣疏云上林/苑有繭觀)平樂觀逺望觀燕昇觀觀象觀便門觀白
鹿觀三爵觀陽祿觀隂徳觀鼎郊觀樛木觀椒唐觀魚
鳥觀元華觀走馬觀柘觀上蘭觀(元后傳校獵上蘭師/古曰上蘭觀名在上)
(林/中)郎池觀當路觀皆在上林苑又舊儀曰上林有令有
尉禽獸簿記其名數(張釋之傳上問上/林尉諸禽獸簿)又有上林詔獄
主治苑中禽獸之事屬水衡又上林苑中有六池市郭
宫殿魚臺大臺獸園(西京雜記云茂陵富民袁廣漢藏/鏹巨萬家僮八九百人于北山下)
(築園東西四里南北五里激流水注其中搆石為山高/十餘丈連延數里養白鸚鵡紫鴛鴦犛牛青兕竒獸珍)
(禽委積其間積沙為洲峙激水為波濤致江鷗海鶴孕/雛産鷇延浸林池竒樹異草靡不培植屋皆徘徊連屬)
(重閣修廊行之移晷不能徧也廣漢後有罪/誅没入為官園鳥獸草木皆移入上林苑中)
甘泉宫　武帝置縁山谷行至雲陽三百八十一里西
入扶風北周囘五百四十里苑中起宫殿臺閣百餘所
有仙人觀石闕觀封巒觀鳷鵲觀
御宿苑　在長安城南御宿川中漢武帝為離宫别館
禁禦人不得入往來逰觀止宿其中故曰御宿三秦記
云御宿園出栗十五枚一勝大梨如五勝落地則破其
取梨先以布囊盛之號曰含消此園梨也(漢書百官表/水衡都尉武)
(帝元鼎二年初置掌上林苑屬官有御羞令丞如淳曰/御羞地名也在藍田揚雄傳謂之御宿師古曰御宿則)
(今長安城南御宿川也不在藍田羞宿音相近故或云/御羞或云御宿耳羞者珍羞所出宿者止宿之義  元)
(后傳作/籞宿)
思賢苑　西京雜記曰孝文帝為太子立思賢苑以招
賔客苑中有堂室六所客館皆廣廡高軒屏風幃褥甚
麗
博望苑　武帝為太子開博望苑以通賓客在長安城
南杜門外五里有遺址
西郊苑　漢西郊有苑囿林麓藪澤連亘繚以周垣四
百餘里離宫别館三百餘所(按此疑是苑囿之總/名非别有一西郊苑)
樂逰苑　在杜陵西北宣帝神爵三年起(關中記曰宣/帝立廟於曲)
(江之北號樂逰按其處則今之所謂樂逰廟是一西京/雜記曰樂逰苑自生玫瑰樹樹下有苜蓿苜蓿  名懐)
(風時人或謂之光風風在其間常蕭蕭然日照其/花有光采故名苜蓿為懐風茂陵人謂之連枝草)
宜春下苑　在杜陵東(晉灼曰史記云葬二世杜南宜/春苑中師古曰宜春下苑即今)
(京城東南隅曲江是貧貢禹𫝊/謂省宜春下苑以與  民即此)
廣明苑　水經注其一渠東逕奉明縣廣城鄉之廣明
苑南史皇孫及王夫人葬於郭北宣帝遷苑南以為悼
園益園民千六百家立奉明縣以奉二園園在東都門
昌邑王賀自霸陵御法駕郎中令龔遂驂乘至廣明東
都門是也
三十六苑　漢儀注太僕牧師諸苑三十六所分布北
邊西邊以郎為苑監官官奴婢三萬人養馬三十萬匹
養鳥獸者通名為苑故謂牧馬處為苑
梨園　雲陽宫記曰雲陽車箱坂下有梨園一頃梨數
百株青翠繁密望之如車葢
昆明池(以下/池沼)漢武帝元狩四年穿在長安西南周回四
十里西南夷𫝊曰天子使使求身毒國而為昆明所閉
天子欲伐之昆明國有滇池方三百里故作池以象之
以習水戰因名曰昆明池(漢書曰元狩三年减隴西北/地上郡戍卒之半及吏弄法)
(者謫之/穿此池)食貨志曰時越欲與漢用船戰逐乃大修昆明
池三輔舊事曰昆明池地三百三十二頃中有戈船各
數十樓船百艘船上建戈矛四角悉垂旛旄旍葆麾盖
照灼涯涘舊圖曰上林苑有昆明池周匝四十里廟記曰
池中後作豫章大船可載萬人上起宫室因欲㳺戱養
魚以給諸陵祭祀餘付長安尉(西京雜記作付/長安市賣之)三輔故
事又曰池中有豫章臺及石鯨刻石為鯨魚長三丈每
至雷雨常鳴吼鬛尾皆動(西京雜記曰後世祭/之以祈雨往徃有騐)一説甘
泉宫南有昆明池池有靈波殿皆以桂為殿柱風來自
香又曰池中有龍首船常令宫女泛舟池中張鳯葢建
華旗作櫂歌雜以鼔吹帝御豫章觀臨觀焉關輔古語
曰昆明池中有二石人立牽牛織女于池之東西以象
天河張衡西京賦曰昆明堂沼黒水元址牽牛立其右
織女居其左今有石父石婆神祠在廢池疑此是也武
帝初穿池得黒土帝問東方朔朔曰西域胡人知之乃
問之西域人曰刼燒之餘灰也(魏書世祖太平真君元/年二月發長安五千人)
(浚昆明池帝高祖太和二十一年四月戊寅幸昆明池/  周書閔  欲觀魚于昆明池博士姜須諌乃止  明)
(帝二年六月辛未幸昆明池書隋書文帝開皇十二年/七月壬戌幸昆明池  舊唐  高祖武徳六年三月乙)
(未幸昆明池宴百官酉九年三月辛夘幸昆明池歴太/宗貞觀五年正月癸  大蒐于昆明池  代宗大  二)
(年二月壬午幸昆明池踏青西武宗紀㑹昌元年二月/壬寅幸昆明池  陳王固聘  魏宴昆明池魏人以南)
(人嗜魚大設罟網固以佛法呪之遂一鱗不獲右周太/祖往昆明池觀漁行至城西漢故倉地顧問左  莫有)
(知者或曰蘇綽博物多通請問之太祖召綽綽具以狀/對綽有口辯應對如流太祖益嘉與綽並馬徐行而至)
(他竟不設/網罟而還)徳宗貞元十三年命京兆尹韓皋充使浚之
追尋漢制引交河澧水合流入池
鎬池　在昆明池北即周之故都也廟記曰長安城西
有鎬池在昆明池北周匝二十五里溉地三十三頃史
記秦始皇三十六年使者從關東夜至華隂平舒道有
人持璧遮使者曰為吾遺鎬池君因言曰今年祖龍死
使者問其故忽不見置其璧去使者奉璧具以聞始皇
黙然良久曰山鬼不過知一歳事也退言曰祖龍者人
之先也使御府視璧乃二十八年渡江所沈璧也
滄池　在長安城中舊圗云未央宫有滄池言池水蒼
色也(水經注曰沈水枝渠于章門西引/水入城東為滄池池在未央西)
太液池　在長安故城西建章宫北未央宫西南太液
者言其津潤所及廣也關輔記云建章宫北有池以象
北海刻石為鯨魚長三丈漢書曰建章宫北治大池名
曰太液池中起三山以象瀛洲蓬萊方丈刻金石為魚
龍竒禽異獸之屬廟記曰建章宫北池名太液周囘十
頃有採蓮女鳴鶴之舟三輔舊事云日出𤾉谷浴于咸
池即虞淵即暮此池象之也昭帝始元元年春黄鵠下
建章宫太液池(西京雜記曰太液池邊皆是雕胡紫蘀/緑節之類菰之有米者長安人謂之雕)
(胡葭蘆之米解葉者謂之紫蘀菰之有首者謂之緑莭/其間鳬雛雁子布滿充積又多紫龜緑鼈池邉多平沙)
(沙上鵜鶘鷓鴣鵁鶄鴻鵵動輒成羣女又曰太液池中/有鳴鶴舟容與舟清曠舟採菱舟越  舟太液池西有)
(一池名孤樹池池中有洲洲上煔樹一株六十餘圍望/之重重如盖故取為名  王嘉拾遺記曰成帝嘗以秋)
(日與趙飛燕戱於太液池以沙棠木為舟以雲母飾于/鷁首一名雲舟又刻桐木為虬龍雕飾如真夾雲舟而)
(行以紫桂為舵及觀雲棹水玩擷菱蕖帝毎憂輕蕩以/驚飛燕命佽飛之士以金鎖纜雲舟于波上毎輕風時)
(至飛燕殆欲隨風入水帝以翠纓結飛燕之/裙今太液池尚有避風臺即飛燕結裙之處)
唐中池　周回十二里在建章宫太液池旁
百子池　在建章宫西西京雜記曰漢時宫中嘗以七
月七日臨百子池作于闐樂
十池　上林苑有初池糜池牛首池(司馬相如上林賦/曰濯鷁牛首郭璞)
(注曰牛首池在豐/水西北近漕河)蒯池積草池(西京雜記曰池中有南/越王趙佗所獻珊瑚樹)
(高一丈二尺一本三柯有四百六十/二條名曰絳火樹夜有光景常欻然)東陂池西陂池當
路池大臺池郎池牛首池在上林苑中西頭蒯池生蒯
草以織席西陂池郎池皆在古城南上林苑中陂郎二
水名因為池初學記引三秦記曰漢上林有池十五所
承露池昆靈池池中有倒披蓮連錢荇浮浪根菱天泉
池上有連樓閣道中有子宫㦸子池龍池魚池牟首池
蒯池菌鶴池西陂池當路池東陂池太一池牛首池積
草池糜池舎利池百子池(以上共十/名未詳)
少府佽飛外池　漢儀注佽飛具矰繳以射鳬雁給祭
祀故有池(孝元紀初元二年詔罷少府佽/飛外池嚴禦池田假與貧民)
酒池　在長安故城中廟記曰長樂宫中有魚池酒池
池上有肉炙樹秦始皇造漢武行舟于池中酒池北起
臺天子于上觀牛飲者三千人又曰武帝作以夸羌胡
飲以鐡盃重不能舉皆抵牛飲西征賦云酒池監于商
辛追覆車而不悟
影娥池　在建章宫武帝鑿池以玩月其旁起望鵠臺
琳池　昭帝始元元年穿廣千步(王嘉拾遺記曰池中/植分枝荷一莖四葉)
(狀如駢葢日照則葉低䕃根莖若葵之衛足名曰低光/荷實如元珠可以飾佩花葉葳蕤芬馥之氣徹十餘里)
(食之令人口氣常香益脈治病帝時命水嬉㳺燕永日/以文梓為船木蘭為舵刻飛燕翔鷁飾于船首隨風輕)
(漾畢景㤀歸起商臺于池上今臺無遺址溝池已平又/曰元鳯二年于琳池之南起桂臺以望逺東引太液之)
(水有一連理桂樹上枝跨于渠水/下枝隔岸而南生于上枝同一株)
鶴池　在長安城西
盤池　在長安城西北
氷池　在長安西舊圗云西有彪池亦名聖女泉盖氷
彪聲相近而訛也
蒲池　漢書郊祀志五帝廟臨渭其北穿蒲池
靈臺(以下/臺榭)在長安西北八里漢始曰清臺本為候者觀
陰陽天文之變更名曰靈臺郭緣生述征記曰長安宫
南有靈臺高十五仭上有渾儀張衡所制又有相風銅
鳥遇風乃動有銅表高八尺長一丈三尺廣尺二寸題
曰太初四年造
柏梁臺　武帝元鼎二年起在未央宫北門内三輔舊
事云以香柏為梁也帝嘗置酒其上詔羣臣和詩能七
言詩者乃得上五行志太初元年十月未央宫柏梁臺
災
漸臺　在未央宫高十丈(一作三/十丈)漸侵也言為池水所
漸一説漸臺星名也(晉天文志漸臺四星在/織女東南臨水之臺也)水經注曰
未央宫西有滄池池中有漸臺(師古曰未央殿西南/有滄池池中有漸臺)漢
兵起王莽死于此臺南有璧門三層高三十餘丈中殿
十二問階陛咸以玉為之鑄銅鳯五丈飾以黄金樓屋
上椽首薄以玉璧因曰璧玉門也
神明臺(見建/章宫)
凉風臺　在長安故城西建章宫北關輔記曰建章宫
北作凉風臺積水為樓
長樂宫有魚池臺酒池臺秦始皇造又有著室臺鬭雞
臺走狗臺壇臺漢韓信射臺又未央宫有果臺東西山
二臺未央宫有鈎弋臺通靈臺望鵠臺眺瞻臺桂臺商
臺避風臺(並見/上)
通天臺　武帝元封二年作甘泉通天臺漢舊儀云通
天者言此臺高通于天也漢武故事築通天臺于甘泉
去地百餘丈雲雨悉在其下望見長安城武帝時祭泰
一上通天臺舞八歳童女三百人祠祀招仙人祭泰一
云令人升通天臺以候天神天神既下祭所若大流星
乃舉烽(當作/爟)火而就行宫望拜上有承露盤仙人掌擎
玉杯以承雲表之露元鳯間臺自毁榱桶皆化為龍鳯
隨風雨飛去西京賦云通天眇而竦峙徑百常而莖擢
上瓣華以交紛下刻陗其若削亦曰候神臺又曰望仙
臺以候神明望神仙也
長楊榭　在長楊宫秋冬校獵其下命武士搏射禽獸
天子登此以觀(臺上有/木曰榭)
豫章觀(以下/觀閣)武帝造在昆明池中亦曰昆明觀一説曰
上林苑中有昆明池館桓譚新論云元帝被疾逺求方
士漢中送道士王仲都詔問所能對曰能忍寒乃以隆
冬盛寒日令袒載駟馬于上林昆明池上環以氷而御
駟者厚衣狐裘寒戰而仲都無變色臥于池上曛然自
若即此也
飛亷觀　在上林苑武帝元封二年作飛㢘神禽能致
風氣者武帝以銅鑄置觀上因以爲名高四十丈後漢
明帝永平五年至長安迎取飛㢘并銅馬置上西門外
為平樂觀董卓悉銷以為錢
屬玉觀　在扶風屬玉水鳥似鵁鶄以名觀也宣帝甘
露二年行幸萯陽宫屬玉觀
青梧觀　在五柞宫之西西京雜記曰觀前有三梧桐
樹下有石麒麟二枚刋其脇文字是秦始皇驪山墓上
物也頭高一丈三尺東邊者前左脚折去有赤如血父
老謂其有神皆含血屬筋焉
射熊觀　在長楊宫
石闕觀封巒觀　雲陽宫記云宫東北有石門山岡巒
糾紛干霄秀出有石巖容數百人上起甘泉觀甘泉賦
云封巒石闕彌迤乎延屬
白楊觀　在昆明池東
長平觀　在池陽宫臨涇水(亦作館元后𫝊登長平館/臨涇水而覽焉  後漢書)
(獻帝紀韓遂馬騰與郭汜樊稠戰于長平觀遂騰敗績/  注前書音義曰長平阪名也上有觀在池陽宫南去)
(長安五/十里)
龍臺觀　在豐水西北近渭
涿木觀　在上林苑
細栁觀　在長安西北三輔舊事云漢文帝遣將軍周
亞父屯細栁今呼古徼是也
仙人觀霸昌觀蘭池觀安臺觀淪沮觀在城外又有禁
觀董賢觀蒼龍觀當市觀旗亭樓馬伯騫樓在城内
繭館　漢宫闕疏云上林苑有繭館葢蠶繭之所也麒
麟朱鳥龍興含章皆館名
石渠閣　蕭何造其下礲石為渠以導水若今御溝因
為閣名所藏入關所得秦之圗籍至成帝又於此藏秘
書焉三輔故事云在未央宫殿北甘露中五經諸儒雜
論于石渠閣
天祿閣　藏典籍之所在未央宫殿北漢宫殿疏云天
祿麒麟閣蕭何造以藏秘書處賢才也劉向于成帝之
末校書天祿閣專精覃思夜老人著黄衣植青藜杖扣
閣而進見向暗中獨坐誦書老父乃吹杖端煙然因以
見向授五行洪範之文恐辭説繁廣忘之乃裂裳及紳
以説其言至曙而去請問姓名云我是太乙之精天帝
聞夘金之子有博學者下而觀焉乃出懐中竹牒有天圖
地文之書曰余略授子焉至子歆従授其術向亦不悟
此人焉
麒麟閣　在未央宫廟記云蕭何造(張晏曰武帝/獲麒麟時作)漢書
宣帝思股肱之美乃圗霍光等十一人于麒麟閣三秦
記云未央宫有堯閣廟記云未央宫有白虎閣屬車閣
掖門　漢書吕后紀朱虚侯章從太尉勃請卒千人入
未央宫掖門師古曰非正門而在兩旁若人之臂掖也
永巷　永長也宫中之長巷幽閉宫女之有罪者武帝
時改為掖庭置獄焉(列女傳周宣王姜后/脫簮珥待罪永巷)
辟雍　在長安城西七里漢書河間獻王來朝獻雅樂
武帝謝之三雍宫即此(禮樂志曰成帝時犍為郡水濵/得古磬十六枚劉向説帝宜興)
(辟雍焉堂水經注曰渭水又東合漕渠又東逕長安縣/東逕明  南舊引水為辟雍處在鼎路門東七里其制)
(上圎下方九宫十二室四嚮五色堂北三百歩有靈臺/是漢平帝永始四年立渠南有漢故圎丘成帝建始二)
(年罷雍五畤始祀皇天上帝于長安/南郊應劭曰天郊在長安南即此也)
明堂　在長安西南七里漢書曰武帝初即位嚮儒術
以文學為本議立明堂于城南以朝諸侯應卲注曰漢
武帝造明堂王莾修飾令大
圓丘　在昆明故渠南高二丈周回百二十歩
太學　在長安城西北七里王莽作宰衡時建弟子舍
萬區起市郭上林苑中三輔舊事云漢太學有市有獄
漢立四廟祖宗廟異處不序昭穆
太上皇廟　在長安故城中香室街南鴻翔府北關輔
記曰在酒池北
高祖廟　在長安故城中關輔記曰秦廟中鐘四枚皆
在漢高祖廟中三輔舊事云高廟鐘重十二萬觔漢舊
儀云高祖廟鐘十枚各受十石撞之聲聞百里漢書文
帝時盜取高廟玉環故事云光武至長安以宗廟燒蕩
為墟乃徙都雒陽取十廟合于高廟作十二室太常卿
一人别治長安主知高廟事高廟有便殿凡言便殿便
室便坐者皆非正大之處所以就便安也
高園　於陵上作之既有正寢以象平生正殿路寢也
又立便殿于寢側以象休息閒宴之處也
原廟　孝恵更于渭北建高帝廟謂之原廟漢書叔孫
通傳曰惠帝為東朝長樂宫及閒往(師古曰非大朝/時中間小謁見)數
蹕煩民作復道(復讀/曰複)方築武庫南(如淳曰方始/築武庫南也)通奏事
因請間曰陛下何事築復道高帝寢衣冠月出逰高廟
(應劭曰月旦出高帝衣冠備法駕名曰㳺衣冠晉/灼曰黄圗高廟在長安城門街東寢在桂宫北)子孫
奈何乘宗廟道上行哉恵帝懼曰急壞之通曰人主無
過舉(師古曰舉事/不當有過失)今己作百姓皆知之矣願陛下為原
廟渭北(師古曰原重也先已有/廟今更立之故云重也)衣冠月出㳺之葢廣宗
廟大孝之本上乃詔有司立原廟
恵帝廟　在高帝廟後
文帝廟　號顧成(見/上)
景帝廟　號徳陽宫(史記孝景中四年二月置徳陽宫/瓚曰是景帝廟也帝自作之諱不)
(言廟故/號為宫)
武帝廟　號龍淵今長安西茂陵東有其處作銅飛龍
故以名
昭帝廟　號徘徊
宣帝廟　號樂游(見/上)
元帝廟　號長夀
成帝廟　號陽池
太上皇有寢廟園原廟昭靈后武哀王昭哀后皆有園
孝恵皇帝有寢廟園孝文太后孝昭太后皆有園寢衛
思后皇祖悼考皆有廟園廟曰奉明
元成之世祖宗廟在郡國者六十八合百六十七所京
師自高祖至宣帝與太上皇悼皇考各自居陵旁立廟
并為百七十六又園中各有寢便殿日祭于寢月祭於
殿時祭于便殿寢日四上食廟歳二十五祠便殿歳四
祠又月一游衣冠四時祭宗廟用太牢列侯皆獻酎金
以助祭(諸侯王及列侯歳時/詣京師侍祠助祭)
南北郊天郊在長安城南北郊在長安城北所屬掌治
壇墠郊宫歳時供帳以奉郊祀武帝定郊祀之事祠太
乙于甘泉圎丘取象天形就陽位也祀后土于汾隂澤
中方丘取象地形就隂位也至成帝徙泰畤后土于京
師始祀上帝于長安南郊祀后土于長安北郊
漢初除秦社稷立漢社稷其後又立官社配以夏禹而
不立官稷至平帝元始三年始立官稷于官社之後
太上皇陵　高帝葬太上皇于櫟陽北原因置萬年縣
于櫟陽大城内以為奉陵邑其陵在東者太上皇在西
者昭靈后也(太祖初居櫟陽故太上皇因在/櫟陽十年太上皇崩葬北園)
高祖長陵　在渭水北去長安三十五里山東西廣一
百二十步高十三丈長陵城周七里一百八十步因為
殿垣門四出及便殿掖庭諸官寺皆在中
吕后陵　在高祖陵東按史記高后合葬長陵注云漢
帝后同塋則為合塟不合陵也
恵帝安陵　去長陵十里在長安城北三十五里安陵
有果園鹿苑云
文帝霸陵　在長安城東七十里因山為藏不復起墳
就其水名以為陵號
景帝陽陵　在長安城東北四十五里按景帝五年作
陽陵山方百二十步高十丈
武帝茂陵　在長安城西北八十里建元二年初置茂
陵邑本槐里縣之茂鄉故曰茂陵周回三里三輔舊事
云武帝于槐里茂鄉徙戸一萬六千置茂陵高一十四
丈一百步茂陵園有鶴觀
昭帝平陵　在長安城西北七十里去茂陵十里
宣帝杜陵　在長安城南帝在民間時好逰鄠杜間故
葬此
元帝渭陵　在長安城北五十六里
成帝延陵　在扶風去長安六十二里王莽時遣使壊
渭陵延陵園門罘罳曰毋使民復思也又以墨色洿其
周垣
哀帝義陵　在扶風渭城西北原上去長安四十六里
平帝康陵　在長安北六十里興平原口
文帝母薄太后南陵　在霸陵南故曰南陵
昭帝母趙媫妤雲陵　在雲陽甘泉宫南今人呼為女
陵
李夫人墓　在茂陵西北一里東西五十步南北六十
步高八丈俗名英陵亦曰集仙臺
漢有長水中壘屯騎虎賁越騎步兵射聲胡騎八營宿
衞王宫周廬直宿處
虎威章溝皆署名
武庫　在未央宫蕭何造以藏兵器(水經注昆明故渠/出二宫之間又東)
(歴武庫北樗里子葬于此史記樗里子名疾秦恵王異/母弟也滑稽多智秦人號曰智囊葬于渭南章臺之東)
(曰後百歳當有天子之宫夾我墓樗里子疾室在昭王/廟西渭南隂郷樗里故俗謂之樗里子至漢興長樂宫)
(在其東未央宫在其西武庫正值其基秦人諺曰力則/任鄙智則樗里  田蚡傳嘗請考工地益宅上怒曰君)
(何不遂/取武庫)
靈金内府　太上皇㣲時佩一刀長三尺上有銘字難
識傳云殷高宗伐鬼方時所作也高祖以之斬白蛇及
定天下藏於寳庫守藏者見白氣如雲出戸狀若龍蛇
吕后改庫曰靈金藏恵帝即位以此庫貯禁兵器名曰
靈金内府
太倉　蕭何造在長安城外東南(在禁苑西北距中衛/橋與長安故城相接)
(四面俱十三/里亦𨽻苑中)
細栁倉嘉倉　在長安西渭水北古徼西有細栁倉城
東有嘉倉
未央大廏　在長安故城中漢官儀曰未央宫六廏長
樂承華等廏令皆秩六百石
翠華廏大略廏果馬廏軛梁廏騎馬廏大宛廏胡河廏
騊駼廏皆在長安城外
霸昌觀馬廏　在長安城外
都廏天子車馬所在中廏皇后車馬所在
獸圏九彘圏一　在未央宫中(郡國志曰虎圏在通/化門東二十五里)文
帝問上林尉及馮媛當熊皆在此處獸圏上有樓觀
蠶室　行腐刑之所也司馬遷下蠶室
鐘室　在長樂宫吕后傳韓信置鐘室中
作室　尚方工作之所
蠻夷邸　在長安城内藁街(師古曰若今/鴻臚客館)
横橋　三輔舊事云秦造横橋漢承秦制廣六丈三百
八十步置都水令以掌之號為石柱橋(漢末董卓燒之/水經注曰橋之)
(北首壘石水中/故謂之石柱橋)
渭橋　在長安城三里跨渭水為橋秦始皇造刻石作
力士孟賁等像
霸橋　在長安東跨水作橋漢人送客至此橋折栁贈
别王莽時霸橋災
便門橋　武后作(見/上)
飲馬橋　在宣平城門外
楊溝　長安御溝謂之楊溝謂植高楊于其上也
長安九市　廟記云長安市有九各方二百六十六步
六市在道西三市在道東凡四里為一市致九州之人
在突門夾横橋大道市樓皆重屋又曰旗亭樓在杜門
大道南又有當市橋有令署以察商賈貨財買賣貿易
之事三府都尉掌之直市在富平津西南二十五里秦
文公造物無二價故以直市為名班固西都賦云九市
開場貨别隧分張衡西京賦云廓開九市通闤帶闠旗
亭五重俯察百隧是也又有栁市(漢宫闕疏細/栁倉有栁市)東市西
市(在醴泉坊恵帝紀六/年六月起長安西市)郡國志長安大俠萬子夏居栁
市史記司馬季主卜于東市鼂錯朝服斬于東市(西京/雜記)
(曰漢元始間太學列槐數百行諸生朔望㑹市各持其/土物及經書買賣議論謂之槐市  漢書百官表京兆)
(有長安市令丞馮翊有長安四市長丞市食貨志莽于/長安及五都立五均官更名長安東西  令及洛陽邯)
(鄲臨淄宛城都市長皆為五均司市稱司東市稱京西/市稱畿洛陽稱中餘四都各用東西南北為稱皆置交)
(易丞五人錢/府丞一人)
長安八街九陌　有香室街夕隂街尚冠前街三輔舊
事云長安城中八街九陌漢書劉屈氂妻梟首華陽街
京兆尹張敞走馬章臺街陳湯斬郅支王首懸藁街
長安城中閭里　長安閭里一百六十室居櫛比門巷
修直潘岳西征賦尚冠修成黄棘宣明建陽昌隂北煥
南平李善注皆里名漢書萬石君石奮徙家長安戚里
宣帝為曽孫舎長安尚冠里劉向列女傳莭女長安人
昌里人也
　
　
　
　
　
　
　
　
　
　歴代帝王宅京記卷六
欽定四庫全書
　歴代帝王宅京記卷七
　　　　　　　　　　　　　崑山顧炎武撰
　　關中五
　　　後漢
光武帝建武十九年修西京宫室
　　　趙
晉書載記曰劉曜都長安起光世殿於前紫光殿於後
繕宗廟社稷南北郊
立太學于長樂宫東小學于未央宫西曜命起酆明觀
立西宫建凌霄臺于滈池又將于霸陵西南營壽陵侍
中喬豫和苞諌止之省酆水囿以與貧民
　　　後趙
晉書載記曰石季龍發雍洛秦并州十六萬人城長安
未央宫
　　　秦
晉書載記曰荷健僣即皇帝位于太極前殿
置來賓館于平翔門以懐逺人起靈臺于杜門
荷堅起明堂繕南北郊
自永嘉之後庠序無聞堅頗留心儒學王猛整齊風俗
政理稱舉學校漸興關隴清晏百姓豐樂自長安至于
諸州皆夾路樹槐栁二十里一亭四十里一驛旅行者
取給于途工商貿販于道百姓歌之曰長安大街夾樹
楊槐下走朱輪上有鸞棲英彦雲集誨我萌藜
堅置聼訟觀于未央之南
　　　後秦
晉書載記曰姚興時起浮圗于永貴里立波若臺于中
宫沙門坐禪者恒有千數
　　　後魏
周書薛憕傳曰大統四年宣光清徽殿成憕為之頌
　　　後周
周書明帝紀曰二年冬十二月癸亥太廟成
武成二年春三月辛酉重陽閤成
武帝本紀曰武成二年冬十二月改作路門應門
保定三年秋八月丁未改作路寢
天和元年春正月辛己路寢成幸之令羣臣賦古詩京
邑耆老並預㑹焉頒賜各有差
二年春三月癸酉改武逰園為道㑹苑丁亥初立郊丘
壇壝制度
建徳元年冬十二月庚寅幸道㑹苑以上善殿壯麗遂
焚之
六年夏五月己丑詔曰朕欽承丕緒寢興寅畏惡衣菲
食貴昭儉約上棟下宇土階茅屋猶恐居之者逸造之
者勞詎可廣厦高堂肆其嗜欲徃者家臣専任制度有
違正殿别寢事窮壯麗非直雕墻峻宇深戒前王而締
搆宏敞有踰清廟不軌不物何以示後兼東夏初平民
未見徳率先海内宜自朕始其路寢㑹義崇信含仁雲
和思齊諸殿農隙之時悉可毁撤雕琢之物並賜貧民
繕造之宜務從卑樸
宣政元年春三月戊辰于蒲州置宫廢同州及長春二
宫
帝身衣布袍寢布被無金寶之飾宫殿華綺者皆撤毁
之改為土階數尺不施櫨栱其雕文刻鏤錦繡纂組一
皆禁㫁後宫嬪御不過十餘人
宣帝本紀曰大象二年春三月辛夘行幸同州乙未改
同州宫為天成宫
帝所居宫殿帷帳皆飾以金玉珠寶光華炫燿極麗窮
奢又以五色土塗所御天徳殿各隨方色
　　　隋
隋書高祖本紀曰開皇四年夏六月壬子開渠自渭逹
河以通漕運
十三年春二月丙子詔營仁夀宫
十八年冬十二月自京師至仁夀宫置行宫十有二所
舊唐書封倫傳曰楊素将營仁壽宫引倫為土木監隋
文帝至宫所見制度奢侈大怒曰楊素為不誠矣殫百
姓之力雕飾離宫為吾結怨于天下素惶恐慮將獲譴
倫曰公當勿憂待皇后至必有恩詔明日果召素入對
獨孤后勞之曰公知我夫妻年老無以娱心盛飾此宫
豈非孝順素退問倫曰卿何以知之對曰至尊性儉故
初見而怒然雅聴后言后婦人也惟麗是好后心既恱
帝慮必移所以知耳素歎服曰揣摩之才非吾所及
煬帝本紀曰大業五年春二月己未上御崇徳殿之西
院愀然不怡謂左右曰此先帝之所居實用増感情所
未安宜于此院之西别營一殿
地理志曰京兆郡城東西十八里一百一十五步南北
十五里一百七十五步東面通化春明延興三門南面
啟夏明徳安化三門西面延平金光開逺三門北面光
化一門里一百六市二
大興縣有甘泉宫
長安縣有仙都福陽太平等宫有舊長安城
盩厔縣有宜夀仙逰文山鳯凰等宫
鄠縣有甘泉宫
渭南縣有步夀宫
華隂縣有興徳宫
馮翊
朝邑縣有長春宫
扶風郡　雍縣有岐陽宫
郿縣有安仁宫鳯凰宫
普潤縣有仁夀宫
　　　唐
舊唐書(中間多参用冊府元龜/及新唐書更不分别)高祖本紀曰武徳元年
夏五月改隋大興殿為太極殿昭陽門為順天門秋七
月庚申詔隋氏離宫游幸之所並廢之
冬十月以武功舊宅為武功宫
五年秋七月甲申作宏義宫(在宫城/外西偏)初秦王居宫中承
乾殿以秦王有定天下功特降殊禮别建此宫以居
六年夏四月乙未以故第為通義宫
冬十一月庚戌以奉義監為龍躍宫(帝龍潛時/莊舍也)武宫宅
為慶善宫
七年夏五月丙戌作仁智宫于宜君縣(宜君縣置于古/祋祤城隋屬京)
(兆郡時/屬宜州)
八年夏四月甲申作太和宫于終南山(長安城南五十/里有太和谷太)
(和/宫)
冬十月營永安宫改名大明宫以備太上皇清暑
九年夏六月改東宫宏禮嘉福等門為光宣門
太宗本紀曰貞觀三年夏四月乙亥太上皇徙居宏義
宫更名大安宫甲午上始御太極殿
　馬周傳曰周為監察御史上疏曰臣伏見大安宫在
　城之西其牆宇門闕之制方之紫極尚為卑小臣伏
　以皇太子之宅猶處城中大安宫至尊所居更在城
　外雖太上皇游心道素志存清儉陛下重違慈㫖愛
　惜人力而畨夷朝見及四方觀者有不足瞻仰焉臣
　願營築雉堞修起門樓務從高敞以為萬方之望則
　大孝昭乎天下矣
二十年秋七月辛亥宴五品以上于飛霜殿殿在𤣥武
門北因地形高敞層閣三城軒欄相注又引水為潔渌
池樹白楊槐栁與隂相接以滌炎暑焉
冬十月司空房𤣥齡及將作大匠閻立徳大營北闕制
顯道門觀並成
二十一年夏四月乙丑作翠㣲宫籠山為苑自初栽至
於設幄九日而罷宫正門北開謂之雲霞門視朝殿名
為翠微殿其寢殿含風殿并為皇太子構别宫去臺連
延里餘正門西開名金華門内殿名喜安殿
秋七月丙申作玉華宫于宜君縣之鳯凰谷帝手詔曰
朕聞上代無為簷茅而砌土中季華用檻玉而臺瓊燥
温之致雖同奢儉之情則異朕承皇王之緒執造化之
綱包萬類于心端圗八紘于目際夷夏一軌區宇大同
毎流鑑于前經常披懐而自朂思所以收驕閉逸卷欲
除華而頃年以來憂勞煩結暨至茲歳風疾彌時重以
景熾流金風湯溽暑邅迴幾度旭暮増勞俯仰岩廊寢
興添弊唯冀廓景延凉蕩兹虚惙近因羣下之志南營
翠㣲本絶丹青之工纔假林泉之勢峰居隘乎蚊睫山
逕險乎焦原雖一已之可娛念百僚之有倦所以載懐
爽塏爰制玉華故遵意于樸厚本無情于壯麗尺版尺
築皆悉抑庸寸作寸功故非虚役猶恐遐邇乖聽方輿
怨咨非其樂勞人而竭力好峻宇而雕牆但以養性全
生不獨在私在己怡神祈夀良以為國為人比者屢有
征行非無疲頓前歳問罪遼左去秋巡幸靈州今復土
木頻興營繕屢動永言思此深念人勞一則以慙一則
以愧何則匈奴為患自古弊之十月防秋人血丹于水
脈千里轉戰漠骨皓于塞垣當此之疲人不堪命尚興
未央之役猶起甘泉之功今則毳幙穹廬取為郡縣天
山瀚海分為苑池去既往之長勞成將來之永逸譬迴
一年之役創此新宫想志士哲人不以為言也布告黎
庻明此意焉功既成正門謂之南風門殿覆瓦餘皆葺
之以茅帝以意在清涼務從儉約匠人以為層巖峻谷
元覽遐長于是疏泉抗殿包山通苑皇太子所居南風
門之東正門謂之嘉禮門殿名暉和殿其官曹寺署並
皆創立微事營造庶物亦擾市取供而折畨和雇之費
以巨億計矣及帝行幸勅奉御王孝積于顯道門内起
紫㣲殿十三間文甓重基高敞宏壯帝見之甚悦(后妃/傳徐)
(賢妃上疏諌太宗曰北闕初建南營翠㣲曽未移時玉/華創制盖一年之中興此三役貞觀之政于此少衰)
高帝本紀曰永徽二年秋九月癸巳詔廢玉華宫為佛
寺苑内及諸曹司舊是百姓田宅者並還本主
戊戌改名九成宫為萬年宫
三年夏四月新殿成移御之日謂羣臣曰朕性不宜熱
有司頻奏請造此殿既作之後深懼人勞今既暑熱朕
居室下尚有流汗匠人暴露實為可愍長孫無忌曰聖
心毎以惜人為念臣等不勝幸甚
五年春三月戊午幸萬年宫帝謂太尉長孫無忌曰此
宫北直凉宜人且去京不逺朕離此十年屋宇無多損
壞昨者不易一椽一瓦便已可安不知公等得安堵未
曹司廏署周足未乃親製萬年宫銘并序七百餘字羣
臣請刋石建于永光門詔從之
冬十月癸夘築京羅郭和雇京兆百姓四萬一千人版
築三十日而罷起觀于九門
顯慶元年夏六月改東宫宏教殿為崇教殿
龍朔二年夏四月辛巳作蓬萊宫正門曰丹鳯正殿曰
含元含元殿之後曰宣政宣政左右有中書門下三省
宏文館史館(蓬萊宫即大明宫亦曰東内程大昌曰大/明宫地本太極之後苑東北面射殿之地)
(在龍首山上太宗初于其地營永安宫以偹太上皇清/暑雖嘗改名大明宫而太上皇仍居太安宫不曽徙入)
(修龍朔二年高宗患風痺惡太極宫制卑小故就/  大明宫改名蓬萊宫取殿後蓬萊池以為名)
三年春二月賦雍同等十五州民錢減百官一月俸助
作蓬萊宫
夏四月丙午蓬萊宫含元殿成上始移仗居之更命故
宫曰西内(故宫謂太極宫自武徳以來人/主居之自是以後謂之西内)戊申始移紫
宸殿聽政
　冊府元龜曰初遣司稼少卿梁孝仁監造悉於庭院
　列白楊樹右驍衛大將軍契苾何力入宫中縱觀孝
　仁指白楊曰此木易長不過二三年宫中可得䕃映
　何力不答但誦古詩白楊多悲風蕭蕭愁殺人孝仁
　遽令拔去之更植梧桐(新書契密何力傳/同孝仁作修仁)
乾封二年春二月辛丑復以萬年宫為九成宫
咸亨元年春三月丁丑改蓬萊宫為含元宫
四年秋七月庚午九成宫太子新宫成上召五品以上
諸親宴太子宫極歡而罷
永淳元年春二月(新書作/秋七月)作萬泉宫于藍田
武后長安元年冬十一月戊寅改含元宫為大明宫十
二月改含元殿為大明殿
中宗神龍元年春二月復改大明殿為含元殿
景龍元年秋八月戊寅改𤣥武門為神武門樓為制勝
樓
睿宗景雲元年冬十月以大内為太極宫
𤣥宗開元二年秋七月甲寅作興慶宫初則天之世長
安城東隅民王純家井溢成大池數十頃號隆慶池(池/在)
(隆慶坊南程大昌曰帝王之興若符瑞理固有之然而/傅㑹者多六典所記隆慶坊有井忽湧為小池周袤十)
(數丈常有雲起或黄龍出其中至景雲間潜復出水其/沼浸廣里人悉移居遂鴻洞為龍池然予詳而考之長)
(安志曰龍池在躍龍門南本是平地自垂拱初載後因/雨水流潦為小池後又别龍首渠水分溉之日以滋廣)
(至景龍中彌亘數頃深至數丈常有雲龍之祥後因謂/之龍池志又曰隋城外東南角有龍首堰自此堰外滻)
(水北流至長樂坡分為二渠自永嘉坊西南流經興慶/宫則是興慶之能變為龍池者寔引滻之力也至六典)
(所載則全沒導滻之寔乃言初時井溢已乃/泉生合二水以成此池專以歸諸變化也)上在藩邸
與宋王成器等列第于其北望氣者言常鬰鬰有帝王
氣中宗乃幸池上結綵為樓宴侍臣泛舟戯象以厭之
上即位宋王成器等累表請以舊宅為宫制曰朕昔與
兄弟聫居藩邸䖍奉聖訓遂膺昌期嘗思鄠社之逰頗
有芒碭之蕪王等固陳符瑞取則不逺擬備巡幸推而
勿居式遵故事宜依今請于是以舊宅為宫(興慶宫謂/之南内在)
(皇城中南距京畿之東直東内之南自東内逹南内有/夾城複道經通化門以徑達于南内人主往來兩宫外)
(人皆莫/知之)仍各賜成器等宅環于宫側(寧王岐王宅在安/興坊薛王宅在勝)
(業坊二坊相連皆在興慶宫西寧王即宋王也積睿宗/諸子傳曰元宗兄弟聖歴初出閣列第于東都  善坊)
(五人分院同居號五王宅大足元年從幸西京賜宅于/興慶坊亦號五王宅及先天之後興慶是龍潜舊邸因)
(以為宫寧王憲于勝業東南角賜第申王撝岐王範于/安興坊東南賜宅薛王業于勝業坊西北角賜宅邸第)
(相望環/于宫側)又於宫西南置樓題其西曰花萼相輝之樓南
曰勤政務本之樓上或登樓聞王奏樂則召升樓同宴
或幸其所居盡歡賞賚優渥帝戒諸王曰奉先帝宫室
不敢有加時時補葺已愧于勞人矣惟興慶創制乃朝
廷百辟卿士以吾舊邸因欲建修不免羣卿考室之祠
是即庶民子來之請亦所以表休徴之地新作南樓本
欲察甿俗采風謡以防壅塞是亦古闢四門達四聰之
意時有作樂宴慰不徒然也今因大哥讓朱邸以成花
萼相輝之美歴觀自古聖帝明王有所興作欲以助教
化也吾所冀者式崇敦睦漸漬薄俗令其人信厚耳
十一年冬十月丁酉作溫泉宫於驪山(雍録曰驪山溫/湯在臨潼縣南)
(一百五十步直驪山之西北十道志曰泉有三所其一/處即皇堂石井後周宇文䕶所造隋文帝又修屋宇并)
(植松柏千餘株貞觀十八年詔閻立本營建宫/殿賜名湯泉宫是年更名温泉宫而改作之)
十九年夏六月詔修理兩都街市溝渠橋道
二十四年夏六月黄花蕚楼築夾城至芙蓉園(是年十二/月毁東市)
(東北角道政坊西北/角以廣花萼樓前)
二十六年春正月修望春宫
冬十月詔于西京東都往來之路作行宫千餘間
二十八年春正月于兩京路及城中苑内種果樹(鄭審/有奉)
(使巡檢兩京路種/果樹事畢入秦詩)
天寶元年冬十月作長生殿名曰集靈殿以祀神
三載冬十二月癸巳置㑹昌縣于温泉宫下
六載冬十月改温泉宫為華清宫十二月壬戌發馮翊
華隂等郡民夫築㑹昌城置百司王公各置第舍土畝
直千金
七載冬十二月戊戌或言玄元皇帝降于朝元閣(上于/華清)
(宫中起老君殿殿/之北為朝元閣)制改㑹昌縣曰昭應朝元閣曰降聖
八載夏四月作觀風樓(在華/清宫)
五月作振旅亭(在開逺/門外)
十載夏四月作交泰殿(在興/慶宫)
十二載冬十月和雇京城戸丁一萬三千人築興慶宫牆
起樓觀
肅宗乾元元年正月改丹鳳門為明鳯門安化門為達
禮門安上門為先天門京城及坊門名有安字者悉改
之
代宗廣徳元年九月禁城内六街種植初諸軍使以時
艱歳儉奏耕京城六街之地以供芻至是禁之
永泰二年正月勅修國子學祠堂論堂六館院及官吏
所居㕔宇用錢四萬貫拆曲江亭子瓦木助之八月成
種城内六街樹禁侵街築垣舎者(中朝故事云天街兩/畔槐木俗號為槐衙)
(曲江池畔多栁亦號為栁衙以其成行排立也駱賔王/詩楊溝連鳯闕槐路擬鴻都舊書吳凑傳云官街樹缺)
(所司植榆以補之凑曰榆非九衢之玩亟命/易之以槐及槐隂成而凑卒人指樹而懐之)
九月庚申京兆尹黎幹以京城薪炭不給奏開漕渠自
南山谷口入京城至薦福寺東街北抵景風延喜門入
苑濶八尺深一丈渠成是日上御安福門以觀之
大歴二年秋七月魚朝恩奏以先所賜莊為章敬寺以
資章敬太后㝠福(上母吳后/諡章敬)仍請以章敬為名復加興
造窮極壯麗以城中材木不足充費乃奏壞曲江亭館
華清宫觀樓及百司行厩將相沒官宅給其用費逾萬
億(長安朱雀街東第五街皇城之東第三街昇道坊龍/華凡寺南有流水屈曲謂之曲江此城在秦為宜春)
(苑在漢為樂逰園開元疏鑿遂為勝境其南有紫雲樓/芙蓉苑其西有杏園慈恩寺江側菰蒲葱翠栁隂四合)
(碧波紅蕖/依映可愛)
徳宗貞元三年作元英門及觀于大明宫北垣
四年春二月築延喜門北複道屬于永春門
三月築武徳東門垣約左藏庫之北屬宫城東垣因廢
武庫以器械𨽻于軍容使
八年春正月新作𤣥武門及廡㑹蹴塲
十三年秋八月庚午増修望仙樓廣夾城十王宅(元宗/諸子)
(傳先天之後皇子幼則居内東封年以漸成長乃于安/國寺東附苑城同為大宅分院居為十王宅令中官押)
(之于夾城中起居毎日家令進膳又引詞學工書之人/入教謂之侍讀十王謂慶忠棣鄂榮光儀頴永延濟盖)
(舉全數其後盛義壽陳豐恒凉六王又就封入内宅二/十五年鄂光得罪忠繼大統天寳中慶棣又歿惟榮儀)
(十四王居院而府幕列于外坊特通名起居而已外諸/孫成長又于十宅外置百孫院毎歳幸華清宫宫側亦)
(有十王院百孫院宫人毎院四百餘人孫院三四十人/又于宫中置維城庫諸王月俸物約之而給用諸孫納)
(妃嫁女亦就十宅中太子不居于東宫但居于乘輿所/幸之别院太子亦分院而居㛰嫁則同親王公主在于)
(崇仁之/禮院)
十三年春三月戊子造㑹慶亭于麟徳殿前
夏六月辛巳引龍首渠水自通化門入至太清宫前
秋七月壬辰浚魚藻池
八月丁巳詔曰昆明池俯近都城古之舊制蒲魚所産
實利于人令京兆尹韓臯充使疏浚并修石炭賀蘭二
堰冬十一月工成
十九年春二月丁亥修含元殿
憲宗元和二年夏六月丁巳朔始置百官待漏院於建
福門外故事建福望仙等門昏而閉五更而啟與諸坊
門同時至徳中有吐蕃囚自金吾仗亡命因勅晚開門
宰相待漏於太僕寺車坊至是始令有司據班品置院
丙子神䇿軍新築夾城别開門曰元化建樓曰晨輝
三年冬十月修南内殿及勤政樓明光樓
六年夏五月毁興安門南竹亭
八年秋七月癸酉修興唐觀北距禁城開複道以通行
幸
九年夏六月置禮賓院于長興里北
十二年夏四月築夾城自雲韶門芳林門西至修徳里
以通于興福寺又置新市于芳林門南
五月己酉作蓬萊池周廊四百間
十三年春二月詔六軍使修麟徳殿浚龍首池起承暉
殿(裴度傳/作凝暉)雕飾綺煥徙佛寺之花木以充焉(大明宫東/面有東内)
(苑苑中有龍首殿龍首池水自城南而/注入于此池宋白曰龍首殿在右軍)
十四年春正月徙置仗内教坊于延政里
十五年秋七月作永安殿寶慶殿修日華門通乾門
穆宗長慶元年夏五月辛亥于禁中造百尺樓
文宗太和元年夏四月壬寅詔毁昇陽殿東放鴨亭戊
申毁望仙門側看樓十間並敬宗所造也
秋八月癸夘詔毁如京倉以其地歸門下省寶歴末好
廣苑囿門下省馬廏因通入禁中至是還之
二年秋八月修安福橋及兩儀殿甘露殿
九年春正月辛夘發左右神䇿軍千五百人浚曲江及
昆明池(昆明池見上長安志曰今為民田夫既可以為/民田則非有水之地矣然則漢何取于水也長)
(安志引水經曰交水西至石堨武帝穿昆明池所造有/石闥堰在縣西南三十二里則昆明之周三百餘頃者)
(用此堰之水也昆明基高故其下流尚可壅激以為都/城之用于是並城䟽别三派城内外皆賴之此池仍在)
(括地志曰豐鎬二水皆過堰入昆明池無復流派括地/志作于太宗之世則唐初仍自壅堰未廢至文宗而猶)
(嘗加濬也然則圗經之作當/在文宗復故堨而為田也)
二月初詔曰都城勝賞之地惟有曲江承平以前亭館
接連近年廢毁思俾修葺已令所司芟除栽植其諸如
有力及要創置亭館者給與閒地任其營造(雍録唐曲/江本泰階)
(州至漢為樂逰苑基地最高四望寛厰隋營京城宇文/階以其地在京城東南隅地高不便故闢此地不為居)
(人坊巷而鑿為池以厭勝之又㑹黄渠水自城外南來/故隋世遂從城外包之入城為芙蓉池且為芙蓉園也)
(漢武帝時池周囘六里餘唐周七里占地三十頃/又加展拓矣其地在城東南昇道坊龍華寺之南)
秋七月毁銀臺門起修三門樓詔發左右軍二千人以
為踘場
庚戌建紫雲樓于曲江
九月帝幸右銀臺門觀發左右神䇿軍一千五百人浚
曲江及昆明池
十月乙亥内出曲江新造紫雲樓彩霞亭額左軍中尉
仇士良以鼔吹迎于銀臺門
　鄭注傳曰注言秦中有災宜興工役以禳之文宗能
　詩常吟杜甫江頭篇云江頭宫殿鎖千門細栁新蒲
　為誰緑始知天寶以前曲江四岸有樓臺行宫厩署
　心切慕之既得注言即命左右神策軍差人淘曲江
　昆明二池仍許公卿士大夫之家于江頭立亭館以
　時追賞(通鑑十一月甲申/勅罷修曲江亭館)
武帝㑹昌元年春三月建靈符應聖院于龍首池
三年夏五月築望仙觀于禁中
五年春正月己酉朔勅造望仙臺于南郊壇
夏六月神䇿奏修望仙樓及廊舎五百三十九間功畢
宣宗大中元年春二月修百福殿院
秋八月神䇿軍奏修百福殿成名其殿曰雍和殿樓曰
親親樓凡廊舎屋宇七百間以㑹諸王子孫
二年春正月神䇿軍修左銀臺門樓屋宇及南面城牆
至睿武樓
五年修明儀樓
僖宗光啟三年六月丙辰太常禮院奏太廟十一室并
祧廟八室孝明太后等别廟三室自車駕再幸山南並
經焚毁神王失墜今大駕還京宜先葺宗廟神主然後
還宫遂詔修奉太廟使宰相鄭延昌修奉是時宫室未
完國力方困未暇舉行舊制延昌請權以少府監大㕔
為太廟太廟凡十一室一十三間間十一架今監五間
請添造成十一間以備十一室之數勅曰謹依典禮
新唐書地理志曰上都初曰京師天寳元年曰西京(㑹/要)
(開元元年十二月/三日改為京兆府)至徳三載曰中京(十二月/十五日)上元二年
復曰西京(九月二/十一日)肅宗元年曰上都(夘月/日)
皇城長千九百一十五步廣千二百步宫城在北長千
四百四十步廣九百六十步周四千八百六十步其崇
三丈有半龍朔後皇帝嘗居大明宫乃謂之西内神龍
元年曰太極宫大明宫在禁苑東南西接宫城之東北
隅長千八百步曰東内本永安宫貞觀八年置九年曰
大明宫以備太上皇清暑百官獻貲以助役高宗以風
痺厭西内湫濕龍朔三年始大興葺曰蓬萊宫咸亨元
年曰含元宫長安元年復曰大明宫興慶宫在皇城東
南距京城之東開元初置至十四年又増廣之謂之南
内二十年築夾城入芙蓉園京城前直子午谷後枕龍
首山左臨灞岸右抵灃水其長六千六百六十五步廣
五千五百七十五步周二萬四千一百二十步其崇丈
有八尺
京兆府　萬年縣有南望春宫臨滻水西岸有北望春
宫宫東有廣運潭
舊唐書韋堅傳曰天寳元年擢陜郡太守水陸轉運使
自西漢及隋有運渠自闗門西抵長安以通山東租賦
堅奏請于咸陽壅渭水作興成堰截灞滻水傍渭東注
至闗西永豐倉下與渭合于長安城東九里長樂坡下
滻水之上架苑牆東面有望春樓樓下穿潭以通舟楫
二年而成堅預于東京汴宋取小斛底船三二百隻置
于潭側其船皆署牌表之樓下連穡彌亘數里觀者山
積堅跪上諸郡輕貨又上百子盤食𤣥宗歡恱賜名廣
運潭
長安縣有大安宫本宏義後更名南五十里太和谷有
　太和宫武徳八年置貞觀十年廢二十一年復置曰
　翠微宫籠山為苑元和中以為翠㣲寺天寶二年尹
　韓朝宗引渭水入金光門置潭于西市以貯材木大
　歴元年尹黎幹自南山開漕渠扺景風延喜門入苑
　以漕炭薪
咸陽縣有望賢宫
興平縣西十八里有隋仙林宫
渭南縣西十里有逰龍宫開元二十五年更置東十五
　里有隋崇業宫
昭應縣有宫在驪山下貞觀十八年置咸亨二年始名
　温泉宫天寳六載更名華清宫治湯井為池環山列
　宫室又築羅城置百司及十宅
高陵縣西四十里有龍躍宫武徳六年高祖以舊第置
　徳宗以為修真觀
藍田縣永淳元年作萬全宫𢎞道元年廢
鄠縣東南三十里有隋太平宫西南二十二里有隋甘
　泉宫
武功縣有慶善宫臨渭水武徳元年高祖以舊宅置宫
　後廢為慈徳寺
華原縣有永安宫長安二年置有蒲萄園宫
華州
鄭縣東北三里有神臺宫本隋普徳宫咸亨二年更名
華隂縣西十八里有瓊岳宫故隋華隂宫顯慶三年更
　名東十三里有隋金城宫武徳三年廢顯慶三年復
　置
同州
馮翊縣南三十二里有興徳宫在志武里高祖將趨長
　安所經
朝邑縣有長春宫
鳯翔府
麟逰縣西五里有九成宫本隋仁夀宫義寕元年廢貞
　觀五年復置更名永徽二年曰萬年宫乾封二年復
　曰九成宫周垣千八百步并置禁苑及府庫官寺等
　西三十里有永安宫貞觀八年置
盩厔縣有司竹園東南三十二里有隋宜夀宫有樓觀
　老子祠
坊州
宜君縣有仁智宫北四里鳯凰谷有玉華宫永徽二年
　廢為玉華寺
唐六典曰京城左河華右隴坁前終南後九嵕南面三
門中曰明徳左曰啟夏右曰安化東面三門中曰春明
北曰通化南曰延興西面三門中曰金光北曰開逺南
曰延平(今京城隋文帝開皇二年六月詔左僕射高潁/所置南直終南山子午谷北據渭水東臨滻川)
(西次澧水太子左庶子宇文愷創制規謀將作大匠劉/龍工部尚書賀婁子幹太府少卿高龍文並充檢校至)
(三年三月移入新都焉名曰大興城東西十八里一百/一十五歩南北十五里一百七十五步牆高一丈八尺)
(皇城之南東西十坊南北九坊皇城之東西各一十二/坊兩市居四方之地凡一百一十坊開元十四年又取)
(東西二坊/為興慶宫)皇城在京城之中(東西五里一百一十五步/南北三里一百四十步今)
(謂之/子城)南面三門中曰朱雀左曰安上右曰含光(朱雀門/正南當)
(明徳門正北當承天門外横街/正東直春明門正西直金光門)東面二門北曰延喜南
曰景風(延喜門則承天門外/横街東直通化門)西面二門北曰安福南曰
順義(安福門西/直開逺門)其中左宗廟(在安上/内之東)門右社稷(在含光/門内之)
(西/)百僚廨署列乎其間凡省六寺九臺一監四衛十有
八(六省謂尚書中書門下秘書殿中内侍省九寺謂太/常宗正司農太府鴻臚衛尉光祿太僕大理寺一臺)
(謂御史臺四監謂少府將作國子都水監十八衛謂左/右衛左右金吾衞左右驍騎衛左右武衛左右威衛左)
(右領軍衛左右監門衛左右千牛衛左右羽林軍衛今/按中書門下凡有三所並在宫城之内國子監在皇城)
(之南左右金吾衛在皇城之東西/左右羽林軍衛在元武門之北)東宫官屬凡府一坊
三寺三率府十(一府謂詹事府三坊謂左右春坊内坊/三寺謂家令率更僕寺十率府謂左右)
(衛率府左右清道率府左右司禦/率府左右内率府左右監門率府)宫城在皇城之北南
面三門中曰承天東曰長樂西曰永安(承天門隋開皇/二年作初曰廣)
(陽門仁夀元年改曰昭陽門武徳元年改曰順天門神/龍元年改曰承天門  舊唐書五行志曰隋文時自長)
(安故城東南移于唐興村置新都今西門承天門正當/唐興村門有大槐樹柯枝森鬰即邨門樹也有司以行)
(列不正將去之太宗曰高/帝嘗坐此樹下不可去也)若元正冬至大陳設燕㑹赦
過宥罪除舊布新受萬國之朝貢四夷之賔客則御承
天門以聼政(葢古之/外朝也)其北曰太極門其内曰太極殿朔
望則坐而視朝焉(盖古之中朝也隋曰大興門大興殿/煬帝改曰䖍福門貞觀八年改曰太)
(極門武徳元年改為太極殿有東上西/上二閤門東西廊左延明右延明二門)次北曰朱明門
左曰䖍化門右曰肅章門肅章之西曰暉政門䖍化之
東曰武徳西門(其内有武徳/殿有延恩殿)又北曰兩儀門其内曰兩
儀殿常日聽政而視事焉(盖古之内朝也隋曰中華殿/貞觀五年改為兩儀殿承天)
(門之東曰長樂門北入恭禮門又北入䖍化門則宫内/也承天門之西曰廣運門永安門北入安仁門又北入)
(肅章門則/宫内也)兩儀殿之東曰萬春殿西曰千秋殿兩儀之
左曰獻春門右曰宜秋門宜秋之右曰百福門其内曰
百福殿百福之西曰承慶門内曰承慶殿獻春之左曰
立政門其内曰立政殿(又有興仁宣猷崇道惠訓昭徳/安禮正禮宣光通福光昭嘉猷)
(華光暉儀夀安綏福等門薰風就日翔鳯咸/池臨昭望仙鶴羽乘龍等殿凌烟翔鳯等閣)大明宫在
禁苑之東南西接宫城之東北隅(龍翔二年高宗以大/内卑濕乃于此置宫)
南面五門正南曰丹鳯門東曰望仙門次曰延政門西
曰建福門次曰興安門(南當皇城之啟夏門舊京城入/苑之北門開皇三年開餘四門)
(並與宫/同置)丹鳳門内正殿曰含元殿(殿即龍首山之東趾/也階上高于平地四)
(十餘尺南去丹鳯門四百餘步東/西廣五百步今元冬至于此聼政)夾殿兩閣左曰翔鸞
閣右曰棲鳯閣(與殿飛廊相接夾殿有通乾門西有觀/象門閣下即朝堂胏石登聞鼓如承天)
(之/制)其北曰宣政門門外東廊曰齊徳門西廊曰興禮門
内曰聽政殿殿前東廊曰日華門門東門下省省東南
北街南直含耀門出昭訓門宣政殿前西廊曰月華門
門西中書省省西南北街南直昭慶門出光範門宣政
之左曰東上閣又曰西上閣次西曰延英門其内之左
曰延英殿右曰含象殿宣政北曰紫宸門其内曰紫宸
殿(即内朝/政殿也)殿之南面紫宸門左曰崇明門右曰光順門
殿之東曰左銀臺門西曰右銀臺門次北曰九仙門殿
之北面曰元武門左曰銀漢門右曰青霄門(其内又有/麟徳凝霜)
(承歡長安仙居拾翠碧羽金鸞蓬萊含凉珠境三清含/氷水香紫蘭等殿元武明儀大角等觀鬰儀結鄰承雲)
(修文等/閣也)興慶宫在皇城之東南東距郭城東垣(即今上/龍潜舊)
(宅也開元初以為離宫至十四年又取永嘉勝業坊之/半以置朝自大明宫東來羅城複道經通化門磴道潜)
(通/焉)宫之西曰興慶門其内曰興慶殿(即正衙殿/有龍池殿)次南曰
金明門門内之北曰大同殿宫之南曰通陽門北入曰
明光門其内曰龍堂通陽之西曰花萼樓(樓西即寜王/第故取詩人)
(棠棣之義/以名樓焉)樓西曰明義門其内曰長慶殿宫之北曰躍
龍門其内左曰芳苑門右曰麗苑門南走龍池曰瀛洲
門内曰南薰殿瀛洲之左曰僊雲門北曰新射殿(又有/同光)
(承雲初陽飛軒玉華等門飛僊交泰同光榮光等殿初/上居此第其里名協聖諱所居池之東有舊井忽涌為)
(小池周袤纔數尺常有雲氣或見黄龍出其中至景龍/中潜復出水其沼浸廣時即連合為一未半歳而里人)
(悉移居遂鴻洞為龍/池焉盖符命之先也)禁苑在大内宫城之北北臨渭水
東距滻川西盡故都城(其周一百/二十里)禽獸蔬果莫不毓焉
若禴祠烝嘗四時之薦蠻夷戎狄九賔之享則蒐狩以
為儲供焉舊唐書地理志苑城東西二十七里南北三
十里東至灞水西連故長安城南連京城北枕渭水苑
内離宫亭觀二十四所漢長安故城東西十三里非𨽻
入苑中苑置四面監總監以掌種植
康駢劇談録曰含元殿國初建造鑿龍首岡以為基趾
彤墀釦砌高五十餘尺左右立棲鳯翔鸞二闕龍尾道
出於闕前倚欄下瞷前山如在諸掌殿去五門二里每
元朔朝㑹禁軍與御仗宿於殿庭金甲葆戈雜以綺繡
羅列文武纓佩序立蕃夷酋長仰觀玉座若在霄漢
又曰曲江池一秦世隑州開元中疏鑿遂為勝境其南
有紫雲樓芙蓉苑其南有杏園慈恩寺花卉繞周煙水
明媚都人逰玩盛于中和上巳之節綵幄翠幬匝于隄
岸鮮車徤馬比肩擊轂上已節賜宴羣僚京兆府大陳
筵席長安萬年兩縣以雄盛相較錦繡珍玩無所不施
百辟㑹于山亭恩賜太常及教坊聲樂池中備綵舟數
隻惟丞相三使北省官與翰林學士登焉毎年頻動皇
州以為勝入夏則菰蒲葱翠栁隂四合碧波紅渠湛然
可愛
宋史宋庠傳論唐入閤儀曰入閤乃唐隻日于紫宸殿
受常朝之儀也唐有大内又有大明宫宫之正南門曰
丹鳯門門内第一殿曰含元殿大朝㑹則御之第二殿
曰宣政殿謂之正衙朔望大冊拜則御之第三殿紫宸
殿謂之上閤亦曰内衙隻日常朝則御之天子坐朝須
正仗于正衙殿或乘輿止御紫宸即喚仗自宣政殿西
門入是謂東西上閤門也
又按唐自中葉以還雙日及非時大臣奏事别開延英
殿若今假日御崇政延和是也乃知唐制毎遇坐朝日
即為入閤其後正衙立仗因而遂廢甚非禮也
　　　五代
册府元龜曰後梁太祖開平元年夏四月戊辰廢西京
以京兆府為大安府置佑國軍
三年秋七月庚午改佑國軍為永平軍
後唐莊宗同光元年冬十一月辛酉復以永平軍大安
府為西京京兆府
二年八月壬午西京奏重修華清宫温湯屋宇
後晉高祖天福三年冬十月丙辰廢西京為晉昌軍
後漢高祖乾祐元年春三月改晉昌軍為永寧軍
　
　
　
　
　
　
　
　
　歴代帝王宅京記卷七
欽定四庫全書
　歴代帝王宅京記卷八
　　　　　　　　　　　　　　崑山顧炎武撰
　　雒陽一
　　　周
漢書地理曰周地柳七星張之分野也今之河南雒陽
糓城平隂偃師鞏緱氏是其分也昔周公營雒邑以為
在於土中諸侯蕃屏(師古曰言雒陽四面/皆有諸侯為蕃屏)四方故立京
師至幽王淫褒姒以滅宗周初雒邑與宗周通封畿
(韋昭曰通在二封之地共千里也師古曰宗周鎬京也方八/百里八八六十四為方百里者六十四也雒邑成周也)
(方六百里六六三十六為方百里者三十六也/二都得百里者百方千里也故詩云邦畿千里)東西長
而南北短短長相覆為千里至㐮王以河内賜晉文公
又為諸侯所侵故其分墜小(師古曰墜/古地字)周人之失巧偽
趨利貴財賤義髙富下貧憙為商賈不好仕宦自柳三
度以至張十二度謂之鶉火之次周之分也
汲冢周書作雒解曰周公俘殷獻民遷於九畢(賢民士/大夫也)
(九畢成周之/地近王化也)俾康叔宇于殷俾中旄父宇于東(康叔代/霍叔中)
(旄代/管叔)乃作大邑成周於土中(王成也于/天下爲中)城方千七百二
十丈郛方七百里(疑當作/七十)南繫於雒水地因於郟山以
為天下之大湊(湊㑹/也)制郊甸方六百里國西土為方千
里(西土岐周/通為折内)分以百縣縣有四郡郡有四鄙大縣立城
方王城三之一小縣立城方王城九之一乃設丘兆於
南郊祀上帝配以后稷日月星辰先王皆與食(先王后/稷謂郊)
(畤/壝)建大社於國中其壝東青土南赤土西白土北驪土
中央舋以黄土將建諸侯鑿取其方一面之土苞以黄
土苴以白茅以為土封故曰受茅土於周室乃位五宫
太廟宗宫考宫路寢明堂(五宫宫府寺太廟后稷二宫/祖考廟也路寢王所居也)
咸有以阿反坫重亢重郎常累復格藻梲設移旅楹惷
常畫(咸皆也廟四下曰阿反坫即尚室也重亢累棟也/重郎累屋也常累系也復格累之櫺也藻梲畫梁)
(柱也承屋曰移旅别也惷謂藻/井之飾也言皆畫列柱為之也)内階元階堤唐山廧(以/黒)
(石為問唐中庭道堤謂為/高之也山廧謂畫山雲)應門庫臺元閫(門者皆有臺/於庫門見之)
(後可知也又以/黒石為門階也)
後漢郡國志曰河南(帝王世紀曰城/西有郟鄏陌)周公時所城雒邑
也春秋時謂之王城(鄭元詩譜曰周公攝政五年成王/宅雒邑使召公先相宅既成謂之)
(王城博物記曰王城方一千七百二十丈郛方七十里/南望雒水北至郟山地道記曰去雒城四十里左傳定)
(八年單子伐榖城/杜預曰在縣西)東城門名鼎門(帝王世紀曰東南門/九鼎所從入又曰武)
(王定鼎今雒陽西南雒/水之北有鼎中觀是也)北城門名乾蔡(左傳昭二十四/年士伯立於乾)
(蔡皇覽曰城西南柏亭西周/山上周靈王冡民祀之不絶)又有甘城(杜預曰縣西/南有甘泉宫)有
蒯鄉(左傳昭二十三年尹辛攻蒯/晉地道記曰縣西南有蒯亭)雒陽(摯虞曰古之周/南今之雒陽魏)
(氏春秋曰有委栗山在隂鄉魏時營為闤丘皇覽/曰縣東北山萇宏冢縣北芒山道西吕不韋冢)周時
號成周(公羊傳曰成周者河東周也何休曰周道始成/王之所都也帝王世紀曰城東西六里十一步)
(南北九里一百步晉元康地道記曰城内南北九里七/十步東西六里十步為地三百頃一十二畝三十六步)
(城東北隅有/周威烈王冡)有狄泉在城中(左傳僖二十九年盟於狄/泉杜預曰城内太倉西南)
(城水或曰本在城外定元年城成周乃繞之案此水晉/時在東宫西北帝王世紀曰狄泉本殷之墓地在成周)
(東北今城中有殷王冡是也又/太倉中大冡即周時景王冡也)有唐聚(左傳昭二十三/年尹辛敗劉師)
(於/唐)有上程聚(古程國史記曰重黎之後伯休甫之國也/關中更有程地帝王世紀曰文王居程徙)
(都豐故此/加為上程)有士鄉聚(馮異斬/武勃地)有禇氏聚(左傳昭二十六/年王宿禇氏杜)
(預曰縣南/有禇氏亭)有榮錡澗(左傳周景王崩於榮/錡氏杜預曰鞏縣西)有泉亭(杜預/曰縣)
(西南有泉亭/即泉戎也)有圉鄉(左傳昭二十二年單子伐東圉杜/預曰縣東南有圉鄉又西南有戎)
(城即伊/雒之戎)有大解城(左傳昭二十三年晉師次於解/杜預曰縣西南有大解小解)
　　　漢
漢書髙帝本紀曰五年帝乃都雒陽夏五月置酒雒陽
南宫(括地志南宫在雒州雒陽縣東北二十六里雒陽/故城中  大事記注輿地志云秦時已有南北宫)
(更始自雒陽而西馬奔觸北宫鐡柱門光武幸南宫却/非殿則自髙帝迄於王莽雒陽南北宫武庫皆未嘗廢)
(盖秦雖都關中猶倣周東都之制建宫闕於雒陽入車/千秋子為雒陽武庫令趙涉勸周亞夫抵雒陽直  武)
(庫/)
六年冬十二月至雒陽居南宫(張良/傳同)
　　　後漢
後漢書光武本紀曰建武元年冬十月癸丑車駕入雒
陽幸南宫却非殿遂定都焉(蔡質漢典職儀曰南宫至/北宫中央作大屋複道三)
(道行天子從中道從官夾左右十步一衛/兩宫相去七里又雒陽宫閣名有却非殿)
二年春正月壬子起髙廟建社稷於雒陽立郊兆於城
南(續漢志曰立社稷於雒陽在宗廟之右皆方壇四面/及中各依方色無屋有墻門而已續漢書曰制郊兆)
(於雒陽城南七里為壇八陛中又爲重壇天地位皆在/壇上其外壇上為五帝位青帝位在甲寅赤帝位在癸)
(已黄帝位在丁未白帝位在庚申黒帝位在壬亥其外/為壝重營皆紫以象紫宫營有通道以為門日月在營)
(内南道日在東月在西北斗在北道之西外營中營凡/千五百一十四神髙皇帝配食焉北郊在雒陽城北四)
(里方壇四陛地祇位南面西上髙皇后配西面皆在壇/上地理羣后從食皆在壇下中嶽在未四嶽各依其方)
(淮海俱在東河在西濟在北/江在南餘山川各如其方)
十四年春正月起南宫前殿
中元元年初起眀堂靈臺辟雍及北郊兆域(漢官儀曰/明堂四面)
(起土作壍中無水明堂去平城門二四所天子出從平/城門先歴明堂乃至郊祀又曰辟雍去明堂三百步車)
(駕臨辟雍從北門入三月九月皆於中行鄉射禮辟雍/以水周其外以節觀者漢宫閣疏曰靈臺髙三丈十二)
(門漢官儀北郊壇在城西北角去城一里所謂方壇四/陛但在壇祠舍而已其鼓吹樂及舞人御帳皆從南郊)
(之/具)
二年春正月辛未初立北郊祀后土
明帝本紀曰永平三年起北宫及諸官府
永平五年自長安迎取飛亷并銅馬置上西門外名平
樂館
晉書食貨志曰永平五年作常滿倉立粟市於城東粟
斛直錢二十
本紀又曰八年冬十月北宫成
和帝本紀曰永元五年春二月戊戌詔自京師離宫果
園上林廣成圃(廣成苑在/汝州西)悉以假貧民恣得採捕不收
其稅
順帝本紀曰陽嘉元年起西苑修飾宫殿
漢安元年秋七月始置承華厩(東觀記曰時以逺近獻/馬衆多園廐充滿始置)
(承華/廐)
桓帝本紀曰延熹二年秋七月初造顯陽苑
　蔡邕述行賦曰徐璜左悺五侯擅貴於其所處又起
　顯明苑於城西
　桓帝本紀論曰前史稱桓帝好音樂善琴笙飾芳林
　而考濯龍之宫(薛綜注東京賦云濯龍殿名芳林謂/兩旁樹木蘭也考成也旣成而祭之)
　(春秋考仲子/之宫是也)設華葢以祠浮圖老子(浮圖今佛也續/漢志曰祀老子)
　(於濯龍宫文罽爲壇飾淳金銀/器設華盖之座用郊天之樂)
靈帝本紀曰光和三年作罼圭靈昆苑(罼圭苑有二東/罼圭苑周一千)
(五百步中有魚梁臺西罼圭苑周三/千三百步並在雒陽宣平門外也)
五年秋八月起四百尺觀於阿亭道
中平二年造黄金堂於西園
三年春復修玉堂殿鑄銅人四黄鐘一(其音中黄鐘/也子為黄鐘)及
天禄蝦蟆(天禄獸名西/京有天禄關)宦者傳曰帝造黄金堂於西園
引司農金錢繒帛仭積其中(仭滿/也)明年使鉤盾令宋典
繕修南宫玉堂又使掖庭令畢嵐鑄銅人四列於蒼龍
元武闕(蒼龍東闕/元武北闕)又鑄四鐘皆受二千斛縣於玉堂及
雲臺殿前又鑄天禄蝦蟆吐水入平門外橋東轉水入
宫又作翻車渇烏(翻車設機車以引水渇烏/為曲筒以氣引水上也)施於橋西
用灑南北郊路以省百姓灑道之費
獻帝本紀曰初平元年春二月丁亥遷都長安董卓驅
徙京師百姓悉西入關自留屯罼圭苑三月己酉董卓
焚雒陽宫廟及人家
　董卓傳曰是時洛中貴戚室第相望金帛財産家家
　盈積卓縱放兵士突其廬舍淫略婦女剽虜資物謂
　之捜牢(言牢固者皆搜索取之也一曰牢漉/也二字皆從去聲今俗亦有此言)及何后
　葬開文陵(靈帝/陵)卓悉取藏中珍物又壞五銖錢更鑄
　小錢悉取雒陽及長安銅人鐘虡飛亷銅馬之屬以
　充鑄焉(鐘虡以銅為之故賈生上書云懸石鑄鐘虡/前書音義曰虡鹿頭龍身神獸也設文鐘鼓)
　(之跗以猛獸為飾也明帝永平五年長安迎取飛亷/及銅馬置上西門外名平樂館銅馬則東門京所作)
　(致於金馬門外者也張璠紀曰太史/靈臺及永安侯銅蘭楯卓亦取之)
百官志曰雒陽城十二門其正南一門曰平城門(漢官/秩曰)
(平城門為宫門不置候置屯司馬秩二千石李尤銘曰/平城司午厥位處中古今注曰建武十四年九月開平)
(城/門)北宫門屬衛尉其餘上西門(應劭漢官儀曰上西所/以不純白者漢家初成)
(故丹鏤之李尤銘曰/上西在季位月維戍)雍門(銘曰雍門處/中位月在酉)廣陽門(銘曰廣/陽位孟)
(□月/在申)津門(銘曰津門自/定位季月未)小苑門開陽門(應劭漢官儀曰/開陽門始成未)
(有名宿昔有一柱來在樓上琅琊開陽縣上言縣南城/門一柱飛去光武皇帝使來識視悵然遂堅縛之刻記)
(其年月因以名焉銘曰/開陽在孟位月惟已)耗門(銘曰耗門值/季月位在辰)中東門(銘曰/中東)
(處仲月/位在卯)上東門(銘曰上東少/陽厥位在寅)榖門(銘曰榖門北/中位光於子)夏門(銘/曰)
(夏門值孟/位月在亥)凡十二門(蔡質漢官儀曰雒陽二十四/街街一亭十二城門門一亭)
又曰宫掖門每門司馬一人南宫南屯司馬主平城門
北宫門蒼龍司馬主東門(案洛陽宫門名/為蒼龍闕門)元武司馬主
元武門北屯司馬主北宫朱雀司馬主南掖門(古今注/曰永平)
(二年十一月初作北/宫南朱雀司馬門)東明司馬主東門朔平司馬主北
門凡七門
　潘岳懷舊賦云啟開陽而朝邁濟清洛以徑渡
　　　魏
魏志文帝本紀曰黄初元年冬十二月初營洛陽宫(臣/松)
(之案諸書記是時帝居北宫以建始殿朝羣臣門曰承/明陳思王植詩曰謁帝承明廬是也至明帝時始於漢)
(南宫崇德處起太極昭陽諸殿於魏畧曰詔以漢火德/也火忌水故洛去水而加佳魏  行次為土土水之牡)
(也水得土而乃流土得水而/柔故除佳加水變雒而洛)
二年築凌雲臺
　世說曰凌雲臺樓觀精巧先稱平衆木輕重然後造
　構乃無錙銖相負掲臺雖髙峻嘗隨風搖動而終無
　傾倒之理魏明帝登臺懼其勢危别以大材扶持之
　樓即頽壞論者謂輕重力偏故也
洛陽宫殿簿曰凌雲臺上壁方十三丈髙九尺(疑當/作丈)樓
方四丈髙五丈棟去地十三丈五尺七寸五分也
三年穿靈芝池
五年穿天淵池
七年春三月築九華臺
明帝本紀曰太和元年夏四月甲申初營宗廟
三年冬十月改平望觀曰聽訟觀
初洛陽宗廟未成神主在鄴廟十一月廟成遣太常韓
暨持節迎髙皇帝太皇帝武帝文帝神主於鄴十二月
己丑至奉安神主於廟
青龍三年是時大治洛陽宫起昭陽太極殿築總章觀
百姓失農時直臣楊阜髙堂隆等各數切諫雖不能聽
常優容之
　魏畧曰是年起太極諸殿築總章觀髙十餘丈建翔
　鳳於其上又於芳林園中起陂池楫櫂越歌又於列
　殿之北立八坊諸才人以次序處其中通引榖水過
　九龍前為玉井綺欄蟾蜍含受神龍吐出使博士馬
　均作司南車水轉百戯歲首建巨獸魚龍曼延弄馬
　倒騎備如漢西京之制築閶闔諸門闕外罘罳
秋七月洛陽崇華殿災八月命有司復築崇華殿改名
九龍殿(時郡國有九龍/見故以為名)
　髙堂隆傳曰青龍中大治殿舍西取長安大鐘
帝愈増崇宫殿雕飾觀閣鑿太行之石英采榖城之文
石起景陽山於芳林之園建昭陽殿於太極之北鑄作
黄龍鳳凰奇偉之獸飾金墉凌雲臺凌霄闕百役繁興
作者萬數公卿以下至於學士莫不展力帝乃躬自掘
土以率之
　魏畧曰景初元年徙長安諸鐘虡駱駝銅人承露盤
　盤折銅人重不可致留於霸城大發銅鑄作銅人二
　號曰翁仲列坐於司馬門外又鑄黄龍鳳凰各一龍
　髙四丈鳳髙三丈餘置内殿前起土山於芳林園西
　北陬使公卿羣僚皆負土成山樹松竹襍木善草於
　其上捕山禽獸置其中
　漢魏春秋曰帝徙盤盤折聲聞數十里金人或泣因
　留於霸城
本紀曰景初元年冬一月乙卯營洛陽南委粟山為圜
丘十二月壬子冬至始祀
魏書李業與傳梁散騎常侍朱異問業興曰魏洛中委
粟山是南郊耶業興曰委粟是圜丘非南郊異曰比聞
郊丘異所是用鄭義我此中用王義業興曰然洛京郊
丘之處專用鄭解
髙堂隆傳曰凌霄闕始構有鵲巢其上帝以問隆對曰
詩云維鵲有巢維鳩居之今興起宫室未成將有他姓
制御之不可不深慮於是帝改容動色
宋書禮志曰魏明帝天淵池南設流杯石溝燕羣臣
禮志曰太康六年蠶於西郊與籍田對其方也先蠶壇髙
一丈方二丈爲四出陛陛廣五尺在皇后採桑壇東南
帷宫外門之外而東南去帷宫十丈在蠶室西南桑林
在其東
禮志曰漢儀季春上已官及百姓皆禊於東流水上洗
濯祓除去宿垢而自魏以後恒用三日不以上已也晉
中朝公卿以下至於庻人皆禊洛水之側趙王倫簒位
三日會天泉池誅張林懷帝亦會天泉池賦詩陸機云
天泉池南石溝引御溝水池西積石為禊堂本水流杯
飲酒亦不言曲水(南齊書禮志/本作天淵池)
　　　晉
晉書武帝本紀曰泰始二年秋七月卒巳營太廟致荆
山之木采華山之石鑄銅柱十二塗以黄金鏤以百物
綴以明珠
十年冬十一月立城東七里澗石橋
咸寧二年秋九月丁未起太倉於城東常平倉於東西
市
太康十年冬十一月含章殿鞠室火
五行志曰太康五年五月宣帝廟地陷梁折八年正月
太廟殿又陷改作廟築基及泉其年九月遂更營新廟
逺致名材襍以銅柱陳勰為匠作者六萬人至十年四
月乃成十一月庚寅梁又折明年帝崩而王室遂亂
宋書禮志曰改築太廟於宣陽門内竆極壯麗
晉書惠帝本紀曰永興元年夏六月新作三城門
地理志曰河南郡漢置統縣十二户一十一萬四千四
百置尹
洛陽置尉五部三市東西七里南北九里東有建春東
陽清明三門南有開陽平昌宣陽建陽四門西有廣陽
西明閶闔三門北有大夏廣莫二門司𨽻校尉河南尹
及百官列城内也
宋書禮志曰咸寧二年起國子學太康五年修作明堂
辟雍靈臺
　　　後魏
魏書髙祖本紀曰太和十七年秋九月庚午幸洛陽周
廵故宫基址帝顧侍臣曰晉德不修早傾宗祀荒毀至
此用傷朕懷遂詠黍離之詩為之流涕
十九年秋八月金墉宫成冬十一月行幸委粟山議定
圜丘甲申有事於圜丘
二十年夏五月丙戍初營方澤於河隂丁亥有事於方
澤
秋九月丁亥將通洛水入榖帝親臨觀
　任城王澄傳曰車駕還洛引見王公侍臣於清徽堂
　髙祖曰此堂成來未與王公行宴樂之禮後東閣廡
　堂粗復始就故今與諸賢欲無髙而不升無小而不
　入因之流化渠髙祖曰此曲水者必有其義取乾道
　曲成萬物無滯次之洗煩池髙祖曰此池中亦有嘉
　魚澄曰此所謂魚在在藻有頒其首髙祖曰且取王
　在靈沼於牣魚躍次之觀德殿髙祖曰射以觀德故
　遂命之次之凝閒堂髙祖曰此取夫子閑居之義不
　可縱奢以忘儉自安以忘危故此堂後作茅茨堂謂
　李冲曰此東曰步元廡西曰遊凱廡此堂雖無唐堯
　之君卿等當無愧於元凱冲對曰臣旣遭唐堯之君
　不敢辭元凱之譽
　郭祚傳曰髙祖幸華林園因觀故景陽山祚曰山以
　仁靜水以智流陛下修之髙祖曰魏明以奢失於前
　朕何為襲之於後祚曰髙山仰止髙祖曰得非景行
　之謂
　李冲傳曰冲機敏有巧思北京明堂圜丘太廟及洛
　都初基安處郊兆新起宫寢皆資於冲
世宗本紀曰景明二年秋九月丁酉發畿内夫五萬五
千人築京師三百二十三坊四旬而罷
廣陽王嘉傳曰嘉為司州牧表請於京四面築坊三百
二十各周一千二百步乞發三正復丁以充兹役(册府/元龜)
(注三正謂京邑每/坊置里正三人也)雖有暫勞姦盜永止詔從之
本紀又曰冬十一月壬寅改築圜丘於伊水之陽
三年冬十一月己卯詔曰京洛兵蕪歲踰十紀先皇定
鼎舊都維新魏歴翦掃榛荒剏兹雲構鴻功茂績規模
長逺今廟社乃建宫極斯崇便當以來月中旬蠲吉徙
御仰尋遺意感慶交衷既禮盛周宣斯干之制事髙漢
祖壯麗之儀可依典故備兹考吉以稱遐邇人臣之望
正始元年冬十一月戊午詔曰古之哲王創業垂統安
民立化莫不崇建膠序開訓國胄昭宣三禮崇明四術
使道暢羣邦風流萬宇自皇基徙構光宅中區軍國務
殷未遑經建靖言思之有慚古烈可勅有司依漢魏舊
章營繕國學
四年夏六月己丑朔詔曰髙祖德格兩儀明並日月播
文教以懷逺人調禮學以旌儁造徙縣中區光宅天邑
總霜露之所均一姬卜於洛涘戎繕兼興未遑儒教朕
纂承鴻緒君臨寳歴思模聖規述遵先志今天平地寧
方隅無事可勅有司準訪前武置國子立太學樹小學
於四門
閏九月甲午禁大司馬門不得車馬出入
永平二年秋九月壬午詔定諸門闥名
四年夏五月己亥遷代京銅龍置天淵池
　茹皓傳曰皓性微工巧多所興立為山於天淵池西
　採掘北邙及南山佳石徙竹汝潁羅蒔其間經構樓
　觀列於上下樹草栽木頗有野致世宗心恱以時臨
　幸
延昌元年夏四月丁卯詔曰遷京嵩縣年將二紀虎闈
缺唱演之音四門絶講誦之業博士端然虚禄嵗祀貴
㳺之胄歎司子衿靜言思之有兼愧慨可嚴勅有司國
子學孟冬使成太學四門明年暮春令就
三年冬十二月庚寅詔立明堂
　禮志曰初世宗永平延昌中欲建明堂而議者或云
　五室或云九室頻屬年饑遂寢熙平中復議之詔從
　五室及元乂執政遂改營九室值世亂不成宗配之
　禮迄無所設
　任城王澄傳曰靈太后銳於繕興在京師則起永寧
　太上公等佛寺外州各造五級浮圖
　源子恭傳曰正光初為起部郎明堂辟雍並未建就
　子恭上書曰臣聞辟臺望氣軌物之德旣髙方堂布
　政範世之道斯逺是以書契之重理冠於造化推尊
　之美事絶於生民至如郊天饗帝盖以對越上靈宗
　祀配天是用酬膺下土大孝莫之能加嚴父以兹為
　大乃皇王之休業有國之盛典竊惟皇魏居震統極
　總宙馭宇革制土中垂式無外自北徂南同卜維於
　洛食定鼎遷民均氣候於寒暑髙祖所以始基世宗
　於是恢構案功成作樂治定制禮乃訪遺文修廢典
　建明堂立學校興一代之茂矩標千載之英規永平
　之中始創雉構基址草昧迄無成功故尚書令任城
　王臣澄案故司空臣冲所圖明堂様并連表詔答兩
　京模式奏求營起縁期發㫖即加葺繕侍中領軍臣
　又物動作官宣贊授令自兹厥後方配兵人或給一
　千或與數百進退節縮曽無定準欲望速了理在難
　克若專役此功長得營造委成責辦容有就期但所
　給之夫本自寡少諸處競借動即千計雖有繕作之
　名終無就功之實爽塏荒茫淹積年載結架崇構指
　就無兆仍令肄胄之禮掩抑而不進養老之儀寂寥
　而不返構厦止於尺土為山頓於一簣良可惜與愚
　謂召民經始必有子來之歌興造勿亟将致不日之
　美況本兵不多兼之牽役廢此興彼循環無極便是
　輟創禮之重資不急之費廢經國之功供寺館之役
　求之逺圖不亦闕矣今諸寺大作稍以粗舉並可徹
　减專事經綜嚴勒工匠務令克成使祖宗有薦配之
　期蒼生睹禮樂之富書奏從之
　劉芳傳曰芳表曰夫為國家者罔不崇儒尊道學斆
　為先誠復政有質文兹範不易良由萬端資始衆務
　禀法故也唐虞已往典籍無據隆周以降任居虎門
　周禮大司樂云師氏掌以􁁷詔王居虎門之左司王
　朝掌國中之事以教國子弟蔡氏勸學篇云周之師
　氏居虎門左敷陳六藝以教國子今之祭酒即周師
　氏洛陽記國子學宫與天子宫對大學在開陽門外
　案學記云古之王者建國親民教學為先鄭氏注云
　内則設師保以教使國子學焉外則有太學庠序之
　官由斯而言國學在内太學在外明矣案如洛陽記
　猶有仿像臣愚謂今旣徙縣嵩瀍皇居伊洛宫闕府
　寺僉復故址至於國學豈可舛替校量舊事應在宫
　門之左至如太學基所炳在仍舊營構又云太和二
　十年發勅立四門博士於四門置學臣案自周以上
　學惟以二或尚西或尚東或貴在國或貴在郊爰曁
　周室學盖有六師氏居内太學在國四小在郊禮記
　云周人養庻老於虞庠在國之西郊禮又云天子設
　四學當入學而太子齒注云四學周四郊之虞庠也
　案大戴保傅篇云帝入東學尚親而貴仁帝入南學
　尚齒而貴信帝入西學尚賢而貴德帝入北學尚貴
　而尊爵帝入太學承師而問道周之五學於此彌彰
　案鄭注學記周則六學所以然者注云内則設師保
　以教使國子學焉外則有太學庠序之官此其證也
　漢魏以降無復四郊謹尋先㫖宜在四門案王肅注
　云天子四郊有學去王都五十里考之鄭氏不云逺
　近今太學故坊基址寛曠四郊别置相去遼濶檢督
　難周計大學坊并作四門猶為太廣以臣愚量同處
　無嫌且今時制置多循中代未審四學應從古不求
　集名儒禮官議其定所從之
　隋書經籍志曰遷洛以後置道場於南郊之旁方二
　百步正月十月之十五日有道士歌人百六人拜而
　祠焉
　
　
　
　
　
　
　
　歴代帝王宅京記卷八
欽定四庫全書
　歴代帝王宅京記卷九
　　　　　　　　　　　　　崑山顧炎武撰
　　洛陽二
水經注曰洛陽周公所營洛邑也故洛誥曰我卜瀍水
東亦惟洛食其城方七百二十丈南繫於洛水北因於
郟山以為天下之凑方六百里因西為千里春秋昭公
二十三年晉合諸侯大夫戍成周之城故亦曰成周也
遷自序云太史公留滯周南摯仲治曰古之周南今之
洛陽漢髙祖始欲都之感婁敬之言不日而駕行矣屬
光武中興定居洛邑迨於魏晉咸兩宅焉故魏畧曰漢
火行忌水故去其水而加佳魏為土德土水之牡也水
得土而流土得水而柔故除佳加水
又曰伊水又東北至洛陽縣南逕圜丘東大魏郊天之
所準漢故事建之漢書郊祀志曰建武二年初置郊兆
於洛陽城南七里為圜壇八陛中又為重壇天地位其
上皆南向其外壇上為五帝位其外為壝重營皆紫以
象紫宫
又曰榖水又逕河南王城北所謂成周矣公羊曰成周
者何東周也何休曰名為成周者周道始成王所都也
地理志曰河南河南縣故郟鄏地也京相璠曰郟山名
鄏地邑也卜年定鼎為王之東都謂之新邑是為王城
其城東南名曰鼎門盖九鼎所從入也故謂是地為鼎
中楚子伐陸渾之戎問鼎於此述征記曰糓洛二水本
於王城東北合流所謂糓洛鬭也今城之東南缺十步
世又謂之榖洛鬭處俱為非也余案史傳周靈王之時
榖洛二水鬭毀王宫王將堨之太子晉諫王不聽遺堰
三堤尚存(國語周靈王三十二年榖洛鬪將毀王宫/王欲壅之太子晉諫曰不可王卒壅之)左
傳襄公二十五年齊人城郟穆叔如周賀韋昭曰洛水
在王城南榖水在王城北東入於瀍至靈王時榖水盛
出於王城西而南流合於洛兩水相格有似於鬭而毀
王城西南也頴容著春秋條例(隋書經籍志漢公車徴士/頴容著春秋釋例十卷)
言西城梁門枯水處世謂之死榖是也始知縁生行中
造次入關經究故事與實違矣考王封周桓公於是為
西周及其孫惠公封少子於鞏為東周故有東西之名
矣秦滅周以為三川郡項羽封申陽為河南王漢以為
河南郡王莽又名之曰保忠信鄉光武都洛陽以為尹
尹正也所以董正京畿率先百郡左傳昭公二十四年
士伯立於乾祭而問於介衆(乾祭王/城北門)榖水又東流逕乾
祭門北子朝之亂晉所開也東至千金堨河南十二縣
境簿曰河南縣城東十五里有千金堨洛陽記曰千金
堨舊堰榖水魏時更修此堰謂之千金堨積石為堨而
開溝渠五所謂五龍渠渠上立堨堨之東首立一石人
石人腹上刻勒云太和五年八月庚戍造築此堨更開
溝渠此水衝渠止其水助其堅也堨是都水使者陳協
所造也語林曰陳協數進阮步兵酒後晉文王欲修九
龍堰阮舉協文王用之掘地得古承水銅龍六枚堰遂
成水歴堨東注謂之千金堨逮於晉世大水暴注溝瀆
泄壞又廣功焉石人東脇下又云太始七年六月二十
三日大水并瀑出常流上三丈蕩壞二堨五龍泄水南
注㵼下加歲久潄齧每澇即壞歴載捐棄大功故為今
堨更於西開池名曰代龍渠地形平正誠得瀉泄至理
千金不與水勢激争無縁當壞由其卑下水得踰上潄
齧故也今増髙千金於舊一丈四尺五龍自然必歴世
無患若五龍歲久復壞可轉於西更築二堨二渠合用
二十三萬五千六百九十八功以其年十月二十三日
起作功重人少到八年四月二十日畢代龍渠即九龍
渠也後張方入洛破千金堨遺基見存朝廷太和中修
復故堨北引渠東合舊瀆又東晉惠帝造石渠於水上
案橋西門之南頰又稱晉元康二年十一月二十日改
治石巷水門巷東西長七尺南北龍尾廣十二丈巷瀆
口髙三丈謂之睪門橋又潘岳西征賦曰秣馬睪門即
此處也榖水又東又結石梁跨水制城西梁也榖水又
東左㑹金谷水水出太白原東南流歴金谷謂之金水
東南流逕晉衛尉卿石崇之故居也石季倫金谷詩叙
曰余以元康七年從太僕出為征虜将軍有别廬在河
南界金谷澗中有清泉茂林衆果竹柏藥草蔽翳西北
角築之謂之金墉城魏文帝起層樓於東北隅晉宫閣
名曰金墉有崇天堂即此地上架木為榭皇居創徙宫
極未就止蹕於此構宵榭於故臺南曰乾光門夾建兩
觀觀下列朱桁於塹以為御路東曰含春門北有退門
城上西面列觀五十步一睥睨屋臺置一鐘以和漏鼔
函北連廡䕃墉北廣榭炎夏之日常以避暑為緑水池
一所榖水逕洛陽小城北因阿舊城慿結金墉故向地
也(向地疑/作向北)永嘉亂結以為壘號曰洛陽壘故洛陽記曰
凌雲臺西有金市金市北對洛陽壘者又東歴大夏門
下故夏門也陸機與弟書云門有三層髙百尺魏明帝
造門内東側祭城有魏文帝所起景陽山遺基尚存孫
盛魏春秋曰黄初元年文帝愈崇宫殿雕飾觀閣取白
石英及紫石英及五色大石於太行榖城之山起景陽
山於芳林園樹松竹草木捕禽獸以充其中於是百役
繁興帝躬自掘土率羣臣三公以下莫不展力山之東
舊有九江陸機洛陽記曰九江直貫員水水中作員壇
三破之夾水得自逕通賦曰濯龍芳林九谷八溪芙蓉
覆水秋蘭被崖今也山則塊阜獨立江無復髣髴矣(東/京)
(賦注引洛陽圖經云濯龍池名/芳林苑名九谷八溪養魚池也)渠水又東枝分南入華
林園歴疏圃南圃中有古玉井井悉以珉玉為之以緇
石為口工作精宻猶不變古璨焉如新又瑶華宫南歴
景陽山北山在都亭堂上結芳湖湖中起御坐石也御
坐前建蓬萊山曲池接筵飛沼拂席南面射侯夾席武
峙背山堂上則石路崎嶇巖嶂峻嶮雲臺風觀纓巒帶
阜其中引水飛睪傾瀾瀑布或枉渚聲溜潺潺不斷竹
柏䕃於層石繡薄叢於泉側微飈暫拂則芳溢於六空
入為神居矣其水東注天淵池池中有魏文帝九龍殿
(洛陽宫殿簿有明光殿式朝殿九華殿蔬圃殿而魏/志云青龍二年還洛陽宫復崇華殿改名九龍殿)殿
基悉是洛中故碑累之令造釣臺於其上池南置魏文
帝茅茨碑是黄初中所立也其水自天淵池東出華林
園逕聽訟觀南故平望觀也魏明帝嘗言獄天下之命
也每斷大獄恒幸觀聽之以太和三年更從今名池水
又東流於洛陽縣之南狄泉郡故狄泉也南北百一十
步東西七十步皇甫謐曰悼王葬景王於翟泉今洛陽
太倉中大冡是也春秋定公元年晉魏獻子合諸侯之
大夫於翟泉始盟成周班固服䖍皇甫謐咸言翟泉在
洛陽東北周之墓地今案周威烈王葬洛陽城内東北
隅景王冢在洛陽太倉中翟泉在兩冢之間側廣莫門
道東建春門路北路即東宫街也於洛陽為東門北後
封吕不韋為洛陽十五萬户侯大其城并得景王冡矣
是其墓地也及晉永嘉元年洛陽東北步廣里地陷有
二鵞出蒼色者飛翔冲天白色者止焉陳留孝亷董養
曰步廣周之狄泉盟㑹之地今色蒼胡象矣其可盡言乎
後五年劉曜王彌入洛帝居平陽陸機洛陽記步廣里
在洛陽城内宫東是狄泉所在不得於太倉西南也京
相璠與裴司空彦季修修晉輿地圖作春秋地名亦言
今太倉西南地水名狄泉又曰舊說言狄泉本自在洛
陽北萇宏城東周乃繞之杜預因其一證必是狄泉而
其實非也後遂為東宫池晉中州記曰惠帝為太子出
聞蝦蟇聲問人是官蝦蟇侍臣賈允對曰在官地為官
蝦蟇在私地為私蝦蟇令曰若官蝦蟇可給廪昔晉朝
收愍懐太子於後池即是池也其一水自大夏門東逕
宣武觀憑城結構不更層墉左右夾列步廊參差翼趾
南望天淵池北矚宣武場竹林七賢論曰王戎幼而清
秀魏明帝於宣武塲上為欄苞虎阱使力士袒裼迭與
之搏縱百姓觀之戎年七歲亦往觀焉虎乗間薄欄吼
其聲震地觀者無不辟易顛仆戎亭然不動帝於門上
見之使問姓名而異之塲西故賈充宅地榖水入東逕
廣莫門北漢之榖門也北對芒阜連巔修垣包揔衆山
始自洛口西踰平隂悉芒壠也魏志曰明帝欲平北芒
令登臺見孟津侍中辛毗諌曰若九河溢涌洪水為害
丘陵皆夷何以禦之帝乃止榖水又東屈而逕建春門
石橋下即上東門也阮嗣宗詠懷詩曰步出上東門者
也一曰上升門晉曰建陽門百官志曰洛陽十二門每
門候二人六百石東觀漢記曰郅惲為上東門侯光武
嘗出夜還詔開門欲入惲不内上令從門間識面惲曰
火明遼逺遂拒不開由是上益重之亦袁本初挂冠處
也橋首建兩石柱橋之右柱銘曰陽嘉四年乙卯壬申
詔書以城下漕渠東通河濟南列江淮方貢委輸
所由而至使中謁者魏郡清淵馬憲監作石橋梁柱敦
勅工匠盡要妙之巧攅立重石累髙周距橋工路博流
通萬里三月起作八月畢成其水依柱文自樂里道屈
而東出陽渠昔陸機為成都王頴入洛敗此而返水南
即馬市也舊洛陽有三市斯其一也(陸機洛陽記曰洛/陽舊有三市一曰)
(金市在宫西大城内二曰馬/市在城東三曰羊市在城内)嵇叔夜為司馬昭所害處
也北則白社故里也昔孫子荆㑹董威輦於白社謂此
矣又東逕馬市石橋橋南有二石柱並無文刻也漢司
空漁陽王梁之為河南也將引榖水以漑京都渠成而
水不流故以坐免後張純堰洛而通漕洛中公私懐瞻
是渠今引榖水是純之創也案陸機洛陽記劉澄之永
初記言城之西南有陽渠周公制之也昔周遷殷民於
洛邑城隍偪狹卑陋之所耳晉故城成周以居敬王秦
又廣之以封不韋以是推之非專周公可知矣亦謂之
九曲瀆故河南十二縣簿云九曲河在河南鞏縣西西
至洛陽又案傅暢晉書云都水使者陳良鑿運渠從洛
口入江九曲至東陽門是以阮嗣宗咏懐詩所謂步出
上東門遥望首陽岑又言遙遙九曲間徘徊欲何之者
也陽渠水南曁閶闔門漢之上西門者也漢宫記云上
西門所以不純白者漢家厄於成故以丹鏤之太和遷
都徙門南側其水北乘髙渠枝分上下歴故石橋東入
城逕望先寺中有碑渠水又東歴故金市南直千秋門
右宫門也又枝流入石逗伏流注靈芝九龍池魏太和
中皇都遷洛陽經構宫極修理街渠發石視之嘗無毀
壞又石工細宻非今之所擬遂因用之其一水自千秋
門南流逕神虎門下東對雲龍門二門衡栿之上皆刻
雲龍風虎之狀以火齊薄之及其晨光初起夕景斜輝
霜文翠照陸離眩目又南逕通門掖門西又南流東轉
逕閶闔門南案禮王有五門謂臯門庫門雉門應門路
門路門一曰畢門亦曰虎門也魏明帝上法太極於洛
陽南宫起太極殿於漢崇德殿之故處改雉門為閶闔
門昔在漢世洛陽宫殿門題多是大篆言是蔡邕諸子
自董卓焚宫殿魏太祖平荆州漢吏部尚書安定梁孟
皇善師冝官八分體以贖死太祖善其法常仰繫帳中
愛翫之以為勝宜官北宫牓題咸是鵠筆南宫既建明
帝令侍中京兆韋誕以古篆書之(書㫁云師宜官南陽/人帝徴天下工書於)
(鴻都門數百人八分稱宜官為最大則一字徑丈小則/方寸千言梁鵠字孟皇安定烏氏人受書法於師宜官)
(以善八分書知名韋誕字仲將/京兆人諸書並善題署尤精)皇都遷洛始令中書舍
人沈令馨以𨽻書書之景明正始之年又敕符節令江
式以大篆易之今諸桁榜題皆是式書周官太宰以正
月懸治法於象魏廣雅曰闕謂之象魏風俗通曰魯昭
公設兩觀於門是謂之闕從門厥聲爾雅曰觀謂之闕
說文曰闕門觀也漢官典職曰偃師去洛四十五里望
朱雀闕其上鬰然與天連是明峻極矣洛陽故宫名有
朱雀闕白虎闕蒼龍闕北闕南宫闕也東觀漢記曰更
始發洛陽李松奉引車馬奔觸北闕鐡柱門三馬皆死
即斯闕也白虎通曰門必有闕者何也闕者所以飾門
外尊卑也今閶闔門外夾建巨闕以應天宿雖不如禮
猶象魏之上而加復思以易觀矣廣雅曰復思謂之屏
釋名曰屏自障屏也罦思在門外罦復也臣将入言事
於此復重思之也頴容又曰闕者上有所闕下書之於
闕所以求論譽於人故謂之闕矣今闕前水南道右置
登聞鼓以納諫也昔黄帝立明堂之議堯有衢室之問
舜有告善之旌禹有立鼓之訊湯有總街之誹武王有
靈臺之復皆所以廣設過誤之備也渠水又枝分夾路
南逕出太尉司徒兩坊間謂之銅駞街舊魏明帝置銅
駞諸獸於閶闔南街陸機云駞髙九尺即出太尉坊者
也水西有永寧寺熈平中始創也作九層浮屠浮屠下
基方一十四丈自金露拌下至地四十九丈取法代都
七級而又髙廣之雖二京之盛五都之富利刹靈圖未
有若斯之構案釋法顯行傳西國有爵離浮圖其髙與
此相狀東都西域俱為莊妙矣其地是曹爽故宅經始
之日於寺院西南隅得爽窟室下入地可丈許地壁悉
累方石砌之石作細宻都無所毀其石悉入法用渠左
是魏晉故廟地今悉民居無復遺墉也渠水又西歴廟
社之間南江南渠廟社各以物色辨方周禮廟及路寢
皆如明堂而有燕寢焉唯祧廟别無後代通為一廟列
正室於下無復燕寢之制禮天子建國左廟右社以石
為主祭則希冕今多王公攝事王者不親拜焉咸寧元
年洛陽大風帝社樹折青氣屬天元王東渡晉社代昌
矣(王隠晉書曰武帝咸寧元年八月大風折大社樹有/青氣出焉占者曰東莞當有帝者明年元帝生此晉)
(室中興/之表也)渠水自銅駞街東逕司馬門南魏明帝始築闕
崩壓殺數百人遂不復築故無闕門南屏中舊有置銅
翁仲處金狄旣淪故處亦褫唯壊石存焉自此南直宣
陽門經緯通達皆列馳道往來之禁一同兩漢曹子建
嘗行御街犯門禁以此見薄渠水又東逕杜元凱所謂
狄泉北今無水坎方九丈六尺深二丈餘似是人功而
不類於泉陂是騐非之一證也又皇甫謐帝王世紀云
王室定遂徙居成都小不受王都故壊翟泉而廣之泉
源旣塞明無故處是驗非之二證也杜預言翟泉在太
倉西南於洛陽不得為東北是驗非之三證也稽之地
說事幾明矣不得為翟泉也渠水歴司空府前逕太倉
南東出陽門石橋下注陽渠榖水逕閶闔而南土山東
水西三里有坂坂上有土山漢大將軍梁冀所成築土
為山植木成苑張璠漢記曰山多峭坂以象二崤積金
玉採捕禽獸以充其中有人殺苑兎者迭相尋逐死者
十三人南出逕西陽門舊漢氏之西明門也亦曰雍門
矣舊門在南太和中以故門卯出故徙是門東對東陽
門榖水又東逕白馬寺東是漢明帝夢見大人色項佩
白光以問白馬為寺名此榆欓(榆欓未詳考之袁宏漢/紀及牟子俱不言其事)
(唯吳越春秋嘗有甘宻九欓文笥七枚之文解者以為/欓與瓽通而齊民要術云榆十五年後中為車轂及蒲)
(萄□知以榆木為□逺致蒲萄也瓽□欓/三字互通則榆欓乃以榆木為經函耳)後移在城内
愍懐太子浮圖中近世復遷此寺榖水又南逕平樂觀
東李尤平樂觀賦曰乃設平樂之顯觀章秘偉之竒珍
華嶠漢書曰靈帝於平樂觀下起大壇上建十重五采
華盖髙十丈壇東北為小壇復建九重華盖髙九丈列
竒兵騎士數萬人天子位大盖下禮畢天子躬擐甲稱
無上將軍行陣三匝而還設秘戱以示逺人故東京賦
曰其西則有平樂都場示逺之觀龍雀蟠蜿天馬半漢
應劭曰飛亷神禽能致風氣古人以良金鑄其形明帝
永平五年長安迎取飛亷并銅馬置上西門外平樂觀
今於上西門外無他基觀惟西明門外獨有此臺巍然
廣秀疑即平樂觀也又言皇女稚殤埋於臺側故復名
曰皇女臺晉灼曰飛亷鹿身頭如雀有角而蛇尾豹文
董卓銷為金用銅馬徙於建始殿東階下胡軍喪亂此
象遂淪榖水又南逕西明門故廣陽門也門左枝渠東
派入城逕太社前又東逕太廟南又東於青陽門右下
注陽渠榖水又南東屈逕津陽門南昔洛水泛泆漂害
者衆津陽城門校將築以遏水諫議大夫陳宜止之曰
王遵臣也水絶其足朝廷中興必不入矣水乃造門而
退榖水又東逕宣陽門南故苑門也皇都遷洛移置於
此對閶闔門直洛水浮桁故東京賦曰沂洛背河左伊
右瀍者也門左即洛陽池處也池東舊平城門所在矣
今塞北對洛陽南宫故蔡邕曰平城門正陽之門與宫
連屬郊祀法駕所由從出謂之最尊者洛陽諸宫名曰
南宫有謻臺臨照臺東京賦曰其南則有謻門曲榭依
阻城洫注云謻門氷室門也阻依洫城下池也皆屈曲
邪行依城池為道故說文曰隍城池也有水曰池無水
曰隍矣謻門即宣陽門也門内有宣陽氷室周禮有氷
人日在北陸而藏之西陸朝覿而出之氷室舊在宣陽
門内故得是名門旣擁塞氷室又罷榖水又逕靈臺北
望雲物也漢光武所築髙六丈方二十步世祖嘗晏於
此臺得鼮鼠於臺上亦諌議大夫第五子陵之所居倫
少子也(三輔決録云第/五頡字子陵)洛陽無主人鄉里無田宅寄止
靈臺或十日不炊榖水又東逕平昌門南故平門也又
逕明堂北漢光武中元元年立尋其基構上圓下方九
宫重隅十二堂蔡邕月令章句同之故引水於其下為
璧雍也榖水又東逕開陽門南晉宫閣名曰故建陽門
也漢官儀曰開陽門始成未有名宿昔有一柱來在樓
上琅玡開陽縣上言南城門一柱飛去光武皇帝使來
識視良是遂堅縛之刻記年月日以名焉何湯仲弓嘗
為門候上微行夜還湯閉門不内朝廷嘉之又東逕國
子太學石經北周禮有國學教成均之法學記曰古者
家有塾黨有庠遂有序國有學亦有虞氏上庠下庠夏
后之東序西序殷人之左學右學周人之東膠虞庠王
制云養國老於上庠養庶老於下庠故有太學小學教
國之子弟焉謂之國子漢魏以來置太學於國子堂東
漢靈帝光和六年刻石鏤碑載五經立於太學講堂前
悉在東側蔡邕以嘉平四年與五官中郎将堂谿典光
禄大夫馬日磾議郎張訓(漢書/作馴)韓說太史令單颺等奏
求正定六經文字靈帝許之邕乃自書丹於碑使工鐫
刻立於太學門外於是後儒晚學咸取正焉及碑始立
其觀視及筆冩者車乘日千餘兩塡塞街陌矣今碑上
悉銘刻蔡邕等名魏正始中又立古篆𨽻三字石經魏
初傳古文出邯鄲淳石經古文轉失淳法樹之於堂西
石長八尺廣四尺刻石於其下碑石四十八枚廣三十
丈魏文帝又刋論典六碑附於其次陸機言太學贊别
一碑在講堂西下刻石龜碑載蔡邕韓說髙堂谿等名
太學弟子贊復一碑在外門中今二碑並無石經東有
一碑是漢順帝陽嘉八年立碑文云建武二十七年造
太學年積毀壞永建六年九月詔書修太學刻石記年
用工作徒十一萬二千人陽嘉九年八月作畢碑南面
刻頌表裏鏤字猶存不破漢石經北有晉辟雍行禮碑
是太始二年立其碑中折但世代不同物不停故石經
淪缺存毀幾半駕言永久諒用憮焉考古有三雍之文
今靈臺太學並無辟雍處晉永嘉中王彌劉曜入洛焚
毀二學尚髣髴前基矣榖水於城東南隅枝分北注逕
清陽門東故清明門也亦曰稅門也亦曰芒門又北逕
東陽門東故中東門也又北逕故太倉西洛陽地記曰
大城東有太倉倉下運船常有千計即是處也又北入
洛陽溝榖水又東左迤為池又東右出為方湖九西一
百九十步南北七十步故水衡署之所在也榖水又東
南傳屈而東注謂之阮曲云阮嗣宗之故居也榖水又
東注鴻池陂百官志曰鴻池池名也在洛陽東二十里
丞一人二百石池東西十步南北千一百步四周有塘
池中又有東西横塘水溜逕通故李尤鴻池陂銘曰鴻
澤之陂聖王所規開水東注出自城池也其水又東左
合七里澗晉後略曰成都王頴使吳人陸機為前鋒都
督伐京師輕進為治軍所處大敗於鹿苑人相登躡死
於塹中及七里澗澗為之滿即是澗也澗有石梁即旅
人橋也昔孫登不欲久居洛陽知楊氏榮不保終思欲
遁跡林鄉隠淪妄死楊駿埋之於此橋之東駿後尋亡
矣凡是數橋皆累石為之亦髙壯矣朱超石與兄書云
橋去洛陽六七里悉用大石下員以通水可受大舫過
也題其上云太康三年十一月初就功日用七萬五千
人至四月末止此橋經破落復更修補今無復文字
　
　
　
　
　
　
　
　歴代帝王宅京記卷九
欽定四庫全書
　歴代帝王宅京記卷十
　　　　　　　　　　　　　崑山顧炎武撰
　　洛陽三
洛陽伽藍記曰魏太和十七年髙祖遷都洛陽詔司空
公穆亮營造宫室洛陽城門依魏晉舊名東面有三門
北頭第一門曰建春門漢曰上東門阮籍詩曰步出上
東門是也魏晉曰建春門髙祖因而不改次南曰水陽
門漢曰東中門魏晉曰東陽門太祖因而不改次南曰
青陽門漢曰望京門魏晉曰清明門髙祖改為青陽門
南面有三門東頭第一門曰開陽門初漢光武遷都洛
陽作此門始成未有名忽夜中有一柱自來在樓上後
琅玡開陽縣上言縣南城門一柱飛去使來視之則是
也因以開陽為名魏晉及髙祖因而不改次西曰平昌
門漢曰平門魏晉曰平昌門髙祖因而不改次西曰宣
陽門漢曰津陽門魏晉曰宣陽門髙祖因而不改西南
有四門南頭第一門曰西明門漢曰廣陽門魏晉因而
不改髙祖改為西明門次北曰西陽門漢曰雍門魏晉
曰西明門髙祖改為西陽門次北曰閶闔門漢曰上西
門上有銅璇璣玉衡以齊七政魏晉曰閶闔門髙祖因
而不改次北曰承明門髙祖所立當金墉城前東北大
道遷京之始宫闕未就髙祖住在金墉城城西有王南
寺髙祖數詣寺沙門論義故通此門而未有名世人謂
之新門時王公卿士常迎駕於新門髙祖謂御史中尉
李彪曰曹植詩云謁帝承明廬此門宜以承明為稱遂
名之北面有二門西頭曰大夏門漢曰夏門魏晉曰大
夏門髙祖世宗造三層樓去地二十丈洛陽城門樓皆
兩重去地百尺唯大夏門甍棟干雲東頭曰廣莫門漢
曰榖門魏晉曰廣莫門髙祖因而不改自廣莫門以西
至於大夏門宫觀相連被諸城上也一門有三道所謂
九逵
城内永寧寺熈平元年靈太后胡氏所立也在宫前閶
闔門南一里御道西其寺中有太尉府西對永康里南
界昭元曹北鄰御史臺閶闔門前御道東有左衛府南
有司徒府司徒府南有國子學堂國子學南有宗正寺
寺南有太廟廟南有䕶軍府府南有衣冠西里御道有
右衛府府南有將作曹曹南有九級府府南有太社社
南有凌隂里即四朝時藏氷處也中有九級浮圖一所
建義元年太原王爾朱榮總士馬於此寺永安二年五
月北海王顥入洛在此寺聚兵三年逆賊爾朱兆囚莊
帝於寺永熈三年二月浮圖為火所燒其年十月京師
遷鄴
建中寺普泰元年尚書令樂平王爾朱世隆所立也本
閹官司空劉騰宅在西陽門内御道北延年里宅東有
太僕寺寺東有乗黄署署東有武庫署即魏相國司馬
文王府武庫東至閶闔門是也西南門内御道南有永
康里内有領軍將軍元乂宅孝昌元年太后誅乂等没
騰田宅普泰元年世隆為榮追福題以為寺
長秋寺劉騰所立在西陽門内御道北一里亦在延年
里是晉中朝時金市處寺北有濛汜池
瑤光寺世宗宣武皇帝所立在閶闔門御道北東去千
秋門二里千秋門内道北有西遊園園中有凌雲臺是
魏文帝所築者臺上有八角井髙祖於井北造涼風觀
登之逺望目極洛川臺下有碧海曲池臺東有宣慈觀
去地十丈觀東有靈芝釣臺累水為之出於海中去地
二十丈風生户牖雲起梁棟丹楹刻桷圖冩列仙刻石
為鯨魚背負釣臺如自空中飛下釣臺南有宣光殿北
有嘉福殿西有九龍殿殿前九龍吐水成一海凡四殿
皆有飛閣向靈芝臺往來三伏之月皇帝在靈芝臺避
暑寺北有承明門金墉城即魏氏所築晉永康中惠帝
幽於金墉城東有洛陽小城永嘉中所築城東北角有
魏文帝百尺樓年雖久逺形製如初髙祖在城内作光
極殿因名金墉城門為光極門又作重樓飛閣遍城上
下從地望之如雲也
景樂寺太傅清河文獻懌所立也在閶闔南御道西望
永寧寺正相當西有司徒府北連義井里里北門外有
桑樹數十株下有甘井一所飲水庇隂多有憇者
昭儀尼寺閹官等所立也在東陽門内一里御道南東
陽門内道北太倉道官二署東南治粟里倉司官屬住
其内寺有池京師學徒謂之翟泉衒之案杜預注春秋
云翟泉在晉太倉西南案晉太倉在建春門内今太倉
在東陽門内此地在今太倉西南明非翟泉也後隠士
趙逸云此是晉侍中石崇家池池南有緑珠樓於是學
徒始寤
修梵寺在青陽門内御道北寺北有永和里漢太師董
卓之宅也里南北皆有池卓之所造今猶有水冬夏不
竭
建春門内御道南有句盾典農籍田三署籍田南有司
農寺御道北有空池擬作東宫晉中朝時太倉南有翟
泉周迴三里即春秋所謂王子虎晉狐偃盟於翟泉也
水猶澄清洞底明浄髙祖於泉北置河南尹晉中朝時
步廣里也(王隠晉書曰董養字重道泰始初到洛陽干/禄求榮永嘉中洛城東北角步廣里地陷中)
(有二鵝蒼者飛去白者不能飛問之博識者莫能知養/聞嘆曰昔周時所盟㑹狄泉此地也中有二鵞蒼者胡)
(象後胡當入洛白者/不能飛此國諱也)泉西有華林園髙祖以泉在園東
因名蒼龍海華林園中有大海即漢天淵池池中猶有
文帝九華臺髙祖於臺上造清凉殿世宗於海内作蓬
萊山山上有仙人舘上有釣臺殿並作虹蜺閣乗虚來
往至於三月禊日季秋九辰皇帝駕龍舟鷁首遊於其
上海西有藏氷室六月出氷以給百官海南有景山殿
山東有羲和嶺嶺上有温風室山西有姮娥峰峰上有
寒露館並飛仙閣相通凌山跨谷山北有元武池山南
有清暑殿殿東有臨澗亭殿西有臨危臺景陽觀山南
有百果園園有柰林柰林南有石碑一魏明帝所立也
題云苖茨之碑髙祖於碑北作苖茨堂柰林西有都堂
有流觴池堂東有扶桑海凡此諸海皆有石竇流於地
下西通榖水東連陽渠亦與翟泉相連
城東明懸尼寺彭城武宣王勰所立也在建春門外石
樓南榖水周迴繞城至建春門外東入陽渠石橋橋有
四柱在道南銘曰漢陽嘉四年將作大匠馬憲造孝昌
三年大雨頽橋柱始埋沒道北二柱至今猶存寺東有
中朝時常滿倉髙祖令為租場天下貢賦所聚蓄也
龍華寺宿衛羽林虎賁等所立也在建春門外陽渠南
寺南有租場陽渠北有建陽里里有土臺髙三丈上作
二精舍趙逸云此臺是中朝旗亭也上有二層樓懸鼔
擊之以罷市
出建春門外一里餘至東石橋南北而行晉太康元年
造橋南有中朝時牛馬市刑嵇康之所也橋北大道西
有建陽里大道東有綏民里里内有洛陽縣臨渠水綏
民里東有崇義里崇義里東有七里橋以石為之中朝
杜預之荆州出頓之所也七里橋東一里郭門開三道
號為三門離别者多云相送三門外京師士子送去迎
歸常在此處也
莊嚴寺在東陽門外一里御道北所謂東安里也北為
租場里
秦太上君寺胡太后所立也在東陽門外二里御道北
所謂暉文里當時太后正號崇訓母儀天下號父為秦
太上公母為秦太上君為母追福因以名焉
正始寺百官等所立也正始中立因以為名在東陽門
外御道南所謂敬義里也里内有典虞曹敬義里南有
昭德里
平等寺廣武穆王懷捨宅所立也在青陽門外二里御
道北所謂孝敬里也(北史盧辯傳永熈二年平等浮圖/成孝武㑹萬僧于寺石佛低舉其)
(頭終日乃止帝禮拜之辯曰石/立社移自古有此陛下何怪)
景寧寺太保司徒楊椿所立也在青陽門外三里御道
南所謂景寧里也道北有孝義里里西北有蘇秦冡冡
傍有寳明寺孝義里東即是洛陽小市市北有殖貨里
城南景明寺宣武皇帝所立也景明年中立因以為名
在宣陽門外一里御道東其寺東西南北方五百步前
望嵩山少室却負帝城正元年中太后造七級浮圖一
所(北史彭城王勰傳景明報德鳴鐘欲飯忽聞勰薨/二寺一千餘人皆嗟痛為之不食但飲水而齋)
大統寺在景明寺西所謂利民里
秦太上公二寺在景明寺南一里西寺太后所立東寺
皇姨所造並為父追福因以名之時人號為雙女寺並
門臨洛水林木扶疎寺東有靈臺一所基址雖頺猶髙
五丈餘是漢光武所立靈臺東辟雍是魏武所立至正
光中造明堂於辟雍之西南上圓下方八牕四闥汝南
王復造甎浮圖於靈臺之上
報德寺髙祖孝文皇帝所立也為馮太后追福在開陽
門三里開陽門御道東有漢國子學堂堂前有三種字
石經二十五碑表裏刻之冩春秋尚書二部作篆科斗
𨽻三種字漢右中郎蔡邕筆之遺跡也猶有十八碑餘
皆殘毀復有石碑四十八枚亦表裏𨽻書武定四年大
将軍遷石經於鄴(洛陽記太學在洛陽城南開陽門外/講堂長十丈廣二丈堂前石經四部)
(本碑凡四十六枚西行尚書公羊傳十六碑存十二碑/毀南行禮記十五碑悉崩壞東行論語三碑二碑毀禮)
(記碑上有諌議大夫/馬日磾議郎蔡邕名)
勸學里南有延賢里
宣陽門外四里至洛水上作浮橋所謂永橋也神龜中
常景為汭頌南北兩岸有華表舉髙二十丈華表上作
鳳凰似欲翀天勢永橋以南圜丘以北伊洛之間夾御
道有四夷館道東有四館一名金陵二名燕然三名扶
桑四名崦嵫道西有四館一曰歸正二曰歸德三曰慕
化四曰慕義吳人投國者處金陵館三年以後賜第歸
正里北夷來附者處燕然館三年以後賜宅歸德里東
夷來附者處扶桑館賜宅慕化里西夷來附者處崦嵫
館賜宅慕義里是以慕化之民萬有餘家門巷修整閶
闔塡列青槐䕃陌緑柳垂庭天下難得之貨别立市於
洛水南號曰四通市民間謂永橋寺永橋南東有白象
獅子二坊
髙陽王寺髙陽王雍之宅也在津陽門外三里御道西
寺北有中甘里
崇虚寺在城西即漢之躍龍淵也延熹九年桓帝祀老
子於躍龍園設華盖之座用郊天之樂此其地也城西
白馬寺漢明帝所立也在西陽門外三里御道南帝夢
金人長丈六項背日月光明胡人號曰佛遣使向西域
求之乃得經象焉時白馬負經而來因以為名明帝崩
起祗洹於陵上自此以後百姓冡上或作浮圖焉寳光
寺在西陽門外御道北園中有一海號咸池普泰末雍
州刺史隴西王爾朱天光總士馬於此寺寺門無何都
崩天光惡之其年戰敗斬於東市
出西門外四里御道南有洛陽大市周迴八里市東南
有皇女臺漢大將軍梁冀所造猶髙五丈餘景明中比
丘道恒立靈仙寺於其上臺西有河陽縣市西北有土
山魚池亦冀之所造即漢書所謂採土築山十里九坂
以象二崤者市東有通達貨二里里内之人盡皆工巧
屠販為生資財巨萬市南有調音樂律二里里内之人
絲竹謳歌天下妙伎出焉市西有退酤治觴二里里内
之人多醖酒為業市北有慈孝奉終二里里内之人以
賣棺槨為業别有準財金肆二里富人在焉凡此十里
多諸工商貨殖之民千金比屋層樓對出重門啟扇閣
道交通迭相臨望自退酤以西張方溝以東南臨洛水
北達芒山其間東西二里南北十五里並名為夀丘里
皇帝所居也民間號為王子坊經河隂之役諸元殱盡
五侯第宅多題為寺夀丘里間列刹相望
出閶闔門城外七里長分橋即漢之夕陽亭也中朝時
以榖水迅急注於城下多壞民家立石橋以限之長則
分流入洛故名曰長分橋或云晉河間王在長安遣張
方征長沙王營軍於此因號張方橋也未知孰是今民
間語訛號為張夫人橋朝士送迎多在此處長分橋西
有千金堰魏書崔亮為僕射奏於張方橋東堰榖水造
水碾磨數十區其利十倍國用便之計其水利日益千
金因以為名昔都水使者陳勰所造今備夫一千歲恒
修之
城北禪虚寺在大夏門御道西寺前有閲武塲歲終農
隙甲士習戰千乘萬騎常在於此中朝時宣武塲在大
夏門東北今為光風園苜蓿在焉
凝元寺在廣莫門外一里御道東所謂永平里也
城東北有上髙里殷之頑民所居處也髙祖名聞義里
遷京之始朝士住其中迭相譏刺竟皆去之唯有造瓦
者止其内京師瓦器出焉
京師東西二十里南北十五里户十萬九千餘廟社宫
室府曹以外方三百步為一里里開四門門置里正二
人吏四人門士八人合有二百二十里寺有一千三百
六十七所天平元年遷都鄴城洛陽餘寺四百二十一
所
　
　
　
　歴代帝王宅京記卷十
欽定四庫全書
　厯代帝王宅京記卷十一
　　　　　　　　　　　　　崑山顧炎武撰
　　洛陽四
　　　後周
周書宣帝本紀曰大象元年春二月癸亥詔曰河陽之
地世稱朝市上則於天隂陽所㑹下紀於地職貢路均
聖人以萬物阜安乃建王國時經五代規厯千祀規模
𢎞逺邑居壮麗自魏氏失馭城闕為墟君子有戀舊之
風小人深懐土之思我太祖受命豐鎬胥宇殽函蕩定
四方有懐光宅髙祖神功聖畧混一區宇往巡東夏省
方觀俗布政此宫遂移氣序朕以眇身祇承寳祚庶幾
聿修之志敢忘燕翼之心一昨駐蹕金墉備嘗遊覽百
王制度基趾尚存今若因修為功易立宜令邦事修復
舊都奢儉取文質之間功役依子来之義北瞻河内咫
尺非遥前詔經營今宜停罷于是發山東諸州兵増一
月功為四十五日役起洛陽宫常役四萬人並移相州
六府於洛陽稱東京六府
辛卯詔徙鄴城石經於洛陽
竇熾𫝊曰周宣營建東京以熾為京洛營作大監宫苑
制度皆取决焉
帝好自矜奢飾非拒諫禪位之後彌復驕奢所居宫殿
帷帳皆飾以金玉珠寳光華炫燿極麗窮奢及營洛陽
宫雖未成畢其規模壯麗踰於漢魏逺矣
隋書樊叔略傳曰拜汴州刺史宣帝時營建東京以叔
略有巧思拜營構監宫室制度皆叔略所定
靜帝本紀曰宣帝崩停洛陽宫作
　　　隋
隋書煬帝本紀曰仁夀四年冬十一月癸丑詔曰乾道
變化隂陽所以消息沿創不同生靈所以順叙若使天
意不變施化何以成四時人事不易為政何以釐萬姓
易不云乎通其變使民不倦變則通通則久有德則可
久有功則可大朕又聞之安安而能遷民用丕變是故
姬邑兩周知武王之意殷人五徙成湯后之業洛邑自
古之都王畿之内天地之所合隂陽之所和控以三河
固以四塞水陸通貢賦等故漢祖曰吾行天下多矣唯
見洛陽自古皇王何嘗不留意所不都者蓋有由焉或
以九州未一或以困其府庫作洛之制所以未暇也我
有隋之始便欲創茲日復一日越暨於今永懐先㫖興
言感哽朕肅膺寳厯纂臨萬邦遵而不失思奉先志今
者漢王諒悖逆毒被山東遂使州縣或淪非所此由關
河懸逺兵不赴急加以并州移户復在河南周遷殷民
意在於此况復南服遐逺東夏殷大因機順動今也其
時羣司百辟僉諧厥議但成周墟塉弗堪胥宇今可於
伊洛營建東京便可設官分職以為民極夫宫室之制
以便生人上棟下宇足蔽風露髙臺廣厦豈曰適形故
傳云儉德之共侈惡之大宣尼有言與其奢也寧儉豈
謂瑤臺瓊室方為宫殿者乎土階采椽而非帝王者乎
是知非以天下奉一人乃以一人主天下也民惟邦本
本固邦寧百姓不足君孰與足今所營構務従節儉無
令雕牆峻宇復起於當今欲使卑宫菲食將貽於後世
有司眀為條格稱朕意焉
大業元年春三月丁未詔尚書令楊素納言楊達將作
大匠宇文愷營建東京徙豫州郭下居民以實之又於
皁澗營顯仁宫採海内竒禽異獸草木之類以實園苑
徙天下富商大賈數萬家於東京
宇文愷𫝊曰遷都洛陽以愷為營東都副監尋遷將作
大匠愷揣帝心在宏侈於是東京制度窮極壯麗帝大
悦之
兩京記曰煬帝登北邙觀伊闕曰此龍門耶自古何為
不建都於此蘇威曰以俟陛下大業元年自故都移於
今所其地周之王城初謂東京改為東都
太平御覽曰煬帝遷洛陽於故周之王城即今東都城
也
辛亥發河南諸郡男女百餘萬(北史作/七百萬)開通濟渠自西
苑引穀洛水達於河自板渚引河通於淮
二年春正月辛酉東京成賜監督者有差
禮儀志曰既營建洛邑帝無心京師乃於東都固本里
北起天經宫以遊髙祖衣冠四時致祭
地理志曰河南郡舊置洛州大業元年移都改曰豫州
東面三門北曰上春中曰建陽南曰永通南面二門東
曰長夏正南曰建國里一百三市三
桃林縣有上陽宫
陜縣有𢎞農宫
宜陽縣有福昌宫
夀安縣有顯仁宫
　　　唐
唐書髙祖本紀曰武德四年冬十二月使行臺僕射屈
突通焚乾元殿應天門紫微觀
太宗本紀曰貞觀四年夏六月己邜發卒治洛陽宫(竇/璡)
(𫝊曰為將作大匠修葺洛陽宫于宫中/鑿池起山崇飾雕麗太宗令遄毁之)
十一年春正月庚午作飛山宫秋七月壬寅廢明德宫
及飛山宫之元圃院賜遭水家(時大雨水/穀洛溢)
髙宗本紀曰顯慶元年勅司農少卿田仁注因東都舊
殿餘址修乾元殿髙一百二十尺東西三百四十五尺
南北一百七十六尺
二年冬十二月丁卯以洛陽宫為東都洛州官吏員品
如雍州罷洛陽總監改青城宫為東都苑北面監明德
宫為東都苑南面監洛陽宫農圃監為東都苑東面監
食貨監為東都苑西面監洛陽北市置官員准東西市
𨽻大府寺
五年夏四月作八關宫於東都苑内五月壬戌幸八關
宫改為合璧宫
秋九月改東明門為賓曜門西明門為宣耀門時韋𢎞機
為司農少卿受詔檢校東都營田園苑之事帝謂之曰
兩都是朕東西二宅也今之宫館隋代所造嵗序既淹
漸將頽毁欲有修造又費財力如何𢎞機奏曰臣任司農
向已十年前後省費今見貯庫三千萬貫若以供葺理
可不勞而就也帝大悦詔𢎞機兼統將作少府二司使漸
營之於是𢎞機始造宿羽髙山等宫并移洛水之中橋自
立德之西街徙於長夏之通衢(韋機傳曰従立德坊/曲徙于長夏門街)遂
廢利刹橋公私以為便及𢎞機遷職帝登洛水髙岸有臨
眺之羙詔𢎞機於其所營上陽宫宫成移御之
帝御洛北隂殿尚書左僕射劉仁軌謂侍御史狄仁傑
曰古之陂池臺榭皆在深宫重城之内不欲外人見之
恐傷百姓心也韋𢎞機之作列岸修廊在於堙堞之外
萬方朝謁無不覿之此豈致君堯舜之意哉麟德二年
春二月辛未朝元殿成(洛陽宫/正殿也)改應天門為則天門(應/天)
(門武德四年焚/之至是造成)
調露元年春正月己酉上幸東都司農卿韋𢎞機作宿
羽髙山上陽等宫(按六典宿羽髙山二/宫皆在東都禁苑中)制度壯麗上陽
宫臨洛水為長廊亘一里宫成上徙御之
夏五月戊戌作紫桂宫於澠池之西
永淳元年夏四月改紫桂宫為芳桂宫秋七月己亥作
奉天宫於嵩山南(宫在洛州/嵩陽縣)
𢎞道元年冬十二月丁巳遺詔廢萬泉芳桂奉天等宫
武后本紀曰光宅元年秋九月甲寅改東都為神都宫
名太初
垂拱四年春二月庚午毁乾元殿於其地作眀堂以僧
懐義為使凡役數萬人
冬十二月辛亥明堂成髙二百九十四尺方三百尺凡
三層下層法四時各隨方色中層法十二辰上為圓蓋
九龍捧之上層法二十四氣亦為圓蓋上施鐵鳳髙一
丈飾以黄金中有巨木十圍上下通貫栭櫨□㮰舊以
為本下施鐵渠為辟雍之象號曰萬象神宫改河南為
合宫縣又命懐義作夾紵大像其小指中猶容數十人
於明堂北起天堂五級以貯之至三級則俯視明堂矣
懐義以功拜左威衛大將軍梁國公侍御史王求禮上
書曰古之明堂茅茨不翦采椽不斵今者飾以珠玉塗
以丹青鐵鷟入雲金龍隠霧昔殷辛瓊臺夏癸瑤室無
以加也太后不報
延載元年秋八月武三思帥四夷酋長請鑄銅鐵為天
樞立於端門之外(端門洛陽皇/城正南門)銘紀功德黜唐頌周以
姚璹為督作使諸胡聚錢百萬億買銅鐵不能足賦民
間農器以足之
天册萬嵗元年正月(夏正十/一月)丙申夜天堂火延及明堂
比明皆盡命更造明堂天堂(舊書薛懐義𫝊有御醫沈/天璆得幸懐義恩漸衰恨)
(怒頗甚乃焚天堂明堂並為灰燼則天媿/而隠之於是又令懐義充使督作更造)又鑄銅為九
州鼎(神都鼎曰豫州髙一丈八尺受千八百石冀州鼎/曰武興雍州鼎曰長安兖州鼎曰日觀青州鼎曰)
(少陽徐州鼎曰車源揚州鼎曰江都荆州鼎曰江陵梁/州鼎曰武都八州鼎髙一丈八尺各受一千二百石)
及十二都皆髙一丈各置其方
夏四月戊寅天樞成(天樞其/制若柱)髙一百五尺八面各徑五
尺下為鐵山周一百七十尺以銅為蟠龍麒麟縈繞之
上為騰雲承露盤徑三丈四龍人立捧火珠髙一丈工
人毛婆羅造模武三思為文刻百官及四夷酋長名太
后自書其榜曰大周萬國頌德天樞
萬嵗通天元年春三月丁巳新明堂成髙二百九十四
尺方三百尺規模率小於舊上施金塗鐵鳯髙二丈後
為大風所損更為銅火珠羣龍捧之號曰通天宫
神功元年夏四月戊辰九鼎成徙置通天宫豫州鼎髙
丈八尺受千八百石餘州髙丈四尺受千二百石各圖
山川物産於其上共用銅五十六萬七百餘斤太后欲
以黄金千兩塗之姚璹曰九鼎神器貴於天質自然臣
觀其五采煥炳相雜不待金色以為炫燿太后従之自
𤣥武門曵入令宰相諸王帥南北牙宿衛兵十餘萬人
并仗内大牛白象共曵之
久視元年春一月(夏正/正月)戊寅作三陽宫於告成之石淙
(三陽宫去洛城一百六十里萬嵗/登封元年改洛州陽城縣曰告成)
大足元年夏六月于東都立德坊南穿新潭安置諸州
租船
李昭德傳曰長夀中神都改作文昌臺及定鼎上東諸
門又城外郭皆昭德創其制度時人以為能初都城洛
水天津之東立德坊西南隅有中橋及利涉橋以通行
李上元中司農卿韋𢎞機始移中橋置于安衆坊之左街
當陽夏門都人甚以為便因廢利涉橋所省萬計然嵗
為洛水衝注常勞治葺昭德創意積石為脚鋭其前以
分水勢自是竟無漂損
長安四年春正月丁未毁三陽宫以其材作興泰宫於
萬安山(萬安山在洛州夀/安縣西南四十里)
元宗開元元年秋七月甲戌毁天樞
五年秋七月大常少卿王仁惠等奏則天立明堂不合
古制又明堂尚質而窮極奢侈密邇宫掖人神雜擾甲
子制復以明堂為乾元殿冬至元日受朝賀季秋大享
復就圜丘
詔曰古者操皇綱執大象者何嘗不上稽天道下順人
極或變通以隨時爰損益以成務且衢室創制度堂以
筵因之以禮神是光孝享用之以布政蓋稱視朔先王
所以厚人倫感天地者也少陽有位上帝斯歆此則神
貴於不黷禮殷於至敬今之明堂俯臨宫掖比之嚴祀
有異肅恭苟非憲章將何軌物由是禮官博士公卿大
夫廣參羣議欽若前古宜存路寢之式用罷辟雍之號
可改為乾元殿每臨御宜依正殿禮
十年冬十月復以乾元殿為明堂
十三年夏四月丙辰上與中書門下及禮官學士宴於
集仙殿上曰仙者憑虚之論朕所不取賢者濟禮之具
朕今與卿等合宴宜改名集賢(丁巳改集仙殿為集賢/殿麗正殿書院改集賢)
(館書/院)
二十年夏四月癸巳改造天津橋毁皇津橋合為一橋
二十七年冬十月詔將作大匠康䛒詣東都毁則天所
立明堂䛒言則天時以木為瓦夾紵漆之毁之勞人奏
請且拆上層卑於舊制九十五尺又去柱心木平座上
置八角樓樓上有八龍騰身捧火珠又小於舊制圓五
尺覆以真瓦依舊為乾元殿十一月甲辰成
天寳二年冬十二月改應天門為乾元門(本則天門神/龍元年三月)
(避天后號改為應天門唐隆元年七月避/中宗號改為神龍門開元初又為應天門)
代宗永泰元年冬十一月河南道都統黄門侍郎平章
事王縉請修東京宫殿従之
　王縉𫝊曰遷河南副元帥請減諸資錢四十萬貫修
　東京殿宇
武宗㑹昌五年秋八月宰相李德裕等奏東都太廟神
主二十六今貯於太微宫小屋請以廢寺材復修太廟
九月詔修東都太廟
　宣宗本紀曰㑹昌六年四月東都留守李石奏修奉
　太廟畢所迎奉太微宫神主祔廟訖東都太廟者本
　武后家廟神龍中中宗反正廢武氏廟主立太祖已
　下神主祔之安禄山陷洛陽以廟為馬廐棄其神主
　協律郎嚴郢收而藏之史思明再陷洛陽尋又散失
　賊平東宫留守盧正已又募得之廟已焚毁乃寄主
　於太微宫大厯十四年留守路嗣恭奏重修太廟奏
　迎神主詔百官參議紛然不定禮儀使顔真卿堅請
　歸祔不従㑹昌五年留守李石因太微宫正殿圯陊
　以廢宏敬寺為太廟迎神主祔之又下百僚皆言准
　故事無兩都俱置之禮惟禮部侍郎陳商議云周之
　文武有鎬洛二廟今兩都異廟可也然不宜置主於
　廟主宜依禮瘞於廟之北牖下事未行而武宗崩宣
　宗即位因詔有司迎太微宫寓主祔廢寺之新廟而
　知禮者非之
昭宗天祐元年夏閏四月車駕遷於東都
昭宣帝天祐二年夏五月壬戌勑法駕遷都之始洛京
再建之初慮懐土有類於新豐權更名以變于舊制今
則妖星既出於雍分(是年春正月彗星出北河貫文昌/五月復出軒轅大角及于天市垣)
髙閎難倣於秦餘宜改舊門之名以壯卜年之永其京
都見在門名與西京同者並改之於是改延喜門為宣
仁門重明門為興教門長樂門為光政門光範門為應
天門乾化門為乾元門宣政門為敷政門宣政殿為貞
觀殿日華門為左延福門月華門為右延福門萬夀門
為萬春門積慶門為興善門含章門為膺福門含清門
為延義門金鑾門為千秋門延和門為章善門保寧殿
為文思殿
　　　後梁
太祖開平元年夏四月戊辰改東都為西都
五月以西都水北宅為大昌宫
三年春正月改西都貞觀殿為文明殿含元殿為朝元
殿
二月改思政殿為金鑾殿
　　　後唐
莊宗同光元年冬十一月河南尹張全義請遷都洛陽
従之(通鑑考異曰實録甲辰議修洛陽太廟案梁以汴/州為東京洛京為西都莊宗以魏州為東京太原)
(為西京真定為北都及滅梁廢東京為汴州以永平軍/為西京而不云以洛陽為何京若以為東京則與魏州)
(無以異諸書但謂之洛京亦未嘗有詔改梁西京為洛/京至同光二年詔依舊以洛京為東都或者以永平為)
(西京時即改梁西京為洛京而史脱/其文也今無可質對故但謂之洛陽)
二年春正月丁未勅明堂殿偽梁改為乾元殿今復舊
名改崇勲殿為中興殿應順門為永曜門太平門為萬
春門通政門為廣政門鳯鳴門為韶和門萬春門為中
興門解䣃殿為端明殿
秋八月辛巳詔諸道節度觀察防禦團練刺史等并令
於洛京修宅一區
三年夏四月壬寅重修嘉慶殿改為廣夀
帝苦溽暑於禁中擇髙凉之所皆不稱㫖宦者因言臣
見長安全盛時大明興慶宫樓觀以百數今日宅家曾
無避暑之所宫殿之盛曾不及當時公卿第舍耳帝乃
命宫苑使王允平别建一樓以清暑宦者曰郭崇韜常
不伸眉為孔謙論用度不足恐陛下雖用營繕終不可
得上曰吾自用内府錢無關經費然猶慮崇韜諫遣中
使語之曰今嵗盛暑異常朕昔在河上與梁人相拒行
營卑濕被甲乗馬親當矢石猶無此暑今居深宫之中
而暑不可度奈何對曰陛下昔在河上勍敵未滅深慮
讐恥雖有盛暑不介聖懐今外患已除海内賓服故雖
珍臺閒館猶覺鬱蒸也陛下倘不忘艱難之時則暑氣
自消矣帝黙然宦者曰崇韜之第無異皇居宜其不知
至尊之熱也帝卒命允平營樓日役萬人崇韜諫曰今
兩河水旱軍食不充願且息役以俟豐年帝不聴
秋八月毁京城南北壘光啟末張全義為河南尹為蔡
賊所攻乃於南市築壘自固又於南市嘉善坊别築南
城天復修都之際元未毁撤至是左補闕楊途奏毁之
　册府元龜曰後唐天成四年八月乙丑左補闕楊途
　奏竊見京城之内尚有南州北州縦市井不可改移
　城池即宜毁伏見都城舊牆多已摧塌不可使浩穰
　神京旁通緑野徘徊壁壘俯近皇居無復因循亟宜
　修葺初光啟末張全義為河南尹為蔡賊所攻乃于
　南市一方之地築壘自固後延于市南又築嘉善坊
　為南城天復修都之際元未毁撤途之所奏頗適事
　宜
庚申新作興教門樓(門蓋昭宗所改郭従謙/之變亂兵焚興教門)
明宗長興四年夏六月名宫西新園曰永芳園新殿曰
和慶殿
　　　後晉
晉髙祖天福二年春正月丙寅改中興殿為天福殿中
興門為天福門
秋七月改元德殿為廣政殿元德門為廣政門
冬十一月改洛京潜龍宅為廣德宫
　通鑑天福三年六月河南留守髙行周奏修洛陽宫
　左諫議大夫薛融諫曰今宫室雖經焚毁猶侈於帝
　堯之茅茨所費雖寡猶多於漢文之露臺况魏城未
　下(時范延光/據魏州)公私困窘誠非陛下備宫館之日俟海
　内平寧營之未晚上納其言仍賜詔褒之
七年春閏三月改宣明門為朱鳯門武德殿為視德殿
文思殿為崇德殿畫堂為太清殿寢殿為乾福殿其門
悉従殿名改皇城四門名南曰乾明北曰元德東曰萬
春西曰千秋
　　　後周
周世宗顯德元年秋七月西京留守武行德葺洛陽羅
城
隋書里一百三市三
桃林縣有上陽宫
陜縣有𢎞農宫
宜陽縣有福昌宫
夀安縣有顯仁宫
　煬帝紀曰于皁澗營顯仁宫採海内竒禽異獸草木
　之類以實園苑
唐書地理志曰東都隋置武德四年廢其年十一月改
東都六年九月改洛州貞觀六年號洛陽宫顯慶二年
曰東都(十二月十/三日下卯)光宅元年曰神都(九月/五日)神龍元年復
曰東都(二月/五日)天寳元年曰東京(二月二/十日)開元二年十二
月一日改為河南府上元二年罷京(九月二/十日)肅宗元年
復皇城長千八百一十七步廣千三百七十八步周四
千九百三十步其崇三丈七尺曲折以象南宫垣名曰
太微城宫城在皇城北長千六百二十步廣八百有五
步周四千九百二十一步其崇四丈八尺以象北辰藩
衛曰紫㣲城武后號太初宫上陽宫在禁苑之東東接
皇城之西南隅上元中置髙宗之季常居以聴政都城
前值伊闕後據中山左瀍右澗洛水貫其中以象河漢
東西五千六百一十步南北五千四百七十步西連苑
北自東城而東二千五百四十步周二萬五千五十步
其崇文有八尺武后號曰金城
河南府澠池縣西五里有紫桂宫儀鳯二年置調露二
年曰避暑宫永淳元年曰芳桂宫𢎞道元年廢
福昌縣西十七里有蘭昌宫有故隋福昌宫顯慶三年
復置
永寧縣西五里有﨑岫宫西三十三里有蘭峰宫皆顯
慶三年置
夀安縣西一十九里有連昌宫顯慶三年置西南四十
里萬安山有興泰宫長安四年置
汝州臨汝縣有清暑宫在鳴臯山南貞觀中置東都城
左成臯右函谷前伊闕後邙山南面三門中曰定鼎左
曰長安右曰厚載東面三門中曰建春南曰永通北曰
上東北面二門東曰安喜西曰徽安(都城隋煬帝大業/元年詔左僕射楊)
(素右庶子宇文愷移故都創造也南直洛水之口北倚/南山之塞東出瀍水之東西出澗水之西洛水貫都有)
(河漢之象焉東去故都十八里煬帝既好奢靡愷又多/竒巧遂作重樓曲閣連闥洞房綺繡瑰竒窮巧極麗大)
(業末喪亂為王世充所據武德五年平充乃詔焚乾隆/殿及建國門廢東都以為洛州總管府尋以宫城倉猶)
(在乃置陜東道大行臺武德九年復為洛州都督府貞/觀六年改為洛陽宫十二年車駕始幸洛陽明慶元年)
(復置為東都龍朔中詔司農少卿田仁主隨事修葺後/又命司農少卿韋機更加營繕永昌中遂改為神都漸)
(加營構宫室百司市里郛郭于是備矣東面十五里二/百一十步南面十五里七十步西南連苑距上陽宫七)
(里郛南廣北狹凡一百三坊三市居其中焉開元十/二年廢西市取厚載門之西一坊地及西市入苑)西
連禁苑苑西四門南曰迎秋次曰遊義次曰籠烟北曰
靈溪皇城在都城之西北隅南面三門中曰端門左曰
左掖門右曰右掖門東面一門曰賓曜南曰麗景北曰
宣耀東城在皇城之東東曰宣仁門南曰承福門皇城
在東城之内百僚厩署如京城之制皇宫在皇城之北
(東西四里一百八十步南北二里八/十五步周回十三里二百四十一步)南面三門中曰應
天左曰興教右曰光政(應天門端門若/西京承天之門)其内曰乾元門
(若西京之太極門東廊有左/延福門西廊有右延福門)興教之内曰㑹昌其北曰
章善光政之内曰廣運其北曰明福乾元之左曰萬春
右曰千秋其内曰朝元殿(則明堂也證聖元年營造上/圓下方八牕四闥髙三尺元)
(正冬至有/時而御焉)殿之左曰春暉門右曰秋(闕/)門北曰燭龍門
明福之東曰武成門其内曰武成殿明福之西曰崇賢
門其内集賢殿武成之北曰德夀殿集賢之北曰仙居
殿其東曰億嵗殿又東曰明同殿(其内又有觀禮歸義/收成光慶等門延祥)
(延夀觀文六合等殿宜春/仙居迎祥六合等院也)其西北出曰洛城西門其内
曰德昌殿北曰儀鸞殿德昌南出延慶門又南曰韶暉
門西南曰洛城南門其内曰洛城殿又北曰飲羽殿(洛/城)
(南門之西有麗景夾城/自此潜通于上陽焉)上陽宫在皇城之西南(苑之東/垂也南)
(臨洛水距穀水東面即皇城右掖門之南上/元中營造髙宗晚年嘗居北宫以聴政焉)東面三門
南曰提象門(即正/衙門)北曰星躔門提象門内曰觀風門南
曰浴日樓北曰七寳閣其内曰觀風殿(殿東面其内又/有麗春臺耀堂)
(亭九/州亭)其西則有西上陽宫(兩宫夾殿水虹/橋以通往來)北曰化成院
西南曰甘露殿殿東曰雙曜亭又西曰麟趾殿東曰神
和亭西曰洞元堂觀風之西曰本枝院又西曰麗春殿
東曰含蓮亭西曰芙蓉亭又西曰宜男亭北曰芬芳門
其内曰芬芳殿(又有露菊亭互春妃嬪仙/杼水井等院散布其内)宫之南面曰
仙落門又西曰通仙門(並在/院中)其内曰甘湯院次北東上
曰玉京門門内北曰金闕門南曰泰初門玉堂之西曰
客省院䕃殿翰林院又西曰上陽宫宫西曰含露門玉
京西北出曰仙桃門又西曰夀昌門門北出曰元武門
門内之東曰飛龍厩禁苑在皇城之西北距北邙西至
孝水南帶洛水支渠穀洛二水㑹于其門(東面十七里/南面二十九)
(里西面五十里北面二十里周回一百二十六里中有/合壁冷泉髙山龍麟翠微宿羽明德望春青城黄女凌)
(波十有一宫芳樹金谷二亭凝碧之池開元二十四年/上以為穀洛二水或泛溢疲費人工遂敕河南尹李適)
(之出内庫和雇修三陂以禦之一曰積翠二/曰月陂三曰上陽爾後二水無力役之患)京都之制
備焉
五代史職方考曰洛陽梁唐晉逮漢周常以為都唐故
為東都梁為西都後唐為洛京晉為西京漢周因之
羅紹威𫝊曰梁太祖即位將都洛陽紹威取魏良材為
五鳯樓朝元前殿浮河而上立之京師
地理通釋京城周回五十二里大内據京城之西北宋
史地理志曰西京唐顯慶間為東都開元改河南府宋
為西京山陵在焉宫城周回九里三百步城南三門中
曰五鳯樓東曰興教西曰光政(因隋唐/舊名)東一門曰蒼龍
西一門曰金虎北一門曰拱宸(舊名元武大中/祥符五年改)五鳯樓
曰東西門曰左右永泰門外道北有鸞和門(太平興國/三年以車)
(輅院/門改)右永泰門西有永福門興教光政門内各三門曰
左右安禮左右興善左右銀臺蒼龍金虎門内第二隔
門曰膺福千秋膺福門内道北曰建禮正殿曰太極(舊/名)
(明堂太平興/國二年改)殿前有日月樓日華月華門又有三門曰
太極殿門後有殿曰天興次北殿曰武德西有門三重
曰應天乾元敷教内有文明殿旁有東上閤門西上閤
門前有左右延福門後有殿曰垂拱殿北有通天門柱
廊北有明福門門内有天福殿殿北有寢殿曰太清第
二殿曰思政第三殿曰延春東又有廣夀殿視朝之所
也北第二殿曰明德第三殿曰天和第四殿曰崇徽天
福殿西有金鑾殿對殿南廊有彰善門殿北第二殿曰
夀昌第三殿曰玉華第四殿曰長夀第五殿曰甘露第
六殿曰乾陽第七殿曰善興西有射弓殿千秋門内有
含光殿拱宸門内西偏有保寧門門内有講武殿北又
有殿相對内園有長春殿淑景亭十字亭九江池砌臺
娑羅亭宫城東西有夾城各三里餘東二門南曰賓暉
北曰啟明西二門南曰金曜北曰乾通宫室合九千九
百九十餘區(夾城内及内城北/皆左右禁軍所處)皇城周回十八里二百
五十八步南面三門中曰端門東西曰左右掖門東一
門曰宣仁西三門南曰麗景與金曜相直中曰開化與
乾通相直北曰應福内皆諸司處之京城周五十二里
九十六步(隋大業元年築唐/長夀四年增築)南三門中曰定鼎東曰長
夏西曰厚載東三門中曰羅門南曰建春北曰上東西
一門曰關門北二門東曰安善西曰徽安(政和元年十/一月重修大)
(内至六年九月畢工朱勝非言政和間議朝謁諸陵勅/有司預為西幸之備以蔡攸妻兄朱昇為京西都漕修)
(治西京大内合屋殿千間盡以瑱珠為飾工役甚大為/費不貲而漆飾之法須骨化為地科買督迫灰價日增)
(一斤至數千于是四郊冢墓/悉被發掘取人骨以為灰矣)
宋昇𫝊曰為西京都轉運使莅葺西宫方是時徽宗議
謁諸陵有司預為西幸之備昇治宫城廣袤十六里創
廊屋四百四十餘間
　
　
　
　
　
　厯代帝王宅京記卷十一
欽定四庫全書
　厯代帝王宅京記卷十二
　　　　　　　　　　　　　崑山顧炎武撰
　　南陽(缺/)
　　成都
　　　漢
三國志蜀先主𫝊曰建安二十六年夏四月丙午即皇
帝位於成都武擔之南(蜀本紀曰成都有丈夫化為女/子顔色羙好蓋山精也蜀王娶)
(以為妻不習水土疾病欲歸國蜀王留之無幾物故蜀/王發卒之成都擔土于成都郭中𦵏盖地數畝髙七丈)
(號曰武/擔也)
諸葛亮傳曰先主詣亮屏人曰漢室傾頽姦臣竊命主
上蒙塵孤不度德量力欲信大義於天下而智術淺短
遂用猖獗至於今日然志猶未己君謂計將安出亮曰
自董卓以來豪傑並起跨州連郡者不可勝數曹操比
於袁紹則名微而衆寡然操遂能克紹以弱為強者非
惟天時抑亦人謀也今操已擁百萬之衆挾天子以令
諸侯此誠不可與爭鋒孫權據有江東已厯三世國險
而民附賢能為之用此可與為援而不可圖也荆州北
據漢沔利盡南海東連吳㑹西通巴蜀此用武之國而
其主不能守此殆天所以資將軍將軍豈有意乎益州
險塞沃野千里天府之土髙祖因之以成帝業劉璋闇
弱張魯在北民殷國富而不存恤智能之士思得明君
將軍既帝室之胄信義著於四海總攬英雄思賢如渇
若跨有荆益保其巖阻西和諸戎南撫夷越外結好孫
權内修政理天下有變則命一上將將荆州之軍以向
宛洛將軍身率益州之衆以出秦川百姓孰敢不簞食
壺漿以迎將軍者乎誠如是則霸業可成漢室可興矣
先主曰善
　　　晉
晉書李夀載記曰夀廣葺宫室引水入城又廣太學起
讌殿
　　　唐
唐書肅宗本紀曰至德二載冬十二月戊午詔曰頃者
上皇在蜀朕亦居岐其以蜀郡為成都府號南京鳯翔
府為西京西京為中京府尹以下秩同京兆
地理志曰成都府益州至德二載曰南京為府(十二月/十五日)
上元元年罷京(九月/七日)
五代史前蜀世家曰王衍起宣華苑苑有重光太清延
昌㑹真之殿清和迎仙之宫降真蓬萊丹霞之亭飛鸞
之閣瑞獸之門又作怡神亭與諸狎客婦人日夜酣飲
　
　
　
　
　
　
　
　厯代帝王宅京記卷十二
欽定四庫全書
　厯代帝王宅京記卷十三
　　　　　　　　　　　　　崑山顧炎武撰
　　鄴
　　　魏
三國志魏太祖本紀曰漢建安十三年春正月作𤣥武
池以肄舟師
十五年冬作銅爵臺
十八年秋九月作金虎臺鑿渠引漳水入舊溝以通
宋書禮志曰建安二十二年魏國作泮宫於鄴城南
又曰建安十八年七月始建宗廟於鄴
　　　後趙
晉書載記曰石勒令少府任汪都水使者張漸等監營
鄴宫
石虎使牙門將張彌徙洛陽鐘簴九龍翁仲銅駝飛㢘
於鄴一鐘沒於河募浮沒三百人入河繋以竹絙牛百
頭鹿櫨引之乃出造萬斛舟以渡之以四輪纒輞車轍
廣四尺深二尺運至鄴
又納解飛之說於鄴正南投石於河以起飛橋功費數
千億萬橋竟不成役人饑甚乃止
虎於襄國起太武殿於鄴造東西宫太武殿髙二丈八
尺以文石繂之下穿伏室置衛士五百人於其中東西七
十五步南北六十五步皆漆瓦金鐺銀楹金桂珠簾玉
璧窮極竒巧又起靈風臺九殿于顯陽殿後選士庶之
女以充之
虎盛興宫室於鄴起臺觀四十餘所營長安洛陽二宫
作者四十餘萬人
虎使尚書張羣發近郡男女十六萬車十萬乘運土築
華林苑及長牆於鄴北廣長數十里以燭夜作起三觀
四門三門通漳水皆為鐵扉暴風大雨死者數萬人鑿
北城引水於華林園城崩壓死百餘人
五行志曰石季龍鄴城鳯陽門上金鳯凰二頭飛入漳
河
　　　燕
晉書載記曰慕容儁自薊遷於鄴繕修宫殿復銅雀臺
慕容垂克鄴以鄴城廣難固築鳯陽門大道之東為越
城
　　　後魏
宋書魯秀𫝊曰或告拓跋燾鄴民欲據城反遣秀檢察
并燒石虎殘宫殿
魏書髙祖本紀曰太和十七年冬十月癸卯幸鄴城初
帝之南伐也起宫殿於鄴西十一月癸亥宫成
十八年春正月丁未朔朝羣臣於鄴宫澄鸞殿
崔光傳曰孝文經鄴登銅雀臺崔光曰鄴城平原千里
漕運四通有西門史起遺跡可以饒富請都之孝文曰
鄴城非長久之地石虎傾於前慕容滅於後國富主奢
暴成速敗且西有枉人山東有列人縣北有栢人城君
子不飲盜泉惡其名也
張熠𫝊曰天平初遷鄴草創右僕射髙隆之吏部尚書
元世儁奏曰南京宫殿毁撤送都連筏竟河首尾大至
自非賢眀一人専委受納則恐材木耗損有關經構熠
清貞素著有稱一時臣等輒舉為大將詔従之
孝靜帝本紀曰天平元年冬十一月庚寅車駕至鄴居
北城相州之廏改相州刺史為司州牧魏郡太守為魏
尹徙鄴舊人西經百里以居新遷之人分鄴置臨漳縣
以魏郡林慮廣平陽丘汲郡黎陽東濮陽清河廣宗等
郡為皇畿
閏十二月初置四中郎將於礓石橋置東中蒲泉置西
中濟北置南中洛水置北中
二年秋八月甲午發衆七萬六千人營新宫
北齊書辛術𫝊曰解褐司空胄曹參軍與僕射髙隆之
共典營構鄴都宫室術有思理百工克濟
髙隆之𫝊曰為尚書令右僕射領營構京邑制度莫不
由之增築南城周回二十五里以漳水近於帝城起長
隄以防汎溢之患又鑿渠引漳水周流城郭造治碾磑
並有利於時
魏書李業興傳曰遷都之始起部郎中辛術奏曰今皇
居徙都百度創始營構一興必宜中制上則憲章前代
下則模寫洛京今鄴都雖舊基址毁滅又圖記參差事
宜審定臣雖膺職司學不稽古通直散騎常侍李業興
碩學通儒博聞多識千門萬户所宜訪詢今求就之披
圖案記考定是非參古雜今折中為制召畫工并所頒
調度具造新圖申奏取定庶經始之日執事無疑詔従
之
四年夏四月辛未遷七帝神主入新廟
興和元年秋九月甲子發畿内民夫十萬人城鄴城四
十日罷
冬十一月新宫成
二年春正月丁丑御新宫
武定四年秋八月移洛陽漢魏石經於鄴
地理志曰司州治鄴城太祖天興四年置相州天平元
年遷都改
魏尹天平初改
鄴二漢晉屬天平初併蕩隂安陽屬之蕩隂太和中置
關今罷有西門豹祠武城牖里城蕩城石竇堰有南部
右部西部天平中決漳水為萬金渠今世號天平渠
　　　齊
北齊書文宣帝本紀曰天保元年秋八月詔文襄皇帝
所運蔡邕石經五十二枚移置學館依次修立
二年秋七月己邜改顯陽殿為昭陽殿
冬十月戊申起宣光建始嘉福仁夀諸殿
七年夏四月丁卯造金華殿
是年修廣三臺宫殿
九年秋八月先是發丁匠三十餘萬營三臺於鄴下因
其舊基而髙博之大起宫室及遊豫園至是三臺成改
銅雀曰金鳯金虎曰聖應氷井曰崇光冬十一月甲午
帝至自晉陽登三臺御乾象殿朝讌羣臣並命賦詩
武成帝本紀曰河清二年夏五月壬午詔以城南雙堂
閏位之苑迴造大總持寺秋八月辛丑詔以三臺宫為
大興聖寺
後主本紀曰天統二年春三月乙巳太上皇帝詔以三
臺施聖興寺
三年春正月鄴宫九龍災延燒西廊
四年夏四月辛未鄴宫昭陽殿災及宣光瑤華等殿
五年春正月辛亥詔以金鳯等三臺未入寺者施大興
聖寺
帝承武成之奢麗以為帝王當然乃更增益宫苑造偃
武修文臺其嬪嬙諸院中起鏡殿寳殿瑇瑁殿丹青彫
刻妙極當時所愛不恒數毁而又復夜則以火照作寒
則以湯為泥百工困窮無時休息
后妃傳曰後主為曹昭儀别起隆基堂極為綺麗
隋書食貨志曰天統中毁東宫造修文偃武隆基嬪嬙
諸院起玳瑁樓又于遊豫園穿池周以列館中起三山
構臺以象滄海并大修佛寺勞役巨萬
　　　後周
周書武帝本紀曰建德六年正月辛丑詔曰偽齊叛渙
竊有漳濱世縦淫風事窮彫飾或穿池運石為山學海
或層臺累構概日凌雲以暴亂之心極奢侈之事有一
於此未或弗亡朕菲食薄衣以𢎞風教追念生民之費
尚想力役之勞方當易茲弊俗率歸節儉其東山南園
及三臺可並毁撤瓦木諸物凡入用者盡賜下民山園
之田各還本主
靜帝本紀曰大象二年秋八月移相州於安陽其鄴城
及邑居皆毁廢之(時初平/尉遲逈)
水經注曰鄴本齊桓公所置也故管子曰築五鹿中牟
鄴以衛諸夏也後屬晉魏文帝七年始封此地故曰魏
也漢髙帝十二年置魏郡治鄴縣王莽更名魏城後分
魏郡置東西部都尉故曰三魏魏武又引漳流自城南
東入逕銅雀臺下伏流入城東注謂之長明溝也渠水
又南逕止東門下魏武封於鄴為北宫宫有文昌殿溝
水南北夾道枝流引灌所在通溉東出石竇下注之湟
水故魏武登臺賦曰引長明灌街里謂此渠也石氏於
文昌故殿處造東西太武二殿於濟北穀城之山採文
石為基一基下五百武直宿衛屈柱(屈柱似是/屋柱之偽)趺瓦悉
鑄銅為之金漆圖飾焉又取長安銅人置諸宫前以華
國也城之西北有三臺皆因城為之基巍然崇舉其髙
若山建安十五年魏武所起其中曰銅雀臺髙十丈有
屋百餘間臺成命諸子登之並使為賦陳思王下筆成
章羙絶當時亦魏武望奉常王叔治之處也昔嚴才與
屬攻掖門修聞變車馬未至便將官屬步至宫門太祖
在銅雀臺望見之曰彼來者必王叔治也石虎更增二
丈立一屋連棟接檐彌覆其上盤迴隔之名曰命子窟
又於屋上起五層樓髙十五丈去地二十七丈又作銅
雀於樓巔舒翼若飛南則金雀臺髙八丈有屋一百九
間北曰氷井臺亦髙八丈有屋一百四十間上有氷室
室有數井井深十五丈藏氷及石墨焉石墨可書又然
之難盡亦謂之石炭又有粟窖及監(監疑/作鹽)以備不虞今
窖上猶有石銘存焉左思魏都賦曰三臺列峙而崢嶸
者也城有七門南曰鳯陽門中曰中陽門次曰廣陽門
東曰建春門北曰廣德門次曰厩門西曰西明門一曰
白門鳯陽門三臺洞開髙三十五丈石氏作層觀架其
上置銅鳯頭髙一丈六尺東城上石氏立東明觀上加
金博山謂之鏘矢北城上有齊斗樓超出羣榭孤髙特
立其城東西七里南北五里飾表以塼百步一樓凡諸
宫殿門臺隅雉皆加觀榭層甍反宇飛檐拂雲圖以丹
青色以輕素當其全盛之時去鄴六七十里逺望苕亭
巍若仙居魏因漢祚復都洛陽以譙為先人本國許昌
為漢之所居長安為西京之遺跡鄴為王業之本基故
號五都也今相州刺史及魏郡治漳水自西門豹祠北
逕趙閲馬臺西基髙五丈列觀其上石虎每講武於其
下升觀以望之虎自於臺上放鳴鏑之矢以為軍騎出
入之節矣漳水又北逕祭陌西戰國之世俗巫為河伯
娶婦祭於此陌魏文侯時西門豹為鄴令約諸三老曰
為河伯娶婦幸來告知吾欲送女皆曰諾至時三老廷
掾賦斂百姓取錢百萬巫覡行里中有好女者云是當
為河伯婦以錢三萬聘女沐浴脂粉如嫁狀豹往㑹之
三老巫掾與民咸赴觀巫嫗年七十従十女弟子豹呼
婦視之以為非妙令巫嫗入報河伯投巫于河中有頃
曰何久也又令三弟子及三老入白並投於河豹磬折
曰三老不來奈何復欲使廷掾豪長趣之皆叩頭流血
乞不為河伯娶婦淫祀雖㫁地留祭陌之稱焉又慕容
儁投石虎尸處也田塋以為紫陌也趙建武十一年造
紫陌浮橋于水上為佛圖澄先造生墓於紫陌建武十
五年卒十一月葬焉即此處也漳水又對趙氏臨漳宫
宫在桑梓苑多桑木故苑有其名三月三日及始蠶之
月虎帥皇后及夫人採桑於此今地有遺桑墉無尺雉
矣
鄴都北城(在鎮東南一里半東西七里南北五里齊桓/公所築漢置魏郡作都始于曹操水經注曰)
(石虎城盡表飾以百步一樓凡誌宫殿門臺隅雉皆加/觀榭層甍峻宇飛檐拂雲圖以丹青色以輕素去鄴六)
(七十里逺望巍若仙居也符堅末慕容垂叛欲取鄴都/乃攻堅子丕拔其外郛丕因守中城垂壅漳水灌之晉)
(將劉牢之來救遂撤鄴圍丕亦棄鄴奔并州垂將慕容/農進師入鄴以城廣難固乃築鳯陽門大道東為隔城)
(自是鄴都殘毁髙/歡所以築南城也)凡七門南面三面正南曰永陽門(北/直)
(端門文/昌殿)東曰廣陽門(在永陽門之束/北直司馬門)西曰鳯陽門(在永/陽門)
(西北直九華宫三門皆曹魏所建石虎建九華宫乃特/崇飾此門考水經葢髙二十五丈作層觀于其上又于)
(樓置二銅鳯頭髙一丈六尺窮髙極奢盡天下巧久之/樓巔銅鳯一飛入漳水餘其一以鉄索絆之鄴中謠曰)
(鳯陽門樓天上有鴛鳯相呼喚欲去不去鉄索絆晉書/載紀曰建元初白虹出自大社經鳯陽門東南連天十)
(餘刻乃滅季龍惡之于是閉鳯陽門/惟元日乃開尉遲逈之敗鄴城為墟)東面一門曰建春
門西面一門曰金明門(水經注一/名白門)北門二門東曰廣德
門西曰厩門(四門亦皆/曹魏所建)
　　右城門
宫室(北城宫室建自曹魏題榜皆梁鵠書晉泰始初魏/元帝禪位後館于此晉懐帝光熈元年夏五月馬)
(牧帥汲桑反陷鄴城大火鄴宫至石勒復將營之以廷/尉續咸尚書令徐光切諫而止其意未己後因大雨中)
(山西北暴水流巨木百餘萬根集于堂陽勒大恱謂公/卿曰諸君知不此非為災也天意欲吾營鄴都爾于是)
(令都水使者張漸少府任汪等監營勒親授規模後石/虎遷都遂極侈盛石遵後兵火繼作宫室臺觀半或殘)
(毁故載記言慕容儁自薊城都鄴繕修宫殿復銅雀臺/異代改更歴年彌多是以魏趙之制紛然殽雜今總取)
(而記之其有傳其名而不/得其地者附見于後云)端門(文昌殿前正門蓋凡/南方正門皆曰端門)長
春門(端門之外/東建此門)延秋門(端門外西建此門左太冲魏都/賦曰巖巖北闕南緯逌遵竦峭)
(雙竭方駕比輪西關延秋東/啟長春用覲羣后觀享頥賓)止車門(在端門文/昌殿前)東上東
門西上東門(二門在文昌殿前魏都賦注云直端門之/前南當止車門又有東西上東門賈宜疏)
(曰擇良日立諸子洛陽上東門外則漢已有之李/尤銘曰上東少陽厥位在寅條風動物日月孟春)司馬
門(在端門東北直德政殿史記注曰凡言司馬門者宫/垣之内兵衛所在四面皆司馬立武事總言之外門)
(為司馬/門也)東掖門(在司馬門東漢置内至禁省為殿門外/出大道為掖門應邵曰掖者言在司馬)
(門之旁/掖也)顯陽門(南直司/馬門)宣朗門(南直顯/陽門)崇禮門(在升賢/門前左)
順德門(在升賢門前/右並南向)升賢門(在聴政/門前)聴政門(南直升賢/門北直聴)
(政/殿)外朝文昌殿(曹魏建南直端門天子朝㑹賓客享羣/臣正大禮之殿也銘曰惟魏四年嵗在)
(丙申龍次大火五月丙寅作㽔賓鐘又作無射鐘左太/冲賦文昌殿曰長庭砥平鐘虡夾陳風無纎埃雨無微)
(津魏文帝槐賦序曰文昌殿中槐樹盛暑之時余/數遊其上下王粲直登賢門小閣外亦有槐樹)鐘樓
鼔樓(二樓在文昌/殿前東西)太武殿(水經注曰石虎于文昌故殿/處造東西太武兩殿今考晉)
(書載記虎燕享羣臣遵僣即偽位皆太武蓋朝㑹正殿/也魏宫殿焚毁于汲桑故石虎于文昌故殿之處作太)
(武殿復于其後作東西二殿故有東堂西堂東閤西閤/其皆宫寢便殿之名與虎作太武殿基髙二丈八尺東)
(西七十步南北六十五步以齊北穀城山文石砌之下/穿伏室置衛士五百人屋皆漆瓦金鐺銀楹金柱柱跌)
(亦鑄銅為之珠簾玉璧牕户宛轉畫作雲氣復施流蘇/之帳白玉之牀黄金蓮花見于帳頂以五色綿編蒲心)
(而為薦席又作金龍頭吐酒于殿東廂口下安金樽可/容五十斛于大宫置地道百餘步酒入龍脚出口中以)
(供正㑹又以郡國所送蒼麟十六白鹿七命司農張昌/柱調之以駕芝蓋列于充庭之乘造庭燎于崇杠之末)
(髙千餘尺上盤置燎/下盤置火縓繳上下)太武東堂西堂(晉書曰虎幽太子/逐于東宫既而赦)
(之引見于太武東堂/或曰即東西二殿也)東閣(石遵以兵入誅石世張豺升/于太武前殿躃踊盡哀退如)
(東閣蓋閣/在殿後)西閣(晉書載記曰季龍臨于西門龍騰將軍/中郎二百餘人列拜於前欲令燕王斌)
(入宿衛典兵馬蓋閤/亦在太武前殿後)御龍觀(石虎建于太武殿之宫中/鄴中記云登其上觀瞻宫)
(闕皆如意其後冉閔使兵/守石鑒于其上懸食給之)披雲樓(石虎建在御龍觀北/鄴中記云逍遙樓有)
(披雲樓南連殿闕北矚城池繡欄凌/雲彤梁接霧故曰披雲蓋言其長也)内朝聴政殿(曹魏/建在)
(文昌殿東魏都賦曰左則中朝有赩聴政作寢匪撲匪/斵去泰去甚木無雕鏤土無綈錦元化所甄國風所稟)
(李善曰中朝者内朝也漢制大司馬侍中散/騎諸吏為中朝丞相六百石以下為外朝也)聴政闥納
言闥尚書臺升賢署謁者臺閣御史臺閣丞相諸曹(並/在)
(司馬門内聴政門外魏都賦曰禁臺省中連闥對廊直/事所由典刑所藏藹藹列侍金貂齊光詰朝陪幄納言)
(有章亞以柱後執法内侍符節謁者典璽儲吏膳夫有/官藥劑有司肴醳順時腠理則治注曰升賢門内有聴)
(政闥闥外東入有納言闥尚書臺宣明門内升賢門外/東入有升賢署顯陽門内宣明門外東入最南有謁者)
(臺閣次中央符節臺閣次北御史臺/閣並列西向符節臺東有丞相諸曹)後宫鳴鶴堂文石
室楸梓坊木蘭坊(皆在聴政殿後魏都賦曰于後則椒/鶴文石永巷壼術楸梓木蘭次舍甲)
(乙西南其户成之匪日丹書煥炳特有温室儀形宇宙/歴像賢聖圖以百端綷以藻詠李善曰壼宫中巷也術)
(道也鳴鶴堂之前在聴政殿之後東西二坊之間有温/室温室中有畫像永巷掖庭之别名甲乙謂次舍之名)
(以甲乙/紀之也)銅爵園(園在文昌殿西中有魚池堂皇蘭渚石/瀨左右有馳道西有三臺並曹魏所作)
(李善曰滔滔湍也水激石間則怒而成湍魏都賦曰右/則蔬圃曲池下畹髙堂蘭渚莓莓石瀨湯湯弱夔係實)
(輕葉振芳奔龜躍魚有□吕梁馳/道周屈于果下延閣允宇以經營)銅爵臺(在銅爵園西/案魏志曹公)
(建安十五年築臺之新成也公將諸子登之使各為賦/陳思王援筆立就其略曰従明后而嬉遊兮登層臺以)
(娱情見太府之廣開兮觀聖德之所營建髙門之嵯峨/兮浮雙闕乎太清立中天之華觀兮連飛閣乎西城臨)
(漳水之長流兮望園果之滋榮仰春風之和穆兮聴百/鳥之悲鳴天雲恒其既立兮家願得而獲逞揚仁化于)
(宇内兮盡肅恭于上京惟桓文之為盛兮豈足方乎聖/明休矣羙矣惠澤逺揚翼佐我皇家兮寧彼四方同天)
(地之矩量兮齊日月之輝光永貴尊而無極兮等年夀/于東皇魏都賦曰飛陛方輦而經西三臺列峙以崢嶸)
(亢陽臺於隂基擬華山之削成上累棟而重霤下氷室/而沍溟周軒中天丹墀臨猋增構峩峩清塵彯彯雲鶴)
(踶甍而矯首壯翼摛鏤于青霄雷雨杳㝠而未半皦日/籠光于綺竂習步頓以升降御春服而逍遙八極可圍)
(于寸眸萬物/可齊于一朝)金鳯臺(在銅雀臺南曹公建安十八年建/魏志本曰金虎臺而鄴中記云自)
(魏至後趙前燕及東魏北齊三臺每加修整甚于魏武/初造之時又安金鳯于臺巔故號曰金鳯然則改虎為)
(鳯豈後趙時避/石虎諱故耶)氷井臺(在銅雀臺北建安十八年曹操/既築金虎臺明年復築此臺以)
(有凌室故曰氷井魏都賦注曰銅雀園西有三臺中央/曰銅雀臺南則金鳯臺北則氷井臺銅雀臺有屋一百)
(一間金鳯臺有屋一百九間氷井臺有屋一百四十五/間上有氷室三臺與法殿皆以閣道相通水經注曰城)
(西北有三臺皆因城為基巍巍崇舉其髙若山建安十/五年魏武所起其中曰銅雀臺髙十丈有屋百餘間魏)
(武望奉常王叔治之處也後石虎更增二丈立一屋連棟/接榱彌覆其上盤回隔之名曰命子窟又于屋上起五)
(層樓髙十五丈去地二十七丈又作銅雀于樓頭髙一/丈五尺舒翼若飛南則金鳯臺髙八丈有屋一百九間)
(北曰氷井臺亦髙八丈有屋一百四十間上有氷室室/有數井井深十五丈藏氷及石墨焉石墨可書又然之)
(難盡亦謂之石炭又有粟窖及鹽/以備不虞今窖上猶有石銘存焉)九華宫(鄴都故事曰/宫在銅雀臺)
(東北石虎以建武元年秋建以三三為位謂/之九華沈約詩曰照耀三爵臺徘徊九華殿)顯陽殿(在/九)
(華宫中為正殿晉書載記曰虎于鄴起東西宫又起靈/風臺九殿于顯陽殿後選士庶之女以充之後庭服綺)
(縠玩珍竒者萬餘人置女官十有八等教宫人星占及/馬步射置女太史于靈臺仰觀災祥以考外太史之虚)
(實又置女鼓吹羽儀雜技工巧皆與外侔蓋顯陽殿後/有九殿居宫嬪于其中故總名其宫為九華宫也皇后)
(傳曰舊顯陽昭陽二殿太后皇后所居也永明中無太/后皇后羊貴嬪居昭陽殿西范貴妃居昭陽殿東寵姬)
(荀昭華居鳯華栢殿宫内御所夀昌畫殿南閣置白鷺/鼓吹二部乾光殿東西頭置鐘磬兩廂皆宴樂處也上)
(數遊幸諸苑囿載宫人従後車宫内深隠不聞端門鼓/漏聲置鐘于景陽樓上宫人聞鐘聲早夜裝飾至今此)
(鐘唯應五鼔及三鼓也又曰世祖嗣位運藉休平夀昌/前興鳯華晚構香栢文□花梁繡柱雕金鏤寳照燭房)
(帷趙瑟吳趨/承間奏曲)逍遙樓(鄴中記九華宫北有逍遙樓南臨/宫宇北望漳水極目嬉遊逍遙之)
(竒觀/也)琨華殿(晉書載記曰石鑒殺石遵于此殿其後石/鑒使李松張才等夜誅石閔李農于此殿)
(不/克)暉華殿(石遵僣位暴風拔樹震雷雨雹大如盂太武/暉華殿災諸門觀閤蕩然其乗輿服御燒者)
(大半金石皆盡火月/餘乃滅雨血遍鄴城)金華殿(樂史太平寰宇記曰虎於/金華殿後作浴室為九龍)
(䘖水/之象)閶闔門(載記言石虎令/成公段作此門)西中華門(載記言石鑒使/李松張才誅石)
(閔李農不克乃偽若/不知斬松才于此門)靈風臺(載記言石虎起此臺于顯/陽殿後鄴中記云九華宫)
(北有逍遙樓宋元祐中顯陽殿廢基後有廢/樓基豈逍遙臨風嘗因改易乃同處異名耶)中臺(載記/言石)
(虎焚其太子宣于鄴北乃従昭/儀以下數千登中臺以觀之)宣武觀(載記言石虎將/討三方諸州兵)
(至者百餘萬太史令趙欖私于虎曰白雁臨太武殿庭/宫室將空不宜行也石虎納之臨宣武觀大開而解嚴)
陵霄觀如意觀(載記言石閔遣甲士三十執石/遵于如意觀殺之于琨華殿)自琨華
以下殿門臺雖見于傳記而莫知所在蓋石虎所起内
外大小殿九臺觀四十餘所其於曹魏宫室改易多矣
况其後國滅主異固有更革其名廢毁其宇者未能詳
也
　　右宫内
城内街渠里閭府寺等見于傳記者有赤闕黑闕(魏都/賦注)
(曰二闕正當東西南北/城門最是其通街也)夀里吉陽里永平里思忠里戚
里(魏都賦曰其閭里則長夀吉陽永平思忠亦有戚里/寘宫之東閈出長者巷􁀁諸公都䕶之堂殿居綺牕)
(輿騎朝猥蹀㩻其中案注云長夀北入皆貴里也然未/知其分布所在都䕶者將軍曹淵也其宅亦未獲其處)
石竇橋(魏都賦注曰石竇橋在宫東其水流入南北里/蓋魏武帝時堰漳水在鄴西十里名曰漳渠堰)
(東入鄴城經宫中東出南北二溝夾道東行出城所經/石竇者也水經注曰魏武引漳流自城西東入經銅雀)
(臺下伏流入城東注謂之長鳴溝水又東南逕止車門/下南北夾道枚流裂灌所在通溉東出石竇下注湟水)
(蓋魏武登臺賦曰/引長嗚灌街里也)相國府御史大夫府少府寺奉常寺
大農寺太僕寺中尉寺大理寺太社郎中令府(魏都賦/曰其府)
(寺則位副三事官踰六卿奉常之號大理之名厦屋一/揆華屏齊榮肅肅階□重門再扄師尹爰止毗世作楨)
(注曰當司馬門南出道西最北東向相國府第二南行/御史大夫府第三少府寺道東最北奉常寺次南大農)
(寺出東掖門正東道南西頭太僕寺次中尉寺出東掖/門宫東北行北城下東入大理寺宫内太社西郎中令)
(府武帝為魏王時太常號奉常廷尉號大理建安十八/年始置大理大農少府中尉二十一年大理鍾繇為相)
(國始置太常宗正二十二年以軍師華歆為御史大夫/初置衛尉時武帝為魏王置相國御史大夫故云位副)
(三事置卿近九故/云官踰六卿也)宗正寺衛尉寺(二寺未/知所在)虎賁羽林五
營(在城/南)白藏庫乘黄廐(庫與廐並在西下庫有屋一百/七十四間爾雅云秋為白藏因)
(以為名魏都賦曰白藏之藏富有無隄同賑大内控引/世資實幏積埽琛幣充牣關石之所和鈞財賦之所底)
(慎燕弧盈庫而委勁/冀馬填廐而駔駿)東明觀(水經注曰石虎於東城上/立東明觀觀山加金博山)
(謂之鏘天鄴中記云南城東北角/北城東南隅有東明觀因成為基)齊午樓(水經注曰石/虎于北城上)
(起齊午樓超出/羣榭孤髙特上)都亭建安邸(李善曰鄴城東有都亭城/東亦有都道北有大邸起)
(樓門臨道建安中所立也古/者重客館故舉年號以名之)
　　右城内
城外𤣥武苑(苑在鄴城西魏武所築引新河水入焉苑/中有魚梁釣臺竹園蒲萄諸果魏都賦曰)
(苑以𤣥武陪以幽林繚垣開囿觀宇相臨碩果灌叢圉/木竦尋篁篠懐風蒲萄結隂回淵漼積水深蒹葭贙萑)
(蒻森丹藕凌波而的皪/緑芰泛濤而浸潭也)𤣥武池(建安十三年魏武鑿此/池以肄舟師鄴中記曰)
(池在漳水南水經注云洹水自城西經魏武𤣥武苑苑/有𤣥武池有魚梁釣臺竹木灌叢今池絶滅略無遺址)
(石虎時揚州獻黄鵠雛五頸/長一丈聲聞十里泛於此池)芳林園(鄴中記曰魏武所/築後避秦王諱改)
(名華林後趙石虎建武十四年重修然晉書載記言/虎用沙門之言起男女六十萬人築華林未詳其實)靈
芝園(圖經載魏志言太祖受封于鄴東置芳林園/西置靈芝園黄初二年有甘露降于園中)靈芝
池(鄴中記云此池在城西三里黄初三年文帝鑿至四/年有鵜鶘集于池疑此誤書洛陽故事又引曹植詩)
(曰清夜遊西園飛蓋相追隨/或曰西園即𤣥武苑是也)華林苑(石虎時一沙門言/胡運將衰晉當復)
(興宜役晉人以厭其氣季龍使尚書羣發近郡男女十/六萬車萬乗運土築華林苑周回數十里及築長牆數)
(十里樂史寰宇記云季龍于華林植人間名果作蝦蟆/車相濶一丈深一丈合土載車中所植無不生苑後在)
(南鄴城西髙齊修/之改名仙都苑云)觀臺(石虎所築以臨漳水故名曰/觀今磁州觀臺鎮是其地也)鬬
雞臺(鄴中記曰漳水南有𤣥武池次東北五里有鬬雞/臺曹植詩曰鬬雞東郊道走馬長楸間後石虎亦)
(鬬雞/于此)戯馬臺(一名閱馬臺水經注云漳水自西門豹祠/北經閱馬臺西臺基髙五丈列觀其上石)
(虎每講武於漳水上即升觀以望之自於臺上放鳴鏑/矢以為軍騎出入之節鄴都故事云石虎建武六年造)
(此臺於鄴城西漳水之南虎時侍衛號曰龍騰黑鞘五/千人常以晦朔日望簡練于此漳水南張幟鳴鼓列布)
(騎卒虎於臺上射骹箭一枝其五千人悉馳馬従漳水/之南聲集於臺下于是隊督以下各有頒賚虎又射一)
(箭其五千騎復馳集于漳水北遂流散攅促旌旗紛錯/若數萬騎焉樂史寰宇記云虎常令人于馬上屈一脚)
(立書而走字皆正好木伎而作彌/猴形走馬或偃卧横名之為猿騎)桑梓苑(晉書載記永/和三年虎親)
(耕籍田于桑梓苑鄴中記云鄴南城三里有桑梓苑苑/内有臨漳宫水經亦云漳水右對趙氏臨漳宫宫在桑)
(梓苑以地多桑木故苑有其名三月三/日及始蠶之日虎帥皇后等採桑於此)臨漳宫(語已/見上)永
樂宫(在城北/七里)梨園宫(在城西十里宋時為/國信𫝊食頓亭今廢)赤橋宫(在城/東七)
(里鄴中記曰石虎常自襄國至鄴二百里每舍輒立一/行宫宫有一夫人侍婢數十又有鐘鼓禽獸而置官司)
(吏卒監守之故于城南四十里又有安陽宫八十里又/有湯隂宫然若臨漳永樂梨園赤橋四宫皆在城四方)
(逺不出十里疑只/當時遊獵之所耳)紫陌橋(水經注曰漳水又北逕祭陌/西石虎建武十一年造浮橋)
(于此改名紫陌慕容雋投石虎尸/及石虎為佛圖澄作生墓處也)紫陌宫(鄴中記曰在/城西北五里)
(石虎建於紫陌橋側及齊時因修為濟口帝巡幸及往/并州百官相餞莫不至此而訣文宣常將西巡百官辭)
(于紫陌帝使兵騎圍之曰我舉鞭一時刻煞淹留半日/文宣醉不能起黄門侍郎是連子暢進曰陛下如此諸)
(臣恐怖文宣曰大怖耶/若然不須殺乃命解圍)天井堰(堰在紫陌橋下鄴都故/事云西門豹為鄴令造)
(十二渠以溉民田其後史起修之民歌其利故魏都賦/曰西門溉其前史起灌其後墱流十二同源異口也石)
(虎修西門舊跡亦分十二墱相去三百步令/互相灌注其流二千餘里世號天井堰云)
　　右城外
右鄴都北城自曹操基構羣臣梁習等止用冀州民力
取上黨山林之材制度壯麗見於文昌聴政等殿金虎
銅雀之臺鳴鶴楸梓之宫奢淫未終旋遭篡奪石虎夷
狄異類藉勒威業攘神器而有之志溢氣驕盛興宫室
銀楹金柱珠簾玉壁侈心不足復命徙洛陽鐘虡九龍
銅駝飛廉置諸殿廷造萬斛舟以渡之載以四輪纒輞
車及其至也大賚羣臣赦有罪賜民爵起一橋而費億
萬之功築一苑而役六十萬人又造獵車千乘轅長三
丈髙一丈八尺置髙一丈七尺格獸車四十乘立三級
行樓二層于其上自靈昌津南至滎陽東極陽郡使御
史監察其中犯禽獸者罪至死又大發百姓女年二十
以下十三以上三萬餘人以充後庭郡縣要媚務於羙
淑奪人婦者九千人殺其夫及遣而縊死者三千人方
其遣子宣祈於山川因而遊獵乘大輅羽葆華蓋建天
子旌旗十有六軍戎卒十八萬出自金明門虎従其後
宫升陵霄觀望之乃笑曰我家父子如是自非天崩地
陷當復何愁未久父子兄弟更相屠膾尸浮漳濱家無
噍類積惡不已舍滅亡何適哉石氏都鄴十九年其事
無足道者特志其奢虐之跡嗟乎亦足垂永鑒矣
鄴都南城(在鎮東南三里魏孝文太和十八年自雲中/遷都洛陽經鄴宫留數日臨引軍發懸飯一)
(瓠于城門上而去尚書崔光語人曰掛飯者懸飱也後/世𤣥孫必興于此至孝武永熈三年髙歡逼帝西入關)
(乃立清河王亶之子善兄于洛陽東北改元天平以十/月丙子車駕北遷于鄴十一月庚寅至鄴居北城改相)
(州為司州牧以魏郡林慮廣平陽丘汲郡黎陽東濮清/河廣宗等為皇畿于城東置臨漳縣城西置鄴縣城東)
(北置成安縣臨漳三百鄉鄴縣五百鄉成安三百五十/鄉二年八月發衆七萬八千營新宫元象元年九月發)
(畿内十萬人城鄴四十日罷二年帝徙御新宫即南城/也鄴中記云城東西六里南北八里六十步髙歡以北)
(城狹隘故令僕射髙隆之更築此城掘得神龜大踰方/丈其堵堞之狀咸以龜象焉北史髙隆之傳云隆之領)
(營構大將以十萬夫徹洛陽宫殿運于鄴構營之制皆/委隆之增築南城周回二十五里以漳水近城起長隄)
(為防又鑿渠引漳水周/流城廊以造水碾磑云)十一門南面三門東曰啟夏門
中朱眀門(鄴中記云門上起樓勢屈曲隨城上下東西/二十四門朱柱白壁碧牕朱户仰宇飛簷五)
(色晃耀獨雄于諸門/以為南端之表也)西曰厚載門南曰仁夀門次曰中
陽門次北曰上春門北曰昭德門西面四門南曰上秋
門次曰西華門次北曰朝門北曰納義門(南城之北即/連北城其城)
(門以北城之/南門為之)
　　右城門
宫室(鄴中記云宫東西四百六十步南北連後園至北/城合九百步東西南北表裏合二十一闕髙一百)
(丈磚文隠起鳥獸花草之狀幷大/齊天表六年字又有千秋萬嵗字)止車門(鄴中記云止/車門内次至)
(端門端門之内/次至閶闔門)端門(在止車門北/閶闔門南)閶闔門(南直止車門/北直太極殿)
(蓋宫室之外正門也鄴中記云其門崢嶸聳峙干雲逈/出飛簷峻宇梁楸欹危綺井隆崇摶風薄霧髙牕鳥影)
(晚日留暉寶鐸鏗鏘隨風合韻過其下者莫不駭目自/驚恍惚如失也鄴中記又云清都觀在閶闔門上其觀)
(兩相曲屈為閣數十間連闕而上觀下有三門門扇以/金銅為浮漚釘懸鐸振響天子講武觀兵及大赦登觀)
(臨軒其上坐客千人下亦數百門外御路直門及東西/兩傍其大槐栁十步一株清隂合其上緑水流其下)
雲龍門神虎門(鄴中記云端門之内太極殿前東西有/街東出雲龍門西出神虎門朝官至此)
(門則整肅衣冠而入蓋太極殿前直端門疑/有屏垣故于端門之内東西復作此二門也)太極殿(鄴/中)
(記云閶闔門之内有太極殿故事云其殿周回一百一/十柱基髙九尺以珉石砌之門囱並以金銀為飾外畫)
(古忠諌直臣内畫古賢酣興之士椽栿斗拱盡以沈香/木椽端復飾以金獸頭每間綴以五色朱絲網上屬飛)
(簷以礙燕雀堦間石面隠起千秋萬嵗字諸竒禽異獸/之形瓦用胡桃油光輝奪目有外客國德諸番入朝則)
(殿幕垂流蘇以覆之殿上金/葱臺十三枚各受一石云)太極東堂(在殿/之東)太極西堂
(在殿/之西)朱華門(鄴中記云太極殿後三十步至朱華門門/内即昭陽殿北史周師逼鄴髙緯與皇太)
(后引文武一品以上入朱華門/賜酒食及紙筆問禦周方略)昭陽殿(在太極殿後朱/華門内鄴中記)
(曰殿東西各有長廊廊上置樓並安長囱垂珠簾通于/内閣每至朝集大㑹皇帝臨軒則宫人盡登樓奏樂百)
(官列位詔命仰聴弦管頒賚侍従羣臣皆稱萬嵗太史/長史唱訖絲竹競發金石和鳴齋午之際有司進奏訖)
(羣臣班退自髙緯天統之末耽淫無度或一入内經旬/不朝文武簮裾虚位而散矣鄴都故事云此殿周回七)
(十二柱基髙九尺以文石砌之門囱盡飾以縷金欄楯/盡以沈香木為之外畫東漢二十八將内畫孝子順孫)
(梁拱間刻出竒禽異獸或蹲或踞或騰逐往來椽首叩/以金獸乃懸五色珠簾冬施蜀錦帳夏施碧油帳殿上)
(有金葱臺十三/枚各受七斗云)東閤西閤(二閤在昭/陽殿東西)含光殿涼風殿(鄴/中)
(記云昭陽宫東有長廊通東閣閣内有含光殿西有長/廊通西閤閤内有涼風殿内外通廊往來流水珍木香)
(草布䕶堦庭此則劉桃枝絞/殺咸陽王斛律明月處也)永巷(昭陽/殿後)五樓門(鄴中記/曰昭陽)
(殿後有永巷巷北有五樓門門/内則帝後宫嬪御所居處也)顯德殿(北史曰天寳二/年改顯陽還為)
(昭陽或曰此昭陽後殿/也後移顯陽名之耳)宣光殿(鄴中記曰昭陽殿後有/永巷巷北有五樓門内)
(則帝後宫有左右院左院有/殿名顯陽右院有殿名宣光)鏡殿寳殿玳瑁殿(北史言/髙緯起)
(此三殿于後宫嬪嬙諸院/中丹青雕刻妙極當時)修文殿偃武殿(鄴中故事云/齊武成帝髙)
(湛河清中以後宫嬪妃稍多椒房既少遂拓破東宫更/造修文偃武二殿及聖夀宫裝飾用玉珂八百大小鏡)
(萬枚又以曲鏡抱柱門囱并用七寳裝飾每至元雲夜/興晦魄藏耀光明猶分數十步北史言髙緯增益宫苑)
(造修文偃武臺丹青雕刻妙極當時疑在此/二殿之後築之故因以名焉或曰即二殿也)聖夀宫(鄴中/記曰)
(在修文偃武殿後其堂亦用玉珂八百其大小鏡二萬/枚又為曲鏡抱柱丁香末以塗壁胡桃油以塗瓦四面)
(垂金鈴萬餘枚每微風則方十里間響聲皆徹兩廂廊/下悉有洞户寢臺畫古賢烈女蓋此堂裝飾與二殿大)
(同小/異耳)玳瑁樓(鄴中記曰聖夀堂北置門門上有玳瑁樓/純用金銀裝飾懸五色珠簾白玉鈎帶内)
(有瑜石牀數合用相思子玳瑁/為龜甲文鋪以十色錦繡褥也)後園(鄴中記曰宫北有/後園其中惟有萬)
(夀堂見/于北史)
　　右宫内
南城自興和遷都之後四民輻湊里閭闐溢蓋有四百
餘坊然皆莫見其名不獲其分布所在其有可見者有
東市(在東/郭)西市(在西/郭)東魏太廟(在朱明門内/南街之東)御史臺(右/端)
(門外街西臺門北向取隂殺之義也内有符節署符璽/郎二人蓋御史之官屬也鄴城新記曰北齊尚書辛術)
(鎮廣陵獲厯代𫝊國璽送之鄴文宣以璽告太廟即秦/之所刻而孫盛所謂真藍田璞者也其璽方四寸紐交)
(蟠龍璽文秦相李斯書文曰受命于天既壽永昌一角/缺者昔王莾令王舜求璽於元后后怒投之於地故也)
(自漢𫝊之魏晉劉聰獲之石氏及冉閔亡歸于東晉東/晉亡宋獲之宋亡齊獲之齊亡梁獲之侯景作亂將以)
(自隨命其侍中趙思賢掌之曰吾若敗以璽沈江勿令/吳兒復得也思賢有二馬一以負金一以負璽及京口)
(遇反者將渡江而負金之馬為賊所執負璽者躍而登/舟得至北岸路復逢賊遂棄草中既至廣陵以告郭元)
(建建求得之遂付辛術送于鄴云晉書穆帝永和八年/冉閔子智以鄴降督䕶戴施獲其𫝊國璽送之文曰受)
(天之命皇帝夀昌百僚畢賀北史後魏太平真君七年/詔諸州阬沙門毁佛像夏四月毁鄴城五層佛圖於泥)
(像中得玉璽二其文皆曰受命于天既夀永昌其一刻/其旁曰魏所受漢𫝊國璽夫以晉史按馬温之言則東)
(晉所獲冉閔璽其文各異以北史按馬温之言則後魏/所獲泥像中璽其文乃同意古人為佛圖時嘗别得二)
(璽藏之不然魏得漢𫝊國璽而藏於泥像中甚無謂也/使漢璽已藏棄則晉復得魏何璽耶且北史言齊天保)
(二年夏四月壬申東南道行臺辛術於廣陵送𫝊國八/璽而馬温止記秦漢所𫝊一璽其言似出於附㑹或取)
(其一璽載之耳夫但載一璽則東晉所獲冉閔璽其文/不當有異以是知其非實故括諸書所載以俟後之君)
(子/)大司馬府(在端門外/街東南向)尚書省卿寺(鄴中記曰尚書省/及卿寺百司自令)
(僕而下至二十八/曹並在宫都之南)司州牧廨(鄴中記曰在北齊太廟北/又云天平元年改相州為)
(司州統/縣十二)清都郡(鄴中記曰在仙都苑東本魏郡齊志云/河清三年武成改為清都管縣八此二)
(者未/詳)京畿府(在城北齊文宣常登三臺四望問成王元/歆曰光武曷以中興歆曰以誅之不盡文)
(宣于是有誅滅之意元歆尋/亦下京畿獄死于地中下)齊録尚書事和士開宅(在/朱)
(明門内南/街之西)魏尚書元文遙宅(在南街/次西)齊儀同三司劉臻
宅(在啟下/門宅)司徒唐元邕宅(在御史/臺南)髙昌王劉龍虎宅(在/次)
(西/)昌黎王韓長鸞宅(在御史/臺南)録尚書事司馬子如南宅
(案北史在北城下東魏/孝靜帝初禪位即居焉)魏大丞相渤海王髙歡宅(鄴都/故事)
(云歡為魏丞相所居在北城文昌殿之東南後文㐮及/彭城王並遇害于此周師平鄴尉遲逈自殺于此宅樓)
(上/)齊左丞相咸陽王斛律明月宅(在城北今其所居之/地為南北斛律二村)
雙堂(北史堂在城東髙澄遇賊之時文宣蓋在此堂然/史又言河清二年詔以城南雙堂之苑造大總持)
(寺則城束城南皆/有雙堂及苑矣)仰觀臺(在城内當殿闕之東南興和/元年與城同築周回二十八)
(步髙二/丈六尺)石橋(鄴中記曰王城東五里南北長一百尺東/西濶二丈九尺髙一丈九尺元象二年僕)
(射髙澄之造當時以橋北/為東市即古萬金渠也)遊豫園(周回十二里内包葛/屨山作臺于上鄴都)
(故事云齊文宣天保七年于銅雀臺/西漳水之南築此園以為射馬之所)清風園(在鄴南鄴/都故事云)
(後主緯以北園賜穆提婆于是官無蔬菜/賒買于民負錢三百萬此園是蔬圃也)華林園(鄴中/記云)
(齊武成增飾華林園若神仙所居遂改為仙都苑北史/魏收𫝊言武成于華林園中作元洲苑備山水臺觀之)
(羙疑即仙都也其苑中樓觀/山池自周平齊之後華毁廢)元洲苑仙都苑(語已/見上)苑中
封土為五岳(並隔水/相望)五岳之間分流四瀆為四海匯為
大池又曰大海(每池中通船行處可二十五里中有龍/舟六艘又有鯨魚青龍觸首飛隼赤烏)
(等/舟)海池之中為水殿(周回十二間四架平坐廣二丈九/尺基髙二丈四寸户八囱殿脚船)
(二隻各長二尺五寸上作四面步廊周回四十四間三/架悉皆彩畫垂五色流蘇帳帷袱懸玉珮柱上掛方鏡)
(下懸織成香囊用錦褥為地衣花獸連鈎皆純金飾以/孔雀山鷄白鷺翡翠毛彩物光明奪人目力不能久視)
(焉/)其中岳嵩山有平頭山東西有輕雲樓架雲廊十六
間南有峨嵋山(小山東西屈頭/南向若峨嵋也)山之東頭有鸚鵡樓(以/綠)
(瓷為瓦其色似/鸚鵡因名之)其西有鴛鴦橋(以黄瓷為瓦其色/似鴛鴦因名之)北岳
南有𤣥武樓樓北有九曲山山下有金花池池西有三
松嶺次南有凌雲城西有陛道名通天壇大海之北有
飛鸞殿(其殿十六間五架青石為基珉石為柱礎鐫作/蓮花形梁棟楹柱皆苞以竹作千葉金蓮花三)
(等束之其上舒葉長一尺八寸斑竹以為椽織五色簟/為水波文以作地衣内垂五色珠簾麒麟錦以為縁白)
(玉以為鈎後有簷/下列水周流不絶)其南有御宿堂(此堂盡用鐵裝庭前/有仙人博山石方二)
(尺五寸石色赤其堅不可鑿不知何方所獻其東有井/以玉砌之堂前白櫻桃二株實大如彈丸又有勾鼻桃)
(二株實大/可三斤云)其中有紫微殿(外畫義夫/内畫節婦)宣風觀千秋樓在
七盤山上(屈曲而上故曰七盤山有數峰東曰散日西/曰隠月東北曰停鸞嶺西北曰駐鶴又有含)
(霜障白/露嶺)又有遊龍觀大海觀萬福堂(此堂厦頭名曰遊/龍户舞鳯牕蓋户)
(掛鏡面三尺五色金龍相盤縈作花樹芳草隠起七尊/以七寶飾之又用孔雀山鷄白鷺翡翠毛當鏡上作七)
(寳金鳯髙一尺七寸口銜九金鈴堂内柱亦懸/菱花鏡廣二尺一寸下懸織成香囊繡帶焉)流霞殿
(已上一觀一堂一殿/並在紫微殿左右)修竹浦(在紫微/殿北)連壁洲(在紫微/殿内)杜
若洲蘼蕪島三休山(東有悲猿峯西有忘歸嶺南/有黄雀嵓已上並在大海中)四海
有望秋觀臨春觀隔水相望海池中又有萬嵗樓(樓西/有長)
(楸馬埓每嵗春秋妃/嬪内貴馬射之處也)北海中有宻作堂(堂周回二十四/架以大船浮之)
(于水為激輪于堂層層各異下層刻木為七人相對列/坐一人彈琵琶一人擊胡鼓一人彈箜篌一人抝箏一)
(人振銅鈸一人拍板一人弄盤並衣之以錦繡其節㑹/進退俯仰莫不中規中堂作佛堂三間佛事精麗又作)
(木僧七人各長三尺衣以繒綵堂西南角一僧手執香/奩東南角一僧手執香爐而立餘五僧遶佛左轉行道)
(每立西南角則執香奩僧以手拈香授行道僧僧舒手/受香復行至東南角則執香爐僧舒手授香于行道僧)
(僧乃舒手置香于爐中遂至佛前作禮禮畢整衣而行/周而復始與人無異上層亦作佛堂傍列菩薩及侍衛)
(力士佛坐帳上刻作飛仙循環右轉又刻畫紫雲飛騰/相映左轉往來交錯終日不絶並黄門侍郎博陵雀士)
(順所製竒巧機/妙自古未有)貧兒村(齊後主髙緯天統末于密作堂/側率諸内人閹官等作貧兒村)
(編蒲為席剪茅為房㫁經之薦折簣之牀故破靴履糟/糠飲食陷井黎竈短題破厰篙簷不蔽風雨緯與諸妃)
(嬪遊戯其中以為笑樂多置貨物緯躬為市令胡后坐/店賣酒而令宫人交易其中往來無禁三日而罷嗚呼)
(人之昏愚/有若是哉)髙陽王思宗城(髙緯于苑内作小城令思宗/為城主緯親率閹官集衛士)
(圍城鼓噪矢石亂發一日一夜攻城西北隅思宗東走/為戰兵所擒後周師入鄴緯獨與其家僮宦者數百人)
(走青州尉遲勒擒/送周此將亡之兆)已上並在仙都苑中
　　右城内城外雜錄
右鄴都南城其制度蓋取諸洛陽與比鄴然自髙歡營
之髙洋飾之卑陋舊貫每求過羙故規模宻于曹魏奢
侈甚于石趙夫以洋之才征伐四克威震戎夏一旦沈
湎矜伐崇修宫室殫淫巧竭財力焦思盡智繼之狂惑
喪心靡所不至厥後蹈襲奢跡去而不反髙緯增益宫
苑夜則以火照作寒則以湯為泥百工窮困無有休息
當是時也忠良被刳剔犬馬蒙爵位宫中一裙直萬匹
鏡臺直千金競為變巧朝成夕弊侈心既厭乃作貧兒
村以為戲樂嗟乎周師至矣實欲丐身為窮兒不可得
也初武成令宫中多凝白粧畫眉不復用黛惟以烟墨皆
剪剔其髮以著假髻而危邪之狀如飛鳥至於南面則
髻心正西始自宫内為之被于四逺天意若曰元首剪
落危側當走西也及周師克晉陽使梁師彦為守後主
率師攻之城陷十步將士乗勝欲入後主令待馮淑妃
共觀之淑妃以妝洗不獲時至周師復振齊軍遂潰而
亡今覽觀北史及鄴中記蓋又有建始嘉福仁夀(二殿/天保)
(二年十月與/宣光門同建)金華(天保七年/四月建)九龍(天統三年/九龍殿災)瑤華諸殿
(四年昭陽殿災及/宣光瑤華等殿)含章(髙澄幽東魏孝/靜于含章宫)流柸(鄴中記此/堂亦以珉)
(石為柱礎青石為基白石為池餘奢飾尤甚蓋椽頭皆/安八出金蓮花柱北又有金蓮花十枝銀鈎掛網以禦)
(鳥雀/焉)喜音(鄴中記曰在流柸/堂後裝飾皆相似)乾夀諸堂(武成死/于此堂)及華林
都堂(東魏元象元年/幸此堂聴訟)麟趾閣(興和二年以羣臣于麟趾/閣議定新制頒行天下)
文林館(武平四/年置)考之諸書不見其所在北史曰九龍殿
災延燒西廊則九龍殿當在西廊前後矣昭陽殿災及
宣光瑤華等殿則瑤華殿當在後宫近宣光殿矣然曰
等殿者豈非建始嘉福仁夀之謂邪姑備載之俟博覽
者
　
　厯代帝王宅京記卷十三
欽定四庫全書
　歴代帝王宅京記卷十四
　　　　　　　　　　　　　崑山顧炎武撰
　　建康
　　　呉
呉志孫權𫝊曰建安十六年自呉徙治秣陵十七年城
石頭改秣陵為建業
張紘𫝊曰紘建計宜出都秣陵權從之
注引江表𫝊曰紘謂權曰秣陵楚武王所置名為金陵
地勢岡阜連石頭聞故老父云昔秦始東巡㑹稽經此
縣望氣者云金陵地形有王者都邑之氣故掘斷連岡
改名秣陵今處所具存地有其氣天之所命宜為都邑
權善其議未能從也後劉備之東呉宿於秣陵周觀地
形亦勸權都之權曰智者意同遂都焉黄都二年自公
安都鄂改名武昌
黄龍元年秋九月遷都建業因故府不改舘
赤烏八年秋八月遣校尉陳勲将屯田及作士三萬人
鑿句容中道自小其至雲陽西城通㑹市作邸閣十年
春二月權適南宫三月改作太初宫諸将及州郡皆義
作
江表𫝊載權詔曰建業宫乃朕從京来所作将軍府寺
耳材柱率細皆已腐朽常恐損壊今未復西可徙武昌
宫材瓦更繕治之有司奏言曰武昌宫已二十八嵗恐
不堪用宜下所在通更伐致權曰大禹以卑宫為美今
軍事未己若更通伐妨損農桑徙武昌材瓦自可用也
(建康宫殿簿曰太初宫中有神龍殿去縣三里左太冲/呉都賦曰抗神龍之華殿是也赤烏殿在縣東北五里)
十一年春三月宫成
孫亮𫝊曰五鳯二年冬十二月作太廟
孫皓𫝊曰甘露元年秋九月従西陵督歩闡表徙都武
昌
寳鼎元年冬十二月還都建業
二年夏六月起顯眀宫冬十二月皓移居之(太康地記/曰呉有太)
(初方三百丈權所起也昭明宫方五百丈皓所作也避/晉諱故曰顯明  呉歴云顯明在太初之東江表𫝊曰)
(孫皓營新宫二千石以下皆自入山督攝伐木又破壊/諸營大開園囿起土山樓觀窮極伎巧工役之費以億)
(萬計陸凱/固諫不從)陸凱𫝊上疏言武昌土地寔危險而塉埆非
王都安國養民之處船泊則沈漂陵居則峻危且童謡
云寜飲建業水不食武昌魚寜還建業死不止武昌居
臣聞翼星為變熒惑作妖童謠之言生於天心乃以安
居而比死足明天意知民所苦也
宋書禮志曰孫權始都武昌及建業不立郊兆至末年
太元元年十一月祭南郊其地今秣陵縣南十餘里郊
中是也
又曰孫權於建業立兄長沙桓王策廟於朱爵橋南子
亮代立明年正月於宮東立權廟曰太祖廟孫皓追尊
父和曰文皇帝寳鼎二年立廟京邑號曰清廟
　　　晉
晉書元帝本紀曰建武兀年春三月立宗廟社稷於建
康
冬十一月丁卯立太學
大興元年冬十一月新作聽訟觀
禮志曰大興二年立南郊於已地
成帝本紀曰咸和四年春正月蘇碩攻臺城焚太極東
堂城閣皆盡二月以建平園為宫
五年秋九月造新宫始繕苑城
世説曰桓宣武移鎮南州制街衢平直人謂王東亭曰
丞相初營建康無所因陳而制置紆曲方此為劣東亭
曰此丞相乃所以為巧江左地促不如中國若使阡陌
條暢則一覽而盡故紆餘委曲若不可測
七年冬十二月庚戌帝遷於新宫
八年春正月辛亥朔詔曰昔大賊縱暴宫室焚蕩元惡
雖剪未暇營築有司屢陳朝㑹逼狹遂作斯宫子来之
勞不日而成既獲臨御大饗羣后九嬪充庭百官象物
知君子勤禮小人盡力矣思蠲宻網咸同斯㑹其赦五
嵗刑以下
禮志曰咸和八年正月於覆舟山南立北郊
又曰咸和中詔内外諸軍戲兵於南郊之塲故其地因
名鬭塲
宋書禮志曰明帝大寜三年七月始詔立北郊未及建
而帝崩故成帝咸和八年正月追述前㫖於覆舟山南
立之
本紀又曰咸康二年新作朱雀浮桁
二年春正月辛夘立太學(宋書禮志孝武時以太學在/水南縣逺有司議依升平元)
(年於中堂權/立行太學)
禮志曰海西公於鍾山立流杯曲水延百僚
孝武帝本紀曰太元三年春二月乙巳作新宫帝移居
㑹稽王邸秋七月辛巳帝入新宮
謝安𫝊曰是時宫室毁壊安欲繕之尚書令王彪之等
以外冦為諫安不從竟獨決之宫室用成皆仰模𤣥象
合體辰極而役無勞思
王彪之𫝊孝武帝本紀曰彪之與謝安共掌朝政安欲
更營宫室彪之曰中興初即位東府殊為儉陋元明二
帝亦不改制蘇峻之亂成帝止蘭臺都坐殆不蔽寒暑
是以更營修築方之漢魏誠為儉約復不至陋殆合豐
約之中今日可随時増益修補而已强冦未殄正是休
兵養士之時何可大興功力勞擾百姓耶安曰宫室不
壯後世謂人無能彪之曰任天下事當保國寜家朝政
惟允豈以修屋宇為能耶安無以奪之故終彪之之世
不改造焉(彪之以太元/二年十月卒)
徐廣晉紀曰孝武寜康二年尚書令王彪之等啟改作
新宫太元三年二月内外軍六千人始營築至七月而
成太極殿髙八丈長二十七丈廣十丈尚書謝萬監視
賜爵闗内侯大匠毛安之闗中侯(此言啟作新宮出/於彪之似未審)
宋明帝文章志曰太元中新宫成議者欲屈王獻之題
榜以為萬代寳謝安與王語次因及魏時起凌雲閣忘
題榜乃使韋仲將懸梯上題之欲以風動其意王解其
㫖正色曰此奇事韋仲将魏朝大臣安可使其若此有
以知魏徳之不長安知其心乃不復逼之本紀又曰六
年春正月帝初奉佛法立精舍於殿内引諸沙門以居
之
十六年春正月庚申改築太廟
秋九月新廟成
禮志曰太廟殿正室十四間東西儲各一間合十六間
棟髙八尺四寸
本紀又曰十七年秋八月新作東宫
二十一年春正月造清暑殿
夏四月新作永安宫
二十一年秋九月帝崩於清暑殿帝為清暑殿有識者
以為清暑反為楚聲哀楚之徴也俄而帝崩
王雅𫝊曰帝起清暑殿於後宫開北上閣出華林園與
美人張氏同遊止惟雅與焉
宋書五行志曰晉孝武太元中立内殿名曰清暑少時
而崩時人曰清暑者反言楚聲也果有哀楚之聲有人
曰非此之謂也讖云代晉者楚及桓𤣥簒位自號曰楚
桓𤣥𫝊曰将修殿宇乃移入東宫又開東掖平昌廣莫
及宫殿諸門皆為三道
宋書禮志曰晉氏南遷立南郊於已地
安帝本紀曰義熙十年城東府(宋書武帝本紀亦曰義/熙十年築東府起府舍)
　　　宋
南史宋文帝本紀曰元嘉十五年秋七月新作東宫
宋書文帝本紀曰元嘉二十年春正月於臺城東西開
萬春千秋二門
又曰元嘉二十年度宫之辰地八里之外整制千畆開
阡陌御耕壇於中阡東陌北
又曰元嘉二十年復立國子學二十七年廢故洛京社
又曰禮左宗廟右社稷歴代遵之
稷在廟之右而江左又然也呉時宫東門雩門疑呉社
社亦在宫東與廟同所也宋仍舊無所改作
二十三年築北堤立𤣥武門於樂遊園北築景陽山於
華林園(何尚之𫝊曰上欲於湖中立方丈/蓬莱瀛洲三神山尚之固諫乃止)
二十五年夏四月乙巳新作閶闔廣莫二門改先廣莫
門曰承明開陽門曰津陽
孝武帝本紀曰孝建元年春正月起正光殿
大明三年秋九月壬辰於𤣥武門北立上林苑
禮志曰孝武大明三年九月尚書右丞徐爰議郊祀之
位逺古蔑聞禮祀燔柴於泰壇祭天也兆於南郊就陽
位也漢初甘泉河東禋埋易位終亦徙於長安南北光
武紹祚定二郊洛陽南北晉氏過江悉在北及郊兆之
議紛然不一又南出道狹未議開闡遂於東南已地創
立丘壇皇宋受命因而弗改且居民之中非邑外之謂
今聖圖重造舊章畢新南驛開塗陽路修逺謂宜移郊
正午以定天位博士司馬興之𫝊郁太常丞陸澄並同
爰議乃移兆郊於秣陵牛頭山西正在宫之午地世祖
崩前廢帝即位以郊舊地為吉祥移還本處
又曰北郊晉成帝世始立本在覆舟山南宋太祖以其
地為樂遊苑移於山西北後以其地為北湖移於湖塘
西北其地卑下泥濕又移於北石村東其地又以為湖
乃移於鍾山北京道西與南郊相對後罷白石東湖北
郊還舊處
又曰大明三年冬十一月甲子立皇后蠶宫於西郊隋
書禮儀志曰宋孝武大明四年始於臺城西白石里為
先蠶設兆域置大殿七間又立蠶觀
南史宋孝武帝紀曰大明五年夏五月起明堂於國學
南丙巳之地
五年秋閏九月丙申初立馳道自閶闔門至於朱雀門
又自承明門至於𤣥武湖
六年夏四月庚申新作大航門
五月丙戌置凌室於覆舟山修蔵氷之禮
七年冬十二月己未於博望梁山立雙闕
武帝本紀曰孝武大明中壊上所居隂室於其處起玉
燭殿與羣臣觀之牀頭有土鄣壁上葛燈籠麻繩拂侍
中袁顗盛稱上儉素之徳孝武不答獨曰田舍公得此
已為過矣
前廢帝本紀曰大明八年秋七月乙夘罷南北二馳道
景和元年秋八月庚辰以石頭城為長樂宫東府城為
未央宫甲申以北邙為建章宫南第為長揚宫己丑復
立南北二馳道
良吏𫝊曰晉世諸帝多處内房朝宴所臨東西二堂而
已孝武末年清暑方搆髙祖受命無所改作所居惟稱
西殿不制嘉名太祖因之亦有合殿之稱及世祖承統
制度奢廣犬馬餘菽粟土木衣綈繡追陋前規更造正
光玉燭紫極諸殿雕欒綺節珠窻網戸嬖女幸臣賜傾
府蔵
　　　齊
南齊書髙帝本紀曰建元二年夏五月立六門都牆王
儉𫝊曰上壊宋明宗紫極殿以材柱起宣陽門儉與褚
淵及叔父僧䖍連名上表諫上手詔酬納宋世外六門
設竹籬是年初有發白虎樽者言白門三重門竹籬穿
不完上感其言改立都牆儉又諫上答曰吾欲令後世
無以加也
王儉集有諫壊宋明帝紫極殿以材柱起宣陽門表其
文曰臣聞徳者身之基儉者身之輿春臺将立晉卿秉
議北宫肇搆漢臣盡規彼二君者或列國常侯或守文
中主尚使諫諍在義即悦况陛下聖哲應期臣等職司
隆重取藉前誥竊乃有心陛下登庸宰物節省之教既
昭龍衮璇極簡約之訓彌逺乾華外搆采椽不斵紫極
故材為宣陽門臣等未譬也夫移心疾於股肱非良醫
之美畏影迹而馳騖豈静處之方且又三農在日千畛
咸事輟望嵗之勤興土木之役非所以宣昭大猷光示
遐邇若以門居宫南重陽所屬年月稍久漸就淪胥自
可随宜修理而合度改作之煩於是乎息所啟謬合請
付外施行
武帝本紀曰永明元年春正月甲子築青溪舊宫
梁書阮孝緒𫝊建武末青溪宫東門無故自崩大風㧞
東宫門外楊樹或以問孝緒曰青溪皇家舊宅齊為木
行東者木位今東門自壞木其衰矣
南史齊和帝紀永明中望氣者云新林婁湖青溪並有天
子氣於其處大起樓苑宫觀武帝屢游幸以應之又起
舊宫於青溪以弭其氣而明帝舊居東府城西延興末
明帝龍飛至是梁武帝衆軍城於新林而武帝舊宅亦
在征虜
二年秋七月癸未詔曰夫樂所自生先哲垂誥禮不忘
本積代同風是以漢光遲回於南陽魏文殷勤於譙國
青溪宫體天含暉則地栖寳光定靈源允集符命在昔
期運初開經綸方逺繕築之勞我則未暇時流事徃永
惟哽咽朕以寡薄嗣奉鴻基思存締搆式表王迹考星
創制揆日興功子来告畢規模昭備宜申釁落之禮以
暢感慰之懐可克日小㑹八月丙午車駕幸舊宫小㑹
設金石樂(梁書南平王偉𫝊齊世青溪宫改為芳林園/天監初賜偉為第偉又加穿増植嘉樹珍果)
(果窮極雕麗毎與賔客遊其中/命從事中郎蕭子範為之記)王儉𫝊曰永明三年省
總明觀於儉宅開學士館(南齊書王諶𫝊未領東觀祭/酒即明帝所置總明觀也)
本紀又曰五年秋九月辛夘車駕幸商飈館館上所立
在孫陵岡世呼為九日臺者也
冬十一月初起新林苑
十一年秋七月上大漸詔曰内殿鳯華夀昌耀靈三處
是吾所改製夫貴有天下富兼四海宴處寢息不容乃
陋謂此為奢儉之中慎勿壊去
欝林王本紀曰毁世祖招婉殿乞閹人徐龍駒為齋
明帝本紀曰建武元年冬十一月詔省新林苑先是民
物悉以還主原責本直
二年冬十月丁夘詔曰軌世去奢事殷哲后訓物以儉
理鏡前王朕屬流弊之末襲澆浮之季雖恭已宏化刻
意隆平而禮讓未興侈華猶競永覽元風兢言集愧思
所以還淳改俗反古移民可罷東田毁興光樓
本紀又曰廢文帝所起太子東田斥賣之盖文恵太子
所起又曰帝潛信道術巫覡云後湖水頭經過宫内致
帝有疾帝乃自至大官行水溝左右啟大官若無此水
則不立帝決意塞之欲南引淮流㑹崩而寢
東昏侯本紀曰後宫遭火之後更起仙華神仙玉夀諸
殿刻畫雕彩青□金口帶麝香塗壁錦幔珠簾窮極綺
麗縶役工匠自夜逹曉猶不副速乃剔取諸寺佛刹殿
藻井仙人騎獸以充足之世祖興光樓上施青漆世謂
之青樓帝曰武帝不巧何不純用瑠璃
三年夏於閲武堂起芳樂苑山石皆塗以五采跨池水
立紫閣諸樓觀壁上畫男女私䙝之像種好樹美竹天
時盛暑未及經日便就萎枯於是徴求民間望樹便取
毁撤牆屋以移致之朝栽暮㧞道路相繼花藥雜草亦
復皆然
　　　梁
梁書武帝本紀曰天監元年冬十一月己未立小廟四
年春二月立建興苑於秣陵建興里
五年秋八月辛酉作太子宫
六年秋八月京師大水因濤入加御道七尺
九月丁亥改閲武堂為徳陽堂聽訟堂為儀賢堂
七年春正月戊戌作神龍仁虎闕於端門大司馬門外
二月乙夘新作國門於越城南
九年春正月庚寅新作縁淮塘北岸起石頭迄東冶南
岸起後渚籬門迄三橋
十年初作宫城門三層樓及門二道
十一年春三月丁巳築西静壇於鍾山
十二年春二月新作太極殿改為十三間(南史曰以從/閏數  江淹)
(銅劒讃序曰今太極殿前/兩大銅鐘周景王所鑄也)
夏六月癸巳新作太廟増基九尺庚子太極殿成
冬十月丁亥詔曰明堂地勢卑濕未稱乃心外可諒就
埤起以盡誠敬
普通二年夏四月乙夘改作南北郊
丙辰詔曰夫欽若昊天厯象無違躬執耒耜盡力致敬
上協星鳥俯順民時平秩東作義不在南前代因襲有
乖禮制可於震方簡求沃野具兹千畆庶允舊章
三年秋八月辛酉作二郊及籍田並畢
魏書蕭衍𫝊曰衍崇信佛道於建業起同泰寺又於故
宅立光宅寺於鍾山立大愛敬寺兼營長干二寺皆窮
極奇巧殫竭財力百姓苦之
大同八年冬十二月丙辰於宫城西立士林館延集學
者
増廣生員立五館置五經博士天監初則何終之賀瑒
嚴植之明山賔等覆述制㫖并撰吉凶軍賔嘉五禮凡
一千餘卷髙祖稱制斷疑大同中於臺西立士林館領
軍朱异太府卿賀琛舍人孔子袪等遞相講述皇太子
宣城王亦於東宫宣猷堂及揚州廨開講於是四方羣
國趨學向風雲集於京師矣兼篤信正法尤長釋典聽
覽餘閒即於重雲殿及同泰寺講述名僧碩學四部聽
衆常萬餘人
太清元年秋九月王遊苑成
昭明太子𫝊曰性愛山水於元圃穿築更立亭館與朝
士名素者遊其中嘗泛舟後池番禺侯軌盛稱此中宜
奏女樂太子不答詠左思招隠詩曰何必絲與竹山水
有清音侯慚而止
敬帝本紀曰太平元年冬十一月乙夘起雲龍神虎門
　　　陳
陳書髙祖本紀曰永定二年秋七月起太極殿初侯景
之平也火焚太極殿承聖中議欲營之獨缺一柱至是
有樟木大十八圍長四丈五尺流泊陶家後渚監軍栁
子度以聞詔中書令沈衆兼起部尚書少府卿蔡儔兼
将作大匠起太極殿冬十月甲寅成十二月丙寅帝於
太極殿東堂宴羣臣設金石之樂
梁書王僧辨𫝊僧辨入據臺城其夜軍人採梠失火燒
太極殿及東西堂等
世祖本紀曰天嘉五年秋九月城西城
六年秋九月新作大航
隋書五行志曰陳天嘉中盛修宫室起顯徳等五殿稱
為壯麗
陳書宣帝本紀曰太建四年冬十二月丁夘詔曰梁氏
之季兵火薦臻承華焚蕩頓無遺構寳命維新迄将二
紀頻事戎旅未遑修繕今工役差間椽楹有擬来嵗開
肇創築東宫可權置起部尚書將作大匠用主監作
五年夏六月治明堂
七年夏六月己酉改作雲龍神虎門
秋九月丁未於樂遊苑龍舟山立甘露亭
九年冬十二月戉申東宫成(廢帝紀曰自梁室亂離東/宫焚毁太子居於永福省)
十年秋九月乙巳立方明壇於婁湖甲寅輿駕幸婁湖
臨誓
后妃𫝊論曰後主初即位以始興王叔陵之亂被傷卧
於沈香閣時諸姫並不得進惟張貴妃侍焉而栁太后
猶居栢梁殿即皇后之正殿也後主沈皇后素無寵不
令得侍疾别居求賢殿至徳二年乃於光昭殿前起臨
春結綺望仙三閣髙數丈並數十間其忩牖壁𢃄懸楣
欄檻之類並以沉檀香木為之又飾以金玉間以珠翠
外施珠簾内有寳牀寳帳其服玩之屬瑰奇珍麗近古
所未有每㣲風暫至香聞數里朝日初照光映後庭其
下積石為山引水為池植以奇樹雜以花藥後主自
居臨春閣張貴妃居結綺閣龔孔二貴嬪居望仙閣並
複道交相徃来(後主末年起齊雲觀國人歌/之曰齊雲觀寇来無際畔)
元帝本紀曰承聖元年冬十一月丙子即皇帝位於江
陵(元帝以下係/梁事應在前)
二年秋八月庚子詔曰夫爰始居亳不廢先王之都受
命於周無改舊邦之頌頃戎旃既息闗柝無警去魯興
嘆有感宵分過沛隕涕寔勞夕寐仍以瀟湘作亂庸蜀
阻兵命将授律指期克定今八表乂清四郊無壘宜從
青葢之興言歸白水之鄉江湘委輸方船連舳巴峽舟
艦精甲百萬先次建業行寔京師然後六軍遄征九旂
揚斾拜謁塋陵修復宗社主者詳依蒨典以時宣勒
後周書王褒𫝊曰元帝以建業凋殘方須修復江陵殷
盛便欲安之又其故府臣僚皆楚人也並願即都荆郢
嘗召羣臣議之領軍将軍胡僧祐吏部尚書宗懍太府
卿黄羅漢御史中丞劉㲄等曰建業雖是舊都王氣已盡
且與北寇鄰接止隔一江若有不虞悔無及矣臣等嘗
聞荆南之地有天子氣今陛下龍飛建業其應斯乎天
時人事徴祥如此臣等所見遷徙非宜帝以為然乃顧
謂褒等曰卿意以為何如褒性謹慎知帝多猜忌弗敢
公言其非唯唯而已後因清閒宻諫言辭甚切帝頗納
之然意好荆楚已従僧祐等策明日乃於衆中謂褒曰
卿昨日勸還建業不為無理褒以宣室之言豈能顯之
於衆知其計之弗用也於是不復言及魏兵至江陵帝
出降
　　　南唐
南唐書烈祖紀曰天祐十一年始城昇州
十四年夏五月城成
昇元元年冬十月丙申以建康為西都
二年冬十月丙子立太學
三年春三月甲午作南郊行宫千間
夏四月作北郊於𤣥武湖西
四年冬十一月庚辰改西都崇英殿為延英殿凝華内
殿前為昇元殿後為雍和殿興祥殿為昭徳殿積慶殿
為穆清殿
帝性節儉建國始即金陵治所為宫惟加鴟尾設欄檻
而已終不改作
周宗𫝊曰烈祖鎮金陵用宋齊丘議迎呉讓皇都金陵
繕府治為宫徙都統府於古臺城都統府成凡二千四
百間環一千五百歩
　
　
　歴代帝王宅京記卷十四
欽定四庫全書
　歴代帝王宅京記卷十五
　　　　　　　　　　　　　崑山顧炎武撰
　　雲中
　　　後魏
魏書太祖本紀曰登國六年起河南宫天興元年冬十
月起天文殿
二年春二月以所獲髙車衆起鹿苑於南臺隂北距長
城東包白登屬之西山廣輪數十里鑿渠引武川水注
之苑中疏為三溝分流宫城内外又穿鴻雁池
秋七月起天華殿
八月増啓京師十二門作西武庫
冬十月太廟成
十二月天華殿成
三年春三月穿城南渠通於城内作東西魚池
秋七月起中天殿及雲母堂金華堂
四年夏五月起紫㣲殿𤣥武樓凉風觀石池鹿苑臺
六年冬十月起西昭陽殿
天賜元年冬十月築西宫
三年夏六月發八部五百里内南丁築灅南宫門闕髙
十餘丈引溝穿池廣苑圃規立外城方二十里分置市
里經途洞達三十日罷
四年秋七月築北宫垣三十日罷
莫題𫝊曰道武欲廣宫室規度平城四方數十里将模
鄴洛長安之制運材數百萬
太宗本紀曰永興五年春二月癸丑穿魚池於北苑
神瑞元年春二月乙夘起豐宫於平城東北
二年春二月甲辰立太祖廟於白登之西
泰常元年冬十月起蓬臺於北苑
二年秋七月乙酉起白臺於城南髙二十丈
三年冬十月戊辰築宫於西苑
四年春三月癸丑築宫於蓬臺北
秋九月築宫於白登山
五年夏四月起灅南宫
六年春三月發京師六千餘人築苑起自舊苑東包白
登周回四十餘里
七年秋九月辛亥築平城外郭周回三十二里
八年冬十月癸夘廣西宫起外垣牆周回二十里
世祖本紀曰始光二年春三月庚申營故東宫為萬夀
宫起永安安樂二殿臨望觀九華堂秋九月永安安樂
二殿成
三年春三月起太學於城東
神䴥四年秋七月起承華宫
延和元年秋七月築東宫
三年秋七月辛巳東宫成備置屯衛三分西宫之一太
平真君十一年春二月大修宫室皇太子居於北宫
髙宗本紀曰興安二年春二月乙丑發京師五千人穿
天淵池(后妃傳曰文成初穿天淵池獲一石銘稱桓帝/葬母氏遂迎赴㑹二十餘萬有司以聞命蔵之)
(太/廟)
秋七月築馬射臺於南郊
太安四年春三月丙辰起太華殿秋九月辛亥成
顯祖本紀曰皇興五年秋八月丙午傳位於太子帝稱
太上皇帝己酉徙御崇光宫采椽不斵土階而已
公孫叡傳曰顯祖於苑内立殿勅中秘羣官制名叡曰
臣聞至尊至貴莫大於帝王天人挹損莫大於謙光伏
惟陛下躬唐虞之徳存道頥神逍遥物外宫居之名當
協睿㫖臣愚以為宜曰崇光奏可
髙祖本紀曰延興三年春正月丁亥改崇光宫為寜光
宫
承明元年冬十月丁巳起七寳永安行殿
太和元年春二月辛亥起太和安昌二殿
李冲傳詔曰昔軒皇誕御垂棟宇之搆爰歴三代興宫
觀之式然茅茨土階昭徳於上代層臺廣厦崇威於中
葉良由文質異宜華朴殊禮故也是以周成繼業營明
堂於東都漢祖聿興建未央於咸鎬盖所以尊嚴皇威
崇重帝徳豈好奢惡儉茍敝民力者哉國家皇運統天
協纂乾厯鋭意四方靡遑建制皇宫之度頗為未允太
祖初基雖粗有經式自兹厥後復多營改至於三元慶
饗萬國充庭觀光之使具瞻有闕朕以寡徳猥承洪緒
運屬休期事鍾昌㑹宜遵逺度式兹宫宇指訓規模事
昭於平日明堂太廟已成於昔年又因徃嵗之豐資藉
民情之安逸將以今春營改正殿違犯時令行之惕然
但朔土多寒事殊南夏自非裁度經春興役徂暑則廣
制崇基莫由克就成功立事非委賢莫可改制規模非
任能莫濟尚書冲器用淵博經度明逺可領将作大匠
司空長樂公亮(穆/亮)可與大匠共監興繕其去故崇新之
宜修復太極之制朕當别加指授
本紀又曰秋七月己酉二殿成起朱明思賢門
九月庚子起永樂遊觀殿於北苑穿神淵池
三年春正月癸丑坤徳六合殿成二月壬寅乾象六合
殿成
夏六月辛未起文石室靈泉殿於方山
四年春正月癸夘乾象四合殿成(南監本亦作/六合疑誤)
秋七月壬子改作東明觀
九月乙亥思義殿成壬午東明觀成
五年夏四月己亥行幸方山建永固石室於山上立碑
於石室之庭又起鑒元殿(后妃傳曰馮太后與孝文遊/於方山顧川阜有終焉之志)
(因謂羣臣曰若舜葬蒼梧二妃不従豈得逺祔山陵然/後為貴哉百嵗後神其安此孝文乃詔有司營建夀陵)
(於方山又起永固石室將終為清廟焉太和/五年起作八年而成刋石立碑頌太后功徳)
七年冬十月戉午皇信堂成
九年秋七月丙寅朔新作諸門
十年秋九月辛夘朔詔起明堂辟雍
十二年秋九月辛酉起宣文堂經武殿
閏九月甲子築圜丘於南郊
十五年夏四月己夘經始明堂改太廟冬十月明堂太
廟成十一月丁夘遷七廟神主於新廟十二月壬辰遷
社於内城之西
十六年春二月戊子帝移御永樂宫庚寅壊太華殿冬
十一月庚戍成
穆亮傳曰時将建太極殿引見羣臣於太華殿髙祖曰
朕仰遵先意将營殿宇役夫既至今欲徙居永樂以避
囂埃土木雖復無心毁之能不悽愴今故臨對卿等與
之取别此殿乃髙宗所制爰歴顯祖逮朕冲年即位於
此但事来奪情將有改制仰惟疇昔惟深悲感亮稽首
對曰臣聞稽之卜筮載自典經占以決疑古今攸尚興
建之功事在不易願陛下詢之蓍龜以定可否又去嵗
役作為功甚多太廟明堂一年便成若仍嵗頻興恐民
力凋敝况材幹新伐為功不固願待逾年小康百姓髙
宗曰若終不為可如卿言後必為之逾年何益朕逺覽
前王無不興造故有周創業經建靈臺洪漢受終未央
是作草創之初猶尚若此况朕承累聖之運屬太平之
基且今八表清晏年穀又登爰及此時以就大功人生
定分脩短命也蓍蔡雖智其知命乎當委之大分豈假
卜筮遂移御永樂宫
本紀又曰十一月乙夘依古六寢權置三室以安昌殿
為内寢皇信宫為中寢四合殿為外寢
蒋少游傳於平城将營太廟太極殿遣少游乗傳詣洛
量準魏晉基趾
十七年春三月戊辰改作後宫帝幸永興園徙御宣光
殿
南齊書魏虜傳曰什翼珪(道武/帝)始都平城猶逐水草無
城郭木末(明元/帝)始土著居處佛狸(太武/帝)破梁州黄龍徙
其居民大築城邑截平城西為宫城四角起樓女牆門
不施屋城又無塹南門外立二土門内立廟開四門各
随方色凡五廟一世一間瓦屋其西立太社佛狸所居
雲母等三殿又立重屋居其上飲食厨名阿真厨在西
皇后可孫恒出此厨求食殿西鎧仗庫屋四十餘間殿
北絲綿布絹庫土屋一十餘間太子宫在城東亦開四
門瓦屋四角起樓妃妾住皆土屋婢使千餘人織綾錦
販賣酤酒養猪羊牧牛馬種菜逐利太官八十餘窖窖
四千斛半穀半米又有懸食瓦屋數十間置尚方作鐵
及木其袍衣使宫内婢為之太子别有倉庫其城郭繞
宫城南悉築為坊坊開巷巷大者容四五百家小者六
七十家每南坊捜檢以備奸巧城西南山去白登山七
里於山邊别立父祖廟城西有祀天壇立四十九木人
長丈許白幘練裙馬尾被立壇上常以四月四日殺牛
馬祭祀盛陳鹵簿邊壇奔馳奏伎為樂城西三里刻石
寫五經及其國記於鄴取石虎文石屋基六十枚皆長
丈餘以充用自佛狸至萬民(獻文/帝)世増雕飾正殿西築
土臺謂之白樓萬民禪位後常游觀其上臺南又有伺
星樓正殿西又有伺屋琉璃為瓦宫門稍覆以屋猶不
知為重樓並設削泥采畫金剛力士胡俗尚水又規畫
黒龍相盤繞以為厭勝
水經注曰羊水又東注於如渾水亂流逕方嶺上有文
明太皇太后陵陵東北有髙祖陵二陵之南有永固堂
堂之四周隅雉列榭階欄檻及扉石梁壁椽屋悉文石
也檐前四柱采洛陽之八風谷黒石為之雕鏤隠起以
金銀間雲雉有若錦焉堂之内外四側結兩石扶(疑作/跌)
帳(疑作/張)青石屏風以文石為緣並隠起忠孝之容題刻
貞順之名廟前鐫石為碑獸碑至佳左右列栢四周迷
禽闇日院外西側有思逺靈圖圖之西有齋堂南門表
二石闕闕下斬山累結御路下望靈泉宫池皎若圓鏡
矣
如渾水又南分為二水一水西出南屈入北苑中歴諸
池沼又南逕虎圏東魏太平真君五年成之以牢虎也
季秋之月聖上親臨圏上勅虎士効力於其下事同奔
戎生致猛獸(朱謀瑋曰穆天子傳云有虎在乎葭中/七萃之士髙奔戎請生捕虎必全之)即
詩所謂襢裼暴虎獻于公所也故魏有捍虎圖也
又逕平城西郭内魏太常七年所成也成周(下有/闕文)西郭
外有郊天壇壇之東側有郊天碑建興四年立
其水南又屈逕平城縣故城南史記曰髙帝先至平城
史記音義曰在雁門即此縣矣王莽之平順也魏天興
二年遷都於此太和十六年破太華安昌等殿造太極
殿東西堂及朝堂夾建象魏朝元中陽端門東西二殿
門雲龍神虎中華諸門皆飾以觀閣東堂東接太和殿
殿之東階下有一碑太和中立是洛陽八風谷之石緇
石也殿之東北接紫宫寺南對承賢門門南即皇信堂
堂之四周圖古聖忠臣烈士之容刋題其側是辦章郎
彭城張僧達樂安蒋少遊于(下有/闕文)堂南對北臺臺甚髙
廣臺基四周列壁閣路自内而外國之圖籙秘籍悉積
基下臺西即朱明閣直侍之官出入所由其水夾御路
南流逕蓬臺西魏神瑞三年又廢建白樓甚髙竦加觀
榭其上表裏飾以石粉□曜建素赭白綺分故世謂之
白樓也後置大鼔於其上晨昏伐以千椎為城里諸門
啟閉之候謂之戒晨鼓也
又南逕皇舅寺西是太師昌黎馮晉國所造(朱謀瑋曰/魏書馮熙)
(字晉國文明太后兄也官定州刺史進爵昌黎王在諸/鎮建佛圖精舎合七十二處孝文即位為侍中太師)
有五層浮圖其神圖像皆合青石為之加以金銀火齊
衆綵之上煒煒有金光又南逕永寜七塔浮圖其制甚
妙工在寡雙又南逺出郊郭弱栁䕃街絲楊披浦公私
引裂用周園挽(宋書作/圍遶)長塘曲塘所在布濩故不可得
而論也
一水南逕白登山西服䖍曰白登臺名也去平城七里
如淳曰平城旁之髙城若丘陵矣今平城東十七里有
臺即白登臺也臺南對岡阜即白登山也故漢書稱上
遂至平城上白登者也為匃奴所圍處孫暢之述畫曰
漢髙祖被圍七日陳平使能畫作美人送與冒頓閼氏
恐冒頓勝漢其寵必衰説冒頓解圍而去矣
其水又逕寜光宫東獻文帝之為太上皇也所居故宫
矣宫之東次下有石柱是石虎鄴城東門石橋柱也案
柱石趙建武中造以其石作工妙徙之於此余為尚書
伺部與宜都王穆羆同拜北郊親所經見柱側悉鏤雲
炬(朱謀瑋曰/當作雲烟)上有蟠螭甚有形勢信為工巧去子丹碑
側逺矣
其水又南逕平城縣故城東司州代尹治皇都洛陽以
為恒州水左有大道壇廟始光二年少室道士冦謙之
所建也兼諸嶽廟碑亦多所署立其廟階五成(宋本作/三成)
四周欄檻上階之上以木為員基令于相枝梧以板切
(宋本/作砌)其上欄陛承阿上員制如明堂而専室四戸室内
有神坐坐右列玉磬皇輿親降受籙靈壇號曰天師宣
揚道式暫重當時壇之東北舊有静輪宫魏神䴥四年
造抑亦栢梁之流也臺髙廣超出雲間欲令上延霄客
下絕囂浮太平真君十一年又毁之物不停固白登亦
繼裭矣水右有三層浮圖直容鷲架悉結石也裝制麗
質亦盡美善也東郭外太和中閹人岩昌公鉗耳處時
立祇洹舎於東澤椽瓦梁棟臺壁櫺陛尊容聖像及牀
坐軒帳悉青石也圖制可觀所恨惟列壁合石疎而不
宻庭中有祇洹碑碑題大篆非佳耳然京邑帝里佛法
豐盛神圖妙塔桀錯相望法輪東轉並為上矣
其水自北苑南出歴京城内河於兩湄太和十年累石
結岸夾塘之上雜樹交䕃郭南結兩石橋横為梁又南
逕籍田及藥圃西明堂東明堂上員下方四周十三戸
九堂而不為重隅也室外柱内綺井之下施機輪飾縹
仰象天壯畫北通之宿鳥盖天也(朱謀瑋曰當作畫北/辰列宿象盖天也)
每月随斗所建之辰轉應天道此之異古也加靈臺於
其上下則引水為辟雍水側結石為塘古準古制是太
和中之所經建也
地理志曰西京大同府陶唐冀州之域虞分并州夏復
屬冀州周職方曰北曰并州戰國趙武靈王始置雲中
郡秦(當作/漢)屬代王國為平城縣魏為新興郡晉仍屬雁
門劉琨表封猗廬為代王都平城
遼史興宗紀曰重熙十三年十一月丁夘改靈州為西
京元魏道武於此遂建都邑孝文帝改為司州牧置代
尹遷都洛邑改萬年又置恒州髙齊文宣帝廢州為恒
安鎮今謂之東城尋復恒州周復為恒安鎮改朔州隋
仍為鎮唐武徳四年置北恒州七年廢貞觀十四年移
雲中定襄縣於此永淳元年黙啜為邊患移民朔州開
元十八年置雲中州天寳元年改雲中郡乾元元年曰
雲州乾符三年大同軍節度使李國昌子克用為雲中
守捉使殺防禦使據州以間僖宗赦克用以國昌為大
同軍防禦使不受命廣明元年李琢攻國昌國昌兵敗
與克用奔北地黄巢入京師詔發代北軍尋赦國昌使
討賊克用率三萬五千騎而南收京師功第一國昌封
隴西郡王克用子存朂滅梁是以唐莊宗同光三年復
以雲中為大同軍節度使晉髙祖代唐以契丹有援立
功割山前代北地為賂大同来屬因建西京(下云重熙/十三年升)
(為西京而此即云/建西京史文之誤)敵樓棚櫓具廣袤二十里門東曰迎
宜南曰朝陽西曰定西北曰拱極元魏宫垣占城之北
面雙闕尚在遼既建都用為重地非親王不得主之清
寜八年建華嚴寺奉安諸帝石像銅像又有天王寺留
守衙南曰西省北門之東曰大同府北門之西曰大同
驛初為大同軍節度重熙十三年升為西京府曰大同
金史地理志曰大同府遼為西京金因之大定五年建
宫室名其殿曰保安其門南曰奉天東曰宣仁西曰阜
成天㑹三年建太祖原廟(置留/守司)
　
　
　
　
　
　
　
　
　
　
　歴代帝王宅京記卷十五
欽定四庫全書
　歴代帝王宅京記卷十六
　　　　　　　　　　　　　崑山顧炎武撰
　　晉陽
　　　北齊
北齊書神武帝本紀曰魏武定三年春正月於并州置
晉陽宫
後主本紀曰天統三年冬十一月晉陽大明殿成
帝於晉陽起十二院壯麗逾於鄴下鑿晉陽西山為大
佛像一夜燈燭萬盆光照宫内
馮子琮傳曰世祖在晉陽既居舊殿少帝未有别所詔
子琮監造大明宫宫成世祖親自巡幸怪其不甚宏麗
子琮對曰至尊幼年纂承大業欲令敦行節儉以示萬
邦兼此北連天闕不宜過復崇峻世祖稱善
　　　後周
周書武帝本紀曰建徳六年夏五月戊戌詔曰京城宫
殿已従撤毁并鄴二所華侈過度誠復作之非吾豈容
因而弗革諸堂殿壯麗並宜除蕩甍宇諸物分賜窮民
三農之隙别漸營搆止蔽風雨務在卑狹
冬十二月戊辰廢并并州宫及六府
　　　隋
隋書煬帝本紀曰大業三年秋八月壬寅詔營晉陽宫
地理志曰太原縣有晉陽宫
　　　唐
唐書𤣥宗本紀曰開元五年冬十一月詔曰經邦創制
建國設險必因時順天統物立極我國家以神武聖徳
應天受命龍躍晉水鳯翔太原建萬代之模為億兆之
主猶成湯之居亳有周之興岐朕以𦕈身纂承昌運守
祖宗之大寳恢中興之宏業叶時卜狩始經此都事本
因心情兼惟舊昔堯理唐郊式建丹陵之地漢居洛邑
更表南陽之都今王業所興宫觀猶在列於偏郡情所
未安非所以恢大聖之宏規展孝思之誠敬其并州宜
置北都改州為太原府刺史為尹司馬為少尹太原晉
陽為赤縣諸縣為畿縣秩視京洛兩府
馬燧𫝊曰燧引軍還太原燧以晉陽王業所起度都城
東面平易受敵乃引晉水駕汾而注城之東瀦以為池
計寇至省守陴者萬人又決汾水環城多為池沼樹栁
以固隄
文宣帝紀曰天保二年冬十月戊申起宣光建始嘉福
仁夀諸殿
唐書地理志曰北都天授元年㑹要長夀元年七月七
日置改并州為太原府神龍元年罷二月四日開元十
一年復置正月二十日天寳元年曰北京正月二十日
上元二年罷九月二十一日肅宗元年(去年號改九年/其年四月改元)
(寳/應)復為東都
晉陽宫在都之西北宫城周二千五百二十歩崇四丈
八尺都城左汾右晉?丘在中長四千三百二十一歩
廣三千一百二十二歩周萬五千一百五十三歩其崇
四丈汾東曰東城貞觀十一年長史李勣築兩城之間
有中城武后時築以合東城宫南有大明宫故宫城也
宫城東有起義堂倉城中有受端壇唐初髙祖使子元
吉留守獲瑞石曰李淵萬吉築壇祠以少牢
太原府太原郡本并州開元十一年為府
晉陽縣有號令堂髙祖誓義師於此西北十五里有講
武臺飛閣顯慶五年築
舊唐書崔神慶𫝊曰則天時擢拜并州長史先是并
州有東西二城隔汾水神慶始築城相接每嵗省防禦
兵數千人邊州甚以為便
五代史職方考曰并州後唐建北都其軍仍曰河東
冊府元龜曰後唐莊宗同光元年夏四月以太原為西
京
冬十一月改太原為北都
晉髙祖天福元年冬十一月以北京?龍宅為興義里
　　　大名
五代職方考曰魏州唐曰大名置天雄軍五代皆因之
後唐建鄴都晉漢因之至周罷大名府後唐曰興唐晉
曰廣晉漢周復曰大名
　　　唐
冊府元龜曰後唐莊宗同光元年即位於魏州是月升
魏州為東京改元城縣曰興唐貴鄉縣曰廣晉都督府
曰興唐府
三年春三月詔故東京為鄴都興唐府與北京太原府
并為次府
　　　晉
晉髙祖天福元年冬十二月改興唐府為廣晉府
六年秋八月壬子改鄴都皇城南門應天門為朝名門
大名館為都亭驛
七年夏四月乙丑勅改鄴都羅城及大門諸門羅城南
塼門為廣運門觀音門為金明門橙槽門為清景門冠
氏門為永芳門朝城門為景風門大城南門為昭明門
觀徳門為廣義門北河門為靖安門魏縣門為膺福門
尉氏門為迎春門朝城門為興仁門上斗門為延清門
下斗門為通逺門
出帝開運二年夏四月己丑復以鄴都為天雄軍
　　　漢
漢髙祖乾祐元年春三月改廣晉府為大名府
　　　周
後周髙祖顯徳元年春正月戊寅罷鄴都但為天雄軍
宋史地理志曰慶厯二年建大名府為北京宫城周三
里一百九十八歩即真宗駐蹕行宫城南三門中曰順
豫東曰省風西曰展義東一門曰東安西一門曰西安
順豫門内東西各一門曰左右保成次北班瑞殿殿前
東西門二東曰凝祥西曰麗澤殿東西時巡殿門次北
時巡殿次靖方殿次慶寜殿時巡殿前東西門二東曰
曰景清西曰景和京城周四十八里門一十七
熙寜九年改正南南河門曰景風南塼曰亨嘉鼔角曰
阜昌正北北河門曰安平北塼曰輝徳正東冠氏門曰
華景冠氏第二重曰春祺子城東曰泰通正西魏縣門
曰寳成魏縣第二重曰利和子城西曰宣澤東南朝城
門曰安流朝城第二重曰巽齊西南觀音門曰安正觀
音第二重曰静方上水闗曰善利下水闗曰永濟内城
創制置北門曰靖武元豐七年廢善利永濟二闗
王應麟玉海慶厯二年五月戊午升大名府為北京詔
曰席萬盈之億兆冠千里之上腴隠然北門壯哉中夏
(輿地廣記魏卜偃曰魏大名也其地於今為河中之水/樂非元城之魏也漢以大名名此失矣今按舊唐書田)
(悦稱魏王以魏州為/大名府其失始此)
　
　
　
　
　
　歴代帝王宅京記卷十六
欽定四庫全書
　厯代帝王宅京記卷十七
　　　　　　　　　　　　　崑山顧炎武撰
　　大梁
五代史職方考曰汴州唐故曰宣武軍梁以汴州為開
封府建為東都後唐滅梁復為宣武軍晉天福三年升
為東京漢周因之
　　後梁
冊府元龜曰太祖開平元年夏四月戊辰升汴州為開
封府建東都是月制宫殿及都門名正殿為崇元殿東
殿為元徳殿内殿為金祥殿萬歳堂為萬歳殿門如殿
名大内正門為元化門皇墻南門為建國門滴漏門為
啟運門下馬門為升龍門元徳殿前門為崇明門正殿
東門為金烏門西門為玉兎門正衙東門為崇禮門東
偏門為銀臺門宴堂門為徳陽門天王門為賓天門皇
牆東門為寛仁門浚儀門為厚載門皇牆西門為神獸
門望京門為金鳳門宋門為觀化門尉氏門為髙明門
鄭門為開明門梁門為乾象門酸棗門為興和門封丘
門為含曜門曹門為建陽門升開封浚儀為赤縣尉氏
封丘雍丘陳留為畿縣五月改文思院為乾文院同和
院為佐鸞院
二年秋七月甲午以髙明門外繁臺為講武臺是臺西
漢梁孝王嘗按歌閲樂於此當時因名曰吹臺其後有
繁氏居於其側里人乃以姓呼之時代綿逺雖官吏亦
從俗焉帝登眺蒐乘訓戎宰臣以是奏而名之
三年春二月以華州酸棗縣長垣縣鄭州中牟縣陽武
縣宋州襄邑縣曹州戴邑縣許州扶溝鄢陵縣陳州太
康等九縣割屬開封府仍升為畿縣
秋七月改章善門為左右銀臺門其左右銀臺門却改
為左右興善門
冬十一月改乾文院為文思院行從殿為興宅殿弓箭
庫殿為宣武殿毬場為安毬場
　　後唐
冊府元龜曰後唐莊宗同光元年冬十二月壬申勅汴
州偽庭所立殿宇諸門並去牌額復本名其宣武軍額
置於咸安門所在宫院即充行宫應有不合安鴟吻處
並可去之
　　後晉
晉髙祖天福二年夏五月丙辰以汴州行宫為太寧宫
三年冬十月丙辰詔汴州升為東京置開封浚儀兩縣
為赤縣餘升為畿縣
三年冬十月庚辰詔曰為國之規在於敏政建都之法
務要利民厯考前經朗然通論顧惟凉徳獲啟丕基當
數朝戰伐之餘是兆庶傷殘之後車徒既廣帑廩成虚
經年之輓粟飛芻繼日而勞民動衆常煩漕運不給供
須今汴州水陸要衝山河形勢乃萬庾千箱之地是四
通八達之郊爰自按巡益觀宜便俾升都邑以利兵民
汴州宜升為東京開封府時所管屬縣並可仍舊割屬
收管亦升為畿縣其雒京改為西京雍京改為晉昌軍
丁亥詔改太寧宫門為明徳門又改京城諸門名南門
尉氏門以薰風為名西二門鄭門梁門以金義朝明為
名北二門酸棗封丘以元化宣陽為名東二門曹門宋
門以迎春仁和為名
四年春二月改東京玉華殿為永福殿
三月己卯改明徳殿為滋徳殿以宫城南門同名故也
五年秋九月戊子改東京上源驛為都亭驛
　　後漢
髙祖天福十二年六月戊辰詔曰浚都重地汴水名區
控襟帶於八方便梯航於萬國眷言王氣允稱皇居其
汴州宜仍舊為東京
　　後周
周太祖廣順元年夏六月以唐都長安時京城等門比
定今東京諸門薰風等為京城門明徳門為皇城門啟
運等為宫城門升龍等為宣門崇元等為殿門
二年春正月詔開封府修補京師羅郭率府界丁夫五
萬五千版築旬日罷
冬十月置𢎞文館史館集賢館於厚載門内向東横街
東北
通鑑曰廣順三年帝欲祀南郊以自古以來郊祀常在
洛陽疑之執政曰天子所都則可以祀百神何必洛陽
於是始築圜丘社稷壇作太廟於大梁
世宗顯徳二年夏四月乙夘詔曰惟王建國實曰京師
度地居民固有前作東京華夷臻凑水陸㑹通時向隆
平日増繁盛而都城因舊制度未恢諸衞軍營或多窄
陿百司公署無處興修加以坊市之中邸店有限工商
外至億兆無窮僦貸之資増添不定貧闕之户供辦實
難而又屋宇交連街衢湫隘入夏有暑濕之苦居常多
烟火之憂將便公私須廣都邑宜令所司於京城四面
别築羅城先立標幟候冬末春初農務閒時即量近甸
人夫漸次修築春作纔動便令放散如或土工未畢則
迤邐次年修築所冀寛容辦集今後凡有營葬及興置
宅竈幷草市並須去標幟七里外其標幟内候官中擘
畫定街巷軍營倉場諸司公廏院務了即任百姓營造
三年春正月戊戌發開封府曹滑鄭州之民十餘萬築
大梁外城
三年夏六月癸亥詔曰輦轂之下謂之浩穰萬國駿奔
四方繁㑹此地比為藩翰近見京都人物諠闐閭巷隘
陿雨雪則有泥濘之患風旱則多火燭之憂每逢炎蒸
易生疫疾近者開廣都邑展列街坊雖然暫勞久成大
利朕昨自淮上囘及京師周覽康衢更思通濟千門萬
戸庶諧安樂之心盛暑隆冬倍減寒温之苦其京城内
街道濶五十步者許兩邉人戸各於五步内取便種樹
掘井修蓋凉棚其三十以下至三十五步者各與三步
其次有差
五年夏五月賜東京新城諸門名在寅曰寅賔門在辰
曰延春門在已曰朱明門在午曰景風門在未曰畏景
門在申曰迎秋門在戌曰肅政門在亥曰元徳門在子
曰長景門在丑曰愛景門改大内曰東偏舊賓天門為
通苑門又以京城東新修驛為懐信驛以待江南貢使
焉
四年夏四月修永福殿
恭帝顯徳六年冬十二月改萬歳殿為紫宸殿(以下考/宋史本)
(紀抄/入)
宋京城　按宋史地理志舊城周囘二十里一百五十
五步東二門北曰望春(初名/和政)南曰麗景南面三門中曰
朱雀東曰保康(大中祥符/五年創建)西曰崇明西二門南曰宜秋
北曰閶闔北三門中曰景龍東曰安逺西曰天波(以上/宋初)
(仍梁晉舊名至太平/興國四年改今名)新城周囘五十里一百六十五步
(大中祥符九年増築元豐元年重修政和六年詔有司/度國之南展築京城移置官司軍營舊城周四十八里)
(二百二十三步周顯德三年築勉王應麟地理通釋曰/東京開封府舊城唐建中初李  築本朝曰闕城亦曰)
(裏城新城周顯徳三年韓通築本朝曰國城亦曰外城/以上土鹻取鄭州虎牢關土築之俗呼為卧牛城也)
南三門中曰南薰東曰宣化西曰安上東二門南曰朝
陽北曰含輝(太平興國四年/改寅賓後復)西二門南曰順天北曰金
輝北四門中曰通天(天聖初改/寧徳後復)東曰長景次東曰永泰
西曰安肅(初號衛州門以上皆因周舊/名至太平興國四年改今名)汴河上水門南
曰大通(太平興國四年賜名天/聖初改順濟後復今名)北曰宣澤(舊南北水門/皆曰大通熈)
(寧十/年改)汴河下南曰上善北曰通津(天聖初改廣津/熈寧十年復)惠民
河上曰普濟下曰廣利廣濟河上曰咸豐下曰善利(舊/名)
(咸/通)上南門曰永順(熈寧十/年賜名)其後又於金輝門南置開逺
門(舊名通逺以上皆太平興國/四年賜名天聖初改今名)其濠曰䕶龍河濶十餘
丈濠之内外皆植楊柳粉牆朱戸禁人徃來城門皆甕
城三層屈曲開門惟南薰新鄭新宋封丘正門皆直門
兩重以通御路金元以下多煙塞舊有十三門南曰南
薰陳州戴樓東曰新宋揚州新曹西曰新鄭萬勝固子
北曰陳橋封丘新酸棗衛州今道路所通者惟曺鄭陳
州揚州南薰固子封丘七門耳
　宋朝㑹要自朱梁建都以汴州為東京皆因藩鎭舊
　制但改名額而周顯徳初始廣新城周囘四十八里
　三百二十三步
　趙徳麟侯鯖錄　舊城周囘二十里一百五十五步
　即汴州城唐建中二年節度使李勉重築國初號曰
　闕城亦曰裏城新城乃周世宗顯徳二年四月詔别
　築新城周囘四十八里二百二十三步號曰外城又
　曰羅城亦曰新城元豐中裕陵命内使宋用臣重築
　之
　宋敏求東京記　周世宗顯徳二年四月詔京城四
　面别築羅城三年正月發京畿滑鄭曹之民命薛可
　言等督之仍命韓通總其事王朴經度凡通衢委巷
　廣袤之間皆朴定其制踰年而成神宗熈寧中始四
　面為敵樓作甕城及濬治濠塹
　周宻癸辛襍志　汴之外城周世宗時所築宋神宗
　又展拓之其髙際天堅壯雄偉南關外有太祖講武
　池周美成汴都賦形容盡矣梁王鼓吹臺徽宗龍徳
　宫舊址尚在
　岳珂桯史　開寳戊辰藝祖初修汴京大其城址曲
　而宛如蚓詘焉耆老相傳趙中令鳩工奏圖初取方
　直四面皆有門坊市經緯其間井井繩列上覽而怒
　自取筆塗之命以幅紙作大圏紆曲縱斜旁注云依
　此修築故城即當時遺跡也時人咸罔測多病其不
　宜於觀美熈寕乙夘神宗在位遂欲改作覽苑中牧
　豚及内作坊之事卒不敢更第増埤而已及政和間
　蔡京擅國亟奏廣其規以便宫室苑圃之奉命官侍
　董其役凡周旋數十里一撤而方之如矩墉堞樓櫓
　雖甚藻飾而蕩然無復曩時之堅樸矣一時迄功第
　賞侈其事至以表記詞科之題槩可想見其張皇也
　靖康金師南下尼堪斡里雅布揚鞭城下有得色曰是
　易攻下令植砲四隅隨方而擊之城既引直一砲所
　望一壁皆不可立竟以此失守藝祖沈機逺睹至是
　始騐宸筆所定圖宋承平時藏袐閣今不復存
　和維愚見紀忘　汴之外城門名各有意義如云鄭
　門以其通徃鄭州也如云酸棗門以其通徃延津即
　舊酸棗縣也其固子門未知其義近閲宣和遺事内
　應載上清寳籙宫成浚濠水深二丈東則景龍門橋
　西則天波門橋二橋之下壘石為固引舟相通而橋
　上人物往往不覺又郡城沿革云西面門從南曰順
　天門俗名龍門次曰利澤水門汴河自此入城次北
　曰開逺門又名萬勝門次北曰金輝門俗名固子門
　歐陽公歸田錄亦云飲於固子橋然則以壘石為固
　而名其橋因以名其門也周禮掌固之職掌修城郭
　橋之固以為固以依阻故曰固或曰固作顧視也汴
　城卧牛之形北視黄河為子而子不敢來害其母此
　臆度之説無所據
　　今省城即宋之舊裏城周囘二十里一百九十步
　　髙三丈五尺案明洪武初重築外包以磚門五東
　　曰麗景南曰南薰西曰大梁北曰安逺東北曰仁
　　和外建月城上各建樓其西舊名望京角樓四敵
　　臺八十四窩舖八十三東西南門甕城内皆有漢
　　夀亭侯廟而北門甕城内則元帝廟也皆近時建
宋大内宫室　宋史地理志曰東京汴之開封也梁為
東都後唐罷晉復為東京宋因周之舊為都建隆三年
廣皇城東北隅命有司畫洛陽之制按圖修之而皇居
始壯麗矣雍熈三年詔殿前指揮使劉延翰等經度之
以居民多不欲徙遂罷宫城周囘五里南三門中曰乾
元(宋初依梁晉之舊名曰明徳太平興國三年改丹鳳/大中祥符八年改正陽明道二年改宣徳雍熈元年)
(改今名節全唐詩話今東京皇城乾元門舊宣武軍鼓/角樓也  度使王彦威有詩刻石在其上後梁氏建國)
(其石不/知所在)東曰左掖西曰右掖東西面門曰東華西華(舊/名)
(寛仁神獸開寳三年改今名熈/寕十年又改東華門北曰謻門)北一門曰拱宸(舊名元/武大中)
(祥符五年改今名熈寧十/年改門内西横門曰臨華)乾元門内正南門曰大慶東
西横門曰左右升龍左右北門内各二門曰左右長慶
(熈寧間改左右長慶/隔門曰左右嘉肅)左右銀臺東華門内一門曰左承天祥符
(乾徳六年賜名大中祥符六年正月天/書降其上詔加祥符二字而増葺之)西華門内一門
曰右承天左承天門内道北門曰宣祐(舊名光天大中/祥符八年改大)
(寧明道元/年改今名)正南門内正殿曰大慶東西門曰左右太和
(宋初曰日華月華大/中祥符八年改今名)正衙殿曰文徳(宋初曰文明雍熈/元年改今名熈寧)
(間改南門/曰端禮)兩掖門曰東西上閤東西門曰左右嘉福(宋/初)
(曰左右勤政明道/元年十月改今名)大慶殿(舊名崇元乾徳四年重修改/曰乾元太平興國九年改朝)
(元大中祥符八年改天/安明道三年改今名)北有紫宸殿(舊名崇徳明/道元年改)視朝
之前殿也西有垂拱殿(舊名長春明/道元年改)常日視朝之所也
次西有皇儀殿(開寳四年賜名滋福/明道元年十月改)又次西有集英殿
(舊名廣政開寳三年改大明淳化間曰含光大/中祥符八年名㑹慶明道元年十月改今名)宴殿也
殿後有需雲殿(舊名玉華後改瓊/華熈寧初改今名)東有昇平樓(舊名紫/雲明道)
(元年/改)宫中觀宴之所也宫後有崇政殿(舊名簡賢講武/太平興國二年)
(改今名熈寧間改/北横門曰通極)閲事之所也殿後有景福殿西有殿
北向曰延和便坐殿也(大中祥符七年建後苑東門洎/北向便殿成賜名宣和門承明)
(殿明道元年改端/明二年改今名)凡殿有門者皆隨殿名宫中又有延
慶(舊名萬歳大中/祥符七年改)安福觀文(舊名集聖明道二年改/肅儀慶歴八年改今名)清
景慶雲玉京等殿(清景明道/元年改)夀寧堂延春閣(舊名萬春/寳元元年)
(改/)福寧殿(即延慶明/道元年改)東西有門左右昭慶觀文殿西門
曰延眞其東眞君殿曰積慶前建感眞閣又有龍圖閣
下有資政崇和宣德述古四殿天章閣下有羣玉蕋珠
二殿後有寳文閣(即夀昌閣慶/歴元年改)閣東西有嘉徳延康二
殿前有景輝門後苑東門曰寧陽(即宣和門明/道元年改)苑内有
崇聖殿太清樓其西又有宣聖化成(即玉宸殿明/道元年改)金華
西凉清心等殿翔鸞儀鳳二閣華景翠芳瑤津三亭延
福宫有穆清殿延慶殿北有柔儀殿(初有殿無名章獻/太后名曰崇徽明)
(道元年改寳慈景/祐二年改今名)崇徽殿北有欽明殿(舊名天和明道元/年改觀文又改清)
(風治平三/年改今名)延福宫北有廣聖宫(天聖三年建名長/寧景祐二年改)内有
太清玉清冲和集福㑹祥五殿建流盃殿於後苑(明道/元年)
(八月修文徳殿成是夜禁中火延燔崇徳長春滋福㑹/慶延慶崇徽天和承明八殿命宰相吕夷簡為修葺大)
(内使樞宻副使楊崇勲副之發京東西河北淮南江東/西路工匠給役内出乘輿物左藏庫易緡錢二十萬助)
(其費以故/改諸殿名)又有慈徳殿(在後苑觀種稻/景祐二年創建)延羲閣(在崇政/殿内)
邇英閣(在崇政殿西南盖侍臣講讀之/所也與延羲閣景祐二年賜名)隆儒殿(邇英閣/内小殿)
(皇祐三年/始賜名)慈夀殿(皇太后所居治/平元年賜名)慶夀宫保慈宫(熈寧/二年)
(建/)玉華殿(在後/苑)基春殿(熈寧元年建/在玉華殿後)睿思殿(八年/建)承極
殿(元豐三/年建)崇慶隆祐二宫(元祐元/年建)睿成宫(神宗所居東/宫紹聖二年)
(賜/名)宣和殿(在睿思殿後紹聖二年四月殿成其東側别/有小殿曰凝芳其西曰瓊芳前曰重熈後曰)
(環碧元符三年廢崇寧初復作大觀/三年徽宗製記刻石實蔡京為之)聖瑞宫(皇太妃所/居因以名)
(宫/)顯謨閣(元符元年建藏神宗御集建中/靖國元年改曰熈明尋復舊)玉虚殿(元符/初建)
玉華閣(大觀初建在/宣和殿後)親蠶宫(政和元/年建)燕寧殿(在延福北/奉安仁宗)
(慈聖光獻/皇后御容)延福宫(政和三年春新作於大内北拱宸門/外舊宫在後苑之西南今其地乃百)
(司供應之所凡内酒坊裁造院油醋柴炭鞍轡等庫悉/移他處又遷兩僧寺兩軍營而作新宫焉始南向殿因)
(宫名曰延福次曰蕋珠有亭曰碧琅玕其東門曰晨輝/其西門曰麗澤宫左復列三位其殿則有穆清成平㑹)
(寧睿謨凝和崑玉羣玉其東閣則有蕙馥報瓊蟠桃春/錦叠瓊芬芳麗玉寒香拂雲偃盖翠葆鉛英雲錦蘭薰)
(摘金其西閣有繁英雪香披芳鉛華瓊華文綺絳萼穠/華緑綺瑤碧清隂秋香叢玉扶玉絳雲㑹寧之北叠石)
(為山山上有殿曰翠㣲旁為二亭曰雲巋曰層巘凝和/之次閣曰明春其髙踰三百一十尺閣之側為殿二曰)
(玉英曰玉澗其背附城築土植杏名曰杏崗覆茅為亭/修竹萬竿引流其下宫之右為佐二閣曰宴春廣十有)
(二丈舞臺四列山亭三峙鑿圓池為海跨海為二亭架/石梁以昇山亭曰飛華横度之四百尺有奇縱數之二)
(百六十有七尺又疏泉為湖湖中作隄以接亭隄中作/梁以通湖梁之上又為茅亭鶴莊鹿砦孔翠諸柵蹄尾)
(動數千嘉花名木類聚區别幽勝宛若生成西抵䴡澤任/不類塵境初蔡京命童貫楊戬賈詳藍從熈何訢等分)
(宫役五人者因各為制度不務沿襲故號延福五位東/西配大内南北稍劣其東直景龍門西抵天波門宫東)
(西二横門皆視禁門法所謂晨輝麗澤者也而晨輝門/出入最多其後又跨舊城修築號延福第六位跨城之)
(外浚濠深者水三尺東景龍門橋西天波門橋二橋之/下叠石為固引舟相通而橋上人物外自通行不覺也)
(名曰景龍江其後又闢之東過景龍門至封邱門景龍/江北有龍徳宫初元符三年以懿親宅潛邸為之及作)
(景龍江江夾岸皆奇花珍木殿宇比比對峙中塗曰壺/春堂絶岸至龍徳宫其地歳時次第展拓後盡都城一)
(隅焉名曰擷芳園山水美秀林麓暢茂樓觀/參差猶艮嶽延福也宫在舊城因附見此)保和殿(政/和)
(三年四月作九月殿/成總為屋七十五間)玉清神霄宫(政和三年建舊名玉/清和陽在福寧殿東)
(七年改/今名)上清寳籙宫(政和五年作在景龍門東對景輝/門既又作仁濟輔正二亭於宫前)
(作上清寳籙宫宻連禁署内列亭臺館舍不可勝計命/道士施民符藥徽宗時登皇城下視之又開景龍門城)
(上作複道通寳籙宫以便齋醮之事徽宗數從複道上/往來是年十二月始張燈於景龍門上下名曰預賞元)
(宵其明年乃/有期門之事)萬歳山艮嶽(政和七年始於上清寳籙宫/之東作萬歳山山周十餘里)
(其最髙一峯九十步上有界亭分東西二嶺直接南山/山之東有萼緑華堂有書館八仙館紫石巖棲真磴覽)
(秀軒龍吟堂山之南則夀山兩峯並峙有雁池噰噰亭/北直絳宵樓山之西有藥寮有西莊有巢雲亭有白龍)
(沜濯龍峽蟠秀練光跨雲亭羅漢巖又西有萬松嶺嶺/畔有倚翠樓上下設兩閣閣下有平地鑿大方沼沼中)
(作兩洲東為蘆渚亭曰浮陽西為梅渚亭曰雪浪西流/為鳳池東出為雁池中分二館東曰流碧西曰環山有)
(閣曰巢鳳堂曰三秀東池後有揮雪亭復由磴道上至/介亭亭左復有亭曰極目曰蕭森右復有亭曰麗雲半)
(出北俯景龍江引江之上流注山澗西行為潄瓊軒又/行石間為煉丹凝真觀圜山亭下視江際見髙陽酒肆)
(及清澌閣北岸有勝筠菴躡雲臺蕭閒館飛岑亭支流/别為山莊為囘溪又於南山之外為小山横亘二里曰)
(芙蓉城窮極巧妙而景龍江外則諸館舍尤精其北又/因瑤華宫火取其地作大池名曰曲江池中有堂曰蓬)
(壺東盡封丘門而止其西則自天波門橋引水直西殆/半里江乃折南又折北折南者過閶闔門為複道通茂)
(徳帝姬宅折北者四五里属之龍徳宫宣和四年徽宗/自為艮嶽記以為山在國之艮故曰艮嶽蔡絛謂初名)
(鳳凰山後神降其詩有艮嶽排空霄因改名艮嶽宣和/六年詔以金芝産於艮嶽之萬夀峰又改名夀峯蔡絛)
(謂南山成又改名夀嶽嶽之正門曰陽華故亦號陽華/宫自政和迄靖康積累十餘年四方花木奇石悉聚於)
(斯樓臺亭館雖畧如前所記而月增日益殆不可以數/計宣和五年朱勔於太湖取石髙廣數丈載以大舟挽)
(以千夫鑿河斷橋毁堰折牐數月乃至賜號昭功敷慶/神運是年初得燕地故也勔縁此授節度使大抵羣閹)
(興築不肯已徽宗晚歳患苑囿之衆國力不能支數有/厭惡語由是得稍止又金人再至圍城日欽宗命取山)
(禽水鳥盡投之汴河聽其所之拆屋為薪鑿石為砲伐/竹為笓籬又取大鹿數百千頭殺之以啖戰士云宋史)
(元文至天聖初改今名正/接前艮嶽下衛士云之後)
　宋朝㑹典　今大内即宣武軍節度使治所朱梁建
　都遂以衙署為建昌宫晉天福初又為大寧宫但改
　名號而已周世宗雖加營繕猶未合古制建隆三年
　發開封浚儀民廣皇城四年五月太祖命有司畫洛
　陽宫殿樓圖修之自是皇都始壯麗矣
　趙徳麟侯鯖錄　唐宋京宫城東西四里一百八十八
　歩南北二里八十五歩周四十三里二百四十一歩髙
　四丈八尺宋東京宫城周回五里
　邵氏聞見錄　宋京唐汴州梁太祖因宣武軍置建
　昌宫晉改曰大寧宫周世宗雖加營繕猶未如王者
　之制藝祖得天下之初即遣使圖西京大内按以改
　作既成帝坐萬歳殿洞開諸門端直如繩歎曰此如
　吾心小有私曲人皆見之矣
　葉少藴石林燕語　京師大内梁氏建國止以為建
　昌宫本唐宣武節度治所未暇増大也後唐莊宗遷
　洛復廢以為宣武軍晉天福中因髙祖臨幸更號大
　寧宫今龍城是也其增展外羅城盖周世宗始為之
　太祖建隆初以大内制度草創乃詔圖洛陽宫殿展
　皇城東北隅以鐵騎都尉李懐義與中貴人董役按
　圖營建初命懐義等凡諸門與殿須相望無得輙差
　故垂拱福寧柔儀清居四殿正重而左右掖與升龍
　銀臺等諸門皆然惟大慶殿與端門少差耳宫成太
　祖坐福寧寢殿召近臣入觀諭曰吾心端直正如此
　有少偏曲處汝曹必見之矣羣臣皆再拜後雖嘗經
　火屢修率不敢易其故處矣(按石林燕語與/邵氏所記畧同)
　又曰　大慶殿初名乾元太平興國祥符中皆因火
　改為乾元天安景祐中方改今名有龍墀沙墀凡正
　至大朝㑹尊號則御焉郊祀大禮則駕宿於殿之後
　閣百官為次宿於殿之兩廊皇祐初始行明堂之禮
　又以為明堂仁宗御篆明堂二字毎行禮則權揭之
　已而復去明徳殿在大慶殿之西少次舊曰端明後
　改文明祥符中因火再建易今名紫宸殿在大慶殿
　之後少西其次又為垂拱殿自大慶殿後紫宸垂拱
　之兩間有柱廊相通每月視朝則御文徳所謂過殿
　也東西閤門皆在殿之兩旁月朔不御過殿則御紫
　宸所謂入閤也月朔與誕節郊廟成禮受賀契丹辭
　見亦皆御紫宸文徳遇受冊發冊明堂宣赦亦御而
　不常用宣麻不御殿而百官即庭下聽之紫宸不受
　賀而拜表稱賀則於東上閤門國忌未赴景寧宫先
　進名表慰則於西上閤門亦既庭下拜而授閤門使
　盖以閤不以殿也惟垂拱為日御朝之所集英殿舊
　大明殿也明道中改今名毎春秋大燕皆在此太祖
　常御策制科舉人故後為進士殿試之所其東廊後
　有樓曰昇平舊紫雲樓也毎大燕則宫中登而觀焉
　皇儀殿舊名滋福咸平太宗明徳皇后居之以為萬
　安宫后崩改舊名明道中改今名故常廢而不用以
　為治后喪之所
　又曰東華門直北有東向門西與内東門相值俗謂
　之謻門而無牓張衡東京賦所謂謻門曲榭者也薛
　琮注謻曲屈斜行依城郭為道集韵謻字或作䔟以
　為宫室相連之稱今循東華門牆而轉東面為北門
　亦可謂斜行依牆矣凡宫禁之言相承必皆有自也
　(按字訓謻别也東/京賦但言别門耳)
　周宻癸辛襍識　京師有八卦殿八門各有樹木山
　　石無一相類皆嵌石座亦穿空與石竅相通上欲有
　所徃與所幸美人自一門出宫人仙衣扶輪一聲霹
　靂則仙樂並奏雲霄間石竅中腦麝烟起如霧
　楊奐汴故宫記　元太宗十一年己亥春三月按部
　至於汴汴長吏宴於廢宫之長生殿懼後世無以考
　為纂其大概云皇城外南門曰南薰南薰之北新城
　門曰豐宜橋曰龍津橋北曰丹鳳而其門三丹鳳北
　曰州橋橋少北曰文武樓遵御路而北横街也東曰
　太廟西曰郊社正北曰承天門而其門五雙闕前引
　東曰登聞檢院西曰登聞鼓院檢院之東曰左掖門
　門之南曰待漏院鼓院之西曰右掖門門之南曰都
　堂承天之北曰大慶門而日精門左昇平門居其東
　月華門右昇平門居其西正殿曰大慶殿東廡曰嘉
　瑞樓西廡曰嘉瑞門大慶之後曰徳儀殿徳儀之東
　曰左昇龍門西曰右昇龍門(元文類二隆/字並非龍)正門曰隆
　徳曰蕭墻曰丹墀曰隆徳殿隆徳之左曰東上閤門
　右曰西上閤門皆南嚮東西二樓鐘鼓之所在鼓在
　東鐘在西隆徳之次曰仁安門仁安殿東則内侍局
　内侍之東曰近侍局近侍之東曰嚴祗門宫中則曰
　撒合門少南曰東樓即授除樓也西曰西樓仁安之
　次曰純和殿正寢也純和西曰雪香亭雪香之北后
　妃位也有樓樓西曰瓊香亭亭西曰凉位有樓樓北
　少西曰玉清殿純和之次曰寧福殿寧福之後曰苑
　門由苑門而北曰仁智殿有一大石左曰敷錫神運
　萬歳峰右曰玉京獨秀太平石殿曰山莊莊之西南
　曰翠㣲閣苑門東曰仙韶院院北曰湧翠峰峰之洞
　曰大滌湧翠東連長生殿殿東曰湧金門湧金之東
　蓬萊殿長生西浮玉殿浮玉之西曰瀛洲殿長生之
　南曰閲武殿閲武南曰内藏庫由嚴祗門東曰尚食
　局尚食東曰宣徽院御藥北曰右藏庫右藏之東曰
　左藏宣徽東曰㸃檢司㸃檢北曰祕書監祕書北曰
　學士院學士之北曰諫院諌院之北曰武器署㸃檢
　之南曰儀鸞局儀鸞之南曰尚輦局宣徽之南曰拱
　衛司拱衛之南曰尚衣局尚衣之南曰繁禧門繁禧
　南曰安泰門安泰西與左昇龍門直東則夀聖宫兩
　宫太后位本明儀殿試進士之所宫北曰徽音殿徽
　音之北曰燕夀殿燕夀殿垣後少西曰震肅衛司東
　曰中衛尉司儀鸞之東曰小東華門更漏在焉中衛
　尉司東曰祗肅門祗肅門東少南曰將軍司徽音聖
　夀之東曰太后苑苑之殿曰慶春慶春與燕夀並小
　東華與正東華對東華門内正北尚廏局尚廏西北
　曰尚醖局湯藥局侍儀司少西曰符寳局器物局西
　則撒合門嘉瑞樓西曰三廟正殿曰徳昌東曰文昭
　殿西曰光興殿並南嚮徳昌之後宣宗廟也宫西門
　曰西華與東華直其北門曰安貞二大石外凡花石
　臺榭池亭之細並不錄觀其制度簡素比土階茅茨
　則過矣視漢之所謂千門萬戸珠璧華麗之飾則無
　有也因其制度而損益之以求其稱斯可矣
　　案明洪武十一年即宋故宫遺址建周王府乃太
　　祖第五皇子諡定始分封之國宗室繁衍甲於他藩
　　城中井水患苦鹻難飲汴人率於城外汲水飲之
　　惟周府太廟前井水甘盖宋大内故井也
　石林詩話　京師職事官皆無公廨雖宰相執政亦
　僦舍而居每遇出省或有中批外奏急速文字則省
　吏徧持於私第呈押既稽緩又多泄漏元豐初始建
　東西府於右掖門之前每府相對為四位裕陵幸尚
　書省駐輦環視久之時張侍郎文裕以詩慶宰執元
　參政厚之和曰黄閣勢連東鳳闕紫樞光直右銀臺
　盖東府與西闕相近西府正直右掖門
　避暑錄話　舊學士院在樞宻院之後其南廡與樞
　宻後廊中分門乃西向玉堂本以待乘輿行幸非學
　士所得常居惟禮上之日得畧坐其東受院令參謁
　而已其後為主廊北出直集英殿則所謂北門也學
　士僅有直舍分於門之分旁每鎖院受詔乃與中使
　坐其中余為學士時始請闢兩直舍各分其一門與
　北門通為三以照壁限其中屏間命待詔鮑詢畫花
　竹於其上與玉堂郭熈春江晚景屏相配當時以為
　美談後聞王丞相將明為承㫖太上皇眷愛之厚乃
　旁取西省右正言㕔以廣之中為殿曰右文則非余
　前日所見
　吳處厚青箱襍記　梁祖都汴庶事草創正明中始
　於今右長慶門東北創小屋數十間為一館湫隘尤
　甚又周廬徼道咸出其間衛士騶卒朝夕喧襍每受
　詔撰述皆移他所至太平興國中車駕臨幸顧左右
　曰若此卑陋何以待天下賢俊即日詔有司規度左
　昇龍門東北東府地為三館命内臣督役晨夜兼作
　不日而成尋下詔賜名崇文院以東廊為昭文館書
　庫南廊為集賢院書庫兩廊以經史子集四部為史
　館庫凡六庫書籍正副本八萬本斯亦盛矣
東京夢華錄曰東都外城方圓四十餘里城濠曰䕶龍
河濶十餘丈濠之内外皆植柳粉墻朱戸禁人徃來城
門皆甕城三層屈曲開門惟南薰門新鄭門新宋門封
丘門皆直門兩重盖此係四正門皆留御路故也新城
南壁其門有三正南門曰南薰門城南一邊東南則陳
州門傍有蔡河水門西南則戴門亦有蔡河水門蔡河
正名惠民河為通蔡州故也東城一邊其門有四東南
曰東水門乃汴河下流水門也其門跨河有鐵褁牕門
遇夜如閘垂下水面兩岸各有門通人行路出拐子城
夾岸百餘丈次則曰新宋門次曰新曹門又次曰東北
水門乃五丈河之水門也次曰萬勝門又次曰固子門
又次曰西北水門乃金水河水門也北城一邊其門有
四從東門曰陳橋門(乃大遼入/使驛路)次曰封丘門(北郊/御路)次曰
新酸棗門次曰衛州門(諸門名皆俗呼其正名如水西/門曰利澤鄭州本順天門固子)
(門本金/耀門)新城每百步設馬面戰棚宻直女牆旦暮修整
望之聳然城裏牙道各植榆柳成隂每二百步置一防
城庫置守禦之器有廣固兵士二十指揮每日修造泥
飾專有京城所提總其事
舊京城方圓約二十里許南壁其門有三正南曰朱雀
門左曰保康門右曰新門東壁其門有三從南汴河南
岸前門子河北岸曰舊宋門次曰舊曹門西壁其門有
三從南曰舊封丘門次曰景龍門(乃大内城角/寳籙宫前也)次曰金
水門
穿城河道有四南殿曰蔡河自陳蔡由西南戴樓入京
城遼繞自東南陳州門出河上有橋十一自陳州門裏
曰觀橋(在五岳/觀後門)從北次曰宣泰橋次曰雲騎橋次曰横
橋子(在彭婆/之宅後)次曰髙橋次曰西保康門橋(正對/内前)次曰新
橋次曰太平橋(髙殿前/宅前)次曰糶麥橋次曰第一座橋次
曰宜男橋出戴樓門外曰四里橋中曰汴河自西京洛
口分水入京城東去至泗州入淮運東南之糧凡東南
方物自此入京城公私仰給焉自東水門外七里至西
水門外河上有橋十三從東水門外七里曰虹橋其橋
無柱皆以巨木虚架飾以丹艧宛如飛虹其上下土橋
亦如之次曰順城倉橋入水門裏曰便橋次曰下土橋
投西角子門曰相國寺橋次曰州橋(正名大/漢橋)正對於大
内御街其橋與相國寺橋皆低平不通舟船惟西河平
船可過其柱皆青石為之石梁石笋楯欄近橋兩岸皆
壁雕䥴海馬水獸飛禽之狀橋下宻排石柱盖車駕御
路也州橋之北岸御路東西二闕樓觀對聳橋之西有
方淺船二隻頭置巨幹鐵槍數條岸上有鐵索三條遇
夜役上水面盖防遺失舟船矣西去曰浚儀橋次曰興
國寺橋(亦名馬/軍衙橋)次曰太師府橋(蔡相/宅前)次曰金梁橋次曰
西浮橋(舊以船為之橋今/皆用木石造矣)次曰西水門便橋門外曰横
橋東北曰五丈河來自濟鄆般輓京東路糧斛入京城
自新曹門外入京河上有橋五東去曰小横橋次曰廣
備橋次曰蔡市橋次曰青暉橋染院橋西北曰金水河
自京城西南分京索河水築隄從汴河上用木槽架過
從西北水門入京城夾牆遮擁入大内灌後苑池浦矣
河上有橋三曰白虎橋横橋五王宫橋之類又曹門河
小子橋曰念佛橋
大内正門宣德樓列五門門皆金釘朱漆壁皆磚石間
甃鐫鏤龍鳳飛雲之狀莫非雕甍畫棟峻桷層榱後以
琉璃瓦曲尺朶樓朱欄彩檻下列兩闕亭相對悉用朱
紅杈子入宣德樓正門乃大慶殿庭設兩樓如寺院鐘
樓上有太史局保章正測騐時漏逐時刻執牙牌奏每
遇大禮車駕齋宿及正朔朝會於此殿殿外左右横門
曰左右長慶門内城南壁有門三座係大朝會趨朝路
宣德樓左曰左掖門右曰右掖門左掖門裏乃明堂右
掖門裏西去乃天章寳文等閣宫城至北廊約有丈餘
入門東去街北廊乃樞宻院次中書省次都堂(宰相朝/退治事)
(於/此)次門下省次大慶殿外廊横門北去百餘步又一横
門每日宰執趨朝此處下馬餘侍從臺諫於第一横門
下馬行至文徳殿入第二横門東廊大慶殿東偏門西
廊中書門下後省次修國史院次南向小角門正對文
德殿(常朝/殿也)殿前東西大街東出東華門西出西華門近
裏又兩門相對左右嘉肅門也南去左右銀臺門自東
東華門裏皇太子宫入嘉肅門街南大慶殿後門東西
上閤門街北宣祐門南北大街西廊面東曰凝暉殿乃
通會通門入禁中矣殿相對東廊門乃殿中省六尚局
御厨殿上常列禁衛兩重時刻提警出入甚嚴近裏皆
近侍中貴殿之外皆知省御藥幕次快行親從官輦官
車子院黄院子内諸司兵士祗候宣喚及宫禁買賣進
貢皆由此入宣祐門外西去紫宸(正朔受/朝於此)次曰文徳殿
(常朝/所御)次曰垂拱殿次曰皇儀殿次曰集英殿(御宴及試/舉人於此)
後殿曰崇政殿保和殿内書閣曰眷(恐是/睿字)思殿後門曰
拱宸門
内諸司皆在禁中如學士院皇城司四方館客省東西
上閤門通進司内弓劍槍甲軍器等庫翰林司(茶酒/局也)内
侍省入内内侍省内藏庫奉宸庫景福殿庫延福宫殿
中省六尚局(尚藥尚食尚輦/尚醖尚舍尚衣)諸閣外内香藥庫後苑作
翰林書藝局醫官局天章等閣明堂班朔布政府
外諸司左右金吾衛仗司法酒庫内酒坊牛羊司乳酪
院儀鸞(帳設/局也)車駱院供奉庫襍物庫襍賣務東西作坊
萬全(造軍/器所)修内司文思院上下界綾錦院文繡院軍器
所上下竹木務箔場車營致逺務騾務駞務象院作坊
物料庫東西窰務内外物庫油醋庫京城守具所鞍轡
庫養馬曰左右騏驥院天駟十監河南北十炭場四屬
藥局内外柴炭庫軍頭引見司架子營(樓店務/店宅務)𣙜貨務
都察場大宗正司左藏大觀元豐宣和等庫偏枯局打
套所諸米麥等自州東虹橋元豐倉順城倉水東裏河
折中外河折中富國廣盈萬盈永豐濟逺等倉陳州門
裏麥庫子州北夷門山五丈河諸倉約共有五十餘所
日有支納下卸即有下卸指揮兵士支遣即有袋家每
人有兩石布袋遇有支給倉前成市近新城有草場二
十餘所每逢冬月諸鄉納粟桿草牛車塡塞道路車尾
相銜數十萬軸不絕場内堆積如山諸軍打請營在州
北即往州南倉不許雇人搬擔並要親自負米祖宗之
法也
坊巷御街自宣德樓一直南去約濶二百餘步兩邉乃
御廊舊許市人買賣於其間自政和間官司禁止各要
立黑漆􁍦子路心又要安朱漆􁍦子兩行中心御道不
得人馬行往行人皆在廊下朱􁍦子之外􁍦子裏有磚
石甃砌御溝水兩道宣和門盡植蓮荷近岸植桃李梨
杏襍花相間春夏之間望之如繡
宣德樓前左南廊對左掖門為明堂頒朔布政府祕書
省右南廊對右掖門近東則兩府八位西則尚書省御
街大内前南去左則景靈宫宫右則西宫近南大晟府
次曰太常寺州橋曲轉大街面南曰左藏庫
金史南京路國初曰汴京貞元元年更號南京
都城門十四曰開陽曰宣仁曰安利曰平化曰通逺曰
宜照曰利川曰崇徳曰迎秋曰廣澤曰順義曰迎朔曰
順常曰廣智宫城門南外曰南薰南薰北新城門曰豊
宜橋曰龍津橋北門曰丹鳳其門三丹鳳北曰丹橋橋
少北曰文武樓遵御路而北横街也東曰太廟西曰郊
社正北曰承天門其門五雙闕前引東曰登聞檢院西
曰登聞鼓院檢院東曰左掖門門南曰待漏院鼓院西
曰右掖門門南曰都堂直承天門北曰大慶門門東曰
日精門又東曰左昇平門大慶門西曰月華門又西曰
右昇平門正殿曰大慶殿殿前有龍墀又南有丹墀東
廡曰嘉福樓西廡曰嘉瑞樓大慶後曰徳儀殿殿東曰
左昇龍門西曰右昇龍門正門曰隆徳内有隆徳殿有
蕭墻有丹墀隆徳殿左曰東上閤門右曰西上閤門皆
南嚮鼓樓在東鐘樓在西隆徳之次曰仁安門仁安殿
東則内侍局又東曰近侍局又東曰嚴祗門宫中則稱
曰撒合門少南曰東樓則授除樓也西曰西樓仁安之
次曰純和殿正寢也純和西曰雪香亭亭北則后妃位
也有樓樓西曰瓊香亭亭西曰凉位有樓樓北少西曰
玉清殿仁和之次曰福寧殿殿後曰苑門内曰仁智殿
有二太湖石左曰敷錫神運萬歳峯右曰玉京獨秀
太平巖殿曰山莊其西南曰翠㣲閣閣北曰翠峯峯之
洞曰大滌湧翠東連長生殿又東曰湧金殿又東曰蓬
萊殿長生西曰浮玉殿又西曰瀛洲殿長生殿南曰閲
武殿又南曰内藏庫嚴祗門東曰尚食局又東曰宣徽
院院北曰御藥局又北右藏庫東則左藏庫宣徽院東
曰㸃檢司司北曰祕書監又北曰學士院又北曰諫院
又北曰武器署㸃檢司南曰鸞儀局又南曰尚輦局宣
徽院南曰拱衛司又南曰尚衣局其南為繁禧門又南
曰安泰門門與左昇龍門相直東夀聖宫兩宫太后也
本明俊殿試進士之所宫北曰徽音院又北曰燕夀殿
殿垣後西曰振肅衛司東曰中衛尉司儀鸞局東曰小
東華門更漏在焉中衛尉司東曰祗肅門少東南曰將
軍司徽音夀聖東曰太后苑苑殿曰慶春與燕夀殿並
小東華與正東華門對東華門内正北尚廏局其西北
曰臨武殿左掖門北尚食局南曰宫苑司其西北尚醖
局湯藥局侍衛司少西曰符寳局器物局又西則撒合
門也嘉瑞樓西曰三廟正殿曰徳昌東曰文昭西曰光
興徳昌後宣宗廟也宫西門曰西華與東華相直北門
曰安貞
大金國志曰貞元三年國主隂有南征之志乃謀遷都
汴京先遣參知政事馮長寧為留守經畫修内未幾天
火焚之宫室皆盡主大怒免長寧為庶人尋杖之死
正隆元年冬復修汴京大内遣左丞相領行臺尚書省
督其事以梁漢臣為提舉官號大使詔曰朕祗奉上元
君臨萬國屬從朔地爰出幽都猶跼蹐於一隅非光宅
於中土顧理道所在有因有循權變所生有革有化大
梁天下之都㑹隂陽之正中朕惟變通之數其可違乎
往歳卜宅相土宜建新都將命不䖍燼於一炬第山川
秀麗卉物繁滋朕夙有志焉雖則劬勞其究安宅其大
内規模一仍舊貫可大興營構乘時葺理
汴京制度宣宗所遷大槩依宋之舊故宫宫牆四角皆
有樓髙五丈每樓一所兩旁各有屋以褁牆角自左掖
門向西三十步横入一門號左昇龍門入此門即大慶
門外游峻廊上俯闡城中正望丹鳳樓後下樓即右昇
龍門此兩門通左右掖門横通大慶門外其門有三中
曰大慶東曰日精西曰月華門旁皆列㦸入此門望見
大慶殿殿前有兩樓對峙東曰嘉福西則嘉瑞大慶殿
屋十一間龍墀二級旁朶殿各三門峻廊後與兩廡相
接殿壁畫四龍各長四丈乃宣宗渡河後畫中有御畫
小龍用拱斗鬬成一方井如佛正殿盖中有一金龍以
絲網罩之此正衙也轉西御屏下峻階數步一殿曰徳
義殿有三門中曰隆平左曰左隆平右曰右隆平入此
門東西兩井望見隆徳殿即宋垂拱殿也殿庭中東一
鐘樓西一鼓樓殿屋五大間階上龍墀一級東西兩閤
門並樓屋下有門通往來此常朝殿也此殿後又一庭
院有門曰仁安東西兩門東出東華門入仁安門望見
仁安殿龍墀兩廊皆入仁徳殿規模即宋集英殿也自
此後兩殿有門皆有船軒連接兩邊廊屋止是黑漆牕
戸意謂必宫人居於此乃内殿百官不到前四殿皆琉
璃筒瓦一殿曰徳和一殿曰福寧後有一小殿殿後有
直舍此殿後即内宫牆門有門兩重出入後苑十數步
間過一小溪橋有仁智殿溪中有龍舟仁智殿下兩巨
石髙二丈廣半之東一石有小碑刻勅賜昭度神運萬
峯西一石刻獨秀太平巖乃宋徽宗御書刻石塡金殿
後有石壘成山髙百尺廣倍之最上刻石曰香石泉山
山後輓水上山水自流下至荆玉澗又流至湧翠峯下
有大山湧水自洞門飛下復由本路出徳和殿迤邐至
大慶門外横從右昇龍門出後朝門牓曰啓慶之宫入
宫門後有三門中曰徳昌左曰文昭右曰光興制度宏
麗金碧輝映不可勝言出啓慶門復入右昇龍門過大
慶門外出左昇龍門向東行一門向南牓曰聖夀宫左
安泰門右明昌門即金國太后宫入宫門直入一門牓
曰徽音又一門牓曰光熙望見徽音殿長樂殿入光翼
門繁禧門有徳夀殿復出此宫即祕閣在左掖門之西
五門之東即古待漏院自五門望南向丹鳳門中間禁
路兩廊千步廊盡處向東一屏牆向南一大門即太廟
門内三門門上並畫蟠龍殿宇二十五間髙大宏麗兩
旁修廊東西各開一門與廊相通盖百官陪位入此兩
門甚便殿上十一室盡牓金國祖宗謚號每一室計三
門東邊一門西邊一牕嵌一小石室上下有石廣三丈
石門一閤可開閉係藏神主處遇祭祀迎神主出石室
祭畢復藏殿宇出太廟向西行向南一門即社壇周圍
皆牆外四門遇祭則開迎四方之氣宫室制度金國時
有改更大抵皆宋朝之舊也
　
　
　
　
　厯代帝王宅京記卷十七
欽定四庫全書
　厯代帝王宅京記卷十八
　　　　　　　　　　　　　崑山顧炎武撰
　　宋州
　　　宋
宋史地理志曰大中祥符七年建應天府為南京宫城
周二里三百一十六步門曰重熈頒慶殿曰歸徳(元豐/六年)
(賜度僧牒修外/城門及西橋寺)京城周囘一十五里四十步東二門南
曰延和北曰昭仁西二門南曰順城北曰囘鑾南一門
曰崇禮北一門曰靜安中有隔城又有門二東曰承慶
西曰祥輝其東又有關城南北各一門葉夢得石林燕
語曰應天府藝祖肇基之地祥符七年建南京詔即衙
城為大内正殿以歸徳為名雖降圖營建而實未嘗行
天禧中王曾為守請減省舊制别為圖以進亦但報聞
其後但修祥輝崇禮二門而已元豐間蘇頌自南京還
朝請以曾奏先修歸徳一殿約為屋百間神宗亦未暇
也惟正門以眞宗觀酺賜名重熈頒慶慶樓猶是雙門
未嘗改作
玉海曰宋州景徳三年二月甲申升應天府祥符七年
正月丙辰升南京詔曰洪惟藝祖厯試是邦同豳土之
始基應舂陵之王氣稽唐氏晉陽之制肇建新都
地理通釋曰南京應天府閼伯所居商丘周為宋國漢
為梁國隋唐為宋州太祖以歸徳軍節度使即位定有
天下之號曰宋景徳四年升應天府大中祥符七年升
南京髙宗即位於此
　　臨安
　　　宋
宋史地理志曰行在所建炎三年閏八月髙宗自建康
如臨安以州治為行宫宫室制度皆從簡省不尚華飾
垂拱大慶文徳紫宸祥曦集英六殿隨時易名實一殿
重華慈福夀慈夀康四宫重夀寧福二殿隨時易額實
徳夀一宫延和崇政復古選徳四殿本射殿也慈寧殿
(紹興九年以太/后有歸期建)欽先孝思殿(十五年建在/崇政殿東)翠寒殿(孝宗/作)
損齋(紹興末建貯經史/書為燕坐之所)東宫(在麗正門由孝宗莊文/景獻光宗皆嘗居之)講
筵所資善堂(在行宫門内/因書院而作)天章龍圖寳文顯猷徽猷敷
文煥章華文寳謨九閣實天章一閣
輿服志曰宫室汴宋之制侈而不可以訓中興服御惟
務簡省宫殿尤樸皇帝之居曰殿總曰大内又曰南内
本杭州治也紹興初創為之休兵後始作崇政垂拱二
殿久之又作天章等六閣寢殿曰福寧殿淳熈初孝宗
始作射殿謂之選徳殿八年秋又改後殿擁舍為别殿
取舊名謂之延和殿便坐視事則御之他如紫宸文徳
集英大慶講武惟隨時所御則易其名紫宸殿遇朔受
朝則御焉文徳殿降赦則御焉集英殿臨軒䇿士則御
焉大慶殿行冊禮則御焉講武殿閲武則御焉其實垂
拱崇政二殿權更其號而已二殿雖曰大殿其修廣僅
如大郡之設㕔淳熈再修止循其舊每殿為屋五間十
二架修六丈廣八丈四尺殿南簷屋三間修一丈五尺
廣亦如之兩朶殿各二間東西廊各二十間南廊九間
其中為殿門三間六架修三丈廣四丈六尺殿後擁舍
七間即為延和其制尤卑陛階一級小如常人所居而
已奉太上則有徳夀宫重華宫夀康宫奉聖母則有慈
寧宫慈福宫夀慈宫徳夀宫在大内北望仙橋故又謂
之北内紹興三十二年所造宫成詔以徳夀為名髙宗
為上皇御之重華即徳夀宫也孝宗遜位御之夀康宫
即福寧宫也初丞相趙汝愚議以袐書省為泰寧宫已
而不果行以慈懿皇后外第為之上皇不欲遷因以舊
寧福殿為夀康宫光宗遜位御之大内苑中庭殿亦無
増其名稱可見者僅有復古殿損齋觀堂芙蓉閣翠寒
堂清華閣欏木堂隠岫澄碧倚柱隠秀碧琳堂之類此
南内也北内苑中則有大池引西河水注之其上叠石
為山象飛來峰有樓曰聚逺禁籞周囘四分之東則香
逺清深月臺梅波松菊三徑清妍清新芙蓉岡南則載
欣欣欣射㕔臨賦燦錦至樂半丈紅清曠㵼碧西則冷
泉文杏館靜樂浣溪北則絳華旱船俯翠春桃盤松皇
太子宫曰東宫其未出閣但聽讀於資善堂堂在宫門
内已受冊則居東宫宫在麗正門内紹興三十二年始
置孝宗居之莊文太子立復居之光宗為太子孝宗謂
輔臣曰今後東宫不須剙建朕宫中宫殿多所不御可
移修之自是皆不别建淳熙三年始剙射堂一為游藝
之所圃中有榮觀玉淵清賞等堂鳳山樓皆宴息之地
也幕殿即周官大小次也東都時郊壇大次謂之青城
祀前一日宿齋詣焉其制中有二殿外有六門前曰泰
禋後曰拱極東曰祥曦西曰景曜東偏曰承和西偏曰
迎禧大殿曰端誠便殿曰熙成中興後以事天尚質屢
詔郊壇不得建齋宫惟設幕屋而已其制架木而以葦
為幛上下四旁周以幄帟以象宫室謂之幕殿及行事
又於壇所設小次大小次之外又有望祭殿遇雨則行
事於中東都時為之瓦屋五間周圍重廊中興後惟設
葦屋盖倣清廟茅屋之制也
玉海曰紹興四年將還臨安始命有司建太廟十二年
作太社太稷皇后廟都亭驛太學十三年築圜丘景靈
宫髙禖壇祕書省十五年作内中神御殿十六年廣太
廟建武學十七年作玉津園太乙宫萬夀觀十八年築
九宫貴神壇十九年建太廟齋殿二十年作玉牒所二
十二年作左藏庫南省倉二十五年建執政府二十六
年築兩相第太醫局二十七年建尚書六府凡定都二
十年而郊廟宫省始備
方囘南渡後郊丘考曰紹興十三年正月禮部太常寺
申請命殿前都指揮使楊存中知臨安府王映因國朝
禮制建郊丘於國之東南及建青城齋宫在嘉會門外
南四里龍華寺西為壇四成上成從廣七丈再成十二
丈三成十七丈四成二十二丈分十二陛陛七十二級
壇及内壝七百九十步中外壝通二十五步燎方一丈
髙一丈二尺在壇南二十步内地餘四十步以列仗衛
惟青城齋宫及望祭殿詔勿營臨事則惟幕屋略倣汴
京制度大殿曰端成便殿為熙成其外為泰禋門
隆興三年以寢殿在淨明寺易安齋去青城稍逺乃徙
寺之舊熙成殿於端成殿後以充寢殿
又曰紹興四年就臨安行宫合祀天地並侑祖宗時行
宫草創一大殿大朝會榜曰文徳殿䇿進士唱名榜曰
集英殿秋享榜曰明堂殿初太廟寓温州至是已建新
太廟於臨安而景靈宫未建但即常御殿設位朝獻紹
興十三年始建景靈宫於新莊橋之西
岳珂桯史曰行都之山肇自天目負山之丘有門曰朝
天南循其陿為太室又南為相府斗拔起數峰為萬松
八盤嶺下為鈞天九重之居右為複嶺設周廬之衛止
焉舊傳䜟記曰天目山垂兩乳長龍鶱鳳舞到錢塘山
明水秀無人會五百年間出帝王錢氏有國世臣事中
朝不欲其語之聞因更其末句曰異姓王䜟實不然也
建炎元二之災六龍南巡四朝奠都帝王之眞於是乎
驗朝天之東有橋曰望仙仰眺吳山如卓馬立顧紹興
間望氣者以為有鬱葱之符秦檜顓國心利之請以為
賜第其東偏即檜家廟而西則一徳格天閣之故基也
檜死熺猶戀戀不能決去請以其姪常州通判烜為光
禄丞留蒞家廟以為復居之萌芽言者風聞遂請罷烜
併遷廟主於建康遂空其居髙宗將倦勤詔即其所築
新宫賜名徳夀居之以膺天下之養者二十有七年清
蹕躬朝嵗時煜奕重華繼御更慈福夀慈凡四侈鴻名宫室
實皆無所更稍北連甍為今佑聖觀盖普安故邸莊文
魏王光宗皇帝實生是間今上亦於此開甲觀之祥
陳隨應南渡行宫記曰杭州治舊錢王宫也紹興因以
為行宫皇城九里入寧門左進奏院玉堂右中殿外庫
至北宫門循廊左序巨璫幕次列如魚貫祥曦殿朶殿
接修廊為後殿對以御酒庫御藥院慈元殿外庫内侍
省内東門司大内都巡檢司御㕑天章等閣廊囘路轉
衆班排列又轉内藏庫軍器庫又轉便門垂拱殿五間
十二間修六丈廣八丈四尺簷瓦三間修廣各丈五朶
殿四兩廊各二十間殿門三間内龍墀折檻殿後擁舍
七間為延和殿右便門通後殿殿左一殿隨時易名明
堂郊祀曰端誠䇿士唱名曰集英宴對奉使曰崇徳武
舉及軍班授官曰講武東宫在麗正門内南宫門外本宫
會議所之側入門垂楊夾道間芙蕖環朱闌重至外宫
門節堂後為財帛生料二庫環以官属直舍轉窰子入
内宫門廊右為贊道春坊直舍左講堂七楹扁新益外
為講官直舍正殿向明左聖堂右祠堂後凝華殿瞻菉
堂環以竹左寢室右齊安位内人直舍百二十楹左彛
齋太子賜號也接繡香亭便門通繹已堂重簷複屋昔
楊太后垂簾於此曰慈明殿前射圃竟百步環修廊右
博雅樓十二間左轉數十步雕欄花甃萬卉中出秋千
對陽春亭清霽亭前芙蓉後木樨玉質亭梅繞之由繹
已堂過錦臙廊一百八十間直通御前廊外即後苑梅
花千樹曰梅崗亭曰冰花亭枕小西湖曰水月境界曰
澄碧牡丹曰伊洛𫝊芳芍藥曰冠芳山茶曰鶴丹桂曰
天闕清香堂曰本支百世祐聖祠曰慶和泗洲曰慈濟
鍾吕曰得眞橘曰洞庭佳味茅亭曰昭儉木香曰架雪
竹曰賞靜松亭曰天陵偃盖以日本國松木為翠寒堂
不施丹艧白如象齒環以古松碧琳堂近之一山崔巍
作觀堂為上焚香祝天之所吳知古掌焚修每三茅觀
鐘鳴觀堂之鐘應之則駕興山背芙蓉閣風帆沙鳥履
舄下山下一溪縈帶通小西湖亭曰清漣恠石夾列獻
瑰逞秀三山五湖洞穴深杳豁然平朗翬飛翼拱凌虚
樓對瑞慶殿損齋緝熙崇政殿之東為欽先孝思復古
紫宸等殿木圍即福寧殿射殿曰選德坤寧殿貴妃昭
儀婕妤等位宫人直舍螘聚焉又東過閣子庫睿思殿
儀鸞修内八作翰林諸司是謂東華門
　　　元
元史世祖本紀曰至正二十二年春正月庚辰毁宋郊
天臺僧格言嘉木揚喇勒智云會稽有泰陵寺宋毁之
以建寧宗等攢宫錢塘有龍華寺宋毁之以為南郊皆
勝地也宜復為寺以為皇上行宫祈夀時寧宗等攢宫
已毁建寺勅毁郊天臺亦建寺焉
二十五年春二月西僧嘉木揚喇勒智言以宋宫室為
塔一為寺五
　　臨潢
　　　遼
遼史兵衛志曰遼建五宗臨潢契丹故壤遼陽漢之遼
東為渤海故國中京漢遼西地自唐以來契丹有之析
津大同故漢地
又曰太祖建皇都於臨潢府太宗定晉晉王石敬瑭來
獻十六城乃定四京改皇都為上京
地理志曰上京臨潢府本漢遼東郡西安平之地新莽
曰北安平太祖取天梯孟古博囉三山之勢於葦甸射
金齪(側角反/箭名)箭以識之謂之龍睂宫神冊三年城之名
曰皇都天顯十三年更名上京府曰臨潢淶流河自西
北南流遶三面東入於曲江其北東流為安春河又有
御河沙河黑河潢河鴨子河塔魯河狼河蒼耳河輞子
河臚胊河隂凉河鴛鴛湖興國惠民湖廣濟湖鹽濼百
狗濼火神淀馬盂山兎兒山野鵲山鹽山鑿山松山平
地松林大斧山列山庫哩山魯塔山唐所封達呼哩氏勒
特王有墓存焉
又曰上京太祖創業之地負山抱海天險足以為固地
沃宜耕植水草便畜牧金齪一箭二百年之基壯矣天
顯元年平渤海歸乃展郛郭建宫室名以天贊起三大
殿曰開皇(太祖紀二年冬十月巳亥朔建明王樓七年/春三月神速姑刼西樓楚明王樓八年冬十)
(一月甲子朔建開/皇殿於明王樓基)安德五鑾中有厯代帝王御容每月
朔望節辰忌日在京文武百官並赴致祭又於内城東
南隅建天雄寺奉安烈考宣簡皇帝遺像是歳太祖崩
應天皇后於義節寺斷腕致太祖陵即寺建斷腕樓樹
碑焉太宗援立晉遣宰相馮道劉昫等持節具鹵簿法
服至此冊上太宗及應天皇后尊號太宗詔藩部並依
漢制御開皇殿闢承天門受禮因改皇都為上京城髙
二丈不設敵樓幅􁆟二十七里門東曰迎春曰雁兒南
曰順陽西曰金鳳曰西雁兒曰南福其北謂之皇城髙
三丈有樓櫓門東曰安東南曰大順西曰乾德北曰拱
宸中曰大内内南門曰承天有樓閣東門曰東華西曰
西華此通内出入之所正南街東留守司衙次鹽鐵司
次南曰龍寺街南曰臨潢府其側臨潢縣縣西南崇孝
寺承天皇后建寺西長泰縣又西天長觀西南國子監
監北孔子廟廟東節義寺又西北安國寺太宗所建寺
東齊天皇后故宅東有元妃宅即法天皇后所建也其
南具聖尼寺綾錦院内省司麴院贍國省司二倉皆在
大内西南八作司與天雄寺對南城謂之漢城南當横
街各有樓對峙下列井肆東門之北潞縣又東南興仁
縣南門之西囘鶻營囘鶻商販留居上京置營居之西
南同文驛諸國信使居之驛西南臨潢驛以待夏國使
驛西福先寺寺西宣化縣西南定霸縣縣西保和縣西
門之北易俗縣縣東遷遼縣
周廣順中胡嶠記曰上京西樓有邑屋市肆交易無錢
而用布有綾錦諸工作宦者翰林伎術教坊角觝儒僧
尼道士皆中國人并汾幽薊為多
宋大中祥符九年薛映記曰上京者中京正北八十里
至松山館七十里至崇信館九十里至廣寧館五十里
至姚家寨館五十里至咸寧館三十里渡横水石橋旁
有饒州唐于契丹嘗置饒樂令渤海人居之五十里保
和館渡黑水河七十里宣化館五十里長泰館館西二
十里有佛舍民居即祖州又四十里至臨潢府自過崇
信館乃契丹舊境其南奚地也入西門門曰金德内有
臨潢館子城東門曰順陽北行至景福門又至承天門
内有昭德宣政二殿與氊廬皆東向臨潢西北二百餘
里號凉淀在饅頭山南避暑之所多豐草掘地丈餘即
有堅冰
國語解曰遼有四樓在上京者曰西樓木葉山曰南樓
龍化州曰東樓唐州曰北樓歳時游獵常在四樓間
五代史四夷附録曰安巴堅以其所居為上京起樓其
間號西樓又於其東千里起東樓北三百里起北樓南
木葉山起南樓射獵其間契丹好鬼而貴日每月朔旦
東向而拜日其大㑹聚視國事皆以東向為尊四樓門
屋皆東向
金史地理志曰臨潢府地名西樓遼為上京國初因稱
之天眷元年改為北京天德二年改北京為臨潢府路
有天平山好水川行宫地大定二十五年命名有色爾
鼐地熙宗皇統九年嘗避暑於此有陷泉國言曰埒綳
伊有哈納卓果斯鄂博穆爾哈沙地
　
　
　
　
　
　厯代帝王宅京記卷十八
欽定四庫全書
　厯代帝王宅京記卷十九
　　　　　　　　　　　　　崑山顧炎武撰
　　幽州
　　　遼
遼史太宗紀曰㑹同元年十一月晉遣趙瑩奉表來賀
以幽薊瀛莫涿檀順媯儒新武雲應朔寰蔚十六州并
圖籍來獻於是詔以皇都為上京府曰臨潢升幽州為
南京南京為東京
地理志曰南京析津府本古薊州之地髙陽氏謂之幽
陵陶唐曰幽都有虞析為幽州商復為冀州周職方東
北曰幽州武王封太保奭於燕漢為燕國廣陽國後漢
為廣陽郡隋為幽州總管唐置大都督府改范陽節度
使晉髙祖以遼有援立之勞割幽州等十六州以獻太
宗升為南京
又曰燕京城方三十六里崇三丈衡廣一丈五尺敵樓
戰櫓具八門東曰安東迎春南曰開陽丹鳯西曰顯西
清晉北曰通天拱宸大内在西南隅皇城内有景宗聖
宗御容殿二東曰宣和南曰大内内門曰宣教改元和
外三門曰南端左掖右掖左掖改萬春右掖改千秋門
有樓閣毬塲在其南東為永平館皇城西門曰顯西設
而不開北曰子北西城巔有涼殿東北隅有燕角樓坊
市厩舍寺觀蓋不勝書其外有居庸松亭榆林之關(榆/林)
(疑當作/臨渝)古北之口桑乾河髙梁河石子河大安山燕山
中有瑶嶼府曰幽都軍曰盧龍開泰元年落軍額
聖宗紀曰開泰元年十月甲午朔改幽都府為析津府
薊北縣為析津縣幽都縣為宛平縣
興宗紀曰重熈五年五月壬戍詔修南京宫闕府署宋
王曽上契丹事曰自雄州白溝驛渡河四十里至新城
縣古督亢亭之地又七十里至涿州北渡范水劉李河
六十里至良鄉縣渡盧溝河六十里至幽州號燕京子
城就羅郭西南為之正南曰啟夏門門内有元和殿東
門曰宣和城中坊閈皆有樓有憫忠寺本唐太宗為征
遼陣亡將士所造又有開泰寺魏王耶律漢寧造皆遣
朝使游觀南門外有于越王廨為宴集之所門外永平
館舊名碣石館清和後易之南即桑乾河
　　　金
金史地理志曰中都遼㑹同元年為南京開泰元年號
燕京海陵貞元元年定都以燕乃列國之名不當為京
師號遂改為中都
天德三年始圖上燕城宫室制度三月命張浩等増廣
燕城城門十三東曰施仁曰宣曜曰陽春南曰景風
曰豐宜曰端禮西曰麗澤曰顥華曰彰義北曰㑹城曰
通元曰崇智曰光泰浩等取真定府潭園材木營建宫
室及涼位十六
應天門十一楹左右有樓門内有左右翔龍門及日華
月華門前殿曰太安左右掖門内殿東廊曰敷德門太
安殿之東北為東宫正北列三門中曰粹英為夀康宫
母后所居也西曰㑹通門門北曰承明門又北曰昭慶
門東曰集禧門尚書省在其外其東西門左右嘉㑹門
也門有二樓太安殿後門之後也其北曰宣明門則常
朝後殿門也北曰仁政門旁為朶殿上為兩髙樓曰東
西上閤門内有仁政殿常朝之所也
宫城之前廊東西各二百餘間分為三節節為一門將
至宫城東西轉各有廊百許間馳道兩旁植栁廊脊覆
碧瓦宫闕殿門則純用碧瓦應天門舊名通天門大定
五年更七年改福夀殿曰夀安宫明昌五年復以隆慶
宫為東宫慈訓殿為承華殿承華殿者為皇太子所居
之東宫也泰和殿泰和二年更名慶寧殿又有崇慶殿
魚藻池瑶池殿位貞元元年建有神龍殿又有觀㑹亭
又有安仁殿隆德殿臨芳殿皇統元年有元和殿有常
武殿有廣武殿為擊毬習射之所
京城北離宫有大寧宫大定十九年建後更為寧夀又
更為夀安明昌二年更為萬寧宫瓊花苑有横翠殿寧
德宫西園有瑶光臺又有瓊花島又有瑶光樓皇統元
年有宣和門正隆二年有宣華門又有撒合門
大金國志曰海陵煬王遣左右丞相張浩張通古左丞
蔡松年調諸路夫匠築燕京宫室皇城周九里三十歩
自天津橋之北曰宣陽門中門繪龍兩偏繪鳯用金釘
之中門惟車駕出入乃開兩偏分雙隻日開一門過門
有兩樓曰文曰武文之轉東曰來寧館武之轉西曰㑹
同館正北曰千步廊東西對焉廊之半各有偏門向東
曰太廟向西曰尚書省至通天門後改名應天樓髙八
丈朱門五飾以金封東西相去一里餘又各設一門左
曰左掖右曰右掖内城之正東曰宣華正西曰玉華北
曰拱辰及殿凡九重殿凡三十有六樓閣倍之正中位
曰皇帝正位後曰皇后正位位之東曰内省西曰十六
位乃嬪妃居之西出玉華門曰同樂園若瑶池蓬瀛栁
莊杏村皆在焉都城四圍凡七十五里城門十二每一
面分三門其正東門四旁又設兩門正東門宣曜陽春
施仁正西曰顯華麗澤彰義正南曰豐宜景風端禮正
北曰通元㑹城崇智(史有光/泰門)此四城十二門也此外有
宣陽門即内城之南門也上有重樓制度宏大三門並
立中門常不開惟車駕出入通天門即内城之正南門
也四角皆垜樓瓦皆琉璃金釘朱門五門列焉常扄惟
大禮祫享則由之宣華乃内城之正東門玉華則西門
也左掖東偏門右掖西偏門各有武夫守衛拱辰即内
城正北門也又曰後朝門制度守衛與玉華宣華等金
碧翬飛䂓模宏麗矣
又曰初忠獻王尼雅滿有志于都燕因遼人宫闕於内外
城築四城每城各三里前後各一門樓櫓城塹悉如邊
城每城之内立倉厫甲仗庫各穿複道與内城通時陳
王烏克紳及韓常笑其過計忠獻王曰百年當以吾言為
信及海陵煬王定都欲撤其城翟天祺曰忠獻王開國
元勲置此當有說乃止及衛紹王時䝉古軍至乃命京
城富室遷入東子城百官入南子城宗室保西城戚里
保北城各分守兵二萬大興尹烏陵用章命京畿諸將
毁各橋梁瓦石悉運入四城往來以舟渡運不及者投
之於水拆近城民屋為薪納之城中䝉古兵攻城四城
兵皆迭自城上擊之䝉古凡比嵗舟攻不能克
范石湖攬轡錄　興陵見宋使儀衛戊子早入見循東
西御廊北行廊幾二百間廊分三節每節一門將至宫
城廊即東轉又百許間其西亦然亦有三出門中馳道
甚濶兩旁有溝上植栁廊脊皆以青琉璃瓦覆宫闕門
户即純用之北即端門十一間曰應天之門下開五門
兩挾有樓如左右昇龍之制東西兩角樓端門内有左
右翔龍門日華月華門前殿曰大安殿使人自左掖門
入北循大安殿東廊入敷德門東北行直東有殿宇門
曰東宫直北西南列三門中曰書英是故夀昌殿母后
所居西曰㑹通門自㑹通北入承明門又北則昭慶門
東則集禧門尚書省在門外東西則左右嘉㑹門二有
樓即大安殿後門之後至幕次黒布拂廬待班有頃入
宣明門即當朝後殿門也門内庭中列衛士二百許人
貼金雙鳯幞頭團花紅錦衫散手入仁政隔門至仁政
殿下團鳯大花氊可半庭殿兩旁有朶殿朶殿上兩髙
樓曰東西上閤門兩廊悉有簾幕中有甲士東西御廊
循簷各列甲士東立者紅葺甲金纒竿槍黄旗畫青龍
西立者碧葺甲金纒竿槍白旗畫黄龍至殿下皆然惟
立於門下者錦袍持弓矢殿西階襍列儀物障節之屬
如道家醮壇威儀之類使人由殿下東行上東街却轉
南由露臺北行入殿閾謂之欄子金主幞頭紅袍玉帶
坐七寶榻皆有龍水大屏風四壁帟幕皆紅繡龍栱斗
皆有繡衣兩楹間各有大出香金獅蠻地鋪禮佛毬可
一殿兩旁玉帶金魚或金帶者十四五人相對列立遥
望前後殿屋崛起甚多制度不經工巧無遺力煬王亮
始營此都䂓模出於孔彦舟役民夫八十萬兵夫四十
萬作治數年死者不可勝計
　　　元
元史地理志曰大都路唐幽州范陽郡遼改燕京金遷
都為大興府元太祖十年克燕初為燕京路總管大興
府太宗七年置版籍世祖至元元年中書省臣言開平
府闕庭所在加號上都燕京分立省部亦乞正名遂改
中都其大興府仍舊四年始于中都之東北置今城而
遷都焉九年改大都十九年置留守司二十一年置大
都路總管府
京城右擁太行左挹滄海枕居庸奠朔方城方六十里
十一門正南曰麗正南之右曰順承南之左曰文明北之
東曰安貞北之西曰徤德正東曰崇仁東之右曰齊化
東之左曰光熈正西曰和義西之右曰肅清西之左曰
平則海子在皇城之北萬夀山之隂舊名積水潭聚西
北諸泉之水流入都城而滙於此汪洋如海都人因名
焉恣民漁採無禁擬周之靈沼云
世祖本紀曰中統二年冬十月修築京舊城
四年春三月庚子亦黒迭兒丁請修瓊華島不從
至元元年春二月壬子修瓊華島
二年冬十二月己丑瀆山大玉海成勅置廣寒殿
三年夏四月丁夘五山珍御榻成置瓊華島廣寒殿
冬十二月丁亥修築宫城
四年夏四月甲子新築宫城
秋九月壬辰作玉殿於廣寒殿中
五年冬十月戊戌宫城成
八年春二月丁酉發中都真定順天河間平灤民二萬
八千餘人築宫城
九年夏五月乙酉初建東西華左右掖門
十年冬十月初建正殿寢殿香閣周廡兩翼室
十一年春正月己夘朔宫闕告成帝始御正殿受朝賀
夏四月癸丑初建東宫
冬十一月起閣南置大殿及東西殿
十七年冬十二月甲午大都重建太廟成自舊廟奉遷
神主于祏室遂行大享之禮
十九年春二月修宫城太廟司天臺
二十一年秋七月壬申造温石浴室及更衣殿
成宗紀曰大德八年秋七月辛亥築壇於麗正門外之
南丙位
十年秋八月丁巳京師文宣王廟成
武宗紀曰至大二年夏四月壬午創皇城角樓
仁宗紀曰皇慶二年夏六月甲申建崇文閣於國子監
延祐五年春二月建鹿頂殿於文德後
英宗紀曰至治二年二月甲寅以太廟役軍造流盃池
行殿廣海
順帝紀曰至正十三年春正月甲戌重建穆清閣
九月己丑建皇太子鹿頭殿於聖安殿西
冬十月撤世祖所立氊殿改建殿宇
十九年冬十月庚申朔詔京師十一門皆築甕城造弔
橋
輟耕錄　至元四年正月城京師以為天下本右擁太
行左注滄海撫中原正南面枕居庸奠朔方峙萬嵗山
浚太液池派玉泉通金水縈畿帶甸負山引河壯哉帝
居擇此天府城方六十里二百四十步分十一門正南
曰麗正南之右曰順承南之左曰文明北之東曰安貞
北之西曰健德正東曰崇仁東之右曰齊化東之左曰
光熈正西曰和義西之右曰肅清西之左曰平則大内
南臨麗正門正街曰大明殿曰延春閣宫城周回九里
三十步東西四百八十步南北六百十五步髙三十五
尺磚甃至元八年八月十七日申時動土明年三月十
五日即工分六門正南曰崇天十二間五門東西一百
八十七尺深五十五尺髙八十五尺左右垜樓二垜樓
登門兩斜廡十門闕上兩觀皆三垜樓連垜樓東西廡
各五間西垜樓之西有塗金銅幡竿附宫城南面有宿
衛直廬凡諸宫門皆金鋪朱户丹楹藻繪彤壁琉璃瓦
飾簷脊崇天之左曰星拱三間一門東西五十五尺髙
五十尺崇天之右曰雲從制度如星拱東曰東華七間
三門東西一百十尺深四十五尺髙八十尺西曰西華
制度如東華北曰厚載五間一門東西八十七尺深髙
如西華角樓四據宫城之四隅皆三垜樓琉璃瓦飾簷
脊直崇天門有白玉石橋三虹上分三道中為御道鐫
百花蟠龍星拱南有御膳亭亭東有拱辰堂蓋百官㑹
集之所東南角樓東差北有生料庫庫東為柴場夾垣
東北隅有羊圏西南角樓南紅門外留守司在焉西華
南有儀鸞局西有鷹房厚載北為御苑外周圍紅門十
有五内苑紅門五御苑紅門四此兩垣之内也大明宫
在崇天門内大明殿之正門也七間三門東西一百二
十尺深四十四尺重簷日精門在大明門左月華門在
大明門右皆三間一門大明殿乃登極正旦夀節㑹朝
之正衙也十一間東西二百尺深一百二十尺髙九十
尺柱廊七間深二百四十尺廣四十四尺髙五十尺寢
殿五間東西夾六間復連香閣三間東西一百四十尺
深五十尺髙七十尺青石花礎白玉石圓磶文石甃地
上藉重茵丹楹金飾龍繞其上四面朱瑣牕藻井間金
繪飾燕石重陛朱欄塗金銅飛雕冒中設七寶雷龍御
榻白蓋金縷褥並設后位諸王百僚集賽官侍宴坐床
重列左右前貯燈漏貯水運機小偶人當時刻捧牌而
出木質銀裹漆甕一金雲龍蜿蜒繞之髙一丈七尺貯水
可五十餘石雕象酒卓一長八尺濶七尺二寸玉瓮一
玉漏磬一巨笙一玉笙玉箜篌全備於前前懸繡綠珠
簾至冬月大殿則黄猫皮壁帳黒貂褥香閣則銀鼠皮
壁幛黒貂煖帳凡諸宫殿乗輿所臨御者皆丹楹朱瑣
牕間金藻繪設御榻裀褥咸備屋之簷脊皆飾琉璃瓦
文思殿在大明寢殿東三間前後軒東西三十五尺深
七十二尺紫檀殿在大明寢殿西制度如文思皆以紫
檀香木為之縷花龍涎香間白玉飾壁草色髹綠其皮
為地衣寶雲殿在寢殿後五間東西五十六尺深六十
三尺髙三十尺鳯儀門在東廡中三間一門東西一百
尺深六十尺髙如其深門之外有庖人之室麟瑞門在
西廡中間制度如鳯儀門之外有内藏庫二十所所為
七間鐘樓又名文樓在鳯儀南鼓樓又名武樓在麟瑞
南皆五間髙七十五尺嘉慶門在後廡寶雲殿東景福
門在後廡寶雲殿西皆三間一門周廡一百二十間髙
三十五尺四隅角樓四間重簷凡諸宫周廡並用丹楹
彤壁藻繪琉璃瓦飾簷脊延春門在寶雲殿後延春閣
之正門也五間三門東西七十七尺重簷懿範門在延
春左嘉則門在延春右皆三間一門延春閣九間東西
有五十尺深九十尺髙一百尺三簷重屋柱廊七間廣
四十五尺深一百四十尺髙五十尺寢殿七間東西夾
四間後香閣一間東西一百四十尺深七十五尺髙如
其深重簷文石甃地藉花毳裀簾帷咸備白玉石重陛
朱欄銅冒楯塗金雕翔其上閣上御榻二柱廊中設小
山屏林皆楠木為之而飾以金寢殿楠木御榻東夾紫
檀御榻壁皆張素畫飛龍舞鳯西夾事佛像香閣楠木
寢牀金縷褥黒貂壁幛慈福殿又曰東煖殿在寢殿東
三間前後軒東西三十五尺深七十二尺明仁殿又曰
西煖殿在寢殿西制度如慈福景曜門在左廡中三間
一門髙三十尺清灝門在右廡中制度如景曜鐘樓在
景曜南鼓樓在清灝南各髙七十五尺周廡一百七十
二間四隅角樓四間玉德殿在清灝外七間東西一百
尺深四十九尺髙四十尺飾以白玉甃以文石中設佛
像東香殿在玉德殿東西香殿在玉德殿西宸慶殿在
玉德殿後九間東西一百三十尺深四十尺髙如其深
中設御榻簾帷裀褥咸備前列朱欄左右闢二紅門後
山字門三間東更衣殿在宸慶殿東五間髙三十尺西
更衣殿在宸慶殿西制度如東殿隆福殿在大内之西
興聖之前南紅門三東西紅門宫各一繚以磗垣南紅
門一東紅門一後紅門一光天門光天殿正門也五間
三門門髙三十二尺重簷崇華門在光天門左膺福門
在光天門右各三間一門光天殿七間東西九十八尺
深五十五尺髙七十尺柱廊七間深九十八尺髙五十
尺寢殿五間兩夾四間東西一百三十尺髙五十八尺
五寸重簷藻井瑣窗文石甃地藉花毳裀懸珠簾重陛
朱欄塗金雕冒楯正殿鏤金雲龍樟木御榻從臣坐牀
重列前兩旁寢殿亦設御榻裀褥咸備青陽門在左廡
中明輝門在右廡中各三間一門翥鳯樓在青陽南三
間髙四十五尺驂龍樓在明暉南制度如翥鳯後有牧
人宿衛之室夀昌殿又曰東煖殿在寢殿東三間前後
軒重簷嘉禧殿又曰西煖殿在寢殿西制度如夀昌中
位佛像旁設御榻針線殿在寢殿後周廡一百七十二
間四隅角樓四間侍女直廬五所在針線殿後又有侍
女室七十二間在直廬後及左右浴室一區在宫垣東
北隅文德殿在明暉外又曰楠木殿皆楠木為之三間
前後軒一間盝頂殿五間在光天殿西北角樓西後有
盝頂小殿香殿在宫垣西北隅三間前軒一間前寢殿
三間柱廊三間後寢殿三間東西夾各二間文宸庫在
宫垣西南隅酒房在宫垣東南隅内庖在酒房之北興
聖宫在大内之西北萬夀山之正西周以磚垣南闢紅
門三東西紅門各一北紅門一南紅門外兩旁附垣有
宿衛直廬凡四十間東西門外各三間南門前夾垣内
有省院臺百司官侍直板屋北門外有窨花室五間東
夾垣外有宦人之室十七間凌室六間酒房六間南北
西門外綦置衛士直宿之舍二十一所所為一間外夾
垣東紅門三直儀天殿弔橋西紅門一達徽政院門内
差北有盝頂房二各三間又北有屋二所各三間差南
有庫一所及屋三間北紅門外有臨街門一所三間此
夾垣之北門也興聖門興聖殿之北門也五間三門重
簷東西七十四尺明華門在興聖門左肅章門在興聖
門右各三間一門興聖殿七間東西一百尺深九十七
尺柱廊六間深九十四尺寢殿五間兩夾各三間後香
閣三間深七十七尺正殿四面珠懸瑣牕文石甃地藉
以毳裀中設扆屏榻張白蓋簾帷皆錦繡為之諸王百
僚宿衛官侍宴坐牀重列左右其柱廊寢殿亦各設御
榻裀褥咸備白玉石重陛朱闌塗金冒楯覆以白磁碧
瓦琉璃飾其簷脊宏慶門在東廡中宣則門在西廡中
各三間一門凝暉樓在宏慶南五間東西六十七尺延
顥樓在宣則南制度如凝暉嘉德殿在寢殿東三間前
後軒各三間重簷寶慈殿在寢殿西制度同嘉德山字
門左興聖宫後延華閣之正門也正一間两夾各一間
重簷一門脊置金寶瓶又獨脚門二周閣以紅板垣延
華閣五間方七十九尺二寸重阿十字脊白琉璃瓦覆
青琉璃瓦飾其簷脊立金寶瓶單陛御榻從臣坐牀咸
具東西殿在延華閣西左右各五間前軒一間園亭在
延華殿後芳碧亭在延華閣後園亭東三門重簷十字
脊覆以青琉璃瓦飾以綠琉璃屋脊置金寶瓶徽青亭
在園亭西制度如芳碧亭浴室在延華閣東南隅東殿
旁有盝頂井亭二間又有盝頂房三間畏吾兒殿在延
華閣右六間旁有窨花半屋八間木香亭在畏吾兒殿
後東盝殿在延華閣東版垣外正殿五間前軒三間東
西六十五尺深三十九尺柱廊二間深二十六尺寢殿
三間東西四十八尺前宛轉置花朱闌八十五扇殿之
旁有盝頂房三間庖室二間面陽盝頂房三間妃嬪庫
房一間縫紉女庫房三間紅門一盝頂之制三椽其頂
若笥之平故名西盝頂殿在延夀閣西版垣之外制度
同東殿東殿之旁有庖室三間好事房二各三間獨脚
門二紅門一妃嬪院四二在東盝頂殿後二在西盝頂
殿後各正室三間東西夾四間前軒三間後有三椽半
屋二間侍女室八十三間半在東妃嬪院左西向半在
西妃嬪院右東向室後各有三椽半屋二十五間東盝
頂殿紅門外有屋三間盝頂軒一間後有盝頂房一間
庖室一區在凝暉樓後正室五間前軒一間後披屋三
間又有盝頂房一間盝頂井亭一間周以土垣前闢紅
門酒房在宫垣東南隅庖室南正屋五間前盝頂軒三
間南北軒各三間西北隅盝頂房三間紅門一土垣四
周之學士院在閣後四盝頂殿門外之西偏三間生料
庫在學士院南又南為鞍轡庫又南為軍器庫又南為
庖人牧人宿衛之室藏珍庫在宫垣西東隅制度並如
酒室惟多盝頂半屋三間庖室三間
萬夀山在大内西北太液池之陽金人名瓊華島中統
三年修繕之至元八年賜今名其山皆叠玲瓏石為之
峯巒隠映松檜隆鬱秀若天成引金水河至其後轉機
連㪺汲水至山頂出石龍口注方池伏流至仁智殿後
有石刻盤龍仰首噴水仰出然後右東西流入於太液
池山前有白玉石橋長二百餘尺直儀天殿後橋之北
有玲瓏石擁木門五門皆為石色内有隙地對立日月
石西有石棋枰又有石坐牀左右皆有登山之徑縈紆
萬石中洞府出入宛轉相迷至一殿一亭各擅一景之
妙山之東有石橋長七十六尺濶四十一尺半為石渠
以載金水而流於山後以汲於山頂也又東為靈圃竒
獸珍禽在焉廣寒殿在山頂七間東西一百二十尺深
六十二尺髙五十尺重阿藻井文石甃地四面瑣牕版
宻其裏編綴金紅雲而蟠龍矯蹇於丹楹之上中有小
玉殿内設金嵌玉龍御榻左右列從臣坐牀前架黒玉
酒瓮一玉有白章隨其形刻為魚獸出没於波濤之狀
其大可貯水三十餘石又有玉假山一峯玉響鐵一懸
殿之後有小石笋二内出石龍首以噀所引金水西北
有厠堂一間仁智堂在山之半三間髙三十尺金露亭
在廣寒殿東其制圓九柱二十四尺尖頂上置琉璃珠
亭後有銅幡竿玉虹亭在廣寒殿西制度同金露方壺
亭在荷葉殿後髙二十尺重屋八面重屋無梯自金露
亭前複道登焉又曰綠珠亭瀛洲亭在温石浴室後制
度同方壺玉虹亭前仍有登重屋複道亦有綠珠亭荷
葉在方壺前仁智西北三間髙三十尺方頂中置琉璃
珠温石浴室在瀛洲前仁智西北三間髙二十三尺方
頂中置塗金寶瓶圜亭又曰臙脂亭在荷葉稍西蓋后
妃添粧之所也八面介福殿在仁智東差北三間東西
四十一尺髙二十五尺延和殿在仁智西北制度如介
福馬湩室在介福前三間牧人之室在延和前三間庖
室在馬湩前東浴室更衣殿在山東平地三間兩夾太
液池在大内西周回若千里植芙蓉儀天殿在池中圓
坻上當萬夀山十一楹髙三十五尺圍七十尺重簷圓
蓋頂圓基址甃以文石藉以花裀中設御榻周闢瑣牕
東西門各一間西北側堂一間臺西向列甃磚龕以居
宿衛之士東為木橋長一百二十尺濶二十二尺通大
内之夾垣西為木弔橋長四百七十尺濶如東橋中闕
之立柱架梁於二舟以當其空至車駕行幸上都留守
官則移舟斷橋以禁往來是橋通興聖宫前之夾垣後
有白玉石橋乃萬夀山之道也犀山臺在儀天殿前水
中上植木芍藥隆福宫西御苑在隆福宫西先后妃多
居焉香殿在石假山上三間兩夾二間柱廊三間龜頭
屋三間丹楹瑣牕間金藻繪玉石礎琉璃瓦殿後有石
臺山後闢紅門門外有侍女之室二所皆南向並列又
後直紅門並立紅門三三門之外有太子鄂爾多荷葉
殿二在香殿左右各三間圓殿在山前圓頂上置塗金
寶珠重簷後有流杯池池東西流水圓亭二圓殿有廡
以連之歇山殿在圓殿前五間柱廊二各三間東西亭
二在歇山後左右十字脊東西水心亭在歇山殿池上
直東西亭之南九柱重簷亭之後各有侍女房三所所
為三間東房西向西房東向前闢紅門三門内立石以
屏内外外築四垣以周之池引金水注焉棕毛殿在假
山東偏三間後置頂殿三間前啟紅門立垣以區分之
儀鸞局在三紅門外西南隅正屋三間東西屋三間前
開一門
史官虞集曰嘗觀紀籍所載秦漢隋唐之宫闕其宏麗
可怖也髙者七八十丈廣者二三十里而離宫别館綿
延聨絡彌山跨谷多或至數百所嘻真木妖哉由余有
言使鬼為之則勞神矣使人為之則苦人矣由余當秦
穆公時為是言俾見後世之侈何如也雖然紫宫著乎
𤣥象得無棟宇有等差之辨而茅茨之簡又烏足以重
威於四海乎集佐修經世大典將作所疏宫闕制度為
詳於是知大有逕庭於古也方今幅􁆟之廣户口之夥
貢稅之富當倍秦漢而參隋唐也顧力有可為而莫為
則其所樂不在於斯也孔子曰禹吾無間然矣卑宫室
而盡力乎溝洫重於此而輕於彼理固然矣
中書省
　吏部
　戸部　都提舉萬億綺源庫　都提舉萬億賦源庫
　　　都提舉萬億寶源庫　都提舉萬億廣源庫
　　提舉富寧庫　順承行用庫　文明行用庫　光
　　熈行用庫　健德行用庫　和義行用庫　大都
　　平準庫　寶鈔總庫　印造寶鈔庫　燒鈔西庫
　　　燒鈔東庫　印造茶引局　抄紙局
　禮部　㑹同館　教坊司　鑄印局　白紙坊　油
　　磨坊
　兵部
　刑部
　工部　覆寶司　提舉都城所　提舉右八作司
　　提舉左八作司　備章總院　大都人匠總管府
　　　大都等路諸色民匠總管府　紋繡總院　繡
　　局　諸路襍造總管府　竒達勒局諸色人匠總
　　管府　提舉諸司局　諸司局人匠總管府　大
　　都金銀器盒局　大都氊局　織染局　花毯蠟
　　布等局　簾局　薩達克齊等局人匠提舉司
　　造船提舉司　諸物庫　符牌庫　受給庫　左
　　右廂
　樞宻院　右衛親軍都指揮使司　左衛親軍都指
　　揮使司　中衛親軍都指揮使司　前衛親軍都
　　指揮使司　後衛親軍都指揮使司　武衛親軍
　　都指揮使司　䝉古侍衛親軍都指揮使司　虎
　　賁侍衛親軍都指揮使司　唐古侍衛親軍都指
　　揮使司　欽察侍衛親軍都指揮使司　珪齊侍
　　衛親軍都指揮使司　西域侍衛親軍都指揮使
　　司
　御史臺　殿中司　察院
　伊克扎爾固齊　司獄司
　徽政院　宫正司　掌謁司　掌醫署　掌膳署
　　内宰司　備用庫　藏珍庫　掌儀署　文成庫
　　　供須庫　儀從庫　衛侯庫　右都威衛使司
　　　左都威衛使司　延慶司　隨路諸色人匠都
　　總管府　瑪瑙玉局　大都等路諸色民匠提舉
　　司　織染襍造人匠總管府　綾錦局　織染局
　　　文綺局　諸路齊哩克昆民匠都總管府　大䕶
　　國仁王寺財用䂓運都總管府
　宣徽院　尚舍監　諸物庫　尚食局　生料庫
　　光祿寺　尚醖局　尚飲局　醴源倉　闌遺監
　　提舉太倉　柴炭提舉司　沙糖局
　中政院　奉宸庫　宫領隨路民匠打鋪鷹房紬綿
　　總管府
　集賢院　國子監　國子學　興文署
　翰林院　國子監　國子學
　翰林國史院
　宣政院　資善庫
　昭文館
　太常寺　太廟署　太樂署　社稷署　禮直署
　大司農司　廣濟署　豐贍署　供膳司　昌國署
　　　濟民署
　大都䕶府
　通政院　廪給司
　秘書監　著作局　秘書庫
　大府監　内藏庫　右藏庫　左藏庫　器備庫
　中尚監　資成庫　襍造局諸色人匠提舉司　鐵
　　局　木局　齊哩克昆諸色人匠提舉司　大都等
　　路種田人匠織染局
　利用監　資用庫齊哩克昆皮局人匠提舉司　大
　　都襍造雙線局　熟皮局　貂鼠局　大都軟皮
　　局
　章佩監　御帶庫　異珍庫
　典瑞監
　大都留守司兼少府監　修内司　大木局　小木
　　局　泥瓦局　粧釘局　銅局　車局　繩局
　　祇應局　畫局　油漆局　器備局　器物局
　　鐵局　儀鸞局　大都諸色人匠提舉司　犀象
　　牙局　雕牙局　雕木局　採石局　木場局
　　上林局　大都門尉
　將作院　諸路金玉人匠總管府　玉局提舉司
　　瑪瑙局提舉司　石局　金絲子局　大小雕木
　　等局　鞋帶斜皮局　瓘玉局　畫局　温犀玳
　　瑁局　漆紗冠冕局　珠子局　異様等局總管
　　府　異様紋繡兩局　綾錦織染兩局　金絲顔
　　料總庫　尚衣局　御衣局
　泉府司　富藏庫
　侍儀司　法物庫
　武備寺　夀武庫　利器庫　甲匠提舉司　箭局
　　　弦局
　都水監　大都河道提舉司
　尚乗寺　諸路襍造總管府　諸路旋匠提舉司
　　網簾局　資乗庫
　太僕寺
　太史院
　司天臺
　囘囘司天臺
　太醫院　御藥局　御藥院　囘囘藥物院　囘囘
　　藥物局　大都惠民司　廣惠司
　崇福司
　拱衛直都指揮使司　儀從司
　大司徒領異様金玉人匠總管府　塑局　出鑞局
　　　銀局　銅局　鑄㵼等銅局　唐像畫局　梵
　　像局　襍造提舉司　鑌鐵局　玉局　諸物庫
　博克遜
　儀鳯司　安和署
　京畿都漕運使司　萬斯南倉　萬斯北倉　千斯
　　倉　相因倉　豐潤倉　通濟倉　廣備倉　永
　　平倉　永濟倉　惟億倉　盈衍倉　大積倉
　　豐實倉　廣衍倉　順濟倉
　大都等路都轉鹽運使司　大都稅課提舉司
　大都南北兩兵馬都指揮使司　北兵馬司
　内史府
　省架閣庫　左右部架閣庫　長信寺
天厯初建奎章閣於西宫興聖殿之西廊為屋三間髙
明敞爽南間以藏物中間諸官入直所北間南嚮設御
座左右列珍玩命羣玉内司掌之閣官署御初名奎章
閣階正三品隸東宫屬官後文宗復位乃陞為奎章閣
學士院階正二品置大學士五員並知經筵事侍書學
士二員承制學士二員供奉學士二員並兼經筵官幕
職置參書二員典籖二員並兼經筵叅賛官照磨一員
内掾四名内二名兼檢討宣使四名知印二名譯史二
名典書四名屬官則有羣玉内司階正三品置監羣玉
内司一員司尉一員亞尉二員僉司二員典簿一員令
史二名典吏二名司鑰二名司膳四名給使八名專掌
秘玩古物藝文監階正三品置太監兼檢校書籍事二
員少監同檢校書籍事二員監丞參檢校書籍二員或
有兼經筵官者典簿一員照磨一員令史四名典吏二
名專掌書籍鍳書博士司階正五品置博士兼經筵叅
賛官二員書吏一名專一鍳辦書畫授經郎階正七品
置授經郎兼經筵譯文官二員專一訓教怯薛官大臣
子孫藝林庫階從六品置提㸃一員副使一員司吏二
名庫子一名專一收貯書籍廣成局階從七品置大使
一員副使一員直長二員司吏二名專一印行祖宗聖
訓及國制等書特恩剙製象齒小牌五十上書奎章閣
三字一面篆字一面蒙古字與輝和爾字分散各官懸
佩出入宫門無禁學士院凡與諸司往復惟劄送參書
書㕔行移而已命侍讀學士虞集撰記御書刻石閣中
今上皇帝改奎章曰宣文其記曰大統既正海内定一
乃稽古右文崇德樂道以天厯二年三月作奎章之閣
燕閒之居將以淵?遐思緝熈典學乃置學士員俾頌
乎祖宗之成訓毋忘乎創業之艱難而守成之不易也
又俾陳夫内聖外王之道興亡得失之故而以自警焉
其為閣也因便殿之西廡釋髙明而有容不加飾乎彩
斵不重勞於土木不過啟乎户牖以順清燠樹庋閣以
棲圖書而已至於器玩之陳非古制作中法度者不得
在列其為處也跬步户庭之間而清嚴䆳宻非有朝㑹
祠享時巡之事幾無一日而不御於斯於是宰輔有所
奏請宥宻有所圖維争臣有所繩糾侍從有所獻替以
次入對從容宻勿蓋終日焉而聲色狗馬不軌不物者
無因而至前矣自古聖明睿知善於怡心養神培本浚
源泛應萬變而不窮者未有易乎此者也蓋聞天有恒
運日月之行不息矣地有恒勢水土之載不匱矣人君
有恒居則天地民物有所係屬而不易矣居是閣也静
焉而天為一動焉而天弗違庶乎有道之福以保我子
孫黎民於無窮哉至順辛未孟春二日記
　
　
　
　
　
　
　
　
　歴代帝王宅京記卷十九
欽定四庫全書
　歴代帝王宅京記卷二十
　　　　　　　　　　　　　崑山顧炎武撰
　　遼陽
　　　遼
遼史地理志曰東京遼陽府本朝鮮之地周武王釋箕
子囚去之朝鮮因以封之傳四十餘世燕屬真番朝鮮
始置吏築障秦屬遼東外徼漢初燕人滿王故空地武
帝元封三年定朝鮮為真番臨屯樂浪𤣥菟四郡後漢
出入青幽二州遼東𤣥菟二郡沿革不常漢末為公孫
度所據傳子康孫淵自稱燕王建元紹漢魏滅之晉陷
髙麗後歸慕容垂子寶以句麗王安為平州牧居之元
魏太武遣使至其所居平壤城唐髙宗平髙麗於此置
安東都䕶府後為渤海大氏所有大氏始保挹婁之東
牟山武后萬嵗通天中為契丹盡忠所逼有乞乞仲象
者度遼水自固武后封為震國公傳子祚榮建都邑自
稱震王併吞海北地方五千里兵數十萬中宗賜所都
曰輝罕州封渤海郡王十有二世至彛震僣號改元擬
建宫闕有五京十五府六十二州為遼東盛國忽汗州
即故平壤城也號中京顯德府太祖建國攻渤海拔輝
罕城俘其王大諲譔以為東丹王國立太子托雲為人
皇王以主之神冊四年葺遼陽故城以渤海漢户建東
平郡為防禦州天顯三年遷東丹國民居之升為南京
城名天福髙三丈有樓櫓幅員三十里八門東曰迎陽
東南曰韶陽南曰龍源西南曰顯德西曰大順西北曰
大遼北曰懐逺東北曰安逺宫城在東北隅髙三丈具
敵樓南為三門壯以樓觀四隅有角樓相去各二里宫
牆北有讓國皇帝御容殿大内建二殿不置宫嬪惟以
内省使副判官守之大東丹國新建南京碑銘在宫門
之南外城謂之漢城分南北市中為看樓晨集南市夕
集北市街西有金徳寺大悲寺駙馬市鐵幡竿在焉趙
頭陀寺留守衙户部司軍巡院歸化營軍千餘人河朔
亡命皆籍於此東至北烏爾呼赫四百里南至海邊鐵
山八百六十里西至望平縣海口三百六十里北至挹
婁縣范河二百七十里東西南三面抱海遼河出東北
山口為范河西南流為大口入於海東梁河自東山西
流與渾河合為小口㑹遼河入於海又名太子河亦曰
大梁水渾河在東梁范河之間沙河出東南山西北流
徑蓋州入於海有蒲河清河俱河亦曰泥河又曰蓒芋
濼水多蓒芋之草駐蹕山唐太宗征髙麗駐蹕其巔數
日勅石紀功焉俗稱手山山巔平石之上有掌指之狀
泉出其中取之不竭又有明王山白石山亦曰横山天
顯十三年改南京為東京府曰遼陽
　　　金
金史地理志曰皇統四年二月立東京新宫寢殿曰保
寧宴殿曰嘉惠前後正門曰天華曰乾貞七月建宗廟
有孝寧宫七年建御容殿(置留/守司)
　　大定
　　　遼
遼史地理志曰中京大定府虞為營州夏屬冀州周在
幽州之分秦郡天下是為遼西漢為新安平縣漢末步
奚居之幅員千里多大山深谷險阻足以自固魏武北
征縱兵大戰降者二十餘萬去之松漠其後拓跋氏乗
遼建牙於此當饒樂河水之南温渝河水之北唐太宗
伐髙麗駐蹕於此部帥蘇支從征有功奚長可度率衆
内附為置饒樂都督府咸通以後契丹始大奚族不敢
復抗太祖建國舉族臣屬聖宗嘗過七金山土河之濵
南望雲氣有郛郭樓闕之狀因議建都擇良工於燕薊
宫掖樓閣府庫市肆廊廡擬神都之制統和二十四年
五帳院進故奚王牙帳地二十五年城之實以漢户號
曰中京府曰大定皇城中有祖廟景宗承天皇后御容
殿城池湫濕多鑿井泄之人以為便大同驛以待宋使
朝天館待新羅使來賔館待夏使有七金山馬盂山雙
山松山土河
宋王曾上契丹事曰出燕京北門至望京館五十里至
順州七十里至檀州漸入山五十里至金溝館將至館
川原平曠謂之金溝淀自此入山詰曲登陟無復里候
但以馬行記日約其里數九十里至古北口兩旁峻崖
僅容車軌又度德勝嶺盤道數層俗名思鄉嶺八十里
至新館過雕窠嶺偏槍嶺四十里至如來館過烏濼河
東有濼州又過黑斗嶺度雲嶺芹菜嶺七十里至栁河
館又過松亭嶺甚險峻七十里至打造部落東南行五
十里至牛山館八十里至鹿兒峽館過蝦蟆嶺九十里
至鐵漿館過石子嶺自此漸出山七十里至富谷館八
十里至通天館二十里至中京大定府城垣卑小方員
纔四里許門但重屋無築闍之制南門曰朱夏門内通
步廊多坊門又有市樓四曰天方大衢通圜望闕次至
大同館其門正北曰陽德閶闔城内西南隅岡上有
寺城南有園圃宴射之所自過北口居人草庵板屋耕
種但無桑柘所種皆從隴上虞吹沙所壅山中長松鬱
然深谷中時見畜牧牛馬槖駝多青鹽黄豕
　　　金
金史地理志曰大定府遼統和二十五年建為中京國
初因稱之海陵貞元元年更為北京置留守司都轉運
司警巡院
　　㑹寧
　　　金
金史地理志曰上京路即海古之地金之舊土也國言
金曰愛新以松阿哩水源於此故名金源建國之號
蓋取諸此國初稱為内地天眷元年號上京海陵貞祐
二年遷都於燕削上京之號止稱㑹寧府稱為國中者
以違制論大定十三年七月復為上京其山有長白青
嶺瑪紀嶺温都爾水有安春水混同江來流河松阿哩
江鴨子河
其宫室有乾元殿天㑹三年建天眷元年更名皇極殿
慶元宫天㑹十三年建殿曰辰居門曰景暉天眷元年
安太祖以下御容為原廟
朝殿天眷元年建殿曰敷徳門曰延光寢殿曰宵衣書
殿曰稽古又有明徳殿熈宗嘗享太宗御容於此太后
所居也
涼殿皇統二年構門曰延福樓曰五雲殿曰重明東廡
南殿曰東華次曰廣仁西廡南殿曰西清次曰明義重
明後東殿曰龍夀西殿曰奎文時令殿及其門曰奉元
有泰和殿有武徳殿有薫風殿
其行宫有天開殿爻刺春水之地也有混同江行宫太
廟社稷皇統三年建正隆二年毁
原廟天眷元年以春亭名天元殿安太祖太宗徽宗及
諸后御容春亭者太祖所嘗御之所也天眷二年作原
廟皇統七年改原廟乾文殿曰世徳正隆二年毁大定
五年復建太祖廟
興聖宫德宗所居也天德元年名之興德宫後更名永
祚宫睿宗所居也光興宫世宗所居也正隆二年命吏
部郎中蕭彦良盡毁宫殿宗廟諸大族邸第及儲慶寺
夷其址耕墾之大定二十一年復修宫殿建城隍廟二
十三年以甓束其城有皇武殿擊毬校射之所也有雲
錦亭有臨猗亭為籠鷹之所在按出虎水側
大金國志曰女真之初無城郭國主嘗浴于河牧于野
屋舍車馬衣服飲食之類與其下無異國主所獨享者
惟一殿名曰乾元所居四外栽栁以作禁衛而已其殿
宇繞壁盡置火坑平居無事則鎖之或時開鑰則與臣
下坐於坑后妃躬侍飲食
又曰國初無城郭星散而居呼曰皇帝寨國相寨太子
莊後升皇帝寨為㑹寧府建為上京城邑宫室無異於
中原州縣廨字制度極草創居民往來車馬雜遝自前
朝門直抵後朝門盡為往來出入之路畧無禁制每孟
春擊土牛父老士庶無長幼皆聚觀於殿側民有訟未服
多邀駕以訴至熈宗始有内庭之禁
又曰皇統六年春三月上以上京㑹寧府内太狹纔如
郡制遂役五路工匠撤而新之䂓模雖倣汴京然僅得
十之二三而已
許亢宗行程錄曰(宋著作郎以宣和六/年使金賀太宗登位)自雄州至上京
㑹寧府二千七百五十里自雄州六十里至新城縣六
十里至涿州六十里至良鄉縣六十里至燕山府八十
里至潞縣七十里至三河縣六十里至薊州七十里至
玉田縣九十里至韓城鎮五十里至北界清州(金國新/立地界)
九十里至灤州四十里至望都縣六十里至營州一百
里至潤州八十里至遷州九十里至習州九十里至耒
州八十里至海雲寺一百里至紅花務九十里至綿州
八十里至劉家莊一百里至顯州九十里至兔兒堝六
十里至梁魚務一百三里至摩綽寨八十里至瀋州七
十里至興州九十里至咸州九十里至同州三十里至
信州九十里至富埓琿貝勒寨四十里至黄龍府六十
里至托色貝勒寨九十里至滿扎勒貝勒寨一百里至呼
勒希寨九十里至矩古貝勒寨七十里至達河寨四十
里至富塔寨五十里至館館去北庭十里一望平原曠
野間有居民千餘家近闕北有阜圍繞三數頃髙丈餘
云皇城也山棚之左曰桃源洞右曰紫㣲洞中作大牌
曰翠㣲宫髙五七丈建殿七棟甚壯榜額曰乾元殿階
髙四尺土壇方濶數丈名曰龍墀
雲麓漫抄曰燕京東行六十里至潞縣九十里至三河
縣七十里至薊州八十里至永濟務九十里至七箇嶺
九十里至平州八十里至新安縣六十里至潤州自此
皆沿海行四十里至遷州八十里至菜州八十里至隰
州八十里至淘河島八十里至胡家務八十里至新城
八十里至梯已寨三十里至廣寧府三十里至顯州五
里至東館八十里至兔兒堝八十里至梁虞務六十里
至遼河大口平津館七十三里至廣州廣平館復望北
行七十里至瀋州樂郊館八十里至興州興平館五十
里至銀銅館九十里至咸州咸平館三十里至宿州宿
寧館八十里至賈道鋪懐方館四十里至楊八寨通逺
館五十里至和碩貝勒鋪同風館三十六里至義和館
五十里至如歸館四十里至信州彰信館七十里至勝
州來徳館五十里至山寺鋪㑹方館五十里至威州威
德館五十里至龍驤館六十里至詳州常年館六十里
至濵州混同館六十里至髙平館四十里至同流館五
十里至穆特赫貝勒來同館七十里至烏龍館三十里
至虜寨號御寨今之使虜者止至燕未有至烏龍館者
于慎行曰上京㑹寧府即今三萬衛也
　　開平
　　　元
元史地里志曰上都路唐為奚契丹地金平契丹置恒
州元初為扎拉爾部烏嚕郡王營幕地憲宗五年命世
祖居其地為巨鎮明年世祖命劉秉忠相宅於恒州東
灤水北之龍岡中統元年為開平府四年以闕庭所在
加號上都嵗一幸焉至元二年置留守司五年升上都
路總管府十八年升上都留守司兼行本路總管府事
元史陳祖仁傳曰至正二十年五月帝欲修上都宫闕
工役大興祖仁上疏其畧曰自古人君不幸遇艱虞多
難之時孰不欲奮發有為成不世之功以光復祖宗之
業茍或上不奉於天道下不順於民心緩急失宜舉措
未當雖以此道持盈守成猶或致亂而況欲撥亂世而
反之正乎夫上都宫闕剙自先帝修於累朝自經兵火
焚燬殆盡所不忍言此陛下所為日夜痛心所宜亟圖
興復者也然今四海未清瘡痍未瘳倉庫告虛財用將
竭乃欲驅疲民以供大役廢耕耨而荒其田畝何異扼
其吭而奪之食以速其斃乎陛下追維祖宗宫闕念兹
在兹然不知今日所當興復乃有大於此者假令上都
宫闕未復固無妨於陛下之寢處使因是而違天道失
人心或至大業之隳廢則夫天下者亦祖宗之天下生
民者亦祖宗之生民陛下亦何忍輕棄之乎願陛下以
生養民力為本以恢復天下為務信賞必罰以驅䇿英
雄親正人逺邪佞以圖謀治道夫如是則承平之觀不
日咸復詎止上都宫闕而已乎疏奏帝嘉納之
　
　
　
　
　
　
　
　
　
　
　
　
　
　
　歴代帝王宅京記卷二十
