#+TITLE: 吳中水利全書-明-張國維
#+DATE: 2016-06-11 12:22:10
#+SOURCE: github.com/kanripo/KR2k0071 master 927536de                
欽定四庫全書　　　　　史部十一
　呉中水利全書目錄　　　地理𩔖四(河渠之屬/)
　　卷一
　　　圖
　　　　東南水利總圖
　　　　蘇州府全境水利圖
　　　　蘇州府城内水道總圖
　　　　蘇州府城内東南隅長洲縣分治水道圖
　　　　蘇州府城内東北隅長洲縣分治水道圖
　　　　蘇州府城内西南隅呉縣分治水道圖
　　　　蘇州府城内西北隅呉縣分治水道圖
　　　　長洲縣全境水利圖
　　　　呉縣全境水利圖
　　　　呉江縣全境水利圖
　　　　呉江縣城内水道圖
　　　　常熟縣全境水利圖
　　　　常熟縣城内水道圖
　　　　崑山縣全境水利圖
　　　　崑山縣城内水道圖
　　　　嘉定縣全境水利圖
　　　　嘉定縣城内水道圖
　　　　太倉州全境水利圖
　　　　太倉州城内水道圖
　　　　松江府全境水利圖
　　　　松江府城内水道圖
　　　　華亭縣全境水利圖
　　　　上海縣全境水利圖
　　　　上海縣城内水道圖
　　　　青浦縣全境水利圖
　　　　青浦縣城内水道圖
　　　　常州府全境水利圖
　　　　常州府城内水道圖
　　　　武進縣全境水利圖
　　　　無錫縣全境水利圖
　　　　無錫縣城内水道圖
　　　　江隂縣全境水利圖
　　　　江隂縣城内水道圖
　　　　宜興縣全境水利圖
　　　　宜興縣城内水道圖
　　　　鎮江府全境水利圖
　　　　鎮江府城内水道圖
　　　　丹徒縣全境水利圖
　　　　丹陽縣全境水利圖
　　　　丹陽縣城内水道圖
　　　　金壇縣全境水利圖
　　　　金壇縣城内水道圖
　　卷二
　　　圖(系說/)
　　　　太湖全圖
　　　　呉江縣境沿湖水口圖
　　　　呉縣境沿湖水口圖
　　　　無錫縣境沿湖水口圖
　　　　武進縣境沿湖水口圖
　　　　宜興縣境沿湖水口圖
　　　　呉淞江全圖
　　　　婁江全圖
　　　　白茆港全圖
　　　　沿海納潮洩水港浦圖
　　　　沿江納潮洩水港浦圖
　　卷三
　　　水源
　　卷四
　　　水脉
　　卷五
　　　水名
　　卷六
　　　水名
　　卷七
　　　河形
　　卷八
　　　水年
　　卷九
　　　水官
　　卷十
　　　水治
　　卷十一
　　　詔命
　　　　洪武二十六年聖諭都察院脩濬水利
　　　　洪武二十七年命脩治陂塘湖堰
　　　　洪武二十八年命興治水利
　　　　洪武三十一年欽頒教民榜文
　　　　洪武三十二年命工部脩治圩壩堰陂塘
　　　　正統二年詔脩治圩岸陂塘
　　　　𢎞治十八年詔治農官專脩職業
　　　　嘉靖五年命年終奏繳水利文册
　　　　嘉靖六年命脩理蘇松等䖏水利
　　　　嘉靖七年命脩圩岸壩堰濬陂塘溝渠
　　　　嘉靖二十六年命脩蘇松水利
　　　　隆慶三年詔禁占水源阻河道
　　　　隆慶六年詔講求脩治江南水利
　　　　崇禎二年召對水利記注
　　　　崇禎九年特命脩治東南水利
　　卷十二
　　　敕書
　　　　永樂三年敕戸部尚書夏原吉
　　　　宣徳五年敕工部右侍郎周忱
　　　　正統九年敕廵撫應天等府工部右侍郎周
　　　　　忱
　　　　成化七年敕浙江提刑按察司僉事呉㻞
　　　　𢎞治七年敕工部左侍郎徐貫
　　　　𢎞治八年敕工部都水清吏司主事姚文灝
　　　　正徳八年敕都察院右副都御史俞諌
　　　　正徳十四年敕廵撫應天等府工部尚書兼
　　　　　右副都御史李充嗣
　　　　正徳十五年敕工部都水清吏司署郎中事
　　　　　員外郎林文沛
　　　　正徳十五年敕工部都水清吏司署郎中事
　　　　　主事顔如環
　　　　嘉靖十四年敕蘇松兵備山東提刑按察司
　　　　　副使李士允
　　　　嘉靖二十五年敕廵撫應天等府都察院右
　　　　　副都御史歐陽必進
　　　　萬厯四年敕廵按直𨽻廵視下江監察御史
　　　　　林應訓
　　　　萬厯十四年敕湖廣提刑按察司副使許應
　　　　　逵
　　卷十三
　　　奏狀
　　　　蕭統請停信義郡漕瀆丁役疏
　　　　劉晏停免修築練湖狀
　　　　吕延貞濬治練湖狀
　　　　郟亶上水利書
　　　　　附子郟喬書
　　　　蘇軾進單鍔呉中水利書狀
　　　　　單鍔呉中水利書
　　　　王安石奏免罷水官狀
　　　　中書省尚書省㑹勘澳牐設官劄子
　　　　許光凝上蘇州水利狀
　　　　趙霖治水利害狀
　　　　向子諲奏禁練湖侵佃狀
　　　　史才上圍田利害狀
　　　　周環上臨平湖秀四州水利狀
　　　　趙子潚相視水利方略狀
　　　　陳正同上平江水利狀
　　　　趙子潚開濬塘浦狀
　　　　任古上平江水利狀
　　　　任古再上平江水利狀
　　　　任古三上平江水利狀
　　　　劉唐稽奏開常州港瀆狀
　　　　李結上治田三議狀
　　　　陳彌作奏開諸浦狀
　　　　丘崈奏築捍海堰狀
　　　　薛元鼎相視平江水利狀
　　　　章冲上濬河置牐狀
　　　　王徹奏開五浦狀
　　　　羅㸃乞開澱湖圍田狀
　　　　張叔獻奏築新涇塘招賢港堰牐狀
　　　　徐誼上水利狀
　　　　李珏奏濬常州漕渠脩建望亭二牐狀
　　　　衛涇上東南水利狀
　　　　温都爾奏請澱湖侵占狀
　　　　特爾格奏疏澱湖設屯守狀
　　　　中書省請脩練湖疏治運河狀
　　　　任仁發請立行都水監狀
　　　　任仁發講究平江等䖏水利狀
　　　　郭珪請京口濬河建閘狀
　　　　眀埒達實請京口濬河建閘狀
　　　　奇徹台言浙西水利狀
　　　　舒瑪爾節請立松江等䖏都水庸田使司狀
　　卷十四
　　　章疏
　　　　夏原吉濬治婁江白茆港疏
　　　　况鍾請專官治水疏
　　　　應能申眀水利職掌疏
　　　　楊㢘請治東南水利疏
　　　　葉紳請設水利重臣疏
　　　　徐貫奏報開濬呉淞江等䖏工完疏
　　　　秦慶上治水事宜疏
　　　　姚文灝條上水利窽要疏
　　　　謝琛興脩水利疏
　　　　俞諌請留關税濬白茆疏
　　　　許廷光請重治水專官事權疏
　　　　　附工部覆奏
　　　　呉巖條上水利事宜疏
　　　　李充嗣請預䖏開濬工費疏
　　　　李充嗣請設分理部官疏
　　　　馬祿請添部臣督開白茆疏
　　　　李充嗣奏報開浚各項工完疏
　　　　周鳯鳴條上水利事宜疏
　　　　朱隆禧請修水利疏
　　　　吕光洵興修水利疏
　　　　吕光洵興修水利再疏
　　　　　附工部覆奏
　　　　吕光洵請設治田圍疏
　　　　翁大立請設治水部臣疏
　　　　凌雲翼請設水利臺臣疏
　　　　　附工部覆奏
　　　　海瑞請濬呉淞江疏
　　　　海瑞請濬白茆港疏
　　　　海瑞請補河工錢糧疏
　　　　谷中虚請定督理水利憲臣轄屬疏
　　　　宋儀望請復水利專官疏
　　　　郭思極修復練湖疏濬孟瀆疏
　　　　陳世寳請復練湖疏濬孟瀆疏
　　　　林應訓款陳開濬呉淞江工費疏
　　　　林應訓開濬孟瀆河工疏
　　　　林應訓請復練湖疏
　　　　林應訓開浚呉淞江工完疏
　　　　林應訓開濬白茆塘工完疏
　　　　江有源請專官治水疏
　　　　徐桓請復水利憲臣給發錢糧疏
　　　　李淶奏報水利副使許應逵開濬工完疏
　　　　歸子顧請疏治呉淞江疏
　　　　薛貞請濬呉淞江疏
　　　　周起元請濬呉淞白茆等江港疏
　　　　陳懋徳(今復/蔡姓)請濬呉淞白茆等江港疏
　　　　　附工科抄恭
　　　　　附工部覆奏擬
　　　　李待問回奏三江水利疏
　　　　莊祖誨脩復練湖疏
　　　　張國維覆請開浚呉江縣長橋谼疏
　　　　李模請濬呉淞白茆議復水利部臣疏
　　卷十五
　　　公移
　　　　劉宰回趙守問開七里河劄
　　　　黄震申嘉興府脩田塍狀
　　　　瑪哈穆特集議拯治吳淞江堙塞
　　　　毛莊濬築練湖申
　　　　馬榮祖脩築練湖呈
　　　　江浙行省督治田圍
　　　　江浙行省督開堰河
　　　　呉執中言順導水勢
　　　　遵達納實哩集江湖水利
　　　　呉㻞濬呉淞江行蘇松二府牒
　　　　呉㻞開挑呉淞江示約
　　　　林智勘報蘇州府屬水利呈
　　　　姚文灝申飭水利事宜條約
　　　　徐貫相視水利曉諭
　　　　伍性通行濬河築岸牌
　　　　沈經勘報呉江縣水利呈
　　　　方豪勘視昆承湖復治水都御史俞諌揭
　　　　方豪勘視陽城湖復治水都御史俞諌揭
　　　　李充嗣申飭開濬水利款約
　　　　顔如環分理水利條約
　　　　林文沛水利興革事宜款示
　　　　顔如環議開呉淞江呈
　　　　顔如環分治呉淞江水利工完呈
　　　　林文沛分治白茆港等䖏水利工完呈
　　　　蔡乾計䖏導河夫銀呈
　　　　蔡乾專責農官治水呈
　　　　蔡乾申飭水利須知案驗
　　　　朱衮水利興革事宜條約
　　　　吕光洵水利工計款示
　　卷十六
　　　公移
　　　　馮叔吉款議開浚呉江兩灘詳
　　　　馮叔吉款議開濬白茆港案驗
　　　　馮叔吉開濬白茆港條約
　　　　王一言議濬呉江兩灘詳
　　　　馮叔吉開濬呉淞江詳
　　　　施之藩奉委督濬龎山湖詳
　　　　林應訓頒行治田六事
　　　　陳王道上水院横塘横泖河工揭
　　　　陳王道上水院太倉州境水利揭
　　　　呉撝謙請立練湖禁令條議
　　　　許應逵議築海塘呈
　　　　許應逵辭兼理糧儲專督水利呈
　　　　許應逵開濬呉淞七浦等河工完呈
　　　　許應逵開濬過蘇松常鎮各水利工程數
　　　　周孔教禁革濬河泥頭牌
　　　　聶紹昌條上華亭縣濬築成規申
　　　　耿橘議濬白茆等河浦申
　　　　胡士容興築婁江石塘申
　　　　胡士容興築婁江石塘工完申
　　　　胡士容置脩塘義田申
　　　　王時和上達民艱請興水利詳
　　卷十七
　　　書
　　　　范仲淹上宰執論水利書
　　　　衛涇與提舉趙霖論水利書
　　　　黄震代平江府回馬裕齋催洩水書
　　　　龔詡上廵撫周忱水利書
　　　　龔詡再上廵撫周忱水利書
　　　　史鑑答廵撫佀鍾書
　　　　史鑑與陳璚論水利書
　　　　蔡羽與水部伍餘福論水利書
　　　　姚文灝論親行㸃視書
　　　　張檟答張寅論水利書
　　　　柴竒上閣部請興水利書
　　　　王同祖上閣部設呉中治水專官書
　　　　歸有光上兵道熊桴水利書
　　　　歸有光上蘇州府知府王儀水利書
　　　　歸有光與崑山縣知縣彭富論水利書
　　　　王世貞與閣下王錫爵論設水官書
　　　　陸樹聲與廵按李尭民論水利書
　　　　趙用賢與水利道許應逵論常熟水利書
　　　　趙用賢與兵道李淶論水利書
　　　　趙用賢再答兵道李淶水利書
　　　　周永年上呉江縣知縣熊開元論水利書
　　卷十八
　　　志
　　　　托克托等宋史河渠志(一/)
　　　　托克托等宋史河渠志(二/)
　　　　托克托等宋史河渠志(三/)
　　　　托克托等宋史河渠志(四/)
　　　　托克托等宋史河渠志(五/)
　　　　托克托等宋史河渠志(六/)
　　　　劉䝉松郡水利志(一/)
　　　　劉䝉松郡水利志(二/)
　　　　劉䝉松郡水利志(三/)
　　　　劉䝉松郡水利志(四/)
　　　　歸有光嘉祐開呉淞江志
　　　　宋濂等元史河渠志(一/)
　　　　宋濂等元史河渠志(二/)
　　　　宋濂等元史河渠志(三/)
　　　　楊維楨澱山湖志
　　　　孫鼎松郡水利志(一/)
　　　　孫鼎松郡水利志(二/)
　　　　孫鼎松郡水利志(三/)
　　　　孫鼎松郡水利志(四/)
　　　　孫鼎松郡水利志(五/)
　　　　孫鼎松郡水利志(六/)
　　　　孫鼎松郡水利志(七/)
　　　　孫鼎松郡水利志(八/)
　　　　孫鼎松郡水利志(九/)
　　　　歸有光大徳開呉淞江志
　　　　史鑑呉江運河志(上/)
　　　　史鑑呉江運河志(中/)
　　　　史鑑呉江運河志(下/)
　　　　楊循吉導河夫志略
　　　　楊循吉𢎞治濬河志略
　　　　楊循吉滸墅便渠志
　　　　楊循吉𢎞治濬湖川塘志
　　　　楊循吉𢎞治濬許浦梅李塘志
　　　　朱存理蘇州府水利志
　　　　王臬金壇縣水道志
　　　　高企上海縣水道志(一/)
　　　　高企上海縣水道志(二/)
　　　　沈􁥖水則碑志
　　　　沈􁥖水蝕志
　　　　沈􁥖隄水岸志
　　　　沈􁥖呉江城中水道志
　　　　歸有光天順開江志
　　　　曹𦙍儒蘇州府境湖水下流志
　　　　曹𦙍儒蘇州府水道志
　　　　曹𦙍儒松江府境水道志
　　　　曹𦙍儒常州府境水道志
　　　　曹𦙍儒鎮江府境水道志
　　　　曹𦙍儒蘇常鎮三府入江口志
　　　　林應訓江南漕渠志
　　　　林應訓天關志
　　　　林應訓閘㪷志
　　　　歸有光崑山縣全呉鄉濬河志
　　　　范濓雲間據目抄志水利
　　卷十九
　　　考
　　　　史(失/名)京口河渠考
　　　　沈括至和塘考
　　　　韓邦憲廣通壩考
　　　　王同祖三江考
　　　　王同祖三呉水利考
　　　　王同祖太湖考
　　　　徐獻忠沿湖漊港考
　　　　曹𦙍儒海塘考
　　　　王圻開濬呉淞江考略
　　　　　附開呉淞江駁議
　　　　王圻中江考
　　　　王圻婁江考
　　　　王圻東江考
　　　　王圻三江口考
　　　　王圻溧陽五堰考
　　　　王圻土岡堰閘考
　　　　侯峒曾開濬呉淞江考略
　　卷二十
　　　說
　　　　朱長文東南水利說
　　　　范成大水利圍田説
　　　　(失/名)鎮江漕渠說
　　　　都水庸田使司集江湖水利說
　　　　姚文灝浙西水道圖說
　　　　魏校呉中水利說
　　　　何宜水利塘圩說
　　　　張鐸圍田溝洫說
　　　　史鑑呉江水利說
　　　　顔如環新洋江夏駕浦說
　　　　高企三江說
　　　　吕光洵蘇松常鎮水利總說
　　　　吕光洵蘇州府境水利說
　　　　吕光洵松江府境水利說
　　　　吕光洵常州府境水利說
　　　　吕光洵鎮江府境水利說
　　　　王臬金壇縣運河說
　　　　呉韶水利脩圩說
　　　　沈􁥖呉中水道說
　　　　沈􁥖呉中水源說
　　　　歸有光三江說
　　　　歸有光呉淞江下三江口說
　　　　鄭若曾練湖說
　　　　曹𦙍儒三江說
　　　　曹𦙍儒練湖說
　　　　曹𦙍儒草堰橋河水利說
　　　　曹𦙍儒龍開河水利說
　　　　韓浚嘉定縣境水利說
　　　　耿橘白茆港通塞說
　　　　唐鶴徴常州府全境河渠說
　　　　唐鶴徴武進縣河渠說
　　　　唐鶴徴無錫縣河渠說
　　　　唐鶴徴江隂縣河渠說
　　　　唐鶴徴宜興縣河渠說
　　　　萬任嘉定縣開河說
　　卷二十一
　　　論
　　　　周文英論三呉水利
　　　　任仁發言開江
　　　　梁寅論田中鑿池
　　　　金䖏和論疏水種茭
　　　　金藻三江水學
　　　　金藻三江水學或問
　　　　呉荃原三江略
　　　　王鏊白茆水利論
　　　　伍餘福三呉水利論
　　　　張寅海潮論
　　　　沈􁥖塘長圩長論
　　　　沈􁥖治水專官論
　　　　沈􁥖府州縣水利官論
　　　　歸有光水利論(前/)
　　　　歸有光水利論(後/)
　　　　毛節卿三江水勢論
　　　　毛節卿太倉堈堰論
　　　　毛節卿江海壩閘論
　　　　周大韶論治水古今異宜
　　　　周大韶論治水為謀異臧
　　　　屠隆東南水利論
　　　　許應逵呉淞江或問
　　　　張應武水利論
　　　　張獻翼長洲水利論
　　卷二十二
　　　議
　　　　趙必棣脩復練湖議
　　　　任仁發水利議答
　　　　潘應武言决放湖水
　　　　潘應武再言水利便宜
　　　　張汝弼松江水利議
　　　　史鑑呉江水利議
　　　　張衎水利款議
　　　　楊循吉濬白茆議
　　　　姚文灝水性辨議
　　　　姚文灝九里河議
　　　　楊子器常熟縣水利議
　　　　沈􁥖導河夫銀議
　　　　王同祖治水議
　　　　王同祖水利工計議
　　　　徐獻忠山鄉水利議
　　　　徐獻忠復設勸農府縣佐議
　　　　徐獻忠呉淞江議
　　　　鄧韍常熟縣水利議
　　　　沈􁥖决濬下流議
　　　　周鼎農田水利議
　　　　金䖏和濬河築岸議
　　　　曹𦙍儒東南水利議
　　　　曹𦙍儒東南水利續議
　　　　曹𦙍儒練湖水利議
　　　　毛節卿水利議
　　　　毛節卿圍田議
　　　　錢允治長洲縣水利議
　　　　呉韶呉中水利議
　　　　張内藴東南水利議(一/)
　　　　張内藴東南水利議(二/)
　　　　張内藴東南水利議(三/)
　　　　王叔杲呉中治水專官議
　　　　周大韶崑山嘉定二縣荒田水利議
　　　　周大韶呉江縣蕩價議
　　　　周大韶呉江縣河工議
　　　　周大韶宜興西氿水利議
　　　　沈位呉江水利議
　　　　耿橘任陽水利建閘壩議
　　　　耿橘潭塘水利建閘壩議
　　　　呉爾成水田脩濬議
　　　　陳仁錫治水約言
　　　　陳仁錫圍田議
　　　　陳秉忠開濬呉淞江事宜經費條議
　　　　陳繼儒呉淞江議
　　　　沈幾東南水利議
　　　　嚴衍開呉淞江議
　　　　周永年議止長橋架屋呈
　　卷二十三
　　　序
　　　　李英練湖頌序
　　　　秦約崑山州脩圍政績序
　　　　宣邦直贈王貳守佐理開河序
　　　　方鵬治水成績詩序
　　　　薛應旂武進濬河錄序
　　　　沈􁥖呉江水考序
　　　　歸有光水利書序
　　　　谷繼宗刻單鍔水利書序
　　　　俞允文治水述
　　　　嚴訥蘇州府水利圖册序
　　　　徐階松江府水利圖册序
　　　　劉光濟常州府水利圖册序
　　　　姜寳鎮江府水利圖册序
　　　　徐栻三呉水考序
　　　　錢有威三呉水考序
　　　　王穉登三呉水考序
　　　　陸化淳常熟縣水政序
　　　　胡士容脩築婁塘册錄序
　　　　王圻水利考序
　　卷二十四
　　　記
　　　　劉允文元和塘記
　　　　章峴華亭縣開顧浦記
　　　　胡宿晉陵後渠記
　　　　丘與權至和塘記
　　　　蔣靜江隂閘記
　　　　蔣靜江隂河港堰閘記
　　　　楊炬重開顧㑹浦記
　　　　許克昌華亭縣開通波大港建張涇堰閘記
　　　　章洽乾道治水記
　　　　鄒補之武進縣重開後河記
　　　　范成大新開塘浦記
　　　　鄭霖重脩崑山塘記
　　　　史彌堅重濬歸水澳記
　　　　陳伯廣練湖增置斗門䃮函記
　　　　王應麟毘陵重濬後河記
　　　　陸游重脩武進奔牛閘記
　　　　謝原平江府重濬運河記
　　　　李􁧶鎮江漕渠記
　　　　蔣惟曉江隂開河記
　　　　康舉之招真記
　　　　陳膺重脩練湖記
　　　　(名臣/亊略)呉淞江記
　　　　翟思忠復脩練湖記
　　　　陸文圭江隂蔡涇閘記
　　　　張天英至正石塘記
　　　　楊維楨都水庸田使司記
　　卷二十五
　　　記
　　　　楊榮重建武進孟瀆閘記
　　　　張洪常熟縣重濬七鴉塘記
　　　　錢溥松江府重濬蒲滙塘記
　　　　范純嘉定縣重脩滬瀆龍王廟記
　　　　潘暄松江府新鑿都臺浦記
　　　　王㒜呉縣興築西華石塘記
　　　　黄體勤常熟縣趙段築圍記
　　　　祝灝蘇州府新建水利分司記
　　　　尹直宜興縣開鑿後袁河碑記
　　　　錢福上海縣捍水隄記
　　　　楊循吉白茆疏渠長洲縣義官題名記
　　　　楊循吉白茆疏渠呉縣義官題名記
　　　　呉瑞崑山縣重濬至和塘記
　　　　姚文灝重濬七鴉浦記
　　　　呉瑞崑山縣重濬十河功績記
　　　　倪岳常熟縣許浦塘疏濬記
　　　　呉寛長洲縣興築沙湖隄記
　　　　祝允眀太倉州重濬湖川塘記
　　　　桑恱太倉州重濬湖川塘題名記
　　　　陳琦滸墅永通渠記
　　　　楊循吉三呉治水碑記
　　　　王鏊五湖記
　　　　劉天和建昌圩閘記
　　　　劉天和都圩垾閘記
　　　　王鏊呉郡治水碑記
　　　　陳璜太倉州大東門閘記
　　　　顧溱太倉州大西門閘記
　　　　王同祖太倉州城水門三閘記
　　　　鄧韍常熟縣重脩芝塘鎮尚書行府記
　　　　張衮江隂縣建三關淺水閘記
　　　　張寅婁江新隄記
　　　　徐門肇建練湖公莊記
　　　　文徴眀太倉州重濬七鴉港碑記
　　　　陳如綸太倉州重濬七鴉港等河記
　　　　莫如忠濬龍游馬路二港記
　　　　陳瓚常熟縣重濬奚浦碑記
　　　　方逢時張公壩記
　　　　徐偕華亭縣脩築捍海塘記
　　　　劉美長新垾閘記
　　　　王世貞太倉州重濬七浦楊林鹽鐵三塘記
　　　　王世貞太倉州濬七浦楊林二塘記
　　　　嚴訥常熟縣重浚白茆塘記
　　　　嚴訥常熟縣白茆港新建石閘記
　　　　于業金壇縣開河記
　　　　申時行滸墅關脩隄記
　　　　王衡嘉定縣學重開河記
　　　　周道登呉江縣新築石塘碑記
　　　　管一徳常熟縣重濬横瀝湖漕等河記
　　　　管一徳常熟縣重浚福山塘記
　　　　文震孟長洲縣興築婁江石隄記
　　　　陸彦章上海縣疏河記
　　卷二十六
　　　䇿對
　　　　范仲淹天章閣水利䇿對
　　　　顧清應天鄉試水利䇿對
　　　　袁黄東南水利擬䇿
　　　　張溥東南水利䇿要
　　卷二十七
　　　祀文
　　　　葉清臣祀滬瀆龍王廟文
　　　　夏原吉治水祀河神文
　　　　姚文灝治水誓神文
　　　　海瑞開呉淞江祀神文
　　　　林應訓浚呉淞江祭神文
　　　　林應訓浚白茆港祭神文
　　卷二十八
　　　詩歌
　　　　顧致尭咏鎮江蔡守浚漕渠
　　　　陸仁築圍辭
　　　　徐恒賦築圍
　　　　馬弓築圍謡
　　　　金絅築圍謡
　　　　顧英築圍謡
　　　　陸麒築圍謡
　　　　楊維楨澱山湖
　　　　張之翰高昌渡
　　　　無名氏白茆歌
　　　　貝瓊白茆歌
　　　　夏原吉過澱山湖
　　　　蒲壁郎官渡
　　　　偶桓郎官渡(二首/)
　　　　范能郎官渡
　　　　蒲壁少卿墩
　　　　葉提題少卿墩
　　　　偶桓題少卿墩
　　　　范能題少卿墩(二首/)
　　　　袁凱沙塗行
　　　　陳章寄祝主事萃詩
　　　　姚文灝濬河歌
　　　　姚文灝開壩歌
　　　　姚文灝脩圩歌(四首/)
　　　　姚文灝相視吟(二首/)
　　　　方豪謁知府林懋舉於白茆港舟中獻詩(二/首)
　　　　林懋舉和前韻志感(二首/)
　　　　倪宗正和前韻上林懋舉(二首/)
　　　　朱文和前韻謝林懋舉(三首/)
　　　　錢仁夫和前韻謝林懋舉(二首/)
　　　　錢承徳和前韻謝林懋舉(二首/)
　　　　倪宗正方豪白茆舟中聨句
　　　　方豪過河舎
　　　　倪宗正過河舍和前韻
　　　　謝琛閲姚文灝水道圖說詩
　　　　馮遷松郡水漲思濬吴淞江
　　　　(臣/)等謹案吴中水利書二十八卷明張國維
　　　　撰國維字九一號玉笥東陽人天啓壬戌進
　　　　士福王時官至吏部尚書南京破復從魯王
　　　　于紹興事敗投水死事迹具明史本傳是書
　　　　先列東南七府水利總圖凡五十二幅次標
　　　　水源水脉水名等目又輯詔勑章奏下逮論
　　　　議序記歌謡所記雖止明代事然指陳詳切
　　　　頗為有用之言凡例謂崇明靖江二邑浮江
　　　　海之中地脉不相聨贅自昔不混東南水政
　　　　之内今按二邑形勢所說不誣足以見其明
　　　　確明史本𫝊稱國維為江南廵撫時建蘓州
　　　　九里石塘及平望内外塘長洲至和等塘修
　　　　松江捍海提濬鎮江及江隂漕渠並有成績
　　　　遷工部右侍郎兼右僉都御史總督河道時
　　　　值嵗旱漕流涸濬諸水以通漕又稱崇禎十
　　　　六年八總兵師潰國維時為兵部尚書坐觧
　　　　職下獄帝念其治河功得釋則國維之於水
　　　　利實能有所擘畫是書所記皆其閲歴之言
　　　　與儒生紙上空談固逈不侔矣乾隆四十五
　　　　年十一月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　　凡例
一東南水利曰集曰錄曰書曰攷種種繁夥然言持一
　家議主一時惠偏一郡一邑或師古而悖今或詳今
　而略古兹纂自三代以還凡關水利典故文章纎悉
　畢収以備㕘核故曰全書又披往帙止叙蘇松常鎮
　四郡徑稱三呉稱江南夫建業綏安姑孰宛陵新安
　並在江南呉興臨安乃西呉僅附見水源遽以統呼
　於義未稱今酌名呉中為當
一呉為澤國左江右海震澤滙於中翕受宣洩有建瓴
　之勢其逺近縱横高庳紆直非畫圖莫辨此古人所
　以重圖經也廼歴来諸刻皆忽之即單子一書垂之
　千禩而畫竟不傳尚論者恨之止吕沃洲以後始繪
　圖幅然訛繆相仍筆法茍簡全失方輿位置轉令觀
　者眩惑有乖周禮職方之制今詳按形區濡毫㸃染
　分踈宻於絲髪之間具有意義水利關要瞭如指掌
一呉水自宣歙臨安大坏等䖏發源繇霅苕故鄣荆溪
　而下竝瀦具區檇李一郡洪濤直注南境又瀕江沿
　海所翕受則以潮汐為吐納陂塘川澤纍纍若貫珠
　故先叙水源次叙水脉其間分合疾徐流衍歸宿皆
　有一定之理自然之勢開帙縱覧方知疏治無容或
　廢
一呉境水道千支萬𣲖皆關蓄洩故水名不可不紀其
　尤切利病歴經疏導者窮捜故牒編次河形凡長濶
　深淺丈尺悉繋於下使故迹鑿然可稽興脩不致疑
　阻
一呉中厥田下下從今遡昔恒患水祲紀叙水年所以
　志稼穡之苦也若夫脩濬維時命官治績歴世無曠
　盖廟廊隠憂閭閻積痛唯在此盈涸水官水治寔千
　百年已徴之烱鍳考據特為詳備
一有明二祖列宗渙汗頻頒加惠呉民耑重農田水利
　詔命敕書昭垂典則各彚成卷其先朝命㫖博采正
　史稗編収載志類綦詳不復另叙觀者於志内查核
　可耳
一歴代經濟名公或貽惠并州或留心梓里所建嘉謀
　碩畫在先朝曰奏狀夲朝曰章疏各羅成編其當軸
　咨諏官司計畫上下一切書劄公移皆具劃然不磨
　之䇿並輯無佚
一從來講求水政辨析利害或著論或著議或著說或
　對䇿隨時揆勢臆見異同不相踵襲茲遍捜名集分
　類編次欲事疏瀹取以折𠂻法無不善矣
一志考典故攸存捜采唯恐或漏然頌言弁語金石鐫
　銘一時人事興廢姓名嵗月系焉并輯序記詩歌皆
　所以徴文獻也其江海湖澤止咏勝槩不關水政者
　不収若先後疏濬祭饗告䖍捜載祝詞亦知大舉聿
　興神人恊志
一太倉廼方州編叙各縣之後盖水源西来自郡而下
　更按方輿志考必先附郭以逮轄境與公府類册不
　同亦例也
一崇明靖江亦附庸蘇常兹書曷為不叙縁二邑沙浮
　江海之中地脉不相聨貫雖旱澇蓄洩有藉鑿池浚
　河司牧者可依坵循督之且徭輕賦薄民力猶能強
　事畚鍤自昔不混東南水政之内止二郡全境總圖
　仍繪二邑方輿并摹港脉以存考證
　
　
　
　
　
　
　
　
　
　
　呉中水利全書
欽定四庫全書
　呉中水利全書卷一　　　明　張國維　撰
　　圖(系説/)
　圖以肖輿地形勢呉中之水但觀形勢即得其趨下
　之性矣兹先合外境來源次而郡而州邑而境而城
　彚分煩簡實相綰合蓋總以攬其槩郊原止標要害
　析以徹其微郭内必識橋梁圖凡五十三竝創自今
　非襲夫舊系説亦統括大端不復枝蔓致同於書中
　所載

　　　東南水利總圖説
水利全書為蘇松常鎮而作迺總圖兼杭嘉湖者何呉
中之水繇杭湖發源自西南而傾東北嘉禾亦其流駛
停泓之境非合七郡莫悉端委試閲水源水脈二纂則
兹圖之闗紐誠大且逺矣或又曰宣歙九陽諸水皆旁
注而蘇松常實受焉曷不合江南而僅七郡乎則水源
之聨絡應天廣徳者編内亦敘之詳矣尺幅有限豈能
包括若是之廣粤稽宋元治蹟張官畫地則此七郡為
浙西道正以水限方隅古人之衡量曲當今仍本是義
為圖惟條分縷析水道劃然不紊使披覽者舉目自辨
不必强為複説

　　　蘇州府全境水利圖説
蘇郡原隰東西北髙卬獨西南卑陷具區浩淼無涯從
此駛入西北境港瀆又合梁溪以南諸水為之貫注而
蘇誠澤國惟水勢至此漸平故曰平江順水惟東流趨
納滄海僅有呉淞婁江白茆港三道(此外唯七鴉港亦/通洩然不如三道)
(之形廣勢順餘港浦/並淺狹僅供吐納)然晝夜潮汐逆上故水勢來疾而
去緩稍遇霪潦蘇患偏甚於他郡矧出海三道泥沙易
壅浚不及時則嘉定太倉常熟髙鄉之水反瀉呉邑山
鄉之水順傾呉江崑山長洲常熟之低鄉寧不為壑閲
尺幅得一郡梗槩叅以古人成説則治水之法思過半
矣更松嘉湖杭四郡運艘及南北商販芻糒方舟共取
道蘇境所為禆國計惠民生者漕渠并急説者謂濬呉
淞婁江白茆之餘力即兼治焉以逮四境周環之河脈
斯實根本之論





　　　蘇州府城内水道圖説
蘇城四遶外濠深廣増雄天塹具區宣洩之水所共繇
也至葑闗忽隘而以一橋為束使南來運道統歸胥江
形勢負險古人建設之意良可深思城内河流三横四
直之外如經如緯者尚以百計皆自西趨東自南趨北
歴唐宋元不湮入我明屢經疏濬嘉靖以前仕宦烜赫
居民豐裕蓋呉壤以水據勝水行則氣運亨利更隨巷
陌舟楫通駛凡載運薪粟無擔負之煩殷殷富庶有以
哉隆萬後水政廢弛兩厓植木甃石漸多侵占及投瓦
礫穢積河形大非其故生齒廬舍西屬呉邑者貌似繁
華東屬長洲蕭條光景不堪名狀而水流闗係盛衰實
有徵驗繙閲郡邑各志摹勒成圖水道大半掛漏舛錯
蓋城廣地寛方幅誠難布置而筆法粗疎則非楮狹之
故矣今先繪總圖以全城區畫兩邑轄界次析四隅為
四圖曲肖各河逺近表識橋梁疎密即久壅淤舊跡按
圖可稽則斯圖之㸃撥位置不綦難乎曰欲理蘇城血
脈何敢自惜苦心

　　　長洲縣全境水利圖説
長洲東南北皆連湖澤西障呉邑諸山嶐崇突兀泉澗
紛紜溢入長境陽城沙湖陳湖及朝天獨墅等蕩漾之
滔天莽地並仰洩於呉淞婁江但值呉淞澱淤僅此婁
水涓涓長之低鄉積荒數十萬畝貢賦無所出累縣包
貱最苦窪丘悉坐囊底不近城郭不臨運道官舫商艘
所經行率見稻麥青黄依然廬舍沉竈産鼃之狀不接
於目流離悲楚唯邑令與鄉農共抱隱痛耳披此圖乃
悉長洲之困今惟治水開荒兩政並行七百里㷀赤庶
幾免填溝壑乎○長洲呉兩邑從無輿圖皆縁轄境互
錯莫肯庸心有之自兹始叅核疆界以辨水道有志經
國者其可忽諸

　　　呉縣全境水利圖説
呉邑山多田少境内水道有限停泓一掬連震澤而駛
者則石湖也出鮎魚口而東瀉長洲實引受之本邑凡
山鄉土髙斥鹵樹稼之日驟雨不滋亢陽立藁憂旱甚
於畏水泄緩而蓄急西華光福等塘之枯涸固當及時
修浚尤宜倣昔人之遺法計畝鑿池以資灌溉斯暵潦
並有賴焉惟喜農人務本黽勉輸將糞田甚力無荒蕪
之病所轄運道止楓塘一帶慮或梗阻亦與長洲繡錯
而治彼多此少故呉中水政呉獨易於他邑云

　　　呉江縣全境水利圖説
呉江四境皆湖澤分流百派交横雜出雖一望平疇無
延袤二三里之燥土真水面浮丘也鄉村煙火非舟楫
不通自古無輓路至宋慶厯後始相繼為官塘土塘荻
塘以濟郵傳三塘蜿蜒相續隨水架橋及泄水之竇無
慮千百蓋具區東下之水邑為首衝利在宣而病在遏
故昔人有撤橋迅流之議此固未可輕談唯垂虹左右
蒿蘆壅淤漸成平陸芟除鑿浚恐不待知者而後察也
雖然呉淞江實為下流下流不治即盡决長橋洪漲滔
滔疾趨徒令長洲崑山青浦並罹波濤之慮呉江亦未
必益反均受其害矣試取呉淞江全圖與此圖互叅證
焉迺可畢是説

　　　呉江縣城内水道圖説
呉江城中有前後中横河三道北闗所注漭縱一河直
貫於南此水東出後河中河其西門納水迤南逕達前
河又轉北與北來水至中河口交㑹東流其勢甚駛唯
城基取占水央雉堞之下築基培土稍髙城心窪下每
值驟雨霖澍衢沉巷没此非建置之失宜實呉淞下流
之阻洩耳呉淞久弛不治江邑豈獨城市汚萊農桑飄
腐西風湖嘯室廬席捲嗟此耄倪投葬蛟龍之窟往事
能不寒心故思治呉江水利必先䇿浚呉淞斯議最為
握本兹城圖并及郭外蓋廟學公署並在郊原垂虹一
帶正澤國咽喉總圖拘限楮幅不能周詳假此更為分
疏若曰江城褊小歛其位置以郊外餘壤補焉則不得
觀圖之法矣

　　　常熟縣全境水利圖説
常熟負江面湖地形西北髙東南下水勢直趨唯籍白
茆七鴉二大港浦宣洩入海若七鴉壅淤則任陽一帶
西受長洲崑山陽城傀儡巴城等湖之水亭毒而東南
太倉之岡身地髙遇雨倒注逆奔并為此患白茆不通
則潭塘一帶西南受江隂無錫之水繇蠡尚等湖王基
宛山等蕩而來俱合華蕩奔潭塘而潭塘尤患故講白
茆七鴉疏浚不獨長崑等邑被無疆之利而常熟之窪
産盡成膏腴安得尚有催科之困乎唯境内河港斜徑
百出建閘築壩不可不詳議云爾

　　　常熟縣城内水道圖説
常熟縣城倚虞山東麓左昆湖右尚湖雲和塘射其胸
福山塘穿其背縣治前後有横河七道西受山水東注
運河如琴之繫絃故曰琴川在昔琴河深廣可通巨艦
國初猶洪流湍急至於今琴河止三道尚通水中多澱
淤引流一線曽不容舠矣如所稱焦尾溪竟莫知所在
弔古者徒興悲慨唯東西南北五門及要津運河三倉
儒學㑹於縣前三道幸逝波涓涓是不可不及時疏濬
也

　　　崑山縣全境水利圖説
崑山壤地居蘇郡之中形如釜底水道深廣不逮長洲
呉江而汚瀦倍焉雨未經旬丘塍盡没一逢巨浸登玉
峰四望目不睹青黄農人雖勤治田力窘培壅缺失刈
穫恒儉就一邑而言北境低區多於南境然南境之隣
長洲青浦者其産卑窪亦難名狀歴稽往牒水年必厄
尤病於呉淞澱淤西南二境之水横溢白茆阻塞西北
無涯之水迸來僅此婁江一線引注入海逝流于于徐
徐能敵驅放之猛急乎東南壤接嘉定一帶高阜懼旱
總之呉淞通駛則灌溉奚患無資故談水利至崑邑真
可痛哭流涕

　　　崑山縣城内水道圖説
崑山建治相取水法東西南北洪流衆趨羣㑹海潮湖
水至此均緩互見清濁玉阜之下初皆汚池藪澤後漸
為平陸嘉靖間跨至和塘而城周環浚濠其城西南運
道則迤南而之東北分引婁江水徑遶城外直達玉虹
橋其留暉門水闗所納大都皆巴城傀儡陽城諸湖蕩
之所傾也城中水道自至和塘而外支流紆曲各有情
致説者云水至山迎闗係士人科名勲業且四隅多田
疇旱潦咸資蓄洩勿謂涓涓細流遂可置之若存若亡
也

　　　嘉定縣全境水利圖説
嘉定自宋割崑山東南瀕海四鄉而治其地髙厚絶無
湖瀼澤蕩雖河脈繁多並繇人工開鑿成渠非就汚瀦
順水為滙納真斥鹵之邦也潮汐去來泥沙易淤較諸
各邑所通港浦渟泓漣漪波光如練者土性肥瘠不齊
故宜木棉而不宜稻唯灌溉全資蓄洩茍廢弛不治乍
潦則溝塍泛溢樹藝根浮發舒無力暵則茂青立藁三
農袖手而吁嗟故邑中之河嵗需導浚然呉淞一江出
海要害偏屬輿圖為全呉吐洩之尾閭倘能疏瀹常流
不但嘉定獲潤之阡陌漸可栽禾而各邑並袪沮洳之
患此之殷憂可獨厪嘉邑哉

　　　嘉定縣城内水道圖説
嘉定縣城跨横􁏏練祁二河十字之交東西南北盡此
二河貫注實為全境水利之闗紐環城内外俱浚濠城
内四隅曠僻有清鏡吕墅西庫野奴等塘涇紆迴縈繞
縣治東南横瀝轉西蓄聚一潭曰滙龍當廟學正陽衆
流趨向層波迭興有尋丈千里之槩亢旱不涸誠嘉水
凝結處也迨萬厯間於學宫西南再鑿新渠聨絡野奴
涇則波情愈逺嘉雖平沙直以水占勝矣

　　　太倉州全境水利圖説
太倉析崑山常熟之東鄙嘉定之北鄙立州州東北二
境皆環滄海土性髙燥醎潮斥鹵灌田全賴夫水水惟
婁江一道自西迤南而東出劉家港形勢寛廣為全呉
洩水之要害州城南西各塘涇之水悉麗焉他莫大於
七鴉浦凡楊林湖川諸塘涇之水於此交紐昔人謂蘇
州三十六浦白茆七鴉最巨則七鴉之闗係恐亦僅亞
於婁江耳又謂太倉之水凡八百有五十瀕海受潮易
於壅塞須煩浚鑿則州之水利詎可緩圖倘七鴉不治
只此婁江通汎三百里郊原蓄洩何自周普又沙土樹
藝磽薄霖倐漲而暵立藁小民貢輸無力遑計俯仰乎
欲謀全稔唯大小河流俱導斯有禆於司農之長慮矣

　　　太倉州城内水道圖説
太倉城即元崑山州城也環城有濠城内納水自西而
東曰太倉塘自西南而東迤北㑹於三尖口者曰陳門
塘亘南北而中稍逶西曰鹽鐵塘舊通南北水門其流
直駛偽呉竊據時掩塞二門止東一西二之三水闗為
納洩焉而鹽鐵塘遂分流南北城下矣太倉陳門鹽鐵
三塘之外尚有樊村周旱三涇皆支流總繇吐納於三
水闗以時盈涸城中水隨潮進退常瀉而不留嘉靖間
於三闗各置一牐為貯蓄今牐存而啟閉之司已廢説
者又謂往還潮水牐未必能限制莫若築淺壩以瀦之
此論果有當否乎

　　　松江府全境水利圖説
松江府輿圖東與南俱髙卬臨大海西與北並卑下接
湖陂黄浦自西南而之東北貫諸胸呉淞江自西而之
東負於背三泖直亘西鄙全境塘浦涇港最繁總之震
澤狂趨松實納受昔有東江一道與呉淞江南北分泄
後東江廢而海塘為障黄浦遂成巨浸驚濤蔽天瀰漫
百里然西北二境之汚瀦東境之枯涸必藉呉淞通利
斯長流引注髙卑均益如徒恃黄浦蓄聚以為松郡水
利盡矣則無論近呉淞一帶髙壤灌溉時窮而低窪之
畎畝遇雨陸沉豈計之得乎

　　　松江府城内水道圖説
松江府城不甚廣外四面環濠水通東西南北四闗出
入城内河脈最繁處處通流位置經緯各當東南有龍
淵西有日月二河西南有西湖小西湖皆蓄聚淵渟清
澈心目真水國之勝區也民居稠雜頗厲侵占之禁更
喜賢士大夫僇力同心能佐郡邑公帑之不逮時舉修
浚務使水流隨在盈貫以稱一城之形槩此松郡之所
獨先也凡撈取汚泥及廢棄瓦礫必令船戸装載郭外
投置荒僻之處謀始慮終事事得法今蘇城湮塞殆盡
曷不倣而行之徒抱抑鬱之歎致貽哂于松耶

　　　華亭縣全境水利圖説
華亭自昔稱水鄉在松郡所𨽻三邑華亭適當髙低之
中塘涇淄浦經緯交錯而土田繫焉南境瀕海地勢髙
卬向築海塘捍禦鹹潮近郭而東即接汪洋浩蕩之黄
浦北西二境則湖泖浸淫水天一色皆嘉湖諸邑之所
宣瀉故華亭之水必使三泖常澄諸塘無壅黄浦不溢
而後禾稼始獲豐稔故圍田修浚法宜並講古人之成
言可驗請按兹圖亦略窺其梗槩矣

　　　上海縣全境水利圖説
上海縣境亦潮沙之地春申一浦來脈浩逺其水騰湧
直浸城闉每臨斯邑鼓枻而游止知有黄浦不知有他
河如龍華蕩蒲滙塘南北漕港皆境内之大血脈即支
流亦闗灌溉祗以潮汐往返時盈時涸壤髙善瀉多栽
木棉而少樹稼亦類嘉定唯大川廣澤嘉定所未有故
上海土性較彼沃腴北境呉淞江與嘉定對岸而治河
實中分則呉淞之疏導在上海亦為至急觀此益信蘇
松利害相共顧可秦越視乎東鄙海塘為障㑹黄浦洪
流并注呉淞而洩滬瀆此廢東江後之舊迹若復不浚
呉淞强其紆迴北達婁江以出謬貽兩郡百世之害云

　　　上海縣城内水道圖説
上海縣濵黄浦而城登城一望皆浦先止設水闗三東
朝宗西儀鳳二門者跨肇家浜横貫其中是為全城大
道東北寳帶門者跨方浜方浜之北又環一便家浜繇
南迴北繇北遶南再越方浜入穿心河總㑹于肇家浜
北城之血脈已結唯南城渴水居民艱楚萬厯間於朝
陽門添闢水闗引薛家浜水通市河而南城樂利且水
道到處綰㑹生情矣但諸浜之水皆繇黄浦漲落為深
淺時來時去不能渟泓而疏浚特為至急倘稍曠期則
潮汐壅淤望涓滴為艱矣

　　　青浦縣全境水利圖説
青浦割華亭之西北境上海之西境為縣時革時復地
聨長洲崑山其湖澤之繁多與田疇之卑下大略相似
水潦一至赤地興波而生民之苦亦有同於二邑者履
境劃然披圖更悉蓋呉江嘉善一路西來之水並行其
境東去上海嘉定瀕海地髙青浦能不為沼乎昔唯呉
淞江流快利斯宣泄無阻今一淤而水年頻遘艱辦國
課敲筋吸髓疲敝幾不成邑矣欲拯其困唯急事導决
而窪産圍坵亦當兼行以慰三農之望

　　　青浦縣城内水道圖
青浦舊城以縣革而廢復縣改治唐行鎮城小而河深
西二水門通流分港四道總歸於直中貫城之一河自
南而北也南西二門入水㑹於廟學當前脈脈汪洋清
鑑毛髮青浦之名益稱矣港情水勢結聚最逺建治未
百年大夫士占籍斯邑者多處郡郭民居雖櫛比四隅
多曠地河無淹淤之虞唯地卑稍遇淫潦即患衝没其
故亦繇呉淞去水之不疾遂束手無計耳

　　　常州府全境水利圖説
常郡南俯震澤北枕大江西承金壇長興溧陽來源之
水東瀉蘇境其地形西北髙東南下蓋武江多懼旱無
宜常畏潦然較之蘇松之水沉陸稿則有間且國税徭
役自常而鎮則例漸輕兼有夏麥輸租不似蘇松之僅
徵秋榖窮簷蔀屋皆精治田沿江諸港湧潮易淤近山
諸溪濵湖諸瀆涓流清淺並宜疏導古人歴著成言攷
之殊合窽㑹修治比絜蘇松亦易為力

　　　常州府城内水道圖
常州府城外濠有東南東北西南西北之稱蓋水各有
引注因區别其名耳初漕渠在城内水納南水闗而出
東水闗循城而東掠龍舌尖者曰新城東南濠即古之
䢴溝今築文成壩徙運道出城外水遶龍舌尖而南迤
東轉北曰舊城東南濠又西水闗入水一派自西徑東
者為子城南濠再北一道圍環府治者為玉帶河子城
南濠流及白雲尖西分一支出北水闗一支順東行至
八字尖屈曲而南㑹䢴溝者為後河各河天成瀠結江
左郡邑城中流水迎秀聚氣無出其右者厯來守令庸
心修濬豈亦天意使然

　　　武進縣全境水利圖説
武進方輿偏處常郡西北獨居上流東南臨震澤西南
介灊湖而漕渠自西貫東京口雲陽諸水皆從此傾注
不獨運艘商船倚以為命而諸鄉畎畝亦資灌溉故犇
牛而下舊建水閘以為節宣境内湖渰溪潭受山澤瀦
水港瀆河渠收納江潮仰浥湖水孟瀆一河尤為出江
要道疏濬不可曠失昔人有言興武進之水利固以西
北為先袪東南之水害尤以治西北為要誠綱維之確
論

　　　無錫縣全境水利圖説
無錫在常郡居東南下流境内河渠亡慮千百唯梁溪
與長廣溪最大仰受昆陵以上之水溢注太湖流衍無
窮南則有漕渠直瀉滸墅東則蠡濠二湖及謝蕩並隨
地勢分傾於長洲常熟者也就縣境而言東南汚下宜
厚隄防以障水西北髙卬宜濬渠塘以通波則溝洫咸
被灌輸之益矣若漕渠之在西北其水或屈從諸港北
達大江然洛社以上地髙河流易嗇運糈商貨往往滯
舟疏治按時倘亦司水衡之最急務乎

　　　無錫縣城内水道圖説
無錫縣城北黄埠墩受毘陵下注及雙河之水至近城
分兩派一㑹梁溪水遶城西而南為漕渠一入北水門
出南門為城河即䢴溝故道其河直界縣城而中分焉
西有支河五道斥瀆胡橋營河玉帶河圍環遶西北隅
仍至北闗水䃮束帶二河則遶接西南而西水闗承其
吐納東則北闗内遶城東南行至南闗合直河其形如
弓曰弓河而䢴溝之直如弓之繫弦亦曰弦河舊有横
河九道插弓背曰箭河今僅存其四而通舟者止二焉
餘皆不可問矣錫城風物之美水實大有結撰第民居
繁盛湮淤日増濬治未可視為緩圖也外濠周遭無間
西門水最湍急循城而南是乃今之運道

　　　江隂縣全境水利圖説
江隂輻員北面濵江故曰江隂港脈多徑而少紆北髙
南下其接常熟無錫之境者河流始有叅錯邑東有横
河長河二道凡諸河入江出口必藉此輸導南至蔡涇
閘有三河口則東抵常熟西抵武進南抵無錫之分路
也詳勘江隂之水自黄田港溢入諸境者為江潮自梁
溪駛入五瀉諸堰過青暘而㑹諸九里河自武進黄汀
諸堰而來達於境者皆河水受洩並闗水利唯河水經
厯之涇港尚難淹淤若江潮則長退停積嵗見淺澁之
患故江隂水政在常屬特為迫切而昔人之講求亦不
遺餘力矣

　　　江隂縣城内水道圖説
江隂縣從南闗納水入城北行將迫東闗分折東西西
者至督學憲院右發一支北經邑神廟左而東遶廣福
寺後其原派則西南行遶學宫後又環聖廟前總㑹於
善政橋折北通倉河以出北水闗繇黄田港以達大江
周遭外濠循城之東西互相迴轉邑人呼曰轉河總之
江隂地髙城内外河渠皆不深廣以江潮進退為盈涸
而土疏易壅開濬不容久廢各河引導紆曲使蓄洩闗
合元氣勿謂瀕江城郭不以水制勝也

　　　宜興縣全境水利圖説
宜興西接溧陽北聨滆洮二湖東瀕具區上游而來之
水並繇西氿溪而入下注東氿分流百瀆以達震澤是
宜興雖受水之區實經行脈絡之地也唯西南二境多
山山間溪流淺狹旱則水涸苗稿驟雨易於騰湧東境
沿湖勢居下流倘百瀆宣洩稍滯多泛漲之患故治宜
興水必髙鄉濬河鑿塘低鄉築圍疏瀆則源流常逝暴
水浸溢均不能害矣其旁西溪之河曰後袁傍東溪之
河曰通澤各避風濤之險惠賚民舟若闢閃溪通溧陽
運道尤軍國萬世之利水政特詳紀云

　　　宜興縣城内水道圖説
宜興城跨荆溪之上東西有潭各聨氿溪城心長橋稍
東入北一道迤西出北闗曰周瀆瀆即接城外漕渠水
闗止三而河流通利東西二闗則西主納而東主洩亦
源水之所必經也城隘而河少其脈理正大故萃靈鍾
秀誇勝江左遶城皆有濠濠各有文致深山大澤一城
若為闗鎖水利窽要政當於此發源處一探尋也

　　　鎮江府全境水利圖説
鎮江郡據京口上游其地髙於蘇松數十丈水勢趨下
如駿馬下坂所𨽻三縣丹徒全境遶江丹陽沿江境少
而土原與丹徒埒四郊衍漫皆江潮濁水易於閼積去
少而來多又練湖每遇泛溢蘇松常並受其患古人於
要害置閘及添石䃮函管隨時節宣並有深意至浙西
一路北上運艘官舫悉繇漕渠漕渠自昔鑿山開導闊
廣有限㟁土壁立遇雨衝淋崩墮河底水淺舟滯嵗嵗
待㵸民力苦矣獨金壇則山溪引注多湖澤之瀦脈聨
宜興迸受建康而下之水其説備於水源水脈蓋鎮郡
水政之便宜與蘇松常未可同類而語

　　　鎮江府城内水道圖説
鎮江府倚北固山而治圍城之内有日精月華蒋公唐
頽諸山土勢嶐崇遍地皆山足通渠一線從南水闗而
入蜿蜒數折自東南轉趨西北出北水闗是為城中貫
水大道初入南闗稍行即分一支自東迤西再紆迴而
北仍㑹於原派北遶之水并出北闗西河紐合生情實
人工之穿鑿非就天成卑壑為汚瀦者然一城據勝得
涓流可挹長江之秀而鐵甕雄於畿甸矣城外南閘進
河遶城經唐頽山後西出京口閘者乃南北二面之濠
塹即今之漕渠東濠自北徑南轉西則曰轉城河總之
潤城水脈非諸山之流泉漕渠之溢水疏濬尤當加意

　　　丹徒縣全境水利圖説
丹徒負江面山其地嶐然而起漕渠自丹徒鎮來從南
遶城西出京口水勢湍急又北境有丹徒孩兒等港通
江潮出入此為邑中水道之大闗腦詳攷歴代疏濬成
蹟無或曠間若田疇灌溉沿漕渠者兩㟁積土如山或
人力不能引水入坵用牛運轆轤可達若腹内阡陌並
須鑿池蓄洩髙傾卑受以備旱潦故丹徒之陂塘凡有
名稱者載入水名而遍境之澤潭未易枚舉水利惠農
此政亦宜深講

　　　丹陽縣全境水利圖説
丹陽地亦髙漕渠一路皆山脈土厚河狹形深水淺其
流駛急舟楫之所倚命也練湖邇在城西昔人遏馬林
溪以溉雲陽法主納不主流厥後土民築隄横截取湖
下地作田遂分上下二湖作斗門䃮函以節洪濤歴代
修治惟謹入我明特申湖禁每勤詔㫖專官督理以防
衝決唯閭右侵占爭利雖懲創不少衰止凡湖流横溢
不獨丹陽一邑受其害識者常抱隱憂講求不嫌累牘
誠非過計境内有簡相珥丁義四瀆皆稱闗要珥瀆即
金壇運道又九曲河向立博望閘最闗水利今久淹廢
姑存其名以俟經國之君子

　　　丹陽縣城内水道圖説
丹陽城舊無濠漕渠從城外東南而之西北故東門曰
通漕通漕門右闢一水闗石閘以通漕渠水灌入城中
廟學縣署皆引此水經其前挹秀占勝尋接内城増築
外城東跨漕渠之上合内外城為一矣舳艫銜尾盡繇
城内然漕渠水直瀉無情萬厯間始鑿外濠自南迄西
遶隍如帶丹徒而下之水徑從分流入外濠為運道自
後聨雲樓櫓不復入城中而丹陽文運亦於此漸盛唯
外濠不甚宏闊又當髙瀉之區冬月行舟時見膠澁則
修濬且嵗為常矣

　　　金壇縣全境水利圖説
金壇雖屬鎮江脈聨溧陽宜興山髙水深土脈瑩潤絶
類溧宜境内洮髙等湖白龍錢資等蕩唐王大直等溪
古速甓橋等瀆燕子方落等港並淵深瀰漫蓋邑當諸
郡之下西南流水源至此舒縱地勢所繇然耳他如蓮
莞等陂塘未易縷數皆山鄉灌溉之所必藉不因濵巨
澤而蓄洩可廢也故金壇水利在鎮屬中又當别論

　　　金壇縣城内水道圖説
金壇縣城在溪山映帶水流瀠洄之處周城有濠東濠
較西濠特為深廣城中心貫一河南北各設水闗為吐
納南闗下甃石為壩蓋恐水勢趨下灌輸易竭稍借此
砥障而一城生旺之氣亦於此翕聚故金壇水性水脈
不獨全境逈異丹徒丹陽二邑即城中一衣帶水亦有
區别是不可不深辨
　
　
　
　
　
　
　
　
　呉中水利全書卷一
欽定四庫全書
　呉中水利全書卷二　　　明　張國維　撰
　　圖(系説/)
　呉水以震澤為腹三江為腸胃海壖為尾閭兹卷繪
　圖首太湖全區而踵之以五邑治湖分界次呉淞次
　婁江又次白茆蓋東江塞而并出口於呉淞若白茆
　最稱要害僻在東北不可不顯揭之次沿海次沿江
　皆辨析港脈呉中諸水唯海容受而江所洩納北西
　二境近地渾潮總亦㑹歸於海云

　　　太湖全圖説
太湖廣三萬六千頃東西凡二百里南北一百二十里
周五百里中有山七十二襟帶蘇湖常三州東南之水
皆滙於此在禹貢曰震澤周禮爾雅竝曰具區左傳曰
笠澤國語史記曰五湖五湖之説又互異張勃呉錄云
周行五百里故名五湖虞翻云東通淞江南通霅溪西
通荆溪北通滆湖東通韭溪故謂之五湖陸龜蒙云太
湖上禀咸池五車之氣一水五名今湖中亦自有五湖
自莫釐山與徐侯山相值者為菱湖莫釐之西與菱湖
通者曰莫湖東逼胥山者曰胥湖長山之東曰游湖長
山北連無錫㟁渚者曰貢湖五湖之外别有景湖夫差
山東曰梅梁湖杜圻之西魚查之東曰金鼎湖林屋之
東曰東臯里湖其浸通謂之太湖西納建康常潤宣歙
霅苕諸水皆太湖之源東挾蘇松湖泖塘浦以抵海皆
太湖之委





　　　太湖沿境水口分圖説
太湖周環跨三郡七邑受來源之水俱從宜興之百瀆
長興之二十四瀆烏程之三十六瀆呉江之七十二漊
吐納焉而導湖水以入海者則呉江之長橋葉港曹家
港王家溪港震澤湖雪落港坍闕口直瀆韭溪白龍橋
七里港等呉縣之鮎魚口麫杖港新涇港莫舍漊胥浦
香山港塘橋港烏角溪無錫之新安溪赤城溪洪丘渰
呉塘門獨山門浦嶺門閭江口武進之南䢴溝白射山
河薛堰水路港秦村港下埠港宜興之横塘陽溪大浦
東蠡河塘港皆繇湖入海之口而入呉淞江東流者尤
為𦂳要勿容湮淤故將沿湖曲折分境各肖方位摹寫
成圖辨别出口之水其流行脈絡首卷内臨湖郡邑分
合圖幅甚詳兹皆略也烏程長興不載以𨽻浙省而全
書之纂止四郡耳








　
　
　
　
　
　
　
　
　　　呉淞江全圖說
呉淞江一名松陵江即禹貢三江之一也跨呉江長洲
崑山青浦嘉定上海六縣横亘二百六十里自垂虹橋
順流東下至尹山再北流至甫里東流至澱湖合北趙
屯浦東顧㑹浦崧子浦盤龍浦凡五湖而至宋家橋東
南流與黄浦㑹而遞迤出海自東江廢只此與婁江為
東南水利之大闗要今呉淞自崑山以東並湮塞而水
患莫救全書所載首重此江兹不煩贅説







　　　婁江全圖説
婁江一名下江相傳亦禹貢三江之一也自蘇城婁闗
而東歴崑山太倉直達劉家港入海凡一百八十里兩
㟁港脈如蛇足專受震澤西來諸水或繇陸涇壩沙湖
夷亭真義浦或繇呉淞江界浦或繇小虞浦或繇新洋
江而入謂之南路水或繇官瀆出陽城湖東行至傀儡
巴城等湖蕩出真義十五淹髙墟等港而入謂之北路
水今呉淞湮淤而南水汎濫白茆七浦阻塞而北水横
驅夫此婁江一線能盡納東南數郡之水為尾泄乎況
在勝國時開海運萬艘經行朱清力為疏導入我明間
事畚鍤今淺狹處漸亦澁流矣此東南之命脈司水者
亟宜究心又名至和塘此宋丘與權所築北堤起婁闗
抵崑山止俗乃襲訛即太倉城中横河猶稱至和塘失
攷甚矣婁江出海東口曰劉家港亦屬無據姑從之


　　　白茆港全圖説
白茆港在蘇郡東北自常熟縣城東南迎春門起至於
海長亘八十里具區水從長洲無錫順流而下如元和
塘如陽城等湖㑹趨華蕩昆尚二湖者並驅白茆以出
則白茆之闗繫殆不亞于呉淞婁江古今人言之甚悉
蓋白茆一港雖僅在常熟轄境而綱維數郡之水利歴
追往時疏導亦協濟興工今湮没占佃木棉旱菽涓流
不通虞邑士庶目擊眉攢而鄰境不察猶秦越視也唯
經國之君子庸心水政叩九閽䇿當道嘗牘滿公車字
字嘔血試閲斯圖港旁之支脈如鱗如翼洪流不貫不
將仍反内境為壑乎






　　　沿海納潮洩水港浦圖
東呉雖澤國凡瀕海處則皆岡磧而髙水勢偃仰不瀉
大禹乃斷岡身為三江以通流出海為縱浦横塘以掣
流入江上下相承水繇中駛罔有散漫繇是田以圩分
圩以字别棊布繩聨縱横相望可為澇備自秦漢患海
溢而築塘為捍從浙境海寧縣而來入直𨽻境金絲娘
港之東自南迤東皆屬松郡按古之東江久為塘障今
松郡水統㑹黄浦而趨呉淞唯塘内諸港之迹猶未没
也若蘇郡之獨當東面不僅呉淞江劉家七鴉等港傾
泄為急其他諸涇浦亦當引注以濟旱潦今泥沙填閼
施力維艱司牧者將遂付之浩歎乎







　　　沿江納潮洩水港浦圖説
長江自岷峨發源繇巴入峽經洞庭合彭蠡並達南畿
而涴水淮西諸水悉自西南順趨東北至炭渚髙資等
港乃丹徒之輿地兹書之所當敘也江遶鎮之西北二
境常蘇之北境湍流至白茆港以東為江海交㑹之衝
過此則東海臨焉其圖已見前矣江水亦以消息為潮
汐諸港口雖引納而常主洩洩江之水盡歸海若唯泥
沙易淤時賴疏㵸五代趙宋沿江俱置撩淺即國初亦
重壩閘節宣今止舉通舟大道尚謀修浚之䇿而農田
水利幾置弗講并白茆要害漸成平陸可歎也亟繪此
圖以俟廟堂之碩畫
　
　
　
　
　呉中水利全書卷二
欽定四庫全書
　呉中水利全書卷三　　　明　張國維　撰
　　水源
　水源詳究其高下來脉與經繞分合自逺而近之形
　勢故叙次及外郡
　　　天目山發源
呉中水源天目為大湖州府志云安吉州天目山去州
　西南六十里其高三萬六千丈其廣八百里上有三
　十六洞天有十二龍潭其巔有僊人洞千丈巖其東
　南有瀑布下注其滙曰蛟龍池其東北一峯曰翔鳯
　林上有平地其方一千五百丈有兩湖天目所由名
　也一統志云道家謂第三十四洞天山下兩湖若左
　右目杭州府志云於潛縣西天目山去縣東四十五
　里左目高二千丈右目高二千五百丈名太微𤣥盖
　洞天寰宇記云高三千九百丈廣五百五十里水因
　山曲折東西有源東出臨安縣為大溪水汎溢東流
　為苕水寜國府志云宣城縣東南一百五十里本浙
　西巨鎮面杭背宣東溪之水出焉雖各志互異然其
　脉長而泉逺又山高則勢如建瓴洵為呉水之發源
　詳核則屬湖州府安吉州者曰西天目為隂屬杭州
　府臨安縣者曰東天目為陽
　　　杭州府來源
自天目來至湖西天竺諸山發玉泉等源凡十六曰武
　林山泉曰冷泉曰茯苓泉曰白河泉曰大悲泉曰寒
　泉曰參寥泉曰後僕夫泉曰玉泉曰一勺泉曰寒光
　泉曰惠泉曰噴月泉曰法華泉曰真珠泉曰虎跑泉
　滙而為西湖中亘六橋湖分上下二𣲖東洩一由城
　堧石函以入杭城運鹽司前分布諸河一由昭慶寺
　橋北行西折歴三閘為下湖河分支入武林水門為
　大河即運河與鹽運司前水㑹散衍流濩河皆盈溢
　從鳯山門即正陽門出東十二里至龍山閘又渾水
　閘北與候潮門水㑹為外沙河循城而北至永昌門
　東南通錢塘江有壩内水大則溢出江潮大則溢入
　永昌壩節而復注再北過清泰門即螺螄門慶春門
　即菜市門與内河合仍循城轉西無星橋至㑹安壩
　下注艮山河西入泛洋河北轉至徳勝橋為徳勝壩
　是為上塘河
下塘河即運河在府城東北四𣲖皆合於餘杭塘河一
　𣲖由府城溜水橋沿東西馬塍至賣魚橋西合餘杭
　塘河一𣲖由打水樓南折至江漲橋入一𣲖由八字
　塘至古塘橋下折入一𣲖由西堰橋西至飲馬橋亦
　折入是河由餘杭縣来凡七十里
上塘河由東南外沙河北行為後沙河在艮山門外北
　逹蔡官人塘北去艮山門九里東由何□店湯鎮赭
　山又東北逹赤岸河去府城東北三十里通高塘横
　塘北十五里逹施河村河又東北十五里逹方興河
　至臨平鎮東為長安壩
　　按杭城附郭徳勝等五壩東臨平與長安等五壩
　　皆高二三仞自上塘河水日溢而各瀉於下塘河
　　殆無停晷一遇霖潦駕壩襄塍牛馳馬逸横入崇
　　徳桐鄉嘉興松江以入呉淞江黄浦諸港凡下流
　　皆先為漫漲所占太湖無歸宿之路矣
下塘河自武林門水由西湖過呉山水驛接清河上中
　下三閘至徳勝橋與城東外沙河等水合分為二𣲖
　一由東北至長安壩一由西北過徳勝壩下注至江
　漲橋與子塘河合流至北新橋北入湖州府界東北
　接新開運河遂通蘇松二府
官塘河去府城西北三十五里南逹北新江漲河北逹
　奉口河
餘杭縣南上湖南下湖在縣城南漢時所開源發自天
　目由臨安来至縣南從石門入兩湖東流為南渠河
　又東為餘杭塘河(塘河說/見前)
　　按通志謂兩湖相接瀦洩水勢可見但可為湖不
　　可為田也民間占佃為科田嘉靖二十二年廵按
　　御史傅鳯翔知其居嘉湖蘇松之上流為害甚大
　　痛為釐革㑹題得㫖掣其浮糧改入嘉湖代辦仍
　　復為湖畫界樹碑犯者有法盖誦宋郟僑之論所
　　謂杭州遷長河堰以宣歙杭睦等山源決於浙江
　　則東南之水不入太湖若使水不入浙趨下之勢
　　何由而减殆於溧陽五堰事體相符
天目又一源東發而為臨安縣南溪過縣東南入餘杭
　界　又一源南發而為馬溪又高陸山去縣北二十
　五里源發而為猷溪各入餘杭至雙橋合流而為雙
　溪又東過山港徑山源水來㑹東入河港過靈源港
　入錢塘縣境通㑹於塘河
臨安縣溠水出雙林山半瀑入大溪
餘杭縣閒林河一名五福渠去縣東南二十里水入錢
　塘縣
由拳青嶂山在縣西南十里發源二一為東溪俱東北
　經錢塘又折而北入徳清縣
高陸山去餘杭縣八十六里一源發而東過仇山之北
　獨松嶺八十里一源發而東至仇山之下二水合流
　而北過盧公橋東行十二里入苕溪
　　按諸水自西南来錯綜彌漫繇桐鄉崇徳合徳清
　　武康之水皆入呉江縣西鄉半繇七十二漊以入
　　太湖半繇鶯脰湖過汾湖
天目之陽發源而為餘不溪東過臨安縣治又東過餘
　杭縣入錢塘縣界之安溪又為鳯口溪東南入徳清
　縣界仍為餘不溪有呉羌山之石壺泉滙而為龜溪
　又越山之瀑布泉石璧山之月泉皆來㑹而東又散
　入桐鄉縣運河車溪横湖皁林諸涇又分支為北流
　水其施諸溪水亦来㑹其溪源出上強山本溪東行
　二十里入歸安縣至敬山漾漾水合焉又過菱湖湖
　水合焉西北過荻港折而西為大灣與前溪水合則
　烏程縣之黄蘖山源發而為黄浦又妙喜山源發而
　為妙喜港又王村諸山源發而為黄墅港又菁山等
　諸山源發而為澤水皆来㑹北經歸安縣之峴山漾
　即碧浪湖入江子滙是為霅溪
　　　湖州府來源
天目之隂為孝豐縣之廣苕山去縣西南三十里發源
　是為苕溪一名西溪一名大溪一名龍溪郡志曰水
　至長潭險潭與石相嚙淙淙然類吕梁傾倒之勢故
　名至狄浦溪水来合溪去縣三十五里其源出天目
　諸水有景村來者有五港來者有澤口下者有石柱
　村下者有黄圩溪來者各有壩節以灌田灌足而後
　洩又過除口至山公潭潭水來合潭源亦出天目至
　歸山下洛溪水來合溪即歸山潭其源發廣徳州石
　溪又董嶺水亦分入至西嶼横溪水來合溪繇大嶺
　發源過孝豐縣而東下沿千如湖水來合溪去孝豐
　縣北十里源發廣徳州金雞嶺一名金車有葛溪有
　青山口出中館溪有奚埠皆相通貫入安吉州境南
　過邵渡而丘渡獨松嶺水來合出獨松為五溝合衆
　山之水東過浮石山古所謂苕溪之水有二源是也
　南嶼山水亦合焉山與浮石相接有白水池泉至塔
　潭分支而北者為裏溪本溪為外溪即苕溪裏溪之
　行也至石埭埭水來合埭源發湖南山去州北十里
　又西龍湖水來合至石皷堰堰水曹埠水皆出天目
　西坑瀆水皆來合其外溪東北行也楊子湖源出楊
　子山其水西出丹陽湖東與邸閣水分流入苕邸閣
　水源出長興縣之廩山同來合至馬家瀆瀆水來合
　瀆去州東三里有三源曰由千山曰樊塢曰峴山又
　至丁埠前岡水來合岡水發源崑銅二山去州北三
　十里過富山塘紫溪之水來合内有姚湖五湖四龍
　湖五龍湖南獲湖皆貫通交組於其中至浮石山裏
　溪之水復來合至梅溪鎮梅溪與渾水瀆水皆來合
　梅溪山去州北三十里其源有二一自崑銅山發一
　自蘇州山影蘇池發又樂平山發者為薛坦浮山發
　者為潭入魏塘滙為東海堰而逹焉瀆水發源金雞
　嶺俱入魚池晏子安福三溪而來是為總溪即西溪
　因諸溪之分合故名西北一支與長興縣之荆溪接
　一支又為龍溪北行入歸安縣入凡常湖湖源出長
　興縣石城山去縣南五十里和平諸山水合潘店水
　出烏程縣和平諸山棲賢水出烏程縣棲賢山皆來
　合又過罨畵溪即箬溪又長興縣之四安塘諸水皆
　來注之四安溪一名周瀆溪水出石澗經善㟁塘與
　廣徳水俱來滙而仍為西溪北過釣魚臺而分者三
　其一經小梅湖入太湖其中一過湖州府城東北入
　江子滙其南一過定安與峴山漾南來水㑹亦入江
　子滙是為霅溪
武康縣銅峴山發源為前溪一名餘英溪東過縣治北
　過黄隴山東抵砂溪兩溪之支流長流於溪之下流
　徳清縣之北餘不溪之支流水注焉後溪之水發源
　烏回山過龍尾來㑹之水亦注焉北經峴山漾入江
　子滙為霅溪霅溪受苕溪餘不溪前溪諸流之水迤
　邐北行散入於烏程大錢小梅等二十七瀆(紹興二年/知烏程縣)
　(王回濬瀆更其名曰豐登稔熟康寧安樂瑞慶福禧和/裕年通恵澤吉利泰興富足冠以常字其俗但記舊名)
　(如楊漊沈漊以為/便而官名竟不稱)以入太湖　内孝豐之壩三十七安
　吉之壩三十六武康之堰七十二徳清之堰九湖一浦
　一歸安湖二漾十烏程之漾十皆所以瀦而後洩於太
　湖者也又霅溪折而東過倉橋溪灣又東出迎春門與
　峴山漾合東入烏程縣界大㑹諸水於毘山漾過八里
　店是為運河即荻塘東流為舊管為潯溪入吳江縣界
　北分流諸漊入太湖東循荻塘至平望入鶯脰湖
長興縣白峴山去縣西北八十里諸水東過懸脚嶺嶺水
　入焉去縣西七十里為楊店水東過蒼雲嶺梓方澗
　之水滙而為合溪與荆溪水通南過竹山塘塘水入
　焉又東過罨畫溪即箬溪溪水分入焉東北過趙瀆
　出太湖
顧渚山去長興縣西四十里金河泉達而為水口水東
　南歴紫花澗分折東北成徳橋入太湖　其水口鎮
　東分為盧祥湖一名巴澤折而東北出新橋入太湖
白石山去長興縣西七十里發源達而為青山港南㑹
　於苕溪
川山與北川山去長興縣北二十五里二水合流為常
　豐澗歴黄沉潭入太湖
花渚泉從落石澗經沙埠入荆溪五山發源經合溪至
　轉入荆溪長興縣荆溪以下洩入太湖之港凡三十
　有四
　　按自杭州天竺山至此皆西南之水源
　　　常州府水源(常州府亦承受來/源之水故先叙入)
宜興縣之東㵼溪即罨畵溪去縣南三十六里宜興長
　興鄰界於此相出入
君山發源為洑溪去縣東三里入荆溪
章山去宜興縣西南七十里為張渚合流於童渚以入
　荆溪
􁡴山去宜興縣西南六十里發源而為蝦涇入荆溪
　又一源發為蓮河溪東為白雲涇北分受長蕩湖之
　水又東為西九溪自西溧陽縣界中貫土於九里河
　東與洴浰合入荆溪
洴浰渰去宜興縣西二十七里受溧陽諸水注於荆溪
荆溪在宜興縣南以在荆南山之北故名漢地理志曰
　中江出蕪湖湖之西南至陽羡入海者此也通志曰
　南受宣歙蕪湖之水注太湖内有塞溪慈湖章溪東
　分而為百瀆逹於太湖
　　　廣徳州來源(按廣徳州與湖州府連界其東南/發源入湖之水備載湖州水源下)
　　　　(此則東/北來者)
建平縣梅渚河去縣北三十里歴溧陽三塔堰入長蕩
　湖屬溧陽金壇宜興三縣出太湖
　　　寧國府來源
宣城縣南湖在縣南周廣四十里東受溧陽廣徳建平
　諸水宣城諸溪漲亦㵼入焉諸溪繇南入者曰洪林
　河西曰西溪南曰岳嶼溝湖泛則自西南出曲河至
　油榨溝西北出湖北河至渾水港俱與大河合北至
　於水陽慈溪亦東合高淳水入焉繇牛兒港有方家
　港泝流而進東通五堰以達於句呉
　　按李黙輯宣城志曰泝流以進云者言泛也不泛
　　則水不入以常年論之泛時多不泛時少三呉其
　　能免諸
　　　應天府來源
高淳縣固城湖去縣南五里舊溧水縣析置高淳遂屬
　焉溧水志云大山水發源為固城湖經五堰入三塔
　港過宜興以達太湖一統志云有水四𣲖與太平府
　分界南畿志云高淳曰丹陽石臼固城三湖滙合其
　流分二𣲖一出蕪湖一出姑孰固城者東經宜興入
　太湖又謂源出東廬山又謂遮軍山北有水入焉
　　按志謂三湖滙合夫所謂滙合者言相流通也又
　　謂丹陽石臼之流西出大江而固城者出太湖盖
　　不澇之年水之分流固也使大江泛溢或宣歙發
　　洪其漲每高幾丈有不倒奔而逆馳以灌於太湖
　　者乎沈憲副􁥖立議謂能於湖之連處堤而截之
　　不相通貫則震不於其躬於其鄰矣害未有不杜
　　者亦確論也
廣通壩在廣通鎮原屬溧水縣今割高淳縣與建平縣
　連界建平志胥溪去縣北四十里上接廣通鎮下通
　三塔堰南畿志則曰余家堰去溧水縣東南一百五
　十里東通太湖西入大江昔呉王伐楚開此運糧溧
　水志止於丹陽湖下注曰西南桐水出自白石山屬
　廣徳州白石之水衝突則丹陽石臼固城三湖泛溢
　此水繇五堰自宜興入太湖昔已堙塞故老云當時
　慮後人復開此道則蘇常之間必被水患遂以石窒
　五堰又液鐵以固石至洪武二十五年開通河道永
　樂元年復築云
　　互按二志一曰胥溪一曰余家堰似一地二名又
　　似各有其地及攷諸生呉思所撰三塔橋碑其畧
　　曰春秋呉將伍員為復楚之役穿地為胥溪以通
　　餉道繇蕪湖而廣通而溧陽而震澤後楚水泛溢
　　溧陽之桑田為瀨江矣瀨水即子胥投金處歴世
　　以來雖置閘以時啓閉而溧之險阻未逺我明成
　　化改元用守臣之議廢閘為壩百川皆暫瀦於邑
　　之五堰而分㪚於荆溪之百瀆溧始為成平之鄉
　　矣繇是而觀則一地二名可信廣通有壩其來已
　　久屢築而毁屢毁而築舊有壩官亦皆汰去廨址
　　猶存嘉靖三十二三年壩猶無恙其濶一十五里
　　路皆平陸走馬負擔今奸豪之家就中開港剝船
　　邀貨以規商利日夜山水傾注漸成大河於四十
　　年大澇則宣歙之水懐襄而過東呉被害可勝言
　　哉雖然昔人立壩果此地否乎竊有疑焉
五堰去溧陽縣西八十里自廣通壩而東十五里曰新
　壩因將廣通壩鑿成河故從東復築此亦不堰水自
　此而東九里第一堰曰昇平堰又南九里曰三塔湖
　堰又東九里曰南渡堰又東九里曰沙漲堰一名馮
　等又東九里曰前麻堰是為五堰在廣通壩下流半
　受廣徳建平高淳之水其溧水溧陽丹陽句容之水
　又在五堰之北
　　沈􁥖曰五堰之水相平霖雨稍積山源鼎沸則諸
　　水奔逸東馳連五堰所受者同入太湖沛如也非
　　五堰所能節也詳宋郟僑書曰今究水利必先於
　　江寧治水陽江與銀林江等五堰故跡决入西江
　　單鍔書曰繇宜興而西有五堰者所以節宣歙金
　　陵九陽江衆水直趨蕪湖後廢去五堰則水皆入
　　於宜興之荆溪而入震澤東灌蘇常湖三州矣繇
　　是觀之則昔人所節似連五堰之水俱堰入於蕪
　　湖又詳宋黄震答泄水書云古人於宜興以西以
　　金陵管下設為五堰使西南水不入荆溪而繇分
　　水銀林五堰入於運河以至大江國初南渡以来
　　五堰既以不便木簰往来而壞又射林曰唐末商
　　販簰木繇宣歙以入兩浙廼病五堰艱阻紿官中
　　廢則金陵九陽數郡之水不西入蕪湖而東入震
　　澤繇前後之言觀之則五堰在所堰之中無疑矣
　　今壩設五堰之上所拒之水固是宣歙盖拒水不
　　入於五堰而非築五堰邀其水以出蕪湖也前言
　　皆以五堰為節水之具則古昔之所築者恐在五
　　堰下流别有切要等處而非今之所壩者也又聞
　　國初欲藉五堰莭水分流以入蕪湖可見五堰者
　　但可為湖而不可為田也又恐其賦税為累啓後
　　人復堰之謀廼掣其賦於蘇州代辦盖期諸堰以
　　次蓄水而不疾趨於東呉也耆舊猶能言之今嵗
　　更路逺莫為典守聞五堰豪家隠其水利有闗蘇
　　松情莭於嘉靖三十五年乗縣官入覲從攝篆府
　　判欺佃陞科盡占為田夾築土梗於諸湖之中壩
　　東之水不容餘瀝停貯竭其流而决入於太湖太
　　湖豈為辭哉不知下流二三百里之田隂受其汨
　　沒之禍而莫之計也兹欲興利去害以為東南足
　　食之圖非奉上㫖灼是非而分利害辨物土而决
　　因革操予奪而忘恩怨其孰能釐而正之耶
溧水縣胭脂湖去縣西十里西北通大江東通兩浙
溧陽縣中江一名永陽江一名水陽江去縣西北三十
　里下流入宜興
千里湖去溧陽縣東一十五里
長蕩湖即洮湖去溧陽縣北五十三里中分三界東南
　屬金壇縣西屬宜興縣其廣一百里周䖏韋昭酈道
　元皆以為五湖之一舊洩口凡八十今所存二十七
　中有浮山北滆河東接震澤西通蕪湖
　　　鎮江府水源(鎮江府亦承受来/源之水故先叙入)
金壇縣茅山去縣西五十里發源之水二一為唐王溪
　一為直溪東北行入長蕩湖
思湖在金壇縣南之六里北受荆溪之水南入於大溪
高湖在金壇縣西北一十里經五中瀆來㑹同入長蕩
　湖白龍蕩錢資蕩北渚蕩柘蕩與諸瀆諸港皆經緯
　乎其中溢則南奔長蕩以入太湖東則俱入運河
丹陽縣練湖一名丹塘古名曲阿後河北去丹陽縣城
　五里周百二十里西接溧水縣界北納長山以南諸
　水凡七十一𣲖每遇水漲其西南奔注溢於太湖東
　泛入運河逆納於江
珥瀆河去丹陽縣南之七里自漕渠口經珥瀆村入金
　壇縣界
呉塘在丹陽縣東南二十里其半金壇縣界
白鶴溪去丹陽縣東南十里亦名荆溪自古荆城通金
　壇縣北入武進縣
丹徒縣丹徒鎮以北至京口閘外大江冬水退落則内
　水相平時或放出春夏秋三時江水漲滿則與孟瀆
　二水竝入漕渠
　　自宜興東瀉溪至京口皆西北水源也
　　沈􁥖曰昔人謂西北自寧國建康等䖏入溧陽迤
　　邐至長塘湖并潤州金壇延陵丹陽諸水㑹於宜
　　興以入太湖少傅王公鏊之水議與少保張公治
　　之水䇿竝以為然竊惟太湖雖廣而䏻容而来水
　　幅員其授尤廣正猶人家闢一畆方庭而外周二
　　畆房舎加以一尺之雨則簷溜并傾庭起三尺之
　　潦無疑矣溝非盈尺則滲洩不速芥舟於堂立待
　　可見使簷設竹瓦引他注而殺之庭潦或可稍减
　　一二不待知者而後知也此上流分殺之說豈可
　　謂其無益乎宋單鍔書曰宜興西有夾苧千瀆所
　　以洩長塘湖東入滆湖繇大立瀆塘口瀆白魚灣
　　高梅瀆及白鶴溪而北入常州運河運河而下分
　　入一十四港皆入大江今皆名存實亡倘開夾苧
　　干通流則西来入震澤之水可以殺其勢深利於
　　三州之田也自是以往直至正徳間水部林公文
　　沛曰欲减太湖上流莫急於開丹陽之九曲河武
　　進之徳勝南新舊孟子河澡港新溝江隂之夏港
　　諸河夫為是說者非誠心以厚東南之民生者未
　　䏻探訪若是其精切也彼漠然不加意於國本民
　　生者不曰迂腐之談則曰荒踈之見是禹貢大田
　　孔子不刪為可咎矣雖然給諌葉公紳之疏曰聞
　　昔人於溧陽則築五堰以遏其衝於常州則穿港
　　瀆以分其勢又湖州守張公鐸之志曰疏其源使
　　水之入者有所分導其流使水之往者有所歸宇
　　宙大矣豈謂無人
　　　嘉興府來源
幽湖在嘉興府西南屬秀水縣南納陡門諸水北繇新
　城塘盧瀝塘分入車溪爛溪
車溪在府西北七十一里屬秀水縣闊六丈今名斜港
　南自桐鄉縣西自烏程縣㑹流入溪北逹爛溪
麻溪芝溪在府西南屬秀水縣承桐鄉烏程二境諸水
　合爛溪北入鶯脰等湖
韭溪在府西屬秀水縣即鴛鴦湖之支流南自運河分
　流北入呉江縣界
錢家溪在府西北二十五里屬秀水縣闊一十餘丈水
　從毛家港來分二道一支北行入和尚蕩鴈蕩一支
　東行入白虎港竝入呉江縣界
南北和尚蕩在府西北三十里屬秀水縣其西南俱接
　横塘河北入呉江縣楊溪
東郭河在府東北五里屬嘉興縣水從相家湖來東往
　嘉善縣界二十五里北行復入呉江縣界
永新涇屬桐鄉縣皁林東去十里永安舖之東自運河
　分支北流入涇直抵爛溪
康涇運河之北曰通涇南曰康涇居皁林之中南通陳
　莊等河凡十北繇烏鎮抵爛溪為呉江縣界
爛溪在永新涇東北二十里南濵桐鄉縣者為東爛溪
　又東行二十里出秀水縣界北入呉江縣鶯脰湖
相家湖在府東九里屬嘉興縣受西南衆流東入團港
　從本境再北流入呉江縣界
穆溪在府東北屬嘉興縣南接海鹽縣上谷湖西接幽
　湖諸水北入呉江縣界
王江涇在府北屬秀水縣南受運河西受聞店麻溪諸
　水北入呉江縣界
許家蕩南北夏墓蕩在嘉善縣西北俱北入汾湖東入
　西白蕩與呉江縣分界
汾湖在嘉善縣西北納王江涇鶯脰湖諸水東入三白
　蕩
蘆墟三白蕩在嘉善縣西北西納汾湖諸水東入黿蕩
　為青浦縣界
　　　已上諸水竝南自嘉興府境北入呉江縣
平川一名西塘在嘉善縣北西承爛溪諸水東北流至
　澱湖三泖入青浦華亭二縣界
魏塘又名武塘在嘉善縣後西南承嘉興秀水二縣諸
　水東出秀州塘入華亭縣境
海鹽塘南接海鹽縣諸水北入馬塲湖東繇七里橋逹
　華亭縣界
嘉善塘合嘉興秀水桐鄉三縣諸水泝白蓮寺而東三
　十五里至嘉善縣入秀州塘(塘闊三/十餘丈)至是水疾流迅
　繇楓涇北入三泖
平湖塘(塘廣三/十餘丈)西南接焦山門橋廻而東注與馬塲湖
　及海鹽縣境諸水㑹流經嘉善縣界以逹於青浦華
　亭二縣
楓涇在嘉善縣東北即白牛塘一名清風涇南承嘉興
　秀水等縣諸水北入三泖東入珠涇以逹横潦涇
上谷湖在海鹽縣西南六十里東入宋坡湖
宋坡湖在縣西四十里南臨大海下流合於澉浦
澉浦在縣西三十里東北滙於當湖
當湖在平湖縣東門外上承澉浦以西諸水東下石牌
　涇
石牌涇在縣西北三十里承平湖東下之水繇麫杖等
　港入於長泖
東泖在縣東北西南納當湖諸水東北入華亭縣境歸
　黄浦
乍浦獨山塘沈清官塘官田廟港張家滙俞塘蘆瀝浦
　丁家漾白涇界涇大茫塘皆南承浙西諸水北逹於
　松江
　　　已上諸水竝繇嘉興府境西南来統入黄浦
　
　
　
　
　
　
　
　
　
　呉中水利全書卷三
欽定四庫全書
　呉中水利全書卷四　　　明　張國維　撰
　　水脉
　呉水自湖逹海入江周環四郡遍地通駛形如脉絡
　故叙水脉脉隨西東南北一順厥性使治水者亦如
　察脉斯得其理矣
　　　蘇州府
太湖在府城西南三十餘里屬呉呉江二縣境即禹貢
　之震澤周禮之具區左氏傳之笠澤又謂之五湖而
　其說不同一云周行五百里故名一云太湖東通淞
　江南通霅溪西通荆溪北通滆湖東連韭溪凡五道
　故名一云太湖上禀咸池五車之氣故一水五名然
　今湖亦自有五名自莫釐山東與徐侯山相值者中
　為菱湖莫釐西北與菱湖連者為莫湖南連莫湖東
　逼胥山者為胥湖長山東曰㳺湖長山西北連無錫
　縣境者曰貢湖别有金鼎湖梅梁湖東臯里湖其浸
　則通謂之太湖昔范蠡乗舟入五湖口司馬遷登姑
　蘇臺而望五湖則五湖之為太湖明矣湖東西二百
　餘里南北一百二十里周五百里占蘇湖常三府引
　西來發源諸水從長橋水口流入呉淞江又東流二
　百六十里入海呉楊泉五湖賦受三分之灌溉為百
　川之巨都南與長江合流左有包山連以蠡瀆岝蕚
　崔嵬穹嶐紆曲其平原廣澤原隰陂阪各有條格
三江松江婁江東江也禹貢云三江既入震澤底定在
　府城東南三十里名三江口一江西南上七十里至
　太湖曰松江一江東南上七十里至白蜆江曰上江
　即古之東江一江東北下三百餘里入海曰下江即
　古之婁江按今三江一自太湖從呉縣鮎魚口北入
　運河經府城之婁門者為婁江一自太湖從呉江縣
　長橋東北合龎山湖者為松江一自大姚分枝過澱
　山湖東至嘉定縣界合上海縣黄浦經嘉定之江灣
　青浦東北流入呉淞江者為東江其支流東出香山
　胥山之間曰胥口又東出呉山南曰白洋灣又東北
　曰鮎魚口
胥口之水自胥口橋東入東西醋坊橋曰木瀆香水溪
　在焉又東入跨塘橋與越来溪㑹曰横塘繇跨塘折
　而南為走狗塘自香水溪分𣲖遶西山而東為上沙
　其北落星涇東沙涇
光福之水自虎山橋上下崦等䖏西南受太湖之水微
　東北流過善人橋逕靈巖山南與箭涇之水合東入
　於木瀆
箭涇之水在胥口兩香山足下南受太湖之水北流至
　靈巖山前合光福之水東流亦曰山塘至木瀆鎮之
　斜橋入於木瀆水
白洋灣折北滙於楞伽山下曰石湖湖屬呉縣其南界
　呉江縣相傳昔范蠡繇此扁舟入五湖其東一溪北
　流横塘曰越来溪自此與木瀆水合出横塘橋東入
　胥門運河為胥江亦曰胥塘北流閶門運河曰綵雲
　港自横塘北入運河曰洞涇自綵雲港北折出洞涇
　西曰白蓮涇又西出江村橋曰楓橋灣自胥塘北至
　閶門與北濠水㑹曰沙盆潭又南濠中折而西遶出
　普安橋曰新開河自沙盆潭西㑹楓橋諸水與虎丘
　山塘水合又經北濠至聖堂灣分為二西過錢賣女
　橋至虎丘山後北入長蕩折而東過齊門過石家橋
　北行其正繇齊門城濠南轉入婁江
白鶴溪柿木涇引太湖水而南烏角溪北出滸墅經運
　河入射瀆相傳呉王嘗射於此故名其西一水繇陽
　山通白馬澗亦入射瀆東出虎丘北曰長蕩
府城内河從盤門納太湖水滙百花洲直北行繇眀澤
　橋至臯橋為第一直河又自和豐倉西新橋東北行
　紆廻再折過杉瀆橋至查家橋轉北杉板橋迤東行
　西館橋入北而出單家橋為第二直河二水竝與閶
　門西入之水㑹又自孫老橋轉東直行繇府治前至
　飲馬橋經平橋南倉橋逹迎葑橋合望信橋第四直
　河之水東南行出葑門為第三横河又自呉縣學西
　渡子橋從東直至長洲縣學東顧庭橋為第二横河
　此水出獅子口合葑門以北内濠之水俱歸婁門
　夏侯橋南十字河受飲馬橋第三横河西来水一從
　倉橋逶迤東行出葑門水關與安里橋南来水北逹
　外城濠至婁門東入婁江一從北行過乗魚橋㑹第
　二横河水至顧家橋轉北逹臨頓路口又㑹第一横
　河水北趨跨塘下直出齊門此為第三直河　望信
　橋直北行至官太尉橋轉東逕盡市橋北入苑橋出
　華陽橋南水口為第四直河與出婁門第一横之水
　合流閶門水關納楓橋運河水東行至單家橋轉北
　再東經報恩寺前直出婁門為第一横河初入水關
　其水分流入滸溪倉西橋轉北東行至北過軍橋仍
　與報恩寺前之水合
運河即古之䢴溝嘉興南來水自嘉興石塘繇平望而
　北遶府城為胥江為南濠至閶門無錫北来水自望
　亭而南經滸墅楓橋東出渡僧橋交㑹於閶門絶灣
　湍急故釣橋為第一洪其所歴呉江呉長洲三縣之
　境
鮎魚口在太湖之北去呉江縣十八里南受具區水北
　流滙為齾塘又北過五龍橋入為盤門運河為古塘
　口折而東至分水墩其東濶一百三十丈者曰鮎魚
　口西濶八丈者曰麫杖港又為栁胥港即夾浦為𤓰
　涇港為馬尾漾為澹臺湖又自分水墩南流逕呉江
　縣城東南為龎山湖
澹臺湖在太湖東史記澹臺滅眀南㳺至江注謂呉國
　東南澹臺湖即其故址呉地記以為滅眀宅所䧟自
　此東經寳帯橋入運河分流入黄天蕩陳湖金涇渰
　直北正行則經葑門環城為濠至婁門東入婁江北
　屈出齊門塘
葑門東南入瓦屑涇為黄天蕩東為獨墅湖王墓湖朝
　天湖又東為尹山湖赭墩湖一名蛟龍潭車坊漾即
　鑊底潭其北口曰高家店舊有壩今址存南為白蜆
　江東南為大姚出口為姚城湖又東南為陳湖収口
　又為蕭田湖東南入急水港陳家港直東為闔閭浦
　章練塘
葑門東為葑門塘為黄石橋為金涇渰東西二渰南為
　麋瀆北為龍漊又東六里為斜塘又六里為唐浦乃
　呉淞江轉折而南之處有土壩在焉繇北而東亦為
　甪直浦
龎山湖在澹臺湖東其南入甘泉橋下流為黎湖菱湖
　葉澤湖新湖葉澤湖東為九里湖急水港杓頭潭清
　水蕩又東姚城江白蜆江小龍港杓頭潭西契跨笑
　面湖與汾湖接
汾湖一名分湖以其分屬呉江縣及浙之嘉善縣故名
　其東入謝宅蕩蓴菜蕩南陽港又東通三泖入華亭
　界北入三白蕩又北受曹龍港通鶯脰湖
鶯脰湖在太湖南自荻塘㑹爛溪水併出平望滙於此
　其下流為穆和溪黄家涇白蕩蕩西為掘城湖蠡澤
　湖為北麻漾又西為沈張湖為九曲港北麻漾而入
　為後練塘雷墩蕩西溪骨池潭
　　自澹臺諸水而來衆水互流竝入淞江
松江禹貢三江之一自古笠澤江也自太湖分𣲖從呉
　江長橋北合龎山湖折而東入長洲縣界其北一𣲖
　亦自鮎魚口入運河經婁門而東為上雉瀆下雉瀆
　又東為沙湖
沙湖與松江諸水合而青丘戴墟二浦自婁門北折出
　齊門塘為楊涇蠡口五潨涇施澤湖自施澤湖西又
　為蕭涇其南為至和塘其西尚澤蕩漕湖
漕湖本名蠡湖寰宇記云范蠡伐呉開此故名其稱漕
　者或以其通漕運也湖之西隄屬無錫縣而其浸皆
　屬長洲縣東永昌涇黄埭塘東錢涇西錢涇北冶長
　涇鵝肫蕩諸水互流入元和塘
元和塘即常熟北来運河俗訛雲和塘南屬長洲縣北
　入常熟縣界西為尚湖湖南為柴涇朱涇徐墅涇西
　湖橋塘張墓塘東南白蕩自白蕩而出為羅墩蕩六
　里塘自張墓塘而出為大和塘自柴涇而出為南塘
　又自大和而出為官禄塘黄荘塘諸水互流其西吐
　納江隂無錫二縣諸水其東仍流入元和塘元和塘
　東為昆承湖湖東為五丫涇西陳涇􁬻涇魏涇東横
　涇黄墓涇徐涇塘莫門塘衛涇塘南張涇周涇黄涇
　龍涇又南桑浜曹家浜時涇塘北艾涇　自五丫涇
　而出為七浦自周涇而出為朱堰塘自陳涇而出為
　斜橋塘嚴舎涇懸涇自黄涇而出為徐涇楊尖涇而
　華蕩在焉華蕩西為宛山塘戈莊涇自戈莊而出為
　五瞿塘而華渭蕩在焉
　　　已上諸水或南或北其流梅李塘者東北入許
　　　浦流李墓塘者東入白茆港流福山港者北入
　　　楊子江
梅李塘之源自雉浦入耿涇千歩涇迤邐常熟縣東出
　許浦入於海其西弓連涇錢涇其東哮塘塘之南焦
　莊涇黄莊浜李家浜西福山塘
福山塘自常熟縣北四十里入楊子江為福山港其西
　鵧城港通暢塘西為九折塘南富平塘富平北河陽
　塘北為奚浦
李墓塘之源自周涇而來至白茆塘入海又有蕭涇蔡
　涇胡澄涇鳯凰涇東山涇蓮涇東婁涇站浜沈浜嚴
　洞浜黄浜雙浜黄姑浜石墩塘支塘三丫港黄沙港
　南港北港俱流入白茆塘
白茆塘南曰七浦又一水東南流曰鹽鐵塘西接江隂
　縣東入太倉州界
崑山之水皆自陽城湖而來湖屬長洲縣東界崑山縣
　其西納元和塘尚澤蕩南納呉涇真義浦黄浦朱昌
　涇又南通大虞浦下里浦北納張茜涇上元涇湖之
　東包湖傀儡蕩二水合而為一東巴城湖北鰻鱺湖
　施澤湖自巴城而入為尤涇温焦涇自鰻鱺湖而入
　為柏家瀼大泗瀼牛尾涇江家瀼自施澤而入為碧
　澤潭其南至和塘俗名崑山塘塘之南即淞江　北
　受陽城湖南通澱山湖諸水繇夏駕浦東北入劉家
　港
至和塘西自府城婁門東經沙湖又東入唯亭諸水至
　崑山縣一南遶城為濠東行轉北一北行而東横貫
　城中竝入婁江
下江即古之婁江又有新江宋嘉祐間所開其西接淞
　江南入陳湖北入鰻鱺湖
新江南為石浦道褐浦蕭市浦金竈浦千墩浦陸浦張
　浦凡䂓浦六直浦甫里浦渡頭浦東齊浦利刀浦北
　為界浦真義浦黄瀆浦薛莊浦平樂浦續浦華翔浦
　梁舎浦大虞浦小虞浦社城浦廣浦馬仁浦天眀浦
　夏駕浦木𤓰浦顧墓浦金城浦三林浦瓦浦北矮浦
　徐公浦安亭浦顧浦
　　　已上諸浦或接勦娘江或通老鴉涇或通車塘
　　　或通張涇或接磧礇塘或通大慈涇而北之陽
　　　城湖南之澱山湖水皆納焉
澱山湖吐納東南諸水水較他湖特大南屬青浦縣北
　屬崑山縣湖北有大范青漾盛蕩湓浦東宿浦西宿
　浦其東朱沙港漕港范青漾東合浦西陸直浦西南
　度城湖皆北入新洋江
新洋江在呉淞江北出自松江而其流溉於岡身中有
　横通塘小虞浦其北合柏家諸瀼入清水港通櫻桃
　塘接鰻鱺瀼其東自湖川塘㑹鴨頭塘入太倉州界
劉家港在太倉州東七十里港外即大海水面寥廣與
　他港浦不同自劉家港而西為北瀂漕為糜長河又
　西為北時溝為楊子涇為小塘子為三江口為石婆
　港南盤曲處為湄塲灣北為新開河為青福涇為菖
　蒲涇為半涇
半涇横帶城東數里南入婁江北逕湖川楊林至七浦
　半涇之南逹仁義涇若北瀂漕雖號東道水而屬於
　劉家港稍偏於東南自北瀂漕入正東横帶諸水為
　丁涇港為新塘港為陸窑塘摩羅涇為陶家港竝入
　於海
呉塘在州城西三里南入婁江逕吉涇入嘉定縣界北
　逕湖川塘逹七浦塘
太倉塘引婁江水入州城大西門相傳為至和塘俗訛
　為致和塘太倉塘稍南為陳門塘引婁江水入小西
　門其稍偏於西北與陳涇黄泥漕包涇竝入鹽鐵塘
　又西北為古塘
顧浦在州城西南五里引呉淞江水入吉涇自吉涇塘
　稍東復北下為戚虞涇戚虞涇與南鹽鐵張涇横瀝
　水東西相竝俱北入婁江南鹽鐵在戚虞涇之左張
　涇横瀝在戚虞涇之右而鹽鐵横瀝其所通為最逺
楊林塘東至花浦口入海西繇新塘上承巴城湖長可
　敵七浦而州之田待其水以灌溉者尤廣自楊林塘
　而南為湖川塘
湖川塘東環出小塘子入婁江北穿鹽鐵塘西接金雞
　河多支流與七浦楊林之水竝横亘州北鹽鐵塘中
　至北城下
鐺脚港洪泗浦大錢涇鹿鳴涇浪港雙鳴涇皆東入於
　海唐茜涇陳大港在璜涇鎮則與大錢鹿鳴洪浪泗
　港相通南通漕頭塘入七浦東北距城逺者八九十
　里近者不下四五十里與唐茜涇俱東入於海其西
　為北花浦口雙鳯鎮之顧門涇西通新塘東則依以
　鹽鐵塘
州城之水一自太倉塘入大西門繇儒學前東下一自
　新開河逕半涇入大東門竝至儒學東三尖口會其
　亘南北而中稍偏於西者為鹽鐵塘南北水門張士
　誠築塞水入東西三門則繇鹽鐵塘分流至南北城
　下東門内有周涇南門内有旱涇城隍廟西有樊村
　涇亦藉兹三門之水出入為盈涸焉
嘉定之水出於淞江自大姚江分支經澱山湖入江灣
　青浦轉入松江東口
松江東口亦名呉淞江古之東江也其南白寉江西與
　青龍江合青龍北為大盈浦馮浦又南接黄浦與上
　海縣分界其北河浦新華浦黄渡浦桑浦秦公浦雙
　浦桃樹浦趙浦東西彭越二浦蘆涇浦江灣浦裘涇
　新華浦而出為葑村塘封家浜蘆涇浦而出為沙涇
　江灣浦而出為小塲浦沈浦大塲浦裘涇而出為顧
　浦其東婁塘南黄泥涇項涇千歩涇並南入練祁塘
練祁塘又名練川界縣市中其西承呉淞江水後江水
　不通别開水道與海潮接非復昔之練祁矣其北為
　蒲華塘蓧澤塘吕墅涇華亭涇黄姑塘新涇南為趙
　涇楊涇荻涇門涇倪家浜東為漳浦浦西雞鳴塘南
　安亭涇吕墅東為東西横瀝第二第四横瀝糜長横
　瀝中横瀝外横瀝即太倉横瀝之支流也南北互流
　並入於海
　　　松江府
大海環府境東南混茫無際松江與黄浦㑹而入海處
　其㑹處蹌口
松江即呉淞江在府北七十里青浦上海二縣境與崑
　山嘉定二縣連界郡因以此得名舊名淞江後以水
　災去水從松其東瀉海曰滬海亦曰滬瀆滬水名也
　凡水發源而注海曰瀆陸龜䝉云列竹於海噬曰滬
　呉之滬瀆是也其别𣲖自呉江分流繇急水港鍾為
　大澤曰澱山湖
薛澱湖一名澱山湖以中有澱山也在府西北七十二
　里自長洲縣界經急水港而來北繇趙屯浦東繇大
　盈浦瀉於淞江東南繇爛路港以入三泖今湖之南
　有瓢湖其傍有金銀東清東白西陳大葑諸蕩漾北
　即長洲之蔓萊洲其西有西黿蕩雪落漾又接呉江
　縣界
　　宋時澱山在水心並湖以北中一澳曰山門溜東
　　西五六里南北七八里正當湖流之衝為古來吞
　　吐湖水之地山門溜之中又有斜路港大石浦小
　　石浦與崑山縣隣界通洩湖流後潮沙淤澱漸成
　　圍田元初湖去西北已五里今趙屯大盈去湖益
　　逺顧繇何家港及南北曹港受湖水以泄於江水
　　患之多有繇来矣
趙屯浦在澱山湖北受湖水瀉於松江原濶五十丈通
　江五大浦之一也自北曹港分支北流隘處來口其
　接曹港處又名新河東南入曹港者曰南小趙屯浦
　亦名李墟涇東北入松江者曰北小趙屯浦其北為
　望湖涇西為烏嘴塘望湖北為孔宅涇蘇溝並西通
　趙屯東入大盈浦趙屯之西為内勛㑹仙二浦蘇溝
　之北為直浦盧浦古盤南澥梁紇諸浦並自蘇溝左
　右分流而入於松江
内勛浦其上流曰古塘其西為石浦入崑山縣界
白鶴江古稱白鶴滙自此至蟠龍環曲為滙水行流滯
　溢而為災宋嘉祐間自其北開為直江瀉太湖水東
　注於海今僅同溝澮其南浦曰西霞俱東入大盈與
　青龍江對
大盈浦舊濶三十丈在澱山湖東初直受湖水自白鶴
　滙逹江今東自南曹港至青浦縣絶横泖與北曹港
　合歴唐行倉至大盈橋經青龍江白鶴滙北入利濟
　橋南為柘澤塘
青龍江呉孫權造青龍戰艦於此故名其上流西接大
　盈浦東接顧㑹浦下流合浦家江浦家江之西為趙
　浦轉在青龍江之北越呉淞江入嘉定縣界此開江
　取直分屬於南之明騐
顧㑹浦在大盈浦東其上流曰通波塘出府城北為五
　里塘又北為祥澤塘遂别為崧子浦北入鳯凰橋絶
　横泖至簳山入上海縣界又北通新江塘西合青龍
　江東接艾祁浦以入淞江
崧子浦舊名崧塘在縣北十五里自顧會浦分流下注
　舊江口今入江䖏為嘉定縣高家浜此浦與顧㑹浦
　同流異𣲖皆入淞江又有淮浦華潮浦赤眼浦一名
　赤鴈西舊江周涇儼儻浦
盤龍浦在崧子浦東其上流曰盤龍塘自府城東華陽
　橋北流絶俞塘歴横塘又經蒲滙塘以入淞江　華
　陽橋北又有六磊塘泗涇皆盤龍所過之䖏
沙岡塘在盤龍浦東其南絶黄浦至捍海塘北入淞江
　塘之東曰竹岡塘至蒲滙塘而北别名小萊浦
横濼塘在竹岡東其北絶淞江入嘉定縣界
許浦南與横濼通北入淞江又有魚浦郭巷浦
新涇舊名新涇浦在横濼東其北通淞江浦之支渠東
　有石橋浜周家浜菖蒲涇野奴涇彭家浜横清涇交
　紋涇漁水窪劉家浜蕭師浜又東有上澳西有陶涇
　師家浜陸家浜金家浜上江涇唐子涇横涇
西上澳浦東上澳浦並南通烏泥涇北入淞江
西蘆浦大蘆浦亦北入淞江
上海浦即大黄浦下流合江䖏
南蹌浦在上海縣東北三十六里其支流為東溝浦西
　溝浦馬家浜今縣東北為蹌港大蹌浜其南都臺浦
　　自内勛至此為郡境通江諸浦之水南蹌以東有
　　古江青浦戴家浜張家浜内勛以西有道褐浦金
　　竈浦蕭墅浦陸虞浦千墩浦佳浦漳潭浦同丘浦
　　諸天浦張浦帆歸浦大直港少里浦東齊浦刹力
　　浦呉浦界浦六直浦俱入崑山縣界
北曹港自澱山湖東北行為新河入趙屯浦東入大盈
　浦又東南為横泖其西為三分蕩入崑山縣界自蕩
　而東至西虹橋以泄湖水其北有白瀼南有楚基浜
横泖自北曹港分流經青浦縣東過崧宅塘絶顧㑹崧
　子二浦接胡涇為東横泖南至樓下張管山前為横
　塘望龍歸菴斜入盤龍浦東貫竹岡塘止西上澳
崧宅塘自横泖北西折為界涇孔涇東施浦管浦北為
　七滙港秋末涇蓧涇
　　按孔涇俗呼道林浜西對望湖涇東通郟店楊家
　　莊烏塘細流百折至嘉定縣紀王廟鎮商艘並從
　　此道以避江潮之險每患淺淤時需疏濬
南曹港即舊鹹魚港自澱山湖東南為何家港東流納
　龍河水北為斜瀝入北曹港東出泰來橋折北為大
　盈浦南接柘澤東諸家塘
諸家塘東流歴天聖莊為潘塘抵陳坊橋納神山塘水
　歴佘山東南為柘溪塘入顧㑹浦又入横泖為印涇
　千歩涇苧墩涇
　　　已上澱山湖東諸浦上流之水
三泖在府城西華亭縣境有上中下三名呉郡圖經云
　泖狹者且八十丈祥符圖經云谷泖縣西三十五里
　周一頃三十九畆古泖縣西四十里周四頃三十九
　畆今泖之界西北抵山涇南自泖橋出東南至廣陳
　又東至當湖抵捍海塘俗傳近山涇者為上泖近泖
　橋者為下泖縣圖以近山涇水益圓曰團泖近泖橋
　益濶曰大泖自泖橋而上縈繞百餘里曰長泖此又
　三泖之異也或併胥顧謝家二泖為三泖非也陸機
　云三泖冬温夏凉今谷水在其北金澤章練小蒸一
　名黄溪大蒸白牛諸塘在其西葑澳走馬諸塘在其
　東泖橋之外横絶而東者為秀州塘
谷水一名谷泖寰宇記云華亭谷水下通松江酈道元
　水經注云松江東南行七十餘里而入小湖自湖東
　南出謂之谷水南接三泖一云由拳長水縣䧟為谷
　水
爛路港自澱山湖東南入泖其東山涇港西金林蕩又
　有金同路蔣家路　爛路之西為連湖蕩金同之西
　為鄒家蕩
金澤塘在澱山湖西南其東南入泖其西為西黿蕩雪
　落漾其東東清漾接東白西陳諸蕩漾西北為周莊
　北為甫里並屬長洲縣界
章練塘在金澤南其源出陳湖東入泖其南濮陽塘又
　南有小蒸大蒸二塘其西通白牛塘東入於泖北為
　毛練蕩王家涇　章練塘入泖與泖塔相對分一支
　入泖者曰曹墳港
白牛塘其源自當湖而來過雪水涇至楓涇北入長洲
　縣界茱萸港在其東
　　自爛路港以下為三泖西界諸水
葑澳塘在澱湖三泖東南連走馬塘北通南曹港其西
　一支為龍河龍河之西即澱山
西山涇在葑澳塘東崑山横雲之間南通古浦塘經崑
　山至絶走馬塘過横雲絶秀溪塘北入曹港入港處
　又名竹管涇
東山涇其南所至與西山涇同北入横雲小横二山間
　至機山南别為秀溪塘西入竹管涇至於山北别為
　察樹涇東與柘澤塘合西亦入竹管涇合為曹港
秦皇走馬塘自團泖來東至横雲山前為横山塘東絶
　為沈涇塘為横浦經富林市南接丘涇八曲諸水又
　東七里涇入顧㑹浦
沈涇塘在府城西五里南接秀州塘北流西黄泥漕浪
　墩涇東沈村涇北禇菴港過沈涇塘橋至富林西合
　横山塘東合横浦自此北為神山塘又東北入曲港
　自富林西北入鍾賈山北柘澤塘自嘉興府城下水
　流東北此塘泄上流之水旱則濬之可引淞江水資
　灌溉入大盈浦其一支西流循千山麓者為横浦塘
　櫻珠灣經山涇為秀溪塘西入葑澳
禇菴港自沈涇東為丘涇㑹白龍潭貫穿村落南接採
　花涇東入顧㑹浦其入䖏曰二里涇其傍近曰練家
　浜黄家浜沈家浜大塔浜金家浜浦家浜
神山塘水北至佘山西入諸家塘八曲港分支東北為
　黄蠻涇一水出神山塘循佘山南麓來㑹並入顧㑹
　浦
五里塘在顧㑹浦東斜對二里涇其東與洞涇合
祥澤塘在五里塘北自顧㑹浦分流北與崧子浦合東
　為泗涇
泗涇自祥澤塘北而東納通波涇外波涇洞涇張涇四
　水東合蟠龍塘北絶横塘折而東為蒲滙塘
　　元初水盛於横塘至正間潮徙而南涇面廣三十
　　丈深二十丈為水道之要今自此至蒲滙塘皆淤
　　淺可渉
蒲滙塘受蟠龍泗涇二水東經沙竹岡横濼諸水又東
　龍華港竹岡横濼之間為七寳鎮
龍華港接蒲滙東流經漁水窪東西上澳東南至百婆
　橋入於黄浦故又名百婆塘今呼為百歩塘
　　　已上泖東山南至城北之東流水
秀州塘即今嘉興塘在府城西南其水自杭州歴嘉興
　而東經風涇鎮入界去府六十里繇鎮而東過白牛
　塘絶長泖至萬安橋北入古浦塘東入市為沈涇塘
　過小青河至平政橋入西水門與舊西河日月河諸
　水合出東門與俞塘諸水合循西城而南合張涇米
　市塘入官紹塘北過採花涇東北合顧㑹浦自萬安
　橋東流為朱涇自斜塘東流入横潦涇為黃浦又自
　李塔滙東流為南錢塘
黄橋門水自大泖來入嘉興塘舊於此植木為水竇七
　十餘以泄泖水斜入横潦涇其勢甚速今塞西有六
　百畆蕩
斜塘自大泖來東入横潦涇自黄門橋塞水併入此塘
石湖塘出大泖合嘉興塘北流上為北錢市村
古浦塘自圓泖來歴東西山涇出跨塘橋與嘉興塘水
　合
小清河在秀野橋東循西林寺北入白龍潭
白龍潭在府城西谷陽門外廣十餘頃北又通二里涇
　東出與城濠合北為採花涇
採花涇北通二里涇其東為北花園園東北有夜遊涇
　相傳陸氏夜遊處
集賢涇在通波門東自城濠分支北折而東合於洞涇
　其北為五里塘
　　　已上官塘西界至府城以北之水
倉河西南通豐樂橋東與丘家灣水合
通波塘自府治西中亭橋下北流出通波門合嘉興塘
　諸水北為顧㑹浦
丘家灣自府治東南出東亭橋與米市橋莊老橋二水
　合流出東門
　　　已上俱城中諸水
朱涇自嘉興塘分支貫市橋東絶驅塘至張涇又東為
　横涇又東為蕩涇當市橋囘折䖏曰落照灣俗呼赤
　日灣
黄浦一名春申浦相傳為春申君鑿以黄姓名浦為南
　境巨川自黄潦涇受黄橋斜塘及嘉興塘水東流至
　詹家滙為𤓰涇塘演迤而東凡南北兩涯之水皆入
　焉至鄒家寺折而北流趨上海縣東西兩涯之水皆
　入焉又東北㑹呉淞江以入海浦約長二百五十餘
　里比呉淞婁江更濶大故論者指為東江　𤓰涇塘
　有東西二渡上海縣界有黃浦高昌二渡
南錢塘自李塔滙分𣲖而東散行村落為吕巷港出秀
　南橋為蔣涇橋並入嘉興塘東滙為莊港北為斜涇
　與瑁湖南合東入城河與張涇合
張涇自府治南接新運鹽河北經前後岡塘至泖港出
　𤓰涇塘北為駱家浜鶴塘涇蘆涇東北與米市塘合
　折而北行至張涇橋與城河合
米市塘自東泖港北經蘆涇與張涇合折而東北合城
　河東入南水門北與丘家灣東門水合泖港之南為
　鄉界涇
官紹塘在小張涇東受城河及斜涇諸水入丘涇又東
　經御史涇與泖涇合自此分流而南入𤓰涇塘者曰
　小官紹塘
御史涇在府城東門外起南俞塘北為斜塘
泖涇在御史涇東其北曰三里汀斜連華陽港南㑹官
　紹塘水入黄浦
南俞塘自東門經三里汀至吕塘廟南入鹽鐵塘分流
　東南為語兒涇入黄浦華亭上海二縣於此分界北
　通胡婆涇南為荷涇又東為呉㑹鎮自荷涇東流為
　茭門塘至竹岡東南為陸道浜入黄浦
鹽鐵塘自吕塘廟南入黄浦絶浦而南過蕭塘港望湖
　涇南橋淺沙塘上下横涇至捍海塘其止處為漕涇
北俞塘自東門東流絶洞涇過張涇至盤龍駟馬紫岡
　塘貫沙竹岡横濼新涇東入黄浦
洞涇自張塔橋北至北俞塘入泗涇
張涇在洞涇東其南接斜塘北入泗涇其東即盤龍塘
泗馬塘紫岡塘並在盤龍塘東其北通六磊塘紫岡之
　西沙岡東為竹岡為横濼新涇又南為古鶯脰湖
六磊塘自盤龍分支東流為車溝東北為新村塘為呉
　店塘又北為夏家浜東流為廟涇新港烏泥涇東南
　華漕港北八尺港並入黄浦
烏泥涇北為鄭家漕曹湖涇又北灌涇日赤浜陸家浜
　薛家浜徐巷港肇嘉浜坊浜侯家浜南楊涇北楊涇
　矴溝浦並自西南入黄浦坊浜肇嘉之間為上海縣
　境
　　　已上官塘以東郡城以西至南北入浦之水
界涇在府城西南其東直胥浦塘北大茫塘麫杖港東
　西徐涇東西洋涇游涇北諸港梅林涇蔣巷港莊公
　塘西為野民涇經白牛塘接嘉善縣界並北通秀州
　塘東南為横泖
横泖其源自當湖長泖來華亭縣與平湖縣分界其支
　流為華家涇丁家洋泖港其東為秋涇丁家洋之東
　為惠商涇彭巷港其東朱家漊北為䖏士涇謝墳涇
　西帆涇又北瀝瀆塘
瀝瀆塘一名璜溪自長泖東經惠高涇至西帆涇又東
　經東帆涇北入胥浦謝墳涇東南為丘涇其南白涇
　東山涇西帆涇之東横涇入石臼浦
胥浦塘相傳伍子胥所鑿自長泖接界涇而東盡納惠
　高彭港處士瀝瀆諸水絶石臼浦至張涇東為前岡
　塘北出朱涇鎮西為徐涇東為驅塘掘撻涇驅塘掘
　撻涇二水並北出横潦涇
歸涇在胥浦北自長泖來西接大茫塘東流絶徐涇驅
　塘掘撻涇東為横塘又東後岡塘南有水五岐合流
　貫徐涇東入掘撻涇曰五丫港
白涇自平湖縣乍浦來惠高彭港處士諸涇港皆所自
　出東南通山涇
山涇在秦山西其北通石臼浦北折東為新河東北落
　河潭北為沈涇曹涇轉東為褚涇
石臼浦接山涇北絶胥浦入潢潦涇未至胥浦為漕港
　前鳯涇東西松浜東松之北為蔣松涇東與張涇合
　蔣松北絶横塘入市涇者曰小張涇張涇東南為新
　運鹽河
新運鹽河在裏䕶塘外自金山衛城北至張堰鎮西為
　張涇(初在查山東後以風濤險阻/改設於此人呼其東為舊河)其北即古柘湖地
　東通徐浦塘張堰東高家涇
徐浦塘自舊運鹽河東歴浦東塲曹涇市至漴闕閘止
　其南通海支渠曰胡家港金山港菊花港曹涇港
高家涇自張堰東䕶塘北為後涇黄泥漊西入張涇其
　東白茅涇沈湖涇洮港白茅自䕶塘北流過前岡為
　潘涇白茅涇之西為黃墳涇東通洮港西合後涇北
　流至後岡又北為顧胥塘
顧胥塘自白茆港東絶沈湖洮港為善涇至奉賢涇北
　為上横涇西北為前岡塘
前岡塘自張涇接胥浦塘東至白茅涇折出而東至亭
　林入方西塘其西一支斜入張涇曰丫又涇東至沈
　湖涇東北為千歩涇過蕩涇為楮石涇過廟涇為呉
　家溜小官紹塘北入𤓰涇塘
後岡塘西接横塘東流至亭林與前岡塘合
横涇西接市涇自張涇東流過潘涇為蕩涇入千歩涇
　北高蔣涇入北廟涇又北泖港
高蔣涇自張涇東北為鄉界涇米市塘又東北蓮花朶
　與廟涇俱入小官紹塘蓮花朶之南南洋涇北中洋
　涇又北北洋涇並東流南入方西塘北入祝家港
泖港自張涇東經過東西積錢港絶米市塘為泖港入
　小官紹塘米市塘之西南為盛家灣東北為張蕩官
　紹塘之東為化成菴塘盡處一水通廟涇為古謝家
　泖古胥顧泖南窑涇在其南
奉賢涇古闊十丈在洮港東北入於運港其西為新港
　北入善涇西北楊樹漊呉塔涇至亭林鎮與運港合
　北入方西塘善涇之北為何家溜又北鹽河趙巷港
　東下横涇
招賢涇濶九丈五尺在奉賢涇東其東龍泉港俗呼龍
　船港與招賢並北通運港
鹽河在界涇北東入鹽鐵塘
上横涇自奉賢涇絶鹽鐵塘而東歴柘林市東入柘瀝
　塘
下横涇自奉賢涇東經法華橋東南入胡家橋與柘瀝
　塘合
運港自亭林鎮前東入鹽鐵塘自鎮東折北為白龍潭
　為呉衝涇東北通葉謝鎮
方西塘自亭林西北為祝家港東北入鹽鐵塘西通洋
　涇西北通爛涇爛涇北為泖涇東北入𤓰涇塘與大
　泖涇對俗呼為斜涇
淺沙塘在下横涇北西通鹽鐵塘東為蒨涇過沙岡為
　新塘過漴闕入金滙塘
南橋塘在淺沙塘北其東經沙竹岡通横濼從令涇金
　滙塘東通青村港自沙岡西北為蘆涇姚涇遂為巨
　漕絶黄浦而北至六磊塘
望湖涇在南橋北東入千歩涇北入黄浦其北蔣家浜
　秋巷涇洞涇其南俞江塘
俞江塘今名俞涇塘自漕涇北絶上下横涇與鹽鐵塘
　合北入望湖涇
蕭塘港在蔣家浜北自葉謝鎮月河橋東入金滙塘其
　支渠北流為新涇長漊清水港東為顧莊塘
從令涇在横濼東其南通上下横涇曰柘瀝塘至捍海
　塘北流絶南橋諸塘入浦隔浦與鶯脰湖對
金滙塘在從令涇東其南接和尚塘北流過金滙塘西
　折為倪家灣又北為岡涇塘入黄浦其支渠著者曰
　百曲港
和尚塘自捍海塘西北折而東通陸江塘及青村港西
　入金滙塘
百曲港自金滙塘東折而南為車溝塘入郭家塘北為
　雪塔港蘆溝菴港竝東入運鹽河曲折最多上有曲
　水村
　　　已上風涇以南循海東北流入黄浦之水
運鹽河其一自青村北納百曲港蘆溝菴港諸水北為
　横港蒲撻涇西合倪家灣繇岡涇塘出黄浦自蒲撻
　涇北為魯家滙繇閘港出黄浦衛家溝邵宅港竝在
　其東其一自下沙塲東循海塘北通諸團鹽運每團
　各有支渠其北至於青浦
閘港自新塲西入黄浦其入處乃浦之折而北行處新
　塲之東去海不逺或指此為東江入海之故道下沙
　浦在其北
下沙浦亦名鹽鐵塘北為鹹塘塘之東都臺浦又其東
　即運鹽河
鹹塘自下沙塲北流絶為沈莊周浦三林諸塘通中新
　河横眠港西入黄溜漊三林之北為北鹹塘又北為
　曲鹹塘
都臺浦在鹽塘東即舊曹家溝因廵撫都御史崔恭疏
　濬故改都臺其東北為連家漕又北為水仙塘郁家
　港官路港邵瀝港竝西通鹹塘邵瀝東翁家港北陶
　河港竝東通運鹽河
沈莊塘在下沙浦北其東連家浦連折為鶴坡塘竝西
　入黄浦
周浦塘一名杜浦東通水仙塘西入黄浦
三林塘在周浦北自鹹塘西流其南為横裊北為杜婆
　涇西入黄浦
楊淄港在三林北自北鹹塘西入黄浦其北黄淄漊馬
　家浜其左右東溝浦西溝浦范家浦
入海浦在范家浜北其東大蹌浜自馬家浜以下竝西
　入黄浦其東北至界浜嘉定上海二縣分界
　　　已上下沙以北西流入黄浦之水
　　　常州府
楊子江在府城北五十里屬武進江隂二縣西接丹陽
　縣界東抵常熟縣界江岸繞郡境一百八十八里水
　東出巫山門入於海
太湖在府城東南八十里自湖州府長興縣入宜興縣
　抵武進縣入無錫縣境南接呉縣界湖隄環繞郡境
　總一百五十里
滆湖一名西滆沙子湖在府城西南三十五里東接太
　湖西通蕪湖武進與宜興二縣中分為界郭璞江賦
　云具區洮滆是也圖經云昔有滆姓者居此携龍卵
　歸地遂陷成湖因名
陽湖在府城東三十五里亦武進與無錫縣中分界其
　東南至閭江東北至花瀆港入運河西通塘門洛陽
　二河北入梅港河
宋建湖在府城東南三十里世傳宋高宗南渡見其地
　為水潦所積命瀦於此其東南接周陳殷墅二河西
　至蘆莊浜入落花蕩其南經方莊村入具莊河其西
　北繇上陳港入運河
運河東南自無錫縣望亭鎮風波橋經府城外濠西至
　奔牛閘入轉水河凡百七十里有竒
府城市河一自舊外子城環繞郡治自西水關歴甘棠
　橋北出行春橋一自舊羅城外東西皆接運河其一
　即今之城濠
惠眀河西北引荆溪水自南水門經郡治前稍東出化
　洞橋與後河合入於運河
綱頭河在府城北青山門外延袤六十五里入無錫江
　隂二縣界其支流有四一自通江橋東北經鎗頭橋
　入江曰澡子港一自揚頭鄭六橋直東入江曰利港
　一自後塘東北入江曰申港一自三山入堰東北入
　江曰新溝
白龍河在府城西北其東通澡子港西接得勝新河
得勝新河舊名烈塘在府城西十八里南枕運河其北
　即剰銀河亘四十三里入楊子江
申浦大灣河在府城北其東接綱頭河西出洞子河其
　南運河北剰功河東北入澡子港
孟瀆河在府城西三十里奔牛鎮東圖經云此瀆以孟
　城山得名或云唐刺史孟簡所濬其南接運河北流
　六十里入楊子江奔牛鎮東尚有鳴鳯河一名直瀆
　其北運河南通白鶴溪溪西接丹陽縣界自白鶴溪
　東南至運河經蠡瀆港入滆湖
府城西南曰平原河談村河糴澤河竝東入滆湖又有
　孟津河其北入滆湖南入宜興縣界又孝感瀆東南
　通滆湖西糴澤河北通運河又黄土瀆佘柯瀆東通
　滆湖西入宜興縣界
西蠡河一名浦陽溪在府城西南其北枕運河南經陳
　渡橋入滆湖相傳為范蠡所鑿又東則順隆河水通
　採菱港又南則興隆河華渡河
興隆河在府城南其東為青城河又東通戚墅港
華渡河在府城東南六十里西南接滆湖東北入陽湖
　南通黄堰河合太平河東入太湖順隆河之西為永
　興河又西為青河青河則在城東矣水并入滆湖
永安河三道一在府城西北自白鶴溪東南至蕭港入
　滆湖一在府城東北自老鴉浜西南通運河亦入滆
　湖一在府城南自無錫縣運河東北至三山港經紫
　溝河入楊子江又有漕橋河自永安河西至運河入
　滆湖
灣瀆河在府城西北自運河東南通宜興縣運河駛入
　太湖又有剰功河自大溝東南通洞子河入順塘河
澡港在府城東南其西北入楊子江又有小新河入澡
　港經大河口亦入楊子江又有虎穽河其東接戚墅
　港西與興隆河合又有利大河通濟河東自龍窟塘
　西北通澡港入楊子江又有歡塘河其南入陽湖北
　即戚墅港又有黄堰河北接華渡東南合太平河太
　平河北接七里港
順塘河在府城西南其東北至三塘河入江隂縣界
丁堰河在府城東南接運河北經楊橋至綱頭河又陳
　墅河亦南接運河東北至三山港經紫溝河入楊子
　江
水䃮河在横林鎮東北經無錫縣界入江隂縣青暘鄉
戚墅港北接運河東南入於太湖港之南曰三山港東
　南與江隂縣分界西北入申利二港至楊子江
黄汀河在府城東北西接綱頭河東入江隂縣界
三過溪在府城南其北通運河南入滆湖
䢴溝在舊羅城内一自太平橋西繞城南出臧橋首尾
　俱枕運河一自通呉門沿城滙歸斜橋至虹蜺橋與
　後河合
採菱港在郡東南其北接運河
蠡瀆在府城南其南入滆湖北通白鶴溪
徐胡渰在府城南西接蠡瀆東南通採菱港又白馬涇
　南通太湖北接戚墅港
夾涇在郡東北其北與綱頭河接南止於横山
蘭陵瀆在奔牛鎮北鎮西又有伯牙瀆南接運河北入
　楊子江
閭江在無錫縣西太湖之濵相傳呉王闔閭甞築城於
　此故名
五部湖一作五歩在無錫縣東北其源濁而流清專藉
　溉田
濠湖俗名鵞肫蕩在無錫縣東中與常熟縣分𣲖其東
　漕湖西入蠡湖又東入長洲縣界
五里湖在無錫縣南其南自太湖而東入長廣溪西與
　大渲渰合又西則梁溪
弓河在無錫縣城内䢴溝側旁有九河號九箭
閘口河在無錫縣北其東經蔡家渡分流一入泰伯瀆
　一入江隂縣界
五㵼河在無錫縣北其南枕運河出上湖大陂北至江
　隂武進二縣界又北至申浦入楊子江
雙河舊名雙溪在無錫縣北一東南與梁溪合一通錢
　橋貫直湖港入武進縣界
咸塘河在無錫縣北繇五丫浜北入江隂縣界
新河在無錫縣北相傳宋建炎間金兀术為韓世忠所
　困開此河通大江遁去上有馮梓二堰今廢
羊尖河嚴埭河竝在無錫縣東北嚴埭繇閘口河北入
　江隂縣界
鴨城河在無錫縣東自運河東至甘露鎮入濠湖其旁
　曰潭塘河
破塘河在無錫縣東其北接鴨城河南入蠡湖
横塘河在無錫縣東繇信義瀆東行入常熟縣界
梁溪在無錫縣西源出慧山繞歴山西南入於太湖北
　流與運河合
長廣溪在無錫縣南其南流至開化鄉一出呉塘門一
　出獨山門竝入太湖
赤城溪在無錫縣南其東南又有新安溪竝南通太湖
　東入運河
烏角溪在無錫縣東南其東出望亭西入太湖與呉縣
　分界
花渡港直湖港雙牌港竝在無錫縣西北皆接運河花
　渡西貫直湖與雙牌皆入陽湖惟直湖南入太湖
漆渰在無錫縣西南又有大渲小渲二渰自梁溪至孤
　瀆口始分而為二其西大渲東即小渲又南至青祁
　渰始合青祁南通五里湖出浦嶺獨山門入太湖
塘于渰在無錫縣南其東接五里湖南通洪丘渰入太
　湖洪丘之水自太湖入北出蠡湖
馬金渰西謝渰竝在無錫縣東謝渰一名謝蕩與長洲
　縣分界
蠡瀆在無錫縣南其水通太湖繇梁墓溪達運河
太伯瀆在無錫縣東其西接運河東達蠡湖
歐瀆在無錫縣西北宋置閘水繇江隂縣境入大江
胥湖在江隂縣東昔伍子胥亡入呉至此撃劒而歌湖
　因以名
江隂運河在縣南北引江流入黄田港横貫城中南截
　蔡涇經青暘達五㵼河又有庭塘河其西接運河東
　入無錫縣界
長河一名東河在江隂縣東南自運河分流入由里涇
　出新河其西北曰清溪河
馮涇河倪塘河竝在江隂縣東南倪塘西接谷瀆港東
　南入常熟縣界
横河在江隂縣東繇黄田港出春暉門東流入令節港
南山塘河北山塘河竝在江隂縣西南山塘自運河分
　流南入武進縣三山港北山塘南引江水至夏港亦
　入武進縣界
崇溝河在江隂縣西南繇夏港南經三山石堰達武進
　縣界
黄田港在江隂縣北其東引長河西至九里河口折而
　北逹城中出黄田閘北入大江其支流曰五斗港曰
　趙港曰白沙港曰石牌港曰石頭港
谷瀆港在江隂縣東北引江水南行經三河口分而為
　二一入新河達無錫縣界一接長河又有范港仍與
　谷瀆合
夏港在江隂縣西南引五㵼堰水過青暘北止繇塘河
　口折而東出蔡涇閘北入大江
申港一名申浦在江隂縣西其水自江來南至武進縣
　境東入無錫縣五㵼河西入三山港
利港桃花港竝在江隂縣西利港引江水南行至蔡涇
　入武進縣界桃花港自大江入南與立埭河合立埭
　則在縣西北矣
黄山港雷溝港陳港蔡港竝在江隂縣東水從大江入
　南達横河
洮湖一名長蕩河在宜興縣西北與溧陽金壇二縣之
　水分𣲖而入其東通蓬塍河北接滆湖
宜興運河在縣北其西接荆溪北通滆湖
東蠡河在宜興縣東其南入横塘河東北入九溪
白龍河在宜興縣西北自運河抵梅村河
後袁河在宜興縣洴浰渰西其南自觀鶴漊東抵城下
荆溪在宜興縣南受宣歙蕪湖之水注太湖達松江以
　入海水之通此溪者曰洑溪在縣東北曰塞溪在縣
　西北曰慈湖溪亦曰西陽溪曰章溪竝在縣西南
東九溪在宜興縣東其東繇百瀆入太湖西合荆溪南
　為蠡河梅村河北折通運河
西九溪在宜興縣西其中貫土於九里二河并洴浰渰
　東合荆溪西接白雲涇入溧陽縣界
新溪在宜興縣南興門外
東㵼溪一名罨畫溪亦名五雲溪在宜興縣東
忻溪在宜興縣東南源出垂脚嶺東北入太湖
朋溪在宜興縣東北即下張港之支流
陽溪在宜興縣東北源出陽山東入太湖
蓮花溪在宜興縣西源出􁡴山東接白雲涇
爛路溪在宜興縣西其北流至臨津前入塞溪
沙塘港在宜興縣東源出荆溪東入太湖
大浦在宜興縣東南太湖之濵一名太湖浦
章浦在宜興縣西又有滄浦則在縣東
餘皮渰一名餘皮湖在宜興縣東其南通横塘河北入
　草塘瀆
洴浰渰在宜興縣西荆溪貫其中西通白雲涇
洋渰在宜興縣西塞溪貫其中號南北洋渰其北曰青
　魚蕩
都渰在宜興縣西其西通長塘湖東接西莊湖北入孟
　涇
黄土渰一名白魚蕩在宜興縣北其南接運河西北入
　滆湖
百瀆在宜興縣東南七十五里為上瀆縣北六十里為
　下瀆舊以荆溪名居數郡下流於太湖口疏為百𣲖
　以分其勢故曰百瀆又開横塘袤四十里貫之引荆
　溪下震澤入松江注諸海舊志載瀆名七十有二宋
　治平開濬止四十二餘悉澱淤今湮塞又多　其出
　湖之口有二繇東九至蜀山橋烏溪港東南五十瀆
　而出者東南口也繇東九至横塘河下洙沙塘港分
　水墩東北五十瀆而出者東北口也
周瀆在宜興縣南其東西與荆溪接
東湛瀆在宜興縣北其南通運河東入横塘又有西湛
　瀆與此瀆接竝入運河
黄瀆樓公瀆竝在宜興縣北又有草塘瀆在縣東北湫
　瀆在縣西北
同渚張渚竝在宜興縣西南又有湖洑渚在縣西與張
　渚皆北入荆溪
孟涇在宜興縣西北唐時濬以殺滆湖風濤之勢其南
　入塞溪
癸涇在宜興縣西自洴浰渰入從善鄉
　　　鎮江府
楊子江一名京口在府城北其西接上流東注於海北
　距廣陵郡郭臨南㟁金焦砥中流郡境諸水東南流
　者赴太湖西北流者赴大江
漕渠自江口至南水門又南至丹陽吕城堰水道所經
　大小夾岡一在京峴南一在丹陽北其勢委曲周折
　皆鑿山為之
府城内市河一受城西諸山水滙為澳在今水西門外
　合永安寺聖井泉繇水西門經塘頺山後至闗門橋
　小圍橋達京口港以入江一發源真珠泉繇鶴林門
　經西園橋過道人橋分流右折繇社壇至右軍寨與
　澳水合左折經皇祐橋染皁橋嘉泰橋懐徳橋大圍
　橋亦達京口港以入江一繇清風橋側繇折橋石䃮
　橋至朝真橋北流與皇祐橋水合者則漕渠之溢水
新豐河舊名新豐塘鄭河杜墅河竝在府城東南又有
　寺河在府城南海鮮河在京口閘外
夢溪在府城朱方門外蜃溪在子城下自丹徒縣境流
　入金壇縣界
鱔海港在府城通津門外又西北為京口港
潤浦在府城東隋置潤州以此浦得名又有徒兒浦
下鼻浦在府城西其北入江其西曰樂亭浦
甘露港在北固山下界京口甘露之間者曰新港
丹徒鎮有東西二港
圌山有山北港水北入於江
歸水澳在中閘之東長二百丈水面闊狹不等廣者五
　十丈狹亦不下十丈深丈有五尺丹徒縣境之水長
　江而外莫大於此
䕶軍潭在丁角路傍
寳堰河通茅山港山水繇此而㵼
油榨港南接江口至東新開夾西接裹腦洲南至復原
　洲
魯堰河東接萬頃洋西至白土
青培河東接金壇縣境引水入丹徒縣界㲼河馬家澗
長山河東接丹陽縣境通水入丹徒縣界
沙腰河桃花徐府毛沙孟家朱家何家蕭家李家錢家
　大平東界長生太廟雙水洞官沙十五港竝㵼水入
　大江
丹陽縣有練湖亦名練塘晉陳敏鑿後唐時近湖居民
　築隄横截一十四里取湖下地作田遂分上下二湖
丹陽縣市河自練湖至西斗門分流為二一經三里橋
　至灣頭以達漕渠一經仁智橋至土地橋亦達漕渠
珥瀆河在丹陽縣南七里俗呼七里河自漕渠經珥瀆
　村入金壇縣界
白鶴溪在丹陽縣東南自縣之右荆城通金壇縣北入
　武進縣界其分𣲖曰丁義瀆南折北行凡三十五里
　灌溉民田甚普又有呉塘其半入金壇縣界
簡瀆在丹陽縣南五里相傳晉諶母元君擲簡於此南
　唐置簡州以此瀆得名今俗呼瀆河其東南曰相瀆
　蕭港專在縣之東又北有蕭塘港
吕瀆河東入金壇縣西通武進縣灌溉農田通利舟楫
　竝頼之通九曲河曰蕭帝河其水連大江達漕渠
長蕩湖亦名洮湖在金壇縣南周一百二十里乃五湖
　之一其水連震澤入松江以達海舊有八十浦口後
　止存二十有七今亦皆淤
思湖在金壇縣南東北受金溪水西南流十二里入大
　溪又名白龍蕩水之通此者曰唐王溪稍南折為直
　溪皆受茅山水繇東南併入長蕩湖直溪南曰鮑蕩
高湖在金壇縣西周百餘頃北受五中瀆南流入大溪
南謝塘北謝塘莞塘竝在金壇縣東南東北有單塘
古速瀆在金壇縣南相傳陳朝散亢家居地多沮澤相
　水脉皆緣古速瀆淤壅為災率衆築隄延袤十里以
　便行者而濬瀆以通洮湖水患遂息又有南洲瀆縣
　西則有甓橋瀆縣北則有北洲瀆又有湖口瀆直溪
　建昌圩水入運河之處常易淤澱
錢資蕩在金壇縣東南連白龍蕩之東西通南洲南注
　速瀆入湖灌田採漁兩利
北渚瀆在金壇縣北其北通運河東入錢資蕩又北曰
　柘蕩河埂有新閘蓄水灌田
滕湘蕩介紫陽西陽二渠之間廣二百餘頃民田藉以
　灌溉
燕子港下湯港温瀆港竝在金壇縣東方洛港在縣南
　錢資蕩通湖口徐莊港在方洛港之下新河港在湖
　溪之上運河通湖大浦口港在湖溪之下包村港在
　湖溪之北與大浦口相對白石瀆在大浦口下黄婆
　港在白石瀆下清水瀆在黄婆下後瀆在清水瀆下
　
　
　
　
　
　
　
　
　
　
　
　
　
　吳中水利全書卷四
欽定四庫全書
　吳中水利全書卷五　　　明　張國維　撰
　　水名
　蘇郡七屬水名備列兹卷葢蘇水最繁不獨所轄州
　邑之多也堰栅壩牐附
　　　蘇州府
　　　　長洲縣
　　吳淞江　　　白蜆江(與呉江/縣分界)婁江
　　小龍江(與吳江/縣分界)
　　漕湖(大半屬/無錫縣)　陽城湖(沿東屬/崑山縣)相城湖
　　施澤湖　　　段澤湖　　　尚澤湖
　　沙湖(一名金/沙湖)　馬尾湖　　　姚澄湖
　　葉澤湖　　　樊清湖　　　陳湖
　　清沼湖　　　王墓湖　　　朝天湖
　　太師湖　　　赭敦湖(一名蛟/龍潭)澹臺湖
　　瀆墅湖　　　尹山湖　　　蕭田湖
　　沔湖　　　　隂澄湖
　　大白蕩　　　長蕩　　　　黃埭蕩
　　三塲蕩　　　白蕩　　　　西白蕩
　　葑蕩　　　　黃浦蕩　　　黃天蕩
　　西潭白蕩　　張師田白蕩　太師白蕩
　　蔡家蕩　　　米白蕩　　　章練蕩
　　山塲兠蕩　　杭家白蕩　　橫涇白蕩
　　南白蕩　　　陶家蕩　　　泖連白蕩
　　梁家滙蕩　　東白蕩　　　生田白蕩
　　楊蕩　　　　界涇蕩　　　沐莊蕩
　　界潭蕩　　　眀慶蕩　　　旗莊蕩
　　周莊蕩　　　南朱蕩　　　沉龍八千巨蕩
　　蔓萊洲蕩　　學蕩　　　　葉舎蕩
　　青村蕩　　　草塲兠蕩　　野菱蕩
　　白茒灘蕩　　橫涇蕩　　　界蕩
　　馬蕩
　　車坊漾　　　白漾　　　　范清漾
　　小蕩漾
　　十字洋
　　金涇渰　　　彭渰
　　黃浦灢
　　沙盆潭　　　葫蘆潭　　　鑊底潭
　　白龍潭　　　西龍潭　　　九龍潭
　　畢澤潭
　　獅子口　　　堰口　　　　華浜口
　　北華浜口　　蠡口
　　馬蕩灣　　　吳家灣　　　仁灣
　　九曲灣　　　許家灣　　　王家灣
　　北舎灣　　　湯家灣
　　野菱兠
　　下雉瀆　　　射瀆　　　　大瀆
　　北橫瀆　　　五瀆　　　　橫瀆
　　姚瀆　　　　河瀆　　　　烏瀆
　　涇瀆　　　　漣瀆　　　　直瀆
　　官瀆　　　　麋瀆　　　　邵瀆
　　上雉瀆　　　東大瀆　　　西大瀆
　　瓜瀆　　　　徐瀆　　　　小官瀆
　　阮澤
　　北濠　　　　婁門城濠　　葑門城濠
　　齊門東滙　　齊門西滙　　梁家滙
　　和尚田滙　　張家港滙
　　西白渠　　　東白渠
　　蔓萊洲
　　魯班塘　　　虎丘山塘　　竹靑塘
　　新塘　　　　雷門塘　　　平門塘
　　𤣥城塘　　　濟民塘　　　張巷塘
　　陸墓塘　　　渭涇塘　　　眞武塘
　　南塘　　　　葑門塘　　　元和塘
　　至和塘　　　古塘　　　　王墓塘
　　齾塘　　　　楊巷塘　　　東塘
　　合塘　　　　甫里塘　　　蠡塘
　　匠門塘　　　南斜塘　　　北斜塘
　　栁胥塘　　　髙眞塘　　　界涇塘
　　眀正塘　　　楊枝塘　　　樂浦塘
　　章練塘　　　西塘　　　　野塘
　　王浦　　　　倉墩浦　　　百丈浦
　　西塘浦　　　官浦　　　　靑丘浦
　　張丫浦　　　界浦(與崑山/縣分界)　闔閭浦
　　甪直浦　　　西鴨浦　　　東鴨浦
　　孫妃浦　　　鮎魚寳浦　　戴墟浦
　　管浦　　　　暢浦　　　　箭浦
　　大姚浦　　　席墟浦　　　直瀆浦
　　樂浦　　　　浮臯浦　　　大流浦
　　唐浦　　　　吟浦　　　　噲浦
　　朱蠡浦　　　石家浦　　　進蓮浦
　　大影浦　　　小影浦　　　龍亭浦
　　盤龍浦　　　白湄浦　　　蕪菱浦
　　文浦　　　　合利浦　　　野塘浦
　　五浦　　　　夾浦(與吳江/縣分界)　下浦
　　寳浦　　　　陸浦　　　　西官浦
　　合浦　　　　東官浦
　　陽山河　　　杜莊橋河　　竹青河
　　華山橋河　　行車河　　　沈墅河
　　范蠡河　　　廟橋河　　　新塘河
　　永昌河　　　濟民河　　　錢賣女橋河
　　錢墩河　　　八字橋河　　山塘河
　　吳莊河　　　三家村河　　顧浦河
　　陸莊河　　　眀正塘河　　張墓司橋河
　　黃泥涇河　　沉龍河　　　道院河
　　王家河　　　黃泥港河　　旱涇河
　　靈官廟河　　甘露橋河　　壹沙河
　　雷塘河　　　周涇河　　　徐瀆河
　　鶯宿河　　　宋莊河　　　戰浦河
　　寺橋河　　　蠡塘河　　　和豐橋河
　　義墊河　　　東倉河　　　周莊河
　　大姚河　　　眀慶河　　　鬼字河
　　曹家河　　　富安橋河　　漾雲橋河
　　張家橋河　　湯公橋河　　黃石橋河
　　濟川橋河　　莊港河　　　蓮射橋河
　　沈莊河　　　廣練橋河　　吳遷橋河
　　徐公橋河　　香花橋河　　袁家橋河
　　夏孤孀橋河　大青河　　　車輪橋河
　　孫家橋河　　顧涇河　　　甲裏河
　　鍾家橋河　　蠡河　　　　滸墅河
　　貴橋河　　　板橋河　　　遊鹿橋河
　　沈思橋河　　白龍橋河　　木楊橋河
　　長浜河　　　䨇白橋河　　張公舗橋河
　　新橋河　　　青石橋河　　廟涇河
　　范家浜橋河　北弔橋河　　南弔橋河
　　漁家橋河　　百畆橋河　　太平河
　　泖湖運河　　揺車河　　　黃婆橋河
　　王天水橋河　通仙河　　　寶帶橋河
　　北馬路橋河　長涇河　　　南馬路橋河
　　開花橋河　　鳳凰橋河　　相城河
　　犂涇橋河　　朱涇橋河　　南胡涇橋河
　　席家橋河　　黃路橋河　　黃涇河
　　徐家橋河　　金家橋河　　南車橋河
　　安國橋河　　涇瀆橋河　　宋涇橋河
　　潘家橋河　　徐瀆橋河　　官涇河
　　三家橋河　　井亭橋河　　呂涇河
　　六和莊河　　陳墓市河　　思家河
　　張莊河　　　後橋河　　　東涇河
　　新涇河　　　北勝子橋河　南勝子橋河
　　胡匠橋河　　陸家橋河　　洞橋河
　　林涇港　　　夾浦港　　　李墓港
　　張巷港　　　魯巷港　　　五丫港
　　黃泥港　　　蘆涇港　　　北橫港
　　沈港　　　　邢家港　　　何涇港
　　石家港　　　十字港　　　船料港
　　尚書港　　　白龍港　　　丘家港
　　右港　　　　九曲港　　　中巷港
　　髙圩港　　　王巷港　　　黃獅港
　　取港　　　　陸墓港　　陸萬港
　　卓墖港　　　莊港　　　　蔡字港
　　蘇巷港　　　官涇港　　　三家村港
　　蓮子港　　　瓜涇港　　　蛇涇港
　　淸水港　　　松菴港　　　陳家港
　　和尚港　　　唐村港　　　阮澤港
　　蔡家港　　　築㙮港　　　鵝浦港
　　殷家港　　　雲龍港　　　周家港
　　張丫港　　　大方港　　　索邏港
　　方前港　　　吳巷港　　　查家港
　　出水港　　　鄧巷港　　　查巷港
　　劉通港　　　水東港　　　大豐港
　　陳巷港　　　廟涇港　　　趙莊港
　　曹涇港　　　橫港　　　　丁家港
　　吳家港　　　西莊港　　　王家港
　　匠人港　　　北莊港　　　三䉡子港
　　南莊港　　　長涇港　　　大澤港
　　錢家港　　　司馬港　　　史家港
　　顧村港　　　金巷港　　　黃涇港
　　金村港　　　合塘港　　　張林港
　　凌家港　　　浦家港　　　趙㙮港
　　東暢港　　　西暢港　　　西水渠港
　　東浮臯港　　東水渠港　　北新漕港
　　暢浦港　　　西浮臯港　　黃家港
　　刻清港　　　西臯港　　　新漕港
　　孫妃港　　　中塘港　　　回度港
　　塘村港　　　東浮港　　　東塘港
　　油蔴港　　　洪字港　　　張涇港
　　懸珠港　　　吳村港　　　金家港
　　斜塘港　　　陶浜港　　　西符家港
　　東符家港　　惟操港　　　吳澴港
　　華家港　　　里巷港　　　龍墩港
　　陳涇港　　　城圩港　　　直港
　　江臨港　　　墳南港　　　南莊港
　　雞碑港　　　洪涇淤港　　葑圩港
　　上壇港　　　何家港　　　華林港
　　陸山港　　　冠子圩港　　王墓塘港
　　張家港　　　小浦港　　　耘田港
　　龍尖港　　　南油蔴港　　北油蔴港
　　小涇港　　　田涇港　　　歸家港
　　東邵港　　　西邵港　　　菴橋港
　　急水港　　　姚家港　　　曹家港
　　紅廟港　　　姚澄港　　　北舎灣港
　　解涇港　　　大斜港　　　南沙港
　　西蔡港　　　小龍港　　　南舎港
　　東蔡港　　　許家港　　　長牽港
　　上清港　　　馬㙮港　　　五巷港
　　石墩港　　　文浦港　　　磧沙港
　　林禁涇港　　管村港　　　執洞港
　　楊涇港　　　行涇港　　　杜實港
　　彭村港　　　崇福港　　　田灣港
　　泖㙮港　　　伍浦港　　　湯油港
　　東白渠港　　張基港　　　西白渠港
　　七里港　　　徐村港　　　桃花港
　　湯莊港　　　邵㙮港　　　中圩港
　　李家港　　　尤家港　　　張墓港
　　長浜港　　　下浦港　　　吳家港
　　六浦港　　　郭巷港　　　楊柳港
　　盛港　　　　馬巷港　　　水西港
　　北深港　　　陸家港　　　九盛港
　　袁家港　　　馬港　　　　髙店港
　　高田港　　　杜倉港　　　壁山港
　　朱家港　　　吳家灣港　　馮遥港
　　百丈港　　　上䉡港
　　錦帆涇　　　猛將涇　　　芙蓉涇
　　野猫涇　　　陽山涇　　　甑山涇
　　姚黃涇　　　趙王涇　　　界涇
　　管山涇　　　顧家涇　　　波深涇
　　福䭾涇　　　朱涇　　　　新涇
　　東涇　　　　毛巷涇　　　張市涇
　　瓜山涇　　　伍巷涇　　　濮家涇
　　蓮子涇　　　蔣巷涇　　　福瀆涇
　　秋波涇　　　顧市涇　　　神堂涇
　　趕涇　　　　西榆樹涇　　沔涇
　　柴狗涇　　　苖王涇　　　箭瀆涇
　　榆樹涇　　　唐巷涇　　　瓜瀆涇
　　箭缺涇　　　後源涇　　　瞿莊涇
　　吳斯涇　　　前源涇　　　上涇
　　北涇　　　　五瀆涇　　　薛市涇
　　柿木涇　　　廟涇　　　　南涇
　　顧巷涇　　　黃瀆涇　　　金涇
　　北金涇　　　黃涇　　　　菖蒲涇
　　鯉魚涇　　　旱涇　　　　陸墅涇
　　崇河涇　　　范蠡涇　　　何瀆涇
　　五潨涇　　　方橋涇　　　洞涇
　　孫家涇　　　蕭涇　　　　向家涇
　　王莊涇　　　湯巷涇　　　沙黃婆涇
　　鯮魚涇　　　姚瀆涇　　　半塘涇
　　河瀆涇　　　洋湖涇　　　烏瀆涇
　　顧涇　　　　許涇　　　　廟堂涇
　　千步涇　　　冶長涇　　　南薛涇
　　北薛涇　　　烏土涇　　　渭涇
　　戚家涇　　　波涇　　　　北橫涇
　　橫宅涇　　　顧思涇　　　上方涇
　　流潭涇　　　栨浦涇　　　薛宅涇
　　郁涇　　　　皮涇　　　　普涇
　　莊涇　　　　湖涇　　　　南胡涇
　　永昌涇　　　渭薛涇　　　小莊涇
　　石獅涇　　　石巷涇　　　秦涇
　　宋涇　　　　蒔涇　　　　平天涇
　　何涇　　　　管家涇　　　犂涇
　　景山涇　　　杜莊涇　　　黃溰涇
　　蘇宅涇　　　施家涇　　　尚書涇
　　馬蕭涇　　　下洋涇　　　上洋涇
　　石巷涇　　　洋涇　　　　朱家涇
　　黃落涇　　　沈祿涇　　　釣魚涇
　　太平涇　　　沈思涇　　　上楊涇
　　下楊涇　　　楊涇　　　　黃泥涇
　　泥橋涇　　　夾鮎涇　　　分鄉涇
　　蠡瀆涇　　　趙墓涇　　　南屑涇
　　練奴涇　　　白土涇　　　連瀆涇
　　呂涇　　　　徐奴涇　　　褚涇
　　李涇　　　　思賢涇　　　堵墓涇
　　吳絲涇　　　流渭涇　　　羅壩涇
　　王巷涇　　　唯亭涇　　　官涇
　　穿心涇　　　浦塘涇　　　蛇涇
　　方巷涇　　　橫涇　　　　歸家涇
　　周涇　　　　陸墓涇　　　東陸涇
　　朱巷涇　　　褚墓涇　　　漕涇
　　䕶門涇　　　暢浦涇　　　許馬涇
　　方涇　　　　楊澄涇　　　失河涇
　　埡泥涇　　　碗連涇　　　司馬涇
　　六市涇　　　莊家涇　　　曹家涇
　　廟丫涇　　　北蕭涇　　　東黃阡涇
　　西黃阡涇　　南蕭涇　　　吳泉涇
　　杜襟涇　　　蜈蚣涇　　　陸涇
　　西華涇　　　西湧涇　　　張涇
　　吳涇　　　　蘆涇　　　　盧福涇
　　闕墓涇　　　和豐涇　　　田涇
　　東陸涇　　　白練涇　　　羅家涇
　　陳涇　　　　居涇　　　　南楊涇
　　陳司涇　　　王村涇　　　東楊涇
　　潭涇　　　　龍尖涇　　　瓦子涇
　　猫兒涇　　　王老涇　　　張家涇
　　彌陀涇　　　樊涇　　　　十里涇
　　官塘涇　　　西陸涇　　　中陸涇
　　夏墓涇　　　小涇　　　　觧涇
　　送書涇　　　篛葉涇　　　長涇
　　上壇涇　　　朱巷涇　　　林禁涇
　　陳墓涇　　　行涇　　　　西廟涇
　　東廟涇　　　瓦礫涇　　　瓜涇
　　龎莊涇　　　張墓涇　　　馮墓涇
　　百丈涇　　　絞車涇　　　車輪涇
　　邵瀆涇　　　採蓮涇　　　高田涇
　　呼鯉涇　　　薪涇　　　　白蓮涇
　　角里浜　　　王莊浜　　　韓家浜
　　張家浜　　　王巷浜　　　土橋浜
　　廟涇浜　　　䨇橋浜　　　潘家浜
　　東窑浜　　　滿家浜　　　胡家浜
　　珎珠浜　　　向家浜　　　黃泥浜
　　湯家浜　　　王賈浜　　　吉慶浜
　　莊家浜　　　黃家浜　　　童家浜
　　福䭾浜　　　薛家浜　　　改涇浜
　　界涇浜　　　呂敏浜　　　銀魚浜
　　沈巷浜　　　陳家浜　　　冶坊浜
　　蔣巷浜　　　橫涇浜　　　濮家浜
　　俞巷浜　　　旱涇浜　　　蔣家浜
　　西車浜　　　大安浜　　　許涇浜
　　邢家浜　　　波涇浜　　　船料浜
　　氷窨浜　　　謝河浜　　　石巷浜
　　張浜　　　　謝澤浜　　　私菴浜
　　鑊鈀浜　　　陶家浜　　　倪家浜
　　朱陸浜　　　蓮子浜　　　周巷浜
　　胥家浜　　　沈家浜　　　耑山浜
　　五文浜　　　蘆青浜　　　范家浜
　　曹家浜　　　胡店浜　　　西涇浜
　　沈涇浜　　　夾裏浜　　　萬圩浜
　　嚴家浜　　　唐家浜　　　沈家橋浜
　　㙮影浜　　　石家浜　　　龍橋浜
　　徐家浜　　　後浜　　　　管家浜
　　斜河浜　　　流浜　　　　花家浜
　　斜澤浜　　　長浜　　　　趙家浜
　　䨇漕浜　　　南浜　　　　西浜
　　王家浜　　　顧家浜　　　出水浜
　　直浜　　　　傅家浜　　　楊菴浜
　　車水浜　　　吳家浜　　　前浜
　　焦園浜
　　東龍漊　　　西龍漊　　　水漊
　　官漊　　　　黃泥漊　　　新涇漊
　　水渠漊　　　直漊　　　　龍漊
　　官材漊　　　涇小漊
　　蓮子池
　　沙灘澗　　　白馬澗
　　莊葛沙
　　白泖灘
　　元墩　　　　龍墩　　　　羣姬墩
　　貞姬墩　　　望盡墩
　　龍尖嘴　　　湖灘嘴　　　戈家嘴
　　和尚田滙嘴　張家港滙嘴
　　分水堰　　　李墓堰　　　底堰
　　南堰　　　　官塘堰
　　陸涇壩　　　羅壩　　　　上楊壩
　　沙河壩
　　　　吳縣
　　太湖　　　　菱湖　　　　莫湖
　　貢湖　　　　游湖　　　　石湖
　　洋湖　　　　胥湖
　　鮎魚口　　　胥口
　　胥江
　　黃山南蕩　　小家蕩　　　河橋蕩
　　蘆蕩　　　　開家蕩
　　彭山崦　　　黃山崦　　　古沙崦
　　大瀆　　　　直瀆　　　　管瀆
　　花瀆　　　　木瀆　　　　井亭瀆
　　韓瀆　　　　仙瀆　　　　西菱瀆
　　東菱瀆
　　南濠
　　轉滙　　　　詹家滙
　　西華塘　　　前塘　　　　橫塘
　　龍塘　　　　仙人塘　　　興福塘
　　興橋塘　　　走馬塘　　　胥塘
　　福蓮塘　　　齾塘　　　　東塘
　　西塘　　　　北塘　　　　張家塘
　　南宫塘　　　中塘　　　　跨塘
　　走狗塘　　　新塘　　　　石馬塘
　　光福官塘　　下沙塘　　　尤家塘
　　白門塘　　　浦莊塘　　　後塘
　　山塘　　　　橫金塘　　　黃蘆塘
　　朱塘
　　呂浦
　　穹嶐渠
　　短橋河　　　新塘橋河　　葛莊河
　　馮村河　　　里墅河　　　廟涇河(即落/星河)
　　新郭河　　　急水橋河　　張公橋河
　　懷胥橋河　　謝塢河　　　王家橋河
　　新塘河　　　五龍橋河　　九曲河
　　潘家橋河　　西凉橋河　　前莊橋河
　　後莊橋河　　木履橋河　　搦船橋河
　　潭宅橋河　　莊家河　　　張家河
　　朱潭橋河　　越城橋河　　行春橋河
　　齾塘河　　　雁橋河　　　慶星河
　　仙人橋河　　高水橋河　　永福橋河
　　金家河　　　中塘河　　　山塘河
　　金涇河　　　五泉河　　　萬河
　　夀寜河　　　馬莊河　　　劉莊河
　　朱塘河　　　洞涇橋河　　小石灰橋河
　　永安橋河　　古截河　　　陸巷河
　　齊興河　　　浮橋河　　　半塘橋河
　　鍾㙮河　　　司馬橋河　　孫莊河
　　沈家河　　　莊橋河　　　東洋河
　　東臯河　　　下袁河　　　披塘橋河
　　橫河　　　　東塘河　　　西塘河
　　浦莊塘河　　北塘河　　　張墩橋河
　　河橋河　　　觀音橋河　　徐莊橋河
　　陸路橋河　　往代橋河　　上澤橋河
　　不了橋河　　安濟橋河　　吳家橋河
　　斜漊橋河　　聞徳橋河　　馬舗橋河
　　鳳凰橋河　　江村橋河　　楓橋河
　　東虹橋河　　西新橋河　　孫家橋河
　　紫涇河　　　三遷河　　　外河
　　沙河　　　　猪婆橋河　　白蓮橋河
　　范家橋河　　下洲橋河　　星涇河
　　善人橋河　　斜橋河　　　馬巷官橋河
　　張市官橋河　積善橋河　　永安橋河
　　葛舎橋河　　虎山橋河　　銅阬橋河
　　跨塘橋河　　萬湖橋河　　東䨇橋河
　　西䨇橋河　　旱涇橋河　　沙涇橋河
　　彩雲橋河　　新橋河　　　井亭橋河
　　馬莊廟河　　史家橋河　　南橋河
　　北橋河　　　中石橋河　　木瀆大河
　　胭脂橋河　　醋坊橋河　　東橋河
　　西橋河　　　石灰橋河　　王家橋河
　　下沙河　　　何家橋河　　剪涇河
　　胡家橋河　　方家橋河　　喇叭橋河
　　東木涇河　　張家河　　　朱家河
　　菱蕩橋河　　塘門橋河　　南宫塘河
　　姚舎橋河　　曹沿橋河　　周山橋河
　　沙潭橋河　　呂浦橋河　　前塘橋河
　　後塘橋河　　䨇木橋河　　作油橋河
　　陳家橋河　　高木橋河　　塘灣橋河
　　馬港橋河　　吳凡橋河　　李家橋河
　　江家橋河　　王象橋河　　唐家橋河
　　駕安橋河　　席家橋河　　橫山橋河
　　龍塘橋河　　東塘河　　　石莊橋河
　　田橋河　　　雲龍橋河　　陳湖橋河
　　下龍塘橋河　長巷橋河　　望湖橋河
　　市千橋河　　新橋港河　　土泥橋河
　　寺橋河　　　常山橋河　　東馬橋河
　　朱家橋河　　南涇河　　　三洋河
　　萬安橋河　　韓家橋河　　塘橋河
　　呂超橋河　　太平橋河　　查家橋河
　　大河橋河　　仙瀆橋河　　合掌橋河
　　郁家河　　　渡水橋河　　新開河
　　張家塘河　　香涇橋河
　　官涇港　　　濮舎港　　　姚市港
　　朱莊港　　　少卿港　　　韓瀆港
　　木履港　　　白羊灣港　　陸巷港
　　許家港　　　張墩港　　　毛祁港
　　花瀆港　　　橫港　　　　槍港
　　邵巷港　　　陸家港　　　横金港
　　皮塘港　　　河橋港　　　錢婆港
　　橫涇港　　　北舎港　　　石澗港
　　五泉港　　　許巷港　　　慈涇港
　　里墅港　　　東朱港　　　常山港
　　馬舎港　　　新涇港　　　黃墅橋港
　　寒瀆港　　　張莊港　　　楊家橋港
　　白沙港　　　香山港　　　游湖港
　　隋舎港　　　塘橋港
　　投龍潭(在包山/東滏)謝塢潭　　　大潭
　　朱潭　　　　沙潭
　　百花州　　　下州
　　小峴溪　　　香水溪　　　越來溪
　　蓮溪　　　　烏角溪　　　橫金溪
　　錦帆涇　　　朱涇　　　　彭涇
　　殳涇　　　　普安涇　　　徐婆涇
　　　管瀆涇　　魯都涇　　　水菱涇
　　　東涇　　　桃花涇　　　沙泥涇
　　　箭溪涇　　竈涇　　　　中洋河涇
　　　水陸涇　　前婁涇　　　旱涇
　　　老鴉涇　　直進涇　　　楊河涇
　　　採蓮涇　　三子涇　　　鬼涇
　　　胥涇(即懷胥/橋河)居涇　　　　洞涇(與長洲/縣分界)
　　　鳳凰涇　　白蓮涇　　　官涇
　　長山涇　　　馬舎涇　　　西涇
　　璽涇　　　　直瀆涇　　　洋湖涇
　　石家涇　　　黃龍涇　　　顧漊涇
　　蒲蔞涇　　　新涇　　　　胡涇
　　周涇　　　　彭涇　　　　王古涇
　　橫涇　　　　南塘涇　　　楓木涇
　　楊沙涇　　　楊木涇　　　牛車涇
　　墩上涇　　　陳家涇　　　顧家涇
　　梅梁涇　　　蒯家涇　　　大瀆涇
　　白馬涇　　　胡家涇　　　黃泥涇
　　沈家涇　　　黃家涇　　　分水涇
　　棗木涇　　　新豐涇　　　土堰涇
　　陸漊涇　　　溪橋涇　　　黃龍涇
　　後巷浜涇　　龍塘涇　　　巷涇
　　史巷涇　　　萬人涇　　　上沙涇
　　落星涇　　　東沙涇　　　許巷涇
　　剪涇　　　　金涇　　　　寺涇
　　馬涇　　　　白㙮涇　　　䨇涇
　　廟涇　　　　張師涇　　　歸涇
　　江家涇　　　游湖涇　　　趙菴涇
　　菖蒲涇　　　彩雲涇　　　萬河涇
　　吳齋涇　　　翁婁涇
　　五丫乂浜　　成家浜　　　劉家浜
　　滸溪倉東浜　蔣垜浜　　　常舎浜
　　吳山浜　　　薛家灣浜　　石頭浜
　　後徐浜　　　王港浜　　　尚書浜
　　戴林浜　　　龍衣浜　　　畵船浜
　　郭家浜　　　陸家浜　　　戴公浜
　　茅㙮浜　　　丘家浜　　　費家浜
　　莊家浜　　　莊前浜　　　趙家浜
　　蔣公浜　　　陸巷浜　　　陳巷浜
　　蘆青浜　　　石馬浜　　　沈家浜
　　過路浜　　　薛家浜　　　鮮魚浜
　　丘巷浜　　　胡涇浜　　　徐墟浜
　　陶巷浜　　　曹家浜　　　周家浜
　　上家浜　　　葉巷浜　　　後巷浜
　　范家浜　　　龍塘浜　　　朱莊浜
　　大市浜　　　唐浜　　　　支家浜
　　吳宅浜　　　急水浜　　　黃家浜
　　徐家浜　　　道堂浜　　　年家浜
　　西涇浜　　　金家浜　　　北莊浜
　　北溝浜　　　西橋浜　　　顧巷浜
　　魚道浜　　　太平浜　　　胡涇浜
　　旱涇浜　　　渡船浜　　　䨇涇浜
　　張巷浜　　　陸店浜　　　張家浜
　　費莊浜　　　陳浜　　　　塘坊浜
　　雁塘浜　　　先生浜　　　蘆涇浜
　　東戽水浜　　西戽水浜　　東虹橋浜
　　王家浜　　　曹家浜　　　施家浜
　　王安浜　　　歸涇浜　　　姚家浜
　　王埭浜　　　馬莊浜　　　觀音浜
　　火燒浜　　　璽涇浜　　　仙橋浜
　　雞墩浜　　　顧墅浜　　　婁莊浜
　　芙蓉浜　　　上洙浜　　　柴巷浜
　　徐婆浜　　　烏涇浜　　　薛家浜
　　潭涇浜　　　木行浜　　　莊東浜
　　莊西浜　　　寺基浜　　　白㙮橋浜
　　橫浜　　　　澗浜　　　　青草浜
　　姜家浜　　　煉墟浜　　　長浜
　　狀元浜　　　引線浜　　　蘇家浜
　　葉家浜　　　窑頭浜　　　徐姑浜
　　張水浜　　　顧家浜　　　蒯家浜
　　琵琶浜　　　蘆菲浜　　　華四浜
　　盛家浜　　　石家浜　　　七婆浜
　　方家浜　　　寺橋浜　　　廟浜
　　庵浜　　　　于港浜　　　寮里浜
　　辭橋浜　　　鳳凰浜　　　大墩浜
　　湯家浜　　　馬家浜　　　巷涇浜
　　楊郎浜　　　吳菴浜　　　店橋浜
　　馬涇浜　　　何家浜　　　周賢浜
　　蝦蟆浜　　　斷浜　　　　山橋浜
　　梅社浜　　　駕安東浜　　魚船浜
　　大慈村浜　　市岸浜　　　鍾瀆浜
　　橫木浜　　　太平浜　　　田雞浜
　　石帆浜　　　新城浜　　　廣利橋浜
　　石塘浜　　　袁家浜　　　楊家浜
　　劉莊浜　　　詹家浜　　　黃蘆浜
　　澗橋浜　　　和尚浜
　　穹窿三牐
　　法雨泉
　　飲馬池　　　鳳凰池　　　東龍池
　　西龍池　　　白家池
　　東湖灘
　　澗溝　　　　北溝
　　菱湖嘴
　　黃洋灣　　　白洋灣(與吳江/縣合界)游湖灣
　　金灣　　　　夏家灣(俗呼長/船灣)塘灣
　　吳灣　　　　查灣　　　　黃楊灣
　　消夏灣
　　釣橋洪
　　龍船渚　　　摩尖渚
　　金魚澗
　　郁舎漊　　　顧漊　　　　陸漊
　　莫舎漊
　　上沙　　　　東沙
　　荷堰　　　　撈橋堰
　　　　吳江縣
　　太湖　　　　沈張湖　　　蠡澤湖
　　東湖　　　　掘城湖　　　寳蘇湖(一名/沙港)
　　戚家湖　　　鶯脰湖　　　唐家湖
　　雪湖　　　　褉袴湖　　　笑靣湖
　　蕭湖　　　　姚城湖(與長洲/縣分界)謝澤湖
　　葉澤湖　　　南新湖　　　尚湖
　　龎山湖　　　南湖　　　　新湖
　　菱湖　　　　同里湖(一名/黎湖)　囤村湖
　　九里湖　　　後村湖　　　花園湖
　　汾湖　　　　金村湖　　　茆㙮田湖
　　梅堰
　　蔡家蕩　　　周勝蕩　　　東西骨㙮蕩
　　白洋蕩　　　雷墩蕩　　　潘家蕩
　　盛家蕩　　　汪齾蕩　　　東莊蕩
　　包家蕩　　　陸家蕩　　　蒲蕩
　　草蕩　　　　舂杵蕩　　　西窵蕩
　　東窵蕩　　　周家蕩　　　西草蕩
　　大龍蕩　　　長蕩　　　　祥雞蕩
　　鬼頭蕩　　　大瓊蕩　　　塌家田蕩
　　方蕩　　　　郎中蕩　　　盛澤蕩
　　白馬寺後蕩　下沙蕩　　　清水廟蕩
　　金家蕩　　　蔣家蕩　　　南涇蕩
　　莊灣蕩　　　計家蕩　　　北角蕩
　　楊家蕩　　　覽橋蕩　　　後長蕩
　　大平蕩　　　小平蕩　　　將軍蕩
　　莊前蕩　　　前村蕩　　　五架蕩
　　大月蕩　　　楊蘇蕩　　　西茫蕩
　　大渠蕩　　　東古蕩　　　氷印蕩
　　洪蕩　　　　連蕩　　　　石底蕩
　　　天荒蕩　　茶澤蕩　　　蓴菜蕩
　　薛家蕩　　　朱家蕩　　　府字蕩
　　葉舎蕩　　　朱長蕩　　　田蠶蕩
　　張王蕩　　　奉先蕩　　　師娘蕩
　　長臣蕩　　　盤陀蕩　　　西陽蕩
　　東陽蕩　　　荷花蕩　　　小月蕩
　　䨇絲蕩　　　濮家蕩　　　姚蕩
　　三白蕩　　　胡家蕩　　　徐王蕩
　　後長蕩　　　坟前蕩　　　木菴蕩
　　三角蕩　　　𤣥鶴蕩　　　南莊蕩
　　凉傘蕩　　　龍眼蕩　　　宗家蕩
　　糊塗蕩　　　荳腐蕩　　　八門蕩
　　黿蕩　　　　楊扇蕩　　　泥潭蕩
　　六百畆蕩　　女兒蕩　　　廊廟蕩
　　李婆蕩　　　桂枝蕩　　　南戴蕩
　　昃開蕩　　　東長蕩　　　蚌殻蕩
　　長白蕩　　　楊坟蕩(一名/王坟)　孫家蕩
　　江澤蕩　　　楊盧蕩　　　沅蕩
　　殷家蕩　　　張清蕩　　　夾泖蕩
　　周莊蕩　　　羊沙蕩　　　竹橋蕩
　　徐楊灣蕩　　毛㙮田蕩　　黃山蕩
　　潭子裏
　　虞家漾　　　白田漾　　　劉家後漾
　　西漾　　　　塘網漾　　　蔣家漾
　　斜尖漾　　　稽五漾　　　金花漾
　　剗船漾　　　長灘漾　　　曹家漾
　　南新漾　　　和尚漾　　　鉢頭漾
　　徐家漾　　　迮家漾　　　白花漾
　　八字漾　　　丁家漾　　　三廟址漾
　　南麻漾　　　北麻漾　　　唐白漾
　　長漾　　　　馬耳漾　　　翁周漾
　　小子漾　　　石宵漾　　　壇丘四十畆漾
　　前長漾　　　桃花漾　　　青頭漾
　　長田漾　　　茶家漾　　　石磉漾
　　木瓜漾　　　月灣漾　　　水月漾
　　破鑼漾　　　潘家漾　　　烏龜漾
　　杜公漾　　　骷髏漾　　　雪落漾
　　劉家漾　　　鞋皮漾　　　八里漾
　　西跳板漾　　東跳板漾　　康家漾
　　西黎漾　　　李公漾　　　徐家漾
　　湯家漾　　　翁涇漾　　　謝家漾
　　車輗漾　　　翁漾
　　坍闕口　　　倒闕口　　　南津口
　　三江口　　　鮎魚口　　　新浜口
　　古塘口
　　劉家池　　　包家池　　　轉船池
　　淮南水柵　　八柵
　　白蜆江(與長洲/縣分界)松江(即吳/淞江)　　小龍江(與長洲/縣分界)
　　仙人坑　　　楊沙坑
　　西楊滙　　　葉家滙　　　王家滙
　　上滙　　　　馬家滙
　　茶花衖　　　蕭田衖　　　清水衖
　　直瀆　　　　溝瀆
　　黃家壩　　　安堘壩　　　石壩
　　青魚滉　　　禦兒滉
　　黎川(即黎里/市河)　同川　　　　會川
　　西天荒　　　東天荒
　　橫古塘　　　後練塘　　　荻塘
　　東古塘　　　莊練塘　　　浦塘
　　西步塘　　　齾塘　　　　土塘
　　石塘　　　　西塘　　　　頔塘
　　八斥塘　　　九里石塘　　菱塘
　　橫草塘　　　西古塘　　　祈塘
　　古塘
　　船兒扇
　　葫蘆兠(與華亭/縣分界)焦牙兠　　　白渠兠
　　䨇沙兠　　　蓴菜兠
　　舂杵洋　　　吳家洋　　　白洋
　　雷墩　　　　勝墩(舊名/盛墩)　　牛毛墩
　　分水墩　　　梅墩
　　馬路河　　　清池河　　　新橋河
　　長明河　　　顧莊河　　　沙後興河
　　䨇揚河　　　新興河　　　通㤗河(一名觀/音河)
　　曲橋河　　　張灣河　　　范蠡河
　　張鴨河　　　東長河　　　西斗河
　　九曲河　　　衆安河　　　朱家河
　　囤皮河　　　祈塘河　　　中濟河
　　東濟河　　　西濟河　　　聞店橋河
　　洩水橋河　　大通橋河　　百星橋河
　　下湖橋河　　安涇橋河　　三里橋河
　　張橋河　　　東城河　　　前河
　　中河　　　　後河　　　　北城河
　　南倉河　　　書院前河　　北倉河
　　廣運橋河　　北塘河　　　縣前河
　　倉橋河　　　掘城河　　　梅堰河
　　賀家灘　　　平沙灘　　　官場灘
　　野雞灘　　　釣雪灘　　　南灘
　　北灘
　　黃家灣　　　洪字灣　　　吳灣
　　譚公灣　　　三陳灣　　　睡龍灣
　　秦家灣　　　吳江路灣　　白蕩灣
　　江家灣　　　任家灣　　　徐家灣
　　龎山灣　　　西葉灣　　　葛家灣
　　梅花灣　　　吳沙灣　　　白洋灣
　　徐楊灣　　　田上灣　　　莊灣
　　舎灣　　　　仲家灣
　　石里後港　　糞船港　　　廟港
　　梅里港　　　五方港　　　湖墓港
　　西港　　　　吳家港　　　中滧港
　　南滧港　　　沈家港　　　龎家港
　　陸家港　　　小清港　　　唐家港
　　南舎港　　　南仁港　　　牛家港
　　南富𤱔港　　北富𤱔港　　槐家港
　　䨇林港　　　薛埠港　　　西丁字港
　　南路字港　　薛家港　　　方港
　　張港　　　　葉港　　　　曹家港
　　蔣家港　　　丁家港　　　五界亭港
　　䨇石橋港　　荳腐港　　　西丘廟港
　　更樓港　　　撈蕪港　　　小楊港
　　王家溪港　　徐楊港　　　五齊港
　　東吳家港　　西吳家港　　張家港
　　大廟港　　　郎家港　　　新開港
　　湯家扇港　　廟橋亭港　　烏梅港
　　環聯港　　　鷺鷥港　　　時家港
　　羅家港　　　練樹港　　　麥家港
　　鴉鵲港　　　趙家港　　　白浦港
　　破車港　　　百婆亭港　　打鐵港
　　西朱家港　　東朱家港　　葉家港
　　張其港　　　甘泉港　　　潘其港
　　戧洪港　　　西潘竒港　　東潘奇港
　　西鬼字港　　方港　　　　茅柴港
　　馬墓港　　　烏橋港　　　楊家港
　　黃沙港　　　上橫港　　　新涇港
　　孫田港　　　虞八港　　　夜字港
　　兩字港　　　齾櫃港　　　黃家港
　　盧家港　　　古漊港　　　駟馬橋港
　　曹村橋港　　蠡思橋港　　清凉港
　　邵家港　　　渡船港　　　匠人港
　　陶家港　　　清隠寺港　　賣香港
　　秀才港　　　水家港　　　吳橋港
　　章澳港　　　湯家港　　　蔣港
　　八栅港　　　嚴墓港　　　魴皮港
　　徐田港　　　九曲港　　　後塘港
　　航船港　　　應天寺港　　普菴港
　　蒯家港　　　朱行港　　　十字港
　　穿雞港　　　西清橋港　　行孝港
　　集賢港　　　龍涇港　　　山家廟港
　　壩頭港　　　西勝港　　　東勝港
　　麫杖港　　　安塍壩港　　西楊滙港
　　大涇港　　　漆匠港　　　宴花莊港
　　胡家港　　　奉先港　　　莊前港
　　團旗港　　　永樂港　　　西洋港
　　東洋港　　　斐家港　　　新路橋港
　　斜路橋港　　奉先橋港　　三里橋港
　　百步港　　　西吳橋港　　東吳橋港
　　衆安橋港　　吾灣橋港　　百花橋港
　　桃花港　　　宋家港　　　諸家橋港
　　六里橋港　　烏橋港　　　囤皮港
　　祁塘港　　　中濟港　　　東濟港
　　西古塘港　　東古塘港　　南園港
　　陳思港　　　南盛港　　　北盛港
　　三家港　　　烏鵲港　　　破鑼港
　　圓眀寺港　　六家澤港　　白蕩港
　　南龔港　　　急水溪港　　白龍港
　　石撞港　　　涇門港　　　烏港
　　榆樹港　　　東仁港　　　里橋港
　　三家村港　　安徳龍港　　陳林港
　　前姚港　　　大中港　　　下姚港
　　六里港　　　上沈港　　　下涇港
　　䨇里港　　　莊㙮港　　　西青龍港
　　南蕭港　　　謝天港　　　鉢頭港
　　殺人港　　　盛家港　　　中三橋港
　　路字港　　　磨東港　　　大其港
　　東溪港　　　莊橋港　　　楊橋港
　　排涇港　　　積善橋港　　上滙橋港
　　無名港　　　南六里港　　翁家港
　　石灰窑港　　興平橋港　　徐洪港
　　花園港　　　北斗港　　　東陵港
　　西陵港　　　大洛港　　　穿心港
　　陳思港　　　曲尺港　　　張金港
　　轉路夾港　　徐橋港　　　尤家港
　　北洋港　　　大港　　　　府字港
　　茶澤港　　　丘家港　　　來秀港
　　沈家扇港　　小油車輾港　廟港
　　橫港　　　　大樹下港　　髙字港
　　通窑港　　　莊家圩港　　大㙮港
　　趙田港　　　許田港　　　南傅港
　　耘田港　　　東張港　　　鹽田港
　　陸家橋港　　王家滙港　　八埠港
　　姚家港　　　槐字港　　　橫涇港
　　徐婆港　　　廟漕港　　　楊樹港
　　菱塘港　　　蘇家港　　　南楊港
　　丘娘子港　　周涇港　　　葉舎港
　　楊家田港　　黃沙港　　　上橫港
　　新涇港　　　後浜港　　　百里橋港
　　馬家港　　　柳字港　　　為字港
　　裊腰港　　　下胡橋港　　梅墩港
　　周莊港　　　青石莊港　　西浦港
　　同字港　　　高家港　　　牌田港
　　南尤港　　　安徳橋港　　上舎港
　　直下港　　　北印港　　　䨇里港
　　蕭莊港　　　北舎港　　　舎灣港
　　姚灣港　　　新莊港　　　東莊港
　　仲家灣港　　長葑港　　　木菴港
　　楊莧港　　　莊家港　　　西朱港
　　西塘港　　　錢家港　　　大浦港
　　急水港　　　何家港　　　賣魚港
　　壇角港　　　翁家港　　　南河港
　　北河港　　　和尚港　　　直絡港
　　前朱村港　　王家港　　　廟涇港
　　長浜港　　　千步涇港　　翁涇港
　　南石橋港　　北石橋港　　袁家港
　　菜園港　　　莊嵩港　　　北政港
　　鍾家港　　　錫作港　　　篐桶港
　　大齊港　　　石鐵港　　　黑龍田港
　　長臣港　　　官田港　　　唐家港
　　飯籮港　　　永福寺港　　施家港
　　牛腸涇港　　任家灣港　　西潘港
　　江澤港　　　墩頭港　　　盧里港
　　沈舎港　　　蛇垜港　　　東勝港
　　太平港　　　萬家港　　　北朱港
　　東長港　　　翁家港　　　涇塘港
　　梅家港　　　戴家港　　　八十𤱔港
　　沈張港　　　頭溪港　　　西雲港
　　白龍橋港　　沈家港　　　徹浦橋港
　　十字港　　　方尖港　　　東塘港
　　西濠港　　　樊家港　　　曹家港
　　糠鸛橋港　　大葉港　　　縴橋港
　　龍家港　　　西小葉港　　東小葉港
　　楊家港　　　前湖港　　　井亭港
　　西居港　　　謝寮港　　　㙮菴港
　　通濟港(即西/津)　北雲港　　　宋墓港
　　升平港　　　廣仁橋港　　大通港
　　南栅港　　　何家港　　　長板橋港
　　東栅港　　　盧家港　　　下東港
　　東舎港　　　薛㙮港　　　池家港
　　花光港　　　囤村港　　　沐莊港
　　西操港　　　東珊港　　　羅田港
　　韓家港　　　新河港　　　王㙮港
　　姚路港　　　孫家長港　　直港
　　蕭莊港　　　北尹港　　　陸巷港
　　龍溪橋港　　賣鹽港　　　張墓港
　　烏埠港　　　西渠港　　　牛腰涇港
　　大姚渠港　　吳思港　　　七里港
　　沈田港　　　新港(一名/深港)　　洪漕港
　　徐家港　　　南栁胥港　　北栁胥港
　　茅柴港　　　瓜涇港　　　姚家莊港
　　邵巷港(一名/邵昻)
　　顧家草
　　窵歇梁
　　南莘㙮　　　北莘㙮　　　張㙮
　　王㙮
　　通浦　　　　白浦　　　　夾浦
　　大浦　　　　徹浦　　　　烏浦
　　韭溪　　　　洚溪(一作/降)　　賦溪
　　曹溪　　　　蒜溪　　　　爛溪
　　西溪　　　　麻溪　　　　東溪
　　車溪　　　　黃家溪　　　穆和溪
　　急水溪　　　後溪　　　　前溪
　　金涇溪　　　小溪(白泥可/塗壁)　何家溪
　　越來溪(與呉縣/分界)王家溪　　　合溪
　　桃溪　　　　穆溪
　　吳家涇　　　新涇　　　　橫涇
　　黃沙涇　　　戴龍涇　　　山家廟涇
　　荒浦涇　　　大涇　　　　牛長涇
　　王江涇　　　黎涇　　　　曹龍涇
　　鴨欄涇　　　東西龍涇　　牛尾涇
　　巴涇　　　　廟涇　　　　千步涇
　　翁涇　　　　牛場涇　　　新開涇
　　張仙涇　　　古涇　　　　大乂錢家涇
　　牛腰涇　　　烏埠涇　　　市涇
　　排涇　　　　南涇　　　　八十𤱔涇
　　長涇　　　　龍涇　　　　下涇
　　金涇　　　　周涇
　　雪落洪　　　戧洪　　　　徐洪
　　杓頭潭　　　鬼頭潭　　　蜘蛛潭
　　殷家潭　　　泥潭　　　　滉潭
　　邵婆潭　　　顧家潭　　　槐婆潭
　　江漕路　　　茭草路　　　橫草路
　　翁思路　　　夾馬路　　　馬家路
　　義家路　　　龍拖路　　　站船路
　　灣轉路
　　水花園
　　大渠　　　　白渠　　　　西渠
　　大姚渠　　　金裊腰渠　　窵宿渠
　　濳龍渠　　　徐家渠
　　東濠　　　　中濠　　　　西濠
　　長涇濠
　　震澤　　　　蠡澤　　　　盛澤
　　謝澤　　　　江澤　　　　茶澤
　　葉澤
　　洪漕　　　　廟漕
　　馬家浜　　　後浜　　　　施家浜
　　秦家浜　　　傅浜　　　　長浜
　　滉潭浜　　　道院浜　　　蕭家浜
　　穿心站船浜　里巷浜　　　龔家浜
　　旱浜　　　　師姑浜　　　朱虎浜
　　楊家浜　　　石家浜　　　吳家浜
　　水清浜　　　蠻子浜　　　東岳浜
　　長浜(與嘉善/縣分界)　曹家浜　　　洗馬浜
　　陳公浜　　　龎家浜　　　白米浜
　　大脚浜　　　謝竂浜　　　沈家浜
　　㙮菴浜　　　施浜　　　　金思浜
　　宋家浜　　　錢家浜　　　馬菴浜
　　八圖浜　　　牽婆浜　　　長板橋浜
　　五爪黑龍浜　張㙮浜　　　烏浦浜
　　方娘浜　　　冷家浜　　　私姑浜
　　楊巷浜　　　北河浜　　　潭子裏浜
　　新浜　　　　楊池浜　　　張家浜
　　筆管浜
　　鐡家漊　　　吳漊　　　　楊家漊
　　莫舎漊(一名/綺川)
　　　　常熟縣
　　昆承湖　　　尚湖　　　　虞湖(湮廢/)
　　□湖　　　　馬涇湖(湮廢/)
　　官蕩　　　　白蕩　　　　華蕩
　　陳蕩　　　　張泗蕩　　　洋蕩
　　大蕩　　　　皇天蕩　　　草蕩
　　長蕩　　　　藕蕩　　　　白米蕩
　　佳菱蕩　　　陶蕩　　　　西陶蕩
　　王巷蕩　　　宣家蕩　　　鴈蕩
　　白茆塘　　　元和塘　　　鹽鐵塘
　　梅李塘　　　福山塘　　　海洋塘
　　馬厰塘　　　大坔塘　　　花板塘
　　石墩塘　　　朗城塘　　　湖漕塘
　　壽安塘　　　任陽直塘　　耿涇塘
　　漕頭塘　　　屈塘　　　　夏塘
　　鵧城塘　　　福千塘　　　南李墓塘
　　妙涇塘　　　魏涇塘　　　張巷塘
　　徐瀝塘　　　長亳塘　　　李墓塘
　　大和塘　　　張墓塘　　　楊尖塘
　　山塘　　　　湖橋塘　　　冶塘
　　風調塘　　　羅墩塘　　　橫塘
　　㤗和塘　　　陳塘　　　　東塘
　　官祿塘　　　石塘　　　　東墅塘
　　徐塘　　　　楊木塘　　　沈沿塘
　　河陽塘　　　浪澄塘　　　新塘
　　九淛塘　　　西港口塘　　嚴塘
　　讓塘　　　　蔡塘　　　　水北塘
　　志塘　　　　謝莊塘　　　北新塘
　　南新塘　　　馬巷塘　　　趙公塘
　　山東塘　　　蔡舎塘　　　常蜞塘
　　積善塘　　　東橫塘　　　西橫塘
　　鴨囤塘　　　蓮塘　　　　雉塘
　　仲橋塘　　　李埭塘　　　北橫塘
　　顧新塘　　　長壽塘　　　中沙塘
　　溢上塘　　　黃尚塘　　　石羅塘
　　仙人塘　　　笋村塘　　　哮塘
　　竺塘　　　　景墅塘　　　東九淛塘
　　車陽塘　　　朱堰塘　　　下塘
　　東洋塘　　　陸巷塘　　　季塘
　　寺莊塘　　　洋塘　　　　丫塘
　　里睦塘　　　時莊塘　　　送塘
　　白艾塘　　　舊白茒塘　　沙營塘
　　橫瀝塘　　　前橫瀝塘　　藻菜塘
　　東橫瀝塘　　瞿舎塘　　　蘆瀝塘
　　瞿涇塘　　　七浦塘　　　斜塘
　　東赤沙塘　　吳塘　　　　西赤沙塘
　　下橫塘　　　上橫塘　　　西斜塘
　　南斜塘　　　毛沙塘　　　南吳塘
　　萬段塘　　　南横塘　　　吳浦塘
　　支塘　　　　南鹽鐵塘　　北鹽鐵塘
　　宛山塘　　　潭塘　　　　水西塘
　　錢莊塘　　　青魚塘　　　新安塘
　　鏌門塘　　　吳塔塘　　　斜橋塘
　　戈莊塘　　　濟民塘　　　湖塘
　　中潭塘　　　大潭塘　　　小潭塘
　　徐涇塘　　　衞涇塘　　　時涇塘
　　張港塘　　　顧涇塘　　　五衢塘
　　丁涇塘　　　高浦塘　　　伏虎塘
　　西哮塘　　　車塘　　　　東哮塘
　　六里塘　　　練塘　　　　仁塘
　　香塘
　　滸浦　　　　黄泗浦　　　三丈浦
　　青墩浦　　　七鴉浦　　　黃浦
　　谷瀆浦　　　大錢浦　　　野兒浦
　　上閘浦　　　成象浦　　　許浦
　　大陳浦　　　北浦　　　　金涇浦
　　蓮涇浦　　　鐺脚浦　　　陸和浦
　　吳浦　　　　上匣浦　　　下匣浦
　　安兒浦　　　□湖浦　　　船場浦
　　東横浦　　　奚浦　　　　横浦
　　南雉浦　　　陳浦　　　　小陳浦
　　蘆浦　　　　崔浦　　　　瓦浦
　　徐陸浦　　　高浦　　　　唐浦
　　鰻魚浦　　　蔡浦　　　　沙營浦(即蓮/涇浦)
　　石幢浦　　　陶涇浦　　　東陸浦
　　新莊浦
　　城内琴河　　内城河　　　舊城河
　　袁家河　　　白蕩河　　　道林河
　　沙堰河　　　馬墅河　　　石穽河
　　黃存河　　　楊尖河　　　鳯凰河
　　邵婆河　　　黄莊河　　　江隂界河
　　洞凟河　　　山河　　　　支河
　　福山堡内河　灌河　　　　横河
　　月河　　　　閘河　　　　新河
　　雲河　　　　新開河　　　十字河
　　南稍河　　　一字河　　　轉河
　　爛甲河　　　繆家閘河　　楊家閘河
　　徐家閘河　　莫城河　　　黃澗河
　　城河　　　　練墩河　　　沈家河
　　倉河　　　　界河　　　　小斜橋河
　　南城河　　　斜橋河　　　夾河
　　許太圩河　　穿心河　　　長蕩河
　　龍腰河　　　陶段河　　　周郎河
　　羅家尖河　　下舎河　　　小橋河
　　鬭龍河　　　張潮河　　　丫歡河
　　花黎河　　　黄梅雨河　　東村河
　　廟橋河　　　墓瀆河　　　黃涇河
　　白茒港　　　浪港　　　　涸瀆港
　　小山港　　　東十字港　　西十字港
　　陳大港　　　惠洞涇港　　落星港
　　陸涇港　　　谷凟港　　　市莊港
　　練村港　　　田溝前港　　七星橋港
　　湖橋港　　　洞港　　　　泄水港
　　金家港　　　拂水港　　　十字港
　　寳嚴港　　　馬婆港　　　蔣家港
　　丁家港　　　後港　　　　洋龍港
　　烏沙港　　　新莊港　　　黄巷港
　　萬家港　　　西洋港　　　横港
　　劉巷港　　　鵧城港　　　李巷港
　　雉浦港　　　清水港　　　西港
　　三丫港　　　鱔逰港　　　南港
　　北港　　　　黄沙港　　　矮港
　　高家港　　　鐺脚港　　　陸河港
　　徐家港　　　沿河港　　　前港
　　南前港　　　顔港　　　　廟港
　　南雉浦港　　村心港　　　大港
　　斜橋港　　　顧家港　　　平墅港
　　營巷港　　　周家港　　　銅港
　　官莊滙　　　華滙
　　南横瀝　　　徐瀝　　　　前横瀝
　　烏頭瀝　　　蘆瀝　　　　橫瀝
　　沙瀝
　　䨇漕　　　　野兒漕　　　油漕
　　尤漕　　　　湖漕　　　　寺漕
　　淇漕　　　　□漕　　　　祁漕
　　洪涇　　　　渭洞涇　　　西涇
　　鸛涇　　　　䨇涇　　　　小涇
　　小洋子涇　　山塘涇　　　界涇(與江隂/縣分界)
　　長涇　　　　北斗涇　　　黄鶯涇
　　李眀涇　　　宋陸涇　　　蔡浦界涇
　　陸眀涇　　　葉涇　　　　周長涇
　　塘茜涇　　　鮆魚涇　　　安陸涇
　　丁涇　　　　黄祿涇　　　方陸涇
　　落星涇　　　西婁涇　　　通洋涇
　　莫城涇　　　虎丘涇　　　五丫涇
　　香山涇　　　莊涇　　　　張巷涇
　　懸涇　　　　柴涇　　　　項涇
　　洞港涇　　　瓦漊涇　　　妙涇
　　黄墓涇　　　堰涇　　　　衛涇
　　黄泥涇　　　黄涇　　　　舎涇
　　菱涇　　　　黄土涇　　　蔣涇
　　七萬涇　　　李田涇　　　腰涇
　　趙家涇　　　時涇　　　　新涇
　　廟涇　　　　荒涇　　　　大涇
　　晏涇　　　　韋涇　　　　朱章涇
　　蘆涇　　　　分鄉涇　　　漁梁涇
　　張菴涇　　　麫杖涇　　　五曹涇
　　楊家涇　　　任家涇　　　耿步涇
　　馬路涇　　　沙瀝涇　　　中涇
　　河涇　　　　東長涇　　　西長涇
　　高仙涇　　　茅長涇　　　吳六涇
　　仙鶴涇　　　千步涇　　　王家涇
　　徐孔涇　　　匾涇　　　　張涇
　　千岡門涇　　顧全涇　　　千門涇
　　管夫涇　　　鄧家涇　　　羅夢涇
　　章家涇　　　西瞿家涇　　包家涇
　　瞿家涇　　　祝家涇　　　桑墩涇
　　東洋涇　　　小蜃涇　　　楊樹涇
　　蘿葡涇　　　蔡巷涇　　　劉巷涇
　　淘沙涇　　　濤黄涇　　　窑竈涇
　　俸涇　　　　張高涇　　　周涇
　　朱游涇　　　甘涇　　　　趙涇
　　耿涇　　　　蘇家涇　　　深涇
　　黄緑涇　　　横涇　　　　吳涇
　　洋涇　　　　洋溝涇　　　嚴涇
　　陵涇　　　　安樂涇　　　灌涇
　　曹橋涇　　　横瀝涇　　　王閔涇
　　甘泉涇　　　張淊涇　　　花艷涇
　　北沙涇　　　徐涇　　　　螞蝗涇
　　顧涇　　　　新涇　　　　陶涇
　　白涿涇　　　屈塘涇　　　油車涇
　　龍尖嘴涇　　鰻鱺涇　　　鵞腸涇
　　章涇　　　　湖涇　　　　瞿舎涇
　　朱涇　　　　沈洞涇　　　網江涇
　　潮涇　　　　淘洞涇　　　葫蘿涇
　　蘭甲涇　　　東新涇　　　大麥涇
　　小麥涇　　　杜家涇　　　東朱涇
　　蘆荻涇　　　孔段涇　　　歡墩涇
　　菖蒲涇　　　五丫涇　　　鳳涇
　　香堂涇　　　胡子涇　　　團涇
　　洞涇　　　　馬舎涇　　　陸荘涇
　　湖漕涇　　　祝宅涇　　　黃上涇
　　尚車涇　　　黄兆涇　　　姚涇
　　蒲善涇　　　龎家涇　　　東横涇
　　陳涇　　　　陶舎涇　　　鄉界涇
　　梧桐涇　　　油麻涇　　　張家涇
　　欏木涇　　　北寺涇　　　曹莊涇
　　孔涇　　　　曾涇　　　　南朱莊涇
　　車涇　　　　北朱莊涇　　朱莊涇
　　曹涇　　　　黄莊涇　　　陶洞涇
　　焦莊涇　　　萬涇　　　　榆樹涇
　　蜃涇　　　　鴈蕩涇　　　北横涇
　　觀涇　　　　錢涇　　　　弓連涇
　　薛舎涇　　　葑涇　　　　鶯涇
　　寺涇　　　　小陸涇　　　南横涇
　　星涇　　　　搬載涇　　　心涇
　　大陸涇　　　句章涇　　　因涇
　　錢唐涇　　　南曹涇　　　季洞涇
　　李涇　　　　窑涇　　　　啞子涇
　　河墅涇　　　雞窠涇　　　斜涇
　　西横涇　　　西窑涇　　　村前涇
　　珎門涇　　　張成涇　　　盧進涇
　　貫涇　　　　季涇　　　　直下涇
　　莘涇　　　　東涇　　　　白米涇
　　錢壩涇　　　范莊涇　　　河莊涇
　　嚴舎涇　　　紅北沙涇　　三丫涇
　　斜路涇　　　陳洋涇　　　嚴沙涇
　　常洛涇　　　𤣥涇　　　　東寺涇
　　西寺涇　　　北嚴洞涇　　凌家涇
　　潰涇　　　　曾家涇　　　錢道涇
　　周家涇　　　貴涇　　　　西楊家涇
　　殷家涇　　　聞涇　　　　北貴涇
　　孟家涇　　　嚴西涇　　　曹陸涇
　　錢家涇　　　生涇　　　　王家涇
　　陸凡涇　　　殷涇　　　　李家涇
　　黃家涇　　　萬史涇　　　俞王涇
　　周王涇　　　嚴洞涇　　　牛尾涇
　　管家涇　　　山涇　　　　百步涇
　　湖澄涇　　　東山涇　　　西山涇
　　金涇　　　　夏塘涇　　　哮塘涇
　　楊涇　　　　駟馬涇　　　徐陸涇
　　楊州涇　　　沙涇　　　　高仙涇
　　邵李涇　　　范家涇　　　横崇涇
　　太平涇　　　曹家涇　　　徐項涇
　　西張涇　　　薛家涇　　　北生涇
　　徐家涇　　　東張涇　　　東廟涇
　　西周涇　　　横挺涇　　　宋涇
　　葛家涇　　　尤涇　　　　司馬涇
　　柴場涇　　　管段涇　　　石撞涇
　　官路涇　　　小錢涇　　　璜涇
　　大錢涇　　　隆池涇　　　陳智涇
　　蓮涇　　　　陳涇　　　　消涇
　　大消涇　　　横宣涇　　　東溪涇
　　東小涇　　　大涇　　　　高涇
　　張葑涇　　　蔣堰涇　　　牛洞涇
　　顧圩涇　　　渠涇　　　　東黄泥涇
　　張孝涇　　　牛城涇　　　普賢涇
　　藻菜涇　　　湄涇　　　　顧門涇
　　乾涇　　　　侯涇　　　　陸涇
　　譚孔涇　　　甎窑涇　　　蔡涇
　　龍池涇　　　行涇　　　　東黄旻涇
　　西黄旻涇　　蔡段涇　　　鄔丘涇
　　濠涇　　　　南成天圩涇　大周涇
　　小周涇　　　蒲漸涇　　　䨇鳳涇
　　蕩黎涇　　　茒涇　　　　西洪涇
　　蕩涇　　　　石灰涇　　　前黄涇
　　小黄涇　　　後黄涇　　　潘涇
　　蘆涇　　　　瞿涇　　　　黄旻涇
　　丁澤涇　　　重罡涇　　　中横涇
　　官才涇　　　胡家涇　　　東鵞涇
　　西鵞涇　　　古全涇　　　南丁澤涇
　　高墩涇　　　方門涇　　　䨇橋涇
　　茶鹽涇　　　瓦屑涇　　　湖界涇
　　東陳涇　　　西陳涇　　　虎游涇
　　東蔡涇　　　沙湖涇　　　泥涇
　　黄鱔涇　　　北蔡涇　　　西蔡涇
　　大山涇　　　南䨇橋涇　　北䨇橋涇
　　孟涇　　　　儲涇　　　　倪涇
　　小山涇　　　吳王涇　　　王涇
　　百步涇　　　錢長涇　　　天井涇
　　蘆長涇　　　鴨舎涇　　　譚涇
　　東湖涇　　　西湖涇　　　深涇
　　沈塔涇　　　秋末涇　　　石涇
　　嚴方涇　　　南張涇　　　北張涇
　　淘沙涇　　　倪家涇　　　婁涇
　　科涇　　　　斗門涇　　　唐洞涇
　　永墩涇　　　鹿涇　　　　黄江涇
　　東北陳涇　　北山涇　　　鳳凰涇
　　南山涇　　　白茒涇　　　馬莊涇
　　東婁涇　　　蕭涇　　　　蛇涇
　　六十二涇　　艾涇　　　　思涇
　　龍涇　　　　大陳涇　　　洋浩涇
　　南鄉界涇　　勝涇　　　　泗涇
　　洋里涇　　　洋浩横涇　　川心涇
　　進寳涇　　　語濂涇　　　東菱涇
　　西菱涇　　　婁兠涇　　　六冲涇
　　呂涇　　　　張港涇　　　沼涇
　　鶴涇　　　　避湖涇　　　陸宅涇
　　路溪涇　　　東黄涇　　　西黄涇
　　西蔣涇　　　東蔣涇　　　後洪涇
　　堰涇　　　　前洪涇　　　草鞋涇
　　高涇　　　　欄杆涇　　　魚虎涇
　　斷頭涇　　　殷莊涇　　　魏涇
　　鳳尾涇　　　南廟涇　　　楊萱涇
　　馬葑涇　　　黄灘涇　　　韓家涇
　　相涇　　　　孫涇　　　　六涇
　　尖涇　　　　單長涇　　　川涇
　　螺螄涇　　　瓦涇　　　　黄墓涇
　　華涇　　　　陳埭涇　　　柴涇
　　馬涇　　　　毛涇　　　　夀洋涇
　　聖涇　　　　扈城涇　　　社涇
　　北塍涇　　　蘆沙涇　　　南耿涇
　　細涇　　　　譚泥涇　　　長連涇
　　八千涇　　　塍涇　　　　北耿涇
　　漕涇　　　　金大涇　　　遵涇
　　章家涇　　　北聖涇　　　菴涇
　　呂墓涇　　　白魚涇　　　渭洞涇
　　滄涇　　　　盛涇　　　　徐墅涇
　　錢舎涇　　　沿門涇　　　杭涇
　　南錢舎涇　　銅港涇　　　李吳涇
　　廟磉涇　　　昌涇　　　　周栢湖涇
　　西沿涇　　　塘岸涇
　　黄石浜　　　邵家浜　　　冶塘浜
　　張家浜　　　蔣家浜　　　布裩浜
　　須家浜　　　潼莊浜　　　陳宕浜
　　東浜　　　　馬路浜　　　段路浜
　　邵壩浜　　　杜家浜　　　白魚浜
　　黄涇浜　　　嚴墩浜　　　丁家浜
　　陸和浜　　　張浜　　　　馬章浜
　　陳墩浜　　　丫鎗浜　　　邵基浜
　　西周家浜　　楊家浜　　　髙巷浜
　　啞子浜　　　東五丫浜　　黄莊浜
　　嚴洞官浜　　白馬浜　　　洋泗浜
　　陸家浜　　　王家浜　　　曹家浜
　　章興浜　　　螞蝗浜　　　油車浜
　　菖蒲浜　　　邵舎浜　　　三里浜
　　湯家浜　　　吳家浜　　　徐家浜
　　浪夾浜　　　前浜　　　　尹浜
　　何浜　　　　顧家浜　　　南周浜
　　木家浜　　　沈巷浜　　　陳家浜
　　螻蛄浜　　　陸千浜　　　坊家浜
　　瞿舎浜　　　周巷浜　　　謝巷浜
　　段浜　　　　范巷浜　　　上浜
　　火墩浜　　　李王浜　　　蘆沙浜
　　坊浜　　　　矮櫈浜　　　薛舎浜
　　許家浜　　　神仙浜　　　三墩浜
　　卜家浜　　　毛浜　　　　章家浜
　　李家浜　　　金家浜　　　船浜
　　唐敬浜　　　方浜　　　　深漕浜
　　穆家浜　　　蘆城浜　　　蓮蕩浜
　　鄧家浜　　　低浜　　　　下印浜
　　野菱浜　　　祝浜　　　　周蒲浜
　　黄泥浜　　　廟浜　　　　䨇浜
　　菴浜　　　　沈浜　　　　站浜
　　張横浜　　　姚家浜　　　包家浜
　　張臣浜　　　詹家浜　　　楊浜
　　髙家浜　　　細浜　　　　髙浜
　　胡湛浜　　　祝家浜　　　小鬼浜
　　谷家浜　　　馬潭浜　　　搖櫓浜
　　馬李村浜　　黄家浜　　　七雞浜
　　扎營浜　　　冬瓜浜　　　董家浜
　　陶長浜　　　花園浜　　　關家浜
　　郎家浜　　　俞家浜　　　姜家浜
　　黄倉浜　　　長浜　　　　柴場浜
　　西䨇浜　　　黄浜　　　　周官浜
　　朱巷浜　　　八赤浜　　　柘浜
　　田家浜　　　蘇家浜　　　郁家浜
　　東翁浜　　　蘆場浜　　　章四浜
　　徐老浜　　　西翁浜　　　蒲潭浜
　　梧桐浜　　　孫家浜　　　倒挿浜
　　大横浜　　　小横浜　　　沈家浜
　　横浜　　　　虎游浜　　　虎浜
　　郭家浜　　　乗牀浜　　　戴公浜
　　支塔浜　　　何莊浜　　　舎浜
　　黄姑浜　　　弓浜　　　　洟泥浜
　　史港浜　　　黯浜　　　　新村浜
　　寺浜　　　　周先生浜　　浦巷浜
　　金莊浜　　　西夾浜　　　上莊浜
　　夏家浜　　　張四娘浜　　馬莊浜
　　張先生浜　　古湫浜　　　姚公浜
　　童家浜　　　洪鐘浜　　　查家浜
　　許巷浜　　　廟圩浜　　　石橋浜
　　呂家浜　　　行船浜　　　寺漕浜
　　毛家浜　　　支家浜　　　鈔蕩浜
　　朗城浜　　　大宅浜　　　河村浜
　　繆家浜　　　茹家浜　　　葉家浜
　　四穿浜　　　下澤浜　　　羅公浜
　　凌母浜　　　宗家浜　　　羿家浜
　　鬼超浜　　　童巷浜　　　桑婆浜
　　練墩浜　　　直下浜　　　羅家浜
　　浦家浜　　　洛水浜　　　北浜
　　下莊浜　　　荷花浜　　　池家浜
　　程家浜　　　温浜　　　　葛家浜
　　夏黄浜　　　匡家浜　　　吳匠浜
　　翁家浜　　　方家浜　　　下浜
　　新莊浜　　　和尚浜　　　大步浜
　　烏鯉浜　　　水牛浜　　　草鞋浜
　　報慈浜　　　秦家浜　　　王小墳浜
　　丫乂浜　　　五丫浜　　　南李家浜
　　金家浜　　　錢家浜　　　黄土浜
　　師姑浜　　　羅墩浜　　　陶舎浜
　　歸家浜　　　莊浜　　　　新浜
　　泥橋浜　　　打牲浜　　　鳳凰浜
　　唐家浜　　　蔡家浜　　　孤安浜
　　陶家浜　　　蔡姑浜　　　唐莊浜
　　劉家浜
　　鮎魚口　　　四丫口　　　水井口
　　哮塘涇口　　潭塘口
　　珠璣洪　　　新開洪　　　楊樹洪
　　小洪　　　　王家洪　　　抄鮎洪
　　乂洪　　　　靴脚洪　　　白魚洪
　　蘇家洪　　　新洪　　　　趙大洪
　　三丫洪　　　打牲洪　　　北和尚洪
　　和尚洪　　　馬田洪　　　毛家洪
　　北硃砂洪　　斜洪　　　　史家洪
　　草鞋洪　　　髙家洪　　　茹家洪
　　田家洪　　　周家洪　　　下宅洪
　　天打洪　　　歸家洪　　　雷盆洪
　　硃砂洪　　　中洪　　　　花八洪
　　龍尖嘴
　　城濠　　　　魯家濠　　　福山堡濠
　　天闕
　　謝家灣　　　何家灣　　　葛家灣
　　黄家灣
　　南嚴洞　　　北嚴洞
　　蓮宕
　　焦尾溪　　　黄溪
　　後澗
　　葫蘆潭　　　龍潭　　　　蒲潭
　　閘潭　　　　大潭　　　　中潭
　　小潭　　　　市澤潭　　　白潭
　　畢澤潭
　　南夾　　　　西夾　　　　大夾
　　石漊　　　　曹夫漊　　　三千漊
　　崔家漊　　　菱港漊　　　周家漊
　　瓦漊　　　　楊樹漊　　　猪頭漊
　　新漊　　　　夾漊　　　　黄泥漊
　　水漊　　　　章漊　　　　穿心漊
　　直北漊　　　余千漊　　　下段漊
　　横漊　　　　東清漊　　　南清漊
　　下囊漊　　　西馬漊　　　中馬漊
　　東馬漊　　　東漊　　　　韓村漊
　　袁婆漊　　　毛家漊　　　彭家漊
　　閘漊　　　　盎漊　　　　南漊
　　鉢盂漊　　　和尚漊　　　野菱漊
　　濟煉漊　　　金家漊　　　大夾漊
　　顔家漊　　　曲漊　　　　防備漊
　　塔漊　　　　曹家漊　　　葉家漊
　　大官漊　　　南官漊　　　七十畝漊
　　八十畝漊　　西夾漊　　　四畝漊
　　腰漊　　　　童軍漊　　　觀音漊
　　蕭家漊　　　東官漊　　　荷花漊
　　錢家漊　　　白漊　　　　朱陸漊
　　翁公漊　　　塘新漊　　　官田漊
　　葑漊　　　　山路漊　　　沈塔漊
　　陸家漊　　　零丁漊　　　北夾漊
　　南夾漊　　　金漊　　　　釣鮮漊
　　官段漊　　　大漊　　　　大横漊
　　撇漊　　　　南舎漊　　　蓮涇漊
　　木杓漊　　　塘途漊　　　新開漊
　　官才漊　　　小漊　　　　朱家漊
　　徐湖漊　　　六萬步漊　　唐家漊
　　温家漊　　　西水漊　　　高公漊
　　界漊　　　　南雉浦漊　　馬家漊
　　王家漊　　　陳家漊　　　張蝦漊
　　于家漊　　　石家漊　　　長基漊
　　崔家漊　　　石岸漊　　　何家漊
　　十字漊　　　濮家漊　　　猪婆漊
　　猫兒漊　　　施家漊　　　香塘漊
　　丘家漊　　　史家漊　　　獐狼漊
　　川心漊　　　大岸漊　　　道士漊
　　西官漊　　　官漊
　　直汀
　　隔溝　　　　水溝　　　　葛溝
　　田溝　　　　洋溝　　　　顧港溝
　　菱溝　　　　薛溝　　　　唐家溝
　　六尺溝　　　陸田溝　　　陸灌溝
　　東西水溝　　戧岸水溝　　横溝
　　姚溝　　　　閘溝　　　　界溝
　　沈溝　　　　唐水溝　　　王亷溝
　　楊水溝　　　費溝
　　陳家角
　　錢家段　　　下白段　　　官段
　　下段
　　白茒渡　　　窵嘴渡
　　蔣堰　　　　朱堰　　　　沙堰
　　斜堰
　　洪涇東壩　　洪涇西壩　　陳塘東壩
　　陳塘西壩　　馬墅河南壩　車羅壩
　　沙堰河東壩　陳家壩　　　江隂界河壩
　　周公壩　　　石塘南壩　　浪夾浜壩
　　䨇墩壩　　　曹家壩　　　廟涇中壩
　　東長涇壩　　西長涇壩　　司馬涇南壩
　　祝家壩　　　陶舎涇口壩　天井涇東壩
　　界河南壩　　梧桐涇口壩　莊浜口壩
　　搬載涇中壩　香界涇中壩　錢長涇西壩
　　新涇口壩　　三墩浜口壩　白漊東壩
　　油蔴涇口壩　神仙浜口壩　朱陸漊東壩
　　深涇口壩　　朱陸漊西壩　珠璣洪東壩
　　沈塔涇南壩　沈塔涇北壩　張家洪壩
　　白漊口壩　　蘆長浜口壩　婁涇西稍壩
　　西夾口壩　　陳家浜口壩　羿家洪口壩
　　王家洪壩　　宗家洪口壩　和尚洪内壩
　　湖港口壩　　史家洪口壩　白潭口壩
　　山涇口壩　　葉家浜口壩　李段口壩
　　大横漊口壩　小漊口壩　　廟浜口壩
　　新開漊口壩　大漊口壩　　李家浜口壩
　　朱家漊口壩　黄泥漊口壩　鈔蕩浜口壩
　　繆家洪口壩　官才漊口壩　支家浜口壩
　　朗城浜口壩　䨇鳳涇口壩　下段漊軍裝壩
　　大宅浜口壩　東涇口壩　　毛家浜牛河壩
　　張泗蕩東楊家壩　東黄涇口壩　唐家漊内壩
　　温家漊口壩　界漊南壩　　界漊北壩
　　黄泥漊南壩　欄杆涇北壩　黄泥漊北稍壩
　　欄杆涇南壩　東界河口壩　螺□涇中壩
　　魚虎涇口壩　池家浜口壩　黄墓涇口壩
　　周涇中壩　　穿心漊壩　　穿心漊東壩
　　夏黄浜西稍壩　胡家壩　　殷莊壩
　　楊樹漊南稍壩　楊樹漊北稍壩　十字河北壩
　　尖涇西壩　　黄泥漊内壩　張港涇西壩
　　王家漊内壩　于家漊内壩　猫兒漊北稍壩
　　大横漊東壩　單長涇西壩　馬葑涇東壩
　　顧涇西壩　　凌涇南壩　　丘家漊南壩
　　毛涇南壩　　川涇南壩　　施家漊内壩
　　下浜西壩　　大潭塘東壩　大潭塘西壩
　　丘家漊北壩　鶴涇浜北稍壩　直下浜東壩
　　直下浜西壩　塘岸涇北壩　長蕩河東壩
　　楊萱涇南壩　沼涇十字漊東壩　沼涇十字漊南壩
　　沼涇十字漊北壩
　　沙堰河西閘　祝家壩南閘　白茒港口閘
　　䨇漕閘　　　三丈浦閘　　丁莊圩閘
　　釣鮮漊口閘　繆家閘　　　楊家閘
　　徐家閘　　　髙公漊口閘　大潭塘東閘
　　小潭塘東閘　中潭塘東閘
　　　　崑山縣
　　吳淞江　　　新洋江　　　勦娘江
　　澱山湖(南屬華亭縣東/南屬青浦縣)　　　度城湖
　　馬涇湖　　　包湖　　　　巴城湖
　　雉城湖　　　鰻鱺湖　　　陽城湖(南北西/屬長洲)
　　䨇洋蕩　　　白蕩　　　　盛蕩
　　傀儡蕩　　　郭蕩　　　　三分蕩
　　西洋田蕩　　蕭散蕩　　　黄泥蕩
　　葛家蕩　　　陳墓前蕩　　陳墓後蕩
　　阮家蕩　　　楊仕蕩
　　范靑漾
　　朱窠瀼　　　栢家瀼　　　江家瀼
　　大泗瀼
　　東盆瀆　　　西盆瀆　　　北新瀆
　　黄瀆　　　　西黄瀆　　　湓瀆
　　東黄瀆　　　曹瀆　　　　蛇瀆
　　官瀆　　　　墅瀆　　　　大瓜瀆
　　小瓜瀆　　　滬瀆
　　至和塘　　　七浦塘　　　山塘
　　甫里塘　　　馬塘　　　　上社塘
　　杭塘　　　　歴塘　　　　西曹塘
　　西涇塘　　　東涇塘　　　許墓塘
　　顧墓塘　　　夾潮塘　　　古澤塘
　　馬沙塘　　　漢浦塘　　　茒沙塘
　　葑塘　　　　大虞塘　　　六和塘
　　櫻桃塘　　　孝義塘　　　横塘
　　官塘　　　　四塘　　　　東横塘
　　斜塘　　　　婁縣上塘　　婁縣下塘
　　楊林塘　　　駙馬塘　　　雉城塘
　　聖王塘　　　古塘　　　　曲塘
　　石塘　　　　磧礇塘　　　横涇塘
　　車塘　　　　郭澤塘　　　茹律塘
　　王孝塘　　　東曹塘　　　朱㫤塘
　　雞鳴塘　　　舎浜横塘　　行孝塘
　　新塘　　　　泥塘　　　　吳塘
　　夏駕浦　　　千墩浦　　　祥五浦
　　八尺浦　　　奣子浦　　　官墅浦
　　濟浦　　　　漫水浦　　　木瓜浦
　　戴浦　　　　杜盛浦　　　湓瀆浦
　　須浦　　　　漢浦　　　　秦浦
　　薛家浦　　　大虞浦　　　小虞浦
　　李箕浦　　　馬仁浦　　　孛祿浦
　　熊莊浦　　　老鴉浦　　　漕瀆浦
　　浪墅浦　　　迎鐘浦　　　蛇浦
　　任中浦　　　馬路浦　　　潭市浦
　　韓浦　　　　朱明浦　　　莊浦
　　葛浦　　　　曹浦　　　　廣浦
　　馮浦　　　　寒浦　　　　眞義浦
　　界浦(與長洲/縣分界)　下里浦　　　墅浦
　　景浦　　　　西設浦　　　東設浦
　　心瀆浦　　　丁浦　　　　蓋浦
　　良里浦　　　刹力浦　　　蔣浦
　　薛莊浦　　　平樂浦(即夏/里浦)　社城浦
　　華翔浦　　　渡頭浦　　　韓溪浦
　　東羅浦　　　西羅浦　　　石榴浦
　　三林浦　　　淙浦　　　　趙浦
　　直浦　　　　六直浦　　　支浦
　　大直浦　　　小直浦　　　帆歸浦
　　洛浦　　　　浪浦　　　　俞家浦
　　朋浦　　　　陳安浦　　　西張浦
　　東張浦　　　注浦　　　　張浦
　　滕浦　　　　顧仙浦　　　諸天浦
　　薛浦　　　　岳浦　　　　羅力浦
　　亭洋浦　　　漁連浦　　　同丘浦
　　甘子浦　　　漳潭浦　　　新漕浦
　　朱浦(一云芝浦/又名注浦)石撞浦　　　少里浦
　　邵浦　　　　甘册浦　　　宿浦
　　齊浦　　　　横浦　　　　大石浦
　　小石浦　　　道褐浦　　　陸虞浦
　　棠梨浦　　　湓浦　　　　華莊浦
　　陳澥浦　　　善浦　　　　牛脊浦
　　若里浦　　　潘村浦　　　大湖浦
　　小湖浦　　　白雉浦　　　張鹿浦
　　比弓浦　　　夏侯浦　　　市浦
　　天眀浦　　　黄墩浦　　　楊閭浦
　　墅瀆浦　　　陶仁浦　　　茅老浦
　　東茅老浦　　宋浦　　　　平港浦
　　徐浦　　　　洛舎浦　　　古木浦
　　磚街浦　　　城迸浦　　　黃墅浦
　　鴨鱔浦　　　顧墓浦　　　大瓦浦
　　小瓦浦　　　北矮浦　　　潘孫浦
　　大須浦　　　小須浦　　　陳連浦
　　白田浦　　　蕭墅浦　　　劉婆浦
　　北澥浦　　　徐公浦　　　大顧浦
　　金竈浦(即盆/浦)　劉竈浦　　　大𤓰浦
　　北陳浦　　　白鶴浦　　　武桑浦
　　梅浦　　　　陳源浦　　　張家浦
　　西宿浦　　　東宿浦　　　桑浦
　　鄒浦　　　　蔡浦　　　　彭浦
　　沈浦　　　　姚浦　　　　楊浦
　　究浦　　　　盧浦　　　　金浦
　　霜浦　　　　錦溪浦　　　黄潭浦
　　白苧浦　　　□浦　　　　中趙浦
　　南趙浦　　　北趙浦　　　郟浦
　　胡浦　　　　安亭浦　　　低里浦
　　瀾漕浦
　　東市河　　　西市河　　　南市河
　　徐八道河　　張河　　　　顧宣河
　　嚴家河　　　黄墩河　　　浜墟河
　　章河　　　　楊村河　　　白蓮河
　　奣子河　　　新河　　　　東新河
　　石碑河　　　太平河　　　汛漕河
　　廟河　　　　唐家河　　　蹌開河
　　甘子河　　　金雞河　　　髙墟河
　　九里橋河　　三里橋河　　大南河
　　牛橋河　　　馬路河　　　洛議河
　　新開河
　　清水港　　　白塔港　　　斜港
　　西涇橋港　　東涇橋港　　十乍人港
　　沿家港　　　龔家港　　　平港
　　曹港　　　　景山港　　　馬婆港
　　戈家港　　　丘家港　　　慢水港
　　陸涇港　　　安港　　　　寺港
　　楊村港　　　馬巷港　　　石墩港
　　徐家港　　　東横港　　　亭子港
　　陳墅港　　　武城港　　　蒲城港
　　菱港　　　　趙靈港　　　帆歸港
　　張河港　　　李舎港　　　槐樹港
　　檀樹港　　　馮栗港　　　裴莊港
　　潮生港　　　馬港　　　　許墩港
　　䨇漕港　　　老鴉港　　　中巷港
　　西方港　　　大漕港　　　平林港
　　潮山港　　　雉城港　　　趙巷港
　　葉師港　　　葑家港　　　支家港
　　雷家港　　　莊港　　　　打開港
　　嚴家港　　　横膽港　　　南莊港
　　白方港　　　楊莊港　　　洙泗港
　　宋家港　　　王家港　　　及墅港
　　斜堰港　　　毛沙港　　　北横港
　　渡船港　　　俞巷港　　　三家址港
　　蔣港　　　　丁家港　　　木行港
　　大段港　　　唐市港　　　車塘港
　　白老鼠港　　黄家港　　　西金港
　　陸家港　　　唐村港　　　金山港
　　鮑家港　　　馮家港　　　盛家港
　　陳巷港　　　耘田港　　　莫家港
　　屋田港　　　離莊港　　　華翔東港
　　華翔西港　　馬堰莊港　　老鴉窠港
　　酌水廟港　　計家墩港　　西盛港
　　東盛港　　　西戈家港　　東戈家港
　　西清水港　　長嘴港　　　杜癡港
　　張家舎港　　尚眀田港　　横塘港
　　沙盆港　　　夏家港　　　鍾家港
　　北斜港　　　穿心港　　　度城後港
　　范田港
　　山塘涇　　　木人涇　　　尤涇
　　曹瀆涇　　　司馬涇　　　丁丫涇
　　牛車涇　　　陳段涇　　　王巷涇
　　黄昌涇　　　陸家涇　　　李巷涇
　　菜花涇　　　沙涇　　　　金墳涇
　　五巷涇　　　龍涇　　　　䨇涇
　　牛尾涇　　　唐涇　　　　學堂涇
　　郟浦斜涇　　張胡涇　　　魚直涇
　　牛輪涇　　　聰眀涇　　　邵黄涇
　　黄墓涇　　　東邵黄涇　　錢家涇
　　米立涇　　　官瀆涇　　　白馬涇
　　陳墓涇　　　潘涇　　　　侯涇
　　董家涇　　　仙人涇　　　西侯涇
　　沈巷涇　　　牛腸涇　　　石橊涇
　　張居涇　　　六里店涇(即壅/里浦)湖涇
　　蔡丫涇　　　石人涇　　　界牌涇(與長洲/縣分界)
　　吳涇　　　　兒市涇　　　景涇
　　李源涇　　　丁涇　　　　張婆涇
　　千步涇　　　王仁涇　　　稍馬涇
　　古婁涇　　　斜涇　　　　潘笠涇
　　丁澤涇　　　梅心涇　　　穿心涇
　　孫涇　　　　五戒涇　　　楊秀涇
　　顧全涇　　　宋涇　　　　朱瀝涇
　　駟馬涇　　　西蔣涇　　　盛涇
　　漁連涇　　　上元涇　　　顧市涇
　　瀾涇　　　　康涇　　　　曹涇
　　曹閭涇　　　楊襄涇　　　五里涇
　　翁家涇　　　九里涇　　　長命涇
　　狀元涇　　　刁涇　　　　古涇
　　華家涇　　　葛涇　　　　通商涇
　　駙馬涇　　　陸涇　　　　㭲樹涇
　　石獅涇　　　張莊涇　　　泥塘涇
　　張信涇　　　張巷涇　　　師姑涇
　　周家涇　　　鰻鱺涇　　　徐惟涇
　　梅里涇　　　李思涇　　　老鴉涇
　　長涇　　　　章涇　　　　施澤涇
　　黄茜涇　　　温焦涇　　　五千涇
　　三千涇　　　雉城涇　　　前吳涇
　　東西吳涇　　楊巷涇　　　倉涇
　　殷涇　　　　及墅涇　　　蓮池涇
　　黄蘆涇　　　姜老涇　　　楊丫涇
　　羅莊涇　　　朱舎涇　　　大渭涇
　　大南涇　　　小南涇　　　長對涇
　　放生涇　　　金絲涇　　　前巷涇
　　廟涇　　　　相涇　　　　古塘横涇
　　古塘涇　　　辛家涇　　　毛涇
　　官涇　　　　山池涇　　　光涇
　　張蔓涇　　　直涇　　　　管涇
　　小徐涇　　　汪家涇　　　南漫涇
　　北漫涇　　　王家涇　　　邵里涇
　　直上涇　　　葛冗涇　　　吳巷涇
　　楊華涇　　　横丫涇　　　寸心涇
　　季星涇　　　界涇　　　　張冶涇
　　盛家涇　　　施涇　　　　姜里涇
　　馬尾涇　　　蕩涇　　　　張釣涇
　　南漕涇　　　大慈涇　　　新涇
　　潘昌涇　　　邵涇　　　　徐涇
　　刹刀涇　　　東白米涇　　菴涇
　　滕巷涇　　　沈連涇　　　竹墩涇
　　西管涇　　　東管涇　　　董泥涇
　　廟堂涇　　　香花涇　　　北尤涇
　　西白米涇　　王墓涇　　　白段涇
　　傍學涇　　　陳隆涇　　　韓家涇
　　東横涇　　　西横涇　　　石牌涇
　　戴段涇　　　夏段涇　　　梅簡涇
　　郭蕩涇　　　茶曹涇　　　莊礇涇
　　菖蒲涇　　　泖涇　　　　南廟涇
　　北廟涇　　　東廟涇　　　西涇
　　石官人涇　　安里涇　　　斜路涇
　　周涇　　　　陳莊涇　　　茹香涇
　　朱涇　　　　水路涇　　　陳門涇
　　黄泥涇　　　坊巷涇　　　寺巷涇
　　南烏墩涇　　北烏墩涇　　古子涇
　　錦涇　　　　六千涇　　　楊村涇
　　陸墓涇　　　吳賢涇　　　南横涇
　　許沙涇　　　方涇　　　　大漕涇
　　小錢涇　　　陶塾涇　　　黄土涇
　　請糧涇　　　徐姑涇　　　東涇
　　湯涇　　　　支涇　　　　心涇
　　烏墩涇　　　良涇　　　　七浦涇
　　叶涇　　　　方盛涇　　　八千涇
　　大潭涇　　　十萬步涇　　施家涇
　　雙巷涇　　　郁家涇　　　諸昌涇
　　黄釣涇　　　漢涇　　　　馬連涇
　　北管涇　　　梅星涇　　　寒泉涇
　　馬跳涇　　　度城涇　　　張涇
　　白蠟涇　　　百勞涇　　　里涇
　　刁墅涇　　　李家涇　　　斗門涇
　　草蘿涇　　　江莊涇　　　章河涇
　　邵莊涇　　　印涇　　　　東全涇
　　石灰涇　　　楊心涇　　　神童涇
　　馬路涇　　　大蔣涇　　　連水涇
　　黄鄒涇　　　西楊閭涇　　小蔣涇
　　陳從涇　　　彭段涇　　　泥橋涇
　　顔巷涇　　　楊涇　　　　金鏡涇
　　姚家涇　　　木葉涇　　　廟丫涇
　　獨兒涇　　　秀才涇　　　搭頭涇
　　趙段涇　　　杏涇　　　　新豐涇
　　馬新涇　　　陳顔涇　　　陡門涇
　　官鴨涇　　　陸巷涇　　　汪莊涇
　　南北殷涇　　徐公涇　　　齊睂涇
　　孟涇　　　　馬塘涇　　　菱段涇
　　顧臯涇　　　東段涇　　　葫蘆涇
　　五界涇　　　顧潮涇　　　午澤涇
　　史涇　　　　湖浦涇　　　白西段涇
　　東陽涇　　　大新涇　　　上央涇
　　錢思涇　　　慈涇　　　　諸涇
　　姜老鴉涇　　温招涇　　　諸本涇
　　四段涇　　　蛇瀆涇　　　葑涇
　　雉涇　　　　錢涇　　　　幹涇
　　夾涇　　　　郭涇　　　　内錢涇
　　戴涇　　　　趙涇　　　　黄墩涇
　　洋漕涇　　　李涇　　　　黄澄涇
　　甲涇　　　　何涇　　　　巷涇
　　腰涇　　　　莊家涇　　　嚴莊涇
　　張師涇　　　木瓜涇　　　西泗涇
　　西六涇　　　呂公涇　　　陳涇
　　韓涇　　　　顧昌涇　　　瞿莊涇
　　蔡墓涇　　　中城涇　　　石丫涇
　　官路涇　　　新開涇　　　薛家涇
　　度城廟涇　　田漊涇　　　若塾涇
　　野兒涇　　　鴨頭涇　　　高涇
　　赤涇　　　　安亭涇　　　杜家涇
　　徐家涇　　　封涇　　　　鶴田涇
　　許巷涇　　　董段涇　　　梅段涇
　　朱同涇　　　馬胡涇　　　戚虞涇
　　横村涇　　　迮涇　　　　中涇
　　泗涇　　　　焦墩涇　　　南潘涇
　　吳潭涇　　　周義涇　　　西何涇
　　趙屯涇　　　南徐涇　　　泗橋涇
　　陸緒涇　　　朱村涇　　　嚴家涇
　　寺港涇　　　北徐涇　　　麻城涇
　　北潘涇　　　六如涇　　　窑龜涇
　　朱新涇　　　張靡涇　　　牛腰涇
　　石漊涇　　　萬六千涇　　東麻城涇
　　據莊涇　　　交段涇　　　南交段涇
　　戴巷涇　　　張連涇　　　牛草涇
　　項連涇　　　管家涇　　　倪家涇
　　王胡涇　　　陳樹涇　　　何莊涇
　　朱思涇　　　嚴涇　　　　鰍洞涇
　　流浪涇　　　妙安涇　　　東潘涇
　　西潘涇　　　丁䰲涇　　　謝胡涇
　　牛洞涇　　　螺螄涇　　　北莊涇
　　廟段涇　　　丫齾涇　　　六集涇
　　戴家涇　　　朱至涇　　　潮庭涇
　　黄丫涇　　　寺涇　　　　乙涇
　　北涇　　　　談涇　　　　張老涇
　　蔡涇　　　　黄封涇　　　馬涇
　　丫涇　　　　金涇　　　　許子涇
　　雍里涇　　　戈涇　　　　汗涇
　　鮑涇　　　　市涇　　　　吳莊涇
　　薛丫涇　　　黃草涇　　　外涇
　　何店涇　　　千涇　　　　狄家涇
　　陸涇　　　　莊涇　　　　中洛涇
　　杭塘涇　　　張妙涇　　　包涇
　　蕭涇　　　　嚴段涇　　　沙泥涇
　　夏公涇　　　張烏涇　　　茭門涇
　　陸華涇　　　孟連涇　　　顧垂涇
　　猪頭涇　　　川洪涇　　　石頭涇
　　杭涇　　　　朱家涇　　　鳳涇
　　蔣涇　　　　時涇　　　　川涇
　　湛涇　　　　吳家涇　　　廟河涇
　　横涇　　　　歴塘涇　　　枯竹涇
　　大蒔涇　　　小蒔涇　　　洗段涇
　　豐涇　　　　侯家涇　　　混泥涇
　　燕涇　　　　黄涇　　　　小黄涇
　　盛彭涇　　　古澤涇　　　戴項涇
　　篩榖浜　　　唐家浜　　　馬家浜
　　湯家浜　　　錢王浜　　　磚家浜
　　羅浜　　　　浦家浜　　　潘段浜
　　陳巷浜　　　六和浜　　　竹墩浜
　　和尚浜　　　何家浜　　　李家浜
　　陶家浜　　　黄家浜　　　郁家浜
　　郭澤塘浜　　西陳浜　　　王家浜
　　陳家浜　　　葉家浜　　　朱浜
　　學堂浜　　　小凌浜　　　相公浜
　　髙淞浜　　　徐家浜　　　北亭浜
　　螺螄浜　　　薛家浜　　　許家浜
　　邵家浜　　　掘剰浜　　　顧塔浜
　　金家浜　　　舎浜　　　　張家浜
　　曹禮浜　　　張童浜　　　宋家浜
　　侯家浜　　　周家浜　　　章浜
　　陸家浜　　　盧家浜　　　倪家浜
　　馬家浜　　　鴨脚浜　　　楊家浜
　　孫涇浜　　　吳家浜　　　三千浜
　　陳郎浜　　　唐家浜　　　方家浜
　　西毛老浜　　東毛老浜　　新浜
　　陶墩浜　　　楊樹浜　　　三里浜
　　黃沙浜　　　蔡家浜　　　桃花浜
　　郟家浜　　　小婁浜　　　莊家浜
　　䕶竹浜　　　丁家浜　　　安然浜
　　孟家浜　　　盛浜　　　　邵安浜
　　葛家浜　　　牛車浜　　　楊森浜
　　黃潭　　　　漳潭　　　　大潭
　　李白潭　　　吳潭
　　湖漕　　　　汛漕　　　　洋漕
　　横漕　　　　南漕　　　　姚黃漕
　　䨇漕　　　　馬鞭漕　　　大漕
　　郟溝　　　　隔溝　　　　蒲溝
　　鮑家溝　　　前舎溝
　　火燒漊　　　鴨頭漊　　　田漊
　　張家漊　　　西汀漊　　　龍骨漊
　　方家漊　　　掘頭漊　　　趙思漊
　　石漊　　　　黄泥漊　　　萬八漊
　　馬婆漊　　　嚴家漊　　　腰漊
　　陸婆漊　　　六千漊　　　丫齾漊
　　學堂漊　　　舎下漊　　　界漊
　　楊家漊
　　鶴頭灣　　　吳家灣
　　七鴉口　　　船塢口
　　馮家壩
　　斜堰　　　　馬堰
　　　　嘉定縣
　　吳淞江　　　靑龍江　　　白鶴江
　　蟠龍江　　　舊江　　　　淺江
　　月河江　　　虬江
　　南横瀝　　　北横瀝　　　東横瀝
　　西横瀝　　　中心横瀝　　第二瀝
　　第四横瀝　　靑岡横瀝　　糜長横瀝
　　外横瀝
　　白蕩　　　鵝艬蕩
　　華漕　　　　路漕　　　　長漕
　　鹵漕
　　南鹽鐵塘　　北鹽鐵塘　　淸鏡塘
　　吳塘　　　　鷄鳴塘　　　凌門塘
　　瞿門塘　　　張岡門塘　　胡岡門塘
　　茭門塘　　　河門塘　　　黃姑塘
　　婁塘　　　　公塘　　　　郭澤塘
　　錢門塘　　　顧塘　　　　古江門塘
　　走馬塘　　　馬陸塘　　　盤龍塘
　　奬剗塘　　　東練祈塘　　西練祈塘
　　黃泥塘　　　馬路塘　　　和尚塘
　　第二塘　　　郭山塘　　　新莊塘
　　葑村塘　　　姚村塘　　　泗塘
　　高境塘　　　謝塘　　　　沙頭塘
　　雙塘　　　　殷涇塘　　　蒲華塘
　　五岳塘　　　黄姚塘　　　石家塘
　　篠籜塘　　　毛家塘　　　張家塘
　　張浦塘　　　桃源塘　　　菖蒲塘
　　小石塘　　　新塘　　　　陸和塘
　　殷岡門塘　　大雙塘　　　小雙塘
　　横瀝塘
　　大盈浦　　　大盧浦(俗名/渡頭)　儼儻浦
　　黄渡浦　　　顧浦　　　　陸皎浦
　　川沙浦　　　淮浦　　　　瓦浦
　　張浦　　　　漳浦　　　　新華浦
　　窑頭浦　　　赤鴈浦　　　馮浦
　　鄔城浦　　　方亭浦　　　張沈浦
　　大頭浦　　　何浦　　　　周思浦
　　桑浦　　　　東戚浦　　　孟丫浦
　　沈浦　　　　廟浦　　　　吉涇浦
　　小漳浦　　　西戚浦　　　陸華浦
　　徐公浦　　　戚浦　　　　上槎浦
　　中槎浦　　　下槎浦　　　庾店浦
　　沙浦　　　　湄浦　　　　大場浦
　　彭越浦　　　桃樹浦　　　蘆涇浦
　　趙浦　　　　鵝□浦　　　段浦
　　江灣浦(一名商/量灣)月浦　　　　小場浦
　　麋浦　　　　俞店浦　　　俞家浦
　　秦公浦　　　盂雅浦　　　草場浦
　　沈浦　　　　雙浦　　　　深浦
　　小吉浦　　　東浦
　　金獅子港　　闕家港　　　徐家港
　　戚虞港　　　孫基港　　　顧涇港
　　川沙港　　　采淘港　　　東夾港
　　西夾港　　　觀音港　　　李家港
　　閘港　　　　靑浦港　　　黄姚港
　　大理港　　　施家港　　　俞家港
　　練祈北滙
　　彭越洪　　　沙洪　　　　界洪
　　江灣
　　浦缺
　　野奴涇　　　呂墅涇　　　西庫涇
　　趙涇　　　　新開涇　　　周涇
　　洙泗涇　　　朱家涇　　　牛車涇
　　馬迮涇　　　杏涇　　　　箬園涇
　　陸涇　　　　馬涇　　　　寒涇
　　横涇　　　　楊呂涇　　　毛門涇
　　浦池涇　　　顧涇　　　　陳涇
　　菱門涇　　　彭門涇　　　東周涇
　　細涇　　　　廟涇　　　　瞿門涇
　　青魚涇　　　蘆涇　　　　殷涇
　　西周涇　　　東盛涇　　　西盛涇
　　高涇　　　　木涇　　　　張涇
　　胡涇　　　　沙涇　　　　界涇(與華亭/縣分界)
　　秦涇　　　　鄭涇　　　　任涇
　　朱涇　　　　袁涇　　　　斗門涇
　　大舜涇　　　錢涇　　　　陶涇
　　金九涇　　　小横涇　　　蘇家涇
　　北横涇　　　南横涇　　　南山涇
　　米篩涇　　　邵涇　　　　西山涇
　　莊涇　　　　黄泥涇　　　諸滙涇
　　白涇　　　　六千涇　　　潭涇
　　斜涇　　　　薛涇　　　　腰涇
　　蕭涇　　　　吉涇　　　　狄涇
　　赤涇　　　　張湖涇　　　東蠶涇
　　野泥涇　　　西蠶涇　　　公孫涇
　　項涇　　　　西楊涇　　　東楊涇(一名/狄涇)
　　陳家涇　　　東莊涇　　　東楊從涇
　　西楊從涇　　西莊涇　　　南黄泥涇
　　引盛涇　　　東泥涇　　　西泥涇
　　北黄泥涇　　中黄泥涇　　潘涇
　　茭涇　　　　東茭涇　　　盛涇
　　大周涇　　　孟涇　　　　新涇
　　華亭涇　　　界涇(與太倉/州分界)　新漕涇
　　郜黄涇　　　南馬涇　　　殷巷涇
　　千步涇　　　廟堂涇　　　陸逺涇
　　唐家浜　　　崇文浜　　　邢家浜
　　飯鰍浜　　　高家浜　　　封家浜
　　馬家浜　　　彭家浜　　　史家浜
　　金家浜　　　温草浜　　　河門浜
　　姚泗浜　　　草場浜　　　陸家浜
　　歸家浜　　　牧家浜　　　莊家浜
　　鄒家浜　　　孫家浜　　　孟家浜
　　孫浜　　　　長浜　　　　藴藻浜
　　錢家浜(一名袁/張浜)張家浜　　　戴家浜
　　曹家浜　　　羅家浜　　　雷墩浜
　　唐㫤浜　　　顧遷浜　　　姚浜
　　船浜　　　　蘇家浜　　　倪家浜
　　凌家浜　　　孟思浜　　　邵家浜
　　姚家浜　　　道院浜　　　周家浜
　　舎浜　　　　朱家浜　　　蘇姑浜
　　磚窑浜　　　潘家浜　　　犂轅浜
　　川浜　　　　時家浜　　　淺洞浜
　　横浜　　　　毛家浜　　　趙家浜
　　沈巷浜　　　何家浜　　　半沙浜
　　楊樹浜　　　譚家浜　　　諸家浜
　　張鑑浜　　　屈浜　　　　陳華浜
　　周升浜　　　嚴浜　　　　楊家浜
　　葉家浜　　　黄家浜　　　宋家浜
　　顧家浜　　　蓬蒿浜　　　陸墓浜
　　湛浜　　　　蕭浜　　　　廟浜
　　李公浜　　　陸祈浜　　　薛家浜
　　石家浜　　　杜家浜　　　謝家浜
　　界浜(與上海/縣分界)
　　泄漊　　　　王瓉漊　　　薛漊
　　西邢漊　　　東邢漊　　　天生漊
　　龍開漊　　　灰白漊
　　大路溝　　　墅溝　　　　古墅溝
　　慈溝
　　新渠
　　黄渡
　　上潺　　　　下潺
　　胡舎落
　　外岡
　　糜場
　　　　太倉州
　　婁江(自西接崑山縣官塘至/劉家河出海並曰婁江)
　　路漕　　　　北瀂漕　　　尤漕
　　楊漕　　　　黄泥漕　　　夾漕
　　均司漕　　　戴浦漕　　　崔漕
　　君思漕　　　南瀂漕　　　軟漕
　　杜八漕　　　蔣漕　　　　黄涇漕
　　信漕　　　　馬漕　　　　杜漕
　　東横瀝　　　西横瀝　　　南横瀝
　　北横瀝　　　曹瀝　　　　小横瀝
　　岳瀝　　　　横瀝
　　白蕩
　　閘頭塘　　　杜漕塘　　　七浦塘
　　太倉塘　　　陳門塘　　　古塘
　　横塘　　　　雙塘　　　　石家塘
　　薛敬塘　　　張浦塘　　　黄姑塘
　　斜塘　　　　南横塘　　　猴塘
　　沙營塘　　　胡塘　　　　陸窑塘
　　糜長塘　　　楊林塘　　　古涇塘
　　吳塘　　　　北鹽鐡塘　　小鹽鐵塘
　　湖川塘　　　小塘　　　　漕頭塘
　　路漕塘　　　直塘　　　　吉涇塘
　　南鹽鐵塘　　薛塘　　　　西塘
　　龍塘　　　　六里塘　　　新塘
　　謝家塘　　　摩羅塘
　　顧浦　　　　瓦浦　　　　七鴉浦
　　戴浦　　　　花浦　　　　東花浦
　　大花浦　　　小花浦　　　洪泗浦
　　小七浦　　　張浦　　　　南潘盈浦
　　北潘盈浦
　　劉家河　　　觀音河　　　茜涇河
　　糜長河　　　新開河　　　香花河
　　西轉河　　　東轉河　　　九曲河
　　官水河　　　轉河
　　木樨滙
　　丈尺港　　　大度港　　　陸涇港
　　陶宅港　　　石婆港　　　丁涇港
　　新塘港　　　陶家港　　　薄家港
　　施家港　　　北港　　　　浪港
　　鐺脚港　　　陳大港
　　三江口　　　大涇口　　　馬漕口
　　大浜口　　　花浦口　　　寺浜口
　　陸渡口　　　公塘口　　　黄溝口
　　楊子涇　　　靑福涇　　　菖蒲涇
　　半涇　　　　仁義涇　　　摩羅涇
　　茭涇　　　　百萬涇　　　顧稍涇
　　蕩涇　　　　諸涇　　　　兆陽涇
　　南陽涇　　　曹涇　　　　鳳凰涇
　　狀元涇　　　腰涇　　　　何莊涇
　　白涇　　　　丁涇　　　　吳涇
　　王家涇　　　大洋涇　　　郟家涇
　　信曹涇　　　胡家涇　　　操園涇
　　江門涇　　　楊家涇　　　和家涇
　　馬家涇　　　大涇　　　　楊栁涇
　　小腰涇　　　南諸涇　　　西錢涇
　　陸婆涇　　　龍亨涇　　　朱涇
　　新涇　　　　沙家涇　　　黄家涇
　　大郎涇　　　西王家涇　　東王家涇
　　東桃源涇　　西桃源涇　　東朱門涇
　　北諸涇　　　糜長涇　　　北時涇
　　楊涇　　　　石婆涇　　　孔涇
　　東楊涇　　　石孔涇　　　西花涇
　　白米涇　　　大義涇　　　沙漊涇
　　杜林涇　　　吳卯涇　　　吳孟涇
　　楊稍涇　　　姚家涇　　　沈母涇
　　徐家涇　　　毛涇　　　　殷丹涇
　　陳荻涇　　　杜家涇　　　盛涇
　　黄涇　　　　蔡家涇　　　大沙涇
　　王涇　　　　尤涇　　　　深涇
　　沈婆涇　　　車涇　　　　永江涇
　　陳文涇　　　魯涇　　　　八尺涇
　　牛令涇　　　石口涇　　　尤漕界涇
　　黄淺涇　　　黄泥涇　　　陳涇
　　包涇　　　　莊基涇　　　辛涇
　　旺涇　　　　沿門涇　　　司馬涇
　　薛塘涇　　　高家涇　　　横涇
　　徐丫涇　　　楊漕涇　　　鄭莊涇
　　馬涇　　　　滕涇　　　　嚴涇
　　寺涇　　　　徐涇　　　　蔡涇
　　薛家涇　　　李莊涇　　　廟涇
　　夏界涇　　　潘涇　　　　老鴉涇
　　菱角涇　　　岳瀝涇　　　周涇
　　姚涇　　　　郁涇　　　　沙湖涇
　　瞿涇　　　　張涇　　　　曹瀝涇
　　陸涇　　　　董泥涇　　　薛段涇
　　陶公涇　　　顧宗涇　　　太平涇
　　沙善涇　　　楊淺涇　　　黄家涇
　　任村涇　　　項積涇　　　戚虞涇
　　楚城涇　　　長涇　　　　唐涇
　　石牌涇　　　岳廟涇　　　莊五涇
　　汗涇　　　　楊樹涇　　　黄婆涇
　　横瀝涇　　　西時涇　　　東時涇
　　潭孔涇　　　顧郎中涇　　宋涇
　　胡升涇　　　蘆婆涇　　　范涇
　　湯涇　　　　周陸涇　　　陸華涇
　　張華涇　　　管門涇　　　南莊涇
　　北莊涇　　　滸涇　　　　牛脊涇
　　楊泉涇　　　蚊子涇　　　陸剗涇
　　張烏涇　　　朱履涇　　　蠏涇
　　黄連涇　　　杭涇　　　　閘牌涇
　　赤涇　　　　沈涇　　　　虎泥涇
　　西溪涇　　　倪村涇　　　黄敲涇
　　河鰍涇　　　周鰻鱺涇　　係耆涇
　　陸敲涇　　　牛皮涇　　　葉涇
　　大錢涇　　　雙鳴涇　　　茜涇
　　唐茜涇　　　璜涇　　　　陳大涇
　　邵蒲涇　　　伏羲涇　　　中路涇
　　鈕童涇　　　掘頭涇　　　鄒莊涇
　　顧華涇　　　丘渡涇　　　中涇
　　陸鶴涇　　　菱母涇　　　方莊涇
　　斛扒涇　　　盛婆涇　　　顧童涇
　　楊漊涇　　　走團涇　　　湗漲涇
　　吳崇涇　　　麥粥涇　　　蝦蟆涇
　　吳溝涇　　　翁涇　　　　南單涇
　　魚涇　　　　荒莊涇　　　黄昌漊涇
　　北單涇　　　王里涇　　　菩提涇
　　陳從涇　　　欄杆涇　　　黄封涇
　　窄涇　　　　桑巷涇　　　老陳涇
　　橙涇　　　　池涇　　　　陳智涇
　　俸長涇　　　鹿鳴涇　　　雙鳴涇
　　朱洋涇　　　桃源涇　　　祠堂涇
　　山涇　　　　鯉脊涇　　　進賢涇
　　西房涇　　　北房涇　　　周車涇
　　大灌涇　　　小灌涇　　　挑扒涇
　　諸施涇　　　侯婆涇　　　毛造涇
　　鮎魚涇　　　排涇　　　　顧漫涇
　　戴店涇　　　淡涇　　　　邵涇
　　解劉涇　　　張華涇　　　野麥涇
　　陳童涇　　　礱坑涇　　　陸步涇
　　道涇　　　　步罡涇　　　陳團涇
　　孫烏涇　　　花園涇　　　王蟠涇
　　直上涇　　　何堰涇　　　蔣金涇
　　周涇　　　　旱涇　　　　樊村涇
　　小張涇　　　古涇　　　　吉涇
　　陳門涇　　　顧門涇
　　菖蒲浜　　　急水浜　　　蔣家浜
　　金家浜　　　唐家浜　　　馬家浜
　　小浜　　　　楊家浜　　　周家浜
　　長浜　　　　潘婆浜　　　姚家浜
　　車浜　　　　窑浜　　　　大浜
　　朱涇浜　　　渡船浜　　　官浜
　　大麻浜　　　西潭家浜　　東潭家浜
　　趙裏浜　　　黄沙浜　　　寺浜
　　陳家浜　　　朱裁縫浜　　斛扒浜
　　曹公浜　　　木杓浜　　　斛擋浜
　　積水浜　　　魯巖浜　　　魯窑浜
　　堯師浜　　　莊旺浜　　　李師娘浜
　　屈家浜　　　燕舎浜　　　倪岑浜
　　西汲水浜　　凌王浜　　　包智浜
　　道院浜　　　仲家浜　　　韓紀浜
　　奄浜　　　　蘇李浜　　　襪頭浜
　　吳郎浜　　　樊浜　　　　倪旻浜
　　小龍浜　　　瓦屑浜　　　王渭浜
　　顧旭浜　　　弓月浜　　　陸浜
　　衆望浜
　　湄場灣　　　木樨灣　　　糜長灣
　　摩羅灣　　　石牌灣　　　瞿通灣
　　松采漊　　　腰漊　　　　夾溝漊
　　沙漊　　　　楊漊　　　　黄昌漊
　　杜漕漊　　　古漊　　　　黄膀漊
　　沙家漊　　　官夾漊　　　西冬青漊
　　陳思漊　　　菱漊　　　　灰扒漊
　　猛奣漊　　　夏田漊　　　陳信漊
　　北時溝　　　時溝　　　　路溝
　　支溝　　　　南時溝　　　黄連溝
　　六尺溝　　　急水溝　　　寺溝
　　夾溝　　　　黄溝　　　　水竇溝
　　吳溝　　　　南車溝
　　龍池
　　葫蘆潭
　　南六尺　　　北六尺　　　北八尺
　　應岡門　　　張堽門　　　邵堽門
　　鄰堽門　　　曲堽門　　　顧堽門
　　金堽門　　　馮堽門　　　賈堽門
　　吳堽門　　　丁堽門　　　秦堽門
　　彭堽門　　　廟堽門　　　李堽門
　　潘堽門　　　時堽門　　　隂堽門
　　靑堽門　　　五家堽門　　沙堰門
　　㪷門　　　　薛墅門　　　髙門
　　諸門　　　　大凌門　　　小凌門
　　沙堰
　
　
　
　
　
　
　
　
　
　
　吳中水利全書卷五
欽定四庫全書
　吳中水利全書卷六　　　明　張國維　撰
　　水名
　松常鎮三郡水名合載兹卷松境稽天皆水常次之
　鎮又次之堰閘陂塘一切羅入
　　　松江府
　　　　華亭縣
　　海
　　濯錦江
　　舊西湖　　　澱山湖　　　連湖
　　沈湖　　　　望湖　　　　石湖
　　瑁湖　　　　謝家湖　　　柘湖
　　横泖　　　　東泖　　　　白泖
　　東白蕩　　　黿蕩　　　　西陳蕩
　　毛練蕩　　　白蕩　　　　江淮蕩
　　沙家蕩　　　横浦蕩　　　張蕩
　　六百畆蕩　　龍蕩　　　　柴蕩
　　周家蕩　　　下火蕩　　　東北蕩
　　金林蕩　　　連湖蕩
　　丁家洋
　　雪落漾　　　東青漾　　　大漾
　　唐滙　　　　李墖滙　　　詹家滙
　　金滙　　　　六涇滙　　　吉陽滙
　　蒲滙　　　　魯家滙
　　金澤　　　　祥澤　　　　柘澤
　　大澤　　　　陂澤
　　分水瀝　　　如人瀝　　　横瀝
　　柘瀝　　　　北瀝
　　瀝瀆　　　　汒瀆
　　甲漕　　　　黄泥漕　　　油車漕
　　沈漕　　　　巨漕　　　　長漕
　　船漕　　　　渠漕
　　大茫塘　　　馬莊塘　　　白牛塘
　　金澤塘　　　章練塘　　　濮陽塘
　　秀州塘　　　大貞塘　　　張墓塘
　　小蒸塘　　　秀溪塘　　　柘澤塘
　　莊公塘　　　粒婆塘　　　立甫塘
　　小茫塘　　　神山塘　　　南錢塘
　　和尚塘　　　胥浦塘　　　歸涇塘
　　𤓰涇塘　　　諸家塘　　　沙岡塘
　　茹塘　　　　丘婆塘　　　寒坡塘
　　紫岡塘　　　竹岡塘　　　横瀝塘
　　　虧塘　　　南泖塘　　　瀝凟塘
　　徐浦塘　　　新塘　　　　張此塘
　　楊巷塘　　　薛家塘　　　浦塘
　　凟塘　　　　驅塘　　　　山塘
　　秋涇塘　　　斜塘　　　　後塘
　　横塘　　　　沈涇塘　　　前岡塘
　　顧胥塘　　　南横塘　　　後岡塘
　　鹽鐵塘　　　西方塘　　　北瀝塘
　　官紹塘　　　大官紹塘　　小官紹塘
　　九墩塘　　　俞江塘　　　顧莊塘
　　柘瀝塘　　　新涇塘　　　張涇塘
　　淺沙塘　　　岡涇塘　　　陸江塘
　　捍海塘　　　南橋塘　　　吳塘
　　䕶塘　　　　蕭塘　　　　新開南橋塘
　　顧學塘　　　張舎塘　　　奎基塘
　　范墖塘　　　方西塘　　　沈莊塘
　　金滙塘　　　夾䕶塘　　　菱門塘
　　車溝塘　　　徐婆塘　　　郭家塘
　　陸涇塘　　　漣樹塘　　　孔洞塘
　　横山塘　　　蒲滙塘　　　駟馬塘
　　南俞塘　　　俞塘　　　　新村塘
　　沈撻塘　　　蟠龍塘　　　陸磊塘
　　薛店塘　　　泗涇塘　　　北俞塘
　　浮墖塘　　　通波塘　　　嵩塘
　　祥澤塘　　　五里塘　　　米市塘
　　鶴塘　　　　石湖塘　　　古浦塘
　　徐村塘　　　夏杴塘　　　走馬塘
　　横浦塘　　　北秀溪塘　　古塘
　　葑澳塘　　　連林塘　　　直衖塘
　　横石臼浦　　大夾浦　　　黄浦
　　古浦　　　　徐浦　　　　胥浦
　　北浦　　　　大浦　　　　小淶浦
　　姚從浦　　　時景浦　　　横浦
　　牛滑河　　　唐滙河　　　潜鳳河
　　通津河　　　界河　　　　天仙河
　　羅家河　　　新開河　　　惠家河
　　楊巷河　　　王家村河　　運鹽河
　　新運鹽河　　南運鹽河　　三乂河
　　東運鹽河　　落河　　　　新浜界河
　　新涇河　　　市河　　　　小河
　　龍河　　　　李河　　　　日月河
　　舎河　　　　新河　　　　川心河
　　戚家河　　　吳塘河　　　船漕河
　　北沿河　　　通濟河　　　南沿河
　　北潮河　　　南潮河　　　中心河
　　枝流河　　　南新河　　　北界河
　　南界河　　　泥頭河　　　鳯陽河
　　倉河　　　　古直界河　　大月河
　　北浦河　　　一枝河　　　城河
　　大清河　　　苑河　　　　石家河
　　廟塘河　　　洞涇河　　　五聖河
　　山涇河　　　石灰橋河　　龍興河
　　玉帯河　　　南察院前官河　府學前官河
　　寺東河　　　壇河　　　　蔣涇河
　　小清河　　　中官河　　　溝水石橋河
　　鹽河　　　　谷暘橋河　　林家鎮河
　　刹樹河　　　外薄河　　　南枝河
　　川河　　　　沈巷河　　　櫻桃河
　　麺杖港　　　王巷港　　　陸巷港
　　奚家港　　　油車港　　　王浴港
　　丁涇港　　　清水港　　　鶴鵛港
　　霜降港　　　賈甲港　　　新涇港
　　朴墩港　　　石河港　　　胡巷港
　　四巷港　　　前村港　　　界港
　　陶家港　　　前莊港　　　幽經港
　　八曲港　　　百曲港　　　東泖港
　　竪頭港　　　九曲港　　　出泖港
　　華陽港　　　彭巷港　　　五丫港
　　彭家港　　　凌池港　　　管家港
　　洮港　　　　金山港　　　菊花港
　　東彭港　　　鬼王港　　　錢家港
　　南閘港　　　楊川港　　　新港
　　俞巷港　　　漕港　　　　吳墖港
　　李家港　　　陸墖港　　　楊樹港
　　龍船港　　　官路港　　　阮港
　　沙路港　　　龍泉港　　　漕涇港
　　柴船港　　　船漕港　　　南潮港
　　柘瀝港　　　西澱港　　　大浜漊港
　　北潮港　　　鞫家港　　　運港
　　神司港　　　訓港　　　　艾澱港
　　袁家港　　　螺螄港　　　潘家港
　　中潮港　　　馬路港　　　潮港
　　坍港　　　　秋港　　　　新河港
　　益家港　　　吳家港　　　蕭塘港
　　林家港　　　秋巷港　　　鄭家港
　　夾横港　　　談婆港　　　南夾横港
　　張宅港　　　馬巷港　　　莊前港
　　胡村港　　　招集港　　　逹港
　　一百曲港　　沙堰港　　　南船港
　　北船港　　　蔡廟港　　　盧子港
　　蹌港　　　　頭橋港　　　馮家港
　　二橋港　　　三橋港　　　四橋港
　　蘆葉港　　　大漾港　　　左路港
　　毛柴港　　　中窑港　　　官路港
　　倉港　　　　梅家港　　　牛路港
　　白蕩港　　　殷家港　　　海螺港
　　陶宅港　　　䕶塘港　　　歴宅港
　　菴港　　　　馬駝港　　　柴蕩港
　　漏斗港　　　黄洞港　　　佛字橋港
　　沈家港　　　急水港　　　曹墳港
　　胡家港　　　横斜港　　　南錢港
　　䨇曹港　　　曹涇港　　　莊港
　　靑村港　　　五舎港　　　北錢港
　　軍行港　　　花脚港　　　趙巷港
　　張家港　　　墳港　　　　石撞港
　　蔣家港　　　風涇港　　　寺西港
　　蔡家港　　　西潭港　　　爛路港
　　横港　　　　斜港　　　　泖港
　　滕港　　　　舎港　　　　徐涇港
　　市河港　　　横溪港　　　陸橋港
　　呂巷港　　　楊莊港　　　烏盆港
　　後陳港　　　陳童港　　　大澤港
　　張方港　　　墳頭港　　　金家港
　　聖塘港　　　馬墩港　　　六巷港
　　山涇港　　　干巷港　　　禇墖港
　　六一港　　　木力港　　　墖港
　　黄港　　　　陸家港　　　直港
　　小泖港　　　轎港　　　　楊家港
　　張巷港　　　消塘港　　　塘垜港
　　謝巷港　　　葉謝港　　　祝家港
　　前塘港　　　得勝港　　　葉家港
　　廟港　　　　小港　　　　褚鹹港
　　通行港　　　包家港　　　錢涇港
　　油墩港　　　馬山港　　　三朝港
　　下北港　　　山塘港　　　顧靑港
　　蕭字港　　　蘆靑港　　　夭菱港
　　西大港　　　積錢港　　　閘港
　　三里汀
　　石牌涇　　　萬羅涇　　　斜涇
　　王家涇　　　雪㙮涇　　　楓涇
　　華沙涇　　　白潮涇　　　鴨頭涇
　　灒鳳涇　　　竹管涇　　　察樹涇
　　西横涇　　　養民涇　　　計家涇
　　沈村涇　　　外波涇　　　潢潦涇
　　斬頭涇　　　楊樹涇　　　黄常涇
　　夜逰涇　　　集賢涇　　　陶娘涇
　　北塘涇　　　水雪涇　　　游涇
　　莊公涇　　　野民涇　　　菊涇
　　葑涇　　　　東徐涇　　　處士涇
　　謝墳涇　　　西畨涇　　　西徐涇
　　範曹涇　　　郭家涇　　　沈湖涇
　　檣子涇　　　黄墳涇　　　鰕魚涇
　　丫义涇　　　瑤涇　　　　吳墖涇
　　菖蒲涇　　　西俸涇　　　東新涇
　　􁆢子涇　　　爛涇　　　　蒨涇
　　沈家涇　　　南腰涇　　　北腰涇
　　蔣家涇　　　白魚涇　　　秋涇
　　荷涇　　　　朱莊涇　　　望湖涇
　　秋巷涇　　　從令涇　　　蔣巷涇
　　彭家涇　　　梅核涇　　　戈家涇
　　瀉水涇　　　和尚涇　　　杏菜涇
　　周里涇　　　李菜涇　　　麻塘涇
　　北諸涇　　　小洪涇　　　大瀉涇
　　一丁涇　　　沙涇　　　　陳涇
　　西幽涇　　　東幽涇　　　汒瀆涇
　　河沙涇　　　廟涇　　　　朱涇
　　姚涇　　　　澱子涇　　　出􁆢涇
　　朗家涇　　　東斜涇　　　吳巷涇
　　陳巷涇　　　姚家涇　　　北洋涇
　　西灣涇　　　湯練涇　　　張水涇
　　灣梁涇　　　東莊涇　　　俸涇
　　新涇　　　　華亭涇　　　淡浦涇
　　官莊涇　　　談河涇　　　呂洋涇
　　南洋涇　　　朱家涇　　　道涇
　　葉涇　　　　後涇　　　　莊涇
　　徐涇　　　　歸涇　　　　楊涇
　　掘撻涇　　　瓦屑涇　　　沈浦涇
　　馬家涇　　　灣涇　　　　高涇
　　謝家涇　　　唐字涇　　　談浦涇
　　戚家涇　　　成行涇　　　河草涇
　　張洋涇　　　牛橋涇　　　陳寳涇
　　小鵛涇　　　烏盆涇　　　東長涇
　　沈婆涇　　　官涇　　　　市涇
　　周河涇　　　恵高涇　　　細子涇
　　凡涇　　　　掘石涇　　　呂涇
　　陸灣涇　　　胡婆涇　　　西樊涇
　　東樊涇　　　周順涇　　　新腰二涇
　　大張涇　　　林巷涇　　　張家涇
　　楊家涇　　　千步涇　　　金家涇
　　楊巷涇　　　丁涇　　　　陸涇
　　張涇　　　　山涇　　　　逹磨涇
　　華家涇　　　錢奉涇　　　東宋涇
　　木力涇　　　六行涇　　　濳涇
　　曹涇　　　　白涇　　　　山塘涇
　　西曹涇　　　沈涇　　　　前鳳涇
　　六横涇　　　蔣信涇　　　葛涇
　　憂涇　　　　溫河涇　　　西宋涇
　　南横涇　　　吳涇　　　　鄉界涇
　　盛家涇　　　髙蔣涇　　　北横涇
　　曹莊涇　　　黄文涇　　　張家永涇
　　拆撻涇　　　混河涇　　　李界涇
　　䨇曹涇　　　西小涇　　　洋涇
　　壇涇　　　　東小張涇　　西小張涇
　　蕩涇　　　　施家涇　　　高家涇
　　泖頭涇　　　下黄涇　　　東漻涇
　　横火涇　　　西陸涇　　　冒涇
　　蔣松涇　　　東行涇　　　裘涇
　　洞涇　　　　渰涇　　　　潘涇
　　黄洞涇　　　婆子涇　　　陳河涇
　　吳冲涇　　　北里涇　　　張八涇
　　奉賢涇　　　小􁆢涇　　　闕家涇
　　俞新涇　　　洗泥涇　　　澱涇
　　大􁆢涇　　　劉家涇　　　梅家涇
　　徐家涇　　　墓涇　　　　謝涇
　　須涇　　　　褚石涇　　　鵓鴣涇
　　蘆涇　　　　白泖涇　　　魚灣涇
　　鵝沌涇　　　西姚涇　　　王四涇
　　七灘涇　　　四安涇　　　善涇
　　寺庄涇　　　中洋涇　　　東洋涇
　　大婆涇　　　小横涇　　　上横涇
　　下横涇　　　管港涇　　　招賢涇
　　徐婆涇　　　江子涇　　　篠子涇
　　張行涇　　　西洋涇　　　廣汪涇
　　界涇　　　　麻涇　　　　七涇
　　百尺涇　　　髙梅涇　　　梅林涇
　　淡涇　　　　孫涇　　　　羅涇
　　呂運涇　　　髙門涇　　　陳思涇
　　杏涇　　　　秀才涇　　　泖涇
　　鄉心涇　　　大週涇　　　牛路涇
　　褚涇　　　　萬言涇　　　牛漊涇
　　毛涇　　　　李城涇　　　東高涇
　　大娘涇　　　崇定涇　　　謙蒲涇
　　長涇　　　　小涇　　　　鴉鵲涇
　　北沽涇　　　丁家涇　　　中腰涇
　　大腰涇　　　大娘子涇　　簡涇
　　崇亭涇　　　錢麻涇　　　管涇
　　崇涇　　　　游柘涇　　　仇涇
　　西湖涇　　　丘涇　　　　中立涇
　　沈漕涇　　　河婆涇　　　中涇
　　韓泗涇　　　胡家涇　　　任涇
　　草涇　　　　小兒涇　　　梁涇
　　米涇　　　　泗涇　　　　黄涇
　　柘林涇　　　長安涇　　　丘家涇
　　觀涇　　　　賈涇　　　　野奴涇
　　語兒涇　　　尹山涇　　　御史涇
　　金兆涇　　　腰涇　　　　上家涇
　　趙灘涇　　　南張涇　　　北張涇
　　七里涇　　　南蔣涇　　　北蔣涇
　　蔡城涇　　　南聽涇　　　東聽涇
　　西張涇　　　東張涇　　　扁水涇
　　顧村涇　　　漳涇　　　　黄蠻涇
　　迢延涇　　　何成涇　　　涯波涇
　　小洞涇　　　張仙涇　　　趙輝涇
　　聞涇　　　　䧛涇　　　　任林涇
　　中高涇　　　二里涇　　　採花涇
　　曹河涇　　　小汛涇　　　兀子涇
　　牛市涇　　　敖涇　　　　漕河涇
　　小張涇　　　小敖涇　　　蔣涇
　　磨子涇　　　岳塘涇　　　呂巷涇
　　横撈涇　　　黄泥涇　　　懸星涇
　　長夀涇　　　大茜涇　　　小姚涇
　　位生涇　　　鰻鱺涇　　　孫墖涇
　　斜行涇　　　大浦涇　　　西遊涇
　　步涇　　　　東遊涇　　　裏涇
　　藕蕩涇　　　東山涇　　　西山涇
　　王泗涇　　　龍蕩涇　　　穿心涇
　　北居涇　　　平盞涇　　　西昻涇
　　楊恵涇　　　周家涇　　　顧涇
　　浪墩涇　　　尤墩涇　　　褚莊涇
　　梁涇　　　　錢涇　　　　沈勝涇
　　馬墩涇　　　王同涇　　　譚涇
　　沈莊涇　　　顧名涇　　　扁山涇
　　折腰涇　　　石家涇　　　太平涇
　　陸花涇　　　新開涇　　　周涇
　　雁來涇　　　鹿駝涇　　　諸謝涇
　　西壇涇　　　東廟涇　　　徐山涇
　　喬家涇　　　楊舎涇　　　蕭家涇
　　刹右涇　　　舊涇　　　　横涇
　　楊莊浜　　　陸安浜　　　陳家浜
　　朱家浜　　　南墳浜　　　北墳浜
　　和尚浜　　　小浜　　　　長浜
　　沈家浜　　　大墖浜　　　浦家浜
　　墳浜　　　　北聞家浜　　黄家浜
　　東松浜　　　西松浜　　　箬帽浜
　　張家浜　　　蔡家浜　　　蒲鞋浜
　　凌家浜　　　朴墩浜　　　戚家浜
　　檣子浜　　　楊家浜　　　闕家浜
　　曲浜　　　　新浜　　　　音浜
　　添浜　　　　緑草櫃浜　　胡巷浜
　　長草浜　　　胡家浜　　　釣鈎浜
　　中灰浜　　　蔣浜　　　　徐浜
　　石浜　　　　菴浜　　　　郭高浜
　　陸家浜　　　邵婆浜　　　慶仁浜
　　鍾效浜　　　王家浜　　　杜家浜
　　七家浜　　　蔣墳浜　　　土地浜
　　沙溩浜　　　菴基浜　　　唐家浜
　　界浜　　　　葉家浜　　　沈墖浜
　　王隆浜　　　鍋涇浜　　　馬家浜
　　千步浜　　　南舎浜　　　北舎浜
　　趙家浜　　　黄泥浜　　　繡斜浜
　　學良浜　　　趙墳浜　　　東家浜
　　棺材浜　　　蟹𤓰浜　　　郁家浜
　　曹家浜　　　羊义浜　　　羊家浜
　　包家浜　　　潘家浜　　　員墳浜
　　丘家浜　　　皇墩浜　　　油麻浜
　　蘆黄浜　　　邵家浜　　　鐵店浜
　　周雞浜　　　莊家浜　　　陸舎浜
　　蔣公浜　　　新涇浜　　　舊舎浜
　　駱家浜　　　蝦籮浜　　　徐家浜
　　潮浜　　　　漊潭浜　　　河浜
　　蘆浜　　　　舎浜　　　　張鱉浜
　　包文浜　　　脚浜　　　　小娘浜
　　北楊浜　　　王保浜　　　何家浜
　　中家浜　　　荷花浜　　　蔣家浜
　　胡羅浜　　　墖浜　　　　施家浜
　　郭家浜　　　行豆浜　　　彭家浜
　　南陸浜　　　季家浜　　　田家浜
　　萬家浜　　　廣浜　　　　黄浜
　　周倉浜　　　火浜　　　　侯家浜
　　東宋浜　　　周山浜　　　南長浜
　　揺揺浜　　　魚同浜　　　南徐浜
　　撻瀝浜　　　前浜　　　　毛家浜
　　錢家浜　　　千家浜　　　趙巷浜
　　南村浜　　　油餅浜　　　碓坊浜
　　夏家浜　　　東陳浜　　　石匠浜
　　善家浜　　　秀才浜　　　覺菴浜
　　盧家浜　　　韓家浜　　　窑家浜
　　横浜　　　　蟹摘浜　　　北長浜
　　計家浜　　　大墳浜　　　西長浜
　　東長浜　　　岳梁浜　　　泥田浜
　　張打子浜　　宋家浜　　　烏長浜
　　金家浜　　　宋公浜　　　吳瘋子浜
　　欲田浜　　　吳燈浜　　　大家浜
　　車浜　　　　師姑浜　　　烟墩浜
　　許巷浜　　　華家浜　　　湯家浜
　　艾家浜　　　王巷浜　　　戴家浜
　　顧家浜　　　陸匠浜　　　强家浜
　　孫家浜　　　竹園浜　　　軏頭浜
　　范巷浜　　　周家浜　　　諸家浜
　　合家浜　　　靴頭浜　　　螞蝗浜
　　柴漊浜　　　馮家浜　　　葛家浜
　　薛家浜　　　丁施浜　　　龍爪浜
　　葉謝浜　　　白龍浜　　　閔家浜
　　陶家浜　　　孔家浜　　　姚家浜
　　趙文浜　　　謝涇浜　　　張海浜
　　北俞浜　　　夀家浜　　　江涇浜
　　梅家浜　　　方浜　　　　許家浜
　　打鐵浜　　　養田浜　　　麻家浜
　　莊浜　　　　洞浜　　　　張澤浜
　　譚家浜　　　褚家浜　　　丁家浜
　　吹笛浜　　　李麻浜　　　孫洞浜
　　夏宅浜　　　東泥甏浜　　一灣浜
　　髙巷浜　　　北泥甏浜　　網船浜
　　竇家浜　　　吳墖浜　　　羅家浜
　　吳家浜　　　阮家浜　　　俞塘浜
　　牛橋浜　　　平家浜　　　洪家浜
　　小宋家浜　　上浜　　　　西沙浜
　　鄔家浜　　　鶴塘浜　　　鄭郎浜
　　中浜　　　　問浜　　　　鄭河浜
　　朱沙浜　　　高家浜　　　倪家浜
　　雞頭浜　　　龔家浜　　　李堂浜
　　肖郎浜　　　林家浜　　　船浜
　　朱郎浜　　　中沽浜　　　骨池浜
　　周思浜　　　站船浜　　　虞四浜
　　菱浜　　　　趙公浜　　　朱長浜
　　嚴村浜　　　鄒司浜　　　談家浜
　　薄家浜　　　孫龍浜　　　北徐家浜
　　劉家浜　　　菖浦浜　　　陸福浜
　　修家浜　　　王郎浜　　　牛墩浜
　　西船浜　　　東船浜　　　游車浜
　　許郎浜　　　李巷浜　　　沈巷浜
　　封涇浜　　　掘頭浜　　　奚家浜
　　王泥浜　　　施中浜　　　石家浜
　　俞謨浜　　　羊山浜　　　柴浜
　　沙浜　　　　魯家浜　　　官路浜
　　舟行浜　　　焦家浜　　　鍾家浜
　　朱堂浜　　　曩浜　　　　廟浜
　　横瀝浜　　　瀝墖浜　　　孫婆浜
　　場官浜　　　瞿家浜　　　月河浜
　　大姑浜　　　李家浜　　　須家浜
　　六婆浜　　　莊姑浜　　　船枋浜
　　對坊浜　　　宴公浜　　　沈六浜
　　寺河浜　　　楊尚浜　　　蓬蒿浜
　　海鹽浜　　　楊樹浜　　　鶴腔浜
　　　張麻浜　　　尚家浜　　常安浜
　　　北丁浜　　　夾浜　　　富家浜
　　　龍家浜　　　洪家浜　　西羅浜
　　　中羅浜　　　小長浜　　陸道浜
　　　高浜　　　　燒人浜　　查家浜
　　　曲水浜　　　東李家浜　西李家浜
　　　牛馬浜　　　華婆浜　　申眀浜
　　　倪墩浜　　　練家浜　　塗衣浜
　　　陸巷浜　　徐巷浜　　　謝河浜
　　　牛車浜　　油車浜　　　西聽浜
　　　聞家浜　　温草浜　　　兩耳朶橋浜
　　　集墩浜　　俞家浜　　　黄洞浜
　　　吳洋浜　　夏長浜　　　中亭浜
　　　蔣墩浜　　焦墩浜　　　徐秀才浜
　　　陳沈浜　　陸灣浜　　　金涇浜
　　　夏莊浜　　亭武浜　　　石灰浜
　　五十畆浜　　蔡方浜　　　洗泥浜
　　方家浜　　　栁家浜　　　荳腐浜
　　祝家浜　　　倒挿浜　　　田肚浜
　　鴉雀浜　　　江家浜　　　葫蘆浜
　　斛松浜　　　黄橋浜　　　朱靜浜
　　氷䕃浜　　　五舎浜　　　下家浜
　　蔣永浜　　　孔化浜　　　袁家浜
　　柴家浜　　　祁港浜　　　花園浜
　　計言浜　　　東姚浜　　　荷蘆浜
　　曹嚴浜　　　戴金浜　　　蓮池浜
　　杓頭浜　　　張思浜　　　東解浜
　　白蕩浜　　　湯河浜　　　斜塘浜
　　香家浜　　　小港浜　　　西菴浜
　　法華浜
　　北秀溪　　　秀溪
　　楊華灣　　　毛柴灣　　　阮家灣
　　金家灣　　　賣柴灣　　　周家灣
　　黄家灣　　　鶴景灣　　　南莊灣
　　吳家灣　　　沈家灣　　　冷水灣
　　盛家灣　　　西灣　　　　里沙灣
　　丘家灣　　　落照灣　　　櫻株灣
　　何家溜
　　白龍潭　　　窑潭　　　　白水潭
　　落河潭
　　泥婆漊　　　歸宅漊　　　季宅漊
　　蔡家漊　　　清水漊　　　和尚漊
　　陶家漊　　　川心漊　　　夾漊
　　小漊　　　　古漊　　　　黄泥漊
　　莫磨漊　　　善漊　　　　單漊
　　松漊　　　　馮家漊　　　中漊
　　周家漊　　　北漊　　　　横漊
　　長漊　　　　朱家漊　　　吳出漊
　　官漊　　　　北陸家漊　　湯先漊
　　灰扒漊　　　南墖漊　　　灣漊
　　何家漊　　　南漊　　　　百念漊
　　金門漊　　　王家漊　　　顧家漊
　　楊樹漊　　　雙曹漊　　　西急門漊
　　東急門漊　　斗頭漊　　　水漊
　　白柴漊　　　姜家漊　　　白沙漊
　　沈家漊　　　官才漊　　　生田漊
　　天河漊　　　胡家漊　　　袁家漊
　　沙漊　　　　西唐漊　　　嚴家漊
　　金家漊　　　南横漊　　　五尺漊
　　南洪漊　　　菖蒲漊　　　研槌漊
　　邵家漊　　　迎王漊　　　南水漊
　　百水漊　　　北水漊　　　北長漊
　　南長漊　　　牛橋漊　　　蔣墩漊
　　三萬漊　　　筲箕漊　　　萬人漊
　　湯家漊　　　曹家漊　　　金漊
　　鹽倉漊　　　長漕漊　　　尚家漊
　　楊婆漊
　　荷花池　　　鹽池
　　無名溝　　　新溝　　　　菊花溝
　　南横溝　　　北横溝　　　沿河溝
　　官路溝　　　清水溝　　　沙泥溝
　　洪溝　　　　大溝　　　　横溝
　　蘆溝　　　　金山溝　　　東夾溝
　　朱塘溝　　　八尺溝　　　許成溝
　　邵宅溝　　　車溝　　　　衞家溝
　　菱門　　　　黄橋門　　　西急門
　　東急門　　　金門
　　漴闕
　　泖子濶
　　六同村　　　何嚴村　　　新村
　　沈村　　　　靑村　　　　嚴村
　　徐村　　　　陳沈村
　　普門莊
　　朱巷路　　　朱家路　　　吳家路
　　官蕩路
　　東河墖　　　西河墖　　　南墖
　　沈墖　　　　孫墖　　　　吳墖
　　褚墖　　　　瀝墖　　　　范墖
　　北油車
　　宋家橋　　　包家橋　　　萬羊橋
　　北水魚礶　　南水魚礶
　　包家鐵
　　白俸香
　　東雷婆　　　西雷婆
　　仙鶴觀
　　潭子長
　　前岡　　　　後岡　　　　竹岡
　　紫岡　　　　沙岡　　　　東沙岡
　　半岡　　　　南沙岡　　　北沙岡
　　褚家柵
　　魚池堰　　　張堰
　　南閘
　　龍淵
　　蓮花朶
　　滬沙　　　　下沙
　　城外濠
　　　　上海縣
　　海
　　内横江　　　外横江　　　虬江
　　吳淞江　　　古江
　　鶯脰湖
　　横瀝　　　　鰕瀝　　　　北横瀝
　　南横瀝　　　新羅瀝　　　邵瀝
　　巨漕　　　　黄漕　　　　戴家漕
　　華漕　　　　中漕　　　　連家漕
　　鄭家漕　　　五漕　　　　東陸漕
　　弓漕
　　秀才口　　　蹌口　　　　宋家港口
　　北沙洪　　　南沙洪　　　穿洪
　　撇洪　　　　西沙洪　　　川洪
　　𤣥沙
　　鴨子滙　　　鶴脛滙　　　魯家滙
　　梁家滙　　　蒲滙
　　東上澳　　　西上澳　　　上澳
　　城外濠
　　西薛龍　　　東薛龍
　　顧望塘　　　魚瀝塘　　　金滙塘
　　横瀝塘　　　俞塘　　　　髙門塘
　　望海塘　　　吳店塘　　　周浦塘
　　鹽鐵塘　　　大蹌塘　　　岡涇塘
　　百曲塘　　　陳村塘　　　北俞塘
　　聖浦塘　　　陸磊塘　　　水仙塘
　　沈莊塘　　　北鹽塘　　　鶴坡塘
　　海塘　　　　三林塘　　　南鹽塘
　　鹹塘　　　　横塘　　　　董瀝塘
　　西新塘　　　第二塘　　　新村塘
　　走馬塘　　　朱塘　　　　紫岡塘
　　百步塘　　　蒲滙塘　　　三村塘
　　北曲塘　　　沙岡塘　　　篛帽塘
　　竹岡塘　　　捍海塘　　　駟馬塘
　　大蹌浦　　　東上澳浦　　大蘆浦(今名盧/子浦)
　　上海浦　　　南蹌浦　　　舊淸浦
　　小淶浦　　　矴溝浦　　　郭浦
　　平浦　　　　楊樹浦　　　下沙浦
　　聖浦　　　　入海浦　　　周浦
　　華漕浦　　　魚浦　　　　郭巷浦
　　大黄浦　　　都䑓浦　　　龍游浦
　　春樹浦　　　東溝浦　　　西溝浦
　　横浦　　　　小黄浦　　　東漊浦
　　西蘆浦　　　蘆浦　　　　桃樹浦
　　西郭浦　　　東郭浦　　　許浦
　　張鎮浦　　　赤眼浦　　　朱墅浦
　　薔薇河　　　新河　　　　穿心河
　　黄祐河　　　中心河　　　鶯投河
　　新開河　　　運鹽河　　　積水河
　　沙洪河　　　淡水河　　　減水河
　　龍華港　　　蹌港　　　　大魚港
　　吳家港　　　南長港　　　急水港
　　朱沙港　　　翁家港　　　網船港
　　魚家港　　　大勝港　　　殷家港
　　八竈港　　　横漕港　　　弓漕港
　　鹽船港　　　牌樓港　　　大浦港
　　五竈港　　　三竈港　　　四竈港
　　虹橋港　　　瞿家港　　　寺前港
　　沙塗港　　　七竈港　　　内横港
　　小横港　　　胡家港　　　南長界港
　　大鯉港　　　六竈港　　　王家港
　　横港　　　　莊基港　　　新港
　　澱港　　　　一竈港　　　北一竈港
　　北二竈港　　北三竈港　　二竈港
　　枯樹港　　　龍遊港　　　楊港
　　秦家港　　　郁家港　　　韓倉港
　　八尺港　　　内横港　　　外横港
　　黄河港　　　馬路港　　　顧五港
　　備竈港　　　杜赤港　　　行涇港
　　倪家港　　　横校港　　　逹涇港
　　龍骨港　　　戴家港　　　閘港
　　顧家港　　　官路港　　　淘河港
　　馬橋港　　　百步港　　　黄英港
　　車子港　　　邵瀝港　　　小姑港
　　夾港　　　　沈沙港　　　横沔港
　　界港　　　　溪水港　　　一百曲港
　　楊賜港　　　日赤港　　　洋涇港
　　廟涇港　　　華漕港　　　中漕港
　　南漕港　　　副段本港　　宋家港
　　千步涇　　　莊家涇　　　廟涇
　　東廟涇　　　横涇　　　　語兒涇
　　南廟涇　　　楊淄涇　　　菖蒲涇
　　東河涇　　　三王涇　　　半段涇
　　王千涇　　　菴涇　　　　呂調涇
　　彭家涇　　　斜涇　　　　錢涇
　　午横涇　　　夏河涇　　　横清涇
　　馬肫涇　　　唐村涇　　　沈涇
　　姚婆涇　　　丘涇　　　　馬路涇
　　蒲撻涇　　　陶涇　　　　烏泥涇
　　大婆涇　　　牛腸涇　　　交紋涇
　　蕭師涇　　　白蓮涇　　　界涇
　　丫泥涇　　　羊腸涇　　　唐子涇
　　吳衝涇　　　後漕涇　　　扁漊涇
　　西分圩涇　　東分圩涇　　北新涇
　　中分涇　　　楊林涇　　　小洋涇
　　洋涇　　　　榆木涇　　　漕湖涇
　　馬迍涇　　　周涇　　　　西􁠧涇
　　方門涇　　　劉涇　　　　李崇涇
　　新涇　　　　三涇　　　　野奴涇
　　上江涇　　　吳睍涇　　　種涇
　　張涇　　　　總涇　　　　灌涇
　　何家浜　　　黄泥浜　　　長浜
　　張家浜　　　楊家浜　　　舎浜
　　蘇家浜　　　小黄浜　　　孫家浜
　　網船浜　　　夏焦子浜　　殷家浜
　　新浦浜　　　張勝浜　　　靛家浜
　　南長浜　　　石橋浜　　　䨇港浜
　　徐里浜　　　董家浜　　　北長浜
　　永泉浜　　　張婆浜　　　道院浜
　　鴉鵲浜　　　吳四浜　　　急水浜
　　顧家浜　　　王家浜　　　倪家浜
　　周家浜　　　沈公浜　　　迯戸浜
　　横浜　　　　丘公浜　　　陳勝浜
　　錢家浜　　　朱篐桶浜　　汚窑浜
　　西陳勝浜　　郁家浜　　　謝家浜
　　汪家浜　　　朱家浜　　　陳家浜
　　蔣逹浜　　　馬家浜　　　陸家浜
　　蔣家浜　　　呂家浜　　　黄家浜
　　東家浜　　　靑方浜　　　潘家浜
　　范家浜　　　一界浜　　　盛家浜
　　内横浜　　　外横浜　　　界浜
　　趙同浜　　　徐家浜　　　前文浜
　　盧家浜　　　石灰浜　　　小洋浜
　　石家浜　　　南楊浜　　　北楊浜
　　師家浜　　　莊家浜　　　九曲浜
　　戴家浜　　　劉家浜　　　陸道浜
　　宋家浜　　　官長浜　　　八干浜
　　枯樹浜　　　猪行浜　　　九七郎浜
　　福星浜　　　李家浜　　　柴長浜
　　迮家浜　　　葉家浜　　　站船浜
　　海塘浜　　　薛家浜　　　髙行浜
　　小弓浜　　　作家浜　　　第二浜
　　翟家浜　　　馮家浜　　　東浜
　　肇嘉浜　　　周涇浜　　　南陸家浜
　　唐浜　　　　北陸家浜　　洋涇浜
　　外薛家浜　　方浜　　　　侯家浜
　　北侯家浜　　姚家浜　　　湧泉浜
　　陶家浜　　　俞家浜　　　夏家浜
　　第一浜　　　彭家浜　　　金家浜
　　王麻子浜　　沈家浜　　　謝水浜
　　中沙浜　　　小浜　　　　和尚浜
　　陳婆漊　　　思孤漊　　　牌樓漊
　　倪家漊　　　赤荳漊　　　歸涇漊
　　黄淄漊　　　盤蛇漊　　　菖蒲漊
　　石賜漊　　　楊淄漊
　　夾溝　　　　界溝　　　　八尺溝
　　東溝　　　　倪家溝　　　趙瀝溝
　　車子溝　　　西溝　　　　禦倭溝
　　小車溝　　　中新溝　　　矴溝
　　漁溝　　　　陳家溝　　　朱家溝
　　秦家溝　　　莊家溝　　　黄家溝
　　秦刁溝　　　丘家溝　　　趙家溝
　　楊家溝　　　徐巧溝　　　孫家溝
　　呂家溝　　　盧九郎溝　　呂師溝
　　陶溝　　　　車溝　　　　蘆溝
　　魚洋灘
　　競子灌
　　東競子　　　西競子
　　婆葦澾　　　華漕澾　　　奚婆澾
　　陸家盤　　　致字盤　　　結字盤
　　顔家窪　　　魚水窪
　　牛角尖
　　倪家灣　　　孫家灣　　　龍華灣
　　竹岡　　　　沙岡　　　　紫岡
　　黄渡　　　　魚菴渡
　　新閘
　　牧瀆
　　　　靑浦縣
　　吳淞江　　　虬江　　　　靑龍江
　　白鶴江　　　新江　　　　浦家江
　　西舊江
　　澱山湖　　　瓢湖　　　　沉龍湖(與長洲/縣分界)
　　横􁆢　　　　南横􁆢　　　長􁆢
　　大􁆢　　　　圎􁆢
　　黄浦灢
　　蓮花漾　　　小葑漾　　　大葑漾
　　七滙　　　　蒲滙
　　金澤　　　　柘澤　　　　崧澤
　　斜瀝　　　　横瀝　　　　長瀝
　　黄光漕　　　張太漕　　　張墖漕
　　北漕　　　　泖漕　　　　千人漕
　　江洸漕　　　華漕　　　　大漕
　　荷花蕩　　　周家蕩　　　南沙蕩
　　潘蕩　　　　三分蕩　　　陶蕩
　　任鄧白蕩　　謝莊蕩　　　連湖蕩
　　火柴蕩　　　金銀白蕩　　東圩白蕩
　　楊廉蕩　　　羅家扇蕩　　李家柵蕩
　　蔡家蕩　　　泖連蕩　　　黿蕩
　　東窵蕩　　　西窵蕩　　　沙田蕩
　　東陳蕩　　　西陳蕩　　　南陳蕩
　　任鄧蕩　　　濮家蕩　　　金銀蕩
　　周莊蕩　　　蒲蕩
　　鹽鐵塘　　　鳳溪塘　　　新江塘
　　祥澤塘　　　横塘　　　　白牛塘
　　古浦塘　　　澤塘　　　　濮陽塘
　　章練塘　　　走馬塘　　　横山塘
　　諸路塘　　　古塘　　　　張塘
　　海塘　　　　趙塘　　　　烏塘
　　山前塘　　　捍海塘　　　車菴塘
　　崧塘　　　　𤣥武塘　　　蟠龍塘
　　横塘　　　　蒲滙塘　　　神仙塘
　　秀溪塘　　　横浦塘　　　旗港塘
　　沈涇塘　　　通波塘　　　柘溪塘
　　大貞塘　　　小貞塘　　　金澤塘
　　宅塘　　　　葑澳塘　　　漕浦塘
　　崧澤塘　　　柘澤塘　　　張涇塘
　　諸家塘　　　吳店塘　　　烏嘴塘
　　唐才塘
　　下潺浦　　　莫浦　　　　楊林浦
　　華潮浦　　　赤瀉浦　　　小淮浦
　　平浦　　　　張浦　　　　李浦
　　新曹浦　　　北平浦　　　小淶浦
　　横瀝浦　　　大淶浦　　　顧會浦
　　艾祁浦　　　朱墅浦　　　金社浦
　　淮浦　　　　合浦　　　　西浦
　　大盈浦　　　横管浦　　　施浦
　　西霞浦　　　黄河浦　　　東管浦
　　管浦　　　　大趙屯浦　　㑹仙浦
　　赤眼浦　　　嚴徜浦　　　東施浦
　　南澥浦　　　梁紇浦　　　小趙屯浦
　　南趙屯浦　　北趙屯浦　　直浦
　　鼔盆浦　　　内勲浦　　　𤣥武浦
　　漕浦　　　　清切浦　　　趙盆浦
　　羅浦　　　　古塘浦　　　趙浦
　　石浦　　　　崧子浦　　　盤龍浦
　　蔡大浦　　　周浦　　　　方亭浦
　　横浦　　　　張春浦　　　郭浦
　　蹌開河　　　新河　　　　腰河
　　小新河　　　長春河　　　羊河
　　烟河　　　　運河　　　　龍河
　　横泖河　　　大新河　　　新開河
　　楊河　　　　地字圩河　　六字河
　　龍潭　　　　沙泥潭　　　圎潭
　　羅家扇
　　蔡浜嘴
　　落須灘
　　黄家港　　　花橋港　　　金墩港
　　杜癡港　　　夏家港　　　韓巷港
　　冷灣港　　　執銅港　　　白溪港
　　張家路港　　澤塘港　　　金田港
　　泖田港　　　廟港　　　　王田港
　　沈巷港　　　褚莊港　　　周方港
　　駱駝港　　　丁家路港　　安莊港
　　闕家港　　　曹墳港　　　八曲港
　　南漕港(舊名鹹/魚港)褚菴港　　　龍華港
　　葉巷港　　　汪家港　　　徐家港
　　金獅港　　　離騷港　　　俞家港
　　大洋港　　　南横港　　　朱沙港
　　横港　　　　墻巫港　　　雪落港
　　大葑港　　　姚籪港　　　急水港
　　湖田港　　　王巷港　　　蔡家港
　　東陳港　　　謝莊港　　　金白港
　　陸家港　　　南灣港　　　爛路港
　　山涇港　　　車路港　　　鴉鵲路港
　　烏塘路港　　靑墩港　　　王大港
　　謝夫子港　　斜港　　　　烟墩港
　　新港　　　　郭巷港　　　靑龍港
　　浦家港　　　羊葉港　　　陸順港
　　大曹港　　　陸店港　　　山灣港
　　宋公港　　　馬常港　　　朱家村港
　　漕港　　　　大山涇港　　北漕港
　　旗港　　　　張店港　　　斜瀝港
　　薛家港　　　褚家港　　　上段港
　　何家港　　　包家港　　　龍潭港
　　趙屯港　　　張家港　　　琴村港
　　石塘港　　　支流港　　　七滙港
　　曹港　　　　姚港　　　　六港
　　横涇　　　　浦周涇　　　磚窑涇
　　吳家涇　　　黄家涇　　　小張涇
　　新涇　　　　吳昌涇　　　陳涇
　　夏皮涇　　　東洋涇　　　柘圎涇
　　曹村涇　　　曹涇　　　　小洞涇
　　小墳涇　　　刑涇　　　　呂莊涇
　　張婆涇　　　凌涇　　　　昌涇
　　湛涇　　　　張涇　　　　徐涇
　　南寺涇　　　浦詳涇　　　話字涇
　　寺涇　　　　淡涇　　　　直涇
　　團圎涇　　　張七涇　　　郭杭涇
　　石榴涇　　　急水涇　　　周涇
　　杜石涇　　　謝夫子涇　　韓涇
　　金陶涇　　　九千涇　　　和尚涇
　　宋涇　　　　顧方涇　　　杭家涇
　　北金涇　　　外婆涇　　　杜羅涇
　　張家涇　　　李莊涇　　　胡涇
　　壩涇　　　　北外婆涇　　牛輪涇
　　篠涇　　　　曹子涇　　　斜涇
　　西洞涇　　　西安涇　　　朱那涇
　　千步涇　　　山涇　　　　印涇
　　蓮子涇　　　沙河涇　　　苧墩涇
　　蕭家涇　　　黄興涇　　　莊涇
　　西洋涇　　　箭幹涇　　　八千涇
　　腰涇　　　　北行涇　　　沙涇
　　行涇　　　　莫家涇　　　長瀝涇
　　大山涇　　　周方涇　　　西涇
　　烟墩涇　　　王家涇　　　小凌涇
　　湖涇　　　　牛腸涇　　　望湖涇
　　吳貴涇　　　王大涇　　　小淶涇
　　油車涇　　　東盛涇　　　西盛涇
　　鄒涇　　　　毛流涇　　　施家涇
　　虬涇　　　　張墅涇　　　馬陸涇
　　烟河涇　　　四逹涇　　　洞丘涇
　　塗涇　　　　朱流涇　　　史墓涇
　　嚴涇　　　　石涇　　　　秋末涇
　　吳涇　　　　北徐涇　　　周清涇
　　殷涇　　　　黄團涇　　　孔涇
　　笑連涇　　　下段涇　　　廟涇
　　石橋涇　　　羊墓涇　　　黄代涇
　　施六涇　　　陳溪涇　　　羊涇
　　萬步涇　　　北寺涇　　　小涇
　　新開涇　　　鄒家涇　　　尤秀涇
　　楊墓涇　　　北楊涇　　　封涇
　　莊礇涇　　　黄蠻涇　　　丘涇
　　金家涇　　　佘山涇　　　斛同涇
　　界涇　　　　潭路涇　　　古塘斜涇
　　䨇涇　　　　斜路涇　　　凡涇
　　瞿涇　　　　黄華涇　　　大洋涇
　　小洋涇　　　莊家涇　　　唐家涇
　　八仙涇　　　高河涇　　　南田涇
　　陳何涇　　　楊全涇　　　螺螄涇
　　南湛涇　　　北湛涇　　　張廣涇
　　泗涇　　　　陳道涇　　　龎涇
　　李少涇　　　王段涇　　　白洋涇
　　南談涇　　　北談涇　　　中談涇
　　朱家涇　　　菖蒲涇　　　髙門涇
　　亭子涇　　　褚涇　　　　迮墓涇
　　何涇　　　　小山涇　　　五千涇
　　朱戴涇　　　七千涇　　　趙堂涇
　　湯涇　　　　潘涇　　　　蔣涇
　　古方涇　　　王金涇　　　朱池涇
　　李河涇　　　五段涇　　　徐墓涇
　　鴉鵲涇　　　沈涇　　　　横港涇
　　吳朱涇　　　李沙涇　　　南沈涇
　　唐光涇　　　陳墓涇　　　古盆涇
　　盛涇　　　　􁜜涇　　　　小吳涇
　　官田涇　　　白米涇　　　西金涇
　　髙涇　　　　許子涇　　　沈連涇
　　鳥嘴涇　　　白鶴涇　　　六童涇
　　陸萬步涇　　孔宅涇　　　姚港涇
　　六港涇　　　金涇　　　　刹樹涇
　　中央涇　　　南里涇　　　童家涇
　　朱逹涇　　　赤魚涇　　　北洋涇
　　湄涇　　　　南洋涇　　　白灢涇
　　洋涇　　　　洋先涇
　　東蔡浜　　　夾界浜　　　牛車浜
　　曹家浜　　　陸家浜　　　石家浜
　　顧家浜　　　楊家浜　　　羊河浜
　　何家浜　　　六骨浜　　　諸家浜
　　江家浜　　　小浜　　　　上江浜
　　老鴉浜　　　黄家浜　　　孫家浜
　　伍家浜　　　張婆浜　　　吳家浜
　　蕭家浜　　　姚村浜　　　茹家浜
　　景家浜　　　廟浜　　　　蘆山浜
　　丘家浜　　　韓家浜　　　蔡家浜
　　落渡浜　　　馬家浜　　　張士浜
　　王家浜　　　張家浜　　　管施浜
　　黄葱浜　　　陶蕩浜　　　莊浜
　　新浜　　　　界浜　　　　王治浜
　　朱流浜　　　杜婆浜　　　王母浜
　　東浜　　　　義家浜　　　宋家浜
　　施家浜　　　羊家浜　　　衆安浜
　　高家浜　　　後浜　　　　菴浜
　　南浜　　　　陳浜　　　　徐家浜
　　西郎浜　　　沙地浜　　　倪家浜
　　糊塗浜　　　丁家浜　　　琴村浜
　　司家浜　　　陸司浜　　　陳工浜
　　道林浜　　　潘家浜　　　落蘇浜
　　䨇溪　　　　鳳溪　　　　柘溪
　　秀溪
　　陶家灣　　　陳家灣　　　大莫家灣
　　潘家灣　　　南灣　　　　山灣
　　櫻株灣　　　冷灣
　　蘇溝　　　　胥溝
　　百脚漊　　　朱漊　　　　陳家漊
　　楊漊　　　　新漊　　　　黃泥漊
　　諸漊　　　　何家漊　　　腰漊
　　七千漊
　　天聖莊
　　七家村　　　朱家村　　琴村
　　曹村　　　　姚村
　　李家柵
　　丁家路　　　烏塘路　　　爛路
　　　常州府
　　　　武進縣
　　楊子江
　　太湖　　　　宋建湖　　　陽湖
　　芙蓉湖　　　滆湖(一名西滆/沙子湖)徐湖
　　北洋湖
　　徐湖渰　　　陽山渰　　　六涪渰
　　伯牙瀆　　　蘭陵瀆　　　孝感瀆
　　湛瀆　　　　官材瀆　　　孟瀆
　　直瀆　　　　塘瀆　　　　佘柯瀆
　　黄土瀆(與無錫/縣分界)蠡瀆(與無錫/縣分界)　高梅瀆
　　灣瀆　　　　大吳瀆　　　塘口瀆
　　劉瀆　　　　楊莊瀆　　　東瀆
　　黄瀆　　　　孤瀆　　　　新瀆
　　李瀆　　　　脉息瀆　　　官瀆
　　陳𨽻瀆　　　山瀆　　　　莊墅瀆
　　無口瀆　　　市橋瀆　　　梅塘瀆
　　烏瀆　　　　蘆瀆　　　　草瀆
　　䨇瀆　　　　杭瀆　　　　隂陽瀆
　　丫臼瀆　　　古龍瀆　　　甑潭瀆
　　大墟瀆　　　長令瀆　　　朱瀆
　　沙塘瀆　　　許墓瀆　　　褚墟瀆
　　楊巷瀆　　　吳溪瀆
　　落花蕩　　　白蕩　　　　長蕩
　　大圩蕩　　　龍蕩
　　烈塘　　　　游塘　　　　走馬塘
　　新塘　　　　顏塘　　　　清水塘
　　射雁塘　　　山林塘　　　靑墩塘
　　陳塘　　　　徐塘　　　　上景塘
　　殷村塘　　　平塘　　　　鄭鐵塘
　　安塘　　　　北順塘　　　歡塘
　　柘塘　　　　顧塘　　　　順塘
　　運河　　　　鳴鳳河　　　漕河
　　談村河　　　余澤河　　　郯村河
　　孟津河　　　西蠡河　　　靑龍河
　　順龍河(一名柘/塘河)興隆河　　　永安河
　　永興河　　　靑城河　　　虎穽河
　　歡塘河　　　黄堰河　　　太平河
　　華渡河　　　丁堰河　　　陳墅河
　　水䃮河　　　布奔河　　　黄汀河
　　張河　　　　南山塘河　　倉頭河
　　利大河　　　通濟河　　　上店河
　　糴澤河　　　紫溝河　　　順塘河
　　小新河　　　南新河　　　灣瀆河
　　下埠河(與宜興/縣分界)小河　　　　戯龍河
　　白龍河　　　小龍河　　　養濟河
　　延夀河　　　安寜河　　　丫河
　　萬墖河　　　飯馬河　　　南北陽河
　　城河　　　　惠眀河　　　後河
　　官瀆河　　　平原河　　　申浦大灣河
　　綱頭河(與江隂/縣分界)得勝河　　　剩銀河
　　南洞子河　　北洞子河　　得勝新河
　　通江河(與江隂/縣分界)白射山河　　界河(與無錫/縣分界)
　　顔塘河　　　殷墅河　　　塘門河
　　靑河　　　　西浦界河　　得勝南新河
　　洞子河　　　大溝河　　　顧塘河
　　山塘河　　　龍溝河　　　剩功河
　　蠡河　　　　具莊河　　　周陳河
　　利墅河　　　雙廟河　　　斜河
　　胡橋河　　　孫覿河　　　九曲河
　　漕橋河　　　百丈河　　　月城河
　　雙橋河　　　鳳翥河　　　小深河
　　浥塘河　　　卞莊河　　　水月河
　　蔣灣河　　　安塘河　　　運村河
　　張江河　　　前塘河　　　劉瀆河
　　後澤河　　　白塘河　　　尖葑河
　　薛堰河　　　印馬河　　　孟瀆河
　　澡港河　　　省莊河　　　潘郎河
　　閘河　　　　洪橋河　　　濟農河
　　大灣河　　　新橋河　　　大孟河
　　小孟河　　　萬歳河　　　查墟河
　　塞橋河　　　迎龍河　　　九瀆河
　　皇里河　　　北順塘河　　南閘河
　　小丫河　　　三里河　　　黄林河
　　洪莊河　　　海口子河　　後水河
　　張河　　　　孟涇河
　　池家港　　　蘆草港　　　七里港
　　□頭港　　　百瀆港　　　潚港
　　魏村港　　　水仙港　　　澡港
　　水路港　　　秦村港　　　華渡港
　　徐洪港　　　王塘港　　　上陳港
　　平塘港　　　丁塘港　　　龍窟港
　　採菱港　　　戚墅港　　　三山港
　　澡子港　　　蠡瀆港　　　余澤港
　　下蕭港　　　埀虹港　　　遺柯港
　　花塘港　　　虞橋港　　　洛陽港
　　戴琦港　　　龍門港　　　大洪港
　　龍蕩港　　　普安港　　　楊栁港
　　楝樹港　　　湖瀆港　　　塘瀆港
　　莊瀆港　　　馬畣港　　　荆城港
　　下埠港　　　分水港　　　靈臺港
　　白鶴溪　　　三滆溪　　　鍾溪
　　下溪　　　　白梅溪
　　清水潭　　　嘉山龍潭
　　䢴溝　　　　長溝　　　　新溝
　　龍溝　　　　採菱溝　　　蓼溝
　　西平溝　　　大湖溝　　　小湖溝
　　東沙溝　　　西沙溝　　　曹溝
　　西流溝　　　上界溝　　　下界溝
　　白馬涇　　　夾涇　　　　孟涇
　　西浦　　　　申浦
　　盧莊浜　　　老鴉浜　　　方莊浜
　　殷家浜
　　城濠
　　漕渠
　　羅墅灣　　　大灣　　　　白魚灣
　　蔣灣
　　陳渡　　　　河上渡
　　黄汀
　　西河洞
　　新村嘴
　　丁堰　　　　戚墅堰　　　石堰
　　薛堰　　　　黃汀堰　　　奔牛堰
　　三山堰
　　文成壩　　　沿塘壩
　　奔牛閘
　　　　無錫縣
　　太湖　　　　五部湖(一作/步)　蠡湖(一名漕湖與/長洲縣分界)
　　濠湖(與長洲/縣分界)　小五湖(一名五/里湖)陽湖(與武進/縣分界)
　　閭江
　　鄧蕩　　　　靑魚蕩　　　黃僧蕩
　　崇村白蕩　　蘇金蕩　　　徐瀆蕩
　　大渲渰　　　小渲渰　　　靑祁渰
　　塘于渰　　　洪丘渰　　　漆渰
　　馬金渰　　　西謝渰(今名/謝蕩)
　　孤瀆口　　　雉尾口(與武進/縣分界)馬蠡口
　　閘口
　　斥瀆　　　　西瓜瀆　　　信義瀆
　　黄土瀆(與武進/縣分界)孤瀆　　　　東葑瀆
　　沈瀆　　　　冷瀆　　　　秋子瀆
　　毛瀆　　　　石瀆　　　　蠡瀆(與武進/縣分界)
　　泰伯瀆　　　歐瀆
　　芙蓉塘　　　稍塘　　　　張塘
　　石塘　　　　落星塘　　　周塘
　　盛塘　　　　福塘　　　　走馬塘
　　興塘　　　　咸塘　　　　蟇塘
　　潭塘　　　　新塘　　　　吳塘
　　寺塘　　　　斷塘
　　修浦　　　　運浦　　　　利浦
　　横浦　　　　柴浦
　　龍山白龍潭　軍將山龍潭　安陽山龍潭
　　香山龍潭　　東龍潭　　　西龍潭
　　興道二龍潭
　　蔡家渡　　　胡家渡　　　尤村渡
　　何家渡
　　五丫浜
　　江陂河　　　高陸河　　　運河
　　太平河　　　月河　　　　蟇塘河
　　倉河　　　　水䃮河　　　䨇牌河(與武進/縣分界)
　　張涇河　　　中新河　　　包堰河
　　濠河　　　　鄒祈河　　　倉前新河
　　玉帶河　　　束帶河　　　濠橋河
　　師姑河(即第九/箭河)弓河　　　　張塘河
　　王莊橋河　　杜家河(一名太/平橋河)新塘河
　　轉水河　　　芙蓉河　　　盛河
　　閘口河　　　䨇河　　　　五瀉河
　　咸塘河　　　新河　　　　羊尖河
　　嚴埭河　　　鴨城河　　　破増河(一名/福塘)
　　潭塘河　　　横塘河　　　胡橋河
　　營河　　　　洛社河　　　劉家河
　　斷塘河　　　盛塘河　　　蠡河
　　顧市河
　　蠡口尖
　　花渡港　　　直湖港　　　䨇牌港
　　太平港　　　蟇塘港　　　馬蠡港
　　興塘港　　　志公港
　　張涇　　　　梁墓涇　　　廟涇
　　墖子涇　　　九里涇　　　界涇
　　交涇　　　　曹黄涇　　　大龍涇
　　小龍涇　　　横涇　　　　西𤓰涇
　　寺塘涇　　　西界涇　　　南界涇(與長洲/縣分界)
　　梁溪(一名梁/清溪)　長廣溪　　　赤城溪
　　新安溪　　　烏角溪(與吳縣/分界)西溪
　　南䢴溝　　　北䢴溝　　　䢴溝
　　蓮干陂　　　上陂　　　　蒙里陂
　　赤湖陂　　　傍里陂　　　新豐陂
　　許陂　　　　華陂　　　　上干陂
　　直湖陂
　　錫山㵎　　　黄公㵎　　　囘龍㵎
　　蟠龍㵎　　　周塘㵎　　　裏山㵎
　　大㵎　　　　小㵎
　　五瀉堰　　　望亭堰　　　將軍堰
　　馮堰　　　　梓堰　　　　高陸堰
　　五㵼閘　　　楊瀆閘(即歐瀆/置閘處)蓮蓉閘
　　斗門閘　　　望亭閘
　　吳塘門　　　獨山門
　　湖埭　　　　嚴埭
　　黃埠墩　　　仙女墩　　　太保墩
　　　　江隂縣
　　楊子江
　　胥湖　　　　繖湖　　　　暨陽湖
　　前湖　　　　射陽湖
　　楊淮河　　　靑暘河　　　千秋河
　　漕河　　　　習禮河　　　界涇河(與無錫/縣分界)
　　南轉河　　　横河　　　　九里河
　　長河(一名應/天河)　永安河　　　觀莊河
　　長夀河　　　清溪河　　　㤗清河
　　直塘河　　　便民河　　　馮塘河
　　楊村河　　　市墩河　　　東新河
　　倪塘河　　　南新河　　　百丈河
　　馬鎮河　　　周港河　　　庭塘河
　　立埭河　　　經河　　　　順塘河
　　利大河　　　五㵼河　　　前渟塘河
　　後渟塘河　　官祿河　　　李岸河
　　南山塘河　　蕭岐河　　　花塘河
　　高岸上河　　廟堂河　　　北山塘河
　　崇溝河　　　新河　　　　舜河
　　龍溝河　　　九曲河　　　綱頭河(與武進/縣分界)
　　興隆河　　　山塘河　　　楊岐河
　　淸塘河　　　長亭河　　　學前河
　　黃田港(一名汊港/一名李港)　戚墅港　　鰣魚港
　　趙婆港　　　白沙港　　　石牌港
　　石頭港　　　陳港　　　　蔡港
　　范港　　　　私港　　　　谷瀆港
　　令莭港　　　夏港　　　　流皮港
　　申港　　　　蘆埠港　　　利港
　　五斗港　　　桃花港　　　漕港
　　塌水港　　　黄山港　　　東雷溝港
　　西雷溝港　　王家港　　　陳湖港
　　新溝港　　　丁堰港　　　三山石堰港
　　曲港　　　　化成港　　　周港
　　亭子港　　　薄港　　　　鰻魚港
　　鵞鼻港　　　立埭港
　　楊淮口　　　三河口　　　四河口
　　八字口　　　鬼涇口
　　黄天宕
　　鄧家蕩　　　西洋蕩
　　清水塘　　　南山塘　　　北山塘
　　馮塘　　　　清塘　　　　庭塘
　　張塘　　　　直塘　　　　順塘
　　前渟塘　　　後渟塘　　　囘塘
　　官祿塘　　　泥塘　　　　横塘
　　祝塘　　　　湖塘　　　　白塘
　　山塘　　　　花塘　　　　倪塘
　　桑家浜　　　馬奇浜　　　松橋浜
　　菖蒲涇　　　張涇　　　　界涇(與常熟/縣分界)
　　馮涇　　　　馬涇　　　　斜涇
　　夾涇　　　　新涇　　　　蔡涇
　　由里涇　　　鬼涇(與常熟/縣分界)
　　胥溪　　　　塘蜞溪
　　黄田閘　　　蔡涇閘　　　南關淺水閘
　　北關淺水閘　東關淺水閘　新涇閘
　　馬師牐　　　唐市牐
　　囘塘堰　　　利楚堰　　　石堰
　　丁堰
　　西水灣　　　冷水灣　　　女山灣
　　東雷溝　　　西雷溝　　　新溝
　　崇溝
　　北角
　　磨盤墩
　　　　宜興縣
　　太湖　　　　滆湖(與武進/縣分界)　洮湖(一名長/蕩湖)
　　蓮花蕩　　　止口蕩　　　馬公蕩
　　蒲干蕩　　　常平蕩　　　黄墟蕩
　　餘皮渰　　　洴浰渰(一名南/北洋渰)都山渰(一名白/魚蕩)
　　黄土渰(一名白/魚灣)常富渰　　　臨津渰
　　蒲墅渰　　　洋渰　　　　毫村渰
　　梅村渰　　　下邾渰　　　楊婆渰
　　下㟝渰　　　錢墅渰　　　石橋渰
　　墓瀆　　　　葛瀆　　　　黄瀆
　　褚店瀆　　　歐瀆　　　　彭瀆
　　毛瀆　　　　趙瀆　　　　師瀆
　　後師瀆　　　徐瀆　　　　河瀆
　　朱瀆　　　　楊溪瀆　　　臼瀆
　　礱瀆　　　　北津瀆(津舊俱/作凖)中津瀆
　　新瀆　　　　歴瀆　　　　前黄牛瀆
　　茭瀆　　　　杜瀆　　　　南津瀆
　　烏溪瀆　　　鴨含瀆　　　伍賢瀆
　　牛路瀆　　　廟瀆　　　　馬巷瀆
　　大浦瀆　　　龔師瀆　　　蛇瀆
　　李莊瀆　　　新漕瀆　　　馬家瀆
　　俞家瀆　　　鄭瀆　　　　寺莊瀆
　　高莊瀆　　　西市瀆　　　臺莊瀆
　　握瀆(一名/掘瀆)　　盛瀆　　　　湯瀆
　　茅耆瀆(一作/祁)　張瀆　　　　北朱瀆
　　何談瀆　　　梁新瀆　　　土瀆
　　南朱瀆　　　魏瀆　　　　凌瀆
　　呂瀆　　　　塢瀆　　　　王塔瀆
　　定跨瀆　　　虞瀆　　　　岸瀆
　　須瀆　　　　許家瀆　　　高涇瀆
　　李家瀆　　　竹門瀆　　　前塘瀆
　　斯塘瀆　　　許墓瀆　　　永昌瀆
　　吳瀆　　　　蔡瀆　　　　蔣瀆
　　符瀆　　　　陳埭瀆　　　陳莊瀆
　　山瀆　　　　楊巷瀆　　　吳溪瀆
　　長陵瀆　　　渙瀆　　　　妙干瀆
　　上角瀆　　　五千瀆　　　胡瀆
　　古龍瀆　　　若文瀆　　　官瀆
　　卞瀆　　　　鍾瀆　　　　丫臼瀆
　　隂陽瀆　　　莊墅瀆　　　無口瀆
　　省瀆　　　　市橋瀆　　　黄土瀆
　　韓瀆　　　　周瀆　　　　東湛瀆
　　西湛瀆　　　草塘瀆　　　黄牛瀆
　　樓公瀆　　　湫瀆　　　　上瀆
　　下瀆　　　　䝉瀆　　　　馬瀆
　　公瀆　　　　繆瀆　　　　魚瀆
　　良心瀆　　　旱瀆　　　　祖瀆
　　禮瀆　　　　稍瀆
　　横塘　　　　鸚鵡塘　　　吳溪塘
　　沙塘　　　　城塘　　　　鯨塘
　　靜山塘　　　草塘　　　　旱塘
　　黄塘　　　　河瀆塘　　　河門塘
　　大浦　　　　章浦　　　　滄浦
　　運河　　　　白龍河　　　後袁河
　　閃溪河　　　通澤河　　　東蠡河
　　梅村河　　　下埠河(與武進/縣分界)莊村河
　　興陽河　　　南渡河　　　毫村河
　　公文河　　　北渠河　　　高瑶河
　　西蠡河　　　上干河　　　城塘河
　　龍潭河　　　川埠河　　　義莊河
　　柯山河　　　黄土河　　　蜀山河
　　五牧河　　　孟涇河　　　彭莊河
　　師堂河　　　臨津河　　　鍾離河
　　蓬塍河　　　東瀆河　　　長六河
　　張師河　　　艾墅河　　　九里河
　　土干河　　　永定河　　　楊港河
　　常富河　　　薛家河　　　宋瀆河
　　從三河　　　寺基河　　　柵豆河
　　私塘河　　　西莊河　　　横塘河
　　倉場河　　　金波河　　　丁莊河
　　後河　　　　下張河　　　吳瀆河
　　方莊河　　　廣濟河　　　上新河
　　下新河　　　大樹河　　　鯨塘河
　　李家河　　　永安河　　　新安河
　　苔莊河　　　前洛河　　　下章河
　　張石河　　　象賢河　　　七里莊河
　　東莊河　　　圩溝河　　　萬夀河
　　楊富河　　　辛方河　　　餘堂河
　　湖頭河　　　渡頭河　　　楊舎河
　　大溪河　　　干瀆河　　　夾苧河
　　竹舎河　　　長夀河　　　丈溝河
　　萬道河　　　土城河　　　馮家河
　　蔣店河　　　八字橋河　　侍郎河
　　雲藹河　　　天生河　　　東塘河
　　草塘河　　　張公壩河　　梅林河
　　新眼河　　　山溪河　　　倉浦河
　　旱塘河　　　寺莊河　　　唐門河
　　圎照河　　　桑樹河　　　泊陽河
　　薛滸河　　　大新河　　　㵎北河
　　徐舎河　　　堂前河　　　謝橋河
　　深溪河　　　龍遊河　　　戲塘河
　　安樂河　　　小酥河　　　渰頭河
　　陽泉河　　　興隆河　　　趙莊河
　　長林河　　　對埠河　　　盛瀆河
　　烏嘴瀆河　　豐義河　　　集義河
　　南陽河　　　宜風河　　　白溪河
　　塘河　　　　小黒河　　　程墅河
　　横河　　　　從河　　　　丫溪河
　　尹村河
　　蘭溪港　　　周鐵港　　　陳橋港
　　下洙港　　　沙塘港　　　定跨港
　　烏溪港　　　大浦港　　　南趙港
　　莊前港　　　鳳川港　　　紅巷港
　　雙橋港　　　後河港　　　十里港
　　練樹港　　　前渟港　　　黃塘港
　　鰕涇　　　　孟涇　　　　白雲涇
　　歸涇　　　　癸涇
　　倉浜　　　　深浜　　　　田滄浜
　　荆溪(古中/江溪)　　新溪　　　　東氿溪
　　西氿溪　　　忻溪　　　　朋溪
　　吳溪　　　　東㵼溪(一名罨畫溪/又名五雲溪)大溪
　　白溪　　　　鍾溪　　　　湖㳇溪
　　陽溪　　　　塞溪　　　　洑溪
　　爛路溪　　　蓮湖溪　　　章溪
　　竹溪　　　　慈湖溪(一名西/陽渚溪)考溪
　　陽羡溪　　　丫溪　　　　潼渚溪
　　玉女潭　　　章𢡟潭　　　金牛潭(一名/伏牛)
　　蔣墓龍潭　　龜潭　　　　君山龍潭
　　計山龍潭　　聖山龍潭　　清水龍潭
　　龍池龍潭　　琅玕山龍潭　白芒潭
　　拜都潭　　　東潭　　　　西潭
　　湖洑渚　　　潼渚　　　　張渚
　　石蘭渚　　　西洋渚
　　冶林澗　　　黄潼澗　　　大澗
　　横澗　　　　洛澗　　　　白馬澗
　　水西澗
　　張公壩
　　西堰　　　　分水堰　　　銀林堰
　　東山灣
　　蠡河口　　　洴浰口　　　荆溪口
　　官渡　　　　湯渡
　　黃巖龍池
　　分水墩
　　　鎮江府
　　　　丹徒縣
　　楊子江(一名/京江)
　　龍目湖　　　杜墅湖　　　焦湖
　　新豐湖
　　漕渠
　　萬頃洋(與丹陽/縣分界)
　　新港口　　　三江口　　　大港口
　　閘口
　　水塘　　　　侯塘　　　　彭塘
　　職塘　　　　下陂塘　　　店塘
　　前塘　　　　墖塘　　　　繆家塘
　　康灣塘　　　上灣塘　　　顯堽塘
　　西廟塘　　　楊樹塘　　　墓岡塘
　　黃杜塘　　　鮑村塘　　　羊柵塘
　　髙莊塘　　　路西塘　　　夏侯塘
　　夏修塘　　　贍軍塘　　　黃杜村塘
　　南塘　　　　蔣公塘　　　白露塘
　　東子塘　　　三角塘　　　塾塘
　　義莊塘　　　半塘　　　　辛塘
　　枝塘　　　　下鼻塘　　　徐港新塘
　　波斯塘　　　羅木塘　　　許家塘
　　中漩塘　　　下漩塘　　　九家塘
　　皇塘　　　　石塘　　　　凌塘
　　大塘　　　　新塘　　　　蔣塘
　　草塘　　　　漏塘　　　　破塘
　　蓮河塘　　　雋塘　　　　上塘
　　趙墳塘　　　石城塘　　　張家塘
　　石市塘　　　東菰塘　　　西菰塘
　　破窑塘　　　上䨇塘　　　下䨇塘
　　菱子塘　　　上行塘　　　劣撤塘
　　上戴塘　　　下戴塘　　　東下戴塘
　　張花臺塘　　阜塘　　　　新昌塘
　　基塘　　　　華塘　　　　包莊塘
　　丁家塘　　　陶莊塘　　　黃塘
　　吳塘　　　　杜塘　　　　高漩塘
　　滿塘　　　　鸚塘　　　　丁余塘
　　石灣塘　　　顔巷塘　　　鶴頭塘
　　朱公塘　　　觀塘　　　　洪鶴塘
　　和尚塘　　　黄公塘　　　官莊塘
　　陳灣塘　　　大塘　　　　張田塘
　　家東塘　　　東么塘　　　郭家塘
　　楊家塘　　　吳家塘　　　朱家塘
　　大垾塘　　　村中塘　　　坊西塘
　　謝岸塘　　　百馬岸塘　　二娘塘
　　經山塘　　　三家塘　　　聚塘
　　張塘　　　　談塘　　　　蘇塘
　　徐墓塘　　　魏塘　　　　崔塘
　　微衍塘　　　李塘　　　　顔塘
　　徐塘　　　　焦塘　　　　干塘
　　丁塘　　　　茆塘　　　　周塘
　　古塘　　　　馬塘　　　　花塘
　　長塘　　　　窑塘　　　　官塘
　　閃塘　　　　小塘　　　　對塘
　　䨇塘　　　　西塘　　　　鄔家塘
　　華家塘　　　許家塘　　　戴家塘
　　蔡家塘　　　馬家塘　　　王家塘
　　朱公塘　　　魏公塘　　　錢公塘
　　康公塘　　　府學塘　　　後灣道士塘
　　師姑塘　　　人師塘　　　馬蝗塘
　　螺螄塘　　　舊楊塘　　　浮萍塘
　　陳上塘　　　黄沙塘　　　池子塘
　　墖山塘　　　泊林塘　　　東䨇塘
　　西高塘　　　中高塘　　　南廟塘
　　西灣塘　　　深溝塘　　　後潤塘
　　小灣塘　　　黃土塘　　　古劉塘
　　眀王塘　　　吳新塘　　　米湖塘
　　長堰塘　　　大堰塘　　　零池塘
　　來成塘　　　西吳塘　　　家東塘
　　大南塘　　　家西塘　　　澗西塘
　　北大塘　　　上大塘　　　下大塘
　　西渡官塘　　後地干塘　　黄土䨇塘
　　福林前塘　　金山後村塘　束家遂少塘
　　屯塘　　　　菱塘　　　　陳塘
　　束塘　　　　北塘　　　　下塘
　　劉塘　　　　米墳塘　　　閘塘
　　東灣塘　　　紀家塘　　　金山祖塘
　　五塘　　　　七畆塘　　　澫塘
　　鹿塘　　　　潘塘　　　　殷塘
　　東塘　　　　姚塘　　　　社塘
　　朱塘　　　　柳塘　　　　謝灣塘
　　胡家塘　　　青蠻塘　　　莫家塘
　　拖子塘　　　塸溝塘　　　言水塘
　　瓦窑塘　　　周家塘　　　高塸塘
　　木城塘　　　李糞塘　　　張南塘
　　湯家塘
　　濫泥洪
　　西津
　　茅浦　　　　徒兒浦　　　潤浦
　　下鼻浦　　　西浦　　　　北固浦
　　樂亭浦
　　沙腰河　　　西舊河　　　蒜山河
　　新河　　　　土橋河　　　海涵河
　　杜墅河　　　市河　　　　寺河
　　鄭河　　　　新豐河(一名新/豐塘)海鮮河
　　魯堰河　　　青培河　　　汊河
　　長山河　　　寳堰河
　　水磨港　　　金線港　　　董家港
　　黃港　　　　新河三港　　朱季港
　　甘露港　　　新港　　　　鱔魚港
　　京口港(即江口/運河)丹徒港　　　山北港
　　澗壁港　　　丁卯港　　　莫家港
　　車村港　　　洩溝港　　　廟瀆港
　　戴港　　　　上朱港　　　下朱港
　　大港　　　　黄港　　　　栁港
　　洩港　　　　孩溪港　　　沙灰港
　　寨橋港　　　西港　　　　季港
　　張港　　　　許港　　　　生港
　　汝山港　　　韓橋港　　　二里港
　　七里港　　　鮮海港　　　下鼻港
　　斷妖港　　　洪信港　　　高資港
　　炭渚港　　　蘿蔔港　　　吳家港
　　油榨港　　　桃花港　　　徐府港
　　毛沙港　　　孟家港　　　朱家港
　　何家港　　　蕭家港　　　李家港
　　太平港　　　東界港　　　長生港
　　錢家港　　　太廟港　　　䨇水洞港
　　官沙港　　　丹徒减水港　北港
　　厥港　　　　鐵索港　　　樂亭港
　　倒流港　　　栁溪港　　　木杓港
　　唇溪(俗呼為/辰溪)　　夢溪　　　馬林溪
　　積水澳　　　　烏盆澳　　歸水澳
　　放生池(又名秦潭/緑水潭)鳳凰池　　周連池
　　零池　　　　　荷香池　　薛家池
　　丁卯埭
　　新潭　　　　　䕶軍潭　　秋月潭
　　馬潭
　　第一漩　　　　第二漩　　第三漩
　　陸家灣　　　都灣　　　　康灣
　　上灣　　　　謝灣　　　　西灣
　　東灣　　　　石灣　　　　陳灣
　　後灣　　　　小灣　　　　紀灣
　　胡豆洲　　　貴洲　　　　顔洲
　　出水溝　　　深溝　　　　塸溝
　　魯堰㵎　　　黄堰㵎　　　走馬㵎
　　栲栳閘　　　南閘　　　　京口閘
　　腰閘　　　　歸水澳閘　　積水澳閘
　　上閘　　　　下閘　　　　中閘
　　甘露上閘　　甘露下閘　　大瀆山閘
　　减水閘　　　新閘
　　炭渚
　　西津斗門
　　劉堰　　　　魯堰　　　　長堰
　　大堰　　　　黄堰
　　䕶倉壕
　　甘露港壩(即新/港壩)丹徒壩　　　程公上壩
　　程公下壩　　鱔魚壩　　　平江壩
　　南冷　　　　中冷　　　　北冷
　　大夾岡　　　小夾岡　　　紀灣岡
　　棧岡　　　　朱灣岡　　　下夾岡
　　水䃮　　　　黄水䃮　　　呂城石䃮
　　丹徒㵎壁石䃮
　　　　丹陽縣
　　練湖(一名/練塘)
　　萬頃洋(與丹徒/縣分界)
　　簡瀆(俗呼/瀆河)　　相瀆(一名/直瀆)　　呂瀆
　　丁義瀆　　　破岡瀆　　　上容瀆
　　珥瀆　　　　方瀆
　　新開運河　　市河　　　　珥瀆河(俗呼七/里河)
　　南市河　　　九里河　　　九曲河
　　香草河　　　蕭帝河　　　珥村鎮河
　　漕渠(與丹徒/縣分界)
　　浦里塘　　　吳塘　　　　皇塘
　　姜塘　　　　皎塘　　　　後塘
　　前塘　　　　張塘　　　　趙塘
　　閭塘　　　　南塘　　　　北塘
　　千塘　　　　長塘　　　　郜塘
　　費塘　　　　舊塘　　　　譚塘
　　荒寺塘　　　小吳塘　　　栁茹塘
　　莊湖塘　　　都波塘　　　扶紳塘
　　老村塘　　　譚家塘　　　永樂塘
　　九源塘　　　五千塘　　　萬建塘
　　萬栁塘　　　萬束塘　　　九里湖塘
　　越塘　　　　竹塘　　　　蕭塘
　　闕塘　　　　白龍塘　　　横塘
　　蕭港　　　　蕭塘港　　　包港
　　左墓港　　　吳陵港　　　馬嘶港
　　呂瀆港　　　時安港
　　馬林溪　　　夢溪　　　　白鶴溪(一名/荆溪)
　　簡溪　　　　南溪　　　　灣溪
　　清水潭　　　倒潭　　　　石潭
　　湯家灣泉　　玉龍泉　　　彭泉
　　李成㵎　　　桃花㵎
　　黄泥壩陵口　河口　　　　栅口
　　雲陽九里埭　中丘埭　　　破岡瀆上埭
　　上容瀆十六埭
　　楊家溝　　　華塢溝　　　張溝
　　利溝　　　　䨇溝　　　　天溝
　　塘溝
　　呂城石䃮　　夾岡石䃮
　　呂城斗門　　夾岡斗門　　練湖閘門
　　黄堰　　　　博望堰　　　麥埤堰
　　横塘堰　　　珥村堰　　　草堰
　　木陂堰
　　斗門閘　　　水關石閘　　呂城閘
　　博望閘　　　練湖下閘
　　黄泥壩　　　呂城壩
　　塌頂灣　　　七里灣　　　瓦窑灣
　　漩灣　　　　竅河灣　　　石潭村長灣
　　酒流灣　　　湯家灣　　　白鶴灣
　　　　金壇縣
　　長蕩湖(一名/洮湖)　思湖　　　　高湖
　　茭湖　　　　泥湖
　　白龍蕩　　　千斤蕩　　　錢資蕩
　　于莊蕩　　　滕湘蕩　　　蔣匠蕩
　　白魚蕩　　　西周蕩　　　江家蕩
　　赤草蕩　　　風子阮家蕩　鮑蕩
　　天荒蕩　　　九里蕩　　　柘蕩
　　大蕩　　　　北渚蕩　　　官蕩
　　秧蕩　　　　白水蕩　　　下蕩
　　大浦口　　　髙湖下口　　思湖口
　　三河口　　　敞塞口
　　北渚
　　北洲瀆　　　南洲瀆　　　葉瀆
　　周瀆　　　　新瀆　　　　高湖下口瀆
　　甓橋徑瀆　　古速瀆　　　白石瀆
　　五中瀆　　　沈瀆　　　　清水瀆
　　温瀆　　　　後瀆　　　　湖口瀆
　　紫陽渠　　　西陽渠
　　莞塘　　　　單塘　　　　陳塘
　　寄秧塘　　　洋塘　　　　官塘(即大/塘)
　　前塘　　　　萬年塘　　　杏甘塘
　　下衣塘　　　黄塘　　　　東塘
　　鵝毛莊塘　　東禪寺塘　　小塘
　　萬建塘　　　茅頭塘　　　謝塘
　　北子塘　　　方基塘　　　西長塘
　　東長塘　　　時塘　　　　鶴塘
　　白塘　　　　神塘　　　　梁塘
　　北青塘　　　楊樹塘　　　南塘
　　西塘　　　　練塘　　　　牛塘
　　白水塘　　　孔家塘　　　景塘
　　南謝塘　　　北謝塘　　　白馬塘
　　大湖塘　　　小湖塘　　　大池塘
　　彊塘　　　　列塘　　　　下塘
　　定塘　　　　馬塘　　　　中塘
　　堯塘　　　　後堰塘　　　漫塘
　　薛埠塘　　　菜塘　　　　石門塘
　　張塘
　　鎮河　　　　直里河(一名/直溪)　薛埠河
　　白墖河　　　三汊河　　　張橋河
　　新河　　　　大廷橋河　　赤岡河
　　䕃風河　　　上青培河　　建昌圩河
　　三里岸河　　分水尖河　　下青培河
　　西洋河　　　堵莊下流河　白橋下流河
　　新河港　　　燕子港　　　下湯港
　　湖頭港　　　荷花港　　　温瀆港
　　方洛港　　　徐莊港　　　白橋港
　　大浦口港　　鮑村港　　　湖溪港
　　白石瀆港　　大雲港　　　黄婆港
　　清水瀆港　　後瀆港　　　臧村港
　　南岡　　　　上南岡　　　赤岡
　　官蕩涇　　　下涇
　　唐王溪　　　直溪　　　　大溪
　　南洲　　　　北洲
　　紫溝　　　　涇溝
　　萬束陂　　　蓮陂
　　景家灣
　　建昌圩閘　　都圩垾閘　　長新垾閘
　　柘蕩閘　　　七里橋閘　　岸頭閘
　　西閘　　　　莊家棚閘　　三河口閘
　　三八堰　　　横堰　　　　南堰
　　西堰　　　　東堰　　　　後堰
　　荆溪官坊埭　思湖口埭
　　南壩　　　　莊家棚壩　　菜塘壩
　　官塘壩　　　羅村壩　　　薛埠塘壩
　　周家壩　　　後泥壩　　　石門塘壩
　　東石壩
　　北渚塘埂　　上疁堤岸埂　觀東堤岸埂
　　大亭堤岸埂　大雲橋岸埂　後莊堤岸埂
　　後堰塘岸埂　翟莊塘岸埂　鎮湖橋岸埂
　　下湯南岸埂　三八堰岸埂　岸頭橋岸埂
　　周公橋岸埂　對公橋岸埂
　　北圩　　　　黄圩　　　　陳公圩
　　金山圩　　　保平圩　　　馬莊圩
　　東疇圩　　　官田圩　　　廟下圩
　　庵下圩　　　學田圩　　　舊斗圩
　　湖蕩圩　　　蘆荒圩　　　蘆莊圩
　　戴圩　　　　西疇圩　　　朱家圩
　　伏草圩　　　周家圩　　　西費圩
　　東費圩　　　温草圩　　　三干圩
　　建昌圩　　　永豐圩　　　僊林圩
　　上都圩　　　趙圩　　　　新圩
　　白圩　　　　中圩　　　　東圩
　　下圩　　　　都圩
　　前干垾　　　丁西垾　　　坦垾
　　繆家垾　　　百羅垾　　　大池垾
　　楊家垾　　　北垾　　　　淡白周家垾
　　王十公垾　　西蕩垾　　　上溪垾
　　溪西垾　　　許家垾　　　神塘茭垾
　　王家垾　　　車家垾　　　河西垾
　　大家垾　　　楊包子垾　　藕垾
　　神塘垾　　　孟五郎垾　　新打垾
　　姚家垾　　　史家垾　　　周家垾
　　長大垾　　　陳思垾　　　蘆茭垾
　　泥湖垾　　　談家垾　　　官蕩涇垾
　　唐家垾　　　六頭垾　　　西都關垾
　　官蕩垾　　　東尖垾　　　下淡白垾
　　新圩垾　　　許尖垾　　　天荒垾
　　殷家垾　　　楊大垾　　　沿河垾
　　潘留垾　　　上淡白垾　　白墩垾
　　橋頭垾　　　張塘垾　　　八十畆垾
　　東圩小葑垾　上葑垾　　　中葑垾
　　蕩東垾　　　蕩垾　　　　下葑垾
　　邵家垾　　　張祥垾　　　岳家垾
　　東莊垾　　　新垾　　　　張家垾
　　蕩景垾　　　大蕩垾　　　三千公垾
　　蔣匠蕩垾　　牛舌垾　　　羅家紡車垾
　　大葑垾　　　廟大垾　　　脫空垾
　　呂公垾　　　唐蔣垾　　　謝家垾
　　楊篤垾　　　南小垾　　　十秀垾
　　上新垾　　　于家垾　　　南長垾
　　下新垾　　　朱大垾　　　時家垾
　　南葑垾　　　九里蕩垾　　陳家垾
　　武公垾　　　温艸垾　　　白圩垾
　　野猫垾　　　官垾　　　　千斤蕩垾
　　橋大垾　　　門前大垾　　楊秀才垾
　　白魚蕩垾　　蘆家垾　　　于莊蕩垾
　　増壽長垾　　萬家垾　　　西葑垾
　　西周蕩垾　　爛垾　　　　江家蕩垾
　　赤草蕩垾　　上都圩垾　　小楊垾
　　風子院蕩垾　小新垾　　　上圩垾
　　中圩垾　　　大楊垾　　　黄土山垾
　　南堰垾　　　都圩垾　　　屯田垾
　　南岡垾　　　秧蕩垾　　　白水垾
　　火燒大垾　　戴家垾　　　潭頭直垾
　　宋家垾　　　上南岡垾　　火燒垾
　　鄭家垾　　　羅家垾　　　蔣思垾
　　橋西垾　　　南垾　　　　張吳垾
　　洪家垾　　　東向垾　　　蔣家垾
　　五家垾　　　刁家垾　　　景家垾
　　成家垾　　　黄家垾　　　長基垾
　　趙圩垾　　　周家野舎垾　管家垾
　　三百畆垾　　灣垾　　　　柘樹垾
　　驢兒垾　　　楊樹垾　　　油草垾
　　蘆垾　　　　過了官垾　　天荒大垾
　　西堰垾　　　蓬池垾　　　唐大垾
　　下圩垾　　　西閘垾　　　坂西垾
　　觀莊垾　　　九公垾　　　長新北垾
　　直長垾　　　觀前垾　　　鮑蕩垾
　　直垾　　　　下長垾　　　丁家垾
　　太婆垾　　　楊垾　　　　王官垾
　　東干大垾　　西官垾　　　官垾
　　景家灣垾　　東堰垾　　　和尚大垾
　　和尚小垾　　趙岐垾　　　張梅垾
　　柘蕩垾　　　前關垾　　　長垾
　　茭湖垾　　　石家垾　　　趙家垾
　　三培垾　　　道生垾　　　茭場垾
　　賴垾　　　　松子垾　　　柴溝垾
　　後關垾　　　薛家垾　　　東關垾
　　尖垾　　　　細公子垾　　萬家垾
　　黄犢垾　　　茭生垾　　　西關垾
　　顔公垾　　　天荒小垾　　藕池垾
　　外另垾　　　路家垾　　　孫家垾
　　潘馬垾　　　細郎垾　　　欄水垾
　　懸脚垾　　　犂壁垾　　　馬苧垾
　　孫大垾　　　荒大垾　　　六十畆垾
　　青子垾　　　張時垾　　　君子鶯池垾
　
　
　吳中水利全書卷六
欽定四庫全書
　吳中水利全書卷七　　　眀　張國維　撰
　　河形
　河形自昔寛廣兹列隆萬間官核丈尺以後修濬倣
　此吳淞白茆等大港見志説兹不載
　　　蘇州府
　　　　府城内河(河脉繁多並宜疏濬今止叙三横/四直厯經丈勘者繇首至尾一城)
　　　　　(紐合不能分長洲吳兩縣之界/按境詳核則有四隅分圖在)
第一横自閶門水闗橋起至至徳橋(俗呼泰/伯廟橋)長一百三
　十丈有竒闊二丈五尺
　至徳橋至張廣橋長三十丈有竒濶二丈
　張廣橋至紅橋長一百丈有竒濶二丈
　紅橋永豐倉至崇真宫橋長一百丈有竒闊二丈
　崇真宫橋至南過軍橋長四十丈有竒濶二丈
　　(自衷水關橋起至後倉橋止乃第一横舊道今/既繇廟橋至南遇軍橋轉北直接北過軍橋水)
　又裏水闗橋轉北西倉橋至尚義橋長一百丈有竒
　　闊三丈
　尚義橋至寳成橋長一百三十丈有竒闊三丈
　寳成橋至桃花橋長四十丈有竒闊二丈
　桃花橋至永倉橋長三十丈有竒闊二丈
　永倉橋至北過軍橋長一百五十丈有竒闊二丈有
　　竒
　北過軍橋至報恩寺香花橋長一百三十丈有竒闊
　　三丈
　香花橋至中路橋(即天妃/宫橋)長一百三十丈有竒闊三
　　丈
　中路橋至臨頓橋長一百丈有竒闊三丈
　臨頓橋至周通橋長八十丈有竒闊三丈有竒
　周通橋至華陽橋長七十丈有竒闊三丈有竒
　華陽橋至張香橋長一百五十丈有竒濶三丈有竒
　張香橋至婁門長八十丈有竒闊四丈有竒
第二横自吳縣學前渡子橋至太平橋長一百六十丈
　有竒濶二丈有竒
　太平橋至芮橋長八十丈闊二丈
　薦行橋至市曹橋長八十丈有竒闊二丈
　市曹橋至樂橋長六十丈有竒闊二丈
　樂橋至乘魚橋長六十丈有竒闊二丈
　乘魚橋至閻橋長六十丈有竒闊二丈
　閻橋至草橋長七十丈有竒闊二丈
　草橋至篠橋長四十丈有竒闊二丈
　篠橋至馬津橋長五十丈有竒闊二丈
　馬津橋至甫橋長五十丈有竒闊二丈
　甫橋至白蜆橋長一百丈有竒闊二丈
　盡市橋至昇龍橋長一百二十丈有竒濶三丈有竒
　昇龍橋至顧庭橋長五十丈有竒闊三丈
　顧庭橋至城河長一百丈有竒闊四丈有竒
第三横自孫老橋(即白老橋俗/呼石岩橋)至織里橋(俗呼吉/利橋)長一
　百五十丈有奇闊二丈有奇
　織里橋至福民橋長四十丈有竒闊二丈
　福民橋至飲馬橋長二百丈有竒闊二丈
　飲馬橋至平橋長一百二十丈有竒闊二丈
　平橋至永安橋長六十丈有竒闊二丈
　永安橋過南倉橋至清道橋長一百五十丈有竒闊
　　二丈
　清道橋至迎葑橋長一百丈有竒闊三丈有竒
　自迎葑橋(合望信/橋水)東南行至望門橋(俗呼/紅橋)長二百丈
　　竒闊四丈有竒
　望門橋至葑門水闗長六十丈有奇闊四丈有竒
第一直自皋橋起南行至黄牛坊橋長二百五十丈有
　竒闊二丈有竒
　黄牛坊橋至西成橋長一百丈有奇闊二丈
　西成橋至昇平橋長八十丈有竒闊三丈
　昇平橋至眀澤橋(俗呼過/軍橋)長二百丈有竒闊三丈
　眀澤橋至來逺橋長七十丈有竒闊三丈有奇
　來逺橋南下稍東至盤門水闗長五百丈有奇闊五
　　丈有竒
第二直自單家橋起至都亭橋(南過軍橋西南/來横河在内)長一百
　十丈有竒闊二丈
　都亭橋至徳慶橋(俗呼三/條橋)長六十丈有竒濶一丈五尺
　徳慶橋至鋌船橋長七十丈有竒闊一丈五尺
　鋌􁊁橋至普濟橋長六十丈有竒闊一丈五尺
　普濟橋至雍熈寺西橋長七十丈有竒闊一丈五尺
　雍熈寺西橋至舊吳縣西橋長七十丈有竒闊一丈
　　五尺
　舊吳縣西橋至小市橋長七十丈有竒闊一丈五尺
　小市橋至榖市橋長八十丈有竒闊二丈
　榖市橋至白磰橋長五十丈有竒闊二丈
　白磰橋至馬禪寺橋長五十丈有竒闊二丈
　馬禪寺橋至西館橋長一百五十丈闊二丈
　西館橋稍東仍南行至杉板橋至李公橋長八十丈
　　有竒闊二丈
　李公橋至查家橋長七十丈有竒闊二丈有奇
　查家橋西行至杉瀆橋轉南至葛家橋再西行至新
　　橋長四百丈有奇闊二丈有竒
第三直自齊門賭賽橋至北新橋長一百丈有竒闊三
　　丈
　北新橋至跨塘橋長一百五十丈有奇闊二丈
　　(此北來直河稍東行入第/一横河内仍南入任蔣橋)
　跨塘橋至任蒋橋長五十丈有竒闊二丈
　任蔣橋至仁夀橋(俗呼善/更橋)長七十丈有竒闊二丈
　仁夀橋至東章家橋(俗呼白/塔子橋)長八十丈有奇闊二丈
　東章家橋至花橋長四十丈有竒闊二丈
　花橋至曹胡徐橋長三十丈有竒闊二丈
　曹胡徐橋至舊長洲縣東橋長一百丈有竒闊二丈
　舊長洲縣東橋至徐鬼橋長四十丈有竒闊二丈
　徐鬼橋至醋坊橋長八十丈有奇闊二丈
　醋坊橋至青龍橋長九十丈有奇闊二丈
　青龍橋至大郎橋長二十丈有竒闊二丈
　大郎橋至顧家橋長四十丈有竒闊二丈
　　(自此稍西行合第二横河/之水仍南行接竹槅橋)
　竹槅橋至金母橋長一百丈有竒闊二丈
　金母橋至夏侯橋長一百二十丈有奇闊二丈
　夏侯橋越第三横河至倉橋長四十丈有奇闊二丈
　倉橋南行迤東至帝師橋長六十丈有竒闊二丈
　帝師橋過嵗有橋(俗訛福/民橋)至烏鵲橋長一百丈闊二
　丈
　烏鵲橋至帶城橋長二百丈有奇闊二丈
　帶城橋至善教橋(俗呼新/造橋)長一百五十丈有奇濶二
　丈
　善教橋至甎橋長一百五十丈闊二丈有竒
　甎橋至葑門水闗(自西北來第二横/河之水合流而出)長六十丈有竒
　　濶二丈至龍船嘴倍闊
第四直自華陽橋起至石家角通濟橋長五十丈有竒
　闊二丈
　通濟橋至慶厯橋長七十丈有竒闊三丈
　慶厯橋至打急路橋長七十丈有竒闊三丈
　打急路橋至胡廂使橋長七十丈有竒闊二丈
　胡廂使橋至通利橋長六十丈有竒闊二丈
　通利橋至衆安橋長四十丈有竒闊二丈
　衆安橋至蘇軍橋長七十丈有竒闊二丈
　蘇軍橋至積慶橋長三十丈有竒闊二丈
　積慶橋至雪糕橋長三十丈有奇闊二丈
　雪糕橋至寺後橋長六十丈有竒闊二丈
　寺後橋至寺東橋長三十丈闊二丈
　寺東橋至苑橋長四十丈有竒闊二丈
　　(自此稍西行越西來第二横河/之水接盡市橋至官太尉橋)
　苑橋至官太尉橋長六十丈有竒闊二丈
　官太尉橋至吳王橋長六十丈有竒闊三丈
　吳王橋至延夀橋(即營/橋)長七十丈有竒闊三丈
　延夀橋至百獅子橋長五十丈有竒闊三丈
　百獅子橋至望信橋長三十丈有竒闊三丈
　　(自此稍東南行合第三横河/之水入望門橋出葑門水闗)
　　府學四環河(府學水脉闗一郡人文通/則利淤則厄故詳載焉)
東來葑門程橋南行折西至東長橋長二千七百三丈
　濶三丈
　東長橋過燒香橋至西長橋長一千二丈濶三丈
　西長橋西行迤北過寺後橋折西轉南至寺西橋長
　　一千七十丈闊二丈
　寺西橋南行轉西至大雲橋長一百二十八丈闊一
　　丈五尺
　　(自此南/分一支)
　大雲橋南行過南星橋稍南西天燈橋又轉至學前
　　龍潭長三百三十四丈闊一丈五尺
　大雲橋轉北過隠溪橋滙滄浪池長六十三丈濶三
　　丈
　滄浪池西轉南經韓㐮毅公祠繞南禪寺過龍鬚橋
　　迤東南轉西至卧龍橋長一百六十四丈濶一丈
　卧龍橋從南至洗馬池東口長一十四丈四尺闊二
　　丈
　　以上引東來之水入學宮(形家言東水末入西水/反洩秀不能鍾攷嘉靖)
　　　(以前學中科名鼎盛東/來水道未鑿似有可信)
西來自南察院前南行過平安橋直南轉東至鳯池門
　長二百二十丈五尺闊二丈
　鳯池門入鍾秀池至來秀橋長二十二丈八尺闊二
　　丈
　　(一枝北分/入宫牆)
　來秀橋北行轉西入泮池長四十七丈闊六丈九尺
　　(一枝南分/入洗馬池)
　來秀橋南行至洗馬池西口長四十八丈六尺濶二
　　丈一尺
　　以上引西來之水入學宫
　　　　吳縣治前河(府治臨第三横河長洲縣治臨/第二直河唯吳縣不臨三横四)
　　　　　(直而治前水道亦錦帆涇之/一曲有闗形勢故特詳焉)
東自第二直河小市橋轉西洞橋至女冠子橋長四十
　三丈八尺闊一丈七尺
　女冠子橋至治平橋長二十二丈闊一丈二尺
　治平橋至龍興寺西橋長四十三丈一尺零闊一丈
　　二尺㑹第一直西成橋河
　　　　長洲吳二縣合治城外運河(中間交錯長/洲多而吳少)
　渡僧橋起至上津橋長一百五十七丈八尺闊三丈
　上津橋至下津橋長四百一十丈有竒闊三丈有竒
　下津橋至楓橋灣長五百二十丈有奇闊三丈有竒
　　　　長洲縣城外各鄉河
閶門運河(見/前)
(支/河)聞徳橋河北接運河起南至吳縣界長九十八丈五
　　尺闊一丈七尺
　洞涇北接運河起南至吳縣界長九百八十五丈闊
　　二丈
　楊菴浜自三板橋北行轉東至通貴橋長七十七丈
　　闊一丈七尺北闊三丈
山塘南接沙盆潭西北行至通貴橋長一百一丈有竒
　南濶一十五丈有竒北闊三丈有竒
　通貴橋至通濟橋長三十六丈有竒闊二丈有竒
　通濟橋至半塘橋長三百丈有竒闊三丈有竒
　　　此為白公堤東段
　半塘橋至西山橋長二百五十丈有竒闊四丈有竒
　　　此為白公堤西段
齊門市河(即元和/塘運道)南接城濠北至下縴埠頭長三百丈
　有竒闊四丈有竒
陸墓市河(即元和/塘運道)南自南市橋北至新涇橋長一百五
　十丈有竒闊三丈九尺
蠡口河自南至北盡市長一百三十丈有竒闊三丈有
　竒
婁門市河(即婁江/西首)西自永利橋東至官瀆口長四百一
　十丈有竒西闊七丈東闊九丈
　官瀆口東至永利橋長四百一十丈有竒闊九丈
　壩基河長三百七十九丈南北闊十二丈東西闊四
　　丈
葑門河自安里橋起至吳家涇止長二百八十八丈底
　濶三丈五尺
(支/河)匠門塘橋河長二百一十丈底濶一丈五尺
　洋涇長二百七丈底闊二丈
　張墓司橋河長一百二十丈底闊一丈七尺
尹山鎮湖西接運河入口至廟橋止長三百五丈底濶
　二丈
(支/河)桃花港長一百五十丈㡳闊二丈
　車坊港長二百三十丈底濶一丈五尺
　何家港長八十丈底闊一丈五尺
　東官浦長三百丈底闊三丈
採蓮涇髙田涇共長三百三十丈底闊一丈五尺有竒
(支/河)百丈浦長三百六十丈底闊二丈七尺
　沈緑涇長一百五十丈底闊二丈
丁家港吳家港何家港三條共長一千五百八十五丈
　底濶一丈五尺
(支/河)龍橋浜長五十丈底闊二丈
　眀正塘河長一百二十丈底闊三丈
　長涇港長一千六十五丈底濶二丈
　釣魚涇長三十丈底濶一丈五尺
　車水浜長四十七丈底闊一丈五尺
　　　　吳縣城外各鄉河
胥江(深濶不/必開濬)
(支/河)夏駕橋河(俗名小/石灰橋)東接胥江入口西行至鄉山廟長
　　二百三十丈闊一丈八尺
　康履橋河(俗名新/開河)東接南濠入口西行至歸涇橋長
　　八百二十丈有竒闊二丈五尺有竒
閶門運河(見/前)
(支/河)普安涇北接運河入口南行至新開河橋出長四百
　　三十丈有竒闊三丈有竒
　鳯凰涇北接運河入口至南行至横塘橋出長二千
　　一百三十丈闊四丈五尺
　白蓮涇北接運河入口至繇戈家橋出雙橋長一千
　　四百三十六丈闊三丈五尺
　楓橋裏河北接運河入口南至彩雲橋出長一千七
　　百二十四丈闊六丈
興福塘東自四都界起至木瀆止長五千一百六十八
　　丈靣濶一丈八尺底闊一丈五尺
(支/河)木履橋河長三百丈底濶一丈
　前婁涇長二百丈底闊一丈
　水陸涇長四百二十丈底濶一丈
　魯都涇長四千八百丈底濶一丈一尺
　採蓮涇長一千二百六十丈底闊一丈
　龍衣浜長八十丈底闊七尺
　畫船浜長四十丈底闊八尺
　尚書浜長七十丈底闊七尺
　戴林浜長六十五丈底闊八尺
　陸家浜長三十丈底闊七尺
　戴公浜長八十四丈底闊八尺
　茅㙮浜長四十丈底濶七尺
　丘家浜長六十丈底濶六尺
　莊前浜長四百二十丈底闊一丈
　陳巷浜長五十丈底濶七尺
　旱涇浜長六十四丈底闊八尺
　薛家浜長三百五十丈底闊一丈
　鮮魚浜長五十六丈底闊七尺
木瀆東自跨塘橋起至胥口界止長九百九十八丈靣
　闊五尺底濶三尺
(支/河)白塔浜長二百二十丈底闊一丈
　青草浜長四百丈底濶一丈
　姜家浜長一百五十丈底闊八尺
　練虚浜長六百丈底闊一丈
　蘇家浜長二百五十丈底闊八尺
胥口塘東自王家橋起至太湖口止長六百九十丈靣
　闊五丈底闊三丈
(支/河)鍾塔河長六百丈底闊一丈
　窑橋浜長四百十丈底闊一丈
　顧家浜長二百丈底闊九尺
　張家河長二百五十丈底闊一丈
　袁家浜長一百二十丈底濶八尺
走馬塘南自興福塘起北至木瀆鎮止長一千八百八
　十五丈靣闊一丈八尺底闊一丈五尺
(支/河)老鴉涇長五百二十丈底濶一丈
　楊家浜長二百丈底濶七尺
　劉莊浜長三百丈底濶八尺
　和尚浜長一百二十丈底闊八尺
　旱涇浜長一百十五丈底闊七尺
　楊家浜長二百二十三丈底闊一丈
　急水浜長三百十丈底闊一丈
　顧家浜長七十丈底闊七尺
　横木浜長二百丈底濶八尺
　太平浜長一百丈底濶九尺
　田雞浜長三百丈底濶一丈
光福塘東自木瀆河斜橋起至西二十都界止長五千
　二百二十丈面濶三丈底闊一丈八尺
(支/河)下沙河長八百丈底濶一丈
　琵琶浜長二十八丈底闊八尺
　蘆菲浜長三百八十丈底闊一丈
　華四浜長八十五丈底闊八尺
　盛家浜長六十丈底闊八尺
　石家浜長八十丈七尺底闊八尺
　周家浜長一百丈底闊八尺
　七婆浜長二十丈底濶七尺
　方家浜長二十六丈底闊八丈
　寺橋浜長三百丈底濶一丈
　剪金河長五百一十二丈底闊一丈
　郭家浜長三十二丈底闊八尺
　廟浜長三十八丈底闊八尺
　菴浜長四十五丈底闊八尺
　于港浜長八十二丈底闊八尺
　寮里浜長二十二丈底濶七尺
　辭浜長一百十丈底闊一丈
　分水涇長一百丈底濶一丈
　吳灣長四十丈底闊七尺
　棗木涇長二百五十丈底闊一丈
　　　　吳江縣城内河
第一道自西門至縣治前長一百四十八丈有竒闊二
　丈三尺○縣治前至東門長水闗長八十七丈有竒
　闊二丈二尺
第二道自利民橋(即亭/橋)至小東門長水闗長十五丈有
　竒闊一丈二尺
第三道自治安橋至小東水門長四百二十丈有竒闊
　一丈六尺
　　　　吳江縣城外各鄉河
南仁河(一名南勝/一名利尚)初闊一百二十丈(𢎞治九/年定)後闊二十三
　丈(正徳十/三年定)
西水路至長橋河長十八里闊七丈(正徳十/三年定)
東水路至白龍甘泉三橋長十八里濶二十三丈(正徳/十三)
　(年/定)
(支/河)南舍等十港各闊四五丈
　南傚港東出徹浦闊五丈
　中傚港東出甘泉闊九丈
江漕路長一千一百七十丈有竒闊一百二十丈(𢎞治/九年)
　(定/)
　廟涇港長三百三十丈有奇闊六丈(嘉靖二十/三年定)
　大浦港長三百丈闊六丈(嘉靖二十/三年定)
八斥運河北段東西各長一百三十三丈南北闊九丈
　○南段東西各長七百五十二丈南北濶一十九丈
　三尺
白龍橋西二港各闊六七丈東行闊六丈
徹浦西接東水路長五十丈東入尚湖闊十丈
甘泉橋西濶六十丈東入龎山湖闊六十六丈(正徳十/三年定)
　後南北長八十丈東西濶十八丈(嘉靖二十/三年定)
運河闊十三丈
三山橋港闊四丈(嘉靖二十/三年定)
定海橋港濶十八丈(嘉靖二十/三年定)
萬頃橋港闊十一丈(嘉靖二十/三年定)
仙槎橋港濶六丈(嘉靖二十/三年定)
三山橋港南段東西各闊三十丈南北各長五百二十
　丈○北段東西各闊二十丈南北各長一百丈(嘉靖/二十)
　(三年/定)
石塘水竇一百三十六濶各倍其竇
觀瀾港闊一丈
　(自南仁河至此為東/南洩水第一要處)
吳家港闊四十三丈(𢎞治九/年定)後闊二十四丈(正徳十/三年定)北
　至長橋吳淞江分三港
　一港東至甘泉長十里闊二十四丈中分一枝北折
　　轉東至三江口濶二十四丈(正徳十/三年定)
　一港東北至長橋三汊口長八里闊二十四丈(正徳/十三)
　　(年/定)
　一港北行曰斜路至縣西門長八里闊五丈(正徳十/三年定)
　内湖墓梅里石塘八港各濶四五丈
　(以上皆𦂳闗要害全/恃河渠以殺湖勢)
長橋闊一百三十丈(其南即湖漸淤為田止有牛毛墩漲/東西漕港等路并吴家港等處數)
　(數浚𢎞治四年通/浚還湖定此闊數)
　南至十字港(即三/汊港)長一百九十九丈闊如舊(嘉靖元/年定)
　北至顧野王祠闊五十六丈(嘉靖元/年定)
南灘上叚東長三百九十二丈西長二百四十九丈南
　濶一百三十四丈北濶一百丈○下段垂虹亭東西
　各長八十四丈各濶七十八丈(嘉靖二十/三年定)
橋北養濟院東西各長三百七十丈南闊九十一丈二
　尺北濶九十五丈
養濟院至顧野王祠東西各長四百一十丈南北濶三
　百十一丈
顧野王祠至龎山湖口東西各長三百一十八丈闊一
　百五十五丈
唐家坊西北行至運河南北各長一百七十丈東西各
　濶九十丈
　(自吳家港至此為東/南洩水第二要道)
𤓰涇港東入吳淞江濶二十五丈
(支/河)栁胥潘竒王家滙港各闊五六丈
　　(按吳淞江上流南漸漲為田去/水惟𤓰涇為速故夾浦最險)
鮎魚口闊一百三十丈
(支/河)麫杖港闊八丈
綺川(即莫/舍漊)闊一百三十丈
越來溪闊十丈
牛腰涇分三條各濶七丈五尺
平望運河長一百二十六丈有竒闊四丈五尺有竒
震澤運河長五百八十一丈有竒闊六丈三尺有竒
梅堰運河長一百四十五丈有竒闊五丈二尺有竒
　　　　常熟縣城内河
顯星橋至北水闗長四百一十八丈闊二丈五尺
魚家橋起至東北一圖界長九十五丈闊一丈四尺底
　濶一丈
界河起至東倉浜長五十丈濶一丈二尺底濶八尺
北范公橋起至顧廷䕫門長五十七丈闊一丈四尺底
　闊一丈
鎮橋起至焦家橋長四十九丈闊一丈二尺底濶八尺
菴橋起至草橋長五十四丈闊一丈四尺底闊一丈
　　　　常熟縣城外各鄉河
李墓塘長二千九百丈底濶二丈
(支/河)貴涇長一千一百丈底濶二丈五尺
　五丫浜長一百六十丈底濶一丈八尺
　黄尚塘長七百五十丈底濶二丈五尺
　瞿舍塘長六百八十丈底闊二丈二尺
　永墩涇長二百一十丈底闊一丈七尺
　徐家涇長六百七十九丈底闊一丈五尺
　赤砂塘長五百二十丈底濶一丈五尺
　州涇長八百九十二丈底濶一丈二尺
　張涇長三百九十七丈底闊二丈
　婁涇長四百六十丈底濶一丈八尺
　嚴涇長六百九十八丈底濶二丈
　陳涇長六百四十四丈底濶一丈八尺
　鳯凰涇長二百八十二丈底濶一丈五尺
　東長洛涇長三百三十五丈底濶一丈五尺
　西長洛涇長八百四十六丈底濶三丈
　張先生浜長六百六十七丈底濶二丈
　嚴沙涇長六百九十九丈底濶二丈
　舍浜長一千四十二丈底濶三丈
　沈塔涇長四百一十二丈底濶三丈
　𤣥涇長一千四百一十五丈底濶二丈
陳涇長六百四十四丈底濶二丈
　南油漕長五百一十丈底闊二丈
　斜涇長六百四十丈底闊二丈
　東塘涇長四百三十七丈底闊二丈
　馬莊涇長四百九十六丈底闊二丈
　毛涇長二百五十丈底濶二丈
　徐孔涇長三百七十二丈底濶二丈五尺
　黄涇河長三百三十丈底闊一丈五尺
　東陳涇長三百丈底濶一丈三尺
　西陳涇長一百二十二丈底濶一丈七尺
　朱莊涇長二百八十八丈底闊二丈
　鵧城大港長一千八百二十一丈底濶二丈八尺
　油車涇長二百七十丈底闊一丈五尺
　凌涇長五百三十八丈底闊一丈八尺
　時涇塘長一千丈底闊一丈五尺
　港口塘長六百丈底濶二丈五尺
　蓮涇長一千八百丈底闊二丈五尺
　尤涇長一千三百六十丈底闊二丈
七浦塘自太倉州界東壩起至崑山縣界西壩止共長
　二千五百五十丈○第一段長九十丈底濶三丈七
　尺○第二段長八十丈底闊三丈七尺○第三段長
　一百二十丈底濶三丈五尺○第四段長一百八十
　五丈底闊三丈三尺○第五段長一百八十五丈底
　闊三丈六尺○第六段長一百二十丈底濶三丈八
　尺○第七段長八十丈底濶四丈○第八段長三百
　丈底闊三丈八尺○第九段長二百二十五丈底濶
　三丈七尺○第十段長一百九十丈底闊三丈五尺
　○第十一段長一百六十五丈底闊四丈○第十二
　段長一百五十丈底濶四丈○第十三段長八十丈
　底濶四丈○第十四段長一百五十丈底濶四丈○
　第十五段長一百五十五丈底濶四丈○第十六段
　長一百五十五丈底濶四丈○第十七段長一百二
　十丈底闊四丈
(支/河)兩界浜長二百丈底闊九尺
　顧全涇長三百一十丈底闊一丈
　西鵝塲長二百二十丈底闊一丈一尺
　東鵞塲長二百二十丈底濶一丈一尺
　倒揷浜長四百二十丈底濶一丈一尺
　南周浜長八百一十丈底濶一丈二尺
　瓦屑涇長三百五十丈底闊一丈二尺
　王閔涇長四百七十六丈底闊一丈一尺
　南横塘長五百一十丈底闊一丈二尺
　北横塘長八百七十丈底闊一丈三尺
　深涇長三百一十丈底濶九尺
　蘭甲涇長二百五十丈底闊一丈
　山涇長一千七百丈底濶一丈三尺
　周涇長八百九十二丈底闊一丈二尺
　蒲善涇長八百九十二丈底闊一丈二尺
　廟涇長二百七十丈底闊一丈
　横塘長一千丈底濶二丈
福山塘自北水門外起至福山虹橋長四千二百二十
　二丈○第一段長五百二十二丈底濶三丈○第二
　段長五百五十丈底濶三丈○第三段長五百五十
　丈底濶三丈○第四段長五百五十丈底闊三丈○
　第五段長五百五十丈底闊三丈○第六段長五百
　五十丈底濶三丈○第七段長五百五十丈底濶三
　丈○第八段長四百丈底闊三丈
(支/河)曹張二浜長四百五十丈底闊一丈五尺
　哮塘涇長四百二十丈底闊一丈五尺
　烏鯉浜長四百八十丈五尺底濶一丈五尺
　白龍港長九百三十五丈底闊二丈
　竺塘涇長六百五十五丈底闊一丈五尺
　火墩浜長七百一十一丈底濶二丈
　朱涇長七百九十九丈底濶一丈七尺
　新涇長四百八十二丈二尺底闊一丈八尺
　黄土涇長二百十丈底闊一丈五尺
　嚴涇長七百五十丈底闊一丈五尺
　庵前涇長二百一十丈底濶一丈五尺
　方浜長三百十六丈闊二丈
　李王浜長四百三丈闊五丈
　虎游浜長六百五十丈闊五丈九尺
　姚涇長三百二十丈闊二丈六尺
　黄鱔涇長五百丈闊七尺
　花板涇長三百五十丈闊八尺
　洞涇長二百八十丈闊五丈
許浦塘自海口謝家灣起至賀勝橋長二千二百九十
　丈底濶三丈
(支/河)中沙塘長一千五百丈底闊一丈四尺
　溢上塘長一千五百七十丈底闊一丈五尺
梅李塘自賀勝橋起至淘沙涇長二千二百二十五丈
　底濶三丈
(支/河)羅木涇長六百丈底濶一丈二尺
　梧桐涇長七百丈底濶一丈三尺
　三墩浜長一千丈底濶一丈二尺
　　　　崑山縣城内河
至和塘自留暉門水闗起至賔曦門水闗長六百九十
　丈三尺面濶四丈底濶三丈
許墓塘長六十六丈面濶二丈底濶一丈四尺
山塘涇長三百九十一丈四尺面濶二丈底濶一丈四
　尺
迎鍾浦長三百三十四丈六尺面濶一丈五尺底濶一
　丈
新橋河長一百五十丈七尺面闊四丈底闊三丈
學前河長一百九十三丈二尺面濶二丈五尺底濶一
　丈四尺
南市河長三百二十丈面濶二丈底濶一丈四尺
前後篩榖浜長二百七丈面濶二丈底闊一丈四尺
西寺酒坊橋河長一百三十一丈八尺面闊一丈五尺
　底濶一丈
裏城河長一百七十二丈八尺面濶二丈底闊一丈五
　尺
東市通闠河長三百四十四丈二尺面濶二丈底闊一
　丈五尺
進福南倉歸家橋河長三百九十八丈六尺面濶二丈
　五尺底濶一丈五尺
北倉河長一百二十九丈四尺面濶二丈底濶一丈五
　尺
東城河長二百一十丈面濶一丈五尺底濶一丈
　　　　崑山縣城外各鄉河
城濠周圍長二千六十一丈面闊五丈不等底濶三丈
(支/河)蔡涇長九百六十丈面濶四丈底濶二丈
　瀾漕長一千三十丈面濶四丈底闊二丈
　金雞河長二千七百丈面闊四丈底濶二丈
　中洛河長九百丈面濶三丈底闊一丈五尺
　漢浦塘長三千一百四丈面濶五丈底濶三丈
　黄昌涇長一千八十丈面濶四丈底闊二丈
　横塘長二千一百六十丈面濶四丈底濶二丈
　宋涇長八百三十丈面濶三丈底濶一丈五尺
　韓浦長三百丈面闊三丈底濶二丈
　朱眀浦長三百丈面闊一丈五尺底濶一丈
　汛漕長九百丈面濶二丈底濶一丈二尺
　夾潮塘長三百七十八丈面闊二丈底闊一丈二尺
　石人涇長一百二丈面濶二丈五尺底闊一丈五尺
　孫涇浜長六百七十六丈面闊三丈底濶二丈
　牛尾涇長六百丈面濶三丈底闊二丈
　湓瀆長一百八十四丈面闊三丈底濶二丈
　牛盛涇長五百六十四丈面濶三丈底濶二丈
　黄盛涇長一百三十二丈面濶三丈底闊二丈
　侯涇長一百五十丈面闊二丈底濶一丈二尺
　凡涇長二百丈面濶二丈底闊一丈二尺
　九里涇長一百七十五丈面闊二丈五尺底濶一丈
　　五尺
　杖明涇長一百七十四丈面濶二丈底闊一丈二尺
　梅新涇長二百七十丈面闊三丈底闊二丈
　南梅涇長四百八十丈面闊三丈底濶二丈
　胡涇長二百三十八丈面闊三丈底濶二丈
　黄泥涇長三百九十丈面濶三丈底濶二丈
雞鳴塘自吳淞江起至徐公浦止長三千二十六丈面
　濶四丈五尺底濶二丈五尺
(支/河)古木河長一千二十丈面濶二丈底闊一丈二尺
　蔡浦長九百八十五丈面闊二丈底闊一丈二尺
　鄒浦長一千一百丈面濶二丈底闊一丈二尺
　黄墅浦長一千三百七十丈面濶二丈底闊一丈二
　　尺
朱㫤塘自瓦浦口起至徐公浦止長一千一百六十九
　丈面濶三丈底闊一丈五尺
(支/河)錢涇長七百五十一丈面濶三丈底濶一丈二尺
　寒石塘長七百七十二丈面濶二丈底濶一丈
漕塘自徐公浦起至朱㫤塘止長九百二十丈面闊三
　丈底濶一丈二尺
(支/河)李涇長一百二十八丈面闊一丈五尺底濶八尺
陳涇自泗涇起至虬江止長八百八十丈面濶二丈底
　濶一丈
(支/河)陳浦長三百一十八丈面濶二丈底闊一丈
　湄浦北段長一百五十丈面濶二丈四尺底闊一丈
　　二尺
　湄浦南段長八百八十丈面闊二丈底濶一丈二尺
至和塘自留暉門水闗口起至三里橋止共長七百八
　十七丈五尺面濶七丈底濶四丈
(支/河)雙航涇長一千八十丈面闊三丈底闊一丈五尺
　趙浦長八百九十五丈面闊四丈五尺底闊三丈
　洛浦長二百丈面濶三丈底濶一丈五尺
　顧宣港長二百丈面闊三丈底闊一丈五尺
　薛浦長二百一十丈面濶三丈底闊一丈五尺
　華家港長二百二十丈面濶三丈底濶一丈五尺
　葢浦長一百五十丈面闊三丈底闊一丈五尺
　張公底里浦長五百五十丈面濶四丈底濶二丈
　羅莊涇長一千六百五十丈面濶四丈五尺底濶二
　　丈五尺
　横涇長二百六十七丈五尺面濶四丈底闊二丈五
　　尺
　朱家涇長二百六十七丈五尺面濶三丈底闊一丈
　　五尺
　千步涇長二千三百一十一丈面闊三丈底濶二丈
　平樂港長七百六十六丈面濶四丈底濶二丈四尺
　燒人港長六百五十丈面濶三丈六尺底闊二丈
　龔淮浜長八百五十丈面闊三丈底闊二丈
　唐涇長一千六百三十五丈面濶四丈底濶二丈
　清水港長六百三十二丈面濶四丈底濶三丈
　黄泥涇長四百九十一丈面闊三丈底濶二丈
　太平河長四百四十丈面闊三丈底濶二丈
　廟浜長一百八十二丈面闊三丈底濶二丈
　白苧浦長一千五百丈面濶三丈底濶二丈
　侯論浜長一千一百六十丈面濶二丈五尺底濶一
　　丈五尺
　姚長浜長六百五十丈面濶二丈五尺底濶一丈五
　　尺
　東金港長四百丈面濶三丈底濶二丈
　唐村港長一百九十八丈面濶三丈底闊二丈
　徐眉涇長五百丈面濶三丈底濶二丈
　六八涇長三百丈面濶三丈底濶二丈
　石頭潭長五十丈面濶三丈底濶二丈
　西金港長八十三丈面濶三丈底濶二丈
　天僊漊長一百五十丈面濶三丈底濶二丈
　張烏涇長七百二十丈面濶二丈底濶一丈二尺
千墩浦自吳淞江起至徐涇口止長二千三百九十二
　丈五尺面濶七丈底濶四丈
(支/河)湓浦長一千一百丈面濶四丈底濶二丈
　沅沱涇長五百五十八丈五尺面闊三丈五尺底濶
　　二丈
　蔣涇長七百六十六丈五尺面濶三丈三尺底濶一
　　丈六尺
　大段港長二百六十四丈五尺面濶四丈四尺底濶
　　二丈二尺
　楊莊涇長三百一十八丈五尺面闊四丈底闊二丈
　信漕長二百六十七丈面濶四丈底濶二丈
　蔡夏港長二百二十五丈面闊三丈底濶一丈七尺
　南瓦浦長二百三十六丈五尺面濶二丈五尺底濶
　　一丈五尺
　湯涇長五百六十丈面濶二丈底濶一丈二尺
　漳潭河長一千二十丈面濶三丈底闊二丈
　新塘長一千三百八十六丈面濶三丈底濶二丈
　陸虞浦長一千一十二丈五尺面濶四丈底濶二丈
　善浦長五百七十丈面濶三丈底濶二丈
　張眀涇長一百七十三丈面濶三丈底濶二丈
　姚家涇長一百八十八丈面濶三丈底濶二丈
　石里涇長四百六十丈面闊三丈底濶二丈
　牛漕涇長六百一十丈面闊三丈底闊二丈
　平林港長三百丈面濶三丈底濶二丈
　烏墩涇長六百七十八丈面濶四丈底濶二丈五尺
小虞浦自北接至和塘起至吳淞江止長一千五百五
　十丈面濶五丈底濶三丈
(支/河)諸天浦長八百四十八丈面濶五丈底濶三丈
　凡規河長五百五十丈面闊三丈底濶二丈
　張浦長一千二百四十二丈面闊三丈底濶二丈五
　　寸
　馬仁浦長七百六十丈面濶三丈底濶二丈
　杜盛浦長四百三十丈面濶二丈五尺底濶一丈五
　　尺
大瓦浦自赤涇口起至吳淞江止長五千四百七十丈
　五尺○内四百四十丈面闊七丈底濶三丈又四千
　七百三十丈五尺面濶四丈底濶二丈(與太倉州地/界交錯除該)
　(州應開六/百一十丈)本縣止應開四千八百三十五丈五尺
(支/河)蓬温涇顧昌涇長五百八十三丈面濶三丈底濶一
　　丈五尺
　陳潼涇長五百丈面濶三丈底濶二丈
　周家涇長二百三十一丈面濶二丈底濶一丈二尺
　蔡墓涇長四百五丈面闊二丈底濶一丈二尺
北澥浦長六百七十丈面闊二丈底濶一丈二尺
大石浦自吳淞江起至白米涇止長二千二百五十丈
　面濶五丈底濶三丈
道褐浦自吳淞江起至楊槍涇止長三千四百四十四
　丈面濶八丈底濶四丈
(支/河)郁家涇長六百丈面闊三丈底濶二丈
夏駕河自赤涇口起至郭澤塘止長二千四百五十丈
　面濶七丈底濶三丈
(支/河)陶仁浦長六百一十八丈面濶三丈六尺底濶二丈
　西黄涇長五百六十五丈面濶三丈六尺底濶二丈
　汝柿浦長六百二十丈面濶三丈底闊一丈五尺
　陸家涇長二百八十丈面濶三丈底闊一丈五尺
　郁河浦長三百丈面濶三丈五尺底濶二丈
　徐浦長六百一十二丈面闊四丈底濶二丈
　楊閭河長九百五十八丈面濶三丈底濶二丈
　𤓰瀆長九百七十丈面濶三丈底濶二丈
　唐家浜長二百三十丈面濶二丈底濶一丈
　洛汊河長三百六十六丈面濶三丈六尺底濶二丈
　宋浦長七百二十四丈面濶三丈底濶一丈五尺
　夏浦長四百七十九丈面濶三丈底濶一丈五尺
　章涇長三百丈面濶二丈底濶一丈二尺
　里涇長五百丈面濶二丈底濶一丈二尺
　車塘長一千六百丈面濶四丈底濶二丈
　馬路涇長二千三百丈面濶四丈底濶二丈四尺
　廟丫涇長四百丈面濶二丈底濶一丈二尺
　小夏駕河長七百三十二丈面濶四丈底濶二丈四
　　尺
　汪莊涇長四百丈面濶三丈底濶二丈
　小𤓰瀆長四百四十丈面濶三丈底濶二丈
　錢家漊長一百二十八丈面濶二丈五尺底闊一丈
　　五尺
　王蒲漊長三十六丈面闊二丈五尺底濶一丈五尺
徐公浦自吳淞江口起至張監橋止長一千八百三十
　八丈面濶五丈底濶三丈
(支/河)泗涇長八百丈面濶四丈底闊二丈
　安亭涇長一千一百五十七丈面濶五丈底闊三丈
　時涇長三百一十二丈面闊二丈四尺底闊一丈四尺
　梅段涇長六百三十九丈面闊三丈底闊二丈
　　　　嘉定縣城鄉各河(本縣横穿練祁從貫横瀝/而治考此河形難分城鄉)
　　　　　(内/外)
東練祁自縣治起出東門至吳淞所止長八千六百三
　十五丈五尺○第一段長六千一百九十四丈面濶
　五丈底闊二丈五尺○第二段長九百七十八丈九
　尺面闊五丈底闊二丈五尺○第三段長二百八十
　二丈六尺面闊七丈底闊三丈○第四段長三百三
　十三丈一尺面闊一十三丈底濶六丈六尺○第五
　段長八百四十六丈九尺面闊二丈五尺底濶一丈
　五尺
(支/河)東斜涇長一千五百五十八丈三尺底闊一丈五尺
　東小涇長一千七百丈底闊一丈五尺
　南陽涇長九百五十丈底闊一丈
　大浜長六百五百丈底闊一丈
　陶浜長一千一十丈底闊一丈五尺
　北陽涇長四百三十六丈底闊一丈三尺
　小馬涇長四百三十丈底闊一丈
　東馬涇長六百五十丈底闊一丈五尺
　杜家浜長六百丈底闊一丈
　杜溝長三百五十丈底闊一丈
　朱涇長八百五十五丈底濶一丈
　東門涇長三百二十丈底闊一丈
　湛浦稍長五百丈底闊一丈
　菖蒲塘長四百丈底闊一丈
　門涇長四百九十丈底闊一丈
　石家浜長四百丈底闊一丈
　龔溝浜長三百丈底闊七尺
　東泗塘長六百丈底闊一丈五尺
　小河浦長七百丈底闊一丈五尺
　小閘港長一千二十二丈底闊二丈
西練祁河自縣治起出西門至太倉州鹽鐡口止長四
　千九百八十六丈面闊十丈底闊五丈(中間尚有太/倉州轄境交)
　(錯/)
(支/河)莊浦長四百五十丈底闊一丈
　弋涇長二百四十丈底闊一丈
　黄泥涇長一千八十五丈底闊一丈
　練祁塘長八百二十五丈底闊一丈二尺
　錢門塘長七百九十八丈底闊一丈
　錢涇長八百丈底闊一丈
南横瀝河自縣治起至吳淞江長六千七百六十八丈
　二尺五寸○第一段長六百二十八丈三尺面闊十
　丈底闊五丈○第二段長三千四丈九尺五寸面闊
　八丈底闊四丈○第三段長四百九十七丈面闊十
　丈底闊五丈○第四段長二千六百七丈面闊八丈
　底濶四丈
(支/河)公孫涇長一百六十丈底闊一丈
　北黄泥涇長一百五十丈底闊二丈
　南黄泥涇長三百一十丈底闊一丈
　馬陸塘長一千八百丈底闊一丈五尺
　小横瀝長七百二十五丈底闊一丈
　第二塘長一千八十丈底闊二丈
　南張涇長一千四百四十丈底闊二丈
　吾尚塘長八百丈底闊一丈五尺
　吊浦長四百丈底闊一丈
　金家浜長四百丈底濶二丈
　曹家浜長六百丈底闊二丈
　抱龍涇長二百五十丈底闊二丈
　南浦長一千四丈底闊一丈五尺
　周涇長七百五十丈底濶一丈五尺
　小新涇長三百丈底闊一丈
　陸華浦長四百五十丈底闊一丈五尺
　東界涇長六百四十二丈底闊一丈
　南界涇長八百六十七丈底闊一丈五尺
小婁塘河自北横瀝起至西練祁止長一千一百五十
　一丈面濶十丈底濶五丈
沙浦自湄浦口起至楊家行西廟止長三千四十九丈
　○第一段長九百四十四丈面闊五丈底濶二丈五
　尺○第二段長二千一百五丈面闊四丈底濶二丈
湄浦自采陶港天生婁口起至小木橋止長二千七百
　六十五丈○第一段長五百七十丈面濶六丈底闊
　三丈○第二段長二百五十丈面濶五丈底濶二丈
　五尺
走馬塘東一段自上海縣界起至大塲鎮止長二千六
　百八十六丈七尺一寸面闊七丈底濶三丈五尺
(支/河)南槎浦長一千三百丈底闊二丈
　横塘長四百七十丈底濶一丈
蕰草浜自李鳯墳東起至唐家灣止長三千三百七十
　四丈四尺面濶七丈底濶三丈五尺
(支/河)莊涇長二百十丈底闊一丈
　陳涇長七百七十五丈底濶一丈
　西吳涇長二百五十三丈底闊一丈
　譚涇長一百五十二丈底濶一丈
　嚴涇長五百六十五丈底闊一丈五尺
　黄涇長四百九十四丈底闊一丈
　界涇長五百六十丈底闊一丈五尺
　顧岡門涇長三百五十丈底濶一丈
　油車涇長三百九十七丈底闊一丈
　西新涇長六百五十丈底闊一丈
　西馬涇長三百三十四丈底濶一丈
　戚浦長三百五十丈底濶一丈
　馬迮涇長三百五十丈底闊一丈
　新河長八百丈底闊一丈
　黄趙涇長二百七十二丈底濶一丈
　木郎浜長三百丈底濶一丈
　梅浦長二百八十九丈底濶一丈
　姚家浜長四百丈底闊一丈
　馬梢涇長六百丈底闊一丈
　東趙涇長八百三十丈底闊一丈
　月浦長一千一十五丈底闊一丈三尺
　殷馬港長六百丈底闊一丈
　施家浜長四百七十九丈底濶一丈
　佳仁浜長八百五十丈底闊一丈五尺
　楊樹浜長四百五十丈底闊二丈
　吳涇長八百一十丈底濶一丈五尺
　沈浦長七百丈底濶一丈
　包家浜長六百八十五丈底闊一丈五尺
　馬尾浜長五百二十丈底闊一丈
　泗汘浜長五百六十丈底闊一丈
　毛家浜長一千三百五十丈底闊一丈
　傍涇長二千一百五十丈底濶一丈
　小黄浜長二千一百五十丈底闊一丈五尺
　周家浜長四百五十五丈底闊一丈
　羅浜長五百一十丈底濶一丈
　彭越浜長九百三十五丈底濶一丈二尺
　趙浦長二千五百五十丈底闊一丈五尺
　師姑涇長七百二十丈底闊七尺
　黄泥浦長五百五十丈底闊一丈五尺
　中槎浦長二千七百丈底闊二丈
　草塲浜長一千八百丈底闊一丈五尺
　諸家浜長一千二百丈底闊一丈
　南新涇長四百二十丈底闊一丈
　對門浜長五百一十丈底闊一丈
　黄涇長一千三百丈底闊一丈
　張岡門涇長四百九十丈底闊一丈
　朱門涇長六百丈底闊一丈
　范涇長七百五十丈底濶七尺
　莊浜長三百丈底闊一丈
　王家涇長三百二十丈底闊一丈
　打猪涇長三百三十丈底闊一丈二尺
　吉涇塘長八百丈底闊一丈
　戴蘆涇長二百五十丈底闊一丈
　大瀝港長三百丈底闊一丈
　千步涇長一千一百丈底闊一丈
　北界涇長九百丈底闊一丈
　北殷涇塘長五百五十丈底闊一丈五尺
　東黄姑塘長六百五十七丈底闊一丈
　仙姑浜長四百二十八丈底闊一丈
　新姑塘長五百丈底闊一丈
　　　　太倉州城内河
至和塘自東水闗起至西水闗止并南一帶共長一千
　五百二十丈二尺底闊二丈有奇
陳門涇自小西門水闗起至儒學東三尖口止共長四
　百五十三丈底闊二丈
　　　　太倉州城外各鄉河
劉家河自西接官亭起一路東南行至天妃宫出海長
　七十里舊闊二里今闊狹不等
七鴉浦自北門外東北行至海口長七十里闊七八丈
　不等
茜涇自東門外起東北行至茜涇鎮出海口長四十五
　里闊狹不等
南鹽鐡河自南闗婁江南岸進口至嘉定縣界止(中間/尚有)
　(兩岸/交錯)長十八里闊五丈有奇
七浦塘自東花浦起至常熟縣界止長七千九百三十
　四丈七尺底闊四丈不等
(支/河)東花浦長七百八十丈底闊四丈
　石孔涇長三百七十三丈底闊八尺
　陸浜長九百九十丈底闊一丈五尺
　衆望浜長八百三十二丈底闊二丈五尺
　六尺河長一千三百丈底闊二丈五尺
　八尺河長八百丈底闊二丈
　西花涇長七百丈底闊二丈
　糜長涇長八百六十丈底闊二丈
　張浦長八百五十丈底闊三丈
　丁涇長一千二百丈底闊一丈五尺
　摩羅塘長八百七十三丈底闊一丈五尺
　戴浦長六百六十丈底闊一丈五尺
　閘頭塘長一千一百丈底闊二丈
　孔涇長四百五十七丈底闊一丈
　白米涇長一千七百五十丈底闊二丈
　均司漕長一千七百三十二丈底闊二丈
　姚涇長六百一十一丈底闊一丈五尺
　南横瀝長六百七十丈底闊二丈
　北横瀝長一千七百一十丈底闊二丈
　鹿鳴涇長一千三百丈底闊一丈五尺
楊林塘自海口壩起至崑山縣界止長九千六百九十
　六丈五尺五寸底闊三丈不等
(支/河)六里塘長六百九十二丈八尺底闊一丈五尺
　小花浦長七百丈底闊二丈
　大花浦長八百丈底闊二丈
　摩長涇長一千五百七十三丈底闊一丈
　閘頭塘長一千零二丈底闊一丈五尺
　横瀝長六百二十丈底闊一丈二尺
　軟漕長一百六十丈底闊一丈
　顧涇長三百八十九丈底闊七尺
吳塘自青魚涇口起至嘉定縣界止長一千四百五十
　丈二尺八寸底濶三丈
(支/河)薛墅門涇長六百一十四丈底闊一丈
　陸涇長四百八十九丈底闊一丈
　小陵門涇長二百九十丈底闊七尺
顧浦自吳塘口起至嘉定縣界止長一千八十五丈九
　尺九寸底闊三丈
(支/河)邵涇長三百丈底闊一丈
　張堈門涇長三百丈底闊一丈
　東朱門涇長三百五十丈底闊一丈
　朱門涇長五百五十丈底闊一丈
　張烏涇長五百三十九丈底闊九尺
北鹽鐡河自西闗至和塘起至常熟縣界止長五千二
　百七十四丈五尺六寸底闊三丈
(支/河)古塘長四百六十丈底闊二丈
　黄家涇長二百五十丈底闊一丈三尺
　丁堈門涇長八百丈底闊二丈
　顧堈門涇長七百五十一丈底闊一丈一尺
　吳涇長五百十丈底闊二丈
　彭堈門涇長七百六丈一尺底闊一丈
　廟堈門涇長二百五十丈底闊一丈
　徐丫涇長三百四十丈底闊一丈
　任村涇長二百三十丈底闊一丈三尺
　西岳瀝涇長二百五十丈底闊一丈五尺
　東岳瀝涇長二百三十丈底闊一丈四尺
　泥涇長三百二十丈底闊一丈二尺
　寺涇長一千八十丈底闊一丈
　蔡涇長五百一十二丈底闊一丈
　徐涇長二千三百一十丈底闊一丈
　顧門涇長一千三百九十九丈一尺底闊一丈
　東廟涇長一千七百六十五丈二尺底闊一丈
　廟涇長一千零四丈三尺底闊一丈
　鄒莊涇長一千八百二十七丈底闊一丈
　夏界涇長一千二百九十丈底闊一丈
　姚涇長六百五十丈底闊一丈三尺
　張涇長六百一十九丈二尺底闊一丈五尺
湖川塘自小塘子起至崑山縣界止長五千九百七十
　三丈七尺底闊三丈
(支/河)小塘子長五百丈底闊二丈
　小湖川塘長六百二十丈底闊一丈八尺
　諸涇長一千一百三丈底闊一丈五尺
　菖蒲涇長五百丈底闊一丈
　湯涇長一千四百二丈底闊一丈五尺
　朱涇長三百丈底闊一丈二尺
　閘頭塘長一千二丈底闊一丈五尺
　髙門涇長五百六十丈底闊一丈八尺
　黄家涇長二百四十三丈底闊一丈
　東横瀝長一千二十丈底闊一丈五尺
　腰涇長一百五十六丈底闊一丈五尺
　斜涇長三百一十丈底闊一丈七尺
　新涇河長三百二十丈底闊二丈
　葉涇長三百七十丈底闊一丈五尺
　千步涇長六百二十一丈底闊二丈
　西横瀝長三百六十丈底闊一丈五尺
　軟漕長一百六十一丈底闊一丈
　王家涇長二百五十丈底闊一丈三尺
　單涇長五百八十丈底闊一丈五尺
　胡家涇長一百七十丈底闊一丈五尺
　黄村涇長四百丈底闊一丈五尺
潞漕自劉家河口天妃宫橋起至茜涇鎮南岳廟止長
　一千五百九十四丈底闊三丈
(支/河)南朱涇長一千一十丈底闊一丈五尺
　北朱涇長八百丈底闊一丈五尺
　朱涇長一千三百丈底闊二丈
　東桃源涇長九百五十丈底闊一丈五尺
　西桃源涇長八百五十丈底闊一丈五尺
　楊子涇長一千五百一十五丈底闊一丈七尺
新塘自海口起至潞漕界金家橋止長一千三百四十
　四丈底闊二丈六尺
(支/河)湯涇長八百二丈底闊一丈
　周家浜長一百三十丈底闊七尺
　聖母涇長三百五十丈底闊一丈
　楊家浜長一百二十丈底闊八尺
　謝家塘長三百二十丈底闊一丈
瓦浦自赤涇界起至邵涇止長六百一十丈底闊三丈
(支/河)邵涇長三百丈底闊一丈
　張烏涇長五百丈底闊一丈
漕頭塘自七浦塘起至北浪港稍止長一千二百九丈
　五寸底闊二丈六尺
(支/河)瞿通灣長七百五十丈底闊一丈五尺
　木杓涇長五百三十丈底闊一丈
　菖蒲涇長三百二十丈底闊一丈
　界涇長八百六十丈底闊一丈三尺
　陳大港長一千四百七十三丈底闊三丈
大錢涇自海口舊壩起至陳涇止長二千四百八丈底
　闊三丈
(支/河)閔涇長三百六十丈底闊一丈
　西王家涇長五百三十丈底闊一丈
　東王家涇長二百五十丈底闊一丈二尺
　糜涇長四百二十丈底闊一丈三尺
　菖蒲浜長六百丈底闊一丈二尺
　急水浜長一千一百丈底闊一丈五尺
　陳涇長八百三十丈底闊二丈
　　　松江府
　　　　府城内河
通波塘長四百七十三丈七尺闊三丈
秀州塘長五百九十四丈闊三丈
官紹塘長三百八十八丈闊三丈五尺
倉河長二百八十一丈七尺闊三丈五尺
日河長三百七十八丈闊一丈六尺
月河長二百三十九丈闊一丈
小西湖長一百四十丈闊三丈
大西湖長一百丈闊六丈
恵政河長一百二丈闊二丈七尺
玉帶河長四百六十二丈九尺闊三丈
西牛市涇長三百八十七丈闊二丈八尺
東牛市涇長八百五十丈闊一丈五尺
府學巽水河長七十六丈闊二丈八尺
濯纓亭河四圍長六十丈
登雲河長五十九丈闊二丈七尺
和尚浜長六十丈闊二丈八尺
泮池長五十丈
縣學巽水河長一百二十丈闊二丈八尺
谷市河長二十五丈九尺闊一丈八尺
隆陽河長三百一十八丈九尺闊三丈
長生河長一百三十三丈闊三丈
隆興河長一百零二丈九尺闊三丈
放生河長二百四十四丈三尺闊一丈八尺
艾家浜長三百一丈五尺闊一丈五尺
姚家潭長五十三丈七尺闊三丈
運鹽河長七十二丈四尺闊三丈
城外週圍濠河共長二千五十七丈一尺
　　　　華亭縣城外各鄉河(各鄉河形侵占者/少故無底闊數目)
大茫塘長五千一百七十一丈
馬莊塘長七千七百九十七丈
白牛塘長一萬一千六百六十一丈
秀州塘長一萬八千六百一十九丈六尺
大貞塘長二千一百六十丈
張墓塘長一千三百十三丈
莊公塘長二千四百五十丈
小茫塘長八十丈
和尚塘長一千四百四十六丈
胥浦塘長一萬四千四十二丈一尺
歸涇塘長六千九百九十八丈
茹塘長一千四十五丈
丘婆塘長八百三十丈
虧塘長三千六十四丈
南泖塘長五百三十七丈
瀝瀆塘長一千五百丈
張此塘長五百八十九丈
楊巷塘長九百七十丈
薛家塘長一千三百丈
浦塘長一千四百丈
瀆塘長四百丈八尺
驅塘長九百五十丈
山塘長二千九十丈
秋涇塘長一千三百丈
斜塘長七千四百十九丈
沈涇塘長二千五百十丈
前岡塘長二千一百二十六丈
顧胥塘長九百五十六丈
後岡塘長三千二百五丈
横塘長一千六百七十五丈
鹽鐡塘長一萬六千三百八丈
小鹽鐡塘長七百六十四丈
西方塘長三百丈
南横塘長七百七十八丈
大官紹塘長八百三十九丈
官紹塘長八千八十九丈
小官紹塘長八百七十丈
九墩塘長二千四百三丈
南橋塘長六千二百十四丈
新開南橋塘長六百八十二丈
淺沙塘長八百五十六丈
顧學塘長二百六十二丈
方西塘長五千三百丈
金滙塘長三千七百三十八丈
肖塘長三百六十七丈
吳塘長三百四十九丈
蒲滙塘長二千六百六十五丈
泗馬塘長二千五百八十八丈
俞塘長一千九百九十四丈
新村塘長七千二百四十四丈
蟠龍塘長三千四百八丈
薛店塘長九百七十八丈
北俞塘長六千九十八丈
通波塘長六千一百八十丈
泗涇塘長四千四百三十丈
嵩塘長八百六十八丈
祥澤塘長一千八百十三丈六尺
米市塘長七百四十四丈
岳塘長二千五十八丈
石湖塘長七千二百三十九丈
沽浦塘長九千四百五十一丈
徐村塘長二千八百七十一丈
古浦塘長一千三百七十三丈
走馬塘長一千六百八十丈
秀溪塘長七百八十丈
横山塘長四百五十丈
連林塘長七百八十丈
古塘長一千一百七十丈
葑□塘長三百五十二丈
吳塘長三千一百六十丈
直衖塘長二百三十一丈
横石臼浦長三百三十六丈五尺
石臼浦長二千十三丈
黄浦長一萬九千六百八十五丈
姚從浦長六百三十丈
運鹽河長四萬一百十六丈
舍河長二百九十六丈
新河長三千六百五十丈
亭林鎮市河長六百四十丈
川心河長一千九百丈
大溝河長一百八十丈
楊巷鎮河長一百十八丈
陶行橋西門河長三百四十一丈
􁊁漕河長二千八百丈
城河長五千三百二十六丈
秀野橋北市河長二百六十丈
洞涇河長一千三百二十丈
蔣涇河長四百五十一丈
林家鎮河長一千七百八十二丈
大泖長八里
泖河長三百九十五丈
大泖河長五百九十丈
萬羊橋河長七百三丈
蒲滙中段菖蒲河長二百七十五丈
新涇河長一千五百一丈
張宅河長三百八十丈
葉涇河長九百三丈
莊家行河長四百十五丈
麫杖港長八千四百丈
新涇港長五百丈
朴墩港長八百丈
石河港長九百五十丈
東漕港長三百三十七丈
練樹港長七百五十丈
石撞港長四百七十丈
蒋家港長五百三十丈
黄橋門至泖港長六百八十丈
呂巷港長一千八百六十五丈
楊莊港長五百七十六丈
烏盆港長五百八十九丈
泖港長五百六十八丈
陸塌港長一千四百丈
華港長八百五十六丈
横港長二千一百二十六丈
大泖港長七千六百八十丈
葉謝港長一千六百三十丈
祝家港長七千二百九十一丈
得勝港長三千六百五丈
南閘港長一百七十丈
龍泉港長九百十丈
漕涇港長九百三十八丈
鞠家港長二百十丈
運港長二百十丈
訓港長三百四十八丈二尺
柘瀝港長三十九丈
西大港長一百七十丈
金山港張涇三汊河長一千四百八十六丈
白龍潭長一百六十丈
巨漕長三百五十四丈
横瀝長一千二百三丈
後岡長二千五百二十一丈
竹岡長一萬一千一百五十五丈
沙岡長八千二百十六丈
東沙岡長六百三十丈
半岡長二千三百二十五丈
吳家路長一千八百丈
石牌涇長二千十二丈
萬羅涇長五千七百三十一丈
斜涇長八千一百六十四丈
華河涇長五千三百五十九丈
北塘涇長二千丈
泄水涇長二千三百丈
菊涇長一千丈
葑涇長二千二百丈
東徐涇長六百丈
西徐涇長六百五十丈
檣子涇長一千六百丈
羊涇長四百五十丈
横涇長四千一百五十九丈八尺
澱子涇長二千二百六十九丈
西灣涇長一千四百二十丈
徐涇長九百八十三丈四尺
歸涇長一萬四丈九尺
掘撻涇長九百六十七丈
北腰涇長八百九十六丈
大沈涇長一千五百丈
腰涇長三百九十丈
周河涇長六百丈
恵髙涇長一千三百丈
細子涇長九百六十丈
凡涇長二千四百丈
掘石涇長一千七百七十四丈
呂涇長七百六十丈
市涇長六千七百二十三丈
陸灣涇瑤巷港長二百四十丈八尺
大張涇長三千二百七十七丈
菖蒲涇長九百五十丈
張涇長三千五百九十九丈九尺
山涇長六百三十丈
白涇長六百五十丈
山塘涇長五百九十丈
西曹涇長一千二百三十丈
沈涇長一千八百十二丈
温河涇長八百九十六丈
鄉界涇長十里又二百丈
吳涇長一千八十丈
折撻涇長一千二百七十丈
混河涇長一萬三千一百九十丈
李界涇長一千二百丈
蕩涇長一千二百六十丈
黄墳涇長一百四十丈
蒋松涇長七百七十八丈
千步涇長四千六百三十六丈
大泖涇長二千四百四十三丈
諸石涇長四百丈
鵓鴣涇長九百五十丈
陳涇長一百五十丈
蘆涇長二百丈
白毛涇長七百二十六丈
魚灣涇長一百丈
褚石涇長一千二百丈
潘涇長四百五十丈
寺莊涇長一千七百丈
廟涇長三千三百九十七丈
百尺涇長三千二百丈
上横涇長七千五百六十五丈
下横涇長六千二百七丈八尺
髙梅涇長七百四十丈
梅林涇長一千六百丈
淡涇長一千丈
羅涇長八十丈四尺
呂運涇長一千二百三十五丈
泖涇長六千一百三丈
鄉心涇長二百五十三丈
招賢涇長三百四十丈
萬言涇長二百六十丈
崇定涇長六百三十二丈
謙蒲涇長二百八十丈
洋涇長三百六十四丈
崇亭涇長一百五十丈
管涇長一千九百六十九丈
楊涇長八百丈
丘涇長八百三十丈
沈漕涇長六百七十丈
河婆涇長六百五十四丈
韓泗涇長一千九百丈
黄涇長一千二百丈
洞涇長六千七百八十五丈
蔡成涇長一千二百四十六丈
語兒涇長六百八十四丈
黄蠻涇長九百四十丈
草涇長一百七十丈
磨子涇長二千五十八丈
横撈涇長一千五百六十丈
姚涇長五百五十丈
莊涇長一千三百六十丈
懸星涇長一千四百八十七丈
藕蕩涇長三百六十丈
浪墩涇長二百三十丈
華亭涇長二百三十丈
裏河灣長二百十丈
古漊長一百五十丈
金門漊長一百四十丈
横撻漊長一千五百七十三丈
菖蒲漊長二千一百丈
黄泥漊長五百二十三丈
楊樹漊長五百七十八丈
菊花溝長四百六十丈
長浜長一千三百丈
上浜長一千四百丈
西河浜長一千丈
牛橋浜長九百七十丈
莊浜長一千三百丈
北沽浜長一萬二千九十丈
譚家浜長六百七十一丈
新浜長一千五百七十二丈
黄動浜長四百八丈
横瀝浜長三千五十丈
　　　　上海縣城内河
肇嘉浜長五百三十一丈
侯家浜長二百七十五丈
薛家浜長三百九十丈闊三丈
方浜轉中心河共長三百八十五丈闊三丈
半段涇長二百四十五丈
　　　　上海縣城外各鄉河
吳淞江長九千三百三十八丈
内外横江長五千二百五十八丈
虬江長一千四百八十丈
鸚竇湖長一千二百九十六丈
蒲滙塘三段共長二千四百五十丈
顧望塘長一千二百丈
金滙塘長三千五百十丈
望海塘長二千七百丈
周浦塘長四千六百八十丈
鹽銕塘長一萬九千五百丈
嚴茂塘長二千九百八十七丈
俞塘長三千三百二十四丈
北俞塘長一千六百六十二丈
陸磊塘長四千一百七十八丈
水仙塘長一千二百丈
沈莊塘長一萬二千五百六十丈
鹹塘長二千七百丈
走馬塘長二千八百九十丈
三林塘長一千七百三十丈
百步塘長二千五百丈
都臺浦長四萬四千三十二丈
周浦長四千八百丈
東溝浦長二千一百丈
小黄浦長二千一百丈
東漊浦長一千三百丈
西郭浦長一千二百九十二丈
東郭浦長一千一丈
許浦長一千二百丈
横瀝長三千九百十丈
新羅瀝長一千五百二十九丈
巨漕長二千五百丈
華漕長一千三百丈
北沙浜長一千六百二十丈
東上澳長一千五百八十丈
竹岡長九千二百二十八丈
沙岡長九千七十丈
新河長九百丈
運鹽河長六千五百六十丈
淡水河長一千九百六十丈
中新河長二千五百丈
沙洪河長一千五百七十五丈五尺
新港西門河長二千六百丈
朱沙港長五百六十二丈
五竈港長一萬三千一百五十丈
三竈港長五千六十丈
四竈港長一萬一千一百五十丈
沙塗竈港長三千八百丈
七竈港長九千六百丈
八竈港長一萬二百丈
内横港長二萬四千八百四十丈
小横港長五千丈
大鯉港長三千七百丈
六竈港長一萬三千三百丈
一竈港長一千三百丈
北一竈港長一千丈
北二竈港長一千三百七十丈
北三竈港長一千四百丈
二竈港長二千丈
外横港長一萬八千九百四十丈
閘港長四千二百二十丈
横港長二千一百丈
洋涇港長二千一百丈
日赤港長一千八百丈
新港長三百四十丈
趙家溝長二千一百三十七丈五尺
禦倭溝長六千四百八十丈
孫家溝長二千一百三十七丈五尺
黄淄漊長二千一百丈
千步涇長五千一百丈
横涇長六千四十丈
語兒涇長三千三百七十丈
東河涇長二千六百丈
白蓮涇長五千五百二丈
唐子涇長一千丈
中分涇長一千二百丈
漕烏涇長四千五百丈
新涇長三千六百丈
三涇長一千四百丈
野奴涇長一千二百丈
莊家涇長一千一百丈
馬家浜長一萬九千一百九十丈
内横浜長二千八百丈
外横浜長二千七百九十丈
肇嘉浜長連新港長三千四百十三丈
周涇浜長三千二百丈
　　　　青浦縣城内河
漕港長三百五十四丈闊七丈九尺
大溋浦長三百六十二丈闊五丈七尺
中市新河長二百三十九丈闊三丈六尺
縣河長一百九十九丈闊四丈三尺
學河長一百三丈
五舍浜長一百二十三丈
小趙屯浦長五十六丈
　　　　青浦縣城外各鄉河
吴淞江長二千三百三十九丈
青龍江長一千四百七十三丈二尺
浦江長七百三十丈
横泖長三千四百八丈
蓮花漾東通金澤塘西至雪落港南至白蕩通嘉善縣
　界北至椒樹潭共長九百三十丈
小葑漾長闊二里
澱山湖口長九十六丈
大莫家灣長七百十二丈
横瀝長一千三百五十四丈
鹽鐡塘長一千二十丈
鳯溪塘長三千七百六十六丈
新江塘長一千八百十八丈
崧塘長二千八百六十五丈八尺
𤣥武塘長三千一百二十丈
蟠龍塘長五千一百十三丈七尺
横塘長一千三百九十三丈
神山塘北流至佘山西入諸家塘八曲港共長四百七
　十丈
秀溪塘長五百三十丈
横浦塘長六百四丈
旗卷塘長五百七十丈
沈涇塘在富林西合横山塘東合横浦北流為神山塘
　東北為八曲港西北入鍾賈山共長一千三十丈
通波塘東山涇港西至鳯凰山南至横涇北至北簳山
　煙墩共長七千四百六十丈
柘溪塘長五百五十丈
大貞塘長六百三十九丈
小貞塘長二千三十丈
金澤塘長二千九十四丈
大圩塘長四百二十三丈
宅塘長三百五十六丈
葑澳塘長九百七十丈
漕浦塘長五百十二丈
崧澤塘長一千八百四十八丈
柘澤塘南通松江北通本縣長九百三十八丈
張涇塘長四百三十二丈
平浦長二百二十六丈
張浦長一千二百九十六丈
小淶浦長二千六百十一丈
横瀝浦長一千一百十七丈
大淶浦長五百五十二丈
顧㑹浦長二千三百九十二丈
艾祁浦長三千七百二十三丈
朱墅浦長八百二十九丈
西浦長一千二百三十丈
大盈浦長六千三百六十丈
管浦長二千八百九十丈五尺
顧浦長一百九十四丈
澥浦長七百八十三丈
大趙屯浦長一千二百三丈
小趙屯浦長一千六百一丈五尺
趙屯浦長二千五百九十四丈
大新河長四百三十丈
横塘河長七百三十七丈五尺
新開河長一千三百二十五丈
新河長一千七十三丈
朱沙港長七百四十一丈
横港長九百四十六丈
牆巫港東至大樹漾西至阮蕩南至金澤北至澱河共
　長八百六十丈
雪落港長七百五十三丈
大葑港闊二里南通運河北通澱山湖共長九百四十
　丈
姚籪港長七百六十一丈
急水港(阮蕩南沙蕩沙/田湖白蜆江)蔓萊洲西注太湖(來水㑹歸/澱山湖)長
　一千六百九十七丈
湖田港長二百三十丈
東陳港長二百十丈
謝莊港長一百五十六丈
金白港長四百十七丈
陸家港長一百三十丈
南灣港長一百五十丈
爛路港長一千七百丈
山涇港長四百丈
車路港長八百四十丈
青墩港長一千九百五十丈八尺
青龍港長一百九十三丈八尺
大曹港在金蓮河東至縣西門北至澱湖南至琴村浜
　北至崑山縣界共長五百二十三丈
大山涇港長一千一百二丈
漕港長三千六百八十二丈
褚家港長四百二十丈
山涇港長三百八十丈
上段港長四百五十七丈
何家港長一千二百三十丈
包家港長七百九十四丈
龍潭港長八百四十九丈
落須灘長七百三十丈
横涇長六百三十四丈
尤秀涇長五千九百八十二丈
莫家涇長七十丈
孔宅涇長一千二百丈
望河涇長一百三十丈
大山涇長六百丈
金涇長一千一百一十八丈
四達涇(即舊縣/前河)長二百七十一丈八尺
　　　常州府
　　　　府城内河
天喜河自東闗起至大西闗長二千八丈底闊三丈三
　尺
恵民河自小西闗起至小北闗長二千二百五十丈底
　闊三丈六尺
府學河自狀元橋起至玉帶橋長六百六十丈底闊二
　丈六尺
縣學河自顧塘橋起天慶坊橋長五百六十丈底闊二
　丈四尺
仁育河自小浮橋至新街長二百六丈底闊二丈
　　　　武進縣城外各鄉河
文亨橋河長四百一十六丈底闊六丈
孟瀆河長七千四百九十丈底闊四丈三尺
桃花港長六百七十五丈四尺五寸底闊二丈七尺
太平河長二千二百一十丈底闊二丈三尺
舜河二段共長二千七百三丈底闊二丈一尺
東倉運河長一千八十丈底闊六丈二尺
奔牛閘旁運河二段共長一百三十五丈五尺底闊二
　丈四尺
錢塘河長一千三十丈底闊二丈
興隆河長一千二百五十丈底闊三丈四尺
横溝河長七百一十六丈底闊二丈五尺
吳涇長一千二百丈底闊一丈六尺
徐洪港長一千五百七十丈底闊三丈八尺
漕溝支河長三千二百丈底闊一丈九尺
安寜河長三千七百八十八丈底闊三丈
延夀河長一千九百五十丈底闊二丈二尺
剩銀河長二千四百八十一丈底闊二丈五尺
養濟河長一千六百丈底闊二丈七尺
通濟河長一千六百丈底闊二丈五尺
利大河長三千七百丈底闊三丈三尺
小深河長二千七十丈底闊二丈
塘口河長一千九百五十四丈底闊三丈
西河洞河長九百七十七丈底闊七丈五尺
北洞子河長一百丈底闊一丈八尺
北順塘河長一千九百二十丈底濶三丈六尺
老鸛嘴河長八百五十丈底闊三丈一尺
青絲港長三百二十丈底闊二丈二尺
白鶴溪長二千八百九丈底闊二丈六尺
　　　　無錫縣城内河
䢴溝自北控江門入至出望湖門長五百九十丈底闊
　三丈三尺
弓河遶東迤北長一千九百五十丈底闊三丈五尺
冉涇長四百二十丈底闊二丈五尺
苐六箭河長三百十丈底闊二丈七尺
苐七箭河長三百三十丈底闊二丈三尺
第八箭河長二百六十丈底闊二丈五尺
億豐倉河長三百六十丈底闊二丈五尺
斥瀆長二百七十丈底闊二丈三尺
留郎橋河沿西北城之南之東圍環縣治而東轉北出
　營河長一千一百丈底闊三丈四尺
營河長三百七十丈底闊二丈二尺
水䃮河長三百七十丈底闊二丈二尺
玉帶河長七百七十丈底闊二丈三尺
　　　　無錫縣城外各鄉河
南門釣橋河長七百五十丈底闊五丈
石灰橋河長二百五十丈底闊二丈
(支/河)丁家浜長四十五丈底闊一丈二尺
　演聖橋河六十八丈五尺底闊一丈五尺
　九里涇西墩河長六百丈底闊一丈
　百瀆港口河長七丈六尺底闊二丈五尺
　百瀆橋下起小十字口止河長一千五百九十二丈
　　底闊二丈
(支/河)孫冠浜長四十丈底闊六尺
　王家浜長三十二丈底闊五尺
　袁家浜長五十二丈底闊五尺
　大墩浜長九十丈五尺底闊六尺
　韓家浜長五十丈底闊五尺
　張家浜長二十丈底闊四尺
　費家浜長三十丈底闊
蘇團河長六百七十二丈五尺底闊二丈
(支/河)許浦長二十五丈底闊五尺
　宋家浜長三十五丈底闊五尺
　破塘浜長七十丈底闊五尺
　陶潼浜長四十丈底闊八尺
　香涇河長三百丈底闊五尺
　臭瀆浜長二百二十丈底闊五尺
南走馬塘長三千四百一十五丈七尺五寸底闊二丈
北走馬塘長一千七百八十丈底闊二丈五尺
包沿河東段長六百七十丈底闊三丈
包沿河西段長六百五十丈底闊二丈五尺
信義瀆長八百十三丈底闊三尺
北䢴溝長三十丈闊一丈五尺
(支/河)瀆東浜長一百二十丈底闊一丈
　雙排河長八十三丈底闊六尺
　徐陶涇長六百三十三丈底闊六尺
　分流涇長一千二百丈底闊六尺
　香涇河長三百丈底闊六尺
　錢橋河長三百五十丈底闊一丈
　新瀆横行河長八百三十丈底闊八尺
　察亭河長三百二十丈底闊一丈二尺
　郭村朱莊浜河長三百八十丈底闊六尺
　馮橋河長四百二十丈底闊一丈
　負來河長九百丈底闊六尺
　陸墟唐家浜河長四百五十丈底闊六尺
　楊垜橋河長三百四十丈㡳闊一丈
　胡埭河長五百三十丈底闊二丈
　劉唐河長三百六十丈底闊六尺
　丁村浜長二百五丈底闊六尺
　陸家浜長三百丈底闊六尺
　前章浜長六十丈底闊七尺
　胡巷橋浜長一百二十丈底闊七尺
　掘頭浜長五十丈底闊八尺
　沙頭浜長五十丈底闊八尺
　横山浜長五十丈底闊八尺
　菴頭浜長二百丈底闊一丈
　唐家浜長一百丈底闊九尺
　坊橋河長一百五十丈底闊九尺
　楊家橋沙墩河長三百七十丈底闊九尺
　午千涇長三百丈底闊一丈
　曹宅河長五十六丈底闊一丈
　徐陶涇河長七百三十三丈底闊一丈
　宋塘橋河長三百二丈底闊一丈二尺
　王港涇河長六百丈底闊一丈
　章家浜長一百五十五丈底闊八尺
　楊家浜長二百丈底闊八尺
　坊橋河長二百五十六丈底闊一丈六尺
　白泥堰河長五百三丈底闊一丈二尺
　胡家浜長一百五丈底闊八尺
　馬家浜長八十三丈底闊八尺
　夀山浜長二百九十丈底闊六尺
　顧港浜長二百二十五丈底闊六尺
嚴埭河長一千三百丈底闊一丈二尺
花渡河長七百丈底闊二丈
李富涇河長五百五十丈底闊八尺
　　　　江隂縣城内河
横河自春暉門直西轉北出愛日門長四百八十丈一
　尺底闊三丈
直河自朝宗門直北至堰橋長二百四十三丈九尺底
　闊三丈
玉帶河遶儒學前左右長一百八十四丈底闊二丈
虹橋河直北轉東遶學院後長二百十一丈底闊二丈
　　　　江隂縣城外各鄉河
舜河長一千九百三十二丈五尺有奇底闊四丈
利港長四千三百二十丈底闊四丈
青暘運河長三千七百五十丈底闊五丈
順塘河長二千一十五丈底闊四丈
九里河長一千三百四十九丈底闊四丈
北横河長六百丈底闊三丈
山塘河長一千九百五十六丈底闊五丈
東雷溝二段長九百六十丈底闊三丈
西雷溝二段長一千三百六十丈底闊三丈
桃花港長五千九百五十五丈底闊四丈
蘆垾港長二千七百八十二丈底闊四丈
　　　　宜興縣城鄉各河(河跨城心難分内外/應照嘉定縣式合纂)
長橋河東自東闗潭西自西闗潭南自山亭鄉北至開
　寳鄉長二百六十五丈底闊五丈
便民河長五千四百丈底闊五丈
西氿閃溪裏河長二千四百一十四丈五尺底闊七丈
新橋河長一百九十六丈底闊三丈
迎恩坊橋河長一千七丈八尺底闊三丈
洪巷港河長七百五十丈底闊四丈
官瀆河長八百丈底闊三丈
洋溪瀆河東自太湖西至横塘河長三百丈底闊三丈
河瀆長五百丈底闊一丈八尺
邾瀆長四百三十丈底闊三丈
中凖瀆東自太湖西至横塘河長二百丈底闊三丈
　下章河長一百五十丈底闊一丈
　北渠河長四十丈底闊一丈二尺
　楝樹港長七十丈底闊八尺
　前亭河長一百二十丈底闊一丈
　程墅河長八十丈底闊一丈五尺
　旱塘河長二十丈底闊七尺
　寺基河長三丈底闊七尺
　碓坊河長一十二丈底闊二丈
　土千河長五十丈底闊一丈五尺
　蠡河長三十二丈底闊一丈三尺
　苔莊河長五百丈底闊三丈
　張石河長二十丈底闊三丈
　川埠河長三十丈底闊一丈八尺
　宜風河長二十丈底闊三丈
　李家河長八十丈底闊二丈
　土城河長四十丈底闊三丈
　蒋店河長二十丈底闊二丈五尺
　西塍河長二十五丈底闊一丈八尺
　蒋墅河長四十丈底闊八尺
　桑樹河長六十丈底闊二丈
　歸涇河長二十五丈底闊二丈五尺
　丫溪河長一十丈底闊一丈二尺
　沙塘河長二十五丈底闊二丈
　下裴河長四十丈底闊二丈
　潼渚港長三百丈底闊三丈
　後桂枝河長七十丈底闊一丈三尺
　黄秀壩河長一百一十丈底闊一丈
　姚莊河長一百一十丈底闊一丈五尺
　常富河長八十二丈底闊二丈
　鳯仙河長六十五丈底闊一丈
　　　鎮江府
　　　　府城内河
穿城大河長一千二百五十丈底闊四丈不等
石塔橋横河轉西南出城長三百二十丈闊七尺不等
中市直河長二百八十六丈四尺有奇闊七尺不等
淮徳橋浜長一百八十三丈有奇闊七尺不等
　　　　丹徙縣城外各鄉河
運河長一萬七千二百六十五丈七尺底闊四丈不等
油榨港南自江口起至東新開夾西自褁腦洲南至復
　原洲止長二千七百五十四丈面闊三丈底闊一丈
　不等
魯堰河東至萬頃洋西至白土南至十七都北至髙十
　六都計長一千三百丈面闊五丈底闊二丈五尺
(支/河)魯堰澗長二百五十一丈底闊六尺
　黄堰澗長三百一十八丈底闊十尺
青培河東自金壇縣界起西至十九都南自金壇縣界
　起北至十九都計長一千九百八十丈面闊五丈二
　尺底闊三丈
(支/河)汊河長二百七十八丈底闊七尺
　馬家澗長二百五十三丈底闊六尺
長山河東自丹陽縣界起西北至十八都南至十九都
　計長八百九十五丈面闊五丈底闊三丈
(支/河)出水溝長三百一十二丈底闊六尺
寳堰河東自丹陽縣界起西南至十八都北至洞十六
　都計長一千八百九十九丈面闊五丈底闊三丈
(支/河)寳堰澗長三百五十七丈底闊七尺
　茅山港長二百四十八丈底闊六尺
桃花港自至大江西南俱十二都北至二十二都長二
　百五十丈面闊四丈五尺底闊二丈
沙腰河長二千五百三十八丈面闊六丈底闊二丈五
　尺
徐府港長一千一百五十丈面闊二丈五尺底闊一丈
毛沙港長一千八百五十丈面闊三丈底闊一丈三尺
孟家港長五百九十丈面闊三丈五尺底闊一丈五尺
朱家港計長六百一十丈面闊三丈五尺底闊一丈五
　尺
何家港長七百八十丈面闊三丈底闊一丈三尺
蕭家港長一千二百丈面闊三丈五尺底闊一丈五尺
李家港長八百七十九丈面闊三丈底闊一丈五尺
太平港長七百八十丈面闊四丈底闊一丈五尺
東界港長一百五十丈面闊四丈底闊二丈不等
長生港長三百九十丈面闊四丈底闊二丈
錢家港長七百五十丈面闊四丈底闊二丈
太廟港長七百一十丈面闊三丈底闊二丈
雙水港長三百一十丈面闊四丈底闊二丈五尺
官沙港長五百三十丈面闊四丈底闊二丈不等
丹徒減水港長六百八十丈面闊四丈底闊二丈不等
山北港長四百五十丈面闊四丈底闊二丈
鐡猫港長一千二百五十丈底闊二丈不等
　　　　丹陽縣城内河
穿城䢴溝長自東闗起出北闗至觀音山閘口長七百
　六丈闊四丈六尺
恵政橋河繇通漕門水闗八内城遶縣治前長六百四
　十二丈七尺闊三丈五尺
學前新泮河長二十丈二尺有竒闊六丈五尺有奇
　　　　丹陽縣城外各鄉河
呂瀆河長二千五百七十四丈底闊二丈
蕭帝河長一千七百八十一丈底闊一丈九尺
(支/河)馬嘶港長二千八百六十丈底闊二丈
運河長一萬二千六百八十七丈底闊五丈
白鶴溪長一萬四千四百五十五丈底闊二丈
　　　　金壇縣城内河
穿城直渠長二百三十丈三尺有竒闊二丈不等
　　　　金壇縣城外各鄉河
運河長六千二百八十丈
䕃風河長三千七百四丈底闊二丈
上青培河長三千七百五丈底闊二丈
建昌圩河長三千三百二十八丈底闊二丈
三里㟁河長三千七百一十五丈底闊二丈
分水尖河長三千一百九十二丈底闊二丈
下青培河長九百六十丈底闊二丈
　
　
　
　
　
　吳中水利全書卷七
欽定四庫全書
　呉中水利全書卷八　　　明　張國維　撰
　　水年
　水災流行自昔不免唯呉田窪下嵗罹水患滋多自
　漢而下殆不勝書并紀旱年盖濵海沿江及山鄉畏
　旱仰藉夫水亦闗水利云
　漢
始元元年秋大水
建始間霖雨三十日大水
　東漢
永平八年秋大水
　魏吳
太平元年秋湖海泛溢平地水深數尺
　晉
太康四年冬大水
元康五年六月大水
　八年九月大水
大興二年大水
咸康元年六月大旱
寜康二年水
咸安二年秋大旱
元興元年四月大旱
　宋
元嘉七年義興等處大水
　十年六月大水
　齊
建元元年水
永明元年水
　九年大水
　梁
大通二年大旱
大通中吳郡水災
大寳元年旱
　陳
大建中大水
　唐
貞觀三年秋大水
乾元元年大水
大厯元年水災
貞元六年夏大旱
　八年大水
永貞元年旱
元和十二年大水
長慶二年大水湖溢
　四年秋旱復大水
寳厯元年旱
太和三年大水
　四年夏大水
　六年大水
　七年秋大水
㑹昌元年七月大水
乾符三年五月旱
　六年夏大旱
　五代
吳越王錢氏長興間二次水災
　宋
淳化中連年水災
大中祥符三年旱
　四年吳水泛濫壊廬舍
乾興元年五月大水
天聖元年大水
　四年九月大水
景祐初大水
寳元元年大旱
皇祐二年大水
　五年夏旱
熈寜間大旱
　八年大旱
元豐元年七月初四日夜蘓州大雨潮髙二丈餘漂蕩
　尹山至呉江塘岸洗滌橋梁沙土皆盡惟石僅存
　四年七月蘇州大水民居邉湖者皆蕩盡呉江長橋
　摧去其半橋南至平望皆如掃吳江以北露地而哭
　平望以南刈禾而歌
元祐六年呉中水災
紹聖元年秋大水
　四年夏旱
元符二年六月久雨蘇湖秀等處尤罹水患
大觀元年十月蘇湖水災
政和五年八月蘇湖諸郡水災
重和元年五月大水
建炎三年旱
建炎間大水
紹興二年蘇州呉江等縣水災
　四年六月浙西大水平江府所屬為甚
　二十八年七月平江大風雨漂没數百里九月沿海
　各鄉水溢
隆興元年八月大風雨平江湖州為甚
　二年七月平江大水浸城郭壊廬舍田圩軍壘操舟
　行市者累日人溺死無數越月積隂苦雨水患益甚
　民流淮東
乾道二年春大水
　三年八月大水
　六年五月大水
淳熈元年八月大水
　二年秋旱
　三年夏秋大水
　五年旱
　七年秋旱
　八年秋大旱
　十一年秋大水
　十四年六月旱
紹熈四年夏大水
　五年八月大雨平江江溢圮田廬甚衆
慶元三年旱
　五年夏秋大水
　六年大旱
嘉泰元年大旱
　二年自春至秋無雨大旱
　三年五月大旱
開禧元年夏秋大旱
嘉定二年大旱
　六年大水
　七年秋冬不雨大旱
　八年夏大旱
　九年夏秋大水
　十一年大水
　十五年大水
　十六年五月江潮大溢平江為甚漂廬舍傷農田圯
　城郭隄防溺死者衆
紹定三年夏大水
景定二年秋大水
　元
至元二十一年春大水
　二十三年六月平江路水壊民田一萬七千二百頃
　二十四年大水
　二十五年夏大水
　二十七年大水
　二十九年六月大水
　三十年大水
元貞元年五月大水九月又大旱
大徳元年大旱
　二年大雨湖海泛溢鄉城俱漂没
　五年六月大水
　十年五月大水害稼七月大風海溢呉江大水
至大元年旱
　四年雨水没田
　五年水
　六年水
　七年水
延祐元年大水
　三年大水平江路松江府遍地無青
　六年六七月大水
　七年雨水没田
至治元年大水損田
　二年平江路大水損民田四萬九千六百頃
　三年大雨水
泰定元年大水
　三年呉中水田半渰
　　　　平江水没民田萬計
　　(紀載政和天順天厯各書大水按正史/其實一歳兩更年號又更年為祀云)
至順元年七月平江大水壊民田十月太湖水溢呉江
　漂没民居萬家
　三年呉中水
元綂元年水災沿海潮溢
　二年呉中水没田
後至元元年夏大旱
　三年水災
　四年水災
　五年水
　六年呉中水田俱渰
至正元年海潮湧溢
　二年大水太湖泛溢傷敗田廬
　三年夏大旱
　四年水
　五年七月宜興山水暴漲平地水髙一丈壊民廬舍
　六年水渰田半收
　七年呉中大水無秋
　八年四月平江大水
　十年呉中雨田渰過半
　十一年大水
　十五年五月大水禾苖漂没城郭崩圯
　明
洪武初大水
　七年大水
　九年五月大水
　二十三年七月海溢漂没民田
　末年大旱
永樂二年吳中大雨水田㡬盡没
　三年六月大水髙原浮數尺窪下者丈餘民田竝渰
　没
　五年六月大水
　七年大水
　九年水災
　十一年水
　十二年夏水
　十三年水
　十四年水
　十六年大水
　二十年大旱
　二十一年大水
　二十二年水
宣徳元年大雨水無秋
　二年水
　三年六月大水
　六年水
　八年六月大旱
　九年大水無秋
　十年旱
正統元年夏大水
　四年水
　五年大水
　六年旱
　七年大水湖海湧漲平地水髙數尺
　八年八月大水壊稻
　九年湖水泛溢衝決四境傷稼
　十年水
　十一年五月大水
　十二年旱
　十三年大水
　十四年夏大水無秋
景泰元年大水
　四年夏大潦秋大旱
　五年夏水漂没田廬
　六年夏亢旱
　七年夏秋大水農乗船而刈
天順元年大水無秋
　二年秋旱
　三年水
　四年五月大水
　五年七月水
　六年水
　八年大水
成化元年春夏大水無秋
　二年大水
　三年大水
　五年夏大水海漲漂没民居鹹潮害稼
　七年大水
　八年七月大水湖海漲溢飄没田廬
　九年大水
　十一年水
　十二年八月水
　十四年五月大水
　十六年水災宜興湖㳇張渚山水暴漲漂没廬舍人
　畜
　十七年春夏大旱秋大水傷稼
　十八年春夏大水
　十九年春大水不害稼
　二十年五六月水
　二十一年秋大旱
　二十二年大水
　二十三年六月亢旱
𢎞治元年五月大水渰禾
　四年春夏大水平地江河民不得稼
　五年夏大水湖泖相連
　六年夏秋大水
　七年大水冒城郭行舟入市農田渰没長洲呉江常
　熟崑山四縣尤甚
　十一年六月水溢
　十二年水
　十三年六月水溢池沼皆盈
　十六年五六月大旱禾盡槁
　十八年水
正徳元年大旱
　三年大旱河底生塵
　四年夏大旱七月連雨十七日吳中成巨浸農田無
　刈獲
　五年三春積雨至六月大決田圍水及樹杪長洲常
　熟崑山華亭縣水浮陸地呉江長橋不浸者僅尺許
　六年春大水
　八年大水
　十年大水
　十三年六月大雨山水湧漲渰田十之七
　十四年大水
　十五年大水渰禾
嘉靖元年春大旱河渠枯涸三月至六月大水田成巨
　浸呉中田疇竝没七月湖漲呉江城外及簡村三十
　里内一望無際
　二年夏大旱溪湖見底妨稼七月湖海泛溢漂溺民
　居
　三年夏先旱後大水傷稼
　四年夏秋旱
　七年四月大旱
　八年春夏水秋旱
　十年水
　十三年夏大旱
　十四年春雨夏旱秋大水
　十五年秋旱
　十六年大水
　十七年夏大水傷稼
　十八年春夏大旱閏七月湖海水溢平地湧波數尺
　田多坍没
　二十年水
　二十二年大旱呉嘉定上海武進江隂丹徒丹陽各
　縣竝傷稼
　二十三年春水夏秋旱溝洫揚塵禾苗槁盡
　二十四年大旱麥稻全荒
　二十五年六月旱
　二十七年旱
　二十八年太湖水溢低鄉害稼髙鄉苦旱
　二十九年夏大水傷稼
　三十三年大旱
　三十七年水渰中下田
　三十八年夏大旱傷稼
　四十年春夏秋大水髙低盡成巨浸波濤平野苗自
　初挿吐花成粒一切皆害城郭公署民居傾倒㡬半
　郊外數十里無烟火流離載道餓莩相枕水至明年
　始退此為有明第一洪水大患
　四十一年夏大水
隆慶三年夏大水漂没髙低田畆全災
　四年大水壊稼
　五年水不害稼
萬厯三年夏大水淹禾
　六年夏旱
　七年五月久雨山源傾注江海泛溢大水連天長洲
　呉江常熟崑山華亭諸縣一望無際禾苗渰盡
　八年大水成巨浸幸呉淞白茆初浚旋即宣洩災僅
　七八
　十年七月大東北風駕海泛溢潮平地二丈餘漂没
　上海嘉定等處人畜無筭又風捲太湖港汊皆乾遥
　見滿湖皆火俄風展轉西南擁回湖水勢若排山大
　雨如注震傾吳江簡村人民廬舍如掃崑山青浦常
　熟等縣田埂盡壊一夕水退仍有車救獲全
　十五年七月大水髙丈餘髙低皆成巨浸嵗䘲
　十六年大旱赤地千里嵗大䘲
　十七年大旱太湖澱山等湖皆涸
　十八年夏大水
　二十一年水
　二十三年九月河水驟溢池沼皆盈
　二十五年夏旱
　三十六年大水浮平地數丈髙低皆成巨浸無寸土
　可耕
　三十七年夏大水
　四十年秋大水稼歉收
　四十八年水
天啓四年夏大水嵗䘲
　五年夏旱
　六年七月初一日湖海水溢渰没民田
崇禎二年夏秋水
　四年夏大水長洲呉江崑山常熟各縣低鄉盡湮
　五年夏秋旱
　六年六月二十五日颶風大雨湖海水漲
　八年春夏秋大水
　
　
　
　呉中水利全書卷八
欽定四庫全書
　呉中水利全書卷九　　　眀　張國維　撰
　　水官
　治水仰藉專官歴代建置因革不常皆以慎厥職也
　至昭代尤重是役官必奏績歴歴可稽矣
　虞
舜命禹作司空(虞書曰舜咨四岳僉曰伯禹作司空帝/曰俞咨禹汝平水土惟時懋哉禹拜稽)
　(首帝曰俞/汝往哉)
　晉
永嘉六年命參軍郄鑒按視蘇湖積水
　唐
天祐元年呉越錢氏置都水庸田使以主水事(募卒為/部號曰)
　(撩淺每都/二千人)
　宋
乾興元年命尚書職方員外郎楊及催督蘓湖秀三州
　疏導
天聖元年命轉運使徐奭江淮發運使趙賀董蘇州濬
　築又勅内供奉官張永和隨宜調度
景祐二年置豐田水官使者專管湖塘河渠
皇祐四年命殿中丞王安石相視崑山等處塘隄
至和五年立常熟縣城下四指揮統轄開江兵士
嘉祐四年招置蘇州開江兵士立呉江崑山等縣城下
　指揮
熈寕元年命昭文館編校雍元直董治浙西河渠　定
　望亭等堰監䕶使臣竝繫銜管幹河塘(同所屬令佐/廵視修葺啓)
　(閉/)
　六年命廣東安撫機宜郟亶為司農寺丞提舉兩浙
　水利(亶上言水利/因有此命)
　七年命檢正中書刑房公事沈括相度兩浙水利
元豐六年樞密院裁定蘓州開江兵級屬城下指揮專
　治浦牐(定兵士/八百人)
元祐六年詔左朝奉郎邵光督修蘇州等處水利(同本/路監)
　(司專董開/濬河渠)
元符二年命兩浙轉運判官曾孝藴提舉興修澳牐
崇寕元年命宗正使徐確相視呉淞江并議濬決　置
　提舉澳牐司於蘇州以知崑山縣鮑朝懋提舉管幹
　(凡常潤杭秀揚州新/舊等牐通令督治)
大觀元年命兩浙監司相度蘇州開江　命通直郎陳
　仲方為發運司屬官再相度蘇州積水
　二年詔浙西各縣知縣縣尉竝帶銜管縣界河塘溝
　洫事
　三年命中書舍人許光凝濬治呉淞江
　四年命兩浙提舉常平官考求練湖故迹
政和二年命户曹趙霖相度平江府等處水利工役
　四年命知平江府莊徽專委户曹趙霖講究港浦利
　害赴尚書省指說尋命趙霖充兩浙提舉常平興修
　水利仍差童師敏充承受奏報文字就平江府置局
　辟官　詔平江等府所屬知縣帶銜提舉湖塘河渠
　縣尉帶銜廵視湖塘河渠　設烈塘犇牛二閘各閘
　官一員(左右選通差後省淮東總領所取/為辟闕以圍田所催綱運官兼)
　七年詔權罷趙霖别充差遣
重和元年復以趙霖為提舉常平措置平江府等處水
　利救䕶民田
宣和元年詔提舉常平官專切措置水利農田　趙霖
　罷(時以霖增修水利不當罷官已見/成績進直徽猷閣復所降兩官)
　五年命王仲閎同㢘訪使劉仲光漕臣孟庾措置常
　潤運河(王仲閎宋史/不載爵秩)　詔發運提舉等官同㢘訪使
　叅訂浙西水道利害
靖康元年定興修農田水利官賞格
隆興二年詔兩浙轉運副使姜詵督諸州守臣按視圍
　田利害
乾道七年遣御史蕭之敏按視秀州華亭等處港堰
　九年置監堰官於亭林(招募土軍五千人廵邏専一/禁戢侵毁并將卑薄處時加)
　(修/捺)　詔凡有隄堰縣分知縣縣尉竝帶銜主管堰事
乾道間命司門員外郎李公傳相度三江水利給華亭
　縣簿尉俸隨行
淳熙元年命提舉浙西常平薛元鼎相視太湖沿流利
　害尋詔水軍都統馮湛擢兩浙運判陳峴知平江府
　督治諸涇塘浦提刑曾逮覈實以聞
　元
至元二十八年命江淮行省叅政燕仲楠左司郎中都
　哩黙色相視澱山湖等處水利
　三十年命都省斷事官圖埒實行院僉事董(元史/失名)浙
　東宣慰使哈喇岱督治平江松江等路府水利
大徳二年詔立浙西都水庸田使司于平江路設置(秩/三)
　(品專理修築䟽濬倣舊制設撩淺軍/人仰庸田司于二八月内依時督責)
　五年詔罷都水庸田使司
　八年詔立行都水監仍于平江路設置直𨽻中書省
　　命行省平章徹爾提調疏濬江東浙東西水利
至治三年命中書省委官按視講究平江鎮江二路水
　利
　四年設練湖提領官(查舊額湖兵四十三名添補五/十七名共百人於本路州縣苗)
　(糧内給食應令專任修築設提領壕/寨一人司吏一人於出身人内選用)
泰定元年復立都水庸田使司於松江府設置(從中書/右丞舒)
　(瑪爾節/之請)命行省左丞多爾濟巴勒知水利前都水少監
　任仁發督治浙西水利
天厯元祀詔罷都水庸田使司
至正元年復立都水庸田使司仍于平江路設置(轄江/東浙)
　(東西道與風紀重臣交調銜兼行/工部事掾屬皆視司臬吏遴選)　命州縣農事正
　官結銜知渠堰事受都水庸田使司節制
　明
洪武三年奉㫖設蘇松常鎮沿江海口閘各閘官一員
　(每閘設夫三十/名以司啓閉)
永樂二年敕差戸部尚書夏原吉偕都察院左僉都御
　史俞士吉通政使司左通政趙居任大理寺左少卿
　袁復治水蘇松等處(四月上以蘇松水患為憂命夏/原吉特往疏理八月遣俞士吉)
　(齎水利集賜原吉使同趙/居任袁復講究拯治之法)　尋命工科給事中姚善
　佐夏原吉等治水
宣徳二年命吏部添設蘇松常鎮杭嘉湖七府勸農水
　利通判屬縣水利縣丞各一員(從廵撫周/忱之請)
　五年敕差工部右侍郎周忱廵撫應天等十府一州
　兼理水利農田
正統八年奉㫖革蘇松常鎮杭嘉湖七府水利通判屬
　縣水利縣丞(廵按蘇松御史何永芳/題革地方共稱不便)
　九年敕廵撫應天等府工部右侍郎周忱兼督杭嘉
　湖水利　本年奉㫖仍用蘇松常鎮杭嘉湖七府水
　利通判屬縣水利縣丞事畢裁省
成化八年敕差浙江按察司僉事呉㻞専理蘇松常鎮杭
　嘉湖水利
　九年奉㫖添設蘇松常鎮杭嘉湖七府勸農水利通
　判屬縣水利縣丞各一員
𢎞治七年敕差工部右侍郎徐貫同主事祝萃督理蘇
　　松常鎮杭嘉湖水利　本年奉㫖取回主事劄付浙
　　江按察司僉事伍性帶理蘇松常鎮水利聽徐貫調
　　度
　　七年奉㫖仍劄付浙江按察司僉事雷士㫋帶理蘓
　　松常鎮水利
　　八年敕差工部都水司主事姚文灝提督蘇松常鎮
　　杭嘉湖水利(姚文灝先任常州/通判治水奏績)
　　十年敕差工部都水司郎中傅潮提督蘇松常鎮杭
　　嘉湖水利　本年奉㫖置太倉州設水利判官一員
　　十四年敕差工部都水司郎中臧麟提督蘇松常鎮
　　杭嘉湖水利
　　十七年奉㫖罷遣蘇松等府水利部臣
　正徳七年敕蘇松常鎮兵備副使帶管水利
　　八年奉㫖差都察院右副都御史俞諫巡視浙直水
　　利
　　十四年敕廵撫應天等府工部尚書兼都察院右副
　都御史李充嗣兼督蘇松等處水利　本年敕差工
　部都水司署郎中事員外郎林文沛署郎中事主事
　顔如環分理蘇松等處水利聽李充嗣節制
嘉靖三年奉㫖取囬水利郎中劄付浙江按察司僉事
　熊允懋帶管蘇松常鎮水利
　四年敕差僉事蔡乾仍帶浙江按察司銜專理蘇松
　等府水利
　九年敕差工部都水司郎中朱袞提督蘇松常鎮水
　利
　十年奉㫖取回水利郎中劄付蘇松常鎮兵備帶管
　水利
　十四年敕蘇松常鎮兵備副使兼理水利
　二十五年敕廵撫應天等府都察院右副都御史歐
　陽必進兼督江南水利
　二十八年敕差蘇松常鎮糧儲叅政一員帶河南布
　政使司銜兼理水利
　三十五年奉㫖革糧儲叅政仍劄蘇松常鎮兵備副
　使兼理水利
　四十四年題准改蘇州府水利通判為同知
　四十五年敕兩浙廵鹽御史帶管蘇松常鎮杭嘉湖
　水利
隆慶六年敕差蘇松常鎮糧儲叅政一員帶山東布政
　使司銜兼理水利
萬厯四年敕差廵視下江監察御史林應訓專督蘇松
　常鎮水利
　五年奉㫖革糧儲叅政仍劄蘇松常鎮兵備兼理水
　利　裁汰冗員革長洲呉常熟嘉定各縣水利縣丞
　并廵鹽主簿兼職水利革丹徒丹陽二縣水利縣丞
　屬典史職專水利
　十六年敕差副使許應逵帶湖廣按察司銜督理蘇
　松常鎮水利
　十八年奉㫖革蘇松常鎮水利道
　二十年奉㫖復設蘇松常鎮糧儲道一員帶湖廣
　布按二司銜(布政使叅政叅議按察/使副使僉事無定秩)兼理水利
　二十四年題准改糧儲道為常鎮兵備道蘇松常鎮
　兵備道為蘇松兵備道析四府水利各就轄境兼理
崇禎二年奉㫖裁汰冗員革太倉州長洲呉常熟嘉定
　等縣水利判官主簿各一員屬吏目典史職專水利
　四年奉㫖復設蘇松常鎮糧儲道一員帶湖廣布
　按二司銜(亦無/定秩)兼廵視漕河其水利農務仍蘇松常
　鎮二兵備道兼理
　
　
　
　
　
　
　呉中水利全書卷九
　欽定四庫全書
　　呉中水利全書卷十　　　　明　張國維　撰
　　　水治
　　治水自夏禹而後代見成績而宋元為盛昭代尤以
　　貢賦半出東南三百年疏導勤密故利賚斑斑可攷
　　夏
　禹貢云三江既入震澤底定　史記曰禹治水于呉通
　　渠三江五湖
　　周
　敬王八年呉穿䢴溝通江淮(東北通射陽湖西北/至宋口入淮通糧道)
　　二十五年呉行人伍員鑿河(自長泖接界涇而東盡/納惠髙彭巷處士瀝瀆)
　　(諸水後人誦其/功名曰胥浦)
　元王三年越范大夫蠡伐吳開漕(今曰漕河/亦曰蠡河)
　烈王十五年楚春申君黄歇城故呉墟内北瀆四從五
　　横　治水松江導流入海(後人因其姓黄曰/黄浦亦曰春申浦)　開港
　　溉田(今曰黄/田港)　開浦置上下屯(今曰/申浦)
　秦
始皇帝鑿曲阿
　漢
(闕/)　　年陽羡令袁玘築長橋鑿便民河(避洴浰/之險)
　呉
赤烏八年使校尉陳勲開破岡瀆(陳勲發兵三萬鑿句/容中道至雲陽西城)
　(以通兵㑹船艦號破岡瀆上七埭入延陵界下/七埭入江寕界于是東郡船艦不復行京江矣)
　晉
咸寕間呉興太守虞潭于沿海築壘(沿海非呉興轄境/虞潭特倡盛舉)
太興四年晉陵内史張闓創新豐塘(張闓所郡四縣竝/以旱失田闓乃立)
　(曲阿新豐塘灌田八百餘頃計用二十一萬一千四/百二十工以擅興造免官後舉朝為之申白詔以闓)
　(為大/司農)
(闕/)　　年陳敏鑿練湖(陳敏據江東令弟詣遏馬林溪/引水為之以溉雲陽號曲阿)
(闕/)　　年呉興太守沈嘉開荻塘
　宋
元嘉二十二年揚州刺史始興王劉濬議穿渠浛(王濬/以松)
　(江滬瀆壅噎不利議從武康紵/谿直出海口穿渠浛功竟不立)　修陽湖(乗湖廢修/成良疇數)
　(百/頃)
　二十四年治臨津(屬毘/陵)
　齊
建武(闕/)年曲阿令丘仲孚鑿長岡埭(時王敬則反兵至/鑿長岡埭瀉瀆水)
　(以阻其/去路)　鑿丹徒雲陽運瀆(自雲陽西城/徑抵都下)
　梁
天監九年造謝塘(彭城令謝/法崇所造)　開上容瀆(呉赤烏間開/破岡瀆晉宋)
　(因之至是廢去而開上/容瀆在句容東南五里)　開龍目河(武帝望京見盤/紆似龍于山前)
　(開此河以/龍目名之)
大通二年詔遣前交州刺史王奕漕大瀆(呉郡大災有/上言當漕大)
　(瀆以瀉浙江者遂遣王奕假節/發呉呉興信義三郡人丁就役)
大同元年遶惠山濬溪(今名/梁溪)
　陳
(闕/)　　年復修破岡瀆(時上容/瀆湮)
　隋
大業六年敕穿江南河(自京口至餘杭郡八百餘里面/濶十餘丈擬通龍舟廵㑹稽)
　　廢破岡瀆
至徳間置望亭堰牐
　唐
景龍二年置將軍堰閘
開元元年築捍海塘(自杭州鹽官縣起抵呉/淞江袤一百五十里)
　十一年烏程縣令嚴謀達重開荻塘(荻塘自烏程縣/至呉江縣境九)
　(十里烏程所受諸水繇/荻塘出故謀逹開之)
　十五年丹陽刺史徐(失/名)開京口(徐某以郡北隔江舟/行繞瓜歩多風濤之)
　(險乃于京口埭下開河二十五里/渡江立埭嵗利百倍舟不漂没)
永泰二年詔重開練湖(從轉運使劉晏/刺史韋損之請)
貞元八年蘇州刺史于頔繕隄防(自平望西至湖州之/南潯五十三里皆成)
　(隄名曰荻塘民頌/其徳又名頔塘)　決水溉田(頔又鑿畆澮列樹以/表道決水以溉田)
元和二年浙西觀察使韓臯命蘇州刺史李素長洲縣
　令李暵攝常熟縣呉縣主簿李仲方開常熟塘(自州/齊門)
　(北抵常熟長九十里因/名元和塘今誤名雲和)　湖州刺史范傳正開平望
　官河(平望湖𨽻蘇州實為湖州運道及湖/港洩瀉所必繇因澱淤故有此舉)
　五年蘇州刺史王仲舒隄淞江為路(時松陵鎮南北/西俱水鄉抵郡)
　(無陸路至是始通今呉江縣城北三里橋北行至長/洲縣界七里橋曰古塘自觀瀾舖至徹浦舖十里曰)
　(石塘自徹浦至平望三十里曰官塘自平望/南行至秀水縣王江涇曰土塘荻塘見前)　開泰
　伯瀆
元和間常州刺史孟簡開瀆(孟簡既開泰伯瀆復濬一/瀆後人稱為孟瀆袤四十)
　(一里溉/田無數)
太和(闕/)年疏常熟縣鹽鐵塘
天祐元年呉越錢氏命都水庸田司督撩淺夫疏導諸
　河　濬治新洋江(兼濬横塘/通小虞浦)　司空張瑗鑿華亭縣
　倉河　濬柘湖及新涇塘(繇小官/涌入海)
　南唐
昇元元年知丹陽縣呂延貞濬練湖(呂延貞既濬練湖/復作斗門以通灌)
　(注/)
保太元年修孟瀆水門
　宋
淳化三年詔廢望亭堰　知常州王詵開珥瀆至道二
　年知蘇州陳省華議築崑山塘(舊連湖瀼無陸道為/民患時議修築不果)
大中祥符五年兩浙轉運使徐奭奏置開江營兵專修
　呉江塘路(兵凡一千二百人塘路/南至嘉興一百餘里)
天禧二年江淮發運副使張綸同知蘇州孫冕疏五湖
　導諸港浦(時有水患經畫于崑山常熟疏五湖/導太湖水入海復嵗租六十萬斛)
　四年知江隂軍崔立濬利港開横河(崔立教民濬利/港溉田數千頃)
　(又開横河六十/里以通運漕)
乾興元年詔蘇湖秀三州䟽導壅閼命發運使發鄰郡
　兵助工(時積水害稼皆繇/三州江河壅閼)
天聖元年轉運使徐奭江淮發運使趙賀於蘇州築隄
　濬潦(蘇州水壊太湖外塘又海旁支渠堙塞詔自市/涇以北亦門以南築石堤九十里起橋十有八)
　(濬積潦自呉江東赴海復良田數千頃流/民自占者二萬六千家嵗出租苗二十萬)
　七年開潤州新河(兩浙轉運使上言潤州/新河上畢降詔嘉奨)
景祐元年知蘇州范仲淹議疏導諸水(范仲淹上書宰/臣具言水利時)
　(轉運使亦委蘇州節度/推官張去惑分捍水道)
　二年范仲淹開五大浦(范仲淹親至海浦濬茜涇下/張七鴉許浦白茆五河以疏)
　(導諸邑之水使東南入於松江東北入于楊/子江與海用錢米一十八萬三千五百貫石)
寳元元年兩浙轉運副使葉清臣疏盤龍滙通滬瀆(盤/龍)
　(滙界華亭崑山之間歩其涇纔十里而廻泬迂緩乃/四十里江流為之阻遏盛夏大雨則泛溢傷稼穡壊)
　(室廬殆無寕嵗乾興間屢經疏決未得其要范仲淹/守蘓州嘗經度之未遑興作至是葉清臣轉漕本路)
　(建議釃為新渠從滬瀆入/海道直流迅速其患遂弭)
慶厯元年知華亭縣錢貽範開顧㑹浦(縣西北六十里/趨青龍鎮南通)
　(漕渠下逹松江役夫三千五百/二十人糜錢一百三十六萬)
　二年蘓州通判李禹卿隄太湖(李禹卿以松江風濤/漕運多敗官舟遂築)
　(長隄于松江太湖之間横截五六十里又云八十里/為渠益漕運其口蓄水溉田千餘頃嵗饑出羡粟三)
　(萬活饑/民萬餘)　修荻塘　知常熟縣范琪濬金涇鶴瀆二
　浦　知晉陵縣許恢濬港(許恢以申港澡子戚墅三/港廢不復治濬申港凡六)
　(十八里澡子港自江口濬之凡四十里戚墅港自湖/口濬之凡九十里計工費三十六萬凡灌田萬頃工)
　(役三月/而罷)
　三年知武進縣楊璵濬孟瀆(楊璵諭民疏治/孟瀆復通江流)　知常
　州李餘慶濬顧塘河(李餘慶濬顧塘河經大市益引/惠明河水注之漕渠復開後河)
　(曰三十年當有魁天/下者後果如其言)
　(闕/)年兩浙轉運副使鄭向疏蒜山河(疏蒜山漕渠直/抵于江人稱便)
　(利/)
皇祐(闕/)年知華亭縣呉及興水利(督民間預修水利以/備霪□次年大水賴)
　(溝洫通利/民田大稔)　知江陰軍葛閎濬運河(葛閎以運河自/黄田港達五瀉)
　(堰中多淤梗積潦害稼募粟二/萬斛給役大濬治之長四十里)
至和二年崑山縣立簿丘與權築崑山塘(皇祐間發運/使許某建議)
　(命王安石相視丄奏至是與權奮然身任知蘓州呂/居簡知崑山縣錢紀同心計畫始克成塘因名至和)
　(自婁門至崑山六十餘/里建橋架梁凡五卜二)
嘉祐三年轉運使沈立開崑山顧浦
　四年呉江崑山等縣興修塘岸　崑山縣縣丞沈(失/名)
　開新江
　五年轉運使王純臣督蘓湖常秀四州竝築田塍(王/純)
　(臣建議四郡通作田塍位位相接以禦風濤俾縣官/教誘殖利之户自作塍岸定其勸課為殿最當時推)
　(行/之)
　六年知蘓州蔡抗按視屬縣積水立法疏治　兩浙
　轉運使李復圭知崑山縣韓正彦大修至和塘　濬
　白鶴滙(濬白鶴滙如/盤龍之法)宜興縣尉阮洪疏四十九瀆(阮/洪)
　(以呉中水患屢上書監司乞開百/瀆得請遂疏四十九瀆是年大稔)　知常州陳襄濬
　運河(陳襄以太湖積水横遏運河不得/入江為民患立法濬之其患遂息)
　八年撤望亭堰牐撥兵士𨽻蘓州(時轉運司奏常州/望亭堰牐廢撥兵)
　(士𨽻蘓州開江指揮於/崑山置營興修至和塘)
嘉祐間知常州王安石開運河(時調夫各縣知宜興縣/司馬旦言役大而亟民)
　(有不堪請緩之令諸縣嵗遞一役安石不/聴㑹秋大霖雨民苦之多自經死役竟罷)　知宜興
　縣司馬旦鑿新溪　知江隂軍楊士彦濬橫河
治平三年浙西提刑元積中開運河　知呉江縣孫覺
　大築荻塘(始壘石為岸/壅土為塘)
　四年詔修夾岡河(都水監言自兩浙相度到潤州至/常州界開淘運河廢置堰閘乞候)
　(今年暫止運河上開/修夾岡河道從之)　知宜興縣樓閌濬四十二瀆
　(百瀆止濬四十/二餘悉湮廢)
熙寕元年詔修水利　知無錫縣焦千之決水灌田(嵗/值)
　(旱河竭用單鍔言自小渲車湖水入運河/復車梁溪水繇將軍堰以灌之農田獲利)　樓閌又
　開一瀆(民頌之名/樓公瀆)
　二年頒農田水利約束　廢呂城堰置望亭堰牐(先/是)
　(凌民瞻建議廢呂城牐即望亭堰置牐不用/及濬河隳敗古涇函石牐石䃮河流益阻)
　六年修濬浦瀆(從檢正中書/沈括之請)
　九年知江隂縣楊孝孺督治農田興水利
元豐二年楊孝孺鑿學前河(先是說者謂學面城水旁/流不顧學徒未盛至是引)
　(注而東經熙春/園北接大河)
　三年詔開蘓州運河(朝廷賜米三萬石開蘓州/至杭州運河淺澱去處)
元豐間知金壇縣曾(失/名)請開滆湖長蕩湖(朝廷降㫖委/江東兩浙兩)
　(路監司相度及近縣官/相視為豪民阻撓不行)
元祐三年詔浙西常平調蘓湖常秀四州民夫濬青龍
　江(時常平使調四州夫開濬分地程役常熟縣丞郭/三益所部先期告辦使者留之俾助他邑之不如)
　(期者三益即引所部歸使者怒檄追甚急母周氏謂/三益曰青龍之役連數郡其分地程役征賦廩食皆)
　(已上聞今我先畢何名復役之使者倘再思行且悔/矣雖然汝不可無會第無以所部從也三益如教已)
　(而使檄止丞勿/来事亦遂已)
　四年詔復呂城堰置上下二閘(從知潤州林希之請/其後京口犇牛皆置)
　(閘/)　置華亭縣新涇塘牐
　六年詔導蘓州諸河(時林希轉知杭州言太湖積水/為蘓州大患乞委監司相度開)
　(決庶民田可耕流/移復業遂下此詔)
　(闕/)年治芙蓉湖開堰(既治芙蓉湖為田因于歐瀆開/五瀉堰置閘後架梁其上以通)
　(往/来)　復置望亭牐
紹聖二年詔武進丹陽丹徒三縣修沿河隄岸溝䃮(命/各)
　(縣令佐廵䕶勸食利人户/脩葺任滿殿最其勤惰)
　(闕/)年詔開濬蘓常二州等處湖浦(浙部水溢轉運副/使毛漸請起長安)
　(堰至鹽官徹清水浦入海濬無錫芙蓉湖武進廟堂/港常熟疎涇梅里以入楊子江又開崑山七鴉茜涇)
　(下張諸浦東北通吳淞江開大盈顧會二/浦柘湖新涇下金山小官浦悉入于海)
　(闕/)年知丹陽縣蘓京重濬練湖(募民重濬并/易置斗門)
元符元年知潤州王愈建呂城閘(王愈言宜令水入澳/灌注閘身以濟舟舟)
　(衆則量差牽/駕水卒併力)
　二年知無錫縣趙伾興濬水利　潤州京口閘常州
　犇牛閘竝修築工成
　三年詔蘓湖秀三州役開江兵卒濬治運河浦港溝
　瀆修壘隄岸開置斗門水堰　漕臣曾孝藴築鎮江
　歸水澳閘
崇寧元年提舉淮浙澳牐司管幹鮑朝懋濬楊林河(自/楊)
　(林橋至/陶家港)　開福山塘(自丁涇口至長/墅橋北注大江)　知常州朱彦
　濬後河
　二年通直郎陳仲方同提舉浙西常平徐確開沿海
　江浦(徐確考禹貢三江之說以為太湖東注于海松/江正在下流向来潮泥淤塞水溢為患請自封)
　(家渡古江開淘至大通浦直徹海口七十四里以支/常平緡米十八萬三千餘充調夫之費因令饑民就)
　(食確躬操畚鍤以先之水道遂通或言饑民就役多/死降三秩確曰使此役不興饑民當駢首就死以此)
　(獲愆吾/所願也)　詔常潤二州督濬運河(時嵗旱河淺/阻滯運艘)
　四年司封員外郎李公傳等疏導三江
崇寜間提舉兩浙水利郟亶重濬白鶴滙
大觀元年命疏導松江(從中書舍人許先凝請命監同/撿按松江古迹同發運使屬官)
　(相度蘓州積/水疏導入海)
　三年中書舍人許光凝開淘吳淞江置牐(從兩浙監/司奏請開)
　(江復置/十二牐)
　四年江隂縣丞于溥興水利置黄田蔡涇等閘導申
　港利港(于溥悉心水利于黃田蔡涇等處置上下閘/提淤去壅使農田免災又導申利二港注灌)
　(武進竝/為利賴)
政和元年詔蘓湖秀三州治水圍田工費給越州租賦
　　修松江隄(兩浙提舉常平/興舉易土以石)　闢治常熟縣水田(闢/水)
　(田數百頃/為之疆畆)　知常州徐申重建黃田牐(知江隂縣徐/充同縣丞于)
　(溥奉檄相視形勢移建於/舊基北百歩費錢三百萬)
　三年知常熟縣李光濬山塘小山港　江隂縣丞楚
　執柔濬治橫河市墩新河代洪港并創馬師塘市牐
　東門堰(貸常平錢榖用夫一萬四千七百六十/有七時知縣王有適至相與戮力興工)
　四年詔平江府開三十六浦(設官田米三千/餘石名修橋米)　知松
　江府鄭聞知華亭縣侍其銓濬大港築堰置閘支常
　平帑充費(自簳山達青龍江口二十七里積水低窪/盡成腴産置東西四十八閘閘板尺有一)
　(寸濬月河長三千三百五十五丈廣六尺濬河工費/萬有一千二百金伐取運致木石之數七倍于浚河)
　(糜錢九千三百五十四緡粟二千/三百九十石凡五十五日畢工)　詔鎮江府開新
　泊河(詔言鎮江府旁臨大江舟楫往来每遇風濤無/港河容停開西有泊河可以避急嵗久堙廢宜)
　(令發運司計度深行/濬治以免沉溺之患)
重和元年知崑山縣呉昉修至和塘
宣和元年兩浙提舉常平趙霖濬白鶴滙圍裹華亭泖
　為田(役夫八萬五/千七百有竒)
　二年趙霖修治江港浦瀆工成(役夫興工修平江常/州一江二浦五十八)
　(瀆/)　立浙西諸水則石碑(凡各陂湖涇浜河渠自来/蓄水灌田通舟官為按覈)
　(打量丈尺并地名/四至竝鐫之石)
　五年㢘訪劉仲光漕臣孟庾濬常州鎮江二府運河
　修牐補葺練湖
建炎元年知武進縣梁汝嘉濬城濠
紹興四年知湖州王回濬湖漊導水入太湖鹽官縣丞
　王珏開華亭縣瀕海河(濬河凡二百餘通/漕溉田民享其利)
　七年兩浙轉運使向子諲置石城石䃮夾岡斗門(向/子)
　(諲命知丹陽縣朱穆等置斗門二/石䃮一及修補隄防盡復舊蹟)
　十五年秀州通判曹泳重開顧會浦(自華亭縣北門/至青龍鎮浦凡)
　(六十里南接漕渠而下屬於松江按上流得故閘基/傼存敗木是為旱潦蓄洩之限曹泳分河為十部因)
　(形勢上下為級十等北門外増深三尺而下至鎮浦/極於一丈面横廣五丈有竒底通三丈據上流築兩)
　(狹隄因舊基為新閘於河通闢行道建石梁四十六/通諸小涇以分東鄉之渟漫自簳山東西民田數千)
　(頃皆賴其利役工二十萬糜錢/二萬五千緡米七千二百石)　重築元豐等塘
　二十四年大理丞周環開福山港白茆塘
　二十八年詔開白茆塘以御前激賞酒庫錢平江府
　如數給辦工役(時值大水特下此詔廷議/并開黃泗浦許浦不果)　兩浙轉
　運使趙子潚知平江府蔣燦計料開江復招補開江
　兵卒
　二十九年知平江府陳正同禁圍裹湖田(陳正同相/視常熟諸)
　(浦舊雖患潮沙上流遄迅可以推滌後/人户裹圍湖瀼遂致淤塞上奏禁止)　開福山塘
　(從常熟縣東栅至丁涇又自丁涇/至尚墅橋北至大江分殺水勢)
　三十年知華亭縣劉俁修秦山鹽鐵蚌港三堰并繕
　海塘(劉俁早夜露處董率惟勤灌田六萬/畆府臣以圖奏孝宗大恱亟加褒賞)　知丹陽
　縣郭京濬練湖(郭京以漕渠嵗久湮塞因募/民濬湖度地易置斗門十數)
乾道元年紹蘓州招置缺額開江兵士　開崑山縣新
　洋江至和塘常熟縣白茆等浦(知平江府沈介准據准據/陳彌作奏状事宜次)
　(第開/濬)　開華亭縣顧會浦　漕臣姜詵知江隂軍徐
　藏濬申利二港造蔡涇閘(申利二港共二十九里深/九尺濶六丈而下流之廣)
　(倍焉蔡涇閘舊惟用/木至是復以石易之)
　二年知秀州孫大雅置張涇等處堰牐(孫大雅自奏/置各牐其兩)
　(柱金口基址/竝以石為之)
　五年増置撩湖軍兵(專一管轄不許人户佃/種茭茭因而包圍隄岸)
　六年兩浙運副劉敏士浙西提舉芮輝置新涇塘牐
　堰(置堰以捍海潮置牐以通鹽艘仍差牐/官一人兵級十五人以時啓閉挑撩)　常州府
　築五瀉堰牐(築上下二牐兼修牐裹隄岸又于郭瀆/港口舜郎廟側聚水處築壩以防泄水)
　(委無錫知縣主掌管/鑰遇水深六尺方開)　知鎮江府蔡洸濬河(自丹陽/南濬河)
　(至夾/岡)
　七年知秀州丘崈修華亭瀕海堰移新涇堰於運港
　(自政和中提舉常平官興修水利欲涸亭林湖為田/盡決隄堰以洩湖水華亭地勢東南益髙西北益卑)
　(大抵自三泖五浦下注三江以入海雖決諸堰湖水/不可泄鹹水竟入為害於是東南鄉為斥鹵之地民)
　(多流徙州縣官懼害復故隄堰獨留新涇塘以通鹽/運海潮衝突塘口至闊三十餘丈鹹水延入蘓湖境)
　(上隆興間言者復請決諸堰以姜詵言而止是嵗左/正言邑人許克昌力言于朝時崈以太常博士除知)
　(秀州奉命行視勘議以新涇塘潮勢遄急運港距新/涇二十里水勢稍緩募四縣夫移堰于運港并築堰)
　(外諸港及運港之兩㟁東㟁自堰至徐浦塘二十四/里十七丈西岸自堰至柘湖二十三里上闊六尺下)
　(闊一丈五尺髙六丈明年遣御史蕭之敏按視還奏/詔增崈秩  按丘崈所築堰曰運港大堰闊三十丈)
　(深三丈六尺厚二十一丈九尺曰鸌涇堰闊十五丈/深三丈五尺曰黄姑涇堰闊五丈深一丈五尺曰張)
　(戀涇堰闊十二丈深三丈曰老兒涇堰闊二丈深一/丈曰何家涇堰闊十一丈五尺深二丈曰姜涇堰闊)
　(九尺深一丈九尺曰徐家涇堰闊九尺深一丈八尺/曰卲家涇堰闊九尺深一丈八尺曰新開涇堰濶九)
　(尺深一丈八尺曰招賢涇堰闊十一丈深二丈八尺/曰管家涇堰闊三丈深一丈四尺曰張涇堰闊三丈)
　(深一丈曰戚家涇堰闊六丈深二丈五尺曰丫乂涇/堰闊五丈深二丈五尺曰呉塔涇堰闊十丈三尺深)
　(二丈六尺曰蒋家涇堰濶七丈五尺深一丈六尺曰/竹岡堰在縣東六十里曰沙岡堰在縣東七十里自)
　(増築海塘諸堰皆廢故跡俱不可攷/今所存者惟張涇一堰一閘而已)　詔漕臣沈度
　修築練湖(時練湖澱淤為害從廷臣/請亟修治并著盜決之令)
　八年知鎮江府宋貺濬河(自利渉河北/濬至江岸)
　九年知江隂縣貝欽世濬治運河(時運河久塞貝欽/世濬治民争輸金)
　(助役不/費公帑)
　十年遣中使宣諭知秀州張元成増築華亭等處瀕
　海堰(設監堰官禁鹽運私發諸堰後堰外隨潮沙/漲牢不可壊瀕海之田得免鹹潮浸灌之患)
　十三年修華亭縣新涇塘牐增置招賢港徐浦塘二
　牐(從兩浙轉運使/張叔獻之議)
　十五年命浙西提舉常平司開濬華亭縣等處三十
　六浦(措置錢榖勸諭人户/于農隙并力開濬)
乾道間命前進士胡恪開修三江五滙(初議者謂三江/包于太湖五滙)
　(三十六浦四十二灣常曲為之制則水有所歸永不/為患因詔李公傳相度開修後轉運提刑提舉司言)
　(開淘呉淞江堙塞去處自大盈諸浦泄水入海凡用/夫二百二十二萬七千八百十五工用錢米一十八)
　(萬三千九/十八貫石)
淳熙元年提舉浙西常平薛元鼎開平江府河浦(開茜/涇七)
　(鴉下張等/浦及運河)　平江府知府韓彦古與許浦駐劄戚世
　眀開濬許浦(時知常熟縣劉穎以/治水有勞特轉一官)
　二年兩浙轉運副使姜銑濬通波塘置張涇堰牐奏
　開常熟四浦(奏言黄泗浦崔浦許浦/白茆浦而許浦尤重)　水軍都統馮
　湛知平江府陳峴濬治諸涇塘浦(時陳峴任兩浙運/判官徧歴平江常)
　(州江隂諭民併力開濬川港因命提舉薛元鼎相視/奏覆乃設馮湛開濬茜涇下張七鴉許浦白茆五大)
　(浦陳峴開許浦自雉浦至梅里道通橋三/十八里自道通橋至許浦口一十六里)　陳峴同
　武進縣縣丞韓隆胄尉秦膺剛知鎮江府張津共濬
　運河(陳峴開平江運河五十四里韓隆胄秦膺剛濬/常州運河三十里張津濬京口閘河以北至江)
　(口/)
　二年知鎮江府陳居仁置黃水䃮
　六年發運使魏峻疏至和塘(東自夾潮塘西至戴墟/浦亘四十餘里又自方)
　(涇橋至陸涇港立栅三十二處共費官錢/三萬三千二百緡米二百一十石有竒)　知華亭
　縣楊樗年濬境内河
　十年命秀州發卒濬治華亭鄉魚祈塘(使松江太湖/之水遇旱即)
　(開西牐堰放水入/泖湖為一方利)
　十三年提舉浙西常平羅㸃開澱山湖(羅㸃奏澱山/湖被戚里豪)
　(強占以為田水壅不洩民田受病乞開濬得㫖命㸃/躬視開掘占田之家各裏糧合夫先行鑿濬竝湖巨)
　(浸復為/良田)　知常州林寔重濬後河(復故道袤三百丈/闊三十丈深五丈)
　　濬武進縣運河(運河自韓隆冑秦膺/剛濬後未久即湮)
　十六年提舉浙西常平詹體仁督平江常州鎮江三
　府開漕渠置斗門(詹體仁謂浙右之有漕渠非止通/饋運資國信往来而已蘓秀常潤)
　(田之髙低者實賴/之故盡心是役)　常州府濬東蠡河(郡人林靈甫/捐金募工)
　　總領錢良臣修丹陽練湖橫壩及諸斗門䃮函(計/用)
　(民力二十一萬六千二百九十有七糜錢二千一百/三十一萬四千八百有竒米一萬八千八十一石)
　　知鎮江府史彌堅導市河濬歸水澳
　十七年提舉浙西常平劉頴疏澱山湖泄吳淞江(二/水)
　(竝禁民毋得侵築逼/塞上流農田利賴)
紹熙五年知常州李嘉言濬烈塘河置閘　知宜興縣
　髙商老穿故瀆疏積水
紹熙間丹陽縣開丁義瀆(嵗久淤塞上人/袁正率衆開濬)
紹熙間知鎮江府陳居仁創黄水䃮
慶元元年知武進縣丁大聲濬後溪
　四年知鎮江府萬鍾濬導市河(萬鍾以夾岸居民一/遇大雨往往被浸至)
　(是隨宜/濬導)
　五年詔鎮江府守臣修呂城牐(從兩浙轉運浙/西提舉之議)
嘉泰元年知常州李珏濬漕渠修望亭上下二牐(李珏/自上)
　(奏請委轉運提舉/常平同心濬治)
　三年知常州趙善防知武進縣丘夀雋脩犇牛閘(時/犇)
　(牛閘久壊丘壽雋伐石于小河黄山脩復之凡用木/者皆易以石又為屋覆其下計用工二萬二千六百)
　(冇竒糜錢八千/緡米五百餘斛)
嘉定元年知常熟縣葉凱濬小洋子涇　鎮江府築呂
　城中閘濬江口河置閘(自江口至城南長一千八百/六十九丈闊十餘丈復五閘)
　(以時/蓄洩)　丹徒縣主簿馬榮祖脩築練湖(馬榮祖以湖/岸低狹不能)
　(蓄水脩築堤共長四千七百八十二/丈下廣三丈六尺上廣一丈二尺)
　五年知吳江縣李桃脩石塘
　七年知常熟縣惠疇築元和塘(甃石為路/以達府)
　十年知平江府趙彦橚疏錦帆涇(縱横四出以達運/河跨橋五十有五)
　(為河一千一百九十丈計/工三萬費錢三千餘緡)
　十二年知江隂軍邢燾濬九里河及城内外渠(邢燾/濬九)
　(里河面闊一丈八尺底闊九尺深/三尺役丁夫九千三百二十有七)
紹定二年置魏江江灣福山水軍(三部凡四千/專事撈淺)
　五年知平江府吳淵命知吳江縣李椿年重修石塘
　建橋梁(淵給官錢三十萬米一千二百石/充修築費植蒲葦楊柳以為捍)
淳祐二年知鎮江府柯元夀修練湖復閘
　三年知常熟縣張從龍開支塘(長四千尋廣一丈深/倍之用夫工六千)
寳祐二年詔築呂城寳堰
　四年知常熟縣王文雍濬縣前河開福山塘
　五年攝華亭縣呉縣尉黃震修田塍(黃震以華亭水/鄉大究塞泄之)
　(法申府允行/萬民頌徳)
景定三年知丹陽縣趙必棣修築練湖㟁埂(湖自淳祐/以来狹小)
　(堙塞者多至是朝廷以此委之浙西提刑提刑委之/府縣趙必棣建議上聞遂支撥安邉太平庫會子二)
　(萬二千五百七十一貫及平江府支米五/百石收買竹木僱募人工以為修築之計)
咸淳元年知常州史能之濬後河(史能之節浮費以/資畚鍤民賴其利)
　命知平江府沈度開諸浦(沈度開決許浦自梅里塘/雉浦口東開至白蕩橋白)
　(茆浦自黄沙港開至支塘橋崔浦自丁涇塘開至浦/口黄泗浦自十家港開至奚浦口茜涇浦自界涇開)
　(至鴨頭塘下張浦自東海㳌開至千歩涇七鴉浦自/梅浦開至李漕涇川沙浦自海㳌開至六鶴浦楊林)
　(浦自楊林橋開至陶家港/掘浦自海口開至五聖港)
　六年知鎮江府趙溍改築程公上下二壩
　元
至元十三年金壇縣作南壩
　二十四年宣慰朱清導婁江(朱清諭上戸開濬/自婁門導水入海)
　二十八年詔開澱山湖(時江淮行省叅政燕仲楠言/浙西諸郡之水聚于太湖湖)
　(有㡬處入海河道有澱山湖者豪家各占據為田以/致湖水漲漫傷損田禾都省陳奏因命仲楠同左司)
　(郎中都哩黙/色同督濬治)
　三十年詔平江松江等路府修治湖泖河港(都省以/是年水)
　(災復奏命斷事官圖埒實行院董某浙東宣慰使哈/喇岱選知水利人吳伋張桂榮潘應武相視合修湖)
　(泖河港應置橋梁閘壩九十六處用夫匠一十三萬/有竒凡三閱月而成都省叅議張挺議所占湖田在)
　(宋皆官田地宋亡乃為富户所據合收糧米還官為/挑河支用都堂然之即湖田開新港三條闊約三十)
　(餘丈及濬趙屯大盈二/浦活疾湖流從此遂輟)
　三十一年詔丹陽縣濬練湖(從叅政温都爾奏依宋/例委人提調疏濬湖水)
　(及修築隄岸斗門石䃮函管咸一新之役夫六千四/百有竒用米五千石有竒仍核侵占湖額驗畆加賦)
大徳二年詔都水庸田使司董修築田圍疏濬河道
　八年浙省平章政事揚珠濟達徹爾濬決呉淞江(千/夫)
　(長任仁發上章言轉粟京師資東南當天下十六七/而松江填淤嵗久富民利之當水出塗築為圍田以)
　(故彌漫浸灌沮洳廣逺民不可稻乃命徹爾董役發/卒數萬濬決楗石隄之導水入海自上海縣界呉淞)
　(舊江東抵嘉定州石橋洪遞迤袤三十八里一百八/十一歩三尺深一丈五尺闊二十五丈役夫為數一)
　(萬五千為工一百六十五萬一千六百七十於十一/月望興工至次年二月晦工畢復置閘竇啓閉以時)
　(蓄/泄)
　九年行都水監濬練湖(鎮江路總管史某董/役止費工二千有竒)
　十年行都水少監任仁發濬呉淞江(自上海縣界趙/屯浦大盈浦白)
　(鶴滙分莊嘴樊浦西浜盤龍舊江共長三十七里三/百二十一歩闊二十丈深一丈五尺役夫二百四十)
　(五萬六千四百十九又于廟涇西盤龍/東開挑出水口并新涇安置木閘二座)
至大(闕/)年江浙行省督治田圍(行省以比年水旱災傷/田禾百姓艱食今春首)
　(農作将興各處田圍髙下不等合修陂塘圍岸溝渠/曉諭農家須要依法修置遇旱車水澆救遇潦洩水)
　(通流會集行都水監官李/某講究便宜及時修舉)
至治三年詔開呉淞江澱山湖及諸河渠(從江浙行省/委嘉興治中)
　(髙某湖州路知事丁某體勘合開河五十五道常熟/州九道該工百三十二萬一千五百六十二崑山州)
　(十一道該工二萬七千零四嘉定州三十五道該工/百二十六萬七千五十九華亭縣九道該工九百六)
　(十八萬四千八百八十二上海縣十四道該工千二/百三十六萬八千五十二初議有田之户自備口糧)
　(給佃户傭力後以連年被災/民力不逮設處官鏹興工)
　四年詔鎮江路濬漕渠修練湖(依江浙行省所擬委/叅政董某率各屬正)
　(官親督轉檄前都水少監崇明知州任仁發同鎮江/路總管條畫自鎮江在城程公壩至常州路武進縣)
　(呂城壩長一百三十一里一百四十六歩面濶五丈/底闊三丈深四尺與見有水二尺可積深六尺合用)
　(夫一萬五千一十三名六十日畢工練湖合用夫三/千名九十日畢工其經費於平江鎮江常州三路江)
　(隂州及建康路所轄溧/陽州田多上户差倩)
泰定元年行省左丞多爾濟巴勒知水利前都水少監任
　仁發濬治澱山湖(江浙行省以澱山湖等處比年壅/塞官豪勢户侵占水面揷蒔蘆葦)
　(復為蕩田以致水不通流旱潦相仍官民/失利合委官同本處印官勘視講議開濬)　濬常州
　路江隂州各通江河港
　二年多爾濟巴勒任仁發濬吳淞舊江大盈浦烏泥涇
　(舊江二道比大徳所開里數三之二深闊如初大盈/浦長二十五里一百六十丈與烏泥涇各深一丈闊)
　(一十/五丈)
　三年任仁發置趙浦潘家浜烏泥涇三牐(趙浦牐二/座嘉定州)
　(造潘家浜南閘一座上海縣造北牐一座崇徳海鹽/州合造烏泥涇南牐一座嘉興縣造北牐一座華亭)
　(縣/造)　疏漕渠修濬練湖(時湖水淺塞牽輓不前浙省/平章拉哈謀諸僚屬委任仁)
　(發同總管毛荘計工程適朝臣温都爾上奏命行省/叅政董某行䑓侍御史和托拉察噶奉臨視兼司副)
　(使董巴哩巴僉事華善董治差倩本路及常州平江建/康江隂五路夫萬五千二十二人工六十日糜錢六)
　(十二萬七百二十緡米萬八千九百石有竒繇程公/壩抵浦河口百二十里濬深四尺廣上五尺廣下三)
　(尺置函管五十四又役夫三百舟千隻工九十日糜/錢二十七萬緡米八千一百石以南湖茭根盤錯難)
　(事畚鍤止尋上漕堤埂為斗/門一石䃮六石函十有三)
天厯二祀呉江知州孫伯恭大修石塘(伯恭募鈔一千/餘錠米一千餘)
　(石以巨石重築之為水竇一百三十又/三竇之上以巨石為梁木橋亦易以石)
至順二年江浙行省濬烏泥涇修牐(濬河長五百一十/歩濶五丈深一丈)
　(五尺用夫工三萬/一千九百六十九)　江隂州同知萬(失/名)濬河(自蔡涇/北出江)
　(口十里一百五歩下閘以/西一千八百五十餘丈)
後至元四年華亭縣尹郭額森布哈復修烏泥涇牐(時/司)
　(鑰瘝曠/牐廢)
　六年松江府知府楊巴雅爾台決潘家浜置牐(從府人/劉廷玉)
　(議水因閘患復開元堰直河/置斗門於張涇盤車二堰)
至正元年都水庸田使遵達納實哩修治各路府州河
　塘(從江浙行省中書左/丞相奇徹台之議)　濬吳淞江脩渠堰(撈摝呉/淞江北)
　(南岸下沙泥濬各閘舊河松江府西門外漕渠自秀/野橋至跨塘橋一叚石湖橋五舍橋二段及張涇風)
　(波塘南俞塘北俞塘鹽鐵塘官紹塘盤龍塘蒲滙塘/六磊塘石浦塘一十處自松江府南門外太平栅至)
　(張涇堰長六十三里役夫一十九萬八百四十用米/四千七百四十七石鈔三千一百六十四錠各有竒)
　四年都水庸田司修捍海塘(塘長一千五百五丈八/尺為八里六十五丈八)
　(尺積上三百二十五萬一百三十二尺為/庸三十二萬五千三十僅匝月而畢工)
　五年上海縣尹劉輝興修水利(築隄防/濬溝澮)
　七年吳江州達嚕噶齊諾海大修石塘(壘石厚砌髙/一丈廣一丈)
　(四尺長一千八十丈為環洞一百三十有六立石亭/于南浦亭之南表之曰至正石塘建丁亥菴為居守)
　(置常稔田/以嗣修葺)
　二十年平江路通判郜肅大修崑山州田圍
　二十三年張士誠鑿九曲河(張士誠畏海賊之強塞/至和塘之尾障海潮之)
　(洶湧開九曲河僅通太倉東門于是/半涇陳涇占塘等港盡塞漲為平陸)
　二十四年張士誠命左丞呂珍督濬白茆塘(時塘為/蘆茅所)
　(塞涓流不通張士誠起兵民夫十萬以芝塘為行府/時駐節于山涇口命呂珍督濬塹其地為港長亘九)
　(十里為法甚厲民愁怨之時冇華亭縣丞/盛彦忠奉檄趨事撫民獨至與誦諠傳)
　明
洪武三年常州府知府孫用重建烈塘閘(改名/魏村)　治犇
　牛壩(犇牛舊為堰有上下二/閘至是廢閘更為壩)
　七年孫用濬澡子港置閘(孫用畫圖陳議以四縣/丁夫開濬臨江置閘)
　九年蘓州府設立長洲常熟崑山三縣吐納湖海水
　堰壩(長洲縣民俞守仁具奏以白茒西近昆承湖南/諸涇及至和塘北港汊盡為堰壩本府遣官相)
　(視計工/開濬)
　十(闕/)年常熟縣開奚浦
　二十年江隂縣濬申港
　二十四年武進縣濬烈塘(烈塘深二丈廣十二/丈改名得勝新河)
　二十五年濬胥溪建閘命崇山侯李新鑿溧水縣胭
　脂岡通蘇松常鎮杭嘉湖七府運道(時都應天府以/蘇松七府糧運)
　(自東壩入可避江險故濬胥溪建石閘啓閉後以固/城湖流易洩復開河一道乃命李新鑿岡通道引湖)
　(水會秦淮入江糜金甚鉅然新/以受賂女開河迂道坐極刑死)　武進縣疏剰銀河
　置閘(閘置于/臨江處)　無錫縣濬新河(新河在縣北境将入/江隂縣界相傳自烏)
　(珠開鑿至/是始濬)
　二十七年常州府濬運河　濬孟瀆(工省費儉/止通輕舟)
　二十八年武進縣鑿太平河　江隂縣濬橫河
　二十九年武進縣建孟河閘
　三十年武進縣築蠡瀆河堰(時武進縣蠡瀆河淤塞/復築瀦水以資灌溉)
　三十二年命工部遣官修築嘉定上海二縣捍海塘
　(髙一丈基廣三/丈面廣二丈)
建文元年鎮江府知府劉辰丹陽縣知縣董復重濬練
　湖
永樂元年築廣通壩(是年成祖文皇帝遷都于燕運道/已廢蘓州民吳相五以水為下流)
　(患引單鍔書上奏改築土壩設官吏僉溧陽溧/水二縣夫四十名守壩宣歙諸水仍不入震澤)
　二年户部尚書夏原吉等治蘇州等處水(上特命夏/原吉偕通)
　(政趙居任大理寺少卿袁復給事中姚善前来鑿呉/淞江南北灘塗及濬崑山縣安亭等浦又䟽下界浦)
　(掣呉淞江水北達婁江復挑嘉定縣西顧浦南引呉/淞江水北貫呉塘亦繇婁江入海又濬常熟白茆塘)
　(福山塘耿涇導昆承陽城諸湖水入揚子江又從華/亭人葉宗行上治水方畧于上海東北濬范家港接)
　(黄浦引湖/泖水入海)
　三年増築捍海塘(水官何傳督/工髙倍於前)
　四年詔濬孟瀆(洪武中濬治止通輕舟至是閘官陳/讓具陳江南漕運之利奉㫖命通政)
　(趙居任率常蘇松三郡丁夫濬導僅十/晝夜畢工視舊倍加廣轉輸商販俱便)
　九年廢剰銀河閘(時河已湮塞閘官傅文達/以水非要道堅請遂廢)
　十一年江隂縣重濬運河
　十三年崑山縣重濬太平河(西自興福河東至半涇/計長三十六里闊一十)
　(丈深一/丈七尺)
宣徳九年常熟縣知縣郭南濬鹽鐵塘　廵撫應天等
　府工部右侍郎周忱建孟河閘(命常州府知府莫愚/武進縣知縣朱恕董)
　(役/)
正統二年郭南濬七浦塘
　五年周忱開修崑山縣顧浦常熟縣奚浦(周忱親至/江上立表)
　(江心盡去淤塞/自是水得疏洩)
　六年周忱重築廣通壩(永樂元年初築壩猶低薄水/或泄漏至是增髙奉有欽降)
　(版榜如有漏洩水利淹没蘇松/田禾者壩官吏處斬夫鄰充軍)　崑山縣開塘涇(至/和)
　(塘新塘鹽鐵塘楊林塘黄/昌涇鰻鯏涇一時竝開)　武進縣重修孟河閘
　丹陽縣知縣陳誼築練湖隄及修斗門　别建嘉山
　水閘(閘舊在九曲河口其圯已久至/是丹徒縣民孫某改建于此)
　七年周忱修濬蘇松二府沿海諸河(自金山衞獨樹/營劉家港白茆)
　(塘沿海/各河)
　十年常熟縣知縣郭南濬七浦塘
景泰二年松江府知府葉冕築澱山湖隄(計萬/餘丈)
　五年廵撫應天等府户部右侍郎李敏濬白茆鹽鐵
　等塘(是年夏大水渰没田禾李敏從知府汪滸議開/濬白茆鹽鐵等塘以泄之滸躬往相視挑濬青)
　(墩浦横瀝塘以通白茆開三堰引水以/通鮎魚口仍去海口淤塞約千餘畆)　修練湖
　六年廵撫應天等府都察院右副都御史鄒来學濬
　簡瀆(鄒来學命鎮江府同知俞端丹陽縣主簿鄭賢/自市河開治廢草堰壩西抵簡瀆沿至九里河)
　(南通麥埤延陵新河井莊建昌圩/蒲千紫陽二渡口俗名香草河)
天順元年江隂縣知縣周斌興水利開通河港(開濬河/港凡數)
　(十處以廣灌/溉民享其利)　濬城濠
　三年廵撫應天等府都察院右副都御史崔恭濬呉
　淞江(崔恭檄蘇州府知府姚堂崑山縣知縣周敏嘉/定縣知縣龍晉濬江自夏界口過白鶴江至卞)
　(家渡四千六十七丈自卞家渡至荘家涇五千五百/六十七丈松江府通判洪景徳華亭縣知縣楊昕上)
　(海縣知縣李紋自大盈浦東至吳淞江廵司二萬二/千丈又自新涇西南至蒲滙塘入江四千丈竝闊十)
　(四丈深二丈自曹家溝平地鑿至新塲三萬餘丈深/闊竝與江同又自華涇塘六磊塘鶯竇湖烏泥涇入)
　(浦/)　濬湖川塘(長九萬七千一百尺面廣二百四十/尺底半之隄深十有二尺輔隄之廣)
　(殺二/尺)　濬鎮江漕河脩京口甘露呂城犇牛各閘(時/運)
　(道艱澁議者欲于丹徒七里港開道接舊河崔恭偕/廵按御史鄭祐知府林鶚勘視止浚舊河檄蘇常二)
　(府撥夫三萬自京口起至犇牛長六十里開深盈丈/又糜金九百八十兩脩京口甘露呂城犇牛四閘於)
　(朝陽門外作新閘以防水涸正月/興工凡九旬竣役閘各設官守廵)
　四年崔恭濬吳淞江并蒲滙等塘涇(崔恭檄松江府/通判洪景徳濬)
　(蒲滙塘及新涇四千丈鑿曹家溝南抵新塲二萬丈/濬六磊塘鶯竇湖烏泥涇沙竹岡諸水達于黄浦共)
　(長三萬/餘丈)　濬江隂縣城濠
成化二年丹陽縣知縣蔡實築練湖隄置斗門函管
　四年廵撫應天等府都察院右僉都御史邢宥常州
　府知府卓天錫脩復犇牛上閘(併以壩/官領之)
　五年呉縣知縣樊瑾濬九曲港(樊瑾謂太湖近胥口/人出入者屢遭覆溺)
　(以香山西南有九曲港者淤塞已久/重加開濬共三千八百五十餘丈)
　八年廵撫應天等府都察院右副都御史畢亨廵按
　蘇松常鎮監察御史鄭銘提督蘇松等處水利僉事
　吳㻞築海塘(是秋大風海溢漂流人畜渰沒禾稼畢/亨鄭銘呉㻞僉議復築海塘檄松江府)
　(知府白行中董督華亭縣知縣戴冕自海鹽抵上海/界築三萬四千七百六十九丈又為外隄起戚漴至)
　(平湖界五十三里上海縣知縣王崈之自華亭抵嘉/定界築一萬七千七百四十八丈又檄嘉定縣知縣)
　(白思明自寳山北至劉家河築一千八百一十丈/三縣所築隄竝面闊二丈址倍之髙一丈七尺)
　濬呉淞江(東自嘉定縣徐公浦西至崑/山縣夏界浦凡一百三十里)　呉縣知縣
　雍泰築西華石塘(雍泰見採香涇廢堰傍糧田數千/頃遇旱禾稿泰領民尋源得於穹)
　(窿山隴阪間盖繇山腰法雨泉流出者上為一堰下/阪分二道一道東繇白馬嶺南疏踰趙墓折而西一)
　(道西下山漊復迤而東二流相合近採香涇瀦聚成/潭仍躬相地宜甃築三百石堰堰各置一閘隨水旱)
　(啓閉復市山石繇馬跡山西南而東築/隄千丈未百日告成湖田藉以無恙)　常熟縣知
　縣鄧珙濬耿涇　武進縣知縣熊翀濬後河　無錫
　縣知縣佟珎濬走馬塘(南自張塘北至馮堰長十三/里廣六丈縣民趙汝明捐貲)
　(獨/濬)
　十年畢亨開呉淞江(畢亨與蘇州府知府丘霽議開/呉淞江自夏界口至西荘家港)
　(嘉定分濬六千三百五十三/丈袤共一萬一千七百七丈)
　十一年畢亨呉㻞築常熟縣趙段圩田圍(尚湖之北/皆田圩圩)
　(岸每為風浪侵蝕以時修築防禦水澇惟西北一圩/名曰趙段正地濶水深之處風浪衝擊渰没田禾為)
　(害最甚至是畢亨呉㻞檄蘇州府通/判何唐常熟縣知縣蘭玉築治田圍)
　十九年宜興縣知縣袁道濬便民河并觀鶴漊(袁道/募工)
　(濬便民河五千四百丈延袤三十里又于觀鶴漊積/淤成陸濬之復闢其東小河達縣城南以避西氿之)
　(險民便之曰/名曰後袁河)
𢎞治元年帶理蘇松水利浙江僉事伍性濬蘇松二府
　江浦(濬呉淞江中段四十餘里及顧㑹趙屯都臺等/浦蒲滙新涇楊林等塘又議開呉江長橋淤土)
　(以洩湖流/未畢代去)
　二年蘇州府通判張旻疏鹽鐵塘(計畆澮/役民夫)
　三年江隂縣知縣任良才濬城濠(先時城濠為市民/所塞築屋以居至)
　(□濬河盡撤/去仍復舊規)
　四年提督水利工部左侍郎徐貫開濬蘇州府河港
　(徐貫與治水工部主事祝萃會同廵撫都御史何鑑/知府史簡開濬呉江長橋水竇流太湖之水以及吳)
　(淞江凡江口叢生葦荻蔓延數千畆悉墾除之又開/鹽鐵塘自崑山之太倉城外南關起至嘉定縣之外)
　(岡共長十八里又起長洲呉呉江常熟四縣夫十萬/五千人挑濬白茆并斜堰七浦塘長二萬四千餘丈)
　　疏濬漕河　伍性濬宜興縣湯溪等瀆(凡五百/六十丈)
　六年蘇州府水利通判應能濬府城内河(從衡四達/大小通利)
　濬楓塘(自渡僧橋至/楓橋十里)　濬長洲縣虎邱山塘　濬常
　熟縣耿涇　上海縣知縣董鑰築捍水隄(董鑰請于/浙江水利)
　(僉事雷士旃舉/行長百餘里)　徐貫濬江隂縣申利桃花三港
　濬宜興縣葛溪等瀆(凡一千四/百九十丈)
　七年徐貫開濬呉淞白茆等江港(徐貫發民夫二十/萬濬吳江縣長橋)
　(諸茭蘆之地導太湖水散入澱山陽城昆承等湖而/開呉淞江并大石趙屯等浦洩澱山湖水繇呉淞江)
　(以達于海開白茆港并白魚洪鮎魚口等處洩昆承/湖水以注於江開七浦鹽鐵等塘洩陽城湖水以達)
　(於海開湖州府漊涇洩天目諸山之水自西北入于/太湖開各斗門洩運河之水繇江隂縣以入於江)
　　設導河夫於沿江(每嵗於均徭内編銀貯/庫以偹興修僱募之用)
　八年廵撫應天等府都察院右副都御史朱瑄淘三
　江(濬下流殺湖/水東洩之勢)　修婁江隄(督長崑二縣修治自蘇/州府城婁門起直至太)
　(倉衞/城止)　濬宜興縣五賢等瀆(凡二千六/百六丈)　濬孟瀆等
　河(通漕/運)
　九年提督水利工部主事姚文灝築沙湖隄(姚文灝/見沙湖)
　(風浪頗惡且多盗賊傍湖築夾隄横截其中廣三丈/袤三百六十丈至十一年功垂成文灝以疾去後任)
　(郎中傅潮始克成之口文灝先以常州府通判隨徐/貫督濬常熟江隂江  核豪民私占蘆利追其值貯)
　(焉至是請于廵撫宋瑄/動支充費賴濟急需)　濬白茆塘(姚文灝命蘇州/府通判張旻調)
　(旁郡人夫二萬餘人即舊河故/迹興工僅開二載仍廢不治)　濬福山塘　重濬
　宜興縣仕瀆等四瀆(凡八百五/十五丈)　設導河夫於沿江
　十年姚文灝濬至和塘(委蘇州府通判陳暐崑山縣/知縣張鼒募工開濬東自新)
　(洋江口起西至九里橋凡長四千九百六十五丈用/過人夫九萬六千五百工計工授直用錢一百三十)
　(五/萬)　濬七鴉浦(姚文灝詢於陳暐張鼒常熟縣知縣/楊子器籍兩縣近浦之户二萬二千)
　(三百人疏自尤涇東至木樨灣凡五千五百九/十丈半月成功計費夫工銀五千二百七十兩)　開
　鹽鐵馬沙等塘(竝在常熟縣界/于疏洩皆大支)　濬宜興縣白龍河
　十一年提督水利工部郎中傅潮濬常熟縣許浦梅
　李二塘(傅潮從知縣楊子器議委縣丞趙祥董役濬/許浦淤塞處長四千三百二十丈濶十二丈)
　(深八尺役夫二萬二千人有竒闢道植桞得舊閘於/雙墩移建海口以備蓄洩易置廵司于閘上早夜廵)
　(邏濬梅李淤塞處長六千三百三十丈有竒深闊減/許浦十之二合濬二塘自城東抵海口七十里有竒)
　(凡為工三萬/三千有竒)　濬至和塘并崑山嘉定二縣各涇浦
　(涇曰斗門曰羅荘曰尤涇曰横涇曰黄昌浦曰大虞/曰大石曰徐公曰顧浦并至和塘為十河深闊丈尺)
　(視舊/加倍)　濬武進縣運河(知縣張偉/全著勞績)　濬宜興縣黄瀆
　等五瀆并運河(五瀆袤凡八百四十五丈其/運河皆知縣張偉設法疏濬)
　十二年廵撫應天等府都察院右副都御史彭禮同
　傅潮濬湖川塘(太倉州民呉賢見塘水淤塞田失灌/溉其奏奉㫖命彭禮傅潮濬治因委)
　(通判陳暐率太倉州判官黄溍濬自徐昌橋至金鷄/口凡八千五百十丈入崑山西段又六百丈其廣十)
　(丈深九尺發本州夫一萬五千人崑山縣夫/一千二百人費官銀三千二百五十兩有竒)　傅潮
　濬崧子浦(命松江府通判/原應宿董役)　濬丹徒縣甘露港
　十三年丹陽縣知縣髙謙修築練湖
　十四年提督水利郎中臧麟濬宜興縣港瀆(荘前港/并丁山)
　(等瀆凡六百六十丈盛/瀆鴉瀆凡六百八十丈)
　十五年江隂縣知縣徐禎修黄田閘
　十六年鎮江府修田圍治河溝塘壩堰(凡一百/四十所)
　十七年臧麟濬宜興縣後河并三瀆
正徳元年江隂縣知縣劉紘濬學前河
　三年鎮江府作博望新閘(嘉山下閘嵗久復圮至是/有司即博望故基東數十)
　(歩建新閘與嘉山/閘相折水道始通)
　六年提督浙直水利都察院右僉都御史俞諫濬江
　隂縣河港(俞諫命通判温應璧縣丞黄霆濬利港七/年應璧復濬新溝港知縣王鉼濬九里河)
　(及馮/涇河)　議開白茆港不果(時上下合議請開白茆/俞諫獨難之遂中止)
　七年俞諫増築廣通壩(俞諫命鎮江府通判/齊濟舟增築壩三丈)　江隂
　縣知縣黃霆濬九曲河　俞諫濬宜興縣河瀆浜港
　(時永安等河瀆港浜俱淤塞俞諫命知縣劉一中/縣丞李廷珏重濬凡七萬二千四百三十二丈)
　俞諫命崑山縣知縣方豪相視昆承陽城二湖舊額
　八年常州府知府李嵩濬運河
　十六年廵撫應天等府兼提督水利太子少保工部
　尚書李充嗣分督水利工部郎中林文沛開白茆塘
　(李充嗣發民夫起常熟縣東倉至雙廟濬白茆故道/一萬三千八百二十餘丈又親至支塘駐節公廨咨)
　(詢士民開出水海口議論不一充嗣與蘇州府知府/徐讃擬循故河疏治常熟縣主簿俞浪獨主鑿新河)
　(不敢發言適廵按御史馬録来會議浪于道中陳白/録具告充嗣相度形勢以簿議為是意遂決鑿新河)
　(三千五百五十餘丈又濬尚湖昆承陽城等湖支河/一十九道凡四閱月功成農田得稔時林文沛身親)
　(董率暴露風日中不言勞/憊役夫不敢茍且塞責)
嘉靖元年李充嗣同分督水利郎中顔如環濬吳淞江
　(李充嗣顔如環竝檄蘇州府知府徐讃松江府知府/孔輔蘇州府同知冷宗元開濬呉淞江下流自夏駕)
　(口起至龍王廟舊江口止共長六千三百三十六丈/二尺闊一十八丈深一丈二尺又檄湖州府同知徐)
　(鸞開濬大錢小梅等港并沿流七十二漊以通太湖/之上流蘇州府通判孔賢開濬趙屯大盈道褐等浦)
　(使上流下委/遞相容洩)
　二年林文沛開蘇州府塘港河浦(檄呉縣開光福塘/胥口塘共長四千)
　(九百四十六丈以洩太湖之水入于婁江吳江縣開/王家田港東荘港王家港方家港白浦港倒□港夏)
　(姚河盛市港南盧港共長一千五百八十七丈以通/富陽天目嘉興諸水歸太湖出白蜆江入澱山湖太)
　(倉州崑山縣開楊林河長八千四百十五丈以泄陽/城湖之水于海崑山縣開南大虞浦長一千八百二)
　(十二丈以洩陽城湖水使入婁江常熟縣開市河梅/李塘福山港共長一萬一千四百九十八丈以洩昆)
　(尚二湖之水于楊子江開鹽鐵河一段長二千二百/六丈以疏白茆支流嘉定縣開鹽鐵河西練祁長四)
　(千三百九十八丈使北達太倉劉家河東通本縣練/祁塘各入于海本縣又與崑山上海縣同開呉淞江)
　(淤淺處二段共長四千三百七十/七丈使澱山等湖之水繇是入海)　開松江府塘港
　(檄華亭縣開南橋塘金滙塘官路港站船浜北蟠龍/塘南嵩塘北嵩塘官荘涇青村港黄泥漕尹山涇米)
　(市塘共長一萬九千四百九十五丈上海縣開舊江/走馬塘周浦塘站船浜鹽鐵塘陸磊塘共長一萬六)
　(千五百五十丈以洩當湖三泖澱山湖/諸水使各通黄浦吳淞江以入于海)　開常州府
　河瀆(檄宜興縣開南朱瀆洋㑹瀆留溝瀆茭瀆辛瀆/下澤瀆長淩瀆丫瀆盛瀆山瀆丁夘瀆三千港)
　(洞霄圩北枝河鮎魚河荘河萬夀河烏嘴瀆永安河/興旺河長夀河瓦屑河雙橋瀆蘆長河窖荘河盛瀆)
　(張墅河共長九千五百八十六丈以洩東西二九荆/溪之水入于太湖武進縣開得勝南新河長七千七)
　(百五十丈江隂縣開青暘河西山塘九里河共長九/千四百六十一丈以洩運河之水于揚子江無錫縣)
　(開閭江港二百四十五丈又開西新河永安河包沿/河蘇塘河共長一萬二千五百三十一丈亦以洩運)
　(河之水使歸常熟宛/山蕩散出白茒諸港)　重濬烈塘
　四年提督蘇松等處水利僉事蔡乾濬塘浦河港(長/洲)
　(縣濬市河三叚自葑門善教橋起至打急路橋止吳/縣濬市河七叚自盤門新橋起至北過軍橋止又興)
　(福塘一叚常熟縣濬三丈浦横瀝塘崑山縣濬黄昌/涇上社塘注浦道褐浦嘉定縣濬西練祁趙涇北横)
　(瀝桃樹浦虬江木瀆港舊江/界河鹽鐵塘雙塘及修海岸)　濬松江府瀕海諸河
　(上海縣張家浜陳村塘馬家/浜舊江青龍江等處並濬)　濬常州府河港開閘
　(江隂縣濬脫水港馮涇河白蕩河應天河泥塘河蔡/港黄山港脩黄田閘僅支官銀二百一十五兩六錢)
　　濬丹陽至京口驛諸淤淺河道(令運河避孟/河風濤之險)
　十年太倉州知州陳璜置東西三門水牐(向来州城/之水隨潮)
　(出入不能儲積故置牐/啓閉使水常貯蓄城中)
　十五年江隂縣知縣徐禎濬利港桃花港
　十七年常熟縣知縣馮汝弼建各港石閘(三丈浦蓮/涇諸河向)
　(無閘者/皆置)
　十九年嘉定縣知縣馬麟濬練祁塘(自城西至外岡/鎮十里出舍于)
　(外七日/而工畢)
　二十年宜興縣知縣馮訥鑿通澤河(以東氿風波險/惡又多盗故鑿)
　(此河西接荆溪東達震/澤其便利與後袁河埒)
　二十三年廵按蘇松等處監察御史呂光洵相視蘇
　松常鎮水利著為圖册(圗册方成光洵報/滿代去不果行)　嘉定縣
　増築捍海塘(自吳淞所南抵上海草蕩/惟所城迤舊壘坍没未脩)　濬江隂縣
　桃花港　濬金壇縣赤岡白塔二河
　二十四年呂光洵督濬蘇松常鎮四府塘浦(濬臧村/以溉金)
　(壇澡港以溉武進艾祁通波以溉青浦顧浦吳塘以/溉嘉定又濬大瓦等浦以溉崑山之東許浦等塘以)
　(溉常熟之北凡岡隴支河湮塞/不治者皆濬之深廣使復其舊)　太倉州知州周士佐
　築婁江隄(州西鄙去城三里接吳塘口當湖海二水/交會之衝驚濤湍急嚙土隨流坍没賴築)
　(此隄捍/禦畎畆)　江隂縣知縣趙錦建三闗水閘(趙錦經晝/既定覲行)
　(屬署事常州府推官/裘士錦始克成之)
　二十五年廵撫應天等府都察院右都御史歐陽必
　進濬太倉州七浦置崑山縣斜堰閘(歐陽必進與蘇/松兵備兼水利)
　(敖璠檄州濬七浦慮上流不決無以引洩水勢再檄/常熟崑山二縣協濟工力建斜堰石閘南北廣二十)
　(四尺東西廣加五尺閘之南向北石隄縱十二丈五/尺北西俱稱是以捍衝激西門之中又鑿渠七寸下)
　(施石檻立横板于稍西/決去壅上以利湍流)　武進縣知縣李(失/名)修烈塘
　閘(就閘壘石成斗/板以禦江潮)
　二十六年歐陽必進濬太倉州七鴉港(歐陽必進與/廵按蘇松等)
　(處監察御史王言兵備兼水利副使敖璠蘇州府知/府范慶委太倉州同知周鳯岐董役自石橋圩東至)
　(直塘長一千八十丈有竒自直塘至沙頭長二千四/百二十丈又厯塗松抵璜涇長一千八十丈其深自)
　(一丈至八尺廣自八尺/至十丈極于十五丈)　宜興縣知縣方逢時穿張
　公壩河(縣北地極髙阜數十里水道不通民甚病之/方逢時為縣躬親規畫南起萬石北訖黄土)
　(中冇六壩悉穿為渠時值歳歉計户派夫計工給米/民受灌溉之利兼遇救荒之術溧陽鄉官史際輸米)
　(五百石/助工)
　三十四年丹陽縣知縣陳奎置水闗石牐
　三十六年蘇松兵僃兼水利僉事熊桴修濬楊林瓦
　浦虬江等渠
　四十(闕/)年丹陽縣知縣李學道疏儒學環河鑿泮池
隆慶元年廵鹽御史蔚元康重濬諸浦塘(濬常熟太倉/嘉定三州縣)
　(境七浦楊林鹽鐵呉塘顧浦青魚涇次第/施工為工四萬五千糜金五千四百有竒)
　二年常熟縣知縣張博建白苑港石牐(凡用金四千/一百四十兩)
　(有竒役工五萬一千三十有竒半取諸占港罰贖半/賴廵撫林潤廵按董堯封温如玉兵備湯賔知府蔡)
　(國熙/捐助)　鎮江府同知馬豸濬馬嘶港　崑山縣濬全
　呉鄉諸浦(循吳淞江兩旁渚浦帆歸浦張浦諸天浦/同丘浦及漊涇浜並鄉人光禄寺署丞孟)
　(紹曽捐貲濬/治不支官鏹)
　三年廵撫應天等府都察院右僉都御史海瑞大開
　呉淞江(海瑞借支軍餉及各州縣發追稲榖贓贖導/河夫無碍等銀檄松江府同知黄成樂蘇州)
　(府推官龍宗武嘉定縣知縣邵一本上海縣知縣張/嵿開濬呉淞江查勘舊蹟共計長一萬一千五百七)
　(十一丈濶三十餘丈議半開河面闊一十五丈底闊/七丈五尺深一丈五尺六寸共用夫工銀六萬餘兩)
　(僅兩月而/工告成)　濬白茒港置石閘(海瑞銳意大開白茒/尋以遷秩不竟厥功)
　(時獻計建閘啓/閉節制潮沙)　脩練湖隄岸　督糧僉事鄭元韶
　濬三陽河
　五年蘇松兵備兼水利副使蔡國熙濬奚浦(時刑部/主事錢)
　(順徳具状蔡國熙轉白廵按蘇松等處御史劉曰睿/檄蘇州府水利通判呉宗吉常熟縣知縣連三元董)
　(濬長四千四百十丈廣五丈深六丈用夫八萬八千/九百五十人官給金二千二百二十三兩俱支贖鍰)
萬歴元年宜興縣知縣韓容濬荆溪
　二年常州府知府施觀民於府學前鑿玉帶河(引府/治後)
　(水廽環/如帶)
　三年廵撫應天等府都察院右副都御史宋儀望廵
　按蘇松等處監察御史邵陛廵視兩浙鹽課監察御
　史王藻蘇松兵偹兼水利副使王叔杲修築華亭縣
　捍海塘(邵陛先捐贖金五百兩經始而宋儀望捐贖/三百兩王藻捐贖一百兩王叔杲與松江府)
　(知府王以修華亭縣知縣楊瑞雲共捐贖二百兩詳/支導河夫銀二百六十兩給工告竣塘長八百五十)
　(丈有竒髙厚各一丈/五尺址加厚二尺)　上海縣知縣敖選築薛家浜
　閘
　四年宋儀望建金壇縣運河三閘(閘置於七里㟁頭/橋荘家浜三河口)
　五年廵視下江兼督水利監察御史林應訓疏孟瀆
　濬練湖(時漕運淤梗林應訓履任先疏孟瀆糜鏹一/萬六千五十三兩有竒次濬練湖糜金一萬)
　(三千四十四兩有竒並取諸導河夫修河米及各府/協濟運河銀兩其不敷之數又将練湖占田科稅補)
　(凑/)　開呉江縣長橋兩灘(林應訓行委兵備兼水利/按察使馮叔吉檄蘇州府)
　(同知王事聖知縣王一言勘濬自龎山湖口至長/橋達呉家港其一應工費皆科徴民間占佃蕩價)
　濬呉淞江(林應訓先後行委兵備兼水利叅政王叔/杲按察使馮叔吉檄蘇州府同知劉崑王)
　(事聖勘濬自崑山縣慢水港起至嘉定縣徐公浦止/長四十五里面闊二十丈深一丈二尺又建千墩浦)
　(夏駕口二閘通共用銀二萬四千九百八十兩有竒/錢八萬三千冇竒並取諸蘇松常鎮四府屬導河夫)
　(修河米灘地價史農超叅/辯復納例及各衙門贓贖)
　六年林應訓濬白茒港(林應訓行委兵備兼水利按/察使徐節檄同知王事聖常)
　(熟縣知縣留震臣勘濬自歸家墳小石橋起至横塘/止長四十五里面闊十二丈底闊八丈深一丈二尺)
　(糜金二萬二千二百六十兩有竒皆取諸呉淞江/剰費及存留宗人府銀蘇州府屬門攤鈔租地價)
　濬上海縣龍游馬路二港　重修武進縣烈塘閘
　濬宜興縣閃溪(鑿閃溪以通溧陽縣漕運/知縣丁懋建與有勞績)　修濬蘇
　松常鎮四府堰壩田圍　金壇縣知縣劉羙鑿長新
　垾渠建義成廣澤二閘(縣民虞郊上議大廷橋下荒/蕩廣袤二十里宜田止患無)
　(蓄泄因鑿新舊二渠/各建石牐以司啓閉)
　八年常州府知府穆煒濬後河(以形家言鑿去儒學/前八字尖稍曲折以)
　(合運河去/道不逺)　武進縣縣丞郭之藩築芙容湖隄(瀕湖/腴田)
　(苦潦築隄捍之圍可二十餘里築武進無錫二縣界/隄長十餘里北障江潮南捍湖水自是皆成腴産)
　九年穆煒鑿新河(舊運河水入城直瀉形家謂/法當横流障之故鑿此河)
　十年松江府通判劉師召脩濬河塘(奉賢黄泥白龍/百曲新港白蓮)
　(三林走馬虬江等河并修/築澱泖黄浦等處隄岸)
　十二年上海縣知縣顔洪範築日赤港石閘
　十三年華亭縣知縣項應祥築陂塘濬支河
　十五年常熟縣知縣鄧炳濬横瀝等河
　十六年提督蘇松常鎮水利副使許應逵濬呉淞江
　(時連年水旱非常民困饑饉廷臣屢疏上請特設道/臣奉㫖著吏部推擇諳習水利官一員陞任用前儀)
　(真管河郎中許應逵專敕行事准支留都帑金十萬/兩興修水利應逵督同蘇州府同知傅良言松江府)
　(通判郭承緒分叚管理自安亭起至艾祁浦長四百/八十八丈四尺四寸加深七尺自艾祁浦起至黄渡)
　(止長一千七百九十六丈加深七尺五寸自黄渡起/至章家涇長三千一百三十丈八尺加深八尺自章)
　(家涇起至新涇長五千七百三十七丈五尺闊二三/十丈不等加深九尺自本年八月築壩興工至次年)
　(四月畢工雖張皇募衆畚鍤百弊叢生議者謂求通/反塞怨聲載道並歸咎吏部用非其人吏部謂應逵)
　(治黄河奏績豈淮南/之疏瀹與呉中逈異)　濬蘇松常鎮四府河港塘瀆
　(許應逵册報開呉淞江用銀五萬八千七百有竒存/貯銀四萬二百九十兩有竒浚過七浦楊林湖川練)
　(祁鹽鐵許浦梅林鷄鳴朱㫤走馬光福鳯溪等塘千/敦道褐小虞大石大瓦夏駕徐公沙湄都臺艾祁等)
　(浦蘇團魯堰青培長山寶堰沙腰呂瀆蕭帝䕃風等/河丁家張墓伯瀆油榨桃花毛沙太平大廟山北減)
　(水黄田等港路漕華漕沙洪銷/靡工費徒擾民間毫無裨益)
　十七年太倉州知州韓筞濬七浦鹽鐡楊林三塘(值/前)
　(年大水本年大旱民饑韓筞泣請上臺發賑濟錢糧/并緩觧銀二萬兩募饑民就役賑貸與僱值兼施春)
　(濬七浦塘及顧門涇冬濬鹽/鐵塘楊林塘拯活貧口無數)
　十八年嘉定縣知縣熊密于儒學前濬滙龍潭(先是/學前)
　(土山為障夷其址之什七/濬之為潭方廣數百丈)　丹陽縣知縣周應鰲開
　境内支河(支河通濬可避沙壤郷紳禮部/尚書姜寳捐資樂助功竟未成)
　二十二年滸墅鈔闗户部主事董漢儒築楓橋隄(自/楓)
　(橋至闗二十里甃石成隄既障坵塍/水患兼便舟行陸輓捐鈔羡三千金)
　二十六年滸墅鈔闗户部主事管學畏修沙湖隄(時/沙)
　(湖隄圯管學畏捐羡一千四百有/竒脩隄七十五丈髙十尺廣六尺)　太倉州知州丁
　永祚濬呉塘　常熟縣知縣段然濬耿涇山涇等河
　　嘉定縣知縣王福徴濬城内河
　二十七年丁永祚濬湖川塘　嘉定縣知縣韓浚穿
　鑿野奴涇闢濬滙龍潭(穿濬儒學西南野奴涇蜿蜒/入滙龍潭東鑿土山導横瀝)
　(縈廻/其下)
　二十九年松江府知府許維新開府治前河并城内
　日月二河(松江府前河久淤塞欲濬則豪右占填阻/撓時許維新奮行不顧命上海縣降任典)
　(史龎尚鴻董役尚鴻亦剛正果决三日撇盡廬舍闢/故道并濬日月二河設法運土城外荒僻開廣三丈)
　(民間/利賴)
　三十一年太倉州知州陳随濬呉塘
　三十二年陳随濬湖川塘七浦塘　常熟縣知縣耿
　橘濬福山塘　上海縣知縣劉一爌築龍華石閘(從/鄉)
　(紳陳所藴/徐光啓議)　丹陽縣知縣韓萬象濬運河(自丹徒縣/至武進縣)
　(界長八千三/百五十七丈)
　三十三年太倉州判官李枝秀濬鹽鐵塘(自州西門/外起北至)
　(常熟縣白茒塘界止四十餘里李枝秀以甲第左遷/秉公潔已立法精嚴用鶴膝樁凖以水平釘入河底)
　(俟開出方計尺寸雖奸勇不能絞㧞其挑土堆貯勘/定低缺可加之處標樹旗號派定泥夫毫忽不許紊)
　(亂凡攤堆河岸水漲坍堕之弊並/絶三十年来濬河實效僅見此舉)　呉江縣知縣劉
　時俊築石塘(北自長洲縣界南至浙江秀水縣界八/十三里共長九千九百八十一丈四尺)
　(建橋十三水竇三十七/糜金錢二萬七千有竒)
　三十四年廵撫應天等府都察院右僉都御史周孔
　教濬蘇州府城内河(周孔教查捐院贖濬三横四直/河道遴委中軍把總王之義操)
　(潔才優搜剔弊竇屛却/陋規疏導最得實益)　耿橘濬塘浦(三丈浦鹽鐵/湖漕横瀝李)
　(墓塘貴涇横浦等枝榦各河處處通/流並設法省存充費官民兩稱便益)　嘉定縣知縣
　呉道長濬塘浦(走馬塘長三千九百丈黄姑塘長一/千五百三十丈徐公浦長一千五百)
　(三十/丈)
　三十五年嘉定縣知縣陳一元濬江塘(虬江長三千/六百二十一)
　(丈東小練祁長二千一百四十丈/五尺新涇長二千七百二十丈)　丹陽縣知縣曠
　鳴鸞濬運河(自倉前起至觀音山/長一千四十七丈)
　三十六年常鎮兵備兼水利右叅政蔡獻臣濬武進
　縣運河(自龍嘴尖起至龍游河口長四百五十七丈/又自紅廟頭起至北運河口長四百一丈五)
　(尺二寸闊六/丈深三尺)　濬丹陽縣鄭涇河(長一千六十二丈/闊三丈深八尺)
　三十七年常熟縣知縣楊漣築元和塘(壘石築隄自/縣南門外起)
　(至長洲縣界止/延袤三十六里)　陳一元濬河浦(沙浦長三千一百/一十丈馬涇長一)
　(千一十八丈袁張浜長/二千五百一十一丈)　無錫縣知縣許令典濬冉
　涇河(國子監生尤盛/割地開濬為河)
　三十八年常鎮兵備兼水利按察使臧爾勸濬武進
　縣運河(丁堰鎮起至三官塘長三百二十一丈海子/口起至孫俊橋長七百五丈奔牛廵簡司前)
　(起至天井閘長/二百五丈七尺)　濬江隂縣運河(九里河長一千四/百一十二丈青暘)
　(河長三千四/百六十八丈)
　三十九年崑山縣知縣祝耀祖築至和塘(自城西問/潮館起至)
　(長洲縣界長二十/三里甃石成隄)　嘉定縣知縣胡士容濬塘浦(北/横)
　(瀝公塘共長三千八百一十一丈/鵝艬浦長三千二百一十三丈)　曠鳴鸞濬運河
　(自新開三义閣起至轉/河長一千三百二十丈)
　四十年太倉州知州王萬祺濬七浦塘(長四千八百/三十丈面闊)
　(十丈底闊八/丈加深八尺)　胡士容濬河塘(練祁塘馬路塘譚家/浜共長八千二百一)
　(十三丈/五尺)　廵撫應天等府都察院右僉都御史徐民
　式濬江隂縣九里河(檄知縣許達道督濬長/一千四百一十二丈)
　四十一年胡士容濬塘(走馬塘長三千九百丈/謝塘長二千一百丈)　鎮
　江府水利通判張畏天濬丹徒縣運河(自草舍頭起/至凌口長五)
　(千八十/三丈)
　四十二年長洲縣知縣胡士容築至和塘(自婁門外/永安橋起)
　(至崑山縣界□石/建橋凡四十五里)　嘉定縣知縣柴紹勲濬河塘(盤/龍)
　(塘長二千一百一十丈袁張/浜長一千七百八十四丈)
　四十三年崑山縣知縣陳祖苞濬塘浦(至和塘自城/東候潮館起)
　(至十五淹止凡二十里小虞浦自麗澤門外至石婁/涇一十五里横塘自迎薰門外至新洋江一十二里)
　　柴紹勲濬河瀝(北横瀝長二千八百一十一丈/髙嵩塘長三千八百一十一丈)
　武進縣知縣楊所藴濬運河(自新閘起至連江橋長/九百三十九丈東沙溝)
　(起至奔牛鎮長七/百五十四丈九尺)　江隂縣知縣金廷璧濬山塘河
　(依河/撈淺)　丹陽縣知縣王志道濬運河(自青𤾉起至基/荘長一千七百)
　(八十/四丈)
　四十四年柴紹勲濬河浦(中心横瀝長一千五十丈/俞涇浦長一千二百三十)
　(八/丈)
　四十五年廵撫應天等府都察院右副都御史王應
　麟濬蘇州府城内河(濬三横四直并府/學前環繞玉帶河)　柴紹勲濬
　河(繇縣西門外西練祁入鹽鐡/共長七千九百三十五丈)　上海縣知縣呂濬
　濬河港(疏濬城/外河)
　四十六年太倉州知州趙贊化濬楊林塘(長五千四/百四十丈)
　(面闊七丈底闊/四丈加深八尺)　柴紹勲濬練祁塘(東練祁長七千/九百三十五丈)
　　常鎮兵備兼水利右叅政蕭丁泰濬江隂縣九里
　河(長一千四百/一十二丈)　鎮江府同知署丹陽縣事邢登雲
　濬運河(自栅口至青龍橋長/三千七百一十五丈)
　四十七年嘉定縣知縣卓邁濬河浦(沙浦長三千一/百一十丈周家)
　(浜長一千二/百一十四丈)
　四十八年卓邁濬河浦(温草浜長三千一百一十九/丈袁張浜長二千五百十一)
　(丈小吉浦/長七百丈)
天啓元年卓邁濬走馬塘(長三千/九百丈)　華亭縣知縣章
　允儒同呂濬濬莘村塘(華亭縣長二千三百/丈上海縣長一千丈)　丹陽
　縣知縣袁鯨濬運河(自觀音山至草堰南/門長八百一十五丈)
　二年卓邁濬塘浦(北横瀝公塘共長三千八百一十/一丈沙浦長三千一百一十丈川)
　(沙浦長二千一/百一十一丈)　華亭縣知縣郭如闇濬塘瀝(官紹/塘長)
　(一千四百九十六丈横/瀝河長五百六十丈)　上海縣知縣鮑竒謨濬張
　家塘(東自黄浦口起至華亭/縣界長三千二百丈)　武進縣知縣李維喬
　濬城濠(長一千四/十七丈)　無錫縣知縣劉五緯修築石塘
　(時鄉紳侍郎葉茂才副使陳㓜學等倡義樂/助築砌北官塘鵝子岸長三百二十丈有竒)
　三年太倉州知州陳如松濬城濠(周遭共長二千四/百四十三丈面闊)
　(八丈底闊六丈加深六尺/詳支民七軍三銀兩充費)　卓邁濬河(封家浜長三/千五百一十)
　(丈/)　郭如闇濬松江府城濠(東北城濠二/百四十丈)　濬金滙
　塘(長三千/七百丈)　常鎮兵備兼水利右叅政曾道唯濬江
　隂縣運河(九里河長一千四百四十二丈/青暘河長三千四百六十八丈)
　四年崑山縣知縣閔心鏡濬運河(松江府屬入境運/道淺淤濬過三千)
　(九百三十四丈八尺面闊一十/二丈不等詳支導河夫銀佐工)　郭如闇濬塘河(蒲/滙)
　(塘長一千五百六十丈徐家浜長六百七/十七丈城内穿心市河長一千三百丈)　鎮江府
　同知署丹陽縣事林而廷濬運河(自丹徒縣界起至/武進縣界長八千)
　(九百五/十七丈)
　五年嘉定縣知縣謝三賔濬河塘(新涇長二千七百/二十丈陳華浜長)
　(二千四百丈黄姑塘/長一千五百三十丈)　華亭縣知縣徐尚勲濬海螺
　港(長一千七/百八十丈)　鮑竒謨濬張家塘(長三千一/百六十丈)
　六年謝三賔濬塘河(東練祁馬路塘譚家浜共長/八千二百一十三丈有竒)
　徐尚勲濬城濠河涇(南城濠長二百一十六丈西城/濠長一百二丈東城濠長二百)
　(二十八丈竝闊六丈上横涇長一千二百一十/三丈闊一十三丈圩涇長一千二百丈闊三丈)　青
　浦縣知縣鄭友𤣥督治圍田(水災後低鄉田畆日窪/鄭友𤣥出令著業主出)
　(米佃户輸力大圩分作小圩長圩界/為短圩便於戽救華亭縣傳以為式)　常鎮兵備兼
　水利副使周頌濬武進縣運河(自龍嘴尖起至東倉/閘長九百八十丈闊)
　(六丈深/三尺)　江隂縣知縣岑之豹濬運河(九里河長一/千四百四十)
　(二丈青暘河長三/千四百六十八丈)
　七年廵撫應天等府都察院右僉都御史李待問濬
　夏駕浦(檄太倉州知州劉彦崑山縣知縣秦士竒同/謝三賔㑹詳導河夫等銀貼助民力濬浦長)
　(五千五十八丈有竒面闊/一十二丈不等加深五尺)　謝三賔濬塘浦(吳塘長/四千一)
　(百一十丈小婁塘長一千三/百丈桃木浦長一千七百丈)　徐尚勲濬河(集賢涇/長七百)
　(三十六丈闊四丈三尺黄石橋/市河長一百二十二丈闊四丈)　蘇松兵備兼水利
　右布政使張孝濬上海縣陸道浜(長一千二百四/十三丈二尺)
崇禎元年蘇州府同知署崑山縣事蔣爾第濬瓦浦
　(長六千四百二十丈面闊一十/丈不等詳支導河夫銀佐工)　謝三賔濬塘浦(西/小)
　(練祁長一千三百丈盤龍塘長二千一百一十丈單/家浦七百一十一丈温草浜長三千一百一十九丈)
　(張家浜長二/千一十五丈)　張孝濬松江府塘港(華亭縣莘村塘/長三千五百一)
　(十八丈蒲滙塘長一千五百六十丈官紹塘長一千/三百八十丈上海縣莘村塘長一千丈小閘港長二)
　(千四百五/十八丈)　丹陽縣知縣蔡如蕙濬運河(自呂城起/至武進縣)
　(界長六百/八十七丈)
　二年太倉州知州劉彦濬塘河(七浦塘長四千八百/三十丈潞漕長一千)
　(六百四/十丈)　謝三賔濬塘河(雙塘長二千一十丈蘇/姑浜長一千三十丈)
　廵撫應天等府都察院右副都御史曹文衡濬松江
　府河塘(檄同知錢永澄督濬華亭縣金滙塘長三千/三百四十九丈二尺横涇河長一千八百丈)
　(呂河涇長二百五十丈徐家浜長三千九百一十丈/脩築黄浦塘岸長二千一百八十四丈九尺濬上海)
　(縣俞塘長三/千六十丈)　松江府知府方岳貢濬府城内河(募/夫)
　(濬河隨運開土增築官塘自西馬頭/直至五里橋長隄髙固利渉便農)　常鎮兵備兼
　水利右叅政吳時亮濬武進縣運河(東倉灣起至龍/嘴尖長一千一)
　(百六十五丈新閘起至連江橋長八百八十五丈/東沙溝起至奔牛三官塘長一千四百八十丈)
　宜興縣知縣李獻廷濬運河(自東門起至武進縣界/萬塔橋長八十五里)
　三年劉彦濬城濠(動支民七軍三/銀兩開深五尺)　吳縣知縣陳文
　瑞濬縣前河(自小市橋轉西洞橋至女冠子橋長四/十三丈八尺闊一丈七尺自女冠子橋)
　(經治平橋至龍興寺西橋長六十五丈一尺零闊一/丈二尺各深一丈三尺先是河形盡被居民填占盖)
　(房一遇霪潦治前如/沼陳文瑞執法疏濬)　謝三賔濬塘濠(東練祁馬路/塘譚家浜呉)
　(淞所城濠泗塘共長/九千一百一十丈)　曹文衡濬上海縣肇家浜(檄/錢)
　(永澄督濬長二千/五百六十九丈)　青浦縣知縣朱錫元濬城内河
　(市河長一百/二十一丈)
　四年嘉定縣知縣来方煒濬河塘(走馬塘長三千九/百丈袁張浜長二)
　(千五百一十一丈界/浜長五百一十一丈)　方岳貢濬塘港(華亭縣濬盤/龍塘長二千)
　(五百一十五丈亭林鶴頸滙河運港後港長二千二/百丈鹽鐵塘長一千五百四丈南横港長五百二十)
　(九丈上海縣新涇長/一千八百三十丈)　常鎮兵備兼水利右叅議兼
　僉事吳麟瑞濬江隂縣九里河(長一千/一十丈)　丹陽縣知
　縣王範濬運河(自草舍頭起至石洋子/長一千七百二十丈)
　五年來方煒濬塘浦(北横瀝公塘長三千八百一十/一丈叚浦長八百二十一丈俞)
　(涇浦長一千二百三十丈東小練祁長二千一百四/十丈殷涇塘長一千一百丈中心横瀝長八百一十)
　(丈謝塘長二/千一百丈)　廵撫應天等府都察院右僉都御史
　荘祖誨濬松江府河港(檄方岳貢轉委水利通判朱/啓元督濬華亭縣祝家港長)
　(二千三十九丈浙河長一千六百丈上海縣新塲河/長二千五百八十丈沈荘河長一千五百丈青浦縣)
　(蒲滙塘長八百丈築泖塘岸長一/千三百丈澱湖岸長一千五百丈)　吳麟瑞濬武進
　縣運河(自談家塲起至下田橋長二千三百一/十三丈乃宜興溧陽二縣運糧要道)
　六年太倉州知州劉士斗濬楊林塘(長五千四百四/十丈開深八尺)
　　来方煒濬江浦(虬江長三千六百二十一丈儼儻浦/長二千二百一十一丈彭越浦長二)
　(千七百一/十一丈)　方岳貢濬華亭縣河(艾家橋市河長/三百一十九丈)　廵
　視下江監察御史吳善謙濬寳山所城濠(呉善謙廵/歴海上見)
　(城濠淤塞檄嘉定上海二縣合濬/計長一千四百八十丈各任其半)常州府通判劉
　鱗長濬無錫縣城内河(自北大橋起至南跨塘/橋長四百九十五丈)　常
　州府知府洪周禄濬江隂縣九里河(長一千四/百八十丈)　提
　督蘇松等府學政監察御史甘學濶常鎮兵備兼水
　利副使徐世䕃濬江隂縣城内河(長九百六十六丈/甘學闊徐世䕃各)
　(捐金募工合縣/士民咸樂助義)　鎮江府照磨署丹陽縣事張世寀
　濬運河(自三義閣起至馬家涵又自凌口/起至呂城共長三千九百五十丈)
　七年廵撫應天等府都察院右僉都御史張國維廵
　按蘇松等處監察御史祁彪佳濬松江府塘河(檄方/岳貢)
　(核濬華亭縣蒲滙塘長一千七百九十三丈五尺官/紹塘長一千四百九十一丈沙岡長二千七十二丈)
　(五尺上海縣周圍城濠長一千六百一十一丈蒲滙/塘長二千一百四十四丈五尺莘村塘長一千二百)
　(三十五丈青浦縣蒲滙塘長八百二十二丈張/涇長一千二百丈各河身並深一丈面闊二丈)　濬
　嘉定上海二縣虬江(檄上海縣知縣劉潜濬彭越浦/口起至并沙河長一千八百二)
　(十三丈二尺面闊八丈底闊五丈加深八尺闗會嘉/定縣濬浜口起至彭越浦口長一千四百八十九丈)
　(五/尺)　濬無錫縣運河(檄知縣陳志忠自錫山驛前起/北至洛社遇淺開濬共長五千)
　(二百一/十三丈)
　八年張國維同廵按蘇松等處監察御史王一鶚修
　呉江縣石塘(時塘圮石堕哽塞谼竇致湖流漲没田/廬兼阻漕運縴輓檄知縣章日炌勘核)
　(全坍應修一千五十五丈半坍二千八十六丈平望/西諸家舖水缺應築内外塘七百六十丈併修長橋)
　(三江橋翁涇橋紳/士商民樂助竣工)　嘉定縣知縣萬任濬河塘(東練/祁馬)
　(路塘譚家浜共長八/千二百一十三丈)　廵視下江監察御史趙志孟
　濬松江府運鹽河(趙志孟廵歴松江見運鹽河澱淤/捐贖倡舉檄水利通判吳光祚督)
　(濬華亭縣境長四千七百二十/六丈上海縣境長六百九十丈)
　九年張國維修松江府漴闕捍海塘(檄方岳貢督同/華亭縣知縣張)
　(調鼎勘核坍塘中叚長一百九十六丈舊址盡没東/西兩叚共長二百丈舊址猶存又迤西一帶崩坍一)
　(百二十丈木石夾築張國維率屬設處經始合縣士/民商賈樂助舉人呉嘉𦙍倡義綜核冒濫僇力董工)
　　疏導呉江縣長橋谼(先是縣民虞燧等具奏敕部/行撫按查核覆題奉㫖允行)
　(檄下疏濬自長橋以至/九里石塘通行開鑿)
　十年張國維同廵按蘇松等處監察御史路振飛重
　修至和塘(長洲縣東境四十五里石塘先該知縣胡/士容設置義田積租繕塘後竟移為別用)
　(曠久不修長隄崩盡無以捍水妨農病渉張國維設/處經始兵備馮元颺與知府陳洪謐推官署縣事劉)
　(鳴謙各捐助有差不經佐領吏胥董工/專屬耆民馬負圖營辧僅四閲月畢工)　濬崑山縣
　嘉定縣寳山所各城濠并彭華浜及修槎浦海岸(崑/山)
　(縣城濠檄知縣葉培恕嘉定縣并寳山所二濠/檄萬任各支導河夫銀充費加深四尺有竒)　蘇
　松兵備兼水利右叅議兼僉事馮元颺濬太倉州城
　濠(九年春城濠澱淤馮元颺将民七軍三分叚派濬/值兵農事冗延閣至是督令趨工軍三錢糧令泥)
　(夫徑赴道支領其民七項下檄/署州事知縣萬任調度支給)　常鎮兵備兼水利
　按察使曾化龍濬江隂縣運河(時江隂運河淺淤議/移倉就兌士民共稱)
　(不便曾化龍請于廵撫張國維廵按王志舉檄知縣/馮士仁勘核自縣南水闗起至五雲橋長三百八十)
　(三丈五尺開深五尺用夫三百一工自五雲橋至蔡/涇閘長一千五百二十六丈開深七尺用夫一萬二)
　(千二百八工内河口漲灘長十三丈加夫六十五工/自蔡涇閘至月城橋長一千九百三十一丈五尺開)
　(深五尺用夫一萬一千五百八十九工内三河口漲/灘五丈加夫二十五工自月城橋起至龔店長八百)
　(三十一丈開深五尺用夫四千九百八十六工自龔/店過青暘至小青暘跨塘橋長一千三百六十二丈)
　(五尺開深四尺五寸用夫六千八百十二名五分乂/三塘河長一千九百三十四丈撈淺淤泥止用夫七)
　(千七百三十六工以槩縣田畆均灘派夫糧里争先/趨事曾化龍躬出省視犒賞匝月功成漕艘直達城)
　(下軍民/並利)
　十一年張國維同廵按蘇松等處監察御史王志舉
　督理漕運兼視河道監察御史楊一儁洎曾化龍濬
　鎮江府漕渠(檄推官雷起劔偕水利通判宋永熙督/丹徒縣知縣鄭一岳濬江口壩起至京)
　(口閘長二百四十六丈八尺深五尺闊五丈丁邜港/起至華家荘長一千九十三丈七尺深三尺闊三丈)
　(四尺剥厓起至夾岡心長三百七十四丈深四尺闊/三丈四尺共用民夫一萬二千八百五十六工丹陽)
　(縣知縣傅徳堅濬草頭舍起至東闗長四千三百六/十六丈内坍山荆家墳觀音山西城灣俱深四尺五)
　(寸闊四丈黄泥壩張家渡七里廟西門東闗俱深六/尺闊五丈又濬城内䢴溝東闗至北闗長四百三十)
　(一丈北闗起至觀音山閘口長二百七十五丈俱深/四尺五寸闊四丈六尺共用民夫四萬二千一百六)
　(十三工兩縣連境綿亘百里未及一月報竣通利漕/運曾化龍親詣河干查核功次首紀雷起劔勞績會)
　(詳三院/題叙)張國維王志舉蘇松兵備兼水利僉事宋繼
　登濬太倉州湖川塘(檄知州錢肅樂督濬長五千二/百五丈闊七丈加深六丈八尺)
　(不/等)
　
　
　
　
　
　吳中水利全書卷十
欽定四庫全書
　吳中水利全書卷十一　　明　張國維　撰
　　詔命
　祖宗朝軫䘏東南民隠詔命諄切今聖主尤殷殷注
　念記注邸抄𫝊示海宇兆庶歡騰敬録如左
　明
　　　洪武二十六年
上諭都察院凡各處閘壩陂堰引水可灌田畆以利農
　民者務要時常整理疏浚如有河水積流泛溢損壊
　房屋田地禾稼者須要設法隄防止遏或所司呈禀
　或人民告訴即便定奪奏聞若𨽻各布政司者照㑹
　各司直𨽻者劄付各府州縣或差官直抵處所踏勘
　丈尺濶狹度量用工多寡若本處人民足完其事就
　便差遣倘有不敷著令鄰近縣分添助人力所用木
　石等項於官銀見有去處支用或發遣人夫於附近
　山塲採取務在農隙之時興工毋妨民業如水患急
　於害民其功可卒成者隨時修築以禦其患
　　　洪武二十七年
上命凡天下陂塘湖堰可瀦蓄以備旱暵宣洩以防霖
　潦者皆因其地勢修治之勿妄興工役掊尅吾民
　　　洪武二十八年
命國子監生及人材分詣天下督吏民興治水利
　　　洪武三十一年
欽頒教民榜文一款　一民間或有某水可以灌溉田
　苗某水為害可以隄防某河壅塞可以疏通其當里
　老人㑹集踏看丈量見數計較合用人工併如何修
　築如何疏通定畫計䇿畫圖貼説赴京來奏以憑為
　民興利除害
　　　洪武三十二年
上諭工部凡圩壩堰陂塘仰該府州縣提調官常川體
　勘境内應有圩岸壩堰坍缺陂塘溝渠壅塞務要趂
　時修築堅完疏濬流通以備旱潦毋致失時有傷禾
　稼及因而擾害於民
　　　正統二年
詔有司秋成時修築圩㟁疏濬陂塘以便農作仍具疏
　繳報俟考滿以憑黜陟
　　　𢎞治十八年
詔各府州縣治農官不得别項差占年終具所轄水道
　通塞濬否緣繇造册奏繳考覈黜陟
　　　嘉靖五年
命各處水利僉事年終具所修濬圩岸陂塘壩堰閘洞
　溝渠丈尺造册送部查考
　　　嘉靖六年
命應天巡撫官督同水利僉事用心整理蘇松等處水
　利毋得虚應故事
　　　嘉靖七年
命各處撫按守巡官嚴督所屬以時修濬圩岸壩堰陂
　塘溝渠之在境内者
　　　嘉靖二十六年
命江南巡撫都御史督屬修濬太倉州常熟崑山等縣
　七浦白茆新涇等河許浦等塘仍令巡按御史勘驗
　　　隆慶三年
詔凡霸占源頭阻絶河道者各該巡撫衙門查照盗決
　泉源條律為首者發附近衛所係軍調發邊衛各充
　軍著為例
　　　隆慶六年
詔書内一款　一大江南北財賦所出全資水利各處
　設有水利僉事各府州縣設有水利通判縣丞等官
　近来往往視為末務上下因循一遇水荒即奏乞蠲
　免撫按督令専管水利司道官往來巡歴着落有司
　官将該管地方水利著實講求議處何處當疏通其
　源何處當挑濬其流壩堰圩㟁在在増修使蓄洩有
　備旱潦無傷合用夫役取諸得利之家毋令驟擾若
　功程浩大撫按官查其先年導河夫銀用剩貯庫及
　該府州縣近地魚課奏留修理堤壩等銀兩酌量動
　支有司官有仍前曠職悞事及地方土豪之家阻撓
　壅塞専利病民者撫按官恭拏處治
　　　崇禎元年召對平臺記注
上取戸科右給事中黄承昊所奏疏令讀承昊奏曰東
　南時患水災因水利不修之故臣因疏詞不敢冗長
　故未暢所欲言前禮部員外郎陳懋徳有疏言之極
　詳乞并臣疏下工部行之上問水利何謂不修是何
　地方承昊對云是蘇松地方閣臣道登龍錫同並奏
　云臣道登即蘇州人臣龍錫即松江人水利是東南
　一件大事但修理須要錢糧懋徳本内説原設有開
　河銀兩上問㡬何對曰亦不多臣等前已擬㫖撫按
　酌議具奏上沈思久之云要修水利可擾民否臣龍
　錫奏正惟恐擾民故須行本處撫按酌量上曰水利
　事著公議來奏(黄承昊上鹽屯疏内云西北多曠土/則開荒無法也責在有司當以考成)
　(課其殿最東南多水災則水利不修也宜加浙直巡/鹽御史敕書一道令其兼管水利嚴督道府而舉劾)
　(之非専題水利不入/章疏附贅於此云)
　　　崇禎九年
特㫖這水利興復事宜著撫按責成司道督有司親巡
　查驗審地因時設法疏濬務期蓄洩得宜髙下均利
　如有奸豪占塞阻撓即叅拏究治其支河汀堰等項
　分别貧富各輸財力使民樂趨事不許濫委冗員衙
　役乘機生擾并叅治修築海塘及嚴核殿最通一體
　著實遵行
　
　
　
　
　
　
　
　吳中水利全書卷十一
欽定四庫全書
　吳中水利全書卷十二　　明　張國維　撰
　　敕諭
　命遣水官特賜璽書聽以便宜權無旁掣故得奏績
　無負任使云
　明
　　　永樂三年
皇帝敕諭户部尚書夏原吉都察院僉都御史俞士吉
　通政司左通政趙居任大理寺少卿袁復東南數郡
　之民頻年厄於水患今舊榖已罄新苗未成老稚嗷
　嗷饑餒無告朕與卿等能獨飽乎其往督郡縣亟發
　倉廩賑之所至善加撫綏一切民間利害有當建革
　者速具以聞卿等宜體朕憂民之心欽哉無忽(時佐/理工)
　(科給事中姚善奉/聖㫖并差無勅)
　　　宣徳五年
皇帝敕諭工部右侍郎周忱今命爾往南京應天蘇州
　松江常州鎮江太平寜國池州徽州安慶廣徳州巡
　撫遞年一應税糧務在從長設法區畫得宜使人不
　勞困輸不後期尤在敷宣徳意撫恤人民扶植良善
　其水田圩岸爾亦相度時宜整理俾無旱潦之患庶
　副朕委任之重欽哉故諭
　　　正統九年
皇帝敕諭工部右侍郎周忱近聞浙江嘉湖等府直𨽻
　蘇松等府今秋多雨潦水暴溢渰沒田稼漂蕩民居
　溺死人畜盖因各處遞年將舊通江海河港乘乾旱
　之時築塞為田耕種及因遞年沙漲以致水不流通
　人受其患今特命爾㑹同巡按御史嚴督各該府縣
　拘集耆民里老人等詢訪踏勘各處原通江海河港
　故道果被豪强之人築塞為田即令退還并年深淤
　塞之處爾等公同計議督令府縣官起倩人夫開挑
　務要水道通行不至為患其餘湖池陂塘圩岸可以
　蓄洩水利防備旱澇者悉從其修築開通其間果有
　豪强之徒占據把持以為己利者爾竟拿問輕即量
　情懲治情重者具奏區處用工之際尤須量度地勢
　酌量民力其殷富田多之家務令儘力用工貧難下
　戸及田少糧重者酌量差遣不可誤其生理如工程
　浩大人力艱難非旬月可成者爾宜審度用工宜令
　受利近便去處同心同力切不可妨廢農時朕惟豪
　强専利小民受害論法難容今姑宥其罪使之自新
　保其身家爾為朝廷重臣宜表率同事公以存心亷
　以律身毋茍具文移以塞責毋狃於小利以為功爾
　克盡職民受實恵朕惟爾嘉朝廷以安養斯民為念
　宜深體朕心為民造福以副任使或有窒礙難行之
　事亦須體諒人情從長計議奏來不許違誤故諭
　　　成化七年
皇帝敕諭浙江提刑按察司僉事吳㻞兹特命爾前去
　専管蘇松常鎮杭嘉湖七府水利巡行踏勘所屬地
　方分督修治湖塘疏濬河港兼理溝洫増築圩㟁閘
　壩務相地勢水形使便蓄洩有資灌溉應用錢糧着
　有司查明設處或有田之家行府縣勸令輸力如有
　侵占河道聽爾拿問改正所屬軍衛有司聽爾調委
　仍須呈報巡撫聽其節制用過錢糧轉呈巡撫類奏
　爾其克殫厥心勤勞乃職如任使不效責有攸歸故
　敕(以後水利/僉事同)
　　　𢎞治七年
皇帝敕諭工部左侍郎徐貫兼都察院右僉都御史往
　同巡撫應天等府都察院右僉都御史何鑑朕惟直
　𨽻蘇松常杭嘉湖六府數年以來屢被水災圍田渰
　沒廬舍漂溺民既無聊生財賦又何自而出今特命
　爾㑹同彼處巡撫都御史親詣其地逐一踏勘如果
　前日之水道形跡具存今日之水患實由於此即於
　所在司府州縣量取丁夫錢糧督同委官人等以次
　興工修築疏濬凡敕内該載不盡事宜聽爾便宜處
　置文武職官軍民人等有負才識諳曉水利者悉聽
　委用職官敢有違慢乖方狥私廢事者五品以下徑
　自提問應奏請者叅奏施行其興工之際務審水道
　利害人情從違固不可畏難退避失經國之良圖亦
　不得鑿空妄為致小民之嗟怨殫心畢慮利國便民
　斯不負朝廷委任之意故諭
　　　𢎞治八年
皇帝敕諭工部都水清吏司主事姚文灝直𨽻蘇松常
　鎮及浙江杭嘉湖七府并蘇州鎮江等衛所地方廣
　闊錢糧浩大每嵗收成全資水利積年以來河港溝
　渠湖塘等項盡皆壅塞或被豪强之人占為己業旱
　無所溉雨無所洩以致田榖不登軍民缺食近差工
　部左侍郎徐貫往㑹巡撫等官通行疏濬已奏工完
　但恐歳月寖久港瀆漸致堙塞水利不能興舉圩㟁
　愈見坍塌財賦無從出辦兹特陞爾前職命爾専一
　往來前項府衛地方提督各該管官員修理湖塘疏
　通河港開濬溝渠及一應圩㟁未經修築者及時修
　築各處閘壩未盡修理者隨宜修理合用木石等料
　於各該田有力之家從公勸諭或别為措置人夫於
　所在附近軍衛有司相度起工仍須督役以時調度
　有法使蓄洩有備旱澇無虞母事虚文務臻實効以
　為地方經久之計爾其勉之慎之故敕(姚文灝以常/州府水利通)
　(判治水有/功陞授)
　　　正徳八年
皇帝敕諭都察院右副都御史俞諫近蘇松常鎮杭嘉
　湖七府屢被水災圍田渰沒糧賦積逋民生艱困兹
　特命爾前去㑹同巡撫都御史遍歴地方相度形勢
　尋源泝委應修濬挑築者亟行修濬挑築務使水利
　常通旱潦有備所屬官員聽爾遴擇委用工費錢糧
　移㑹巡撫設法動支並不許官吏豪强阻滯撓法如
　有不遵聽爾叅奏處治爾其殫竭乃猷克臻厥績母
　負特簡責成之意故諭
　　　正徳十四年
皇帝敕諭巡撫應天等府工部尚書兼都察院右副都
　御史李充嗣近蘇松等府連遭水患糧運缺乏廷臣
　建議亟修水利特陞爾前官不妨巡撫事督理修濬
　各府湖澤河港塘堰坐委所屬能幹官員及時料理
　仍不時躬巡勘視務使蓄洩得宜旱澇有頼應用錢
　糧聽爾設處承委官員分别勤惰聽爾舉劾如違慢
　悞事徑自拿問應奏請者奏請究治修濬完工具冊
　奏報爾為大臣受兹簡命宜殫厥衷毋負任使特諭
　　　正徳十四年
皇帝敕諭工部都水清吏司署郎中事員外郎林文沛
　先該巡視浙江都御史許廷光都給事中吳巖奏請
　添設大臣専管江南水利已命巡撫應天等府工部
　尚書兼都察院右副都御史李充嗣不妨原務兼理
　前事近該李充嗣奏要添設官屬協修水利巡按御
　史馬禄亦奏要添設官員専一管理該部議覆兹特
　命爾前去蘇松等府地方聽巡撫委任分投督濬協
　贊成功凡江湖川澤河道溝洫務要用心勘視核實
　工料呈報巡撫酌議錢糧濟用如官吏軍民但有阻
　撓悉聽㕘詳處治爾其夙夜黽勉克供厥職如憚勞
　塞責罪有攸歸故敕(同差工部都水清吏司署郎中/事主事顔如環分管敕諭同)
　　　嘉靖十四年
皇帝敕諭山東提刑按察司副使李士允蘇松常鎮四
　府係南畿重地國家財賦取給於此往年因盜賊生
　發貽患地方特設専官整飭兵備今特命爾専在太
　倉州住劄往來四府沿江沿海一帶地方督同軍衛
　有司掌印捕盜官員操練官軍揀選民快修濬城池
　演習水戰緝捕盜賊巡捉私鹽聽理詞訟兼提督各
　衛所屯田子粒務令以時耕種依期徴納禁革奸弊
　官吏旗軍人等敢有役占科斂剥削軍士及侵占屯
　田包攬拖欠屯種者依法究治其各府水利督令有
　司官吏設法整理湖蕩河港淤塞淺狹者即為䟽濬
　閘壩隄防圩岸及禦潮海塘坍塌損壊者即為修築
　不許豪强之徒侵占毁壊違者一體究治仍聽巡撫
　官節制捕盜事情有應與總督備倭官員計議者計
　議停當而行各該所屬官員有亷能幹濟具奏旌奨
　貪殘不職六品以下徑自拿問五品以上并軍職恭
　奏處治爾為憲臣兹受委任須盡心竭力正已率下
　務使武備修明盜賊屏息水利興舉屯糧充足斯稱
　任使如或仍前専事逢迎奔疲道路因循茍且虚應
　故事責有所歸爾其慎之慎之故敕
　　　嘉靖二十五年
皇帝敕諭巡撫應天等府都察院右副都御史歐陽必
　進朕惟國家財賦取給東南近該前巡撫右副都御
　史丁汝䕫及巡撫御史吕光洵各題稱蘇松常鎮四
　府地方連年水旱頻仍皆由水利湮廢以致民困賦
　逋貽患非細乞要查舊例通行修濬事下該部轉行
　彼處查勘得太倉州常熟崑山等縣七浦白茆新涇
　等河港鹽鐵許浦等塘堰修濬有官民併力合修者
　其所費財用有原派導河夫及存留各項銀米并撫
　按司府州縣贓罰與夫應解錢糧堪以那借者俱令
　支用已經該部議奏前來相應依擬爾見有地方巡
　撫之責特命専理其事爾宜查照節題事理及巡按
　委官勘處緣由將四府支河動支前項銀米查議原
　奏官民合修分修地方坐委能幹官員責令及時修
　理庶幾事克有濟爾仍照先年撫臣李充嗣事例不
　時躬往督視務使緩急有備旱潦無虞期於一勞而
　永逸各該承委官員除巡按御史每年閲視工程分
　别勤惰舉核外如有違慢悞事者五品以下爾即徑
　自拿問應奏請者奏聞施行事完之日通將修濬過
　緣由畫圖貼説并用過錢糧數目造册奏繳及將勤
　幹賢能官員通行論奏以憑旌擢故諭
　　　萬厯四年
皇帝敕諭監察御史林應訓近因言官建議蘇松常鎮
　等處水利久湮要差御史一員専管該部議覆相應
　今特命爾督理前項地方水利務要時常往來巡察
　督率各該司道及府州縣掌印官責令水利官帶同
　塘長人等躬親相度考究源委要見某處係上㳺水
　滙某處係下流支港應分某水以殺其勢應闊某㟁
　以緩其衝應濬某湖以㑹其流某處壩閘應修某處
　塘堰應築合用人工隨宜區處其劉家河黄浦七浦
　白茆范家港大黄浦及各鄉支河尤當分疏其餘𦂳
　要河港湖滙并浙直交界所如有未經開通及已開
　仍欠深闊與夫塘堰涇瀆陡門壩閘等項應修應濬
　應復舊應新置者通勘估議處如一圩之中塘㟁溝
　池等項不煩多費者即令得業之家量田多寡出力
　修濬果係土工浩大動支淘河等銀應用如再不敷
　㑹同撫按官從長計議務求共濟各不得推諉其該
　道并府州縣掌印等官敢有違玩悞事及水利官營
　求别差隳廢職業或需索常例利已病民應拿應叅
　並聽舉行如例若勢豪之家侵塞水利姑令首正免
　罪敢有隠瞞及違拒阻撓者即行拿問干礙職官指
　名恭奏每年終將修濬過緣由造册奏繳復命之日
　仍將所屬大小官曽否有益水利照例舉劾以昭勸
　懲爾為憲臣受兹重委須夙夜殫心務俾水利興舉
　旱澇有備以為益國便民之計如或因循茍且虚應
　故事責有所歸爾其欽承之故敕
　　　萬厯十六年
皇帝敕諭湖廣提刑按察司副使許應逵近該撫按官
　題稱江南水患不常亟宜復設専官管理該部議覆
　相應命爾前去専管蘇松等四府水利駐劄松江府
　地方兼理農務爾宜查照該部題准事理踏看所屬
　地方估計工程議處錢糧起調人夫涇港湮塞者設
　法開濬圩㟁低薄者著實修築務使支河䟽通達於
　江海隄防堅固可禦水澇如官民勢豪之家占種淤
　地侵奪水利者爾即清查改正敢有抗拒阻撓應拿
　問者徑自拿問應恭奏者叅奏處治四府及所屬州
　縣官員悉聽委用如有重大工程應合奏請者申呈
　撫按官奏請施行其不急工程聽爾便宜斟酌不必
　虚費財力致拂人情錢糧等項除聴撫按官總理節
　制外别衙門不得干預爾亦不得闗白叅謁致妨公
　務每年終仍将做過工程用過錢糧轉呈撫按官造
　册奏繳清册送部查覈爾為憲臣受兹委任須躬親
　相度竭力經理不避勞怨使水利興舉益國便民斯
　為稱職如或因循茍且虚應故事責有所歸爾其慎
　之勉之故敕
　
　
　
　
　
　
　吳中水利全書卷十二
欽定四庫全書
　吳中水利全書卷十三　　明　張國維　撰
　　奏狀
　自蕭梁至宋元各朝建白水利奏狀形諸紀載集録
　者悉搜編次
　梁
　　　蕭統請停信義郡漕瀆丁役䟽(吳郡屢以水災/不熟有上言當)
　　　　(漕大瀆以瀉浙江中大通二年春詔遣前交/州刺史王奕假節發吳吳興信義三郡人丁)
　　　　(就役故/統上疏)
伏聞當遣王奕等上東三郡人丁漕溝渠導洩震澤使
　吳興一境無復水災誠矜恤之至仁經畧之逺㫖(本/集)
　(及昭明事實/無此二句)暫勞永逸必獲後利未萌難覩竊有愚
　懐所聞吳興屢年失收人頗流移吳郡十城亦不全
　熟唯信義(本𫝊作/義興)去秋有稔復非常役之民即目前
　東境榖價猶貴劫盜屢起在所有司皆不聞奏今征
　戍未歸强丁疏少此雖小舉竊恐難合吏一呼門動
　為人蠧又出丁之處逺近不一比得齊集已妨農蠶
　去年稱為豐歳公私未能足食如復今兹失業慮恐
　為弊更深且草竊多伺候人間虚實若善人從役則
　抄盜彌増吳興未受其益内地已罹其弊不審可得
　權停此工待優實以行聖心垂矜黎庶神量久已有
　在臣意見庸淺不識事宜茍有愚心願得上啟
　唐
　　　劉晏停免修築練湖狀(永泰二年/上状存略)
轉運使劉晏上言得刺史韋損丹陽耆夀等状上件練
　湖按圖經周迴四十里比被丹陽百姓築隄横截一
　十四里開瀆口洩水取湖下地作田其湖未被隔斷
　已前每春夏雨水漲滿側近百姓引溉田苗官河水
　乾淺又得湖水灌注租庸轉運及商旅往来免用牛
　牽若霖雨泛溢即開瀆洩水入江自被堤築以来湖
　中地窄無處貯水横堤壅礙不得北流秋夏雨多即
　向南奔注丹陽延陵金壇等縣良田常被渰沒稍遇
　亢陽近湖田苗無水灌溉所利一百一十五頃田損
　三縣百姓之地今已依舊障水為湖官河又得通流
　邑人免憂旱潦乞敕中書門下牒浙西觀察使韋損
　勿使更令修築致有妨奪
　南唐
　　　吕延貞浚治練湖狀(昇元元年/上狀存略)
知丹陽縣事吕延貞上言當縣有練湖源出潤州髙麗
　長山下注官河一百二十里臣考之碑志訪諸鄉老
　當為湖日湖水放一寸河水漲一尺旱可引灌溉潦
　不致奔衝其利田幾逾萬頃昔環湖而居衣食於漁
　者凡數百家有斗門四所繇前唐末兵亂之後民殘
　湖廢近湖人戸耕湖為田後農家失恃漁樵失業民
　復思湖以禦災而無所寘力臣頻承條制修葺陂塘
　切度其湖為利甚博遂聚財役工於斗門基上以土
　堰偃捺及填補破缺處初謗議震動謂臣不良圖且
　廢湖豐己者不十餘家有湖無災者四縣之地臣明
　知利害獨如弗聞自今秋後不雨河道乾枯累放湖
　水灌注使商旅舟船往来免役牛牽當縣及鄰縣人
　戸請水救田臣並掘去湖㟁給水如將久逺須置斗
　門方得通濟其斗門木植須用楠木乞給省塲板木
　起建下所司處分
　宋
　　　郟亶上水利書(熙寜三/年上)
崑山人郟亶上言天下之利莫大於水田水田之美無
　過於蘇州然自唐末以來經營至今未見其利者其
　失有六一曰蘇州東枕海北接江東開崑山之張浦
　茜涇七鴉三塘而導諸海北開常熟之許浦白茆二
　浦而導諸江不知此五處去水皆百餘里近三四十
　里地形頗髙髙者七八尺水盛時決之或入江海水
　稍退則向之欲東導於海者反西流欲北導於江者
　反南下故自景祐以来屢開之而卒無効也二曰蘇
　之厭水以其無隄防也故崑山常熟吳江皆峻其堤
　設官置兵以巡治之是不知塘雖設而水行於堤之
　兩旁何益乎治田故徒有通往來禦風濤之小功而
　無衛民田去水害之大効三曰書云三江既入震澤
　底定今松江在其南可決水而同歸於海崑山之下
　駕新洋小虞大虞朱塘新瀆平樂戴墟等十餘浦是
　也夫諸浦雖有決水之道未能使水之必泄於江也
　何則水方汗漫與江俱平雖大決之隄防不立適足
　以通潮勢之衝急増風波之洶怒耳四曰蘇州之水
　自常州來古者設望亭堰所以禦常之水使入太湖
　不為蘇害謂望亭堰不當廢也蘇聚數郡之水而常
　居其一常水數路望亭居其一豈一望亭之水能為
　蘇之患耶望亭堰廢則常被其利蘇未必有害存之
　則蘇未必利常先被害矣故治蘇州之水不在望亭
　堰之廢否也五曰蘇水所以不泄者以松江盤曲而
　決水遲也古之曲其江所以激之使深也激之既久
　其曲愈甚故漕使葉内翰開盤龍滙沈諫議開顧浦
　謂松江之曲若今槎浦及金竈子請浦皆可決也是
　説僅為得之但蘇之水與江齊平決江之曲足以使
　江之水疾趨於海未能使田之水必趨於江也六曰
　蘇本江海陂湖之地謂之澤國自當漫然容納數州
　之水不當盡為田也國初之税纔十七八萬石今乃
　至三十四五萬石此障陂湖為田之過也是説最為
　疏闊國初逃民未復今盡為編户税所以昔少而今
　多也借使變湖為田増十七八萬為三十四五萬乃
　國之利何過之有且今蘇州除太湖外有常熟崑承
　二湖崑山陽城湖長洲沙湖是四湖自有定名而其
　闊各不過十餘里其餘若崑山之斜塘大泗黄瀆夷
　亭髙墟巴城雉城武城䕫家江家柏家鰻□諸瀼及
　常熟之市宅碧宅五衢練塘諸村長洲之長蕩黄天
　蕩之類皆積水不耕之田也水深不過五尺淺者可
　二三尺其間尚有古㟁隠見水中俗謂之老㟁或有
　古之民家堦甃之遺址在焉其地或以城或以家或
　以宅為名嘗求其契劵以騐皆全税之田也是古之
　良田而今廢之耳已上六説者皆執一偏之論而未
　能通其理也必欲治之當去六失行六得曰辨地形
　髙下之殊求古人蓄泄之跡治田有先後之宜興役
　順貧富之便取浩博之大利舍姑息之小恩一何謂
　地形髙下之殊曰蘇州五縣號為水田其實崑山之
　東接於海之岡隴東西僅百里南北僅二百里其地
　東髙而西下向所謂東導於海而水反西流者是也
　常熟之北接於江之漲沙南北七八十里東西僅二
　百里其地皆北髙而南下向所謂欲北導於江而水
　反南下者是也是二處皆謂之髙田而崑山岡身之
　西抵於常州之境僅一百五十里常熟之南抵於湖
　秀之境僅二百里其地低下皆謂之水田髙田者常
　欲水今水乃流而不蓄故常患旱也唯若景祐嘉祐
　中則一大熟爾水田者常患水今西南既有太湖數
　州之水而東北又有崑山常熟二縣岡身之流故常
　患水也唯若康定至和中則一大熟爾但水田多而
　髙田少水田近於城郭人所見而税復重髙田逺於
　城郭人所不見而税復輕故議者唯知治水而不治
　旱也二何謂古人蓄泄之跡曰今崑山之東地名太
　倉俗號岡身岡身之東有塘西徹松江北過常熟謂
　之横瀝又有小塘或二里三里貫横瀝而東西流者
　多謂之門若所謂錢門張岡門沙堰門吳岡顧廟岡
　丁岡李岡門及斗門等之類是也夫南北其塘則謂
　之横瀝東西其塘則謂之岡門堰門斗門是古者堰
　水於岡身之東灌溉髙田而又為岡門者恐水之或
　壅則決之而横瀝所以分其流也故岡身之東其田
　尚有丘畆經界溝洫之跡焉是皆古之良田因岡門
　壊不能蓄水而為旱田耳岡門之壊豈非五代之季
　民各從其行舟之便而廢之耶此治髙田之遺跡也
　若夫水田之遺跡即今崑山之南向所謂下駕小虞
　等浦者皆決水於松江之道也其浦之舊跡闊者二
　十餘丈狹者十餘丈又有横塘以貫其中而棊布之
　是古者既為縱浦以通於江又為横塘以分其勢使
　水行於外田成於内有圩田之象焉故水雖大而不
　能為田之害必歸於江海而後已以是推之則一州
　之田可知矣故蘇州五門舊皆有堰今俗呼城下為
　堰下而齊門猶有舊堰之稱是則隄防既完則水無
　所瀦容設堰者恐其暴而流入城也至和二年前知
　蘇州吕侍郎開崑山塘得古閘於夷亭之側是古者
　水不亂行之明騐也及夫隄防既壊水亂行於田間
　而有所瀦容故蘇州得以廢其堰而夷亭亦無所用
　其閘也為民者因利其浦之闊攘其旁以為田又利
　其行舟安舟之便決其堤以為涇今崑山諸浦之間
　有半里或一里二里而為小涇命之為某家浜者皆
　破古堤為之也浦日以壊故水道陻而流遲涇日以
　多故田隄壊而不固日隳月壊遂蕩然而為陂湖矣
　此古人之跡也今秀州濵海之地皆有堰以蓄水而
　海鹽一縣有堰近百餘所湖州皆築隄於水中以固
　田而西塘之㟁至髙一丈有餘此其遺法也獨蘇州
　壊之耳三何謂治田有先後之宜曰地勢之髙下既
　如彼古人之遺跡又如此今欲先取崑山之東常熟
　之北凡所謂髙田者一切設堰瀦水以灌溉之又浚
　其所謂經界溝洫使水周流於其間以浸潤之立岡
　門以防其壅則髙田常無枯旱之患而水田亦減數
　百里流注之勢然後取今之凡謂水田者除四湖外
　一切罷去其某家涇某家浜之類循古今遺跡或五
　里七里而為一縱浦又七里或十里而為一横塘因
　塘浦之上以為堤㟁使塘浦闊深而堤㟁髙厚塘浦
　闊深則水通流而不能為田之害也堤㟁髙厚則田
　自固而水可擁而必趨於江也然後擇江之曲者若
　所謂槎浦金竈子浦而決之使水必趨於海又究五
　堰之遺址而復之使水不入於城是雖有大水不能
　為蘇州之患也如此則髙低皆利而無水旱之憂然
　後倣錢氏遺法收圖回之利養撩清之卒更休迭役
　以浚其髙田之溝洫與水田之塘浦則百世之利也
　四何謂興役順貧富之便曰蘇州五縣之民自五等
　已上至一等不下十五萬戸可約古制而戸借七日
　則歳約百萬夫矣又自三等已上至一等不下五千
　户可量其財而取之則足以供萬夫之食與其費矣
　夫借七日之力故不勞量取財於富者故不虚以不
　勞不虚之役五年而治之何田之不可興也五何謂
　取浩博之大利蘇州之地四至餘三百里若以開方
　之法約之尚可方二百餘里為田六同有畸三分去
　一以為溝池城郭陂湖山林其餘不下四同之地為
　三十六萬夫之田又以上中下不易再易而去其半
　當有十八萬夫之田常出租税也國朝之法一夫之
　田為四十畝出米四石則十八萬夫之田可出米七
　十二萬石矣今蘇州止有三十四五萬石借使全熟
　常失三四十萬石之租又況水旱蠲除者歳常不下
　十餘萬石甚者或蠲除三十餘萬石是遺利不少矣
　今或得髙低皆利而水旱無憂則三四十萬之税可
　増也六何謂舍姑息之小惠曰是議之興或者必曰
　向者蘇州或治一浦或調一縣而役一月則民勞且
　怨矣今欲盡一州之境役五縣之民五年而治之其
　工力盖百倍於向時是役未興而數千百萬之民已
　呶呶矣非養民之道也曰向者之興役也多興於大
　水方盛之際是時公私匱乏疾厲間作故民勞且怨
　也今於平歳無事之時借力以成利何勞怨之有𫝊
　曰使民以時又曰以佚道使民雖勞無怨又曰悦以
　使民民忘其勞雖至治之世未嘗不役民以使之也
　唯近世不求所以養之之道使躋於富庶但務其姑
　息之末使至於饑餓而不能相生然後從而賙之故
　上乏而下益困有可以除數百年未去之患興數百
　里無窮之利使公私皆獲其利豈可區區計國家五
　歳之勞惜百姓七日之力耶
　　一論古人治低田之法昔禹之時震澤為患東有
　　　堽阜以隔截其流禹乃鑿斷堽阜流為三江東
　　　入於海而震澤底定震澤雖定環湖之地尚有
　　　二百餘里可以為田而地皆卑下猶在江水之
　　　下與江湖相連民既不能耕植而水面又復平
　　　闊足以容受震澤下流使水勢散漫而三江不
　　　能疾趨於海其㳂海之地亦有數百里可以為
　　　田而地皆髙仰反在江水之上與江湖相逺民
　　　既不能取水以灌溉而地勢又多西流不得蓄
　　　聚春夏之雨澤以浸潤其地是環湖之地常有
　　　水患而㳂海之地常有旱災也古人遂因其地
　　　勢之髙下井之而為田環湖卑下之地則於江
　　　之南北為縱浦以通於江又於浦之東西為横
　　　塘以分其勢而棊布之有圩田之象焉其塘浦
　　　闊者三十餘丈狹者不下二十餘丈深者二三
　　　丈淺者不下一丈且蘇州除太湖之外江之南
　　　北别無水源而古人使塘浦深闊若此者盖欲
　　　取土以為堤㟁髙厚足以禦其湍悍之流故塘
　　　浦因而闊深水亦因之而流耳非専為闊其塘
　　　浦以決積水也故古者堤㟁髙者須及二丈低
　　　者亦不下一丈借令大水之年江湖之水髙於
　　　田五六尺而堤㟁尚出於塘浦之外三五尺至
　　　一丈故雖大水不能入於民田也民田既不容
　　　水則塘浦之水自髙於江而江之水亦髙於海
　　　不須決泄而水自湍流矣故三江常浚而水田
　　　常熟其堽阜之地亦因江水稍髙得以畎引以
　　　灌溉此古人浚三江治低田之法也至於㳂海
　　　髙仰之地近江者既因江流稍髙可以畎引近
　　　海者又有早晚兩潮可以灌溉故亦於沿海之
　　　地及江之南北或五里七里而為一縱浦又五
　　　里七里而為一横塘港之闊狹與低田同而其
　　　深往往過之且堽身之地髙於積水之地四五
　　　尺至七八尺逺於積水之處四五十里至百餘
　　　里固非決水之道也然古人為塘浦闊深若此
　　　盖欲畎引江海之水周流於堽阜之地雖大旱
　　　之歳亦可車畎以溉田而大水之歳積水或從
　　　此而流泄耳非専為闊深其塘浦以決低田之
　　　積水也至於地勢西流之處又設堽門斗門以
　　　瀦蓄之是雖大旱之歳堽阜之地皆可耕以為
　　　田此古人治髙田蓄雨澤之法也故低田常無
　　　水患髙田常無旱災而數百里之内常獲豐熟
　　　此古人治低田髙田之法也
　　二論後世廢低田髙田之法者古人治田髙下既
　　　皆有方是時也田各成圩圩必有長每一年或
　　　二年率逐圩之人修築隄防浚治浦港故低田
　　　之隄防常固旱田之浦港常通也(古之田雖各/成圩然所名)
　　　(不同或謂之段或謂之團今崑山低田皆沈在/水中而俗呼之名猶有野鴨段大泗段湛段及)
　　　(和尚團盛/熟團之類)至錢氏有國而尚有撩清指揮之名
　　　此其遺法也洎乎年祀綿逺古法隳壊其水田
　　　之隄防或因田户行舟及安舟之便而破其圩
　　　(古者人戸各有田舍在圩田之中浸人為家欲/其行舟之便乃鑿其圩㟁以為小涇小浜即臣)
　　　(昨來所陳某家涇某家浜之類是也説者謂浜/者安船溝也涇浜既小隄㟁不髙遂至壊田圩)
　　　(都為白水也今崑山柏家灢水底之下尚有民/家堦甃之遺址此古者民居圩中之舊跡也今)
　　　(崑山富戸如陳顧辛晏陶沈等田舍皆在圍田/之中每至大水之年亦是外水髙於田舍數尺)
　　　(此今人在田圩/中作田舍之驗)或因人戸請射下腳而廢其堤
　　　或因官中開淘而減少丈尺(臣小時見小虞浦/及至和塘竝闊三)
　　　(二十丈屢經開淘之後今小虞浦闊十/餘丈至和塘闊六七丈此目所睹也)或因田
　　　主但收租課而不修堤㟁或因租戸利於易田
　　　而故致渰沒(吳人以一易再易之田謂之白塗/田所收倍於常稔之田而所納租)
　　　(米亦依舊數故租户/樂於間年渰沒也)或因決破古堤張捕魚鰕
　　　而漸致破損或因邉圩之人不肯出田與衆築
　　　岸或因一圩雖完旁圩無力而連延隳壊或因
　　　貧富同圩而出力不齊或因公私相吝而因循
　　　不治故隄防盡壊而低田漫然復在江水之下
　　　也每春夏之交天雨未盈尺湖水未漲二三尺
　　　而蘇州低田一抹盡為白水其間雖有低㟁亦
　　　皆狹小沈在水底不能固田唯大旱之歳常潤
　　　杭秀之田及蘇州堽阜之地並皆枯旱其堤㟁
　　　方始露見而蘇州水田幸一熟耳盖繇無堤防
　　　為禦水之先具也低田既容水故水與江平江
　　　與海平而海潮直至蘇州之東一二十里之地
　　　反與江湖民田之水相接故水不能湍流而三
　　　江不浚(臣伏覩昨来議狹汴河者詔汴河闊處/水面散漫不至深快故汴河淤澱今蘇)
　　　(州水面動連三百里而太湖之水又不及/黄河之湍迅而欲三江不淤不可得也)今二
　　　江已塞而一江又淺儻不完復堤㟁驅低田之
　　　水盡入於松江而使江流湍急但恐數十年之
　　　後松江愈塞震澤之患不止於蘇州而已也此
　　　低田不治之繇也髙田之廢始繇田法隳壊民
　　　不相率以治港浦既淺地勢既髙沿於海者則
　　　海潮不應沿於江者又因水田隄防隳壊水得
　　　瀦聚於民田之間而江水漸低故髙田復在江
　　　水之上至於西流之處又因人户利於行舟之
　　　便壊其堽門而不能蓄水故髙田一望盡為旱
　　　地每至四五月間春水未退低田尚未能施工
　　　而堽阜之田已乾枯矣唯大水之歳湖秀二州
　　　與蘇州之低田渰沒浄盡則堽阜之田幸一熟
　　　耳此盖不浚浦港以畎引江海之水不復堽門
　　　以蓄聚春夏之雨澤也此髙田廢之之繇也
　　三論自來議者但知決水不知治田盖治田者本
　　　也本當在先決水者末也末當在後今乃不治
　　　其本而決其末故自景祐以來上至朝廷之縉
　　　紳下至農田之匹夫謀議擘畫三四十年而蘇
　　　州之田百未治一二此治水之失也惟嘉祐中
　　　兩浙轉運使王純臣建議謂蘇州民間一槩白
　　　水至深處不過二尺以上當復修作田位使位
　　　位相接以禦風濤則自無水患若不修作塍㟁
　　　縱使決盡河水亦無所濟此説最為切當又緣
　　　當時建議之時正值兩浙連年治水無効不知
　　　大段擘畫令官中逐年調發夫力更互修治及
　　　不曽立定逐縣治田年額以辦不辦為賞罰之
　　　格而止令逐縣令佐槩例勸導逐位植利人户
　　　一二十家自作塍㟁各髙五尺緣民間所鳩工
　　　力不多盖不能齊整借令多出工力則各家所
　　　收之利不償其所費之本兼當時都水監所立
　　　官員賞典不重故上下因循未曽併聚公私之
　　　力大段修治臣今欲乞檢㑹王安石所陳利害
　　　將臣下項擘畫修築堤㟁以固民田則蘇州水
　　　災可計日而取効也議者或謂曩年吳及知華
　　　亭縣常率逐段人戸各自治田亦不曽煩費官
　　　司而人獲其利今可舉用其法以治蘇州水田
　　　不須重煩官司也曰蘇州水田與華亭不同華
　　　亭之田地連堽阜無暴怒之流浚河不過一二
　　　尺修㟁不過三五尺而田已大稔矣然不踰三
　　　五年間尚又堙塞今蘇州逺接江湖水常暴怒
　　　故崑山常熟吳江三縣堤㟁髙者七八尺低者
　　　不下五六尺或用石甃或用樁篠或二年一治
　　　或年年修葺而風濤洗蕩動有隳壊今若以華
　　　亭之法治之或水退之後一二年間暫獲豐稔
　　　不可知求其久逺之効則不可得也夫以華亭
　　　之法治蘇州之髙田則可矣若治蘇州水田譬
　　　之以一家之法治一國也其規摹法度則近之
　　　至於措置施設之方則大小不可同也貼黄自
　　　來人所議欲開通諸天浦盧瀝浦松江諸滙并
　　　決水入江隂軍等亦皆治水之一説但隄防未
　　　立行之無功候隄防既成之後前項諸説又不
　　　可不行盖水勢湍急却要諸處分減水勢故也
　　　臣今窮究得古人治田之本委可施行若令臣
　　　先往兩浙相度不過訂之於諸縣官吏考之於
　　　諸鄉父老而已諸縣官吏乍來倐去固不若臣
　　　之生長鄉里世為農人而備知利害也父老之
　　　智未必過於范仲淹葉清臣范仲淹葉清臣尚
　　　不能窺見古人治田之跡父老安得而知望令
　　　臣略到司農寺陳白委不至有誤朝廷候敕㫖
　　四論今來乞以治田為先決水為後田既先成水
　　　亦從而可決不過五年而蘇州之水患息矣然
　　　治田之法總而論之則瀚漫而難行析而論之
　　　則簡約而易治何也今蘇州水田之最合行修
　　　治處如前項所陳南北不過一百二十餘里東
　　　西不過一百里今若於上項水田之内循古人
　　　之跡五里為一縱浦七里為一横塘不過為縱
　　　浦二十餘條每條長一百二十餘里横塘十七
　　　條每條長一百餘里共計四千餘里用夫五千
　　　人約用二千餘萬夫(至和中開崑山塘毎里夫/二千五百人塘面闊六丈)
　　　(底闊四丈深四尺每里積土計三十萬尺分為/兩岸底闊一丈四五尺面闊四五尺髙不及六)
　　　(七尺故不踰三/年又至隳壊)故曰總而言之則瀚漫而難行
　　　也今且以二千萬夫開河四千里而言之分為
　　　五年每年用夫四百萬開河八百里蘇秀常湖
　　　四州之民不下四十萬三分去一以為髙田之
　　　民自治髙田外尚有二十七萬夫毎夫一年借
　　　僱半月計得四百餘萬夫可開河八百里却以
　　　上項四百餘萬分為十縣逐縣每年當夫四十
　　　萬開河八十里以四十萬夫分為六箇月計役
　　　六萬六千餘夫開河十三里有零以六萬六千
　　　夫分為三十日則逐縣毎日役夫二千二百人
　　　開河一百三十二歩將二千二百人又為兩頭
　　　項止役一千一百人開河六十六歩雖縣有大
　　　小田有廣狹民有衆寡及逐日所開河溝所役
　　　夫數多寡不同大率治田多者頭項多治田少
　　　者頭項少雖千百項可以一頭項盡也臣故曰
　　　析而論之則簡約而易治也如此而治之五年
　　　之内蘇州與鄰州之水田殆亦盡矣塘浦既浚
　　　隄防既成則田之水必髙於江江之水亦髙於
　　　海然後擇江之曲者而決之及開盧瀝浦皆有
　　　功也何則江水湍流故也江流既髙然後又究
　　　五堰之遺址而復之使水不入於城是雖有大
　　　水不能為蘇州之患也此治水田之大略也(昔/有)
　　　(七堰今復五堰者今止為五門故也蘇州設堰/固亦舊矣劉著作嘗引唐白居易九日蘇州登)
　　　(髙詩云酒酣憑檻起四顧七塘八門六十坊是/唐之世已有堰矣至端拱二年轉運使喬惟岳)
　　　(方使廢之盖隄防既壊水得瀦容於/民田之間水勢稍低故可廢其堰也)其旱田則
　　　乞用上項一分之夫浚治港浦以畎引江海之
　　　水及設堽門以瀦春夏之雨澤則髙低皆治而
　　　水旱無虞矣
　　五論乞循古人之遺跡治田者臣昨來所乞蘇州
　　　水田一節罷去其某家浜之類五里七里而為
　　　一縱浦七里十里而為一横塘今具蘇州秀州
　　　及松江沿海水田旱田見存塘浦港瀝堽門之
　　　數凡臣所能記者總七項共二百六十五條并
　　　臣擘畫將來治田大約各附逐項之下謹具下
　　　項一具水田塘浦之跡凡四項共一百三十二
　　　條一吳松江南㟁自北平浦北㟁自徐公浦西
　　　至吳江口皆是水田約一百二十餘里南㟁有
　　　大浦二十七條北岸有大浦二十八條是古者
　　　五里而為一縱浦之跡也其横浦在松江之南
　　　者臣不能記其名在松江之北六七里間曰浪
　　　市横塘又下北六七里而為至和塘是七里而
　　　為一横塘之跡也松江南大浦二十七條北平
　　　浦破江浦艾祈浦愧浦顧滙浦養蠶浦大盈浦
　　　南解浦梁紇浦石臼浦直浦分桑浦内薫浦趙
　　　屯浦石浦道褐浦千墩浦錐浦張潭浦陸直浦
　　　甫里浦浮髙浦塗頭浦順徳浦大姚浦破墩浦
　　　盞頭浦松江北大浦二十八條徐公浦北解浦
　　　瓦浦沈浦蔣浦三林浦周浦顧墓浦金城浦木
　　　𤓰浦蔡浦下駕浦浜浦洛舍浦楊梨浦新洋浦
　　　淘仁浦小虞浦大虞浦馬仁浦浪市浦尢涇浦
　　　下里浦戴墟浦上顧浦青邱浦奉里浦任浦松
　　　江北横塘二條浪市横塘至和塘已上松江塘
　　　浦五十七條竝當松江之上流皆是闊其塘浦
　　　髙其隄㟁以固田也久不修治遂至隳壊每遇
　　　大水上項塘浦之岸竝沈在水底不能固田議
　　　者不知此塘浦原有大㟁以固田乃謂古人浚
　　　此大浦只欲泄水此不知治田之本也臣今擘
　　　畫並當浚治其浦修成堤㟁以禦水災不須逺
　　　治他處塘浦求決積水而田自成矣一至和塘
　　　自崑山西至蘇州計六十餘里今其南北兩㟁
　　　各有大浦十二條是五里而為一縱浦之跡也
　　　其横浦南六七里而有浪市塘是也其北皆為
　　　風濤洗刷不見其跡臣前所謂至和塘徒有通
　　　往来禦風濤之小功而無衛民田去水患之大
　　　利者謂至和塘南北縱浦横塘皆廢故也謹具
　　　下項至和塘南大浦十二條小虞浦大虞浦尤
　　　涇浦新瀆浦平樂浦戴墟浦真義浦朱塘浦界
　　　浦鳳凰涇任浦蠡塘至和塘北大浦十二條小
　　　虞浦大虞浦尤涇浦髙墟浦雍里浦諸昌涇界
　　　浦任浦上雉瀆下雉瀆蠡塘官瀆横塘在南者
　　　曰浪市塘已具松江項内更不再出在北者皆
　　　廢已上至和塘兩㟁塘浦二十四條在塘北者
　　　今猶有其名而或無其跡在塘南者雖存其跡
　　　而並皆狹小斷續不能固田其間南㟁又有朱
　　　涇王村涇北岸又有司馬涇季涇周涇小蕭涇
　　　歸涇吳涇清涇譚涇褚涇楊涇之類皆是民間
　　　自開私浜即臣向所謂某家涇某家浜之類是
　　　也今並乞廢罷止擇其浦之大者闊開其塘髙
　　　築其㟁南修起浪市横塘北則或五里十里為
　　　一横塘以固田自近以及逺則良田漸多白水
　　　漸狹風濤漸小矣一常熟塘自蘇州齊門北至
　　　常熟縣一百餘里東㟁有涇二十一條西岸有
　　　涇十二條是亦七里十里而為一横塘之跡也
　　　但自今並皆狹小非大段塘浦盖古人之横塘
　　　隳壊而百姓侵占及擅開私浜相雜於其間即
　　　臣所謂某家浜之類是也謹具目今兩㟁涇浜
　　　之名下項常熟塘東横涇二十一條闕墓涇楊
　　　涇米涇樊涇蠡涇南湖涇湖涇朱涇永昌涇茅
　　　涇薛涇界涇吳塔涇尚涇川涇黄土涇圃涇廟
　　　涇卞荘涇新橋涇黄母涇常熟塘西横涇十二
　　　條石師涇王婆涇髙姚涇蘇宅涇蠡涇皮涇廟
　　　涇永昌涇冶長涇潭涇墓門涇已上常熟塘兩
　　　㟁横涇三十三條盖記其略耳今但乞廢其小
　　　者擇其大者深開其塘髙修其㟁除西㟁自擘
　　　畫為圩外其東㟁合與至和塘北及常熟縣南
　　　新修縱浦交加棊布以為圩自近以及逺則良
　　　田漸狹風濤漸小矣一崑山之東至太倉堽身
　　　凡三十五里兩㟁各有塘七八條是五里而為
　　　一縱浦之跡也其横塘在塘之南六七里而為
　　　朱瀝塘張湖塘郭石塘黄姑塘在塘之北為風
　　　濤洗刷與諸湖相連不見其跡謹具下項崑山
　　　塘南塘浦七條次里浦新洋江任里浦下駕浦
　　　下吳浦上吳浦太倉横瀝崑山塘北有塘浦七
　　　條婁縣上塘婁縣下塘新洋江低里浦黄剪涇
　　　上吳塘下吳塘横塘四條朱瀝塘張湖塘郭石
　　　塘黄姑塘已上塘瀝十八除新洋江下駕浦曽
　　　經開浚餘並未嘗開浚今河底之土反髙於田
　　　中每遇天雨稍闕則更不通舟船天雨未盈尺
　　　而田盡渰沒今並乞開浚以固田已具下項一
　　　具旱田塘浦之跡凡三頃一百二十三條一松
　　　江南㟁自小來浦北岸自北陳浦東至海口並
　　　是旱田約長一百餘里南有大浦一十八條北
　　　有大浦二十條是五里而為一縱浦之跡也其
　　　横塘之在江南者臣不記其名在江北者七八
　　　里而為雞鳴塘練祈塘是七里而為一横塘之
　　　跡也謹具下項松江南㟁有大浦一十八條小
　　　來浦盤龍浦朱市浦松子浦野奴浦張整浦許
　　　浦魚浦上燠浦丁灣浦蘆子浦滬瀆浦釘鉤浦
　　　上海浦下海浦南及浦江苧浦爛泥浦松江北
　　　㟁有大浦二十條北陳浦顧浦桑浦大黄肚浦
　　　小黄肚浦章浦樊浦楊林浦上河浦下河浦僲
　　　天浦鎮浦新華浦槎浦秦公浦雙浦大塲浦唐
　　　章浦貴州浦商量灣横塘二條雞鳴浦練祈浦
　　　已上塘浦四十條各是畎引江水以灌溉髙田
　　　因久不浚治浦底既髙而江水又低故逐年常
　　　患旱也議者乃謂於此諸浦決泄蘇州崑山長
　　　洲及秀州之積水是未知古人設浦之意也今
　　　當令髙田之民治之以備旱災則髙田獲其利
　　　也一太倉堽身之東至茜涇約四五十里凡有
　　　南北塘八條其横塘南自練祈塘北至許浦共
　　　一百二十餘里有堽門及塘浜約五十餘條臣
　　　能記其二十五條旱田而横塘多欲水之周流
　　　於其間灌溉之也今皆淺淤不能引水以灌於
　　　田謹具下項南北之塘八條太倉東横瀝半涇
　　　塘青堽横瀝五家堽横瀝鴨頭塘支涇楊墓子
　　　涇茜涇東西之塘及堽門等二十五條方秦塘
　　　錢門塘劉塘張堽門薛市門黄姑塘吉涇塘沙
　　　堰門太倉塘包涇古塘吳堽門顧堽門廟堽門
　　　岳瀝李堽門丁堽門湖川門黄涇杜漕塘雙鳳
　　　塘㪷門直塘支塘李墓塘以上堽身已東塘浜
　　　門瀝共三十三條南北者各長一百餘里接連
　　　大浦並當治以灌溉髙田東西者横貫三重堽
　　　身之田而西通諸湖若深浚之大者則置閘㪷
　　　門或置堰而下為水函遇大旱則可以車畎諸
　　　湖之水以灌田大水則可以通放湖水以灌田
　　　而分減低田之水勢於平時則瀦聚春夏之雨
　　　澤使堽身之水常髙於低田不須車畎而民田
　　　足用一沿海之地自松江下口南連秀州界約
　　　一百餘里有大浦二十條臣今能記其七條自
　　　松江下口北繞崑山常熟之境接江隂界約三
　　　百餘里有港浦六十餘條臣能記其四十九條
　　　是五里為一縱浦之跡也其横塘在崑山則為
　　　八尺涇花莆涇在常熟則為福山東横塘福山
　　　西横塘謹具下項松江口下南連秀州界有大
　　　浦七條三林浦杜浦周浦大臼浦䘏瀝浦戚崇
　　　浦羅公浦松江口下北繞蘇州崑山常熟縣界
　　　至江隂軍界有港浦四十九條北及浦下田浦
　　　堀浦上夾浦下練祈浦桃源浦練祈浦顧涇浦
　　　六岳浦採桃浦川沙浦下張浦新漕浦茜涇浦
　　　楊林浦七鴉浦□港浦北浦尹公浦甘草浦唐
　　　相浦陳涇浦錢涇浦□湖浦吳泗浦鐺脚浦下
　　　六河浦黄浜浦沙營浦白茆浦金涇浦髙浦許
　　　浦塢溝浦千歩涇耿涇浦新涇浦崔浦水門浦
　　　鰻□浦吳涇髙涇西陽浦新涇陳浦張涇湖涇
　　　奚浦黄泗浦横塘四條八尺涇花浦涇福山東
　　　横塘福山西横塘以上沿海港浦共六十條各
　　　是古人東取海潮北取楊子江水灌田各開入
　　　堽阜之地七里十里或十五里間作横塘一條
　　　通灌諸浦使水周流於髙阜之地以浸潤髙田
　　　非専欲決積水也其間雖有大浦五七條自積
　　　水之處直可通海然各逺三五十里至一百餘
　　　里地髙四五尺至七八尺積水既被低田堤岸
　　　隳壊一時漫流瀦聚於低下平闊之地雖開得
　　　上項大浦其積水終不肯逺從髙處而流入於
　　　海唯大水之年決之則暫或東流爾今不拘大
　　　浦小浦並皆淺淤自當開浚東引海潮北引江
　　　水以灌田臣所擘畫治蘇州田至易曉也水田
　　　則做㟁防水以固田髙田則浚塘引水以灌田
　　　此衆人所共知也但自來治水者舍常而求異
　　　忽近而求逺而反謂做㟁固田浚塘引水之説
　　　為淺近而不肯留意遂因循至此今欲知蘇州
　　　水田旱田不治之繇觀此篇可見其大略以上
　　　水田旱田塘浦之跡共七項總二百六十四條
　　　皆是古人因地之髙下而治田之法也其低田
　　　則開其塘浦髙其堤㟁以固田其髙田則深浚
　　　港浦畎引江海以灌田後之人不知古人固田
　　　灌田之意乃謂低田髙田之所以闊深其塘浦
　　　者皆欲決泄積水也更不計量其逺近相視其
　　　髙下一例擇其塘浦之尤大者數十條以決水
　　　其餘差小者更不浚治及興工役動費國家三
　　　五十萬貫石而大塘大浦終不能泄水其塘浦
　　　之差小者更不曽開浚也而議者猶謂此小塘
　　　小浦亦可泄水以致朝廷愈不見信而大小塘
　　　浦一例更不浚治積嵗累年而水田之隄防盡
　　　壊使二三百里肥腴之地槩為白水髙田之港
　　　浦皆塞而使數百里沃衍潮田盡為荒蕪不毛
　　　之地深可痛惜臣竊思之上項塘浦既非天生
　　　亦非地出又非神化是皆人力所為也然自國
　　　朝統御以來百餘年間除數十條大者間或浚
　　　治外其餘塘浦官中則不曽浚治今當不問髙
　　　低不拘小大亦不問可以決水與不可以決水
　　　但係古人遺跡而非私浜者一切併合公私之
　　　力更休迭役旋次修治低田則髙作堤岸以防
　　　水髙田則深浚溝浦以灌田其堽身西流之處
　　　又設斗門或堽門或堰閘以瀦水如此則髙低
　　　皆治而水旱無憂矣
　　　郟僑再上水利書(僑即亶子以父志不竟嗣緝/其説再上便宜因歳事亦有)
　　　　(所建/明云)
浙西昔有營田司自唐至錢氏時有隄防堰閘之制旁
　分其支脈之流不使溢聚以為腹内畎畆之患是以
　錢氏百年間歳多豐稔唯長興中一遭水耳暨納土
　之後至於今日其患始劇盖繇端拱中轉運使喬維
　嶽不究堤㟁堰閘之制與夫溝洫畎澮之利姑務便
　於轉漕舟楫一切毁之初則故道猶存尚可尋繹今
　則去古既久莫知其利營田之局又謂閒司冗職既
　已罷廢則隄防之法疏決之理無以考據水利害無
　窮已至乾興天禧間朝廷専遣使者興修水利逺來
　之人不識三吳地勢髙下與夫水源來歴及前人營
　田之利皆失舊聞受命而來恥於空還不過遽採愚
　農道路之言以目前之見為長久之䇿指常熟崑山
　枕江之地為可導諸港而決之江開福山茜涇等十
　餘浦殊不知古人建立堤堰所以防太湖泛溢渰沒
　腹内良田今若就東北諸瀦決水入江是導湖水經
　繇腹内之田瀰漫盈溢然後入海所以浩渺之勢常
　逆行而瀦於蘇之長洲常熟崑山常之宜興武進湖
　之烏程歸安秀之華亭嘉禾民田悉已被害然後方
　及北江東海之港浦又以水勢之方出於港浦復為
　潮勢抑回所以皆聚於太湖四郡之境當潦歳積水
　而上源不絶瀰漫不可治也此足以騐開東北諸瀦
　為謬論矣又況太湖盖積十縣之水一自江南諸郡
　而下嶺阪重復間當其霖潦積貯溪澗奔湍迤邐而
　至長塘湖又潤州之金壇延陵丹徒諸邑皆有山源
　併㑹於宜興以入太湖一自杭睦宣歙山源與天目
　等山衆流而下杭之臨安餘杭及湖之安吉武康長
　興以入太湖即古所謂震澤也昔禹治水凡以三江
　決此一湖之水今則二江已絶唯吳淞一江存焉疏
　洩之道既隘於昔又為權豪請占植以菰蒲蘆葦又
　於吳江之南築石為塘以障太湖東流之勢又於江
　之中流多置罾籪以遏水勢致吳江不能吞來源之
　瀚漫日淤月澱下流淺狹迨元符初遽漲潮沙半為
　平地積雨滋久十縣山源併溢太湖當蘇湖常秀之
　間陂淹浦港悉皆瀰漫四郡之民惴然有為魚之患
　凝望廣野千里一白少有風勢駕浪動輙數尺雖有
　中髙不易之地種已成實頃刻蕩盡此吳民畏風甚
　於畏雨也吳淞古江故道深廣可敵千浦向之積潦
　尚或壅滯議者但以開數十浦為䇿而不知臨江濵
　海地勢髙仰徒勞無益臣今者所究治水之利必先
　於江寜治九陽江與銀林江等五堰體勢故迹決於
　西江潤州治丹陽練湖相視大綱尋究函管水道決
　於北海常州治宜興滆湖沙子淹及江隂港浦入北
　海以望亭堰分屬蘇州絶常州傾廢之患如此則西
　北之水不入太湖為害矣又於蘇州治諸邑限水之
　制闢吳江之南石塘多置橋梁以決太湖㑹於青龍
　華亭而入海仍開浚吳淞江官司以鄰郡上戸熟田
　例敷錢糧於農事之隙和僱工役以漸闢之其諸江
　湖風濤為害之處竝築為石塘及淤彭滙與諸湖瀼
　等處尋究昔有江港自南經北以漸築為㟁堤所在
　陂淹築為水堰秀州治華亭海鹽港浦仍體究柘湖
　澱山湖等處向因民户有田髙壤障遏水勢而疏決
　不行者竝與開通達諸港浦杭州遷長河堰以宣歙
　杭睦等山源決於浙江如此則東南之水不入太湖
　為害矣此前所謂旁分其支脈之流不為腹内畎畆
　之患者此也水為東南患其來久矣治之者大抵二
　説一則以導青龍江開三十浦為説一則以使植利
　戸浚涇浜作圩垾為説是二者各得其一偏未容俱
　是何以言之若止於導江開浦則必無近効若止於
　浚涇作垾則難以禦暴流要當合二者之説相為首
　尾乃盡其善但施行先後自有次第耳必不得已欲
　兩者兼行以規近效亦有其説若欲決蘇州湖州之
　水莫若先開崑山之茜涇浦使水東入於大海開崑
　山之新安浦使水南入於松江開常熟之許浦梅里
　浦使水北入於楊子江復浚常州無錫界之望亭堰
　俾蘇州管轄謹其開閉以遏常潤之水則蘇州等水
　患可漸息而民田可治矣若欲決常州潤州之水則
　莫若決無錫之五卸堰使水趨於揚子江則常州等
　水患可漸息而民田可治矣世之言水利者非不知
　此然開浦未久而淤泥尋塞決堰未多而良田被患
　何也盖雖知置堰閘以防江潮而不知浚流以泄漲
　沙故有堙塞之患雖知決五卸堰水而不知築堤以
　障民田故有飄溺之虞且復一於開浦決堰而不知
　勸民作圩垾浚涇浜以治田是以不問有水無水之
　年蘇湖常秀之田不治十常五六臣故曰要當合二
　者之説相為首尾則可盡其善臣所乞開崑山常熟
　縣之茜涇等浦必置堰閘者且以茜涇浦在蘇州之
　東南去海止二十里泄水甚徑其地浸髙比之蘇州
　及崑山地形不啻丈餘而往年開此浦者但為文具
　所開不過三四尺一二尺而已又止於以地而為丈
　尺而不知以水面為丈尺不問髙下而勻其淺深欲
　水之東注不可得也水既不東注兼又浦口不置堰
　閘賺入潮沙無上流水勢可衝遂至浦塞臣故乞開
　茜涇等浦須置堰閘所以外防潮之漲沙也聞范恭
　政仲淹葉内翰清臣昔年開茜涇等浦亦皆有閘但
　無官司管轄而豪强耆保利於所得不時啟閉遂至
　廢壊鄉人往往能道其事若推究而行之則所開之
　浦可久而無廢臣所乞復常州無錫縣界望亭堰閘
　俾蘇州管轄者盖以常潤之地比蘇州為差髙而蘇
　州之東勢接海㟁其地亦髙蘇州介於兩髙之間故
　每遇大水西則為常潤之水所注東則為大海㟁道
　所障其水瀦蓄無緣通泄若不令蘇州管轄望亭堰
　閘則無復有防遏之理故臣先乞開茜涇等浦以決
　水有東流之便次乞謹守望亭閘俾水無西衝之憂
　既望亭之西自有五卸堰可以決水徑入於北江若
　使常潤之水決下此堰則不唯少舒蘇州之水勢而
　常潤之水亦自可以就近順流而入於江矣臣所乞
　決常州無錫縣界之五卸堰使水北入於揚子江者
　此堰決水其勢甚徑往者官吏非不施行然決堰未
　多而民田已沒何也止知決堰而不知預築堰下民
　田之堤㟁以防水勢故也五卸地形與民田相去幾
　及丈餘平居微雨水即溢堰而過已有浸溺之憂今
　直欲決去其堰使諸路之水舉自此而出又不増髙
　其民田圩㟁以為隄防則決堰未多而民田已沒臣
　嘗論天下之水以十分率之自淮而北五分繇九河
　入海書所謂同為逆河入於海是也自淮而南五分
　繇三江入海書所謂三江既入震澤底定是也而三
　江所決之水其源甚大繇宣歙而來至於浙界合常
　潤諸州之水鍾於震澤震澤之大幾四萬頃導其水
　而入海止三江爾二江已不得見今止松江又復淺
　淤不能通泄且百姓便於已私於松江古河之傍多
　開溝港故上流百出之水不能徑入於海支分派别
　自三十餘浦北入吳郡界内即先臣比部水利奏中
　所謂向欲導諸江者復南而北矣雖於崑山常熟兩
　縣開導河浦修築圩垾然上流不息諸水輻輳或風
　濤間作或洪雨繼至所開浦河必皆壅滯所築圩垾
　必有衝蕩盖沿江北㟁三十餘浦唯鹽鐵一塘可直
　㵼水北入楊子江外其餘皆連接下江湖瀼合而為
　一非徒無益為害大矣今乞措置一面開導河浦即
　便相度松江諸浦除鹽鐵塘及大浦開導置閘外其
　餘小河一切並為大堰或設水竇以防江水即吳松
　江水徑入東海而吳之河浦不為賊水所壅諸縣圩
　垾亦免風波所破臣聞錢氏循漢唐法自吳江沿江
　而東至於海又沿海而北至於楊子江又沿江而西
　至於常州江隂界一河一浦皆有堰閘所以賊水不
　入久無患害嘗考漢晉隋唐以來地里志今之平江
　乃古吳郡至隋平陳始置蘇州漢時封境甚闊隋開
　皇中始移於横山下唐貞觀中復徙於闔閭舊城而
　又湖州乃隋時仁夀中於蘇之烏程縣分置秀州乃
　五代晉時吳越王以蘇之嘉興縣分置所謂錢塘毗
　陵在古皆吳之屬縣以地勢卑下沿江邉海有為堤
　㟁以防遏水勢如唐志所載秀州海鹽令李諤開古
　涇三百有一而又稱去縣西北六十里有漢塘大和
　中再開疑即臣今所謂開鹽鐵塘以泄吳松江水者
　也又載杭州之餘杭令歸珧築甬道髙廣徑直百餘
　里以禦水患又載杭州鹽官縣亦有捍海塘堤二百
　十四里即知古人治平江之水不専於河而築堤以
　遏水亦兼行之矣故為今之䇿莫若先究上源水勢
　而築吳松兩㟁塘堤不唯水不北入於蘇而南亦不
　入於秀兩州之田乃可墾治今之言治水者不知根
　源始謂欲去水患須開吳松江殊不知開吳松江而
　不築兩㟁堤塘則所導上源之水輻輳而來適為兩
　州之患盖江水溢入南北溝浦而不能徑趨於海故
　也儻效漢唐以來堤塘之法修築吳松江㟁則去水
　之患已十九矣震澤之大纔三萬六千餘頃而平江
　五縣積水幾四萬頃然非若太湖之深廣瀰漫一區
　也水在五縣逺接民田亦有髙下之異淺深之殊非
　皆積水不可治也但與田相通極目無際所以風濤
　一作回環四合無非全積之水亦有可治之田瀦㵼
　之餘其淺淤者皆可修治永為良田況五縣積水中
　所謂湖瀼陂淹若湖則有澱山湖練湖陽城湖巴湖
　昆湖承湖尚湖石湖沙湖瀼則有大泗瀼斜塘瀼江
　家瀼百家瀼鰻□瀼蕩則有龍墩蕩任周蕩傀儡蕩
　白坊蕩黄天蕩雁長蕩淹則有光福淹尹山淹施墟
　淹赭墩淹金涇淹明杜淹三十餘所雖水勢相接略
　無限隔然其間深者不過三四尺淺者一二尺而已
　今乞措置深者如練湖大作隄防以匱其水復於隄
　防四傍設為斗門水瀬即大水之年足以瀦蓄湖瀼
　之水使不與外水相通而水田之圩垾無衝激之患
　大旱之年可以決斗門水瀬以浸灌民田而旱田之
　溝洫有車畎之利其餘若斜塘瀼大泗瀼百家瀼之
　類深不過三四尺淺止一二尺而已本是民田皆可
　相視分勒人戸借貸錢糧修築圩㟁開導涇浜即前
　所謂湖瀼三十餘處者往往可治者過半矣臣聞江
　南有萬春圩吳有陳滿塘皆積水之地今悉治為良
　田坐收苗賦以助國用此治湖為田之驗也
　　　蘇軾進單鍔吳中水利書状(元祐三/年上)
翰林學士承㫖左朝奉郎知制誥兼侍讀蘇軾状奏右
　臣竊聞議者多謂吳中本江海太湖故地魚龍之宅
　而居民與水争尺寸以故常被水患盖理之當然不
　可復以人力疏治是殆不然臣到吳中二年雖為多
　雨亦未至過甚而蘇湖常三州皆大水害稼至十七
　八今年雖為霪雨過常三州之水遂合為一太湖松
　江與海渺然無辨者盖因二年不退之水非今年積
　雨所能獨致也父老皆言此患所從來未逺不過四
　五十年耳而近歳特甚盖人事不修之積非特天時
　之罪也三吳之水瀦為太湖太湖之水溢為松江以
　入海海水日兩潮潮濁而江清潮水常欲淤塞江路
　而江水清駛隨輙滌去海口常通故吳中少水患昔
　蘇州以東官私船舫皆以篙行無陸挽者古人非不
　知為挽路以松江入海太湖之喉咽不敢鯁塞故也
　自慶厯以來松江始大築挽路建長橋植千柱水中
　宜不甚礙而夏秋漲水之時橋上水常髙尺餘況數
　十里積石壅土築為挽路乎自長橋挽路之成公私
　漕運便之日葺不已而松江始艱噎不快江水不快
　軟緩而無力則海之泥沙隨潮而上日積不已故海
　口堙滅而吳中多水患近日議者但欲發民浚治海
　口而不知江水艱噎雖暫通快不過歳餘泥沙復積
　水患如故今欲治其本長橋挽路固不可去惟有鑿
　挽路於舊橋外别為千橋橋谼各二丈千橋之積為
　二千丈水道松江宜加迅駛然後官私出力以浚海
　口海口既浚而江水有力則泥沙不復積水患可以
　少衰臣之所聞大略如此而未得其詳舊聞常州宜
　興縣進士單鍔有水學故召問之出著吳中水利書
　一卷且口陳其曲折則臣言止得十二三耳臣與知
　水者考論其書疑可施用謹繕寫一本繳連進上伏
　望聖慈深念兩浙之富國用所恃歳漕都下米百五
　十萬石其他財賦供餽不可􁀒數而十年九澇公私
　凋弊深可憫惜乞下臣言與鍔書委本路監司躬親
　按行或差强幹知水官吏考實其言圖上利害臣不
　勝區區謹録奏聞伏候敕㫖
　　　附注
　　貼黄其圖畫得草略未敢進上乞下有司計㑹
　　　繕寫單鍔吳中水利書
鍔切觀三州之水為患滋久較舊賦之入十常減其五
　六以日月指之則水為害於三州逾五十年矣所謂
　三州者蘇常湖也朝廷屢責監司監司每督州縣又
　間出使者尋按舊迹使講明利害之原然而西州之
　官求東州之利目未嘗歴覽地形之髙下耳未嘗講
　聞湍流之所從來州縣憚其經營百姓厭其出力鈞
　曰水之患天數也按行者駕輕舟於汪洋之陂視之
　茫然猶擿埴索途以為不可治也間有忠於國志於
　民深求而力究之然有知其一而不知其二知其末
　而不知其本詳於此而略於彼故有曰三州之水咸
　注於震澤震澤之水東入於松江繇松江以至於海
　自慶厯以來吳江築長堤横截江流繇是震澤之水
　常溢而不泄以至壅灌三州之田此知其一偏者也
　或又曰繇宜興而西溧陽縣之上有五堰者古所以
　節宣歙金陵九陽江之衆水繇分水銀林二堰直趨
　太平州蕪湖後之商人由宣歙販運􁆈木東入二浙
　以五堰為艱阻因相為之謀妄紿官長以廢去五堰
　五堰既廢則宣歙金陵九陽江之水或遇五六月山
　水暴漲則皆入於宜興之荆溪繇荆溪而入震澤盖
　上三州之水東灌蘇常湖也此又知其一偏者耳或
　又曰宜興之有百瀆古之所以洩荆溪之水東入於
　震澤也今已堙塞而所存者僅四十九條疏此則
　宜興之水自然無恙此亦知其一偏者也三者之論
　未嘗恭究得之既不詳攻之則易破以鍔視其迹自
　西五堰東至吳江㟁猶之一身也五堰則首也荆溪
　則咽喉也百瀆則心也震澤則腹也傍通震澤衆瀆
　則絡脈衆竅也吳江則足也今上廢五堰之固而宣
　歙池九陽江之水不入蕪湖反東注震澤下又有吳
　江岸之阻而震澤之水積而不泄是猶有人焉桎其
　手縛其足塞其衆竅以水沃其口沃而不已腹滿而
　氣絶視者恬然猶不謂之已死今不治吳江㟁不䟽
　諸瀆以泄震澤之水是猶沃水於人不去其手桎不
　解其足縛不除其竅塞恬然安視而已誠何心哉然
　而百瀆非不可治五堰非不可復吳江㟁非不可去
　盖治之有先後且未築吳江岸以前五堰其廢已久
　然而三州之田尚十年之間熟有五六五堰猶未為
　大患自吳江築㟁已後十年之間熟無一二欲具驗
　之閲三州歳賦所入之數則可見矣且以宜興百瀆
　言之古者所以泄西來衆水入震澤而終歸於海盖
　震澤吐納衆水今納而不吐鍔竊視熙寜八年時雖
　大旱然連百瀆之田皆魚逰鼈處之地低汙之甚也
　其田去百瀆無多逺而田之苗是時亦皆旱死何哉
　盖百瀆及傍穿小港瀆歴年不遇旱皆為泥沙堙塞
　與平地無異矣雖去震澤甚邇民力難以私舉時官
　又無留意䟽導者苗卒歸乎槁死自熙寜八年迄今
　十四載其田即未有可畊之日歳歳訴潦民益憔悴
　昔嘉祐中邑尉阮洪深明宜興水利方是時吳中水
　洪屢上書監司乞開通百瀆監司允其請遂鳩工於
　食利之民䟽導四十九條是年大熟此百瀆之驗歳
　水旱皆不可不開也宜興所利非止百瀆而已東則
　有蠡河横亘荆溪東北透湛瀆東南接罨畫溪昔范
　蠡鑿宜興之西蠡運河皆以昔賢名呼其蠡河遇大
　旱則淺澱中旱則通流又有孟涇泄滆湖之水入震
　澤其他溝瀆澱塞其名不可縷舉夫吳江㟁界於吳
　松江震澤之間㟁東則江岸西則震澤江之東則大
　海也百川莫不趨海自西五堰之上衆川由荆溪入
　震澤注於江由江歸於海地傾東南其勢然也自慶
　厯二年欲便糧運遂築此隄横截江流五六十里遂
　致震澤之水常溢而不泄浸灌三州之田每至五六
　月之間湍流峻急之時視之則吳江㟁東之水常低
　於岸西之水一二尺此隄㟁阻水之迹自可覽也
　又覩㟁東江尾與海相接之處汙澱茭蘆叢生沙泥
　漲塞而又江岸之東自築岸以來沙漲成一村昔為
　湍流奔湧之地今為民居民田桑棗場圃吳江縣繇
　是歳増舊賦不少雖然増一邑之賦反損三州之賦
　不知幾百倍也夫江尾昔無茭蘆壅障流水今何致
　此盖未築㟁之前源流東下峻急築㟁之後水勢遲
　緩無以滌蕩泥沙以至増積而茭蘆生茭蘆生則水
　道狹水道狹則流洩不快雖欲震澤之水不積其可
　得耶今欲泄震澤之水莫若先開江尾茭蘆之地遷
　沙村之民運其所漲之泥然後以吳江㟁鑿其土為
　木橋千所以通糧運每橋用耐水土木棒二條各長
　二丈五尺横梁三條各長六尺柱六條各長二丈除
　首尾占閣外可得二丈餘谼道每一里計三百六十
　歩一里為橋十所計除占閣外可開水面二十三丈
　每三十歩一橋一千條橋共開水面二千丈計一十
　一里四十歩隨橋谼開茭蘆為港走水仍於下流開
　白蜆安亭二江使太湖水繇華亭青龍入海則二州
　水患衰減常州運河之北偏乃江隂縣其地勢自河
　而漸低上自丹陽下至無錫運河北偏古有泄水入
　江瀆一十四條曰孟瀆曰黄汀堰瀆曰東函港曰北
　戚氏港曰五卸堰港曰梨溶港曰蔣瀆曰歐瀆曰魏
　瀆涇曰支子港曰蠡瀆曰牌皆以古人名姓稱昔皆
　泄衆水入運河立㪷門又北泄下江隂之江今名存
　實亡存者無幾二浙糧船不過五百石運河止可常
　存五六尺水足可以勝五百石之舟以其一十四處
　立為石碶㪷門每瀆於㟁北先築隄㟁則制水入江
　若無隄防則水泛溢而不制将見灌浸江隂之民田
　民居矣昔熙寜中有提舉沈披者輙去五卸堰走運
　河之水北下江中遂害江隂之民田為百姓所訟即
　罷提舉亦嘗被罪始欲以為利而適足以害之此未
　達古人之智以至敗事也切見近日錢塘進士余黙
　兩進三州水利徒能備陳功力瑣細之事殊不知本
　末惟有言得常州運河晉陵至無錫一十四處置㪷
　門泄水北下江隂大江雖三尺童子亦知如此可以
　為利然余默雖能言㪷門一事合鍔鄙䇿奈何無法
　度以制入江之水行之則又豈止為一沈披耶又覩
　主簿張寔進状言吳江岸為阻水之患涇函不通其
　言然則然矣雖言吳江岸而不言措置水之術盖古
　之所創涇函在運河之下用長梓木為之中用銅輪
　刀水衝之則草可刈也置在運河底下暗走水入江
　今常州有東西二函地名者乃此也昔治平中提刑
　元積中開運河嘗開見函管但見函管之中皆泥沙
　以謂功力甚大非可易復遂已今先開鑿江湖海故
　道堙塞之處泄得積水他日治函管則可若未能開
　故道而先治函管是知末而不知本也切見常州運
　河之北偏皆江隂低下之田常患積水難以耕植今
　河上為㪷門河下築堤防以管水入江百姓繇是緣
　此河隄可以作田圍此泄水利田之兩端也宜興縣
　西有夾苧干瀆在金壇宜興武進三縣之界東至滆
　湖及武進縣界西南至宜興北至金壇通接長塘湖
　西接五堰茅山薛歩山水直入宜興之荆溪其夾苧
　干瀆盖古之人亦所以泄長塘湖東之滆湖之水入
　大湖瀆塘口瀆白魚灣髙梅瀆四瀆及白鶴溪而北
　入常州之運河繇運河而入一十四條之港北入大
　江今一十四條之港皆名存而實亡累有知利便者
　獻議朝廷欲依古開通北入運河以注大江自滆湖
　長塘湖兩首各開三分之二為彼田戸皆豪民不知
　利便唯恐開鑿已田隂搆胥吏皆柅而不行元豐之
　間知金壇縣曽某上請乞開朝廷又降指揮委江東
　及兩浙兩路監司相度及近縣官員相視又為彼豪
　民計搆不行儻開夾苧干瀆通流則西來他州入震
　澤之水可以殺其勢深利於三州之田也鍔熙寜八
　年歳遇大旱竊觀震澤水退數里清泉鄉湖乾數里
　而其地皆有昔日邱墓街井枯木之根在數里之間
　信知昔為民田今為太湖也太湖即震澤也以是推
　之太湖寛廣愈於昔云有三萬六千頃自築吳江岸
　及諸港瀆堙塞積水不泄又不知其愈廣幾多頃也
　鍔又嘗見低下之田昔人争售之今人争棄之盖積
　年之水十無一熟積空頭之税或遇頻年不收則饑
　餓丐殍鬻妻子以償主租或置其田捨其廬而逋至
　於酒坊處在水鄉沽賣不行以致敗闕者比年尤甚
　皆緣水傷下田不收故也鍔乂嘗逰下鄉切見陂渰
　之間亦多邱墓皆為魚鼈之宅且古之葬者不即髙
　山則於平原陸野之間豈即水穴以危亡魂耶嘗得
　唐埋銘於水穴之中今猶存焉信夫昔為髙原今為
　汚澤今之水不泄如古也昨熙寜間檢正張諤命屬
　吏殿丞劉慤相視蘇秀二州海口諸浦瀆為沙泥壅
　塞将欲疏鑿以快流水慤相視回申以謂若開海口
　諸浦則東風駕海水倒注反灌民田諤謂慤曰地傾
　東南百川歸海古人開諸海浦所以通百川也若反
　灌民田古人何為置諸浦耶百川東流則有常西流
　則有時因東風雖致西流風息則其流亦復歸於海
　其勢然也凡江湖諸浦港勢亦一同慤雖信其如此
　然猶有説盖以昔視諸浦無倒注之患而今乃有之
　盖昔無吳江岸之阻諸浦雖暫有泥沙之壅然百川
　湍流浩急泥沙自然蕩滌隨流以下今吳江岸阻絶
　百川湍流緩慢緩慢則其勢難以蕩滌沙泥設使今
　日開之明日復合又聞秀州青龍鎮入海諸浦古有
　七十二㑹盖古之人以為七十二㑹曲折宛轉者盖
　有深意以謂水隨地勢東傾入海雖曲折宛轉無害
　東流也若遇東風駕起海潮洶湧倒注則於曲折之
　間有所回激而泥沙不深入也後人不明古人之意
　而一皆直之故或遇東風海潮倒注則泥沙隨流直
　上不復有阻凡臨江湖海諸港浦勢皆如此所謂今
　日開之明日復合者此也今海浦昔日曲折宛轉之
　勢不可不復也夫利害掛於眉睫之間而人有所不
　知今欲泄三州之水先開江尾去其泥沙茭蘆遷沙
　上之民次疏吳江岸為千橋次置常州運河一十四
　處之㪷門石碶隄防管水入江次開導臨江湖海諸
　縣一切港瀆及開通茜涇水既泄矣方誘民以築田
　圍郟亶嘗欲使民就深水之中壘成圍㟁夫水行於
　地中未能泄積水而先成田圍以狹水道當春夏湍
　流浩急之時則水當湧行於田圍之上非止壊田圍
　且淹浸廬舍矣此不智之甚也欲乞朝廷指揮下兩
　浙轉運司擇智力了幹官員分布諸縣則不越數月
　其工可畢所有創橋䟽通河港置㪷門利便制度不
　在規規而言也今所畫三州江湖溪海圖一本但可
　觀其大略港瀆之名亦布其一二且欲見其詳莫若
　下蘇常湖諸縣各畫溪河溝港圖一本各言某河某
　瀆通某縣某處俟其悉上合而為一圖則纎悉若視
　於指掌之間也鍔又覩秀州青龍鎮有安亭江一條
　自吳江東至青龍繇青龍泄水入海昔因監司相視
　恐走透商税遂塞此一江其江通華亭及青龍夫籠
　截商税利國能有幾耶堰塞湍流其害實大又況措
　置商税不為難事竊聞近日華亭青龍人户相率陳
　状情願出錢乞開安亭江見有狀准本縣官吏未與
　施行近又訪得宜興西滆湖有二瀆一名白魚灣一
　名大吳瀆泄滆湖之水入運河繇運河入一十四處
　㪷門下江其二瀆在塘口瀆之南又有一瀆名髙梅
　瀆亦泄滆湖之水入運河繇運河入㪷門在吳瀆之
　南近聞知蘇州王覿奏請開海口諸浦鍔竊謂海口
　諸浦不可開今開之不逾日或遇東風則泥沙又合
　矣嘗觀考工記曰善溝者水囓之善防者水淫之盖
　謂上水湍流峻急則自然下水泥沙囓去矣今若俟
　開江尾及疏吳江岸為橋與海口諸浦同時興工則
　自然上流東下囓去諸浦泥沙矣凡欲䟽通必自下
　而上先治下則上之水無不流若先治上則水皆趨
　下漫滅下道而不可施功力其勢理然也故今治三
　州之水必先自江尾海口諸浦疏鑿吳江岸及置常
　州一十四處之㪷門築堤制水入江比與吳江兩處
　分泄積水最為先務也然鍔觀合開三州諸溝瀆不
　必全藉官錢盖三州之民憔悴之久人人樂開故半
　可以資食利户之力也今略舉其一二若開江尾疏
　吳江岸為橋遷吳江岸東一村之民開地復為昔日
　之江置一十四處之㪷門并築一十四條堤制水入
　江開夾苧干白鶴溪白魚灣大吳瀆塘口瀆宜興東
　蠡河已上非官錢不可開也若宜興之横塘百瀆蘇
　州之海口諸浦安亭江江隂之季子港春申港下港
　黄田港利港宜興之塘頭瀆及諸縣凡有自古泄水
　諸溝港浜瀆盡可資食利戸之力也莫若先下三州
　及諸縣抄錄諸道江湖海一切諸港瀆溝浜自古有
　名者及供上丈尺之力費或係官錢或係食利私力
　期之以施工日月同日開鑿同日疏放若或放水有
　先後則上水奔湧東下衝損在下開未畢溝港以故
　須同日決放也或者有謂昔人創望亭吕城奔牛三
　堰盖為丹陽下至無錫蘇州地形東傾古人創三堰
　所以慮運河之水東下不制是以創堰以節之以通
　漕運自熙寜治平間廢去望亭吕城二堰然亦不妨
　綱運何耶鍔曰昔之太湖及西來衆水無吳江岸之
　阻又一切通江湖海故道未嘗堙塞故運河之水嘗
　慮走泄入於江湖之間是以置堰以節之今自慶厯
　以來築置吳江岸及諸港浦一切堙塞是以三州之
　水常溢而不泄二堰尤宜先復不復則運河將見涸
　而糧運不可行此灼然之利害也又若宜興創市橋
　去西津堰盖嘉祐中邑尉阮洪上言監司就長橋東
　市邑中創一橋使運河南通荆溪初開鑿市街乃見
　昔日橋柱尚存泥中咸謂古為橋於此也又運河之
　西口有古西津堰今已廢去久矣且古之廢橋置堰
　以防走透運河之水今也置橋廢堰以通荆溪則溪
　水常倒注入運河之内今之與古何利害之相反耶
　鍔以謂古無吳江岸衆水不積運河髙於荆溪是以
　塞橋置堰以防泄運河之水也今因吳江岸之阻衆
　水積而常溢倒注運河之内是以創橋廢堰見利而
　不見害也今若治吳江岸泄衆水則運河之水再防
　走泄當於北門之外創一堰可也其利害盖如此也
　或曰切觀諸縣髙原陸野之鄉皆有塘圩或三百畆
　或五百畆為一圩盖古之人停滀水以灌溉民田以
　今視之其塘之外皆水塘之中未嘗滀水又未嘗植
　苗徒牧養牛羊畜放鳬鴈而已塘之所創有何益耶
　鍔曰塘之為塘是猶堰之為堰也昔日置塘滀水以
　防旱歳今自三州之水久溢而不泄則置而為無用
　之地若決吳江岸泄三州之水則塘亦不可不開以
　滀諸水猶堰之不可不復也此亦灼然之利害矣茍
　堰與塘為無益則古人奚為之耶盖古之賢人君子
　大智經營莫不除害興利出於人之未到後人之淺
　謀管見不達古人之大智顛倒穿鑿徒見其害而莫
　見其利也若吳江岸止知欲便糧運而不知遏三州
　之水反以為害又若廢青龍安亭江徒知不漏商旅
　之税又不知反狹水道以遏百川今之人所以異古
　者凡如此也鍔竊觀無錫縣城内運河之南偏有小
　橋繇橋而南下則有小瀆瀆南透梁溪瀆有小堰名
　曰單將軍堰自橋至梁溪其瀆不越百歩堰雖有亦
　不渡船筏梁溪即接太湖昔所以為此堰者恐泄運
　河之水昔熙寜八年是歳大旱運河皆旱涸不通舟
　楫是時鍔自武林過無錫因見將軍堰既不渡船筏
　而開是瀆者古人豈無意乎因語與邑宰焦千之曰
　今運河不通舟楫竊覩將軍堰接運河去梁溪無百
　歩之逺古人置此堰瀆意欲取梁溪之水以灌運河
　千之始則以鍔言為狂終則然之遂率民居四十二
　管車梁溪之水以灌運河五日河水通流舟楫往来
　信夫古人經營利害凡一溝瀆皆有微意而今人昩
　之也嘗見蘇州之茜涇昔范仲淹命工開導以泄積
　水以入於海當時諫官不知蘇州患在積水不泄咸
　上疏言仲淹走泄姑蘇之水盖不知其利而反以為
　害今茜涇自仲淹之後未復開鑿亦久湮塞鍔存心
　三州水利凡三十年矣每覩一溝一瀆未嘗不明古
　人之微意其間曲折宛轉皆非徒然也鍔今日之議
　未始増廣一溝一瀆其言與圖符合若非觀地之勢
　眀水之性則無以見古人之意今并圖以獻惟執事
　者上之朝廷則庶幾三州憔悴之民有望於今日也
　　　别畫
　　一先開吳江縣江尾茭蘆地
　　一先遷吳江沙上居民及開白蜆江通青龍鎮又
　　　開青龍鎮安亭江通海
　　一先去吳江土為千橋
　　一先置常州運河㪷門二十四所用石碶并築堤
　　　管水入江
　　一次開夾苧干白鶴溪白魚灣塘口瀆大吳瀆令
　　　長塘湖滆湖相連走泄西水入運河下㪷門入
　　　江
　　一次開宜興百瀆見今只有四十九條東入太湖
　　一次開蘇州茜涇白茅七鴉福山梅里諸浦及各
　　　涇
　　一次開江隂下港黄田春申季子竈子諸港
　　一次開宜興東西蠡河
　　一次根究諸臨江湖海諸縣凡泄水諸港瀆竝皆
　　　疏鑿
伍堰水利昔錢舍人公輔為守金陵常究伍堰之利雖
　知伍堰之利而不知伍堰以東三州之利害鍔知三
　州之水利而未究伍堰以西之利害一日錢公輔以
　世之所為伍堰之利害與鍔㕘究方知始末利害之
　議完也公輔以為伍堰者自春秋時吳王闔閭用伍
　子胥之謀伐楚始創此河以為漕運春冬載二百石
　舟而東則通太湖西則入長江自後相𫝊未始有廢
　至李氏時亦嘗通運而置牛於堰上挽拽船筏於固
　城湖之側又嘗設監官置廨宇以收往来之税自是
　河道澱塞堰埭低狭虚務添置者十有一堰往来舟
　筏莫能通行而水勢遂不復西及遇春夏大水江湖
　泛漲則園頭王母龍潭三澗合為一道而奔衝東来
　河之不治愈可見也今若開深故道而存留銀林分
　水二堰則諸堰盡可去矣所欲存二堰者盖本處地
　勢自銀林堰以西地形從東迤邐西下自分水堰以
　東地形從西迤邐東下而其河自西壩至東壩十六
　里有餘開淘之際湏隨逐處地形之髙下以濬之然
　後江東兩浙可以無大水之患然銀林堰南則通建
　平廣徳北則通溧水江寜又當増修髙廣以俟商旅
　舟船往還之多可以置官收税如前之利此伍堰所
　以不可不復也今莫若治五堰使上之水不入於荆
　溪而繇分水銀林二堰直歸太平之蕪湖下治吳江
　之岸為千橋使太湖之水東入於海中治百瀆之故
　道與夫蘇常湖三州之有故道旁穿於太湖者雖不
　可縷舉而槩可以跡究也難者曰雖復伍堰奈何伍
　堰之側山水東下乎復堰無益也鍔答曰繇伍堰而
　東注太湖則有宣歙池廣溧水之水水茍復堰使上
　之水不入於荆溪自餘山澗之水寜有幾邪比之未
　復十湏殺其六七耳難者乃服
　　谷繼宗曰按單鍔七世孫單旻所刻惟有書而無
　　别畫噫罔念爾祖矣竊謂書者通論三吳之水利
　　害形勢别畫者正疏決大經畧也譬諸黄岐之術
　　設脈理方書而無砭劑之功亦無以奏良效矣乃
　　梓行者顧又刪去十二㑹何耶夫滄桑屢變古今
　　興廢不同存海與鄰為壑之説禹圭之心自見乎
　　繼宗又曰按宋神宗元豐間議興水利蘇文忠公
　　知杭州屢上封事獨獻單鍔書史不該載且罹中
　　丞李定御史舒亶劾奏非神宗明決桑田之詠幾
　　釀大禍矣盖其時以蘇公見忌而豈復有録於鍔
　　哉易曰屯其膏施未光也此南渡之治可以鑒矣
　　　王安石奏免廢都水監狀(熙寜五年/上狀存畧)
丞相王安石上言都水監亦恐不可廢今議者顧謂此
　三司判官主領之時事日繁費日廣舉天下之役其
　半在於河渠堤埽因欲廢之此臣之所未喻也朝廷
　以為天下水利領於三司則三司事業不得専意而
　河渠隄埽之有當經治而力不暇給故别置都水監
　此所謂修廢官也官修則事舉事舉則雖繁何傷財
　費則利興利興則雖廢何害且所謂舉天下之役半
　在河渠隄埽者以為不當役而役之乎以為當役而
　役之乎以為不當役而役之則但當察吏之不才而
　不當廢監以為當役而役之則役雖多是乃因置監
　故吏得修其職而無廢事也何可以廢監乎且今水
　土之利患在置官不多而不患其冗也
　　　(失/名)覆澳牐設官劄子(崇寜元年/上状存畧)
中書省臣某等尚書省臣某等勘㑹得紹聖間獻陳澳
　閘利害䝉朝廷命孝藴提舉興修了當行運首尾四
　五年若不别令官司主管則已成東南漕運大利當
　遂廢革欲乞専差官一員自杭州至揚州𤓰州澳閘
　通管常潤揚秀杭州新舊等閘依已降條貫専切提
　舉車水澳閘覺察應於姦弊乞差曽經監視澳閘宣
　徳郎新知崑山縣事鮑朝懋提舉管幹依提舉弓箭
　手例序官請給人從舟船管事於蘇州置廨宇以提
　舉淮浙澳閘司為名人吏許于常鎮蘇杭秀州選差
　半年一替仍令兩浙轉運司進奏官兼管發落文字
　　　許光凝上蘇州水利狀(大觀元年/上状存畧)
中書舍人許光凝奏蘇州水患在太湖必導之入海然
　後水有所歸盖太湖距海有三江有諸浦能疏滌江
　浦除水患猶反掌耳今境内積水視去歳損二尺前
　歳損四尺良繇開淞江浚八浦之力吳人謂開一江
　有一江之利浚一浦有一浦之利願委本路監司與
　諳曉水勢精强之吏遍詣江浦詳究利害假以歳月
　先為之備然後調夫興役可使公無費財而賦常足
　人不告勞而食不匱一舉而獲萬世之利矣
　　　趙霖治水利害狀(政和六年/上状存畧)
兩浙提舉常平趙霖言浙西六州之水注於大湖流入
　松江接青龍江東入於海平江地勢與太湖松江水
　面相平而瀕海之地特髙於他處謂之岡身東西與
　北三面勢若盤盂積水南入注乎其中所以沿海環
　江鑿開港浦者藉此以疏積中之水也今瀕海之田
　皆作堰壩以隔海潮裹水使不得流外沙日積此崑
　山諸浦堙塞之繇也岡身之民每闕雨則悉為堰壩
　以止流水臨江之民每遇潮至則於深浦開鑿小港
　以供已用或為堰斷以留餘潮此常熟諸浦湮塞之
　繇也法當置閘限水内外隨潮啟閉而太湖松江之
　水與積水為一沈沒民田者一遇風作則髙浪萬頃
　愈泄愈来為之計者莫若順其性而狭其流大築圩
　㟁髙圍民田如此則積水日削衆浦日耗矣大抵開
　治港浦置閘啟閉築圩裹田三者闕一不可其開浦
　篇曰古人大小縱横設為港浦詢究古跡得其大者
　三十六浦區為三等上等工大而利博在所當先中
　等工費可減上等三之二下等間於上中之間或自
　大浦而分派工料之數又少損焉其置閘篇曰古者
　港浦盡於地勢髙處淤澱若一旦開通未易施力今
　於三十六浦中尋究古曽置閘者四浦惟慶安福山
　兩閘尚存盖開浦莫急於置閘置閘莫利於近外置
　閘而又近外有五利焉江海之潮日兩漲落今開浦
　置閘潮上則閉潮退即啟外水無自以入裏水日得
　以出一利也外水不入則泥沙不淤閉内使港浦常
　得流通免於堙塞二利也瀕海之地仰浦水以溉髙
　田每苦鹹潮多則堰斷決之則害苗稼築之則障積
　水今置閘啓閉水有洩而無入閘内之地盡宜稼穡
　三利也置閘必近外去江海可三五里使閘外之浦
　日有澄沙淤積假令歳事積治地里不逺易為工力
　四利也港浦深闊積水通流船貨木筏得以住泊官
　司或可拘收税課以助歳計五利也復有二説崑山
　諸浦通徹東海沙濃而潮鹹當先置閘而後開浦一
　也閘之側各開月河以堰為限遇閘閉小舟不阻往
　来二也其築圩篇曰平江之賦多出低鄉當時田圩
　未壊水有限隔今田圩既廢水通為一遇東南風則
　太湖松江與崑山積水盡奔常熟西北風則常熟之
　水東赴者亦然況平江之地低於諸州唯髙大圩㟁
　方能與諸州地形相等昔人築圩裹田非謂得以播
　殖也將恃此以殺水勢耳至和元和二塘為風浪衝
　擊塘㟁漫滅往来者多有覆舟之虞是皆積水所致
　今若開浦置閘先自南鄉大築圩㟁圍裹低田使位
　位相接以禦風濤以狹水源治之上也修作至和元
　和塘㟁以限東西往来之水治之次也凡積水之田
　盡令修築圩岸使水無所容治之終也今積水之中
　有力人戸間能作塍㟁圍裹低田禾稼無虞盖積水
　本不深而圩㟁皆可築但民無力為之官司借貸錢
　榖集植利之衆督以必成或十畆或二十畆地之中
　棄一畆取土為㟁所取之田令衆戸均價償之其貸
　借錢榖官為置籍責以三年六限隨税輸還此治積
　水之策若其當開之浦則崑山常熟共三十六浦除
　許浦白茆福山三浦不湏開治其三十三浦崑山十
　有一掘浦下張浦七鴉浦茜涇浦楊林浦六鶴浦顧
　逕浦川沙浦五嶽浦蔡浦琅港浦常熟二十有二黄
　泗浦奚浦西成浦東成浦水門浦崔浦耿涇浦魚磹
　浦鄔溝浦瓦浦塘浦髙浦金涇浦石撞浦陸河浦北
　浦甘草浦千歩涇司馬涇金涇錢涇黄鶯漕皆積久
　不濬當分為三等開修
　　　向子諲奏禁練湖侵佃狀(紹興七年/上状存畧)
兩浙轉運使向子諲言鎮江府吕城夾岡形勢髙仰因
　春夏不雨官漕艱動尋遣官屬李澗詢究練湖本末
　始知此湖在唐永泰間已廢而復興今堤㟁弛禁致
　占侵佃冒決放湖水不能瀦畜舟楫不通公私告病
　若夏秋霖潦則丹陽金壇延陵一帶良田亦被渰沒
　臣已令丹陽縣知縣朱穆等増置二斗門一石䃮及
　修補隄防盡復舊蹟庶為水久之利
　　　史才上圍田利害狀(紹興二十三/年上状存畧)
諫議大夫史才言浙西民田最廣而平時無甚害太湖
　之利也近年瀕湖之地多為兵卒侵據累土増髙長
　堤彌望旱則據之以溉而民田不沾其利澇則逺近
　泛溢而民田盡沒欲乞盡復太湖舊迹使軍民各安
　田疇均利
　　　周環上臨平湖秀四州水利狀(紹興二十三/年上状存畧)
大理丞周環言臨安平江湖秀四郡低田多為太湖積
　水浸灌緣溪山諸水連接并歸太湖東南繇松江入
　海東北繇諸浦入江其沿江洩水惟白茒浦最大望
　令有司相視開決
　　　趙子潚相視水利方略状(紹興二十/八年上)
兩浙轉運副使趙子潚知平江府蒋璨言近被㫖相皮
　水利徧厯吳江呉長洲三縣民田渰沒去處相視以
　至常熟北至揚子江又自崑山東至海口推究源流
　講求利病今詢訪得浙西諸州平江最為低下而湖
　常等州水皆歸於太湖自太湖以導於松江自松江
　以注於海是太湖者數州之水所瀦而松江又太湖
　之所洩也然以數州之水巨浸而獨洩於一松江宜
　其勢有所不逮是以昔人於常熟之北開二十四浦
　疏而導之楊子江又於崑山之東開一十二浦分而
　納之海兩邑大湖凡三十有六而民間私下涇港又
　不可勝數皆可以決壅滯而防泛濫也後因潮汐往
　来泥沙積淤舊置開江之卒尋亦廢去此太湖所以
　堙塞而民田有漂沒之憂也天禧天聖間運使張綸
　於常熟崑山各開諸浦以導積水景祐間郡守范仲
　淹親至海浦開濬五河以疏導諸邑之水使東南入
　於松江東北入於楊子與海政和間提舉趙霖將命
　興修水利開濬三十六浦及沒工僅常熟二浦崑山
　一浦而罷迄今四十年諸浦堙塞又非前日之比遂
　致民田告澇十歳八九今相視合開緊切去處常熟
　縣梅里塘白茒浦崔浦福山浦黄泗浦崑山縣新洋
　江小虞浦顧浦郭澤塘總計役夫三百三十七萬四
　千六百工錢三十三萬七千四百貫米一十萬一千
　五百石各有竒崑山縣四浦工力不多止用本縣食
　利户開濬常熟縣五浦工力浩瀚係與吳長洲二縣
　利害相及欲於三縣見賑濟人内募强壮人充當所
　有差官起工等事續次條具申請縁平江府積水今
　經兩月未退已妨種麥若不於農隙之際支給錢米
　僱夫開治深廣恐来歳春雨積水愈甚虧失常賦不
　便望賜指揮施行
　　　陳正同上平江水利状(紹興二十九/年上状存畧)
知平江府陳正同言相視到常熟諸浦舊来雖有潮沙
　之患每得上流迅湍可以推滌不致淤塞後来被人
　戸圍裹湖瀼為田認為永業乞加禁止敕戸部核在
　湖瀦水之田衆共溉田者不許人請佃承買并請佃
　承買人各以違制論乞下平江府明立界至約束人
　戸毋得占射圍裹有妨水利
　　　趙子潚開濬塘浦狀(紹興二十九/年上状存畧)
兩浙轉運副使趙子潚言被㫖開濬平江府常熟縣東
　柵至雉浦入丁涇徹福山塘已於正月初五日興工
　據常熟縣父老稱福山塘與丁涇地勢相等今開丁
　涇更深三尺若不濬福山瑭則水必致倒注於涇今
　與平江府縣官同往相視宜依父老陳乞開濬又見
　開東柵至雉浦口河面並合闊八丈並雉浦港底四
　丈二尺皆得泄水通快
　　　任古上平江水利状(一年紹興二十/九  上狀存畧)
監察御史任古言平江府崑山等縣耆宿所開浦四處
　緣今歳積雨東北風潮并太湖衆水相㑹渰沒民田
　春間人戸圍田自當開撩所有小虞浦新洋江顧浦
　雖合開濬見今盡為松江大水漲遏其外發洩遲緩
　是致諸浦蓄水難以興工欲候江水潮落㟁塍出露
　人戸自行開掘若内有貧乏無力之人乞量借常平
　官糧寛立年限分料送納乞從民便已行下本縣命
　預將興工之具候江水減退即行開濬
　　　任古上平江水利狀(二年紹興二十/九  上状存畧)
臣同徐康與常熟縣官詳究得東柵至雉浦入丁涇通
　徹福山塘下注大江委是快便若依趙子潚申請五
　千人為率於来歳正月入役約計一月餘日可畢此
　浦使湖塘一帶并被傷民田内水通至於江然後濬
　治黄泗浦三里江至十里港工力亦不甚多并趂農
　隙先畢二浦其餘合開港浦再候将来次第興工
　　　任古上平江水利狀(三年紹興二十/九  上状存畧)
趙子潚昨計料開濬崔浦係決泄昆承湖及民田内水
　南自梅里塘距浦口迤邐北入大江今已乾涸緣浦
　身迂曲泄水不快是致積沙髙厚開濬工倍欲於雉
　浦口别開一涇徑入福山大浦通於大江名曰丁涇
　北之崔浦並無回曲不惟開濬省費實以泄水為便
　　　劉唐稽奏開常州港瀆狀(隆興二年/上状存畧)
知常州劉唐稽言申利二港上自運河發流經營回覆
　至下流析為二道一自利港一自申港以達於江緣
　江口每日潮汐帶沙填塞上流㳺泥淤塞流洩不通
　而申港又以江隂軍釘立標揭拘攔税船每潮来則
　沙泥為木標所壅淤塞益甚今若相度開此二河但
　下流申利二港並𨽻江隂軍若議定深闊丈尺各於
　本界開淘庶協力皆辦又孟瀆一港在奔牛鎮西唐
　孟簡所開并宜興縣界沿湖舊百瀆皆通宜興之水
　藉以疏洩近歳阻於吳江石塘流行不快而沿湖河
　港所謂百瀆存者無幾今若開通委為公私之便
　　　李結上治田三議狀(隆興六年/上状存畧)
監都進奏院李結言蘇湖常秀所產為兩浙之最自紹
　興十三年以来屢被水害議者皆歸積水不決之故
　以為積水既去低田自熟第以工役浩大事皆中輟
　臣有管見治田便利三議一曰敦本二曰協力三曰
　因時司農丞郏亶議云古人治塘浦闊深者盖欲取
　土以為堤㟁非専為決積水若堤㟁髙厚借令大水
　之年江湖之水髙於民田五七尺而堤㟁髙出於塘
　浦三五尺故雖大水不能入於民田民田既不容水
　則塘浦之水自髙於江而江之水亦髙於海不湏決
　泄而水自湍流矣此古人治低田之法也若知決水
　而不知治田則所開濬之地不過積土於兩㟁之側
　霖雨蕩滌復入塘浦不五七年填淤如舊前功盡棄
　為今之務莫若専務治田乞詔監司守令相視蘇湖
　常秀諸州水田塘浦緊切去處常平義倉錢米多寡
　量行借貸有田之家今就此農隙作堰車水開濬塘
　浦取土修築兩邊田岸立定大尺衆戸與併力官司
　督以必成且民間築岸所患無土今既開濬塘浦積
　土自多而又塘闊深易以流洩田㟁既成水害自去
　此臣所謂敦本之議也結又以為百姓非不知築堤
　固田之利然而不能者或因貧富同段而出力不齊
　或因公私相吝而因循不治非協力不可百姓所鳩
　工力有限必頼官中補助官中非因饑歉難以募民
　興役非因時不可(後/缺)
　　　陳彌作開諸浦狀(乾道元年/上状存畧)
兩浙轉運判陳彌作言常熟之浦二十有四皆北入於
　江崑山之浦十有二皆東入於海盖以太湖居其上
　流昔人患松江之不能勝而使衆水徑得其歸者也
　諸澤之興始於天禧成於景祐逮政和間稍已湮廢
　嘗命趙霖濬之僅能復常熟兩浦崑山二浦而罷今
　二邑之間竝江瀕海小川故道往往淤滯不特所謂
　三十六浦而已瀦水過多而瀉之過少重以今歳淫
　雨泛濫識者皆知開浦之利特以工費甚廣不敢輕
　議故近浦置閘在政和已不能成開江置卒在中興
　已不能復自紹興二十八年以後朝廷屢委監司守
　臣及遣御史親行按視竟爾中輟今若併舉大役切
　慮歉歳民無餘力官無羨儲反至勞擾輙擇其宜先
　治者凡十浦而其緩急又半之興工之日仍乞以緩
　急為先後之序
　　　邱崈奏築捍海堰狀(乾道七年/上狀存畧)
知常州邱崈奏華亭縣東南大海古有十八堰捍禦鹹
　潮其十七久皆捺斷不通裏河獨有新涇塘一所不
　曽築捺海水往来遂害一縣民田緣新涇舊堰迫近
　大海潮勢湍急其港面闊難以施工設或築捺決不
　經久運港在涇塘向裏二十里比之新涇水勢稍緩
　若就此築堰決可永久堰外凡管民田皆無鹹海之
　害其運港止可捺堰不可置牐不惟瀕海土性虚燥
　難以建置兼一日兩潮通放鹽運不下數十百艘先
　後不齊比至通放盡絶勢必晝夜啟而不閉則鹹潮
　無縁斷絶運港堰外别有港汊大小十六亦合興修
　若捍海塘堰既已畢工地理闊逺全藉人力固護乞
　令本縣知佐兼帶主管塘堰職事繫銜秩滿視有無
　損壊以為殿最仍令巡尉據地分巡察
　　　薛元鼎相視平江水利狀(淳熙二年/上状存畧)
提舉常平薛元鼎言淳熙二年春平江大水臣嘗被命
　相視太湖沿流利害言太湖之水獨泄以松江之一
　川其勢有不能勝竝湖數州皆受其害景祐間范仲
　淹就常熟崑山之間濬五大浦以殺其勢為州之利
　近並堙塞前提舉陳舉善勸諭人戸以漸開濬獨許
　浦正係洩水去處尚未施工昨水軍統制馮湛乞用
　兵開掘因與守臣不協遂已臣竊見許浦至梅里約
　三十餘里湮塞不通其水軍船錢糧亦自艱阻乞詔
　馮湛候農隙日從所請開濬
　　　章冲上濬河置牐狀(淳熙九年/上状存畧)
知常州章冲奏常州東北曰申港利港黄田港夏港五
　斗港其西曰竈子港孟瀆泰伯瀆烈塘江隂之東曰
　趙港白沙港石頭港陳港蔡港私港令節港皆古人
　開導以為溉田無窮之利者也今所在堙塞不能灌
　溉臣嘗講求其説抑欲不勞民不費財而漕渠旱不
　乾水不溢用力省而見功速可以為悠久之利者在
　州之西南曰白鶴溪自金壇縣洮湖而下今淺狭特
　七十餘里若用工濬治則漕渠一帶無乾涸之患其
　南曰西蠡河自宜興太湖而下止開濬二十餘里若
　更令深逺則太湖水来漕渠一百七十餘里可免濬
　治之擾至若望亭堰牐置於隋之至徳而徹於本朝
　之嘉祐至元祐七年復置未幾又毁之臣謂設此堰
　牐有三利焉陽羨諸瀆之水奔趨而下有以節之則
　當潦歳平江之邑必無下流淫溢之患一也自常州
　至望亭一百三十五里運河一有所節則沿河之田
　旱歳頼以灌溉二也每歳冬春之交重綱及使命往
　来多苦淺涸今啟閉以時足通舟楫後免車畆灌注
　之勞三也乞敕下施行
　　　王徹奏開五浦狀(淳熙十年/上状存畧)
鎮江府兵馬鈐轄王徹言紹興二十八年因積水汎濫
　欲泄入大江宜自常熟縣東開濬至雉浦五十里入
　許浦縱水入江却自雉浦之西就民創河二十五里
　引水入福山浦使二浦復歸一浦俾近縣田稍獲灌
　溉且鎮江以往地勢極髙至常州地形漸低錢塘江
　北地勢尤髙秀州地形漸低而平江在最下之處歳
　有一尺之水則湖州平陸之田悉皆渰沒聞江灘海
　㟁常列三十六浦各置巡簡寨捍衛濬治故數十年
　前浙西不聞每歳被水今三十六浦其最急者平江
　五浦就五浦之内黄泗浦尤甚大抵於福山通不用
　開鑿外崔浦許浦白茒沙泥壅積幾與岸平使千里
　之水不達江海所鑿陂塘亦狭要使江與海瀕注水
　如舊然後百川之流斷有歸宿謹圖地形水利附奏
　以聞
　　　羅㸃乞開澱湖圍田狀(淳熙十三年/上状存畧)
提舉浙西常平羅㸃言浙西圍田湮塞所在皆有獨澱
　山湖一處為害最大因奸民包裹圍田築斷堰㟁致
　水勢無繇發泄此湖上通蘇湖秀三州之水全藉斜
　路等港通泄下徹大小石浦出吳淞江入海委吳縣
　主簿劉允濟崑山縣尉吳溥躬親看視采問利害據
　申到澱山湖東西三十六里南北一十八里旁通太
　湖滙蘇湖秀三州之水上承下洩不容少有壅遏華
　亭在湖之南崑山在湖之北湖水自西南趨東北所
　頼泄水去處其大者東有大盈趙屯大石三浦西有
　千墩陸虞道褐三浦中間南取澱山湖北取吳淞江
　凡三十六里並湖以北中為一澳係古来吐吞吳水
　之地今名山門溜東西約五六里南北約七八里正
　當湖流之衝非衆浦比貫山門溜之中又有斜路港
　上達湖口當斜路之半又西過為小石浦上達山門
　溜下入大石浦凡斜路港大小石浦分為三道殺泄
　湖水並從上而下通徹吳淞江江湖二水曉夕往来
　疏灌不息以此浦港通利無有沙泥壅塞可以宣導
　水源今来頑民輙於山門溜之南東取大石浦西取
　道褐浦竝縁澱山湖北築成大㟁延跨數里遏絶湖
　水不使北流盡將山門溜中圍占成田所謂斜路及
　大小石浦洩放湖水去處並皆築塞父老嘗言圍㟁
　築時湖水平白漲起丈餘盡壅入西南華亭縣界大
　小石浦并斜路港口既被圍斷其浦脚一日二潮則
　泥沙隨潮而上湖水又不下流無緣蕩滌通利即今
　淤塞反髙於田遇水則無處泄瀉遇旱則無從取水
　大抵水性趨下下流既壅其勢必湏潰裂四出散入
　民田理無可疑者(後/缺)
　　　張叔獻請築新涇塘招賢港堰牐狀(淳熙十三/年上狀存)
　　　　(畧/)
兩浙轉運副使張叔獻言華亭東北枕海西連太湖北
　接松江江北復控大海地形東南最髙西北稍下柘
　湖十有八港正在其南故古来築堰以禦鹹潮元祐
　中於新涇塘置牐復因沙淤廢毁今除十五處築堰
　及置石䃮外獨有新涇塘招賢港徐浦塘三處見有
　鹹潮奔衝渰塞民田今依新涇塘置牐一所又於兩
　旁貼築鹹塘以防海潮透入民田其相近徐浦塘元
　係小派自合築堰又欲於招賢港更置一石䃮兼楊
　湖歳久今稍淺澱自當開濬
　　　徐誼上水利狀(淳熙十七年/上狀存畧)
提舉浙西常平徐誼言昔下流不疏而上水溢故鑿直
　曲港還三江故道開宜興百瀆所以順導下流也惟
　髙原曲徑乃瀦堰之爾昔之言水如單鍔郟亶皆是
　也今開吳淞江下流與宜興百瀆屬之海者無慮數
　百十所異時浦港罄折以趨海今近浦之民多取徑
　直蘇湖常秀舊為澤國比年雨或後至種且不入盖
　圍田衆而疏導多也小人見利不畏其害圍於淺水
　既為髙田圍於茭蕩既為稻田二俱不已復為下脚
　始之重陂大半為土始之良田背水日曬十日不雨
　農廢作業然且承用舊説又將疏之失利害之實矣
　故舊田溝澮當濬治圍田下脚無輙開己開未田當
　捺合今之言水者能行是三説則髙原舊田還為衍
　沃而農不病矣
　　　李珏奏濬常州漕渠修建望亭二牐狀(嘉泰元/年上状)
　　　　(存/畧)
知常州李珏言州境北邊楊子大江南並太湖東連震
　澤西據滆湖而漕渠界乎其間渠兩傍曰白鶴溪西
　蠡河南戚氏北戚氏直湖州港通於二河曰利浦孟
　瀆烈塘横河五瀉之港通於大江而中間又各自為
　支溝斷汊曲繞参錯不以數計水利之源多於他郡
　而常苦易旱之患何哉臣嘗詢訪其故漕渠東起望
　亭西上吕城一百八十餘里形勢西髙東下加以歳
　久淺淤自河岸至底其深不滿四五尺常年春雨連
　綿江湖泛漲之時河流忽盈驟減連歳雨澤愆闕江
　潮退縮渠形尤亢間雖得雨水無所受旋即走泄南
　入於湖北歸大江東徑注於吳江晴未旬日又復乾
　涸此其易旱一也至若兩傍諸港如白鶴溪西蠡河
　直湖烈塘五瀉堰日為沙土淤漲遇潮髙水從之時
　尚可通行舟楫若值小汐久晴則俱不能通應自餘
　支溝别港皆已堙塞故雖有江湖之浸不見其利此
　其易旱二也況漕渠一帶綱運於是經繇使客於此
　往返每遇水澀綱運便阻一入冬月津送使客作壩
　車水科役百姓不堪其擾豈特溉田缺事而已望委
　轉運提舉常平官同本州相視漕渠并徹江湖之處
　如法濬治盡還昔人遺跡及於望亭修建上下二牐
　固護水源
　　　衛涇上東南水利奏(開禧二年/上状存畧)
中書舍人兼直學士院衛涇奏臣嘗攷國家承平之時
　京師漕粟多出東南而江浙居其大半中興以来浙
　西遂為畿甸尤所仰給歳獲豐穰霑及旁路盖平疇
　沃壤綿亘阡陌有江湖瀦泄之利焉大抵二浙地勢
　髙下相類湖髙於田田又髙於江海水少則汲湖水
　以溉田水多則泄田水繇江而入海惟瀦泄兩得其
　便故無水旱之憂而皆膏腴之地自紹興末年始因
　軍中侵奪瀕湖水蕩工力易辦創置堤埂號為壩田
　民田已被其害而猶未至甚者瀦蓄之地尚多也隆
　興乾道之後豪宗大姓相繼迭出廣包强占無歳無
　之陂湖之利日朘月削已亡幾何而所在圍田則徧
　滿矣以臣耳目所接三十年間昔之曰江曰湖曰草
　蕩者今皆田也夫陂湖之水自常情觀之似若無用
　繇農事言之則為甚急陂湖廣衍則瀦蓄必多遇旱
　可以灌溉江流深濬則通泄必快遇水不至泛溢儻
　瀦水之地或至狭隘則容受必少旱則易涸立見焦
　枯水源既壅而江流填淤則疏泄甚艱水即易溢蕩
　為巨浸事之利害豈不較然易知州縣監司所當禁
　戢然圍田者無非權勢之家其語言氣力足以陵駕
　官府而在位者每重舉事而樂因循故上下相蒙恬
　不知怪而圍田之害深矣議者又曰圍田既廣則増
　租亦多其於邦計不為無補殊不思緣江竝湖民間
　良田何啻數千百頃皆異時之無水旱者圍田一興
　修築塍㟁水所繇出入之路頓至隔絶稍覺旱乾則
　占據上流獨擅灌溉之利民田坐視無從取水逮至
　水溢則順流疏決復以民田為壑設若圍田僥倖一
　稔増租所入有幾而常歳倍收之田小有水旱反為
　荒土常賦所損可勝計哉所謂増租既不繫省額州
　縣得以移用徒資貪黷之利耳此其輕重得失又不
　待智者而後辨也矧惟祖宗成憲炳若日星應江沮
　山野陂澤湖塘池濼與衆共者不許占據及請佃承
　買官司紏劾以聞諸瀦水之地謂衆共溉田者輙許
　人請佃承買并請佃承買人各以違制論立法之意
　可謂明白前者臣寮累嘗奏請朝廷非不施行臣姑
　疏其一二諸路如有承買渚水地者悉與改正此紹
　興二十八年指揮也凡係積水草蕩今後竝不許請
　佃雖陳乞撥賜亦許守臣執奏此乾道五年九月指
　揮也詔兩浙漕臣及提舉常平官及逐州守臣常切
　覺察如官民户及寺觀圍築田畆填塞水道具名以
　聞此淳熙三年六月指揮也詔州縣輙敢給據與官
　民户及寺觀買佃江湖草蕩許人戸越訴重寘典憲
　仍委監司糾劾此又淳熙三年八月指揮也詔浙西
　諸郡應官民户舊来圍田去處明立標記給榜曉諭
　不得於標記外再有圍裹此淳熙十一年八月指揮
　也其他條約未易悉數夫以陳説之衆多立法之詳
　備是宜圍田之害悉絶而瀦泄之利盡復曩時之舊
　可也然厯年浸久陂湖之為田者不止民田之被害
　者滋甚其已圍者牽於姑息固不復論標記之外増
　創圍裹者有之因民詞訴已毁撤而復修築者有之
　易名為天荒而請求給佃者有之寺觀僧道尤無忌
　憚是豈果不可禁戢哉吏治茍簡而法令不行之過
　也積習而不知變姦猾䝉利良農失業其害又豈特
　在民而已臣伏見乾道間孝宗皇帝一旦宣諭輔臣
　曰聞浙西自有圍田即有水患屢有人理㑹多為權
　勢所梗已漕臣王炎相視有張子盖圍田九千餘畆
　湮塞水勢立命開掘仍戒敕不得再犯淳熙中因述
　堯言𫝊法寺僧請佃明州定海縣鳳柄沈窖兩湖八
　百畆可溉田二萬六千餘頃即令仍廢為湖英斷如
　此孰不悚懼其奉行不䖍者特有司之罪而斯民疾
　苦則有所赴愬矣
　元
　　　温都爾奏請澱湖侵占狀(至元三十年/上狀存畧)
江浙行省𠫭政温都爾言澱湖在宋時委官差軍守之
　湖旁餘地不許侵占常疏其壅塞以泄水勢今既無
　人管領遂為勢要絶水築堤繞湖為田湖狭不足瀦
　蓄每遇霖潦泛溢為害昨本省官䝉固岱等興言疏
　治因受曹總管金而止張𠫭政潘應武等相繼建言
　識者咸以為便臣等議此事可行無疑然雖軍民相
　㕘選委亷幹官提督行省沙克珠咱行院董巴圖爾及
　行臺哈喇岱令親詣相視㑹計合用軍夫擬稟
　　　特爾格奏疏澱湖設屯守狀(至元三十一/年上狀存畧)
平章特爾格奏太湖澱山湖昨嘗奏過先帝差倩民夫二
　十萬疏掘已畢今諸河日受兩潮漸致沙漲若不依
　舊宋例令軍屯守必致坐隳成功臣等議常時工役
　撥軍樞府猶且恡惜屯守河道用軍八千必辭不遣
　澱山湖圍田賦糧二萬石就以募民夫四千調軍士
　四千與同屯守立都水防田使司職掌收捕海賊修
　治河渠圍田
　　　(失/名)中書省請修濬練湖䟽治運河狀(至治三年/上狀存畧)
中書省臣某奏江淛行省言鎮江運河全藉練湖之水
　為上源官司漕運供億京師及商賈販載農民来往
　其舟楫莫不繇此宋時専設人夫以時修濬練湖瀦
　蓄潦水若運河淺阻開放湖水一寸則可添河水一
　尺近年淤淺舟楫不通凡有官物差民運遞甚為不
　便委官相視疏治運河最為急切伏望亟賜指揮
　　　任仁發請立行都水監狀(大徳八年/上状存畧)
千夫長任仁發言吳淞江故道淤塞宜立行都水監於
　平江路𨽻中書省修治河道閘壩合用物料行省即
　於官錢内收買應付又浙西苗糧戸内起夫一萬五
　千名自備什物每名工役一年免糧一十五石其軍
　站除贍役地外依上起科僧道伊囉勒琨達實宻不
　分常住并權豪官員不納官糧之家以地五頃著夫
　一名從行都水監選委亷幹官部夫督役其有釐立
　事功亷能稱職者行都水監具迹舉眀其著夫人戸
　雜泛差役權行蠲免
　　　任仁發講究平江等路水利狀(泰定元年/上状存畧)
都水少監任仁發言太湖納湖州宣州諸溪之水而南
　北東江海之岸皆髙水積其中勢若盤盂設遇雨澇
　則環湖低田悉皆渰沒若欲導洩積水在乎時時點
　簡太湖東北兩岸通江河之道不致淤塞可也盖環
　湖低田利在洩潦兼沿江傍海髙田亦仗湖流奔注
　衝散潮沙使江河通利乃可引潮灌溉諸小湖在太
　湖迤東及北者甚多皆能接洩太湖注江達海數内
　澱山湖自大盈趙屯等浦以出吳淞江與渾潮相接
　最近若上源所注不急則潮沙注湖漸成淤澱富家
　因淤澱圍裹成田繇是湖水與諸浦漸逺而所洩益
　微若非就湖内圍田多開河渠及時修濬諸浦則此
　湖之塞恐不止於是也又按吳江石塘障遏東流之
　勢致潮沙日漲半為平地此乃太湖洩水下吳淞江
　第一要處古来於堤間多置木橋與鑿水洞上則通
　行下則洩水盖欲仗其急流衝滌潮泥免致水患人
　不知此或便於行路則塞壩河口或惰於巡防則宻
　置樁橛矧以茭蘆魚籪等物障遏必得官司於此處
　榜示告戒使之咸知利害可也
　　　郭珪請京口濬河建閘狀(天厯二祀/上状存畧)
鎮江路總管郭珪言江口元有程公鱔魚二壩及黄水
　石䃮每歳江潮滿溢於此車灌運河今歳上流無雨
　水源艱澁潮勢既少沙岸益髙徒歩五里方登舟縱
　欲車水入閘人力莫能為非朝廷降㫖開濬置閘不
　可
　　　眀埒達實請京口濬河建閘狀(天厯二祀/上状存畧)
鎮江路達嚕噶齊兼管勸農桑事明埒達實上言京口
　舊閘久廢江臯一里皆成淤塞閘東又作土埭以蓄
　河水江潮雖漲阻隔不通莫若開堀淤沙撤去土埭
　仍於江口置閘以時啓閉該臣等度自京口港口至
　程公下壩長二里一百四十歩舊河面闊六丈底闊
　二丈五尺今擬展闊河底三丈五尺深一丈計用一
　萬二千七百六十五工人夫一千六十名一十二口
　工畢毎夫官日給米五升鹽菜錢中統鈔五百日計
　米一百五十四擔鈔一百二十七貫伏望朝廷許允
　容臣等率屬即日興工以圖萬世治安之利
　　　奇徹台言浙西水利狀(至正元年/上状存畧)
江浙行中書左丞相奇徹台言浙西水利近年有司失
　於舉行隄防廢弛溝港堙塞水失故道民受重困今
　後莫若都水監官歳委一員分治仍令各處農事正
　官帶知圍田署銜責任有歸及監察御史言宜復立
　都水庸田使司慎選諳曉水利恪守官箴之人按披
　圖志討論舊治於必合開挑之處將原額租税除豁
　合用工本官為支給使専其任責以成效乃已
　　舒瑪爾節請立松江等處都水庸田使司狀(至正/元年)
　　　　(上状/存略)
丞相舒瑪爾節言呉淞江等處若不設立衙門管領每次
　挑洗甚廢貲糧兼損民力松江府止管兩縣别無親
　管事務欲將松江府革罷兩縣撥與嘉興路依前設
　立都水庸田使司専掌在先所管勾當直𨽻省部以
　山南江北道肅政亷訪使宻拉江南浙西道肅政亷
　訪使張友諒為使任仁發雖七十致仕還着為副方
　於水利可奏實效
　
　
　
　
　
　
　
　
　吳中水利全書卷十三
欽定四庫全書
　吳中水利全書卷十四　　明　張國維　撰
　　章疏
　封章上逹民瘼自永樂至今諸賢之條畫畢萃於此
　披覽欲揮賈生之涕
　明
　　　夏原吉濬治婁江白茆港疏(永樂元/年上)
欽差江南治水戸部尚書臣夏原吉謹題為欽奉敇諭
　事該臣奉命治水蘇松等處惟奉職不稱重貽宵旰
　之憂夙夜警惕惟勤咨訪欽承聖諭愧感交集臣與
　共事官屬及諳曉水利者參考輿論得其梗槩葢浙
　西諸郡蘇松最居下流太湖綿亘數百里受納杭湖
　宣歙諸州溪澗之水散注澱山等湖以入三江頃為
　浦港湮塞滙流漲溢傷害苖稼拯治之法要在浚滌
　吳松江諸浦導其壅滯以入于海按呉淞江舊袤二
　百五十餘里廣一百五十餘丈西接太湖東通大海
　前代屢浚屢塞不能經久自呉江長橋至夏駕浦約
　百二十餘里雖云通流多有淺狹之處自夏駕浦抵
　上海縣南蹌浦口可百三十餘里潮沙漲塞已成平
　陸欲即開浚工費浩大灔沙泥淤浮泛動盪尚難施
　工臣因相視得嘉定之劉家港即古婁江逕通大海
　常熟之白茆港徑入大江皆係大川水流迅急宜浚
　呉淞南北兩岸安亭等浦引太湖諸水入劉家白茆
　二港使直注江海又松江大黄浦乃通呉淞要道今
　下流壅遏難疏旁有范家浜至南蹌浦口可徑逹海
　宜浚令深濶上接大黄浦以逹湖泖之水此即禹貢
　三江入海之迹每歳水涸之時修築圍岸以禦暴流
　如此則事功可成于民為便伏乞陛下俯采臣言立
　賜裁决容臣遵奉施行
　　　况鍾請官治水疏(宣徳九/年上)
直𨽻蘇州府知府臣况鍾謹奏為東南水患甚急懇速
　遣官治理以安民生事臣竊聞蘇州之地有三江五
　湖及來守郡按考形勢稽核水道除淺狹江湖不計
　外合蘇松嘉湖四府撮其要害其湖有六曰太湖曰
　龎山湖曰陽城湖曰沙湖曰昆承湖曰尚湖聨屬廣
　袤凡三千餘里其水東南出嘉定呉淞江東出崑山
　縣婁江即劉家港東北出常熟縣白茆港永樂初特
　命工部尚書夏原吉疏濬水不為患今年久淤塞一
　遇久雨遂成巨浸田皆没溺民不聊生國賦無辦臣
　叨知府事敢不據實上聞伏乞陛下軫念時艱仍遣
　大臣董督各官於農隙發民疏浚庶一方永賴誦皇
　上徳意無疆矣
　　　應能申明水利職掌疏(𢎞治/年上)
直𨽻蘇州府水利通判臣應能謹奏為敬循職掌興修
　水利裕國足民事竊見姑蘇一郡昔稱奥壤數郡之
　水西南散流太湖湖東浚入松江以至于海但遇久
　雨連綿湖溢江壅諸邑低下之田悉皆浸没雖北壓
　大江東抵巨浸河渠固多而年久湮塞勢莫能分嘗
　觀古人疏導必使諸水往東南者入於松江又東北
　者入于大江則各府之水可至於海為今之計莫先
　于禁曠職擇耆老則官得人以専職而無曠耆得人
　以領工而無廢矣合用人工必擇農隙就于有田之
　家每百畆修岸三丈淘沙亦然無田之處亦于正二
　三月該賑飢之時每日驗口給米三升三合亦照丈
　數分撥挑築及水利詞訟衙門問犯徒杖罪名俱照
　後開丈數勒限押發修築不容收贖食既有糧而工
　又有力若糧塘一年以上該里仍有岸壊沙積者罰
　修水岸一十丈革役做工二年踈放縣官一年以上
　功不及三處者罰俸三月三年無功者須知之年註
　以罷軟州官一年以上功不及五處者罰俸五月三
　年無功者須知年註與縣同府職一年以上功績不
　及七處者罰俸七月三年無功須知之年註與州同
　中間若果有功績顯著超異衆職乞敕撫按并水利
　憲臣等官量才旌擢以勵其餘若有豪强占恡不服
　清理者并祈皇上申飭工部轉行巡撫憲臣與臣等
　同心糾察以警將來如此則旱澇可防秋成可望東
　南財賦供餽皆足以充其用矣小臣念切時艱瑣凟
　聖聴拜疏可勝悚□待命之至
　　　楊廉請治東南水利疏(𢎞治五/年上)
南京戸科給事中臣楊亷等謹題為應詔直陳東南水
　患懇乞命官濬治以固根本事臣等竊見近年東呉
　西浙水災相仍榖米踴貴說者謂蘇松嘉三府財賦
　所出當天下之半實國家之外儲也而其地極下禹
　貢所謂震澤者其今蘇州之呉縣吳江常州之無錫
　武進宜興湖州之烏程長興等縣瀦蓄霅苕天目之
　水繇吳淞等三江入海昔元時疏濬最勤民受其利
　今淤塞不通豪右復築之稼穡其上遇雨水稍多則
　無所傾泄泛濫稽天數郡良田竝受災害小民坐累
　無秋艱措國賦有司非不欲濬治而阻于工費制于
　豪右束手觀望卒不能成兹皇上以災異求言留都
　密邇時務孰有急于此者伏乞敇下該部亟行所司
　相度震澤入海故道設法疏濬仍令各處導渠修堰
　以備旱澇東南幸甚天下幸甚
　　　葉紳請設水利重臣疏(𢎞治七/年上)
吏科給事中臣葉紳謹奏為三吳飢饉薦臻民生可慮
　國計難圖乞敇專官治水以興大利事臣惟直𨽻之
　蘇松常浙江之杭嘉湖約其土地雖無一省之多計
　其賦税實當天下之半况他郡所輸猶多雜賦六郡
　所出純為粳稻郊廟之粢盛在此内府之珍膳在此
　百寮之俸給六軍之糧餉在此至於京師士庶以億
　萬計亦皆待飽于餉給之餘是六郡之賦税誠國家
　之基本生民之命脈不可一日而不經理也若水道
　不通為六郡農田之害其所係亦重矣夫天目諸山
　之水瀦為太湖而六郡環乎其外太湖之水又繇江
　河以入于海聞昔人于溧陽則為堰壩而遏其衝于
　常州則穿港瀆以分其勢於蘇松則開江河以導其
　流惟是入海之處潮汐往來易于湮塞故前代或置
　開江之卒或設撩淺之夫以時浚治僅免水患歴歳
　既久其法廢弛遂致諸湖巨浸壅遏于中江河故道
　淤漲于外土民利其膏腴或堰而為田或築而為圃
　上源之來者不衰而下流之去者日滯是以川澤浸
　盈經冬不涸圍田沮洳終歳不乾加以夏秋淫雨浹
　旬山水横發渰没田疇漂淪廬舍固其所也方𢎞治
　四年一澇五年復澇幸而六年頗收稍得蘇息而今
　歳大水視昔尤甚六郡人民流離困苦不可勝言即
　今撫按等官相繼論奏伏望聖明以糧儲為國家之
　大用水患為東南之大害於廷臣中選差有才力通
　曉水利者一二員授以節鉞重其委任前去會同撫
　按官講求民瘼設法賑恤軍需之可停者停之逋負
　之可蠲者蠲之俟民心稍定民困稍蘇然後指定地
　方分投相視何地為山水入湖之衝何港為太湖入
　海之道自源徂流一一按究然後相與度其經費量
　其亊期然後大加浚治務使下流得以宣洩而上源
　不致泛溢然當此飢歉之際欲興大役若非任事者
　處得其道則民力不堪不能不重困也臣本吳人目
　擊心傷仰見皇上治先根本據實上陳伏祈敇下該
　部允覆施行
　　　徐貫奏報開濬吳淞江等處工完疏(𢎞治七/年上)
欽差提督江南水利工部尚書臣徐貫謹奏為開濬功
　成據實奏報以慰聖懐事切惟東南地勢低下水患
　自古有之永樂初年水復漲溢太宗文皇帝命戸部
　尚書夏原吉大加疏治方得止息逮今九十餘年各
　處港浦仍復湮塞為患滋甚仰惟皇上軫念地方命
　臣等與從行主亊祝萃會同巡撫右副都御史何鑑
　督令蘇州府知府史簡設法修浚盖將拯墊溺之民
　于袵席之上化魚鱉之區為稻梁之域臣等敢不罄
　竭駑鈍以圖仰副聖意用是夙夜不遑寜處相度施
　工竊見嘉湖常鎮水之上流蘇松水之下流上流不
　浚無以開其源下流不浚無以導其歸于是督同委
　官人等將蘇州府吳江長橋一帶茭蘆之地疏浚深
　濶導引太湖之水散入澱山陽城昆承等湖又開吳
　淞江并大石趙屯等浦洩澱山湖水繇吳淞江以逹
　于海開白茆浦并白魚港鮎魚口等處泄昆承湖以
　注于江又開七浦鹽鐵等塘泄陽城湖水以逹于海
　下流疏通不復壅塞開湖州之漊涇泄天目諸山之
　水自西南入于太湖開常州之百瀆泄荆溪之水自
　西北入於太湖又開各斗門以洩運河之水繇江隂
　以入江上流疏通不復湮滯自𢎞治七年十一月十
　七日興工至八年二月十五日工畢幸而一向天氣
　晴和人無疫癘凡百衆庶爭先效勞即今水患消弭
　人無墊溺之憂田有豐稔之望列郡士民莫不慶抃
　是非臣等之能皆皇上盛徳大福廣被東南之所致
　也今將修浚過港瀆畵圖貼説謹具奏聞
　　　秦慶上治水事宜疏(𢎞治七/年上)
禮部應會試舉人臣秦慶謹奏為東南水利已設專官
　懇乞聖明加意督濬以垂永利事臣惟國家財賦多
　出東南而東南財賦盡繇水利近年以來列郡數被
　水災民不聊生推原其故皆緣于太湖之溢而太湖
　之所以溢則因三江衆浦之失其道撫按之臣皆相
　繼論列䝉皇上軫念地方特命工部右侍郎徐貫來
　總水事凡通湖逹海隘口支川無不疏治一時水患
　十去八九然臣以為疏導之利雖已𢎞于一時而經
　制之宜猶未及于永久惟昔之善治水者每于平成
　之後必立宣防之法如近代撩淺開江等卒亦皆制
　置有定浚治有常是以當時利興而害去國富而民
　安臣以為今當略倣前制思患預防乞敇該部轉行
　巡撫及水利官督率府縣治農官徧詣三江各浦地
　方相視要害講求便宜用其土著之民專習搜淘之
　事免其别差著為定令仍須往來勸督驗其工程以
　行賞罰務使水道不復壅遏旱澇不能為災可也經
　久之道莫善于此臣本書生仰見皇上注意民生昌
　言無諱伏祈敇下工部查議臣奏果非虛妄覆請聖
　㫖允行東南幸甚國計幸甚
　　　姚文灝條上水利窽要疏(𢎞治九/年上)
欽差督理蘇松等處水利工部主事臣姚文灝謹題為
　敬陳治水窽要懇賜允行以副任使以奏實效事臣
　聞自古聖帝明王功莫大于禹者以其遭洪水而致
　平成也頃年以來黄河決於淮北三江溢于江南患
　亦甚矣蒙皇上軫念生民特遣大臣奔走治理臣最
　謭陋佐郡無能荷恩㧞擢工曹獲備使令竊圖報效
　晝夜驅役于三江五湖之間謹講求窽要六事開坐
　上請伏乞陛下裁擇敇部議覆容臣遵奉施行臣愚
　幸甚地方幸甚
　　計開
　　一曰宜設導河之夫查得蘇松等處地方乃湖海
　　　交會之衝水日往來川壅泥沙最易淤塞若不
　　　設夫歳歳開導則目前縱有成功不久湮沒非
　　　永利之道也乞敇下該部劄行各該府于所屬
　　　均徭酌量派設庶開濬有人隨時呼遣可常恃
　　　無恐矣伏候聖裁
　　一曰宜發濟農之粟查得宣宗皇帝朝巡撫侍郎
　　　周忱留心民事各屬建有濟農倉多方儲蓄以
　　　備旱潦雖動支賑貸尚有餘貯今水利專為民
　　　田於濟農之義相協合無查覈倉粟酌量充支
　　　濬導工費似為便益伏候聖裁
　　一曰宜給修閘之錢夫閘以捍水為蓄泄古人意
　　　至周密下釘木樁上甃巨石萬不容已今欲省
　　　費議為土閘必不可行合無設處金錢計值給
　　　料以裨永久且免滲漏而蓄洩均有賴矣伏候
　　　聖裁
　　一曰宜開議水之局查得蘇松等處雖曰具區亭
　　　毒然百川赴海源委支幹諸凡治浚事宜及設
　　　處工費不獨臣愚不能窺測即郡縣諸臣聞見
　　　亦各有限唯博洽宏儒高年父老考究精詳合
　　　無設局延攬如果有深謀碩畫何妨折節隆禮
　　　採詢所長匡扶不逮此至𦂳一着也伏候聖裁
　　一曰宜重農官之選查得蘇松等處府縣水利官
　　　雖以治農為職率皆庸懦無知詢以修治茫然
　　　不省盖緣吏部循照資格泛為授任及任使不
　　　稱降斥隨之然地方事悞矣合無于銓除陞擢
　　　時必遴選才識優長諳習水利方補是職俟有
　　　勞績破格顯庸則事以官重官以人重奏效不
　　　難矣伏候聖裁
　　一曰宜專農官之任查得府縣水利一官奉㫖添
　　　設專為治農不預他政近乃競營别差地方亦
　　　以為故常而職業曠廢殊于設官之初意相倍
　　　今既重水利則農官竝不許管理别務違者容
　　　臣叅處伏候聖裁
　　　謝琛興修水利疏(正徳五/年上)
巡按直𨽻監察御史臣謝琛謹題為興修水利以備民
　患事臣惟朝廷以貢賦為重百姓以耕稼為本照得
　蘇松常鎮四府地方先因正徳四年七月被水為災
　渰死禾稼已該巡按管糧御史節次奏䝉准免正耗
　糧米數百萬石臣切為朝廷憂之飢民至食草根樹
　皮傷損成疫死亡無數臣又為百姓苦之今年三四
　月間前項積水不見盡消近湖邉江之田尚為巨浸
　至五月初旬又遭大雨十日十夜不少停止新舊之
　水併力為凶渰没在田秧苖漂壊官民房舍不可勝
　言除已具題外自本月下旬以來天色已霽雨暘亦
　時似有年豐之兆前項水勢久不少退其高阜得種
　之田稻苖頗有所望其金壇宜興崑山長洲各縣近
　湖邊江處所至今汪洋無際即其眼前之播種有誤
　又可以知其秋來之收成不得完全也夫東南地氣
　蒸濕春夏之間十日半月之雨亦為常事其各府田
　畝所以不得播種者或者病其前雨之久臣實病其
　水利不修積水不退之故也使其水利修理則天雨
　雖久而水道流通雨收水退而播種復舉何至有農
　事之誤耶近因巡歴各該地方獲覽地形高下之勢
　叅對前人水利之論而略知一二臣俯伏為陛下陳
　之浙西為區勢本卑下天目諸山西來之水衆多深
　長然皆歸之太湖即古之所謂震澤也震澤之水再
　流而入于陽城昆承澱山三泖等湖其性本皆欲東
　也三代以前土廣人稀專以治水為急故神禹相地
　分流疏其東北入海者為婁江東南流者為東江併
　松江為三江以分洩之自是不聞有水患之説矣後
　世人稠地少海塘一築其近江淤肥之地悉成膏腴
　之田而東江之故道塞矣繇是欲之東江之水逶迤
　北旋會入松江而趨下之性遲矣故後人於常熟縣
　之北開二十四浦疏而導之楊子江又於崑山縣之
　東開一十二浦分而納之海皆所以補東江不通之
　力也又慮潮沙易於淤塞各於浦口置立板閘潮來
　則扄之以禦其泥沙歳旱亦扄之以備其灌溉又於
　閘外或設開江之卒或設撩淺之夫亦皆所以决壅
　塞而防泛溢也宋元以來累累差官督治動經費用
　錢糧數百餘萬盖凡有興作必有利害大抵智謀經
　畫之士就其彼重於此者而舉行之國朝永樂年間
　尚書夏原吉奉命專理其事區畫經度如開浚劉家
　白茅二港甚合古人之法自後七八十年朝廷之貢
　賦不虧百姓賴以安堵者先朝任用夏原吉之力也
　𢎞治七年工部侍郎徐貫亦奉命繼理其事比有通
　判姚文灝以輔之一時疏濬之法亦有次第惜乎小
　就自畫而不能為轉身之計舊制板閘夫卒之設圍
　岸之築皆未全備是以迄今十二三年而諸浦之壅
　塞如故識者恨之近年雖有帶管僉事官既不專名
　亦虛設以至一二年來水利日廢水患歳甚若不及
　時整理將見諸浦之壅塞日堅而後日之工程愈大
　朝廷之貢賦歳虧而各府地方將為魚遊鱉處之地
　矣近者朝廷因見各府錢糧不完盜賊漸起而於管
　糧捕盜之官特設專理臣愚以為水利一興則稼穡
　歳登稼穡歳登則貢賦自完而百姓將有含哺鼓腹
　之樂豈肯故冒督徵之刑與夫追捕之法耶伏望皇
　上垂念各府財賦所貢上而為郊廟内府之供下而
　為百僚六軍之給乞命廷臣計議或敇見差僉都御
　史魏(闕/)兼整前事或選命該部大臣一員前來專理
　隨之以家小之安重之以便宜之柄寛之以歳月而
　戒其速成盛之以使令而分其煩𤨏趂今秋收之後
　訪前代䟽濬之䂓為來年水患之備或憫被災疲民
　之動勞也令其召收為役因施賑濟之惠或計各府
　錢糧之空乏也容其借取滸墅北新等闗課鈔以凑
　支用開諸浦以洩諸湖之水復板閘以嚴啓閉之規
　立夫卒以常其疏濬之功築圍岸以防其横流之勢
　錢糧工力雖曰費用浩大然量此之出計彼之入或
　相倍蓰或相千萬姑即去年被災免徵之數以較之
　其所得所費之孰為多寡從可知矣
　　　俞諫請留闗稅濬白茆疏(正徳七/年上)
欽差巡視江南水利都察院右副都御史臣俞諫謹題
　為敬陳水利事宜仰祈聖明允發經費以興大功以
　埀永利事伏見皇上以國家財賦所出多仰給於直
　𨽻之蘇松常鎮及浙江之杭嘉湖七府近年以來屢
　被水災圍田渰沒命臣前去會同巡撫都御史張鳳
　親詣其地逐一踏勘以次興修臣奉敕陛辭逾江而
　南即徧七府所屬地方相形度勢尋源泝委而有以
　知東南水之大略矣盖太湖受廣徳溧陽宣歙常鎮
　杭湖諸州之水滙為巨浸廣袤三萬六千餘頃東溢
　為澱山昆承陽城巴城諸湖繇三江入海而湖之衍
　溢則流注於蘇松列郡之間昔人以環湖地卑築圍
　防以禦水名曰圩田沿海地高開涇浜以通灌名曰
　坦田圍防通灌之利興而田稱沃壤賦甲天下矣自
　吳江長橋輓路作而湖之咽㗋失其利自海塘南障
　三江北折而湖之尾閭失其勢失利失勢能無壅溢
　之患乎昔人開龍溪七十二溇荆溪百瀆以疏上流
　開松江十八港常州十四瀆崐山常熟三十六浦并
　福山白茆港以洩下流又有塘以行水有渠以均水
　有隄以捍水有漊以瀦水大小縱横聨絡通貫皆所
　以利圍防資灌溉決太湖淫潦而逹之江海也然為
　之者人耳不能無廢塞之弊亦不能不頼於修浚之
　功故當時都水有監營田有使開江有卒撩淺有夫
　隨時浚治一方頼焉近年以來水患相仍水利無官
　經管圍防湮沒涇浜壅滯上流如諸漊百瀆下流如
　三江諸浦率極淺淤以及昆承陽城諸湖為太湖之
　所瀦蓄者又被居民圍田侵占日就窒塞遂使水無
　止宿潦則難洩旱則難灌一方之民坐受其弊公私
　困乏莫甚於此是宜有以來該部修復之議厪九重
　宵旰之憂也然其間有壅塞之甚力役之殷者如崑
　山縣吳淞江至和塘常熟縣金雞瀆福山港太倉州
　楊林塘湖川塘楊家浜浪港大半涇張浦塘薛涇塘
　北海㟁嘉定縣練祁河吳江縣長橋輓路内外河華
　亭縣官路港運鹽河陳村塘王家港都臺浦馬官浜
　上海縣馬路塘劉家河武進縣桃花港澡子港古塘
　涇洞子河利大河江隂縣石頭港利港新溝河宜興
　縣百瀆烏程縣大錢口小梅口等處皆工費浩繁合
　用夫力各以數千萬計而費之最大者莫如白茆港
　查得白茆港開自偽吳張士誠横廣三十餘丈長亘
　九十餘里藉以宣洩湖瀼通引潮汐備旱澇為一方
　之利迨入國朝尚書夏原吉侍郎周忱相繼浚治𢎞
　治七年水患命工部侍郎徐貫大加開浚僅得一通
　尋復淤塞嗣是弗葺隠然成隄矣臣徃來海濱徘徊
　其所亷得所以塞之之故盖是港勢趨東北吞逆海
　潮其入處為横沙所梗承納處為新田所礙中流又
　為鹽鐵横瀝諸河分流減勢居三之二而潮汐泥沙
　一日再至港之命脉迂曲微緩不足以衝滌之遂致
　停積壅滯日就淤塞亦其勢有不能不然者今不避
　横沙疏障礙均别𣲖棄迂從直則隨浚隨塞蹈前日
　之覆轍矣臣看得是港離海約十五里許旁有姚家
　浜者舊開通灌枝河也東通小湖漕六尺溝至陶涇
　入海其地形頗下其勢趨東南頗順其水道視舊港
　頗徑直其去横沙亦逺若因而廣之深濶與白茅稱
　復疏通障礙分決中流會趨駛疾計必可以滌潮沙
　而埀久逺此議一出皆以為然隨督同委官逐一勘
　量得是港自常熟縣東倉至姚家浜深淺不等共長
　一萬三千五百八十丈面濶一十五丈每丈用夫七
　名計用夫九萬五千六十名自姚家浜至陶涇口長
　二千六百五十丈開濶三十丈深一丈五尺每丈用
　夫一十五名計用夫三萬九千七百五十名通計夫
　一十三萬四千八百一十名約四十日而成每夫每
　日工食銀二分共該銀一十萬七千八百四十八兩
　築壩置閘該木石灰鐵料銀一千餘兩該開壊民田
　二十餘頃查有新漲沙田撥補遷改民居墳墓百十
　餘所官為給助民亦願從欲便起工開浚但查蘇松
　等府倉庫皆虛見在堪動官銀不過四千餘兩况地
　方人民連遭災疫逃亡數多凋瘵之餘瘡痍未復今
　歳雖得稍改中間尚有包賠荒棄之累加以數年逋
　負追併一時若又重加前役𣲖取前費不無逼民失
　所致生他患臣等酌量緩急備行各屬委官先將高
　鄉淤塞涇漕浜漊低鄉坍没圩㟁隄防逐一查勘照
　田多寡分𣲖丈尺督令得利之人趨時浚築及將前
　項諸漊百瀆江塘河港以次開浚隨宜修舉其白茆
　港等處欲候下年農隙興工緣前項工費無從措辦
　查得蘇州府庫見有戸部委官收寄聴解滸墅鈔闗
　正徳六年春夏秋三季船料銀一萬二千四百八十
　九兩九錢三分冬季并正徳七年四季船料約有一
　萬三千餘兩及兩浙兩淮運司俱有存積餘鹽等銀
　伏望陛下念東南財賦之重憫斯民墊溺之難特敇
　該部從長議處合無將前項二年鈔闗己未經收料
　銀照數存留仍於淮浙運司查給官銀以充前項工
　食之需數内不敷於蘇松等府徵收正徳六年分免
　剰餘米數内量支補助工完之日通行造册奏繳
　　　許廷光請重治水專官事權疏(正徳十/三年上)
欽差巡視浙江等處都察院右僉都御史臣許廷光謹
　題為乞重治水事權以興大利事臣奉命于役東南
　竊查得蘇杭等府本三吳澤國厥田下下賴自昔興
　修水利所出財賦甲於天下國家供億仰給於此近
　年以來水利官員裁復不一興修事宜因革靡定遂
　使有司視為不急之務豪强大肆侵阻之奸震澤不
　流三江失道白茆累議而無功海塘隨修而旋廢每
　遇小水輒成大災國賦虧賠官民困弊未有甚於此
　時者也今蘇松常鎮杭嘉湖七府雖設有管理水利
　郎中緣地逺權輕官民積玩伏望皇上憐念東南郡
　縣實國家萬年供億地方乞敕該部從長計議合無
　蘇松等七府水利郎中量加舉刺之權以便行事用
　警積玩不然或效昔年運河故事特設通政一員專
　管則事體尤便所費亦不加多而國民利益當不可
　以數計矣
　　　吳巗條上水利事宜疏(正徳十/三年上)
工科都給事中臣呉巗謹奏為條列水利事宜仰乞聖
　明留意敇部早議興利以裕貢賦以拯昏墊事切惟
　國家財賦多出東南而東南財賦皆資水利盖水利
　不修則田疇不治五榖不登而國用不足其所闗係誠
　非細故近來東南地方夏秋淫雨山水横發田疇渰沒
　諸郡之民流離困苦不可勝言揆厥所繇盖以下流
　淤塞圍㟁傾頺疏導不得其法董治不得其人之所
　致耳臣備員該科謹將水利之切要者四事開坐上
　陳伏望皇上軫念東南為財賦所出民遭墊溺敕下
　該部議處施行豈惟臣等之幸東南幸甚天下幸甚
　　計開
　　一疏濬下流浙西諸郡蘇松最下太湖綿亘數百
　　　餘里納諸山溪澗之水散注瀼蕩間繇三江以
　　　入於海是太湖者諸郡之水所瀦而三江又太
　　　湖之所洩也若下流淤湮滙水泛溢渰沒禾稼
　　　為害匪輕為今之計要在相其利害為之區處
　　　如白茆港七浦塘劉家河皆蘇州東北洩水之
　　　巨川如吳淞江大黄浦皆蘇松南北交境洩水
　　　之大道而吳淞南北與白茆諸港浦之兩傍又
　　　各有支渠引上流諸湖瀼之水以歸於其中而
　　　並入於海就其中論之蘇之七浦塘劉家河松
　　　之黄浦竝皆深濶通利惟白茆自𢎞治七年疏
　　　浚之後已二十五六年吳淞一江自天順間疏
　　　濬之後六十有餘年聞之白茆潮沙壅積勢若
　　　丘阜吳淞江僅如溝洫舟楫艱行其傍渠支港
　　　亦多湮塞下流既壅上流曷歸加以淫雨能不
　　　泛溢此利害之顯然可見者也今誠能浚白茆
　　　一港通利如七浦劉家河則蘇州東北之水有
　　　所歸而不移矣浚吳淞一江通利如大黄浦則
　　　蘇松南北兩界之水有所歸而不積矣蘇松之
　　　水既各有歸則引吸上源太湖之水不至壅溢
　　　而向來瀼蕩沮洳渰浸之土皆出而可耕矣伏
　　　候聖裁
　　一修築圍㟁臣考之宋范仲淹嘗論於朝曰江南
　　　圍田中有河渠外有門閘旱則開閘引江水之
　　　利澇則閉閘拒江水之害旱澇不及為農美利
　　　是知圍田全仗乎㟁塍㟁塍常利於修築修築
　　　堅完旱澇有備否則反是臣願自今以後每歳
　　　農隙治農之官督令田主佃戸各將圍㟁取土
　　　修築水漲則專增其裏水涸則兼築其外務令
　　　高濶堅固遇旱則車水以入澇則戽水以出如
　　　此則水旱有備而高低之田皆熟矣伏候聖裁
　　一經度財力臣惟興水利必資乎財力而財力必
　　　取之民間凡遇工程一槩科歛則未免府縣𣲖
　　　之里甲里甲𣲖之細民騷動鄉村鮮有不怨臣
　　　以為水利為田而興則財力亦必計田而出凡
　　　有田之家不拘官民每田一畆科錢一文每田
　　　一頃科錢百文若田至萬頃則該錢百萬不但
　　　積少成多抑且衆輕易舉實為經久之計又必
　　　於每歳秋成之時折收白銀徵解各府官庫仍
　　　將數目造報水利官處遇有興修聴候動支不
　　　許别官借貸倘工程浩大支用不敷聴於官庫
　　　無碍錢糧内動支凑用如再不敷會計明白備
　　　繇奏聞區處如此則費有所出而功易成矣伏
　　　候聖裁
　　一隆重職任臣聞永樂初年東南嘗大水命戸部
　　　尚書夏原吉治之著有成績至𢎞治間東南又
　　　屢有水患工部侍郎徐貫總理其事有司迎合
　　　惟圖目前曾未幾時而白茆等處已皆湮塞連
　　　年災荒未必不繇於此自是以後水利官員裁
　　　復不一然位小權輕官民玩愒職業不舉無怪
　　　其然近該巡視浙江僉都御史許廷光奏乞欲
　　　倣運河故事特設通政一員專管水利誠為有
　　　見但須該部推舉素有才望諳曉水利大臣一
　　　員兼以憲職專一督理水利大加挑浚圖維永
　　　久其中利所當興弊所當革者悉聴便宜處治
　　　不許各官阻撓行事又必務見成效方許不次
　　　超遷以旌其功如此則官有特設而人不玩責
　　　有所歸而功易成矣伏候聖裁
　　　工部覆奏(附/)
工部尚書等官李鐩等看得巡視浙江都察院右副都
　御史許廷光題稱江南水利數年以來官員裁復不
　一事宜因革靡定一遇小水輒成大災要將管屯僉
　事帶管蘇松等七府水利添設通政一員專管一節
　與都給事中吳巗所議前項水利要推大臣一員兼
　領憲職前去專管大意與許廷光所議相同於内指
　陳白茆港吳淞江兩處尤係𦂳急水患修治之所當
　先其所條陳疏浚下流修築圍㟁經度財力等事區
　畫周悉皆興利除害至計相應依擬然為政在人其
　所擬推選大臣職專其事尤為水利首務前此或委
　僉事或差郎中非不用心但勢輕人玩事多掣肘以
　此迄無成功失今不為善處則水患日深民瘼日甚
　闗係匪輕合無候命下之日本部會同吏部從公推
　舉識見宏逺諳曉水利素有風力憲臣二員疏名上
　請簡命一員本部備開各官所題事件請敇一道令
　其前去會同彼處巡撫巡按督同各該司府州縣衛
　所掌印及水利等官親詣白茆港吳淞江等處地方
　拘集土著年高士民尋訪水勢利害源委相度地里
　下流作何疏浚圍㟁作何修築合用工料人夫逐一
　估計停當物料作何措辦人夫作何起倩選委能幹
　軍衛有司會同水利官員分投督理用工應挑浚者
　務要深濶應築砌者務要堅厚使旱澇有備水利疏
　通田疇無恙生民樂業一勞永逸刻期成功斯稱委
　任其承委官員果有勤能出衆先行成功者從公會
　舉以憑陞賞不職僨事因而科擾軍民及勢利之家
　覇占河灘水利阻撓行事者徑自究問叅奏一應河
　道利害所當興革議有未盡者悉聴從宜計處施行
　重者具奏定奪工完之日將起倩過人夫築浚過塘
　㟁丈尺用過錢糧數目備造黄册一本奏繳清册一
　本送部查考
　　　李充嗣請預處開濬工費疏(正徳十/四年上)
欽差總理糧儲兼巡撫應天等府地方太子少保工部
　尚書兼都察院右副都御史臣李充嗣謹題為預處
　財用以興修水利事該臣奉命兼督水利查得蘇松
　常湖等府太倉州等地方如吳淞江劉家港等處橋
　浦河瀆各有應該挑濬疏泄修築整理去處每處閘
　壩樁草灰石物料人夫工食各動以萬計銀亦不下
　千餘兩皆當於每年農隙水涸之後次第舉行而震
　澤之衝衆水所會通洩下海以收東南諸郡之利最
　大且急者則當以白茆港為首務若非假之以財力
　濟之以寛紓固未有能濟者况白茆港横沙淤塞之
　久排決利導之難則凡人夫工食日用之費顧不大
　倍往昔哉臣查照給事中柴竒奏准事例備行各府
　每里編僉導河夫一名每名出銀六兩如其不足預
　編一二年以周急用又查照給事中吳巗奏奉欽依
　每田一畆科錢一文每田一頃科錢百文秋成之時
　折收白銀解府貯庫支用其實衆輕易舉行據各府
　申稱適當民窮財盡之秋若復如此差徭愈加繁重
　臣又復交併追徵以資急用不惟緩急悞事抑恐民
　命不堪乞敇該部仍准將滸墅鈔闗船料銀兩并兩
　浙兩淮運司鹽銀或抄沒叛賊錢寜等入官贓銀量
　為給發十餘萬兩以充前項工食物料支費如或不
　敷聴臣仍查所屬各衙門應支樁草銀錢并無礙贓
　罰官銀及量行增添均徭銀兩或催河夫田畆銀錢
　充用庶幾臣得以分工勒限盡力畢志於溝洫畎畆
　之間若果僥倖成功一勞永逸量此之所出者不過
　什百之一二而較彼之所入者循年作貢挽輸運納
　殆源源其無窮矣伏乞聖明鑒裁㫖下該部議覆施
　行臣不勝激切待命之至
　　　李充嗣請設分理部官疏(正徳十/四年上)
欽差總理糧儲兼巡撫應天等府地方太子少保工部
　尚書兼都察院右副都御史臣李充嗣謹題為懇乞
　添差官員以興修水利事該臣奉命兼督水利夙夜
　殫心竭力然惟自古建立事功者多敗于自用之人
　常成于多賢之助顧臣以獨力而興大工兼以文移
　浩繁不可乏人辦理仰祈聖明俯鑒臣愚心思耳目
　有限再添差工部素有才幹官二三員以協修水利
　及添撥書吏二名幹辦文移庶幾贊襄有人而修浚
　可圖矣倘䝉皇上慨允敇下工部會同吏部速行議
　遣臣不勝翹首仰望之至
　　　馬祿請添部臣督開白茆疏(嘉靖元/年上)
巡按直𨽻監察御史臣馬祿謹題為東南水利重大疏
　濬政繁懇乞添差部臣協理以期實效事該臣奉命
　巡按江南四郡所闗國計民生者皆得與聞切照蘇
　松地方乃天下財賦之所自出近年以來苦為水患
　糧運缺乏臣憂心如焚詢諸士民咸云水道壅遏農
　田受害幸蒙皇上南顧㷀黎特敇工部尚書李充嗣
　不妨巡撫事提督濬治但臣訪得三江之外尚有常
　熟縣地方曰白茆港通于大海數十年來潮沙湮塞
　若此港一開則蘇州北境分蠡湖華蕩昆承陽城諸
　湖澇可注於海而旱可引之田顧此舉工程浩大雖
　尚書李充嗣才望素優廟堂推重固可專責其成但
　巡撫一官地方百責攸萃且興工之地非其久居恐
　因此而悞彼合無查照舊例㫖下吏工二部推舉夙
　有才猷風力郎中或員外郎一員請敇差遣駐劄常
　熟等處相時度勢專一綜理其事則水利可興官無
　廢事臣愚不勝惓懇
　　　李充嗣奏報開濬各項工完疏(嘉靖元/年上)
欽差總理糧儲兼巡撫應天等府地方太子少保工部
　尚書兼都察院右副都御史臣李充嗣謹奏為恭報
　興修水利工績懇乞聖明查覈并陳善後事宜以禆
　永逺事臣受命以來夙夜兢惕深慮前項事情重大
　非獨力所能成乞添差官共圖供職吏部以工部署
　郎中林文沛顔如環督同掌蘇州府事河南左叅政
　徐讚親詣白茆港吳淞江等處相度會議以白茆工
　役繁重蘇州當任其二常州松江分任其一嘉興湖
　州則恊任其一而常熟以附近獨當其半以呉淞江
　利歸蘇松二府其工役之費則分𣲖二府所屬州縣
　與之協濟杭嘉湖蘇松常鎮各府地方應該開浚河
　道河泊港汊及應修築圩㟁堰壩等項分委署郎中
　林文沛顔如環督率各該掌印水利等官次第舉行
　白茆港自海口至雙廟河形緣在海灘漲沙填壅難
　以用工隨議改就東南方平陸開挑共起到該府所
　屬一州七縣并崇明沙守禦千戸所軍民人夫三萬
　七千七百二十二名委官管督開過平地三千五百
　五十六丈自雙廟西至官荘滙河形淺窄幾如平陸
　又起過蘇松常三府所屬州縣及蘇州大倉鎮海金
　山等衛所軍民人夫三萬七千二百八十八名委官
　管督開過故道六千一百七十七丈自官莊滙西至
　常熟縣東倉河形雖在亦極淺塞又起該縣附近人
　夫二萬二千九百八十二名委官管督開過舊河二
　千六百五十八丈通計長一萬七千三百九十一丈
　深始八尺加至一丈五尺濶始二十八丈加至三十
　三丈俱於正徳十六年十月興工至嘉靖元年四月
　工完議照本河舊有備倭軍營及巡簡司應該遷改
　新開河口防禦又新添設水利衙門倉房龍王廟共
　計屋一百二十三間亦支官錢修盖及照海口潮沙
　易壅應置石閘一座以備旱澇伺秋冬水落方可興
　工又勘得白茆上流尚湖昆承陽城各湖涇漊係本
　港咽喉督府縣官以常熟崑山長洲三縣得利人夫
　開過昆承湖口時涇塘新開洪草鞋浜蘇家浜南北
　上洲洪中洪周家洪東西錢港尚湖口朱涇河界港
　陽城湖口雙漕浜姚曹漕新開稍廟涇東横涇西横
　涇張莊漊武城涇共一十九處緣陽城湖水經斜堰
　枝分七浦塘則白茆流勢因之少殺又委官以常熟
　崑山二縣人夫築斜堰壩仍備銀一千兩發蘇州府
　貯庫候壩造閘支用其宜興縣百瀆受荆溪之水會
　太湖亦入白茆港瀆又委常州府調宜興人夫濬烏
　涇等瀆共六十三處以武進無錫江隂三縣人夫開
　過桃花港龍蕩港九曲龍河城墅河申港利港横河
　市河共八處其原委獨管蘇州府常熟等縣并分管
　太倉州及崑山吳江二縣濬過枝河共五百六十三
　處共長三十七萬七百三十四丈築過官塘圩㟁共
　三千五百八十三叚共長一百九十一萬八千七百
　一十五丈造過堰壩九十六處共長六百六十丈并
　橋一座通用人夫三十一萬四千四百二十八名于
　正徳十六年十一月興工至嘉靖元年五月工完及
　據署郎中顔如環呈稱督同掌蘇州府事左叅政徐
　讚松江府知府孔輔等覆相度吳淞江上流自吳江
　縣起至崑山縣下駕浦下流自嘉定縣舊江口起至
　上海縣黄浦口俱通利無礙惟下駕浦至龍王廟止
　舊江口俱淤塞幾如平陸應該開濬共量長六千三
　百三十六丈議開一十八丈深一丈二尺以蘇松二
　府人夫共四萬三千七十八名委官分投管督於嘉
　靖元年正月興工至本年二月工完其下駕浦新洋
　江二河與吳淞江交會之處横引江水斜趨婁江以
　致吳淞水弱不能衝激汚泥抑且二河通引渾潮倒
　流入江與江下流日相抵撞易成淤積合于二河交
　會之處創造石閘節制江流使不斜趨阻遏渾潮使
　不倒流庶幾此江永無後塞之患及看得三吳之水
　西北自宜興荆溪百瀆入西南自湖州苕霅二溪分
　流七十二漊港以入其下流則自吳江長橋等處流
　入澱山昆承陽城等湖以入三江而澱山湖則分入
　趙屯大盈道褐大石等浦以入吳淞江竝洩于海頃
　因水政不修前項漊港湖泊浦瀆俱久湮塞以致湖
　水泛溢不繇故道又經督率湖州府官開浚過大錢
　小梅等河并七十二漊港蘇州府官開浚過長橋等
　處湖河崑山上海二縣開浚趙屯大盈道褐等浦及
　據杭嘉湖蘇松等府并所屬太倉等州歸安等縣各
　申呈開挑過各該管地方東七千西八千及疏浚過
　各枝河港浦涇浜河道共長七十萬六千七百九十
　丈并修築過田圩江湖塘㟁共三千八百四十二叚
　通長二百七十六萬四千四百九十三丈閘座壩堰
　五十處共長七千七百二十七丈共用過人夫三十
　二萬六千五百五十五名俱于本年正月興工三月
　終工完再行探索窮究水利源委通塞利害以至古
　今修理因革事宜舉措方略分别綱領條目纂集成
　書以彰陛下嘉惠東南維新之盛治俱另行外臣惟
　三吳水利興廢不常設或再行舉措不無乏財之慮
　臣欲行令蘇松常鎮所屬州縣每年量派導河夫銀
　掌印官同治農官徵收貯庫專備水利修理支用再
　倣古制備行該府造小船二十隻每年于均徭内查
　編撈淺水夫四十名置鐵掃帚浚川杷各二十副專
　委水利官監督不時爬洗庶潮沙不致壅積每遇農
　隙各治農官督工修浚仍通行約束不許别差占及
　營求管事其水利郎中循行提督七府地方凡有益
　于水利事宜闗係運河重事以時修浚悉聴巡撫官
　節制仍乞敇下巡按御史年終親臨閲視一次稽考
　勤惰據實奏報以為黜陟庶人知警畏法立能守二
　河之利民將永頼于無窮矣臣不勝激切顒望之至
　　　沈􁥖曰按治水工程此舉最大止開白茆一港
　　　其他河港無浚圩塘無築虛數奏報疏内所開
　　　江湖水道間有舛錯徵諸宋元及本朝夏忠靖
　　　等疏不辯自明工費萬計而水利集亦未纂成
　　　徒託空言堪為嗟惜
　　　周鳳鳴條上水利事宜䟽(嘉靖十/一年上)
大理寺左寺丞臣周鳳鳴謹奏為敬陳東南水利便宜
　仰祈鑒允以固萬年根本事臣惟今日之計固惟西
　北為急其患實在于東南東南之患固惟賦税為難
　其病實在于水利夫所謂水利者除水之患以通溝
　洫之利也是故蓄洩以時旱潦有備賦税不虧則國
　用自足今天下賦税大半出于東南諸府而蘇州一
　府歳輸税糧二百八十萬九千餘石比之諸府居十
　之七八其在水利比之諸府為尤急蘇松所屬地方
　承受震澤下流田最下下一遇水澇受患尤深實惟
　水利不修之故臣謹條陳水利六事一曰復專官以
　圖責成臣惟蘇松等府州縣原俱設有治農官管理
　水利近令浙江僉事帶管因本省地方廣濶蘇松窵
　逺勢難兼理每歳經臨一次不過取治農官執結况
　係隔省直𨽻知府等官亦不甘心奉行以是日見廢
　弛以臣計之府州縣正官職守煩重治農佐貳事權
　既輕必須專官督理合無查復𢎞治年間事例或照
　姚文灝主事一員或照傅潮郎中一員或照謝琛副
　使一員專一督理仍乞特敇巡撫應天等府都御史
　加意提督惟復查照都御史俞諫事例乞簡命素有
　才望大臣一員前去督理假以事權寛其期限務令
　着實興修果有成效方許回京復命二曰疏海口以
　導下流臣惟治水之法必下流通利為先近歳尚書
　李充嗣浚白茆港以入海而白茆之水尤為駛急實
　惟吳中之利但白茆新浚之時工程甫畢潮汐驟至
　原留港口堰壩一時開浚不及數年以來渾潮日淀
　積有淤沙横障海口以致上流勢緩日漸阻窒夫三
　江惟吳淞婁江通利東江久湮所謂白茆港者足補
　三江之一迺者海口漸淤失今不疏竊恐將來愈難
　為力必須設法疏浚仍查撥導河撈淺等項夫役隨
　潮掃滌務使海口常通則吳中水患自少矣三曰浚
　支河以修圩㟁臣惟吳中之田近湖沿江地皆卑下
　平時積水已多一遇久雨衆水畢集常有水患近山
　沿海地皆高阜不能引江湖之水以資灌溉常有旱
　災然以大較論之畏澇者十之七畏旱者十之三高
　田少而治易低田多而治難昔人治高田之法有塘
　有漊有潭凡瀦水以灌田者皆是也其治低田之法
　則繞田四圍築隄謂之圩圩者圍也内以圍田外以
　圍水盖低鄉支河之水容受衆流比田反高而田反
　在支河水面之下若非圩㟁以圍之而支河不通則
　蕩然巨浸遂不可田是故低田頼圩㟁支河甚於都
　邑之賴城池也吳中賦稅歳多逋負固繇災傷不可
　盡諉之天時亦繇人力未盡正謂浚支河修圩㟁是
　也近歳既浚吳淞白茆以洩震澤之水為今之計必
　須開浚支河積淤之土因以修築舊坍之㟁圩務令
　堅實高厚足禦湍急之流工程簡易則隨田出夫十
　分浩大則通融處置在當事之大臣任之實今日水
　利第一切務也四曰虛長橋以決壅滯臣惟吳江有
　長橋其長數里横跨震澤東南之濱舊本木柱駕橋
　以通陸行疏徹湖水衝激三江之潮淤以入於海元
　季易為石橋為洞門一百五處洞門既狹水勢復分
　門狹故上流阻遏勢分故下流散緩以是吳中常有
　水患迄今二百餘年石橋漸淤止有三四洞門可通
　舟楫其餘茭蘆叢生漲為平田遂致水勢轉於東北
　以入海上流愈狹則水勢愈遏下流愈逺則水勢愈
　緩竊謂吳中大患必須從長勘處或易為木橋或重
　加疏浚務使一勞永逸之計此實決壅滯之一䇿也
　五曰均夫役以便貧民臣惟吳中水利固惟浚支河
　修圩㟁為急究其本源則支河淤塞繇圩㟁坍塌圩
　㟁坍塌繇人力怠惰而怠惰之弊其故有三小民一
　遭水澇困於工力難繼大戸田連阡陌病於顧理不
　周間有小民佃種大戸之田謂非已業在大戸止圖
　取租彼此躭誤更不葺理今欲興修水利必先飭惰
　勸農若使夫役不均益滋民害合無一應築圩工程
　簡易者就於本圩有田得利人戸不分官民一體計
　畆起撥若工程浩大通融處置官為顧募亦不得尅
　減工價勢家不得假借名色討夫以便私圖亦不得
　賣放營利在官人不得包攬有者聴督理官叅究提
　問發遣六曰禁侵占以飭豪右臣惟瀕江瀕湖去處
　風浪險惡因種䕶隄茭蘆以防坍塌本為障水邇來
　豪右假以䕶隄為名不分河港寛狹輒種茭蒲蘆葦
　占為茭蕩蓮蕩或勾接商人堆貯竹木簰筏或希圖
　漁利張打攔扛網籪停積泥沙阻壊水利甚者霸占
　灘塗築成塍圍因而墾為良田止將什之一二報官
　起科每畆亦止三升五升徵之官者不多而水道日
　隘為下流數十州縣之害其大甚者則將傍田河港
　私築堰壩阻截行舟祇知利已致隣圩之田蓄泄無
　所其害尤深若不嚴加禁治改正恐害不除則利不
　興矣臣生長東南目覩積習之弊久矣此大臣不可
　不設也伏祈聖明鑒允敇下該部議覆施行
　　　朱隆禧請修水利䟽(嘉靖十/二年上)
行人司行人臣朱隆禧謹奏為奉使南還直述聞見仰
　祈採擇以俾國計民生事該臣齎捧詔書前往南直
　隷地方竊見吏治民瘼種種可慮即道路聴聞亦有
　闗切國計者謹據實開坐上聞倘䝉皇上俯採芻蕘
　敇下該部議覆施行
　　計開(止摘載水利一欵/)
　　一重水利蘇松嘉湖等處為東南澤國向設有水
　　　利治農官朝廷徳意可知也乃今溝洫淤茹圩
　　　隄崩壊惰農蕪業則官不循行之故何怪乎民
　　　生日蹙國課多逋宜敇令巡撫衙門督率水利
　　　官于農隙之時持廉潔已省騶從躬詣阡陌間
　　　勸課農桑通濬溝洫隄堰務使旱潦有賴則東
　　　南赤子並含哺鼓腹早辦官稅而歌太平矣
　　　吕光洵興修水利疏(嘉靖二十/三年工)
巡按直𨽻監察御史臣吕光洵謹題為敬陳東南水利
　懇乞聖明鑒允修治以救民生以裨國計事該臣奉
　命巡按江南四郡竊與撫臣丁汝䕫早夜議畫今天
　下大計莫重于財賦而蘇松等府地方財賦所入乃
　略當天下三分之一繇其地阻江湖民得擅水之利
　而修耕稼之業也近歳水利漸湮有司者既不以時
　奏聞而民間又不能自出其力隨宜修治遂至于大
　壊而瀦泄之法皆失其常自嘉靖十八年以來頻遭
　水患而去歳尤劇今年又值旱災田皆荒落不實無
　以為命伏䝉詔蠲常稅數十萬石又命郡縣發廪以
　賑之恩澤甚厚然困者未甦飢者未飽而公私儲蓄
　已空竭矣萬一來歳雨暘少愆民復告饑又何以繼
　之臣嘗巡歴各該地方相視高下詢問父老頗得其
　説輒敢陳之一曰廣疏濬以備瀦泄盖三吳之地古
　稱澤國其西南翕受太湖諸澤之水形勢尤卑而東
　北際海岡隴之地視西南特高大抵高者其田常苦
　旱卑者其田常苦澇昔人于下流之地疏為塘浦導
　諸湖之水繇北以入于江繇東以入于海而又引江
　潮流衍于岡隴之外是以瀦泄有法而水旱皆不為
　患近來縱浦横塘多湮塞不治惟二江頗通一曰黄
　浦一曰劉家河然太湖諸水源多而勢盛二江不足
　以泄之而岡隴支河又多壅絶無以資灌溉于是高
　下俱病而歳常告災臣謂治之之法當自要害者始
　宜先治澱山等處一帶茭蘆之地導引太湖之水散
　入陽城昆承三泖等湖又開吳淞江并大石趙屯等
　浦泄澱山之水以達于海濬白茆港并鮎魚口等處
　洩昆承之水以注于江開七浦鹽鐵等塘泄陽城之
　水以逹于江又導田間之水悉入于小浦小浦之水
　悉入于大浦使流者皆有所歸而瀦者皆有所泄則
　下流之地治而澇無所憂矣於是乃濬艾祁通波以
　溉青浦濬顧浦吳塘以溉嘉定濬大瓦等浦以溉崑
　山之東濬許浦等塘以溉常熟之北濬臧村等港以
　溉金壇濬澡港等河以溉武進凡岡隴支河堙塞不
　治者皆濬之深廣使復其舊則上流之地亦治而旱
　無所憂矣此三吳水利之徑也一曰復版閘以防淤
　澱河浦之水皆自平原流入江海水慢而潮急沙隨
　浪湧其勢易淤昔人權其便宜去江海十餘里或七
　八里夾流而為閘平時隨潮啓閉以禦淤沙歳旱則
　閉而不啓以蓄其流歳澇則啓而不閉以宣其溢昔
　稱置閘有三利盖謂此也然多堙廢惟常熟縣福山
　閘尚存臣訪諸故老皆以為河浦入海之地皆宜置
　閘然後可以久而不壅一曰量緩急以處工費往歳
　凡有興作皆併役於一時是以功未成而財力告匱
　今宜令所在有司簡勘某水利害大某水利害小某
　水最急某水差緩則興作有序民不知勞而工費之
　資亦可以先時而集矣宜略倣宋臣范仲淹以官糧
　募饑民修水利之法行令有司查審應賑人數籍其
　老病無力者為一等壯健有力者為一等無力者日
　給米一升聴其自便有力者日給米三升就令開濬
　各造册查考則官不徒費民不徒勞所謂一舉而兩
　得利者也以後年分每於冬月募民興作次年二月
　而罷其費用或取之贓贖大約三年而止通計所費
　不過二三十萬而水利大治矣一曰重委任以責成
　功先時大臣奉命經理吳中者凡數十餘人惟正統
　間巡撫侍郎周忱功效最著吳民至今思之亦先朝
　委任特專而歴年又久故忱得以盡行其志近遣大
　臣疏治多欲以歳月成功故雖賢者亦不暇為國逺
　慮臣願申明先朝委任周忱事例特敇撫臣務為長
　久之計凡一應錢糧夫役與疏治經略之宜工程緩
　急之序聴其便宜從事而責其成功其府州縣有司
　官員凡遇陞遷行取給繇者皆考核其水利有績方
　許離任其遷延玩愒及處置乖方費財僨事者仍聴
　臣等隨時糾治以勉勤恪如是則事有定䂓人有定
　志而成功可期矣此治水之要也然臣有三慮焉臣
　聞羣志難集浮言易興是以事每阻於旁撓功多毁
　於埀成臣竊見上流咽喉之地淤澱豐衍多為民間
　所據一旦欲取而疏之是必游揚其説以為興作不
　便此臣之所慮者一也工役之費出於侵欺而善侵
　者類多豪猾憑藉根連堅不可破臣嘗亷治二十餘
　人而有司者皆畏其口語莫敢窮竟今欲悉治其類
　而清之亦必游揚其説以為興作不便此臣之所慮
　者二也郡縣有司咸受約束而責以成功其志在生
　民者固皆欣然樂於從事矣而其因循觀望隨俗俯
　仰以䂓速化者亦必游揚其説以為興作不便此臣
　之所慮者三也屏此三者而後五事之功可成矣伏
　願皇上留神賜覽下臣所奏工部詳議覆請施行民
　生幸甚
　　　吕光洵興修水利再疏(嘉靖二十/四年上)
巡按直𨽻監察御史臣吕光洵謹題為敬陳東南水利
　懇乞聖明鑒允修治以救民生以禆國計事先該臣
　具題前事奉聖㫖該部知道欽此臣等遥望闕門專
　候部覆而浚治錢糧竊為計議勘得累歳積逋如原
　𣲖導河夫銀及存留撥剰各項銀米撫按司府州縣
　及各衙門贓贖與夫應解錢糧堪以挪借久為豪猾
　所侵者不啻數十餘萬已經委官清查造册各有可
　稽之數若使有司諸臣能同心體國按籍而行之則
　底績之期可指日而待也且臣愚計本欲量度緩急
　順其時勢而以漸為之即如今災祲民窮則量發在
　官銀米募民不能自食者開浚支河因寓賑施之法
　若二三榦河則稍俟年豐追理逋賦大集財力然後
　治之隨事擇便而不併役於一旦此無不可為之時
　也其所役之人各因其水之所利隨地而用之利在
　一鄉即役一鄉之民利在一縣即役一縣之民利及
　旁縣者則旁縣助之利及旁府者則旁府助之凡召
　募工役之煩此無不可役之人也若夫疏濬之法又
　皆因其故道淺者深之狹者廣之縮者延之初非鑿
　山堙谷壊田園毁廬墓創為决裂難行之事以拂民
　之所欲此無不可成之功也夫以無不可為之財用
　無不可役之人圖無不可成之功是宜朝議而夕報
　而事固有不然者盖委任責成之道未至也臣查永
　樂初水溢為災特命尚書夏原吉治之又遣都御史
　俞士吉齎水利集賜原吉其專且重如此正統時則
　侍郎周忱治之在景泰天順時則侍郎李敏都御史
　崔恭治之在成化𢎞治時則都御史畢亨侍郎徐貫
　都御史何鑑治之皆以專任成功至正徳時撫臣李
　充嗣兼理水利璽書從事故最有功是皆委任責成
　之效也頃年以來故道漸堙先後建議諸臣每以水
　利為言幸蒙下部議行而府縣有司漫不加省或舉
　一二易行者略加疏治以塞責銷繳勘劄而已固未
　有實意為民興利袪害以圖久逺之功者也伏望特
　賜璽書一道專責巡撫都御史及臣委官查勘疏治
　之處親行相視量其緩急度其時宜計其經費督率
　官民授以方略使之如法修治無奪於浮議無急於
　近功期以三年畢事如果經理得宜勳勞懋著乞照
　先年周忱等故事量兼部堂職衘仍留在任督理必
　俟堙廢盡闢水無遺利然後不次召用仍責巡按御
　史每歳親歴工所簡勘工程及查在工官員分别勤
　惰通行奏報則事有責成人有定志虛玩之弊可袪
　久大之功可致矣伏乞皇上鑒臣愚衷并敇該部議
　覆施行
　　　工部覆奏(附/)
工部尚書等官張潤等覆看得導河夫役宜行巡撫與
　本官酌量地方緩急僉㸃備用可省之處不須濫設
　修理壩閘聴量支官錢若海口河灘生長蘆葦亦可
　取以易銀收貯備用歳終皆籍其數以憑查考府縣
　治農官俱准推官例不許雜差講議水利不必開局
　乞令各官躬自巡歴悉其源委以為疏治之宜
　　　吕光洵請治田圍疏(嘉靖二十/四年上)
巡按直𨽻監察御史臣吕光洵謹題為再陳水利未盡
　事宜并祈聖鑒允行事臣按屬四府最居東南下流
　而蘇松又居常鎮下流其水易瀦而難泄雖導河濬
　浦引注於江海而每遇秋霖泛漲風濤相薄則河浦
　之水逆行田間衝嚙為患宋轉運使王純臣嘗令蘇
　湖作田塍禦水民甚便之而司農丞郟亶亦云治河
　以治田為本臣嘗詢問故老以為二三十年以前民
　間足食無事歳時得因其餘力營治圩㟁而田益完
　美近年民間空乏勤苦救死不贍無暇修繕故田圩
　漸壊而歳多水災合請㫖下該部轉行府道治農等
　官務令民間每歳農隙各出其力以治圩㟁㟁高則
　田自固雖有霖澇不能為害且足以制諸湖之水不
　得漫衍而咸歸於河浦則不待決泄自然湍流而岡
　隴之地亦因江水稍高又得畎引以資灌溉盖不但
　利於低田而已也謹補牘奏聞伏候命下通行申飭
　倘有不遵仍議罰治則當時各官並知警惕無患實
　政之弗舉矣臣愚曷勝惓切仰望之至
　　　翁大立請設治水部臣疏(嘉靖三十/八年上)
欽差總理糧儲提督軍務兼巡撫應天等府地方都察
　院右副都御史臣翁大立謹題為懇乞差官亟興水
　利以修荒政以裕國儲事竊臣前為蘇松常鎮督糧
　道叅政每見蘇松之民倭奴在前耘挿在後寜罹鋒
　鏑不肯罷其生理今來為巡撫曾幾何時乃今周行
　海上但見彌望荒原廬井盡廢皆東南沃土國儲二
　百萬石所自出前罹倭患猶如彼今去倭患却如此
　其故何哉臣考東吳之地古稱澤國以其外環江海
　内注湖陂渠道縱横海潮上下故三江既入震澤底
　定在禹貢時亦已言水利矣國初遣尚書夏原吉疏
　水道周忱定田租東吳之民世享其利考其遺事皆
　自震澤濬源以注江三江導流以入海而又姑蘇為
　三十六浦松江為八滙毘陵為十四瀆旱則引水溉
　田潦則循渠赴壑是以墾田之入倍于四方轉漕所
　輸萬世永頼歳月既久旋復湮塞天順年間都御史
　崔恭嘗開吳淞江正徳年間尚書李充嗣嘗開白茆
　港嘉靖丙午年間都御史歐陽必進嘗開七浦塘此
　皆水利最大者今復湮塞民甚病之然猶轉緣南畆
　未忍棄去者以黄浦婁江湧潮而入枝河細渠猶得
　引注其中資溉植也但倭寇初來慮其奪舟以濟凡
　于港汊之交釘柵築隄截其衝突大凡水之為性急
　則迅流而去滓緩則停瀦而成淤年復一年淤滓日
　積渠道之間仰高成阜矣雖有腴田無救于旱此水
　利不興其故一也具區湖泖竝水而居者雜蒔茭蘆
　積泥成蕩遂自起圩㟁量報陞科上流日微水勢日
　殺而又邇年以來黄浦婁江之口為舟師所居下流
　亦淤海潮無力此水利不興其故二也府縣原有治
　農官歳編導河夫銀兩軍興以後官或裁革銀亦借
　支民間貧難豈能自濬是以積荒者日多此水利不
　興其故三也今府藏空虚閭閻困瘁臣乃以治水為
　言時詘舉贏若為迂逺但臣聞功不百者不久安勞
　不倍者不永逸蘇松常鎮杭嘉湖七府皆臣總理糧
　儲此國家之左藏也田日捐瘠民日逃去賦稅安所
　從出臣甚懼焉水利既興旱潦有備即不能為萬年
　之計而數十年間民可免飢况今年大旱遍于江南
　冬春之交恐其盜起水利既興則更得庸賃為活消
　其邪心故不獨裕國儲亦荒政所先也如䝉皇上鑒
　允敇下工部選差風力老練郎中或員外郎主事一
　員前來駐劄適中處所將七府地方會同臣與巡按
　御史周爰相度通融處置如吳淞江白茆港七浦塘
　等處大者倣紹興府陡門之制造成石閘啓閉以時
　而又于鎮江常州運河一帶挑濬深廣使輸輓無礙
　可歳省過江米一十萬餘石實為萬世之利然非戸
　部深維至計大破常格量留七府折白銀數萬兩以
　贍匱乏則區區導河夫銀未見其能濟也
　　　凌雲翼請設水利臺臣疏(嘉靖四十/五年上)
原任江西布政使司左叅政今起復臣凌雲翼謹奏為
　東南水利積廢懇乞聖明專設督理憲臣以拯民生
　以裕國賦事竊惟我國家財賦取給東南而蘇松等
　府地方古稱澤國必須水利興修旱澇有備斯歳事
　得以常稔而賦税有所自出也先朝如尚書夏原吉
　侍郎周忱等皆久任地方累歳經畫伊時百姓樂業
　庫藏充盈誠有所自迨日久因循漸成湮塞至于今
　則廢壊極矣臣居憂四年目擊民患兹獲曕拜闕廷
　敢謬陳膚見盖蘇松地方延袤不過千里計其財賦
　所入乃略當天下三分之一良繇外濱大海内阻江
　湖其大河之環列于郡縣者不啻數十所以吐納江
　海之流者也其支河之錯綜于原野者不啻千數所
　以分析大河之派者也故雖窮鄉僻壤灌溉無遺誠
　東南財賦之源本也邇年以來淤塞日甚江海之水
　不逹于大河其甚者不異于溝渠矣大河之水不逹
　于支河其甚者悉履為平地矣故當春耕之時百姓
　皇皇無所適從遇旱則一望枯稿遇水則立成巨浸
　繇地利不修而惟聴命于天時則雨暘之期豈能適
　當而無愆乎故十年之間水旱之災嘗居五六此田
　地之所以日荒蕪也今東南州縣所在荒田動連阡
　陌漸如西北景象科額既重出辦不支此小民之所
　以日逃移也田地日荒逃移日衆故雖有力之家一
　充糧運輒因賠貱荒糧傾家蕩産富者日貧貧者不
　逃移不止此逋負之所以日多而有司之所以日苦
　不給也臣嘗反覆思維以為東南之水利猶人身之
　血脉也東南之財賦猶人身之脂膏也善養生者必
　使血脉流通百節不滯而後支體豐腴今東南之民
　困于征求而水利置之不講亦猶養生者不先治其
　血脉而日望其脂膏將立以待斃而已矣臣之愚見
　以為今日東南水利必須專設御史一員督理則事
　乃有濟耳臣亦知今日之時勢多一事不如省一事
　添一官不如少一官然在水利則有萬不可已者臣
　竊思南京監察御史如巡江如巡倉如屯田雖各因
　事設差然以水利較之為更切于時務如將前項三
　差擇其可併者併之而以一員專督水利則地方既
　無添官之擾而水利遂有興修之望此誠簡易可行
　者耳或以水利事宜嘗責之巡撫都御史矣不知承
　平之世積貯有餘海洋無警力或可及自倭患以來
　兵革之務加派之征日不暇給臣謂以水利責之巡
　撫不可也亦嘗兼之兵備副使矣然上有撫按之掣
　肘下有軍民之煩劇奔走支持恒恐不逮臣謂以水
　利兼之兵備尤不可也臣惟謂設御史有五便何以
　言之東南水利廢而不修已非朝夕之故矣矧今南
　北多虞司計告匱如欲疏請官錢命官開濬則當事
　者必以為濶于時務故相率諱言之耳如以御史專
　理則責有所歸必將留心考求某河當先某河當緩
　孰當大開或俟積貯錢糧孰當小開或俟設法措處
　量力而動以次經理積以日月漸獲實效其便一也
　有田之家薦罹水旱利害切身捐貲挑濬亦所樂從
　顧以統率無人異同惑衆臣每見春耕之時撫按留
　心民事亦嘗行文郡縣矣然掌印官員漫不經心不
　過轉行州縣佐貳職既卑微才復謭劣其不才者坐
　索塘長之常例鞭撻閭閻之窮民上下相欺搪塞了
　事非徒無益而更有害故民間相率避忌莫敢以休
　戚聞于撫按有司遂益致廢壊如有御史往來巡察
　則掌印官員不敢視為虛文加以區畫得宜鼔舞有
　法俾得業人户富者出財貧者出力疏通一年即有
　三年之利官銀不費而民利可興其便二也興治水
　利未免動衆費財惟御史行事撫按有司皆無阻撓
　或動支衙門之贓罰或查處無礙之官錢或量罰有
　罪之豪右或激勸尚義之巨室應奏請者奏請施行
　應便宜者便宜行事即如淘河夫役銀兩額徵在官
　原備每年挑淺之用今皆挪移支銷致失初意如有
　御史查得專備河工不無少裨中間設法處分尚多
　良策顧其人何如耳其便三也東南水利以江湖為
　巨區其有坍漲不一要在隨宜修治今官豪富室每
　遇漲灘輙圖承佃甚者割江湖之界限興築隄岸墾
　成坵畆名曰蕩田報官給帖遂為已産報者什一漏
　者什伍陞科甚微獲利甚厚妨壊水利恒必繇之如
　有御史釐刷則人情知所畏忌可以杜絶將來其佃
　成熟田果于水利或無大礙亦當酌其年之逺近利
　之厚薄量納官價以充開河之費誠為一舉兩得其
　便四也東南自倭患以來加派兵餉每府動踰萬訃
　臣竊計海上之警將來或未可知目前數年保無大
　患水陸官兵坐糜廪食當事者懲鑒往轍諱言汰兵
　以有用之財悉置之無用之地獨不可通融一處乎
　臣每思農隙之時正非風汛之候也如將官兵月糧
　裁省三四月移為河工項下支用于海防未為有妨
　且今所募兵夫率多市井無頼如以解散不便即用
　以充開河夫役亦無不可古人寓兵于農原非二事
　矧行師之際挑塹掘濠亦兵夫責也乗其閒而用之
　不愈于偷安游食而坐銷壯氣乎此在巡撫所不敢
　言而惟御史得以酌議題請其便五也夫國家北有
　勁敵南有島夷添設官員加添兵食無少吝惜以倭
　虜有荼毒之慘也今東南水利積廢田地抛荒徵科
　之急追呼逮繫小民流離失所其害甚于倭虜然無
　荼毒之形故當事者姑置之耳此猶人身雖未見流
　毒之患而元氣日索扁鵲倉公將望而驚走矣臣又
　以今日漕河之事言之黄河之害原非一日亦以積
　廢因循致成潰決今特遣重臣不惜浩費以事闗運
　道乃南北命脉上厪皇上之憂故也今東南之患不
　啻漕河顧民間隠憂無繇上逹耳臣食祿公朝尸素
　已久小民所不敢言者臣知而不言為罪大矣故寜
　言而不用不敢避而不言所以􁃶􁃶焉陳于君父之
　前也如䝉俯採敇下工部會同都察院議將東南水
　利專設御史一員或慮添官之擾就于南京監察御
　史内將巡江巡倉屯田三差議併其一而以一員專
　督水利掌院都御史掄選資望深重才識練逹者敇
　書印信特重其事權往來蘇松常鎮專一提督水利
　其差必以三年為期果有勞績懋著不次陞擢京堂
　以激勵人心將見數年之後水利日興旱澇無患穡
　事豐而百姓日殷賦稅充而逋欠日清矣
　　　工部覆奏(附/)
工部尚書等官雷禮等覆看得叅政凌雲翼奏要將南
　京巡江巡倉屯田御史歸併一員提督蘇松等處水
　利一節為照東南財賦全資水利今查蘇松等府雖
　原設有水利專官皆不盡心本職營求别差以致旱
　澇無備前後諸臣建議非不剴切而督責無人徒為
　文具委宜專設憲臣重其事權及時修舉但巡江巡
　倉屯田御史各有職務似難歸併惟巡鹽御史原兼
　管河道可以責成合候命下本部備行翰林院撰敇
　一道仍咨都察院差人齎付彼處巡鹽御史督率該
　管水利司道及各府州縣掌印水利等官帶同塘長
　人等躬親相度如一圩之中塘㟁溝池不煩多費者
　即令得業之家量田多寡出人修築疏濬其江浦之
　當開當塞閘壩之當修當廢果係工力浩大量動淘
　河夫銀以充其用如再不敷即便會同撫按從長計
　處彼處撫按亦要悉心逺計務求共濟不得因有專
　敇遂致推諉若勢豪之家侵塞水利者責令改正如
　有抗違阻撓指名叅奏每年終將緣繇造冊奏繳復
　命之日照例舉劾以昭勸懲
　　　海瑞請濬吳淞江疏(隆慶三/年上)
欽差總理糧儲提督軍務兼巡撫應天等府地方都察
　院右僉都御史臣海瑞謹題為凶災可憫水利宜興
　懇乞聖明立賜裁决以救億萬生靈事該臣奉命巡
　撫江南正値飢荒臣寤寐不寜延見鄉紳父老推求
　其故并思目前捄飢之䇿咸云蘇松等府竝為澤國
　天目諸山之水滙于太湖而吳淞江盡洩太湖之水
　繇黄浦入海近年以來水利官曠職不修撫按亦不
　留心潮泥日積填淤本江無所泄㵼太湖因之奔湧
　處處農田受災歳稼不登唯有坐稿欲圖永利必濬
　吳淞江夫吳淞江一水既為國計所需民生攸賴修
　之舉之其可一日緩耶臣于舊歳十二月巡歴上海
　縣親行相視旋委上海縣知縣張嵿率領沿江住居
　父老按行故道量得淤塞當濬地長該一萬四千三
　百三十七丈二尺原江面濶三十丈今議開十五丈
　計該用工銀七萬六千一百二兩二錢九分今二麥
　未布方春正月米每石價銀已八錢五分矣飢民動
　以千百告求賑濟臣倣宋臣范仲淹守杭故事計將
　節年導河夫銀及臣本衙門贓罰銀兩各倉儲米榖
　幷溧陽縣鄉官太僕寺少卿史際義出賑濟榖二萬
　石率此告濟飢民按工給與銀榖于今正月初三日
　按江故道興工挑濬委松江府同知黄成樂督率上
　海縣知縣張嵿嘉定縣知縣邵一本分理興工于中
　兼行賑濟十萬飢民稍稍安輯矣但工程浩大銀兩
　不敷飢饉頻仍變故叵測官儲民積計至二月間盡
　矣江南四面皆荒湖廣江西雖有收成府縣又執行
　閉糴無從取米伏望皇上軫念民飢當恤吳淞江水
　道國計所闗敇下該部酌議量留蘇松常三府漕糧
　二十萬石准照前㫖銀數改折凡應天等十一府州
　縣庫貯不拘各院道衙門項下無礙贓罰銀兩聴臣
　調用浙江杭嘉湖三府與蘇松常三府共此太湖之
　水吳淞江開則六府均䝉其利塞則六府同受其害
　其庫藏銀亦如應天等府一例容臣移會浙江撫臣
　取用彼處飢民亦聴河工就食吳淞借飢民之力而
　故道可通民借銀米之需而荒歉有濟一事兩利地
　方不勝幸甚
　　　海瑞請濬白茆港疏(隆慶三/年上)
欽差總理糧儲提督軍務兼巡撫應天等府地方都察
　院右僉都御史臣海瑞謹題為再疏白茆兼行賑濟
　事臣開浚吳淞已題請外隨又巡歴常熟縣據士民
　紛紛陳告白茆港雖經隆慶二年開挑止通一線之
　路以故三年水患不能流洩全吳北境一帶地面均
　受其害常熟去吳淞江尚三百里飢民赴工僅有一
　二若于興工兼行賑濟一舉兩利當開白茆臣即親
　行相視丈驗濶者不過四丈水深不過四尺狹者不
　及二丈水深不及三尺果然淺狹攷今三吳入海之
　道南止吳淞江北止白茆港中止劉家河三道而已
　劉家河幸通逹無滯若止開吳淞而不開白茆難免
　水患臣又酌計先經題請吳淞江工銀猶有餘剰吳
　淞江河工二月望後可畢青黄不接飢民無處趂食
　勢必官發銀米賑濟臣思與其空行濟飢不若仍照
　吳淞江事例便舉畚鍤飢民既得就食河道開通今
　秋成熟有望臣乃檄署縣事常州府通判姜國華丈
　量約長該五千七丈七尺因舊河道廣狹淺深不一
　通融牽搭計該用人夫一百六十四萬九千五百三
　十六工計該用工銀四萬一千二百三十八兩四錢
　悉照吳淞江例不取民不損官並給倉庫之積儗於
　春仲興工伏望皇上軫念飢民當賑水利當興特命
　工部覆議施行地方幸甚
　　　海瑞請補河工錢糧疏(隆慶三/年上)
欽差總理糧儲提督軍務兼巡撫應天等府地方都察
　院右僉都御史臣海瑞謹題為河工告成乞賜處補
　錢糧兼圖後效事該臣勘得吳淞江淤為平地有八
　十餘里全吳水利此為第一又各州縣飢民告急臣
　思昔人興工救荒旋於春初破土起工畚鍤雲來五
　十日即已竣役臣親行相視量得開深一丈六尺面
　濶十五丈下濶七丈五尺前估計題請該工食銀七
　萬六千一百二兩止用過銀六萬八千三百九十七
　兩東西二壩未開并近壩一里内再議開深三尺以
　受壩外渾泥并管工犒賞開壩造橋等項共再用一
　千餘金便可完事工成甚速銀不盡用皆緣飢民趨
　事值連月不雨有天幸焉又勘得内出之水係清流
　外入之潮湧渾土若内水急流則足以衝蕩潮沙免
　于淤塞父老皆稱太湖水道節有攔壅計有崑山縣
　夏駕口吳江縣長橋長洲縣寳帶橋吳縣胥口等處
　委官踏勘凡可通流入吳淞江去處逐一疏濬畢後
　方行開壩又臣于正月杪勘浚白茆港于二月初興
　工估計銀四萬一千二百三十八兩據該縣于三月
　初報完工六分計至下旬亦漸次收功其吳淞江工
　候㫖未下臣權宜借發松江府蘇州府練兵銀各一
　萬兩鎮江府銀二萬兩白茆河借發常州府練兵銀
　一萬兩蘇州府四千兩先因各方水災臣令修圩築
　堰查導河贓罸銀兩聴各州縣支用故解至吳淞白
　茆充費者不多今松江府銀一萬兩補足餘四萬四
　千兩未補伏望皇上允臣前後二疏内借發未補銀
　兩容接任撫臣如數調取補足白茆河未完工并夏
　駕口長橋寳帶橋等處及四府圩㟁塘浦支河等項
　約三月盡可通完臣因鑒始慮終吳淞白茆若使先
　年時加修濬豈至淤塞如此疏濬費力伏望敇下該
　部以後水利不修撫按道府州縣並以曠職議處斯
　國計民生大有攸賴矣
　　　谷中虛請定督理水利憲臣轄屬疏(隆慶三/年上)
欽差提督軍務巡撫浙江等處地方都察院右僉都御
　史臣谷中虚謹題為敬陳督理水利便宜以專職守
　以責成功事該臣看得浙江之嘉湖與直𨽻之蘇松
　等處其源皆出于天目諸山本自聨絡其間江湖陂
　澤自當一同浚治近奉明㫖兩浙巡鹽御史兼理蘇
　松水利而不及浙江之杭嘉湖浙江按察司水利僉
　事督理浙江之杭嘉湖等府而不能行于直𨽻之蘇
　松常鎮彼此觀望不無悞事夫水利為東南至切至
　急至重之務若非專官督理難責成功伏望皇上深
　維國計俯察民瘼敇兩浙巡鹽御史兼理浙直水利
　浙江水利道僉事專督浙江水利直𨽻蘇松兵備道
　副使專督蘇松等府水利各隨宜修浚以防水旱之
　虞仰候㫖下吏工二部詳議覆請改敇施行
　　　宋儀望請復水利專官疏(萬厯二/年上)
欽差總理糧儲提督軍務兼巡撫應天等府地方都察
　院右僉都御史臣宋儀望謹題為東南歳祲迭見水
　利難曠興修懇乞聖明復設專官以救民瘼以裨國
　計事該臣筮仕吳令今又承匱鎮撫江南竊見蘇松
　糧賦之重所藉唯此農田而農田水旱不常歉多稔
　少心切憫之盖緣勾吳形勢東南自嘉興沿海而北
　水皆趨黄浦入海西北自常鎮沿江而東水皆趨江
　隂常熟西南自杭州湖州霅苕諸溪漲而束中為太
　湖瀦聚三州之水滙為巨浸流注龎山瀆墅澱山三
　泖陽城諸湖蕩開浦引湖北經常熟七浦白茆諸港
　者則入于江東北經崑山太倉穿劉家河東南通吳
　淞江穿青浦各入于海諸水聨絡四面環䕶中如仰
　盂然就全吳地勢論之杭嘉湖常鎮勢繞四隅蘇州
　居中松江居下則又為諸水之所受焉故潦則待洩
　旱則待蓄自昔水利不可一日弗講自東江既廢吳
　淞婁江之外唯白茆港亦賴吐納三道竝為大要害
　而支河塘浦在在動闗血脉必須通駛乃獲灌溉之
　利遡自嘉靖初特敇巡撫侍郎李充嗣及題添差郎
　中林文沛顔如環大加疏治之後曠怠日久江港潮
　沙日上湮塞不通小小修浚無補於事經巡按御史
　吕光洵連篇具牘僅加敇巡撫都御史歐陽必進略
　一舉行至先皇帝三年巡撫都御史海瑞請㫖開濬
　吳淞江踵疏白茆港乃以遷代迫行不克終事盖撫
　臣百責攸萃不能躬督畚鍤道臣職掌兵刑奔走四
　郡亦無寜晷莫若仍舊遵祖制或照姚文灝傅潮等
　事例用部郎或照吳㻞等事例設僉事管理水利庶
　事有專責巡行相視俾江湖𦂳要歳歳加撩淺之功
　塘浦支流處處得浸灌之益蓄洩有備旱潦無虞歳
　稼常登國賦有辦臣等得藉手撫綏豐芑重地根本
　固于維桑矣伏乞敕下工部查核臣言非謬即為議
　覆施行
　　　錢允治曰宋都憲留心民瘼其令吳之政迄今
　　　尸祝而置買役田為百世利此疏情亦真懇止
　　　敘列水道尚未鬯順乃知身坐堂皇目周四境
　　　雖神禹不能也嗟夫吾吳水利非專官巡督不
　　　可
　　　郭思極修復練湖疏浚孟瀆疏(萬厯四/年上)
巡按直𨽻監察御史臣郭思極謹題為江南亢旱日久
　運道艱阻可虞乞敇當事臣工清復蓄水湖額疏通
　逹江間道以埀永利事臣惟蘇松四郡闗係國計民
　瘼之大莫急水利近荷皇上洞悉民隠專敕憲臣董
　理其事將見澤國奠安四郡黎民熈熈然有更生之
　望矣臣復何言近臣巡歴常州丹陽以至鎮江則見
　漕河淺涸大異往時運舟鱗集停閣不前盖繇天時
　久旱外無江潮可入内無支流可濟雖竭盡挑濬之
　勞末如之何於時督漕憲臣以及司道有司絡繹道
　塗星行露宿經營相度多方計處乃導流轉灌逺戽
　港汊之水注之漕河又廣募民舟以剝運多撥民夫
　以挽拽知慮悉殫水陸畢力工費無算僅能引舟出
　江雖於漕期尚可無悞而二郡騷然民幾不堪命矣
　臣觸目疚心不遑寜處顧無䇿以濟民艱乃考按圖
　經咨諏士庶則固有陳迹可復地利可修者得貳説
　焉一曰清復練湖以永資蓄洩盖江南漕河緜亘四
　百餘里其勢北高而南下在蘇州以至常州則地形
　最下水得流通雖遇歳旱不至甚涸自常州以至京
　口地形高亢河流易涸雖奔牛呂城建有石閘二座
　以時啓閉蓄水以待運船然而仰藉蓄水以濟運者
　實有丹陽之練湖為之源也練湖北去丹陽城百歩
　而近漕河縈遶其側舊額廣周四十餘里仰受長山
　高驪之水滙為巨浸唐宋以來築有中埂㪷門石閘
　制度詳備歴代修浚至我明天順成化之間屢常疏
　瀹增修是以水得停瀦汪洋不竭夏秋則戽水以溉
　田冬春則放水以濟運故有湖水放一寸河水漲一
　尺之諺其有資於漕運者甚大也夫何守令狃近利
　而忽逺圖縱令勢家豪戸周圍告佃成田日侵月削
　寢失舊額且佃田之家輙私放其水冀免渰没而便
　于耕作也傍湖之民又私開函洞張網其間而利於
　取魚也彼皆相仍其業視為已有雖嘗有建議清復
　之者而怵于謗讟因循中止年涸一年至於今且揚
　塵矣一遇亢旱束手無策是天造地設之利而人棄
　之安得盡諉之天時哉臣愚以為佃湖租税之入為
　利甚微漕河蓄洩無賴為害甚大理當清復無疑矣
　但向之清復未能者勢家豪戸阻撓於其間而任勞
　任怨之難其人也今既敇有憲臣專管水利姦頑之
　徒自當讋服憲臣主持於其上有司奉行于其下披
　圖按籍一清復之儻以貧民失業為慮臣又訪得該
　縣有萬頃洋等處皆可墾為膏腴之區使佃湖之家
　轉佃于彼則失于東者償於西公私可兩便矣一曰
　議修孟瀆以旁通舟楫夫奔牛吕城之二閘例於冬
　閉春啓蓄水以待運船然秋冬之交運船空回者必
　取道於此而官船之往來者亦必取道於此上下交
　馳情奪而勢阻欲其恪守閘規不可得已求諸先年
　有不繇二閘而可以間道逹江者則又有武進之孟
　瀆河在也孟瀆在武進之北延袤六十餘里而長外
　通長江内資灌溉商民舟楫罔不便之向使此河不
　淤阻則空回糧船與往來官船率繇此以抵江俾奔
　牛吕城得閉閘蓄水專通運艘則勢不至於淺涸之
　甚緣自嘉靖年間遭值倭亂築堡中流設兵禦守於
　是河流漸微日就阻塞雖嘗有建議開濬之者計度
　工費約該五萬餘金而當事之臣經理欠周乃欲以
　武進一縣之民力當之譬之一國之事而責辦于一
　家以十人之負而責荷於一人勢有所不能矣以故
　旋議旋寢至於今將為平陸矣安望其能通舟以逹
　江哉臣愚以為此河之開不獨有資于灌溉而實有
　資于漕運不獨有便于武進一縣而實有便于常鎮
　二郡今惟責之水利憲臣詳為酌議民力取諸常鎮
　二郡錢糧取諸漕運衙門要不必加𣲖以病民而計
　工授直則無不濟矣孟瀆一開則既有間道以通舟
　楫而運閘得啓閉之宜又引江潮以逹奔牛而運河
　資接濟之力縱遇亢旱不至坐以待困如今日矣故
　議濬孟瀆以旁通舟楫亦緩急可賴之一䇿也此外
　若預查勘時挑濬等事漕規具存臣無事瑣瑣矣伏
　乞敇下該部再加查議如果臣言可採覆請定奪施
　行庶於國計民瘼咸有所裨矣
　　　陳世寳清復練湖疏浚孟瀆疏(萬厯四/年上)
欽差巡按直𨽻等處監察御史臣陳世寳謹題為敷陳
　末議懇乞聖明亟賜舉行以裨將來糧運大計事
　　計開(内摘修浚湖瀆二款/)
　　一清復上下練湖照得練湖上下約一萬三千餘
　　　畆長山之水盡注于中東距運河不過一隄如
　　　使已往湖形未湮舊制猶存停流蓄水不使外
　　　洩雖今年運道旱涸而引决以濟第見建瓴而
　　　下須臾盈滿豈至使臣等驚惶區處備嘗艱苦
　　　軍民䟽導撈濬重遭勞擾而後徼倖利涉于萬
　　　一也哉今臣督同浙江都司葉歡于張官渡車
　　　水之暇沿埂逐崖查得原設之閘半廢函洞之
　　　底太低中雖有水走洩甚易且豪黠彊禦之徒
　　　占為己田雖近有公租之入所值幾何彼又將
　　　利其水之不存而便于耕種為矣以故今春引
　　　水通運累及百姓遂有一二鄉紳貽書于臣以
　　　歸咎此湖之久廢里老百餘人遮道泣訴謂復
　　　此湖而後常鎮之民始有息肩之日吁嗟此湖
　　　之便于漕運若是人情之願于清復若是乃有
　　　司惟以城狐社鼠占恡掣肘竟寢而不問不知
　　　朝廷三尺之法議單清復之令將安用之即歳
　　　納些須公租亦豈能當我官民一遇河道旱乾
　　　輙勞費如此耶况有誤國計干係匪輕臣昨于
　　　糧運通行之後亦行管河叅政王叔杲委官踏
　　　丈但非奉明㫖則臣行既逺將又停閣不舉伏
　　　乞皇上鑒今年之事為未然之防敕下該部鋭
　　　意清復咨行應天巡撫專責管河叅政督同各
　　　該府縣掌印管河官逐一踏丈要見四圍原額
　　　若干畆今存若干畆某處蓄水更當挑渠以入
　　　湖某處隄壊更當修築以防溢舊閘當修者修
　　　之函洞當改者改之應於某官掌管其事塘長
　　　壩夫各該若干修濬錢糧應費若干其地勢高
　　　阜仍當招種者即以其租收貯官庫以為本湖
　　　修濬之資嚴立限期務在五月以裏踏丈明白
　　　造册回繳仍於每年終巡撫衙門具本練湖蓄
　　　水若干文册報部查考仰祈聖裁
　　一復開孟瀆河照得清復練湖誠濟運要務而孟
　　　瀆河不開亦為缺典聞此河于嘉靖初年當漕
　　　船旱澁該漕司呈逹該道開挑而運事始通今
　　　該臣親至奔牛鎮疏浚閘左之月河查得孟瀆
　　　河亦在奔牛之中因督同蘇松管河叅政王叔
　　　杲督糧叅政楊世華往彼踏勘見得河形尚存
　　　閘基猶在又據土民禀稱本河起于奔牛萬緣
　　　橋歴黄泥謝店羅墅石橋萬遂等處約七十里
　　　而入大江入江之後繇黄牛山圌山門焦山金
　　　山之側以逹𤓰洲閘雖有百里之逺而急流之
　　　險止一二十里耳但因嘉靖三十一二等年倭
　　　寇突犯常鎮有司始將此河𦂳要去處築壩堵
　　　塞以斷其入冦之路日積月累遂致此河淤墊
　　　幾平而糧運商賈之船不復經行矣臣又博訪
　　　衆論謂此河復開不惟遇旱可通運船而秋冬
　　　回空倘正值丹陽一帶打壩修河之時逕繇大
　　　江入此直出常州無復阻礙而船到必早夫回
　　　空早則赴兌亦早開幇亦早最有益於運政者
　　　也仰祈聖裁
　　　林應訓欵陳開浚吳淞江工費疏(萬厯五/年上)
欽差巡按直𨽻巡視下江兼督水利監察御史臣林應
　訓謹題為蘇松水利急應開濬懇恩處給錢糧并陳
　末議清查灘占田地以資工費事據蘇松兵備道右
　叅政王叔杲呈稱蒙臣案驗即將蘇州府之吳淞江
　及吳江長橋松江府之黄浦等處皆闗係最重逐一
　勘議開濬至於設處錢糧經畫工費選委官屬該道
　務身任而熟計以憑覆行酌議施行等因依蒙通行
　各屬去後為照水政廢弛旱潦並困今日所最急者
　在蘇郡則莫先于吳淞江而吳江則其來源也在松
　郡則莫先於黄浦而山涇港秀州諸塘乃其來源也
　帶同蘇州府同知劉崑繇大黄浦泝吳淞江其舊時
　河額勢難盡濬自上海縣江口宋家橋至嘉定縣艾
　祈八十里曾經前巡撫都御史海瑞開濬今尚通流
　可以稍緩自艾祁至崑山縣慢水港六十餘里兩旁
　俱漲灘江流僅存一線相應開濬共量長一萬九千
　五十八步折官丈九千五百二十九丈每丈照見存
　河形開濶二十丈以土方計之約一十一萬四千三
　百四十八方共計銀四萬五千七百三十九兩有竒
　又自龎山湖口至長橋逹吳家港乃太湖出水之口
　亦俱成漲灘急應開濬濶狹長短不等共積土方約
　六萬七千二百一十五方共計工價二萬六千八百
　八十六兩有竒此則在蘇郡者共得銀七萬二千六
　百二十餘兩矣又帶同松江府同知鄭復亨自黄浦
　横澇珠涇泝秀州塘入南泖至山涇港共量過應開
　濬者二萬八千七百五十六步折官丈一萬四千三
　百七十八丈以土方計之約七萬六千五百二十九
　方有竒此則在松江者共得銀三萬六百一十餘兩
　矣夫以兩府最急水利三處所費已至十萬三千餘
　兩他如蘇之茜涇楊林白茆七浦諸港松之蒲滙官
　紹諸塘常鎮之澡港九曲諸河無慮數十除中間支
　河可責得利人夫榦河可責各區民力至於洩水要
　港誠非民力所能辦今既急其所先諸港亦當次第
　修舉所需工費不貲捜括庫藏既無錙銖之餘加編
　民間又苦供輸之困措處財用為艱竊見江北治河
　往往奏留漕糧此不過為國儲運道計耳江南水利
　為國儲之所自出誠不當後於運道歴觀先朝每遇
　渰没凶荒輙蠲除數十萬與其蠲恤於被災之後孰
　若預治於未災之先也似應議請錢糧以為疏濬堰
　閘之費等因到臣該臣覆看得蘇松水利久廢無論
　小港支流率多淤淺即長江巨浸亦皆灘漲是以容
　納失其故宅節宣乖其所性霖雨連旬則患浸淫亢
　陽彌月則憂枯稿如之何而望田疇盡治賦税易充
　也故湮塞之病在在皆然則開濬之舉亦在在難已
　大約欲興全吳之利計非三十萬金不可但害有重
　輕而勢有緩急論工固難於併舉議費尤難以卒辦
　臣用是夙夜思惟多方咨訪督同該道并蘇松二屬
　府州縣掌印水利官躬行相度考究源委看得三吳
　水利莫重於蘇松而其在蘇州者尤莫重於吳淞江
　若吳江縣長橋一帶則太湖入江之口在松江府者
　亦莫重於黄浦若山涇港秀州塘諸處則澱泖入浦
　之路皆不容不急為之圖也至於工費浩繁别無措
　處搜括庫藏既無錙銖之餘加𣲖民間又苦徵輸之
　困誠有如該道所言者則所恃以濟必用之費不得
　不叩閽而請矣至各州縣類有新漲灘田侵占河基
　等弊法應清查改正就中有可設處以助工費者臣
　不敢不竭盡其愚也除田間水道民力可辦者隨經
　責令得利人夫乗時修濬不敢煩凟聖聴及蘇之茜
　涇楊林白茆七浦諸港松之蒲滙官紹諸塘常鎮之
　澡港九曲諸河非民力所能辦者容臣逐一估計以
　漸修舉并鳩工給直分段委官一應未盡事宜容臣
　詳其區畫以俟農隙興工外謹將急應開濬水道并
　議處工費緣繇開具上陳伏乞皇上軫念蘇松水利
　有闗國計而工程浩大經費為難敕下工部議覆容
　臣等遵奉施行
　　計開
　　一議開吳淞江中段以通入海之勢為照太湖入
　　　海其道有三東北繇劉家河入海即古婁江之
　　　故道也東南繇大黄浦入海即古東江之遺意
　　　也其中則為吳淞江經崑山嘉定青浦上海四
　　　縣界上入海乃太湖之正脉比之河浦尤為要
　　　害今河浦皆通而中江獨塞者何也盖江水之
　　　流與海潮遇海潮渾濁來則洶湧而其勢莫禦
　　　去則遲緩而其泥易淀所賴江水迅駛而衝滌
　　　之耳劉家河獨受巴陽諸湖之水而又有新洋
　　　江夏駕浦諸水從旁而注之大黄浦總會杭嘉
　　　二郡之水而又有澱山泖蕩諸水從上而灌之
　　　是以流皆清駛足以敵潮雖有渾濁而不能淤
　　　也惟吳淞江則不然其源出於長橋石塘之下
　　　經龎山湖九里湖而入今長橋石塘二處則湮
　　　塞矣龎山九里二湖則灘漲矣其來已微且其
　　　中又為新洋江夏駕浦等處掣其水以入劉家
　　　河其勢益弱及其與潮遇也安能勝其洶湧之
　　　勢而滌其渾濁之流耶日積月累則其至於淤
　　　塞而僅容一線不惟水失故道時有淫溢之虞
　　　然巨流既滯則小港亦壅舊熟之田半成荒畆
　　　而食利之民至有買米以充兑運甚且衣食無
　　　措展轉而散之四方矣故前任巡撫都御史海
　　　瑞破羣議而開之幾八十里遂使兩旁居民漸
　　　歸故土而積荒之地近皆播種是吳淞江之開
　　　也其有益於民生甚大所惜者一旦遷去事功
　　　未竟耳臣今看得自艾祁至崑山慢水港六十
　　　餘里急當開濬覆經丈計土方實該工食銀四
　　　萬五千七百三十九兩有竒此江一開則太湖
　　　之水直入於海歳或淋澇可免泛溢而就中傍
　　　江湖渠得以引流灌田將來青浦一帶積荒之
　　　區俱可墾種而成熟矣㐲乞聖裁
　　一疏吳家港長橋以宣出湖之源為照吳江縣治
　　　居太湖之正東而湖水經其前入吳淞江逹之
　　　海宋時運道經其地為有風波阻險乃建長橋
　　　石塘以通牽挽之路夫以湖水從出之處而以
　　　橋塘横貫其中誠不能礙但古人制作自有深
　　　慮如長橋為長一百三十丈為洞六十有二至
　　　於石塘小則有竇大則有橋内外浦涇縱横貫
　　　穿皆為洩水計今石塘涇竇半皆淤塞而長橋
　　　内外俱已灘漲為田僅得一二洞門通水若又
　　　不治將盡長橋而沒之矣故長橋不疏則雖開
　　　吳淞江亦無益也除石塘工費另行議處而長
　　　橋一帶急應開濬臣今看得自龎山湖口繇長
　　　橋至吳家港覆經丈計土方實該工銀二萬二
　　　千八百八十六兩有竒此河一開則河水有所
　　　洩江水有所歸源盛流長為利固甚大矣伏乞
　　　聖裁
　　一議濬山涇港諸瀆以導逹浦之流為照松江府
　　　之大黄浦西南受杭嘉二郡之水西北受澱泖
　　　諸蕩之水總會於浦入海方今黄浦洪流滔滔
　　　無容議矣而秀州塘山涇港諸處漸已淤淺狃
　　　於目前之安者既不知預防之術而泥於通方
　　　之論者乃徙歸咎於開江之非不知江自江浦
　　　自浦如人兩足然各無疾痛則各自伸縮原不
　　　相妨今懼江之開而浦之塞者是必入浦之路
　　　有所礙也若自澱山湖分流入浦一帶港涇凡
　　　有淤淺併為疏瀹則兩利俱存此不易之論矣
　　　臣今看得自黄浦横澇涇經秀州塘入南泖至
　　　山涇港等處急應開濬覆經丈計土方實該工
　　　食銀三萬六百一十餘兩此河一開則雲間西
　　　來之水無所阻滯而黄浦之流為益盛矣浦流
　　　益盛則田間溝洫皆可旁逹以資灌溉之澤也
　　　伏乞聖裁
　　一議請給錢糧以便興事之用為照三吳水利不
　　　難於議工難於議費今據前項應開河道僅有
　　　三處費已十萬有餘其餘尚未議及也各縣雖
　　　有淘河夫銀多者不過三百兩少者僅二百兩
　　　耳施之平時尚不足以應一枝河之役若欲加
　　　編于民則方今各府供輸已重財力已困即使
　　　正額尚多逋負每一追併愁嘆盈途兹將興利
　　　以遺民何忍加編以增害至於庫藏則連年織
　　　造摉括無遺邇有不敷遂至束手而莫之措也
　　　臣以為財賦有從出之地有轉輸之地方今修治
　　　運河費無所惜者盖以運河為財賦轉輸之地
　　　闗係莫有重焉者也今我皇上命臣督理水利
　　　盖謂蘇松乃財賦重地水利不修則蓄洩無備
　　　一遇旱澇便成荒歉賦税固無所出故不以水
　　　利視水利而以財賦視水利則司國計者必不
　　　忍惜必用之費以隳當舉之功矣伏望敕下工
　　　部詳議查將堪動錢糧行撫按官速為區處以
　　　便興作伏乞聖裁
　　一議清查灘占以廣經費之助為照東南水利大
　　　壊始繇于治農官督察不勤繼成于姦民侵塞
　　　日熾近緣遍歴湖港見兩㟁俱係漲灘奸民罔
　　　利初蒔茭蘆漸築隄㟁遂成膏腴以致湖港湮
　　　塞荒區賠累即應盡數追奪入官但勢以漸成
　　　業非故主似難槩坐應分别高下量追價值以
　　　資河工仍給帖存照履畆起科以充導河港之
　　　費固不應容豪右獨擅其利也至於傍郭河渠
　　　邇來侵塞更甚今河額視昔已失過半甚至不
　　　能容舠無論水利有妨即以糧運動致阻礙俱
　　　應查復原額以杜將來侵塞之奸臣因反覆叅
　　　酌前項田地雖多寡難以預計茍使設法清量
　　　隨宜徵價其於開濬之工諒亦有可資者伏乞
　　　敕下部覆合無容臣行委官丈勘除有礙水利
　　　者盡數開挑折卸首正免罪其餘姑可容留者
　　　責令徵價仍給帖存照以備開濬工費如有隠
　　　瞞及抗違阻撓者容臣遵敇叅拏則以水之利
　　　治水之害不必一一仰資乎公帑而亦無待加
　　　𣲖於窮民矣事完通行造册類繳伏乞聖裁
　　　林應訓開濬孟瀆河工疏(萬厯五/年上)
欽差巡按直𨽻巡視下江兼督水利監察御史臣林應
　訓謹題為河道異常淺阻漕船遲悞數多懇乞聖明
　嚴飭當事諸臣以重國計事臣奉命督理江南水利
　節經案行蘇松常鎮兵備道即將按屬蘇松等府地
　方大小河道逐一查勘去後隨據本道叅政王叔杲
　呈稱孟瀆河為國家漕運之㨗徑而開濬之江必調
　停夫役之得宜行據常州府通判王日東公同府縣
　掌印官丈勘得本河自萬緣橋起至孟瀆河口止共
　長九千九百五十丈積方三萬九千九百六十方細
　閲兩岸高峻挑土安頓陡而且逺比之平地開土堆
　隄者不同價若不平夫無應募合照舊例每方深廣
　一丈給工價銀四錢今計方數共該銀一萬五千九
　百八十四兩及本河壩邊立車六十一部起集人夫
　車戽計工三千一百工共銀三十一兩二項通共銀
　一萬六千一十五兩查得前河原係浙直運道永樂
　宣徳𢎞治年間議于蘇松常鎮杭嘉湖七府協力併
　開自正徳時濬後至今淤塞年久是難獨坐常州一
　府等因報道照得孟瀆河雖坐武進縣地方實為浙
　直運道㨗徑載在漕誌且官民船隻經行尤便非止
　一隅之利今據覆勘合用前銀查得原蒙題准修河
　米折銀專聴修濬運河支用萬厯元年起至四年止
　浙江杭嘉湖三府欠解銀四千四百五十兩四錢八
　分八釐并存留三府備用銀六千二百二兩五錢六
　分合無將常州府見存導河夫銀及該府并蘇州府
　見貯修河米銀先行給發立限興工挑濬所少銀兩
　暫於兵餉銀内借用仍乞移文浙江撫院嚴督杭嘉
　湖三府將欠解并存留備用銀兩速解該府補還工
　可立就此河既開江口修完閘座每遇運船通行之
　時徑繇此河出江誠為官民兩便等因呈䝉本院批
　允遵依督行府縣掌印管河官責令委官動支前銀
　起夫興工挑濬去後續據常州府申稱照依通判王
　日東原勘丈方議用前銀募集人夫五萬四千四百
　名照方開浚委官照磨金承詔縣丞崔言典史吳仁
　分叚督率人夫俱於三月初八等日興工論方給直
　務照原𣲖深濶丈尺如式開濬各報工完訖除原議
　前銀外又加增戽水人夫一千九百工每工銀一分
　該銀一十九兩及委官省祭白訢等十二員每員每
　日議給供給銀四分該銀一十兩八錢八分又犒賞
　塘長里總花紅銀九兩連原議通共銀一萬六千五
　十三兩八錢八分隨將本府庫貯導河夫銀五千一
　百四兩二錢九釐六毫又修河米銀一千二百六十
　三兩五錢二分六釐七毫二絲二忽及蘇州府并武
　進等縣導河夫銀并修河米銀共四千八百六十八
　兩五錢六分七釐三毫六忽四微通共銀一萬一千
　二百三十六兩二錢九分七釐六毫二絲八忽四微
　動支放給外尚欠銀四千八百一十七兩五錢八分
　二釐三毫七絲一忽六微即於本府庫貯兵餉銀内
　權借支給俱經給發居民沈彩等散給人夫收領訖
　合候嚴催杭嘉湖三府前項欠解并存留銀兩補還
　兵餉之數再照沿河兩岸率多泥沙俱非固土天時
　雨澇未免倒塌而江潮日至浮沙湧進淤塞之患勢
　所不免歴年以來屢濬屢淤盖開濬工完則人情俱
　懈而不復議及經久之計今雖挑濬完工若不立法
　善後不一二十年淤塞之患又至矣合於萬緣橋黄
　蓮樹各建閘一座每座用銀三百九十三兩三錢共
　該銀七百八十六兩六錢築壩樁木等料銀六十六
　兩二錢孟河城南北西閘改造天闗修砌燕尾并打
　壩等項該用銀一千二十五兩五錢七分八釐又議
　設三百料船二十隻每隻約用銀四十兩共該銀八
　百兩鐵掃箒二十具該銀二十二兩專備夾取河中
　淤泥之用以上共該銀二千七百兩三錢七分八釐
　無從措處合無仍於本府庫貯兵餉銀内借用即行
　建造閘座築完每歳冬月量加疏濬使河泥輒至而
　不集河水常裕而不涸實為運道萬全之利也等因
　申道該本道親勘開浚工程委無虚冒册報到臣該
　臣看得孟瀆河口徑渡江北入白塔河至灣頭以逹
　漕河為浙直運道㨗徑此河誠開不直漕船出江之
　便已也仍有三利焉運船與民船分道而行一也商
　民船𤓰洲而下一潮可逹免風濤盗賊之虞二也地
　方灌溉之利三也先此武進之民憚於獨勞倡為險
　澀之說故其議不果行今銀兩取之導河夫銀修河
　米折銀不足則借支兵餉不累常州人夫則徵諸各
　屬不累武進盖人人踊躍率作興事矣自三月初八
　日起至五月初七日止募集人夫五萬四千四百名
　開河九千九百五十丈用銀一萬六千五十三兩八
　錢八分盖先於秋後數月不必再行估計而夫工錢
　糧因以附見焉相應具題伏乞敇下工部將臣等造
　送文冊逐一稽查除將導河夫銀修河米折銀徑行
　支用外其杭嘉湖三府應解修河備用銀兩行令浙
　江巡撫作速起解補還兵餉至於常州府官續議建
　閘改闗設船編夫等項費不過二千餘金容另便宜
　處發委官責成不煩内帑不敢疏瀆容臣造册奏報
　清冊送部查考
　　　林應訓清復練湖疏(萬厯五/年上)
欽差巡按直𨽻巡視下江兼督水利監察御史臣林應
　訓謹題為江南亢旱日久運道艱阻可虞乞敇當事
　臣工清復蓄水湖額疏通逹江間道以埀永利事該
　臣奉南京都察院劄付准工部咨該巡按直𨽻監察
　御史郭思極題前事疏開清復練湖以永資蓄洩該
　本部議覆奉㫖移咨到院備劄到臣隨即案行蘇松
　常鎮兵備道轉委亷能官員及行常鎮二府掌印水
　利官臨湖踏勘該道仍親詣湖所查革占佃去後今
　據本道叅政王叔杲呈稱遵依備行常鎮二府掌印
　水利官及委蘇州府通判劉體道前去㑹同該縣掌
　印水利官踏勘議報續據劉體道呈稱㑹同鎮江府
　通判劉琚丹陽縣知縣尹良任查得本湖自西晉陳
　敏遏馬林溪引出長山八十四汊之水以溉雲陽之
　田周圍築隄名曰練塘又曰練湖約四十里許計一
　萬三千畆有竒盖包山溪兼隣邑丹徙縣界繇張堰
　湖至龍頭崗止而槩言之也環湖之隄仍立函洞一
　十三處至宋紹興時中作横埂分為上下湖立上中
　下三閘凡八十四汊之水始經辰溪衝入上湖復繇
　三閘轉入下湖本朝洪武間因運道水澀難行依下
　湖東堤開建三閘借湖之水以濟糧運舊址見今具
　在其佃種成田勘得丹徒縣居民蔣祥等公莊田一
　千七百二十畆一分三釐九毫華諒等佃田四百二
　畆丹陽縣民姜得三等佃墾田三百一十三畆俱起
　科辦糧與水利無妨相應存留外其華諒附近决口
　田一百八十畆七分并居民任清等佃墾田六百七
　十四畆四分張芸荆貴等佃墾田四千七十三畆此
　皆未經起科於湖地水利有礙俱應開濬切詳長山
　八十四汊之水原非山下發泉有源之水不過藉天
　雨時行則羣山崙水奔流淜湃來不可禦去不可留
　而本湖形勢本高又非若昭陽邵伯等湖低窪滙水
　之比今隄障濬治之功誠不容已但照湖身周圍方
　四十里若必槩湖之地而開濬之非動支數百萬之
　帑金募集數十萬之夫力又遲以經再之歳月必無
　有濟今除上湖係來水建瓴之勢及下湖本窪之區
　俱免開濬外其餘量行濬深一尺以預瀦蓄以土方
　人工計之共該銀三萬一千六百有竒以所起之土
　即挑加西南堤埂議以存留之田准其濬湖之數亦
　可以省工費之半其餘查請應動錢糧募夫開挑等
　因到道本道隨親詣練湖處所督同府縣掌印水利
　等官周迴細審本湖形勢看得所勘練湖源委原額
　已詳其隄内所佃田畆俱係侵占湖利不問丹徒丹
　陽告佃久近己未陞科既奉有嚴㫖自應盡行查復
　以杜後來侵占之漸所議姑留以助疏濬殊屬未妥
　惟公莊田傍隄邊高岡不妨湖内蓄水且藉此守黄
　金隄庶免衝决相應存留其湖心淤漲相應挑濬即
　以其土加築西南一帶隄埂務令高厚仍堅築閘座
　以備蓄洩行令該府覆議詳悉併估築砌隄閘工費
　速報去後續據知府張純申稱會同常州府知府穆
　煒蘇州府通判劉體道該府通判張汝正劉琚督同
　丹徒丹陽二縣知縣楊廷相尹良任會勘得上下練
　湖前代資以灌田國初兼以濟運其間興廢不一皆
　緣節宣失宜盖本湖雖無常源然夏秋雨澇止受長
　山八十四汊之水每每衝溢傷隄壊閘堤壊水乾則
　湖為棄物於是民佃為田舊制寖失矣是堤壊者民
　佃之漸民佃者湖廢之繇也兼以春初亢旱水枯益
　甚無怪乎運道之不濟也今奉明㫖查復舊制革田
　歸湖誠切時務然欲使隄可不壊河可常恃則濬湖
　築堤為要而設閘宣節尤急議得上湖四際夾阜下
　湖東北臨河一帶原埂完固無容再增中有缺口四
　處相應填補惟西南一帶殊覺單薄合行倍加增築
　約令高以一丈厚以十丈為率畧與東北相應湖心
　受水去處間有年久淤淺應加疏濬即以所濬之土
　加倍堤埂臨湖上舊閘一座底高湖心三尺堅厚如
　故無容再修仍增建中閘一座底比上閘低二尺改
　建下閘一座底比中閘低二尺高厚俱倣上閘之制
　每遇啓閘濟運先上閘次中閘次下閘則水不盡洩
　自有餘濟復慮秋水衝擊隄不可守議建減水閘二
　座界於中下二閘之中閘面比湖心高六尺闊五尺
　水未滿閘面則資以蓄既滿閘面則資以洩庶幾宣
　節得宜功可永賴其議革湖田在上湖者如魏家莊
　一帶蔣祥等公莊田傍湖隄高岡與水利絶不相礙
　姑免追奪其餘臨湖圍埂如華諒華昇等田相應盡
　行革去在下湖者如道人墩一圍查議丹陽縣嘉靖
　三十三年間因被倭亂築城鑿濠用過姜得三腴田
　三十餘畆將本墩量行給補殊與别佃不同且墩阜
　成山離水十有餘丈似不必槩行攤革墩下低田圍
　埂少礙水利并與任清張芸荆貴等久近佃種己未
　陞科之田最礙水利者盡行將埂攤平退還内查陞
　科田糧相應除豁共該革田五千六百四十三畆一
　分存留不妨水利公莊田一千七百二十畆一分三
　釐九毫其沿隄私設函洞槩行禁塞中有古設函洞
　一十三處皆民田賴以灌溉湖水賴以宣洩合無照
　舊存留每遇秋夏呈官給示方准啓放一入冬春即
　行閉塞有私啓者官治以罪如此則官民兩便非惟
　運道有賴抑且農業不妨矣合用人夫相應三縣協
　濟合用錢糧照依部覆取足漕銀興工等因并將勘
　估新建中閘一座改造下閘一座建築減水閘二座
　修造中埂二閘合用石料夫工等用共三千五百三
　十八兩七錢九分八釐及挑濬等隄其合用人工該
　銀九千五百五兩六錢二分通共銀一萬三千四十
　四兩四錢一分八釐數目緣繇到道照得練湖自晉
　宋迄今屢興屢廢盖因水本無源雨集則羣流奔湧
　湖緣隄障而成其勢易於潰決天旱則泉源既枯地
　以積淤肥美小民利於佃種該府所謂隄壊者佃種
　之漸佃種者廢湖之繇誠確論矣今既查明原額除
　公莊田於水利無妨姑留外其餘盡行清復已經起
　科者准與開除其挑濬築砌之工費公私函管之存
　革上下閘座之啓閉該府酌議詳悉停妥乗今春水
　未至湖地方乾便於挑土本道已行令多募夫役先
　挪常鎮二府解淮兑軍減存行糧銀二千六百三十
　一兩并暫借貯庫練兵銀即日興工挑築計月餘内
　可完其閘座一面採辦石料立限修砌未敷銀一萬
　四百一十三兩四錢一分八釐伏乞速行措處補庫
　接放兵餉刻限完工庶可以乗時蓄水以便秋冬濟
　運再照工固詳於經始而事每忽於圖終誠使隄障
　既設而督察不勤函閘既修而節宣無法是繕治於
　一時者未免旋廢於日久湖額既清而禁令不嚴泉
　源已微而疏導不加是取辦於目下者豈能永利于
　將來合于堤埂函閘完固之後專委鎮江府水利通
判督令丹陽縣水利縣丞時常沿隄巡視稍有滲漏即
　加補塞遇山水泛漲悉啓閘口以防灌潰秋冬水泉
　微涸督令塘長多方疏導歸湖無令他洩或湖水盡
　涸亦不許姦民乗機佃種違者重治以罪悉著為令
　甲各官奉行不謹聴本道不時叅究等因具呈到臣
　該臣看得上下練湖水無常源非隄障而濬治之何
　能為運河助也是以國初有三閘之址議單有歳修
　之令積久以來豪民習見佃田之利而私相侵鑿以
　潰其防有司亦幸其河運之通而不復禁制以虞其
　後居常率稱如故不意天旱水涸如今春而漕運幾
　失濟矣今欲施湖之工必先復湖之舊故委勘於通
　判劉體道等革田四千九百二十八畆一分覆勘於
　知府張純等革田五千六百四十三畆一分督勘於
　叅政王叔杲革去佃墾田五千八百五十七畆三分
　四釐一毫其所存留止藉守黄金隄之公莊田耳臣
　親詣其地周圍四望基埂平夷無復阻撓障礙者迺
　就形勢而考鏡之竊見上湖地仰八十四汊之水所
　繇來也雖不能蓄而懼其洩洩則水力分矣下湖地
　形較上湖頗平衍而高於運河僅數尺故懼其不盈
　水盈而隄堅則應時而注之河有全力矣二者上下
　湖之大方也上湖四際夾阜循治故岸足無踈洩下
　湖環旋計四十里頃者委官建議濬以一尺於工不
　為深而費已三萬餘且泥無所歸旋盪入湖槩濬何
　益故沿湖築隄相隄建閘殊為長便所據知府張純
　等叅政王叔杲其議工程則隄凡一十七號長二千
　七百七丈各高以一丈厚以十丈西南一帶務與東
　北相等其司啓閉則增建中閘改建下閘修造中埂
　二閘其虞秋水則建減水二閘而叅政王叔杲又欲
　於隄閘完固之後督官緝理勿隳前功始事善後之
　議似俱詳當今人夫已集約用銀一萬三千四十四
　兩四錢一分八釐部覆原取之漕運衙門臣等已將
　應解減存行糧銀二千六百三十一兩扣兑支用仍
　有不敷銀一萬四百一十三兩四錢一分八釐與夫
　前項事宜通應題請伏乞敕下工部再加詳議如臣
　所言不謬將革去民田已經起科者除其差糧應增
　隄閘如前布工應用銀兩如數催發臣等胼胝赴之
　功可踰月而望矣
　　　林應訓開浚吳淞江工完疏(萬厯五/年上)
欽差巡按直𨽻巡視下江專督水利監察御史臣林應
　訓謹題為蘇松水利急應開濬懇恩處給錢糧并陳
　末議清查灘占田地以資工費事該臣奉南京都察
　院勘劄准工部咨備奉欽依開濬吳淞江事理咨院
　備劄到臣隨經案行蘇松常鎮兵備道遵行去後今
　據蘇松兵備按察使馮叔吉呈稱案查先該本道回
　籍叅政王叔杲遵䝉案騐事理帶同蘇州府同知劉
　崑勘議得自上海縣江口宋家橋至嘉定縣艾祁八
　十里前經巡撫海都御史開濬今尚流通自艾祁至
　崑山縣慢水港六十餘里兩旁俱係灘漲相應開濬
　共量長一萬九千五十八步以土計之約一十一萬
　四千三百四十八方每方計銀四錢共銀四萬五千
　七百三十九兩有竒所需工費不貲摉括庫藏既無
　錙銖之餘加𣲖民間又苦供輸之困措處財用誠為
　至難又經備行該府掌印水利官及原委同知劉崑
　覆查酌處工費將長洲吳崑山三縣灘占田蕩及侵
　占傍郭河渠逐一清查丈勘明白凡有應行開挑即
　便拆卸改正定立界址分别丈尺其存留徵價者分
　别等第徵銀在官聴開江支用仍一面將應開處所
　勘核的確分叚計算實用工費委官募夫計處停當
　以便興事間續據該府新任接管同知王事聖册報
　轉呈本院行道即速立限追徵長吳崑三縣灘地價
　銀完解崑山縣庫收貯聴吳淞江工費隨行府縣查
　追間又該王叅政覆據王同知勘報本江自慢水港
　起徐公港止計四十五里議開江面濶二十丈深一
　丈二尺開深濶各一丈為一方計土八萬八千五百
　五十二方每方十六工給直四錢該夫一百四十一
　萬六千八百三十二工定以四十日工完扣算該夫
　三萬五千四百二十名每名八分并議厰壩總散工
　員役供給犒賞等用共計銀三萬六千六十兩一分
　又查合用人夫近江地方崑山縣居其八青浦縣居
　其二餘俱隔逺兹欲止於二縣雇募則三萬五千餘
　人恐難足數議於崑山縣每里雇夫三十名青浦嘉
　定長洲三縣各每里雇夫二十名共足三萬五千六
　百二十名之數分為五段打壩每段委總工官一員
　督濬列欵呈報去後比因灘田地價追徵不全欲議
　取諸官帑餘積繼以織造供輸搜括錙銖無遺工費
　無處難以動工續䝉本院督催酌處隨議動借常鎮
　二府修河米銀一萬兩蘇州府又借支見徵所屬州
　縣修河米銀五千餘兩少紓目前凑用候徵灘價補
　還呈允支解間值前道去任該本道到任接管續䝉
　憲牌再行覆勘議妥酌處工費即日起工如有便宜
　不妨條議隨帶王同知及崑山青浦二縣掌印官督
　同熟知水利士民遍歴本江逐丈測水驗得頭段慢
　水港起千墩浦口止約九里許兩旁雖有淤塞其中
　廣濶深通其工止當修濬尾段屈家墳起艾祁止約
　十五里面底俱係深濶其工可以不濬中段自千墩
　浦口起至屈家墳止一帶計三十五里許淤塞果係
　一線俱當大挑實量長五千四百一十七丈七尺其
　深濶查照先年海都御史開濬過本江下段面濶十
　二丈至十四五丈止底濶八丈至十丈止其深俱以
　一丈二尺為准其夫工原議開土深濶一丈為一方
　計十六工給銀四錢查江形深淺不同夫工折算難
　計查照上年孟瀆河開濬事例每開土横過一丈深
　濶各如式約算土一方領工食銀四錢各稱省便又
　查得五段齊起恐戽水為難議將夫工分為三段先
　併力於頭段則戽水易乾夫易下手於工為速又查
　得戽水夫工原議太少應于崑山青浦附近雇夫戽
　水當發千金則人心自奮等因呈覆本院蒙牌行蘇
　州府先動開江銀兩分發崑山嘉定長洲三縣預給
　工食本道督令各縣掌印官募取開土人夫長洲縣
　一萬四百四十名嘉定縣一萬一千五百五名崑山
　縣一萬三千七百三十九名又募蕭山夫三百六十
　八名青浦縣夫三千名崑山青浦二縣出備車輛另
　募車水人夫共四千三百九十二名各工食俱令各
　該掌印官親給管押赴工委王同知總督調度分委
　府衛首領縣佐等官宓天麒吳懐京盧大業李應春
　熊配麟高良倫陶繼顔丁楣陳添琦九員分段率領
　限於三月十九日齊集本江二十日一齊興工間本
　道又行各屬催解錢糧蘇州府并各州縣解各年導
　河夫銀七千六百六十四兩七錢一釐二毫二絲長
　洲縣解徵完灘地價銀二千九百九兩三錢四分九
　釐九毫吳縣解徵完灘地價銀六千六百四十三兩
　三分二釐六毫崑山縣報徵完灘地價銀三千五百
　二十二兩三錢三釐二毫吳江縣解扣省厰夫銀七
　百二十兩水夫銀九十六兩又解河工銀六十三兩
　一錢八分三釐三毫嘉定縣解扣省厰夫銀五百五
　十一兩二錢蘇州府并長吳二縣解社倉米榖易銀
　四百七兩二分二釐蘇州府解追完罰犯河工銀三
　百五十八兩三錢又辯復吏河工銀四十兩太倉州
　解加納隂陽官河工銀三十兩常州府縣解罰犯河
　工銀二百兩超叅辯復吏農河工銀一百五十兩蘇
　州府縣解完按院贓罰助河工銀一百九十三兩二
　錢二分七釐鎮江府解嘉靖四十四年分存剰練兵
　銀四千八百八十八兩六錢七分七釐八絲二忽九
　微五沙八塵辯復承差河工銀五十兩江隂縣解軍
　犯長解銀二十兩蘇州府借支徵完各州縣解各年
　修河米銀二千四百五十一兩六錢七釐二毫二絲
　二忽常州府解修河米折銀五千三百五十七兩二
　錢一分六釐八絲五忽四微鎮江府解修河米折銀
　五十八兩八錢五分七釐五毫九絲七忽九微四纎
　一沙一塵一埃又各府州縣解兵備道項下贓贖助
　河工銀共五千九百二兩五錢一分六釐七毫四絲
　萬厯錢十萬文以上共銀四萬二千二百七十七兩
　二錢三釐九毫四絲七忽二微四纎六沙九塵一埃
　萬厯錢十萬文俱解發崑山縣收貯聴用續據王同
　知報委官宓天麒陶繼顔率嘉定縣人夫開完河九
　百丈熊配麟率長洲縣人夫開河五百一十七丈于
　四月初九日工完吳懐京凃子熟率夫開完頭段河
　七百丈于四月十二日工完盧大業高良倫開完青
　浦尾段河九百丈于四月十八日工完宓天麒陶繼
　顔率嘉定縣人夫開完河八百二十五丈七尺五寸
　又蕭山夫開完八十二丈俱四月十九日工完李應
　春率崑山縣人夫開完河七百一十丈熊配麟丁楣
　陳添琦率長洲縣人夫開完河七百六十六丈俱于
　四月二十日工完本職驗俱濶深如式緣繇䝉批據
　稱各縣分開河工報完未委虚的趂今江水未放查
　驗有據該道即委外府官二員通行稽核各縣實開
　過吳淞江長若干里丈深濶果否如數并募過人夫
　給過工食備造文冊繳報依委常鎮二府推官韓萃
　善吳道卿勘報隨據二官掲稱勘得千墩浦起至屈
　家墳止長五千四百一十七丈七尺開面濶踰一十
　二丈底闊踰八丈深踰一丈二尺内除罰崑山縣侵
　尅車夫工食塘長陶巍開土三丈二尺四寸五分崑
　山縣人夫開過一千四百一十九丈二尺五分嘉定
　縣開過一千七百二十九丈二尺五寸長洲縣開過
　一千二百八十四丈青浦縣開過九百丈又募蕭山
　夫開過八十二丈逐一勘覆俱一例闊深工完如式
　其夫工名數給過銀兩俱已各縣正官召募散給竝
　無虚冒情弊其厰壩犒賞等項通候王同知查造細
　冊另報等因又該本道委據簡校宓天麒經厯吳懐
　京等查得慢水港至楊閭河一段水深一丈一尺兩
　旁水深六尺楊閭河至千墩浦口止一段水深一丈
　兩旁水深五尺相應修濬又勘得屈家墳至艾祁長
　有一十五里面底俱係濶深不必開濬又據王同知
　呈報漫水港之河若打壩修濬戽水極難已䝉本院
　面諭即今置設混江龍十具僱大様沙船募夫䈒去
　淤泥中深俱一丈二尺兩邊削洗俱闊一十丈之外
　緣繇到道隨該本道親往本江自漫水港至千墩浦
　口止計九里許河心兩旁逐一測水委果洗䈒深通
　又千墩浦口起至屈家墳止三段開挑處所共三十
　五里覆核面底濶深一例如式隨令開壩以便農作
　外又詣屈家墳至艾祁止計十五里許江心兩旁逐
　一測水與新開之河深濶相等不必修濬前項河工
　悉已完訖又據蘇州府申准同知王事聖闗開修濬
　過吳淞江中段淺狹去處自千墩浦口起至屈家墳
　止計三十五里許共實量長官丈五千四百一十七
　丈七尺俱照横過一丈濶深各如式算土一方給夫
　銀四錢又開千墩浦口東角夏駕河沙塗三乂河口
　高岡并築壩填壩土方共給過挑土人夫工食銀二
　萬一千七百九十八兩五錢四分八釐一毫戽水人
　夫工食銀一千八十七兩六錢三分五釐厰壩竹木
　除易價還官外實費銀三百六兩九錢五釐管工員
　役廪糧銀一百四十五兩九錢六分五釐犒賞祭江
　諸費用銀一百一十四兩八錢銅錢八萬三千一十
　文又將慢水港至千墩浦口止計九里俱係深濶止
　用混江龍疏導淤沙并修築兩㟁用過夫工銀二百
　五十五兩一錢五釐五毫及督同崑山縣知縣程逹
　看得千墩浦迤西慢水港之間建石閘一座估該灰
　石等料銀九百八十九兩五錢又于夏駕浦口築一
　小閘估計工費銀二百八十二兩三錢所建二閘工
　費就于崑山縣用剰銀内支給委官先行買料完備
　俟冬水退興工連前通共實該用銀二萬四千九百
　八十兩七錢五分八釐六毫錢八萬三千一十文又
　查刷得崑山縣收放一應開江錢糧各處解發并本
　縣徵完各項銀共有四萬二千二百七十七兩二錢
　三釐九毫四絲七忽二微四纎六沙九塵一埃錢十
　萬文除放過前項開江工費并聴造閘支用外仍有
　餘剰銀一萬七千二百九十六兩四錢四分五釐三
　毫四絲七忽二微四纎六沙九塵一埃錢一萬六千
　九百九十文存貯聴候别項河工支用前項收放一
　應錢糧俱經職親查並無虚冐情弊具冊闗送到府
　具申到道隨該本道覆覈相同看得三吳水利三江
　入海而吳淞江中段則入海之中道也今河浦皆通
　而中段獨塞此其為害豈細故哉緣在上者以非闗
　於運道即隠懐民瘼每以勞怨揺阻雖明知開濬之
　為利而上下忍於淤塞之為虞欽承明㫖民無越志
　自屈家墳以逹艾祁直與前海院之新河竝其利自
　千墩浦而逹慢水港逺與劉家河之海道會其歸以
　三十餘里一線之濁流而闊為一十餘丈一帶之巨
　浸初議三萬五千六百有竒之夫役用之四旬而今
　也三旬而舉之初議四萬五千七百有竒之工價猶
　恐不足而今也二萬四千九百有竒而足之得天得
　人如期如式未有若斯江之速且深者也等因具呈
　到臣該臣會同巡撫右副都御史胡執禮巡按御史
　胡時化看得吳淞江之中塞也闗係水利甚大而其
　議久不决者以民難慮始官多偷安非狃于經費之
　無措則惑于浮言之中阻也兹者仰荷我皇上加意
　東南水利而明㫖森然至嚴至切故臣奉而行之諸
　司用命羣費畢集雖有姦豪不得行其阻撓之計且
　役之興也當春夏清和之候適細民青黄不接之時
　授民以直而農有所濟募民之力而人樂于趨又費
　有可省者則省之如修慢水港之法役有可已者則
　已之如停艾祁浦之工慮竹木之料或不堪也即以
　各段委管官自行買辦工完皆變價以還官恐工食
　之給或不清也則令各縣掌印官親行印封散畢隨
　掣秤以示衆臣與該道復時時到工考其勤惰而賞
　罰之訪其侵尅而究懲之是以役無頃刻之曠食無
　毫末之虚故集三萬五千有餘夫於江上功以三旬
　而舉費以二萬四千而足也理應具題伏乞敕下工
　部覆查如果前項工程别無虚冐即將已經散給銀
　兩准其支銷其餘存剰在庫銀兩并各縣灘占未完
　地價俱准徵收聴候别項河工支用容臣造冊奏報
　并清冊送部查考
　　　林應訓開濬白茆塘工完疏(萬厯六/年上)
欽差巡按直𨽻巡視下江兼督水利監察御史臣林應
　訓謹題為遵敕開浚水利請給錢糧以便稽查責成
　事據整飭蘇松常鎮兵備湖廣按察司按察使徐節
　呈䝉本院案驗奉南京都察院勘劄准工部咨備奉
　欽依開浚白茆塘事理移咨前來備劄到院案行本
　道内開白茆塘先經海撫院開浚何以未及十年淤
　塞如故該道即親詣塘所督同府縣掌印水利官沿
　行相度窮究源委即今再浚作何方法可永逺不淤
　并查應否添築壩閘作速勘估確報等因䝉此遵依
　督同蘇州府同知王事聖常熟縣知縣留震臣會勘
　去後隨據同知王事聖呈稱勘得白茆塘淤淺去處
　自歸家莊小石橋起至横塘止計四十五里量長八
　千七十九丈每長一丈面濶十二丈底濶八丈深一
　丈二尺淺深不等積算土方七萬七千四百三十方
　二分一釐九毫每方工食銀二錢八分共銀二萬一
　千六百八十兩四錢六分一釐四毫六絲分列十二
　段每段應搭厰一所除沿途庵院不必搭蓋外實搭
　厰十所每所工料銀一兩五錢該銀一十五兩築壩
　三條應用竹木工料銀二百四兩七錢六分五釐又
　勘横塘口應建石閘一座合用木石灰鐵夫工等項
　該銀三千二百六十九兩五錢一分一釐以上共該
　用銀二萬五千一百六十九兩七錢三分七釐四毫
　六絲其戽水人夫工食候築壩興工量水淺深用夫
　之多寡另議詳奪至於設處錢糧一節據該縣申報
　應支白茆高明沙耿涇福山并各開地價淘河夫銀
　共有二千七百二十四兩六錢八分四釐二毫又查
　得崑山縣開江支存夫銀一萬三千五十七兩五分
　七釐二毫六絲四忽三微四纎一沙一塵一埃二項
　共銀一萬五千七百八十一兩七錢四分一釐四毫
　六絲四忽二微四纎一沙一塵一埃尚少銀九千三
　百八十七兩九錢九分五釐九毫九絲五忽六微五
　纎八沙八塵九埃或攴各屬灘占地價導河夫銀或
　堪動别項錢糧輳用等因呈道又該本道覆行會議
　得開濬本塘自歸家莊起至横塘止計長八千七十
　九丈約四十五里每十一里分為一段定委常熟縣
　縣丞王儼主簿秦湯相吳江縣主簿李三省吳縣主
　簿任可賢督工總工則同知王事聖知縣留震臣定
　有身家耆民五百名分段募夫開挑又議以二百丈
　立一耆民為分管每千丈立一隂醫省祭等官為總
　工又議本塘照原議開面濶一十二丈底闊八丈深
　一丈二尺但河形水勢不同必於取數非便且開河
　𦂳要在深不在闊如兩㟁估勘不足十二丈者聴總
　管官勘實順勢開導其堆土務運至十五丈之外本
　塘四十五里每十里該用戽水車二百輛計水車九
　百輛令塘長圖長出辦大約用車夫二千七百人每
　人給米二升限六日車乾計米三百二十四石又每
　五里造官厰一座管工官住劄每一里搭草厰二座
　每座可容五十人為食宿避雨之所興工破土之日
　每耆一名給花紅一分以為優勸又議横塘口建石
　閘一座照原估料銀三千二百六十九兩五錢一分
　一釐行縣委官先行量給官銀採辦石料完備候開
　濬河工畢日興工砌築等因具繇呈報間又據蘇州
　府知府李充實查議處置工費錢糧數目緣繇到道
　查得白茆塘工費原估該用銀二萬五千一百六十
　九兩七錢三分七釐四毫六絲除查有常熟縣見徵
　沙租地價導河銀崑山縣庫貯開江支剰銀蘇州府
　及長吳二縣報完宗人府米折導河夫灘地價銀見
　在共有二萬一千二十三兩八錢二分三釐三毫尚
　欠銀四千一百四十五兩九錢一分四釐一毫六絲
　應于見徵存留宗人府米銀内徵給查該縣數有大
　戸吳潔淳名下欠者止有四百七十四兩令照銀數
　認方開河外實少銀三千六百七十一兩九錢一分
　四釐一毫六絲應將民欠宗人府米銀六千餘兩内
　徵給以該縣之欠米開該縣之河工官民無詞再照
　白茆塘為出海巨流海潮與湖水晝夜必兩會當其
　會處則清濁相值其流稍停渾泥遂積日復一日故
　易淤塞今惟於初開之時務深而不務闊既開之後
　每年以導河銀僱夫撈洗然後可圖永利具詳允示
　本道遵行間催據常熟崑山長洲吳縣并蘇州府徵
　完各門地價灘稅導河夫銀宗人府米銀開江支剰
　銀共二萬一千四百八十一兩四錢一分八釐四忽
　三微四纎一沙一塵一埃俱發常熟縣收貯先行動
　支募夫塔厰之用餘少銀兩嚴徵民欠宗人府米銀
　接濟去後據常熟縣知縣留震臣申稱本塘原勘長
　八千七十九丈該夫銀二萬一千六百八十兩四錢
　六分一釐四毫六絲今該本縣又續議增開歸家橋
　宕六十七丈約該夫工銀一百八十七兩零連築壩
　戽水建閘共該用銀二萬五千餘兩除各處解到本
　縣徵完銀支給外見今河工完及八分尚有募夫工
　食犒賞供給等用約少銀二千餘兩并建閘料銀三
　千二百餘兩本縣欲追原議民欠宗人府米銀支給
　一時徵併不前申乞區處等因到道酌議借支鎮江
　府嘉靖四十五年分支剰練兵銀二千三百一十兩
　五錢九分七釐九絲五忽六微八纎解發常熟縣接
　濟完工再有不敷及建閘料銀嚴行府縣追併存留
　宗人府米銀凑用補還借支鎮江府銀兩具繇詳允
　借支前銀解發常熟縣收用外今該按察使徐節到
　任接管覆行本府同知施之藩推官赫瀛會同勘驗
　隨據呈稱會同管濬總工同知王事聖親詣白茆塘
　自横塘口起至歸家橋止濬過工程共長八千七十
　九丈又續議增開歸家橋宕六十七丈每丈俱照原
　議開面闊一十二丈底闊八丈中深一丈二尺旁深
　一丈逐一查勘濬工丈尺俱已如式又將王同知闗
　送用過一應募夫厰壩供給犒賞等費及常熟縣收
　放過河工錢糧各數目前來覆核得常熟縣官庫收
　過蘇鎮二府并崑山長洲吳縣解到及本縣徵完河
　工銀共二萬三千七百九十二兩一分五釐一毫三
　纎一塵一埃數内放過厰壩竹木物料除變易還官
　外實用過銀一百一十六兩六錢九分三釐又放戽
　水人夫食米三百六十二石一斗二升内除本縣罰
　犯范璧米三十八石實該米三百二十四石一斗二
　升每石價銀四錢五分該銀一百四十五兩八錢五
　分四釐又該開挑人夫工食二萬一千八百四十二
　兩三錢一分九釐九毫四絲内扣河深易開減銀二
　十六兩二錢一釐五毫六絲外實給銀二萬一千八
　百一十六兩一錢一分八釐三毫八絲又放管工員
　役廪給口糧銀四十六兩七錢五分又給犒賞効勞
　員役花紅銀牌與祭江開壩等用銀一百三十五兩
　五錢三分五釐通共放過銀二萬二千二百六十兩
　九錢五分三毫八絲逐項細核明白應准支銷仍有
　支存官庫原借鎮江府練兵銀一千五百三十一兩
　六分四釐七毫二絲三纎一塵一埃覆查相同備造
　文冊報道該本道覆核相同應准支銷造冊完繳其
　横塘口建閘候水退興工不敷料銀嚴行府縣將原
　題宗人府米銀八千兩除徵完放過本塘河工外尚
　欠五千一十四兩一錢七分七釐五毫追完找給前
　項閘料并補還原借鎮江府銀共該四千四十九兩
　零之外仍餘九百六十五兩一錢三分七釐五毫與
　常熟縣原報應徵各沙租各門地價導河銀尚欠一
　千五百二十八兩九錢六釐四毫六絲俱聴别項河
　工支用再照白茆塘東出大海西連昆承湖海潮湖
　流日必兩會清濁相值停積渾泥淤塞自後於農隙
　水涸該縣量動導河夫銀撈洗庶可永久今將造完
　核過工費錢糧文冊呈報到臣該臣看得白茆塘原
　議建閘盖慮渾湖入淀而設此以防之及臣督同道
　府㕔縣親詣其地據耆老居民衆議本塘今嵗開濬
　不為不深而浲水為災未能盡洩者盖因海口舊閘
　稍礙之故今若再建横塘新閘恐於内水有礙相應
　停寢其原估建閘銀兩仍貯該縣聴候别項河工支
　用除將開濬工程用過錢糧逐一覆查明實見今造
　冊奏繳外伏乞敕下工部將前項用過銀數覆請開
　銷
　　　江有源請專官治水疏(萬厯十/五年上)
南京廣東道監察御史臣江有源謹題為懇敕專官以
　治東南水利以惠民生以足國用事竊照江南水患
　不常皆為水利不修之故臣吳人也於吳中水利頗
　知梗槩且叨承耳目之司請得與皇上備言之盖浙
　西之地蘇松最低位居下流太湖綿亘數百里納受
　諸山溪澗之水散至澱山三泖等湖而繇三江入海
　三江者湖海之咽㗋也自海塘南障而東江堙廢水
　勢始北折而為黄浦趨於吳淞併於婁江又溢入七
　浦白茆其道迂迴屈曲不能駛急又海潮日有二至
　浮泥湧入淤塞江路江路塞則湖水始泛濫而為患此
　三呉水利之大凡也古人治之有原有委而其要則在
　於任人萬厯初年言官建議特命南京監察御史一
　員總理其事該部覆奏欽依業已施行未幾令兼巡
　江之差又未幾併其差於巡江御史於是名雖專敕
　實則帶管而建官之意又輕矣况巡江之差一年而
　竣水利之事豈可計日而成經營方始代期已及即
　有碩畫安所成就故雖因時䟽濬以救目前而終不
　能大舉廢墜為吳民垂永利者官之不專故也臣願
　添設一員畀之專敕重其事權無論御史無論僉事
　但能久於其官而又不以他務分之則舍水利之外
　無可自見必且殫忠畢慮以求稱厥功而水利可修
　矣請遂言修治之法一曰開江湖以導其壅今之吳
　淞江婁江七浦白茆此四河者襟帶湖海吐納衆流
　一日不可使之不通者也濬吳淞江之外即宜䟽白
　茆之淤開七浦之塞撤去斜堰或為石硔或為石閘
　而諸河亦當併議也婁江今雖通流而太倉以東多
　有漲沙海口有横沙早計者及今為之力可省也至
　於瀕海之地比之腹内特高濬治亦宜倍深不然内
　低外高難乎水之東注矣一曰疏塘浦以通其脉昔
　人於川原廣衍處所每七里為一縱浦十里為一横
　塘所以通決水道使相灌輸無屯瀦枯涸之患乃民
　力既不能開挑而有司苦於錢糧無措若罔聞知堙
　塞已過半矣是宜相其緩急以次疏之務使溝瀆之
　水悉逹於塘浦塘浦之水悉逹於江河聫絡貫穿流
　通可也一曰備規制以善其後古人於濵江瀕海通
　潮江浦悉設官置閘潮至則閉閘以澄江潮退則開
　閘以洩水其潮汐不及之水圩田四圍亦設門閘因
　旱澇而時啓閉焉港之小者不通舟楫則築為壩堰
　而穿為斗門蓄洩啓閉法亦如之又於閘外設撈淺
　之夫時常爬疏積滯置銕掃帚等船隨潮上下以蕩
　滌浮淤諸老㟁處栽桑柘種茭蘆䕶堤固㟁纎悉備
　具此所以無水患也而今皆弛矣間有知置閘之利
　者又置之不得其所名以節水而反以壅水此於興
　工之後所當多方講求曲為處置以開吳民百世之
　利者也唯錢糧工費尚須擬議既設專官自能調劑
　酌量上請非臣所能預為縷指伏乞敇下該部虚心
　計畫如果臣言不謬速為具覆施行臣無任翹首企
　望之至
　　　徐桓請復水利憲臣給發錢糧疏(萬厯十/六年上)
南京刑科給事中臣徐桓謹題為東南財力已困水患
　難必乞速簡任興發及時修濬以禆國計以厚民生
　事臣惟東南為國家財賦奥區水利為東南財賦源
　本不容一日不修濬者况水患叠仍民力已困今歳
　淫潦復未可必可泄泄然不亟為之圖哉頃御史江
　有源請復專官修舉水利荷皇上俞允勅該部着撫
　按官逐一相度從長計議業已見之行矣臣復何言
　顧臣所慮者非專官之難得人以充任為難非修舉
　之難得財以經費為難惟簡任有人則功可成惟興
　發有財則事可濟此足國裕民之至計所當亟議者
　也臣請得竟其説嘗聞三吳古稱澤國其西南翕受
　太湖陽城諸水形勢尤卑而南北際海地多岡隴視
　西南特高高者其田嘗苦旱卑者其田嘗苦潦古人
　治之高下曲盡其制然大較惟疏淤障以決下流築
　圩㟁以固隄防而已近來官無專任豪民肆梗以致
　故道堙塞水患叠仍去年七月間風潮淹溺尤甚蘇
　松獨當下流被害尤烈饑饉流離民不聊生荷皇上
　軫念恩賜蠲免復令郡縣發粟賑貸徳意甚盛第飢
　民之困苦未甦公家之徵催已急昨吳江士民相率
　而號訴于庭幾激成變萬一今歳雨暘少愆淫潦復
　作又將何以處之臣私憂過計惟急修水利庶足以
　弭患於將來也議者宜復專官設僉事似矣盖專官
　則職不分于功為易就僉事則體未尊于民為易親
　或單車而循阡陌或扁舟而泛江湖廣咨博訪窮覽
　逺討以底平成之績事無不甚便者但臣愚則謂設
　官之要惟在于得人修濬之宜惟先于足用人不得
　則所設皆具官也用不足則所議皆空談也臣為今
　訃莫若簡任賢能大發帑藏以修濬之為急嘗考先
　朝屢命大臣經理吳中者前後不下數十人而其有
　功于水者則惟尚書夏原吉與巡撫侍郎周忱爾人
　才之難得可知也方今豪強日肆水道日湮淤者已
　占而田澤者已㫁而漁非得强力有才實心幹濟者
　其人不可也然當明盛之世正羣賢彚征之時豈無
　若人足以勝其任乎特患不能知耳伏望天語叮嚀
　吏部博加采訪不拘在内在外但得强力有才實心
　幹濟者即授以專勅俾之統轄江南專管水利委任
　而責成之庶經理不患于無人而水利可以次第修
　矣然修水利必需財用方今民窮財盡所在赤立而
　欲興大役動大衆以成所難成之功正所謂時詘舉
　贏也欲取之公耶則庫藏以近年織造摉括盡矣欲
　取之民耶則閭閻以累歳災𤯝疲困極矣將欲坐視
　其湮塞而不為之濬耶臣恐告災者歳復一歳議蠲
　者年復一年後將何所底止臣聞江南各郡别無錢
　糧堪借京師内帑亦無多餘可發惟查南京戸部頗
　有積蓄十二年間嘗為越河濟工發一十萬矣十五
　年間又為山陜糴米發二十萬矣江南之民亦陛下
　赤子也江南之地財賦根源豈不尤重于越河尤切
　于山陜哉臣願皇上照例特發二十萬以修水利不
　足則令地方措處迺今日最急務也且計利害者必
　權輕重皇上亦何惜小費而不為吳民興大利哉今
　誠預發二十萬以修濬之使淫潦無虞田禾有穫即
　國家無蠲賑之費閭里無輸納之艱其利當百倍之
　奚啻二十萬已哉說者謂民窮興作非時必且難之
　不知此正可以賑民飢也特恐賑之不得其道耳昔
　宋臣范仲淹以官糧募飢民全活者數十萬今宜倣
　而行之募飢民之稍壯者應役日給米三升盡以官
　銀糴米計口給散每日令有司造册查考不許冒破
　則官不徒費民不徒勞豈非一舉而兩利乎且聞淮
　安濬河者夫每𣲖之里甲𣲖之行役官多委之武弁
　委之省祭科歛需索無所不至怨聲載道可為殷鍳
　今惟召募飢民給散官米則可絶此弊矣臣嘗叨令
　吳中今又備員留省耳而目之不忍坐視其昏墊輙
　效一得之愚伏望皇上睿㫁將臣所奏亟議施行若
　夫相地土之高下酌工程之緩急議夫役之多寡是
　又撫按諸臣身親經歴者之責非臣之愚所能臆度
　者也臣無任激切祈望之至
　　　李淶奏報水利副使許應逵開濬功成疏(萬厯/十七)
　　　　(年/上)
欽差總理糧儲提督軍務兼巡撫應天等府地方都察
　院右僉都御史臣李淶謹奏為水利工程告完地方
　有賴謹據實奏報事案據蘇松水利副使許應逵呈
　奉兩院案驗准戸工二部咨為江南水患不常乞復
　專官及時修治以奠民生以裨國計事該本部覆奉
　欽依專設水利官一員并動支南京帑銀十萬兩專
　為修理水利之用該職于萬厯十六年閏六月十八
　日到任先開吳淞江并七浦楊林等河用過銀五萬
　八千七百一兩七錢五分四釐九毫八絲六忽已經
　册報奏繳存銀四萬一千二百九十八兩二錢四分
　五釐一絲四忽今開濬各屬榦河支河并修築圩㟁
　石塘橋梁等處前銀俱已支用訖造册至報前撫臣
　周繼陞任啓行未經會奏案候在卷該臣接管會同
　巡按直𨽻監察御史陳惟芝看得三吳之至急者莫
　如水利緣其田賦之額每以十之五六輸公家而藉
　以資生不能强半故此利興則公私並賴否則民既
　無以為生賦將何所自出乎以是令甲郡邑專設水
　利官各州縣亦歳編導河夫銀數百兩以備撈淺之
　用此其重可知也先臣吕光洵巡按吳會時查覈水
　利凡河港共二千二百五十餘處當其時除民間應
　濬者不計外即以應俟官濬之河僅一百七十餘處
　及應築壩閘四十餘處已該工費銀四十八萬自光
　洵著論後湮塞量日有加矣故自頃巡撫都御史海
　瑞及水利御史林應訓間一竭力濬治然亦未能徧
　為䟽通也嗣後則潮漲日淀河復淺塞以故臺臣建
　議設官專理厥意良厚荷蒙皇上俞允特設水利副
　使一員并發帑金十萬為吳生民開導利之源惠至
　渥也今副使許應逵承命而至鋭意經理其濬吳淞
　江也既先其要于各州縣支河也亦及其凡當濬吳
　淞時適遘客歳大旱人遂為濬此以致各處支河水
　咸趨之因益淺無捄于旱不知客歳之旱異災也各
　省直無不以水竭告者也且亦自此旱年言耳脱若
　水潦則未有此之不疏而支河得速洩者故其先事
　焉者是光洵之見也不可後之役也已而吳淞既畢
　則以四萬金發之各州縣如鹽鐵中古千墩等處河
　浦竝行疏濬者其深與吳淞埓焉亦光洵之見也不
　容已之舉也至于常鎮等府導河夫銀先是任民拖
　欠以致河港愈淺本官覈有司嚴徵之而竝督其疏
　濬計今勢雖難于驟徧而其修舉者亦多矣除將開
　濬過江河港浦及支用過錢糧數目另册報外謹具
　奏聞
　　　歸子顧請疏治吳淞江疏(萬厯四/十年)
工科給事中臣歸子顧謹題為江南災傷洊臻民生日
　困國課寖絀懇乞聖明軫念地方受害之源亟興三
　吳第一水利以足民裕國事臣竊查江南一隅歳賦
　半天下第供辦出於農田農田資乎水利盖江南澤
　國以水為利亦以水為害而利害則全係吳淞江之通
　塞書曰三江既入震澤底定震澤即今之太湖其廣
　三萬六千頃納受杭嘉湖宣歙應天蘇松常鎮等郡
　谿澗之水為三吳巨浸而三江則錢塘揚子吳淞江
　也自杭州築長林堰而太湖東南之水不得入於錢
　塘自常州築五堰而太湖西北之水不得入於揚子
　獨吳淞一江當太湖下流洩諸郡之滙水以注海而
　今且久塞是以太湖有納無吐平時常自滿溢客水
　暴至即四向濆出渰敗數郡饑饉頻仍國家貢賦亦
　安所從出臣生長江南目擊其故竊以為欲全活蒼
　生以興無窮之利令國計民生兩便則舍濬滌吳淞
　江無䇿也攷宋時江面原闊九里可敵千浦故與錢
　塘揚子並稱三江勝國之末水利曠修江流淤塞已
　失九里千浦之舊聖朝正統間巡撫周忱始立表江
　心設法開濬淤塞頓通嗣是天順四年巡撫崔恭𢎞
　治七年侍郎徐貫嘉靖元年尚書李充嗣隆慶三年
　巡撫海瑞濬者凡五迄今四十餘年廢不講矣皇上
　御極以來亦嘗有建議開濬然用不得人求通反塞
　邇水旱相仍如萬厯三十六七八等年大浸稽天三
　吳之民胥淪魚鼈禾稼不登非以下流無從洩瀉之
　故歟從此民困輸將賦額日縮上供邉餉司農仰屋
　咨嗟茍不先去病根通其利源徒望生聚殷蕃貢賦
　盈額不可得已説者謂必宜修浚吳淞江循故道倣
　前蹟探其源而析其委採於衆而㫁於獨大興畚鍤
　壅閼者疏瀹之覇占者清復之務使江身闊深水流
　駛迅滔滔入海他如塘浦支河交暢四逹股引灌溉
　旱暵無虞即遇霪霖亦有宣瀉無復滔天漭地之患
　田得成熟何至額徵歳虧動煩廟堂之慮臣又稽海
　瑞濬江六十餘里所費官帑不過六七萬金若能設
　處有方何愛六七萬之費而不以開江南無窮之利
　且朝廷每年經理河道費頗不貲盖懼漕船飄損缺
　悞軍食乃三吳正漕糧所自出而國與民兼利其喫
　緊祗在吳淞一江奈何聴其久湮不為蚤計束手坐
　困耶懇祈勅下該部酌議具覆移咨撫按查節行事
　例設處錢糧刻日興工豈惟利澤地方實今經國急
　務臣伏疏可勝悚切仰望之至
　　　薛貞請浚吳淞江疏(萬厯四十/二年上)
巡按直𨽻監察御史臣薛貞謹題為議開東南一大水
　利以濟民困以足國賦事臣惟國家財賦仰給東南
　而三吳尤為重地三吳財賦取給農田而水利尤為
　要務盖吳澤國也全資江海之水以灌溉疏滯而生
　民衣食之源國家惟正之供胥頼之若吳淞江之通
　塞闗係利害不淺而其所當開非吳中今日第一義
　乎考之此江即禹貢三江之一也書云三江既入震
　澤底定震澤者即今之太湖是也一曰婁江一曰吳
　淞江一曰東江太湖之水三江受之三江之水大海
　受之其北則繇太倉劉家河入海所謂婁江也其南
　則繇雲間黄浦入海所謂東江也吳淞一江獨當其
　中此蘇州之下流雲間之上流也三江之勢正如乾
　卦三爻有前後二爻而無中爻豈惟氣運無所宣洩
　而江水不通旱潦無常民不得其利反受其害矣粤
　稽古昔歴代治蹟昭然即我朝留心水利如夏原吉
　周忱等諸臣經畫燦然姑不暇逺引備舉即隆慶四
　年巡撫都御史海瑞奮然獨任借支軍餉及各處發
　追稻榖與導河夫無礙等銀簡擇府佐縣正等官刻
　期開濬查勘舊蹟共計用工食銀六萬餘兩不兩三
　月而告成功自此二十餘年江流通利旱潦有資百
　姓至今尸祝之嗣後因循廢弛日益壅塞間議開濬
　而不得其法以致空費金錢卒無成效沿至今日黄
　浦以東宋橋以西尚皆通流如故而此江遂成平陸
　矣此江既塞則田間水道日就淺淤臣嘗親歴其處
　過旬日之雨一望瀰漫無從瀉出蘇松之間盡變為
　沼二麥新禾俱成腐爛幸而晴霽數日則又車戽無
　資田疇龜坼禾苖立見枯稿今有司奉檄追徵但知
　痛恨逋負而不知逋負之繇實原於此監司但知東
　南凋敞而不知凋敝之繇亦原於此此江之開濬胡
　可一日不講哉乃議者或以旱燎相仍公私俱匱不
　宜興作此皆習於玩愒未覩利害之原者也夫旱潦
　相仍正繇水利湮廢若猶日復一日則旱潦之災日
　甚一日而東南之民終無安飽之期矣夫計利害者
　必權其輕重四府所入歳不下數百萬而一遇災傷
　蠲免即三四十萬他日流亡逋負不能追徵者又不
　知以幾十萬疏濬之費准其凶荒隂耗之實其孰得
　孰失皆不待較而知也臣兩年來留心於此屢行各
　官查勘已明凡地形高下之宜源流分合之勢古今
　通塞之繇大小緩急之序興作考驗之方延袤深淺
　之度與夫力役之難易工費之輕重人情之趨向咸
　著册籍較然可考但當今日水旱頻仍上下交詘既
　不可加歛於民而内帑又不可望乞故百計思維求
　所以湊濟其用者惟有節年錢糧係解糧大戸侵欺
　者設法行追又如原𣲖導河夫銀及存留撥剰各項
　銀米撫按司府州縣及各衙門贓罸與夫應解錢糧
　堪以挪借大約通計足開此江之用已經委官清查
　似有可稽之數若使有司諸臣奉公體國按籍而行
　則底績之期可指日而成也惟是衆志難壹浮言易
　起事每阻於築舍而多毁於旁撓臣竊見近湖咽㗋
　之地淤澱豐衍悉成膏腴多為勢豪家所占踞久假
　不歸視為故物一旦欲取而疏之是必游揚其説作
　梗其事多方設難以為興作不便耳此非杜豪强之
　口破流俗之見恐撓之者不無其人也臣巡歴日久
　頗悉此中變態故詢之父老訪之輿論無不一口稱
　當開者是以熟恩審處万敢竭誠上懇伏惟皇上念
　東南財賦之原小民凋弊之故皆係之此江敕下工
　部議覆施行豈直吳民免逋負之追擾國家足惟正
　之貢賦將天地之氣運從古而宣洩者不至於今而
　湮塞其所裨益東南豈淺鮮哉
　　　周起元請浚吳淞白茆疏(天啓四/年上)
欽差總理糧儲提督軍務兼巡撫應天等府地方都察
　院右僉都御史臣周起元謹題為亟興水利以備瀦
　洩以救荒歉以裕國用事江南蘇松常鎮四郡幅員
　不過五百里歳輸租粒數百萬最急莫如水利而水
　利之最大者莫如吳淞江婁江與白茆港三道盖環
　蘇松常與嘉湖數郡之湖澤歸翕于此為宣泄入海
　之道近婁江劉家河一線僅通吐納而吳淞與白茆
　二水則淤為平陸前代屢濬姑不具論入熙朝永樂
　正統天順景泰成化𢎞治正徳嘉靖隆慶萬厯間竝
　荷明㫖專官濬治惟今四十餘年竟未施工以致吳
　淞江自澳塘以至新涇口及東西蘆浦三壩等處六
　七十里淤澱不通白茆港則梅林塘墩鎮涇等處俱
　久填塞先後建議諸臣叩閽求濬輙因中寢吳中億
　萬生靈引領以望渙汗之頒地方不敢擅興大役邇
　年小有水災低田輙渰直浙數郡皆受患如長洲吳
　江常熟崑山太倉嘉定上海青浦無錫宜興等州邑
　之間荒田數萬頃每遇漕白兑運有司苦𣲖高鄉攤
　補而高鄉賦役原重寜甘為低區代賠致有司考成
　降罰而小民徒累敲朴亦終不能完額今年巨浸稽
　天瀰漫千里者水之為害也雨後停蓄經三旬不消
　者水利不修之為害也若又因循不治則東南水患
　日甚一日而國賦與民生兩受其累矣臣查曩撫臣
　海瑞開吳淞江用銀七萬有竒近按臣薛貞委官估
　計數亦相當白茆港則常熟縣知縣宋賢力請疏濬
　約該銀五萬通計兩江港工費以十二萬計竊查萬
　厯三十六年水災荷䝉神宗皇帝軫䘏蘇松等府賑
　銀五萬今時詘度皇上不能多發公帑然如神廟賑
　災之數必不容少或可即就此賑數再添一二萬興
　舉河工俾臣檄各鄉饑民盡赴工作計丈定工計人
　授糈計日給值所全活必無量而水利亦修後雖有
　霖澇不至傷稼貢賦常充足國足民實兩攸藉昔宋
　臣范仲淹守臨安遇歳凶則大興工作募飢民赴役
　就食賴以全活甚衆兹臣所言亦師其意尚欠五萬
　兩容臣于所屬摉括積欠導河銀并贓贖再查照往
　牘或量行募派以奏其績若夫濬之之法惟在尋其
　故道淺者加深窄者使廣應閘者建閘應堰者築堰
　應石者甃石倘民間有于淤地之傍鋤墾成業如不
　妨河面河心不難稍縮以曲存其種植期于水流通
　瀉而止苐不許豪右奸猾占淤塞為私産暗囑堪輿
　家遥播風水之說以隂行阻撓謂蘇松有異議焉嘗
　攷松郡𢎞治間開導吳淞而錢福大魁天下嘉靖間
　開濬而徐階位躋首揆水道通逹文運官星顯赫無
　比若設不可信之堪輿而貽數郡之水害即真有小
　礙尚當擇利從其大者而况風氣所闗有利無患故
　為阻撓以遂其占墾之誤臣願以白簡隨其後昔成
　祖皇帝命夏原吉治水遣官齎水利書以賜原吉重
　其委任因得殫力成功今皇上念勤法祖東南水利
　久已留神臣侍罪巡撫以國計民生為第一義敢不
　據實上請於工部司屬中特簡練逹官一員前來耑
　董濬治以明聖意之決行不為道旁之築舍至於分
　理府佐等官則就所屬遴選分勞臣不敢不盡厥心
　焉伏乞敕下工部議覆施行臣無任悚息待命之至
　　　陳懋徳請濬吳淞白茆等江港疏(崇禎元/年上)
禮部主客清吏司署郎中事員外郎臣陳懋徳謹奏為
　微臣奉差事竣直陳道路見聞之眞深維東南根本
　之計敬效一得并瀝愚衷以祈聖鑒事臣去年奉命
　册封光澤往返萬里凡燕趙齊梁周楚之地徧歴周
　諮率皆凋耗然未有如臣鄉吳地之叠災竒困者也
　以臣所覩記數年之間大浸居其七八而至丁卯一
　歳之中水蟲風三災㳫告荒慘情形已經省直撫按
　及宦京諸臣交章奏聞臣不敢贅惟臣訪之父老僉
　云雖係天災頻仍亦繇人事未盡臣亟叩其故則謂
　吳水鄉以水為利而今反受水之害者惟水政之久
　廢而莫舉也臣按江南水患永樂二年特命戸部尚
　書夏原吉疏治正統五年特命巡撫侍郎周忱疏治
　𢎞治四年特命工部待郎徐貫疏治其他用部郎臬
　司與地方有司隨時浚理屈指而計大約十餘年一
　興水利以故歳不告潦田獲有秋國家額賦輸將不
　竭而府縣尚有餘積以備不虞乃今水利之不興已
　數十年吳淞江入海故道化為平陸矣白茆七浦鹽
　鐵等洩水大川僅存一綫矣止劉家河尚通而潮沙
　漸淤亦非故跡所以一遇霪霖太湖西來數郡山水
　奔注蘇松下流無從宣洩數百萬頃良田悉成巨浸
　夫臣鄉雖一隅財賦半天下况今邉警需餉仰給東
　南尤為至急至切使及今不治而水患日甚一日災
　祲易乘蠲賑難望小民皮毛俱盡猝有他虞即國賦
　將安所從出哉當事諸臣非不熟知此為要計而苦
　值公私交匱不敢輕舉臣愚以為幸遘聖明在上軫
　念東南屢見明㫖真同如傷之視吳民懽呼拭目以
　望徳澤即如織造上供仰荷陛下立賜停免則此項
　錢糧中酌其可動支者并清查原設導河夫銀即足
　充開濬水利之費仍倣祖宗朝例責任大臣如周忱
　等假以便宜聴其相度區畫期於成功而後報命是
　皇上即以所留於地方之物力興地方無窮之大利
　不但立拯億萬墊溺生靈於袵席之上而使江南數
　百萬賦税源源上輸渙小儲成大儲不加賦而賦日
　裕不别求惠民而民受實惠臣所謂根本之計似緩
　而實急者此也夫事屬非常之原正須身任民社與
　夙諳經濟者大家講求臣緣于役竊附原隰咨諏之
　義先引其端以入告皇上倘鑒臣言匪謬伏乞敇部
　確議條畫施行臣愚無任悚□待命之至
　　　工科抄叅(附/)
工科叅看得國家漕儲仰給三吳而頻歳災祲動苦霖
　澇乞蠲議折無虚日也識者厪根本之慮焉水鄉而
　却罹水之害則水政不修而人事之廢墜也儀郎言
　之悉矣夫監司有水利道州縣設水利官額賦應有
　水利錢糧乃白茆七浦鹽鐵等川之僅存一綫劉家
　河之潮沙漸淤也何故職掌有在則振刷無難惟是
　淞江一𣲖書稱三江既入震澤底定者此實其一焉
　朝宗故道彌望桑田海忠介而後非阻於慮始之難
　則苦於經費之窘屢煩盈庭之議而迄無成説者匪
　一朝一夕之故也百年之利非常之原直𨽻撫按當
　必洞徹原委而毅然為斯民請命者抄出移文催覆
　之
　　　工部覆奏(附○此䟽/儗稿未上)
照得水利一節係本司職掌伏覩皇上平臺召對商諮
　水利惟恐擾民又有公議來奏之諭臣部職掌所闗
　敢不少效末議以備採擇看得國家大計以東南財
　賦為本根東南財賦尤以水利興修為命脉盖三吳
　號稱澤國萬水所凑西滙太湖北枕大江東環滄海
　南抵錢塘其中若湖泖涇漊蕩瀝浦瀆塘河溪港浜
　漕渠洫等水縱横棋布大小貫輸如人身之經絡血
　脉疏通則利壅噎則病顯然易見昔范仲淹蘇軾諸
　大儒皆悉心講求或躬親疏浚至本朝夏原吉周忱
　徐貫李充嗣海瑞諸臣屢奉特命專治水利能使高
　下曲盡其制旱澇不能為災國計民生並受其福尸
　祝至今不衰邇年江南水患叠仍困敞已極小民逃
　亡餓殍漂溺之苦莫能圖畫計惟有修治水利一著
　可少紓民力迺當事不果行者不過曰錢糧缺乏也
　豪右阻撓也故道難復也有司奉行不實也臣以為
　皆不足慮惟願皇上倣祖宗朝例特命才識通練實
　心幹事之臣專任責成之任得其人自能設處錢糧
　自能彈壓豪右自能相度地宜自能督率有司盡職
　自能毫不擾民而水政畢舉按會典嘉靖六年敕巡
　撫官督同水利僉事用心整理蘇松水利毋得虚應
　故事隆慶六年特降敕書以東南水利專責成巡撫
　成例具在皇上重國計即重東南重東南即重水利
　一事伏乞特加專勅撫臣一切水利事宜悉聴條畫
　經營舉劾激勸務期興利拯患迄有成功而後報命
　當此聖明勵精核實之初何患無夏原吉等其人以
　救一方億萬生靈且濬國用不涸之源耶案呈到部
　看得東南賦甲天下本計莫如水利有太湖以為之
　滙則有吳淞白茆鹽鐵七鴉等江浦以為之洩能洩
　則水本為利不能洩則水反為害水政宜修此不煩
　再計者但大役一興浮議易集責任不專終成築舍
　該司急議任人按祖制請專敕誠為東南憂水患興
　永利耳且臣聞去年太湖夜漲衝漂萬家今秋沿海
　一帶復遭蕩沒米價頓湧災黎重困救民水火之中
　勢難少緩伏惟皇上視民如傷亟允所請特專敕巡
　撫一切便宜拯治其有司能設法修濬者舉薦優擢
　其泄泄從事者即加叅處則人知激勸成功不擾而
　公私之利並收之矣
　　　李待問回奏三江水利疏(崇禎元/年上)
欽差總理糧儲提督軍務兼巡撫應天等府地方都察
　院右僉都御史臣李待問謹題為微臣奉差事竣直
　陳道路見聞之真深維東南根本之計敬效一得并
　瀝愚衷以祈聖鑒事准戸部咨該禮部員外郎陳懋
　徳題前事内稱修復水利開濬吳淞等三江等因奉
　聖㫖織造料價已有旨改餉水利事撫按酌議具奏
　該部知道欽此欽遵備咨到臣臣即備行蘇松常鎮
　二道轉行四府所屬州縣查議又經行檄催報去後
　未據詳到今該臣看得蘇松諸郡地勢卑下西來諸
　水畢滙具區而歸大海禹貢稱三江既入即吳淞江
　婁江東江是也吳淞尚仍舊名婁江少徙而為劉家
　河東江久湮而别出為白茆港數十年來未濬淤沙
　乗潮上下日久漸成平陸今劉河出口稍滯而澌流
　尚存吳淞自澳塘以至新涇口及東西蘆浦三壩等
　處六十里淤澱不通白茆則梅林塘塾鎮涇等處俱
　久湮塞而有力之家且築平膴為膏腴矣濱海一帶
　高在外窪在内雨暘時若猶茫茫巨浸一遇汎澇則
　天行之災十三而地利之荒已十七矣國家以三吳
　為外府率倚辦於農田迺田日失收民日窮蹙不特
　民無所托命抑且賦無所從出失今不治長此安窮
　誠有不容再計者累朝以來十餘年必一疏治今積
　至四五十年矣天啓間撫臣周起元曾疏陳格於請
　帑之説查起元疏稱都御史海瑞開吳淞用銀七萬
　兩有竒前按臣薛貞曾委官估計數亦不相逺白茆
　則知縣宋賢估計約用銀五萬通兩江工費以十二
　萬計而劉河不與焉大抵此議不一有言總開三江
　一勞永逸者有言物力難措先開吳淞江而後徐議
　之者有言且就内河疏導其溝澮取給於導河夫銀
　而往往積為民間逋欠方在州縣清查畢竟為數無
　幾然此亦小補塞罅漏之功惟於下流出海之處䟽
　鑿所加如建瓴而下一通無所不通始為得力而先
　事吳淞江以逹赴壑之路俟有餘力以及兩江至錢
　糧一事臣歴任幾二年所目擊民生凋敝與庫藏乾
　竭去年桐封支應所在蒐索甚而糴賑糓請祠價經
　幾凑拍僅完此數真瓶罍交罄矣頃閱邸報見皇上
　平臺召對惓惓以擾民為慮此堯舜其咨之懐三吳
　昏墊之餘蒙皇上一言而已載之袵席矣臣竊以為
　錢糧措置動稱鉅萬臣轉思迴慮不知如何可以仰
　答聖明勤民之摰念也惟四府陳設錢糧除臣得請
　蠲豁外尚存九萬餘兩此固上供之急需亦異惟正
　之定額倘得就中約留數萬兩餘不足查導河夫銀
　益之按先朝此役每每頒發帑金特遣重臣經理始
　克臻安流之效其在今日聖慈如傷倍切惟以小民
　目前之輸還為小民粒食之計所在耄倪自當欣欣
　終事源源子來於聖明不擾之徳意萬無不愜臣奉
　㫖酌議具奏業行道府詳覈而東臯多稼相度維艱
　臣且以代事去誼不敢黙黙於此若夫所開道里廣
　逺所用夫役多寡與夫耑官經畫一切事宜尚須酌
　報臣未敢漫為遥度以掣他日任事之肘也謹會同
　巡按御史林棟隆合詞具題伏乞聖明嘉惠全吳敕
　下該部酌議施行
　　　莊祖誨修復練湖疏(崇禎六/年上)
欽差總理糧儲提督軍務兼巡撫應天等府地方都察
　院右僉都御史臣莊祖誨謹題為練湖修復新漕轉
　輸謹據實恭報以慰聖懐事准工部咨該本部題奉
　聖㫖練湖既足濟漕即着該撫按同巡漕御史查照
　舊制力圖修復其經費錢糧准將協濟修河等項銀
　兩酌議動支仍嚴核冒破務期工築堅整可資永利
　如有勢豪頑猾阻撓把持的即指名叅來該部知道
　欽此欽遵備咨到臣隨經會同按漕二臣仰道行府
　查修去後續據常鎮兵備右叅議兼僉事吳麟瑞呈
　據鎮江府申准水利通判張含錦牒開勘得練湖延
　袤四十餘里往者蓄水原有石閘五所水函三處按
　時開閉以濟漕運自佃田之後内外築埂毁閘開函
　水盡洩去隨于漕運有碍今欲退湖田以復湖水先
　塞水函以固閘壩使水無洩漏則不退田而田自退
　不復湖而湖自復更有京口丹徒吕城三閘上下走
　洩湖水即有停泓不足以當此三處漏巵必先築此
　閘壩趂時瀦蓄方濟漕運等因牒府呈道該本道看
　得居民貪佃湖田横築堤埂毁壊閘函致無蓄水濟
　運今據詳覆舊有石閘水函必先議復湖水自盈等
　因具詳本院奉批湖水濟運亟應檄府停蓄工費數
　目若干錢糧動支何項仰速查議報奉此行間又奉
　本院批據鎮江府署印推官周廷鑨申稱行准水利
　㕔勘估修閘料價共一千三百餘兩然所議止七閘
　木石諸料尚有九函及修築湖埂八十餘丈募夫工
　價不與焉大約以三千金為凖向有蘇松杭嘉湖等
　府每年協濟本府修河米銀六千一百餘兩歴年逋
　解及本府屬三縣支存修河米銀七百餘兩應于内
　動支合請檄催速解興工預行丹陽縣禮聘義民綜
　理料價工費不使吏書經手至有為就田派夫之説
　者㫁不可行夫以江南之水利豈可偏累雲陽之赤
　子乎又吕城奔牛丹徒京口各閘皆為練湖而設盖
　徒陽地居上流若湖水一入運河即洩而之毘陵以
　下勢不可圉故先年練湖蓄水時吕城奔牛等閘冬
　初下版封閉商民船隻悉取道孟河今不再申禁千
　頃汪洋不足當一宵流洩宜急行縣將數閘設版募
　夫特嚴啓閘等因奉批仰常鎮道速查議報奉經備
　行鎮江府查議去後續據申稱備行通判張含錦牒
　開會同丹陽縣知縣王範帶領匠作公同查估下湖
　石閘四座上湖石閘三座應用物料夫工實該銀二
　千九百六十三兩二錢六分牒府申報到道該本道
　覆覈無異呈詳到臣批允去後續據該府知府王秉
　鑑申准水利通判張含錦牒報練湖各閘于去年三
　月初九日興工至六月十八日報竣築埂五十三丈
　于六月二十六日興工至八月初十日報竣共用過
　工料銀一千九百一兩四錢四分八釐五毫築埂共
　用過工料銀一百六十八兩五錢一分七釐通共用
　銀二千六十九兩九錢六分五釐五毫各閘比原估
　節省銀七百三十一兩七錢四分一釐五毫又南埂
　新舊俱已築髙加濶比照河埂尚高數尺等因并造
　支銷數目文冊呈報前來據此該本道覆看得練湖
　修復闗漕務灌輸勘驗閘埂俱倍加堅築幸已告成
　其工費取之蘇松杭嘉湖等府協濟修河銀内照數
　支給及查南埂低陷加築高闊稱係上年未用人夫
　著令畚鍤並未動支錢糧其吕城奔牛二閘兩府並
　已報竣等因呈報到臣值按臣陳乾陽候代離任該
　臣覆核看得練湖一水豫瀦蓄以資灌輸此國家無
　疆之利也惟是建閘築埂堤防有法啓閉以時斯足
　永賴年來兑運愆期遲至夏秋河水瀰漫重艘遄行
　無藉停蓄而此湖侵占為田今漕既挽遲為速則嚴
　冬水涸練湖修復難緩須臾故臣欽奉明㫖催檄道
　府各官估勘節省濬築告成湖流傾注凡重艘經過
　時啓函洩水以通濡滯新運盡銜尾出江矣其吕城
　奔牛二閘復行修整以遏上流之水隨令附近巡簡
　時其啓閉糧運之日南北商民船隻仍照往規盡繇
　孟河出入此皆防尾閭之洩為飛輓之計其丹陽北
　舊有九曲河向亦灌田濟漕自練湖廢而此湖與之
　俱廢今正鼔舞義民修復亦補助練湖之不足也除
　另冊送部查考外仍請明㫖勒石著令庶練湖水利
　永資漕運矣
　　　張國維覆請開浚吳江縣長橋谼疏(崇禎九/年上)
欽差總理糧儲提督軍務兼巡撫應天等府地方都察
　院右僉都御史臣張國維謹題為目擊時艱特陳民
　情夙弊伏乞聖明亟賜興釐以彰聖治事准工部咨
　都水清吏司案呈工科抄送直𨽻蘇州府吳江縣鄉
　民虞燧條奏前事奉聖㫖訪察一槩停止已有㫖了
　其四款着部院看議具奏欽此欽遵抄出到部除事
　𨽻戸禮二部者聴該部另覆外其水利一款事𨽻本
　部查原疏内開一議覆水利國家賦税全倚東南澤
　國獨重水利諸水瀠紆百折俱歸于海其間原委徑
　路襟喉每患浮漲淤塞自隆慶間開浚後今復湮塞
　比托稱告佃罟利裨益國課究竟為胥吏乾沒自此
　入海路窄一時泛漲圩隄難障故六年有三没之患
　此水源發浙西歸太湖而襟喉惟在吳江沿湖一帶
　淤塞已成平陸今欲議開則浩費莫支惟長橋七十
　二谼乃衆流所注古稱三江此地斷不可塞分波而
　南有九里石塘其谼不下數百今淤其半此二處務
　宜開浚之水路一通永無洪水横流之患矣此外惟
　增築圩岸務令高厚使能障水衝激無虞至鎮湖臨
　蕩之田宜種茭蘆捍衛水勢就田按畝計派佃户出
　工業户出食每區著塘長同圩甲業户佃户于農隙
　一同興工再照東南水利每年未嘗不修舉緣視為
　故套塞責了事徙令胥役向民邀索一畨而已以致
　日壊一日今須特設亷能憲司一員寛限三年務期
　水利大成然後報命不次超擢如是庶奏平成之功
　矣等因相應看議摘覆案呈到部該臣等看得三吳
　號為澤國渰沒之患每每見告則年來淤塞日甚所
　謂入海路窄水退甚難説亦近確今議于長橋七十
　二谼及九里石塘咽喉兩處開浚使水道順利安流
　入海自然無泛溢之患矣據稱厚築圩岸列植茭蘆
　工食派自田畝經費不領官錢似亦鑿鑿可行者但
　事闗水利計必下行不擾功期可成皆地方有司之
　責也乞敇該撫按暨道府橋谼等處親勘講畫是否
　有闗咽喉開浚可必成功增築圩岸及分派工役是
　否可從并佃罟取利藉口國課究竟乾沒徒貽淤塞
　之患所當釐禁一一詳議具奏至請設憲司查蘇松
　常鎮兵備原有兼管水利之責如更議特設事在銓
　衡臣等未敢輕議等因覆奉聖㫖浚築事宜該撫按
　確議具奏官不必增設欽此欽遵移咨到院備行蘇
　松兵備兼理水利道仰府帖縣去後續據該道右叅
　議兼僉事馮元颺呈據蘇州府申據吳江縣申稱吳
　江地勢低下太湖水三萬六千頃衆流滙歸遡其注
　洩之自半從吳江長橋及九里石塘而東繇吳淞江
　婁江以入于海泛溢浮泥隨流而來一遇茭草倚附
　成淤日甚一日水勢大而去路隘九歳三淹農人告
　困故鄉民虞燧列款叩閽籲苦兹沿橋而南倣石塘
　細細踏勘盖綠長橋旁隙地浮架水閣雖無礙于通
　流而橋谼阻隘淤泥閉塞似應拆卸以復古額至九
　里石塘原當太湖屏障上築周行以通運艘下開小
　洞以便注洩今歴年多不待填築而淤塞者寖成高
　阜旁有支流雜港湖水未嘗不通一當衝突不無横
　溢所當與長橋亟議開浚者也若民間圩岸除高鄉
　土沃居民自能修築外惟濱湖各區最低患獨甚而
　民最貧當于農隙責成塘長圩甲計畝興工務期築
　隄高厚再植茭蘆捍衛庶洪水不致為患可以仰答
　綸音等因具詳到府今該本府知府陳洪謐叅看得
　吳江長橋西枕太湖東接吳淞下留環洞宣洩湖水
　橋旁豈宜架閣壅淤至九里石塘亦洩水咽喉駸成
　高阜九歳三淹勢所必至今該縣勘𣙜與長橋一體
　開浚誠因利順導之至計也低窪水鄉仍乗農隙盡
　力築堤植茭捍衛庶水旱無虞竝無科擾等因到道
　該本道看得太湖翕聚衆水吳江仰承委灌分注吳
　淞婁江以入海其長橋七十二谼與九里石塘一帶
　諸水竇皆宣洩之所必繇今橋谼旁架浮閣淤遏水
　勢漸致閉塞則拆卸不容緩石塘諸竇年久亦多壅
　淤成陸并宜一體開浚以免農田之患惟植茭蘆捍
　衛因民力築圩所為劑量撥派有利無擾是在印官
　奉行之善耳等因具詳到臣查閲詳内尚有佃罟一
　節未據呈覆隨經另檄駁查復據該道呈稱長橋闗
　鎻湖流利于宣洩其橋谼兩旁向恐淤塞告佃有禁
　方將詳請疏通豈容豪右占據竝無取利乾沒之弊
　兹據府縣查覆僉同相應轉呈等因到臣該臣㑹同
　巡按御史王一鶚看得三吳故稱澤國而太湖巨浸
　周五百里汪洋浩淼其所納宣歙臨安苕霅之水悉
　繇吳江始分為二以逹于海而長橋七十二欲及九
　里石塘諸竇皆駛泄洪流之支徑今已漸成阡陌雖
　歳督修浚每以工力告詘因仍沿習而為田廬賦税
　患者時時見吿殆不止九歳三淹而已邑民虞燧身
　親罹害䟽陳愷切兹據道府勘議毁浮閣植茭蘆疏
　淤增築隨宜利導不以擾民俾深闢壅塞之路而自
　無横決之虞斯田疇可望豐稔責成縣官加意辦之
　若橋旁為洩水之區向不容告佃則利無取漁藉口
　乾沒之弊不禁而自絶矣伏乞敕部議覆施行
　　　李模請濬吳淞白茆并復設治水部臣疏(崇禎/十年)
　　　　(上/)
浙江道監察御史臣李模謹題為國賦全倚東南農田
　久困墊溺懇祈聖明垂念根本大修水利以救孑黎
　以培長治事竊惟國家正供半倚東南東南賦額半
　在蘇松二郡乃土田下下緣杭湖嘉鎮常及應天廣
　徳竝據上游而蘇松獨居其下仰受宣歙霅苕建康
　諸水滙於太湖如建瓴甋太湖袤三萬六千餘頃即
　在吳江縣郭外自此東出長橋直趨吳淞江竒分而
　南為東江北為婁江即古所稱三江也竝注入海後
　東江以築捍海塘廢止藉吳淞婁江為宣洩二江蜿
　蜒𨽻於吳江長洲崑山太倉嘉定上海青浦七州縣
　然水多江少傾瀉不及又蘇郡東北境屬常熟縣有
　白茆一港分無錫而下漕蠡昆尚陽城等湖之汎濫
　而納諸江更泖蕩瀼渰千百縱横交錯總歸此三道
　昔人比為全吳之尾閭通同各郡農田遇潦不致騰
　襄遇暵可施灌溉攷東南水利從神禹底定之後歴
　春秋戰國漢晉唐宋元入本朝自高皇帝以至神祖
　之初年無時不講求數載一疏治田榖洊登即間有
　稽天之浸赤地之殃尚可移豐補嗇萬厯以後水政
　弛廢者逾五十年吳淞白茆湮閼殆盡止婁江一道
　涓涓細流霖雨經旬數郡水泙湃而下沿海地窿高
　岡勢無旁泄蘇松二郡竟成巨壑或值亢暘則又幹
　河澱塞支港乾枯無計導流以資車戽水旱交病十
　歳九荒兼以國家多事蠲貸難請吳中米貴如珠生
　民困苦已極歴該撫臣周起元李待問部臣陳懋徳
　先後特疏籲懇奉㫖下部覆議而慎始慮終未免築
　舍其説有四一曰時詘舉贏當此四郊多壘用兵需
　餉剜肉醫瘡如鉅工驟興經費百出正不知百姓近歳
　之供輸筋髓敲竭倘再罹潦暵弱者枵腹而殞生强
　者棄鋤而走險爾時賑賚招徠當罄無限物力司農
　歳計所入數百萬尚能按籍箕歛否乎然畚鍤貲鏹
　誠未易言説者謂宜特請明㫖俯允杭嘉湖蘇松常
　鎮七府起解買辦雜料錢糧於二三年内漸次酌量
　存留并原編淘河夫銀兩完貯而後於撫按道府州
　縣等衙門隨宜設法照例協濟及勸募有田之家樂
　捐助工此有先年開濬事宜可倣彼日舉行亦當荒
　瘵之際非寛然有餘而謀先根本不容不渙小儲以
　成大儲則貢賦源源黙培軍國命脉損暫而益常矣
　二曰吳淞白茆淤沙漸已陞科告佃今一開鑿税額
　何償將累樂業耕戸此皆豪民自私自利之談非體
　國經野之議竊查稅則輕微有司不過歳徵其入以
　抵水荒區逋欠即近該巡按御史饒京具題核取江
　海沙漲科糧充餉豪民乗機或亦冊報及之但闗水
　利要害何惜此涓埃而誤農田大計凡籌策利害當
　權輕重即使開鑿果不便於佃稅諸戸而水利一興
　樂樂利利之民何啻萬萬水荒之田亦開墾成熟不
　待包賠得失天淵政可相提而較三曰裹田築圍支
　渠撈淺聊備蓄泄姑緩疏瀹此未悉吳中原隰耳從
　來治水治田兩者相御不可偏廢撩淺圍坵即是盡
　力之溝洫誠農作之綱領但來源之水既無泄宣湖
　流駛駕常高數尺或盈丈而隄岸可若是崇乎即崇
　矣而洪濤晝夜衝激能不傾蕩乎若旱魃為虐雖渠
　深亦竭逺盻震澤而思桔橰必無是望所謂江不開
　塘不通縱岸堅如營壁而苖亦坐藁斯開濬之萬難
　濡滯不待智者而決矣四曰大興水利必設專官方
　今裁汰冗員添一官多一官之費聖明慎重不允惟
　恐擾累民間臣嘗詢訪父老所傳萬厯丙子戊子兩
　命專官未臻厥成然皆廷議倉猝不得其人之故如
　祖宗朝擇人而任明效彰彰若不設官撫臣控制江
　海禦勦流氛拮据戎行殆非昔比按臣持斧周歴匝
　歳一更道臣詰戎弭盜即水利帶銜簿書旁午矧川
　原綿邈何暇宵晝巡行而府州縣正催科聴訟不給
　治農佐領事權輕𣺌不有上官提衡安望施設故言
　遣大臣者必以夏原吉徐貫俞諫為例言遣部臣者
　必以姚文灝傅潮林文沛顔如環為例言加敇巡撫
　者必以周忱李充嗣歐陽必進為例言添道臣者必
　以吳㻞等為例以臣考求往蹟夏原吉布衣蔬食躬
　親胼胝仍有都御史俞士吉通政趙居任少卿袁復
　給事中姚善偕行贊理若徐貫俞諫體綂嚴重貫亦
　乞主事祝萃隨巡在今日用大臣尤為未便巡撫受
　勅如周忱善矣時忱兼理浙西糧儲均平賦額節省
　倉庾甚裕便宜動支廩粟故得奏用多官至李充嗣
　之日巡撫事緒紛紜輒疏添差恊理郎中矣海瑞目
　擊時艱自疏請㫖肩任畢竟分巡撫之餘力止治吳
　淞一江而踵濬白茆以陞任去亟致有遺憾添設道
　臣無慮數次止吳㻞一人當成化初克稱厥職盖水
　利輿情恒須獨斷道臣肘掣各臺文移顧忌必如部
　臣姚文灝傅潮林文沛顏如環四人專職勤事勞績
　於今未泯盖部郎甲榜初硎朝氣方鋭事體歸一不
　辭𤨏屑又官秩未尊可與巡撫每事咨決巡按亦得
　旁察短長凡出行省視騶從稀少不糜供億職列京
　銜不受各差節制假以璽書柄操舉劾府佐州縣長
　竝勢分相臨呼吸立應上下各便惟設官添費不可
　茍且臣亦反覆計議吏書承舍當於蘇常兩道各省
　二名可備使令公署則有舊設分司無俟剏建祗此
　官大半居水乗坐官舫亦於撫道取撥不必另造其
　差定限奏績最則優遷殿則劣處斯水利立見成效
　已上四説臣生居澤國辨析甚詳伏讀邸報東南水
　利事宜明㫖嚴飭至再至三仰見軫恤民瘼恐專官
　未遣慮始不周徒厪聖懐終無興利實事用敢稽核
　上陳其水道輿圖及歴年疏濬故實可為考證者撫
　臣張國維察見民情孔亟採輯成書將摹畫繕寫恭
　進睿覽臣不敢贅伏乞敕下該部逐一詳議覆請裁
　決施行
　
　
　
　
　
　吳中水利全書卷十四
欽定四庫全書
　吳中水利全書卷十五　　明　張國維　撰
　　公移
　公移遍捜故籍自趙宋逮我明之正徳凡數百載共
　若干篇
　宋
　　　劉宰回趙守問開七里河利便劄子
宰等伏凖公劄下問開七里河事其為利甚公而恐妨
　民之私其為慮甚逺而恐擾民扵近摹畫已悉而詢
　訪下及於邦人此道甚古此意甚厚某等雖至愚極
　陋其敢自黙竊謂為民旅目前計則但開横塘堰下
　至運河口俗號七里河其事小其役省不調丁夫亦
　可集事若為綱運計則其事大其役煩非調丁夫不
　可其勢必須農隙盖自七里河以至金壇中有兩堰
　北曰横塘南曰珥村兩堰之間地勢特髙水至不聚
　所以置堰制水之平使北不下運河以洩扵江南不
　下金壇以洩扵湖其制甚善但河太淺狹又有堰無
　閘所以不通綱運今使府欲為綱運計則不但横塘
　堰下之河當開自運河口至金壇之荆城凡四十四
　里之河亦不容不開河道既開更須於横塘珥村各
　置閘兩座以便開閉此其事大役繁當此盛夏豈惟
　妨農亦恐屯聚乆饑之民日乆不散氣息重蒸疫癘
　滋起有失大卿子愛斯民之意故曰必須農隙若但
　以横塘堰下七里之河淤塞尤甚欲且開通以為民
　旅輕舟徃來之便則不必調夫不必須隅官只乞委
　官到地頭先次募人開掘二三丈見得毎丈合用錢
　若干米若干却通記此河丈尺分定料次扵來諭三
　䇿中取中間優加日給之説明出榜文每料支錢若
　干米若干使民間自相結甲前來應募依料次開掘
　官司不問隂晴不計工數止據所闗支盡數支還元
　料錢米如此則不召自來不賞自勸不出一月足可
　了辦但此役斷無功於綱運亦無益於乆逺管見如
　此更乞於二者之中詳酌施行
　　　黄震申嘉興府修田塍状
平江府吳縣尉權攝嘉興府華亭縣黄震謹申竊見本
　縣管下圍田盡在西鄉見今茫茫尚成巨浸未可施
　工向後水退各有田主自係已事何待官司監督縱
　使官吏到鄉不過扵官河上經行一遭取鄉保責状
　一紙而去僻村小港何縁徧及坐守監視恐無此理
　縱一處可監其餘凡幾鄉幾圍安得一一而監之古
　有田畯之官固可徃來阡陌與民無間時異事殊百
　姓畏官如虎凡欲利之適以害之今嵗荒歉被害最
　甚諸司重疊差官簡澇諸鄉都分疃傷旁午耆保以
　上迎接不暇吏卒之擾為官者兩耳目尚簡核不及
　或所差不得其人則其為擾朝廷又安得而知惟有
　省事即事便民除此以外更無他説况田岸之事小
　水利之事大田岸之事在民在民者在官不必慮水
　利之事在官在官者在民不得為必欲利民使之蒙
　福則莫若講求水利之大者竊考本縣圗志南北東
　西各有放水之處東以蒲滙通大海西以大盈浦通
　吳淞江南至通波塘直至極北亦通吳淞江此華亭
　所以常熟自小人妄獻利便将泄水之地塞為沙田
　朝廷不知一時聽信可為利所得毫末而華亭一縣
　多被渰没公私交病所失甚多今若準舊開濬則百
　姓自然利頼其為修田岸也大矣如䝉申請捨田岸
　之小而修水利之大幸不勝甚
　元
　　　瑪哈穆特集議拯治吴淞江堙塞
江東浙東西道都水庸田使司都水庸田使瑪哈穆特叅
　詳浙西田土多藉太湖之水灌溉所利甚大若河港
　閉塞不能通流湖水稍遇大雨便至泛溢渰没田禾
　為害不輕其吳淞江原受太湖澱山湖諸處湖泖上
　源急流衝散潮沙自古可敵千浦浙西之水來既有
　源去亦有委是以不成水患近嵗以來因上源吳江
　州一帯橋洪塘岸樁釘壩塞流水艱澁又因沿江水
　面并左右澱山湖泖等䖏權豪種植蘆葦圍裹為田
　并邉近江湖河港隘口沙灘滋生茭蘆阻節上源太
　湖水勢以致湖水無力不能宣滌潮沙遂将東江沙
　泥塞滿江邉雖有江洪水勢不能全復古道今太湖
　之水不流扵江而北流入於至和等塘經繇太倉出
　劉家等港注入大海并澱山湖之水望東南流扵大
　曹港柘澤塘東西横泖泄於新涇并上海浦注江達
　海今張桂榮何珍朱文祥所言吳淞江漸成痼疾頗
　難救療即今江内郤有水洪通流尤當拯治匱積江
　邉之水并每日二潮不致散漫止於江道通流欲得
　日潮通利扵平江路總管李通等一同講議理合相
　其地宜順其水性分流𣲖泄出江達海庶消湖水泛
　溢之患擬将上源吳江州一帯石塘橋洪水洞一百
　三十餘䖏每䖏展濶作一丈使太湖水勢泄流快便
　将太湖東南澱山湖迤東堙塞河道東西横泖等疏
　濬㴱濶以洩澱山湖長泖等水及将平江路崐山州
　嘉定州湮塞河道亦行開挑分洩太湖水勢添注劉
　家港泄於大海又将各䖏江湖河港樁壩并圍裹成
　田魚籪茭蘆葑稗阻水去䖏盡行起除禁約諸人不
　得似前違犯阻遏水利仍令拘該吳淞江地面平江
　路嘉定州松江府上海縣等䖏将松江通徹海潮河
　港勸諭近民於港口築壘土壩安置透水大槽名曰
　水竇潮來閉竇阻遏渾沙潮退起竇泄放湖水始得
　江道漸有通利之望
　　　毛荘浚築練湖申(至治/二年)
鎮江路總管毛荘言練湖淤淺宜依澱山等湖農民取
　泥之法用船千艘以五千料為率每船用夫三名以
　竹罶撈取淤泥日可取泥三載十船計三十載三月
　通計二十七萬載令就近田多上户驗糧出備船夫
　每夫官給米三升鈔一兩如此於民便
　　　馬榮祖修築練湖呈(至治/二年)
丹徒縣主簿馬榮祖言上下二湖别無上源正籍髙麗
　長山八十四汊山水入湖近年湖岸低狹蓄水不及
　一尺若依澱山取泥法地利與彼不同徒費工役不
　若就湖取泥修築堤埂令髙濶即可瀦水灌田合修
　埂長四千七百八十二丈計九千五百六十四歩下
　廣三丈六尺上廣一丈二尺加土不等共一十七萬
　五千六百八十尺每工挑土四十尺計用二十五萬
　一千八百九十二工并築打一萬八十工共二十六
　萬九千八百九十二工每日三千工九十日可辦
　　　江浙行省督治田圍
去嵗災傷田禾不收米價湧貴百姓艱食即今春首農
　作将興各䖏田圍合修陂塘岸塍溝渠曉諭農家依
　法脩治旱則車水澇則洩之會集行都水監講究得
　修濬之際田主出米佃户出力係官圍田若貧窮不
　能修浚者量其所須官為借貸収成之日抵數還官
　事有成效勸農官定擬奏聞陞賞失誤者治罪其抛
　荒水田多因租額太重無人承佃勸諭當鄉富户自
　備工本修築成圍聽令本户佃種抛荒官田止約原
　租初年免徴次年准半三年後但係民田輸税諸人
　不得爭奪俱照庸田司五年圍岸體式修築
　　　江浙行省督開堰河
太湖周廻八百餘里吞吐諸山百川之水連接澱山湖
　長泖俱繇六閘而出每閘止濶二丈總計一十二尺
　欲洩浩蕩無窮之水豈無滯乎兼以隨潮啟閉一日
　之間不過數時去嵗至順元年天雨連綿湖泖水漲
　其常湖平江嘉興杭州諸䖏之水積扵下為縁諸港
　閉塞閘内不能急洩致将田禾一槩渰没城郭居民
　房屋皆成巨浸今嵗八月間又值雨水霖霪復行盈
　溢推原其繇盖因石閘啟閉有時水勢不能直達下
　流故也其烏泥涇閘内舊有河身涇直下流入浦擬
　合趂此農隙差倩人夫權将舊河直道從宜開挑以
　導宿水歸海否則来春雨水不常官糧田禾必復被
　渰小民愈遭疲困㴱係利害未報間臬司按部下議
　從之府復而始報可起工扵次年春二月之十六日
　開浚河長五百一十歩濶五丈深一丈五尺凡旬有
　三浃計庸三萬一千九百六十有竒二三年間水勢
　流通厥患胥弭既嬰閘吏惙尸曠積以權開陳乞扵
　府從堰如初仍改至元之四年水復為患華亭尹郭
　額森布哈承議又克鑿之六年知府楊巴延台復決
　潘家浜閘内舊堰直河迄今為利時府人劉廷玉請
　於張涇盤車二堰置閘深濬外河導水歸海巴延台
　復從之發民疏濬置斗門焉
　　　吳執中言順導水勢略
都水書吏吳執中上状繇漢而唐以迄於宋隄防之具
　代不廢弛如曰閘曰壩曰堰曰塘曰修圍曰濬河以
　故千有餘年間獲水之利多被水之害少考今三江
　所決之水其源甚大繇江東宣徽而来加以天目大
　山險潭并西南諸山東注之水鍾扵震澤即今太湖
　也其湖綿亘三州六縣周圍六百餘里面濶三萬六
　千餘頃導其水而入海止三江爾三江已不得見汪
　洋浩蕩之勢止洩扵吳淞之一江吳淞江舊云可敵
　千浦今則東自河沙滙西至道褐浦六七十里之間
　兩岸漲沙将與岸平其中僅存江洪濶不過二三十
　歩深亦不過二三尺湖水所至比之舊時萬不及一
　雖汪洋之勢見扵上海新涇太倉劉家港通達入海
　豈能盡洩浙江諸郡之水略舉其繇今吳江塘岸乃
　太湖咽喉之地昔人曽以挽路不便有宜建千橋之
　説今積石壅土數十餘里雖下有水洞百餘能洩幾
　何况又有東長橋西長橋寳帯等橋植數千柱於水
　中及岸之東向於江口則有富豪之侵占於江尾則
　有茭蘆之閉塞周圍幾二百里其源亦自吳江分𣲖
　積淤成塗漸為富豪圍占致使二百餘里湖面大半
　為田澱山之圍田愈廣太湖之流勢愈遲每五六月
　之間水湧之時吳江石塘東向之水每低於塘西之
　水數寸無怪乎東西之潮沙日盛於一日平江松江
　之圍田常困於渰没者患葢繇乎此為今之計若欲
　浙西水勢通流少遇水患必開吳淞之故道復澱山
　之舊規庶乎可以有濟然吳淞古江已被潮沙堙漲
　役重工多是非人力可及澱山舊河多為豪户圍裹
　成田恐亦未易除毁合無於上海太倉等䖏相視可
　開河港挑濬通流仍踏視吳淞古江應有舊来出水
　支港可以容易出海去䖏盡行疏濬務使支脉貫通
　出洩順便開挑之際就令有司於已開河港之上訪
　求古蹟安置閘座依時啟閉以抑潮沙或乞設立撩
　淺人夫専一㸔守修理以防向後復淤之患
　　　遵達納實哩集江湖水利
江東浙東西道都水庸田使司都水庸田使遵達納實
　哩參詳太湖即古震澤具區周圍五百里受吳中數
　郡之水西南湖州諸溪西北宣州諸溪竝下太湖盖
　諸山峙於太湖之西地形髙阜兼南北東三䖏江海
　之岸亦髙而太湖之四外皆髙水積其中常若盤盂
　之盈滿非藉江湖深利何以通泄設有雨潦則泛濫
　四溢環湖低田其能免渰没乎盖環湖皆蘇湖常秀
　之良田病於低窪利在泄潦皆沿江傍海諸髙田亦
　仗湖流奔注衝散潮沙使江湖深利乃可引潮澆灌
　繇是言之凡太湖出水口子宜常通不宜略塞也諸
　小湖在太湖迤東及北者有昆承湖陽城湖尚湖沙
　湖陳湖三山湖蠡湖薛澱湖并諸水泖瀼淹蕩皆能
　接泄太湖水注江達海數内澱山湖闗係吳淞江注
　泄至為切要此湖水自大盈趙屯二浦以瀉吳淞江
　既近且便較之諸湖惟澱山湖之東岸北岸與渾潮
　相接最近若上源所注不急則潮沙繇此以注湖内
　漸成淤澱富豪之家繇淤澱而圍成田地繇是湖之
　瀦水益狹又與二浦漸逺而所泄不能快便若非就
　湖内圍田上多開河道及時時脩濬二浦并濬近浦
　諸溝洫接濟通泄衝滌渾潮則此河淤澱恐不止於
　是也吳江長隄又名挽路石塘按單鍔云慶厯二年
　因風濤多敗漕舟遂接續築為長隄横截五六十里
　雖時有橋梁而流勢不快江海浦港復多沙漲又東
　坡云松江沿數十里積石壅土築為挽路建長橋植
　千柱於水中漲水之時橋上水長髙尺餘江水不快
　則海之泥沙隨潮日積而吳中多水患又郏亶云吳
　江築為石塘以障東流之勢是致下流淺狹遽漲潮
　沙半為平地如長隄如挽路如石塘皆同此處止是
　太湖東岸泄水下吳淞江入海第一要䖏古言交口
　立論必是此䖏不當閉塞昔人扵隄岸多置木橋多
　鑿水洞上則通行下則泄水者葢欲仗其急流奔注
　衝敵泥沙免致水患然猶慮橋柱之阻水今人多不
　知此意或便扵行路則壩塞河口或墮於廵防則密
　置樁橛此又不止於橋柱之阻水也矧以茭荷魚籪
　等物障遏妨害農耕必得官司於此䖏榜示告戒使
　之咸知利害可也吳江兩長橋長洲寳帯橋曽議鑿
　堍添橋寛展水道於三十年未能深利如寳帯橋南
　堍全未通流皆合濬治崐山塘自吳城東闉距崐山
　七十里北納陽城湖南吐吳淞江常熟塘自齊門北
　至常熟一百餘里可接泄太湖水勢入昆承等湖注
　江達海兩塘諸河道各有七十餘條今多壩塞之䖏
　決去壩塞使之有通無塞可也大盈浦趙屯浦注泄
　湖水最為切要常宜深濶通利近年以来漸至淤塞
　有若平地愚常究其淤塞之因盖為閉塞吳江平望
　沿太湖河道口子無太湖急流下澱山湖而澱山湖
　東向與潮相接先自積淤潮泥漸為富豪圍占為田
　繇是二浦與湖相去逺而注泄遲不能衝滌渾潮即
　成淤塞今至元甲午増工開修趙屯浦至今通泄大
　盈浦未濬兼浦口不曽整置堰閘隄防潮沙所以復
　致漲塞今宜修浚通泄
　明
　　　吳㻞濬吳淞行蘇松二府牒(成化/七年)
欽差督理蘇松等䖏水利浙江提刑按察司僉事吳為
　興修水利事奉欽差廵撫應天等府都察院右副都
　御史畢劄付前事内開該本道呈據蘇州府類繳吳
　江嘉定崐山三縣勘到開江圗説前來将江崐二縣
　各處淺狹枝分河道另行外後按視嘉定縣将吳淞
　江踏勘丈量内地名大盈浦起至艾祁浦其深止五
　六尺過東又自蟠龍江起至北溜浜其深止六七尺
　隨問彼䖏鄉民皆言淺塞嵗乆相應疏濬今照崑山
　縣原開本江自夏駕口起至顧浦止二十餘里淺狹
　應疏及大盈浦起至北溜浜止深亦不過五六餘尺
　縁係通連太湖𦂳要洩水大江潮汐淤塞以致上源
　之水急不能洩旱澇均為民患理應崑山嘉定上海
　三縣動支錢糧出夫開濬等因呈詳到院叅照據呈
　勘量過大盈浦起至艾祁浦等處又蟠龍江起至北
　溜浜止俱各淺狹要起崑山嘉定二縣人夫候冬農
　隙之時擇日開挑工程浩大其夫給糧食用一節除
　行蘇松二府各委官一員前去将前項該挑河道再
　行踏量明白候農隙之時起倩附近得利人夫督工
　開挑外劄仰本道再行催督委官㑹勘明白開報施
　行等因劄付到道奉此擬合就行為此故牒該府着
　落當該官吏即行委官督同上海縣委官及㑹彼府
　縣委官各帯糧耆塘長人等親詣本江将淺狹應挑
　去䖏丈量算計要見共該丈尺若干合用人夫若干
　某縣分該某䖏至某䖏止若干丈尺共該用夫若干
　每夫日給糧米若干期在某月某日興工其開挑濶
　視兩岸舊額為則仍須斟酌某䖏頗髙某䖏稍卑各
　該挑深丈尺若干務要䖏置停當趂農隙之時起倩
　相應人夫編立總小甲名目選平昔曽經管挑河道
　公勤耆老人等每三百餘歩一名分投管督約日興
　工併力開挑将完之日府縣委官同沿岸驗㸔無有
　淺狹䖏遺缺方許開壩散工毋得妄将未完朦朧報
　稱先完以致彼深此淺徒勞工力事發定行治罪
　　　吳㻞開挑吳淞江示約(成化/七年)
欽差督理蘇松等䖏水利浙江提刑按察司僉事吳為
　興脩水利事照得本道即日督濬吳淞江所有事宜
　合行申飭所屬官吏糧塘夫長人等各各遵守毋違
　　計開
　　一吳淞江淺塞䖏應挑地方西自夏駕口起東至
　　　徐公港止通長一萬七千六十一丈共該用夫
　　　六萬八千二百四十五名
　　一崑山縣西第一叚該五千三百五十三丈七尺
　　　用夫若干嘉定縣中二叚并加多一千丈共該
　　　六千三百五十三丈六尺用夫若干上海縣東
　　　第三叚該五千三百五十三丈七尺用夫若干
　　　其面濶須用一十四丈五尺底濶八丈五尺深
　　　一丈二尺五寸
　　一每夫一百一十一名編立小甲二十名總甲一
　　　名每小甲一名管夫十名每十名内選勤謹老
　　　實一名着令做飯如有遲悞許管夫人等禀首
　　　懲治合用物料俱令置辦完備應用
　　一人夫宿歇做飯須得䖏所如傍近有人家房屋
　　　方便者令其借宿做飯若人家住逺許每一小
　　　甲共撘窩舖一大間衆人宿歇傍作小舎安頓
　　　鍋竈務要墊土髙厚用防卑濕合用器皿令各
　　　夫凑辦
　　一令人量計每三百餘步完為一工選素熟管挑
　　　河道或耆老或糧塘長一名分管每九百步内
　　　仍選義官或耆民一人總管三人撥與在官甲
　　　首一名隨從令其時常徃來㸃閘責治
　　一人夫數多中間或有奸詐愚頑棄工在逃仰各
　　　縣置枷數面送本府委官收掌如遇在逃人墮
　　　悞工程即拘拏前來決責四十枷號三日疎放
　　　罰補原工府官仍将管工總小甲并該管糧里
　　　通查照依定則責治中間若有受財賣放者究
　　　贓問罪
　　一人夫做工多係鄉民不知調理倐生疾厲必悞
　　　工程亟須用藥方保無虞各縣推選明理醫生
　　　數人令訓科管領各携帯藥餌若有土工人等
　　　一時感冐疾病即便對症用藥調治
　　一各縣照依分定地方選平日熟於伏水之人令
　　　其依法打量某䖏起至某䖏止其深若干可挑
　　　若干尺寸某䖏起至某䖏其淺若干可挑若干
　　　尺寸就立木牌明書其上令小甲各用一十四
　　　丈五寸長繩一條隔河兩岸釘樁拴住使管工
　　　并人工視此為則
　　一所挑泥土俱令於岸傍量留一丈二尺空地外
　　　邉堆積以便徃来廵㸔亦免日後雨水流滯河
　　　内
　　一各管工人役每一日早一次将所管挑過深濶
　　　丈尺呈報府縣先查功程多寡府官就行類送
　　　手本開報以憑勸懲
　　一功完之日府縣委官沿岸逐一驗㸔通長一様
　　　深濶無有淺狹遺缺就具不致扶同結状開報
　　　方許開壩散工若或通同作弊查出定治以罪
　　　林智勘報蘇州府屬水利呈
直𨽻蘇州府儒學教授林智為水利事奉欽差廵撫應
　天等府都察院右副都御史牟劄付委職廵視蘇州
　一府水利奉此遵依勘得蘇州地形卑下其西南有
　太湖上受杭嘉湖天目諸山之水下流吳淞江劉家
　港等䖏東至於海又一𣲖繇白茆福山等港北洩於
　揚子江前代設撩淺夫専為導河築堤以防水患近
　年以來白茆福山許浦七浦等䖏潮泥湧淺乆不疏
　濬及被豪右将尤涇口攔作斜堰向東有新村下射
　去處汊港湮塞又被直塘人家占出半河其陽城湖
　東河港壩斷以致上流不通稍遇霪雨水無分洩田
　盡渰没為今之計莫若委官親詣許浦白茆七浦等
　䖏相度起夫挑開深濶及将斜堰尤涇口并新村直
　塘陽城湖壩斷等䖏照舊開通分殺水勢今浦河水
　道舊跡尚存可令尋究開決亦疏通水患之一助也
　更於河浦去䖏仍舊設撩淺夫時常開浚免其差役
　冬月遣官廵視遇淺即濬如此則水有所洩庶不為
　患不然縱脩圍岸隨脩隨壊徒費無益矣
　　　姚文灝申飭水利事宜條約(𢎞治/七年)
欽差提督浙西水利工部主事姚為興修水利事本職
　節該欽奉敕諭専一徃來蘇松常鎮及浙江杭嘉湖
　七府并蘇州鎮江等䖏衛所地方提督各該官員修
　理湖塘疏通河道開濬溝渠及一應圩岸未經修築
　者及時修築各䖏閘壩未盡修理者隨宜修理合用
　木石等料於各該田多有力之家從公勸諭或别為
　措置人夫於所在附近軍衛有司相兼起用仍須督
　役以時調度有法使蓄洩有備旱澇無虞以為地方
　經乆之計自揣踈庸尚頼所屬同心恊力所有合用
　事宜仰各遵守施行
　　計開
　　一不論低田髙田俱以十分為率低田以一分為
　　　隄岸髙田以一分為溝池則餘九分可以永無
　　　旱澇其五等圩岸田低於水者底濶一丈五尺
　　　田與水平者底濶一丈四尺田髙於水一尺者
　　　底濶一丈二尺田髙於水二尺者底濶一丈田
　　　髙於水三尺者底濶九尺面濶比底各減半髙
　　　亦以水為凖外面各離水八尺
　　一各圗圩岸俱著排年分管若本圗原有十圩則
　　　每甲一圩若不及十圩則将大圩分湊之若十
　　　圩以上則并小圩兼管之分管既定然後立封
　　　牌為誌
　　一封牌以石為之長五尺濶四方各一尺五寸皆
　　　豎於圩南上二尺五寸四面刻字前云某字圩
　　　後云某縣幾都圗幾甲排年某人左云官民田
　　　若干右云糧若干下二尺五寸培而築之
　　一應修圩岸該管排年量田髙下照依五等岸式
　　　督率圩户各就田所修築假如田頭濶五丈者
　　　即修岸五丈濶十丈者即修岸十丈或有貧難
　　　并逃絶人户田頭及溝頭岸則衆共修築其圩
　　　心田户若有徑塍者自修徑塍無徑塍者與衆
　　　同修逃户及溝頭岸排年則管修一圗圩岸糧
　　　耆則管修一區圩岸各縣治農官則提督一縣
　　　各府治農官則提督一府若一圗圩岸不修罪
　　　坐排年一區圩岸不修坐罪糧耆等而上之一
　　　縣一府責各有歸或不論田頭濶狹但論有田
　　　多寡照田出人照人分岸使一總修築亦可以
　　　髙鄉溝渠糧耆同里老相勘本區該開河渠幾
　　　䖏某渠為急某渠次之依次併工開濬工程小
　　　者或今年開幾渠明年開幾渠工程大者或今
　　　年開半叚明年開半叚一二年之後無不通之
　　　渠矣
　　一低鄉有等大圩一遇雨水茫然無收該管人員
　　　務要督率圩户於其中多作徑塍分為小圩大
　　　約頻渰去䖏一圩不過三百畆間渰去䖏一圩
　　　不過五百畆如此則人力易齊水潦易去
　　一取土修圩所毁田畆衆共䈒泥填補若不可補
　　　議将田挪補其毁田之家有田在本圩多者亦
　　　不必補一圩田外有等坦田徃徃被災而不敢
　　　作災今後俱要築為圩岸所補田畆一體挪補
　　　其低圩岸内再幇子岸一條髙及一半如階級
　　　之状
　　一圩岸上俱要砌内外車塲髙低水涸不得因車
　　　水放水輒便掘岸一邉臨湖蕩圩岸外須種茭
　　　蘆以禦風浪其狹河宣洩去䖏却不許一槩侵
　　　種以遏水勢
　　一髙鄉田畆去水頗逺無從車灌者令田户於田
　　　内開塘蓄水備旱或滲漏不蓄水者扵他䖏挑
　　　取黏土和灰築底自然蓄水
　　一近山髙田無水車灌者令得利人户於山抝田
　　　尾共買地開岸以收蓄泉源及雨水亦可備旱
　　一開河修圩其間有工役重大非糧耆所能獨管
　　　者須委有才幹義官或本地有行止得業之人
　　　相兼管督
　　一髙鄉河港臨水二三丈間不許人耕種以致浮
　　　土下河止許栽桑等項
　　一凡𦂳要洩水河内但係古人建造木橋宣洩快
　　　便不得輒造石橋遏束水勢
　　一軍衛屯田坐落應修圩内及應開河道俱照民
　　　家恊同修濬不許坐視管屯官一體及時提督
　　一所屬七府人才淵藪豈無懐抱嘉謀可以興修
　　　水利裨益農田者有司宜用心推訪
　　　徐貫相視水利曉諭(𢎞治/八年)
欽差提督江南水利工部左侍郎兼都察院右僉都御
　史徐為欽奉敕諭事照得國家財賦仰給於東南而
　直𨽻之蘇松常浙江之杭嘉湖六府實居其大半數
　年以來六府屢被水災圍田渰没廬舍漂沉民既無
　以聊生財賦何自而出近者吏科給事中葉紳等具
　奏其地衆水入湖入海之處堰壩港瀆年乆堙塞故
　一遇水潦無從宣洩泛濫為災乞差官相視通行脩
　濬㫖下工部㑹議以為可行命本部院前來㑹同欽
　差巡撫右副都御史何㸔得前項地方連年水患蓋
　因各該府縣視為泛常堙塞者不即疏通坍塌者不
　即脩築積成今日之患若不大為區處則此患終無
　可弭雖興工舉事未免勞民傷財然成大事者不惜
　小費圖逺功者不計近勞為此除将合行事宜開坐
　通行外劄仰本府著落當該官吏即委府縣正官督
　同各該水利官盡心所事毋得畏難務底成績以圖
　經乆敢有違慢乖方及狥私廢事者定行究治不恕
　　計開
　　一仰府縣委官督同水利官各要親歴地方将一
　　　應河港涇瀆等䖏務要尋訪故跡某䖏堙塞某
　　　處坍塌或沙泥壅積或被人侵占某䖏當挑濬
　　　某䖏當修築約有幾里該用人夫若干物料若
　　　干先行申報以憑區䖏
　　一仰府縣速将地里圗志并前代治河事跡可考
　　　者一一呈送以憑叅用其倉庫收貯錢糧等項
　　　亦要查出數目先具手冊申報以憑支用
　　一仰府縣曉諭軍民之家有先因水道壅塞請佃
　　　納糧者有因他人填塞用價置買為業者有将
　　　湖泖瀆口沙漲去䖏霸占栽種茭蘆養魚覔利
　　　者又有因而造成房屋居住者以致水道不通
　　　渰没田禾皆是官司不能常加㸃視修治積乆
　　　成患文書到日許令陳首聽其改正如有頑愚
　　　豪横不服者輕則挐問重則題叅治以重罪
　　一府縣有殷實之家願出錢糧以助工役者具名
　　　開報以憑奨勵如多至二百兩以上者題給冠
　　　帯榮身免差雜𣲖
　　　伍性濬河築岸牌(𢎞治/八年)
欽差督理蘇松等䖏水利浙江提刑按察司僉事伍為
　興修水利事本道欽奉敕書徃来扵嘉湖杭蘇松常
　鎮七府所屬地方提督治農并管屯官挑濬河道修
　築圩岸隨據地方人民徃徃為徭役不均差科不法
　兼以去年旱傷無收本道按臨去䖏告開河者不下
　數百餘人已經准行整理工少者令該都自行挑濬
　工多者令該縣僇力併工其間奸懶無状之民不服
　差遣輒赴當道告訴多方阻遏殊不知民食不足繇
　乎水利之不興水利之不興繇河港之淤塞今開河
　道所以興水利以足民食目今農務将興除已徃者
　不追究外合行申飭為此仰府官吏即便轉行屬縣
　省諭治農官員并耆老人等各盡職掌毋為浮言動
　揺庶使水利可興民食可足不然惟有叅提問罪而
　已
　　　沈經勘報吳江水利呈(𢎞治十/一年)
蘇州府吳江縣委官醫學訓科沈經為公勘量修水利
　以蘇民困事奉本縣帖文該奉欽差總理糧儲廵撫
　應天等府地方都察院左副都御史佀批該本縣申
　詳前事奉批仰縣選官從公勘量造冊具繇詳報繳
　奉此帖仰本官查勘坍湖并興修水利呈報以憑轉
　詳等因奉此遵依帯同糧塘里書弓手前詣坍湖去
　處勘量間㸔得各都田今昔坍入湖中者有全圩俱
　坍有一圩半坍不等俱在水中年坍年告有前勘已
　完而糧未豁有前勘已明而未報有前勘未明而尚
　勘渾亂其中所據各役指㸃某䖏水中原無疆界為
　凖難以為據况各糧虚實多寡止據書手冊底亦多
　改抺若照各詞勘報不無移虚作實有負委選本職
　早夜細思計有四條可以清查并杜後累勘時必從
　先查黄冊以究其根復量實田以覈其數勘後通勘
　新漲以攤其糧復修圩岸以杜其壊事干重大俱候
　本縣裁酌非委官所敢擅便為此備繇欵開上陳如
　有可采伏乞轉詳另委施行
　　計開
　　一曰先查黄冊以究其根照得人户田地俱載黄
　　　冊若據冊以查其户據户以查其田圩字號則
　　　何圩見存何圩已坍自無𨼆蔽然後将其已坍
　　　者分别曽勘未勘各該多少庶彼不得将未坍
　　　之田揑作已坍已勘之湖揑作未勘其冊籍俱
　　　貯庫中委官安敢查對如䝉允許乞發查明事
　　　畢還庫
　　二曰量實田以覈其數照得今昔坍湖田在水底
　　　立標水面疆界難明本職思得各户之田有數
　　　查其黄冊既明即将見在之田丈該多少則知
　　　坍田在水多少矣查其先勘該多少則知今勘
　　　該多少矣庶數得其真無影揑之弊矣實田不
　　　入詞内未敢擅量
　　三曰通量新漲以攤其糧照得坍湖告勘年積嵗
　　　繁以田日攤而糧愈少糧日倍而愈多也虚糧
　　　非經奏請焉得除免切思本縣西有坍湖東有
　　　新漲東漲之土即西坍之田是坍湖者新漲之
　　　原額新漲者坍湖之後身非有二也今坍湖之
　　　民日苦賠糧貧困愈甚新漲之民日享其利國
　　　課不輸利害不均莫此為甚使新漲之田若復
　　　陞科則坍湖之賠終無了日不若就将新漲通
　　　行丈量驗其髙低照依民田則例或一升或三
　　　升五升八升盡賦以補坍湖之虛税就入實徴
　　　不待十年造冊而後推収不必上司奏請而後
　　　開豁誠一舉兩得其便矣事干重大非上司特
　　　委府縣正官或佐貳兩員親詣河中丈量酌䖏
　　　不免强梗弊多伏乞採納轉達萬民仰望
　　四曰修田圩以杜其壊照得太湖風浪勢如排山
　　　岸遇輒崩日就成浸非人所能禦也又查有等
　　　低灘形如鱉裙風赶浪衝反不坍損因求其故
　　　站岸壁立與浪相抗必傾斜坡不深隨浪相迎
　　　不鬬為今之計不若令各有田之家各於其站
　　　立之䖏或石塊或瓦屑或煤鐡等灰填滿其䖏
　　　一如斜坡之式加之泥沙或植茭蘆楊柳等樹
　　　以殺其奔突之勢則其圍塍未必如徃年崩塌
　　　之易矣况有水利専官督其工程不甚為難果
　　　得舉行萬民幸甚
　　　方豪勘視昆承湖復治水都御史俞諫揭(正徳/八年)
直𨽻蘇州府崑山縣知縣方豪謹禀近者奉府檄領公
　命徃視昆承陽城二湖今於昆承十日湖之梗槩粗
　得之矣試為公言之湖在常熟東南五里亦名昆湖
　竊意承當作城陽城巴城皆此城字可以例也後人
　訛城為承故有二湖之説爾豪初至湖上遍詢故老
　咸云自鮎魚口以西皆湖故址湖去鮎魚口不逺自
　不可信因思郡縣二志皆云湖縱横各十八里乃用
　二小舟以百歩繩互牽之自南至北得步五千四百
　有竒古稱三百歩為里五千四百歩為里十八所謂
　縱十八者是已然後自西至東如其法儘其數樹木
　以表識之東有黄涇去所表木不及二百六十步閲
　其東岸甚老而古意湖之故址在是也登岸瞻視見
　一父老問之曰岸之西即田耶曰儂生来第見此岸
　岸西皆茭蕩非田也鄙見遂決葢人之利於湖也始
　則植茭蘆以引沙土而享茭蘆之利乆而沙土漸積
　乃以之為田而享稼穡之利故湖之東為田者舊漲
　也田之外為蕩者新漲也先度其新漲之蕩得五千
　畆有奇後度其舊漲之田得九千畆有奇其度新漲
　也孰弗譊譊然曰吾於某年報賦者也吾得之於某
　人且取賦者也豪亷其曰報賦者以他賦影射之也
　其曰得之於某人且收賦者其人以他賦影射之欲
　其得之甘而且有以分其重賦也衆咸服曰某有罪
　某有罪實新漲未嘗賦也今不敢欺矣及又度舊漲
　也則據各區所呈之賦而行之得於賦外者則曰遺
　漏凡九百畆有奇其所謂已賦者未可信也闗之於
　縣縣弗答也問之於人人不知也稽之扵冊冊無據
　也乃索其中有田者按畆而觀之擇其賦少之户執
　其賦度其田儘其他田若干而以其餘抵兹田則果
　已賦矣然亦未可信也何者蘇州之賦有舊額准各
　縣而一之也常熟之賦有舊額准各區而一之也各
　區之賦有舊額准各圗而一之也各圗之賦有舊額
　准各户而一之也今既報賦於官則圗之額當加矣
　圗之額加則區之額縣之額以至於郡之額皆當加
　矣如是而後謂之已賦也今人户圗長以及區長皆
　曰已賦不知郡縣之額加乎否也郡縣之額舉無所
　加而曰已賦賦之誰也縱於額不加則以之補坍與
　荒可也而一有坍與荒則又以槩縣之賦餘補之此
　非吏書之埋没必糧長之侵尅雖賦與不賦等爾然
　此非昆承一湖然也明公繇一湖以及他湖繇一縣
　以及他縣一掃而空之凡有所賦必以補坍與荒是
　於水利外興莫大之利也昆湖新舊之漲凡萬餘畆
　為仕宦所得者十之九小民所得者十之一若新漲
　者非湖之故址何以専於仕宦而弗徧於小民耶及
　今不速去之豪恐新漲之外復有漲焉而湖廢矣今
　兹富嵗傍湖之田尚多災者凶嵗可知也湖塞之害
　且爾湖廢可勝言耶然欲盡去之亦未易也去其太
　甚者爾故豪以舊漲者為無礙而以新漲者為有礙
　欲明公酌其緩急而為之也幸甚
　　　方豪勘視陽城湖復治水都御史俞諫揭(正徳/八年)
直𨽻蘇州府崑山縣知縣方豪謹禀去年昆湖事畢即
　之陽湖適母病告劇不得已而歸三月以来病母稍
　瘥乃暫釋縣事繇官瀆入周旋量度凡十八日殆遍
　雖有圗册恐弗能詳復准舊為書以獻願公覽焉夫
　吳之諸湖自太湖以下陽城為大大則吐納之功多
　而疏濬之所宜先者也湖雖一而實分為三自横涇
　以西蓮花朶以東夷亭以北陽城村以南界於崑山
　長州之間者為東湖東蓮花朶陽城村西有石獅涇
　承天莊者為中湖官瀆在其南相城在其北承天莊
　在其東邢店港在其西者為西湖中湖為大而東湖
　次之西湖又次之人言湖廣七十里以豪計之殆不
　止此東湖通於中湖其最要者則蓮花陽城之間次
　則孫墓白龍菴之間又次則蓮花朶下營田之間今
　唯蓮花朶陽城村之間故道猶在餘皆漲為田蕩凡
　五頃有竒而漸成平陸矣中湖通於西湖其最要者
　則南□苑塔之間今漲為田蕩者凡二頃而亦成平
　陸矣西湖通中湖之水唯官瀆最大今則瀆口亦有
　阻矣東湖去官塘止四五里其相通非一涇也近塘
　者雖通而近湖者亦多塞矣其他沿湖之漲固皆足
　以為礙而東湖𤣥珠村之北漲凡五頃西湖陸墓塘
　之南漲凡三頃又其礙之大者也據豪愚見當先開
　孫墓白龍菴之間蓮花朶下營田之間南□茆塔之
　間使三湖各自相通次開官瀆口及官塘諸涇使諸
　水與湖相通次開𤣥珠村陸墓塘之大漲次開沿湖
　之小漲以其土加岸使岸益髙而又年設管湖之役
　俾其不時廵邏以防再浸而又月遣水利之官俾其
　躬自踏勘以防虚應庶乎水有吐納之地民無旱潦
　之憂上裨國賦下足民食而公之功名當與湖而俱
　永矣
　　　李充嗣申飭開濬款約(正徳十/四年)
欽差總理糧儲兼廵撫應天等府地方太子少保工部
　尚書兼都察院右副都御史李為督撫地方事照得
　本部院特奉敇諭兼督水利除通行外所有委官及
　赴工力役軍民人等俱宜上𦂳齊心恊力催儧工程
　各照分定地方開濬早收成功但恐法行弊生奸人
　梗化阻滯大工今将合行事宜開列曉示於後
　　計開
　　一仰各處水利委官及管工人員俱各自辦蘆蓆
　　　船蓬草苫用心葢造夫厰務期堅守足備風雨
　　　仍措置稻草鋪墊以便宿歇安設鍋竈使人不
　　　致凍餒
　　一挑運土泥務離河岸逺去三十丈之外若地方
　　　原有堤埂低窪去處許於堤外安頓挨次平鋪
　　　毋致堆積成岡致雨水淋洗入河日乆仍復淤
　　　塞
　　一管工官開挑深濶俱遵照分理郎中原定丈數
　　　先挑河心一帶禦防雨水以便疏泄其兩傍以
　　　原舊水平取則開濬不許短狹淺少尺寸
　　一千長人等務要常在工所催督工程但有放肆
　　　遊蕩飲酒賭博妨悞職業者許巡視官訪挐解
　　　院重治在逃人夫徑行該管官司提解枷號示
　　　衆仍追工食銀錢還官毎逃一名罰本户人夫
　　　二名觧赴工頭着役
　　一各䖏觧運銀錢柴米等項俱要告報本部院及
　　　欽差官䖏轉發各委官監收支放不許留難致
　　　生奸弊其間如有無知小人抵換冐濫花銷尅
　　　落許被害之人指實陳告
　　一勤幹人員奉公守法儧併工完撫來人役乆皆
　　　得所樂於効力者重加犒賞案候采訪另行旌
　　　奨推舉擢用其恣肆科擾怠職悞事者定行查
　　　究重治
　　　顔如環分理水利條約(嘉靖/元年)
欽差恊理江南水利工部署郎中事員外郎顔為懇乞
　添差官員以興水利事當職欽奉敕諭先該巡視浙
　江都御史許廷光工科都給事中吳巖等各奏要添
　設大臣専管江南水利已命總理糧儲兼巡撫應天
　等府地方工部尚書兼都察院右副都御史李不妨
　原務兼理前事近該本部院疏題添設官屬恊修水
　利巡按御史馬亦題添設官員専一管理准該部覆
　議添設郎中二員已經通行去後切惟東南財賦當
　天下之半水利實為政之先徃者疏濬有法旱澇無
　虞後水利衙門革復無常政令不一以致水道湮塞
　災害頻仍近該言官論列先敕撫院總理其事復増
　置部署假以事權蓋欲大舉以収全功顧以庸劣叨
　䝉任使亦惟所屬相與恊心綜理庶幾賛襄有托脩
　濬可圖所有合行事宜擬合通行為此案仰本司官
　吏抄案呈府轉行所屬掌印水利官各将後開事宜
　應議處者即便議處應回報者即便回報務要著實
　舉行毋得虛應故事
　　計開
　　一各府河道應該修濬者仰各水利官拘集糧塘
　　　里長審令盡數報出除尋常工程各鄉都自能
　　　開濬者督令趂時興工責限併力修完其餘俱
　　　各分投委官或義民老人丈量長短深濶丈尺
　　　計算某䖏該用幾萬幾千工人夫幾萬各該幾
　　　十日可完某䖏該用幾千幾百工人夫幾千人
　　　該幾十日可完分别等第如工程最大必須隣
　　　近州縣恊助某䖏工程次大必須合縣人夫恊
　　　助某䖏工程稍大必隣近某鄉某都恊助定為
　　　三等本年州縣大役酌量分撥若夫役有限今
　　　冬明春難盡修完即将三等河道議䖏緩急如
　　　某河幾䖏所宜急修者俱在今冬所當緩者暫
　　　候下年方修計䖏停當備造手冊送水利官申
　　　呈定奪
　　一各䖏水利官務要親詣所屬嚴督各塘圗長圩
　　　甲人等督率得利人户将各圩岸併力興工修
　　　築應該増置者即便増置俱要髙厚仍自本年
　　　十二月起至次年三月止每月初旬将前月督
　　　率修築過圩岸數目開具申報
　　一各處江湖泖蕩浦塘涇瀆通洩水利去䖏多被
　　　大户強占或朦朧告官起科承佃亦有曽經告
　　　發官斷掘拆仍舊私占阻壊水利仰各府将此
　　　條翻刻告示發所屬州縣市鎮去䖏張掛曉諭
　　　限一月之内許各出首免其問罪其已起科認
　　　糧者即與開豁不肯自首者仰各糧塘圗長及
　　　被害之人指實呈首以憑拿問并監追積年得
　　　過花利
　　一各䖏小民張釘簾籪取魚致水流滯緩壅淤泥
　　　沙妨碍河脉著令盡數撤去違者重治
　　一河道修濬工程重大應合隣境府州縣鄉都恊
　　　助者查得先年或驗田糧出夫有二十畆起夫
　　　一名之例而富豪𣲖至千百勢不能辦徃徃阻
　　　令或令十排年出夫有每里三十名六十名之
　　　例而勞力者多非有田之家享利者反無供事
　　　之勞以為欠當議者謂用排年出夫衆輕易舉
　　　但驗糧以出工食或每畆出米若干就於秋糧
　　　會計内帯徴以供夫役工食庶貧民出力而無
　　　褁糧之苦富家出錢以免荷鍤之勞似亦可行
　　　仰各屬掌印官從長計䖏務俾情法兩盡而經
　　　乆可以作急回報定奪
　　一吳淞江白茆港見議修濬仰各掌印水利官虚
　　　心詢訪務求至當以為一勞永逸之計若果别
　　　有該修大於此者亦必求講而行之其各河道
　　　應該増置閘堰及添設撈淺夫如有借名苛歛
　　　財物者許出錢之人指實陳告以憑問治仍追
　　　贓給賞
　　一各府委官每五日一次查考各千長總甲工程
　　　分數開具手本呈逓以憑查考其或夫役懶惰
　　　全無工程者呈報查究
　　一堆土務要在兩岸三十丈之外若兩岸原有髙
　　　岡者堆放岡傍之外不許髙過扵岡
　　一仰崑山嘉定上海三縣多備稻草查照各該地
　　　方人夫棚内俱要覆葢厚密可蔽雨雪鋪墊髙
　　　厚可隔寒濕聽候本部驗㸔仍仰千長嚴督人
　　　夫先将河心開濶七丈直下至底深一丈完備
　　　方纔開挑兩旁斜河庶幾雨雪之時放水河心
　　　可以兩旁施工且無下水做工之患
　　一大工肇興庶民雲集沿河店舖商人販賣魚肉
　　　酒茶鹽等項俱許兩平交易敢有委官夫𨽻人
　　　等挾勢減價强買及牙行人等髙擡時價貴賣
　　　者許被害之人指實陳告以慿拿問
　　　林文沛水利興革事宜欵示(嘉靖/元年)
欽差恊理江南水利工部署郎中事主事林為水利事
　照得本部分治常熟等處水利周咨已悉所有應興
　應革事宜合行曉諭為此示仰所屬官吏軍民人等
　知悉務須遵行如有故違定行叅處提究不貸
　　計開
　　一太湖為患病在下流不通疏常熟之白茒港梅
　　　李塘福山港耿涇奚浦黄泗浦太倉之七浦湖
　　　川塘楊林塘所以導之也其為太湖患者則練
　　　湖與西滆沙子湖而二湖亦有枝流涇趨入海
　　　者如丹陽之九曲河武進之舊孟子河徳勝南
　　　新河澡港新溝江隂之夏港今皆嵗乆淤塞遂
　　　貽深患為今之計疏太湖下流莫急於開常熟
　　　之梅李塘福山港奚浦耿涇黄泗浦太倉之湖
　　　川塘楊林塘諸河減太湖上流莫急於開丹陽
　　　之九曲河武進之徳勝南新河舊孟子河澡港
　　　新溝江隂之夏港諸河仰府州縣治農官各要
　　　查照及時計處興工開濬
　　一各處河道宣洩入海者俱應置閘白茒病在河
　　　濶泥泛無可施工其餘入江河形濶不過七八
　　　丈上下因而建造一閘或二閘潮至則閉潮退
　　　則啓使渾水不得入而清水蓄積得以洗其閘
　　　外之淤其主灌溉之河地形多是中髙兩下非
　　　天雨水無繇積仍須兩頭或置閘或設竇斯可
　　　為利各計所費銀多不過百兩治農官須要親
　　　詣相度逐一估計照詳本部查於導河夫銀内
　　　動支辦料委亷幹官督理剙造有得利居民情
　　　愿出力自造者聽
　　一蘇州府長洲崑山常熟縣常州府無錫武進縣
　　　各有地形低窪濵連湖蕩之䖏頻年淹没今各
　　　䖏水道疏通低窪淹没者俱易退洩各治農官
　　　務要常川遍歴但有圍岸坍盡不能修理者丈
　　　量數目逐一申報候農畢之時拘集得利之家
　　　修築仍查在庫導河夫銀或無礙官錢量支貼
　　　助
　　一各䖏圩岸塌坍者圩甲開報得利之家照田出
　　　夫恊同修理泥土就於傍圩田内起取本鄉都
　　　内有義民為衆信服者治農官舉報委之管理
　　　或四五圩或六七圩有功者通行奨勞怠廢者
　　　治之工完府縣治農官取其修築數目造冊以
　　　慿查考其圩内石垾無存者圩甲置補圩大者
　　　分之或作積水漊横亘於中濶約一丈兩頭加
　　　濶用石砌作車口遇潦車救
　　一白茒既通沙泥隨潮最易淤塞查得舊有鐡掃
　　　帚置之船尾装載如櫓之状待潮落時鐡帚一
　　　齊搖動刮揚沙泥隨潮入海今之治黄河者又
　　　有𤓰江龍法仰府縣治農官各查制度剙造督
　　　澇淺人夫常川演習務經乆可行以善其後
　　一河道除白茒吳淞江其餘有専主宣洩者有専
　　　主灌溉者宣洩之河正吞湖流或東或北自趨
　　　入海其勢為縱為經其開挑宜深宜濶太倉之
　　　七浦塘湖川塘楊林塘常熟之梅李塘福山港
　　　黄泗浦奚浦耿涇江隂之角上湖谷瀆港蔡港
　　　夏港蘆阜港武進之舊孟子河徳勝南新河澡
　　　港順塘河新溝丹陽之九曲河是也灌溉之河
　　　則入海河之枝流其勢為横為緯其開挑僅使
　　　水能浹洽可備旱乾即止
　　一為河之患者無如石橋而石橋之洞有圓有方
　　　洞圓者塞河道五分之二洞方者塞河道五分
　　　之三今後除不開水道者不毁其餘但有坍塌
　　　将基址起拆易木為之若坍塌未甚欲行修理
　　　須酌量濶狹原有一洞者或添二洞或三洞務
　　　使水易退洩其原無橋梁富豪勢要之家欲狥
　　　已便妄意添設以致阻礙河道者府縣治農官
　　　緝訪禁治如橋不闗泄水不在禁限
　　一洩水涇港去䖏有等刁詐之徒徃徃築壩阻截
　　　非占作魚池則取便徃來遂致旱潦成災今後
　　　有此許被害之人指名赴告重治
　　一各䖏湖蕩塘浦多有或假䕶岸而遍種茭蘆或
　　　圍取魚利而張釘簾籪遂成淤淺告佃起科深
　　　為民害仰各水利官嚴加禁治敢有仍前似此
　　　致河淤淺者拿問重治若果濵連江湖泖蕩傾
　　　坍去䖏方許種植茭蒲其一切堤岸之上每丈
　　　許栽榆柳或桑柘一枝治農官常川查究毋得
　　　虛應故事
　　一各䖏河道多被居民立釘樁石閣板葢房繼以
　　　石砌剥岸占濶之後復又立樁占出又有起造
　　　船舫日漸淤塞以致河道狹隘阻遏水勢仰治
　　　農官通行查勘不礙水勢者姑且停免其新砌
　　　未成與岸合復立樁石者不拘新舊俱令拆缷
　　　抗違者申呈拿問
　　一各州縣塘長各該掌印官查逺年額數編僉應
　　　多者多應少者少永為定則仍通将該縣人户
　　　查審但丁糧相應材堪幹辦者如每區應該一
　　　名務要編至四名或五名内将一名應役餘皆
　　　聽缺補用庶里書放富差貧之弊可常革矣
　　　顔如環議開吳淞江呈(嘉靖/元年)
欽差恊理江南水利工部署郎中事員外郎顔如環為
　水利事該職廵行蘇松等府查吳淞江一帯洪流至
　新洋江口夏駕浦口二䖏交㑹二䖏通婁江潮水倒
　入江内淀積泥沙又因地勢卑近遂引江水順趨北
　下併入婁江以致吳淞江易成淤淺累經開濬不乆
　復塞或謂此江出海一百餘里累濬累塞而此二䖏
　相去婁江不三十里因而疏濬深濶使此江中水併
　入婁江出海似為便易不知此江為三江之一與婁
　江各自通洩當夫旱固可合而為一及至水溢則婁
　江自洩所受之水不暇又安能併吳淞江之水而皆
　洩乎故昔人有言使二江可併為一則神禹先併之
　矣何必又有三江此誠不易之論然而先年累次脩
　濬樂簡易而畏煩難以致二䖏淤塞不通而棄此為
　可不必用本職詢訪耆老咸謂當於新洋夏駕口各
　置一閘冬春常閉夏秋淫澇開之以分洩水勢或旱
　乾開之以通引灌溉庶幾江流常通旱澇有備又㸔
　得夏駕口濶一十六丈深止四五尺潮勢亦緩造閘
　無難其新洋江口濶四十丈深一丈五尺潮勢頗大
　難以作堰但事體重大及費用錢糧數多必須委官
　勘議停當方可施行未敢擅便合就呈詳
　　　顔如環分治吳淞江水利工完呈(嘉靖/二年)
欽差恊理江南水利工部署郎中顔如環為懇乞添差
　官員以興水利事奉欽差總理糧儲兼廵撫應天等
　府地方太子少保工部尚書兼都察院右副都御史
　李劄付當職分管松江杭州嘉興湖州四府及蘇州
　府嘉定一縣其太倉州崑山吳江縣與郎中林文沛
　共管依奉親詣吳淞江督同蘇州府掌府事河南布
　政使司左叅政徐讃松江府知府孔輔等相度得吳
　淞江上流自吳江縣長橋起至崑山縣夏駕口止下
　流自嘉定縣舊江口起至上海縣黄浦口止俱各通
　流無礙惟夏駕口起至龍王廟舊江口止共長六千
　三百三十六丈計二十九里俱已淤塞議該開濶一
　十八丈深一丈二尺該用人夫四萬三千七十八名
　官給工食銀米柴薪等項該銀一萬三千三百九十
　五兩九錢米二萬五千三百三十二石二斗夏駕口
　造閘估計物料工食共該銀一千五百兩逐一于蘇
　州府議䖏䝉本院行委同知冷宗元等分投督工扵
　嘉靖元年正月初七日興工至本年二月二十二日
　工完又㸔得夏駕口新洋口乃吳淞江交㑹䖏横引
　江水斜趨婁江以致吳淞江水勢小弱不能衝洩潮
　泥且二河通引渾潮倒流入江與本江下流正潮日
　相抵撞易於淀積遂致淤淺合於二河交㑹䖏置造
　石閘節制江流使不斜趨阻遏渾潮使不倒流庶幾
　此江永無復塞之患備呈本院行令蘇州府估計物
　料委官見今夏駕口興工造閘其新洋江口閘案候
　冬月再議外又㸔三湖之水悉繇太湖其上源西北
　自宜興荆溪百瀆以入西南自湖州苕霅二溪分流
　七十二漊港以入而其下流則自吳江長橋澱山昆
　承陽城等湖以入三江而澱山湖則分入趙屯大盈
　道褐大石等浦以入吳淞並洩於海頃因水政不舉
　前項漊港河泊浦瀆俱乆湮塞而吳淞江之塞實因
　上流不快所致又經督率開濬節據原委湖州府同
　知徐鸞等報開浚過大錢小梅等河并七十二漊港
　蘇州府通判孔賢呈報開濬過趙屯大盈道褐等浦
　俱吳淞江上流已盡開通及據杭嘉湖蘇州等府并
　所屬太倉等州縣各申呈疏濬修築過各枝河港浦
　涇浜河道并圩岸等項俱照本院文就令各得利人
　户自備工食修築於嘉靖元年正月俱已完工到職
　又躬親巡歴勘驗相同諭令造冊徑自繳報今照本
　職該管松杭嘉湖并蘇州府嘉定一縣及太倉崑山
　吳江等州縣督修過河道圩岸用過人夫錢糧總數
　擬合開具回報
　　　林文沛分治白茒港等處水利工完呈(嘉靖/二年)
欽差恊理江南水利工部署郎中事主事林文沛為懇
　乞添差官員以興水利事奉欽差總理糧儲兼巡撫
　應天等府地方太子少保工部尚書兼都察院右副
　都御史李劄付仰本職専管蘇州府屬常熟長洲吳
　縣及常州鎮江二府并太倉鎮海鎮江崇明等衛所
　蘇州府除嘉定縣該郎中顔如環獨管外更有太倉
　州崑山吳江縣係兩相闗涉地方各與顔如環督同
　蘇州府掌府事河南左參政徐讚常熟縣知縣劉乾
　亨等親詣白茒港逐一相度得本河海口至雙廟河
　形畧存縁海灘漲沙填壅難以用工隨議改就東南
　方陸地開挑共起行該府所屬七州縣并崇明沙千
　户所軍民人夫三萬七千七百二十二名分委同知
　徐乾等督開平地三千三百五十六丈八尺其雙廟
　西至官莊滙河形淺窄幾如平陸又起過蘇松常等
　三府太倉鎮海蘇州金山等四衛軍民人夫三萬七
　千二百八十八名分委通判傅潮指揮翁仁廣等督
　開過六千一百七十七丈又官莊滙河西至常熟縣
　東倉河形雖在亦已淺塞仍起常熟縣附近人夫令
　備工食官給犒賞共二萬二千九百八十二名分委
　縣丞趙經周岐鳯督開過七千六百五十八丈七尺
　通計長一萬七千三百九十二丈五尺深始八尺加
　至一丈五尺濶始二十八丈加至三十三丈共用銀
　二萬九千九百三十五兩一錢米五萬七千九百四
　十一石一斗於正徳十六年十月初十日興工至嘉
　靖元年四月十四日工完為照本河舊防倭屯營巡
　檢司應該遷新挑河口備禦又經行府措辦工食銀
　八百兩發常熟縣蓋造軍營巡檢司及該縣水利官
　衙門倉旁龍王廟共五所亦各完成縁本河潮沙易
　湧相應置閘但泥土虛泛輒難輕動除備銀三千六
　百九兩三錢収貯蘇州府候秋冬計議興工取用及
　勘得尚湖并昆承陽城各湖年乆湮塞涇漊係本港
　咽喉又經督同該府通判萬奎并治農縣丞趙經等
　起常熟長洲崑山三縣得利人夫開過昆承湖口時
　涇塘新開洪草鞋浜蘇家洪南北上洲洪中洪周家
　洪東西錢港尚湖口朱涇河界涇港陽城湖口雙漕
　浜姚黄漕新開河稍廟涇東横涇張荘漊武城涇共
　一十九條縁陽城湖水經斜堰枝分七浦塘則白茆
　水勢因之少殺又經行委主簿竹嵩起到常熟崑山
　二縣得利人夫并動支二縣樁笆銀八十三兩六錢
　築完斜堰壩一座仍又備銀一千兩發蘇州府貯庫
　聽候本壩造閘支用其宜興縣百瀆受荆溪之水㑹
　太湖亦入白茆港續據常州府通判王嶽呈報乆塞
　應濬又經行委本官起調宜興縣得利人夫分濬烏
　涇等瀆共六十三條㑹同該府知府王教知縣暢華
　王泮縣丞徐璣等起到武進無錫江隂三縣得利人
　夫開挑龍蕩桃花九曲龍河城墅河申港利河横河
　市河共八條其原䝉劄委獨管蘇州等府常熟等縣
　并同郎中顔如環分管太倉州及崑山吳江二縣又
　經濬過枝河并前共五百六十二條長三十七萬七
　百三十四丈四尺築過官塘圩岸共三千五百八十
　一段長一百九十一萬八千七百一十五丈五尺造
　過堰壩共九十六座長六百六十丈四尺并橋梁一
　座通共人夫三十一萬二千二百九十四名俱扵正
　徳十六年十一月初六日興工至嘉靖元年五月初
　九日工完擬合呈報
　　　蔡乾計䖏導河夫銀呈(嘉靖/四年)
督理浙江等䖏水利提刑按察司僉事蔡乾為計䖏導
　河夫銀事據直𨽻蘇常二府太倉武進等州縣各申
　繳正徳十五年起至嘉靖五年止導河夫銀冊揭并
　華亭上海崇明三縣未經𣲖徴縁由到道案照前事
　已經通行及該本道巡歴督查去後今據繳到除丹
　徒丹陽金壇三縣另行催報外查得各報數目中間
　已完者少未完者多支銷者漫無憑據侵欠者不行
　清追積習之弊不可枚舉為照前項夫銀専為水利
　急缺應用而設故每年於均徭内編僉收銀貯庫以
　備不時之需係是屢經議䖏停當奏准永為定例况
　遇工程浩大之際仍許動支别項官銀應用近年以
　来各該掌印官員徃徃視水利為末務空立一騙局
　編僉之後不肯依法趂時追納致縱奸徒展轉囊括
　以歸私室及至上司查理揑補花户文冊妄稱小民
　拖欠况官吏之更代無常弊源之䑕穴難考以致起
　滅詞訟之徒動輒以前項夫銀訐告一人之事乃至
　連逮百十人之衆一年之事甚至蔓延十餘年之逺
　是本為利民之計而反為殃民之禍因循至此愚民
　何罪乃有司不肯設徴收之良法以圗經乆可行耳
　為今之計合無隔别選委廉幹官員親詣各州縣從
　公查審要見已完者見貯支觧那移未完者侵欠停
　徴務救下流仰惟詳示而於河道之䇿必且受實用
　而不徒負虛名矣
　　　蔡乾専責農官治水呈(嘉靖/四年)
督理浙江等䖏水利提刑按察司僉事蔡乾為専責任
　以興水利事竊惟江南財賦素甲於天下而財賦充
　裕實資於水利先年於蘇松七府特命風憲官員提
　督之而猶未也又於各府専設治農通判等官分理
　良法美意至精至備故膺此職者在不識時務觀之
　則不免有閒官之議欲稱此職者雖使俊傑居之亦
　恒虞素餐之誚夫何邇年以來各該治農官員徃徃
　差占或便其身為私圗而終年逺出者有之曽不知
　本等職業為何物各該府縣掌印官每遇差委之人
　朦朧定擬申呈允行不曰已奉某衙門選委則曰不
　妨原務帯管習以為常遂成故事獨不思此官未設
　之前亦不聞有官少事廢之日致使治農之虚名翻
　成害農之蠧政殆有不可勝言者失今不為之計誠
　恐上焉有負設官之徳意下焉有妨提督之政務况
　近奉欽差總理糧儲兼廵撫應天等府地方太子少
　保工部尚書兼都察院右副都御史李總理修濬白
　茆等港奏添工部郎中二員及工完取回經今已踰
　三年本道近日巡歴地方㸔得前項諸港日見湮塞
　其他應修處所在在有之即今秋成農隙方圗相度
　次第興工必須治農各官専理庶克濟事若不豫為
　呈請嚴加禁諭不惟各屬難以遵奉抑且本道動相
　掣肘合無候明示至日通行蘇松等七府并轉行所
　屬州縣各掌印官除治農通判等官差委兩京公務
　者行文催促作急完事回任外其見委署印及帶管
　别事者通行查出申呈原行衙門詳奪改委嚴督各
　官在任盡心管理水利今後不拘大小治農官員竝
　不許别項差委致妨本等職業中間敢有欺公玩法
　任意營求蒙蔽上司及闒茸廢事貪污不職者體訪
　得出或被告發一體究問庶幾職業以専人心思奮
　而水利或少裨於萬一矣
　　　蔡乾申飭水利須知案驗(嘉靖/四年)
欽差督理浙江等處水利提刑按察司僉事蔡為申飭
　水利須知事宜事竊惟浙西水利為重莫不皆知奈
　所司督理無方使古人遺法蕩無復存其至官稱治
　農水鄉之髙下莫辨役充塘長圩岸之至到莫分今
　若不嚴加㸃視豈可望水利興修合亟申飭為此仰
　抄案回(州/縣)著落當該官吏照依案驗内事理即将發
　去後開水利須知條款著令各塘長備将該管河道
　圩岸等項逐一開寫書装冊内送州縣印鈐面寫水
　利須知四字給與齎帯講究候按臨查考今後如遇
　枝河淤塞圩岸坍塌即諭得利人户出夫一年一次
　修濬如大河橋閘工程浩大者具申本道酌䖏施行
　各水利官仍留一様文冊一本披覽俱毋違錯不便
　　計開
　　一某都保區圗塘長某人年貎籍貫
　　一該管大河幾䖏某河自某䖏起至某䖏止共長
　　　若干丈尺水源上從何来下從何徃灌溉田若
　　　干橋梁閘若干座有無通潮有無茭蘆有無樹
　　　木
　　一支河共幾䖏俱照前開無則不必
　　一圩岸長短亦照前開
　　一仍畫圗於各冊之前
　　　朱衮水利興革事宜條約(嘉靖/九年)
欽差提督蘇松等䖏水利工部郎中朱為欽奉敕諭事
　照得裕民足國莫先於務農禦災捍患在急於治水
　矧江澤之地實財賦之區徃者朝廷念旱澇相仍繇
　隄防乆廢特降璽書復設部署付以列郡又恐軍衛
　有司抗違悞事特授叅拿之權聞權豪勢要侵占阻
　壊尤嚴鋤治之法自顧庸愚仰承欽命雖節行督諭
　恐未通知今續得見開合併申示
　　計開
　　一國家扵圩岸陂塘橋梁道路俱仰府州縣官常
　　　川勸諭於江南又各設治農官以佐理之但昧
　　　扵治體者正官或忽而不理該職又棄而之他
　　　甚有索取常例啟塘圩之科害濫受詞状縱胥
　　　吏之吹求下鄉督役則民畏其擾入境問農則
　　　事仍乆廢似此治農適以病農仰各砥礪興修
　　　毋怠職業
　　一每區都選有行止者為塘長以圗圩之田多者
　　　為圗長圩甲俱聽塘長調度有等營充之人或
　　　指饋送農官科歛圗圩或假開河築塘賣索夫
　　　役又有市民冐尅全不下鄉勸率止令佃僕應
　　　官其諸糧老雖曽督責慢不恊理仰各奉公守
　　　法勤𦂳興修待候巡歴訪驗賞罰
　　一吳田下下使無髙圩旱澇何備近年水利漸湮
　　　霪潦難洩財賦虧額軍國失仰良繇政弛而農
　　　惰耳仰治農官遇農少隙隨即興修論田出夫
　　　分叚堅築其圩大難澇者多添徑塍或分作三
　　　四五圩田低易渰者中開十字港或二十字十
　　　字形内外俱窪四面開溝所取之土就便築岸
　　　廢田之税攤𣲖本圩所損少而利澤長此實養
　　　民之要務也
　　一築圩先量本圩周圍若干丈堅固若千丈坍壊
　　　若干丈内每田十畆或二十畆出夫一名數少
　　　者朋力孤貧者量免各主分段立界揷標大段
　　　面濶六尺脚濶倍之如宜髙厚相地加増或車
　　　港取泥或髙鄉運土從便填築田多之家𣲖出
　　　樁笆或用板坊夾築築畢復移築其餘務令杵
　　　舂堅實圩心若修徑塍圩岸田頭自築修完仍
　　　禁牛馬踐踏
　　一各屬有應開河道或奏告而未勘或報而未行
　　　或開挑未完而停工或案候而再議未䖏者官
　　　吏喜扵無事下人憚扵輸勞遂多停閣不舉仰
　　　各治農管屯官備查應開河道每䖏深通若干
　　　丈淺塞若干丈某䖏應先某䖏應後合用人夫
　　　若干或起得利人夫或合𣲖十年里甲明白開
　　　具以憑施行
　　一開河工程近小者照舊得利之人出力若係重
　　　大或扵圗起夫或計畆徴糧或軍民恊力興工
　　　之時每塘長一名總領若干夫該開若干丈每
　　　夫分定幾尺用竹板標揷夫名每塘長幾名委
　　　一屬官或義耆分投監督各立旗號以齊作息
　　　各照面底深濶置竿時常較量修岸栽樹仍禁
　　　種豆麥以致浮土淋河
　　一吳中田畆大約髙者七分病澇低者三分病旱
　　　故每忽扵髙田以致抛荒賠糧古人或築壩堰
　　　而蓄水貫通或置斗閘而隨潮啟閉離水逺者
　　　復開溝渠所以防亢旱而利灌溉今皆乆廢仰
　　　各治農管屯官相度某䖏應復舊跡或即估價
　　　興修某䖏應増新塘或令廢田開掘在民者從
　　　宜督率係官者開報詳䖏
　　一各䖏港浦涇瀆等縱横聮絡通洩江湖有或假
　　　䕶岸而遍種茭蘆成圍漁利而張釘簾籪乆成
　　　淤塞告佃起科又有起造大様船坊填築出河
　　　剥岸有未改正即便起掘拆除果係瀕連􁆢蕩
　　　堤圩傾坍去處方許栽種茭蒲其一切堤岸每
　　　丈栽榆栁桑柘一株俱要大榦深培未種者冬
　　　月補栽
　　一城市河道本自淺狹居民日将糞土傾撒在河
　　　又造跨河橋棚或出岸水閣致阻絶舟航壅塞
　　　水脉該坊里老總甲嵗取常例不行呈舉除将
　　　蘇州府城内外河差官拆卸外仰各軍衛有司
　　　即便省諭犯者一一改正其諸淺塞去處水涸
　　　排門澇洗淤泥暫堆兩岸河通用船運出
　　一各處橋梁多有坍損漕河要路固宜急修鄉村
　　　渡頭亦不可緩仰經該官各查境内橋梁幾處
　　　應該重建幾處應該修葺從實勘報或委耆民
　　　勸募或於官府措置俱要作急修完其洩水要
　　　道密樁防盜者即為起除至於浮橋擺渡隨敝
　　　修理乃見惠濟
　　一蘇松常鎮舊徴有導河夫價并茭蘆銀専備募
　　　夫開河衙門裁革之後價亦停止原貯庫者盡
　　　挪别用其嘉興各縣海塘夫銀多被下人侵欺
　　　拖欠除将犯人紙米并原存之數今每半年填
　　　簿倒換查考外仰各屬正官清查那移應還者
　　　原欠本項追補侵欠應追者嚴限各主比完并
　　　各佐貳官但有事干水利詞訟贓罰俱要附開
　　　簿内不許輕擅支動其先年有被各役領銀在
　　　外修理未完開報埋没者許諸人出首
　　一查得卷内先年首告侵占阻塞官河浜漊及圍
　　　栽河蕩等項多已批發各屬開報或本衙門親
　　　理應該拆缷入官改正者俱經仰照擬施行中
　　　間有罪已決贖而奸弊仍舊人未發落而文案
　　　揑完近多事發查連官吏一體重治外仰各該
　　　官吏不拘新舊事件一一追究下落責取委押
　　　人員重具甘結回報
　　一各䖏馬頭有人營充埠頭招集船隻雙幇灣泊
　　　阻礙河道遇有客商雇船主張雇價多取入已
　　　或因官府討船又不挨次得財即放况官府討
　　　船或非盡因公務仰各屬今後選有行止者充
　　　埠頭聽令客商平價雇船不許聚幇取利仍将
　　　各船輪差給與鈐簿填數官若用船如行百里
　　　與米五升以充口食不許科貼
　　一各䖏河道被竹木商人多募兇惡水手聮簰横
　　　撑或依牙家門首攤泊聚賣攔阻運河致礙船
　　　隻不能兩過仰各屬巡捕官督令地方總小甲
　　　人等曉諭客商如仍舊故違及地方乗機詐財
　　　容隱者事發一體治罪
　　一漕河一帯驛逓應付使客先年巡河衙門題有
　　　禁例今後如有違法人員為害河道者仰指實
　　　申呈小則拿治重則叅䖏
　　一各處閘壩巡司税課等衙門遇船一到或督夫
　　　挨次車放或照例盤抽批驗隨即放行其官吏
　　　夫牌人等敢有詐取客商貨物多方停阻以致
　　　怨流河道者訪出官吏拿治贓罪積年夫役查
　　　例問發
　　一各巡河港多有死屍暴露川流烏鳶爭食傷和
　　　召沴仰各地方如遇有此即時撈起近城郭者
　　　官為措置棺木収附義塜在鄉落者勸令附近
　　　大户或棺或蓆収葬荒坵務要深埋以防犬侵
　　一村落市鎮多有軍人興販私鹽賣與過徃船户
　　　稍不承領逞兇欺害其常鎮交界埠頭大户每
　　　遇販牛客商因禁踐踏塘岸盡行兠回不容各
　　　船分攬仰巡捕巡司嚴加究治
　　一各處衛所官軍前來蘇湖等府地方交兑糧米
　　　有等强横旗甲不問民船有無貨物槩行拿捉
　　　或使載糧乆不交卸已通行禁約但照錢糧交
　　　兑原有剥船加耗自宜兩平雇覔今後敢有仍
　　　前用强者許被害之人指實陳告
　　一南北河道中有茭蘆叢生去處網船成羣曉散
　　　夜聚遇船行劫無從挨拿除行屬編號給牌釘
　　　艄嚴禁後若有未盡編給艄牌者仰即時盡數
　　　編給使船各釘牌盜或難容各河泊所尤要嚴
　　　加約束
　　一水利文冊每遇年終各屬報到興修事績類造
　　　奏繳訪得各屬官吏聞有全不調度而妄報興
　　　修或本無事績而揑虚搪塞據此進呈欺上之
　　　罪誰其任之今後經該官吏各要著實舉行年
　　　終覈實造報毋再輕犯自招罪愆
　　　吕光洵水利工計欵示(嘉靖二/十四年)
巡按直𨽻監察御史吕為興修水利事照得本院目擊
　吳中水利不修生民危墊除具題外所有咨訪㑹計
　開濬工程合行刻冊頒布各屬本院屈指𤓰期即不
　能為爾民宣力亦俾後之君子有所考據未必非髙
　深之助也如有未當不拘士民明白告我但不許假
　公濟私阻撓水利本院三尺具在不爾輕貸
　　計開
　　一曰估計土方之則查得先年開濬吳淞江事例
　　　每土四面深濶各一丈曰一方約計二十工每
　　　夫工食銀五錢似為太多今當少加節縮每方
　　　須工食銀四錢十方則該銀四兩積而至扵百
　　　千萬方亦皆如此估計姑以一里較之若面濶
　　　十丈底濶六丈上濶下狹折而算之實該八丈
　　　每方一丈合用人夫一十六工一帯八方則該
　　　人夫一百二十八工一里則該土一千七百二
　　　十八方合用人夫二萬七千六百八十八工動
　　　支工食銀六百八十九兩二錢十里則該土一
　　　萬七千二百八十方合用人夫二十七萬六千
　　　八百八十工動支工食銀六千八百九十二兩
　　　百里則該土一十七萬二千八百方合用人夫
　　　二百七十六萬八千八百工動支工食銀六萬
　　　八千九百二十兩設使其濶倍之則其人夫工
　　　食亦當倍之是為銀一十三萬六千五百四十
　　　兩夫費此之銀以開百里之河其利於兩旁之
　　　田當不下億萬畆若能宣洩不怠則永無旱澇
　　　之虞嵗享豐穰之獲而丈量驗𣲖又不可無法
　　　也蓋土之為方凡當河底者必深近河岸者必
　　　淺淺深難於牽折驗𣲖難扵均平則須每方一
　　　帯之中通力合作務令深淺均攤又民之負土
　　　河有濶狹而路之逺近隨之徃返之間近者便
　　　而逺者艱難以槩論則須差為等級如河濶十
　　　丈者每方𣲖夫一十六工若濶十五丈者則加
　　　以一工二十丈者則加以二工以次第加大約
　　　以三十丈為率則所加至四工而止設更有濶
　　　於此者亦當如數加之寜使民有餘力毋使土
　　　有餘工可也其或民有勤惰勤者未及限而完
　　　工其應得工食必盡給之而勿減踰限而不完
　　　者非惟不得加必治而去之則惰者不得以亂
　　　羣矣至扵開挑之法則姚工部文灝有歌云逺
　　　堆新土方稀罕盡露黄泥始罷休兩岸馬槽斜
　　　見底中間一線水通流其法不可易也但役夫
　　　自河底負擔而上已極費力而又欲其逺堆不
　　　尤難乎愚意欲每帯兩旁各造水車三乗如方
　　　盤之式駕以四輪大約每乗可載土十擔使二
　　　人挽之則一車可當十夫土去逺而民力省矣
　　　若其工食則比諸役又當少加盖彼寡而此多
　　　其用力不少無勞逸之殊也
　　二曰召募夫役之方頻年以来三吳旱澇相仍饑
　　　饉洊至小民固極凋瘵大户亦漸衰微若欲論
　　　田起夫則田多者難於應酬田少者苦扵擾害
　　　若欲挨户編役則丁富者或能取足家貧者何
　　　以勾補不公不均恐浮議起而阻撓之患生為
　　　今之計莫若倣僱募賑饑之法而行之各府州
　　　縣凡有闗係於水利者先令擘畫措置錢糧已
　　　完計費已足然後量河渠之大小定土方之深
　　　濶料灘岸之逺近為夫役之多寡先期明示曉
　　　諭每都各圗限名開報官為雇募假如一圗十
　　　甲每甲報夫二名通圗該夫二十名即以蘇州
　　　合府計之一州七縣為里三千八百七十有六
　　　是為三千八百七十六圗應出夫七萬七千五
　　　百二十名每夫用力一月而罷是為二百三十
　　　二萬五千六百工可開河一百里兩月而罷則
　　　為四百六十五萬一千二百工可開河二百里
　　　三月而罷則為六百九十七萬六千八百工可
　　　開河三百里以此夫工總而合之何大河之足
　　　慮析而散之何幹河之足憂其他小小支河固
　　　餘事耳况又積以嵗月繼以宣防尚何江浦淤
　　　塞之患哉其有因貧赴召者則不拘多寡亦於
　　　各該都圗編管或衛所應役軍丁就令千百户
　　　鈐束與民丁一體差用竝須擇精壮汰老弱每
　　　夫十名或二十名取具各該都圗糧塘里老不
　　　扶甘結一紙又須每名官給竹木小牌一面其
　　　一面填寫某府州縣委官某夫長某部下人夫
　　　某一面填寫本管州縣字様下用掌印官火烙
　　　花押以便稽考行令各該掌印官并治農官㸃
　　　齊押赴工所於是就耆塘人等中擇信實強幹
　　　者立為百長千長委才能丞簿典史巡檢大使
　　　或納粟隂陽典膳引禮省祭等官以分督之庶
　　　幾有所統攝而逋逃竄匿之弊可免也然召募
　　　之法各須附近宜令各府州縣将應募夫役銀
　　　兩各該掌印官自行附近雇募所不足者加工
　　　抵補則彼出銀而民免䟦踄之勞此得民而事
　　　有底績之望誠兩便之䇿也然大衆烏合難保
　　　無虞所頼䖏置得宜耳必頓次舎置井竈時作
　　　止禁暴虐薪芻並給醫藥有備設有不幸而死
　　　者又必為之葬埋而厚恤其家則百姓樂於趨
　　　赴非惟可以成大功而東南亦可以無饑民矣
　　　然此又特目前制役之法耳若夫經乆之計則
　　　必倣前代撈淺開江之制及復姚工部文灝舉
　　　人秦慶請置導河之夫每年扵均徭定撥用其
　　　土著之民専習淘搜之事免其别差著為定令
　　　又須扵沿江沿浦要害之䖏置為舖舎若運河
　　　之淺舖或募貧民之壮徤者每舖或五人或十
　　　人給以導河夫銀令其以時葺理且視有附近
　　　荒田與之開墾官給耕具種榖使有恒業可居
　　　而守則江浦永無淤塞之患雖或間有興作必
　　　不至繁費如今日之艱難矣或謂役使軍士則
　　　守禦有妨添撥均徭則丁田益重至扵召募貧
　　　民則又倡此一班人役耗此一項錢糧恐難免
　　　無例起例之誚也乃深思之凡諸在官人役惟
　　　民壮之設有損於民無益於官實為冗費其必
　　　量革此輩以供是役乎設或此輩有所不堪則
　　　移其工食銀兩以備别募之費亦庶幾一舉而
　　　兩得矣
　　三曰給散糧餼之規驅數萬之衆置諸江湖陂澤
　　　之間使胼手胝足勞苦有不可勝言者其工食
　　　可不均不繼乎必須将應用錢糧攅聚一處擇
　　　委廉能府佐一員掌之計河𣲖夫計夫給餉遵
　　　照先年開濬白茒事例每工給銀二分五釐若
　　　凶年穀貴則每工給米一升給銀二分使可足
　　　用其銀米府佐給之丞簿等官丞簿等官給之
　　　千長千長分給百長百長零散各夫或五日或
　　　十日一次闗支每遇将散之日豫令丞簿等官
　　　各赴各掌收錢糧官處計夫數之多寡每夫長
　　　給闗防號票一張上開夫長某部下原管人夫
　　　若干逃亡疾病若干今查見在若干應該支工
　　　食銀米若干領散各夫長執照臨期憑票闗支
　　　闗支既訖又須丞簿等官監臨各長隨數分封
　　　以憑府佐不測秤驗先期給與令可豫備薪米
　　　設有尅減挿和者嚴加究治計贓賠補其銀每
　　　兩須加耗三分米每石須加耗三升抵補虧折
　　　至扵犒勞下程酒肉魚鹽之類亦照白茆事例
　　　舉行如是則人人沾惠無不均之歎時時足食
　　　無不繼之憂矣
　　四曰督責考驗之法惡勞好逸人之常情凡百小
　　　小興作茍不為之經理則未有能坐享其成者
　　　矧大興水利則工重役繁管轄難周偷惰影射
　　　之弊有所不免然則督責考驗之法其可以不
　　　詳且嚴哉故前人有謂有廉能不省視與無廉
　　　能同省視不賞罰與不省視同賞罰不繼續與
　　　不賞罰同意正如此切照先年開濬吳淞江事
　　　例每夫一萬名選委精强府佐一員為巡視官
　　　凡夫長所管夫役各令該管丞簿等官用千字
　　　文照數編號簿記每日辰時各夫長照依原分
　　　字號每十名用字一箇如天一起至天十止寫
　　　在面上候巡視官至挨號排立以便查㸃仍用
　　　水牌一面大書夫長姓名該管人夫若干共幾
　　　字號竪立旗竿一根懸牌其上其旗色百長用
　　　藍千長用黄上寫各長姓名以便趨赴即工之
　　　日與民約信假如每方𣲖夫二名則以八日為
　　　限毎方𣲖夫四名則以四日為限積而上之皆
　　　如此限有踰限者則本夫重加鞭箠號令示衆
　　　而百長千長上至丞簿等官亦皆與有責焉非
　　　大寒暑不休息非大風兩不更期又須置立循
　　　環簿二扇紀其隂晴以稽作輟經始之時隨所
　　　開河淺深樹木為的工畢之日量河底濶狹用
　　　滚木一根以索挽之循河而徃稍有窒礙即加
　　　究治罰其再行開挑勿給工食決壩之後拔去
　　　的水復以鐡足木鵝浮於水面驗其淺深其制
　　　大河深一丈二尺榦河深一丈枝河深八尺隨
　　　流而下稍遇淺淤必即傾仆於是計其淺淤丈
　　　尺之數於百長千長名下追其工食而丞簿等
　　　官亦計贓以枉法論其有勵精圖效者夫長則
　　　勞以花紅優其禮遇丞簿等官則加以旌奬陞
　　　其品秩則偷惰者無所容而勵精者益勸矣大
　　　抵考驗百夫在百長考驗百長在千長考驗千
　　　長在丞簿等官考驗丞簿等官在府佐而守令
　　　則兼之也如此而水利不大興吾未之信也
　　五曰催徴㑹計之條水利為三吳急務計費實興
　　　修大端設使計費不足雖欲興修得乎故召募
　　　不患無人給散不患無制所患者計費不足耳
　　　此催徴㑹計所以不可無法也嘗考徃嵗興修
　　　其出銀之法皆臨時取辦艱難百端數年以前
　　　各州縣尚有導河夫銀後皆視為不急之務雖
　　　在官者亦為有司别項支銷而導河夫不復雇
　　　募沿襲既乆卒使畫一無法經制失宜是焉足
　　　以興大事修大工也耶今須先事儲財量財制
　　　役凡一應無礙錢糧貯積待用有司不得别項
　　　支銷設有不足則當因時制宜明白開奏或取
　　　諸存留餘米如周文襄國初舊額或折銀觧運
　　　如嘉靖十年恩詔事例則耗贈所減亦當數十
　　　萬矣此所謂經費也
　
　
　
　
　
　
　吳中水利全書卷十五
欽定四庫全書
　吳中水利全書卷十六　　眀　張國維　撰
　　公移
　萬歴以後公移多泛濫不經今止採輯其闗切事要
　者以存証據
　明
　　　馮叔吉欵議開浚吳淞江灘詳(萬厯/五年)
整飭蘇松常鎮兵備兼理糧儲水利湖廣提刑按察司
　按察使馮叔吉為蘇松水利急難開濬懇恩處給錢
　糧并陳末議清查灘占田地以資工費事蒙欽差巡
　視下江専督水利監察御史林憲牌内開吳江縣長
　橋吴家港一帶工程見今興事中間築壩置土及開
　濬淺深廣狹多不如法為此行道即便轉行水利王
　同知并該縣掌印官隨機相度設法開築修砌務期
　功垂永乆以利地方等因蒙此為照長橋上至吴家
　港下至龎山湖一帶開濬事宜除上方築壩戽水分
　叚委官督率等項已有成議見今查照遵奉舉行及
　蕩價行縣嚴追無容别議外其運土堆置用石包砌
　等項事宜本道督令同知王事聖知縣王一言親詣
　相度酌議列款合無請乞詳示備行該縣查照遵行
　　計開
　　一橋上三忠祠橋下新堆三髙亭積土已多週圍
　　　須用石砌方免雨水坍塌之虞合行王同知即
　　　查該縣餘剰業户定與丈尺限十日内即行運
　　　石牢砌下用木樁其銷算灘價依民間石價如
　　　三年内倒塌仍令砌造如果堅好者准計名在
　　　簿量免所追蕩價
　　一長橋下以見木樁為止不必再開查長橋已多
　　　坍壊失今不為修砌將來水勢衝動用力更難
　　　合行該縣即委有心計耆民估計管工亦𣲖餘
　　　剰業户督令石匠修造限一月内工完但五年
　　　内有塌損原造石匠究罪業户賠修如速完且
　　　好亦准記名在簿量免應追蕩價
　　一三忠祠堆土已髙而左右運土處少本道㑹同
　　　府縣官歴覧議扵三忠祠後灣曠處所量留一
　　　截許業户稍逺者堆土其灣近者仍運在田上
　　　不許就近堆垜
　　一運河口水口原數太濶扵該縣風水未便士民
　　　欲扵近水口處堆山今已無及本道會同府縣
　　　官熟議将水口量収二十餘丈令水勢逶迤環
　　　向非惟扵該縣風水為宜亦扵龎山湖水口易
　　　受其業户開土未盡者查明聽候另用
　　一兩灘無礙新堆處所近橋者則為㕓市美基逺
　　　者亦為膏腴美地許民承佃實為利民合示令
　　　承佃者即先将麻石砌礟不用石築者不許給
　　　佃其石價少而佃數多者仍聽追價助工
　　一承佃之家先儘墳墓相連次儘房屋田土相連
　　　次儘開方用工最多者外其餘聽従其便俱許
　　　告明如有恃勢强佃者除究罪外罰助石工
　　一運石以水為便今在河起土搬運稍難查兩邉
　　　俱有水河搬壩亦易或就中先開河心一道引
　　　水通舟俱聽從便徑處諸凡臨時調度以便工
　　　役
　　一起土須從中起繇逺而近其堆土須量逺近處
　　　分如東㟁者挑至西㟁則西㟁者應挑至空處
　　　毋許就近堆垜致有太近太逺不均之嘆合行
　　　委官日逐稽查不許違阻
　　一不論土工石工但係如式先完者記名在簿量
　　　免應追蕩價如有抗阻不到或延捱稽工者輕
　　　則府縣官徑自責枷重則押解院道除問罪外
　　　盡追灘畆入官
　　一吳家港兩㟁長橋兩灘及龎山湖兩㟁一面堆
　　　土一面責令人夫築實其委官時常調度督率
　　　有不從者責懲以警其餘
　　　馮叔吉款議開浚白茒港案騐(萬歴/六年)
整飭蘇松常鎮兵備兼理糧儲水利湖廣提刑按察司
　按察使馮叔吉為遵敇開濬水利請給錢糧以便稽
　考責成事䝉欽差巡視下江專督水利監察御史林
　批該本道呈䝉本院案騐行道查照該部題奉欽依
　内事理即將所請白茒塘工費通行查解常熟縣収
　貯明立文案聴候興工委官収用未完者嚴行催解
　務足原估銀數其覔𣲖人夫及委官督役通議確詳
　款報施行定擬春初興事仍令府縣掌印水利官親
　詣本塘沿行相度窮究知因曾經巡撫都御史海開
　濬未及十年何故淤塞即今開濬設何方法作何區
　處方可不􁩱務要一勞永逸如應行加開應行阻壩
　及建修橋閘等項増减錢糧毋拘原議踏勘估計停
　妥併詳定奪一面通呈撫按詳行等因又奉巡撫都
　御史胡案騐備奉欽依内事理轉行各該府縣并水
　利等官一體欽遵查照施行等因䝉此卷查先為水
　利事䝉欽差巡視下江専督水利監察御史林批該
　本道呈請勘過常熟縣開濬白茒塘共計土方七萬
　七千四百三十方二分一釐九毫毎方給工銀二錢
　八分該銀二萬一千六百八十兩四錢六分一釐四
　毫六絲厰壩竹木該銀二百一十九兩七錢六分五
　釐又議於横塘口應建石閘一座估該工料銀三千
　二百六十九兩五錢一分一釐共該用銀二萬五千
　一百六十九兩七錢三分七釐四毫六絲查有該縣
　見在各沙各門地價導河銀二千七百二十四兩六
　錢八分四釐二毫崑山縣庫支存開江河工銀一萬
　三千五十七兩五分七釐零尚欠銀九千二百餘兩
　應將近奉撫院奏留宗人府米折銀八千兩徵觧支
　用餘少查將長吳崑山等縣續完灘占地價并該府
　導河夫銀通融設處俱觧發常熟縣収候聴用待十
　二月興工至扵該縣𣲖編耆役分管監督打壩搭厰
　戽水挑濬散給錢糧等項俱候臨期另議呈奪其横
　塘建閘俟大工畢日另委建造等因具繇呈詳䝉批
　本塘開濬動支工費銀兩如議動支但中間尚未見
　𣲖夫縁繇及應否委官督役仍速行查議欵報遵行
　間又䝉憲牌内開案據該道造報查核過吳淞江工
　費錢糧冊内崑山縣放存在庫工費銀一萬七千二
　百九十餘兩留為别項支用已經造冊奏繳外又報
　該縣續収灘田地價紙贖等銀六百四十餘兩通皆
　議作開濬白茒塘工費支用今據議間本塘工費止
　存崑山縣見貯銀一萬三千五十七兩五分七釐詳
　報本院看得前項放存銀兩既經該道覆覈在冊存
　留河工支用又經本院具奏事理今據前後報數不
　同合行查報該道即查崑山縣庫原報存剰河工銀
　兩有無别項支用作速詳報以憑題請抵白茒塘工
　費等因隨該查得白茒西氿二役皆議今冬興事錢
　糧俱當處備崑山縣原貯常州府修河米銀今該府
　申請取還而鎭江之銀又先已解回支放叚價存聴
　軍餉是崑山縣庫貯除常鎭二府之銀所存者又止
　銀八千四百八十三兩九錢矣加以常熟縣原申見
　在各沙租地價導河銀二千七百二十四兩六錢八
　分四釐蘇州府報徵完奏留宗人府米銀二千四百
　七十七兩二錢九分是白茒塘工費通共見在者止
　銀一萬三千六百八十五兩八錢零尚欠一萬一千
　四百八十三兩二錢繇各府未呈本道轉詳徑爾請
　乞以致本道前後數目互異查得蘇州府未完宗人
　府禄米原係撫院奏留即使未完相應責令該府輳
　補完足難容稱欠鎮江府取回練兵銀兩除支找叚
　價外尚有三千六百一十二兩四錢二分未支合容
　本道再詳撫院仍借白茒河工支費其常州府修河
　米銀應否取回伏候詳示定奪其餘未敷工費仍嚴
　催各縣灘田地價銀及見年導河夫銀數至日另詳
　今將查過崑山縣錢糧并請還常州府銀兩等因䝉
　批白茒河工費本院已照該道原呈將該縣各沙地
　價并近題宗人府米折銀及開江支存銀通行題請
　給發充費該道速行該府縣通候眀㫖將見在者聴
　候給發未完者作速徴解毋得違悮常州府西氿之
　役該縣既有三千八百兩餘少銀兩即查該府庫見
　貯導河銀輳支如再不敷另行申請撫按兩院處發
　或請借支鎮江府原取回練兵見存銀兩輳給等因
　依䝉備行常州府查照西氿不敷工費另查府縣見
　貯導河等銀輳給并行崑山縣将原報在庫支存常
　州府修河米折并存剰與續完開江一應錢糧共銀
　一萬三千五十七兩零及催蘇州府報完奏留宗人
　府米折導河灘地價銀解發常熟縣収候白茒塘工
　支用不足銀兩速行徴發去後續據該府申稱冊查
　得本府白茒河工銀二萬五千一百六十九兩七錢
　三分七釐四毫六絲内除見在常熟縣銀二千七百
　二十四兩六錢八分四釐崑山縣銀一萬三千五十
　七兩五分七釐二毫宗人府米折銀二千四百七十
　七兩二錢九分尚少銀六千九百一十七兩一錢六
　釐一毫六絲今本府查得庫貯續完導河夫銀一千
　六百七十五兩宗人府銀一百六十五兩二錢四分
　三釐長洲縣灘地價銀一百二十二兩六錢六分五
　釐共銀一千九百六十二兩九錢八釐實少四千九
　百四十七兩七錢九分八釐一毫六絲今查常熟縣
　拖欠萬厯四年分宗人府米銀七千八十一兩八錢
　四分三釐係奉奏留開濬河工之用合無將該縣欠
　納前銀人户許令自備夫工照方開濬委官丈量算
　銀作數以銷名下原欠之銀以近就近實為兩便等
　因已批仰王同知再議速報隨據本官呈稱依䝉行
　據常熟縣申該知縣留震臣查得萬厯四年分徵欠
　宗人府銀間有坍江板荒有户無追糧先因難徴厯
　年議入宗人府銀兩項下作為緩徴餘有熟銀皆係
　任陽西北等貧區拖欠委難徴足今㸔得白茒河工
　坐𣲖該年銀四千九百四十七兩七錢一分八釐一
　毫六絲扵内原㸃大户吳潔淳仲淘沈懋丁卿各名
　下原管徵欠共計該銀四百七十四兩相應扣算開
　濬夫工之數餘銀四千四百七十三兩七錢一分八
　釐一毫六絲容職漸次設處追徵找給大户作正支
　銷等因據此切照白茒河工欠銀四千九百餘兩該
　縣原欠宗人府銀扣找今該縣止查有大户吳潔淳
　等該扣銀四百七十四兩餘欠銀四千四百七十三
　兩七錢一分八釐七毫六絲漸次設處追徵找給似
　應俯従呈乞轉達等因到道為照白茒塘工費原估
　該銀二萬五千一百六十九兩七錢三分七釐四毫
　六絲前項工費除查有常熟縣原報沙租地價及導
　河夫等項共計銀二千七百二十四兩六錢八分四
　釐又除題報崑山縣開江支存銀一萬三千五十七
　兩五分七釐三毫蘇州府報完奏留宗人府銀二千
　四百七十六兩一錢九分又續完宗人府銀一百六
　十五兩二錢四分三釐又府庫導河夫銀三千六百
　七十五兩長洲縣灘地價銀一百二兩六錢六分五
　釐本道又查據吳縣差解户鍾鉞完解灘田銀七百
　三十九兩六錢三分四釐地價銀六十二兩二錢五
　分赴道掛號銀解常熟縣交収已上共有見在銀兩
　二萬一千二十三兩八錢二分三釐三毫尚支少銀
　四千一百四十五兩九錢一分四釐一毫六絲應扵
　奏留宗人府銀内徵給今據該府所議前少河工銀
　兩就將該縣原欠宗人府米銀扣抵似屬相應查據
　該縣大户呉潔淳等名下拖欠者止有四百七十四
　兩合令照依銀數扣抵𣲖方認開實止少河工銀三
　千六百七十一兩九錢三分四釐一毫六絲將該縣
　民欠宗人府銀六千六百七兩八錢零之内照數設
　法追徵找給是以題内該縣之欠米開該縣之河工
　官民無詞合候詳示日備行水利王同知該縣留知
　縣查照先将見在前項銀兩破土興工再照白茒為
　出海巨流海潮與湖水晝夜必兩會處則清濁相值
　其流稍停渾泥遂積日復一日故􁩱塞易易也今惟
　扵初開既開各講求利病俾無驟湮斯永賴矣等因
　具詳䝉批白茒塘工費俱如議處行工完冊報繳其
　善後之策似亦在年年撩洗耳仍候面酌題覆䝉此
　擬合就行為此案仰蘇州府水利官即將見在銀二
　萬一千二十餘兩親行查算土方各給耆民一半分
　𣲖丈數鑿封唱名給發即督令顧募人夫開濬定限
　二月初十日以裏興工候工将半再給三分務限四
　十日完工依留二分扵工完騐給深濶俱必如式如
　事半工倍各官照例奨薦員役通行重賞茍且遲悞
　一體叅究拿問今惟初開之時務深而不務濶既開
　之後毎年以導河銀顧夫撩洗然後可圖永乆耳事
　完造冊四本呈報轉繳俱勿違悮
　　　馮叔吉開浚白茒港條約(萬厯/五年)
欽差整飭蘇松常鎮兵僃兼理糧儲水利湖廣提刑按
　察司按察使馮為水利事蒙欽差巡視下江専督水
　利監察御史林批該本道呈蒙本院批發本道呈請
　開濬常熟縣白茒塘工費縁繇蒙批本塘開濬工費
　銀兩如議動支但中間尚未見𣲖夫役縁由及應否
　委官督役仍速行查議款報又奉欽差總理糧儲提
　督軍務兼巡撫應天等府地方都察院右副都御史
　胡批白茒大塘誠水利之最鉅者該道勘議既悉又
　貯留錢糧足敷工費仰督同該府水利官該縣掌印
　官動支開濬分工稽餉細數開載明白仰即照行又
　蒙巡按直𨽻監察御史胡批吳中水利以白茒塘為
　最鉅該道查有各項錢糧開濬俱如議行依蒙備行
　該府查照議處不敷工費錢糧另行請詳外及行據
　水利同知王事聖公同該縣知縣留震臣㑹議開濬
　興作事宜縁繇到道覆議分叚委官編𣲖耆民募率
　挑淺戽水夫役厰壩頓土給值犒賞稽察工程等項
　逐款酌妥等因蒙批據所議白茒工役亦悉矣但領
　銀一節訪得舊時率多侵費之弊如待工完騐不如
　式者方行追還終屬未妥姑令各耆先領一半募夫
　候工將半再給三分仍留二分扵工完騐給餘俱如
　議行至扵責成在王同知留知縣也該道即行省諭
　各官務令用心調度等因䝉此擬合就行為此案仰
　蘇州府水利官帖㑹常熟縣即將見在銀姑令各耆
　先領一半募夫候工將半再給三分仍留二分於工
　完騐給其餘分叚委官編𣲖耆民募率挑淺戽水夫
　役厰壩頓土給直犒賞稽察工程等項俱照各欵事
　理著實遵行
　　計開
　　一白茒塘自歸莊起至横塘口止長八千七十九
　　　丈積土七萬七千三百方約四十五里許毎十
　　　一里餘分為一叚毎叚委官一員合委官四員
　　　分叚率督耆民監督夫役據王同知開報常熟
　　　縣縣丞王儼主簿秦湯相吳江縣主簿李三省
　　　吳縣主簿任可賢俱堪委用等因依委毎官分
　　　管一叚其催督稽察與各官供給俱照吳淞江
　　　事例遵行
　　一本塘計長八千七十九丈據留知縣冊報已僉
　　　定有身家耆民五百名分為上中下三等上户
　　　一百名毎名𣲖開二十七丈計二千七百丈中
　　　户二百名毎名𣲖開一十八丈計三千六百丈
　　　下户二百名毎名𣲖開九丈計一千七百七十
　　　九丈其開挑夫役聽其領銀自行雇募等因為
　　　照留知縣賢而且乆人户周知所據上中下耆
　　　民分𣲖已定委可責成依擬行該縣督令耆民
　　　五百名分叚募夫興工毋許推諉其中人户或
　　　稍有力量者俱聽留知縣隨宜分貼如有偷安
　　　告擾者定行重治
　　一委官止扵督率耆民止於募夫中間來徃巡視
　　　催儹工程則又非委立總耆不可今據王同知
　　　議以毎二百丈立一耆民為分管毎千丈立一
　　　隂醫省祭等官為總管庻指臂相使等因依擬
　　　即選有心計有調度耆民省祭等官徑自坐委
　　　施行
　　一軍衞屯田坐落應修圩内及應修河道俱照官
　　　民協同修濬不許坐視
　　一本塘原議開面濶一十二丈底濶八丈深一丈
　　　二尺共積土方七萬七千四百三十方毎方工
　　　食銀二錢八分共銀二萬一千六百八十兩四
　　　錢六分一釐四毫六絲今該縣人夫既僉耆民
　　　僱募則工食銀兩俱該耆民查縣所分丈尺預
　　　先赴縣領三分之一以僱募人夫俟工完一半
　　　又領三分之一以給工食餘俟全完委官騐過
　　　所開工程丈尺濶深如式方行給足其銀俱各
　　　耆民赴縣親領等因為照毎方工食二錢八分
　　　價近於亷而各耆民俱係該縣選有身家之人
　　　是亦可托似不當以吳淞之工例論若完而後
　　　給則耆民恐有疑畏而不前者合無將開河銀
　　　兩毎方二次各照耆民所定丈尺掌印官逐名
　　　鑿封扵文到日先給一半其開河將半之時再
　　　給一半如開完之後騐有工不如式者必倍追
　　　還官則人心自用命矣再照面濶十二丈底濶
　　　八丈者謂其大略也特河形水勢自有不等必
　　　扵取數恐多非便且開河𦂳要在深不在濶其
　　　中如有兩㟁估勘不足十二丈者聴王同知與
　　　畱知縣親勘明實順勢開導但不許將易開應
　　　開處所致不如式違者重究
　　一横塘歸莊芝塘應築大壩三座原議工料銀二
　　　百四兩七錢六分五釐據縣已僉耆民分管合
　　　查照應用竹木先給銀收買等因查得築壩工
　　　料先據該縣申請已經批行先自給發外其築
　　　土啓土仍候委官查明折方方行給足
　　一本塘四十五里毎十里用水車二百部共該九
　　　百部據縣議令塘長督同圖長出辦但車有四
　　　人一部者有二人三人一部者大約以三人通
　　　算共約車夫二千七百人毎人給米二升限六
　　　日車乾共該米三百二十四石預行該縣將官
　　　銀買辦聽候興工之日查給等因㸔得開河之
　　　工戽水為先車夫日給米二升亦不可少但恐
　　　人心不齊以致玩愒曠日合責限六日戽完如
　　　出六日之外罰令塘圖自戽不復給米
　　一本塘四十五里每五里合造官厰一座以便管
　　　工官徃來駐劄毎一里合搭草厰二座毎座可
　　　容五十人為食宿避雨之所據縣令耆民自搭
　　　事畢聴其拆回似屬調停相應依從
　　一削艸為新増㟁為深此開江通弊今本塘所挑
　　　泥土俱要運置十五丈外仍釘樁為界必須綿
　　　亘整齊如圩㟁狀庻免淋雨坍頽之患等因查
　　　得挑土成圩在吳淞已有成式相應照行
　　一督工員役除職官另行外其隂醫耆民有竭力
　　　效勞者相應量給花紅至於夫役中間勤敏者
　　　亦應量行犒賞以示激勸等因照得興大事動
　　　大衆非藉賞罰何以令衆况常熟之民素稱尚
　　　義而耆民俱各有身家相應扵破土之日毎耆
　　　民一名各給花紅一副以示優勸其興工以後
　　　但勤敏有效者聽㕔縣徑行給賞其怠玩無功
　　　者亦聽重行枷責仍候工完之日分别等次即
　　　給冠帶牌扁亦所不靳也其給賞銀兩徑於開
　　　河銀内支給銷算
　　一原議横塘口應建石閘一座估該工料銀三千
　　　二百六十九兩五錢一分一釐合行該縣委能
　　　幹官一員選有身家耆民四名先行量給官銀
　　　採辦石料完備候開濬大工畢日興工砌築等
　　　因為照築閘已有成議相應依擬
　　　王一言請浚吳江長橋兩灘詳(萬厯/五年)
直𨽻蘇州府吳江縣為水利事案䝉欽差廵視下江兼
　督水利監察御史林憲牌并案騐事理該本縣知縣
　王一言備循水道逐一考究查得吳江為太湖肚腹
　長橋為太湖咽喉則太湖之通塞視之吳江而吳江
　之𦂳切在扵長橋不待言矣第吳江西通湖州南接
　嘉興北達長洲東距松江則洩太湖之水者在吳江
　而洩吳江之水者又在呉淞江也其呉江支河如呉
　家港三江橋龎山湖夾浦橋等處塞者鑿之使通淺
　者撩之使深無容議已獨長橋南北兩灘似當急議
　者自宋慶厯以前吳江未建城郭江流無阻後因創
　設長橋填築隄㟁菱蘆漸長沙泥漸高亦勢所不容
　已也惟撩淺有専設督責之必勤斯淤塞之未甚水
　患之稍平耳頻年以來天時多旱浮蕩日増惟年之
　旱則民不知有浸灌之憂惟蕩之増則民又幸得纎
　㣲之利此昔日之長橋水天一色今日之長橋禾黍
　盈疇非盡去南北兩灘之田則太湖之水終去不速
　矣又查得嘉湖居吳江上㳺若長橋不開則水汎濫
　於上為嘉湖之害者急為吳江之害者緩若長橋既
　開則水源流扵下為嘉湖之利者二為吳江之利者
　一兹役也迺欲專責之吳江是以害急而利多者享
　其逸害緩而利寡者任其勞此細民之見自便之圖
　也孰知其不開之害雖緩亦非無害也既開之利雖
　寡亦非無利也安可勒數萬金之費不為經乆之謀
　惜數百畆之田不為逺大之計哉隨經督同水利縣
　丞呂品并塘長畵工算手人等親詣查勘亟宜全濬
　東西吳家港長橋南北灘等處逐一丈量挑濬長濶
　開深用法積筭通共一十三萬五千一百九十三方
　二尺毎方挑深照依畵圖内原議尺數算共夫工一
　百三十二萬八千五百四十六工一分毎工該工食
　銀四分通共該銀五萬三千一百四十一兩八錢四
　分四釐復據耆民人等告稱欲為小開之説者在今
　時則開深以利導之在後日則撩淺以蕩滌之據所
　留之地可追銀以佐費省大工之半可計日以奏功
　此又一説也又經酌量於前項處所減省丈量積算
　止該四萬三千一十方三尺毎方挑深照依畫圖内
　原議尺數算共工四十萬六千六百三十七工二分
　毎工該銀四分通共該銀一萬六千二百六十五兩
　四錢八分八釐及查丈量得九里石塘谼竇共七十
　二竇長短濶狹不等共積四千八百六十五方四尺
　毎方深三尺共算夫工二萬一千八百九十四工理
　應兩傍業户照田起夫自濬其地如三江等七橋上
　通江漕路下通龎山湖港各長短濶狭不等共積土
　三萬八千九百七十四方毎方深三尺共算夫工一
　十七萬五千三百八十三工毎工該銀四分共該銀
　七千一十五兩三錢二分三山定海等二橋上通江
　漕路下接龎山湖出水港淤塞各長短濶狭不等共
　積六千三百三方七尺毎方深五尺共算夫工六萬
　九千三百四十工七分毎工該銀四分共該銀二千
　七百七十三兩六錢二分八釐已上共銀九千七百
　八十八兩九錢四分又并勘三里倉四門外俱淺狭
　運船難行約開五十畝共積土方四千三百三十方
　深五尺合用夫工四萬七千五百二十工毎工該銀
　四分共銀一千九百兩八錢各細數明白造冊畵圖
　見在擬合備繇請詳
　　　馮叔吉開濬呉淞江詳(萬厯/五年)
整飭蘇松常鎮兵僃兼理糧儲水利湖廣提刑按察司
　按察使馮叔吉為酌時宜分緩急以便開濬事䝉欽
　差巡視下江兼督水利監察御史林批據蘇州府水
　利同知王事聖呈稱議開千墩浦一帶條約縁繇除
　遵照外本道帶同原委經厯吳懐京等及原經開河
　耆民親繇慢水港相度至徐公浦復自徐公浦測水
　至慢水港隨宜議處為照原議開江條約乃水涸冬
　春之交其工詳扵開土而畧扵戽水目今開江事理
　乃土動水起之時其工倍扵戽水而半扵開土所謂
　冬春水勢不同先後事理各異者夫使五叚之工齊
　起則五十里之遥水面濶者踰十丈狹者亦不下七
　八丈即當四五尺之水即用三萬五千之夫半以戽
　水車豈䏻辦况兩㟁之低者則害菜麥髙者則難洩
　受而此時役夫凡四萬民将藉口於農作故今日之
　法莫若併工所謂併力扵頭叚也頭叚既濬則次叚
　之水有所受而工易完繇此而三叚工役亦不出兩
　月而就矣葢齊起則力散而水難洩即夫多而奚為
　併工則力専而水不能勝即夫半而功倍此今日開
　江之大較也合行照欵覆議伏候裁奪施行
　　計開
　　一土方深濶一丈原議工銀四錢毋容增减一節
　　　看得毎方深濶一丈者指平地而言也今河身
　　　㴱淺不等法應折算如開河濶二尺湥二尺必
　　　寛十丈始足湥濶一丈一方之數二尺而上准
　　　此折算繇二尺而二丈二千丈可知也如以二
　　　尺𣲖人夫一名則繇一名而千名萬名亦可推
　　　也如此扣算則不失原議方數而官民易曉矣
　　一原議四十日完工難以刻期今崑山長洲嘉定
　　　青浦等縣查照縣分以定叚數庻地有叚分而
　　　事有専責一節看得以縣分定叚數者謂原議
　　　五叚齊起而言也今併力先開一叚則宜就一
　　　叚之中又定以小叚大約夫一名先𣲖二尺則
　　　五十夫該𣲖十丈五千夫該𣲖千丈一萬夫該
　　　𣲖二千丈仍以縣分挨𣲖各董以職官以二尺
　　　開完又挨𣲖二尺工完先止先放是為不失照
　　　縣定叚之法而工尤易考
　　一戽水人夫前議令崐山縣塘長并沿江業户出
　　　車戽水毎夫毎日量給米一升未免偏累今除
　　　車輛仍令崐山塘長出辦外其車水人夫就扵
　　　各縣分定叚内責令開方人夫一併車戽量加
　　　工食一節看得此役之興惟戽水為難前議塘
　　　長并得業之家戽水日給米一升扵勢難行扵
　　　事難濟今行崐山縣掌印官示令槩縣三百三
　　　十四里毎里出車三輛即起夫五名四名擡至
　　　千墩浦頭叚工所兩行擺列車儘壩止其人夫
　　　戽水日起毎名照例日給工食銀二分五釐如
　　　頭叚之水既乾前車即聽擡回二輛豈惟河工
　　　有濟亦與農務不妨通限三日内車齊今查工
　　　但車輛尚少恐難急濟似應發銀千兩分給該
　　　縣塘長督夫包戽頭叚水盡即止盖既發千金
　　　人自用力或可不煩督率耳
　　一慢水港口千墩浦夏駕瓦浦原議各築壩一座
　　　又十里築腰壩一座今照水勢頗長十里一壩
　　　恐難障捍議四五里增築小壩一座一節看得
　　　十里一壩之外又築一小壩亦謂五叚齊起而
　　　言也今既併力扵千墩浦頭一叚則就頭一叚
　　　之中如可以腰築處所不拘一座二座就便增
　　　築以殺水勢委扵戽水之功有裨若頭一叚已
　　　濬深則二叚之水自可瀉受小壩又不必築矣
　　　其頭叚築壩之費徑將見在木料取用不必拘
　　　定前議以稽工役
　　一慢水港起至徐公浦止原議十里許分為一叚
　　　毎叚委官一員似為不足增委三員庻可底蹟
　　　一節看得各縣已蒙憲委増委簡較等八員主
　　　簿丁楣并委崑山縣縣丞李應春吳縣縣丞熊
　　　配麟嘉定縣主簿陶繼顔金山衞經歴盧大業
　　　鎮海衞經歴吳懷京青浦縣縣丞高良倫八員
　　　併力於頭叚各官用之有餘俱聽王同知細欵
　　　分𣲖隨事委用施行
　　一委官才幹不同勤惰亦異合各給稽查簿一扇
　　　凡遇支過銀糧分過河叚統過人夫完過河工
　　　逐日登記以憑不時稽查一節看得各官才幹
　　　則天所稟受固不能强其勤勵在人皆可策也
　　　此役已過時矣須在各官上𦂳督埋又在王同
　　　知以一人一已之事責之勿令分有彼此大工
　　　齊完各官方還乃可耳今併力一叚則里近而
　　　官有餘其中分任責成各給一簿俱行王同知
　　　依擬施行其勤惰顯著不時分别賞戒
　　一毎夫五十名原議搭厰一所一節看得天氣雖
　　　已和暖而風雨不可定期前項搭厰委不可已
　　　今照議先開頭叚則柴米宿歇前後小港可以
　　　用船其無船者毎夫五十名給以竹木等項葢
　　　厰一所即分𣲖以河工一丈俟頭叚已完即徃
　　　二叚仍將該厰自行移置如篷蓆損壞官再給
　　　之
　　一慢水港至千墩浦口委果深通若即於慢水港
　　　處築壩起工則水㴱難戽合無將千墩浦一帶
　　　先築壩開挑則工程便易一節看得慢水港勢
　　　通潮汐潮時則深丈餘汐時亦湥八九尺許彼
　　　謂緩濬者葢謂不必濬也即宜以千墩浦近浦
　　　墩處築壩為始而扵浦口就流之處比河身再
　　　為加㴱則水流自歸工為省約再照徐公港見
　　　今築壩之所與徐公港出口之所約逺數里俱
　　　水深六七尺潮至又加二尺葢前面之水既至
　　　六七尺則徐公港雖深亦為無益况此處河面
　　　最濶甚難用力今就屈家墳水中有艸處築壩
　　　興工則所省工力惠在青浦矣合無將慢水港
　　　工移至千墩浦徐公港工移至屈家墳似為便
　　　益
　　一開江原議江面濶二十丈深一丈二尺一節為
　　　大要言非謂尺尺而絜之也河道淺濶亦有自
　　　然之形而官民拘攣遂為執一之法此豈所宜
　　　夫水道在深不在濶如河底有四五尺連潮水
　　　深一丈二尺中流無􁩱淺處則萬無阻塞之虞
　　　是江面必二十丈亦無損扵此江明甚也今宜
　　　定以水底必濶五丈水深必帶潮一丈二尺兩
　　　㟁修濬以十五丈為主其或水勢往東而東著
　　　老㟁水深或水勢徃西而西著老㟁水㴱即以
　　　深處為底不必再開止開一㟁即不必十五丈
　　　亦可其有水勢漫衍總出二十丈之外尤宜加
　　　濬深濶所謂因勢利導之説也至扵堆土應就
　　　老㟁墈上堆進亦不必赴二十丈之外但在老
　　　㟁下者定行重責另堆
　　一原議崑山該夫一萬二千名青浦該夫三千名
　　　嘉定該夫一萬二千一百六十名長洲該夫一
　　　萬四百四十名共三萬五千六百二十名一節
　　　葢謂各開五叚齊起夫役衆多難以計日今先
　　　併力扵頭叚則水勢不乾夫多亦無下手除青
　　　浦崐山鄰近地方同車用工多寡臨時儘用外
　　　其長洲嘉定二縣即将發去工食銀兩儘募原
　　　數之半定限本月二十日差官押赴工所候算
　　　定原發工食之數即扵工上給銀或計日或計
　　　方工完而止庻為兩便
　　一原議青浦一百五十里毎里僱夫二十名該三
　　　千名一節看得原議河夫三萬五千六百二十
　　　名則青浦尚不足十分之一但查該縣之界不
　　　下十餘里若用崑山之車則一徃一返不下七
　　　八十里扵勢非便今議扵屈家墳起量五里築
　　　一壩行青浦縣照崑山縣例起夫儘力車水毎
　　　日亦給工食二分五釐如恐人力不齊農作將
　　　興亦准發縣五百兩給散塘長専督人夫包戽
　　　五里之水亁即止其三千人夫仍聽開土毎方
　　　照給銀四錢掲示通縣知悉亦所以恵新造之
　　　邑也
　　　施之藩奉委督浚龎山湖詳(萬厯/五年)
蘇州府海防同知施之藩為蘇松水利急難開濬懇恩
　處給錢糧并陳末議清查灘占田地以資工費事奉
　欽差整飭蘇松常鎮兵僃兼理糧儲水利湖廣提刑
　按察司按察使馮憲牌仰職即便前詣吴江縣督同
　王知縣查勘得龎山湖一叚自運河口起至河口止
　共長三百八十丈面濶三十五丈底深者丈餘淺者
　開濬六七尺工程已完俱各如式吳家港一叚内自
　太湖口至闗王廟後止共長一百二十丈河面濶一
　十八丈河心原係水深不開東西兩灘開深五尺自
　闗王廟後起至犁尖嘴壩上共長二百一十六丈河
　面濶一十三丈河心深一丈傍深八尺自犁尖嘴起
　至沈家莊止共長六百四丈河面濶十丈兩傍㴱八
　尺工程已完俱各如式南灘一叚内近橋一叚河面
　濶七十八丈中叚濶八十丈五尺近沈家荘口一叚
　濶一十四丈各開深五尺有餘惟東南一方止量湥
　四尺五寸應開挑五尺七寸北灘一叚内近橋河面
　濶八十八丈中叚濶六十六丈運河邉收狹濶四十
　五丈底各深六尺但内有數處挑深復漲尚須再挑
　三忠祠基週圍一百一十一丈剝㟁砌石將完三髙
　祠基週圍一百七十丈今縮短十丈剥㟁砌石將完
　為照吳家港龎山湖三叚河工俱完原築壩基相應
　開放以便農船徃來但吳家港與南灘河身一統原
　無間隔若將河口壩基掘開誠恐湖水湧入直達南
　北兩灘而三忠三髙剝㟁未砌者難以施工已砌者
　不免浸灌况南灘一方未深者尚欲加濬北灘數處
　新漲者猶未畢功若候南北兩灘工程盡完三髙三
　忠二祠石㟁盡築然後開湖口之壩又恐有妨農業
　除龎山湖壩基已令管工巡檢張楠即日掘開外其
　吳家港南灘二叚交界處所行令該縣另築一壩然
　後將太湖口大壩開掘如此庶為兩全其運河口舊
　壩與南灘新壩行令該縣撥夫用心防守毋令附近
　居民暮夜潜自盗開俟兩灘開濬完全二祠築砌堅
　實申報請明開放兩灘二祠工程著令委官定限十
　日内通完毋容遲緩
　　　林應訓頒行治田六事(萬厯/五年)
欽差巡按直𨽻巡視下江兼督水利監察御史林為水
　利事今將治田六事刋榜示諭通知
　　計開
　　一定式様以便稽查呉中之田雖有荒熟貴賤之
　　　不同大都低鄉病潦髙鄉病旱不出二病而已
　　　病潦者則以修築圩㟁為急圩㟁既各髙厚雖
　　　有水溢自難潰入而渰沒之矣病旱者則以開
　　　濬溝洫為急溝洫既各深通雖旱乾自可引流
　　　而灌注之矣二者不易之論也况開渠者勢必
　　　置土扵圩旁築圩者理當取土於溝内二者又
　　　自有相成之機今後不必差官泛然丈量該府
　　　州縣止分别孰為低鄉當急修圩孰為髙鄉當
　　　急開􁩱毎年府州縣水利官先時議定開築之
　　　法如開溝洫不論舊時䟽通與否其濶即以兩
　　　旁老㟁為主其深務以一丈二尺為率若相地
　　　宜應加深濶者聽决不許減少前數挑起之土
　　　務要置在舊隄之内就便䕶隄庻使雨水不能
　　　淋漓復流於河如附近有低田堪以培髙者即
　　　以其培之亦可至扵極髙地方不用隄㟁而土
　　　無堆放者亦即就靠内一邉攤放葢髙鄉多種
　　　荳棉一時不妨陸種挑得河深則灌溉自利内
　　　中田畆仍自不妨於水種也若惜此尺寸之地
　　　弗令攤土沿河堆積復入河中無水灌溉則内
　　　中田畆悉成枯稿至於築圍㟁不論舊時完固
　　　與否其底濶務要一丈其面濶務要六尺其髙
　　　如底之數若應髙加厚者聽决不許減少前數
　　　如田過五百畆以上者便要從中増築一界㟁
　　　一千畆以上者便要從中增築二界㟁毎界㟁
　　　底濶四尺面濶二尺髙與外圩平㟁之兩傍仍
　　　可栽種荳麥如極低鄉或近湖蕩處難扵取土
　　　者就便分别令民於㟁内傍圩之田起土增築
　　　㟁外再築子㟁一節髙止一半如階級之狀㟁
　　　上遍挿水楊圩外雜植茭蘆以防風浪衝擊取
　　　土之田計其所損量𣲖各田出銀津貼俟後陸
　　　續䈒取河泥填平照舊耕種永無後患是所損
　　　者少而所益者大也若互相吝惜不分界㟁即
　　　如今年霪雨連旬洪水一發車救不前全圩無
　　　望矣又有一等低窪田畆嵌坐心腹無從蓄洩
　　　有願開鑿通河運泥増髙者聽廢田之價衆户
　　　均認廢田之税牽攤本圩照此式様給示遍諭
　　　委官分投區畵毎一圩為一圖明白帖説前件
　　　毎一圖作二本一送縣備照一付圩甲諭衆俟
　　　至冬十月刻日出示興工各府州縣掌印官責
　　　令水利官不時親行騐視若不如此式者即係
　　　違令輕則責治照式加工重則究問别議罰治
　　　如此則人知所遵家自為力法自不煩而事功
　　　自舉矣
　　一定夫役以杜騷擾各鄉溝洫圩㟁雖有長短廣
　　　狹不齊然不過為一圩之田而設也故田少則
　　　圩必小田多則圩必大而環圩之溝洫因之此
　　　水利此圩之田則當役此圩有田之户矣各州
　　　縣即令塘長備開某圩週圍若干丈外環溝洫
　　　若干丈圩内之田若干畆某人得業若干畆共
　　　該圍㟁若干丈不論官民士庻隨田起役各自
　　　施工如田横濶一丈者築㟁一丈橫濶十丈者
　　　築㟁十丈開河亦然對河兩家各開其半溝頭
　　　㟁側非一家所能辦者計畆出夫衆共協力挨
　　　序編號置簿稽查仍僃載前圖之後興工之日
　　　塘長亦不必沿門催夫徒取索求科𣲖之議先
　　　期五日挿標分叚責令圩甲播告各户某日興
　　　工聽其至期各行照叚如式挑築有不依期及
　　　不如式者呈官枷治若塘長不行檢舉及攤𣲖
　　　不公重行究治警衆若一溝之中兩傍各有圩
　　　田則從中分認毋得推諉違者治罪鄉宦之田
　　　須是田主出食佃户出力計工給發仍要從厚
　　　毋累窮民
　　一設圩甲以齊作止塘長之設舉一區而言之也
　　　一區之中各有數圩若不立甲何以統衆而集
　　　事也計當僉舉殷實之家充之但一時僉報諸
　　　弊俱生或圖展脫或營冐充無所不至各州縣
　　　不必僉報即以本圩田多者為之雖其殷實與
　　　否不可知其田既甲扵一圩之中則其人自足
　　　以當一圩之長矣興工之日塘長責令圩長躬
　　　行倡率日出而作日入而息某日起工某日完
　　　工庻㡬有所統領而無泛散不齊之弊中有業
　　　户不聽倡率聽其開名呈治如圩甲不行正身
　　　充當或至别行代頂查出枷號示衆是圩之有
　　　甲也専為本圩修濬而立工完即罷非如里長
　　　有勾攝之苦亦非如塘長有奔走之煩雖一時
　　　倡率不無勞費然利歸其田又非若驅之赴公
　　　家之役者等也中間縱有田産極多者各圩皆
　　　甲同時並舉勢若不暇不知田多者非富室即
　　　宦家也力厚丁多自可分投承應况利害切已
　　　倡率無難稍相體念有不待督促而樂從矣
　　一嚴省視以責成功訪得常年非不議行修濬而
　　　水利之官多不下郷乃使各區塘長至州縣報
　　　數或朔望逓結而已如此虚套何益實事今後
　　　興工之日各塘長圩甲務要在圩時時催督開
　　　濬功完未可便行開壩放水俱聽府州縣掌印
　　　官并水利官分投親勘如一圩不完責在圩甲
　　　一區不完責在塘長輕則懲戒重則罰治本院
　　　與該道又不時間出以察之如一州縣有十處
　　　不完責在州縣官一府有二十處不完則府官
　　　又有不得不任其咎矣如此行之三年溝洫可
　　　深圩岸可固穡事既成賦税自裕以後斷定髙
　　　郷河渠兩年一次開濬低郷圍㟁毎年一次修
　　　築則民間田畝保無水潦之虞即有湮塌處所
　　　隨時修復為力固易為費固省當不使今日之
　　　難為功也
　　一禁侵截以通便利訪得各郷水利原自疏通近
　　　來豪家適已自便於上流要害廣種茭菱稍有
　　　淤墊即謀佃為田所司不察輕付執照亦有居民
　　　貪圖小利竭澤而漁沿流置籪及有挑出田内
　　　泥土增廣田圩堆放竹排木排橫截河港甚有
　　　上郷全頼湖水灌溉奸猾人户乃於浦口下流
　　　設堰橫截百般刁難然後放水入内又其甚者
　　　假以報稅起科遂侵為民物瀦水専利以致内
　　　地灌溉無資若不通行嚴禁終為水道之梗今
　　　後各府州縣水利官責令各塘長圩甲凡有侵
　　　截之家即便報出姑令改正免罪至於灘田先
　　　年曾經丈量收入㑹計册内無礙水道者姑聽
　　　如舊其未經徵糧者盡數報官開除若故違隐
　　　漏本院查出或被告發害及一圩者即罰修一
　　　圩之工害及一區者即罰修一區之工工完另
　　　行擬罪干礙職官定行遵敕叅治若塘長圩甲
　　　通同漏隐事發一體究罪决不輕貸庻乎害去
　　　則利可興而細民無失所之嘆矣
　　一議賞格以寓鼓舞賞以勸勤罰以懲惰二者不
　　　可偏廢今府州縣廵行阡陌稽覈工程於其不
　　　率令者固從而責治之究戒之矣至於塘長圩
　　　甲人䓁率作興事如式如期若不議賞則亦無
　　　以示勸自後府縣仍要設法處置無礙銀兩分
　　　别等第如修濬如法完報獨先者為第一等則
　　　圩甲應賞銀花二枝重六錢仍給匾以旌之如
　　　完報稍後而修濬如法者為第二等圩長應賞
　　　銀花一枝重三錢不必給匾中有工程浩大修
　　　濬如法雖其報完在後仍照一等給賞若塘長
　　　有能督率如期而各圩俱完應賞銀花二枝亦
　　　給匾以旌之若各圩未完者量行給賞此事重
　　　在開濬如法該府水利官臨期親行分别方可
　　　定擬毋致濫給凡有議賞府州縣官一面動支
　　　一面申報亦毋得踰時凡經給匾之家三年之
　　　内若有細過事犯在官仍許訴明姑行議豁如
　　　此庻乎人心有所懲亦有所勸而事功可望其
　　　畢集矣至於承委官員積有勤勞者聴行優奨
　　　如功績卓異自當薦舉若各州縣自本院奉命
　　　以來先經動工修濬者仍要查出除不如式者
　　　更議加工其修濬如法者俱照前例一體給賞
　　　陳王道上水院橫塘橫泖河工掲(萬厯/六年)
把總陳王道呈為俯察輿情以興水利以救荒民事奉
　本院命前徃探量橫塘之淺深與酌計車水工夫之
　難易沿途探視因而咨訪土人熟得其情敢偹細陳
　之勘得青浦縣有大塘橫貫其東者名曰橫泖自東
　門起至北幹山前共長一十八里河身濶約十丈深
　處水見六七尺淺者不減五尺兩邉田形極低禾苗
　俱先栽挿民聞此塘亦在開濬之數皆言此處低郷
　所患者水潦之為災所急者圩㟁之為重䝉縣躬行
　督率縱橫經緯㟁塍俱已修築餘無别慮艴然之意
　見於言外自北幹山前以至陸家墳兩邉田地頗高
　近河稍見成熟内多蘆蕩河水較亦漸淺通只有四
　尺上下其民僉謂此塘為一鄉灌溉之資遇旱不通
　舟楫甚樂開濬但因此處田圩廣大内少支河以致
　荒棄皆成草萊近塘田禾新挿若壩截日乆不免枯
　槁耳喜此塘之開又悲興工之晚也至於地名樓下
　以至張幹山寺直出横塘東口共長一十二里河身
　之濶狹不齊而水流如線深者不過三尺淺者只二
　尺矣即今雨多水漲舟尚難行况兩㟁所植不過花
　荳其分叚車水工夫亦甚簡易民情願開急於水火
　因得民情之同異如此而竊為斟酌其宜焉則知横
　塘之工乃樹藝者之思霖也横泖之工猶行旅者之
　厭雨也合無以横泖之役記工秋成橫塘之役刻期
　興事然修浚之政不能不動衆而病農若以利害之
　大小較之豈因一時之未便而頓忘乆大之利耶况
　利之所在人必趨之給民工食為民開河興利救荒
　一舉兩得法令可以齊民至誠足以動物府佐董事
　提調有方縣令親民撫字素著此役雖曰違時然以
　諄諄曉諭之明切民知趨事無不樂從其管工員役
　能如上海縣主簿某董築寳城海塘二役夙興夜寐
　身必先之雖在赤日暴雨之時不離工所故夫役不
　得早散民甚感激遂竣其功此又在事者所當知悉
　以分本院孜孜汲汲之憂勤可也再照開挑河道勿
　以工鉅而致詳勿以工小而致忽必須如浚吳淞白
　茒二江分叚作壩逐叚車戽其叚數不必拘定長短
　俱於有支河去處分作一叚隨其長短以𣲖車工以
　分夫役夜則車戽日則挑掘作速完工以便農作如
　短浜不通外河者不可車入積滿以致坍漏妨工近
　如瓦浦殷鍳不可無慮也
　　　陳王道上水院太倉州境水利掲(萬歴/六年)
把總陳王道考得太倉州水源自吳淞江引太湖之水
　從新洋江而來北與至和塘引郡東諸湖之水兩相
　會合遶太倉州城之外以入劉家河而入海言其形
　勢抱若天虹環如腰帶即堪輿家所謂之員暈是也
　言其方位南鹽鐵在巽戚虞涇在丙應岡門在丁北
　鹽鐵在亥至和塘從庚而入横貫城中所謂催官得
　六秀之水是也形勢環抱以故英才繼發甲第相仍
　官禄竣要財賦充腴為東南重鎮然以所轄之地言
　之西逺諸湖東濵大海其鄉高阜地接岡身厥土沙
　磽田少畎澮是以每遇雨暘愆期澇則洩放無門旱
　則灌溉無恃以故民多逐末雖有樹藝亦皆花荳焉
　耳今本院興修水利萬姓懽呼引領以動來蘇之望
　然其濵海之地每多堙身以致積土如山者皆縁海
　潮錯入渾沙填淤屢經開浚而漸積以成若不為區
　畫使河水常濁潮沙之淀年浚年加究其所竟寜不
　為夾岡之勢乎故民田之灌溉必藉海潮大汛方可
　車引䕃養田禾一遇小汛雖有河渠涓滴無入束手
　待斃故古人開三十六浦於今常熟太倉境内為沿
　海洩放澇水之計固為救災之急務然以三十六浦
　論之如三丈福山奚浦許浦白茒七浦楊林呉川鹽
　鐵横瀝諸塘之外餘如大錢鐺脚雙鳴鹿鳴六尺東
　楊林大舍桃源涇之類雜引潮沙内多淤壅者雖有
　形存欲假之以洩放湖水之溢殆非所賴也葢陽城
　昆尚諸湖之水必繇白茒七浦楊林湖川等塘而洩
　入於海計其經行之路各七八十里行至近海之處
　其涓涓趨赴之勢孰能禦之乃開三十六浦以分洩
　焉不於湖口多開以殺其怒乃於海㟁多鑿浦港以
　分其流所假六浦引湖水以沖滌三十浦之潮沙其
　多寡强弱灼然可知若開三十六浦於上流則湖水
　併入白茒七浦等塘則湖水强而潮水弱湖水不患
　其不洩而六浦日以深今開三十六浦於下流則海
　潮亦互入於白茒七浦等塘湖水少而海水多故六
　浦不能不􁩱而日以塞譬諸白茒七浦等塘之勢井
　陘棧道然車不方軌騎不成列之兵也三十六浦之
　渾潮平原曠野東衝西突之冦也以井陘棧道之兵
　欲制勝於東衝西突之冦豈不難哉為今之計将常
　熟之二十四浦如白茒福山三丈奚浦計浦之外太
　倉之十二浦七浦湖川楊林經河之外鹽鐵横瀝小
　塘子花浦北瀂漕楊家浜漕頭塘顧堙門六尺等浦
　緯河之外或為市鎮之通渠或為民運之要道必宜
　開濬以利徃来餘如張涇洋子涇東楊林茜涇雙鳴
　鹿鳴浪港大錢等涇俱著民力開濬之後各扵兩頭
　或作土壩或建閘㪷以瀦清水以節渾潮不論大小
　潮汛使民田均得以資灌溉而於七浦湖川楊林等
　大塘亦無諸浦雜引潮沙以致填淤也即如華亭上
　海二縣之西亦有三湖四十八蕩及三泖之水其洩
　瀉出海之路止藉一黃浦其東入海之處未聞有三
　十六浦之多也更有海塘以為障蔽故無海潮之沖
　而河道皆通其郷支河若非舟楫必繇之道俱於兩
　頭作壩瀦水以灌田禾并獲畜魚之利例可見矣此
　雖未見一得之愚亦博訪僉同之論惟本院以旁燭
　之明而采芻蕘之見造無疆之利以𢎞久大之謨地
　方幸甚斯民幸甚
　　　呉撝謙請立練湖禁令條議(萬厯十/三年)
直𨽻鎮江府為地方利害事准本府知府吳撝謙闗前
　事所有條議擬合通行詳請
　　計開(止摘練湖水利一欵/)
　　一練湖上受長山八十四汊之水下通運河周迴
　　　四十餘里分上下二湖界以中埂見有石閘三
　　　座葢引上湖之水以漸逹之下湖更有石閘三
　　　座石䃮一座則引下湖之水以漸逹之運河又
　　　有函洞一十二處則引上下湖之水以逹之田
　　　間函洞以時啓閉則民間之旱澇無虞閘座以
　　　時啓閉則運道之蓄洩有僃行令該縣水利官
　　　每年湖堤以防衝决著為令其費取春初督修
　　　之湖中魚課不足則以修河米銀益之本府水
　　　利通判不時查閲一應啓閉事宜悉聽經理若
　　　有勢豪侵業撓阻必行法治
　　　許應逵議築海塘呈(萬厯十/七年)
専督江南水利湖廣提刑按察司副使許應逵為海水
　日漸衝刷地方大可憂虞乞賜採末議築海塘以防
　内徙以保民生事照得三吳水利吳淞為中江所繇
　入海之路而江身則崑山青浦嘉定上海四縣共之
　若闗橋迤東至蹌口則専屬之上海蹌口之外是為
　黄浦黄浦之外是為大海且黄浦一帶地土西北名
　老鸛嘴稍東南則為李家洪相距八九十里其形如
　帶固天所以限江海也伏查老鸛嘴與吳淞所城相
　對而老鸛嘴稍東舊有墩舖凡二十里直接寳山所
　先年抵寳山者陸而行無俟舟楫是此墩舖亦當捍
　海之堤以故海水不能直射每折而之西反繇老鸛
　嘴以裏吳淞所城下迤邐而入黄浦迂迴九十里水
　緩沙停而蹌口日就淤塞夫何邇年修守之策置而
　不講使海水日徙而南向所接寳山墩舖固已蕩為
　巨浸使寳山孤懸海中而李家洪一線之路不三四
　年衝開十餘里即今黄浦之水險迅異常徃来苦之
　而後来之衝刷者猶未已也今李家洪以東尚存六
　十餘里老鸛嘴以西亦餘二三十里若不再加隄防
　使黄浦與海合而一也將上海縣治悉付東流而居
　民且為魚鼈又其大者詢之居民每云近者海水頗
　鹹大異徃時葢徃時海水迂迴而入黄浦其來逺其
　味淡乃今漸逼蹌口夫安得不鹹然猶未也李家洪
　距蹌口尚四十里而遥鹹猶未甚設使李家洪以東
　六十里蕩然無餘是使大海長驅深入而苦鹹之水
　所在殺稼民何以幸其生矧李家洪一線之路不三
　四年而衝十餘里乃今以十里之勢而衝六十里是
　旦暮遇之也豈不殆哉奈之何官司憚勞而希速化
　也乃浮惰而乏逺圖如此禍機曾不慮及眞猶寝處
　積薪火種之上及其未燃而安之言之痛心不寒而
　慄今該本職親詣彼中駕扁舟歴海畔逐一查勘李
　家洪及老鸛嘴各濶三四里今議各包石三面李家
　洪計包十里老鸛嘴計包八里每一百八十丈為一
　里共該包石三千二百四十丈石堤之内仍築䕶堤
　土塘底濶三丈頂濶二丈髙一丈六尺與石堤平每
　丈石塊樁木糯米石灰料價工食共該二十六兩三
　錢一分通共土石工料及委官口糧犒賞等項共該
　銀八萬五千七百三十八兩四錢但係干錢糧必須
　責成正官管理支放庶無侵冒如李家洪逼近上海
　老鸛嘴原屬嘉定應令該縣掌印官各将前銀照數
　扣貯該庫每十日親齎赴工唱名給㪚然職又有説
　焉好逸惡勞人之常情見利而趨又中人所不免不
　爵賞則士不能矢心不優恤則夫不能效力况李家
　洪老鸛嘴海中一沙堵耳數十里無人烟驟而望之
　凄凉萬状乃令委官率夫乗危蹈險苦心力作為地
　方計乆逺畫長利也此固人情所難工完必當破格
　優處庶以作士氣而勵人心耳以上數者皆繇本職
　逐一勘明磨算似扵事體不甚相逺伏乞本院軫念
　地方民生重計俯採末議覆加查勘如果職言不謬
　亟賜題請施行
　　　許應逵辭兼理糧儲専督水利呈(萬厯十/七年)
専督江南水利湖廣提刑按察司副使許應逵為地方
　重困事體艱虞懇乞亟賜酌議㑹題以便遵守以重
　民命事照得本職於十一月初三日接得邸報吏部
　一本為申飭部䂓傍及時務少有獻納以效禆補事
　覆南京兵部侍郎王議將職陞湖廣布政司右叅政
　管理糧儲兼按察司僉事仍管水利農務職聞之不
　勝驚懼寢食俱廢憂危萬端竊照蘇松等處地方
　三四年間非水則旱米價騰踊民不聊生饑饉流離
　死者載道念此財賦之區國家根本重地乃今元氣
　殆盡父子不相保焉望出賦税以供上今歲蠲賑明
　嵗改折日復一日其所係國計民生大可憂危原其
　故葢繇水利不講旱澇無僃以罹此咎恐難獨罪天
　時也盖東南與西北異彼東南澤國雨水所聚然距
　海不逺即雨潦可使㑹流入海也而又有圍㟁以防
　泛溢支河以資灌溉今查入海道梗幾為平陸而支
　河乾澁圍岸坍塌無怪乎頻歳淹沒粒米不収即客
　秋旱魃為虞髙者束手無策職閏六月十八日到任
　即馳詣海口親廵各郷酌議具呈隨䝉本院詳允職
　遂扵八月十二日築壩興工大挑吳淞江以便䟽洩
　然呉中事體其難十倍淮揚淮揚運河以版築為生
　乃吳民則枵腹而就食耳殊不習此其難一淮揚夫
　頭猶里甲之相屬乃吳民烏合之衆急則聚緩則散
　無相約束其難二曠日持乆人情所難而吳民浮薄
　不耐勞苦其難三初議繇内及外以漸而深使若建
　瓴而下而呉民奸詐萬端目所不及便不如式其難
　四泥頭侵漁散夫不沾實恵有終日勞苦而不得一
　飽者其難五以斯五者足為寒心况投工者嘉定青
　浦上海崑山以及紹興蕭山富陽諸暨金山南滙等
　所甚至江北海門等處彼皆四方之民視官府若贅
　疣職以憲臣日拊循而程督之稍稍用命僅三月餘
　挑過吳淞江四十里每雞鳴簡發文移黎明赴工更
　餘始歸舟次職豈惡逸好勞與人性殊哉縁此浮惰
　之習既難持乆而菜色之民豈忍刑威計惟置身畚
　鍤庻幾悦以忘勞偶九月初旬職患瘧疾十餘日不
　能出起視各工曾無尺寸之功今四十里既桃極深
　乃三月卒事非職時時在工孰敢望此又有大可慮
　者則客嵗亢旱嘉定上海崑山等縣不収甚至十室
　九空鷄犬絶響啼饑號寒所不忍聞今饑民投工就
　食者五六萬人一時雲集職復推心置腹曲為調停
　今視職如父母嗷嗷待哺乃今舍此抽運過淮則不
　惟前工不終錢糧徒費即此數萬衆皇皇無主能保
　無他變耶况職擬二月初旬而呉淞畢三月初旬而
　太倉七浦楊林畢四月初旬而長洲吳江圍㟁畢親
　身料理刻日計工為地方經畫長利如是則旱澇可
　備庻幾有秋今使職舍是而理糧務則此數萬金空
　付東流且異日以水利責本職職雖萬死不足贖而
　地方重困壯者相聚為盗老弱餓填溝壑反覆思維
　眞可痛哭擬合呈請本院俯察微情如果職言不謬
　深惟地方重計闗係匪輕亟賜題請使容本職得仍
　舊衘親督前工為地方請一日之命三吳幸甚本職
　幸甚
　　許應逵開濬吳淞江七浦等河浦工完呈(萬歴十/七年)
専督江南水利湖廣提刑按察司副使許應逵為江南
　水患不常乞復専官及時修治以奠民生以裨國計
　事案奉欽差總理糧儲提督軍務兼巡撫應天等府
　地方都察院右副都御史周批該本道呈詳開濬吳
　淞江及各州縣榦河圩㟁縁繇奉批據呈水道通塞
　極為明悉至繇湖入江繇江入海以漸而深則内水
　不停外水漫入尤是確論江南水利大興指日可待
　其網籪灘蕩梗水道者嚴行禁約阻撓者拿解重治
　繳又䝉巡按直𨽻監察御史李批開據議水道通塞
　之源工程緩急之序歴歴如指諸掌而正官㪚銀尤
　得杜弊肻綮仍候㑹題行繳蒙此遵依扵本年八月
　十二日親督蘇州府水利同知傅良言松江府帶管
　水利通判郭承緒築壩興工是時農事未畢夫役鮮
　少則自安亭起至艾祁止僅九百八十八丈四尺四
　寸為第一工行委吳江縣縣丞瞿子磅等分為四叚
　除舊四五尺不等今加深七尺本年十月二十日完
　工訖自艾祁壩起至黄渡止長一千七百九十八丈
　為第二工行委常熟縣主簿吕光迎等分為八叚而
　黄渡一帶六七里茭蘆蔓延淤塞河身僅存十分之
　三除舊四五尺不等今加深七尺五寸本年十一月
　初四日完工訖自黄渡起至章家涇止長三千一百
　三十七丈八尺為第三工行委華亭縣主簿應志臣
　等分為十一叚内曹家浜歴龍王廟封家浜大半茭
　蘆淤沙日積除舊五尺今加深八尺本年十二月二
　十二日完工訖自章家涇起至新涇止長五千七百
　三十七丈五尺為第四工行委經歴邵棟等分為九
　叚内茭蘆居其大半且濶二三十丈者有之河洪僅
　存一線實係平地開桃除舊四五尺不等今加深九
　尺萬歴十七年四月二十三日完工合亟呈報
　　許應逵開濬過蘇松常鎮各水利工程數(萬歴十/七年)
専督江南水利湖廣提刑按察司副使許應逵為江南
　水患不常乞復専官及時修治以奠民生以裨國計
　事今將開浚過蘇松常鎮四府各水利工程開列於
　後
　　計開
　　蘇州府屬
　　太倉州
　　　七浦塘一道長七千八百三十三丈七尺底濶
　　　　四丈不等加深七尺八尺不等
　　　　附近東花浦等支河二十道共長一萬九千
　　　　四百四十八丈底濶四丈不等今濬深四尺
　　　　三尺不等
　　　楊林河一道長九千一百三十二丈六尺五寸
　　　　底濶三丈不等加深五尺六尺不等
　　　　附近六里塘等支河八道共長五千九百三
　　　　十六丈八尺底濶二丈不等今濬深五尺四
　　　　尺不等
　　　呉塘一道長一千四百五十丈二尺八寸底濶
　　　　三丈加深三尺
　　　　附近薛墅門涇等支河三道共長一千三百
　　　　九十三丈底濶二丈不等今濬深四尺三尺
　　　　不等
　　　顧浦一道長一千八十五丈九尺九寸底濶三
　　　　丈加深三尺
　　　　附近邵涇等支河五道共長二千零三十九
　　　　丈底濶二丈不等今濬深四尺三尺不等
　　　鹽鐵河一道長五千二百七十四丈五尺六寸
　　　　底濶三丈加深四尺三尺不等
　　　　附近古塘等支河二十二道共長一萬八千
　　　　二百七十三丈九尺底濶三丈不等今濬深
　　　　四尺三尺不等
　　　湖川塘一道長五千九百七十三丈七尺底濶
　　　　三丈加深四尺五尺不等
　　　　附近小塘子等支河二十一道共長一萬零
　　　　九百四十八丈底濶三丈不等今濬深四尺
　　　　三尺不等
　　　路漕河一道長一千五百九十四丈底濶三丈
　　　　加深五尺六尺不等
　　　　附近錢涇等支河七道共長七千三百二十
　　　　五丈底濶二丈不等今濬深四尺三尺不等
　　　新塘河一道長一千三百四十四丈底濶二丈
　　　　六尺加深四尺五寸
　　　　附近湯涇等支河五道共長一千七百四十
　　　　丈底濶一丈八尺不等今濬深三尺二尺不
　　　　等
　　　瓦浦一道長六百一十丈底濶三丈加深四尺
　　　　附近邵涇等支河三道共長一千二百丈底
　　　　濶二丈不等今濬深四尺三尺不等
　　　漕頭塘一道長一千二百九丈五尺底濶二丈
　　　　六尺加深三尺五寸
　　　　附近瞿通灣等支河五道共長三千九百三
　　　　十五丈底濶二丈不等今濬深三尺二尺不
　　　　等
　　　大錢涇一道長二千四百八丈底濶三丈加深
　　　　四尺
　　　　附近閔涇等支河八道共長五千五百六十
　　　　三丈底濶一丈五尺加深四尺三尺不等
　　　本州城河一道長一千七百七十六丈底濶二
　　　　丈加深三尺
　　　又濬過黃泥漕等各區支河并田間水道共一
　　　　百五十三道共長一十一萬一千一百一十
　　　　二丈四尺底濶二丈不等今濬深四尺三尺
　　　　不等
　　　築過東善空字等水區圩㟁五十八條共長四
　　　　萬二千八百二十七丈根濶八尺收頂四尺
　　　　加髙四尺
　　長洲縣
　　　西太瀆河一道長一千二百丈底濶三丈加深
　　　　三尺
　　　　附近廟涇等支河五道共長一千七百零二
　　　　丈五尺底濶三丈不等今濬深四尺三尺不
　　　　等
　　　山塘河一道長三十八丈底濶二丈加深三尺
　　　　附近塔影浜等支河三道共長一百六十三
　　　　丈底濶三丈不等今濬深四尺三尺不等
　　　安里橋河一道長二百八十八丈底濶三丈不
　　　　等加深三尺
　　　　附近匠門塘橋等支河三道共長五百三十
　　　　七丈底濶一丈五尺不等今濬深三尺不等
　　　尹山鎮河一道長三百五丈底濶二丈加深四
　　　　尺三尺不等
　　　　附近桃花港等支河四道共長七百六十丈
　　　　底濶三丈不等今濬深四尺三尺不等
　　　採蓮涇河一道長三百三十丈底濶一丈五尺
　　　　不等加深三尺
　　　　附近百丈浦等支河二道共長五百一十丈
　　　　底濶三丈不等今浚深四尺三尺不等
　　　丁家港河一道長一千五百八十五丈底濶一
　　　　丈五尺加深三尺
　　　　附近龍橋浜等支河五道共長一千三百一
　　　　十二丈底濶二丈今濬深三尺不等
　　　城内市河共十六條計長四千七百七十丈底
　　　　濶三丈二丈不等今濬深四尺三尺不等
　　　築過圩㟁陽雲必字等共五百九十一條長三
　　　　十九萬五千三百九十五丈三尺根濶八尺
　　　　收頂五尺加髙六尺
　　呉縣
　　　興福塘一道長五千一百六十八丈底濶一丈
　　　　五尺加深三尺
　　　　附近木屐港等支河共一十七道共長二千
　　　　八百五十四丈底濶二丈不等今濬深四尺
　　　　三尺不等
　　　木瀆塘河長九百九十八丈底濶三丈加深三
　　　　尺
　　　　附近白塔浜等支河共五道共長一千六百
　　　　二十丈底濶三丈不等今濬深四尺三尺不
　　　　等
　　　胥口塘一道長六百九十丈底濶三丈加深三
　　　　尺
　　　　附近鍾塔沙等支河共五道共長一千五百
　　　　五十丈底濶三丈不等今濬深四尺三尺不
　　　　等
　　　走馬塘一道長一千七百丈底濶一丈五尺加
　　　　深三尺
　　　　附近老鴉涇等支河共一十道共長二千四
　　　　百五十八丈底濶三丈不等今濬深四尺三
　　　　尺不等
　　　光福塘一道長五千二百二十丈底濶一丈八
　　　　尺加深三尺
　　　　附近下沙河等支河共二十道共長三千一
　　　　百一十七丈底濶三丈不等今濬深四尺三
　　　　尺不等
　　　城市河共一十五條共長四千一百丈五尺底
　　　　濶二丈不等今濬深三尺
　　呉江縣
　　　開過西原無等字圩十字河一百一十三條共
　　　　長一萬五千二丈一尺面濶一丈五尺底濶
　　　　七尺八尺不等加深七尺六尺不等
　　　凉角等字圩圍㟁三十條計二千二十丈八尺
　　　　面濶四尺根濶六尺加髙四尺五尺不等
　　　官塘一條共長二千八百六十六丈八尺根濶
　　　　二丈收頂一丈二尺加髙八尺不等
　　　石㟁二十八條共長一千八百七十丈八尺根
　　　　濶二丈收頂一丈二尺加髙八尺
　　　土㟁一十五條共長三千六百五十二丈根濶
　　　　一丈八尺收頂一丈加髙六尺
　　　建造夾浦跨塘平橋一座自水至頂髙二丈六
　　　　尺
　　　七洞𤓰涇橋一座長一十八丈四尺
　　　張墓港口第一第二第三橋共長一十五丈
　　常熟縣
　　　七浦塘長二千五百五十丈底濶三丈七尺加
　　　　深四尺七寸
　　　　附近兩界浜等支河共一十七道共長九千
　　　　七百丈底濶三丈不等今濬深四尺三尺不
　　　　等
　　　福山塘一道長四千二百二十二丈底濶二丈
　　　　加深二尺八寸
　　　　附近曹家浜等支河共二十道共長一萬一
　　　　千四百三十七丈底濶二丈不等今濬深四
　　　　尺三尺不等
　　　許浦塘一道長二千二百九十丈底濶三丈加
　　　　深四尺二寸
　　　　附近橫塘等支河共三道共長三千六百五
　　　　十丈五尺底濶一丈五尺今濬深三尺
　　　梅林塘河一道長二千二百二十五丈底濶三
　　　　丈加深三尺九寸
　　　　附近羅木涇等支河共三道共長二千三百
　　　　一十丈底濶一丈五尺今濬深三尺
　　　雲和塘官㟁一道長五千一百五十七丈根濶
　　　　二丈收頂一丈今加髙八尺
　　　修過隨塘大三里等橋梁五座
　　　修築過潭塘腹内圩㟁等五條共長一萬四千
　　　　五百七十一丈五尺根濶二丈收頂一丈五
　　　　尺今加髙六尺
　　　浚過城濠共長九百三十丈五尺底濶一丈加
　　　　深四尺
　　　又開桃李墓塘等各鄉支河三十九道共長二
　　　　萬七千四百六十五丈底濶三丈不等今濬
　　　　深四尺
　　　修築過各鄉吳刺史等字圩㟁共一百二十四
　　　　道共長一十一萬八千四百三十八丈九尺
　　　　根濶六尺收頂三尺今加髙五尺
　　　修理過橋梁
　　　　七星橋一座
　　　　讓塘橋一座
　　崑山縣
　　　鷄鳴塘一道長三千二十六丈底濶二丈五尺
　　　　加深四尺
　　　　附近古木等支河四道共長四千四百七十
　　　　五丈底濶一丈五尺今濬深四尺
　　　朱㫤塘一道長一千一百六十九丈底濶一丈
　　　　五尺加深五尺
　　　　附近錢涇等支河二道共長一千五百二十
　　　　三丈底濶一丈五尺今濬深五尺
　　　漕塘一道長九百二十丈底濶一丈二尺加深
　　　　五尺
　　　　附近李涇支河一道長二百二十八丈五尺
　　　　底濶一丈五尺今濬深四尺五寸
　　　陳涇一道長八百八十丈底濶一丈加深五尺
　　　　附近陳浦等支河三道共長一千三百四十
　　　　八丈底濶一丈不等今濬深四尺
　　　至和塘一道長七百八十七丈五尺底濶四丈
　　　　加深二尺
　　　　附近雙航涇等支河三十一道共長八千一
　　　　丈底濶二丈不等今濬深四尺三尺不等
　　　千墩浦一道長三千三百九十二丈五尺底濶
　　　　四丈加深五尺
　　　　附近湓浦等支河一十九道共長一萬六百
　　　　九十四丈底濶二丈五尺不等今濬深五尺
　　　遶城外濠河一道長二千六十一丈底濶三丈
　　　　加深五尺
　　　　附近蔡涇等支河四十一道共長二萬二千
　　　　三百三十一丈七尺底濶二丈不等今濬深
　　　　四尺
　　　小虞浦一道長一千五百五十丈底濶三丈加
　　　　深五尺
　　　　附近諸天浦等支河五道共長三千八百三
　　　　丈底濶二丈不等今濬深五尺不等
　　　大瓦浦一道長五千四百七十丈五尺底濶三
　　　　丈加深五尺
　　　　附近蓬温顧昌等支河六道共長二千六百
　　　　四十九丈底濶一丈五尺今濬深五尺
　　　大石浦一道長二千二百五十丈底濶三丈加
　　　　深五尺
　　　道褐浦一道長三千四百四十四丈底濶四丈
　　　　加深五尺
　　　　附近郁家涇支河一道長六百一十一丈五
　　　　尺底濶二丈五尺今濬深四尺五寸
　　　夏駕河一道長二千四百五十丈底濶三丈加
　　　　深五尺
　　　　附近陶仁浦等支河二十三道共長一萬五
　　　　千九十三丈底濶二丈不等今濬深四尺
　　　徐公浦一道長一千八百三十八丈底濶二丈
　　　　加深五尺
　　　　附近泗涇等支河四道共長二千九百八丈
　　　　底濶一丈五尺不等今濬深五尺
　　　建過呉淞江口閘橋一座
　　　　西江橋一座
　　　　平橋一座
　　　　微微徑口等小橋五十一座
　　　修築過藏字等圩㟁共四百七十七條共長二
　　　　十九萬七千二百五十一丈五尺面濶四尺
　　　　底濶六尺加髙二尺
　　嘉定縣
　　　西練祁河一道長四千九百八十六丈底濶五
　　　　丈加深五尺
　　　　附近莊浦等支河六道共長四千一百九十
　　　　八丈底濶一丈五尺今濬深四尺
　　　東練祁河一道長八千六百三十五丈五尺底
　　　　濶三丈加深四尺
　　　　附近東斜涇等支河二十道共長一萬四千
　　　　十一丈四尺底濶二丈不等今濬深四尺
　　　南橫瀝河一道長六千七百三十七丈二尺五
　　　　寸底濶五丈加深六尺
　　　　附近公孫涇等支河一十八道共長一萬二
　　　　千一百二十八丈底濶二丈不等今濬深四
　　　　尺
　　　小婁塘河一道長一千一百五十一丈底濶五
　　　　丈濬深八尺
　　　沙浦一道長三千四十九丈底濶二丈五尺濬
　　　　深七尺
　　　湄浦一道長二千七百六十五丈底濶三丈加
　　　　深八尺
　　　走馬塘一道長二千六百八十六丈七尺一寸
　　　　四分底濶三丈五尺加深七尺
　　　　附近南槎浦等支河二道共長一千七百七
　　　　十丈底濶二丈今濬深三尺
　　　藴草浜一道長三千三百七十四丈四尺底濶
　　　　三丈五尺加深七尺
　　　又濬過田間楊樹等支河六十一道共長四萬
　　　　三千三百五十一丈底濶二丈不等今濬深
　　　　四尺
　　松江府屬
　　華亭縣
　　　俞塘河一道長一千八百八丈底濶三丈加深
　　　　五尺
　　　　附近濯錦港等支河九道共長三千一百九
　　　　十四丈底濶一丈六尺不等今濬深四尺三
　　　　尺不等
　　　橫瀝河一道長一千九百九十八丈底濶三丈
　　　　加深五尺
　　　　附近張家港等支河十八道共長七千九百
　　　　二十三丈底濶一丈六尺不等今濬深四尺
　　　　三尺不等
　　　沙崗河一道長二千一十四丈底濶二丈加深
　　　　五尺
　　　　附近西沙港等支河五道共二千五百九十
　　　　四丈底濶一丈六尺不等今濬深四尺三尺
　　　　不等
　　　秀州官塘坍塌水缺長九百八十三丈四尺修
　　　　築根濶一丈收頂五尺
　　　秀野橋北市河一道長二百六十丈底濶八丈
　　　　加深五尺
　　　西闗外市河一道長四百六十丈底濶三丈加
　　　　深五尺
　　　建造三洞泖橋一座
　　　　三洞跨塘橋一座
　　　　牛滑橋一座
　　　　白蓮橋一座
　　　又濬過各鄉南蒋涇等支河一百四十一道長
　　　　五萬零七百九十七丈五尺底濶二丈不等
　　　　今濬深四尺三尺不等
　　上海縣
　　　都臺浦一道長八千八百四十五丈七尺底濶
　　　　三丈加深六尺
　　　　附近八竈港等支河八道共長九千五百五
　　　　十八丈底濶二丈五尺不等今濬深五尺
　　　横港一道長一萬二千九百七十四丈六尺底
　　　　濶一丈五尺加深五尺
　　　　附近五竈港等支河七道共長六千六百六
　　　　十八丈底濶二丈五尺不等今濬深五尺
　　　走馬塘一道長一千二百一十二丈底濶三丈
　　　　加深五尺
　　　　附近俞家浜等支河六道共長七千五百七
　　　　十四丈底濶一丈五尺不等今濬深五尺
　　　馬家浜一道長二千三百四十四丈底濶二丈
　　　　加深三尺
　　　　附近吕家溝等支河七道共長七千丈底濶
　　　　二丈不等今濬深五尺
　　　沙洪一道長五百三十丈底濶二丈加深四尺
　　　　附近張鎮浦等支河九道共長六千九十七
　　　　丈底濶二丈不等今濬深五尺
　　　新涇一道長一千二百五十七丈底濶二丈加
　　　　深四尺
　　　　附近薛家浜等支河八道共長八千八百四
　　　　十六丈底濶二丈不等今濬深五尺
　　　華漕一道長一千三百丈底濶二丈加深六尺
　　　　附近中沙洪等支河四道共長二千八百六
　　　　丈底濶一丈今濬深五尺
　　　荘家涇一道長一千二百丈底濶一丈二尺加
　　　　深六尺
　　　　附近西謝水浜等支河六道共長三千六百
　　　　三十一丈底濶一丈五尺不等今濬深五尺
　　　孫家溝一道長二千一百三十七丈五尺底濶
　　　　一丈五尺加深五尺
　　　　附近東溝浦等支河三道共長三千七百丈
　　　　底濶二丈不等今濬深四尺
　　　周浦塘一道長一千七百六十三丈底濶三丈
　　　　加深五尺
　　　　附近大蹌塘等支河七道共長六千三百五
　　　　十一丈底濶二丈不等今濬深四尺
　　　白蓮涇一道長一千三百八十三丈四尺五寸
　　　　底濶二丈加深四尺
　　　　附近吕家浜等支河八道共長一萬七千六
　　　　百七十五丈底濶二丈不等今濬深五尺
　　　新羅浜一道長一千五百二十九丈二尺底濶
　　　　二丈加深三尺
　　　　附近上澳塘等支河四道共長三千四百二
　　　　十五丈底濶一丈八尺不等今濬深四尺
　　　趙家溝一道長二千一百三十七丈五尺底濶
　　　　一丈五尺加深五尺
　　　　附近楊家溝等支河二道共長九百三丈底
　　　　濶一丈五尺今濬深三尺
　　　建造曹家橋一座
　　　　闗橋一座
　　青浦縣
　　　艾祁浦一道長二千一百九十二丈五尺底濶
　　　　三丈加深五尺
　　　　附近青龍港等支河一十五道共長四千六
　　　　百八十丈底濶二丈五尺不等今濬深四尺
　　　　三尺不等
　　　横瀝河一道長一千三百五十四丈底濶二丈
　　　　加深五尺
　　　　附近迮墓涇等支河一十三道共長一萬二
　　　　百七十一丈底濶一丈五尺不等今濬深五
　　　　尺四尺不等
　　　小趙屯浦一道長一千六百零一丈五尺底濶
　　　　三丈加深六尺
　　　　附近南洋涇等支河一十五道共長一千八
　　　　十七丈底濶三丈不等今濬深五尺
　　　管浦河一道長二千八百九十丈零五尺底濶
　　　　二丈加深五尺
　　　　附近施浦等支河一十九道共長四千三百
　　　　七十八丈底濶一丈不等今濬深四尺
　　　望河涇一道長一百三十丈底濶三丈加深五
　　　　尺
　　　鳯溪塘一道長三千七百九十六丈五尺底濶
　　　　二丈加深五尺
　　　　附近沈涇塘等支河一十七道共長二千九
　　　　百七十九丈底濶二丈不等今濬深五尺
　　　金涇一道長一千一百一十八丈底濶一丈二
　　　　尺加深四尺
　　　　附近六須涇等支河三道共長五百八十六
　　　　丈底濶一丈今濬深三尺
　　　澥浦一道長七百八十三丈底濶一丈二尺加
　　　　深四尺
　　　　附近七千漊支河一道長二百十五丈底濶
　　　　一丈加深三尺
　　常州府屬
　　武進縣
　　　城内市河九道共長一千八丈底闊二丈加深
　　　　三尺
　　　桃花港河一道長六百七十五丈四尺五寸底
　　　　濶三丈加深四尺
　　　文亨橋河一道長四百一十六丈五尺底濶六
　　　　丈加深五尺
　　　白鶴溪直瀆河一道長二千八十九丈底濶三
　　　　丈加深四尺
　　　又濬過各鄉月河等支河共七道長九百八十
　　　　九丈底濶三丈今浚深三尺
　　　修築過隆興等圩㟁共四十二處共長一萬三
　　　　千三百九十丈根濶四尺面濶三尺今加髙
　　　　三尺
　　無錫縣
　　　石灰橋河一道長二百四十二丈底濶二丈加
　　　　深二尺
　　　　附近丁家浜等支河二道共長一百十三丈
　　　　底濶一丈五尺今濬深二尺
　　　九里涇西墩河一道長六百丈底濶一丈五尺
　　　　加深三尺五寸
　　　伯瀆港口河一道長七丈六尺底濶二丈五尺
　　　　加深三尺五寸
　　　伯瀆橋河一道長一千五百九十二丈底濶二
　　　　丈加深三尺五寸
　　　　附近孫冠浜等支河共七道共長二百七十
　　　　九丈五尺底濶六尺不等今濬深三尺
　　　蘇團河一道長六百七十二丈五尺底濶二丈
　　　　加深三尺
　　　　附近許巷浜等支河共六道共長六百九十
　　　　丈底濶八尺七尺不等今濬深二尺
　　　南走馬塘河一道長三千四百一十五丈七尺
　　　　五寸底濶二丈加深三尺
　　江隂縣
　　　舜河一道長一千九百三十二丈五尺有竒底
　　　　濶三丈加深三尺五寸
　　　利港一道長四千三百二十丈底濶三丈二尺
　　　　加深四尺
　　　青暘運河一道長三千七百五十丈底濶三丈
　　　　六尺加深四尺五寸
　　　順塘河一道長二千一十五丈底濶三丈加深
　　　　三尺
　　　九里河一道長一千三百四十九丈底濶三丈
　　　　加深三尺五寸
　　　北横河一道長六百丈底濶三丈加深三尺五
　　　　寸
　　　山塘河一道長一千九百五十六丈底濶三丈
　　　　加深三尺
　　　東西雷溝二道長二千三百二十丈底濶三丈
　　　　加深三尺
　　　桃花港一道長五千九百五十五丈底濶三丈
　　　　四尺加深四尺
　　　蘆埠港一道長二千七百八十二丈底濶三丈
　　　　加深三尺
　　宜興縣
　　　長橋河一道長一百六十五丈底濶五丈加深
　　　　三尺
　　　新橋河一道長一百九十六丈底濶三丈加深
　　　　五尺
　　　迎恩坊橋河一道長一十七丈八尺底濶三丈
　　　　加深五尺
　　　洪巷港河一道長七百五十丈底濶四丈加深
　　　　三尺
　　　官瀆河一道長八百丈底濶三丈加深三尺
　　　洋溪瀆河一道長三百丈底濶三丈加深三尺
　　　　五寸
　　　河瀆河一道長五百丈底濶三丈加深三尺五
　　　　寸
　　　邾瀆河一道長四百三十丈底濶三丈加深三
　　　　尺五寸
　　　中凖瀆河一道長二百丈底濶三丈加深三尺
　　　　五寸
　　　又濬過各鄉練樹港等支河三十道共長二千
　　　　一百七十八丈底濶三丈今濬深二尺
　　　修築過各鄉顧道等圩㟁二十六處共長三百
　　　　五十九丈面濶五尺根濶八尺今加髙三尺
　　鎮江府屬
　　丹徒縣
　　　油榨港一道長二千七百五十四丈底濶一丈
　　　　加深三尺
　　　魯堰河一道長一千三百丈底濶二丈五尺加
　　　　深三尺
　　　　附近黄堰澗等支河二道共長五百六十九
　　　　丈底濶七尺不等今濬深三尺
　　　青培河一道長一千九百八十丈底濶三丈加
　　　　深三尺
　　　　附近汊河等支河二道共長五百三十一丈
　　　　底濶八尺不等今濬深三尺
　　　長山河一道長八百九十五丈底濶三丈加深
　　　　三尺
　　　　附近出水溝支河一道長三百十二丈底濶
　　　　六尺今濬深二尺
　　　寶堰河一道長一千八百九十九丈底濶三丈
　　　　加深四尺
　　　　附近茅山港等支河二道共長六百五丈底
　　　　濶七尺不等今濬深三尺
　　　桃花港一道長二百五十丈底濶二丈加深三
　　　　尺
　　　沙腰河一道長二千五百三十八丈底濶二丈
　　　　五尺加深四尺
　　　毛沙港一道長一千八百五十丈底濶二丈加
　　　　深三尺
　　　孟家港一道長五百九十丈底濶一丈五尺加
　　　　深三尺
　　　朱家港一道長六百一十丈底濶一丈五尺加
　　　　深三尺
　　　何家港一道長七百八十丈底濶一丈三尺加
　　　　深三尺
　　　蕭家港一道長一千二百丈底濶一丈五尺加
　　　　深三尺
　　　李家港一道長八百七十九丈底濶一丈五尺
　　　　加深三尺
　　　太平港一道長七百八十丈底濶一丈五尺加
　　　　深三尺
　　　東界港一道長一百五十丈底濶二丈加深三
　　　　尺
　　　長生港一道長三百九十丈底濶二丈加深三
　　　　尺
　　　錢家港一道長七百五十丈底濶二丈加深三
　　　　尺
　　　大廟港一道長七百一十丈底濶二丈加深三
　　　　尺
　　　雙水洞港一道長三百一十丈底濶二丈五尺
　　　　加深三尺
　　　官沙港一道長五百三十丈底濶二丈加深三
　　　　尺
　　　減水港一道長六百八十丈底濶二丈加深三
　　　　尺
　　　山北港一道長四百五十丈底濶二丈加深三
　　　　尺
　　丹陽縣
　　　吕瀆河一道長二千五百七十四丈底濶二丈
　　　　加深三尺
　　　蕭帝河一道長一千七百八十一丈底濶二丈
　　　　加深三尺
　　　又濬過馬嘶港支河一道長二千八百八十丈
　　　　底濶二丈加深三尺
　　金壇縣
　　　䕃風河一道長三千七百四丈底濶二丈加深
　　　　五尺
　　　上青培河一道長三千七百五丈底濶二丈加
　　　　深四尺
　　　建昌圩河一道長三千三百二十八丈底濶二
　　　　丈加深四尺
　　　三里岸河一道長三千七百一十五丈底濶二
　　　　丈加深四尺
　　　分水尖河一道長三千一百九十二丈底濶二
　　　　丈加深四尺
　　　下青培河一道長九百六十丈底濶二丈加深
　　　　四尺
　　　又濬過丁角等支河四道共長六千八百八十
　　　　六丈底濶二丈不等今濬深五尺
　　　周孔教禁革濬河泥頭牌(萬厯三/十六年)
欽差總理糧儲提督軍務兼巡撫應天等府地方都察
　院右僉都御史周為督撫地方事照得水利興廢以
　僃暵溢蓄洩所闗農務綦重要在髙鄉各濬溝渠使
　之深以禦旱低鄉各修圩㟁使之堅以救水惟是役
　不離鄉民各自便為善不意一種市棍號曰泥頭慣
　與奸胥朋謀蠶食先將各區各圖雜𣲖編役以開泥
　頭包攬之門如髙鄉塘長𣲖低低鄉塘長𣲖髙一時
　東西奔走不支無可如何勢不得不致泥頭包攬在
　泥頭一攬得銀輒與胥役分受嘻嘻不顧公事間一
　剷去岸草増髙様墩自以為開河而河塞如故間一
　撈起淤泥略塗岸面自以為築圩而圩壞如故甚至
　一墩而今年築明年又築終於不築一溝而今年開
　明年又開終於不開總之利歸於奸胥害積於地方
　可勝痛恨為此牌仰本道官吏即行該府州縣將各
　區圖細造畵冊不拘髙鄉低鄉逐項開載本圖附近
　某大河某官塘本圖某港某圩㟁不問靠塘腹裏一
　體分叚應各業户自照田畆開若干底面深廣若干
　逐一具冊一本留府一解院道永不許奸胥撥𣲖動
　揺并豪家借用塘長以致紊亂庻包役夫銀永永不
　乾沒於塘長不垂涎於積棍如有積棍假泥頭為名
　包攬妨工者照例問遣不貸
　　　聶紹昌條上濬築事宜申(萬厯三/十七年)
直𨽻松江府華亭縣為敬陳濬築條䂓以興水利事案
　奉院道明文准本縣知縣聶紹昌闗開該職詢訪開
　濬河渠并修築圍田一應事宜務期目前成效日後
　可循逐一欵列上請仰祈允示遵行
　　計開
　　一定每年一役之法如華亭縣有八十區區管數
　　　圖共計六百餘圖區有塘長職在督率該年任
　　　一區之水利圖有該年職在督率細户任一圖
　　　之水利其法毎年輪一人主之八月上役及期
　　　而代此常䂓也徃年之弊㘴在法無畫一或差
　　　或停任意行止或輕或重任意𣲖撥於是奸胥
　　　窟穴其中塘長該年之精神不用之於濬築而
　　　用之布置百姓之脂膏不盡之於河岸而盡之
　　　使費此一大弊也今將各區水利酌其緩急劑
　　　量輕重分為五工每年定役一工週而復始法
　　　既畫一力亦均平巧無幸免拙無獨勞而年年
　　　有實濬之河渠實修之圩㟁矣
　　一定工不出區之法今之神奸利於亂撥塘長者
　　　不獨淆亂𣲖法挪移影射役使不均而名曰槩
　　　縣通融實則丁不着役盖塘長止是一人該年
　　　亦不過數人驅而或東或西無難供命也而塘
　　　長該年所統率之細户一圖不下百人一區不
　　　下千人小民朝夕營生不離塲畆豈能羣數百
　　　千人供役於數十里之外勢不得不捜括囊槖
　　　以就泥頭之包攬惟易畚鍤舂杼而為銀錢粟
　　　米於是百孔千竇從此而出今定為工不出區
　　　之法家家户户使可含哺餟而事畚鍤率妻孥
　　　以相舂杼冬春之交農事未興民間工力乃其
　　　所饒且各各自濬其灌溉之河渠而自築其防
　　　禦之隄㟁民雖至愚亦當倍奮矣
　　一定冬月興工之法往年役法混淆則撥𣲖有利
　　　胥役喜於有事需索百端塘長利扵奔走今法
　　　既畫一但有拮据之勞絶無乾沒之竇惟有一
　　　味壓捺多方䂓避捱過冬春便可漏脱一年議
　　　者云工不出區之法大弊已革而大利未興正
　　　指此也今将一區之内髙鄉則計應濬河渠若
　　　干低鄉則計應修塘㟁若干長短濶狹逐一丈
　　　明造冊每區繪一總圖并該區圖田畆實數一
　　　覧昭然本縣親令各區圖塘長該年會同本區
　　　圖糧長排年從公酌量先分水利緩急次計工
　　　力多少均匀搭配分為五工如甲巳年應興某
　　　工乙庚年興某工丙辛丁壬戊癸五年為率週
　　　而復始圖冊既定每年舉行限定十月中農功
　　　既畢塘長該年赴縣遵照原編工次投領督工
　　　白牌分工告示并工冊工單督率興工定限三
　　　月中農興之日為止如有冬不領工春不完工
　　　區責塘長圖責該年仍委官親臨督責務完一
　　　年分定工次而後已如塘長該年作弊曠役并
　　　有豪滑故意阻撓致悞一方水利者許令委官
　　　指名申究坐罪則往日之奸棍不復能以虚名
　　　漁利今日之田户亦不得以偷安廢業矣
　　一定分叚筭土之法冬月塘長赴縣照分定每年
　　　工冊具認狀領工後随該本縣酌係大工即日
　　　親詣勘叚𣲖工餘則或行水利衙官或委别官
　　　減從親行而勘𣲖之日塘長該年會同該區糧
　　　長該圖排年眼同分叚務在至公盖地勢河身
　　　随步换形若一槩云某河長若干濶若干今應
　　　濬若干其間淺深濶狹難易不同人情必有不
　　　均之嘆工程便無責實之理故勘河之時務盡
　　　其法須駕小舟行河中心用畫准丈竿沿河㸃
　　　水所測淺深即便冊記兩邊河涯之際各用一
　　　人徒跣而行持竿㸃水冊記如之又用兩人扵
　　　兩邊㟁上拽繩而行以量河面丈尺又用兩人
　　　扵兩涯水際拽繩而行以量河底丈尺其測水
　　　之淺深量河之濶狹看有不同處即便釘樁分
　　　叚逐叚編號他日算工計工全在扵此淺深濶
　　　狹多係相同當論丈數分叚如原議欲令水深
　　　八尺據現在通流水有三尺此處該去土五尺
　　　矣應作一叚算水有二尺之處該去土六尺矣
　　　應另作一叚有水深四尺之處該去土四尺應
　　　另作一叚其濶狹亦如之分叚既明兩㟁各釘
　　　一長木橛令深入土中名曰信樁樁上出土二
　　　尺上書原編號數及長短濶狹淺深丈尺仍扵
　　　四旁用土封識不得移動此樁不獨界限分明
　　　亦可認記老㟁使興工之後不得增髙兩岸以
　　　虚報河身丈尺而他日逐號𣲖工逐叚算工皆
　　　有的據第一𦂳闗工夫只在此時也其丈竿三
　　　根尺寸須要刻定丈繩二條丈尺須用線繫定
　　　又必官府騐准分寸不差方無弊竇惟偏輕偏
　　　重之議絶而人人無不奮之功矣
　　一定計方𣲖工之法分叚編號既明而逐叚𣲖工
　　　當論土方不論丈尺土方之法每去土四旁上
　　　下各一丈為一方每方計土一千尺該一千六
　　　百挑每方用起工一人名曰一置擔土二人名
　　　曰二挑大凡人夫荷重妙在換肩交擔其力少
　　　息乃可長用如從河底升岸從岸逺堆大約相
　　　去十二三丈該用二人接挑計每日置挑三人
　　　約可去土四百挑計四日積一十二工方可去
　　　土千尺名曰一方而置土之人其力稍省法當
　　　更畨以均勞逸照范文正公河工給米法每日
　　　一人給米五升最為中正葢業户出食佃户出
　　　力若給銀錢易扵生弊若僱募民間亦照此例
　　　或半支銀錢即以米價准之每土方一丈用人
　　　十二該工食米六斗如河身廣濶登㟁太髙堆
　　　土太逺亦據丈尺加增接挑一夫大約一人接
　　　挑可行八九丈若行河底泥淖中或從底登㟁
　　　或岸上堆土從卑至髙用力甚難其行半之須
　　　一一至地酌量每增路八九丈應增接挑一人
　　　每方該增四工計加工食米二斗逺近加减悉
　　　准此例分叚之後此法既明即萬夫負畚於郊
　　　外一人握算於堂中勤惰不難於立判矣
　　一定照田均𣲖之法土方折算既明不論優免亦
　　　不論灌溉及與不及查係該區本年工次即將
　　　該區田地一半計畆𣲖方照例算米如本區有
　　　田三萬畆以一萬五千畆應甲年開河之役以
　　　一萬五千畆應乙年開河之役兩年輪轉互為
　　　歇息如一圖十甲則以前五甲開甲嵗之河後
　　　五甲開乙嵗之河亦互為循環也如官甲囤户
　　　有田二百畆則甲嵗役田百畆乙嵗役田百畆
　　　亦當自為循環不致併累所以不論優免者浚
　　　河本以資灌溉備旱澇為己田耕耨之計非公
　　　家力役之比也至於該區田畆則五年輪濬次
　　　第無不周徧更不當論灌溉及與不及况一區
　　　數里之内榦河枝河大小資灌苦樂原是相通
　　　此衆輕易舉之法亦通力合作之意也即有河
　　　道深濶處五年輪濬冊所不及亦不得希圖䂓
　　　避葢通流常稔之田尤當效分力協工之義且
　　　十年再勘滄桑不常勞逸均受法始歸一古記
　　　鄉田同井諺稱同區合命揆之理勢應當如此
　　　但塘長該年十年輪當一次督率之日常少歇
　　　息之日常多惟該區田地人夫兩年一役歇息
　　　時少不得過用其力使為可繼大約以每畆出
　　　米二升為止每土方一丈役田三四十畆或五
　　　六十畆如該區本年工小土方數少不妨減去
　　　幾合多則必不可過也如工鉅難完法當先濬
　　　一半餘俟來年其以後工程逓年挨去但該區
　　　一半定與一役河渠自有開濬之期而該區一
　　　嵗之内法無再舉以傷民命又若區内有抛荒
　　　田地及逃亡孤苦鰥寡老病果係貧難人户於
　　　勘工之日許塘長該年對衆掲開果無情弊特
　　　與免𣲖該區不得過數百畆以恤眞正艱窘之
　　　輩
　　一定督率工力之法當分叚造冊之後逐叚丈尺
　　　暸然目中然後將該區應濬河身共該若干逐
　　　叚折算應挑土方若干次將該區本年應役田
　　　地算該每田幾十畆𣲖開土一方如不係親身
　　　赴工者應給佃户及做工人夫每方工食該若
　　　干每畆應出米若干逐一算明大書告示張掛
　　　工所塘長該年細算逐叚土方計該若干應𣲖
　　　某圖某甲業户某某該田地若干應濬若干遵
　　　照告示法則逐一開註工冊送縣覆騐無弊給
　　　與印信遵守然後同該年至河公同輪役五甲
　　　業户分定夫樁樁上明書土方丈尺及業户姓
　　　名各人認樁赴工不得躱避其各圖該年又將
　　　本圖應濬夫樁河工一叚填冩工單一紙給與
　　　應役人夫以為計工支米之據每日塘長執官
　　　給白牌督率一區工役該年鳴鑼催趲一圖人
　　　夫俱要常川在河不得少懈至晚該年各就夫
　　　樁将一日濬河人夫填註工單該年又将一日
　　　内該圖濬河人夫總數報之塘長填註工冊以
　　　俟比較自興工日為始每半月為一限至期塘
　　　長該年将冊送縣查比工小赴水利衙查比區
　　　工不及分數責塘長圖工不及分數責該年若
　　　有頑户抗拒不行赴工又不給與佃户人夫工
　　　食又或人夫支領工食用力不齊許令塘長該
　　　年禀究一二以警其餘若遇風霾雨雪塘長開
　　　報定以晴天十五日為一限三限完工
　　一定稽查工程之法凡濬築之役督率全在塘長
　　　該年故半月送册查比而一區之勤惰立見矣
　　　若頑户最多之處必官府親詣工所查勘比較
　　　人心方有奮勵至如勘河分叚之始及事畢查
　　　工之日大工則印官親行小工則水利衙或委
　　　官代之一一将工冊工單臨河丈量方絶虚報
　　　塞責之弊而稽工之法全以三樁為主初分叚
　　　編號時兩㟁相對各釘一橛用土封識名曰信
　　　樁又将木橛三根刻記丈尺二釘兩邊㟁底一
　　　釘河心與水面平河本無水者與土平名曰様
　　　樁若有水者除去河水尺寸若干應將開尺寸
　　　釘入土中無水竟將應開尺寸釘入土中即時
　　　逐叚冊記明白每比限時露竿一尺則去土一
　　　尺矣工完時様樁原刻尺寸盡露則去土盡如
　　　數矣須河心與兩岸様樁相同方為合式又用
　　　丈繩於兩岸信樁相向拽平立丈竿於様樁之
　　　上以量虚河淺深如繩在竿十尺上則虚河深
　　　十尺矣取初勘時造定丈尺查之尺寸不能欺
　　　也其逐叚中或一户自濬若干或數户朋濬或
　　　一甲朋濬若干各認工次公同塘長該年丈量
　　　分認釘橛為記名曰夫樁總之三樁者稽工之
　　　凖也冊單竿繩稽工之具也驗老岸量河身查
　　　三樁測竿拽稽工之法也所憑全以原造河冊
　　　為主
　　一定官助興工之法凡溝渠浜漊田地附之蓄洩
　　　者多如木之有枝也名曰枝河枝河工費輕省
　　　悉資民力無煩官帑而枝河之通流全藉大河
　　　為之源委如枝葉之有本榦也名曰榦河若濬
　　　榦河先将工程計算土方明白造册次将榦河
　　　經過區圖合算輪年應役田畆民力能任㡬何
　　　其餘工力須憑官為設處協助方能興工但官
　　　力所開之河亦不必任用泥頭别作分𣲖只就
　　原分河叚信樁及細分夫樁明算土方丈尺其民
　　　力應開者責令自開其官力協助者即将官帑
　　　銀米照土方丈尺給與各夫仍填註於各夫工
　　　單之上以憑稽查但工單留各夫之手而工冊
　　　留塘長之手若有給㪚務要眼同對註明白方
　　　准給散若各夫不係田户佃户必要親識保認
　　　方准給發恐錢糧入手即便逃躱廢工也若給
　　　㪚時塘長該年無故阻撓需索及夫親領之後
　　　為之設法侵漁者定以贓究若衙門人役因而
　　　賺取者一體究治
　　一定照單給米之法官府始終查工全憑原勘河
　　　冊而塘長所司在工冊各夫所執在工單此一
　　　單者計工在此支領工食填註於此限期比較
　　　工畢查驗亦在於此但夫給一紙太覺𤨏屑秪
　　　於逐叚中每一夫樁給單一紙或一户或朋戸
　　　總以一單論如係田户本身赴工只照告示𣲖
　　　開河或係閒民做工當依單上原填丈尺照例
　　　支米其每日在河開濬工次該年逐日填註其
　　　支領工食數目業户註明單上方行給發據此
　　　稽查各無欺隠若佃户做工人夫領米入手開
　　　土不如式様許業主呈官驗單清理若佃户人
　　　等遵依赴工土方無悞而業主抗法不給工食
　　　或故意短少亦許佃户人等執單呈官追給又
　　　如榦河工程浩大官帑協助錢糧亦明註工單
　　　一體查考
　　一定要害閘壩之法水利之酌盈濟虚全在乎建
　　　閘置壩宋范文正公言修圍濬河建閘三者如
　　　鼎足缺一不可郟僑亦云漢唐遺法自松江而
　　　東至扵海遵海而北至於揚子江沿江而西至
　　　於江隂一浦一港大者皆有閘小者皆有堰所
　　　以外控江海而内防旱潦也浙東地形髙卑不
　　　一今時水利最善無如寜紹以其講扵壩閘之
　　　制今沿海地方不能深濬河渠蓄用山源湖蕩
　　　之水専用江海濁潮淤塞河道為害不小盖海
　　　水挾有浮沙一日兩潮每潮淀沙一箬所以旋
　　　開旋塞且湖水澄清底泥淤腐農夫䈒取壅田
　　　年復一年田愈美而河愈深濁潮灌田沙積田
　　　中田力日薄一遇大雨浮沙渗入禾心苗生漸
　　　槁而所収亦薄利害懸絶吳人亦未之悟也今
　　　議於豊穰之年值河身開深處相度形勢建閘
　　　啓閉或有當築壩堰者其工料之費俱扵該區
　　　田地輪應本年出米濬河數内量取其半餘則
　　　助以官帑此亦美利之當興者
　　一定勘河省役之法凡勘河之法先令該區畵一
　　　河圩總圖次開榦河枝河幾條然後按圖披冊
　　　逐一丈量通計某河若干丈自某至某面廣若
　　　干底廣若干河深若干分叚填註明白不惟開
　　　濬時可計工力儻有侵占河道致妨水利者亦
　　　可以時清理其該區内有河身深廣通流者載
　　　明冊中無煩工力即一河之身有南叚塞而北
　　　叚通流者亦有南北塞而中叚通流者一一註
　　　明緩濬以省民力但地形水勢變遷不常法當
　　　十年一勘酌量緩急𣲖分工次
　　　耿橘議浚白茒等河浦申(萬厯三/十七年)
直𨽻蘇州府常熟縣為大興水利以足民足國事准本
　縣知縣耿橘闗開竊照東南民生之困全在賦税而
　賦税之所出全在水利葢瀦泄有法則旱澇無患而
　年榖穫登閭閻樂利國賦亦不虧矣計呉中民間田
　租之入最上者每畆不過一石乃糧之重者每畆至
　三斗七升以外而均徭里甲與漕糧加耗二升實費
　之數將及五斗是什五之賦矣以故為吾民者嵗豐
　僅足輸納而猶有所欠一遇小小水旱輒流㪚四方
　逋負動以數萬計焉嗟嗟賦不可減歳不可必元元
　其何以為命則惟有水利大興俾歳時無害為今日
　救時之急務矧本縣㘴落江海之交潮汐三面而至
　且居蘇常諸府下流諸湖水之北溢者並繇白茒福
　山等諸港浦入海其水利之利害視他處為尤鉅而
　其經理為尤急也卑職叨任於兹首重國賦催科撫
　字之暇即進諸父老講求水利之故凡地形髙下之
　宜水勢通塞之便䟽瀹决排之方大小緩急之序夫
　田力役之䂓官帑補助之則經營量度之法催督考
　驗之術一一條畫如左務抒百姓之訏謀期垂一方
　之永利勉竭駑駘躬肩勞瘁數年之後期於有成即
　卑職待罪巖邑旦莫斥罷然規畫既具後之賢者繼
　緒而營之亦職之大願也若擇其簡易者略加濬築
　非不可以奏捷效而博近功第恐今日之壊塞日深
　將後來之工程愈難矣如民生何如國計何如職守
　何職惴惴然懼矣
　　計申報開河法
　　一照田起夫量工給食范文正公有言荒歉之嵗
　　　召民為役日以五升因而賑濟葢老成長慮之
　　　見如此呉民素驕侈傭趂者頗少况挑河非重
　　　其直不應故法莫善於照田起夫量工給銀然
　　　照田起夫亦難言矣説者謂有近水利者逺水
　　　利者不得水利者及田止二十畆以下者分為
　　　四等除十畆以下者免役外餘以三等為伸縮
　　　葢往年之役如此今竊以為不然全邑之田本
　　　有不藉水而成者但河有枝榦之殊水有大小
　　　之異耳彼榦河引江湖之水而枝河非引榦河
　　　之水者乎田近榦河者稱利矣田近枝河者非
　　　榦河之利乎若必為四等之説則奸户積書朦
　　　朧作弊上户挪而為中户中户挪而為下户近
　　　利挪而為逺利逺利挪而為不得利而田少愚
　　　弱之氓反差重役即有控告而堂髙簾逺下情
　　　難達官即知矣亦苦扵查算之難將置之而不
　　　問如小民之偏苦何故開河必觀水勢所向應
　　　用某區某圖之民必無論大户小户通融驗𣲖
　　　然後於法均於事便於民無擾耳𣲖夫之法先
　　　吊黄冊查明該區該圖坐圩田地總數隨令區
　　　書將業户一一註明然後通融算𣲖某河應役
　　　田若干畆每田若干畆㘴夫一名田多者領夫
　　　田少者凑補足數名曰協夫其勘眀坍江版荒
　　　田地俱豁免如此不惟奸豪無繇規避愚弱不
　　　致偏苦而貧富適均衆擎易舉矣
　　一水利不論優免濬河以備旱澇便轉輸也論田
　　　而士夫之田多於小民河成而灌運之利亦多
　　　於小民故同心協力舉地方之大利在士夫尤
　　　勤此念若論士夫而優免之則小民獨受其苦
　　　大室安享其利恐徒滋怨望而事難成昨嵗開
　　　濬福山河以此意白之鄉紳鄉紳咸各樂從興
　　　工之日倡率鼓舞工反先於百姓而百姓益蒸
　　　蒸子來爭先趨事恐後賴有成績今後凡濬河
　　　築岸之事必如往規庻勞逸均而上下悦服
　　一准水面算土方多寡分工次難易開河之法其
　　　説甚難均是河也中間不無淤塞深淺之殊地
　　　形亦有髙下凹凸之異而土方之多寡工次之
　　　難易必有判焉不相同者宋臣郟僑云以地面
　　　為丈尺不以水面為丈尺不問髙下匀其淺深
　　　欲水之東注必不可得夫物之取平者必期於
　　　水治水而不師乎水非智也須於勘河之時先
　　　行分叚編號算土之法若本河有水即沿河㸃
　　　水有淺深不同之處差一尺者即另為一叚假
　　　如通河水深一尺而有深二尺者即易叚也深
　　　三尺者又易叚也深四尺者極易叚也深與議
　　　開尺寸等者免挑叚也濶倣此各立樁編號以
　　　記之隨令精算者逐叚計算土方其法每土四
　　　旁上下各一丈為一方每方計土一千尺假如
　　　本河議開面濶五丈底濶三丈水面下開深五
　　　尺每長一丈該土二方又如某叚水深一尺該
　　　穵土方四分實開土一方六分為難工某叚水
　　　深二尺該穵土方八分實開一方二分為易工
　　　三尺四尺五尺倣此濶倣此若本河無水即督
　　　夫先於中心挑一水線深廣各三尺或二尺務
　　　要徹頭徹尾一脉通流却去水面上丈量露出
　　　餘土有厚薄不同之處差一尺者另為一叚假如通
　　　河皆餘土一尺而有餘二尺者即難叚也餘三
　　　尺者又難叚也餘四尺者太難叚也餘五尺者
　　　極難叚也立樁編號算土如前法但此乃計水
　　　上之土而水下應挑之土可一律齊矣然後通
　　　算本河該實開土若干方兩旁得利田若干畆
　　　起夫若干名每夫該土若干方分工定宕第從
　　　土方土少者宕長土多者宕短齊土方不齊丈
　　　尺而後夫役為至均河形為至平也
　　　(附/)打水線法
　　　水線至平也而人心不平奸巧百出如三十三
　　　年開福山塘打水線十數日不成管工官皆不
　　　知識既識破其術隨設法五里委一官官各乗
　　　馬一里委一皂皂各飛奔如是往來不停看其
　　　水線不令隂阻乃一日而成奸巧立破何以故
　　　渠功少者扵水線中暗蔵小壩官來則暫决之
　　　過則壩住雖土髙無水之地而兩頭蔵壩中間
　　　水不可絶此奸不破髙低不明水線為虚何以
　　　知其然也隂壩初决者其水流動不然者其水
　　　靜定也
　　一分工定宕難易有號矣土方有數矣而夫役之
　　　來道里遠近不同市野食宿異便而土性亦有
　　　𦂳慢堅㪚之殊崖岸不無險夷髙下之别强者
　　　奸者扵此争利焉倘無術以處之亦非盡善之
　　　道也然此不可為之於河濵宜先為之於堂上
　　　查照區圖逺近自頭至尾算定丈尺捱定工次
　　　要令逺近適中一一明註比工簿内用印發各
　　　千百長照簿竪立夫樁一定不移庻免分争之
　　　擾而亦無作奸之處矣第初時量河最要的確
　　　臨期分宕務秉至公否則吏胥虚報丈尺而實
　　　尅夫價者有矣强梁之徒夫多宕少者亦有矣
　　　大都正官能一親行自無此弊
　　一堆土法夫役偷安類於近便岸上抛土不思老
　　　岸平坦一遇天雨淋漓此土隨水流入河心倐
　　　挑倐塞徒費錢糧徒勞工力總歸無益必於河
　　　岸平坦之處務令逺挑二十步之外照魚鱗法
　　　層層㪚堆若懶夫就便亂抛隨時責究或有老
　　　岸髙出田上者即挑土岸内相幇以固子岸亦
　　　可其平岸之處不得援為此例倘岸有半圯之
　　　處即宜挑土補塞築成髙岸挑土一層堅築一
　　　番層層而上岸必堅牢一舉兩得不可姑置岸
　　　上云待日後挑築事乆人玩貽害河道不小也
　　　若田中有漊蕩或原因取土致田深陷者即用
　　　河土填平或岸邊有民房有園亭逼近不便挑
　　　土者即令業户自備樁笆於房園邊旋遶築㟁
　　　亦兩利之道也
　　一考工法金藻水學曰勤省視者官亷能也或不
　　　省視與無亷能同省視不賞罰與不省視同賞
　　　罰不繼續與不賞罰同愚竊謂亷能矣省視矣
　　　賞罰矣繼續矣而無考驗之法與不亷能不省
　　　視不賞罰不繼續同夫考工之法必先立信樁
　　　様樁以防其奸偽様樁者用木橛刻畫尺寸與
　　　應濬尺寸同信樁則一木橛可已法於號叚既
　　　定之後每叚將畫尺木橛釘入河心與水面平
　　　本河無水者與水線之水面平俗所謂水平樁
　　　是也俟開方之後以此橛為準盖橛露一尺則
　　　工滿一尺矣故曰様樁却將二橛書明號叚直
　　　對様樁釘入兩岸老土深與岸平名曰信樁此
　　　樁四旁封識老岸數尺不許抛土塡壓致難認
　　　記另具直丈竿一條丈䉡一條立竿様樁之頂
　　　拽䉡信樁之上以量虚河深淺如䉡在竿十尺
　　　上則虚河深十尺矣必十尺以下所有尺寸乃
　　　算實工虚河尺丈藉而藏之夫役認宕時又各
　　　立小樁書某字第㡬號某千長下百長某分管
　　　領夫某協夫某應濬長若干名曰夫樁又按仰
　　　月形三濶丈尺之數為横丈竿三條俱畫尺寸
　　　做成木輪車架此三竿每查工之日必携籍持
　　　竿拽䉡駕車而往先稽號樁而知其宕之長短
　　　即據信樁様樁拽䉡竪竿而得其工之淺深工
　　　完之後沿河推運三竿車而驗其工之濶狹勤
　　　惰在目賞罰必加而後人力齊工不虛耳必信
　　　樁者虞様樁之上下其手也又虞老岸之偽增
　　　其髙也驗老岸驗信樁驗三竿車而後偽無容
　　　矣迨工完之後復打水線以驗之有淤滯處隨
　　　令復濬務求線道通流方可决壩放水其或濬
　　　深水多打水線不便則於放水之後用木鵝沿
　　　河較覈木鵝者用直木一條長與河深平鐵裹
　　　其下端隨濬過尺寸處拴繫長繩兩㟁拽之直
　　　立水中循水面而進遇鵝仆處則土髙水淺處
　　　也將該管百千長究治仍命澇泥務如原議分
　　　數須木鵝通行無滯然後為完工
　　一議分管員役諺曰寧管千軍莫管一夫言無紀
　　　律而難御也故督責之法必自下而上繇小及
　　　大工程易起每宕百丈必用百長一名分催千
　　　丈必用千長一名督催然此役須㸃該區田多
　　　大户充之葢大户必愛惜身家又衆所推服令
　　　此輩各照信地千長立一小旗一大樁百長立
　　　一小樁各書應管丈尺夫數千長催百長百長
　　　催散夫而水利官又専督千百長責任攸分大
　　　小相驅然後印官不時親詣稽查考其工次别
　　　其勤惰量加賞罰即頑猾之民亦不敢不盡其
　　　力矣
　　　(附/)用千百長法
　　　千百長非身家才幹兼全者不可照户田虎鼠
　　　冊㸃用十得八九然恐法立弊生大户田花分
　　　而顛小户於冊首㸃多及之必先令公正舉報
　　　仍恭之虎鼠田冊始得人而工不難辦矣
　　一立章程賞罰勤惰以示鼓舞號叚定矣宕分夫
　　　集矣催督有人矣然衆力難齊衆心難一若忠
　　　勤者與偷惰者漫無勸懲將勤轉為惰矣今定
　　　一河工比簿每十日親查一次是為一限假如
　　　本河自水面而下應開深五尺則第一限要見
　　　工二尺為泥浮易取也二限硬泥難起要見工
　　　一尺五寸三限通完深濶如或工大者亦以此
　　　法寛立期限凡比工每百長管百夫就以十夫
　　　為一分千長管十百長就以一百長為一分又
　　　立給賞功單若依限如式開完者即給一單日
　　　後遇有過犯許齎單贖罪其有奸頑惰工者即
　　　查千百長該管十分中一分不及限者責各散
　　　夫二分不及限者並責百長三分不及限者並
　　　責千長庶章程立賞罰明而民自鼓舞莫敢躭
　　　延矣
　　一榦河甫畢刻期齊濬枝河凡田附榦河者少而
　　　附枝河者多葢河有枝榦譬之樹焉千百枝皆
　　　附一榦而生是榦為重矣然敷葉開花結子功
　　　在於枝不可忽也彼枝河切近坵圩灌溉之益
　　　所闗匪細若濬榦河而不濬枝河則枝河反髙
　　　水勢難以逆上而榦河兩旁所及有限枝河所
　　　經之多田反成荒棄即榦河之水又焉用之法
　　　當於榦河半工之時即専官料理枝河責令各
　　　枝河得利業户俱照田論工一齊並舉仍責成
　　　該枝河千百長催督務要先期料理停妥俟榦
　　　河工完之日先放各枝河水放畢隨於各枝河
　　　口築一小壩俟小壩成然後决大壩而放湖水
　　　其工有次第焉葢濬榦河時凡榦河水悉决之
　　　枝河而後大工可就濬枝河時凡枝河水悉歸
　　　之榦河而後小工易成况枝河淺榦河深一丈
　　　最易為力若先放湖水則方濬之初水勢必猛
　　　此時枝河不能直入必假車戽勞費鉅矣濬河
　　　者徃往於榦河告成之後心懈而疲置枝河於
　　　不問無非曰姑俟異日也而前功廢矣葢機不
　　　可失而勞不可辭其工之始終胡可弗講也故
　　　開濬榦河應給官銀枝河則可専用民力
　　計開覈築岸法
　　一築圍㟁原分難易及子㟁法有異同老農有言
　　　種田先做㟁葢低田患水以圍岸為存亡也矧
　　　本縣東南一帶極目汪洋十年九澇室家懸磬
　　　棄田而去者過半矣故有田無岸與無田同㟁
　　　不髙厚與無㟁同㟁髙厚而無子㟁與不髙厚
　　　同今考修圍之法難易略有三等一等難修水
　　　中突起無基而成又兩水相夾易於浸倒須用
　　　木樁甚則用竹笆又甚則石礟方可成功樁笆
　　　黃石宜佐官帑難委民力民力酌量出工工太
　　　繁者併佐以官帑二等次難平地築基較前稍
　　　易不用樁笆三等易修向有古㟁而後稍頽塌
　　　者止費修補之力築法水漲則専增其裏水涸
　　　則兼補其外此二等岸専用民力三等㟁脚濶
　　　皆九尺頂濶皆六尺髙以一丈為率又須相度
　　　田形以為髙卑大抵極低之田務築極髙之岸
　　　雖大潦之年而圍無恙田必登乃為築㟁有功
　　　耳廣詢父老詳稽水勢能比往昔大潦之水髙
　　　出一尺則永無患矣其田之稍髙者㟁亦不妨
　　　稍卑惟田有髙卑而㟁能平齊則水利大成矣
　　　子㟁者圍㟁之輔也較圍㟁又卑一二尺葢慮
　　　外圍水浸易壊故内亦作此以固其防築法與
　　　圍㟁同脚而異頂如圍㟁頂濶六尺子㟁須頂
　　　濶八尺方為堅固其脚基總濶二丈須一齊築
　　　起為妙圍㟁一名圩㟁又名正㟁子㟁一名副
　　　㟁又俗名㽘塌總之一㟁也此㟁既成可束水
　　　不得肆其横流之勢而低田可望常稔矣
　　一戧㟁㟁外開溝亦分難易圍田無論大小中間
　　　必有稍髙稍低之别若不分别彼此各立戧岸
　　　則一隙受水遍圍汪洋將彼此推諉勢必難救
　　　稍髙者曰吾禍未甚也將觀望而不之戽稍低
　　　者曰吾𤨏𤨏者奈此浩浩何將畏難而不敢戽
　　　如此則圍㟁雖築亦歸無用法於圍内細加區
　　　分某髙某低某稍髙某稍低某太髙某太低隨
　　　其形勢截斷另築小㟁以防之葢大圍如城垣
　　　小戧如院落二者不可缺一萬一水潰外圍纔
　　　及一戧可以力戽即多及數戧亦可以衆力齊
　　　戽乃家自為守人自為戰之法築時要於低田
　　　外邊開溝取土内邊築㟁内㟁既成外溝亦就
　　　外溝以受髙田之水使不内浸内岸以圍低田
　　　之稼俾免外入又為髙低兩便之法此岸大略
　　　亦有三等一等難修地勢窪下從水築起雖不
　　　似圍岸之難工力亦頗稱鉅二等次難其地略
　　　低岸亦略卑且平地築起較前稱易三等稍髙
　　　之地其岸又卑然俱脚濶五尺頂濶三尺髙卑
　　　隨地形為之並著民力自築
　　一圍外依形連搭築岸圍内隨勢一體開河昔范
　　　文正公奏議謂江南圍田每一圍方數十里中
　　　有河渠外有門閘旱則開閘引江水之利澇則
　　　閉閘拒江水之害旱澇不及為農美利本朝呉
　　　巖之疏有曰治農之官督令田主佃户各將圍
　　　岸取土修築髙濶堅固旱則車水以入澇則車
　　　水以出夫車水出入以救旱澇呉中之田皆有
　　　之但此能禦小小旱澇而不能禦大旱大澇必
　　　建閘開渠如文正之議乃盡水田之制而得水
　　　利之實且一勞而永逸費少而獲多何憚而不
　　　為也今查各圩疆界多係犬牙交錯勢難逐圩
　　　分築况又不必於分築者惟看地形四邊有河
　　　即隨河做岸連搭成圍大者合數十圩數千百
　　　畆共築一圍小者即一圩數十畆自築一圍亦
　　　可但外築圍岸内築戧岸務合規式不得鹵莽
　　　其大小圍内除原有河渠水勢通利及雖無河
　　　渠而田形平稔者照舊外不然者定須相度地
　　　勢割田若干畆而開河渠葢土之不平而水之
　　　弗便或四面髙中心下如仰盂形者或中心髙
　　　四面下如覆盆形者或半髙半下或髙下宛轉
　　　諸不等形者外岸雖成其何以救腹裏之旱澇
　　　故須因形制宜或開十字河或丁字一字月様
　　　弓様等河小者一道大者數道於河口要處建
　　　閘一座或數座旱澇有救髙下俱熟乃稱美田
　　　又不但為旱澇髙下之用而已柴糞草餅借水
　　　通船尤便於搬運云
　　一築岸務實而取土有法凡築岸下脚不實則上
　　　身不堅務期十倍工夫堅築其底然後漸次累
　　　髙加土一層又築一層杵搗其面棍鞭其旁必
　　　錐鋤不入築乃堅實法如岸髙一丈其下五尺
　　　分作十次加土每加五寸築一次上五尺仍作
　　　五次加土每加一尺築一次如此用工何患不
　　　實此一勞永逸之計也但低鄉水區不患無堅
　　　築之人而患無可用之土合無先按圩中形勢
　　　果有仰盂覆盆髙下不等宜開十字丁字一字
　　　月様弓様等河渠者查議的確申明開鑿取土
　　　以築其岸髙下旱澇均屬有救計莫善矣田價
　　　衆户均出遺粮申入緩徵項下候有陞科抵補
　　　不然即查附近有何浜漊淤淺可濬者斬壩戽
　　　水就其中取土築岸岸既得髙而河又得深尤
　　　便之便也然潭塘任陽唐市五瞿湖南畢澤諸
　　　極低之區往往田浮水面四繞塘涇又圩叚延
　　　袤大者千頃小者五六十頃中間包絡水蕩數
　　　十百處河脉既多而浜漊又深無撮土可掬求
　　　炊無米坐以待斃可乎不可乎本縣再四思維
　　　此等處須查本地有老版荒田其糧乆入緩徵
　　　之數年乆無人告墾者查明坵叚丈尺出示聽
　　　民採土築岸又不然查有新荒田與夫九荒一
　　　熟究且必為版荒者與夫年逺廢基遺址不便
　　　耕種者查議的確粮入緩徵項下俱聽民採土
　　　築岸又不然查本地有茭蘆蕩之介止收草利
　　　徵蕩粮者申免其税聴民採土築岸此縱中間
　　　不無捐棄不猶愈於并熟田而渰之而荒而棄
　　　之耶但茭蘆蕩俱占於大姓納百一之税享十
　　　倍之利人所不敢詰官所不能問取之為難然
　　　興大利者無恤小害竊又籌之熟矣又不然令
　　　民於岸裏二丈以外開溝取土其溝寜廣無深
　　　深不過二尺違者有刑夫就岸取土岸髙溝深
　　　内外水侵岸旋為土法之所深忌也但離岸逺
　　　則岸址寛而溝水未能即浸溝漕淺則受水少
　　　而塡塞後易為力如尤涇岸隆慶初年故事乃
　　　萬萬不得已之計但所取之溝諭令佃户匀攤
　　　田面之土兼䈒外河之泥一年内務塡平滿無
　　　令損岸亦可又查此中低鄉土脉有三色不堪
　　　用者有烏山土有灰蘿土有竪門土烏山土惟
　　　堅硬而質腴種禾茂而多實但凑理疏而透水
　　　以之築岸易髙以之障水不宻灰蘿土即烏山
　　　之根入田一二尺其色如灰握之不成團浸之
　　　則漫漶無論障水不能即杵之亦不必堅矣竪
　　　門土其性不横而直其脉自於水底貫穿圍㟁
　　　雖固水却從田底溢出欲圍而救之無益也此
　　　三者築法必從岸脚先掘成溝深三尺或用潮
　　　泥或取别境白土實之然後以本土築㟁其上
　　　方為堅乆此等處俱屬第一等難工宜佐以官
　　　帑
　　　(附/)魚鱗取土法
　　　田面上四㪚挑土俗呼為抽田肋髙鄉以此法
　　　換土挿田挑田肋置於岸邊䈒河泥葢於田面
　　　而田益熟矣其法方一尺取一鍬四㪚掘之如
　　　魚鱗相似此法亦可取土築岸但用力多見功
　　　少
　　一業户出本佃户出力自佃窮民惰官為出本宜
　　　岸塍無不修築及到處損壊曷以故詢諸父老
　　　其説有五小民困於工力難繼則茍且目前而
　　　不修大户之田與小民之田錯壤而處一寸之
　　　瑕並累其百丈之瑜即大户亦徘徊四顧而不
　　　修又有小民而佃大户之田以田非已業業者
　　　嵗取其税則彼此擔悞而亦不修或業户肯出
　　　本矣而佃戸心虞其岸成而或為他人更佃即
　　　修亦虚應故事或工費浩大望助於官官又以
　　　錢糧無措厚責於民則公私交諉玩忽因循修
　　　無日矣何怪乎田圩日壊而水旱之災頻罹也
　　　除一等難修之岸另行查議外其二三等易修
　　　者即令業户各於秋成之後出給工本俾佃户
　　　出力修築官為省視髙厚堅實務如規式若
　　　窮户自佃己田者查果貧難官給工本開河
　　　工本倣此
　　　(附/)守岸法
　　　正岸六尺通人行子岸八尺閒而無用宜種植
　　　其上法惟種藍為最上葢藍之為物必增土以
　　　培其根愈培愈髙種藍三年岸髙尺許其有土
　　　名烏山不宜於藍者或種蔴荳或種菜茄葢利
　　　之所出民必惜之但禁鋤時勿損其岸若正岸
　　　外址令民蒔葑或種菱其上葢菱與葑其苗皆
　　　可禦浪使岸不受嚙况菱實可鬻葑苗可薪又
　　　其下皆可藏魚利之所出民必愛䕶岸不期守
　　　而自無虞矣
　　總計濬築事宜
　　一查建水閘范文正公有言修圍濬河置閘三者
　　　缺一不可郟僑亦云漢唐遺法自松江而東至
　　　於海遵海而北至於揚子江沿江而西至於江
　　　隂縣界一浦一港大者皆有閘小者皆有堰以
　　　外控江海而内防旱澇也夫所謂遵海沿江而
　　　至於江隂界者半係常熟地方自今考之惟白
　　　茒港口福山港口七浦之斜堰僅有閘蹟其他
　　　多不存何也盖有閘必有守閘之夫寇盗豪强
　　　不利於大閘者十九而江海口地多曠廓守亦
　　　似難且波濤衝蝕水道又有遷徙之患故難存
　　　也然徃日閘工費動逾千金銷毀不逾嵗月追
　　　論可惜至於圍田之上流涇浜之要口小閘小
　　　堰外抵横流内泄漲溢闗係旱澇不淺而工費
　　　亦儉何不為乎所用工費驗田均𣲖如某區某
　　　圖應建閘若干座合用物料銀若干兩得利某
　　　圩某字號田若干畆驗法每畆該銀五釐以下
　　　者民力自為之倘滿一分者官助二釐壩堰同
　　　此
　　一水利繇湖不繇江本縣地勢東北濵海正北西
　　　北濵江白茒潮水極盛者達於迎春門此海水
　　　也白茒以南若鐺脚港六合港黃浜湖漕石撞
　　　浜皆為海水自白茒抵江隂縣金涇髙浦唐浦
　　　駟馬涇呉六涇東瓦浦西瓦浦滸浦千步涇中
　　　沙涇海洋塘野兒漕耿涇崔浦蘆浦福山港萬
　　　家港西洋港陳浦錢巷港奚浦三丈浦黃泗浦
　　　新莊港烏沙港界涇等港數十處皆江水也江
　　　潮最盛者及於城下縣治正西西南正南東南
　　　三面而下東北而注之海注之江者皆湖水也
　　　此常熟水利之大經也夫湖水清灌田田肥其
　　　來也無一息之停江水渾灌田田瘦其来有時
　　　其去有候來之時雖髙於湖水而去之時則冺
　　　然矣乃正北西北東北正東一帶小民第知有
　　　江海而不知有湖不思濬深各河取湖水無窮
　　　之利第計略通江口待命於潮水之來當潮之
　　　來也各為小壩以流之朔望汛大水盛則爭取
　　　焉逾期汛小水㣲則坐而待之曾不思縣南一
　　　帶享湖水之利者無日無夜無時而不可灌其
　　　田也夫江水寜惟利小抑且害大彼其浮沙日
　　　至則河易淤來去衝刷而岸易倒往往濬未幾
　　　而塞隨之矣厥害一江水灌田沙積田内田日
　　　薄一遇大雨浮沙滲入禾心禾日焦枯厥害二
　　　河水澄清底泥淤腐農夫䈒取壅田年復一年
　　　田漸美而河漸深江水浮沙日積於河而不可
　　　取以為用徒淤河耳厥害三况江口通流鹽船
　　　盗艘揚帆出入地方日受其擾厥害四欲求水
　　　利而袪四害宜何如曰沿江大小港浦淤淺者
　　　隨急緩濬之濬時必於港口築壩濬畢而壩不
　　　决則湖水不出而江水不入清濁判於一堤利
　　　害懸於霄壤而此河亦永永無勞再濬矣何也
　　　縣以南凡用湖水者未聞有塞河也此不待大
　　　智而後見也獨無良之民偷壩興謡大為可慮
　　　然此亦論其常耳若大旱之年湖水竭江水盛
　　　大澇之年江水低湖水髙不妨决壩以濟之但
　　　濬河每先榦河而後枝河枝河未濬而身髙湖
　　　水低不能上濟江潮稍髙足以濟之則壩亦不
　　　得留矣福山港小壩正坐此弊吁安得並舉枝
　　　榦而成此悠逺之利乎
　　一興工止工各定期日凡事預則立不預則廢令
　　　信則從不信則梗矧濬築興大利動大衆可不
　　　慎乎所以預行勘定某河某區圖應開某岸某
　　　區圖應築某區圖應用田若干或某字號某圩
　　　田若干某民力某官帑俱註明各河岸下出示
　　　三月民無異言隨刋成冊再不更改章程既立
　　　衆志皆定不思縮朒然後每年擇其最急者而
　　　為之其法每十月滌塲之後下令興工官為省
　　　視至次年三月終東作届期休工則事有緒而
　　　農不妨工易舉矣
　　一設處錢糧稽本朝呂光洵水利疏云將節年未
　　　完錢糧凡糧解大户侵欠者督令有司設法清
　　　追略倣范文正公以官糧募饑民修水利之法
　　　就令開濬造冊查考夫舊逋係大户法本當追
　　　但屢年以起解追之而不應祗以帶徴為故事
　　　今本縣清查舊逋若會計太倉等衛本色軍儲
　　　一欵歴有省存奉帖每石易銀六錢抵作閘夫
　　　等項之用遵行在卷維時倉米已完専徴折色
　　　則所存軍儲設而不徵矣日乆日深奸胥得以
　　　侵隠挪移頑戸利以拖延享用甚非法也合無
　　　遵照舊疏斟酌時宜將前省軍儲查明欠户按
　　　逋𣲖宕不與徵銀專督工力夫復何辭更不然
　　　備詳兌支項下准作本年各役工食乃以見徵
　　　徭銀抵放河工之用一轉移間可應急需亦善
　　　䇿也
　　一出放錢糧有説凡興不容己之役即有必不容
　　　己之費定煩設處其在今日庫藏空虚若以濬
　　　築為緩事然水利乃民生粒食之源閭閻戚休
　　　國計盈縮係焉何置而不問或有以不動錢糧
　　　為得䇿者葢銷筭查考或於陞遷離任紏纒又
　　　或避嫌𤓰李畏縮不前嗚呼小民難於慮始可
　　　與樂成佐以官帑尚且駭而思避若徒以空文
　　　催督彼亦以空文漫應雖慕興修之名終鮮實
　　　故故設處錢糧尤不容己中之至不容己而責
　　　庫吏以足色足數包封責千百長以至公至平
　　　給散禁門皂需索塞書算之弊端清徹見底天
　　　日可矢則事易舉而心無愧銷算查考又何慮
　　　焉
　　一髙區濬河低區築岸各隨民便語云種田先治
　　　岸種地先治溝不易之道也夫享河之利自宜
　　　濬河享岸之利自宜築岸情至順也本縣正西
　　　西北正北東北盡髙地而正東東南正南西南
　　　盡低田髙低既異風土人情亦殊驅低區之民
　　　而為髙鄉濬河驅髙鄉之民而為低田築岸是
　　　舟耕牛航也必不可矣况各方相去動逾百里
　　　令裹糧越宿而趨他人不急之役其誰堪之葢
　　　近有闔縣𣲖夫次第開濬之議又有通㸃大户
　　　隨急先舉之説職竊以為不然凡有濬築之事
　　　惟於該區中調設民果不足給之官帑不得混
　　　行𣲖擾以拂人情而揺衆志則水利之常經也
　　　若白茒大工自昔一府通開其動通縣也又不
　　　可以執一論矣
　　　胡士容興築婁江石塘申(萬厯四/十二年)
直𨽻蘇州府長洲縣為興築石塘裕國便民以垂永利
　事准本縣知縣胡士容闗開竊照三呉向為澤國而
　長洲益復低窪所倚為障水蓄水者獨有修築塘岸
　一節耳其在鄉各圖疆塍□岸聽民自築外查得婁
　門外之東接崑山齊門外之北接常熟葑門外之南
　接呉江此又當湖水之衝而為水陸通途之地則尤
　其最緊者也然查照婁塘較之葑齊又自不同葢其
　地如釡底東通大海南達沙湖北連陽城巴城諸湖
　名曰至和塘而婁江故道為東南諸水入海之尾閭
　又係軍民二運糧艘出入各上司飛報舖兵𫝊遞公
　文縴夫商賈徃來絡繹飛輓必繇之要道則修築更
　宜先耳乃每每修築皆不過編籬為􁇅挿木為樁所
　以一遇霪霖洪水泛漲風浪衝决灌田没路民稻病
　困徒費徒勞其亦何濟於事乎職葢反覆躊蹰以為
　此非若常崑之石砌决不可耳已經該職督同水利
　主簿張稜臨塘勘量自婁門外下縴埠頭起至崑山
　縣界止一帶官塘共計長六千六百四十五丈一尺
　内除前任知縣韓原善詳支官銀築過陸涇壩西張
　涇等處様塘一百五丈其未築一面單岸石塘六千
　五百四十丈一尺合用海塘青石每一丈計一層用
　價三錢七分八釐四層該銀一兩五錢一分二釐每
　丈樁木大小十根不等價銀三錢七分每丈用灰三
　十七斤八兩該銀三分石匠鏨鑿做光築砌打樁每
　丈工食銀四錢一分斷樁削尖每丈工食銀八釐計
　一丈共銀二兩三錢三分總計該銀一萬五千二百
　三十八兩四錢三分三釐又夾水内塘八百八十丈
　三尺議用黄砂亂石築砌每丈料工銀一兩二分計
　該銀八百九十七兩九錢六釐又查東西龍漊唯亭
　涇戚家涇等處水勢極深應添大塘石一層共用石
　一百三十丈每丈價銀四錢二分算該銀五十四兩
　六錢及查坍壊朱涇憲濟周涇新橋四座共估料工
　銀三十六兩三錢四分四項通共該銀一萬六千二
　百五十七兩二錢七分九釐查得本縣四十一二兩
　年分原編導河夫銀六百兩屬可支用并查東庫見
　貯各院道府項下入官還官變易盗贓失風無主堪
　動無礙銀九百六十六兩七錢四分六釐五毫餘及
　本縣項下贖罪人犯銀兩已收者併將支用辦料鳩
　工趂時興舉餘少銀兩俟職再行陸續議處申請濟
　用庻蓄水障水有備無患而澤國下田少有所瘳不
　但便民之渉而已矣
　　　胡士容興築石塘工完申(萬厯四/十三年)
直𨽻蘇州府長洲縣為興築石塘裕國便民以垂永利
　事奉本府帖文該䝉欽差整飭蘇松兵備兼理糧儲
　水利湖廣提刑按察司按察使俞憲牌備䝉撫按漕
　鹽四院批該本縣申詳築造塘工縁繇前事仰府官
　吏即查築造婁門官塘工式所估料價是否實數所
　議動導河夫銀及見貯各院道府各項官銀中間恐
　有不應動支設或吊取作何抵補其估用工料餘少
　之數作何設處一一酌議妥當申報等因備帖到縣
　今該本縣知縣胡士容看得前項塘工浩大捜查帑
　金僅得十分之一巧婦不能為無米之炊况當此公
　私交困之時興是鉅萬非常之舉又不得不多方設
　處萃衆毛以成裘葢既圖興利賴於斯民自不敢恤
　一身之勞瘁是以殫精畢慮蒿目嘔心而不遑寜處
　也及照原詳各院道入官等項錢糧切思邊海之邦
　宜備不虞仍聽貯庫俱不動支外先將導河夫銀與
　職所捐俸薪贖鍰共銀八百六十一兩給發辦料行
　委主簿張稜選擇誠謹耆民鄒亷鄭大淳俞櫟等董
　督於四十二年三月十九日一面興工築造一面勸
　諭闔郡士民義助繇是郷紳先達大學士申時行等
　欣工樂助舉人徐洌等監生翁正學等生員盛際等
　本縣縣丞汪其俊等商民汪芳張邦簋等一倡百從
　共捐助銀三千六百八十四兩九錢七分耆民鄒㢘
　許䇿夏奉石等奉公好義願捐已資共助築過青石
　塘一千七百九十四丈五尺監生顧緒餘等助築過
　青石塘六十丈五尺生員顧維禎等助築過青石塘
　八十九丈及䝉撫按兩院并本縣詳罰李廷言等築
　過青石塘七百二十二丈橋二座又䝉院道府詳允
　發下變易通倭贓貨銀二千兩監生王騰宇銀一千
　五百一十兩五錢八分本縣項下罰追胡試等銀一
　千二百四十三兩三分三釐通共銀九千二百九十
　九兩五錢八分三釐又該本職親詣塘所備細查核
　覆估無容冐破其海青石外塘原估照崑山事例今
　每丈減去工料銀三錢三分實該銀二兩共給發銀
　七千七百四十八兩一錢七分築完青石外塘三千
　八百七十四丈一尺又給發銀八百三十二兩六錢
　九分七釐共築完黄石内塘二百一十七丈八尺修
　造朱涇憲濟周涇新橋四座楊涇蕭涇陸市司馬吳
　涇等橋六座洩水平橋二十六條并東西龍漊戚家
　涇等處水勢極深處所增添大户木料等項於本年
　十二月二十八日完工訖取有耆民嚴籲顧綵等及
　宕户石匠俞朱芳等領狀包固甘結在卷申報外又
　用過興工破土三牲祭禮等項銀三兩六錢七分竪
　立過界址石牌城磚砌灰樁木等項工料銀一十一
　兩三錢三分俱有付案領狀在卷又查得前項塘工
　大舉仰藉諸臺寵靈得以竣事尤宜慎始圖終恐日
　後不無水衝坍塌則所宜預為防備者也今查除通
　完訖存銀七百三兩七錢一分六釐内聴會同呉縣
　呉江見行修築寶帶橋工二百兩外相應於内動支
　銀三百兩選委端謹耆碩擇買膏腴常稔之田召佃
　管種另立印簿嵗收花利積貯專抵修塘之用日後
　設或衝頽務令估勘明確動支修築不得别項挪放
　以滋侵没伏候詳允日一併勒石永垂不朽餘銀二
　百三兩七錢一分六釐聴抵刋刻碑石與夫刷印書
　冊及備木扁花紅給賞塘工事内効勞員役等項另
　文申報
　　　胡士容置修塘義田申(萬歷四/十三年)
直𨽻蘇州府長洲縣為興築石塘裕國便民以垂永利
　事案奉各院道批詳前事該本縣知縣胡士容將塘
　工省存銀七百三兩七錢一分六釐内除聴修築寶
　帶橋二百兩又聴勒碑刻冊給扁等項銀二百三兩
　七錢一分六釐計遵經動支銀三百兩喚令原委督
　工誠謹殷實耆民鄒亷鄭大淳俞櫟各領銀一百兩
　選買沃腴常稔園字等圩上則田共計一百五十畆
　每嵗收租除辦税糧外每五十畆應收納租米三十
　五石計准銀一十七兩五錢但照官田與民田不同
　官佃亦與民佃少異宜較民間稍示寛恤每五十畆
　再減租銀二兩五錢止令納租銀一十五兩計一百
　五十畆共應取納租銀四十五兩豊年不增凶年不
　減歳以為常無容更變庶幾樂佃樂輸而民無逋税
　官有實用矣再照義田一節田既屬之官田則租亦
　屬之官租其非民間之所得侵逋明矣所慮者在官
　府之那借掾胥之乾沒耳抑或度支不足遂旁啓别
　門而嵗月延淹秪視為故事每見吏弊移人即賢者
　不免是不可不為之圖永乆之䇿也葢職向者區區
　之意自婁塘之外尚欲南築葑塘以接松陵北築齊
　塘以接海虞而屬以民窮財盡大工不可以一時並
　舉故任勞任怨止勉而築此四十五里即復以其餘
　銀置田若干嵗積錢四十五緡葢謂日引而月長銖
　積而寸絫度十年便足為葑塘之用度二三十年便
　足為齊塘之用後有賢者家視其事可不必再借力
　於民間矣若夫今日之婁塘賴諸臺之靈百姓之力
　亦既堅厚且十年之内自有匠工包修其認狀具在
　而何所用官帑為即用之或取之一年足矣豈必嵗
　嵗而用之政惟嵗嵗不用則租可貯而息亦可長神
　而明之存乎其人豈非賢智者他日之事乎哉伏望
　詳批嚴諭檄下本縣遵令勒石仍立為冊自今伊始
　田畆分圩開註於前租數逐年登記於後凡出納之
　數一一必書其非塘工以内即一毫不許動支每遇
　嵗終驗數貯入併送查盤銀及百兩以上即仍令買
　田嵗收花利如初倘有奸胥冒破及指稱動支於塘
　外别用或虚立修塘名色付取充為公費必吏引侵
　欺之律官嚴簠簋之條庶田租水利還相為濟而台
　恩憲法永施不窮職今日之任勞任怨任謗猶或可
　諒於數十世之後也今將田畆圩號坵叚及佃户姓
　名一併開報擬合申詳
　　　王時和上達民艱請興水利詳(崇禎/二年)
直𨽻蘇州府為民生日蹙重地可憂懇採末議以甦極
　困以興永利事准本府知府王時和闗前事闗開蘇
　郡繁華冠天下財賦甲東南不意兆姓顚連析肉見
　骨若更狃於故常而不加察視為膜外而不加恤謂
　民命何謂國本何職嘗反覆考求其概有四一曰重
　賦之困(節去/全文)二曰加派之困(節去/全文)三曰蠲停無實恵
　(節去/全文)四曰水利不疏瀹夫蘇田計畆刈穫僅盈儋石
　半入公家半存私室此猶以豐稔論也倘有一二分
　災則民僅贏其三矣倘有五分災則粟盡歸於官矣
　設遇全災則國賦難蠲惟鬻妻孥變廬舍以賠償矣
　富者焉得不流離而貧者何計以免死耶然三吳十
　嵗而九災者非獨上天罹虐困此一方抑人事未修
　蓄洩之無備也葢其地負海襟湖其形如釡具區三
　萬六千頃西滙宣歙苕霅荆潤諸水三江淤塞下流
　不通有所受而無所歸霪雨不三日而阡陌皆成巨
　浸苗稼盡飽魚腹東南澤國何嵗無經旬之雨欲無
　災也得乎夫三江既入震澤底定載在禹貢開濬之
　及時不待智者而後决也邇嵗廷臣先後具疏部臣
　陳懋徳亦曾言之荷聖明垂意而論者似泥於經費
　之浩繁然職歴考往年疏導故牘及採詢今時父老
　約略所需金錢不過二十萬緡而蘇屬歳供本折幾
　三百萬即以災年一分之逋欠即足當此畚鍤之經
　營况呉淞白茒諸港一開將垂百年永利而松常諸
　府利亦不小我聖主何靳此涓滴不為呉民拯飢溺
　耶夫均賦於蘇州均之最急者也治水於吳下治之
　最急者也伏乞疏題請㫖允行則東南萬姓頂戴皇
　恩不獨畎畆有賴貢賦亦常充矣
　
　
　
　
　
　
　
　
　
　
　
　
　
　
　
　吳中水利全書卷十六
欽定四庫全書
　吳中水利全書卷十七　　明　張國維　撰
　　書
　書以敷陳利病反覆周詳縱筆罄所欲言讀之可暢
　水學
　宋
　　　范仲淹上宰執論水利書
仲淹連蹇之人常欲省事及觀民患不忍自安去年姑
　蘇之水踰秋不退計司議之於上窮俗語之於下淹
　為民之長豈敢曲沮焉然初未甚曉惑於羣說及按
　而視之究而思之則了然可照今得一二以陳焉姑
　蘇四郊略平窊而為湖者十之二三西南之澤尤大
　謂之太湖納數郡之水湖東一派浚入於河謂之松
　江積雨之時湖溢而江壅横沒諸邑雖北壓楊子江
　而東扺巨浸河渠至多湮塞已乆莫能分其勢矣惟
　松江退落漫流始下或一歲大水乆而未耗來年暑
　雨復為沴焉人必薦飢可不經畫今疏導者不惟使
　東南入於松江又使東北入於楊子江與海也其利
　在此夫水之為物蓄而渟之何為而不害决而流之
　何為而不利或曰江水已髙不納此流淹謂不然江
　海所以為百谷王者以其善下耳豈獨不下於此耶
　江流若髙則必滔滔旁來豈復姑蘇之有乎矧今開
　畎之處下流不息亦明驗矣或曰日有潮來水安得
　下淹謂不然大江長淮無不潮也來之時刻少而退
　之時刻多故大江長淮會天下之水畢能歸於海也
　或曰沙因潮至數年復塞豈人力之可支淹謂不然
　新導之河必設諸閘常時扄之以禦來潮沙不能塞
　也每春理其閘外工减數倍矣旱嵗亦扄之注水溉
　田可救暵涸之菑澇水則啓之疏積水之患或謂開
　畆之役重勞民力淹謂不然東南之田所植惟稻大
　水一至秋無他望災沴之後必有疾疫乘其羸憊十
　不救一謂之天災實繇饑耳如能使民以時導達溝
　瀆保其稼穡俾百姓不饑而死曷為其勞哉民勤而
　生不猶愈於惰而死乎或謂力役之際大費軍食淹
　謂不然姑蘇歲納苗米三十四萬斛官司之糴又不
　下數百萬斛去秋蠲放者三十萬官司之糴無復有
　焉如豐穰之嵗春役萬人日食三升一月而罷用米
　九千石耳荒歉之嵗日以五升召民為役因而賑濟
　一月而罷用米萬五千石耳量此之出較彼之入詎
　謂費軍食哉或謂陂澤之田動成沙彌導川而無益
　也淹謂不然吳中之田非水不植減之使淺則可播
　種非必決而涸之然後為功也昨開五河洩去積水
　今嵗平和秋望七八積而未去者猶有二三未能播
　種復清理數道以分其流使不停壅縱遇大水其去
　必速而無來嵗之患矣又松江一曲號曰盤龍父老
　傳云出水尤利如總數道而開之菑必大減蘇秀間
　有秋之半利已大矣畎澮之事責在郡縣不時開導
　刺史縣令之職也然今之世有所興作横議先至非
　朝廷主之則無功而有毁守土之人恐無建事之意
　矣蘇常湖秀膏腴千里國之倉庾也浙漕之任及數
　郡之守宜擇精心盡力之吏不可以尋常資格而授
　恐功利不至重為朝廷之憂且失東南之利也
　　　衛涇與提舉鄭霖論水利書
涇寓居江湖每見陂湖之利為豪彊所占農人被害無
　所赴愬澱山一湖廣袤四十里澤被三郡數十年來
　湖之圍為田者大半無非豪右之家旱則獨據上流
　沿湖之田無所灌溉水則無所通洩沿湖被淹民田
　無慮數千頃反為不耕之地細民不能自伸抑鬱受
　弊而已淳熙間今僉書羅㸃為使者因閲詞訴開掘
　山門溜五千餘畝乃一湖喉襟繇是數十年之害一
　旦盡除灌溉之利漸復八年間小有水旱果不為災
　此利害曉然易見者紹熙初忽為中天竺寺指占使
　司吏輩竝縁為姦子冝徐丈亦不深究遽爾給佃後
　因民詞愬得㫖開掘縁冒佃者不曾行遣小人無所
　忌憚今春復有頑民數輩約從毁撤向來禁約石碑
　公然圍築浙西多仰陂湖之利非他處比前後圍裹
　陂湖禁戢最嚴具載甲令臣僚申請亦多涇昨陛辭
　曾論此事甚詳少定簡尋得當録呈求教也
　　　黄震代平江府回馬裕齋催泄水書
所在水利皆源高而流下故泄之易惟本郡西南受荆
　溪以上江東數郡水既髙若建瓴東北自崑山之太
　倉連亘常熟其勢又亢若仰盂水亦反流而趨内四
　靣皆源獨其中受水之流水反蓄而不泄故近郭之
　田雖茫為一壑而濵海之田則枯涸自如古人隨地
　形而為之計則亦曲盡其妙苐廢壊已久有非一旦
　可復古人于宜興以西金陵管下設為五堰使西南
　水不入荆溪而繇分水銀林二堰入伍子胥伐楚之
　運河以入大江東北則於崑山常熟以東之横塘設
　堽門斗門閉高地之水以自溉髙地之田使水不得
　反流而趨内然此特措置四境之髙仰如此若中間
　地卑水聚不能以時入海則又設為塘浦焉蓋吳地
　中間不特太湖三萬六千頃長洲有沙湖尹山湖常
　熟有昆承湖崑山有陽城湖他如斜塘等諸瀼黄天
　等諸蕩市宅等諸村皆蓄水深處脈絡無不與太湖
　貫通水靣闊逺止藉吳淞一江通注入海水去不速
　而所藉者又在塘浦浦者導諸處之水皆自趨吳淞
　江以入海塘者防水不得入民田必使繇浦以入於
　江塘浦原計一百三十二條浦之闊率二三十丈塘
　之髙率二丈大要使浦髙於江江髙於海水駕行髙
　處而吳中可以無水災古人之為此夫豈一日一人
　之力而無存者常考李氏有江南五堰以西之運河
　尚通錢氏有兩浙其治塘浦尚有撩清指揮之號彼
　固非真能上緝古人之功而偏方小國封疆不廣則
　農夫之有籬落下田嵗嵗保治惟謹國朝幅員萬里
　觀聼不接南渡生聚益繁各便已私上焉之五堰既
　以不便木簰往來而壊江東數郡水盡入太湖矣下
　焉之堽門斗門又為側近勤耕而壊崑山常熟二縣
　水反入内地矣中焉之塘浦則或因行舟及安舟之
　便而破其圩或因人户請射下脚而廢其隄或因耕
　墾增闢而攘斥其舊來之浦凡今所謂某家浜某家
　涇者皆古塘浦舊地於是蕩無隄障水勢散漫與江
　之入海處適平退潮之減未幾長潮之增已至小汛
　之隨去未盡大汛之擁囘反多往復洄洑水去遲緩
　而一雨即成久浸矣古人合江浙數郡之規模而成
　之慮及萬世後人求一已田宅之利便而壊之見止
　一時壊既久則復之甚難自景祐以來嵗嵗講求迄
　無成功蓋但知泄水而海口既髙水非塘浦不可泄
　故東坡嘗請去吳江石塘王覿常奏開海口諸浦朝
　廷皆疑不敢行范文正公守吳嘗開茜涇亦止一時
　一方之利而劉慤按行直謂開海口則反有風濤駕
　入之憂唯熙寜初郟亶力請于朝嘗起六郡三十四
　縣之人以修塘吏民喧訴擊墜幞頭卒鳴鐃散衆而
　止政和六年御筆修平江諸浦三十六閘差霖措置
　通設六十四萬餘工宣和初再措置支見錢四十一
　萬貫有竒卒又勾収人吏送獄根磨而止今浦閘盡
　廢尤甚前日而海沙壅漲又前日之所無地之髙下
　非人力可移沙之壅漲非人力可遏惟復古人之塘
　浦駕水歸海可冀成功然所費當幾錢所役當幾人
　大豐州縣既無此事力荒嵗餓莩又無此人力縱有
　之又當歴幾時幾日而成乃欲救其目前之急此泄
　水一説未可倉卒議也若止從人户就近泄放則彼
　此皆水雖欲以鄰田為壑不可得議者多謂圍田增
　多水無歸宿然亦只見得近來之弊古者治水有方
　之時汙下皆成良田其後隄防既壊之後平陸亦成
　川澤熙寜八年旱太湖露丘墓街井今瀼蕩等處尚
　有古岸隠見水中以此知近來圍田不過因旱嵗水
　減將舊來平地被水處間行築捺耳就使圍田盡去
　水之未能速入海自若也何能遽益於事况圍田未
　易去者乎於今救急省事之筞惟有告諭田主多發
　夫工就塍岸漸露處次第修築各於水中自為隄障
　即車水出隄障之外而耕種之此事昨已施行鏤榜
　曉諭近承專官之來又嚴加督催併已差官隨之行
　縣矣某非不願大發工力為久逺計而量時度力實
　非所能更望熟議
　明
　　　龔詡上巡撫周忱論水利書
直𨽻鎮海衛老疾軍龔詡上言欽差巡撫大人執事詡
　竊惟天時水旱何代無之人事隄防從古而有欽惟
　聖朝自洪武年間東南田地髙下不一雨多則憂潦
　晴久則懼旱頻年河港湮塞岸塍摧圯無所資其灌
　溉注洩遂至永樂三年大水十四年大旱人民流離
　餓殍盈路税糧逋負盗賊生發原其所繇良以失於
　疏濬隄防之故以致朝廷憂之特遣大臣專督東南
　水利是以連年田地頗得成熟人民頗得聊生近年
　以來人情忽怠常生於所易漸覺疎慢各處州縣雖
　設治農之官而無治農之實一切文具茍且反生擾
　害之端倘一旦或有水旱之臻恐不能無永樂三年
　十四年之患詡愚以為國家所以為國家者以其有
　斯民也民以食為天食不足則無以生無以生則禍
　亂易作誠朝廷所冝深憂而當預防者也今執事職
　居巡撫斯民衣食根源國家所係輕重莫大之事尤
　不可緩如䝉聴納愚言熟思審處専一提督經略勿
　事虛文務求實效如此則災未至而有以備之而小
　民流離饑餓盗賊之患不足憂矣
　　　龔詡再上巡撫周忱修水利書
嚮者僭陳東南水旱必須預防者蓋以國家租賦從此
　而出小民衣食繇此而資最為重務往年朝廷憂於
　未然所以各處州縣特設治農官一員不使干預雜
　事専一提督經略當時居斯任者多得其人繇其責
　有所歸不得不苦心極力以營治之雖遇年時調潤
　亦時常往來巡視不怠所以岸塍堅固河港流通數
　年以來民享其利近年此官罷設惟於本縣自行委
　官提督奈何所委者多非其人濫管他事之時常多
　經年累月竝無足跡下鄉設或一來不過取其文具
　應答而去竟不問其實效如何送往迎來徒增煩擾
　其中有等糧里知道理識干係之人於農隙自行起
　督工夫修濬其無知者但知剝民茍安姑息一旦災
　至禍臨無所措手所以民受其害而不可勝言且如
　今年低處岸塍十壊八九髙鄉河港鮮有流通一值
　久雨乆晴湖水漲泛無以扺禦潮汐不通無以灌溉
　遂致稻禾渰沒枯槁兩皆失之兼之小民田段四散
　缺食無力父母妻子東奔西走營救不暇呼天叩地
　所不忍聞小民苦楚如此執事備知其情今年被災
　税糧當行上聞必可蠲免惟是小民一年衣食將何
　所望竊恐饑餓困迫盗賊流離繇是而起當此之時
　政執事食不甘味寢不安席之秋也倘䝉深懐聖心
　多方措置督責有司禁其煩苛凡官府一應不急公
　作悉行停止召集人夫盡力修濬勿事文具勿吝出
　納務求全濟必使小民感恩懐徳不忍為非不去鄉
　土救急之務莫善於斯稍待水平之日乞為奏請各
　處凡有水旱州縣仍特設治農官一員專管水利敢
　有違越使者受者各得其罪著為常令使永遵守更
　在執事時加體察責問成效驗其能否或有貪殘冗
　懦及為斯民害者詢問衆情以罷黜之或難其人俾
　得兼授更乞禁姦草弊信賞必罰勿奪農時䘏其勞
　苦以盡人事以回天心誠為利便此係民情當今急
　務伏願執事熟思之
　　　史鑑答巡撫侣鍾書
吳江草莽生史鑑承徳音賜召問以生民疾苦令條具
　上陳凡三件其二坍荒田糧宜與分豁江南諸州縣
　北枕大江東瀕滄海而太湖一水瀦其中近水之田
　風濤吞嚙日削月朘十亡四五而糧額尚存未經放
　免貧民包賠嵗嵗無已雖經具告官司勘申待報動
　閲嵗年迄無了結胥吏邀求百端剝膚吸髓反以為
　射利之資謠有錦灰堆之目此之謂也而貧民意幸
　除豁欲罷不能寜賣廬舍鬻子孫以副其求是則困
　窮之中又添一厄也今造冊在邇適當其時若不開
　除又遲十載是民之困苦無有息端之時也宜選清
　强官屬履行勘報奏請開除則吾民有幸深痼之疾
　庶乎其有瘳也
　　　史鑑與陳璚論水利書
近會沈啟南讀吾子所寄書尾有水利一事載與伍僉
　事言單鍔之所建白者噫是夫惡足以語此哉但能
　奉權貴通冨豪以樁石為名欲費國家數萬金錢侵
　牟實私槖耳向非巡撫侣公巡按張公郡守孟公合
　力以遏之則是役成矣役成而有利於民何惜於所
　費但恐財盡而民窮水利無纖毫之益爾故建議之
　初上自侍從之家中至舉人之屬下及胥吏之流無
　不垂涎朶頤則其所以自為謀者非淺淺也是夫也
　惡足以語此哉夫江南水之為害者莫甚於湖州蘇
　州松江三府也地勢既卑百川奔湊湖州西連廣徳
　宣州南接杭州嚴州諸山諸溪之水道於湖而入於
　蘇太湖東南之巨浸也容滙停蓄過於江而達於松
　以放之海則夫官是職者其可斯須而離此地哉其
　地勢之要害有非他州之可比也其他如常如鎮如
　杭如嘉地既髙亢水不停瀦相視設施固當次之也
　而當時議設水利官屬之時失於詳究特令帶銜浙
　憲彼庸常之人莫不懐戀安逸沈醉聲樂嘯謌湖山
　利害不接於其目愁嘆不聞於其耳休戚不闗於其
　心孰肯去妻子舍朋儔逺逸樂日趨於墊溺之鄉以
　親卑濕之事也哉不過嵗一再行以避文法爾至於
　茭草之屬悉令估賣挪東揜西踪跡詭譎凡有小詞
　訟則一槩行提人踰數百髙擡紙價利其贏餘至於
　大水懐襄之際吾民曾不能望見其旌節尚何得其
　處分之萬一哉故自設官以來未嘗有一人稱職者
　豈人之性皆然哉繇理勢與循習致爾莫若請選清
　彊剛正郎中一員俾令挈其家屬建牙于蘇居數郡
　之中道里既均往來又易又當其要害之處巡視相
　度不失機冝較之坐守一城之中者利害不可同日
　語也有明永樂初年户部尚書夏忠靖公治水江南
　亦以三府為急巡行勞徠不常厥後以通政使趙公
　居任踵而行之此即往事之明驗也或者又以為杭
　州地濵於海海患常作今年西湖水漂入城治水官
　屬雅冝居此鑑請有以答之海水之嚙暫不為常不
　暇逺舉姑以近代言之永樂間海嚙仁和海寜比時
　雖有治水通政以為汎而不專特遣張侍郎發民塞
　之成化十三年海嚙海寜今都御史侶公方以監察
　御史巡按浙江帥布按二司官屬塞之于時亦有水
　利吳僉事在未嘗與力也今年西湖上山傾水溢卒
　然涌入三司之官相率避於鎮海樓上水利僉事亦
　在其中未聞出一計施一筞以退水也幸其倐來倐
　去不能為災以此觀之則水利之官不居於杭無損
　於事明矣此則治水之官當年之常法也啟南又以
　為若欲開洩壅滯任重而役大有非部屬之官所能
　獨荷必得重臣以專任之始克集事衆論以為當在
　今户部侍郎劉公璋鑑又以為不然劉公循䂓蹈矩
　之人也昔為布政今為侍郎最為得人若處之以方
　靣恐其非應變之才也以耳目之所聞見者莫如湖
　廣按察使劉公喬當其知歸安也深恤民隱甚有能
　名講求水利最為詳悉故獻議於巡撫滕公奏設此
　官今本官敡歷中外無不相知者乆矣不審其節行
　才名比前何如吾子必詳知之若使其有加無替則
　舍斯人而莫可況其官資已髙陟之執政其孰曰不
　宜其次莫如前吾蘇郡守孟公俊其為人也毅而有
　守慤而有文謙而有禮但以前居蘇時屢忤權貴故
　得謗言天地鍳視日月照臨率無纖毫之實也官資
　尚卑陞之以重職専委任之則其所行必有大過人
　者鑑鄙夫碌碌自守已無意於世今以吾子書中有
　及賤名故謬陳管見如右居廟堂而憂其民吾子之
　責也惟亮察萬萬不宣
　　　蔡羽與伍水部書
竊惟執事負平當貢禹之學為水曹之官近者河渠紛
　紛事須熟講雖所將不同憂國為民之心一也前者
　白茆之役大司空為國家興利奮斷不惑遂建不世
　之業一勞永定不計小費誠偉誠善然亦多得於天
　人之助茍不因天時相地利乘人和未見其濟也今
　瀆川之役憂在監司監司執事之僚友也平心而熟
　講之勢獨不得乎今赴江赴海道有逺近稽産賦工
　冊有情實而道路諠然者弊有所起也夫疏鑿河渠
　本為國家興利萬民生福然愚民不見萬世之利先
　見目前之憂智者曰鑿白茒之阻而百川速浚吴淞
　之尾而東江順事既徴矣愚者曰大害既除小利可
　緩舊冬力役新冬暫紓兹所以諠然道路也太湖達
　婁齊孰速於盤門之鮎魚口達江隂孰速於無錫之
　獨山二水既裕長橋既多門宜不待於瀆川也或謂
　光福東通瀆川西出滸墅清横塘以納百川修縱浦
　以向横瀝郟亶單鍔竝有成說勢不得已寜失之緩
　無失之驟則天人應徴科繁碎寜失之輕無失之重
　則胥奸消民有占田額多而官租不足無阡無陌而
　居積鉅萬者監司豈知之乎草茅之人不知忌諱惟
　矜而采之
　　　姚文灝論親行㸃視書
昨會從容備聞疵謬非執事僕何繇而得此欣慰欣慰
　但其中有一事愚心所未渝不敢不質其疑於左右
　承諭云凡諸隄岸溝渠親行㸃視不惟不能遍且不
　勝其勞矧小民被呼譟之煩僕𨽻肆侵漁之毒又云
　在縣官為之亦且為小以見僕之為之又小之小者
　也至煩引郭橐駝傳為証執事之意彰彰矣而僕尚
　闇焉夫為政有體隨時而在非自明理之儒孰能免
　膠柱之誚哉僕之愚迷其失固多然竊謂効勞之事
　無上下大小之殊有殊者或後世之失也是故天子
　狥農諸侯省耕大夫協工士庻盡力昔者大舜負聖
　人之資攝帝堯之位内而九官分攝外而十二牧分
　民舜於此時端居冀方總率宇内豈不稱尊嚴之體
　免臣庶之擾哉乃與羣后更迭覲巡僕僕然一嵗而
　周四岳所至之處祭天可已祀地可已朝諸侯可已
　又屑屑然禮器之是修量衡之是較何舜之自小而
　不自尊也豈當時岳牧皆不足以辦此歟後世人主
　則得矣穆然於九重之上和鑾不響而警蹕塵消諸
　侯無奔走之勞百姓無供給之費執事以為與舜之
　事孰簡而孰煩耶茍以為非人君之體而不可為則
　是後世之君皆賢於舜而舜之事適足以為萬世戒
　也禹之治水在堯舜重華之下居益稷贊助之上其
　他佐貳司空之職又不知其幾為禹者授以成算坐
　収全功豈不合大臣之體無細事之勞哉然書稱其
　乘四載而隨山刋木史稱其手足胼胝何也嘗攷四
　載云者謂水行乘舟陸行乘車泥乘輴山乘梮也夫
　禹以一人而領九州之水必不得而往取通衢大川
　相其大勢可矣其他泥淖山徑之處盡遣其屬以行
　而已不勞焉豈不可哉而禹方且﨑嶇跋涉惟恐不
　及意者捄饑拯溺之心横於中不暇顧事體之冝不
　冝也又胼胝云者謂手足皮厚也是必躬有執作之
　勞乃至此若但擘畫指揮乎其間則焦勞或有而胼
　胝必無論語亦稱其躬稼是則禹之於水不獨自往
　又自為之也後之為人臣者則得矣職位稍崇即自
　尊大偃然於僚屬之上孰肯少貶以就勞事曰此有
　司之守耳為有司者又復若是曰此百姓之役耳繇
　是自百姓而上無復有服勞者何其與禹之見異也
　執事謂此皆懲禹之失而不為耶抑道有不類而不
　能為耶茍以為非大臣之體而不可為則是後世之
　臣皆賢於禹而禹之事適足以為萬世戒也舜大聖
　人也禹亦大聖人也古稱其為法于天下可傳于後
　世僕不聞其以君相自尊而忽於勞役之事此所以
　不能無疑於執事之教也夫舜與世逺典籍遼邈又
　聖凡不同事難為據姑以近世提舉浙西者言之宋
　時有徐宗正者親操畚􁅗率先衆庶我明有趙通政
　者巡行阡陌泊宿州渚若是者何如也皆可以為戒
　歟然此又所未見也近日劉都憲總治張秋文武官
　僚執役於河上者不可勝數為劉公者坐乎一堂之
　上令乎一堂之下亦足以重國體而致河成矣乃便
　服按行日夕隄上泥塗有所不顧風雨有所不避寜
　不計官吏之伺侯僕𨽻之侵漁哉是執事所親也豈
　亦以為非歟夫是三公者亦大臣也其事皆載在方
　冊著在人耳目僕不聞其以大臣自尊而忽於勞役
　之事此所以不能無疑於執事之教也所謂必不能
　徧者然矣僕意禹之汲汲如此豈自度其能徧九有
　而後為哉亦盡其力之所及所不及者則亦已矣若
　預計其不能徧而槩不行焉非聖賢意也夫子謂冉
　有曰力不足者中道而廢今汝畫是聖人不責人之
　中道而廢而責人之畫也彼計其不能徧而不行者
　非畫歟所謂不勝其勞者然矣但既已受上之命而
　用下之望則不得不盡其勞誰敢佚居哉昔韓子論
　孔席不煖而云聖人非不知安逸之為樂誠畏天命
　而憫人窮也夫聖人未用猶且上畏下憫皇皇如此
　假使見用於時其急又何如哉諸葛武侯亦曰鞠躬
　盡瘁死而後已夫瘁亦人之所不欲死亦人之所大
　惡也彼豈獨不盡人情哉誠以熊掌與魚有不可以
　兼得也所謂小民被呼譟之煩者有之矣僕使往年
　開運河嘗呼譟其民於鎮江去年濬諸浦嘗呼譟其
　民於海濵已而大修圩岸又呼譟其民扵田野若是
　者皆可以已乎意者擇可勞而勞之不必避號召之
　煩以佚道使之不必慮怨尢之起也倘謂農田之事
　百姓之心聽其自為不待督責則農官不必設水監
　不必開夏忠靖不必來於前徐司空不必繼於後矣
　所謂僕𨽻肆侵漁之毒者亦有之矣但此輩害人無
　往不然顧馭之何如耳得其法雖野外亦不敢肆失
　其道雖庭中且不能防執事謂一切官僚不出門庭
　者便能免左右之漁獵乎恐不可因此而廢彼也惟
　其謹嚴其約束減損其人數而已僕每懲此故凡
　入鄉之日止用門僕一人𨽻卒六人更無書辦等役
　竊效昔人單騎之行不謂外人猶復云云也所謂在
　縣官為之亦且為小者執事之警僕切矣無非欲僕
　之識其大也然僕以為不必論其大小是非而已耳
　故嘗謂政有可以坐理官有可以堂居較文聴訟之
　類是也乃若水部農官則不然必以舟航為衙署阡
　陌為几席探源索委度髙量卑然後為無負於人茍
　或不然皆心之所未盡義有所未安欲以稱於世曰
　賢水部良農官僕未之信也況律有之府縣官他事
　不許下鄉而㸃視圩岸獨不在禁限安得為縣官為
　之亦小也昔者子路為宰問政夫子告之曰先之勞
　之明道程子之令晉城也暇時每至鄉村召集老㓜
　而告教之詩書為之句讀社會為之科條夫宰與令
　亦今之縣官也彼一聖一賢者其所以誨人處已皆
　不於其大而於其小何也豈古今不同舉措異耶所
　謂郭橐駝傳可以為法者執事之警僕者又切矣無
　非欲僕之不擾人也僕謂栁子此説亦因其警叢脞
　者耳非以此為足以盡理官之道而凡為理者事事
　當如是也若然則盡力溝洫之聖反不如郭橐駝之
　守約也且駝之于樹非蔑然無事也先盡其培植之
　功然後用其棄置之術今則未也隄防未盡修川澤
　未盡導猶之種樹未及培也而遽以呼集勞來為戒
　亦同於枯槁而已矣豈善學駝者哉況彼之所病正
　以長民者不親視而徒使吏號於其鄉故小民有饋
　吏之煩而無得食之實今僕則躬自往來詢其難易
　勤者勞之惰者威之與子厚之説似不類執事比而
　同之僕滋惑焉夫惟執事宏達又甚相愛平時議論
　多所領解此獨未悉者意執事未及見僕之行事初
　自逺方而歸咻於莊岳之衆未暇為僕少致思耳蓋
　此一事其最不便者官吏忌其精察糧長畏其刑威
　此其騰説倒置實繁以執事未思之情而聴二者之
　説此所以累言而累疑也尚冀盪除目前平視千古
　逺稽聖賢之迹近審諸子之䂓必若以為理有所不
　可事有所不宜循之則為僨事之轍改之則為冝民
　之途明白指趣纖悉開示雖愚迷敢不勵轉圜之莭
　服苦口之劑以一烝人之心以副知已之望哉
　　　張檟答張寅論水利書
吳中之水曰震澤曰具區曰太湖一也其西之南則嚴
　湖杭天目諸山之原有自苕霅而來者其西則宣歙
　池九陽江之水有自五堰而來者其北則潤州之金
　壇延陵之丹陽與宜興之荆山之水有自荆溪百瀆
　而來者其入海之道雖曰三江而二江已絶吳江南
　岸又築石堤以便綱運而震澤之水漸以北徙觀於
　今日自江寜之五堰既治而九陽之水不東注於震
　澤而西下常州蕪湖之港瀆以時而修望亭之設堰
　在所得己未數年前嚴州有山傾之變水皆南下浙
　江而苕霅之水為之少殺劉家河開夏駕浦疏而婁
　江之塞者以通華亭諸泖之水有所歸而東江之㣲
　者以大其為患如澱山湖者亦於是乎少息斜堰決
　而四湖有洩水尾閭七鴉不復當以諸浦論而又為
　吴中一大川矣太湖入海之道雖曰三川而其出吾
　州者已有其二每為渾潮所淤則吾州先被其害一
　議修治則吾州獨當其勞思患預防一曰修閘以禦
　潮沙諺曰海水一潮其泥一篛新造之浦必設閘以
　禦潮沙不能壅也在吾太倉除婁江七浦上原洪闊
　海潮所不能壅者不必置閘外其諸屢浚屢塞如楊
　林入七浦湖川入婁江之處與鹽鐵塘南出婁江北
　通七浦者皆不可無閘其他如石婆港千步涇之類
　則多置木竇而又旁通月河設為輗壩每遇大旱大
　澇用以濟竇閘之所不及吐納且以便小舟之往來
　二曰專職掌以守成業周禮遂人掌邦野稻人掌稼
　地曰以瀦蓄水以防止水以溝蕩水以遂均水以列
　舍水以澮瀉水旱則引川水於澮以瀉之于川宋定
　興開江兵級專治浦閘茜涇鎮乃其屯兵處議卒以
　時啟閉常常理其閘外使不至日積月淤而屢煩浚
　治功不啻百倍耶三曰輕地租以防壅塞吾太倉之
　田賦雖均而其名尚有曰田曰地曰山曰池溝塗蕩
　之異而其賦亦各有等第以今之堈身名之曰地而
　比於塗蕩之賦立為界畔不得仍前廢棄侵占則堈
　身可以常存而限水易為力矣四曰慎陞科以抑豪
　强凡以利為名利耑於一人而被其害者必衆豪强
　欲謀兼併每指溝洫塘浦為塗蕩而陞科之以升斗
　之米易十百千丈之業或塞或沃壤或堰或魚塘而
　小民遂無從畎引必嚴禁痛革此弊可也五曰纂圖
　志以便考閲曰諸侯惡其害巳而皆去其籍先時清
　查圩圖詳於田賦而未及於溝洫之制愚意吾州三
　百有十里必合幾十里為一圖四至皆以塘浦為界
　而復備開其各圩四至之溝洫并圩中之溝洫而備
　書之俾為人所共知則雖欲耑之而册籍井如不可
　得已禹貢職方之叙揚州不過數言而山川貢賦民
　生物産所繇適於畿甸之路無所不備此聖人之經
　所當取法者此五者祇為備旱計然髙鄉之河港既
　通亦低鄉之所必繇以導水者也但水性下因而導
　則順而易為力激而行之則逆而難為功故郟氏於
　低田雖築圩岸欲其髙固浚塘浦欲其闊深而其於
　髙田設堰瀦水而又浚其經界溝洫使水嘗周流浸
　潤夫然後立堈門以防其壅斯可以常無枯旱之患
　而髙低皆熟矣
　　　柴竒上閣部請興水利書
頃承明問敢進瞽言方切兢慚乃蒙採納謂興水利實
　今日喫緊第一議七年之病三年之艾及今圖之猶
　未晚也竒愚有以知執事之心不惟欲活東南百萬
　生靈之命抑欲培國家千百世富庻之基也竒謹拜
　稽為朝廷得人賀而復述水利之詳為執事告焉禹
　貢三江之舊不可得而復矣太湖之水惟併於婁江
　而溢於白茒七鴉二浦為入海之道七鴉猶為通利
　而白茒則湮塞成堤水不能不泛溢而為害故有體國
　之忠者恒抱將來之慮焉何以言之五代時錢氏竊
　據一方藉數郡所輸以為國計竭力經營故有國百
　餘年止長興一罹水災宋初水利不修東南告歉則
　取諸淮北諸郡水患逾五十年南渡後日夜講求濬
　治之法故百五十餘年水災僅一二見勝國之事大
　率類此國初亦未見常稔自夏忠靖公經理其地水
　患始息而周文襄公繼之東南財賦遂甲於天下今
　仍嵗不登公私交困方議措置事輒中止所以難之
　者蓋不過為三説所屈耳愚請别白言之為濬治之
　難者曰白茒海口漲沙為梗海潮一日再至停積泥
　沙雖大興工力濬治數年旋亦壅塞矣往嵗之役可
　鑒也愚竊以為不然海口漲沙似非人力可為白茒
　傍近有馬草浜可五里許濬而廣之可以曲避漲沙
　之梗往時開濬所起之土悉堆其傍一夕霖雨兩㟁
　傾圯不幾月而河流遂塞勢使然也吳中父老嘗以
　白茒長亘九十里水行迂曲相度其傍有湖漕上接
　芝塘不過三十里徑入大江但漕水淺狹必須開廣
　以其事上之監司因欲壊民廬舍墳墓遂不果行今
　惟復白茅之舊而疏馬草港之水於是為便於勢為
　易舊時港身東起海口西抵芝塘凡長六千五百餘
　丈今欲即工之時必擇収穫之後自芝塘而馬草自
　馬草而海口每丈計用幾人每人開深幾尺少壯相
　間畚􁅗相繼而復步設徤勇幾人搬運新土離置數
　丈兩㟁所長之田悉墾去之若有新升之税亦覈實
　而開除之馬草迤西至白魚洪等處遇有乾淺亦用
　疏通七鴉支水為楊林塘為湖川塘各三十里久已
　湮塞亦復開濬使通則白茒七鴉水勢駛疾太湖不
　能泛溢而為害矣為工費之難者曰方今四隅多盗
　輦轂之下工作繁興為此大舉所費不支欲取之郡
　縣耶則饑饉迭臻公私告竭欲請之朝廷耶則司農
　少府輒以匱聞徐議而緩圖之可也愚竊以為計大
　事者不可惜小費圖永逸者不可懼先勞往日己巳
　庚午二嵗水災朝廷蠲放已及百萬量前日之所放
　計今日之所費量今日之所費計後日之所輸孰多
　而孰寡耶疎逺小臣固不敢罔意論列草野之間嘗
　聞逆瑾之所積以萬萬計無非取之閭閻之下以飽
　溪壑之貪者也謂冝合詞上請無惜數萬之費以建
　百世之功則范文正公所謂國之倉庾晉人所謂外
　府者也往嵗開濬白茒自芝塘而海口長六千五百
　五十丈凡用五萬九千人其一時因而即工者亦數
　處總計用人凡十二萬用米凡九萬公私耗費亦萬
　計計今日之所費宜不出此况乎失業之民不輾轉
　四方聚而為盗監司郡縣竊有隱憂誠能募而用之
　興非常之功弭不測之變活垂斃之民一舉而三善
　備焉亦何憚而不為乎為責任之難者曰言天下事
　易成天下事難成天下事易善天下事難往嵗朝廷
　嘗命大臣躬為經理事竣之後或不免於物議焉此
　當其事之難也愚以為大臣任天下之重貴盡一已
　之職業不顧在人之是非往嵗之役議奪於衆人之
　見功虧於一簣之餘非有所損也今日欲興大功為
　國家計為生民計豈忍因之以為前郤耶浙江憲司
　雖設有水利僉事分管蘇松等處地方然地逺而耳
　目有未及權分而職任有不專事干撫按動見掣肘
　𢎞治間工曹奏設導河等夫每嵗每里僉夫一名折
　収工價銀六兩其後減収三兩僱倩人夫開挑河道
　雖若粗有成蹟繼之者乃不然焉亦遂革去今日無
　謂難其人也忠靖身任其事跋涉泥途者二十年文
　襄請截綱運四十萬為經理費故當時水利疏通為
　國大利廟堂之上豈無聞二公之風而興起者乎執
　事具疏上請特發内帑親遣大臣會同撫按諸臣詢
　問父老相度地冝如前所列先以白茒為急大舉而
　濬治之其次疏七鴉之壅塞葺溧陽之五堰復江隂
　之一十四瀆則可以興百年之利而增重朝廷之根
　本若小小興作一二補苴此蓋有司之事非所望於
　執事者也干冒尊嚴不勝悚仄
　　　王同祖上閣部設吳中治水專官書
王者體國經野設官分職以為民極唐虞之時禹作司
　空以平水土周禮六卿之制有冬官大司空闕典無
　攷先儒講論周禮以大司空之屬逸在五卿若遂師
　縣師稻人草人之類是也禹之時洪荒草昧故其任
　職也專周公之時治定功成故其立法也備帝王之
　制為萬世程憲若此我朝設官大率因周禮六卿之
　名取大唐六典之法而參酌宋元之舊以成一代之
　規至為詳且備矣工部所掌都水虞衡屯田所司可
　舉而言也外有東南府縣皆有治農專官府有通判
　縣有縣丞使嵗時循行阡陌興修水利以利民田又
　每遇水災則或敇巡撫都御史等官治水若正統間
　侍郎周忱景泰間侍郎李敏天順間都御史崔恭成
　化間都御史畢亨𢎞治間都御史何鑑朱瑄正徳嘉
　靖間尚書李充嗣是也或特敇尚書侍郎等官専治
　水患若永樂間户部尚書夏元吉𢎞治間侍郎徐貫
　正徳間都御史俞諫是也或置僉事於浙江專管蘇
　松水利則自成化八年始若吳㻞伍性雷士旃是也
　至𢎞治中裁革或敇工部郎中或主事専治水利若
　𢎞治間主事姚文灝郎中傅潮臧麟是也至正徳初
　裁革末年復因水災遣郎中朱衮治水未幾裁革嘉
　靖初復敇郎中顔如環林文沛治水未幾裁革迄於
　今仍以浙江僉事董水利事若蔡乾江良貴蔡時田
　玉今朱袞是也自𢎞治以來治水之官或設或罷率
　無定制故嘉靖初都御史許廷光都給事中吳巖相
　繼論列請特設重臣以任治水之責十一年大理寺
　左寺丞周鳯鳴疏請設專官治水是皆深知東南水
　利所繫不小故惓惓焉形之章疏莫有能舉而行之
　者蓋水利之官遇水患興修固為甚急若嵗豐無虞
　則坐享優游以為閒冗故議者輒以為不冝專設殊
　不知思患豫防之筞要在於平居而乆安長治之規
　實繇於積習非一朝一夕之所能辦也且東南低下
　之區嵗有水患但大小不同耳夫茍水勢不漲未足
　為患一遇大水蕩為巨浸有司相顧束手無策然後
　縣以聞於府府以聞於撫按撫按會議以聞於朝事
　下户部覆議動經旬日比及㫖下文移往來勘踏災
　傷又復浹月徐議所以救荒之䇿官廩不足繼以處
　畫處畫不足繼以勸借比及闗支餓殍已十之八九
　矣然後差官治水量財調役開江濬浦不亦晚乎是
　皆官不專設水利之法久廢一旦倉卒遇災遂不可
　支以至於此也或曰府縣皆有治農官非專設乎夫
　治農官之設固祖宗良法美意但行之既乆不能無
　弊職任不專或委以别務賢愚不一或雜以庸才且
　工力財用非所能辦不過於嵗時督民修築疏導應
　行故事而已又焉足以興大事修大功也或曰巡撫
　都御史兼之可也夫巡撫之職固無所不統但其管
　轄地方廣大政務浩繁欲其専治水利下行有司之
　事亦日不暇給矣或曰今浙江僉事之設専管蘇松
　水利獨非専官乎是固然也但名雖專管實則兼治
　今治所猶在浙江嵗時不過巡行一二次而已至其
　文移下行有司視為末務漫不加省亦不過取具依
　准回申而已如此而謂之専官可乎或曰郎中主事
　昔嘗差委治水亦專官也然有事則差事已則革廢
　置不常乆暫不定又焉得為専官乎愚以為必如今
　日僉事之設專管蘇松水利内職則郎中主事可也
　外臺則副使僉事可也即於蘇州建立衙門常時住
　劄其松常鎮嘉湖杭等府不時巡行及浙東溫台寜
　紹等府瀕海之區海塘堰壩成法具在無俟興修者
　則但委有司管轄不必躬親往閲使得專於蘇松相
　時立法若前所言水利農田之事地利有緩急工程
　有大小次第舉行以期成效則庻為專官矣然又須
　久任責成假以嵗月毋徒茍且止辦目前三載考績
　視其勛業所就量加旌擢雖復遷官仍其舊任如此
　行之既乆則東南之水患庻乎可弭矣何也蓋官專
　而地近則有司知所策勵凡有興作期於必行而無
　廢閣因循之弊任乆而法著則下民安於趨赴凡有
　工役期於必成而無作輟偷惰之虞是則専官乆任
　為今日水利之急務如此其所以量才而授任者則
　在於持鈞衡者焉
　　　歸有光上兵道熊桴水利書
有光生長東南祖父皆以讀書力田為業然未嘗窺究
　水利之學聞永樂初夏忠靖公治水於吳朝廷賜以
　水利書夏公之書出於中秘求之不可得見獨於故
　家野老捜訪得書數種因盡閲之間採其議尤髙者
　彚為一集嘗見漢世國家有一事必令公卿大臣與
　博士議郎雜議始元中諸儒相論難鹽鐵及宣帝時
　桓寛推衍之至數萬言而盛稱中山劉子九江祝生
　之徒欲以究成治亂定一家之法有光所取水利論
　僅止一二然以為世所傳書皆無逾於此者郟大夫
　考古治田之跡蓋濬畎澮距川瀦防溝遂列澮之制
　數千百年其遺法猶可尋見如此昔吳中嘗苦水獨
　近年少雨多旱故人不復知其為害而隄防一切廢
　壊不修今年雨水吳中之田淹沒幾盡不限城郭鄉
　村之民皆有為魚之患若如郟氏所謂塘浦闊深而
　隄岸髙厚水猶有大於此者亦何足慮哉當元豐變
　法擾亂天下而郟氏父子荆舒所用之人世因以廢
　其書至其䂓畫之精自謂范文正公所不能逮非虚
　言也單君鍔本毘陵人故多論荆溪運河古迹地勢
　蓄泄之法其一溝一港皆躬自相視非茍然者獨不
　明禹貢三江未識松江之體勢欲截西水入楊子江
　上流工緒支離未得要領揚州藪澤曰具區其川三
　江蓋澤不患其瀦而川患其不流也今不專力於松
　江而欲涸其源是猶惡腹之脹不求其通利徒閉其
　口而奪之食豈理也哉近世華亭金生綱領之論實
　為卓越然尋東江古道於嫡庻之辨終猶未明誠以
　一江泄太湖之水力全則勢壯故水駛而常流力分
　則勢弱故水緩而易淤此禹時之江所以能使震澤
　底定而後世之江所以屢開而屢塞也松江源本洪
　大故别出而為婁江東江今江既細㣲則東江之跡
　滅沒不見無足怪者故當復松江之形勢而不必求
　東江之古道也周生勝國時以書於行省及都水庸
　田使司皆不能行其後偽吳得其書開濬諸水境内
　豐熟迄張氏之世略見功效至論松江不必開其乖
　謬之甚有不足辨者尋周生之論要亦可謂之詭時
　達變得其下策者矣有光迂末之議獨謂大開松江
　復禹之跡以為少異於前說然方今時勢財力誠未
　可以及於此伏惟執事秉節海上非特保障疆圉且
　以生養吾東南之赤子生民依怗之者切矣邇者風
　汛稍息開疏瓦浦五十餘年湮沒之河一旦通疏連
　月水勢泛濫凡瓦浦之南相近二十餘里水皆北向
　而流百姓皆臨流歎誦明公之功徳蓋下流多壅水
　欲尋道而出其勢如此不得其道則瀰漫横暴而不
　制以此見松江不可不開也松江開則自嘉定上海
　三百里内之水皆東南向而流矣頃二十年以來松
　江日就枯涸惟獨崑山之東常熟之北江海髙仰之
　田嵗苦旱災腹内之民宴然不知遂謂江之通塞無
　闗利害今則既見之矣吳中乆乏雨水今雨水初至
　若以運數言之恐二三年不止則仍嵗不退之水何
　以處之當此之時朝廷亦不得不開江也天下之事
　因循則無一事可為奮然為之亦未必難明公於瓦
　浦實親試之矣且以倭㓂未作之前當時建議水利
　動以工費無所於出為解然今十數年遣將募兵築
　城列戍屯百萬之師於海上事窮勢迫有不得不然
　者若使倭㓂不作當時有肯捐此數百萬以興水利
　者乎若使三吳之民盡為魚鼈三吳之田盡化為湖
　則事窮勢迫朝廷亦不得不開江矣𢎞治四年五年
　大水至六年百姓饑疫死者不可勝數正徳四年亦
　如此今年之水不減於正徳四年尚未及秋民已嗷
　嗷矣救荒之策决不可緩欲望早為措置米穀設法
　賑濟或用前人之法召募饑民濬導松江姑且略循
　近世之迹開去兩岸茭蘆自崑山漫水江迤東至嘉
　定上海使江水復繇蹌口入海放今年停瀦之流備
　來年洊至之水亦救時之策也有光蹇拙非有計慮
　足以裨當世獨荷執事知愛盡其區區之見或有可
　備末議者伏惟裁擇之幸甚
　　　歸有光上知府王儀書
有光昨承明府論及水利匆遽辭别不及盡言有光非
　能知水學者然少嘗有意考求見盧公武郡志止抄
　錄事跡略無綱要今新志因之而近來言水利者不
　過祖述此耳嘗訪求故家野老得書數種獨取郟氏
　二三家斷以為專門之學遂彚録成書非能特有所
　見也惟以三吳之水瀦於太湖太湖之水泄於松江
　古今之論無易此者故著論以暢前人之㫖嘗又讀
　禹貢注三江者迄無定論惟郭景純及後來邊實之
　論為是故定以為三江之圖明府見諭謂吳淞江與
　常熟縣無預有光所論三吳之水非為常熟一縣之
　水也江水自吳江經繇長洲崑山華亭嘉定上海之
　境旁近之田固藉其灌溉要之吳淞江之所以為利
　者蓋不止此獨以其直承太湖之水以出之海耳今
　常熟東北江海之邊固皆高仰中間與無錫長洲崑
　山接壤之田皆低窪多積水此皆太湖東流不快之
　故若吳淞江開濬則常熟自無積水然則吴淞江豈
　當與許浦白茒竝論耶明府又謂楊子江錢塘江何
　與於吳中水利有光之意特欲推明三江之說蓋自
　來論吳中之水必本禹貢三江既入之文自孔安國
　以下以中江北江為據既失之泥班固韋昭桑欽近
　似而不詳故當從郭景純唯三江之説明然後吳中
　之水可得而治也經曰三江既入震澤㡳定先儒亦
　言三江自入震澤自定文不相蒙然吳淞一江之入
　震澤底定實係於此經文簡略不詳耳有光誠恐論
　者不知此江之大漫與諸浦無别不辨原委或泥張
　守節顧夷之論止求太湖下之三江用力雖勞反有
　支離湮汨之患也但欲復禹之跡誠駭物聽即如宋
　郟亶時之丈尺時力亦恐未及而水勢積壅為害欲
　求明府先令所在畧據今日河影開挑茭蘆使自崑
　山夏駕口至嘉定柵橋尋入海之口則江水有通流
　之漸矣今春量撥賑饑之穀召募饑民或可即工又
　旁江之民積占茭蘆指以告佃為名所納升斗之税
　所占即百頃之江兼之漲灘之稅亦多吏胥隱沒官
　司少獲其利昔宋時圍田皆有禁約今姦民豪右占
　江以遏水道更經二三年無吳淞江矣若責所占之
　人免追花利止令隨在開挑以復舊跡則官不費而
　奸有所懲矣有光二十年屏居江上未嘗敢獻書當
　事者異日吕公有意水利然以平日非相知不敢有
　所陳前以分司舊識因開瓦浦問及之而明府親屈
　二千石之重敦行古誼虛懐下接且惓惓以吾民之
　魚鼈為憂故特有言耳然區區所望於明府有大於
　此者昔魏王召史起問漳水可以灌鄴田子何不為
　寡人為之史起曰臣恐王之不能為也王曰子誠能
　為寡人為之寡人盡聴子矣史起敬諾言之於王曰
　臣為之民必大怨臣大者死其次乃籍臣臣欲死願
　王之使他人遂之也王曰諾使之為鄴令史起因往
　為之鄴民大怨欲籍史起史起不敢出而避之王乃
　使他人遂為之水已行民大得其利繇此言之興一
　世之功不當恤流俗之議也區區之見要以吴淞江
　必不可不開即日渡江逺離節下豈勝瞻戀不宣
　　　歸有光與崑山知縣彭富論水利書
承明侯以本縣十一十二十三保之田土荒萊居民逃
　竄嵗逋日積十數年來官於玆土者未嘗不深以為
　憂而不能為吾民終嵗之計明侯戚然於此下詢蒭
　蕘有光生長窮鄉談虎色變安能黙然而已竊惟三
　區雖𨽻本縣而連亘嘉定迤東沿海之地號為岡身
　田土高仰而吳淞江為三州太湖出水之大道水之
　經流也江之南北岸二百五十里間支流數百引以
　灌溉自頃水利不修經河既湮支流亦塞然自長橋
　以東東流之水猶駛迨夏駕口至安亭過嘉定青浦
　之境中間不絶如綫是以兩縣之田與安亭連界者
　無不荒以三區言之吴淞既塞故瓦浦徐公浦皆塞
　瓦浦塞則十一十二保之田不収重以五六年之旱
　溝澮生塵嗸嗸待盡而已此民之所以困也先時言
　水利者不知本原茍徇目前修一港一浦以塞責而
　已必欲自原而委非開吳淞江不可開吳淞江則崑
　山嘉定青浦之田皆可墾議者不究其本因見沿江
　種蘆葦之利反從而䂓取其税自甪直浦索路港諸
　地悉為豪民之所占向也私占而已今取其税是教
　之塞江之道也上流既壅下流安得而不淤乎生愚
　為三區之田而欲開吳淞江似近於迂然恐吴淞江
　不開數年之後不獨三區而三州之民皆病也若夫
　開瓦浦溉十一十二保之田開徐公浦溉十三保之
　田此足支持目前下策也生愚聞之古之君子為生
　民之計必不肯拘攣於世俗之末議而决以敢為之
　志況此三區本縣蕞爾之地在明侯之宇下得升斗
　之水可以活矣伏願毅然舉行庻幾垂死而再甦之
　其有徳於吾民甚大又今旱魃為災明侯昔日車馬
　所通瀕河人跡所至之處禾稼僅有存者至於腹裏
　無復青草近經秋潦往往千畆之田枯苗數莖隨水
　蕩漾而已救荒之策真如拯溺救焚萬不可緩者惟
　明侯留意焉
　　　王世貞與閣下王錫爵書
江南設有水利憲臣議尚未定或有為當設僉事或有
　以為宜復御史者或有以為冝特遣大臣者復御史
　不過仍委兵道多挾郡僚臨期一以移文塞責而已
　下僚多一番承應百姓多一番騷擾至於添設大臣
　尤屬童稚之見彼豈有不避艱勞不求速化如夏忠
　靖周文襄者況年力愈衰體靣愈重費用愈廣何益
　之有無已則僉事乎於民為近於簡為慎然鄙意則
　以未煩銓曹議定官府先須撫按計處錢糧今東南
　民力竭矣救死不贍安能枵腹而事版築若損官儲
　而借之賑饑則可然倉庾竭矣何所請發而以供役
　徒且今嵗之潦在湖海之漲下流滿而不受不在上
　流閼而未洩也苐以為此事冝暫緩唯先有司修築
　圩岸為主蓋費小利大目前之至訃也若乆逺之圖
　唯廟堂更熟慮焉
　　　陸樹聲與巡按李堯民論水利書
承示别劄仰見仁臺軫念窮黎焦勞經畫為吳民造命
　者無遺算矣而猶計及停折徳意所加切於乳哺信
　吳民有二天矣其將百世頌之所論河工已濬當事
　者業有成績竊聞之先猷謂治水之大要有二曰蓄
　曰洩非畜無以防旱非洩無以禦澇蓋旱則資蓄以
　灌輸澇則資洩以疏導非獨有洩而無蓄也故三吴
　謂之澤國者水所鍾也如主於治澇欲一决而涸之
　不幾於因噎而廢食乎今吳江而下浦港支渠分流
　而東者謂之西水西水盛則海潮不能駕越邇縁支
　河淺澁西水之來者㣲緩海潮之至者湍汛故潮至則
　勢急而退速潮去則沙留而易凝退速則無灌輸之
　實易凝則多淤澱之虞如仁臺所謂水鹹泥濁者或
　以此也今所慮者潮沙日積河身漸仰其於蓄洩不
　無兩妨論者謂吳江長橋之水迤邐而東繇浦港支
　渠分流放于海而下猶之自咽喉而達胸腹腸胃以
　下注尾閭者也如令咽喉鯁噎胸腹腸胃壅塞則尾
　閭雖通而津液不注闗鬲且將不利矣故浦港支河
　尤冝濬治務令深下則停蓄流通無所壅塞遇澇則
　水藉以容納而不至於漫延遇旱則水得以車戽而
　不苦於乾暵此兩利之道也乃若田間水道則責令
　田户各加疏濬此又不待言矣今吳淞之工已畢聞
　之當事者亦將有事於此僕老耄懵於世故因承下
　問率爾布此苐恐言之無當且以犯越俎之嫌也惟
　仁臺亮之
　　　趙用賢與水利道許應逵論常熟水利書
吳淞為上流所急是矣攷宋史自張獻叔及本朝錢溥
　皆云松江東南髙仰西北窪下其受水分流之大者
　曰吳淞黄浦今臺下已濬吳淞於此兩分之説盍再
　加詧恐上流應濬者不止吳淞一江而已自此以下
　其流益分其入海之道亦益縷析所不及詳數賢常
　熟人則一邑水道所身歴而可指數者敝邑居吳郡
　城東北太湖之水一繇長洲而下繇巴城而上以常
　熟崑山為尾閭常州諸流則自無錫百瀆望亭宛山
　蕩而下無慮數十道亦皆以常熟為滙故唐宋治水
　言上流必於吴淞言下流必於白茒七浦攷之趙霖
　嘗云自田圩既廢水通為一若遇南風則太湖淞江
　與崑山積水盡奔常熟北風反則常熟水之東赴者
　亦然是見敝邑形勢最闗諸水衝要其後任古陳彌
　作相繼相度皆言常熟之浦二十四悉北入於江崑
　山之浦十有二悉東入於海蓋昔人患淞江不能獨
　勝太湖之注而獨重於敝邑如此及詳治水諸策莫
　精於錢武肅其所設開江指揮專駐常熟范文正時
　稍益卒至二千餘則其重又可知今欲盡復二十四
　浦之舊必非力所可及若所謂白茒許浦福山黄泗
　四浦則似與吴淞江之勢相為聨絡必不可緩蓋此
　四浦者元人嘗資為運道至張士誠據吴不憚勞民
　大發卒濬之故我聖祖平吳因置四巡檢於四港之
　口以當時四港最大為鹽盗之出沒也百餘年後漸
　至湮塞𢎞治中都御史何公鑑主事姚文灝並大加
　開滌今又百餘年湮塞等於平陸矣夫此四浦者白
　茒居邑之正東折而入於海百二十里稍紆東北曰
　許浦入江八十里當邑城之北曰福山港入江最近
　三十六里西北則曰黄泗浦入江九十里白茒往為
　巡撫海公瑞畧加疏濬雖未迄工海口尚未大利然
　今流幸稍通數年已來亦賴其利乃其最逕而切又
　稍近而易為工者則莫若福山一港而已此港受東
　來直注之水到江最易宜與白茒稱亞其旁多良田
　頃者漸瘠鹵不堪矣然而未有言及之者以白茒昔
　時稱為運道其名最著故言者往往先之又福山之
　湮已乆有勢力之家不蓄産於此日者敝邑所議開
　乃皆在三丈浦奚浦所費亦不資則以此二港有三
　四要人田廬盡在其間故出力得首從事耳且舊籍
　所載福山港所開工食大約不過四千二百有竒以
　易具之費而成三吴最急之工亦冝少留神焉不才
　又聞言今海口俱髙於内地即加開治終亦無利
　此近孩童不解事語昔范仲淹上吕相書其辨江流
　若髙必無姑蘇一語足破千古又瀕海之地特髙於
　他處謂之岡身蓋天地之氣至邊則少結以限海潮
　惟不濬則海口之沙日壅望之似髙耳惟臺下先燭
　此説之謬然後循次修舉又若敝邑目前所極要者
　築圍一莭臺下未及施工於治河則冝加意於築㟁
　許光凝曰開一江有一江之利濬一浦有一浦之利
　郟亶曰築圩可以禦小水而不可以禦大水然則必
　濬河而又築圩則吴之田利而無患矣若止濬一吴
　淞譬如人身毛竅八萬四千獨舉一竅治之其餘壅
　蔽為害亦不細耳
　　　趙用賢與兵道李淶論水利書
敝邑居郡城之東北吸浙西苕霅太湖東洩諸水繇吴
　江經郡城會於常熟自無錫而北太湖分流及荆溪
　孟河諸水亦會於常熟常熟在漢唐有三十二港以
　洩全湖建瓴之勢旱則資潮汐潦則藉分殺故田常
　稔而有此名至元末獨存四港已東為白茒嘗資為
　運道其流最大稍北為許浦正北為福山港極西北
　為三丈浦至正中亦幾湮廢故江南水災無日不聞
　偽吴之起首濬四港聖祖因之故於此四港並設巡
　司防禦海警以總勢論蓋太湖之水大半歸於敝邑
　而正東所受郡城及陽城湖婁江衆流亦下而歸於
　敝邑故敝邑乃三吴之尾閭敝邑入江諸港無壅則
　長洲吴江無錫諸浸殺其六七矣又以四港論白茒
　入海稍紓而東計百二十里許浦亦不下百里獨福
　山港在縣城正北入江僅三十六里最逕而三丈浦
　則以洩邑西太湖之水其利在西北一方於邑似少
　緩焉隆慶間撫臺海公嘗濬白茒一港幾成而去然
　累年猶少賴之至許浦福山二港則置不講頃年惟
　三丈浦既大濬又旁及奚浦鹿苑紛紛動衆皆為一
　方計又皆為有勢力者計耳而邑之大形勢大利害
　或未及也故為今目前最急計無如擇其近而易為
　力者如福山一港先加開濬然後以次及於白茒許
　浦白茒尤易浚以海公之濬尚不逺猶能通流故也
　福山港一通則郡城直注之水逕從北入江敝邑長
　洲吴江諸浸可殺其六矣
　　王煥如曰海忠介於隆慶末開吴淞江畢即疏白
　　茒港以解任匆迫不竟厥功甫數載而白茒澱淤
　　萬厯初年林江臺奉特遣至吴所賜璽書坐濬白
　　茒反覆勘估倉猝竣役上章纍數千言叙勞勩之
　　績如畫及梓行册考謂忠介糜金錢四萬餘緡而
　　彼僅半之迄今列郡黎民追忠介吴淞之伐户祝
　　家尸而海虞一邑謂忠介白茒之役逺孫江臺趙
　　文毅虞人也素持月旦目擊先後之疏治兹談水
　　利竟無隻字誦江臺此其功罪之案何如也忠介
　　貞操與日月争光而白茒遺憾豈奉行者不得其
　　法與愚讀文毅斯萹為之浩歎
　　　趙用賢再答兵道李淶問水利書
辱明問具見留意民瘼蓋東吴無百年不治之水以地
　獨卑窪内滙太湖之巨浸而四灌以江海之洪流故
　其通易塞少塞則中流溢出而渰溺之禍嵗嵗不免
　蓋在西境則吴江黄浦婁江諸港最大在東北境入
　江者則無如崑山常熟而在常熟獨有四港以分其
　勢即宋所置開江營獨重此一邑可知矣惟明公再
　籌之如惠臨敝邑當造膝以對
　　　周永年復吴江縣知縣熊開元問水利書
伏蒙手扎下詢水利備見留心禹績此百世之永賴非
　一方之偏計仁臺智欲窺五行之先仁能窺萬姓之
　便故肯究竟此事奈此學乆無専門永年妄意籌量
　亦心長目短兹奉明問僅以臆對大都論水於江北
　則利在漕論水於江南則利在田顧名思義知水之
　何以利則治水之大綱在握矣欲求水之利先審水
　之害害在淤塞則利在疏通害在泛溢則利在停泓
　而泛溢之病又根於淤塞其要總不出蓄洩二字故
　嵗修之計無如深其浜漊髙其㟁塍以治田之法治
　水深者益深則流疾而不至上涌高者益髙則峻防
　而不受潰入此嘗靣奉台議洞中肯􁏛得官民同心
　年嵗繼踵便可乆逺絶陽侯之虐惟是大興水利則
　事闗蘇松二郡役費金錢巨萬而敝邑縣治適介左
　江右湖之中則言濬決者不能不於此注意東坡所
　謂盡徙吴江一縣之民者既為迂論單鍔所謂鑿吴
　江㟁為千木橋者亦非捷法計惟有用決法於江海
　之交用濬法於江湖之間而新漲為勢家所有則畚
　未動而肘先掣是闢除之難浮土無别地可積則堆
　近於㟁而還復於水是安頓之難作壩以濬水濬竟
　而壩根㣲在則泥沙即以漸聚挿竹結草以捕魚捕
　乆而水靣各分則茭葦即以濳滋是洗刷之難且無
　論是諸難而淺深廣狹須用倉舒秤象若水量江之
　術相勾較非坐談之客所謂快其脣吻也明問所云
　泛舟規度挿木表記誠所不容已者即當嘉靖間修
　邑志時沈憲副亦偕白邑丞乘舫周遊而其書若圖
　始就況即思約計工費而可憑空指畫乎前聞台委
　各區總開報水利永年慮此輩欲虛應故事曾詳囑
　承行吏書云各區須開明本區大小湖港若干小水
　浜漊若干其大水通流者從何而來從何而去何年
　何處曾塞何年何處曾開其二都南三都西之水竟
　有向入湖而今出湖者務須審實註明又須逐區挨
　聨畫成圖本以便接續成帙他日郡邑水利官按圖
　臨視有不合者責歸開報之人不知吏書區總肯以
　鄙言從事否仁臺既垂念此事或即可因修志以圖
　治水得嚴諭各承委者一番使其及時開載亦可據
　以為案而更加辨析也其太湖向繇吴淞江入海者
　是其大道今長橋左右即皆變作民居民田湖水無
　從直來龎山湖亦半成蘆蕩湖水無從盡去是江與
　湖且即有間阻矣何論海口數年前嘗泛吴淞已荻
　葦彌望今更不知江面所存何似日侯豫瞻嘗述吴
　淞之在嘉定境者當其尊人少時尚見一日兩渡今
　可跨而越矣似此不盡成髙阜不止耳自城東而抵
　松郡不過五十里距海則更百里而遙太湖既不得
　從長橋直東只得迤邐而南從徹浦橋八斥鎮東出
　者為多幸東路有白蜆江等諸濶大處可受以轉達
　於松之澱泖不盡恃龎湖與吴淞為承受耳若講求
　水利之書以所見則林江臺所刻三吴水考悉吴中
　之事沈憲副所作吴江水利考切邑中之事皆足資
　考鏡者也
　
　
　吳中水利全書卷十七
欽定四庫全書
　吳中水利全書卷十八　　明　張國維　撰
　　志
　志以徴實在先朝唯尊信史凡有詔令竝系全文之
　中在明則蒐拾遺編務存典確而勦襲者不入
　宋(志出後代編叙然事則/宋也故標以宋元倣此)
　　　托克托等宋史河渠志(一/)
開寳間議征江南詔用京西轉運便李符之策發和州
　丁夫及鄉兵凡數萬人鑿横江渠於歴陽令符督其
　役渠成以通漕運而軍用無闕天禧四年知江隂軍
　崔立率民修廢塘浚古港以灌髙仰之地竝賜詔奨
　焉神宗熙寜元年十月詔杭之長安秀之杉青常之
　望亭三堰監䕶使臣竝以管幹河塘繫銜常同所屬
　令佐巡視修固以時啟閉從提舉兩浙開修河渠胡
　淮之請也二年三月甲申先是凌民瞻建議廢吕城
　堰又即望亭堰置牐而不用及因濬河隳敗古涇函
　石牐石䃮河流益阻百姓勞弊至是民瞻等貶降有
　差六年五月杭州於濳縣知縣郟亶言蘇州環湖地
　卑多水沿海地髙多旱故古人治水之迹縱則有浦
　横則有塘又有門堰涇瀝而棊布之今總二百六十
　餘所欲畧循古人之法七里為一縱浦十里為一横
　塘又因出土以為隄㟁度用夫二十萬水治髙田旱
　治下澤不過三年蘇之田畢治矣十一月命亶興修
　水利然措置乖方民多愁怨僅及一年遂罷兩浙工
　役又數月中書檢正沈括復言浙西涇浜淺涸當濬
　浙東隄防川瀆湮沒當修請下司農貸緡募役從之
　仍命括相度兩浙水利哲宗元祐四年知潤州林希
　奏復吕城堰置上下牐以時啓閉其後京口瓜洲犇
　牛皆置牐紹聖二年詔武進丹陽丹徒縣界沿河堤
　㟁及石䃮石木溝竝委令佐檢察修䕶勸誘食利人
　户修葺任滿稽其勤惰而賞罸之從工部之請也元
　符元年正月知潤州王悆建言吕城牐常冝車水入
　澳灌注牐身以濟舟若舟沓至而力不給許量差牽
　駕兵卒併力為之監官任滿水無走泄者賞水未應
　而輒開牐者罸守貳令佐常覺察之詔可二年閏九
　月潤州京口常州犇牛澳牐畢工先是兩浙轉運判
　官曾孝蘊獻澳牐利害因命孝藴提舉興修仍相度
　立啟閉日限之法三年二月詔蘇湖秀州凡開治運
　河港浦溝瀆修壘堤㟁開置斗門水堰等許役開江
　兵卒徽宗崇寜元年十二月置提舉淮浙澳牐司官
　一員掌杭州至揚州瓜洲澳牐凡常潤杭秀揚州新
　舊等牐通治之崇寜二年初通直郎陳仲方别議濬
　吳淞江自大通浦入海計工二百二十二萬七千有
　竒為緡錢糧斛十八萬三千六百乞置幹當官十員
　朝廷下兩浙監司詳議監司以為可行時又開青龍
　江役夫不勝其勞而提舉常平徐確謂三州開江兵
　卒千四百人使臣二人請就令䕶察已開之江遇潮
　沙淤澱隨即開淘若他役者以違制論確與監司往
　徃被賞人以為濫六年三月詔曰昨二浙水災委官
　調夫開江而總領無法役人暴露飲食失所疾病死
　亡者衆水仍為害未嘗按實究罪反蒙推賞何以厭
　塞百姓怨咨乃下本路提刑司體量提刑司言開濬
　吴淞青龍江役夫五萬死者千一百六十二人費錢
　米十六萬九千三百四十一貫石積水至今未退於
　是元相度官轉運副使劉河等皆坐貶降大觀元年
　五月中書舍人許光凝奏乞開江濬浦願委本路監
　司與諳曉水利者詳究利害詔吴擇仁相度以聞開
　江之議復興矣十一月詔曰禹貢三江既導震澤底
　定今三江之名既失其所水不趨海故蘇湖被患其
　委本路監司選擇能臣檢按古迹循導使之趨下并
　相度圩㟁以聞於是復詔陳仲方為發運使屬官再
　相度蘇州積水二年八月詔常潤嵗旱河淺留滯運
　船監司督責濬治三年兩浙監司言承詔按古迹導
　積水今請開淘吴淞江復置十二牐其餘浦牐溝港
　運河之類以次增修若田被水圍勸民自行修治章
　下工部工部謂今所具三江或非禹迹又吳淞江散
　漫不可開淘泄水遂命諸司再相度以聞四年八月
　臣僚言有司以練湖賜茅山道觀縁潤州田多髙仰
　及運渠夾岡水淺易涸賴湖以濟請别用天荒江漲
　沙田賜之仍令提舉常平官考求前人規畫修築從
　之十月户部言乞如兩浙常平司奏專委守令藉古
　瀦水之地立隄防之限俾公私毋得侵占凡民田不
　近水者略倣周官遂人稻人溝防之制使合衆力而
　為之詔可政和元年十月詔蘇湖秀三州治水剏立
　圩㟁其工費許給越州鑑湖租賦已而升蘇州為平
　江府潤州為鎮江府二年七月兵部尚書張閣言臣
　昨守杭州聞錢塘江自元豐六年泛溢之後潮汛往
　來率無寜嵗而比年水勢稍改自海門過赭山即回
　薄巖門白石一帶北㟁壊民田及鹽亭監地東西三
　十餘里南北二十餘里江東距仁和監止及三里北
　趨赤㟁􁏞口二十里運河正出臨平下塘西入蘇秀
　若失障禦恐他日數十里膏腴平陸皆潰於江下塘
　田廬莫能自保運河中絶有害漕運詔亟修築之四
　年八月詔鎮江府傍臨大江無港澳以容舟楫三年
　間覆溺五百餘艘聞西有舊河可避風濤嵗乆湮廢
　宜令發運司濬治是年詔曰聞平江三十六浦内自
　昔置牐隨潮啟閉嵗乆湮塞致積水為患其令守臣
　莊徽專委户曹趙霖講究利害導歸江海依舊置牐
　於是發運副使應安道言凡港浦非要切者皆可徐
　議惟當先開崑山縣界茜涇塘等六所秀之華亭縣
　欲竝循古法盡去諸堰各置小斗門常州鎮江府望
　亭鎮仍舊置牐八月詔户曹趙霖相度役興而兩浙
　地方擾甚七年四月尚書省言盧宗原濬江慮成騷
　擾詔權罷其役趙霖别與差遣重和元年六月詔兩
　浙霖雨積水多侵民田平江尤甚繇未濬港浦故也
　其復以趙霖為提舉常平措置救䕶民田賑恤人户
　毋令流移失所八月詔加霖直秘閣宣和元年二月
　臣僚言江淮荆漢間荒瘠彌望率古人一畝十鍾之
　地其堤閼水門溝澮之跡猶存近絳州民吕平等詣
　御史臺訴乞開濬熈寜舊渠以廣浸灌願加税一等
　則是近世陂池之利且廢矣何暇復古哉願詔常平
　官有興修水利功效明白者亟以名聞特與褒除以
　勵能者從之八月提舉專切措置水利農田所奏浙
　西諸縣各有陂湖溝港涇浜湖濼自來蓄水灌溉及
　通舟檝望令打量官按其地名丈尺四至竝鐫之石
　從之三月趙霖坐增修水利不當䧏兩官六月詔曰
　趙霖興修水利能募被水艱食之民凡役工二百七
　十八萬二千四百有竒開一江一港四浦五十八瀆
　俱已見成績進直徽猷閣仍復所䧏兩官宣和二年
　九月以真揚等州運河淺澀委陳亨伯措置五年三
　月詔吕城至鎮江運河淺澀狹隘監司坐視無所施
　設兩浙專委王復淮南専委向子諲同發運使吕淙
　措置車水通濟舟運四月又命王仲閎同廉訪劉仲
　元漕臣孟庾專一往來措置常潤運河又詔東南六
　路諸牐啟閉有時比聞綱舟及命官妄稱專承指揮
　抑令非時啟版走泄河水妨滯綱運誤中都嵗計其
　禁止之五月詔以運河淺涸官吏互執所見州縣莫
　知所從其令發運司提舉等官同廉訪使者叅訂經
　乆利便列奏是月臣僚言鎮江府練湖與新豐塘地
　里相接八百餘頃灌溉四縣民田又湖水一寸益漕
　河一尺其來乆矣今堤㟁損缺不能貯水乞候農隙
　次第補葺詔本路漕臣并本州縣官詳度利害檢計
　工料以聞靖康元年三月臣僚奏言東南瀕江枕海
　水易泄而多旱歴代皆有陂湖蓄水祥符慶歴間民
　始盗陂湖為田後復田為湖近年以來復廢為田雨
　則被澇旱則枯涸民久承佃所収租税無計可脱悉
　歸御前而漕司之常賦有虧民之失業無算可乞盡
　東南廢湖為田者復以為湖庻幾凋瘵之民稍復故
　業詔相度利害馳奏以聞八月户部言命官在任興
　修農田水利依元豐賞格千頃以上該第一等轉一
　官下至百頃皆等第酬奬紹聖亦如之縁政和續附
　常平格千頃增立轉兩官減磨勘三年實為太優詔
　依元豐紹聖舊格施行
　　　托克托等宋史河渠志(二/)
浙西運河自臨安府北郭務至鎮江江口牐六百四十
　一里淳熈七年帝因輔臣奏金使往來事曰運河有
　淺狹處可令守臣以漸開濬庶不擾民今十一年冬
　臣僚言運河之濬自北闗至秀州杉青各有牐堰自
　可瀦水惟沿河上塘有小堰數處積乆低陷無以防
　遏水勢當以時加修治兼沿河下㟁涇港極多其水
　入長水塘海鹽塘華亭塘繇六里堰下私港散漫悉
　入江湖以私港深運河淺也若修固運河下㟁一帶
　涇港自無走泄又自秀州杉青至平江府盤門在太
　湖之際與湖水相連而平江閶門至常州有楓橋滸
　墅烏角溪新安溪將軍堰亦各通太湖如遇西風湖
　水繇港而入皆不必濬惟無錫五瀉牐損壊累年常
　是開堰徹底放舟更江隂軍河港勢低水易走泄若
　從舊修築不獨瀦水可以通舟而無錫晉陵間所有
　楊湖亦當積水而四傍田畝皆無旱暵之患獨自常
　州至丹陽縣地勢髙仰雖有奔牛吕城二牐别無湖
　港瀦水自丹陽至鎮江地形尤髙雖有練湖縁湖水
　日淺不能濟逺雨晴未幾便爾乾涸運河之淺狹莫
　此為甚所當先濬上以為然至嘉定間臣僚又言國
　家駐蹕錢塘綱運糧餉仰給諸道所係不輕水運之
　程自大江而下至鎮江則入牐經行運河如履平地
　川廣巨艦直扺都城蓋甚便也來年鎮江牐口河道
　淤塞不復通舟乞令漕臣同淮東總領及本府守臣
　公共措置開撩
　　　托克托等宋史河渠志(三/)
潤州水紹興七年兩浙轉運使向子諲奏禁練湖占佃
　增置斗門石䃮補隄防乾道七年以臣僚言丹陽練
　湖幅員四十里納長山諸水漕渠資之故古語云湖
　水寸渠水尺在唐之禁甚嚴盗決者罪比殺人本朝
　寢緩其禁以惠民然修築嚴甚春夏多雨之際瀦蓄
　盈滿雖秋無雨漕渠或淺但泄湖水一寸則為河一
　尺矣兵變以後多廢不治堤㟁圯闕不能貯水强家
　因而專利耕以為田遂致淤澱嵗月既乆其害滋廣
　望責長吏濬治堙塞立為盗決侵耕之法著為令庻
　幾練湖漸復其舊民田獲灌溉之利漕渠無淺涸之
　患詔兩浙漕臣沈度專一措置修築慶元五年兩浙
　轉運浙西提舉言以鎮江府守臣重修吕城兩牐畢
　再造一新牐以固隄防庻為便利從之
　　　托克托等宋史河渠志(四/)
常州水隆興二年本州守臣劉唐稽奏開申利二港孟
　瀆百瀆至乾道二年以漕臣姜詵等請造蔡涇牐及
　開申港上流横石次濬利港以洩水勢六年三月又
　命兩浙運副劉敏士浙西提舉芮輝于新涇塘置牐
　堰以捍海潮楊家港東開河置牐通行鹽船仍差牐
　官一人兵級十五人以時啟閉挑撩五月又以兩浙
　轉運司并常州守臣言填築五瀉上下兩牐及修築
　牐裏堤㟁仍於郭瀆港口舜郎廟側水聚會處築捺
　硬壩以防走泄運水委無錫知縣主掌鑰匣遇水深
　六尺方許開牐通放客舟淳熈五年以漕臣陳峴言
　於十月募工開浚無錫縣以西横林小井及奔牛吕
　城一帶地髙水淺之處以通漕舟九年知常州章冲
　奏疏治本州港牐溪湖詔令相度開濬嘉泰元年守
　臣李珏奏濬漕渠以便綱運修建望亭上下二牐固
　䕶水源從之
　　　托克托等宋史河渠志(五/)
蘇州水乾道初平江守臣沈度兩浙漕臣陳彌作言疏
　濬崑山常熟縣界白茒等十浦約用三百萬餘工其
　所開港浦竝通徹大海遇潮則海内細沙隨泛以入
　　潮退則沙泥沉墜漸致淤塞今依舊招置闕額開江
　　兵卒次第開濬不數月諸浦可以漸次通徹又用兵
　　卒駕船遇潮退搖蕩隨之常使沙泥隨潮退露不致
　　停積實為乆利從之淳熙元年詔平江府守臣與許
　　浦駐劄戚世明同置措開濬許浦三旬訖工
　　　　托克托等宋史河渠志(六屬時華亭/縣  秀州)
　秀州水境内有四湖一曰柘湖二曰澱山湖三曰當
　　湖四曰陳湖東南則柘湖自金山浦小官浦入於海
　　西南則澱山湖自蘆瀝浦入於海西北則陳湖自大
　　姚港朱里浦入於吳淞江其南則當湖自月河南浦
　　口澉浦口亦達於海支港相貫乾道二年守臣孫大
　　雅奏請於諸港浦分作牐或斗門及張涇堰兩剙築
　　月河置一牐其兩柱金口基址竝以石為之啟閉以
　　時民賴其利淳熈十三年兩浙轉運副使張叔獻上
　　言華亭新涇塘招賢港牐廢毁莫禦鹹潮傷禾乞加
　　修築上曰此牐須當為之方今邊事寜息惟當以民
　事為急民事以農為重朕觀漢文帝詔書多為農而
　下今置牐其利久逺不可憚一時之勞十五年以兩
　浙路轉運判官吴坰奏請命浙西常平司措置錢穀
　勸諭人户於農隙併力開濬華亭等沿海三十六浦
　湮塞決泄水勢為永久利乾道七年秀州守臣丘崈
　奏修華亭新涇堰捍禦鹹潮從之尋詔特轉丘崈左
　承議郎令所築華亭捍海塘堰趂時栽種蘆葦不許
　樵採九年又命華亭縣作監牐官招収土軍五十人
　巡邏堤堰專一禁戢將卑薄處時加修捺令知縣縣
　尉竝帶主管堰事則上下協心不致廢壊淳熈九年
　又命守臣趙善悉發一萬工修治海鹽縣常豐牐
　及八十一堰壩務令高牢以固䕶水勢遇旱可以瀦
　積十年以浙西提舉司言命秀州發卒濬治華亭鄉
　魚祈塘使接松江太湖之水遇旱即開西牐堰放水
　入泖湖為一縣之利
　　　劉蒙松郡水利志(一/)
嘉祐三年轉運使沈立開崑山之顧浦五年轉運使王
　純臣請令蘇湖常秀修作田塍位位相接以禦風濤
　令縣官教誘殖利之户自作塍㟁定其勸課為殿最
　六年轉運使李復圭知崑山韓正彦開松江之白鶴
　滙如盤龍之法崇寜中郟亶又濬治之皆為民利
　　　劉蒙松郡水利志(二/)
紹聖中浙部水溢轉運副使毛漸奏請按錢氏有國時
　故事起長安堰至鹽官徹清水浦入海無錫芙蓉湖
　武進廟堂港常熟疎涇梅李以入楊子江又開崑山
　七鴉下張諸浦東北道吳江開大盈顧會二浦東南
　濬柘湖新涇下金山小官浦悉入於海自是水不為
　患
　　　劉蒙松郡水利志(三/)
政和中提舉常平官興修水利欲涸亭林湖為田盡決
　堤堰以泄湖水華亭地勢東南益髙西北益卑大抵
　自三泖五浦下注松江以入海雖決諸堰湖水不可
　泄鹹水竟入為害於是東南四鄉為斥鹵之地民流
　徙他郡中間州縣官懼其害復故堤堰獨留新涇塘
　以通鹽運海潮晨夕衝突塘口至闊三十餘丈鹹水
　延入蘇湖境上(隆興間言者復請決/諸堰以姜詵言而止)是嵗八月邑人
　右正言許克昌力言於朝時丘崈以太傅除知秀州
　奉命行視與令堵觀議以新涇塘潮勢湍急運港距
　新涇二十里水勢稍緩於是募四縣夫移堰於運港
　始九月二十六日終十二月二十七日併築堰外諸
　港及運港之兩㟁東㟁自堰至徐浦塘二十四里十
　七丈西㟁自堰至柘湖二十三里上闊六尺下闊一
　丈五尺髙六尺明年正月遣御史蕭之敏按視還奏
　詔增崈秩復租九年以招復流民又明年正月遣中
　使宣諭守臣張元成增築二月特設監堰官一員土
　軍五十人置司顧林亭以防鹽運私發諸堰後堰外
　隨潮沙漲牢不可壊二州之田得免鹹潮浸灌之患
　崈所築諸堰具列於後
　　　運港大堰闊三十丈深三丈六尺厚二十丈九
　　　　寸
　　　鸌涇堰闊一十五丈深三丈五尺
　　　黄姑涇堰闊五丈深一丈五尺
　　　張戀涇堰闊一十二丈深三丈
　　　老兒涇堰闊二丈深一丈
　　　何家涇堰闊一十丈五尺深二丈
　　　善涇堰闊九丈深一丈六尺
　　　徐家涇堰闊九丈深一丈八尺
　　　邵家涇堰闊九丈深一丈八尺
　　　新開涇堰闊九丈深一丈八尺
　　　招賢涇堰闊一十一丈深二丈八尺
　　　管家涇堰闊三丈深一丈四尺
　　　張涇堰闊三丈深一丈
　　　戚家涇堰闊六丈深二丈五尺
　　　丫又涇堰闊五丈深二丈二尺
　　　吳塔涇堰闊一十丈三尺深二丈六尺
　　　蔣家涇堰闊七丈五尺深一丈六尺
　　　竹岡堰縣東六十里
　　　沙岡堰縣東七十里
　　按徐碩嘉禾志又有防海鹽塘石湖隄塘鹹堰將
　　軍堰通前凡二十餘所自增築海塘諸堰皆廢今
　　所存者唯張涇一堰一閘故時港名亦多改易不
　　可考矣
　　　劉蒙松郡水利志(四/)
前進士胡恪開三江五滙夫三江包於太湖五滙三十
　六浦四十二灣常曲為之制則水有所歸永不為患
　乃詔給簿尉俸隨司門員外郎李公傳相度開修三
　江積水後轉運提刑提舉司言開淘吳淞江湮塞去
　處自大盈諸浦洩水入海凡用二百二十二萬七千
　八百一十五工錢糧一十八萬三千九十八貫石
　　　歸有光嘉祐開江志
　　吳淞江南㟁
　　　張家浜　　　戴家浜　　　青浦
　　　古江　　　　南蹌浦　　　上海浦
　　　大盧浦　　　西盧浦　　　新涇
　　　魚浦　　　　小許浦　　　盤龍江
　　　儼儻浦　　　周涇　　　　西舊涇
　　　赤眼浦　　　華潮浦　　　淮浦
　　　朱墅浦　　　艾祁浦　　　青龍江
　　　　浦家江　　大盈浦　　　梁紇浦
　　　　南澥浦　　直浦　　　　趙屯浦
　　　　内勲浦　　石浦　　　　道褐浦
　　　　金竈浦　　蕭市浦　　　陸虞浦
　　　　千墩浦　　任浦　　　　漳潭浦
　　　　同丘浦　　諸天浦　　　張浦
　　　　帆歸浦　　大直浦　　　少里浦
　　　　東齊浦　　刹力浦　　　吳浦
　　　界浦　　　　甪直浦
　　吳淞江北㟁
　　　江灣浦　　　坊浜　　　　唐莊浦
　　　東彭越浦　　西彭越浦　　趙浦
　　　大場浦　　　桃樹浦　　　下槎浦
　　　中槎浦　　　上槎浦　　　石橋浜
　　　新華浦　　　封家浜　　　李墅浦
　　　上棧浦　　　何浦　　　　陸皎浦
　　　東黄渡浦　　裘浦　　　　西黄渡浦
　　　桑浦　　　　顧浦　　　　安亭港
　　　徐公浦　　　北澥浦　　　大瓦浦
　　　小瓦浦　　　蔣浦　　　　三林浦
　　　金城浦　　　顧幕浦　　　木𤓰浦
　　　下駕浦　　　天明浦　　　新洋浦
　　　馬仁浦　　　小虞浦　　　大虞浦
　　　良里浦　　　新瀆浦　　　下里浦
　　　黄瀆浦　　　及野浦　　　界浦
　　　曹涇　　　　六市浦　　　管簾浦
　　　張浦　　　　戴墟浦　　　陸涇
　　　廟涇　　　　箭涇　　　　青丘浦
　　　索路港
　　右嘉祐所開新江淞江自湖口來入海兩㟁皆浦
　　形如百足今有見在通流者或填於僅如溝瀆或
　　沒不復見而地名猶存皆可尋究酈道元水經注
　　云東南地卑萬流所凑濤湖泛決觸地成川舊瀆
　　難以悉數酈氏生長北方未嘗親見蓋以意度之
　　可耳今觀吴淞江兩㟁港浦永樂二年夏忠靖掣
　　崑山嘉定諸塘浦引吴淞江入劉家河於上海濬
　　范家浜接黄浦而於江之東段初不施工蓋已失
　　水之勢矣
　元
　　　宋濂等元史河渠志(一/)
練湖在鎮江元有江南之後豪强之家於湖中築隄圍
　田耕種侵占既廣不足受水遂致泛溢世祖末年參
　政温都爾奏請依宋例委人提調疏治其侵占者驗
　畝加賦至治三年十二月省臣奏請依江浙行省議
　合依宋制設夫修濬練湖瀦蓄潦水并疏治運河自
　鎮江路至吕城壩長百三十一里計役夫萬五百十
　三人六十日可畢又用三千餘人濬滌練湖九十日
　可完人日支糧三升中統鈔一兩行省行臺分官監
　督所用船物今嵗預備來春興工合行事冝依江浙
　行省所擬既得㫖都省移文江浙行省委叅政董中
　奉率合屬正官親臨督役於是董中奏言所委前都
　水少監崇明州知州任奉政鎮江路總管毛中議等
　議練湖運河此非一事宜依澱山諸湖農民取泥之
　法用船千艘船三人用竹䈒撈取於泥日可三千載
　月計九萬載三月之間通取二十七萬載就用所取
　泥增築湖㟁自鎮江在城程公壩至常州武進縣吕
　城壩河長百三十一里一百四十六步擬開河靣闊
　五丈底闊三丈深四尺與見有水二尺可積深六尺
　所役夫於平江鎮江常州江隂州及建康路所轄溧
　陽州田多上户内差倩若濬湖開河二役竝興卒難
　辦集宜趂農隙先開運河工畢就濬練湖省凖所言
　與都事王徴事等於泰定元年正月至鎮江丹陽縣
　洎各監工官沿湖相視上湖沙岡黄土下湖茭根叢
　雜泥亦堅硬不可䈒取又議兩役竝興相離三百餘
　里往來監督供給為難願以所督夫一萬三千五百
　十二人先開運河期四十七日畢次濬練湖二十日
　可完繼有江南行臺侍御史及浙西廉訪司副使俱
　至乃議首事運河備文咨稟遂於是月十七日入役
　二月十八日省臣奏開濬運河練湖重役也冝依行
　省所議仍令便冝從事後各監工官言已分運河作
　三壩依元料深闊丈尺開濬至三月四日畢工數内
　平江崑山嘉定二州實役二十六日常熟吴江二州
　長洲吳二縣實役二十八日餘皆役三十日巳於三
　月七日積水行舟又監修練湖官言任奉議指稱元
　料增築隄堰及舊有土基共增闊一丈二尺平靣至
　高底灘脚增築共量斜髙二丈五尺依中堰西石䃮
　東舊隄臥羊灘修築如舊堤髙闊已及所料之上者
　遇有崩缺修築令完中堰西石䃮五百婆隄西上増
　髙土一尺有缺亦補之五百婆隄至馬林橋隄水勢
　稍緩不須修治其隄底間有滲漏者窒塞之三月六
　日破土九日入役至十一日工畢實役三日歸勘任
　少監元料開運河夫萬五百十三人六十日畢濬練
　湖夫三千人九十日畢人日支鈔二兩米三升共鈔
　萬八千一十四錠二十兩米二萬七千二十一石六
　斗實徴夫萬三千五百十二人共役三十三日支鈔
　八千六百七十九錠三十六兩糧萬三千十九石五
　斗八升比附元料省鈔九千三百三十四錠三十四
　兩糧萬四千二石二升其練湖未畢相視地形水勢
　再議叅政董中奉又言練湖舊有湖兵四十三人添
　補五十七名共百人於本路州縣苗糧三石之下二
　石之上差充專任修築湖㟁設提領二員壕寨一人
　司吏三人於有出身人内選用工部議練湖所設提
　領人等印信即同湖兵宜咨本省遍行議擬又鎮江
　路言運河練湖今已開濬若不設法闗防徒勞民力
　除闗本路達嚕噶齊烏嚕斯哈雅總治其事同知哈
　薩知事程郇專管啟閉斗門行省從之
　　　宋濂等元史河渠志(二/)
浙西諸山之水受之太湖下為吳淞江東滙澱山湖以
　入海而潮汐來往逆湧濁沙上湮河口是以宋時設
　置撩洗軍人專管修治元既平宋軍士罷散有司不
　以為務勢豪租占為蕩為田州縣不得其人輒行許
　凖以致湮塞不通公私俱失其利乆矣至治三年江
　浙省臣方以為言就委嘉興路治中髙朝列湖州路
　知事丁將仕同本處正官體究舊曾疏濬通海故道
　及新生沙漲礙水處所商度開滌繪圖呈據丁知事
　等官按視講究合開濬河道五十五處内常熟州九
　處十三段該工百三十二萬一千五百六十二崑山
　州十一處九十五里用工二萬七十四日役夫四百
　五十六冝於本州有田一頃之上户内驗田多寡算
　量里步均派自備糧赴工疏濬正月上旬興工限六
　十日工畢二年一次舉行嘉定州三十五處五百三
　十八里該工百二十六萬七千五十九日支糧一升
　計米萬二千六百七十石五斗九升日役夫二萬一
　千一百一十七六十日工畢工程浩大米糧數多乞
　依年例勸率附河有田用水之家自備口糧佃户傭
　力開濬奈本州連年被災今嵗尤甚力有不逮冝從
　上司區處髙治中會集松江府各州縣官按視議合
　濬河渠華亭縣九處計五百二十八里該工九百六
　十八萬四千八百八十二役夫十六萬一千四百一
　十四人日支糧二升計米一十九萬三千六百九十
　七石六斗四升上海縣十四處計四百七十一里該
　工千二百三十六萬八千五十二日役夫二萬六千
　一百三十四人日支糧二升計二十四萬七千三百
　六十一石四升六十日工畢官給之糧傭民疏治如
　下年豐稔勸率有田之家五十畝出夫一人十畝之
　上驗數合出止於本保開濬其權勢之家置立魚籪
　并沙塗栽葦者依土出夫其上海嘉定連年旱澇皆
　縁河口湮塞旱則無以灌溉澇則不能流洩絫致凶
　歉官民俱病至元三十年以後兩經疏闢稍得豐稔
　比年又復壅閉勢家愈加租占雖得徴賦實失大利
　上海縣嵗収官糧一十七萬石民租三萬餘石略舉
　似延祐七年災傷五萬八千七百餘石至治元年災
　傷四萬九千餘石二年十萬七千餘石水旱連年殆
　無虛嵗不惟虧欠官糧復有賑貸之費近委官相視
　地形講議疏濬其通海大江未易遽治舊有河港聨
　絡官民田土之間藉以灌溉者今皆填塞必須疏通
　以利耕種欲今有田人户自為開濬而工役浩繁民
　力不能獨成繇是議上海嘉定河港冝令本處所管
　軍民站竈僧道諸色有田者以多寡出夫自備糧作
　治州縣正官督役其勢豪租占蕩田妨水利者竝與
　除闢本處民田稅糧全免一年官租減半今秋収成
　下年農隙舉行行省行臺廉訪有司巡鎮外據華亭
　縣崑山常熟州河港比上海嘉定緩急不同難為一
　體從各處勸農正官督有田之家備糧併工修治若
　遽興工隂陽家言癸亥年動土有忌預為咨稟可否
　至泰定元年十月十九日右丞相舒瑪爾節等奏江浙
　省言吳淞江等處河道壅塞冝為疏滌仍立牐以莭
　水勢計用四萬餘人今嵗十二月為始至正月終六
　十日可畢用二萬餘人二年可畢其丁夫於旁郡諸
　色户内均差依練湖例給傭直糧食行省行臺廉訪
　司并有司官同提調臣等議此事官民兩便冝從其
　請若丁夫有餘止令一年畢命托歡達爾罕諸臣同
　提調專委左丞多爾濟巴勒及前都水任少監董役得
　㫖移文行省凖擬疏治江浙省下各路發夫入役至
　二年閏正月四日工畢
　　　宋濂等元史河渠志(三/)
太湖為浙西巨浸上受杭湖諸山之水瀦蓄之餘分滙
　為澱山湖東流入海世祖末年叅政温都爾言澱湖
　被人侵占壅塞水勢農田遇潦受患宜令本省官清
　治仍設軍夫巡守世祖曰利益美事舉行巳晚其行
　之既而平章特爾格言委官相視計用夫十二萬百日
　可畢昨奏軍民共役今民丁數多不須調軍世祖曰
　有損有益咸令均齊毋自疑惑其均科之至元三十
　一年世祖崩成宗即位平章特爾格奏澱山湖宋制設
　軍屯守臣等計議應募民夫四千調軍士四千協同
　屯守命巴延徹爾暨樞宻院議畢聞奏於是樞府言
　嘗奏澱山湖在宋時設軍屯守范殿帥朱張輩必知
　其故擬與省官集議定併奏有㫖從之乃集樞府官
　及范殿帥等共議朱張言宋時屯守河道用手號軍
　大處千人小處不下三四百𨽻巡檢司管領范殿帥
　言差夫四千非動揺四十萬户不可若令五千軍屯
　守就委萬户一員提調事成可行臣等亦以為然與
　都水巡防萬户府職名俾𨽻行院樞府官又言若與
　知源委之人詢其詳候至都定議從之
　　　楊維楨澱山湖志
浙西水利歸附後𨽻行大司農司有曰營田者屬司也
　因領四省地方無濟事功而罷至元二十八年江淮
　行省燕叅政言浙西諸郡之水聚於太湖湖有幾處
　入海河道有澱山湖者富豪之家占據為田以致湖
　水漲漫損壊田禾繇是都省奏命其左右司郎中都
　哩黙色相與開挑縁燕昔宿澱湖之山寺寺之主僧
　一能詩燕以掃葉命賦一乃搦管遽書云階前掃落
　葉明朝落更多惟恐落盡了無奈秋風何燕悦感寤
　第疏理其大都焉明年江浙行省請諸都省委前浙
　西鹽使實廸促之言水利人潘應武抵論去冬今春
　開濬溝浦三百餘處竝無一處通徹僅有邇澱湖之
　曹家門百餘丈而已三十年又值霖潦都省復奏命
　斷事官圖埒實行院董僉院浙東宣慰使哈喇岱選
　知水利人吳伋張桂榮潘應武相視到合修湖泖河
　港合置橋梁閘壩九十六處總用夫匠一十三萬可
　修一百日了畢都省之張參議者挺議所占湖田是
　宋係官田地宋亡之後冨户據之合収糧米還官為挑
　河支用都堂然之故即湖田開新港三條闊約三十
　餘丈及濬趙屯大盈二浦活疾湖流而遂輟焉
　　　孫鼎松郡水利志(一/)
大徳二年春二月中書省奏立浙西都水庸田使司三
　品衙門於平江路設置專一修築圍㟁疏濬河道務
　要田農得濟水道流通圍㟁堅固内一事浙西澱山
　等湖已有定立官湖界諸人不得似前侵占復為民
　害違者庸田司就便追斷又浙西海水晝夜兩潮隨
　帶沙泥入港漸成壅遏宋時另設撩清軍人專一撩
　洗今仰庸田司於二八月内依時督責如法疏濬毋
　致壅遏與民為害據濬治河道修理堤㟁閘壩合用
　人工如何措置可以常久通行行省便為從長議擬
　又浙西官田數多俱係貧難佃户種納春首缺食無
　田主借貸圍㟁缺壊又自行修理官司不為存恤以
　致逼臨在逃荒廢官田深為未便今後官田佃户若
　委無巳業亦無請討田主貧難下户止種官田自赴
　官倉送納租者管民官司竝不得將此等佃户差充
　里正主首雜當一切催甲等役妨廢農務失誤官租
　如違仰庸田司究治又澱山練湖諸人占湖為田嵗
　納租糧所在官司另行収貯若有合行修濬人工物
　料從庸田司募工支用
　　　孫鼎松郡水利志(二/)
大徳八年夏五月中書省准江浙行省咨任仁發言吳
　淞江故道淤塞奏立行都水監仍於平江路設置直
　𨽻中書省及命行省平章徹爾提調疏濬繼䧏詔㫖
　有云開挑修濬河道閘壩等合用一切物料行省於
　官錢内収買應付又浙西苗糧户内起夫一萬五千
　名自備什物每名工役一年免糧一十五石其軍站
　除贍役地外依上科着僧道伊囉勒琨達實宻不分
　常住并權豪官員不以是何投下不納官糧之家以
　地五頃著夫一名從行都水監選委廉幹官員起夫
　督役其有釐立事功廉能稱職者行都水監具迹舉
　明其著夫人户雜泛差役權用蠲免
　　　孫鼎松郡水利志(三/)
大徳十年行都水監復開挑吳淞江東西兩處河道起
　工於閏正月之三日自上海縣界趙屯浦大盈浦白
　鶴江分莊觜樊浦西浜盤龍舊江計長三十七里三
　百二十一步數内樊浦為頭一河下接新涇舊江靣
　闊二十丈餘稍遜而不等俱深一丈五尺休於三月
　之二十九日雨輟而實日五十九策夫二百四十五
　萬六千四百一十九既又於廟涇以西盤龍以東開
　挑出水口子五處并新涇安置木閘二座一至江二
　里三百三十九步一至江一里四十七步尋北一座
　上源太湖水勢遄急衝倒
　　　孫鼎松郡水利志(四/)
至大初江浙行省以連年水旱災傷田禾不収物價湧
　貴百姓艱食雖曰天災流行亦因人力不至即今春
　首農作將興各處田圍髙下不等合修陂塘圍㟁溝
　渠曉諭農家須要依法修置遇旱車水澆救遇潦洩
　水通流會集行都水監官李都水講究得修治之際
　田主出糧佃户出力係官圍田若無總佃貧窮無力
　不能修濬者量其所須官為借貸収成日抵數還官
　事有成效勸農正官定擬陞賞開奏失誤者治罪其
　抛荒積水田土多因租額太重無人承佃勸諭當鄉
　富土人户自備工本修築成圍聴令本户佃種為主
　抛荒官田止納原租初年免徴次惟半而三甫全積
　荒則三年後第依民田輸税諸人不得争奪及照到
　前庸田司五等圍㟁體式以水為平為第一等髙七
　尺五寸底闊一丈靣闊五尺田髙一尺為第二等髙
　六尺五寸㡳闊九尺靣闊四尺五寸田髙二尺為第
　三等髙五尺五寸㡳闊八尺靣闊四尺田髙三尺為
　第四等髙四尺五寸㡳闊七尺靣闊三尺五寸田髙
　四尺為五等止添備水髙三尺㡳闊六尺靣闊三尺
　若水原落圍㟁迫近諸湖去處自願增者聴
　　　孫鼎松郡水利志(五/)
泰定元年江浙行省以平江淞江通海河道比年壅塞
　軍民官豪勢户侵占水靣挿蒔蘆葦復為蕩田以致
　水不通流遞年水旱相仍官民虧失大利委官同本
　處正官踏視講議到吳淞舊江二道烏泥涇大盈浦
　二河合挑洗立閘縁是年方位禁止動土請諸工部
　論報云上項河道江浙省已嘗講議修則官無虧糧
　民可足食難與其餘土木之工一體停罷繇是中書
　奏命行省左丞多爾濟巴勒知水利前都水少監任仁
　發督董常州湖州嘉興平江路江隂州與本府不論
　是何人户實有納苗田土一頃五十畝差夫一名計
　名四萬有竒每名實支口糧三升中統鈔一兩松江
　府官糧廣濟庫撥鈔四萬錠内支放賜仁發銀一錠
　襖子二領始於二年十二月初五日以次年正月十
　五日訖工舊江二道比大徳所開里數三之二深闊
　如初大盈浦長二十五里一百六十丈與烏泥涇各
　深一丈闊一十五丈仍令講究永不致淤塞良法
　　　孫鼎松郡水利志(六/)
泰定三年任仁發等官講議吳淞江等四處河道今已
　開通擬合瀦閉附江達海分流支港於平江嘉定州
　之趙浦嘉興上海縣之潘家浜烏泥涇三處各置石
　閘二座設官管領依時啟閉以遏渾潮使閘内清水
　一歸於海衝渲江道深闊渾潮不致傍流入江停淤
　去害就利以圖悠久之益中書工部叅詳安置石閘
　即係都省先已奏准事理冝咨行省更為體勘如委
　便益就令已委官員監督置造合用工物夫匠口糧
　係官錢糧應付於是分派趙浦閘二座嘉定州成造
　潘家浜南閘一座上海縣造北閘一座崇徳海鹽州
　合造烏泥涇南閘一座嘉興縣造北閘一座華亭縣
　造是春庀閲夏成夫匠為工二十六萬四千七百七
　十二糜糧七千九百四十三石鈔二萬八百一十六
　錠各有竒逮天厯元祀詔謂自立庸田司以來殊無
　實效罷而復府焉
　　　孫鼎松郡水利志(七/)
至順至元間置閘乖宜旱霪交病旱而閘内耕甿縁閉
　潮汐枯灌溉遞鳩錢求勿閉名曰買潮霪而府修牘
　請於行省略曰太湖周迴八百餘里吞吐諸山百川
　之水連接澱山湖長泖俱繇六閘而出每閘止闊二
　丈總計一十二丈閘門欲洩浩蕩無窮之水豈無滯
　乎兼以隨潮啓閉一日之間不過數時去嵗至順元
　年天雨連綿潮泖水漲其常湖平江嘉興杭州諸處
　之水積於下為縁諸港閉塞閘内不能急洩致將田
　禾一概渰沒城郭居民房屋皆成巨浸今嵗八月間
　又值雨水霪霖復成盈溢推原其繇蓋因石閘啟閉
　有時水勢不能直達下流故也其烏泥涇閘内舊有
　河身徑直下流入浦擬合趂此農隙差倩人夫權將
　舊河直道從宜開挑以導宿水歸海否則來春雨水
　不常官糧必被渰沒小民愈遭疲困深係利害未報
　間司臬按部下議從之府復而始報可起工於次年
　春二月之十六日開濬河長五百一十步闊五丈深
　一丈五尺凡旬有三浹計庸三萬一千九百六十九
　二三年間水勢流通厥患胥弭既攖閘吏惙尸曠積
　以權開陳乞於府從堰如初仍改至元之四年水復
　患華亭尹郭額森布哈承議又克鑿之六年知府楊
　巴延台復決潘家浜閘内舊堰直河迄今為利時府
　人劉廷玉請於張涇盤車二堰置閘深濬外河導水
　歸海巴延台復從之發民疏濬置斗門焉
　　　孫鼎松郡水利志(八/)
至正元年中書以江浙行中書左丞相竒徹台開府言
　浙西水利廢弛溝港湮塞民受重困宜命都水監官
　分治仍令各農事正官帶銜知圍田從御史言復立
　都水庸田使司披圖按志討論挑治專任使以責成
　功於是立使司復於平江路設置端命工部尚書圖
　嚕行省平章政事哲爾諳達南行臺與浙西廉訪司
　官各一員選知水利之人相其舊迹必合開挑各處
　農事正官結銜知渠堰事聴受使司節制各官既奏
　嘉興首會郡堂以商論尚書訏謨大典臿斸隆尚厥
　功平章卓見役鉅民疲特略之論遂不合而罷且尚
　書憤會失首坐居後第知渠堰官即詣寓館闗白以
　施比卒攸務無復會焉吴人陸行直者承平章風㫖
　上書言於有司曰辛巳太嵗位在東南浙間丁其方
　位修營動土歴家忌之有司謄其言以次達於朝尚
　書知之怒繋行直而使請中書䂓駁論罪之以故報
　曰大元疆封浩大無垠寰宇茫茫難擬方位繇是肇
　工於是年冬十月撈摝吳淞江北南㟁下沙泥濬湀
　各閘舊河直道深闊府之西門外漕渠自秀野橋至
　跨塘橋一段石湖橋五舎橋二段及張涇風波塘南
　俞塘北俞塘鹽鐵塘官紹塘盤龍塘蒲滙塘六磊塘
　石浦塘一十處河道若張涇自府南門外太平柵而
　至張涇堰長六十三里為夫一十九萬八百四十用
　糧四千七百四十七石鈔三千一百六十四錠各有
　竒餘咸稱是工甫半華亭長尹以稽而嬰都水使者
　笞辱是以晨夜催切遂惟靣闊焉然亦底次年之春
　二月迄功使者汪僉事萬嘉努也使司至十五年復
　罷
　　　孫鼎松郡水利志(九/)
至正二年塘式原髙一丈靣闊一丈㡳二丈今度最髙
　處惟十四保蔡廟西九尺而已耆畯竝稱云塘外二
　里六十步已有古塘二俱被海潮衝坍此塘係大徳
　五年風潮後所築今四十餘年人馬牛畜踐踏過去
　土一尺也及度到修合去處九保餘閏収宿日荒字
　圍一十二段十一保福田菴破窑港一十一段十二
　保周公墩東來字圍三十六段十四保張家宅西鹽
　倉前凌家堰蔡廟西三十段通七十三處共八十九
　段長一千五百五丈八尺為八里六十五丈八尺積
　土三百二十五萬一百三十二尺為庸三十二萬五
　千三十浹月之程日庸一萬八百三十三紐計食鹽
　二十七引三十三斤糧五千四百一十六石各有竒
　於是繇及平江與嘉興都庸三千人以築作獨平江
　發繇而造者二百二十四繼踵行省臺虞以所料浩
　大時急難究改議怯薄者添土幇修低窪者增髙築
　壘自六月辛亥卒戊辰為日一十八庸四萬二百一
　十二而輟使司之分綜厥務汪僉事也
　　　歸有光大徳開江志
　　大徳八年都水監開江丈尺
　　　吳淞江東南黄浦口起至大盈浦口止一萬五
　　　　千一百丈
　　　大盈浦口起至永懐寺東止一千六百丈
　　　永懐寺東起至趙屯浦口止一千五百丈
　　　趙屯浦口起至陸家浜止二千三百五十丈
　　　陸家浜起至千墩浦口新洋江止一千六百丈
　　　　通計長二萬二千一百五十丈
　　　　　廣二十五丈
　　　　　深一丈五尺
　　右浙省平章揚珠濟達徹爾以轉粟京師資東南
　　所輸殆當天下十七而淞江淤塞不通瀰漫浸灌
　　沮洳害稼遂發卒數萬濬決是江
　明
　　　史鑑吳江運河志上(成化十三年南京户/部右侍郎王恕徴取)
吳江縣運河之説有二一從杭州錢塘諸山發源下流
　為西湖東出北闗門又北逾仁和及嘉興之崇徳桐
　鄉秀水諸縣至於王江涇而吳江運河起於此河之
　西為石塘有橋曰聞店橋内為市約千有餘家蓋秀
　水吳江之民雜居焉橋之下衆水走凑東入於河自
　南徂北十里而至於市涇又八九里而至於合路折
　而西流又一二里而至於黎涇又四里而至於南六
　里皆有橋臨塘西南受穆溪之水而入於河溪之源
　又出其東南曰睡龍灣相𫝊宋高宗南渡時宿此故
　名下有泉騰躍湧上常混混波靣也河繇六里橋而
　西四五里而至於百星橋又西至於下湖橋折而北
　流數百步許為平望鎮居民可三百餘家日集市中
　河西有驛名與鎮同是為南塘之水也一源於湖州
　之天目山分為苕霅二溪東北流至湖州復合為一
　又東流為荻塘經烏程過南潯鎮東一里入吳江縣
　界水東北流三里而至於曹村之駟馬橋又五里而
　至於蠡思橋又二里而至於楊定橋皆在河陽土塘
　上又三里而至於震澤鎮有巡檢司南臨之鎮之居
　民二三百家雖室宇連比皆務於耕織而不互市蠡
　澤之水自河隂來會焉河之陽有四橋曰新興曰通
　泰曰曲橋曰張灣以分泄水勢中為大石橋三皆横
　跨河上東曰底定西曰思范其中曰慶源水繇三橋
　下東行十里而至於雙楊之村過柳塘之橋而河陽
　復有永安衆安斜路三橋又十八里而至於梅堰東
　吳西吳二橋在其北而中濟一橋貫其中又十二里
　而至於平望鎮諸家六里洩水三橋界其側自曹村
　至此五六十里問凡橋在河陽者皆南受河水而北
　流入太湖而鶯脰一湖在其隂東納穆溪西通麻溪
　南吞爛溪諸水瀦而為澤與運河合流而東有亭臨
　之名曰望湖稍東經大通橋又東逾巡檢司道安徳
　橋下東出市中與南塘之水會為一焉
　　　史鑑運河志中
二塘之水既北合流至通安橋橋甚髙大跨踞東西兩
　㟁水從其下過循石塘北行經長老橋又七里而至
　於洪水橋本朝嘗有備倭船自太湖來道此人因呼
　為海船闕云又三里而至於盛墩有橋在河西曰裊
　腰又六里而至於翁涇橋又四里至於八斥之塘居
　民纔二三十家南有橋曰廟涇北有橋曰太浦繇太
　浦益北可十里許為白龍橋又一里為徹浦橋又一
　里為龔家橋自此河折而西北流又四里即甘泉橋
　也下有泉甚深味甚甘色湛湛寒碧唐陸羽嘗品為
　第四故又呼為第四橋橋之東有龍神祠邑中水旱
　必禱之入我明薦登祀典嵗以春秋祭享又北行為
　三山定海萬頃仙槎四橋河益折而西又六里而至
　於三江橋禹貢所書三江既入而吴越春秋又云范
　蠡乗舟出三江之口者疑即其處也蓋太湖之水東
　注吴淞而入於海實繇於此太湖西上承宣歙常蘇
　湖數州之水汪洋浩瀚不可涯涘故昔人有三萬六
　千頃之稱而吳江當其下流茫然澤國古無陸路非
　舟不通唐穆宗朝刺史王仲舒始擁土為塘宋祥符
　八年知縣李問修之治平五年知縣孫覺絫石為固
　紹定五年知縣李椿添石重修元天厯二祀知州孫
　伯恭加以巨石至正九年知州諾海又大修焉壘石
　築土長二千八十丈廣一丈又四尺髙如廣而殺其
　四尺又相度水勢鑿竇一百三十又六引水東洩於
　河澇則用平上流之勢旱則資以運舟歴嵗既乆濤
　衝水嚙日就傾圯本朝永樂九年通政使趙居任治
　水東南始奏修之躬親督視灰石增崇築壘堅密視
　舊有加後工部侍郎周忱郡守邢宥雖兩修之不能
　復如疇昔之固隨葺隨壊竇有傾者輒隨而湮之加
　以沿湖之人多種茭草於而為田而水道日微嵗長
　月增其害將見甚於今日在上之人誠能不以近且
　小者為利圖為乆逺之計疏而導之則匪獨吴江一
　邑蒙其惠矣
　　　史鑑運河志下
河水自三江橋分為二一從長橋巡檢司闗前北流可
　一里許入吳淞江折而西流又二里許經顧公廟陳
　黄門侍郎顧野王祠也水繇祠右西行至三里橋下
　橋為知縣韓槃重建其圯以石犀四壓之一入南津
　口西流其地曰江南水經醋坊橋大明橋過河之南
　為巡撫行臺河之北為長橋巡檢司又西為太湖廟
　中祀太湖之神又西為松陵驛又西為儒學左文廟
　右學官宋元以來廢建不一而熈朝正統中侍郎周
　忱知府朱勝撤而新之又西為三髙祠祠臨雪灘上
　中祀越上將軍范蠡晉東曹掾張翰唐右補闕陸龜
　蒙而宋叅知政事范成大為作記繇雪灘而西是為
　長橋橋舊名利往東接江南西接城東長一百三十
　丈横截江湖宋慶厯八年知縣李問尉王廷堅新搆
　然止用木為之中作亭名垂虹元泰定二年判官張
　顯祖始以石易之上翼扶䦨如其長下湫水竇六十
　有四三年達嚕噶齊諤勒哲於兩堍鎮以四石獅皇明
　洪武元年知州孔克中立吴太宰伍員唐中丞張巡
　宋鄂王岳飛像於垂虹亭中名曰三忠永樂元年知
　縣蔣奎以磗砌橋靣成化七年知縣王迪又重修焉
　河至橋下播而為三一自垂虹前北流入吴淞江俗
　呼為站船路一西流至縣城東循城址北行至三里
　倉一繇福民橋西流入東門内過仙里橋察院臨其
　陽税課枕其隂又西經縣治前道庻寜橋益西折而
　北流繇新橋倉橋環濟農倉逾北門倉而出又折而
　東流出永濟橋下經邑厲壇至三里倉前會城東之
　水竝趨而東又與闗前之水會道三里橋北流入運
　河土塘在其左又二里有水自西來曰深港又三里
　而會七里港之水北流到長洲縣界中
　　　楊循吉導河夫志略
𢎞治十年水利主事姚文灝奏設比照江北運河撈淺
　及嘉興海塘夫例每年於均徭内定撥工部為覆奏
　備行巡撫都御史朱瑄會同本官議行蘇松常鎮四
　府將本年均徭除崇明靖江二縣隔截江海不編外
　其餘每年每里各僉導河夫一名每名折収工價銀
　六兩悉聴提督水利衙門支取就近僱夫開挑河港
　行一年矣其次年長洲縣知縣鄭瓘以為一甲編當
　人難應辦申請巡撫欲乞兩甲編當一役巡撫因是
　劄仰各司減作銀三兩編則照舊不改自𢎞治十年
　起至十三年止四府該徴銀共九萬二千八百二十
　五兩零内除人户拖欠遇例免徴及挑修各處河道
　橋梁閘壩支用外本府所屬太倉一州長洲等六縣
　見存銀二萬二千八百一十八兩零皆謂江南糧差
　繁重兼徴此銀民實不堪往往有致賣鬻子女房屋
　以輸者既入於官又不全給公用勢豪之家指以造
　橋為名多有求索士民皆言未便是年巡撫都御史
　彭禮巡按御史袁經深知其弊欲革之時文灝巳謝
　病去易郎中傅潮矣潮亦以為其銀有餘具前後增
　減額例呈部要將𢎞治十四年分毎名減作二兩惟
　復照舊三兩本部方行本府斟酌減留而撫按衙門
　各以民情會同上奏决請停止謂四府所屬州縣每
　年挑修河道止是重撥本處附近人民用工不曾全
　支導河銀兩僱夫所據前項貯庫銀兩數多設若修
　河足以彀用乞自𢎞治十四年為始停革以甦民困
　候見存銀兩支銷盡絶之日遇修河道如果工程浩
　大量支府庫無礙官錢僱夫應用該工部覆奏如議
　𢎞治十四年二月十四日本部尚書曾鑑等具題蒙
　欽准行下革去
　　　楊循吉濬河志略
𢎞治四年五年七年本府連遭大水民以匱告工科左
　給事中葉紳因上言太湖支派分注六府曰蘇松常
　杭嘉湖其水有上下流不同今所至壅塞乞大加濬
　治紳又請濬湖水入海要道言尤切激事下工部時
　方病東南潦災無策以救亟是其議為覆奏孝宗皇
　帝乃以工部左侍郎徐貫兼都察院右僉都御史與
　巡撫副都御史何鑑同董厥功於時六府竝遵命㫖
　一同開濬然役大工殷惟蘇為然時則知府史簡提
　督工食以水利通判張旻為管工官以其年十月有
　事於白茒是港也在常熟東南輸崑湖承湖陽城湖
　而注之海往時水繇是行其闊六十丈長亘九十里
　通潮往來吐洩湖泖然張士誠猶設爬沙之夫嵗加
　疏濬以為常入本朝尚書夏原吉治水時相度地勢
　於湖水交會之衝慮恐水獨從七浦入海因作斜堰
　障之分其流注於白茒欲俾地方各沾其利一向民
　有所賴天順中潮沙日漲罕施疏治港漸狹小其後
　又有水之獨出七浦而決壊斜堰者於是水遂改道
　更無流波衝洗潮泥而漲沙日甚一日隱然成隄矣
　貫等既奉遣至亦以此為開濬所冝先乃以五萬九
　千人專事其役東起海口西扺芝塘凡長六千五百
　五十五丈相傳開治港靣闊五十六丈傍深一丈七
　尺而以土積㟁之兩傍深又崇明出巨艦相聨内向
　爬去壅沙棄於海中俟其活動仍決壩放水衝之一
　時因白茒而濬者其上為鮎魚口傳導湖水來派有
　新開河龍潭洪白魚洪落星港四支濬之總計六千
　四百丈凡用萬七千六百人而尤涇長九里鹽鐵塘
　長十八里皆通白茒凡用萬四千九百人其他不因
　白茒而别治者七浦與吴江水口而已七浦長四十
　里徑通海雖則水行於是而亦時有湮塞凡用萬七
　千人吳江水口在長橋外橋長二里有七十二洞其
　外滙為大沼廣千畝太湖之咽喉也乆為蘆荻所礙
　已成淤澱凡用萬六千人三閲月皆以成告蓋以鮎
　魚口為白茒上流斜堰為七浦上流而長橋為諸水
　上流其在蘇州一府施工如此其分治之法則長橋
　及吳家港用吳江夫白茒芝塘用長洲吴嘉定夫斜
　堰尤涇鹽鐵用崑山夫鮎魚口白魚洪新開河落星
　橋龍潭洪用常熟夫夫每縣皆萬有餘名各自供餉
　獨崇明視諸縣最少又在海中故止用其舟決海口
　壅沙夫不過千餘仍仰給常熟焉凡一府七縣用人
　十二萬有奇粟視其人之數而殺其四分之一其他
　公私費耗亦以萬計繇是水道通行嵗不告潦田獲
　有秋者累年皆以為開濬所致然議者猶謂當時大
　役莫如白茒所恨輟事太速未収成效已而㟁果崩
　圯復為潮沙凝積塞而不通於是常熟縣知縣楊子
　器以為港身迂曲水不能洩致使横沙攔截海口施
　功為難又看得湖漕上接芝塘其長不過三十里徑
　自入海況又河形現存雖則淺狹水亦通流因請於
　水利郎中傅潮乞濬之議方行子器被召入而郎中
　臧麟來管水事首理故牘鋭意修舉乃檄通判陳暐
　署縣事同知何宗理視狀皆言本漕視白茒誠為徑
　直但縁兩傍各有居民廬墓必須拆缷方可即工然
　理實應開而工程浩大計當用夫三萬麟因其利便
　以奏詔行巡撫都御史彭禮巡按御史馮允中會勘
　應否定奪於時知府林世逺以十六年四月親詣本
　處相勘得前項港漕俱自芝塘分流但港曲漕直以
　此㣲有逺近然漕形闊不過三丈深不過數尺設依
　此擬開闊十丈兩㟁田地各占三丈五尺濬深八尺
　所起之土占壓田地尤難預計況有民廬墳塜在上
　闗係事重不如仍開白茒為便惟海口壅沙則有馬
　草洪五里許濬此可為曲避之計及將本港迤西一
　帶至白魚洪等處但遇乾淺俱各挑深水行勢達壅
　塞自除議上撫按韙其言遂依擬會奏案候施行
　　　楊循吉滸墅便渠志
冬十月歸自廬繇丹陽買舟南下未至滸墅三里許晨
　先始旭遥見樹旌而屋者曰噫兹非所謂鈔闗者歟
　呼謂舟人曰吾欲為若出稅錢誠無難者然必欲需
　次而進是不得速達家也吾戚焉吾見彼其貴者舟
　可以速越然吾又惡夫無故僕僕而候人則將奈何
　舟人曰否有小竇焉吾舟可行也予曰聞又塞之矣
　曰啟矣曰是舟信容於竇乎曰然於是舟人鼓枻繇
　竇以既濟告為是者蓋昔賴公之遺惠也夫設闗所
　以稅貨其後無小大舟皆征其病人多矣賴獨不自
　利而以為人利其仁矣乎啟之者誰塞之者誰仁不
　仁相去懸絶何其遼也書以為為吏者䂓
　　　楊循吉𢎞治濬湖川塘志
湖川塘在太倉州城北數里其塘東受海水而尾洩於
　金雞諸河傍田藉沃泄者延袤幾百里當未建州塘
　屬崑山縣用邑民吴起具奏議嘗事開濬中纔如溝
　無幾何輒已漲平𢎞治十年民吴賢等復言之官撫
　臣彭禮及郎中傅潮偕委有司發州夫一萬五千人
　崑山縣夫一千六百人濬凡八千五百丈入崑山西
　鄙又六百丈費官銀三千二百五十両有竒
　　　楊循吉𢎞治濬許浦梅李塘志
許浦塘在常熟縣治東北為諸湖所輸入海之川水口
　舊設巡檢司因海潮内蝕已三易地矣浦亦壅塞鮮
　通𢎞治十二年知縣楊子器興工開濬凡長四千三
　百二十丈復濬上流梅李六千一百三十丈為工總
　三萬三千木石工食之費僅二千緡
　　　朱存理蘇州水利志
本朝洪武九年八月長洲縣民俞守仁等詣縣狀訴蘇
　州之東松江之西皆水鄉地形洿下上流之水迅發
　雖有劉家港難泄衆流之横潰張氏開白茒港與劉
　家港分殺水勢自歸附以來十餘年間竝無水害今
　遇霪雨又山水奔注江湖增漲況常熟崑山之民於
　白茒四近昆承湖南諸涇及至和塘北港汊盡為堰
　壩不使通流曾差官開濬被民隨開隨堰本府遂差
　官會同相視淤塞港汊丈量覈實即計工開濬永樂
　二年朝廷以蘇松水患為憂命户部尚書夏原吉疏
　治尋遣都察院僉都御史俞士吉齎水利集賜原吉
　使講究拯治之法以開既得請遂集民丁開濬自崑
　山縣東南下界浦掣吳淞江之水北達婁江二年冬
　復挑嘉定縣西顧浦南引吳淞江之水北貫吳塘亦
　繇婁江入海又濬常熟白茒港導諸水入楊子江正
　統五年六月廷議江南賦稅多取給於蘇州其田卑
　下常有渰溺之患宜設法疏濬以利生民命巡撫侍
　郎周忱等總其事許以便冝處置忱簡視嘉定吳淞
　江直流百里餘東連大海西接太湖而北平坦滋生
　草蔓民因開墾成田江水壅塞不能通流乃親往江
　上立表於江心督民間挑修崑山縣顧浦自是水得
　疏洩正統七年吴中大水繼以初秋颶風時周忱豫
　奏量留官糧府一二十萬石縣亦五六萬石賑濟其
　年各處低圩㟁塍俱被衝坍時水利等官先已被巡
　按御史何永芳奏革忱奏取曾經任過辦事官量撥
　一二十員准其歴俸年月管修田邊淤塞河道畢日
　送回吏部未半事完景泰五年夏大水渰浸田禾經
　乆不退巡撫侍郎李敏知府汪滸議當開濬白茒等
　塘以洩之滸躬往常熟縣相視時乆不流濬壅成隄
　堰近居耄倪皆臥泣其上以求免言一開濬則堰下
　之田亦就浸矣滸不許强之挑濬青墩浦横瀝塘共
　五六里以通白茒塘鑿開三堰約三四里引水通鮎
　魚口其海口淤塞漫生叢葦仍挑去約千餘畝於是
　水得歸海天順二年巡撫副都御史崔恭訪得吳淞
　江利病即親詣其地以三年二月督工挑濬分江為
　三段崑山縣自夏駕口至白鶴江挑四千六十七丈
　上海縣自白鶴江至卞家渡挑四千六十七丈嘉定
　縣自卞家渡至莊家涇挑五千五百六十七丈江深
　一丈一丈靣闊十丈三尺㡳闊四丈出舊江一萬三
　千七百一丈成化五年吳縣知縣樊瑾因太湖近胥
　口處凡呂山周山東楊梅舎等處人出入必經此若
　遇風波屢有覆溺之患准本地民呈議以香山西南
　隴阪間舊有河名九曲港者淤塞巳乆即起本地人
　夫重加開濬共三千八百五十餘丈成化八年奉㫖
　設僉事於浙江按察司專治蘇松等府水利吳縣知
　縣雍泰承檄治採香涇廢堰之傍糧田數千頃遇乾
　旱輒槁泰領民尋源得於穹窿山隴阪間蓋繇山腰
　法雨泉流出者上為一堰下分二道一道東繇白馬
　嶺南疏踰趙墓折而西一道西下三漊環趙墓復遶
　而東二流相合近採香涇瀦聚成潭仍躬相地冝甃
　砌二百石堰堰各置牐隨水旱而啟閉之三閲月告成
　又南勘踏三洋嘴西北入太湖地如牛角然游湖在
　其左貢湖在其右風濤剝蝕日就頽圯復發錢市山
　石繇馬山西南而東築䕶堤千餘丈而湖田藉以無
　恙矣成化十年正月巡撫副都御史畢亨與知府丘
　霽議開吴淞江靣闊一十四丈五尺底闊八丈五尺
　水深一丈二尺自夏界田起至西莊家港嘉定縣分
　挑六千三百五十三丈六尺崑山縣分挑五千三百
　五十三丈七尺共長一萬一千七百七丈三尺用夫
　四萬六千八百三十𢎞治四五七年吴中大水上采
　廷臣言當疏濬水道命工部侍郎徐貫奉敇諭與從
　行主事祝萃會同巡撫都御史何鑑知府史簡尋訪
　水道通塞之繇以吴江萬六千人開濬長橋水竇疏
　太湖之水以及吳淞江蓋江口被民佃占及叢生葦
　荻蔓延數千畝至是墾除之以長洲吳崑山常熟嘉
　定等縣十萬五千餘人挑濬白茒港并斜堰七浦塘
　共長二萬四千餘丈并東開鹽鐵塘十八里西濬尤
　涇七里民夫皆給以口糧計八萬八千二百六十餘
　石繇是諸涇首尾皆貫於白茒而水有所歸矣𢎞治
　九年敇差工部主事姚文灝治吴淞水築沙湖堤廣
　三丈袤三百六十六丈至後任郎中傅潮克成之
　　　王臬金壇縣水道志
邑之西北境受丁角長山上流諸水自紫陽來一枝分
　流并莊涇望仙橋北屬延陵南屬莊城之水至縣北
　三十里左墓港入運河一枝東注直里西會茅山桐
　山岡脊以東自西陽而下諸水至絞車軸又分為二
　流一自東北流經沈瀆歴髙湖至縣北八里許濯纓
　口入運河河之東復旁出鍾秀聨秀二橋會横堰入
　錢資蕩出方洛港入洮湖河之直流則為穿城遶城
　二渠出縣南壩流入白龍蕩一自東南流經崑崙而
　南西接後溪諸汊之水南則直注周家渡至縣南二
　十里許王母觀上下渠入運河東則入後陽下分流
　東入白龍蕩滙焉逓迤里許又東通南洲大小橋同
　歸方洛港西南境受茅山岡脊以南方山以東丫髻
　山以北諸水自薛埠希墟赤岡三汊而下過唐王溪
　分注周瀆接龍橋廟下戴圩四渠在縣南四十里紙
　錢標上下入運河其自唐王而南則又合丫髻以南
　黄金山之水自張橋至縣南四十五里莊店入運河
　傍出東注于湖相沿有七港曰新河曰抱村曰大浦
　口曰白石瀆曰黄婆港曰清水瀆曰後瀆河之下流
　則蜿蜒從西汊入震澤東北境受陳塘中塘堯塘諸
　水入錢資東南境受白橋大雲下湯諸水自燕子下
　湯港徑入於湖湖之東南入滆湖東汣者則有臧村
　柚山埭頭三港焉
　　劉元和曰按金壇地勢西北為金陵諸山之麓東
　　南連震澤諸山之尾故水皆發源於西北而歸泄
　　於東南然山本無泉因雨為源故建昌等圩都圩
　　等垾近西北西南之山壑者形髙勢窪一雨經旬
　　則水瀑而易渰一旱逾月則渠淺而易涸濬渠修
　　埂置閘以蓄洩民斯可耕也若邑東之地雖曰平
　　壙然上隔於運河下瀦於大澤水逺地髙澇害為
　　鮮惟深濬溝塘以備旱則東土之民可免於艱食
　　矣
　　　髙企上海縣水道志(一/)
通江諸浦舊圖經以趙屯大盈顧會崧子盤龍為五大
　浦五浦之中趙屯大盈二浦尤為至要趙屯大盈皆
　直受澱山湖水趙屯迤西為白鶴江大盈迤東為青
　龍江先正論湖水下流必繇白鶴滙以達於江又謂
　繇青龍江入海今白鶴青龍雖以江名僅同溝澮而
　已顧會盤龍從府郭來絶横塘横泖而顧會又名通
　波塘崧子又名崧塘二水同流異派顧會崧子西東
　為淮浦為艾祁浦朱墅浦華潮浦赤眼浦為華漕為
　西舊江為周涇崧子南為北平浦北為鳥塘鳥塘東
　為石淄漊盤龍迤東為沙岡塘為小萊浦為許浦為
　魚浦郭巷浦為横瀝為新涇為東西上澳為大小蘆
　浦為上海浦張家浜馬家浜為東溝西溝為南蹌浦
　繇許浦而出為五漕繇郭巷而出為莊家涇繇新涇
　而出為蒲滙塘其東即龍華港凡江之南通江塘浦
　具於是然五浦之外諸浦之中在勝國時則新涇為
　要觀吳執中論順導水勢注江達海僅有上海之新
　涇太倉之劉家港也今盤龍以東江以南水唯在蒲
　滙龍華二港達於黄浦入海為利耳江以北水亦有
　蘆浦有横瀝有徐公浦有黄家港封家浜有楊林浦
　南北分流竝入於江會於黄浦東入於海海口為嘉
　定縣界有界浜
　　　髙企上海縣水道志(二/)
浦旁諸水若語兒涇若韓倉港若姚港此為浦北之水
　也若千步涇若巨漕若沙竹岡塘若夾溝若横瀝此
　一水而貫乎浦之南北也若清水港何涇若蘆溝淡
　水瀝若聖堂港鸎竇湖皆二水夾浦若金滙塘其北
　南廣福寺在焉此則浦南之水也沙竹横瀝俱南入
　華亭堰海北入夫江竹岡之尾即小萊浦横瀝又名
　横涇金滙又名江涇塘鸎竇又為鸎脰或以為邢竇
　二姓之居名今又訛為櫻桃滙過鸎竇而東有牐港
　自新場而西其水口正當浦之折處繇牐港而下若
　鹽鐵塘沈莊塘若周浦若三林塘若楊淄港黄淄漊
　此為浦東之水也若六道浜若唐子涇若南俞塘北
　俞塘若車溝若吴店塘若華涇若烏泥涇若龍華港
　若日赤港薛家浜肇嘉浜若方浜若南北侯家浜若
　洋涇此為浦西之水也牐港自西而東有义港又東
　為大步涇又東為水仙塘通白達口鹽鐵塘世傳吳
　越王為此以運鹽鐵宋通判曹泳重濬更為下沙浦
　時人唯呼舊名鹽鐵南為都臺浦自牐港北流絶周
　浦沈莊三林諸塘通横眠諸港都臺浦北為運鹽河
　為鹹塘極東扺捍海塘故有石筍灘有如筍植立沙
　中潮至分流名分水港今塘外内徧為團場煎辦鹽
　賦所在自一竈以至於九次第港皆名竈港楊淄港
　南一曲為小黄浦有稱黄浦為大黄浦者殆以此别
　之也楊子港與中新河通黄淄漊與白蓮涇合黄淄
　南為中汾涇白蓮東北即馬家浜乃若陸道浜又名
　枯樹港與唐子涇皆西貫鸎竇湖其潮汐與湖吞吐
　南北俞塘皆自府郭東下溝亦從盤龍分支東流其
　起處為六磊塘烏泥涇之西為新村塘皆西通上澳
　肢聨股引北流散入龍華以下日赤薛家二浜俱通
　肇嘉浜肇嘉浜之口有新洲舊志文翬洲人云即髙
　昌洲未詳浜水西通周涇陳涇西南出新港方浜西
　通柴浜蘆浦出夫江自薛家浜至洋涇皆為縣市唯
　黄浦自南而下過三林塘則滙而東為孫家灣又滙
　而西為龍華灣又滙而為髙昌又滙而為江口浩浩
　湯湯直與江水合流於海
　　王志堅曰松郡各志分疏境水脈絡最詳百道皆
　　趨江入海則吳淞之當濬豈曰松人有異議哉
　　　沈􁥖水則碑志
土圭測影玉衡步天制者聖也吴江水則式穀似之不
　出户庭而四郊水勢漲落原隰髙卑罔迯目睫伊誰
　制也今則淪亡安起伊人而與之論水
　　横道水則石碑一長七尺有竒樹垂虹橋北之左
　　　(建置/無攷)
　
　
　
　
　
　左石一碑靣横七道道為一則以下一則為平水之
　衡水在一則則髙低田俱無恙過二則極低田渰過
　三則稍低田渰過四則下中田渰過五則上中田渰
　過六則稍髙田渰過七則極髙田俱渰如某年水至
　某則為災即於本則刻曰某年水至此凡各鄉都年
　報水災雖官司未及逺臨踏勘而某等之田被災不
　被災者已預知於日報水則之中矣長民者時出垂
　虹以驗之俱得其實而虛冒者無所容也
　　直道水則碑一長七尺有竒樹垂虹亭北之右
　
　
　
　
　
　右石一碑分上下為二横每横六直每直當一月其
　上横六直刻正月至六月下横六直刻七月至十二
　月每月三旬月下又為三直直當一旬三季一十八
　旬凡一十八直其司之者每旬以水之漲落到某則
　報於官其有過則為災者刻之法如前意當時必有
　掌水之人較晴量雨體陂經疇時為呈報俾長民者
　因為捍患之圖而今不可見矣
　　按二碑石刻甚明正徳五年猶及見之其横第六
　　道中刻大宋紹熙五年水到此第七道中刻大元
　　至元二十三年水到此正徳五年大水城中街路
　　皆斷稽其碑刻水到六則與宋紹熙中同則元之
　　水猶過也今石尚存而宋元字跡與横刻之道盡
　　鑿無存止有減水則例四字亦非其舊迺於大直
　　刻正徳五年水到此六年水到此既無横道何以
　　為則且增六年而遺四年謬矣哉失古建置之意
　　不知伊誰之過也今石猶樹水旁追憶所見識之
　　亦存羊云
　　　沈􁥖水蝕志
田蝕於水水之害也流其土以自塞其下流而為梗非
　水之貽害乎又稼其税於他田而并未蝕者以稼之
　水之為害無有既也昔人謂沙漲一尺太湖水靣少
　一尺不知田蝕一尺太湖水靣增一尺數固未嘗不
　調停也一水不蝕數害皆除欲修利者不可不先根
　其害
　　　沈􁥖隄水㟁志
按圩㟁田塍闗係水旱最切髙田車水而入也賴其如
　筐而承毋令泄也低田車水而出也賴其如垣而捍
　母令浸也昔人謂有一尺之隄障一尺之水是也無
　此而田蝕於水謂之坍湖水積於田謂之抛荒因成
　積荒溝塗之講非禹之所急乎
　　㟁髙六尺(以平水為定/髙下增減)基闊八尺靣闊四尺謂之
　　羊坡㟁其内有丈許深者於大㟁稍低處植以桑
　　苧謂之抵水環圩植以茭蘆謂之䕶㟁其遇邊湖
　　邊蕩甃以石塊謂之攩浪又於圩外一二丈許列
　　柵作埂植茭樹楊謂之外䕶今盡廢無遺焉此周
　　文襄公定制尤詳於二十八九都蓋此最低也每
　　年縣官於農隙時詣看坍損督塘長圩甲修之後
　　官不出視民亦不舉迺遂廢焉
　　　沈􁥖吳江城中水道志
城中河西受南湖并東塘西濠二港之水入西門過永
　定橋一名大倉橋直出北門其東洩者三一曰前河
　繇西門内南分過新橋西寺前東折過庻寜橋一名
　周橋經縣治東有看波橋其水從中河南分過縣治
　來會同過仙里橋出東門二曰中河繇利民橋東流
　過六子吳興橋又東通利順利亨利橋出東門三曰
　後河繇治安橋東流有中河塘水繇駱駝橋南来會
　過城隍廟南重慶橋又有城東北一隅洗馬池及二
　浜合而南行過惠民橋來會同過太平橋出小東門
　與前河後河水合俱出東城河
　　周永年曰江城水自昔延入西門流東灌北今北
　　闗亦納水反猛於西闗蓋城西港隘而西北寛寛
　　則漫衍至北闗逆行南下乃駛東豈亦湖口湧漲
　　致有變遷耶
　　　歸有光天順開江志
天順四年巡撫都御史崔恭開呉淞江丈尺
　　　大盈浦東至吴淞江巡檢司二萬二千丈
　　　新涇西南蒲滙塘入江四千丈
　　　曹家河平地至新場三萬丈
　　　　廣十四丈
　　　　深二丈
　　按夏忠靖公治水不全用力吳淞江者蓋時江水
　　猶通流也正統六年周文襄公始脩吳淞江立表
　　江心盡去壅塞天順四年崔都御史恭𢎞治七年
　　徐侍郎貫嘉靖元年李尚書充嗣凡三濬迄今四
　　十餘年不治矣司賦者所當留意也
　　　曹𦙍儒蘇州府境湖水下流志
蘇州之浸太湖太湖之下流大者三江三江之外通湖
　水者不可勝記而摘其巨者列後
　　　一出胥口白洋灣鮎魚口最大
　　　一胥口東出吳縣香山胥山之間胥口東流㣲
　　　　北為木瀆又東為横塘
　　　又東出吳山之南為白洋灣白洋東北屈為石
　　　　湖石湖東北為越来溪北流與木瀆合出横
　　　　塘東入胥門運河北流過釣橋洪横截運河
　　　　口又稍北與北濠山塘水合西流㣲北與虎
　　　　丘山塘水合為射瀆又横出運河為滸墅北
　　　　流入無錫縣界中
　　　一自北濠河北行至聖塘灣分流西過錢賣女
　　　　橋出虎丘山後入長蕩東為齊門塘
　　　一水自光福東北流過善人橋又東北流與箭
　　　　涇之水合過靈巖山南為山塘東入於木瀆
　　　一水自胥口東流北為鮎魚口北入盤門運河
　　　　西折而東與胥塘合其屈而東者至分水墩
　　　　又東逕長洲縣東南為夾浦諸水南北流入
　　　　澹臺湖又東過寳帶橋與運河合
　　　又自澹臺湖寳帶橋間分流入黄天蕩金涇渰
　　　　各湖及蕩漾諸水
　　　一水自分水墩南逕吳江縣東南為龎山湖下
　　　　流與汾湖接汾湖東流入華亭縣界中
　　　一水自分水墩北流入三白蕩又北受曹龍港
　　　　通鶯脰湖與澹臺諸水竝流入吳淞江
　　　又北一派亦自鮎魚口轉入運河逕婁門北屈
　　　　出齊門塘又北流為施澤湖施澤之西為漕
　　　　湖湖之西隄屬無錫而其浸皆屬長洲湖之
　　　　枝流則竝入常熟之雲和塘雲和之西為尚
　　　　湖東為昆承湖昆承界常崑之間
　　　昆承之枝流一自梅李塘東北出許浦入於海
　　　　一自福山港北稍西入於江一自李墓塘東
　　　　趨白茒塘入於海
　　　曹𦙍儒蘇州府水道志
葑門直南而行歴滅渡橋尹山而有浮橋鎮於水口者
　夾浦也乃吳淞江之上流即栁胥浦東通澱湖三泖
　西對夾涇港連太湖南扺吳江同里諸湖北接長洲
　尹山諸湖
瓦屑涇在滅渡橋北從此涇而南荷花蕩在焉(涇水/洪闊)又
　東南為黄天蕩(大而/深)又過金涇渰西又南行㣲東過
　獨墅湖(湖大/而淺)収口為髙家店涇(北狹而/南闊)涇西為尹山
　東南為鑊㡳潭潭之北口髙家店在焉舊有壩今趾
　存鑊㡳潭直南去為白蜆江東南為十八家村横截
　吳淞江而南直南為姚城東南行為大姚又經姚城
　市中行(市中/河淺)出口為姚城湖又東南為陳湖収口又
　為蕭田湖至綦莊東行過太師田(此湖大/而淺)東南入小
　港又東南入急水港(此港之闊/者若湖)過急水港入陳家港
　為青浦縣界過澱山湖又過西黿蕩東入金澤塘過
　金澤市至金澤寺即頤浩寺四靣皆湖漾西黿在西
　北雪落漾在西南北行轉東過東青漾東白西陳諸
　蕩入連湖蕩俗呼連湖(比各漾/頗大)西北連澱山湖東南
　連泖湖干山正在其東又東過爛路港此港西北從
　澱湖東南入泖正對泖塔東入一港土人名小涇港
　又過了路港入小白蕩又入小港名吳箭港入河長
　灣過普安橋下又轉而北過六安橋下入朱涇至唐
　行有潮入白鶴江出口過吳淞江入顧浦(浦淺而狹/水靣闊丈)
　(有六七浦西/㟁止五丈)浦南來西下青魚涇又西行轉南入楊
　涇南東行三四里轉北而入婁江為太倉南馬頭
震澤在吴江縣西南九十里北濵太湖東通鶯脰西接
　南潯南連諸漾凡嘉興以北湖州以東諸水悉會於
　此又曰東接平望
爛溪在吳江西南四十八里北接鶯脰湖南扺烏鎮為
　蘇嘉湖三府之界諸水所會
白茒之南為七浦七浦西通陽城湖南入崑山縣界中
陽城之東為包湖為傀儡蕩二水與陽城合流而東為
　巴城湖其北為鰻鱺湖施澤湖自施澤湖而入為蕭
　涇其南為至和塘至和塘西自婁門逕沙湖又東過
　新洋江口又東流注於劉家港
至和塘之南為淞江淞江北受陽城湖南通澱山湖諸
　水入夏駕浦東北入於劉家港
新洋江南通吳淞江北通至和塘即婁江
三汊港南通吳淞江北接新洋江
劉家港之北為七丫浦西通常熟崑山之諸水東入於
　海又云七丫浦入崑山常熟為七浦
七丫浦之南為鹽鐵塘南入嘉定縣界中
太倉婁江之濵南馬頭之東有鹽鐵口逕婁江之南塘
　合西東之水皆會蓋鹽鐵絶婁江而自北逕南矣
嘉定之水南北莫大於横瀝東西莫大於練祁練祁之
　水自西闗出合於顧浦入吳淞江
横瀝貫婁塘之中婁塘在嘉定縣治北十二里横瀝之
　水北注劉家河入海俗所謂公塘者是
練祁北折為鹽鐵鹽鐵入劉家港
嘉定縣北絶劉家港南距吳淞江與上海相屬吳淞江
　之水皆逕其西南􁐌屈從東流入於海
吴江西南斜直太湖枕三江之首崑山在東北為三江
　入海要道二邑治水為急
太倉嘉定瀕海多髙原苦旱
吳縣多山髙仰類太倉嘉定
長洲類吳江
常熟與崑山連者即與吴江崑山等西北竝江東北竝
　海者即與太倉嘉定等
　　　曹𦙍儒松江府境水道志
松江之水不能半於蘇州其名聞者以十數澱山三泖
　最大皆西受太湖之水釃而為渠以百數黄浦最大
　皆西受澱山三泖之水今諸鄉之水溉田者皆繇此
　浦唯東北瀕海岡身之田浦水所不及往往多廢故
　開吳淞江為永利
　　　曹𦙍儒常州府境水道志
常州地勢視蘇松為髙北枕大江南控太湖凡水之集
　其境内者皆會合漕河竒分而注於江湖
宜興以荆溪兼受數州之水其勢如建瓴也故於荆溪
　之下釃為百瀆以殺水勢又開横塘貫其中以引荆
　溪水竝注太湖達於吳江入於海而荆溪之所通甚
　衆若洑溪章溪周瀆鰕涇慈湖溪湖洑渚童港張渚
　諸水竝注於荆溪
荆溪之東曰東氿溪西曰西氿溪上自漂陽合洴浰渰諸
　水逕荆溪入東氿繇百瀆入於太湖
東氿溪又北流為東蠡河梅村河又北屈入於宜興之
　運河運河北通滆湖滆湖受水多
武進之東自望亭出風波橋入郡界者為漕河
漕河之南曰陽湖曰宋建河又東曰惠明河河之枝流
　竝入於漕河
漕河之旁曰䢴溝䢴溝分為二水與後河合流入於漕
　河
鳴鳯河東北枕漕河又南通白家溪糴澤河東流注於
　滆湖
滆湖在宜興西北武進西南界二邑之間若西蠡湖孟瀆
　河青河蠡瀆華渡河黄土瀆佘柯瀆諸水或南或北
　竝上通漕河下流注於滆湖蠡湖亦名漕河
永安河在武進之南河之攴流一自西南通漕河一自
　無錫漕河東北逕紫溝河入於大江
永安之外為得勝河剰銀河小新河通濟河順塘河陳
　墅河伯牙瀆綱頭河河之支流相通屬者竝東北合
　流而入於江
灣頭河戚墅港白馬涇諸水竝西北屬漕河東南入冝
　興界而入太湖
無錫閘口河在縣北閘口之水東逕蔡家渡分流入於
　江隂界中
新河洋尖河嚴埭河又分流與閘河合
芙蓉河五㵼河歐瀆諸水又竝北入江隂界中而注於
　江
梁溪水出慧山之陽繚歴山之西南􁐌入於太湖又北
　與運河合
長廣溪在無錫縣南溪水南流至開化鄉分流出獨山
　門入於太湖小五湖自太湖而東逕長廣溪西與大
　渲渰合
大小渲渰自梁溪至孤瀆口分為二水南逕青祁渰又
　南通小五湖入於太湖小五湖一名五里湖
雙河亦在無錫北河水自錢橋貫直湖港與雙牌港合
　西貫直湖入武進之陽湖直湖之水又南入太湖
唐于渰亦在無錫之北南通洪丘渰與太湖相屬又東
　北入於蠡湖亦名漕湖與長洲分界
濠湖又西出蠡湖與吳縣烏角溪合流注太湖
閭江在太湖上
獨山門在無錫縣西南十八里錫山山脉西來至此中
　斷北與管社山相望號浦嶺門南與充山相對號獨
　山門梁溪之水行獨山門之中自雙河口至此入於
　湖
望亭漕河東通蠡湖西通太湖
江隂黄田港在江隂之南北引江水横貫邑中南絶蔡
　涇逕青暘達於五㵼河者曰漕河
漕河之水分流為長河入繇里涇出新河
新河之西北曰青溪河又東為蔡港其支流竝西南入
　於長河
漕河又分流為南北山塘河南逕武進界中入三山港
立埭河崇溝河申港利港竝北通江水南入武進界中
江隂之南曰横河河之水繇黄田港出春暉門東流入
　令莭港與谷瀆港合谷瀆北引江水南行逕三河口
　分為二水又范家港北引江水南行與谷瀆合谷瀆
　又東接倪塘河入常熟界中又黄山白沙石牌石頭
　雷溝陳蔡諸港竝從大江南流入邑中而達横河
江隂地勢最卑當漕河下流又為衆水入江要道去江
　壖可二里竝江土墳起日以廣斥蓋古所云息壤也
　然土性輕脆善崩春夏水盛輒敗壊填淤數丈而河
　勢又曲渾潮逆上日二度多停淤武進無錫之十四
　瀆㪷門又廢即無上流水勢可刮除之故黄田閘九
　里河兩涯膏腴之地不可治
　　　曹𦙍儒鎮江府境水道志
鎮江據三郡上游北負大江地勢中髙受水甚少唯南
　與漕河通而北達於江
漕河之水流東南順北出於江逆故金壇丹陽有壩堰
　以隄塞之使不得東南流又至冬江水縮水跡去江
　隄甚逺而水勢又北出順利境内至無所瀦蓄故又
　於京口置閘啟閉令不得盡洩於江自是漕河之水
　與鎮江境内之水自相吐納
鎮江府城地勢至北益髙去太湖逺無所通唯漕渠自
　嘉興歴蘇常直北流入於鎮江界中扺京口通江淮耳
　然渠自京口逕夾岡勢繚曲皆鑿山為之而瀦水少
　故宋時於京口呂城下楗石為渠兩涯置閘以障内
　外之水時其鍾泄而又與丹陽之練湖相通
金壇西北則有西洋河上受長山三茅諸山之水繇十
　字河以入漕河漕河之東復分流入長蕩河
漕河又直流為穿城遶城二渠繇縣南壩與後陽千南
　□河注東墟崑崙二橋合流入白龍蕩出方洛港而
　注長蕩湖
金壇西南則有薛埠白㙮張橋三河上受大茅四平牙
　髻黄金瓦屋諸山之水繇唐王溪三星河東村諸橋
　至三汊河下横塘河竝互流入大浦新瀆荷花等港
　以注長蕩湖
金壇東北則有陳塘中塘堯塘諸水入錢資蕩
金壇東南則有白橋大雲下湯諸水自燕子下湯港以
　注長蕩湖
金壇之漕河又北行注丹陽之練湖
練湖為丹陽之巨浸湖之支流自斗門閘南流迤東以
　入漕河
丹陽漕河自七里橋分流入横塘注珥瀆河珥瀆之上
　為珥村鎮河又注珥村之東繇黄連吕莊等橋扺東
　南為白鶴溪繇白鶴派分自南而北為丁義瀆繇珥
　村之西自左墓達黄土迤南為河口迤北通簡溪簡
　溪西受太平河之水東行以達漕河
丹陽漕河又經上下夾岡扺郡城之南乃折而西流枝
　分貫於城中北出復合流以入江
丹徒四境諸水則有紀灣崗濫泥洪杜墅湖鄭湖新豐
　湖等湖馬林溪馬潭萬頃洋者其勢不能盡達於漕
　河然於境内引水溉田為便
　　　曹𦙍儒蘇常鎮三府入江口志
丹徒縣入江之口三
　　　一繇京口閘出金山為運河
　　　一繇鎮江市南三十里丹徒壩出焦山之東
　　　一繇運河至奔牛而出河莊閘出黄山門
　　　　又府城西十八里有下鼻浦北通大江
丹陽縣出江之口二(與丹/徒同)
　　　一繇奔牛出孟河之河莊閘
　　　一繇運河出京口閘
　　　　又孩兒港之間有龍開河亦可出江
武進縣出江之口二
　　　一繇北門七十里桃花港出江
　　　一繇孟河河莊閘(與丹徒/丹陽同)
江隂縣出江之口三
　　　一繇縣北黄田閘
　　　一繇縣北申港
　　　一繇南閘迤西之外港
常熟縣出江之口三
　　　一繇北門直行出福山港
　　　一東北出許浦等港
　　　一西北出三丈等浦港口
　　　以上出楊子江之口凡十
　　　林應訓江南漕渠志
漕渠即運河一名䢴溝隋煬帝大業中所穿也起杭州
　候潮門北行經武林從雙橋入崇徳縣境經縣治折
　北而東過嘉興府城濠又折而迤北會頔塘鶯脰湖
　諸水東出平望鎮湖州府運船繇之運河又北經九
　里石塘遶吳江縣而北松江運道繇白蜆江西來出
　呼鯉涇與運河合入長洲縣界又北經蘇州府城東
　與至和塘運河遶北城濠而西相合崑山嘉定太倉
　三處漕運繇之蘇城之北為元和塘常熟運船繇之
　俱會於永安橋以出楓橋運河繇滸墅闗北行入無
　錫界經縣治而北扺五㵼河口與江隂運道相會又
　西北經常州府城而西為西蠡河與冝興溧陽之運
　船相會截白鶴溪折北而為孟瀆河口運舟開時遇
　夾岡淺阻或北舟南還京口閉築繇此河出江而渡
　接揚州白塔河此江南之間道也運河越孟瀆口而
　西行為奔牛閘又十里而為呂城閘呂城之西為珥
　瀆河金壇縣運船繇此出會於運河又西北入丹陽
　縣境貫城而西北扺夾岡入丹徒縣境舊為夾岡隔
　絶江流不通舟楫煬帝鑿夾岡通之今兩崕壁立故
　善崩潰經鎮江北出京口閘總為里七百二十有竒
　江南運舟繇此渡江入瓜洲閘扺淮而上京師東南
　要津也顧其渠本人力開通又城闉闗市互夾民居
　易於堙礫隆慶中議者欲將嵗運冬開避黄淮之險
　而北舟南兌且乗秋漲之便號為兩利不知嵗當沍
　寒川瀆方枯所在虞淺舳艫不銜轉掠行舟且役居
　民沿洄助挽蓋水陸兩困矣萬歴六年予疏請大挑
　創復閘壩俾水有蓄洩漕乃通利
　　　林應訓天闗志
運河總浙直七府漕糧軍民二運舳艫萬艘首尾相接
　必出閘外方可起桅停泊江中等風北渡卒遇怒濤
　漕舟破壊嵗嵗有之公私受害者乆矣予於萬厯六
　年閲視夾岡河工始知繇於丹徒鎮江石橋阻阨故
　運船不能起桅出江所致也乃於丹陽以北凡有石
　橋俱易木頂改為天闗可便抽洩運船一過丹陽距
　江百里即竪大桅有風便渡直扺京城設或無風俱
　得停泊於運河内地等候順風始免險阻之患雖北
　船南還免運進閘之後次第缷桅頗稱便利焉
　　　林應訓閘㪷志
閘之為義押也視水盈縮為莭宣也㪷之為義斗也所
　以量水出入無過行也故常鎮二府建閘蓄水本欲
　以濟運河然回南糧船官民取道恒必繇之以致洩
　多蓄少毎艱運期今予開瀆以通間道於南疏九曲
　鐵猫以分行於北中修練湖堤閘又儲水以兼濟焉
　則閘之啟閉有常利兹博矣江隂舊有㪷門積廢已
　久今予以其廢者復之圯者修之故髙鄉扄㪷以獲
　灌溉之資低鄉啟㪷以慎蓄洩之利閘㪷之為義如
　此司牧者其毋畧諸
　　　歸有光崑山縣全吳鄉濬河志
吳淞江承太湖之水蜿蜒東下三百里入海左右之浦
　如百足江自甫里折而北行至崑山全吳鄉東為渚
　浦又為帆歸浦斜折而南入於渚浦江復東而浦之
　西出者其東為張浦又東為顧仙浦又東為諸天浦
　又東為同丘浦又東為新塘皆南入於渚浦若為塘
　為漊為涇為浜凡在其間者此光祿署丞孟紹曾䂓
　其鄉所浚之水江東南㟁之地也自新塘東則江又
　南折非其鄉矣紹曾居家好義嵗捐貲以為民興利
　至是大旱又捐貲盡浚諸水之在其鄉者當此時邑
　民告飢而全吳半鄉獨豐熟其父老咸感之夫三吳
　江海之介而群山之水又犇注於其間為大浸所謂
　太湖也太湖分迸而出以入於海若以人力溝防疏
　導則無不治之田而水旱不能為患害蓋湖水自西
　而下而海之潮自東而上清流不能勝濁泥之滓故
　水不可一日不浚也嘉靖初朝廷嘗遣大吏来治今
　四十年不治矣古之三江其二不可攷今惟吳淞一
　江仰接太湖之水古者江狹處猶廣二里今自下駕
　以來僅僅如綫而茭蒲葮菼生其中下流入海之蹌
　口不復通矣千墩新洋黄浦皆亂流也水道何繇而
　順乎故江左右之浦在東者但見止水蘊藻而蘇城
　以東秀州以北百里間其田皆不耕吾恐又數年江
　日涸而西而湖水益横流東南之民將不食也紹曾
　居一鄉能興其鄉之水利則夫受司牧之寄者獨可
　以辭其責耶紹曾浚河三十四長二萬七千六百九
　十四丈為工四萬九千六百用榖十有三萬九千觔
　　　范濂雲間據目抄水利志
己巳海都憲建議開復吴淞江時民謠有曰若要此河
　開除非海龍王來適董其役者蘇州府推官龍宗武
　松江府同知黄成樂也吳音黄與王同呼人以為竒
　驗第此江為吾松郡水利要道湮沒既乆幾成平陸
　海公調停允當不煩國帑不費民財計日奏功士民
　至今稱頌越二十年當事者以東南水利漸淤特請
　簡命憲臣一員司之時許副使應逵出官錢首濬吳
　淞江聚工就役溺死疫死者甚衆且吳淞海口名老
　鸛觜者俱坍入海中相傳有一大船前後十餘艙約
　長數丈浮沒不常人不能攝竟不知何物也自後潮
　汐往来迅速且渾濁易積而郡城内外枝河旋開旋
　塞民甚苦之
　
　
　
　
　
　
　
　吳中水利全書卷十八
欽定四庫全書
　呉中水利全書卷十九　　明　張國維　撰
　　考
　考以考究水利典實諸公所搆字字並有根抵觀者
　當悉心體會
　宋
　　　史(失/名)京口河渠考
京口當南北之衝要控長江之下流國賦所貢軍需所
　供聘介所徃來與夫商賈之舟輳江津入漕渠甚便
　利也惟郡境高昻勢若贔負石鼇負水不可以瀦北
　洩于江南注于毘陵失時不疏淤澱日甚嵗移月改
　流㫁舟膠綱運相銜輕涉湍涌繇五瀉堰以濟風濤
　倐警惴惴焉覆溺是虞其或應辦聘使更屬冬涸堰
　渠挽水轉相添注勞費百倍嘉定癸酉采廷臣之議
　令漕臣至郡同守臣總領相度開濬利便以聞時史
　彌堅領郡事與運副呉鎧總領錢仲彪沿渠按視得
　其源委葢渠自江口行九里而達于城之南門民居
　商肆夾渠而列渠岸狹不容咫畚土以貯于岸費省
　易集一雨濯之旋復填淤江干原有五閘通接潮汛
　樽節啟閉粤從渠塞積嵗不開木圮石泐渠濬而閘
　啟閘啟而漕通是修閘不可以失時于是郡委壕寨
　官通行打量自京江至南水門共長一千八百六十
　九丈約總用濬渠修閘三十七萬六千五百九十二
　工乃先理寛僻之地計地面積土之廣狹以分濬渠
　節段之短長計積土背渠之遠近以約日役工數之
　多寡又慮農事將舉役民非宜官軍徤捷器用利便
　宜委戎司庀其役規橅先定條列上聞都綂制劉元
　鼎具畚鍤籍徒庸以俟命明年二月己亥報可截撥
　緡粟為庸直需乃決渠水立表識程功作侵渠而撤
　居者賑之役兵大集舉鍤如雲守臣總領躬自勸勞
　都綂制日按行伍察其惰媮越四月庚戌運渠底績
　濶至十餘丈深至丈餘閘之圯蠧者選材石更葺之
　自是巨防屹立海潮登應則次第啟閉出納浮江之
　舟拍岸洪流暢無留礙揚枻維楫舟人歡呼然後濬
　市河通橋梁興澳港建郵亭修縴路功緒一新禮部
　侍郎李􁅱及彌堅皆有記􁅱記稱曾孝藴之功彌堅
　記云凡費錢二十四萬五十四緡米一萬八千八百
　八十一石
　　　沈括至和塘考
至和塘自崑山縣達于婁門凡七十里自古皆積水無
　陸途民頗病涉乆欲為長堤抵郡城澤國無處求土
　嘉祐中人有獻計就水中以籧篨為牆栽兩行相去
　三尺去牆六丈又為一牆亦如此漉水中淤泥實籧
　篨中候乾則以水車畎去兩牆間舊水牆間六丈皆
　留半以為堤脚掘其半為渠取土以為堤每三四里
　則為一橋以通南北之水不日堤成至今為利
　　王執禮曰至和塘既成于至和二年立石其開濬
　　水道已成塘陸塗尚未備至是始備岸未及成後
　　郟亶所謂至和塘所以不踰一二年而壞也
　明
　　　韓邦憲廣通壩考
廣通鎮在髙淳縣東五十里世所謂五堰者也西有固
　城石臼丹陽南湖受宣歙金陵姑孰廣徳及大江水
　東連三塔蕩長蕩湖荆溪震澤中可三五里頗髙阜
　春秋時呉王闔閭伐楚用伍員計開河以運糧今尚
　名胥溪及傍有伍牙山云左傳襄公三年楚伐呉克
　鳩兹(今蕪/湖)至于衡山(今烏/程)哀公十五年楚子胥子期
　伐呉王桐汭(今建/平)蓋繇此道鎮西有固城邑遺址則
　呉所築以拒楚者也自是湖流相通東南連兩浙西
　入大江舟行無阻矣而漢唐來言地理家者遂以為
　水源本通桑欽水經云中江在丹陽蕪湖縣東南至
　會稽陽羨入于海前漢書地理志于丹陽蕪湖註云
　中江出西南至陽羡入海應劭顔師古註溧陽云溧
　水出南湖後漢書郡國志蕪湖中江在西孔頴達書
　義疏亦引漢史為證葢皆指呉所開者為禹貢三江
　故道耳後不知何時漸湮景福三年楊行密據宣州
　孫儒圍之五月不解密將臺濛作魯陽五堰拖輕舸
　饋軍故得不困卒破孫儒魯陽者銀林分水等五堰
　壩左右是也壩西北有呉漕水言呉王行密所漕也
　至宋時不廢故髙淳易洩民多墾湖為田者而蘇常
　湖三州承此下流水患特甚宜興人進士單鍔採錢
　公輔議著呉中水利書以為築五堰使宣歙金陵九
　陽江之水不入荆溪太湖則蘇常水勢十可殺其七
　八元祐中蘇軾稱其有水學并其書薦于朝詳具東
　坡奏議中時用事者方欲興湖田未之行也故永豐
　等圩官司所築無慮數十萬而固城石臼丹陽之間
　大抵多圩田矣宣和中待制盧襄奏罷湖田及言開
　銀林湖為非切務于時田方屬蔡秦韓諸將相家及
　𨽻行宫不便塞河卒未行也乾道中周益公南歸錄
　尚謂繇鄧步東壩銀樹可通舟至固城黄池景定建
　康志及祥符圖經亦謂瀨水西承丹陽東入長蕩湖
　足可徴胥溪尚通云元巴延攻臨安三道竝進叅政
　阿拉哈攻破銀樹東壩至伍牙山敗宋兵實出此道
　而河流亦就塞明興髙皇帝定鼎金陵以蘇浙糧運
　自東壩入可避江險洪武二十五年浚胥溪建石閘
　啟閉命曰廣通鎮設巡檢司税課司茶引所當是時
　湖流易洩湖中復開河一道而尚阻溧水胭脂岡乃
　命崇山侯鑿山通道引湖水會秦淮河入于江于是
　蘇浙經東壩直達金陵為運道云崇山侯者李新濠
　人也初以建孝陵功封侯焚石而鑿之費油麻不貲
　石盡赤岡脊本易通有嚴氏者慮損其田以女賂侯
　故迂其路侯坐極刑死時洪武二十八年也文皇帝
　遷都于北運道廢永樂元年蘇人呉相五以水之為
　蘇常患也引單鍔議奏改築土壩増設官吏嵗僉溧
　陽溧水人夫各四十看守自是宣歙諸水希入震澤
　矣而壩猶低薄水間漏洩舟行猶能越之正綂六年
　江水泛漲壩大決蘇常潦甚國税無所出周文襄楊
　賀一大集夫匠重築之欽降板榜如有走洩水利渰
　沒蘇松田禾者壩官吏處斬夫鄰充軍十二年張惠
　等奏復故河道勘行屢嵗未決成化四年普施奏阻
　之十二年牟都御史俸溧陽知縣靳璋又議復常民
　張端又奏阻之大抵利塞者壩下諸郡利開者壩上
　也後車夫與商爭利于陸行正徳七年紿都御史俞
　諌以税利乃令鎮江府通判齊濟舟督責増築壩三
　丈自是水盡壅髙淳之圩田日就圮矣顧其時愬辭
　徃復在開壩未有言減税者里甲傾敗其半嘉靖初
　宫保李公充嗣奉敇行詢水利有白子俊者呈復壩
　河乃命應天府治中周某通判吕某勘行開濬會嵗
　歉止歐夏兩撫臺時程儀鳳再愬之然意在通舟耳
　三十五年倭人冦商旅繇壩行者絡繹不絶沿壩居
　者利其盤剝復自壩東十里許更築一壩(即古分/水堰處)兩
　壩相隔湖水絶不復東今壩官及溧陽壩夫俱不存
　矣蓋余他日按輿圖原本山川金陵地脉歴閩浙踰
　東壩至茅蔣勢本聯絡秦漢以前高淳固魚龍之宅
　也自有胥溪三湖東歸震澤民始得平土居稍稍墾
　湖田為業宋時煙火最盛今冬春水涸時湖中徃徃
　見磚石井階蓋舊民居云自築壩以來水勢壅遏田
　漸淪沒多矣而賦額日増户口視前僅十之三則惟
　壩之故嘉靖戊戌覈田致虛懸米八千繇今而後田
　之將圮為湖者未有紀極也父老言湖底與蘇州譙
　樓頂相平假令水漲時壩一決蘇常便為魚鼈當庚
　申辛酉間大浸稽天淳民紛紛欲掘壩會下壩偶決
　溧陽宜興而下勢若懷襄有以聞于華亭徐相國階
　會知縣方沂入覲召諭重禁之余時在京師韓子曰
　廣通壩者所以障宣歙金陵姑孰廣徳及大江之水
　使不入太湖者也自前代皆云中江故道近内閣王
　鏊記太湖以此一源最巨為蘇常患而伍餘福著三
　呉水利論亦諄切言之嗟乎以蘇常湖松諸郡所不
　能當之水而獨一髙淳為之壑其至于洪漲而廢田
　也決矣而税又弗捐民何以堪之自蘇軾單鍔之言
　行所以為壩下諸郡者甚善而未有為壩上發明者
　余觀淳民之日耗且困于虛糧也作廣通鎮壩考
　　　王同祖三江考
禹貢曰淮海惟揚州三江既入震澤底定三江震澤皆
　在今蘇州境昔大禹治水東南見于經者止此兩言
　而東南水利之源古今治水之法悉寓于此然三江
　之説漢唐以來考究論辨互異或諸儒未嘗親歴其
　地沿訪其跡但據書傳所記附以臆説遂使聖經微
　㫖舛而不明三江故道混而莫辨今按三江既入震
　澤底定言三江入海則震澤之水不為害而致定也
　三江蓋皆西通震澤而東流入海禹時洪水滔天震
　澤之水必泛濫懷襄為揚州大患故禹之治之也因
　東流之勢決排壅塞使水繇三江入海故言震澤底
　定以明不為害也孔安國釋經曰三江已入致定為
　震澤蓋謂三江水入太湖故定為震澤也及其釋嶓
　冡導漾至東滙澤為彭蠡東為北江入于海則曰自
　彭蠡江分為三入震澤遂為北江而入海釋岷山導
　江至東為中江入于海則曰有北有中南可知矣遂
　以北江中江南江為三江其謂繇震澤而入海者與
　前註相背夫始言三江入震澤此則自度震澤下流
　終入于海故復言震澤又分三江而入海其失得較
　然矣虞氏志林曰江自彭蠡分為三又云江自太湖
　出于海此即孔氏之説也班固地里志云南江自震
　澤東南入海中江自蕪湖東至陽羨入海北江自毘
　陵北東入海南江即今之松江在呉縣南呉江縣東
　中江在應天溧陽縣西北名九陽江亦名永陽江源
　出蕪湖大江東流入宜興縣界合荆溪以入震澤宜
　興古陽羨也北江在毘陵縣北毘陵即今之武進亦
　謂與震澤傍近而其跡已不可攷與孔安國所謂彭
　蠡江分為三入震澤北江以入海道里遠近截然不
　同矣桑欽水經所著北江與班固同其叙南江乃謂
　自牛渚上桐水過安吉縣歴長瀆出松江入海不知
　桐水安吉中髙水不相通也又孔頴達書疏云今南
　人以大江不入震澤震澤之東别有松江等三江按
　職方揚州其川曰三江宜舉州内大川其松江等雖
　出震澤入海既近周禮不應舍名山大江之名而記
　松江等小江之説其意殆將以大江東流入海者為
　三江然考禹貢所謂嶓冡岷山之江止有北中而無
　南止言彭蠡而不言震澤則與前三江既入震澤底
　定之㫖彼此不同不宜混而為一况太史公曰禹于
　呉則通渠三江五湖蓋三江之水工力所平以定震
　澤記治之績也若大江則不惟不與震澤相通而天
　塹之廣朝宗之勢似非人力所能開鑿禹但疏其源
　導岷嶓通沱潛以至九江三澨而已豈遂以為于呉
　通渠之三江乎蘇氏謂岷山之江為中江嶓冡之江
　為北江豫章之江為南江即導水所謂東為北江東
　為中江者既有中北二江則豫章之江為南江可知
　蔡仲黙曰若據此為三江則江漢會于漢陽合流數
　百里至湖口而後與豫章江㑹又合流千餘里而後
　入海不可復指為三矣章俊卿考索如蘇説而又言
　江自彭蠡而上為二自下口而上為三下流過秣陵
　京口則合而為一不復三矣又指言夏口之三江口
　為三江夏口今江夏縣禹貢原屬荆州與揚州何所
　闗渉與震澤相去二千餘里乃謂為震澤所入之三
　江誤矣韋昭以呉淞江錢塘江浦陽江為三江錢塘
　浦陽元不通震澤酈道元水經註復引其説而不復
　詳考宋淳熙中程大昌進禹貢山川道里圖辨論孔
　安國班固韋昭之説乃定為三江圖以禹貢經文北
　江中江為據遂指揚子大江為三江其説曰北為北
　江中為中江南為南江又云徐堅援鄭𤣥書𫝊以證
　三江曰左合漢為北江右會彭蠡為南江岷江居中
　為中江知一江為三也夫揚子一大江也豈可分南
　北中而名為三江禹作經垂訓恐不若此雖其引辨
　叙説精密然圖中止言三江不及震澤與經文戾矣
　咸淳中邊實修崑山志辨證三江口曰江宗于海謂
　之江口當于海求之今大海自西㳌分南北繇轉料
　而西朱陳沙謂之揚子江口繇徘徊頭而北黄魚垜
　謂之呉淞江口繇浮子門而上謂之錢塘江口雖無
　三江口之總名而三江口之蹟顯然况揚子江下流
　屬于浙錢塘呉淞江分𨽻蘇杭俱與震澤水勢相入
　以此為三江自以為有攷于韋昭然揚子江何嘗屬
　于浙而錢塘江又不通于湖其謂與震澤之水相入
　甚為牽合蓋徒泥口之一字遂以海口三江為據而
　不知禹貢三江原無口字也大抵諸儒皆不以震澤
　為主蔓引曲説間有知震澤為主者又好竒立異紛
　紛不一唐張守節史記正義曰三江在蘇州東南三
　十里名三江口一江西南上七十里至太湖曰松江
　古笠澤江一江東南上七十里至白蜆湖曰上江亦
　曰東江一江東北下三百餘里入海曰下江亦曰婁
　江其分處號三江口極有據但東南止云至白蜆湖
　而不知所止似欠明白而又止言婁江入海似二江
　皆不通海者然詳其意蓋謂太湖東導為松江至三
　江口則一分為東江一分為婁江其下流復合為一
　江而入海若導河播九河合為一河入海導江分九
　江亦合為一江入海也顧夷呉地記云松江東北行
　七十里得三江口東北入海為婁江東南入海為東
　江并松江為三江唐仲初呉都賦註與正義説頗合
　而尤分明但正義止言婁江入海其二江皆不言入
　海今既稱東南入海為東江又云東北入海為婁江
　則婁江入海之處别是一江而與東江不相入矣朱
　長文呉郡續圖經云崑山塘自郡城婁門至崑山入
　海即婁江指今之劉家港蓋謂松江東口入海者為
　東江劉家港入海者為婁江太湖東入呉江縣長橋
　合龎山湖者為松江三江之跡具存東江未嘗塞也
　然呉淞江自呉縣西南邐迤而來過崑山東南入嘉
　定界入海曰呉淞江口甚明初未與劉家河相通雖
　其支流一從崑山之東新洋江自北而東入太倉塘
　經州南城東入劉家河一從夏駕浦自北而東繇小
　瓦浦入劉家河其他小港亦有通者乃特支流而非
　江之故道豈遂指劉家河為婁江哉自宋以前未嘗
　以劉家港為婁江朱長文始言之而又指崑山塘為
　婁江恐未必然按今太湖自呉江縣長橋東北合龎
　山湖者為松江又東南分流出白蜆江入急水港入
　澱山湖迤東入海者為東江此單鍔水利書所謂開
　白蜆江使水繇華亭青龍入海者是也但澱湖之東
　已塞不復徑趨入海而北流乃合呉淞江故曰東江
　已塞也自龎山湖過大姚浦東北流三折成三江俗
　呼為上清江下清江呉淞江其實一江也入崑山西
　南又分為二一名勦娘港五里許復合為一經崑山
　南又東南過石浦出安亭江過嘉定縣黄渡入青龍
　江繇江灣青浦入海者為婁江其安亭江在宋時已
　塞單鍔所謂開安亭江使水繇華亭青龍江入海是
　也然自太湖東下皆稱呉淞江昔人以呉多水患故
　去水稱松江夫東南水惟于三江是賴而震澤不泛
　濫為害者實以三江入海無壅塞也雖古今殊異陵
　谷變遷江湖故道未免通塞更改然所經之途與東
　流之勢則固劃然可考何至如黄河遷徙南北易地
　懸絶之甚乎
　　　王同祖三呉水利考
呉地古稱澤國襟江帶湖延控大海萬水所凑觸地成
　川是故呉于天下郡國最為卑下古今治水者莫先
　焉禹貢曰淮海惟揚州三江既入震澤底定周禮職
　方氏揚州其澤藪曰具區其川曰三江其浸曰五湖
　東南州郡皆古呉地揚州域也而三江五湖皆在今
　蘇州境故蘇州于呉地又最為卑下古今治水者莫
　先焉太湖為東南巨浸周五百餘里在蘇州西南境
　五十里連蘇湖常三州之地可謂大矣東達于三江
　以入海三江通則太湖之水不為害太湖之水不為
　害則蘇常湖三州皆安而蘇州尤被其利三江不通
　則太湖東注氾濫為災常湖之境未為患而蘇已先
　受其害矣何也蓋常湖據其上流地常髙于湖而蘇
　州則居下流稍有壅閼境内皆成巨浸矣故治水東
　南蘇州為急蘇州屬邑有七而呉江居其東南下流
　為淞江入海之發源崑山居其東北為淞江入海之
　要道稍有壅閼二縣之境皆成巨浸矣故治水于蘇
　二縣為急然呉江之地左江右湖極為低窪是當水
　之都會也崑山之地引江達海扼阻諸邑是當水之
　闗鍵也故治水于二縣其先後同而崑山為尤急也
　太倉嘉定則濵海髙原十居八九憂旱而不憂潦宜
　蓄而不宜洩其治水之法亦有相因而不為背者郟
　亶所謂辨髙下之原求蓄洩之跡者此也然東南之
　地雖間有髙原而終為澤國江海所歸之水未嘗乏
　絶故自古及今皆詳于治水而畧于治旱以旱不能
　為大患也呉縣處郡之西偏南屬震澤旁皆山田髙
　視太倉嘉定而長洲常熟之地與崑山呉江連界者
　則視崑山呉江其西北與常州之江隂連界東南與
　太倉連界者亦視太倉江隂宋趙霖所謂平江之田
　雖下於諸縣而瀕海之地特高于他處謂之堈身堈
　身之西又與常州地形相等東西與北三面勢若盤
　盂積水南入注乎其中所以沿海環江開治浦港不
　可不先者也大率諸縣地勢有髙有卑治水之法有
　同有異豈可一槩取必乎竊嘗考之古今治水之蹟
　矣呉地自大禹通渠三江五湖之後歴夏殷周二千
　餘年未有能纘大禹之績者故治水之法不見于經
　𫝊國語夫差起師北征闢為深溝通于齊魯之間即
　今運河南自嘉興繇石塘北流經郡城北遶白公堤
　出望亭入無錫縣界續圖經所謂䢴溝者此也是亦
　不過疏之以通征伐耳未聞其為民利計也漢初為
　藩封之地史稱呉王濞即山鑄錢擅山海之利富埓
　天子而亦不聞其以水利耕植也孝武時太史司馬
　遷北登姑蘇望五湖遊覽形勝思禹之功其意深矣
　三國呉孫權據有江東遂以富强以逮魏晉之際皆
　為股肱郡縣然亦未聞治水興利之事或紀載之闕
　未可知也至劉宋元嘉中揚州刺史始興王濬以松
　江滬瀆不通欲從武康紵溪直出海口穿渠浛功竟
　不立梁大通中呉郡水災詔遣前交州刺史王奕假
　節發中呉呉興信義三郡人丁漕大瀆以瀉浙江信
　義郡即蘇州也時崑山為信義縣水利之説于是興
　矣唐貞元元和間于頔王仲舒刺蘇州皆有興修之
　舉而唯有宋為詳且備王荆公議廢都水監不便謂
　議者曰舉天下之役其半在于河渠堤埽此可見矣
　天禧間江淮發運副使張綸同郡守經度于崑山常
　熟疏五湖導太湖入海復嵗租六十萬斛乾興五年
　詔蘇湖秀州積水害稼發鄰郡兵疏導以決其壅天
　聖初蘇州水壞太湖外塘又海旁支渠湮塞廢民耕
　田詔轉運使徐奭等董其事敇遣内供奉官張永和
　相度市涇以北赤門以南築石堤九十里起橋四十
　餘所濬積潦自呉江東赴海復良田數千頃流民得
　自占者二萬六千家嵗出租苗三十萬景祐初范仲
　淹守鄉郡議疏導諸邑之水上書宰臣具言水利寶
　元元年葉清臣為兩浙轉運副使以竝太湖有民田
　豪右據上游水不得泄世為民患遂請鑿盤龍滙及
　滬瀆入海民賴其利自是以後慶厯中常熟開金涇
　鶴瀆二浦溉田千頃呉江修荻塘以通湖州至和中
　崑山開塘七十里名至和塘嘉祐中開崑山顧浦開
　松江白鶴滙如盤龍滙之法皆為民利熙寧三年郟
　亶言蘇州水利首論六失六得及治田利害七事至
　為詳悉事㡬行而罷崇寧二年宗正丞徐確考禹貢
　三江之説以為太湖東注于海松江正在下流請自
　封家渡古江開淘至大通浦直徹海口七十餘里水
　道大通政和間趙霖體究治水利害其有三説一曰
　開治港浦二曰置閘啟閉三曰築圩裹田興修未及
　一二而罷隆興間李結獻治田三議一曰敦本二曰
　協力三曰因時其他開治淤塞歴淳熙嘉定紹定之
　間皆為民利至前元大徳八年開呉淞江任仁發有
　水利議答泰定至正年間屢濬江海然比于有宋則
　為甚畧矣潘應武言決放湖水呉執中言順導水勢
　周文英言三呉水利皆有經畫未知當時施行若何
　也明興洪武九年開濬白茒至和塘及諸涇港永樂
　二年命户部尚書夏忠靖公原吉疏治蘇松水患自
　後巡撫侍郎周文襄公忱巡撫都御史崔公恭皆濬
　治呉淞江以興水利成化八年置僉事于浙江專治
　蘇松等府水利十年都御史畢公亨知府丘霽復修
　崔公之功至𢎞治間連被大水命工部侍郎徐公貫
　疏江湖涇浦而水有所歸九年工部主事姚文灝開
　七鴉浦築沙湖堤且疏言六事皆中機宜告諭數條
　悉明利害其所編築圩歌至今鄉村之民家傳人誦
　焉十一年工部郎中傅潮奉敇理呉中水利濬治崑
　山十河十五年郎中臧麟繼之皆有成蹟正徳四五
　年蘇松大水為災民不粒食時都御史俞諌奉敇治
　水踰年而工息復差工部郎中朱袞治水呉中竝為
　民利今上御極憫東南數被水患恐重傷財賦之地
　乃命巡撫工部尚書李公充嗣興修水利時官屬若
　郎中林文沛員外郎顔如環實分理其任顔治呉淞
　江林治白茆未㡬顔以憂去林遂併治二水時李公
　建行臺於太倉總督於上而林則周行諸邑躬親相
　度導白茆濬呉淞江疏太湖於夏駕浦口置閘以障
　渾潮其他堤堰陂塘之修築者甚衆一時措置周悉
　號令嚴明厥工告成利被呉下迄今十餘年沿江濵
　海其要害通泄之所所宜及時興修以防未然正有
　賴於今日也
　　　王同祖太湖考
太湖在蘇州西南境三十餘里禹貢謂之震澤周官爾
　雅謂之具區國語史記謂之五湖左𫝊謂之笠澤揚
　州記曰太湖一名震澤一名笠澤一名洞庭山海經
　曰浮玉之山北望具區是也周官既云其澤藪曰具
　區又云其浸五湖似五湖别有所在然范蠡乘舟入
　五湖司馬遷登姑蘇望五湖實又指此且揚州之境
　水大者無過於太湖其為具區甚明而歴考𫝊記所
　載五湖即是太湖非别有五湖也張勃呉錄曰五湖
　者太湖之别名以其周行五百餘里故以五湖為名
　虞翻曰太湖東通長洲松江南通烏程霅溪西通義
　興荆溪北通晉陵滆湖東連嘉興韭溪水通五道謂
　之五湖陸魯望曰太湖上禀咸池五車之氣故一水
　五名圖經以貢湖游湖胥湖梅梁湖金鼎湖為五韋
　昭以胥湖蠡湖洮湖滆湖并太湖為五郭璞江賦以
　具區洮滆彭蠡青草洞庭為五初學記云或説以射
　湖貢湖上湖長塘湖滆湖為五按左𫝊越伐呉呉子
　禦之笠澤國語呉越戰於五湖可見五湖之為一湖
　甚明也然今湖中亦自有五名曰菱湖在莫釐之東
　周三十餘里曰莫湖在莫釐之西北周五十餘里曰
　游湖在長山之東周五十餘里曰貢湖沿無錫老岸
　周一百九十里曰胥湖在西山之西南周六十里五
　湖之外又有三小湖夫椒山東曰梅梁湖杜圻之西
　魚查之東曰金鼎湖林屋之東曰東臯里湖而呉人
　稱謂則總曰太湖越絶書稱其大週三萬六千頃連
　蘇常湖三州之地湖中有七十二山其大者曰東西
　二洞庭馬蹟次之山居人甚多閭巷井舍鱗次蟻聚
　無慮數千家而仙宫梵宇分布上下茂林平野彌望
　百里可謂大矣然考之太湖上流其西北自建康等
　處入溧陽邐迤至長塘河并潤州金壇延陵丹陽諸
　水會于宜興荆溪以入其西南自宣歙池州武林天
　目富陽下湖之安吉武康烏程長興合苕霅山溪諸
　水以入數郡之水瀦滙于湖汪洋浩瀚不可涯涘而
　東達于三江以入海東南積水之區蓋莫有大于此
　者其底定也則灌溉民田為三呉美利汎濫也則浸
　淫數郡而民被其大害是以古人之治之也疏其源
　使水有所入導其流使水有所歸皆為民興利除害
　而已故觀其置五堰于溧陽以節宣歙金陵九陽江
　之水使入于蕪湖以北入于大江開夾苧干于宜興
　武進之境東抵滆湖北接長塘河西連五堰所以洩
　長塘湖之水以入滆湖洩滆湖之水以入大呉瀆塘
　口瀆白魚灣髙梅瀆白鶴溪而入常州運河之北偏
　十四斗門北下江隂之大江所以殺西來之水使不
　入于太湖而皆歸于江也又以荆溪不能當西來衆
　流奔注之勢遂于震澤之口疏為百派謂之百瀆而
　又開横塘以貫之約四十餘里百瀆在宜興者七十
　有四在武進者二十有六皆西接荆溪而東通震澤
　者也又于烏程長興之間開七十二漊在烏程者三
　十有八在長興者三十有四皆自七十二漊通經遞
　脉以殺其奔衝之勢而歸于太湖也太湖上流諸道
　水之來源若此而所以洩之者則惟于三江是賴焉
　太湖東出呉江縣之長橋為呉淞江繇呉淞江東流
　以入大海此震澤洩水之大道也然洩水之處各有
　區域蓋不止于呉淞江而已曰鮎魚口曰胥口曰白
　洋灣曰管瀆曰小溪港曰瓜涇曰夾浦曰張家河曰
　北車橋曰漾湖溪曰上瀆港曰陸家浜曰虎山橋曰
　石家浜曰蒯家涇曰九曲江曰後塘橋曰梅
　梁溪曰龍塘河曰迎城山曰菱湖港曰太平橋曰澤
　塘浜曰灌瀆浜曰和尚浜曰長洛浜曰王家漾曰山
　涇港曰渡水港曰黄瀆港曰後保河其他支流尚多
　不可殫記皆所以洩太湖之水以東入于三江諸浦
　而歸大海者也然以江湖形勢觀之大要宣溧以上
　西北之水可使入于蕪湖以歸大江而不可使注于
　荆溪蘇常以下東南之水可使趨于呉淞江歸大海
　而不可使積于震澤此治水東南之大㫖也然地形
　有髙下時勢有古今水道有通塞而所以治之之法
　則固不可同年而語也
　　　徐獻忠沿湖港漊考
太湖舊有沿湖隄防而洩以諸漊漊有斗門制以巨石
　甚固門各以牐版旱則閉之以防漊水之走洩有東
　北風亦閉之以防湖水之暴漲官主其事為利浩博
　後漸湮廢頗為郡中之害東坡水利奏云太湖受諸
　州之水先治呉江南岸茭葑蘆葦之積則水東瀉而
　無壅滯之患諸州利矣自今觀之呉江茭葦屯結成
　田長橋諸洞門悉皆湮塞比來十水九渰民力尤困
　呉江之患卒未能除而沿湖諸漊不可不加之意也
　　按大錢小梅二港總苕霅西南衆水以入于湖港
　　　之最大者也大錢以東皆縱横港注入諸港直
　　　至呉江界
　　西金港顧家港官瀆港張婆港及宣家楊瀆泥橋
　　　寺橋計家等港先素流通止因其舊而修之也
　　陽漊沈漊羅漊大漊新涇漊潘漊諸漊謝漊和尚
　　　漊張港漊幻湖漊西金漊東金漊趙港許漊楊
　　　漊義髙漊陳漊薄漊五浦漊蔣漊錢漊新涌漊
　　　石橋漊湯漊盛漊宋漊喬漊湖漊已上各漊者
　　　因民建議以便水利者也
　　　已上三十八港漊俱屬烏程按修湖漊記云湖
　　　　漊三十六其九屬呉江其二十七屬烏程惟
　　　　計家港近溪而濶獨不置閘紹興二年知州
　　　　事王回修之又改二十七漊名曰豐登稔熟
　　　　康寧安樂瑞慶福禧和裕阜通惠澤吉利泰
　　　　興富足固益濟又皆冠以常字今乆廢不牐
　　　　成化十年添設治農通判李智漸皆修治民
　　　　多賴之
　　　曹𦙍儒海塘考
竊聞海塘之制本為捍禦鹹潮以便耕稼自春秋時范
　蠡築圩田之後疑即有之唐開元初乃名之曰捍塘
　起杭之鹽官迄呉淞江長一百五十里宋乾道中元
　至正初皆修焉起嘉定之老鸛嘴以南抵海寧之澉
　浦以西髙于城垣内外皆有塘溝相夾自設此塘之
　後而松嘉杭無入海水口禹貢之東江遂湮無考矣
　國初信國公湯和經畧海防倚以為重至成化中頽
　廢巡撫畢亨益増其舊及裏䕶塘兵農兩濟夫松以
　海塘防鹹潮而蘇之渾潮淤淀為害不小若沿海設
　塘而于港汊之口置減水閘以司啟閉則潮沙所塞
　不過港口數里易于挑濬更藉土著之民沿塘以居
　寛其他役計免田税即作兵餉俾之守塘則不獨險
　要可固而水利無窮矣
　　　王圻開濬呉淞江考畧
松江在上海縣北舊名呉淞江後以水災去水從松蓋
　禹貢三江之一也三江者北為婁江中為松江南為
　東江而松江又名松陵江其源出于震澤自呉江長
　橋下東流至尹山北流至甫里東北流至澱山北合
　趙屯浦東合大盈浦又東合顧㑹浦崧子浦盤龍浦
　凡五大浦而至宋家橋東南流與黄浦㑹而入海其
　將入海處别名滬瀆江東西凡二百六十里此東南
　水利之最著者向與婁江東江並為湖流入海之要
　道自唐開元元年築捍海塘起杭州鹽官抵呉淞江
　長一百五十里沿海港口盡為堵截而東江湮没無
　攷矣東江既塞婁江界在北境惟此松江一綫闗係
　蘇松二郡民生國計故歴代治蹟獨詳于松江宋寶
　元元年兩浙都轉運副使葉清臣開盤龍滙以入江
　慶歴元年知華亭縣錢貽範開顧㑹浦以入江嘉祐
　六年轉運使李復圭開白鶴滙以入江元祐三年常
　平使者調蘇湖秀之人濬青龍江以入江紹聖中轉
　運副使毛漸開大盈諸浦以入江崇寧二年宗正丞
　徐確提舉常平自封家渡古江開淘至大通浦直徹
　海口凡七十四里上海合嘉定二縣供役大觀元年
　十一月從中書舍人許光凝奏檢較松江古蹟大加
　疏導三年兩浙監司奏請開淘松江復置十二牐宣
　和元年兩浙提舉常平趙霖又開白鶴滙以入江紹
　興四年鹽官丞王珏開華亭海河二百餘里通濬溉
　田十五年通判曹泳開顧會浦又濬鹽鐵塘更名下
　沙浦以入江乾道二年轉運副使姜詵開通波大港
　即顧㑹浦以入江前進士胡恪隨司門員外郎李公
　𫝊相度開修三江積水元至元三十年值霖潦知水
　人潘應武與呉伋張桂榮等承浙東僉院宣慰之命
　相視合修河渠即湖田開新港三濶約三十餘丈(大/漕)
　(港北新河/即新港)及濬趙屯大盈二浦以入江大徳八年任
　仁發言開呉淞江自上海舊江東抵嘉定石橋浜迤
　邐入海長三十六里深一十五尺濶二十五丈役夫
　一萬五千為工一百六十五萬一千六百有竒復置
　牐竇啟閉十年開趙屯大盈樊浦白鶴盤龍舊江計
　長三十七里其中樊浦為首下接新涇舊江濶二十
　丈其餘不等又於廟涇以西盤龍以東開挑水口五
　處新涇南北置二木牐泰定元年前都水監任仁發
　董開呉淞舊江二道烏泥大盈二河其法以户有納
　苗田一頃五十畆差夫一名計四萬有竒毎名實支
　糧三升中綂鈔一兩三年任仁發等于上海縣之潘
　家浜烏泥涇二處各置二石牐以遏渾潮使牐内清
　水衝渲江道深濶後至元間又謂牐置乖宜旱霪交
　病繇是復開元堰直河至正元年撈漉呉淞江南北
　岸下泥沙疏濬各河十數用夫一十九萬八伯四十
　給糧四千七伯四十七石鈔三千一伯六十四錠各
　有竒夫自宋至元開濬松江無慮數十次竝未聞有
　以風水之説阻撓者蓋亦計利害之大而不恤其小
　也逮及國朝永樂二年命户部尚書夏原吉治水蘇
　松掣崑山嘉定諸塘浦引呉淞江水入劉家河于上
　海濬范家浜接黄浦達海正綂六年巡撫工部侍郎
　周忱修呉淞江畧用邑人杜宗桓議立表江心盡去
　壅塞其沙塗成田計畆収税以補坍陷天順四年巡
　撫都御史崔恭濬大盈浦以入呉淞江又鑿江自崑
　山夏駕浦至嘉定莊家涇出舊江一萬三千七伯丈
　(永樂初引松江北入劉家/河江之東段不曽施工)又浚蒲滙等塘及曹家溝
　呼都臺浦成化七年海水溢八年設憲臣于浙江按
　察司專治蘇松等府水利僉事呉㻞議修華亭上海
　海塘華亭南自海鹽上海北抵嘉定各數十萬丈餘
　𢎞治初僉事伍性濬呉淞江中段及顧㑹趙屯都臺
　諸浦七年工部侍郎徐貫奉命治水東南濬呉淞江
　自帆歸浦至分荘計七十餘里府通判郝希賢承檄
　董工是年知縣董鑰築西鄉田圍十二年府通判原
　應宿濬崧塘肇嘉浜嘉靖元年巡撫都御史李充嗣
　奉命用崑山嘉定華亭上海四縣民力相繼開呉淞
　江上海分地初自崑山縣界東至白鶴江後自嘉定
　縣界東至呉塘總四千餘丈役夫二萬三千有餘給
　散銀米八千餘兩石犒勞旬至焉知縣鄭洛書調度
　主簿黄明董工先是開常熟白茆河役上海九千餘
　夫糜三千餘米繼以呉淞兩年而三興大工嗣後撫
　臣屢議開濬雖經具題止因工費浩大無從措辦輒
　復停止至隆慶四年巡撫都御史海瑞奮然獨任借
　支軍餉及各處發追稻榖贓罰導河夫無礙等銀委
　本府同知黄成樂蘇州府推官龍宗武上海縣知縣
　張嵿尅期開濬查勘舊蹟共計長一萬一千五伯七
　十一丈濶三十餘丈議半開河面一十五丈除嘉定
　應濬外上海實開長六千五百三十一丈八尺餘面
　濶一十五丈底濶七丈五尺深一丈五尺六寸餘共
　計用工食銀五萬餘兩不兩月而工告成是嵗大饑
　民多思盗自河工興而畚鍤雲集盗因以息自此三
　十餘年江流通利旱潦有資百姓至今尸祝之後以
　呉中水災異常奏請特設水利道副使許應逵專管
　江南水利駐劄松江其工亦首濬呉淞而次及諸水
　工竟無成而應逵亦以劾去十萬帑銀付之東流惜
　哉夫自永樂以及萬厯開濬松江不下八九次而亦
　未聞有以風水之説阻撓者沿至今日黄渡以西宋
　家橋以東尚皆通流如故而中段七十餘里卒成平
　陸此江既塞則五大浦及田間水道日就淺淤設遇
　旬日之雨一望瀰漫無從瀉出幸而晴霽數日則又
　車戽無資田疇龜坼禾苗立見枯槁有司奉檄追徵
　痛恨逋負而不知逋負之繇皆原于此監司但知東
　南凋弊而不知凋弊之繇皆原于此此江之開濬何
　可一日不講哉然開河之難難于工費工費所需不
　出于官則出于民而今公帑空虛閭閻匱乏官民皆
　莫可搜括也惟原編導河夫銀及原擬提編免役一
　節上下咸稱便利蓋提編者即以各州縣新編五遞
　年解運推収里老塘長各差量其輕重徵銀免役以
　佐河工而各差之缺即以次年原編人數接充徃嵗
　上海修城事曽經提編一次便可得銀五六千若以
　蘇松二郡通算便即得七萬餘金舍此二項之外倘
　不足用更有各府州縣濟農備賑銀榖當此水災民
　困之日正當發廪拯救一以活饑民一以佐河工較
　之徃嵗請捐内帑請吊贓贖其難易為何如也且提
　編之舉其便又有二近來僉報各役俱係宦家富户
　樂于輸銀而苦于應役數萬餘金不煩箠楚頃刻可
　完其便一徵銀在官僱募饑民開濬計工給發方今
　水災之後冬間待賑必多即此以寓救荒之意又省
　塘長起夫需索之擾其便二有此二便而工費浩鉅
　何足慮哉夫工費既有成説而復有倡議阻撓之者
　則皆侵占官河豪民揑造浮詞以鼔惑縉紳此必明
　哲所洞照者　又按導河夫銀係派入條編見徵之
　數提編事例乃上海許知縣建議有卷試一吊查即
　可舉事似亦不必題請
　新勘應濬號段淺深長尺(應用工食/銀兩附)
　　東自上海城北閘港口二壩地方起至西蘆浦止
　　　長二千五百二十丈淤澱頗髙應開深一丈二
　　　尺若照隆慶年間面濶十六丈底濶八丈每丈
　　　土方折算一十四方四尺共方三萬六千二百
　　　八十八方
　　東自蘆浦起至西上澳塘止長一千一百七十八
　　　丈潮沙淤澱已成平地應開深一丈三尺每丈
　　　折算土方一十五方六尺共方一萬八千三百
　　　七十六方八尺
　　東自上澳塘起至新涇口長六百五十三丈淤澱
　　　亦髙已同平陸應開深一丈三尺每丈折算土
　　　方一十五方六尺共方一萬一百八十六方八
　　　尺
　　　已上三段共長四千三伯五十一丈共折方六
　　　　萬四千八伯五十一方六尺每方工食銀四
　　　　錢六分共該用銀二萬九千八百三十一兩
　　　　七錢三分六釐
　　東自新涇口迤西至孫基港口長一千二伯三十
　　　丈尚有河影應開深一丈二尺每丈折算土方
　　　一十四方四尺共土方一萬七千七伯一十二
　　　方
　　東自孫基港口迤西至荘家涇口長一千三伯五
　　　十一丈五尺尚可通流開深一丈一尺每丈折
　　　算土方一十三方二尺共土方一萬七千八伯
　　　三十九方二尺
　　東自莊家涇口迤西至盤龍塘口長四伯二十五
　　　丈應開深一丈每丈折算土方一十二方共土
　　　方五千一伯方
　　東自盤龍塘口迤西至髙家浜口長四伯八十八
　　　丈應開深一丈每丈折算土方一十二方共土
　　　方五千八伯五十六方
　　東自髙家浜口迤西至紀王廟嚴儻浦口長四伯
　　　丈應開深九尺每丈折算土方十方八尺共方
　　　四千三百二十方
　　東自嚴儻浦口迤西至青浦界宋家舊港長五伯
　　　十二丈自此潮沙稍緩淤墊稍低尚可通舟來
　　　徃應開深八尺每丈折算土方九方六尺共土
　　　方四千九百一十五方二尺
　　東自宋家舊港迤西至洛劒浦南赤雁浦長一千
　　　一伯丈此段尚可行舟亦應開深七尺每丈折
　　　算土方八方四尺共方九千二伯四十方
　　　已上七段共長五千五百零六丈五尺共折方
　　　　六萬四千九伯八十三方每方工食四錢六
　　　　分算該用銀二萬九千八伯九十二兩一錢
　　　　八分
　　　通共十段共計算工食銀五萬九千七伯二十
　　　　三兩九錢一分六釐
　　另外又議築宋家橋口大閘及各段堰水壩閘并
　　　官吏役人供給飯食共約計八千有竒
　　　已上通共開濬工食并閘堰供給等項共該用
　　　　銀六萬七千七伯二十三兩九錢一分六釐
　　　(附/)開呉淞江駁議
按呉淞一江自神禹鑿山導水以來未有上海即有此
　江而呉淞文獻未始不與天下爭衡暨元末立縣此
　江水面尚濶數里波濤洶湧十倍于今而本縣甲科
　猶然繩繩不絶奈何邇來談堪輿者遂以此江之通
　塞係文運之興衰而縉紳賢者乃皆嘖有煩言是何
　其深信曲説而不達國體也夫呉淞一江係四郡十
　二州縣生靈之命脉朝廷數百萬賦糧之根本止因
　科第一郡而坐令公私俱困又豈仁人智士所忍言
　耶况今之建議者欲于上海縣北宋家港口築一壩
　閘以遏潮沙則呉淞水勢不致東流直瀉出海似又
　與堪輿家説了無妨礙宜不當懲羮而吹虀矣姑記
　此以就正于憂國憂民之君子
　　計查歴年開濬呉淞江後科第
　　一𢎞治初年僉事伍性開呉淞江一次次年庚戌
　　　錢福中會元状元至六年壬子顧清中解元官
　　　至尚書癸丑李希賢中會魁乙夘王㫤中解元
　　　唐錦中鄉魁十四年辛酉陸深中解元官至侍
　　　郎
　　一嘉靖元年巡撫侍郎李充嗣開呉淞江二年癸
　　　未徐階中探花官至大學士同年潘恩官至尚
　　　書至十三年甲午莫如忠中鄉魁官至布政至
　　　十九年庚子林樹聲中鄉魁㑹元官至尚書壽
　　　及百嵗
　　一隆慶四年海忠介公開呉淞江次年辛未郡中
　　　同榜六人五躋三品許樂善現任通政使癸酉
　　　丙子方應選陳所蘊掄魁俱為文宗
　　一萬厯十六年許副使應逵開呉淞江十七年己
　　　丑董其昌中㑹魁𫝊臚入翰林二十五年丁酉
　　　吕克孝中應天解元徐光啟中順天解元二十
　　　九年辛丑張以誠中状元
　　　已上皆百年内事典籍可據可驗呉淞之開並
　　　　無妨于科目且堪輿家有言百步之外風水
　　　　即無干涉况此江逺在百里外耶或又言呉
　　　　淞一開黄浦必塞苐未知宋元迄今呉淞疏
　　　　濬不下二十餘次黄浦曽有湮塞時否此又
　　　　可以理察設若果有妨礙何先輩名公纂修
　　　　松江華亭上海志乘水利款中全無一言及
　　　　此而惓惓以開濬呉淞為首務則今日之倡
　　　　異者殆或未之考耳
　　　王煥如曰王少叅濬呉淞議酌羣見闢邪説真
　　　救時之碩畫也止提編一節在嘉定上海或可
　　　行之今時勢不知何如矣若蘇屬他州縣方苦
　　　編徭不足一開此例重困生民萬萬不可
　　　王圻中江考
水經云中江在丹陽蕪湖縣東南至㑹稽陽羨縣入于
　海震澤在呉縣南五十里北江在毘陵北界東入于
　海韋昭云三江為呉郡東南松江錢塘江浦陽江今
　志以松江婁江東江為三江而中江湮沒無考疑在
　華亭海鹽平湖界中後為捍海塘堵絶不通耳一綂
　志云中江在溧陽縣西北即禹貢之三江也今名永
　陽江下流入宜興縣界
　　　王圻婁江考
史記正義曰一江東北下三伯餘里入海曰下江亦曰
　婁江呉記曰東北入海為婁江蘇志云自呉縣鮎魚
　口北入運河經郡城之婁門者曰婁江歴崑山太倉
　東至天妃宫出海元至元二十四年朱清浚開婁門
　至海口
　　　王圻東江考
史記正義曰一江東南下七十里至白蜆湖入海曰上
　江亦曰東江呉地記曰東南入海為東江蘇志云自
　大姚分支過澱湖東至嘉定縣界合上海黄浦繇黄
　浦經嘉定縣江灣青浦東北流亦名松江者為東江
　按大姚在長洲縣二十六七都酈道元水經註云漢
　書地理志曰秦于故越地武原鄉置海鹽縣後沒為
　柘湖徙治武原又淪為當湖南有秦望山谷水于縣
　出為澉浦以通巨海疑此即東江也後因築捍海塘
　遂湮沒無考呉記曰一江東南行七十里入小湖為
　次溪自呉東南出為谷水谷水經由拳縣故城下又
　東南經嘉興縣城西又東南經鹽官縣即海鹽縣故
　城後沒為柘湖縣南有秦望山谷水于縣出為澉浦
　以通巨海此説與水經稍同但未審此果東江否也
　水經云乂東至餘姚縣東入于海注云諸暨之南餘
　姚西北浙江與浦陽江同㑹歸海山海經云浮玉之
　山北望具區苕水出于其中北流至具區浮餘五里
　便是句餘縣之東山乃應入海據此則太湖水從浙
　湖出海似亦有據因書備考宋元嘉二十二年揚州
　刺史王濬欲開武康苧溪洩湖水以入海不果據此
　則太湖水出錢塘似亦與水經相合據松志上海縣
　黄浦支河曰閘港閘港之東曰新塲新塲舊有海口
　論者或指此為東江
　　　王圻三江口考
繇湖入海之道最大者曰三江即松江婁江東江也其
　分水處曰三江口史記正義曰三江在蘇州東南三
　十里呉地記曰松江東北行七十里得三江口與正
　義不同一江西南上七十里至太湖曰松江即古笠
　澤一江東南下七十里至白蜆湖入海曰上江亦曰
　東江一江東北下三百餘里入海曰下江亦曰婁江
　　　王圻溧陽五堰考
五堰之築在宜興以西屬溧陽縣古人欲分殺水勢使
　西南諸水不入荆溪繇分水銀林等堰入伍子胥伐
　楚從運河以入大江自五堰廢後宣歙池陽九江諸
　水不入蕪湖反皆東注震澤故今之談水利者以修
　復五堰為首務
　　　王圻土岡堰閘考
按蘇州府太倉常熟之東北境有上岡身下岡身歸呉
　岡身在新安鄉曰青岡在惠安鄉曰王家岡松江府
　華亭縣之東南境有竹岡紫岡沙岡皆土壠髙起横
　亘百里殆若天所以限截湖海二水使不相通耳後
　因導江導海利于洩瀉而穿渠横截岡身矣在劉河
　以北者髙田苦于無水遂置堈門以堰水如今之錢
　堈門張堈門沙堰門呉堈門顧廟堈百堈李堈門及
　斗門之類皆是而近多圮壞不修旱亁水溢之患惡
　能免哉
　　　侯峒曽開濬呉淞江考畧
　　　　一利弊考
三呉古稱澤國以水為利亦以水為害而利害之源全
　係呉淞江通塞禹貢謂三江既入震澤底定三江者
　歸太僕有光考定謂東南錢塘江西北揚子江而東
　北為呉淞江是呉淞一江與錢塘揚子二江竝洩太
　湖之水自杭州築長林堰而太湖東南之水不得入
　于錢塘常州築五堰而太湖西北之水不得入于揚
　子二江之道既阻僅有呉淞一江當太湖下流自呉
　江縣長橋下東流至尹山北流至甫里至澱山又北
　合趙屯浦東合大盈浦顧㑹浦崧子浦盤龍浦凡五
　大浦而至宋家橋東南流又納黄浦之水以入海蓋
　東西亘二伯里境連嘉崑上青四邑而杭嘉湖蘇松
　常六郡之水俱洩于此此而復淤震澤何繇底定國
　家財賦大半倚辦東南而六郡當十之八禹貢謂田
　為下下今賦乃上上惟藉水為利耳呉淞既塞五大
　浦及田間水道日就淺淤旬日之雨一望瀰漫無從
　瀉出幸而晴霽數日則又車戽無資田疇龜坼禾苗
　立槁郡縣痛責逋負日積而不知逋負皆原于此監
　司但知東南凋弊日甚而不知凋弊亦原于此呉淞
　開濬豈容一日緩哉徃有侵占膏腴因倡異説謂不
　利于松郡科第者則王叅議圻即上海人特出駁議
　一通可考
　　　　一興廢考
江為東南水利之最著歴代治績最詳徃不具論自宋
　寶元迄元至正開濬呉淞載在史册者以一二十計
　自本朝永樂二年迄隆慶三年開濬亦八九次詳具
　王叅議圻攷畧中而事最近績最竒者則無踰海忠
　介迨萬厯十五年因水災異常特設許副使應逵專
　董水利再濬呉淞求通反塞三呉坐困今黄渡以西
　上流尚通一綫中段七十餘里竟成平陸萬厯三十
　二年撫院曹公時聘按院馬公從聘移文郡邑集議
　開江事宜業有成畫四十一年按院薛公貞天啟二
　年撫院周公起元皆特疏具題奉有俞㫖而迄未有
　創非常之原者今日廟廊詢度執事籌咨倘此江蓄
　極而通之㑹乎亦千載一時已
　　　　一經費考
呉淞當濬㡬費講求卒難舉事者徒以工用浩煩無從
　措辦耳徃者特頒内帑不費民間一錢而今不能徃
　富室助榖有至二萬石而今不能徃杭嘉湖三郡皆
　以贖鍰協濟而今亦未必能徃海忠介動支各項銀
　不足用遂請㫖折蘇松常三郡漕糧二十萬石每石
　折銀六錢以五錢照例歸太倉以一錢助河工而今
　又決不能則計莫若求之提編提編者以各州縣新
　編五遞年解運催収里老塘長各差量其輕重徵銀
　免役而各差之缺即以次年原編人數接充徃者上
　海曽為修城事提編一次便得銀五六千若以各邑
　通算便可得數萬兩再减其半亦可得四五萬兩近
　來僉報各役多宦家大户樂于輸銀苦于應役不煩
　箠楚頃刻可完上下兩便似無踰此其次則役軍丁
　各衛所軍原有食糧查正徳間撫院李公充嗣嘉靖
　間按院吕公光洵俱用軍開河又厯考宋元間治水
　多用水軍故費少功倍此輩平時既不得不設乃以
　有用之財有用之人置之無用之地即以暫充夫役
　無妨講武况古人寓兵于農行師之際挑塹掘濠亦
　兵夫事誠令軍官各率衛所軍兵開江且許量加工
　食功成陞賞誰不欣然效用是亦一議也他如吊取
　導河夫銀備賑銀罰贖銀又如勸助如役傍河食利
　之民前人各有行之時異勢殊在當事悉心籌畫耳
　　　　一丈尺工價考
嘉靖末呉淞湮塞隆慶三年巡撫海公毅然開濬查勘
　舊蹟自黄渡起至宋家浜口長若干里計一萬一千
　五百餘丈舊河影濶三十丈減半開一十五丈底濶
　七丈五尺深一丈五尺六寸共計用工食銀五萬餘
　兩不兩月而告成三十餘年利賴尸祝萬厯十五年
　後許副使應逵因開加塞遂成平地七十餘里萬厯
　三十二年曹撫院時聘着沿江居民勘定應開丈尺
　及估計工食銀兩該上青嘉三縣居民各勘本江原
　額面濶一十六丈今公私匱乏若照額開濬恐錢糧
　不敷議得開濬面濶十丈底濶五丈濬深一丈每丈
　該土方七方五分每方用夫十五工每工用銀三分
　每方該銀四錢五分每丈合用夫工銀三兩三錢七
　分五釐大約以此為率
　　上海縣自闗橋起至盤龍塘止内除嘉定界九十
　　丈實長六千五百四十六丈二尺五寸積該土方
　　五萬四千三百三十方據算每方用夫十六工共
　　用夫八十六萬九千二百八十工每工三分共銀
　　二萬六千七十八兩四錢
　　青浦縣自東虬江起至趙屯浦口止内除嘉定界
　　二千一百六十弓實長一萬九百五十四弓據算
　　工銀二萬一千五百五十八兩
　　嘉定縣自上海界西新港起至盤龍塘止長三伯
　　六十弓内聴上海界一伯八十弓止該一伯八十
　　弓乂自盤龍塘起至青浦縣赤雁浦口止五段量
　　長五千七百二十六弓内有許家村起至赤雁浦
　　口止南屬青浦北屬嘉定應聴青浦二伯六十五
　　弓實該一十五里七分該江五千四百六十一弓
　　并上海界内一伯八十弓通共該江五千六伯四
　　十一弓積該二千八百二十丈五尺據算銀九千
　　五百十九兩一錢八分七釐上海縣平陸無水嘉
　　定有水二尺三尺者各段不同每丈合議戽水工
　　銀一錢五分計該銀五百三十二兩有零另有應
　　築大壩兩條并兩傍支河狹處不開外餘有盤龍
　　塘口大浦一十三處共約計備樁木工料銀三伯
　　兩共算銀一萬三伯四十二兩一錢八分七釐
　　　右係萬厯三十二年勘數及萬厯四十一年兵
　　　道俞公維宇再行檄勘查隨據上海縣申報此
　　　江東自上海起西自青浦嘉定止湮沒九千八
　　　伯餘丈則比前數翻減矣且開江止議面濶十
　　　丈底濶五丈較舊額愈縮愈狹識者謂江之易
　　　塞止以潮沙易澱今江流愈微潮泥愈積不一
　　　二年將復淤梗是使力為徒勞財為徒費海忠
　　　介十五丈之額似㫁不可復减又土方工價或
　　　議四錢或議四錢五分或四錢六分或四錢八
　　　分須有畫一則夫淤河之長短開濬之丈尺工
　　　價之多寡今日自宜另行踏勘計議聊述舊聞
　　　備參攷爾
　　　　一夫役綜理考
海忠介開河事蹟多在上嘉二處吊卷可查大抵委用
　亷幹府縣佐貳三四人總理又查報上青嘉三縣殷
　實耆民分段募夫忠介親自巡省至工銀給散預令
　各縣秤對包封本院親自抽兑無差親至河所計工
　給散姧猾一毫不敢染指以故小民踴躍不日告成
　今日委用綜理官員誠為喫𦂳所謂有治人無治法
　至于夫役除後軍丁一議貴在省費聴酌行外若調
　極東之民開極西之江勞費數倍功迄不成徃有役
　四郡人夫者其弊可鑒惟附近募夫晨聚夕散晴作
　雨歇力省而費寡乃泥頭最不可用民間私濬多任
　此輩使之募夫夫工僅得六七泥頭坐享三四共知
　其弊仍習用之者以夫役散處主家難集又羣工雜
　聚不能無寄托若公家濬河有官府為之號召塘長
　為之綂率即慮脱逃又有互保之法何藉此輩而以
　耗減工食哉
　　　已上五款據憲檄查議者錯舉所知以備酌復
　　　　若施工伊始則審地髙下有議運泥木車有
　　　　議開首中心有議竣事之時稽驗深廣有議
　　　　導河鐵帚有議浦口置閘有議容陸續條上
　　　　兹未敢贅
　
　
　
　
　
　
　
　呉中水利全書卷十九
欽定四庫全書
　呉中水利全書卷二十　　明　張國維　撰
　　説
　説本註疏之義其文或畧或詳皆所以指畫水道務
　合源委讀者應知作者之苦心
　宋
　　　朱長文東南水利説
地傾東南而呉之為境居東南最卑處故宜多水昔禹
　之治水也因其勢之可决者疏而為三江因其勢之
　必聚者瀦而為五湖乃底於定微禹其能不魚乎觀
　昔之智亦勤矣故以塘行水以涇約水以塍禦水以
　埭儲水遇淫潦可洩以去逢旱嵗可引以灌故呉人
　遂其生焉前代經營之迹多不見矣至唐元和中開
　常熟塘古碣僅存頗稱灌溉之利錢氏時常置都水
　營田使以主水事募卒為都號曰撩淺蓋當是時方
　欲富境禦敵必以是為先務國朝天禧天聖間呉中
　水災於是命發運使張綸同郡守經度於崑山常熟
　各開衆浦以導積水嘉祐中范文正公來治此州適
　當歉嵗深究利病不茍興作公以為松江不能獨洩
　震澤諸湖之水雖北壓揚子江東抵巨海河渠至多
　湮塞已乆不能分其勢今當疏導諸邑之水東南入
　於松江東北入於揚子與海也有盤龍滙者介於華
　亭崑山之間步其徑纔十里而洄泬迂緩逾四十里
　江流為之阻遏盛夏大雨則氾溢旁嚙淪稼穡壞室
　廬殆無寧嵗范公嘗經度之未遑興作寶元中太史
　葉公清臣漕按本路遂建議釃為新渠道直流速其
　患遂弭厥後轉運使沈立之又開崑山之顧浦頗為
　深濬嘉祐間呉中薦饑朝廷擇選守將經制其事蔡
　秦州自杭校理典是郡嘗請行縣按水親度其利是
　時轉運使王純臣建議請令蘇湖常秀修作田塍位
　位相接以禦風濤令縣教誘植利之户自作塍岸定
　邑吏勸課為殿最當時推行焉及李兵部復圭為運
　使韓殿省正彦宰崑山於是復修至和塘使之完厚
　民得因依立塍堨以免水患而韓君又開松江之白
　鶴滙如盤龍之法皆為民利熙寧元年六月有詔興
　修水利二年十一月頒農田水利約束三年廣東安
　撫司機宜文字崑山郟亶上言蘇州水利大槩以為
　環湖地低故常多水沿海地高故常多旱治田為先
　决水為後欲取所謂水田者畧循古法也七里為一
　總浦十里為一横塘因出土以為堤又取所謂高田
　者一切設堰瀦水以灌溉之則高田不涸而水田亦
　減流注之勢度用二十萬工水治髙田旱治下澤要
　以三年而蘇之田畢治矣其後士人傅肱欲決松江
　之千墩金城諸滙又欲開無錫之五瀉堰以洩太湖
　而入於北江導海鹽之蘆瀝浦以分呉淞江而入於
　海於崑山常熟二縣深闢諸浦遇東南風則水北下
　於揚子遇西北風則水南下於松江庶可紓患夫治
　水者常濬其下流下流既通則上流可導也
　　　范成大水利圍田説
今之岸塍率去水二三尺人單行猶側足而行坎坷㫁
　裂纍纍如蹲羊伏兎佃户貧下至東作時舉質以備
　糧種其勢無餘力以及畚臿之工婦子持木杴探汚
　泥補綴空缺纍塊亭亭一蹴便隕謂之作岸實可憐
　笑秋雨時至莫之障防與江湖同波農人轉徙而他
　明年或能歸業或召新租事力愈薄鹵莽増甚今宜
　於邊臨湖瀼土人所謂搭白之處増築長堤使髙五
　六尺基廣七八尺以上秋冬之交潢潦乾源手足所
　及土皆可取閲春夏半年至秋雨風潮土已堅定草
　茅生之可恃為安較之臨時補綴客土杌揑不可同
　年而語至於夫力則同頃共利者不殊如一頃之田
　南髙而北下水必先自北入北邊有田之人固當悉
　力三邊衆户亦合併工同作夫有田無岸水平之日
　輒復罪歲愚甿受敝沒世不悟誠可太息
　元
　　　(失/名)鎮江漕渠説
唐孫處𤣥潤州圖説云雲陽西城有水道至東城而止
　建康實録呉大帝赤烏八年使校尉陳勲作屯用發
　屯兵三萬鑿句容中道至雲陽西城以通呉㑹船艦
　號破岡瀆上下一十四埭上七埭入延陵界下七埭
　入江寧界于是東郡船艦不復行京江矣晉宋齊因
　之梁以太子名綱乃廢破岡瀆而開上容瀆在句容
　縣東南五里頂上分流一源東南流三十里十六埭
　入延陵界一源西南流三十六里五埭注句容界西
　流入秦淮至陳霸先又湮上容瀆而更修破岡瀆隋
　既平陳詔並廢之則知六朝都建康呉㑹漕輸自雲
　陽西城水道徑至都下故梁朝四時遣公卿行陵乘
　舴艦自方山抵雲陽至隋大業中煬帝幸江都欲遂
　東遊呉㑹始自京江開河至于杭此説不然京口有
　渠肇自始皇非始于隋也蓋六朝漕輸繇京口泛江
　以達金陵則有風濤之險故開雲陽之瀆以達句容
　而京口固未嘗無漕渠也詳諸實錄所謂東郡船艦
　不復行京江之語可見輿地志晉元帝子裒鎮廣陵
　運糧出京口為水涸奏請于丁夘港立埭又齊志丹
　徒水道入通呉㑹皆六朝時事尤為明驗是則煬帝
　初非創置不過開使寛廣耳及觀京口詩集宋乾道
　庚寅郡守蔡洸浚渠河成郡人顧致堯詩則渠始于
　秦明矣
　　　(失/名)都水庸田司集江湖水利説
震澤受呉中數郡之水西南湖州諸溪西北宣州諸溪
　並下太湖蓋諸山峙於太湖之西地形高阜兼南北
　東三處江海之岸亦髙而太湖之四外皆髙水積其
　中常若盤盂之盈滿非藉江湖深利何以通洩設有
　雨潦則氾濫四溢環湖低田其能免淹沒乎范文正
　公謂太湖天開澤國衆流所聚而江海之涯地勢皆
　髙若欲導泄積水在乎時時㸃檢太湖東岸北岸通
　江諸河道水洞不致諸物閉塞可也蓋環湖皆蘇湖
　常秀之良田病於低窪利在泄潦兼沿江傍海諸高
　田亦仗湖流奔注衝散潮沙使江湖深利乃可引潮
　灌溉繇是言之凡太湖出水口子宜常通不宜畧塞
　也諸小湖在太湖迤東及北者有昆承湖巴城湖陽
　城湖沙湖陳湖尹山湖蠡湖薛澱湖又名澱山湖并
　諸水􁆢瀼淹蕩皆能接泄太湖水注江達海數内澱
　山湖闗係呉淞江注泄至為切要論其古迹周圍二
　百里此湖水自大盈趙屯二浦以瀉呉淞江既近且
　便較之諸湖惟澱山湖之東岸北岸與渾潮相接最
　近若上源所注不急則潮沙繇此以注湖内漸成淤
　澱富豪之家繇淤澱而圍成田地里步不多其來乆
　矣繇是湖之瀦水益狹又與二浦漸逺而所洩不能
　快便若非就湖内圍田上多開河道及時時修浚二
　浦并浚近浦諸溝洫接濟通洩衝滌渾潮則此湖淤
　澱恐不止於是也呉江長堤又名挽路石塘按宜興
　前輩單鍔云昔慶厯二年因風濤多敗漕舟遂接續
　築成長堤横截五六十里雖時有橋梁而流勢不快
　江海浦港復多沙漲又按東坡蘇公云淞江沿數十
　里積石壅土築為挽路建長橋植千柱於水中漲水
　之時橋上水常髙尺餘江水不快則海之泥沙隨潮
　日積而呉中多水患又按崑山郟亶云呉江築為石
　塘以障東流之勢是致下流淺狹遽漲潮沙半為平
　地如長堤如挽路如石塘皆同此處正是太湖東岸
　泄水下呉淞江入海第一要處古賢交口立論以曉
　人者乃至再三必是此處不當閉塞凡先來於堤間
　多置木橋多鑿水洞上則通行下則泄水者蓋欲仗
　其急流奔注江河衝滌泥沙免致水患然猶慮橋柱
　之阻水今人多不知此意或便於行路則壩塞河口
　或惰於巡防則宻置椿橛此又不止於橋柱之阻水
　也矧以茭菱魚籪等物障遏妨害農功必得官司於
　此處榜示吿戒使之咸知利害可也呉江長橋長洲
　寶帶橋曽議鑿堍添橋寛展水道皆合浚治崑山塘
　北納陽城湖南吐呉淞江常熟塘接泄太湖水勢入
　昆承等湖注江達海兩傍河道各有七十餘條多有
　壩塞之處合去壩塞使之通流大盈浦南接澱山湖
　自白鶴滙以達呉淞江浦濶三十餘丈趙屯浦南接
　澱山湖北達呉淞江浦濶五十餘丈此二浦注泄湖
　水最為切要常宜深濶通利近年以來漸至淤塞又
　太湖東至松江有白鶴滙者宋嘉祐崇寧宣和間三
　次開浚又有顧浦滙盤龍滙千墩金澤諸滙推原其
　故皆繇上源閉塞湖流遲緩潮沙積聚而成今有河
　沙滙者漲塞江心阻水尤甚及有新華觜分荘觜嚴
　家觜暴漲為害俱合鑿開蓋觜即滙之異名也
　明
　　　姚文灝浙西水道圖説
浙西為區四高中下勢若盤盂諸源西來天目為魁也
　列澤中滙太湖為最也衆流歸東三江為宗也近世
　治水者浚松江蹌口則不通水之不樂東也决黄浦
　夏駕則沛然水之欲北旋也夫萬水皆東三江故同
　也今兹之欲北何也海塘障而東江塞也自東江之
　塞也天目南源迂迴數百里過松江然後入海失其
　宅也議者徒知惡諸浦之奪江而欲截其流而不知
　江之不能自繇也然則通東江復禹跡可乎曰不可
　也東江通則鹹潮溢也近江膏腴之田復鹵斥也後
　之治水者莫若因其勢之所在近三􁆢者導之使入
　黄浦近澱湖者導之使入婁江近陽城者導之使入
　七浦庶幾事半而功倍也圖之作舉綱也綱舉而目
　張也觀者得水土分數于區畫之間髙下見矣髙下
　見疏防辨矣
　　　魏校呉中水利説
呉地邊髙中下昔人象為盤盂不大决其下流注之海
　則胡以止湖翻矣禹貢所謂三江既入震澤底定是
　也今淞江全受震澤諸水實維經流而中多淤阻如
　腸胃病噎然則併而入婁江過劉家港入海西迤北
　地形愈卑則滙為陽城昆承諸湖故有白茆塘受之
　以泄于江
　　　何宜水利塘圩説
脩治塘圩浙西水利急務約畧其説如左
　一脩築圍岸苦於無土若圍外河水淺狹即將外河
　　車乾取土若外河深濶則將圍内溝洫車乾取土
　　此一舉兩得之術也
　一凡圍内有徑塍者遇潦易於車戽是以常年有収
　　其無徑塍者遇潦難於車戽是以常年無収宜諭
　　令田户凡大圍有田三四百畆者須築徑塍一條
　　五六百畆者須築徑塍二條七八百畆者如數増
　　築
　一圍岸田畔或土脈虗浮外水沴入晝雖車乾夜復
　　漲滿者宜於岸塍中心開掘一槽深入外河之底
　　隨䈒河泥填及一半俟其稍乾用杵築令堅實又
　　復䈒泥填滿則水無自而入矣又有圍岸因鰍鱔
　　掘穴或樹根朽爛遂成漏洞者亦依前法築之若
　　田中有泉水為害者可用磚灰圍砌泉口如井欄
　　之状則泉不漫散或將泉口掘作深坎用大缸覆
　　之却以泥土圍築缸上而泉亦不能出矣
　一髙田去河遼逺無水可救者須於田内計畆開塘
　　如田一畆開塘一分有田二畆開塘二分其三畆
　　四畆以上各宜依數開之庶可防旱或有愚民吝
　　惜不肯將田開塘者可以善言諭之曰爾有田二
　　畆若將二分開塘則彼一畆八分更不憂旱年年
　　有収是所費者小而所利者大若惜此二分之田
　　不以開塘則彼二畆旱即無収是所惜者小而所
　　害者大古人寧損膏腴之産而廣溝洫之制者為
　　此故也
　　　張鐸圍田溝洫説
治水以為田也治田以防水也治田之水有三曰築岸
　塍曰修堰壩曰分大圩全呉之地古稱澤國田多低
　窪所藉以防水者塍岸也塍岸不固則雖有沃壤亦
　棄之為沮洳矣古人制田之法率因水道以正疆界
　曰涇曰漊曰浜曰溝縱横曲直有井田之象焉其通
　也以洩水其塞也以瀦水使不為田害而已後乃破
　古堤以通江湖專小利而風濤之入獨倚於岸塍故
　民日益勞而増築日益繁矣范仲淹有曰江南圍田
　每方數十里内有河渠外有門閘旱則啟之潦則閉
　之旱潦不及為農美利今門閘不可復矣而修築堰
　壩之策獨不可行耶圩田之制隨地形之廣狹水道
　之逺近而為之大小圩之小者岸塍易完民工易集
　時有浸潦則車戽之功可以朝夕計也圩之大者岸
　塍既廣工力不及積水經月而實粟者將化而為浥
　腐矣度其勢而分之使一勞而永逸事半而功倍民
　其有不賴乎夫岸塍譬則城郭也壩堰譬則闗隘也
　小圩譬則三里五里也闗隘固城郭堅則内有所恃
　而寇不能入三里之城七里之郭則小而易守綽然
　應敵無虞矣
　　　史鑑呉江水利説
呉江之地土疏水緩左江右湖故水之為患也特甚太
　湖東南巨浸即禹貢之震澤也其西北納荆溪宣歙
　蕪湖宜興溧陽廣徳數郡之水西南合天目富陽分
　水湖州杭州諸山諸溪奔注之水瀦聚於湖汪洋浩
　瀚不可涯涘而松江承其下流松江即禹貢所云三
　江既入之一水也逶迤曲折洄流旋洑逆行二百餘
　里始入海而呉江據江湖之㑹屹然中流每遇霖雨
　積旬潦水漲溢渺然無際或風濤大作吞嚙衝擊其
　害又甚於雨東風則江水西浸西風則湖水東浸俄
　頃頓盡人力莫施故瀕湖之人謂之賊水者此也議
　者徒欲開一渠濬一涇置一牐以為治之之方是皆
　狥偏一之見而無救患之益也何則呉江水多田少
　溪渠與江湖相連水皆周流無不通者特有大與小
　急與緩之異耳假令南置一閘而北流者自若東開
　一渠而西溢者如故固不當與諸縣治法同也切以
　為今日措置之方其要有四一曰築堤呉中之田皆
　居江湖之濵支流旁出皆蕩漾不可以名計茍不致
　力於隄防以捍禦之則未見其可也國朝永樂中治
　水東南尚書夏忠靖公創於前通政使趙居任繼於
　後無不注意於隄防其法常於春初編集民夫每圩
　先築樣墩一座為式髙廣各若干尺然後築隄如之
　其取土皆於附近之田又必督民以杵堅築務令築
　固隄既訖工令民䈒泥填灌取土之田必使克滿復
　於隄之内外増廣其基名為抵水蓋隄既髙峻無基
　以培之日乆必頽矣正綂間尚書周文襄公講求二
　公之法而損益之繇是水患漸平民安其業近來法
　廢每年府雖下縣縣雖下鄉率皆以偽應之其於隄
　防畧不加省壞者十七八欲求水之無害難矣且戊
　午而至丁夘其間稔者纔二而旱者一水者七固繇
　天災流行然亦隄防圮壞水不能禦旱不能蓄有以
　致之也二曰審分洩呉江之地當太湖東南其在南
　者分衆流以入湖呉漊港東宋家港朱家港蠡思港
　直瀆港黄沙港韭溪是也居其東者引湖水以入江
　瓜涇港七里橋栁胥港虹橋長橋三江橋三山橋定
　海橋萬頃橋仙槎橋甘泉橋白龍橋是也又自縣治
　至平望四十里間亦係分洩湖水之所今為石塘雖
　便徃來前輩嘗言其有害水道故鑿竇以通水流近
　年傾圮俗吏鄙夫不知大計輒因而築之又湖水之
　渾滓易為停積沿湖之人多種茭蒲嵗乆成田咸登
　糧額遂致水道日微又瓜涇港長橋正當太湖東流
　入江要道至為深濶而瓜涇港居民慮賊所侵輒夤
　緣巡捕官為之築堰長橋又為濠家湮塞規為田宅
　為患極大今則入湖者氾濫不流矣入江者洄流而
　西浸矣日滋月長其害將尤甚於今日也莫若一槩
　疏濬不許踵襲前迹三曰務車救夫水之汎濫者既
　築堤以障之矣而水之停積者若不竭力以車戽則
　何從而減之乎然民之貧乏者或無力而弗供豪横
　者又恃頑而弗服以致互相推調坐視陸沉在上之
　人激勸而編集之水患初作上有長貳下至簿吏無
　不躬親看視奔走道路未嘗寧居故諺有救水如救
　火之言此言當急而不當緩也自近年設立水利官
　後一切委之然地既廣遠居東則西不知在南則北
　罔恤欲求其無誤難矣夫軍國之需所係至重合著
　為令典凡後水潦任牧民之任者悉令分投巡視督
　民而力救之四曰專委任永樂間凡興建水利皆責
　成糧長而官為節度之蓋糧長任在賦税其用心必
　專近年添設塘長又立耆老復革去塘長而立圖長
　又有屬官義官之委紛紛多制十羊九牧乞令糧長
　管其都圩長管其圩縣之佐貳分管巡視幸甚
　　　顔如環新洋江夏駕浦説
呉淞江一帶流至新洋江口夏駕浦口二處交㑹二處
　因通婁江潮水倒入江内淀積泥沙又因地勢卑近
　遂引江水順趨北下併入婁江以致呉淞江易成淤
　淺累經開濬不乆復塞或謂此江出海一百餘里累
　濬累塞而此二處相去婁江不過三十里因而疏濬
　深濶使此江中水并入婁江出海似為便易不知此
　江乃三江之一與婁江各自通洩當夫旱乾固可合
　而為一及至水溢則婁江自洩所受之水方且不暇
　又安能併呉淞之水而皆洩乎故昔人有言使二江
　可併為一則神禹先併之矣何必又有三江此誠不
　易之論然而先年累次脩濬皆以此江之水可併婁
　江為便惟於新洋夏駕修濬樂簡易而畏煩難以致
　二處淤塞不通而棄此為可不必用即今雖以開濬
　深濶應該設法區處以為經乆之計予竊詢訪耆民
　咸謂當於新洋夏駕口各置一閘冬春常閉夏秋淫
　澇開之以分洩水勢或旱乾開之以通引灌溉庶㡬
　江水常通旱澇有備又查得夏駕口濶一十六丈深
　止四五尺潮勢亦緩造閘無難其新洋口濶四十丈
　深一丈五尺潮勢頗大難以作堰但事體重大及費
　用錢糧數多必須委官勘議停當方可施行
　　　高企三江説
呉中之水震澤為鉅震澤即今太湖蓋受江東宣歙浙
　西蘇湖常秀數郡天目諸山荆溪百瀆之水周五百
　里(或云六百/里八百里)藉三江以入于海是總江浙諸水皆為
　太湖之源太湖以東諸湖與夫三江之水皆為太湖
　之委三江一為吾松郡名之松江其二婁江東江雖
　禹貢並稱三江書傳松江下七十里分流東北入海
　為婁江東南流者為東江婁江東江又松江之支流
　今自太湖而東二百餘里徹海惟有松之一江觀荆
　公送人宰呉江詩三江㫁其二徃徃菰蒲青自宋已
　然已
　　　吕光洵蘇松常鎮水利總説
禹貢揚州之域自江以南其郡以十數蘇州松江常州
　鎮江四郡最大於地為呉分其部所領凡一州十有
　七縣緜地千里畛畷無數自漢唐以來號稱財賦壃
　嘗按圖書在虞夏之貢以為下田然亦靡有象犀珠
　玉丹砂金碧山林之饒而財豐若此者豈有他哉蓋
　其民重稼穡專務水利故也夫水利之大莫過于江
　海今自蘇州以北至常州鎮江東至松江皆壤地相
　屬襟帶江海而乂有太湖為之灌注漢司馬遷以為
　呉東有三江五湖之利有繇來矣三江即淞江東江
　婁江也五湖即太湖中小湖有菱湖莫湖胥湖游湖
　貢湖凡五名故曰五湖其實一太湖也蘇州在太湖
　東北三江五湖皆屬焉三江五湖之外若湖瀼蕩漾
　渰瀆塘浦名聞者以百數釃而為渠行水溉田者其
　交絡之流又無所不至是以蘇州地雖卑下為衆水
　所鍾而田因貯淤肥美多為沃壤今量其賦獨為諸
　郡最松江之水不能半于蘇州其名聞者以十數澱
　湖三􁆢最大皆西受太湖之水釃而為渠者以百數
　黄浦最大皆西受澱湖三泖之水浦之始楚春申君
　黄歇之所為也今諸鄉之水溉田者皆繇此浦世賴
　其利唯東北瀕海堈身之田浦水所不及者徃徃多
　廢故松江之賦視蘇州十居其五常州之水其最大
　者有滆湖洮湖濠湖閭江九溪荆溪百瀆諸水雖璚
　璚分流或北屬于大江而南屬于太湖然而地居太
　湖上流多高原易填淤為害故其賦又視松江為下
　鎮江地勢至北益髙去太湖頗為遠無所通唯漕渠
　自嘉興歴蘇州常州直北流入界中抵京口通江淮
　耳然渠自京口逕夾岡勢繚曲皆鑿山為之而瀦水
　少宋元祐中于京口吕城下楗石為渠兩涯置牐以
　禁障内外之水時其鍾泄而又與内之練湖相宣通
　練湖方四十餘里晉陳敏據江東遏馬林溪為之以
　溉雲陽今並有益于渠田湖視新豐杜墅長蕩諸湖
　最大而水淺亦易索大抵鎮江地皆瀕山鮮平土水
　徃徃循行岬隙間故其田多瘠埆而賦獨在諸郡之
　下夫蘇州通水多故其賦獨為最鎮江通水少故其
　賦獨為下此水之為利于四郡較然也然水本以為
　利自水道淤閼比年以來旱澇薦臻如此四郡數逢
　其害民人流散死喪相踵深可痛恤而其財賦所出
　與所稱亦異宣究所繇豈非為有司者慮害不深重
　煩費不專務水利之故哉方今四郡財賦歲輸于京
　師者徃徃當天下之半其為有益于朝廷甚大其所
　宜軫念又非他郡之比今水道淤閼為害兹乆而不
　早為之所吾恐民日益困財日益匱賦將安出甚非
　所以為國家乆遠長善之慮且今量其費不及一郡
　一歲所輸三分之一其勞又非有鑿龍門辟伊闕析
　砥柱之艱危其遠又不過五六歳而即有以建數百
　歲安富之美功未聞有事省而能収大利有如此者
　如此而又不亟為之是謂棄天之時遺地之利竭人
　之財莫此為甚夫宜知山川與民所疾苦國之利害
　皆有官守者之任故余既考迹志記綜覈舊聞博議
　深論以相難及利害既明是非亦定于是乃推表四
　郡及其所部州縣輯為圖攷條其川原預定計算綴
　集遺文以為一書庶國之利害皆有實徴而可行焉
　　　吕光洵蘇州府境水利説
蘇州府其浸太湖在郡城西南三十里連跨數郡週迴
　四萬八千餘頃其源有二北受建康溧陽潤州丹陽
　荆溪之水南則宣歙池州天目富陽安吉武康烏程
　長興苕霅之水注焉混川并瀆羨溢為災禹乃疏其
　下流為三江以入于海三江其一自太湖出呉江縣
　長橋東北合龎山湖為淞江一自東南分流出白蜆
　江過急水港流注澱湖東逕三􁆢又東迤入海為東
　江東江填滅已乆不復能求其故迹一自郡城婁門
　歴崑山縣逕太倉州東北流入海為婁江今訛為劉
　家港云三江之外通湖水者甚衆不可殫記唯胥口
　白洋灣鮎魚口最大胥口東出呉縣香山胥山之間
　胥口東流為木瀆又東為横塘又東出呉山之南為
　白洋灣白洋之水又東流北屈為石湖石湖之東越
　來溪與木瀆合流出横塘東入胥門運河為胥塘胥
　塘北流與北濠山塘水合西流北屈與虎丘山塘水
　合為射瀆又横出運河為滸墅入無錫縣流注之又
　自胥口東流北為鮎魚口自鮎魚口北入盤門運河
　又屈而東至分水墩乂東逕長洲縣東南為栁胥港
　(即夾/浦)諸水南北合流轉入澹臺湖又東過寶帶橋與
　運河合復分流入朝天金涇湖渰蕩漾諸水又自分
　水墩南逕呉江縣東南為龎山湖下流興汾湖接汾
　湖東流入華亭縣流注之其北流入三白蕩又北受
　曹龍港通鶯脰湖與澹臺湖諸水並交流入呉淞江
　又北一脈亦自鮎魚口轉入運河逕婁門北屈出齊
　門塘又北流為施澤湖施澤之西為漕湖湖之西隄
　屬無錫而其浸皆屬長洲湖之枝流則並入常熟之
　雲和塘(即元/和塘)雲和之西為尚湖東為昆承湖昆承界
　常熟崑山之間昆承之枝流一自梅李塘東北出許
　浦入于海一自福山港北西入于江一自李墓塘東
　入白茒塘入于海白茒之南為七浦七浦西通陽城
　湖南入崑山界中陽城之東為包湖為傀儡蕩二水
　與陽城合流而東為巴城湖其北為鰻鱺湖施澤湖
　而入為蕭涇其南為至和塘至和塘西自婁門逕沙
　湖又東過新洋江口又東流注太倉劉家港至和之
　南為淞江淞江北受陽城南通澱山諸水入夏駕浦
　東北入于劉家港之北為七鴉浦(浦入崑山常/熟為七浦)西通
　常熟崑山諸水東入于海七鴉之南為鹽鐵塘南入
　嘉定縣界中嘉定北絶劉家港南距呉淞江與上海
　縣界相屬呉淞江之水皆逕其西南陬屈從東流入
　于海而導湖入海之道於是始竟焉夫七邑皆湖水
　所經而要害特異呉江西南斜直太湖枕三江之首
　崑山在東北為三江入海要道稍有填淤輒放溢為
　敗故二邑治水為急太倉嘉定瀕海多髙原苦旱呉
　縣多山田高卭類太倉嘉定而長洲類呉江常熟其
　與崑山相屬者即與呉江崑山等常熟之西北並揚
　子江者東北並海者即與太倉嘉定等宋趙霖以為
　平江地雖下而瀕海之地獨高河渠多不利故于諸
　邑則備旱為急然議者又以蘇州間有平原本澤國
　徃徃詳于治水而畧于備旱比年以來田者至不能
　償種故今之爭言水利者必于呉淞白茒七浦焉其
　大畧云淞江一水竒分為三獨受太湖西來數郡之
　水昔人度其勢必不能禁復于崑山常熟二邑開浚
　三十六浦以殺水怒可謂甚善今淞江屢浚屢塞民
　徃徃茭牧其中而諸浦之中唯七浦白茒最大今亦
　相踵填淤者豈有他哉蓋其地皆瀕海故也瀕海之
　地既髙復遇填淤猶築垣居水潦則湖水潰溢為敗
　旱則不能引水溉田而呉江崑山勢豈獨能完安哉
　宜觀地形凖髙下各順其性浚令廣深而又為之閘
　堰以隄防之旱則引諸水溉田潦又水道自利必無
　潰溢之害矣故浚治于七邑徃徃相因焉不可廢其
　所言宜有益若崇明環海而邑其諸沙又環邑而居
　皆穿渠引海水溉田獨無水旱憂故不備論其事
　　　吕光洵松江府境水利説
松江為蘇州下流去海甚近北截于呉淞江而西南有
　澱湖當湖金銀青白蕩漾諸水聯絡環繞皆源于太
　湖而委之三泖三􁆢一曰圓􁆢一曰大􁆢一曰長􁆢
　旁驪為數渠自澱湖北出為趙屯浦逕望湖涇至蘇
　溝分流為内勲浦為㑹仙浦為古盤浦為南澥浦為
　梁紇浦並入于江又東出為大盈浦逕南漕港絶横
　􁆢合北漕港繇新河㑹于青龍江白鶴江入于江又
　西出為大石浦北逕崑山之道褐浦千墩浦入于江
　圓􁆢則東出為横山塘過沈涇塘北折至通波塘繇
　顧㑹浦分流為艾祁浦為崧子浦入于江大􁆢則東
　出為曹浜又東出為走馬塘並北折而東為七里涇
　繇青波塘入于江又東出為石湖塘厯東西山涇合
　秀州塘北流從通波塘入于江此並華亭青浦二境
　自西迤北入江之水也長泖則東出斜塘為潢潦涇
　又東流為一瓜涇塘為詹家滙北折為黄浦為范家
　浜二百五十餘里合于江逕南蹌口入于海又東出
　為歸涇塘為胥浦塘竝東流至掘撻涇入于黄浦又
　東出為瀝瀆橋合于胥浦入于横潦此並華亭西境
　迤南入浦之水也浦于湖泖其所宣洩視他浦最為
　要害徃時東江濬利其分流入黄潦涇抵詹家滙不
　必至黄浦即南折奔注東江入海甚徑易自東江填
　滅諸水皆屈流入黄浦勢頗迂緩浦之廣深僅半淞
　江迨永樂初夏忠靖公原吉以淞江淤塞頗多施功
　甚難乃開崑山之夏駕浦嘉定之顧浦掣太湖之水
　入劉家港又以黄浦為通江要道度其旁有范家浜
　至南蹌口可徑入海乃濬令廣深上屬黄浦于是水
　勢遂不復東注淞江而盡縱諸水以入浦浦勢自是
　數倍于淞江矣今攷其入浦之水自李塔滙分枝者
　則有若南錢塘官紹塘米市塘南俞塘鹽鐵塘北俞
　塘洞涇駟馬塘六磊塘車溝新村塘呉店塘烏泥涇
　華漕港龍華港蒲滙塘諸水此亦華亭上海二境自
　南迤北而東入于浦者也自界涇横􁆢分枝者則有
　若髙蔣涇顧胥塘前後岡塘上下横涇方西塘淺沙
　塘金滙塘閘港下沙浦(即鹽/鐵塘)鹽鐵塘都臺浦沈荘塘
　周浦塘三林塘黄淄漊馬家浜陳村塘諸水此並華
　亭上海二境自南迤北而西入于浦者也其盤龍塘
　沙岡塘竹岡塘横瀝塘新涇諸水則二境之間自南
　至北達于浦而通于江者也夫浦勢湍悍入海徑易
　議者以為可補東江之闕又以為淞江濬則太湖之
　水盡決而東南境内受水多必泛溢為害若淞江既
　濬宜急復東江故道使水勢竒分則三郡宜皆有益
　或又以東江通則鹹潮溢而近江之田復為斥鹵之
　壤矣通東江不利其言如此雖未必盡是亦並為論
　次庶夫計議者有攷驗焉
　　　吕光洵常州府境水利説
常州地勢視蘇松為高然北枕大江南控太湖凡水之
　猥集其境内者徃徃合于漕河竒分之而流注于江
　湖焉蓋亦百川之巨都也今境内之水若武進之東
　自望亭出風波橋入郡界者曰漕河漕河之南曰陽
　湖東南曰宋建河又東曰惠明河河之支流並流入
　于漕河漕河之旁曰䢴溝䢴溝分為二水與後河合
　流入于漕河又鳴鳯河東北枕漕河又南通白鶴溪
　糴澤河東流注于滆湖滆湖在郡城西南與宜興分
　派若西蠡湖孟瀆青河蠡瀆華渡河黄土瀆佘柯瀆
　諸水或南或北並上通漕河下流注于滆湖者也又
　邑之南曰永安河河之支流一自西南通漕河一自
　無錫漕河東北逕紫溝河入于大江永安之外為得
　勝河剩銀河小新河通濟河順塘河陳塹河伯牙瀆
　綱頭河河之支流相通屬者並東北合流而入于江
　者也若灣瀆河戚墅港白馬涇諸水竝西北屬漕河
　東南屬宜興界中而流于太湖者也此武進境内之
　水也無錫之北曰閘口河閘口之水東逕蔡家渡分
　流入於江隂界中新河羊尖河嚴埭河又分流與閘
　口合芙蓉河五瀉河歐瀆諸水又並北入江隂界中
　而流注于江者也又慧山之陽梁溪之水出焉溪繚
　歴山之西南陬入于太湖又北與運河合邑之南曰
　長廣溪溪之水南流至開化鄉分流出獨山門入于
　太湖小五湖自太湖而東逕長廣溪西與大宣渰合
　大小宣渰自梁溪至孤瀆口分為二水南逕青祁渰
　又南通小五湖入于太湖乂邑之北曰雙河河之水
　自錢橋貫直河港與雙牌港合西貫直河入武進之
　陽河直河之水又南入于太湖又邑之南曰塘于渰
　南通洪丘渰與太湖相屬又東北入于蠡湖與長洲
　分界濠湖又西出蠡湖與呉縣烏角溪合流注于太
　湖而閭江則又在太湖之濱者也此無錫境内之水
　也宜興之南曰荆溪荆溪之水東流注于太湖達于
　淞江入于海荆溪之所通屬甚衆若洑溪章溪周瀆
　鰕涇慈湖溪湖洑渚童渚張渚諸水並流注于荆溪
　者也荆溪之下曰百瀆荆溪之東曰東九溪其西曰
　西九溪上自溧陽合洴浰渰諸水逕荆溪入東九溪
　繇百瀆入于太湖東九溪又北流為東蠡湖梅村湖
　又北屈而入于運河運河北通滆湖湖受水衆潰渱
　涆瀾勢振湖陸唐孟簡乃疏為渠以殺其勢謂之孟
　涇涇水又西入塞溪溪之源出于洮湖又東入于荆
　溪邑之北曰東湛瀆西湛瀆並合流而西入于運河
　者也邑之東南曰忻溪又東曰陽溪曰沙塘港並東
　北入于太湖而大浦則又在太湖之濱者也此宜興
　境内之水也江隂之南北引江水入于黄田港横貫
　邑中南絶蔡涇逕青暘達于五瀉河者曰漕河漕河
　之水分流為長河入繇里涇出新河新河之西北曰
　青溪河又東為蔡港其支流並西南入于長河漕河
　又分流為南北山塘河南逕武進縣界中入三山港
　若立埭河崇溝河申港利港並北通江水南入武進
　縣流注之又邑之南曰横河河之水繇黄田港出春
　暉門東流入令節河與谷瀆港合谷瀆北引江水南
　行逕三河口分為二水又范家港北引江水南行與
　谷瀆合谷瀆又東接倪塘河入常熟界中流注之其
　黄山白沙石牌石頭雷溝陳蔡諸港並從大江南流
　入邑中而達于横河者也此江隂境内之水也夫常
　州四邑之水又有緩急夫宜興以一荆溪兼受數州
　之水其衝決之勢猶居髙建瓴甋也故于荆溪之下
　釃為百瀆以殺水勢又開横塘貫其中矣引荆溪之
　水並入于太湖然以太湖受水多而宜興為諸水入
　湖要道仍復于宜興之上溧陽之間置五堰堤塞之
　令宣歙金陵九陽江之水繇分水銀林二堰北決于
　蕪湖其方畧可謂至備矣然今所謂百瀆在宋時知
　縣樓閌所濬治者止四十有二餘皆湮塞今湮塞者
　又不知其㡬而五堰至唐末已廢自是宣歙諸水不
　復決于蕪湖而反東注于太湖矣太湖上當衆中水
　之衝下有呉江湖隄之阻水勢洄洑瀰漫盈溢納而
　不吐貯淤成陸雖近瀆低窪之田一遇旱暵而鬱為
　枯壤矣江隂地勢最卑當漕河下流又為衆水入江
　要道去江壖可二里並江多山土隆崛墳起日以廣
　斥蓋古所云息壤也然土性輕脆善崩春夏水盛輒
　敗壞填淤數丈而河勢又曲渾潮逆上日兩至泥沙
　隨潮停蓄武進無錫之十四瀆㪷門又廢即無上流
　水勢可刮除之故黄田閘九里河兩涯膏腴之田徃
　徃蕪穢不可耕治議者以為濬治隄防於宜興江隂
　為急武進無錫次之宜興宜疏百瀆夾苧干百瀆横
　塘之口江隂宜濬申利桃花諸港武進無錫宜復十
　四瀆㪷門使百川流行必無填淤盈溢之害矣若靖
　江環江而邑境内之水皆股引取之而還復于江其
　利害與四邑殊等畧與蘇州崇明同故不論
　　　吕光洵鎮江府境水利説
鎮江據三郡之上游而北負大江地勢中髙受水甚少
　唯南與漕河相通而北達於江然漕河之水其勢于
　東南為順北出為逆故昔人于金壇丹陽二邑築壩
　堰以隄塞之令不得東南流又至冬江水漸縮水跡
　去江隄甚逺而水勢又北出為順境内至無所瀦蓄
　故又于京口置閘啟閉之令不得盡洩于江自是漕
　河之水唯與其境内之水相吐納耳今攷其境内之
　水若金壇西北則有西洋河上受長山三茅諸山之
　水繇十字河以入于漕河河之東復分流並入長蕩
　湖河又直流為穿城遶城二渠繇縣南壩與後陽干
　南□河經東墟崑崙二橋合流入白龍蕩出方洛港
　以至長蕩湖其西南則有薛埠白塔張橋三河上受
　大茅四平鴉髻黄金瓦屋諸山之水繇唐王溪三里
　河東村諸橋至三汊河下塘横河並互流入大浦新
　瀆荷花等港以注長蕩湖其東北則有陳塘中塘堯
　塘諸水入錢資蕩其東南則有白橋大雲下湯諸水
　自燕子下湯港以注長蕩湖漕河又北行經丹陽練
　湖為丹陽巨浸湖之支流自斗門閘南流迤東以達
　于漕河河又自七里橋分流入横塘經珥瀆河珥瀆
　之上為珥村鎮河又經珥村之東繇黄連吕荘等橋
　抵東南為白鶴溪繇白鶴分派自南而北為丁義瀆
　繇珥村之西自左墓達黄土迤南為湖口迤北通簡
　溪簡溪西受太平河之水東行以達于漕河河又經
　上下夾岡抵郡城之南乃折而西流枝分貫于城中
　北出復合流以入于江若丹徒四境諸水則有紀灣
　岡濫泥洪杜墅湖鄭湖新豐湖寺湖馬林溪馬潭萬
　頃洋者其勢不能盡達于漕河然于境内引水溉田
　甚便利不可畧他陂塘小渠之流甚猥衆今不復推
　究焉夫鎮江地雖髙而原隰之窊窿三邑之中亦有
　殊等若丹陽之練湖于諸水最大然曲阿地勢岡阜
　彌月不雨其所瀦即自索金壇視二邑為下而長蕩
　湖諸浦其大雖不能與練湖相埓然多淀淤水則汎
　濫民又以潦為憂議者以為于丹陽宜疏斜橋諸港
　繕完曲阿以防北流為旱歲備于金壇宜疏長蕩諸
　浦以導東流為潦嵗備而丹徒則又凖二邑之高下
　庶周于所慮而無偏廢之病云
　　　王臬金壇縣運河説
即古荆溪今為糧運要道自城北至丹陽七里橋横介
　于邑中者七十里西受左墓濯纓二港之上流旁出
　東暨南者為鶴溪鐘秀聯秀穿城遶城之五渠為下
　流夏秋雨多固泛溢瀰漫矣冬春雨少則運道淺隘
　歲歲築壩于五渠之口及撩淺蓄水以資運萬厯四
　年巡撫都御史宋儀望建議置閘于七里橋岸頭橋
　荘家淜三河口以省築壩撩淺小民亦喜息勞衆口
　稱便上下議合遂爾成閘今詳岸頭河口閘隔逺運
　河十五里自閘而上有北渚岳荘東林五六萬頃之
　蕩前荘堯塘四五十里之河荘家淜閘隔逺運河三
　里自閘而上有徐塘下墟萬頃之陂必俟其汪洋充
　滿然後可撑拄運河之下注而漸漸停蓄殊非救時
　急務故仍歲歲築壩撩淺以資運且霖潦一至則閘
　口狹小阻礙下流以致上流泛濫沉沒城北七十里
　之低田是不惟無益而反有害欲省民勞而置閘則
　水闗七里橋原有閘窽鶴溪鐘秀聯秀遶城之四渠
　各有橋垜傍垜而為閘則取彼三閘之一而足辦矣
　為力少而成功逺當亟圖之
　　　呉韶水利修圩説
禾生于水溺之則腐蘇松水田卑下暴水每髙于田不
　可無塍以障水也然一塍之間田連千畝業非一主
　不有官司督役孰先為之自正徳來水利全廢塘長
　人役不復知水利為何事舊塍髙六七尺者或與田
　平水無所限遇潦已不足言稍遇旱暵向來塍岸塌
　土成灘水不可到畎戽無資禾亦就萎饑莩盈塗率
　繇于是又況塍坍浪洗田畝日虧不免以虧田糧而
　加之見田糧愈重而民逃又不免以逃户差而加之
　見户賦役日繁民斯輾轉良可歎息為今日計必也
　清其舊役倣其成規思濟旱如救焚念防潦如拯溺
　圖其乆逸而無憚于一勞則厥事之濟為無難而輔
　贊乾坤化育之功有在矣民固有勞之不怨者斯之
　謂歟塍既成保之又不可以無道湖田水濶而岸易
　摧昔人常甃以石不乆復壞後因言植茭蘆于岸脚
　以䕶浪梅天水發蘆已茂而浪不可衝也攷元至大
　初江浙行省督治田圍岸體式以水面平為第一等
　髙七尺五寸底濶一丈面濶五尺田髙于水一尺為
　二等髙六尺五寸底濶九尺面濶四尺五寸田髙二
　尺為第三等髙五尺五寸底濶八尺面濶四尺田髙
　三尺為第四等髙四尺五寸底濶七尺面濶三尺五
　寸田髙四尺為第五等止添備水髙三尺底濶六尺
　面濶三尺若山水源落圍岸迫近諸湖去處自願増
　進者聴本朝𢎞治間姚工部文灝立為五等圩岸式
　田低于水者底濶一丈五尺田與水平者底濶一丈
　四尺田髙于水一尺者底濶一丈二尺田髙于水二
　尺者底濶一丈田髙于水三尺者底濶九尺面濶比
　底各減半髙亦以水為凖外面各離水八尺
　　　沈􁥖呉中水道説
水道者水之道也由地中行而無不下之謂也激之者
　石窒之者土留滯之者草梗皆水害也害貴决之以
　循其流行之道道得則瀦洩之政可舉灌溉之利可
　興貢賦之職可修是皆水道乎始也
　　　沈􁥖呉中水源説
治水自下流始人咸知之故識者曰蘇州之于十郡猶
　九州之兗也其治之固矣獨不謂嶓冡岷峨龍門積
　石奚所遺乎夫源一也而委未嘗不百也孰謂太湖
　為委而源則不止于百乎况環太湖之源而為地者
　㡬倍于湖則環太湖之地而為雨之積者更㡬倍于
　湖矣洩太湖而為委者不亦艱哉議者謂下流之導
　其十不若上流之殺其一為功倍云
　　　歸有光三江説
古今論三江者班固韋昭桑欽之説近之但固以蕪湖
　東至陽羨入海昭分錢塘江浦陽江為二桑欽謂南
　江自牛渚上桐水通安吉歴長瀆為不習地勢程大
　昌辨之詳矣然孔安國蘇軾所論亦未必然也今從
　郭璞以岷江淞江浙江為三江蓋自揚州斜轉東南
　揚子江呉淞江錢塘江三處入海而皆以江名其為
　三江無疑但淞江湮塞細弱無復江之形勢世遂忽
　之而不論耳宋淳熙中直學邊寔修崑山志言大海
　自西㳌分南北繇轉斜而西朱陳沙謂之揚子江口
　繇徘徊頭而北黄魚垜謂之呉淞江口浮子門而上
　謂之錢塘江口三江既入禹跡無改此今日之所目
　見諸儒胸臆之説不足道也
　　王志堅曰三江之説自昔互異各有所本唯歸太
　　僕兹議為鑿嗣曹𦙍儒輩皆宗之矣然論東南水
　　利以東江呉淞江婁江為三江未為誤謬不必遽
　　執是説以斥之
　　　歸有光呉淞江下三江口説
史記正義曰在蘇州東南三十里名三江口一江西南
　上七十里至太湖名曰淞江古笠澤江一江東南上
　七十里白蜆湖名曰上江亦曰東江一江東北下二
　百餘里入海名曰下江亦曰婁江其分處號三江口
　顧夷呉地記淞江東北行七十里得三江口庾仲初
　注揚都賦太湖東注為淞江行七十里有水口流東
　北入海為婁江東南入海為東江蓋淞江之有婁江
　東江如岷江之中江北江九江其實一江耳昔賢以
　此解淞江下之三江口非以為禹貢之三江也呉郡
　續志云淞江受太湖一自長橋流入同里犂湖瀼田
　白蜆江入薛澱湖一自甘泉橋繇淞江尾東葉澤湖
　自急水港至白蜆江入澱湖而注之海以正義呉地
　記求其所在則淞江北行七十里分流者當在今崑
　山之境説者徒欲尋求二江而不知繇淞江細弱所
　以竒分之水遂不可見續郡志云崑山塘自婁門歴
　崑山以達于海以劉家港為婁江意亦附㑹也
　　　鄭若曽練湖説
練湖即諺所謂開家河也在丹陽縣北百二十步自馬
　林至縣治沿河上下週圍約六十餘里迺丹陽所視
　以為利病者也何也丹陽乃運道所經運河之通塞
　常係于湖水之収放十六水函與七石匣是也運河
　之水原係江潮從京口丹徒二閘而來若江水涸時
　則二閘之水不至而運河不通所資者開練湖諸閘
　之水而已向來豪家多占湖為田此義不明已乆須
　縣令留心經理當水涸之日禁民開閘常養湖水以
　備蓄泄斯利莫大焉不可忽也
　　　曹𦙍儒三江説
謹按水經岷山之水東過牛渚石城分為二其一東北
　流過毘陵北為北江今揚子江所繇道是也其一東
　南流逕寧國又東北為長瀆瀝河口南東注于具區
　為中江徃時土人呼為瀨陽江是也其江水復自具
　區枝分歴烏程抵餘杭與浙江合為南江故謝靈運
　曰具區在餘杭而郭璞江賦亦曰注五湖以漫漭古
　之江水派分如此太湖號為震澤勢極泛決有以哉
　匪但受宣歙湖婺諸山之水已也蓋自廣通固城壩
　堰既設中江流絶故向時泛濫之禍少殺三呉鮮墊
　溺之災民得佃作雖時有浸淫不至䧟由卷淪海鹽
　蕩武原矣下流易壅每費開濬亦職此耳楊修湖賦
　曰頭首無錫足蹄松江負烏程于背上懷震澤以當
　胸際其渺瀚詎曰諸郡水利之滙已哉
　　　曹𦙍儒練湖説
按杜佑通典練湖亦曰後湖劉宋顔延年有侍游曲阿
　後湖詩所繇來古矣李華復練塘頌所謂大江具區
　惟潤州其藪曰練湖幅員四十里刺史韋損廣之為
　八十里是也兹湖之水旱則放潦則蓄西南諸山泉
　雨之滙也每遇水涸開閘放水一寸則運河水尺運
　舟不梗耕者資焉今為豪家佔佃官為給帖自丹陽
　丹徒金壇環地三百里旱則懸耜水則浮桴况于運
　舟歲窒艱楚萬状奈何不為之所也念塘林公亦曰
　修練湖不惟通運道且益民田非與　又按六朝齊
　鸞永泰初王敬則反㑹稽至曲阿曲阿令丘仲孚収
　船艦鑿崗埭瀉瀆水以阻其路留數日臺軍克之則
　此地之有湖此湖之為重較如也　又按御史劉曰
　睿觀呉録曰練湖坐落丹陽上受髙麗長山諸汊之
　水泛濫為災始自先秦時居民疏告官司議將開姓
　田地築梗瀦水得免旱潦始名開家湖週迴四十餘
　里計畝一萬三千有竒晉陳敏據有江東改名曲阿
　湖南宋文帝遊幸其上更名勝景湖至宋建炎間值
　亂練兵于此遂易今名載在水經誌冊居五湖之一
　也
　　　曹𦙍儒草堰橋河水利説
丹陽舊築小城以守後擴而大之中間腰城未拆而縣
　治反在腰城之内設有冦警將獨守小城棄大城弗
　顧乎乂按城中井泉頗鮮每就運河而汲萬一為盗
　所遏城中立枯縱有舊水乆亦污穢不可食矣今宜
　拆此腰墻于水門内置閘啟閉夫腰墻拆則中小南
　門可塞戍夫減矣米市之西有草堰橋河及水門外
　通延陵萬頃洋太平香草及長山八十四汊之水引
　入城中北注運河今洞門塞乆水衝城脚轉而東行
　怒濤洶湧城類頽圮况附近居民不獲水利公私不
　便宜大啟水闗或開丈餘水洞疏其淤堙殺其衝激
　城可使無危也且水溢城中運河不梗而西南諸村
　亦可使無墊矣
　　　曹𦙍儒龍開河水利説
丹陽丹徒之交有埤城諸鎮西南抵山南北遶江幅員
　百餘里其地西北髙東南下金牛等山九十三汊之
　水行其間别無河瀆又東南至九曲河遼矣故每嵗
　夏秋間江水不入山水不洩埤城而上赤地一望埤
　城而下魚鼈行陸民甚楚之今考有龍開河者午貫
　其間西北為孩溪港東南為新河口長曲將四十里
　也惟自孩溪港而南四五里許至紀灣崗有崗土二
　里許梗焉今開之利有四一曰鑿崗濬河則方百里
　之民旱潦胥濟二曰江中舟楫徃來徑収孩溪港以
　達孟河可免外轉圌山飄刼之患三曰運河或阻繇
　孟河道此亦濟其不及四曰此崗未鑿則龍開河之
　水不迅不深山水注之不能容或行地上居民築堤
　守焉堤左之人盗右堤右之人盗左或至兵刃開之
　可使俗睦但此河不可開之勢亦有六此河勘官須
　自孟河堡西北行始知開挑之利自小丹徒東行則
　不見其要領一也徃年曽一濬治也紀灣岡下有翟
　姓者田一二伯畝乃占河身而得熟者乃密埋猪血
　于岡下官至開出詭稱龍脈不可傷遽已二也開此
　港官民航便焉丹徒丹陽諸處之民失利必為阻執
　三也受水利之民皆貧乏户官吏勘視漫無禮欵况
　使費耶而阻水利若翟姓者反甘出賄四也丹徒丹
　陽舊有河工銀兩冊籍内物也開此河即用此銀便
　甚今阻之者多言錢糧無措而吏胥乾沒河工銀者
　唯欲開濬小河以塞責岩開此河費大無羨多為之
　説五也兵變時少而民受旱澇日多坐憂兵防守港
　之事而斃我百里之民利害必有能辨之者今人必
　曰開此河則上下港門必須置戍當此減兵之時乃
　欲益兵不便六也又按紀灣岡乃上阜濶二里零八
　步髙四五丈耳如曰為力之艱也則向之開運河而
　鑿夾岡者何人耶今使得利之夫用力掘去彼亦欣
　然不半月通矣方百里寔民命闗焉仁人所宜究心
　也
　　　韓浚嘉定縣境水利説
嘉定幅員不百里而塘浦陂池大者以數十計次者以
　數百計小者以數千計複出多岐縱横紆直至不勝
　紀蓋古者治農之官疆理之密疏鑿之勤猶可見也
　縣額設簿一員專董水利然簿之于民既未必疾痛
　相闗而民之于簿亦未必指臂相使狥名興役空文
　報成即鏤氷畫脂無殊矣故自昔長吏之賢者曽不
　以水利為大政額故有河夫銀三伯兩曽不當三軍
　之囊糒餘更無可轉移勢不得不取給民力顧小民
　胼胝以勤其事巨室拱手而享其成故役者常有不
　樂為用之意當熟計其便每嵗必以十月預發教于
　四境令民各以應濬工役列上然後躬自巡行度緩
　急而舉事量繁簡而鳩工衣食之源貧富賤貴所共
　也自非例得優免者宜倣他邑縉紳家貼役之意令
　出財佐之又必出舍河旁嚴立期㑹分别勤惰即行
　法稍峻不得稱苛蓋令長身勞怨以慮其始而後佐
　貳無私事以掣其權上夙戒而視其成而後小民爭
　趨以致其力大較居此土者無一歲之定讒無百歲
　之計勢使然也語曰悦以使民民忘其勞是在長民
　者加之意耳
　　　耿橘白茒港通塞説
白茒港出常熟縣迎春門起至海長八十里皆常熟境
　也凡太湖之水自無錫長洲而下者若蠡湖若元和
　塘若陽城湖以逮崑山之傀儡蕩巴城湖皆㑹于華
　蕩昆承湖尚湖繇白茒入海故白茒通則長洲無錫
　東注之水咸有所洩太湖底定白茒不通則常熟為
　巨浸而長洲無錫諸水與崑山渺漫之一枝皆無所
　洩而太湖不定矣自昔以東江呉淞江婁江為三江
　夫浙西一區杭嘉湖蘇松常鎮七郡水咸以太湖為
　壑太湖又以海為壑而以三江為門户後東江廢引
　水紆迴北向猶藉白茒一線以分婁江之勢故白茒
　之通塞為今日目前至急之務按白茒港長一萬六
　千二百八十二丈濶狹不等開深一丈二尺土一十
　九萬九千七百八十四方夫三百九十九萬五千六
　百八十工工食銀九萬九千八百九十二兩此吕巡
　按光洵所考定非浪著于册者然斯役也無論先代
　入我明亦經五舉若夏尚書原吉徐侍郎貫李尚書
　充嗣海都憲瑞林巡江御史應訓咸後先相繼董其
　事而經費有煩簡之異享利有乆暫之殊此其故何
　也有調夫旁郡二萬餘人者有大發近郡徒卒工費
　視前加倍者而海都憲之役計費四萬有竒未㡬而
　旋淤説者謂海方注意呉淞而白茒委任稍疎林御
　史則費不過二萬五千而迄今白茒之蹟却有頌者
　馴至今日此港淤沙日積海變桑田自海口至墩頭
　三里閘一帶隂沙或東或西恒無定勢其水深不過
　一二尺此為塞漲之根自墩頭而西抵雉浦七十餘
　里淤疏相間大半淺狹矣淺者水不過一二尺狹者
　僅容一舠則宣洩奚賴詢諸父老萬厯七年林御史
　巡江實止濬中段四十五里自海口至横塘二十一
　里自歸家橋至迎春門一十五里想未壅淤故不之
　濬若横塘以東歸家橋以西徃時既爾深濶則中間
　四十五里之内豈如今日之淺狹乂豈如今日之淺
　狹至七十里之遙哉唯一旦淹塞無論邊港髙區失
　灌溉之利遇旱如涸轍枯鮒不能望救西江即常熟
　之南之東南之西南低窪萬頃東洩之道既絶西來
　之水日瀦不必于大潦之年而稽天浩淼已在目中
　萬一商羊為虐更有不忍言者故不特華蕩昆承尚
　湖難受瀦蓄蠡湖元和塘陽城傀儡巴城諸水俱不
　安位太湖汎溢呉中有莫救之禍而疏濬可置弗講
　耶
　　　唐鶴徴常州府全境河渠説
自古論河渠者有二利轉漕溉田而已吾郡雖云江湖
　澤國安能廢畚鍤程功見稱財賦奥區悉取辦田農
　拙業察其去來之性時其蓄洩之宜則兩者俱利茍
　為不然則兩者俱病矣江南地勢雖若平衍然西北
　髙而東南下自京口以至武林其髙卑豈止尋丈計
　常鎮居西北上游災惟苦旱蘇松嘉等郡處東南下
　流災常苦潦昔年夏忠靖公合四郡之力以疏呉淞
　江取其洩耳又合四郡之力以鑿孟瀆河蓋取其納
　焉水勢可槩覩矣自吾一郡言則武進江隂在北無
　錫宜興在南其旱潦疏濬又可推矣吾郡之水其流
　者莫長于江長則源流不竭其滙者莫大于震澤大
　則儲洩有餘况惟運道直貫其中或綂其綱或職其
　緯殺獨盛之勢集衆趨之流實利多而害少者也吾
　郡所分攝一伯六十餘里所藉疏濬其實無㡬倘能
　一濬而深可保百年無役何也岸堅而水多也奈何
　水曹賣富差貧編夫輒至槩縣且利在速成傍岸之
　泥必不盡去河底之淖何必甚深則屢疏而數壅不
　可知矣此以運言也若灌溉之利則兩涯得利人夫
　足以給之勤惰不齊則官司課督之而已丹陽吕城
　而下張店舖始入郡界為武進治地十里至奔牛十
　五里至連江橋五里至新閘十里至郡城西水門昔
　年漕河出入東西兩水門貫城而行官民之舟晝夜
　不息至嘉靖末倭亂江南難于防守始以城南舊濠
　為運道既而又築文成壩東始入運河故道去十里
　至丁堰十里至戚墅堰十里至横林十里至五牧為
　無錫治地與武進分界十里而洛社自郡城而下横
　林洛社民居甚密河道稍窄棄灰游泥足墊塞道秋
　冬之間時有阻滯十里而潘葑十里而高橋十里而
　無錫其先無錫南城圮舟北貫縣而東行嘉靖末亦
　以備倭築城運道遂遶城之西而出其東南二十里
　而望亭與蘇之長洲分界矣此一伯六十里乃為運
　河正道江南水鄉故多枝流張店舖至郡城枝流之
　大者北出者三枝南出者二枝其北出者一曰孟瀆
　河則自奔牛而分者北貫孟河城而出江凡三十里
　即孟簡所鑿夏忠靖合四郡之力而濬之者也萬厯
　初説者以京口漕至儀真逆流而上者六十里未為
　安流欲于孟河對泰興而渡不知至此已濶即截流
　而渡亦六十里矣風波更險盗賊出沒無問白日其
　議乃絀然旱歲頗得其利令人守孟河閘潮至而啟
　潮平輒閉其流可以六十里至郡兩岸灌田不計其
　數一曰徳勝新河則自連江橋而分者繇大河直達
　于江又分而為剰銀河小河戲龍河小龍河白龍河
　昔皆通江今悉湮閼矣令其如孟瀆之閘未必不獲
　孟瀆之利無奈其渾濁之易壅也惟養濟河花塘港
　延壽河安寧河太平河東西如織皆通徳勝新河于
　孟瀆或可因孟瀆以収江潮之利耳一曰北洞子河
　自新閘而分繇顔塘河北出澡港以達于江細流㑹
　之者甚多利大通濟亦附焉西河洞以東冗雜細流
　不足紀述惟自郡北出以通江隂與江隂支流相錯
　須合江隂言之俱别見江隂其南出者一曰直瀆分
　于奔牛東三里又東分為官瀆河又東分為南洞子
　河蓋與北洞子河相對而分者也又東分為海子口
　河官瀆先合于南洞子又合于海子口河西南行始
　與直瀆㑹于三溪口入鳴鳯鄉為鳴鳯河又南行數
　十折入欽風鄉為白鶴溪始雖分而為四終合于一
　者也惟洞子河分流一枝東行至東戴而横林出孫
　塘橋注南運河之徐湖渰其流雖微亦運河通南運
　河之一路也郡城西自古稱西蠡河(即南/運河)運河南出
　之最大且長者自所橋南出普濟橋十里而至陳渡
　橋六里而至游塘四里而至丫河十里而至萬塔十
　里而至塘洋十里而至寨橋十里而至鍾溪西蠡河
　至此實為武進宜興分界鍾溪以南十里而栅頭七
　里而河橋三里而塘瀆十里而計亭五里而湛瀆五
　里而十里牌十里而宜興縣此宜興溧陽之運道也
　故曰南運河南運河至丫河適與西滆湖相直故其
　中一股出入于西滆湖名蠡瀆港西股則循湖之西
　為孟涇河西厯懷南欽風大名棲鸞尚宜五鄉九十
　里極湖之南而與金壇宜興分界其間枝流如下簫
　垂虹郯邨下溪佘澤平原孝感遺柯市奔張河諸河
　瀆雖長短小大不同要之皆直入西滆湖者即白鶴
　溪亦繇垂虹入湖矣然孟涇一河乃鄉人畏滆湖之
　風波而鑿之者與河瀆之入湖無礙也自蠡瀆港分
　流遶湖之東南以至宜興皆南運河也滆湖之東運
　河之西其間如白魚灣龍門港大洪港龍蕩港普安
　港楊栁港棟𣗳港湖瀆港唐瀆港荘瀆港馬塔港湛
　瀆亦長短小大不同要之皆直出西滆湖者竊嘗聞
　形家言始知此有西滆湖之故蓋以丹陽之水初不
　直下武進繇七里橋入荆城港至金壇㑹洮湖又㑹
　武進西鄉入湖之水不得不注于西滆湖以入震澤
　故不特大勢向東南其散流曲港非折而東即折而
　南其去郡城已十六七里無不自郡城之西遶郡城
　之南而東出者未至丫湖五里有沙自東來名曰徐
　湖尖蓋徐湖渰中之沙也分南運河而為二一股仍
　為南運河一股繇徐湖橋而東繇浮蕩降子豐城三
　橋入採菱港出安定橋以合于運河又繇社橋分一
　枝達之上店河曰長溝此南運河東流之第一枝也
　其一青龍河自萬塔河合三渦溪至查冠橋入青龍
　河至老鴉浜亦北合採菱港其一順龍河舊名柘塘
　河自塘洋港引入延袤五十里亦通走馬塘老鴉浜
　走馬塘皆採菱港之南流也大抵採菱港為郡東運
　河初南出之枝直南而行雖其枝流不一稱名不同
　要之直通新塘下埠而入于震澤者故西來諸水未
　有舍之而取他道以入湖者矧自此而東曰戚墅港
　繇虞橋洛陽戴埼以至華渡節節與採菱港諸河㑹
　再東則繇飲馬河入南北陽湖節節與戚墅港諸河
　㑹亦至下埠入震澤再東則為無錫界矣南運河未
　至鍾溪五里曰老鸛嘴過鍾溪五里曰官才瀆其入
　口雖相去十里均之皆合于曹橋運村而東行以入
　華渡百瀆者過此而塘瀆一枝則出計山之北其流
　甚微繇官渡橋南入陽山渰湛瀆一枝則出計山之
　南其流甚大繇下培渰南入陽山渰並出竹山以入
　震澤者也蓋宜興兩脇皆水西曰西氿東曰東氿水
　以氿名以其長九里也西氿凡三合二十七里東氿
　凡二則一十八里悉從西北趨歸東南入湖蓋荆溪
　本係江南最下之地故銀注未築之先長江之水不
　盡趨其下流而采石引宣歙九陽之水徑趨宜興故
　宜興十年而九潦濬百瀆以歸震澤濬三江以瀉百
　瀆單鍔之議所以汲汲也東壩既築上流之灌雖少
　紓而金壇溧陽之水猶集卑窪之形勢則固在也兩
　氿之風波則固在也西氿南北必繇西氿以入縣多
　苦覆溺成化間宜興知縣袁道自五洞橋至土圩鑿
　河凡五十里名曰後袁河蓋對漢之袁圮而竝稱之
　者西氿以南之民可無涉氿矣自萬厯初水利御史
　林應訓再開氿北之内河繇城塘橋以東蕭家浜過
　鎮塘南塘二橋槿村程墅常富抵張思橋福徳橋凡
　三十里入南運河以便溧陽之運而氿北之民可無
　涉氿矣東氿之長減西氿三之一廣減二之一故嘉
　靖間知縣馮惟訥常濬通澤河西接荆溪東連震澤
　而東氿之險可避然西鄙之水必盡入東氿而後可
　以出震澤縣東南五十里有定跨烏溪蘭後三港似
　為宜興下震澤正路湖㳇南來之水與溧陽洮滆西
　來之水適㑹于此蓮花蕩之汪洋渟泓足以容蓄乃
　以湖盗之縱横湖商之逃税遂從而閉之北行二十
　里東出一枝曰横塘傍震澤而行循横塘以東過陳
　橋周鐵下洙至下埠港相去九十餘里皆有瀆入震
　澤徃有百瀆今僅七十餘瀆蓋上游之來水既緩則
　下流之疏濬自怠恐將來更多堙塞矣然如陳橋周
　鐵下洙一帶水勢甚大不易閼耳竊嘗計之武進下
　無錫之水僅可十三諸港下震澤之水當十七宜興
　下震澤之水十六繇武進下震澤之水亦十四則知
　宜興之獨為低下矣武進與江隂相錯之河首曰通
　江河蓋至通江河則西河洞臥龍橋所橋諸小水俱
　會矣直東而行為武進入江隂通渠曰綱頭河郡志
　謂其延袤六十五里恰盡武進入江隂界矣乃地圖
　又稱為北順塘河豈一河而後先異名耶其南分運
　河而通綱頭者三一曰平塘港自水平橋至倉頭入
　綱頭河一曰丁塘港自丁堰至洋頭橋入綱頭河一
　曰戚墅港自戚墅堰至三山港截綱頭河而入江三
　河惟此為最長合衆流為最多者也綱頭河北出通
　江者有七其一自倉頭河分枝出龍窟港北流入依
　仁鄉曰澡港自蔣林橋分派至錢家橋仍合本河曰
　利大河自下象橋分派至小劉橋仍合本河曰通濟
　河其一未至鄭陸橋三里北出一枝曰王汀分而為
　二一出王汀一出桃花港通江隂立埭河五里入江
　其一自楊頭鄭陸居涇口直東北行三十里入江曰
　利港其一自鄭陸北出曰蘆埠港二十五里入江其
　一自後塘橋東北入江曰申港流皮港南來接之東
　北入江一自三山石堰東北入江曰新溝一自東姑
　出一枝北行為九曲河又自聖堂橋分一枝至麻皮
　橋與九曲河㑹而北出江隂大君橋曰舜河東出則
　繇孫公橋㑹三山港出江隂虞門橋曰龍溝河其北
　通綱頭河分派而南者六一自白洋橋東曰百丈河
　一自後塘橋東曰興龍河一自三河橋東曰陳湖港
　又東曰夾涇一自周濟橋東曰王家港皆不能南通
　運河也一曰經河在繇里山西南自石撞引五瀉堰
　過青暘北至山塘河口接夏港一曰塌水港西南自
　楊淮口而東北出月城北以達于經河一曰崇溝在
　秦望山隂又名北山塘河自三山石堰東行二十里
　達夏港一曰新涇岑村西南三里繇崇溝合夏港以
　達于江一曰漕港自四河口分流而行折而北二十
　里出山塘河西口達于石堰武進北界盡矣大都諸
　流皆合之為江隂運道者也江隂運河在縣治南北
　引大江入黄田港横貫縣城南行截蔡涇□村青暘
　七十五里達五瀉河出無錫之髙橋與運河合其南
　出之枝一自青暘出武進之横林一自楊岐河出石
　撞通無錫之洛社皆先與運河合此地皆昔年之芙
　蓉湖今皆成田矣江隂運河以東之水莫大于横河
　自囘塘堰接黄田港出東水闗横亘東北境七十里
　入常熟界次之為長河即應天河也于縣城分横河
　南流折而東西北至磨盤墩通黄田港東南至北角
　接清水塘入常熟界其永安河觀荘河清溪河皆東
　入蠡湖以備旱澇又皆自西而東通長河于横河者
　也長壽河在時山東南分長河之枝至時山西復分
　為二北一枝繇馮涇馬涇入斜涇以合于九里河南
　一枝繇流黄入楊岐河又飲馬鎮河繇界涇通髙陸
　堰倪塘河則繇清塘而東南至顧山入無錫界泰清
　直塘馮塘湯村皆長河之分枝也無錫于運河之南
　則接武進界曰雙牌東引運河至神䕶鄉入陽湖港
　于運河北則接江隂界曰蟇塘港在縣北興道鄉自
　咸塘西為鄒祁河至興寧界口名蟇塘尖為蟇塘港
　行二里許與西𤓰瀆㑹接江隂界雙牌之東曰直湖
　港在青城鄉東引運河西北入直湖又東曰雙河引
　運河過錢橋越布政鄉貫直湖港南下震澤無錫繇
　郡城至宜興水道二百餘里自雙河取道華渡百四
　十里可至宜興矣蓋二縣皆在郡南故也自雙牌以
　下四港相去不遠故或㑹于陽湖或㑹于直湖皆繇
　慧山之西以入震澤者慧山之泉聚為梁溪北入運
　河繞慧山自開原數里過仙女墩折而西南行分而
　為二東曰大渲渰西曰小渲渰中隔平壤相去五里
　許南行十餘里㑹于清祈渰稍南為長廣溪長三十
　里廣里許受陽明開化諸山之水北合五里湖南合
　洪丘渰併清祈渰則赤城溪新安溪唐于渰無不㑹
　矣而後入于震澤蠡湖凡八十五里則為孟瀆亦謂
　之蠡瀆東接運河西合梁墓涇南行十餘里至蠡湖
　南入赤城溪自蠡口分流而行已入唐于渰矣况東
　葑瀆在縣西二十里已引運河西入蠡瀆乎則是錫
　邑之水南下蘇州者不能三分之一而西趨震澤者
　十分之七矣去城北二里有閘口河舊從五瀉口來
　宣徳間始鑿之繇顧城南至蔡家渡分而為二其一
　循城而東越景雲至梅李鄉而入于百瀆其一東流
　越膠山鄉而與宅仁鄉新河北接江隂俗謂之南北
　興塘河無錫之水自邑東而延于西南莫長于此者
　㡬繞四境而遍之矣又徐察之宅仁與張涇一帶乃
　無錫所稱高阜水無逆上之理北興塘東受江隂之
　流而入南興塘者人自邑出適據其中故以分而為
　二不知其髙下必有分矣其咸塘嚴埭張塘大都在
　縣東北盤旋分合于興寧天授間而接江隂之流者
　為多鴨城河在縣城東梅李鄉分自運河至景雲出
　江陂橋越梅李上福至延祥而止在景雲者為王荘
　橋河江陂河在梅李者為新塘河為鴨城在上福者
　為信義瀆為杜家河亦名太平橋河至延祥鄉蓄為
　謝蕩引流至甘露分而為二過濠橋一繇月河皆東
　至濠湖即俗所稱鵝肫蕩也其破塘潭塘㫁塘横塘
　皆在縣之東破塘則自鴨城分流越泰伯而入蠡湖
　潭塘則自鴨城分流北行為劉家河截興塘新河接
　㫁塘則太平之别脈南至延祥入于濠湖横塘則信
　義瀆之旁注於北者東貫走馬塘為芙蓉塘河至懷
　仁鄉為盛塘河入常熟界大都天下之物恒爭于其
　所不足而棄于其所有餘洛社以北疏濬竭人力而
　不敢告勞洛社以南則運河未嘗告澀有餘不足之
　明騐也十里之間水之有餘不足頓異豈無錫受江
　隂之流獨多邪抑無錫之低下㡬與震澤平耶不獨
　横浦獨山豆塘諸門與湖灌輸而開原富安新安開
　化揚明歴五鄉九十五里處處與湖通而水反有餘
　非以其平故耶昔人以邊江諸閘為瀉内地之水昔
　姚文灝獨以為納江洋之流或未覩潮汐之故髙下
　之形者也江南之髙下原不相懸江潮之來至以尋
　丈數日不雨深流或至膠舟浹旬而霖平原苦于沉
　竈則知内地旱江潮必能遠入内地潦則諸港必能
　速瀉雖震澤主于滙亦能内灌以濟旱况于江乎西
　風可以決湖水而東流東風可以決湖水而西注况
　水之有旱潦乎察此可以知蓄洩矣乃者南運河之
　淺議起武宜兩縣之夫一十八萬以濬之具呈撫按
　已有定議人心皇皇如納䧟穽知府劉廣生察其故
　仍用築壩戽水之法以灌之夫不千人役不再旬運
　舟宴然過于枕席之上而民弗知矣
　　　唐鶴徵武進縣河渠説
武進北瀕大江南介滆湖東偏震澤而中以漕渠一帶
　西受京口雲陽諸水遶郡城而東注之其所蓄洩吐
　納不惟國家漕計特重諸郡旱潦實係之此各支河
　之通塞啟閉不可不講也考邑地形西北髙東南下
　髙田苦無水利在蓄之使合多為陂塘厚儲深蓄勿
　使洩而溢之外低田苦多水利在導之使分多為圩
　堰渠穿股引無使潰而入于内本縣髙鄉陂塘溝渠
　不下千數低鄉圩堰數亦相當誠使陂塘時濬深濶
　小旱足供車挽小有霖潦亦足蓄貯上水既留下水
　自少故論一邑之水利者當以治西北為先而論東
　南之水患者尤當以治西北為要也
　　　唐鶴徵無錫縣河渠説
無錫河以千百數惟梁溪為大梁溪之外為溪者以十
　數惟長廣溪為大運河之水自京口建瓴而下兩溪
　受之以注太湖湖水演漾饒蒲葦蠃蛤之屬民茭牧
　其中以為利或築為田異時雨陽湖滙為巨浸芙蓉
　五步皆湖也今湖旁皆有葑田湖流甚微而芙蓉則
　已圍而為圩矣萬厯間官出水衡錢募夫築隄搴茭
　塞罅而下竹以為楗最為鞏固其隄面濶丈有咫基
　倍之多置閘堰于上閘以啟閉而堰用置車其車有
　用牛者用帆者牛一日灌百畦帆則隨其風之所向
　而設機轉之澇則導圩之水而注之河旱則引河之
　水而灌之田歲即大祲此地獨熟畝可入三鍾厥田
　上上而厥賦下下民所以有攤税之議也考邑東南
　諸鄉最為汙下宜畧倣芙蓉之法厚築隄防而隄之
　外雜樹雈葦蒹葭以為隄衛西北諸鄉稍髙昻則多
　為渠塘陂池以厚蓄其水而備車挽淤者濬之淺者
　深之有田而無塘者鑿之通其源于大河而輸其委
　于溝洫湖即在數十里外而業已濬之使出亦可引
　之使入獨不能藉其升斗之潤以助雨澤之所不及
　乎至于運河兩岸南派屈從諸港以注之湖北派屈
　從諸港以達之江而洛社橋跨運河之上為漕渠之
　孔道其地稍昻河流易嗇商艘滿載而來者至此率
　多起剝市民習剝淺之利多置小舠以為竒貨或有
　意擲磚石以阻其流船或稍壞小舠蟻附爭為起剝
　主者勢旁午不及周顧則駕之他竄矣謂宜乘水涸
　之月一大濬治嚴其磚石之禁驛路之坍塌者橋梁
　之圮壞者以時増築使民不患于涉而田亦藉之為
　衛此職水衡者所當加意也若夫城市之河市民資
　以謀生而鄉民繇之輸税徃時積漸淤塞箭河凡九
　業已湮其八今所存者唯弓河之一綫設今不治則
　寘河之碑將遂為山巔之石其無等居民之泥沙為
　精衛之填也而忽之哉今冉涇里第三箭河業已開
　通乘此將已湮之河盡行濬鑿俾皆可通舟亦一便
　也但所濬之泥仍寘之河濱濶則民占以為基狹則
　土復歸于河量責得利之户載土填岸補其坍塌則
　河以濬而通岸得土而固鄉城兩受其利矣
　　　唐鶴徵江隂縣河渠説
江隂則運河自邑南迎無錫五瀉河之水過青暘鎮□
　市而㑹于九里河從九里河屈曲而北抵朝宗門南
　水闗入城北行過杜橋聖母橋周橋堰橋又從華橋
　折而西過安利橋坊橋而至虹橋水分二派一派北
　經城隍廟之旁而東遶于廣福寺萬壽山之後一派
　西南行過文亨橋者遶學之後過鴻漸橋者環學之
　前而總㑹于善政橋折而北通倉河以出北水闗繇
　黄田港以入江城外之河循城東西互相迴轉俗謂
　轉河即城濠也轉河之外邑東之河縱横旁午相錯
　如織而横河長河實相經緯横河從縣市東堰北貫
　黄田港出春暉門東流令節港而横亘于邑之東北
　長河從南門運河支流繇東望橋屺山橋東南至北
　角出清水塘此兩河者諸河入江此為之輸諸河出
　口此為之導蓋所謂河之咽喉也自九里河南至蔡
　涇閘水分為三曰三河口東派繇蕭其橋髙岸橋抵
　常熟界西派繇秦望山茶岐山抵武進綱頭河中派
　即前出青暘鎮之運河其從邑東之港而入江者黄
　山港石牌港東西雷港蔡港范港令節諸港其從邑
　西之港而入江者夏港流皮港申港蘆埠港利港五
　斗桃花諸港其南通者無錫為轉水河髙六堰五瀉
　堰洛社河武進為水䃮河丁堰河陳墅河黄汀堰此
　數處皆分運河之支流以入于江隂而要其所入之
　路即為所出之路也總之江隂之水皆以江為壑而
　江潮之漲則有時貫入于諸河姚文灝論之詳矣故
　其水有二北自黄田港流注諸河達于境謂之江潮
　南則太湖梁溪之水溢于無錫之運河自五瀉諸堰
　而來西則丹陽練湖白鶴諸溪之水溢于武進之運
　河自黄汀諸堰而來達于境謂之河水夫水之來也
　有所受而後水能為利其溢也有所泄而後水不為
　害四境之内其在東也凡為溝港涇者十三曰鰣魚
　港趙婆港白沙港石牌港石頭港西雷溝東雷溝蔡
　港私港范港谷瀆港令節港界涇惟谷瀆港蔡港石
　頭港為大其港身袤四十餘里有差口北通大江腹
　裏南通應天等河跨崇仁寶池清化化城白鹿五鄉
　資溉民田最博横河貫其中不治則有旱患其在西
　也為河港者九曰夏港流皮港新溝河申港蘆埠港
　利港立埭港五斗港桃花港惟申港蘆埠港利港為
　大其港身袤三十餘里有差南通武進綱頭河北口
　通大江跨永陵良信來春三鄉民田多賴為利中有
　順塘河横亘其間梗塞不通歲旱益甚其崇溝河長
　十六里𨽻來春沿秦望山下通南山塘河河濶水溢
　山水迸發田沒無救旱時田岸瀉鹵朝戽暮竭用力
　多而見功少則水旱均足患矣桃花港近利大河與
　武進半之通則分受其利塞則均受其害其在西南
　則青暘一鄉有前渟塘九頃圩後渟塘三尖圩謝荘
　村等處最為窪下多被水災其次塌水港河口淺隘
　中流微細遇旱稍患之餘壤沃肥種秔稻歲入畝可
　一鍾旱患不及其在東南是為東順西順長壽鳯戈
　金鳯五鄉田多髙昻湯村東新南新李岸官禄倪塘
　清溪太清長壽直塘諸河聯絡其中疏之則治其馮
　涇河約袤十里界蕭岐花塘髙岸上廟堂四處河身
　狹小西通經河東通長壽河流波俱不能納此又水
　旱俱患者也傍有黄天宕地形下土性疎惡水至瀰
　漫其害尤劇凡髙昻者利江潮之灌注凡低窪者苦
　湖水之泛溢江潮繇諸港以入而衆河為之接引湖
　水繇諸港以出而衆河為之受瀉此其大較也支分
　而委治之則存乎其人前輩鑿河穿渠縱横曲直灌
　注輻輳各有條理故通溝瀆蓄陂澤所以備旱也觀
　地形令水工凖髙下開大河泄暴水築田圍所以防
　潦也江隂河港潮沙易壅沿江去處間嘗設閘而力
　不能守終至于廢又懼勞民數年而不一濬棄河為
　榛莽夫有河而不能濬者過不能濬河而并棄其河
　抑又過今宜考潮沙壅積之處次第疏濬之如某河
　某港淺淤宜五年而一開某河某港淤稍深宜三年
　而一開計用夫力若干工食若干每歲徵収導河夫
　銀兩不得别項支用畫以一定之數立為循環之法
　而官所不足者臨時復責之近便得利人民利其灌
　溉相率開濬雖勞而不以為疲矣
　　　唐鶴徵宜興縣河渠説
宜興之水西接溧陽西北接金壇及洮滆二湖諸水繇
　西溪以入縣境下注東溪分流于百瀆以達具區而
　入江入海愚按水利之在一邑恆與邑之形勢時之
　雨暘相為倚伏顧所以經理之者不必循習舊聞務
　為迂遠惟在因其原隰之髙下權其事宜之緩急相
　時度力而為之則民易使而事可舉功易集而效可
　臻宜興境土右髙而左下西鄉居其上游且河之經
　流不甚浩大而支流又多淤澀遇乆雨則山水横流
　遲洩而易盈禾輒渰沒遇乆旱則河流縮隘直洩而
　易涸禾輒枯槁東鄉雖居其下而瀕臨太湖歲潦則
　有百瀆以分洩歲旱則可沿流以車戽為患頗殺于
　西鄉此特論其常耳設夏秋淫雨則諸山洪水驟發
　如發于張渚等山則水患在西發于湖㳇等山則水
　患在東此又不可以執一論也兹欲圖乆安計但當
　于髙阜之所及時令民疏濬河道若河道不通土壤
　廣博者則穿為深塘蓄水備旱大約每田二十畝内
　穿塘二畝其所折田二畝分派于十八畝之中每畝
　各受實田九分仍令不失二十畝之額其低下之所
　多是圩田在東鄉則圩之大者不過百畝小者僅數
　十畝只須令民嵗加修築塍岸固完縱暴水浸溢而
　禾苗亦可併力戽救若西鄉圩田其最廣博者動經
　數千畝縱塍岸延亘堅完然積漲瀰流難施車戽則
　當令民多穿溝洫或如髙田深塘之制各從其便團
　為埂塍任其折田多寡界作小圩如東鄉欵段俾民
　易于分力車戽其所折田額亦如前法補之凡此之
　役鍬鋤畚鍤丁夫口食不必仰給于官而百姓可以
　出已之力稔已之田捐目前之小貲獲永遠之大利
　夫誰曰不可但無以作率之則終于因循難于慮始
　今若專委良水衡視民事如已事每乘農隙親履其
　地召集父老田工商確利害經度規畫一切聴其便
　宜從事雖于大家巨室不得少狥計畝出力計程立
　期處置公平將人人樂赴誠所謂因民利而利之而
　上不費擇可勞而勞之而下不怨也審如是則何功
　不就何利不興即有旱乾水溢庶可以無患矣此為
　宜興水利之大畧云
　　　萬任嘉定縣開河説
嘉定濱海而治呉淞江在境南婁江在境北洩太湖瀦
　蓄全賴此二江蓋蘇松常為東南諸郡之壑而嘉定
　又蘇松常之壑也水利闗要固不待言即以一邑河
　港而論四境皆沙土性下漏不宜種稻其中可水耕
　者僅什一然苦海潮渾濁泥沙易淤昔人云一潮徃
　來沙積一箬無怪乎嘉之水道一歲開而三歲壅嘉
　不産榖通邑食口盡仰給於外境之粟商販三日不
　至則百萬生靈嗷嗷枵腹則河可不開乎開河良法
　安在士民為言開河不難但有四患一曰胥史為梗
　夫河港當開上官必待小民呈請既准行矣而該房
　之常規不到百計延捺河不即開二曰委官塞責縣
　事如麻長令不能日日躬履河上而治水乃簿職耳
　勢不得不坐委既委曷能保其必亷慎倘一有染指
　則監督狥情開猶弗開矣三曰隔扇調開如以一都
　之塘長開十都之河以十都之塘長開二都之河其
　開而善也已不䝉其利開而不善已不罹其害誰肯
　盡心力為他人效胼胝且近工易成遠工難就數十
　里擔米負薪趨役倘遇風雨坐食四五日則薪米竭
　而輒返一徃一還廢時失事河工終不成四曰塘長
　權輕塘長者修濬之綱領也權輕則人不聴其呼召
　年來更因大户多避役每以小户充之小户焉能起
　大户之夫故為塘長者徃徃破家而河工不就今欲
　除四患則宜分河為三等遠于海者難淤則十年一
　開在遠近之際者淤亦在難易之間則五年一開密
　邇於海者其淤甚速則三年一開萬不容緩將此三
　等河形繪圖公堂後壁註定開濬年分於河旁至期
　按圖而開左右不得闗其口則胥史之弊革凡開一
　河無論遠近縣令必十日一巡河上計勤惰行賞罰
　則水衙之弊革縣中大河如鹽鐵東西練祁南北横
　瀝當以合縣人夫協開餘則以本扇得利人夫開本
　扇得利河道斯利害切膚自絶掩飾罔上之計而塘
　長必僉大户公忠勤幹庶㡬壓服衆心河夫有所畏
　憚仍嚴禁賣夫浮派之積弊何曰賣夫浮派塘長受
　賄賂則宄法濫免當賦五夫者止賦二賦三當賦三
　夫者止賦一賦二於是人少工多不容不浮派乎貧
　人當開一丈者暗加五六尺人心不甘益藐塘長雖
　强事畚鍤不過茍且塞責此水政之大病也吾且著
　為是説昭示大公以壹民志於修濬似有裨乎若夫
　開江事宜諸上臺與各守令並有碩畫不待余之鰓
　鰓過慮矣
　
　
　
　
　
　
　
　
　
　
　呉中水利全書卷二十
欽定四庫全書
　吳中水利全書卷二十一　明　張國維　撰
　　論
　論以原始要終其于水政並㕘究精詳觀者必深
　心領㑹乃悉其妙
　元
　　　周文英論三吳水利
蘇湖常秀土田髙下不等以十分為率低田七分髙
　田三分所謂天下之利莫大于水田水田之美無
　過于浙右五代末吳越錢王獨居東南專享此
　利宋范文正公嘗論於朝曰江南圍田每一圍方
　數十里中有河渠外有門閘旱則開閘引江水
　之利潦則閉閘拒江水之害旱潦不及為農美
　利嘗詢訪髙年云曩時兩浙未納土時蘇州有
　營田軍四部共七八千餘人又有撩淺夫專為
　田事導河築隄以减水患于時歳熟錢五十
　文糴米一石自歸宋之後慢于農政不復修舉
　田圍河港大半隳壞今江浙之米石不下一貫
　比之當時其貴十倍民不得不困國不得不虛矣前
　都水監于江面置閘節水終非經乆良法且如見置
　閘三處夲意潮來則拒潮沙之水潮退則放江水决
　潮殊不知江水源築塞水勢細緩内水外水髙低無
　幾又閘之相去不逺决放之水既淺且緩又烏能衝
　激潮沙而不積于江也施之常年初無損益設遇潦
　歳覬其傾洩江湖巨浸則見其不能此所謂徐行拯
　溺緩歩救焚者也海者百川之所宗水有所歸則不
　泛濫善治水者必識其源流可也嘗經行太倉劉家
　港及呉淞江之左右登髙眺逺隨流尋源為今之計
　莫若因水勢之所趨順其性而䟽導之則易于成功
　劉家港南有一港名南石橋港近年天然深闊直通
　劉家港西南通横塘以至夏駕浦入呉淞江其中間
　有紆廻穿狹處若使疏濬深闊則太湖洩水一大路
　也英今棄吴淞江東南塗之地姑置勿論而專意于
　江之東北劉家港即古婁江三江之一也地深港濶
　此三吴東北洩水之尾閭斯所謂順天之時隨地之
　宜也惟開濬之法付之有司例将有田之家差夫動
　擾猶為未便乞從省府差委諳通水利官詣沿海各
　處相視合濬港浦具數計工擬議申聞或都水監分
　官前來或選省府能官于浙間富户勸率百十家斟
　酌逺近及功績巨細照依捨糧賑饑例優以官禄擬
　定品級令其開浚考其成效工役輕省者量行優叙
　如功績重大者優以一官激勸勉勵庻幾勞而無怨
　擾不及衆假如凶年勸令富户捐糧賑濟不過救一
　歳一處之災尚優以官推此恩例成此美績則可弭
　浙西數郡乆逺之災寕不偉歟經治之後更須都水
　監差官按行嚴督各州縣每嵗修葺使其經乆不廢
　或委行省官專一提調庻幾執督事嚴免致有司樂
　歳則茍且玩視以為常程設遇潦歳則縮手無措敗
　事傷農詩所謂迨天之未隂雨徹彼桑土綢繆牖户
　者此也水利有成則樂歳相仍國富民安誠非小補
　　　任仁發言開江
治水之法須識潮水之背順地形之髙低沙泥之聚散
　隘口之緩急尋源遡流各得其當合開者開之合閉
　者閉之合隄防者隄防之庻不徒勞民力虚費錢糧
　水不傷禾民享無窮之利豈非國家之利乎昔自唐
　至宋陳令公丞相裴度范文正公葉内翰朱晦菴蘓
　東坡歐陽文忠公等皆言修濬或吝於浩費而不行
　或惑于浮議而弗講或始行而終輟或營修不得治
　水之法因循歳月少見實效歸附以來江河淮海缺
　官管治愈見湮塞二十餘年之間水利大壊以致蘓
　湖常秀之良田多棄為荒蕪之地深為痛惜區區管
　見惟以開江圍岸置閘為第一義也
　夲朝
　　　梁寅論田中鑿池
嘗觀之畎畆之間若十畆而廢一畆以為池則九畆可
　以無災患百畆而廢十畆以為池則九十畆可以資
　灌溉民非不知此也盖以膏腴之壌人之所惜一家
　之田止十數畆或二三畆百畆之中孰能棄十畆之
　地以為衆人之利乎民知與水爭地而不知與田蓄
　水一遇亢旱則坐視苖槁見小利而失大利愚亦甚
　矣
　　　金處和論疏水種茭
昔之君子論作堤疏水種茭三事誠為有見然種茭之
　事不可一例而言低鄉田岸狹小河港深濶湖泖漾
　水面相接加之風波衝盪擊損㟁塍及夏雨之際全
　仗茭蒲障䕶岸塍若髙鄉近于江海潮水出入頼以
　灌田况潮水之河淺狹必一年一濬若亦種茭阻遏
　水利害民不小治水者當責令耆塘糧里将低鄉去
　處照舊種茭其髙鄉潮水河溝每年秋間許各人户
　将自已茭草悉皆樵去毋容阻遏潮水
　　　金藻三江水學
禹貢曰三江既入震澤底定又曰九川滌源九澤既陂
　今東江已塞而松江復㣲是川源無滌也太湖泛濫
　隄防不修是澤無陂障也惟其無陂所以靡定惟其
　無滌所以靡入東風則西决西風則東潰一雨連旬
　數月如海此頻年水患所以不可救治者良由備之
　不預慮之不周也愚以為禹貢之法萬世當守治水
　者順此而行則有無窮之利然順之之道有六曰探
　夲源也順形勢也正綱領也循次序也均財力也勤
　省視也所以行之之要又在任得其人而已任得其
　人而六事不舉者未之有也夫治水救民莫大之事
　今之治水惟總之以僉憲片百舉動不得自為是以
　事功難成愚謂若欲水患消除必專任大臣而輔之
　以所屬責成于守令而催辦于糧里不宜泛遣他官
　而隳失厚利添設耆塘而擾害良民也士有髙識逺
　慮剛明果斷不恃一已之聪明而採納天下之公論
　不恤一已之勞逸而體恤萬夫之凍餒斯可以膺大
　任而成大功也所謂勤省視者官亷矣或不省視與
　無亷能同省視不賞罰與不省視同賞罰不繼與不
　賞罰同省視之時預與民約某月至某縣某月至某
　鄉一月三周一年三徧非大寒暑不休息非大風雨
　不易期大約省視一年二年圍岸可成三年四年溝
　洫可深五年六年浦瀆可通七年八年三江可入至
　于九年閘竇可完石隄可備一圖水利省視在里長
　一區水利省視在糧長治農縣丞則省視一縣治農
　通判則省視一府而守令則兼之也提七郡之綱而
　以水功分數為殿最者大臣也㕘賛乎上綱紀乎下
　者大臣之佐也若夫相與調劑以成其事者巡撫也
　相與紏舉以正其法者巡按也如此而水利不興吾
　未之信也所謂均財力者財不均則無食無食則多
　怨力不均則無功無功則徒費愚謂圍岸溝洫随其
　田旁而責其户以自修之一尺一歩皆有歸着今之
　修圍者不令自為須要起倩其弊甚多徃年開河每
　里起夫二三十名傷于太多在家人户又無所助雖
　或有之亦是弱者官府給米不過數斗為今之計莫
　若每甲朋出長夫一名三時治水一冬休飬其餘九
　户分為九等每月一户貼錢三百六十文十夫一舟
　徃來宿飬百夫十舟千夫百舟自正月發運已畢水
　工方興至十月開倉水工又止千夫修一處萬夫修
　十處各有立功以慿賞罰惟是石隄閘竇或憂浩費
　欲乞朝廷暫将七郡魚課船課竹木襍課量停起解
　留充水用待功成之後悉依原議所謂循次序者也
　昔人以開江置閘圍岸為第一義又以河道田圍二
　事可兼修而不可偏廢此皆確論但惜其失先後之
　序故祖之者率多以開江為急而圍岸溝洫漫不之
　省是以用力多而成功少慿以為江固當開閘固當
　置圍岸溝洫則在開江置閘之先而圍岸又當先于
　溝洫也修圍之法水漲則專增其裏土不狼籍水涸
　則兼築其外岸方堅固圍大者其中須畫界岸但今
　低鄉圍岸蕩無根基須得椿笆方可修築若乃震澤
　之湖須用石堤宜專任大臣經理其事况江南運河
　資震澤諸湖之利豈可不加之意乎開溝無他法惟
　在深廣而已開河之法疾流搔乗緩流撈剪汚泥盤
　吊平陸開挑開江之法與開河同但各處積荒田土
　與夫沙塗水蕩却用長夫開以溝洫畫以疆界墾闢
　成田召人耕種抵足原租餘充閘費待開江之時遇
　有所損即以此償之如此則上不煩官下不損民而
　事濟矣老農云種田先做岸種地先做溝盖髙鄉不
　收無溝故也低鄉不收無岸故也至若池塘又髙鄉
　急務大約有田一頃開塘十畆可以蓄水而防旱矣
　所謂探夲源者天下之事有利于民則當厚其夲深
　其源有害于民則當㧞其夲塞其源况水之利害尤
　當深探其夲而窮究其源者也竊見𢎞治五年江南
　乆雨湖􁆢相連民居漂蕩迨及六年疫厲大作至于
　七年春夏大水莱麥禾苖極目沉淪饑民逃竄絶野
　蕭條今欲救其已然之災不若因之以救未然之災
　除一二年之害不若因之以除千百年之害救已然
　一二年之災倉廪府庫是也救未然千百年之災江
　湖田野是也江湖濬治然後田野開闢田野開闢然
　後百榖豐登倉廪盈溢尚何災害之足憂哉
　　　金藻三江水學或問
或曰三時治水一冬休飬此今古之通誼也近者開河
　亦冬月也如何成功曰幸而冬煖故功亦成然嘉定
　人夫亦多有死者曰開河役夫衆多焉能保其不死
　曰冬月不役老弱不用衣食温飽痛革暴虐有疾即
　與之藥而遣之回船舍近便足蔽風雨皆求生之路
　也如此而猶不免于死是誠當死者也然亦不可不
　為之祭埋而厚恤其家也曰不用耆塘可也又用糧
　里可乎曰糧里舊所置也耆塘今所增也不足而增
　可也既足而增可乎曰上得其人雖用耆塘亦不為
　害曰與其上得人而下不得人孰與其上下皆得人
　乎曰随其田旁自修溝岸不若計其畎畆均其工程
　為善盖田有長倚涇者有横出涇者有不出涇者用
　子之法即長倚涇者用工太多横出涇者用工太少
　不出涇者無工可用安得為均乎曰甲治乙田丁修
　丙岸非惟不肯盡心抑且無慿賞罰盖不出涇之田
　潦則不得洩旱則不得溉糞則難于入歛則難于出
　凡有此者必貧難丁户也若其横出涇者與長倚涇
　者旱則易于溉潦則易于洩糞則便於入歛則便于
　出凡有此者必殷實有力之家也故定為此法使貧
　乏者得安其生而有力者不至偷惰堅固濬滌者既
　得以䝉賞而淤淺疎畧者又無得以逃其罪也曰低
　鄉無土岸何為修也此則須在平時載土近處撈泥
　得一船即一船之米得萬船即萬船之米但寄之于
　田歳歳取之而無窮也曰天下夲無事庸人自擾之
　曰四年渰沒萬姓漂流尚謂之無事乎且愚見不過
　遵祖宗之法守前人之規修隄防濬溝洫滌川原而
　已何擾之有
　　　吴荃原三江略
太湖之水自東南分流出白蜆入急水澱山繇小曹大
　瀝以入海者曰東江自龎山過大姚經崑山石浦安
　亭繇青浦逹滬瀆東瀉入海者曰吴淞江自東北分
　流從郡城東行經古婁縣水勢洪駛元少紆曲東南
　北直下今俗訛為劉家港者曰婁江是三江實東南
　洩水之尾閭各有入海之所而弗可混焉可也震澤
　疏源以注江三江導流以入海水有所歸民物奠乂
　全吴財賦其昉諸此逞私智者務穿鑿圗茍安者樂
　因循故漕瀝港浦日就淤淺薄狹而東江遂湮惟澱
　湖支流北注吴淞而吴淞之流又北趨婁江而後入
　海三江塞二而以全呉東注之水獨歸婁江其勢漸
　不能容日積月累行復如二江患矣故開復三江以
　興百世之利固其策之上也經理三江諸港浦以支
　四五紀者亦其策之次也天下仰給于東南東南倚
　頼于三江故酌以蕪見作原三江以為後之欲知河
　事者告
　　　王鏊白茒水利論
吴有白茒港者三吴之水繇以入海海潮日至淤為沃
　壤民遂占為田或廬其上于是吴中多水患議者以
　白茒一濬三州均利迄今百年未聞有任其事盖有
　任其事者而浮議輙興行且復止矣欲享其利則安
　得辭其勞欲有其功則安得辭其謗於戯天下之事
　其率類此乎
　　　伍餘福水利論
　　一論五堰
古者宣歙金陵九陽江之水皆入蕪湖以五堰為之障
　也其地在溧陽縣界自隋景福三年有楊行宻者作
　此以為拖舸饋糧之計而蘓軾奏議稱五堰所以節
　前項諸水其後販賣簰木以入東西二浙者又以五
　堰為阻遂廢去而東西二壩列焉于是前項諸水多
　入荆溪間有入蕪湖者亦西北之源而非東南之勢
　也其故道尚在去溧陽八十里而宋進士單鍔亦嘗
　言之雖蘓軾尚有不能必行于仁宗之朝者其他可
　知也
　　二論九陽江
九陽江或以為中江者非也或以為東江者亦非也考
　唐仲初之賦薛士龍之説末復折衷于禹貢則知淞
　江七十里分流東北入海者為婁江東南流者為東
　江併淞江為三江而九陽江乃出三江之外正溧陽
　之所謂頴陽江者是也其源出自曹姥山流為瀬渚
　昔子胥避楚乞食于一婦餔之卒投千金不報之義
　以酬七日不火之恩至今有李太白碑在焉
　　三論夾苧干
夾苧干宜興志無也惟宋進士單鍔遺書論及其事而
　今無復有知故道者近抵其地始得聞其詳半在宜
　興半在金壇半在武進東抵滆湖北通長蕩湖西接
　五堰盖古人以洩長蕩湖之水以入滆湖洩滆湖之
　水以入大呉瀆塘口瀆白魚灣髙梅瀆四瀆及白鶴
　溪而北入常州運河以歸大江于水勢甚便自五堰
　既廢之後其所謂夾苧干者亦復湮塞皆為桑麻之
　區雖有清東清西相去百里終非水道至于橋名亦
　訛為鴨嘴之呼将掩其舊以圖其新去其不利以兾
　其利而其鄉父老亦有能知利害者曰是禹之利也
　為鯀壅之是欲去鯀以就禹也始信鍔之言不誣而
　今知縣谷繼宗者相與通議以為一勞永逸之計盖
　此計一行上可以接滆湖而運河有功下可以逹荆
　溪而震澤無害鍔稱深利于三州以予觀之豈獨三
　州然哉惜乎自宋以來一奪于滆湖之田户再奪于
　兩浙之豪民良法美意寝而不行至今識者惜之而
　三縣之民亦置之何有噫
　　四論荆溪
宜興之水為溪者九而荆溪正當縣治東西之間按志
　稱中江出蕪湖之西荆溪又受宣歙等數郡之水流
　注震澤以入海而西溪尤其要者盖其外諸水之㑹
　也夫何近年以來蘆葦壅其流溪田擅其利大非汪
　洋無畔之區而牧民者又不能去害以就利一遇大
　潦輙復狂瀾如之何其可也若夫疏瀹排决之責則
　有司存
　　五論百瀆
按縣志稱百瀆在宜興者七十四在武進者二十六顧
　其亦有不能盡如古者何則時異而勢亦殊利盡而
　弊亦起安能為之一哉就如志有五千瀆而冊則亡
　册有大墟凟而志則少其名號已不能無魯魚之訛
　而况古之所謂凟者吾恐未必然也或者勢家豪族
　有去彼取此之意乎不然何另立一名以淆之也吾
　觀其地勢縣東南為上瀆縣東北為下瀆古人以荆
　溪不能當衆流奔注之勢遂于震澤之口䟽為百派
　各有分域而有開横塘以貫之約有四十餘里盖横
　塘者水之經也所以直南北者也百瀆者水之緯也
　所以列東南者也然則荆溪之害可以謂之無而未
　必無震澤之利可以謂之有而未必有豈其天作而
　人壊之耶
　　六論七十三漊
按諸漊界烏程長興之間岐而視之烏程三十有九長
　興三十有四總而論之計七十有三其畫圖所載名
　號今古不同訪之父老亦鮮有知其詳者初入其境
　大者如溪河小者如石澗塞者如陸沉通者如神瀵
　湖塘皆有桑麻蘆葦之類以扼其流而民之利其業
　者又憚于疏濬以積其弊無怪乎儲之者有湖而泄
　之者無漊也盖浙水之西皆從天目天目據上㳺之
　地而十二龍潭出焉或時雨大至四野奔流其注廣
　徳者繇四安以入方山清泉其注餘杭者繇徳清以
　合銅峴諸山其注孝豐者繇廣苕以入小溪沿之為
　苕溪射之為霅川萃之為江子滙皆自七十二漊通
　經逓脉以殺其奔衝必潰之勢而今則有不能盡然
　是可歎也
　　七論長橋百洞
宋單子論吴江長橋為三吴諸水之足以承震澤之腹
　而徃來吐納之勢率繇于此為其出淞江以入海故
　也盖自唐刺史王仲舒先築石隄以順牽挽至宋慶
　歴間知縣李問始駕木以橋其上又至泰定間州判
　官張均㕘知政事馬思忽總管殷鵬翼軰白諸丞相
　塔喇罕遂捐萬緡為首倡而士民胥應者駢集竟成
　鉅功夫古人豈不知東流㴞㴞之勢而故為之障哉
　障之所以節之節之所以利之非直為美觀而已吾
　蘓夲為水國而非此障則狂瀾倒矣狂瀾倒而何有
　于浙西哉吾嘗登垂虹亭而望之其浩淼無涯牛馬
　莫辨長橋河西南以上皆納數郡之水以偹旱潦而
　今淤塞有如此河者已過其半大則瀼為圩田小則
　散為草梗居民此屋沃墅連疇此治農者之所當患
　也説者謂以東則泄至龎山以東北則泄至同里繇
　此歸海而不知淞江盤龍一曲沮塞者多先臣范文
　正公盖嘗有行之者而况此哉為今之計去其泥沙
　以伐其茭葦仍令佃之者經野分守以時蕩滌而後
　水有餘利乆無㴞天壅積之患矣
　　八論震澤
今之所謂太湖古之所謂震澤也書曰震澤底定謂其
　振撼不定之勢何以殺之曰三江有所歸也三江而
　上有堽阜焉昔也截其流今也順其利為禹鑿之也
　其利民也深而民之飲其利也亦深于是繇三江以
　入海自今皆然而今三江僅通其一所謂呉淞江者
　是也其瀕湖之地皆卑猶在江水之下與江湖相連
　何以乾封其沿海之地皆髙反在江水之上與江湖
　相逺何以潤澤是故環湖者多水患沿海者多旱菑
　無怪其然也蘓湖常三郡皆𨽻太湖而吾蘓獨當太
　湖之中若一盂然藏垢納汚何所不有吾生長其地
　每有望洋之歎而亦不能無探原之心按圖論之中
　有七十二峰襟帯三州而夏屋仙宫多出東西洞庭
　馬跡之上其為勝可取也其為害亦可慮也上入而
　下自洩西納而東自流是故汎觀之則有縱有横約
　取之則有倫有要其間有自石湖洩之者有自鮎魚
　口洩之者有自管瀆洩之者有自小溪港洩之者有
　自張家河洩之者有自北車橋洩之者有自漾湖溪
　洩之者有自上瀆港洩之者有自陸家浜洩之者有
　自虎山橋洩之者有自石家浜洩之者有自南宫港
　洩之者有自蒯家涇洩之者有自九曲江洩之者有
　自後塘橋洩之者有自梅梁溪洩之者有自龍塘河
　洩之者有自迎城山洩之者有自菱湖港洩之者有
　自太平橋洩之者有自澤塘浜洩之者有自灌瀆浜
　洩之者有自和尚浜洩之者有自長洛浜洩之者有
　自王家漾洩之者有自山涇港洩之者有自渡水港
　洩之者有自黄瀆港洩之者有自後保河洩之者此
　其大畧也其他支流餘裔不可枚舉而繪事者錯綜
　陳之亦贅矣是故舉此例彼而具區為藪之大者源
　流在焉可忽者哉盖太湖之水夲以瀦水将以潤田
　三州之田将以利田先以資水通則百脉皆和不通
　則百病皆至此單子手足之喻深為有見而或有不
　能盡如其意者古今之勢異也説者謂宣溧以上西
　北之水可入于蕪湖而不可使注于荆溪蘓常以下
　東南之水可趨于盤龍而不可使積于震澤其道無
　他焉曰疏之濬之循其故也故者以利為夲
　　　張寅海潮論
惟太倉環州境皆水道縱則有浦横則有塘門堰以隄
　防之涇瀝以疏洩之小而曰浜曰漕曰溝曰潭布列
　其間不可勝紀莫非海潮貫徹如血脉之流通經緯
　之聨絡周流無滯者也故舟有行止必隨潮之漲退
　田無潦瀦必因潮之盈縮其導引汲取家至户到則
　偹物致用之無窮潮汐為州境之利若此考其入諸
　港南則劉家港入逕崑山西至信義界北則七鴉港
　入逕任陽西之石牌灣海水逆流過斜堰入巴城此
　潮汐之大者也其分注各河亦二港之水為多餘各
　港汊之入則大小不甚相逺矣夫潮汐者海之喘息
　也氣有盈虚消息則潮有徃來大小氣候不齊故潮
　汐時候不一每半月省潮一次以應月之虧盈故月
　大則五十八潮月小則五十六潮此人皆見之而莫
　計其數習之而莫究其繇所謂百姓日用而不知者
　多也余㐮公安道曰潮之漲退海非增減盖月之所
　臨則水徃從之日月右轉而天左轉一日之周臨于
　四極故月臨卯酉則水漲乎東西月臨子午則潮平
　乎南北彼竭此盈徃來不絶皆繫于月何以知其然
　乎夫晝夜之運日東行一度月行十三度有竒故太
　隂西沒之期常緩于日三刻有奇潮之日緩其期率
　亦如是自朔至望常緩一夜潮自望而晦復緩一晝
　潮朔望前後月行差疾故晦前三日潮勢長朔後三
　日潮勢大望亦如之月絃之際其行差遲故潮之去
　來亦合㳫不盡盈虚消息一之于月隂陽之所以分
　也春夏晝潮常大秋冬夜潮常大盖春為陽中秋為
　隂中歳之有春秋猶月之有朔望也故潮之極漲常
　在春秋之中潮之極大常在朔望之後此又天地之
　常數也太倉州境之水不外乎潮汐利用厚生不可
　一日闕焉者
　　　沈啓塘長圩長論
塘長圩長之説即周官土均稲人之意嘗觀稲人以瀦
　蓄水以防止水以溝蕩水以遂均水土均為掌其平
　水土之政而率以治水然則今之塘長遇田塍傾圯
　溝洫湮微梁塘崩損非所當率其圩長而經葺者乎
　緬維朔望結報于官之法猶存則植塗通水修復文
　襄之政以禆耕稼以還流移不在茲歟
　　　沈啓治水專官論
司空治水古制也東南水國官可設者可不設乎嘗聞
　三農生九榖榖生于水水得其性則榖生而為利水
　失其性則榖不生而為害殖利以芟害非官不可朝
　廷念東南國夲何嘗不遣而不設哉其不能乆者非
　朝廷意也何以知之觀之鹽馬屯田非有重于玉食
　之地也既設運司又差廵鹽御史既設太僕寺行太
　僕寺苑馬寺又差廵馬御史各省設按察司屯田官
　兩直𨽻差廵屯御史是朝廷豈靳水利一官之設哉
　其不容于乆設者有故也且是官也職在必專專則
　法有定守任在必乆乆則績可責成觀之八年胼胝
　而不一入三過之門可知矣而豈謂今之官水有速
　如傳舍寄如贅疣者哉其不能專且乆者惟監司之
　不相能焉耳昔如周文㐮公天下第一流人品也其
　于民情國事真如痌瘝乃身當時治水奏請官屬多
　非監司所轄乃廵按御史何永芳一䟽而盡革之文
　襄正當旁午之際手足不能一轉孰謂責以地平之
　業而予奪若是之輕可乎幸文襄方當君相屬心否
　則不能安其位矣文襄又且不動于心復疏懇請仍
　給官屬以畢乃緒以是例之則今安得不利于帯攝
　哉又嘗見監司亦有以天下事為已任如廵按御史
　吕公光洵者力䟽東南水利力任而勇圖之功竟不
　立何哉𤓰期不可逾也余故曰必專官乆任而後可
　豈徒曰可有可無也哉
　　　沈啓府州縣水利官論
修水興農守令法典朝更代歴政無改權茲焉設有弼
　丞将以代勞非侵其秩而分其權也如此協恭胥濟
　共美茍主曰有弼弼曰有主不免各有餘責矣仰觀
　一統輿圖添設者僅東南五郡邑建立之意顧不深
　哉尚圖重其官榮其選賢借科甲精明水政何意每
　每裁革司權者動必先以應命大違建置初意豈于
　國重民艱有未討歟
　　　歸有光水利論前
吴地卑下水之所都為民利害尤劇治之者皆莫得其
　源委禹之故迹其廢乆矣呉東北邉境環以江海中
　瀦太湖自湖州諸溪從天目山西北宣州諸山溪水
　所奔注而從呉江過甫里經華亭入青龍江以入海
　盖太湖之廣三萬六千頃入海之道獨有一路所謂
　吴淞江者顧江自湖口距海不逺有潮泥填淤反土
　之患湖田膏腴徃徃為民所圍占而與水争尺寸之
　利所以淞江日溢議者不循其夲沿流逐末取目前
　之小快别濬浦港以求一時之利而淞江之勢日失
　所以沿至今日僅與支流無辨或至指大于股海口
　遂至湮塞此豈非治水之過與盖自宋揚州刺史王
　濬以淞江滬瀆壅噎不利從武康紵谿為渠浛直逹
　于海穿鑿之端自此始夫以江之湮塞宜從其湮塞
　而治之不此之務而别求他道所以治之愈力而失
　之愈逺也夫倉公為人治疾所胗期决死生而或有
　不驗者以為不當飲藥針炙而飲藥針炙則先期而
　死後之治水者與其飲藥針炙何以異孟子曰天下
　之言性也則故而已矣故者以利為夲禹之治水所
　以行其所無事也欲圖天下之大功而不知執其利
　勢以行其所無事其害有不可勝言者嗟夫後世之
　論徒區區于三十六浦間或有及于淞江亦不過濬
　盤龍白鶴滙未見能曠然修禹之跡者宜興單鍔著
　書為蘓子瞻所稱然欲修五堰開夾苧干瀆絶西來
　之水不入太湖殊不知揚州藪澤天所以瀦東南之
　水也今以人力遏之夫水為民之害亦為民之利就
　使太湖乾枯于民豈為利哉太史公稱禹治水河菑
　衍溢害中國也尤甚惟是為務禹治四海之水而獨
　以河為務此所謂執其利勢者故余以為治吴之水
　宜專力于淞江淞江既治則太湖之水東下而餘水
　不勞餘力矣或曰禹貢三江既入震澤底定震澤所
　以入海明非一江也曰此顧夷張守節妄註地理之
　誤其説云太湖一江西南上為淞江一江東南上至
　白蜆湖為東江一江東北下曰婁江不知二水皆淞
　江之所分流水經所謂長瀆歴河口東則淞江出焉
　江水竒分謂之三江口者也而非禹貢之三江惟班
　固地理志南江自震澤東南入海中江自蕪湖東至
　陽羡入海北江自毘陵北入海郭景純以為岷江淞
　江浙江此與禹貢之説為近盖經言三江既入震澤
　底定特紀揚州之水今之揚子江淞江錢塘江並在
　揚州之域故以告成功而淞江繇震澤入海經蓋未
　之及也由此觀之則淞江獨承太湖之水故古書江
　湖通謂之笠澤要其源近不可比儗揚子江而深闊
　當與相雄長范蠡云吴之與越三江環之則古三江
　並稱無疑故獨治淞江則吴中必無白水之患而從
　其旁鈎引以溉田無不治之田矣然治淞江必令濶
　深水勢洪壮與揚子江埓而後可以言復禹之績也
　　　歸有光水利論後
單鍔以吴江堤横截江流而岸東江尾茭蘆叢生泥沙
　漲塞欲開茭蘆之地遷沙村之民運去漲土鑿堤
　㟁千橋走水而于下流開白蜆安亭江使湖水由
　華亭青龍入海雖知淞江之要而不識禹貢之三江
　其所建白猶未卓然所以欲截西水壅太湖之上流
　也蘓軾有言欲淞江不塞必盡塞吴江一縣之民此
　論殆非鍔之所及今不鎸去堤岸而直為千橋亦守
　常之論也崇寕二年宗正丞徐確提舉常平考禹貢
　三江之説以為太湖東注淞江正在下流請自封家
　渡古江開淘至大通浦直徹海口當時唯確欲復古
　道然確為三江之説今亦不可得而考元泰定二年
　都水監任仁發開江自黄浦口至新洋江江面開闊
　十五丈仁發稱古者江狹處猶廣二里然二里即江
　之湮已乆矣自宋元嘉中滬瀆已壅噎至此何啻千
　年郟氏云吴淞古道可敵千浦又江旁縱浦郟氏自
　言小時猶見其闊二十五丈則江之廣可知故古江
　蟠屈如龍形盖江自太湖來源不逺面勢不廣若徑
　直則又易洩而湖水不能蓄聚所以迂廻其途使如
　今江之淺狹何用蟠屈如此余家安亭在淞江上求
　所謂安亭江者了不可見而江南有大盈浦北有顧
　浦土人亦有三江口之稱江口有渡問之百歳老人
　云徃時南北渡一日徃來僅一二廻可知古江之廣
　也夲朝都御史崔恭鑿新道自大盈浦東至吴淞江
　廵簡司又自新涇西南蒲滙塘入江自曹家河直鑿
　平地至新塲江面廣十四丈夫以郟氏所見之浦尚
　有二十五丈而都水所開江面財及當時之浦至夲
　朝之開江廼十四丈則興工造事以今方古日就卑
　微安能復見大禹徃日之江哉漢賈讓論治河欲北
　徙冀州之民當水衝者决黎陽遮害亭放河北入海
　當敗壊城郭田廬塚墓以萬數以為大禹治水山陵
　當路者毁之隳㫁天地之性此廼人功所造何足言
　也若惜區區漲沙茭蘆之地雖歳歳開浦而支夲不
　正水終横行今自嘉靖以來歳多旱而少水愚民以
　為不復見白水之患余嘗聞正徳四年秋雨七日夜
　吴中遂成巨浸設使如漢建始間霖雨三十日将如
　之何天災流行國家代有一遇水源吾民必有魚鼈
　之憂矣或曰今獨開一江則其餘溪港當盡廢耶曰
　禹决九川距四海浚畎澮距川江流既正則隨其所
　在可鈎引以溉田畆且江流浩大其勢不能不漫溢
　如今之小江尚有勦娘江分四五里而合者則夫竒
　分而旁出古婁江東北之跡或當自見且如劉家港
　元時海運千艘所聚至今為入海大道而上海之黄
　浦勢猶洶湧豈能廢之但夲支尊大則支庶莫不得
　所矣
　　　毛節卿三江水勢論
海潮漲而東江塞舊跡已不可尋惟上海金藻考其故
　道以為可復然人徃徃廢而不講者恐鹹潮溢而良
　田廢也然淞江婁江七鴉白茒港亦通海何無鹹潮
　也盖揚子江下流水勢洶湧南瀉于海衝為套子故
　淞江之口去婁江七鴉之口殆百餘里而白茒一港
　古志云入江之道其潮來不過江流逆轉耳惟東江
　去江已逺故旱歳乃有鹹潮也今欲通之須倣古人
　横置十閘之説水年隨潮啓閉而旱歳則常扄之亦
　可有利無害淞江西抵太湖東北入于海地勢低于
　震澤三丈潮來時水髙三丈至震澤而止舊額不可
　考近額濶一百五十丈今上流無恙下流亦通惟中
　流三絶以諸浦渾潮之相會也故上流不能東下而
　北折于婁江今不可不濬也東江既塞淞江已微衆
　流併下東北故婁江為獨盛然崑山一叚迂廻勢緩
　而海口漲沙伊始今亦不可不講也然太湖之形勢
　非特三江既入而南有通海之閘河北有瀉江之百
　瀆西有接水之五堰今其廢也乆矣䆒而復之庻足
　殺三江之水勢乎震澤澱山等湖在前朝已有圍田
　之弊間嘗開鑿定立界畔使豪右不容侵占我明𢎞
　治中徐侍郎貫亦嘗疏理長橋占田千餘畆今不可
　不考而石隄水洞不可不增其江浦要害去處橋梁
　可廢者廢之或以木易石至近來置栅太多阻遏水
　勢宜查要害禦盗之處量留其他通潮江浦切宜撒
　去
　　　毛節卿太倉堈堰論
太倉之境有堈身堈身之東有一塘焉西徹淞江北過
　常熟謂之横瀝又有小塘或二里或三里貫横瀝而
　東西流者多謂之門若所謂錢堈門張堈門沙堰門
　吴堈顧廟堈丁堈李堈門及斗門之類是也夫南北
　其塘則謂之横瀝東西其塘則謂之堈門堰門斗門
　者是古者堰水于堈身之東灌溉髙田而又為堈者
　恐水之或壅則决之而横瀝所以分其流也故堈身
　之東其田尚有丘畆經界溝洫之跡在焉是皆古之
　良田因堈門圯壊不能蓄水而為旱田耳堈門之外
　豈非五代之季民各徒其行舟之便而廢之耶此治
　髙田之遺跡也若夫水田遺跡即今崑山之南所為
　夏駕小虞等浦者皆决水于淞江其浦之舊跡闊者
　二十餘丈狹者十餘丈又有横塘以貫其中而棊布
　之是古者既為縱浦以通于江又為横瀝以分其勢
　使水行于外田成于内有圩田之象焉故水雖大而
　不能為田之害必歸于江海而後已以是推之則一
　州之田可知矣故蘓州府五門舊皆有堰今俗呼城
　下為堰下而齊門猶有舊堰之稱是則防隄既完則
　水無所瀦容而又設堰者恐其暴漲流入于城也至
　和二年前知蘓州吕侍郎開崑山塘而得古閘于唯
　亭之側是古者水不亂行之明驗也及夫隄防既壊
　水亂行于田間而有所瀦容故蘓州得以廢其堰而
　唯亭亦無所用其閘也為民者因利其浦之濶攘其
　旁以為田又利其行舟安舟之使决其隄以為涇今
　崑山諸浦之間有半里或一里二里而為小涇命之
　為某家涇某家浜者皆破古隄而為之也浦日以壊
　故水道湮而流遲涇日以多故田隄壊而不固日隳
　月壊遂蕩然而為陂湖矣此古人之跡也今秀州濵
　海之地皆有堰以蓄水而海鹽一縣有堰近百餘所
　湖州皆築隄于水中以固田而西塘之岸至有髙一
　丈有餘者此其遺法獨蘓松圯壊殆盡卒莫有能講
　求修復惜哉
　　　毛節卿江海壩閘論
沿江海通潮港浦歴代設官置閘潮至則閉閘潮退則
　啓閘故港無淤澱潮無泛濫自蘓范郟諸公咸云置
　閘利而廢閘害惟元至順間乃有廢閘之論我明港
　浦屢開旋塞水旱相仍間有議復古制節民財者愛
　惜物力則謂以為澤國頼舟航以徃來髙鄉頼潮水
　而灌溉役在得已殊不知古人經營設法将以利民
　豈欲病民而故為此煩費哉今欲置之必須兼古制
　通時宜每河濶三丈者置閘一座六丈者置閘二座
　多寡以是為差每閘各置亭一所歳撥閘夫二名和
　雇近閘居民世掌其事有失則罪之每九月至二月
　常川扃閉朔望則啓中閘以通海船傍開月河低堰
　以通小舟之行小港者或湖水溢下則潮退而悉啓
　之其三月至八月髙田用水則啓閘以進潮或雨澤
　滿盈足以灌溉則亦閉之以清江流庻舟無徃來之
　阻田無苦旱之災江無淤塞之患髙鄉歳免疏濬而
　低田亦減三年二水之憂矣今髙鄉支河在在湮塞
　旱年則從外塘搬水以救苗民寔勞止雖曰農官不
　省視而塘長不得人亦由古制堈門法廢農民不勝
　歳歳開挑之勞故至于此盖古者髙田則設斗門(即/今)
　(水竇/是也)旱則閉以蓄水潦以啓以洩水(今太倉河名多/堈門者其遺制)
　(也/)五代之季民利舟行之便而决之故髙田多不可
　治今乞查支河通舟者責令得利大户共造水閘(支/河)
　(小浦約費/銀百餘両)其不通舟者量置水竇(俗名水漊約/費銀四五両)報河
　口居民一兩家專司啓閉免其一二十畆丁田役銀
　以酬其勞不然止令塘長九月朔填壩三月朔開壩
　(吴俗低鄉清明浸種髙鄉榖雨浸種至三月/則用水矣諺云八月半住車則不用水矣)亦可以
　免半年渾潮之積而民力庻乎其少減矣
　　　周大韶論治水古今異宜
盖水之在天地間每隨氣候以為盈虚猶人之鼻息然
　也古今言水患者必先于吴江及歸咎于長橋輓路
　也然考之宋元以來其變遷之故有不盡然者盖輓
　路築于宋慶歴八年長橋建于元泰定元年宋時郟
　喬言曰禹以三江决震澤之水今之二江已絶惟呉
　淞一江猶存元時任仁發復曰三江引太湖之水以
　入于海二江俱塞僅有呉淞江存焉則自宋迄元雖
　有輓路長橋而呉淞江固無恙也其二江之夲源不
　假于吴江以為咽喉初無輓路長橋之阻已先亡之
　矣後因江流湍急激成大滙路漸迂逺民罹水患後
　人乃開新洋夏駕二水以洩其流而江之勢始分張
　士誠又北開白茒港以殺上流之勢迨至夲朝而吴
　淞江乃塞今南之黄浦北之劉河即古之東江婁江
　也二江今既深濶疾流則呉淞又焉得與二江俱存
　而無恙乎猶人以一身之大其氣不能兼通于鼻息
　然也今之議者咸按昔人之言曰盡徙呉江沙村之
　民開而為水并鑿呉江之隄而為水橋千所然長橋
　與石隄于呉江上流之勢不能無阻若云盡徙吴江
　之民又鑿為木橋千所未必皆然且如吴江之南九
　里有阜名牛毛墩其四下即東湖乃汪洋之水也自
　嘉靖二年之後迄今成田民居之矣則湖水之盈涸
　亦自有時昔湖今田則呉江之地奚必盡徙其民乎
　又如長橋里許為谼六十有一石塘九里為橋三十
　六座由此以逹太湖不過三四里之程今視其水之
　流行不及十餘處橋門之内外水勢亦不甚見其髙
　低湍湧雖屢經開浚而湖水不能衝滌諸橋之淤然
　則又奚必鑿為木橋千所乎則湖水夲枯又可見矣
　自今言之宜于長橋之南北以及吴家港口等處宜
　相度形勢急于開浚以資其上流之源使太湖之水
　必趨于吴淞江而後已今已開矣苐湖中西北風起
　吹渾泥入港至南灘又為長橋鎖住不無淀積故南
　北兩灘三五年當一撈淺也又于新洋江口之兩岸
　各築短壩六丈則減十二丈之力所存者十丈而已
　自不足以奪吴淞江十八丈之勢使此江之水必趨
　于海而後已其如崑山塘之東西龍漊界牌涇陸涇
　等壩金雞黄昌清水等港凡可以决陽城湖水以補
　婁江上流之源者盡宜疏而通之則三江之勢秩然
　不亂可復大禹三江之迹潦固可洩涸亦可瀦矣
　　　周大韶論治水為謀不臧
盖治水之法必先明其來歴之源然後導其歸宿之路
　其序不可亂行其功不可逆施也嘗考常州之水下
　至無錫以逹蘓州自運河之水無不西南行以注于
　太湖直至胥口方引太湖之水由横塘以出胥門城
　濠自蘓州以至無錫常州未聞有出太湖之水也惟
　運河以東之水入太湖不逺者乃東下長蕩鵝肫等
　蕩而分瀦為陽城等湖故自婁門以逹崑山城由陽
　城湖而南皆出塘之水未聞有水自太湖北入于婁
　門塘下注于陽城昆尚諸湖而洩入于江也此其跡
　之顯然有不可誣者然此沿江諸浦所洩者乃不及
　入太湖之水謂之殺其上流之怒而分大湖之勢可
　也何論者咸謂震澤之水北注于陽城昆尚諸湖指
　福山許浦等塘為震澤之尾閭茜涇諸浦為震澤之
　後門乃謂浚三十六浦以洩太湖之水同歸于海然
　則以三江為震澤之咽喉乎為震澤之胸腹乎此不
　經考索之故也宋時黄震亦嘗論及之曰昔人開西
　涇諸浦亦主一時一方之利而然今閘浦盡廢而海
　沙壅塞為患又前日之所無觀此可見矣又如沿海
　一帯地形頗髙于内田而潮水因之不能急洩故呼
　為堈身然開三十六浦之後沿河積土髙出丈外而
　腹内之田旱則無路引水以為灌溉之資潦則無門
　出水以為洩放之計故沿海舊有一帯之堈身形如
　仰盂水不能洩人皆知之矣而三十六浦之沿河隨
　處皆成堈身形如圍墻田地荒棄人所不知也故郟
　亶言水利之六失首先及之矣又如沿江開浦夲為
　洩水之計而于浦口置閘亦欲拒絶渾潮意亦善矣
　然以土地之宜否理勢之非便有不必然也且以一
　日兩至之潮其在昏夜皆以疾風暴雨氷凍霜雪之
　時雖欲以時啓閉誰為司守况一歳之内春夏則潦
　水常多更且海潮洶湧閘上一版則力有不支秋冬
　則雨澤少降而水勢枯涸又不必有閘此人情必然
　之理也自常州以上地連山土脉理堅實又無潮水
　之交衝故可築閘以獲宣洩之利吕城孟瀆等閘是
　也蘓州邉海地皆浮沙海潮湖水内外衝囓閘底椿
　木之處一有罅隙漸次流空而易崩損白茒七浦斜
　堰等閘是也故閘雖十設而九廢耳且如橋梁之有
　便于民者為地方之利隨壊隨修衆咸捐財以助之
　矣閘果有闗于宣洩之具可為旱潦之資公私曷敢
　坐視傾頺曾無一人留心于此乎若必欲置之須于
　近浦實田之中開深倍于河底純用磚石不用木椿
　貫以灰沙築成之後仍實以土如田使無虚處積水
　灰沙自然膠融年餘之後乃開通引水由閘而行将
　舊河壩作平地則閘可永乆無虞又省作壩車水椿
　木之費此乃造閘之要法也其如三十六浦之中惟
　七浦白茒為最次則楊林湖川福山三丈等浦但宜
　相時開浚不可壩截餘如茜涇東楊林雙鳴鹿鳴大
　錢周涇滸浦等河各于開浚之後須于兩頭作壩以
　節清水以拒渾潮旱則瀦而蓄之潦則决而放之則
　官不勞于開濬工力之艱民不病于田地抛棄之苦
　實為兩便也
　　　屠隆東南水利論
夫水政者聖王之所修以利民其利害之相懸則天壌
　矣此非可以智嘗而懸㫁談三吴水政者雖多端大
　約不出治水治田兩者而治田之與治水實相表裡
　要之治田所以治水也水之利害繫于田水政修則
　田獲其利水政不修則田受其害而治水治田兩者
　自不可缺治田而不治水則田功㒺施治水而不治
　田則水政尚缺均非完計也昔人之推水學者曰郟
　亶曰單鍔郟亶詳于治田單鍔詳于治水兼而用之
　水政舉矣請先言治水三吴巨浸厥有太湖汪洋浩
　淼綿亘三萬六千頃三吴諸水咸入太湖而分注三
　江以入大海是吞吐元氣翕蕩東南之一大闗鍵也
　南則杭湖天目諸山發源苕霅等溪繇湖州七十二
　漊而入西則金陵溧水溧陽九陽江洮湖荆溪諸水
　繇常州百瀆而入北有運河受京口大江及練湖諸
　水北繇江隂一十四瀆入于大江東由常熟崑山之
　三十六浦入於大海而入江海不及者亦繇武進無
　錫諸港以入太湖太湖三面受水獨湖東一面㵼之
　三江以入大海然三江水道僅有吴江一十八港入
　江是太湖三面受水一面分流吞多吐少易蓄難洩
　水口一有梗塞則停緩無力天時一遇滛雨則泛溢
　為災是水口之宜通而不宜塞彰彰明甚也太湖之
　水繇江入海大江之水日接海潮江水清而海潮濁
　海潮每來常有淤塞江水清駛随輙滌去以故向無
　水患自呉江将洩瀉太湖一帯故道建長橋築挽路
　以便漕舟水道始梗泥沙淀積而太湖之水徃徃漫
　衍矣况三吴地形東來漸低蘓州為常鎮之下流松
　江為蘓州之下流蘓松並海地岸反髙于腹裏形如
　仰孟洪波流潦尤易内注太湖水口既已鯁塞滛雨
　乗之大風適作海水湧入太湖既漲不能復受則常
　鎮諸邑之水合于蘓州而蘓州已先被其患蘓州諸
　邑之水又合于松江而松江之患益深盖自有宋以
　來三吴水災志不絶書渰沒田禾漂蕩廬舍澤國千
　里民化魚鼈雖朝廷下令遣官累有修濬時通時塞
　得失相𠫭利害相半迄未聞有為三吴遺千百年之
　永利者頃臺使者懐安林公奉璽書來督三呉水利
　矢謨宣力蒙犯霜露郊行野宿無間寒暑晝夜訪諸
　縉紳謀諸三老相地形之髙下尋水道之源委權其
　利害察其得失深知三吴之水滙于太湖瀉于三江
　而入于大海既以得水利之要領而各郡各邑江湖
　河渠浦港浜塘之類條分縷析又無不合治水之機
　宜是以數年之内水利大興今總四郡之成事約而
　言之則瞭然矣開呉淞江四十餘里以復大江入海
　之故道濬吴江之吴家港長橋南北灘龎山湖口使
　太湖積水徑逹于淞江以澱山湖直接太湖之流其
　來甚徑易而爛路港不足以洩之故于青浦濬小大
　山涇以洩澱湖之水而南入于􁆢又濬蹌開河以接
　大曹港濬横塘横􁆢以接蒲滙塘濬崑山澱湖諸口
　使湖水分注千墩道褐趙屯大盈崧子盤龍等浦而
　北入于江又以三泖北納澱湖南連浙水西入長洲
　吴江諸蕩故于華亭濬秀州官紹鹽鐡等塘金山三
　汊等河上下横涇沙竹岡塘金滙塘運鹽河以洩南
　北兩涯之水于黄浦于上海濬蒲滙六磊竹岡等塘
　周浦三林都臺等浦新港黄家浜嚴茂塘以洩東西
　兩涯之水于黄浦總之合流呉淞以入大海又以呉
　淞出海之路頗覺遼逺不能徑逹則泖澱北注諸水
　淞江或不能盡容故于崑山濬夏駕浦大瓦赤涇諸
　水于嘉定濬顧浦吴塘南鹽鐡北横瀝西練祁彭越
　浦華亭涇南翔河湄浦張家浜以洩淞江北行之水
　于婁江三江並行恐難盡洩復濬太倉之吴川塘楊
　林塘七浦塘路漕塘杜漕塘以洩陽城巴城諸湖東
　行之水而入海濬常熟之白茒塘許浦梅李塘福山
　塘耿徑塘吴泗浦三丈浦以洩尚湖昆承湖及毘陵
　晉陵諸水徑入大江濬江隂之東西雷溝舜河利港
　北横河九里河山塘河青暘河以洩五瀉河芙蓉湖
　諸水以入大江其治水次第如此故太湖有所洩瀉
　三江有所分注衆水盡治下流俱通下流既通上源
　宜導于是濬宜興之西氿裏河百瀆武進之白鶴溪
　金壇之荆城港及長蕩之裏河徐村䕃封等河洩長
　山洮湖荆溪之水而分入太湖運河濬武進之孟瀆
　丹陽之九曲河丹徒之鐡猫港以洩潤州上流諸水
　而入大江上源既導則下流可接下流既通則上源
　益順又恐新洋江過于深潤分引江水北流引入渾
　潮将來不無淤塞之憂故于夏駕口慢水江口並建
　二閘時乃啓閉慎乃宣防庻幾水不外趨潮不倒注
　吴淞之通可垂乆逺而水利興矣水利既興田乃可
　治治水而不治田豈惟田功之虧終無水政之缺何
　也盖三吴雖號稱澤國低窪而中間田畆亦自有髙
　下髙田十居二三下田十居六七髙田所患在旱下
　田所患在水而兩者利害又每相懸大旱之嵗水涸
　岸出低窪下田幸而一熟而髙田則已盡枯大潦之
　嵗水浸上行岡阜髙田幸而一熟而下田則已盡沒
　是烏可不為之計也下田所患在水則不可無障而
　所以障其水者圩岸也髙田所患在旱則不可無蓄
　而所以蓄其水者溝渠也下田不修圩岸則大湖雖
　通而適遇水潦一時洩瀉不及者何以障水而免患
　髙田不濬溝渠則江海雖大而適遇旱暵江海流注
　不到者何以蓄水而灌田于是公又為條治田六事
　刋布書册移檄有司而又力勸親督髙田令濬溝渠
　下田令修圩岸令諸郡各邑犁然舉行溝渠濬則髙
　田有以蓄水而旱不能為災圩岸修則下田有以障
　水而水不能為害是治田之事正治水中之最切要
　者也故曰治田治水相為表裡治田所以治水也三
　吴之言水利者代有其人興水利者累聞其事而䇿
　非萬全功成小補未有建碩畫垂永如今日者也良
　由公之志鋭而心誠虚量而識逺智習而善斷志鋭
　則前無畏途心誠則精貫金石量虚則下情悉逹識
　逺則利害畢照智習則事至不迷善㫁則機來無失
　故其建立非凡而成就宏逺也隆嘗相從畚鍤知其
　事之始末頗詳是以不辭庸鄙而為之著論以俟後
　之君子留心水利經理東南者由此知彼而有所攷
　焉
　　　許應逵吴淞江或問
或問于許應逵曰子治水先呉淞江其説奈何應逵曰
　子不暏海口乎抑未讀水利考乎古今治水名臣無
　慮十數公其忠臣傑士獻策上書軫桑土之思而重
　經國之計者亦無慮十數公今其書具在未有不以
　呉淞為患者盖東呉之水千流萬派會于五湖而繇
　三江以入海此童而習之人人皆能言之故論者咸
　云五湖其咽喉也三江其心腹也海口其尾閭也尾
　閭之不洩将倒灌而横溢可使過顙在山即隆圩之
　髙至于天猶之無益也或曰如客歳之旱何應逵曰
　子亦為是説耶東吴澤國歳歳苦潦乃客歳之旱則
　自來所未有者盖連嵗不雨亢陽斯極即老人年七
　八十亦云僅一見之以故各省告災率稱苦旱而長
　江洞庭等處悉就淺涸揚子金焦兩旁漸成沙灘豈
　亦吴淞宣洩致之耶且無論逺者即以人身譬之茍
　尾閭不通痞滿為患使醫者不以調胃承氣等劑推
　之蕩之而猶倡為從容消導之説彼其人可立而斃
　也苐尾閭决而元氣虚飲食調理其功尤急所為飲
　食者則支河及時雨也時雨不敢必所可盡力者支
　河耳始予建議挑吴淞以便疏洩濬支河以資灌溉
　築圩岸以防泛濫無日不以是三者而亟舉之且牌
　行各州縣令悉舉境内支河逐一查勘當與呉淞並
　濬而並深三令五申文移具在不謂專吴淞而棄支
　河也如專吴淞而棄支河者猶治痞滿者專推蕩而
　不為飲食調理其人亦立而斃無益也奈之何錢糧
　減半而南京户部尚猶豫不發且先發五萬兩秪以
　挑吴淞大倉及量濬上海嘉定崑山華亭等處以故
　十七年雖旱而太倉所挑七浦楊林吴塘顧浦亦大
　有秋而吴淞兩傍俱受其利即十八年五月十二日
　雷雨驟漲至六月初七日止計二十五日中間晴霽
　者八九日耳此其潦不在十四年之下予令人走呉
　江二十八都覘之則水下于堤者三尺夫呉江東南
　之最下而二十八都又吴江之最下者此而不溢此
　非挑呉淞水不能潦之驗與六月初七至八月初旬
　不雨則其旱又極矣予復令人所在覘之則淺者尚
　餘二三尺以資灌溉否則既種而雨水不繼将不秀
　不實安所計穰穰之利此非濬支河旱不能病之驗
　與向使十六年帑銀全發當令各州縣分投並濬即
　旱無可虞奈之何忍弗能予使太倉先受其益則非
　予之罪也且内河距海口蜿蜒幾三百里自内及外
　以漸而髙而中多曲折迂廻即使挑深與内河等未
　可建瓴而下者秪以偹極澇使急則順流東注而免
　于淪胥如子所言則漏巵也顧不謬與夫不罪發銀
　之遲而病其宣洩不察于並舉之説而罪其偏枯雖
　十大禹不能當前而况予之不肖者乎
　　　張應武呉淞江疏濬論
吾邑左浸東海淞江經其前劉河繞其後黄浦自東南
　來合於淞江之尾昔人所指以為三江者皆繇以入
　于海淞江位二江之中載地既髙而江形又直建瓴
　東注自安亭港至李家浜縈紆境内百有餘里塘浦
　左右股引足于清水而亦無壅溢之患五季以前江
　鄉號稱樂土自呉江石堤既築清水之出于湖口者
　日微不足以蕩滌潮沙淞江屢浚屢湮議者咸思一
　大治之廣數里之江决壅出之口塞傍分之竇曠然
　為數百年之規然而物力不給衆口難調近乎可言
　而不可行夲朝疏濬者五六公雖廣不踰十尋通不
　過數十年未足厭議者之志然是江流通一日則民
　受一日之利他日復湮又當有任其責者随時量力
　以舒目前之急未可謂非中䇿也耳目所及惟隆慶
　四年海忠介公寓賑濟于興作至誠所感寮宷敬應
　富室樂助役夫競勸所費官金不過五六萬䟽上海
　南蹌口至嘉定黄渡平陸六十餘里兩月成江清水
　奄至葑泥自去當時以為若有神助非盡人力也萬
　歴七年廵江林公應訓接疏黄渡至崑山千墩三十
　餘里上流江南亦加闢焉萬歴十五年因水災用科
　臣言特設專官發帑銀以開江為首務而所任非人
　背公營私初至見江尚流通前人之所疏鑿可攘可
　後功于是不酌羣言不委州縣不役鄉夫獨任私人
　共圖欺㒺托言以漸而深惟務築壩曾不運土毎車
　戽微乾稍削茭蘆即已放水迤邐而東起自安亭至
　宋家橋分為十叚九叚畢工岸無積土人以為笑談
　末叚去海不逺潮勢湍悍屢築不成遂以頑石壓弊
　舟雜築之費數千金幾成而潰乃試其所製混江龍
　聊掩衆目而罷自知不厭衆心頗留銀還官虚告成
　功遷官以行而其所沉木石留礙江心潮沙依之易
　為澱聚未及兩載海公所疏復為平陸矣自昔開江
　未有若是役之無益而有害也即今萬姓嗷嗷復思
　䟽濬如望歳焉是湏廟堂主張六郡協力非一邑之
　所能必也邑治以四水聚為形勢東西練祁南北横
　瀝形如十字交貫城中境内塘浦以百計支港以千
　計東引大海南引淞江北引劉河西仰湖澤四面潮
　汐咸會邑城自淞江既湮清水罕至舟楫灌溉咸資
　潮水宋人引清障濁之法已不可施于今毎歳所開
　塘浦還為潮汐之所填淤三歳而淺四歳而湮五歳
　又須重濬亦無一勞永逸之術所可自盡者修濬均
　節其間焉耳酌塘浦之間要㕘以淺深及前濬之歳
　月分為五等著之一籍依次修濬周而復始無得踰
　越五歳不紊則不紊矣若乃近海之區潮沙倍積出
　入孔道官舟重載所由或有不能待五年者所當别
　議然一邑不過三四不可以此而并廢經常之規也
　修濬之際擇民之才幹有行者分叚監䕶必使底面
　四旁深淺濶狹咸中程式庻岸不善崩可支五六年
　以待重濬如此則民力不甚疲塘浦亦不加淤非遇
　颶風小旱小潦不至全歉此亦杜牧所謂上策莫如
　自治其于開江固並行而不悖也
　　王焕如曰先大父京兆公嘗言吴淞江自海忠介
　　一濬而後繼之者虚縻數萬公鏹何禆水利愚覧
　　林水院刻疏及諸公序記採輯二三略存典故非
　　徴實也最後讀屠儀部總論鋪張偉績與許水道
　　之自著或問相頡頏矣頼張應武以嘉邑人目覩
　　三公開江之事手持鐡筆不少假借則功罪之案
　　其斬然乎屠許張三論篇章銜尾百世而下披是
　　編者可考鏡前修矣嗟夫
　　　張獻翼長洲水利論
江南水利無論漢唐計宋有天下三百年而命官修治
　凡三十餘度殆不十年一興利也迨皇明自永樂初
　迄嘉靖初百十年有餘而夏忠靖以後相繼治水者
　亦八臣計之亦不過十餘年一興利也今五六十年
　來僅一海忠介公又功程未竟而去他率空談水利
　豈不日就淤涸土瘠民貧也哉禮六府嚴司水之官
　司空專度地之職山林川澤各盡其利以足國用是
　以計三十年之通而不及于困急也長洲之水治之
　不能專其利不治則必同其害茍能倡濬導之舉以
　率旁邑是惟良有司力為之耳
　
　
　
　
　
　
　
　
　
　
　
　
　吳中水利全書卷二十一
欽定四庫全書
　吳中水利全書卷二十二　明　張國維　撰
　　議
　議皆擬議修濬便益因時設策隨地酌宜各攄所見
　合類縱觀斯知後人之指畫總不越前人之範圍
　宋
　　　趙必棣修復練湖議
雲陽之練湖原有斗門三石䃮六函口一十三多被風
　水衝坍上湖則褰裳可涉下湖則如履平地今水道
　久已湮塞未可猝復惟存函管取以備蓄洩也若湖
　中水滿須資函以洩之淺則不須矣舊年傾頽處止
　是下湖西埂四百餘丈今上湖橫埂三百六十丈上
　金斗門三十五丈南石䃮基七丈皆先後坍壞官府
　倘復悠悠不恤非惟水無所蓄而頑民倣傚侵害耕
　農其來正未艾也維今霜降水涸亟宜上緊興工必
　于安邊太平庫錢及平江府新収義米内量支募夫
　運土補築外埂然後值松揷栁候措置樁石陸續釘
　砌若失此時後悔無及
　元
　　　任仁發水利議答
議者曰呉淞江前時深通今時何爲而塞豈如海變桑
　田之說非人力所可爲者歟答曰東坡有言若要呉
　淞江不塞呉江一縣之民盡可徙于他處庶上源寛
　闊清水力盛沙泥自不能積何致有湮塞之患哉歸
　附後將太湖東岸出水去處或釘柵或作堰為築狹
　為橋及有湖泖港汊又慮私鹽船往來多行塞㫁所
　以清水日弱渾潮日盛沙泥日積而吳淞江日就淤
　塞正與東坡所見合若曰如海變桑田一付之天則
　聖人手足胼胝盡力溝洫皆虚言也聖人豈欺我哉
　所當盡人力而可爲也議者曰錢氏有國百餘年止
　長興間二次水災亡宋南渡百五十餘年止景定間
　一二次水災今或一二年三四年水災頻仍其故何
　也答曰錢氏有國亡宋南渡全藉蘇湖常秀數郡所
　産以爲國計常時盡心經理高田低田各有制水之
　法其間水利當興水害當除合役軍民不問繁難合
　用錢糧不吝浩大必然爲之又使名卿重臣專董其
　事豪富上户讒言不能亂其耳珎貨不能動其心又
　復七里爲一縱浦十里爲一橫塘田連阡陌位位相
　接悉為膏腴之産以故二三百年之間水災罕見國
　朝四海一統又居位者未知風土所宜視浙西水利
　與諸處無異任地之高下任時之水旱所以一二年
　間水旱頻仍也議者曰蘇州地勢低下與江水平故
　曰平江故稱澤國其地不可作田今欲圍築亦逆土
　之性耳答曰晉宋以降倉廩所積悉仰給于浙西之
　水田故曰蘇湖熟天下足若謂地勢低下不可作田
　此誠無稽之論何以言也浙西之地低于天下而蘇
　湖又低于浙西澱山湖又低于蘇湖彼中富户數千
　家每嵗種植茭蘆編釘樁篠圍築埂岸豈非逆土之
　性何為今日盡成膏腴之田此明效大驗不可掩也
　既是澱山最低之處尚可經理為田却説已成之田
　不可作田何其愚也議者曰水旱天時非人力所可
　勝自来討究浙西治水之法終無寸成答曰浙西水
　利明白易曉何謂無成大抵治之之法有三濬河港
　必深闊築圍岸必高厚置閘竇必多廣設遇水旱就
　三者而乘除之自然不能爲害倘人力不盡而一切
　歸數于天寧有豐年耶東坡亦言浙西水旱乃人事
　不修之積正此謂也昔范文正親開海浦議者沮之
　公力排浮議疏濬積潦數年大稔民受其賜載之方
　冊昭然可攷謂之無成可乎議者曰河渠圍岸閘竇
　三者俱備則水旱可無民食可足誠為久遠之計朝
　廷何謂而廢之答曰范文正公宋之名臣盡心于水
　利嘗謂修圍浚河置閘三者如鼎足缺一不可三者
　備矣水旱豈足憂哉國家收附江南三十餘年浙西
　河港圍岸閘竇無官整治遂致廢壊一遇水旱小則
　小害大則大害是以年年有荒蕪不可種之田深可
　痛惜今朝廷廢而不治者葢募夫供役取辦于富户
　部夫督役責成于有司二者皆非其所樂所以猾吏
　豪民搆扇必欲沮壊而後已朝廷未見日後之利但
　厭目前之擾是以成事則難壊事則易東坡亦云官
　吏憚其經營百姓畏其出力所以累行而終輟不能
　成久遠之計也議者曰行都水監既是有益衙門何
　衆口一詞皆謂無益而明議罷之答曰民可使由之
　不可使知之事之利害久而始明彼小民無知但見
　工役之繁豪民肆姧又吝供輸之費所以百般阻撓
　但謂無益以敗乃事殊不知浙西有數等之水拯治
　方略皆不相同非立專司豈能成功使水監衙門真
　爲無益古之有國者亦廢而不置久矣何爲周漢唐
　宋之世未嘗一日不用心盡力經營水利之事列之
　史傳代有其人諺曰水利通民力鬆斯言信矣若浙
　西低下之地不須水監即今中原高阜之處水監既
　不可缺而低下之處乃謂不必置何不智之甚也數年之
　後河港淺塞水害滋甚有憂民忠國者出必復興修水利
　之事彼横議者豈得終沮之哉議者曰水利固不可不修
　然今隴西漢唐二渠止是責之有司答曰隴西二渠長流
　水也濬成深渠水自下流治之無難浙西水性不一整治
　方法亦殊豈可以漢唐二渠例視之哉宋賢如范文正公
　蘓文忠公王荆公朱文公皆經世大儒經綸天下之大才
　尚各建策設官置卒專力經營必有所見若有司兼管何
　徃而不敗事
　　　潘應武言決放湖水
浙西地勢極低米糧豐厚自福山而下有二百八十餘
　里沙岡深以限滄溟岡身之間有港浦一百五十餘䖏
　太湖三萬六千頃受納三州之水溢流而下一路徑下
　吳淞江二百六十餘里抵海一路自急水港五十里下
　澱山湖繇港浦而入海古人開港浦漊涇瀝之類無非
　爲去水計使民居無昏墊而土可耕種居民常常修圍
　築塍府官常常修浚水路澇則車水出田旱則車水入
　田公私之利豈不溥哉若公私之力少有不及則民居
　蕩析而厚利以失錢王時置撩淺軍四部七八千人專
　爲事導河築堤宋初廢弛故常有水患至仁宗朝范文
　正公親歴海濵開浚五浦費錢米一十八萬餘貫石自
　後置豐田水利使者專管湖塘河渠趙運使任内用錢
　米四十餘萬至理宗朝創立魏江江灣福山水軍數千
　人專修江河湖塘僅免水患歸附後軍散營廢河港湮
　塞其澱山湖中有山寺宋時在水中心東有出水港曰
　斜瀝口曰叉港口曰小曹港曰大瀝口曰小瀝口各闊
　十餘丈通潮水往來潮退則引湖水下大曹大盈等浦
　入青龍蟠龍江而出海古人謂之尾閭門宋法禁人占
　湖為田為泄水路故也歸附後權勢占據爲田今山寺
　在田中雖有港漊悉皆淺狹潮水湖水不相往来攔住
　去水東南風水回太湖則長興宜興歸安烏程德清等
　處泛濫西北風水下澱山湖􁆢則崑山常熟吳江松江
　等處泛濫皆因下流不決積水往來為害去夏一水澱
　山湖太湖四畔良田至今不可耕種今年可種者皆是
　以人力與天時争勝負農家日夜踏車車水出田子女
　生趼田外河水髙于田内數尺近有稻禾將熟又爲暴
　風驟雨激破圍塍全圍渰沒子女號天慟地老農洒泪
　交頤今秋雖熟即日菜麥無土可種或遇風雨來嵗又
　是荒歉建言屢矣未見施行一日過一日一年復一年
　積久不決圍塍坍壊再遇淫雨悉為魚池民居蕩析公
　私坐失厚利彼時修治用費既廣民方困乏悔亦無及
　愚昨隨營田司官親曾相視水勢與高年老農知識地
　理人講究得澱山湖東大小曹港斜瀝等處固是泄水
　尾閭今為權勢占據卒難復舊澱山湖北有道褐浦石
　浦千墩浦小瀝口四處取江頗近水勢順便今若先于
　此四處開浚決放水路以救百姓以保公私實為居安
　慮危經理根本之計候水減退然後次第開濬諸處河
　港此即古人所謂下流既通上流可導也
　　　潘應武再言水利便宜
東坡先生曰三江之水瀦為太湖太湖之水溢流吳淞江
　以入海海日兩潮潮濁而江清潮水濁常欲淤塞江路
　而江水清駛隨輒滌去海水常通則呉中少水患此數
　句包盡浙西水路下一箇駛字斷盡浙西水性今日浙
　西水自丙子年歸附時招民官慮恐哨船入境擄掠鄉
　村各自釘塞地分河港呉江長橋係三州六縣太湖衆
　水之咽喉長橋南堍古来水到龍王廟側後被築塞五
　十餘丈沿塘三十六座橋道實鄉村河港衆流之脉
　絡多被釘斷日久嵗深浮穢壅塞亦有橋道被築實壩
　水不通流所以不能滌去淤塞以致澱山湖東小曹港
　口大瀝口汊港口等處潮沙日壅積成數十里之廣三
　五尺之厚被權要占據為田湖水潮水不相往来如人
　之便溺不通水滿胸腹滛雨再作舊病復至四年兩潦
　朝廷虧失糧米數百萬石浙西百姓離㪚大半今日得蒙
　㕘政相公敷奏決放湖水入海父老聞風鼔舞已有更
　生之望續見諸人陳言俱非捄弊良策切恐有誤國聽
　徒費錢糧工役除已再赴省府陳言外逐一條具事目
　于後
　　計開
　　一道褐浦石浦千墩浦屬崑山縣界小瀝口屬華亭
　　　縣界澱山湖北一帶自廟兒頭港趙屯浦一百餘
　　　里共有港浦一十三條竝皆淤塞淺狭不通應武
　　　昨来與營田司劉副使登澱山寺鐘樓上逺望相
　　　視惟有道褐浦石浦最低此二處取江頗近水勢
　　　順便此即隨其所趨也叩問當地耆老俱曰十年
　　　前潮水往来近年湮塞淺狹不通此四處若不及
　　　早修濬滛雨再作舊病復至
　　一沿塘三十六座橋道俱屬呉江縣又葑門外至呉
　　　江七里橋屬長洲縣多有上下塘橋道壩塞不通
　　　數内第四橋一條水路来自湖州大錢港又名南
　　　江衝出下塘湖泊間下笠澤湖汾湖白蜆江下急
　　　水港直至澱山湖自來此水甚險歸附後因被占
　　　湖蕩為荷蕩造橋築隄水路淺狭不甚通徹宜委
　　　官相視各各仍復通放
　　一舊時長橋南堍水口至龍王廟側歸附後被壩塞
　　　五十餘丈見蓋房屋與軍戸居住以致太湖水口
　　　狭小淫雨一至水不通徹多致泛濫衝損塘岸行
　　　路不時差夫修治深為不便近日開濬處乃係歸
　　　附後添創長橋三髙亭前即非舊来泄水故道徒
　　　費工程今来宜委官往地所指定龍王廟基省㑹
　　　軍户移入營内候七八月日長水涸興工撅取泥
　　　土就便壩壘沿塘道路高牢此亦兩便中間留一
　　　實堍仍舊造橋相接
　　一呉江長橋實三州六縣衆水之咽㗋沿塘三十座
　　　橋道實鄉村河港衆流之脉絡宋立水軍三四千
　　　人呉江知縣職銜帶提督湖塘河渠縣尉職帶巡
　　　視湖塘河渠設官田米三千餘石名修橋米歸附
　　　時又曰修濬縣河米應有橋道坍壞水路湮塞本
　　　縣自行支用隨即修治自此浙西三十年来竝無
　　　水害及范文正公治水議乞勑下諸路行勸課之
　　　法取其簡約易從之術頒賜諸路轉運使面賜一
　　　本付新授知州知縣等此養民之政富國之本也
　　　今日㕘政為浙西生靈敷陳決放湖水入海此三
　　　百年一遇深恐去後仍舊廢弛沿塘衆水咽喉橋
　　　道河渠失于修濬如䝉以官田撥付呉江縣管𨽻
　　　選委經任好人充呉江縣尹職銜帶提領湖塘河
　　　岸常切巡視前項沿塘一帶橋道河渠并道褐浦
　　　等河應有圯壞堙塞隨即修濬通徹如此則自然
　　　永無水害實為公私無窮之利
　國朝
　　　張汝弼松江水利議
松江澤國水利為重而水道之要者則呉淞江與黃浦呉
　淞江在宋范文正蘓文忠兩公言之甚悉然惟患墊溺
　而詳疏導不慮旱暵議及節宣非憲不及縁當時黄浦
　止聞有墊溺而無旱暵自永樂四年夏忠靖開黄浦其
　利甚大去年水潦較之永樂三年尚少三四尺然永樂
　三年以連雨十日大潦今年連雨月餘而潦何昔之水
　反多今之水反少耶蓋昔以黄浦未開洩水之道隘今
　以黄浦既通而洩水之道徑耳使無黄浦月餘之雨當
　何如耶此黃浦之大利不在呉淞江下矣然水勢急于
　此則緩于彼黃浦潮勢奔激衝囓兩岸洩水益徑則淞
　江潮勢平緩停注淤泥洩水益隘故黃浦之濶漸倍于
　舊呉淞江狹處僅若溝渠矣況淞江限于低鄉之東北
　洩水溢則低鄉益潦黃浦界于高鄉之西北洩水徑則
　高鄉益旱兩鄉異宜罕遇全熟或一嵗旱潦俱見災歉
　實難為辭惟在乎因其地勢之高下疏導節蓄以應之
　當于出浦河口内被潮衝激之所運石置閘遇農月水
　少以時啟閉閉則高鄉潮到積水不洩而少旱矣開則
　收藏閘板無阻行舟并禁倚閘漁籪則此節蓄可利高
　鄉再于江中甚隘處則疏而芟去蒲葦則水勢始不繇
　蒲葦梗咽漸淤塞則故道不廢洩水如駛而少潦矣其
　泥沙湧漲隨掘隨壅非大興作不可此疏導以利低鄉
　也然低鄉田圩不修水亦不能自避高鄉河渠不濬水
　亦不能逆上故有司每嵗修濬但一法百弊徒勞少功
　而弊起于初時報數則曰某河若干某河若干及興工
　止濬一河或十數里五七里泥深四五鍤或止挑一鍤
　二鍤或推其高積填于深窪其功將畢即時星散堰水
　之壩仍留在河有司臨視或指一河為二河或指某河
　為某河新水既漫孰測其淺孰見其壩址名曰濬河河
　不加深徒增諸壩以阻水即鄉人所謂竹節壩者是也
　況㸃夫雖多得賂即放實下手者無㡬若田圩則高山
　水上可望而知水患常不測而至民亦不敢因循故其
　弊頗少此特有司之未知知而防之直易易耳雖然地
　方廣逺必得専官提督若委官暫至不能時巡不熟地
　所多為所昧且疏導江流茍非専官豈能時巡故宋置
　農田水利使元置都水庸田使都水監等官亦不得已
　也舉事易得人難慎擇其人則利無不興弊無不革矣
　　　史鑑呉江水利議
呉江之地土疏水緩左江右湖故水之為患也特甚太湖
　東南巨浸即禹貢之震澤也其西北納荆溪宣歙蕪湖
　宜興溧陽溧水數郡之水西南合天目富陽分水湖州
　杭州諸山諸溪奔注之水瀦于湖汪洋浩瀚不可涯涘
　而松江承其下流(松江呉江/古名也)即禹貢所書三江既入之
　一也逶迤曲折洄流洑逆行百餘里始入于海而呉江
　據江湖之㑹屹然中流每遇霖雨積旬潦水漲溢渺然
　無際或風濤大作吞囓衝激其害又甚于雨東風則江
　水西侵西風則湖水東汎俄頃數尺人力莫施故瀕江
　之人謂之賊水者此也議者徒欲開一渠濬一涇置一
　鍤以為治水之方是皆徇偏一之見而無救患之益也
　何則呉江水多田少溪渠與江湖相連水皆周流無不
　通者特有大與小急與緩之異爾假令南置一鍤而北
　流者自若東開一渠而西溢者如故固不當與諸縣治
　法同也竊以為今日措置之方其要有四一曰築堤呉
　江之田盡居江湖濱支流旁出皆蕩漾不可以名計茍
　不致力于隄防以禦捍之則未見其可也本朝永樂中
　治水東南尚書夏忠靖公創于前通政使趙君繼任于
　後無不注意于隄防皆妙選官屬分任諸縣而二公則
　周爰相度而考課焉其法常于春初編集民夫每圩先
　築様墩一為式高廣各若千尺然後築隄如之其取土
　皆于附近之田又必督民以杵堅築務令牢固隄既訖
　工令民罱泥填灌取土之田必使充滿復于隄之内外
　增廣其基名為抵水葢隄既高峻無基以培之則嵗久
　必頽矣又課民于抵水之上許其種藍而不許種豆葢
　種藍必增土久而日高種豆則土隨根去久而日低矣
　此雖為繁碎難行然亦可使民繇之而不知也厥後二
　公去任二三十年間豈無水患而不至于大害者良繇
　隄防猶存之力也然人亡法廢隄日就傾水患復作正
　統間尚書周文㐮公講求二公之法而損益之繇是水
　患漸平民安其業近年以來法度廢弛上恬下嬉民無
　所恃毎年府雖下縣縣雖下鄉率皆以偽應之所任糧
　長耆老之屬不過頭㑹箕斂以賂姧吏為虗文具于隄
　防略不加省壊者十七八欲求水之無害者難矣且自
　戊子而至丁夘其間稔者纔二而旱者一水者七固繇
　天災流行然亦隄防圯壞水不能禦旱不能蓄有以致
　之自國初以来水之為害未有甚于今日也今生民之
　困已極茍不加意而拯捄之其不轉死於溝壑迨無㡬
　也今為之計莫若上按三公已行之成規嚴為之制于
　来春課民興作官屬躬親臨視務臻實效母令吏胥得
　售其姧則隄防有成民免其害矣所可慮者但此承積
　荒之後多苦無食當令取勘貧者驗口每日給糧就准
　作賑濟之數至秋還官則民皆樂趨而無逃避之患斯
　亦講求荒政之一端也二曰審分洩呉江之地當太湖
　東南其在南者分衆流以入湖呉漊港宋家港朱家港
　蠡思港直瀆港黃沙港韭溪是也居其東者引湖水以
　入江花涇港七里橋栁胥港虹橋長橋三江橋三山橋
　定海橋萬頃橋仙槎橋甘泉橋白龍橋是也又自縣治
　至平望四十里間亦係分洩湖水之所今為石塘雖便
　徃来前輩嘗言有害水道故鑿道以通水流近年傾圯
　俗吏鄙夫不知大計輒堙而築之又湖水多渾易為停
　積沿湖之人多種茭蘆嵗久成田咸登糧額遂致水道
　日㣲又花涇港長橋正當太湖東流入江要道至為深
　闊而花涇港居民憲為盜賊所侵茍利于已輒夤縁巡
　捕官為之築堰長橋又為豪家堙塞規為田宅水遂不
　通為患極大今則入湖者汎濫而南流矣入江者洄流
　而西浸矣日滋月長其害將見甚于今日伏惟深為利
　民至計不惜小費不求近效不惑浮言一切疏濬仍為
　之防不許踵襲前跡則水有所歸而無汎濫之患矣三
　曰務車救夫水之汎濫者既築隄以障之矣水之壅遏
　者又疏渠以導之矣而水之停積者若不竭力以車戽
　則何從而減之乎然民之貧乏者或無力而弗供豪獷
　者又恃頑而不服以致互相推調坐視陸沈在乎上之
　人為之激勸而安集之爾往年水患初作上自長貳下
　自簿尉無不躬親看視奔走道路未嘗寧居故諺有救
　水如救火之言當急不當緩也頑者治之貧者寛之繇
　是人知警勸而法在必行自近年設立水利官後一切
　委之然地既廣逺卒未能周居東則西不知在南則北
　罔䘏欲求其無誤難矣夫軍國之需在賦税賦税之供
　在土田土田之出在豐歉豈可忽而不務者乎伏望著
　為令典今後水潦凡任牧民之任者悉令分投巡視督
　民而力救之務在水平而後返不可專委水利一官以
　誤大計如此則水患可禦而民有粒食之恵矣四曰專
　委任夫事功之成繇委任委任之方貴專壹伏覩永樂
　年間凡興建水利庶事皆責成糧長而官自節度之蓋
　糧長之任職在農功賦税而已用心必專自近年以来
　添設塘長又立耆老復革去塘長而立圖長又有屬官
　義官之委糧長耆老之總紛紛多制一國三公十羊九
　牧民無定志莫知所從且屬官望淺位卑民不知畏義
　官總糧總耆又皆貪猾之人招權納賂靡所不爲是皆
　無益于民適足以爲聚歛之端張其兼併之勢又況保
　選耆老圖長皆繇糧長則其人可知矣倚法爲姧病民
　尤甚望將所設諸色盡行革去專令糧長圩長管之糧
　長管其都圩長管其圩縣之佐貳咸令分管地方往来
　巡視而正官總攬其綱考其殿最如此法歸于一而民
　免侵漁之患矣
　　　張衎水利歀議
東南水利撮其大要共十三則倘能按款施行可垂百世
　之利謹序列如左
　　計開
　　一蘓湖之水為上流之下者嘉興松江之水為下流
　　　之下者宜所先常州鎮江之水為上流之上者常
　　　熟平湖亦似之宜所後其松江為衆流之就下蹌
　　　口又為呉淞江之入海施功所當先者
　　一在元嘗有水監之官專理其事毎年開挑各置水
　　　閘作大舟橫鐵帚隨風流行掃蕩沙漲此最良法
　　　其置閘毎處一座以愚計之水閘之處當置水洞
　　　于兩旁置閘于中此亦前人經理有迹可見者也
　　　其呉淞江撩淺夫必用蘇州嘉興等衛所防海軍
　　　士及囚役之徒常時看守有淺則挑
　　一呉淞黄浦之入者皆大江之尾其水和淡鹹潮小
　　　入無害田稼故河在東北者宜濬若邊南海則外
　　　灘低而鹹潮易入内地高而淡水不去故在南者
　　　不宜濬也
　　一秀州塘抵松江城西受湖泖之水今已淤淺其岸
　　　為官塘凡旱嵗舟必涉淺不若自今冬取其塘中
　　　之土而為堤岸一年一濬誠為至要今乃仍取土
　　　于岸泥益深岸益孤而塘之淺自如也然疏鑿其
　　　塘宜多列水洞以通西来之水如旱潦皆可閉之
　　　葢自楓涇至松江府不過泖橋滕港斜塘石湖塘
　　　跨塘通流若不置水洞則水之来處甚大去處甚
　　　少不能去之速也
　　一凡小河曲港每年九月半為始皆令有田之家自
　　　行開濬如有豪户阻占者令其一年一開其官河
　　　中川如畎澮者令附近人户二年一開其大川責
　　　令有司申請鄰縣協開五年為率所開之泥停積
　　　兩岸者不許大户取築房基止許小民挑修阡陌
　　一水利之職督于糧老糧老督于圩甲其農隙每區
　　　毎圩修之務必堅厚則自久逺其土取之荒蕩不
　　　必取之田中其夫用之本圩不必取之他所自九
　　　月半起工至正月初畢工庶㡬不廢農事其修圩
　　　之際凡官塘處所盡為修築腹内地方全不經心
　　　不知官塘水易車戽腹内田仍渰没此糧里圩甲
　　　之罪也為今之制必曰今日之不修他日之渰没
　　　其税糧差役何從而辦如是人孰不懼而為之也
　　　其有不修者毋問官勢土豪呈之于官治之以罪
　　一菱蘆宜于湖蕩之濱毎年種之可以當白浪之衝
　　　岸又使小民之得魚今凡小河曲港多被大户占
　　　種覓利一遇水旱則阻河道大户田在河口者車
　　　戽得所則民田在中心者勺水無求此菱蘆之利
　　　與害也不可不分别行禁
　　一松江東鄉地髙毎年慮旱春雨方行作壩儲水一
　　　遇天旱田地俱荒莫若着令有田之家十畝開池
　　　一畝百畝開池十畝既能救旱亦可蓄魚
　　一松江東鄉懼旱宜閘水以種田西鄉懼潦宜作堰
　　　以截水然堰之外固沮外潦不能入堰之内其水
　　　何從而出葢截水必在于水未長大之先當下樁
　　　作堰止留一河通舟既可禦水又能禦盜泥土易
　　　取樁木易辦若臨時則費力多而成功少矣
　　一湖􁆢之傍多有水渰田土旱則止見舊岸水則全
　　　為巨浸人户逃絶毎嵗里甲賠糧此當奏聞請蠲
　　　其税其勢豪傍湖積茭成田者當痛禁止葢成田
　　　者多則蓄水者少潢潦之際何以容受
　　一出水之口名曰水洞開閘多置木栅上則通行下
　　　則滯水合于府縣將官錢預收磚石積于附近專
　　　人督管觀其水通之處盡為水洞或磚或石圍砌
　　　為之不宜深厚旱則流通水則泄閉不可以木為
　　　之不久則朽又不能無盜之者
　　一塘岸種樹上可以垂行人之䕃下可以堅塘岸之
　　　脚必于農隙之時命水利耆老取水楊之枝用附
　　　近之夫每一丈而種一枝葢水楊多鬚盤根則能
　　　䕶岸其餘不可用也附近田家鋪舎朝暮視之如
　　　有損盜者治之以罪
　　一水利之興不能不費財用莫若令河泊所并新漲
　　　沙塗新開蕩田或官倉借米之息三者之中取而
　　　用之庶功可成而績可久矣
　　　楊循吉濬白茒議
三呉之田大抵多卑濕自京口至錢塘皆東面海而西環
　山焉中間南北徑七百里盡肥饒之土實以水利故也
　水利者太湖滙西来羣壑之水儲而為溉者也百年以
　来法廢而不講所謂水利者今為水害矣何謂水利太
　湖之水善用之則為利不善用之則為害也不善用之
　害則今年大潦禾盡没民至餓死賣子女拆廬舍而不
　得食者是也害至是弗可再皆郡中所目見有去害之
　道而容不講乎所謂致害者可一言而盡也不聞白茒
　港害也害何在害田害人害人之鬻兒女為奴婢害無罪
　之人束腹而死害平日之良民為盜賊害廬舎為㸑薪今
　年害官糧不得入廩將數十萬是致害者雖百年而不可
　盡也然則人甘于害者何故曰有利利又安在利在白茒
　之人嗚呼為潦也而捐數十萬糧即又潦將又捐之乎
　此非長策明矣蘓松嘉湖皆仰命于一太湖之水今悉
　毒其害而已利獨一方之人有議開白茒者必畏害其
　一方之人而止嗟乎一方與四郡之人孰為多乎哉然
　則若為而可任怨禁强移一潦免數之糧借餓死流
　移十萬之役大作而徐為之引太湖之水東入于海
　不使盤結于七百里之内為人大害則大禹疏導之
　初心得矣
　　　姚文灝水性辯議
舊見毘陵志序沿江諸港皆自外而内自下而上倒置
　源流不識水道江隂舊志亦然夫三吳水道皆西出
　于山瀦于澤東北注于江海何乃類云自大江而入
　南經某處某處耶以諸港皆出于江而流入于漕渠
　悖亦甚矣且蔡涇黃田二港相距九里各自入江昔
　人于其間鑿渠以通舟楫遂以九里名河舊志之記
　黃田乃舍其東南之源而假以西南之派且并吞九
　里又以上下各二閘若本為一港者彼豈知三水各
　有派而二閘本不相沿乎最後得曹崈之説云江隂
　當運河下流其水自常州經申港利港以入于江又
　云丹陽練湖白鶴溪諸水西自武進而来入于江隂
　其南太湖梁溪皆溢于運河自五瀉堰奔衝而申利
　夏港以出于江可謂深明水道者矣
　　　姚文灝九里河議
東南諸河惟此易壅推原其故有三一曰黃田潮来自
　東而西蔡涇潮来自西而東交衝互激會趨斜涇湧
　滚泥沙積聚腰腹一曰濬起浮土堆積兩厓風雨淋
　洗漸復入河且河形曲隘厓勢高陡疏鑿既深黃沙
　壁立復水之後遇没輒崩少剝一隅便壅數丈一曰
　中吳地勢沿江有山為之包近山土壤迤邐隆起山
　脉引帶生氣流通日漸増長如古之所謂息壤坐此
　三故人不之察以致此河堙廢今欲開挑各一二丈
　惟有才良吏為政久而得民深徐依原議以漸為之
　而又相度形便攻鑿河口别出蔡涇之南拒却蔡涇
　潮流不使東行以相衝鬭則百數十年流通可必而
　江隂之民亦或少息肩矣
　　　楊子器常熟縣水利議
　　　疏濬陂塘泖瀝
今按常熟北枕大江諸湖交貫其中實水澤也有陂塘
　以蓄灌溉有􁆢瀝以泄泛漲故無旱乾水溢而得常
　熟之名然潮沙易積浦溆多壅每賴疏瀹濬導之功
　錢氏有國之時創開江營置都水使者以主水事募
　卒為都號曰撩淺宋朝置卒千人為兩指揮第一在
　常熟第二在崑山專職修濬自郡民朱勔進花石奪
　營卒以往于是開江營遂空而疏濬之事廢矣今不
　可不講
　　　開決塘浦
今按縣治低田甚多水聚不能以時入海故設塘者防
　水不得入民田浦者導水以入江海本治塘有三十
　四處浦有四十二處塘岸之高率一二丈浦之闊大
　三五十丈要使浦高于江江高于海水行高處而吳
　中可無水患矣
　　　上浜水匱
縣治有高阜之地必設為上浜水匱闗閉其水以自灌
　溉則水有所儲積不得反流而趨内是為措置高亢
　之地
　　　善計度
宋時封疆萬里觀聽不接委任不專五堰既壞江東數
　郡之水皆入太湖則源不節下焉塘浦不治則耕種
　之勤者攘斥其地以為已私于是蕩無隄障一雨即
　成久浸蘇公軾王公覿屢請開濬朝廷疑而不行郟
　亶力請于朝嘗起六郡三十四縣之人以修塘浦吏
　民諠訴而擊墮幞頭卒鳴鐃散衆而止政和中差趙
　霖措置通役六十四萬餘工宣和再措置支見錢四
　十一萬貫有畸卒又勾收人吏送獄勘磨而止其計
　度之善者惟范文正公來守吳郡奏開許浦茜涇黃
　泗浦福山港為有功至今講水利者可遵可行
　　　順天時從民願
順天時者必于嵗晚務閒之際方春東作未興之先是
　也從民願者即今水利壅塞良田變為巨浸民心嗟
　怨以致上天降災水旱相繼地道不寧山崩水溢若
　與開通水利則固民之大願也或遇年穀不登欲興
　此役必須設法口食以給所需庶有成效
　　　固隄防
縣治田雖膏腴或處低窪或傍湖蕩隄防不固一遇天
　雨遂成巨浸近年增設水利縣丞一員專董其事每
　以農隙之時修築圩岸務要高闊堅固旱則可以積
　水潦則可以戽救此水利中之急務誠不可緩也已
　　　白茒港利益
呉淞江淤塞而太湖之水北下一遇淫雨遂成巨浸元
　末張士誠據有蘇州閲故牘得周文英之議開塹白
　茒港長亘九十餘里東扺海口寛廣直徑水去如瀉
　吾邑受利為多國朝永樂間大水命尚書夏原吉來
　治賴此港疏通積潦至成化以來泥沙日漸壅塞中
　流如溝港口海沙適漲橫截潮沙出入阻滯水患自
　是不息朝廷于府縣添設通判縣丞專治水利又有
　按察僉事總為提督建言欲濬此港者不下十數皆
　曰氣運使然置而不理𢎞治四年以来連遭大水朝
　廷遣工部侍郎徐貫主事祝萃来治廣詢衆議始獲
　一濬腹心雖寛而口沙尚鯁勞而無益今又革去僉
　事易以部臣領勅來治必有大設施以甦宿患也吾
　民何其幸哉
　　　沈􁥖導河夫銀議
導河之役始于吳越錢氏之撩淺卒繼以宋之節置開
　江兵迨至熙朝額定派徵若銀而本縣嵗徴里甲以
　備濬瀹修築之需惟嘉靖十六年均一田糧時無水
　患盡釐革之至二十六年議復派徵如其前三十六
　年郡改為驛遞修船之費餘待水利之用焉豈不悞
　哉
　　　王同祖治水議
治水之要其説有三一曰開決三江故道以泄震澤之
　水二曰濬治諸浦以泄江湖之水三曰疏導涇港以
　泄田中之水何謂開決三江故道太湖東入淞江出
　呉江長橋長橋之水未嘗不通而所以為東呉害者
　則在下流入海之處淤故積水溢而為沴耳若復決
　去長橋使湖流浩至而入海之處又復不疾則長洲
　崑山常熟三縣之地將為深淵此長橋不可盡決利
　害甚明也東江舊跡在大泖西北為爛路港澱湖西
　有急水港白蜆江皆東江之西段也澱湖之東有出
　水港斜瀝口汊港口小漕港大瀝口小瀝口通潮水
　往來潮退則引湖水下大漕大盈等浦入青龍蟠龍
　江而出海皆東江之東段也今諸港皆淺狹壅遏不
　通潮汐而東江入海之處遂塞東南風水囘太湖則
　湖州諸縣皆泛溢西北風太湖水下澱山泖湖則崑
　山常熟呉江華亭等處泛溢是皆東江不通之害也
　今之言東江所以塞而不通者大率歸咎于黃浦奪
　權海塘障遏而不知江之通塞亦自有時黃浦海塘
　未必能為東江害也或以為東江既塞而澱湖之水
　繇千墩等浦北入于淞江殊不知澱湖之水自屬東
　江其北入于呉淞江者但支流耳遂以為可泄澱湖
　之水者非也茍能尋東江之舊而疏治之使澱湖所
　受之水皆得達于東南以入海則松江可通而數百
　年之害可去萬世之利可興矣何謂濬治諸浦呉郡
　之地北枕揚子江東通大海西控太湖南襟三江水
　之發源則自太湖東注三江以入海又其支流北達
　揚子江以入海故古人于東北沿江海之所濬三十
　六浦以分三江之勢使同歸于海其常熟之浦二十
　有四崑山之浦十有二今三十六浦之中入海者惟
　茜涇七鴉白茒楊林為最大入揚子江者惟福山許
　浦為最大吳淞江之南有大浦三十六條東自北平
　破江艾祁顧㑹養蠶大盈南澥梁紇石臼分桑趙屯
　内勲石浦道褐蕭市金竈千墩注浦張潭棠梨同丘
　諸天張浦帆歸舟直甫里渡頭東齊刹力界浦浮高
　順德大姚破墩盞頭呉淞之北有大浦三十二條東
　自顧㑹安亭徐公北澥瓦浦三林顧幕金城木瓜夏
　駕奣浦廣浦社城新洋江馬仁小虞大虞尤涇梁里
　華翔心瀆樂浦薛莊黃瀆真義界浦下里戴墟上顧
　青丘奉里任浦其在江之南者則西受陳湖等水南
　受澱山湖諸水以入呉淞江而達于海其在江之北
　者則西受陽城湖諸水横截至和塘以入呉淞江而
　達于海自新洋夏駕以東則反納呉淞江之水以東
　北趨于劉家港而入海呉淞江迤東入海之口其南
　有浜浦一十九條皆通上海華亭縣界其北有浜浦
　二十二條皆北通嘉定縣界皆近海潮汐往来易于
　漲塞廣者日狹深者日淺惟千墩一浦南通澱山湖
　最為闗要浦極深闊與夏駕新洋南北相望水勢相
　入屢經開濬皆為民利今宜沿江相度各浦之通塞
　使湖之水必趨于江而江之水得入于海則郡中東
　南之水定矣何謂疏導涇港葢圩田四圍皆涇港環
　繞或傍江湖或傍浦塘曰涇港者論其槩也涇港之
　設有公有私今則竝通舟楫分利水道旱則引其水
　以溉田潦則決田之水以入涇港泄諸江湖浦塘使
　歸于海其利于農田最為切要故凡緊要圍田水道
　通行開濬使稍深闊即取其所開之土以修岸塍如
　是則田間之積水可引入涇港涇港通流可散灌于
　浦塘浦塘決水可疾趨于江海大小相資首尾相貫
　又何水之足患乎
　　　王同祖水利工計議
工役計費二事常相須計費足則公役舉故今之言治
　農田水利者莫急于量財葢公役之舉嵗嵗興修則
　繁而難行數嵗不治則廢而難葺故必相其工之大
　小而為之制開江濬浦以十年為率疏決涇港築圩
　治堰嵗嵗修補或間嵗一葺則工役不繁而民不以
　為勞矣計費之出必量其費之多寡而為之制若開
　江濬浦疏通涇瀆之大者則官為之區畫其築圩修
　堰及疏決涇港之小者則取諸食利佃作之家如此
　則不煩于公而不傷于民矣
　　　徐獻忠山鄉水利議
屢見各縣山鄉旱災不收大受饑困山鄉平田既少一
　遇旱暵泉流枯涸計無所資坐以待斃有司者徒見
　下鄉平田頗有潤色不肯特為奏免糧税予按視其
　地皆坐不知水利之故昔時梁寅有鑿池溉田之議
　其略云畎畝之間若十畝而廢一畝以為池則九畝
　可以無災患百畝而廢十畝以為池則九十畝可以
　無災患予嘗至上虞之下溉湖觀之方知梁子之議
　可行而永久利民矣有志經國者當相視一鄉之中
　擇其最高仰者割為陂湖先均其税額于衆利之民
　次營别業以補失田之户大展陂岸使廣而多受雖
　亢旱之年不至耗涸從高瀉下均資廣及沾潤一番
　可以經月雖有凶災不能及矣況陂湖之利魚鰕雜
　産茭葦叢生貧者資以養生富者因而便利大雨一
　注衆流復積前者既瀉後者復蓄山鄉水利無愈此
　者故叔孫之芍陂汝南之鴻却陂古人成績可以引
　見自非為民父母者力主其事愚民誰肯割其成業
　者乎至于下鄉之田亦有高亢不通資灌者莫若照
　依北方掘鑿大井上置轆轤汲引之利亦足自辦民
　可樂成不可謀始出力任事雖存乎人必須奏留久
　任方可成功此又監司者之責也
　　　徐獻忠復設勸農府縣佐議
按成化九年添設蘇松常嘉湖五府勸農通判所屬縣
　縣丞各一員近復革去今世冗官理應裁省者甚衆
　惟蘇松湖三府勸農官獨不可少所謂勸者專督水
　利以興農功者也蘇松在震澤下流淤澱日甚加以
　海潮漲沙日積故呉淞江已為平陸今之為郡邑者
　誰復以水利為念哉而嵗額日重加派不息今之蘇
　松視昔之蘇松何如也呉興居于上流其入太湖之
　水既為呉江所遏塞則其南向之流所係亦甚重而
　圏為茭藕之蕩塞為桑麻之區日已加多茍無專官
　治之其誰已哉若徒以區區冗官之議槩例之更後
　五十年浦漊漲塞高下俱病非費數百萬不足以議
　其成功也
　　　徐獻忠呉淞江議
考呉淞江所以湮塞之故葢海水有潮汐之害必太湖
　東下之流迅急方可敵住渾潮潮退則因上流蕩滌
　淤沙不致停住今呉江長橋既多湮塞則水流不疾
　而潮沙停滯日復一日遂致漲塞如此夏忠靖公親
　履其地遂將呉淞上流引入婁江而以黃浦改入范
　家浜誠為達權通變之機至今黃浦通利雖呉淞東
　半截竟湮而夏駕以入安亭江以達于婁江至今猶
　通自後即照此疏導自然太湖之水可泄以免湖州
　宜興之患矣若不探其本末利害必欲開通吳淞使
　與黃浦㑹而入海則不惟工力煩難將併黃浦湮塞
　則東南之害有不可勝言者矣愚嘗以呉淞與黃浦
　如人兩足呉淞之塞已廢其一而黃浦尚堪達海如
　人雖跛一足猶可踉蹌而行也或曰開通呉淞工力
　雖大何至既通而併黃浦塞之此必有説予曰黃浦
　與呉淞其勢相敵此盛則彼衰者也往時呉淞通利
　黃浦之勢甚小及吳淞既塞而其勢始大今則與錢
　塘江之迅急相上下矣若開通呉淞則其流直出黃
　浦曲轉之勢不容不緩況呉江長橋及寶帶橋之流
　入于呉淞甚逕而入黃浦甚紆遠若欲挽囘其勢非
　百千鉅萬之錢穀不可辦況今松江二縣之税黃浦
　所利者居其八九呉淞湮塞之患止居其一二與其
　救一二之害而廢八九之利此不待智者可辨矣
　　沈􁥖曰按呉淞江引太湖入海即禹貢三江之一
　　也始于湖終于海凡二百六十里(昔人以吳江為/首後議者以入)
　　(海為首改吳江/為尾則倍矣)今入海處界上海嘉定間有吳淞
　　所為徵水猶通流但勢微于首尾遙遙其間湮塞
　　非一為田為村為鎮各以地名呼代易人更遂忘
　　為呉淞故道議者以為吳淞全失豈其然乎況支
　　流孽派分洩未泯(若小龍江新洋江/大直港之類是也)惟不能全受
　　太湖之水耳徐獻忠謂夏公引上流入婁江顔郎
　　中如環嘗辨其非素通各注不必為引也又謂黃
　　浦通利勢足代淞似矣夫水勢自西南而東北者
　　古也數年来水勢日徙而南葢以黃浦在南日决
　　而大吳淞在北日墊而微此去水之緩急因之而
　　遷徙固有繇耳然黃浦遠而吳淞近也黃浦之利
　　盡歸華上而蘇州之利宜不能不求其下流于崑
　　常嘉太之河浦云且四縣諸河各居其縣之下流
　　疏常熟者不闗于崑山疏崑太嘉者各亦然惟呉
　　江與長呉在上游靡不涉焉
　　張棟曰夏忠靖通變達權所謂急則治其標也若
　　獻忠之議則泥而迂矣悖古違時起蘇松異同之
　　見吳淞不開東南水患將成痼疾害不獨在蘇耳
　　試合衆議衡其是非獻忠亦無所置喙矣悲夫
　　　鄧韍常熟縣水利議
常熟固呉水之壑也昔之人于其境縱之以為浦橫之
　以為涇為浜大小貫輸綦布而杼織得古溝洫之遺
　意甚矣功之施于世者逺也今其迹具在而浦獨常
　廢而弗治兹非潮沙之為害乎潮沙之日至人狎視
　之久則不可以有為矣至其不可為治而委之曰此
　非人事之不至乃氣數之必至非也考之前代有挑
　江之營卒有浦口之置閘有圍田之厲禁有濬川之
　舟楫有水課之殿最所以為浦謀者悉矣今當浦之
　湮也則起大役以治之役已則為牘以奏績于朝以
　為自今水可以無暴不復為之後計非誤乎挑江有
　卒則疏導之工不闕港口置閘則啓閉以時而渾潮
　不入圍田有禁則水道廣而無障濬川有器則沙土
　不得以滯留水課有殿則官知自力而不敢以茍簡
　凡從事于水役者其能外此以為策否耶常熟之水
　視三江為小異以其力易而工速也試操是説以見
　之于行事視諸水至而為之治治已而無善後之圖
　若有間乎哉而韍也何足以知之
　　　沈􁥖決濬下流議
按新漲阻塞水利講求修濬者自古以迄今則其為害
　也無疑矣然利害所闗不在上流必在下流而古今
　又不相沿如宋單鍔謂增吳江一邑之賦不知幾百
　倍也所謂三州者指湖常秀而言稽之常州之水在
　宋入太湖在今已堰入大江嵗久法廢不知堰尚至
　今存乎否也秀州即嘉興在縣東南其入界之水僅
　繇瀾溪汾湖以出三􁆢與太湖渺不相涉所闗者惟
　湖州一郡在縣上游與本縣四五至十五等都壤界
　相連俱在太湖西南水源之所繇来也下流一阻上
　流為潦勢所必然此疏濬之説不容于不講者而今
　官司視為迂緩下民苦于工役而利己者又懼其奪
　削也故凡遇當事者一則曰江湖水平不為阻礙二
　則曰早開暮漲濬之何益三則曰所掘泥土堆置何
　處又好事者鼔舞之曰昔人治水欲決呉江一邑嗟
　乎使盡決呉江以利湖州湖州一郡之賦不若吳江
　一邑之多握賦權者必不惑也惟所阻三説在通變
　宜民者亦能辨之夫百畝之田多分河港且猶為利
　而況利在本縣西鄉旁及鄰郡者乎濬呉江利在湖
　州然則呉江之利何求亦曰濬華上崑常云耳此上
　流下流之别也復何疑則吳淞白茅之通利豈緩于
　婁江而婁江一綫之道必不能兼泄諸港之水故議
　者必以決濬下流為便
　　　周鼎農田水利議
水之為利大矣其為害亦不小在反其所為害者以為
　利耳浙西地勢卑下積旬淫雨輒内外交浸雖竭力
　車戽人苦不能勝天一圍之中又不能無高下沿邊
　可車腹心則力不能及雖嘗界為裏塍奈無土可增
　揭取旁近田面纔四五寸則瘦削不可以稼彼遠田
　衆分其利而獨損其近者往往礙此而莫之策也竊
　謂或五百畝或三百畝為率鑿深溝廣二丈旁為塍
　内廣八尺袤一百二十丈不過壞田四五畝而四五
　百畝皆無内浸之憂況于溝塍上裝車不挑損四外
　圍塍免風浪之危使沿邊高田之水畢歸之車亦易
　力也其所壊田土税糧量于旁近田上均派則圩心
　囊底化為沿邊高架小有水旱不能為患莫大之功
　也又永樂初年農政是急百凡公事皆待農隙施行
　各農官時常往来諸鄉官舸隨地野宿動經旬朔督
　民整理務臻實效甚美事也近間事勢不復同前每
　嵗所修圩岸皆卑狹脆薄且新土易崩方築于春而
　梅潦踵至唾手摧毁愚謂習俗皆取塍内之土粧貼
　塍外似有可觀但新舊土不相粘未燥而雨則累及
　原土併墜于水或燥而不雨亦自迸裂可惜不若幇
　闊裏面縱有崩脱其土原只在内依舊可取為用非
　比外脱之土隨流消毁也又議者欲沿塍裏邊鑿溝
　取土以增崇而加厚之多用樁笆以固其址粗若有
　足觀者然亦近似而實非也田壓于水罕有乾土纔
　鑿下尚淺外水即滲入于内而内水亦土中汎起併
　力車戽用力反多且濕土不宜多築多築則經月如
　醉不肯凝實稍緩則梅潦將至急則隨築隨潰烏能
　成功必今年築若干明年增若干後年高若干庶幾
　有堅完之望恐無是理不若别築一裏塍距外二丈
　不用樁木既免外来風浪亦無雨崩之憂不必疊嵗
　增築隨手散堆如坡平闊省人工而易為力略待燥
　裁取裏坡脚如在脊上外坡則平妥如舊不許陡直
　棄外塍為蘆葦葭菼而禁其樵牧一舉而三者之弊
　皆免仍别鑿溝于圩心囊底則彼民可得而有嵗也
　其法最善奈之何而弗為耶
　　　金處和濬河築岸議
浦塘河埭蓄水以溉田者須于每年冬月水涸之時濬
　之使深築之使固或天時亢旱雖不至于大稔亦不
　至于全損今人往往于亢旱之際常便修治至收刈
　之後則忘興工又況浦塘河埭衆享其利若遇冬時
　修築圩岸以障水疏濬溝渠以蓄水其利豈不溥哉
　但近来役于官者當夫修治之際不為堅久之謀徒
　勞民力略無寸補今之治水必掄選通達水利者為
　區長立冊在官俾之經管每季終赴官考其勤怠如
　此則事克有成民得安生矣
　　　曹𦙍儒東南水利議
江南之地浙西為低浙西之水太湖滙之應鎮杭湖為
　南北西之極高嘉常以次第而漸卑姑蘇居中松為
　下流天目障萬峯于西岡身亘百里于東葢江海之
　岸與山麓竝高所謂形如仰盂非耶湖水積于中常
　若盂之形非藉江湖深駛何以通洩況渾潮日上日
　積港門日淤此東南水利有不容一日不講者而治
　之之法大扺有三所謂濬浦築圩置閘三者如鼎足
　缺一不可是議也范希文倡之趙霖踵而行之元有
　任仁發者亦云治東南水利無他濬河港必欲其深
　闊築圍岸必欲其高厚置閘竇必欲其衆多設遇水
　旱就三者而乗除之自然不能為害漢晉迄唐宋治
　績彰明較著也以故東西號為沃區自元至今漫弗
　復省民窘財傷有繇然哉乃我明自夏公原吉始大
　治之逮及徐尚書貫徐尚書之後李公充嗣呂公光
　洵宋公儀望海公瑞皆欲建太平之道于東南甚盛
　心也呂宋疏上未行呂公專治白茒吳淞夏駕次之
　海公專治吳淞白茒次之李公功則未終海公最為
　有見葢自夏忠靖用元人周文英之議舍吳淞事婁
　江一時不為無利然以全吳之水一婁江洩之似未
　為安今自海公開濬吳淞數十年間雖有水災不為
　大害所謂擇善而行巧于師古者公其有之其間諸
　公所行之事徐尚書頗為詳當即其疏議有可按而
　覆者一時濬治俱有次第隘口支川無不就理維時
　水患十去八九但有司迎合惟圖目前而徐亦小就
　自畫不能為轉身之計舊制版閘淘河夫卒之設圍
　岸之築皆未全備不過十二三年而諸浦復塞使醫
　除疾而曰必遺類焉過也今視徐公之得鑒徐公之
　失并沃州呂公陽山宋公二疏劑量其間必有處矣
　無已則其要有五焉其一高圩圍以固其防修圩之
　利最為經久之圖宋郟公僑議乞如練湖大作隄防
　以櫃其水復于隄防四傍設為斗門水瀨即大水之
　年足以瀦蓄湖瀼之水使不與外水相通而水田之
　圩岸無衝激之虞大旱之年可以決斗門水瀨以浸
　灌水田而旱田之溝洫有車救之便本朝沃州呂公
　光洵云吳下之田以圩岸為存亡失今不治則坍沒
　日甚而農業日蹙宜令民間如往年故事每嵗農隙
　各出其力以治圩岸則田畝自固雖有霖潦不能為
　害且足以制諸湖之水不得漫行田間而咸歸于港
　浦俾港浦之水自高于江江之水自高于海不待決
　洩自然湍流此之為利亦有三其一岡隴之地岡水
　稍高可畝引而資灌溉其一屯水之區因堤既立可
　畝履而施播種其一近海之港因水駛急可衝滌而
　去淤塞宋兩浙提舉趙霖亦云平江之地低于諸州
　唯高大圩岸方與諸州地形相等昔人築圩圍裏田
　非謂得以種植爾也將恃此以殺水勢耳但民無力
　為之當官司借貸錢穀集得利之人督以必成或十
　畝或二十畝之中棄一畝取土為岸取土之田令衆
　户均價償之其借貸錢穀官為置籍責以三年六限
　隨税輸還此誠治積水之第一議也一時難興願以
　異日然終不可已其二開江河以導其壅近者海中
　丞之開吳淞也吳中之水視昔少減儒昨往上海見
　吳淞東段宋家橋真如港諸處舟行澀甚葢千餘年
　來不為疏濬其勢則然欲為目前急務莫若再開吳
　淞并治七浦白茒及今為之功尚易施也更緩之日
　將復一日儒甚慄焉呉淞上流寶帶長橋一帶或茭
　牧其中或漁籪其上及車坊漾諸咽噎之處是宜急
　治無疑白茒七浦二浦在婁江之北向因東江塞淞
　江微湖水乃北折併于婁江而溢于此二浦于長洲
　常熟自西迤北地勢卑處滙為陽城昆承等湖二浦
　當諸湖之衝上承湖水入江海為徑昔人以陽城湖
　水經斜堰之地枝分七浦則白茒之流少殺遂築斜
　堰使湖水皆入白茒而七浦漸塞是宜就堰或疏而
　為硔或易而為閘庶乎其可也欲開二浦亦不可草
　草葢江海之濱地形高于腹内宋郟亶云昔禹之時
　震澤為患東有岡阜隔絶其流禹乃鑿斷岡阜疏為
　三江東入于海震澤始定趙霖亦曰平江之地雖下
　于諸州而瀕海之地特高于他處謂之堈身堈身之
　狀又與常州地形相等是堈身也起自福山圌山迤
　邐常熟太倉嘉定三州縣之間殆將三百餘里儒嘗
　出太倉東門詣茜涇中間所謂腰菱站云者誠如近
　白下之七里八岡昔人謂茜涇南北之地比蘇城崑
　山其高不啻丈餘是也往年開治各江浦不過三四
　尺一二尺而已又止于其地面為丈尺而不知以江
　湖之水面為丈尺又不問高下而匀其淺深欲水之
　東往所謂倒行而求及前人者也自古而患之久矣
　其三穿港瀆以分其流即蘇郡婁門至太倉茜涇通
　流之水名曰婁江寔至和塘接劉家港之水而婁江
　乗之以流耳其水自婁門至茜涇約一百六七十里
　南北兩岸各有浦無慮三十餘處蘇郡齊門北至常
　熟通流之水名為元和塘約百餘里東西兩岸各有
　涇亦無慮三十餘處舉二水觀之所謂五里而為一
　縱浦七里十里而為一横塘非耶今其水多湮則湖
　江不分田疇失利不待中智而知者是宜修復古跡
　高大其岸交加棊布因而為圩以急而興自近及遠
　則良田漸多白水漸狹風濤漸小宋人所稱有不誣
　矣即至和元和二塘他可知也其四築壩堰以遏其
　衝大都太湖上流壩堰之處大者有三其一高淳之
　廣通三壩是也宋郟僑書曰今究水利必先于江寧
　治永陽江與銀林江等五堰故跡決入西江單鍔書
　曰繇宜興而西有五堰所以節歙宣金陵九陽(即永/陽)
　衆水俾西趨蕪湖後廢五堰則水皆入于宜興之荆
　溪而下太湖東灌蘇常湖(嘉興舊/屬蘇州)三州矣今廣通等
　壩雖不知是五堰故處與否而所溢之水即五堰所
　障之水也西自蕪湖却入大江民誠便之自嘉靖四
　十年一盜開之吳下不免墊溺今其禁不可不嚴也
　溧陽等志有云中江一云永陽江又或名之為爛洋
　江則廣通所壩為遏古中江之流無疑其二杭州之
　長河溢其勢衝激號為震澤云者正以岷江之水西
　自蕪湖下宜興東注太湖浙江之外南自錢塘入運
　河北注太湖杭西嚴歙諸山之水竝下苕溪又自溪
　注湖故也今廣通有壩岷江絶流是矣宋郟亶云杭
　州立長河堰以歙宣杭睦等山源決于浙江則東南
　之水不入太湖為害所謂長河堰即今杭州德勝長
　安等壩足當之五代以前浙江之潮直入運河繇河
　灌湖潮汐泛濫泥水狼籍似此之事不可不虞其三
　金壇丹陽烏程歸安臨安餘杭之間竝有壩堰當以
　百計各志可稽葢使諸山之水瀦而後洩其瀦也可
　以救彼地之旱其洩也可以救彼地之潦且視蘇松
　水勢大小而啓閉之計無便于此者今諸壩堰多廢
　而不瀦莫為節宣其利害爛然可睹矣乃荆溪百瀆
　之間亦宜倣古人成迹爬梳之可也其五别源流以
　殺其勢今吳淞婁江為湖水入海之要道白茒七浦
　次之乃若江陰武進無錫常熟古有瀉水入江之勢
　歴来各疏議可稽也即今武進無錫有孟瀆等一十
　四㪷門江陰有黃田申利桃花諸港常熟連接崑山
　有福山許浦三丈等浦皆瀉水北入大江年来多湮
　亦以傍江之地高而易淤故耳今非開濬使深則諸
　水不入于江而皆溢于湖欲不泛濫胡可得哉又蘇
　松之間湖􁆢之水互相攝受然以大分言之則澱山
　湖水注為趙屯大盈顧㑹崧子盤龍等五浦而入于
　淞江三􁆢則注為各塘涇港數百餘而入于黃浦自
　范蠡圍田東江漸塞後春申君遷就其間始開黃浦
　是浦也寔乗太湖東南委輸之水及杭湖嘉分注諸
　流向也東江未塞此等之水自松江柘湖閘港等處
　直東入海何其便也東江既塞黃浦雖濬其水不東
　而北屈與吳淞江㑹吳淞通利此水尚為迂流吳淞
　若塞併入婁江愈迂愈溢害莫鉅焉昔人謂黃浦亦
　為亂流良是今東江既已難開鹹潮不可使入似矣
　第錢氏有國時南起杭之長安堰至鹽官為清水浦
　繇柘湖新涇塘為小官浦導二浦入海為復東江之
　一奇惟有南宋乾道間嘗開新涇塘而鹹水延入蘇
　湖為害于是廢新涇堰運港而十八堰之議興焉此
　丘崈之功到于今稱之而惜其説之未竟也夫毛漸
　之開新涇與夫柘湖未涸之前新塲之東有通海故
　道皆未聞鹹水為害也胡新涇之獨爾也要亦水竇
　函管閘壩之法多有未善故耳元人有云願將松江
　通徹海潮河港勸諭近民或官為之于港口築壘土
　壩安置透水大漕名曰水竇潮來閉竇遏渾鹹之潮
　潮退啓竇洩湖􁆢之水此舉最當惜無有能行之者
　若夫近江近海諸港浦應設閘竇昔人所列尤彰著
　也今之人多迂之其亦未之思與是五者前三以導
　下流後二以理上源葢合應徽池太寧蘇常鎮松杭
　嚴嘉湖十三府之利害而總計之非漫為之説也又
　所謂三江云者惟歸冏丞有光以岷江浙江松江當
　之與范蠡郭璞之言合若後人所稱松江東江婁江
　今惟婁江為大東江自築圩田䕶塘之後堙絶已久
　向者岷江之中江繇蕪湖過高淳至陽羨其勢自西
　徑東故吳淞之流獨盛以吳淞西受中江為直故耳
　三壩既設中江之水與南江併入北江今揚子江是
　也江水不至則自西趨東已無巨源宜興上下惟受
　長蕩荆溪諸水其勢不甚洪壯而太湖獨承天目山
　水矣天目山水在太湖西南從西南趨東北為易而
　至和塘直接鮎魚口其勢尤捷夏公原吉又于崑山
　開夏駕浦嘉定開顧浦掣呉淞之水入劉家港婁江
　之不濬自深有以也太湖與岷水既隔故不至蕩擊
　免古陷由拳潰武原淪海鹽之患呉江一縣長橋一
　帶不必決去而吳淞屢塞職此之繇然吳淞與荆溪
　百瀆長蕩等湖之水直又受黃浦豈容不濬乃若專
　督水利之官僉憲為便嘉湖屬之則宋公儀望之疏
　在似無容議茍以近利通之專轄以臬憲統制以巡
　撫如直省兵道督以軍門是也府州縣水利官各衙
　門不得别有差委其舉劾必以開復為期如漕完汛
　畢之例庶幾哉事無推調人有責成而其效可睹矣
　　　曹𦙍儒東南水利續議
東南水利即無事時宜預為之所況今浙西五郡一望
　渺然古云急易興也正此之謂前小議已述梗槩有
　未盡者更詳之夫築圩置閘此治水第一議古及今
　談者罔弗先之然積以嵗乃可致也若救目前則重
　濬吳淞江并治七浦白茒加意無錫江陰武進常熟
　通江河港吳氓庶有瘳乎其繇具後築圩置閘所費
　不尠非貧民所能自效勢必動支官銀今淘河夫銀
　之外可取用者無幾即開挑且未敷也無已則各郡
　邑所積賑荒鏹贖可議處也滔滔者皆是民皇皇焉
　無所措手足其為荒也甚矣此而弗賑貯之奚為茍
　以圩閘之費盡用之于開挑亦有圩閘之寔效竊有
　請焉盍奏請欽定各江河塘港三年一小濬六年一
　大濬當大濬之期巡撫㑹同巡按將六年之内監司
　及府州縣水利之官某于何年開濬何處今通流或
　否以為殿最舉劾隨之則開江淘河撩淺嵗嵗行之
　不圩而圩不閘而閘事半而功易就誠亦㑹其時之
　可為也若以十年為率恐僚屬間將有稱弗便者水
　利道亦宜如提學故事某年某月按臨某處開濬何
　河即呈報撫按交儆互繩始可不然前轍可鑒矣吳
　淞江西段勢頗渺漫至嘉定上海之間漸以淺狹原
　其所以然者蓋岷江之水不至而夏忠靖公于崑山
　開夏駕浦嘉定開顧浦掣吳淞之水入于婁江故水
　有分流勢不雄鉅抑亦近海之地形高且渾潮易淤
　耳權而論之婁江向為吳淞之子江今劉家河上接
　至和塘至和塘上接五龍橋鮎魚口則婁江直承太
　湖之水無藉吳淞其婁江之通利與否與夏駕顧浦
　無大相闗此二者有之適所以為吳淞之累竊以為
　塞之可也即弗易塞亦無可開矣愚嘗泛舟顧浦水
　亦無幾不五六年此亦將湮惟夏駕浦流尚鉅耳呉
　淞東段宜倣近日海中丞開濬之法轉令深闊為一
　勞永逸計餘恩其為數世隆乎不然徒以水面之丈
　尺茍且塞責則虚為此紛紛而所謂㝠㝠決事者也
　吳淞既濬則荆溪上源尤宜措置葢橫塘百瀆上承
　洮滆二湖之水而二湖上承應鎮諸山溪之水此等
　之水竝注荆溪荆溪之勢直貫呉淞此而弗治則上
　流壅而應鎮有泛濫之虞下流微而吳淞有淤積之
　患又所謂吐而不吞求其為建瓴也弗可得矣七鴉
　白茒二浦在婁江之北葢太湖之水注于呉淞吳淞
　淤塞併入婁江婁江亦不能盡容溢入于此二浦然
　二浦之水雖遞相吞吐亦微不同七鴉浦上接陽城
　湖陽城界長洲崑山之間受蘇郡葑婁二門迤東至
　和等塘真義等浦之水為多白茒浦上接昆承湖昆
　承界崑山常熟之間受蘇郡閶齊二門遞北元和等
　塘宛山等蕩之水為多正受正輸各不相悖此斜堰
　之設大有妨于七浦而或硔或閘誠不容已白茒不
　但南受吳淞婁江之水而且西受宛山蕩之水宛山
　蕩上承無錫運河則太湖之水溢于滆湖者亦此分
　瀉而蘇郡西北虎丘山後長蕩之水更多白茒是歸
　昔人云沿江洩水惟白茒為大是也此二浦宜濬較
　炳如彼其二浦枝河在七浦則有陽林河可開洩陽
　城之水于海大虞浦可開洩陽城之水于婁江在白
　茒則梅李塘可開洩昆承之水于許浦福山港可開
　洩昆承之水于揚子江而鹽鐵塘南通吳淞北達揚
　子橫貫二浦之間似亦宜治又昔人稱昆承尚湖上
　接常州諸水婁門官瀆通陽城湖上接太湖其接處
　多有障遏以及二浦接陽城昆承二湖涇漊乃本浦
　咽喉皆當併行疏瀹者也沃州呂公有云婁江見在
　疏通今之爭言水利者必曰吳淞白茒七浦焉誠哉
　是言也乃若常州以上洩湖水入揚子江之道武進
　有永安河南新河德勝河無錫有閘口河芙蓉湖五
　瀉河江陰有申港利港青暘河西山塘九里河似此
　等水皆上承運河南受太湖殺河上流莫此急焉古
　云開一江有一江之益開一港有一港之利非歟但
　瀕海沿江之地當于腹内渾潮之上易于壅淤是在
　加之意耳嘉興之水北自運河注于吳江西北自爛
　溪注于太湖東北自秀州塘注于三􁆢黃浦若呉淞
　通利嘉興可使無侵也乃常湖二郡居太湖上流常
　州則有前所云各通江河港矣而宜興橫塘百瀆湖
　州通湖漊涇盡當疏通俾太湖西南西北兩源一無
　咽噎可也松江東南有曰閘港者自新塲西流入于
　黃浦其入處乃黃浦之折而北行處也新塲之東去
　海不遠故議者指是為東江故道今故道與否不必
　太泥但導而東置壩堰三重各設函管俾湖􁆢之水
　便于東洩渾鹹之潮難于内延此真復東江之一奇
　昔人亦數言之使果能行則嘉松二郡永無泛溢之
　虞而松婁二江亦有分殺之利然亦未易言也呉江
　長橋長洲寶帶橋各洞門壅淤日甚其内占而為田
　者日衆使鷁往来罔不見之卒未聞有誰何之者是
　不必增置洞門闢展兩傍惟亟決其淤而清其占足
　矣但二橋之洞門雖闢而海口之浦港未疏則水有
　所行而無所歸其為湓溢也均焉已上成説不過小
　補目前即向所謂開江河穿港瀆别源流而已
　　　曹𦙍儒練湖水利議
常鎮二府惟丹陽丹徒有水利可講耳練湖最焉宋法
　凡有占塞及盜洩湖水者罰如擅殺人律元史至治
　三年冬省臣奏江浙行省言鎮江運河全藉練湖之
　水官司漕運商販農舟莫不繇此宋時專設人夫以
　時修濬接濟運舟自平江南之後豪勢之家于湖中
　築堤圍田耕種侵占既廣不足瀦水遂致泛溢淤淺
　委官相視濬滌計用三千人九十日可畢參政董中
　奉又言練湖舊有湖兵四十三人添補五十七名共
　百人于本路州縣苗糧三石之下一石之上差充專
　任修築湖岸設提領二員豪寨二人司吏三人于有
　出身人内選用工部給印仍委本路達嚕噶齊總治
　其事同知知事專管啓閉斗門竝從之夫宋元之重
　練湖如是豈得已哉我明乃漫不加意國初尚設巡
　司旋復裁之二百餘年棄置弗及駸尋至于今日運
　舟壅塞無嵗無之而旱潦亦不獲其利萬一有風塵
　之警欲行丘仲孚之策不可得也是當亟治無疑者
　開挑占田啓閉置閘更當詳議今有為湖漏者皆飾
　説也如其果漏亦當治之以復古迹始當
　　　毛節卿水利議
浙西為區四高中下勢若盤盂浙西之田低于天下蘇
　松之田又低于浙西東南濱海北亘長江西界常州
　地皆高仰而列澤中滙太湖為最西北則受荆溪宣
　歙蕪湖宜興溧陽溧水數郡之水西南則受天目富
　陽杭州分水湖州諸山諸溪奔注之水瀦聚于湖其
　下流分注龎山湖渰承之而入于海者是為松江此
　三江之主也其下七十里東北流者為婁江而太湖
　分注陳湖沙湖諸渰之水承之其東南流者為東江
　而太湖分注澱山湖三泖諸渰之水承之其北溢滙
　而為昆承陽城巴城諸湖者北入揚子江東入大海
　則有白茒七鴉梅里諸浦在焉此三江五湖之源委
　也水繇地中行古之人因其高下之勢制為蓄洩之
　法于江南北或五里七里為一縱浦以通其流復于
　浦中東西或七里十里為一橫塘以分其勢低鄉則
　因取土築圍以固田水無泛溢之患高鄉則因濬河
　引潮以灌苗田無苦旱之災海濁而江清潮日二至
　常欲淤塞江路故通潮江浦悉置諸閘隨潮啓閉而
　中鄉地勢西傾之處復設斗門水竇瀦積湖水雨澤
　以灌溉是故高卑兩利水旱無虞自唐益賦江南以
　来疏防之具代不廢弛至錢氏有國趙宋南渡全藉
　蘇湖常秀數郡之賦以充軍國之需當時盡心經理
　高田低田各有制水法利害興除莫不備舉故錢氏
　有國百餘年止長興年間二次水災逮有元立政古
　法漸廢自是水旱相仍嵗課不入復立水監庸田司
　興修水利雖不能如錢宋而呉淞一江白茒諸浦尚
　皆汪洋通利我明適東南富庶之餘有司因循失于
　經理前朝所設撩淸夫管閘官與夫修橋開河錢米
　等額悉以無用廢之成祖時常遣大臣来治間亦有
　功然不久召還後以水利分屬浙江僉憲凡百舉動
　不得自為移文闗㑹數月未定嵗一出巡虚應故事
　而已治水之法不當與水爭利官既廢弛民亦偷惰
　漸至姧頑勢要或利江湖之闊攘其傍以為田或利
　通舟之便決其隄以為涇種植茭蒲滋生蘆葦凡百
　要害開掘壩塞悉從民便阻節上流水勢無力不能
　衝敵潮沙兼以閘竇不設渾潮日積而江浦漸湮湖
　水泛溢而隄防日壊是故東江塞矣三􁆢南源繇黃
　浦北折而入松江之下流松江中絶龎山澱湖諸水
　繇新洋夏駕而入于婁江白茒新濬昆承陽城巴城
　諸水日有所洩七鴉壩絶潮水而直塘數里中微渾
　潮漸積夫以太湖橫亘三郡周圍五百里三萬六千
　頃之水止繇一江一浦而入海邇来婁江自太倉南
　闗至海口五六十里中流漲沙不下五六所長者七
　八里短者三四里潮落行舟往往浮沙而過訪諸沙
　民皆云出海向有橫沙為梗此實漸有可憂之勢及
　今圖之費省而工倍不然安知異日不為松江之微
　東江之塞耶此事闗係地方最大人無遠慮莫之省
　憂當路蓋未之聞也他如低鄉圩岸未築而多水患
　高鄉塘浦未濬而多旱災又其小者耳國家財賦仰
　賴東南東南財賦資乎水利水利本也財賦用也故
　祖宗朝精選重臣專督委任約費緡錢動以百萬計
　嘉靖初肅皇帝敕巡撫大臣兼治官吏既易服從錢
　糧又便支用最為得體後復廢革有識者惜之今賴
　政府言官深維國計奏請簡命兵備憲臣兼督住劄
　太倉而帶銜山東葢欲專心水利以蘇東南之困也
　但府州縣水利官更乞查照𢎞治九年提督水利工
　部主事姚文灝奏内事宜重農官之選專農官之任
　仍照推官例不許别項差遣相與講求水學分行巡
　視細造水道田圖叅訪利害何圍岸當築而未築何
　塘浦當濬而未濬何江湖當開而未開何閘竇當設
　而未設孰為急孰為緩孰為易孰為難各該人工幾
　何夫銀幾何今春興某處明春興某處甲官督某工
　乙官督某工不惟其職惟其人規模既定次第舉行
　大臣則提其綱而考察之以定殿最水利既興通海
　江浦悉置閘竇立啓閉賞罰之法而嵗加修理庶免
　夏秋搶潮之勞冬春渾潮之積而恆暘得蓄河水以
　救旱主委得人則撩清之卒亦可據險以防鹽徒海
　盜之出沒利莫大焉其開河築圩之法宜照姚工部
　水利事宜條式但民窮財盡當役大户不當役小户
　當發公廩不當發私廩興大役也驗田派夫驗夫派
　工以區分得利遠近而為多寡夫銀計户隨蠲其糧
　仍訪得利公正大户分督若支河小圩之類則令田
　主出食佃户出力或各治其田頭而塘長圩田報夫
　之弊永革則利可興而害除矣昔范文正公守蘇興
　修水利斗米十錢今之司牧倘能留意是亦今之文
　正也
　　計開
　　一照田之法姚工部水利事宜照田撥夫照夫分
　　　工大户出食小户出力此不易之良法民至于
　　　今頌之姑舉近事以驗往年本州水利判官王
　　　聘開楊林河通查一州實徵田若干頃内除例
　　　免田若干頃存該撥夫田若干頃計河丈數若
　　　干合用夫工若干然後計田撥夫計夫分工近
　　　河得利區分三十畝一名稍遠者五十再遠者
　　　一百如婁江之南七浦之北不資本河水利者
　　　百五十畝不足數者朋當每夫派五尺造冊既
　　　定以木牌分立界限塘長惟令督工以近河服
　　　衆大户分界總督處置得宜而人心自服大小
　　　皆無怨言近年復開楊林河大户憚于出夫從
　　　臾官府大家多田焉得許多夫役故撥里甲夫
　　　日給米二升而取辦于近河田濟農倉出納侵
　　　漁有名無實是役包工大户得利小户受害民
　　　是以胥讒夫惑大家田多夫少之説者葢不知
　　　有田則有夫假如户田千畝須有佃户百家就
　　　令三十畝一名不過三十夫耳自令計夫分工
　　　立限責成庶公平而無勞逸不均之歎今塘長
　　　報夫開河止查沿河得利人户家出夫一名其
　　　間有業户有佃户有丁力多而種田百畝者有
　　　丁力少而種田十畝者若使槩出一夫不均孰
　　　大焉今照田撥夫照夫分工既革塘長報夫之
　　　弊又免頑民偷力之欺不計大工小工此法皆
　　　可用也
　　一開河修岸運土之法岸有當修有不當修者如
　　　有長灘多嘴須用挑去其餘不必一一削草見
　　　新土如有崩陷當補者須令先載草泥織砌外
　　　脚方填新土杵實庶得堅固若不預先經畫立
　　　定法程則塘長只圖速遞滿呈縱容夫役堆泥
　　　灘邊岸上或以浮土幇岸補缺甚有挑淺填深
　　　如官来看河只見岸新水平便説工完一遇渾
　　　潮大雨衝洗新土復歸舊河名開實塞又結工
　　　之日河底未免有水以故樣墩壩岸界多起不
　　　淨以致阻節水勢此須先令車夫去水起淨打
　　　通水線然後開壩通潮可也
　　一開河打水線之法姚工部開河謠曰遠堆新土
　　　纔稀罕盡露黃泥始罷休兩岸馬槽斜見底中
　　　間水線直通頭先年水利判官王聘繇給諌左
　　　遷肯與百姓開河民甚愛之惟不知此法故開
　　　吳塘而中流蘆灘不去以致北段淺狹開楊林
　　　而中流水線不通以致東段淤塞功小施而弗
　　　克大就父老相傳𢎞治年間有本府水利通判
　　　陳暐善開河嘗開某河工將完而遇雨塘長私
　　　開壩放水無從攷其淺深暐曰先與我打水平
　　　也遂將茅毛截兩岸打平水石灰樁令曰准此
　　　下深五尺命車夫去水重開工完放水一二尺
　　　取大鯉魚一箇緣繫木牌于尾投之中流觀其
　　　浮沒遲速以測深淺處識之責令重濬必魚遊
　　　無礙而後已此打水線之法也
　　一開河當順水勢之法嘗見嘉定鹽鐵河出婁江
　　　口舊河在西某官因見海潮東來欲迎其勢以
　　　利之大集夫丁從平陸開新河東出填塞故道
　　　不半年新河復塞舊河自通水性之不可逆類
　　　如此先年李尚書充嗣開白茅知州梁穀下問
　　　水利于愚愚聞白茅海口漲沙為梗殆非人力
　　　之可為變而通之宜别有其道西接鮎魚口東
　　　來以達支塘約長三十六里自直塘北下稍東
　　　以達巡司亦如之上流頗通下流乃塞故道北
　　　折而轉入江者二十里其徑平陸而去江者僅
　　　五里因採獻野老之言曰舍故道而開平陸一
　　　避海口之漲沙二順水勢之就下庶幾事半而
　　　功倍尚書遂從之故今白茅通利崑山常熟南
　　　長洲東太倉西之低田數年得熟者皆開白茅
　　　之功此當棄故道而不棄之者也如近年楊林
　　　河屢開屢塞人皆歸咎雙鳳士大夫開黃涇橋
　　　鹽鐵塘壩以致水勢北瀉故東來淤塞此得其
　　　一未得其二也蓋楊林河出海自有故道塞也
　　　久矣下流北折借花浦併入七鴉以達海故水
　　　去不及而渾潮易積此當循故道而不循之者
　　　也湖川塘旋開旋塞不通舟者四十餘年人皆
　　　謂鹽鐵楊林之潮適會于湖川西去北折繇金
　　　雞河以通巴城東去南折繇小塘子以入婁江
　　　出口處適有漲沙上流既無湖水之衝下流又
　　　有漲沙之阻此其所以易塞婁江漲沙去湖川
　　　亦自通矣
　　一開河當順天時之法傳曰使民以時釋者曰春
　　　耕夏耘秋收至冬乃役愚曰不然今觀高田收
　　　穫差早而種菜麥約十月盡方閒低田雖少菜
　　　麥而收穫差晚約十一月盡方閒十二月嚴寒
　　　民力難用故興工須正月初雖遲毋過正月半
　　　放工須三月初雖遲毋過三月半蓋三月後高
　　　田務桑麻低田務番耕農時不可違也且開泥
　　　例運菜麥田上三月麥長不敢挑五月農忙不
　　　暇挑又悞一年種作故須及時也如興大役勢
　　　不容已十一月上工或中秋後重陽前亦可暫
　　　役半月吳俗種晚稻多中秋稻次之早稻又次
　　　之大約八月盡收早稻九月中收秋稻十月初
　　　收晚稻此時民力頗閒耳
　　一開市河之法城中通潮市河多被居民乘便棄
　　　撇煤燼瓦礫灰土阻節水勢以致渾潮易積而
　　　吾蘇郡城中不通潮者日積月累亦漸淤塞旱
　　　年不能通舟先時太倉開濬内河知州陳璜知
　　　其弊責令兩岸居民各照屋基開挑遂著為例
　　　但未查姚水部開河之法故不久湮塞今欲疏
　　　通必查原額及今深闊酌量中制上樹界木下
　　　畱樣墩居民各照丈尺分挑不許浮土幇岸挑
　　　土堆崖如無空地容土者查照松城開市河法
　　　俱用船載水則撩罱旱則開挑其公占官地則
　　　報腹裏地方夫一尺一丈皆有歸着嵗令總甲
　　　保長巡視則市河長通而農工永賴矣太倉水
　　　闗三閘乞加修治立啓閉之法以便軍民父老
　　　僉謂閘傍仍開月河築軟壩一條聽潮来往内
　　　河常蓄水三尺大汛可以通舟小汛可以運載
　　　每一月啓閘以洩積水試之太倉有效嘉定亦
　　　可行矣
　　　毛節卿圍田議
嘗考古隄岸高者須及二丈低者亦不下一丈借令大
　水之年湖水高民田五七尺而隄岸尚出塘浦之外
　三五尺至一丈故雖大水不能入民田也民田既不
　容水則塘浦之水自高于江江水亦高于海不須決
　洩而水自湍流矣故三江常濬水田常熟此古人治
　三江低田之法也今水利久廢江浦圍岸外日傾而
　内日削高者卑而廣者狹近年大潦高者僅能平水
　低者水浮三四尺觸處崩坍不可勝舉愚民只利近
　不見遠稍遇旱年沿江近浦田輒掘通下脚以為車
　塲水洞土虚善崩理固然也今當于中鄉淤塞塘浦
　因而開闊取土以築圍固可一舉兩得其低鄉無土
　去處宜圩岸内開子河一條取土增岸高五尺闊一
　丈内更作小岸一條以扺水俱要砌為高低水竇引
　水内河以車灌不許隨便開掘岸塍栽桑柘以固土
　河種茭蒲以聚泥其通潮江浦日引渾沙積淀漸為
　幇岸之助則永久可無崩陷之虞矣其所毁田畝必
　須開豁税糧以升科開墾荒田沙塲草蕩之類補之
　作為官河官岸不許侵損其桑蘆等利隨田收管有
　缺輒令補之又茭能殺水亦能阻水傍江湖之岸宜
　多栽以禦風浪其腹裏塘浦洩水去處不許一槩栽
　種阻遏水勢布政何宜水利策略云圍田四畔或土
　脈虚浮外水滲入晝雖車乾夜復漲溢者宜于岸塍
　中心開掘一槽深及外河之底隨罱湖泥填及一半
　俟其稍乾用杵築令堅實又復罱泥築滿則水無自
　而入矣又有圍岸因鰍鱔掘穴或樹根朽爛遂成漏
　洞者亦依前法築之自然堅固此宋元極重圍田之
　議今宜深究此法則惠賚無窮矣
　　　錢允治長洲縣水利議
夫治水必須躬歴山川不可妄意户牖以禹之神聖而
　未免乘橇乘􁆬身親胼胝者蓋地有高下土有沃鹵
　湍有緩急瀦有淺深勢有迂邇茍非相度不得其情
　非咨詢不窮其致兹典籍具在條分縷析不可不謂
　之詳且密也而或施之行事則有挂漏者繇其偏徇
　于掌故而歴覽未周指畫于陳言而時變未悉也即
　世之善為論者咸曰太湖翕受宣歙池州建康諸水
　未嘗言江水亦從蕪湖而入又曰今日水患皆繇太
　湖之下流壅塞積水四溢未嘗言太湖今日之下流
　甚細不大為患何也高皇帝定鼎金陵劉誠意實相
　厥役因取九陽江之水自天生橋折而北拱洪武門
　繞京城出龍江口于是築東壩斷西南下太湖之水
　而今太湖所受惟荆溪天目諸山水而已是湖之水
　止大于瀦蓄而不使于奔放可足于灌注而無妨于
　汎溢觀吳江長橋迤南水洞填塞而沿隄彌望皆成
　膏腴之田其在宋元稍塞蘆葦而水即四溢何今二
　百年無此患耶實西南諸水不入故也吳淞江自古
　承太湖之流而洩之海湖水常駛與海潮勢敵故江
　流常通水勢稍微即渾潮深入積土淤江故昔之治
　水者必先治吳淞江今數十年來潮水無障積久成
　陸所苦惟沿江之田枯旱而已不聞湖水四溢為患
　也此亦足證太湖水源視宋元僅存十三矣竝湖之
　郡為常州為湖州為蘇州惟蘇州當其下流下流之
　水乃蘇之吳江縣吳縣為之入口太倉之劉家河嘉
　定之吳淞江常熟之白茒港為之出口惟長洲縣隸
　郡東界入口之水至是支分節溉縱橫旁溢南為尹
　山湖澹臺湖車坊湖黃天蕩金涇渰朝天湖吳淞江
　獨墅湖鑊底潭姚城湖陳湖澱山湖東為沙湖東北
　為彭渰陽城湖施澤湖昆承湖耆澤湖段澤湖上澤
　湖北為黃埭蕩長蕩鵝肫蕩漕湖其通流為官塘支
　港其積流為白蕩白漾蓋不下百十之數皆受太湖
　之水渟泓充滿而後出于吳淞江劉家河白茅港大
　扺邑之諸水猶導河者所謂分為九河也其太倉嘉
　定常熟出口處猶所謂合為逆河也通流靡滯則潦
　不妨農旱可供戽稍有澱淤則水漫且激田畝成浸
　圩岸崩潰傷苗害稼非若他邑尚存高阜二三可藝
　花豆也其修治之要者略有可舉河港為舟楫通行
　者官為之疏鑿其用以溉田洩潦者即受利之民自
　行開掘所起之土即用以築塘岸填圩塍在長洲之
　水利異于他邑而亦易于舉事者如此俾有循良之
　吏處官事如家事究心三年之間即可成數十年之
　利然今之有司非不經營水利也其議論則悉行移
　則備然任事者視為常談不過略加掩飾銷繳公文
　而已此無他繇主之者無專官而施之也不責實焉
　耳本朝軍國大計半在江南茍不修水利則田賦不
　登田賦不登則國用是匱所當亟為講求以開利源
　者莫先于水也誠得廣詢嚴勘實見某河當官開某
　河當民開某隄當加高某隄當增築闊厚請著為令
　大約十餘年一遣重臣莅事刻期訖工即囘此則利
　之利也若付之帶管之官不過行文塞白訖無成效
　又何咎哉在今日觀之府縣有水利官繇役有導河
　夫銀主之者又都臺御史憲使又每嵗經理之試舉
　所修者何水所利者何處竟致五十年通行之水則
　河身日高而遇水至即盈稍旱即涸不通行處則漸
　以成陸不特茭葦叢生而已岸塍則大者崩削小者
　堙廢至于官塘亦傾圮斷缺行路沮洳矣是謂之實
　意為民以圖久逺之功可乎按長洲目前之水其僅
　通者凡三十有三曰吳淞江陳湖瀆墅湖陽城湖昆
　承湖王墓湖朝天湖尹山湖葉澤湖漕湖施澤湖赭
　墪湖黃天蕩三塲蕩鵝肫蕩馬尾湖車坊漾范青漾
　鑊底潭運河闔閭浦舟直浦射瀆糜瀆涇齾塘至和
　塘匠門塘栁胥塘石獅涇楊涇龍漊官才漊金涇渰
　其已塞而應通者凡五十曰白蜆江支河官浦支河
　朱涇支河吳莊河瓜涇港金巷港王巷浜黃泥涇河
　珍珠浜河黃涇港河旱涇河蠡瀆涇長涇掲安浜永
　昌涇雷塘河趙墓涇徐瀆河濟民塘陸墓塘和尚港
　思賢涇堵墓涇暢浦港滕巷港戰浦河西浮皋港張
　陵港急水港土橋浜河錦㠶涇唯亭涇魯班涇山塘
　河太平涇吳絲涇寺橋河楊巷塘黃埭河蠡塘河南
　屑涇泗馬涇葑門塘瓦屑涇和豐橋河甫里塘東北
　城濠河鮎魚寶浦東倉河是水可數舉則工可數計
　求其故道因其自然淺者深之狹者廣之淤者疏之
　堙者鑿之此無不可成之功矣又長洲之地平曠水
　演漾而不得遽泄每遇霖雨汎漲風濤相薄則河港
　之水逆行衝囓侵入田間汪洋無制宋轉運使王純
　臣令吳民作田塍禦水司農丞郟亶亦云治水以治
　田為本其説多可采行今鄉中耆老皆言三十年前
　民間食足事簡嵗時得因其餘力營治圩岸故田以
　完固近年窮苦救死不贍不遑修理故田圩盡壊而
　水災加甚國家額設塘長正為圩岸計也今則水利
　官于塘役則常例是急塘役于田户則科斂需索為
　務而于上司督促不過飾虚文揑故事應之而已其
　日至廢壊而不可頓復皆坐此也誠使盡力圩塍牢
　為築治則岸塍高田自固雖有水潦豈能為災且足
　以制諸湖之水不得漫行而咸歸于河港水歸河港
　則河港之水自然高于江而江流疾駛自然潮勢不
　能抗而積水亦泄矣此殆明白易見而上無作者下
　無奉行者卒至利不克修患不克弭賦縮民困吾不
　知其終何所取給也
　　　吳韶吳中水利議
導河王潮沙之導滌制始于唐詳于吳越錢氏宋人承
　之故吳江常熟崑山設城下四指揮又有開江兵卒
　撥隸開江指揮置營之舉元人法之乃有撩淺人夫
　專事修理之制蓋凡湖港通潮沙隨潮上潮退而沙
　日留積漸凝淤遂成沙漲今嵗不闢明年不開略與
　岸等故必設是人以主之時常撩探浮沙偶積即抉
　而去之其始不過一二人之力逮既成堽豈止百千
　其功謀其易而不謀其難甚善治法也其不以夫而
　以軍者葢夫出于民恐妨農事軍則不耕不植有糧
　以贍其生為甲為伍有官以董其役分方撩滌得專
　心于所事茍民夫應役動致紛紜雖有興事之人必
　俟文移輾轉坐費時日莫急其功前人之見殆有深
　意至我熙朝此法遂廢每一興挑積數十年其在州
　縣雖有水利屬員不過四海九州之人驟官臨蒞莫
　識水土之宜不四五年且移官去有秩滿而不識河
　港何在者比比然也為今日計不若以此分隸于近
　衞之官軍則其人土著而功緒有所稽也且𢎞治年
　間主事姚公文灝嘗立法每縣于均徭項下辦解導
　河夫銀若干兩銀既解而河卒莫之導使即以此給
　軍夫以代其給引辦價之役豈不兩便江南寡冦禍
　莫急于水災以此責軍人理無不宜況唐宋時之舊
　制又昭昭矣
　　　張内藴東南水利議一
江南水利瀦蓄于太湖太湖宣洩取道于呉淞江吳淞
　西連太湖東通大海海日兩潮渾沙易積太湖之水
　注江達海晝夜不息力能衝散潮沙漢唐以来呉江
　未築長堤湖水無阻沙不積聚江水常深吳中自来
　無水患迨宋慶厯間以淞江風濤多敗漕舟遂築吳
　江長堤橫絶江流五六十里雖有橋梁石竇瀉水終
　是抑遏阻滯而江流之紆緩始不足以敵渾潮之倒
　注而吳之水患始于此矣宋人設法經理既立水軍
　三四千人以為撩淺之用另設官田米三千石以為
　經費之需吳江知縣職銜帶提督湖塘河渠縣尉職
　銜帶巡視湖塘河渠如遇水路淺隘橋道傾頽本縣
　徑自支米應用即時修理賴此僅保無虞繇此言之
　太湖諸口只宜常通不宜略塞水利職員只宜特設
　不宜兼官前元不知遠略軍散營廢官田米歸之朝
　廷所惜者止于三千石卒之湖口湮塞無官督治貽
　害三州六郡之民不知幾倍終亦修浚迨我列聖留
　心農政各處設有水利僉事各府州縣設有治農佐
　貳等官亦既勤矣又恐遷轉不常虚文塞責故又時
　遣大臣經理承平日久成法漸弛馴至水口堙塞年
　復一年沿江占據成田日甚一日湖流愈加隔絶江
　水不復流通非惟通潮去處無復能衝散潮沙即以
　湖水發源處所亦往往停滯渾泥漲灘一望極目沿
　至嘉靖二十年以後吳淞江日就堙塞而吳之水患
　始不可復救矣太湖汎溢洩放無門低鄉田畝方患
　全渰沿江高仰之區則又不能引潮灌溉荒棄田地
　萬萬畝虧損錢糧萬萬石即今江道西自慢水江口
　東距徐公浦口四十餘里㡬成平陸至于太湖洩水
　諸口如吳江之長橋長洲之寶帶橋沿江三十六座
　橋道及一百三十餘處洩水石竇内中多有浮泥積
　穢漲塞者所當急為相視急為疏濬者也此須動支
　官銀或起集官夫非止一勞永逸實為正本清源然
　此特其大綱耳非其節目也求其節目之最急者則
　又在乎河渠堤岸之交修葢河渠者蓄水以資灌溉
　堤岸者禦水不得入民田古者河渠深廣堤岸高厚
　非止為治田之計正欲約束水道使江之水常高于
　海浦之水常高于江湖之水又常高于浦葢順其就
　下之性引而導之然後湖之水自入于浦浦之水自
　入于江江之水自入于海沙不阻塞旱潦皆宜國計
　民生永永有賴茍無隄防以約束水道則散逸妄行
　悉假低田以為容受之地矣欲藉其建瓴之勢以蕩
　滌潮沙胡可得哉夫有田無岸水平入之一年墮工
　前功盡棄一家墮工諸家之功盡棄則河渠隄岸之
　役每嵗當舉此工不繼安用開江為哉夫以河渠隄
　岸之闗繫甚急者民間反忽而慢之皆因水利官襍
　委兼攝未暇專心巡視之故其不曾巡視又皆因未
　有特設憲臣提督之故葢上司之賞罰不行于水利
　衙門則水利衙門之賞罰不行于塘長等役上下相
　䝉因循茍簡若此不已其害不獨在于民生而且移
　之國計矣然則方今救時之急務舍水利之外奚以
　哉水利之急務舍堤岸河渠開江之外又奚以哉夫
　治水天下之大事也而足國裕民全在乎此又天下
　之大功也任天下之大事以成天下之大功非有天
　下之大智秉匡時之大忠者其孰能與于此
　　　張内藴東南水利議二
凡水勢聚則力專而流迅散則力分而勢緩故渾潮倒
　注之處宜于分而江流順行之處則又宜于聚殆不
　可以一槩論也古者河渠深廣堤岸高厚非止為治
　田之計正欲駕水歸海使渾潮永不積聚江可常通
　耳以故近江高仰之地常要多濬枝河而通江近水
　低田須要堅築堤岸何則渾潮出沒必繇海口入江
　方其潮来之時有此枝河可以分其脈絡而殺其洶
　湧之勢退潮之時有此枝河則百川衆流竝瀉入江
　方能併力衝散潮沙故欲江之常通莫先于兼濬傍
　江之枝河者此一策也水鄉低田賴其堤岸高厚方
　可攔截水勢使之盡入于江不得散逸妄行江流乃
　可迅速若隄岸單薄不行修築則浩淼無涯之水悉
　從無岸低田散入水勢愈加紆緩安望其滌去渾沙
　故欲江之常通尤莫先于急修堤岸者此又一策也
　若其上源要害尤在太湖洩水諸口現今沿湖諸口
　悉被民間圍裹成田築為蘆埂茭蕩水脈全然不通
　吳淞江夷為平陸實繇于此應委風裁有司備查沿
　湖通江洩水諸口及石竇古跡港汊凡有淺隘漲塞
　工程重大官為措置工程小者着各專利豪家自備
　人夫悉從自己田限所對橋門石竇通行開濬不如
　式者罰追歴年花利以備河工之用兼防里胥因而
　索詐擾民其水利官分地程功定勸課為殿最仍再
　查照銀渚東壩事例請㫖申飭刋榜嚴為禁約夫旱
　地有支河則海潮倒注之處常分而不聚水田有堤
　岸則江流順行之處常聚而不分沿湖洩水口子又
　有厲禁而時常修濬則上源之宣洩益無阻滯三策
　竝行雖有渾潮決不能深入縱有沙泥停蓄江流隨
　輒滌去如此則吳淞江可以常通太湖積水可以常
　洩吳中可以永無水患
　　　張内藴東南水利議三
為政有體操得其柄則已不勞而事畢舉功在萬世矣
　今欲興修水政垂惠三吳不須别項勞神秪須采集
　衆議立為成規以傳示水久如旱鄉支河限定每年
　一開榦河則五年一開低鄉圍岸限定每年一築界
　岸則三年一築尅定程期永為遵守一家之工役不
　完責在業户一圩之工役不完責在圩甲一圖之工
　役不完責在該年總甲一區之工役不完責在塘長
　一縣之圍岸界岸支河榦河俱不及期修濬責在水
　利官水利官自十一月起至二三月止竝不許雜委
　亦不許取具糧塘里老結狀一紙以塞責須令出舍
　鄉鎮巡行問其疾苦省其勤惰相其原隰酌其淺深
　高下孰為利所當興害所當除各處荒棄田地用何
　調度方可轉荒為熟凡切于國計民生者通要留心
　經理申詳酌處雖上司或有别委掌印官不必闗牒
　本官徑自另議一員申請朦朧不行申請致令雜管
　他事墮悞水利大政責在掌印官水利官怠惰偷安
　不為出舍巡行責在該府水利㕔該府水利㕔不嚴
　加督察不按季臨視其責亦有所歸大約巡視一年
　二年圩岸可成巡視三年四年溝洫可深巡視五年
　六年浦瀆可通巡視七年八年三江可入十年之外
　流民可以盡歸荒田可以悉治户口漸饒國計日裕
　矣
　　　王叔杲治水專官議
江南水道湮廢已久今驟欲開復故道非惟工費無從
　措處即積土何所安置民情必有大不堪者惟當久
　任專官漸次疏導方可望其底績官不必以水利為
　名惟當以治農為務愚考前代江南嘗設有營田司
　誠以田疇之廣衍民力之勤惰不可無專官以督察
　之也昔錢鏐以蕞爾之區惟盡力農事遂致富饒我
　國家財賦仰給東南乃惟知責小民供輸而於治農
　略不加意此愚之所未喻或謂小民力田為生固所
　自盡添設一官徒以増擾或謂各府縣治農之官未
　嘗不設而卒未見有禆于農事夫百姓顓蒙非提撕
　則日就荒惰官職卑猥非督察則甘坐鰥曠今州縣
　治農之官因上無專督之長漫不知職守為何事既
　有臺臣以總轄于上不可無治農僉事以承奉專督
　於下夫所謂治農者非止于水利也如低鄉畏潦則
　急于築圩岸高鄉畏涸則急于濬陂塘幹流病於淤
　塞也則疏導不可以不時支流病其分水勢也則堰
　閘不可以不築以至江湖之旁坍漲不一坍則速為
　開除俾小民免虚賠之苦漲則即為陞科俾奸豪銷
　專利之謀此皆治農之事也州縣之長既苦于政務
　之繁力不遑及而丞簿等官勢固有所不能行江南
　逋負之多雖繇於供輸之繁而實苦於荒區之累皆
　原於農事之未修也欲為財賦根本計誠莫要於設
　治農專司終嵗帶同丞貳等官巡行阡陌浮泛江湖
　問農家之疾苦察田蕩之利弊時當農隙則督民疏
　濬築圩農事既興則為民清查勸相所謂擇可而勞
　佚道而使小民習以為常自不見其擾而反以相安
　矣昔人謂江南之水利如人之治身不可使氣血一
　日之不調愚以為國家之視江南如富室之視腴産
　不可使農佃一日不加勤恤歴考前朝毎每數十年
　間必遭大潦田疇悉淹上供困匱而後建議遣官治
　水及遣官既至而水勢已漸消稍一疏導輒奏平成
　矣今其所治之河歴歴可按悉已漲為平陸與其修
　治於已變之後孰若預防于未變之前與其驟興於
　一時以罄無算之費孰若漸修于平日以成不勞之
　功哉若官徒以水利為名誠恐三時農事既興疏濬
　稍息居閒無事議者又目之為冗員或水利稍治旋
　復報罷矣誠不若專設治農官之可久而有據也當
　事者宜諦思之
　　　周大韶崑山嘉定二縣荒田水利議
積荒田土惟崑山之十二十三保嘉定之十六十七都
　為尤甚究其所以始繇水利不通並苦官逋為累小
　民無所控訴故相率而去以為緩死之計耳兹欲區
　處流民使之歸墾其説有五一曰減重賦葢此處地
　廣人稀糧多租少不足以償所岀當役者往往問罪
　破家故不得已而為之逃亡今雖不能如周文襄秤
　土定賦亦當於三斗三升之内量減一斗或八升而
　又輕其徭役免其重𣲖則斯民莫不樂歸而開河渠
　葢此地高阜太甚溝洫難通一澇則積水為害一旱
　則車戽無資賦負民迯皆繇於此但今呉淞江雖開
　而内河如徐公浦瓦浦顧浦雞鳴塘等處尚多淤塞
　所通者亦不滿二三尺豈能灌溉必将此數條大榦
　河動支官銀開濬以此墾荒荒可熟矣
　　　周大韶呉江縣蕩價議
今之議塗田者僉謂享利甚厚價值甚高故加其賦也
　重其價使入於官亦可也殊不知享利厚繇於天時
　晴霽耳霪潦一至率多渰沒價值高繇於税糧輕省
　耳賦額一重誰肯承當故今區處塗田竊以為加其
　賦不若清查舊佃册籍使糧之顆粒皆有歸著重其
　價使入於官不若加意於丈量之際使田之隠漏一
　無所容况今議價入官不為急濟河工之用與其議
　多而難不若減少而易與其盡法而得虚名不若量
　情而收實用為今計者合行委官将此新漲舊漲塗
　田排字定圩挨丘編號通行丈步盡數報官除荒蕩
　茭蕩另議外其餘熟田列為上中下三等逐一註明
　于册聴候覆勘上等熟田兼種菜麥毎畝徴銀六錢
　或七錢中等熟田止種稻禾難種菜麥毎畝徴銀三
　錢或四錢下等熟田雖種稲禾亦難保其常稔毎畝
　徴銀二錢于税糧則隨其所納以為定額永不加増
　茭蕩荒田則并其田之價銀亦通行免𣲖以示寛恤
　惟有不經告佃私墾成田栽種稻禾者免其追花問
　罪毎畝罰銀一兩至於水閣橋棚查其有礙于水利
　者拆之可也如無礙於水利者存之可也或毎丈納
　銀一錢二錢亦無不可如此則既不輕縱之而示之
　以法亦不重苦之而權之以情是雖價從輕減在民
　間不無遺利也
　　　周大韶呉江縣河工議
竊惟水利之所需者莫急於財力財力之所賴者莫大
　於塗田塗田之最多者莫過於呉江計田徴銀計夫
　給食人皆謂河工之費可取辦於呉江矣而卒大繆
　不然者韶反覆思維惟以俯順人情姑聴貧民自用
　其力為從長之計蓋以呉江之貧民就開呉江之河
　道其便有九鞭扑不施而夫之所在即銀之所在其
　便一也田多價多者即為之長不必另報夫頭以生
　事端其便二也雖用其力實以勾銷其應納之銀仍
　用銀名色取具領状在官事干錢糧易於責成其便
　三也上無出納給散之勞止須臨事課功其便四也
　下無守候領支之苦而工食盡足毫無掛欠其便五
　也各食其食即各居其居夫厰不必蓋造其便六也
　樁笆竹木富家各願自備工完各自領回無煩宮府
　措辦其便七也况今貧民盡收是國家不費一粟兼
　寓救荒之意其便八也河工取諸其力省出一粟一
　布皆易銀以供正額民得存生其便九也夫天下之
　可患者止為有銀而無夫耳一用貧民遂可以不勞
　而集事較之始焉追呼拘迫以責民之所無既而曠
　日持久散而聚聚而復散以求濟乃事者相去不亦
　逺哉然欲得民之財當先服其心而欲服民之心其
　䇿有三一曰預給憲票以絶加賦之疑夫塗田納價
　本為糧輕許以糧輕而無慿據何以示信今當刋布
　帖文示以納價之後聴其永為世業永不加賦先令
　該縣用印候具領状之日戸給一紙以歆動其心俟
　其工完之日仍復送縣類解請給憲印以民之力治
　民之田以永逺之輕科易現今之實用大令一布翕
　然歡騰鼓舞民心此一策也二曰候查低荒以杜混
　徴之累夫低田年常渰沒九年三熟錢糧累賠此田
　俱屬貧民大戸絶無較之湖口塗田利厚糧輕者大
　不相侔耆民混報蓋亦有之槩行徴價既以不可即
　與開豁人将效尤合行岀示如有此等許具區圖圩
　號歩口開報聴候弔取先年丈田經緯册覆查生情
　告擾希求漏價者盡法重處通計册内混報十中不
　過一二所議之價當必在於下田得即准查價之所
　蠲雖甚不多恩之所及殆非小補鼔舞民心此二䇿
　也三曰明立限期以紓併徴之憂夫塗田價銀郷宦
　動經千兩富戸百兩或數十兩塗田銀如此則正賦
　可知一時併徴勢難兩辦合無将蕩銀明立程期定
　限今年先完一半明年通完庶㡬數少則民易於供
　辦官易於比徴鼔舞人心此三策也以此三策岀示
　曉諭民雖疲聾自當感激奮勵安坐而籌呉江之河
　工可以指日計矣
　　　周大韶宜興西氿水利議
宜興縣之水上接金壇溧陽及廣德分界山長興張渚
　之水並㑹於此氿之中一從縣治前後瀉出東氿以
　入太湖一從長富張師等河分入西隔湖支流分散
　故西郷一帶之水雖甚積雨不至久淹既又問之居
　民云西氿之水雖有大風不過少阻程途而無覆舟
　之患復詢溧陽運道云此氿每嵗冬間順風駕帆頃
　刻可至數十里况溧陽從七里荘河徑出丹陽但橋
　梁低下增高數尺則不必更出常州此又至便之事
　也又至成塘橋咨土人以復河之策云北有宋瀆前
　人所開以避氿中風波之險後人趨便俱從西氿出
　入略加修濬則巨舸重載亦可無虞循至宋瀆見兩
　岸古堤原係舊路中間一河既深且濶獨梅春渰稍
　濶須當作堤成路然亦不過半里許其餘淺淤小者
　少事疏濬而已其道里之逺近亦與氿相當縱迂逺
　亦不過一里於各支河上橫佈木橋則至成塘率皆
　縴路每河置橋不過八九條無甚巨費不知當時委
　勘府縣官何不訪其舊跡以圖便易司水利者見之
　必将樂其功之易成而亟圖之矣議者又欲近氿蘆
　灘草岸民田開進一河算來該開畝數約二百有餘
　價銀與所費樁木不相上下無山塹廬墓所阻兩岸
　堅土可免波浪衝激况實地用功民易為力但工計
　繁劇姑置之後着可也即今蘆洲與無灘者尚皆水
　淹不知冬水落否否則車戽甚難與其重費以圖其
　難孰若省費以圖其易且可以禦風波可以避盗賊
　可以過糧運可以便商賈而百世永利矣
　　　沈位呉江水利議
竊聞三呉大水迄今且數月尚未全落秖恐春耕在即
　難以興播奈何大抵東吴西浙水利半在呉江而呉
　江水利半在長橋上下今之長橋即古之淞江南受
　湖州苕霅諸溪之水北受震澤之水故一遇霪霖則
　呉江先受其害其勢然也然聞正德庚午大水不過
　三日即去嘉靖辛酉大水不下庚午然自五月至十
　月乃去今年之水去辛酉不過三四寸今尚未去何
　正德之水易退而今日之難退也究其故正德年間
　蕩田之利未興而今日則勢家巨室瀕水之田爭占
　蕩利故河身日小瀦洩無從水雖欲退而不可得也
　夫此蕩田每畝起税少者三升即此三升計之呉江
　蕩糧可得五六萬此五六萬者乃後來隨増隨派亦
　不在惟正之供之數不知此項在何處開豁故此一
　蕩田也上有裨于國稅増之可也下有益于民家増
　之可也今益税無補于國一遇水害不論高下水壅
　而不得洩又無裨于民是蕩田之利害不待辭畢而
　已見矣嗟乎昔殷欲遷都巨室擅沃饒之利者皆不
　肯遷今欲開長橋上下一帶必憎多口自非逺見之
　士不為目前計者不肯為此言自非憂國奉公之當
　事亦不敢以此言進位唯有浩歎耳試詢父老之力
　耕而貧者當得其實壬寅癸卯之間沃州呂公嘗有
　得于此嘗疏吿廟堂㑹計工需有事開濬以代速不
　能行其志其他傳舍其官者率置之膜外今沃州之
　說具在倘按而求之則水利何患不興耶
　　王煥如曰言呉江蕩田之害者不一率未暢快得
　　沈公數行􁆦然神解多言不如簡當信哉
　　　耿橘任陽水利建閘壩議
任陽六區並極低之地坐跨七鴉大浦形若仰盂水能
　入不能出其東南一帶係太倉州岡身高地一遇天
　雨水從高建瓴而下向七鴉大浦入海而浦至太倉
　沙頭鎮七鴉口一帶淤淺倒注西奔則亭毒于任陽
　之間况七浦大塘西通長洲縣陽城湖西南通崑山
　縣傀儡巴城二湖湖俱東北流入于海者地勢然也
　一浦不能泄三湖之水故向于三縣界築斜堰建大
　閘以障之使陽城傀儡二湖繇黄涇下白茒入海而
　閘不知于何年全毁浦口又塞東海不洩西湖莫禦
　一遇水潦六區之地滙為巨浸田為沼民為魚非一
　朝一夕矣此中父老議欲訪范文正公築圍建閘故
　事以驅其害橘嘗再四查勘如于東南陶舍涇重罡
　涇周涇曲漊等四口各建小閘龍池涇前後黄涇馬
　池涇等四口各築土壩以禦太倉岡身之水使之繇
　吴塘過七浦循鹽鐵塘下白茆港入海西南如沈家
　浜丁澤涇塢丘涇石灰涇周涇南梢西鵝涇南梢西
　斜塘七口各建小閘防備漊口築一土壩以西禦南
　斜塘界涇太湖涇巴城湖之水而東禦潘涇太倉高
　處之水北禦毛沙塘七浦之水使其水西繇毛沙塘
　過七浦遵黃涇俱下白茆港入海則三面西來之水
　不能犯任陽一滴矣再于七浦兩岸如古全涇西鵝
　涇北梢東鵝涇北梢周涇倒插浜瓦屑涇黃旻涇横
　塘八口各建小閘新開河蕩涇二口各築土壩使七
　鴉大浦之水不能南害東四十都南四十都正副四
　區如山涇大周涇小周涇蒲漸涇廟涇北横塘六口
　各建一小閘使七鴉大浦之水不能北害北四十都
　正副二區則任陽六區如金甌然海溢湖飜任其縱
　横拱手而觀之六萬四千畝沮洳荒田盡變為膏腴
　沃壤此任陽百世之利也夫江海大閘工費動踰二
　三千金即斜堰閘費亦不下千餘金不易辦也此任
　陽小閘毎座費不過十數金浦南四區通計一十九
　閘計田三萬四千七百五十三畝浦北二區計六閘
　計田二萬九千一百七十八畝驗田派工每畝不過
　釐毫此田嵗輸糧每畝費不下二錢而荒瘠汚穢所
　收不償所輸捐釐毫以博無窮之利倘亦必不容巳
　之役乎少佐官帑以督責其成所當亟議
　　　耿橘潭塘水利建閘壩議
潭塘八區自縣翼京迎春兩門外南抵長洲縣界縱長
　三十有五里昆承湖逼其左腋華蕩衝其右臂元和
　塘陶蕩循其兩股若西若西北若西南江隂無錫二
　縣之水繇蠡湖者繇尚湖者繇王港蕩者繇宛山蕩
　者繇佳菱蕩者俱㑹于華蕩而奔入于潭塘至昆承
　湖下白茆港入海若南若西南長洲縣境以南之水
　繇陽城湖者繇傀儡蕩者散漫北流緣元和塘陶蕩
　諸處亦經潭塘㑹昆承下白茒入海譬之人身潭塘
　胸膈也昆承腸胃也白茆尾閭也華蕩元和塘陶蕩
　皆咽㗋要路而華蕩為尤甚養生者咽喉納腸胃蓄
　尾閭瀉則胸膈快暢而無恙乃今白茆入海之通渠
　日就淤塞昆承湖蓄極不通勢且返溢則腹裏大港
　分鄉涇新安塘諸水又為潭塘翻胃之道納者奔滔
　瀉者涓滴反溢者彌漫而莫稽則潭塘危矣田荒民
　竄豈得已哉橘嘗日進父老講求惟濬白茆為治本
　之良劑而工鉅費繁未敢即舉姑學醫方之治標查
　得西四十四都正副二區被渰之田南和尚北和尚
　等圩萬餘畝受病在元和塘之黃墓涇此涇東西兩
　頭建閘中間南股築壩以外禦華蕩横流内禦大港
　反注而此地庶亦可稔乎又查得西四十四都之十
　六圖北四十四都之九圖南四十四都之七圖九圖
　十圖田二萬餘畝被渰尤甚受病非一必西壩螄螺
　涇池家漊大潭塘中潭塘張港五處禦元和塘一帯
　南來西來之水北壩龍蕩狄家趙鏘天井四處禦廟
　涇大港内攻之水南壩毛涇禦顧涇外來之水東南
　壩新荘禦陶蕩北來之水又于兩潭塘張泗蕩東梢
　建石閘三處禦新安塘分鄉涇反注諸水且以通舟
　楫便農田而此地可緩乎又查得西四十三都之二
　十九圖北四十四都之十圖田七十餘畝僻處一隅
　被渰更甚東潭塘陳蕩二水經絡其中東受六十二
　涇西受新安塘北受龍(闕/)東北受昆承湖諸水又於
　四方築壩四條而後稔可保也凡此特為低中之極
　低者區畫所謂暫捄然眉之計耳又須與築岸裹田
　之法并行而始克有濟若練墩浜直下白茆張蝦漊
　徐涇鏌門塘直下昆承顧涇呉塔塘單長涇界涇直
　下陶蕩之處地勢稍高而水勢亦稱莫禦疏之使流
　而已其大蕩魏涇廟涇三處正當華蕩要衝西來水
　勢疾如奔雷從此東灌大港而入昆承惟患其不速
　又咽喉中之咽喉也治標之法不過如此必求永利
　而無害非大開白茆港導水入海不可開白茆則鄒
　家洪南前洪中洪草鞋洪大洪及新開洪白魚洪蘇
　家洪周家洪諸水又為昆承入白茆之咽喉均當畱
　意者
　　　吴爾成水田修濬議
吴中之財賦甲天下而財賦之源在農田農田之源在
　水利我太祖高皇帝深惟根本之計特頒敕諭凡天
　下陂塘湖堰可瀦蓄以備旱暵宣洩以防霖潦者皆
　因其地勢修治之又遣官分詣天下督吏民修治水
　利嗣是列聖相承獨加意于蘇松等七府水利或設
　郎中或命都御史或工部尚書或專敇巡撫官或督
　巡鹽巡江御史而又特申禁令令秋成時修築圩岸
　疏濬陂塘以便農作無非欲使各鄉區圖之役伍各
　就其鄉井之中自為修救高郷則濬溝渠深濶而旱
　魃不能災低郷則修圩岸高厚而陽侯不能祟役不
　離鄉民各自為世世相承浸深浸厚以歌豐穰而成
　冨庶不知何年始生蠧弊有水利積胥奸宄百出而
　又一種市棍刁猾號曰泥頭為之包攬侵冒工食遂
　與積胥朋謀通計合為一家一體先将各區各圖水
　利之役紛然散派令不得守其本鄉以開泥頭包攬
　之門如高鄉之塘長里長則自捨其久涸之溝渠而
　偏派以隔區窵逺之圩塘低鄉之塘長里長則自舍
　其久倒之圩㟁而偏派以隔區窵逺之河壑夫蚩蚩
　之民亦各自戀其郷井而且倀倀于適途安能裹糧
　而前以走數十百里之外而奉公家星火之令正號
　慟驚魂無可如何而神奸泥頭方且乗其苦而為之
　承攬于是塘長派之里長里長斂之人戸人戸多賣
　子鬻身以供包役包役餽銀于塘長塘長乾没再輸
　于泥頭而泥頭入已夫銀入泥頭之時則已為河工
　圩工畢事之日矣何也泥頭既攬得銀則與胥役輩
　灌輸分受故今年計工明年停閣萬不得已而開河
　則不過剷去岸草増高様墩而河之閼塞如故萬不
　得已而築圩則不過撈起淤泥略塗岸面而圩之傾
　頽如故有一墩而今年築明年又築終于不築一溝
　而今年開明年又開終于不開積至于今日則高鄉
　已無河渠低鄉已無圩岸無河渠故近者三十五年
　之旱則東鄉百里枯焦而斗水百錢寸草不長無圩
　岸故昨者三十六年之水則西鄉萬井烟銷而顆粒
　無收民為溝瘠雖有亷能之官精明之長率見為相
　仍故事而莫知其窟穴之所繇藏民事之所繇蠧則
　豈可不為改絃而任其一往不返以致東南之陸沈
　也哉惟望先行各府州縣諭各區圖細造水利書册
　高鄉則逐項開載本圖附近某大河應與某區圖協
　開若干丈尺本圖通潮活水溝漊㡬條名某名某本
　圖自該照里甲田畝不問傍河腹裏一體分段開濬
　若干丈尺底濶若干丈尺面濶若干丈尺深若干丈
　尺低鄉則逐項開載本圖附近官塘應興工區圖協
　築若干丈底廣若干丈尺面廣若干丈尺高若干丈
　尺本圖圩岸戧岸應照里甲田畝不問靠塘腹裏一
　體分段自築若干丈高若干丈尺底廣若干丈尺面
　廣若干丈尺并附冊内載高低兩郷相其地勢應築
　壩閘旱則内水不出潦則外水不入亦一一具載以
　便挑築書冊已定畱貯府縣及申報道院永永遵行
　仍倣祖制于九月盡十月中農工已畢之際諭各區
　圖里長塘長即乘農隙刻日開濬挑築如初年先與
　該區協開某大河即自分開小漊初年先與該區協
　築某官塘即自分築圩岸戧岸酌緩急而均工力以
　定年次或三年五年為一周増築開深週而復始年
　年如是到三月中農工将興即諭各里塘具状結得
　河工圩工一一如書冊所載丈尺毫不虚報如有水
　旱枯焦衝倒以壞田疇本役甘聽處治夫昔也民苦
　出郷旁皇無計至于鬻身命以投虎狼之喙而已田
　毫無救于水旱今也民各自救役不出郷不過自以
　畚鍤舂杵自營本業而又無絲毫之耗費昔也東撥
　西西撥東專以其揺亂無定之奸得藏其虚影不實
　之弊而東西率至於兩傷今也高救高低救低獨以
　其專一不分之力各畢其鑿鑿可據之事而高低究
　至于兩利此即三代鄉田同井之制我疆我理之規
　故三吴有開濬吴淞江之議苦於時詘難舉然舉之
　固為神禹疏九河之大功令各于本鄉整頓就疆而
　理亦是神禹盡力溝洫之一法先使下流處處疏通
　稍待物力充盈亟議開濬吴淞江以備三江入海之
　故道則吴中尤為萬世永賴即我明亦屢厪宸謨其
　效不彰彰較著哉
　　　陳仁錫治水約言
　　一設官始末并善後未盡事宜
永樂三年命戸部尚書夏原吉佐以侍郎李文郁大理
　寺少卿袁復陜西參政宋性又命僉都俞士吉齎水
　利集使講究以聞公首開崑山夏駕浦掣呉淞北達
　婁江復挑嘉定縣之顧浦南引呉淞北貫呉塘自婁
　江入海又濬常熟白茆導諸水于楊子江是時呉淞
　江濶一百五十丈公之治七浦也因作斜堰障之分
　其流于白茆自後决壞斜堰水遂改道云正統五年
　命巡撫侍郎周忱便宜處置公立表江心挑顧浦洩
　之七年大水先是巡按何永芳題革水利官公奏取
　曽經任過辦事官一二十員准其歴俸年月修理田
　圩開塞河道畢日送囘吏部未半年事竣此任人之
　效而水利官不可革明矣景泰五年大水侍郎李敏
　知府汪滸復濬白茆諸塘天順二年巡撫崔㳟分呉
　淞江為三叚崑山上海嘉定各董之浚舊江一萬三
　千一百七十丈成化八年置僉事于松江專治蘇松
　諸水利成化十年巡撫畢亨與知府丘霽開呉淞江
　用夫四萬六千八百三十𢎞治四年五年七年大水
　給事中葉紳奏請于廷臣中選差有才力通曉水利
　一二員授以節鉞㑹同撫按指定地方分投相視何
　地為山水入湖之衝何港為太湖入海之道度其經
　費然後大加濬治使下流得以宣洩于是徐侍郎貫
　奉專敕與主事祝萃同巡撫何鑑知府史簡先開長
　橋入呉淞墾除江口民田并濬白茆港及斜堰七浦
　塘東開鹽鐵塘西濬尤涇七里役夫八萬八千三百
　六十是時六府並遵上㫖一同開濬崇明用其巨舟
　决海口壅沙説者猶謂奉行非人輟事太速其止開
　南沙洪一派之水尚若不支豈能又泄蘇松之水巳
　而功成一載岸果漸崩可不鑒哉往聞常熟知縣楊
　子器議開湖漕請于水利郎中傅潮㑹子器被召郎
　中臧麟入奏詔撫按相視知府林世逺恐防田廬仍
　開白茆彼一時精心講究不厭反覆乃爾隆慶四年
　巡撫海瑞開吴淞江查舊蹟自王渡起至宋家港口
　長一萬一千五百七十一丈濶三十餘丈今議減半
　開河面一十五丈底濶七丈五尺六寸計工食六萬
　餘兩兼療饑民不兩月告成徐文貞公階以是年拜
　相然亦嫌有司但支目前未大備耳自水利官裁設
　不一或行屯田捕盜僉事帶管或設工部郎中專管
　萬厯十五年奏請特設副使一員專管江南水利駐
　劄松江以河南副使許應逵來董其事雖出帑金十
　萬故道反塞呉淞至于斷流是與無人同耳故任官
　急矣知人尤急昔葉給事之請節鉞大臣也猶鄉紳
　之言也查牟都御史俸疏乞敕大臣一員㑹同臣等
　處置則撫臣自言之而其不能兼理可知矣無已專
　設御史如南京巡江巡倉屯田三差可併者併之而
　以一員專督水利三年為期有勞蹟擢陞京堂可也
　　一尋源委尋先手
正德十四年呉巖疏太湖亘數百里納天目諸山溪澗
　之水繇三江入海是太湖者諸郡水所瀦而三江又
　太湖所洩也如白茆港七浦塘劉家河蘇州東北洩
　水之大川也如呉淞江大黃浦蘇松南北交境與松
　江南境洩水之大川而呉淞南北與白茆諸港又各
　有支渠引上流諸水以歸其中並入海此原委也歸
　太僕云必欲自源而委非開呉淞江不可開呉淞江
　則崑山嘉定青浦之田皆可墾議者見沿江種蘆之
　利及從而規取其稅是教其塞江之道也倘不專力
　呉淞是猶患腹之脹不求通利徒閉口而奪之食豈
　理也哉古之三江其二不可攷僅呉淞一江仰接太
　湖又四十年不治矣此太僕時語今又數十年江口
　涸而西湖水益橫流東南之民将不食也悲夫呂巡
　按光洵疏上未行先是李巡撫充嗣專治白茆而呉
　淞夏駕次之海巡撫瑞專治呉淞而白茆次之李公
　功則未終海公最為有見蓋忠靖用元人周文英之
　議舍呉淞事婁江不為無利然以全湖之水一婁江
　洩之其力恇怯自海公開呉淞江數十年間雖有水
　災不為大害一時隘口支川無不就理公開江專以
　深濶為主不計水面丈尺最善今查如呉淞東段宋
　家橋真如港諸處舟行澁甚呉淞上流寶帶長橋一
　帶茭牧漁籪宜急治開呉淞宜併治七浦白茆蓋二
　浦在婁江之北向因東江塞淞江微湖水乃北折併
　于婁江而溢于此二浦也至無錫江隂武進常熟通
　江河港亦不可不議近年頻遭水患吴淞治則荆溪
　上源亦宜措置蓋橫塘百瀆上承洮滆二湖之水二
　湖上承應鎮諸山溪之水並注荆溪之勢直貫呉淞
　又吐而弗吞建瓴不可得也前人之語大都至和塘
　婁江可緩以直承太湖之水無藉呉淞嘉興之水北
　自運河注于吴江西北自爛溪注于太湖東北自秀
　州塘注于三泖黃浦若呉淞通利嘉興可無侵嚙初
　成化間葉給事紳疏云昔人于溧陽為堰壩以遏其
　衝于常州穿港瀆以分其勢於蘇松開江河以導其
　流惟入海之處潮汐易淤故前代極力濬治法久令
　弛致巨浸壅于中故道漲于外土民或堰而為田築
　而為圃此治呉淞江為第一先手也常潤高于蘓蘇
　之東接海岸其地亦高蘇介兩高之間每大水西為
　常潤之水所注東為大海岸道所障苦瀦蓄不得通
　泄並湖三郡若常若湖若蘇蘇最下流下流之水呉
　江吴縣為入口嘉定之呉淞常熟之白茆港太倉之
　劉家河為出口惟長洲崑山𨽻郡東界入口之水縱
　分旁溢凡數十大浸皆受太湖之水渟泓充滿而後
　出于呉淞江劉家河白茆港若然安得不困譬如咽
　喉絶矣非一人一家之咽喉也可不懼乎此治蘇州
　諸巨浸尤為第一先手也
　　一設處錢糧
如夏忠靖公之請倉廩三十萬石許副使之給帑金十
　萬尚矣逺之有元豐六年蘇州開江兵級八百人專
　治浦閘之例有政和六年差戸曹趙霖合用錢米并
　辟置官司奏報急遞于内侍省投進悉依御筆違者
　即以違制論又逺之有錢氏撩淺指揮之例置軍四
　部七八千人故錢氏之功于江南最大而五十年不
　被兵皆水政修明澇歸海旱歸涇也宋有天下三百
　年命官修治凡三十餘蓋十年一興利云其法禁人
　佔湖為田恐洩水路故也張士誠亦設爬沙之夫于
　白茆今不治㡬百年可不痛哉負擔小民至食一兩
　之貴粟且逾十年而曽無變計可乎故西北急矣東
　南更急也鹽急矣水利更急西北出孔也有出無入
　東南入孔也上一出下百入上速出下速入屯鹽不
　可卒復而水利興港瀆有港瀆之利治尺寸獲尺寸
　之益何煩再計為
一凡富豪承佃漲灘名曰蕩田報官給帖其利高于田
　而所入税僅一斗今宜倍其科以供治河之費如沿
　江阻塞侵而為田巡撫大臣芟治之不必拘升科之
　利也
一海上無大患水陸官兵暫移河干為河工可
一萬厯十五年後淘河夫銀可查
一萬厯七年巡撫胡公有田主自開河之令宋單鍔水
　利書華亭青龍人戸相率陳状情願出資開浚本縣
　官吏未與施行今豈無其人乎倘大姓能舉行者聽
　奉㫖自行建坊
一宋朝修東南水利輒下空名度牒二千道給賣承德
　郎将仕郎官告身各五十道今僧家多無度牒倣而
　行之可
一查近有納曠役銀寄庫者可助河工
一有司設法興修水利聽專督官特疏行取科道即人
　才即政事即財用何憂不足
　　　陳仁錫圍田議
吴中水利乃國家財賦之源生民衣食之本而今頻年
　渰没頻年荒歉此曷故哉皆繇水道壅遏不能開濬
　之故也夫呉淞江橫亘蘇松二郡流長二百餘里其
　次則白茆青陽等河震澤之水繇此入海嘉靖以前
　或部郎或府佐專督水利有時疏洩倘遇水災易漲
　易退低區不盡渰没即有凶年倉粟有餘尚可抵補
　邇年以來水利無專官萬厯丁亥年間治水許憲副
　雖曽具牒設處河工之費未竟而中止迄今六十餘
　年潮汐往來逆湧濁沙日増月累附近勢豪圍為平
　田不知㡬千萬畝矣即以此升科抵補荒糧謂權宜
　之計耶若當事者力主此議恐豪右不能無阻撓也
　然則如之何而可必也治田乎夫治河不若治田而
　治田必先治岸蓋水田以圩岸為存亡近年百姓罹
　水災之害家計空乏救死不贍不暇修繕故圩岸俱
　為烏有萬厯戊戍間本縣鄧父母設處官銀曽一修
　築而節遇水災十無一存故今之治田當以治岸為
　先也所可恨者業主坐享田中之利而至於修築之
　費茫然不加之意反使區圖塘長小民為之夫塘長
　之役不過卄畝之家充之其家計㡬何而况水利衙
　官需其常例衙門書皁索其酒貲所費已不能堪若
　之何而能辦此役也其必官大戸業主給工費與佃
　田者協力而為之可乎方今隂雨浹旬河流暴漲工
　本之多成功之難比于先年尤甚也故水利不可不
　及時修也
　　　陳秉忠開浚呉淞江事宜經費條議
松江府上海縣二十八九保居民陳秉忠等呈為冒陳
　吴淞開濬事宜并約計工料數目懇察繁易緩急蚤
　施德政裕國安民事竊照國賦本乎農田農田賴乎
　水利夫榦河洩勞兼行舟楫枝河積蓄專資灌溉但
　有淹塞致害耕耘至吴淞江延袤西連太湖東出大
　海諸塘浦港之行潦無不繇江為腹尾因中段與蘇
　松二府分境互紐北屬嘉定南屬上青唯苦潮沙一
　日二汛漲勢洶湧急來緩去傍遭衝坍中受澱積歴
　代屢修通暢不久又復壅淤昔䝉海都老爺開濬題
　疏内云浙江杭嘉湖三府與蘇松常三府共此太湖
　之水呉淞江開則六府均沾其利塞則六府同受其
　害弔應天嘉湖等府各州縣錢糧協濟幸得奏功後
　復設水利道許副使駐劄松江首濬呉淞費帑數萬
　上煩下累利少害多反致旱槁潦渰田荒糧墮蘇松
　二郡父老垂首歎息忠等探得此江利病之原議有
　興修枝榦之法呈控憲天批府行縣勘議禍被工房
　吏書受占佃江面賄寢閣七年民苦災困抛離将盡
　兹幸院道牌行二府着同嘉上青三縣㑹勘議申用
　銀八萬餘兩濶照舊則深更加透但恐工煩銀乏德
　政難施又奉憲文行建石閘永遏潮沙之入使清水
　常滿候過潦啓閘無衝坍淀積之虞忠等建議一册
　量減省銀約四萬有零工在一月可竟謹将繁易緩
　急逐叚開註明白其易急者先治繁緩者從容勿因
　繁悮易勿趨緩棄急則國計民生共沾恩造矣
　　計開開濬呉淞江繁易緩急各段總數
　　東自上海縣城北濶港口二壩地方起繇西蘆浦
　　曹家橋上澳塘新涇孫基港荘家涇蟠龍塘接嘉
　　定青浦縣屬高松塘儼儻浦紀王廟樊将軍廟至
　　西落劔坡對南岸赤雁浦止共長九千八百五十
　　七丈五尺其上面之廣悉照舊額一十五丈兩傍
　　老㟁為定不必増減免派施工今議水面之廣應
　　在老岸二尺之下障灘之上以官尺量濶一十二
　　丈比之民尺濶有一十四丈四尺下底之廣以官
　　尺量濶七丈比之民尺濶有八丈四尺與今議建
　　閘口相若儘通蓄洩不必太過徒勞無益以面底
　　併濶一十九丈摺作九丈五尺其間有淺深不等
　　以逐段加深積算
　　　土方共七萬四千八百一十二方每方用夫一
　　　　十六工
　　　夫工共一百一十九萬七千工每工工食銀三
　　　　分
　　共該工食銀三萬五千九百一十兩(如減濶一半/減深一尺六)
　　　　(寸止用工三分之一該銀/一萬一千九百七十兩)
　　一應急濬工易之段
　　西自嘉定青浦縣屬赤雁浦起至東上海縣屬新
　　涇口止長五千五百六丈五尺據上海縣志云呉
　　淞江湮塞時太湖之水迂迴宛轉多繇上海新涇
　　返經于海勝國時惟新涇為要細思此段實應急
　　濬洩西六府不測之霪潦其間深淺不一約分四
　　段派算
　　　土方共三萬三千四百七十八方
　　　夫工共五十三萬五千六百四十八工
　　共該工食銀一萬六千六十九兩四錢四分
　　第一段西自赤雁浦起至東紀王廟儼儻浦止長
　　　　一千六百一十二丈加深官尺五尺比民尺
　　　　深有六尺每丈積土方四方七分五釐夫工
　　　　七十六工該銀二兩二錢六分
　　　土方共七千六百五十七方
　　　夫工共一十二萬三千五百一十二工
　　共該工食銀三千六百七十五兩三錢六分
　　　獨此段水深四五尺若使戽乾至底其費倍加
　　　　應候第二三段開完之日然後翻段使水自
　　　　竭民無煩逺挑且泥土浮軟亦難施工暫可
　　　　停緩令附近農夫罱起浮泥田借培壅江亦
　　　　漸深挨至冬時撈洩便可省工食其濬新涇
　　　　橫泖肇嘉浜小虬江皆是分洩西水注海之
　　　　道
　　第二段西自紀王廟儼儻浦起至東荘家涇長一
　　　　千三百一十一丈五尺加深官尺六尺比民
　　　　尺深有七尺二寸每丈積該土方五方七分
　　　　該夫九十一工二分該銀二兩七錢三分六
　　　　釐
　　　土方共七千四百七十五方五分五釐
　　　夫工共十一萬九千六百八工八分
　　共該工食銀三千五百八十八兩二錢六分四釐
　　苐三段西自荘家涇起至東孫基港高墩止長一
　　　　千三百五十三丈加深官尺七尺比民尺深
　　　　有八尺四寸每丈積該土方六方六分五釐
　　　　該夫一百六工四分該銀三兩一錢九分二
　　　　釐
　　　土方共八千九百九十七方四分五釐
　　　夫工共一十四萬三千九百五十九工二分
　　共該工食銀四千三百一十八兩七錢七分六釐
　　第四段西自高墩起至東南岸屬上海新涇北岸
　　　　屬嘉定牧犢港長一千二百三十丈加深官
　　　　尺八尺比民尺深有九尺六寸毎丈積該土
　　　　方七方六分該夫一百二十一工三分該銀
　　　　三兩六錢四分八釐
　　　土方共九千三百四十八方
　　　夫工共一十四萬九千五百六十八工
　　共該工食銀四千四百八十七兩四分
　　一應次第緩浚工煩之段
　　西自新涇口起至東上海城北土壩地方閘港口
　　　　止長四千三百五十一丈悉如平陸今議加
　　　　深官尺一丈比民尺深有一丈二尺每丈積
　　　　該土方九方五分該夫一百五十二工該銀
　　　　四兩五錢六分
　　　土方共四萬一千三百三十四方五分
　　　夫工共六十六萬一千三百五十二工
　　共該工食銀一萬九千八百四十兩五錢六分
　　此亦分為四段銀倘未足可以次第興工逐段疏
　　　　濬
　　第一段西自新涇口起至東上澳塘口止長六百
　　　　五十二丈
　　　土方共六千二百三方五分
　　　夫工共九萬九千二百五十六工
　　共該工食銀二千九百七十七兩六錢八分算勾
　　　　此銀先開此段
　　第二段西自上澳塘起至東蘆家橋蘆浦止長一
　　　　千一百九十八丈
　　　土方共一萬一千九十一方
　　　夫工共一十七萬九千五十六工
　　共該工食銀五千三百七十一兩六錢八分
　　第三段西自蘆浦起至東徐公港闗橋傍止長一
　　　　千二百六十丈
　　　土方共一萬一千九百七十方
　　　夫工共一十九萬一千五百二十工
　　共該工食銀五千七百四十五兩六錢
　　第四段西自關橋傍潘家浜起至東土壩地方閘
　　　　港口止長一千二百六十丈
　　　土方共一萬一千九百七十方
　　　夫工共一十九萬一千五百二十工
　　共該工食銀五千七百四十五兩六錢
　　　獨此段土壩地方閘港向來湧入潮沙之口受
　　　　害最多歴來費帑勞民今治病之閘應建于
　　　　此口先要閘完後可開通若使二工並舉須
　　　　銀一萬三千兩缺亦可以暫緩且急淘江傍
　　　　洛枝上澳連三涇閘港河塘川洪皆能引水
　　　　注江分流入海所謂借此衆口代江宣洩用
　　　　此一法則開江稍遲農田亦半沾利
　　一應急濬枝河
　　新涇一道北通呉淞江南通蒲滙塘長一千八百
　　　　丈今議面濶五丈底濶三丈加深八尺每丈
　　　　積該土方三方二分該夫五十一工二分每
　　　　工二分該銀一兩二分四釐
　　　土方共五千七百六十方
　　　夫工共九萬二千一百六十工
　　共該工食銀一千八百四十三兩二錢
　　橫泖塘一道東連華亭青浦上海三縣之蒲滙塘
　　　　西連青浦城濠長五千丈今議面濶五丈底
　　　　濶四丈加深五尺每丈積該土方二方二分
　　　　五釐該夫三十六工每工二分該銀七錢二
　　　　分
　　　土方共一萬一千二百五十方
　　　夫工共一十八萬工
　　共該工食銀三千六百兩
　　小虬江接連黃泥浜西南通呉淞江東連大虬江
　　　　直出東段呉淞江應濬者共長二千六百丈
　　　　今議面濶四丈底濶二丈加深五尺每丈積
　　　　該土方一方五分該夫二十四工該銀四錢
　　　　八分
　　　土方各三千九百方
　　　夫工共六萬二千四百工
　　共工食銀一千二百四十八兩
　　　已上三河共該工食銀六千六百九十餘兩
　　一設處工食
　　看得役有消長人有高下獨田無動移開通河道
　　先利農田若今但云設處官帑民役不言田上加
　　派倘庫藏無贏免役有限終成畫餅必将二者兼
　　行衆輕易凑均須均派蘇松州縣
　　　前議提編五遞年内糧長免役一年納銀公用
　　　　目今舊者見充不全新者未䝉編審更憐五
　　　　年一替㸃派煩難
　　　今應在各圖十甲排年内提編免役追銀十年
　　　　之内輪充辦糧分催一年民當恱服一示願
　　　　輸二府州縣約有平米四百五十萬石各分
　　　　承辦平米百石者納出免役銀一兩辦有一
　　　　千石者納出免役銀一十兩除聽官田不納
　　　　亦可
　　　　　共納免役銀三萬餘兩(可以借支緩解/者一面徵補之)
　　　田上加派每畝納銀一釐五毫亦在二府州縣
　　　　官民戸相助暫納不為永例法既適均自然
　　　　完速
　　　　　共約加派田上銀二萬二千餘兩應在各
　　　　　櫃上各官甲分催完額内扣
　　　導河夫銀二府州縣每年約有三千餘兩
　　　　　共若干兩
　　　濟農倉稻榖
　　　　　共若干石
　　　庫括無礙贖罪銀兩
　　　　　共若干兩
　　一募召人夫
　　應在傍江附近嘉定上海青浦等縣之里甲募召
　　為便
　　　三縣共約一千餘里每一里編有十甲排年共
　　　　有排年一萬甲每甲出夫四名
　　　每圖小塘長管夫四十名
　　　每日用夫四萬在河開挑十日該夫四十萬
　　　三十日共夫一百二十萬若賴天晴不一月江
　　　　工可完○此用塘長泥夫俱係有産之戸各
　　　　保身家者食領官銀視如已業不煩鞭扑速
　　　　能吿成
　　一枝河
　　　水道為農田之命脈今傍江枝河淤塞即呉淞
　　　大江開通水安從飛入應着坐區塘長圩中得
　　　利人戸查照魚鱗圖冊逐丘計畝出夫協力淘
　　　濬出工築㟁可以禦防河深蓄水可以救旱興
　　　工之日即着訊地巡簡日兼監督夜勤巡緝更
　　　足弭盜安民
　　一石閘
　　　閘座創修甚難須委用得人方能料理先安預
　　　辦琢成堅石趁天氣晴和農事既畢下安築基
　　　密實上安壘砌得宜務革一切弊竇纔稱水利
　　一塘岸
　　　官塘大路止蒲滙塘接連肇嘉浜東貫上海城
　　　濠西串華青二治凡遇上司府縣經臨官糧客
　　　貨装載每因潮沙為患屢濬屢淤既䝉各憲詳
　　　建石閘三座東來濁汛不入西下清水常流官
　　　站民船早暮皆得稳行不經外浦風險牽輓行
　　　役俱便農田旱潦有備更不待言矣但新閘缺
　　　版舊閘半圯不能遏蓄三河患害依然不改乞
　　　弔驗府縣呈卷應催原勘老人潘昇急追估修
　　　治病設夫以時啓閉則農田利益無窮輓路坦
　　　夷有賴
　　　陳繼儒濬呉淞江議
禹貢云三江既入震澤底定蓋宣歙苕霅諸大水皆西
　注震澤東達于海震澤者其腹三江者其尾閭也一
　曰婁江即太倉之劉家河是也以婁江訛而為劉也
　自震澤從呉江縣經蘇城之婁門繇崑山轉入太倉
　此蘇州之水口亦常州之大水口也一曰東江即松
　江府之黃浦是也以西浙水來故曰東江也此松江
　之大水口亦嘉湖杭之大水口也一曰中江即今之
　吳淞江是也自東及西橫亘百四十里海忠介開鑿
　而後嵗乆僅成故影譬之乾卦但有外二爻而無中
　一爻譬之人身但有大腹而無尾閭蘇州之下流不
　能洩而蘇州之低鄉困矣松江之上流不能洩而松
　江之低鄉困矣於是呉江常熟長洲崑山嘉定太倉
　以及華亭青浦等處無不水勢漫延受其殘滅屋廬
　塌毁田地抛荒錢糧無出敲扑不停此緣旱無灌輸
　潦無洩瀉故耳頃皇上登極召對時出禮部員外郎
　陳懋徳呉淞奏疏面問可行豈非東南第一永利乎
　以愚計之度非千夫不可非設處八萬錢糧不可錢
　糧非協濟不可非專官責成不可非庶官分督不可
　非大戸催儹不可六七十里之逺道非立標分界不
　可非蓋厫分棚不可又須巡行海忠介公布袍草疏
　帶星出入親給錢糧不遲緩一刻不扣除一釐隨官
　人役不橫索人一錢不巧賺人一飯而後事可舉也
　或曰海忠介開而復塞何也曰以海潮之東入故也
　海潮渾濁潮退則泥留矣泥厚一箬一日兩潮則一
　年七百二十箬矣日積一日年厚一年雖欲不淤塞
　得乎識者云自西徂東開至盡頭處留里許不開以
　壩海口既無潮退泥留之患又省防鹽防盜之虞若
　逢水災洶湧請牌開壩衆鍤如雲里許不日可濬水
　洩復塞何畏海潮何傷風水此開呉淞之妙策也但
　以銀米召募因救饑貧其利大其功速派撥民夫因
　累塘長其害大其功遲知此而禹蹟可成海忠介可
　以並享而血食矣不識東南萬萬姓果有此大福否
　書此以待救時之君子
　　　沈㡬東南水利議
一議興水利以阜安東南固根本以開百世之利國家
　財賦仰給東南東南民命懸於水利水利要害制于
　三江三江源委古今志載紛紜無定大約南曰東江
　繇龎山至大姚分支出陳湖經樊村蘆墟三白入澱
　山三􁆢合于黃浦江灣而入海其道在長洲青浦上
　海之南中曰松江繇越溪五龍出朝天金雞合陳湖
　沙湖涇甪直千墩安亭四十二浦至呉淞所而入海
　其道在崑山嘉定之南青浦上海之北北曰婁江繇
　鮎魚口合運河諸水經婁闗至陽城湖分為白茆劉
　家二港而入海其道在長洲崑山太倉之南之北常
　熟之南之東斯則禹貢所稱三江既入震澤底定者
　是也自海塘障而東江湮止二江受全湖之水宋元
　及國初之所以有水患也然猶有二江也夏忠靖周
　文襄治水後太平百餘年至嘉靖之季而松江塞矣
　嘉靖壬戌諸年之所以多水患也海忠介公起而受
　符治之未及半而松江之士夫齮齕焉謝事去萬厯
　己卯諸年之愈多水患也然猶有半松江全婁江也
　自庚辰來五十年間松江以半開而易塞婁江以全
　身而半塞是以半江受全湖之水十年九湮夫奚疑
　哉請先言婁江夫水勢必趨東南婁在太湖東北而
　水全趨之者其故有二一者地近北為唯亭南為甪
　直皆相去于湖不五十里而潮汐通焉呼吸相接地
　近則趨從其便也二者勢迫兩江既塞無從分派全
　身趨婁其勢重其流愈急從其迫也若然則婁之所
　係大矣而水利之官空設開濬之䇿不講者士夫為
　之碍也婁江自蘇之婁門出下雉瀆唯亭經徵里至
　崑山繇奣子抵太倉而入劉河者上官所耳目以為
　婁江故道而非也此婁江之最平穩處故治以為官
　道而險不在焉險在北為陽城連亘百餘里而走白
　茆塘南遮松江之半身連亘四十餘里其廣者可百
　餘丈狹者可十四丈而走安亭漳浦其大凡也而至
　廣至狹不與焉潮勢洶湧挾泥沙而上約一升之水
　泥沙二合潮退漸平末勢緩弱泥渟水去日漸一日
　泥壅沙浮河身高淺小民射利傍岸所在種菱蘆菱
　蘆既生泥沙藉之可以安立不二三年可種菱藕菱
　藕衍蔓泥沙愈凝不三四年可種苖稻築為外圩照
　前漸擴平民如此為人吿發無糧之田勢不能存獻
　賣士夫士夫受之通賄吏書陞科輕糧田則斗則蕩
　則陞科填入縣總以補攤荒士夫得為世業傳之子
　孫縣中入之版籍例同正額而不知河之百餘丈者
　漸為數丈十數丈者漸為二三丈平時不覺迨至夏
　雨時行水勢一漲急不得瀉膏腴之壤盡為巨浸直
　須臾耳以前所陞之毫末易所湮之鉅萬以千百家
　之受利易萬姓之災荒其利害易知而士夫為子孫
　計狃目前之利聽臧獲之言必不肯棄此茭蕩為軍
　國大計也故曰白茆開利歸於蘇而阻撓者必蘇之
　士夫也其次言松江夫水勢趨東南其正脉也而入
　海之道稍逺既合東江之水河浦最多最大汪洋浩
　渺不復可治官道所以驛傳借路嘉興其中水勢既
　盛蓄洩甚難而松江泥沙同于嘉興其味鹽鹵其質
　細重易于凝滯結為原壤松民不知取利目前青秕
　花豆在在而是向之河身已架高屋樓房起為墳墓
　嘉定以南華上以北一望平蕪棄舟縱馬百里之中
　不聞舟楫此豈尾閭之地所宜旦夕有者顚倒地脈
　逆害陰陽何怪乎連年地震颶風霪雨海波逆流海
　塘橫坼千山之木一暮盡拔哉請以易耳目者以一
　例餘呉江長橋浙直孔道凡有軒車無不駐節試觀
　長橋之下為門七十有二以殺水勢古人為此苦心
　極慮觸目可思而間有貪利者東西占為茭蘆數百
　頃漸填為平壤架為市房又數頃矣坐視呉江之民
　頻遭水厄湖水一漲灌城而入全縣之田蕩然為患
　士民屢屢具呈貪者執不肯行寧兩府全荒不恤也
　又近之而一縣全荒不恤也又近之而本戸所荒百
　千餘畆子粒不存又不恤也而止顧此尺寸之利㒺
　念滔天之害癡愚之惑一至此哉觀此一處例知萬
　情故曰淞江之開利歸松江而開之有阻撓者必松
　江士夫也高皇帝遣信國公湯和築修海塘金牌寶
　劔便宜行事豈非洞見數百年後必有今日預為榜
　様以詔後來耶水利之不可不講也自東南及西北
　無不急矣顧時勢所囿物力所制審其緩急難易以
　定先後則開中江最要中江即呉淞也居松江之上
　流蘇州之下流蘇州之上流婁江不能盡瀉松江之
　上流黃浦不能盡瀉積雨連綿之後太湖水勢湧發
　耕種失時錢糧無出即請蠲請賑請折修岸修圩皆
　補苴之術矣風水地脈之饒舌錢糧匱乏之疑慮皆
　将聽禍福休戚于天自托于中醫不服藥而已言及
　真可浩歎濬呉淞以開水利修海塘以塞水害棄小
　利而捐情面久任責成權無旁撓仰體聖天子清問
　至意是在今日之當事者矣
　　　嚴衍開呉淞江議
東南之水滙於太湖太湖之水洩于呉淞太湖口東海
　腹而呉淞咽喉也咽喉塞則口不能納物于腹而身
　病矣此呉淞江之所以不可不開也但議開不難開
　為難不得人不開不得財不開不得法不開此議開
　者唇欲敝而築室仍在道旁也愚以為此江議開于
　五六十年前則難議開于今日則易何也往者波濤
　洶湧勢如奔馬駕舟而渡者時常覆溺斯時欲築壩
　戽水費不下三五千金而開濬非二十餘萬未易畢
　工今則洶湧如奔馬者俱成平地中間止存一線水
　路即潮上時可躍而過殆與無江同如欲開濬則築
　壩戽水便可省一二千金較之洪流澒洞全藉桔橰
　之力非用數萬人一月胼胝無能使通江之水盡去
　而可施畚鍤之功也倘此一月之中陡値霪潦則旋
　戽旋滿旋滿旋戽又不知費㡬多工力而水乃可盡
　是濬鑿之力一未施工而民力先疲財用先竭故曰
　此江議開于五六十年之前則難然在今日江身等
　於平地而欲鑿平地為深江則其功力多寡奚啻十
　倍于前而何云今日反易吾嘗叩諸耆老其言曰此
　江湮塞以後太湖水壅絶不下瀕湖諸邑固並受害
　而江邊之田亦旱乏灌溉水無宣洩民生憔悴已極
　矣既欲開江期于西瀉湖水東蘇民困不必復舊時
　之大觀舊時江面廣五十丈今日國用匱缺錢糧無
　措民力凋敝往役難支莫如止開十丈或七八丈苟
　能永永通水不塞自足以洩湖水而注之海灌枯田
　而滋其膏矣今日權時救急之策無過于此更有說
　焉濁潮不止清水日下則江底日深江岸日蝕焉知
　今日之所謂十丈七八丈不漸為後日之二十丈三
　十丈以至于復五十丈之舊觀乎此小借民力全用
　水力日夕而成川其法安在曰清水不下皆繇呉江
　縣長橋之壅沮湖水東洩之勢不迅故海潮日上湖
　水不下而江塞矣盍倣單蘇二公之論以疏通湖尾
　湖尾通則江口利而清水寧不下乎如欲使濁潮不
　上非江尾設閘不可江尾者非江之大尾濶盈十里
　者蓋指通海之處耳古者呉淞水盛春申君從江腰
　開一浦南洩其水于三泖人遂呼之為黃浦黃浦既
　開江水遂從浦中南行入泖而西路之江遂塞其塞
　處名宋家渡今當于宋家渡設一閘潮去則開以洩
　西來之清流潮來則閉以拒東來之濁湧則此江永
　無澱淤之患矣然猶未也朝廷苟能俯採芻蕘我能
　不費官帑分文不起民間一夫而江自開閘自建請
　詳言之此江自宋家渡以東勢尚浩瀚無容開也自
　黃渡以西亦不失故迹不必開也其湮塞處自黄渡
　之東宋渡之西計其逺近不過三十里耳三十里其
　長有限非人力所不辦况以舊日江面計之濶處不
　減五十丈隘處亦不減四十丈今止開十丈為河面
　則兩湍餘地尚存四十丈或三十丈皆茂蘆叢莽久
　為豪家專利姑計三十里之長五十四十丈之濶其
　為田殆不下二三萬畝畝收其稅三錢嵗将及萬金
　如是積之三年則三萬金積之五年則五萬金以此
　五萬金乘農隙之時而募貧民為傭力約萬金開十
　里以三萬金開三十里不築壩不戽水晴則興工雨
　則歇作願者執役否者勿強其施為次第自西而東
　從黃渡有水處為始進尺則尺進丈則丈不取辦于
　一時不苟且于目下務求深一丈五尺而止閘之設
　以兩重為要閘岸即築廨宇置閘官一員閘夫五十
　名以司啓閉之事江道既通兩湍餘地尚不減一二
　萬畝仍嵗收其租以充官吏祿廩修繕廨宇諸費用
　之不盡又嵗嵗借以為濬導之資則此江将日深日
　廣而三呉終免水患此謂以呉淞治呉淞不傷財不
　害民可久之術也予服其言為作開呉淞江議
　　王煥如曰嚴衍此議于疏濬最為便易但曰不費
　　一錢江面少斂或亦鑒當事之畏難有激為此言
　　乎物力恐必須措置師其意而約為用使往日汪
　　洋之體不失尤盡善乎總之欲望興舉上下需人
　　為急
　　　周永年請止長橋占湖架屋議
國子生周永年呈為水道宜通不宜塞馬路宜存不宜
　廢懇禁将來營造漸還夙昔規模事竊照呉江依郭
　垂虹蜿蜒俗號長橋古名利徃處左江右湖之上在
　昔極目汪洋介縣治學宮之門于今四脈通達一自
　水積浮沙漸乃人規厚利或成圍而築岸水路俱蝕
　于圍中或架屋以排空橋門悉藏於屋底邇且橋形
　已失畔岸水面都變桑田不惟湖流有咽塞之虞東
　逝者轉迴南注抑亦縣市無膏澤之潤環遶者概病
　亁枯大而妨東南水利江湖久被其澱淤小而失陴
　塹規形膠黌莫挹其靈秀嵗臨乙亥時届元宵囘祿
　為災橋北堍並成煨燼室廬既燬城東門稍覩空明
　縱未頓去丘塍以需濬鑿之大舉豈可重添屋宇若
　視佔佃為固然向因水政不修故火徳代其開闢
　今若木妖不作將金壤堪必豐登况通江大道最忌
　蘆梗􁂰時曽設撩清至近城有路應聽馬馳遇警
　不免撤屋即前此丈量之役浮漲亦科租而不科糧
　兹適構焚毁之餘橋梁宜盡虛以期盡復(永年/)生
　長江鄉既與桑梓共憂患佐修郡乗偏于故實知考
　求爰因感時以抒懷遂忘出位而言事伏乞俯念澤
　國何繇成陸深思瀹導早冀施工或刋榜于城闉
　或勒石于橋柱特懸嚴禁預絶新増地方幸甚人
　物幸甚
　
　
　
　
　
　吳中水利全書卷二十二
欽定四庫全書
　吳中水利全書卷二十三　明　張國維　撰
　　序
　序以述事凡水政大小事績之可紀及編纂成帙者
　竝有序亦全書之所應收也
　唐
　　　李華練湖頌序
土反其宅水歸其壑先王因流下而導之故曰九川滌
　源因迤滙而瀦之故曰九澤既陂以疏天地之氣以
　利元元之用崇伯汨五行而殛羽山臺駘障大澤而
　封汾川洪範首之春秋載之地有廣狹事無古今大
　江具區惟潤州其藪曰練湖幅員四十里菰蒲菱芡
　之生龜魚螺鼈之産饜飫江淮膏潤數州其傍大族
　强家世流為田專利上腴畝收倍種萬劇淫衍自丹
　陽延陵金壇環地三百里數合五萬室旱則懸劫水
　則具舟人罹其害九十餘祀凡經上司紛紜予奪八
　十一斷嗚呼曲能掩直强者有以得之老稚怨痛沈
　聲無告永泰元年王師大翦西戎西戎既駾矣生人
　舒息詔公卿選賢良先除二千石以江南經用所資
　首任能者是嵗十二月二十三日拜前常州刺史京
　兆韋公損為潤州聲如颷馳先詔而至吏人畏伏男
　女相賀即日上無貪刻下無寃憤公素知截湖潤壤
　災甚螟蝥臨事風生指其以復郡謗雷動山鎮恬然
　中明獨裁文之以禮乃白本道觀察使兼御史中丞
　韋公元浦中丞撫掌愜心如公之謀且曰興利除害
　得其人而後行非常之政敢歸叔父公乃申戒縣吏
　率徒闢之人不俟召呼忭從役畚鍤盖野峻臯成蹊
　増理故塘繚而合之湖廣為八十里像月之規儔金
　之固水復其所如鯨噀射洶洶隠地雷聞泉中先程
　三日若海之彌望灝灝如吞吐日月沈沈如韞蓄風
　雨所潤者逺原隰皆春耕者飽憂者泰於是疏為斗
　門既殺其溢又支其澤沃瘠均品河渠通流商恱奠
　賈人勇輸賦遐邇受利其惟此州每嵗萌陰乘陽二
　氣相薄大雨時行羣潦奔流水勢所入盈而無傷龍
　見方雩稼蒙其渥時前相國彭城公劉尚書晏統東
　方諸侯平其貢稅聞而恱之白二事以聞詔書褒異
　焉彭城公宣命至江南捧詔授公公率元僚掾史令
　丞已下至耆艾西向拜首忻戴皇明人心上感天降
　嘉澤如有神祗昭恊厥志公正直而和專静而斷嫉
　惡宥過惠人察奸純鈞精堅百煉不耗伐氷之貴降
　從士禮詩云靖恭爾位好是正直宜其享福也吏人
　入賀公拱而謝之曰尚書劉公觀察韋公奉行王澤
　也鄙何力之有焉丹陽令杜孟寅秉公之清白延陵
　令季令從如公之愛人金壇令胡玘稟公之成規及
　丹陽耆夀周孝環百姓湯源等拜首而請曰兌為澤
　兌悦也水歸於澤而澤悦於人百年浸塞而公啓之
　臣哉鄰哉克諧帝休永代是式三縣無災若不碣而
　刻之則主命不揚於厥後後之人無以倚負也華嘗
　學古見訪為頌曰望沄沄兮視冥冥鳥闗魚樂葭菼
　生膏腴利倍起訟争斯人怨抑痛無聲韋公正直動
　神靈百年游淀為漻清饑者飲兮病者寧詔書光寵
　恩霈榮劃然眊□復皎明追琢刻頌揚芬馨
　元
　　　秦約崑山州修圍政績序
禹貢揚州之域厥土惟塗泥厥田惟下下厥賦下上上
　錯考之簡册則今日吳郡東南之地具是也然吳素
　號澤國其稻粱樹藝之區一或隄防不固瀦泄不時
　則嵗之豐凶非但繫之天時抑亦責之人事焉故國
　家守令之選必以農事繫銜重邦本也每嵗東作將
　興之時所在州縣必擇官一員專職修圍盖慮水潦
　之災而預為之備也是以丁寧告戒使其父子兄弟
　盡力畎畝以騐天時以服民事豈古所謂田大夫勸
　農之官者歟吳郡之屬州曰崑山田多汙下賦實繁
　夥嘗時修圍之官往往不過奉行典故而已豈知斯
　民根本之所在也今通守郜侯尤以軍食民命為急
　跋履川原衝冒風雨故其勸勉程督民皆欣欣然具
　畚鍤荷蓑笠父詔其子兄告其弟樂於趨事赴功莫
　不以侯之心為心噫以一人究心而其農事有成若
　此則人存政舉槩可知矣是以侯之為政較之常嵗
　修圍之外其增墾露田若干畝計賦若干石回視食
　人之禄玩嵗而愒日者大有間矣侯才器宏博厯練
　優為嘗叅贊江浙行省平章政事王公幕府籌䇿居
　多今膺是職不過小試其大用之才爾樞庭藩省不
　日可以陞華進秩矣大夫士嘉其政績咸為歌詩美
　之吾友玉山顧君仲瑛書來賔館俾予序次其事若
　其能守官箴勵志操此特士君子平昔所當為者兹
　不書侯名肅字彦清山東人至正壬辰夏六月朔淮
　海秦約序
　明
　　　宣邦直贈王貳守佐理開河序
有大德者必有大功於萬世其惟大聖人乎昔舜命禹
　治九州之水而先導河故書紀冀州既載壺口紀導
　河之始也盖河源發於崑崙其流泛濫中國始固不
　免疏鑿之勞及水患既平然後人享其利凡九州貢
　賦若逺若近皆自河而至於帝國焉所謂一勞永逸
　其道固然也我皇上建都金陵今再周星矣以天下
　寧謐九夷八蠻㒺不來賓惟東南漕運及商賈往來
　不便由丹陽而車載者有人馬之勞由鎮江而舟入
　於大江者風波不測檣傾柁摧往往沉溺者有之乃
　夙夜憂憫咨詢父老經久利便之道咸曰溧水銀墅
　東壩之上舊有小河相𫝊自吳伍子胥肇開之欲以
　攻楚不能而罷至宋孝宗乾道年間又命建康府經
　營開之通判張維不能奉上意建言不便而止竊惟
　萬世之功豈偏方小國之所能成哉今國家富有四
　海無施不可事固有所待也皇上乃斷自聖衷命崇
　山大臣統官千四百員夫丁七十五萬有竒東接震
　澤西通南湖北至京師若干里刻日修鑿於是衆官
　各率厥夫競相事事若不知土之厚山之高石之堅
　者嘗觀東壩分水嶺間有土山十五里石岡十餘里
　萬夫如螘鉏鍤如雲斧鑿如雨鏗鍧震擊聲聞四埜
　不久已為通渠此非以逸道使民則民忘勞而功易
　就歟自今以往豈但東南貢賦之便其商賈而往來
　者西如川蜀北如朔漠亦無不由河以達建康而萬
　斛之舟泛乎中流雖烈風暴作亦蔑鯨波之恐至於
　風寂水平其浄如練南船歌北船和洋洋乎詠皇上
　之功而莫知所以報之者其樂何極則吾皇上之功
　不啻舜禹竝矣信乎有大德者必有大功於萬世也
　崇山國之勛舊名著旂常奉揚上命命官分工於衆
　官之内選其尤能者分掌衆工若貳守王子華氏出
　羣㧞俗有幹濟之才既分工於東壩又督衆工於沙
　河邦直等同受上命開河銀墅忝在千四百員之列
　較其功則子華為多也子華嘗命工繪圖大夫士咸有
　詩美之一日出以示予予不揣遂僣為之序云洪武
　二十五年嵗在壬申閏十二月三日㑹稽宣邦直書
　　　方鵬治水成績詩序
聖人之業有以成之必有以保之故遍天下而垂無窮
　遍天下至大也埀無窮至久也不可尚已其次足以
　利一方而澤數世以㡬於可大可久者其聖人之徒
　歟夫震澤三吳之喉襟也由吳淞江由白茆港以達
　於海猶自腸胃以至尾閭也善醫者理腸胃導尾閭
　以快喉襟而疾去矣又調攝而愛養之使疾不更作
　可也且二水之當治夫誰不知役大費繁莫之能舉
　耳有其舉之則具文塞責姑應目前而無經久善後
　之圖不旋軫而前功棄矣今大司馬李公獨異於是
　方其謀始也集衆說以用中選庶官以分任而為之
　必勇及其慮終也丁寧告誡而貽之必逺防之必豫
　故先白茆次吳淞又次支流别委凡有相於二水者
　咸用底績所以成之也堰以障之閘以瀦之徒以守
　之備舟制器以疏之所以保之也君子曰是役也不
　在成之之易而在保之之難公善法聖人者也吾其
　有勸乎其小人則曰公善醫國者也吾其瘳乎故今
　日則思而歌之他日則尸而祝之固吳人之情也雖
　欲辭得乎雖然疲民疵政天下皆是也所以拯救而
　康濟之者鵬於公有深望焉則是役為之兆耳因僣
　序於羣玉之左
　　　薛應旂濬河録序
昔史遷書河渠班史志溝洫自禹而下皆盛稱李冰西
　門豹史起鄭國之功謂其能引水溉田以業農也夫
　農天下之本也泉流浸灌所以育五穀也五穀育而
　農事植夫然後衣食足而禮義興太平之治可保於
　無虞矣此其所繫豈微乎哉然而天下之以農為職
　者或因循嵗月或茍且文具而其所以為乎農者多
　漫不知省是亦非不知職之當舉也盖以民可與樂
　成不可與慮始而在下位者又難於獲上是故不好
　逸而惡勞則遠嫌而避怨而農事往往廢弛流離者
　載道矣斯民將何頼焉淳安胡君道宗以賢良文學
　貢諸廷授丞吾邑職在治農公清勤慎視民事如家
　事川塗溝洫陂障圩塘丘陵墳衍港塹橋梁靡不悉
　心疆理而承委申請畫圖貼說率皆躬自相度協人
　情土俗之宜建經常久逺之計民不勞而事集財不
　匱而功成而吾邑之民旱潦有備豐穰可必是君之
　功利濟斯民者實大豈特如昔人所語不負臣而已
　哉當漢大始間趙中大夫白公穿渠引涇首起谷口
　尾入櫟陽溉田四千五百餘頃而當時之民謌之兹
　武進之田九千三百餘頃視白公所溉不啻倍之使
　有為鄭國白渠之謌者舍君其誰哉故於是録樂為
　之序
　　　沈􁥖吳江水考序
東南水政有書更何考焉考者考吳江水也吳江奚考
　盖源委之要瀦洩之樞也何言乎要樞夫東南之水
　源者天目委者東海相距數百里間瀠洄澎湃而值
　其中為吳江吳江邑也邑之西窪而廓如者為太湖
　承受源水之來邑之東紆而條如者為吳淞江導引
　委水之去太湖不能盡容也亞而為湖為蕩為漾為
　堰為潭為坑為池者二百有竒皆翕受而分瀦太湖
　之不盡者也吳淞江不能盡引也亞江而為川為瀆
　為溪為浦為河為港為渠為涇為漊為衖為浜為洪
　者千計有竒皆連絡而分洩江之不駛者也東南之
　區莫是窟焉故曰澤國而邑當夫交㑹之衝茍有小
　水囊納獨先諸他郡邑是以嵗之豐凶民之利害國
　計之詘伸恒是乎先節宣之法孰是為最故善觀水
　者觀吳江思過半矣觀之善者孰如古聖人其始之
　憂水也曰昬墊曰阻饑及其治之也決九川㵸溝澮
　後先有序小大不遺要其終底於績也務奠居務迺
　粒務成賦中邦而後已修弛之間利害攸判天下治
　亂所從出也而肯末焉視乎哉繼是迄今知國之本
　恒於斯者必寛農詔重農官以修水政以濟民饑以
　裕貢賦吾未見其有改也迨至我熈明尤致重焉初
　責守令繼總撫臣小潦必除微堙必浚共享豐阜胥
　忘德恩久而守令弗遑從役也添設倅丞撫臣難親
　細勞也添設水部或憲司於是撫偕郡邑各有所委
　水之利害不入於心矣官水者未必皆不舉職也每
　或以節費汰冗疏而革之必待極潦大浸方請復設
　寒後索裘無救卒嵗河清之俟能免胥溺也乎方革
　而設方設而革彼間設者客也暫差者寄也帶攝者
　他人之田也修節宣之政以為豫逺之圖者誰與無
　怪乎民逋日竄而督税之使時遣而嵗不能復命也
　嗚呼政修奚遣為哉議者猶歸罪天時而不察人政
　之未修墜久遐遺識無十一可憫也邇來湖承於源
　者賴堰壩之節也或崩或占奔潰日注而無掣江洩
　於海者在汀渚之決也或萑或葦淤浛日淺而不通
　猶之人也口鼻浸灌不停膀胱窒滯不溲胸腹能不
　脹蠱以至於斃者㡬希矣余歸田數年躬覩鄉國之
　艱羊不圖存後將焉考為輯吳江水考四卷凡十條
　條間為箋庶前賢之心與政不盡泯也若以不合於
　舊或陵谷移形名號易故猶水經之不同於職方職
　方不同於禹貢勢則然矣司農者執而裁制之斯考
　或不為東南覆瓿也噫
　　　谷繼宗刻單鍔水利書序
皇明永樂改元太宗以蘇松水沴是憂遣大司徒夏忠
　靖公總籌督公取單書師其意東南竟弗魚腹至今
　血食且京闈曾發䇿試華亭顧公清掇其言而對即
　舉第一累官少宗伯野史氏曰夫天下之學莫大於
　水故窮水績者通乎聖禹貢曰三江既入震澤底定
　入者入於海也水性必歸於海順也順其性而導之
　歸行其所無事也故曰水之道也單子祖禹貢而作
　書書成身退後世有述焉嗚呼單子身若屯矣其書
　則昌盖屯者命也昌者智也數竒而理符也雖然單
　子之書論三州而止此其學未通乎聖也孟軻氏曰
　禹以四海為壑夫推而廣之仁覆天下矣
　　　歸有光水利書序
夏書曰淮海維揚州彭蠡既瀦陽鳥攸居三江既入震
　澤底定周禮東南曰揚州其山鎮曰㑹稽其澤藪曰
　具區其川三江其浸五湖世言震澤具區今太湖也
　五湖在太湖之間而吳淞江為三江之一其説如此
　然不可不攷也漢司馬遷作河渠書班固志溝洫於
　東南之水略矣自唐而後漕輓仰給天下經費所出
　宜有經營疏鑿利害之論前史軼之宋元以來始有
　言水事者然多命官遣吏茍且集之奏復之文㩜引
　塗説非較然之見今取其顓學二三家著於篇
　　　俞允文治水述
大理彭侯治崑山之三年考最居上天子徴詣長安以
　補臺諫之缺臺諫言官也夫言一人之得失莫若言
　國家之本政國家之本政莫重於財賦財賦莫重於
　蘇州蘇州嵗運之米四百萬石是國家倉庾也而財
　賦皆出於水田崑山蘇州屬縣也竊為侯言之昔司
　馬遷云吳有三江五湖之利而宋趙霖又云天下之
　地膏腴莫過於水田水田之利莫盛於蘇州吳越王
　錢氏有國百年唯長興一嵗失稔享利甚饒比後頻
　遭旱潦屬者大水數縣滙成巨浸千斛之舟皆縱横
　取路罕辨涯涘百姓斃踣萬狀莫能圖畫田薄民貧
　國賦每至空乏不繼古今利害相懸若此何哉盖蘇
　州地既低下而東北瀕海之地特高浙西六川之水
　皆流注太湖積水泛濫如貯盤盂謂之澤國禹穿三
　江導太湖之水竝入於海而水始定今三江唯淞江
　洩水為徑後世以太湖之水獨洩於一江其勢有所
　不逮故於常熟開二十四浦北達揚子又於崑山開
　十二浦疏松江之水東入於海民間私港又不可勝
　數繇是高田引以灌溉低田賴以決洩至於瀕海之
　田雖高日懼鹹潮之害因作堰壩褁水不得外流而
　渾潮日積諸浦漸堙法宜盡決堰壩近海置閘隨潮
　啓閉使有洩無入閘内港浦常得通流閘外淤河亦
　近易為力若堰壩既決浦閘既修茍非厚築圩㟁一
　遇大水湖水隨風往來則壞􁑕低田與水漫漶此築
　圩褁㟁之法尤為最要范仲淹云修圍浚河置閘三
　者如鼎足缺一不可故錢氏偏據一方專心田事蘇
　州有營田軍四部共七八十人又有撩清之夫是其
　享利之饒豈非人事之修乎蘇公軾云浙西水旱乃
　人事不修之積正此謂也今洩水要處吳淞白茆等
　諸浦大半湮塞閘廢圍壞水害日滋未死之民饑寒
　失業而部使猶相踵追徴以至田事輒以國用窘乏
　格沮不行是使地無可耕之田民有失業之怨賦亦
　奚從而出嘗考永樂二年户部尚書夏公原吉奉檄
　開浚其功最著正德十年又命工部侍郎李公充嗣
　重加浚治水害暫息時三法未備終非經久之䇿為
　今計者誠宜朝廷不惜浩費博選幹臣推原水利相
　度事宜舉行三法置官精理以至盡力之吏必令越
　次推遷則人知激勸建功必多朝廷無宵旰之憂而
　長有東南之利誠治安之䇿也方今三事謨謀緝熈
　帝載當無急於此者侯之忠廣必能昌言之余不佞
　敢以是為視焉
　　　嚴訥蘇州府水利圩圖序
今天下以墾田當司農鉅供者蘇松為最蘇域介在湖
　海厥土塗泥利害以水圩㟁者所以隄水而田即周
　禮稻人匠人所掌塗防者也田甚下隰㟁則陡立如
　城河循其外而中田焉禾在田雖芃芃起矣而河流
　猶出其上舟行者盖俯而窺也㟁或咫隙莫禦而田
　且沛澤矣其田之最高阜去水逺而不及溉者則又
　終成瀉鹵田在上下壤之間土厚而水深則號膏腴
　以其得水蓄洩可為旱澇備也而所為能蓄洩者以
　有圩㟁耳嵗苦旱則河之水續桔橰而上以入於田
　河不龜拆田不乏溉嵗苦潦則戽水出於河而岸障
　之雖勞人力不盡待命於天自三江道湮疏釃失宜
　恒雨注積而無從尾閭也水襄於岸寸而膏腴汨為
　巨浸不能與下隰者論良瘠矣廟堂深惟國計軫念
　民瘼枚擇憲臣專董水政而閩之林公實來公承簡
　書之重躬撬載之勤周爰咨諏尋源徹委决壅導積
　滌茹存滙塘之浦之涇之港之溪之閘之以為宣節
　之大計者既殫厥心矣條縷其目知圩岸為節務而
　修築焉卑令高缺令補廢令興薄令培而厚浮令杵
　而堅規畫既定先有司而躬督察之東馳西顧不遑
　寧處自庚辰嵗農隙始事凡閲嵗而次第告成方嵗
　之澇也故老相傳説以為正德之庚午嘉靖之辛酉
　以及於今顧辛酉之澇纔匝昏旦而漂没無算今雨
　浹旬彌月而民幸不悉魚者伊誰力耶先見之預圖
　而成勞之陰賜也公以拯溺引責而不以禦災伐功
　嗣厥胼胝聿觀厥成盖至兹謀及圩岸而公之大造
　民者悉巨細矣使公緒之就先三嵗民將不知災而
　且忘公力於何有然今而後其蒙福被慶何限也且
　圩岸之有無其利害彰彰也農民櫛沐藨蓘罄室竭
　力於田而婦子懸命焉寧束手於一朝之患號呼奔
　走其傍痛莫之救而獨不為先事之備余怪而求其
　說矣每圩田畝姑以千計田其中者姑以百計百家
　之中有十不恊力而九十家者修築之無益也農雖
　值有年僅給俯仰困於澇而轉徙者衆矣宜未暇為
　圩岸計岸土取於田岸寛則田窄小民愚不察其損
　小而利大也惜不忍今令出於官何力不協逺近風
　行咸德上佚道之使永圖之懷誰不子來誰復惜小
　况公誠意感孚一時司牧者競體公心勸相多方視
　民之私計者功相萬矣故圩岸之利不難知難在公
　之悉民隠而為之任之也公績不磨而有紹之者民
　其永賴哉夫述禹貢書河渠志溝洫者古今稽之圩
　圖冊慮逺也公曩嵗有事白茆所謂塘之者也余竊
　記之兹冊郡守朱侯示余而屬序以余郡人也雖不
　文敢辭諸萬厯庚辰臈月之望
　　　徐階松江府水利圩圖序
松澤國也水行田疇間若奕道然民因謂其田曰圩圩
　者圍也言圍於水也循水而堤焉者曰圩岸所以禦
　潦水使不得入又穴之以洩田中之水使注諸川也
　嵗多雨或川流壅塞水溢於圩則田没而民以告饑
　故松之利惟水為大其害亦惟水為大而其政亦惟
　治水為急國初郡邑水利皆有專官又數遣大臣為
　之經畫夏忠靖周文襄最著承平既久吏懈民狃水
　淤不流岸缺不補及倭患作而上下胥奔於兵由是
　田之圩岸毁踰半嵗屢有水災民日貧且走四方而
　國之額税亦多負矣萬厯六年皇上特簡侍御史林
　君應訓督有司治之君乗單舸東傳於海西至於江
　中歴湖泖浦涇冒寒暑凌風濤相原隰之形與水之
　勢浚大川六支流四十七港浜之小者九十有一求
　圩岸之故迹盡修築之踰年功成民歸如市君曰此
　其利溥矣然非籍無以訓久逺使勿廢檄吾郡守閻
　侯邦寧圖而梓之侯以示余予曰禹貢揚州厥田下
　下厥賦下上上錯則田之卑賦之重可知而禹盡力
　於溝洫非有能益其卑去其重也今松固揚州之域
　圩岸者又溝洫之遺制也則松之治水其道固無外
　於圩㟁之修築矣林君身督其成復計久逺而為之
　籍其猷誠然籍可必恃以訓後乎自古天下事有人
　則興無人則廢今而後懷仁抱義之士踵相接於朝
　則君之成績雖莫為之述猶當有慕而繼焉矧其大
　書深刻炳然在乎予敢稽首為吾君吾民賀
　　　劉光濟常州府水利圖冊序
昔太史公作河渠書首序大禹治水之績乃曰九川既
　疏九澤既灑諸夏乂安而與吳則通渠三江五湖夷
　考夏書所載三江既入震澤底定古今言三吳水利
　者無以易此夫三吳諸郡東南奥區也往者數被水
　患當事者議興大役開劉家港以入海開白茆港以
　入江濬吳淞江南北兩崕以引太湖諸水拯治之法
　稱善矣然事竣則代後命臬臣兼攝人無專責而内
　地溝洫之政略而不講以故或湮或溢卒無永利而
　害乘之惟我聖天子臨御以來凡海内利病民生休
　戚㒺不咨於良弼嘉猷虛懷聴納惟兹三吳水利上
　厪九重宵旰之憂萬厯丁丑特採廷議擇臺臣之有
　材識者俾之董治必底績乃代於是侍御林公應訓
　奉璽書祗受廟謨攬轡吳中逺稽往牒近訪輿論周
　爰咨諏巡行於沮洳萑葦之區相其原隰遡其委源
　因天之時順地之宜疏滌壅遏以引以注爰條治田
　六事檄郡邑長吏率其屬以勸相三農皇皇焉車不
　停軌歴五載而丕績用成慮夫嵗久而法弛也圖而
　志之是圖也刻之吾常者也常居蘇松上游其屬邑
　有五而地勢各殊昔人謂吳淞江被災宜多穿毘陵
　郡西洞河以分殺之正統間周文襄請築金陵五堰
　以障上水穿百瀆於震澤以導下流繪魚鱗圖以稽
　畎澮兹圖則加詳矣總之一郡以提其綱列之五邑
　以挈其領疆界既明悉引之説若江若湖若氿若河
　若瀆若港若浦若蕩若浜若陂池若圩塍堰䂮若隄
　防津梁掃牐之區㒺不具列而五邑之地形粲然在
　目宜障也宜洩也宜疏也瀦也小者役以民力大者
　資以官帑精神心術之所運用殆為千百年計乎後
　之視今者按圖而索之可也而侍御公之績偉矣予
　恒竊歎朝廷設官興修水利以惠養元元而實効未
　臻水患洊至民用阻饑至煩主上憂屢下蠲賑之令
　損賦額以恤之而後民困始蘇曷故哉夫任事之臣
　狃於故常者小智也休於豪黠者保禄也責効旦夕
　者邀功也監司不能責之長吏長吏不能責之僚屬
　是以虛文相應負國而厲民今林公之蒞吳也精白
　乃心夙夜勤事予從田野間望旌旄一嵗中按部者
　凡㡬而不言勞吾郡守穆公煒矢猷宣力輸共濟之
　患偕其僚佐萬君輝暨諸邑之長吏從事於阡陌間
　躬自勸相而不言勞是以利興害去臻乂安之績以
　對揚天子之休命玆圖也特其跡焉耳予承郡公之
　委敬為之序以告夫繼事者
　　　姜寶鎮江府水利圖冊序
雲源林侍御公奉專敇領特差治水江南既五年且竣
　事蘇松常三府皆刋行水利圖說以紀成功而我鎮
　江則郡大夫龍谷王公取諸丹徒金壇及我丹陽三
　令長所撰述而總其條貫者也丹徒為鄉八曰崇德
　曰大慈曰長樂曰義里曰平昌曰高平曰洞仙曰丹
　徒圖與説各二十有四丹陽為鄉十曰練塘曰夀安
　曰太平曰石城曰高牧曰桂仙曰永和曰永濟曰仁
　信曰尚德圖與説各十有二金壇分高中低為鄉三
　為區十圖十二而説則十焉中間水利在丹徒有山
　鄉有沙鄉其沙鄉有水有旱宜瀦宜洩宜隄防圖與
　説備矣丹陽金壇因地形之高下為榦支河港為洲
　為圩其宜瀦宜洩宜隄防圖與説亦備矣又中間為
　橋為閘為岸凡有闗水利者無不載開濬修築凡公
　所嘗規畫以底績亦無不編摹而纂著也届期入梓
　龍谷公造予廬屬為序予惟鎮江之水利以漕河為
　先漕河以丹陽為先丹陽居丹徒金壇地之中受練
　湖之水以濟運也故丹陽之漕河以治練湖為先練
　湖上受諸山之水勢奔騰難於蓄而漕河居蘇松常
　上流地形高而易於走洩也故湖以治湖閘為先河
　以治河閘為先湖閘治令蓄河閘治令不走洩矣然
　而運回船每梗湖閘不得閉故欲使運回船不梗河
　閘令得閉也以開武進之孟瀆河令放行運回船為
　先前時公常究心及此而僉同前撫按兩臺胡公郭
　公議孟瀆河開矣然而運回船不盡由以入也河閘
　治矣河閘上修京口下修吕城奔牛中於麥舟尹公
　兩橋兩設閘函口以待下版閘水而今者則又創增
　陵口閘矣然而閘之不得閉以官舫往來恐猶然如
　昔也每冬月苦丹徒丹陽之民以挑漕河而我丹陽
　之民尤苦每冬月之挑漕河也是果誰之責歟予惟
　閘以蓄水閘可以蓄水而運茍有濟則漕河可以不
　挑故使閘設而得閉也可蓄水以濟運亦可蓄水以
　免民挑河然其事則惟撫臺與漕臺得專之盖撫臺
　主起運漕臺主儧運運船空而回撫臺儻先期令曰
　繇孟河入不繇孟河入於本船之官旗罰無赦河閘
　當以時閉漕臺儻以先期令曰閘設而不閘與無閘
　同閘應以時閉而或不閉也於本地方之所司罰無
　赦閘閉矣運回船繇孟瀆河入矣如是又告總漕於
　淮亦無或有所異同而可否也湖之得以蓄者下於
　河閘閉而河之得以蓄者不走洩也於是漕舟無不
　通行漕事無不濟而丹徒丹陽之民可不苦每冬月
　之挑河矣此乃撫臺漕臺事也然則公獨無責歟蘇
　松常之興水利利於挑濬我鎮江他水利亦利於挑
　濬而獨漕河應挑濬乃利於不挑濬而法亦可以不
　挑濬也又何歟予又惟蘇松常之興水利也利農田
　以足國課也為民以為國也我鎮江之興水利也他
　亦與三府同獨漕河求有濟於國運亦求無病於民
　生也為國亦以為民也公嘗勞心籌此矣顧漕河之
　水利公得與而不得專公所得專者公為之公所不
　得專者公告之撫漕二臺一如予言相與處官舫之
　往來講求為禁令務有以相濟而相成焉公雖不得
　專為亦猶公為之是則我鎮江水利之大者也諸如
　所當開濬而修築既經公規畫以㡳績郡縣諸公者
　亦既一一奉行而編摹纂著之為圖説備矣備矣當
　無以予言為也是為序
　　　徐栻三吳水考序
夫予江南非古所稱塗泥之域哉然謂厥田下下厥賦
　下上上錯則尤震澤初定時充貢未博也今國家財
　賦大半出是所闗係鉅計至矣顧澤國源委上自天
　目下沿東海相距數百里而遥瀠洄澎湃百折而星
　流似未易窺其脉胳予自有四方之役嘗渡錢塘涉
　豫章浮沅湘暨淮黄泝濟膠萊間試濬水工則念吾
　土利病視之獨難以地形平壙海潮上下不常每當
　潦集輒浩漫洚注四望湖海非若他有崇岡壘壁水
　速來可防禦宣引為也竊謂先正范文正公守吳郡
　首疏水利為要務予每乘間理棹遨遊目太湖之津
　煙慨雨澤之悠瀾尋三江之故道望禹跡之茫茫沉
　思久之博聞父老有曰是夏駕新洋昔夏忠靖所疏
　理也是秀州蒲滙澱泖諸湖水所經洩也是吳塘顧
　浦劉河所瀦衍也是白茆青暘西湖毘晉陵所繇入
　江也是白鶴荆城孟瀆九曲所繇入江注海也爰稽
　傳志三吳之地惟常熟多有巨滙而白茆港視他水
　獨廣闊而順達於此導之使蘇常東北諸水皆繇此
　港以入海而震澤上源自可减殺横溢之勢信乎白
　茆尤吳中水利之要宇者也今流注失宜高土浸以
　淪没而下者又致淤壅獨奈民生國計何予嘆曰是
　即禹貢所謂三江既入震澤底定者與邇閩懷安林
　公茂膺簡命治水兹土非底定之一㑹乎予撫豫章
　公尹南昌共事治水卒賴宏濟大略以相成今公按
　吳兩越嵗河工吿成出水利圖說示予乃熟視之何
　盡我地宜若是悉哉公指顧中即貼貼爾席之安抑
　何神哉盖公行水之道與神禹智同而咨詢營度一
　不出所云三江既入吳淞江為正𣲖東婁二江為旁
　支支𣲖分而或疏或濬或節可次第施矣以故太湖
　諸水注吳淞澱泖諸湖水注黄浦崑嘉諸水注劉河
　白茆而陽城晉毘諸水悉便入江入海則水流導長
　蕩潤州諸水繇運河入大江則水源節公駐節吾邑
　督濬白茆復深且廣俾可停蓄宣導以入海連年大
　水得藉宣洩之力不至盡填溝壑者公疏白茆之功
　章章較著也大都並流不至妨礙野潢不至外逸平
　潮不至倒注要害之衝㒺不疏濬深濶納巨浸而尾
　閭奔趨分支則蕩滌沮洳取滋灌溉濬畎澮距川已
　耳至疏旁渠築圍埂俾旱澇有備高低鄉咸利則悉
　載在治田六事中率民力任之官為量助督率綱舉
　而目張一勞而永逸吾江南民從此得免魚鼈焉詎
　非仁人大惠哉日者梯航充發以下下之土田半天
　下之供奉而國不稱乏民不告病而公且屢上蠲恤
　疏荷俞㫖寛恤以蘇孑遺公有大造於江南矣所著
　水利圖説為冊若干卷用以告夫將來官水者嗟夫
　治水猶醫治疾然圖説其方也視民饑溺繇已而抱
　康濟實心猶醫活人心也方策具在醫國者執而用
　之以行其濟人利物之心要取經用於世間其所以
　康濟奕世者博矣底定宏勳將永頼之覩河流而思
　禹績公之明德逺矣哉他日薦承簡渥繇司空而宅
　端揆以告成功錫𤣥圭豈得擅美於前乎則有太常
　金石之勒銘者在固予夙所首薦知公期公者也顒
　以俟之
　　　錢有威三吳水考序
皇上軫念江南水利命侍御閩中林公董理其事公至
　之日釐侵决淤首闢漕渠既而念曰漕務誠重隄防
　川澮一或不備旱潦薦臻民受其饑漕安所出乃相
　地形披載籍决三江之壅蔽導震澤之委積其中為
　塘為浦為河為溪為涇為港為溝為閘者百有餘所
　悉加濬鑿條引縷析綱挈目張蓄洩宣節各有成式
　俾民水不患汨旱不患槁公私並利漕計無虧詳具
　諸名公圖序說中先是嵗榖不登民雖知水然狃於
　故常驟聞公議猝有煩言公毅然曰民可與樂成難
　與慮始佚道使民久當自定遂䟦涉胼胝首當其衝
　决排濬導以次而舉厥有成績而又連值大水若將
　試公之功而信公之說者盖聞諸故老東南水患正
　德庚午為最次則嘉靖辛酉以及於今顧辛酉淫潦
　纔及昏旦遂爾淪没乃今雨輒浹旬甚至彌月向使
　川澤不除有若往昔民之墊溺將何底止議者徒知
　洪水為災漂溺竟免而不知廟堂之規畫我公之濬
　導有以殺其勢而消其毒也豈陰受其賜而不及察
　者與公乃不張功不避讓直以狀聞竟得賑恤尤人
　所難而又以其餘日躬歴郡縣督率屬吏省巡阡陌
　修築隄防務崇務廣災而不害余嘗課築農畝順流
　而東涉沙湖遡新洋泛吳淞閲青浦往返二百餘里
　得以遍覽公所疏濬處一一與圖符契兩涯削峙如
　墉如櫛民將自此蘇矣昔周夏二公治水吳中民初
　不便詢諸父老父老對曰相公開河功多怨多千載
　之後功在怨磨二公斷而行之功施到今公踵其後
　甫及三載民已愉懌然則歌功德者又豈待於千載
　哉繇是知事在天下患在不為安有為而不成者也
　　　王穉登三吳水考序
吳故蛟龍之國三江五湖濱帶藪澤於古稱沮洳矣嵗
　乙卯庚辰之間蚩尤旗出牛女霪雨累月百川横流
　阡陌壞者十五大司農奏課之不登天子惻焉憫元
　元之墊溺降徳音勞問江南諸父老咸謂水政之不
　飭民庶鮮食以貽陛下憂於是詔臺使者出行水釃
　渠決川如漢宣房勺陂故事今侍御林公有聲南臺
　中籍甚羣公卿士相與推轂於朝俾為督公既奉璽
　書殫智術畢思慮上下原隰忘其胼胝繡斧所臨悉
　召文武吏士三老嗇夫使前咨諏相度審厥形勢察
　利病之原考通塞之宜為之弭節迴車者再四而後
　三吳水利之説一經一緯脉絡井如曲折縈紆燦若
　掌上然且推擇羣吏指授機宜集胥徒陳畚鍤土石
　陶冶竹木藁芻之費一一既具堙者鑿瀦者泄淤者
　決半者濬且導繇川入江繇江入海而水之東下若
　建瓴矣大要合東南水利而論首天目而尾閭於海
　五湖心腹也三江腸胃也腸胃心腹病而首尾之脉
　離故復吳松之故道俾走海分諸浦之亂流俾走江
　吳淞為正脉東婁二江輔之諸浦又輔之在江南北
　者不同而治之之法亦異治江南之浦宜廣而深欲
　其引湖東注以壯此江也治江北之浦宜狹而淺懼
　其分水北趨以耗此江也凡易寒暑者㡬而政平人
　和羣僚底績謳歌載塗民有生氣公則恐然㒺有徳
　色曰使者之盡瘁於菰蘆力且竭矣其濟則天子之
　靈也廟堂之算也僚佐之賢勞也民氓兆庶之子來
　也於使者何有雖然其猶有周爰之二三䇿在繼今
　者非是曷取徴焉乃勒成為書十六卷使夫覽者若
　誦禹貢於軺中奏河渠於馬首公之功寧有涯哉夫
　水德之在天壞雖習坎成性而氾濫靡極涓涓失序
　禍終懷襄非夫略不世出之英疇克纘神禹之無事
　鑒白圭之鄰壑乎後之行水者取公是編世世守之
　神明其意變化其說無徒枝梧苴塞以茍目前之安
　即七九之阨何損於堯湯而吾儕小人抑庶㡬哉其
　幸而不為魚也已
　　　陸化淳常熟縣水政序
水利全書者我耿侯三年中所講求於虞而實見諸行
　之規畫也虞之地三面阻海及江形勢極高一靣控
　引上流及昆承諸湖以達於海又極卑卑利恒暘即
　高區已號涸轍高利恒雨即低區已悲沉竈以常熟
　之名蒙常荒之實者隄防通而不塞溝渠塞而不通
　拱手以俟命於天故也是以築隄防浚溝渠並為治
　虞急務就二者較之隄防以坵以畝為量隨方塗葺
　隨時補苴無大壞亦無大興溝渠動色數區綿亘數
　十里不大興即大壞矣侯留心經世未下車時已洞
　悉此中隠情一經親歴端委畢見毅然引為已任參
　酌緩急次第興工工竣於此嗣興於彼意若謂在地
　方一日且為地方辦一日事者而比報政則從來湮
　廢之跡已一一修備矣夫謹蓄洩以弭旱澇厚實也
　以一勞而博永逸逺慮也小人即朝不謀夕豈不亦
　自為糊口計而因循相仗以至今日大都為工費浩
　煩倉卒無所倚辦則當道為之梗尸其利乃欲避其
　事則豪強為之梗赴役者多服役者少則刁頑為之
　梗鬻法者多程功者少則吏胥為之梗甘苦之相畸
　勞逸之相懸張弛之相左則怨咨為之梗此五梗者
　水利所以將興復廢名興實廢之大竇也而獨無能
　梗侯哉非不欲梗無可梗也向者經始福山塘人頗
　謂落落難合及三丈諸浦梅林鹽鐵諸塘漸次告成
　始相顧以為神功今觀此書中綱領節目則公之匠
　心操縱而坐觀其成已有日矣其役不逾時功臻永
　賴豈偶然哉士民易與樂成業已隨浚治所及伐石
　紀功東北際海西屬之江頌聲洋洋而是書實司左
　劵不可以無刻于其刻也余因僣題首簡庶㡬後之
　見是書者無替侯嘉惠虞民之志云
　　　王圻水利考序
嘗讀夏書任土作貢而必先之以隨山濬川周禮大司
　徒專理貢賦而稻人所掌必先以瀦口蓄水以防止
　水以遂均水以列舍水以澮瀉水至於匠人一職又
　專主溝洫澮川之廣狹以通田間水道是貢賦誠不
　可一日廢而水利獨可一日不講哉然古今譚水利
　者莫詳於禹貢而九川之導與三江之入並載盖舉
　其重也盖重其貢賦之自出也自漢迄元英君察相
　何嘗頃刻忘東南水利哉皇朝定鼎燕雲一切供億
　仰給東南嵗漕天下四百萬石以充禄餉而蘇松常
　鎮嘉湖六郡彈丸之地所出殆居其半然一顆一粒
　何者不産於地何者不資於水而廟堂籌畫徃徃於
　修治漕河動費數百萬金而東吳水利棄焉若置即
　如吳淞一江之通塞係東南水利最鉅者齒及修濬
　輒以帑藏空虛為辭若論田間水道則益以為不入
　耳之談是經國者但知貢賦之所繇入而竟忘貢賦
　之所繇出坐令浦港日漸湮淺旱澇無繇瀦泄遂致
　霖雨數日膏腴悉成巨浸萬一經旬不雨田疇立見
　龜坼自萬厯戊子以來災侵疊奏逋課嵗積杼軸既
　空催科愈急無惑乎人愁鬼泣禍亂之萌將有不可
　勝言者余生長海右頗熟地勢濬治之法亦非難事
　大都四郡水利在上流者不可勝計而大者止長橋
　百瀆五六所在下流者亦不可勝計而其大者止吳
　淞婁江白茆等十餘所欲修水利當先要害惟先治
　長橋等處茭蘆壅滯之地道太湖之水散入陽城昆
　承三泖等湖而又濬吳淞婁江并大石趙屯等數十
　大浦泄澱山之水以入海又開白茆許浦七鴉福山
　等塘港以泄陽城昆承諸水注於江達於海又令各
　縣分督各都圖導田間之水悉入於小浦導小浦之
　水悉入於大浦則瀦者泄者兩無阻塞而農田國課
　永有倚賴矣顧余老矣目不及見文襄忠介之盛事
　姑述其梗槩次其等第以竢後之司國計者
　
　
　
　
　
　
　吳中水利全書卷二十三
欽定四庫全書
　吳中水利全書卷二十四　明　張國維　撰
　　記
　自唐歴宋迄元凡興修水利記文並從紀載諸書搜
　采編次
　唐
　　　劉允文元和塘記(元和/二年)
吳之藪曰具區郡之大惟蘇州商為貨居農實邦本錫
　貢多品厥田上中土宜在民地利乎水常熟塘按圖
　經云南北之路自城而遥百有餘里旁引湖水下通
　江潮支連𣲖分近委遐輸左右惟强家大族疇接壤
　制動涉千頃年登萬箱豈伊沿泝之功實繇灌溉之
　利故名常熟嵗無𤯝焉洎貞元以來時屬大旱繇是
　填淤薦為塗泥而淪胥怨咨殖物痡矣郡守隴西李
　素字人原始覩弊則曰在穿導之遂聞於本道亷使
　吏部尚書韓公秉文惟謹施德惠人發令為適觀風
　悦隨人無間言言我得從政攝令吳縣主簿李仲芳
　稟其成規請事疏鑿於是參井邑之役則經費其力
　而長洲當三之一焉縣宰李暵復善供命乃計工量
　日候隟庀徒為利涉之宜蔽反壤之害詢蓄洩之勢
　增逺近之防人不告勞事為永逸先期而望表繩直
　不日而終朝予來塘開地中工畢泉出山澤作氣江
　湖發源積為長流實自新浙舟楫鱗集農商景從春
　秋有施水旱斯備嗟乎塘之堙鬱也久矣何壅之無
　慮而啓之有時非體仁宏多應用高朗曷以越前所
　未暇逮今而行其志哉則史之決渠書之滌源以流
　其惡潤彼稻田况山川襟帶之廣林鹽沃饒之資規
　同九州殷列七縣其提刑底績固良二千石之能惟
　李公敏於直方精在損益為信安未半嵗而吳郡餘
　一年焉政猶風行惠與時至文學備全清慎寡欲通
　貸豐財五行因之順下致理之實不其偉歟去嵗諸
　方搆患而郡邑連陷公敺白徒以揑狂寇挺抜凶黨
　修濬城池皇帝聞而嘉之俾金章與紫綬給誥垂美
　必將大闡王度紹休朝廷豈惟與民分憂是塘之為
　政也使人士以允文在公之宇備詳其事請刻於石
　庶詞之可復銘曰瞻彼塘矣昔之所闢物利乘舟土
　膏其澤嵗有堙塞時㒺疏滌誰為澄流變為廣潟降
　是良牧猗歟隴西揆日爰鑿經旬洞開湖水南迤江
　源北來旁分溝洫潜蓄風雷政可施利役無勞止力
　均二邑功逾百里舟楫攸往田疇所視義實通方智
　侔經始浚自高㟁豈云隨山人歡在路魚樂于泉伊
　此化逺矧夫事宣立石川上維無窮焉自唐迄今通
　流如故
　宋
　　　章峴華亭縣開顧浦記(慶厯/元年)
禾興郡領邑四號繁劇者華亭居其首唐天寶中析吳
　郡東境而置焉負海控江土為上腴其魚鹽之饒版
　圖之盛視他邑之不若也國朝重馭民之官宰是者
　非名通閨籍秩在京寺則未始輕授慶厯辛巳嵗夏
　六月彭城錢君以九棘丞來吏縣章君再調百里(闕/四)
　(字/)　　凡積政間有困仍未遑者(闕/)思念窮乏顓乎
　改為如恐不及直縣西北走六十里趨青龍鎮浦曰
　顧㑹南通漕渠下達松江舟艎去來實為衝要平疇
　芳甸傍羅迤邐灌溉之厚民斯頼焉自簳山之陽地
　形中阜積淤不決漸與岸等每信潮吐納財及半道
　而止者垂三十年康定建元之後愆澤仍嵗田無刈
　穫傍人其咨捨舟而徒錢君惻然有浚浦便民之志
　首建是議明年春山青龍睨江瀾所來圖上其狀遂
　以議白府㑹府公集仙錢侯偃藩之初銳於振舉周
　覽風俗憫時菑凶期於順成刻意溝瀆樂聞斯議深
　然其請乃籍新江海偶北亭集賢四鄉之民得役夫
　三千五百二十人府教以尉孫君專董其役既授成
　算乃克濟美庀徒之始患穀高民饑又重發官廩募
　邑之大姓洎瀕浦豪右力能捐金錢助庸者量其豐
　約疏之於瀆誘言孔丼喜輸叢來凡得錢一百三十
　六萬計粟之直頭㑹而晨敷之繇是揆日戒告標明
　部分定幟臚呼荷鍤雲集澤門廢不勉之抶東山賦
　忘勞之詩興三月辛酉訖四月己丑始於邑郛終於
　江澨増深四尺槩廣八丈無慮役工十萬二千九百
　五十畚土平道者不預焉距縣半里舊設堰埭壅其
　上流今則仍貫按圖經縣管塘浦大而居其最者五
　顧㑹是其一焉次曰盤龍曰崧塘曰趙屯曰大盈而
　崧塘首源與顧㑹合俱支流股引聚漬民壤錢君又
　諭墾田乘農之隙户出丁壯咸至顧㑹疏導之其或
　嵗苦淫雨水沴且作則敗去防庸縱其澶漫自浦而
　泄滙於大川若驕陽盛怒蘊隆為虐則瀦渟潮波分
　注壃甽繇浦而入潤及千頃夫然則陰陽慘舒之權
　嵗時豐穰之候可移於人手何水旱之足慮哉爾其
　大隄屹起素波盛滿煙霞澄滅乎萬狀奫淪朝夕而
　兩至行商力穡者各適其便拿音壤歌而歡騰其間
　於是邑民之耄老鼓舞聚而言曰玆浦之堙為吾儕
　病久矣曩時字人者雖亷得利害而嗇於經費豈物
　有通否必待其人耶今吾寧以和惠浸人髓以鍼石
　去民瘼興壞起廢易於轉圜是舉也靡殘乎私㒺耗
　於公因民所欲而利之則圖大垂久之制孰愈於是
　哉
　　　胡宿晉陵濬渠記(慶厯/二年)
常領四邑治吳西境晉陵户二萬生齒十萬過江來東
　列為大縣其土㑹之法田第九賦第七帛宜絲枲穀
　宜秔稻美川澤饒魚鼈太湖底定於其南大江繞出
　於其北閒民無事擅漁採之利以生其生有二浸之
　大而農不能引以灌迹其所以民非棄之顧上謀之
　未及究旅力之不能集爾天時稍或亢縮人心乘以
　焦窘慶厯之元高陽許君恢以大理丞治於斯既視
　邑事精䘏民隠審江湖之利可以活夫田也乃歎曰
　昔西門豹治鄴漳水在鄴旁豹不能用故史記譏之
　謂其不足以言智今兹邑南趨湖北倚江據是美利
　田其舍諸委而弗謀大懼後世之嗤予也因環按四
　封周咨野老乃得申港戚墅竈子三港皆往時溉田
　之川中間廢不復治緒餘且在因作圖言狀列於外
　計且曰湖水可以灌戚港江水可以灌申竈計司移
　官覆視其利信然比得符文報從所請始籲厥衆開
　陳以利民飴其言恱以承使不戒而廩食具未㡬而
　鼛鼔興其集如雲乃畚乃鍤自二年冬十月濬申港
　凡三十八里引潮水抵城之西北隅朝夕再至為竈
　子港去申港三十里自江口濬之凡四十里並趣縣
　之東北不與申港合戚墅港東南去縣二十里自湖
　口濬之凡九十里太湖之舟艑至焉三港之溉申港
　最博繇大港之側聴民自射其便股引支水分注運
　瀆東函等十九小港以釃其利長波之所貫衆渠之
　所殺變瘠土成腴壤稽於大浸暢於四支約凡溉田
　萬頃計工二十六萬前後凡三月而罷役不加擾衆
　靡告勞耒耨者頼焉網罟者依焉明年郡境仍旱渠
　田獨稔冐磧鹵生梁稻華穗薿薿清畎泱泱牛羊來
　思雞豚萃止野有高廩神有豐豆噫江湖以善利利
　萬物不私所利至矣哉從於政者猶夫川也據能濟
　之勢操有為之資利足以培害足以剗棄而弗營者
　力非有之繇無志於民爾從是而觀高陽君之政其
　美志所潛惠化所孚在民博矣後之長此邑者尚監
　前良之勤恤百姓之欲嗣而濬之繩而廣之使繼繼
　不絶則三港之利衣食兹土庸可竭乎
　　　丘與權至和塘記(至和/二年)
吳城東闉距崑山縣七十里俗謂之崑山塘北納陽湖
　南吐淞江繇隄防之不立故風波相憑以馳突廢民
　田以瀦魚鼈其民病賦入之侵蟊相從以逋徙姦人
　縁之以邀劫行旅通鹽賈以自利吏莫能禁父老相
　傳自唐至今三百餘年欲有營作而弗克也有宋至
　道二年陳令公之守蘇嘗與中貴人按行之邑人朱
　珏父子相繼論其事為州縣者亦繼經度之皆以横
　絶巨浸費用十數萬緡中議而沮皇祐中發運使許
　公建言蘇之田膏腴而地下嘗苦水患乞置官司以
　畎洩之請令舒州通判殿中丞王安石先相視焉朝
　廷從之王君既至從縣吏拏荒梗浮傾沮訊其鄉人
　盡得其利害度長繩短順其故道施之圖繪疏曰請
　議如許公朝廷未之行也至和初今太守吕公既下
　車問民所愁苦盖有意於疏導矣明年與權為崑山
　簿始陳五利一曰便舟楫二曰闢田野三曰復租賦
　四曰止盜賊五曰禁姦商其餘所濟非可以勝擬期
　約故制役民以興作經費寡而售效速若其不成請
　以身塞責既而令錢君復太守嘗念所以興利之計
　喜其謀之協從於是列而上聞其副以决於監司乃
　誡庸力經逺邇興屯舍宿餱薪既成以授有司郡相
　元君實總之粤十月甲午治役先設外防以遏上流
　立横埭以限之乃自下流濬而决焉畚鍤所至皆於
　平陸其始戒也猖風號霾迅雷以雨乃用牲於神至
　癸巳夜半雨息逮明休霽以卒其役人皆以為有相
　之者始計月餘盖旬有九日而成深五尺廣六十尺
　用民力纔一十五萬六千工費民財若干貫米纔四
　千六百八十石為橋梁五十二蒔榆栁五萬七千八
　百其貳河植茭蒲芙蕖稱是計其入以為修完節民
　之餘治小虞自嚴村至於鰻鱺瀼治新洋江自朱瀝
　至於清港治山塘自南山至於東濬諸涇六十四浦
　四十四塘六於是陽城諸湖瀼皆通而及江田無洿
　瀦民不病涉矣初治河至唯亭得古閘用柏合抱以
　為楹盖古渠况今深數尺設閘者以限淞江之潮勢
　耳耆舊莫能詳之嗚呼為民者因循而至此乎是役
　也自城東走二十里曰任浦崑山縣治其東長洲治
　其西以俗名非便於是議請更之曰至和識年號也
　建亭曰乙未記嵗功也太守嘉其有成謂權實區區
　於其間其言必詳命之為記
　　　蔣静江陰重建黄田閘記(政和/二年)
暨陽城北一里許有港曰黄田世傳以為楚黄歇開以
　溉田北引大江横貫城中南出於郭截蔡涇過□鎮
　至五㵼堰凡七十五里距二浙之漕渠而溉田頃以
　萬計皆資潮汐為膏腴昔人即港口置上牐以啓北
　江之潮又即蔡涇為下牐以節制旁浦之水於是旱
　無焦枯之憂霪無漂墊之患比年以來港浸及壤牐
　亦破毁大觀戊子徐侯申來守毘陵㑹命尹徐君充
　邑丞于君□踵至㑹嵗事稍登人樂自效得錢三百
　萬市材命工以庚寅季冬下上牐之良址於舊基之
　北百步為之而成於明年政和改元之正月其版築
　剛實規制宏壯反觀舊址若坐嵬阜視培塿焉乃更
　濬上下流之積沙去支港之游土復以餘材作新下
　牐而闔境之民亡凶嵗憂漕輸者亦省率而功倍矣
　　　蔣静江陰河港堰閘記(政和/五年)
惟江陰地廣民稠為毘陵五邑之冠壤四高中下而旱
　乾水溢比旁縣為鮮嘗竊怪之已而披按地圖大江
　横其北太湖處其東南而挹北江之潮汐釃具區之
　泛濫為河港以十數港之中又有港焉𣲖而為溝洫
　潨而為畎遂若身之血脉失其節宣則病或乘之此
　天禧之崔屯田立嘉祐之楊都官士彦所以汲汲於
　横河市墩令節蔡港以為下軍政治之先而書諸國
　史形於褒詔記之楊蟠之文民到於今稱焉盖導江
　水而南彼其最巨者繇黄田港牐距五䣃堰為漕渠
　漕渠之東有河曰市墩又其東曰新河新河受令節
　港之水市墩承蔡港之下流皆北引大江南滙代洪
　港而震澤之餘波暨焉猶或治而不周崔乃西起漕
　渠中絶蔡港而東至令節鑿河以貫之於是從衡絡
　繹與百瀆相為經緯而田之窪者仰旱者澤瘠者腴
　而介於江湖之間暨楊尤為沃野此士彦所以一理
　前人之迹而百姓重饗其利也繇楊距今五十餘年
　横河故道堙没略辨市墩新河代洪港悉又反壤而
　具區之水繇無錫而入者既不得洩北江之潮繇令
　節蔡港黄田牐而注者又遏而不逝於是白鹿化成
　等十鄉之田頻苦旱澇而比嵗六年之間秋賦之捐
　者五朝廷信賞必罰於民功尤重以承流宣化之官
　然或茍且嵗月雖欲獻議而部使者沮不得為而生
　財之道裕民之術所以不能仰副朝廷寄委之意者
　郡邑外臺之罪也政和甲午縣丞楚通仕執柔患之
　乃行視水道謂利害之當興者莫先崔侯之所鑿與
　楊守之所嘗盡力者然當創牐馬師唐市二橋之旁
　而仍堰邑東門之外以南洩震澤北接大江視二水
　之盈虛而為之啓閉則善無以加經畫既定乃度地
　計工圖其狀以陳而郡侯部使者遣官覆視久之閲
　嵗復澇乃始得請遂因農隙且缺食者取資於官時
　貸以常平錢穀得夫一萬四千七百六十七延袤深
　廣計夫授步二河一港同日皆作丞躬至其所察其
　媮惰激賞勸工者而食利之家爭出私錢以佐鍤費
　於是市墩新河代洪港環亘七十里所流逶迤兩牐
　宏壯其溉民田以頃而數四千六十作始乙未冬十
　一月辛巳而畢工十二月庚戍卜以明年三月己巳
　將濬横河㑹知縣事王承奉有來遂相與戮力自邑
　之回堰塘出建寅門東至石牌港凡二十三里皆令
　之所董繇石牌以達令節凡二十六里則丞之所部
　合四十九里之所溉又為田二千三百一十三頃不
　逾月工就而東門之堰亦完總三河一港而計之田
　之沾其澤者凡六千五百七十三頃有畸而昔之負
　載於道路今操筏而運之一夫可以敵百折商販之
　趨闗市徑且免於江濤而縣征滋以致逺故雖積工
　亡慮四十萬而民亦不以多辭散緡料亡慮二萬二
　千三百而官不以費嗇乃知令丞此舉不為無補於
　公私與夫職為民官而恬不以民為念者不可同日
　而語矣始丞之議是役或謂嵗方歉民未可以輕擾
　而丞以嵗歉之患政繇水利之不修茍佚道使民其
　將勞而不怨至是邑人果以令丞功利之實相與礱
　石以待書余謂十目所視不待記而可知而崔楊偉
　績不蕪没而無攷則或在于是乃濡筆而識之俾鑱
　石以示逺云
　　　楊炬重開顧㑹浦記(紹興十/五年)
三江東注震澤介其間潦集川溢畎澮皆盈而浙右數
　被水患蘇秀湖三州地形益下故為害滋甚紹興甲
　子夏大水吳門以東沃壤之區悉為巨浸部使者飭
　郡邑詢求故道導源決壅以洩水勢於是監州曹公
　以身任責慨然興歎曰吾嘗巡行屬邑講問民瘼亦
　既有得於此顧未有以發之也觀雲間之為縣連亘
　百里彌望皆陂湖沮澤當春農事方興則桔橰蔽野
　必盡力於積水而後能種藝是宜地勢愈卑當有支
　渠分導瀦水而納之海乃歴覽川源攷視高下詢諸
　父老謀之邑僚得顧㑹浦自縣之北門至青龍鎮浦
　凡六十里南接漕渠而下屬於松江按上流得故閘
　基僅存敗木是為旱澇潮水蓄洩之限復得慶厯二
　年修河記於縣圃而知兹河興廢之嵗月與夫淺深
　廣狹之制役徒錢穀之數判然察其惠愛之實有在
　於此矣盖歴百有六年浦久不濬而淹塞淤澱行為
　平陸遂以狀請於朝籍縣之新江海隅北亭集賢四
　鄉食利之民以疏治之官給緡錢而董以縣令簿尉
　公首冐風霜率先僚屬興工自十月二十有六日役
　三月而河成起青龍浦及於北門分為十部因形勢
　上下為級十等北門之外增深三尺而下至鎮浦極
　於一丈面横廣五丈有竒底通三丈據上流築兩狹
　隄固舊基為閘而新之復于河之東闢治行道建石
　梁四十六通諸小涇以分東鄉之渟浸不旬浹水落
　土墳繇是自簳山東西民田數千頃昔為魚鼈之藏
　皆出為膏腴豈不美哉役工二十萬用糧以石計七
　千二百萬錢以緡計二萬五千若其他凡見於前記
　者兹不暇録
　　　許克昌華亭縣開通波大港建張涇堰閘記(乾/道)
　　　　(二/年)
蘇湖常秀四郡經渠數百畎澮數千􁁙絡交㑹旁注側
　出更相委輸自松江太湖而注于海而所入之道嵗
　填閼雨少過涯則泛濫瀰漫決齧隄防浸灌阡陌迺
　隆興甲申秋八月淫雨害稼明年大饑上臨朝咨嗟
　分遣使者結轍於道發廩賦粟以活餓者㑹有言蘇
　秀勢最下華亭尤近海十八港皆有堰捍潮可一切
　決之四湖所瀦水宜為斗門以便節减上覽而異之
　亟命兩浙轉運副使姜詵與令丞行視姜侯開明强
　濟誠愛果逹既受㫖即馳布德意諏訪故老周覽川
　野窮源委度高下審逆順取衝要盡得其便利以聞
　曰東南海濵之地視諸港反高雖有神禹不能導水
　使上也盡開諸堰能挽潮為害閘湖以瀦水可矣將
　以決洩而下流猶壅塞無益也今宜濬通波大港以
　為建瓴之勢又即張涇堰傍増庳為高築月河置閘
　其上謹視水旱以時啓閉則西北積水順流以達于
　江東南鹹潮自無從入也上稱善即丐以常平之帑
　贍其役且與守臣鄭聞㑹其事制許焉則相與庀徒
　揆日賦材計功纎悉周密費而有節既具以授之縣
　令侍其銓侍其亦徤吏也始恊謀終盡力威以柅姦
　説以使人一木一石一夫一工必手自賦給不可廋
　匿簡程視作弗容茍簡乃濬河自簳山達青龍江口
　二十有七里其深可以負千斛之舟因其土治高㟁
　䕶青墩傍故水所敗田數萬畝還為膏腴置閘於邑
　東南四十有八板板尺有一寸月河之長三千三百
　五十有五尺廣長有六尺凡濬河之工萬有一千二
　百金工石工木工畚築之工伐取運致之工總其數
　槩七倍於浚河糜錢緡九千三百五十四粟石二千
　三百有九十始于仲冬之朔凡五十有五日而畢盖
　歛未嘗及民而民亦若不知有是役也於是耕夫野
　人相與來言曰昔也十日不雨吾倚鋤而待澤十日
　而雨吾捧土以增防今四境之人自是知耕歛而已
　雨暘惟天可也惟吾君之澤而二三大夫之力吾儕
　鄙人也持牛尾抃蹈而歌嗚嗚言語下俚不可聴也
　乃為歌五章以遺斯民其詞曰水横流兮無津涯浩
　浩洋洋兮誰東之帝不寧兮謀臣來謀臣兮夙夜水
　滔滔兮迤而下不摩茭兮但耕稼君王智兮如伯禹
　川后雨師兮莫余敢侮且決且溉兮介我稷黍我受
　一㕓兮終善且有汝行四方兮曽不足以餬其口盍
　歸來兮君王錫汝以萬金之畝帝謂兮三臣錫之福
　兮慰汝勤報吾君兮嵗後天施我子孫兮彌豐年
　　　章洽乾道治水記(乾道/六年)
上即位之六年嵗在丙戍詔遣轉運副使姜公詵按視
　浙西四郡水利與守臣條具以聞遂以八月次於江
　陰知軍事徐公蕆相與硏究利病延見父老審訂其
　說曰江陰北臨大江地勢洿下潮汐往來浮沙停淖
　港瀆善淤夏秋淫雨浙西數郡百川竝委瀕港七鄉
　竝湖三山低卬之田混為一區尋丈而增膚寸而落
　十年之間没㲻者一百六十七萬餘畝嵗蠲秋苗以
　一二萬計公私病焉故申港利港皆宜治蔡涇之牐
　西通夏港大江之潮繇之以上下東連漕渠五㵼之
　水以因之盈縮摧廢既久亦宜治乃竝銜上奏有㫖
　以丁亥嵗興申港二役己丑嵗濬利港輟馬御之資
　以充經費越孟春正月鳩徒僝工兩役竝舉軺車隼
　旟聯轡於邁撫勉存問衆說忘勞迨仲春二十三日
　訖工起三河口以西浙抵江地與毘陵犬牙相錯分
　治其在吾境者二十九里深九尺廣六丈下流之廣
　㡬倍焉用工三十六萬有竒牐之故基距河差逺兩
　翼迫蹙波流悍急易以頺壞乃移基竝東直抵漕渠
　斥而大之易木以石屹然對峙長各十有三丈四尺
　高一丈八尺洪之濶二丈三尺岸之西北滙為過矗
　分殺水怒土木鐵石之工萬有九百費錢以緡計者
　三萬二千三百有竒米以石計者一萬一千四百有
　竒而二利興焉出陂澤為平疇變沮洳為膏壤七鄉
　嵗入增十餘萬石毘陵諸邑固當倍蓰凡浙西之田
　陰獲利者又不知其㡬千萬頃也盖自嘉祐六年朝
　廷遣都水監簿相視河渠郡守都官郎中楊士彦建
　議開導擦柱等六河下及申利二港厥後水利不講
　且踰百禩而蔡涇牐壞已二十年矣至是工役洊興
　徐公曰動大衆建大利幸聖君矜吾民財用許出於
　官而郡止一邑調度不支且奈何重費大農乎再嵗
　於此擿姦欺汰浮冗銖積寸絫凡得緡錢一十萬非
　以備之絶將焉用建閘濬港既以是充且謂利港在
　毘陵之利多宜以屬之而江陰所宜增濬漕渠下通
　黄田以防汛濫絶壅滯預請於朝儲所贏錢六萬八
　千六百緡命郡從事王淙掌之以備他日工役之費
　報可聞者太息咸謂上不耗國用下不歛民財是舉
　也善之善矣姑叙顛末俾來有攷云
　　　范成大崑山新開塘浦記(乾道/元年)
隆興三年淛河以西郡國七大水吳之屬縣五崑山為
　甚長老之記以為三江具區占揚州地勢最下是為
　東南水之所都其東地益下為崑山又東愈益下海
　也故崑山常受三江具區之委以入於海其野甚平
　而善於霖潦時至則水多高居必以衡塘從浦疏瀹
　四出然後民得汚邪而稼之今嵗久弗濬塗泥滿溝
　夫地愈益下而􁁙絡壅底則其沈濇獨甚於他邑固
　宜明年春二月民大饑且疫皆仰哺於官河陽李結
　次山適為其邑長思念水利未修則水害亡終窮也
　按農田令甲嵗荒得殺工直以募役乃飾供上之羡
　若勸分所得為之糗糧扉履畚鍤號召前仰哺者一
　時麕至濬浦五曰新洋江曰小虞曰茜涇曰下張曰
　顧浦濬塘曰郭澤曰七丫曰至和五旬而告休用民
　之力役凡十有三萬四千六百有竒糜緡錢萬一千
　二百有竒稻麥以鍾計七千七百有竒而官儲不知
　公徒無所與焉余時備史官次山使來勾書以為記
　余聞其土水患舊矣間者朝議屢欲遣使發官錢用
　諸費以從事論議藏有司充屋卒以事大重無敢承
　命者次山獨能餓羸之餘嘗試之其績已不可揜後
　有來者逢年而有餘力必且思前人之意彷彿其緒
　而緝之隨水之變而為之捄將終古無後艱此予之
　所以欲書者饑疫之烈也延縁數十縣見大夫錯立
　其間左奉食右執飲嗟餓者於路窮日力且弗給方
　是時人其敢以從容修廢望其長哉有能賈瀕死者
　之餘力以舉是役君子謂之賢勞而黯然無傳僅與
　不為者相絶如毛氂耳事固有屈於一時而伸於後
　此又余之所以欲書者所謂至和塘者是姑蘇道也
　異時舟行則一長亭輒膠則折入其旁湖泖以達於
　郡盜區寒荒亡以衛不然遇禍不可勝計今雖暮夜
　猶肆行塘中如過舟枕席之上憧憧者身親蒙其利
　不可誣餘雖在絶逺僻陋之濵以一至和之親見足
　以信其餘之可傳此又余之所以遂書而不辭者是
　為記
　　　鄒補之武進縣重開後河記(淳熈闕/)
毘陵郡城大抵西仰而東傾漕渠貫其中故水悉東下
　獨南水門受荆溪流注之惠明河道舜宜橋竝卧龍
　街抵迎秋門釃為二股一自月斜橋以達於金斗橋
　一自迎秋水門入經狀元橋略州倉後接於縣橋與
　金斗水滙地格勢禁不可前往慶厯中李公餘慶以
　國子博士守州始穿顧塘河經大市益引惠明水東
　注之漕渠郡人既以漕渠為前河遂指顧塘為後河
　以其在互市間故亦曰市河云中稍填淤崇寧元年
　太守給事中朱公彦更浚之未㡬復罹兵禍夾河民
　居蕩為瓦礫悉推納其中又繼居者多冶鐵家子頑
　鑛餘滓日月増益故其地轉堅悍繇是河之不濬治
　者餘四百甲子間有勇於興作當官不為去官而後
　太息者皆是淳熈十三年春太守四明林公實來既
　視事輒訪民間利害亟罷行之居復深念常為東南
　大州富於文雅顧今風俗不加於舊而文士日遜焉
　他日肩籃輿訪井落謂彼顧塘橋于州位為東南勢
　為喉襟此殆易所謂㢲東南也文明以止者耶文明
　者不可使晦喉襟者不可使壅暇日合里居縉紳士
　道之後有出郡人道郷先生侍郎鄒公浩所為開河
　記文歴道余公中霍公端友所以魁天下狀益證前
　說道郷嘗受大學於河南二程夫子之門紹聖中為
　御史言宫掖間事眎死如歸寧媚此陰陽拘忌說耶
　於是益思所以為經紀之具踰一年浮議揺揺幾為
　沮敗者數矣夏六月屬時不雨於濬沼為宜乃蒐卒
　之羡斥帑藏之遺餘十月戒事仍令晉陵武進令丞
　四戎官䕶作役不浹旬河復故道袤三百丈闊三十
　尺深於舊為尺者五向之晦者日以白向之壅者日
　以闢煌煌乎繼慶厯崇寧循吏之懋績其不在兹乎
　然君子於是役也見公惠民之德四焉以議論者尚
　其決以力役者尚其神以文學者尚其明以舟楫者
　尚其利興一役而四德具焉是宜特書大書以無忘
　公德郡文學掾三衢鄒補之執筆睨其傍請書之遂
　書以為開後河記公名祖洽官為朝奉大夫
　　　鄭霖重修崑山塘記(淳熈/六年)
至和塘自郡城東屬於崑山亘七十里北納陽湖南吐
　淞江舊名崑山塘至和中調民興役始成故以年名
　詳見丘與權所記淳祐中魏峻復修之(以下闕/十六字)
　　　　　　　　　　　　天一生水水行乎地中
　治之存乎人自排決疏瀹載於書於是五行以陳六
　府以修厥後河渠溝洫皆有志所以著因革明利害
　非徒紀述而已吳為澤國三江所滙􁁙絡貫通為湖
　為浦為堰為梁皆順水性之宜以便人之居者行者
　自郡婁門至崑山七十二里塘曰至和南吐新洋江
　北納陽城湖又有沙湖鰻鱺湖介乎東西之間唯亭
　之東二十五里𨽻崑山四十七里𨽻長洲支𣲖連亘
　澱山湖吳淞江接顧涇黄泗浦以達於海自駟馬橋
　至金潼橋乃新洋江陽城湖兩水交擊之㑹自黄墓
　頭至夾潮塘凡七里民竝河而居潮水往來淤泥易
　塞考之圖志厥初水勢澎湃瀰漫茫無畔㟁行旅病
　涉田夫病耕自唐厯本朝至和三百年間接續用力
　經營始就水有所歸澤者瀦之淺者濬之㟁以通乎
　衢堤以捍其衝橋以續其斷塘成名至和紀以年也
　然自至和以迄於今又一百三十年雖舊跡尚存奈
　何修治之功不加故狐鼠憑恃乘其乾涸攔絶作壩
　遇有負載邀阻四出憧憧往來非復由行之舊則不
　從新洋江出吳淞江斜塘以至葑門必自明水港鰻
　鱺陽城二湖取蠡塘港以達婁門嗚呼艱矣哉颶風
　急濤不惟有葬魚腹之憂陰霾蓄盜又有罹紅巾之
　懼方泉魏公峻以發運節領郡披閲獄訟莫此為甚
　開藩半載周詢民隱審所欲惡知其尤無良害民者
　乃遣官吏相度便宜復至和舊矩自界牌東至崑山
　駟馬橋凡二十七里計三千四百二十一丈三尺西
　至戴墟浦計九百五十四丈又自黄墓頭至夾潮塘
　七里計九百三十八丈五尺鑿淺通窒障狂植潰潮
　入於真義曹涇兩浦則捍之斷港無壅始於季春而
　成於孟夏富民爭出財以助工官無重費不越四旬
　而竣事公又慮港汊紛錯盜夫潛影鹽賈借逕以萃
　淵藪又於修葺之暇自涇橋至於陸涇港凡三十二
　處立柵三層防築堅固禁不踰越共闊一百六十丈
　六尺用樁木長短一萬一千七百四十根横攔柵木
　五百八十八丈四尺是役也約前後工費出於民者
　不計出於官者錢二萬二千二百緡米一百二石有
　竒是皆增至和塘之未有興於農時人不為病助以
　衆力人不為擾可以想輿情之所共趨不以役我勞
　我也昔霖作邑嘉定詣府白事經從數矣目擊其害
　慨然欲為厄於位卑而不能為逮今將常平指職所
　當為又奪於所急而未暇為偉公之敏於有為而功
　成若無所為尤人之所難能者昔主簿丘君與權之
　記此塘有五利便舟楫闢田野復租賦止盜賊禁姦
　商非虛語也自非有賢侯相望後先果孰任其責邪
　以時計之前乎有唐以至至和後乎至和以至於今
　人免乎登涉之險其間皆可考而知也夫因利致利
　者不可無憂民之憂者未嘗乏豈其歴年之久曾不
　見邪庸詎知智及之仁不能守之勇不足以行之天
　下事功之不立豈但一塘之利而已哉愧予之未能
　幸有如吾志故書之以示來者云
　　　史彌堅重濬歸水澳記(淳熈十/六年)
南徐地高卭漕渠貫城中為西津斗門達於海以出納
　綱運昔之為渠謀者慮斗門之開而水走下也則為
　積水歸水之澳以輔乎渠積水在東歸水在北皆有
　閘焉渠滿則閉耗則啓故渠常通流而無淺淤之患
　嵗久澳廢渠亦告病余至視渠湮塞且盡斗門不開
　公私之舟跬歩不進率由江陰五㵼而去父老言二
　澳不可不復亟按故蹟水為居民膠固盤錯獨歸水
　澳而隄防略存澳之西南則轉般倉東北則甘露港
　引而環之倉垣因以䕶倉受者在渠給者在濠以便
　綱運之出納引而接之甘露别為斗門以通於江亘
　三水為之長壕於是度工改修歸水故閘以通於渠
　其食壕則取其土以廣倉垣之北規為廣闊益受灌
　輸其達於甘露港者則為上下二閘且慮其不足以
　容多舟也視閘之址有陂澤則又通之為秋月之潭
　以藏舟焉其下閘之外則濬浦百八十丈客舟浮江
　乘便􁑾泊以避夫風濤之害
　　　陳伯廣練湖增置斗門䃮函記(淳熈十/六年)
自(二字/闕)合八十四流布為辰溪自辰溪而為練湖湖又
　自别為重湖隄環湖四十里而築高於舊者六尺加
　厚四十尺而半殺其上舊疏為斗門者五為石䃮者
　三為石函者十有三皆以備蓄洩也今加板於䃮十
　有二寸加函之管數倍之而易斗門之柱以石者抵
　函之數均用民力二十一萬六千二百九十有七總
　為米一萬八千八十一石為錢二千一百三十一萬
　四千八百皆有竒而錢出於郡帑者五之三鳩工於
　冬之十一月越明年三月朔而畢其役
　　　王應麟毘陵重浚後河記(淳熈二/十五年)
毘陵為股肱郡文物彬蔚太守四明史公以儒雅飾吏
　事謂郡城之南曰後河實繫斯文氣脉自淳熈間太
　守林公疏濬之後積以填閼公昔為尉時講聞利病
　甚悉二十五年來守亟欲醻初志乃撙浮費以度工
　而民不擾率伍籍以賦役而民不勞濬源釃流無所
　壅塞再閱月迄事計功程七千八百有竒費緡八千
　五百有竒東西三百餘丈照舊深七尺士民訢勸焉
　　　陸游重修武進奔牛閘記(嘉泰/三年)
岷山導江行數千里至廣陵丹陽之間是為南北之衝
　皆疏河以通餫餉北為𤓰洲閘入淮汴以至河洛南
　為京口閘厯吳中以達浙江而京口之東有吕城閘
　猶在丹陽境中又東有奔牛閘則𨽻常州武進縣以
　地勢言之自剏為是餫餉河時是三閘已具矣盖無
　之則水不能節水不能節則朝溢暮涸安在其為餫
　也蘇子瞻常過奔牛六月無水有仰視古堰之歎則
　水之枯涸固久地志槩述本末而不能詳也今知軍
　州事趙侯善防字若川以諸王孫來為郡未滿嵗政
　事為畿内最考古以驗今約已以便人裕民以束吏
　不以難止不以毁疑不以費懼於是郡之人僉以閘
　為請侯慨然是其言㑹知武進縣丘君夀雋來白事
　所陳利病益明侯既以告於轉運使且亟以其役專
　畀之丘君於是凡問前後左右受水之地悉伐石於
　小河元山為無窮計舊用木者皆易去之凡用工二
　萬二千石二千六百錢以緡計者八千米以斛計者
　五百皆有竒又為屋以覆閘皆宏傑堅牢自鳩材至
　訖役閱三時其成之日盖嘉泰三年八月乙巳也明
　年正月丁卯侯移書來請記予謂方朝廷在故都時
　實仰東南財賦而吳中又為東南根柢語曰蘇常熟
　天下足此閘尤為國用所仰淹速豐耗天下休戚在
　焉自天子駐蹕臨安牧貢戒贄四方之賦輸與郵置
　往來軍旅征戍商賈貿遷者塗出於此居天下十七
　其所繫豈不愈重哉雖然猶未盡見也今天子憂勤
　恭儉以撫四海德教洋溢如祖宗時齊魯燕晉秦雍
　之地且盡歸版圗則龍舟仗衛復泝淮汴以還故所
　百司庶府熊羆貔虎之師翼衛以從戈旗蔽天舳艫
　相銜然後知趙侯之功為國長慮逺圖之意不特為
　一時便慮而已侯吾甥也請至四五不倦故不得以
　衰耄辭
　　　謝原平江府重濬運河記(嘉定/十年)
平江郡闉有城四十七里夾以兩河環帶中外涇源港
　胍在在流通歴時變遷主聚蕃塞植蘆託處遥遥河
　流失其故道雨潦時至逆潏不行上者湫濕下者沮
　洳潄嚙之害㡬及公庾嵗丁丑侍郎趙公出藩於此
　曾未踰時州民以開濬涇河為請公於是亟為民條
　列其事於部使者乃約經費量公力捐公帑之餘聴
　富室之助役以募召用從官給無科犯之擾而有偕
　作之樂基事於秋閱月而功以畢矣前後以工計㡬
　二萬而糜財凡三千餘緡自錦㠶涇經始衡從四丈
　出跨橋五十有五為河一千一百九十丈有竒淺深
　廣狹以丈為率而隨其地勢稍有損益窒者既通淤
　者既行源達𣲖流脉絡相貫暵則導清流而繚於中
　潦則釃游波而洩於外以利通濟以備農田其功不
　既逺哉
　　　李􁅱鎮江漕渠記(嘉定/十年)
嘉定甲戍仲冬有詔京口漕渠嵗久堙閼爰命守臣史
　公彌堅總領軍賦錢公仲彪行視疏瀹三公程功計
　費列上於朝越明年春賜可乃擇良日分飭王旅㑹
　於渠上畚梮雲興綆鍤麋集統師監督相率勸功自
　城南以抵江口為里者九先是居民侵冐臨洿刮腐
　輦壤布於近㟁一雨驟至旋復淤渠今分積塗泥高
　埒邱頭竝渠之家咸歸所浸開空沙澱呈露垠涯層
　碕修聳清波演溢閘舊有五乃命更葺跨渠而橋前
　後唯六公曰惟城之東歸水有澳以滙積流堙壅既
　入復命疏鑿折而西抵通津門回環軍廩東行由甘
　露港注之於江復建二閘以時啓閉由南城入抵朱
　方門悉甓其㟁由城南出達於吕城間石其途挽夫
　上下妥視安行以至市溝蠲濁而清東抵黄泥浚淺
　而涹小利微害隨力所及以興以除迨及奏功甫一
　周旬民不預知官不吿勞豈唯輓餉繫此之頼流惡
　達壅宜民孔多
　　　蔣惟曉江陰開河記(嘉定十/二年)
嘉定己卯春邢侯燾以扈承出守越明年乃濬九里河
　以疏游土㑹水澤腹堅而漕河亦病於膠舟爰即其
　所酌從其宜命縣令張君宗燾董其役起自□鎮之
　□橋極於青陽之屠墅地以里計者倍十而徭役以
　鄉受者纔四而足靣之濶為丈者八底則五之深如
　其底十之一又自□橋而上逆於朝宗門陸續鳩工
　城内外河築頓還舊觀是役也為丁夫九千三百二
　十有七始事於仲冬晦嵗除而工畢
　　　康舉之招真治記(淳祐/十年)
邑去江不及程陂湖溝澮之積自南至者傾入於江江
　潮既應則迅瀾流逆於市橋下二水相制移時不能
　去可想矣自紹興丁卯至今百餘年來涇浦淤塞至
　成委曲僅一線之水既無復開導而陂湖又多包圍
　成田故水則下流不能遽泄遂決溢以成淹浸一或
　告旱而上流去水愈逺易成乾涸浙西提舉徐誼所
　謂昔之中田今為上田昔之下田今為中田昔之草
　蕩今為下田是也極於寶慶之水嘉熈之旱無所措
　手大為邑民之病然則任斯邑之寄者水利源委盖
　不可不熟講云
　元
　　　陳膺重修練湖記(大德/九年)
練湖之興其來逺矣繇晉及唐迄於今廢而復壞而修
　者不可勝紀每一役輒劇勞甚費乃克底于定其最
　近而可考者淳熈之役用工人二十有二萬六千三
　百九十有七米萬八千八十石錢二千一百三十一
　萬四千八百有竒其汗漫狼戾如此雖曰為民興利
　除害然妨奪庶務耗蠧財物不已甚乎乃至元三十
　一年亦嘗經紀於湖當時蒞事者痛抑浮靡存其大
　綱損其糅目工亦不下六千四百餘人糧亦不下五
　千石錢稱是然則湖之濟民也雖大而其弊苦民也
　亦不細夫以幅員數十里之奥區水自長山犇流而
　滙者八十有四𣲖亦可謂一巨浸也而欲使之大旱
　不减大澇不溢可溉而田可運而河可使為利而不
　可使為害厥惟艱哉牢捍禦以防衝決深濬導以治
　填淤多門函以備蓄洩堅木石以俟悠久勞逸均而
　趨疾試省勤而集易期限蹙而費省丁徒少而功多
　凡此八者倘非儉以體國勤以恤民深知利病者孰
　克臻其具美哉大德乙巳春都水監丞行檄相湖中
　順大夫鎮江路總管史公實董修役公以名門貴介
　春秋富而見地高力量毅而精思到以節用愛人為
　根本以至公無私為權衡懲昔大奢酌今便宜作於
　仲春之初息於莫春之首環湖上下陵垾巋然厚且
　完固斗門石䃮暨諸函竇辰次星列陽開陰闔視舊
　制無毫髪遺然計工度財纔及曩時三之一耳適務
　民之義蠲抑配之苛嚴而恕暇而整䟦涉揭厲與農
　夫野人共辛苦有不勉者至親執鉏鍤訓誘之異乎
　子罕之執朴以抶也將成平章政事徹爾公臨視稱
　善既畢工父老來言請夀諸石
　　　(失/名)吳淞江記(大徳九年見/名臣事略)
嵗甲辰前海道千夫長任仁發以吳淞江故道堙塞使
　震澤之水失其就下性為浙西居民害垂二十年上
　疏條具利病疏導之法中書省以聞特命平章徹爾
　公董其役公乃相其山川形勢之宜高深廣狹之度
　工役之數錢穀之費畚鍤之用飲食之需命民索綯
　乘屋厚稾桔以防其卑濕為醫藥以防其疾疫時作
　輟以防其倦怠上以誠感下下以誠應上民乃歡呼
　四集樂於趨事赴功始於太德八年冬十一月望前
　二日西自上海縣界吳淞舊江東抵嘉定石橋洪迤
　邐入海長三十八里一百八十一歩三尺深一丈五
　尺闊二十五丈役夫為數一萬五千為工一百六十
　五萬一千六百七十有竒至九年二月晦畢工復置
　閘竇啓閉以時物無疵厲民無天閼而事竟集
　　　翟思忠復修練湖記(泰定/元年)
水在天地間為利甚大利不興害不除民之生奚以遂
　陻不通淺不濬水之利奚以興京口漕運迤邐夾岡
　勢卭微奔牛吕城閘堰之捍瀉不日矣南去數百里
　皆無水源仰給練湖自長山八十四汊流為辰溪瀦
　而為湖不有疏鑿則有壅淤不有隄防則有奔衝丹
　陽金壇之田袤廣勢下㣲湖之承滙有年矣若夫春
　淫夏亢瀦之洩之此湖得用而河得濟也嵗遷月改
　淤之澱之此湖必疏而河必濬也隨勢上下中埂一
　為湖二函䃮斗門一一有法旱不乾枯澇不渰没湖
　水放寸運河注尺其功如何哉郡當南北要衝貢賦
　之輸運聘介之往來蠻商蜀賈荆航吳楫泛閩浙上
　京師者無虛日至泰定元冬湖河淺塞牽夫頓薾進
　不能趨車挽肩輸公私病之浙省平章政事拉哈光
　禄暨僚屬僉謀委前都水任少監路總管毛公計工
　程適平章政事元布達拉榮禄赴召旋得上聞命行
　省叅知政事董中奉行臺侍御史和托拉察噶奉親
　臨之兼司副使管本巴奉議僉事華善奉議董督之
　省鎮撫㑹立萬户警巡之凡募五郡夫萬五千二十
　二人工六十日郡廢錢六十二萬七百二十緡米萬
　八千九百餘石皆出於官由程公壩抵浦河口百二
　十里深濬四尺廣上五尺廣下三尺畚壤培㟁霖潦
　不復灌河底半高置函管五十四一利舟漕一利田
　溉於是河流瀰漫大艘小舫悉得通行無膠澁之厄
　又役三千人舟千隻工九十日郡廢錢二十七萬緡
　米八千一百石以南湖泥茭根植淖不可斸鍤止求
　土漕堤埂為斗門一石䃮六石函十有三一備啓閉
　一借蓄洩於是湖波㶑灔官漕民田悉得灌溉無旱
　澇之虞時泰定甲子春也噫昔漢開南山渠鑿褒斜
　道唐門三山門鑿廣運潭今國家舉河之重役民忘
　其勞興湖之大利民頼其便是非天休涵濡省臺贊
　襄安能奠此大功姑記其實俾來者有所考云
　　　陸文圭江陰濬蔡涇閘記(至順/三年)
暨州瀕江受蘇常以北之水鵝鼻灣西折入黄田港出
　上閘通五卸堰凡九里一曲第二曲至新橋夏浦之
　潮自蔡涇與港横出滙為泥沙閘廢土堙水淤不洩
　至順以來暵澇相仍行省謂江陰居湖下游首議挑
　浚分委官吏差募人夫由蔡涇北出江口十里一百
　五歩積壤翻高用力尤艱同知州事萬侯慨然任責
　專督下閘以西一千八百五十餘丈用夫一千八百
　餘壬申二月起工至三月而竣事
　　　張天英至正石塘記(至正/七年)
吳江居具區上游昔吳郡也其地濵太湖故築堤塘以
　為保障唐穆宗朝刺史王仲舒為橋以達其道路宋
　紹定間提刑吳淵命知縣李椿重修之自版圖入國
　朝以民衆陞州又五十餘年矣州長諾海公至州之
　明年乃謀諸僚友曰為政莫大於安民安民莫急於
　水患繇長橋而南至於平望延袤四五十里風濤衝
　激日夜無休時置郵慮危官具修以數則民多蒙其
　害予甚欿然將築以厚完之必鎮之巨石然後可對
　曰斯塘之為民害也久矣或巨浸颶風小石皆為之
　漂蕩官日修治因循塞責朝壘夕傾皆虛其費自省
　郡及州之官屬往往有志於斯卒無成議今賢侯為
　吾父母有子民心以化其下下之人曷敢不竭忠以
　報方今朝廷弛佛者力役使出財以助里胥衆皆義
　公之為願盡輸其財以樂成公家事使我子孫將為
　無恐矣公大喜知州孫公嗣逺聞之亦喜而贊相曰
　嘗聞佛者以善誘人而信從者衆以官府使民民勞
　而功半公然之遂招致空山小山清溪獨芳四僧至
　堂上議皆稱善命胥三人曰謝珍俞立陸文彪掌其
　財用之出入吏二人曰何宗善劉景泰掌其工事材
　器之名物而書其數凡日成月要及執事者以聴於
　四大士焉明日祭白龍祠下卜人占之曰吉即經始
　實至正六年四月也昔公治湖州事知彼官有餘石
　乃聞於省府命給與之凡三千餘版於時天無淫雨
　水不揚波五穀亦大熟况吏亷而司㑹計者公無私
　四人又篤行其道不避寒暑與百工分其勞市價傭
　值均給無少損是以羣公無不盡其心力者總其費
　為鈔八千餘錠石之工五萬四千佐其役者倍之塘
　基崇文其廣丈四尺有竒其修一千八十丈相其地
　勢輒墄水竇以疏横流凡為竇一百三十有六衆皆
　驩然曰誠亘古未之見也既訖工復搆室道周曰丁
　亥安居有道行者以守置田若干畝嵗積其入以為
　後人營繕計令不費官不役民農不違時有司不煩
　其政田里人不知有𨽻卒而大事克成以為長久之
　利使人人履坦道而躋春臺微明公善政何能致若
　是哉七年春二月落成立石門於南浦亭之南鄉表
　之曰至正石塘所以識年號從民望也是日公大宴
　賔客官屬與百執事百工賞與有差文武賔士咸歌
　詩獻酒以為公夀且曰天將成一代之偉績必生一
　代之偉人吳江公偉人也上世高昌氏父祖皆社稷
　臣公自中書舍人提點資乘庫出治中興郡今為是
　州烏乎石塘萬古當與吾侯之名同萬古也咸願刻
　石以彰厥美而系之以歌曰震澤之陽兮吳江之州
　雍熈之世兮逢此賢侯受天之禄兮憂民之憂視民
　如子兮爰始爰謀易險以正固兮周道孔修行道之
　人兮㒺弗恱懌民今無患兮繄吾侯之力蛟龍在淵
　兮母嚙我石垂千萬嵗兮纘禹之績至正七年開城
　州判官張天英記
　　　楊維禎都水庸田使司記(至正/八年)
天地位而水為之胍絡􁁙絡運而天地之功成古者水
　病民神禹治之功侔天地代之職水者雖小大不等
　其得一日廢耶此周之匠人稻人漢之水衡水司空
　之官所繇著而今都水使監之司所繇立也大德初
　司置平江曰行都水者泰定年改庸田遷松江以廢
　置不常人視為疣舍故棟其署寄署於他所至正元
　年重置司平江秩隆三品轄江東浙東西道官與風
　紀重臣交調御兼行工部事掾屬亦皆視司臬吏遴
　選郡縣守令咸受節制司之權崇勢重視昔有加八
　年都水使者遵達納實哩公來謂今聖天子切切焉
　以東南租稅之出重在三吳而三吳水國也故署都
　水司平江而官吏寄署他所事體弗稱先是請於朝
　得給官錢四萬緡仍得撥地郡治西財賦府故基若
　干畝於是鳩工庀材經始於是年十月八日不三月
　告完中堂宏厰挾室静密幕司曹舍鱗次翼張旁為
　繚垣前為崇閎氣勢突兀規模備具吳父老咸扶黎
　仰瞻嘖嘖稱贊以為不自意垂白復見是司之新也
　既而羣工竣事長貳率僚屬位正新守相與舉酒落
　成幕元僚沙君來請於維禎願有以記維禎考中吳
　水患自宋李兵部韓殿省郟亶父子經營規畫亦詳
　矣其溧陽五堰江陰十四瀆宜興大吳等瀆松江曰
　塘曰浦者凡一百三十有二志籍尚可稽也然未若
　我朝知力足以興除其利害而德足以消其震盪漂
　忽之變也大德間三江湮塞平章徹爾氏濬治功成
　民到於今稱之邇者洪河暴決折而西北流天子一
　念動坤載遣使沉璧而河復故道吁官都水者上以
　聖天子之心為心下以徹爾氏之功為功三吳之民
　尚有昏墊而無訴者乎抑相水之職本諸順天之理
　世未有順於理而利不興亦未有逆諸理而害能除
　者孟子曰禹之行水也行其所無事也行其所無事
　者順理也鯀之反事則以方命命者何即理也以水
　為職者職與理應雖湯湯可乂不則天下之治水者
　皆鯀也可不慎哉左公字廷憲居憲府使雲南岩岩
　有風采奮髯之頃奸膽盡落居官視民饑溺猶已是
　年十二月除浙東閫帥大使尚公有用字繼賢是年
　九月九日於官副使算卓字質卿康公若泰字魯瞻
　是年五月除國子監司業僉事觀音努公字國賔是
　年十二月除福建憲僉事王公仲溫字輔卿照磨李
　嘏字公錫分事董者掾史錢璛奏差蔡琳李報也繫
　之辭曰邈哉法象頖𤣥與黄坎德流長雷雨在上江
　河在下吐内陰陽維坎之德惠迪惟吉從逆惟殃帝
　憫下土具區芒芒忽焉震湯周官稻人漢司水衡利
　修於農(叶/)爰設司存保彼東方臬臣之良為天子使
　材貞且榦不吳不揚相彼天時以順地理恩肥海邦
　水居其壑土反其宅昆蟲蟄藏畊食鑿飲男樂其作
　女修其紅(叶/)年穀屢登順成八方其蜡悉通(叶/)職臣
　報功曰我水庸長發農祥(作浪/反)
　
　
　
　
　
　
　
　
　
　
　
　
　
　吳中水利全書卷二十四
欽定四庫全書
　吳中水利全書卷二十五　明　張國維　撰
　　記
　二百餘禩内水利紀文悉從貞䂥考載以徴今時之
　獻
　明
　　　楊榮重建武進孟瀆閘記(宣德/八年)
工部侍郎周君忱巡撫蘇常諸郡常之武進故有孟瀆
　河閘以通東南漕運及商販之舟且溉傍近田數千
　頃歲乆閘壊公私病焉常守莫君愚圖改作之以役
　費繁重謀于周君議以克合遂發往歲節省税賦浮
　費以市材僦工礱石積漸至郡民皆歡欣趨事作於
　舊址之南丈餘其下先錯列巨􁂳貫以長松而後宜
　石焉東西石甃縱以丈計爲十有六崇以丈計爲二
　有五中廣視縱當八之一南北爲鴈翅狀以殺水勢
　中夾水石鑿以納懸板而上下之經始于宣德八年
　九月畢工于是年之冬用徒匠以日計二萬三千七
　百六十木以株計八千九百石以丈計三千九百灰
　以斤計二十二萬磚以片計十有二萬始終董其役
　者知縣朱恕也
　　　張洪常熟縣重濬七浦塘記(正統/二年)
嘗見古之言水利者或鑿渠以灌溉或破堰以宣洩用
　雖不同各隨其地地之高者非渠不可爲田其下者
　則無用其瀦水破堰宣洩乃其宜也江南之蘇松東
　瀕大海猶中原之兖州也禹之治水先於冀州君親
　所在不得不致其急其次遂及於兖九河既道然後
　及于諸州以地勢東南下西北高也蘇松當東南之
　衝衆流争入於海必有所停蓄故瀦水之澤甚衆大
　者爲震澤次者爲陽城巴城雉城諸湖下流壅塞水
　不宣洩無以灌溉雨甚則有漂没之患民甚苦之縣
　令郭公南察知其然躬履其地窮其源委以七浦塘
　可泄陽城湖之餘波尤涇可導巴城之水至于七浦
　同入于海歲旱則分其支流以灌崑山常熟二縣之
　田澇則逕入于海民無墊溺咸懐其惠謁文以紀其
　績予聞當官任事惟公無私者克濟厥功公則民服
　無私則不牽制於物何往非善何爲不成郭公窮究
　事理不惑人言政予所謂公無私者故其濬尤涇七
　浦有合於穿渠灌溉之利導陽城巴城之水有加於
　破堰宣洩之功然皆誠心愛民非如昔人爲功利而
　爲之者論者不可不知也
　　　吳節鎮江重開漕河記(天順/三年)
鎮江邊臨大江通江有河舊名京口有閘有壩南通常
　郡地名奔牛亦有壩有閘皆潛通潮汐以濟漕舟本
　朝洪武初舟經此者尚衆比年淤塞不通重載之艘
　多從孟河出入必繇大江風濤不測每致顛隕天順
　改元朝廷欲于丹徒七里港開道以接舊河詔下巡
　撫大臣勘議時左副都御史崔公恭躬臨其地乃偕
　巡按御史鄭祐鎮江知府林鶚親詣七里港相其地
　勢載詢父老咸以爲宜止浚舊河則工用較省具疏
　以聞上可其奏於是以常蘇三萬人自京口起至奔
　牛計百六十里各委官分領督浚復懼有損民居令
　河岸惟仍其故崇者深丈餘卑者深八尺又設法得
　公餘白鏹九百八十兩俾修砌京口甘露呂城奔牛
　舊閘於郡城西南二門各置浮橋以通往來於朝陽
　門外増建新閘以防水涸經始于是年春正月甫三
　月而訖工崔公等屬節爲之記
　　　錢溥松江府重濬蒲滙塘記(天順/三年)
吾松西北窪下則自太湖入澱山湖經吳淞江以入海
　東北高仰則受杭湖之水達黄浦以入海然旱惟東
　南受病其患小水則西北列郡無所歸洩其患大吳
　淞江自勝國末湮塞迨今稍遇淫雨即成一壑財賊
　虧民艱食矣天順三年都憲崔公巡撫東南首詢水
　患以松爲尤甚乃舉府判洪侯景德暨二縣尹楊昕
　李紋治之侯等相視以爲江之故道雖濬必合莫若
　從新地鑿之力易爲而功不壊起自大盈浦東至吳
　淞江巡司計二萬二千丈又自新涇西南至蒲滙塘
　入江計四千丈濶皆一十四丈深皆二丈而低鄉之
　潦可洩東北則自曹家溝平地鑿至新塲計三萬餘
　丈深濶皆與江同又自華涇塘六磊塘鶯竇湖烏泥
　涇入浦而高鄉之旱亦免噫亦勤矣哉用工總三萬
　五千民雖勞而不怨則圖本垂永之計孰愈于此
　　　范純嘉定縣重修滬瀆龍王廟記(天順/三年)
滬瀆龍王廟者祀吳淞江之神也吳淞江爲太湖咽喉
　吐納湖水且資以溉田而民食頼之以足江界今崑
　山嘉定上海三縣而淤塞不通已百四十餘年故澇
　無所洩旱無所捄水患滋甚民食屢艱天順二年都
　察院左副都御史崔公巡撫南畿咨詢民隱首及平
　江嘉定縣尹龍君晉力請治之公是其議即率君親
　臨其地觀視咨嗟遂檄三縣各出夫一萬擇日興役
　且責成於君君至止爲二邑倡迺選夫長迺立藁舍
　迺賑錢米迺時作輟子來雲集歡喜趨事始於庚辰
　春二月至三月而畢功夫工計一百九十八萬米石
　計二萬七千錢文計二十萬五千江深一丈一尺濶
　十丈二尺長起夏駕口至孫基浜共長一萬三千七
　百一丈江復通流迤邐入海而神之靈將日昭赫其
　祀事亦有所託而相爲無窮也余因代輿人之誦而
　爲之記
　　　潘暄松江府新鑿都臺浦記(天順/四年)
都御史崔公巡撫畿甸咨詢利病謂農畆所資水利爲
　急惟松郡上海東南有田萬頃歲入萬石舊有曹家
　溝蜿蜒横亘浦之左右里凡百十二區計一十有六
　人民數百萬家引潮灌田素爲生業淤塞日乆民食
　用艱先是郡侯葉公邑令李君欲事疏鑿以瀕歲荒
　歉未果兹遇都臺下采民言遂選郡判洪公景德職
　司其事率夫萬有五千統制千夫長若干名百夫長
　若干名調度勞來翕然趨事時以兼疏吳淞江統夫
　幾二萬仍分委監司副使襄其事事始于天順四年
　正月二十六日畢工於四月八日河之長計三萬餘
　丈濶一十餘丈深二丈於是萬姓交懽忘其勞勩目
　之曰都臺浦云
　　　王㒜吳縣興築西華石塘記(成化/八年)
具區之水浸五湖際四郡夫自禹功底定而歴代因之
　以爲利川分𣲖别瀦滀溉灌爲郡邑者茍知導民使
　服田力穡則决渠爲雨荷鍤成雲長我禾黍以衣食
　兹土者常源源而不竭矣抑或昧焉濬之無其方防
　之失其備則亢或致焦窘庳或成汙澤向所謂利乃
　反爲害此西華石塘之所爲作也西華在吳邑西南
　兩舍許其地瀕湖環五千畆皆沃壤獨以無防止水
　驚風駭浪日三靣至漱腴成瘠民罔攸濟則相率以
　告于邑時京兆雍君泰爲令特軫念焉重以成化壬
　辰之秋霪雨彌旬吳越諸州多被菑而所謂西華者
　特甚君乃惻然躬履其地審視咨度揆日庀徒役工
　于水利所及之民採石于湖中旁近之山凡廪食之
　費皆取諸公帑羡錢而毫末不以事䂓以癸巳二月
　肇工葢閲月而成凡爲塘三千一百丈有竒博其趾
　廣十尺而殺其上得廣八尺高如其上之數自其東
　禇山望之圍環綿亘以屬于其西淋峰之麓所謂五
　千畆者皆在所畢䕶以保其故壤尤加闢湖壖之地
　得二百畆以斥爲新畬塘成而是夏復澇而西華之
　民芟耨自如雨蓑風笠歌呼隴畆間以爲吾農之所
　以得遂西成之望者皆君之惠也盍記之邑諸生吳
　鳴翰氏遂疏其事來請記予聞之善爲政者惟在因
　民之所利而利之也葢水土本天地自然之利以養
　人者也然常待人而其利始博不然則求利未得而
　害已爲民病矣此白渠之興利偃虹堤之捍患之所
　以有聞於後世也然昔猶二事也君一舉而兼得之
　不惟無患而且獲利不惟爲備於一時而且垂惠於
　悠乆使此石不泐則魏史起所謂仁智之可法者豈
　獨河内之民之有頼哉君名㤗字世隆其治邑多著
　勞績如鑿穹窿山渠以溉上田置牐以滀洩水皆利
　民事也宜牽聮得書遂爲之書
　　　黄體勤常熟縣趙段築圍記(成化/十年)
國家財賦重於東南水利所以出乎財賦而隄岸所以
　障乎水利水得其利則生齒以養百用自充而政化
　可行禹貢聖人開田賦必極夫疏河導江之功而敷
　聲教訖於四海其經世之意見矣蘇天下大郡常熟
　又蘇之大縣也地處下游古號澤國趙段一圩尤其
　最下隄創宋元間乆而盡圮無復存者湖田悉爲巨
　浸歲屢不秋逋租者日以就困民空其居以徙有司
　艱於理成化乙未春民告於縣縣上其狀於廵撫都
　憲畢公亨巡按御史戴公縉僉爲民憂乃調度所征
　之材以昌其邑而謀於治水僉憲吳公㻞曰受朝廷
　特命之嚴寄吳越民事之重綱紀振肅繫焉尚可隳
　怠乎授其機宜於郡判何君唐何君曰專農桑以牧
　民民瘼未瘳豈善牧者哉遂責成於縣尹蘭君玉君
　屬父老以諭意或曰計一方之所利不能償其所費
　乗百年之埀緒未可必以成功君曰圖之不見者其
　謀遠忘小利者其效大衆皆感悟於是財獲于官力
　借于民抑聚歛也伐石於山運土於陸因地利也量
　田授役獲利者倍出其工隣壤者半焉均徭役較人
　力多寡以爲尋尺驗土築虚實以稽勤惰課章程也
　隄之袤延亘數里丈一千有竒用木爲橛橛之内編
　以竹甃石爲址而高與土等上廣八尺而下加三之
　一固基本也隄之形逶迤若環帶然其外則種以崔
　葦茭蘆殺水勢也又懼其塞之難而潰之易豫爲設
　備永乆也木以萬計竹倍差於木石以舟計及二千
　艘錢榖之需累鉅萬有竒工役則五萬三千有竒用
　雖夥而民不見擾也始工於是歲二月廿六日乙巳
　告成于三月廿九日丙子功之成何其速哉于是沮
　洳之鄉變爲禾稼流徙之民相續而還歲已登而賦
　無愆期澤之及何其溥耶夫治水必始下流趙段之
　水既治則衆流不勞而治治之施又何其知所先務
　耶嗟夫善治水者必得夫治民之道善養民者必頼
　夫治水之功君子建水利以阜乎民猶得民心以治
　乎水水濬其源而防其流則利豐民順其性而防其
　情則俗美爲政之道端在是矣使後有繼今而作者
　恒如今之繼乎古水利源源而不竭則國家億萬年
　享貢賦之供而民亦億萬年漸河渠之利矣諸公之
　清德與是水想悠乆而有光焉是宜民樂之不已而
　形諸歌歌曰隄之未築田混于湖居者以徙賦者以
　逋隄之既築湖潤於田徙者以還逋者有年噫嘻長
　隄屹乎天作伊誰之功臺憲民牧田稼芃芃湖水溶
　溶百千萬祀澤流無窮
　　　祝灝蘇州府新建水利分司記(成化十/七年)
蘇地名本吳國秦改爲郡歴代建置沿革不一入熙朝
　爲畿内大府葢其地方千里統轄七縣東衘巨浸西
　挾具區北枕大江南界浙水山川城郭聮絡分布舟
　航輻輳民物阜殷户口田糧甲於天下國用倚爲根
　本四方頼之以濟實東南都㑹也然在江湖之間厥
　田下下厥土塗泥百榖之全資農力而農之首務在
　于固隄防謹疏溶以備蓄洩則水之於田爲利而不
　爲害雖遇天時欠順旱澇相仍而農之耕溉自如無
　妨稼穡力不勞而歲常登所謂有備無患也然亦在
　乎司農于長民者法制禁令之嚴勸課提撕之至庶
　克有濟異時上無專任下無法守凡遇災傷緩急無
　備加以鄉豪武斷里悍憑陵横歛苛征侵漁掊尅疲
　農告病逋負流亡積沴成災莫之救藥坐是淪胥葢
　亦乆矣成化辛卯秋九月兩浙海鹽上海諸處颶風
　大作潮水湧漲墊溺居民畜産不可勝計時巡撫都
　御史滕公深以是方水利無官專理馳驛奏請上命
　簡拔廷臣任之于是當軸以内臺監察御史吳公應
　詔陞浙江按察司僉事專管蘇松常鎮杭嘉湖七
　府衛所地方河道水利特賜璽書以行公既蒞止按
　部相宜復自建議得請于上府縣亦各設官一員分
　理聽公提督可謂事之重而任之顓矣先是蘇郡原
　無衙門公每按臨靡有定止郡守劉公曰是闗治體
　不可缺也乃集僚屬擇吉地於治之西高明𢎞敞營
　建攸宜於是聚材鳩工卜日就事前蓋重門中建㕔
　宇後作寢室貫以穿堂翼以旁舍下至庖湢器用纎
　悉畢具又因取土鑿池引流種樹結亭于中以休燕
　息凡房屋以間計者若干垣墻以度計者若干䂓模
　整飭體勢崇嚴乃表其額曰水利分司以奉璽書停
　憲節足以聳具瞻而臨衆庶革因循而新號令名實
　稱矣經始於成化十一年之春落成于是年之冬上
　不煩而下無擾吴公嘉之僉謂不可無述以詔後來
　適余養息丘園固請執筆切惟王政所重莫先民食
　而倉出于農農資于水水得其用利莫大焉誠在治
　理之人何如耳葢得其人則興非其人則壊所以朝
　廷慎擇良才授以憲職所在兵民悉受約束而凡綱
　維調度舉措勸懲皆得便宜從事良法美意至矣維
　公練達老成亷能周慎宜于厥職輿論攸歸無庸置
　喙然而開先繼後去代交承理皆當備載是用直書
　備錄勒之貞石使知是司之建創自公始而來者得
　有考據于踵美揚休嘉惠斯邦永永無替庶不負
　上之委任與三公建立之意滕公名昭字自明汝州
　人吳公名㻞字廷玉豐潤人劉公名瑀字汝器蠡縣
　人皆生出賢科職風憲而膺重寄於斯云
　　　尹直宜興縣開鑿後袁河碑記(成化二/十年)
宜興邑之西有巨浸曰九渺瀰踰舍許邑之山亭八鄉
　泊鄰邑溧陽所屬水道所必繇公私商旅之舟浮亂
　沿泝卒值風濤覆溺漂潰乃成化癸卯夏袁侯道以
　名進士再調來尹顧西九之南有古鶴鸛漊積淤成
　陸其東復有小河達縣城南惟中隔澗北土干兩村
　僅十里耳侯曰苟闢此成河上泝洴浰淹下達小河
　將不知西九之害乎遂具圖白之上官即計徒庸辨
　高下其最下而易濬若鶴鸛漊者人一尺有五寸南
　華淹者人一尺稍高而難鑿若澗北村者人五寸土
　干村者人七寸凡役夫二萬五千爲河長一千五百
　四十餘丈廣爲尺二十深視廣僅二之一兩岸各廣
　十尺復搆二十六橋于河上以通阻絶而小流小河
　亦疏濬之其開毁官民田百八十畆有竒皆公償其
　值而别均其税自始事至訖工甫匝月而河成遐邇
　永頼頌聲載道咸曰漢袁玘令兹邑常搆長橋以利
　渉千載之後乃復有今若侯姓與玘同因命之曰後
　袁河云
　　　錢福上海縣捍水隄記(𢎞治/六年)
吳故多水患而近時尤數且甚皇上宵旰兢惕時鄞進
　士董君鑰出尹上海進父老諏便宜得䇿曰邑分東
　西鄉高下逈絶東抵海障類高亢患旱利於濬西跨
　五湖鍾震澤下流類卑窪患潦利於防故嘗有濬防
　之令矣役弗鈞而力偷䂓弗定而文玩患自若也夫
　濬則擇其人嚴其戒而已而防爲艱請以民之義而
　力贍者督其役且令履畆計防程其工而分督之地
　濶而防遠者多爲畛以拒漫延使食其地者各效力
　而無勞於官役於官者官食之而食之所出處之以
　權於廪藏無損也又曰農罔穫冬愈隙矣毋俟春溢
　弗及也且因而食之有助歛不給之義焉白巡撫何
　公鑑詳授以區畫之方埤闕之計勸懲之典而聽其
　行且令曰凡吏吳者式是䂓浙臬僉事雷公旃亦偉
　而許之君於是躬率水利縣丞馮經相利庀材如其
　䇿築之應期而成袤延百餘里其崇視凶歲漫迹加
　尺者三其廣加崇尺者三其側植楊挿茭以䕶之其
　障而築之也折竹織蘆而匝之以幹其材悉出於官
　凡奪田益隄而妨于藝者官計其地而均其賦既而
　有以水患聞者上乃命工部侍郎徐公貫率其屬主
　事祝君萃大舉濬防於是何公以下至于董君皆與
　之君子謂是役也先國之謀而上合焉預民之患而
　下樂焉創于一邑而四國則焉成於羣議而若出一
　人焉惟患是捍而饑則賑焉不可泯也乃碑於其地
　　　楊循吉白茆疏渠長洲縣義官題名記(𢎞治六/七兩年)
　　　　(長洲縣僉夫往役/于常熟縣白茆塘)
具區之水東北折而入海則必宿於長洲而後得達故
　是邑大抵皆水也夫水受焉而有歸乃不爲災是以
　當治最急然繇是抵海越鄰尚百里不流不導無所
　於壑則不獨治以自利亦明矣𢎞治之二年天子以
　進士邢侯纓來撫兹人先是三吳水歴治且八十載
　防壊渠塞荒以歲繼侯汲汲輸賑補救百方民幸免
　於轉徙而終以爲非遠圖每欲大决一邑之水而東
　之顧境有畫焉不可也七年侍郎徐公貫以上命至
　大發列郡之士盡去水害而以白茅塘爲之首塘在
　常熟受長洲諸湖而達於海兹所謂下流之當治者
　也治則均利而邇其土者尤甚於是邢侯任其事加
　力妙選義官之有材諝者得某等三十七人畀之人
　二萬使分作焉明年二月功成自芝塘至于廟灣積
　沙盡决迅流飛疾繇蔽者觀之則役不在境苦驅氓
　以他救而不知白茆通則長洲先被其利固侯素議
　然也凡侯于是役慨焉爲諸邑先竟能假隣以自濟
　因衆而有功然則其于理水與人咸哲而善其道者
　歟及其成也則又曰吾無勲諸人焉爾茍不以一名
　永其傳則櫛風沐雨之勞旋踵不聞後不可使也於
　是以具石請噫是真循良美意不可辭乃文其畧
　而人人列焉
　　　楊循吉支塘疏渠吳縣義官題名記(𢎞治六七/兩年吳縣)
　　　　(僉夫往役於/常熟縣支塘)
江之南比歲大水稼用弗登民飢榖翔公私告竭有獻
　謀于朝者曰三吳之饒其惟外府而以鉅海爲壑水
　不克下乃災于農請决之便語聞皇帝以爲然於是
　以工部侍郎徐公貫兼都御史治其事既至籍丁壯
　十二萬人將盡導具區之流注諸東儲糧授界經始
　有期圖用古役法以伍什百千長其人顧吏少不可
　以署無所屬僉曰民有以義顯而仕服者亦吏也凡
　其人多故家子有恒心用之庶其濟乎從之郡以下
　邑徴用厥良惟時吾吳實將發萬五千人以往長之
　者當用二十八人縣大夫鄺侯璠乃汰衰升壯斥愚
　進敏簡拔登數俾行視役分地得常熟之芝塘用能
　協力諧志無懈晨夕督促提調咸中程度以𢎞治八
　年二月功成侯乃建綵斾列金鼓躬迓於郭外宴享
　有序百瘁咸澤初役之興憚往者衆既而多以疾祈
　中輟侯一折以大誼不聽且約列名于石以爲旌至
　是惟言之圖踐請於都臺許焉而予受命當書夫是
　役也除沴召豐光復禹績功利博大實聖朝之盛事
　天下莫不手額爲生人慶顧得預力其間而獨非榮
　歟雖然匪載則後罔聞是猶無遭也而侯於此乃能
　敦信崇讓以彰下之勞遂使一時駿奔之士得以垂
　聲邑中永永無極葢一舉而三美咸具其樹立宏遠
　抑可因是而知其大畧焉侯癸丑進士任丘人至之
　半載威惠大行誠賢牧也
　　　吳瑞崑山縣重濬至和塘記(𢎞治/九年)
崑之至和塘肇宋至和初郡守呂公居簡爲之在當時
　有五利之説歴年彌乆而利物之功益倍近歲潮汐
　壅於輕舟輒膠邑城東西數十里爲尤甚嘗考禹貢
　三江既入震澤底定今三江故跡大非昔比不藉故
　川舊瀆分殺其勢則震東傾西潰决四出吳民受患
　烏有巳時况其道繇郡城南下折入東北東北故道
　惟白茆七浦與兹至和分爲三支名入海要道白茆
　往歲不通朝廷嘗遣大臣爲疏濬之説者謂其功用
　與三江等而至和淺涸如故值姚公文灝以工部主
　事奉敕治水吳中顧兹當濬遂命府判陳侯暐知縣
　張侯􁅓即日召工計度東堰新洋江口西至九里橋
　爲丈凡若干爲工凡若干深一丈濶比于深十倍中
　作水線制其高卑工則計日受直費錢凡若干悉出
　公奏請民徭餘儲自𢎞治十年十二月三日興役至
　廿又六日而畢先是陰雨彌月衆以凍冱爲憂及即
　事晴暖倍常風雪不作畚鍤克施群情歡洽張侯以
　公成績徴予記示久遠昔眉山蘇氏論吳中水患不
　咎諸天而惟咎人事之不修葢天時之變雖若有數
　頼人謀而勝之十常七八彼有不叅以人一惟委之
　于天是不究本之論也古之聖人贊化育參天地未
　有不本于人事者若唐虞置虞官益掌山澤周禮
　以中士爲川師我國家川澤之任則領于冬官大司
　空今聖天子尤拳拳東南水利迺者從臣下之請特
　遣郎官往治其任公繇慎選而來至則延訪鴻碩講
　求源委荒陬僻藪躬自渉歴未嘗以耳目寄人謹其
　封防俾不得以妨農稼决其壅蔽而不逆其所取繇
　是迂談鑿論舉不足以奪其所見之真矣兹于至和
　一支闗係重大雖勞衆費財有所不計其知要哉而
　陳張二侯復能一心同德竭力從事鳩工散則杜絶
　侵蠧實惠及民民忘其勞故能化梗爲通去害爲利
　不出旬月而事功成集皆可書也後之繼公者當時
　加濬治紹公休績豈惟兹水永永有頼亦因得以仰
　窺皇上叅贊之化益宏遠而無窮焉公又近治七浦
　功亦就緒以其事聮三支併書之姚公字秀夫江右
　人繇甲科進士陳侯字耀卿河南人繇鄉進士張侯
　字宗獻其地同於陳侯而甲科則與姚公同也
　　　姚文灝重濬七鴉浦記(𢎞治/十年)
東吳泄水之大道三江之外蘇有三十六浦松有八滙
　常有運河十四瀆然自海塘作于東南而東江以塞
　松江以微水乃北折併于婁江而溢于七鴉白茅二
　浦故今之七鴉白茅在三十六浦爲最鉅而要近日
　大司空徐公受命治水拳拳乎此者有以也然白
　茆海口漲沙爲梗以非人力之可爲變而通之宜别
　有其道惟是七鴉獨無他妨且當陽城諸湖之衝而
　入海又徑可恃以爲利也但其間亦頗爲村市居民
　所阨塞水性未遂余之有意于是也亦乆矣顧未有
　所儲不忍驅無食之民以就役𢎞治九年乃請于上
　設導河夫于沿江既又議收其值隨時募工十年始
　以斯詢於通判陳暐常熟知縣楊子器崑山知縣張
　􁅓遂籍二縣近浦之户得二萬五千三百人疏自尤
　涇東至木樨灣凡五千五百九十丈可旬有五日而
　成計工受直實用夫銀五千二百七十兩上濶如舊
　而深倍之下闢直塘兩厓市肆所侵其濶倍舊决放
　之日衆流奔注而沙頭圍築之處日以崩頽水益洶
　湧郡人歡傳或有道予之績者然不知三子之勞也
　葢陳以職專水事晝夜經理雖監司以他務督趣至
　被譴怒不爲去楊則舊治崑山素達水道之要害而
　張又果于疏導之事是以動順而易成也成之日陳
　以紀述爲言予曰不足以煩作者乃自書其概如此
　云
　　袁褧曰𢎞治八年吳大水國計告乏少司徒徐公
　　貫奉敕開濬白茆港水始有歸繼之者主政姚公
　　文灝議築沙湖隄用治河卷埽法而事協濟迄今
　　頼焉五十餘年來水災屢見大約二十年港浦堙
　　塞水始瀦積汎濫議者云必開白茆港七鴉浦數
　　支而災至稍可免然開濬之費浩繁殆難悦以使
　　民乎正德初郡守林公廷㭿嘗一濬之嘉靖初巡
　　撫李公充嗣奉敕開府太倉又一濬今又將其期
　　矣今歳之水時届沍寒不縮不涸歲歉已見意者
　　開濬兹其時乎在掌國計者之所當急講也嘉靖戊
　　申臘日識
　　　吳瑞崑山縣重濬十河功績記(𢎞治十/一年)
崑故澤國也鍾三江五湖之底其西納東吐晝夜不息
　實藉支川衆瀆有以分殺其勢也苟疏瀹之失宜則
　瀦積不流有入無出若盆盂既盈潰決泛濫禍延隣
　國匪直爲一邑之患而已昔之治水者往往致詳于
　崑亦有以哉兹江右傅公潮以冬官郎中奉敕治水
　中吳公清材遠識博學而能文其視太宗伯體齋先
　生爲伯兄世稱大小傅先生云行縣至崑視崑之支
　流雖聮絡交錯而整然不亂深嘆前人經畫之精以
　爲不如是則邑無寧歲矣然通則利淤則害其得失
　是非瞭然易辨將欲大修水土之利于崑而崑民方
　脱水患之餘呻吟甫息生理未暢茍簡目前憚於動
　作因集父老于庭反覆開諭民始曉然趨令乃飭有
　司經理財賦調役授地卜日而即事焉濬浦四曰大
　虞浦曰大石浦曰徐公浦曰顧浦濬涇五曰斗門涇
　曰羅莊涇曰尤涇曰横涇曰黄昌涇濬塘一曰至和
　塘其深濶丈尺視舊加倍復崇其隄防以絶旁嚙工
　給以直不以官使故畚鍤之興歡聲如雷共用夫若
　干萬人錢若干萬緡始事于𢎞治戊午十月歴己未
　庚申十二月而十功告成葢役止于農隙以最後畢
　工之日爲斷也董其役者知縣徐侯璁縣丞楊侯孟
　竒而總之府判陳侯暐三君體悉公意程督固嚴而
　保愛之仁未嘗不寓于其中公則單騎往來旌勤勵
　惰提其宏綱罔有遺漏惟兹十河利博而害亦大故
　治之當最先其他川瀆闗渉稍緩分命旁近協力拯
　濟務俾通利若湖川塘地屬太倉當崐下流距海宻
　邇崑嘗爲其濬助故記亦見之公尤嚴盗河爲田之
　禁重其罰而悉奪其地還之官雖有請佃之説亦閣
　而不行矣三君以公成績爲崑民百世永頼相與伐
　石徴予文爲記予嘗讀文正范公書有曰吳中水患
　昨開五湖泄去積水秋望可期是知治水要訣在河
　也復讀文穆范公記文有曰崑當具區之委必使縱
　塘衡浦疏瀹四出然後民得而稼之又知濬滌爲治
　水急務也公于崑之十河獨加詳焉將無小大一惟
　濬滌爲務其亦二公之見歟治甫三載連三稔百姓
　自輸恒賦外足以仰事而俯育室家相慶飽煖卒歲
　固天運之有常亦人謀有以勝之也即一邑而七郡
　可類推矣曩予亦嘗承乏理北河事尋以病免葢北
　河以漕事爲重恒苦水之源不繼治法嘗先源而後
　委吳中以田事爲急惟慮水之委不洩治法嘗先委
　而後源南北不同故疏治亦不能以皆同予偶執筆
　記公偉績仰止丕休徒興執鞭之嘆若公者可謂不
　負聖天子付託之重者矣竊于簡末附已見以爲欲
　知河事者告焉
　　　倪岳常熟縣許浦塘疏濬記(𢎞治十/二年)
四明楊君子器以名進士來知縣事孳孳治理事有病
　民者次第罷去惟是縣治濱海其東北有許浦塘上
　接梅李塘㑹昆承諸湖水以達于海在宋元時嘗立
　水軍寨建爲鉅鎮我明更置巡檢司以事防守歴歲
　兹乆海水衝坍至今海口以三十六里巡司三易其
　地浦爲潮沙所壅堙塞亦乆旱則潮汐弗通澇則沮
　洳弗泄民兩病之君軫于中思力濬治以工鉅弗穰
　未易事事適水部郎中新喻傅君曰㑹奉命來司水
　政遂命治農丞趙祥者董其役民用胥勸役者子來
　于是濬許浦之壅者濶十二丈深八尺長四千三百
　二十丈有竒分占工作稍食稱事爲力易者人三尺
　爲力難者人一尺有竒工畢即釋不計早暮不踰月
　告成凡役二萬二千人有竒鑿地之紆者十有二所
　除兩崖積土以爲坦道植柳于兩崖之上俾土不善
　崩以蔭行者得舊石閘于雙墩移置海口俾啓閉以
　時蓄泄有節旱澇無虞易置巡司于閘上用便巡邏
　復謂梅李實居上流水比不通舟行用阻仍以萬二
　千餘人濬之長六千一百三十丈有竒深濶減許浦
　十之二始濬許浦繼濬梅李葢自城東門抵海口七
　十里有竒凡爲工三萬三千有竒木石工之費僅二
　十緡有竒始工于𢎞治己未十一月訖工于庚申正
　月爲費省而成功速有如是哉邑人咸謂是浦之爲
　民病者幾五十年矣一旦頼焉令尹之力民享其利
　者將無窮乃建亭鑿石置諸閘上介邑庠生朱紳來
　請紀予惟朝廷張官置吏惟以爲民故閭閻之下呻
　吟病苦率于親民者是頼而世之鋭者樂于速化既
　無意于爲民鈍者安于無爲又無力于爲民是以民
　病日深莫可告語若今許浦之役其事最重大其費
　最浩穰使非楊君篤于爲民傅君樂于從善欲求是
　浦底績不亦難乎孔子論政曰因民所利而利之擇
　可勞而勞之楊君其庶幾焉是用具書以告來者
　　　吳寛長洲縣興築沙湖隄記(𢎞治十/二年)
周禮職方氏東南曰揚州其澤藪曰具區浸曰五湖今
　蘇郡在古揚州境内而具區即太湖也又在今吳縣
　境内獨所謂五湖者莫考其蹟然水所瀦輒數千頃
　以湖名者不知有幾豈即周禮之五湖耶或曰太湖
　中分爲五故名夫既曰具區不應複言五湖是必不
　然凡田之竝湖者既藉灌溉之利而風波衝激田塍
　輒崩則有浸淫之苦至於舟楫往來固擅乗載之利
　然而風波猝興港渚無避亦有覆溺之憂葢利害之
　相倚伏如此湖之在偏隅者不必論若距郡城東二
　十里曰沙湖凡太倉崑山嘉定崇明之人之所必經
　者其廣袤各數十里横絶道上其北多腴田其中多
　舟楫人以爲患者尤甚旁有盗藪以行刼爲業客舟
　爲風波所阻集于岸下多不能免人益患之昔人欲
　築隄以捍水者乆矣皆謂土石所施無所附麗其功
　難成遂置之乃𢎞治丙辰工部主事姚君文灝奉敕
　來督水利始白于巡撫右副都御史朱公瑄謂隄可
　築公往視之亦曰可築且曰是宜用卷埽法葢吾治
　河決時所已試者也謀既恊姚君乃專任其事先時
　君從工部侍郎徐公貫濬常熟江口獲葦利之占於
　民者充公用及是遂頼其濟一時夫卒盡力材用畢
　具功垂成而君移疾去矣今郎中傅君潮來代周行
　田野水利大興他日行至沙湖歎曰是隄之功其可
　已乎至是巡撫爲左副都御史彭公禮復勸相之而
　隄竟以完告其濶爲丈三長爲丈三百六十隱然如
　城堅壯可乆而水勢汪汪安流成渠人皆稱便惟古
　土功之興春秋謹之大抵因民之所利而利之則易
　爲功違之則難雖然又有難易焉孟子曰爲高必因
　丘陵爲下必因川澤葢言因其勢者則易也故世之
　捍水者未有不因于土之勢然非知乎水之性亦終
　于壊而已今夫沙湖爲隄既無所因可謂難矣顧其
　水湍悍特殺而抑之其漩洄演漾固無所滯此其所
　以竟成也彼梁作淮堰成而即壊惟障而塞之不知
　其性爾水利之不行日乆行則有利焉然能去其患
　則利在其中如是隄然葢耕者無浸淫之苦則安於
　田畆行者無覆溺之憂則樂於道路賈者無掠奪之
　恐則保其貨財利何博於此是役也前守爲史侯簡
　今爲曹侯鳳皆經畫其事者若通判陳暐知縣劉珂
　鄺璠縣丞竇𦙍主簿喻秉則勞績並著皆可書者於
　是傅君使來請文刻石予郡人也喜水患之能去且
　知君之才操與姚君並美無忝於上命也遂爲之記
　後之人尚謹視之以無隳其功云
　　　祝允明太倉州重濬湖川塘記(𢎞治十/二年)
水生於天行乎地而假人以治治無所用于私私則鑿
　物失其理而亂吾更以亂加之是益其亂也惟知及
　之而以仁守之勇成之則雖不必創作其績有以相
　時聖后而配古聖臣以康黎民何也得其理故也孔
　子稱舜禹之有天下也不與而無爲觀舜命禹禹盡
　溝洫力至胼胝八年若是謂無爲不與者耶爲不爲
　咸以理理爲而爲雖甚勞煩焉猶無爲也天下之水
　十五在江南去禹踰三千年而三江失入震澤不定
　昔之議治者紛若聚訟繇范文正蘇文忠迨二郟單
　任等言人人殊至就其理而理之狹者廣之高者下
　之塞者通之不能異也則今日循故理成新功不以
　鉅微古今而間然爲之者其舜禹之事歟太倉州北
　數十里有塘曰湖川延袤九萬七千一百尺西分源
　於太湖歴婁江而下入巴城湖新塘以來滙東連小
　塘子中貫石婆港以達劉家河海潮西突巴城東注
　清濁交嚙又劉家潮之緯州而西出者繇鹽鐵塘及
　湖川而定東北繇七子港而花浦而楊林塘潮之來
　亦及湖川而尼當地與時之㑹渾沙迎合淀壅澱洿
　可立而待傍田藉沃泄者頻病之天順間民沈定奏
　可下郡縣濬治時治塘面廣二百四十尺底半之隄
　深十有二尺輔隄之廣殺二尺潮歸支川傍田以利
　迨今乆且復淤東至堽身十里餘塘成夷壤草荄糺
　盤小汛絶滴西至金雞河口亦僅沮洳民吳紀復奏
　可下郡縣濬治郡縣以役寡工薄稍疏陿中纔如溝
　無幾輒已漲平佃渉兼病歲庚申民吳賢等乃牒陳
　於今巡撫都御史彭公禮提督浙西水利郎中傅公
　潮乞裁治活赤民二公曰俞屬之治農府判陳君暐
　率州判黄君譜往相度得其理乃鳩州萬有五千夫
　崑山千二百夫挑抉塗泥導誘線路畚鍤任扉雲聚
　蟻運二公躬往視之初塘身既闢而兩岸相去直與
　下等彭公曰是不然岸潰且復合塘之塞耳乃命削
　其亷隅俾夷而固啓役於冬十二月上旬訖事于明
　年春三月十三日凡濬自徐昌橋至於金雞之口八
　萬五千一百尺入崑山西段又六千尺靣廣一百尺
　底四十四尺深九尺尤以民造新州積勞日給導河
　官銀糜三千二百五十兩有竒于是水道流利而田
　野闢舟楫便租賦復上下頼之彭公命允明記其事
　允明民于郡郡大利病固無越水事竊嘗研究今昔
　諸賢緒論愧愚暗無獲然妄謂理之一言貫萬有亘
　宇宙弗可易者有物於此失其理而亂無必更張復
　之而還治兹塘是也假令舜禹復起其於是能舍濬
　瀹而他爲乎大哉二公知及仁守而勇成之五行既
　陳六府惟修有以相后皇補天地葢有根柢所在在
　獨持一理以宰割百度故不以鉅微循而不鑿有爲
　而若無爲若禹之于虞也奚其異於乎勸今規來永
　古作者之澤以信吾民之刓鏤固小子幸願且承命
　也不敢辭謹用鋪勒昭烈俾職于後者時消息以斯
　理將萬世是頼是役也承引而提挈者知府曹公鳳
　知州李侯端董涖于成者陳君專職之力及黄君也
　　　桑悦太倉州重濬湖川塘題名記(𢎞治十/二年)
湖川塘横亘於州其尾少接崑山縣漉潤數十里歲乆
　滯壅窪者沮洳萃杪平原有司被㫖欲濬因循功鉅
　弗果提督浙西水利工部郎中傅公按視之召所屬
　諭之曰水利民之命脉昔西門豹爲鄴令鑿十二陂
　以利民時稱賢大夫司馬遷紀之以傳不朽全州之
　力津以大邑顧慊鄴邪棘鑿允宜令下荷鍤如雲庶
　民子來工興之中巡撫都御史彭公親履眺相示以
　勸懲工訖已命鄉進士祝君允明記其顛末矣公軫
　成功孔艱書告悦曰禮云后稷之爲烈也豈一手一
　足之力哉塘濬何所歸凡百執事效勞已乆先生當
　爲之暴白以勸來者悦聞老子云數其車無全車以
　車分數之曰輻曰輪曰軫曰益之屬不可枚舉合而
　言之曰車而已總名彰則諸名隱理之必然者也今
　公總名已獲乃不自居而欲分數輻等其德之厚爲
　何如耶是役之興知府曹公鳳綱維有度翼以竟事
　治農通判陳侯暐身致于河疲病忘息櫛沐風雨膚
　功告成州判黄君譜崑山縣丞楊君孟竒分董工役
　勤勩惟均知州李侯端暨崑山知縣徐君聰繫念籌
　畫算金廪夫州判龔君詔吏目施㤗給散以公巡檢
　孫雄奔走鐫隋弗懈皆可數之以詔無極其叅事義
　官糧塘耆老不能悉數宜拔其尤者書其姓名于碑
　陰衆議河所繇濬公實不得辭其總名
　　　陳琦滸墅永通渠記(𢎞治十/二年)
吳郡去城西北三舍許有名鎮曰滸墅濱臨漕河舟航
　所聚商賈所通驛使交馳紛紜填溢殆無虚時自永
　樂間通漕以來至景泰間朝廷設闗津以征商税每
　歲必命地官之亷勤幹濟者涖焉涖于是操拘縱之
　柄而時其啓閉遇夜則鑰之以防私渡其法舟之廣
　狹徴賦之多寡按季而輸之民部其資國用也廣矣
　然皆視公署猶傳舍以積歛爲功績事裁損於利者
　咸莫之爲𢎞治十二年己未今地官員外郎頼公奉
　命以來凡百究心一以寛仁爲本如商之竹木過此
　者則曰此工曹已税矣不可爲之重征也聽其徑行
　仍謂往來小航容無斗斛例不納税者且與商賈舟
　鱗次放行其間豈無婚喪延醫診援危疾而時刻不
　可逾者能不苦于稽滯乎爰謀爰度乃即闗轄之防
　命工鑿小渠以石固壘其修若干丈廣六尺餘僅容
　刀舟之度一時之農工漁樵婚喪之人行旅裹糧之
　輩晨夕往來無復艱阻于是人心欣躍感戴公德之
　至闗之父老相率踵予告曰頼公建此萬世永利良
　恐歲乆繕治不繼日就堙汨則爲民病猶前日願得
　一言以紀諸石庶使後之繼至者有所考見以相承
　于勿替乎予謂世有古今人心無古今頼公忠以奉
　國仁以惠民秉彝之理人心所同後之君子同寅協
　恭贊相輔翼増所未備也必矣又奚爲慮哉且公之
　偉績誠不止此觀其堂廡惟新窗户疏達外建屏墻
　増補石岸財出于官民不知費葢公亷以濟敏公以
　施仁故商不濫徴而課額自足津無苛留而渡有㨗
　徑夤縁射利者無所投其隙倚法爲奸者無所施其
　計烏乎是可以䂓政矣異時秉國之鈞均國之惠即
　此心之充拓耳又奚庸言因記其渠也而牽聮書之
　公名先字伯啓閩之汀州人繇進士任今官云
　　　楊循吉三吳治水碑記(𢎞治十/三年)
大明啓運光造區夏列聖相承莫不則效古皇崇重稼
　穡之事是致黎民勤耕咸飽以嬉亦以臣工弼相之
　有人故水土用又而歲功成焉葢我國家兼包四海
　邁唐虞以爲域厥今江南數郡雖藐列版圖然高皇
　帝定鼎金陵實用以爲三輔則當時溝洫之法亦詳
　也已逮至太宗皇帝而經畫益周時則有夏周二公
　繼理兹土克用濬防以増太平之業非無所繇然也
　皇上統御元元隆繼述之道仁孝恭儉思念農作東
　南之在聖𠂻葢自籍田以來朝夕罔懈粤𢎞治紀元
　之七年給事中葉紳病水之弗利具列以聞即用其
　議特命工部侍郎今尚書徐公貫以右副都御史來
　視修治之役則又詔今刑部侍郎前巡撫何公鑑同
　其事而得領屬官一人治文書任至重也葢昔神禹
　治水揚州以震澤爲大今三江雖具輸㵼無所則嚙
　田漫禾民餒繇焉公用是以德意諭郡縣發疏鑿之
　士十二萬俾行即工則判澤支爲三道而以常導北
　流蘇導中流松導南流授界分程顯示所宜環千有
　餘里扶畚揮鍤一日並作搔爬不通號令風行而所
　謂白茆塘者爲之尤力大槩取推蕩令滔滔而已越
　明年二月功成公有粒食生民之勞整御大衆之畧
　動而不譁既成弗怨政寛而有制績速而能堅肅亮
　惠和彰乎遠邇皇上嘉褒入朝拜工部尚書又奏以
　分司專治水事而薦前主事姚君文灝領其職後三
　年新喻傅君潮以郎中至祗承惟謹益取遺䂓而廣
　之于是茂績有加而田間父老始相與詣君具言昔
　之紀載簡畧與興作弗稱願重刻石播盛美乃述斯
　頌達羣情而使著焉其詞曰若稽古初耒耜未興人
　攫鳥獸以食居罔攸寧延及陶唐洪水湯湯以勤夏
　王手足胼胝厥害既攘稷乃播百榖民用阜康然則
　天立民命莫大于農水土弗率亦罔有成功考本究
　始耕鏄在後疏鑿在先明明無逸實著于篇故以天
　子居九重克念田野俾作于東兹惟艱乎哉惟我皇
　上龍飛御宇建元戊申瑞協太祖四海一心同奉真
　主天縱元聖威德具溥兆庶樂戴懽忻鼓舞惟帝心
　乾乾圖兹萬邦爰憫于南之水式思導江誕發大命
　冊用司空夫明后在上則下多股肱而世將建乎非
　常之事必有賢臣翼其成以我公肅奉明詔來南經
　營駟牡是乗揚揚斾旌巡彼阡陌周覽川澤孰源孰
　流若通若塞乃起徒衆大致乎厥役衆來不已公曰
　宜止三月爲期毋或病爾爾田爾利聖皇戴於懐庶
　民聞公觀相盈涯積土成山拔濤如雷瀰瀰洋洋胍
　理無乖皇有明德惟公布之大功亟就聲色不施昔
　民苦耕之匪易戚于漂流今者來歸莫匪良疇一畆
　三石惟水去有溝禾斯有秋衎衎婦子不復聚憂架
　廬築垣亦買其牛笑語欣欣達于四州擁車引䄡視
　公出游懿我徐公胡德之優胡作之勞匪夏伊周穰
　穰甫田犬不夜嘷嗚呼休哉葢勞罔不逸而勩罔不
　報公進六卿寵光有耀明良逢兮世雍熙江南稔兮
　歲無災聖明兮萬夀黎民兮不飢統八埏兮咸樂奚
　可美兮惟兹顧一代之偉績亦巍乎卓矣是故敢陳
　于頌詩
　　　王鏊五湖記(正德/二年)
吳郡之西南有巨浸焉廣三萬六千頃中有山七十二
　襟帶三州東南諸水皆歸焉其最大者二一自寧國
　建康等處入溧陽迤邐至長塘并潤州金壇延陵丹
　陽諸水㑹于宜興以入一自宣歙天目諸山下杭之
　臨安餘杭湖之安吉武康長興以入而皆繇吳江分
　流以入海一名震澤書所謂震澤底定是也一名具
　區周禮職方揚州之藪曰具區山海經浮玉之山北
　望具區是也一名笠澤左傳越伐吳吳子禦之笠澤
　是也一名五湖范蠡乘舟出五湖口太史公登姑蘇
　望五湖是也五湖者張勃吳錄云周行五百里故名
　虞仲翔云太湖東通長洲松江南通烏程霅溪西通
　宜興荆溪北通晉陵滆湖東連嘉興韭溪水凡五道
　故謂之五湖陸魯望曰太湖上禀咸池五車之氣故
　一水五名然今湖中亦自有五湖曰菱湖莫湖游湖
　貢湖胥湖莫釐之東周三十餘里曰菱湖其西北周
　五十里曰莫湖長山之東周五十里曰游湖沿無錫
　老岸周一百九十里曰貢湖胥山之西南周六十里
　曰胥湖五湖之外又有三小湖夫椒山東曰梅梁湖
　杜圻之西魚查之東曰金鼎湖林屋之東曰東臯里
　湖而吳人稱語則惟曰太湖云
　　　劉天和建昌圩閘記(正德/十年)
金壇西北有圩曰建昌其上流全受茅山丁角長山諸
　水每夏秋霖潦則水泛濫而下乃環圩築土爲堤以
　禦之週八十餘里分諸水爲二𣲖南北環堤而流以
　入于運河圩之内皆平壤以畆計者近十萬土雜沙
　泥宜麰麥所入利與秋榖等中爲天荒蕩溪流旁
　達積水以備旱畆與田稱舊於圩南置閘以司蓄洩
　顧近上流水易衝嚙且地高水去不疾成化間乃移
　置圩東下流潭頭然閘高則水積不去田之下者易
　没下則水去不留田之高者易旱有難以兩遂者以
　故隨葺隨圯歲乆莫治也正德歲乙亥十月余循行
　田野偶至此而得其故乃進圩民之長者而問焉曰
　圩田高者十之八下者十之二爾閘南北各二里許
　則田之最下者就觀之水没不盈尺而閘底之水尚
　三尺許乃稔于衆曰使水縮尺許則田之下者盡露
　矣矧可利於寡而不利於衆哉然則閘視舊宜高而
　廣衆乃欣然合辭以應曰唯唯于是鳩工計材委圩
　民之能者分治其事峙樁木纍堅珉傍各爲二翼以
　殺水勢上甓石爲橋以通往來越丙子春正凡四月
　而告成閘制廣狹高下蓄洩之禁與治閘者姓名備
　列於碑陰
　　　劉天和都圩垾閘記(正德十/一年)
金壇之地惟四區爲最下區有閘名都圩其上流分受
　茅山方山全受了髻山青龍洞黄金山白玉澗四源
　之水南北分流入長蕩湖介兩河之間田皆窪下隨
　地形築土爲圩爲垾中曰蕩東曰邵家曰東莊曰岳
　家凡垾四北曰大蕩曰張家曰蕩景曰伏草凡垾三
　圩一南曰蕩垾曰上葑曰中葑曰下葑曰張祥曰戴
　圩凡垾五圩一其間復有枝河二導水自閘以達于
　運河瀦于湖顧河淺而隘垾低而圮閘廢不治乆矣
　每夏秋霖潦則水彌漫而下渺然巨浸率累歲僅一
　穫且税倍重他所居民流徙者十之七荒蕪極目余
　見而悲之進區民而語之曰若胡不治堤與閘而甘
　於轉徙耶咸蹙額曰傭作以給妻孥竭力以償税凡
　里鄰之流徙者併償焉救死且不贍而何有於是耶
　余聞而益悲曰閘可復而堤不可卒爲也然歲一治
　焉庶其可漸復乎衆曰唯唯乃蠲其税之倍償與貧
　不能輸者俾民出力以治堤計田而任官出貲以治
　閘量值而給于是衆欣然趨令無督責㸃集之擾而
　工不愆期堤之高者僅尺許葢不欲急就以病民也
　自冬徂春而堤成甫夏而閘成及秋乃大穫余率僚
　屬往觀而喜吾民之少濟乃記此于石且有望于來
　者嗣而治之也治閘者爲耆民陳簠姜玉云
　　　王鏊吳郡治水碑記(嘉靖/元年)
今天下財賦多仰東南東南財賦多出吳郡而吳郡於
　東南地最下最多水患南方夏秋間最苦多雨蘇湖
　渺然輒成巨浸故官多逋負民多流殍于是廷臣爭
　言水利而以吳淞白茆港爲首請設官專治時巡
　撫應天西蜀李公充嗣方著若績詔即委之進工部
　尚書得便宜從事復以工部都水郎中林君文沛顔
　君如環佐之公博訪羣䇿相度源委謂東南諸水
　或滙太湖繇三江入海而東江乆失故道不可復尋
　獨婁江尚在吳淞江雖在而多咽其别出一支從常
　熟白茆港入海最大且駛而海沙淤塞乆成平陸民
　且屋廬墳墓其上自成化以來每議開之輒畏其難
　而止夫太湖吞納衆流猶人之腹白茆吳淞則尾閭
　也陽城昆承澱泖諸處猶胍絡也尾閭不泄腹且漲
　爲病四肢百脉悉病矣公乃駐節湖上且行且度度
　地賦功量功賦役仞淺深計遠邇力賦諸近財取諸
　遠廬舍有次樵㸑有所分授以責成時犒以行賞天
　時晴和法令明一衆心競勸率未明興作入夜未巳
　河上燈攅如星挿畚如雨讙呼之聲數里不絶不數
　月功告成初白茆自北達于江河形結屈不可復通
　乃改就東南挑平陸直注諸海自雙廟至東倉通一
　萬七千三百九十二丈其深一丈五尺濶三十三丈
　白茆上流又開尚湖昆承陽城湖各隘爲塘爲洪爲
　港爲涇爲漊者凡十有九吳淞江上流頗通利自夏
　駕浦至舊江口不復容舟因其舊形廣之深之凡六
　千三百三十六丈其深一丈二尺濶十八丈白茆港
　口海潮日至沙泥易閼則爲石閘一陽城湖水至斜
　堰分流七浦塘則可少殺白茆之流又爲堰一淞勢
　弱不能蕩激易淀且閼又爲石閘一葢疏宜興湖州
　諸閼水歸太湖無礙則常之宜興武進湖之烏程歸
　安松之華亭可無水患濬吳淞白茆之閼太湖之水
　入江海無礙則蘇之長洲常熟崑山可無水患而吳
　淞白茆之役最大功費尤多始事於正德十六年十
　月嘉靖元年四月訖工凡爲工四十一萬二千五十
　三銀爲兩若干米爲石若干費亦大矣保而勿壊則
　在後之人焉勿廢疏瀹勿惰啓閉勿縱豪强勿䂓小
　利所以保之也夫
　　　陳璜太倉州大東門閘記(嘉靖/十年)
嘉靖戊子秋予來守兹土於諸興革必集儒紳耆彦議
　厥所宜其曰葺學宫曰建水牐則固言人人符而吾
　同年張侍御仲明屬寓書爲之贊决越明年乃閲境
　内淫祠之弗在祀典者毁之用廣文廟建尊經閣修
　明倫堂而䂓制畧備又明年庚寅而牐事興焉婁城
　水門凡三區左一右二引貫海潮旋盈輒涸其土著
　之家若干火患病于取給此議者之所以罔或後也
　初擬發公儲之羡而州民有仗義者佐力以成其二
　㑹太倉衛揮使王侯過予語及兹役因承任焉已而
　聚石鳩工璜雖量爲之處經畫章程則一以與侯商
　之始是年仲春訖季秋之望其崇廣有加于右者防
　海潮之勢甚于東偏也予與州人落其成仍爲審盈
　虚之候嚴啓閉之䂓以示有永衆曰乃今三門之水
　有常瀦矣風氣所鍾土脉厚矣溝洫分流灌溉時矣
　以至商賈舟楫百物用利若將有推于予者而不知
　終美之功予實有頼于侯也侯復請記歲月竊惟城
　池之説凡以衛民也水牐之設又以利民也侯于兹
　土任衛民之責者也是舉也其果利吾民耶侯之功
　固有在矣其以吾民之利之也而保障之或疎吾恐
　海邦險地殆不足以今日之利爲利也詩曰公侯干
　城侯之謂矣易曰思患預防願相與勉之侯名漢字
　天章其先鳳陽定遠人以武功世官太倉至侯凡六
　傳矣相厥工者則王衛幕名祐四川犍爲人
　　　顧溱太倉州大西門閘記(嘉靖/十年)
夫太倉吳之左蔽也東帶巨海西控太湖南抱婁江北
　通七浦其城之水門曰大東大西小西實接受海潮
　而東南之州名雄天下陳侯來守三年平易布素惠
　政勤勤如歴城相厥居焉觀流泉焉尋興革焉望風
　氣焉發人才焉作曰兹水所籍咸吾州曷一城哉大
　東堵弗流生氣微大西小西盈涸不移晷元氣微奚
　可乎堵者宜閘通者散宜閘閘利蔑加焉乃下令首
　閘大西門其長一丈五尺廣九丈二尺崇一丈五尺
　壘石版中時啓閉也閘左作堂三楹以便巡息工始
　于嘉靖九年十月望日訖于今年三月十二日閘東
　距大東可三里南距小西可一里于是東海太湖婁
　江七浦之秀博洽州土水火相濟利用厚生懋矣哉
　侯名璜字珮之予同年進士江西鄱陽人
　　　王同祖太倉州城水門三閘記(嘉靖十/二年)
太倉古婁邑東境襟帶滄海爲三吳圉故無城逮僞周
　誠王始城之我高皇帝戡定禍亂混一區宇創制經
　野惟時要衝設太倉鎮海二衛戍守之𢎞治間用撫
　臣議分土建州屬之蘇於是元元日殷賦供日蕃比
　于上邑遂爲東南雄鎮於乎盛哉嘉靖戊子鄱陽陳
　子珮之以駕部郎中絀守是邦懐和操平履樸崇惠
　敷猷底績不茹不吐熙熙乎期年而治矣陳子猶退
　然若不足求所以益之者于是躬循閭閻問所疾苦
　喟然嘆曰兹州建且三十餘年而民無恒産空虚轉
　徙什八九其故何哉乃詢謀諸里士大夫侍御張子
　仲明曰予聞之民之言曰城距海不數十里而近門
　之通水者三東一西二惟是潮汐經其中矢迅而驟
　涸也民皆洶洶焉弗遑寧處遞興廢而無有永基皆
　以是之兆之也是固青鳥之説也豈其然乎陳子曰
　嗚呼法之無良焉取于治人之不臧焉取于法水烏
　能爲雖然相土表植厥惟五材天之始生物之攸資
　水居其要是故古之敷土者導江河基邑者卜瀍澗
　重形勢以裕民也夫水之勢矢則直而無情迅則激
　而靡寧驟涸則虚而不盈皆非民之利也子得之矣
　乃周覽區涯博采形奥以暨城闉曰節以殺之其庶
　乎民之情乎爰度于三門之内門置閘焉俾啓閉出
　入無盈虧疾徐而緩急需也州之巨室咸樂趨事分
　委力任要束功緒石菑金隄蹇蹇翼翼不費于公不
　裒於民曽不踰時而厥功告成於是土著之民始有
　固志驩然胥慶以爲無窮之澤也已掌衛事指揮文
　君子良馬君應乾目覩盛舉作而言曰兵民一道竊
　與有頼焉圖所以敷述成功勒諸貞石以昭示永乆
　者乃相率屬記于王子王子曰祖聞之縁宜以宣惠
　者功不困聮情以集事者力不殫覽勢以永圖者利
　習而民安之是故從政者有所反之以取媚故之道
　也所以道乎民之欲也是役也縁物之宜節之而不
　拂乎故也聮民之情恤之而無所于損也攬地之勢
　利之若踞而俟可以固存也于是乎不朽矣是役也
　張子能達之陳子能行之以庇民也皆可以書故不
　以不腆辭而爲之記其事陳子名璜張子名寅與祖
　皆爲同年進士文君名相武舉士馬君名子龍其工
　始訖閘具記故不書
　　　鄧韍常熟縣重修芝塘鎮尚書行府記(嘉靖/九年)
初太子少保内江李公充嗣以加秩工部尚書兼都御
　史治水三吳天子錫之璽書用昔臨遣夏忠靖公故
　事所以簡任責成之者甚至公既乗傳至吳中延見
　耆俊問水之病民有幾其當專治者何居僉曰吳下
　邑常熟厥有巨浦曰白茆是㑹衆水達于海其湮乆
　矣即治之未可以旬月計也公曰俞予其往觀哉乃
　遍視水道已而率用羣議致公於白茆分遣庶僚治
　他水而躬蒞于兹調工峙粻役大而煩公職巡撫轄
　屬職吏若民胥來走節下符移調答無虛晷公謂茇
　舍即事可乎爰命有司治廨宇縣之鎮曰芝塘近臨
　海壖有老氏之宫即用改作之加塗飾焉浹月而以
　具告體勢甚尊是謂尚書行府他日河工成公奏于
　朝有詔嘉賚遷公兵部㑹天子南狩公典留務自是
　不復至前爲老氏學者縁託守視潛據以有邑之人
　有訟于侍御交城胡公體乾公曰今天子方黜異教
　而是獨敢干紀亟下縣令徐侯濙俾治之斥其徒召
　里師集諸生業于旁舍如書院仍書其事于石以著
　戒侯承命惟謹命工加葺復舊觀具牘論報于臺間
　以記命韍韍謹序次其事而言曰夫官宇之建爲職
　務也有係於事置有因事而暫置事已則革乃若暫
　置而其事不可廢者則今尚書行府是已韍邑人也
　於白茆水事常與聞之當元末張氏之有吳白茆廢
　不治僞僉樞吕珍濬之明興永樂中旋廢時則以命
　湘陰夏忠靖公𢎞治中再廢廷臣以爲言時則以命
　尚書淳安徐公貫繇徐公後凡二十年餘而廢時則
　以命李公充嗣夫白茆之通塞無恒塞則煩大臣以
　出若其廨宇可得而廢乎昔召康公敷政南國後人
　見其所舍之甘棠相戒勿剪諸葛武侯輔漢于末造
　所遺廟相蜀人世不敢傷之治不足以行遠則其遺
　迹之存亡不屬於人心此尚書行府之修復于民事
　官常俱有攸係未可易視焉者交城公以正學登朝
　司國之直所至振揚風紀斯舉也又以見其慎司存
　芟異教篤美于前政而邑侯之趣尚雅正官度精敏
　皆可紀也
　　　張衮江陰縣建三闗淺水閘記(嘉靖二/十五年)
江陰四門南北東三門皆設水闗潮汐患至未有閘也
　北倚大江直受江水之激射朝浮暮涸比及冬寒城
　中無勺水自潤况舟楫乎南與北直對而東居左水
　勢易洩其患同然嘉靖丙午連遭旱威人情洶洶城
　内外居人願出私錢自效邑大尹麟陽趙君錦聽民
　之請復令公舉耆民三人領之畫既定趙君入覲推
　府􁪖溪裘君某來署縣事乃以趙君成畫民庶輿情
　亟辭告所𨽻行臺尋報曰可裘君乃布令國中指揮
　各役闗北闗東則陳鶴徐治主之闗以南屬之黄鑾
　鑾願獨力是究總其事者水利丞王南山也始工於
　是冬之十二月越明年丁未三月以次即叙其爲制
　也壘石爲防中横以檻去河底高二尺有餘潮至則
　舟從以入退則積水平盈於檻沄沄渠渠蔚有嘉利
　維北築高三倍以禦湍急東稍次之令江水從外濠
　迤邐而東又南轉以入于闗之河此其大較也趙君
　既礱石道傍俾予書之日月予惟邑有六事水利爲
　急古之人葢有能障大澤明用錫享受封國者西門
　遺利漳水在旁豹不知引而史起譏之謂其不知是
　不智也知而不爲是不仁也仁智未盡政何有也以
　今視昔利害較然而三閘之興順地勢高下之宜節
　潮汐往來之候風氣以固福祚攸隆其功不可諼也
　爰刻而存之以永憲于來者
　　　張寅婁江新堤記(嘉靖二/十四年)
蘇郡屬治惟太倉處劇雄鎮婁江西受震澤之水震澤
　之水入三江而婁江爲大其南東江吳淞江今且溢
　流矣東受海潮之水入三港而劉家河爲大其北戚
　浦白茆港今爲圩渠矣州之西鄙東去城三里西接
　吳塘口爲里者半近郊稱險盡廬名闗傳館送迎舳
　艫􁑾泊饋運連䑹賈貨兹殖游人喧渡漁户圍網田
　無輟耰樵無停採地爲至要勢當其衝知政君子治
　莫可緩其水涯舊址廣若康衢能捍水患年代䆮遠
　隄防漸壊况當湖潮二水之㑹波流瀠迴驚濤悍湍
　走陸嚙道土隨流去十且六七舟隔則揭跣以登岸
　逼則易㕓而徙往來局促行旅咨嗟公私病之牧守
　周侯士佐見而嘆曰削疆漂民政惟闕哉失時不修
　政惟怠哉既而曰廪無餘粟帑無羡財歲歉舉盈政
　惟悖哉將若之何凡民苦於始作㤗于成功擇勞而
　使易趨通變而使不倦可也乃白于代巡呂公光洵
　憲司敖公璠郡長范公慶悉可其議視厥庶民有偶
　爾犯科情可矜疑者條爲法程使分治之計直而自
　用其財鳩工而自食其力耕夫無所徭舶賈無所征
　官不爲勞民不爲擾不三月而事竣長可八百尺廣
　加仍舊甃石於激射之旁柱木于沸奔之下如崗如
　墉弗潰弗崩以遏亂流以薄江怒人皆樂而利之召
　堰蘇堤不獨專美侯之功其永存也哉寅爲序之而
　繹其㫖有二焉曰侯斯舉也有利物之仁有節財之
　義仁以行之自夫心之愛耳爲愷悌爲循良政始不
　苛義以達之自夫事之宜耳爲嚴毅爲斷制政始不
　紊雖則斯堤形噐之粗而至精之理無不寓焉誠我
　侯立德之地也侯之名其不朽也哉佐斯役者湯君
　拱閻君儀金君江而贊之則阮君洪也
　　　徐門肇建練湖公莊記(嘉靖二/十四年)
鎮江郡屬邑丹陽北通大江東接吳越西達南京當水
　陸交㑹達官公使舟車坌至其邑凡廪食夫家之出
　罔恤民囏或張威聲以陵轢州縣必遂而後已長吏
　率多厚遺顯以求譽進而僚佐公私宴㑹下至胥徒
　雜役皆得以蠶食其間故城邑有所謂坊支鄉鄙有
　所謂班支之直坊支歲費二三千金班支歲計七百
　餘金一切厚歛無名之出視前約加數倍而猶不足
　皆出官府追呼擊椎敲朴之下蕩産業鬻子女以充
　日瀕于流離困阨較他邑亦數倍焉莆田林子華來
　守是邦睠兹民隱盡於其心求所以節縮益裕興利
　除害未有術也惟邑西北有巨浸舊名練湖水勢衝
　　激滎迴下生魚鱉上壅陂田每爲勢家所侵宋賈
　　似道得之賈敗旋歸諸民自元迄我明往往利歸豪
　　勢豪去民復爭之死于訟者不知幾人案牒棼如官
　　弗勝理林子曰是物極將復宜歸諸民也夫裒多而
　　益少散利益民奚不可者迺以經理狀白前巡撫今
　　少司㓂喻公茂堅今巡撫中丞丁公汝䕫操江中丞
　　錫公行中巡按侍御周君亮呂君光洵吳君瓊李君
　　丕顯謂有經國遠圖咸如其議先時兵備陳君楠議
　　又欲盡復爲湖以通運道其費浩繁公私皆無所益
　　林子乃率僚屬郡丞鄒揚金壇令黄縉丹陽令雷鳴
　　往湖周約六十里承蓄長山諸水惟因勢高下而利
　　通之故有水出石閘各二十三座瀦放皆有節候近
　　資民溉下達官河其高處乆壅爲廬舍麥稻桑麻之
　　野土沃而利饒又近巡按侍御舒君汀輩理劄楊靳
　　歐諸姓所爭田通計該二千三十二畆有竒并嘉山
　　寺民爭鬭田地計四百八十二畆有竒舒侍御又以
　頑民王可所爭丹徒縣江漲洲田九千餘畆不入版
　圖下府理没其三分之一并没裹腦上䕶二洲計五
　百六十二畆鶴林院田地一百七十八畆山八百八
　十六畆亦白前巡撫今南少司農夏公邦謨前巡撫
　喻公丁公巡按周君呂君吳君李君今兵備憲副陶
　君欽䕫皆如議召無業之民俾食其力歲收入易價
　各九千金下丹徒令茅君坤丹陽令胡君慥議約二
　邑歲額二千金爲三百六十以代站支郡以二百金
　邑以一百二十金以代坊支備賓旅廪食鄉飲公讌
　之費註記有籍邑掌出納而郡察之凡㫺官府追呼
　敲朴竭民膏以給坊班公私冗費一切停罷斥其羡
　餘少補㑹計惟正不足之供繇是凋瘵四民懽忻鼓
　舞咸樂有生矣粤惟山澤之利天地本生以利人先
　王憲天而立政疆理授田川梁弛禁以美利而利之
　而豪勢富家本厚封殖又復處非其有以鬱衆情胥
　讒胥慝以塞公議不知上天生人之意厚殖之不可
　常也林子亷得其清政得其理析羣隱於震憾不撓
　之中而撫按諸司一皆樹德爲民宣和振滯或先之
　以創事或引之以就功葢其正大公平之心上下交
　通以開民生長乆之利視昔傷財而厲民匿慝而蠧
　政其於公私利害之相懸奚啻倍屣什百計哉余赴
　任過丹陽見胡尹平易愿慤葢欲成林子之意而保
　艾其民者謂良法可傳於後世而無弊拜乞記言於
　余余官於閩雅知林子恬淡甘貧窮達不貳必能深
　静養以觀萬物之情故其爲政實有孔門節用愛人
　惠而不費之意者遂記其事歸焉
　　　文徴明太倉州重濬七浦塘碑記(嘉靖二/十五年)
吳號澤國故多水患太倉在郡東鄙地瀕大海乃多高
　仰之田非資海潤莫適灌溉海日再潮淀沙易淤在
　昔田各成圩圩必有長歲其徒修築濬治之隄防恒
　固浦港通流高下之田咸濟弗病郟亶氏謂廣深其
　源非直用以决低田之水亦使岡阜之地皆可耕而
　食也州既瀕海浦港爲多而七浦塘最鉅塘在州之
　東北横亘五十里西受陽城諸湖之委以入于海海
　潮去來有時而湖流不息駛迅激射淤沙不能爲患
　斯固東人之恒利也歲乆厄塞民病不耕𢎞治初都
　水姚公文灝嘗一濬之賴以處業比歲陽城之民並
　湖爲斜堰堰湖水而分之其西流北折而入於白茆
　東流自尤涇南出巴城迂迴而屬七浦其勢漸緩而
　其流益微不能當海潮之衝日積月淤至于不通而
　高仰之田獨受其敝嘉靖丙午有詔興修三吳水利
　于時都御史歐陽公必進御史王公言祗詔維謹謀
　于副使敖公璠郡守范公慶議既克協乃紏民集財
　以是歲十月之隙□事即工而州同知浦城周公實
　董其役于是躬履其地分程授事時其食作而公其
　勸懲民懽趨之如子趨父事秉鍤操畚偕手並作始
　濬自石橋圩東行若干里至于直塘延袤千八十丈
　有竒自直塘東行若干里至於沙頭延袤二千四百
　二十丈又東行歴塗松抵横涇若干里延袤千八十
　有一丈總爲丈四千五百六十有竒其深自一丈至
　八尺廣自八丈至十丈極于十有五丈始微而漸拓
　之以極其勢也于是輸㵼有委飛流迅疾淤沙滌不
　復留田之出于磽确而資以灌溉者頃畆以萬計而
　東民有粒食之望矣是役也凡用民夫萬八千四百
　糜銀爲兩者七千八百二十有三自經始迄於告成
　僅九十有七日都御史御史實肇之監司郡守主之
　今御史陳公終之至于區畫之周督率之勤周公與
　有勞焉公名鳳岐起進士以刑曹郎出决倅於此誕
　章敷化異績爲多此特其一事耳昉役之興也屬歲
　不登民飢而虚議者謂事大而役繁更費無隄驅飢
　虚之民而責以重大之役更無隄之費不病亦瘠矣
　曽不知事有緩急勞逸相倚不一勞之逸終無日兹
　役雖鉅實所以逸之也故曰以逸道使民雖勞弗怨
　雖然不小任怨則將因循自恕莫克肇端而持之不
　固行之不力亦終無所成而已矣故事尤貴于有終
　也榖梁氏有言智者慮勇者行仁者守惟諸公有焉
　斯不可以無紀也系之詩曰粤吳奥區澤維其藪迺
　睠在東曰堽維阜堽身嶐嶐海波瀜瀜孰溉以庸
　陽湖維衝歲悠有室磽确有瘠民乃不粒爲我心惻
　惟皇明聖克念下民維諸公仁克艱厥臣明詔是承
　弗遑有斁周覽川澤爰通斯塞川源既通川流既從
　有來弗窮沃衍以豐歲豐穰穰民懽懌懌豈不我勞
　以永有逸人亦有言厲之弗庸尚千百禩毋忘厥功
　　　陳如綸太倉州重濬七鴉港等河記(嘉靖二/十六年)
蘇州府之屬有太倉州州之北三十有六里有七丫浦
　西承陽昆諸湖之委東受海潮之逆其旁列支渠四
　十有六其田引而溉者萬有餘頃皆爲沃壤其始不
　可考歴宋而元及我熈朝則浦分𨽻崑山常熟𢎞治
　丁巳太倉立州割二縣地而浦始𨽻于太倉葢十七
　也通塞靡常豐凶攸繫而識本利者恒首務焉既而
　崑山築斜堰障絶湖流弗復入浦無以滌源日潮汐
　再至泥沙淤淀間有射之搆廬舍而水道束隘浦竟
　以湮廢旱潦無所於濟屢歲大亡民用告歉州民有
　何鼐者詣闕上書請重濬七丫浦先是巡撫都御史
　丁公汝䕫巡按御史吕公光洵疏修水利已勤宸慮
　因而特降璽書簡畀巡撫都御史歐陽公必進專任
　經畧公欽奉惟謹乃駐節吾州同兵備副使敖公璠
　集知府范君慶同知唐君儀知州周君士佐及二縣
　之長爰度土宜爰詢民瘼皆議曰兹浦宜重濬不可
　緩也必毁斜堰必置牐焉以節啓周遂掄州縣之良
　各董其役吾州則屬於同知周侯鳳岐侯繇刑部郎
　左選初蒞任其雅志任天下肄于兹役也尤勤焉乃
　因農隙以致期作界堰以程功稽户田以調役立耆
　總以率作止發帑錢以助饔飱置偵騎以辨勤惰斵
　平凖以測深淺隨所經畫動中機宜衆志既孚羣力
　畢效侯乃托野處而時勸戒或曰任勞乎侯則曰予
　勤於衆焉辟勞乃正故道而撤廬舍或曰任怨乎侯
　則曰予勤於衆焉辟怨於是民益知威盡心盡力相
　忘於勞且幸天鑒下民雨不破塊川靈效順海不揚
　波俾攻治各盡其能胼胝不益其苦而弗亟弗弛功
　已就緒及其界堰盡夷石牐屹立湖流東注海汛西
　逆渠港皆盈灌溉咸給舟楫相尾桔橰相因歌聲續
　續喜色欣欣遐邇無間胥以樂其成也兹役也自嘉
　靖丙午十月經始再越月而竣矣爲丈凡四千五百
　三十有九爲夫凡一萬八千四百四十有二爲工凡
　五十一萬六千四百二十有八民之耆長楊祥輩相
　謀礱石請記于予用紀侯績予惟吳中之水甚易於
　治其流有定趨其濬有定法其功有定程葢異于江
　淮河漢悍迅横出築瀹雜施而功不可以歲月計焉
　者也第今云治農者瘝官曠職弗知所務即知務其
　或畏勞者沮辟怨者遜而弗克任其事即任其事亦
　或議撓築室毁愳厲階習視因循弗底於績嗚呼水
　果未易治哉而治水者顧自難之耳侯也忠上之託
　惻民之隱勇弗辭勞公弗恤怨明以持斷説以孚民
　兹皆經世之大猷御事之至要也而侯兼有之是故
　功成于易易矣予抑有前聞孫叔敖鑿芍陂楚惠其
　德文翁治㳛水蜀獲其饒又若召曰父杜曰母其功
　至今猶烈大抵率治水致之也今兹之濬兹浦也順
　天之時因地之利阜民之務理㑹勢從費省功倍氓
　有攸藉允慰永懐將見足食之休溢於四境恤功之
　譽逮於三吳而孫叔敖諸君子詎專美耶後世必有
　覩七丫之跡究其本利所從來者矣則侯之流澤遺
　聲胥亡窮哉胥亡窮哉周侯字文徴閩浦城人時判
　官義烏金君江職在水利循行勸相預有勞焉例得
　附書
　　　王世貞太倉州重濬七浦楊林鹽鐵三塘記(隆慶/元年)
先皇帝之四十五年前㕘政臣凌雲翼言臣吳人頗習
　知吳事吳地固不能當天下五十之一而歲賦十之
　二漕粟給大司農遂當天下半其農自壯比老死不
　能得一佚食日夜從事桔橰於水以田而間者水故
　道多閼無所灌洩請一切治水委之御史詔下大司
　空議督鹺故嘗任治水其屬之醝御史詔可其下醝
　御史于是侍御孝義蔚公元康議治水而侍御洛陽
　董公堯封以按來曰是小借民力而大禆之于永永
　余敢以自諉乃㑹蔚公及撫中丞巴陵謝公登之下
　按察使者湯公賓按察使者下郡守蔡君國熙丞金
　君柱龍君慶雲吳君宗吉議曰水數治不能周南畆
　以憂吳父老至煩㕘政言然曩者尚書李公用大
　興法辟召官屬遍四郡甚屈縣官帑不二十餘年
　而塞不腆丁未之役臺使者以名任一倅倅以丈報
　至委數萬緡水土間不二年而塞即計之今未有能
　用大興者也然使縣官不愛食民不愛力而司役者
　不愛耳目則固未有不辦治者也夫計之力取民近
　利者田二十而夫一遠者三十而夫一計之工夫三
　而丈一難者四而丈一計之食夫一而緡半計之耳
　目則丞等請以不肖軀任三公曰善其申議議四郡
　則先蘇議蘇先常熟太倉次嘉定議太倉先七浦次
　楊林鹽鐵則爲議七浦曰夫七浦綰轂常熟之口貫
　太倉而東注海者也利最先于是即以今皇帝之元
　年春金君任治七浦其役夫合諸七浦之傍田者而
　佐以楊林鹽鐵之民凡十八日而竣爲丈七千二百
　有竒工六十一萬一千五百十九食若金者六千一
　百五十有竒外創壩以距海潮費若金一百二十八
　閘一以備止洩費若金三百五十七又拓月河以輔之
　工萬一千六百五十二食若金者百三十七既報而
　謝公以遷去今中丞莆田林公潤來曰嗚呼是余所
　理賦乃以勤以二三子亡何侍御慶陽麻公永吉以
　𤓰代蔚公曰惟余所奉璽書以嗣事余敢辭則㑹林
　公董公再下金君吳君及倅吳君維京則復爲議楊
　林鹽鐵曰夫楊林者横州之北其右多阜易涸而鹽
　鐵故漕河也是二河者太倉榦也丈各八千有竒青
　魚涇至吳塘顧浦嘉定榦也丈各三千有竒出七浦
　壩而外者海沙所沮洳不濬之即揚塵也爲丈三千
　八百五十計之工四萬五千食若金者五千四百有
　竒俱報可則又以戊辰春倅吳君與金君畫地而治
　之其䂓摹大抵眎七浦其役夫合諸河之傍田者而
　佐以七浦之民凡三十日而竣既報不佞貞以燕請
　林公董公則相謂曰日大司農困匈奴使者十輩相
　望而天子即位予民租不能半然陽予之陰蝟取之
　矣吾儕憂皇之度無所出今而知所以䇿矣貞謝不
　敏乃曰昔在永宣民困犂庭忠靖敷刋壤沃流安文
　襄覈均伏摉困蘇其季年公私陳因筴殆謂是乎二
　公曰然豈維子之州是利將四郡蚤莫焉退而蔡君
　以書請曰子爲銘之非以耀成事也以示後之志水
　者有考也其無難興也無避口也無何而州父老數
　十百人復來請曰嚮者諸公雖屬我畚鍤而厚食
　我今旱二月矣而環河之民有生色焉殆諸公之貺
　乎與造物者均哉貞乃不辭而爲之銘曰震澤沮洳
　惟天所滙以爲帝藏日夜北首衘雲屑霜既艫而廂
　原之不探陸塵其波河以溝防譬彼峻冬敗厥貉狐
　而嘆無裳維先末禩臣翼有言逮帝初載大臣細旃
　强本節用覯求利害中丞煌煌手抉天翳百吏伏駭
　惟麻與董左冠右斧日畏日愛監司承之提衡守令
　以䀌成事曰維諸河襟帶太倉黔首所恃官無私帑
　民無私力務一其志庶幾子來立表刻漏以聽戒備
　男跣而撬女執簞筐遵彼河旁猗歟金吳立畚鍤間
　與細分功民亦有言不日成之毋乆勤公清流泱泱
　樹之梓楊以爲河封□不念恤魃佐其武千里若□
　環河四周膏澤所浸悉爲沃野桔橰之聲比阡相警
　以代澍雨無靳于夫蘄我大吏是濬是撫爰在永宣
　忠靖司平七澤節宣文襄繼績籌析秋毫爲民請
　蠲上錯塗泥外庾于田外府于廛姒績棄仁羣公勉
　旃斯千百年
　　　嚴訥常熟縣白茆港新建石閘記(隆慶/三年)
吳之水莫大于震澤其克有底定則以三江入于海也
　禹貢志之矣三江今已湮其一而太倉之有七浦常
　熟之有白茆之二港者其口皆瀕于海而吳諸水所
　從入若可當二江然其闗于水利也甚大嘉靖初天
　子特命大司空率其屬臨白茆濬之費二十餘萬金
　江南數郡供之而其工亦役數郡之人歴年多而港
　日已湮乆議當疏以其費鉅役衆而聞者皆相顧
　逡巡不敢輕動吳中境内坐是數十年中災被水旱
　者常六七頃歲諸上官以諮于邑令張侯博張侯數
　詣遍視謂其役亦不必求如昔之大濬徒煩頰舌而
　坐失事功也則權宜小濬之其深廣丈尺屬顧憲副
　量度時又有獻計者謂港所繇湮徒以海潮混進而
　沙積焉耳今欲圖乆遠莫若閘于海壖時其啓閉以
　節制之便而欲其閘之固免于水之衝嚙而未易崩
　也則莫若石潭以麗之便于是張侯以請于巡撫林
　公潤巡按董公堯封温公如玉兵憲湯公賓郡守蔡
　公國熙諸公皆心切利民皆是之先是並港居民有
　牟墾于積土之上者張侯弛其罰而苐令計畆補税
　爲伐石之費其餘則斥邑帑之羡金而撫按以下亦
　各發贖金之餘助之邑簿唐卿乃奉檄委茇于其
　地專志經營丞夏佐時往相之而邑士夫經事唐君
　雅于此留心焉與張侯議克合因亦延致多所詢訪
　畫既周詳而唐侯輩亦殫智畢力勸相多方早作夜
　思寒暑無間未幾張侯被徴去而郡貳守龍侯慶雲
　金侯柱張侯雲鷟吳侯宗吉王侯軒迭臨以董蔡公
　每于勤勞有旌羣心衆力不懈益奮邑令許侯洛繼
　至又往督之而禆益其所未及葢經始于戊辰年之
　六月凡用銀四千一百四十一兩有竒役工凡五萬
　一千三十有竒迄己巳年之五月而閘告成矣今之
　蘇松公家之賦强半仰給主計者每議設官以督之
　而不知賦出于田田資于水利水利誠修則田可不
　蕪而賦可不虧是以有識者謂宜省督賦官而專設
　官以司水利可謂知要之論夫古之聖王之治水也
　即躬自胼胝亦所不辭而周禮遂人稻人匠人列其
　官曰遂曰溝曰洫曰澮曰川辨其制以蓄以防以蕩
　以均以舍以瀉備其法葢有以也今之食于民者號
　稱民之父母民有當興之利不亟圖之旱則坐視壤
　之㵼鹵潦則坐視鄉之沮洳藨蓘不可施銍艾無所
　穫而徒叢繭絲于懸罄之室濫鞭械于菜色之甿其
　不轉徙與剽□也者幾希矣而有道仁人其忍乎哉
　昔有渠于谷口者而其民歌之曰鄭國在前白公起
　後有陂于南陽者而其民歌之曰前有召父後有杜
　母斯役也水得所循而不爲害禾藉以溉而饒其生
　歲挽凶以爲豐土化瘠以爲沃士女老稚飢饉之厄
　鮮罹而公私之需多頼其頌聲之作夫豈後于谷口
　南陽之歌者哉往港既大濬復設有導河之夫導河
　之艘以防其湮人以爲其衣袽之思其後工直在官
　每借以他用而所存者特其名而已河不復導而欲
　其不湮也難矣今閘所宜防亦何以異于是吾欲告
　後來者慎葺其間而勿使漸圯且凡可利民若兹閘
　者相繼講求而嗣興之以𢎞有濟于蒼生故于許侯
　之請記也爲不辭而書之
　　　陳瓚常熟縣重濬奚浦碑記(隆慶/五年)
奚浦在縣治北七十里導江流灌田千八百頃有畸洪
　武中常一濬厥功不繼浦遂淤民以大困英皇帝詔
　侍郎周公忱理東南水事錢故吾邑著姓時則有曰
　寛曰洪者稱賢豪爲里中倡上記周公請更濬浦且
　願輸資餉役夫公可之水部郎鄭公顒訖其事民頼
　以饒厥後浦復漸淤始猶潺潺不絶如帶䆮遠竟成
　平疇雨瀰日即大溢暵浹辰即大涸年屢不登而歲
　租三萬六千餘斛逋不勝責先是蔡公守吳日鰓鰓
　然于東南利病病必剗利必樹而以事中去頃天子
　念吳民趣公再至已遷公臬副備四郡兵公曰禁民
　盗不如惠民使勿盗乃益求故所未盡者舉之錢之
　後刑部君受其父封公指復具奚浦當濬狀請于公
　公曰吾事也遂白巡按御史劉公屬郡倅吳侯相度
　之分疆戒徒方荷鍤儋土而邑令連侯至即徒歩周
　察抶其不力及深廣不中程者民益用勸葢不踰月
　而竣事計所濬長四千四百十丈廣五丈深六丈凡
　用夫八萬八千九百五十官給金二千二百二十三
　兩餘功興農隙不妨三時費出罰鍰不歛一緡君子
　謂是役也主之者兩臺經之者蔡公吳侯慮其始連
　侯棘其成前䂓頓復稻梁興歌其利澤𢎞矣夫鄭國
　開先白公繼作故利可永乆此一渠也使往歲周公
　之緒時纘不廢則力一而功百胡至官與民交病哉
　顧距今百三年始得一蔡公興其役信夫任事者希
　也今而後其尚圖永利哉劉公名曰睿南昌人蔡公
　名國熈永年人吳侯名宗吉浮梁人連侯名三元永
　年人刑部錢君名順德封公名體仁
　　　方逄時金壇縣浚張公壩河記(萬厯/元年)
余嘗謂天下河渠係民生利病者甚鉅故太史氏纂輯
　漢譜獨筆之於書較然明已及讀西門豹傳每言鑿
　渠若干里溉田若干頃則又疑其功甚偉而疏鑿之
　貲曽不少槩見當其時豈皆取辦官府意必有好義
　樂施之士捐貲以助而史氏皆不及書故後世莫得
　其故也嘉靖壬寅余釋褐令宜興蚤夜靡寧求所以
　利便其民者問民所疾苦輒欲爲罷之問民所利輒
　欲爲興之居無幾值歲大旱當道有興水利之議諸
　長老來言張公壩地勢最高亢泉源不通罹災獨甚
　故有河歲乆湮廢請疏之余往按視其地一如長老
　言乃嘆曰嗟乎使西門豹諸人蒞若土濬渠役豈暇
　朝食哉乃復諸當道請疏之維時飢饉之後民力不
　堪方謀爲捐俸發倉廩之事而溧陽史君際家居聞
　之告予曰公疏河以利民某願捐利以助役可乎遂
　發巨艘運米五百石于河上令其紀綱之僕三人來
　經出納河工用成既予去宜興宦游幾四十餘年而
　民有時時來傳言張公壩水泉溉田之利者予曰此
　史君之功也今年外翰王生國賓者言念舊雅間闗
　走燕中候予因念往時各束髪譚析經史而今相顧
　皆頽然老矣不覺愴然因走筆爲之記
　　　徐階華亭縣修築捍海塘記(萬厯/三年)
華亭縣故有捍海塘按志塘築于開元元年縣創于天
　寶十年則塘固先縣而築矣豈塘成之後海水既不
　䦨入而江湖之水又藉以停蓄故耕者獲其利日富
　日蕃而縣因以建歟萬厯三年夏五月晦海大風鼓
　濤山立怒號而西注敗塘于漴闕於白沙漂没廬舍
　百十區潮乗其闕日再入流溢四境潮味醎所過禾
　麥荳蔬立槁適歲旱民不得灌溉太守西蜀王侯以
　修瞿然曰災若此吾曷敢寧居亟檄知縣事南海楊
　君瑞雲往視楊君冒盛暑循海行二百里具得其狀
　以白王侯侯首議修築費巨無所給或謂民可役
　也巡按御史姚江邵公陛曰吁華亭人痩矣吾奚忍
　益之亟出贖金五百兩俾侯經始巡撫中丞永豐宋
　公儀望聞之曰俞吾保釐兹土固惟奠乂之求出贖
　金三百督鹺侍御真定王公藻曰使者巡行問民利
　害矧吾煎海之民環塘而居者千萬計其可無時
　舉出贖金百侯亦出贖金二百及河夫之值二百六
　十召徒役具器用囊糗船粟率楊君齋禱而從事
　于是整飭兵備東甌王公叔杲爲設禁令陳賞罰擇
　典史林國惠千户李國美百户濮文卿使董厥工畚
　築日奮塘亟告成長八百五十丈有畸高厚各一丈
　五尺址加厚二丈川原底寧行其上者若坦途耕于
　其内者若倚平岡不復虞鹽潮之入也胥拜且言曰
　非諸君子之力其曷能有此請予記成事予嘗論古
　君子聞民之災必相與動色怛中舉力而爲之救後
　之爲政者勞率避而不肯爲功率倡而莫之和今觀
　于諸君子信可謂協于爲民矣遂諾而記諸石
　　　劉美長新垾閘記(萬厯/六年)
歲戊寅冬十月義民虞郊等來言邑因大廷橋之下有
　荒蕩廣袤可二十里民度其宜田也而墾之墾之既
　久無利而有害焉揆其故則以蓄水無閘而旱易災
　導水無渠而澇易溢今將以時興工敢以請余欣然
　許之郊遂鳩工聚財率衆疏鑿通成新舊二渠舊
　渠則起自敞塞口經涇溝入潭頭直垾新渠則起自
　涇溝口經團盤邢塢東西村張巷陳觀山歐莊至延
　慶寺東入大廷橋河二渠屈曲各長二十餘里自是
　水勢四達而田可耕矣去大廷橋之北二丈許料石
　爲閘閘口僅濶六尺便啓閉防衝决也涇溝口爲一
　大閘閘口濶一丈二尺以便舟楫且水勢横溢必如
　此然後無阻大抵以二閘節宣二渠即旱澇不足虞
　矣閘之上架以石平如砥可通人行皆郊等之謀也
　越明年春告成余嘉其功因名大廷之閘曰義成涇
　溝口之閘曰廣澤而爲之記
　　　莫如忠濬龍游馬路二港記(萬厯/六年)
新塲海上巨鎮其東有五龍墩又東折而南北爲諸竈
　港及龍游衡鎮其間而鎮之港西曰馬路港者實受
　海潮之入自黄龍浦達諸港溉農畆以鉅萬計而商
　人藉通醝艦取贏不貲斯東南之大利也正德之季
　諸港就湮僅以形辨潮壅淤若蹄涔而商甿之胥病
　非一日矣歲戊寅部使者成公至理鹽政議興水利
　則莫諸港先而難其任使時里人倪鏞俶儻有義槩
　爲運丞徐君紹先所知上其名成公因署鏞董其役
　鏞即毅然任之不越月工訖引水内向數十里間彌
　望皆沃衍而商艦殷凑農甿樂業咸頼其利
　　　嚴訥常熟縣重濬白茆塘記(萬厯/八年)
治江南之水之使之顓設也在萬厯初禩而侍御林君
　應訓首膺是命夫江南之水雜滙具區其入於海也
　繇吳淞江諸川而吾邑常熟有塘曰白茆者乃其一
　也是塘也自余所睹記嘉靖間嘗一大濬之歲久漸
　堙而田收不饒頃歲稍稍疏之閘于海壖匪久而以
　不堅圮矣都憲海公瑞撫吳之數月忽操艇臨視鋭
　意興濬㑹公遷秩其志未畢今天子踐阼方興宰相
　協籌所以利天下者㑹總漕凌公雲翼疏請興江南
　水利謂必以憲臣領治水事而顓其任乃可以行便
　宜計久遠而責其成功君時在南臺敏練毅直廷臣
　共推轂君爰受特簡既弭節境上則延見諸縉紳父
　老講求源委一一中窽則念以爲興事役衆必資於
　財夫所謂治水者本以利民也未䝉利而顧先索財
　於民乎况民瘵已極即索之必無有乎縱民不以爲
　厲已也而心乎民者忍乎則與巡撫胡公執禮巡按
　胡君時化計之先是正供之賦有所謂宗人府禄糧
　者民見謂可緩而歲逋以爲常繄法宜追徴可得金
　三百四十有竒民居並塘牟蝕水道而租匿不入繄
　法宜追奪得金二萬一千有竒夫其追奪者民甘
　之矣而其追徴者則以歲比大侵民逋如故而金數
　不贏君乃又與備兵按察使徐君節詳計之適有江
　上練兵羡金貯之潤州遂擕取八百有竒而輻輳焉
　財用既庀君則倣周禮救荒之意募厥無饘者即
　以工直給而賑之躬率其屬蚤夜董督殫神劬形
　即胼胝不辭即皯黣不憚有舟車撬梮之遺風焉凡
　再閲月而工遂告成袤凡四十里有竒爲丈八千有
　竒廣凡十三丈深凡丈有二尺而塘則大通復嘉靖
　之舊矣塘之方濬也㑹浹歲連雨亘數百里水猥湓
　溢頼是塘漸泄之如不然者埛野田廬汨漂無論即
　闤闠官亭當亦在浸中自是以後水茍不甚濫其
　泄滋易歲即旱亦有海水繇塘而入可桔橰挹也㵼
　鹵之原獲溉以腴沮洳之隰免于墊溺將歲之所收
　畆可數鍾正賦足供而豐粟尚餘公私藉之水誠
　利哉夫觀于一塘而他川可知觀于吾一邑而他州
　郡可知先是往哲治水謂湖海之交水什泥伍易以
　淤積嘗置導河之艘導河之夫使歲導之其後有司
　見以爲迂竟議裁革君乃議復其制檄有司每歲于
　冬春農隙之時役夫乘艘導之必勤毋得茍應故事
　即泥水相溷衝激不填而塘得永通昔人有言微禹
　吾其魚乎吾今亦云而鄭白諸渠民歌之史志之千
　載而下侈爲美談江南人德君安知不遂號稱林塘
　而傳盛於竹帛間耶君之屬邑尉王儼邑簿秦湯相
　吳縣簿任可賢吳江簿李三省奉公令惟謹各效
　有勞績而蘇貳守王君貽德邑令留君敬臣其賢能
　較著君特爲之剡薦于朝上名尚書而君之知人善
　任也哲哉
　　　徐師曽吳江縣水利功成碑記
三吳水利屢壊屢修葢無一不厪宸慮然考其議論之
　紛紜經畫之詳畧財力之贏詘勲業之鉅細與夫志
　之行不行則存乎時與人焉耳嘉靖甲辰而後闕焉
　而弗修繇是水沴頻仍歲數不登公賦日逋民生日
　蹙識者憂之今天子冲聖思惟邦本軫念吳農俞
　言官之請簡命御史林公顓董厥務時公方領臺檄
　巡視下江䖍奉璽書按行州縣惟我吳江據江湖之
　交㑹水道之咽喉視他處尤亟公周爰相度咨詢羣
　䇿而以獨智斷之知吳家港爲太湖東注之口也於
　是乎首濬其淤知長橋南北兩灘爲湖水駐滙之區
　也於是乎斥私占之田令復其舊而窪其中知龎山
　湖爲通江入海之道也于是乎闢隘撅洩引其中之
　蓄聚而㵼之析爲兩流其一東北行繇吳淞江入海
　其一東行繇黄浦入海咸得所歸已又濬三江等九
　橋修石塘開百竇疏南北運河以利漕舟已又葺長
　橋疏兩灘積土以防復隍之虞迺稽吉典遷太湖神
　祠重建三忠三高兩祠及垂虹等亭凡諸造作次第
　興舉其敷土以方計之爲三萬二千一百有竒其夫
　庸以兩計之爲一萬二千九百有竒其塘竇橋亭祠
　屋木石瓴甓工匠之需爲金一千一百四十八兩有
　竒凡此經費盡出蕩户財力兼輸悉從民便間推有
　才幹者若干人以爲之而齊民不濫及焉以萬厯五
　年十一月庚寅始作而以明年四月壬辰告成至是
　而吾邑之水利可謂完且美矣公猶以爲未也創治
　田六事鋟梓以頒農甿使自相養葢公於是時焦勞
　劬勩晝不寧居夜不安寢故能綜理周詳人樂趨
　之不半載而奏績且有永圖以稱塞我皇上援拯
　吳民之至意於乎休哉今而後惟願良有司培公之
　成績揚公之六事即天數未可知吾意非有天災歲
　鮮不登自是貢賦可充生養可遂其爲久遠之利歟
　此特論吾邑耳其他郡縣别自有記是舉也先時協
　理則前巡撫都御史宋公儀望今巡撫都御史胡公
　執禮前巡按御史郭公思極王公民順前郡守吳公
　善言臨事贊襄則今巡按御史胡公時化前兵備㕘
　政王公叔杲攝兵備事督糧㕘政徐公用檢今兵備
　按察使馮公叔吉郡守李侯充實若貳守劉君崑王
　君事聖商確裁度勞績𢎞多貳守施君之藩覈實報
　功不誣不隱貳守侯君師顔通判許君雲濤叚君文
　清推官赫君瀛與聞斯議於法得書縣令王君一言
　斟酌運量纎悉無遺至於分區督率則署教諭舉人
　陳君文燦以才借委縣丞萬君鳳至張君家喻主簿
　李君三省陳君球典史劉君遇明震澤司巡檢張楠
　朝夕勤勞咸有成效而前縣丞吕君品初亦與議焉
　至於考圖指説禆益講畫則周生大韶也其他效勞
　耆役人多不載則並列于碑陰云曽嘗聞父老云三
　吳治水惟正德辛巳之役最鉅費最多而訖無實效
　噫此其故難言之矣視兹工大費小一勞永逸者相
　去何如哉縉紳士庶僉謂宜有刻石以紀美實而縣
　令王君來以命曽辭不獲乃書其顛末及功成之歲
　月而系以銘詞曰我邑庳濕湖水所趨下流弗濬水
　返其居兩灘之交淤爲畦畛私其膏腴水道以梗吭
　搤迺閉孰洩孰容氾濫狂奔害我三農繇晉迄元非
　不疏濬時移勢改莫救饑饉暨入我朝屢厪宸𠂻敕
　使修築凡十餘通疇功最鉅夏周徐呂間有弗終大
　都克舉兹逢聖主憫念東南聞言即行璽書下頒憲
　臣祗承夙夜靡及爰咨藩臬以逮郡邑上議既同下
　亦稱便出力出財時罔胥怨斥廢占田豪右柔帖除
　害興利要在咽喉咽喉既通我邑斯乂遂導下流望
　海而逝迺條六事播告羣農勞來勸相人爭驩從
　繄公之功維帝之德稽首勒銘昭示無極
　　　陳允升吳淞江功成碑記
夏書稱三江既入震澤底定葢禹治東南之水其詳不
　可得聞而其大要不出乎此後世水學失傳非惟治
　法不講而三江之説紛紛迄無定論唯吳淞江爲震
　澤入海之道自古及今莫之能易其爲三江之一無
　疑今按江源出吳江長橋下經長洲崑山青浦嘉定
　四邑之地抵上海縣入海前代修治之蹟姑未暇論
　本朝二百年來有事于東南水利者非一惟永樂中
　夏忠靖公於吳淞江爲簡畧正統以來並皆濬治至
　隆慶初御史中丞海公來爲巡撫尤鋭意焉於是自
　嘉定之艾祁以至入海之口八十里間咸通流無滯
　然一時工費悉取諸豪家以故謗讟易興而全江之
　工弗竟逮今皇帝嗣位之五年時念東南財賦重地
　㑹有以蘇松水利爲言者上首俞之而侍御林公實
　奉璽書專蒞其事惟是吳淞江於水利最鉅濬治
　既成有司者俾升紀其始末升嘗謂水在天地間猶
　血脉之在人身也茍不能養人則鮮有不爲病者往
　者大江之北河水横流災被數郡頻年不息至上厪
　宵旰沉璧馬祭之所以爲捍治之具亦多術矣而迄
　未底績因竊計以爲江南之事其可憂莫切於此及
　公既至則兼採衆長斷以已見相地之勢因天之時
　均四縣之力協謀於督撫中丞胡公前㕘政王公今
　按察使馮公各相繼營度以贊成事自崑山之慢水
　港東至艾祁凡六十里隨其通塞廣狹施工各有差
　公復往來江上時加省視始于萬歴六年三月辛未
　迄于四月辛丑而江工告成而千墩夏駕大小二閘
　之工亦不日而就夫然後慢水以西則遡乎上游艾
　祁以東則沿乎海中丞之績而全江皆通流矣至其
　工費所出或取之灘占或取之贖鍰或取導河修河
　諸課上無損於國帑下無加于編氓爲力省而成功
　鉅數十年壅閼旁潰之水一旦咸受厥職如宣導血
　脉融液流暢不復爲病而適以養人豈非江南民之
　厚幸歟是役也用夫四萬二千餘人用銀二萬四千
　九百餘兩錢八萬有竒爲日者三旬而畢董其役者
　郡貳王侯事聖崑山令程侯達經其費者郡守李侯
　充實郡貳劉侯崑嘉定令徐侯上達長洲令李侯堯
　民吳縣令郝侯國章畫地而程工者領佐之屬凡十
　人不能悉書他若疏剔江源於長橋之下事在吳江
　當自有志故不書林公名應訓閩之懐安人王公名
　叔杲浙之永嘉人馮公名叔吉慈谿人銘曰禹定震
　澤實疏三江攏東百川以截湯湯時惟吳淞三江之
　一二江多湮疏水爲疾歴世濬之隨復湮塞横流莫
　制害兹稼穡民困國匱帝用斯惻乃詢乃謀僉曰公
　能誕命惟公承命以行乃相厥勢乃度厥形取財借
　力經費揆程萬夫營營乃鍤乃畚欵廣厥壅斥舊
　流新溉灌田疇浸潤溝塍惟兹墊下化爲膏凝三農
　歡呼百榖用登昔嘗理水罔或克成惟公之來百廢
　具興西門治鄴鄭國鑿涇王景修卞杜預疏荆方公
　之功並駕齊聲既富我國既饒我民竭心公朝以沃
　湛恩刻銘貞石永煥千春
　　　錢岱常熟縣重濬三丈浦記
吳人之命縣于水利在吳虞急在虞西北鄙急夫西北
　土瘠而高其下者病潦葢雨暘交稱困環西北灌泄
　者維三丈浦浦最濶爲丈三十有三父老取其竒以
　名浦起禄園洎土塘河袤亘四十餘里以浦爲命浦
　又東南入海道微獨西北鄙頼之𢎞治末浦淤中不
　能置刀焉西北之民亡所歸命言于有司有司難其
　費計無所出我王世父㕘知公奏記舒侍御請濬之
　侍御曰俞乃發四郡金錢濬浦浦如故自嘉靖乙未
　四十里之内無論士庶宰官到于今交口德侍御與
　㕘知覩兹浦而思功者幾埒河洛云顧浦納海潮汐
　水至則挾游沙而入水平則積積久則淤至隆慶中
　而西北鄙之民憂復如故不佞兒時記憶家大人爲
　不佞言若曹幸而貴毋忘王世父之業則吾可以謝
　兹土矣不佞聞而識之葢二十餘年㑹侍御林公
　奉天子璽書按吳經畧河渠不佞始得從㬰林公曰
　浦幸及公修治事易工倍久則浦益淤費益不貲西
　北之民不知所終敢請命於使君使君幸過聽而許
　之檄治兵使者與郡邑吏議議定屬郡丞王公與
　令留侯綱紀其事括帑金得五千八百有竒不以煩
　四郡畚挿之役料濱河之民授直分濬不以勤一邑
　經始于今上八年二月二十日迄工于三月二十五
　日不以害三時浦長四千一百四十丈有竒廣十丈
　有竒深八尺有竒浦復如嘉靖乙未時西北鄙自今
　有秋亡汚萊苦矣當林公下議時稱不便者十人而
　九及臻厥成則人人交口頌謂林公再造我西北鄙
　也且畏壘祝焉嗟乎慮始誠難哉林公名應訓舒公
　名汀王世父名泮林與舒皆閩人舒與王世父林與
　岱皆同舉進士斯亦以竒矣是役也王公名事聖南
　康人留公名震臣晉江人邑丞而下凡有勞于浦者
　書姓氏于碑陰
　　　于業金壇縣開河記(萬厯/九年)
天之愛民甚矣以我聖祖挺生克肖其德授以革命之
　權全賦所覆之民而再造焉唐虞以來統宇盡歸版
　圖憤元穢沸百川潰瀰神禹所經悉湮湮失故道蒼
　生曷頼焉登極初即詔天下修水利三輔重地加意
　獨殷倣單鍔之䇿任重臣治以便宜俾吳濆之土可
　耕無曠非開闢之一覩哉以傳聖子神孫憲章萬
　世仰惟皇上冲年御極敬天法祖重親民之官核以
　久任封章闗民瘼者下㫖申飭一事無慮百言意何
　渥哉歲丁丑星象示異占者主吳越大水明年果淫
　雨爲災全吳不登事追徴則十室九懸無從措辦老
　㓜填于溝壑强壯驅而爲盜此難在科朘也議蠲免
　則以一歲之課供一歲之需司農猶然告匱取不盈
　焉用何以充此難在經費也不得已而以改兌寓蠲
　錙銖之微無禆殘喘價折之數浮于時值上則糧不
　充額下則折反傷農公私且交病矣此水之爲災也
　一疏能盡狀哉帝聞之惻然以諭輔臣謂臨御未久
　而星變水災相仍迭警不能省愆修德以回天譴其
　何以見於郊廟事于弭災者亟集議以行輔臣惕然
　引愆燮理竭猷入告謂民之命懸于農而農尤以水
　利爲命三吳財賦當天下半圖拯䘏而昧先事之防
　吳其爲壑矣軍儲奚取給焉匡濟時艱非壯猷藎臣
　以握治水之權不可㕘之廷論得御史林君應訓一
　人焉以薦制曰可江防水政其並以敕於是御史軫
　輔郡之重切已溺之憂考圖經之故踵神禹之謨究
　致災之因訪永頼之畧疆域所轄僻塢必臨陟高麗
　天目諸山以探河源繇長蕩浮東滆泝震澤諸湖放
　於三江以達於海水之分合源委高宜蓄卑宜洩明
　若燭照迺喜而擊節自誓曰謭予祗役叨率群工先
　漕渠而後支河先三江而後百瀆先滔湖而後萬洋
　庶東南可奠宵旰可紓敢不秉忠竭力有如此水迺
　復移檄觀察使李君頤曰四郡治河界於一道稽察
　吏治合以河工爲先時核其狀而奬戒其用命不用
　命以胥成功檄知府鍾君庚陽曰三邑水災金壇爲
　甚可與佐百姓者唯良二千石必理艱危蘇窮困而
　後可以稱良其立石白橋請文以紀其事業雖謭陋
　安敢昧夫良心謹叙其初末以昭示四方御史慷慨
　有大節天下大事可屬而正直之聲安壤之績炳烺
　頌之宇内如一口此不書書其能嗣禹功也爰掇民
　謳誦爲記俾邦人歌之勿忘以詔來者且以俟修國
　史者採焉
　　　王世貞太倉州濬七浦楊林二塘記(萬厯十/七年)
大江以南皆號爲澤國五湖之所滙浸而太倉之州與
　嘉定之邑最爲其門户水則㵼湖以之海旱則資海
　以通潤然其地頗高阜其水不虞溢而虞涸而其害
　亦不在水而在旱太倉之幹河三劉家港其最大者
　自海口而抵崑山可百里浸濶而流汛不受閼無所
　事濬其次曰七浦廣殺其十之八修得十之六又其
　次曰楊林廣得七浦之半修如之所灌溉田爲頃以
　數千計然其浸稍陿而流緩潮在往返閼泥從之僅
　十年而一濬後之濬者以茍且報成事而已而工直
　之資大吏多侵漁其間農不得食計不暇爲乆遠掘
　土三尺不至岸而委之其傍岸日浸水溢陿潮挾閼
　泥以來兩涯之土即蘇蘇落蓋不三年而輒當濬一
　綫之水不能入支河以供桔橰何論舟楫日者天子
　采臺臣言發司空帑大興水利而以故太僕河隄使
　者許公持按察節來董之許公迺首治嘉定之吳淞
　江甫竣而即馳吾州謂州大夫韓侯才而悉屬以七
　浦楊林之役侯乃大集三老吏民顜求夙之所以失
　身親行河浹旬不歸示之以恩信曰食不汝枵抶不
　汝假以人計工以日計人夙而興晦而息入鍤必深
　遷土必遠犯者雖貴勢亡貸以復於許公是之公時
　駐節吾州爲時時行役所分别勤惰鼓以賞罰葢工
　起二月之朔至四月之朔僅六十日而二河皆告成
　侯又采三老吏民議徙壩于海口於潮汐寛然無害
　以復許公復報可葢河成而傍畆而農者咸欣然自
　幸其耕仔之得所楫而往來者則快然釋其歩擔之
　勞而又怳然若驟得其所未覩之二河也三老之祭
　酒有錢天福者倡于衆謂韓侯之覆露吾民甚博其
　爲吾民乳哺甚乆吾儕食其德不能有所咏述今幸
　覩一斑于治水之績而不才宇下之士能文章者伐
　之石以示永永吾儕小人哉不食其餘於是趣而赴
　留都者數十輩咸具狀以請余曰不可子不覩甲令
　乎且韓侯有禮而謹讓人也其必不若之狥天福曰
　吾安知甲令即不敢記諛侯它德苐欲使十載之後
　濬河者籍是以知侯功之所以能永與夙之所以失
　上可省縣官帑而下可蘇民數歲之力則維子之言
　是頼余乃曰可請爲重濬七浦楊林二塘記侯名䇿
　字獻之真定之南宫人萬厯之丙戌進士許公名應
　逵其荒度徧江南當必有紀之者
　　　申時行滸墅闗修堤記(萬厯二/十二年)
國家以辜𣙜之利佐度支闗有征舟有算司徒之屬奉
　璽書從事焉吳之滸墅其一也吳故東南都㑹而滸
　墅綰轂其口闗臨漕渠有堤翼之蜿蜒綿亘四出九
　達無論冠蓋走集商賈輻輳而大農之粟少府之錢
　歲輸以巨萬億計舳艫相衘邪許之聲不絶闗之左
　右皆名田土腴水至不害其穫自倍饔飱租賦出其
　中葢行旅所迹歲漕所經穡事所仰頼是隄之重
　久矣比歲行潦水􁣹隄崩徒渉既艱淪胥日甚一時
　行者負者輓舟而過者秉耒庤鏄而望歲者皆顰
　蹙咨嗟有司雖駴目疚心而物力方虚莫知爲計也
　户部郎澶淵董君漢儒以萬厯丙申來領𣙜務既釐
　剔弊蠧修舉經程邇遐慕懐至者繦屬踰年而税
　之溢于舊額者三千金而羡闗吏請如故事治槖中
　裝君叱之去曰奈何汚我而議所以捐之則以語備
　兵憲使曹君時聘曹君曰請捐之隄工爲吳民利可
　乎君欣然曰可即輸金府藏以待庀役而曹君爲聞
　之中丞侍御檄郡丞應侯楠長洲令江侯盈科董其
　事乃發部民二百四十家各率丁夫具畚􁅗塞決補
　罅培薄増卑衆志太和並手皆作自楓橋抵闗二十
　里所隄爲丈二千六百有竒如砥如墉既崇既固工
　始于某月某日訖于某月某日凡三閲月而告成于
　是江侯來乞言將石其工之始末以示永乆昔在成
　周闗市不征澤梁無禁其取諸民也亷而至于遂徑
　溝畛川涂澮道遂人之所治司險之所周知無不犂
　然備飭者則安所措費而得是葢其時鄉有委積野
　有聚粟載師有園㕓縣稍之入均人有公旬之力政
　常以其不涸之財有餘之力興事而勸工故人不告
　勞而國不知費其豐豫若此余嘗聞父老言周文襄
　撫吳時繕治津梁道途以數十百計所在廪庾皆滿
　間以抵無年之租熙熙乎若成周之盛世而今則有
　大異不然者賦額日廣供億日繁重以災沴薦臻督
　逋之檄旁午于道閭閻如磬府藏如洗有司至不能
　名一錢甚則學宫頽圯經數歲而不得治葢已窘矣
　向微董君出其餘税捐以予隄則病涉苦潦顰顣咨
　嗟之民庸有極乎葢江侯爲余言董君之司𣙜也度
　舟算緡如式而止皆躬自衡較一不以假吏胥税金
　谿銷解運綜理微密無敢有烱渴爲奸利者民間小
　艇縁闗往來一無所呵禁葢以其精明彊察燭奸杜
　欺以其寛平和惠懐遠附近其贏得過當乃大勝于
　競錙銖折秋毫者而氷蘗之操羔羊素絲之風又皭
　然自拔于脂膏之地故能酌彼以注兹推贏以濟詘
　上佐公家之急而下以拯一方之艱危躋之周行貽
　以永利其有造于吳豈淺鮮哉昔者原思亷而不知
　惠國僑惠而不知政余謂君實兼之以訓官箴以恤
　民隱以修王政之闕一舉而三善備矣則是役也胡
　可以不書遂爲之記
　　　唐時升重築沙湖隄記(萬厯二/十六年)
昔在𢎞治九年丙辰始築沙湖隄至於今葢百有餘年
　矣駭風驚波震撼齧蝕幾十之二日引月長勢將不
　能自止觀察曹公言於中丞趙公欲重治之顧數年
　以來内營皇居將作之費以億計外奉軍師輓輸萬
　里外府庫之藏捜括無餘然及今爲之猶易爲力是
　不可遺後人㑹司徒郎管公來治闗税剔弊釐奸商
　旅咸集歲額之外得金一千四百有竒公曰今歲幸
　有餘入吾不敢加於常課以困後來者其可留以予
　民必有所以用之以書告中丞暨觀察二公二公計
　曰用管公之遺於沙湖其澤可以永乆遂檄郡縣庀
　木石之數度畚鍤之役適與金相當乃興事凡爲隄
　七十五丈高十尺廣六尺五閲月金盡而隄成焉内
　涵外流狂瀾不興東船西舫如行康莊民甚樂之余
　觀太湖從三江東下其泛濫四出者遇洿瀦則復成
　湖沙湖在郡城之東其南北與二江相吞吐而當四
　縣走集之地公私期㑹與百貨之出入無論晝夜晦
　暝舳艫常相望一旦南風驅波濤而下如萬馬之騰
　驤舟黏北岸尺寸不得動北風驟至則漂蕩入湖中
　檣摧櫓折如箭脱弦故奸人依以爲窟穴肓風怪雨
　之日則鳥聚鼠伏伺候行者而湖之陽皆畆鍾之田
　榖芽之春稼成之秋風起浪湧一望泙湃不見踪跡
　此昔人之所爲作隄也傳曰無平不陂無往不復假
　使數十年之後湖隄盡廢波濤横行道路多警亦孰
　知爲誰之過者吾憂當事者之莫以爲意也以今之
　時而舉百年之廢上不知費下不知勞滄波沆漭之
　間隱然如城郭前人之績將墜而復存可謂盛矣若
　夫千金之積不以自私而用之于民捍患救災垂無
　疆之休使過之者謳吟歎息想見其人葢賢者所至
　必有遺澤没世而不忘者也夫吳爲澤國考其記載
　大抵皆沮洳之塲昔之賢人君子相與彌縫其闕而
　匡救其災以及於今遂爲天下財賦之最葢大厦之
　成非一木之支也然而昔人平水土之䇿不出二者
　曰塘浦以疏之堤岸以捍之今千里之内溝渠塘圩
　之跡不獨不如吳越錢氏之盛時即考文襄忠靖之
　遺烈鮮有存者葢一川之濬遇旱而後知其功一堤
　之毁遇潦而後知其害故庸人之情常不以置意至
　於陵夷已極乃唏嘘太息又以爲非一時物力所能
　辦此東南水利之所以日湮也後之繼今者將廢而
　隨舉之幾毁而復成之皆若斯堤之弗壊也則國家
　根本之地永有望矣
　　　王衡嘉定縣學重開河記(萬厯二/十七年)
嘉定縣學泮池故野奴清境二水滙焉清境自北而南
　環其左野奴從西㑹之無何民居漸墊塞西水不東
　與左不相顧而科第亦䆮不如前華亭鄉進士王君
　善繼博學工文章兼通形家言辛丑來署學事集諸
　髦士較藝已出倚池上四顧而嘆曰非其文之罪也
　白諸邑長韓侯浚請稍徙屋廬之直河道者使仍故
　流而公償其徙居之費諏某日以畚鍤未幾日而輟
　工屬衡記歲月余不敏于形家言瞢如也獨念昔者
　青烏説未興先王設膠庠之制以敷教流化茍横經
　有地足以詩書絃誦其中足矣奚以若泮若雝環繞
　如璧爲哉彼有取爾也學斆蓄才正如井之蓄泉井
　不泉而泥則亦已矣井實有泉而莫繘之或幕之井
　渫不食則行道之人惻焉天下事類相感氣相合可
　盡謂水之通塞無闗於人才耶獨怪以王君之材品
　豈不能如蘇湖先生故事以實學實行教弟子而
　沾沾科目爲即言而驗見謂所收者末而愚謂科目
　之與書升聘召非有二也天生才無方隨世所趣尚
　而靈氣儲蓄其間當今之世業無所求飯牛版築之
　用所以勵世磨鈍者惟是途使一不振則倦倦則業
　徙而日下所以鼓之舞之使之不倦者天與人叅焉
　吾郡七縣中嘉定風氣沉厚善惡雜處其君子務讀
　書行義之士漸老且倦矣而囂而善訟者其氣方張
　使蘇湖先生當此時其亦不能以枯槁無用之學術
　鎮囂疏穢明矣倘有術于此使其君子早爲天下用
　不至稿首黄馘私其衡泌之樂而邑之父子兄弟習
　見其利而趨之機心悍氣不繩督而自化疑亦夫慈
　惠之長忠信之師所樂與鼓舞而作新者也吾姑志
　歲月于石俟嘉之科第益振民風士習漸變雅馴而
　後頌兩君子之功焉豈不美哉是爲記
　　　周道登吳江縣新築石塘碑記(萬厯三/十三年)
今皇帝之三十有三禩五月朔邑侯劉公新築石塘成
　塘修九萬九千八百一十四尺爲橋十有三爲竇三
　十有七南連檇李北接茂苑並葺舊者爲里八十
　有三其石約二而成丈博一尺有八寸九分其博閷
　一以爲厚四壘其厚以爲塘之崇倍其崇以爲基和
　之用灰支之用木每尺而支者三以石之厚爲木之
　圍三倍其圍以爲修水遞深而遞加率一木而爲五
　支薪其本末以當庸直計木五萬九千八百八十六
　三分之加一以爲石之數二分其石加一以爲石之
　工佐者居三之一灰三千有四百石鐵炭索綯直二
　百五十餘凡費二萬七千金有竒役始于癸卯正月
　十七日主其議而捐俸以倡者曹中丞也邑二尹西
　蜀李宗程則督視邑人王郡倅忠則劻勷沈方伯季
　文則協議沈寺丞璟沈僉憲瓚沈孝亷令名與不佞
　登則出納父老屠大化等十人則宣力凡再閲歲而
　效其成於公公率千尺而眡其三仞之以眡其崇也
　析之以眡其砥也度之以眡其修也數之以眡其木
　之稠也揠之以眡其水之中程也滿志始告竣事於
　是億兆驩呼得未曽有而薦紳先生搆亭鶯湖屬不
　佞記其事夫以塘之積圯歲歲修而圮日甚空為縣
　官費何益公新以巨石爲邑永利是大有造於我也
　日天子嘗出内帑贍修築矣卒未賭片石寸土之
　績公不煩官不强民百計拮据杯酒諷勸而事忽大
　集我享其利而卒不聞其擾也方事之始有諷以佛
　誘者公掀髯笑曰謂乃公饒鬚髪耶議竟不行美哉
　公之績也其舉事也能持正也其勸相也能設誠也
　其垂謀也能永頼也一舉而三善備美矣公之績也
　可以頌矣公名時俊字恒甫别號勿所蜀富順人戊
　戌進士歴廬江桐城再調吾邑治行皆第一不佞職
　得論次循吏中兹不具書中丞名時聘獲鹿人辛未
　進士吾邑之得有劉公中丞力也頌曰繄我笠澤實
　維龍宫震澤騰西吳淞薄東砐硪電激滃浡煙訌憯
　兹行旅誰呼鞠躬遹有石隄隱隱隆隆如櫛斯比如
　墉斯崇金湯綿亘坦道遐通遇風不波未霽而虹爰
　戢馮夷式濟艨艟其來熙熙其樂融融云誰之賜曰
　我劉公於億斯年纘禹之功
　　　管一德常熟縣重濬横瀝湖漕等河記(萬厯三/十四年)
夫官與民一體也而官常與民則稍異民情可樂成而
　難慮始官常易慮始而難觀成此政貴先勞尤貴無
　倦而太史公志河渠期于溉田沃野而止也先是萬
　厯辛丑邑侯趙公國琦嘗下令濬横瀝而一夫爲梗
　尋丈爲阻不踰年而廞淺如故爾葢事起倉卒縣尉
　行河如某者政以賄成功遂不繼兹耿公橘下車之
　日首問河渠父老即以荒度事對公曰固也然吾聞
　常熟巨流無過白茆而支流餘𣲖無慮數十道今者
　白茆淤何所不淤而漫言荒度毋乃輕百姓力乎夫
　梁好土功宋妨農事古今所戒而曹姑少待之乃先
　濬福山塘周察士民稱便利焉又踰年而政通人和
　因經始其事先採輿論協土宜次計徒庸酌財用次
　乗龍火尅時日暨乃課土功責成事于西則奚浦三
　丈浦其功甚鉅官給以金于東則李墓貴涇鹽鐵湖
　漕横瀝浦其工稍較省則照民田起民夫而稍借夫
　商賈之力諸河並濬公戴星出入朝西北而暮東南
　陸行乗馬水行載舟泥行蹈撬親慰勞其勤事者而
　間抶其不勉者雖亦有長吏之屬分督其間而躬爲
　總攬者則公也故長吏亦望風㫖飭簠簋民乃懽然
　趨翕然赴其贏糧而景從款乃而荷鍤者土烟迴而
　人霧錯衿紳不敢徼優免之例豪右不敢行隱匿之
　私不兩月而諸工告成不佞一德横瀝里人也所見
　横瀝之役長二千六百丈有竒廣四丈深五尺當用
　夫三萬有竒然經始于二月朔而告成于是月晦推
　而諸河縱横深廣之數當以億萬計莫不皆然延袤
　百里蓄洩有備號稱沃野抑何神速之甚乎葢公寧
　爲巫馬期之治不浮慕宓子賤之治先勞無倦以身
　兼之故􁂰年三月而無成今則匝月而就緒􁂰年專
　治一河而不足今則兼治諸河而有餘也昔人謂雷
　霆百里故縣令象之分土百里夫使三吳百里之宰
　盡如公治河乃何憂百萬財賦哉雖然公固天下才
　也而屈爲百里才文經武緯利興害除無所不幹辦
　而是區區土功又何難也諸工竣而白茆潺潺不絶
　如帶公又將爲慮始不佞且拭目而觀成彼孫叔敖
　士彌牟之事豈足道哉
　　　管一德常熟縣重濬福山塘記(萬厯三/十四年)
常熟故瀕海而居葢東南沮洳之鄉而昔人稱爲澤國
　南受太湖以下諸水而蓄聚于昆尚兩湖其東西北
　有二十四浦分流入海而海水之溢縮亦各施受于
　諸浦之最者曰白茆而次則福山塘塘雖次于白茆
　而北枕大江凡通㤗兩州與吾邑相貿易其販舶必
　道經于此而南貫邑城通江門其所灌泄田數千頃
　大都白茆以下田多瘠鹵而福山以下田多沃美巡
　撫侍郎周文襄公忱嘗三等其賦則斯塘要害實不
　下于白茆治水户部尚書夏忠靖公原吉暨給事中
　姚公善僉事伍公性嘗三四濬之然潮汐去來浮沙
　積聚葢旋濬而旋塞者數矣天包水水承地而一元
　之氣升降浮沉于地中人力安能圉其去來所恃者
　有司之經理與農氓之畚鍤耳邇者二十四浦多就
　淤塞而福山塘爲甚有識者日抱旱澇之憂萬厯甲
　辰北地耿公橘以進士來宰是邦首除錢糧侵牟隱
　匿之弊著爲令稱碩畫矣而旋問河渠之政利所當
　興者則里胥三老首以福山塘對公行河盱視迺下
　令大疏濬之嚴于程限而寛于均調設置百夫千夫
　之長而以司徒相地度水之法一禀于凖繩夫無惰
　工户無隱口經始于本年嘉平月而告竣于次年春
　王正月費官帑一千二百金有竒而縉紳士庶計田
　出夫自給口食之費不與焉是舉也民不告勞官不
　告竭嘗試登虞山之巔而眺望焉福山如礪斯塘如
　帶商艘賈舶衘尾而上下南北一水乗候而盈虚而
　吾民稻梁成慶鄭白興歌不永永弗替哉苐公問河
　渠疾徐輕重必次第布之福山通道且漸及白茆白
　茆利而所謂二十四浦者迎刃而解矣昔者僞吳張
　士誠偏霸耳人民幾何糧儲幾何尚能疏濬諸浦使
　吳民享百餘年之利矧今天子英武神聖而公又精
　心念民瘼彼瀕海而居者皆曰奚爲後我公所穿引
　寧止是哉
　　　文震孟長洲縣興築婁江石堤記(萬歴四/十三年)
蘇故澤國也江淮之水繇京口歴毘陵皆從蘇以注海
　震澤滙宣歙霅苕之巨浸宣吐于長崑二邑間而婁
　江實所繇道至和塘最當其衝蕩云自宋轉運使喬
　惟嶽決堤爲涇水患滋起以迄於今當事者咸鰓鰓
　慮焉而苦于任事之難至挿棘樹版以殺水勢亦幾
　無謀矣廣濟胡侯士容自嘉定令移劇長洲神明之
　政首試於奸惡之鋤夷一朝獲三十餘輩咸伏厥辜
　境内肅清民用袵席日延父老問所疾苦而知婁江
　之塘不可緩也曰是且病渉病溺病飛輓病農農兹
　土者至累歲不登半菽誰司民牧責可諉諸既又相
　度土宜而知非石堤無以障水勢曰是金涇陽城諸
　湖蕩之所震撼也是太湖沙湖之所騰躍而漰湃也
　是新洋吳淞諸江之所逆駕也是兩龍涇朱涇蕭涇
　吳涇陸涇諸要害之所汎而旁齧也茍不爲永賴謀
　僅飾目前又豈司牧者之實意經始也里計者四十
　有五丈計者六千七百橋計者二十有六其巨者三
　十有八金錢計者萬五千有竒顧邑民苦貧府庫竭
　莫可調發侯又不能如正統中周夏兩尚書奉璽書
　從事水利復田租徴發屬邑僅捜導河官帑之羡金
　不滿千悉捐歲俸與贖鍰所入集好義之衆期月而
　成自長至崑長堤如帶屹然如山于是行者歌于道
　鼓枻者歌於河農歌於野穡人成功更于其贏金益
　盡捐禄俸買田三頃其半以屬耆老爲永堤計且將
　續海虞松陵之役而半以給澤宮之貧士使有恒産
　俾免于寒飢侯乃過予而言曰不佞兹役也幸借賢
　士大夫之寵靈與父老子弟之力獲藉手以報績請
　記記焉非以耀成事也此堤一日而不毁即不佞之
　所以懐大夫與父老子弟者一日而不忘吁侯之材
　豈不甚異哉顧其言又何長者乃爾夫侯之始事也
　國人以爲難而侯不阻侯之算長也侯之集事也國
　人以爲懼而侯不怵侯之操潔也今之竣事也國人
　以爲世世之功而侯不喜侯之心苦也故此堤一日
　而不毁即士大夫父老子弟之頌侯者一日而不忘
　且夫天下今方多事矣侯駸駸向用以侯之算侯之
　操侯之苦心其何所不濟婁江之堤亦曰始基已哉
　侯拱手曰唯唯敢拜君子之明訓因書以爲記時萬
　厯乙卯六月吉旦
　　　陸彦章上海縣疏河記(萬厯四/十五年)
上海澤國也百餘年來縣不得水之益地中市民龎雜
　苴礫雜投而豪家大族漁閭并小利岸日益拓河日
　益狹久則屋其上無故跡可尋不久則更相傳更相
　售以爲固然子大夫有議疏者顧聁不敢動輒議輒
　止故市民旱則捐滴無所求潦則溝澮無所洩穢則
　蒸厲火則延燼此城中膓胃之大害也城西某河漸
　成平陸郡邑往來者非歩即騎不然取道龍華轉黄
　浦始得達潮退則一葉可膠風横則萬斛可覆此城
　外咽喉之大害也呂公濬甫下車顧而嘆曰古者居
　民立國必通川澤之分今海上水利久淤非無良父
　母直無醫師耳請爲父老疏城中河河旁有屋其上
　者不問單赤豪貴立撤之如河故跡而止凡百日而
　工竣乃疏城外河城西自肇嘉浜至新港湮十八里
　城北虬江達嘉定湮十五里丁夫雲集又值歲晚冬
　暵凡百日而工又竣自是郡城之舟直艤縣門矣汲
　者舍浦而城矣行者舍騎而舟矣歩夫爭担者息矣
　疫癘不作祝融無權矣怒風暴雨沸波狂瀾莫復爲
　梗矣赤田高壤耕者有溉灌矣舟可夜行浦盜無所
　掠矣不苦渴不苦飢矣是數者近則貽目前之利遠
　則垂數百世之利目前之利利細民利商賈利豪家
　大族數百世之利利人文利城守昔禹鑿龍門而聚
　礫西門豹鑿十二渠而曰百歲後令父老子弟思我
　今視呂公何如哉海上洋洋大國邇來百度廢弛幾
　如郵傳莫知税駕公修黌序修城櫓以及衢路厲壇
　囹圄亭長亭等皆綜理之制作煥然如更闢東南一
　精采巖邑而無若疏河工尤最鉅公嘗曰易卦鼎之
　後繼以震震之後繼以艮凡勢不得已乃鼎革革不
　得已乃震動初與民更始今與民休息其惟艮乎疏
　河以後諸父老子弟可以長無事矣吕公名濬丙辰
　進士平湖人
　
　
　吳中水利全書卷二十五
欽定四庫全書
　吳中水利全書卷二十六　明　張國維　撰
　　䇿對
　試䇿發問水利古今名賢之敷對鑿鑿竝輯以徴識
　見之符合
　宋
　　　范仲淹天章閣江南水利對
聖人之德發於善政天下之化起於農畝故詩有七月
　之篇陳王業也今國家不務農桑粟帛常貴江南諸
　州歲糴米二百萬石其所糴之價與輦運之費每歲
　共用錢三百餘萬貫文又貧弱之民困於賦歛樵伐
　桑棗鬻而爲薪勸課之方有名無實故粟帛常貴府
　庫日虛此而不謀將何以濟臣於天下農利之中粗
　舉一二言之且如五代羣雄争霸之時本國歲饑則
　告糴於鄰國故各興農利自致豐足江南應有圩田
　每一圩方數十里如大城中有河渠外有門閘旱則
　開閘引江水之利潦則閉閘拒江水之害旱潦不及
　為農美利又浙西地卑常苦水沴雖有溝河可以通
　海惟時開導則潮泥不得而湮之雖有隄塘可以禦
　患惟時修固則無摧壊臣知蘇州日簡㸃簿書一州
　之田係出稅者三萬四千頃中稔之利每畝得米二
　石至三石計出米七百餘萬石東南毎歲上供之數
　六百萬石乃一州所出臣詢訪髙年則云曩時兩浙
　未歸朝廷蘇州有營田軍四部共七八千人專為田
　事導河築隄以減水患於時民間錢五十文糴白米
　一石自皇朝一綂江南不稔則取之浙右浙右不稔
　則取之淮南故慢於農政不復修舉江南圩田浙西
　河塘大半隳廢失東南之大利今江南之米石不下
　六七百文足至一貫文者比於當時其貴十倍而民
　不得不困國不得不虚矣又京東西路有卑濕積潦
　之地旱年國家特令開决之後水患大减今罷役數
　年漸已湮塞復將為患臣請每歲之秋降勑下諸路
　轉運司令轄下州軍吏民各言農桑之間可興之利
　可去之害或合開河渠或築隄塘陂堰之類竝委本
　州軍選官計定工料每歲於二月間興役半月而罷
　仍具功績開奏如此不絶數年之間農利大興下少
　饑饉上無貴糴則東南歲糴輦運之費大可减省其
　勸課之法宜選官討論古制取其簡約易從之術頒
　賜諸路轉運使及面賜一本付新受知州知縣等各
　官此養民之政富國之本也
　明
　　　顧清鄉試水利䇿
問今天下財賦出於東南而漕輸以北乗輿之奉百官
　之禄六軍之糧多頼焉重可知也然乗歲以來水旱
　為虐東南數郡𣺌然巨浸而濟寧上下河欲生塵是
　果天數乎抑人事也葢嘗攷之地理詢之父老乃知
　東南之水太湖之溢也北河之涸黄河之徙也其果
　然乎然黄河之徙不獨有涸流之患而青徐一帶又
　有漂溺之憂故朝廷方遣官治之而東南未之聞焉
　不知二者孰重孰急乎夫東南之水單鍔論之詳而
　國朝夏忠靖嘗治之黄河利害古人之論尤多而國
　初宋學士亦嘗論之其猶可舉而行者乎兹欲攷古
　人水利之學立乆逺之計使東南雖雨而不潦北河
　雖旱而不涸黄河雖徙而無漂溺之憂庶所謂一勞
　永逸者思其術而未得也願以告我
除非常之害者有獨知之慮者也興無窮之利者有特
　立之操者也故曰非常之元黎民懼焉及臻厥成天
　下晏如也執事發䇿秋闈以南北旱潦為問此誠國
　計之所當先也夫漕河所資者水也而連月不雨東南
　所懼者水也而雨或連月若此者以為非天乎殆未
　可也然北方常恒暘矣東南嘗多雨矣而未至於斯
　則謂之非人亦未可也數也存乎天備也存乎人夫
　併則湧分則衰順則安逆則怒水之大情也萬世治
　水之法無出禹者矣禹貢曰三江既入震澤底定則
　知三江治而震澤定也又曰播為九河同為逆河入
　於海則知九河䟽而河流安也然三江九河不可尋
　矣有能訪其意以治東南之水則亦三江之遺法也
　倣其意以治黄河之决則亦九河之遺法也夫東南
　之水聚於太湖而繇吳淞江入海前此未聞其為害
　也宋慶厯間築長橋以便漕路水去漸澁而黄浦之
　口漸湮故三吳多水患然不特此也溧陽之上有五
　堰以節宣歙金陵九陽江之水宜興之下有百瀆以
　疏荆溪所受諸水所以殺其來之勢也江陰而東置
　運河一十四瀆泄水以入江宜興而西置夾苧干與
　塘口大吳等瀆泄水以入運河皆所以導其流之歸
　也此亦三江之遺意也而今多涸矣何怪水之不為
　害耶黄河發源星宿禹時繇碣石入海當時未睹其
　為害也周定王時始失故道而中國數被其害嘗略
　考之矣漢時河决酸棗决瓠子决東郡金隄其勢漸
　東宋至和决大名館陶熈寧决澶州曹村其勢漸南
　金元以來繇渦合淮以入海今聞一旦驟徙於徐州
　又徙於東平又徙於臨清其勢漸北兗州上下此亦
　九河之故處也而今乃自復焉則河徙未必不為利
　也然今濟寕而下每有暵乾之憂東平以上又有漂
　溺之利以勢論之則黄河之患為急而東南財賦所
　出亦未為輕也孟子曰禹之治水也水之道也故治
　水者有順而無障有分而無併宋時河决而南一時
　小人必欲障而北之以復禹故跡所謂以有限之財
　填無窮之壑其事可鑒也今日東南之計莫若略倣
　單鍔之論䟽决壅滯以導其歸而夏忠靖所行則其
　成效也漕河之計莫若略倣賈讓之䇿多穿漕渠以
　殺水勢而宋學士之議亦其遺法也復溧陽之堰節
　金陵諸水繇子胥運河以入江開白茅諸浦繇常熟
　以入海䟽運河諸瀆繇江陰以入江而松江黄浦宜
　濬其淤塞使入海無礙且聽民作圩田以捍水則太
　湖之水分而東南水患减矣導臨清之河濟直沽以
　南之運導東平之河濟臨清以南之運導徐州之河
　濟邳州以南之運而濟寧故有馬頰河宜尋其跡導
　河以濟濟寧一帶之運且聽民穿支渠以溉田則黄
　河之勢分而漕渠亦通利矣然議者必曰東南諸浦
　或成膏腴䟽之則有侵尅之擾濟寧一帶僅克自全
　引之則有衝齧之勢噫愚固已言之矣除非常之害
　者有獨知之慮者也興無窮之利者有不㧞之操者
　也使任得其人則勞之者所以安之也而何有於紛
　擾䟽之者所以分之也而何有於衝齧必也東南得
　人如夏忠靖北河得人如陳恭襄而又任之以專行
　之以漸無惜於小費無惑於浮言無求於近效此功
　一成南北永利庶所謂一勞而永逸者乎不然殆未
　可輕議也
　　　袁黄東南水利䇿對擬
按禹貢三江既入震澤底定爾雅吳越之間有具區葢
　鎮常蘇湖七郡之地中含太湖而東漸於海上受杭
　睦宣歙天目諸山之水下自三江泄焉故禹敷土方
　决三江䟽其委勢而平之也自漢以來咸獲其利雖
　古人順治之道必觀其源以遡其委上築溧陽之間
　分水銀林五堰以節其流而使發源之水得以西决
　於蕪湖下䟽三江而使積聚之水得以東决於滄海
　故自吳江抵華亭青龍合於三江之水雖有二百八
　十里之遙而上流既迅大海之潮沙不得以障之也
　其勢烏得不平乎夫何唐末商販􁆈木繇宣歙以入
　兩浙乃病五堰艱阻紿官中廢則金陵九陽數郡之
　水不西入於蕪湖而東入於震澤矣至宋慶厯二年
　李禹卿又堤太湖八十里為漕而中截之使湖水不
　得以東下是五堰既開則來者愈迅湖堤既固則去
　者復緩其勢烏得不蔽乎繇是三江之水上不受湖
　流之衝而下有潮沙之湧於此而亦蔽矣單鍔嘗言
　之自五堰以至湖堤猶之一身也五堰則首也荆溪
　則咽喉也百瀆則心也震澤則腹也傍通太湖之衆
　流則脉絡諸竅也吳江則足也今上廢五堰之固下
　有江岸之阻是桎其手足塞其衆竅以沃其口沃而
　不已則腹滿而氣絶矣其後吳執中郟喬類皆言之
　而當時之執政漫不知簡遂使江口為豪强之業江
　尾為茭蘆之區淤田村落無慮數計湖日湧而江日
　廢漸為百世之患矣悲乎仰惟國家永樂二年夏原
　吉以善言水利得蒞兹土宜其復禹之故而平之矣
　乃復不念其本而徒自崑山開下界浦掣淞江以逹
　劉家河而泄吳江北去之水自華亭開黄浦掣三泖
　以逹范家浜而泄吳江南渡之水至於湖堤之涸則
　漫不爲意正統六年周忱修復三江復以湖沙墾辟
　成田因循不舉是豈知湖堤不去終非利導之源三
　江不復終非底定之本哉為今之計五堰之復於正
　德五年者修其成焉可也其下委之勢當自吳江以
　决其堤自堤以决三江之壅使之繇華亭青龍顧㑹
　諸浦以達於海其他䟽泄之處若宜興之百瀆吕城
　之三堰崑山之至和塘咸復古人之道焉何患水之
　不治哉
　　　張溥東南水利䇿要
永樂之元年詔户尚書夏原吉治水江南復以水利集
　賜之使講究拯治之法尚書原吉奏以為浙江諸郡
　蘇松最居下流嘉湖常三郡土田下者少髙者多環
　以太湖綿亘五百餘里納杭湖宣歙諸州之水散注
　澱山等湖以入三泖頃為浦港湮塞滙流漲溢治法
　要在濬滌吳淞諸浦港泄其壅遏以入於海宣德之
　時知府况鍾言蘇松嘉湖之地其湖有六曰太湖龎
　山陽城昆承沙湖尚湖聮屬三百餘里其水東南出
　嘉定吳淞江東出崑山劉家港東北出常熟白茆港
　年乆不通乞遣大臣督各府縣官於農隙時發民䟽
　濬於是踵而言之者無不以吳淞白茆為急知府汪
　滸之議開白茆等塘也挑濬青墩浦横瀝塘共五六
　十里以通之鑿三堰通鮎魚口而水得歸海崔巡撫
　恭督工濬江分為三叚有夏駕口白鶴江卞家渡莊
　家涇之挑濬而曹家溝蒲滙塘新涇大盈浦諸水無
　不浚治至今民目漕港為都臺浦則明德之志也洩
　理多方而為術有要無過於胡御史體乾之六䇿矣
　其言曰開洩水之川浚容水之湖殺上流之勢决下
　流之壑挑潮漲之沙立治田之䂓而又請專設督理
　之官嗚呼盡之矣然而禹貢之道雖存謗書之來可
　懼則當不避嫌怨以圖成功必李尚書充嗣之尋訪
　淤塞故道正世家之所據盡心所事不辭煩苦凡樁
　木畚挿給賞僱直之需取諸帑之羡餘可法也開濬
　之費取之官無取之民若海巡撫瑞之請量留各處
　贓罰漕糧二十萬石折銀濟工可法也費有所不支
　則當權宜變化以求其濟若何巡撫鑑之以兌軍諸
　費兌役治其地即役其地之人分地程工分工賦糧
　使官頼民力民受官濟用米二十八萬石人二十五
　萬而衆不為勞可法也葢浙西蘇松諸郡之水其源
　皆出天目昔之人言之矣水之枝節多岐而白茆港
　吳淞二𣲖最大昔之人又辨之矣故通修之令時見
　於明詔責成之説嘗出於敕書有謂巡鹽御史當理
　蘇松水利而兼及浙江水利僉事當行於浙江而兼
　及直𨽻有謂諸郡地濵太湖水利廢興乞專差工部
　官管理凡以致重其事也誠先此二𣲖而餘以次修
　則藏村溉金壇澡港溉武進艾祁通波溉青浦顧浦
　吳塘溉嘉定大瓦等浦溉崑山之東許浦等塘溉常
　熟之北岡壠支河深廣復舊無不在其中矣
　
　
　
　
　
　
　吳中水利全書卷二十六
欽定四庫全書
　呉中水利全書卷二十七　明　張國維　撰
　　祀文
　開濬祀神有祝舉事鄭重其誠懇情見乎詞不可弗
　載或稿逸無捜則置之矣
　宋
　　　葉清臣祀滬瀆龍王文
清臣叨被朝恩出持使斧觀采風俗詢究利病上分天
　子之寄下救斯民之瘼職思其守靡敢怠遑眷惟全
　呉舊多積水加以夏秋霖潦田疇汚没浩浩罔濟人
　無聊生聞諸鄉老之言患在盤龍之滙但陵谷變遷
　枉直倍差水道囘遏湖波壅滯自乾興以來屢經疏
　决未得其要不免為沴蘇秀之人皆云神故有廟在
　江涘錢氏有土祀典惟寅霜星貿移棟宇崩壊官失
　檢校民無遵奉自時厥後歳亦多水且謂神不血食
　降災下民清臣躬行按視狥人所欲乘乎農隙釃此
　江流神果有靈主斯蓄洩敢告無風雪無瘥癘舉鍤
　而土潰决渠而水降改昔沮澤化為壌田即當嚴督
　郡縣修復祠貌春秋致饗蘋藻如故若疲吾役夫不
　能弭患則我躬不閲皇恤於神神惟聰明昭鑒無忽
　明
　　　夏原吉治水祀告河神文
遡維三江神禹開鑿曠乆不治涓流將涸農田被害神
　氣蕭索睠兹九重聖人復作宵旰憂勤命予䟽瀹願
　神助勷水歸其壑
　　　姚文灝治水告河神文
三江不流勾呉昏墊天子憂民愧灝弗忝胼胝曷辭宵
　行露幨務底厥成洪濤罔瀲不效甘誅體不歸窆誦
　此誓詞惟神動念
　　　海瑞開呉淞江祭江神文
呉淞古江横亘呉邦歳乆湮淤震澤水洚瑞請王命建
　壩樹樁廣募畚鍤務駛行艭黙相劻助遥望神幢
　　　林應訓開江祭龍神文
惟神職司利濟永底民生分方奠位以赫厥靈惟是震
　澤東南具區三江既入昏墊攸除歴年既乆湮塞靡
　常疆畝泛濫稼用弗臧時濬時淤詢諸僉謀咸謂長
　橋實係咽喉長橋既辟爰及呉淞二水安流三江遂
　通予膺簡命相厥地宜欲復故道實首於兹穆卜良
　辰大工伊始繇湖及海經三百里總總林林億兆生
　氓我實董正授之規程念兹力役實惟佚道俾相勸
　勉神之大造我憂風雨重以祁寒惟恒暘燠神錫之
　安凡此疏濬曰天子命惟神效靈惟民從令凡我官
　属恪勤敬承敢有怠事神其紏䋲祈兹収功不疾而
　速國裕民殷並受其福謹用牲醴式申䖍告遹觀厥
　成永言食報
　　　林應訓又祭龍神文
三江既入神禹之功震澤底定於呉則通惟此東江久
　湮不治水源壅閼為民之厲天子仁聖軫念東南疇
　咨元宰羣謀是叅臣未巡行恭承簡命夙夜祇慄勉
　圗報稱鳩工集事役不踰時相其土宜䟽以導之百
　川可安三農無害匪臣之勞神實大頼漢塞瓠子歳
　久始平豈如今日俛仰西成君相同心荷兹靈貺臣
　亦遇合職幸無曠自今伊始必屢豐年大府所儲仰
　給於田水常潤下河不溢流降福穣穣以奠千秋神
　協人謀敢不報賜合樂陳牲告䖍明祀
　
　
　
　
　
　
　
　
　呉中水利全書卷二十七
欽定四庫全書
　呉中水利全書卷二十八　明　張國維　撰
　　詩歌
　江湖泖澤題詠最繁兹但採其有闗修濬者考騐人
　情備徵典故餘悉置不録
　元
　　　陸仁崑山州築圍辭
　　　　築圍辭美郜侯也侯能恤民之勞故民樂於
　　　　趨事隄既成田亦増墾潦不為災侯之績也
　湖水兮漫漫善嚙我稲田何以禦之築圍必堅　湖
　水兮漫漶雨潦至兮茫無畔㟁何以備之築隄以捍
　　農之勞兮侯所哀侯之德兮農是懐田増墾兮薙
　荒茨隄既成兮潦無菑
　　　徐恒築圍婦
　日出鼔逢逢築圍湖水中湖水不可築滔滔勢浮空
　妾身無文繡何繇禦蛟龍州有郜長官時時來勸工
　長官憐妾意不笞㟁上翁妾身願化為精衛銜泥去
　填東海水海水竭變桑田公家不用憂租税
　　　馬弓築圍謡
　婁東有田皆斥鹵水髙田下常愁雨雨多要令禾稼
　傷年年修圍起編戸去年修圍誠可悲差到单丁八
　歳兒終朝汗流泥没脚長官肯信家無糜今年徵官
　勝去年鄉胥不索下圍錢阿兄荷鍤弟持畚郎罷負
　輿兒替肩相呼相笑争先後築圍既成無滲溜田中
　禾本似車輪不比苗株去年瘦但願秋來禾熟時大
　家作酒烹黄雞上堂先為監官壽明年早拜蘇州守
　　　金絅築圍謡
　春田未云耕春水已平㟁農官曉行水輕舠歴瀰漫
　咨詢遍村村父老喜相喚興言具畚鍤築土作堤捍
　長圍如長城百頃平如案鳩工不終日見此農有畔
　新秧泛晴風剡剡翠光亂登成足供賦囷庾不可筭
　焉知頼坊庸勞績乃居半我行崑山野田里悉嗟歎
　共言府公賢貳守類王渙為官務寛猛已足見區幹
　韋丹既稱唐召父乆名漢循良人所罕今古亦同貫
　作詩繼塗歌善政不能贊
　　　顧瑛築圍謡
　文章别駕劭農日積雨初収水漫圍月出柁樓供晚
　飯江深草色上春衣鳴鳩拂羽巢桑隴飛燕捎花傍
　石磯綠滿大田民樂業鼕鼕社鼓送将歸
　　　陸麒築圍謠
　劭農使者出郊坰雞犬田家總不驚花送綵舟飛撥
　穀秧齊綠水過清明尋僧得句題新竹打鼓催車候
　晚晴父老豚蹄今有祝秋來穫稻醉承平
　　　楊維楨澱湖
　禹畫三江東入海神姑繼禹澱湖開獨鰲贔屭戴山
　出三龍聨翩乘女來稽天怪浪俄桑土閲世神牙亦
　刼灰我憶舊時松頂月夜深夢接鶴飛囘
　　　張之瀚髙昌渡
　黄浦春風正怒號扁舟一葉渡驚濤諸君來問民間
　苦何用潮頭幾丈髙
　　　無名氏白茒歌
　白茒夫何蚩蚩耰鋤版鍤二十萬盡是呉中一十二
　郡良家兒道旁過客問夫事但言将軍有令開江隄
　江隄延袤九十里息肩弛擔知何時自從去年秋迄
　今猶未歸層氷鑿鑿墮血指北風獵獵吹單衣父母
　不得見兒寒妻啼饑邉烽入夜急羽檄流星馳縱勞
　里正裹糧食長年苦役家亦隳費伯帥師速如火弱
　者已死壮者羸白茒夫良可悲豈無新店獵豈無趙
　光竒天闗隔下土爾訴那繇知生男信是生女好爾
　生不仁逢百罹我謌白茒夫将軍静聼之君不聞晉
　陽水沉竈産蛙民弗離又不聞瓠子决天命殆非人
　所為水可航山可梯在徳不在險先言猶足規承平
　之世念未及此况今四海皆瘡痍我願将軍心推德
　懐庻黎靖八荒平四夷上書太平旗下立㐮陽碑男
　耕女織天下一坐令百姓謌雍熈
　　　貝瓊白茆謌
　山東未息馬山西尚揮戈急起州縣兵北開白茆河
　海風裂面天雨雪山髙水深不見月萬人鑿土如鑿
　山河邉死者誰収骨白茆河成如白虹百里直與昆
　承通将軍不待驅鬼工平地遂作魚龍宫問誰愛民
　如愛子華亭盛侯古莫比昔去今還悲復喜非汝身
　為白茆鬼盛之徳河之水千古萬年流無已(盛侯名/彦忠華)
　(亭縣/縣丞)
　明
　　　夏原吉過澱湖
　煙光萬頃拍天浮震澤分來氣勢優寄語蜿蜒波底
　物于今還肯負舟不
　　　蒲璧郎官渡
　郎官渡口説郎官能使居民奠枕安志在濟川真可
　尚功歸導水自來難浸滛積潦通流浄澄徹清光照
　眼寒我欲勒銘誇盛徳便須刻石樹江干
　　　偶桓郎官渡
　郎官渡口樹亭亭曽為郎官繫綵舲疋練瑩連三茆
　白聨螺晴漾九峰青風𫝊漁唱來前渚雪壓鷗羣下
　别汀老我猶存釣鰲手持竿從此欲浮溟
　郎官渡口浪如雷繫䌫沙頭日幾逥拯溺昔聞憂世
　志濟川今見出羣材已驅積潦歸滄海還使春風發
　朽荄欲刻瓊瑶昭令徳不知誰有紀功才
　　　范能郎官渡
　郎官渡口聼謳歌盡説郎官徳政多山作馬鞍横玉
　阜江拖練帯落銀河萬夫疏鑿今重見千古聲名乆
　不磨從此熈熈民樂業天時地利日相和
　　　蒲璧題少卿墩
　少卿墩下告成功排瀹狂流勢已平片石豈能鐫偉
　績千年猶得紀芳名𣲖流震澤今重定源比黄河又
　一清黎庻欣欣䝉潤澤田間擊壌樂春耕
　　　葉提題少卿墩
　少卿墩上望江湄畫舫多來此處維南峙鳯凰山朶
　朶東連墩海水瀰瀰五丁端藉神功力萬姓無愁墊
　溺時主聖臣良遭際日亘天盤地立丕基
　　　偶桓題少卿墩
　少卿墩下水沄沄決浚重看禹績新笠澤西來循古
　道海門東去接通津天低極浦鷗鳬晚雨浥芳洲杜
　若春又聼滄浪歌孺子解纓好濯属車塵
　　　范能題少卿墩
　少卿墩上瞰晴沙沉潦滔滔達海涯國有勲臣勞贊
　畫民安生業務桑麻輕風吹浪牙檣動明月浮空白
　練斜歸覲九重春正好紅香襯馬入京華
　少卿墩號喜新聞逺挹滄江達海門地胍潤分南澱
　水山光晴接北崑雲芃芃禾黍髙低隴藹藹桑麻逺
　近村一自重臣經濟後芳名偉績鎮長存
　　　袁凱沙塗行
　西起呉江東海浦茫茫沙塗皆沃土當時此物不歸
　官盡飬此地饑民戸紅尖小麥畝二石荻蘆輪囷竟
　三尺紛紛赤線何足論𤓰芋青秧宻如櫛饑民得此
　不復饑昔無一物今五衣子孫相仍二十載飽煖得
　與平民齊君恩如天不可負君恩能前不能後力㣲
　勢怯官不理一一奄與强家有强家犬馬厭菽粟强
　家篋笥盡珠玉君不聞江頭浦邉三萬家秋雨秋風
　夜無燭
　　　陳章寄祝主事萃詩
　通海易塞海難請君反覆思兩端雨暘愆期致澇乾
　此與時政還相干人力囘天亦良艱惟是築隄䕶圩
　田此䇿若舉人心安單舸寡從相周旋東西徧閲陌
　與阡佚道使民省笞鞭低者増築令髙堅破者被綴
　令完全可以蓄洩防未然道元水經有本源守敬議
　論非腐酸前元特設水監官仁發姓任號月山此老
　水利亦精専今君竒胸萬卷蟠取用不竭如淵泉縱
　横曲直珠走盤但厚民力無傷殘眼前活法人所便
　古人陳跡亦蹄筌吾君吾相聖且賢将舉廢墜起跛
　偏和氣充塞位兩間堯水湯旱非所患側聞西潭過
　髙軒移時不出吏侯闗方且索我詩稿看感君西臺
　舊歳寒不惜千里披心肝
　　　姚文灝濬河歌
　逺聞新土方希罕盡露黄泥始罷休兩㟁馬槽斜見
　底中間一線水通流
　　　姚文灝開壩歌
　開河容易壩難通我有良方不廢工壩裏掘潭寛似
　壩却疏餘土入其中
　　　姚文灝修圩歌
　修圩莫修外留得草根在草積土自堅不怕風浪喧
　　修圩只修内培得脚根大脚大㟁自髙不怕東風
　潮　教爾築㟁塍築得堅如城莫作浮土堆轉眼都
　頽傾　教爾分小圩圩小水易除廢田苦不多救得
　千家禾
　　　姚文灝相視吟
　三江七澤使舟輕看盡長隄及短塍雞犬不驚行李
　處魚龍應識棹歌聲
　田邉圩埂年年壊江上潮沙日日凝一築永無他患
　至但交東作自西成
　　　方豪謁林知府𢡟舉於白茆港舟中獻詩(有序/)
　　　白茆港塞呉下連年被災豪令崑山輒念及此
　　　太倉守倪宗正特白我公躬臨相度豪喜其功
　　　必成也敬叩隼旟奉呈拙句
　太守欲開白茆港縣官特過清水河(崑山縣東/有清水港)人家
　盡拆留基址田隴不分躍浪波東陌西村炊突斷南
　涯北㟁漁火多掩蓬觸目傷心坐老淚寒風兩下沱
　　水利官去白茆塞白茆港塞全呉荒婁東刺史獻
　長䇿郡上使君臨僻鄉財力眼前嗟有限惠聲日後
　被無疆不才寕敢辭迂腐荷鍤先趨芳草塲
　　　林𢡟舉和前韻志感
　風帆一葉衝寒雨到處逢人問治河肯為亡羊嗟末
　路欲憑砥柱障狂波茅簷日午雞聲悄澤國秋聲雁
　影多北向青天頻稽首甘霖何日大滂沱
　白茆故道年年塞緣野良田處處荒世界却疑魚鳥
　窟人家半在水雲鄉六龍下降平分野(歳當六/龍治水)五馬
　東來問辟疆天意定從人意好萬家禾黍歳登塲
　　　倪宗正和前韻上林懋舉
　逺馳玉節問民瘼咸謂豐凶係此河患在東呉歌黍
　稷誠通南海奠風波共誇邦伯旬宣重敢謂書生議
　論多試看徃時江漢績安流分處是滂沱
　六事狂圗先水利荷蒙採擇在包荒掌中指畫非難
　事眼底逃亡半異鄉王事深慙虚歳月農功漸見遍
　封疆更憐丁壯忙如許抛却春田習戰塲
　　　朱文和前韻謝林懋舉
　海濵何事旌旗滿邦伯遥臨相白河冒雨直須窮底
　止為公寕肯惜奔波莫言歳歉民財盡還計年豐國
　賦多伏願吾皇法徃古大開帑藏濟滂沱
　良田没水緣河塞粒米如珠歳大荒版籍僅存空有
　數逃亡欲盡不成鄉可憐廢宅長新草未識何時復
　舊疆枯朽髑髏隨處見翻疑隴畝是沙塲
　浹歳良田渰横潦而今到處懼天荒銜哀拆屋來城
　市垂淚移家别海鄉業在却無人佃種界連那有㟁
　為疆何如四野歌聲滿䇿杖還須醉一塲
　　　錢仁夫和前韻謝林懋舉
　白茆曽費民財力名是開河實塞河下海緩流沙作
　梗在田積水雨増波坐令四海公私乏延及三呉潦
　暵多勿急近功為逺計請看神禹導滂沱
　三時苦雨愁渰没百日乾晴告旱荒無路可從消積
　水有寃莫訴苦低鄉募民出力隨償值立長分工各
　守疆欲濬河漕須果决莫容觜距得専塲
　　　錢承徳和前韻謝林懋舉
　牧伯衝風冐雨過為民辛苦欲開河遭年饑饉愁黎
　庶百里荒凉渺白波天府但需財賦急使君周慮本
　根多白茆水道加疏濬始信東南故有沱
　郡邑連遭雨降殃髙圩低畝盡抛荒民多流竄愁饑
　歳草不飄浮驗水鄉澤國喉襟真要害錢糧淵藪此
　封疆開河若報功成日我到明秋預築塲
　　　倪宗正方豪白茅舟中聨句
　入冬風雨癡如春(宗/正)傍海泥沙愁殺人太守欲開萬
　世利(豪/)臺臣應念三呉貧莫辭跋涉探源委(宗/正)還向
　輿情為討論他日功成崇廟祀(豪/)年年血食海東神
　　　方豪過河舍
　河舍窄如溝中堪容一舟海沙髙比㟁蒲草綠成洲
　苦積崑山水偏妨農畝秋白茅如舉事先向此中修
　　　倪宗正過河舍和前韻
　麥隴淺深溝潮平可泛舟恐加三月雨連没百花洲
　禾黍懐他日蘋蕪記早秋欲為農事計次第兩河修
　　　謝琛閲姚文灝水道圖説詩
　東南財賦區三呉本竒絶朅來見蕭索貢納歳虧
　折天王頼慈仁蠲税縱縲絏一雨近半月經旬没溝
　畷播種已失時凶饑更奚揲纍纍行路人揭衣語悲咽
　去年水尚在今年勢尤烈觀風愧嚴命對此衷腸熱
　封章謹奏聞虚懐還切切南方蒸濕重時雨三邊雪
　滴露天地澤轉患何迭迭嘗為田家子農事歴騷屑
　下流上不溢此理無分别按行姚公圖細讀圖中説
　了然覺有得兹人亦豪怸傷哉數十年人事誠欠缺
　西來百源長東逝諸浦竭夏徐疏濬後何人繼其轍
　雖有水利官兼管難施設有司惜小費當道結長
　舌災成付上天天寃何處雪我欲揮長鋤重把三江
　決渺茫平地波一海都収滅栽培表天功當國足周
　徹世情忌形迹焉敢上論列
　
　吳中水利全書卷二十八
